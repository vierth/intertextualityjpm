第一卷七佛天竺祖师毗婆尸佛尸弃佛毗舍浮佛拘留孙佛拘那含牟尼佛迦叶佛释迦牟尼佛天竺一十五祖内一组旁出第一祖摩诃迦叶第二祖阿难第三祖商那和修旁出末田底迦第四祖优波纺多第五祖提多迦第六祖弥遮迦第七祖婆须蜜第八祖佛陀难提第九祖伏驮蜜多第十祖胁尊者第十一祖富那夜奢第十二祖马鸣大士第十三祖迦毗摩罗第十四祖龙树大士叙七佛叙七佛佛应世绵历无穷不可以週知而悉数也故近谭贤劫有千如来暨于释迦但纪七佛案长阿含经云七佛精进力放光灭暗冥各各坐树下于中成正觉又曼殊室利为七佛祖师金华善慧大士登松山顶行道感七佛引前维摩接后今之撰述断自七佛而下毗婆尸佛过去庄严劫第九百九十八尊偈曰身从无相中受生犹如幻出诸形像幻人心识本来无罪福皆空无所住长阿含经云人寿八万岁时此佛出世种剎利姓拘利若父盘头母盘头婆提居盘头婆提城坐波波罗树下说法三会度人三十四万八千人神足二一名骞茶二名提舍侍者无忧子方膺尸弃佛庄严劫第九百九十九尊偈曰起诸善法本是幻造诸恶业亦是幻身如聚沫心如风幻出无根无实性长阿含经云人寿七万岁时此佛出世种剎利姓拘利若父明相母光耀居光相城坐芬陀利树下说法三会度人二十五万神足二一名阿毗浮二名婆婆侍者忍行子无量毗舍浮佛庄严劫第一千尊偈曰假借四大以为身心本无生因境有前境若无心亦无罪福如幻起亦灭长阿含经云人寿六万岁时此佛出世种剎利姓拘利若父善灯母称戒居无喻城坐婆罗树下说法二会度人一十三万神足二一扶游二郁多摩侍者寂灭子妙觉拘留孙佛见在贤劫第一尊偈曰见身无实是佛身了心如幻是佛幻了得身心本性空斯人与佛何殊别长阿含经传人寿四万岁时此佛出世种婆罗门姓迦叶父礼得母善枝居安和城坐尸利沙树下说法一会度人四万神足二一萨尼二毗楼侍者善觉子上胜拘那含牟尼佛贤劫第二尊偈曰佛不见身知是佛若实有知别无佛智者能知罪性空坦然不怖于生死长阿含经传人寿三万岁时此佛出世种婆罗门姓迦叶父大德母善胜居清净城坐乌暂婆罗门树下说法一会度人三万神足二一舒槃那二郁多楼侍者安和子导师迦叶佛贤劫第三尊偈曰一切众生性清净从本无生无可灭即此身心是幻生幻化之中无罪福长阿含经云人寿二万岁时此佛出世种婆罗门性迦叶父梵德母财主居波罗奈城坐尼拘律树下说法一会度人二万神足二一提舍二婆罗婆侍者善友子集军释迦牟尼佛贤劫第四尊姓剎利父净饭天母大清净妙位登补处生兜率天上名曰胜善天人亦名护明大士度诸天众说补处行亦于十方界中现身说法普耀经云佛初生剎利王家放大智光明照十方世界地涌金莲华自然捧双足东西及南北各行于七步分手指天地作师子吼声上下及四维无能尊我者即周昭王二十四年甲寅岁四月八曰也至四十二年二月八日年十九欲求出家而自念言当复何遇即于四门游观见四等事心有非喜而作思惟此老病死终可厌离于是夜子时有一天人名曰净居于窗牖中叉手白太子言出家时至可去矣太子闻已心生欢喜即逾城而去于檀特山中修道始于阿蓝迦蓝处三年学不用处定知非便舍复至郁头蓝弗处三年学非非想定知非亦舍又至象头山同诸外道日食麻麦经于六年故经云以无心意无授行而悉摧伏诸外道先历试邪法示诸方便发诸异见令至菩提故普集经云菩萨于二月八日明星出时成佛号天人师时年三十矣即穆王三年癸未岁也既而于鹿野苑中为僮陈如等五人转四谛法轮而论道果说法住世四十九年后告弟子摩诃迦叶吾以清净法眼涅槃妙心实相无相微妙正法将付于汝汝当护持并敕阿难副贰传化无令断绝而说偈言法本法无法无法法亦法今付无法时法法何曾法尔时世尊说此偈已复告迦叶吾将金缕僧伽梨衣传付于汝转授补处至慈氏佛出世勿令朽坏迦叶闻偈头面礼足曰善哉善哉我当依敕恭顺佛故尔时世尊至拘尸那城告诸大众吾今背痛欲入涅槃即往熙莲河侧娑罗双树下右胁累足泊然宴寂复从棺起为母说法特示双足化婆耆并说无常偈曰诸行无常是生灭法生灭灭巳寂灭为乐时诸弟子即以香薪竞茶毗之烬后金棺如故尔时大众即于佛前以偈赞曰凡俗诸勐炽何能致火爇请尊三昧火阇维金色身尔时金棺从座而举高七多罗树往反空中化火三昧须臾灰生得舍利八斛四斗即穆王五十二年壬申岁二月十五曰也自世尊灭后一千一十七年教至中夏即后汉永平十年戊辰岁也摩诃迦叶第一祖摩诃迦叶摩竭陀国人也姓婆罗门父饮泽母香志昔为锻金师善明金性使其柔伏付法传云尝于久远劫中毗婆尸佛入涅槃后四众起塔塔中像面上金色有少缺坏时有贫女将金珠往金师所请饰佛面既而因共发愿愿我二人为无姻夫妻由是因缘九十一劫身皆金色后生梵天天寿尽生中天摩竭陀国婆罗门家名曰迦叶波此云饮光胜尊盖以金色为号也由是志求出家冀度诸有佛言善来比丘须发自除袈裟着体常于众中称叹第一复言吾以清净法眼将付于汝汝可流布无令断绝涅槃经云尔时世尊欲涅槃时迦叶不在众会佛告诸大弟子迦叶来时可令宣扬正法眼藏尔时迦叶在耆阇崛山宾钵罗窟睹胜光明即入三昧以净天眼观见世尊于熙连河侧入般涅槃乃告其徒曰如来涅槃也何其驶哉即至双树间悲恋号泣佛于金棺内现双足尔时迦叶告诸比丘佛已茶毗金刚舍利非我等事我等宜当结集法眼无令断绝乃说偈曰如来弟子且莫涅槃得神通者当赴结集于是得神通者悉集王舍耆阇崛山宾钵罗窟时阿难为漏未尽不得入会后证阿罗汉果由是得入迦叶乃白众言此阿难比丘多闻总持有大智慧常随如来梵行清净所闻佛法如水传器无有遗余佛所赞叹聪敏第一宜可请彼集修多罗藏大众默然迦叶告阿难曰汝今宜宣法眼阿难闻语信受观察众心而宣偈言比丘诸眷属离佛不庄严犹如虚空中众星之无月说是偈已礼众僧足升法座而说是言如是我闻一时佛住某处说某经教乃至人天等作礼奉行时迦叶问诸比丘阿难所言不错谬乎皆曰不异世尊所说迦叶乃告阿难言我今年不久留今将正法付嘱于汝汝善守护听吾偈言法法本来法无法无非法何于一法中有法有不法说偈已乃持僧伽梨衣入鸡足山俟慈氏下生即周孝王五年丙辰岁也阿难第二祖阿难王舍城人也姓剎利帝父斛饭王实佛之从弟也梵语阿难陀此云庆喜亦云欢喜如来成道夜生因为之名多闻博达智慧无碍世尊以为总持第一尝所赞叹加以宿世有大功德受持法藏如水传器佛乃命为侍者后阿阇世王白言仁者如来迦叶尊胜二师皆已涅槃而我多故悉不能睹仁者般涅槃时愿垂告别阿难许之后自念言我身危脆犹如聚沫况复衰老岂堪长久又念阿阇世王与吾有约乃诣王宫告之曰吾欲入涅槃来辞耳门者曰王寝不可以闻阿难曰俟王觉时当为我说时阿阇世王梦中见一宝盖七宝严饰千万亿众围绕瞻仰俄而风雨暴至吹折其柄珍宝璎络悉坠于地心甚惊异既寤门者具白上事王闻语已失声号恸哀感天地即至毗舍离城见阿难在常河中流跏趺而坐王乃作礼而说偈言稽首三界尊弃我而至此暂凭悲愿力且莫般涅槃时毗舍离王亦在河侧复说偈言尊者一何速而归寂灭场愿住须臾间而受于供养尔时阿难见二国王咸来劝请乃说偈言二王善严住勿为苦悲恋涅槃当我静而无诸有故阿难复念我若偏向一国而般涅脖诸国争竞无有是处应以平等度诸有情遂于常河中流将入寂灭是时山河大地六种震动雪山中有五百仙人睹兹瑞应飞空而至礼阿难足胡跪白言我于长老当证佛法愿垂大慈度脱我等阿难默然受请即变殑伽河悉为金地为其仙众说诸大法阿难复念先所度脱弟子应当来集须臾五百罗汉从空而下为诸仙人出家受具其仙众中有二罗汉一名商那和修二名末田底迦阿难知是法器乃告之曰昔如来以大法眼付大迦叶迦叶入定而付于我我今将灭用传于汝汝受吾教当听谒言本来付有法付了言无法各各须自悟悟了无无法阿难付法眼藏竟踊身虚空作十八变入风奋迅三昧分身四分一分奉忉利天一分奉娑竭罗龙宫一分奉毗舍离龙王一分奉阿阇世王各造宝塔而供养之乃厉王十二年癸巳岁也商那和修第三祖商那和修者摩突罗国人也亦名舍那婆斯姓毗舍多父林胜母僮奢耶在胎六年而生梵云商诺迦此云自然服即西域九枝秀草名也若罗汉圣人降生则此草生于净洁之地和修生时瑞草斯应昔如来行化至摩突罗国见一青林枝叶茂盛语阿难曰此林地名优留茶吾灭度后一百年有比丘商那和修于此地转妙法轮后百岁果诞和修出家证道授庆喜尊者法眼化导有情及止此林降二火龙归顺佛教龙因施其地以建梵宫尊者化缘既久思付正法寻于咤利国得优波纺多以为给侍因问纺多曰汝年几耶答曰我年十七师曰汝身十七性十七耶答曰师发已白为发白耶心白耶师曰我但发白非心白耳纺多曰我身十七非性十七也和修知是法器后三载遂为落发受具乃告曰昔如来以无上法眼藏付嘱迦叶展转相授而至于我我今付汝勿令断绝汝受吾教听吾偈言非法亦非心无心亦无法说是心法时是法非心法说偈已即隐于潲宾国南象白山中后于三昧中见弟子纺多有五百徒众常多懈慢尊者乃往彼现龙奋迅三昧以调伏之而说偈曰通达非彼此至圣无长短汝除轻慢意疾得阿罗汉五百此丘闻偈已依教奉行皆获无漏尊者乃作十八变化火光三昧用焚其身纺多收舍利葬于梵迦罗山五百比丘人持一幡迎导至彼建塔供养乃宣王二十三年乙未岁也优波纺多第四祖优波纺多者咤利国人也亦名优波崛多又名邬波纺多姓首陀父善意十七出家二十证果随方行化至摩突罗国得度者甚众由是魔宫震动波旬愁怖遂竭其魔力以害正法尊者即入三昧观其所由波旬复伺便密持璎络縻之于颈及尊者出定乃取人狗蛇三尸化为花痄软言慰谕波旬曰汝与我璎珞甚是珍妙吾有花痄以相酬奉波旬大喜引颈受之即变为三种臭尸虫蛆坏烂波旬厌恶大生忧恼尽己神力不能移动乃升六欲天告诸天王又诣梵王求其解免彼各告言十力弟子所作神变我辈凡陋何能去之波旬曰然则奈何梵王曰汝可归心尊者即能除断乃为说偈令其回向曰若因地倒还因地起离地求起终无其理波旬受教已即下天宫礼尊者足哀露忏悔纺多曰汝自今去于如来正法更作娆害否波旬曰我誓迥向佛道永断不善纺多曰若然者汝可口自唱言归依三宝魔王合掌三唱花痄悉除乃欢喜踊跃作礼尊者而说偈曰稽首三昧尊十力圣弟子我今愿迥向勿令有劣弱尊者在世化导证果最多每度一人以一筹置于石室其室纵十八肘广十二肘充满其间最后有一长者子名曰香众来礼尊者志求出家尊者问曰汝身出家心出家答曰我来出家非为身心尊者曰不为身心复谁出家答曰夫出家者无我我故无我我故即心不生灭心不生灭即是常道诸佛亦常心无形相其体亦然尊者曰汝当大悟心自通达宜依佛法僧绍隆圣种即为剃度受具足戒仍告之曰汝父尝梦金日而生汝可名提多迦复谓曰如来以大法眼藏次第传授以至于我今复付汝听吾偈言心自本来心本心非有法有法有本心非心非本法付法已乃踊身虚空呈十八变然复本座跏趺而逝多迦以室内筹用焚其躯收舍利建塔供养即平王三十一年庚子岁也提多迦第五祖提多迦者摩伽陀国人也初生之时父梦金日自屋而出照耀天地前有大山诸宝严饰山顶泉涌滂沱四流后遇纺多尊者为解之曰宝山者吾身也泉涌者法无尽也日从屋出者汝今入道之相也照耀天地者汝智慧超越也尊者本名香众师因易今名焉梵云提多迦此云通真量也多迦闻师说已叹喜踊跃而唱偈言巍巍七宝山常出智慧泉回为真法味能度诸有缘纺多尊者亦说偈曰我法传于汝当现大智慧金日从屋出照耀于天地提多迦闻师妙偈设礼奉持后至中印度彼国有八千大仙弥遮迦为首闻尊者至率众瞻礼谓尊者曰昔与师同生梵天我遇阿私陀仙人授我仙法师逢十力弟子修习禅那自此报分殊途已经六劫尊者曰支离累劫诚哉不虚今可舍邪归正以入佛乘弥遮迦曰昔阿私陀仙人授我记云汝却后六劫当遇同学获无漏果今也相遇非宿缘耶愿师慈悲令我解脱尊者即度出家命圣授戒余仙众始生我慢尊者示大神通于是俱发菩提心一时出家乃告弥遮迦曰昔如来以大法眼藏密付迦叶展转相授而至于我我今付汝当护念之乃说偈曰通达本法心无法无非法悟了同未悟无心亦无法说偈已踊身虚空作十八变火光三昧自焚其躯弥遮迦与八千比丘同收舍利于班茶山中起塔供养即庄王七年己丑岁也弥遮迦第六祖弥遮迦者中印度人也既传法已游化至北天竺国见雉堞之上有金色祥云叹曰斯道人气也必有大士为吾法嗣乃入城于鹧铗间有一人手持酒器逆而问曰师何方而来欲往何所师曰从自心来欲往无处曰识我手中物否师曰此是触器而负净者曰师还识我否师曰我即不识识即非我又谓曰汝试自称名氏吾当后示本因彼人说偈而答我从无量劫至于生此国本姓颇罗堕名字婆须蜜师曰我师提多迦说世尊昔游北印度语阿难言此国中吾灭后三百年有一圣人姓颇罗堕名婆须蜜而于禅祖当获第七世尊记汝汝应出家彼乃置器礼师侧立而言曰我思往劫尝作檀那献一如来宝座彼佛记我云汝于贤劫释迦法中宣传至教今符师说愿加度脱师即与披剃复圆戒相乃告之曰正法眼藏今付于汝勿令断绝乃说偈曰无心无可得说得不名法若了心非心始解心心法师说偈已入师子奋迅三昧踊身虚空高七多罗树却复本坐化火自焚婆须蜜收灵骨贮七宝函建浮图问于上级即襄王十七年甲申岁也婆须蜜第七祖婆须蜜者北天竺国人也姓颇罗堕常服净衣执酒器游行里闬或吟或啸人谓之狂及遇弥遮迦尊者宣如来往志自省前缘投器出家授法行化至迦摩罗国广兴佛事于法座前忽有一智者自称我名佛陀难提今与师论义师曰仁者论即不义义即不论若拟论义终非义论难提知师义胜心即钦伏曰我愿求道沾甘露味尊者遂与剃度而授具戒复告之曰如来正法眼藏我今付汝汝当护持乃说偈曰心同虚空界示等虚空法证得虚空时无是无非法尊者即入慈心三昧时梵王帝释及诸天众俱来作礼而说偈言贤劫众圣祖而当第七位尊者哀念我请为宣佛地尊者从三昧起示众云我所得法而非有故若识佛地离有无故说此语已还入三昧示涅槃相难提即于本坐起七宝塔以葬全身即定王十九年辛未岁也佛陀难提第八祖佛陀难提者迦摩罗国人也姓瞿昙氏顶有肉髻辩捷无碍初遇婆须蜜尊者出家受教既而领徒行化至提伽国城毗舍罗家见舍上有白光上腾谓其徒曰此家当有圣人口无言说真大乘器不行四衢知触秽耳言讫长者出致礼问何所须尊者曰我求侍者曰我有一子名伏驮蜜多年已五十口未曾言足未曾履尊者曰如汝所说真吾弟子尊者见之遽起礼拜而说偈曰父母非我亲谁是最亲者诸佛非我道谁为最道者尊者以偈答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离伏驮蜜多闻师妙偈便行七步师曰此子昔曾值佛悲愿广大虑父母爱情难舍故不言不履耳时长者遂舍令出家尊者寻授具戒复告之曰我今以如来正法眼藏付嘱于汝勿令断绝乃说偈曰虚空无内外心法亦如此若了虚空故是达真如理伏驮蜜多承师付嘱以偈赞曰我师禅祖中当得为第八法化众无量悉获阿罗汉尔时尊者佛陀难提即现神变却复本坐俨然寂灭众兴宝塔葬其全身即景王十二年丙寅岁也伏驮蜜第九祖伏驮蜜多者提伽国人姓毗舍罗既受佛陀难提付嘱后至中印度行化时有长者香盖携一子而来瞻礼尊者曰此子处胎六十岁因号难生复尝会一仙者谓此儿非凡当为法器今遇尊者可令出家尊者即与落发授戒羯磨之际祥光烛座仍感舍利三七粒现前自此精进忘疲既而师告曰如来大法眼藏今付于汝汝护念之乃说偈曰真理本无名因名显真理受得真实法非真亦非伪尊者付法已即入灭尽三昧而般涅槃众以香油旃檀阇维真体收舍利建塔于那烂陀寺即敬王三十五年甲寅岁也胁尊者第十祖胁尊者中印度人也本名难生初尊者将诞父梦一白象背有宝座座上安一明珠从门而入光照四众既觉遂生后值伏驮尊者执侍左右未尝睡眠谓其胁不至席遂号胁尊者焉初至华氏国憩一树下右手指地而告众曰此地变金色当有圣人入会言讫即变金色时有长者子富那夜奢合掌前立尊者问汝从何来夜奢曰我心非往尊者曰汝何处住曰我心非止尊者曰汝不定耶曰诸佛亦然尊者曰汝非诸佛曰诸佛亦非尊者因说偈曰此地变金色预知于圣至当坐菩提树觉华而成已夜奢复说偈曰师坐金色地常说真实义回光而照我令入三摩谛尊者知其意即度出家复具戒品乃告之曰如来大法眼藏今付于汝汝护念之乃说偈言真体自然真因真说有理领得真真法无行亦无止尊者付法已即现神变而入涅槃化火自焚四众各以衣巳盛舍利随处兴塔而供养之即贞王二十二年己亥岁也富那夜奢第十一祖富那夜奢者华氏国人也姓瞿昙氏父宝身既得法于胁尊者寻诣波罗奈国有马鸣大士迎而作礼因问曰我欲识佛何者即是师曰汝欲识佛不识者是曰佛既不识焉知是乎师曰既不识佛焉知不是曰此是锯义师曰彼是木义复问锯义者何曰与师平出又问木义者何师曰汝被我解马鸣豁然省悟稽首归依遂求剃度师谓众曰此大士者昔为毗舍离国王其国有一类人如马裸露王运神力分身为蚕彼乃得衣王后复生中印度马人感恋悲鸣因号马鸣焉如来记云吾灭度后六百年当有贤者马鸣于波罗奈国摧伏异道度人无量继吾传化今正是时即告之曰如来大法眼藏今付于汝即说偈曰迷悟如隐显明暗不相离今付隐显法非一亦非二尊者付法已即现神变湛然圆寂众兴宝塔以拥全身即安王十四年戊戌岁也马鸣第十二祖马鸣大士者波罗奈国人也亦名功胜以有作无作诸功德最为殊胜故名焉既受法于夜奢尊者后于华氏国转妙法轮忽有老人坐前仆地师谓众曰此非庸流当有异相言讫不见俄从地踊出一金色人复化为女子右手指师而说偈曰稽首长老尊当受如来记今于此地上宣通第一义说偈已瞥然不见师曰将有魔来与吾校力有顷风雨暴至天地晦冥师曰魔之来信矣吾当除之即指空中现一大金龙奋发威神震动山岳师俨然于坐魔事随灭经七日有一小虫大若桀螟潜形坐下师以手取之示众曰斯乃魔之所变盗听吾法耳乃放之令去魔不能动师告之曰汝但归依三宝即得神通遂复本形作礼忏悔师问曰汝名谁耶眷属多少曰我名迦毗摩罗有三千眷属师曰汝尽神力变化若何曰我化巨海极为小事师曰汝化性海得否曰何谓性海我未尝知师即为说性海云山河大地皆依建立三昧六神通由兹发现迦毗摩罗闻言遂发信心与徒众三千俱求剃度师乃召五百罗汉与授具戒复告之曰如来大法眼藏今当付汝汝听偈言隐显即本法明暗元不二今付悟了法非取亦非离付法已即入龙奋迅三昧挺身空中如日轮相然后示灭四众以真体藏之龙龛即显王三十七年甲午岁也迦毗摩罗第十三祖迦毗摩罗者华氏国人也初为外道有徒三千通诸异论后于马鸣尊者得法领徒至西印度彼有太子名云自在仰尊者名请于宫中供养尊者曰如来有教沙门不得亲近国王大臣权势之家太子曰今我国城之北有大山焉山中有一石窟师可禅寂于此否尊者曰诺即入彼山行数里逢一大蟒尊者直进不顾遂盘绕师身师因与受三归依蟒听讫而去尊者将至石窟复有一老人素服而出合掌问讯尊者曰汝何所止答曰我昔尝为比丘多乐寂静有初学比丘数来请益而我烦于应答起嗔恨想命终堕为蟒身住是窟中今已千载适遇尊者获闻戒法故来谢耳尊者问曰此山更有何人居止曰北去十里有大树荫覆五百大龙其树王名龙树常为龙众说法我亦听受耳尊者遂与徒众诣彼龙树出迎尊者曰深山孤寂龙蟒所居大德至尊何往神足师曰吾非至尊来访贤者龙树默念曰此师得决定性明道眼否是大圣继真乘否师曰汝虽心语吾已意知但办出家何虑吾之不圣龙树闻已悔谢尊者即与度脱及五百龙众俱授具戒复告龙树曰今以如来大法眼藏付嘱于汝谛听偈言非隐非显法说是真实际悟此隐显法非愚亦非智付法已即现神变化火焚身龙树收五色舍利建塔瘗之即赪王四十一年壬辰岁也龙树第十四祖龙树尊者西天竺国人也亦名龙胜始于毗罗尊者得法后至南印度彼国之人多信福业闻尊者为说妙法递相谓曰人有福业世间第一徒言佛性谁能睹之尊者曰汝欲见佛性先须除我慢彼人曰佛性大小尊者曰非大非小非广非狭无福无报不死不生彼闻理胜悉回初心尊者复于座上现自在身如满月轮一切众唯闻法音不睹师相彼众中有长者子名迦那提婆谓众曰识此相否众曰目所未睹安能辨识提婆曰此是尊者现佛性体相以示我等何以知之盖以无相三昧形如满月佛性之义廓然虚明言讫轮相即隐复居本坐而说偈言身现圆月相以表诸佛体说法无其形用辨非声色彼众闻偈顿悟无生咸愿出家以求解脱尊者即为剃发命诸圣授具其国先有外道五千余人作大幻术众皆宗仰尊者悉为化之令归三宝复造大智度论中论十二门论垂之于世后告上首弟子迦那提婆曰如来大法眼藏今当付汝听吾偈言为明隐显法方说解脱理于法心不证无嗔亦无喜付法讫入月轮三昧广现神变复就本坐凝然禅寂迦那提婆与诸四众共建宝塔以葬焉即秦始皇三十五年己丑岁也第二卷天竺三十五祖内二十二祖旁出一十三祖见录第十五祖迦那提婆第十六祖罗睺罗多第十七祖僧伽难提第十八祖伽邪舍多第十九祖鸠摩罗多第二十祖阇夜多第二十一祖婆修盘头第二十二祖摩蝗罗第二十三祖鹤勒那第二十四祖师子尊者旁出达磨达一祖一达磨达出二祖一因陀罗二瞿罗忌利婆因陀罗出四祖一达磨尸利帝二那伽难提三破楼求多罗四波罗婆提瞿罗忌利婆出二祖一波罗跋摩二僧伽罗叉达摩尸利帝出二祖一摩帝隶拔罗二诃利跋茂破楼求多罗出三祖一和修盘头二达摩诃帝三旃陀罗多波罗跋摩出三祖一勒那多罗二盘头多罗三婆罗婆多僧伽罗叉出五祖一毗舍也多罗二毗楼罗多摩三毗栗刍多罗四优波羶驮五婆难提多共二十二祖无语句不录第二十五祖婆舍斯多第二十六祖不如密多第二十七祖般若多罗迦那提婆第十五祖迦那提婆者南天竺国人也姓毗舍罗初求福业兼乐辩论后谒龙树大士将及门龙树知是智人先遣侍者以满钵水置于坐前尊者睹之即以一针投而进之欣然契会龙树即为说法不起于坐见月轮相唯闻其声不见其形尊者语众曰今此瑞者师现佛性表说法非声色也尊者既得法后至毗罗国彼有长者曰梵摩净德一日园树生大耳如菌味甚美唯长者与第二子罗睺罗多取而食之取已随长尽而复生自余亲属皆不能见时尊者知其宿因遂至其家长者问其故尊者曰汝家昔曾供养一比丘道眼未明以虚沾信施故报为木菌惟汝与子精诚供养得以享之余即否矣又问长者年多少答曰七十有九尊者乃说偈曰入道不通理复身还信施汝年八十一此树不生耳长者闻偈弥加叹伏且曰弟子衰老不能事师愿舍次子随师出家尊者曰昔如来记此子当第二五百年为大教主今之相遇盖符宿因即剃发执侍至巴连弗城闻诸外道慾障佛法计之既久尊者乃执长幡入彼众中彼问尊者曰汝何不前尊者曰汝何不后又曰汝似贱人尊者曰汝似良人又曰汝解何法尊者曰汝百不解又曰我欲得佛尊者曰我酌然得佛又曰汝不合得尊者曰元道我得汝实不得又曰汝既不得云何言得尊者曰汝有我故所以不得我无我故我自当得彼词既屈乃问师曰汝名何等尊者曰我名迦那提婆彼既夙闻师名乃悔过致谢时众中犹互兴问难尊者折以无碍之辩由是归伏乃告上足罗睺罗多而付法眼偈曰本对传法人为说解脱理于法实无证无终亦无始尊者说偈已入奋迅定身放八光而归寂灭学众兴塔而供养之即前汉文帝十九年庚辰岁也罗侯罗多第十六祖罗睺罗多者迦毗罗国人也行化至室罗筏城有河名曰金水其味殊美中流复现五佛影尊者告众曰此河之源凡五百里有圣者僧伽难提居于彼处佛志一千年后当绍圣位语已领诸学众溯流而上至彼见僧伽难提安坐入定尊者与众伺之经三七曰方从定起尊者问曰汝身定邪心定邪曰身心俱定尊者曰身心俱定何有出入曰虽有出入不失定相如金在井金体常寂尊者曰若金在井若金出井金无动静何物出入曰言金动静何物出入许金出入金非动静尊者曰若金在井出者何金若金出井在者何物曰金若出井在者非金金若在井出者非物尊者曰此义不然曰彼理非着尊者曰此义当堕曰彼义不成尊者曰彼义不成我义成矣曰我义虽成法非我故尊者曰我义已成我无我故曰我无我故复成何义尊者曰我无我故故成汝义曰仁者师于何圣得是无我尊者曰我师迦那提婆证是无我曰稽首提婆师而出于仁者仁者无我故我欲师仁者尊者曰我已无我故汝须见我我汝若师我故知我非我我难提心意豁然即求度脱尊者曰汝心自在非我所系语已即以右手擎金钵举至梵宫取彼香饭将斋大众而大众忽生厌恶之心尊者曰非我之咎汝等自业即命僧伽难提分坐同食众复讶之尊者曰汝不得食皆由此故当知与吾分坐者即过去娑罗树王如来也愍物降迹汝辈亦庄严劫中已至三果而未证无漏者也众曰我师神力斯可信矣彼云过去佛者即窃疑焉僧伽难提知众生慢乃曰世尊在日世界平正无有丘陵江河沟洫水悉甘美草木滋茂国土丰盈无八苦行十善自双树示灭八百余年世界丘墟树木枯悴人无至信正念轻微不信真如唯爱神力言讫以右手渐展入地至金刚轮际取甘露水以琉璃器持至会所大众见之即时钦慕悔过作礼于是尊者命僧伽难提而付法眼偈曰于法实无证不取亦不离法非有无相内外云何起尊者付法已安坐归寂四众建塔此当前汉武帝二十八年戊辰岁也僧伽难提第十七祖僧伽难提者室罗阀城宝庄严王之子也生而能言常赞佛事七岁即厌世乐以偈告其父母曰稽首大慈父和南骨血母我今欲出家幸愿哀愍故父母固止之遂终日不食乃许其在家出家号僧伽难提复命沙门禅利多为之师积十九载未尝退倦尊者每自念言身居王宫胡为出家一夕天光下属见一路坦平不觉徐行约十里许至大岩前有石窟焉乃燕寂于中父既失子即摈禅利多出国访寻其子不知所在经十年尊者得法受记已行化至摩提国忽有凉风袭众身心悦适非常而不知其然尊者曰此道德之风也当有圣者出世嗣续祖灯乎言讫以神力摄诸大众游历山谷食顷至一峰下谓众曰此峰顶有紫云如盖圣人居此矣即与大众徘徊久之见山舍一童子持圆鉴直造尊者前尊者问汝几岁邪曰百岁尊者曰汝年尚幼何言百岁曰我不会理正百岁耳尊者曰汝善机邪曰佛言若人生百岁不会诸佛机未若生一日而得决了之师曰汝手中者当何所表童曰诸佛大圆鉴内外无瑕翳两人同得见心眼皆相似彼父母闻子语即舍令出家尊者携至本处受具戒讫名迦邪舍多他时闻风吹殿铜铃声尊者问师曰铃鸣邪风鸣邪师曰非风非铃我心鸣耳尊者曰心复谁乎师曰俱寂静故尊者曰善哉善哉继吾道者非子而谁即付法偈曰心地本无生因地从缘起缘种不相妨华果亦复尔尊者付法已右手攀树而化大众议曰尊者树下归寂其垂荫后裔乎将奉全身于高原建塔众力不能举即就树下起塔当前汉昭帝十三年丁未岁也伽邪舍多第十八祖伽邪舍多者摩提国人也姓郁头蓝父天盖母方圣尝梦大神持鉴因而有娠凡七日而诞肌体莹如琉璃未尝洗沐自然香洁幼好闲静语非常童持鉴出游遇难提尊者得度领徒至大月氏国见一婆罗门舍有异气尊者将入彼舍舍主鸠摩罗多问曰是何徒众曰是佛弟子彼闻佛号心神竦然即时闭户尊者良久自扣其门罗多曰此舍无人尊者曰答无者谁罗多闻语知是异人遽开关延接尊者曰昔世尊记曰吾灭后一千年有大士出现于月氏国绍隆玄化今汝值吾应斯嘉运于是鸠摩罗多发宿命智投诚出家受具讫付法偈曰有种有心地因缘能发萌于缘不相碍当生生不生尊者付法已踊身虚空现十八种神变化火光三昧自焚其身众以舍利起塔当前汉成帝二十年戊申岁也鸠摩罗多第十九祖鸠摩罗多者大月氏国婆罗门之子也昔为自在天人欲界第六天见菩萨璎珞忽起爱心堕生忉利欲界第二天闻僮尸迦说般若波罗蜜多以法胜故升于梵天色界以根利故善说法要诸天尊为导师以继祖时至遂降月氏后至中天竺国有大士名阇夜多问曰我家父母素信三宝而尝萦疾瘵凡所营作皆不如意而我邻家久为旃陀罗行而身常勇健所作和合彼何幸而我何辜尊者曰何足疑乎且善恶之报有三时焉凡人恒见仁夭暴寿逆吉义凶便谓亡因果虚罪福殊不知影响相随毫釐靡忒纵经百千万劫亦不磨灭时阇夜多闻是语已顿释所疑尊者曰汝虽已信三业而未明业从惑生惑因识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻阇夜多承言领旨即发宿慧恳求出家既受具尊者告曰吾今寂灭时至汝当绍行化迹乃付法眼偈曰性上本无生为对求人说于法既无得何怀决不决师曰此是妙音如来见性清净之句汝宜传佈后学言讫即于座上以指爪剺面如红莲开出大光明照耀四众而入寂灭庠夜多起塔当新室十四年壬午岁也阇夜多第二十祖阇夜多者北天竺国人也智慧渊冲化导无量后至罗阅城敷扬顿教彼有学众唯尚辩论为之首者名婆修盘头偏此行云常行常一食不卧六时礼佛清净无欲为众所归尊者将欲度之先问彼众曰此偏行头陀能修梵行可得佛道乎众曰我师精进何故不可尊者曰汝师与道远矣设苦行历于尘劫皆虚妄之本也众曰尊者薀何德行而讥我师尊者曰我不求道亦不颠倒我不礼佛亦不轻慢我不长坐亦不懈怠我不一食亦不杂食我不知足亦不贪欲心无所希名之曰道时遍行闻已发无漏智欢喜赞叹尊者又语彼众曰会吾语否吾所以然者为其求道心切夫弦急即断故吾不赞令其住安乐地入诸佛智复告偏行曰吾适对众抑挫仁者得无恼于衷乎曰我忆念七劫前生常安乐国师于智者月净记我非久当证斯陀含果时有大光明菩萨出世我以老故策杖礼谒师叱我曰重子轻父一何鄙哉时我自谓无过请师示之师曰汝礼大光明菩萨以杖倚壁画佛面以此过慢遂失二果我责躬悔过已来闻诸恶言如风如响况今获饮无上甘露而反生热恼耶惟愿大慈以妙道垂诲尊曰汝久植众德当继吾宗听吾偈曰言下合无生同于法界性若能如是解通达事理竟尊者付法已不起于座奄然归寂阇维收舍利建塔当后汉明帝十七年甲戌岁也婆修盘头第二十一祖婆修盘头者罗阅城人也姓毗舍佉父光盖母严一家富而无子父母祷于佛塔而求嗣焉一夕母梦吞明暗二珠觉而有孕经七日有一罗汉名贤众至其家光盖设礼贤众端坐受之严一出拜贤众避席云回礼法身大士光盖罔测其由遂取一宝珠跪献贤众试其真伪贤众即受之殊无逊谢光盖不能忍问曰我是丈夫致礼不顾我妻何德尊者避之贤众曰我受礼纳珠贵福汝耳汝妇怀圣子生当为世灯慧日故吾避之非重女人也贤众又曰汝妇当生二子一名婆修盘头则吾所尊者也二名刍尼此云野鹊子昔如来在雪山修道刍尼巢于顶上佛既成道刍尼受报为那提国王佛记云汝至第二五百年生罗阅城毗舍佉家与圣同胞今无爽矣后一月果产二子尊者婆修盘头年至十五礼光度罗汉出家感毗婆诃菩萨与之授戒行化至那提国彼王名常自在有二子一名摩诃罗次名摩蝗罗王尊者曰罗阅城土风与此何异尊者曰彼土曾三佛出世今王国有二师化导曰二师者谁尊者曰佛记第二五百年有一神力大士出家继圣即王之次子摩蝗罗是其一也吾虽德薄敢当其一王曰诚如尊者所言当舍此子作沙门尊者曰善哉大王能遵佛旨即与受具付法偈曰泡幻同无碍如何不了悟达法在其中非今亦非古尊者付法已踊身高半由旬屹然而住四众仰瞻虔请复坐跏趺而逝茶毗得舍利建塔当后汉殇帝十二年丁巳岁也摩蝗罗第二十二祖摩蝗罗者那提国常自在王之子也年三十遇婆修祖师出家传法至西印度彼国王名得度即瞿昙种族归依佛乘勤行精进一日于行道处现一小塔欲取供养众莫能举王即大会梵行禅观咒术等三众欲问所疑时尊者亦赴此会是三众皆莫能辩尊者即为王广说塔之所因阿育王造塔此不繁录今之出现王福力之所致也王闻是说乃曰至圣难逢世乐非久即传位太子投祖出家七日而证四果尊者深加慰诲曰汝居此国善自度人今异域有大法器吾当化令得度曰师应迹十方动念当至宁劳往耶尊者曰然于是焚香遥语月氏国鹤勒那比丘曰汝在彼国教导鹤众道果将证宜自知之时鹤勒那为彼国王宝印说修多罗偈忽睹异香成穗王曰是何祥也曰此是西印度传佛心印祖师摩蝗罗将至先降信香耳曰此师神力何如答曰此师远承佛记当于此土广宣玄化时王与鹤勒那俱遥作礼尊者知已即辞得度比丘往月氏国受王与鹤勒那供养后鹤勒那问尊者曰我止林间已经九白印度以一年为一白有弟子龙子者幼而聪慧我于三世推穷莫知其本尊者曰此子于第五劫中生妙喜国婆罗门家曾以旃檀施于佛宇作槌撞钟受报聪敏为众钦仰又问我有何缘而感鹤众尊者曰汝第四劫中尝为比丘当赴会龙宫汝诸弟子咸欲随从汝观五百众中无有一人堪任妙供时诸子曰师常说法于食等者于法亦等今既不然何圣之有汝即令赴会自汝舍生趣生转化诸国其五百弟子以福微德薄生于羽族今感汝之惠故为鹤众相随鹤勒那闻语曰以何方便令彼解脱尊者曰我有无上法宝汝当听受化未来际而说偈曰心随万境转转处实能幽随流认得性无喜复无忧时鹤众闻偈飞鸣而去尊者跏趺寂然奄化鹤勒那与宝印王起塔当后汉桓帝十九年乙巳岁也鹤勒那第二十三祖鹤勒那者勒那梵语鹤即华言以尊者出世常感群鹤恋慕故名月氏国人也姓婆罗门父千胜母金光以无子故祷于七佛金幢即梦须弥山顶一神童持金环云我来也觉而有孕年七岁游行聚落睹民间淫祀乃入庙叱之曰汝妄兴祸福幻惑于人岁费牲牢伤害斯甚言讫庙貌忽然而坏由是乡党谓之圣子年二十二出家三十遇摩蝗罗尊者付法眼藏行化至中印度彼国王名无畏海崇信佛道尊者为说正法次王忽见二人绯素服拜尊者王问曰此何人也师曰此是日月天子吾昔曾为说法故来礼耳良久不见唯闻异香王曰日月国土总有多少尊者曰千释迦佛所化世界各有百亿迷卢日月我若广说即不能尽王闻忻然时尊者演无上道度有缘众以上足龙子早夭有兄师子博通强记事婆罗门厥师既逝弟复云亡乃归依于尊者而问曰我欲求道当何用心尊者曰汝欲求道无所用心曰既无用心谁作佛事尊者曰汝若有用既非功德汝若无作即是佛事经云我所作功德而无我所故师子闻是言已即入佛慧时尊者忽指东北问云是何气象师子曰我见气如白虹贯乎天地复有黑气五道横亘其中尊者曰其兆云何曰莫可知矣尊者曰吾灭后五十年北天竺国当有难起婴在汝身吾将灭矣今以法眼付嘱于汝善自护持乃说偈曰认得心性时可说不思议了了无可得得时不说知师子比丘闻偈欣惬然未晓将罗何难尊者乃密示之言讫现十八变而归寂阇维毕分舍利各欲兴塔尊者复现空中而说偈曰一法一切法一切一法摄吾身非有无何分一切塔大众闻偈遂不复分就驮都之场而建塔焉即后汉献帝二十年己丑岁也师子比丘第二十四祖师子比丘者中印度人也姓婆罗门得法游方至潲宾国有波利迦者本习禅观故有禅定知见执相舍相不语之五众尊者诘而化之四众皆默然心服唯禅定师达磨达者闻四众被责愤悱而来尊者曰仁者习定何当来此既至于此胡云习定曰我虽来此心亦不乱定随人习岂在处所尊者曰仁者既来其习亦至既无处所岂在人习曰定习人故非人习定我虽来此其定常习尊者曰人非习定定习人故当自来时其定谁习彼曰如净明珠内外无翳定若通达必当如此师曰定若通达一似明珠今见仁者非珠之徒彼曰其珠明彻内外悉定我心不乱犹若此净师曰其珠无内外仁者何能定秽物非动摇此定不是净达磨达蒙尊者开悟心地朗然尊者既摄五众名闻遐迩方求法嗣遇一长者引其子问尊者曰此子名斯多当生便拳左手今既长矣而终未能舒愿尊者示其宿因尊者睹之即以手接曰可还我珠童子据开手奉珠众皆惊异尊者曰吾前报为僧有童子名婆舍吾尝赴西海斋受嚫珠付之今还吾珠理固然矣长者遂舍其子出家尊者即与受具以前缘故名婆舍斯多尊者即谓之曰吾师密有悬记罹难非久如来正法眼藏今传付汝汝应保护普润来际偈曰正说知见时知见俱是心当心即知见知见即于今尊者说偈已以僧伽梨衣密付斯多俾之他国随机演化斯多受教直抵南天尊者以难不可以苟免独留潲宾时本国有外道二人一名摩目多二名都落遮学诸幻法欲共谋乱乃盗为释子形像潜入王宫且曰不成即罪归佛子妖既自作祸亦旋踵事既败王果怒曰吾素归心三宝何乃搆害一至于斯即命破毁伽蓝祛除释众又自秉剑至尊者所问曰师得蕴空否尊者曰已得蕴空曰离生死否尊者曰已离生死曰既离生死可施我头尊者曰身非我有何吝于头王即挥刃断尊者首涌白乳高数尺王之右臂旋亦堕地七日而终太子光首叹曰我父何故自取其祸时有象白山仙人者深明因果即为光首广宣宿因解其疑网事具圣冑集及宝林传遂以师子尊者报体而建塔焉当魏齐王二十年巳卯岁也师子尊者付婆舍斯多心法信衣为正嗣外傍出达磨达四世二十二师婆舍斯多第二十五祖婆舍斯多者潲宾国人也姓婆罗门父寂行母常安乐初母梦得神剑因而有孕既诞拳左手遇师子尊者显发宿因密受心印后适南天至中印度彼国王名迦胜设礼供养时有外道号无我尊先为王礼重嫉祖之至欲与论义幸而胜之以固其事乃于王前谓祖曰我解默论不假言说祖曰孰知胜负曰不争胜负但取其义祖曰汝以何为义曰无心为义祖曰汝既无心安得义乎曰我说无心当名非义祖曰汝说无心当名非义我说非心当义非名曰当义非名谁能辨义祖曰汝名非义此名何名曰为辨非义是名无名祖曰名既非名义亦非义辨者是谁当辨何物如是往返五十九翻外道杜口信伏于时祖忽然面北合掌长吁曰我师师子尊者今日遇难斯可伤焉即辞王南迈达于南天潜隐山谷时彼国王名天德迎请供养王有二子一兇暴而色力充盛一和柔而长婴疾苦祖乃为陈因果王即顿释所疑又有咒术师忌祖之道乃潜置毒药于饮食中祖知而食之彼返受祸遂投祖出家祖即与受具后六十载太子得胜即位复信外道致难于祖太子不如密多以进谏被囚王遽问祖曰予国素绝妖讹师所传者当是何宗祖曰王国昔来实无邪法我所得者即是佛宗王曰佛灭已千二百载师从谁得耶祖曰饮光大士亲受佛印展转至二十四世师子尊者我从彼得王曰予闻师子比丘不能免于刑戮何能传法后人祖曰我师难未起时密授我信衣法偈以显师承王曰其衣何在祖即于囊中出衣示王王命焚之五色相鲜薪尽如故王即追悔致礼师子真嗣既明乃赦太子太子遂求出家祖问太子曰汝欲出家当为何事曰我若出家不为别事祖曰不为何事曰不为俗事祖曰当为何事曰当为佛事祖曰太子智慧天至必诸圣降迹即许出家六年侍奉后于王宫受具羯磨之际大地震动颇多灵异祖乃命之曰吾已衰朽安可久留汝当善护正法眼藏普济群有听吾偈曰圣人说知见当境无是非我今悟真性无道亦无理不如密多闻偈再启祖曰法衣宜可传授祖曰此衣为难故假以证明汝身无难何假其衣化被十方人自信向不如密多闻语作礼而退祖现于神变化三昧火自焚平地舍利可高一尺得胜王创浮图而秘之当东晋明帝太宁三年乙酉岁也不如密多第二十六祖不如密多者南印度德胜王之太子也既受度得法至东印度彼王名坚固奉外道师长爪梵志暨尊者将至王与梵志同睹白气贯于上下王曰斯何瑞也梵志预知尊者入境恐王迁善乃曰此是魔来之兆耳何瑞之有即鸠诸徒众议曰不如密多将入都城谁能挫之弟子曰我等各有咒术可以动天地入水火何患哉尊者至先见宫墙有黑气乃曰小难耳直诣王所王曰师来何为尊者曰将度众生曰以何法度尊者曰各以其类度之时梵志闻言不胜其怒即以幻法化大山于尊者顶上尊者指之忽在彼众头上梵志等怖惧投尊者尊者愍其愚惑再指之化山随灭乃为王演说法要俾趣真乘又谓王曰此国当有圣人而继于我是时有婆罗门子年二十许幼失父母不知名氏或自言缨络故人谓之缨络童子游行闾里丐求度日若常不轻之类人问汝何行急即答云汝何行慢或问何姓乃云与汝同姓莫知其故后王与尊者同车而出见缨络童子稽首于前尊者曰汝忆往事否曰我念远劫中与师同居师演摩诃般若我转甚深修多罗今日之事盖契昔因尊者又谓王曰此童子非他即大势至菩萨是也此圣之后复出二人一人化南印度一人缘在震旦四五年内却返此方遂以昔因故名般若多罗付法眼藏偈曰真性心地藏无头亦无尾应缘而化物方便唿为智尊者付法已即辞王曰吾化缘已终当归寂灭愿王于最上乘无忘外护即还本座跏趺而逝化火自焚王收舍利塔而瘗之当东晋孝武帝太元十三年戍子岁也般若多罗第二十七祖般若多罗者东印度人也既得法已行化至南印度彼王名香至崇奉佛乘尊重供养度越伦等又施无价宝珠时王有三子其季开士也尊者欲试其所得乃以所施珠问三王子曰此珠圆明有能及此否第一子月净多罗第二子功德多罗皆曰此珠七宝中尊固无逾也非尊者道力孰能受之第三子菩提多罗曰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此珠光明不能自照要假智光光辩于此既辩此已即知是珠既知是珠即明其宝若明其宝宝不自宝若辩其珠珠不自珠珠不自珠者要假智珠而辩世珠宝不自宝者要假智宝以明法宝然则师有其道其宝即现众生有道心宝亦然尊者叹其辩慧乃复问曰于诸物中何物无相曰于诸物中不起无相又问于诸物中何物最高曰于诸物中人我最高又问于诸物中何物最大曰于诸物中法性最大尊者知是法嗣以时尚未至且默而混之及香至王厌世众皆号绝唯第三子菩提多罗于柩前入定经七曰而出乃求出家既受具戒尊者告曰如来以正法眼付大迦叶如是展转乃至于我我今嘱汝听吾偈曰心地生诸种因事复生理果满菩提圆华开世界起尊者付法已即于坐上起立舒左右手各放光明二十七道五色光耀又踊身虚空高七多罗树化火自焚空中舍利如雨收以建塔当宋孝武帝大明元年丁酉岁第三卷中华五祖并旁出尊宿共二十五人第二十八祖菩提达磨旁出三人一道育禅师二道副禅师三尼总持无机缘语句不录第二十九祖慧可大师旁出七世共一十七人三人见缘僧那禅师向居士相州慧满禅师岘山神定禅师宝月禅师华闲居士大士化公和公廖居士华闲居士复出一人昙邃昙邃复出三人一延陵慧简二彭城慧磋三定林寺慧纲慧纲复出六合大觉大觉出高邮昙影昙影出太山明练明练出杨州静泰已上一十四人无机缘语句不录第三十祖僧璨大师第三十一祖道信大师旁出七十六人见第四卷第三十二祖弘忍大师旁出一百七人见第五卷菩提达磨第二十八祖菩提达磨者南天竺国香至王第三子也姓剎利帝本名菩提多罗后遇二十七祖般若多罗至本国受王供养师密迹因试令与二兄辨所施宝珠发明心要既而尊者谓曰汝于诸法已得通量夫达磨者通大之义也宜名达磨因改号菩提达磨师乃告尊者曰我既得法当往何国而作佛事愿垂开示尊者曰汝虽得法未可远游且止南天竺待吾灭后六十七载当往震旦设大法药直接上根慎勿速行衰于日下师又曰彼有大士堪为法器否千载之下有留难否尊者曰汝遵化之方获菩提者不可胜数吾灭后六十余年彼国有难水中文布自善降之汝至时南方勿住彼唯好有为功业不见佛理汝纵到彼亦不可久留听吾偈曰路行跨水复逢羊独自凄凄暗度江日下可怜双象马二株嫩桂久昌昌复演八偈皆预谶佛教隆替事具宝林传及圣冑集师恭禀教义服勤左右垂四十年未尝废阙迨尊者顺世遂演化本国时有二师一名佛大先一名佛大胜多本与师同学佛陀跋陀小乘禅观佛大先既遇般若多罗尊者舍小趣大与师并化时号二甘露门矣而佛大胜多更分途而为六宗第一有相宗第二无相宗第三定慧宗第四戒行宗第五无得宗第六寂静宗各封己解别展化源聚落峥徒众甚盛大师喟然而叹曰彼之一师已陷牛迹况复支离繁盛而分六宗我若不除永缠邪见言已微现神力至第一有相宗所问曰一切诸法何名实相彼众中有一尊长萨婆罗答曰于诸相中不互诸相是名实相师曰一切诸相而不互者若明实相当何定邪彼曰于诸相中实无有定若定诸相何名为实师曰诸相不定便名实相汝今不定当何得之彼曰我言不定不说诸相当说诸相其义亦然师曰汝言不定当为实相定不定故即非实相彼曰定既不定即非实相我非故不定不变师曰汝今不变何名实相已变已往其义亦然彼曰不变当在在不在故故变实相以定其义师曰实相不变变即非实于有无中何名实相萨婆罗心知圣师悬解潜达即以手指虚空曰此是世间有相亦能空故当我此身得似否师曰若解实相即见非相若了非相其色亦然当于色中不失色体于非相中不碍有故若能是解此名实相彼众闻已心意朗然钦礼信受师又瞥然匿迹至第二无相宗所问曰汝言无相当何证之彼众中有智者波罗提答曰我明无相心不现故师曰汝心不现当何明之彼曰我明无相心不取舍当于明时亦无当者师曰于诸有无心不取舍又无当者诸明无故彼曰入佛三昧尚无所得何况无相而欲知之师曰相既不知谁云有无尚无所得何名三昧彼曰我说不证证无所证非三昧故我说三昧师曰非三昧者何当名之汝既不证非证何证波罗提闻师辨析即悟本心礼谢于师忏悔往谬师记曰汝当得果不久证之此国有魔非久降之言已忽然不现至第三定慧宗所问曰汝学定慧为一为二彼众中有婆兰陀者答曰我此定慧非一非二师曰既非一二何名定慧彼曰在定非定处慧非慧一即非一二亦不二师曰当一不一当二不二既非定慧约何定慧彼曰不一不二定慧能知非定非慧亦复然矣师曰慧非定故然何知哉不一不二谁定谁慧婆兰陀闻之疑心冰释至第四戒行宗所问曰何者名戒云何名行当此戒行为一为二彼众中有一贤者答曰一二二一皆彼所生依教无染此名戒行师曰汝言依教即是有染一二俱破何言依教此二违背不及于行内外非明何名为戒彼曰我有内外彼已知竟既得通达便是戒行若说违背俱是俱非言及清净即戒即行师曰俱是俱非何言清净既得通故何谈内外贤者闻之即自惭服至第五无得宗所问曰汝云无得无得何得既无所得亦无得得彼众中有宝静者答曰我说无得非无得得当说得得无得是得师曰得既不得得亦非得既云得得得得何得彼曰见得非得非得是得若见不得名为得得师曰得既非得得得无得既无所得当何得得宝静闻之顿除疑网至第六寂静宗所问曰何名寂静于此法中谁静谁寂彼有尊者答曰此心不动是名为寂于法无染名之为静师曰本心不寂要假寂静本来寂故何用寂静彼曰诸法本空以空空故于彼空空故名寂静师曰空空已空诸法亦尔寂静无相何静何寂彼尊者闻师指诲豁然开悟既而六众咸誓归依由是化被南天声驰五印远近学者靡然向风经六十余载度无量众后值异见王轻毁三宝每云我之祖宗皆信佛道陷于邪见寿年不永运祚亦促且我身是佛何更外求善恶报应皆因多智之者妄构其说至于国内耆旧为前王所奉者悉从废黜师知已叹彼德薄当何救之又念无相宗中二首领其一波罗提者与王有缘将证其果其二宗胜者非不博辩而无宿因时六宗徒众亦各念言佛法有难师何自安师遥知众意即弹指应之六众闻之云此是我师达磨信响我等宜须速行以副慈命言已至师所礼拜问讯师曰今一叶翳虚孰能剪拂宗胜曰我虽浅薄敢惮其行师曰汝虽辩慧而道力未全宗胜自念我师恐我见王作大佛事名誉显达映夺尊威纵彼福慧为王我是沙门受佛教旨岂难敌也言讫潜去至王所广说法要及世界苦乐人天善恶等事王与之往返征诘无不诣理王曰汝今所解其法何在宗胜曰如王治化当合其道王所有道何在王曰我所有道将除邪法汝所有法将伏何人师不起于座悬知宗胜义堕遽告波罗提曰宗胜不禀吾教潜化于王须臾即屈汝可速救波罗提恭禀师旨云愿假神力言已云生足下至王前默然而住时王正问宗胜忽见波罗提乘云而至愕然忘其问答曰乘空之者是正是邪答曰我非邪正而来正邪王心若正我无邪正王虽惊异而骄慢方炽即摈宗胜令出波罗提曰王既有道何摈沙门我虽无解愿王致问王怒而问曰何者是佛答曰见性是佛王曰师见性否答曰我见佛性王曰性在何处答曰性在作用王曰是何作用我今不见答曰今见作用王自不见王曰于我有否答曰王若作用无有不是王若不用体亦难见王曰若当用时几处出现答曰若出现时当有其八王曰其八出现当为我说波罗提即说偈曰在胎为身处世名人在眼曰见在耳曰闻在鼻辨香在口谈论在手执捉在足运奔遍现俱该沙界收摄在一征尘识者知是佛性不识唤作精魂王闻偈已心即开悟乃悔谢前非谘询法要朝夕忘倦迄于九旬时宗胜既被斥逐退藏深山念曰我今百岁八十为非二十年来方归佛道性虽愚昧行绝瑕疵不能御难生何如死言讫即自投崖俄有一神人以手捧承置于岩石之上安然无损宗胜曰我忝沙门当与正法为主不能抑绝王非是以捐身自责何神佑助一至于斯愿垂一语以保余年于是神人乃说偈曰师寿于百岁八十而造非为近至尊故熏修而入道虽具少智慧而多有彼我所见诸贤等未尝生珍敬二十年功德其心未恬静聪明轻慢故而获至于此得王不敬者当感果如是自今不疏怠不久成奇智诸圣悉存心如来亦复尔宗胜闻偈欣然即于岩间宴坐时异见王复问波罗提曰仁者智辩当师何人答曰我所出家即婆罗寺乌沙婆三藏为授业师其出世师者即大王叔菩提达磨是也王闻师名惊骇久之曰鄙薄忝嗣王位而趣邪背正忘我尊叔遽敕近臣特加迎请师即随使而至为王忏悔往非王闻规诫泣谢于师又诏宗胜归国大臣奏曰宗胜被谪投崖今已亡矣王告师曰宗胜之死皆自于吾如何大慈令免斯罪师曰宗胜今在岩间宴息但遣使召当即至矣王即遣使入山果见宗胜端居禅寂宗胜蒙召乃曰深愧王意贫道誓处岩泉且王国贤德如林达磨是王之叔六众所师波罗提法中龙象愿王崇仰二圣以福皇基使者复命未至师谓王曰知取得宗胜否王曰未知师曰一请未至再命必来良久使还果如师语师遂辞王曰当善修德不久疾作吾且去矣经七日王乃得疾国医诊治有加无瘳贵戚近臣忆师前记急发使告师曰王疾殆至弥留愿叔慈悲远来轸救师即至王所慰问其疾时宗胜再承王召即别岩间波罗提久受王恩亦来问疾波罗提曰当何施为令王免苦师即令太子为王宥罪施恩崇奉僧宝复为王忏悔云愿罪消灭加是者三王疾有间师心念震旦缘熟行化时至乃先辞祖塔次别同学然至王所慰而勉之曰当勤修白业护持三宝吾去非晚一九即回王闻师言涕泪交集曰此国何罪彼土何祥叔既有缘非吾所止唯愿不忘父母之国事毕早回王即具大舟实以众宝躬率臣寮送至海▉需师泛重溟凡三週寒暑达于南海实梁普通八年丁未岁九月二十一日也广州剌史萧严具主礼迎接表闻武帝帝览奏遣使赍诏迎请十月一日至金陵帝问曰朕即位已来造寺写经度僧不可胜纪有何功德师曰并无功德帝曰何以无功德师曰此但人天小果有漏之因如影随形虽有非实帝曰如何是真功德答曰净智妙圆体自空寂如是功德不以世求帝又问如何是圣谛第一义师曰廓然无圣帝曰对朕者谁师曰不识帝不领悟师知机不契是月十九日潜回江北十一月二十三日届于洛阳当后魏孝明太和十年也寓止于嵩山少林寺面壁而坐终曰默然人莫之测谓之壁观婆罗门时有僧神光者旷达之士也久居伊洛博览群书善谈玄理每叹曰孔老之教礼术风规庄易之书未尽妙理近闻达磨大士住止少林至人不遥当造玄境乃往彼晨夕参承师常端坐面墙莫闻诲励光自惟曰昔人求道敲骨取髓刺血济饥布发掩泥投崖飤虎尚若此我又何人其年十二月九日夜天大雨雪光坚立不动迟明积雪过膝师悯而问曰汝久立雪中当求何事光悲泪曰惟愿和尚慈悲开甘露门广度群品师曰诸佛无上妙道旷劫精勤难行能行非忍而忍岂以小德小智轻心慢心欲冀真乘徒劳勤苦光闻师诲励潜取利刀自断左臂置于师前师知是法器乃曰诸佛最初求道为法忘形汝今断臂吾前求亦可在师遂因与易名曰慧可光曰诸佛法印可得闻乎师曰诸佛法印匪从人得光曰我心未宁乞师与安师曰将心来与汝安曰觅心了不可得师曰我与汝安心竟后孝明帝闻师异迹遣使赍诏征前后三至师不下少林帝弥加钦尚就赐摩衲袈裟二领金钵银水瓶缯帛等师牢让三返帝意弥坚师乃受之自你缁白之众倍加信向迄九年已欲西返天竺乃命门人曰时将至矣汝等盖各言所得乎时门人道副对曰如我所见不执文字不离文字而为道用师曰汝得吾皮尼总持曰我今所解如庆喜见阿閦佛国一见更不再见师曰汝得吾肉道育曰四大本空五阴非有而我见处无一法可得师曰汝得吾骨最后慧可礼拜后依位而立师曰汝得吾髓乃顾慧可而告之曰昔如来以正法眼付迦叶大士展转嘱累而至于我我今付汝汝当护持并授汝袈裟以为法信各有所表宜可知矣可曰请师指陈师曰内传法印以契证心外付袈裟以定宗旨后代浇薄疑虑竞生云吾西天之人言汝此方之子凭何得法以何证之汝今受此衣法却后难生但出此衣并吾法偈用以表明其化无碍至吾灭后二百年衣止不传法周沙界明道者多行道者少说理者多通理者少潜符密证千万有余汝当阐扬勿轻未悟一念回机便同本得听吾偈曰吾本来兹土传法救迷情一花开五叶结果自然成师又曰吾有楞伽经四卷亦用付汝即是如来心地要门令诸众生开示悟入吾自到此凡五度中毒我常自出而试之置石石裂缘吾本离南印来此东土见赤县神州有大乘气象遂逾海越漠为法求人际会未谐如愚若讷今得汝传授吾意已终别记云师初居少林寺九年为二祖说法祗教曰外息诸缘内心无喘心如墙壁可以入道慧可种种说心性理道未契师只遮其非不为说无念心体慧可曰我已息诸缘师曰莫不成断灭去否可曰不成断灭师曰何以验之云不断灭可曰了了常知故言之不可及师曰此是诸佛所传心体更勿疑也言已乃与徒众往禹门千圣寺止三日有期城太守杨启之早慕佛乘问师曰西天五印师承为祖其道如何师曰明佛心宗行解相应名之曰祖又问此外如何师曰须明他心知其今古不厌有无于法无取不贤不愚无迷无悟若能是解故称为祖又曰弟子归心三宝亦有年矣而智慧昏蒙尚迷真理适听师言罔知攸措愿师慈悲开示宗旨师知恳到即说偈曰亦不睹恶而生嫌亦不观善而勤措亦不舍智而近愚亦不抛迷而就悟达大道兮过量通佛心兮出度不与凡圣同躔超然名之曰祖启之闻偈悲喜交并曰愿师久住世间化导群有师曰吾即逝矣不可久留根性万差多逢患难启之曰未审何人弟子为师除得师曰吾以传佛秘密利益迷途害彼自安必无此理启之曰师若不言何表通变观照之力师不获已乃为谶曰江槎分玉浪管炬开金锁五口相共行九十无彼我启之闻语莫究其端默记于怀礼辞而去师之所谶虽当时不测而后昔符验时魏氏奉释禅俊如林光统律师流支三藏者乃僧中之鸾凤也睹师演道斥相指心每与师论议是非锋起师遐振玄风普施法雨而偏局之量自不堪任竞起害心数加毒药至第六度以化缘已毕传法得人遂不复救之端居而逝即后魏孝明帝太和十九年丙辰岁十月五日也其年十二月二十八日葬熊耳山起塔于定林寺后三岁魏宋云奉使西域回遇师于葱岭见手携只履翩翩独逝云问师何往师曰西天去又谓云曰汝主已厌世云闻之茫然别师东迈既复命即明帝已登遐矣而孝庄即位云具奏其事帝令启圹惟空棺一只革履存焉举朝为之惊叹奉诏取遗履于少林寺供养至唐开元十五年丁卯岁为信道者窃在五台华严寺今不知所在初梁武遇师因缘未契及闻化行魏邦遂欲自撰师碑而未暇也后闻宋云事乃成之代宗谥圆觉大师塔曰空观师自魏丙辰岁告寂迄皇宋景德元年甲辰得四百六十七年矣慧可第二十九祖慧可大师者武牢人也姓姬氏父寂未有子时尝自念言我家崇善岂无令子祷之既久一夕感异光照室其母因而怀妊及长遂以照室之瑞名之曰光自幼志气不群博涉诗书尤精玄理而不事家产好游山水后览佛书超然自得即抵洛阳龙门香山依宝静禅师出家受具于永穆寺浮游讲肆遍学大小乘义年三十二却返香山终日宴坐又经八载于寂默中倏见一神人谓曰将欲受果何滞此耶大道匪遥汝其南矣光知神助因改名神光翌日觉头痛如刺其师欲治之空中有声曰此乃换骨非常痛也光遂以见神事白于师师视其顶骨即如五峰秀出矣乃曰汝相吉祥当有所证神令汝南者斯则少林达磨大士必汝之师也光受教造于少室其得法传衣事迹达磨章具之矣自少林托化西归大师继阐玄风博求法嗣至北齐天平二年有一居士年逾四十不言名氏聿来设礼而问师曰弟子身缠风恙请和尚忏罪师曰将罪来与汝忏居士良久云觅罪不可得师曰我与汝忏罪竟宜依佛法僧住曰今见和尚已知是僧未审何名佛法师曰是心是佛是心是法法佛无二僧宝亦然曰今日始知罪性不在内不在外不在中间如其心然佛法无二也大师深器之即为剃发云是吾宝也宜名僧璨其年三月十八日于光福寺受具自兹疾渐愈执侍经二载大师乃告曰达磨菩提远自竺干以正法眼藏密付于吾吾今授汝并达磨信衣汝当守护无令断绝听吾偈曰本来缘有地因地种华生本来无有种华亦不曾生大师付衣法已又曰汝受吾教宜处深山未可行化当有国难璨曰师既预知愿垂示诲师曰非吾知也斯乃达磨传般若多罗悬记云心中虽吉外头凶是也吾校年代正在于汝当谛思前言勿罹世难然吾亦有宿累今要酬之善去善行俟时传付大师付嘱已即于邺都随宜说法一音演畅四众归依如是积三十四载遂韬光混迹变易仪相或入诸酒肆或过于屠门或习街谈或随厮役人问之曰师是道人何故如是师曰我自调心何关汝事又于筦城县匡救寺三门下谈无上道听者林会时有辩和法师者于寺中讲涅槃经学徒闻师阐法稍稍引去辩和不胜其愤兴谤于邑宰翟仲侃仲侃惑其邪说加师以非法师怡然委顺识真者谓之偿债时年一百七岁即随文帝开皇十三年癸丑岁三月十六日也皓月供奉问长沙岑和尚德云了即业障本来空未了应须偿宿债只如师子尊者二祖大师为什么得偿债去长沙云大德不识本来空彼云如何是本来空长沙云业障是又问如何是业障长沙云本来空是彼无语长沙便示一偈云假有元非有假灭亦非无涅槃偿债义一性更无殊后葬于磁州滏阳县东北七十里唐德宗谥大祖禅师自师之化至皇宋景德元年甲辰得四百一十三年僧那僧那禅师姓马氏少而神俊通究坟典年二十一讲礼易于东海听者如市暨南徂相部学众随至会二祖说法与同志十人投祖出家自迩手不执笔永捐世典惟一衣一钵一坐一食奉头陀行既久侍于祖后谓门人慧满曰祖师心印非专苦行但助道耳若契本心发随意真光之用则苦行如握土成金若唯务苦行而不明本心为憎爱所缚则苦行如黑月夜履于险道汝欲明本心者当审谛推察遇色遇声未起觉观时心何所之是无耶是有耶既不堕有无处所则心珠独朗常照世间而无一尘许间隔未尝有一剎那顷断续之相故我初祖兼付楞伽经四卷谓我师二祖曰吾观震旦唯有此经可以印心仁者依行自得度世又二祖凡说法竟乃曰此经四世之后变成名相深可悲哉我今付汝宜善护持非人慎勿传之付嘱已师乃游方莫知其终向居士向居士幽栖林野木食涧饮北齐天保初闻二祖盛化乃致书通好曰影由形起响逐声来弄影劳形不识形为影本扬声止响不知声是响根除烦恼而趣涅槃喻去形而觅影离众生而求佛果喻默声而寻响故知迷悟一途愚智非别无名作名因其名则是非生矣无理作理因其理则争论起矣幻化非真谁是谁非虚妄无实何空何有将知得无所得失无所失未及造谒聊申此意伏望答之二祖大师命笔回示曰备观来意皆如实真幽之理竟不殊本迷摩尼谓瓦砾豁然自觉是真珠无明智慧等无异当知万法即皆如愍此二见之徒辈申辞措笔作斯书观身与佛不差别何须更觅彼无余居士捧披祖偈乃伸礼觐密承印记隆化慧满相州隆化寺慧满禅师荣阳人也姓张氏始于本寺遇僧那禅师开示志存俭约唯蓄二针冬则乞补夏乃舍之自言一生心无怯怖身无蚤蝨睡而不梦常行乞食住无再宿所至伽蓝则破柴制履贞观十六年于洛阳会善寺侧宿古墓中遇大雪旦入寺见昙旷法师旷怪所从来师曰法有来耶旷遣寻来处四边雪积五尺许旷曰不可测也寻闻有括录事诸僧逃隐师持钵周行聚落无所滞碍随得随散索尔虚闲有请宿斋者师曰天下无僧方受斯请也又尝示人曰诸佛说心令知心相是虚妄今乃重加心相深违佛意又增论议殊乖大理故常赍楞伽经四卷以为心要如说而行盖遵历世之遗付也后于陶冶中无疾坐化寿七十许僧璨第三十祖僧璨大师者不知何许人也初以白衣谒二祖既受度传法隐于舒州之皖公山属后周武帝破灭佛法师往来太湖县司空山居无常处积十余载时人无能知者至隋开皇十二年壬子岁有沙弥道信年始十四来礼师曰愿和尚慈悲乞与解脱法门师曰谁缚汝曰无人缚师曰何更求解脱乎信于言下大悟服劳九载后于吉州受戒侍奉尤谨师屡试以玄微知其缘熟乃付衣法偈曰华种虽因地从地种华生若无人下种华地尽无生师又曰昔可大师付吾法后往邺都行化三十年方终今吾得汝何滞此乎即适罗浮山优游二载却旋旧址逾月士民奔趋大设檀供师为四众广宣心要讫于法会大树下合掌立终即隋炀帝大业二年丙寅十月十五日也唐玄宗谥鉴智禅师觉寂之塔至皇宋景德元年甲辰岁凡四百载矣初唐河南尹李常素仰祖风深得玄旨天宝乙酉岁遇荷泽神会问曰三祖大师葬在何处或闻入罗浮不回或说终于山谷未知孰是会曰璨大师自罗浮归山谷得月余方示灭今舒州见有三祖墓常未之信也常谪为舒州别驾因询问山谷寺众僧曰闻寺后有三祖墓是否时上座慧观对曰有之常欣然与寮佐同往瞻礼又启圹取真仪阇维之得五色舍利三百粒以百粒出己俸建塔焉百粒寄荷泽神会以征前言百粒随身后于洛中私第设斋以庆之时有西域三藏犍那等在会中常问三藏天竺禅门祖师多少犍那答曰自迦叶至般若多罗有二十七祖若叙师子尊者傍出达磨达四世二十二人总有肆拾玖祖若从七佛至此璨大师不括横枝凡三十七世常又问会中耆德曰尝见祖图或引五十余祖至于支派差殊宗族不定或但有空名者以何为验时有智本禅师者六祖门人也答曰斯乃后魏初佛法沦替有沙门昙曜于纷纭中以素绢单录得诸祖名字或忘失次第藏衣领中隐于巖穴经三十五载至文成帝即位法门中兴昙曜名行俱崇遂为僧统乃集诸沙门重议结集目为付法藏传其间小有差互即昙曜抄录时怖惧所致又经一十三年帝令国子博士黄元真与北天竺三藏佛陀扇多吉弗烟等重究梵文甄别宗旨次叙师承得无纰缪也道信第三十一祖道信大师者姓司马氏世居河内后徙于蕲州之广济县师生而超异幼慕空宗诸解脱门宛如宿习既嗣祖风摄心无寐胁不至席者仅六十年隋大业十三载领徒众抵吉州值群盗围城七旬不解万众惶怖师愍之教令念摩诃般若时贼众望雉堞间若有神兵乃相谓曰城内必有异人不可攻矣稍稍引去唐武德甲申岁师却返蕲春住破头山学侣云臻一日往黄梅县路逢一小儿骨相奇秀异乎常童师问曰子何姓答曰姓即有不是常姓师曰是何姓答曰是佛性师曰汝无性耶答曰性空故师默识其法器即俾侍者至其家于父母所乞令出家父母以宿缘故殊无难色遂舍为弟子以至付法传衣偈曰华种有生性因地华生生大缘与信合当生生不生遂以学徒委之一日告众曰吾武德中游庐山登绝顶望破头山见紫云如盖下有白气横分六道汝等会否众皆默然忍曰莫是和尚他后横出一枝佛法否师曰善后贞观癸卯岁太宗向师道味欲瞻风采诏赴京师上表逊谢前后三返竟以疾辞第四度命使曰如果不起即取首来使至山谕旨师乃引颈就刃神色俨然使异之回以状闻帝弥加叹慕就赐珍缯以遂其志迄高宗永徽辛亥岁闰九月四日忽垂诫门人曰一切诸法悉皆解脱汝等各自护念流化未来言讫安坐而逝寿七十有二塔于本山明年四月八日塔户无故自开仪相如生尔后门人不敢复闭代宗谥大医禅师慈云之塔自圆寂至皇宋景德元年甲辰凡三百五十六载弘忍第三十二祖弘忍大师者蕲州黄梅人也姓周氏生而歧嶷童游时逢一智者叹曰此子阙七种相不逮如来后遇信大师得法嗣化于破头山咸亨中有一居士姓卢名慧能自蕲州来参谒师问曰汝自何来曰岭南师曰欲须何事曰唯求作佛师曰岭南人无佛性若为得佛曰人即有南北佛性岂然师知是异人乃诃曰着槽厂去能礼足而退便入碓坊服劳于杵臼之间昼夜不息经八月师知付授时至遂告众曰正法难解不可徒记吾言持为己任汝等各自随意述一偈若语意冥符则衣法皆付时会下七百余僧上座神秀者学通内外众所宗仰咸共推称云若非尊秀畴敢当之神秀窃聆众誉不复思惟乃于廊壁书一偈云身是菩提树心如明镜台时时勤拂拭莫遣有尘埃师因经行忽见此偈是神秀所述乃赞叹曰后代依此修行亦得胜果其壁本欲令处士卢珍绘楞伽变相及见题偈在壁遂止不画各令诵念能在碓坊忽聆诵偈乃问同学是何章句同学曰汝不知和尚求法嗣令各述心偈此则秀上座所述和尚深加叹赏必将付法传衣也能曰其偈云何同学为诵能良久曰美则美矣了则未了同学诃曰庸流何知勿发狂言能曰子不信耶愿以一偈和之同学不答相视而笑能至夜密告一童子引至廊下能自秉烛令童子于秀偈之侧写一偈云菩提本非树心镜亦非台本来无一物何假拂尘埃大师后见此偈云此是谁作亦未见性众闻师语遂不之顾迨夜乃潜令人自碓坊召能行者入室告曰诸佛出世为一大事故随机小大而引导之遂有十地三乘顿渐等旨以为教门然以无上微妙秘密圆明真实正法眼藏付于上首大迦叶尊者展转传授二十八世至达磨届于此土得可大师承袭以至于吾今以法宝及所传袈裟用付于汝善自保护无令断绝听吾偈曰有情来下种因地果还生无情既无种无性亦无生能居士跪受衣法启曰法则既授衣付何人师曰昔达磨初至人未知信故传衣以明得法今信心已熟衣乃争端止于汝身不复传也且当远隐俟时行化所谓授衣之人命如悬丝也能曰当隐何所师曰逢怀即止遇会且藏能礼足已捧衣而出是夜南迈大众莫知忍大师自此不复上堂凡三日大众疑怪致问祖曰吾道行矣何更询之复问衣法谁得耶师曰能者得于是众议卢行者名能寻访既失悬知彼得即共奔逐忍大师既付衣法复经四载至上元二年忽告众曰吾今事毕时可行矣即入室安坐而逝寿七十有四建塔于黄梅之东山代宗皇帝谥大满禅师法雨之塔自大师灭度至皇宋景德元年甲辰凡三百三十年第四卷第三十一祖道信大师法嗣共一百八十三人内七十六人旁出金陵牛头山六世祖宗见录第一世法融禅师第二世智岩禅师第三世慧方禅师第四世法持禅师第五世智威禅师第六世慧忠禅师前六世祖宗法嗣共八十人法融禅师下三世旁出一十二人一人见录金陵钟山昙璀禅师荆州大素禅师幽栖月空禅师白马道演禅师新安定庄禅师彭城智磋禅师广州道树禅师湖州智爽禅师新州杜默禅师上元智诚禅师智诚复出一人定真禅师定真复出一人如度禅师已上一十一人无机缘语句不录智岩禅师下旁出东都镜潭禅师襄州志长禅师湖州义真禅师益州端伏禅师龙光龟仁禅师襄阳辨才禅师汉南法俊禅师西川敏古禅师已上八人无机缘语句不录法持禅师下旁出牛头山玄素禅师天柱弘仁禅师已上二人无机缘语句不录智威禅师下三世旁出一十二人六人见录宣州安国寺玄挺大师润州鹤林寺玄素禅师舒州天柱山崇慧禅师杭州径山道钦禅师杭州鸟窠道林禅师旁出一人杭州招贤寺会通禅师灵岩宝观禅师前玄素复出二人一金华昙益禅师吴门圆镜禅师前径山国一禅师复出三人一木渚山悟禅师二青阳广敷禅师三杭州中子山崇慧禅师道林复出一人已上六人无机缘语句不录慧忠禅师下两世旁出三十六人二人见录天台山佛窟岩惟则禅师旁出天台云居天台山云居智禅师牛头山道性禅师江宁智灯禅师解县怀信禅师鹤林全禅师比山怀古禅师明州观宗禅师牛头山大智禅师白马善道禅师牛头山智真禅师牛头山潭辂禅师牛头山云韬禅师牛头山凝禅师牛头山法梁禅师江宁行应禅师牛头山惠良禅师兴善道融禅师蒋山照明禅师牛头山法灯禅师牛头山定空禅师牛头山慧涉禅师幽栖道遇禅师牛头山凝空禅师蒋山道初禅师幽栖藏禅师牛头山灵晖禅师幽栖道颖禅师牛头山巨英禅师释山法常禅师龙门凝寂禅师庄岩远禅师襄州道坚禅师尼明悟居士殷净巳前慧涉复出一人润州栖霞寺清源禅师已上三十四人无机缘语句不语第三十二祖弘忍大师五世旁出一百七人第一世一十三人三人见录北宗神秀禅师嵩岳慧安国师袁州蒙山道明禅师杨州奉法寺昙光禅师随州禅慥禅师金州法持禅师资州智侁禅师舒州法照禅师越州义方禅师枝江道俊禅师常州玄赜禅师越州僧达禅师白松山刘主簿已上一十人无机缘语句不录第二世三十七人北宗神秀禅师法嗣一十九人五人见录五台山巨方禅师河中府中条山智封禅师兖州降魔藏禅师寿州道树禅师淮南都梁山全植禅师荆州辞朗禅师嵩山普寂禅师大佛山香育禅师西京义福禅师忽雷澄禅师东京日禅师太原遍净禅师南岳元观禅师汝南杜禅师嵩山敬禅师京兆小福禅师晋州霍山观禅师润州茅山嵩硅禅师安陆怀空禅师已上一十四人无机缘语句不录前嵩岳慧安国师法嗣一十八人三人见录洛京福先寺仁俭禅师嵩岳破灶堕和尚嵩岳元硅禅师常山坦然禅师邺都圆寂禅师西京道亮禅师道亮复出五人一扬州大总管李孝逸二工部尚书张钖三国子祭酒崔融四秘书监贺知章五睦州刺史康诜前随州神慥禅师复出一人正寿禅师前蒙山道明禅师复出三人一洪州崇寂禅师二江西瑰禅师三抚州神贞禅师前资州智诜禅师复出一人资州虔寂禅师前玄赜禅师复出二人一义兴神斐禅师二湖州畅禅师已上一十五人无机缘语句不录第三世四十九人前荆州辞朗禅师法嗣紫金玄宗禅师明州大梅山车禅师瑼界慎徽禅师已上三人无机录语句不录前嵩山普寂禅师法嗣四十六人一人见录终南山惟政禅师广福慧空禅师常越禅师襄州夹石山思禅师明瑱禅师敬爱寺真禅师兖州守贤禅师定州石藏禅师南岳澄心禅师南岳日照禅师洛京同德寺干禅师苏州真亮禅师瓦棺寺掣禅师弋阳法融禅师广陵演禅师陕州慧空禅师洛京真亮禅师泽州亘月禅师毫州昙真禅师都梁山崇演禅师京兆章敬寺澄禅师嵩阳寺一行禅师京兆山北寺融禅师晋州定陶丁居士前西京义福禅师复出八人一大雄勐禅师二西京大震动禅师三神斐禅师四西京大悲光禅师五西京大隐禅师六定境禅师七道播禅师八玄证禅师前降魔藏禅师复出三人一西京寂满禅师二西京定庄禅师三南岳慧隐禅师前南岳元观禅师复出一人神照禅师前小福禅师复出三人一京兆蓝田深寂禅师二太白山日没云禅师三东白山法超禅师前霍山观禅师复出一人岘山幽禅师前资州处寂禅师复出四人一益州无相禅师二益州长松山马禅师三超禅师四梓州晓了禅师前义兴斐禅师复出二人一西京智游禅师二东都智深禅师已上四十五人无机缘语句不录第四世七人前兴善惟政禅师法嗣衡州定心禅师敬爱寺志真禅师已上二人无机缘语句不录前益州无相禅师法嗣五人一人见录益州保唐寺无住禅师荆州明月山融禅师汉州云顶山王头陀益州净众寺神会禅师前塼界慎徽禅师复出一人武诫禅师已上四人无机缘语句不录第五世一人前敬爱寺志真禅师法嗣嵩山照禅师无机缘语句不录第三十一祖道信大师下旁出法嗣知金陵牛头山六世祖宗古法融第一世法融禅师者润州延陵人也姓韦氏年十九学通经史寻阅大部般若晓达真空忽一日叹曰儒道世典非究竟法般若正观出世舟航遂隐茅山投师落发后入牛头山幽栖寺北岩之石室有百鸟衔华之异唐贞观中四祖遥观气象彼山有奇异之人乃躬自寻访问寺僧此间有道人否曰出家儿那个不是道人祖曰阿那个是道人僧无对别僧云此去山中十里来有一懒融见人不起亦不合掌莫是道人祖遂入山见师端坐自若曾无所顾祖问曰在此作什么师曰观心祖曰观是何人心是何物师无对便起作礼师曰大德高栖何所祖曰贫道不决所止或东或西师曰还识道信禅师否曰何以问他师曰向德滋久冀一礼谒曰道信禅师贫道是也师曰因何降此祖曰特来相访莫更有宴息之处否师指后面云别有小庵遂引祖至庵所绕庵唯见虎狼之类祖乃举两手作怖势师曰犹有这个在祖曰适来见什么师无语少选祖却于师宴坐石上书一佛字师睹之竦然祖曰犹有这个在师未晓乃稽首请说真要祖曰夫百千法门同归方寸河沙妙德总在心源一切戒门定门慧门神通变化悉自具足不离汝心一切烦恼业障本来空寂一切因果皆如梦幻无三界可出无菩提可求人与非人性相平等大道虚旷绝思绝虑如是之法汝今已得更无阙少与佛何殊更无别法汝但任心自在莫作观行亦莫澄心莫起贪嗔莫怀愁虑荡荡无碍任意纵横不作诸善不作诸恶行住坐卧触目遇缘总是佛之妙用快乐无忧故名为佛师曰心既具足何者是佛何者是心祖曰非心不问佛问佛非不心师曰既不许作观行于境起时如何对治祖曰境缘无好丑好丑起于心心若不强名妄情从何起妄情既不起真心任遍知汝但随心自在无复对治即名常住法身无有变异吾受璨大师顿教法门今付于汝汝今谛受吾言只住此山向后当有五人达者绍汝玄化圭峰判为泯绝无寄宗引破相教而印之有僧问南泉牛头未见四祖时为什么鸟兽衔华来供养南泉云只为步步踏佛阶梯洞山云如掌观珠意不暂舍僧云见后为什么不来南泉云直饶不来犹校王老师一线道洞山云通身去也又一尊宿答前两问皆云贼不打贫儿家僧问一老宿牛头未见四祖时如何云如条贯叶僧云见后如何云秋夜纷纷又僧问吴越永明潜禅师牛头未见四祖时如何潜云牛头僧云见后如何潜云牛头诸方多举唱不可备录祖付法讫遂返双峰山终老师自尔法席大盛唐永徽中徒众乏粮师往丹阳缘化去山八十里躬负米一石八斗朝往暮还供僧三百二时不阙三年邑宰萧元善请于建初寺讲大般若经听者云集至灭静品地为之震动讲罢归山博陵王问师曰境缘色发时不言缘色起云何得知缘乃欲息其起师答曰境色初发时色境二性空本无知缘者心量与知同照本发非发尔时起自息抱暗生觉缘心时缘不遂至如未生前色心非养育从空本无念想受言念生起法未曾起岂用佛教令问曰闭目不见色境虑乃便多色既不关心境从何处发师曰闭目不见色内心动虑多幻识假成用起名终不过色不关心心亦不关人随行有相转鸟去空中真问曰境发无处所缘觉了知生境谢觉还转觉乃变为境若以心曳心还为觉所觉从之随随去不离生灭际师曰色心前后中实无缘起境一念自凝忘谁能计动静此知自无知知知缘不会当自检本形何须求域外前境不变谢后念不来今求月执玄影讨迹遂飞禽欲知心本性还如视梦里譬之六月冰处处皆相似避空终不脱求空复不成借问镜中像心从何处生问曰恰恰用心时若为安隐好师曰恰恰用心时恰恰无心用曲谭名相劳直说无繁重无心恰恰用常用恰恰无今说无心处不与有心殊问曰智者引妙言与心相会当言与心路别合则万倍乖师曰方便说妙言破病大乘道非关本性谭还从空化造无念为真常终当绝心路离念性不动生灭无乖误谷响既有声镜像能回顾问曰行者体境有因觉知境亡前觉及后觉并境有三心师曰境用非体觉觉罢不应思因觉知境亡觉时境不起前觉及后觉并境有三迟问曰住定俱不转将为正三昧诸业不能牵不知细无明徐徐蹑其后师曰复闻别有人虚执起心量三中事不成不转还虚妄心为正受缚为之净业障心尘万分一不了说无明细细习因起徐徐名相生风来波浪转欲静水还平更欲前途说恐畏后心惊无念大兽吼性空下霜雹星散秽草摧纵横飞鸟落五道定纷纶四魔不前却既如勐火燎还如利剑斲问曰赖觉知万法万法本来然若假照用心只得照用心不应心里事师曰赖觉知万法万法终无赖若假照用心应不在心外问曰随随无简择明心不现前复卢心闇昧在心用功行智障复难除师曰有此不可有寻此不可寻无简即真择得暗出明心虑者心冥昧存心托功行何论智障难至佛方为病问曰折中消息间实亦难安怗自非用行人此难终难见师曰折中欲消息消息非难易先观心处心次推智中智第三照推者第四通无记第五解脱名第六等真伪第七知法本第八慈无为第九偏空阴第十云雨被最尽彼无觉无明生本智镜像现三业幻人化四衢不住空边尽当照有中无不出空有内未将空有俱号之名折中折中非言说安怗无处安用行何能决问曰别有一种人善解空无相口言定乱一复道有中无同证用常寂觉寂常用用心会真理复言用无用智慧方便多言辞与理合如如理自如不由识心会既知心会非心心复相泯加是难知法永劫不能知同此用心人法所不能化师曰别有证空者还如前偈论行空守寂灭识见暂时翻会真是心量终知未了原又说息心用多智疑相似良由性不明求空且劳己永劫住幽识抱相都不知放光便动地于彼欲何为问曰前件看心者复有罗噻难师曰看心有罗噻幻心何待看况无幻心者从容下口难问曰久有大基业心路差互间得觉微细障即达于真际自非善巧师无能决此理仰惟我大师当为开要门引导用心者不令失正道师曰法性本基业梦境成差互实相微细身色心常不悟忽逢混沌士哀怨愍群生托疑广设问抱理内常明生死幽径彻毁誉心不惊野老显分答法相愧来仪蒙发群生药还如色性为显庆元年邑宰萧元善请出山住建初师辞不获免遂命入室上首智岩付嘱法印令以次传授将下山谓众曰吾不复践此山矣时鸟兽哀号逾月不止庵前有四大桐树仲夏之月忽自凋落明年丁巳闰正月二十三日终于建初寿六十四腊四十一二十七日窆于鸡笼山会送者万余人其牛头山旧居金源虎跑泉钖杖泉金龟等池宴坐石室今悉存焉智岩第二世智岩禅师者曲阿人也姓华氏弱冠智勇过人身长七尺六寸隋大业中为郎将常以弓挂一泸水囊随行所至汲用累从大将征讨频立战功唐武德中年四十遂乞出家入舒州皖公山从宝月禅师为弟子后一日宴坐睹异僧身长丈余神姿爽拔词气清朗谓师曰卿八十生出家宜加精进言讫不见尝在谷中入定山水瀑涨师怡然不动其水自退有猎者遇之因改过修善复有昔同从军者二人闻师隐遁乃共入山寻之既见因谓师曰郎将狂邪何为住此答曰我狂欲醒君狂正发夫嗜色淫声贪荣冒宠流转生死何由自出二人感悟叹息而去师贞观十七年归建业入牛头山谒融禅师发明大事禅师谓师曰吾受信大师真诀所得都亡设有一法胜过涅槃吾说亦如梦幻夫一尘飞而翳天一芥堕而覆地汝今已过此见吾复何云山门化导当付之于汝师禀命为第二世以后正法付方禅师住白马栖玄两寺又迁住石头城于仪凤二年正月十日示灭颜色不变屈伸如生室有异香经旬不歇遗言水葬寿七十有八腊三十有九慧方第三世慧方禅师者润州延陵人也姓濮氏投开善寺出家及进具洞明经论后入牛头山谒岩禅师谘询秘要岩观其根器堪任正法遂示以心印师豁然领悟于是不出林薮仅逾十年四方学者云集师一旦谓众曰吾欲他行随机利物汝宜自安也乃以正法付法持禅师遂归茅山数载将欲灭度见有五百许人髻发后垂状如菩萨各持幡华云请法师讲又感山神现大蟒身至庭前如将泣别师谓侍者洪道曰吾去矣汝为吾报诸门人及门人奔至师已入灭时唐天册元年八月一日山林变白谿涧绝流七日道俗悲慕声动山谷寿六十有七腊四十法持第四世法持禅师者润州江宁人也姓张氏幼岁出家年三十游黄梅忍大师座下闻法心开后复遇方禅师为之印可乃继迹山门作牛头宗祖及黄梅谢世谓弟子玄赜曰后传吾法者可有十人金陵法持是其一也后以法眼付智威禅师于唐长安二年九月五日终于金陵延祚寺无常院遗嘱令露骸松下飤诸鸟兽迎出日空中有神幡从西而来绕山数匝所居故院竹林变白七日而止寿六十有八腊四十一智威第五世智威禅师者江宁人也姓陈氏住迎青山始凹减上下留中间岁忽一日家中失之莫知所往及父母寻访乃知已依天宝寺统法师出家矣年二十受具后闻法持禅师出世乃往礼谒传受正法焉自尔江左学徒皆奔走门下其中有慧忠者目为法器师尝有偈示曰莫系念念成生死河轮回六趣海无见出长波慧忠偈答曰念想由来幻性自无终始若得此中意长波当自止师又示偈曰余本性虚无缘妄生人我如何息妄情还归空处坐慧忠偈答曰虚无是实体人我何所存妄情不须息即泛般若船师知其了悟乃付以山门遂随缘化导于唐开元十七年二月十八日终于延祚寺将示灭谓弟子云将尸林中施诸鸟兽寿七十有七慧忠第六世慧忠禅师者润州上元人也姓王氏年二十三受业于庄严寺其后闻威禅师出世乃往谒之威才见曰山主来也师感悟微旨遂给侍左右后辞诣诸方巡礼威于具戒院见凌霄藤遇夏萎悴人欲伐之因谓之曰勿剪慧忠还时此藤更生及师回果如其言即以山门付嘱讫出居延祚寺师平生一衲不易器用唯一铛尝有供僧谷两廪盗者窥伺虎为守之县令张逊者至山顶谒问师有何徒弟师曰有三五人逊曰如何得见师敲禅牀有三虎哮吼而出逊惊怖而退后众请入城居庄严旧寺师欲于殿东别创法堂先有古木群鹊巢其上工人将伐之师谓鹊曰此地建堂汝等何不速去言讫群鹊乃迁巢他树初筑基有二神人定其四角复潜资夜役遂不日而就由是四方学徒云集座下矣得法者有三十四人各住一方转化多众师尝有安心偈示众曰人法双净善恶两忘真心真实菩提道场唐大历三年石室前挂铛树挂衣藤忽盛夏枯死四年六月十五日集僧布萨讫命侍者净发浴身至夜有瑞云覆其精舍空中复闻天乐之声诘旦怡然坐化时风雨暴作震折林木复有白虹贯于巖壑五年春茶毗获舍利不可胜计寿八十七前法融禅师下三世旁出法嗣知钟山昙璀金陵钟山昙璀禅师者吴郡人也姓顾氏初谒牛头融大师大师目而奇之乃告之曰色声为无生之鸩毒受想是至人之坑阱子知之乎师默而审之大悟玄旨寻晦迹钟山多历年所茅庵瓦缶以终老焉唐天授三年二月六日恬然入定七日而灭寿六十二前智威禅师下三世旁出法嗣斋安国玄挺宣州安国寺玄挺禅师者不知何许人也尝一日有长安讲华严经僧来问五祖云真性缘起其义云何祖默然时师侍立次乃谓曰大德正兴一念问时是真性中缘起其僧言下大悟又或问南宗自何而立师曰心宗非南北鹤林玄素润州鹤林玄素禅师者润州延陵人也姓马氏唐如意年中受业于江宁长寿寺晚参智威禅师遂悟真宗后居京口鹤林寺尝一日有屠者礼谒愿就所居办供师欣然而往众皆讶之师曰佛性平等贤愚一致但可度者吾即度之复何差别之有或有僧问如何是西来意师曰会即不会疑即不疑师又曰不会不疑底不疑不会底又有僧扣门师问是什么人曰是僧师曰非但是僧佛来亦不着曰佛来为什么不着师曰无汝止泊处天宝十一年十一月十一日中夜无疾而灭寿八十五建塔于黄鹤山敕谥大津禅师大和宝航之塔天柱崇慧舒州天柱山崇慧禅师者彭州人也姓陈氏唐干元初往舒州天柱山创寺永泰元年敕赐号天柱寺僧问如何是天柱境师曰主簿山高难见日玉镜峰前易晓人问达磨未来此土时还有佛法也无师曰未来时且置即今事作么生曰某甲不会乞师指示师曰万古长空一朝风月良久又曰阇梨会么自己分上作么生干他达磨来与未来作么他家来大似卖卜汉相似见汝不会为汝锥破卦文才生吉凶在汝分上一切自看僧问如何是解卜底人师曰汝才出门时便不中也问如何是天柱家风师曰时有白云来闭户更无风月四山流问亡僧迁化向什么处去也师曰灊岳峰高长积翠舒江明月色光晖问如何是大通智胜佛师曰旷大劫来未曾拥滞不是大通智胜佛是什么曰为什么佛法不现前师曰只为汝不会所以成不现前汝若会去亦无佛道可成问如何是道师曰白云覆青嶂蜂鸟步庭华问从上诸圣有何言说师曰汝今见吾有何言说问宗门中请师举唱师曰石牛长吼真空外木马嘶时月隐山问如何是和尚利人处师曰一雨普滋千山秀色问如何是天柱山中人师曰独步千峰顶优游九曲泉问如何是西来意师曰白猿抱子来青嶂蜂蝶衔华绿蕊间师居山演道凡二十二载大历十四年七月二十二日归寂起塔于寺北真身见在径山道钦杭州径山道钦禅师者苏州崑山人也姓朱氏初服膺儒教年二十八玄素禅师遇之因谓之曰观子神气温粹真法宝也师感悟因求为弟子素躬与落发乃戒之曰汝乘流而行逢径则止师遂南行抵临安见东北一山因访于樵子曰此径山也乃驻钖焉有僧问如何是道师云山上有鲤鱼水底有蓬尘马祖令人送书到书中作一圆相师发缄于圆相中作一画却封回忠国师闻乃云钦师犹被马师惑僧问如何是祖师西来意师曰汝问不当曰如何得当师曰待吾灭后即向汝说马祖令门人智藏来问十二时中以何为境师曰待汝回去时有信藏曰如今便回去师曰传语却须问取曹溪唐大历三年代宗诏至阙下亲加瞻礼一日师在内庭见帝起立帝曰师何以起师曰檀越何得向四威仪中见贫道帝悦谓忠国师曰欲钖钦师一名忠欣然奉诏乃赐号国一焉后辞归本山于贞元八年十二月示疾说法而逝寿七十有九敕谥曰大觉禅师鸟窠道林杭州鸟窠道林禅师本郡富阳人也姓潘氏母朱氏梦日光入口因而有娠及诞异香满室遂名香光焉九岁出家二十一于荆州果愿寺受戒后诣长安西明寺复礼法师学华严经起信论复礼示以真妄颂俾修禅那师问曰初云何观云何用心复礼久而无言师三礼而退属唐代宗诏径山国一禅师至阙师乃谒之遂得正法及南归先是孤山永福寺有辟支佛塔时道俗共为法会师振钖而入有灵隐寺韬光法师问曰此之法会何以作声师曰无声谁知是会后见秦望山有长松枝叶繁茂盘屈如盖遂栖止其上故时人谓之鸟窠禅师复有鹊巢于其侧自然驯狎人亦目为鹊巢和尚有侍者会通忽一日欲辞去师问曰汝今何往对曰会通为法出家不蒙和尚垂慈诲今往诸方学佛法去师曰若是佛法吾此间亦有少许曰如何是和尚佛法师于身上拈起布毛吹之会通遂领悟玄旨元和中白居易出守兹郡因入山礼谒乃问师曰禅师住处甚危险师曰太守危险尤甚曰弟子位镇江山何险之有师曰薪火相交识性不停得非险乎又问如何是佛法大意师曰诸恶莫作众善奉行白曰三岁孩儿也解恁么道师曰三岁孩儿虽道得八十老人行不得白遂作礼师于长庆四年二月十日告侍者曰吾今报尽言讫坐亡寿八十有四腊六十三有云师名圆修者恐是谥号前杭州鸟窠道林禅师法嗣斋招贤会通杭州招贤寺会通禅师本郡人也姓吴氏本名元卿形相端严幼而聪敏唐德宗时为六宫使王族咸美之春时见昭阳宫华卉敷荣玩而久之倏闻空中有声曰虚幻之相开谢不停能坏善根仁者安可嗜之师省念稚齿崇善极生厌患帝一日游宫问曰卿何不乐对曰臣幼不食荤羶志愿从释曰朕视卿若昆仲但富贵欲出于人表者不违卿唯出家不可既浃旬帝睹其容顇诏王宾相之奏曰此人当绍隆三宝帝谓师曰如卿愿任选日远近奏来师荷德致谢寻得乡信言母患乞归宁省帝厚其所赐敕有司津遣师至家未几会韬光法师勉之谒鸟窠为檀越与结庵创寺寺成启曰弟子七岁蔬食十一受五戒今年二十有二为出家故休官愿和尚授与僧相曰今时为僧鲜有精苦者行多浮滥师曰本净非琢磨元明不随照曰汝若了净智妙圆体自空寂即真出家何假外相汝当为在家菩萨戒施俱修如谢灵运之俦也师曰然理虽如此于事何益傥垂摄受则誓遵师教如是三请皆不诺时韬光坚白鸟窠曰宫使未尝娶亦不畜侍女禅师若不拯接谁其度之鸟窠即与披剃具戒师常卯斋昼夜精进诵大乘经而习安般三昧寻固辞游方鸟窠以布毛示之悟旨时谓布侍者鸟窠章叙讫暨鸟窠归寂垂二十载武宗废其寺师与众僧礼辞灵塔而迈莫知其终前慧忠禅师两世旁出法嗣斋佛窟惟则天台山佛窟岩惟则禅师者京兆人也姓长孙氏初谒牛头忠禅师大悟玄旨后隐于天台瀑布之西岩唐元和中法席渐盛始自目其岩为佛窟焉一日示众云天地无物也我无物也然未尝无物斯则圣人如影百年如梦孰为生死哉至人以是独照能为万物之主吾知之矣汝等知之乎有僧问如何是那罗延箭师云中的也忽一日告门人曰汝当自勉吾何言哉后二日夜安坐示灭寿八十腊五十有八前天台山佛窟岩惟则和尚法嗣斋云居智天台山云居智禅师尝有华严院僧继宗问见性成佛其义云何师曰清净之性本来湛然无有动摇不属有无净秽长短取舍体自阉然如是明见乃名见性性即佛佛即性故云见性成佛曰性既清净不属有无因何有见师曰见无所见曰无所见因何更有见师曰见处亦无曰如是见时是谁之见师曰无有能见者曰究竟其理如何师曰汝知否妄计为有即有能所乃得名迷随见生解便堕生死明见之人即不然终日见未尝见求见处体相不可得能所俱绝名为见性曰此性遍一切处否师曰无处不遍曰凡夫具否师曰上言无处不遍岂凡夫而不具乎曰因何诸佛菩萨不被生死所拘而凡夫独萦此苦何曾得遍师曰凡夫于清净性中计有能所即堕生死诸佛大士善知清净性中不属有无即能所不立曰若如是说即有了不了人师曰了尚不可得岂有能了人乎曰至理如何师曰我以要言之汝即应念清净性中无有凡圣亦无了人不了人凡之与圣二俱是名若随名生解即堕生死若知假名不实即无有当名者又曰此是极究竟处若云我能了彼不能了即是大病见有净秽凡圣亦是大病作无凡圣解又属拨无因果见有清净性可栖止亦大病作不栖止解亦大病然清净性中虽无动摇具不坏方便应用及兴慈运悲如是兴运之处即全清净之性可谓见性成佛矣继宗踊跃礼谢而退第三十二祖忍大师第一世旁出法嗣第一世斋神秀北宗神秀禅师者耶舍之藏志云艮地生玄旨通尊媚亦尊比肩三九族足下一毛分开封尉氏人也姓李氏少亲儒业博综多闻俄舍爱出家寻师访道至蕲州双峰东山寺遇五祖忍师以坐禅为务乃叹伏曰此真吾师也誓心苦节以樵汲自役而求其道忍默识之深加器重谓之曰吾度人多矣至于悟解无及汝者忍既示灭秀遂住江陵当阳山唐武后闻之召至都下于内道场供养特加钦礼命于旧山置度门寺以旌其德时王公士庶皆望尘拜伏暨中宗即位尤加礼重大臣张说尝问法要执弟子之礼师有偈示众曰一切佛法自心本有将心外求舍父逃走神龙二年于东都天宫寺入灭赐谥大通禅师羽仪法物送殡于龙门帝送至桥王公士庶皆至葬所张说及征士卢鸿一各为碑诔门人普寂义福等并为朝野所重嵩岳慧安嵩岳慧安国师耶舍三藏志云九女出人伦八女绝婚姻朽牀添六脚心祖众中尊荆州支江人也姓卫氏隋文帝开皇十七年括天下私度僧尼勘师云本无名遂遁于山谷大业中大发丁夫开通济渠饥殍相枕师乞食以救之获济者甚众炀帝征师不赴潜入太和山暨帝幸江都海内扰攘乃杖钖登衡岳寺行头陀行唐贞观中至黄梅谒忍祖遂得心要麟德元年游终南山石壁因止焉高宗尝召师不奉诏遍历名迹至嵩少云是吾终焉之地也自尔禅者辐凑有坦然怀让二人来参问曰如何是祖师西来意师曰何不问自己意曰如何是自己意师曰当观密作用曰如何是密作用师以目开合示之然言下知归更不他适让机缘不逗辞往曹溪武后征至辇下待以师礼与神秀禅师同加钦重后尝问师甲子对曰不记帝曰何不记耶师曰生死之身其若循环环无起尽焉用记为况此心流注中间无间见沤起灭者乃妄想耳从初识至动相灭时亦只如此何年月而可记乎后闻稽颡信受寻以神龙二年中宗赐紫袈裟度弟子二七人仍延入禁中供养三年又赐摩衲一副师辞嵩岳是年三月三日嘱门人曰吾死已将尸向林中待野火焚之俄尔万迥公来见师猖狂握手言论傍侍倾耳都不体会至八日闭户偃身而寂春秋一百二十八隋开皇二年壬寅生唐景龙三年己酉灭时称老安国师门人遵旨舁置林间果野火自然阇维得舍利八十粒内五粒色红紫留于宫中至先天二年门人建浮图蒙山道明袁州蒙山道明禅师者鄱阳人陈宣帝之裔孙也国亡落于民间以其王孙尝受署因有将军之号少于永昌寺出家慕道颇切往依五祖法会极意研寻初无解悟及闻五祖密付衣法与卢行者即率同意数十人蹑迹追遂至大庾岭师最先见余辈未及卢行者见师奔至即掷衣钵于盘石曰此衣表信可力争耶任君将去师遂举之如山不动踟蹰悚栗乃曰我来求法非为衣也愿行者开示于我祖曰不思善不思恶正恁么时阿那个是明上座本来面目师当下大悟遍体汗流泣礼数拜问曰上来密语密意外还更别有意旨否祖曰我今与汝说者即非密也汝若返照自己面目密却在汝边师曰某甲虽在黄梅随众实未省自己面目今蒙指授入处如人饮水冷暖自知今行者即是某甲师也祖曰汝若如是则是吾与汝同师黄梅善自护持师又问某甲向后宜往何所祖曰逢袁可止遇蒙即居师礼谢遽回至岭下谓众人曰向陟崔嵬远望杳无踪迹当别道寻之皆以为然师既回遂独往庐山布水台经三载后始往袁州蒙山大唱玄化初名慧明以避师上字故名道明弟子等尽遣过岭南参礼六祖前北宗神秀禅师法嗣第二世五台巨方五台山巨方禅师安陆人也姓曹氏幼禀业于明福院朗禅师初讲经论后参禅会及造北宗秀师问曰白云散处如何师曰不昧秀又问到此间后如何师曰正见一枝生五叶秀默许之入室侍对庶几无爽寻至上党寒岭居焉数岁之间众盈千数后于五台山阐化涉二十余载入灭年八十一以唐开元十五年九月三日奉全身入塔中条智封河中府中条山智封禅师姓吴氏初习唯识论滞于名相为知识所诘乃发愤罢讲游行登武当山见秀禅师疑心顿释思养圣胎乃辞去居于蒲津安峰山不下十年木食涧饮属州牧卫文升请归城内建新安国院居之缁素归依憧憧不绝使君问曰某今日后如何师曰日从蒙泛出照树全无影使君初不能谕拱揖而退少选开晓释然自得师来往中条山二十余年得其道者不可胜纪灭后门人于州城北建塔焉兖州降魔藏禅师赵郡人也姓王氏父为毫掾师七岁出家时属野多妖鬼魅惑于人师孤形制伏曾无少畏故得降魔名焉即依广福院明赞禅师出家服勤受法后遇北宗盛化便誓枢衣秀师问曰汝名降魔此无山精木怪汝翻作魔耶师曰有佛有魔秀曰汝若是魔必住不思议境界师曰是佛亦空何境界之有秀悬记之曰汝与少皞之墟有缘师寻入泰山数稔学者云集一日告门人曰吾今老朽物极有归言讫而逝寿九十一寿州道树寿州道树禅师唐州人也姓闻氏幼探经籍年将五十因遇高僧诱谕遂誓出家礼本部明月山慧文为师师耻乎年长求法淹迟励志游方无所不至后归东洛遇秀禅师言下知微晚成法器乃卜寿州三峰山结茅而居常有野人服色素朴言谭诡异于言笑外化作佛形及菩萨罗汉天仙等形或放神光或呈声响师之学徒睹之皆不能测如此涉十年后寂无形影师告众曰野人作多色伎俩眩惑于人只消老僧不见不闻伊伎俩有穷吾不见不闻无尽唐宝历元年示疾而终寿九十二明年正月迁塔都梁全植淮南都梁山全植禅师光州人也姓芮氏初结庵居止太守卫文卿命本州长寿寺开法聚徒文卿问曰将来佛法隆替若何师曰真实之物无古无今亦无轨躅有为之法四相迁流法当亻堙厄君侯可见师年九十三而终唐会昌四年甲子九月七日入塔前嵩岳慧安国师法嗣古福先仁俭洛京福先寺仁俭禅师自嵩山罢问放旷郊廛时谓之腾腾和尚唐天册万岁中天后诏入殿前仰视天后良久曰会么后曰不会师曰老僧持不语戒言讫而出翌日进短歌一十九首天后览而嘉之厚加赐赉师皆不受又令写歌辞传佈天下其辞并敷演真理以警时俗唯了元歌一首盛行于世破灶堕嵩岳破灶堕和尚不称名氏言行叵测隐居嵩岳山坞有庙甚灵殿中唯安一灶远近祭祠不辍烹杀物命甚多师一日领侍僧入庙以杖敲灶三下云咄此灶只是泥瓦合成圣从何来灵从何起恁么烹宰物命又打三下灶乃倾破堕落安国师号为破灶堕须臾有一人青衣峨冠忽然设拜师前师曰是什么人云我本此庙灶神久受业报今日蒙师说无生法得脱此处生在天中特来致谢师曰是汝本有之性非吾强言神再礼而没少选侍僧等问师云某等诸人久在和尚左右未蒙师苦口直为某等灶神得什么径旨便得生天师曰我只向伊道本是泥瓦合成别也无道理为伊侍僧等立而无言师曰会么事云不会师曰本有之性为什么不会侍僧等乃礼拜师曰堕也堕也破也破也后有义丰禅师举白安国师国师叹曰此子会尽物我一如可谓如朗月处空无不见者难遘伊语脉丰禅师乃低头叉手而问云未审什么人遘他语脉国师曰不知者又僧问物物无形时如何师曰礼即唯汝非我不礼即唯我非汝其僧乃礼谢师曰本有之物物非物也所以道心能转物即同如来又僧问如何是修善行人师曰捻枪带甲云如何是作恶行人师曰修禅入定僧云某甲浅机请师直指师曰汝问我恶恶不从善汝问我善善不从恶良久又曰会么僧云会师曰恶人无善念善人无恶心所以道善恶如浮云俱无起灭处其僧从言下大悟有僧从牛头处来师乃曰来何人法会僧近前叉手绕师一匝而出师曰牛头会下不可有此人僧乃回师上边叉手而立师云果然果然僧却问云应物不由他时如何师曰争得不由他僧云恁么即顺正归源去也师曰归原何顺僧云若非和尚几错招愆师曰犹是未见四祖时道理也见后通将来僧却绕师一匝而出师曰顺正之道今古如然僧作礼又僧侍立久师乃曰祖祖佛佛只说如人本性本心别无道理会取会取僧礼谢师乃以拂子打之曰一处如是千处亦然僧乃叉手近前应一声师曰更不信更不信僧问如何是大阐提人师曰尊重礼拜又问如何是大精进人师曰毁辱嗔恚其后莫知所终嵩岳元硅嵩岳元硅禅师伊阙人也姓李氏幼岁出家唐永淳二年受具戒隶闲居寺习毗尼无懈后谒安国师印以真宗顿悟玄旨遂合庐于岳之庞坞一日有异人者峨冠裤褶而至从者极多轻步舒徐称谒大师师睹其形貌奇伟非常乃谕之曰善来仁者胡为而至彼曰师宁识我耶师曰吾观佛与众生等吾一目之岂分别耶彼曰我此岳神也能生死于人师安得一目我哉师曰吾本不生汝焉能死吾视身与空等视吾与汝等汝能坏空与汝乎苟能坏空乃坏汝吾则不生不灭也汝尚不能如是又焉能生死吾耶神稽首曰我亦聪明正直于余神讵知师有广大之智辩乎愿授以正戒令我度世师曰汝既乞戒即既戒也所以者何戒外无戒又何戒哉神曰此理也我闻茫昧止求师戒我身为门弟子师即为张坐秉炉正几曰付汝五戒若能奉持即应曰能不能即曰否神曰谨受教师曰汝能不淫乎曰亦娶也师曰非谓此也谓无罗欲也曰能师曰汝能不盗乎曰何乏我也焉有盗取哉师曰非谓此也谓飨而福淫不供而祸善也曰能师曰汝能不杀乎曰实司其柄焉曰不杀师曰非谓此也谓有滥误疑混也曰能师曰汝能不妄乎曰我正直焉能有妄乎师曰非谓此也谓先后不合天心也曰能师曰汝不遭酒败乎曰能师曰如上是为佛戒也又言以有心奉持而无心拘执以有心为物而无心想身能如是则先天地生不为精后天地死不为老终日变化而不为动毕尽寂默而不为休悟此则虽娶非妻也虽飨非取也虽柄非权也虽作非故也虽醉非惛也若能无心于万物则罗欲不为淫福淫祸善不为盗滥误疑混不为杀先后违天不为妄惛荒颠倒不为醉是谓无心也无心则无戒无戒则无心无佛无众生无汝及无我无汝孰为戒哉神曰我神通亚佛师曰汝神通十句五能五不能佛则十句七能三不能神悚然避席跪启曰可得闻乎师曰汝能戾上帝东天行而西七曜乎曰不能师曰汝能夺地祗融五岳而结四海乎曰不能师曰是谓五不能也佛能空一切相成万法智而不能即灭定业佛能知群有性穷亿劫事而不能化道无缘佛能度无量有情而不能尽众生界是为三不能也定业亦不牢久无缘亦谓一期众生界本无增减亘无一人能主有法有法无主是谓无法无法无主是谓无心如我解佛亦无神通也但能以无心通达一切法尔神曰我诚浅昧未闻空义师所授戒我当奉行今愿报慈德效我所能师曰吾观身无物观法无常块然更有何欲神曰师必命我为世间事展我小神功使已发心初发心未发心不信心必信心五等人目我神踪有佛有神有能有不能有自然有非自然者师曰无为是无为是神曰佛亦使神护法师宁隳叛佛耶愿随意垂诲师不得已而言曰东岩寺之障莽然无树北岫有之而背非屏拥汝能移北树于东岭乎神曰已闻命矣然昏夜间必有喧动愿师无骇即作礼辞去师门送而且观之见仪卫逶迤如王者之状岚霭烟霞粉纶间错幢幡环佩凌空隐没焉其夕果有暴风吼雷奔云震电栋宇摇荡宿鸟声喧师谓众曰无怖无怖神与我契矣诘旦和霁则北岩松栝尽移东岭森然行植师谓其徒曰吾没后无令外知若为口实人将妖我以开元四年丙辰岁嘱门人曰吾始居寺东岭吾灭汝必问吾骸于彼言讫若委蜕焉春秋七十三门人建塔焉前嵩山普寂禅师法嗣第三世终南惟政终南山惟政禅师平原人也姓周氏受业于本州延和寺诠澄法师得法于嵩山普寂禅师既决了真诠即入太一山中学者盈室唐大和中文宗嗜蛤蜊沿海官吏先时递进人亦劳止一日御馔中有擘不张者帝以其异即焚香祷之俄变为菩萨形梵相具足即贮以金粟檀香合覆以美锦赐兴善寺令众僧瞻礼因问群臣斯何祥也或言太一山有惟政禅师深明佛法博闻强识帝即令召至问其事师曰臣闻物无虚应此乃启陛下之信心耳故契经云应以此身得度者即现此身而为说法帝曰菩萨身已现且未闻说法师曰陛下睹此为常非常邪信非信耶帝曰希奇之事朕深信焉师曰陛下已闻说法了时皇情悦豫得未曾有诏天下寺院各立观音像以答殊休因留师于内道场累辞入山复诏令住圣寿寺至武宗即位师忽入终南山隐居人问其故师曰吾避仇矣后终于山舍年八十七阇维收舍利四十九粒以会昌三年九月四日入塔益州无相禅师嗣忍大师第四世保唐无住益州保唐寺无住禅师初得法于无相大师乃居南阳白崖山专务宴寂经累岁学者渐至勤请不已自此垂诲虽广演言教而唯以无念为宗唐相国杜鸿渐出抚坤维闻师名思一瞻礼大历元年九月遣使到山延请时节度使崔宁亦命诸寺僧徒远出迎引十月一日至空慧寺时杜公与戎帅召三学硕德俱会寺中致礼讫公问曰顷闻师尝驻钖于此而后何往耶曰无住性好疏野多泊山间自贺兰五台週游胜境闻先师居贵封大慈寺说最上乘遂远来枢衣忝预圅丈后栖迟白崖已逾多载今幸相公见召敢不从命公曰弟子闻今和尚说无忆无念莫妄三句法门是否曰然公曰此三句是一是三曰无忆名戒无念名定莫妄名慧一心不生具戒定慧非一非三也公曰后句妄字莫是从心之忘乎曰从女者是也公曰有据否曰法句经云若起精进心是妄非精进若能心不妄精进无有涯公闻疑情荡焉又问师还以三句示人否曰对初心学人还令息念澄停识浪水清影现悟无念体寂灭现前无念亦不立也于时庭树鸦鸣公问师闻否曰闻鸦去已又问师闻否曰闻公曰鸦去无声云何言闻师乃普告大众佛世难值正法难闻各各谛听闻无有闻非关闻性本来不生何曾有灭有声之时是声尘自生无声之时是声尘自灭而此闻性不随声生不随声灭悟此闻性则免声尘之所转当知闻无生灭闻无去来公与僚属大众稽首又问何名第一义第一义者从何次第得入师曰第一义者无有次第亦无出入世谛一切有第一义即无诸法无性性说名第一义佛言有法名俗谛无性第一义公曰如师开示实不可思议公又曰弟子性识微浅昔因公暇撰得起信论章疏两卷可得称佛法否师曰夫造章疏皆用识心思量分别有为有作起心动念然可造成据论文云当知一切法从本以来离言说相离名字相离心缘相毕竟平等无有变异唯有一心故名真如今相公着言说相着名字相着心缘相既着种种相云何是佛法公起作礼曰弟子亦曾问诸供奉大德皆赞弟子不可思议当知彼等但徇人情师今从理解说合心地法实是真理不可思议公又问云何不生云何不灭如何得解说师曰见境心不起名不生不生即不灭既无生灭即不被前尘所缚当处解脱不生名无念无念即无灭无念即无缚无念即无脱举要而言识心即离念见性即解脱离识心见性外更有法门证无上菩提者无有是处公曰何名识心见性师曰一切学道人随念流浪盖为不识真心真心者念生亦不顺生念灭亦不依寂不来不去不定不乱不取不舍不沈不浮无为无相活▉▉平常自在此心体毕竟不可得无可知觉触目皆如无非见性也公与大众作礼称赞踊跃而去无住禅师后居保唐寺而终第五卷第三十三祖慧能大师第三十三祖慧能大师法嗣四十三人一十九人见录一十人旁录西印度堀多三藏韶州法海禅师吉州志诚禅师匾檐山晓了禅师河北智隍禅师洪州法达禅师寿州智通禅师江西志彻禅师信州智常禅师广州志道禅师广州法性寺印宗和尚吉州清原山行思禅师南岳怀让禅师温州永嘉玄觉禅师司空山本净禅师婺州玄策禅师曹溪令韬禅师西京光宅寺慧忠禅师西京荷泽寺神会禅师韶州祗陀禅师抚州净安禅师嵩山寻禅师罗浮山定真禅师南岳坚固禅师制空山道进禅师善快禅师韶山缘素禅师宗一禅师会稽秦望山善现禅师南岳梵行禅师并州自在禅师西京咸空禅师崃山泰祥禅师光州法净禅师清凉山辩才禅师广州吴头陀道英禅师智本禅师广州清苑法真禅师玄楷禅师昙璀禅师韶州刺史韦据义兴孙菩萨已上二十四人无机缘语句不录慧能第三十三祖慧能大师者俗姓卢氏其先茫阳人父行瑫武德中左宦于南海之新州遂占籍焉三岁丧父其母守志鞠养及长家尤贫窭师樵彩以给一日负薪至市中闻客读金刚经悚然问其客曰此何法也得于何人客曰此名金刚经得于黄梅忍大师师遽告其母以为法寻师之意直抵韶州遇高行士刘志略结为交友尼无尽藏者即志略之姑也常读涅槃经师暂听之即为解说其义尼遂执卷问字师曰字即不识义即请问尼曰字尚不识曷能会义师曰诸佛妙理非关文字尼惊异之告乡里耆艾云能是有道之人宜请供养于是居人竞来瞻礼近有宝林古寺旧地众议营缉俾师居之四众雾集俄成宝坊师一日忽自念曰我求大法岂可中道而止明日遂行至昌乐县西山石室间遇智远禅师师遂请益远曰观子神姿爽拔殆非常人吾闻西域菩提达磨传心印于黄梅汝当往彼参决师辞去直造黄梅之东禅即唐咸亨二年也忍大师一见默而识之后传衣法令隐于怀集四会之间至仪凤元年丙子正月八日届南海遇印宗法师于法性寺讲涅槃经师寓止廊庑间暮夜风橙剎幡闻二僧对论一云幡动一云风动往复酬答未曾契理师曰可容俗流辄预高论否直以风幡非动动自心耳印宗窃聆此语竦然异之翊日邀师入室征风幡之义师具以理告印宗不觉起立云行者定非常人师为是谁师更无所隐直叙得法因由于是印宗执弟子之礼请受禅要乃告四众曰印宗具足凡夫今遇肉身菩萨即指坐下卢居士云即此是也因请出所传信衣悉令瞻礼至正月十五日会诸名德为之剃发二月八日就法性寺智光律师受满分戒其戒坛即宋朝求那跋陀三藏之所置也三藏记云后当有肉身菩萨在此坛受戒又梁末真谛三藏于坛之侧手植二菩提树谓众曰却后一百二十年有大开士于此树下演无上乘度无量众师具戒已于此树下开东山法门宛如宿契明年二月八日忽谓众曰吾不愿此居要归旧隐时印宗与缁白千余人送师归宝林寺韶州刺史韦据请于大梵寺转妙法轮并受无相心地戒门人纪录目为坛经盛行于世然返曹溪雨大法雨学者不下千数中宗神龙元年降诏云朕请安秀二师宫中供养万机之暇每究一乘二师并推让云南方有能禅师密受忍大师衣法可就彼问今遣内侍薛简驰诏迎请愿师慈念速赴上京师上表辞疾愿终林麓薛简曰京城禅德皆云欲得会道必须坐禅习定若不因禅定得而解脱者未之有也未审师所说法如何师曰道由心悟岂在坐也经云若见如来若坐若卧是行邪道何故无所从来亦无所去若无生灭是如来清净禅诸法空寂是如来清净坐究竟无证岂况坐邪简曰弟子之回主上必问愿和尚慈悲指示心要师曰道无明暗明暗是代谢之义明明无尽亦是有尽简曰明喻智慧暗况烦恼修道之人傥不以智慧照破烦恼无始生死凭何出离师曰若以智慧照烦恼者此是二乘小儿羊鹿等机上智大根悉不如是简曰如何是大乘见解师曰明与无明其性无二无二之性即是实性实性者处凡愚而不减在贤圣而不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简曰师说不生不灭何异外道师曰外道所说不生不灭者将灭止生以生显灭灭犹不灭生说无生我说不生不灭者本自无生今亦无灭所以不同外道汝若欲知心要但一切善恶都莫思量自然得入清净心体湛然常寂妙用常沙简蒙指教豁然大悟礼辞归阙表奏师语有诏谢师并赐摩衲袈裟绢五百匹宝钵一口十二月十九日敕改古宝林为中兴寺三年十一月十八日又敕韶州刺史重加崇饰赐额为法泉寺师新州旧居为国恩寺一日师谓众曰诸善知识汝等各各净心听吾说法汝等诸人自心是佛更莫狐疑外无一物而能建立皆是本心生万种法故经云心生种种法生心灭种种法灭若欲成就种智须达一相三昧一行三昧若于一切处而不住相彼相中不生憎爱亦无取舍不念利益成坏等事安静闲恬虚融澹泊此名一相三昧若于一切处行住坐卧纯一直心不动道场真成净土名一行三昧若人具二三昧如地有种能含藏长养成就其实一相一行亦复如是我今说法犹如时雨溥润大地汝等佛性譬诸种子遇兹沾洽悉得发生承吾旨者决获菩提依吾行者定证妙果先天元年告诸徒众曰吾忝受忍大师衣法今为汝等说法不付其衣盖汝等信根淳熟决定不疑堪任大事听吾偈曰心地含诸种普雨悉皆生顿悟华情已菩提果自成师说偈已复曰其法无二其心亦然其道清净亦无诸相汝等慎勿观净及空其心此心本净无可取舍各自努力随缘好去师说法利生经四十载其年七月六日命弟子往新州国恩寺建报恩塔仍令倍工又有蜀僧名方辩来谒师云善捏塑师正色曰试塑看方辩不领旨乃塑师真可高七寸曲尽其妙师观之曰汝善塑性不善佛性酬以衣物僧礼谢而去先天二年七月一日谓门入曰吾欲归新州汝速理舟檝时大众哀慕乞师且住师曰诸佛出现犹示涅槃有来必去理亦常然吾此形骸归必有所众曰师从此去早晚却回师曰叶落归根来时无口又问师之法眼何人传受师曰有道者得无心者通又问后莫有难否曰吾后灭五六年当有一人来取吾首听吾记曰头上养亲口里须餐遇满之难杨柳为官又云吾去七十年有二菩萨从东方来一在家一出家同时兴化建立吾宗缔缉伽蓝昌隆法嗣言讫往新州国恩寺沐浴讫跏趺而化异香袭人白虹属地即其年八月三日也时韶新两郡各修灵塔道俗莫决所之两郡刺史共焚香祝云香烟引处即师之欲归焉时炉香腾涌直贯曹溪以十一月十三日入塔寿七十六时韶州刺史韦据撰碑门人忆念取首之记遂先以铁叶漆布固护师颈塔中有达磨所传信衣西域屈眴布也缉木绵华心织成后人以碧绢为里中宗赐摩衲宝钵方辩塑真道具等塔侍者尸之开元十年壬戍八月三日夜半忽闻塔中如拽铁索声僧众惊起见一孝子从塔中走出寻见师颈有伤具以贼事闻于州县县令杨侃刺史柳无忝得牒切加擒捉五日于石角村捕得贼人送韶州鞫问云姓张名净满汝州梁县人于洪州开元寺受新罗僧金大悲钱二十千令取六祖大师首归海东供养柳守闻状未即加刑乃躬至曹溪问师上足令韬曰如何处断韬曰若以国法论理须诛夷但以佛教慈悲冤亲平等况彼求欲供养罪可恕矣柳守嘉叹曰始知佛门广大遂赦之迩后甚有名贤赞述及坛施珍异文繁不录上元元年肃宗遣使就请师衣钵归内供养至永泰元年五月五日代宗梦六祖大师请衣钵七日敕刺史杨瑊云朕梦感能禅师请传法袈裟却归曹溪今遣镇国大将军刘崇景顶戴而送朕谓之国宝卿可于本寺如法安置专令僧众亲承宗旨者严加守护勿令遗坠后或为人偷窃皆不远而获如是者数四宪宗谥大鉴禅师塔曰元和灵照皇朝开宝初王师平南海刘氏残兵作梗师之塔庙鞠为煨烬而真身为守塔僧保护一无所损寻有制兴修功未竟会太宗即位留心禅门颇增壮丽焉大师自唐先天二年癸丑入灭至今景德元年甲辰岁凡二百九十二年矣得法者除印宗等三十三人各化一方标为正嗣其外藏名匿迹者不可胜纪今于诸家传记中略录十人谓之旁出堀多三藏西域堀多三藏者天竺人也东游韶阳见六祖于言下契悟后游五台至定襄县历村见一僧结庵而坐三藏问曰汝孤坐奚为曰观静三藏曰观者何人静者何物其僧作礼问曰此理何如三藏曰汝何不自观自静彼僧茫然莫知其对三藏曰汝出谁门邪曰神秀大师三藏曰我西域异道最下根者不堕此见兀然空坐于道何益其僧却问三藏所师何人三藏曰我师六祖汝何不速往曹溪决其真要其僧即舍庵往参六祖具陈前事六祖垂诲与三藏符合其僧信入三藏后不知所终韶州法海韶州法海禅师者曲江人也初见六祖问曰即心即佛愿垂指喻祖曰前念不生即心后念不灭即佛成一切相即心离一切相即佛吾若具说穷劫不尽听吾偈曰即心名慧即佛乃定定慧等持意中清净悟此法门由汝习性用本无生双修是正法海信受以偈赞曰即心元是佛不悟而自屈我知定慧因双修离诸物坛经云门人法海者即禅师是也吉州志诚吉州志诚禅师者吉州太和人也少于荆南当阳山玉泉寺奉事神秀禅师后因两宗盛化秀之徒众往往讥南宗曰能大师不识一字有何所长秀曰他得无师之智深悟上乘吾不如也且吾师五祖亲付衣法岂徒然哉吾所恨不能远去亲近虚受国恩汝等诸人无滞于此可往曹溪质疑他日回复还为吾说师闻此语礼辞至韶阳随众参请不言来处时六祖告众曰今有盗法之人潜在此会师出礼拜具陈其事祖曰汝师若为示众对曰常指诲大众令住心观静长坐不卧祖曰住心观静是病非禅长坐拘身于理何益听吾偈曰生来坐不卧死去卧不坐元是臭骨头何为立功过师曰未审大师以何法诲人祖曰吾若言有法与人即为诳汝但且随方解缚假名三昧听吾偈曰一切无心自性戒一切无碍自性慧不增不退自金刚身去身来本三昧师闻偈悔谢即誓依归乃呈一偈曰五蕴幻身幻何究竟回趣真如法还不净祖然之寻回玉泉匾担晓了匾担山晓了禅师者传记不载唯北宗门人忽雷澄撰塔碑盛行于世略曰师住匾担山法号晓了六祖之嫡嗣也师得无心之心了无相之相无相者森罗眩目无心者分别炽然绝一言一响响莫可传传之行矣言莫可穷穷之非矣师自得无无之无不无于无也吾今以有有之有不有于有也不有之有去来非增不无之无涅槃非减呜唿师住世兮曹溪明师寂灭兮法舟倾师谭无说兮寰宇盈师示迷徒兮了义乘匾担山色垂兹色空谷犹留晓了名河北智隍河北智隍禅师者始参五祖法席虽尝咨决而循乎渐行后往河北结庵长坐积二十余载不见惰容及遇六祖门人策禅师游历于彼激以勤求法要师遂舍庵往参六祖祖愍其远来便垂开抉师于言下豁然契悟前二十年所得心都无影响其夜河北檀越士庶忽闻空中有声曰隍禅师今日得道也后回河北开化四众洪州法达洪州法达禅师者洪州丰城人也七岁出家诵法华经进具之后来礼祖师头不至地祖呵曰礼不投地何如不礼汝心中必有一物蕴习何事邪师曰念法华经已及三千部祖曰汝若念至万部得其经意不以为胜则与吾偕行汝今负此事业都不知过听吾偈曰礼本折慢幢头奚不至地有我罪即生亡功福无比祖又曰汝名什么对曰名法达祖曰汝名法达何曾达法复说偈曰汝今名法达勤诵未休歇空诵但循声明心号菩萨汝今有缘故吾今为汝说但信佛无言莲华从口发师闻偈悔过曰而今而后当谦恭一切惟愿和尚大慈略说经中义理祖曰汝念此经以何为宗师曰学人愚钝从来但依文诵念岂知宗趣祖曰汝试为吾念一遍吾当为汝解说师即高声唸经至方便品祖曰止此经元来以因缘出世为宗纵说多种譬喻亦无越于此何者因缘唯一大事一大事即佛知见也汝慎勿错解经意见他道开示悟入自是佛之知见我辈无分若作此解乃是谤经毁佛也彼既是佛已具知见何用更开汝今当信佛知见者只汝自心更无别体盖为一切众生自蔽光明贪爱尘境外缘内扰甘受驱驰便劳他从三昧起种种苦口劝令寝息莫向外求与佛无二故云开佛知见汝但劳劳执念谓为功课者何异牦牛爱尾也师曰若然者但得解义不劳诵经耶祖曰经有何过岂障汝念只为迷悟在人损益由汝听吾偈曰心迷法华转心悟转法华诵久不明己与义作雠家无念念即正有念念成邪有无俱不计长御白牛车师闻偈再启曰经云诸大声闻乃至菩萨皆尽思度量尚不能测于佛智今令凡夫但悟自心便名佛之知见自非上根未免疑谤又经说三车大牛之车与白牛车如何区别愿和尚再垂宣说祖曰经意分明汝自迷背诸三乘人不能测佛智者患在度量也饶伊尽思共推转加悬远佛本为凡夫说不为佛说此理若不肯信者从他退席殊不知坐却白牛车更于门外觅三车况经文明向汝道无二亦无三汝何不省三车是假为昔时故一乘是实为今时故只教汝去假归实归实之后实亦无名应知所有珍财尽属于汝由汝受用更不作父想亦不作子想亦无用想是名持法华经从劫至劫手不释卷从昼至夜无不念时也师既蒙启发踊跃欢喜以偈赞曰经诵三千部曹溪一句亡未明出世旨宁歇累生狂羊鹿牛权设初中后善扬谁知火宅内元是法中王祖曰汝今后方可名为唸经僧也师从此领玄旨亦不辍诵持寿州智通寿州智通禅师者寿州安丰人也初看楞伽经约千余遍而不会三身四智礼师求解其义祖曰三身者清净法身汝之性也圆满报身汝之智也千百亿化身汝之行也若离本性别说三身即名有身无智若悟三身无有自性即名四智菩提听吾偈曰自性具三身发明成四智不离见闻缘超然登佛地吾今为汝说谛信永无迷莫学驰求者终日说菩提师曰四智之义可得闻乎祖曰既会三身便明四智何更问耶若离三身别谭四智此名有智无身也即此有智还成无智复偈曰大圆镜智性清净平等性智心无病妙观察智见非功成所作智同圆镜五八六七果因转但用名言无实性若于转处不留情繁兴永处那伽定转识为智看教中云转前五识为成所作智转第六识为妙观察智转第七识为平等性智转第八识为大圆镜智虽六七因中转五八果上转但转其名而不转其体也师礼谢以偈赞曰三身元我体四智本心明身智融无碍应物任随形起修皆妄动守住匪真精妙旨因师晓终亡污染名江西志彻江西志彻禅师者江西人也姓张氏名行昌少任侠自南北分化二宗主虽亡彼我而徒侣竞起爱憎时北宗门人自立秀师为第六祖而忌能大师传衣为天下所闻然祖是菩萨预知其事即置金十两于方丈时行昌受北宗门人之嘱怀刃入祖室将欲加害祖舒颈而就行昌挥刃者三都无所损祖曰正剑不邪邪剑不正只负汝金不负汝命行昌惊仆久而方苏求哀悔过即愿出家祖遂与金云汝且去恐徒众翻害于汝汝可他日易形而来吾当摄受行昌禀旨宵遁终投僧出家具戒精进一日忆祖之言远来礼觐祖曰吾久念于汝汝来何晚曰昨蒙和尚舍罪今虽出家苦行终难报于深恩其唯传法度生乎弟子尝览涅槃经未晓常无常义乞和尚慈悲略为宣说祖曰无常者即佛性也有常者即善恶一切诸法分别心也曰和尚所说大违经文也祖曰吾传佛心印安敢违于佛经曰经说佛性是常和尚却言无常善恶诸法乃至菩提心皆是无常和尚却言是常此即相违今学人转加疑惑祖曰涅槃经吾昔者听尼无尽藏读诵一遍便为讲说无一字一义不合经文乃至为汝终无二说曰学人识量浅昧愿和尚委曲开示祖曰汝知否佛性若常更说什么善恶诸法乃至穷劫无有一人发菩提心者故吾说无常正是佛说真常之道也又一切诸法若无常者即物物皆有自性容受生死而真常性有不偏之处故吾说常者正是佛说真无常义也佛比为凡夫外道执于邪常诸二乘人于常计无常共成八倒故于涅槃了义教中破彼偏见而显说真常真我真净汝今依言背义以断灭无常及确定死常而错解佛之圆妙最后微言纵览千遍有何所益行昌忽如醉醒乃说偈言因守无常心佛演有常性不知方便者犹春池执砾我今不施功佛性而见前非师相授与我亦无所得祖曰汝今彻也宜名志彻师谢而去信州智常信州智常禅师者本州贵溪人也髫年出家志求见性一日参六祖祖问汝从何来欲求何事师曰学人近往洪州建昌县白峰山礼大通和尚蒙示见性成佛之义未决狐疑至吉州遇人指迷令投谒和尚伏愿垂慈摄受祖曰彼有何言句汝试举似于吾与汝证明师曰初到彼三月未蒙开示以为法切故于中夜独入方丈礼拜哀请大通乃曰汝见虚空否对曰见彼曰汝见虚空有相貌否对曰虚空无形有何相貌彼曰汝之本性犹如虚空返观自性了无一物可见是名正见无一物可知是名真如无有青黄长短但见本源清净觉体圆明即名见性成佛亦名极乐世界亦名如来知见学人虽闻此说犹未决了乞和尚诲示令无凝滞祖曰彼师所说犹存见知故令汝未了吾今示汝一偈曰不见一法存无见大似浮云遮日面不知一法守空知还如太虚生闪电此之知见瞥然兴错认何曾解方便汝当一念自知非自己灵光常显见师闻偈已心意豁然乃述一偈曰无端起知解着相求菩提情存一念悟宁越昔时迷自性觉源体随照枉迁流不入祖师室茫然趣两头广州志道广州志道禅师者南海人也参六祖曰学人初自出家览涅槃经仅十余载未明大意愿和尚垂诲祖曰汝何处未了对曰诸行无常是生灭法生灭灭已寂灭为乐于此疑惑祖曰汝作么生疑对曰一切众生皆有二身谓色身法身也色身无常有生有灭法身有常无知无觉经云生灭灭已寂灭为乐者不审是何身寂灭何身受乐若色身者色身灭时四大分散全是苦苦不可言乐若法身寂灭即同草木瓦石谁当受乐又法性是生灭之体五蕴是生灭之用一体五用生灭是常生则从体起用灭则摄用归体若听更生即有情之类不断不灭若不听更生即永归寂灭同于无情之物如是则一切诸法被涅槃之所禁伏尚不得生何乐之有祖曰汝是释子何习外道断常邪见而议最上乘法据汝所作即色身外别有法身离生灭求于寂灭又推涅槃常乐言有身受者斯乃执吝生死耽着世乐汝今当知佛为一切迷人认五蕴和合为自体相分别一切法为外尘相好生恶死念念迁流不知梦幻虚假枉受轮回以常乐涅槃翻为苦相终日驰求佛愍此故乃示涅槃真乐剎那无有生相剎那无有灭相更无生灭可灭是则寂灭见前当见前之时亦无见前之量乃谓常乐此乐无有受者亦无不受者岂有一体五用之名何况更言涅槃禁伏诸法令永不生斯乃谤佛毁法听吾偈曰无上大涅槃圆明常寂照凡愚谓之死外道执为断诸求二乘人目以无为作尽属情所计六十二见本妄立虚假名何为真实义唯有过量人通达无取舍以知五蕴法及以蕴中我外现众色象一一音声相平等如梦幻不起凡圣见不作涅槃解二边三际断常应诸根用而不起用想分别一切法不起分别想劫火烧海底风鼓山相击真常寂灭乐涅槃相如是吾今强言说令汝舍邪见汝勿随言解许汝知少分师闻偈踊跃作礼而退法性印宗广州法性寺印宗和尚者吴郡人也姓印氏从师出家精涅槃大部唐咸亨元年抵京师敕居大敬爱寺固辞往蕲春谒忍大师后于广州法性寺讲涅槃经遇六祖能大师始悟玄理以能为传法师又彩自梁至唐诸方达者之言着心要集盛行于世先天二年二月二十一日终于会稽山妙喜寺寿八十有七会稽王师干立塔铭焉清原行思吉州清原山行思禅师本州安城人也姓刘氏幼岁出家每群居论道师唯默然后闻曹溪法席乃往参礼问曰当何所务即不落阶级祖曰汝曾作什么来师曰圣谛亦不为祖曰落何阶级曰圣谛尚不为何阶级之有祖深器之会下学徒虽众师居首焉亦犹二祖不言少林谓之得髓矣一日祖谓师曰从上衣法双行师资递授衣以表信法乃印心吾今得人何患不信吾受衣以来遭此多难况乎后代争竞必多衣即留镇山门汝当分化一方无令断绝师既得法住吉州清原山静居寺六祖将示灭有沙弥希迁即南岳石头和尚问曰和尚百年后希迁未审当依附何人祖曰寻思去及祖顺世迁每于静处端坐寂若忘生第一坐问曰汝师已逝空坐奚为迁曰我禀遗诫故寻思尔第一坐曰汝有师兄行思和尚今住吉州汝因缘在彼师言甚直汝自迷耳迁闻语便礼辞祖龛直诣静居师问曰子何方而来迁曰曹溪来师曰将得什么来曰未到曹溪亦不失师曰恁么用去曹溪作什么曰若不到曹溪争知不失迁又问曰曹溪大师还识和尚否师曰汝今识吾否师曰识又争能识得师曰众角虽多一麟足矣迁又问和尚自离曹溪什么时至此间师曰我却不知汝早晚离曹溪曰希迁不从曹溪来师曰我亦知汝来处也曰和尚幸是大人且莫造次他日师复问迁汝什么处来曰曹溪来师乃举拂子曰曹溪还有这个么曰非但曹溪西天亦无师曰子莫曾到西天否曰若到即有也师曰未在更道曰和尚也须道取一半莫全靠学人师曰不辞向汝道恐已后无人承当师令希迁持书与南岳让和尚曰汝达书了速回吾有个鈯斧子与汝住山迁至彼未呈书便问不慕诸圣不重己灵时如何让曰子问太高生何不向下问迁曰宁可永劫受沈沦不从诸圣求解脱让便休迁回至静居师问曰子去未久送书达否迁曰信亦不通书亦不达师曰作么生迁举前话了却云发时蒙和尚许个鈯斧子便请取师垂一足迁礼拜寻辞往南岳玄沙云大小石头和尚被让师推倒至今起不得荷泽神会来参师问曰什么处来会曰曹溪师曰曹溪意旨如何会振身而已师曰犹滞瓦砾在曰和尚此间莫有真金与人否师曰设有与汝向什么处着玄沙云果然云居钖云只如玄沙道果然是真金是瓦砾僧问如何是佛法大意师曰庐陵米作么价师既付法石头唐开元二十八年庚辰十二月十三日升堂告众跏趺而逝僖宗谥弘济禅师归真之塔南岳怀让南岳怀让禅师者姓杜氏金州人也年十五往荆州玉泉寺依弘景律师出家受具之后习毗尼藏一日自叹曰夫出家者为无为法天上人间无有胜处时同学坦然知师高迈劝师同谒嵩山安和尚安启发之乃直诣曹溪参六祖祖问什么处来曰嵩山来祖曰什么物恁么来曰说似一物即不中祖曰还可修证否曰修证即不无污染即不得祖曰只此不污染诸佛之所护念汝既如是吾亦如是西天般若多罗识汝足下出一马驹踏杀天下人并在汝心不须速说师豁然契会执侍左右一十五载唐先天二年始往衡岳居般若寺开元中有沙门道一即马祖大师也住传法院常日坐禅师知是法器往问曰大德坐禅图什么一曰图作佛师乃取一砖于彼庵前石上磨一曰磨砖作么师曰磨作镜一曰磨砖岂得成镜耶师曰磨砖既不成镜坐禅岂得成佛耶一曰如何即是师曰如牛驾车车不行打车即是打牛即是一无对师又曰汝为学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理一闻示诲如饮醍醐礼拜问曰如何用心即合无相三昧师曰汝学心地法门如下种子我说法要譬彼天泽汝缘合故当见其道又问曰道非色相云何能见师曰心地法眼能见乎道无相三昧亦复然矣一曰有成坏否师曰若以成坏聚散而见道者非见道也听吾偈曰心地含诸种遇泽悉皆萌三昧华无相何坏复何成一蒙开悟心意超然侍奉十秋日益玄奥师入室弟子总有六人师各印可云汝等六人同证吾身各契一路一人得吾眉善威仪常浩一人得吾眼善顾盼智达一人得吾耳善听理坦然一人得吾鼻善知气神照一人得吾舌善谭说严峻一人得吾心善古今道一又曰一切法皆从心生心无所生法无能住若达心地所作无碍非遇上根宜慎辞哉有一大德问如镜铸像像成后镜明向什么处去师曰如大德为童子时相貌何在法眼别云阿那个是大德铸成底像曰只如像成后为什么不鉴照师曰虽然不鉴照谩他一点不得后马大师阐化于江西师问众曰道一为众说法否众曰已为众说法师曰总未见人持个消息来众无对师遣一僧去云待伊上堂时但问作么生伊道底言语记将来僧去一如师旨回谓师曰马师云自从胡乱后三十年不曾阙盐酱师然之天宝三年八月十一日圆寂于衡岳敕谥大慧禅师最胜轮之塔永嘉玄觉温州永嘉玄觉禅师者永嘉人也姓戴氏凹去上下留中间岁出家遍探三藏精天台止观圆妙法门于四威仪中常冥禅观后因左溪朗禅师激励与东阳策禅师同诣曹溪初到振钖俊瓶绕祖三匝卓然而立祖曰夫沙门者具三千威仪八万细行大德自何方而来生大我慢师曰生死事大无常迅速祖曰何不体取无生了无速乎曰体即无生了本无速祖曰如是如是于时大众无不愕然师方具威仪参礼须臾告辞祖曰返太速乎师曰本自非动岂有速耶祖曰谁知非动曰仁者自生分别祖曰汝甚得无生之意曰无生岂有意耶祖曰无意谁当分别曰分别亦非意祖叹曰善哉善哉少留一宿时谓一宿觉矣策公乃留师翌日下山回温江学者辐凑号真觉大师着证道歌一首及禅宗悟修圆旨自浅之深庆州刺史魏靖缉而序之成十篇目为永嘉集并盛行于世慕道志仪第一夫欲修道先须立志及事师仪则彰乎轨训故标第一明慕道仪式戒僮奢意第二初虽立志修道善识轨仪若三业僮奢妄心扰动何能得定故次第二明戒僮奢意也净修三业第三前戒僮奢略标网要今子细检责令过不生故次第三明净修三业戒乎身口意也奢摩他颂第四已检责身口令粗过不生次须入门修道渐次不出定慧五种起心六种料简故次第四明奢摩他颂也毗婆舍那颂第五非戒不禅非禅不慧上既修定定久慧明故次第五明毗婆舍那颂也优毕叉颂第六偏修于定定久则沈偏学于慧慧多心动故次第六明优毕叉颂等于定慧令不沈动使定慧均等舍于二边三乘渐次第七定慧既均则寂而常照三观一心何疑不遣何照不圆自解虽明悲他未悟悟有深浅故次第七明三乘渐次也事理不二第八三乘悟理理无不穷穷理在事了事即理故次第八明事理不二即事而真用祛倒见也劝友人书第九事理既融内心自莹复悲远学虚掷寸阴故次第九明劝友人书也发愿文第十劝友人虽是悲他专心在一情犹未普故次第十明发愿文誓度一切复次观心十门初则言其法尔次则出其观体三则语其相应四则誓其上慢五则诫其疏怠六则重出观体七则明其是非八则简其诠旨九则触途成观十则妙契玄源第一言法尔者夫心性虚通动静之源莫二真如绝虑缘计之念非殊惑见粉驰穷之则唯一寂灵源不状鉴之则以千差千差不同法眼之名自立一寂非异慧眼之号斯存理量双销佛眼之功圆着是以三谛一境法身之理常清三智一心般若之明常照境智冥合解脱之应随机非纵非横圆伊之道玄会故知三德妙性宛你无乖一心深广难思何出要而非路是以即心为道者可谓寻流而得源第二出其观体者只知一念即空不空非空非不空第三语其相应者心与空相应则讥毁赞誉何忧何喜身与空相应则刀割香涂何苦何乐依报与空相应则施与劫夺何得何失心与空不空相应则爱见都忘慈悲普救身与空不空相应则内同枯木外现威仪依报与空不空相应则永绝贪求资财给济心与空不空非空非不空相应则实相初明开佛知见身与空不空非空非不空相应则一尘入正受诸尘三昧起依报与空不空非空非不空相应则香台宝阁严土化生第四警其上慢者若不你者则未相应也第五诫其疏怠者然渡海应上船非船何以能渡修心必须入观非观何以明心心尚未明相应何日思之勿自恃也第六重出观体者只知一念即空不空非有非无不知即念即空不空非非有非非无第七明其是非者心不是有心不是无心不非有心不非无是有是无即堕是非有非无即堕非如是只是是非之非未是非是非非之是今以双非破两是是破非是犹是非又以双非破两非非破非非即是是如是只是非是非非之是未是不非不不非不是不不是是非之惑绵微难见神清虑静细而研之第八简其诠旨者然而至理无言假文言以明其旨旨宗非观借修观以会其宗若旨之未明则言之未的若宗之未会则观之未深深观乃会其宗的言必明其旨旨宗既其明会旨观何得复存耶第九触途成观者夫再演言词重标观体欲明宗旨无异言观有逐方移方移则言理无差无差则观旨不异不异之旨即理无差之理即宗旨一而二名言观明其弄胤耳第十妙契玄源者夫悟心之士宁执观而迷旨达教之人岂滞言而惑理理明则言语道断何言之能议旨会则心行处灭何观之能思心言不能思议者可谓妙契寰中矣师先天二年十月十七日安坐示灭十一月十三日塔于西山之阳敕谥无相大师塔曰净光皇朝淳化中太宗皇帝诏本州重修龛塔司空本净司空山本净禅师者绛州人也姓张氏幼岁披缁于曹溪之室受记隶司空山无相寺唐天宝三年玄宗遣中使杨光庭入山彩常春藤因造丈室礼问曰弟子慕道斯久愿和尚慈悲略垂开示师曰天下禅宗硕学咸会京师天使归朝足可咨决贫道隈山傍水无所用心光庭泣拜师曰休礼贫道天使为求佛耶问道耶曰弟子智识昏昧未审佛之与道其义云何师曰若欲求佛即心是佛若欲会道无心是道曰云何即心是佛师曰佛因心悟心以佛彰若悟无心佛亦不有曰云何无心是道师曰道本无心无心名道若了无心无心即道光庭作礼信受既回阙庭具以山中所遇奏闻即敕光庭诏师十二月十三日到京敕住白莲亭越明年正月十五日召两街名僧硕学赴内道场与师阐扬佛理时有远禅师者抗声谓师曰今对圣上校量宗旨应须直问直答不假繁辞只如禅师所见以何为道师答曰无心是道远曰道因心有何得言无心是道师曰道本无名因心名道心名若有道不虚然穷心既无道凭何立二俱虚妄总是假名远曰禅师见有身心是道已否师曰山僧身心本来是道曰适言无心是道今又言身心本来是道岂不相违师曰无心是道心泯道无心道一如故言无心是道身心本来是道道亦本是身心身心本既是空道亦穷源无有曰观禅师形质甚小却会此理师曰大德只见山僧相不见山僧无相见相者是大德所见经云凡所有相皆是虚妄若见诸相非相即悟其道若以相为实穷劫不能悟道曰今请禅师于相上说于无相师曰净名经云四大无主身亦无我无我所见与道相应大德若以四大有主是我若有我见穷劫不可会道也远公闻语失色逡巡避席师有偈曰四大无主复如水遇曲逢直无彼此净秽两处不生心壅决何曾有二意触境但似水无心在世纵横有何事复云一大如是四大亦然若明四大无主即悟无心若了无心自然契道又有志明禅师者问曰若言无心是道瓦砾无心亦应是道又云身心本来是道四生十类皆有身心亦应是道师曰大德若作见闻觉知之解与道悬殊即是求见闻觉知之者非是求道之人经云无眼耳鼻舌身意六根尚无见闻觉知凭何而立穷本不有何处存心焉得不同草木瓦砾志明杜口而退师又有偈曰见闻觉知无障碍声香味触常三昧如鸟空中只么飞无取无舍无憎爱若会应处本无心始得名为观自在又有真禅师者问云道既无心佛有心否佛之与道是一是二师曰不一不异曰佛度众生为有心故道不度人为无心故一度一不度何得无二师曰若言佛度众生道无度者此是大德妄生二见如山僧即不然佛是虚名道亦妄立二俱不实总是假名一假之中何分二问曰佛之与道从是假名当立名时是谁为立若有立者何得言无师曰佛之与道因心而立推穷立心心亦是无心既是无即悟二俱不实如梦幻即悟本空强立佛道二名此是二乘人见解师乃说无修无作偈曰见道方修道不见复何修道性如虚空虚空何所修遍观修道者拨火觅浮沤但看弄傀儡线断一时休又有法空禅师者问曰佛之与道俱是假名十二分教亦应不实何以从前尊宿皆言修道师曰大德错会经意道本无修大德强修道本无作大德强作道本无有强生多事道本无知于中强知如此见解与道相违从前尊宿不应如是自是大德不会请思之师又有偈曰道体本无修不修自合道若起修道心此人不会道弃却一真性却入闹浩浩忽逢修道人第一莫向道又有安禅师者问曰道既假名佛云妄立十二分教亦是接物度生一切是妄以何为真师曰为有妄故将真对妄推穷妄性本空真亦何曾有故故知真妄总是假名二事对治都无实体穷其根本一切皆空曰既言一切是妄妄亦同真真妄无殊复是何物师曰若言何物何物亦妄经云无相似无比况言语道断如鸟飞空安公惭伏不知所措师又有偈曰推真真无相穷妄妄无形返观推穷心知心亦假名会道亦如此到头亦只宁又有达性禅师者问曰禅师至妙至微真妄双泯佛道两亡修行性空名相不实世界如幻一切假名作此解时不可断绝众生善恶二根师曰善恶二根皆因心有穷心若有根亦非虚推心既无根因何立经云善不善法从心化生善恶业缘本无有实师又有偈曰善既从心生恶岂离心有善恶是外缘于心实不有舍恶送何处取善令谁守伤嗟二见人攀缘两头走若悟本无心始悔从前咎又有近臣问曰此身从何而来百年之后复归何处师曰如人梦时从何而来睡觉时从何而去曰梦时不可言无既觉不可言有虽有有无来往无所师曰贫道此身亦如其梦又有偈曰视生如在梦梦里实是闹忽觉万事休还同睡时悟智者会悟梦迷人信梦闹会梦如两般一悟无别悟富贵与贫贱更亦无别路上元二年五月五日归寂敕谥大晓禅师婺州玄策婺州玄策禅师者婺州金华人也出家游方届于河朔有智隍禅师者曾谒黄梅五祖庵居二十年自谓正受师知隍所得未真往问曰汝坐于此作么隍曰入定师曰汝言入定有心耶无心耶若有心者一切蠢动之类皆应得定若无心者一切草木之流亦合得定曰我正入定时则不见有有无之心师曰既不见有有无之心即是常定何有出入若有出入则非大定隍无语良久问师嗣谁师曰我师曹溪六祖曰六祖以何为禅定师曰我师云夫妙湛圆寂体用如如五阴本空六尘非有不出不入不定不乱禅性无住离住禅寂禅性无生离生禅想心如虚空亦无虚空之量隍闻此语未息疑情遂造于曹溪请决疑翳而祖意与师冥符隍始开悟师后却归金华大开法席曹溪令韬曹溪令韬禅师者吉州人也姓张氏依六祖出家未尝离左右祖归寂遂为衣塔主唐开元四年玄宗聆其德风诏令赴阙师辞疾不起上元元年肃宗遣使取传法衣入内供养仍敕师随衣入朝师亦以疾辞终于本山寿九十五敕谥大晓禅师光宅慧忠西京光宅寺慧忠国师者越州诸暨人也姓冉氏自受心印居南阳白崖山党子谷四十余祀不下山门道行闻于帝里唐肃宗上元二年敕中使孙朝进赍诏征赴京待以师礼初居千福寺西禅院及代宗临御复迎止光宅精蓝十有六载随机说法时有西天大耳三藏到京云得他心慧眼帝敕令与国师试验三藏才见师便礼拜立于右边师问曰汝得他心通耶对曰不敢师曰汝道老僧即今在什么处曰和尚是一国之师何得却去西川看竞渡师再问汝道老僧即今在什么处曰和尚是一国之师何得却在天津桥上看弄猢狲师第三问语亦同前三藏良久罔知去处师叱曰这野狐精他心通在什么处三藏无对僧问仰山曰长耳三藏第三度为什么不见国师仰山曰前两度是涉境心后入自受用三昧所以不见又有僧举前语问玄沙玄沙曰汝道前两度还见么玄觉云前两度若见后来为什么不见且道利害在什么处僧问赵州曰长耳三藏第三度不见国师未审国师在什么处赵州云在三藏鼻孔里僧问玄沙既在鼻孔里为什么不见玄沙云只为太近一日唤侍者侍者应诺如是三召皆应诺师曰将谓吾辜负汝却是汝辜负吾僧问玄沙国师唤侍者意作么生玄沙云却是侍者会云居钖云且道侍者会不会若道会国师又道汝辜负吾若道不会玄沙又道却是侍者会且作么生商量玄觉征问僧什么是侍者会处僧云若不会争解恁么应玄觉云汝少会在又云若于这里商量得去便见玄沙僧问法眼国师唤侍者意作么生法眼云且去别时来云居钖云法眼恁么道为复明国师意不明国师意僧问赵州国师唤侍者意作么生赵州云如人暗里书字字虽不成文采已彰南泉到参师问什么处来对曰江西来师曰还将得马师真来否曰只这是师曰背后底南泉便休长庆稜云大似不知保福展云几不到和尚此间云居钖云此二尊者尽扶背后只如南泉休去为当扶面前扶背后麻谷到参绕禅牀三匝于师前振钖而立师曰既如是何用更见贫道麻谷又振钖师叱曰这野狐精出去师每示众云禅宗学者应遵佛语一乘了义契自心源不了义者互不相许如师子身虫夫为人师若涉名利别开异端则自他何益如世大匠斤斧不伤其手香象所负非驴能堪有僧问若为得成佛去师曰佛与众生一时放却当处解脱问作么生得相应去师云善恶不思自见佛性问若为得证法身师曰越毗卢之境界曰清净法身作么生得师曰不着佛求耳问阿那个是佛师曰即心是佛曰心有烦恼否师曰烦恼性自离曰岂不断耶师曰断烦恼者即名二乘烦恼不生名大涅槃问坐禅看静此复若为师曰不垢不净宁用起心而看净相又问禅师见十方虚空是法身否师曰以想心取之是颠倒见问即心是佛可更修万行否师曰诸圣皆具二严岂拨无因果耶又曰我今答汝穷劫不尽言多去道远矣所以道说法有所得斯则野干鸣说法无所得是名师子吼南阳张汶行者问伏承和尚道无情说法某甲未体其事乞和尚垂示师曰汝若问无情说法解他无情方得闻我说法汝但闻取无情说法去汶曰只约如今有情方便之中如何是无情因缘师曰如今一切动用之中但凡圣两流都无少分起灭便是出识不属有无炽然见觉只闻无其情识系执所以六祖云六根对境分别非识有僧到参礼师问蕴何事业曰讲金刚经师曰最初两字是什么曰如是师曰是什么僧无对有人问如何是解脱师曰诸法不相到当处解脱曰恁么即断去也师曰向汝道诸法不相到断什么师见僧来以手作圆相相中书日字僧无对师问本净禅师汝已后见奇特言语如何净曰无一念心爱师曰是汝屋里事肃宗问师得何法师曰陛下见空中一片云么帝曰见师曰钉钉着悬挂着又问如何是十身调御师乃起立曰还会么曰不会师曰与老僧过净瓶来又曰如何是无诤三昧师曰檀越踏毗卢顶上行曰此意如何师曰莫认自己作清净法身又问师师都不视之曰朕是大唐天子师何以殊不顾视师曰还见虚空么曰见师曰他还眨目视陛下否鱼军容问师住白崖山十二时中如何修道师唤童子来摩顶曰惺惺直然惺惺历历直然历历已后莫受人谩师与紫岔供奉论议既升座供奉曰请师立义某甲破师曰立义竟供奉曰是什么义师曰果然不见非公境界便下座一日师问紫岔供奉佛是什么义曰是觉义师曰佛曾迷否曰不曾迷师曰用觉作么供奉无对又问如何是实相师曰把将虚底来曰虚底不可得师曰虚底尚不可得问实相作么僧问如何是佛法大意师曰文殊堂里万菩萨曰学人不会师曰大悲千手眼耽源问百年后有人问极则事作么生师曰幸自可怜生须要个护身符子作么师以化缘将毕涅槃时至乃辞代宗代宗曰师灭度后弟子将何所记师曰告檀越造取一所无缝塔曰就师请取塔样师良久曰会么曰不会师曰贫道去后有侍者应真却知此事大历十年十二月九日右胁长往弟子奉灵仪于党子谷建塔敕谥大证禅师代宗后诏应真入内举问前语真良久曰圣上会么曰不会真述偈曰湘之南潭之北中有黄金充一国无影树下合同船琉璃殿上无知识应真后住耽源山荷泽神会西京荷泽神会禅师者襄阳人也姓高氏年十四为沙弥谒六祖祖曰知识远来大艰辛将本来否若有本则合识主试说看师曰以无住为本见即是主祖曰这沙弥争合取次语便以杖打师于杖下思惟曰大善知识历劫难逢今既得遇岂惜身命自此给侍他日祖告众曰吾有一物无头无尾无名无字无背无面诸人还识否师乃出曰是诸佛之本源神会之佛性祖曰向汝道无名无字汝便唤作本源佛性师礼拜而退师寻往西京受戒唐景龙中却归曹溪祖灭后二十年间曹溪顿旨沈废于荆吴嵩岳渐门盛行于秦洛乃入京天宝四年方定两宗南能顿宗北秀渐教乃着显宗记盛行于世一日乡信至报二亲亡师入堂白槌曰父母俱丧请大众念摩诃般若众才集师便打槌曰劳烦大众师于上元元年五月十三日中夜奄然而化俗寿七十五二年迁塔于洛京龙门敕于塔所置宝应寺大历五年赐号真宗般若传法之堂七年又赐般若大师之塔有僧举卧轮禅师偈云卧轮有伎俩能断百思想对境心不起菩提日日长六祖大师闻之曰此偈未明心地若依而行之是加系缚因示一偈曰慧能没伎俩不断百思想对境心数起菩提作么长此二偈诸方多举故附于卷末卧轮者非名即住处也第六卷南岳怀让禅师法嗣第一世九人一人见录江西道一禅师姓马时谓马祖南岳常浩禅师智达禅师坦然禅师潮州神照禅师杨州大明寺严峻禅师新罗国本如禅师玄晟禅师东雾山法空禅师已上八人无机缘语句不录第二世三十七人马祖法嗣十四人见录越州大珠慧海禅师洪州百丈山惟政禅师洪州泐潭法会禅师池州杉山智坚禅师洪州泐潭惟建禅师澧州茗溪道行禅师抚州石巩慧藏禅师唐州紫玉山道通禅师江西北兰让禅师洛京佛光如满禅师袁州南源道明禅师忻州郦村自满禅师朗州中邑洪恩禅师洪州百丈山怀海禅师禅门规式附镐英禅师崇泰禅师王姥山阉然禅师华州伏栖寺策禅师澧州松滋塔智聪禅师唐州云秀山神鉴禅师杨州栖灵寺智通禅师杭州智藏禅师京兆怀韬禅师处州法藏禅师河中府怀则禅师常州明干禅师鄂州洪潭禅师象原怀坦禅师泐府青莲元礼禅师河中府保庆禅师甘泉志贤禅师大会山道晤禅师泐府法柔禅师京兆咸通寺觉平禅师义兴胜辩禅师海陵庆云禅师洪州开元寺玄虚禅师已上二十三人无机缘语句不录怀让禅师第一世江西道一江西道一禅师汉州什邡人也姓马氏容貌奇异牛行虎视引舌过鼻足下有二轮文幼岁依资州唐和尚落发受具于渝州圆律师唐开元中习禅定于衡岳传法院遇让和尚同参九人唯师密受心印让之一犹思之迁也同源而异派故禅法之盛始于二师刘轲云江西主大寂湖南主石头往来憧憧不见二大士为无知矣西天般若多罗记达磨云震旦虽阔无别路要假姪孙脚下行金鸡解衔一颗米供养十方罗汉僧又六祖能和尚谓让曰向后佛法从汝边去出马驹踏杀天下人厥后江西法嗣布于天下时号马祖始自建阳佛迹岭迁至临川次至南康龚公山大历中隶名于开元精舍时连帅路嗣恭聆风景慕亲受宗旨由是四方学者云集坐下一日谓众曰汝等诸人各信自心是佛此心即是佛心达磨大师从南天竺国来躬至中华传上乘一心之法令汝等开悟又引楞伽经文以印众生心地恐汝颠倒不自信此心之法各各有之故楞伽经云佛语心为宗无门为法门又云夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故故三界唯心森罗万象一法之所印凡所见色皆是见心心不自心因色故有心汝但随时言说即事即理都无所碍菩提道果亦复如是于心所生即名为色色空故生即不生若了此意乃可随时着衣吃饭长养圣胎任运过时更有何事汝受吾教听吾偈曰心地随时说菩提亦只宁事理俱无碍当生即不生僧问和尚为什么说即心即佛师云为止小儿啼僧云啼止时如何师云非心非佛僧云除此二种人来如何指示师云向伊道不是物僧云忽遇其中人来时如何师云且教伊体会大道僧问如何是西来意师云即今是什么意庞居士问如水无筋骨能胜万斛舟此理如何师云这里无水亦无舟说什么筋骨一日师上堂良久百丈收却面前席师便下堂百丈问如何是佛法旨趣师云正是汝放身命处师问百丈汝以何法示人百丈竖起拂子师云只这个为当别有百丈抛下拂子僧问如何得合道师云我早不合道僧问如何是西来意师便打乃云我若不打汝诸方笑我也有小师行脚回于师前画个圆相就上礼拜了立师云汝莫欲作佛否云某甲不解捏目师云吾不如汝小师不对邓隐峰辞师师云什么处去对云石头去师云石头路滑对云竿木随身逢场作戏便去才到石头即绕禅牀一匝振钖一声问是何宗旨石头云苍天苍天隐峰无语却回举似于师师云汝更去见他道苍天汝便嘘嘘隐峰又去石头一依前问是何宗旨石头乃嘘嘘隐峰又无语归来师云向汝道石头路滑有僧于师前作四画上一长下三短问云不得道一长三短离此四字外谓和尚答师乃画地一画云不得道长短答汝了也忠国师闻别云何不问老僧有一讲僧来问云未审禅宗传持何法师却问云坐主传持何法彼云忝讲得经论二十余本师云莫是师子儿否云不敢师作嘘嘘声彼云此是法师云是什么法云师子出窟法师乃默然彼云此亦是法师云是什么法云师子在窟法师云不出不入是什么法无对百丈代云见么遂辞出门师召云坐主彼即回首师云是什么亦无对师云这钝根阿师洪州廉使问云弟子吃酒肉即是不吃即是师云若吃是中丞禄不吃是中丞福师入室弟子一百三十九人各为一方宗主转化无穷师于贞元四年正月中登建昌石门山于林中经行见洞壑平坦处谓侍者曰吾之朽质当于来月归兹地矣言讫而回至二月四日果有微疾沐浴讫跏趺入灭元和中追谥大寂禅师塔曰大庄严今海昏县影堂存焉高僧传云大觉禅师怀让禅师第二世马祖法嗣古大珠慧海越州大珠慧海禅师者建州人也姓朱氏依越州大云寺道智和尚受业初至江西参马祖祖问曰从何处来曰越州大云寺来祖曰来此拟须何事曰来求佛法祖曰自家宝藏不顾抛家散走作什么我这里一物也无求什么佛法师遂礼拜问曰阿那个是慧海自家宝藏祖曰即今问我者是汝宝藏一切具足更无欠少使用自在何假向外求觅师于言下自识本心不由知觉踊跃礼谢师事六载后以受业师年老遽归奉养乃晦迹藏用外示痴讷自撰顿悟入道要门论一卷被法门师姪玄晏窃出江外呈马祖祖览讫告众云越州有大珠圆明光透自在无遮障处也众中有知师姓朱者迭相推识结契来越上寻访依附时号大珠和尚者因马祖示出也师谓曰禅客我不会禅并无一法可示于人故不劳汝久立且自歇去时学侣渐多日夜叩激事不得已随答其辩无碍广语出别卷时有法师数人来谒曰拟伸一问师还对否师曰深潭月影任意撮摩问如何是佛师曰清潭对面非佛而谁众皆茫然法眼云是即没交涉良久其僧又问师说何法度人师曰贫道未曾有一法度人曰禅师家浑如此师却问曰大德说何法度人曰讲金刚般若经师曰讲几坐来曰二十余坐师曰此经是阿谁说僧抗声曰禅师相弄岂不知是佛说耶师曰若言如来有所说法则为谤佛是人不解我所说义若言此经不是佛说则是谤经请大德说看无对师少顷又问经云若以色见我以音声求我是人行邪道不能见如来大德且道阿那个是如来曰某甲到此却迷去师曰从来未悟说什么却迷僧曰请禅师为说师曰大德讲经二十余坐却未识如来其僧再礼拜愿垂开示师曰如来者是诸法如义何得忘却曰是是诸法如义师曰大德是亦未是曰经文分明那得未是师曰大德如否曰如师曰木石如否曰如师曰大德如同木石如否曰无二师曰大德与木石何别僧无对良久却问如何得大涅槃师曰不造生死业对曰如何是生死业师曰求大涅槃是生死业舍垢取净是生死业有得有证是生死业不脱对治门是生死业曰云何即得解脱师曰本自无缚不用求解直用直行是无等等僧曰如禅师和尚者实谓希有礼谢而去有行者问即心即佛那个是佛师云汝疑那个不是佛指出看无对师云达则遍境是不悟永乖疏有律师法明谓师曰禅师家多落空师曰却是座主家多落空法明大惊曰何得落空师曰经论是纸墨文字纸墨文字者俱空设于声上建立名句等法无非是空座主执滞教体岂不落空法明曰禅师落空否师曰不落空曰何却不落空师曰文字等皆从智慧而生大用现前那得落空法明曰故知一法不达不名悉达师曰律师不唯落空兼乃错用名言法明作色问曰何处是错师曰律师未辨华竺之音如何讲说曰请禅师指出法明错处师曰岂不知悉达是梵语耶律师虽省过而心犹愤然具梵语萨姿曷刺他悉陀中国翻云一切义成旧云悉达多犹是讹略梵语又问曰夫经律论是佛语读诵依教奉行何故不见性师曰如狂狗趁块师子咬人经律论是自性用读诵者是性法法明曰阿弥陀佛有父母及姓否师曰阿弥陀姓僮尸迦父名月上母名殊胜妙颜曰出何教文师曰出陀罗尼集法明礼谢赞叹而退有三藏法师问真如有变易否师曰有变易三藏曰禅师错也师却问三藏有真如否曰有师曰若无变易决定是凡僧也岂不闻善知识者能回三毒为三聚净戒回六识为六神通回烦恼作菩提回无明为大智真如若无变易三藏真是自然外道也三藏曰若尔者真如即有变易师曰若执真如有变易亦是外道曰禅师适来说真如有变易如今又道不变易如何即是的当师曰若了了见性者如摩尼珠现色说变亦得说不变亦得若不见性人闻说真如变便作变解闻说不变便作不变解三藏曰故知南宗实不可测有道流问世间有法过自然否师曰有曰何法过得师曰能知自然者曰元气是道否师曰元气自元气道自道曰若如是者则应有二师曰知无两人又问云何为邪云何为正师曰心逐物为邪物从心为正有源律师来问和尚修道还用功否师曰用功曰如何用功师曰饥来吃饭困来即眠曰一切人总如是同师用功否师曰不同曰何故不同师曰他吃饭时不肯吃饭百种须索睡时不肯睡千般计校所以不同也律师杜口有韫光大德问禅师自知生处否师曰未曾死何用论生生即是无生法无离生法说有无生祖师云当生即不生曰不见性人亦得如此否师曰自不见性不是无性何以故见即是性无性不能见识即是性故名识性了即是性唤作了性能生万法唤作法性亦名法身马鸣祖师云所言法者谓众生心若心生故一切法生若心无生法无从生亦无名字迷人不知法身无象应物现形遂唤青青翠竹总是法身郁郁黄华无非般若黄华若是般若般若即同无情翠竹若是法身法身即同草木如人吃笋应总吃法身也如此之言宁堪齿录对面迷佛长劫希求全体法中迷而外觅是以解道者行住坐卧无非是道悟法者纵横自在无非是法大德又问太虚能生灵智否真心缘于善恶否贪欲人是道否执是执非人向后心通否触境生心人有定否住寂寞人有慧否怀傲物人有我否执空执有人有智否寻文取证人苦行求佛人离心求佛人执心是佛人此智称道否请禅师一一为说师曰太虚不生灵智真心不缘善恶嗜慾深者机浅是非交争者未通触境生心者少定寂寞忘机者慧沈傲物高心者我壮执空执有者皆愚寻文取证者益滞苦行求佛者俱迷离心求佛者外道执心是佛者为魔大德曰若如是应毕竟无所有师曰毕竟是大德不是毕竟无所有大德踊跃礼谢而去百丈惟政洪州百丈山惟政禅师一日谓众曰你为我开田我为汝说大义僧众开田竟师晚间上堂僧问开田已竟请师说大义师下禅牀行三步展手两畔以目视天地云大义田即今存矣有老宿见日影透窗问师曰为复窗就日日就窗师曰长老房内有客归去好师问南泉曰诸方善知识还有不说似人底法也无南泉曰有师曰作么生是不说似人底法泉云不是心不是佛不是物师曰恁么则说似人了也曰某甲即恁么师曰师伯作么生曰我又不是善知识争知有说不说底法师曰某甲不会请师伯说曰我大杀为汝说了也僧问如何是佛佛道齐师曰定也师因入京路逢官人命吃饭忽见驴鸣官人召云头陀师举头官人却指驴师却指官人法眼别云但作驴鸣焉泐潭法会洪州泐潭法会禅师问马祖如何是西来祖师意祖曰低声近前来师便近前祖打一掴云六耳不同谋来日来师至来日犹入法堂云请和尚道祖云且去待老汉上堂时出来与汝证明师乃悟云谢大众证明乃绕法堂一匝便去杉山智坚池州杉山智坚禅师初与归宗南泉行脚时路逢一虎各从虎边过了南泉问归宗云适来见虎似个什么宗云似个猫儿宗却问师师云似个狗子宗又问南泉泉云我见是个大虫师吃饭次南泉收生饭云生师云无生南泉云无生犹是末南泉行数步师召云长老长老南泉回头云怎么师云莫道是末一日普请择蕨菜南泉拈起一茎云这个大好供养师云非但这个百味珍羞他亦不顾南泉云虽然如此个个须尝他始得玄觉云是相见语不是相见语僧问如何是本来身师云举世无相似泐潭惟建洪州泐潭惟建禅师一日在马祖法堂后坐禅祖见乃吹师耳两吹师起定见是和尚却复入定祖归方丈令侍有持一碗茶与师师不顾便自归堂澧州茗溪道行禅师师有时云吾有大病非世所医后有僧问先曹山承古人有言吾有大病非世所医未审唤作什么病曹云攒簇不得底病云一切众生还有此病也无曹云人人尽有云人人尽有和尚还有此病也无曹云正觅起处不得云一切众生为什么不病曹云众生若病即非众生云未审诸佛还有此病也无曹云有云既有为什么不病曹云为伊惺惺僧问如何修行师云好个阿师莫客作僧云毕竟如何师云安置即不堪又僧问如何是正修行路师云涅槃后有僧云如何是涅槃后有师云不洗面僧云学人不会师云无面得洗石巩慧藏抚州石巩慧藏禅师本以弋猎为务恶见沙门因逐群鹿从马祖庵前过祖乃逆之藏问和尚见鹿过否祖曰汝是何人曰猎者祖曰汝解射否曰解射祖曰汝一箭射几个曰一箭射一个祖曰汝不解射曰和尚解射否祖曰解射曰和尚一箭射几个祖曰一箭射一群曰彼此是命何用射他一群祖曰汝既知如是何不自射曰若教某甲自射即无下手处祖曰这汉旷劫无明烦恼今日顿息藏当时毁弃弓箭自以刀截发投祖出家一日在厨作务次祖问曰作什么曰牧牛祖曰作么生牧曰一回入草去便把鼻孔拽来祖曰子真牧牛师便休师住后常以弓箭接机如三平和尚章述之师问西堂汝还解捉得虚空么西堂云捉得师云作么生捉堂以手撮虚空师云作么生恁么捉虚空堂却问师兄作么生捉师把西堂鼻孔拽西堂作忍痛声云大杀拽人鼻孔直得脱去师云直须恁么捉虚空始得众僧参次师云适来底什么处去也有僧云在师云在什么处其僧弹指一声僧到礼拜师云还将那个来否僧云将得来师云在什么处僧弹指三声问如何免得生死师云用免作什么僧云如何免得师云这底不生死紫玉道通唐州紫玉山道通禅师者庐江人也姓何氏幼随父守官泉州南安县因而出家唐天宝初马祖阐化建阳居佛迹岩师往谒之寻迁于南康龚公山师亦随之贞元四年二月初马祖将归寂谓师曰夫玉石润山秀丽益汝道业遇可居之师不晓其言是秋与伏牛山自在禅师同游洛阳回至唐州西见一山四面悬绝峰峦秀异因询乡人云是紫玉山师乃陟山顶见有石方正莹然紫色叹曰此其紫玉也始念先师之言乃悬记耳遂剪茅构舍而居焉后学徒四集僧问如何出得三界师云汝在里许得多少时也僧云如何出离师云青山不碍白云飞于頔相公问如何是黑风吹其船舫漂堕罗剎鬼国师云于頔客作汉问恁么事怎么于公失色师乃指云这个便是漂堕罗剎鬼国于公又问如何是佛师唤于頔頔应诺师云更莫别求有僧举似药山药山云缚杀这汉也僧云和尚如何药山亦唤云某甲僧应诺药山云是什么元和八年弟子金藏参百丈回礼觐师曰汝其来矣此山有主也于是嘱付金藏讫策杖径去襄州道俗迎之至七月十五日无疾而终寿八十有三北兰让江西北兰让禅师湖塘亮长老问伏承师兄画得先师真暂请瞻礼师以两手擘胸开示之亮便礼拜师云莫礼莫礼亮云师兄错也某甲不礼师兄师云汝礼先师真亮云因什么教某甲莫礼师云何曾错佛光如满洛京佛光如满禅师曾住五台山金阁寺唐顺宗问佛从何方来灭向何方去既言常住世佛今在何处师答曰佛从无为来灭向无为去法身等虚空常在无心处有念归无念有住归无住来为众生来去为众生去清净真如海湛然体常住智者善思惟更勿生疑虑帝又问佛向王宫生灭向双林灭住世四十九又言无法说山河及大海天地及日月时至皆归尽谁言不生灭疑情犹若斯智者善分别师答曰佛体本无为迷情妄分别法身等虚空未曾有生灭有缘佛出世无缘佛入灭处处化众生犹如水中月非常亦非断非生亦非灭生亦未曾生灭亦未曾灭了见无心处自然无法说帝闻大悦益重禅宗南源道明袁州南源道明禅师上堂云快马一鞭快人一言有事何不出头来无事各自珍重便下堂有僧问一言作么生师乃吐舌云待我有广长舌相即向汝道洞山来参方上法堂师云已相看了也洞山便下去至明日却上问云昨日已蒙和尚慈悲不知什么处是与某甲已相看处师云心心无间断流入于性海洞山云几放过洞山辞去师云多学佛法广作利益洞山云多学佛法即不问如何是广作利益师云一物莫违即是僧问如何是佛师云不可道你是也郦村自满忻州郦村自满禅师上堂云古今不异法尔如然更复何也虽然如此这个事大有人罔措在时有僧问不落古今请师直道师云情知汝罔措僧欲进语师云将谓老僧落伊古今僧云如何即是师云鱼腾碧汉阶级难飞僧云如何即得免兹过咎师云若是龙形谁论高下其僧礼拜师云苦哉屈哉谁人似我师一日谓众曰除却日明夜暗更说什么即得珍重时有僧问如何是无诤之句师云喧天动地中邑洪恩朗州中邑洪恩禅师仰山初领新戒到谢戒师见来于禅牀上拍手云和和仰山即东边立又西边立又于中心立然后谢戒了却退后立师云什么处得此三昧仰云于曹溪脱印子学来师云汝道曹溪用此三昧接什么人仰云接一宿觉用此三昧仰云和尚什么处得此三昧来师云某甲于马大师处学此三昧问如何得见性师云譬如有屋屋有六窗内有一猕猴东边唤山山山山应如是六窗俱唤俱应仰山礼谢起云所蒙和尚譬喻无不了知更有一事只如内猕猴困睡外猕猴欲与相见如何师下绳牀执仰山手作舞云山山与汝相见了譬如桀螟虫在蚊子眼睫上作窠向十字街头叫唤云土旷人稀相逢者少云居钖云中邑当时若不得仰山这一句语何处有中邑也崇寿稠云还有人定得此道理么若定不得只是个弄精魂脚手佛性义在什么处玄觉云若不是仰山争得见中邑且道什么处是仰山得见中邑处百丈怀海洪州百丈山怀海禅师者福州长乐人也凹去上下留中间岁离尘三学该练属大寂阐化南康乃倾心依附与西堂智藏南泉普愿同号入室时三大士为角立焉一夕三士随侍马祖玩月次祖曰正恁么时如何西堂云正好供养师云正好修行南泉拂袖便去祖云经入藏禅归海唯有普愿独超物外马祖上堂大众云集方升座良久师乃卷却面前礼拜席祖便下堂师再参马祖祖见师来取禅牀角头拂子竖起师云即此用离此用祖挂拂子于旧处师良久祖云你已后开两片皮将何为人师遂取拂子竖起祖云即此用离此用师挂拂子于旧处祖便喝师直得三日耳聋自此雷音将震檀信请于洪州新吴界住大雄山以居处岩峦峻极故号之百丈既处之未期月参玄之宾四方麏至即有沩山黄檗当其首一日师谓众曰佛法不是小事老僧昔再参马祖被大师一喝直得三日耳聋眼暗时黄檗闻举不觉吐舌师曰子已后莫承嗣马祖去檗云不然今日因师举得见马祖大机之用然且不识马祖若嗣马祖已后丧我儿孙师云如是如是见与师齐减师半德见过于师方堪传授子堪有超师之作一日有僧哭入法堂来师曰作么曰父母俱丧请师选日师云明日来一时埋却师上堂云并却咽喉唇吻速道将来沩山云某甲不道请和尚道师云不辞与汝道久后丧我儿孙五峰云和尚亦须并却师云无人处斲额望汝云岩云某甲有道处请和尚举师云并却咽喉唇吻速道将来云岩曰师今有也师曰丧我儿孙师谓众曰我要一人传语西堂阿谁去得五峰云某甲去得师云汝作么生传语五峰云待见西堂即道师云道什么五峰云却来说似和尚师与沩山作务次师问有火也无沩山云有师云在什么处沩山把一枝木吹三两气过与师师云如虫蚀木问如何是佛师云汝是阿谁僧云某甲师云汝识某甲否僧云分明个师乃举起拂子云汝还见么僧云见师乃不语因普请镬地次忽有一僧闻饭鼓鸣举起镬头大笑便归师云峻哉此是观音入理之门师归院乃唤其僧问适来见什么道理便恁么对云适来只闻鼓声动归吃饭去来师乃笑问依经解义三世佛怨离经一字如同魔说如何师云固守动静三世佛怨此外别求即同魔说因僧问西堂云有问有答不问不答时如何西堂云怕烂却作么师闻举乃云从来疑这个老兄僧云请和尚道师云一合相不可得师谓众云有一人长不吃饭不道饥有一人终日吃饭不道饱众皆无对云岩问和尚每日驱驱为阿谁师云有一人要岩云因什么不教伊自作师云他无家活僧问如何是大乘顿悟法门师曰汝等先歇诸缘休息万事善与不善世出世间一切诸法莫记忆莫缘念放舍身心令其自在心如木石无所辩别心无所行心地若空慧日自现如云开日出相似俱歇一切攀缘贪嗔爱取垢净情尽对五欲八风不被见闻觉知所缚不被诸境所惑自然具足神通妙用是解脱人对一切境心无静乱不摄不散透一切声色无有滞碍名为道人但不被一切善恶垢净有为世间福智拘系即名为佛慧是非好丑是理非理诸知见总尽不被系缚处心自在名初发心菩萨更登佛地一切诸法本不自空不自言色亦不言是非垢净亦无心系缚人但人自虚妄计着作若干种解起若干种知见若垢净心尽不住系缚不住解脱无一切有为无为解平等心量处于生死其心自在毕竟不与虚幻尘劳蕴界生死诸入和合迥然无寄一切不拘去留无碍往来生死如门开相似若遇种种苦乐不称意事心无退屈不念名闻衣食不贪一切功德利益不为世法之所滞心虽亲受苦乐不干于怀粗食接命补衣御寒暑兀兀如愚如聋相似稍有亲分于生死中广学知解求福求智于理无益却被解境风漂却归生死海里佛是无求人求之即乖理是无求理求之即失若取于无求复同于有求此法无实无虚若能一生心如木石相似不为阴界五欲八风之所漂溺即生死因断去住自由不为一切有为因果所缚他时还与无缚身同利物以无缚心应一切心以无缚慧解一切缚亦能应病与药僧问如今受戒身口清净已具诸善得解脱否答少分解脱未得心解脱未得一切解脱问云何是心解脱答不求佛不求知解垢净情尽亦不守此无求为是亦不住尽处亦不畏地狱缚不爱天堂乐一切法不拘始名为解脱无碍即身心及一切皆名解脱汝莫言有少分戒善将为便了有恒沙无漏戒定慧门都未涉一毫在努力勐作早与莫待耳聋眼暗头白面皱老苦及身眼中流泪心中慞惶未有去处到恁么时整理脚手不得也纵有福智多闻都不相救为心眼未开唯缘念诸境不知返照复不见佛道一生所有恶业悉现于前或忻或怖六道五蕴现前尽见严好舍宅舟船车舆光明显赫为纵自心贪爱所见悉变为好境随所见重处受生都无自由分龙畜良贱亦总未定问如何得自由答如今对五欲八风情无取舍垢净俱亡如日月在空不缘而照心如木石亦如香象截流而过更无疑滞此人天堂地狱所不能摄也又不读经看教语言皆须宛转归就自己但是一切言教只明如今觉性自己俱不被一切有无诸法境转是导师能照破一切有无境法是金刚即有自由独立分若不能恁么得纵令诵得十二围陀经只成增上慢却是谤佛不是修行读经看教若准世间是好善事若向明理人边数此是壅塞人十地之人脱不去流入生死河但不用求觅知解语义句解属贪贪变成病只如今但离一切有无诸法透过三句外自然与佛无差既自是佛何虑佛不解语只恐不是佛被有无诸法转不得自由是以理未立先有福智载去如贱使贵不如于理先立后有福智临时作得捉土为金变海水为酥酪破须弥山为微尘于一义作无量义于无量义作一义师有时说法竟大众下堂乃召之大众回首师云是什么药山目之为百丈下堂句唐元和九年正月十七日归寂寿九十五长庆元年敕谥大智禅师塔曰大宝胜轮禅门规式百丈大智禅师以禅宗肇自少室至曹溪以来多居律寺虽别院然于说法住持未合规度故常尔介怀乃曰祖之道欲诞布化元冀来际不泯者岂当与诸部阿笈摩教为随行耶旧梵语阿含新云阿笈摩即小乘教也或曰瑜伽论缨珞经是大乘戒律胡不依随哉师曰吾所宗非局大小乘非异大小乘当博约折中设于制范务其宜也于是创意别立禅居凡具道眼有可尊之德者号曰长老如西域道高腊长唿须菩提等之谓也既为化主即处于方丈同净名之室非私寝之室也不立佛殿唯树法堂者表佛祖亲嘱受当代为尊也所褒学众无多少无高下尽入僧中依夏次安排设长连牀施椸架挂搭道具卧必斜枕牀唇右胁吉祥睡者以其坐禅既久略偃息而已具四威仪也除入室请益任学者勤怠或上或下不拘常准其阖院大众朝参夕聚长老上堂升坐事徒众雁立侧聆宾主问酬激扬宗要者示依法而住也粥随宜二时均偏者务于节俭表法食双运也行普请法上下均力也置十务谓之寮舍每用首领一人管多人营事令各司其局也饭者目为饭头菜者目为菜头他皆仿此或有假号窃形混于清众并别致喧挠之事即堂维那检举抽下本住挂搭摈令出院者贵安清众也或彼有所犯即以拄杖杖之集众烧衣钵道具遣逐从偏门而出者示耻辱也详此一条制有四益一不污清众生恭信故三业不善不可共住准律合用梵坛法治之者当驱出院清众既安恭信生矣二不毁僧形循佛制故随宜惩罚得留法服后必悔之三不扰公门省狱讼故四不泄于外护宗纲故四来同居圣凡孰辨且如来应世尚有六群之党况今像末岂得全无但见一僧有过便雷例讥诮殊不知以轻众坏法其损甚大今禅门若稍无妨害者宜依百丈丛林格式量事区分且立法防奸不为贤士然宁可有格而无犯不可有犯而无教惟百丈禅师护法之益其大矣哉禅门独行由百丈之始今略叙大要遍示后代学者令不忘本也其诸轨度山门备焉第七卷怀让禅师第二世四十五人马祖法嗣十八人见录潭州三角山总印禅师池州鲁祖山宝云禅师洪州泐潭常兴禅师虔州西堂智藏禅师京兆章敬寺怀晖禅师定州柏岩明哲禅师信州鹅湖大义禅师伏牛山自在禅师幽州盘山宝积禅师籍陵芙蓉山太毓禅师蒲州麻谷山宝彻禅师杭州盐官齐安禅师婺州五泄山灵默禅师明州大梅山法常禅师京兆兴善惟宽禅师湖南如会禅师鄂州无等禅师庐山归宗寺智常禅师韶州渚泾山清贺禅师紫阴山惟建禅师封山洪濬禅师练山神玩禅师崛山道圆禅师玉台惟然禅师池州灰山昙觊禅师荆州新寺宝积禅师河中府法藏禅师汉南慈悲寺良津禅师京兆府崇禅师南岳周禅师白虎法宣禅师金窟惟直禅师台州柏岩常彻禅师干元晖禅师齐州道岩禅师襄州常坚禅师荆南宝贞禅师云水靖宗禅师荆州永泰寺灵湍禅师潭州龙牙山圆畅禅师洪州双岭道方禅师罗浮山修广禅师岘山定庆禅师越州洞泉惟献禅师光明普满禅师已上二十七人无机录语句不录怀让禅师第二世法嗣三角总印潭州三角山总印禅师僧问如何是三宝师曰禾麦豆曰学人不会师曰大众欣然奉持师上堂曰若论此事眨上眉毛早已蹉过也麻谷便问眨上眉毛即不问如何是此事师曰蹉过也麻谷乃掀禅牀师打之麻谷无语长庆代云悄然鲁祖宝云池州鲁祖山宝云禅师问如何是诸佛师师云头上有宝冠者不是僧云如何即是师云头上无宝冠洞山来参礼拜后侍立少顷而出却再入来师云只恁么只恁么所以如此洞山云大有人不肯师云作么取汝口辩洞山乃侍奉数月僧问如何是言不言师云汝口在什么处僧云无口师云将什么吃饭僧无对洞山代云他不饥吃什么饭师寻常见僧来便面壁南泉闻云我寻常向僧道向佛未出世时会取尚不得一个半个他恁么地驴年去玄觉云为复唱和语不肯语保福问长庆只如鲁祖节文在什么处被南泉恁么道长庆云退已让于人万中无一个罗山云陈老师当时若见背上与五火抄何故如此为伊解放不解收玄沙云我当时若见也与五火抄云居钖云罗山玄沙总恁么道为复一般别有道理若择得出许上坐佛法有去处玄觉云且道玄沙五火抄打伊着不着泐潭常兴洪州泐潭常兴禅师僧问如何是曹溪门下客师云南来燕僧云学人不会师云养羽候秋风僧问如何是宗乘极则事师云秋雨草离披又南泉躬至见师面壁乃拊师背问汝是阿谁曰普愿师曰如何曰也寻常师曰汝何多事西堂智藏虔州西堂智藏禅师者虔化人也姓廖氏八岁从师二十五具戒有相者睹其殊表谓之曰师骨气非凡当为法王之辅佐也师遂往佛迹岩参礼大寂与百丈海禅师同为入室皆承印记一日大寂遣师诣长安奉书于忠国师国师问曰汝师说什么法师从东过西而立国师曰只这个更别有师却过东边立国师曰这个是马师底仁者作么生师曰早个呈似和尚了寻又送书往径山与国一禅师语在国一章属连帅路嗣恭延请大寂居府应期盛化师回郡得大寂付受纳袈裟令学者亲近僧问马祖请和尚离四句绝百非直指某甲西来意祖云我今日无心情汝去问取智藏其僧乃来问师师云汝何不问和尚僧云和尚令某甲来问上坐师以手摩头云今日头疼汝去问海师兄其僧又去问海百丈和尚海云我到这里却不会僧乃举似马祖祖云藏头白海头黑马祖一日问师云子何不看经师云经岂异邪祖云然虽如此汝向后为人也须得曰智藏病思自养敢言为人祖云子末年必兴于世也马祖灭后师唐贞元七年众请开堂李尚书翱尝问僧马大师有什么言教僧云大师或说即心即佛或说非心非佛李云总过这边李却问师马大师有什么言教师唿李翱翱应诺师云鼓角动也制空禅师谓师曰日出太早生师曰正是时师住西堂后有一俗士问有天堂地狱否师曰有曰有佛法僧宝否师曰有更有多问尽答言有曰和尚恁么道莫错否师曰汝曾见尊宿来邪曰某甲曾参径山和尚来师曰径山向汝作么生道曰他道一切总无师曰汝有妻否曰有师曰径山和尚有妻否曰无师曰径山和尚道无即得俗士礼谢而去师元和九年四月八日归寂寿八十腊五十五宪宗谥大宣教禅师塔曰元和证真至穆宗重谥大觉禅师章敬怀晖京兆府章敬寺怀晖禅师泉州同安人也姓谢氏受大寂心印初住定州柏岩次止中条山唐元和初宪宗诏居上玄寺学者奔凑师上堂示徒曰至理亡言时人不悉强习他事以为功能不知自性元非尘境是个微妙大解脱门所有鉴觉不染不碍如是光明未曾休废曩劫至今固无变易犹如日轮远近斯照虽及众色不与一切和合灵烛妙明非假锻鍊为不了故取于物象但如捏目妄起空华徒自疲劳枉经劫数若能返照无第二人举措施为不亏实相僧问心法双亡指归何所师曰郢人无污徒劳运斤曰请师不返之言师曰即无返句后人举之于洞山洞山云道即甚易罕遇作家百丈和尚令一僧来伺候师上堂次展坐具礼拜了起来拈师一只靸鞋以衫袖拂却尘了倒覆向下师曰老僧罪过或问祖师传心地法门为是真如心妄想心非真非妄心为是三乘教外别立心师曰汝见目前虚空么曰信知常在目前人自不见师曰汝莫认影像曰和尚作么生师以手拨空三下曰作么生即是师曰汝向后会去在有一僧来绕师三匝振钖而立师曰是是长庆代云和尚佛法身心何在其僧又到南泉亦绕南泉三匝振钖而立南泉云不是不是此是风力所转始终成坏僧云章敬道是和尚为什么道不是南泉云章敬即是是汝不是长庆代云和尚是什么心行云居钖云章敬未必道是南泉未必道不是又云这僧当初但持钖出去恰好师有小师行脚回师问曰汝离此间多少年耶曰离和尚左右将及八年师曰办得个什么小师于地画一圆相师曰只这个更别有小师乃画破圆相后礼拜僧问四大五蕴身中阿那个是本来佛性师乃唿僧名僧应诺师良久曰汝无佛性唐元和十三年十二月二十二日示灭建塔于灞水敕谥大觉禅师大宝相之塔柏岩明哲定州柏岩明哲禅师尝见药山和尚看经因语之曰和尚莫猱人好药山置经云日头早晚也师云正当午也药山云犹有文采在师云某甲亦无药山云老兄好聪明师云某甲只恁么和尚作么生药山云跛跛挈挈百丑千拙且恁么过时鹅湖大义信州鹅湖大义禅师者衢州须江人也姓徐氏李翱尝问师大悲用千手眼作么师云今上用公作么有一僧乞置塔李尚书问云教中不许将尸塔下过又作么生无对僧却来问师师云他得大阐提唐宪宗尝诏入内于麟德殿论议有一法师问如何是四谛师云圣上一帝三帝何在又问欲界无禅禅居色界此土凭何而立禅师云法师只知欲界无禅不知禅界无欲法师云如何是禅师以手点空法师无对帝云法师讲无穷经论只这一点尚不奈何师却问诸硕德曰行住坐卧毕竟以何为道有对曰知者是道师曰不可以智知不可以识识安得知者是道乎有对无分别是道师曰善能分别诸法相于第一义而不动安得无分别是道乎有对四禅八定是道师曰佛身无为不堕诸数安在四禅八定邪众皆杜口师又举顺宗问尸利禅师大地众生如何得见性成佛尸利云佛性犹如水中月可见不可取因谓帝曰佛性非见必见水中月如何攫取帝乃问何者是佛性师对曰不离陛下所问帝默契真宗益加钦重师于元和十三年正月七日归寂寿七十四敕谥慧觉禅师见性之塔伏牛自在伊阙伏牛山自在禅师者吴兴人也姓李氏初依径山国一禅师受具后于南康见大寂发明心地因为大寂送书于忠国师国师问曰马大师以何示徒对曰即心即佛国师曰是什么语话良久又问曰此外更有什么言教师曰非心非佛或云不是心不是佛不是物国师曰犹较些子师曰马大师即恁么未审和尚此问如何国师曰三点如流水曲似刈禾镰师后隐于伏牛山一日谓众曰即心即佛是无病求病句非心非佛是药病对治句僧问如何是脱洒底句师曰伏牛山下古今传师后于随州开元寺示灭寿八十一盘山宝积幽州盘山宝积禅师僧问如何是道师曰出僧曰学人未领旨在师曰去师上堂示众曰心若无事万象不生意绝玄机纤尘何立道本无体因道而立名道本无名因名而得号若言即心即佛今时未入玄微若言非心非佛犹是指踪之极则向上一路千圣不传学者劳形如猿捉影夫大道无中复谁先后长空绝际何用称量空既如斯道复可说夫心月狐圆光吞万象光非照境境亦非存光境俱亡复是何物禅德譬如掷剑挥空莫论及之不及斯乃空轮无迹剑刃无亏若能如是心心无知全心即佛全佛即人人佛无异始为道矣禅德可中学道似地擎山不知山之狐峻如石含玉不知玉之无瑕若如此者是名出家故导师云法本不相碍三际亦复然无为无事人犹是金锁难所以灵源独耀道绝无生大智非明真空无迹真如凡圣皆是梦言佛及涅槃并为增语禅德且须自看无人替代三界无法何处求心四大本空佛依何住掣机不动寂尔无言觌面相呈更无余事珍重师将顺世告众曰有人邈得吾真否众皆将写得真呈师师皆打之弟子普化出曰某甲邈得师曰何不呈似老僧普化乃打筋斗而出师曰这汉向后如风狂接人去在师既奄化敕谥凝寂大师真际之塔芙蓉大毓毗陵芙蓉山大毓禅师者金陵人也姓茫氏年十二礼牛头山第六世忠禅师落发二十三于京兆安国寺受具后遇大寂密传祖意唐元和十三年止毗陵义兴芙蓉山一日因行食与庞居士居士接食次师云生心受施净名早诃去此一机居士还甘否居士云当时善现岂不作家师云非关他事居士云食到口边被他夺却师乃下食居士云不消一句居士又问师马大师着实为人处还吩咐吾师否师云某甲尚未见他作么知他着实处居士云只此见知也无讨处师云居士也不得一向言说居士云一向言说师又失宗若作两向三向师还开得口否师云直似开口不得可谓实也居士抚掌而出宝历中归斋云入灭寿八十腊五十八大和二年追谥大宝禅师楞伽之塔麻谷宝彻蒲州麻谷山宝彻禅师一日随马祖行次问如何是大涅槃祖云急师云急个什么祖云看水师与丹霞游山次见水中鱼以手指之丹霞云天然天然师至来日又问丹霞昨日意作么生丹霞乃放身作卧势师云苍天又与丹霞行至麻谷山师云某甲向这里住也丹霞云住即且从还有那个也无师云珍重有僧问云十二分教某甲不疑如何是祖师西来意师乃起立以杖绕身一转翘一足云会么僧无对师打之僧问如何是佛法大意师默然其僧又问石霜此意如何石霜云主人勤拳带累阇梨拖泥涉水耽源问十二面观音是凡是圣师云是圣耽源乃打师一掴师云知汝不到这个境界盐官齐安杭州盐官镇国海昌院齐安禅师者海门郡人也姓李氏生时神光照室复有异僧谓之曰建无胜幢使佛日回照者岂非汝乎遂依本郡云琮禅师落发受具后闻大寂行化于龚公山乃振钖而造焉师有奇相大寂一见深器异之乃命入室密示正法僧问如何是本身卢舍那佛师云与我将那个铜瓶来僧即取净瓶来师云却送本处安置其僧送瓶本处了却来再征前语师云古佛也过去久矣有讲僧来参师问云座主蕴何事业对云讲华严经师云经中有几种法界对云广说则重重无尽略说有四种法界师竖起拂子云这个是第几种法界座主沈吟徐思其对师云思而知虑而解是鬼家活计日下孤灯果然失照保福闻云若礼拜即吃和尚棒禾山代云某甲不烦和尚莫怪法眼代拊掌三下僧问大梅如何是西来意大梅云西来无意师闻乃云一个棺材两个死尸玄沙云盐官是作家师唤侍者云将犀牛扇子来侍者云破也师云扇子破还我犀牛儿来侍者无对投子代云不辞将去恐头角不全资福代作圆相心中书牛字石霜代云若还和尚即无也保福云和尚年尊别请人好师一日谓众曰虚空为鼓须弥为椎什么人打得众无对有人举似南泉南泉云王老师不打遮破鼓法眼别云王老师不打有法空禅师到请问经中诸义师一一答了却云自禅师到来贫道总未得作主人法空云请和尚便作主人师云今日夜也且归本位安置明日却来法空下去至明旦师令沙弥屈法空禅师法空至师顾沙弥曰咄这沙弥不了事教屈法空禅师却屈得个守堂家人来法空无语法昕院主来参师问汝是谁对云法昕师云我不识汝昕无语师后不疾宴坐示灭敕谥悟空禅师五泄灵默婺州五泄山灵默禅师者毗陵人也姓宣氏初谒豫章马大师马接之因披剃受具后初参石头时装腰便上方丈见石头坐次便问一言相契即住不然便发石头据坐师便发去石头随后逐至门外召云阇梨阇梨师回首石头云从生至老只是这个又回头转脑作什么师于言下忽然有省便踏折拄杖一住二十年为侍者洞山云当时若不是五泄先师大难承当然虽如此犹涉在途长庆云险玄觉云那个是涉在途处有僧云为伊三寸途中荐得所以在途玄觉云为复荐得自己为复荐得三寸若是自己为什么成三寸若是三寸为什么悟去且道洞山意旨作么生莫乱说子细好唐贞元初入天台山住白沙道场复居五泄僧问何物大于天地师云无人识得伊僧云还可雕琢也无师云汝试下手看僧问此个门中始终事如何师云汝道目前底成来得多少时也僧云学人不会师云我此间无汝问底僧云和尚岂无接人处师云待汝求接我即接僧云便请和尚接师云汝欠少个什么问如何得无心师云倾山覆海晏然静地动安眠岂彩伊师元和十三年三月二十三日沐浴焚香端坐告众云法身圆寂示有去来千圣同源万灵归一吾今沤散胡假兴哀无自劳神须存正念若遵此命真报吾恩傥固违言非吾之子时有僧问和尚向什么处去师曰无处去曰某甲何不见师曰非眼所睹洞山云作家言毕奄然顺化寿七十有二腊四十一大梅法常明州大梅山法常禅师者襄阳人也姓郑氏幼岁从师于荆州玉泉寺初参大寂问如何是佛大寂云即心是佛师即大悟唐贞元中居于天台山余姚南七十里梅子真旧隐时盐官会下一僧入山彩拄杖迷路至庵所问曰和尚在此山来多少时也师曰只见四山青又黄又问出山路向什么处去师曰随流去僧归说似盐官盐官曰我在江西时曾见一僧自后不知消息莫是此僧否遂令僧去请出师师有偈曰摧残枯木倚寒林几度逢春不变心樵客遇之犹不顾郢人那得苦追寻大寂闻师住山乃令一僧到问云和尚见马师得个什么便住此山师云马师向我道即心是佛我便向这里住僧云马师近日佛法又别师云作么生别僧云近日又道非心非佛师云这老汉惑乱人未有了日任汝非心非佛我只管即心即佛其僧回举似马祖祖云大众梅子熟也僧问禾山大梅恁么道意作么生禾山云真师子儿自此学者渐臻师道弥着师上堂示众曰汝等诸人各自回心达本莫逐其末但得其本其末自至若欲识本唯了自心此心元是一切世间出世间法根本故心生种种法生心灭种种法灭心但不附一切善恶而生万法本自如如庞居士问师久响大梅未审梅子熟也未师云你向什么处下口士云与么则百杂碎也师云还我核子来僧问如何是佛法大意师云蒲花柳絮竹针麻线夹山与定山同行言话次定山云生死中无佛即非生死夹山云生死中有佛即不迷生死二人上山参礼夹山便举问师未审二人见处那个较亲师云一亲一疏夹山云那个亲师云且去明日来夹山明日再上问师师云亲者不问问者不亲夹山住后自云当时失一只眼忽一日谓其徒曰来莫可拒往莫可追从容间复闻鼯鼠声师云即此物非他物汝等诸人善护持之吾今逝矣言讫示灭寿八十八腊六十有九智觉禅师延寿赞曰师初得道即心是佛最后示徒物非他物穷万法源彻千圣骨真化不移何妨出没兴善惟宽京兆兴善寺惟宽禅师者衢州信安人也姓祝氏年十三见杀生者尽然不忍食乃求出家初习毗尼修止观后参大寂乃得心要唐贞元六年始行化于吴越间八年至鄱阳山神求受八戒十三年止嵩山少林寺僧问如何是道师云大好山僧云学人问道师何言好山师云汝只识好山何曾达道问狗子还有佛性否师云有僧云和尚还有否师云我无僧云一切众生皆有佛性和尚因何独无师云我非一切众生僧云既非众生是佛否师云不是佛僧云究竟是何物师云亦不是物僧云可见可思否师云思之不及议之不得故云不可思议元和四年宪宗诏至阙下白居易尝诣师问曰既曰禅师何以说法师曰无上菩提者被于身为律说于口为法行于心为禅应用者三其致一也譬如江湖淮汉在处立名名虽不一水性无二律即是法法不离禅云何于中妄起分别又问既无分别何以修心师云心本无损伤云何要修理无论垢与净一切勿起念又问垢即不可念净无念可乎师曰如人眼睛上一物不可住金屑虽珍宝在眼亦为病又问无修无念又何异凡夫耶师曰凡夫无明二乘执着离此二病是曰真修真修者不得勤不得忘勤即近执着忘即落无明此为心要云尔有僧问道在何处师曰只在目前曰我何不见师曰汝有我故所以不见曰我有我故即不见和尚见否师曰有汝有我展转不见曰无我无汝还见否师曰无汝无我阿谁求见元和十二年二月晦日升堂说法讫就化寿六十三腊三十九归葬于灞陵西原敕谥大彻禅师元和正真之塔东寺如会湖南东寺如会禅师者始兴曲江人也初谒径山后参大寂学徒既众僧堂内牀榻为之陷折时称折牀会也自大寂去世师常患门徒以即心即佛之谭诵忆不已且谓佛于何住而曰即心心如画师而云即佛遂示众曰心不是佛智不是道剑去远矣尔方刻舟时号东寺为禅窟焉相国崔公群出为湖南观察使见师问曰师以何得师曰见性得师方病眼公讥曰既云见性其奈眼何师曰见性非眼眼病何害公稽首谢之法眼别云是相公眼师问南泉近离什么处来云江西师云将得马师真来否泉云只这是师云背后底你无对长庆代云大似不知保福云几不到和尚此间云居钖云此二尊者尽扶背后只如南泉休去为当扶面前扶背后崔相公入寺见鸟雀于佛头上放粪乃问师曰鸟雀还有佛性也无师云有崔云为什么向佛头上放粪师云是伊为什么不向鹞子头上放仰山来参师云已相见了更不用上来仰山云恁么相见莫不当否师归方丈闭却门仰山归举似沩山沩山云寂子是什么心行仰山云若不恁么争识得他复有人问师曰某甲拟请和尚开堂得否师曰待你将物裹石头暖即得彼无语药山代云石头暖也唐长庆发卯岁八月十九日归寂寿八十敕谥传明大师塔曰永际鄂州无等鄂州无等禅师者尉氏人也姓李氏初出家于龚公山参礼马大师密受心要后往随州土门尝谒州牧王常侍者师退将出门王后唿之云和尚师回顾王敲柱三下师以手作圆相复三拨之便行师后住武昌大寂寺一日大众晚参师见人人上来师前道不审乃谓众曰大众适来声向什么处去也有一僧竖起指头师云珍重其僧至来朝上参次师乃转身面壁而卧佯作呻吟声云老僧三两日来不多安乐大德身边有什么药物与老僧些少僧以手拍净瓶云这个净瓶什么处得来师云这个是老僧底大德底在什么处僧云亦是和尚底亦是某甲底唐大和四年十月示灭寿八十二归宗智常庐山归宗寺智常禅师上堂云从上古德不是无知解他高尚之士不同常流今时不能自成自立虚度时光诸子莫错用心无人替汝亦无汝用心处莫就他觅从前只是依他解发言皆滞光不透脱只为目前有物僧问如何是玄旨师云无人能会僧云向者如何师云有向即乖僧云不向者如何师云谁求玄旨又云去无汝用心处僧云岂无方便门令学人得入师云观音妙智力能救世间苦僧云如何是观音妙智力师敲鼎盖三下云子还闻否僧云闻师云我何不闻僧无语师以棒趁下师尝与南泉同行后忽一日相别煎茶次南泉问云从前与师兄商量语句彼此已知此后或有人问毕竟事作么生师云这一片地大好卓庵泉云卓庵且置毕竟事作么生师乃打却茶铫便起泉云师兄吃茶了普愿未曾吃茶师云作这个语话滴水也销不得僧问此事久远如何用心师云牛皮鞔露柱露柱啾啾叫凡耳听不闻诸圣呵呵笑师因俗官来乃拈起帽子两带云还会么俗官云不会师云莫怪老僧头风不卸帽子师入园取彩次师画圆相围却一株语众云辄不得动着这个众不敢动少顷师复来见菜犹在便以棒趁众僧云这一队汉无一个有智慧底师问新到僧什么处来僧云凤翔来师云还将得那个来否僧云将得来师云在什么处僧以手从顶擎棒呈之师即举手作接势抛向背后僧无语师云这野狐儿师铲草次有座主来参值师锄草忽见一条蛇师以锄铲座主云久向归宗到来只见个粗行沙门师云是你粗是我粗云如何是粗师竖起锄头云如何是细师作斩蛇势云与么则依而行之师云依而行之即且置你什么处见我斩蛇无语云岩来参师作挽弓势岩良久作拔剑势师云来太迟生有僧辞去师唤近前来吾为汝说佛法僧近前师云汝诸人尽有事在汝异时却来这里无人识汝时寒途中善为去师上堂云吾今欲说禅诸子总近前大众进前师云汝听观音行善应诸方所僧问如何是观音行师乃弹指云诸人还闻否僧曰闻师云一队汉向这里觅什么以棒趁出大笑归方丈僧问初心如何得个入处师敲鼎盖三下云还闻否僧云闻师云我何不闻师又敲三下问还闻否僧云不闻师云我何以闻僧无语师云观音妙智力能救世间苦江州刺史李渤问师曰教中所言须弥纳芥子渤即不疑芥子纳须弥莫是妄谭否师曰人传使君读万卷书籍还是否李曰然师曰摩顶至踵如椰子大万卷书向何处着李俛首而已李异日又问云大藏教明得个什么边事师举拳示之云还会么李云不会师云这个措大拳头也不识李云请师指示师云遇人即途中授与不遇即世谛流布师以目有重瞳遂将药手按摩以致目眦俱赤世号赤眼归宗焉后示灭敕谥至真禅师第八卷怀让禅师第二世下五十六人四十三人见录汾州无业禅师澧州大同广澄禅师池州南泉普愿禅师五台邓隐峰禅师温州佛▉奥和尚乌臼和尚潭州石霜山大善和尚石臼和尚本溪和尚石林和尚洪州西山亮坐主黑眼和尚米岭和尚齐峰和尚大阳和尚红螺山和尚泉州龟洋无了禅师利山和尚韶州乳源和尚松山和尚则川和尚南岳西园昙藏禅师百灵和尚镇州金牛和尚洞安和尚忻州打地和尚潭州秀溪和尚磁州马头峰神藏禅师潭州林华善觉禅师汀州水塘和尚古寺和尚江西椑树和尚京兆草堂和尚袁州阳歧山甄叔禅师闬溪和尚洛京黑涧和尚京兆兴平和尚逍遥和尚福溪和尚洪州水老和尚浮杯和尚潭州龙山和尚襄州居士庞蕴天目山明觉禅师王屋山行明禅师京兆智藏禅师大阳山希顶禅师苏州崑山定觉禅师随州洪山大师连州元提禅师泉州无了禅师泉州慧忠禅师安丰山怀空禅师罗浮山道行禅师庐山法藏禅师吕后山宁贲禅师已上一十三人无机缘语句不录怀让禅师第二世法嗣知汾州无业汾州无业禅师者商州上洛人也姓杜氏初母李氏闻空中言寄居得否乃觉有娠诞生之夕神光满室俯及凹去上下留中间岁行必直视坐即跏趺九岁依开元寺志本禅师受大乘经五行俱下讽诵无遗十二落发二十受具戒于襄州幽律师习四分律疏才终便能敷演每为众僧讲涅槃大部冬夏无废后闻马大师禅门鼎盛特往瞻礼马祖睹其状貌瑰伟语音如钟乃曰巍巍佛堂其中无佛师礼跪而问曰三乘文学粗穷其旨常闻禅门即心是佛实未能了马祖曰只未了底心即是更无别物师又问如何是祖师西来密传心印祖曰大德正闹在且去别时来师才出祖召曰大德师回首祖云是什么师便领悟礼拜祖云这钝汉礼拜作么云居钖拈云什么处是汾州正闹自得旨寻诣曹溪礼祖塔及庐岳天台遍寻圣迹自洛抵雍憩西明寺僧众举请充两街大德师曰非吾本志也后至上党节度使李抱真重师名行旦夕瞻奉师常有倦色谓人曰吾本避上国浩穰今复烦接君侯岂吾心哉乃之绵上抱腹山未久又往清凉金阁寺重阅大藏周八稔而毕复南下至于西河刺史董叔缠请住开元精舍师曰吾缘在此矣由是雨大法雨垂二十载广语具别录并汾缁白无不向化凡学者致问师多答之云莫妄想唐宪宗屡遗使征召师皆辞疾不赴暨穆宗即位思一瞻礼乃命两街僧录灵阜等赍诏迎请至彼作礼曰皇上此度恩旨不同常时愿和尚且顺天心不可言疾也师微笑曰贫道何德累烦世主且请前行吾从别道去矣乃沐身剃发至中夜告弟子惠嗓等曰汝等见闻觉知之性与太虚同寿不生不灭一切境界本自空寂无一法可得迷者不了即为境惑一为境惑流转不穷汝等当知心性本自有之非因造作犹如金刚不可破坏一切诸法如影如响无有实者故经云唯有一事实余二即非真常了一切空无一物当情是诸佛用心处汝等勤而行之言讫跏趺而逝茶毗日祥云五色异香四彻所获舍利璨若玉珠弟子等贮以金棺当长庆三年十二月二十一日葬于石塔寿六十二腊四十二敕谥大达国师塔曰澄源大同广澄澧州大同广澄禅师僧问如何是六根灭师云轮剑掷云无伤于物问如何是本来人师云共坐不相识僧云恁么即学人礼谢下去师云暗写愁肠寄与谁南泉普愿池州南泉普愿禅师者郑州新郑人也姓王氏唐至德二年依大隗山大慧禅师受业三十诣嵩岳受戒初习相部旧章究毗尼篇聚次游诸讲肆历听楞伽华严入中百门观精练玄义后扣大寂之室顿然忘筌得游戏三昧一日为僧行粥次马大师问桶里是什么师云这老汉合取口作恁么语话自余同参之流无敢征诘贞元十一年憩钖于池阳自构禅斋不下南泉三十余载大和初宣城廉使陆公亘向师道风遂与监军同请下山申弟子之礼大振玄纲自此学徒不下数百言满诸方目为郢匠一日师示众云道个如如早是变也今时师僧须向异类中行归宗云虽行蓄生行不得蓄生报师云孟八郎又恁么去也师有时云文殊普贤昨夜三更每人与二十棒趁出院也赵州云和尚棒教谁吃师云且道王老师过在什么处赵州礼拜而出玄觉云且道赵州休去是肯南泉不肯南泉师拟取明日游庄舍其夜土地神先报庄主庄主乃预为备师到问庄主争知老僧来排办如此庄主云昨夜土地报导和尚今日来师云王老师修行无力被鬼神觑见有僧便问和尚既是善知识为什么被鬼神觑见师云土地前更下一分饭玄觉云什么处是土地前更下一分饭云居钖云是赏伊罚伊只如土地前见是南泉不是南泉师有时云江西马祖说即心即佛王老师不恁么道不是心不是佛不是物恁么道还有过么赵州礼拜而出时有一僧随问赵州云上座礼拜了便出意作么生赵州云汝却问取和尚僧上问曰适来谂上座意作么生师云他却领得老僧意旨师一日捧钵上堂黄檗和尚居第一坐见师不起师问云长老什么年中行道黄檗云空王佛时师云犹是王老师孙在下去师一日问黄檗黄金为世界白银为壁落此是什么人居处黄檗云是圣人居处师云更有一人居何国土黄檗乃叉手立师云道不得何不问王老师黄檗却问更有一人居何国土师云可惜许师又别时问黄檗定慧等觉此理如何黄檗云十二时中不依倚一物师云莫是长老见处么黄檗云不敢师云浆水价且置草鞋钱教阿谁还师见僧斲木师乃击木三下僧放下斧子归僧堂师归法堂良久却入僧堂见前僧在衣钵下坐师云赚杀人僧问师归丈室将何指南师云昨夜三更失却牛天明失却火师因东西两堂各争猫儿师遇之白众曰道得即救取猫儿道不得即斩却也众无对师便斩之赵州自外归师举前语示之赵州乃脱履安头上而出师曰汝适来若在即救得猫儿也师在方丈与杉山向火次师云不用指东指西直下本分事道来杉山插火箸叉手立师云虽然如是犹较王老师一线道有僧问讯叉手而立师云太俗生其僧便合掌师云太僧生僧无对一僧洗钵次师乃夺却钵其僧即空手而立师云钵在我手里汝口喃喃作么僧无对师因入菜园见一僧师乃将瓦子打之其僧回顾师乃翘足僧无语师便归方丈僧随后入问讯云和尚适来掷瓦子打某甲岂不是警觉某甲师云翘足又作么生僧无对后有僧问石霜云南泉翘足意作么生石霜举手云还恁么无师示众云王老师要卖身阿谁要买一僧出云某甲买师云他不作贵价不作贱价汝作么生买僧无对卧龙代云属某去也禾山代云是何道理赵州代云明年来与和尚缝个布衫师与归宗麻谷同去参礼南阳国师师先于路上画一圆相云道得即去归宗便于圆相中坐麻谷作女人拜师云恁么即不去也归宗云是什么心行师乃相唤回不去礼国师玄觉云只如南泉恁么道是肯底语不肯语云居钖云比来去礼拜国师南泉为什么却相唤回且道古人意作么生师问神山作什么对云打罗师云手打脚打神山云请和尚道师云分明记取举似作家洞山别云无脚手者始解打罗有一座主辞师师问什么处去对云山下去师云第一不得谤王老师对云争敢谤和尚师乃喷水云多少座主便出去先云居云非师本意先曹山云赖也石霜云不为人斟酌长庆云请领语云居钖云座主当时出去是会不会师一日掩方丈门将灰围却门外云若有人道得即开或有只对多未惬师意赵州云苍天师便开门师因玩月次有僧便问几时得似这个去师云王老师二十年前亦恁么来僧云即今作么生师便归方丈陆亘大夫问云弟子从六合来彼中还更有身否师云分明记取举似作家陆又谓师曰和尚大不可思议到处世界皆成就师云适来总是大夫分上事陆异日又谓师曰弟子亦薄会佛法师便问大夫十二时中作么生陆云寸丝不挂师云犹是阶下汉师又云不见道有道君王不纳有智之臣师上堂次陆大夫云请和尚为众说法师云教老僧作么生说陆云和尚岂无方便师云道也欠少什么陆云为什么有六道四生师云老僧不教他陆大夫与师见人双陆拈起骰子云恁么不恁么只恁么信彩去时如何师拈起骰子云臭骨头十八又问云弟子家中有一片石或时坐或时卧如今拟镌作佛还得否师云得大夫云莫不得否师云不得不得云岩云坐即佛不坐即非佛洞山云不坐即佛坐即非佛赵州问道非物外物外非道如何是物外道师便打赵州捉住棒云已后莫错打人去师云龙蛇易辨衲子难谩师唤院主院主应诺师云佛九十日在忉利天为母说法时优填王思佛请目连运神通三转摄匠人往彼雕佛像只雕得三十一相为什么梵音相雕不得院主问如何是梵音相师云赚杀人师问维那今日普请作什么对云拽磨师云磨从你拽不得动着磨中心树子维那无语保福代云比来拽磨如今却不成法眼代云恁么即不拽也一日有大德问师曰即心是佛又不得非心非佛又不得师意如何师云大德且信即心是佛便了更说什么得与不得只如大德吃饭了从东廊上西廊下不可总问人得与不得也师住庵时有一僧到庵师向其僧道某甲上山待到斋时做饭先自吃了送一分来山上少时其僧自吃了却一时打破家事就牀卧师待不见来便归庵见僧卧师亦去一边而卧僧便起去师后住云我往前住庵时有个灵利道者直至如今不见师拈起球子问僧云那个何似这个对云不似师云什么处见那个便道不似僧云若问某甲见处和尚放下手中物师云许你具一只眼陆亘大夫向师道肇法师甚奇怪道万物同根是非一体师指庭前牡丹花云大夫时人见此一株花如梦相似陆罔测陆又问天王居何地位师云若是天王即非地位陆云弟子闻说天王是居初地师云应以天王身得度者即现天王身而为说法陆辞归宣城治所师问大夫去彼将何治民陆云以智慧治民师云恁么即彼处生灵尽遭涂炭去也师入宣州陆大夫出迎接指城门云人人尽唤作雍门未审和尚唤作什么门师云老僧若道恐辱大夫风化陆云忽然贼来时作么生师云王老师罪过陆又问大悲菩萨用如许多手眼作什么师云只如国家又用大夫作什么师为马大师设斋问众云马大师来否众无对洞山云待有伴即来师云子虽后生甚堪雕琢洞山云和尚莫压良为贱师洗衣次有僧问和尚犹有这个在师拈起衣云争奈这个何玄觉云且道是一个是两个师问僧良钦空劫中还有佛否对云有师云是阿谁对云良钦师云居何国土无语僧问祖祖相传合传何事师云一二三四五问如何是古人底师云待有即道僧云和尚为什么妄语师云我不妄语卢行者却妄语问十二时中以何为境师云何不问王老师僧云问了也师云还曾与汝为境么僧问青莲不随风火散时是什么师云无风火不随是什么僧无对师却问不思善不思恶思总不生时还我本来面目来僧云无容止可露洞山云还曾将示人么师问座主云你与我讲经得么对云某甲与和尚讲经和尚须与某甲说禅始得师云不可将金弹子博银弹子去座主云某甲不会师云汝道空中一片云为复钉钉住为复藤缆着问空中有一珠如何取得师云斲竹布梯空中取僧云空中如何布梯师云汝拟作么生取僧辞问云学人到诸方有人问和尚近日作么生未审如何只对师云但向道近日解相扑僧云作么生师云一拍双泯问父母未生时鼻孔在什么处师云父母已生了鼻孔在什么处师将顺世第一坐问和尚百年后向什么处去师云山下作一头水牯牛去僧云某甲随和尚去还得也无师云汝若随我即须衔取一茎草来师乃示疾大和八年甲寅十二月二十五日凌晨告门人曰星翳灯幻亦久矣勿谓吾有去来也言讫而谢寿八十七腊五十八明年春入塔五台隐峰五台山隐峰禅师者福建邵武人也姓邓氏时称邓隐峰幼若不慧父母听其出家初游马祖之门而未能睹奥复来往石头虽两番不捷语见马祖章而后于马大师言下契会师在石头时问云如何得合道去石头云我亦不合道师云毕竟如何石头云汝被这个得多少时耶一日石头和尚铲草次师在左侧叉手而立石头飞铲子向师面前铲一株草师云和尚只铲得这个不铲得那个石头提起铲子师接得铲子乃作铲势石头云汝只铲得那个不解铲得这个师无对洞山代云还有堆阜么师一日推土车次马大师展脚在路上坐师云请师收足大师云已展不收师云已进不退乃推车碾过大师脚损归法堂执斧子云适来碾损老僧脚底出来师便出于大师前引颈大师乃置斧师到南泉睹众僧参次南泉指净瓶云铜瓶是境瓶中有水不得动着境与老僧将水来师便拈净瓶向南泉面前泻南泉便休师后到沩山于上座头解放衣钵沩山闻师叔到先具威仪下堂内师见来便倒作睡势沩山便归方丈师乃发去少间沩山问侍者师叔在否对云已去也沩山云去时有什么言语对云无言语沩山云莫道无言语其声如雷师以冬居衡岳夏止清凉唐元和中荐登五台路出淮西属吴元济阻兵违拒王命官军与贼交锋未决胜负师曰吾当去解其患乃掷钖空中飞身而过两军将士仰观事符预梦斗心顿息师既显神异虑成惑众遂入五台于金刚窟前将示灭先问众云诸方迁化坐去卧去吾尝见之还有立化也无众云有也师云还有倒立者否众云未尝见有师乃倒立而化亭亭然其衣顺体时众议舁就茶毗屹然不动远近瞻视惊叹无已师有妹为尼时在彼乃俯近而咄曰老兄畴昔不循法律死更荧惑于人于是以手推之愤然而踣遂就阇维收舍利入塔温州佛山奥温州佛▉奥和尚寻常见人来以拄杖卓地云前佛也恁么后佛也恁么僧问正恁么时作么生师画一圆相僧作女人拜师乃打之僧问如何是佛法大意师云贼也贼也僧问如何是异类师敲碗云花奴花奴吃饭来乌臼和尚乌臼和尚有玄绍二上座从江西来参师师乃问云二禅伯发足什么处僧云江西师以拄杖打之玄云久知和尚有此机要师云你既不会后面个僧只对看后面僧拟近前师便打云信知同窠无异土参堂去潭州石霜潭州石霜一作泷大善和尚僧问如何是佛法大意师云春日鸡鸣僧云学人不会师云中秋犬吠师上堂云大众出来出来老汉有个法要百年后不累你众云便请和尚说师云不消一堆火洞山问几前一童子甚是了事如今不见向甚处去也师云火燄上泊不得却归清凉世界去也石臼和尚石臼和尚初参马祖问什么处来师云乌臼来祖云乌臼近日有何言句师云几人于此茫然在祖云茫然且置悄然一句作么生师乃近前三步祖云我有七棒寄打乌臼你还甘否师云和尚先吃某甲后甘却回乌臼本溪和尚本溪和尚庞居士问云丹霞打侍者意在何所师云大老翁见人长短在居士云为我与师同参了方敢借问师云若恁么从头举来共你商量居士云大老翁不可共你说人是非师云念翁老年居士云罪过罪过石林和尚石林和尚一日庞居士来师乃竖起拂子云不落丹霞机试道一句居士夺却拂子了却自竖起拳师云正是丹霞机居士云与我不落看师云丹霞患哑庞翁患聋居士云恰是也恰是也师无语居士云向道偶你恁么师亦无语又一日师问居士云某甲有个借问居士莫惜言句居士云便请举来师云元来惜言句居士云这个问讯不觉落他便宜师乃掩耳而已居士云作家作家亮座主亮座主隐洪州西山本蜀人也颇讲经论因参马祖祖问曰见说座主大讲得经论是否亮云不敢祖云将什么讲亮云将心讲祖云心如工伎儿意如和伎者争解讲得经亮抗声云心既讲不得虚空莫讲得么祖云却是虚空讲得亮不肯便出将下阶祖召云座主亮回首祖云是什么亮豁然大悟礼拜祖云这钝根阿师礼拜作么亮归寺告听众云某甲所讲经论谓无人及得今日被马大师一问平生功夫冰释而已乃隐西山更无消息黑眼和尚黑眼和尚僧问如何是不出世师师云善财拄杖子问如何是佛法大意师云十年卖炭汉不知秤畔星米岭和尚米岭和尚僧问如何是衲衣下事师云丑陋任君嫌不挂云霞色师将示灭乃遗一偈云祖祖不思议不许常住世大众审思惟毕竟只这是齐峰和尚齐峰和尚一日庞居士入院师云俗人频频入僧院讨个什么居士回顾两边云谁恁道谁恁道师乃咄之居士云在这里师云莫是当阳道么居士云背后底师回首云看看居士云草贼败草贼败师无语居士又问此去峰顶有几里师云什么处去来居士云可畏峻硬不得问着师云是多少居士云一二三师云四五六居士云何不道七师云才道七便有八居士云得也得也师云一任添取居士乃咄之而去师随后咄之大阳和尚大阳和尚伊禅师参次师云伊禅近日一般禅师向目前指教人了取目前事作这个为人还会文采未兆时也无伊云拟向这里致一问问和尚不知可否师云答汝已了莫道可否伊云还识得目前也未师云是目前作么生识伊云要且遭人点检师云谁伊云某甲师便咄之伊退步而立师云汝只解瞻前不解顾后伊云雪上更加霜师云彼此无便宜红螺和尚红螺和尚在幽州有颂示门人曰红螺山子近边夷度得之流半是奚共语问酬全不会可怜只解那斯祈龟洋无了泉州龟洋山无了禅师者莆田县壶公宏塘人也姓沈氏年七岁父携入白重院视之如家因而舍爱至十八剃度受具灵岩寺后参大寂禅师了达祖乘即还本院院之北樵彩路绝师一日策杖披榛而行遇六眸巨龟斯须而失乃庵于此峰因号龟洋和尚一日有虎逐鹿入庵师以杖格虎遂存鹿命洎将示化乃述偈曰八十年来辨西东如今不要白头翁非长非短非大小还与诸人性相同无来无去兼无住了却本来自性空偈毕俨然告寂瘗于正堂垂二十载为山泉淹没门人发塔见全身水中而浮闽王闻之遣使舁入府庭供养忽臭气远闻王焚香祝之曰可迁龟洋旧址建塔言讫异香普薰倾城瞻礼本道奏谥真寂大师塔曰灵觉后弟子慧忠遇澄汰终于白衣就塔之东二百步而葬谓之东塔今龟洋二真身士民依怙若僧伽之遗化焉慧忠得法于草庵和尚如本章述之利山和尚利山和尚僧问众色归空空归何所师云舌头不出口僧云为什么不出口师云内外一如故僧问不历僧祗获法身请师直指师云子承父业僧云如何领会师云贬剥不施僧云恁么即大众有赖去师云大众且置作么生是法身僧无对师云汝问我向你道僧却问如何是法身师云空华阳燄僧问如何是西来意师云不见如何僧云为什么如此师云只为如此韶州乳源韶州乳源和尚上堂云西来的的意不妨难道大众莫有道得者出来试道看有一僧出才礼拜师便打云是什么时节出头来后人举似长庆长庆云不妨不妨资福代云为和尚不惜身命师见仰山作沙弥时唸经师咄云这沙弥唸经恰似哭声仰山云慧寂唸经似哭未审和尚如何师乃顾视而已松山和尚松山和尚一日命庞居士吃茶居士举起托子云人人尽有分因什么道不得师云只为人人尽有所以道不得居士云阿兄为什么却道得师云不可无言也居士云灼然灼然师便吃茶居士云阿兄吃茶何不揖客师云谁居士云庞翁师云何须更揖后丹霞闻举乃云若不是松山几被个老翁作乱一上居士闻之乃令人传语丹霞云何不会取未举起托子时则川和尚则川和尚庞居士看师师云还记得初见石头时道理否居士云犹得阿师重举在师云情知久参事慢居士云阿师老耄不啻庞翁师云二彼同时又争几许居士云庞翁鲜健且胜阿师师云不是胜我只是欠你一个幞头居士云恰与师相似师大笑而已师入茶园内摘茶次庞居士云法界不容身师还见我否师云不是老师泊答公话居士云有问有答盖是寻常师乃摘茶不听居士云莫怪适来容易借问师亦不顾居士喝云这无礼仪老汉待我一一举向明眼人在师乃抛却茶篮子便入方丈西园昙藏南岳西园兰若昙藏禅师者本受心印于大寂禅师后谒石头迁和尚莹然明彻唐贞元二年遁衡岳之绝顶人罕参访寻以脚疾移止西园禅侣繁盛师一日自开浴次僧问何不使沙弥师乃拊掌三下洞山云一种是时节因缘就中西园精妙僧问曹山古人拊掌岂不明沙弥边事曹山云如何是向上事曹山云这沙弥师养一灵犬尝夜经行次其犬衔师衣师即归房又于门侧伏守而吠频奋身作勐噬之势诘旦东厨有一大蟒长数丈张口呀气毒燄炽然侍者请避之师曰死可逃乎彼以毒来我以慈受毒无实性激发则强慈苟无缘冤亲一揆言讫其蟒按首徐行倏然不见复一夕有群盗犬亦衔师衣师语盗曰茅舍有可意物一任取去终无所吝盗感其言皆稽首而散百灵和尚百灵和尚一日与庞居士路次相逢师问云昔日居士南岳得意句还曾举向人未居士云曾举来师云举向什么人居士以手自指云庞翁师云直是妙德空生也叹居士不及居士却问师得力句是谁知师便戴笠子而去居士云善为道路师一去更不回首镇州金牛镇州金牛和尚师自作饭供养众僧每至斋时舁饭桶到堂前作舞曰菩萨子吃饭来乃抚掌大笑日日如是僧问长庆古人抚掌唤僧吃饭意旨如何长庆云大似因斋庆赞僧问大光未审庆赞个什么大光便作舞僧乃礼拜大光云这野狐精东禅齐云古人自出手作饭舞了唤人来吃意作么生还会么只如长庆与大光是明古人意别为他分析今问上座每日持盂掌钵时迎来送去时为当与古人一般别有道理若道别且作么生得别来若一般恰到他舞又被唤作野狐精有会处么若未会行脚眼在什么处僧问曹山古人恁么是奴儿婢子否曹山云是僧云向上事请师道曹山咄云这奴儿嫂子洞安和尚洞安和尚有僧辞师师云什么处去僧云本无所去师云善为阇梨僧云不敢不敢师云到诸方分明举僧侍立次师问今日是几僧云不知师云我却记得僧云今日是几师云今日昏晦忻州打地忻州打地和尚自江西领旨自晦其名凡学者致问惟以棒打地而示之时谓之打地和尚一日被僧藏却棒然后问师但张其口僧问门人曰只如和尚每有人问便打地意旨如何门人即于灶底取柴一片掷在釜中潭州秀溪潭州秀溪和尚一日谷山问声色纯真如何是道师云乱道作么谷山却从东边过西边立师云若不恁么即祸事也谷山却过东边师乃下禅牀方行两步被谷山捉住云声色纯真事作么生师便掌谷山谷山云十年后要个人下茶也无在师云要谷山老汉作么谷山呵呵大笑三声马头神藏磁州马头峰神藏禅师上堂谓众云知而无知不是无知而说无知南泉云恁么依师道始道得一半黄檗云不是南泉驳他要圆前话华林善觉潭州华林善觉禅师常持钖夜出林麓间七步一振钖一称观音名号夹山善会造庵问曰远闻和尚念观音是否师曰然夹山曰骑却头如何师曰出头从汝骑不出头骑什么僧参方展坐具师曰缓缓僧曰和尚见什么师曰可惜许磕破钟楼其僧从此悟入一日观察使裴休访之问曰师还有侍者否师曰有一两个裴曰在什么处师乃唤大空小空时二虎自庵后而出裴睹之惊悸师语二虎曰有客且去二虎哮吼而去裴问曰师作何行业感得如斯师乃良久曰会么曰不会师曰山僧常念观音汀州水塘汀州水塘和尚师勘归宗甚么处人归宗云陈州人师云多少年几归宗云二十二师云阇梨未生时老僧去来归宗云和尚几时生师竖起拂子归宗云这个岂有生耶师云会得即无生归宗云未会在师无语古寺和尚古寺和尚丹霞参师经宿至明旦煮粥熟行者只盛一钵与师又盛一碗自吃殊不顾丹霞丹霞即自盛粥吃行者云五更侵早起更有夜行人丹霞问师何不教训行者得恁么无礼师云净地上不要点污人家男女丹霞云几不问过这老汉江西木卑树江西椑树和尚因卧次道吾近前牵被覆之师云作么道吾云盖覆师云卧底是坐底是道吾云不在这两处师云争奈盖覆何道吾云莫乱道师向火次道吾问作什么师云和合道吾云恁么即当头脱去也师云隔阔来多少时耶道吾便拂袖而去道吾一日从外归师问什么处去来道吾云亲近来师云用簸这两片皮作什么道吾云借师云他有从汝借无作么生道吾云只为有所以借京兆草堂京兆草堂和尚自罢参大寂游至海昌海昌和尚问什么处来师云道场来昌云这里什么处师云贼不打贫人家问未有一法时此身在什么处师乃作一圆相于中书身字阳歧甄叔袁州阳歧山甄叔禅师上堂示众曰群灵一源假名为佛体竭形消而不灭金流朴散而常存性海无风金波自涌心灵绝兆万象齐照体斯理者不言而遍历沙界不用而功益玄化如何背觉反合尘劳于阴界中妄自囚执师始登此山宴处以至成院聚徒演法四十余年唐元和十五年正月十三日归寂茶毗获舍利七百粒于东峰下建塔蒙溪和尚蒙溪和尚僧问一念不生时如何师良久僧便礼拜师云汝且作么生会僧云某甲终不无惭愧师云汝却信得及问本分事如何体悉师云你何不问僧云请师答话师云你却问得好其僧大笑而出师云只有这师僧灵利有僧从外来师便喝僧云好个来由师云犹要棒在僧云珍重便出师云得能自在洛京黑涧洛京黑涧和尚僧问如何是密室师云截耳卧街僧云如何是密室中人师乃换手捶胸京兆兴平京兆兴平和尚洞山来礼拜师云莫礼老朽洞山云礼非老朽师云非老朽者不受礼洞山云他亦不止洞山问如何是古佛心师云即汝心是洞山云虽然如此犹是某甲疑处师云若恁么即问取木人去洞山云某甲有一句子不借诸圣口师云汝试道看洞山云不是某甲洞山辞师云什么处去洞山云沿流无定止师云法身沿流报身沿流洞山云总不作此解师乃抚掌保福云洞山自是一家乃别云觅得几人逍遥和尚逍遥和尚一日师在禅牀上坐有僧鹿西问云念念攀缘心心永寂师云昨日晚间也有人恁么道西云道个什么师云不知西云请师说师以拂子蓦口打西便出师告大众云顶门上着一只眼福溪和尚福溪和尚僧问古镜无瑕时如何师良久僧云师意如何师云山僧耳背僧又举前问师云犹较些子僧问如何是自己师云你问什么僧云岂无方便去也师云你适来问什么僧云得恁么颠倒师云今日合吃山僧手里棒僧问缘散归空空归何所师云某甲僧云喏师云空在何处僧云却请师道师云波斯吃胡椒洪州水老洪州水老和尚初参马祖问如何是西来的的意祖云礼拜着师才礼拜祖便与一踏师大悟起来抚掌呵呵大笑云也大奇也大奇百千三昧无量妙义只向一毛头上便识得根源去便礼拜而退师住后告众云自从一吃马师踏直至如今笑不休有僧作一圆相以手撮向师身上师乃三拨亦作一圆相却指其僧僧便礼拜师打云这虚头汉问如何是沙门行师云动则影现觉则冰生问如何是佛法大意师乃拊掌呵呵大笑凡接机大约如此浮杯和尚浮杯和尚有凌行婆来礼拜师师与坐吃茶行姿乃问云尽力道不得底句还吩咐阿谁师云浮杯无剩语婆云某甲不恁么道师遂举前语问婆婆敛手哭云苍天中间更添冤苦师无语婆云语不知偏正理不识倒邪为人即祸生也后有僧举似南泉南泉云苦哉浮杯被老婆摧折婆后闻南泉恁道笑云王老师犹少机关在有幽州澄一禅客逢见行婆乃问云怎生南泉恁道由少机关在婆乃哭云可悲可痛禅客罔措婆乃问云会么禅客合掌而退婆云伎死禅和如麻似粟后澄一禅客举似赵州赵州云我若见这臭老婆问教口哑却澄一问赵州云未审和尚怎生问他赵州以棒打云似这个伎死汉不打待几时连打数棒婆又闻赵州恁道云赵州自合吃婆手里棒后僧举似赵州赵州哭云可悲可痛婆闻赵州此语合掌叹云赵州眼放光明照破四天下也后赵州教僧去问婆云怎生是赵州眼婆乃竖起拳头赵州闻乃作一颂送凌行婆云当机直面提直面当机疾报你凌行婆哭声何得失婆以颂答赵州云哭声师已晓已晓复谁知当时摩竭国几丧目前机潭州龙山潭州龙山和尚亦云隐山问僧什么处来僧云老宿处来师云老宿有何言句僧云说即千句万句不说即一字也无师云恁么即蝇子放卵其僧礼拜师便打之洞山价和尚行脚时迷路到山因参礼次师问此山无路阇梨向什么处来洞山云无路且置和尚从何而入师云我不曾云水洞山云和尚住此山多少时师云春秋不涉洞山云此山先住和尚先住师云不知洞山云为什么不知师云我不为人天来洞山却问如何是宾中主师云长年不出户洞山云如何是主中宾师云青天覆白云洞山云宾主相去几何师云长江水上波洞山云宾主相见有何言说师云青风拂白月洞山又问和尚见个什么道理便住此山师云我见两个泥牛斗入海直至如今无消息师因有颂云三间茅屋从来住一道神光万境闲莫作是非来辨我浮生穿凿不相关襄州庞蕴襄州居士庞蕴者衡州衡阳县人也字道玄世以儒为业而居士少悟尘劳志求真缔唐贞元初谒石头和尚忘言会旨复与丹霞禅师为友一日石头问曰子自见老僧已来日用事作么生对曰若问日用事即无开口处复呈一偈云日用事无别唯吾自偶谐头头非取舍处处勿张乖朱紫谁为号丘山绝点埃神通并妙用运水及般柴石头然之曰子以缁耶素耶居士曰愿从所慕逐不剃染后之江西参问马祖云不与万法为侣者是什么人祖云侍汝一口吸尽西江水即向汝道居士言下顿领玄要乃留驻参承经涉二载有偈曰有男不婚有女不嫁大家团栾头共说无生话自尔机辩迅捷诸方向之尝游讲肆随喜金刚经至无我无人处致问曰座主既无我无人是谁讲谁听座主无对居士曰某甲虽是俗人粗知信向座主曰只如居士意作么生居士乃示一偈云无我复无人作么有疏亲劝君休历坐不似直求真金刚般若性外绝一纤尘我闻并信受总是假名陈座主闻偈欣然仰叹居士所至之处老宿多往复问酬皆随机应响非格量轨辙之可拘也元和中北游襄汉随处而居或凤岭鹿门或廛肆闾巷初住东岩后居郭西小舍一女名灵照常随制竹漉篱令鬻之以供朝夕有偈曰心如境亦如无实亦无虚有亦不管无亦不居不是贤圣了事凡夫易复易即此五蕴有真智十方世界一乘同无相法身岂有二若舍烦恼入菩堤不知何方有佛地居士将入灭令女灵照出视日早晚及午以报女遽报曰日已中矣而有蚀也居士出户观次灵照即登父坐合掌坐亡居士笑曰我女锋捷矣于是更延七日州牧于公问疾次居士谓曰但愿空诸所有慎勿实诸所无好住世间皆如影响言讫枕公膝而化遗命焚弃江湖缁白伤悼谓禅门庞居士即毗耶净名矣有诗偈三百余篇传于世第九卷怀让禅师第三世上五十六人洪州百丈怀海禅师法嗣三十人一十三人见录潭州沩山灵佑禅师洪州黄檗山希运禅师杭州大慈寰中禅师天台山普岸禅师筠州常观禅师潭州石霜性空禅师福州大安禅师古灵神赞禅师广州和安通禅师江州龙云台禅师洛京卫国道禅师镇州万岁和尚洪州东山慧和尚高安无畏禅师东岩道旷禅师那州素禅师唐州大乘山吉本禅师小乘山慧深禅师杨州慧照寺昭一禅师祯州罗浮鉴深禅师洪州九仙山梵云禅师百丈山涅槃和尚江州卢山操禅师越州禹迹寺契真禅师筠州包山天性禅师明州大梅山彼岸禅师洪州辽山藏术禅师升州祗阇山道方禅师清田和尚大于和尚已上一十七人无机缘语句不录前虔州西堂藏禅师法嗣四人一人见录虔州处微禅师鸡林道义禅师新罗国慧禅师新罗国洪直禅师已上三人无机缘语句不录前蒲州麻谷山宝彻禅师法嗣二人一人见录寿州良遂禅师新罗国无染禅师一人无机缘语句不录前湖南东寺如会禅师法嗣四人一人见录吉州薯山慧超禅师舒州景诸禅师庄严寺光肇禅师潭州幕辅山昭禅师已上三人无机缘语句不录前京兆章敬寺怀晖禅师法嗣一十六人六人见录京兆荐福弘辩禅师福州龟山智真禅师朗州怀政禅师金州操禅师朗州古堤和尚河中公畿和尚柏林院闲云禅师宣州玄哲禅师河中宝坚禅师西京道志禅师绛州神佑禅师西京智藏禅师许州无迹禅师寿州惟肃禅师新罗国玄昱禅师新罗国觉体禅师已上一十人无机缘语句不录前百丈怀海禅师第三世法嗣沩山灵佑潭州沩山灵佑禅师者福州长溪人也姓赵氏年十五辞亲出家依本郡建善寺法常律师剃发于杭州龙兴寺受戒究大小乘经律二十三游江西参百丈大智禅师百丈一见许之入室遂居参学之首一日侍立百丈问谁师曰灵佑百丈云汝拨炉中有火否师拨云无火百丈躬起深拨得少火举以示之云此不是火师发悟礼谢陈其所解百丈曰此乃暂时歧路耳经云欲见佛性当观时节因缘时节既至如迷忽悟如忘忽忆方省己物不从他得故祖师云悟了同未悟无心亦无法只是无虚妄凡圣等心本来心法元自备足汝今既尔善自护持时司马头陀自湖南来百丈谓之曰老僧欲往沩山可乎司马头陀参禅外蕴人伦之鉴兼穷地理诸方创院多取决可对云沩山奇绝可聚千五百众然非和尚所住百丈云何也对云和尚是骨人彼是肉山设居之徒不盈千百丈云吾众中莫有人住得否对云待历观之百丈乃令侍者唤第一坐来即华林和尚也问云此人如何头陀令謦欬一声行数步对云此人不可又令唤典坐来即佑师也头陀云此正是沩山主也百丈是夜召师入室嘱云吾化缘在此沩山胜境汝当居之嗣续吾宗广度后学时华林闻之曰某甲忝居上首佑公何得往持百丈云若能对众下得一语出格当与住持即指净瓶问云不得唤作净瓶汝唤作什么华林云不可唤作木▉突也百丈不肯乃问师师踢倒净瓶百丈笑云第一坐输却山子也遂遣师往沩山是山峭绝琼▉王无人烟师猿猱为伍橡栗充食山下居民稍梢知之帅众共营梵宇连率李景让奏号同庆寺相国裴公休尝咨玄奥由是天下禅学若辐凑焉师上堂示众云夫道人之心质直无伪无背无面无诈妄心行一切时中视听寻常更无委曲亦不闭眼塞耳但情不附物即得从上诸圣只是说浊边过患若无如许多恶觉情见想习之事譬如秋水澄驶清净无为澹泞无碍唤他作道人亦名无事之人时有僧问顿悟之人更有修否师云若真悟得本他自知时修与不修是两头语如今初心虽从缘得一念顿悟自理犹有无始旷劫习气未能顿净须教渠净除现业流识即是修也不道别有法教渠修行趣向从闻入理闻理深妙心自圆明不居惑地纵有百千妙义抑扬当时此乃得坐披衣自解作活计以要言之则实际理地不受一尘万行门中不舍一法若也单刀趣入则凡圣情尽体露真常理事不二即如如佛仰山问如何是西来意师云大好灯笼仰山云莫只这个便是么师云这个是什么仰山云大好灯笼师云果然不识一日师谓众云如许多人只得大识不得大用仰山举此语问山下庵主云和尚恁么道意旨如何庵主云更举看仰山拟再举被庵主踏倒归举似师师大笑师在法堂坐库头击木鱼火头掷却火抄拊掌大笑师云众中也有恁么人唤来问作么生火头云某甲不吃粥肚饥所以喜欢师乃点头东使闻云将知沩山众里无人卧龙云将知沩山众里有人普请摘茶师谓仰山曰终日摘茶只闻子声不见子形请现本形相见仰山撼茶树师云子只得其用不得其体仰山云未审和尚如何师良久仰山云和尚只得其体不得其用师云放子二十棒玄觉云且道过在什么处师上堂有僧出云请和尚为众说法师云我为汝得彻因也僧礼拜后人举似雪峰雪峰云古人得恁么老婆心玄沙云山头和尚蹉过古人事也雪峰闻之乃问玄沙什么处是老僧蹉过古人事处玄沙云大小沩山被那僧一问得百杂碎雪峰骇之乃休师谓仰山曰寂子速道莫入阴界仰山云慧寂信亦不立师云子信了不立不信不立仰山云只是慧寂更信阿谁师云若恁么即是定性声闻仰山云慧寂佛亦不见师问仰山涅槃经四十卷多少佛说多少魔说仰山云总是魔说师云已后无人奈子何仰山云慧寂即一期之事行履在什么处师云只贵子眼正不说子行履仰山踏衣次提起问师云正恁么时和尚作么生师云正恁么时我这里无作么生仰山云和尚有身而无用师良久却拈起问汝正恁么时作么生仰山云正恁么时和尚还见伊否师云汝有用而无身此语是二月中问答师忽问仰山汝春间有话未圆今试道看仰山云正恁么时切忌勃塑师云停囚长智师一日唤院主院主来师云我唤院主汝来作什么院主无对曹山代云也知和尚不唤某甲又令侍者唤第一坐第一坐来师云我唤第一坐汝来作什么亦无对曹山代云若令侍者唤恐不来法眼别云适来侍者唤师问新到僧名什么僧云名月轮师作一圆相问何似这个僧云和尚恁么语话诸方大有人不肯在师云贫道即恁么阇梨作么生僧云还见月轮么师云阇梨恁么道此间大有人不肯诸方师问云岩云闻汝久在药山是否岩云是师云药山大人相如何云岩云涅槃后有师云涅槃后有如何云岩云水洒不着云岩却问师百丈大人相如何师云巍巍堂堂炜炜煌煌声前非声色后非色蚊子上铁牛无汝下觜处师过净瓶与仰山仰山拟接师却缩手云是什么仰山云和尚还见个什么师云若恁么何用更就吾觅仰山云虽然如此仁义道中与和尚提瓶挈水亦是本分事师乃过净瓶与仰山师与仰山行次指柏树子问云前面是什么仰山云只这个柏树子师却指背后田翁云这阿翁向后亦有五百众师问仰山从何处归仰山云田中归师云禾好刈也未仰山云好刈也师云作青见作黄见作不青不黄见仰山云和尚背后是什么师云子还见么仰山拈起禾穗云和尚何曾问这个师云此是鹅王择乳冬月师问仰山天寒人寒仰山云大家在这里师云何不直说仰山云适来也不曲和尚如何师云直须随流有僧来礼拜师作起势僧云请和尚不起师云老僧未曾坐僧云某甲亦未曾礼师云何故无礼僧无对同安代云和尚不怪石霜会下有二禅客到云此间无一人会禅后普请般柴仰山见二禅客歇将一橛柴问云还道得么俱无语仰山云莫道无人会禅好归举似沩山云今日二禅客被慧寂勘破师云什么处被子勘破仰山便举前话师云寂子又被吾勘破云居钖云什么处是沩山勘破仰山处师睡次仰山问讯师便回面向壁仰山云和尚何得如此师起云我适来得一梦汝试为我原看仰山取一盆水与师洗面少顷香严亦来问讯师云我适来得一梦寂子原了汝更与我原看香严乃点一碗茶来师云二子见解过于锾子僧云不作沩山一顶笠无由得到莫傜村如何是沩山一顶笠师即踏之师上堂示众云老僧百年后向山下作一头水牯牛左胁书五字云沩山僧某甲此时唤作沩山僧又是水牯牛唤作水牯牛又云沩山僧唤作什么即得云居代云师无异号资福代作圆相托起人颂云不道沩山不道牛一身两号实难酬离却两头应须道如何道得出常流师敷扬宗教凡四十余年达者不可胜数入室弟子四十一人唐大中七年正月九日盥漱敷坐怡然而寂寿八十三腊六十四塔于本山敕谥大圆禅师塔曰清净黄檗希运洪州黄檗希运禅师闽人也幼于本州黄檗山出家额间隆起如肉珠音辞朗润志意冲澹后游天台逢一僧与之言笑如旧相识熟视之目光射人乃偕行属涧水暴涨乃捐笠植杖而止其僧率师同渡师曰兄要渡自渡彼即褰衣蹑波若履平地回顾云渡来渡来师曰咄这自了汉吾早知当斲汝胫其僧叹曰真大乘法器我所不及言讫不见师后游京师因人启发乃往参百丈问曰从上宗乘如何指示百丈良久师云不可教后人断绝去也百丈云将谓汝是个人乃起入方丈师随后入云某甲特来百丈云若尔则他后不得辜负吾百丈一日问师什么处去来曰大雄山下彩菌子来百丈曰还见大虫么师便作虎声百丈拈斧作斲势师即打百丈一掴百丈吟吟大笑便归上堂谓众曰大雄山下有一大虫汝等诸人也须好看百丈老汉今日亲遭一口师在南泉时普请择菜南泉问什么处去曰择菜去南泉曰将什么择师举起刀子南泉云只解作宾不解作主师扣三下一日南泉谓师曰老僧偶述牧牛歌请长老和师云某甲自有师在师辞南泉门送提起师笠子云长老身材勿量大笠子太小生师云虽然如此大千世界总在里许南泉云王老师▉尔师便戴笠子而去后居洪州大安寺海众奔凑裴相国休镇宛陵建大禅苑请师说法以师酷爱旧山还以黄檗名之又请师至郡以所解一篇示师师接置于坐略不披阅良久云会么公云未测师云若便恁么会得犹较些子若也形于纸墨何有吾宗裴乃赠诗一章曰自从大士传心印额有圆珠七尺身挂钖十年栖蜀水浮杯今日渡漳滨一千龙象随高步万里香华结胜因拟欲事师为弟子不知将法付何人师亦无喜色自尔黄檗门风盛于江表矣一日上堂大众云集乃曰汝等诸人欲何所求因以棒趁散云尽是吃酒糟汉恁么行脚取笑于人但见八百一千人处便去不可只图热闹也老汉行脚时或遇草根下有一个汉便从顶上一锥看他若知痛痒可以布袋盛米供养可中总似汝如此容易何处更有今日事也汝等既称行脚亦须着些精神好还知道大唐国内无禅师么时有一僧出问云诸方尊宿尽聚众开化为什么道无禅师师云不道无禅只道无师阇梨不见马大师下有八十四人坐道场得马师正眼者止三两人庐山和尚是其一人夫出家人须有从上来事分且如四祖下牛头融大师横说竖说犹未知向上关捩子有此眼脑方辨得邪正宗党且当人事宜不能体会得但知学言语念向皮袋里安着到处称我会禅还替得汝生死么轻忽老宿入地狱如箭我才见入门来便识得汝了也还知么急须努力莫容易事持片衣口食空过一生明眼人笑汝久后总被俗汉算将去在宜自看远近是阿谁面上事若会即便会若不会即散去问如何是西来意师便打自余施设皆被上机中下之流莫窥涯涘唐大中年终于本山敕谥断际禅师塔曰广业大慈寰中杭州大慈山寰中禅师蒲坂人也姓卢氏顶骨圆耸其声如钟少丁母忧卢于墓所服阕思报罔极于并州童子寺出家嵩岳登戒习诸律学后参百丈受心印辞往南岳常乐寺结茅于山顶一日南泉至问如何是庵中主师云苍天苍天南泉云苍天且置如何是庵中主师云会即便会莫忉忉南泉拂袖而出后住浙江北大慈山上堂云山僧不解答话只能识病时有一僧出师前立师便下座归方丈法眼云众中唤作病在目前不识玄觉云且道大慈识病不识病此僧出来是病不是病若言是病每日行住不可总是病若言不是病出来又作么生赵州问般若以何为体师云般若以何为体赵州大笑而出师明日见赵州扫地问般若以何为体赵州置帚拊掌大笑师便归方丈有僧辞师云去什么处僧云暂去江西师云我劳汝一段事得否僧云和尚有什么事师云将取老僧去僧云更有过于和尚者亦不能将得去师便休其僧后举似洞山洞山云阇梨争合恁么道僧云和尚作么生洞山云得法眼别云和尚若去某甲提笠子洞山又问其僧大慈别有什么言句僧云有时示众云说得一丈不如行取一尺说得一尺不如行取一寸洞山云我不恁么道僧云作么生洞山云说取行不得底行取说不得底云居云行时无说路说时无行路不说不行时合行什么路乐普云行说俱到即本事无行说俱不到即本事在后属唐武宗废教师短褐隐居大中壬申岁重剃染大扬宗旨咸通三年二月十五日不疾而逝寿八十三腊五十四僖宗谥性空大师定慧之塔平田普岸天台平田普岸禅师洪州人也于百丈门下得旨后闻天台胜概圣贤间出思欲高蹈方外远追遐躅乃结茅骞草宴寂林下日居月诸为四众所知创建精蓝号平田禅院焉有时谓众曰神光不昧万古徽猷入此门来莫存知解有僧到参师打一拄杖其僧近前把住拄杖师曰老僧适来造次僧却打师一拄杖师曰作家作家僧礼拜师把住曰是阇梨造次僧大笑师曰这个师僧今日大败也有偈示众曰大道虚旷常一真心善恶勿思神清物表随缘饮啄更复何为终于本院今山门有遗塔存焉皇朝重加修饰赐额曰寿昌岸禅师即寿昌开山和尚也五峰常观筠州五峰常观禅师有僧问如何是五峰境师云险僧云如何是境中人师云塞有僧辞师云阇梨向什么处去僧云台山去师竖起一指云若见文殊了却来这里与汝相见僧无对师问一僧汝还见牛么僧云见师云见左角见右角僧无对师自代云见无左右仰山别云还辨左右么又有僧辞师云汝去诸方莫谤老僧在这里僧云某甲不道和尚在这里师云汝道老僧在什么处僧竖起一指师云早是谤老僧也石霜性空潭州石霜山性空禅师僧问如何是西来意师曰若人在千尺井中不假寸绳你若出得此人即答汝西来意僧曰近日湖南畅和尚出世亦为人东语西话师唤沙弥拽出死尸着沙弥即仰山也沙弥后举问耽源如何出得井中人耽源曰咄痴汉谁在井中仰山后问沩山如何出得井中人沩山乃唿慧寂寂应诺沩山曰出也及住仰山尝举前语谓众曰我在耽源处得名沩山处得地福州大安福州大安禅师者本州人也姓陈氏幼于黄檗山受业听习律乘尝自念言我虽勤苦而未闻玄极之理乃孤钖游方将往洪井路出上元逢一老父谓师曰师往南昌当有所得师即造于百丈礼而问曰学人欲求识佛何者即是百丈曰大似骑牛觅牛师曰识后如何百丈曰如人骑牛至家师曰未审始终如何保任百丈曰如牧牛人执杖视之不令犯人苗稼师自兹领旨更不驰求同参佑禅师创居沩山也师躬耕助道及佑禅师归寂众请接踵住持师上堂云汝诸人总来就安求觅什么若欲作佛汝自是佛而却傍家走忽忽如渴鹿趁阳燄何时得相应去阿你欲作佛但无如许多颠倒攀缘妄想恶觉垢欲不净众生之心则汝便是初心正觉佛更向何处别讨所以安在沩山三十来年吃沩山饭疴沩山屎不学沩山禅只看一头水牯牛若落路入草便牵出若犯人苗稼即鞭挞调伏既久可怜生受人言语如今变作个露地白牛常在面前终日露迥迥地趁亦不去也汝诸人各自有无价大宝从眼门放光照山河大地耳门放光领览一切善恶音响六门昼夜常放光明亦名放光三昧汝自不识取影在四大身中内外扶持不教倾侧如人负重檐从独木桥上过亦不教失脚且是什么物任持便得如是汝若觅毫发即不见故志公和尚云内外追寻觅总无境上施为浑大有问一切施为是法身用如何是法身师云一切施为是法身用僧云离却五蕴如何是本来身师云地水火风受想行识僧云这个是五蕴师云这个异五蕴问此阴已谢彼阴未生时如何师云此阴未谢那个是大德僧云不会师云若会此阴便明彼阴问大用现前不存轨则时如何师云汝用得但用僧乃脱膊绕师三匝师云向上事何不道取僧拟开口师便打云这野狐精出去有僧上法堂顾视东西不见师乃云好个法堂只是无人师从门里出云作么无对雪峰和尚因入山彩得一枝木其形似蛇于背上题云本自天然不假雕琢寄来与师师云本色住山人且无刀斧痕人问师佛在何处师云不离心又云双峰上人有何所得师云法无所得设有所得得本无得有僧问云黄巢军来和尚向什么处回避师云五蕴山中僧云忽被他捉着时如何师云恼乱将军师大化闽城二十余载唐中和三年十月二十二日归黄檗寺示疾而终塔于楞伽山敕谥圆智禅师证真之塔古灵神赞福州古灵神赞禅师本州大中寺受业后行脚遇百丈开悟却回本寺受业师问曰汝离吾在外得何事业曰并无事业遂遣执役一日因澡浴命师去垢师乃拊背曰好所佛殿而佛不圣其师回首视之师曰佛虽不圣且能放光其师又一日在窗下看经蜂子投窗纸求出师睹之曰世界如许广阔不肯出钻他故纸驴年出得其师置经问曰汝行脚遇何人吾前后见汝发言异常师曰某甲蒙百丈和尚指个歇处今欲报慈德耳其师于是告众致斋请师说法师登座举唱百丈门风乃曰灵光独耀迥脱根尘体露真常不拘文字心性无染本自圆成但离妄缘即如如佛其师于言下感悟曰何期垂老得闻极则事师后住古灵聚徒数载临迁化剃沐声钟告众曰汝等诸人还识无声三昧否众曰不识师曰汝等静听莫别思惟众皆侧聆师俨然顺寂塔存本山焉和安通广州和安寺通禅师者婺州双林寺受业自幼寡言时人谓之不语通也因礼佛有禅者问云座主礼底是什么师云是佛禅者乃指像云这个是何物师无对至夜具威仪礼问禅者云今日所问某甲未知意旨如何禅者云座主几夏耶师云十夏禅者云还曾出家也末师转茫然禅者云若也不会百夏奚为禅者乃命师同参马祖行至江西马祖已圆寂乃谒百丈顿释疑情有人问师是禅师否师云贫道不曾学禅师良久却召其人其人应诺师指棕榈树子其人无对师一日令仰山将牀子来仰山将到师云却送本处仰山从之师云牀子那边是什么物仰山云无物师云这边是什么物仰山云无物师召云慧寂仰山云诺师云去龙云台江州龙云台禅师有僧问如何是祖师西来意师云老僧昨夜栏里失却牛卫国道京兆卫国院道禅师僧到参师问何方来僧云湘南来师云黄河清未僧无对沩山代云小小狐儿要过但知过用疑作什么师因疾有人来问疾师不出其人云久聆和尚道德忽承法体违和请和尚相见师将钵鐼盛钵▉耆令侍者擎出呈之其人无对镇州万岁镇州万岁和尚僧问大众云集合谭何事师云序品第一归宗柔别云礼拜了去东山慧洪州东山慧和尚游山见一岩僧问云此岩有主也无师云有僧云是什么人师云三家村里觅什么其僧又问如何是岩中主师云还气急么有小师行脚回师问汝离吾在外多少时耶小师云十年师云不用指东指西直道将来小师云对和尚不敢谩语师喝云这打野木埋汉清田和尚清田和尚一日与瑫上座煎茶次师敲绳牀三下瑫亦敲三下师云老僧敲有个善巧上座敲有何道理瑫曰某甲敲有个方便和尚敲作么生师举起盏子瑫云善知识眼应须恁么煎茶了瑫却问和尚适来举起盏子意作么生师云不可更别有也大于和尚与南用到茶堂见一僧近前不审用云我既不纳汝汝亦不见我不审阿谁僧无语师云不得平白地恁么问伊用云大于亦无语师乃把其僧云是你恁么累我亦然打一掴用便笑曰朗月与青天侍者到看师问云金刚正定一切皆然秋去冬来且作么生侍者云不妨和尚借问师云即今即得去后作么生侍者云谁敢问着某甲师云大于还得么侍者云犹要别人点检在师云辅弼宗师不废光彩侍者礼拜前虔州西堂藏禅师法嗣斋虔州处微虔州处微禅师僧问三乘十二分教体理得妙与祖师意为同为别师云恁么即须向六句外鉴不得随他声色转僧曰如何是六句师曰语底默底不语不默总是总不是汝合作么生僧无对师问仰山汝名什么对曰慧寂师曰那个是慧那个是寂曰只在目前师曰犹有前后在寂曰前后且置和尚见什么师曰吃茶去前蒲州麻谷山宝彻禅师法嗣斋寿州良遂寿州良遂禅师初参麻谷麻谷召曰良遂师应诺如是三召三应麻谷曰这钝根阿师师方省悟乃曰和尚莫谩良遂若不来礼拜和尚几空过一生麻谷可之前湖南东寺如会禅师法嗣主薯山慧超吉州薯山慧超禅师洞山来礼拜次师曰汝已住一方又来这里作么对曰良价无奈疑何特来见和尚师召良价价应诺师曰是什么价无语师曰好个佛只是无光燄京兆章敬寺怀晖禅师法嗣知荐福弘辩京兆大荐福寺弘辩禅师唐宣宗问禅宗何有南北之名师对曰禅门本无南北昔如来以正法眼付大迦叶展转相传至二十八祖菩提达磨来游此方为初祖暨第五祖弘忍大师在蕲州东山开法时有二弟子一名慧能受衣法居岭南为六祖一名神秀在北扬化其后神秀门人普寂立本师为第六祖而自称七祖其所得法虽一而开导发悟有顿渐之异故曰南顿北渐非禅宗本有南北之号也帝曰云何名戒师对曰防非止恶谓之戒帝曰何为定对曰六根涉境心不随缘名定帝曰何为慧对曰心境俱空照览无惑名慧帝曰何为方便对曰方便者隐实覆相权巧之门也被接中下曲施诱迪谓之方便设为上根言舍方便但说无上道者斯亦方便之谭乃至祖师玄言忘功绝谓亦无出方便之迹帝曰何为佛心对曰佛者西天之语唐言觉谓人有智慧觉照为佛心心者佛之别名有百千异号体唯其一本无形状非青黄赤白男女等相在天非天在人非人而现天现人能男能女非始非终无生无灭故号灵觉之性如陛下日应万机即是陛下佛心假使千佛共传而不念别有所得也帝曰如今有人念佛如何对曰如来出世为天人师善知识随根器而说法为上根者开最上乘顿悟至理中下者未能顿晓是以佛为韦提希权开十六观门令念佛生于极乐故经云是心是佛是心作佛心外无佛佛外无心帝曰有人持经念佛持咒求佛如何对曰如来种种开赞皆为最上一乘如百川众流莫不朝宗于海如是差别诸数皆归萨婆若海帝曰祖师既契会心印金刚经云无所得法如何对曰佛之一化实无一法与人但示众人各各自性同一法宝藏当时然灯如来但印释迦本法而无所得方契然灯本意故经云无我无人无众生无寿者是法平等修一切善法不住于相帝曰禅师既会祖意还礼佛转经否对曰沙门释子礼佛转经盖是住持常法有四报焉然依佛戒修身参寻知识渐修梵行履践如来所行之迹帝曰何为顿见何为渐修对曰顿明自性与佛同俦然有无始染习故假渐修对治令顺性起用如人吃饭不一口便饱是日辩师对七刻赐紫方袍号圆智禅师仍敕修天下祖塔各令守护龟山智真福州龟山智真禅师者杨州人也姓柳氏受业于本州华林寺唐元和元年润州丹徒天香寺受戒不习经论唯慕禅那初谒晖禅师晖问曰何所而至真曰至无所至来无所来晖虽默然真亦自悟寻抵婺州五泄山会正原禅伯长庆二年同游建阳受郡人叶玢请居东禅至开成元年往福州长溪邑人陈亮黄瑜请于龟山开创一日示众曰动容眴目无出当人一念净心本来是佛乃说偈曰心本绝尘何用洗身中无病岂求医欲知是佛非身处明鉴高悬未照时后值武宗澄汰有偈二首示众曰明月分形处处新白衣宁坠解空人谁言在俗妨修道金粟曾为长者身其二曰忍仙林下坐禅时曾被歌王割截支况我圣朝无此事只令休道亦何悲暨宣宗中兴乃不复披缁咸通六年终于本山寿八十四腊六十敕谥归寂禅师塔曰秘真东邑怀政朗州东邑怀政禅师仰山来参师问汝何处人仰山曰广南人师曰我闻广南有镇海明珠是否仰山曰是师曰此珠何形状仰山曰白月即现师曰汝将得来否仰山曰将得来师曰何不呈似老僧看仰山曰昨到沩山亦就慧寂索此珠直得无言可对无理可宣师曰真师子儿大师子吼九金州操金州操禅师一日请米和尚斋不排座位米到展坐具礼拜师下禅牀米乃就师位而坐师却席地而坐讫米便去侍者曰和尚受一切人钦仰今日座位被人夺却师曰三日若来即受救在米果三日后来云前日遭贼僧问镜清古人遭贼意如何清云只见锥头利不见凿头方朗州古提朗州古提和尚寻常见僧来每云去汝无佛性僧无对或有对者莫契其旨一日仰山慧寂到参师云去汝无佛性寂叉手近前应诺师笑曰子什么处得此三昧寂曰我从沩山得寂问曰和尚从谁得师曰我从章敬得河中公畿河中公畿和尚僧问如何是道如何是禅师云有名非大道是非俱不禅欲识此中意黄叶止啼钱第十卷怀让禅师第三世下卷六十一人池州南泉普愿禅师法嗣一十七人一十二人见录湖南长沙景岑禅师荆南白马昙照禅师终南山云际师祖禅师邓州香严下堂义端禅师赵州东院从谂禅师池州灵鹫闲禅师鄂州茱萸山和尚衢州子湖利踪禅师洛京嵩山和尚日子和尚苏州西禅和尚池州行者甘贽资山存制禅师江陵道弘禅师宣州玄极禅师新罗国道均禅师宣州刺史陆亘已上五人无机缘语句不录杭州盐官齐安禅师法嗣八人三人见录襄州关南道常禅师洪州双岭玄真禅师杭州径山鉴宗禅师唐宣宗皇帝白云昙靖禅师潞府渌水文举禅师新罗品日禅师寿州建宗禅师已上五人无机缘语句不录婺州五泄山灵默禅师法嗣四人一人见录福州龟山正原禅师甘泉寺晓方禅师甘泉寺元遂禅师明州栖心寺藏奂禅师已上三人无机缘语句不录洛京佛光寺如满禅师法嗣一人见录杭州刺史白居易明州大梅山法常禅师法嗣三人二人见录新罗国迦智禅师杭州天龙和尚新罗国忠彦禅师一人无机缘语句不录荆州永泰寺灵湍禅师法嗣五人三人见录湖南上林戒灵禅师五台山秘魔岩和尚湖南败林和尚吕后山文质禅师苏州法河禅师已上二人无机缘语句不录幽州盘山宝积禅师法嗣二人一人见录镇府普化和尚镇州上方和尚一人无机缘语句不录京兆兴善寺惟宽禅师法嗣京兆法智禅师京兆慧建禅师京兆无表禅师京兆元净禅师京兆光禅师京兆义宗禅师已上六人无机缘语句不录云水靖宗禅师法嗣华州小马神照禅师华州道圆禅师已上二人无机缘语句不录潭州龙牙山圆畅禅师法嗣二人嘉禾藏廙禅师▉一人见录▉羊肠藏枢禅师▉一人无机缘语句不录汾州无业国师法嗣镇州常贞禅师镇州奉禅师已上二人无机缘语句不录庐山归宗寺法常禅师法嗣六人福州芙蓉山灵训禅师汉南谷城县高亭和尚新罗大茅和尚五台山智通禅师▉已上四人见录▉洪州高安大愚禅师江州刺史李勃▉已上二人无机缘语句不录鲁祖山宝云禅师法嗣云水和尚一人无机缘语句不录紫玉山道通禅师法嗣唐襄州节度使于頔一人无机缘语句不录华严寺智岩禅师法嗣一人见录黄州齐安和尚怀让第三世前池州南泉普愿禅师法嗣知长沙景岑湖南长沙景岑号招贤大师初住鹿苑为第一世其后居无定所但徇缘接物随请说法故时众谓之长沙和尚上堂曰我若一向举扬宗教法堂里须草深一丈我事不获已所以向汝诸人道尽十方世界是沙门眼尽十方世界是沙门全身尽十方世界是自己光明尽十方世界在自己光明里尽十方世界无一人不是自己我常向汝诸人道三世诸佛共尽法界众生是摩诃般若光光未发时汝等诸人向什么处委光未发时尚无佛无众生消息何处得山河国土来时有僧问如何是沙门眼师云长长出不得又云成佛成祖出不得六道轮回出不得僧云未审出个什么不得师云昼见日夜见星僧云学人不会师云妙高山色青又青僧问教中云而常处此菩提坐如何是坐师云老僧正坐大德正立僧问如何是大道师云没却汝僧问诸佛师是谁师云从无始劫来承谁覆荫僧云未有诸佛已前作么生师云鲁祖开堂亦与师僧东道西说僧问学人不据地时如何师云汝向什么处安身立命僧云却据地时如何师云拖出死尸着僧问如何是异类师云尺短寸长僧问如何是诸佛师师云不可更拗直作曲邪僧云请和尚向上说师云阇梨眼瞎耳聋作么师遣一僧去问同参会和尚云和尚见南泉后如何会默然僧云和尚未见南泉已前作么生会云不可更别有也僧回举似师师示一偈曰百丈竿头不动人虽然得入未为真百丈竿头须进步十方世界是全身僧问只如百丈竿头如何进步师云朗州山澧州水僧云请师道师云四海五湖皇化里有客来谒师召曰尚书其人应诺师曰不是尚书本命对曰不可离却即今只对别有第二主人师曰唤尚书作至尊得么彼云恁么总不只对时莫是弟子主人否师曰非但只对与不只对时无始劫来是个生死根本有偈曰学道之人不识真只为从来认识神无始劫来生死本痴人唤作本来身有秀才看佛名经问曰百千诸佛但见其名未审居何国土还化物也无师曰黄鹤楼崔颢题后秀才还曾题未曰未曾师曰得闲题一篇何妨僧问南泉还化向什么处去师云东家作驴西家作马僧云此意如何师云要骑即骑要下即下僧皓月问天下善知识证三德涅槃未师曰大德问果上涅槃因中涅槃曰问果上涅槃师曰天下善知识未证曰为什么未证师曰功未齐于诸圣曰功未齐圣何为善知识师曰明见佛性亦得名为善知识曰未审功齐何道名证大涅槃师有偈曰摩诃般若照解脱甚深法法身寂灭体三一理圆常欲识功齐处此名常寂光又曰果上三德涅槃已蒙开示如何是因中涅槃师曰大德是又问教中说幻意是有邪师曰大德是何言与云恁么幻意是无邪师曰大德是何言与云恁么即幻意是不有不无邪师又曰大德是何言与云如某三明尽不契于幻意未审和尚如何明教中幻意师曰大德信一切法不思议否云佛之诚言那敢不信师曰大德言信二信之中是何信云如某所明二信之中是名缘信师曰依何教门得生缘信大德云据华严云菩萨摩诃萨以无障无碍智慧信一切世间境界是如来境界又华严云诸佛世尊悉知世法及诸佛法性无差别决定无二又华严云佛法世间法若见其真实一切无差别师曰大德所举缘信教门甚有来处听老僧与大德明教中幻意若人见幻本来真是则名为见佛人圆通法法无生灭无灭无生是佛身又问蚯蚓斩为两断两头俱动佛性在阿那头师云动与不动是何境界云言不干典非智者所谈只如和尚言动与不动是何境界出自何经师曰酌然言不干典非智者所谈大德岂不见首楞严经云当知十方无边不动虚空并其动摇地水火风均名六大性真圆融皆如来藏本无生灭师有偈云最甚深最甚深法界人身便是心迷者迷心为众色悟时剎境是真心身界二尘无实相分明达此号知音又问如何是陀罗尼师指禅牀右边曰这个师僧却诵得又问别有人诵得否又指禅牀左边曰这个师僧亦诵得云某甲为什么不闻师曰大德岂不知道真诵无响真听无闻云恁么则音声不入法界性也师曰离色求观非正见离声求听是邪闻云如何不离色是正见不离声是真闻师乃有偈曰满眼本非色满耳本非声文殊常触目观音塞耳根会三元一体达四本同真堂堂法界性无佛亦无人僧问南泉云狸奴白牯却知有三世诸佛不知有为什么三世诸佛不知有师曰未入鹿苑时犹较些子僧曰狸奴白牯为什么却知有师曰汝争怪得伊僧问和尚继嗣何人师曰我无人得继嗣僧曰还参学也无师曰我自参学僧曰师意如何师有偈曰虚空问万象万象答虚空谁人亲得闻木叉凹去上下留中间角童僧问如何是平常心师云要眠即眠要坐即坐僧云学人不会师云热即取凉寒即向火僧问向上一路请师道师云一口针三尺线僧云如何领会师云益州布扬州绢僧问动是法王苗寂是法王根如何是法王师指露柱曰何不问大士因庭前向日仰山云人人尽有这个事只是用不得师云恰是请汝用仰山云作么生用师乃踏倒仰山仰山云直下似个大虫长庆云前彼此作家后彼此不作家乃别云邪法难扶自此诸方谓为岑大虫僧问本来人还成佛也无师云汝见大唐天子还自种田割稻否僧云未审是何人成佛师云是汝成佛僧无语师云会么僧云不会师云如人因地而倒依地而起地道什么三圣令秀上座问云南泉迁化向什么处去师云石头作沙弥时参见六祖秀云不问石头见六祖南泉迁化向什么处去师云教伊寻思去秀云和尚虽有千尺寒松且无抽条石笋师默然秀云谢和尚答话师亦默然秀上座举似三圣三圣云若实恁么犹胜临济七步然虽如此待我更验看至明日三圣上问云承闻和尚昨日答南泉迁化一则语可谓光前绝后今古罕闻师亦默然僧问如何是文殊师云墙壁瓦砾是又问如何是观音师云音声语言是又问如何是普贤师云众生心是又问如何是佛师云众生色身是僧曰河沙诸佛体皆同何故有种种名字师云从眼根返源名为文殊耳根返源名为观音从心返源名为普贤文殊是佛妙观察智观音是佛无缘大慈普贤是佛无为妙行三圣是佛之妙用佛是三圣之真体用则有河沙假名体则揔名一薄伽梵僧问色即是空空即是色此理如何师偈曰碍处非墙壁通处勿虚空若人如是解心色本来同又偈曰佛性堂堂显现住性有情难见若悟众生无我我面何殊佛面僧问第六第七识及第八识毕竟无体云何得名转第八为大圆镜智师有偈曰七生依一灭一灭持七生一灭灭亦灭六七永无迁又有僧问蚯蚓斩为两段两头俱动未审佛性在阿那头师云妄想作么僧云争奈动何师云汝岂不知火风未散僧问如何转得山河国土归自己去师云如何转得自己成山河国土去僧云不会师云湖南城下好养民米贱柴多足四邻其僧无语师有偈曰谁问山河转山河转向谁圆通无两畔法性本无归讲华严大德问虚空为是定有为是定无师曰言有亦得言无亦得虚空有时但有假有虚空无时但无假无云如和尚所说有何教文师曰大德岂不闻首楞严经云十方虚空生汝心内犹片云点太清里岂不是虚空生时但生假名又云汝等一人发真归源十方虚空皆悉消殒岂不是虚空灭时但灭假名老僧所以道有是假有无是假无又问经云如净琉璃中内现真金像此意如何师曰以净琉璃为法界体以真金像为无漏智体体能生智智能达体故云如净琉璃中内现真金像问如何是上上人行处师曰如死人眼云上上人相见时如何师曰如死人手问善财为什么无量劫游普贤身中世界不遍师曰你从无量劫来还游得遍否云如何是普贤身师曰含元殿里更觅长安问如何是学人心师曰尽十方世界是你心云恁么则学人无着身处也师曰是你着身处云如何是着身处师曰大海水深又深云学人不会师曰鱼龙出入任升沈问有人问和尚即随因缘答揔无人问和尚如何师曰困即睡健即起云教学人向什么处会师曰夏天赤骨乞骨历冬寒须得被问亡僧什么处去也师有偈云不识金刚体却唤作缘生十方真寂灭谁在复谁行南泉有真赞云堂堂南泉三世之源金刚常住十方无边生佛无尽现已却还南泉久住投机偈今日还乡入大门南泉亲道遍干坤法法分明皆祖父回头惭愧好儿孙师答曰今日投机事莫论南泉不道遍干坤还乡尽是儿孙事祖父从来不入门师又有劝学偈云万丈竿头未得休堂堂有路少人游禅师愿达南泉去满目青山万万秋因临济和尚云肉团上有无位真人师乃有偈云万法一如不用拣一如谁拣谁不拣即今生死本菩提三世如来同个眼师诫人斲松竹偈云千年竹万年松枝枝叶叶尽皆同为报四方玄学者动手无非触祖公白马昙照荆南白马昙照禅师常云快活快活及临终时叫苦苦又云阎罗王来取我也院主问曰和尚当时被节度使抛向水中神色不动如今何得恁么地师举枕子云汝道当时是如今是院主无对法眼代云此时但掩耳出去云际师祖终南山云际师祖禅师初在南泉时问云摩尼珠人不识如来藏里亲收得如何是藏南泉云与汝来往者是藏师云不来往者如何南泉云亦是藏又问如何是珠南泉召云师祖师应诺南泉云去汝不会我语师从此信入香严义端邓州香严下堂义端禅师示众云兄弟彼此未了有什么事相共商量我三五日即发去也如今学者须了却今时莫爱他向上人无事兄弟纵学得种种差别义路终不代得自己见解毕竟着力始得空记持他巧妙章句即转加烦乱去汝若欲相应但恭恭尽莫停留纤亳直似虚空方有少分以虚空无锁无壁落无形无心眼有僧问古人相见时如何师云老僧不曾见他古人僧云今时血脉不断处如何仰羡师云有什么仰羡处僧问云某甲不问闲事请和尚答话师云更从我觅什么僧云不为闲事师云汝教我道师又云兄弟佛是尘法亦是尘终日驰求有什么休歇但时中不用挂情情不挂物无善可取无恶可弃莫教被他笼罩着始是学处有僧云曾辞一老宿示某甲云去则亲良朋附道友未审老宿意旨如何才礼拜次师云礼拜一任不得认奴作郎僧问如何是直截根源师乃掷下拄杖入方丈一日师谓众曰语是谤寂是诳寂语向上有路在老僧口门窄不能与汝说得便下堂僧问一句子如何师云此间一句亦无僧问正因为什么无事师云我不曾停留又云假饶重重剥得净尽无停留权时施设亦是方便接人若是那边事无有是处赵州从谂赵州观音院亦曰东院从谂禅师曹州郝乡人也姓郝氏童稚于本州扈通院从师披剃未纳戒便抵池阳参南泉偃息而问曰近离什么处师曰近离瑞像曰还见立瑞像么师曰不见立瑞像只见卧如来曰汝是有主沙弥无主沙弥师曰有主沙弥曰主在什么处师曰仲冬严寒伏惟和尚尊体万福南泉器之而许入室异日问南泉如何是道南泉曰平常心是道师曰还可趣向否南泉曰拟向即乖师曰不拟时如何知是道南泉曰道不属知不知是妄觉不知是无记若是真达不疑之道犹如太虚廓然虚豁岂可强是非耶师言下悟理乃往嵩岳琉璃坛纳戒却返南泉异日问南泉知有底人向什么处休歇南泉云山下作牛去师云谢指示南泉云昨夜三更月到窗师作火头一日闭却门烧满屋烟叫云救火救火时大众俱到师云道得即开门众皆无对南泉将锁于窗间过与师师便开门又到黄檗黄檗见来便闭方丈门师乃把火于法堂内叫云救火救火黄檗开门捉住云道道师云贼过后张弓又到宝寿宝寿见来即于禅牀上背面坐师展坐具礼拜宝寿下禅牀师便出又到盐官云看箭盐官云过也师云中也又到夹山将拄杖入法堂夹山曰作么曰沁水夹山曰一滴也无沁什么师倚杖而出师将游五台山次有大德作偈留云何处青山不道场何须策杖礼清凉云中纵有金毛现正眼观时非吉祥师云作么生是正眼大德无对法眼代云请上座领某甲卑情同安显代云是上座眼师自此道化被于北地众请住赵州观音上堂示众云如明珠在掌胡来胡现汉来汉现老僧把一枝草为丈六金身用把丈六金身为一枝草用佛是烦恼烦恼是佛时有僧问未审佛是谁家烦恼师云与一切人烦恼僧云如何免得师云用免作么师扫地有人问云和尚是善知识为什么有尘师曰外来又僧问清净伽蓝为什么有尘师曰又一点也又有人与师游园见兔子惊走问云和尚是大善知识为什么兔子见惊师云为老僧好杀僧问觉华未发时如何辨贞实师云开也僧云是贞是实师云贞是实实是贞僧云什么人分上事师云老僧有分阇梨有分僧云某甲不招纳是如何师佯不闻僧无语师云去师院有石幢子被风吹折僧问陀罗尼幢子作凡去作圣去师云也不作凡亦不作圣僧云毕竟作什么师云落地去也师问一座主讲什么经对云讲涅槃经师云问一段义得否云得师以脚踢空吹一吹云是什么义座主云经中无此义师云五百力士揭石义便道无大众晚参师云今夜答话去也有解问者出来时有一僧便出礼拜师云比来抛砖引玉却引得个墼子保寿云射虎不真徒劳没羽长庆问觉上座云那僧才出礼拜为甚么便收伊为墼子觉云适来那边亦有人恁么问庆云向伊道什么云也向伊恁么道玄觉云什么处却成墼子去丛林中道才出来便成墼子只如每日出入行住坐卧不可总成墼子也且道这僧出来具眼不具眼有僧游五台问一婆子云台山路向什么处去婆子云蓦直去僧便去婆子云又恁么去也其僧举似师师云待我去勘破这婆子师至明日便去问台山路向什么处去婆子云蓦直去师便去婆子云又恁么去也师归院谓僧云我为汝勘破这婆子了也玄觉云前来僧也恁么道赵州去也恁么道什么处是勘破婆子又云非唯被赵州勘破亦被这僧勘破僧问恁么来底人师还接否师云接僧云不恁么来底师还接否师云接僧云恁么来者从师接不恁么来者如何接师云止止不须说我法妙难思师出院路逢一婆子问和尚住什么处师云赵州东院西婆子无语师归院问众僧合使那个西字或言东西字或言栖泊字师曰汝等总作得盐铁判官僧曰和尚为什么恁么道师曰为汝总识字法灯别众僧云已知去处僧问如何是囊中宝师云合取口法灯别云莫说似人有新到僧谓师曰某甲从长安来横担一条拄杖不曾拨着一人师曰自是大德拄杖短同安显别云老僧这里不曾见恁么人僧无对法眼代云呵呵同安显代云也不短有僧写得师真呈师师曰且道似我不似我若似我却打杀老僧不似我即烧却真僧无对玄觉代云留取供养师敲火问僧云老僧唤作火汝唤作什么僧无语师云不识玄旨徒劳念静法灯别云我不如汝新到僧参师问什么处来僧云南方来师云佛法尽在南方汝来这里作什么僧云佛法岂有南北门师云饶汝从雪峰云居来只是个担板汉崇寿稠别云和尚是据客置主人僧问如何是佛师云殿里底僧云殿里者岂不是泥龛塑像师云是僧云如何是佛师云殿里底僧问如何是学人自己师云吃粥了也未僧云吃粥也师云洗钵去其僧忽然省悟师上堂云才有是非纷然失心还有答话分也无乐普在众扣齿云居云何必师云今日大有人丧身失命僧云请和尚举师便举前语僧指傍僧云这僧作恁么语话师乃休僧问久向赵州石桥到来只见掠彴师云汝只见掠彴不见赵州桥僧云如何是赵州桥师云过来过来又有僧同前问师亦如前答僧云如何是赵州桥师云度驴度马僧云如何是掠彴师云个个度人云居钖云赵州为当扶石桥扶掠彴师闻沙弥喝参向侍者云教伊去侍者乃教去沙弥便珍重去师云沙弥得入门侍者在门外云居钖云什么处是沙弥入门侍者在门外这里若会得便见赵州师问新到僧什么处来僧云从南来师云还知有赵州关否僧云须知有不涉关者师云这贩私盐汉僧问如何是西来意师下禅牀立僧云莫即这个便是否师云老僧未有语在师问菜头今日吃生菜熟菜菜头拈起菜呈之师云知恩者少负恩者多僧问空劫中还有人修行也无师云汝唤什么作空劫僧云无一物是师云这个始称得修行唤什么作空劫僧无语僧问如何是玄中玄师云汝玄来多少时耶僧云玄之久矣师云阇梨若不遇老僧几被玄杀僧问万法归一一归何所师云老僧在青州作得一领布衫重七斤僧问夜生兜率昼降阎浮于其中间摩尼为什么不现师云道什么其僧再问师云毗婆尸佛早留心直至如今不得妙师问院主什么处来对云送生来师云鸦为什么飞去院主云怕某甲师云是什么语话院主却问鸦子为什么却飞去师代云某甲有杀心在师托起钵云三十年后若见老僧留取供养若不见即扑破一僧出云三十年后敢道见和尚师乃扑破有僧辞师问什么处去僧云雪峰去师云雪峰忽若问汝云和尚有何言句汝作么生只对僧云某甲道不得请和尚道师云冬即言寒夏即道热又云雪峰更问汝毕竟事作么生其僧又云道不得师云但道亲从赵州来不是传语人其僧到雪峰一依前语举似雪峰雪峰云也须是赵州始得玄沙闻云大小赵州败阙也不知云居钖云什么处是赵州败阙若检得出是上座眼僧问如何是赵州一句师云老僧半句也无僧云岂无和尚在师云老僧不是一句僧问如何是出家师云不履高名不求苟得僧问澄澄绝点时如何师云这里不着客作汉僧问如何是祖师意师乃敲牀脚僧云只这莫便是否师云是即脱取去僧问如何是毗卢圆相师云老僧自幼出家不曾眼花僧云岂不为人师云愿汝常见毗卢圆相问和尚还入地狱否师云老僧末上入曰大善知识为什么入地狱师云若不入阿谁教化汝一日真定帅王公携诸子入院师坐而问曰大王会么王云不会师云自小持斋身已老见人无力下禅牀王公尤加礼重翌日令客将传语师下禅牀受之少间侍者问和尚见大王来不下禅牀今日军将来为什么却下禅牀师云非汝所知第一等人来禅牀上接中等人来下禅牀接末等人来三门外接师寄拂子与王公曰若问何处得来但道老僧平生用不尽者师之玄言布于天下时谓赵州门风皆悚然信伏矣唐干宁四年十一月二日右胁而寂寿一百二十有人问师年多少师云一串念珠数不尽后谥真际大师灵鹫闲池州灵鹫闲禅师谓众曰是汝诸人本分事若教老僧道即与蛇画足此是顿教诸上座有僧便问与蛇画足即不问如何是本分事师云阇梨试道看其僧拟再问师曰画足作么明水和尚问如何是顿获法身师云一透龙门云外望莫作黄河点额鱼仰山问寂寂无言如何视听师云无缝塔前多雨水僧问二彼无言时如何师云是常僧云还有过常者无师云有僧云请师唱起师云玄珠自朗耀何须壁外光僧问今日供养西川无染大师未审大师还来否师云本自无所至今岂随风转僧云恁么即供养何用师云功力有为互不换义相涉鄂州茱萸山鄂州茱萸山和尚初住随州护国院为第一世金轮可观和尚问如何是道师云莫向虚空里钉橛观云虚空是橛师乃打之观捉住云莫打某甲已后错打人在师便休云居钖云此人具眼不具眼因什么着打赵州谂和尚先到云居云居问曰老老大大汉何不觅个住处谂曰什么处住得云居曰山前有古寺基谂曰和尚自住取后到师处师曰老老大大汉何不住去谂曰什么处住得师曰老老大大汉住处也不知谂曰三十年弄马伎今日却被驴扑云居钖云什么处是赵州被驴扑处众僧侍立师曰只恁么白立无个说处一场气闷有僧拟出问师乃打之曰为众竭力便入方丈有行者参师曰曾去看赵州么曰和尚敢道否师云非但茱萸一切人道不得曰和尚放某甲过师曰这里从前不通人情曰要且慈悲心在师便打曰醒后来为汝子湖利踪衢州子湖岩利踪禅师澶州人也姓周氏幽州开元寺出家依年受具后入南泉之室乃抵于衢州之马蹄山结茅宴居唐开成二年邑人翁迁贵施山下子湖创院咸通二年敕赐额曰安国禅院一日上堂示众曰子湖有一只狗上取人头中取人心下取人足拟议即丧身失命僧问如何是子湖一只狗师曰嗥嗥临济下二僧到参方揭帘师曰看狗二僧回顾师归方丈师与胜光和尚锄园师蓦按镬回视胜光云事即不无拟心即差光乃礼拜拟问师与一踏便归院有一尼到参师曰汝莫是刘铁磨否尼曰不敢师曰左转右转尼云和尚莫颠倒师便打师中夜于僧堂前叫贼贼大众皆惊有一僧从僧堂内出师把住云捉得也捉得也僧云不是某甲师曰是即是即是不肯承当师有偈示众曰三十年来住子湖二时斋粥气力粗无事上山行一转问汝时人会也无师居子湖说法四十五稔广明中无疾归寂寿八十有一腊六十一今本山有塔洛京嵩山洛京嵩山和尚僧问古路坦然时如何师曰不前僧曰为什么不前师曰无遮障处僧问如何是嵩山境师曰日从东出月向西颓曰学人不会师曰东西也不会僧问六识俱生时如何师曰异僧曰为什么如此师曰同日子和尚日子和尚亚溪来参师作起势亚溪曰这老山鬼犹见某甲在师曰罪过罪过适来失只对亚溪欲进语师乃叱之亚溪曰大阵前不妨难御师曰是是亚溪曰不是不是赵州云可怜两个汉不识转身句苏州西山苏州西山和尚僧问三乘十二分教则不问如何是祖师西来的的意师举拂子示之其僧不礼拜去参雪峰雪峰问什么处来僧云浙中来雪峰曰今夏在什么处曰苏州西禅雪峰曰和尚安不曰来时万福雪峰曰何不且从容曰佛法不明雪峰曰有什么事僧举前话雪峰曰汝作么不肯僧曰是境雪峰曰汝见苏州城里人家男女否曰见雪峰曰汝见路上林木否曰见雪峰曰凡睹人家男女大地林沼总是境汝还肯否曰肯雪峰曰只如拈起拂子汝作么生不肯僧乃礼拜曰学人取次发言乞师慈悲雪峰曰尽干坤是个眼汝向什么处蹲坐僧无语陆亘宣州陆亘大夫初问南泉曰古人瓶中养一鹅鹅渐长大出瓶不得如今不得毁瓶不得损鹅和尚作么生出得南泉召曰大夫陆应诺南泉曰出也陆从此开解暨南泉圆寂院主问曰大夫何不哭先师陆曰院主道得即哭院主无对长庆代云合哭不合哭甘贽池州甘贽行者将钱三贯文入僧堂于第一坐面前云请上座施财上座云财施无尽法施无穷甘云恁么道争得某甲钱却将出去上座无语又于南泉设粥云请和尚念诵南泉云甘贽行者设粥请大众为狸奴白牯念摩诃般若波罗密甘乃礼拜便出去南泉却到厨内打破锅子雪峰和尚来甘闭门召云请和尚入雪峰隔篱掉过纳衣甘便开门礼拜有住庵僧缘化什物甘曰若道得即施乃书心字问是什么字僧云心字又自问其妻什么字妻云心字甘云某甲山妻亦合住庵其僧无语甘亦无施又问一僧什么处来僧云沩山来甘云曾有僧问沩山如何是西来意沩山举起拂子上座作么生会沩山意僧云借事明心附物显理甘云且归沩山去好保福闻之乃仰手覆手前杭州盐官齐安禅师法嗣古关南道常襄州关南道常禅师僧问如何是西来意师举拄杖云会么僧云不会师乃喝出僧问如何是大道之源师与一拳师每见僧来参礼多以拄杖打趁或云迟一克或云打动关南鼓而时辈鲜有唱和者双岭玄真洪州双岭玄真禅师初问道吾无神通菩萨为什么足迹难寻道吾曰同道者方知师曰和尚还知否曰不知师曰何故不知曰去不识我语师后于盐官契会径山鉴宗杭州径山鉴宗禅师湖州长城人也姓钱氏依本州开元寺大德高闲出家学通净名思益经后往盐官谒悟空大师决择疑滞唐咸通三年止径山宣扬禅教有小师洪徕以讲论自矜徕即径山第三世法济大师师谓之曰佛祖正法直截亡诠汝算海沙于理何益但能莫存知见泯绝外缘离一切心即汝真性徕闻茫然礼辞游方至沩山方悟玄旨乃师沩山宗禅师咸通七年丙戍闰三月五日示灭后谥曰无上大师即径山第二世也前五泄山灵默禅师法嗣斋龟山正原福州长溪龟山正原禅师宣州南陵人也姓蔡氏幼厌俗出家于本州籍山落发唐元和十二年丁酉建州干元寺受具寻造五泄山默师之室决择玄微后住龟山为第二世也师尝述二偈其一曰沧溟几度变桑田唯有虚空独湛然已到岸人休恋筏未曾度者要须舡其二曰寻师认得本心源两岸俱玄一不全是佛不须更觅佛只因如此更忘缘师咸通十年终于本山寿七十八腊五十四敕谥性空大师慧观之塔也前洛京佛光寺如满禅师法嗣斋白居易唐杭州刺史白居易字乐天久参佛光得心法兼禀大乘金刚宝戒元和中造于京兆兴善法堂致四问语见兴善章十五年牧杭州访鸟窠和尚有问答偈颂鸟窠章叙讫尝致书于济法师以佛无上大慧演出教理安有徇机高下应病不同与平等一味之说相反援引维摩及金刚三昧等六经辟二义而难之又以五蕴十二缘说名色前后不类立理而征之并钩深索隐通幽洞微然未睹法师酬对后来亦鲜有代答者复受东都凝禅师八渐之目各广一言而为一偈释其旨趣自浅之深犹贯珠焉凡守任处多访祖道学无常师后为宾客分司东都罄己俸修龙门香山寺寺成自撰记凡为文动关教化无不赞美佛乘见于本集其历官次第归全代祀即史传存焉耳前大梅山法常禅师法嗣古新罗迦智新罗国迦智禅师僧问如何是西来意师云待汝里头来即与汝道僧问如何是大梅的旨师云酪本一时抛杭州天龙杭州天龙和尚上堂云大众莫待老僧上来便上来下去便下去各有华藏性海具足功德无碍光明各各参取珍重僧问如何是祖师意师竖起拂子僧问如何得出三界去师云汝即今在什么处前永泰寺灵湍禅师法嗣古上林戒灵湖南上林戒灵禅师初沩山曰大德作什么来师曰介冑全具沩山曰尽卸了来与大德相见师曰卸了也沩山咄曰贼尚未打卸作什么师无对仰山代云请和尚屏左右沩山以手揖云诺诺师后参永泰方喻其旨五台秘魔岩五台山秘魔岩和尚常持一木叉每见僧来礼拜即叉却颈云那个魔魅教汝出家那个魔魅教汝行脚道得也叉下死道不得也叉下死速道学僧鲜有对者法眼代云乞命法灯代云但引颈示之玄觉代云老儿家放却叉子得也湖南祗林湖南祗林和尚每叱文殊普贤皆为精魅手持木剑自谓降魔才有僧参礼便云魔来也魔来也以剑乱挥潜入方丈如是十二年后置剑无言僧问十二年前为什么降魔师曰贼不打贫儿家曰十二年后为什么不降魔师曰贼不打贫儿家前幽州盘山宝积禅师法嗣古镇州普化镇州普化和尚者不知何许人也师事盘山密受真诀而佯狂出言无度暨盘山顺世乃于北地行化或城市或冢间振一铎云明头来也打暗头来也打一日临济令僧捉住云不明不暗时如何答云来日大悲院里有斋凡见人无高下皆振铎一声时号普化和尚或将铎就人耳边振之或拊其背有回顾者即展手云乞我一钱非时遇食亦吃尝暮入临济院吃生菜饭临济曰这汉大似一头驴师便作驴鸣临济乃休僧问法眼未审临济当时下得什么语法眼云临济留与后人师见马步使出喝道师亦喝道及作相扑势马步使令人打五棒师曰似即似是即不是师尝于鹧铗间摇铎唱曰觅个去处不可得时道吾遇之把住问曰汝拟去什么处师曰汝从什么处来道吾无语师掣手便去临济一日与河阳木塔长老同在僧堂内坐因说普化每日在街市中掣风掣颠他是凡是圣言犹未了师入来济便问汝是凡是圣师云汝且道我是凡是圣济便喝师以手指云河阳新妇子木塔老婆禅临济小厮儿却具一只眼济云这贼师云贼贼便出去师唐咸通初将示灭乃入市谓人曰乞一个直敪人或与披袄或与布裘皆不受振铎而去时临济令人送与一棺师笑曰临济厮儿饶舌便受之乃告辞曰普化明日去东门迁化郡人相率送出城师厉声曰今日葬不合青乌乃曰第二日南门迁化人亦随之又曰明日出西门方吉人出渐稀出已还返人意稍怠第四日自擎棺出北门外振铎入棺而逝郡人奔走出城揭棺视之已不见唯闻铎声渐远莫测其由嘉禾藏廙嘉禾藏廙禅师衢州信安人也姓程氏唐元和中辞亲往长沙岳麓寺礼灵智律师出家长庆三年于武陵开元寺受戒因听律部语同学曰教门繁广宜扣总门遂缘会龙牙山畅禅师龙牙告之曰蕴界不真佛生非我子之正本当复何名而从谁得师一言领悟回柯山避会昌沙汰后于龙兴广扬道化干符六年三月中长往寿八十二腊五十六前归宗寺法常禅师法嗣主芙蓉灵训福州芙蓉山灵训禅师初参归宗问如何是佛宗曰我向汝道汝还信否师曰和尚发言何敢不信宗曰即汝便是师曰如何保任宗曰一翳在眼空华乱坠法眼云归宗若无后语有什么归宗也师辞归宗宗问子什么处去师曰归岭中去宗曰子在此多年装束了却来为子说一上佛法师结束了上堂宗曰近前来师乃近前宗曰时寒途中善为师聆此一言顿忘前解后归寂谥弘照大师塔曰圆相谷城高亭汉南谷城县高亭和尚有僧自夹山来礼拜师便打僧云特来礼拜师何打其僧再礼拜师又打趁僧回举似夹山夹山云汝会也无僧云不会夹山云赖汝不会若会即夹山口哑新罗大茅新罗大茅和尚上堂云欲识诸佛师向无明心内识取欲识常住不雕性向万木迁变处识取僧问如何是大茅境师云不露锋僧云为什么不露锋师云无当者五台智通五台山智通禅师自称大禅佛初在归宗会下时忽一夜巡堂叫云我已大悟也众骇之明日归宗上堂集众问昨夜大悟底僧出来师出云智通归宗云汝见什么道理言大悟试说似吾看师对云师姑天然是女人作归宗默而异之师便辞归宗门送与拈笠子师接得笠子戴头上便行更不回顾后居台山法华寺临终有偈曰举手攀南斗回身倚北辰出头天外见谁是我般人前华严寺智藏禅师法嗣知黄州齐安黄州齐安和尚示学众曰言不落句佛祖徒施玄韵不坠谁人知得僧问如何识得自己佛师曰一叶明时消不尽松风韵罢怨无人僧曰如何是自己佛师曰草前骏马实难穷妙尽还须畜生行人问大师年多少师曰五六四三不得类岂同一二实难穷师有颂曰勐炽燄中人有路施风顶上屹然栖镇常历劫谁差互杲日无言运照齐师后居凤翔第十一卷怀让禅师第四世上八十九人潭州沩山灵佑禅师法嗣四十二人一十人见录袁州仰山慧寂禅师邓州香严寺智闲禅师襄州延庆法端禅师杭州径山洪徕禅师福州灵云志勤禅师益州应天和尚福州九峰慈慧禅师京兆米和尚晋州霍山和尚襄州王敬初常待长延圆鉴禅师志和禅师洪州西山道方禅师沩山如真禅师并州元顺禅师兴元府崇皓禅师鄂州全谂禅师嵩山神剑禅师许州弘进禅师余杭文立禅师越州光相禅师苏州文约禅师上元智满禅师金州法朗禅师鄂州黄鹤山超达大师白鹿从约禅师西堂复禅师温州灵空禅师大沩简禅师荆南智朗禅师沩山普润禅师沩山法身禅师黑山和尚除州定山神英禅师霜山和尚南源和尚沩山冲逸禅师沩山彦禅师蕲州三角山法遇禅师邓州志诠禅师荆州弘硅禅师岩背道旷禅师已上三十三人无机缘语句不录福州长庆院大安禅师法嗣一十人八人见录益州大随法真禅师韶州灵树如敏禅师福州寿山师解禅师饶州峣山和尚泉州莆田崇福慧日大师台州浮江和尚潞州渌水和尚广州文殊院圆明禅师温州灵阳禅师洪州纸衣和尚已上二人无机缘语句不录杭州径山鉴宗大师法嗣明州天童山咸启禅师散山行真禅师杭州大慈山行满禅师已上二人无机缘语句不录赵州东院从谂禅师法嗣一十四人七人见录洪州新兴严阳尊者杨州光孝院慧觉禅师陇州国清院奉禅师婺州木陈从朗禅师婺州新建禅师杭州多福和尚益州西睦和尚潭州麻谷和尚观音院定鄂禅师宣州茗萍山和尚太原免道者大原孚上坐幽州燕王镇州赵王已上七人无机缘语句不录衢州子湖岩利踪禅师法嗣四人见录台州胜光和尚漳州浮石和尚紫桐和尚日容和尚吉州孝义寺性空禅师法嗣卯州寿兴院守闲禅师一人无机缘语句不录鄂州茱萸和尚法嗣一人见录石梯和尚斋天龙和尚法嗣二人一人见录婺州金华山俱胝和尚新罗国彦忠禅师一人无机缘语句不录长沙景岑禅师法嗣二人一人见录明州雪窦山常通禅师婺州金华山岩灵禅师一人无机缘语句不录襄州关南道常禅师法嗣二人见录关南道吾和尚漳州罗汉和尚白马昙照禅师法嗣晋州霍山无名禅师一人无机缘语句不录新罗大证禅师法嗣文圣大王宪安大王已上二人无机缘语句不录小马神照禅师法嗣缙云郡连云院有缘禅师一人无机缘语句不录高安大愚和尚法嗣一人见录筠州末山尼了然新罗洪直禅师法嗣兴德大王宣康太子二人无机缘语句不录许州无迹和尚法嗣道遂禅师一人无机缘语句不录前沩山灵佑禅师法嗣怀让禅师第四世仰山慧寂袁州仰山慧寂禅师韶州怀化人也姓叶氏年十五欲出家父母不许后二载师断手二指跪致父母前誓求正法以答劬劳逐依南华寺通禅师落发未登具即游方初谒耽源已悟玄旨后参沩山遂升堂奥佑问曰汝是有主沙弥无主沙弥师曰有主曰在什么处师从西过东立佑知是异人便垂开示寂问如何是真佛住处佑曰以思无思之妙返思灵燄之无穷思尽还源性相常住事理不二具佛如如师于言下顿悟自此执侍寻往江陵受戒住夏探律藏后参岩头岩头举起拂子师展坐具岩拈拂子置背后师将坐具搭肩上而出岩云我不肯汝放只肯汝收又问石室佛之与道相去几何石室云道如展手佛以握拳乃辞石室而室门送召云子莫一向去已后却来我边云居钖云要会么如今归堂去明日却上来韦宙就沩山请一伽陀沩山曰觌面相呈犹是钝汉岂况形于纸笔乃就师请师于纸上画一圆相注云思而知之落第二头不思而知落第三首一日随沩山开田师问曰这头得恁么低那头得恁么高佑曰水能平物但以水平师曰水也无凭和尚但高处高平低处低平佑然之有施主送绢寂问和尚受施主如是供养将何报答佑敲禅牀示之师曰和尚何得将众人物作自己用佑忽问师什么处去来师曰田中来佑曰田中多少人师插锹而立佑曰今日南山大有人刈茅在师举锹而去玄沙云我若见即踏倒锹子僧问镜清仰山插锹意旨如何清云狗衔赦书诸侯避道又问只如玄沙踏锹其意如何清云勿奈船何打破戽斗又问南山刈茅意旨如何清云李靖三兄久经行阵云居钖云且道镜清下此一判着不着又僧问禾山云仰山插锹意旨如何禾山云汝问我僧云玄沙踏锹意旨如何禾山云我问汝师在沩山牧牛时第一座曰百亿毛头百亿师子现师不答归侍立第一座上问讯师举前语问云适来道百亿毛头百亿师子现岂不是上座曰是师曰正当现时毛前现毛后现上座曰现时不说前后师乃出佑曰师子腰折也沩山上座举起拂子曰若人作得道理即与之师曰某甲作得道理还得否上座曰但作得道理便得寂乃掣拂子将去云居钖云什么处是仰山道理一日雨下上座曰好雨寂阇梨师曰好在什么处上座无语师曰某甲却道得上座曰好在什么处师指雨沩山与师游行次乌衔一红柿落前佑将与师师接得以水洗了却与佑佑曰子什么处得来师曰此是和尚道德所感佑曰汝也不得空然即分半与师玄沙云大小沩山被仰山一坐至今起不得师浣纳次耽源曰正恁么时作么生师曰正恁么时向什么处见师盘桓沩山前后十五载凡有语句学众无不弭伏暨受沩山密印领众住王莽山化缘未契迁止仰山学徒臻萃师上堂示众云汝等诸人各自回光返顾莫记吾言汝无始劫来背明投暗妄想根深卒难顿拔所以假设方便夺汝粗识如将黄叶止啼有什么是处亦如人将百种货物与金宝作一铺货卖祗拟轻重来机所以道石头是真金铺我这里是杂货铺有人来觅鼠粪我亦拈与他来觅真金我亦拈与他时有僧问鼠粪即不要请和尚真金师云啮镞拟开口驴年亦不会僧无对师云索唤则有交易不索唤则无我若说禅宗身边要一人相伴亦无岂况有五百七百众耶我若东说西说则争头向前彩拾如将空拳诳小儿都无实处我今分明向汝说圣边事且莫将心凑泊但向自己性海如实而修不要三明六通何以故此是圣末边事如今且要识心达本但得其本不愁其末他时后日自具去在若未得本纵饶将情学他亦不得汝岂不见沩山和尚云凡圣情尽体露真常事理不二即如如佛问如何是祖师意师以手于空作圆相相中书佛字僧无语师谓第一坐曰不思善不思恶正恁么时作么生对曰正恁么时是某甲放身命处师曰何不问老僧对曰正恁么时不见有和尚师曰扶吾教不起师因归沩山省觐佑问子既称善知识争辨得诸方来者有不知有有师承无师承是义学是玄学子试说看师曰慧寂有验处但见诸方僧来便竖起拂子问伊诸方还说这个不说又云这个且置诸方老宿意作么生佑叹曰此是从上宗门中牙爪佑问大地众生业识茫茫无本可据子作么生知他有之与无师曰慧寂有验处时有一僧从面前过师召云阇梨其僧回头师曰和尚这个便是业识茫茫无本可据佑曰此是师子一滴乳迸散六斛驴乳郑愚相公问不断烦恼而入涅槃时如何师竖起拂子公曰入之一字不要亦得师曰入之一字不为相公法灯别云相公不用烦恼师问僧什么处来曰幽州师曰我恰要个幽州信米作么价曰某甲来时无端从市中过踏折他桥樑师便休师见僧来竖起拂子其僧便喝师曰喝即不无且道老僧过在什么处僧曰和尚不合将境示人师乃打之师问香严师弟近日见处如何严曰某甲卒说不得乃有偈曰去年贫未是贫今年贫始是贫去年无卓锥之地今年锥也无师曰汝只得如来禅未得祖师禅玄觉云且道如来禅与祖师禅分不分长庆稜云一时坐却沩山封一面镜寄师师上堂提起云且道是沩山镜仰山镜有人道得即不扑破众无对师乃扑破师问双峰师弟近日见处如何对曰据某甲见处实无一法可当情师曰汝解犹在境双峰曰某甲只如此师兄如何师曰汝岂无能知无一法可当情者沩山闻云寂子一句疑杀天下人玄觉云金刚经道实无一法然灯佛与我受记他道实无一法可当情为什么道解犹在境且道利害在什么处僧问法身还解说法也无师曰我说不得别有一人说得曰说得底人在什么处师推出枕子沩山闻寂子用剑刃上事师闭目坐次有僧潜来身边立师开目于地上作一圆相相中书水字顾视其僧僧无语师携一杖子僧问什么处得师便拈向背后僧无语师问一僧汝会什么僧曰会合师提起拂子曰这个六十四卦中阿那卦收僧无对师自代云适来是雷天大壮如今变为地火明夷师问僧名什么曰灵通师曰便请入灯笼曰早个入了也法眼别云唤什么作灯笼僧问古人道见色便见心禅牀是色请和尚离色指学人心师云那个是禅牀指出来僧无语玄觉云忽然被伊却指禅牀作么生对伊好有僧云却请和尚道玄觉代拊掌三下僧问如何是毗卢师师乃叱之又问如何是和尚师师曰莫无礼师共一僧语傍有僧曰语底是文殊默底是维摩师曰不语不默底莫是汝否僧默之师曰何不现神通僧曰不辞现神通只恐和尚收入教师曰鉴汝来处未有教外底眼问天堂地狱相去几何师将拄杖画地一画师住观音时出榜云看经次不得问事后有僧来问讯见师看经傍立而待师卷却经问会么僧曰某甲不看经争得会师曰汝已后会去在其僧到岩头岩头问什么处来僧云江西观音来岩头云和尚有何言句其僧举前语岩头云这个老师我将谓被故纸埋却元来犹在僧问禅宗顿悟毕竟入门的意如何师曰此意极难若是祖宗门下上根上智一闻千悟得大总持此根人难得其有根微智劣所以古德道若不安禅静虑到这里总须茫然僧曰除此格外还别有方便令学人得入也无师曰别有别无令汝心不安汝是什么处人曰幽州人师曰汝还思彼处否曰常思师曰彼处楼台林苑人马骈阗汝返思底还有许多般也无僧曰某甲到这里一切不见有师曰汝解犹在境信位即是人位即不是据汝所解只得一玄得坐披衣向后自看其僧礼谢而去师始自仰山后迁观音接机利物为禅宗标准迁化前数年有偈曰年满七十七老去是今日任性自浮沈两手抱屈膝于韶州东平山示灭年七十七抱膝而逝敕谥智通大师妙光之塔后迁塔于仰山香严智闲邓州香严智闲禅师青州人也厌俗辞亲观方慕道依沩山禅会佑和尚知其法器欲激发智光一日谓之曰吾不问汝平生学解及经卷册子上记得者汝未出胞胎未辨东西时本分事试道一句来吾要记汝师懵然无对沈吟久之进数语陈其所解佑皆不许师曰却请和尚为说佑曰吾说得是吾之见解于汝眼目何有益乎师遂归堂遍检所集诸方语句无一言可将酬对乃自叹曰画饼不可充饥于是尽焚之曰此生不学佛法也且作个长行粥饭僧免役心神遂泣辞沩山而去抵南阳睹忠国师遗蹟遂憩止焉一日因山中芟除草木以瓦砾击竹作声俄失笑间廓然省悟遽归沐浴焚香遥礼沩山赞云和尚大悲恩逾父母当时若为我说却何有今日事也仍述一偈云一击忘所知更不假修治处处无踪迹声色外威仪诸方达道者咸言上上机师上堂云道由悟达不在言语况见密密堂堂曾无间隔不劳心意暂借回光日用全功迷徒自背问如何是香严境师曰华木不滋问如何是仙陀婆师敲禅牀曰过这里来问如何是见在学师以扇子旋转示曰见么僧无语问如何是正命食师以手撮而示之问如何是无表戒师曰待阇梨作俗即说问如何是声色外相见一句师曰如某甲未住香严时道在什么处僧曰恁么时亦不敢道有所在师曰如幻人心心所法僧问不慕诸圣不重己灵时如何师曰万机休罢千圣不携此时疏山在众作呕声曰是何言与师问阿谁众曰师叔师曰不诺老僧耶疏山出曰是师曰汝莫道得么曰道得师曰汝试道看曰若教某甲道须还师资礼始得师乃下座礼拜蹑前语问之疏山曰何不道肯重不得全师曰饶汝恁么也须三十年倒疴设住山无柴烧近水无水吃分明记取后住疏山果如师记至二十七年病癒自云香严师兄记我三十年倒疴今少三年在每至食毕以手抉而吐之以应前记疏山后问道宦长老肯重不得全汝作么生会宦云全归肯重疏山云不得全又作么生宦云个中无肯路疏山云始惬病僧意问如何是声前句师曰大德未问时即答僧曰即时如何师曰即时问也问如何是直截根源佛所印师抛下拄杖散手而去问如何是佛法大意师曰今年霜降早荞麦总不收问如何是西来意师以手入怀出拳展开与之僧乃跪膝以两手作受势师曰是什么僧无对问如何是道师曰枯木龙吟僧曰学人不会师曰髑髅里眼睛玄沙别云龙藏枯木问离四句绝百非请和尚道师曰猎师前不得说本师戒一日谓众曰如人在千尺悬崖口衔树枝脚无所踏手无所攀忽有人问如何是西来意若开口答即丧身失命若不答又违他所问当恁么时且作么生时有招上座出曰上树时即不问未上树时如何师笑而已师问僧什么处来僧曰沩山来师曰和尚近日有何言句僧曰人问如何是西来意和尚竖起拂子师闻举乃曰彼中兄弟作么会和尚意旨僧曰彼中商量道即色明心附物显理师曰会即便会不会着什么死急僧却问师意如何师还举拂子玄沙云只这香严脚跟犹未点地云居钖云什么是香严脚跟未点地处师凡示学徒语多简直有偈颂二百余篇随缘对机不拘声律诸方盛行后谥袭灯大师延庆法端襄州延庆山法端大师有人问蚯蚓斩为两段两头俱动佛性在阿那头师展两手洞山别云问底在阿那头师灭后敕谥绍真大师塔曰明金径山洪徕杭州径山洪徕禅师吴兴人也姓吴氏年十九礼开元寺无上大师落发无上大师嗣盐官后住径山为第二世也二十二往嵩岳受满足律仪归礼本师师问曰汝于时中将何报四恩耶徕不能对三日忘食乃辞行脚往谒云岩机缘未契后造沩山蒙滞顿除遭唐会昌沙汰众皆悲惋徕曰大丈夫钟此厄会岂非命也何乃效儿女子乎大中初复沙门相还故乡西峰院咸通六年上径山明年本师迁神众请继躅为径山第三世于法即沩山之嗣僧问掩息如灰时如何师曰犹是时人功干僧曰干后如何师曰耕人田不种僧曰毕竟如何师曰禾熟不临场僧问龙门不假风雷势便透得者如何师曰犹是一品二品僧曰此既是阶级向上事如何师曰吾不知有汝龙门僧问如霜如雪时如何师曰犹是污染曰不污染时如何师曰不同色许州全明上座先问石霜一毫穿众穴时如何石霜云直须万年后云万年后如何石霜云登科任汝登科拔萃任汝拔萃后问师云一毫穿众穴时如何师曰光靴任汝光靴结果任汝结果僧问如何是长师曰千圣不能量曰如何是短师曰桀螟眼里着不满其僧不肯便去举似石霜石霜云只为太近实头僧问如何是长石霜云不屈曲曰如何是短石霜云双陆盘中不喝采佛日长老访师师问曰伏承长老独化一方何以荐游峰顶佛日曰朗月当空挂冰霜不自寒师曰莫便是长老家风否佛日曰峭峙万重关于中含宝月师曰此犹是文言作么生是长老家风曰今日赖遇佛日佛日却问云隐密全真时人知有道不得大省无辜时人知有道得于此二途犹是时人升降处未审长老亲道自道如何道师曰我家道处无个道佛日曰如来路上无私曲便请玄音和一场师曰任汝二轮更互照碧潭云外不相关佛日曰为报白头无限众此回年少莫归乡师曰老少同轮无向背我家玄路勿参差佛日曰一言定天下四句为谁留师曰汝言有三四我道其中一也无师因有偈曰东西不相顾南北与谁留汝即言三四我即一也无光化四年九月二十八日白众而化灵云志勤福州灵云志勤禅师本州长溪人也初在沩山因桃华悟道有偈曰三十年来寻剑客几逢落叶几抽枝自从一见桃华后直至如今更不疑佑师览偈诘其所悟与之符契佑曰从缘悟达永无退失善自护持有僧举似玄沙玄沙云谛当甚谛当敢保老兄犹未彻众疑此语玄沙问地藏恁么道汝作么生会地藏云不是桂琛即走杀天下人乃返闽川玄徒臻集上堂谓众曰诸仁者所有长短尽至不常且观四时草木叶落花开何况尘劫来天人七趣地水火风成坏轮转因果将尽三恶道苦毛发不添减唯根带神识常存上根者遇善友申明当处解脱便是道场中下痴愚不能觉照沈迷三界流转生死释尊为伊天上人间设教证明显发智道汝等还会么时有僧问如何得出离生老病死师曰青山元不动浮云飞去来僧问君王出阵时如何师曰春明门外不问长安僧曰如何得觐天子师曰盲鹤下清池鱼从脚底过僧问如何是佛法大意师曰驴事未去马事到来僧曰未输玄旨再请垂示师曰彩气夜常动精灵日少逢雪峰有偈送双峰出岭末句云雷罢不停声师更之云雷震不闻声雪峰闻之乃曰灵云山头古月现雪峰问云古人道前三三后三三意旨如何师云水中鱼山上鸟峰云意旨作么生师云高可射兮深可钓问诸方悉皆杂食未审和尚如何师云独有闽中异雄雄镇海涯问久战沙场为什么功名不就师曰君王有道三边静何劳万里筑长城又云罢息干戈束手归朝时如何师云慈云普润无边剎枯树无华争奈何长生问混沌未分时含生何来师曰如露柱怀儿曰分后如何师曰如片云点太清曰未审太清还受点也无师曰恁么即含生不来也曰直得纯清绝点时如何师曰犹是真常流注曰如何是真常流注师曰如镜长明曰向上更有事否师曰有曰如何是向上事师曰打破镜来相见问如何是西来意师曰井底种林檎曰学人不会师曰今年桃李贵一颗直千金问摩尼珠不随众色未审作什么色师曰白色僧曰恁么即随众色也师曰赵璧本无瑕相如诳秦主问君王出阵时如何师曰吕才葬龙耳曰其事如何师曰坐见白衣天僧曰王今何在师曰莫触龙颜益州应天益州应天和尚僧问人人有佛性如何是和尚佛性师曰汝唤什么作佛性僧曰恁么即和尚无佛性也师乃叫快活快活九峰慈慧福州九峰慈慧禅师初在沩山遇佑禅师上堂云汝等诸人只得大体不得大用师抽身出去沩山召之师更不回顾沩山云此子堪为法器师一日辞沩山入岭云某甲辞违和尚千里之外不离左右沩山动容曰善为京兆米京兆米和尚亦谓米七师初参学归受业寺有老宿问月中断井索时人唤作蛇未审七师见佛唤作什么师曰若有佛见即同众生法眼别云此是什么时节问法灯别云唤底不是老宿曰千年桃核师令僧去问仰山云今时人还假悟也无仰山云悟即不无争奈落在第二头师深肯之又令僧去问洞山云那个究竟作么生洞山云却须问他始得师亦肯之僧问如何是纳衣下事师云丑陋任君嫌不挂云霞色晋州霍山晋州霍山和尚仰山一僧到自称集云峰下四藤条天下大禅佛参师乃唤维那打钟着大禅佛骤步而去师闻五台秘魔岩和尚凡有僧到礼拜以木叉叉着师一日遂便往访之才见不礼拜便入秘魔怀里秘魔拊师背三下师起拍手云师兄我一千里地赚我来便回王敬初襄州王敬初常侍视事次米和尚至王公乃举笔米曰还判得虚空否公掷笔入厅更不复出米致疑至明日凭鼓山供养主入探其意米亦随至潜在屏蔽间侦伺供养主才坐问云昨日米和尚有什么言句便不得见王公曰师子咬人韩卢遂块米师窃闻此语即省前谬遽出朗笑曰我会也我会也尝问一僧一切众生还有佛性也无僧云尽有公指壁画狗子云这个还有也无僧无对公自代云看咬着前福州长庆大安禅师亦称大沩和尚法嗣大随法真益州大随法真禅师僧问劫火洞然大千俱坏未审此个还坏也无师云坏僧云恁么即随他去也师云随他去也问如何是大人相师云肚上不帖榜师问僧什么处去僧云西山住庵去师云我向东山头唤汝汝便来得么僧云即不然师云汝住庵未得问生死到来时如何师云遇茶吃茶遇饭吃饭僧云谁受供养师云合取钵盂师庵侧有一龟僧问一切众生皮裹骨这个众生什么骨裹皮师拈鞋履覆龟背上着僧无语问如何是诸佛法要师举拂子云会么云不会师云麈尾拂子问如何是学人自己师云是我自己僧云为什么却是和尚自己师云是汝自己问如何是无缝塔师云高五尺僧云学人不会师云鹘仑砖问和尚百年后法付何人师云露柱火炉僧云还受也无师云火炉露柱有行者领众到师问参得底人唤东作什么对曰不可唤作东师咄曰臭驴汉不唤作东唤作什么行者无语众遂散问如何是和尚家风师云赤土画簸箕僧云如何是赤土画簸箕师云簸箕有唇米不跳出师问一僧讲什么教法僧云百法论师拈杖子云从何而起对云从缘而起师云苦哉苦哉师问僧什么处去云礼普贤去师举拂子云文殊普贤总在这里僧作圆相抛向背后乃展两手师云侍者取一帖茶与这僧一日众僧参次师口作患风势云还有人医得吾口么时众僧竞送药以至俗士闻之亦多送药师并不受七日后师自掴口令正乃云如许多时鼓这两片皮至今无人医得吾口蜀主钦尚遣使屡征师皆辞以老病署神照大师灵树如敏韶州灵树如敏禅师闽川人也广主刘氏奕世钦重署知圣大师有僧问佛法至理如何师展手而已问如何是和尚家风师云千年田八百主僧云如何是千年田八百主师云廊当屋舍勿人修问如何是西来意师云童子莫傜儿僧云乞师指示师云汝从虔州来问是什么得恁么难会师云火官头上风车子有尼送瓷钵与师师托起问云这个出在什么处尼云出在定州法灯别云不远此间师乃扑破尼无对保福代云欺敌者亡人问和尚年多少师云今日生来日死又问和尚生缘什么处师云日出东月落西师四十余年化被岭表颇有异迹广主将兴兵躬入院请师决藏否师已先知怡然坐化怒知事云和尚何时得疾对曰师不曾有疾适封一函子令俟主来呈之开函得一帖子书云人天眼目堂中上座悟师旨遂寝兵乃召第一座开堂说法即云门偃和尚法嗣雪峰是也师全身不散其葬具龛塔并广主具辨今号灵树禅师真身塔焉寿山师解福州寿山师解禅师行脚时造洞山法席洞山问云阇梨生缘何处师云和尚若实问某甲即是闽中人洞山云汝父名什么师云今日蒙和尚致此一问直得忘前失后师住寿山上堂云诸上座幸有真实言语相劝诸兄弟合各自体悉凡圣情尽体露真如但一时卸却从前虚妄攀缘尘垢心如虚空相似他时后日合识得些子好恶闽帅问曰寿山年多少师云与虚空齐年曰虚空年多少师云与寿山齐年山尧山和尚饶州峣山和尚有僧问如何是西来意师曰仲冬严寒问如何是和尚深深处师曰待汝舌头落地即向汝道问如何是丈六金身师曰判官断案相公参长庆问从上宗乘此间如何言论师曰有愿不负先圣长庆云不负先圣作么生师曰不露长庆云恁么即请师领话师曰什么处去来长庆云只守什么处去来崇福慧日泉州莆田县国欢崇福院慧日大师福州侯官县人也姓黄氏生而有异及长名文矩为县狱卒往往弃役往神光灵观和尚及西院大安禅师所吏不能禁后谒万岁塔谭空禅师落发不披袈裟不受具戒唯以杂彩为挂子复至观和尚所观曰我非汝师汝去礼西院去师携一小青竹杖入西院法堂安遥见而笑曰入涅槃堂去师应诺轮竹杖而入时有五百许僧染时疾师以杖次第点之各随点而起闽王礼重创国欢禅院以居之厥后颇多灵迹唐干宁中示灭台州浮江台州浮江和尚有时雪峰和尚领众到问云即今有二百人寄院过夏得也无师将拄杖画地一下云着不得即道雪峰无语潞州渌水潞州渌水和尚僧问如何是祖师西来意师云还见庭前华药栏么僧无语文殊圆明广州文殊院圆明禅师福州人姓陈氏本参大沩得旨后造雪峰请益法无异味又尝游五台山睹文殊化现乃随方建院以文殊为额开宝中前枢密使李崇矩巡护南方因入师院睹地藏菩萨像问僧曰地藏何以展手僧曰手中珠被贼偷却也李却问师既是地藏为什么遭贼师曰今日捉下也李乃谢之淳化元年示灭寿一百三十有六前赵州从谂禅师法嗣斋严阳尊者洪州武宁县新兴严阳尊者僧问如何是佛师曰土块曰如何是法师曰地动也曰如何是僧师曰吃粥吃饭僧问如何是新兴水师曰前面江里僧问如何是应物现形师曰与我拈牀子过来师常有一蛇一虎随从左右手中与食光孝慧觉杨州城东光孝院慧觉禅师僧问觉华才绽遍满娑婆祖印西来合谈何事师曰情生智隔曰此是教意师曰汝披什么衣服问一棒打破虚空时如何师曰困即歇去师问宋齐丘还会道么宋曰道也着不得师曰有着不得无着不得宋曰总不恁么师曰着不得底宋无对师领众出见露柱师合掌曰不审世尊一僧曰和尚是露柱师曰啼得血流无用处不如缄口过残春僧问远远投师师意如何曰官家严切不许安排曰师岂无方便师曰且向火仓里一宿张居士问争奈老何师曰年多少张曰八十也师曰可谓老也曰究竟如何师曰直至千岁也未住有人问某甲平生爱杀牛还有罪否师曰无罪曰为什么无罪师曰杀一个还一个国清奉陇州国清院奉禅师问祖意与教意同别师曰雨滋三草秀春风不裹头僧曰毕竟是一是二师曰祥云竞起巖洞不亏问如何是和尚家风师曰台盘椅子火炉窗牖问如何是出家人曰铜头铁额鸟觜鹿身僧曰如何是出家人本分事师曰早起不审夜间珍重僧问牛头未见四祖时为什么鸟兽衔花师曰如陕府人送钱财与铁牛曰见后什么不衔花师曰木马投明行八百问十二时中如何降伏其心师曰敲冰求火论劫不逢问十二分教是止啼之义离却止啼请师一句师曰孤峰顶上双角女问如何是佛法大意师曰释迦是牛头狱卒祖师是马面阿傍问如何是西来意师曰东壁打西壁问如何是扑不破底句师曰不隔毫釐时人远向木陈从朗婺州木陈从朗禅师僧问放鹤出笼和雪去时如何师曰我道不一色因金刚倒僧问既是金刚不坏身为什么却倒地师敲禅牀曰行住坐卧师将归寂有颂曰三十年来住木陈时中无一假功成有人问我西来意展似眉毛作么生婺州新建婺州新建禅师不度小师有僧问和尚年老何不畜一童子侍奉师曰有瞽聩者为吾讨来僧辞师问什么处去僧曰府下开元寺去师曰我有一信附与了寺主汝将得去否僧曰便请师曰想汝也不奈何杭州多福杭州多福和尚僧问如何是多福一丛竹师曰一茎两茎斜曰学人不会师曰三茎四茎曲僧问如何是衲衣下事师曰大有人疑在曰为什么如是师曰月里藏头益州西睦益州西睦和尚上堂有一俗士举手云和尚便是一头驴师曰老僧被汝骑彼无语去后三日再来自言某甲三日前着贼师拈拄杖趁出师有时蓦唤侍者侍者应诺师曰更深夜静共伊商量前衢州子湖岩利踪禅师法嗣斋台州胜光台州胜光和尚问如何是和尚家风师曰福州荔枝泉州刺桐问如何是佛法两字师曰即便道僧曰请师道师曰穿耳胡僧笑点头龙华照和尚来师把住云作么生照云莫错师乃放手照云久向胜光师默然照乃辞师门送云自此一别什么处相见照呵呵而去漳州浮石漳州浮石和尚上堂云山僧开合铺能断人贫富定人生死时有僧出云离却生死贫富不落五行请师直道师云金木水火土紫桐和尚紫桐和尚僧问如何是紫桐境师曰阿你眼里着沙得么曰大好紫桐境也不识师曰老僧不讳此事其僧出去师下禅牀擒住曰今日好个公案老僧未得分文入手曰赖遇某甲是僧师曰祸不单行日容和尚日容和尚奯上座参师拊掌三下云勐虎当轩谁是敌者奯曰俊鹞沖天阿谁捉得师曰彼此难当曰且休未断这公案师将拄杖舞归方丈奯无语师曰死却这汉也云山云奯不别前语前鄂州茱萸和尚法嗣主石梯和尚石梯和尚僧新到于师前立少顷便出师曰有什么辨白处僧再立良久师曰辨得也辨得也僧曰辨后作么生师曰埋却得也僧曰苍天苍天师曰适来却恁么如今还不当僧乃出去天龙和尚法嗣知金华俱胝金华山俱胝和尚初住庵有尼名实际到庵戴笠子执钖绕师三匝云道得即拈下笠子三问师皆无对尼便去师曰日势稍晚且留一宿尼曰道得即宿师又无对尼去后叹曰我虽处丈夫之形而无丈夫之气拟弃庵往诸方参寻其夜山神告曰不须离此山将有大菩萨来为和尚说法也果旬日天龙和尚到庵师乃迎礼具陈前事天龙竖一指而示之师当下大悟自此凡有参学僧到师唯举一指无别提唱有一童子庵外被人诘曰和尚说何法要童子竖起指头归而举似师师以刀断其指头童子叫唤走出师召一声童子回首师却竖起指头童子豁然领解师将顺世谓众曰吾得天龙一指头禅一生用不尽言讫示灭长庆代众云美食不中饱人吃玄沙云我当时若见拗折指头玄觉云且道玄沙恁么道意作么生云居钖云只如玄沙恁么道肯伊不肯伊若肯何言拗折指头若不肯俱胝过在什么处先曹山云俱胝承当处卤莽只认得一机一境一种是拍手拊掌是他西园奇怪玄觉又云且道俱胝还悟也未若悟为什么道承当处卤莽若不悟又道用一指头禅不尽且道曹山意旨在什么处前长沙景岑禅师法嗣斋雪窦常通明州雪窦山常通禅师邢州人也姓李氏入鹊山出家年二十本州开元寺受戒习经律凡七载乃曰摩腾入汉译着斯文达磨来梁复明何事遂远参长沙岑和尚岑问曰何处人师曰邢州人岑曰我道不从彼来曰和尚还曾住此无岑然之乃容入室后往洞山石霜而法无异味唐咸通末游宣城郡守于谢仙山奏置禅苑号瑞圣院请师居焉僧问如何是密室师曰不通风信曰如何是密室中人师曰诸圣求睹不见又曰千佛不能思万圣不能议干坤坏不坏虚空包不包一切比无伦三世唱不起问如何是三世诸佛出身处师曰伊不肯知有汝三世良久又曰荐否不然者且向着佛不得处体取时中常在识尽功成瞥然而起即是伤他而况言句乎光启中群寇起师领徒至四明大顺二年郡守请居雪窦郁然盛化天佑二年乙丑七月示疾集众焚香付嘱讫合掌而逝寿七十二其年八月七日建石塔于院西南隅前关南道常禅师法嗣斋关南道吾襄州关南道吾和尚始经村墅闻巫者乐神云识神无师忽然省悟后参常禅师印其所解复游德山门下法味弥着凡上堂示徒戴莲华笠披蝠执简击鼓吹笛口称鲁三郎有时云打动关南鼓唱起德山歌僧问如何是祖师西来意师以简揖云诺师有时执木剑横在肩上作舞僧问手中剑什么处得来师掷于地僧却置师手中师曰什么处得来僧无对师曰容汝三日内下取一语其僧亦无对师自代拈剑肩上作舞云恁么始得问如何是和尚家风师下禅牀作女人拜云谢子远来都无祗待师问灌溪作么生灌溪云无位师云莫同虚空么云这屠儿师云有生可杀即不倦罗汉和尚漳州罗汉和尚始于关南常禅师拳下悟旨语见师章乃为歌曰咸通七载初参道到处逢言不识言心里疑团若栲栳三春不乐止林泉忽遇法王毡上坐便陈疑恳向师前师从毡上那伽起袒膊当胸打一拳骇散痴团獦犭旦落举头看见日初圆从兹蹬蹬以碣碣直至如今常快活只闻肚里饱膨脝更不东西去持钵又述偈曰宇内为闲客人中作野僧任从他笑我随处自腾腾前高安大愚禅师法嗣古末山了然筠州末山尼了然灌溪闲和尚游方时到山先云若相当即住不然则推倒禅牀乃入堂内然遣侍者问上座游山来为佛法来闲云为佛法来然乃升座闲上参然问上座今日离何处闲云离路口然云何不盖却闲无对禾山代云争得到这里始礼拜问如何是末山然云不露顶闲云如何是末山主然云非男女相闲乃喝云何不变去然云不是神不是鬼变个什么闲于是伏膺作园头三载僧到参然云太褴缕生僧云虽然如此且是狮子儿然云既是狮子儿为什么被文殊骑僧无对僧问如何是古佛心然云世界倾坏僧云世界为什么倾坏然云宁无我身第十二卷怀让禅师法嗣第四世一十三人洪州黄檗山希运禅师法嗣一十三人七人见录镇州临济义玄禅师睦州龙兴寺陈尊宿杭州千顷山楚南禅师福州乌石山灵观禅师杭州罗汉宗彻禅师魏府大觉禅师相国裴休杨州六合德元禅师士门赞禅师襄州政禅师吴门山知弘宣禅师幽州超禅师苏州宪禅师已上六人无机绿语句不录第五世五十一人袁州仰山慧寂禅师法嗣一十人六人见录袁州仰山西塔光穆禅师晋州霍山景通禅师杭州龙泉文喜禅师新罗国顺支禅师袁州仰山南塔光涌禅师袁州仰山东塔和尚洪州观音常蠲大师福州东禅慧茂大师福州明月山道崇大师处州遂昌禅师已上四人无机缘语句不录镇州临济义玄禅师法嗣二十一人一十五人见录鄂州灌溪志闲禅师幽州谭空和尚镇州宝寿沼和尚镇州三圣慧然禅师魏府兴化存奖禅师定州善崔禅师镇州万岁和尚云山和尚桐峰庵主杉洋庵主涿州纸衣和尚虎溪庵主覆盆庵主襄州历村和尚沧州米仓和尚齐耸大师涿州秀禅师浙西善权彻禅师金沙禅师允诚禅师新罗国智异山和尚已上六人无机缘语句不录睦州陈尊宿法嗣二人一人见录古睦州刺史陈操睦州严陵钓台和尚一人无机缘语句不录邓州香严智闲禅师法嗣一十二人一十人见录吉州止观和尚寿州绍宗禅师襄州延庆法端禅师益州南禅无染禅师益州长平山和尚益州崇福演教大师安州大安山清傒禅师终南山丰德寺和尚均州武当山佛岩晖禅师江州双溪田道者益州照觉寺和尚睦州东禅和尚已上二人无机缘语句不录福州双峰和尚法嗣一人见录双峰古禅师杭州径山洪徕禅师法嗣四人一人见录洪州米岭和尚庐州栖贤寺寂禅师临川义直禅师杭州功臣院令道禅师已上三人无机缘语句不录杨州光孝院慧觉禅师法嗣一人见录升州长庆道蜓禅师一人第六世一十九人袁州仰山南塔光涌禅师法嗣五人四人见录越州清化全付禅师郢州芭蕉山慧清禅师韶州黄连山义初禅师韶州慧林鸿究禅师洪州黄龙山忠和尚一人无机缘语句不录袁州仰山西塔光穆禅师法嗣一人见录吉州资福如宝禅师灌溪志闲禅师法嗣一人见录池州鲁祖山教和尚魏府兴教存奖禅师法嗣二人一人见录汝州宝应和尚魏府天钵和尚一人无机缘语句不录镇州宝寿沼禅师法嗣二人见录汝州西院思明禅师第二世宝寿和尚涿州纸衣和尚法嗣镇州谭空和尚一人无机缘语句不录镇州三圣慧然禅师法嗣二人见录镇州大悲和尚淄州水陆和尚魏府大觉和尚法嗣四人三人见录庐州大觉和尚庐州澄心缸德禅师汝州南院和尚宋州法华和尚一人无机缘语句不录金陵道蜓禅师法嗣金陵广孝院处微禅师一人无机缘语句不录怀让禅师第四世前洪州黄檗山希运禅师法嗣临济义玄镇州临济义玄禅师曹州南华人也姓邢氏幼负出尘之志及落发进具便慕禅宗初在黄檗随众参侍时堂中第一坐勉令问话师乃问如何是祖师西来的意黄檗便打如是三问三遭打遂告辞第一坐云早承激劝问话唯蒙和尚赐棒所恨愚鲁且往诸方行脚去上坐遂告黄檗云义玄虽是后生却甚奇特来辞时愿和尚更垂提诱来日师辞黄檗黄檗指往大愚师遂参大愚愚问曰什么处来曰黄檗来愚曰黄檗有何言教曰义玄亲问佛法的的意蒙和尚便打如是三问三转被打不知过在什么处愚曰黄檗恁么老婆为汝得彻困犹觅过在师于言下大悟云元来黄檗佛法无多子大愚搊住云者尿牀鬼子适来又道不会如今却道黄檗佛法无多子你见个什么道理速道速道师于大愚肋下筑三拳大愚托开云汝师黄檗非干我事师辞大愚却回黄檗黄檗云汝回太速生师云祗为老婆心切便人事了侍立次黄檗云大愚有何言句师遂举前话黄檗云这大愚老汉待见痛与一顿师云说什么待见即今便与随后便打黄檗一掌黄檗云这风颠汉却来这里捋虎须师便喝黄檗云侍者引这风颠汉参堂去后沩山举此话问仰山云临济当时得大愚力得黄檗力仰山云非但骑虎头亦解把虎尾师一日与黄檗赴普请师在后行黄檗回头见师空手乃问镬头在什么处师云有人将去了也黄檗云近前来共汝商量个事师便近前黄檗将镬镬地云我这个天下人拈掇不起师就手掣得竖起云为什么却在某甲手里黄檗云今日自有人普请我更不着去也便归院后沩山举问仰山云镬头在黄檗手里为甚却被临济夺却仰山云贼是小人智过君子黄檗一日普请锄茶园黄檗后至师问讯按镬而立黄檗曰莫是困耶曰才镬地何言困黄檗举拄杖便打师接杖推倒和尚黄檗唿维那维那拽起我来维那扶起曰和尚争容得这风颠汉无礼黄檗却打维那师自镬地云诸方即火葬我这里活埋沩山问仰山只如黄檗与临济此时意作么生仰山云正贼走却罗赃人吃棒师一日在黄檗僧堂里睡黄檗入来以拄杖于牀边敲三下师举首见是和尚却睡黄檗打席三下去却往上间见首座坐禅乃云下间后生却坐禅汝这里妄想作什么首座云这老汉患风邪黄檗打板头一下便出去沩山举问仰山只如黄檗意作么生仰山云两彩一赛师与黄檗栽杉黄檗曰深山里栽许多树作么师曰一与后人作古记二与山门作标榜道了以镬头打地三下黄檗云虽然如是子已吃我棒了也师又以镬头打地三下作嘘嘘声黄檗云吾宗到汝大兴于世沩山举问仰山且道黄檗后语但嘱临济为复别有意旨仰山云亦嘱临济亦记向后沩山云向后作么生仰山云一人指南吴越令行南塔和尚注云独坐震威此记方出又云若遇大风此记亦出沩山云如是如是师因半夏上黄檗山见和尚看经师曰我将谓是个人元来是络黑豆老和尚住数日乃辞去黄檗曰汝破夏来不终夏去曰某甲暂来礼拜和尚黄檗遂打趁令去师行数里疑此事却回终夏师一日辞黄檗黄檗曰什么处去曰不是河南即河北去黄檗拈起拄杖便打师捉住拄杖曰这老汉莫盲枷瞎棒已后错打人在黄檗遂唤侍者把将几案禅板来师曰侍者把将火来黄檗曰不然子但将去已后坐断天下人舌头在师即便发去师到熊耳塔头塔主问先礼佛先礼祖师曰祖佛俱不礼塔主曰祖佛与长老有什么冤家俱不礼师便拂袖而出又别举云师问塔主先礼佛先礼祖塔主曰祖佛是什么人弟子师拂袖便去师后还乡党俯徇赵人之请住子城南临济禅苑学侣奔凑一日上堂曰汝等诸人赤肉团上有一无位真人常向汝诸人面门出入未证据者看看时有僧问如何是无位真人师下禅牀把住云道道僧拟议师托开云无位真人是什么干屎橛便归方丈师问乐普云从上来一人行棒一人行喝阿那个亲对曰总不亲师曰亲处作么生普便喝师乃打师问木口和尚如何是露地白牛木口曰吽师曰哑木口曰老兄作么生师曰这畜生大觉到参师举拂子大觉敷坐具师掷下拂子大觉收坐具入僧堂众僧曰这僧莫是和尚亲故不礼拜又不吃棒师闻令唤新到僧大觉遂出师曰大众道汝未参长老大觉云不审便自归众麻谷第二世到参敷坐具问十二面观音阿那面正师下绳牀一手收坐具一手搊麻谷云十二面观音向什么处去也麻谷转身拟坐绳牀师拈拄杖打麻谷接却相捉入方丈师上堂云大众夫为法者不避丧身失命我于黄檗先师处三度问佛法的的大意三度蒙他赐棒如蒿枝拂着相似如今更思一顿谁为我行得时有僧出云某甲行得师拈棒与他其僧拟接师便打后雪峰拈云临济大似白拈贼僧问如何是第一句师曰三要印开朱点窄未容拟议主宾分曰如何是第二句师曰妙解岂容无着问沤和争负截流机曰如何是第三句师曰看取栅头弄傀儡抽牵全借里边人师又曰夫一句语须具三玄门一玄门须具三要有权有用汝等诸人作么生会师唐咸通七年丙戌四月十日师将示寂上堂云吾灭后不得灭却吾正法眼藏三圣出云争敢灭却和尚正法眼藏师云已后有人问你向他道什么三圣便喝师云谁知吾正法眼藏向这里瞎驴边灭却乃有颂曰沿流不止问如何真照无边说似他离相离名人不禀吹毛用了急还磨颂毕坐逝敕谥慧照大师塔曰澄灵陈尊宿陈尊宿初居睦州龙兴寺晦迹藏用常制草屦密置于道上岁久人知乃有陈蒲鞋之号焉时有学人叩激随问遽答词语峻险既非循辙故浅机之流往往嗤之唯玄学性敏者钦伏由是诸方归慕谓之陈尊宿师因晚参谓众曰汝等诸人未得个入头须得个入头若得个入头已后不得辜负老僧时有僧出礼拜曰某甲终不敢辜负和尚师曰早是辜负我了也师又曰老僧在此住持不曾见个无事人到来汝等何不近前时有一僧方近前师云维那不在汝自领去三门外与二十棒僧云某甲过在什么处师云枷上更着杻师寻常或见衲僧来即闭门或见讲僧乃召云座主其僧应诺师云担板汉或云这里有桶与我取水师一日在廊阶上立有僧来问云陈尊宿房在何处师脱草屦蓦头打僧便走师召云大德僧回首师指云却从那边去有僧扣门师云阿谁僧云某甲师云秦时铎落钻一日有天使问三门俱开从那门而入师唤尚书天使应诺师云从信门入天使又见壁画问云二尊者对谭何事师掴露柱云三身中那个不说法师问座主汝莫是讲唯识否对曰是师云五戒不持师问一长老云了即毛端滴巨海始知大地一微尘长老作么生对云问阿谁师云问长老长老云何不领话师云汝不领话我不领话师见僧来云见成公案放汝三十棒僧云某甲如是师云三门金刚为什么举拳僧云金刚尚乃如是师便打问如何是向上一路师云要道有什么难僧云请师道师云初三十一中九下七问以一重去一重即不问不以一重不去一重时如何师云昨朝栽茄子今日种冬瓜问如何是曹溪的的意师云老僧爱嗔不爱喜僧云为什么如是师云路逢剑客须呈剑不是诗人莫说诗僧到参师问什么处来僧云浏阳师云彼中老宿只对佛法大意道什么云遍地行无路师云老宿实有此语否云实有师拈拄杖打云这念言语汉师问一长老若有兄弟来将什么只对长老云待他来师云何不道长老云和尚欠少什么师云请不烦葛藤有僧参师云汝岂不是行脚僧云是师云礼佛也未云礼那土堆作么师云自领出去僧问某甲讲兼行脚不会教意时如何师云实语当忏悔僧云乞师指示师云汝若不会老僧即缄口无言僧云便请道师云心不负人面无惭色问一句道尽时如何师云义堕也僧云什么处是学人义堕处师云三十棒教谁吃问教意祖意是同是别师云青山自青山白云自白云僧云如何是青山师云还我一滴雨来僧云道不得请师道师云法华峰前阵涅槃句后收师问僧今夏在什么处云待和尚有住处即说似和尚师云孤非师子类灯非日月明师问新到僧什么处来僧瞪目视之师云驴前马后汉僧云请师鉴师云驴前马后汉道将一句来僧无对师看经次陈操尚书问和尚看什么经师云金刚经尚书云六朝翻译此当第几译师举起经云一切有为法如梦幻泡影师又因看涅槃经僧问和尚看什么经师拈起经云这个是茶毗品最末后师问新到僧今夏在什么处僧云径山师云多少人云四百人师云这吃夜饭汉僧云尊宿丛林何言吃夜饭师乃棒趁出师闻一老宿难亲近躬往相访老宿见师才入方丈便喝师侧掌云两重公案老宿云过在什么处师云这野狐精便退师问僧近离什么处僧云江西师云踏破多少草蛙僧无对师与讲僧吃茶师云我救汝不得也僧云某甲不晓乞师垂示师拈油饼示之云这个是什么僧云色法师云这入镬汤汉有一紫衣大德到礼拜师拈帽子带示之云这个唤作什么大德云朝天帽师云恁么即老僧不卸也师复问所习何业云唯识师云作么生说云三界唯心万法唯识师指门扇云这个是什么云是色法师云帘前赐紫对御谈经何得不持五戒僧无对僧问某甲乍入丛林乞师指示师云你不解问云和尚作么生师云放汝三十棒自领出去问教意请师提纲师云但问将来与你道僧云请和尚道师云佛殿里烧香三门外合掌问如何是展演之言师云量才补职僧云如何得不落展演师云伏惟尚飨师唤焦山近前来又唿童子取斧来童子取斧至云未有绳墨且斲粗师喝之又唤童子云作么生是你斧头童子遂作斲势师云斲你老爷头不得问如何是放一线道师云量才补职又问如何是不放一线道师云伏惟尚飨新到僧参师云汝是新到否云是师云且放下葛藤会么云不会师云担枷陈状自领出去僧便出师云来来我实问汝什么处来云江西师云泐潭和尚在你背后怕你乱道见么僧无对问寺门前金刚托即干坤大地不托即丝发不逢时如何师云吽▉我不曾见此问先跳三千倒退八百你合作么生僧云诺师云先责一纸罪状好便打其僧拟出师云来我共你葛藤托即干坤大地你且道洞庭湖里水深多少僧云不曾量度师云洞庭湖又作么生僧云只为今时师云只这葛藤尚不会乃打之问如何是触途无滞底句师云我不恁么道云师作么生道师云箭过西天十万里却向大唐国里等候有僧扣门师云作什么云己事未明乞师指示师云这里只有棒方开门其僧拟问师便掴其僧口问以字不成八字不是是何章句师弹指一下云会么云不会师云上来表赞无限胜因虾蟆跳上梵天蚯蚓走过东海西峰长老来参师致茶果命之令坐问云长老今夏在什么处安居云兰溪师云有多少徒众云七十来人师云时中将何示徒长老拈起柑子呈云已了师云着什么死急有僧新到参方礼拜师叱云阇梨因何偷常住果子吃僧云学人才到和尚为什么道偷果子师云赃物见在师问僧近离什么处曰仰山师曰五戒也不持曰某甲什么处是妄语师云这里不着沙弥千顷楚南杭州千顷山楚南禅师闽中人也姓张氏自髫龀投开元寺昙蔼禅师出家迨乎冠岁落发诣五台具戒就赵郡学相部律往上都听净名经既精研法义而未了玄机遂谒芙蓉芙蓉见曰吾非汝师汝师江外黄檗是也师礼辞而参黄檗黄檗垂问曰子未现三界影像时如何师曰即今岂是有耶檗曰有无且置即今如何师曰非今古曰吾之法眼已在汝躬师乃入室执巾侍盥晨哺请益寻值唐武宗废教师遂深窜林谷暨大中初相国裴公休出抚宛陵请黄檗和尚出山师随出由兹抵姑苏报恩寺精修禅定仅二十余载足不逾阈俄为郡守请住宝林院未几复请居支硎山又住千顷慈云院振黄檗玄风一日师上堂曰诸子设使解得三世佛教如瓶注水及得百千三昧不如一念修无漏道免被人天因果系绊时有僧问无漏道如何修师曰未有阇梨时体取曰未有某甲时谁人体师曰体者亦无问如何是易师曰着衣吃饭不用读经看教不用行道礼拜烧身炼顶岂不易耶曰此既是易如何是难师曰微有念生便具五阴三界轮回生死皆从汝一念生所以佛教诸菩萨云佛所护念师虽应机无倦而常俨然处定或逾月或浃旬光启三年钱王请下山供养昭宗闻其道化就赐紫衣文德六年五月辞众奄然而化寿七十六腊五十六迁塔于院西隅大顺二年壬子二月宣州孙儒寇钱塘兵士发塔睹全身不散爪发俱长谢罪忏悔而去师平昔着般若经品颂偈一卷破邪论一卷见行于世乌石灵观福州乌石山灵观禅师住本山薛老峰亦云丁墓山时称老观和尚寻常扃户人罕见之唯一信士每至食时送供方开一日雪峰伺便扣门师出开门雪峰蓦胸搊住云是凡是圣师唾云这野狐精便推出闭却门雪峰云也只要识老兄师因铲草次问僧汝何处去云西院礼拜安和尚去时竹上有一青蛇子师指蛇云欲识西院老野狐精只这便是师一日问西院安和尚此一片地堪着什么物安云好着个无相佛师云好片地被兄放不净师一日引水次有僧来参师以引水横抽示之其僧便去师至暮问小师适来僧在何处小师云发去也师云只得一橛玄觉云什么处是少一橛问如何是佛师出舌示其僧礼谢师云住住你见什么便礼拜僧云谢和尚慈悲出舌相示师云老汉近日舌上生疮有僧到敲门行者开门后便出去其僧入礼拜问如何是西来意师云适来出去者是什么人僧拟近前师便托出闭却门曹山行脚时问如何是毗卢师法身主师云我若向你道即别有也曹山举似洞山洞山云好个话头只欠进语何不更去问为什么不道曹山乃却来进前语师云若言我不道即哑却我口若言我道即謇却我舌曹山归举似洞山洞山深肯之罗汉宗彻杭州罗汉院宗彻禅师湖州吴兴县人也姓吴氏幼岁出家依年受具巡方参礼依黄檗希运禅师法席黄檗一见便深器之入室领旨后至杭州州牧刘彦慕其道立精舍于府西号罗汉院化徒三百师有时上堂僧问如何是西来意师曰骨悍也师对机多用此语故时人因号骨悍和尚问如何是南宗北宗师曰心为宗僧曰还看教也无师曰教是心问性地多昏如何了悟师曰烦云风卷太虚廓清曰如何得明去师曰一轮皎洁万里腾光师后示疾迁化门人塔于院之北隅梁贞明五年钱王广其院为安国罗汉寺移师塔于大慈山坞今寺与塔并存魏府大觉魏府大觉禅师兴化存奖禅师为院宰时师一日问曰我常闻汝道向南行一回拄杖头未曾拨着个会佛法底人汝凭什么道理有此语兴化乃喝师打之兴化又喝师又打来日兴化从法堂过师召曰院主我直下疑汝昨日行底喝与我说来兴化曰存奖平生于三圣处学得底尽被和尚折倒了也愿与存奖个安乐法门师曰这瞎驴卸却衲帔待痛决一顿兴化即于语下领旨虽同嗣临济而常以师为助发之友师临终时谓众曰我有一只箭要付与人时有一僧出云请和尚箭师云汝唤什么作箭僧喝师打数下自归方丈却唤其僧入来问云汝适来会么僧云不会师又打数下掷却拄杖云已后遇明眼人分明举似便乃告寂裴休裴休字公美河东闻喜人也守新安日属运禅师初于黄檗山舍众入大安精舍混迹劳侣扫洒殿堂公入寺烧香主事祗接因观壁画乃问是何图相事对曰高僧真仪公曰真仪可观高僧何在僧皆无对公曰此间有禅人否曰近有一僧投寺执役颇似禅者公曰可请来询问得否于是遽寻运师公睹之欣然曰休适有一问诸德吝辞今请上人代酬一语师曰请相公垂问公即举前问师朗声曰裴休公应诺师曰在什么处公当下知旨如获髻珠曰吾师真善知识也示人克的若是何汨没于此乎寺众愕然自此延入府署留之供养执弟子之礼屡辞不已复坚请住黄檗山荐兴祖教有暇即躬入山顶谒或渴闻玄论即请师入州公既通彻祖心复博综教相诸方禅学咸谓裴相不浪出黄檗之门也至迁镇宣城还思瞻礼亦创精蓝迎请居之虽圭峰该通禅讲为裴之所重未若归心于黄檗而倾竭服膺者也又撰圭峰碑云休与师于法为昆仲于义为交友于恩为善知识于教为内外护斯可见矣仍集黄檗语要亲书序引冠于编首留镇山门又亲书大藏经五百函号迄今宝之又圭峰禅师着禅源诸诠原人论及圆觉经疏注法界观公皆为之序公父肃字中明任越州观察使应三百年谶记重建龙兴寺大佛殿自撰碑铭先是越州沙门昙彦身长五尺眉垂数寸与檀越许询字玄度同造砖木大塔二所彦有神异天降相轮能驻日倍工复从地引其膊至塔顶塔未就询亡彦师寿长可百二十余岁犹待得询后身为岳阳王来抚越州盖愿力也彦预告门人曰许玄度来也弟子咸谓师老耄言无准的许玄度死已三十余载何云更来也时岳阳王早承志公密示才到州便入寺寻访彦师出门伫望遥见乃召曰许玄度来何暮昔日浮图今如故王曰弟子姓萧名詧师何以许玄度唿之彦曰未达宿命焉得知之遂握手命入室席地彦以三昧力加被王忽悟前身造塔之事宛若今日由是二塔益资壮丽时龙兴寺大殿堕坏众请彦师重修彦曰非贫道缘力也却后三百年有绯衣功德主来兴此殿大作佛事寺众刻石记之及期裴太守赴任兴隆三宝倾施俸钱修成大殿方晓彦师悬记无忒公遂笃志内典深入法会有发愿文传于世怀让禅师第五世前袁州仰山慧寂禅师法嗣主西塔光穆仰山西塔光穆禅师第二世住僧问如何是正闻师曰不从耳入曰作么生师曰还闻么问祖意与教意同别师曰同别且置汝道瓶觜里什么物出来入去问如何是西来意师曰汝无佛性问如何是顿师作圆相示之曰如何是渐师以手空中拨三下霍山景通晋州霍山景通禅师初参仰山仰山闭目坐师曰如是如是西天二十八祖亦如是中华六祖亦如是和尚亦如是景通亦如是语讫向右边翘一足而立仰山起来打四藤杖师因此自称集云峰下四藤条天下大禅佛归宗下亦有大禅佛名智通终于五台后住霍山有行者问如何是佛法大意师乃礼拜行者曰和尚为什么礼俗人师曰汝不见道尊重弟子师问僧什么处来僧提起坐具师云龙头蛇尾僧问如何是佛师打之僧亦打师师曰汝打我有道理我打汝无道理僧无对师乃打趁师化缘将毕先备薪于郊野遍辞檀信食讫行至薪所谓弟子曰日午当来报至日午师自执烛登积薪上以笠置顶后作圆光相手执拄杖作降魔杵势立终于红燄中杭州文喜杭州文喜禅师嘉禾蓹儿人也姓朱氏七岁出家唐开成二年赵郡具戒初习四分律属会昌废教返服韬晦大中初例重忏度于盐官齐峰寺后谒大慈山性空禅师性空曰子何不遍参乎咸通三年至洪州观音院见仰山言下顿了心契仰山令典常住一日有异僧就求斋食师灭己分馈之仰山预知问曰适来果位人汝给食否答曰辍己回施仰山曰汝大利益七年旋浙右止千顷山筑室而居会巢寇之乱避地湖州住仁王院光启三年钱王请住龙泉廨署今慈光院僧问如何是涅槃相师曰香烟尽处验问如何是佛法大意师曰唤院主来这师僧患颠问如何是自己师默然僧罔措再问师曰青天蒙昧不向月边飞大顺元年钱王表荐赐紫衣干宁四年又奏师号曰无着光化三年示疾十月二十七日夜子时告众曰三界心尽即是涅槃言讫跏趺而终寿八十腊六十终时方丈发白光竹树同色十一月二十二日迁塔灵隐山西坞天佑二年宣城帅田忄应杭将许思叛换纵兵大掠发师塔睹肉身不坏发爪俱长武肃王奇之遣裨将邵志重封瘗焉新罗顺支新罗五观山顺支本国号了悟大师僧问如何是西来意师竖拂子僧曰莫这个便是师放下拂子问以字不成八字不是是什么字师作圆相示之有僧于师前作五花圆相师画破别作一圆相南塔光涌仰山南塔光涌禅师僧问文殊是七佛师文殊有师否师曰遇缘即有曰如何是文殊师师竖拂子示之僧曰莫这个是么师放下拂子叉手问如何是妙用一句师曰水到渠成问真佛住在何处师曰言下无相也不在别处东塔和尚仰山东塔和尚僧问如何是君王剑师曰落缆不彩功僧曰用者如何师曰不落时人手问法王与君王相见时如何师曰两掌无私曰见后如何师曰中间绝像前临济义玄禅师法嗣古灌溪志闲灌溪志闲禅师魏府馆陶人也姓史氏幼从柏岩禅师披剃二十受具后见临济和尚和尚搊住良久放之师曰领矣住后谓众曰我见临济无言语直至如今饱不饥问请师不借师曰我满口道不借师又曰大庾岭头佛不会黄梅路上没众生师会下一僧去参石霜石霜问什么处来云灌溪来石霜云我北山住不如他南山住僧无对师问云但道修涅槃堂了也僧问久响灌溪到来只见沤麻池师曰汝只见沤麻池不见灌溪僧曰如何是灌溪师曰噼箭急后人举似玄沙玄沙云更学三十年未会禅问如何是古人骨师曰安置不得曰为什么安置不得师曰金乌那教下碧天问金锁断后如何师曰正是法汝处问如何是细师曰回换不回换曰末后事如何师曰忌丈六口头问如何是一色师曰不随曰一色后如何师曰有阇梨承当分也无问今日一会抵敌何人师曰不为凡圣问一句如何师曰不落千圣机问如何是洞中水师曰不洗人师唐干宁二年乙卯五月二十九日问侍者曰坐死者谁曰僧伽曰立死者谁曰僧会乃行六七步垂手而逝幽州谭空幽州谭空和尚有尼欲开堂说法师曰尼女家不用开堂尼曰龙女八岁成佛又作么生师曰龙女有十八变汝与老僧试一变看尼曰变得也是野狐精师乃打趁宝寿和尚问除却中上二根人来时师兄作么生师曰汝适来举早错也寿曰师兄也不得无过师曰汝却与我作师兄寿侧掌云这老贼宝寿沼镇州宝寿沼和尚第一世住僧问万境来侵时如何师曰莫管他僧礼拜师曰不要动着动着即打折汝腰赵州谂和尚来师在禅牀背面而坐谂展坐具礼拜师起入方丈谂收坐具而出师问僧什么处来曰西山来师曰见猕猴么曰见师曰作什么伎俩曰见某甲一个伎俩也作不得师打之胡钉铰参师问汝莫是胡钉铰曰不敢师曰还解钉得虚空否曰请和尚打破某甲与钉师以拄杖打之胡曰和尚莫错打某甲师曰向后有多口阿师与汝点破在赵州云只这一缝尚不奈何乃代云且钉这一缝问万里无片云时如何师曰青天亦须吃棒师将顺世谓门人曰汝还知我行履处否对曰知和尚一生长坐不卧师又令近前门人近前师曰去非吾眷属言讫而化三圣慧然镇州三圣院慧然禅师自临济受诀遍历丛林至仰山仰山问汝名什么师曰名慧寂仰山曰慧寂是我名师曰我名慧然仰山大笑而已师到香严严问什么处来师曰临济来严曰将得临济剑来么师以坐具蓦口打而去师到德山才展坐具德山云莫展炊巾这里无馊饭师曰纵有也无着处德山以拄杖打师师接住却推德山向禅牀上德山大笑师哭苍天而去师在雪峰闻峰垂语云人人尽有一面古镜这个猕猴亦有一面古镜师出问历劫无名和尚为什么立为古镜峰云瑕生也师咄曰这老和尚话头也不识峰云罪过老僧住持事多师见宝寿和尚开堂师推出一僧在宝寿前宝寿便打其僧师曰长老若恁么为人瞎却镇州一城人眼在法眼云什么处是瞎却人眼处兴化存奖魏府兴化存奖禅师问僧什么处来曰崔禅处来师曰将得崔禅喝来否曰不将得来师曰恁么即不从崔禅处来僧喝之师遂打师谓众曰我只闻长廊也喝后架也喝诸子汝莫盲喝乱喝直饶喝得兴化向半天里住却扑下来气欲绝待兴化苏息起来向汝道未在何以故我未曾向紫罗帐里撒真珠与汝诸人虚空里乱喝作什么师谓克宾维那曰汝不久当为唱道之师克宾曰不入这保社师曰会了不入不会不入曰没交涉师便打乃白众曰克宾维那法战不胜罚钱五贯设饭一堂仍不得吃饭便赶出院僧问国师唤侍者意作么生师曰一盲引众盲师有时唤僧某甲僧应诺师曰点即不到又别唤一僧僧应诺师曰到即不点师后为后唐庄宗师庄宗一日谓师曰朕收大梁得一颗无价明珠未有人酬价师曰请陛下珠看帝以手舒开幞头脚师曰君王之宝谁敢酬价玄觉征云且道兴化肯同光不肯同光若肯同光兴化眼在什么处若不肯同光过在什么处师灭后敕谥广济大师塔曰通寂定州善崔定州善崔禅师州将王公于衙署张座请师说法师升座良久谓众曰出来打出来打时谭空和尚出曰崔禅▉尔师曰久立太尉珍重便下座镇州万岁镇州万岁和尚僧问大众上来合谭何事师曰序品第一问僧家究竟如何师曰本来且是吹灰法却向坛头脱却衣师访宝寿初见便展坐具宝寿即下禅牀师乃坐彼禅牀宝寿骤入方丈少顷知事白师曰堂头和尚已关却门也请和尚库头吃茶师乃归院翌日宝寿来复谒师踞禅牀宝寿展坐具师亦下禅牀宝寿还坐禅牀师归方丈闭关宝寿入侍者寮内取灰于方丈前围三道而退云山和尚云山和尚有僧从西京来师问还得西京主人书来否僧曰不敢妄通消息师曰作家师僧天然有在僧曰残羹饭谁吃师曰独有阇梨不甘吃其僧乃作吐势师唤侍者曰扶出这病僧着僧便出去桐峰庵主桐峰庵主僧问和尚这里忽遇大虫作么生师子吼声僧作怖势师大笑僧曰这老贼师曰争奈老僧何有僧到庵前便去师曰阇梨阇梨僧回首便喝师良久僧曰死却这老汉师乃打之僧无语师呵呵大笑有僧入庵搊住师师曰杀人杀人其僧推开曰叫作么师曰谁僧乃喝师打之僧出回首曰且待且待师大笑杉洋庵主杉洋庵主有僧到参师问阿谁曰杉洋庵主师曰是我僧便喝师作嘘声僧曰犹要棒在师便打僧问庵主得甚么道理便住此山师曰也欲通个来由又恐遭人点检僧曰又争免得师乃喝之僧曰恰是师乃打其僧大笑而出师曰今日大败大败涿州纸衣涿州纸衣和尚初问临济如何是夺人不夺境临济曰春煦发生铺地锦婴儿垂发白如丝师曰如何是夺境不夺人曰王令已行天下遍将军塞外绝烟尘师曰如何是人境俱不夺曰王登宝殿野老讴歌师曰如何是人境俱夺曰并汾已信独处一方师于言下领旨深入三玄三要四句之门颇资化道虎溪庵主虎溪庵主僧到抽坐具相看师不顾僧曰知道庵主有此机风师鸣指一声僧曰是何宗旨师便掴之僧曰知道今日落人便宜师曰犹要棒在有僧才入门师便喝僧默然师打之僧却喝师曰好个草贼僧到不审师曰阿谁僧喝师曰得恁么无宾主僧曰犹要第二喝在师乃喝之有僧问和尚何处人事师云陇西人僧云承闻陇西有鹦鹉还实也无师云是僧云和尚莫不是也无师便作鹦鹉声僧云好个鹦鹉师便棒之覆盆庵主覆盆庵主问僧什么处来曰覆盆山下来师曰还见庵主否僧便喝师便掌僧曰作么师又喝一日有僧从山下哭上师闭却门僧于门下画一圆相师从庵后出却从山下哭上僧喝曰犹作这个去就在师便换手捶胸曰可惜先师一场埋没僧曰苦苦师曰庵主被谩襄州历村襄州历村和尚煎茶次僧问如何是祖师西来意师举茶匙子僧曰莫只这便当否师掷向火中问如何是观其音声而得解脱师将火筋打柴头问汝还闻否曰闻师曰谁不解脱沧州米仓沧州米仓和尚州牧请师与宝寿和尚入厅供养令人传语请二长老谈论佛法寿曰请师兄长老答话师喝之寿曰某甲尚未借问何便行喝师曰犹欠少在寿却与一喝睦州陈尊宿法嗣古陈操睦州刺史陈操与僧斋次拈起煳饼问僧江西湖南还有这个么僧曰尚书适来吃什么陈曰敲钟谢响又一日斋僧次躬行饼僧展手接陈乃缩手僧无语陈曰果然果然异日问僧曰有个事与上座商量得么僧曰合取狗口陈自掴曰操罪过僧曰知过必改陈曰恁么即乞上座口吃饭又斋僧自行食次曰上座施食上座曰三德六味陈曰错上座无对又与寮属登楼次有数僧行来一官人曰来者总是行脚僧陈曰不是曰焉知不是陈曰近前与问相次诸僧楼前行过陈蓦唤上座僧皆回顾陈谓官曰不信道又与禅者颂曰禅者有玄机机玄是复非欲了机前旨咸于句下违前香严智闲禅师法嗣古吉州止观吉州止观和尚问如何是毗卢师师拦胸与一托问如何是顿师云非梁陈寿州绍宗寿州绍宗禅师问如何是西来意师曰好事不出门恶事传千里有官人谓师曰见说江西不立宗师曰遇缘即立曰遇缘立个什么师曰江西不立宗延庆法端襄州延庆法端号绍真大师官人问蚯蚓斩两段两头俱动佛性在阿那头师展两手洞山别云即今问底在那个头南禅无染益州南禅无染大师问无句之句师还答也无师曰从来只明恁么事僧曰毕竟如何师曰且问看益州长平山益州长平山和尚问视瞬不及处如何师曰我眨眼也勿功夫问如何是祖师意师曰西天来唐土去崇福演教益州崇福演教大师问如何是宽廓之言师曰无口道得问如何是西来意师曰今日明日大安清干安州大安山清干禅师问从上诸圣从何而证师乃斲额问如何是祖师西来意师曰羊头车子推明月终南丰德寺终南山丰德寺和尚问如何是和尚家风师曰触事面墙问如何是本来事师曰终不更问人佛岩晖均州武当山佛岩晖禅师问顷年有疾又中毒药请师医师曰二宜汤一碗又问如何是佛向上事曰螺髻子双溪田江州庐山双溪田道者问如何是啐啄之机师以手作啄势问如何是西来意师曰什么处得个问头来前福州双峰和尚法嗣古双峰古双峰古禅师第二世本业讲经因上双峰礼谒双峰问大德什么处住曰城里住双峰曰寻常还思老僧否曰常思和尚无由礼觐双峰曰只这思底便是大德师从此领旨即归本寺舍所居罢讲入山执侍数年后到石霜但随众而已更不参请众佥谓古侍者尝受双峰印记往往闻于石霜霜欲诘其所悟而未得其便师因辞石霜霜将拂子送出门首召曰古侍者师回首石霜曰拟着即差是着即乖不拟不是亦莫作个会除非知有莫能知之好去好去师应诺诺即前迈寻属双峰归寂师乃继续住持僧问和尚当时只对石霜石霜恁么道意作么生师曰只教我不着是非玄觉云且道他会石霜意不会前径山第三世洪徕禅师法嗣古洪州米岭洪州米岭和尚寻常垂语曰莫过于此僧问未审是什么莫过于此师曰不出是其僧后问长庆为什么不出是庆云汝拟唤作什么前扬州光孝院慧觉和尚法嗣斋道蜓禅师道蜓禅师庐州人也姓刘氏初参侍觉和尚便领悟微言即于湖南大光山剃度暨化缘弥盛受请止升州长庆禅苑师一日上堂谓众曰弥勒世尊朝入伽蓝暮成正觉乃说偈云三界上下法我说皆是心离于诸心法更无有可得看他恁么道也大杀惺惺若比吾徒犹是钝汉所以一念见道三世情尽如印印泥更无前后诸子生死事大快须荐取莫为等闲业识茫茫盖为迷己逐物世尊临入涅槃文殊请佛再转法轮世尊咄文殊言吾四十九年住世不曾一字与人汝请吾再转法轮是谓吾曾转法轮也然今时众中建立个宾主问答事不获已盖为初心尔僧问如何是长庆境师曰阇梨履践看问如何是佛法大意师曰古人岂不道今日三月三僧曰学人不会师曰止止不须说我法妙难思便下座咸平二年归寂怀让禅师第六世前仰山南塔光涌禅师法嗣知清化全付越州清化全付禅师吴郡崑山人也父贾贩师随至豫章闻禅会之盛遂启求出家即诣江夏投清平大师清平问曰汝来何求曰求法也清平异而摄受之寻登戒度奉事弥谨一旦自谓曰学无常师岂宜匏系于此乎即辞抵宜春仰山礼南塔涌和尚涌问从何而来师曰鄂州来涌曰鄂州使君名什么曰化下不敢相触涌曰此地通不畏师曰大丈夫何必相试涌冁然而笑遂蒙印可乃游庐陵安福县宰为建应国禅苑迎以聚徒本道上闻赐名清化焉僧问如何是和尚急切为人处师曰朝看东南暮看西北僧曰不会师曰徒夸东阳客不识西阳珍问如何是正法眼师曰不可青天白日尿牀也师后因同里僧勉还故国钱氏文穆王特加礼重晋天福二年丁酉岁钱氏戍将辟云峰山建院亦以清化为名法侣臻萃僧问如何是佛法大意师曰华表柱头木鹤飞问路逢达道人不将语默对未审将什么对师曰眼里瞳人吹叫子问和尚年多少师曰始见去年九月九如今又见秋叶黄僧曰恁么即无数也师曰问取黄叶曰毕竟事如何师曰六只骰子满盆红问亡僧迁化向什么处去师曰长江无间断聚沫任风飘曰还受祭祀也无师曰祭祀不无僧曰如何祭祀师曰渔歌举棹谷里闻声至忠献王赐以紫方袍师不受王改以衲衣仍号纯一禅师师曰吾非饰让也虑后人傲吾而逞慾耳汉开运四年丁未秋七月示疾安然坐逝有大风震摧林木寿六十六腊四十五芭蕉慧清郢州芭蕉山慧清禅师新罗人问如何是芭蕉水师曰冬温夏凉问如何是吹毛剑师曰进前三步僧曰用者如何师曰退后三步问如何是和尚为人一句师曰只恐阇梨不问师上堂谓众曰会么相悉者少珍重问不语有问时如何师曰未出三门千里程问如何是自己师曰望南看北斗问光境俱亡复是何物师曰知曰知个什么师曰建州九郎问如何是提婆宗师曰赤幡在左师问僧近离什么处曰请师试道看师曰将谓是舶上商人元来是当州小客问不问二头三首请师直指本来面目师默然正坐问贼来须打客来须看忽遇客贼俱来时如何师曰屋里有一纟两破草鞋曰只如破草鞋还堪受用也无师曰汝若将去前凶后不吉问北斗里藏身意旨如何师曰九九八十一师又曰会么曰不会师曰一二三四五问古佛未出兴时如何师曰千年茄子根曰出兴后如何师曰金刚努出眼师上堂良久曰也大相辱珍重黄连义初韶州昌乐县黄连山义初号明微大师问三乘十二分教即不问请师开口不答话师曰宝华台上定古今曰如何是宝华台上定古今师曰一点墨子轮流不移曰学人全体不会请师指示师曰灵觉虽转空华不坠问古路无踪如何进步师曰金乌绕须弥元与劫同时曰恁么即得达于彼岸也师曰黄河三千年一度清广南刘氏向师道化请入府内说法僧问人王与法王相见时如何师曰两镜相照万像历然曰法王心要达磨西来五祖付与曹溪自此不传衣钵未审碧玉阶前将何付嘱师曰石羊水上行木马夜翻驹僧曰恁么即我王有感万国归朝师曰时人尽唱太平歌问如何是佛师曰胸题万字背负圆光问如何是道师展两手示之僧曰佛之与道相去几何师曰如水如波慧林鸿究韶州慧林鸿究号妙济大师有僧问千圣常行此路如何是此路师曰果然不见问鲁祖面壁意如何师曰有什么雪处问如何是急切事师曰钝汉问如何是和尚家风师曰诸方例大问定慧等学明见理性如何师曰新修梵宇前仰山西塔光穆禅师法嗣主资福如宝吉州资福如宝禅师僧问如何是应机之句师默然问如何是玄旨师曰汝与我掩却门问鲁祖面壁意作么生师曰勿交涉问如何是从上真正眼师捶胸曰苍天苍天僧曰借问又何妨师曰困问这个还受学也无师曰未曾镬地栽虚空问如何是衲僧急切处师曰不过此问僧曰学人未问已前请师道师曰噫问诸方尽皆妙用未审和尚此间如何师曰噫问古人拈槌竖拂此理如何师曰哑问如何是一路涅槃门师弹指一声又展开两手僧曰如何领会师曰不是秋月明子自横行八九问如何是和尚家风师曰饭后三碗茶师一日拈起蒲团示众云诸佛菩萨及入理圣人皆从这里出便掷下擘胸开曰作么生众无对问学人创入丛林一夏将末未蒙和尚指教愿垂提拯师托开其僧乃曰老僧自住持来未曾瞎却一僧眼师有时坐良久周视左右曰会么众曰不会师曰不会即谩汝去也师一日将蒲团于头上曰汝诸人恁么时难共语众无对师将坐却曰犹较些子前灌溪志闲禅师法嗣主鲁祖教池州鲁祖山教和尚僧问如何是目前事师曰丝竹未将为乐器架上葫芦犹未收问如何是双林树师曰有相身中无相身曰如何是有相身中无相身师曰金香山下铁崑崙问如何是高峰孤宿底人师曰半夜日头明日午打三更问如何是格外事师曰化道缘终后虚空更那边问进向无门时如何师曰太钝生僧曰不是钝根直下进向无门时如何师曰灵机未曾论边际执法无边在暗中问如何是学人着力处师曰春来草自青月上已天明曰如何是不着力处师曰崩山石头落平川烧火行魏府兴教存奖禅师法嗣斋宝应和尚汝州宝应和尚亦曰南院第一世住上堂示众曰赤肉团上壁立千仞时有僧问赤肉团上壁立千仞岂不是和尚道师曰是其僧乃掀禅牀师曰这瞎驴便棒师问僧近离什么处曰长水师曰东流西流曰总不恁么师曰作么生僧珍重师打之趁下法堂僧到参师举拂子僧曰今日败阙师放下拂子僧曰犹有这个在师乃棒之师问僧近离什么处曰近离襄州师曰来作什么曰特来礼拜和尚师曰恰遇宝应老不在僧便喝师曰向汝道不在又喝作什么僧又喝师乃棒之其僧礼拜师曰这棒本分汝打我我且打汝三五棒要此话大行思明和尚未住西院时到参礼拜后白曰别无好物人事从许州买得一口江西剃刀来献和尚师曰汝从许州来什么处得江西剃刀明把师手搯一下师曰侍者收取明拂袖而去师曰阿剌剌师上堂曰诸方只具啐啄同时眼不具啐啄同时用时有僧便问如何是啐啄同时用师曰作家相见不啐啄啐啄同时失僧曰此犹未是某甲问处师曰汝问处又作么生僧曰失师乃打之其僧不肯后于云门会下闻别僧举此语方悟旨却回参省师已圆寂遂礼风穴和尚风穴问曰汝当时问先师啐啄话后来还有省处也无僧曰已见个道理也曰作么生僧曰某甲当时在灯影里行照顾不着风穴云汝会也前宝寿沼和尚法嗣知西院思明汝州西院思明禅师有人问如何是伽蓝师曰荆棘丛林曰如何是伽蓝中人师曰獾儿狢子问如何是临济一喝师曰千钧之弩不为鼷鼠而发机曰和尚慈悲何在师打之僧从漪到法席旬日乃曰莫道会佛法人觅个举话底人也无师闻而默之漪异日上法堂次师召从漪漪举首师曰错漪进三两步师又曰错漪复近前师曰适来两错是上座错是西院错曰是从漪错师曰错又曰上座且这里过夏待共汝商量这两错漪不肯便去后住相州天平山尝举前话曰我行脚时被恶风吹到汝州有西院长老勘我连道三错更待留我过夏商量我不说恁么时错我当时发足拟向南去便知道错了也首山省念和尚云据天平作恁么会解未梦见西院在何故话在宝寿和尚宝寿和尚第二世住有僧问如何是祖师曰面黑眼睛白问踏倒化城时如何师曰死汉不斩僧曰斩师乃打之前三圣慧然禅师法嗣知镇州大悲镇州大悲和尚有僧问除上去下请师便道师曰我开口即错僧曰真是学人师师曰今日向弟子手里死熘州水陆淄州水陆和尚有僧问如何是学人用心处师曰用心即错僧曰不起一念时如何师曰勿用处汉问此事如何保任师曰切忌问如何是最初一句师便喝问狭路相逢时如何师便拦胸托一托前魏府大觉和尚法嗣斋广州大觉庐州大觉和尚问牛头未见四祖时为什么鸟兽衔华师曰有恁么畜生曰见后为什么不来衔华师曰无恁么畜生澄心缸德庐州澄心院缸德和尚在兴化时遇兴化和尚示众云若是作家战将便请单刀直入更莫如何若何师出礼拜起便喝兴化亦喝师又喝化亦喝师乃作礼归众化云缸德今夜较却兴化二十棒然虽如是赖遇他缸德长老一喝不作一喝用汝州南院汝州南院和尚问匹马单枪来时如何师曰待我斲棒问上上根器人还接否师曰接僧曰便请师接师曰且得平交师问新到僧近离什么处曰汉上师曰汝也罪过我也罪过僧无语师见新到僧乃搊住曰作么生作么生僧无对师曰三十年弄马伎今日被驴扑有僧新到师曰败也乃抛下拄杖僧曰恁么语话师便打第十三卷怀让禅师及曹溪别出共七十七人怀让第七世郢州芭蕉山慧清禅师法嗣四人二人见录郢州兴阳清让禅师洪州幽谷山法满禅师郢州兴阳义深禅师芭蕉山第二世住遇禅师已上二人无机缘语句不录吉州资福如宝禅师法嗣四人三人见录吉州资福贞邃禅师吉州福寿和尚潭州鹿苑和尚潭州报慈德韶大师一人无机缘语句不录汝州南院和尚法嗣一人见录汝州风穴延昭禅师汝州西院思明禅师法嗣一人见录郢州兴阳归静禅师韶州慧林鸿究禅师法嗣一人见录韶州灵瑞和尚怀让第八世汝州风穴延昭禅师法嗣四人二人见录汝州广慧真禅师汝州首山省念禅师凤翔长兴和尚潭州灵泉和尚已上二人无机缘语句不录潭州报慈归真大师德韶法嗣二人见录蕲州三角山志谦禅师郢州兴阳词铎禅师怀让第九世汝州首山省念禅师法嗣一人见录汾州善昭禅师曹溪别出第二世罗浮山定真和尚法嗣罗浮山灵运禅师一人无机缘语句不录制空山道进和尚法嗣荆州玄觉禅师一人无机缘语句不录韶州下回田善快和尚法嗣善悟禅师一人无机缘语句不录司空山本净和尚法嗣中使杨光庭一人无机缘语句不录缘素和尚法嗣韶州小道进禅师韶州游寂禅师已上二人无机缘语句不录祗陀和尚法嗣衡州道倩禅师一人无机缘语句不录南阳慧忠国师法嗣五人一人见录吉州耽源山真应禅师唐肃宗皇帝代宗皇帝开封孙知古郑州香严惟戒禅师已上四人无机缘语句不录洛阳荷泽神会大师法嗣一十八人二人见录黄州大石山福琳禅师沂水蒙山光宝禅师磁州法如禅师怀安郡西隐山进平禅师澧阳慧演禅师河阳怀空禅师南阳圆震禅师宜春广敷禅师江陵行觉禅师五台山神英禅师五台山无名禅师南岳皓玉禅师宣州志满禅师涪州朗禅师广陵灵坦禅师宁州通隐禅师益州南印禅师河南尹李常已上一十六人无机缘语句不录曹溪别出第三世下回田善悟禅师法嗣潭州无学禅师一人无机缘语句不录衡州道倩和尚法嗣湖南如宝禅师一人无机缘语句不录耽源山真应和尚法嗣吉州贞邃禅师一人无机缘语句不录磁州法如和尚法嗣荆南惟忠禅师一人无机缘语句不录河阳怀空和尚法嗣蔡州道明禅师一人无机缘语句不录乌牙山圆震禅师法嗣吴头陀四面山法智禅师已上二人无机缘语句不录五台山无名禅师法嗣五台华严澄观大师一人无机缘语句不录益州南印和尚法嗣义俛禅师一人无机缘语句不录曹溪别出第四世荆南惟忠禅师法嗣道圆禅师益州如一禅师奉国神照禅师卢山东林雅禅师已上四人无机缘语句不录忠禅师亦名南院吴头陀法嗣玄固禅师一人无机缘语句不录曹溪别出第五世遂州道圆禅师法嗣一人见录终南山圭峰宗密禅师奉国神照禅师法嗣镇州常一禅师滑州智远禅师鹿台玄邃禅师已上三人无机缘语句不录曹溪别出第六世圭峰宗密禅师法嗣圭峰温禅师慈恩寺太恭禅师兴善寺太钖禅师万乘寺宗禅师瑞圣寺觉禅师化度寺仁瑜禅师已上六人无机缘语句不录鹿台玄邃禅师法嗣龙兴念禅师一人无机缘语句不录滑州智远禅师法嗣彭门审用禅师圆照禅师上方真禅师东京法志禅师已上四人无机缘语句不录怀让禅师第七世前郢州芭蕉山慧清禅师法嗣兴阳清让郢州兴阳山清让禅师僧问大通智胜佛十劫坐道场佛法不现前不得成佛道时如何师曰其问甚谛当僧曰既是坐道场为什么不得成佛道师曰为伊不成佛幽谷法满洪州幽谷山法满禅师僧问如何是道师良久曰会么僧曰学人不会师曰话道语下无声举扬奥旨丁宁禅要如今会取不须别后消停前吉州资福如宝禅师法嗣资福贞邃吉州资福贞邃禅师第二世住僧问和尚见古人得何意旨便歇去师作圆相示之问如何是古人歌师作圆相示之问如何是最初一句师曰未具世界时阇梨亦在此问百丈卷席意如何师良久问古人道前三三后三三意如何师曰汝名什么曰某甲师曰吃茶去师谓众曰隔江见资福剎竿便回去脚跟也好与三十棒岂况过江来时有僧才出师曰不堪共语问如何是古佛心师曰山河大地福寿和尚吉州福寿和尚僧问祖意教意同别师乃展手问文殊骑师子普贤骑象未审释迦骑什么师举手云邪邪鹿苑和尚潭州鹿苑和尚僧问余国作佛还有异名也无师作圆相示之问如何是鹿苑一路师曰吉了舌头问将来问如何是闭门造车师曰南岳石桥僧曰如何是出门合辙师曰拄杖头上挂草鞋师上堂展手云天下老和尚诸上座命根总在这里有一僧出曰还收得也无师曰天台石桥侧僧曰某甲不恁么师曰伏惟尚飨问如何是世尊不说说师曰须弥山倒曰如何是迦叶不闻闻师曰大海枯竭前汝州南院和尚法嗣知风穴延昭汝州风穴延昭禅师余杭人也初发迹于越州镜清顺德大师未臻堂奥寻诣襄州华严院遇守廓上座即汝州南院侍者也乃密探南院宗旨初见不礼拜便问曰入门须辨主端的请师分南院以左手拊膝师喝南院以右手拊膝师又喝南院举左手曰这个即从阇梨又举右手曰这个又作么生师曰瞎南院拟拈拄杖次师曰作什么夺拄杖打着老和尚莫言不道南院曰三十年住持今日被黄面浙子上门罗织师曰和尚大似持钵不得诈道不饥南院曰阇梨几时曾到南院来师曰是何言欤曰老僧端的问汝师曰也不得放过南院曰且坐吃茶师方叙师资之礼自后应沩仰之悬记出世聚徒南院法道由是大振诸方矣师上堂曰祖师心印此日全提去即印住住即印破只如不去不住印即是不印即是众中还有道得者么时有卢陂长老问曰学人有铁牛之机请师不搭印师曰惯钓鲸鲵澄巨浸却嗟蜗步▉展泥沙卢陂拟进语师以拂子蓦口打乃曰记得前语么卢陂曰记得师曰试举看卢陂欲开口师又打一拂上堂谓众曰夫参学眼目临机直须大用见前莫自拘于小节设使言前荐得犹是滞壳迷风纵然句下精通未免触涂狂见观汝诸人从前依他学解迷昧两蹊而今与汝一齐扫却个个作大师子儿咤呀地哮吼一声壁立千仞谁敢正眼觑着若觑着即瞎却渠眼问师唱谁家曲宗风嗣阿谁师曰超然迥出威音外翘足徒劳赞底沙问古曲无音韵如何和得齐师曰木鸡啼子夜刍狗吠天明问如何是一称南无佛师曰灯连凤翅当堂照月影娥眉卑页面看问如何是佛师曰如何不是佛问未晓玄言请师直指师曰家住海门洲扶桑最先照问朗月当空时如何师曰不从天上辊任向地中埋问如何是佛师曰嘶风木马缘无绊背角泥牛痛下鞭问如何是广慧剑师曰不斩死汉问古镜未磨时如何师曰天魔胆裂僧曰磨后如何师曰轩辕无道僧问朗月当空时如何师曰不在团天且居焦里问矛盾本成双翳病帝网明珠事若何师曰为山登九仞捻土定千钧僧曰如何师曰如何问干木奉文侯知心有几人师曰少年曾决龙蛇阵老倒还听稚子歌问如何是清凉山中主师曰一句不遑无着问迄今犹作野盘僧问句不当机如何显道师曰大昴纵同天日轮不当午问如何是和尚家风师曰鹤有九臯难翥翼马无千里漫追风问如何是佛师曰勿使异人闻问未有之言请师试道师曰入市能长啸归家着短衣问夏终今日师意如何师曰不怜鹅护雪且喜腊人冰问归乡无路时如何师曰平窥红烂处畅杀子平生师赴州衙请上堂有僧问曰人王与法王相见时如何师曰大舞绕林泉世间无忧喜僧曰共谭何事师曰虎豹岩前曾宴坐隼旟光里播真宗问摘叶寻枝即不问如何是直截根源师曰赴供凌晨入开堂带雨归问凡有所问尽是捏怪请师直指根源师曰罕逢穿耳客多遇刻舟人问正当恁么时如何师曰盲龟值木虽优稳枯木生华物外春问如何是密室中事师曰出袖谭今古回颜独皱眉问骊龙颔下珠如何取得师曰曾向海边干竹刺直至如今治素琴问大舸摇空如何举棹师曰自在不点胸浑家不喜见问追风难把捉前程事若何师曰波斯衣毁衣解问诞生王子还假及第否师曰一句拟光禅子问三缄恐负古人机问随缘不变者忽遇知音人时如何师曰披莎侧笠千峰里引水浇蔬五老前问刻舟求不得当体事如何师曰大勋不立赏柴扉草自深问从上古人印印相契如何是印底眼师曰轻嚣道者知机变拈与沾魂拭泪巾问九夏赏劳请师言荐师曰出岫拂开龙洞雨泛波僧涌钵囊花问最初自恣合对何人师曰一把香刍拈未下六环金钖响摇空问西祖传来请师端的师曰一犬吠虚千猱口厓实问王道与佛道相去几何师曰刍狗吠时天地合木鸡啼后祖灯辉问祖师心印请师拂拭师曰祖月凌空圆圣智何山松桧不青青问大众云集请师说法师曰赤脚人趁兔着靴人吃肉问不曾博览空王教略借玄机试道看师曰白玉无瑕卞和刖足问如何是无为之句师曰宝烛当轩显红光烁太虚问如何是临机一句师曰因风吹火用力不多问素面相呈时如何师曰拈却盖面帛问如何是衲僧气息师曰膝行肘步大众见之问紫菊半开秋已至月圆当户意如何师曰月生蓬岛人皆望昨夜遭霜子不知问如何是直截一路师曰直截迂曲问如何是师子吼师曰阿谁要汝野干鸣问如何是谛实之言师曰心悬壁上问心不能缘口不能言时如何师曰逢人但恁么举看问龙透清潭时如何师曰印▉捺尾问任性浮沈时如何师曰牵牛不入栏问有无俱无去处时如何师曰三月懒游花下路一家愁闭雨中门问语默涉离微肇法师宝藏论离微体净品云其入离其出微入离外尘无所依出微内心无所为内心无所为诸见不能移外尘无所依万有不能机万有不能机想虑不乘驰诸见不能移寂灭不思议可谓本净体离微也据入故名离约用故名微混而为一无离无微体净不可染无染故无净体微不可有无有故无无如何通不犯师曰常忆江南三月里鹧鸪啼处野花香问百了千当时如何师曰不许夜行投明须到问无地容身时如何师曰熊耳塔开无叩客僧曰如何即是师曰快须断却问尽大地人来一时致问如何只对师曰子期琴韵勿知音问央堀逼佛时如何师曰大家保护万回憨问心印未明如何得入师曰虽闻酋师投归款未见牵羊纳璧来问如何是临济下事师曰桀犬吠尧问如何是啮镞事师曰孟浪借辞论马角问不修定慧为什么成佛无疑师曰金鸡专报晓漆桶黑光生问一念万年时如何师曰拂石仙衣破问洪钟未击时如何师曰充塞大千无不韵妙含幽致岂能分僧曰击后如何师曰石壁山河无障碍翳消开后好沾闻问如何是西来意师曰寻山水尽山无尽问大人相为什么不具足师曰鸱枭夜半欺鹰隼问今古才分请师密要师曰截却重舌问如何是大人相师曰赫赤穷僧曰未审和尚二时如何师曰携箩挈杖问如何是宾中主师曰入市双瞳瞽曰如何是主中宾师曰回銮两曜新曰如何是宾中宾师曰攒眉坐白云曰如何是主中主师曰磨砻三尺刃待斩不平人问如何是镬头边意师曰山前一片青问如何是佛师师曰杖林山下竹筋鞭前汝州西院思明禅师法嗣古兴阳归静郢州兴阳归静禅师初参西院乃问曰拟问不问时如何西院便打师良久西院云若唤作棒眉须堕落师于言下大悟僧问师唱谁家曲宗风嗣阿谁师曰少室峰前无异路前韶州慧林鸿究禅师法嗣斋韶州灵瑞韶州灵瑞和尚有人问如何是佛师喝云汝是村里人问如何是西来意师曰十万八千里问如何是本来心师曰坐却毗卢顶出没太虚中前风穴延昭禅师法嗣主广慧真汝州广慧真禅师僧问如何是广慧境师曰小寺前头资庆后问如何是和尚家风师曰杴爬镬子首山省念汝州首山省念禅师莱州人也姓狄氏受业于本部南禅院得法于风穴初住首山为第一世开堂日有僧问曰师唱谁家曲宗风嗣阿谁师曰少室岩前亲掌视僧曰更请洪音和一声师曰如今也要大家知师谓众曰佛法付与国王大臣有力檀越令灯灯相然相续不断至于今日大众且道相续个什么师良久又曰今日须是迦叶师兄始得僧问如何是和尚家风师曰一言截断千江口万仞峰前始得玄问如何是首山境师曰一任众人看僧曰如何是境中人师曰吃棒得也未僧礼拜师曰且待别时问如何是祖师西来意师曰风吹日炙问从上诸圣向什么处行履师曰牵犁拽杷问古人拈槌竖拂意旨如何师曰孤峰无宿客僧曰未审意旨如何师曰不是守株人问如何是菩提路师曰此去襄县五里僧曰向上事如何师曰往来不易问诸圣说不尽处请师举唱师曰万里神光都一照谁人敢并日轮齐问一树还开华也无师曰开来久矣僧曰未审还结子也无师曰昨夜遭霜了问临济喝德山棒未审明得什么边事师曰汝试道看僧喝师曰瞎僧再喝师曰这瞎汉只么乱喝作么僧礼拜师便打问四众围绕师说何法师曰打草蛇惊僧曰未审怎么生下手师曰适来几合丧身失命问二龙争珠谁是得者师曰得者失僧曰不得者又如何师曰珠在什么处问维摩默然文殊赞善未审此意如何师曰当时听众必不如是僧曰未审维摩默然意旨如何师曰知恩者少负恩者多问一切诸佛皆从此经出如何是此经师曰低声低声僧曰如何受持师曰切不得污染问世尊灭后法付何人师曰好个问头无人答得问见色便见心诸法无形将何所见师曰一家有事百家忙僧曰学人不会乞师再指师曰三日后看取问如人入京朝圣主只到潼关便却回时如何师曰犹是钝汉问路逢达道人不将语默对未审将什么对师曰瞥尔三千界问一句了然超百亿如何是一句师曰到处举似人僧曰毕竟事如何师曰但知恁么道问如何是古佛心师曰镇州萝卜重三斤问虚心以何为体师曰老僧在汝脚底僧曰和尚为什么在学人脚底师曰知汝是个瞎汉问如何是玄中的师曰有言须道却僧曰此意如何师曰无言鬼也嗔问如何是衲僧眼师曰此问犹不当僧曰当后如何师曰堪作什么问如何得离众缘去师曰千年一遇僧曰不离时如何师曰立在众人前问如何是大安乐底人师曰不见有一法僧曰将何为人师曰谢阇梨领话问如何是常在底人师曰乱走作么问一毫未发时如何师曰路逢穿耳客僧曰发后如何师曰不用更迟疑问无弦琴请师音韵师良久曰还闻么僧曰不闻师曰何不高声问着问学人久处沈迷请师一接师曰老僧无恁么闲功夫僧曰和尚为什么如此师曰要行即行要坐即坐问如何是离凡圣底句师曰嵩山安和尚僧曰莫便是和尚极则处否师曰南岳让禅师问学人乍入丛林乞师指示师曰阇梨到此多少时也僧曰已经冬夏师曰莫错举似人问有一人荡尽来时师还接否师曰荡尽即不无那个是谁僧曰今日风高月冷师曰僧堂内几人坐卧僧无对师曰赚杀老僧问如何是梵音相师曰驴鸣狗吠问如何是径截一路师曰或在山间或在树下问曹溪一句天下人闻未审和尚一句什么人得闻师曰不出三门外僧曰为什么不出三门外师曰举似天下人僧问如何是和尚不欺人眼师曰看看冬到来僧曰究竟如何师曰即便春风至问远闻和尚无丝可挂及至到来为什么有山可守师曰道什么僧喝师亦喝僧礼拜师曰放汝二十棒师次住宝安山广教院亦第一世后徇众请入城下宝应院即南院第三世三处法席海众常臻淳化三年十二月四日午时上堂说偈示众曰今年六十七老病随缘且遣日今年记却来年事来年记着今朝日至四年月日与时无爽前记上堂辞众仍说偈曰白银世界金色身情与非情共一真明暗尽时俱不照日轮午后是全身言讫安坐日将昳而逝寿六十有八茶毗收舍利前潭州报慈归真大师德韶法嗣斋三角志谦蕲州三角山志谦禅师僧问如何是佛师曰速礼三拜兴阳词铎郢州兴阳词铎禅师第三世住僧问佛界与众生界相去多少师曰道不得僧曰真个那师曰有些子问伞盖忽临于宝座师今何异鹊巢时师曰道不得僧曰即今底师曰输汝一佛法前汝州首山省念禅师法嗣斋汾州善昭汾州善昭禅师上堂谓众曰凡一句语须具三玄门每一玄门须具三要有照有用或先照后用或先用后照或照用同时或照用不同时先照后用且要共你商量先用后照你也须是个人始得照用同时你作么生当抵照用不同时你又作么生凑泊僧问如何是大道之源师曰掘地觅青天曰何得如此师曰识取幽玄问如何是宾中宾师曰合掌庵前问世尊曰如何是宾中主师曰对面无俦侣曰如何是主中宾师曰阵云横海上拔剑搅龙门曰如何是主中主师曰三头六臂擎天地忿怒那咤扑帝钟曹溪别出第二世前南阳慧忠国师法嗣斋耽源真应吉州耽源山真应禅师为国师侍者时一日国师在法堂中师入来国师乃放下一足师见便出良久却回国师曰适来意怎么生师云向阿谁说即得国师曰我问你师云什么处见某甲师又问百年后有人问极则事如何国师曰幸自可怜生须要觅个护身符子作么异日师携篮子归方丈国师问篮里什么物师曰青梅国师曰将来何用师曰供养国师曰青在争堪供养师曰以此表献国师曰佛不受供养师曰某甲只恁么和尚如何国师曰我不供养师曰为什么不供养国师曰我无果子百丈海和尚在泐潭山牵车次师曰车在这里牛在什么处海斲额师乃拭目麻谷问十一面观音岂不是圣师曰是麻谷与师一掴师曰想汝未到此境国师讳日设斋有僧问曰国师还来否师曰未具他心曰又用设斋作么师曰不断世谛洛阳荷泽神会大师法嗣斋大石福琳黄州大石山福琳禅师荆州人也姓元氏本儒家子幼归释氏就玄静寺谦着禅师剃度登戒游方遇荷泽师示无念灵知不从缘有即焕然见谛后抵黄州大石山结庵而居四方禅侣依之甚众唐兴元二年入灭寿八十有二蒙山光宝沂水蒙山光宝禅师并州人也姓周氏初谒荷泽和尚服勤左右荷泽一日谓之曰汝名光宝名以定体宝即己有光非外来纵汝意用而无少乏长夜蒙照而无间歇汝还信否师曰信则信矣未审光之与宝同耶异耶荷泽曰光则宝宝则光何有同异之名乎师曰眼耳缘声色时为复抗行为有回互荷泽曰抗互且置汝指何法为声色之体乎师曰如师所说即无有声色可得荷泽曰汝若了声色体空亦信眼耳诸根及与凡圣平等如幻抗行回互其理昭然师由是领悟礼辞而去初隐沂水蒙山唐元和二年圆寂寿年九十曹溪别出第五世主前遂州道圆禅师法嗣知圭峰宗密终南山圭峰宗密禅师果州西充人也姓何氏家本豪盛髫龀通儒书冠岁探释典唐元和二年将赴贡举偶造圆和尚法席欣然契会遂求披削当年进具一日随众僧斋于府吏任灌家居下位以次受经得圆觉十二章览未终轴感悟流涕归以所悟之旨告于圆圆抚之曰汝当大弘圆顿之教此诸佛授汝耳行矣无自滞于一隅也师涕泣奉命礼辞而去因谒荆南张禅师南印张曰传教人也当宣导于帝都复见洛阳照禅师奉国神照照曰菩萨人也谁能识之寻抵襄汉因病僧付华严疏即上都澄观大师之所撰也师未尝听习一览而讲自欣所遇曰向者诸师述作罕穷厥旨未若此疏辞源流畅幽赜焕然吾禅遇南宗教逢圆觉一言之下心地开通一轴之中义天朗耀今复偶兹绝笔罄竭于怀暨讲终思见疏主时属门人太恭断臂酬恩师先赍书上疏主遥叙师资往复庆慰寻太恭痊损方随侍至上都执弟子之礼观曰毗卢华藏能随我游者其汝乎师预观之室虽日新其德而认筌执象之患永亡矣北游清凉山回住▉县草堂寺未几复入寺南圭峰兰若大和中征入内赐紫衣帝累问法要朝士归慕惟相国裴公休深入堂奥受教为外护师以禅教学者互相非毁遂着禅源诸诠写录诸家所述诠表禅门根源道理文字句偈集为一藏或云一百卷以贻后代其都序略曰禅是天竺之语具云禅那翻云思惟修亦云静虑皆是定慧之通称也源者是一切众生本觉真性亦名佛性亦名心地悟之名慧修之名定定慧通名为禅此性是禅之本源故云禅源亦名禅那理行者此之本源是禅理忘情契之是禅行故云理行然今所集诸家述作多谭禅理少说禅行故且以禅源题之今时有但目真性为禅者是不达理行之旨又不辨华竺之音也然非离真性别有禅体但众生迷真合尘即名散乱背尘合真名为禅定若直论本性即非真非妄无背无合无定无乱谁言禅乎况此真性非唯是禅门之源亦是万法之源故名法性亦是众生迷悟之源故名如来藏藏识出楞伽经亦是诸佛万德之源故名佛性涅槃等经亦是菩萨万行之源故名心地梵网经心地法门品云是诸佛之本源行菩萨道之根本是大众诸佛子之根本也万行不出六波罗蜜禅门但是六中之一当其第五岂可都目真性为一禅行哉然禅定一行最为神妙能发起性上无漏智慧一切妙用万行万德乃至神通光明皆从定发故三乘学人欲求圣道必须修禅离此无门离此无路至于念佛求生净土亦修十六观禅及念佛三昧般舟三昧又真性即不垢不净凡圣无差禅则有浅有深阶级殊等谓带异计欣上厌下而修者是外道禅正信因果亦以欣厌而修者是凡夫禅悟我空偏真之理而修者是小乘禅悟我法二空所显真理而修者是大乘禅上四类皆有四色四空之异也若顿悟自心本来清净元无烦恼无漏智性本自具足此心即佛毕竟无异依此而修者是最上乘禅亦名如来清净禅亦名一行三昧亦名真如三昧此是一切三昧根本若能念念修习自然渐得百千三昧达磨门下展转相传者是此禅也达磨未到来诸家所解皆是前四禅八定诸高僧修之皆得功用南岳天台令依三谛之理修三止三观教义虽最圆妙然其趣入门户次第亦只是前之诸禅行相唯达磨所传者顿同佛体迥异诸门故宗习者难得其旨得即成圣疾证菩提失则成邪速入涂炭先祖革昧防失故且人传一人后代已有所凭故任千灯千照洎乎法久成弊错谬者多故经论学人疑谤亦众原夫佛说顿教渐教禅开顿门渐门二教二门各相符契今讲者偏彰渐义禅者偏播顿宗禅讲相逢胡越之隔宗密不知宿生何作薰得此心自未解脱欲解他缚为法亡于躯命愍人切于神情亦如净名云若自有缚能解他缚无有是处然欲罢不能验是宿习难改故每叹人与法差法为人病故别撰经律论疏大开戒定慧门显顿悟资于渐修证师说符于佛意意既本末而委示文乃浩博而难寻泛学虽多秉志者少况迹涉名相谁辨金鍮徒自疲劳未见机感虽佛说悲增是行而自虑爱见难防遂舍众入山习定均慧前后息虑相继十年云前后者中间被敕追入内住城二年方却表请归山也微细习情起灭彰于静慧差别法义罗列现于空心虚隙日光纤埃扰扰清潭水底影像昭昭岂比夫空守默之痴禅但寻文之狂慧者也然本因了自心而辨诸教故恳情于心宗又因辨诸教而解修心故虔诚于教义教也者诸佛菩萨所留经论也禅也者诸善知识所述句偈也但佛经开张罗大千八部之众禅偈撮略就此方一类之机罗众则莽荡难依就机则指的易用今之纂集意在斯焉裴休为之序曰诸宗门下皆有达人然各安所习通少局多数十年中师法益坏以承禀为户牖各自开张以经论为干戈互相攻击情随函矢而迁变周礼曰函人为甲孟子曰矢人岂不仁于函人哉函人唯恐伤人矢人唯恐不伤人盖所习之术使然也今学者但随宗徒彼此相非耳法逐人我以高低是非纷喀莫能辨析则向者世尊菩萨诸方教宗适足以起诤后人增烦恼病何利益之有哉圭山大师久而叹曰吾丁此时不可以默矣于是以如来三种教义印禅宗三种法门融瓶盘钗钏为一金搅酥酪醍醐为一味振纲领而举者皆顺荀子云如振裘领屈五指而顿之顺者不可胜数据会要而来者同趣周易略例云处会要以观方来则六合辐辏未足多也都序据圆教以印诸宗虽百家亦无所不统尚恐学者之难明也又复直示宗源之本末真妄之和合空性之隐显法义之差殊顿渐之异同遮表之回互权实之深浅通局之是非若吾师者捧佛日而委曲回照疑▉壹尽除顺佛心而横亘大悲穷劫蒙益则世尊为阐教之主吾师为会教之人本末相符远近相照可谓毕一代时教之能事矣自世尊演教至今日会而通之能事方毕或曰自如来未尝大都而通之今一旦违宗趣而不守废关防而不据无乃乖秘藏密契之道乎答曰如来初虽别说三乘后乃通为一道三十年前或说小乘或说空教或说相教或说性教闻者各随机证悟不相通知也四十年后坐灵鹫而会三乘诣拘尸而显一性前后之轨则也故涅槃经迦叶菩萨曰诸佛有密语无密藏世尊赞之曰如来之言开发显露清净无翳愚人不解谓之秘藏智者达了则不名藏此其证也故王道兴则外户不闭而守在戎夷佛道备则诸法总持而防在魔外涅槃圆教和会诸法唯简别魔说及外道邪宗耳不当复执情攘臂于其间也师又着圆觉大小二疏钞法界观门原人等论皆裴休为之序引盛行于世师会昌元年正月六日于兴福塔院坐灭二十二日道俗等奉全身于圭峰二月十三日茶毗得舍利明白润大后门人泣而求之皆得于煨烬乃藏之石室寿六十有二腊三十四遗诫令舁尸施鸟兽焚其骨而散之勿得悲慕以乱禅观每清明上山必讲道七日其余住持仪则当合律科违者非吾弟子持服四众数千百人哀泣喧野暨宣宗再辟真教追谥定慧禅师塔曰青莲萧俛相公呈己见解请禅师注释曰荷泽云见清净体于诸三昧八万四千诸波罗蜜门皆于见上一时起用名为慧眼右当真如相应之时善恶不思空有不念万化寂灭万法俱从思想缘念而生皆是虚空故云化也既一念不生则万法不起故不待泯之自然寂灭也此时更无所见照体独立梦智亡阶三昧诸波罗蜜门亦一时空寂更无所得散乱与三昧此岸与彼岸是相待对治之说若知心无念见性无生则定乱真妄一时空寂故无所得也不审此是见上一时起用否然见性圆明理绝相累即绝相为妙用住相为执情于八万法门一一皆尔一法有为一尘一法空为一用故云见清净体则一时起用矣望于此后示及俛状答史山人十问问答各是一本今参而写之一问云何是道何以修之为复必须修成为复不假功用答无碍是道觉妄是修道虽本圆妄起为累妄念都尽即是修成二问道若因修而成即是造作便同世间法虚伪不实成而复坏何名出世答造作是结业名虚伪世间无作是修行即真实出世三问其所修者为顿为渐渐则忘前失后何以集合而成顿则万行多方岂得一时圆满答真理即悟而顿圆妄情息之而渐尽顿圆如初生孩子一日而肢体已全渐修如长养成人多年而志气方立四问凡修心地之法为当悟心即了为当别有行门若别有行门何名南宗顿旨若悟即同诸佛何不发神通光明答识冰池而全水籍阳气而熔消悟凡夫而即真资法力而修习冰消则水流润方呈溉涤之功妄尽则心灵通始发通光之应修心之外无别行门五问若但修心而得佛者何故诸经复说必须庄严佛土教化众生方名成道答镜明而影像千差心净而神通万应影像类庄严佛国神通则教化众生庄严而即非庄严影像而亦色非色六问诸经皆说度脱众生众生且即非众生何故更劳度脱答众生若是实度之则为劳既自云即非众生何不例度而无度七问诸经说佛常住或即说佛灭度常即不灭灭即非常岂不相违答离一切相即名诸佛何有出世入灭之实乎见出没者在乎机缘机缘应则菩提树下而出现机缘尽则娑罗林间而涅槃其犹净水无心无像不现像非我有盖外质之去来相非佛身岂如来之出没八问云何佛化所生吾如彼生佛既无生生是何义若言心生法生心灭法灭何以得无生法忍耶答既云如化化即是空空即无生何诘生义生灭灭已寂灭为真忍可此法无生名曰无生法忍九问诸佛成道说法祗为度脱众生众生既有六道佛何但住在人中现化又佛灭后付法于迦叶以心传心乃至此方七祖每代祗传一人既云于一切众生皆得一子之地何以传授不普答日月丽天六合俱照而盲者不见盆下不知非日月不普是障隔之咎也度与不度义类如斯非局人天拣于鬼畜但人道能结集传授不绝故祗知佛现人中也灭度后委付迦叶展转相承一人者此亦盖论当代为宗教主如土无二王非得度者唯尔数也十问和尚因何发心慕何法而出家今如何修行得何法味所行得至何处地位今住心耶修心耶若住心妨修心若修心则动念不安云何名为学道若安心一定则何异定性之徒伏愿大德运大慈悲如理如如次第为说答觉四大如坯幻达六尘如空华悟自心为佛心见本性为法性是发心也心无住即是修行无住而知即为法味住着于法斯为动念故如人入暗则无所见今无所住不染不着故如人有目及日光明见种种法岂为定性之徒既无所住着何论处所又山南温造尚书问悟理息妄之人不结业一期寿终之后灵性何依者答一切众生无不具有觉性灵明空寂与佛无殊但以无始劫来未曾了悟妄执身为我相故生爱恶等情随情造业随业受报生老病死长劫轮回然身中觉性未曾生死如梦被驱役而身本安闲如水作冰而湿性不易若能悟此性即是法身本自无生何有依托灵灵不昧了了常知无所从来亦无所去然多生妄执习性以成喜怒哀乐微细流注真理虽然顿达此情难以卒除须长觉察损之又损如风顿止波浪渐停岂可一生所修便同诸佛力用但可以空寂为自体勿认色身以灵知为自心勿认妄念妄念若起都不随之即临命终时自然业不能系虽有中阴所向自由天上人间随意寄托若爱恶之念已泯即不受分段之身自能易短为长易粗为妙若微细流注一切寂灭唯圆觉大智朗然独存即随机应现千百亿身度有缘众生名之为佛谨对释曰马鸣菩萨撮略百本大乘经宗旨以造大乘起信论论中立宗说一切众生心有觉义不觉义觉中复有本觉义始觉义上所述者虽约但照理观心处言之而法义亦同彼论谓从初至与佛无殊是本觉也从但以无始下是不觉也从若能悟此事是始觉也始觉中复有顿悟渐修从此次至亦无所去是顿悟也从然多生妄执下是渐修也渐修中从初发心乃至成佛有三位自在从此至随意寄托者是受生自在也从若爱恶之念下是变易自在从若微细流注下至末是究竟自在也又从但可以空寂为自体至自然业不能系正是悟理之人朝暮行心修习止观之要节也宗密先有八句之偈显示此意曾于尚书处诵之奉命解释今谨注释如后偈曰作有义事是惺悟心义谓义理非谓仁义恩义意明凡所作为先详利害须有所以当于道理然后行之方免同昏醉颠狂之人也就佛法中有二种义即可为之一资益色身之事谓衣食医药房舍等世间义也二资益法身谓戒定慧六波罗蜜等第一义也三弘正法利济群生乃至为法诸余缘事通世出世也作无义事是狂乱心谓凡所作为若不缘上三般事即名无义也是狂乱者且如世间醉人狂人所往不拣处所所作不量是非今既不择有何义利但纵性妄念要为即为故如狂也上四句述业因也下四句述受果报云狂乱随情念临终被业牵既随妄念欲作即作不以悟理之智拣择是非犹如狂人故临终时于业道被业所引受当来报故涅槃经云无明郎主贪爱魔王役使身心策如僮仆惺悟不由情临终能转业情中欲作而察理不应即须便止情中不欲作而照理相应即须便作但由是非之理不由爱恶之情即临命终时业不能系随意自在天上人间也通而言之但朝暮之间所作被情尘所牵即临终被业所牵而受生若所作所为由于觉智不由情尘即临终由我自在而受生不由业也当知欲验临终受生自在不自在但验寻常行心于尘境自由不自由第十四卷吉州清原山行思禅师法嗣主第一世一人见录南岳石头希迁大师第二世二十一人南岳石头希迁大师法嗣二十一人一十三人见录荆州天皇寺道悟禅师京兆尸利禅师邓州丹霞山天然禅师潭州招提寺慧朗禅师长沙兴国寺振朗禅师澧州药山惟俨禅师潭州大川和尚汾州石楼和尚凤翔法门寺佛陀和尚潭州华林和尚潮州大颠和尚潭州长髭旷禅师水空和尚宝通禅师海陵大辩禅师渚泾和尚衡州道诜和尚汉州常清禅师福州碎石和尚商州商岭和尚常州义兴和尚已上八人无机缘语句不录第三世二十三人荆州天皇道悟禅师法嗣一人见录澧州龙潭崇信禅师邓州丹霞山天然禅师法嗣七人五人见录京兆翠微无学禅师丹霞山义安禅师吉州性空禅师本童和尚米仓和尚杨州六合大隐禅师丹霞山慧勤禅师已上二人无机缘语句不录药山惟俨和尚法嗣十人六人见录潭州道吾山圆智禅师潭州云岩昙晟禅师华亭船子德诚禅师宣州椑树慧省禅师药山高沙弥鄂州百颜明哲禅师郢州泾源山光密禅师药山住庵禅师宣州落霞和尚朗州刺史李翱已上四人无机缘语句不录潭州长髭旷禅师法嗣一人见录潭州石室善道和尚潮州大颠和尚法嗣二人一人见录漳州三平山义忠禅师吉州薯山和尚一人无机缘语句不录潭州大川和尚法嗣二人见录仙天和尚福州普光和尚行思禅师第一世石头希迁石头希迁大师端州高要人也姓陈氏母初怀妊不喜荤茹师虽在孩提不烦保母既冠然诺自许乡洞獠民畏鬼神多淫祀杀牛酾酒习以为常师辄往毁丛祠夺牛而归岁盈数十乡老不能禁后直造曹溪六祖大师度为弟子未具戒属祖师圆寂禀遗命谒于庐陵清原山思禅师乃摄衣从之缘会语句如思禅师章叙之一日思问师曰有人道岭南有消息师曰有人不云云曰若恁么大藏小藏从何而来师曰尽从这里去终不少他事思甚然之师于唐天宝初荐之衡山南寺寺之东有石状如台乃结庵其上时号石头和尚师一日上堂曰吾之法门先佛传受不论禅定精进唯达佛之知见即心即佛心佛众生菩提烦恼名异体一汝等当知自己心灵体离断常性非垢净湛然圆满凡圣齐同应用无方离心意识三界六道唯自心现水月镜像岂有生灭汝能知之无所不备时门人道悟问曹溪意旨谁人得师曰会佛法人得曰师还得否师曰我不会佛法僧问如何是解脱师曰谁缚汝又问如何是净土师曰谁垢汝问如何是涅槃师曰谁将生死与汝师问新到僧从什么处来僧曰江西来师曰见马大师否僧曰见师乃指一橛柴曰马师何似这个僧无对却回举似马大师马曰汝见橛柴大小僧曰勿量大马曰汝甚有力僧曰何也马曰汝从南岳负一橛柴来岂不是有力问如何是西来意师曰问取露柱曰学人不会师曰我更不会大颠问师古人云道有道无是二谤请师除师曰一物亦无除个什么师却问并却咽喉唇吻道将来颠曰无这个师曰若恁么即汝得入门道悟问如何是佛法大意师曰不得不知悟曰向上更有转处也无师曰长空不碍白云飞问如何是禅师曰碌砖又问如何是道师曰木头自余门属领旨所有问答各于本章出焉师着参同契一篇辞旨幽濬颇有注解大行于世南岳鬼神多显迹听法师皆与受戒广德二年门人请下于梁端广阐玄化江西主大寂湖南主石头往来憧憧并凑二大士之门矣贞元六年庚午十二月二十五日顺世寿九十一腊六十三门人建塔于东岭长庆中谥无际大师塔曰见相行思禅师第二世前石头希迁法嗣古天皇道悟荆州天皇道悟禅师婺州东阳人也姓张氏神仪挺异幼而生知长而神俊年十四恳求出家父母不听遂誓志损减饮膳日才一食形体羸悴父母不得已而许之依明州大德披削二十五杭州竹林寺具戒精修梵行推为勇勐或风雨昏夜宴坐丘冢身心安静离诸怖畏一日游余杭首谒径山国一禅师受心法服勤五载唐大历中抵钟陵造马大师重印前解法无异说复住二夏乃谒石头迁大师而致问曰离却定慧以何法示人石头曰我这里无奴婢离个什么曰如何明得石头曰汝还撮得空么曰恁么即不从今日去也石头曰未审汝早晚从那边来曰道悟不是那边人石头曰我早知汝来处曰师何以赃诬于人石头曰汝身见在曰虽如是毕竟如何示于后人石头曰汝道阿谁是后人师从此顿悟于前二哲匠言下有所得心罄殚其迹后卜于荆州当阳柴紫山五百罗汉翱翔之地也学从依附驾肩接迹都人士女向风而至时崇业寺上首以状闻于连帅迎入城郡之左有天皇寺乃名蓝也因火而废寺僧灵鉴将谋修复乃曰苟得悟禅师为化主必能福我乃中宵潜往哀请肩舁而至遂居天皇时江陵尹右仆射裴公稽首问法致礼勤至师素不迎送客无贵贱皆座而揖之裴公愈如归向由是石头法道盛于此席僧问如何是玄妙之说师曰莫道我解佛法僧曰争奈学人疑滞何师曰何不问老僧僧曰问了也师曰去不是汝存泊处师元和丁亥四月示疾命弟子先期告终至晦日大众问疾师蓦召典座典座近前师曰会么对曰不会师乃拈枕子抛于地上即便告寂寿六十腊三十五以其年八月五日塔于郡东京兆尸利京兆尸利禅师初问石头如何是学人本分事石头曰汝何从吾觅曰不从师觅如何即得石头曰汝还曾失却么师乃契会厥旨丹霞天然邓州丹霞天然禅师不知何许人也初习儒学将入长安应举方宿于逆旅忽梦白光满室占者曰解空之祥也偶一禅客问曰仁者何往曰选官去禅客曰选官何如选佛曰选佛当往何所禅客曰今江西马大师出世是选佛之场仁者可往遂直造江西才见马大师以手托幞头额马顾视良久曰南岳石头是汝师也遽抵南岳还以前意投之石头曰着槽厂去师礼谢入行者房随次执爨役凡三年忽一日石头告众曰来日铲佛殿前草至来日大众诸童行各备锹镬铲草独师以盆盛水净头于和尚前胡跪石头见而笑之便与剃发又为说戒法师乃掩耳而出便往江西再谒马师未参礼便入僧堂内骑圣僧颈而座时大众惊愕遽报马师马躬入堂视之曰我子天然师即下地礼拜曰谢师赐法号因名天然马师问从什么处来师云石头马云石头路滑还弛倒汝么师曰若弛倒即不来乃杖钖观方居天台华顶峰三年往余杭径山礼国一禅师唐元和中至洛京龙门香山与伏牛和尚为莫逆之友后于慧林寺遇天大寒师取木佛焚之人或讥之师曰吾烧取舍利人曰木头何有师曰若尔者何责我乎师一日谒忠国师先问侍者国师在否曰在即在不见客师曰太深远生曰佛眼亦觑不见师曰龙生龙子凤生凤儿国师睡起侍者以告国师乃鞭侍者二十棒遣出后丹霞闻之乃云不谬为南阳国师至明日却往礼拜见国师便展坐具国师云不用不用师退步国师云如是如是师却进前国师云不是不是师绕国师一匝便出国师云去圣时遥人多懈怠三十年后觅此汉也还难得师访庞居士见女子取菜次师云居士在否女子放下篮子敛手而立师又云居士在否女子便提篮子去元和三年师于天津桥横卧会留守郑公出呵之不起吏问其故师徐而对曰无事僧留守异之奉束素及衣两袭日给米面洛下翕然归信至十五年春告门人言吾思林泉终老之所时门人令齐静方合南阳丹霞山结庵以奉事三年间玄学者至盈三百众构成大院师上堂曰阿你浑家切须保护一灵之物不是你造作名邈得更说什么荐与不荐吾往日见石头和尚亦只教切须自保护此事不是你谭话得阿你浑家各有一坐具地更疑什么禅可是你解底物岂有佛可成佛之一字永不喜闻阿你自看善巧方便慈悲喜舍不从外得不着方寸善巧是文殊方便是普贤你更拟趁逐什么物不用经求落空去今时学者纷纷扰扰皆是参禅问道吾此间无道可修无法可证一饮一啄各自有分不用疑虑在在处处有恁么底若识得释迦即老凡夫是阿你须自看取莫一盲引众盲相将入火坑夜里暗双陆赛彩若为生无事珍重有僧到参于山下见师乃问丹霞山向什么处去师指山曰青黯黯处僧曰莫只这个便是么师曰真师子儿一拨便转师问僧什么处宿云山下宿师曰什么处吃饭曰山下吃饭师曰将饭与阇梨吃底人还具眼也无僧无对长庆举问保福将饭与人吃感恩有分为什么不具眼保福云施者受者二俱瞎汉长庆云尽其机来又作么生保福云道某甲瞎得么玄觉征云且道长庆明丹霞意为复自用家财师以长庆四年六月二十三日告门人曰备汤沐吾欲行矣乃戴笠策杖授屦垂一足未及地而化寿八十六门人斲石为塔敕谥智通禅师塔号妙觉招提慧朗潭州招提慧朗禅师始兴曲江人也姓欧阳氏年十三依邓林寺模禅师披剃十七游南岳二十于岳寺受具往虔州龚公山谒大寂大寂问曰汝来何求师曰求佛知见曰佛无知见知见乃魔界汝从南岳来似未见石头曹溪心要尔汝应却归师承命回岳造于石头问如何是佛石头曰汝无佛性曰蠢动含灵又作么生石头曰蠢动含灵却有佛性曰慧朗为什么却无石头曰为汝不肯承当师于言下信入后住梁端招提寺不出户三十余年凡参学者至皆曰去去汝无佛性其接机大约如此时谓大朗禅师兴国振朗长沙兴国寺振朗禅师初参石头问如何是祖师西来意石头曰问取露柱曰振朗不会石头曰我更不会师俄然省悟住后有僧来参师乃召曰上座僧应诺师曰孤负去也曰师何不鉴师乃拭目而视之僧无语时谓小朗禅师药山惟俨澧州药山惟俨禅师绛州人姓韩氏年十七依潮阳西山慧照禅师出家唐大历八年纳戒于衡岳希操律师乃曰大丈夫当离法自净岂能屑屑事细行于布巾耶即谒石头密领玄旨一日师坐次石头睹之问曰汝在这里作么曰一切不为石头曰恁么即闲坐也曰若闲坐即为也石头曰汝道不为且不为个什么曰千圣亦不识石头以偈赞曰从来共住不知名任运相将只么行自古上贤犹不识造次凡流岂敢明石头有时垂语曰言语动用勿交涉师曰不言语动用亦勿交涉石头曰这里针札不入师曰这里如石上栽华石头然之师后居澧州药山海众云会广语见别卷一日师看经次柏岩曰和尚休猱人得也师卷却经曰日头早晚曰正当午师曰犹有这个文采在曰某甲无亦无师曰汝大杀聪明曰某甲只恁么和尚尊意如何师曰我跛跛挈挈百丑千拙且恁么过师与道吾说茗溪上世为节察来吾曰和尚上世曾为什么师曰我痿痿羸羸且恁么过时吾曰凭何如此师曰我不曾展他书卷石霜别云书卷不曾展院主报打钟也请和尚上堂师曰汝与我擎钵盂去曰和尚无手来多少时师曰汝只是枉披袈裟曰某甲只恁么和尚如何师曰我无这个眷属师见园头栽彩次师曰栽即不障汝栽莫教根生曰既不教根生大众吃什么师曰汝还有口么僧无对僧问如何得不被诸境惑师曰听他何碍汝曰不会师曰何境惑汝僧问如何是道中至宝师曰莫谄曲曰不谄曲时如何师曰倾国不换有僧再来依附师问阿谁曰常坦师呵曰前也是常坦后也是常坦一日院主请师上堂大众才集师良久便归方丈闭却门院主逐后曰和尚许某甲上堂为什么却归方丈师曰院主经有经师论有论师律有律师又争怪得老僧师问云岩作什么岩曰担屎师曰那个底岩曰在师曰汝来去为谁曰替他东西师曰何不教并行曰和尚莫谤他师曰不合恁么道曰如何道师曰还曾担么师坐次有僧问兀兀地思量什么师曰思量个不思量底曰不思量底如何思量师曰非思量僧问学人拟归乡时如何师曰汝父母遍身红烂卧在荆棘林中汝归何所僧曰恁么即不归去也师曰汝却须归去汝若归乡我示汝个休粮方僧曰便请师曰二时上堂不得咬破一粒米僧问如何是涅槃师曰汝未开口时唤作什么师见遵布衲洗佛乃问这个从汝洗还洗得那个么遵曰把将那个来师乃休长庆云邪法难扶玄觉云且道长庆恁么道在宾在主众中唤作洗佛语亦云兼带语且道尽善不尽善僧问曰学人有疑请师决师曰待上堂时来与阇梨决疑至晚间上堂大众集定师曰今日请决疑上座在什么处其僧出众而立师下禅牀把却曰大众这僧有疑便托开归方丈玄觉云且道与伊决疑否若决疑什么处是决疑若不与决疑又道待上堂时与汝决疑师问饭头汝在此多少时也曰三年师曰我总不识汝饭头罔测发愤而去僧问身命急处如何师曰莫种杂种曰将何供养师曰无物者师令供养主钞化甘行者问什么处来僧曰药山来甘曰来怎么僧云教化甘云还将得药来么僧曰行者有什么病甘便舍银两曰若有人即却送来无人即休师怪僧归太急僧曰问佛法相当得两银师令举其语举已师令僧速还行者家行者见僧回云犹来遂添银施之同安代云早知行者恁么问终不道药山来师问僧见说汝解算虚实曰不敢师曰汝试算老僧看僧无对云岩后来举问洞山汝作么生洞山云请和尚生日师书佛字问道吾是什么字吾云佛字师云多口阿师僧问己事未明乞和尚指示师良久曰吾今为汝道一句亦不难只宜汝于言下便见去犹较些子若更入思量却成吾罪过不如且各合口免相累及大众夜参不点灯师垂语曰我有一句子待特牛生儿即向汝道时有僧曰特牛生儿也何以不道师云侍者把灯来其僧抽身入众云岩后举似洞山洞山云其僧却会只是不肯礼拜僧问达磨未来时此土还有祖师意也无师云有僧曰既有祖师意又来作什么师曰只为有所以来师看经有僧问和尚寻常不许人看经为什么却自看师曰我只图遮眼曰某甲学和尚还得也无师曰若是汝牛皮也须看透长庆云眼有何过玄觉云且道长庆会药山意不会药山意朗州刺史李翱向师玄化屡请不起乃躬入山谒之师执经卷不顾侍者白曰太守在此翱性褊急乃言曰见面不如闻名师唿太守翱应诺师曰何得贵耳贱目翱拱手谢之问曰如何是道师以手指上下曰会么翱曰不会师曰云在天水在瓶翱乃欣惬作礼而述一偈曰练得身形似鹤形千株松下两函经我来问道无余说云在青天水在瓶玄觉云且道李太守是赞他语明他语须是行脚眼始得翱又问如何是戒定慧师曰贫道这里无此闲家具翱莫测玄旨师曰太守欲得保任此事直须向高高山顶坐深深海底行闺阁中物舍不得便为渗漏师一夜登山经行忽云开见月大笑一声应澧阳东九十许里居民尽谓东家明晨迭相推问直至药山徒众云昨夜和尚山顶大笑李翱再赠诗曰选得幽居惬野情终年无送亦无迎有时直上孤峰顶月下披云笑一声师大和八年二月临顺世叫云法堂倒法堂倒众皆持柱撑之师举手云子不会我意乃告寂寿八十有四腊六十入室弟子沖虚建塔于院东隅敕谥弘道大师塔曰化城潭州大川潭州大川和尚亦名大湖有江陵僧新到礼拜了在一边立师曰几时发江陵僧拈起坐具师曰谢子远来下去僧便出师曰若不恁么争知眼目端的僧拊掌曰苦杀人几错判诸方老宿师肯之僧举似丹霞霞曰于大川法道即得于我这里即不然僧曰未审此间怎么生霞曰犹较大川三步其僧礼拜霞曰错判诸方底甚多甚多洞山闻之曰不是丹霞难分玉石汾州石楼和尚师上堂有僧出问曰未识本生乞师方便指曰石楼无耳朵僧曰某甲自知非师曰老僧还有过么僧曰和尚过在什么处曰过在汝非处僧礼拜师乃打之师问僧近离什么处曰汉国师曰汉国主人还重佛法么曰赖遇问着某甲若问着别人即祸生师云作么生僧云人尚不见有何佛法可重师曰汝受戒得多少夏僧曰三十夏师曰大好不见有人便打之法门佛陀凤翔府法门寺佛陀和尚师常持一串数珠念三种名号曰一释迦二元和三佛陀自余是什么碗弛丘一个过终而复始事迹异常时人不可测潭州华林潭州华林和尚僧到参方展坐具师曰缓缓僧曰和尚见什么师曰可惜许磕破钟楼其僧大悟潮州大颠潮州大颠和尚初参石头石头问师曰那个是汝心师曰言语者是便被石头喝出经旬日师却问曰前者既不是除此外何者是心石头曰除却扬眉动目将心来师曰无心可将来石头曰元来有心何言无心无心同尽谤师言下大悟异日侍立次石头问曰汝是参禅僧是州县白踏僧师曰是参禅僧石头曰何者是禅师曰扬眉动目石头曰除却扬眉动目外将你本来面目呈看师曰请和尚除扬眉动目外鉴某甲石头曰我除竟师曰将呈和尚了也石头曰汝既将呈我心如何师曰不异和尚石头曰不关汝事师曰本无物石头曰汝亦无物师曰既无物即真物石头曰真物不可得汝心见量意旨如此也大须护持师后辞往潮州灵山隐居学者四集师上堂示众曰夫学道人须识自家本心将心相示方可见道多见时辈只认扬眉动目一语一默蓦头印可以为心要此实未了吾今为汝诸人分明说出各须听受但除却一切妄运想念见量即汝真心此心与尘境及守认静默时全无交涉即心是佛不待修治何以故应机随照冷冷自用穷其用处了不可得唤作妙用乃是本心大须护持不可容易僧问其中人相见时如何师曰早不其中也僧曰其中者如何师曰不作个问问苦海波深以何为船筏师曰以木为船筏曰恁么即得渡也师曰盲者依前盲哑者依前哑长髭旷潭州攸县长髭旷禅师初往曹溪礼祖塔回参石头石头问什么处来曰岭南来石头曰岭头一尊功德成就也未师曰成就久矣只欠点眼在石头曰莫要点眼么师曰便请石头乃翘一足师礼拜石头曰汝见什么道理便礼拜师曰据某甲所见如洪炉上一点雪玄觉云且道长髭具眼只对不具眼只对若具眼为什么请他点眼若不具眼又道成就久矣且作么生商量法灯代云和尚可谓眼昏水空和尚水空和尚师一日廊下逢见一僧乃问时中事作么生僧良久师曰只恁便得么僧曰头上更安头师便打之曰去去已后惑乱人家男女在行思禅师第三世荆州天皇道悟禅师法嗣斋龙潭崇信澧州龙潭崇信禅师本渚宫卖饼家子也未详姓氏少而英异初悟和尚为灵鉴潜请居天皇寺人莫测师家居于寺巷常日以十饼馈之悟受之每食毕常留一饼曰吾惠汝以荫子孙师一日自念曰饼是我持去何以返遗我耶其别有旨乎遂造而问焉悟曰是汝持来复汝何咎师闻之顿晓玄旨因投出家悟曰汝昔崇善今信吾言可名崇信由是服勤左右一日问曰某自到来不蒙指示心要悟曰自汝到来吾未尝不指示汝心要师曰何处指示悟曰汝擎茶来吾为汝接汝行食来吾为汝受汝和南时吾便低首何处不指示心要师低头良久悟曰见则直下便见拟思即差师当下开解乃复问如何保任悟曰任性逍遥随缘放旷但尽凡心无别胜解师后诣澧阳龙潭栖止僧问髻中珠谁人得师曰不赏玩者得僧曰安着何处师曰有处师曰有处即道来尼众问如何得为僧去师曰作尼来多少时也尼曰还有为僧时也无师曰汝即今是什么尼曰现是尼身何得不识师曰谁识汝李翱问如何是真如般若师曰我无真如般若翱曰幸遇和尚师曰此犹是分外之言德山问久向龙潭到来潭又不见龙亦不现师曰子亲到龙潭德山即休玄觉云且道德山肯龙潭不肯龙潭若肯龙潭德山眼在什么处若不肯为什么承嗣他邓州丹霞山天然禅师法嗣知翠微无学京兆终南山翠微无学禅师初问丹霞如何是诸佛师丹霞咄曰幸自可怜生须要执巾帚作么师退三步丹霞曰错师却进前丹霞曰错错师翘一足旋身一转而出丹霞曰得即得辜他诸佛师由是领旨住翠微投子问未审二祖初见达磨当何所得师曰汝今见吾复何所得一日师在法堂内行投子进前接礼而问曰西来密旨和尚如何示人师驻步少时又曰乞师垂示师曰更要第二杓恶水作么投子礼谢而退师曰莫挅却投子曰时至根苗自生师因供养罗汉有僧问曰丹霞烧木佛和尚为什么供养罗汉师曰烧也不烧着供养亦一任供养又问供养罗汉罗汉还来也无师曰汝每日还吃么僧无语师曰少有灵利底丹霞义安丹霞山义安禅师第二世住僧问如何是佛师曰如何是上座曰恁么即无异去也师曰向汝道吉州性空吉州性空禅师有一僧来参师乃展手示之僧近前却退师曰父母俱丧略不惨颜僧呵呵大笑师曰少间与阇梨举哀其僧打筋斗而出师曰苍天苍天本童和尚本童和尚因门僧写师真呈师师曰此若是我更呈阿谁僧曰岂可分外师曰若不分外汝却收取这个僧便拟收师打云正是分外强为僧曰若恁么即须呈于师师曰收取收取米仓和尚米仓和尚有僧新到参绕师三匝敲禅牀曰不见主人翁终不下参众师曰什么处情识去来僧曰果然不在师打一拄杖僧曰几落情识呵呵师曰村草步头逢着一个有什么话处僧曰且参众去前药山惟俨禅师法嗣古道吾圆智潭州道吾山圆智禅师豫章海昏人也姓张氏幼依槃和尚受教登戒预药山法会密契心印一日药山问子去何处来曰游山来药山曰不离此室速道将来曰山上乌儿白似雪涧底游鱼忙不彻师与云岩侍立次药山曰智不到处切忌道着道着即头角生智头陀怎么生师便出去云岩问药山曰智师兄为什么不只对和尚药山曰我今日背痛是他却会汝去问取云岩即来问师曰师兄适来为什么不只对和尚师曰汝却去问取和尚僧问云居切忌道着意怎么生云居云此语最毒僧云如何是最毒底语云居云一棒打杀龙蛇云岩临迁化时遣人送辞书到师展书览之曰云岩不知有悔当时不向伊道然虽如是要且不违药山之子玄觉云古人恁么道还有也未又云云岩当时不会且道什么处是伊不会处药山上堂云我有一句子未曾说向人师出云相随来也僧问药山一句子如何说药山曰非言说师曰早言说了也师卧次椑树云作甚么师云盖覆椑云卧是坐是师云不在两头椑云争奈盖覆师云莫乱道师见椑树坐次师云作甚么椑云和南师云隔阔来多少时椑云恰是乃拂袖出师提笠子出云岩云作甚么师云有处岩云风雨来怎么生师云盖覆着岩云他还受盖覆么师云虽然如此且无遗漏因沩山问云岩菩提以何为坐云岩曰以无为为坐云岩却问沩山沩山曰以诸法空为坐沩山又问师怎么生师曰坐也听伊坐卧也听伊卧有一人不坐不卧速道速道沩山问师什么处去来师曰看病来曰有几人病师曰有病底有不病底曰不病底莫是智头陀否师曰病与不病总不干他事急道急道僧问万里无云未是本来天如何是本来天师曰今日好晒麦问无神通菩萨为什么足迹难寻师曰同道方知曰和尚知否师曰不知曰为什么不知师曰汝不识我语云岩问师兄家风作么生师曰教汝指点着堪作什么曰无这个来多少时也师曰牙根犹带生涩在又问如何是今时着力处师曰千人唤不回头方有少分曰忽然火起时如何师曰能烧大地师问僧除却星及燄阿那个是火僧曰不是火别一僧却问师还见火否师曰见曰见从何处起师曰除却行住坐卧更请一问南泉示众云法身具四大否有人道得与他一腰裈师云性地非空空非性地此是地大四大亦然南泉不违前言乃与师裈师见云岩不安乃谓曰离此壳漏子向甚么处相见岩云不生不灭处相见师曰何不道非不生不灭处亦不求相见师见云岩补草鞋云作甚么岩云将败坏补败坏师云何不道即败坏非败坏师闻僧念维摩经云八千菩萨五百声闻皆欲随从文殊师利师云甚么处去其僧无对师便打后僧问禾山禾山代云给侍者方谐师下山到五峰五峰问还识药山老宿否师曰不识五峰曰为甚么不识师曰不识不识问如何是和尚家风师下禅牀作女人拜曰谢子远来都无祗待问如何是祖师西来意师曰东土不曾逢问设先师斋未审先师还来也无师曰汝诸人设斋作么生问头上宝盖生不得道我是如何师曰听他曰和尚如何师曰我无这个石霜问师百年后有人问极则事作么生向他道师唤沙弥沙弥应诺师曰添却净瓶水着师良久却问石霜适来问什么石霜再举师便起去石霜异日又问和尚一片骨敲着似铜鸣向什么处去也师唤侍者侍者应诺师曰驴年去师唐大和九年乙卯九月示疾有苦僧众慰问体候师曰有受非偿子知之乎众皆愀然十一日将行谓众曰吾当西迈理无东移言讫告寂寿六十有七阇维得灵骨数片建塔于石霜山之阳敕谥修一大师塔曰宝相云岩昙晟潭州云岩昙晟禅师钟陵建昌人也姓王氏少出家于石门初参百丈海禅师未悟玄旨侍左右二十年百丈归寂师乃谒药山言下契会语见药山章一日药山问汝除在百丈更到什么处来师曰曾到广南来曰见说广州城东门外有一团石被州主移却是否师曰非但州主阖国人移亦不动药山乃又问闻汝解弄师子是否师曰是曰弄得几出师曰弄得六出曰我亦弄得师曰和尚弄得几出曰我弄得一出师曰一即六六即一师后到沩山沩山问曰承长老在药山弄师子是否师曰是曰长弄么还有置时师曰要弄即弄要置即置曰置时师子在什么处师曰置也置也问从上诸圣什么处去师良久云作么作么问暂时不在如同死人时如何师云好埋却问大保任底人与那个是一是二师云一机之绢是一段是两段洞山闻云如人接树师煎茶次道吾问煎与阿谁师曰有一人要曰何不教伊自煎师曰幸有某甲在师问石霜什么处来霜云沩山来师云在彼中得多少时霜云粗经冬夏师云恁么即成山长也霜云虽在彼中却不知师云他家亦非知非识霜无对后道吾闻云得恁么无佛法身心师后居潭州攸县云巖山一日谓众曰有个人家儿子问着无有道不得底洞山问他屋里有多少典籍师曰一字也无曰争得恁么多知师曰日夜不曾眠曰问一段事还得否师曰道得却不道师问僧什么处来僧曰添香来师曰见佛否曰见师曰什么处见曰下界见师曰古佛古佛道吾问大悲千手眼那个是正眼师曰如无灯时把得枕子怎么生道吾曰我会也我会也师曰怎么生会道吾曰通身是眼师扫地次沩山云太驱驱生师云须知有不驱驱者沩山云恁么即有第二月也师竖起扫帚云这个是第几月沩山低头而去玄沙闻云正是第二月师问僧什么处来僧曰石上语话来师曰石还点头也无僧无对师曰未问时却点头师作鞋次洞山问就师乞眼睛未审还得也无师曰汝底与阿谁去也曰良价无师曰设有汝向什么处着洞山无语师曰乞眼睛底是眼否曰非眼师咄之师问尼众汝爷在否曰在师曰年多少曰年八十师曰汝有个爷不年八十还知否曰莫是恁么来者师曰犹是儿孙在洞山云直是不恁么来者亦是儿孙僧问一念瞥起便落魔界时如何师曰汝因什么从佛界而来僧无对师曰会么曰不会师曰莫道体不得设使体得也只是左之右之师问僧闻汝解卜是否曰是师曰试卜老僧看僧无对洞山代云请和尚生月师唐会昌元年辛酉十月示疾二十六日沐身竟唤主事僧令备斋来日有上座发去至二十七日并无人去及夜师归寂寿六十茶毗得舍利一千余粒瘗于石坟敕谥无住大师塔曰净胜船子和尚华亭船子和尚名德诚嗣药山尝于华亭吴江泛一小舟时谓之船子和尚师尝谓同参道吾曰他后有灵利座主指一个来道吾后激勉京口和尚善会参礼师师问曰座主住甚寺会曰寺即不住师曰不似又不似个什么会曰目前无相似师曰何处学得来曰非耳目之所到师笑曰一句合头语万劫系驴橛垂丝千尺意在深潭离钩三寸速道速道会拟开口师便以篙撞在水中因而大悟师当下弃舟而逝莫知其终木卑树慧省宣州椑树慧省禅师洞山参师师问曰来作什么洞山曰来亲近和尚师曰若是亲近用动两片皮作么洞山无对曹山后闻乃云一子亲得僧问如何是佛师曰猫儿上露柱曰学人不会师曰问取露柱去高沙弥药山住庵初参药山药山问师什么处来师曰南岳来山云何处去师曰江陵受戒去山云受戒图什么师曰图免生死山云有一人不受戒亦免生死汝还知否师曰恁么即佛戒何用山云犹挂唇齿在便召维那云这跛脚沙弥不任僧务安排向后庵着药山又谓云岩道吾曰适来一个沙弥却有来由道吾云未可全信更勘始得药乃再问师曰见说长安甚闹师曰我国晏然法眼别云见谁说山云汝从看经得请益得师曰不从看经得亦不从请益得山云大有人不看经不请益为什么不得师曰不道他无只是他不肯承当师乃辞药山住庵山云生死事大何不受戒去师曰知是这般事唤什么作戒药咄这饶舌沙弥入来近处住庵时复要相见师住庵后雨里来相看山云你来也师曰是山云可晒湿师曰不打这个鼓笛云岩云皮也无打什么鼓道吾云鼓也无打什么皮山云今日大好曲调僧问一句子还有该不得处否师云不顺世药山斋时自打鼓高沙弥捧钵作舞入堂药山便掷下鼓槌云是第几和高曰第二和曰如何是第一和高就桶内舀一杓饭便出去百颜明哲鄂州百颜明哲禅师洞山与密师伯到参师问曰阇梨近离什么处洞山曰近离湖南师曰观察使姓什么曰不得姓师曰名什么曰不得名师曰还治事也无曰自有郎幕在师曰岂不出入洞山便拂袖去师明日入僧堂曰昨日对二阇梨一转语不稔今请二阇梨道若道得老僧便开粥饭相伴过夏速道速道洞山曰太尊贵生师乃开粥饭共过一夏潭州长髭旷禅师法嗣主石室善道潭州石室善道和尚嗣攸县长髭旷禅师作沙弥时长髭遣令受戒谓之曰汝回日须到石头礼拜师受戒后回参石头一日随石头游山次石头曰汝与我斲却面前头树子碍我师曰不将刀来石头乃抽刀倒与师师云不过那头来石头曰你用那头作什么师即大悟便归长髭问汝到石头否师曰到即到不通号长髭曰从谁受戒师曰不依他长髭曰在彼即恁么来我这里作么生师曰不违背长髭曰太忉忉生师曰舌头未曾点着在长髭咄曰沙弥出去师便出长髭曰争得不遇于人师寻值沙汰乃作行者居于石室每见僧便竖起杖子云三世诸佛尽由这个对者少得冥契长沙闻之乃云我若见即令放下杖子别通个消息三圣将此语到石室只对被师认破是长沙语杏山闻三圣失机又亲到石室师见杏山僧众相随潜往碓米杏山曰行者不易贫道难消师曰无心碗子盛将来无缝合盘合取去说什么难消杏山便休仰山问佛之与道相去几何师曰道如展手佛似握拳曰毕竟如何的当可信可依师以手拨空三两下曰无恁么事无恁么事曰还假看教否师曰三乘十二分教是分外之事若与他作对即是心境两法能所双行便有种种见解亦是狂慧未足为道若不与他作对一事也无所以祖师云本来无一物汝不见小儿出胎时可道我解看教不解看教当恁么时亦不知有佛性义无佛性义及至长大便学种种知解出来便道我能我解不知是客尘烦恼十六行中婴儿行为最哆哆和和时喻学道之人离分别取舍心故赞叹婴儿可况喻取之若谓婴儿是道今时错会师一夕与仰山玩月仰山问曰这个月尖时圆相什么处去圆时尖相又什么处去师曰尖时圆相隐圆时尖相在云岩云尖时圆相在圆时无尖相道吾云尖时亦不尖圆时亦不圆仰山辞师送出门乃召曰阇梨仰山应诺师曰莫一向去已后却回这边来僧问师曾到五台山否师曰曾到僧曰还见文殊么师曰见僧曰文殊向行者道什么师曰文殊道阇梨父母生在村草里潮州大颠和尚法嗣古三平义忠漳州三平义忠禅师福州人也姓杨氏初参石巩石巩常张弓架箭以待学徒师诣法席次石巩曰看箭师乃披襟当之石巩曰三十年张弓架箭只射得半个汉师后参大颠往漳州住三平山示众曰今时出来尽学驰求走作将当自己眼目有什么相当阿你欲学么不要诸余汝等各有本分事何不体取恁么心愤愤口悱悱有什么利益分明说若要修行路及诸圣建立化门自有大藏教文在若是宗门中事汝切不得错用心时有僧出问还有学路也无师曰有一路滑如苔僧曰学人蹑得否师曰不拟心汝自看有人问黑豆未生芽时如何师曰佛亦不知讲僧问三乘十二分教某甲不疑如何是祖师西来意师曰龟毛拂子兔角拄杖大德藏向什么处僧曰龟毛兔角岂是有耶师曰肉重千斤智无铢两师又示众曰诸人若未曾见知识即不可若曾见作者来便合体取些子意度向岩谷间木食草衣恁么去方有少分相应若驰求知解义句即万里望乡关去也珍重潭州大川和尚法嗣斋仙天和尚仙天和尚新罗僧到参方展坐具拟礼拜师捉住云未发本国时道取一句其僧无语师便推出云问伊一句便道两句又有一僧至拟礼拜师云野狐鬼见什么了便礼拜僧云老秃奴见什么了即便恁问师云苦哉苦哉仙天今日忘前失后僧云要且得时终不补失师云争不如此僧云谁师乃呵呵云远即远矣福州普光福州普光和尚有僧立次师以手开胸云还委老僧事么僧云犹有这个在师却掩胸云不妨太显僧云有什么避处师云的是无避处僧云即今作么生师便打第十五卷吉州清原山行思禅师法嗣第四世一十七人澧州龙潭崇信禅师法嗣二人见录朗州德山宣鉴禅师洪州泐潭宝峰和尚吉州性空禅师法嗣二人见录歙州茂源和尚枣山光仁禅师京兆翠微无学禅师法嗣五人四人见录鄂州清平山令遵禅师舒州投子山大同禅师湖州道场山如讷禅师建州白云约禅师伏牛山元通禅师一人无机缘语句不录潭州道吾山圆智禅师法嗣三人见录潭州石霜山庆诸禅师潭州渐源仲兴禅师禄清和尚潭州云岩昙晟禅师法嗣四人见录筠州洞山良价禅师涿州杏山鉴洪禅师潭州神山僧密禅师幽朝和尚华亭船子德诚禅师法嗣一人见录澧州夹山善会禅师第五世一十四人舒州投子山大同禅师法嗣一十三人一十二人见录第二世投子感温禅师福州牛头微禅师西川香山澄照大师陕府天福和尚濠州思明和尚凤翔府招福和尚兴元中梁山遵古禅师襄州谷隐和尚安州九乳山和尚幽州盘山第二世和尚九乳山敬慧禅师东京观音院岩俊禅师桂阳龙福真禅师一人无机缘语句不录鄂州清平山令遵禅师法嗣一人见录蕲州三角山令邦禅师行思禅师第四世知前澧州龙潭崇信禅师法嗣古德山宣鉴朗州德山宣鉴禅师剑南人也姓周氏岁出家依年受具精究律藏于性相诸经贯通旨趣常讲金刚般若时谓之周金刚厥后访寻禅宗因谓同学曰一毛吞海海性无亏纤芥投锋锋利不动学与无学唯我知焉因造龙潭信禅师问答皆一语而已前章出之师即时辞去龙潭留之一夕于室外默坐龙问何不归来师对曰黑龙乃点烛与师师拟接龙便吹灭师乃礼拜龙曰见什么曰从今向去不疑天下老和尚舌头也至明日便发龙潭谓诸徒曰可中有一个汉眼如利剑口似血盆一棒打不回头他时向孤峰顶上立吾道在师抵于沩山从法堂西过东回视方丈沩山无语师曰无也无也便出至僧堂前乃曰然虽如此不得草草遂具威仪上参才跨门提起坐具唤曰和尚沩山拟取拂子师喝之扬袂而出沩山晚间问大众今日新到僧何在对曰那僧见和尚了更不顾僧堂便去也沩山问众还识这阿师也无众曰不识沩曰是伊将来有把茅盖头骂佛骂祖去在师住澧阳三十年属唐武宗废教避难于独浮山之石室大中初武陵太守薛廷望再崇德山精舍号古德禅院相国裴休题额见存将访求哲匠住持聆师道行屡请不下山廷望乃设诡计遣吏以茶盐诬之言犯禁法取师入州瞻礼坚请居之大阐宗风总印禅师开山创院鉴即第二世住也师上堂谓众曰于己无事则勿妄求而得亦非得汝但无事于心无心于事则虚而灵空而妙若毛端许言之本末者皆为自欺毫釐系念三涂业因瞥尔生情万劫羁锁圣名凡号尽是虚声殊相劣形皆为幻色汝欲求之得无累乎及其厌之又成大患终而无益师上堂曰今夜不得问话问话者三十拄杖时有僧出方礼拜师乃打之僧曰某甲话也未问和尚因什么打某甲师曰汝是什么处人曰新罗人师曰汝上船时便好与三十拄杖法眼云大小德山语作两橛玄觉云丛林中唤作隔下语且从只如德山道问话者三十拄杖意作么生有僧到参师问维那今日几人新到对曰八人师曰将来一时生案着龙牙问学人仗镆邪剑拟取师头时如何师引颈法眼别云汝向什么处下手龙牙曰头落也师微笑龙牙后到洞山举前语洞山曰德山道什么云德山无语洞山曰莫道无语且将德山落底头呈似老僧龙牙省过忏谢有人举似师师曰洞山老人不识好恶这个汉死来多少时救得有什么用处僧问如何是菩提师打曰出去莫向这里疴僧问如何是佛师曰佛即是西天老比丘雪峰问从上宗风以何法示人师曰我宗无语句实无一法与人岩头闻之曰德山老人一条嵴梁骨硬似铁拗不折然虽如此于唱教门中犹较些子保福拈问招庆只如岩头出世有何言教过于德山便恁么道庆云汝不见岩头道如人学射久久方中福云中时如何庆云展阇梨莫不识痛痒福云和尚今日非唯举话庆云展阇梨是什么心行明昭云大小招庆错下名言师寻常遇僧到参多以拄杖打临济闻之遣侍者来参教令德山若打汝但接取拄杖当胸一拄侍者到方礼拜师乃打侍者接得拄杖与一拄师归方丈侍者回举似临济济云从来疑这个汉岩头云德山老人寻常只据目前一个杖子佛来亦打祖来亦打争奈较些子东禅齐云只如临济道我从前疑这汉是肯底语不肯语为当别有道理试断看师上堂曰问即有过不问又乖有僧出礼拜师便打僧曰某甲始礼拜为什么便打师曰待汝开口堪作什么师令侍者唤义存即雪峰也存上来师曰我自唤义存汝又来作什么存无对师见僧来乃闭门其僧敲门师曰阿谁曰师子儿师乃开门僧礼拜师便骑项曰这畜生什么处去来雪峰问古人斩猫儿意如何师乃打趁却唤曰会么峰曰不会师曰我恁么老婆也不会僧问凡圣相去多少师便喝师因疾有僧问还有不病者无师曰有曰如何是不病者师曰阿邪阿邪师复告诸徒曰扪空追响劳汝心神梦觉觉非竟有何事言讫安坐而化即唐咸通六年乙酉十二月三日也寿八十六腊六十五敕谥见性大师泐潭宝峰洪州泐潭宝峰和尚有僧新到师谓曰其中事即易道不落其中事始终难道僧曰某甲在途时便知有此一问师曰更与二十年行脚也不较多曰莫不契和尚意么师曰苦瓜那堪待客师问僧古人有一路接后进初心汝还知否曰请师指出古人一路师曰恁么即阇梨知了也曰头上更安头师曰宝峰不合问仁者曰问又何妨师曰这里不曾有人乱说道理出去前吉州性空禅师法嗣主歙州茂源歙州茂源和尚平田来参师欲起身平田乃把住曰开口即失闭口即丧去却恁么时请师道师以手掩耳而已平田放手曰一步易两步难师曰有什么死急平田曰若非此个师不免诸方点检疏山光仁疏山光仁禅师上堂次大众集师从方丈出未至禅牀谓众曰不负平生行脚眼目致个问讯将来还有么方乃升堂坐时有僧出礼拜师曰不负我且从大众何也便归方丈翌日有别僧请辨前语意旨如何师曰斋时有饭与汝吃夜后有牀与汝眠一向煎迫我作什么僧礼拜师曰苦苦僧曰请师直指师乃垂足曰舒缩一任老僧前京兆翠微无学禅师法嗣斋清平令遵鄂州清平山令遵禅师东平人也姓王氏少依本州北菩提寺唐咸通六年落发后诣滑州开元寺受具攻律学一旦谓同流曰夫沙门应决彻生死玄通佛理若乃孜孜卷轴役役拘文悉数海沙徒劳片心遂罢所业远参禅会至江陵白马寺堂中遇一老宿名曰慧勤师亲近询请勤曰吾久侍丹霞今既垂老倦于提诱汝可往谒翠微彼即吾同参也师礼辞而去造于翠微之堂问如何是西来的的意翠微曰待无人即向汝说师良久曰无人也请师说翠微下禅牀引师入竹园师又曰无人也请和尚说翠微指竹曰这竿得恁么长那竿得恁么短师虽领其微言犹未彻其玄旨文德元年抵上蔡会州将重法创大通禅苑请阐宗要师自举初见翠微语句谓众曰先师入泥入水为我自是我不识好恶师自此化导将十稔至光化中领徒百余游鄂州从节度使杜洪请居清平山安乐院上堂曰诸上座夫出家人须会佛意始得若会佛意不在僧俗男女贵贱但随家丰俭安乐便得诸上座尽是久处丛林遍参尊宿且作么生会佛意试出来大家商量莫空气高至后一事无成一生空度若未会佛意直饶头上出水足下出火烧身炼臂聪慧多辩聚徒一千二千说法如云如雨讲得天华乱坠只成个邪说争竞是非去佛法大远在诸人幸值色身安健不值诸难何妨近前着些功夫体取佛意好时有僧问如何是大乘师曰麻索曰如何是小乘师曰钱贯问如何是清平家风师曰一斗面作三个饼问如何是禅师曰胡孙上树尾连颠问如何是有漏师曰笊篱曰如何是无漏师曰木杓问觌面相呈时如何师曰吩咐与典座自余逗机方便靡徇时情逆顺卷舒语超格量天佑十六年正月二十五日午时归寂寿七十有五周显德六年敕谥法喜禅师塔曰善应投子大同舒州投子山大同禅师本州怀宁人也姓刘氏幼岁依洛下保唐满禅师出家初习安般观次阅华严教发明性海复谒翠微山法席顿悟宗旨语见翠微章由是放任週游归旋故土隐投子山结茅而居一日赵州谂和尚至桐城县师亦出山途中相遇未相识赵州潜问俗士知是投子乃逆而问曰莫是投子山主么师曰茶盐钱乞一个赵州即先到庵中坐师后携一瓶油归庵赵州曰久向投子到来只见个卖油翁师曰汝只见卖油翁且不识投子曰如何是投子师曰油油赵州问死中得活时如何师曰不许夜行投明须到赵州曰我早侯白伊更侯黑同谂二师互相问酬广如本集其辞句简捷意趣玄险诸方谓赵州投子得逸群之用自尔师道闻于天下云水之侣竞奔凑焉师谓众曰汝诸人来这里拟觅新鲜语句攒华四六口里贵有可道我老人气力稍劣唇舌迟钝汝若问我我便随汝答对也无玄妙可及于汝亦不教汝朵根终不说向上向下有佛有法有凡有圣亦不存坐系缚汝诸人变现千般总是汝生解自担带将来自作自受这里无可与汝不敢诳吓汝无表无里可得说似汝诸人还知么时有僧问表里不收时如何师曰汝拟向这里朵根僧问大藏教中还有奇特事也无师曰演出大藏教问如何是眼未开时事师曰目净修广如青莲问一切诸佛及诸佛法皆从此经出如何是此经师曰以是名字汝当奉持问枯木中还有龙吟也无师曰我道髑髅里有师子吼问一法普润一切群生如何是一法师曰雨下也问一尘含法界时如何师曰早是数尘也问金锁未开时如何师曰开也问学人欲修行时如何师曰虚空不曾烂坏雪峰侍立师指庵前一块石曰三世诸佛总在里许雪峰曰须知有不在里许者师乃归庵中坐一日雪峰随师访龙眠庵主雪峰问龙眠路向什么处去师以拄杖指前面雪峰曰东边去西边去师曰漆桶雪峰异日又问一槌便成时如何师曰不是性燥汉雪峰曰不假一槌时如何师曰漆桶师一日庵中坐雪峰问和尚此间还有人参否师于牀下拈镬头抛向面前雪峰曰恁么即当处掘去也师曰漆桶不快雪峰辞去师出门送蓦召曰道者雪峰回首应诺师曰途中善为僧问故岁已去新岁到来还有不涉二途者也无师云有云如何是不涉二途者师云元正启祚万物惟新问依稀似半月罔象若三星干坤收不得师向何处明师曰道什么僧曰想师只有湛水之波且无滔天之浪师曰闲言语问类中来时如何师曰人类中来马类中来问佛佛授手祖祖相传未审传个什么法师曰老僧不解谩语问如何是出门不见佛师曰无所睹曰如何是入室别爷娘师曰无所生问如何是火燄里藏身师曰有什么掩处曰如何是炭堆里藏身师曰我道汝黑似漆问的的不明时如何师曰明也问如何是末后一句师曰最初明不得问从苗辨地因语识人未审将何辨识师曰引不着问院里三百人还有不在数者无师曰一百年前五十年后看取师问僧久向疏山涢头莫便是否无对法眼代云向重和尚日久僧问抱璞投师请师雕琢师曰不为栋樑材曰恁么即卞和无出身处也师曰担带即伶俜辛苦曰不担带时如何师曰不教汝抱璞投师更请雕琢问那咤太子析骨还父析肉还母如何是那咤本来身师放下手中杖子问佛法二字如何辨得清浊师曰佛法清浊曰学人不会师曰汝适来问什么问一等是水为什么海咸河淡师曰天上星地下木法眼别云大似相违问如何是祖师意师曰弥勒觅个受记处不得问和尚住此来有何境界师曰丫角女子白头丝问如何是无情说法师曰恶问如何是毗卢师曰已有名字曰如何是毗卢师师曰未有毗卢时会取问历落一句请师道师曰好问四山相逼时如何师曰五蕴皆空问一念未生时如何师曰真个谩语问凡圣相去几何师下禅牀立问学人一问即和尚答忽若千问万问时如何师曰如鸡抱卵问天上天下唯我独尊如何是我师曰推倒这老胡有什么过问如何是和尚师师曰迎之不见其首随之不见其形问塑像未成未审身在什么处师曰莫乱造作僧曰争奈现不现何师曰隐在什么处问无目底人如何进步师曰遍十方僧曰无目为什么遍十方师曰着得目也无问如何是西来意师曰不讳问月未圆时如何师曰吞却两三个僧曰圆后如何师曰吐却七八个问日月未明佛与众生在什么处师曰见老僧嗔便道嗔见老僧喜便道喜师问僧什么处来曰东西山礼祖师来师曰祖师不在东西山僧无语法眼代云和尚识祖师问如何是玄中的师曰不到汝口里道问牛头未见四祖时如何师曰与人为师又问见后如何师曰不与人为师问诸佛出世惟以一大事因缘如何是一大事因缘师曰尹司空请老僧开堂问如何是佛师曰幻不可求问千里寻师乞师一接师曰今日老僧腰痛菜头入方丈请益师曰且去待无人时来为阇梨说菜头明日伺得无人又来请和尚说师曰近前来菜头近前师曰辄不得举似于人问并却咽喉唇吻请师道师曰汝只要我道不得问达磨未来时如何师曰遍天遍地曰来后如何师曰盖覆不得问和尚未见先师时如何师曰通身不奈何曰见先师后如何师曰通身扑不碎曰还从师得也无师曰终不相辜负曰恁么即从师得也师曰自着眼趁取曰恁么即辜负先师也师曰非但辜负先师亦乃辜负老僧问七佛是文殊弟子文殊还有师也无师曰适来恁么道也大似屈己推人问金鸡未鸣时如何师曰无这个音响曰鸣后如何师曰各自知时问师子是兽中之王为什么被六尘吞师曰不作大无人我师居投子山三十余载往来激发请益者常盈于室师纵之以无畏辩随问遽答啐啄同时微言颇多今略录少分而已唐中和年巢寇暴起天下丧乱有狂徒持刃上山问师住此何为师乃随宜说法魁渠闻而拜伏脱身服施之而去师干化四年甲戍四月六日示有微疾大众请医师谓众曰四大动作聚散常程汝等勿虑吾自保矣言讫跏趺坐亡寿九十有六诏谥慈济大师塔曰真寂道场如讷湖州道场山如讷禅师僧问如何是教意师曰汝自看僧礼拜师曰明月铺霄汉山川势自分问如何得闻性不随缘去师曰汝听看僧礼拜师曰聋人也唱胡笳调好恶高低自不闻僧曰恁么即闻性宛然也师曰石从空里立火向水中焚问虚空还有边际否师曰汝也太多知僧礼拜师曰三尺杖头挑日月一尘飞起任遮天问如何是道人师曰行运无踪迹起坐绝人知僧曰如何即是师曰三炉力尽无烟燄万顷平田水不流问一念不生时如何师曰堪作什么僧无语师又曰透出龙门云雨合山川大地入无踪师目有重瞳垂手过膝自翠微受诀乃止于道场山骞草卓庵学徒四至遂成禅苑广阐法化所遗坏衲三事及开山拄杖木屐今在影堂中白云约建州白云约禅师曾住江州东禅院僧问不坐遍空堂不居无学位此人合向什么处安置师曰青天无电影天台韶和尚参师问什么处来韶曰江北来师曰船来陆来曰船来师曰还逢见鱼鳖么曰往往遇之师曰遇时作么生韶曰咄缩头去师大笑潭州前道吾山圆智禅师法嗣主石霜庆诸潭州石霜山庆诸禅师庐陵新淦人也姓陈氏年十三依洪井西山绍銮禅师落发二十三嵩岳受具就洛下学毗尼之教虽知听制终为渐宗回抵大沩山法会为米头一日师在米寮内筛米沩山云施主物莫抛撒师曰不抛撒沩山于地上拾得一粒云汝道不抛撒这个什么处得来师无对沩山又云莫欺这一粒子百千粒从这一粒生师曰百千粒从这一粒生未审这一粒从什么处生沩山呵呵笑归方丈晚后上堂云大众米里有虫师后参道吾问如何是触目菩提道吾唤沙弥沙弥应诺吾曰添净瓶水着吾却问师汝适来问什么师乃举前问道吾便起去师从此省觉道吾曰我疾作将欲去世心中有物久而为患谁可除之师曰心物俱非除之益患道吾曰贤哉贤哉于时始为二夏之僧因避世混俗于长沙浏阳陶家坊朝游夕处人莫能识后因洞山价和尚遣僧访寻囊锥始露乃举之住石霜山他日道吾将舍众顺世以师为嫡嗣躬至石霜而就之师曰勤执侍全于师礼暨道吾归寂学侣云集盈五百众广语出别卷一日谓众曰一代时教整理时人脚手凡有其由皆落在今时直至法身非身此是教家极则我辈沙门全无肯路若分即差不分即坐着泥水但由心意妄说见闻僧问如何是西来意师曰空中一片石僧礼拜师曰会么曰不会师曰赖汝不会若会即打破你头问如何是和尚本分事师曰石头还汗出么曰到这里为什么却道不得师曰脚底着口问真身还出世也无师曰不出世曰争奈真身何师曰琉璃瓶子口师居方丈有僧在明窗外问咫尺之间为什么不睹师颜师曰我道遍界不曾藏僧举问雪峰遍界不曾藏意旨如何雪峰曰什么处不是石霜僧回举雪峰之语呈师师曰老大汉有什么死急东禅齐云只如雪峰是会石霜意不会石霜意若会也他为什么道死急若不会作么生雪峰岂可不会然法且无异奈以师承不同解之差别他云遍界不曾藏也须曾学来始得会乱说即不可云盖问万户俱闭即不问万户俱开时如何师曰堂中事作么生曰无人接得渠师曰道也大杀道也只道得八九成曰未审和尚作么生道师曰无人接得渠东禅齐云只如石霜意作么生若道一般前来为什么不许伊若道别有道理又只重说一遍且道古人意作么生问佛性如虚空如何师曰卧时即有坐时即无问忘收一足时如何师曰不共汝同盘问风生浪起时如何师曰湖南城里大杀闹有人不肯过江西因僧举洞山参次示众曰兄弟秋初夏末或东去西去直须向万里无寸草处去始得又曰只如万里无寸草处且作么生去师闻之乃曰出门便是草僧举似洞山洞山曰大唐国内能有几人东禅齐拈云且道石霜会洞山意否若道会去只如诸上坐每日折旋俯仰迎来送去为当是落路下草为复一一合辙若言不会洞山意又争解恁么下语还有会处么上座拟什么处去于此若明得可谓还乡曲也不见也曾着个语云恁么即不去也师止石霜山二十年间学众有长坐不卧屹若株杌天下谓之枯木众也唐僖宗闻师道誉遣使赍赐紫衣师牢让不受光启四年戊申二月二十日己亥示疾告寂寿八十有二腊五十九三月十五日葬于院之西北隅敕谥普会大师塔曰见相渐源仲兴潭州渐源仲兴禅师在道吾处为典座一日随道吾往檀越家弔丧师以手拊棺曰生耶死耶道吾曰生也不道死也不道师曰为什么不道道吾曰不道不道弔毕同回途次师曰和尚今日须与仲兴道傥更不道即打去也道吾曰打即任打生也不道死也不道师遂打道吾数拳道吾归院令师且去少间主事知了打汝师乃礼辞往石霜举前语及打道吾之事今请和尚道石霜曰汝不见道吾道生也不道死也不道师于此大悟乃设斋忏悔师一日将锹子于法堂上从东过西从西过东石霜曰作么师曰觅先师灵骨石霜曰洪波浩渺白浪滔天觅什么灵骨师曰正好着力石霜曰这里针札不入着什么力太原孚上座代云先师灵骨犹在禄清和尚禄清和尚僧问不落道吾机请师道师云庭前红苋树生叶不生华良久云会么僧云不会师云正是道吾机因什么不会僧礼拜师便打云须是老僧打你始得潭州前云岩昙晟禅师法嗣古洞山良价筠州洞山良价禅师会稽人也姓俞氏幼岁从师因念般若心经以无根尘义问其师其师骇异曰吾非汝师即指往五泄山礼默禅师披剃年二十一嵩山具戒游方首谒南泉值马祖讳晨修斋次南泉垂问众僧曰来日设马师斋未审马师还来否众皆无对师乃出对曰待有伴即来南泉闻已赞曰此子虽后生甚堪雕琢师曰和尚莫压良为贱次参沩山问曰顷闻忠国师有无情说法良价未究其微沩山曰我这里亦有只是难得其人曰便请师道沩山曰父母所生口终不敢道曰还有与师同时慕道者否沩山曰此去石室相连有云岩道人若能拨草瞻风必为子之所重既到云岩问无情说法什么人得闻云岩曰无情说法无情得闻师曰和尚闻否云岩曰我若闻汝即不得闻吾说法也曰若恁么即良价不闻和尚说法也云岩曰我说汝尚不闻何况无情说法也师乃述偈呈云岩曰也大奇也大奇无情解说不思议若将耳听声不现眼处闻声方得知遂辞云岩云岩曰什么处去师曰虽离和尚未合所止曰莫湖南去师曰无曰莫归乡去师曰无曰早晚却来师曰待和尚有住处即来曰自此一去难得相见师曰难得不相见又问云岩和尚百年后忽有人问还邈得师真如何只对云岩曰但向伊道即这个是师良久云岩曰承当这个事大须审细师犹涉疑后因过水睹影大悟前旨因有一偈曰切忌从他觅迢迢与我疏我今独自往处处得逢渠渠今正是我我今不是渠应须恁么会方得契如如他日因供养云岩真有僧问曰先师道只这是莫便是否师曰是僧曰意旨如何师曰当时几错会先师语曰未审先师还知有也无师曰若不知有争解恁么道若知有争肯恁么道长庆稜云既知有为什么恁么道又云养子方知父慈师在泐潭见初上座示众云也大奇也大奇佛界道界不思议师曰佛界道界即不问且如说佛界道界是什么人只请一言初良久无对师曰何不急道初曰争即不得师曰道也未曾道说什么争即不得初无对师曰佛之与道只是名字何不引教初曰教道什么师曰得意忘言初曰犹将教意向心头作病在师曰说佛界道界病大小初因此迁化师至唐大中末于新丰山接诱学徒厥后盛化豫章高安之洞山今筠州也因为云岩讳日营斋有僧问和尚于先师处得何指示师曰虽在彼中不蒙他指示僧曰既不蒙指示又用设斋作什么师曰虽然如此焉敢违背于他僧问和尚初见南泉发迹为什么与云岩设斋师曰我不重先师道德亦不为佛法只重不为我说破又因设忌斋僧问和尚为先师设斋还肯先师也无师曰半肯半不肯曰为什么不全肯师曰若全肯即辜负先师也僧问欲见和尚本来师如何得见曰年涯相似即无阻矣僧再举所疑师曰不蹑前踪更请一问僧无对云居代云恁么即某甲不见和尚本来师也后皎上座拈问长庆如何是年涯相似者长庆云古人恁么道皎阇梨又向这里觅个什么师又曰还有不报四恩三有者无若不体此意何超始终之患直须心心不触物步步无处所常不间断稍得相应师问僧什么处来曰游山来师曰还到顶否曰到师曰顶上还有人否曰无人师曰恁么即阇梨不到顶也曰若不到顶争知无人师曰阇梨何不且住曰某甲不辞住西天有人不肯师问太长老曰有一物上拄天下拄地常在动用中黑如漆过在什么处太曰过在动用同安显别云不知师乃咄云出去问如何是西来意师曰大似骇鸡犀师问雪峰从什么处来雪峰曰天台来师曰见智者否曰义存吃铁棒有分僧问蛇吞虾蟆救即是不救即是师曰救即双目不睹不救即形影不彰因夜间不点灯有僧出问话退后师令侍者点灯乃召适来问话僧出来其僧近前师曰将取三两粉来与这个上座其僧拂袖而退自此省发玄旨遂罄舍衣资设斋得三年后辞师师曰善为时雪峰侍立次问曰只如这僧辞去几时却来师曰他只知一去不解再来其僧归堂就衣钵下坐化雪峰上报师师曰虽然如此犹较老僧三生在雪峰上问讯师曰入门来须得语不得道早个入了也雪峰曰义存无口师曰无口且从还我眼来雪峰无语云居膺别前语云待某甲有口即道长庆稜别云恁么即某甲谨退师问僧什么处来曰三祖塔头来师曰既从祖师处来又要见老僧作什么曰祖师即别学人与和尚不别师曰老僧欲见阇梨本来师还得否曰亦须待和尚自出头来始得师曰老僧适来暂时不在云居问如何是祖师西来意师曰阇梨向后有把茅盖头或有人问阇梨且作么生向伊道官人问有人修行否师曰待公作男子即修行僧问承古有言相逢不擎出举意便知有时如何师乃合掌顶戴师问德山侍者从何方来曰德山来师曰来作什么曰考顺和尚来师曰世间什么物最考顺侍者无对师有时云体得佛向上事方有些子语话分僧便问如何是语话师曰语话时阇梨不闻曰和尚还闻否师曰待我不语话时即闻僧问如何是正问正答师曰不从口里道曰若有人问师还答否师曰也未曾问问如何是从门入者非宝师曰便休便休师问讲维摩经僧曰不可以智知不可以识识唤作什么语对曰赞法身语师曰法身是赞何用更赞师有时垂语曰直道本来无一物犹未消得他钵袋子僧便问什么人合得师曰不入门者僧曰只如不入门者还得也无师曰虽然如此不得不与他师又曰直道本来无一物犹未消得他衣钵这里合下得一转语且道下得什么语有一上座下语九十六转不惬师意末后一转始可师意师曰阇梨何不早恁么道有一僧闻请举如是三年执侍巾瓶终不为举上座因有疾其僧曰某甲三年请举前话不蒙慈悲善取不得恶取遂持刀向之曰若不为某甲举即便杀上座也上座悚然曰阇梨且待我为汝举乃曰直饶将来亦无处着其僧礼谢僧问师寻常教学人行鸟道未审如何是鸟道师曰不逢一人曰如何行师曰直须足下无丝去曰只如行鸟道莫便是本来面目否师曰阇梨因什么颠倒曰什么处是学人颠倒师曰若不颠倒因什么认奴作郎曰如何是本来面目师曰不行鸟道师谓众曰知有佛向上人方有语话分时有僧问如何是佛向上人师曰非常保福别云佛非法眼别云方便唿为佛师问僧去什么处来僧曰制鞋来师曰自解依他僧曰依他师曰他还指教阇梨也无僧曰允即不违僧来举问茱萸如何是沙门行茱萸曰行即不无人觉即乖师令彼僧去进语曰未审是什么行茱萸曰佛行佛行僧回举似师师曰幽州犹似可最苦是新罗东禅齐拈云此语还有疑讹也无若有且道什么处不得若无他又道最苦是新罗还点检得出么他道行即不无人觉即乖师令再问是什么行又道佛行那僧是会了问不会而问请断看僧却问师如何是沙门行师曰头长三尺颈长二寸有僧举问归宗权和尚只如洞山意作么生权云封皮厚二寸师见幽上座来遽起向禅牀后立幽曰和尚为什么回避学人师曰将谓阇梨觅老僧问如何是玄中又玄师曰如死人舌师洗钵次见两乌争虾蟆有僧便问曰这个因什么到恁么地师曰只为阇梨僧问如何是毗卢师法身主师曰禾茎粟干问三身之中阿那身未堕众数师曰吾常于此切僧问曹山先师道吾常于此切意作么生曹山云要头即斲将去又问雪峰雪峰以拄杖拟之云我亦曾到洞山来师因看稻田次朗上座牵牛曰这个牛须好看恐吃稻去师曰若是好牛应不吃稻师问僧世间何物最苦僧曰地狱最苦师曰不然曰师意如何师曰在此衣线下不明大事是名最苦师问僧名什么僧曰某甲师曰阿那个是阇梨主人公僧曰见只对次师曰苦哉苦哉今时人例皆如此只是认得驴前马后将为自己佛法平沈此之是也客中辨主尚未分如何辨得主中主僧便问如何是主中主师曰阇梨自道取僧曰某甲道得即是客中主如何是主中主师曰恁么道即易相续也大难云居别云某甲道得不是客中主师示疾令沙弥去云居传语又曰他忽问汝和尚有何言句但道云岩路欲绝也汝下此语须远立恐他打汝去沙弥领旨去语未终早被云居打一棒沙弥无语同安显代云恁么即云岩一枝不坠也后云居钖云上座且道云岩路绝不绝崇寿稠云古人打此一棒意作么生师将圆寂谓众曰吾有闲名在世谁为吾除得众皆无对时沙弥出曰请和尚法号师曰吾闲名已谢石霜云无人得他肯云居云若有闲名非吾先师曹山云从古至今无人辨得疏山云龙有出水之机无人辨得问和尚违和还有不病者也无师曰有僧曰不病者还看和尚否师曰老僧看他有分曰和尚争得看他师曰老僧看时即不见有病师又曰离此壳漏子向什么处与吾相见众无对唐咸通十年三月命剃发披衣令击钟俨然坐化时大众号恸移晷师忽开目而起曰夫出家之人心不附物是真修行劳生息死于悲何有乃召主事僧令办愚痴斋一中盖责其恋情也众犹恋慕不已延至七日食具方备师亦随斋毕曰僧家勿事大率临行之际喧动如斯至八日浴讫端坐长往寿六十有三腊四十二敕谥悟本大师塔曰慧觉师昔在泐潭寻译大藏纂出大乘经要一卷并激励道俗偈颂诫等流布诸方杏山鉴洪涿州杏山鉴洪禅师临济问如何是露地白牛师曰吽济曰哑却杏山口师曰老兄作么生济曰这畜生师乃休与石室问答如彼章出之师有五咏十秀皆畅玄风灭后茶毗收五色舍利神山僧密潭州神山僧密禅师师在南泉打罗次南泉问作什么师曰打罗曰汝以手打脚打师曰却请和尚道南泉曰分明记取向后遇明眼作家但恁么举似云岩代云无手脚者始解打师与洞山渡水洞山曰莫错下脚师曰错即过不得也洞山曰不错底事作么生师曰共长老过水一日与洞山锄茶园洞山掷下镬头曰我今日困一点气力也无师曰若无气力争解恁么道得洞山曰汝将谓有气力底是也裴大夫问僧供养佛还吃否僧曰如大夫祭家神大夫举似云岩云岩代曰有几般饭食但一时下来云岩却问师一时下来后作么生师曰合取钵盂岩肯之僧问如何是无所闻者乃曰听经师曰要会么僧曰要会师曰未解听经在问一地不见二地如何师曰汝莫错否汝是何地有行者问生死事乞师一言师曰汝何时生死去来曰某甲不会请师说师曰不会须死一场去幽溪和尚幽溪和尚僧问大用现前不存轨则时如何师起绕禅牀一匝而坐僧欲进语师与一踏僧归位而立师曰汝恁么我不恁么汝不恁么我却恁么僧再拟进语师又与一踏曰三十年后吾道大行前华亭船子德诚禅师法嗣斋夹山善会澧州夹山善会禅师广州岘亭人也姓廖氏九岁于潭州龙牙山出家依年受戒往江陵听习经论该练三学遂参禅会励力参承初住澧州一夕道吾策杖而至遇师上堂僧问如何是法身师曰法身无相曰如何是法眼师曰法眼无瑕师又曰目前无法意在目前不是目前法非耳目所到道吾乃笑师乃生疑问吾何笑吾曰和尚一等出世未有师可往浙中华亭县参船子和尚去师曰访得获否道吾曰彼师上无片瓦遮头下无卓锥之地师遂易服直诣华亭会船子鼓棹而至师资道契微朕不留语见船子章师比遁世忘机寻以学者交凑庐室星布晓夕参依唐咸通十一年庚寅海众卜于夹山遽成院宇师上堂示众曰夫有祖以来时人错会相承至今以佛祖句为人师范如此却成狂人无智人去他只指示汝无法本是道道无一法无佛可成无道可得无法可舍故云目前无法意在目前他不是目前法若向佛祖边学此人未有眼目皆属所依之法不得自在本只为生死茫茫识性无自由分千里万里求善知识须有正眼永脱虚谬之见定取目前生死为复实有为复实无若有人定得许汝出头上根之人言下明道中下根器波波浪走何不向生死中定当取何处更疑佛疑祖替汝生死有智人笑汝偈曰劳持生死法唯向佛边求目前迷正理拨火觅浮沤僧问从上立祖意教意和尚此间为什么言无师曰三年不食饭目前无饥人曰既无饥人某甲为什么不悟师曰只为悟迷却阇梨师说颂曰明明无悟法悟法却迷人长舒两脚睡无伪亦无真僧问如何是道师曰太阳溢目万里不挂片云曰如何得会师曰清清之水游鱼自迷问如何是本师曰饮水不迷源问古人布发掩泥当为何事师曰九乌射尽一翳犹存一箭堕地天下不黑问祖意与教意同别师曰风吹荷叶满池青十里行人较一程师有小师随侍日久师住后遣令行脚游历禅肆无所用心闻师聚众道播他室回归省觐而问曰和尚有如是奇特事何不早向某甲说师曰汝蒸饭吾着火汝行益吾展钵什么处是辜负汝处小师从此悟入师一日吃茶了自烹一碗过与侍者侍者拟接师乃缩手曰是什么侍者无对有一大德来问师若是教意某甲即不疑只如禅门中事如何师曰老僧也只解变生为熟问如何是实际之理师曰石上无根树山含不动云问如何是出窟师子师曰虚空无影像足下野云生西川首座游方至白马举华严教语问曰一尘含法界无边时如何白马曰如鸟二翼如车二轮首座曰将谓禅门别有奇特事元来不出教乘乃回本地寻向夹山盛化遣小师持前语而问师师曰雕沙无镂玉之谭结草乖道人之思小师回举似首座首座乃赞将谓禅门与教意不殊元来有奇特之事问如何是夹山境师曰猿抱子归青嶂里鸟衔花落碧岩前师再辟玄枢迨于一纪唐中和元年辛丑十一月七日召主事曰吾与众僧语道累岁佛法深旨各应自知吾今幻质时尽即去汝等善保护如吾在日勿得雷同世人辄生惆怅言讫至子夜奄然而逝其月二十九日塔于本山寿七十七腊五十七敕谥传明大师塔曰永济行思禅师第五世古前舒州投子山大同禅师法嗣斋投子感温投子感温禅师第二世住僧问师登宝座接示何人师曰如月覆千溪僧曰恁么即满地不亏也师曰莫恁么道僧问父不投为什么却投子师曰岂是别人屋里事僧曰父与子还属功也无师曰不属曰不属功底如何师曰父子各自脱曰为什么如此师曰汝与我会师游山见蝉蜕壳侍者问曰壳在这里蝉子向什么处去也师拈壳就耳畔摇三五下作蝉响声其僧于是开悟牛头微福州牛头微禅师师上堂示众曰三世诸佛用一点伎俩不得天下老师口似匾担诸人作么生大不容易除非知有莫能知之僧问如何是和尚家风师曰山禾田粟米饭野菜澹黄韭僧曰忽遇上客来又作么生师曰吃即从君吃不吃任东西问不问骊龙颔下珠如何识得家中宝师曰忙中争得作闲人青城澄照西川青城香山澄照大师僧问诸佛有难向火燄里藏身未审衲僧有难向什么处藏身师曰水精瓮里着波斯问如何是初生月师曰太半人不见陕府天福陕府天福和尚僧问如何是佛法大意师曰黄河无滴水华岳总平治濠州思明濠州思明和尚在投子众时有僧问如何是上座沙弥童行师曰诺僧问如何是清净法身师曰屎里蛆儿头出头没凤翔招福凤翔府招福和尚僧问东牙乌牙皆出队和尚为什么不出队师曰住持各不同阇梨争得怪中梁遵古兴元府中梁山遵古禅师问空劫无人能问法即今有问法何安师曰大悲菩萨瓮里坐问如何是祖师西来意师曰道士檐漏卮襄州谷隐襄州谷隐和尚僧问如何是不触白云机师曰鹤带鸦颜浮生不弃安州九乳山安州九乳山和尚僧问如何是佛师曰即汝是问远闻九乳及至到来只见一乳师曰阇梨只见一乳不见九乳曰如何是九乳师曰水急浪华粗盘山和尚盘山和尚幽州第二世住僧问如何出得三界师曰在里头来多少时耶曰如何出得师曰青山不碍白云飞问承教有言如化人烦恼如石女儿此理如何师曰阇梨直如石女儿去九乳敬慧安州九乳敬慧禅师第二世住僧问解脱深坑如何过得师曰不求过僧曰如何过得师曰求过亦非观音岩俊东京观音院岩俊禅师邢台人也姓廉氏初参祖席遍历衡庐岷蜀尝经凤林深谷石睹珍宝发现同侣相顾意将取之师曰古人锄园触黄金若瓦砾待吾菅覆顶须此供四方僧言讫舍去造谒投子投子问曰子昨宿何处师曰在不动道场曰既言不动曷由至此师曰至此岂是动耶曰元来宿不着处然投子默认许之寻抵东京会有梁少保李资即河阳节度使罕之兄也雅信内典尤重于师因舍宅建院曰观音明圣请师居之周高祖世宗二帝潜隐时每登方丈必施跪礼及即位特赐紫号净戒大师众常数百干德丙寅三月示疾垂诫门人讫怡颜合掌而灭寿八十五腊六十五其年四月八日塔于东郊丰台村前鄂州平山令遵禅师法嗣古三角令邦蕲州三角山令邦禅师初参清平清平问曰来作么师曰来礼拜曰礼拜阿谁师曰特来礼拜和尚清平咄曰这钝根阿师师乃礼拜清平于师颈上以手斲一下师从此抠衣密领宗旨住后僧问如何是佛师曰明日来向汝道如今道不得第十六卷吉州清原山行思禅师第五世七十二人朗州德山宣鉴禅师法嗣九人六人见录鄂州岩头全豁禅师福州雪峰义存禅师天台瑞龙院慧恭禅师泉州瓦棺和尚襄州高亭简禅师洪州感潭资国和尚德山鹅湖绍▉大师凤翔府垢和尚益州双流尉迟和尚已上三人无机缘语句不录潭州石霜庆诸禅师法嗣四十一人二十一人见录河中南际山僧一禅师潭州大光山居诲禅师庐山怀绑禅师筠州九峰道虔禅师台州涌泉景欣禅师潭州云盖山志元禅师潭州谷山藏禅师福州覆船山洪荐禅师朗州德山存德慧空禅师吉州崇恩和尚石霜第三世辉禅师郢州芭蕉和尚潭州肥田伏和尚潭州鹿苑晖禅师潭州宝盖约禅师越州云门海晏禅师湖南文殊和尚凤翔府石柱和尚潭州中云盖和尚河中栖岩存寿禅师南岳玄泰上坐杭州龙泉敬禅师泐府盘亭宗敏禅师新罗钦忠禅师新罗行寂禅师洪州鹿源和尚郢州大阳山和尚滑州观音和尚郓州正觉和尚商州高明和尚许州庆寿和尚镇州万岁和尚第二世镇州灵寿和尚镇州洪济禅师吉州简之禅师大梁洪方禅师印州守闲禅师新罗朗禅师新罗清虚禅师汾州爽禅师余杭通禅师已上二十人无机绿语句不录澧州夹山善会禅师法嗣二十二人一十一人见录澧州乐普山元安禅师洪州上蓝令超禅师郓州四禅和尚江西逍遥山怀忠禅师袁州盘龙山可文禅师抚州黄山月轮禅师洛京韶山寰普禅师太原海湖和尚嘉州白水寺和尚凤翔府天盖山幽禅师洪州同安和尚韶州昙普禅师吉州仙居山和尚太原资福端禅师洪州卢仙山延庆和尚越州越峰和尚朗州祗阇山和尚益州栖穆和尚嵩山全禅师益州夹山院和尚西京云岩和尚安福延休和尚已上一十一人无机绿语句更不录前朗州德山宣鉴禅师法嗣斋岩头全豁鄂州岩头全豁禅师泉州人也姓柯氏少礼清原谊公落发往长安宝寿寺禀戒习经律诸部优游禅苑与雪峰义存钦山文邃为友自余杭大慈山迤逦造于临济属临济归寂乃谒仰山才入门提起坐具曰和尚仰山取拂子拟举之师曰不妨好手后参德山和尚执坐具上法堂瞻视德山曰作么师咄之德山曰老僧过在什么处师曰两重公案乃下参堂德山曰这个阿师稍似个行脚人至来日上问讯德山曰阇梨是昨日新到否曰是德山曰什么处学得这个虚头来师曰全豁终不自谩德山曰他后不得孤负老僧他日参师入方丈门侧身问是凡是圣德山喝师礼拜有人举似洞山洞山曰若不是豁上坐大难承当师闻之乃曰洞山老人不识好恶错下名言我当时一手抬一手搦雪峰在德山作饭头一日饭迟德山擎钵下法堂雪峰晒饭巾次见德山乃曰钟未鸣鼓未打老和尚向什么处去德山却归方丈师在堂中闻之拊掌曰大小德山犹未会末后句德山闻举令侍者唤岩头去问你不肯老僧那岩头密启其意师来日上堂说话异于寻常岩头到僧堂抚掌大笑云且喜得堂头老汉会末后句他后天下人不奈何虽然如是也祗得三年三年后果然迁化矣一日与雪峰义存钦山文邃三人聚话存蓦然指一碗水邃曰水清月现存曰水清月不现师踢却水碗而去自此邃师洞山存豁二士同嗣德山师与存同辞德山德山问什么处去师曰暂辞和尚下山去德山曰子他后作么生师曰不忘曰子凭何有此说师曰岂不闻智慧过师方传师教其或智慧齐等他后恐减师半德曰如是如是当善护持二士礼拜而退存返闽川居象骨山之雪峰师庵于洞庭卧龙山徒侣臻萃僧问无师还有出身处也无师曰声前古毳烂问堂堂来时如何师曰刺破眼问如何是祖师意师曰移取庐山来向汝道师一日上堂谓诸徒曰吾尝究涅槃经七八年睹三两段文似衲僧说话又曰休休时有一僧出礼拜请师举师曰吾教意如伊字三点第一向东方下一点点开诸菩萨眼第二向西方下一点点诸菩萨命根第三向上方下一点点诸菩萨顶此是第一段义又曰吾教意如摩醯首罗噼开面门竖亚一只眼此是第二段义又曰吾教意犹如毒涂鼓击一声远近闻者皆丧亦云俱死此是第三段义时小严上坐问如何是毒涂鼓师以两手按膝亚身曰韩信临朝底严无语夹山会下一僧到石霜入门便道不审石霜曰不必阇梨僧曰恁么即珍重又到岩头如前道不审师曰嘘僧曰恁么即珍重方回步师曰虽是后生亦能管带其僧归举似夹山夹山曰大众还会么众无对夹山曰若无人道老僧不惜两茎眉毛道去也乃曰石霜虽有杀人刀且无活人剑师与罗山卜塔基罗山中路忽曰和尚回顾曰作么罗山举手曰这里好片地师咄曰瓜州卖瓜汉又行数里徘徊间罗山礼拜问曰和尚岂不是三十年在洞山而不肯洞山师曰是又曰和尚岂不是法嗣德山又不肯德山师曰是曰不肯德山即不问只如洞山有何所阙师良久曰洞山好个佛只是无光僧问利剑斩天下谁是当头者师曰暗拟再问师咄曰这钝汉出去问不历古今时如何师曰卓朔地曰古今事如何师曰任烂师问僧什么处来曰西京来师曰黄巢过后还收得剑么曰收得师作引颈受刃声僧曰师头落也师大笑其僧后到雪峰举前语被拄杖打趁下山问二龙争珠谁是得者师曰俱错僧问雪峰声闻人见性如夜见月菩萨人见性如昼见日未审和尚见性如何峰以拄杖打三下其僧后举前语问师师与三掴问如何是三界主师曰汝还解吃铁棒么瑞岩问如何是毗卢师师曰道什么瑞岩再问之师曰汝年七十八未问尘中如何辨主师曰铜钞锣里成油问弓折箭尽时如何师曰去问如何是岩中的的意师曰谢指示僧曰请和尚答话僧曰珍重问如何是道师曰破草鞋与抛向湖里着问万丈井中如何得到底师曰吽僧再问师曰脚下过也问古帆不挂时如何师曰后园驴吃草迩后人或问佛问法问道问禅者师皆作嘘声而常谓众曰老汉去时大吼一声了去唐光启之后中原盗起众皆避地师端居晏如也一日贼大至责以无供馈遂倳刃焉师神色自若大叫一声而终声闻数十里即光启三年丁未四月八日也门人后焚之获舍利四十九粒众为起塔寿六十僖宗谥清严大师塔曰出尘雪峰义存福州雪峰义存禅师泉州南安人也姓曾氏家世奉佛师生恶荤茹于襁褓中闻钟梵之声或见幡花像设必为之动容年十二从其父游莆田玉涧寺见庆玄律师遽拜曰我师也遂留侍焉十七落发谒芙蓉山常照大师照抚而器之后往幽州宝剎寺受具足戒久历禅会缘契德山唐咸通中回闽中登象骨山雪峰创院徒侣翕然懿宗赐号真觉大师仍赐紫袈裟僧问祖意与教意是同是别师曰雷声震地室内不闻又曰阇梨行脚为什么事问我眼本正因师故邪时如何师曰迷逢达磨曰我眼何在师曰得不从师问剃发染衣受佛依荫为什么不许认佛师曰好事不如无师问坐主如是两字尽是科文作么生是本文坐主无对五云和尚代云更分三段着问有人问三身中那个身不堕诸数人云吾常于此切意旨如何师曰老汉九转上洞山僧拟再问师曰拽出此僧着问如何是觌面事师曰千里未是远问如何是大人相师曰瞻仰即有分问文殊与维摩对谈何事师曰义堕也僧问寂然无依时如何师曰犹是病曰转后如何师曰船子下扬州问承古有言师便作卧势良久起曰问什么僧再举师曰虚生浪死汉问箭露投锋时如何师曰好手不中的僧曰尽眼勿标的时如何师曰不妨随分好手问古人道路逢达道人不将语默对未审将什么对师曰吃茶去师问僧什么处来对曰神光来师曰昼唤作日光夜唤作火光作么生是神光僧无对师自代曰日光火光栖典座问人有言知有佛向上事方有语话分如何是语话师把住曰道道栖无对师踏倒栖起来汗流师问僧什么处来僧曰近离浙中师曰船来陆来曰二途俱不涉师曰争得到这里曰有什么隔碍师便打问古人道觌面相呈时如何师曰是曰如何是觌面相呈师曰苍天苍天师问僧此水牯牛年多少僧无对师自代曰七十七也僧曰和尚为什么作水牯牛师曰有什么罪过僧辞师问什么处去曰礼拜径山和尚去师曰径山若问汝此间佛法如何作么生道曰待问即道师以拄杖打寻举问道宦宦即镜清顺德大师这僧过在什么处便吃棒宦曰问径山得彻困也师曰径山在浙中因什么问得彻困宦曰不见道远问近对师乃休东禅齐云那僧若会雪峰意为什么被打若不会又打伊作什么且道过在什么处镜清虽即子父与他分析也大似成就其丑拙还会么且如雪峰便休是肯伊不肯伊师一日谓慧冰曰稜即长庆吾见沩山问仰山从上诸圣什么处去他道或在天上或在人间汝道仰山意作么生稜曰若问诸圣出没处恁么道即不可师曰汝浑不肯忽有人问汝作么生道稜曰但道错师曰是汝不错稜曰何异于错师问僧什么处来对曰离江西师曰江西与此间相去多少曰不遥师竖起拂子曰还隔这个么曰若隔这个即遥去也师便打问学人乍入丛林乞师指示个入路师曰宁自碎身如微尘终不敢瞎却一僧眼问四十九年后事即不问四十九年前事如何师以拂子蓦口打有僧辞去参灵云问佛未出世时如何灵云举拂子又问出世后如何灵云亦举拂子其僧却回师问阇梨近去返太速生僧曰某甲到彼问佛法不相当乃回师曰汝问什么事僧举前话师曰汝问我为汝道僧便问佛未出世时如何师举拂子又问出世后如何师放下拂子僧礼拜师便打后僧举似玄沙玄沙云汝欲得会么我与汝说个喻如人卖一片园东西南北一时总结契了也中心有个树子犹属我在崇寿稠云为当打伊解处别有道理因举六祖云不是风动不是幡动仁者心动师曰大小祖师龙头蛇尾好与二十拄杖时太原孚上座侍立闻之咬齿师又曰我适来恁么道也好与二十拄杖云居钖云什么处是祖师龙头蛇尾便好吃棒只如雪峰自道我好吃拄杖且道佛法意旨作么生久在众上座无有不知初机兄弟且作么生会东禅齐云雪峰恁么道为当检点别有落处众中唤作自抽过抽过且置祖师道不是风动不是幡动作么生师问慧全汝得入处作么生全曰共和尚商量了师曰什么处商量曰什么处去来师曰汝得入处又作么生全无对师打之全坦问平洋浅草麈鹿成群如何射得麈中主师唤全坦坦应诺师曰吃茶去师问僧近离什么处僧曰离沩山曾问如何是祖师西来意沩山据座师曰汝肯他否僧曰某甲不肯他师曰沩山古佛子速去礼拜忏悔玄沙曰山头老汉蹉过沩山事也东禅齐云什么处蹉过的当蹉过莫便恁么会也无若恁么会即未会沩山意在只如雪峰云沩山古佛子教去忏悔是证明沩山是赞叹沩山事也难子细好见去也不难问学人道不得处请师道师曰我为法惜人师举拂子示一僧其僧便去长庆稜举似泉州王延彬乃曰此僧合唤转与一顿棒彬曰和尚是什么心行稜曰几放过师问慧冰人道前三三后三三意作么生稜便出去鹅湖别云诺师问僧什么处来对曰蓝田来师曰何不入草长庆稜云险问大事作么生师执僧手曰上座将此问谁有僧礼拜师打五棒僧曰过在什么处师又打五棒喝出师问僧什么处来僧曰岭外来师曰还逢达磨也无僧曰青天白日师曰自己作么生僧曰更作么生师便打师送僧出行三五步召曰上座僧回首师曰途中善为僧问拈槌竖拂不当宗乘和尚如何师竖起拂子其僧自把头出师乃不顾法眼代云大众看比一员战将僧问三乘十二分教为凡夫开演不为凡夫开演师曰不消一曲杨柳枝师谓镜清曰古来有老宿引官人巡堂云此一众尽是学佛法僧官人云金屑虽贵又作么生老宿无对镜清代曰比来抛砖引玉法眼别云官人何得贵耳而贱目师上堂举拂子曰这个为中下人僧问上上人来如何师举拂子僧曰这个为中下师打之问国师三唤侍者意旨如何师乃便起入方丈师问僧今夏在什么处曰涌泉师曰长时涌暂时涌曰和尚问不着师曰我问不着曰是师乃打之因普请往庄中路逢猕猴师曰这畜生一个背一面古镜摘山僧稻禾僧曰旷劫无名为什么章为古镜师曰瑕生也僧曰有什么死急话头也不识师曰老僧罪过闽帅施银交牀僧问和尚受大王如此供养将何报答师以手托地曰少打我僧问疏山曰雪峰道少打我意作么生疏山云头上插瓜齑垂尾脚跟齐问吞尽毗卢时如何师曰福唐归得平善否师谓众曰我若东道西道汝则寻言逐句我若羚羊挂角汝向什么处扪摸僧问保福只如雪峰有什么言教便似羚羊挂角时保福云莫是与雪峰作小师不得么师住闽川四十余年学者冬夏不减千五百人梁开平二年戊辰春三月示疾闽帅命医诊视师曰吾非疾也竟不服其药遗偈付法夏五月二日朝游蓝田暮归澡身中夜入灭寿八十七腊五十九瑞龙慧恭天台瑞龙院慧恭禅师福州人也姓罗氏家世为儒年十七举进士随计京师因游终南山奉日寺睹祖师遗像遂求出家二十二受戒游方谒德山鉴禅师鉴问曰会么恭曰作么鉴曰请相见恭曰识么鉴大笑遂入室焉暨鉴顺世与门人之天台瑞龙院大开法席唐天复三年癸亥十二月二日午时命众声钟顾左右曰去言讫跏趺而化寿八十四腊六十二门人建塔泉州瓦棺泉州瓦棺和尚德山问曰汝还会么师曰不会德山曰汝成持取个不会好师曰不会又成持个什么德山曰汝大似个铁橛师遂抠衣德山高亭简襄州高亭简禅师初隔江见德山遥合掌云不审德山以手中扇子招之师忽开悟乃横趋而去更不回顾后于襄州开法嗣德山大宁资国洪州大宁感潭资国和尚白兆问家内停丧请师慰问师曰苦痛苍天兆曰死却爷死却娘师打而趁之师凡遇僧来亦多以拄杖打趁前潭州石霜山庆诸禅师法嗣古南际僧一河中南际山僧一禅师僧问幸获亲近乞师指示师曰我若指示即屈着汝僧曰教学人作么生即是师曰切忌是僧问如何是衲僧气息师曰还曾薰着汝也无问类即不问如何是异师曰要头即一任斲将去问如何是法身主师曰不过来又问如何是毗卢师师曰不超越师初居末山后闽帅请开法于长庆禅苑卒谥本净大师塔曰无尘大光居诲潭州大光山居诲禅师京兆人也姓王氏初造于石霜之室圅丈请益经二载又令主北塔麻衣草屦殆忘身意一日石霜将试其所得垂问曰国家每年放举人及第朝门还得拜也无师曰有人不求进曰凭何师曰且不为名石霜又因疾问曰除却今日别更有时也无师曰渠亦不道今日是石霜甚然之如是征诘数四酬对无爽盘桓二十余祀浏阳信士胡公请居大光山提唱宗致有僧问只如达磨是祖否师曰不是祖僧曰既不是祖又来作什么师曰为汝不荐祖僧曰荐后如何师曰方知不是祖问混沌未分时如何师曰一代时教阿谁叙师又曰一代时教只是收拾一代时人直饶剥彻底也只是成得个边事汝不可便将当却衲衣下事所以道四十九年明不尽四十九年标不起凡示学徒大要如此唐天复三年癸亥九月三日归寂寿六十有七栖贤怀佑庐山栖贤怀佑禅师泉州仙游人也受业于九座山陈禅师寻参学预石霜之室既承奥旨居于谢山其道未震复迁止栖贤徒侣臻萃僧问如何是五老峰前句师曰万古千秋僧曰恁么莫成嗣绝也无师曰踌躇欲与谁僧问自远而来请师激发师曰他不凭时曰请师凭时师曰我亦不换问如何是法法无差师曰雪上更加霜师后终于庐山谥玄悟大师塔曰传灯九峰道虔筠州九峰道虔禅师福州侯官人也姓刘氏遍历法会后受石霜印记化徒于九峰焉师上堂有僧问无间中人行什么行师曰畜生行曰畜生复行什么行师曰无间行曰此犹是长生路上人师曰汝须知有不共命者曰不共什么命师曰长生气不常师又曰诸兄弟还识得命么欲知命流泉是命湛寂是身千波竞涌是文殊境界一亘晴空是普贤牀榻其次借一句子是指月于中事是话月从上宗门中事如节度使信旗且如诸方先德未建许多名目指陈已前诸兄弟约什么体格商量到这里不假三寸试话会看不假耳根试彩听看不假眼试辨白看所以道声前抛不出句后不藏形尽干坤都来是汝当人个体向什么处安眼耳鼻舌莫但向意根下图度作解尽未来际亦未有休歇分所以古人道拟将心意学玄宗状似西行却向东时有僧问九重无信恩赦何来师曰流光虽遍阃内不週曰流光与阃内相去多少师曰渌水腾波青山秀色问人人尽言请益未审师将何拯济师曰汝道巨岳还曾乏寸土也无曰恁么即四海参寻当为何事师曰演若迷头心自狂曰还有不狂者也无师曰有曰如何是不狂者师曰突晓途中眼不开问如何是学人自己师曰更问阿谁曰恁么便承当时如何师曰须弥还更戴须弥么问祖祖相传复传何法师曰释迦悭迦叶富曰毕竟传底事作么生师曰同岁老人分夜灯问诸佛非我道如何是我道师曰我道非诸佛曰既非诸佛为什么却立我道师曰适来暂唤来如今却遣出曰为什么却遣出师曰若不遣出眼里尘生问一切处觅不得岂不是圣师曰是什么圣曰牛头未见四祖时岂不是圣师曰是圣境未忘曰二圣相去几何师曰尘中虽有隐形术争奈全身入帝乡问承古有言真心妄心是如何师曰是立真显妄曰如何是真心师曰不杂食曰如何是妄心师曰攀缘起倒是曰离此二途如何是学人本体师曰本体不离曰为什么不离师曰不敬功德天谁嫌黑暗女问承古有言尽干坤都来是个眼如何是干坤眼师曰干坤在里许曰干坤眼何在师曰正是干坤眼曰还照瞩也无师曰不借三光势曰既不借三光势凭何唤作干坤眼师曰若不如是髑髅前见鬼人无数问一笔丹青为什么邈不得师曰僧繇却许志公曰未审僧繇得什么人证旨却许志公师曰乌龟稽首须弥柱问动容沈古路身没乃方知此意如何师曰偷佛钱买佛香曰学人不会师曰不会即烧香供养本爷娘师后住泐潭而终谥大觉禅师塔曰圆寂涌泉景欣台州涌泉景欣禅师泉州仙游人也本白云山受业得石霜开示而止丹丘涌泉之兰若一日师不披袈裟吃饭有僧问莫成俗否师曰即今岂是僧耶有强德二禅客到于路次见师骑牛不识师乃曰蹄角甚分明争奈骑者不识师骤牛而去二禅客憩于树下煎茶师回下牛近前不审与坐吃茶师问曰二禅客近离什么处曰离那边师曰那边事作么生彼提起茶盏师曰此犹是这边那边事作么生二人无对师曰莫道骑者不识好云盖志元潭州云盖山志元号圆净大师游方时问云居曰志元不奈何时如何云居曰阇梨只为功力不到处师不礼拜而退遂参石霜亦如前问石霜曰非但阇梨老僧亦不奈何师曰和尚为什么不奈何石霜曰老僧若奈何拈过汝不奈何别有问答石霜章出之有僧问如何是佛师曰黄面底是曰如何是法师曰藏里是问然灯未出时如何师曰昧不得问蛇子为什么吞蛇师师曰通身色不同问如何是衲僧师曰参寻访道谷山藏潭州谷山藏禅师僧问祖意教意是一是二师曰青天白日夜半浓霜覆船洪荐福州覆船山洪荐禅师僧问如何是本来面目师闭目吐舌又开目吐舌曰本来有如许多面目师曰适来见什么问路逢达道人不将语默对未审将什么对师曰老僧也恁么师将示灭三日前令侍者唤第一座来师卧出气一声第一座唤侍者曰和尚渴要汤水吃师乃面壁而卧临终令集众乃展两手出舌示之时第三座曰诸人和尚舌根硬也师曰苦哉苦哉诚如第三座所言舌根硬去也再言之而告寂谥绍隆大师塔曰广济德山存德朗州德山存德号慧空大师第六世住僧问如何是一句师曰更请问问如何是和尚仙陀婆师曰昨夜三更见月明吉州崇恩吉州崇恩和尚僧问祖意教意是一是二师曰少林虽有月葱岭不穿云石霜辉石霜辉禅师第三世住僧问佛出世先度五俱轮和尚出世先度何人师曰总不度曰为什么不度师曰为伊不是五俱轮问如何是和尚家风师曰竹筋瓦碗郢州芭蕉郢州芭蕉和尚僧问从上宗乘如何举唱师曰已被冷眼人觑破了问不落诸缘请师直指师曰有问有答问如何是和尚为人一句师曰只恐阇梨不问肥田伏潭州肥田伏和尚号慧觉大师僧问此地名什么师曰肥田曰宜什么师以拄杖打而趁之鹿苑晖潭州鹿苑晖禅师僧问不假诸缘请师道师敲火炉僧曰亲切处更请一言师曰莫睡语问牛头未见四祖时如何师曰如月在水曰见后如何师曰如水在月问祖祖相传未审传个什么师曰汝问我我问汝僧曰恁么即缁素不分也师曰什么处去来宝盖约潭州宝盖约禅师僧问宝盖高高挂其中事若何请师言下旨一句不消多师曰宝盖挂空中有路不曾通傥求言下旨便是有西东拯迷海晏越州云门山拯迷寺海晏禅师僧问如何是衲衣下事师曰如人咬硬石头问如何是古寺一炉香师曰广大勿人嗅曰嗅者如何师曰六根俱不到问久向拯迷到来为什么不见拯迷师曰阇梨不识拯迷湖南文殊湖南文殊和尚僧问僧繇为什么邈志公不得师曰非但僧繇志公也邈不成曰志公为什么邈不成师曰彩缋不将来曰和尚还邈得也无师曰我亦邈不得曰和尚为什么邈不得师曰渠不以苟我颜色教我作么生邈问如何是密室师曰紧不就曰如何是密室中人师曰不坐上牛凤翔石柱凤翔府石柱和尚游方时遇洞山和尚第三世垂语曰有四种人一人说过佛祖一步行不得一人行过祖佛一句说不得一人说得行得一人说不得行不得阿那个是其人师出众而对曰一人说过祖佛行不得者只是无舌不许行一人行过祖佛一句说不得者只是无足不许说一人说得行得者即是函盖相称一人说不得行不得若断命而求活此是石女披枷带锁洞山曰阇梨自己作么生师曰该通会上卓卓宁彰洞山曰只如海上明公秀又作么生师曰幻人相逢拊掌呵呵中云盖潭州中云盖和尚僧问和尚开堂当为何事师曰为汝驴汉曰诸佛出世当为何事师曰为汝驴汉问祖佛未出世时如何师曰像不得曰出世后如何师曰阇梨也须侧身始得问如何是向上一句师曰文殊失却口曰如何是门头一句师曰头上插花子问如何是超百亿师曰超人不得肯大通存寿河中府栖巖山大通院存寿禅师不知何许人也姓梅氏初讲经论后入石霜之室随缘诱化抵于蒲坂缁素归心僧问莲华未出水时如何师曰汝莫问出水后莲华事么僧无语师平居罕言叩之则应度弟子四百人尼众百数终寿九十有三谥真寂大师南岳玄泰南岳玄泰上座不知何许人也沈静寡言未尝衣帛众谓之泰布衲始见德山鉴禅师升于堂矣后谒石霜普会禅师遂入室焉所居兰若在衡山之东号七宝台誓不立门徒四方后进依附皆用交友之礼尝谓衡山多被山民斩木烧禾田为害滋甚乃作禾田山谣远迩传播达于九重有诏禁止故岳中兰若无复然燎师之力也将示灭并无僧至乃自出门召一僧入付嘱令备薪蒸又留偈曰今年六十五四大将离主其道自玄玄个中无佛祖不用剃头不须澡浴一堆勐火千足万足偈终端坐垂一足而逝阇维收舍利于坚固禅师塔左营小浮图置之寿六十有五前澧州夹山善会禅师法嗣知乐普元安澧州乐普山元安禅师凤翔麟游人也姓淡氏年出家依本郡怀恩寺佑律师披削具戒通经论首问道于翠微临济临济常对众美之曰临济门下一只箭谁敢当锋师蒙许可谓自已足寻之夹山卓庵后得夹山书发而览之不觉竦然乃弃庵至夹山礼拜端身而立夹山曰鸡栖凤巢非其同类出去师曰自远趋风请师一接夹山曰目前无阇梨此间无老僧师曰错也夹山曰住住阇梨且莫草草匆匆溪山各异云月是同阇梨坐却天下人舌头即不无争教无舌人解语师茫然无对夹山便打师因兹服膺数载兴化代云但知作佛莫愁众生师一日问夹山佛魔不到处如何体会夹山曰烛明千里像暗室老僧迷又问朝阳已升夜月不现时如何夹山曰龙衔海珠游鱼不顾夹山将示灭垂语于众曰石头一枝看看即灭矣师对曰不然夹山曰何也师曰自有青山在夹山曰苟如是即吾道不坠矣暨夹山顺世师抵于涔阳遇故人因话武陵事故人问曰倏忽数年何处逃难师曰只在鹧铗中曰何不无人处去师曰无人处有何难曰鹧铗中如何逃避师曰虽在鹧铗中人且不识故人罔测又问曰承西天有二十八祖至于此土人传一人且如彼此不垂曲者如何师曰野老门前不话朝堂之事僧曰合谭何事师曰未逢别者终不开拳僧曰有不从朝堂来相逢还话否师曰量外之机徒劳目击僧无对师寻之澧阳乐普山卜于宴处后迁止朗州苏溪四方玄侣憧憧奔凑师示众曰末后一句始到牢关锁断要津不通凡圣欲知上流之士不将祖佛见解贴在额头如灵龟负图自取丧身之本又曰指南一路智者知疏问瞥然便见时如何师曰晓星分曙色争似太阳辉问恁么来不立恁么去不泯时如何师曰鬻薪樵子贵衣锦道人轻问经云饭百千诸佛不如饭一无修无证者未审百千诸佛有何过无修无证者有何德师曰一片白云横谷口几多归鸟夜迷巢问日未出时如何师曰水竭沧溟龙自隐云腾碧汉凤犹飞问如何是本来事师曰一粒在荒田不耘苗自秀僧曰若一向不耘莫草里埋没却也无师曰肌骨异刍荛刍稗终难映问不伤物命者如何师曰眼花山影转迷者谩彷徨问不谭今古时如何师曰灵龟无卦兆空壳不劳钻问不挂明暗时如何师曰玄中易举意外难提问不生如来家不坐华王座时如何师曰汝道火炉重多少问祖意与教意是一是二师曰师子窟中无异兽象王行处绝狐踪问行到不思议处如何师曰青山常举足白日不移轮问枯尽荒田独立事如何师曰鹭倚雪巢犹可辨乌投漆立事难分问如何是宾主双举师曰枯树无横枝鸟来难措足问终日朦胧时如何师曰掷宝混沙中识者天然异曰恁么即展手不逢师也师曰莫将鹤唳误作莺啼问圆伊三点人皆重乐普家风事若何师曰雷霆一震布鼓声销问停午时如何师曰停午犹亏半乌沈始得圆问如何是西来意师曰飒飒当轩竹经霜不自寒僧拟再问师曰只闻风击响不知几千竿师上堂谓众曰孙宾收铺去也有卜者出来时有僧出曰请和尚一卦师曰汝家爷死僧无语法眼代拊掌三下问如何是西来意师敲禅牀曰会么曰不会师曰天上忽雷惊宇宙井底虾蟆不举头问佛魔不到处如何辨得师曰演若头非失镜中认取乖问如何是救离生死师曰执水苟延生不闻天乐妙问四大从何而有师曰湛水无波沤因风击曰沤灭归水时如何师曰不浑不浊鱼龙任跃问生死事如何师曰一念忘机太虚无点问如何是道师曰存机犹滞迹去瓦却通途问如何是一藏收不得者师曰雨滋三草秀片玉本来辉问一毫吞尽巨海于中更复何言师曰家有白泽之图必无如是妖怪保福别云家无白泽之图亦无如是之怪问凝然时如何师曰时雷应节震岳惊蛰曰千般运动不异个凝然时如何师曰灵鹤翥空外钝鸟不离巢曰如何师曰白首拜少年举世人难信问诸圣恁么来将何供养师曰土宿虽持钖不是婆罗门问祖意与教意是同是别师曰日月并轮空谁家别有路曰恁么即显晦殊途事非一概也师曰但自不亡羊何须泣歧路问学人拟归乡时如何师曰家破人亡子归何处曰恁么即不归去也师曰庭前残雪日轮消室内游尘遣谁扫问动是法王苗寂是法王根根苗即不问如何是法王师举拂子僧曰此犹是法王苗师曰龙不出洞谁人奈何师二山开法语播诸方唐光化元年戊午秋八月诫主事曰出家之法长物不留播种之时切宜减省缔构之务悉从废停流光迅速大道深玄苟或因循曷由体悟虽激励恳切众以为常略不相儆至冬师示有微疾亦不倦参请十二月一日告众曰吾非明即后也今有一事问汝等若道这个是即头上安头若道这个不是即斩头求活时第一座对曰青山不举足日下不挑灯师曰这里是什么时节作这个语话时有彦从上座别对曰离此二途请和尚不问师曰未在更道曰彦从道不尽师曰我不管汝尽不尽曰彦从无侍者只对和尚师乃下堂至夜令侍者唤彦从入方丈曰阇梨今日只对老僧甚有道理据汝合体先师意旨先师道目前无法意在目前不是目前法非耳目之所到且道那句是主句若择得出吩咐钵袋子曰彦从不会师曰汝合会但道曰彦从实不知师喝出乃曰苦苦玄觉云且道从上座实不会是怕见钵袋子黏着伊二日午时别僧举前语问师师自代曰慈舟不棹清波上剑崃徒劳效木鹅便告寂寿六十有五腊四十六塔于寺西北隅上蓝令超洪州上蓝令超禅师初住筠州上蓝山说夹山之禅学侣俱会后于洪井创禅苑居之还以上蓝为名化道益盛僧问如何是上蓝本分事师曰不从千圣借岂向万机求曰只如不借不求时如何师曰不可拈放汝手里得么问锋前如何辨事师曰锋前不露影莫向舌头寻问二龙争珠谁是得者师曰其珠遍地目睹如泥问善财见文殊却往南方意如何师曰学凭入室知乃通方曰为什么弥勒遣见文殊师曰道广无涯逢人不尽至唐大顺庚戍岁正月初召众僧而告曰吾本约住此十年今化事既毕当欲行矣十五日斋毕声钟端坐长往谥元真大师塔曰本空郓州四禅郓州四禅和尚僧问古人有请不背今请和尚入井还去也无师曰深深无别源饮者消诸患问如何是和尚家风师曰会得底人意须知月色寒逍遥怀忠江西逍遥山怀忠禅师僧问不似之句还有人道得否师曰或即五日斋前或即五日斋后问剑镜明利毫毛何惑师曰不空穗索问洪炉勐燄烹锻何物师曰烹佛烹祖曰佛祖作么生烹师曰业在其中曰唤作什么业师曰佛力不如问四十九年不说一句如何是不说底一句师曰只履西行道人不顾曰莫便是和尚消停处也无师曰马是官马不用印问如何是一老一不老师曰三从六义曰如何是奇特一句师曰坐佛牀斲佛朴问祖与佛阿那个最亲师曰真金不肯博谁肯换泥丸曰恁么即有不肯也师曰汝贵我贱问如何是悬剑万年松师曰非言不可及曰当为何事师曰只汝道话曰言外之事如何明得师曰日久年多筋骨成问不敌魔军如何证道师曰海水不劳杓子舀问不住有云山常居无底船时如何师曰果熟自然曰更请师道师曰门前真佛子曰学人为什么不见师曰处处王老师盘龙可文袁州盘龙山可文禅师僧问亡僧迁化向什么处去也师曰石牛沿江路日里夜明灯问如何是佛师曰痴儿舍父逃师后居上蓝院黄山月轮抚州黄山月轮禅师福州福唐人也姓许氏志学之岁诣本郡黄檗山寺投观禅师禀教及圆戒品遂游方抵淦水谒三峰和尚虽问答有序而机缘靡契寻闻夹山盛化乃往叩之夹山问师名什么师曰名月轮夹山作一圆相曰何似这个师曰和尚恁么语话诸方大有人不肯在曰贫道即恁么阇梨作么生师曰还见月轮么曰阇梨恁么道此间大有人不肯诸方师乃服膺参讯一日夹山抗声问曰子是什么处人师曰闽中人曰迁识老僧否师曰和尚迁识学人否曰不然子且还老僧草鞋价然后老僧还子江陵米价师曰恁么即不识和尚未委江陵米作么价夹山曰子善能哮吼乃入室受印依附七年方辞往抚州卜龙济山隐居玄侣云集师遂演夹山奥旨名闻诸方后归临川乐栖黄山谓诸徒曰吾居此山颇谐素志矣师上堂谓众曰祖师西来特唱此事自是诸人不荐向外驰求投赤水以寻珠就荆山而觅玉所以道从门入者不是家珍认影为头岂非大错时有僧问如何是祖师意师曰梁殿不施功魏邦绝心迹问如何是道师曰石牛频吐三春雾木马嘶声满道途问如何得见本来面目师曰不劳悬石镜天晓自鸡鸣问宗乘一句请师商量师曰黄峰独脱物外秀年来月往冷嗖嗖问不辨中言如何指拨师曰剑去远矣尔方刻舟问如何是衲衣下事师曰石牛水上卧东西得自由问如何是目前意师曰秋风有韵片月无方问如何是学人用心处师曰觉户不掩对月莫迷问如何是青霄路师曰鹤栖云外树不倦苦风霜问过去事如何师曰龙叫清潭波澜自肃师住黄山仅十三载学者来无虚往以后唐同光三年十二月二十一日示有微恙至二十六日午时奄然坐化寿七十二腊五十三明年正月二十日塔于院西北隅韶山寰普洛京韶山寰普禅师有僧到参礼拜起立师曰大才藏拙户僧过一边立师曰丧却栋樑材师问僧莫是多口白头徕么徕云不敢云多少口徕云通身是师云寻常向什么处疴徕云向韶山口里疴师云有韶山口向韶山口里无韶山口向什么处疴徕无对师便打遵布衲山下见师乃问韶山在什么处师云青青郁郁处是遵云莫只者便是否师云是即是阇梨有什么事遵云拟伸一问未审师还答否师云看君不是金牙作争解弯弓射尉迟遵云凤凰直入烟霄去谁怕林间野鹊儿师曰当轩画鼓从君击试展家风似老僧遵云一句迥超今古格松萝不与月轮齐师云饶君直出威音外犹较韶山半月程遵云过在什么处师云调荡之辞时人知有遵云与么则真玉泥中异不拨万机尘师云鲁般门下徒施巧妙遵云学人即与么师意又如何师云玉女夜抛梭寄锦于西舍遵云莫便是和尚家风也无师云耕夫置玉漏不是行家作遵云此是文言家风又若何师云横身当宇宙谁是出头人遵不礼拜一日又问阇梨有沖天之计老僧有入地之谋阇梨横吞巨海老僧背负须弥阇梨横剑上来老僧亚枪相待向上一路速道速道遵云明镜当台请一鉴师云不鉴遵云为什么不鉴师云浅水无鱼徒劳下钓遵无语师便打遵方礼拜师终后谥无畏大师太原海湖太原海湖和尚因有人请灌顶三藏供养敷坐讫师乃就彼位坐时有云涉座主问曰和尚什么年行道师曰座主近前来涉近前师曰只如僮陈如是什么年行道涉茫然师咄曰这尿牀鬼僧问和尚院内人何太少定水院人何太多师曰草深多野鹿岩高獬豸稀嘉州白水寺嘉州白水寺和尚僧问如何是西来意师曰四溟无窟宅一滴润干坤问曹溪一路合谭何事师曰涧松千载鹤来聚月中香桂凤凰归天盖幽凤翔天盖山幽禅师僧问如何是天盖水师曰四海滂沱不犯涓滴问学人拟看经时如何师曰既是大商何求小利凤栖同安洪州建昌凤栖山同安和尚第一世住僧问如何是和尚家风师曰金鸡抱子归霄汉玉兔怀胎入紫微僧曰忽遇客来将何祗待师曰金果早朝猿摘去玉华晚后凤衔来问终日在潭为什么钓不得师曰玄源不隐无生宝莫谩垂钩向碧潭问澄机一句晓露不逢时如何师曰太阳门下无星月天子殿前无贫儿问如何是同安转身处师曰旷劫不曾沈玉露目前岂滞太阳机问险恶道中如何进步师曰玄身透过千差路碧海无波往即难问如何是衲衣下事师曰一片玉轮今古在岂同渔父夜沈钩问如何是大勿惭愧底人师曰空王不坐无生殿迦叶堂前不点灯第十七卷吉州清原山行思禅师法嗣知第五世二十六人袁州洞山良价禅师法嗣二十六人一十八人见录洪州云居山道膺禅师抚州曹山本寂禅师洞山第二世道全禅师湖南龙牙山居遁禅师京兆华严寺休静禅师京兆蚬子和尚筠州九峰普满大师台州幽栖道幽禅师洞山第三世师虔禅师洛州白马遁儒禅师越州干峰和尚吉州禾山和尚明州天童山咸启禅师潭州宝盖山和尚益州北院通禅师高安白水本仁禅师抚州疏山光仁禅师澧州钦山文邃禅师明州天童山义禅师大原资圣方禅师新罗国金藏和尚益州白禅师潭州文殊和尚舒州白水山和尚邵州西湖和尚青阳通玄和尚已上八人无机缘语句不录第六世四十三人鄂州岩头全豁禅师法嗣九人六人见录台州瑞岩师彦禅师怀州玄泉彦禅师吉州灵岩慧宗禅师福州罗山道闲禅师福州香溪从范禅师福州罗源圣寿严禅师洪州大宁海一禅师信州鹅湖山韶和尚洪州大宁讷和尚已上三人无机缘语句不录洪州感潭资国和尚法嗣一人见录安州白兆山志圆禅师濠州思明和尚法嗣一人见录襄州鹫岭善本禅师潭州大光山居诲禅师法嗣一十三人七人见录潭州谷山有缘禅师潭州龙兴和尚潭州伏龙山第一世和尚京兆白云善藏禅师潭州伏龙山第二世和尚陕府龙峻山和尚潭州伏龙山第三世和尚大光山玄禅师漳州藤霞和尚宋州净觉和尚华州崇胜证和尚鄂州永寿和尚鄂州灵竹和尚已上六人无机缘语句不录筠州九峰道虔禅师法嗣一十人见录新罗清院和尚洪州泐潭神党禅师吉州南源山行修禅师洪州泐潭明禅师吉州秋山和尚洪州泐潭延茂禅师洪州同安常察禅师洪州泐潭匡悟禅师吉州禾山无殷禅师洪州泐潭牟和尚台州涌泉京欣禅师法嗣一人见录台州六通院绍禅师潭州云盖山志元禅师法嗣三人见录云盖山志罕禅师新罗卧龙和尚彭州天台和尚潭州谷山藏禅师法嗣三人见录新罗瑞岩和尚新罗泊严和尚新罗大岭和尚潭州中云盖山和尚法嗣一人见录云盖山景和尚河中府栖岩存寿禅师法嗣一人道德禅师无机缘语句不录吉州清原行思禅师第五世袁州洞山良价禅师法嗣斋云居道膺洪州云居道膺禅师幽州玉田人也姓王氏童依师禀教二十五受具于范阳延寿寺本师令习声闻篇聚乃叹曰大丈夫岂可桎梏于律仪邪乃去诣翠微山问道经三载有云游僧自豫章来盛称洞山价禅师法席师遂造焉洞山问曰阇梨名什么曰道膺洞山云向上更道师云向上道即不名道膺洞山曰与吾在云岩时只对无异也后师问如何是祖师意洞山曰阇梨他后有一把茅盖头忽有人问阇梨如何只对曰道膺罪过洞山有时谓师曰吾闻思大和尚生倭国作王虚实曰若是思大佛亦不作况乎国王洞山然之一日洞山问什么处去来师曰踏山来洞山曰阿那个山堪住曰阿那个山不堪住洞山曰恁么即国内总被阇梨占却也曰不然洞山曰恁么即子得个入路曰无路洞山曰若无路争得与老僧相见曰若有路即与和尚隔生去也洞山曰此子已后千人万人把不住师随洞山渡水洞山问水深浅曰不湿洞山曰粗人曰请师道洞山曰不干洞山谓师曰昔南泉问讲弥勒下生经僧曰弥勒什么时下生曰见在天宫当来下生南泉曰天上无弥勒地下无弥勒师随举而问曰只如天上无弥勒地下无弥勒未审谁与安字洞山直得禅牀震动乃曰膺阇梨师合酱次洞山问作什么师曰合酱洞山曰用多少盐曰旋入洞山曰作何滋味师曰得洞山问大阐提人杀父害母出佛身血破和合僧如是种种孝养何在师曰始得孝养自尔洞山许之为室中领袖初止三峰其化未广后开云居山四众臻萃一日上堂因举古人云地狱未是苦向此袈裟下不明大事失却最苦师乃谓众曰汝等既在这个行流十分去九不较多也更着些力便是上座不屈平生行脚不孤负丛林人道欲得保任此事须向高高山顶立深深水底行方有些子气力汝若大事未办且须履践玄途问如何是沙门所重师曰心识不到处问佛与祖有何阶级师曰俱是阶级问如何是西来意师曰古路不逢人可观上座问的罢标指请师速接师曰即今作么生观曰道即不无莫领话好师曰何必阇梨问如何是口诀师曰近前来向汝道僧近前曰请师道师曰也知也知师掷痒和问众还会么众曰不会师曰趁雀儿也不会问如何得不恼乱和尚师曰与我唤处德来僧遂去唤来师曰与我闭却门问马祖出八十八人善知识未审和尚出多少人师展手示之问如何是向上人行履处师曰天下太平问游子归家时如何师曰且喜归来曰将何奉献师曰朝打三千暮打八百师谓众曰如好猎狗只解寻得有踪迹底忽遇羚羊挂角莫道迹气亦不识僧问羚羊挂角时如何师曰六六三十六又曰会么僧曰不会师曰不见道无踪迹有僧举似赵州赵州云云居师兄犹在僧乃问羚羊挂角时如何赵州云六六三十六众僧夜参侍者持灯来见影在壁上有僧便问两个相似时如何师曰一个是影问学人拟欲归乡时如何师曰只这是新罗僧问佛陀波利见文殊为什么却回去师曰只为不将来所以却回去师谓众曰学佛法底人如斩钉截铁始得时一僧出曰便请和尚钉铁师曰口里底是什么僧问承教有言是人先世罪业应堕恶道以今世人轻贱此意如何师曰动即应堕恶道静即为人轻贱崇寿稠答云心外有法应堕恶道守住自己为人轻贱僧问香积之饭什么人得吃师曰须知得吃底人入口也须挑出有一僧在房内唸经师隔窗问阇梨念者是什么经对曰维摩经师曰不问维摩经念者是什么经其僧从此得入问孤迥且巍巍时如何师曰孤迥且巍巍僧曰不会师曰面前案山子也不会新罗僧问是什么得恁么难道师曰有什么难道曰便请和尚道师曰新罗新罗问明眼人为什么黑如漆师曰何怪荆南节度使成汭遣大将入山送供问曰世尊有密语迦叶不覆藏如何是世尊密语师召曰尚书其人应诺师曰会么曰不会师曰汝若不会世尊有密语汝若会迦叶不覆藏僧问才生为什么不知有师曰不同生曰未生时如何师曰不曾灭曰未生时在什么处师曰有处不收曰什么人受灭师曰是灭不得者师谓众曰汝等师僧家发言吐气须有来由凡问事须识好恶尊卑良贱信口无益傍家到处觅相似语所以寻常向兄弟道莫怪不相似恐同学太多去第一莫将来不相似八十老人出场屋不是小儿戏一言参差千里万里难为收摄直至敲骨打髓须有来由言语如钳夹钩锁相续不断始得头头上具物物上新可不是精得妙底事道汝知有底人终不取次十度拟发言九度却休去为什么如此恐怕无利益体得底人心如腊月扇口边直得醭出不是汝强为任运如此欲得恁么事须是恁么人既是恁么人何愁恁么事学佛边事是错用心假饶解千经万论讲得天华落石点头亦不干自己事况乎其余有何用处若将有限心识作无限中用如将方木逗圆孔多少差讹设使攒花簇锦事事及得及尽一切事亦只唤作了事人无过人终不唤作尊贵将知尊贵边着得什么物不见从门入者非宝棒上不成龙知么师如是三十年开发玄犍徒众常及千五百之数南昌周氏尤所钦风唐天复元年秋示微疾十二月二十八日为大众开最后方便叙出世始卒之意众皆怆然越明年正月三日跏趺长往今本山影堂存焉敕谥弘觉大师塔曰圆寂曹山本寂抚州曹山本寂禅师泉州莆田人也姓黄氏少慕儒学年十九出家入福州福唐县灵石山二十五登戒唐咸通初禅宗兴盛会洞山价禅师坐道场往来请益洞山问阇梨名什么对曰本寂曰向上更道师曰不道曰为什么不道师曰不名本寂洞山深器之师自此入室密印所解盘桓数载乃辞洞山洞山问什么处去曰不变异处去洞山云不变异岂有去耶师曰去亦不变异遂辞去随缘放旷初受请止于抚州曹山后居荷玉山二处法席学者云集问不与万法为侣者是什么人师曰汝道洪州里许多人什么处去也问眉与目还相识也无师曰不相识曰为什么不相识师曰为同在一处曰恁么即不分也师曰眉且不是目曰如何是目师曰端的去曰如何是眉师曰曹山却疑曰和尚为什么却疑师曰若不疑即端的去也问于相何真师曰即相即真曰当何显示师提起托子问幻本何真师曰幻本元真法眼别云幻本不真曰当幻何显师曰即幻即显法眼别云幻即无当曰恁么即始终不离于幻也师曰觅幻相不可得问如何是常在底人师曰恰遇曹山暂出曰如何是常不在底人师曰难得僧清锐问某甲孤贫乞师拯济师曰锐阇梨近前来锐近前师曰泉州白家酒三盏犹道未沾唇玄觉云什么处是与他酒吃问拟岂不是类师曰直是不拟亦是类曰如何是异师曰莫不识痛痒镜清问清虚之理毕竟无身时如何师曰理即如此事作么生曰如理如事师曰谩曹山一人即得争奈诸圣眼何曰若无诸圣眼争鉴得个不恁么师曰官不容针私通车马云门问不改易底人来师还接否师曰曹山无恁么闲功夫人问古人云人人尽有弟子在尘蒙还有也无师曰过手来乃点指曰一二三四五足问鲁祖面壁用表何事师以手掩耳问承古有言未有一人倒地不因地而起如何是倒师曰肯即是曰如何是起师曰起也问承教有言大海不宿死尸如何是海师曰包含万有曰为什么不宿死尸师曰绝气者不着曰既是包含万有为什么绝气者不着师曰万有非其功绝气有其德曰向上还有事也无师曰道有道无即得争奈龙王按剑何问具何知解善能对众问难师曰不呈句曰问难个什么师曰刀斧斲不入曰能恁么问难还更有不肯者也无师曰有曰是什么人师曰曹山问无言如何显师曰莫向这里显曰向什么处显师曰昨夜三更牀头失却三文钱问日未出时如何师曰曹山也曾恁么来曰日出后如何师曰犹较曹山半月粮师问僧作什么曰扫地师曰佛前扫佛后扫曰前后一时扫师曰与曹山过靸鞋来师问强德上座曰菩萨在定闻香象渡河出什么经曰出涅槃经师曰定前闻定后闻曰和尚流也师曰道也太杀道始道得一半曰和尚如何师曰滩下接取问学人十二时中如何保任师曰如经蛊毒之乡水不得沾着一滴问如何是法身主师曰谓秦无人曰这个莫便是否师曰斩问亲近什么道伴即得常闻于未闻师曰同共一被盖曰此犹是和尚得闻如何是常闻于未闻师曰不同于木石曰何者在先何者在后师曰不见道常闻于未闻问国内按剑者是谁师曰曹山法灯别云汝不是恁么人曰拟杀何人师曰但有一切总杀曰忽遇本父母作么生师曰拣什么曰争奈自己何师曰谁奈我何曰为什么不杀师曰勿下手处问一牛饮水五马不嘶时如何师曰曹山解忌口又别云曹山老汉问常在生死海中沈没者是什么人师曰第二月曰还求出离也无师曰也求出离只是无路曰出离什么人接得伊师曰檐铁枷者僧举药山问僧年多少僧曰七十二药山曰是年七十二么曰是药山便打此意如何师曰前箭犹似可后箭射人深僧曰如何免得棒师曰正敕既行诸侯避道东禅齐云曹山是明药山意自出手为复别有道理还断得么只如这僧举问曹山伊还有会处么忽尔问上座年多少别作么生只对问如何是佛法大意曰填沟塞壑问如何是师子师曰众兽近不得曰如何是师子儿师曰能吞父母曰既是众兽近不得为什么被儿吞师曰子若哮吼祖父母俱尽曰只如祖父母还尽也无师曰亦尽曰尽后如何师曰全身归父曰前来为什么道祖父亦尽师曰不见道王子能成一国事枯木上更彩些子华问才有是非纷然失心时如何师曰斩斩僧举有人问香严如何是道答曰枯木里龙吟学云不会曰髑髅里眼睛后问石霜如何是枯木里龙吟石霜云犹带喜在又问如何是髑髅里眼睛石霜云犹带识在师因而颂曰枯木龙吟真见道髑髅无识眼初明喜识尽时消不尽当人那辨浊中清其僧复问师如何是枯木里龙吟师曰血脉不断曰如何是髑髅里眼睛师曰干不尽曰未审还有得闻者无师曰尽大地未有一个不闻曰未审龙吟是何章句师曰也不知是何章句闻者皆丧师如是启发上机曾无轨辙可寻及受洞山五位铨量特为丛林标准时洪州钟氏屡请不起但写大梅和尚山居颂一首答之天复辛酉季夏夜师问知事僧今是何日月对曰六月十五日师曰曹山一生行脚到处只管九十日为一夏至明日辰时告寂寿六十有二腊三十有七门人奉真骨树塔敕谥元证大师塔曰福圆洞山道全洞山道全禅师第二世住亦云中洞山初问洞山价和尚如何是出离之要洞山曰阇梨足下烟生师当下契悟更不他游云居膺进语云终不敢辜负和尚足下烟生洞山云步步玄者即是功到暨价和尚圆寂众请踵迹住持海众悦服玄风不坠僧问佛入王宫岂不是大圣再来师曰护明不下生僧曰既是大圣再来何更六年苦行师曰幻人呈幻事曰非幻者如何师曰王宫觅不得问清净行者不入涅槃破戒比丘不入地狱如何师曰度尽无遗影还他越涅槃问极目千里是什么风范师曰是阇梨风范曰未审和尚风范如何师曰不布婆娑眼龙牙居遁湖南龙牙山居遁禅师抚州南城人也姓郭氏年十四于吉州满田寺出家后往嵩岳受戒乃杖钖游诸禅会因参翠微和尚问曰学人自到和尚法席一个余月每日和尚上堂不蒙一法示诲意在于何翠微曰嫌什么有僧举前语问洞山洞山云阇梨争怪得老僧法眼别云祖师来也东禅齐云此三人尊宿语还有亲疏也无若有阿那个亲若无亲疏眼在什么处又谒德山问曰远闻德山一句佛法及乎到来未曾见和尚说一句佛法德山曰嫌什么师不肯乃造洞山如前问之洞山曰争怪得老僧师复举德山头落语因自省过遂止于洞山随众参请一日问如何是祖师意洞山曰待洞水溯流即向汝道师从此始悟厥旨复抠衣八稔受湖南马氏请住龙牙山妙济禅苑号证空大师有徒五百余众法无虚席上堂示众曰夫参学人须透过祖佛始得新丰和尚云祖教佛教似生怨家始有学分若透祖佛不得即被祖佛谩去时有僧问祖佛还有谩人之心也无师曰汝道江湖还有碍人之心也无又曰江湖虽无碍人之心为时人过不得江湖成碍人去不得道江湖不碍人祖佛虽无谩人之心为时人透不得祖佛成谩人去不得道祖佛不谩人若透得祖佛过此人过却祖佛也始是体得祖佛意方与向上古人同如未透得但学佛学祖则万劫无有得期又问如何得不被祖佛谩去师曰则须自悟去师在翠微时问如何是祖师意翠微曰与我将禅板来师遂过禅板翠微接得便打师曰打即任和尚打且无祖师意又问临济如何是祖师意临济曰与我将蒲团来师乃过蒲团临济接得便打师曰打即任和尚打且无祖师意后有僧问和尚行脚时问二尊宿祖师意未审二尊宿道眼明也未师曰明即明也要且无祖师意东禅齐云众中道佛法即有只是无祖师意若恁么会有何交涉别作么生会无祖师意底道理问如何是道师曰无异人心是又曰若人体得道无异人心始是道人若是言说则勿交涉道者汝知打底道人否十二时中除却着衣吃饭无丝发异于人心无诳人心此个始是道人若道我得我会则勿交涉大不容易问如何是祖师西来意师曰待石乌龟解语即向汝道曰石乌龟语也师曰向汝道什么问古人得个什么便休去师曰如贼入空室问无边身菩萨为什么不见如来顶相师曰汝道如来还有顶相么问大庾岭头提不起时如何师曰六祖为什么将得去问二鼠侵藤时如何师曰须有隐身处始得曰如何是隐身处师曰还见侬家么问维摩掌擎世界未审维摩向什么处立师曰道者汝道维摩掌擎世界问知有底人还有生死也无师曰恰似道者未悟时问如何是西来意师曰此一问最苦报慈云此一问最好问祖意与教意同别师曰祖师在后来问祖师是无事沙门师曰若是沙门不得无事曰为什么不得无事师曰觅一个难得问蟾蜍无返照之光玉兔无伴月之意时如何师曰尧舜之君犹有化在东禅齐云是什么是问讯与上座十二中是什么时节问如何得此身安去师曰不被别身谩始得法眼别云谁恼乱汝师唐龙德三年癸未八月示有微疾九月十三日夜半大星陨于方丈前诘旦端坐而逝寿八十有九华严休静京兆华严寺休静禅师师曾在乐普作维那白槌普请曰上间般柴下间锄地时第一座问圣僧作么生师曰当堂不正坐不赴两头机师在洞山时问曰学人未见理路未免情识洞山曰汝还见理路也无曰见无理路洞山曰什么处得情识来曰学人实问洞山曰恁么须向万里无寸草处立曰无寸草处还许立也无洞山曰直须恁么去般柴次洞山把住柴问狭路相逢时作么生曰反仄何幸洞山曰汝记吾言汝向南住有一千人若向北住即三二百而已师初住福州东山之华严未几属后唐庄宗皇帝征入辇下大阐玄风其徒果三百矣问祖意与教意同别师曰探尽龙宫藏众义不能诠问大悟底人为什么却迷师曰破镜不重照落花难上枝问大军设天王斋求胜贼军亦设天王斋求胜未审天王赴阿谁愿师曰天垂雨露不拣荣枯一日车驾入寺烧香帝问曰这个是什么神师对曰护法善神帝曰沙汰时什么处去来师曰天垂雨露不为荣枯师后游河朔于平阳示灭茶毗获舍利建四浮图一晋州二房州三终南山逍遥园四终南山华严寺敕谥宝智大师无为之塔京兆蚬子京兆蚬子和尚不知何许人也事迹颇异居无定所自印心于洞山混俗于闽川不畜道具不循律仪常日沿江岸彩掇虾蚬以充腹暮即卧东山白马庙纸钱中居民目为蚬子和尚华严静师闻之欲决真假先潜入纸钱中深夜师归静把住问曰如何是祖师西来意师遽答曰神前酒台盘静奇之忏谢而退后静师化行京都师亦至焉竟不聚徒演法惟佯狂而已九峰普满筠州九峰普满大师问僧离什么处曰闽中师曰远涉不易曰不难动步便到师曰有不动步者么僧曰有师曰争得到此间僧无对师曰赚杀人问如何是和尚家风师曰即今是什么曰学人不会师曰十字路上马蔺花幽栖道幽台州幽栖道幽禅师镜清问如何是少父师曰无标的曰无标的以为少父耶师曰有什么过曰只如少父作么生师曰道者是什么心行问如何是佛师曰汝不信是众生曰学人大信师曰若作胜解即受群邪师将示灭有僧问曰和尚百年后向什么处去师曰调然调然言讫坐亡洞山师虔后洞山师虔禅师第三世住也亦号青林和尚初自夹山来参先洞山价和尚问曰近离什么处师曰武陵曰武陵法道何似此间师曰胡地冬抽笋价曰别甑炊香饭供养于此人师乃出去洞山曰此子向后走杀天下人在师在洞山栽松有刘翁者从师求偈师作偈曰长长三尺余郁郁覆荒草不知何代人得见此松老刘翁得偈呈于洞山洞山曰贺翁翁喜只此人是第三世也师先住随州土门小青林兰若后果回洞山接踵凡有新到僧先令般柴三转然后参堂有一僧不肯问曰三转内即不问三转外如何师曰铁轮天子寰中旨僧无对师便打令去僧问昔年疾苦又中毒请师医师曰金篦拨破脑顶上灌醍醐曰恁么即谢师医师便打问久负不逢时如何师曰古皇尺一寸问请师答话师曰修罗掌于日月师上堂谓众曰祖师宗旨今日施行法令已彰复有何事时有僧问正法眼藏祖祖同印未审和尚传付何人师曰灵苗生有地大悟不存师问如何是道师曰回牛寻远涧曰如何是道中人师曰拥雪首扬眉问千差路别如何顿晓师曰足下背骊珠空怨长天月白马遁儒洛京白马遁儒禅师问如何是衲僧本分事师曰十道不通风哑子传远信曰传什么信师乃合掌顶戴问如何是密室中人师曰才生不可得不贵未生时曰是个什么不贵未生时师曰是汝阿爷问三千里外向白马及乎到来为什么不见师曰是汝不见干老僧什么事曰请和尚指示师曰指即勿交涉问如何是学人本分事师曰昨夜三更日正午问如何是法身向上事师曰井底虾蟆吞却月僧问黄龙如何是井底虾蟆吞却月黄龙云不奈何僧云恁么即吞却去也黄龙云一任吞僧云吞后如何黄龙云好虾蟆问如何是学人急切处师曰俊鸟犹嫌钝瞥然早已迟问如何是西来意师曰点额猢狲探月波越州干峰越州干峰和尚或云瑞峰问僧什么处来曰天台师曰见说石桥作两段是否曰和尚什么处得这消息来师曰将谓华顶峰前客元来平田庄里人问如何得出三界师曰唤院主来趁出这僧着师问众僧轮回六趣具什么眼众无对问如何是超佛越祖之谈师曰老僧问汝曰和尚且置师曰老僧一问尚自不会问什么超佛越祖之谈吉州禾山吉州禾山和尚僧问学人欲申一问师还答否师曰禾山答汝了也问如何是西来意师曰禾山大顶问如何是和尚家风师曰满目青山起白云天童咸启明州天童山咸启禅师先住苏州宝华山僧问如何是本无物师曰石润无含玉矿异自生金伏龙山和尚来师问什么处来曰伏龙来师曰还伏得龙么曰不曾伏这畜生师曰吃茶去简大德问学人卓卓上来请师的的师曰我这里一疴便了有什么卓卓的的曰和尚恁么对话更买草鞋行脚好师曰近前来简近前师曰只如老僧恁么对过在什么处简无对师便打潭州宝盖山潭州宝盖山和尚僧问一间无漏舍合是何人居师曰无名不挂体曰还有位也无师曰不处问如何是宝盖师曰不从人天得曰如何是宝盖中人师曰不与时人知僧曰佛来时如何师曰觅他路不得问切切时为什么不立人师曰归亦踏不着曰恁么时如何成立师曰不与时人知问世界坏时此个何处去师曰千圣寻不得曰时人如何归向师曰直须似去曰还有的也无师曰不立标则北院通益州北院通禅师在夹山时一日夹山上堂曰坐断主人公不落第二见师出曰须知有一人不合伴夹山曰犹是第二见师乃掀倒禅牀曰夹山老兄作么生师曰待某甲舌头烂即向和尚道异日师又问夹山曰目前无法意在目前不是目前法非耳目之所到岂不是和尚语夹山曰是师乃掀倒禅牀叉手立地夹山起来打一拄杖师便下去法眼云是他掀倒禅牀何不便去须待夹山打一棒了去意在什么处师在洞山随众参请未契旨遂辞洞山拟入岭去洞山曰善为飞猿岭峻好看师沈吟良久洞山曰通阇梨师应诺洞山曰何不入岭去师因此省悟更不入岭师事于洞山时号镬头通住后上堂示众曰诸上座有什么事出来论量取若是上上根机不假如斯若是中下之流直须团削门户索索地莫教入泥水第一速疾省事应须无心若不无心举得千般万般只成知解与衲僧门下有什么交涉僧问如何是无心师曰不管系问二龙争珠谁是得者师曰得即失曰不失如何师曰还我珠来问如何是清净法身师曰无点污问转不得时如何师曰功不到问如何是大富贵底人师曰如轮王宝藏曰如何是赤穷底人师曰如酒店腰带问水洒不着时如何师曰干剥剥地问一槌便成时如何师曰不是偶然示灭后敕谥证真大师白水本仁高安白水本仁禅师自洞山受记唐天复中迁止洪井高安白水院众盈三百玄言流播因设洞山忌斋有僧问供养先师先师还来也无师曰更下一分供养着洪州西山众行者来礼拜问曰今日不为别事乞师指示师曰汝诸人求指示耶对曰是师曰教我委付阿谁镜清行脚到师谓之曰时寒道者清曰不敢师曰还有卧单得盖否曰设有亦无展底功夫师曰直饶道者滴水滴冻亦不干他事曰滴水冰生事不相涉师曰是曰此人意作么生师曰此人不落意曰不落意此人那师曰高山顶上无可与道者啖啄问如何是西来意师曰还见庭前杉樧树否曰恁么即和尚今日因学人致得是非师曰多口座主皎然去后师知是雪峰禅客乃曰盗法之人终不成器皎然后住长生山有僧问从上宗乘如何举唱然曰不可为阇梨一人荒却长生山也玄沙闻之曰然师兄佛法即大行受记之缘亦就矣厥后众缘不备果如仁和尚所记僧问如何是不迁义师曰落花随流水明月上孤岑师将顺世四众俱集营斋声钟焚香白众曰香烟绝处是吾涅槃时也言讫跏趺而坐息随烟灭疏山光仁抚州疏山光仁禅师身相短陋精辩冠众洞山门下时有啮镞之机激扬玄奥咸以仁为能诠量者诸方三昧可以询乎矬师叔僧问如何是诸佛师师曰何不问疏山老汉僧无对师手握木蛇有僧问手中是什么师提起曰曹家女问如何是和尚家风师曰尺五头巾曰如何是尺五头巾师曰圆中取不得师举香严语问镜清肯重不得全宦道者作么生会宦曰全归肯重师曰不得全肯者作么生宦曰个中无肯路师曰始惬病僧意因鼓山举威音王佛师师乃问作么生是威音王佛师鼓山曰莫无惭愧好师曰阇梨恁么道即得若约病僧即不然曰作么生是威音王佛师师曰不坐无贵位洞山第四世问如何是一句师曰不道曰为什么不道师曰少时辈问恁么时如何师曰将军不上便桥金牙徒劳拈栝问如何是直指师曰珠中有水君不信拟向天边问太阳冬至夜上堂有僧问如何是冬来意师曰京中出大黄问和尚百年后向什么处去师曰背底芒丛四脚指天师迁化时有偈曰我路碧空外白云无处闲世有无根树黄叶风送还偈终而逝又着四大等颂略华严长者论流传于世钦山文邃澧州钦山文邃禅师福州人也少依杭州大慈山寰中禅师受业时岩头雪峰在众睹师吐论是法器相率游方二士缘契德山各承印记师虽屡激扬而终然凝滞一日问德山曰天皇也恁么道龙潭也恁么道未审德山作么生道德山曰汝试举天皇龙潭道底来师方欲进语德山以拄杖打舁入涅槃堂师曰是即是打我太杀法眼别云是即是错打我更有语句如德山岩头章出焉师后于洞山言下发解乃为洞山之嗣年二十七止于钦山对大众前自省过举初参洞山时洞山问什么处来师曰大慈来曰还见大慈么师曰见曰色前见色后见师曰非前后见洞山默置师乃曰离师太早不尽师意问如何是祖师西来意师曰梁公曲尺志公剪刀问一切诸佛法皆从此经出如何是此经师曰常转曰未审经中说什么师曰有疑请问问如何是和尚家风师曰锦帐银香囊风吹满路香有僧写师真呈师问还似我也无僧无对师自代曰众僧看取一日师入浴院见僧踏水轮僧见师乃下不审师曰幸自碌碌地转何须却恁么僧云不恁么又争得师曰若恁么钦山眼堪作什么也僧云作么生是师眼师乃以手作拨眉势僧云和尚又得恁么师曰是是为我恁么便不得恁么僧无对师曰索战无功一场气闷良久乃问僧云会么僧云不会师云钦山为汝担一半师与雪峰岩头因过江西到一茶店内吃茶次师曰不会转身通气者今日不得茶吃岩头云若恁么我定不得茶吃也雪峰云某甲亦然师曰两个老汉俱不识语在岩头云什么处去也师曰布袋里老鸦虽活如死岩头云退后着退后着师曰豁兄且置存公作么生雪峰以手画个圆相师曰不得不问岩头呵呵云太远生师曰有口不得吃茶人多岩头雪峰俱无语有良禅客参次才礼拜后便问云一箭射三关时如何师曰放出关中主看良云恁么即知过必改去也师云更待何时良云好只箭放不着所在便出去师曰拟射三关且从试为钦山发箭良近前良久而退师乃打良七拄杖良乃出去师曰且听个乱统汉心内疑三十年有人举似同安和尚安云良公虽发箭要且未中的其僧便问同安云未审如何得中的去安云关中主是什么人其僧却回举向师师曰良公若解恁么也免得钦山口也然虽此同安不是好心亦须看始得僧参师竖起拳头云若开成掌即五指参差如今为拳必无高下汝道钦山通商量不通商量其僧近前却竖拳而已师曰便恁么只是个无开合汉僧云未审和尚如何接人师曰我若接人共汝一般去也僧云特参于师也须吐露宗风师曰汝若特来我须吐露僧云便请师乃打之其僧无语师曰守株待兔枉用心神前岩头全豁禅师法嗣行思禅师第六世瑞岩师彦台州瑞岩师彦禅师闽越人也姓许氏自幼披缁秉戒无缺初礼岩头致问曰如何是本常理岩头曰动也曰动时如何岩头曰不是本常理师沈思良久岩头曰肯即未脱根尘不肯即永沈生死师遂领悟身心皎如岩头频召与语征酬无忒师复谒夹山会和尚会问什么处来曰卧龙来会曰来时龙还起未师乃顾视之会曰灸疮上更着艾燋曰和尚又苦如此作什么会便休师寻抵丹丘终日如愚四众钦慕请住瑞岩统众严整江表称之僧问头上宝盖现足下云生时如何师曰披枷带锁汉曰头上无宝盖足下无云生时如何师曰犹有杻在曰毕竟如何师曰斋后困镜清问天不能覆地不能载岂不是师曰若是即被覆载清曰若不是瑞岩几遭也师自称曰师彦问如何是佛师曰石牛曰如何是法师曰石牛儿曰恁么即不同也师曰合不得曰为什么合不得师曰无同可同合什么问作么生商量即得不落阶级师曰排不出曰为什么排不出师曰他从前无阶级曰未审居何位次师曰不坐普光殿曰还理化也无师曰名闻三界重何处不归朝一日有村媪来作礼师曰汝疾归去救取数千物命媪匆忙至舍乃见儿妇提竹器拾田螺归媪接取放诸水滨师之异迹颇多存诸别录玄泉彦怀州玄泉彦禅师僧问如何是道中人师曰日落投孤店问如何是佛师曰张家三个儿曰学人不会师曰孟仲季便不会问如何是声前一句师曰吽曰转后如何师曰是什么灵岩慧宗吉州灵岩慧宗禅师福州长溪人也姓陈氏受业于龟山僧问如何是灵岩境师曰松桧森森密密遮曰如何是境中人师曰夜夜有猿啼问如何是学人自己本分事师曰抛却真金拾瓦砾作么师后住禾山而终罗山道闲福州罗山道闲禅师郡之长溪人也姓陈氏出家于龟山年满受具遍历诸方尝谒石霜问去住不宁时如何石霜曰直须尽却师不惬意乃参岩头问同前语岩头曰从他去住管他作么师于是服膺寻游清凉山闽师饮其法味请居罗山号法宝大师初上堂日方升座敛衣乃曰珍重少顷又曰未识底近前来时有僧出礼拜师抗声曰也大苦僧起拟伸问师乃喝出问如何是奇特一句师曰道什么问佛放眉间白毫光照万八千世界如何是光师曰高声道僧曰照何世界师乃喝出问急急相投请师一接师曰会么曰不会师曰箭过也问九女不携谁是哀提者师曰高声问僧拟再问师曰什么处去也问如何是宗门流布师展足示之问当锋事如何辨明师举如意僧曰乞和尚垂慈师曰大远也问如何是最妙一句师曰披露识么僧拟进语师曰话堕也定慧上坐参师问什么处来曰远离西蜀近发开元又进前问即今作么生师曰吃茶去慧犹未退师曰秋气稍暖去慧出法堂外叹曰今日拟打罗山寨弓折箭尽也休休乃下参众明日师上堂慧出问豁开户牖当轩者谁师乃喝慧无语师又曰毛羽未备且去僧举寒山诗问师曰百鸟衔苦华时如何师曰贞女室中吟曰千里作一息时如何师曰送客游庭外曰欲往蓬莱山时如何师曰欹枕觑猕猴曰将此充粮食时如何师曰古剑髑髅前问如何是百草头上尽是祖师意师曰刺破汝眼问声前古毳烂意作么生师曰倚着壁问前是万丈洪崖后是虎狼师子正当恁么时如何师曰自在问三界谁为主师曰还解吃饭么师临迁化上堂集众良久展左手事罔测乃令东边师僧退后又展右手又令西边师僧退后师谓众曰欲报佛恩无过流通大教归去也归去也珍重言讫莞尔而寂香溪从范福州香溪从范禅师僧到参师曰汝岂不是鼓山僧对曰是师曰额上珠为何不见无对僧辞师门送召曰上座僧回首师曰满肚是禅曰和尚是什么心行师大笑而已师因僧披衲衣示偈曰迦叶上名衣披来须捷机才分招的箭密露不藏龟圣寿严福州罗源圣寿严和尚有僧自泉州回来参师补衲次提起示之曰山僧一衲衣展似众人见云水请两条莫教露针线快道僧无对师曰如许多时在彼作什么前洪州感潭资国和尚法嗣古白兆志圆安州白兆山竺干院志圆号显教大师僧问诸佛心印什么人传得师曰达磨大师曰达磨争能传得师曰汝道什么人传得问如何是直截一路师曰截问如何是佛法大意师曰苦问如何是道师曰普问如何是学人自己师曰失问如何是得无山河大地去师曰不起见玄则问如何是佛师曰丙丁童子来求火则师后参法眼方明厥旨住金陵报恩院问如何是毕钵罗窟迦叶道场中人师曰释迦牟尼佛问如何是朱顶王菩萨师曰问那个赤头汉作么前濠州思明和尚法嗣古鹫岭善本襄州鹫岭善本禅师因入浴室有僧问和尚是离垢底人为什么却浴师曰定水湛然满浴此无垢人问祖意教意是同是别师曰鹫岭峰上青草森天鹿野苑中狐兔交横前潭州大光山居诲禅师法嗣主谷山有缘潭州谷山有缘禅师僧问伶俜之子如何归向师曰会人路不通曰恁么即无奉重处也师曰我道你钵盂落地拈不起问一拨便转时如何师曰野马走时鞭辔断石人抚掌笑呵呵潭州龙兴潭州龙兴和尚僧问一拨便转时如何师曰根不利问得坐披衣时如何师曰不端严曰为什么不端严师曰不从证得问如何是道中人师曰终日寂攒眉伏龙一世潭州伏龙山和尚第一世住僧问搅长河为酥酪变大地为黄金时如何师曰臂长衫袖短问随缘认果如何是果师曰雪内牡丹花问如何是祖师西来意师曰你得恁么不识痛痒白云善藏京兆白云善藏禅师僧问如何是深深处师曰矮子渡深溪问赤脚时如何师曰何不脱却问如何是法法不生师曰万水千山伏龙二世潭州伏龙山和尚第二世住僧问随缘认得时如何师曰汝道兴国门楼高多少问子不谭父德时如何师曰低声低声陕府龙峻山陕府龙峻山和尚僧问如何是龙峻山师曰佛眼看不见曰如何是山中人师曰作么问如何是不知善恶底人师曰千圣近不得曰此人还知有向上事也无师曰不知曰为什么不知师曰不识善恶说什么向上事曰如何师曰不见道犭干问如何是佛向上人师曰不戴容问凡有展拓尽落今时不展拓时如何师曰不展不展曰毕竟如何师曰不拓不拓伏龙三世潭州伏龙山和尚第三世住问行尽千山路玄机事若何师曰鸟道不曾栖前筠州九峰道虔禅师法嗣主新罗清院新罗清院和尚问奔马争球谁是得者师曰谁是不得者曰恁么即不争是也师曰直得不争亦有过在曰如何免得此过师曰要且不曾失曰不失处如何锻鍊师曰两手捧不起宝峰神党洪州泐潭宝峰神党禅师僧问四威仪中如何辨主师曰正遇宝峰不脱鞋问如何是佛法大意师曰虚空驾铁船岳顶浪滔天南源行修吉州南源山行修号慧观禅师亦云光睦和尚僧问如何是南源境致师曰几处峰峦猿鸟啸一带平川游子迷问如何是南源深深处师曰众人皆见曰恁么即浅去也师曰也是两头遥泐潭明洪州泐潭明禅师一日下到客位众请师归方丈师曰道得即去时牟和尚对曰大众请师乃上法堂问非思量处识情难测时如何师曰我不欲违古人曰不违古人意作么生师曰也合消得礼三拜僧问碓捣磨磨不得忘却此意如何师曰虎口里活雀儿问如何是道者师曰毛毵毵曰如何是道者家风师曰佛殿前逢尊者问如何是和尚终日事师曰钵盂里无折筋曰如何是沙门终日事师曰轰轰不借万人吉州秋山吉州秋山和尚僧问如何是祖师西来意师曰杉树子泐潭延茂洪州泐潭延茂禅师僧问如何是古佛心师曰终不道土木瓦砾是问日落西山去林中事若何师曰庭前红华秀室内不知春同安常察洪州凤栖山同安院常察禅师僧问如何是凤栖家风师曰凤栖无家风曰既是凤栖为什么却无家风师曰不迎宾不待客曰恁么即四海参寻当为何事师曰盘饤自有旁人施问如何是凤栖境师曰千峰连岳秀万嶂不知春曰如何是境中人师曰孤岩倚石坐不下白云心泐潭匡悟洪州泐潭匡悟禅师第四世住僧问如何是直截一路师曰恰好消息曰还通向上事也无师曰鱼从下过问如何是闭门造车师曰活计一物无曰如何是出门合辙师曰坐地进长安问香烟馥郁大张法筵从上宗乘如何举唱师曰莫错举似人曰恁么即总应如是师曰还是没交涉问六叶芬芳师传何叶师曰六叶不相续花开果不成曰岂无今日事师曰若是今日即有曰今日事如何师曰叶叶连枝秀华开处处芳禾山无殷吉州禾山无殷禅师者福州人也姓吴氏七岁依雪峰真觉大师出家年满受戒游方抵筠阳谒九峰峰许入室一日谓之曰汝远远而来睴▉随众见何境界而可修行由何径路而能出离师对曰重昏廓辟盲者自盲峰初未许师于是发明厥旨顿忘知见先受请止吉州禾山大智院学徒济济尝述垂诫十篇诸方叹伏咸谓禾山可以为丛林表则时江南李氏召而问曰和尚何处来师曰禾山来曰山在什么处师曰人来朝凤阙山岳不曾移国主重之命居扬州祥光院复乞入山以翠岩院乃江西之胜概遂栖心焉时上蓝院复虚其室命师来往阐化号澄源禅师僧问学人乍入丛林乞师指示师曰于汝不惜问仰山插锹意作么生师曰汝问我曰玄沙踏倒锹意作么生师曰我问汝问未辨真宗如何体悉师曰头大尾尖问咫尺之间为什么不睹师颜师曰且与阇梨道一半曰为什么不全道师曰尽法无民曰不怕无民请师尽法师曰为知己丧身曰为什么却丧身师曰好心无好报问尊者拨眉击目视育王时如何师曰即今也恁么曰学人如何领会师曰莫非摩利支山问摩尼宝殿有四角一角常露如何是露底角师举手曰汝打我却问汝还会么曰不会师曰汝争解打得我问如何是西来意师曰扑破着问已在红燄请师烹炼师曰槌下成器曰恁么即烹炼去也师曰池州和尚问四壁打禾中行铲草和尚赴阿那头师曰什么处不赴曰恁么即同于众去也师曰小师弟子师建隆元年庚申二月示有微疾三月二日令侍者启方丈集大众告辞曰后来学者未识禾山即今识取珍重先是大众为立生藏本国谥法性禅师塔曰妙相泐潭牟洪州泐潭牟和尚问如何是学人着力处师曰正是着力问古人卷席意如何师曰珍重便下堂前台州涌泉景欣禅师法嗣主六通绍台州六通院绍禅师初参涌泉和尚入室领旨一日烧禾田归院泉问去甚处来师曰烧禾田来泉曰火后事作么生绍曰铁蛇钻不入泉许之后居六通院玄侣依附僧问不出咽喉唇吻事如何师曰待汝一镬劚断巾子山我亦不向汝道问南山有一毒龙如何近得师曰非但阇梨千圣亦近不得人问承闻南方有一剑话如何是一剑师曰不当锋曰头落又作么生师曰我道不当锋有什么头其人礼谢而去师休夏入天台山华顶峰晦迹莫知所终前潭州云盖山志元禅师法嗣斋云盖志罕潭州云盖山志罕禅师僧问如何是岳顶浪滔天师曰文殊正作闹曰正作闹时如何曰不向机前展大悲新罗卧龙新罗卧龙和尚问如何是大人相师曰紫罗帐里不垂手曰为什么不垂手师曰不尊贵问十二时中如何用心师曰猢狲吃毛虫彭州天台彭州天台和尚先住天台问古佛向什么处去师曰中央甲第高岁岁出灵苗问古镜未磨时如何师曰不施功曰磨后如何师曰不照烛前潭州谷山藏禅师法嗣斋新罗瑞岩和尚问黑白两亡开佛眼时如何师曰恐你守内问如何是诞生王子师曰深宫引不出新罗泊严新罗泊严和尚问如何是禅师曰古冢不为家问如何是道师曰徒劳车马迹问如何是教师曰贝叶收不尽新罗大岭新罗大岭和尚僧问只到潼关便却休时如何师曰只是途中活计曰其中活计如何师曰体即得当即不得曰体得为什么当不得师曰体是什么人分上事曰其中事如何师曰不作尊贵前潭州中云盖和尚法嗣知云盖景潭州云盖山景和尚号证觉禅师僧问国土晏清功归何处师曰银台门下不贺曰转为无功时如何师曰王家事可然第十八卷吉州清原山行思禅师第六世福州雪峰义存禅师法嗣一十四人见录福州玄沙师备禅师福州长庆慧冰禅师福州大普山玄通禅师杭州龙册寺道宦禅师福州长生山皓然禅师信州鹅湖山智孚禅师漳州报恩怀岳禅师杭州西兴化庶师郁禅师福州鼓山神晏国师漳州隆寿绍卿禅师福州仙宗行瑫禅师福州莲华山永福从徊禅师杭州龙华寺灵照禅师明州翠岩令参禅师福州雪峰义存禅师法嗣斋玄沙宗一福州玄沙宗一大师法名师备福州闽县人也姓谢氏幼好垂钓泛小艇于南台江狎诸渔者唐咸通初年甫三十忽慕出尘乃弃钓舟投芙蓉山灵训禅师落发往豫章开元寺道玄律师受具布衲芒屦食才接气常终日宴坐众皆异之与雪峰义存本法门昆仲而亲近若师资雪峰以其苦行唿为头陀一日雪峰问曰阿那个是备头陀对曰终不敢诳于人异日雪峰召曰备头陀何不遍参去师曰达磨不来东土二祖不往西天雪峰然之暨登象骨山乃与师同力缔构玄徒臻萃师入室咨决罔替晨昏又阅楞严经发明心地由是应机敏捷与修多罗冥契诸方玄学有所未决必从之请益至若与雪峰和尚征诘亦当仁不让雪峰曰备头陀其再来人也一日雪峰上堂曰要会此事犹如古镜当台胡来胡现汉来汉现师曰忽遇明镜来时如何雪峰曰胡汉俱隐师曰老和尚脚跟犹未点地师上堂时久大众尽谓不说法一时各归师乃呵云看总是一样底无一个有智慧但见我开这两片皮尽来簇着觅言语意度是我真实为他却总不知看恁么大难大难师有时云诸禅德汝诸人尽巡方行脚来称我参禅学道为有奇特去处为当只恁么东问西问若有试通来我为汝证明是非我尽识得还有么若无当知只是趁謴是汝既到这里来我今问汝汝诸人还有眼么若有即今便合识得还识得么若不识便被我唤作生盲生聋底人还是么肯恁么道么禅德亦莫自屈是汝真实何曾是恁么人十方诸佛把汝向顶上着不敢错误着一分子只道此事唯我能知会么如今相绍继尽道承他释迦我道释迦与我同参汝道参阿谁会么大不容易知莫非大悟始解得知若是限剂所悟亦莫能觏汝还识大悟么不可是汝向髑髅前认他鉴照不可是汝说空说无说这边那边有世间法有一个不是世间法和尚子虚空犹从迷妄幻生如今若是大肯去何处有这个称说尚无虚空消息何处有三界业次父母缘生与汝桩立前后如今道无尚是诳语岂况是有知么是汝多时行脚和尚子称道有觉悟底事我今问汝只如巅山岩崖迥绝人处还有佛法么还裁辨得么若辨不得卒未在我寻常道亡僧面前正是触目菩提万里神光顶后相若人觏得不妨出得阴界脱汝髑髅前意想都来只是汝真实人体何处更别有一法解盖覆汝知么还信得么解承当得么大须努力师又云我今问汝诸人且承得个什么事在何世界安身立命还辨得么若辨不得恰似捏目生花见事便差知么如今现前见有山河大地色空明暗种种诸物皆是狂劳花相唤作颠倒知见夫出家人识心达本故号沙门沙今既已剃发披衣为沙门相即合有自利利他分如今看着尽黑漫漫地如黑汁相似自救尚不得争解为得他人仁者佛法因缘事大莫作等闲相聚头乱说杂话趁謴过时光阴难得可惜许大丈夫儿何不自省察看是什么事只如从上宗风是诸佛顶族汝既承当不得所以我方便劝汝但从迦叶门接续顿超去此一门超汝凡圣因果超他毗卢妙庄严世界海超他释迦方便门直下永劫不教有一物与汝作眼见何不急急究取未必道我且待三生两生久积净业仁者汝宗乘是什么事不可由汝身心用工庄严便得去不可他心宿命便得去会么只如释迦出头来作如许多变弄说十二分教如瓶灌水大作一场佛事向汝此门中用一点不得用一毛头伎俩不得知么如同梦事亦如呓语沙门不应得出头来盖为识得知么识得即是大出脱大出头所以道超凡越圣出生离死离因离果超毗卢越释迦不被凡圣因果所谩一切处无人识得汝知么莫只长恋生死爱网被善恶业拘将去无自由分饶汝炼得身心同空去饶汝得到精明湛不摇处不出他识阴人唤作如急流水流急不觉妄为澹净恁么修行尽不出他轮回际依前被轮转去所以道诸行无常直是三乘功果如是可畏若无道眼亦不为究竟何如从今日博地凡夫不用一毫功夫便顿超去解省心力么还愿乐么劝汝我如今立地待汝觏去不用汝加功炼行如今不恁么更待何时还肯么还肯么师有时上堂谓众曰是汝真实如是又有时云达磨如今现在汝诸人还见么师云是诸人见有险恶见有大虫刀剑诸事逼汝身命便生无限怕怖如似什么恰似世间画师一般自画作地狱变相作大虫刀剑了好好地看了却自生怕怖汝今诸人亦复如是百般见有是汝自幻出自生怕怖亦不是别人与汝为过汝今欲觉此幻惑么但识取汝金刚眼睛若识得不曾教汝有纤尘可得露现何处更有虎狼刀剑解忄胁吓得汝直至释迦如是伎俩亦觅出头处不得所以我向汝道沙门眼把定世界函盖干坤不漏丝发何处更有一物为汝知见知么如是出脱如是奇特何不究取师云汝诸人如似在大海里坐没头水浸却了更展手问人乞水吃还会么夫学般若菩萨是大根器有大智慧始得若有智慧即今便得出脱若是根机迟钝直须勤苦志耐日夜忘疲失食如丧考妣相似恁么急切尽一生去更得人荷挟克骨究实不妨亦得觏去且况如今谁是堪任受学底人仁者莫只是记言记语恰似念陀罗尼相似踏步向前来口里哆哆和和地被人把住诘问着没去处便嗔道和尚不为我答话恁么学事大苦知么有一般坐绳牀和尚称为善知识问着便动身动手点眼吐舌瞪视更有一般便说昭昭灵灵灵台智性能见能闻向五蕴身田里作主宰恁么为善知识大赚人知么我今问汝汝若认昭昭灵灵是汝真实为什么瞌睡时又不成昭昭灵灵若瞌睡时不是为什么有昭昭时汝还会么这个唤作认贼为子是生死根本妄想缘气汝欲识此根由么我向汝道昭昭灵灵只因前尘色声香等法而有分别便道此是昭昭灵灵若无前尘汝此昭昭灵灵同于龟毛兔角仁者真实在什么处汝今欲得出他五蕴身田主宰但识取汝秘密金刚体人向汝道圆成正遍遍周沙界我今少分为汝智者可以譬喻得解汝见此南阎浮提日么世间人所作兴营养身活命种种心行作业莫非承他日光成立只如日体还有多般及心行么还有不週遍处么欲识此金刚体亦如是只如今山河大地十方国土色空明暗及汝身心莫非尽承汝圆成威光所现直是天人群生类所作业次受生果报有性无情莫非承汝威光乃至诸佛成道成果接物利生莫非尽承汝威光只如金刚体还有凡夫诸佛么有汝心行么不可道无便得当去也知么汝既有如是奇特当阳出身处何不发明取便随他向五蕴身田中鬼趣里作活计直下自谩却去忽然无常杀境到来眼目诪张身见命见恁么时大难枝荷如生脱龟筒相似大苦仁者莫把瞌睡见解便当却去未解盖覆得毛头许汝还知么三界无安犹如火宅且汝未是得安乐底人只大作群队干他人世这边那边飞走野鹿相似但知求衣为食若恁么争行他王道么国王大臣不拘汝父母放汝出家十方施主供汝衣食土地龙神护汝也须具惭愧知恩始得莫辜负人好长连牀上排行着地销将去道是安乐未在皆是粥饭将养得汝烂冬瓜相似变将去土里埋将去业识茫茫无本可据沙门因什么到恁么地只如大地上蠢蠢者我唤作地狱劫住如今若不了明朝后日看看变入驴胎马肚里牵犁拽杷衔钅截负鞍碓捣磨磨水火里烧煮去大不容易受大须恐惧好是汝自累知么若是了去直下永劫不曾教汝有这个消息若不了此烦恼恶业因缘未是一劫两劫得休直与汝金刚齐寿知么南际长老到雪峰雪峰令访于师师问曰古人道此事唯我能知长老作么生南际曰须知有不求知者归宗柔别拊掌三下师曰山头和尚吃许多辛苦作么雪峰因普请禾田田见一蛇以杖挑起召众曰看看以刀芟为两段师以杖抛于背后更不顾视众愕然雪峰曰俊哉师一日随侍雪峰游山雪峰指一片地曰此处造得一所无缝塔师曰高多少雪峰乃顾视上下师曰人天依报即不如和尚若是灵山受记大远在雪峰曰世界阔一尺古镜阔一尺世界阔一丈古镜阔一丈师指火炉曰火炉阔多少雪峰曰如古镜阔师曰老和尚脚跟未点地师初受请住梅溪场普应院中间迁止玄沙山自是天下丛林海众皆望风而宾之闽帅王公请演无上乘待以师礼学徒余八百室户不闭师上堂良久谓众曰我为汝得彻困也还会么僧问寂寂无言时如何师曰呓语作么曰本分事请师道师曰瞌睡作么曰学人即瞌睡和尚如何师曰争得恁么不识痛痒又曰可惜如许大师僧千道万里行脚到这里不消个瞌睡呓语便屈却去问如何是学人自己师曰用自己作么僧问从上宗门中事师此间如何言论师曰少人听僧曰请和尚直道师曰患聋作么又曰仁者如今事不获已教我抑下如是威光苦口相劝百千方便道如此如彼共汝相知闻尽成颠倒知见将此咽喉唇吻只成得个野狐精业谩汝我还肯么只如有过无过唯我自知汝争得会若是恁么人出头来甘伏呵责夫为人师匠大不容易须是善知识始得知我如今恁么方便助汝犹尚不能觏得可中纯举宗乘是汝向什么处安措还会么四十九年是方便只如灵山会上有百万众唯有迦叶一人亲闻余尽不闻汝道迦叶亲闻底事作么生不可道如来无说说迦叶不闻闻便得当去不可是汝修因成果福智庄严底事么且如道吾有正法眼付嘱大迦叶我道犹如话月曹溪竖拂子还如指月所以道大唐国内宗乘中事未曾见有一人举唱设有人举唱尽大地人失却性命如无孔铁槌相似一时亡锋结舌去汝诸人赖遇我不惜身命共汝颠倒知见随汝狂意方有申问处我若不共汝恁么知闻去汝向什么处得见我会么大难努力珍重乃有偈曰万里神光顶后相没顶之时何处望事已成意亦休此个元来触处周智者撩着便提取莫待须臾失却头又偈曰玄沙游迳别时人切须知三冬阳气盛六月降霜时有语非关舌无言切要词会我最后句出世少人知问四威仪外如何奉王师曰汝是王法罪人争会问事问古人拈槌竖拂还当宗乘中事也无师曰不当曰古人意作么生师举拂子僧曰宗乘中事如何师曰待汝悟始得问如何是金刚力士师乃吹之文桶头下山师问桶头下山几时归曰三五日师曰归时有无底桶子将一担归文无对归宗柔代云和尚用作什么师有时垂语曰诸方老宿尽道接物利生且问汝只如盲聋哑三种病人汝作么生接若拈槌竖拂他眼且不见共他说话耳又不闻口复哑若接不得佛法尽无灵验时有僧出曰三种病人和尚还许人商量否师曰许汝作么生商量其僧珍重出师曰不是不是法眼云我当时见罗汉和尚举此僧语我便会三种病人云居钖云只如此僧会不会若道会玄沙又道不是若道不会法眼为什么道我因此僧语便会三种病人上座无事上来商量大家要知罗汉云桂琛见有眼耳和尚作么生接中塔云三种病人即今在什么处又一僧云非唯谩他兼亦自谩长庆稜来师问除却药忌作么生道稜曰憨作么师曰雪峰山橡子拾食来这里雀儿放粪师见僧来礼拜乃曰礼拜着因我得礼拜汝一日普请往海坑斲柴见一虎僧曰和尚虎师曰是汝虎归院后僧问适来见虎云是汝未审尊意如何师曰娑婆世界有四重障若人透得许汝出阴界东禅齐云上座古人见了道我身心如大地虚空如今人还透得么师问长生然和尚维摩观佛前际不来后际不去今则无住汝作么生观对曰放皎然过有商量师曰放汝过作么生长生良久师曰教阿谁委曰徒劳侧耳师曰情知汝向山鬼窟里作活计崇寿稠别长生云唤什么作如来僧问师学人为什么道不得师曰逼塞汝口争解道得法眼云古人恁么道甚奇特且问上座口是什么问凡有言句尽落圈▉不落圈▉请和尚商量师曰拗折秤衡来与汝商量问古人瞬视接人和尚如何接人师曰我不瞬视接人僧问是什么得恁么难见师曰只为太近法眼云也无可得近直下是上座师在雪峰时光侍者谓师曰师叔若学得禅某甲打铁船下海去师住后问曰光侍者打得铁船也未光无对法眼代云和尚终不恁么法灯代云请和尚下船玄觉代云贫儿思旧债师一日遣僧送书上雪峰和尚雪峰开缄唯白纸三幅问僧会么曰不会雪峰曰不见道君子千里同风其僧回举似于师师曰这老和尚蹉过也不知东禅齐云什么处蹉过若的蹉过师岂不会弟子意若不恁么会只如玄沙意作么生若会便参取玄沙师问镜清教中道菩萨摩诃萨不见一法为大过失且道不见什么法镜清指露柱云莫是不见这个法么同安显别云也知和尚不造次师曰浙中清水白米从汝吃佛法未会在玄觉云且道玄沙恁么道意在什么处不见僧问洞山云不见一法为大过失此意如何洞山云不见一法好言语上座一宿觉云不见一法即如来方得名为观自在普贤菩萨又云不见一法为大过失是一个是两个试断看僧问承和尚有言尽十方世界是一颗明珠学人如何得会师曰尽十方世界是一颗明珠用会作么师来日却问其僧尽十方世界是一颗明珠汝作么生会对曰尽十方世界是一颗明珠用会作么师曰知汝向山鬼窟里作活计玄觉云一般恁么道为什么却成山鬼窟去问如何是无缝塔师曰这一缝大小玄觉云丛林中道恁么来何处得无缝还会得着不着韦监军来谒举曹山和尚甚奇怪师乃问抚州取曹山多少韦指傍僧云上座曾到曹山否曰曾到韦曰抚州取曹山多少曰一百二十韦曰恁么即上座不到曹山韦却起礼拜师师曰监军却须礼此僧此僧却具惭愧云居钖云什么处是此僧具惭愧若检得出许上座有行脚眼西天有声明三藏到闽帅令与师相见师以火筋敲铜炉问是什么声三藏对曰铜铁声法眼别云请大师为大王法灯别云听和尚问师曰大王莫受外国人谩三藏无对法眼代云大师久受大王供养法灯代云却是和尚谩大王师南游莆田县排百戏迎接来日师问小塘长老昨日许多喧闹向什么处去也小塘提起衲衣角师曰料掉勿交涉法眼别云昨日有多少喧闹法灯别云今日更好笑师问僧干闼婆城汝作么生会僧曰如梦如幻法眼别敲物示之师与地藏琛在方丈内说话夜深侍者闭却门师曰门总闭了汝作么生得出去琛曰唤什么作门法灯别云和尚莫欲歇去师一日以杖拄地问长生曰僧见俗见男见女见汝作么生见长生曰和尚还见皎然见处么师曰相识满天下问承和尚有言闻性遍周法界雪峰打鼓这里为什么不闻师曰谁知不闻问险恶道中以何为津梁师曰以汝眼为津梁曰未得者如何师曰快救取师与韦监军吃果子韦问如何是日用而不知师拈起果子曰吃韦吃果子了再问之师曰只守是日用而不知普请般柴师曰汝诸人尽承吾力一僧曰既承师力何用普请师叱之曰不普请争得柴归师问明真大师善财参弥勒弥勒指归文殊文殊指归佛处汝道佛指归什么处对曰不知师曰情知汝不知法眼别云唤什么作佛大普玄通到礼觐师谓曰汝在彼住莫诳惑人家男女对曰玄通只是开个供养门晚来朝去争敢作恁么事师曰事难曰其情是难师曰什么处是难处曰为伊不肯承当师便入方丈拄却门问学人乍入丛林乞师指个入路师曰还闻堰溪水声否曰闻师曰是汝入处泉守王公请师登楼先语客司曰待我引大师到楼前便舁却梯客司禀旨公曰请大师登楼师视楼复视其人乃曰佛法不是此道理法眼云未舁梯时一日几度登楼师与泉守在室中说话有一沙弥揭帘入见却退步而出师曰那沙弥好与二十拄杖曰恁么即某甲罪过同安显别云祖师来也师曰佛法不恁么镜清云不为打水打水有僧问不为打水意作么生镜清云青山碾为尘敢保勿闲人东禅齐云只如玄沙意作么生或云直饶恁么去也好与拄杖或云事在当机或云拈破会处此三说还会玄沙意也无师应机接物仅三十祀致清原石头之濬流迨今不绝转导来际所演法要有大小录行于海内自余语句各随门弟子章及诸方征举出焉梁开平二年戊辰十一月二十七日示疾而终寿七十有四腊四十有四闽帅为之树塔长庆慧冰福州长庆慧冰禅师杭州盐官人也姓孙氏幼岁禀性淳澹年十三于苏州通玄寺出家登戒历参禅肆唐干符五年入闽中谒西院访灵云尚有凝滞后之雪峰疑情冰释因问从上诸圣传受一路请垂指示雪峰默然师设礼而退雪峰莞尔而笑异日雪峰谓师曰我寻常向师僧道南山有一条鳖鼻蛇汝诸人切须好看师曰今日堂中大有人丧身失命雪峰然之师入方丈参雪峰曰是什么师曰今日天晴好普请自此酬问未尝爽于玄旨乃述悟解颂曰万象之中独露身唯人自肯乃方亲昔时谬向途中觅今日看如火里冰师在西院问诜上座曰这里有象骨山汝曾到么曰不曾到师曰为什么不到曰自有本分事师曰作么生是上座本分事诜乃提起衲衣角师曰为当只这个别更有曰和尚见什么师曰何得龙头蛇尾师在宣州保福后辞归雪峰保福问师曰山头和尚或问上座信作么生只对师曰不避腥羶亦有少许曰信道什么师曰教我吩咐阿谁曰从展虽有此语未必有恁么事师曰若然者前程全自阇梨师与保福游山保福问古人道妙峰山顶莫即这个便是也无师曰是即是可惜许僧问鼓山只如稜和尚恁么道意作么生鼓山云孙公若无此语可谓髑髅遍野白骨连山师来往雪峰二十九载至天佑三年受泉州刺史王延彬请住招庆初开堂日公朝服趋隅曰请师说法师曰还闻么公设拜师曰虽然如此虑恐有人不肯于是敷扬祖意随机与夺故毳旅憧憧日资道化后闽帅请居长乐府之西院奏额曰长庆号超觉大师上堂良久谓众曰还有人相悉么若不相悉欺谩兄弟去只今有什么事莫有窒塞也无复是谁家屋里事不肯当荷更待何时若是利根参学不到这里来还会么如今有一般行脚人耳里总满也假饶收拾得底还当诸人行脚事么时有僧问行脚事如何学师曰但知就人索取又问如何是独脱一路师曰何烦更问又问名言妙义教有所诠不涉三科请师直道师曰珍重师乃谓众曰明明歌咏汝尚不会忽被暗来底事汝作么生又僧问如何是暗来底事师曰吃茶去中塔云便请和尚相伴问如何是不隔毫端底事师曰当不当问如何得不疑不惑去师乃展两手僧不进语师曰汝更问我与汝道僧再问之师露膊而坐僧礼拜师曰汝作么生会僧曰今日风起师曰恁么道未定人见解汝于古今中有什么节要齐得长庆若举得许汝作话主其僧但立而已师却问汝是什么处人曰向北人师曰南北三千里外学妄语作么僧无对师上堂良久曰莫道今夜较些子便下座问如何是合圣之言师曰大小长庆被汝一问口似匾担僧曰何故如此师曰适来问什么师谓众曰我若纯举唱宗乘须闭却法堂门所以尽法无民时有僧曰不怕无民请师尽法师曰还委落处么问如何是西来意师曰香严道底一时坐却师有时示众曰总似今夜老狐有望保福闻之乃曰总似今夜老狐绝望玄觉云恁么道是相见语不是相见语东禅齐云此二尊宿语一般各有道理众中道总似如此嫌什么又道总似今夜堪作什么若如此会欠悟在安国瑫和尚新得师号师去贺瑫出接师问曰师号来耶曰来也师曰是什么号曰明真师乃展手瑫曰什么处去来师曰几不问过师问僧什么处来曰鼓山来师曰鼓山有不跨石门底句有人借问汝作么生道曰昨夜报慈宿师曰拍嵴棒汝又作么生曰和尚若行此棒不虚受人天供养师曰几放过问古人有言相逢不擎出举意便知有时如何师曰知有也未僧将前语问保福福云此是谁语僧云丹霞语福云去莫妨我打睡师入僧堂举起疏头曰见即不见还见么众无对法眼代云纵受得到别处亦不敢呈人师到罗山见新制龛子师以杖敲之曰大杀预备罗山曰拙佈置师曰还肯入也无罗山曰吽师上堂大众集定师乃拽出一僧曰大众礼拜此僧又曰此僧有什么长处便教大众礼拜众无对问如何是文采未生时事师曰汝先举我后举其僧但立而已法眼别云请和尚举师曰汝作么生举僧曰某甲截舌有分保福迁化人问师保福抛却壳漏子向什么处去也师曰且道保福在那个壳漏子里法眼别云那个是保福壳漏子闽帅夫人崔氏奉道自称练师遣使送衣物至云练师令就大师请取回信师曰传语练师领取回信须臾使却来师前唱诺便回师明日入府练师曰昨日谢大师回信师曰却请昨日回信看炼师展两手闽帅问师曰练师适来呈信还惬大师意否师曰犹较些子法眼别云这一转语大王自道取曰未审大师意旨如何师良久帅曰不可思议大师佛法深远僧举高丽有僧造一观音像于明州上船众力舁不起因请入开元寺供养问师无剎不现身为什么不肯去高丽师曰现身虽普睹相生偏法眼别云汝识得观音未有人问僧点什么灯曰长明灯曰什么时点曰去年点曰长明何在僧无语师代曰若不如此争知公不受人谩法眼别云利动君子师两处开法徒众一千五百化行闽越二十七载后唐长兴三年壬辰五月十七日归寂寿七十有九腊六十王氏建塔大普玄通福州大普山玄通禅师福州福唐人也受业于兜率山师事雪峰经数稔受心法止于大普焉僧问骊龙颔下珠如何取得师乃拊掌瞬视问方便已前事如何师托出其僧问如何是祖师西来意师曰咬骨头汉出去问拨尘见佛时如何师曰脱枷来商量问急急相投请师接师曰钝汉龙册道宦杭州龙册寺顺德大师道宦永嘉人也姓陈氏岁不食荤茹亲党强啖以枯鱼随即嗢哕遂求出家于本州开元寺受具游方抵闽川谒雪峰峰问什么处人曰温州人雪峰曰恁么即与一宿觉是乡人也曰只如一宿觉是什么处人雪峰曰好吃一顿棒且放过一日师问只如古德岂不是以心传心雪峰曰兼不立文字语句曰只如不立文字语句师如何传雪峰良久师礼谢雪峰曰更问我一转岂不好曰就和尚请一转问头雪峰曰只恁么为别有商量曰和尚恁么即得雪峰曰于汝作么生曰辜负杀人雪峰有时谓众曰堂堂密密地师出问曰是什么堂堂密密雪峰起立曰道什么师退步而立雪峰垂语曰此事得恁么尊贵得恁么绵密对曰道宦自到来数年不闻和尚恁么示诲雪峰曰我向前虽无如今已有莫有所妨么曰不敢此是和尚不已而已雪峰曰致使我如此师从此信入而且随众闽中谓之小宦布衲因普请处雪峰举沩山见色便见心语问师还有过也无曰古人为什么事雪峰曰虽然如此要共汝商量曰恁么即不如道宦锄地去一日雪峰问师何处来曰从外来雪峰曰什么处逢见达磨曰更什么处雪峰曰未信汝在曰和尚莫恁么黏腻好雪峰肯之师后遍历诸方益资权智因访曹山寂和尚问什么处来曰昨日离明水寂曰什么时到明水曰和尚到时到寂曰汝道我什么时到曰适来犹记得寂曰如是如是师罢参受请止越州镜清禅苑唱雪峰之旨学者奔凑副使皮光业者日休之子也辞学宏赡屡击难之退谓人曰师之高论人莫窥其极也新到僧参师拈起拂子僧曰久向镜清犹有这个在师曰今日遇人又不遇人问如何是灵源一直道师曰镜湖水可杀深师问僧什么处来曰应天来师曰还见鳗▉鱼么曰不见师曰阇梨不见鳗▉鳗▉不见阇梨曰总不恁么师曰阇梨只解慎初护末问学人未达其源请师方便师曰是什么源僧曰其源师曰若是其源争受方便僧礼拜退后侍者问曰和尚适来莫是成他问否师曰无曰莫是不成他问否师曰无曰未审毕竟意作么生师曰一点水墨两处成龙师在帐中坐有僧问讯师拨帐开曰当断不断反招其乱僧曰既是当断为什么不断师曰我若尽法直恐无民曰不怕无民请师尽法师曰维那拽出此僧着又曰休休我在南方识伊和尚来因普请锄草次浴头请师浴师不顾如是三请师举镬作打势浴头乃走师召曰来来浴头回首师曰向后遇作家分明举似其僧后至保福举前语未了保福以手掩其口僧却回举似师师曰饶汝恁么也未作家师问荷玉什么处来曰天台来师曰我岂是问汝天台曰和尚何得龙头蛇尾师曰镜清今日失利师看经僧问和尚看什么经师曰我与古人斗百草师却问汝会么曰小年也曾恁么来师曰如今作么生僧举拳师曰我输汝也僧到参师问阇梨从什么处来曰佛国来师曰佛以何为国曰清净庄严为国师曰国以何为佛曰妙净真常为佛师曰阇梨从妙净来庄严来曰无不答对师曰嘘嘘别处有人问汝不可作这个语话钱王欲广府中禅会命居天龙寺始见师乃曰真道人也致礼勤厚由是吴越盛于玄学其后又创龙册寺延请居焉师上堂曰如今事不得已向汝道若自验着实个亲切到汝分上因何特地生疏只为抛家日久流浪年深一向缘尘致见如此所以唤作背觉合尘亦名舍父逃逝今劝兄弟未歇歇去好未彻彻去好大丈夫儿得恁么无气概还惆怅么终日茫茫地何不且觅取个管带路好也无人问我管带一路时有僧问如何是管带一路师曰嘘嘘要棒即道曰恁么即学人罪过也师曰几被汝打破蔡州问无源有路不归时如何师曰这个师僧得坐便坐问如何是心师曰是即二头曰不是如何师曰又不成是头曰是不是总不恁么时如何师曰更多饶过问十二时中以何为验师曰得力即向我道僧曰诺师曰十万八千犹可近问如何是方便门速易成就师曰速易成就曰争奈学人领览未的师曰代得也代却问如何是玄中玄师曰不是是什么曰还得当也无师曰木头也解语问如何是人无心合道师曰何不问道无心合人曰如何是道无心合人师曰白云乍可来青嶂明月那教下碧天问学人问不到处请师不答和尚答不到处学人即不问师乃搊住曰是我道理是汝道理曰和尚若打学人学人也即却打也师曰得对相耕去僧举有僧辞归宗宗问什么处去曰百丈学五味禅去归宗不语师乃曰缘归宗单行底事僧问如何是归宗单行底事师曰棒了趁出院僧礼拜师曰作么生会曰学人罪过师曰料汝恁么去问承师有言诸方若不是走人便是笼人罩人未审和尚如何师曰被汝致此一问直得当门齿落问如何是亲的密密底事师曰常用及人曰不知者如何师曰好晴好雨师问僧门外什么声曰雨滴声师曰众生颠倒迷己逐物法眼别云画出僧问如何是同相师将火筋插向炉中僧又问如何是别相师又将火筋插向一边法眼别云问不当理有僧引童子到曰此儿子常爱问僧佛法请和尚验看师乃令点茶童子点茶来师啜讫过盏托与童子童子近前接师却缩手曰还道得么童子曰问将来法眼别云和尚更吃茶否僧问和尚此儿子见解如何师曰也只是一两生持戒僧师三处开法语要随门人编录今但梗概而已晋天福二年丁酉八月示灭寿七十四黑白哀号制服者甚众茶毗于大慈山获舍利就龙母山之阳建塔长生皎然福州长生山皎然禅师本郡人入雪峰室密受心印执侍经十载因与僧斲树雪峰曰斲到心且住师曰斲却着雪峰曰古人以心传心汝为什么道斲却师掷下斧子曰传雪峰打一拄杖而去僧问雪峰如何是第一句雪峰良久僧退举似于师师曰此是第二句雪峰再令其僧来问如何是第一句师曰苍天苍天雪峰普请般柴问师曰古人道谁知席帽下元是昔愁人人意作么生师侧戴笠子曰这个是什么人语雪峰问师持经者能荷担如来作么生是荷担如来师乃捧雪峰向禅牀上着雪峰普请归自将一束藤路逢一僧放下藤叉手立其僧近前拈雪峰即踏其僧雪峰归院后举示于师曰我今日踏那僧得恁么快师对曰和尚却替那僧入涅槃堂法眼住崇寿时有二僧各说道理请师断法眼云汝两僧一时入涅槃堂玄觉云什么处是替那僧入涅槃堂处崇寿稠云此一转语却还老兄东禅齐云只如长生意作么生师尝访一庵主款话庵主曰近有一僧问某甲西来意遂举拂子示之不知还得也无师曰争敢道得与不得有人问庵主此事有人保任如虎头带角有人嫌弃则不直一文钱此事为什么毁誉不同请试拣出看曰适来出自偶然争拣得出师曰若恁么此后不得为人玄觉云一等是恁么事为什么有得有失上座若无智眼难辨得失雪峰问师光境俱亡复是何物师曰放皎然过敢有商量雪峰曰许汝过作么生商量曰皎然亦放和尚过雪峰深许之寻受记止于长生山分化焉僧问从上宗乘如何举唱师曰不可为阇梨荒却长生山也问古人有言无明即佛性烦恼不须除如何是无明即佛性师忿然作色举拳呵曰今日打这师僧去也僧曰如何是烦恼不须除师以手喀头曰这师僧得恁么发人业问路逢达道人不将语默对未审将什么对师曰上纸墨堪作什么闽帅署禅主大师莫知所终鹅湖智孚信州鹅湖智孚禅师福州人也始依讲肆肄业于长安因思玄极之理乃造雪峰师事数年既领心诀随缘而止鹅湖大张法席僧问万法归一一归何所师曰非但阇梨一人忙问虚空讲经以何为宗师曰阇梨不是听众出去问五逆之子还受父约也无师曰虽有自裁未免伤己问如何是佛向上人师曰情知阇梨不奈何曰为什么不奈何师曰未必小儿得见君子有人报云径山和尚还化也僧问径山还化向什么处去师曰大有灵利底过于阇梨问在先一句请师道师曰脚跟下探取什么曰即今见问师曰看阇梨变身不得问雪峰抛下拄杖意作么生师以香匙抛下地僧曰未审此意如何师曰不是好种出去问如何是鹅湖第一句师曰道什么曰如何即是师曰妨我打睡问不问不答时如何师曰问人焉知问迷子未归家时如何师曰不在途曰归后如何师曰正迷问如何是源头事师曰途中觅什么问如何是一句师曰会么曰恁么莫便是否师曰苍天苍天镜清问如何是即今底师曰何更即今清曰几就支荷师曰语逆言顺报恩怀岳漳州报恩院怀岳禅师泉州人也少依本州圣寿院受业罢参雪峰止龙溪玄侣奔凑僧问十二时中如何行履师曰动即死曰不动时如何师曰犹是守古冢鬼问如何是学人出身处师曰有什么物缠缚阇梨曰争奈出身不得何师曰过在阿谁问如何是报恩一灵物师曰吃如许多酒糟作么曰还露脚手也无师曰这里是什么处所僧问牛头未见四祖时如何师曰万里一片云曰见后如何师曰廓落地僧问如何是佛法大意师曰昨夜三更失却火问黑云斗暗谁当雨者师曰峻处先倾问宗乘不却如何举唱师曰山不自称水无间断问佛未出世时如何师曰汝争得知问拨尘见佛时如何师曰什么年中得见来问师子在窟时如何师曰师子在什么处问如何是目前佛师曰快礼拜师临迁化上堂示众曰山僧十二年来举提宗教诸人怪我什么处若要听三经五论此去开元寺咫尺言讫告寂西兴师郁杭州西兴化度悟真大师师郁泉州人也自得雪峰心印化缘盛于杭越之间后居西兴镇之化度院法席大兴僧问如何是西来意师举拂子僧曰学人不会师曰吃茶去问如何是无缝塔师曰五尺六尺问如何是一尘师曰九世剎那分曰如何含得法界师曰法界在什么处问溪谷各异师何明一师曰汝喘作么问学人初机乞和尚指示入路师曰汝怪化度什么处问如何是随色摩尼珠师曰青黄赤白曰如何是不随色摩尼珠师曰青黄赤白问如何是西来意师曰是东来西来问牛头未见四祖时如何师曰鸟兽俱迷曰见后如何师曰山深水冷问维摩与文殊对谈何事师曰唯有门前镜湖水清风不改旧时波师自是声闻于遐迩钱王钦其道德奏紫衣师号鼓山神晏福州鼓山兴圣国师神晏大梁人也姓李氏幼恶荤羶乐闻钟梵年十二时有白气数道腾于所居屋壁师即挥毫书其壁曰白道从兹速改张休来显现作妖祥定祛邪行归真见必得超凡入圣乡题罢气即随灭年甫志学遘疾甚亟梦神人与药觉而顿愈明年又梦梵僧告云出家时至矣遂依卫州白鹿山道规禅师披削嵩岳受具谓同学曰古德云白四羯磨后全体戒定慧岂准绳而可拘也于是杖钖遍叩禅关而但记语言存乎知解及造雪岭朗然符契一日参雪峰雪峰知其缘熟忽起搊住曰是什么师释然了悟亦忘其了心唯举手摇曳而已雪峰曰子作道理耶师曰何道理之有雪峰审其悬解抚而印之暨雪峰归寂闽帅于府城之左二十里开鼓山创禅宫请扬宗致师上堂众集良久曰南泉在日亦有人举要且不识南泉即今还有识南泉者么试出来对众验看时有僧出礼拜才起师曰作么生僧近前曰咨和尚师曰不才请退又曰经有经师论有论师律有律师有函有号有部有帙各有人传持且佛法是建立教禅道乃止啼之说他诸圣兴来盖为人心不等巧开方便遂有多门受疾不同处方还异在有破有居空叱空二患既除中道须遣鼓山所以道句不当机言非展事承言者丧滞句者迷不唱言前宁谈句后直至释迦掩室净名杜口大士梁时童子当日一问二问三问尽有人了也诸仁者作么生时有僧礼拜师曰高声问僧曰学人咨和尚师乃喝出问己事未明以何为验师抗音似未闻其僧再问师曰一点随流食咸不重问如何是包尽干坤底句师曰近前僧近前师曰钝置杀人问如何绍得师曰犴无风徒劳展掌曰如何即是师曰错问学人便承当时如何师曰汝作么生承当法灯别云莫费力问如何是学人正立处师曰不从诸圣行法灯别云汝拟乱走问千山万山阿那个是正山师曰用正山作么法灯云千山万山师与招庆相遇招庆曰家常师曰无厌生招庆曰且款款师却云家常招庆曰今日未有火师曰太鄙吝生招庆曰稳便将取去东禅齐拈云此二尊宿语还有得失也无若有阿那个得阿那个失若无得失诸人未具行脚眼在问如何免得轮回生死师曰把将生死来问如何是宗门中事师侧掌曰吽▉问如何是向上一关捩子师乃打之问如何是鼓山正主师曰瞎作么师问保福人道非不非是不是意作么生保福拈起茶盏师曰莫是非好问如何是真实人体师曰即今是什么体曰究竟如何师曰争得到恁么地问如何是佛法大意师曰金乌一点万里无云师问僧鼓山有不跨石门句汝作么生道僧曰请师乃打之问如何是古人省心力处师曰汝何费力问言满天下无口过如何是无口过师曰有什么过问如何是省要处师曰还自耻么师与闽帅瞻仰佛像闽帅问是什么佛曰请大王鉴曰鉴即不是佛曰是什么无对长庆代云久承大师在众何得造次问从上宗乘如何举唱师以拂子蓦口打问如何是教外别传底事师曰吃茶去又曰今为诸仁者刺头入他诸圣化门里斗薮不出所以向仁者道教排不到祖不西来三世诸佛不能唱十二分教载不起凡圣摄不得古今传不得忽尔是个汉未通个消息向他恁么道被他蓦口掴还怪得他么虽然如此也不得乱掴鼓山寻常道更有一人不跨石门须有不跨石门句作么生是不跨石门句鼓山自住三十余年五湖四海来者向高山顶上看山玩水未见一人快利通得如今还有人通得也不昧兄弟珍重乃有偈示众曰直下犹难会寻言转更赊若论佛与祖特地隔天涯闽帅礼重常询法要焉隆寿绍卿漳州隆寿兴法大师绍卿泉州人也姓陈氏幼于灵岩寺习经论讲业既就而深慕禅那乃问法于雪峰之室服勤数载从缘开悟因侍经行见芋叶动雪峰指动叶视之师对曰绍卿甚生怕怖雪峰曰是汝屋里底怕怖什么师于是洗然省悟顿息他游寻受请居龙溪焉僧问古人道摩尼殿有四角一角常露如何是常露底角师举拂子问斋粮不畜一粒如何济得万人饥师曰侠客面前如夺剑看君不是黠儿郎问大拍盲底人来师还接否师曰前后大应得此便也曰莫便是接否师曰这汉来这里插嘴问耳目不到处如何师曰汝无此作曰恁么即闻也师曰真个聋汉漳守王公钦尚祖风为奏紫衣师名仙宗行王舀福州仙宗院仁慧大师行瑫泉州人也姓王氏本州开元受业预雪峰禅会声闻四远闽帅请转法轮玄徒奔至上堂曰我与释迦同参汝道参什么人时一僧入礼拜拟伸问师曰错问如何是西来意师曰熊耳不曾藏问直下事乞师方便师曰不因汝问我亦不道问如何是西来意师曰白日无闲人永福从徊福州莲华山永福院超证大师从徊先住漳州报恩院僧问儒门以五常为极则未审宗门以何为极则师良久僧曰恁么即学人造次也师曰好与拄杖问教云唯有一乘法如何是一乘法师曰汝道我在这里作什么曰恁么即不知教意也师曰虽然如此却不辜负汝问不向问处领犹是学人问处和尚如何师曰吃茶去长庆常云尽法无民师曰永福即不然若不尽法又争得民时有僧曰请师尽法师曰我不要汝纳税问诸余即不问聊径处乞师垂慈师曰不快礼三拜师上堂曰咄咄看箭便归方丈问请师尽令师曰莫埋没问大众云集请师说法师曰闻么曰若更伫思应难得及师曰实即得问摩尼殿有四角一角常露如何是常露底角师曰不可更点师上堂于坐边立谓众曰二尊不并化便归方丈龙华灵照杭州龙华寺真觉大师灵照高丽人也萍游闽越升雪峰之堂冥符玄旨居唯一衲服勤众务闽中谓之照布衲一夕指半月问溥上坐那一片什么处去也溥曰莫妄想师曰失却一片也众虽叹美而恬澹自持初止婺州齐云山上堂良久忽舒手视其众曰乞取些子乞取些子又曰一人传虚万人传实僧问草童能歌舞未审今时还有无师下座作舞曰沙弥会么僧曰不会师曰山僧踏曲子也不会问灵山会上法法相传未审齐云将何付嘱师曰不可为汝一人荒却齐云也曰莫便是亲付嘱也无师曰莫令大众笑问还丹一粒点铁成金至理一言点凡成圣请师一点师曰还知齐云点金成铁么曰点金成铁未之前闻至理一言敢希垂示师曰句下不荐后悔难追师次居越州镜清院海众悦随一日谓众曰尽令去也僧曰谓师尽令师曰吽▉问如何是学人本分事师曰镜清不惜口问请师雕琢师曰八成曰为什么不十成师曰还知镜清生修理么师问僧什么处来曰五峰来师曰来作什么曰礼拜和尚师曰何不自礼曰礼了也师曰镜湖水浅问如何是第一句师曰莫错下名言曰师岂无方便师曰乌头养雀儿问向上一路千圣不传未审什么人传得师曰千圣也疑我曰莫便是传也无师曰晋帝斩嵇康问释迦掩室于摩竭净名杜口于毗耶此意如何师曰东廊下两两三三师谓众曰诸方以毗卢法身为极则镜清这里即不然须知毗卢有师法身有主问如何是毗卢师法身主师曰二公争敢论问古人道见色便见心此即是色阿那个是心师曰恁么问莫欺山僧么问未剖已前请师断师曰落在什么处曰恁么即失口也师曰寒山送沩山又曰住住阇梨失口山僧失口曰恶虎不食子师曰驴头出马头回师蓦问一僧记得么曰记得师曰道什么曰道什么师曰淮南小儿入寺问是什么即俊鹰俊鹞趁不及师曰阇梨别问山僧别答曰请师别答师曰十里行人较一程问金屑虽贵眼里着不得时如何师曰着不得还着得么僧礼拜师曰深沙神问菩提树下度众生如何是菩提树师曰大似苦练树曰为什么似苦练树师曰素非良马何劳鞭影后湖守钱公卜杭之西关创报慈院延请开法禅众翕然依附寻而钱王建龙华寺迎金华傅大士灵骨道具问焉命师住持晋天福十年丁未闰七月二十六日终于本寺寿七十八塔于大慈山翠岩令参明州翠岩永明大师令参湖州人也自雪峰受记止于翠岩大张法席问不借三寸请师道师曰茶堂里贬剥去问国师三唤侍者意旨如何师曰抑逼人作么问诸余即不问师默之僧曰如何举似于人师唤侍者点茶来师上堂曰今夏与诸兄弟语论看翠岩眉毛还在么长庆闻举云生也问凡有言句尽是点污如何是向上事师曰凡有言句尽是点污问如何是省要处师曰大众笑汝问坦然不滞锋芒时如何师云大有人作此见解曰毕竟如何师曰坦然不滞锋芒问古人拈槌竖拂意旨如何师曰邪法难扶问僧繇为什么写志公真不得师曰作么生合杀问险恶道中以何为津梁师曰药山再三叮嘱问不带凡圣当机何示师曰莫向人道翠岩灵利问妙机言句尽皆不当宗乘中事如何师曰礼拜着曰学人不会师曰出家行脚礼拜也不会钱王向师道风请居龙册寺终焉第十九卷吉州清原山行思禅师第六世福州雪峰义存禅师法嗣四十二人三十一人见录福州安国弘瑫禅师襄州云盖山归本禅师韶州林泉和尚洛京南院和尚越州洞岩可休禅师定州法海院行周禅师杭州龙井通禅师漳州保福从展禅师泉州睡龙道溥禅师杭州龙兴寺宗靖禅师福州南禅契▉番禅师越州越山师鼐禅师南岳金轮可观禅师泉州福清玄讷禅师韶州云门文偃禅师衢州南台仁禅师泉州东禅和尚余杭大钱山从袭禅师福州永泰和尚池州和龙山守讷禅师建州梦笔和尚福州古田极乐元俨禅师福州芙蓉山如体禅师洛京憩鹤山和尚潭州沩山栖禅师吉州潮山延宗禅师益州普通山普明大师随州双泉梁家庵永禅师漳州保福超悟禅师太原孚上坐南岳惟劲禅师台州十相审超禅师江州卢山讷禅师新罗国大无为禅师潞州玄晖禅师湖州清净和尚益州永安雪峰和尚一卢仙德明禅师抚州明水怀忠禅师益州怀果禅师杭州耳相行修禅师嵩山安德禅师已上一十一人无机缘语句不录清原山行思禅师第六世福州雪峰义存禅师法嗣知安国弘王舀福州安国院明真大师弘瑫泉州人也姓陈氏幼绝荤茹自誓出家于龙华寺东禅始圆戒体而造于雪峰雪峰观其少俊堪为法器乃导以本心信入过量复遍参禅苑获诸方三昧却回雪峰雪峰问什么处来曰江西来雪峰曰什么处见达磨曰分明向和尚道雪峰曰道什么曰什么处去来一日雪峰见师忽搊住曰尽干坤是个解脱门把手教伊入不肯入曰和尚怪弘瑫不得雪峰曰虽然如此争奈背后许多师僧何师因举国师碑文云得之于心伊兰作旃檀之树失之于旨甘露乃蒺藜之园拈问僧曰一语须具得失两意汝作么生道僧举拳曰不可唤作拳头也师不肯亦举拳别云只为唤这个作拳头师受请止囷山毳徒臻集后闽帅向师道德命居安国寺大阐玄风徒余八百矣僧问如何是西来意师曰是即是莫错会问如何是第一句师曰问问问学人上来未尽其机请师尽机师良久僧礼拜师曰忽到别处人问汝作么生举曰终不敢错举师曰未出门已见笑具问如何是达磨传底心师曰素非后躅问如何是宗乘中事师曰不可为老兄散却众也问不落有无之机请师全道师曰汝试断看问如何是一毛头事师拈起袈裟僧曰乞师指示师曰抱璞不须频下泪来朝更献楚王看问寂寂无言时如何师曰更进一步问凡有言句皆落因缘方便不落因缘方便事如何师曰桔槔之士频逢抱瓮之流罕遇问向上一路千圣不传未审和尚如何传师曰且留口吃饭着问如何是高尚底人师曰河滨无洗耳之叟涮溪绝垂钓之人问十二时中如何救得生死师曰执钵不须窥众乐履冰何必步参差问学人拟问宗乘师还许也无师曰但问僧拟问师乃喝出问目前生死如何免得师曰把将生死来问知有底人为什么道不得师曰汝邪名什么问如何是活人之剑师曰不敢瞎却汝曰如何是杀人刀师曰只这个是问不犯锋芒如何知音师曰驴年去问苦涩处乞师一言师曰可杀沈吟曰为什么如此师曰也须相悉好问常居正位底人还消人天供养否师曰消不得曰为什么消不得师曰是什么心行曰什么人消得师曰着衣吃饭底消得师举稜和尚住招庆时在法堂东角立谓僧曰这里好致一问僧便问和尚为何不居正位稜曰为汝恁么来曰即今作么生稜曰用汝眼作么师举毕乃曰他家恁么问别是个道理如今作么生道后安国曰恁么即大众一时散去得也师亦自代曰恁么即大众一时礼拜双泉归本襄州云盖山双泉院归本禅师亦曰西双泉以随州有东双泉故也京兆府人也幼出家十六纳戒念法华经初礼雪峰雪峰下禅牀跨背而坐师于是省觉僧问如何是双泉师曰可惜一双眉曰学人不会师曰不曾烦禹力湍流事不知问如何是西来的的意师乃搊住其僧变色师曰我这里无这个师手指纤长特异于人号手相大师韶州林泉韶州林泉和尚先住蜓山僧问如何是尘师曰不觉成丘山师谒白云慈光大师辞出白云门送扶师下阶曰款款莫教弛倒师曰忽然弛倒又作么生白云曰更不用扶也师大笑而退洛京南院洛京南院和尚问如何是法法不生师曰生也有儒士博览古今时人唿为张百会一日来谒师师曰莫是张百会么曰不敢师以手于空画一画曰会么曰不会师曰一尚不会什么处得百会来洞岩可休越州洞岩可休禅师问如何是洞岩正主师曰开着问如何是和尚亲切为人处师曰大海不宿死尸问如何是向上一路师举衣领示之问学人远来请师方便师曰方便了也法海行周定州法海院行周禅师问风恬浪静时如何师曰吹倒南墙问如何是道中宝师曰不露光曰莫便是否师曰是即露也龙井通杭州龙井通禅师处栖上座问如何是龙井龙师曰意气天然别神工画不成曰为什么画不成师曰出群不戴角不与类中同曰还解行雨也无师曰普润无边际处处皆结粒曰还有宗门中事也无师曰有曰如何是宗门中事师曰从来无形段应物不曾亏问如何是吹毛剑师曰拽出死尸着保福从展漳州保福院从展禅师福州人也姓陈氏年十五礼雪峰为受业师十八本州大中寺具戒游吴楚间后归执侍雪峰一日忽召曰还会么师欲近前雪峰以杖拄之师当下知归作礼而退又常以古今方便询于长庆稜和尚稜深许之长庆稜和尚有时云宁说阿罗汉有三毒不说如来有二种语不道如来无语只是无二种语师曰作么生是如来语曰聋人争得闻师曰情知和尚向第二头道长庆却问作么生是如来语师曰吃茶去云居钖云什么处是长庆向第二头道处因举盘山云光境俱亡复是何物洞山云光境未亡复是何物师曰据此二尊者商量犹未得剿绝乃问长庆如今作么生道得剿绝长庆良久师曰情知和尚向山鬼窟里作活计长庆却问作么生师曰两手扶犁水过膝一日长庆问见色便见心还见船子么师曰见曰船子且置作么生是心师却指船子归宗柔别云和尚只解问人雪峰谓众曰诸上座到望州亭与上座相见了到乌石岭与上座相见了到僧堂前与上座相见了师举问鹅湖曰僧堂前相见即且置只如望州亭乌石岭什么处是相见鹅湖骤步入方丈师归僧堂东禅齐云此二尊宿会处是相见不相见试断看梁贞明四年丁丑岁漳州刺史王公钦承道誉创保福禅苑迎请居之开堂日王公礼跪三请躬自扶掖升堂师曰须起个笑端作么然虽如此再三不容推免诸仁者还识么若识得便与古佛齐肩时有僧出方礼拜师曰晴干不肯去要待雨淋头僧乃申问曰郡守崇建精舍大阐真风便请和尚举扬宗教师曰还会么曰恁么即群生有赖也师曰莫把那不净涂污人好僧出礼拜师曰大德好与么莫覆却船子问泯默将何为则师曰落在什么处曰不会师曰瞌睡汉出去师见一僧乃以杖子打露柱又打其僧头僧作忍痛声师曰那个为什么不痛僧无对玄觉代云贪行拄杖问摩腾入汉一藏分明达磨西来将何指示师曰上座行脚事作么生曰不会师曰不会会取好莫傍家取人处分若是久在丛林粗委些子远近可以随处任真其有初心后学未知次序山僧所以不惜口业向汝道尘劫来事只在如今还会么然佛法付嘱国王大臣郡守昔同佛会今方如是若是福禄荣贵则且不论只如当时受佛付嘱底事还记得么若识得便与千圣齐肩傥未识得直须谛信此事不从人得自己亦非言多去道转远直道言语道断心行处灭犹未是在久立珍重异日上堂大众云集师曰有人从佛殿后过见是张三李四从佛殿前过为什么不见且道佛法利害在什么处僧曰为有一分粗境所以不见师乃叱之自代曰若是佛殿即不见僧曰不是佛殿还可见否师曰不是佛殿见什么问十二时中如何据验师曰恰好据验曰学人为什么不见师曰不可更捏目去也问主伴重重极十方而齐唱如何是极十方而齐唱师曰汝何不教别人问问因言辩意时如何师曰因什么言僧低头良久师曰击电之机徒劳伫思问欲入无为海须乘般若船如何是般若船师曰便请曰便恁么进去时如何师曰也是涅槃堂里汉师见僧吃饭乃托钵曰家常僧曰和尚是什么心行有尼到参师曰阿谁侍者报曰觉师姑师曰既是觉师姑用来作么尼曰仁义道中即不无师自别云和尚是什么心行玄觉因举法眼见僧担土乃以一块土放担上云吾助汝僧云谢和尚慈悲法眼不肯有一僧别云和尚是什么心行法眼便休玄觉征云此三则语一般别有道理什么处是心行处闽帅遣使送朱记到师上堂曰去即印住住即印破僧曰不去不住用印奚为师乃打之僧曰恁么即山鬼窟里全因今日也师默而已玄觉云什么处是山鬼窟丛林中道住在不去不住处便是山鬼窟所以打破如此商量正是鬼窟且道保福打伊意作么生师问僧什么处来曰江西师曰学得底那曰拈不出师曰作么生法眼别云谩语僧无对师举洞山真赞云徒观纸与墨不是山中人僧问如何是山中人师曰汝试邈掠看曰若不黠儿几成邈掠师曰汝是黠儿曰和尚是什么心行师曰来言不丰师见僧数钱乃展手曰乞我一钱曰和尚因何到恁么地师曰我到恁么地曰若到恁么地将取一文去师曰汝为何到恁么地师问僧什么处来曰江西观音师曰还见观音么曰见师曰左边见右边见曰见时不历左右法眼别云如和尚见问如何是入火不烧入水不溺师曰若是水火即被烧溺师问饭头镬阔多少曰和尚试量看师以手作量势曰和尚莫谩某甲师曰却是汝谩我问欲达无生路应须识本源如何是本源师良久却问侍者适来僧问什么其僧再举师乃喝出曰我不患聋问学人近入丛林乞师全示入路师曰若教全示我却礼拜汝师见一僧乃曰汝作什么业来得恁么长大曰和尚短多少师蹲身作短势僧曰和尚莫谩人好师曰却是汝谩我师令侍者屈隆寿长老云但独自来莫将侍者来寿曰不许将来争解离得师曰大杀恩爱寿无对师自代曰更谢和尚上足传示师住保福仅一纪学众常不下七百其接机利物不可备录闽帅礼重为奏命服唐天成三年戊子示有微疾僧入丈室问讯师谓之曰吾与汝相识年深有何方术相救僧曰方术甚有闻说和尚不解忌口法灯别云和尚解忌口么又谓众曰吾旬日来气力困劣别无他只是时至僧问时既至矣师去即是住即是师曰道曰恁么即某甲不敢造次师曰失钱遭罪言讫跏趺告寂即三月二十一日也睡龙道溥泉州睡龙山道溥号弘教大师福州福唐人也姓郑氏宝林院受业自雪峰印心住五峰上堂曰莫道空山无祗待便归方丈僧问凡有言句不出大千顶未审顶外事如何师曰凡有言句不是大千顶曰如何是大千顶师曰摩醯首罗天犹是小千界问初心后学近入丛林方便门中乞师指示师敲门枋僧曰向上还有事也无师曰有曰如何是向上事师再敲门枋龙兴宗靖杭州龙兴宗靖禅师台州人也初参雪峰密承宗印乃自誓充饭头服劳逾十载尝于众堂中袒一膊钉帘雪峰睹而记曰汝向后住持有千僧其中无一人衲子也师悔过辞归故乡住六通院钱王命居龙兴寺有众千余唯三学讲诵之徒果如雪峰所志周广顺初年八十一钱王请于寺之大殿演无上乘黑白骈拥僧问如何是六通奇特之唱师曰天下举去问如何是六通家风师曰一条布衲一斤有余僧问如何是学人进前一路师曰谁敢谩汝曰岂无方便师曰早是屈抑也问如何是和尚家风师曰早朝粥斋时饭曰更请和尚道师曰老僧困曰毕竟作么生师大笑而已钱王特加礼重屡延入府以始住院署六通大师显德元年甲寅季冬月示灭寿八十四塔于大慈山南禅契王番福州南禅契▉番禅师上堂曰若是名言妙句诸方总道了也今日众中还有超第一义者致得一句么若有即不辜负于人时有僧问如何是第一义师曰何不问第一义曰见问师曰已落第二义也问古佛曲调请师和师曰我不和汝杂乱底曰未审为什么人和师曰什么处去来越山师鼐越州诸暨县越山师鼐号鉴真禅师初参雪峰而染指后因闽王请于清风楼斋坐久举目忽睹日光豁然顿晓而有偈曰清风楼上赴官斋此日平生眼豁开方知普通年远事不从葱岭路将来归呈雪峰雪峰然之僧问如何是佛身师曰汝问那个佛身曰释迦佛身师曰舌覆三千界师临终时集众示一偈曰眼光随色尽耳识逐声消还源无别旨今日与明朝偈毕跏趺而逝金轮可观南岳金轮可观禅师福州福唐人也姓薛氏依石佛寺齐合禅师披剃戒度既圆便参雪峰雪峰曰近前师方近前作礼雪峰举足踏之师忽然冥契师事十二载复历丛林止南岳法轮峰师上堂谓众曰我在雪峰遭他一踏直至如今眼不开不知是何境界僧问如何是西来意师曰不是大众夜参后下堂师召曰大众众回首师曰看月大众看月师曰月似弯弓少雨多风众无对问古人道毗卢有师法身有主如何是毗卢师法身主师曰不可牀上安牀问如何是日用事师拊掌三下僧曰学人未领此意师曰更待什么问从上宗乘如何为人师曰我今日未吃茶曰请师指示师曰过也问正则不问请师傍指师曰抱取猫儿去师问僧什么处来曰华光师即托出闭却门僧无对问路逢达道人不将语默对未审将何对师曰咄出去师问僧作么生是觌面事曰请师鉴师曰恁么道还当么曰故为即不可师曰别是一着问如何是灵源一路师曰踏过作么雪峰院主有书来招师曰山头和尚年尊也长老何不再入岭一转师回书曰待山头和尚别有见解即入岭有僧问如何是雪峰见解师曰我也惊福清玄讷泉州福清院玄讷禅师高丽人也初住福清道场传象骨之灯学者归慕泉守王公问如何是宗乘中事师叱之僧问如何是触目菩提师曰阇梨失却半年粮曰为什么失却半年粮师曰只为图他一斗米问如何是清净法身师曰虾蟆曲蟮问教云唯一坚密身一切尘中现如何是坚密身师曰驴马猫儿曰乞师指示师曰驴马也不会问如何是物物上辨明师展一足示之师住福清三十年大阐玄风终于本山云门文偃韶州云门山文偃禅师姑苏嘉兴人也姓张氏初参睦州陈尊宿发明大旨后造雪峰而益资玄要因藏器混众于韶州灵树敏禅师法席居第一座敏将灭度遗书于广主请接踵住持师不忘本以雪峰为师开堂日广主亲临问曰弟子请益师曰目前无异路法眼别云不可无益于人师云莫道今日谩诸人好抑不得已向诸人前作一场狼籍忽遇明眼人见谓之一场笑具如今亦不能避得也且问你诸人从上来有什么事欠少什么向你道无事亦是谩你也须到这田地始得亦莫趁口乱问自己心里黑漫漫地明朝后日大有事在你若是根性迟回且向古人建化门庭东觑西觑看是个什么道理汝欲得会么都缘是汝自家无量劫来妄想浓厚一期闻人说着便生疑心问佛问祖向上向下求觅解会转没交涉拟心即差况复有言莫是不拟心是么更有什么事珍重师上堂云我事不获已向你诸人道直下无事早是相埋没了也你诸人更拟进步向前寻言逐句求觅解会千差万巧广设问难只是赢得一场口滑去道转远有什么休歇时此个事若在言语上三乘十二分教岂是无言语因什么更道教外别传若从学解机智得只如十地圣人说法如云如雨犹被呵责见性如隔罗谷以此故知一切有心天地悬殊虽然如此若是得底人道火不可烧终日说事不曾挂着唇齿未曾道着一字终日着衣吃饭未尝触着一粒米挂一缕线虽然如此犹是门庭之说也须实得恁么始得若约衲僧门下句里呈机徒劳伫思直饶一句下承当得犹是瞌睡汉师云三乘十二分教横说竖说天下老和尚纵横十字说与我捻针锋说底道理来看恁么道早是死马医虽然如此且有几个到此境界不敢望汝言中有响句里藏锋瞬目千差风恬浪静伏惟尚飨珍重师上堂云诸兄弟尽是诸方参寻知识决择生死到处岂无尊宿垂慈方便之词还有透不得底句么出来举看老汉大家共你商量时有僧出来礼拜拟举次师云去去西天路迢迢十万余问学人簇簇地商量个什么师云大众久立师云举一则语教汝直下承当早是撒屎着汝头上直然拈一毫头尽大地一时明得也是剜肉作疮虽然如此汝亦须实到这个田地始得若未切不得掠虚却退步向自己根脚下推寻看是个甚么道理实无丝发与汝作解会与汝作疑惑汝等各各且当人一段事大用现前更不烦汝一毫头气力便与祖佛无别自是诸人信根浅薄恶业浓厚突然起得许多头角担钵囊千乡万里受屈且汝诸人有什么不足处大丈夫汉阿谁无分触目承当得犹是不着便不可受人欺谩取人处分才见老和尚动口便好把将石蓦口塞便是屎上青蝇相似斗竞接将去三个五个聚头地商量苦屈兄弟他古德一期为你诸人不奈何所以方便垂一言半句通汝入路这般事捻放一边独自着些子筋骨岂不是有少许相亲处快与快与时不待人出息不保入息更有什么身心别处闲用切须在意在意珍重师云尽干坤一时把将来着汝眼睫上你诸人闻恁么道不敢望你出来性燥把老汉打一掴且缓缓子细看是有是无是个什么道理直饶向这里明得若遇衲僧门下好槌折两脚汝若是个人闻说道什么处有老宿出世便好蓦面唾污我耳目汝若不是个脚手才闻人举便当荷得早落第二机也汝且看他德山和尚才见僧上来拽拄杖便打趁睦州和尚才见僧入门来便云现成公案放汝三十棒自余之辈合作么生若是一般掠虚汉食人涎睡记得一堆一担榼▉韭到处驰骋驴唇马觜夸我解问十转五转话饶你从朝问到夜论劫恁么还曾梦见也未什么处是与人着力处似这般底有人屈衲僧斋也道我得饭吃堪什么共语他日阎罗王面前不取你口解说诸兄弟若是得底人他家依众遣日若也未得切莫容易过时大须子细人大有葛藤相为处即如雪峰和尚道尽大地是汝夹山云百草头上荐取老僧闹市里识取天子乐普云一尘才举大地全收一毛头师子全身总是汝把取翻覆思量日久岁深自然有个入路此事无你替代处莫非各在当人分上老和尚出世只是为你证明汝若有少许来由且昧你亦不得你若实未得方便拨汝则不可兄弟一等是踏破草鞋抛却师长父母行脚直须着些子精采始得实若有个入头处遇着咬猪狗脚手不惜性命入泥入水相为有可咬嚼眨上眉毛高挂钵囊拗折拄杖十年二十年办取彻头莫愁不成办直是今生未得彻头来生亦不失人身向此个门中亦乃省力不虚辜负平生亦不辜负师长父母十方施主直须在意莫空游州猎县横担拄杖一千二千里走趁这边经冬那边过夏好山水堪取性多斋供易得衣钵苦屈图他一粒米失却半年粮如此行脚有什么利益信心檀越把菜粒米作么生消得直须自看时不待人忽然一日眼光落地前头将什么抵拟莫一似落汤螃蟹手脚忙乱无你掠虚说大话处莫将等闲空过时光一失人身万劫不复不是小事莫据目前俗子尚道朝闻道夕死可矣况我沙门日夕合履践个什么事大须努力努力珍重师云汝等没可作了见人道着祖意便问个超佛越祖之谈汝且唤那个为佛那个为祖且说个超佛越祖底道理问个出三界你把将三界来看有什么见闻觉知隔碍着你有什么声色可与你了了什么碗以阿那个为差殊之见他古圣不奈何横身为物道个举体全真物物觌体不可得我向你道直下有什么事早是相埋没了也实未有入头处且中私独自参详除却着衣吃饭阿屎送尿更有什么事无端起得许多妄想作什么更有一般底恰似等闲相似聚头学得个古人话路识性记持妄想卜度道我会佛法了也只管说葛藤取性过时更嫌不称意千乡万里抛却老爷娘师长和尚作这般底去就这打野榸汉有什么死急行脚师上堂云故知时运浇醨迨于像季近日师僧北去礼文殊南去游衡岳若恁么行脚名字比丘徒消信施苦哉苦哉问着黑似漆相似只管取性过时设使有三个两个枉学多闻记持话路到处觅相似言语印可老宿轻忽上流作薄福业他日阎罗王钉你之时莫道无人向你说若是初心后学直须着精神莫空记人说多虚不如少实向后只是自赚有什么事近前师上堂大众云集师以拄杖指面前云干坤大地微尘诸佛总在里许争佛法各觅胜负还有人谏得么若无人谏得待老汉与你谏时有僧出云便请和尚谏师云这野狐精师云汝诸人傍家行脚皆是河南海北各各尽有生缘所在还自知得试出来举看老汉与汝证明有么有么出来汝若不知老汉谩你去也汝欲得知若生缘在北北有赵州和尚五台山有文殊总在这里若生缘在南南有雪峰卧龙西堂鼓山总在这里汝欲得识么向这里识取若不见亦莫掠虚见么见么且看老僧骑佛殿出去也珍重师上堂云天亲菩萨无端变作一条楖▉栗木杖乃画地一下云尘沙诸佛尽向这里葛藤便下堂师云我看你诸人二三机中不能构得空披衲衣何益汝还会么与汝注破久后诸方若见老宿举一指竖一拂子云是禅是道拄杖打破头便行若不如此尽是天魔眷属坏灭吾宗汝若不会且向葛藤社里看我寻常向汝道微尘剎土三世诸佛西天二十八祖唐土六祖尽在拄杖头上说法神通变现声应十方一任纵横你还会么若不会且莫掠虚然虽据实实是谛见也未直饶到此田地未审梦见衲僧沙弥在三家村里不逢一人师蓦起以拄杖画地一下云总在这里又划一下云总从这里出去也珍重师上堂云和尚子衲僧直须明取衲僧鼻孔且作么生是衲僧鼻孔众皆无对师云摩诃般若波罗蜜今日大普请下去师上堂云诸和尚子饶你道有什么事犹是头上着头雪上加霜棺木里枨眼灸疮盘上着艾燋这个一场狼籍不是小事你合作么生各自觅取个托生处好莫空游州猎县只欲捉搦闲话待老和尚口动便问禅问道向上向下如何若何大卷抄了塞在皮袋里卜度到处火炉边三个五个聚头口喃喃举更道这个是公才语这个是从里道出这个是就事上道遮个是体语体你屋里老爷老娘噇却饭了只管说梦便道我会佛法了也将知你行脚驴年得个休歇么更有一般底才闻人说个休歇处便向阴界里闭眉合眼老鼠孔里作活计黑山下坐鬼趣里体当便道得个入头路梦见么似这般底打杀一万个有什么罪过唤作打底不遇作家至竟只是个掠虚汉你若实有个见处试捻来看共你商量莫空不识好恶冠冠地聚头说闲葛藤莫教老汉见捉来勘不相当槌折脚莫道不道你还皮下有血么到处自受屈作么者灭胡种尽是野狐群队总在这里作么以拄杖一时趁下问如何是佛法大意师曰春来草自青师问新罗僧将什么物过海曰草贼败也师引手曰汝为什么在我手里曰恰是师曰更勃跳问牛头未见四祖时如何师曰家家观世音曰见后如何师曰火里桀蟉吞大虫问如何是云门一曲师曰腊月二十五问如何是雪岭泥牛吼师曰天地黑曰如何是云门木马嘶师曰山河走问从上来事请师提纲师曰朝看东南暮看西北曰便恁么领会时如何师曰东屋里点灯西屋里暗坐问十二时中如何即得不空过师曰向什么处着此一问曰学人不会请师举师曰将笔砚来僧乃取笔砚来作一颂曰举不顾即差互拟思量何劫悟问如何是学人自己师曰游山玩水曰如何是和尚自己师曰赖遇维那不在问一口吞尽时如何师曰我在汝肚里曰和尚为什么在学人肚里师曰还我话头来问如何道师曰去曰学人不会请师道师曰阇梨公凭分明何得重判问生死到来如何排遣师展手曰还我生死来问如何是父母不听不得出家师曰浅曰学人不会师曰深问如何是学人自己师曰汝怕我不知问万机俱尽时如何师曰与我拈却佛殿来与汝商量曰佛殿岂关他事师喝曰这谩语汉问如何是教外别传一句师曰对众问将来曰直得恁么时如何师曰照从何立问如何是和尚家风师曰门前有读书人问如何是透法身句师曰北斗里藏身问如何是西来意师曰久雨不晴又曰粥饭气问古人横说竖说犹未知向上一关捩子如何是向上一关捩子师曰西山东岭青问如何是西来意师曰河里失钱河里漉师有时坐良久僧问何似释迦当时师曰大众立久快礼三拜师尝有颂曰云门耸峻白云低水急游鱼不敢栖入户已知来见解何烦再举轹中泥南台仁衢州南台仁禅师问如何是南台境师曰不知贵曰毕竟如何师曰阇梨即今在什么处师后迁住本郡镇境寺而终泉州东禅泉州东禅和尚初开堂僧问仁王迎请法王出世如何提唱宗乘即得不谬于祖风师曰还奈得么曰若不下水焉知有鱼师曰莫闲言语问如何是佛法最亲切处师曰过也问学人末后来请师最先句师曰什么处来问如何是学人己分事师曰苦问如何是佛法大意师曰幸自可怜生刚要异乡邑大钱从袭余杭大钱山从袭禅师雪峰之上足也自本师印解洞晓宗要常曰击关南鼓唱雪峰歌后入浙中谒钱王王钦服道化命居此山而阐法焉僧问不因王请不因众聚请师直道西来的的意师曰那边师僧过这边着曰学人不会乞师指示师曰争得恁么不识好恶问闭门造车出门合辙如何是闭门造车师曰造车即不问汝作么生是辙曰学人不会乞师指示师曰巧匠施工不露斤斧福州永泰福州永泰和尚问承闻和尚见虎是否师作虎声僧作打势师曰这死汉问如何是天真佛师乃拊掌曰不会不会寿昌守讷池州和龙山寿昌院守讷号妙空禅师福州闽县人也姓林氏受业于古田寿峰问未到龙门如何凑泊师曰立命难存有新到僧参师问近离什么处曰不离方寸师曰不易来僧亦曰不易来师与一掌问如何是传底心师曰再三嘱汝莫向人说问如何是从上宗乘师曰向阇梨口里着得么问省要处请师一接师曰甚是省要建州梦笔建州梦笔和尚问如何是佛师曰不诳汝曰莫便是否师曰汝诳他闽王请师斋问和尚还将得笔来也无师曰不是稽山绣管惭非月里兔毫大王既垂顾问山僧敢不通呈又问如何是法王师曰不是梦笔家风极乐元俨福州古田极乐元俨禅师问如何是极乐家风师曰满目看不尽问万法本无根未审教学人承当什么师曰莫呓语问久处暗室未达其源今日上来乞师一接师曰莫闭眼作夜好曰恁么即优昙华坼曲为今时向上宗风如何垂示师曰汝还识也无曰恁么即息疑去也师曰莫向大众前呓语问摩腾入汉即不问达磨来梁时如何师曰如今岂谬曰恁么即理出三乘华开五叶师曰说什么三乘五叶出去芙蓉如体福州芙蓉山如体禅师僧问如何是古人曲调师良久曰闻么曰不闻师示一颂曰古曲发声雄今时韵亦同若教第一指祖佛尽迷踪洛京憩鹤山洛京憩鹤山和尚柏谷长老来访师曰太老去也谷曰还我不老底来师与一掴问骏马不入西秦时如何师曰向什么处去沩山栖潭州沩山栖禅师问正恁么时如何亲近师曰汝拟作么生亲近曰岂无方便门师曰开元龙兴大藏小藏问如何是速疾神通师曰新衣成弊帛问如何是黄寻桥师曰赚却多少人问不假忉忉如何是和尚家风师曰莫作野干声潮山延宗吉州潮山延宗禅师资福和尚来谒师下禅牀接资福问曰和尚住此山得几年也师曰钝鸟栖芦困鱼止箔曰恁么即真道人也师曰且坐吃茶问如何是潮山师曰不宿尸曰如何是山中人师曰石上种红莲问如何是和尚家风师曰切忌犯朝仪普通普明益州普通山普明大师问如何是佛性师曰汝无佛性曰蠢动含灵皆有佛性学人为何却无师曰为汝向外求问如何是玄玄之珠师曰这个不是曰如何是玄玄珠师曰失却也双泉永随州双泉山梁家庵永禅师问达磨九年面壁意如何师曰睡不着护国长老来师问随阳一境是男是女各申一问问问各别长老将何只对护国以手空中画圆相师曰谢长老慈悲曰不敢师低头不顾问如何得顿息诸缘去师曰雪上更加霜保福超悟漳州保福院超悟禅师第二世住问鱼未透龙门时如何师曰养性深潭曰透出时如何师曰才升霄汉众类难追曰升后如何师曰慈云普覆润及大千曰还有不受润者无师曰有曰如何是不受润者师曰直杌撑太阳太原孚上座太原孚上座遍历诸方名闻宇内尝游浙中登径山法会一日于大佛殿前有僧问上座曾到五台否师曰曾到曰还见文殊么师曰见曰什么处见师曰径山佛殿前见其僧后适闽川举似雪峰曰何不教伊入岭来师闻乃趋装而迈初上雪峰廨院憩钖因分甘子与僧长庆稜和尚问什么处将来师曰岭外将来曰远涉不易担负得来师曰甘子甘子方上参雪峰礼拜讫立于坐右雪峰才顾视师便下看主事异日雪峰见师乃指日示之师摇手而出雪峰曰汝不肯我师曰和尚摇头某甲摆尾什么处不肯和尚曰到处也须讳却一日众僧晚参雪峰在中庭卧师曰五州管内只有这和尚较些子雪峰便起去雪峰尝问师曰见说临济有三句是否师曰是曰作么生是第一句师举目视之雪峰曰此犹是第二句如何是第一句师叉手而退自此雪峰深器之室中印解师资道成师更不他游而掌浴室焉一日玄沙上问讯雪峰曰此间有个老鼠子今在浴室里玄沙曰待与和尚勘破言讫到浴室遇师打水玄沙曰相看上座师曰已相见了玄沙曰什么劫中曾相见师曰瞌睡作么玄沙却入方丈白雪峰曰已勘破了雪峰曰作么生勘伊玄沙举前语雪峰曰汝着贼也鼓山晏和尚问师父母未生时鼻孔在什么处师曰老兄先道晏曰如今生也汝道在什么处师不肯晏却问作么生师曰将手中扇子来晏与扇子再征之师默置晏罔测乃殴之一拳师在库前立有僧问如何是触目菩提师踢狗子作声走僧无对师曰小狗子不消一踢师不出世诸方目为太原孚上座终于维扬南岳惟劲南岳般舟道场宝闻大师惟劲福州人也素持苦行不衣缯纩惟坏纳以度寒暑时谓头陀焉初参雪峰深入渊奥复问法玄沙之席心印符会一日谓鉴上座曰闻汝注楞严经鉴曰不敢师曰二文殊汝作么生注曰请师鉴师乃扬袂而去唐光化中入南岳住报慈东藏亦号三生藏藏中有镜灯一座即华严第三祖贤首大师之所制也师睹之顿喻广大法界重重帝网之门佛佛罗光之像因美之曰此先哲之奇功苟非具不思议善权之智何以创焉乃着五字颂五章览之者悟理事相融后终于南岳师于梁开平中撰续宝林传四卷纪贞元之后禅门继踵之源流也又制七言觉地颂广明诸教缘起别着南岳高僧传皆流传于世第二十卷吉州清原山行思禅师第六世一百六人洪州云居山道膺禅师法嗣二十八人一十九人见录杭州佛日和尚苏州永光院真禅师洪州同安丕禅师庐山归宗澹权禅师池州广济和尚潭州水西南台和尚歙州朱溪谦禅师扬州丰化和尚云居山道简禅师庐山归宗怀恽禅师洪州大善慧海禅师朗州德山和尚第七世南岳南台和尚云居山昌禅师池州嵇山章禅师晋州大梵和尚新罗云住和尚云居山怀岳禅师阾珏和尚潭州龙兴寺悟空大师建州白云减禅师潭州幕辅山和尚舒州白水山▉韦禅师庐州冶父山和尚南岳法志禅师新罗庆猷禅师新罗慧禅师洪州凤栖山慧志禅师已上九人无机缘语句不录抚州曹山本寂禅师法嗣十四人一十三人见录抚州荷玉光慧禅师筠州洞山道延禅师衡州育王山弘通禅师抚州金峰从志禅师襄州鹿门处真禅师抚州曹山慧霞大师衡州华光范禅师处州广利容禅师泉州庐山小溪院行传禅师西川布水岩和尚蜀川西禅和尚华州草庵法义禅师韶州华严和尚一人庐山罗汉池隆山主和尚无机缘语句不录潭州龙牙山居遁禅师法嗣五人二人见录潭州报慈藏屿禅师襄州含珠山审哲禅师凤翔白马弘寂禅师抚州崇寿院道钦禅师楚州观音院斌禅师已上三人无机缘语句不录京兆华严寺休静禅师法嗣三人一人见录凤翔府紫陵匡一禅师饶州北禅院惟直禅师维州化城和尚已上二人无机缘语句不录筠州九峰普满大师法嗣一人见录洪州同安威禅师青林师虔禅师法嗣六人五人见录韶州龙光和尚襄州石门寺献禅师襄州广德和尚郢州芭蕉和尚定州石藏慧炬禅师一人襄州延庆通性大师无机缘语句不录洛京白马遁儒禅师法嗣二人一人见录兴元府青悍山和尚一人京兆保福和尚无机录语句不录益州北院通禅师法嗣一人见录京兆香城和尚高安白水本仁禅师法嗣二人见录京兆重云智晖禅师杭州瑞龙幼璋禅师抚州疏山匡仁禅师法嗣二十人一十二人见录疏山第二世证禅师洪州百丈安禅师筠州黄檗慧禅师随城山护国守澄禅师洛京灵泉归仁禅师延州延庆奉岔禅师安州大安山省禅师洪州百丈超禅师洪州天王院和尚常州正勤院蕴禅师襄州后洞山瑞和尚京兆三相和尚筠州五峰山行继禅师商州高明和尚华州西溪道泰禅师抚州疏山和尚筠州黄檗山令约禅师扬州祥光远禅师安州大安山传性大师筠州黄檗山赢禅师已上八人无机缘语句不录澧州钦山文邃禅师法嗣二人无机缘语句不录洪州上蓝院自古禅师澧州太守雷满乐普山元安禅师法嗣十人六人见录京兆永安善静禅师蕲州乌牙山彦宾禅师凤翔府青峰传楚禅师邓州中度和尚嘉州洞溪和尚京兆卧龙和尚嘉州黑水寺慧通大师京兆盘龙和尚单州东禅和尚鹿▉善雅和尚已上四人无机缘语句不录江西逍遥山怀忠禅师法嗣二人见录泉州福清师巍禅师京兆白云无休禅师袁州盘龙山可文禅师法嗣五人三人见录江州庐山永安净悟禅师袁州木平山善道禅师陕州龙溪和尚桂阳志通大师庐州寿昌院净寂禅师已上二人无机缘语句不录抚州黄山月轮禅师法嗣一人见录郢州桐泉山和尚洛京韶山寰普禅师法嗣二人一人见录潭州文殊和尚一人祥州大岩白和尚无机缘语句不录洪州上蓝院令超禅师法嗣二人河东北院简禅师洪州南平王钟传无机缘语句不录清原山行思禅师第六世前洪州云居山道膺禅师法嗣知杭州佛日杭州佛日和尚初游天台山尝曰如有人夺得我机者即我师矣寻抵于江西谒云居膺和尚作礼而问曰二龙争珠谁是得者云居曰卸却业身来相见对曰业身已卸曰珠在什么处师无对同安代云回头即勿交涉师乃投诚入室便礼云居为师后参夹山才入门见维那维那曰此间不着后生师曰某甲暂来礼谒和尚不宿维那白夹山夹山许见未升阶便问什么处来师曰云居来曰即今在什么处师曰在夹山顶上曰老僧行年在坎五鬼临身师乃上阶礼拜夹山又问阇梨与什么人为同行师曰木上座曰他何不来相看师曰和尚看他有分曰在什么处师曰在堂中夹山便共师下到堂中师遂去取得拄杖掷于夹山面前夹山曰莫从天台得来否师曰非五岳之所生曰莫从须弥山得来否师曰月宫亦不逢曰恁么即从他人得也师曰自己尚是怨家从人得堪作什么曰冷灰里有一粒豆子爆唤维那来令安排向明窗下着师却问灯笼还解语也无夹山曰待灯笼解语即向汝道至明日夹山入堂问昨日新到上座在什么处师出应诺夹山曰子未到云居已前在什么处对曰天台国清夹曰天台有潺潺之瀑渌渌之波谢子远来子意如何师曰久居岩谷不挂松萝夹山曰此犹是春意秋意如何师良久夹山曰看君只是撑船汉终归不是弄潮人一日大普请维那请师送茶师曰某甲为佛法来不为送茶来维那曰和尚教上座送茶曰和尚尊命即得乃将茶去作务处摇茶碗作声夹山回顾师曰酽茶三五碗意在镬头边夹山曰瓶有倾茶意篮中几个瓯师曰瓶有倾茶意篮中无一瓯便倾茶行之时大众皆举目师又问曰大众鹤望请师一言夹山曰路逢死蛇莫打杀无底篮子盛将归师曰手执夜明符几个知天晓夹山曰大众有人归去归去从此住普请归院众皆仰叹师后回浙西住佛日而终永光真苏州永光院真禅师上堂谓众曰言锋若差乡关万里直须悬崖撒手自肯承当绝后再苏欺君不得非常之旨人焉无哉问道无横径立者皆危如何得不被横径所侵去师以拄杖蓦口拄僧曰此犹是横径师曰合取同安丕洪州凤栖山同安丕禅师问如何是无缝塔师曰吽▉僧曰如何是塔中人师曰今日大有人从建昌来问一见便休去时如何师曰是也更来这里作么问如何是点额鱼师曰不透波澜僧曰惭耻时如何师曰终不仰面僧曰恁么即不变其身也师曰是也青云事作么生问如何是和尚家风师曰金鸡抱子归霄汉玉兔怀儿向紫微云忽遇客来将何祗待师曰金果朝来猿去摘玉花晚后凤衔归问路逢达道人不将语默对未审将什么对师曰要踢要拳问不伤王道如何师曰吃粥吃饭曰莫便是不伤王道也无师曰迁流左降问玉印开时何人受信师曰不是恁么人曰亲宫事如何师曰道什么问如何是毗卢师师曰阇梨在什么处出家问如何是触目菩提师曰面前佛殿问片玉无瑕请师不触师曰落汝后问玉印开时何人受信师云不是小小问如何是妙旨师曰好问迷头认影如何止师曰告阿谁曰如何即是师曰从人觅即转远也曰不从人觅时如何师曰头在什么处问如何是同安一只箭师曰脑后看曰脑后事如何师曰过也问亡僧衣众人唱祖师衣什么人唱师曰打问将来不相似不将来时如何师曰什么处着问未有这个时作么生行李师曰寻常又作么生曰恁么即不改旧时人也师曰作何行李归宗澹权卢山归宗寺澹权禅师第二世住问金鸡未鸣时如何师曰失却威音王曰鸣后如何师曰三界平沈问尽身供养时如何师曰将得什么来曰所有不惜师曰供养什么人僧无语问学人为佛法来如何是佛法师曰正闲空曰便请商量师曰周匝有余问大众云集合谭何事师曰三三两两问路逢达道人不将语默对未审将什么对师曰争能肯得人又曰会么曰不会师曰长安路厕坑子问学人不问诸余如何是佛法大意师曰三枷五棒问通会底人如何道师曰只今事作么生僧曰随流师曰不随流争得息池州广济池州广济和尚问疋马单枪时如何师曰头落也问如何是方外之谭师曰汝道什么问如何是广济水师曰无饥渴曰恁么即学人不虚设也师曰情知你受人安排问远远来投乞师指示师曰有口只解吃饭问温伯与仲尼相见时如何师曰此间无恁么人问不识不见请师道出师曰不昧曰不昧时作么生师曰汝唤作什么水西南台潭州水西南台和尚僧问如何是此间一滴水师曰入口即护出问如何是西来意师曰靴头线绽问祖祖相传未审传个什么师曰不因阇梨问老僧亦不知朱溪谦歙州朱溪谦禅师饶州刺史与师造大藏殿师与一僧同看殿次师唤某甲僧应诺师曰此殿着得多少佛曰着即不无有人不肯师曰我不问这个人曰恁么即某甲亦未曾只对珍重师后住兜率山而终扬州丰化扬州丰化和尚问如何是敌国一着棋师曰下来问一棒打破虚空时如何师曰把一片来问上无片瓦下无卓锥学人向什么处立师曰莫飘露么云居道简云居山昭化禅师道简第二世住范阳人也久入云居之室密受真印而分掌寺务典司樵爨以腊高居堂中为第一座属膺和尚将临顺寂事僧问谁堪继嗣曰堂中简主事僧虽承言而未晓其旨谓之拣选乃与众僧佥议举第二座为化主然且备礼先请第一座必若谦让即坚请第二座焉时简师既密承师记略不辞免即自持道具入方丈摄众演法事僧等不惬素志罔循规式师察其情乃弃院潜下山其夜山神号泣诘旦主事大众奔至麦庄悔过哀请归院众闻山神连声唱云和尚来也僧问如何是和尚家风师曰随处得自在问维摩岂不是金粟如来师曰是曰为什么却预释迦会下听法师曰他不争人我问横身盖覆时如何师曰还盖覆得么问蛇子为什么却吞蛇师师曰在里不伤问诸圣道不得处和尚还道得么师曰汝道什么处诸圣道不得问路逢勐虎时如何师曰千人万人不逢偏汝便逢问孤峰独宿时如何师曰七间僧堂不打睡阿谁教汝孤峰独宿师示灭后庐州帅张崇施财建石塔于本山至今存焉归宗怀恽庐山归宗寺怀恽禅师第三世住问无佛无众生时如何师曰什么人如此问水清鱼现时如何师曰把一个来僧无对同安代云动即失问如何是五老峰师曰突兀地问截水停轮时如何师曰磨不转曰如何是磨不转师曰不停轮问如何是尘中子师曰灰头土面同安代云不拂拭问世尊不说说迦叶不闻闻事如何师曰正恁么时作么生曰不同无闻说师曰是什么人问学人不到处请师说师曰汝不到什么处来大善慧海洪州大善慧海禅师问不坐青山时如何师曰是什么人问如何是解作客底人师曰不占上问灵泉忽逢时如何师曰从什么处来问如何道即不违于师师曰莫惜口曰道后如何师曰道什么问如何道得相亲去师曰快道曰恁么即不道也师曰用口作什么师后住百丈而终朗州德山朗州德山和尚第七世住问路逢达道人不将语默对未审将什么对师曰祗恁么僧良久师曰汝更问僧再问师乃喝出南岳南台衡州南岳南台和尚问直上融峰时如何师曰见么云居昌云居山昌禅师第三世住问相逢不相识时如何师曰既相逢为什么不相识问红炉勐燄时如何师曰里头是什么问不受商量时如何师曰来作什么曰来亦不商量师曰空来何益问方丈前容身时如何师曰汝身大小嵇山章池州嵇山章禅师曾在投子作柴头投子吃茶次谓师曰森罗万象总在这一碗茶里师便覆却茶云森罗万象在什么处投子曰可惜一碗茶师后谒雪峰和尚雪峰问莫是章柴头么师乃作轮椎势雪峰肯之晋州大梵晋州大梵和尚僧问如何是学人顾望处师曰井底竖高楼曰恁么即超然也师曰何不摆手新罗云住新罗云住和尚问诸佛道不得什么人道得师曰老僧道得曰诸佛道不得和尚作么生道师曰诸佛是我弟子曰请和尚道师曰不对君王好与二十棒云居怀岳云居山怀岳号达空禅师第四世住问如何是大圆镜师曰不鉴照曰忽遇四方八面来怎么生师曰胡来胡现曰大好不鉴照师便打问如何是一丸疗万病底药师曰汝患什么阝令珏和尚阝令珏和尚问学人不负师机还免披毛戴角也无师曰阇梨也可畏对面不相识曰恁么即吞尽百川水方明一点心师曰虽脱毛衣犹披鳞甲曰好来和尚具大慈悲师曰尽力道也出老僧格不得前抚州曹山本寂禅师法嗣主荷玉光慧抚州荷玉山玄悟大师光慧初住龙泉上堂谓众曰雪峰和尚为人如金翅鸟入海取龙相似时有僧问和尚如何师曰什么处去来问如何是西来的的意师曰不礼拜更待何时问如何是密传底心师良久僧曰恁么即徒劳侧耳师唤侍者云来烧火着问古人道若记一句论劫作野狐精未审古人意如何师曰龙泉僧堂未曾锁曰和尚如何师曰风吹耳朵问路逢勐兽时如何师曰憨作么问如何是声前一句师曰恰似不道问古人云如红炉上一点雪意旨如何师曰惜取眉毛好问如何指示即得不昧于时中师曰不可雪上更加霜曰恁么即全因和尚去也师曰因什么问如何履践即得不昧于宗风师曰须道龙泉好手曰请和尚好手师曰却忆钟期问古人道生也不道死也不道意如何师良久僧礼拜师曰会么曰不会师曰也是厨寒甑足尘师有时举拄杖示众曰从上皆留此一路方便接人时有僧出曰和尚又是从头起也师曰谢相悉问机关不转请师商量师曰哑得我口么问如何是文殊师曰不可有第二月也曰即今事如何师曰正是第二月问如何是如来语师曰勐风可绳缚问如何是妙明真性师曰宽宽莫搕损师上堂良久有僧出曰为众竭力祸出私门未审放过不放过师默然问如何是和尚为人一句师曰汝是九色鹿问抱璞投师时如何师曰不是自家珍曰如何是自家珍师曰不琢不成珍洞山道延筠州洞山道延禅师第四世住时号鹿头和尚始因曹山和尚垂语云有一人向万丈崖头腾身掷下此是什么人众皆无对师出对曰不存曹山曰不存个什么曰始得扑不碎曹山深肯之僧问请和尚密付真心师曰欺这里无人作么育王弘通衡州常宁县育王山弘通禅师僧问混沌未分时如何师曰混沌僧云分后如何师曰混沌上堂示众曰释迦如来出世四十九年说不到底句今夜某甲不避羞耻与诸尊者共谈师良久云莫道错珍重僧问学人有病请师医师曰将病来与汝医曰便请师医师曰还老僧药价钱来问曹源一路即不问衡阳江畔事如何师曰红炉燄上无根草碧潭深处不逢鱼问心法双忘时如何师曰三脚虾蟆背大象问如何是西来意师曰老僧毛竖问如何是佛法大意师曰直待文殊过即向你道曰文殊过也请和尚道师便打问如何是和尚家风师曰浑身不直五分钱曰太恁贫寒生师曰古代如是曰如何施设师曰随家丰俭金峰从志抚州金峰从志号玄明大师有进上座问如何是金峰正主师曰此去镇县不遥阇梨莫造次进曰何不道师曰口如▉桑盘问千峰万峰如何是金峰师乃斲额而已问千山无云万里绝霞时如何师曰飞猿岭那边何不勐吐却问如何是西来意师曰壁边有鼠耳问如何是和尚家风师曰金峰门前无五里牌师后住金陵报恩院入灭谥圆广禅师塔曰归寂鹿门处真襄州鹿门山华严院处真禅师问如何是和尚家风师曰有盐无醋问如何是道人师曰有口似鼻孔曰忽遇客来时将何只对师曰柴门草户谢汝经过问祖祖相传是什么物师曰金蝠袈裟问如何是函中般若师曰佛殿挟头六百卷问和尚百年后向什么处去师曰山下李家使牛去曰还许学人相随也无师曰汝若相随莫同头角曰诺师曰合到什么处曰佛眼辨不得师曰若不放过亦是茫茫问如何是鹿门高峻处师曰汝还曾上主山也无问如何是禅师曰鸾凤入鸡笼曰如何是道师曰藕丝牵大象问劫坏时此个还坏也无师曰临崖觑虎眼特地一场愁问如何是和尚转身处师曰昨夜三更失却枕子问一句下豁然时如何师曰汝是谁家生师有一偈示众曰一片凝然光璨烂拟意追寻卒难见炳然掷着豁人情大事分明皆总办是快活无系绊万两黄金终不换任他千圣出头来从是向渠影中现曹山慧霞抚州曹山慧霞了悟大师第二世住先住荷玉山问佛未出世时如何师曰曹山不如曰佛出世后如何师曰不如曹山问四山相逼时如何师曰曹山在里许曰还求出也无师曰若在里许即求出僧侍立师曰道者可杀炎热曰是师曰只如炎热向什么处回避得曰向镬汤炉炭里回避师曰只如镬汤炉炭作么生回避得曰众苦不能到师默置华光范衡州华光范禅师问如何是无缝塔师指僧堂曰此间僧堂无门户师问僧曾到紫陵无曰曾到师曰曾到鹿门无曰曾到师曰嗣紫陵即是嗣鹿门即是曰即今嗣和尚得么师曰人情不打即不可问非隐现是学人阿那个是和尚师曰尽干坤曰此犹是学人阿那个是和尚师曰适来道不错广利容处州广利容禅师先住贞溪有僧新到师举拂子曰贞溪老师还具眼么曰某甲不敢见人过师曰死在阇梨手里也问如何是和尚家风师曰谢阇梨道破问西院拍手笑嘘嘘意作么生师曰卷上帘子着问自己不明如何明得师曰不明曰为什么不明师曰不见道自己事问鲁祖面壁意作么生师良久曰还会么曰不会师曰鲁祖面壁因郡守受代归师出送接话次郡守问和尚远出山门将什么物来师曰无尽之宝呈献太守无对后有人进语曰便请师曰太守尊严问千途路绝语思不通时如何师曰犹是阶下汉师谓众曰若来到广利门下须道得第一句即开一线道与兄弟商量时有僧出礼拜师曰将谓是异国舶主元来是此郡商人小溪行传泉州卢山小溪院行传禅师清原人也姓周氏本州石钟院出家福州太平寺受戒自曹山印可而居小溪僧问久向卢山石门为什么入不得师曰钝汉曰忽遇勐利者还许也无师曰吃茶去西川布水岩西川布水岩和尚问如何是西来意师曰一回思着一伤心问宝剑未磨时如何师曰用不得曰磨后如何师曰触不得蜀川西禅蜀川西禅和尚问佛是摩耶降未审和尚是谁家子师曰水上卓红旗问三十六路阿那个一路最妙师曰不出第一手曰忽被出头时如何师曰嵴着地也不难草庵法义华州草庵法义禅师问如何是祖师西来意师曰烂炒浮沤饱满吃问拟心即差动念即乖学人如何进道师曰有人常拟什么不差曰即今事如何师曰早成差也韶州华严韶州华严和尚问既是华严还将得来么师曰孤峰顶上千华秀一句当机对圣明问如何是道师曰灵树无横枝天机道合同前潭州龙牙山居遁禅师法嗣古报慈匡化潭州报慈藏屿匡化大师僧问心眼相见时如何师曰向汝道什么问如何是实见处师曰丝毫不隔曰恁么即见也师曰南泉甚好去处问如何是西来意师曰昨夜三更送过江问临机便用时如何师曰海东有果树头心问如何是真如佛性师曰阿谁无问如何是向上一路师曰彬连道永问和尚年多少师曰秋来黄叶落春到便开花师尝着真赞曰日出连山月圆当户不是无身不欲全露一日师在帐内坐僧问承师有言不是无身不欲全露请师全露师乃拨开帐法眼别云饱丛林问如何是湖南境师曰楼船战棹曰还许学人游玩也无师曰一任阇梨打僜问和尚百年后有人问如何只对师曰分明记取问如何是龙牙山师曰益阳那边曰如何即是师曰不拟曰如何是不拟去师曰恁么即不是问古人面壁意如何师良久却唤某甲学人应诺师曰你去别时来师垂语曰一句遍大地一句才问便道一句问亦不道问如何是遍大地句师曰无空缺问如何是才问便道句师曰低声低声问如何是问亦不道句师曰便合知时含珠审哲襄州含珠山审哲禅师僧问如何是深深处师曰寸钉入木八牛拽不出问如何是正法眼师曰三门前神子问如何是佛法大意师曰贫女抱子渡恩爱竞随流师问僧曰有亦不是无亦不是不有不无俱不是汝本来名个什么曰学人已具名了师曰具名即不无名个什么曰只这莫便是否师曰且喜没交涉曰如何即是师曰亲切处更请一问曰学人道不得请和尚道师曰别日来与汝道曰即今为什么不道师曰觅个领话人不可得师又问一僧曰姓王姓张姓李俱不是汝本来姓什么曰与和尚同姓师曰同姓即且从本来姓个什么曰待汉水逆流即向和尚道师曰即今为什么不道曰汉水逆流也未师乃休前京兆华严寺休静禅师法嗣知紫陵定觉凤翔府紫陵匡一定觉大师师到盘龙见僧问盘龙云碧潭清似镜盘龙何处安龙曰沈沙不见底浮浪足巑岏师不肯自答曰金龙迥透青霄外潭中岂晓玉轮机盘龙肯之师住后僧问曰未作人身已前作个什么来师曰石牛步步火中行返顾休衔日中草前筠州九峰普满大师法嗣斋同安威洪州凤栖山同安院威禅师僧问牛头未见四祖时如何师曰路边神庙子见者尽勤拳曰见后如何师曰室内无灵牀浑家不着孝问祖意教意如何师曰玉兔不曾知晓意金乌争肯夜头明问如何是同安一曲师曰灵琴不引人间韵音岂度伯牙门曰谁人知得师曰木马嘶时从彼听石人拊掌阿谁闻曰知音如何师曰知音不度耳达者岂同闻前青林师虔禅师洞山第三世住法嗣斋韶州龙光韶州龙光和尚僧问人王与法王相见时如何师曰越国君王不按剑龙光一句不曾亏师上堂良久云不烦珍重问如何是西来意师曰胡风一扇汉地成机问拨尘见佛时如何师拊掌顾视问如何是龙光一句子师曰不空穗索曰学人不会师曰▉奄问如何是极则为人处师曰慇懃付嘱后人看问宾头卢一身为什么赴四天供师曰千江同一月万户尽逢春师有偈曰龙光山顶宝月轮照耀干坤烁暗云尊者不移元一质千家影现万家春石门献襄州凤凰山石门寺献禅师京兆人也自青林受记两处开法凡对机多云好好大哥时谓大哥和尚初居衡岳宴坐岩室属夹山和尚归寂众请师住持师遂至潭州时楚王马氏出城延接王问如何是祖师西来大道师曰好好大哥御驾六龙千古秀玉阶排仗出金门王仰重延入天册府供养数日方至夹山坐道场僧问今日一会何异灵山师曰天垂宝盖重重异地涌金莲叶叶新曰未审将何法示人师曰无弦琴韵流沙界清和普应大千机问师唱谁家曲宗风嗣阿谁师曰一曲宫商看品弄辨宝须知碧眼胡曰恁么即清流分洞下满月照青林师曰多子塔前分的意至今异世度洪音师自夹山迁至石门开山创寺再阐玄风上堂示众曰琉璃殿上光辉之日日无私七宝山中晃耀之头头有据泥牛运步木马嘶声野老讴歌樵人舞袖太阳路上古曲玄音林下相逢复有何事僧问月生云际时如何师曰三个童儿抱华鼓好好大哥莫拦我球门路问如何是和尚家风师曰骑骏马骤高楼铁鞭指尽胡人路问如何是石门境师曰遍界黄金无异色往来游子罢追寻曰如何是境中人师曰无相不居凡圣位经行鸟道没踪由问众手淘金谁是得者师曰张三李四出金门遍握干坤石人在曰恁么即不从人得也师曰三公九卿排班位看取金鸡竖也无问道界无穷际通身绝点痕时如何师曰渺渺白云漫雪岳转身玄路莫迟迟曰未审转身路在什么处师曰石人举手分明记万年枯骨笑时看问如如不动时如何师曰有什么了日曰如何即是师曰石户非关锁问如何是石门境师曰乌鸢飞叫频曰如何是境中人师曰风射旧帘笼因般若寺遭焚有人问曰既是般若为什么被火烧师曰万里一条铁万铜广德襄州万铜山广德和尚第一世住僧问如何是和尚家风师曰山前人不住山后更茫茫问如何是透法身句师曰无力登山水茅户绝知音问如何是佛法大意师曰始嗟黄叶落又见柳条青问尽大地是一个死尸向什么处葬师曰北邙山下千丘万丘师因不安僧问和尚患个什么太羸瘦生师曰无思不坠的曰恁么即知和尚病源也师曰你道老僧患什么曰和尚忌口好师便打郢州芭蕉郢州芭蕉和尚僧问十二时中如何用心师曰栊总一木盆石藏慧炬定州石藏慧炬和尚问如何是伽蓝师曰只这个曰如何是伽蓝中人师曰作么作么曰忽遇客来将何祗待师曰吃茶去前洛京白马遁儒禅师法嗣知兴元青悍山兴元府青悍山和尚僧问如何是和尚家风师曰无底篮子拾生菜问如何是白马境师曰三冬华木秀九夏雪霜飞前益州北院通禅师法嗣知京兆香城京兆香城和尚初参通和尚问一似两个时如何通曰一个赚汝师乃省悟僧问三光景色谢照烛事如何师曰朝邑峰前卓五彩曰不涉文采事作么生师曰如今特地过江来问向上路请师举唱师曰钓丝钩不出问牛头还得四祖意否师曰沙书不点落千字曰下点后如何师曰别将一撮俵人天曰恁么即人人有也师曰汝又作么生问囊无系螘之丝厨绝聚蝇之糁时如何师曰日舍不求思从妄得前高安白水本仁禅师法嗣古重云智晖京兆重云智晖禅师咸秦人也姓高氏总角之岁好游佛宇誓志出家父不能止礼圭峰温和尚剃度后谒高安仁和尚独领微言潜通秘键寻回洛卜于中滩创温室院常施药有比丘患白癞众恶之唯师延迎供养与摩洗垢秽斯须有神光异香既而辞去遂失所在所遗疮痂馨香酷烈逐聚而塑观音像以藏之梁开平五年忽思林泉乃归终南圭峰旧居师一日闲步岩岫间倏睹摩纳数珠铜瓶棕笠触之即坏谓侍者曰此吾前身道具耳欲就兹建寺以酬昔因当骞草开基有祥云蔽日屯于峰顶久而不散因目为重云山先是谷多勐兽皆自引去及塞龙潭以通迳潭中龙亦徒他所后唐明宗赐额曰长兴学侣臻萃师上堂有僧问如何是归根得旨师曰早是忘却问不意尘生如何是进身一路师曰足下已生草前程万丈坑问要路坦然如何履践师曰我若指汝则东西南北去也问佛未出世时如何师曰一堆泥土问如何是重云称师曰任将天下勘问如何是截铁之言师曰宁死不犯问如何是重云境师曰四时不开华三冬盛芳草师再归故山创寺聚徒涉四十五年诲人之暇撰歌颂千余首度弟子一千五百人永兴节度使王彦超早游师户庭尝欲披缁师止之曰汝后当荣显为教门外护则可矣厥后果如师言及镇永兴与师再会益加尊礼周显德三年丙辰夏六月师诣府辞王公属以山门事至七月二十四日体中无恙垂诫门人并示一偈曰我有一间舍父母为修盖住来八十年近来觉损坏早拟移住处事涉有憎爱待他摧毁时彼此无相碍趺坐而逝寿八十有四腊六十四塔于本山瑞龙幼璋杭州瑞龙院幼璋禅师唐相国夏侯孜之犹子也大中初伯父司空出镇广陵师方七岁游慧照寺闻讽莲经志求出家伯父初不允因绝不饮食不得已而许之礼慧远为师十七具戒二十五游诸禅会薯山白水咸受心诀二宗匠深器之咸通十三年至江陵会腾腾和尚嘱之曰汝往天台寻静而栖遇安即止又值憨憨和尚抚而记曰汝却后四十年有巾子下菩萨王于江南当此时吾道昌矣二逸士各有密言授之寻抵天台山于静安乡创福唐院乃契腾腾之言又众请住隐龙院中和四年浙东饥疫师于温台明三郡收瘗遗骸数千时谓悲增大士干宁中雪峰和尚经游遗师棕榈拂子而去天佑三年钱尚父遣使童建赍衣服香药入山致请师领徒至府庭署志德大师就功臣堂安置日亲问法师请每年于天台山建金光明道场诸郡黑白大会逾月而散光明大会始于师也师将辞归山王加恋慕于府城建瑞龙院文穆王改为宝山院延请开法时禅门兴盛斯则憨憨悬记应矣师上堂谓众曰老僧顷年游历江外岭南荆湖但有知识丛林无不参问来盖为今日与诸人聚会各要知个去处然诸方终无异说只教当人歇却狂心休从他觅但随方任真亦无真可任随时受用亦无时可用设垂慈苦口且不可唿昼作夜更饶善巧终不能指东为西脱或能尔自是神通作怪非干我事若是学语之辈不自省己知非直欲向空里彩华波中取月还着得心力么汝今各且退思忽然肯去始知瑞龙老汉事不获已迂回太甚还肯么时有僧问如何是瑞龙境师曰汝道不见得么曰如何是境中人师曰后生可畏问廓然无云如何是中秋月师曰最好是无云曰恁么即一轮高挂万国同观去也师曰捏目之子难与言至天成二年丁亥夏四月师乞坟塔尚父命陆仁璋于西关选胜地建塔创院赐名额令僧守护仍改天台隐龙为隐迹修塔毕师入府庭辞尚父嘱以护法恤民之事克期顺寂尚父悲悼遣僧主集在城宿德迎引入塔寿八十有七腊七十前抚州疏山匡仁禅师法嗣知疏山证疏山证禅师第二世住初参仁和尚得旨后游历诸方谒投子同禅师投子问曰近离什么处曰延平来投子曰还将得剑来么曰将得来投子曰呈似老僧看师乃指面前地上投子便休师遂去三日后投子问主事新到僧在什么处曰当时去也投子曰三十年学马伎昨日被驴扑师住后僧问如何是就事学师曰着衣扫地曰如何是就理学师曰骑牛去秽曰向上事如何师曰溥际不收问如何是声色中混融一句师曰不辨消不及曰如何是声色外别行一句师曰难逢不可得百丈安洪州百丈安和尚号明照禅师第十世住问一藏圆光如何是体师曰劳汝远来曰莫是一藏圆光么师曰更吃一碗茶问如何是和尚家风师曰手巾寸半布问万法归一一归何处师曰未有一个不问问如何是极则事师曰空王殿里登九五野老门前不立人问随缘认得时如何师曰未认得时作么生师本新罗国人自百丈统众所度弟子道亘等凡七人各从参嗣佥化一方师灭后门人写影法眼赞曰对目谁写蟾辉碧池日面月面轮圆须弥须弥一指月面毫芒明照禅师讵曰违方方尘不指大悲何起我谓玄功胡是非是黄檗慧筠州黄檗山慧禅师洛阳人也少出家业经论学因增受菩萨戒而叹曰大士摄律仪与吾本受声闻戒俱止持作犯也然于篇聚增减支本通别制意且殊既微细难防复于摄善中未尝行于少分况饶益有情乎且世间泡幻身命何可留恋哉由是置讲课欲以身捐于水中飤鳞甲之类念已将行偶二禅者接之款话谓南方颇多知识师何滞于一隅也师从此回志参寻属关津严紧乃谓守吏曰吾非玩山水誓求祖道他日必不忘恩也守者察其志遂不苛留且谓之曰师既为法忘身回时愿无吝所闻师欣谢直造疏山时仁和尚坐法堂受参师先顾视大众然后致问曰剎那便去时如何疏山曰逼塞虚空汝作么生去师曰逼塞虚空不如不去疏山便休师下堂参第一座第一座曰适观座主只对和尚语甚奇特师曰此乃率尔实自偶然敢望慈悲开示愚迷第一座曰一剎那间还有拟议否师于言下顿省礼谢退于茶堂悲喜交盈如是三日寻住黄檗山聚众开法第二世住终于本山今塔中全身如生护国守澄随州随城山护国院守澄净果大师问如何是佛师曰这驴汉问尽大地是一只眼底人来师如何师曰阶下汉问诸佛不到处什么人履践师曰聃耳鬅头曰何人通得彼中信师曰驴面兽鳃问随缘认得时如何师曰错问如何是西来意师曰一人传虚万人传实问不落干将手如何是太阿师曰七星光彩耀六国罢烟尘长水归仁洛京长水灵泉归仁禅师问如何是祖师意师曰仰面独扬眉回头自拍手问如何是祖师西来的的意师曰洛河水逆流问如何是和尚家风师曰骑牛戴席帽过水着靴衫伏龙奉岔延州伏龙山延庆院奉岔禅师问如何是和尚家风师曰横身卧海日里挑灯问如何是伏龙境师曰山峻水流急三春足异华问和尚还爱财色也无师曰爱曰既是善知识为什么却爱财爱色师曰知恩者少负恩者多师问火头培火了未曰低声师曰什么处得这消息来曰不假多言师曰省钱易饱吃了还饥问如何是和尚家风师曰长齑冷饭曰又太寂寞生师曰僧家合如是大安省安州大安山省禅师第三世住问失路迷人请师直指师曰三门前去问举步临危请师指月师曰不指月曰为什么不指月师曰临坑不推人问离四句绝百非请和尚道师曰我王库内无如是刀问重重关锁信息不通时如何师曰争得到这里曰到后如何师曰彼中事作么生问如何是真中真师曰十字路头泥佛子百丈超洪州大雄山百丈超禅师海东人也问祖意与教意同别师曰金鸡玉兔听绕须弥问日落西山去林中事若何师曰洞深云出晚涧曲水流迟僧辞问曰今日下山有人问和尚说什么法向他道什么师曰但向他道大雄山上虎生师子儿洪州天王院洪州天王院和尚问国内按剑者是谁师曰天王问百骸俱溃散一物镇长灵如何师曰不堕无坏烂问如何是佛师曰错正勤蕴常州正勤院蕴禅师第一世住魏府人也姓韩氏幼而出家老有童颜得法于疏山之室僧问师唱谁家曲宗风事若何师曰适然箫韶外六律不能过曰不过底事作么生师曰声前拍不散句后觅无踪僧问如何是正勤一条路师曰泥深三尺曰如何得到师曰阇梨从什么处来问如何是禅师曰石里莲华火里泉曰如何是道师曰楞伽峰顶一茎草曰禅道相去多少师曰泥人落水木人涝师晋天福中将顺寂预告大众及期阖城士女奔走至院师嘱付讫怡然坐化门人葬于院后经二稔发塔睹全身俨然发爪俱长乃于城东阇维收舍利真骨重建塔后洞山襄州后洞山和尚问道有又无时如何师曰龙头蛇尾腰间一剑京兆三相京兆三相和尚问如何是无缝塔师曰觅缝不得曰如何是塔中人师曰对面不得见前乐普元安禅师法嗣斋永安善静京兆永安院善静禅师京兆人也姓王氏父任牧守母因梦金像而觉有娠师幼习儒学博通群言年二十七忽厌浮幻潜诣终南山礼广度禅师披削受具唐天复中南谒乐普安禅师师器之容其入室仍典园务力营众事有僧辞乐普乐普曰四面是山阇梨向什么处去僧无对乐普曰限汝十日内下语得中即从汝发去其僧冥搜久之无语因经行偶入园中师怪问曰上座岂不是辞去今何在此僧具陈所以坚请代语师不得已代曰竹密岂妨流水过山高那阻野云飞其僧喜踊师嘱之曰只对和尚不须言是善静语也僧遂白乐普乐普曰谁下此语曰某甲乐普曰非汝之语僧具言园头所教乐普至晚上堂谓众曰莫轻园头他日住一城隍五百人常随也师寻辞乐普北还故山结庐而止道俗归向复游峨嵋回住兴元连帅王公礼坚后归故乡属兵火之后旧寺荒废节帅创永安禅苑以居之徒众五百余僧问知有道不得时如何师曰知有个什么曰不可无也师曰恁么即合道得曰道即不无争奈语偏师曰水冻鱼难跃山寒华发迟问如何是衲衣向上事师曰龙鱼不出海水月不吞光问不可以智知不可以识识时如何师曰鹤鹭并头踏雪睡月明惊起两迟疑问如何是西来意师曰壁上画枯松蜂来不见蕊问牛头未见四祖时如何师曰异境灵松睹者皆羡曰见后如何师曰叶落已枝摧风来不得韵问如何得生如来家师曰披衣望晓论劫不明曰劫后如何明师曰一句不可得师往游僰道避昭宗蒙尘之乱以晋开运丙午岁冬鸣犍稚集僧嘱累入方丈东向右胁而化寿八十有九腊六十敕谥净悟禅师乌牙彦宾蕲州乌牙山彦宾禅师问未作人身以前作什么来师曰三脚石牛坡上走一枝瑞气月前分问疋马单枪直入时如何师曰饶你雄信解拈枪犹较秦王一步在问久战沙场为什么功名不就师曰双雕随箭落李广不当名问百步穿杨中的者谁师曰将军不上便桥金牙徒劳拈栝问螮蝀饮云根时如何师曰金轮天子下阎浮铁馒头上金花异青峰传楚凤翔府青峰山传楚禅师泾州人也性淳貌古眼有三角承乐普开示心地俾宰于众事一日乐普问曰院主汝去什么处来师曰扫雪来曰雪深多少师曰树上总是曰得即也得汝向后有山住个雪窟定矣自受记乃访于白水白水问乐普有生机一路是否师曰是白水曰止却生路向熟路上来师曰生路上死人无数熟路上不着活汉白水曰此是乐普底你作么生师曰非但乐普夹山亦不奈何曰夹山为什么不奈何师曰不见道生机一路师住后有僧问佛魔未现向什么处应师曰诸上座听只对问如何是临机一句师曰便道将来曰请和尚道师曰穿过髑髅不知痛处问如何是明了底人一句师曰骏马寸步不移钝鸟升腾出路邓州中度邓州中度和尚问海内不逢师如何是寰中主师曰金鸡常报晓时人不自知问如何是暗中明镜师曰万机昧不得曰未审照何物师曰什么物不照问如何是实际理地不受一尘佛事门中不舍一法师曰真常尘不染海内百川流问请和尚离声色外答师曰木人常对语有性不能言嘉州洞溪嘉州洞溪和尚初问乐普月树无根枝覆荫请师直指妙幽微乐普曰森罗秀处事不相依渌水千波孤峰自异师于是领旨承嗣问蛇师为什么被蛇吞师曰几度扣问拈不出京兆卧龙京兆卧龙和尚初开堂有僧问杲日符天际珠光照旧都浦津通法海今日意如何师曰宝剑挥时岂该明暗前江西逍遥山怀忠禅师法嗣斋福清师巍泉州福清院师巍和尚号通玄禅师僧问枝分夹岭的绍逍遥宝座既登法雷请震师曰逍遥迥物外物外霞不生问如何是西来的的意师曰立雪未为劳断臂方为的曰恁么即一华开五叶芬芳直至今师曰因圆三界外果满十方知白云无休京兆白云无休禅师问路逢勐虎如何降伏师曰归依佛归依法归依僧问如何是白云境师曰月夜楼边海客愁前袁州盘龙山可文禅师法嗣主永安净悟江州庐山永安净悟禅师僧问如何是出家底事师曰万丈悬崖撒手去曰如何是不出家底事师曰迥殊雪岭安巢节有异许由挂一瓢问六门不通如何通信师曰阇梨外边与谁相识问脱笼头卸角驮来时如何师曰换骨洗肠投紫塞洪门切忌更衔芦问从上诸圣将何示人师曰有异祖龙行化节迥超栖凤越扬尘问如何是解作客底人师曰宝御珍牀犹尚弃谁能历劫傍他门问众手淘金谁是得者师曰黄帝不曾游赤水珠承罔象也虚然问雪覆芦华时如何师曰虽则冱凝呈瑞色太阳晖后却迷人木平善道袁州木平山善道禅师初谒乐普问一沤未发已前如何辨其水脉乐普曰移舟谙水势举棹别波澜师不惬意乃参盘龙语同前问盘龙曰移舟不辨水举棹即迷源师从此悟入僧问如何是西来意师曰石羊头子向东看问如何是正法眼师曰拄杖孔问如何是不动尊师曰浪浪宕宕问如何是木平一句师曰逼塞虚空曰逼塞虚空即不问如何是一句师乃打之师凡有新到僧未许参礼先令运土三担而示偈曰南山路仄东山低新到莫辞三转泥嗟汝在途经日久明明不晓却成迷师肉髻螺纹金陵李氏向其道誉迎请供养待以师礼尝问如何是木平师曰不动斤斧曰如何不动斤斧师曰木平时大法眼禅师有偈赠曰木平山里人貌古言复少相看陌路同论心秋月皎坏衲线非蚕助歌声有鸟城阙今日来一沤曾已晓师异迹颇多此不繁述灭后门人建塔刊石影本国谥真寂禅师塔曰普慧陕府龙溪陕府龙溪和尚上堂谓众曰直饶说似个无缝塔也不免老僧下一个橛作么生免得下橛众无对师自代曰下去僧问如何是无缝塔师曰百宝庄严今已了四门开豁已多时前抚州黄山月轮禅师法嗣斋郢州桐泉山郢州桐泉山和尚初参黄山问天门一合十方无路有人道得摆手出漳江师对曰蛰户不开龙无龙句黄山曰是你恁么道师曰是即直言是不是直言不是黄山曰摆手出漳江黄山复问卞和到处荆山秀玉印从他天子传时如何师曰灵鹤不于林下憩野老不重太平年黄山深肯之师住后僧问如何是相传底事师曰龙吐长生水鱼吞无尽沤问请师挑揥师曰擂鼓转船头棹挑波里月前洛京韶山寰普禅师法嗣主潭州文珠潭州文珠和尚僧问如何是祝融峰前事师曰岩前瑞草生问仁王登位万姓沾恩和尚出世何如师曰万里长沙驾铁船问如何是本尔庄严师曰菊花原上景行人去路长传灯录本书说明