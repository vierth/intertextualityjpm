妙法莲华经要解妙法莲华经弘传序旷二道者山如意野老祥迈註妙法注曰梵云萨达磨此云妙法或云正法盖萨字之中含摄二义故秦本妙法𣈆本正法皆无失也具十妙义独胜余经故云妙也一乘真宗中道了义故云正也住持真理为物车丸范故云法也天台玄义慈恩玄赞广陈义门此不具录莲华注曰梵云奔茶利迦此云白莲华白为众色之本一乘为余乘之宗故取喻之如下经中初放白毫之光终赐白牛之驾是此义也莲华者居泥不染因果齐彰喻前妙法开权显实会三归一明佛知见不同余经法喻双题故云妙法莲华经序注曰梵云素呾缆此云契经契谓契理契机経谓贯摄常法即契理合机之教故云契经今略契字务从简也述经奥旨叙列源由名为序也故天台曰发祕密之奥藏称之为妙示权实之正车丸故号为法指久远之本果喻之以莲会不二之圆道譬之以华声为佛事称之为经圆诠之初目之为序此经荡化城之执教废草菴之滞情开方便之权门示真实之妙理会众善之小行归广大之一乘文博义深余经莫及若广说者妙有十妙法有三车丸莲华六义经有六释具如玄义中说更有光宅䟽文慈恩玄赞学者知之终南山释道宣述注曰终南山名在长安城南与秦岭太白太一皆连接也在扶风武功县关中记云终南一名中南在天之中居都之南故曰中南三秦记云终南一名地胏可避洪水道宣律师名也姓钱氏彭祖之后湖州长城县人隋吏部尚书钱申之子生于隋开皇之间大作佛事于唐太宗高宗之代文采昭灼戒德不群制四分律钞弘赞毘尼又述弘明僧传等百有余卷有时行道失跌感韦将军捧足错裁座具致张琼天人指授借得天上舍利流布人间别有感通传具详异事谥号澄照大师法华要览云师述序时韦天以法华尊上未易冠言遂禀报十方诸佛佛皆许肯即今法华经之序也故慈照颂云南山大士最幽玄撮成枢要在经前韦䭾天将亲垂报十方诸佛许师言妙法莲华经者统诸佛降灵之本致也注曰致意也诸佛出世本说此经开方便门示真实相诱火宅之痴子指衣下之明珠悟诸法空入佛知见故下经云诸佛世尊唯以一大事因缘故出现于世所谓欲令众生开佛知见使得清净故出现于世欲示众生佛知见故出现于世欲令众生悟佛知见故出现于世欲令众生入佛知见道故出现于世是为诸佛以一大事因缘故出现于世天台师云一即法身大即般若事即觧脱此之三法众生本具为因诸佛显示为缘出现元意秪为此矣此释一大事因缘四种知见以四义释一约四位二约四智三约四门四约观心皆言佛知见者谓分真之初三智五眼一时开发同入一乘诸佛实相也天长释云非三非五故云一广博包含故称大说此化生故曰事机能感佛为因佛随彼应名缘有此一大事之因缘所以出现于世也开示悟入者上二即能化谓大开而曲示下二即所化谓始悟而终入知即根本智见即后得智亦名一切智智南岳思大师云开佛知见是十住位示佛知见是十行位悟佛知见是十回向位入佛知见是十地位及等觉位皆言佛知者得一切种智也皆言佛见者悉得佛眼也此约位释谷响钞云三智圆观名佛知五眼圆觉名佛见蕴结大厦出彼千龄东传震旦三百余载注曰蕴结积聚也大厦西域也震旦东国也佛灭度后千年之外教流东方故积聚西域出于千年也自西晋法护创传此经至于唐国三百余年也西𣈆惠帝永康年中长安青门炖煌菩萨竺法护者初翻此经名正法华注曰晋司马氏都于洛阳望于东晋故云西晋惠帝世祖之子永康惠帝年号青门长安东门本长安霸城门俗唿为青门竺法护本月氏国人后移居炖煌故又为炖煌郡人也少出家传道为怀以西晋之代来化洛阳立寺于长安青门外设像行道助诱后徒译出众经光扬像法人羙其德号为菩萨初翻此经名正法华经勒成十卷其真言字句皆作晋言东晋安帝隆安年中后秦弘始龟兹沙门鸠摩罗什次翻此经名妙法莲华注曰西晋遭乱元帝渡江建都江东故云东晋安帝孝武之子隆安安帝年号后秦姚兴也弘始姚兴年号𣈆居正位秦为旁僭故先举𣈆而后秦也鸠摩罗什龟兹国人传教秦邦大弘佛法译出般若维摩等经智度中百等论再翻前经名妙法莲华经文成七卷今所行者隋氏仁寿大兴善寺北天竺沙门阇那笈多后所翻者同名妙法注曰隋氏谓隋文帝也仁寿文帝年号阇那笈多三藏法师名也笈多与师那连提梨耶舍同来此土文帝礼重安置于大兴善寺官给所须译出众经后翻此经名添品妙法莲华经八卷但于药草喻后加千余字外者皆与罗什本同三经重沓文旨互陈时所宗尚皆弘秦本注曰上之三译本是一经故文词意旨重沓互有世人传读皆弘什译自余支品别偈不无其流具如序历故所非述注曰宣公作大唐内典录十卷僃括众经该论本末今言三本之外更有支流别行品偈具如所撰内典录中事多冗杂故此不述也巳上序翻译源流巳下述本经旨趣夫以灵岳降灵非大圣无由开化注曰灵岳降灵谓山岳蕴英灵之秀生此灵明之大圣开化世间意借诗中惟岳降神生甫及申之文也灵神也彼羙贤臣降生此叹圣人现化降神也适化所及非昔缘无以导心注曰佛虽大圣不化无缘之人故适化所及皆有昔缘开导其心故闻今所说方能信受也所以仙苑告成机分小大之别注曰仙苑即波罗柰国鹿野苑也是昔五通仙人闻宫女音堕落之处故又号仙人苑也如来世尊初成佛后向此苑中三转法轮诸闻法者有登大乘位者有证小乘果者从此世间有大小乘盖随机器分也金河顾命道殊半满之科注曰金河即拘尸那城北阿利罗䟦提河此译为有金河河畔有娑罗林如来于此娑罗林中入于涅槃顾命谓命将欲终而垂言教谓之页命昔成王将终作页命之书今佛将终说涅槃之经殊分也如来于彼涅槃经中说半满二字分大小二乘岂非教被乘时无足覈其高会注曰仙苑初唱金河终谈道分大小者岂非教被随根乘时设化但愧无足得预考覈于高会也是知五千退席为进增慢之俦注曰如来将说法华一乘五千比丘礼佛而退者欲显今经甚深令增上慢人进求大乘尔五百授记俱崇密化之迹注曰富楼那等五百声闻于古佛所久修梵行皆蒙释迦徃生劝化内蕴菩萨外现声闻今于法华会上俱得授记作佛所以放光现瑞开发请之教源注曰放光现瑞发起教之因缘也如来初放白毫相光照于东方万八千界于是弥勒覩七事以腾疑文殊拟十因而领荅此起教之因缘也出定扬德畅佛慧之宏略注曰佛从定起明二种甚深演畅佛慧之大略也二甚深者一证甚深经云诸佛智慧甚深无量二阿含甚深经云其智慧门难解难入此序意也朽宅通入大之文车丸注曰此火宅喻也火宅喻于三界诸子喻于众生火宅门外而设三车喻昔权说三乘也末后等赐大白牛车喻今实说一乘也破三显一诱入大乘此如来之本致也光宅䟽主立四乘教义准于此化城引昔缘之不坠注曰此化城喻也化城喻二乘宝所喻于大乘劝进二乘令归一极勿滞权宗而为究竟昔为王子巳化汝等今说法华再引令入此上三句明三周之旨也系珠明理性之常在注曰系珠喻也珠喻一乘佛性醉人衣下而系宝珠昏沉不知枉受辛苦喻诸声闻佛于徃昔大通佛所为王子时以大乘法而令发心多劫废忘不知不觉既得罗汉以少为足今蒙佛说昔事方忆授无上记喻如亲友指珠示之令离贫苦凿井显示悟之多方注曰凿井喻也水喻法华一乘穿凿求之喻闻解思修若见湿泥知水必近若闻法华成佛不远开示多方令人悟入又干土喻如众生湿土喻如二乘泥喻菩萨水喻诸佛词义宛然喻陈惟远注曰佛说此经言词义理明白宛然譬喻铺陈其致惟远非佛智深悲厚孰肯如是自非大哀旷济拔滞溺之沉流一极悲心拯昏迷之失性注曰哀悲也旷远也一极至极也言三周七譬显示一乘四行六记摄诸含识文喻巧妙劝进谆谆拔出生死之流援拯昏迷之性自非如来大悲远济至极慈心谁能如此自汉至唐六百余载总历群借四千余轴受持盛者无出此经注曰大教东传自汉至唐中间经籍四千余卷受持转诵斯经独盛将非机教相扣并智胜之遗尘闻而深敬俱威王之余勣注曰勣功也扣投也言根教相投闻而便敬之人皆大通智胜佛之遗尘威音王佛之余功也輙于经首叙而综之庶得早净六根仰慈尊之嘉会速成四德趣乐土之玄猷注曰庶冀欲也此经殊胜随喜者获五福书持者净六根仰攀也慈尊嘉会谓慈氏如来龙华之会也四德谓涅槃具常乐我净之四德也乐土谓法性常寂光土玄妙也猷道也弘赞莫穷永贻诸后云尔注曰贻遗也言弘赞此经永遗后代冀流通之无𥁞也妙法莲华经弘传序终妙法莲华经要解序前住福州上生禅院嗣祖沙门及南撰诸佛出兴唯为一事千经所演无有余乘直以妙万法而明一心即幻华而示实相则妙法莲华经者诸佛之本宗千经之輨辖一心之元鑑实相之妙门也秦译巳还垂八百载训辞释义代有哲人而责备求全㸦有得失信曰满世间之鹙子如恒沙之菩萨𥁞思度量莫知少分故虽多历讲解有所未𥁞而润色评论不拒来者温陵莲寺环师深究一乘博探众说研几摭要为之科觧宣和巳亥初辱不鄙命予校证既又遍质宗匠务契佛心越丙午复会予南山讨䟽寻经叅详再四黜名相芟蘩蔓使入佛知见者无摘叶寻枝之厌有析薪秉烛之观是真能发明祕要之藏也或者扣师七轴文中何处为正说妙法曰千经万论唯为此事岂兹一席輙有异谈世尊以是而开示羣迷以是而悟入火宅以是而出离宝所以是而前进若等多劫以半日现大千于一身龙女之成佛不轻之遍记药王之然身观音之随应净藏之转邪普贤之劝发凡以是也不明此事则满目陈言开佛知见则孰非妙法窃观一期之问答见全经之述作矣傥㳂披味深造而自得遂可跏趺无量义处反照白毫相光开方便门示真实相直抛粪器长御白牛则一乘妙法备在我而不在佛备在心而不在经矣譬如琴瑟箜篌虽有妙音若无妙指终不能发则夫欲发明是事当以斯觧为妙指也靖康丁未莫春中澣日谨序妙法莲华经要解卷第一温陵开元莲寺比丘戒环觧实相妙法巧喻莲华内则直指乎一心外则该通乎万境方华即果处染常净此莲之实相也生佛本有沦变靡殊此心之实相也其状虚假其精甚真此境之实相也心境万𩔗通谓之法精粗一致凡圣同源即诸世谛触事而真言词不可示分别不能觧故以妙称也六趣之所迷沦盖迷此也诸佛之所修证盖证此也洎夫广演言教无数方便盖为此也但以众生垢重根噐未纯先说三乘假名引导故权而未实麄而未妙及乎诸粪既除心相体信乃示实相会归一乘则妙而无麄矣诸佛能事终毕于是也然所谓妙法非去麄而取妙盖即麄以显妙也所谓一乘非离三而说一盖会三而归一也即麄显妙犹莲之即染而净会二归一犹莲之自华而实法喻双彰名实并显故号妙法莲华夫证是法者必以大智为体妙行为用智譬则莲行譬则华智行两全乃尽其妙故经文始于一光东照智境全彰终于四法成就行门悉备正宗之初三周开示皆所以明体也嘱累之后六品敷扬皆所以明用也中间辙迹无非智行旁显体用兼明彰实相之大全列开悟之真范发明种智成就果德故若有闻者无不成佛凡能领悟即得受记一事一相无非妙法也由是而徃山河大地明暗色空扩而充之则物物灯明智体推而行之则步步普贤行门直下即法以明心不复离物以观妙则所谓大事因缘一题尽之矣钦惟斯典盛行于世人莫不愿洛诵深造而每见其难能者非经之难特传记难之也夫传以通经为义辞达则巳类且繁分名相虚尚多骈烟飏细科尘飞杂辩滔滔谩谩杳莫可究所以难能也窃观近世明经之体一于经旨不泥陈言欲约而𥁞深而明释义不出科目立言必求纶贯焕乎有文释然易觧今輙效为斯觧然有其志无其才深媿其不逮也妄意之初窃谓法华为三乘櫽栝大事指南与华严实相终始于是两载覃思华严经论深考吾佛降灵之本致复咨谋宗匠探赜讲肆历穷智者慈恩广䟽古今作者注觧摭其所闻叅诸圆觉楞严维摩诸经稽覈宗趣证正事法然后命笔虽立科释义有异旧说而综文会意稍合华严削繁录实务在䟽明一大事佛知见而未敢自许达者苟不是古非今以人废言试详览之一校其当否释经有科判教有宗如禾有科以容其苞本如水有宗以会其支𣲖尝谓华严法华盖一宗也何以明之夫法王应运出真兆圣唯为一事无有余乘是以首唱华严特明顿法虽知根钝且称本怀及乎怖大昏惑乃权设方宜至于众志贞纯则还示实法然则二经一始一终实相资发故今宗华严而科释也或谓华严纯谈实性独被大机法华引权入实三根齐被二经旨趣逈不相及引彼释此殆不知宗而愚窃观信觧品其父先来求子不得中止一城其家大富穷子遥见恐怖疾走正喻初说华严也临终命子委付财物穷子欢喜得大宝藏正喻终说法华也迹此观之始而惊怖终而亲附者无异父穷之所弃达之所获者无异宝既无以异何为而不应宗之耶又况二经以智立体以行成德放光现瑞全法界之真机融因会果开修证之捷迳凡所设法意绪并同二经相宗亦足见圣人说法始终一贯果惟一事无有余乘旨趣稍驯幸无深诮也今科判此经二十八品分三初序分一品二正宗分十九品三流通分八品正宗二初三周开示十品自方便至学记八品说三周法授三根记自法师至宝塔二品授广记以圆该前记会诸佛以圆证前法二显妙劝持九品自提婆至安乐行三品显功行之妙也自涌出至寿量二品显本迹之妙也自分别至不轻四品显闻持之妙也使由前开悟依此弘持乃不失宗圆契妙法流通八品自神力品发起嘱累品付授其余六品全体前法示现行境流通是道名以行契智常然大用之门今初序分者开发正宗之端绪也其法有二自人天众集无量义毕佛踞大定天雨四华六震撼无明之障缘一光现智境之实相此释尊标本圆发其绪也其次弥勒示问文殊决疑引灯明之本光证今佛之瑞相此大士承流助发其绪也自余广引意皆悬叙一经本末欲达正宗必先明序分则于深经犹绎纟系之得绪无所不𥁞犹陞堂之得序必臻其奥矣妙法莲华经要觧卷第一妙法莲华经要解妙法莲华经要觧卷第二旷三温陵开元莲寺比丘戒环觧姚秦三藏法师鸠摩罗什奉诏译姚秦东𣈆伪王也姓姚名兴为秦国王梵语鸠摩罗什此云童寿谓童年而有𦒿德也奉秦王诏翻译此经序品第一如是我闻一时佛住王舍城耆阇崛山中如是之法我从佛闻此阿难结集时陞座最初之唱以证法有所授而已不必玄说一时之语乃佛遗言诸经通用故不定指也王舍城即灵山所附之城摩竭陁国之属境也即西域人间𦒿阇崛山此云鹫头山从形得名即古佛住处以古佛所住故称灵鹫夫说法所依各随宗趣华严展转十处为圆彰法界圆觉依大光明藏为直示本起此依人间之城者同染净以明莲华之义据古佛之处者示祖述以继灯明之道耳此经会权归实声闻当机所以初列菩萨即主伴众也人天外护众也与大比丘众万二千人俱皆是阿罗汉诸漏巳𥁞无复烦恼逮得巳利𥁞诸有结心得自在佛常随众止千二百五十人今言万二千者兼他方所集也阿罗汉义翻杀贼亦曰应供亦曰不生也善渊之心不能全一粘湛发识流逸奔境名漏诸漏者谓欲漏有漏无明漏皆以粘湛妄识为体为三界烦恼之本烦恼即贪嗔痴等十使为诸漏之缘戕害法身偪恼正性名烦恼贼言漏𥁞无恼者以本𥁞故缘无是谓杀贼也巳利即证智断惑之事文句谓三界因果皆为他事智断功德乃名巳利逮得巳利乃堪为人天福田故号应供律文凡于应供须忖巳德行全缺者使忖巳利也盖夫苦身而作端坐而食擎跽而拜逆立而受苟无巳利之德其害非细行人识之诸有结者即惑习之业为二十五有之生因以因𥁞则果亡是谓不生也小乘有定无慧为偏缚未得自在今云心得自在乃是定慧两足俱觧脱人以明大阿罗汉影响众尓其名曰阿若憍陈如摩诃迦叶优楼频螺迦叶伽耶迦叶那提迦叶舍利弗大目犍连摩诃迦旃延阿㝹楼䭾劫賔那憍梵波提离婆多毕凌伽婆蹉薄拘罗摩诃俱絺罗难陁孙陁罗难陁富楼那弥多罗尼子须菩提阿难罗睺罗如是众所知识大阿罗汉等此举万二千人领袖上德即十大弟子之列也佛有十大弟子为法王法臣各备众德权示专门辅弼大化故大迦叶头陁第一身子智慧第一目连神通旃延论议阿㝹天眼富那说法善吉觧空阿难多闻波离持律罗云密行各居第一如孔门十哲之列是其常数今从憍陈至罗云有二十人者旁兼众德圆彰法化也亦各有第一之德增一阿含云憍陈初悟觧优楼供养众伽耶伏诸结那提善教化劫賔知星宿憍梵受天供离婆不倒乱毕凌能苦坐薄拘寿不夭俱絺善答难孙陁容挺特各第一也众所知识者其德显着故诸名缘义非经要旨不必繁讲复有学无学二千人摩诃波阇波提比丘尼与眷属六千人俱罗睺罗母耶输陀罗比丘尼亦与眷属俱此小声闻众尚在学地学于无学者也摩诃波阇此云大爱道为尼众首与耶输皆示迹同尘影响众也菩萨摩诃萨八万人皆于阿耨多罗三藐三菩提不退转皆得陀罗尼乐说辩才转不退转法轮供养无量百千诸佛于诸佛所植众德本常为诸佛之所称叹以慈修身善入佛慧通达大智到于彼岸名称普闻无量世界能度无数百千众生菩萨摩诃萨者谓菩萨中之大菩萨即地上等觉之列拣非地前也阿耨菩提此云无上正遍正道陁罗尼此云总持谓得一切智总持万法也乐说辩即四辩之总八地巳上名不退位五地七地得陁罗尼说决定法名不退轮诸皆叹德也住不退位者得是道以处巳转不退轮者运是道以利人此自觉觉他之德也以慈修身者意在洪济善入佛慧谓能运沤和通达大智则所证者明到于彼岸则所造者实此内德也由是充实着现故名称普闻此外德也内德通达则有见而化者外德普闻则有闻而化者故其所度至于无数百千皆大菩萨之德地前所无矣其名曰文殊师利菩萨观世音菩萨得大势菩萨常精进菩萨不休息菩萨宝掌菩萨药王菩萨勇施菩萨宝月菩萨月光菩萨满月菩萨大力菩萨无量力菩萨越三界菩萨䟦陁婆罗菩萨弥勒菩萨宝积菩萨导师菩萨如是等菩萨摩诃萨八万人俱此经以智立体故文殊居首盖文殊具大智妙德为法身体为诸佛师为世间眼开佛知见莫先于此余各表此经之一德也观音助智行悲大势具大德用精进念不退转不息亿劫勤修宝掌掌握法宝药王应机发药勇施一切能舍宝月觉体明净月光能除痴闇满月兼上二德大力负荷大法无量力对境不动越三界不现身意䟦陁罗善护正见弥勒以慈续佛宝积能聚能利导师导邪入正此八万之上首一经之表法也盖由大智开佛知见而助智以悲历备众德乃至导邪入正则一乘之体具万行之用全矣不列普贤者自观音巳下皆普贤之行但初且以智立体开佛知见终至以行成德乃见普贤各专表也尔时释提桓因与其眷属二万天子俱复有明月天子普香天子宝光天子四大天王与其眷属万天子俱自在天子大自在天子与其眷属三万天子俱娑婆世界主梵天王尸弃大梵光明大梵等与其眷属万二千天子俱释提桓因即帝释也明月月天子普香星天子宝光日天子也欲界六天曰四天王天忉利夜摩兜率化乐他化自在帝释即忉利天主化乐天主号自在他化天主号大自在不言夜摩兜率者举上下以该中也色界三禅十八天初禅三梵天其王为娑婆界主号尸弃大梵二禅三光天王号光明大梵不举余天者言等以该之有八龙王难陁龙王䟦难陁龙王娑伽罗龙王和修吉龙王德义迦龙王阿那婆达多龙王摩那斯龙王优钵罗龙王等各与若干百千眷属俱难陁此云喜䟦云贤以时雨喜物有贤德故二龙乃目连所降者娑伽罗云海和修吉云多头德义迦云现毒阿耨达池名摩那斯云大身优钵罗云青莲池若干即不定数谓不胜数也有四紧那罗王法紧那罗王妙法紧那罗王大法紧那罗王持法紧那罗王各与若干百千眷属俱紧那此云疑神似人而有角可疑亦云歌神随佛说法皆能歌之故皆名法也法紧歌四谛妙紧歌十二缘大紧歌六度持紧歌一乘有四干闼婆王乐干闼婆王乐音干闼婆王羙干闼婆王羙音干闼婆王各与若干百千眷属俱干闼婆此云嗅香能寻香奏乐也乐谓歌舞等伎乐音谓鼓节絃歌羙即伎中胜者羙音音中胜者有四阿修罗王婆稚阿修罗王佉罗骞䭾阿修罗王毘摩质多罗阿修罗王罗目候阿修罗王各与若干百千眷属俱修罗此云非天多嗔无天行故婆稚云有缚好闘战故佉罗云广肩涌海水者毘摩质多云海水波音击海波者罗睺云障蔽能障日月有四迦楼罗王大威德迦楼罗王大身迦楼罗王大满迦楼罗王如意迦楼罗王各与若千百千眷属俱迦楼罗此云金翅鸟常噉龙大威慑龙大身胜群大满龙常满意如意颔有此珠八部皆神众能变形预会不列夜义摩目候罗畧之也韦提希子阿阇世王与若干百千眷属俱各礼佛足退坐一靣摩竭陁国频婆罗王夫人号韦提希其子号阿阇世不举人民者王出而民从可知各礼佛足退坐一面言虽多不逼肃然有序尔时世尊四众围绕供养恭敬尊重赞叹为诸菩萨说大乘经名无量义教菩萨法佛所护念佛说此经巳结跏趺坐入于无量义处三昧身心不动无量义经云无量义者从一实相生无量法众集先说无量义经经毕复入无量义定者所以发妙法端绪也示于一事一理一动一寂之间莫不具无量义然后可入妙法是时天雨曼陀罗华摩诃曼陁罗华曼殊沙华摩诃曼殊沙华而散佛上及诸大众摩诃云大曼陀罗云适意曼殊沙云柔软皆天妙华也华表正因以因必趣果故散佛上而又及大众者示此会当得正因也普佛世界六种震动六震者动起涌震吼击六种也东涌西没动遍等遍之说皆不离此所以六震者表依六识翻破无明楞严说山河大地皆无明感结本唯一真故云普佛世界尔时会中比丘比丘尼优婆塞优婆夷天龙夜义干闼婆阿修罗迦楼罗紧那罗摩目候罗伽人非人及诸小王转轮圣王是诸大众得未曾有欢喜合掌一心观佛喜覩前瑞翘竚嘉应尔时佛放眉间白毫相光照东方万八千世界靡不周遍一光周亘全彰妙体也白毫即本觉妙明东方为不动智境万八千界依根尘识十八界言也众生迷此本明本智成十八界自为限碍难造妙体故将说法华先现此瑞使行人直下自发本明照了本智则根尘识界通为智境无复限碍廓达圆融故言万八千界下至阿鼻地狱上至阿迦腻咤天于此世界𥁞见彼土六趣众生又见彼土现在诸佛及闻诸佛所说经法阿鼻此云无间即地狱最下阿迦腻咤云质碍究竟即色界极顶不言无色者无色非可见故上极诸天下穷地狱于此世界𥁞见彼土所谓圆现并见彼诸比丘比丘尼优婆塞优婆夷诸修行得道者复见诸菩萨摩诃萨种种因缘种种信觧种种相貌行菩萨道复见诸佛般涅槃者复见诸佛般涅槃后以佛舍利起七宝塔始自比丘四众修行得道次见菩萨诸佛行相终至涅槃起塔是现众生诸佛之始终也一光东照周亘圆现如此详悉者直依智境示诸法实相也世间万法自识境观之悉皆幻惑莫得其实自智境观之如是性相因缘如是果报本末咸一妙明无非实相若诸众生本明洞发本智现前则廓然圆现与佛不殊妙体实相昭昭心目矣故文殊曰今佛放光明助发实相义自后经文全显斯旨故先发绪如此尔时弥勒菩萨作是念今者世尊现神变相以何因缘而有此瑞今佛世尊入于三昧是不可思议现希有事当以问谁谁能答者复作此念是文殊师利法王之子已曾亲近供养过去无量诸佛必应现此希有之相我今当问尒时比丘比丘尼优婆塞优婆夷及诸天龙鬼神等咸作此念是佛光明神通之相今当问谁尒时弥勒菩萨欲自决疑又观四众比丘比丘尼优婆塞优婆夷及诸天龙鬼神等众会之心而问文殊师利言以何因缘而有此瑞神通之相放大光明照于东方万八千土悉见彼佛国界庄严弥勒为补处之主欲作当来之利故于此示疑以问文殊为世间之眼欲发羣盲之智故于后援古以证是谓助发于是弥勒菩萨欲重宣此义以偈问曰文殊师利导师何故眉间白毫大光普照雨曼陁罗曼殊沙华栴檀香风恱可众心以是因缘地皆严净而此世界六种震动而四部众咸皆欢喜身意快然得未曾有此问放光雨华动地众喜四瑞也不问说法入定二瑞者为所常见故眉间光明照于东方万八千土皆如金色从阿鼻狱上至有顶诸世界中六道众生生死所趣善恶业缘受报好丑于此悉见颂上极诸天下穷地狱等相也又覩诸佛圣主师子演说经典微妙第一具声清净出柔软音教诸菩萨无数亿万梵音深妙令人乐闻各于世界讲说正法种种因缘以无量喻照明佛法开悟众生若人遭苦厌老病死为说涅槃𥁞诸苦际若人有福曾供养佛志求胜法为说缘觉若有佛子修种种行求无上慧为说净道颂见闻诸佛所说经法也圣主师子言说法无畏演说经典微妙第一至令人乐闻即以一乘教诸菩萨也讲说正法种种因缘至为说净道即以三乘开悟众生也若人遭苦至𥁞诸苦际即小乘四谛法四句如次配见苦断集修道证灭也若人有福至为说缘觉即中乘十二缘法也声闻三生种福为厌苦支佛百劫种福为求道故有福供佛志求胜法可授中乘若有佛子至为说净道即大乘六度法也六度以种种行为用以无上慧为体行得慧济即无染着故名净道于二乘言人于大乘言佛子者止宿草菴自同使人成就大志乃命为子文殊师利我住于此见闻若斯及千亿事如是众多今当略说结前开后也我见彼土恒沙菩萨种种因缘而求佛道或有行施金银珊瑚真珠摩尼𤥭璖玛瑙金刚诸珍奴婢车乘宝饰辇舆欢喜布施回向佛道愿得是乘三界第一诸佛所叹或有菩萨驷马宝车栏楯华盖轩饰布施复见菩萨身肉手足及妻子施求无上道又见菩萨头目身体欣乐施与求佛智慧文殊师利我见诸王徃诣佛所问无上道便舍乐土宫殿臣妾剃除须发而被法服或见菩萨而作比丘独处闲静乐诵经典又见菩萨勇勐精进入于深山思惟佛道又见离欲常处空闲深修禅定得五神通又见菩萨安禅合掌以千万偈赞诸法王复见菩萨智深志固能问诸佛闻悉受持又见佛子定慧具足以无量喻为众讲法欣乐说法化诸菩萨破魔兵众而击法鼓此颂修行之始后颂涅槃之终此即种种因缘信觧相皃而大要不出六度从或有行施至求佛智慧檀度也我见诸王至而被法服戒度也比丘处闲诵经忍度也菩萨勇勐为道进度也离欲修禅至赞诸法王禅度也智深志固至而击法鼓智度也戒有三聚谓摄善法戒摄众生戒摄律仪戒诸王问道摄善法也舍臣妾摄众生也被法服摄律仪也忍有三种谓生忍苦忍第一义忍比丘处闲诵经即闲林静谷恶人恶兽为生忍砺比丘节为苦忍乐诵经典即第一义忍也离欲有三谓五尘欲二乘欲法爱欲皆离也得五神通者非凡夫五通以初学对佛分有漏无漏耳又见菩萨寂然宴默天龙恭敬不以为喜又见菩萨处林放光济地狱苦令入佛道又见佛子未甞睡眠经行林中勤求佛道又见具戒威仪无缺净如宝珠以求佛道又见佛子住忍辱力增上慢人恶骂捶打皆悉能忍以求佛道又见菩萨离诸戏笑及痴眷属亲近智者一心除乱摄念山林亿千万嵗以求佛道或见菩萨肴饍饮食百种汤药施佛及僧名衣上服价直千万或无价衣施佛及僧千万亿种栴檀宝舍众妙卧具施佛及僧清净园林花菓茂盛流泉浴池施佛及僧如是等施种种微妙欢喜无厌求无上道或有菩萨说寂灭法种种教召无数众生或见菩萨观诸法性无有二相犹如虚空又见佛子心无所着以此妙慧求无上道此广颂菩萨行道因缘相皃也天龙恭敬不以为喜菩萨自重也处林放光济地狱苦菩萨大悲也痴眷属谓唯恣情欲不能迁善者自未甞睡眠至欢喜无厌乃六度众行不复次第但随所见或有说寂灭法等者或以教说求道也观诸法性等者或以觉观求道也心无所着等者离教观忘心迹以求道也虽种种因缘相皃不同无非实相妙行故于光中详现文殊师利又有菩萨佛灭度后供养舍利又见佛子造诸塔庙无数恒沙严饰国界宝塔高妙五千由旬纵广正等二千由旬一一塔庙各千幢幡珠交露幔宝铃和鸣诸天龙神人及非人香华伎乐常以供养文殊师利诸佛子等为供舍利严饰塔庙国界自然殊特妙好如天𣗳王其华开敷此颂涅槃之终也直曰纵横曰广四十里为一由旬天𣗳王者忉利天园生𣗳宝华开时天界自然严饰妙好乃佛灭后供养舍利果报也故诸佛子为供舍利严好如之佛放一光我及众会见此国界种种殊妙诸佛神力智慧希有放一净光照无量国我等见此得未曾有佛子文殊愿泱众疑四众欣仰瞻仁及我世尊何故放斯光明佛子时荅决疑令喜何所饶益演斯光明佛坐道塲所得妙法为欲说此为当授记示诸佛土众宝严净及见诸佛此非小缘文殊当知四众龙神瞻察仁者为说何等仁指文殊也尔时文殊师利语弥勒菩萨摩诃萨及诸大士善男子等如我惟忖今佛世尊欲说大法雨大法雨吹大法螺击大法鼓演大法义诸善男子我于过去诸佛曾见此瑞放斯光已即说大法是故当知今佛现光亦复如是欲令众生咸得闻知一切世间难信之法故现斯瑞雨以一味霑洽螺以一音亘彻鼓以号令群众义以开发随宜诸善男子如过去无量无边不可思议阿僧祇劫尒时有佛号日月灯明如来应供正徧知明行足善逝世间觧无上士调御丈夫天人师佛世尊阿僧云无数劫云时分欲原光瑞本始而推之于无数不思之劫者此光此法固始于无始超乎数量也佛号日月灯者日昱昼月昱夜灯则照于日月所不照而通乎昼夜之道相续无穷彼佛妙智真明兼三者之德故以为号十号初言本终言迹中言德本谓真性一切如也故曰如来迹谓道化人天尊仰故曰世尊德即万德种智事也为良福田故应供养圆具四智故能正遍知万行真明曰明行足善入尘劳穷𥁞万法曰善逝世间觧证无等等曰无上士化物不暴挺然不屈曰调御丈夫三界模范曰天人师自他觉满曰佛总而言之从如实道来具万德应物为世所尊之号也演说正法初善中善后善其义深远其语巧妙纯一无杂具足清白梵行之相为求声闻者说应四谛法度生老病死究竟涅槃为求辟支佛者说应十二因缘法为诸菩萨说应六波罗蜜令得阿耨多罗三藐三菩提成一切种智此叙灯明亦于一乘随宜说三也初中后者指三乘之法皆应机契道无不善也借权显实故其义深远方便随机故其语巧妙本于一乘故纯一无杂明菩萨行故具足清白梵行之相以一乘应三乘而说故云说应四谛等于二乘言求于菩萨不言求者佛为大事出兴本说教菩萨法故不待求于余乘非所愿说特因乐小者求而后说也于声闻言涅槃于辟支菩萨言种智者声闻厌生死苦取灭谛小果故进之于究竟涅槃辟支利智菩萨大根故成之以一切种智一切种智唯佛能具次复有佛亦名日月灯明次复有佛亦名日月灯明如是二万佛皆同一字号日月灯明又同一姓姓颇罗堕弥勒当知初佛后佛皆同一字名日月灯明十号具足所可说法初中后善其最后佛未出家时有八王子一名有意二名善意三名无量意四名宝意五名增意六名除疑意七名响意八名法意是八王子威德自在各领四天下是诸王子闻父出家得阿耨多罗三藐三菩提悉舍王位亦随出家发大乘意常修梵行皆为法师巳于千万佛所植诸善本此又引然灯本始以明妙法传续之由也自初灯明至最后灯明有二万佛然灯即最后灯明之王子也名字姓皆同者明道同也有八王子者圣人示迹表法也依灯明有八意表从妙明真心出妙观察意其用有八也妙心本空而能有用故名有意此妙有也出乎妙心用无不善故名善意此妙善也量不可测名无量意此妙量也对境利用名宝意此妙宝也触类而长名增意此妙增也善能觉了名除疑意此妙觉也应物如响名响意此妙响也建立万法名法意此妙法也领四天下者未出家时未免物累也闻父得道舍位出家者离情去累乃趣正觉之表也智胜王子有珍玩之具闻父得道舍之而徃其意同此心王出三界家则八识之子随出而为诸法师亦若是矣是时日月灯明佛说大乘经名无量义教菩萨法佛所护念说是经巳即于大众中结跏趺坐入于无量义处三昧身心不动是时天雨曼陁罗华摩诃曼陁罗华曼殊沙华摩诃曼殊沙华而散佛上及诸大众普佛世界六种震动尒时会中比丘比丘尼优婆塞优婆夷天龙夜义干闼婆阿修罗迦楼罗紧那罗摩目候罗伽人非人及诸小王转轮圣王等是诸大众得未曾有欢喜合掌一心观佛尒时如来放眉间白毫相光照东方万八千佛土靡不周遍如今所见是诸佛土弥勒当知尔时会中有二十亿菩萨乐欲𦗟法是诸菩萨见此光明普照佛土得未曾有欲知此光所为因缘昔众见瑞欲知其缘亦如今众时有菩萨名曰妙光有八百弟子是时日月灯明佛从三昧起因妙光菩萨说大乘经名妙法莲华教菩萨法佛所护念妙光即文殊前身昔因妙光而说者为其为世间眼能证此法故今亦因其助发六十小劫不起于座时会𦗟者亦坐一处六十小劫身心不动𦗟佛所说谓如食顷是时众中无有一人若身若心而生懈倦昔众六十小劫谓如食顷今众五十小劫谓如半日皆由得法华三昧于道不倦如此盖法华三昧真知见力不为顷久推移不为时劫加损故也日月灯明佛于六十小劫说是经巳即于梵魔沙门婆罗门及天人阿修罗众中而宣此言如来于今日中夜当入无余涅槃经巳唱灭欲付大事故今佛经巳亦云不久涅槃欲以妙法付嘱有在也涅槃此云灭度谓灭𥁞诸苦度生死海真常道果之号非丧亡之号也真常者生灵性命之大本也本真无妄凝常不变由一念之迷妄沉幻苦而失其所谓真沦变生死而失其所谓常圣人复还元觉不沉诸妄不受诸变故曰真常与儒所谓复则不妄老所谓复命曰常同意所谓有余无余者小乘厌生死苦欲速出三界滞于偏真证性未圆故名有余大乘离生死见无退无出凝然常寂证性巳圆故名无余今云入涅槃者示脱幻妄尘扰而反乎本真凝寂也时有菩萨名曰德藏日月灯明佛即授其记告诸比丘是德藏菩萨次当作佛号曰净身多陁阿伽度阿罗诃三藐三佛陁佛授记巳便于中夜八无余涅槃亦如今说经后记诸弟子也多陁阿伽度云如来阿罗诃云应供三藐三佛云正徧正觉略称十号之三也佛灭度后妙光菩萨持妙法莲华经满八十小劫为人演说日月灯明佛八子皆师妙光妙光教化令其坚固阿耨多罗三藐三菩提是诸王子供养无量百千万亿佛巳皆成佛道其最后成佛者名曰然灯妙光昔助灯明为然灯之师今助释迦续灯明之道八子生于灯明师于妙光至其成佛又号然灯而然灯又为释迦之师盖是道出于本觉明心而常资妙光智体传续不穷如一灯明然百千灯其明不穷其光不二此妙法大本也故援引止此八百弟子中有一人号曰求名贪着利养虽复读诵众经而不通利多所忘失故号求名是人亦以种诸善根因缘故得值无量百千万亿诸佛供养恭敬尊重赞叹弥勤初心贪着小乘利养故于众经唯求名言无所通达忘失正见蒙灯明教故得值多佛趋补处果如须菩提等贪着小果一日之价于此大乘无有志求蒙释迦教故得近法王获大宝位弥勒当知尔时妙光菩萨岂异人乎我身是也求名菩萨汝身是也今见此瑞与本无异是故惟忖今日如来当说大乘经名妙法莲华教菩萨法佛所护念今昔之事宛然相契则将说法华断可忖矣夫引瑞事同今所忖唯此且又广引三昧唱灭等者意在冥叙一经本末故广引之事皆契后文尒时文殊师利于大众中欲重宣此义而说偈言我念过去世无量无数劫有佛人中尊号日月灯明世尊演说法度无量众生无数亿菩萨令入佛智慧佛未出家时所生八王子见大圣出家亦随修梵行此通颂初后灯明法化及八子之迹时佛说大乘经名无量义于诸大众中而为广分别佛说此经巳即于法座上跏趺坐三昧名无量义处天雨曼陁华天鼓自然鸣诸天龙鬼神供养人中尊一切诸佛土即时大震动佛放眉间光现诸希有事此光照东方万八千佛土示一切众生生死业报处又见诸佛土以众宝庄严琉璃颇梨色斯由佛光照及见诸天人龙神夜义众干闼紧那罗各供养其佛又见诸如来自然成佛道身色如金山端严甚微妙如净琉璃中内现真金相世尊在大众敷演深法义一一诸佛土声闻众无数因佛光所照悉见彼大众自然成佛道者成就慧身不由他悟或有诸比丘在于山林中精进持净戒犹如护明珠又见诸菩萨行施忍辱等其数如恒沙斯由佛光照又见诸菩萨深入诸禅定身心寂不动以求无上道又见诸菩萨知法寂灭相各于其国土说法求佛道不颂涅槃相略之也尔时四部众见日月灯佛现大神通力其心皆欢喜各各自相问是事何因缘天人所奉尊适从三昧起赞妙光菩萨汝为世间眼一切所归信能奉持法藏如我所说法唯汝能证知世尊既赞叹令妙光欢喜说是法华经满六十小劫不起于此座所说上妙法是妙光法师悉皆能受持佛说是法华令众欢喜巳寻即于是日告于天人众诸法实相义巳为汝等说我今于中夜当入于涅槃汝一心精进当离于放逸诸佛甚难值亿劫时一遇世尊诸子等闻佛入涅槃各各怀悲恼佛灭一何速诸子悲恼非为生灭起爱见之悲为众生悲也诸法实相义即法华要旨下至亿劫时一遇皆灯明临灭宣付勉勗之辞此经凡长行略则偈详长行详则偈略圣言说约文体皆然今此疑问等文即前详偈略唱灭之文即前略偈详也圣主法之王安慰无量众我若灭度时汝等勿忧怖是德藏菩萨于无漏实相心巳得通达其次当作佛号曰为净身亦度无量众佛此夜灭度如薪𥁞火灭分布诸舍利而起无量塔比丘比丘尼其数如恒沙倍复加精进以求无上道由众悲恼故慰安之而授德藏记使依归也无漏实相即妙法真体也大觉灭度譬薪火者以薪虽穷而火传不知其𥁞所谓示灭也自分布舍利起塔至精进求道言弟子追慕景仰之事是妙光法师奉持佛法藏八十小劫中广宣法华经是诸八王子妙光所开化坚固无上道当见无数佛供养诸佛巳随顺行大道相继得成佛转次而授记最后天中天号曰然灯佛诸仙之导师度脱无量众妙光广宣即助化事八子巳下明传续之由时妙光法师时有一弟子心常怀懈怠贪着于名利求名利无厌多游族姓家弃舍所习诵废忘不通利以是因缘故号之为求名亦行众善业得见无数佛供养于诸佛随顺行大道具六波罗蜜今见释师子其后当作佛号名曰弥勒广度诸众生其数无有量心常懈怠等者如懈退宝所贪着小乘也多游族姓即尚名相也弃舍所习不务本也余如前觧彼佛灭度后懈怠者汝是妙光法师者今则我身是我见灯明佛本光瑞如此以是知今佛欲说法华经今相如本瑞是诸佛方便今佛放光明助发实相义诸人今当知合掌一心待佛当雨法雨充足求道者诸求三乘人若有疑悔者佛当为除断令𥁞无有余疑悔者以小疑大也上序分竟二正宗分十九品分二一三周开示十品分三初说三周法授三根记即方便至学记品是也二授广记圆该前记即法师品三会诸佛圆证前法即宝塔品也所谓三周者法说一周被上根即方便品也为上根勐利则直说法体故曰法说喻说一周被中根即譬喻品也为中根稍钝以譬喻始觧因缘说一周被下根即化城品也为下根甚钝故假宿世因缘欵唘然根虽列三教实通被也妙法莲华经要解卷第二妙法莲华经要解妙法莲华经要觧卷第三旷四温陵开元莲寺比丘戒环觧妙法莲华经方便品第二前之一光东照妙体巳全然默而识之不言而信非垢重众生所及须假语言方便开示故名方便品盖诸法寂灭相不可以言宣唯在方便开示使自悟入故下正说之文但云如是妙法诸佛如来时乃说之又云诸佛唯以一大事出现欲令众生开佛知见自此之外无复正说特以异方便助显第一义而巳至于三周九喻百界千如皆异方便也然则所谓妙法所谓一大事者终何说示所谓佛知见所谓第一义者若为开显而法华最后之唱又岂徒然哉由是观之信有非思量分别所觧者存乎其间而云不可言宣固不诬矣则凡涉语言文字皆为方便故于正宗首标方便之名深有旨也尔时世尊从三昧安详而起从无量义三昧起也告舍利弗诸佛智慧甚深无量其智慧门难觧难入一切声闻辟支佛所不能知双叹二智一乘之深也诸佛智慧指权实二智也权智说法实智证法其智慧门指一乘妙法也经初发绪独因文殊而出定輙告鹙子者此经以智立体会权归实文殊为实智之首鹙子为权智第一所以告之意在引权入实也所以者何佛曾亲近百千万亿无数诸佛𥁞行诸佛无量道法勇勐精进名称普闻成就甚深未曾有法随宜所说意趣难觧释上智深法深之由也亲无数佛则所学之深行无量道则所造之深勇勐精进则建志之深名称普闻则积德之深成就深法则所证之深随宜所说则方便之深所以难觧难入也如此深叹者将以引权入实会三归一欲发起二乘愿慕也舍利弗吾徒成佛巳来种种因缘种种譬喻广演言教无数方便引导众生令离诸着所以者何如来方便知见波罗蜜皆巳具足释尊出兴种种演说方便导生皆由权实二智耳方便波罗蜜权智也知见波罗蜜实智也非权不能导生非实不能离着故须两具也诸着者麄即六尘业细即二乘法舍利弗如来知见广大深远无量无碍力无所畏禅定觧脱三昧深入无际成就一切未曾有法如来真知见力广无不容深无不极故四无量心四无碍辩十力四无畏深禅大定诸觧脱法诸三昧门一一深造实际凡一切未曾有法无不由此成就盖是智也摄一切法如空包色融一切相如海纳流故称广大深远舍利弗如来能种种分别巧说诸法言词柔软恱可众心如来真方便力能分别万法巧说三乘曲徇机宜故言词柔软称适物性故恱可众心舍利弗取要言之无量无边未曾有法佛悉成就结二智德用也止舍利弗不须复说所以者何佛所成就第一希有难觧之法唯佛与佛乃能究𥁞诸法实相止之不说益显深妙也第一难觧之法即实相妙法非言所及故不须复说非意所到故希有难觧非二乘所造故唯佛能究所谓诸法如是相如是性如是体如是力如是作如是因如是缘如是果如是报如是本末究竟等上所谓实相者即世间诸法性相体力本末究竟等是也可见为相相本为性形具为体利用为力乍起为作资始为因助因为缘缘熟为果应果为报始终为本末穷𥁞为究竟一切诸法不离此十亦各具此十也如是者随事指法之辞谓诸法有如是之相如是之性乃至如是而始终如是而穷𥁞无非实相也即此而推现前种种松直𣗥曲鹄白乌黑竹如是翠花如是黄凡即诸世谛之事无非实相也唯其即世谛而无非实相故证之者当不亏其天真不离其当体而默得于色心之外是谓第一希有难觧之法也旧约四圣六凡十法界而说以一界各具十如合为十界百如摄为百界千如融之以至于无𥁞此乃即实相而明法性也又作三观回互而释空则是相如假则如是相中则相如是此乃即实相而明观智也然此正明诸法实相乃一乘极谈不应作如如理性释之况十如三观方是大乘圆融之法于一乘实相同途异辙达者审之尔时世尊欲重宣此义而说偈言世雄不可量诸天及世人一切众生𩔗无能知佛者佛力无所畏觧脱诸三昧及佛诸余法无能测量者本从无数佛具足行诸道甚深微妙法难见难可了于无量亿劫行此诸道巳道塲得成果我巳悉知见世雄不可量至无能测量者叹诸佛二智之深也本从无数佛至难见难可了颂诸佛智深之由也于亿劫行道至我巳悉知见括显自行也佛号世尊又号世雄者世尊为十号之总余皆随德之称故或曰雄勐曰慧日曰两足等今言世雄者乃释迦称诸佛智德雄勐绝世也余如长行如是大果报种种性相义我及十方佛乃能知是事是法不可示言词相寂灭诸余众生𩔗无有能得觧除诸菩萨众信力坚固者诸佛弟子众曾供养诸佛一切漏巳𥁞住是最后身如是诸人等其力所不堪颂十如及止身子不说之意也是法不可示言词相寂灭者如是实相触事而真拟之即差言之即乖也言诸余生𩔗无能觧者以即诸世谛性相而默得于色心之外为难也言除诸菩萨信坚固者许以信得入也言诸弟子众力所不堪者明非二乘法也漏𥁞后身即二乘之果所谓住最后身有余涅槃者假使满世间皆如舍利弗𥁞思共度量不能测佛智正使满十方皆如舍利弗及余诸弟子亦满十方剎𥁞思共度量亦复不能知此自寡智而之众智以广叹佛智之深也舍利弗智慧第一而寡不如众故虽满世间又满十方第一之智皆不足测佛深智也辟支佛利智无漏最后身亦满十方界其数如竹林斯等共一心于亿无量劫欲思佛实智莫能知少分新发意菩萨供养无数佛了达诸义趣又能善说法如稻麻竹苇充满十方剎一心以妙智于恒河沙劫咸皆共思量不能知佛智不退诸菩萨其数如恒沙一心共思求亦复不能知此又自利智而之上智以广叹也声闻之智不及辟支之利而辟支既证无漏后身则其智为极明新发意菩萨能供佛以增长智慧能了义以决择智慧能说法以发明智慧则其智之妙又过辟支之利矣地上不退菩萨之智又过于地前发意如是竟不能知者明佛智非三乘人所知意在激发权小也辟支此云独觉竹林稻麻譬最多也又告舍利弗无漏不思议甚深微妙法我今巳具得唯我知是相十方佛亦然无漏妙法即一乘实相也二乘不能测故唯我知是相诸佛所同证故十方佛亦然舍利弗当知诸佛语无异于佛所说法当生大信力世尊法久后要当说真实告诸声闻众及求缘觉乘我令脱苦缚逮得涅槃者佛以方便力示以三乘教众生处处着引之令得出后口十昔之权使悟今实也初四句召二乘人后四句后口十权而告之尔时大众中有诸声闻漏𥁞阿罗汉阿若憍陈如等千二百人及发声闻辟支佛心比丘比丘尼优婆塞优婆夷各作是念今者世尊何故殷勤称叹方便而作是言佛所得法甚深难觧有所言说意趣难知一切声闻辟支佛所不能及二乘闻佛深叹二智而不能觧故疑之从而作是言巳下皆叙佛前言佛说一觧脱义我等亦得此法到于涅槃而今不知是义所趣因佛叹觧脱诸三昧遂以二乘觧脱等佛觧脱谓已巳得不知二乘但离虚妄名为觧脱其实未得一切觧脱也尔时舍利弗知四众心疑自亦未了而白佛言世尊何因何缘殷勤称叹诸佛第一方便甚深微妙难觧之法我自昔来未曾从佛闻如是说今者四众咸皆有疑惟愿世尊敷演斯事世尊何故殷勤称叹甚深微妙难觧之法尔时舍利弗欲重宣此义而说偈言慧日大圣尊久乃说是法二智破暗故称慧日此叹久默斯要下乃申问自说得如是力无畏三昧禅定觧脱等不可思议法道塲所得法无能发问者我意难可测亦无能问者无问而自说称叹所行道智慧甚微妙诸佛之所得此皆颂佛前言为问即佛力无所畏觧脱诸三昧等文道塲所得法言所证实智也我意难可测言说法权智也无漏诸罗汉及求涅槃者今皆堕疑网佛何故说是其求缘觉者比丘比丘尼诸天龙鬼神及干闼婆等相视怀犹豫瞻仰两足尊是事为云何愿佛为觧说诸罗汉言巳得果者求涅槃言未得果者求缘觉即前所谓发声闻辟支佛心之比丘皆疑佛所叹于诸声闻众佛说我第一我今自于智疑惑不能了为是究竟法为是所行道佛口所生子合掌瞻仰待愿出微妙音时为如实说究竟法即道之绝域所行道则循斯须而巳佛口所生者诸弟子从佛口生从法化生诸天龙神等其数如恒沙求佛诸菩萨大数有八万又诸万亿国转轮圣王至合掌以敬心欲闻具足道具足道即圆顿法尔时佛告舍利弗止止不须复说若说是事一切世间诸天及人皆当惊疑道大机小故闻者惊疑舍利弗重白佛言世尊唯愿说之惟愿说之所以者何是会无数百千万亿阿僧祇众生曾见诸佛诸根勐利智慧明了闻佛所说则能敬信佛依小根而止故独言天人惊疑身子依大根而请故广言诸根明了尔时舍利弗欲重宣此义而说偈言法王无上尊惟说愿勿虑是会无量众有能敬信者佛复止舍利弗若说是事一切世间天人阿修罗皆当惊疑增上慢比丘将坠于大坑尔时世尊重说偈言止止不须说我法妙难思诸增上慢者闻必不敬信佛意非虑大根预知有退席之众及恤人天惊疑而巳身子未谕故佛重举天人增慢之众止之坠大坑者破法堕恶道之𩔗也尔时舍利弗重白佛言世尊惟愿说之惟愿说之今此会中如我等比百千万亿世世巳曾从佛受化如此人等必能敬信长夜安隐多所饶益尔时舍利弗欲重宣此义而说偈言无上两足尊愿说第一法我为佛长子惟垂分别说是会无量众能敬信此法佛巳曾世世教化如是等皆一心合掌欲听受佛语我等千二百及余求佛者愿为此众故惟垂分别说是等闻此法则生大欢喜身子为法之切固仗大根而请也长夜安隐者众生痴盲如处长夜若蒙发明则得大安隐两足福足慧足也舍利弗于声闻众智慧第一故称长子尔时世尊告舍利弗汝巳殷勤三请岂得不说汝今谛听善思念之吾当为汝分别觧说圣慈之心感之则应故虽欲无言不可得也说此语时会中有比丘比丘尼优婆塞优婆夷五千人等即从座起礼佛而退所以者何此軰罪根深重及增上慢未得谓得未证谓证有如此失是以不住世尊默然而不制止佛止不说俯为此軰故诸增上慢俦果然退去然灵山胜集岂有凡材盖亦大权示迹警进未学耳故宣师云是知五千退席为进增慢之俦也于法未得而谓巳得于道未证而谓巳证已实下而自增上以慢法慢人曰增上慢尔时佛告舍利弗我今此众无复枝叶纯有贞实舍利弗如是增上慢人退亦佳矣汝今善听当为汝说枝叶譬𤨏末之众贞实譬成德之众舍利弗言唯然世尊愿乐欲闻敬对曰唯领善听之诫也佛告舍利弗如是妙法直指妙法全体也下明一大事佛知见与所谓是法非思量分别所觧者𥁞此矣直可非思量分别而觧之诸佛如来时乃说之如优昙钵华时一现耳优昙此云灵瑞华三千年一现现则金轮王出譬妙法为一大事时乃说之舍利弗汝等当信佛之所说言不虚妄既巳全提复将欵唘故饬之使以信得入舍利弗诸佛随宜说法意趣难觧所以者何我以无数方便种种因缘譬喻言词演说诸法是法非思量分别之所能觧唯有诸佛乃能知之云我以方便演说即明权也云是法非思量所觧显实也所以非思量分别者离识情也唯佛能知非二乘法也所以者何诸佛世尊唯以一大事因缘故出现于世一大事者一乘妙法也即诸佛知见当人妙心万法实相无二无三故曰一此非小缘故曰大事舍利弗云何名诸佛世尊唯以一大事因缘故出现于世诸佛世尊欲令众生开佛知见使得清净故出现于世欲示众生佛之知见故出现于世欲令众生悟佛知见故出现于世欲令众生入佛知见道故出现于世征释上义明诸佛出兴本怀也佛知见者彻了实相真知真见也在法名一佛乘在因名一大事在果名一切种智故曰诸佛因一大事故出兴为一佛乘故说法欲令众生开佛知见而究竟皆得一切种智也此真知见生佛等有本来清净唯人以妄尘所染无明所覆而自迷失故佛与开示使得其本来清净者而自悟入不复迷失也开者破无明之封蔀示者指所迷之真体悟者豁然洞视入者深造自得而证一切种智是谓佛知见道也舍利弗是为诸佛以大事因缘故出现于世结释也佛告舍利弗诸佛如来但教化菩萨诸有所作常为一事唯以佛之知见示悟众生舍利弗如来但以一佛乘故为众生说法无有余乘若二若三诸佛为一大事出现故诸有所作常为一事以此而教菩萨以此而示众生以此而说诸法曾无他道也舍利弗一切十方诸佛法亦如是亦莫不由斯道也舍利弗过去诸佛以无量无数方便种种因缘譬喻言词而为众生演说诸法是法皆为一佛乘故是诸众生从诸佛闻法究竟皆得一切种智舍利弗未来诸佛当出于世亦以无量无数方便种种因缘譬喻言词而为众生演说诸法是法皆为一佛乘故是诸众生从佛闻法究竟皆得一切种智舍利弗现在十方无量百千万亿佛土中诸佛世尊多所饶益安乐众生是诸佛亦以无量无数方便种种因缘譬喻言词而为众生演说诸法是法皆为一佛乘故是诸众生从佛闻法究竟皆得一切种智虽说百千亿无数诸法门其实为一乘一切种智即佛果智也舍利弗是诸佛但教化菩萨欲以佛之知见示众生故欲以佛之知见悟众生故欲令众生入佛之知见故结指归同也不言开者云教化即开义舍利弗我今亦复如是知诸众生有种种欲深心所着随其本性以种种因缘譬喻言词方便力而为说法舍利弗如此皆为得一佛乘一切种智故我今说法皆式诸佛也种种欲着者或依浊业欲五尘着爱染或依净业欲小果着二乘舍利弗十方世界中尚无二乘何况有三舍利弗诸佛出于五浊恶世所谓劫浊烦恼浊众生浊见浊命浊如是舍利弗劫浊乱时众生垢重悭贪嫉妬成就诸不善根故诸佛以方便力于一佛乘分别说三此原圣人始以乘时济导不得巳而说三然要其终实为一乘耳五浊皆依性说性本渊澄五事交扰起诸尘滓名浊所谓劫浊者劫言时也时多恶事混浊起业烦恼浊者开即九十八使总即贪嗔痴等五钝混浊障事众生浊者长养无明支离六道众恶相生混浊障性见浊者开即六十二见总即身边等五利混浊障理命浊者业识为种交遘发生随劫短减汩没生死劫浊无别体但依四者增剧立名释迦出当劫减寿百嵗时四者正剧故云劫浊乱时众生垢重等舍利弗若我弟子自谓阿罗汉辟支佛者不闻不知诸佛如来但教化菩萨事此非佛弟子非阿罗汉非辟支佛法王法中虽有二乘之名曾无二乘之实如来出兴但说教菩萨法而巳传此乃为弟子得此乃堪应供觉此乃真辟支而不闻不知者乌足为弟子等故曰非也是以迦叶领悟之后乃云我等今者真是声闻真阿罗汉又舍利弗是诸比丘比丘尼自谓巳得阿罗汉是最后身究竟涅槃便不复志求阿耨多罗三藐三菩提当知此軰皆是增上慢人所以者何若有比丘实得阿罗汉若不信此法无有是处以罗汉为后身以小果为究竟而不复回心求正道者皆为增慢邪人名字罗汉而巳除佛灭度后现前无佛所以者何佛灭度后如是等经受持读诵觧义者是人难得若遇余佛于此法中便得决了除佛灭后去圣逾远容有不信然亦可作得度因缘故若遇余佛于此法中便得决了舍利弗汝等当一心信觧受持佛语诸佛如来言无虚妄无有余乘唯一佛乘尔时世尊欲重宣此义而说偈言比丘比丘尼有怀增上慢优婆塞我慢优婆夷不信如是四众等其数有五千不自见其过于戒有缺漏护惜其瑕疵是小智已出众中之糟糠佛威德故去斯人尠福德不堪受是法前独云罪深增慢此又云我慢不信等者前则通举此则别颂以比丘出家进取圣果多增慢优婆塞在家豪贵矜高多我慢优婆夷女懦邪僻多不信故也护惜瑕疵谓覆罪文过众中糟糠谓乱淳混粹也佛威德故去者若穷子之怖父也此众无枝叶唯有诸贞实舍利弗善听诸佛所得法直指妙法也无量方便力而为众生说众生心所念种种所行道若干诸欲性先世善恶业佛悉知是已以诸缘譬喻言词方便力令一切欢喜或说修多罗伽陁及本事本生未曾有亦说于因缘譬喻并祇夜优波提舍经明应小机开权也言众生心所念等者谓知其所念小法所行小道所欲小果所系浊业故以方便说九部法修多罗云契经伽陁云孤起颂本事说佛本行本生说佛前因未曾有即希有之瑞因缘即种种缘法譬喻引事显法祇夜云应颂优婆提舍云论议此小乘九部也大乘加方广自说授记为十二部钝根乐小法贪着于生死于诸无量佛不行深妙道众苦所恼乱为是说涅槃我设是方便令得入佛慧未曾说汝等当得成佛道所以未曾说说时未至故今正是其时决定说大乘我此九部法随顺众生说入大乘为本以故说是经是经指九部经也盖为乐小之人权设方便引入佛慧为大乘之本而巳有佛子心净柔软亦利根无量诸佛所而行深妙道为此诸佛子说是大乘经我记如是人来世成佛道以深心念佛修持净戒故此等闻得佛大喜充遍身佛知彼心行故为说大乘明应大机显实也心净则异上欲性利根异上钝根行深妙道异上不行是故为说大乘而记其成佛也深心念佛即念自性佛修持净戒即持无相戒此所以为得佛之道也声闻若菩萨闻我所说法乃至于一偈皆成佛无疑所谓究竟皆得一切种智也夫佛道悬旷经劫积行然后乃成此则才闻一偈而成何耶盖佛性之在缠若神珠之在衣小乘向外求索故甚大艰难法华直指当体故不求自得是以彼必经劫积行而此则不几乎一偈可以成佛也十方佛土中唯有一乘法无二亦无三除佛方便说但以假名字引导于众生说佛智慧故结显一乘也但以假名字等者虽假三乘之名实说正智之法诸佛出于世唯此一事实余二则非真终不以小乘济度于众生佛自住大乘如其所得法定慧力庄严以此度众生自证无上道大乘平等法若以小乘化乃至于一人我则堕悭贪此事为不可若人信归佛如来不欺诳亦无贪嫉意断诸法中恶故佛于十方而独无所畏我以相严身光明照世间无量众所尊为说实相印圣人平等行慈至诚待物故自安住大乘而一如所得之法加之定慧庄严以此度生欲人同证若自证大道而以小乘化物则为悭法于道有妨是不可也故凡归我以信则我待之以诚不欺小机不诳未学不贪法利不嫉彼胜盖法中诸恶佛皆巳断故能说法无畏也安乐行云若欲说是经当舍嫉恚慢謟诳邪伪心此断诸法中恶之义也我以相严身等者谓有能信归于我我斯为现胜身说实相法其所说法皆与实相不相违背名实相印又以一实相印一切法如所谓山河大地一法所印舍利弗当知我本立誓愿欲令一切众如我等无异如我昔所愿今者巳满足化一切众生皆令入佛道昔愿众生同证实相今获显实是满本愿此结叙实也若我过众生𥁞教以佛道无智者错乱迷惑不受教以一实化虽我本愿柰何机小怖大若穷子之惊愕迷闷则于物有妨是以用权也我知此众生未曾修善本坚着于五欲痴爱故生恼以诸欲因缘坠堕三恶道轮廻六趣中僃受诸苦毒受胎之微形世世常增长薄德少福人众苦所逼迫入邪见稠林若有若无等依止此诸见具足六十二深着虚妄法坚受不可舍我慢自矜高謟曲心不实于千万亿劫不闻佛名字亦不闻正法如是人难度是故舍利弗我为设方便说诸𥁞苦道示之以涅槃我虽说涅槃是亦非真灭彼所以迷不受教者为善本未植浊业强盛故也坚着五欲痴爱生恼即烦恼浊也以欲因缘坠三恶轮六趣即众生浊也受胎微形增长众苦命浊也入邪见林着妄謟曲见浊也若有者常见若无者断见众生因此二见于五蕴计我故具足六十二见由是执妄益坚去道益远是以于万亿劫不闻佛名不闻正法即劫浊也五者交扰汩昏其性难以正道度之是故不得已而说𥁞苦道示权果法即小乘灭谛非真灭也下示真灭诸法从本来常自寂灭相佛子行道巳来世得作佛修道证灭是亦非真了法本来常自寂灭不假修证乃为真灭能行此道与觉相应故得作佛也我有方便力开示三乘法一切诸世尊皆说一乘道今此诸大众皆应除疑惑诸佛语无异唯一无二乘虽说三乘皆归一实过去无数劫无量灭度佛百千万亿种其数不可量如是诸世尊种种缘譬喻无数方便力演说诸法相是诸世尊等皆说一乘法化无量众生令入于佛道言皆依权演实也又诸大圣主知一切世间天人羣生𩔗深心之所欲更以异方便助显第一义此又广演诸佛随机方便异之言多也谓以多方便助显妙法第一义谛即下文所陈上至菩萨下至人天小善微因皆成佛道是也下文旁出四科若有众生𩔗值诸过去佛若闻法布施或持戒忍辱精进禅智等种种修福慧如是诸人等皆巳成佛道施戒忍进禅智六度也前四为福后二为慧故曰种种修福慧自下诸行纤悉僃举即多方助显也使即其所显明第一义则一行一相无非妙法举手低头无非妙行所以皆成佛道纵虽未成其道巳具矣诸佛灭度已若人善软心如是诸众生皆已成佛道以善软为声闻行者大品叹罗汉心调柔软净名云住调伏心是贤圣行诸佛灭度巳供养舍利者起万亿种塔金银及颇梨𤥭璖与玛瑙玫瑰琉璃珠清净广严饰庄校于诸塔或有起石庙栴檀及沉水木櫁并余材甎瓦泥土等若于旷野中积土成佛庙乃至童子戏聚沙为佛塔如是诸人等皆已成佛道万亿种者或七宝香木或瓦石沙土贵贱华质之不同等妙剎也精诚戏笑之所寓等妙心也所以皆成佛道若人为佛故建立诸形像刻雕成众相皆已成佛道或以七宝成鍮石赤白铜白镴及铅钖铁木及与泥或以胶漆布严饰作佛像如是诸人等皆巳成佛道彩画作佛像百福庄严相自作若使人皆已成佛道乃至童子戏若草木及笔或以指爪甲而画作佛像如是诸人等渐渐积功德具足大悲心皆已成佛道但化诸菩萨度脱无量众诸形像者或木雕漆布或泥塑宝钻或金银乃至钖铁而铸或众彩乃至指爪而画若形若影之精朴等妙相也自作使人之专略等妙心也至若渐积功德具足大悲如是种种无非实相皆第一义所以皆成佛道然此非二乘所及故曰但化诸菩萨也若人于塔庙宝像及画像以华香幡盖敬心而供养若使人作乐击皷吹角贝箫笛琴箜篌琵琶镜铜钹如是众妙音𥁞持以供养或以欢喜心歌呗颂佛德乃至一小音皆已成佛道若人散乱心乃至以一华供养于画像渐见无数佛或有人礼拜或复但合掌乃至一举手或复小低头以此供养像渐见无量佛自成无上道广度无数众入无余涅槃如薪𥁞火灭或香华幡盖出于敬心或众鼓伎乐出于喜心或以一色一香出于乱心乃至歌呗之小音低头之小善而皆成佛道者第一义谛离敬怠绝喜恶静乱小大皆通为一故也若以敬喜为是以怠乱为非则终身处乎是非之塲喜怒之境虽历尘劫碎身粉命未有得道之期况一举手低头之顷耶度众入灭乃详言成佛转化之事贝螺也大者缭曲似角故名角贝若人散乱心入于塔庙中一称南无佛皆已成佛道诸行首举六度福慧为最难末举乱心称佛为最易而皆成佛道者信乎道无难易颠沛造次无非妙法无非第一义也于诸过去佛在世或灭后若有闻是法皆已成佛道结过去道同也未来诸世尊其数无有量是诸如来等亦方便说法一切诸如来以无量方便度脱诸众生入佛无漏智若有闻法者无一不成佛诸佛本誓愿我所行佛道普欲令众生亦同得此道此同释迦本立誓愿未来世诸佛虽说百千亿无数诸法门其实为一乘此同过佛以异方便助显等意而简其文也诸佛两足尊知法常无性佛种从缘起是故说一乘是法住法位世间相常住于道塲知已导师方便说重明佛说一乘之意也法常无性则言词相寂不容有说但为发起佛种故说一乘此同后文知第一寂灭以方便力说也是法住法位者森罗万像皆即实相也世间相常住者山河大地当体真常也三乘遣相明真故法不住位释动求静故见有迁流一乘触事而真不生情觧故法法住位世相常住道塲所证如此而已故为众生方便演说也天人所供养现在十方佛其数如恒沙出现于世间安隐众生故亦说如是法知第一寂灭以方便力故虽示种种道其实为佛乘次明随机助显知众生诸行深心之所念过去所习业欲性精进力及诸根利钝以种种因缘譬喻亦言词随应方便说亦同前助显简文今我亦如是安隐众生故以种种法门宣示于佛道次明随机助显我以智慧力知众生性欲方便说诸法皆令得欢喜此亦助显简文也所以逐节举助显事者明三世诸佛以至释迦说法仪式并同舍利弗当知我以佛眼观见六道众生贫穷无福慧入生死险道相续苦不断深着于五欲如𤛆牛爱尾以贪爱自蔽盲冥无所见不求大势佛及与断苦法深入诸邪见以苦欲舍苦为是众生故而起大悲心颂佛出五浊等文穷无福慧众生浊也生死不断命浊也着欲盲冥即烦恼浊不求佛法即劫浊深入邪见即见浊也以苦舍苦言不知出要圣人所以为此起悲开权也五眼中肉眼碍而不通天眼通而滞相慧眼直以破相法眼直以观俗佛眼无不洞彻而善观众生缘业故云以佛眼观也𤛆牛南夷之兽蔽于爱尾因以害生众生蔽五欲之爱害犹是也大势佛者众生穷无福慧堕险遭苦唯佛有大势能救险道法有大力能断诸苦我始坐道塲观𣗳亦经行于三七日中思惟如是事我所得智慧微妙最第一众生诸根钝着乐痴所盲如斯之等类云何而可度始坐道塲者华严之后隐舍那身现大权相示成正觉之始也观𣗳经行思以道荫物也三七思惟思开三阐化也众生耽湎五欲失迷正道名乐痴所盲尔时诸梵王及诸天帝释护世四天王及大自在天并余诸天众眷属百千万恭敬合掌礼请我转法轮方思阐化而诸梵适请乃世道交兴机缘默感也我即自思惟若但赞佛乘众生没在苦不能信是法破法不信故坠于三恶道我宁不说法疾入于涅槃为机沈思进退未决寻念过去佛所行方便力我今所得道亦应说三乘欲效三世佛说法之仪式也作是思惟时十方佛皆现梵音慰喻我善哉释迦文第一之导师得是无上法随诸一切佛而用方便力我等亦皆得最妙第一法为诸众生𩔗分别说三乘少智乐小法不自信作佛是故以方便分别说诸果虽复说三乘但为教菩萨此皆十方佛语叹释迦之善思合诸佛之方便舍利弗当知我闻圣师子深净微妙音称南无诸佛复作如是念我出浊恶世如诸佛所说我亦随顺行释迦昔闻十方佛语慰喻乃称名归依而随顺其语以狥物机也南无者归依之辞思惟是事巳即趣波罗柰诸法寂灭相不可以言宣以方便力故为五比丘说是名转法轮便有涅槃音及以阿罗汉法僧差别名思得其宜即趋鹿野苑依实开权也波罗柰即鹿野苑之境号最初说四谛处也五比丘即憍陈如等于迦叶佛学道未证誓于释迦法中最先开悟故先度之因是而三宝之名出焉始坐道塲故有佛名转法轮说涅槃故有法名度憍陈为罗汉故有僧名皆自一道而有差别也若知佛即是法法即是众入不二法门则何差别之有从久远劫来赞示涅槃法生死苦永𥁞我常如是说结始权意也赞示涅槃法而说生死苦永𥁞所谓说诸𥁞苦道示之以涅槃盖曲徇机权耳舍利弗当知我见佛子等志求佛道者无量千万亿咸以恭敬心皆来至佛所曾从诸佛闻方便所说法我即作是念如来所以出为说佛慧故今正是其时终见机熟乃思显实舍利弗当知钝根小智人着相憍慢者不能信是法今我喜无畏于诸菩萨中正直舍方便但说无上道钝根小智指退席众也今喜退矣故不假方便菩萨闻是法疑网皆已除千二百罗汉悉亦当作佛既遇如来正修行路根无大小皆成佛果如三世诸佛说法之仪式我今亦如是说无分别法结终实意也诸佛兴出世悬远值遇难正使出于世说是法复难无量无数劫闻是法亦难能听是法者斯人亦复难譬如优昙华一切皆爱乐天人所希有时时乃一出闻法欢喜赞乃至发一言则为巳供养一切三世佛是人甚希有过于优昙华赞一乘难值难闻也如大通之前百八十劫空过无佛佛难值也释迦出五浊四十年待时法难说也由是二者故旷劫难闻又有退席故听受亦难四难相际所以希有如优昙华而闻法能赞者又过前四盖是法甚深奥少有能信者故也能赞是法则为供佛者三世诸佛皆从此出故汝等勿有疑我为诸法王普告诸大众但以一乘道教化诸菩萨无声闻弟子剏说一乘恐其惊恠故慰使勿疑而知法王法中本无二乘也汝等舍利弗声闻及菩萨当知是妙法诸佛之秘要以五浊恶世但乐着诸欲如是等众生终不求佛道当来世恶人闻佛说一乘迷惑不信受破法堕恶道有惭愧清净志求佛道者当为如是等广赞一乘道言当知祕要使护持而流通也言五浊恶世及当来恶人使择机而流通也言有惭愧清净等使应机而流通也舍利弗当知诸佛法如是以万亿方便随宜而说法其不习学者不能晓了此汝等既巳知诸佛世之师随宜方便事无复诸疑惑心生大欢喜自知当作佛知昔之权为随宜信今之实而无惑则诸佛实智汝已得之宜自忻庆知当作佛也身子领悟偈云安住实智中我定当作佛盖领悟此语妙法莲华经要解卷第三妙法莲华经要解妙法莲华经要觧卷第四旷五温陵开元莲寺比丘戒环觧譬喻品第三譬者引浅况深喻者托言训晓由前法说示多方便皆为一乘上智巳悟中根未觧故引三车一门之浅以况三乘一道之深而训晓焉故名譬喻品经有九喻谓火宅穷子药草化城系珠凿井王髻父少医师旧唯言七喻遗却凿井父少二喻谓是旁出实非旁也喻说文二初法说绪余二喻说正文然法说绪余合聮前品之末喻说名题合标绪余之后而分品似滥者身子既自领悟法说欲以悟人故陈悟喜之意而为机起疑发兹喻说然则悟喜等意乃为喻说之由宜属此品文不为滥尔时舍利弗踊跃欢喜即起合掌瞻仰尊颜而白佛言今从世尊闻此法音心怀踊跃得未曾有身子既悟法说自知作佛故踊跃而作庆所未闻所以者何我昔从佛闻如是法见诸菩萨授记作佛而我等不预斯事甚自感伤失于如来无量知见释上也谓昔者方等会上共闻是法然彼得授记我乃不预是失如来无量知见今既得之所以踊喜无量知见即一乘正智也世尊我常独处山林𣗳下若坐若行每作是念我等同入法性云何如来以小乘法而见济度是我等咎非世尊也居常推尅闻同记异非佛所私咎实在我同入法性谓同证真理所以者何若我等待说所因成就阿耨多罗三藐三菩提者必以大乘而得度脱然我等不觧方便随宜所说初闻佛法遇便信受思惟取证释自咎也所因即般若实智为菩提正因也佛固将说而我不欵待但初闻四谛即便信受速取小果盖自误也世尊我从昔来终日竟夜每自尅责而今从佛闻所未闻未曾有法断诸疑悔身意泰然快得安隐今日乃知真是佛子从佛口生从法化生得佛法分自庆所悟也口生者因闻一音法生者悟如是法法分者得如来知见宝藏之分也尔时舍利弗欲重宣此义而说偈言我闻是法音得所未曾有心怀大欢喜疑网皆巳除昔来蒙佛教不失于大乘佛音甚希有能除众生恼我已得漏𥁞闻亦除忧恼法音指法说也漏𥁞宜无忧恼而云亦除者向虽漏𥁞余习未𥁞今得极证则除失大乘之忧及余习未𥁞之恼我处于山谷或在林𣗳下若坐若经行常思惟是事呜唿深自责云何而自欺颂居常自咎也我等亦佛子同入无漏法不能于未来演说无上道金色三十二十力诸觧脱同共一法中而不得此事八十种妙好十八不共法如是等功德而我皆已失我独经行时见佛在大众名闻满十方广饶益众生自惟失此利我为自欺诳颂不预授记失佛功德也三十二相初自足下安平终至顶相高圆犹如天盖十力初自处非处智力终至永断习气智力八十种好初自指爪狭长终至𦙄万字相十八不共谓不与二乘共也初自无过失终至知过现未事无着无碍我常于日夜每思惟是事欲以问世尊为失为不失我常见世尊称赞诸菩萨以是于日夜筹量如此事见赞菩萨知我之非故筹量其失今闻佛音声随宜而说法无漏难思议令众至道塲而今乃知随宜之说皆无漏法真可以证道也我本着邪见为诸梵志师世尊知我心拔邪说涅槃我悉除邪见于空法得证尔时心自谓得至于灭度而今乃自觉非是实灭度感悟自庆也身子昔事珊阇耶为外道梵志之师因佛为之拔邪说法乃入佛道若得作佛时具三十二相天人夜义众龙神等恭敬是时乃可谓永𥁞灭无余于空偏证非是实灭即相圆证始谓无余永𥁞灭即无余涅槃也佛于大众中说我当作佛闻如是法音疑悔悉巳除牒偈首之词通结也上颂长行巳终初闻佛所说心中大惊疑将非魔作佛恼乱我心耶佛以种种缘譬喻巧言说其心安如海我闻疑网断初闻会三归一声闻得佛以非巳智分故疑之及详观佛说其心如海穷之益深测之益远乃信为实道无复疑也佛说过去世无量灭度佛安住方便中亦皆说是法现在未来佛其数无有量亦以诸方便演说如是法如今者世尊从生及出家得道转法轮亦以方便说世尊说实道波旬无此事此引方便品三世道同及自行道同之文以自释也波旬魔名以是我定知非是魔作佛我堕疑网故谓是魔所为闻佛柔輭音深远甚微妙演畅清净法我心大欢喜疑悔永巳𥁞安住实智中我定当作佛为天人所敬转无上法轮教化诸菩萨牒释前疑以由领悟也实智即一乘正智也夫身子大智于佛闻法宜不言而谕乃绸缪疑虑至于以佛为魔者盖道大机小乍闻其言鲜不悖战眩乱而非毁交谪譬闻姑射之说以为狂而不信望哀骀之风以为恶骇天下盖后世末俗闻佛道者类多如此则大智疑虑有所为而设矣尔时佛告舍利弗吾今于天人沙门婆罗门等大众中说我昔曾于二万亿佛所为无上道故常教化汝汝亦长夜随我受学我以方便引导汝故生我法中述其本因以明领悟得记之由也言于天人众中说者将明远因远记示不妄也戒经云舍利弗曾于六十劫修菩萨道今云二万亿佛所指彼时也长夜随学言正智未明舍利弗我昔教汝志愿佛道汝今悉忘而便自谓已得灭度我今还欲令汝忆念本愿所行道故为诸声闻说是大乘经名妙法莲华教菩萨法佛所护念昔已系珠今复示珠舍利弗汝于未来世过无量无边不可思议劫供养若干千万亿佛奉持正法具足菩萨所行之道当得作佛号曰华光如来应供正遍知明行足善逝世间觧无上士调御丈夫天人师佛世尊既悟妙法当成佛道故得记作佛也诸授记文皆二初供佛行道因记也次十号劫国果记也此记大因大果以䇿进小乘也号华光者华表因行光能发明由最初领悟发明是道故也既受佛记犹过多劫然后得果者成佛由智得果由行小乘虽悟实智未修大行是谓素法身佛未有庄严故须经劫供佛行菩萨道所以廓其大心成就万德万德圆备乃成十号具足之佛非自性天真之佛比矣若此顿教所谓过无量不思议劫者直约正智顿断无明顿圆种智则无边劫迷一时顿灭是谓过无边劫成佛国名离垢其土平正清净严饰安隐丰乐天人炽盛琉璃为地有八交道黄金为绳以界其侧其傍各有七宝行𣗳常有华果华光如来亦以三乘教化众生舍利弗彼佛出时虽非恶世以本愿故说三乘法其劫名大宝庄严何故名曰大宝庄严其国中以菩萨为大宝故劫国庄严皆因行依报也身子因行以大智为本故国名离垢因行发明教菩萨法故劫名大宝庄严而以菩萨为大宝清净严饰则无诸秽土安隐丰乐则无三灾苦天人炽盛则无三恶道有八交道等者八正道之所会也七宝行𣗳等者七觉支之所生也凡诸佛依报皆然盖因行所同也若众生依报则国名堪忍劫名五浊其土坑坎沙砾为地亦因行所同也反而求之离垢清净之相皆即心地安隐丰乐之事无非性德染净转变常存乎人使众生不为堪忍苦不起五浊业不行邪謟行则真离垢平正安隐丰乐之国矣彼诸菩萨无量无边不可思议筭数譬喻所不能及非佛智力无能知者若欲行时宝华承足此诸菩萨非初发意皆久植德本于无量百千万亿佛所净修梵行恒为诸佛之所称叹常修佛慧具大神通善知一切诸法之门质直无伪志念坚固如是菩萨充满其国舍利弗华光佛寿十二小劫除为王子未作佛时其国人民寿八小劫除为王子时独记作佛后寿十二劫华光如来过十二小劫授坚满菩萨阿耨多罗三藐三菩提记告诸比丘是坚满菩萨次当作佛号曰华足安行多陁阿伽度阿罗诃三藐三佛陁其佛国土亦复如是此身子转记坚满使传续妙道也过十二小劫即临灭时也法华妙道本于灯明传于妙光继于然灯佛佛授手光光相续故身子得之而记号华光盖发明是道使有目者共覩也坚满得之又号华足安行则率循是道使有趾者共由也至于其国菩萨行则宝华承足则从其化者莫不由是道也抑记号华足安行取其带果行因也菩萨宝华承足取其借因趋果也因果互为始终展转不离是道欲续而不泯故有转记舍利弗是华光佛灭度之后正法住世三十二小劫像法住世亦三十二小劫法初盛行人能以现量体悟为正去圣逾远人惟以比量倣觧为像正法教理行果僃具像法有教理行而无果故古多圣贤得道今乃蔑闻此正像异效也及乎末法则空腾似量荒唐无实虽有教理无行果矣尔时世尊欲重宣此义而说偈言舍利弗来世成佛普智尊号名曰华光当度无量众供养无数佛具足菩萨行十力等功德证于无上道过无量劫已劫名大宝严世界名离垢清净无瑕秽以琉璃为地金绳界其道七宝杂色𣗳常有华果实彼国诸菩萨志念常坚固神通波罗蜜皆巳悉具足于无数佛所善学菩萨道如是等大士华光佛所化佛为王子时弃国舍世荣于最末后身出家成佛道此偈全颂与记皆即前意普智即遍知也佛为王子时者诸佛皆示为王子弃国舍荣警诸贪着如八意之于灯明十六之于智胜是也生分巳𥁞梵行巳立所作巳办不受后有名最后身华光佛住世寿十二小劫其国人民众寿命八小劫佛灭度之后正法住于世三十二小劫广度诸众生正法灭𥁞巳像法三十二舍利广流布天人普供养华光佛所为其事皆如是其两足圣尊最胜无伦匹彼即是汝身宜应自欣庆尔时四部众比丘比丘尼优婆塞优婆夷天龙夜义干闼婆阿修罗迦楼罗紧那罗摩睺罗伽等大众见舍利弗于佛前受阿耨多罗三藐三菩提记心大欢喜踊跃无量踊喜以谓我等亦如是必当得作佛各各脱身所着上衣以供养佛释提桓因梵天王等与无数天子亦以天妙衣天曼陁罗花摩诃曼陁罗华等供养于佛所散天衣住虚空中而自廻转诸天伎乐百千万种于虚空中一时俱作雨众天华衣服人之弢〦失衣也性障天之弢〦失衣也廻转即廻向意也诸天因闻妙法得离性障遂回小向大是以脱衣供佛以借其诚表觧天弢隳天〦失衣也衣住空中而自廻转乃廻向精诚所感也而作是言佛昔于波罗柰初转法轮今乃复转无上最大法轮昔转四谛为最小今转一乘为最大尔时诸天子欲重宣此义而说偈言昔于波罗柰转四谛法轮分别说诸法五众之生灭今复转最妙无上大法轮是法甚深奥少有能信者鹿苑分别五趣众生生灭麄相容有能信今兹一乘旨妙义奥故少能信者我等从昔来数闻世尊说未曾闻如是深妙之上法世尊说是法我等皆随喜大智舍利弗今得受尊记我等亦如是必当得作佛于一切世间最尊无有上佛道叵思议方便随宜说我所有福业今世若过世及见佛功德𥁞廻向佛道结赞自誓廻小向大也谓今世前世之福业及值佛所作之功德皆誓舍小果廻向佛道叵从反可谓不可也尔时舍利弗白佛言世尊我今无复疑悔亲于佛前得受阿耨多罗三藐三菩提记是诸千二百心自在者昔住学地佛常教化言我法能离生老病死究竟涅槃是学无学人亦各自以离我见及有无见等谓得涅槃而今于世尊前闻所未闻皆堕疑惑心自在即无学罗汉学无学即小声闻昔蒙佛教自谓究竟而息见趣寂今闻虽说涅槃亦非真灭是以疑惑也善哉世尊愿为四众说其因缘令离疑惑尔时佛告舍利弗我先不言诸佛世尊以种种因缘譬喻言词方便说法皆为阿耨多罗三藐三菩提耶是诸所说皆为化菩萨故然舍利弗今当复以譬喻更明此义诸有智者以譬喻得觧上皆发起喻说下文正演喻说二引火宅喻明昔权教皆为化迷也舍利弗若国邑聚落有大长者其年衰迈财富无量多有田宅及诸僮仆譬佛王化三界也国有邑邑有聚落譬大千有三界三界有六道四生大长者譬如来为一切世间之父其年衰迈譬应缘巳久欲般涅槃也财富无量譬无量知见之法财多有田宅譬方便智慧之福田僮仆譬慈悲无倦以佑助正道从事群机其家广大唯有一门多诸人众一百二百乃至五百人止住其中譬五趣苦聚也家譬三界一门譬一乘出离之道五百人譬五趣众生言一百二百者自人天次第而数也堂阁杇故墻壁隤落柱根腐败梁栋倾危周帀俱时欻然火起焚烧舍宅譬身老苦逼也家有堂阁舍宅舍宅有墻壁柱根梁栋皆杇腐将倾而不可居譬三界有五阴众生众生有四大命根支体皆变异速坏而不可保然且于中竞造恶业为五欲财利生死悲恼之所烧煑天上人间无能免者故曰周帀俱时欻然火起长者诸子若十二十或至三十在此宅中言五百人又言诸子者人则汎举群生子则特举从化者若十指菩萨子二十三十指二乘子前于五趣言百此于三乘言十者以五趣众生从三乘之化者十一而巳长者见是大火从四靣起即大惊怖譬观六道苦起大悲心四靣即生老病死四相为众苦之本而作是念我虽能于此所烧之门安隐得出而诸子等于火宅内乐着嬉戏不觉不知不惊不怖火来逼身苦痛切巳心不厌患无求出意所烧之门安隐得出譬佛于生死苦永𥁞忧患不能袭也诸子乐着不觉不怖譬深着世乐无有慧心徒见得忘形见利忘真火宅之人皆如是也舍利弗是长者作是思惟我身手有力当以衣祴若以几案从舍出之复更思惟是舍唯有一门而复狭小沉思救焚之方也谓恃身手有力页幼稚之微欲以衣祴密扶而出之或以几案凭挈刀力而出之又思其门狭小不可用此但以殷勤方便引而出之也此譬三七思惟设教之意身手全体譬如来知见力无所畏衣祴密用譬有大神力几案可凭譬智慧力其门狭小譬二乘心劣不堪此法故后文云若我但以神力及智慧力赞如来知见力无所畏者众生不能以是得度故但以方便拔济之也三藏法师云衣祴者西国盛华之具贡上贵人用之诸子幼稚未有所识恋着戏处或当堕落为火所烧我当为说怖畏之事此舍巳烧宜时疾出无令为火之所烧害作是念已如所思惟具告诸子汝等速出忧其无知明告其害使知趍利父虽怜愍善言诱喻而诸子等乐着嬉戏不肯信受不惊不畏了无出心亦复不知何者是火何者为舍云何为失但东西走戏视父而已譬众生为贪欲所迷虽遭大苦不以为患耽湎既甚不知何者是苦何者是身云何为贪但迷巳逐物火驰不返虽值佛法不从其化特视之而已尔时长者即作是念此舍已为大火所烧我及诸子若不时出必为所焚我今当设方便令诸子等得免斯害父知诸子先心各有所好种种珍玩奇异之物情必乐着而告之言汝等所可玩好希有难得汝若不取后必忧悔如此种种羊车鹿车牛车今在门外可以游戏汝等于此火宅宜速出来随汝所欲皆当与汝徒令速出则怫其所欲既不能化故顺其所欲而化之长者亦自恐被焚者譬佛示身三界与民同患也知子所好等者譬知诸众生有种种欲随其本性方便说三也车表果法不属三界故云今在门外可以游戏者喻法乐可以自娱也牛正服乘之大力者正譬大根以任大乘羊鹿非可服乘徒以像牛为幼稚玩好之具权譬小根以任小乘知羊鹿非可服乘徒为玩好之具则知二乘不足致道徒为戏论之法而已尔时诸子闻父所说珍玩之物适其愿故心各勇𨦣互相推排竞共驰走争出火宅言适其欲故化无不从进之为推退之为排此争出之势也譬随根利钝决择三乘以求出离是时长者见诸子等安隐得出皆于四衢道中露地而坐无复障碍其心泰然欢喜踊跃乍喜诸子脱苦也四衢露坐等譬依四谛造偏空而不知进也时诸子等各白父言父先所许玩好之具羊车鹿车牛车愿时赐与诸子出宅就父索车譬因获三乘之利遂执三乘之果舍利弗尔时长者各赐诸子等一大车譬说三之后等示一乘使知无二无三即废权立实也其车高广众宝庄校周帀栏楯四面悬铃又于其上张设幰盖亦以珍奇杂宝而严饰之宝绳交络垂诸华璎重敷婉筵安置円枕驾以白牛肤色充洁形体姝好有大筋力行步平正其疾如风又多仆从而侍卫之车譬一乘牛譬大根余表一乘大根之德用也其车高广者高出三乘广摄九部也众宝譬万行栏楯譬总持悬铃譬四辩之下化幰盖譬慈悲之普覆杂宝譬众善所以严慈悲也宝绳譬四誓所以固慈悲也垂诸华璎则外布妙因聮续如璎重敷婉筵则内弘忍力柔软如筵安置円枕者使心冥觉观而默处是道也驾以白牛者非纯一大根不堪此乘也肤色充洁得其所养而无染也形体姝好全其所赋而无恶也有大筋力譬堪任大事行步平正譬允蹈大方其疾如风譬一念顿造又多仆从譬方便利生助道之事总而譬之即后所谓诸佛禅定觧脱等娱乐之具一相一种净妙之乐也所以者何是大长者财富无量种种诸藏悉皆充溢而作是念我财物无极不应以下劣小车与诸子等释所以赐等一大车之意譬如来有无量知见力无所畏诸佛法藏能与众生大乘之法今此幼童皆是吾子爱无偏党我有如是七宝大车其数无量应当等心各各与之不宜差别譬诸众生皆是我子等与大乘不令有人独得灭度所以者何以我此物周给一国犹尚不匮何况诸子万物皆徃资焉而不匮此之谓也是时诸子各乘大车得未曾有非本所望譬二乘得佛过其所望舍利弗于汝意云何是长者等与诸子珍宝大车宁有虚妄不问许三而赐一犹始权而终实始终相违涉虚妄不舍利弗言不也世尊是长者但令诸子得免火难全其躯命非为虚妄何以故若全身命便为已得玩好之具况复方便于彼火宅而㧞济之以全身命为得玩好者身之可玩固甚于物盖身为道本本全则道全所以至人常遗物抱道以全身养生而火宅之人唯物之玩不自贵爱故此警之耳世尊若是长者乃至不与最小一车犹不虚妄何以故是长者先作是意我以方便令子得出以是因缘无虚妄也何况长者自知财富无量欲饶益诸子等与大车佛告舍利弗善哉善哉如汝所言舍利弗如来亦复如是则为一切世间之父视四生如一子等三界以同仁于诸怖畏衰恼忧患无明暗蔽永𥁞无余怖畏恼患即三界苦相无明暗蔽即四生苦本于此永𥁞即如如佛而悉成就无量知见力无所畏有大神力及智慧力具足方便智慧波罗蜜大慈大悲常无懈倦恒求善事利益一切知见力无畏正智也方便智度权智也神力智力所以资正智慈悲无倦所以运权智而生三界杇故火宅为度众生生老病死忧悲苦恼愚痴暗蔽三毒之火教化令得阿耨多罗三藐三菩提由慈悲故示生三界之家济度五趣之众以自永𥁞无明暗蔽故欲度众生愚痴暗蔽以自成就无量知见故欲令众生得大菩提所谓欲令一切众如我等无异也见诸众生为生老病死忧悲苦恼之所烧煑亦以五欲财利故受种种苦又以贪着追求故现受众苦后受地狱畜生饿鬼之苦若生天上及在人间贫穷困苦爱别离苦冤憎会苦如是等种种诸苦众生没在其中欢喜游戏不觉不知不惊不怖亦不生猒不求觧脱于此三界火宅东西驰走虽遭大苦不以为患此备举三界火宅苦状该三世六道因果也生老病死忧悲苦恼为果业属前因五欲财利追求等苦为因业属后果畜生饿鬼天上人间即缘上因果成六道业化为异类沦替不停实可惊怖彼且喜而不猒遭而不患实痴暗所蔽也舍利弗佛见此巳便作是念我为众生之父应拔其苦难与无量无边佛智慧乐令其游戏舍利弗如来复作是念若我但以神力及智慧力舍于方便为诸众生赞如来知见力所无畏者众生不能以是得度无边佛慧乐即一乘法乐如来知见力无所畏即一乘法体虽足以拔苦然非凡夫事故不能以是得度所以者何是诸众生未免生老病死忧悲苦恼而为三界火宅所烧何由能觧佛之智慧所以不能以是得度者为众苦所迷故舍利弗如彼长者虽复身手有力而不用之但以殷勤方便勉济诸子火宅之难然后各与珍宝大车如来亦复如是虽有力无所畏而不用之但以智慧方便于三界火宅拔济众生为说三乘声闻辟支佛佛乘法喻双明而作是言汝等莫得乐住三界火宅勿贪麄弊色声香味触也若贪着生爱则为所烧此善言诱谕力拔其苦也色等五欲俗以为软羙佛以为麄弊为皆幻惑浊恶能发业苦实致火之具也故贪着生爱则为所烧汝速出三界当得三乘声闻辟支佛佛乘我今为汝保任此事终不虚也汝等但当勤修精进如来以是方便诱进众生复作是言汝等当知此三乘法皆是圣所称叹自在无系无所依求乘是三乘以无漏根力觉道禅定觧脱三昧等而自娱乐便得无量安隐快乐示以三乘而赞其法使向慕也此三乘法圣所称叹者诸佛共尊也能离生死故自在无系异有为法故无所依求得是乘者斯得无漏五根五力七觉支八正道四禅九次第定八觧脱诸三昧法足以娱乐脱三界苦舍利弗若有众生内有智性从佛世尊闻法信受殷勤精进欲速出三界自求涅槃是名声闻乘如彼诸子为求羊车出于火宅此辩三乘根性不等取果有异如彼诸子玩好不同内有智性者谓正因信种拣非阐提也内有是因故从佛为缘观四谛理闻声悟道名声闻乘欲速机小故譬羊车若有众生从佛世尊闻法信受殷勤精进求自然慧乐独善寂深知诸法因缘是名辟支佛乘如彼诸子为求鹿车出于火宅辟支此云独觉亦通缘觉出无佛世观物变易自觉无生故号独觉观十二缘觉真谛理故号缘觉求自然慧乐独善寂即独觉也深知诸法因缘即缘觉也此乘断三界见思与声闻同更侵断习气根性勐利故居声闻上其机稍大故譬鹿车若有众生从佛世尊闻法信受勤修精进求一切智佛智自然智无师智如来知见力无所畏愍念安乐无量众生利益天人度脱一切是名大乘菩萨求此乘故名为摩诃萨如彼诸子为求牛车出于火宅此兼三乘集众智之大根也一切智即菩萨智也佛智即一切种智也自然即离诸证取者无师即不由他悟者能求众智及如来知见广大德用而愍安利度所以为大菩萨其机为最故譬牛车舍利弗如彼长者见诸子等安隐得出火宅到无畏处自惟财富无量等以大车而赐诸子此牒见子得出露地而坐自念财物无极不与小车等文如来亦复如是为一切众生之父若见无量亿千众生以佛教门出三界苦怖畏险道得涅槃乐如来尔时便作是念我有无量无边智慧力无畏等诸佛法藏是诸众生皆是我子等与大乘不令有人独得灭度皆以如来灭度而灭度之合上可明出三界苦得涅槃乐即权乘小果如来灭度而灭度之即大乘极果是诸众生脱三界者悉与诸佛禅定觧脱等娱乐之具皆是一相一种圣所称叹能生净妙第一之乐䟽上等与大乘之意也谓彼脱三界者虽得小乘禅定觧脱然犹猒有着空非一相也裂为二乘非一种也执着未除非净也空有未融非妙也故与之诸佛禅定觧脱娱乐之具一相一种净妙之乐如彼大车众羙具僃舍利弗如彼长者初以三车诱引诸子然后但与大车宝物庄严安隐第一然彼长者无虚妄之咎先牒次结如来亦复如是无有虚妄初说三乘引导众生然后但以大乘而度脱之何以故如来有无量智慧力无所畏诸法之藏能与一切众生大乘之法但不𥁞能受舍利弗以是因缘当知诸佛方便力故于一佛乘分别说三总结前文也不𥁞能受者机不齐故妙法莲华经要觧卷第四终妙法莲华经要解妙法莲华经要觧卷第五旷六温陵开元莲寺比丘戒环觧佛欲重宣此义而说偈言譬如长者有一大宅譬佛王三界其宅久故而复顿弊堂舍高危柱根摧杇梁栋倾斜基陛隤毁墻壁圯坼泥涂阤落覆苫乱坠椽梠差脱周障屈曲杂味充遍有五百人止住其中大宅譬三界堂舍譬人身三界之相其来无始故曰久故五浊同会故曰顿弊五阴堂舍虚幻架构危而易倾命无牢强若柱根之摧杇质非贞固类梁栋之倾斜无明为基所以成是堂也余缘为陛所以入是堂也是十二缘念念变异故曰基陛颓毁墻壁圯坼譬四大之衰谢泥涂阤落皮肤之皴皱覆苫譬毛发椽梠譬骸骨苫茅覆也阤坏也乱坠差脱皆败坏之状此其外相也其内则关膈府藏周障屈曲脓血便利杂秽充遍其弊败不净若此而俗尤痴爱贪着故详喻之五百人者五道众生所共有也椽梠一𩔗在檐曰椽在嵴曰梠椽从缘相缘属也梠从吕如嵴骨也结文云其舍恐怖变状如是是也䲭枭鵰鹫乌鹊鸠鸽蚖蛇蝮蝎蜈蚣蚰蜒守宫百足鼬貍鼷鼠诸恶虫軰交横驰走身为苦噐主杀盗婬壬谓之三业意为苦本主贪嗔痴谓之三毒身三意三相资而互具也今𩿒等八鸟譬贪毒而具三业𩿒噉生类土枭相食具杀贪也鵰善搏兔鹫食死尸具盗贪也乌鹊鸠鸽传沫自运具婬壬贪也余皆可推蚖等六虫譬嗔毒蚖元也为毒之首蛇同类其性多嗔蝮复也昼不能视触之则复而螫人人得复而杀之蝎多处阴而不可知蜈蚣蚰蜒善伏而含毒凡嗔之类如此或天性之嗔毒如蚖蛇或触之而后嗔人如蝮或非色作愠现徒阴险以嗔人潜伏以毒人如蝎蜈蚣之类是也守宫等六虫譬痴毒守宫𩔗𧋍蝎多在阴室百足名蚿蝎之𩔗多足而行不进鼬鼠之类能由穴噉鼠狸狐之𩔗老为精魅鼷甘口鼠物遇食而不知痛伤鼠多奸而善藏痴者阴昧濡滞潜伤奸伏其状如此诸恶虫軰交横驰走譬三毒交扰闘竞不休也屎尿臭处不净流溢𧏙蜋诸虫而集其上狐狼野干咀嚼践跍十水哜啮死尸骨肉狼借于身受心法四念失正为倒屎尿臭处不净流溢譬身倒也观身不净如此而俗以为香洁𧏙蜋诸虫而集其上譬受倒也观受是苦如此而俗以为欲乐遂于革囊众秽生羙丽想而或着不舍真若𧏙蜋之集不净也狐狼野干咀嚼践跍十水譬心倒也狐多疑狼害物野干变怪倒心似之观心无常则一切法皆不足恋然且咀践缠着岂非倒耶哜囓死尸骨肉狼借譬法倒也观法无我犹如死尸由疑倒心妄计穷诘是谓哜囓转见倒妄是谓狼借也野干类狐巢危岩高木群行夜鸣怪兽也齿决曰哜断骨曰囓由是群狗竞来搏撮饥羸慞惶处处求食闘诤揸掣啀喍嘷吠狗性苟且而善执守譬识情执着也群狗譬六识搏撮即执取义一切幻法无可爱乐而六识妄着无异群狗竞搏死尸也言由是者由四倒而发六识由六识而发三毒展转相资也慞惶求食譬识倒而发贪也闘诤揸掣譬识倒而发嗔也啀喍嘷吠譬识倒而发痴也六识三毒倒妄相因于诸幻境竞执贪求其状如此揸掣相掣夺也啀喍拒物之恶声也其舍恐怖变状如是结文云如是诸难是也处处皆有魑魅魍魉言宅多物也譬者性觉本明离明而昧曰魑魅心本一真物罔而二曰魍魉言处处者人人性皆若是此为起难之端故首言之由罔昧而起无明由无明而起三毒也夜义恶鬼食噉人肉毒虫之属诸恶禽兽孚乳产生各自藏护夜义竞来争取食之食之既饱恶心转炽闘诤之声甚可怖畏夜义此云苦活譬无明识种揽众苦以自活而𢦤害法身故譬食噉人肉毒虫禽兽通譬三毒孚乳产生言其类日滋各自藏护譬畜积忿毒不可凌犯夜义竞来争取食之譬互起无明交相恼害食之既饱恶心转炽譬以三毒而资无明犹以膏而益火所以转炽也闘诤之声甚可怖畏譬无明三毒彼此交攻如夜义之閧闘真可畏也孚卵属以爪保之也乳胎属以乳哺之也又孚乳通保养义鸠槃茶鬼蹲踞土埵或时离地一尺二尺徃返游行纵逸嬉戏捉狗两足扑令失声以脚加颈怖狗自乐鸠槃茶此云可畏譬无常杀鬼也土埵譬地居欲界一尺譬色界二尺譬无色界三界皆未免无常故杀鬼徃返游行于其间纵逸杀害视杀如戏焉言踞土埵又言或时离地者地居命促故杀鬼以踞地为常天居命长故杀鬼或时而徃捉狗两足等者狗譬识两足譬行想盖五蕴自识生行想乃有所行而识由行想取无常苦如捉其两足而扑之也识为无常所苦则行想颠倒故譬以脚加颈也怖狗自乐者识为无常所怖而杀鬼乐然无怖所谓彼为衰杀非衰杀也复有诸鬼其身长大裸形黑瘦常住其中发大恶声呌唿求食复有诸鬼其咽如针复有诸鬼首如牛头或食人肉或复噉狗身大裸形譬地狱难经云阿鼻地狱纵广三十二万里罪人业力身如铁花遍满狱中可谓其身长大也堕此经历八万四千大劫故曰常住其中裸形呌唿即地狱苦状也其咽如针譬饿鬼难首如牛头譬畜生难或食人肉或复噉狗譬三恶道不但伤害法身亦乃苦楚识神也头𩬊髼乱残害兇险饥渴所逼呌唤驰走举诸鬼可畏之状譬三恶道貌状行业也头髼貌恶也兇险行恶也饥逼业恶也三者因果相召迭起故譬呌唤驰走夜义饿鬼诸恶鸟兽饥急四向窥看𤗉牖如是诸难恐畏无量捴明无明三毒恶习炽盛逐境无猒伺隙而出故譬饥急四向窥看𤗉牖古有六𤗉猕猴之喻其意类此是杇故宅属于一人其人近出未久之间于后宅舍忽然火起四面一时其熖俱炽栋梁椽柱爆声震烈摧折堕落墻壁崩倒诸鬼神等扬声大呌鵰鹫诸鸟鸠槃茶等周慞惶怖不能自出三界无安如杇故宅唯佛能化故属于一人众生缘𥁞佛遂示灭才无善化则烦恼增炽故曰其人近出于后火起四面俱炽譬生老病死四相同逼也栋梁爆摧譬四支疾苦墻壁崩倒譬四大坏散诸鬼神等扬声大呌譬舍命时神识慞惶苦事迫切呻吟狂呌鵰鹫鸠槃不能自出譬三毒业果无常苦报交会烦煎莫由免脱也恶兽毒虫藏窜孔宂毘舍阇鬼亦住其中薄福德故为火所逼共相残害饮血噉肉野干之属并巳前死诸大恶兽竞来食噉臰烟蓬勃四面充塞火既逼极虫兽窜伏鬼神潜避譬身坏之后三毒不灭唯藏于阿赖耶识生死窟宂也毘舍阇即恼害鬼所谓诸恼人者譬烦恼之本亦住其中者亦潜伏藏识而不亡也薄福德故为火所逼者所谓生不修福死归苦处复于宂中共相噉害譬于幽阴业识相寻交为雠对也野干之属譬四倒而曰巳死者三毒根本实业不亡四倒支末随幻起灭故也以随幻灭则亦为四相所吞故曰诸大恶兽竞来食噉臰烟㶿塞者死业交煎逼极之相也蜈蚣蚰蜒毒蛇之类为火所烧争走出宂鸠槃茶鬼随取而食即前毒虫藏窜鸟宂内火逼又争出宂还被鬼食譬三毒随识而逝受死报巳复生诸趣命未须臾又为无常所杀故曰随取而食也既以苦逼而死复以苦逼而生未须臾间又遭杀苦六趣生死凡皆若是也悲哉然生死由识为种而依三毒言者生死苦逼皆由三毒而致故也又诸饿鬼头上火然饥渴热恼周慞闷走圆觉云众生无始皆因婬壬慾而正性命当知轮廻爱为根本爱欲为因爱命为果由于欲境起惑造业是故复生地狱饿鬼今举饿鬼示爱欲之果也头上火然示爱欲之因也婬壬慾炽盛为五欲之首故譬头上火然饥渴热恼周慞闷走譬为欲业逼恼又逐爱命轮转诸趣无有穷已其宅如是甚可怖畏毒害火灾众难非一夫生死循环众苦逼切真若火宅可畏之状而俗以倒心自迷徒惑欲爱不知业因苦果皆自此起沉湎其中冥若大梦故我大觉依一身之苦噐初明三毒六识之苦相次明无常三恶之苦难终明业识轮廻之苦本喻而示之使由乐而觉苦怖果而绝因则生死迅轮庶几停息出火宅难到无畏处实导师慈父之至德也是时宅主在门外立闻有人言汝诸子等先因游戏来入此宅稚小无知欢娱乐着长者闻巳惊入火宅方宜救济令无烧害告喻诸子说众患难恶鬼毒虫灾火蔓莚众苦次苐相续不绝毒虵蚖蝮及诸夜义鸠槃茶鬼野干狐狗鵰鹫䲭枭百足之属饥渴恼急甚可怖畏此苦难处况复大火在门外立譬如来巳离三界火宅惊入火宅譬大悲愿力示现受生方宜犹方便也诸子无知虽闻父诲犹故乐着嬉戏不巳是时长者而作是念诸子如此益我愁恼今此舍宅无一可乐而诸子等躭湎嬉戏不受我教将为火害即便思惟设诸方便告诸子等我有种种珍玩之具妙宝好车羊车鹿车大牛之车今在门外汝等出来吾为汝等造作此车随意所乐可以游戏为救稚子巧说三车譬为度小智权说三乘权则非实故云造作湎沉迷也诸子闻说如此诸车即时奔竞驰走而出到于空地离诸苦难譬二乘乐小于空速证长者见子得出火宅住于四衢坐师子座而自庆言我今快乐此诸子等生育甚难愚小无知而入险宅多诸毒虫魑魅可畏大火勐熖四面俱起而此诸子贪着嬉戏我巳救之令得脱难是故诸人我今快乐四衢道言子既离难师子座表父得无畏所谓若子病愈父母亦愈也生育甚难譬人身难得恐痴迷复失故切救之尔时诸子知父安座皆诣父所而白父言愿赐我等三种宝车如前所许诸子出来当以三车随汝所欲今正是时惟垂给与颂诸子索车也长者大富库藏众多金银琉璃车璖玛瑙以众宝物造诸大车装校严饰周帀栏楯四面悬铃金绳交络真珠罗网张施其上金花诸璎处处垂下众綵杂饰周帀围绕柔软缯纩以为茵褥上妙细㲲价直千亿鲜白净洁以覆其上有大白牛肥壮多力形体姝好以驾宝车多诸傧从而侍卫之以是妙车等赐诸子以富藏众宝造诸大车譬于无量知见演出一乘然虽一乘亦未离造作盖既巳谓之一矣当知妙法一亦不守也装校严饰等譬一乘果法万德圆备唯大根能乘以佑助正道方便利生并如前觧诸子是时欢喜踊跃乘是宝车游于四方嬉戏快乐自在无碍得一乘妙用则不滞于一隅故曰游于四方不缚于诸法故云嬉戏快乐盖戏者之于物毋意毋必调而应偶而会曾无缚着之心道人于一切法若嬉戏然乃能自在无碍告舍利弗我亦如是众圣中尊世间之父一切众生皆是吾子深着世乐无有慧心三界无安犹如火宅众苦充满甚可怖畏常有生老病死忧患如是等火炽然不息如来巳离三界火宅寂然闲居安处林野今此三界皆是我有其中众生悉是吾子而今此处多诸患难唯我一人能为救护虽复教诏而不信受于诸欲染贪着深故以是方便为说三乘令诸众生知三界苦开示演说出世间道出世间道且令脱三界苦未与开佛知见是诸子等若心决定具足三明及六神通有得缘觉不退菩萨此因三乘得出世间者也不退指地前菩萨皆权果也三明者过去宿命现在天眼未来漏𥁞除三际愚故谓之明即六通之三也六通加天耳他心神境汝舍利弗我为众生以此譬喻说一佛乘汝等若能信受是语一切皆当成得佛道为其以权果为决定故说一乘而进之是乘微妙清净第一于诸世间为无有上佛所恱可赞一乘德也妙契佛心所以恱可一切众生所应称赞供养礼拜无量亿千诸力觧脱禅定智慧及佛余法得如是乘令诸子等日夜劫数常得游戏与诸菩萨及声闻众乘此宝乘直至道塲一切众生至供养礼拜令尊敬一乘也无量亿千至及佛余法指一乘所具也诸力觧脱即十力诸觧脱也得如是乘直至道塲示一乘之利也得是乘者得智慧日照生死夜等顷久劫超情量数于一切法优游自在故云日夜劫数常得游戏直至道塲谓直下坐道𣗳成正觉也以是因缘十方谛求更无余乘除佛方便结显一乘也告舍利弗汝诸人等皆是吾子我则是父汝等累劫众苦所烧我皆济拔令出三界我虽先说汝等灭度但𥁞生死而实不灭今所应作唯佛智慧若有菩萨于是众中能一心听诸佛实法诸佛世尊虽以方便所化众生皆是菩萨我虽先说至而实不灭牒昔权也今所应作唯佛智慧明今实也不灭言非真证也若有菩萨巳下谓能以大心听此实法则知诸佛虽说三乘皆为化菩萨故若人小智深着爱欲为此等故说于苦谛众生心喜得未曾有佛说苦谛真实无异若有众生不知苦本深着苦因不能暂舍为是等故方便说道诸苦所因贪欲为本若灭贪欲无所依止灭𥁞诸苦名第三谛为灭谛故修行于道离诸苦缚名得觧脱牒明所以说四谛之意也四谛之初为治小智爱欲故说苦谛使知猒离苦即生老病死由爱欲起也二为众生深着苦因故说集谛使知伏断集即烦恼惑业为苦之因为其深着故方便说集谛以导之使知舍离也道音导三为灭苦本绝其依止故说灭谛使灭𥁞贪欲生死诸苦即小乘涅槃也四为求证灭故说道谛使知进修道者略即戒定慧广即三十七品觉观之法乃离苦脱缚之道也四法皆谓之谛者其义谛实当理无差故遗教云日可令冷月可令热佛说四谛不可令异是人于何而得觧脱但离虚妄名为觧脱其实未得一切觧脱佛说是人未实灭度斯人未得无上道故我意不欲令至灭度牒上觧脱非真也离虚妄为觧脱即猒有着空者也得一切觧脱即无猒无着者也为其犹有猒着故说是人未实灭度以有猒着非无上道故不欲令证也我为法王于法自在安隐众生故现于世汝舍利弗我此法印为欲利益世间故说结告大众使知佛之出现说法之意而求其安隐利益也法印即所谓实相印在所游方勿妄宣传若有闻者随喜顶受当知是人阿鞞跋致勿妄宣传为非小智所堪能随喜受当知是大菩萨阿鞞致此云不退指地上菩萨也若有信受此经法者是人巳曾见过去佛恭敬供养亦闻是法供佛言夙福之厚闻法言夙因之深故能信此若人有能信汝所说则为见我亦见于汝及比丘僧并诸菩萨斯法华经为深智说浅识闻之迷惑不觧一切声闻及辟支佛于此经中力所不及我汝比丘菩萨指灵山法众也谓在所宣传能信汝说即见灵山法会宛尔常存也若深智以现量证之则触事而真浅识以情见分别故迷惑不觧汝舍利弗尚于此经以信得入况余声闻其余声闻信佛语故随顺此经非巳智分声闻力虽不及然许以信入故凡能随顺非其智分所能皆信力尔故须择信机宣传也前云是法不可示言辞相寂灭而独许信力坚固者能觧此又许舍利弗等以信得入以信随顺当云何信耶传曰不言而信者天也又曰有诸巳之谓信今欲觧言辞相寂之法当依不言之信信乎巳而已即华严五位之初十信是也彼依自性不动智以立信体令信自心与佛无异由是觉了智佛不动万法不迁因果不移圣凡不二心境䐇然印契实相一切相应是谓不言之信也能发是信顿飜无明业识见闻觉知成一切种智矣则于此经以信得入以信随顺者如此又舍利弗憍慢懈怠计我见者莫说此经凡夫浅识深着五欲闻不能觧言勿为说憍怠计我即外道无信者凡浅着欲即凡夫无信者皆在所择若人不信毁谤此经则断一切世间佛种或复频蹙而怀疑惑此经所诠即人人妙性是谓佛种不信而毁则佛种断灭业种增炽则说之不如其已盖信而后言未信则以为厉巳故颦蹙也又未信则以为谤巳故疑惑也夫心者万形之模范业者一心之影响三世善恶一唯心造如噐出模无不相类如影随形在处莫逃故谤经罪报各从其𩔗如下所列汝当听说此人罪报若佛在世若灭度后其有诽谤如斯经典见有读诵书持经者轻贱憎嫉而怀结恨此人罪报汝今复听其人命终入阿鼻狱具足一切劫𥁞更生如是展转至无数劫此断佛种之报也自断佛种故永沉幽趣劫𥁞更生谓一劫命𥁞复生地狱狱报劫数如是之长者失性随业如石投水易沉难浮其势然也从地狱出当堕畜生若狗野干其形颂瘦黧黮疥癞人所触娆又复为人之所恶贱常困饥渴骨肉枯竭生受楚毒死被瓦石断佛种故受斯罪报狗由苟且害正野干白狐疑不信此毁谤疑惑之报也又萦疥癞之病触娆之害乃至楚毒鞭扑瓦石打掷此轻贱憎嫉之报也颂音窟白秃也黧黮黑杂色娆扰弄也若作骆駞或生驴中身常负重加诸杖捶但念水草余无所知谤斯经故获罪如是有作野干来入聚落身体疥癞又无一目为诸童子之所打掷受诸苦痛或时致死于此死已更受蟒身其形长大五百由旬聋騃无足蜿转腹行为诸小虫之所𠯗食昼夜受苦无有休息谤斯经故获罪如是非毁正乘故召駞驴乘负之报疑情偏见故召野干一目之报来入聚落即业力所使自求打掷也蟒大蛇性多嗔乃憎嫉结恨之报聋无闻騃无识亦不信之类也若得为人诸根暗钝矬陋挛躄盲聋背伛有所言说人不信受口气常臭鬼魅所着贫穷下贱为人所使多病痟瘦无所依怙虽亲附人人不在意若有所得寻复忘失若修医道顺方治病更增他疾或复致死若自有病无人救疗设服良药而复增剧若他反逆抄劫窃盗如是等罪横罹其殃蔑智慧明故六根暗钝毁正法身故矬短丑陋手拘挛足跛躄也有所言说等即谤诽口业之报附而不亲乃至横遭殃罪者为不顺正理故报皆乖背也上明业报次明难报如斯罪人永不见佛众圣之王说法教化如斯罪人常生难处狂聋心乱永不闻法于无数劫如恒河沙生輙聋哑诸根不具不见佛不闻法皆难报也常处地狱如游园观在余恶道如巳舍宅駞驴猪狗是其行处谤斯经故获罪如是园观舍宅譬游处于是不暂离也是谓常生难处若得为人聋盲瘖痖贫穷诸衰以自庄严水肿干痟疥癞痈疽如是等病以为衣服身常臭处垢秽不净深着我见增益嗔恚婬壬欲炽盛不择禽兽谤斯经故获罪如是以病为衣服言难脱诸衰也身常不净婬壬炽不择由弃舍净业增长恶习告舍利弗谤斯经者若说其罪穷劫不𥁞以是因缘我故语汝无智人中莫说此经若有利根智慧明了多闻强识求佛道者如是之人乃可为说若人曾见亿百千佛植诸善本深心坚固如是之人乃可为说若人精进常修慈心不惜身命乃可为说若人恭敬无有异心离诸凡愚独处山泽如是之人乃可为说又舍利弗若见有人舍恶知识亲近善友如是之人乃可为说若见佛子持戒清洁如净明珠求大乘经如是之人乃可为说若人无嗔质直柔软常愍一切恭敬诸佛如是之人乃可为说复有佛子于大众中以清净心种种因缘譬喻言辞说法无碍如是之人乃可为说若有比丘为一切智四方求法合掌顶受但乐受持大乘经典乃至不受余经一偈如是之人乃可为说如人志心求佛舍利如是求经得巳顶受其人不复志求余经亦未曾念外道典籍如是之人乃可为说精确钻仰如求舍利告舍利弗我说是相求佛道者穷劫不𥁞如是等人则能信觧汝当为说妙法华经如上正机正行不可胜举聊示大略使以类择授之正法也妙法莲华经要觧卷第五妙法莲华经要解妙法莲华经要觧卷第六旷七温陵开元莲寺比丘戒环觧信觧品第四信觧者因闻喻说以信得入悟觧法要也前法说一周身子于喻品之初领悟佛于喻品述成与记喻说一周四大弟子于此品领悟佛于药草品述成授记品与记然大迦叶为上首弟子而领悟后于身子者此经融会二智身子当机故先领悟也诸大弟子皆内祕外现根非中下悟无先后为助扬法化故次第敷陈也尔时慧命须菩提摩诃迦栴延摩诃迦叶摩诃目犍连从佛所闻未曾有法世尊授舍利弗阿耨多罗三藐三菩提记发希有心欢喜踊跃须菩提年德高众故称长老或曰具寿或曰慧命戒经云是人佛法中能得智慧命是也合先列大迦叶而先须菩提者亦当机故也须菩提觧空第一而声闻但念偏空于菩萨法心不喜乐今乃舍空法证实道故以觧空人表叙至下说偈即当迦叶及授记亦先迦叶乃正序也即从座起整衣衣服偏袒右肩右膝着地一心合掌曲躬恭敬赡仰尊颜而白佛言我等居僧之首年并杇迈自谓已得涅槃无所堪任不复进求阿耨多罗三藐三菩提偏右肉袒示降志尊法右膝虔跪示屈节致钦也袒跪不唯西竺之礼此方春秋郑伯肉袒降楚示为臣㒒及祷则跪炉祭则跪奠皆致钦也白佛巳下叙其早躭小乘晚闻大道之意此总标下自释世尊徃昔说法既久我时在座身体疲懈但念空无相无作于菩萨法游戏神通净佛国土成就众生心不喜乐说法既久指四十年说小教时也以疲懈故但念小乘空法不复求进也空无相无作即小乘三觧脱门也智者谓依四谛以观诸法无我我所名空以空故万法一异等相实不可得名无相知一切法无相不可得即于三界无所愿求不复造作三有生死之业名无作亦名无愿由是离诸苦缚而得觧脱然此特小法不足念也菩萨法即大乘法也游戏神通等即大乘行也彼唯乐小沈空趣寂故于大法大行心不喜乐所以者何世尊令我等出于三界得涅槃证又今我等年巳杇迈于佛教化菩萨阿耨多罗三藐三菩提不生一念好乐之心释上之失为滞小故我等今于佛前闻授声闻阿耨多罗三藐三菩提记心甚欢喜得未曾有不谓于今忽然得闻希有之法深自庆幸获大善利无量珍宝不求自得世尊我等今者乐说譬喻以明斯义譬若有人年既幼稚舍父逃逝久住他国或十二十至五十嵗幼稚譬颛蒙无知舍父譬弃背本觉他国譬沦滞五道故曰至五十嵗或十二十譬次第而沦也年既长大加复穷困驰骋四方以求衣食渐渐游行遇向本国年长穷困四方求食譬困五道历四生以自活命渐向本国譬因遇佛教遂能反省然方向之未能至也其父先来求子不得中止一城其家大富财宝无量金银琉璃珊瑚琥珀颇梨珠等其诸仓库悉皆盈溢多有僮仆臣佐吏民象马车乘牛羊无数出入息利乃遍他国啇估贾客亦甚众多其父譬觉皇也先求不得譬昔曾教化后还退堕也中止一城譬华严法菩提塲其家大富财宝诸珍譬道塲所得法具无量功德也仓盈法喜之食库溢诸法之财僮仆所以自奉臣佐所以治民譬自利利他事也象马牛羊以譬五乘教授滋息广被大千故曰出入息利乃遍他国由是群生咸求法利故曰啇贾众多捴譬出兴利泽也啇以迁有资无贾以覆藏待价啇估犹啇人也时贫穷子游诸聚落经历国邑遂到其父所止之城穷子譬困于五道乏功德财聚落荒浅譬小乘权教国邑盛丽譬中乘渐教其父所止譬大乘正教意谓在昔迷沦因教渐引遂入正道也父每念子与子离别五十余年而未曾向人说如此事但自思惟心怀悔恨自念老杇多有财物金银珍宝仓库盈溢无有子息一旦终殁财物散失无所委付是以殷勤每忆其子复作是念我若得子委付财物坦然快乐无复忧虑父每念子等者譬佛念二乘之子久沦五道性习昏浅未堪说大也思惟悔恨者悔昔之教未深恨今之机退大也自念老杇等者忧其无以续佛寿命也世尊尔时穷子佣赁展转遇到父舍住立门侧为人之用曰佣任力取利曰赁城譬乍入舍譬深入谓资借权乘积渐深造也然佣赁而作徒取小利功非巳有譬资借权教终无实证也到舍而住立门侧譬虽值佛道不能正入犹依偏空而止为乐小故遥见其父踞师子床宝几承足诸婆罗门剎利居士皆恭敬围绕以珍珠璎珞价直千万庄严其身吏民僮仆手执白拂侍立左右覆以宝帐垂诸华幡香水洒地散众名华罗列宝物出内取与有如是等种种严饰威德特尊穷子见父有大力势即怀恐怖悔来至此窃作是念此或是王或是王等非我佣力得物之处不如徃至贫里肆力有地衣食易得若久住此或见逼迫强使我作作是念已疾走而去譬二乘初闻佛果万德种智之事而迷小怖大也遥见其父譬未能亲证踞师子床者表无畏之德也宝几承足者尊万行之本也万行本真而能涉俗故剎利居士皆悉围绕二乘不能涉俗矣因万行以成万德故以珍珠璎珞庄严其身二乘无此庄严矣吏所以治民所以役僮任轻仆任重譬一乘法中所治所役轻重纤悉之法无不僃者所谓治世语言资生业等皆顺正法但以不染不偏为尚故执白拂侍左右盖拂能去尘白言不染左右表拂去空假之尘而归中道也宝帐譬慈悲广被故言覆华幡譬众善下化故言垂水譬智华譬因香水洒地者以妙智净众生心地也散众名华者以妙因严众生心地也罗列宝物所以示其玩好出内取与所以随其欲乐譬成就大根而诱进小乘也上皆万德种智之事自穷子见父已下即迷小怖大之事王谓国王王等谓王之族譬法报二身也贫居里巷譬二乘小道肆力有地譬进修有方非得物处譬大法难证衣食易得譬小果易求或见逼迫譬虑佛道长远久受勤苦内音纳或出或纳也时富长者于师子座见子便识心大欢喜即作是念我财物库藏今有所付我常思念此子无由见之而忽自来甚适我愿我虽年杇犹故贪惜即遣傍人急追将还见子便识譬昔缘巳熟财物有付譬法有所授我虽年杇犹故贪惜譬旷劫所修不妄与也遣人急追譬令菩萨为说顿法即华严五位法门皆菩萨所说尔时使者疾走徃捉穷子惊愕称怨大唤我不相犯何为见捉使者执之逾急强牵将还于时穷子自念无罪而被囚执此必定死转更惶怖闷绝躃地父命追子实欲亲之而子惊闷绝乃自弃也譬二乘初闻华严怯其顿说盖顿教以烦恼即菩提而二乘以烦恼为冤贼故称怨也顿以生死即涅槃而二乘以生死为苦缚故大唤不犯而被捉譬不求而强化急执而强牵譬不从而强率也菩萨示生三界而二乘以三界为牢狱故云无罪被囚菩萨出入尘劳而二乘恐丧定果故云此必定死由是如聋若哑闷然不觧故曰转更惶怖闷绝躃地父遥见之而语使言不须此人勿强将来以冷水洒面令得醒窹莫复与语见其惊急闷绝令姑息之譬舍顿开权也冷水能苏闷绝譬权教能治烦恼所以者何父知其子志意下劣自知豪贵为子所难审知是子而以方便不语他人云是我子使者语之我今放汝随意所趣穷子欢喜得未曾有从地而起徃至贫里以求衣食譬知其志劣难堪大乘故权息之也不云我子未即显实也使者放之譬舍顿也随意所趣譬开权也从地而起即从迷而觉也徃至贫里以求衣食即依二乘贫所乐法为入道资粮也尔时长者将欲诱引其子而设方便密遣二人形色憔悴无威德者汝可诣彼徐语穷子此有作处倍与汝直穷子若许将来使作若言欲何所作便可语之雇汝除粪我等二人亦共汝作时二使人即求穷子既巳得之具陈上事先叙设权也密遣二人者使祕菩萨行者示二乘法也形色憔悴即所谓隐其自在之力倍与汝直譬因乐小而示近果也雇汝除粪即所谓以贫所乐法度之除粪譬断烦恼烦恼惑业粪秽心地二乘作诸观以除之菩萨烦恼涅槃不相留碍而云亦共汝作者以同事摄也具陈上事譬顺佛扬化尔时穷子先取其价寻与除粪其父见子愍而怪之又以他日于窓牖中遥见子身羸瘦憔悴粪土尘坌污秽不净即脱璎珞细软上服严饰之具更着麄弊垢腻之衣尘土坌身右手执持除粪之器状有所畏语诸作人汝等勤作勿得懈息以方便故得近其子先取其价譬乐小慕果然后修因所以四谛法中先果后因也其父愍恠怪其乐小弃大也又以他日于窓牖中等譬又多设方便循其小见潜施密化使令慕大也瘦悴尘坌譬二乘伏断烦恼不得其要飜为烦恼所扰也左逆右顺右手执噐譬顺方便道而诱之后复告言咄男子汝常此作勿复余去当加汝价诸有所须盆器米面塩醋之属莫自疑难亦有老弊使人须者相给好自安意我如汝父勿复忧虑方便叱省而亲厚之使安而无怯也当加汝价譬自预流而进四果盆噐譬助道等法米面譬资粮等法塩醋所以和味使于诸法均调适中也老弊使人譬二乘巳陈之法如所谓已陈刍狗也所以者何我年老大而汝少壮汝常作时无有欺怠瞋恨怨言都不见汝有此诸恶如余作人自今已后如所生子即时长者更与作字名之为儿贬已衰老褒子心力譬斥大褒小权进其功言自今如子等者益亲厚而进之也儿怜爱之称更与作字譬改预流而进后果上皆譬设权尔时穷子虽欣此遇犹故自谓客作贱人由是之故于二十年中常令除粪正譬滞权也谓虽欣佛化而志尚卑劣故且令于二乘法中断除十使烦恼之粪也过是已后心相体信入出无难然其所止犹在本处穷子过二十年久渐亲父而犹住门侧譬依二乘教断结之后闻方等教扬大而不谤折小而不疑是谓心相体信也进可语大退不滞小是谓入出无难也犹在本处譬未能顿入世尊尒时长者有疾自知将死不久语穷子言我今多有金银珍宝仓库盈溢其中多少所应取与汝悉知之我心如是当体此意譬为说般若渐引入实也长者有疾譬方等之后名相未遣人多法执之病佛亦病之将死而语宝藏譬化缘将毕故说般若为法华先导如方语之宝藏未即付也般若教中六度万行具僃故譬仓库盈溢然未为圆教故其中宝物又有多少或取以自利或与以利他圣人之用心如是宜当体法此令转教菩萨之譬也大般若告须菩提云汝当为菩萨说般若下文云我等又因如来智慧为诸菩萨开演即转教事所以者何今我与汝便为不异宜加用心无令漏失和同父子之情使无疑间而欣领宝藏也我汝不异等譬般若之理一切皆如无二无别是入圆顿之门故宜加用心尔时穷子即受教勑领知众物金银珍宝及诸库藏而无希取一飡之意然其所止故在本处下劣之心亦未能舍既领宝藏而略不希取譬受勑以大乘转教而自于此无有志愿也下劣之心亦未能舍譬但念空无相无作而巳上捴喻昔失复经少时父知子意渐巳通泰成就大志自鄙先心临欲终时而命其子并会亲族国王大臣剎利居士皆悉已集即自宣言诸君当知此是我子我之所生于某城中舍吾逃走跉传辛苦五十余年其本字某我名某甲昔在本城怀忧推覔忽于此间遇会得之此实我子我实其父今我所有一切财物皆是子有先所出内是子所知子志既大父乃聚族始定父子全付家业也复经少时等譬般若之后大机巳熟可一变而至道也自鄙先心譬舍小趣大临欲终时命子会族如化城云如来自知涅槃时到便集菩萨声闻为说是经则声闻为子菩萨为族也聚族宣言此是我子即于天人众中说我昔曾化故生我法中之譬也于某城中舍吾等者自昔之后汝今悉忘之譬也盖彼时根性未定后还退墯流浪五道故曰跉传辛苦五十余年其本字某等者指本名字以证父子之的也其本字某即化城云尔时所化之众汝等比丘声闻弟子是也我名某甲即第十六我释迦是也本城推覔此间遇会譬昔依本性阐化至此顿门乃适然契会也此实我子等结上的证全付家业譬授记作佛绍法王位也我有财物皆是子有者此一大事人人本具不从外得也先所出纳是子所知者即平常运用见闻之法非今别有也自我求之本始之觉真父子德性之用真宝藏生而固有谁独且无柰何自失于背驰自迷于外物故佛慈忧虑急使追复傥能心相体信斯可遇会得之曾无难者彼且惊愕而失已称怨以疑佛设非真慈多方善诱终则跉传穷困于四生五道可为长叹矣世尊是时穷子闻父此言即大欢喜得未曾有而作是念我本无心有所希求今此宝藏自然而至结喻今得也世尊大富长者则是如来我等皆似佛子如来常说我等为子须菩提真佛子为合譬故言似世尊我等以三苦故于生死中受诸热恼迷惑无知乐着小法三苦者一苦苦若根若境乖违逼迫生老病死诸现苦相二坏苦因乐变异生诸忧恼所谓乐未毕哀又继之即爱别离求不得之𩔗三行苦即念念迁谢之相五趣蕴苦皆行苦摄今日世尊令我等思惟蠲除诸法戏论之粪我等于中勤加精进得至涅槃一日之价既得此巳心大欢喜自以为足便自谓言于佛法中勤精进故所得弘多然世尊先知我等心着弊欲乐于小法便见纵舍不为分别汝等当有如来知见宝藏之分叙滞权也云今日者对多生言谓多生乐小而今犹濡滞也于一切法妄起惑染颠倒分别种种戏论粪污心地名戏论粪一日之价譬小果之利所获不多世尊以方便力说如来智慧我等从佛得涅槃一日之价以为大得于此大乘无有志求说如来智慧即般若教我等又因如来智慧为诸菩萨开示演说而自于此无有志愿所以者何佛知我等心乐小法以方便力随我等说而我等不知真是佛子此以般若转教菩萨而自不希求也今我等方知世尊于佛智慧无所恡惜所以者何我等昔来真是佛子而但乐小法若我等有乐大之心佛则为我说大乘法今得法华始知般若之时巳欲全付但以乐小自迷若我乐大则全付久矣于此经中唯说一乘而昔于菩萨前毁呰声闻乐小法者然佛实以大乘教化观今说一视昔弹偏足知佛心本以大化是故我等说本无心有所希求今法王大宝自然而至如佛子所应得者皆巳得之结庆今得也佛子所应得者一乘修证之法也尔时摩诃迦叶欲重宣此义而说偈言我等今日闻佛音教欢喜踊跃得未曾有佛说声闻当得作佛无上宝聚不求自得譬如童子幼稚无识舍父逃逝远到他土周流诸国五十余年其父忧念四方推求譬困五道历四生求之既疲顿止一城造立舍宅五欲自娱其家巨富多诸金银𤥭𤦲玛瑙真珠琉璃象马牛羊辇轝车乘田业僮仆人民众多出入息利乃遍他国啇估贾人无处不有千万亿众围绕恭敬常为王者之所爱念群臣豪族皆共宗重以诸缘故徃来者众豪富如是有大力势而年杇迈益忧念子夙夜惟念死时将至痴子舍我五十余年库藏诸物当如之何颂救迷事也一城譬觉塲舍宅譬慈悲五欲譬法乐家富众宝等譬道塲所得法具无量功德益忧念子等譬化缘将毕法藏未传忧其无续佛寿命也尔时穷子求索衣食从邑至邑从国至国或有所得或无所得饥饿羸瘦体生疮癣渐次经历到父住城佣赁展转遂至父舍从邑至国譬缘循诸教渐入正道也法力未强故或得不得法喜未充故饥饿羸瘦体生疮癣者未能善入佛慧而反伤本自无疮之身也佣赁展转遂至父舍譬资借权教积渐深入尔时长者于其门内施大宝帐处狮子座眷属围绕诸人侍卫或有计筭金银宝物出内财产注记劵䟽于门内施设诸事欲引令入也劵以出纳财物䟽以䟽明事件注而记之譬为大根度量功德䟽明行位而与受记诱进小乘也穷子见父豪贵尊严谓是国王若国王等惊怖自恠何故至此怖法报事非巳智分覆自念言我若久住或见逼迫强驱使作思惟是巳驰走而去借问贫里欲徃佣作惧长远道思取小果长者是时在师子座遥见其子默而识之即勑使者追捉将来穷子惊唤迷闷躃地是人执我必当见杀何用衣食使我至此譬怯华严顿说也怖烦恼冤故惊畏生死缚故唤闷然不觧故云躃地恐丧道果故疑见杀长者知子愚痴狭劣不信我言不信是父即以方便更遣余人眇目矬陋无威德者汝可语之云当相雇除诸粪秽倍与汝价譬舍顿开权也眇少一目譬二乘偏见也矬短丑陋皆隐胜现劣事穷子闻之欢喜随来为除粪秽净诸房舍譬乐小滞权也房譬六入舍譬五阴长者于牗常见其子念子愚劣乐为鄙事于是长者着弊垢衣执除粪噐徃到子所方便附近语令勤作循其小见隐胜现劣多方诱进既益汝价并涂足油饮食充足荐席厚暖如是苦言汝当勤作又以软语若如我子益亲厚而诱之也既益汝价譬增进四果涂足油佣人用之使足不龟譬护戒足助道之法荐席譬小乘诸定姑息之法若一乘大定之法则譬缯纩絪褥非荐席比矣长者有智渐令入出经二十年执作家事示其金银真珠颇梨诸物出入皆使令知犹处门外止宿草菴自念贫事我无此物心虽渐大犹滞权也渐令入出喻入大出小经二十年喻历二乘法示其金银喻说般若也父于门内施宝帐而引之子处门外止草菴而不入喻大小乘人相戾如此是以性相相忌禅律相非古今不息何当一定父子全保家业而两忘同异者耶上总颂昔失父知子心渐以旷大欲与财物即聚亲族国王大臣剎利居士于此大众说是我子舍我他行经五十嵗自见子来巳二十年昔于某城而失是子周行求索遂来至此凡我所有舍宅人民悉巳付之恣其所用子念昔贫志意下劣今于父所大获珍宝并及舍宅一切财物甚大欢喜得未曾有历颂昔失以庆今得佛亦如是知我乐小未曾说言汝等作佛而说我等得诸无漏成就小乘声闻弟子佛亦如是者如长者知子愚劣未认为子也而说我等等者且进以小果使成就也佛勑我等说最上道修习此者当得成佛我承佛教为大菩萨以诸因缘种种譬喻若干言词说无上道诸佛子等从我闻法日夜思惟精勤修习是时诸佛即受其记汝于来世当得作佛一切诸佛祕藏之法但为菩萨演其实事而不为我说斯真要如彼穷子得近其父虽知诸物心不希取我等虽说佛法宝藏自无志愿亦复如是佛勑我等至说无上道颂为说般若令转教也诸佛子等至当得作佛谓转教之众各获大利也一切诸佛至说斯真要慨虽闻般若自不希求如彼穷子云云皆为滞权故迷实也此后飜牒前文广叙滞权之意我等内灭自谓为足唯了此事更无余事我等若闻净佛国土教化众生都无欣乐所以者何一切诸法皆悉空寂无生无灭无大无小无漏无为如是思惟不生喜乐此牒品初自谓已得涅槃不复求进菩提于菩萨法心不喜乐等文谓滞权之故独以内灭烦恼取小果为足而以净佛土化众生之事为外所以者何等牒但念空无相无作之文以释都无欣乐之意我等长夜于佛智慧无贪无着无复志愿而自于法谓是究竟此牒闻般若无有志求我等长夜修习空法得脱三界苦恼之患住最后身有余涅槃佛所教化得道不虚则为巳得报佛之恩此牒勤加精进得至涅槃一日之价自以为足之意凡以迷滞冥然莫晓故屡称长夜以出三界证小果为已得道为已报佛皆迷滞也我等虽为诸佛子等说菩萨法以求佛道而于是法永无愿乐导师见舍观我心故初不劝进说有实利如富长者知子志劣以方便力柔伏其心然后乃付一切财物佛亦如是现希有事知乐小者以方便力调伏其心乃教大智此牒转教菩萨自无志愿而佛亦纵舍之意明佛之纵舍盖欲调伏竢其廻心乃教大智如富长者云云乃双牒法喻捴结滞权也所以重重翻牒者二乘旷劫为乐小之心误甚今既造大乃知深悔故历陈昔失而反覆言之以摅所怀如人愤剧必厉声疾诟而后快然则文似繁重实有深意也我等今日得未曾有非先所望而今自得如彼穷子得无量宝世尊我今得道得果于无漏法得清净眼我等长夜持佛净戒始于今日得其果报法王法中久修梵行今得无漏无上大果我等今者真是声闻以佛道声令一切闻我等今者真阿罗汉于诸世间天人魔梵普于其中应受供养庆今始得真实道果知昔所得皆非真也所谓得道得果者于无漏法得清净眼是也无漏法者诸法实相上妙法也清净眼者诸佛知见正法眼也昔持净戒虽得果报非真道果特冥行尔故曰长夜持戒始于今日得其果报昔修梵行虽得小果非真无漏特权息尔故曰久修梵行今得无漏无上大果夫然后乃可振扬道声为真声闻乃可普受应供为真罗汉斯皆调伏诱进之大恩也故下颂大恩而念报世尊大恩以希有事怜愍教化利益我等无量亿劫谁能报者手足供给头顶礼敬一切供养皆不能报若以顶戴两肩荷负于恒沙劫𥁞心恭敬又以羙饍无量宝衣及诸卧具种种汤药牛头栴檀及诸珍宝以起塔庙宝衣布地如斯等事以用供养于恒沙劫亦不能报以希有事方便怜教是谓大恩前修空法证小果自谓巳得报佛之恩既不足报此又欲穷手足肩顶之内财极羙饍衣宝之外财思以长劫供养亦不能报何以故内外诸财皆有为法不与大恩相应故诸佛希有无量无边不可思议大神通力无漏无为诸法之王能为下劣忍于斯事取相凡夫随宜而说诸佛希有至诸法之王赞盛德之至也能为下劣至随宜而说感慈悲之深也以盛德之至而曲为劣軰忍斯本事以徇取相凡夫随宜而说所谓隐无量自在之力乃以贫所乐法度脱众生是希有重德慈悲大恩诚不可报也诸佛于法得最自在知诸众生种种欲乐及其志力随所堪任以无量喻而为说法随诸众生宿世善根又知成熟未成熟者种种筹量分别知已于一乘道随宜说三诸佛于法得最自在赞方便之德也知诸众生至而为说法赞方便之力也随诸众生至随宜说三感方便之恩也世尊大恩凡本于慈悲方便二行故上陈诸事既不能报终则深感之而巳妙法莲华经要解卷第六妙法莲华经要解妙法莲华经要解卷第七旷八温陵开元莲寺比丘戒环解药草喻品第五此品为中根述成领悟之意也大迦叶等前虽领随宜之权会归之实而未明一音密阐真知𡨋化之功如彼大云雨于一切草木丛林随分受润故佛以此喻重与述成以显圣人平等之慈若天地之无私由万物之自私也故名药草喻品三乘根性譬诸草木觉皇道化等如一雨雨虽一味而种有差别故根茎大小之不同法虽一相而机有利钝故道果证趣之各异此慈无不等而万物自私也草能治病名药草以喻人天善种三乘智因能远害灭恶者若四趣恶种生死业因则徒为芜秽非药草矣此譬三乘文兼𣗳木独以药草名品者为中根述成取当机立名耳偈云声闻缘觉闻法得果是名药草各得增长是也若诸菩萨是名大𣗳非当机矣尔时世尊告摩诃迦叶及诸大弟子善哉善哉迦叶善说如来真实功德诚如所言迦叶领悟喻说即设大富长者之喻叹佛隐胜现劣诱诸庸鄙使得大法利又于偈末感叹慈悲方便之大恩是善说如来真实功德如来复有无量无边阿僧祇功德汝等若于无量亿劫说不能𥁞此明一音密阐真知𡨋化平等之慈尤为无量功德虽迦叶善说而言未及此故复示之也迦叶当知如来是诸法之王若有所说皆不虚也于一切法以智方便而演说之其所说法皆悉到于一切智地方便为权智地为实于一切法以方便说而皆到智地所谓密阐也到一切智地者契实相智境也如来观知一切诸法之所归趣亦知一切众生深心所行通达无碍又于诸法究𥁞明了示诸众生一切智慧诸法归趣即一乘实相众心所行即三乘性欲佛说一切法为度一切心不知法之归趣难以度心不知心之所行难以说法今于二者通达无碍可谓真知𡨋化矣而又究明诸法以开示众生一切智慧欲令悟入皆所谓无边僧祇功德也迦叶譬如三千大千世界山川谿谷土地所生卉木丛林及诸药草种类若干名色各异大千同为一地而有山川谿谷之高下譬一真境而有三界诸趣之别也卉木同生一地而有种类名色之各异譬一法性而有三乘大小之辩也众草为卉草之緫名也卉有丛木有林密云弥布遍覆三千大千世界一时等㴻其泽普洽云喻慈意泽喻法雨言密云者云不密则不能等㴻慈不密则不能广利一云所雨大千普洽譬一音密阐大小均被也卉木丛林及诸药草小根小茎小枝小叶中根中茎中枝中叶大根大茎大枝大叶诸𣗳大小随上中下各有所受一云所雨称其种性而得生长华菓敷实喻真知𡨋化物物自遂也根茎大小总辩草木以明根机有异诸𣗳大小总结草木以明一雨是同夫以一云一雨而滋众物称其大小种性曾无夭阏使为花者敷为果者实各各自遂则佛之真知𡨋化若此而巳木质曰干草质曰茎皆依根而立根譬种性茎譬发心枝叶譬所熏教理花果譬所修行果谓三乘种性发心熏习之不同同是一音教泽之被而各有所成也虽一地所生一雨所润而诸草木各有差别草木皆植类𣗳之一地同润之一雨同而有大小之殊者根自异也群生亦类也所赋一性所化一道而有三乘之殊者亦机自异耳迦叶当知如来亦复如是出现于世如大云起以大音声普遍世界天人阿修罗如彼大云遍覆三千大千国土明佛出兴广覆群有云起无心喻无缘慈也大音声即广长舌相之音也天人修罗为三善道不言三恶道为障重非机也于大众中而唱是言我是如来应供正遍知明行足善逝世间觧无上士调御丈夫天人师佛世尊未度者令度未觧者令觧未安者令安未涅槃者令得涅槃此叙佛初坐道塲唱显化迹宣度生事使知圣人出兴之意也超证菩提曰度了达万法曰觧离众结缚曰安究竟永寂曰涅槃今世后世如实知之我是一切知者一切见者知道者开道者说道者汝等天人阿修罗众皆应到此为听法故此示正知见欲广开悟也今世后世如实知者以实相智了三世事如华严一念普观无去来住也一切知一切见者以佛知见彻了诸法也知道者言已先知先觉也开道者能以是道开觉后人也说道者能以是道方便演说也如是唱者为警群机故召天人使令听受尔时无数千万亿种众生来至佛所而听法因召而集也如来于时观是众生诸根利钝精进懈怠随其所堪而为说法种种无量皆令欢喜快得善利所来之众根性不同佛各随其所堪而化之以堪人天者为说十善堪二乘者为说谛缘堪大乘者为说六度以至定不定性人非人类各随所堪而为说法虽根有无量而皆令利喜是谓𡨋化是诸众生闻是法巳现世安隐后生善处以道受乐亦得闻法既闻法巳离诸障碍于诸法中任力所能渐得入道如彼大云雨于一切卉木丛林及诸药草如其种性具足蒙润各得生长明作成之利也闻法安隐者众生汩于尘劳二乘缚于空寂闻是法者足以涤尘劳觧缚着释然物外优游一生此现世安隐也后生善处即闻法之报以道受乐即修道之果言以道者各随其道受乐不同也修十善则受人天乐修谛缘即受二乘乐修六度则受菩萨乐各以其道也离诸障碍者恶道离业障而之人天人天离事障而入二乘二乘离理障而入菩萨各遂其才也故曰于诸法中任力所能渐得入道如彼大云雨于一切如来说法一相一味所谓觧脱相离相灭相究竟至于一切种智其有众生闻如来法若持读诵如说修行所得功德不自觉知䟽阐化之功也谓如来说法方便虽多实则一相一味如一云一雨而已觧脱离相者指一相一味之体也觧脱相则不缚诸法离相则不合诸尘灭相则生死永𥁞而究竟皆至一切种智无上道也众生闻持而所获功利不自觉知者一音密阐真化𡨋运若天地之产百嘉雨露之滋众卉自生自遂孰足以知之所以者何唯有如来知此众生种相体性念何事思何事修何事云何念云何思云何修以何法念以何法思以何法修以何法得何法众生住于种种之地唯有如来如实见之明了无碍如彼卉木丛林诸药草等而不自知上中下性此明观根逗教不怫其性故物得自遂也三乘种类性欲不同故念思修得亦各不同唯如来能知能化而彼不自知也念何事等谓或念人天事乃至声闻菩萨事也云何念等谓或正或邪有为无为也以何法念等谓或以大小顿渐或以定慧觉观也以何法得谓或以四谛得声闻法乃至或以六度得菩萨法也如是念思所住各各不同是谓住于种种之地如来皆能如实见之如此委曲言者明如来知根之详也如来知是一相一味之法所谓解脱相离相灭相究竟涅槃常寂灭相终归于空佛知是巳观众生心欲而将护之是故不即为说一切种智汝等迦叶甚为希有能知如来随宜说法能信能受所以者何诸佛世尊随宜说法难觧难知牒前一相一味等文以明随宜说法难觧难知而叹迦叶能信受也一相一味等即一切种智所证之法如来虽知而观众生性欲不同且将之护之不即明说故甚难知而迦叶能信能受是为希有此牒前文而前言究竟至于一切种智此言究竟涅槃常寂灭相者前依正智言此依实相言其揆一也终归于空者自觧脱离灭究竟至于常寂灭相则识心缘影一切荡𥁞而归乎实相妙空非断空也尔时世尊欲重宣此义而说偈言破有法王出现世间随众生欲种种说法此述成迦叶前赞诸佛于法得最自在知诸众生种种欲乐随为说法之意也众生失真沉妄而滞于无明生死诸有封蔀大觉出兴为说真法以破妄有以除障滞故号破有法王如来尊重智慧深远久默斯要不务速说有智若闻则能信觧无智疑悔则为永失是故迦叶随力为说以种种缘令得正见颂密阐𡨋化平等之慈也久嘿不说者所以待机也盖有智则信无智则疑而永失大利故用以渐导之而随力为说令得正见此为密阐等慈而迦叶言所未及迦叶当知譬如大云起于世间遍覆一切譬佛出兴也慧云含润电光晃耀雷声远震令众恱豫日光掩蔽地上清凉叆叇垂布如可承揽其雨普等四方俱下流㴻无量率土充洽大云将雨则电曜雷震譬如来出兴放光说法慧云含润日光掩蔽者所谓慈意妙大云灭除烦恼熖也云阴叆然下叇与地亲迩可以承揽譬慈意逮下俯同万物也其雨普等譬法利均一四方俱下譬不择四生率土充洽譬教被大千也山川险谷幽邃所生卉木药草大小诸𣗳百谷苗稼甘蔗蒲萄雨之所润无不丰足干地普洽药木并茂譬群机不同而不失其应也前止言草木此加百谷等者草木譬三乘种性特为入道之机未显在䣑故加百谷等以譬有生纤悉皆蒙润泽也干地譬未霑法水者悉皆利润故云普洽药木者药草𣗳木也其云所出一味之水草木丛林随分受润一切诸𣗳上中下等称其大小各得生长根茎枝叶华果光色一雨所及皆得鲜泽如其体相性分大小所润是一而各滋茂佛亦如是出现于世譬如大云普覆一切既出于世为诸众生分别演说诸法之实虽方便多门而不离实相大圣世尊于诸天人一切众中而宣是言我为如来两足之尊出于世间犹如大云充润一切枯藁众生皆令离苦得安隐乐世间之乐及涅槃乐颂唱显化迹宣度生事也皆令离苦巳下颂未度令度等由其得度以至于涅槃故离苦安隐而世出世乐无不得也诸天人众一心善听皆应到此觐无上尊我为世尊无能及者安隐众生故现于世为大众说甘露净法颂召集人天听法也其法一味觧脱涅槃以一妙音演畅斯义常为大乘而作因缘颂一相一味等文常为大乘作缘者所谓究竟至于一切种智我观一切普皆平等无有彼此爱憎之心我无贪着亦无限碍恒为一切平等说法如为一人众多亦然常演说法曾无他事去来坐立终不疲猒充足世间如雨普润贵贱上下持戒毁戒威仪具足及不具足正见邪见利根钝根等雨法雨而无懈倦此皆真知𡨋化平等之大慈也一切众生闻我法者随力所受住于诸地诸地如下明始于人天终于十地或处人天转轮圣王释梵诸王是小药草人天乘也轮王王四天下帝释王忉利天梵王王初禅天知无漏法能得涅槃起六神通及得三明独处山林常行禅定得缘觉证是中药草声闻乘也得无漏小果起六通三明乃声闻缘觉之同行但于中利根则得缘觉证求世尊处我当作佛行精进定是上药草藏教菩萨也此依权乘修菩萨行虽求佛果勤行精进而未离小乘故为上草又诸佛子专心佛道常行慈悲自知作佛决定无疑是名小𣗳通教菩萨也此依方等教修菩萨行为大乘初位以根虽大而荫未广故为小𣗳安住神通转不退轮度无量亿百千众生如是菩萨名为大𣗳圆教菩萨也此依一乘修菩萨行逈出三乘安住神通转不退轮度亿千众则其荫广矣佛平等说如一味雨随众生性所受不同如彼草木所禀各异结上作成不同明佛至化𡨋同造物佛以此喻方便开示种种言词演说一法于佛智慧如海一滴指上喻说虽广然于佛真智海中方明一滴之相耳此结显如来阿僧祇功德说不能𥁞之意我雨法雨充满世间一味之法随力修行如彼丛林药草诸𣗳随其大小渐增茂好此明增进之利下明增进之机诸佛之法常以一味令诸世间普得具足渐次修行皆得道果此总标下别明声闻缘觉处于山林住最后身闻法得果是名药草各得增长此依二乘之法增进者最后身者将证辟支佛果不复人间受生也若诸菩萨智慧坚固了达三界求最上乘是名小𣗳而得增长此依方等之法增进者复有住禅得神通力闻诸法空心大欢喜放无数光度诸众生是名大𣗳而得生长此依大乘之法增进者如是迦叶佛所说法譬如大云以一味雨润于人华各得成实总结增进随机不同也人华谓善根秀发者因佛𡨋化各得成实迦叶当知以诸因缘种种譬喻开示佛道是我方便诸佛亦然密阐𡨋化佛佛道同今为汝等说最实事诸声闻众皆非灭度汝等所行是菩萨道渐渐修学悉当成佛总结前说立实废权而开后与记之文说最实事即立实也皆非灭度即废权也修行是道悉当成佛即开后与记文也妙法莲华经授记品第六大迦叶等领悟喻说得佛正道当践佛位故与说来果名授记品法华一会乃群机贞实所作巳办之时故正宗说示了无多事直则会三乘于一致开四见使悟入而一一授记印其成佛以示出兴功成本愿满足之意耳然昔净名甞恠弥勒授一生记以正位中本无授记及得菩提而法华巳入正位何滞迹耶抑有巳故有记入正位者尚有巳乎盖正位中虽无授记亦不废于授记若华严性海岂非正位而十住之初妙觉之终屡闻记莂如所谓清净心所谓殊胜境界者曷甞无哉净名曰说法不有亦不无以因缘故诸法生无我无造无受者善恶之业亦不亡正证之人固无巳也然善恶之业岂有巳之可记岂无巳之可忘哉若世之贫富贵贱修短苦乐昔作而今受前召而后应悬踈网而不漏沦浩劫而莫遗者其谁与记耶今所谓记者特以助明不亡之理而引发行人耳尔时世尊说是偈已告诸大众唱如是言我此弟子摩诃迦叶于未来世当得奉觐三百万亿诸佛世尊供养恭敬尊重赞叹广宣诸佛无量大法于最后身得成为佛名曰光明如来应供正遍知明行足善逝世间觧无上士调御丈夫天人师佛世尊国名光德劫名大庄严诸授记文皆二十号之前为因记后为果记诸弟子觐佛多寡之不同各随其愿缘也事佛功用之不同各随其才力也成佛果号之不同各随其因行也大迦叶因地事日月灯佛至佛灭后然灯续明以紫涂佛形像又于法华妙性开明故号光明至于国名光德劫名庄严皆类其因行也佛寿十二小劫正法住世二十小劫像法亦住二十小劫净法界身本无出没然于未来世而出住十二劫而没者随大悲愿力而示现耳正像之法各二十劫而后灭者随众生机感而隆替耳佛身法性固无加损于其间国界严饰无诸秽恶瓦砾荆𣗥便利不净其土平正无有高下坑坎堆阜琉璃为地宝𣗳行列黄金为绳以界道侧散诸宝华周遍清净依报所感皆由心地瓦砾荆𣗥杂心感也便利不净染心感也坑坎堆阜謟心感也诸佛无杂染謟心故国界严饰无诸秽恶唯修清净妙行故其土平正百宝周遍净名曰随其心净则佛土净随其心净则一切功德净此其证矣其国菩萨无量千亿诸声闻众亦复无数无有魔事虽有魔及魔民皆护佛法问释尊成佛尚烦戡剪饮光何为独无魔事曰释尊示化五浊正与众魔共作劳佀若无魔事不名恶世饮光成佛当善国土故虽有魔皆护佛法尔时世尊欲重宣此义而说偈言告诸比丘我以佛眼见是迦叶于未来世过无数劫当得作佛而于来世供养奉觐三百万亿诸佛世尊为佛智慧净修梵行供养最上二足尊巳修习一切无上之慧于最后身得成为佛其土清净琉璃为地多诸宝𣗳行列道侧金绳界道见者欢喜常出好香散众名华种种奇妙以为庄严其地平正无有丘坑诸菩萨众不可称计其心调柔逮大神通奉持诸佛大乘经典诸声闻众无漏后身法王之子亦不可计乃以天眼不能数知其佛当寿十二小劫正法住世二十小劫像法亦住二十小劫光明世尊其事如是颂应长行可明其心调柔言慈悲之至也逮大神通言应化不测也逮及也大神通者不为而应不虑而遍异于小圣也无漏后身即声闻果体法王之子即大心声闻也尔时大目犍连须菩提摩诃迦栴延等皆悉悚慄一心合掌瞻仰尊颜目不蹔舍即共同声而说偈言法说云千二百罗汉悉亦当作佛则与记巳竟于此特授迦叶上首则三圣之记不言可谕而目连等心不自安如逢王饍未敢便食是以悚慄而请也大雄勐世尊诸释之法王哀愍我等故而赐佛音声若知我深心见为授记者如以甘露洒除热得清凉初四句赞谢法喻之赐其次请记求益也如从饥国来忽遇大王饍心犹怀疑惧未敢即便食若复得王教然后乃敢食此设譬下自释我等亦如是每惟小乘过不知当云何得佛无上慧虽闻佛音声言我等作佛心尚怀忧惧如未敢便食若蒙佛授记尔乃快安乐每惟小乘过所谓如从饥国来也言我等作佛所谓忽遇大王饍也大雄勐世尊常欲安世间愿赐我等记如饥须教食结请也尔时世尊知诸大弟子心之所念告诸比丘是须菩提于当来世奉觐三百万亿那由他佛供养恭敬尊重赞叹常修梵行具菩萨道于最后身得成为佛号曰名相如来应供正遍知明行足善逝世间觧无上士调御丈夫天人师佛世尊劫名有宝国名宝生色心初破万法皆空理事还源一切真实须菩提昔有觧空无名无相色心初破也今证实果反号名相理事还源也又其生时家物忽空今劫名有宝国名宝生亦其义也那由他即姟数其土平正颇梨为地宝𣗳庄严无诸丘坑沙砾荆𣗥便利之秽宝华覆地周遍清净其土人民皆处宝台珍妙楼阁声闻弟子无量无边筭数譬喻所不能知诸菩萨众无数千万亿那由他佛寿十二小劫正法住世二十小劫像亦住二十小劫其佛常处虚空为众说法度脱无量菩萨及声闻众所举十号明正报劫国庄严明依报华𣗳台阁皆悉宝成应劫国之名也其佛常处虚空说法者示因空悟觧使由空证实也尔时世尊欲重宣此义而说偈言诸比丘众今告汝等皆当一心听我所说我大弟子须菩提者当得作佛号曰名相当供无数万亿诸佛随佛所行渐具大道最后身得三十二相端正殊妙犹如宝山其佛国土严净第一众生见者无不爱乐佛于其中度无量众其佛法中多诸菩萨皆悉利根转不退轮彼国常以菩萨庄严诸声闻众不可称数皆得三明具六神通住八觧脱有大威德其佛说法现于无量神通变化不可思议诸天人民数如恒沙皆供合掌听受佛语其佛当寿十二小劫正法住世二十小劫像法亦住二十小劫须菩提于灵山胜集居僧之首于般若大慧觧空第一其道德功行疑若亚圣而记果犹当供无数佛随佛所行而渐具大道者为小乘但念无相不修大行虽经多劫不成正觉故须发菩提大心具菩萨大道然后成佛也人民合掌听受佛语言皆笃信乐善无薄俗也尔时世尊复告诸比丘众我今语汝是大迦栴延于当来世以诸供具供养奉事八千亿佛恭敬尊重诸佛灭后各起塔庙高千由旬纵广正等五百由旬以金银琉璃砗磲玛璃真珠玫瑰七宝合成众华璎珞涂香抹香烧香缯盖幢幡供养塔庙过是巳后当复供养二万亿佛亦复如是供养是诸佛巳具菩萨道当得作佛号曰阎浮那提金光如来应供正遍知明行足善逝世间觧无上士调御丈夫天人师佛世尊其土平正颇梨为地宝𣗳庄严黄金为绳以界道侧妙华覆地周遍清净见者欢喜无四恶道地狱饿鬼畜生阿修罗道多有天人诸声闻众及诸菩萨无量万亿庄严其国佛寿十二小劫正法住世二十小劫像法亦住二十小劫尔时世尊欲重宣此义而说偈言诸比丘众皆一心听如我所说真实无异是迦栴延当以种种妙好供具供养诸佛诸佛灭后起七宝塔亦以华香供养舍利其最后身得佛智慧成等正觉国土清净度脱无量万亿众生皆为十方之所供养佛之光明无能胜者其佛号曰阎浮金光菩萨声闻断一切有无量无数庄严其国阎浮那提金紫艶无比栴延果体金色如之由旃延论义第一理性精莹又缘过去勤扫佛地资成严净之果也断一切有者理极情忘纤尘不立言其证道精彻非谓舍有之无也尔时世尊复告大众我今语汝是大目犍连当以种种供具供养八千诸佛恭敬尊重诸佛灭后各起塔庙高千由旬纵广正等五百由旬以金银琉璃砗磲玛瑙真珠玫瑰七宝合成众华璎珞涂香抹香烧香缯盖幢幡以用供养过是巳后当复供养二百万亿诸佛亦复如是当得成佛号曰多摩罗䟦栴檀香如来应供正遍知明行足善逝世间觧无上士调御丈夫天人师佛世尊劫名喜满国名意乐其土平正颇梨为地宝𣗳庄严散真珠华周遍清净见者欢喜多诸天人菩萨声闻其数无量佛寿二十四小劫正法住世四十小劫像法亦住四十小劫多摩罗䟦栴檀香清远潜通目连神通第一果德如之西北方佛名多摩罗䟦栴檀香神通则香喻神通明矣一由旬四十里目连供佛起塔高千由旬者神通所建故也诸因记行皆所以䇿进声闻开廓大心令舍空寂广修大行以成就佛道也尔时世尊欲重宣此义而说偈言我此弟子大目犍连舍是身巳得见八千二百万亿诸佛世尊为佛道故供养恭敬于诸佛所常修梵行于无量劫奉持佛法诸佛灭后起七宝塔长表金剎华香伎乐而以供养诸佛塔庙渐渐具足菩萨道已于意乐国而得作佛号多摩罗栴檀之香其佛寿命二十四劫常为天人演说佛道声闻无量如恒河沙三明六通有大威德菩萨无数志固精进于佛智慧皆不退转佛灭度后正法当住四十小劫像法亦尔我诸弟子威德具足其数五百皆当授记于未来世咸得成佛我及汝等宿世因缘吾今当说汝等善听长表金剎者剎具云掣多罗谓塔上覆钵柱为塔之表故名表剎以金为之其塔高千由旬则表之长可知也目连记颂至像法亦尒之句已终从我诸弟子威德具足已下即许五百记及开第三周说法之端妙法莲华经要觧卷第七终妙法莲华经要解妙法莲华经要觧卷第八旷九温陵开元莲寺比丘戒环觧妙法莲华经化城喻品第七化城本无而权设以济阻脩愿息之人而进之令至宝所喻小果非实而权设以济乐小求证之人而引之令入佛慧也谓之因缘说者由前喻说乃至药草皆以法一而机异恐下根以为终不可及遂生懈退于是明曩因曾化示今缘已熟胜果在近使无退堕而遂舍化城趍宝所也佛告诸比丘乃徃过去无量无边不可思议阿僧祇劫尔时有佛名大通智胜如来应供正遍知明行足善逝世间觧无上士调御丈夫天人师佛世尊其国名好城劫名大相大通智胜者一乘实智之果佛也其智之体囊括十虚为大彻照尘劫为通物无与等为胜以迹言之则释迦因地之宗师以理推之则众生本源之觉体也众生觉体本来若此但为自迷色心之内故小而不大封滞无明之壳故碍而不通潜伏妄识之陋故劣而不胜夫能了色心之迷滞破无明之封壳则胜智现前与佛无别矣言过无量不思议劫者明此智体其来无始非情尘数量所及也诸比丘彼佛灭度已来甚大久远譬如三千大千世界所有地种将明极多之地设此为种以出生余地假使有人磨以为墨过于东方千国土乃下一点大如微尘又过千国土复下一点如是展转𥁞地种墨于汝等意云何是诸国土若筭师若筭师弟子能得边际知其数不不也世尊此举极多之地诸比丘是人所经国土若点不点𥁞抹为尘一尘一劫此数极多之劫彼佛灭度巳来复过是数无量无边百千万亿阿僧祇劫胜智无古无今未始灭度而彼佛灭度如是久远者对下根迷情言之耳若吾軰者失灭胜智迷沦已来不知过若干劫耶诚不可以尘墨数也法说明所化之因但举成佛已来而不言劫数喻说则举二万亿佛所教化之事至此则举尘劫因缘其对上中下根明矣我以如来知见力故观彼久远犹若今日以众生知见则迷沦妄计故智胜之佛隔尘墨劫以如来知见则古今一时故观彼久远犹若今日此又释迦之大通也尔时世尊欲重宣此义而说偈言我念过去世无量无边劫有佛雨足尊名大通智胜如人以力磨三千大千土𥁞此诸地种皆悉以为墨过于千国土乃下一尘点如是展转点𥁞此诸尘墨如是诸国土点与不点等复𥁞抹为尘一尘为一劫此诸微尘数其劫复过是彼佛灭度来如是无量劫如来无碍智知彼佛灭度及声闻菩萨如见今灭度诸比丘当知佛智净微妙无漏无所碍通达无量劫颂大通本始及示释迦宿智之明达也知彼佛灭度者所谓犹若今日也及声闻菩萨如见今灭度者亦知彼众灭度之事如今见也佛智净微妙通达无量劫者颂释迦之大通也勑诸比丘使知者将说宿世因缘使信如来明见无错谬也佛告诸比丘大通智胜佛寿五百四十万亿那由他劫法身慧命其来无始则五百万亿该劫犹为应缘之寿不足多也其佛本坐道塲破魔军巳垂得阿耨多罗三藐三菩提而诸佛法不现在前如是一小劫乃至十小劫结加趺坐身心不动而诸佛法犹不在前所谓佛法者一乘实智佛知见也上根顿悟即成佛道下根障重必假渐修今大通经十小劫犹不现前乃应下根示现而已盖下根因十使烦恼惑障失灭胜智甚大久远势须积行次第断治故言自一小劫至十小劫断𥁞惑障智乃现前所以大通应机若此故王子赞曰为度众生故于无量亿嵗尔乃得成佛此应机示现明矣尔时忉利诸天先为彼佛于菩提𣗳下敷师子座高一由旬佛于此坐当得阿耨多罗三藐三菩提叙大通将坐道塲诸天设座请佛也或谓本坐道塲佛法不现移坐于此即得菩提表遣迹忘缘然后契道然下云适坐此座满十小劫殆非移坐即得适坐此座时诸梵天王雨众天华靣百由旬香风时来吹去萎华更雨新者如是不绝满十小劫供养于佛乃至灭度常雨此华四王诸天为供养佛常击天鼓其余诸天作天伎乐满十小劫至于灭度亦复如是适坐初坐也初坐而雨华作乐乃至灭度亦复如是言诸天钦向之至也诸比丘大通智胜佛过十小劫诸佛之法乃现在前成阿耨多罗三藐三菩提表十使惑𥁞胜智圆现成最正觉其佛未出家时有十六子其第一者名曰智积诸佛应迹本为表法灯明未出家有八子大通未出家有十六子皆表在缠八识前对上根正而不邪故唯八而巳此对下根邪正兼混故有十六一名智积者由智有所积故为在缠之识若运而无积斯为大通胜智矣灯明之子一名有意亦有积之义诸子各有种种珍异翫好之具闻父得成阿耨多罗三藐三菩提皆舍所珍徃诣佛所诸母涕泣而随送之灯明之子止言领四天下表上根唯四大为累而巳智胜之子言各有种种玩好者表下根有种种欲深心所着之积舍珍诣佛者以其有积则未能大通能舍欲着乃证通智也王子所养之母不一故言诸母涕泣而随以爱难遽舍也其祖转轮圣王与一百大臣及余百千万亿人民皆共围绕随至道塲咸欲亲近大通智胜如来供养恭敬尊重赞叹到巳头靣礼足绕佛毕巳轮王即大通之父于智积为祖一心合掌瞻仰世尊以偈颂曰大威德世尊为度众生故于无量亿嵗尔乃得成佛诸愿巳具足善哉吉无上久乃成佛待度生之愿满也善吉无上赞吉祥之道尊也世尊甚希有一坐十小劫身体及手足静然安不动其心常憺怕未曾有散乱究竟永寂灭安住无漏法安憺不乱定圆也究竟无漏慧圆也今者见世尊安隐成佛道我等得善利称庆大欢喜众生常苦恼盲暝无导师不识苦𥁞道不知求觧脱长夜增恶趣减损诸天众从瞑入于瞑永不闻佛名得善利者将除苦盲识苦𥁞道知求觧脱也盲言内无慧目瞑言外无慧日也苦𥁞道即所谓说诸𥁞苦道示之以涅槃乃初心之利今佛得最上安隐无漏道我等及天人为得最大利是故咸稽首归命无上尊结庆也尔时十六王子偈赞佛巳劝请世尊转于法轮咸作是言世尊说法多所安隐怜愍饶益诸天人民重说偈言法轮取运济无滞也世雄无等伦百福自庄严得无上智慧愿为世间说度脱于我等及诸众生类为分别显示令得是智慧若我等得佛众生亦复然世尊知众生深心之所念亦知所行道又知智慧力欲乐及修福宿命所行业世尊悉知已当转无上轮初四句颂德请法从度脱于我等至众生亦复然即希慕法利也从世尊知众生至当转无上轮愿应机而说也所念所行言向道之机智力福力言受道之质宿命行业言得道之因各有小大浅深佛悉知见故当应机也佛告诸比丘大通智胜佛得阿耨多罗三藐三菩提时十方各五百万亿诸佛世界六种震动其国中间幽瞑之处日月威光所不能照而皆大明其中众生各得相见咸作是言此中云何忽生众生众生以无明固结感地大碍而不通障蔽妙明故诸佛得道皆动地放光示翻破无明显发智光也其国中间幽瞑之处即所谓铁围两山黑暗之间也其中众生昔处幽瞑各不相见因明乃见故疑忽生也夫人以五蕴众相和合有生而封蔀无明诚非日月威光所能照烛及乎胜智开明乃知众生之相从芒芴间忽然幻有亦若是矣又其国界诸天宫殿乃至梵宫六种震动大光普照遍满世界胜诸天光诸天虽有常光不及佛光佛光大明感动十方各寻光诣佛献供请法复有四科尔时东方五百万亿诸国土中梵天宫殿光明照耀倍于常明诸梵天王各作是念今者宫殿光明昔所未有以何因缘而现此相是时诸梵天王即各相诣共议此事时彼众中有一大梵天王名救一切为诸梵众而说偈言我等诸宫殿光明昔未有此是何因缘宜各共求之为大德天生为佛出世间而此大光明遍照于十方诸天有大威德者将生则祥光先见名大德天尔时五百万亿国土诸梵天王与宫殿俱各以衣祴盛诸天华共诣西方推寻是相见大通智胜如来处于道塲菩提𣗳下坐师子座诸天龙王干闼婆紧那罗摩睺罗伽人非人等恭敬围绕及见十六王子请佛转法轮诸天有随身宫殿故云与宫殿俱即时诸梵天王头面礼佛绕百千匝即以天华而散佛上其所散华如须弥山并以供养佛菩提𣗳其菩提𣗳高十由旬华供养巳各以宫殿奉上彼佛而作是言唯见哀愍饶益我等所献宫殿愿垂纳处以华散佛所以尊师并以供𣗳所以重道华如须弥山𣗳高十由旬皆佛报身之量感变也譬龙王降雨洪注十方岂彼水之能多所变在龙而已时诸梵天王即于佛前一心同声以偈颂曰世尊甚希有难可得值遇具无量功德能救护一切天人之大师哀愍于世间十方诸众生普皆蒙饶益我等所从来五百万亿国舍深禅定乐为供养佛故我等先世福宫殿甚严饰今以奉世尊唯愿哀纳受具无量功德能救护一切赞所蕴也十方诸众生普皆蒙饶益赞所利也我等所从来等陈远慕也我等先世福等伸投献也尔时诸梵天王偈赞佛巳各作是言唯愿世尊转于法轮度脱众生开涅槃道时诸梵天王一心同声而说偈言世雄雨足尊唯愿演说法以大慈悲力度苦恼众生涅槃道即脱生死轮廻之妙道也尔时大通智胜如来嘿然许之佛知时未至受请嘿然坐又诸比丘东南方五百万亿国土诸大梵王各自见宫殿光明照耀昔所未有欢喜踊跃生希有心即各相诣共议此事时彼众中有一大梵天王名曰大悲为诸梵众而说偈曰是事何因缘而现如此相我等诸宫殿光明昔未有为大德天生为佛出世间未曾见此相当共一心求过千万亿土寻光共推之多是佛出世度脱苦众生尔时五百万亿诸梵天王与宫殿俱各以衣祴盛诸天华共诣西北方推寻是相见大通智胜如来处于道塲菩提𣗳下坐师子座诸天龙王干闼婆紧那罗摩睺罗伽人非人等恭敬围绕及见十六王子请佛转法轮时诸梵天王头面礼佛遶百千帀即以天华而散佛上所散之华如须弥山并以供养佛菩提树华供养巳各以宫殿奉上彼佛而作是言唯见哀愍饶益我等所献宫殿愿垂纳受尔时诸梵天王即于佛前一心同声以偈颂曰圣主天中王迦陵频伽声哀愍众生者我等今敬礼世尊甚希有久远乃一现一百八十劫空过无有佛三恶道充满诸天众减少今佛出于世为众生作眼世间所归趣救护于一切为众生之父哀愍饶益者我等宿福庆今得值世尊迦陵频伽云好音鸟其声清和感恱譬佛法音此天云百八十劫空过无佛南天云百三十劫乃得一见上天云昔无量劫空过无佛如此不同者信知佛身无所不在无时不现但随缘所感故有延促生灭之见耳为众生眼者开恶道昏迷也为众生父者作世间归趣也尔时诸梵天王偈赞佛巳各作是言唯愿世尊哀愍一切转于法轮度脱众生时诸梵天王一心同声而说偈言大圣转法轮显示诸法相度苦恼众生令得大欢喜众生闻此法得道若生天诸恶道减少忍善者增益度苦恼众生令得大欢喜者失真沉妄故苦脱粘觧缚故喜得道若生天者上或深造得道下或获福生天忍善者勉力为善也尔时大通智胜如来嘿然许之又诸比丘南方五百万亿国土诸大梵王各自见宫殿光明照耀昔所未有欢喜踊跃生希有心即各相诣共议此事以何因缘我等宫殿有此光曜而彼众中有一大梵天王名曰妙法为诸梵众而说偈言我等诸宫殿光明甚威曜此非无因缘是相宜求之过于百千劫未曾见是相为大德天生为佛出世间尔时五百万亿诸梵天王与宫殿俱各以衣祴盛诸天华共诣北方推寻是相见大通智胜如来处于道塲菩提树下坐师子座诸天龙王干闼婆紧那罗摩睺罗伽人非人等恭敬围绕及见十六王子请佛转法轮时诸梵天王头面礼佛遶百千帀即以天华而散佛上所散之华如须弥山并以供养佛菩提树华供养已各以宫殿奉上彼佛而作是言唯见哀愍饶益我等所献宫殿愿垂纳受尔时诸梵天王即于佛前一心同声以偈颂曰世尊甚难见破诸烦恼者过百三十劫今乃得一见诸饥渴众生以法雨充满昔所未曾见无量智慧者如优昙钵华今日乃值遇我等诸宫殿蒙光故严饰世尊大慈愍唯愿垂纳受尔时诸梵天王偈赞佛巳各作是言唯愿世尊转于法轮令一切世间诸天魔梵沙门婆罗门皆获安隐而得度脱时诸梵天王一心同声以偈颂曰唯愿天人尊转无上法轮击于大法皷而吹大法螺普雨大法雨度无量众生我等咸归请当演深远音皷螺雨皆譬大法能号令警众利泽群物尔时大通智胜如来嘿然许之西南方乃至下方亦复如是尔时上方五百万亿国土诸大梵王皆悉自覩所止宫殿光明威曜昔所未有欢喜踊跃生希有心即各相诣共议此事以何因缘我等宫殿有斯光明时彼众中有一大梵天王名曰尸弃为诸梵众而说偈言今以何因缘我等诸宫殿威德光明曜严饰未曾有如是之妙相昔所未闻见为大德天生为佛出世间尔时五百万亿诸梵天王与宫殿俱各以衣祴盛诸天华共诣下方推寻是相见大通智胜如来处于道塲菩提𣗳下坐师子座诸天龙王干闼婆紧那罗摩睺罗伽人非人等恭敬围绕及见十六王子请佛转法轮时诸梵天王头面礼佛遶百千帀即以天华而散佛上所散之华如须弥山并以供养佛菩提𣗳华供养巳各以宫殿奉上彼佛而作是言唯见哀愍饶益我等所献宫殿愿垂纳处时诸梵天王即于佛前一心同声以偈颂曰善哉见诸佛救世之圣尊能于三界狱勉出诸众生普智天人尊哀愍群萌类能开甘露门广度于一切于昔无量劫空过无有佛世尊未出时十方常闇瞑三恶道增长阿修罗亦盛诸天众转减死多堕恶道不从佛闻法常行不善事色力及智慧斯等皆减少罪业因缘故失乐及乐想住于邪见法不识善仪则不蒙佛所化当堕于恶道佛为世间眼久远时乃出哀愍诸众生故现于世间超出成正觉我等甚欣庆及余一切众喜叹未曾有我等诸宫殿蒙光故严饰今以奉世尊唯垂哀纳受愿以此功德普及于一切我等与众生皆共成佛道善哉见诸佛者此天过无量劫乃得一见故称善自庆也前谓三界为火宅者以众苦逼切为名此谓三界为狱者以业累击滞为名言救世勉狱赞悲愿也言普智广度赞智力也十方暗暝者无大智光明故由无智光则三恶增长天众转减不从佛闻法等者佛法能善性澄神外资色力内资智慧为善业因缘能致乐事能生乐想由其不闻故反之也乐想者猒苦想乐也末后一偈为广大回向尔时五百万亿诸梵天王偈赞佛已各白佛言唯愿世尊转于法轮多所安隐多所度脱时诸梵天王而说偈言世尊转法轮击甘露法皷度苦恼众生开示涅槃道唯愿受我请以大微妙音哀愍而敷演无量劫习法前言甘露门此言甘露皷皆取其能除苦恼惟门言悟入皷言警发尔时大通智胜如来受十方诸梵天王及十六王子请即时三转十二行法轮三转者示相转劝修转作证转令入见修无学三位也示相者示四谛之行相使知向方即见道位也劝修者示四谛之功利使知修行即修道位也作证者示我已证汝亦应证即无学位也又三转者泛应三根若下根须三中根可二上根唯一若上上根则目击道存不容声矣有所谓十二教法轮有所谓十二行法轮教为能转行为所转依示劝证三转四谛即十二教法轮也依见修学三悟四谛即十二行法轮也旧谓于一转中令闻法者发生真圣慧眼及智明觉三转各四为十二行亦不离见修无学也若沙门婆罗门若天魔梵及余世间所不能转谓此等未能正证则虽转唯滞言诠谓是苦是苦集是苦灭是苦灭道示所转之相即四谛法也皆谓之苦者四谛因苦而设为灭苦之道故也生老病死等八现前逼恼曰苦烦恼结业召致未来八苦曰集此通三世谓过去集致现在苦现在集致未来苦也结业𥁞则生死八苦永𥁞曰灭治结业则修三十七道品曰道三十七品见净藏净眼文及广说十二因缘法无明缘行行缘识识缘名色名色缘六入六入缘触触缘受受缘爱爱缘取取缘有有缘生生缘老死忧悲苦恼无明灭则行灭行灭则识灭识灭则名色灭名色灭则六入灭六入灭则触灭触灭则受灭受灭则爱灭爱灭则取灭取灭则有灭有灭则生灭生灭则老死忧悲苦恼灭广四谛说十二缘也自无明缘行至生缘老死等示生起相即广苦集二谛而说也自无明灭至忧悲苦恼灭示修断相即广灭道二谛而说也四谛为下根聊陈麄相所本在迹十二缘为中根细观四谛所本在心谓性智本明妙湛精了由妄尘瞥起俄然晦昧名无明于无明体一念初动名行晦昧摇动则失彼精了粘湛发知故转智名识十二缘中此三为根本余九为支末相因以成三世之缘耳智本无知由识故知形为妄心谓之名乃六贼之主也性本无生由识故生形为幻质谓之色即四阴之依也则名色者识初托胎凝滑之相也由凝滑而具六根名六入根成出胎根与境交名触领纳前境名受有所受故爱心生而爱斯取之由爱取故惑业相结善恶有状名有由诸有三界之生因名生有生则老死苦恼随之矣此生起之相也将欲灭之以何为要耶当知彼无明者非实有体初一心源廓然妙湛由知见立知妄尘瞥起故有无明若知见无见则智性真净复还妙湛洞彻精了名无明灭则自行巳下莫不皆灭盖本既不存末无所附此修断之相也夫四谛十二缘名一而义多有所谓小乘生灭四谛则依分叚生死名苦烦恼及业名集择灭名灭生空智品名道有所谓大乘无作四谛则依变易生死名苦所知障名集无住涅槃名灭法空智品名道或曰八谛即合上言之又有无量四谛则依一乘圆顿而说即诸苦集明第一义外求灭道了无所得是谓四圣谛也十二缘亦如之故谛缘之法虽属二乘实通大乘其要皆为断生死本灭无明因使复还本明妙性而巳凡为道看教当深明乎此佛于天人大众之中说是法时六百万亿那由他人以不受一切法故而于诸漏心得觧脱皆得深妙禅定三明六通具八觧脱此于初会闻法获益之利根也不受一切法者悟谛缘空了无所着也盖心本觧脱有受故累性本明定有着故昏是以不受一切法故遂于诸漏心得觧脱又得禅定三明六通然则圣凡一体迷悟同源人者苟能悟患累之由达汩昏之始果亦于法不受则禅定觧脱六通三明皆可得矣第二第三第四说法时千万亿恒河沙那由他等众生亦以不受一切法故而于诸漏心得觧脱从是巳后诸声闻众无量无边不可称数此于次第闻法获益中下之根也利根一闻千悟中下多闻少悟故至于第三第四时乃获益也从是巳后非一席说又有小根获益其数不计此正叙请说法华也然前所请皆愿转无上轮而大通止说谛缘之法又待此请者诸佛说法皆自渐之顿借权显实盖导之无渐则骇而不信非惟教不陵节亦欲学不躐等故也尔时十六王子皆以童子出家而作沙弥诸根通利智慧明了巳曾供养百千万亿诸佛净修梵行求阿耨多罗三藐三菩提十六王子闻法获益于是出家复求大乘俱白佛言世尊是诸无量千万亿大德声闻皆巳成就世尊亦当为我等说阿耨多罗三藐三菩提法我等闻巳皆共修学世尊我等志愿如来知见深心所念佛自证知皆巳成就谓巳成就大志故请说大法我等志愿下自陈大志望说大法也如来知见即所谓一大事也尔时转轮圣王所将众中八万亿人见十六王子出家亦求出家王即听许尔时彼佛受沙弥请过二万劫巳乃于四众之中说是大乘经名妙法莲华教菩萨法佛所护念过二万劫乃久嘿斯要以待机也则二万劫前且说方等般若之教偈云说六波罗蜜及诸神通事是也释迦现寿八十而四十年说般若等教大通现寿五百万亿那由他劫则宜于二万劫说也说是经巳十六沙弥为阿耨多罗三藐三菩提故皆共受持讽诵通利欣乐大法敬奉宣明说是经时十六菩萨沙弥皆悉信受声闻众中亦有信觧其余众生千万亿种皆生疑惑菩萨必信声闻或信众生不信所谓上士闻道勤而行之中士闻道若存若亡下士闻道大笑而巳佛说是经于八千劫未曾休废说此经巳即入静室住于禅定八万四千劫未曾休废者所谓炽然说无间说也是时十六菩萨沙弥知佛入室寂然禅定各陞法座亦于八万四千劫为四部众广说分别妙法华经一一皆度六百万亿那由他恒河沙等众生示教利喜令发阿耨多罗三藐三菩提心为疑惑之众曲讲也十六王子表在缠八识十六菩萨表出缠八智然有十六者示以八正伏八邪也于八万劫各度多众者表既得大通之道则八万法门无所不通故非唯八正为妙智虽八邪亦妙智也非唯八正之能度虽八邪亦能度也所谓圣性无不通逆顺皆方便唯其如此故各能演妙至于穷劫各能度众至于恒沙不如是不足为大通之道大通智胜佛过八万四千劫巳从三昧起徃诣法座安详而坐普告大众是十六菩萨沙弥甚为希有诸根通利智慧明了巳曾供养无量千万亿数诸佛于诸佛所常修梵行受持佛智开示众生令入其中汝等皆当数数亲近而供养之可其所说赞其德行使众亲附也所以者何若声闻辟支佛及诸菩萨能信是十六菩萨所说经法受持不毁者是人皆当得阿耨多罗三藐三菩提如来智慧三乘得妙则同归一乘妙法莲华经要觧卷第八终妙法莲华经要解妙法莲华经要觧卷第九旷十温陵开元莲寺比丘戒环解佛告诸比丘是十六菩萨常乐说是妙法华经一一菩萨所化六百万亿那由他恒河沙等众生世世所生与菩萨俱从其闻法悉皆信觧以此因缘得值四万亿诸佛世尊于今不𥁞征昔所化会今之缘也所化之众常与师俱者为化缘深故以是得值亿万多佛其缘未𥁞今复相值诸比丘我今语汝彼佛弟子十六沙弥今皆得阿耨多罗三藐三菩提于十方国土现在说法有无量百千万亿菩萨声闻以为眷属其二沙弥东方作佛一名阿閦在欢喜国二名须弥顶陈十六王子成佛名迹也天地设位道运乎其中圣人法之以开物成务冐天下之道故八方之佛各依一方而示一德所以开物所以成务原始要终则天下之道无不冒矣东方震为动欢喜亦动也阿閦云无动须弥顶又无动之极也经云毁誉不动如须弥此佛出应群动而其体无动又在动国示即动而静也二佛并化其德相资故虽二名可以合释或曰八卦乃中夏之书引配竺教岂佛意耶李长者用释华严吕观文用释此章或者非之子复蹈袭何也曰竺夏一天下耳壃畿所及方位所同而卦乃天地自然之理独不同哉伏𦏁画之以示人吾佛象之以设法各默得其同耳今经虽无八卦之文显有八方之象借事明理乌乎不可而必拘墟诋呰非达士也昔五百应真各觧佛言而问谁当佛意佛言皆非我意众曰不当佛意将无得罪佛言虽非我意各顺正理堪为圣教有福无罪吾唯守此以当或者之非东南方二佛一名师子音二名师子相东南巽为柔顺师子音者所说无畏师子相者所示无畏此佛以慈柔应物以无畏说法南方二佛一名虚空住二名常灭南方离为虚明虚空住者体至虚以应群实也常灭者了一切法当体虚凝即寂灭相不复更灭是谓常灭西南方二佛一名帝相二名梵相西南坤为资生帝相者神出而应物为帝梵净也此佛以神应物物资以生而其德常净不累于物西方二佛一名阿弥陁二名度一切世间苦恼西方兊为毁折阿弥陁云无量寿世间苦恼即生死无常也此佛于毁折之际示无量寿则了无生死以救度世间生死苦恼西北方二佛一名多摩罗䟦栴檀香神通二名须弥相西北干为刚徤多摩罗栴檀香清远潜通以比神通须弥相亦无动义此佛神通应物如干道不息寂然不动感而遂通北方二佛一名云自在二名云自在王北方坎为险䧟云自在谓无心而利物云自在王又自在之至也此佛以无缘慈覆阴利泽险难众生而无心无着如云之自在东北方佛名坏一切世间怖畏东北艮为万物成始成终之所始终之理在物为成坏在人为生死乃世间之所怖畏也此佛于生死畏中以一真凝常之道开觉群物使达其无始无终而入于不死不生则世间怖畏坏灭矣第十六我释迦牟尼佛于娑婆国土成阿耨多罗三藐三菩提释迦牟尼云能仁寂默谓其德仁济群类其道寂默无为以示化堪忍故号能仁此继东北方而特摽者大觉虽具成始成终之德而其道圆应不滞方隅无始无终为众德之总故也盖自无动而出应群动能柔能刚说示无畏虚己应物现寿运神乃至济险灭怖无非释迦随宜之行故历言八方佛德而以释迦总之斯乃范围天地曲成万物无方无体之至德也非成无上正道何以与此故曰释迦牟尼于娑婆国成阿耨菩提诸比丘我等为沙弥时各各教化无量百千万亿恒河沙等众生从我闻法为阿耨多罗三藐三菩提此诸众生于今有住声闻地者我常教化阿耨多罗三藐三菩提是诸人等应以是法渐入佛道明昔因今缘使知功行巳深而成就之也举为沙弥所化明昔因也于今所化明今缘也应以是法渐入佛道即成就之也所以者何如来智慧难信难觧释上既旷劫蒙教今犹渐入者以如来智慧难信觧故然众生莫不有如来智慧而难觧若此者尘习自障故也以今人观之幸闻正法不无宿因安知吾徒非智胜之遗尘非未来之弟子然缘障尚稠道果渺邈即旷劫蒙教今犹渐入者也若能勤进犹可庶几设复退堕又安知未来之期比前尘劫不复过于是数耶然则所谓难觧者非佛智之难机自难耳尔时所化无量恒河沙等众生者汝等诸比丘及我灭度后未来世中声闻弟子是也上明蒙化之因此指所化之人我灭度后复有弟子不闻是经不知不觉菩萨所行自于所得功德生灭度想当入涅槃我于余国作佛更有异名是人虽生灭度之想入于涅槃而于彼土求佛智慧得闻是经唯以佛乘而得灭度更无余乘除诸如来方便说法上云未来声闻谓曾蒙化者此云复有弟子言未蒙化者其因缘展转终当遇佛而依一乘得度也余国作佛者示灭于此而应缘于彼也更有异名者华严云如来名迹应众生心各各不同于一四天下乃至十方各各十千是也诸比丘若如来自知涅槃时到众又清净信觧坚固了达空法深入禅定便集诸菩萨及声闻众为说是经世间无有二乘而得灭度唯一佛乘得灭度耳前明始权此会终实也涅槃时到言化缘将毕众又清净言根机巳熟众清净者巳于藏教断惑除结也信坚固者巳于通教心相体信也了达空法谓巳悟般若深入禅定谓妙造玄源如此则诸病已除医方亦遣故废二权特明一实得灭度者得真常道果也比丘当知如来方便深入众生之性知其志乐小法深着五欲为是等故说于涅槃是人若闻则便信受为乐小者权说小果彼便信受如滞化城譬如五百由旬险难恶道旷绝无人怖畏之处譬诸生死烦恼恶道险难长远也五百由旬旧说尤多今取二乘断三界结惑离分段生死证有余涅槃是过三百由旬而至化城然尚滞变易生死若回心向大进至七地断𥁞习气是过四百由旬近于宝所又进八地巳上断𥁞无明离变易生死证无余涅槃是过五百由旬到宝所也旷绝无人等譬生死长远无真知见妄起怖畏若有多众欲过此道至珍宝处譬三乘求佛有一导师聪慧明达善知险道通塞之相将道众人欲过此难导师指津之人譬释尊也通斯进之塞斯止之通譬断惑塞譬起障又善则通恶则塞乃可无难所将人众中路懈退白导师言我等疲极而复怖畏不能复进前路犹远今欲退还譬二乘求道难进易退导师多诸方便而作是念此等可愍云何舍大珍宝而欲退还作是念巳以方便力于险道中过三百由旬化作一城告众人言汝等勿怖莫得退还今此大城可于中止随意所作若入是城快得安隐若能前至宝所亦可得去譬因二乘断三界结惑后息以小果而进之智地也随意所作即任力所能渐得入道之义是时疲极之众心大欢喜叹未曾有我等今者免斯恶道快得安隐称愿息之心故也于是众人前入化城生已度想生安隐想乐小忘大尔时导师知此人众既得止息无复疲倦即灭化城语众人言汝等去来宝处在近向者大城我所化作为止息耳化非真有故斯须即灭唯宝所为真权非实有故终竟而废唯一乘为实诸比丘如来亦复如是今为汝等作大导师知诸生死烦恼恶道险难长远应去应度若众生但闻一佛乘者则不欲见佛不欲亲近便作是念佛道长远久受勤苦乃可得成若但闻一乘而无权济则厌大而不欲见佛惮烦而忧其道远故须权济也上言恶道长远此言佛道长远者上以正见观众生此以倒见观佛道故也佛道初不远人本无修证特由生死背驰复之之难故见其长远惑业积障治之之难故见其勤苦则长远勤苦由倒妄起何关于道哉苟无生死无惑业则当体凝净何复何治长远之见勤苦之功了无所施矣昧者不知出此而致咎佛道遂生懈退大觉所以叙其倒见而诱进之佛知是心怯弱下劣以方便力而于中道为止息故说二涅槃中道即大小乘之中间也二涅槃即二乘涅槃下云二地是也若众生住于二地如来尔时即便为说汝等所作未办汝所住地近于佛慧当观察筹量所得涅槃非真实也但是如来方便之力于一佛乘分别说三如彼导师为止息故化作大城既知息已而告之言宝处在近此城非实我化作耳住于二地谓滞二乘权果而不知进故语之佛慧令观察筹量而进取实果也尔时世尊欲重宣此义而说偈言大通智胜佛十劫坐道塲佛法不现前不得成佛道诸天神龙王阿脩罗众等常雨于天华以供养彼佛诸天击天皷并作众技乐香风吹萎华更雨新好者过十小劫已乃得成佛道诸天及世人心皆怀踊跃彼佛十六子皆与其眷属千万亿围遶俱行至佛所头靣礼佛足而请转法轮圣师子法雨充我及一切世尊甚难值久远时一现为觉悟群生震动于一切圣师子者赞圣力无畏也世尊难值巳下颂出世本怀而请法东方诸世界五百万亿国梵宫殿光曜昔所未曾有诸梵见此相寻来至佛所散华以供养并奉上宫殿请佛转法轮以偈而赞叹佛知时未至受请默然坐三方及四维上下亦复尔散华奉宫殿请佛转法轮世尊甚难值愿以本慈悲广开甘露门转无上法轮无量慧世尊受彼众人请为宣种种法四谛十二缘无明至老死皆从生缘有如是众过患汝等应当知无明至老死举十二因缘也皆从生缘有明无生即无众过患也宣畅是法时六百万亿姟得𥁞诸苦际皆成阿罗汉颂初会闻法获益之利根也风俗通云十万曰亿十亿曰兆十兆曰京十京曰姟姟为总大之数即所谓那由他也第二说法时千万恒沙众于诸法不受亦得阿罗汉从是后得道其数无有量万亿劫筭数不能得其边颂次第获益中下之根时十六王子出家作沙弥皆共请彼佛演说大乘法我等及营从皆当成佛道愿得如世尊慧眼第一净小乘慧眼未免缘影求其第一清净无如世尊故愿得之佛知童子心宿世之所行以无量因缘种种诸譬喻说六波罗蜜及诸神通事分别真实法菩萨所行道说是法华经如恒河沙偈知童子心即前云深心所念佛自证知也说六波罗蜜等即前云过二万劫之事也六波罗蜜即般若教诸神通事即方等教且分别实法为大乘之始而巳过是巳后乃说法华然有如恒沙偈者妙法应机广略不同故释迦则一期而说灯明八十劫说大通八千劫说今经止于二十八品常不轻于威音则闻二十千万亿偈喜见于日月净明德则闻八百万亿阿閦婆偈盖各随其缘之賖促根之广狭故说有豊约其实称性之法无所终穷是以华严有三部之文而一字法门书海墨而不𥁞则恒沙之偈不为多也彼佛说经巳静室入禅定一心一处坐八万四千劫是诸沙弥等知佛禅未出为无量亿众说佛无上慧各各坐法座说是大乘经于佛宴寂后宣扬助法化一一沙弥等所度诸众生有六百万亿恒河沙等众彼佛灭度后是诸闻法者在在诸佛土常与师俱生因法华缘世世相值是十六沙弥具足行佛道今现在十方各得成正觉尔时闻法者各在诸佛所其有住声闻渐教以佛道我在十六数曾亦为汝说是故以方便引汝趣佛慧明远缘深功而成就之也以是本因缘今说法华经令汝入佛道慎勿怀惊惧譬如险恶道逈绝多毒兽又复无水草人所怖畏处无数千万众欲过此险道其路甚旷远经五百由旬毒兽譬生死烦恼水草譬菩提资粮时有一导师强识有智慧明了心决定在险济众难众人皆疲倦而白导师言我等今顷之于此欲退还导师作是念此軰甚可愍如何欲退还而失大珍宝寻时思方便当设神通力化作大城郭庄严诸舍宅周帀有园林渠流及浴池重门高楼阁男女皆充满即作是化巳慰众言勿惧汝等入此城各可随所乐前止云化作一城即通譬道果此又云郭及舍宅男女等者详譬果中德用也国邑有城重城为郭城以郭为防果以德为辅舍宅譬依止之德以毕竟空寂为庄严园林譬庇頼之德以无漏法𣗳为周帀浴池譬洁净之德以八觧定水为渠流楼阁譬超达之德以空无相无作为重门男女充满即所谓善心诚实男慈悲心为女也然此譬二乘果德而有似大乘之德者乃以似量权进之耳故总依化城为言及乎即灭化城则此等皆灭譬二乘之德曾无实证终归坏灭也世之学者以比智知道以似量见性缘无实证亦若是矣诸人既入城心皆大欢喜皆生安隐想自谓巳得度导师知息已集众而告言汝等当前进此是化城耳我见汝疲极中路欲退还故以方便力权化作此城汝今勤精进当共至宝所我亦复如是为一切导师见诸求道者中路而懈废不能度生死烦恼诸险道故以方便力为息说涅槃言汝等苦灭所作皆巳办此云巳办乃权进之及其住于二地即实说未办既知到涅槃皆得阿罗汉尔乃集大众为说真实法如科诸佛方便力分别说三乘唯有一佛乘息处故说二今为汝说实汝所得非灭此令观察筹量所得非真为佛一切智当发大精进汝证一切智十力等佛法具三十二相乃是真实灭勉之令趣实果也诸佛之导师为息说涅槃既知是息巳引入于佛慧总结化城一品意义也妙法莲华经要觧卷第九终妙法莲华经要解妙法莲华经要解卷第十远一温陵开元莲寺比丘戒环觧五百弟子授记品第八三周说法各随机领悟而述成与记前化城品因缘说一周以被下根满慈与五百罗汉等于此领悟佛为述成与记故曰五百授记品然此先记满慈次记五百千二之众而特取五百名品者满慈乃大弟子内秘外现为众标领虽先与记非是当机又千二居末不当名品故也十大弟子无非上根领悟得记本无先后但各专一德随机总众耳满慈说法第一而五百罗汉常说无上道故号为普明是当说法之机故以满慈总之如阿难罗云亦大弟子而总学众各有以也尔时富楼那弥多罗尼子从佛闻是智慧方便随宜说法又闻授诸大弟子阿耨多罗三藐三菩提记复闻宿世因缘之事复闻诸佛有大自在神通之力得未曾有心净踊跃即从座起到于佛前头面礼足却住一面瞻仰尊颜目不蹔舍闻智慧方便随宜说法通领三周之说也又闻大记通领舍利弗等受记事也复闻因缘即别领大通王子之事复闻神力别领导师神化之事罕闻故得未曾有惑除故心净踊跃于是避座致恭而后申叹发誓而作是念世尊甚奇特所为希有随顺世间若干种性以方便知见而为说法拔出众生处处贪着我等于佛功德言不能宣唯佛世尊能知我等深心本愿前乃经家叙置此正满慈之辞言奇特希有至处处贪着总叹三周说法也我等于佛功德言不能宣总叹授记乃至导师神化之德不能备宣也唯佛世尊巳下申本愿而誓护持也深心本愿谓精进护持助宣佛法乃至过去未来助宣之事非谓愿求记也尔时佛告诸比丘汝等见是富楼那弥多罗尼子不我常称其于说法人中最为第一亦常叹其种种功德精进护持助宣我法能于四众示教利喜具足觧释佛之正法而大饶益同梵行者自舍如来无能尽其言论之辩述成其深心本愿也问众见不者以众等徒知满慈之迹而不知其深行故开端以示之说法第一述其正行也种种功德述其众行也精进护持述其本愿也言论之辩述其才辩也汝等勿谓富楼那但能护持助宣我法亦于过去九十亿诸佛所护持助宣佛之正法于彼说法人中亦最第一又于诸佛所说空法明了通达得四无碍智常能审谛清净说法无有疑惑具足菩萨神通之力随其寿命常修梵行彼佛世人咸皆谓之实是声闻而富楼那以斯方便饶益无量百千众生又化无量阿僧祇人令立阿耨多罗三藐三菩提为净佛土故常作佛事教化众生上总述此广陈也举九十亿佛所即广陈护宣远因也于佛空法明了通达者非若二乘滞于断空也得四无碍清净说法者如所如说不泥名相也菩萨神通非二乘比也随其寿命言𥁞形寿也令立菩提者令于正道有立也为净佛土故化众生者借利他行成已行也故净名云菩萨随所化众生而取佛土所谓净佛土者自净其心以致佛土之净也为净佛土而必须教化众生者要即尘劳而能净非若二乘厌尘劳以求净也由是观之其本乃大权圣人示现弘法耳故偈以内祕外现颂之诸比丘富楼那亦于七佛说法人中而得第一今于我所说法人中亦为第一于贤劫中当来诸佛说法人中亦复第一而皆护持助宣佛法亦于未来护持助宣无量无边诸佛之法教化饶益无量众生令立阿耨多罗三藐三菩提为净佛土故常勤精进教化众生渐渐具足菩萨之道上陈远因此举三世皆明说法宣化之深行也七佛即毗婆尸尸弃毗舍浮拘留孙拘那含迦叶释迦是也上三属前劫下四属今劫三劫三千佛始于妙光佛末法出家修道闻五十三佛名深心仰慕复化他人满三千众深心敬礼即超多劫生死之罪得证佛果其初千人于庄严劫成佛华光为首至毗舍浮是也其次千人于贤劫成佛拘留孙为首至楼至是也其后千人于星宿劫成佛日光为首至须弥相是也过无量阿僧祇劫当于此土得阿耨多罗三藐三菩提号曰法明如来应供正徧知明行足善逝世间觧无上士调御丈夫天人师佛世尊满慈既于多佛植因之远而犹过僧祇劫乃得菩提号法明者谓于无数劫量法门一时明达即成佛道非如情见久远劫也华严记发心菩萨过千不可说劫当得作佛号清净心论谓明达如是劫量法门总清净故正此意也余记劫数深意并同其佛以恒河沙等三千大千世界为一佛土七宝为地地平如掌无有山陵谿涧沟壑七宝台观充满其中诸天宫殿近处虚空人天交接两得相见无诸恶道亦无女人一切众生皆以化生无有婬壬欲此皆依报清净之相由因中常修梵行广化众生令立正道故果地无邪秽之事而交接皆上善之人也得大神通身出光明飞行自在志念坚固精进智慧普皆金色三十二相而自庄严既以化生离诸欲染故本来体相净妙若此如是妙体人固有之特为麄浊欲恶染蔽而巳故阿难曰欲气麄浊腥臊交遘不能发生胜净妙明紫金光聚苟断欲爱不受胎生则本来体相无复染蔽通光庄严自能发现以世考之精华之气或化列星吐纳之人犹能轻举则滓浊既𥁞妙体精明飞行自在无足疑矣其国众生常以二食一者法喜食二者禅恱食不由胎藏故不假段食唯飡采法喜禅恱而巳有无量阿僧祇千万亿那由他诸菩萨众得大神通四无碍智善能教化众生之类其声闻众筭数校计所不能知皆得具足六通三明及八觧脱上明国土人民此明同德法佀满慈具足菩萨神通之力得四无碍智审谛说法教化众生明了通达故报缘法众其德皆类其佛国土有如是等无量功德庄严成就结前也劫名宝明国名善净其佛寿命无量阿僧祇劫法住甚久佛灭度后起七宝塔遍满其国劫有法宝真明故名宝明国无女人恶道故名善净由三世说法续佛寿命故佛寿无量法住甚久灭后起塔遍满其国又以余德散霑也尔时世尊欲重宣此义而说偈言诸比丘谛听佛子所行道善学方便故不可得思议知众乐小法而畏于大智是故诸菩萨作声闻缘觉以无数方便化诸众生类自说是声闻去佛道甚远度脱无量众皆悉得成就虽小欲懈怠渐当令作佛内祕菩萨行外现是声闻少欲猒生死实自净佛土示众有三毒又现邪见相我弟子如是方便度众生若我具足说种种现化事众生闻是者心则怀疑惑此通举诸大弟子权应之德述成满慈内秘外现之行也自善学方便至度无量众悉得成就皆权应之德也小欲懈怠渐令作佛言善化也少欲厌生死则外现之事实自净佛土则内祕之事示三毒现邪见等者诸大弟子权迹皆由示化彼类如舍利弗与罗度争胜即示瞋也难陁爱妇示贪也调达害佛示痴也是谓三毒憍陈如三迦叶等昔为外道即现邪见也其大权难测故闻者疑惑今此富楼那于昔千亿佛勤修所行道宣护诸佛法为求无上慧而于诸佛所现居弟子上多闻有智慧所说无所畏能令众欢喜未曾有疲倦而以助佛事巳度大神通具四无碍智知诸根利钝常说清净法演畅如是义教诸千亿众令住大乘法而自净佛土未来亦供养无量无数佛护助宣正法亦自净佛土常以诸方便说法无所畏度不可计众成就一切智供养诸如来护持法宝藏通颂三世宣护之行也现居弟子上者谓于诸佛所皆示现为众标领也度大神通言巳超越小圣也其后得成佛号名曰法明其国名善净七宝所合成劫名为宝明菩萨众甚多其数无量亿皆度大神通威德力具足充满其国土声闻亦无数三明八觧脱得四无碍智以是等为僧其国诸众生婬壬欲皆巳断纯一变化生具相庄严身法喜禅恱食更无余食想无有诸女人亦无诸恶道通颂劫国众德文义同前以是等为僧者言其国僧众皆三明四智无凡流也富楼那比丘功德悉成满当得斯净土贤圣众甚多如是无量事我令但畧说尔时千二百阿罗汉心自在者作是念我等欢喜得未曾有若世尊各见授记如余大弟子者不亦快乎佛知此等心之所念告摩诃迦叶是千二百阿罗汉我今当现前次第与授阿耨多罗三藐三菩提记迦叶为众上首故告之于此众中我大弟子憍陈如比丘当供养六万二千亿佛然后得成为佛号曰普明如来应供正遍知明行足善逝世间觧无上士调御丈夫天人师佛世尊憍陈最初得度为众首故特记之号普明者偈云常放大光明一切之所敬又云常说无上道故号曰普明谓以智慧明破诸痴暗普使众生明了法性即今住世应真之首也其五百阿罗汉优楼频螺迦叶伽耶迦叶那提迦叶迦留陁夷优陁夷阿㝹楼䭾离婆多劫賔那薄拘罗周陁莎伽陁等皆当得阿耨多罗三藐三菩提𥁞同一号名曰普明五百威德具足为千二之杰故又别记目连记末云我诸弟子威德具足其𢾗五百即此也余七百众但于前通许于颂通记优楼频螺等即序分所列罗汉上首详略互举也同号普明以德同故尔时世尊欲重宣此义而说偈言憍陈如比丘当见无量佛过阿僧祇劫乃成等正觉常放大光明具足诸神通名闻遍十方一切之所敬常说无上道故号为普明颂正报也常放大法光明普照迷暗也其国土清净菩萨皆勇勐咸昇妙楼阁游诸十方国以无上供具奉献于诸佛作是供养巳心怀大欢喜须臾还本国有如是神力颂依报也佛寿六万劫正法住倍寿像法复倍是颂化缘也法灭天人忧其五百比丘次第当作佛同号曰普明前法既灭天人失望则后佛继出安隐天人转次而授记我灭度之后某甲当作佛其所化世间亦如我今日此详记五百次第出兴事也我灭度之后等乃五百转次相授之辞以转次不一不可定指故云某甲非谓释迦指五百众释迦次补自当弥勒也国土之严净及诸神通力菩萨声闻众正法及像法寿命劫多少皆如上所说五百依正之果皆如憍陈迦叶汝已知五百自在者余诸声闻众亦当复如是引五百之事而例记七百之众通为千二之记其不在此会汝当为宣说令迦叶宣扬胜事以勉后进尔时五百阿罗汉于佛前得授记巳欢喜踊跃即从座起到于佛前头靣礼足悔过自责世尊我等常作是念自谓巳得究竟灭度今乃知之如无智者所以者何我等应得如来智慧而便自以小智为足悔责者悔昔之失庆今之得也如来智慧即一切种智我等应得而悔不早悟世尊譬如有人至亲友家醉酒而卧是时亲友官事当行以无价宝珠系其衣里与之而去其人醉卧都不觉知起巳游行到于他国为衣食故勤力求索甚大艰难若少有所得便以为足亲友系珠譬佛预十六菩萨时为说法华结大乘因也醉酒而卧譬我预千万亿众时皆生疑惑昏昏如醉也官事当行即佛化将毕余处利生公而不党故譬官事起巳游行转迷也到于他国弃本也为衣食等乐小也于后亲友会遇见之而作是言咄哉丈夫何为衣食乃至如是我昔欲令汝得安乐五欲自恣于某年日月以无价宝珠系汝衣里今故现在而汝不知勤苦忧恼以求自活甚为痴也汝今可以此宝贸易所须常可如意无所乏短亲友会遇譬今复值佛咄叱警戒譬呵小进大言丈夫者指大乘种性而警进之也余意如下合显贸易所须譬即性发挥当得大利也以时物迁货曰贸以有易无曰易佛亦如是为菩萨时教化我等令发一切智心而寻废忘不知不觉既得阿罗汉道自谓灭度资生艰难得少为足一切智愿犹在不失令发智心而废忘不觉如系珠醉卧也既得罗汉而未离法缚是资生艰难也智愿不失如衣珠现在今者世尊觉悟我等作如是言诸比丘汝等所得非究竟灭我久令汝等种佛善根以方便故示涅槃相而汝谓为实得灭度合咄叱警戒也世尊我今乃知实是菩萨得受阿耨多罗三藐三菩提记以是因缘甚大欢喜得未曾有合货宝如意也尔时阿若憍陈如等欲重宣此义而说偈言我等闻无上安隐受记声欢喜未曾有礼无量智佛今于世尊前自悔诸过咎于无量佛宝得少涅槃分如无智愚人便自以为足颂得记欢喜悔过自责也譬如贫穷人徃至亲友家其家甚大富具设诸肴饍以无价宝珠系着内衣里默与而舍去时卧不觉知是人既巳起游行诣他国求衣食自济资生甚艰难得少便为足更不愿好者不觉内衣里有无价宝珠与珠之亲友后见此贫人苦切责之巳示以所系珠贫人见此珠其心大欢喜富有诸财物五欲而自恣我等亦如是世尊于长夜常愍见教化令种无上愿我等无智故不觉亦不知得少涅槃分自足不求余今佛觉悟我言非实灭度得佛无上慧尔乃为真灭我今从佛闻受记庄严事及转次受决身心遍欢喜以记为决谓决定道果也妙法莲华经授学无学人记品第九此记小声闻众也旧说裂此为二谓学与无学然无学即罗汉巳在千二之记不当重列此即学于无学小声闻而已研真断惑名学真穷惑尽名无学此未得无学而亦预佛记者若有闻法者无一不成佛故也尔时阿难罗睺罗而作是念我等每自思惟设得受记不亦快乎阿难多闻护持法藏罗云密行皆大弟子而与学众同授记者示彼亦内祕外现密行之俦也观学众记云当供微尘𢾗佛护持法藏即与阿难罗云同德故以二师总之即从座起到于佛前头靣礼足俱白佛言世尊我等于此亦应有分唯有如来我等所归又我等为一切世间天人阿修罗所见知识阿难常为侍者护持法藏罗睺罗是佛之子若佛见授阿耨多罗三藐三菩提记者我愿既满众望亦足阿难罗云亲迩于佛既为众所见知若不得记则无塞众望也菩萨为通达佛道无所不现故净名佛道品以法喜为妻慈悲为女诚善为男而释迦所以有耶输罗云皆为示现非同世俗妻子也尔时学无学声闻弟子二千人皆从座起偏袒右肩到于佛前一心合掌瞻仰世尊如阿难罗睺罗所愿住立一靣尔时佛告阿难汝于来世当得作佛号山海慧自在通王如来应供正遍知明行足善逝世间觧无上士调御丈夫天人师佛世尊当供养六十二亿诸佛护持法藏然后得阿耨多罗三藐三菩提山海慧自在通王者高莫逾于山深莫浚于海阿难宿持法藏多闻慱达智慧等之于诸法中得大通达自在如王故得果以因为号当供多佛护持法藏然后成佛盖其本愿也教化二十千万亿恒河沙诸菩萨等令成阿耨多罗三藐三菩提阿难当来作成如此其多者为宿持法藏化缘深故国名常立胜幡其土清净琉璃为地劫名妙音遍满幡表尊胜之德阿难多闻第一故国名常立胜幡宣传法藏故劫名妙音遍满为由法音宣流也其佛寿命无量千万亿阿僧祇劫若人于千万亿无量阿僧祇劫中筭𢾗校计不能得知正法住世倍于寿命像法住世复倍正法佛寿无量劫而正像之法又复倍倍者由其宣传法藏因力緜远也问寿劫之说悠然不穷何所据依视不覩睫况渺冥乎曰万物死生而不亡者存寿有终穷乎古今代谢而曾无纪极劫有终穷乎圣人离死生至道无代谢则虽倍倍之劫未足尽其灵长矣阿难是山海慧自在通王佛为十方无量千万亿恒河沙等诸佛如来所共赞叹称其功德为其护持法藏报得殊胜名闻十方故尔时世尊欲重宣此义而说偈云我今僧中说阿难持法者当供养诸佛然后成正觉号曰山海慧自在通王佛其国土清净名常立胜幡教化诸菩萨其𢾗如恒沙佛有大威德名闻满十方寿命无有量以愍众生故正法倍寿命像法复倍是如恒河沙等无𢾗诸众生于此佛法中种佛道因缘颂文大意同前佛有大威德名闻满十方颂诸佛共叹也寿命无有量以愍众生故非徒羡久生也众生于法中种佛道因缘者能持法藏故群类资焉尔时会中新发意菩萨八千人咸作是念我等尚不闻诸大菩萨得如是记有何因缘而诸声闻得如是决阿难果号刼国教化作成等事特异众记初心不知远因故疑其何缘而得尔时世尊知诸菩萨心之所念而告之曰诸善男子我与阿难等于空王佛所同时发阿耨多罗三藐三菩提心阿难常乐多闻我常勤精进是故我已得成阿耨三罗三藐三菩提而阿难护持我法亦护将来诸佛法藏教化成就诸菩萨众其本愿如是故获斯记此告其远因以同发心功深愿广宜得是记也校其远因则功巳齐佛但彼愿护持法藏故常乐多闻佛愿成道利生故常勤精进由是佛已成道而阿难尚须护法教化然后成佛盖其本愿如是非由根智胜劣而有先后也俱舍论说空王佛乃释迦三僧祇劫中间所逢之佛阿难面于佛前自闻授记及国土庄严所愿具足心大欢喜得未曾有即时忆念过去无量千万亿诸佛法藏通达无碍如今所闻亦识本愿即时忆念等者因佛与记又叙徃因于是得法性觉自在三昧能忆过佛法藏又识本昔愿持之因也尔时阿难而说偈言世尊甚希有令我念过去无量诸佛法如今日所闻我今无复疑安住于佛道方便为侍者护持诸佛法谢记自励也既识本愿所以无疑而益勤方便尔时佛告罗㬋罗汝于来世当得作佛号蹈七宝华如来应供正遍知明行足善逝世间觧无上士调御丈夫天人师佛世尊蹈七宝花乃妙净密行之应也当供养十世界微尘等数诸佛如来常为诸佛而作长子犹如今也作长子者常以密行继续佛道也如华严以普贤为长子亦表大行能建佛家法也盖弘道以德行为尚故儒门四科亦先德行是蹈七宝华佛国土庄严寿命劫𢾗所化弟子正法像法亦如山海慧自在通王如来无异亦为此佛而作长子过是巳后当得阿耨多罗三藐三菩提多闻密行常相资故罗云国劫正像之果并同阿难而当来亦为阿难长子尔时世尊欲重宣此义而说偈言我为太子时罗睺为长子我今成佛道受法为法子于未来世中见无量亿佛皆为其长子一心求佛道记罗云继续佛道緜緜不绝也罗睺罗密行唯我能知之现为我长子以示诸众生无量亿千万功德不可𢾗安住于佛法以求无上道隐大权之迹而示现为佛子功德不可𢾗唯佛能知之是谓密行也尔时世尊见学无学二千人其意柔软寂然清净一心观佛佛告阿难汝见是学无学二千人不唯然已见此亦昔日所化故今与记其意柔软谓根机巳熟问其见不默示昔因也而阿难多闻愽达固已默知阿难是诸人等当供养五十世界微尘𢾗诸佛如来恭敬尊重护持法藏末后同时于十方国各得成佛皆同一号名曰宝相如来应供正遍知明行足善逝世间觧无上士调御丈夫天人师佛世尊二千果号皆同以因同也了学无学即证实相是谓宝相寿命一劫国土庄严声闻菩萨正法像法皆悉同等言二千同时成佛依报法化皆同尔时世尊欲重宣此义而说偈言是二千声闻今于我前住悉皆与授记未来当成佛所供养诸佛如上说尘数护持其法藏后当成正觉各于十方国悉同一名号俱时坐道塲以证无上慧皆名为宝相国土及弟子正法与像法悉等无有异咸以诸神通度十方众生名闻普周遍渐入于涅槃名闻周遍渐入涅槃者出兴功成则反一无迹佛佛然也尔时学无学二千人闻佛授记欢喜踊跃而说偈言世尊慧灯明我闻授记音心欢喜充满如甘露见灌慧灯明赞也闻记欢喜谢也妙法莲华经法师品第十能持正法足以师人谓之法师此授广记以圆该前记而号法师品者所以广记持经之人而推尊之故也经举现前八部四众等类及佛灭后闻经随喜皆与授记是谓广记前虽对三周法授三根记而ㄆ机未尽故此圆该乃圆教之统要也既为统要允属正宗而旧科于此遂分流通亦随所见尔时世尊因药王菩萨告八万大士药王汝见是大众中无量诸天龙王夜叉干闼婆阿脩罗迦楼罗紧那罗摩睺罗伽人与非人及比丘比丘尼优婆塞优婆夷求声闻者求辟支佛者求佛道者如是等类咸于佛前闻妙法华经一偈一句乃至一念随喜者我皆与授记当得阿耨多罗三藐三菩提将授广记而因药王告大士者以广记渺漠法利胜妙非深知宿契及大菩萨无能证知故也药王即喜见菩萨久持此经烧身然臂可谓深知宿契矣八万大士即经首八万菩萨现前八部四众皆与授记者所谓若有闻法者无一不成佛也佛告药王又如来灭度之后若有人闻妙法华经乃至一偈一句一念随喜者我亦与授阿耨多罗三藐三菩提记言灭后有人则其机未兆亦悬记之则此品广记无所不圆无所不该矣若复有人受持读诵觧说书写妙法华经乃至一句于此经卷敬视如佛种种供养华香璎珞末香涂香烧香缯盖幢幡衣服伎乐乃至合掌恭敬药王当知是诸人等巳曾供养十万亿佛于诸佛所成就大愿愍众生故生此人间自受持读诵至合掌恭敬为六种法师一受持二读三诵四觧说五书写六供养能备六种难故必由供佛宿福及大愿也药王若有人问何等众生于未来世当得作佛应示是诸人等于未来世必得作佛令药王宣明胜因也何以故若善男子善女人于法华经乃至一句受持读诵觧说书写种种供养经卷华香璎珞抹香涂香烧香缯盖幢幡衣服伎乐合掌恭敬是人一切世间所应瞻奉应以如来供养而供养之当知此人是大菩萨成就阿耨多罗三藐三菩提哀愍众生愿生此间广演分别妙法华经何况尽能受持种种供养者释上以显缘胜人尊故当作佛但于一句能具六种法师之功犹足推尊瞻奉而当成菩提况于一经尽能受持则其缘愈胜其人愈尊其作佛必矣药王当知是人自舍清净业报于我灭度后愍众生故生于恶世广演此经自舍净报者当是净土果人示生恶世若是善男子善女人我灭度后能窃为一人说法华经乃至一句当知是人则如来使如来所遣行如来事何况于大众中广为人说使即将命之人遣有付托之义此令敬持经人视同将如来命为如来付托赞扬大事宜在尊尚也药王若有恶人以不善心于一劫中现于佛前常毁骂佛其罪尚轻若人以一恶言毁呰在家出家读诵法华经者其罪甚重万德慈尊不可毁也然毁之其罪尚轻者以无能损故毁持经之人其罪尤重者以断佛种故药王其有读诵法华经者当知是人以佛庄严而自庄严则为如来肩所荷担其所至方应随向礼一心合掌恭敬供养尊重赞叹华香璎珞抹香涂香烧香缯盖幢幡衣服肴馔作诸伎乐人中上供而供养之应持天宝而以散之天上宝聚应以奉献以佛庄严而自庄严者谓具佛众德也则为如来肩所荷担者谓佛所尊重也佛尚尊之则人者固当随方钦向尊重之也所以者何是人欢喜说法须臾闻之即得究竟阿耨多罗三藐三菩提故征释所应尊重之意也尔时世尊欲重宣此义而说偈言若欲住佛道成就自然智常当勤供养受持法华者自然智即本觉真智也欲住佛道成就此智必借法师发明故当勤供养持法华者其有欲疾得一切种智慧当受持是经并供养持者一切种智即诸佛果智也欲求佛果疾得此智必依此经修证故当持是经并供持者若有能受持妙法华经者当知佛所使愍念诸众生颂于诸佛所成就大愿愍众生故生此人间诸有能受持妙法华经者舍于清净土愍众故生此当知如是人自在所欲生能于此恶世广说无上法应以天华香及天宝衣服天上妙宝聚供养说法者颂是人自舍清净业报等自在所欲生者所欲生处随愿自在吾灭后恶世能持是经者当合掌礼敬如供养世尊上馔众甘美及种种衣服供养是佛子冀得须臾闻此令推尊以求妙法若能于后世受持是经者我遣在人中行于如来事非如来遣则莫之能若于一劫中常怀不善心作色而骂佛获无量重罪其有读诵持是法华经者须臾加恶言其罪复过彼如科有人求佛道而于一劫中合掌在我前以无数偈赞由是赞佛故得无量功德叹羙持经者其福复过彼显赞羙之福也于八十亿劫以最妙色声及与香味触供养持经者如是供养巳若得须臾闻则应自欣庆我今获大利颂花香伎乐人中上供等文于八十亿劫言不倦持久之志以冀须臾之闻须臾闻之即得菩提故为大利药王今告汝我所说诸经而于此经中法华最第一故宜信向也尔时佛复告药王菩萨摩诃萨我所说经典无量千万亿巳说今说当说而于其中此法华经最为难信难觧巳说即般若等今说即法华当说即涅槃而独法华所诠皆妙法所示皆实相非众生知见所以难信是诸佛秘要所以难觧也药王此经是诸佛秘要之藏不可分布妄授与人诸佛世尊之所守护从昔巳来未曾显说而此经者如来现在犹多怨嫉况灭度后秘密法要妄授则上慢退席显说则穷子怖父而怨诽憎嫉生焉如来现在尚尔况灭后恶世可不择机药王当知如来灭后其能书持读诵供养为他人说者如来即为以衣覆之又为他方现在诸佛之所护念是人有大信力及志愿力诸善根力当知是人与如来共宿则为如来手摩其头是经难得闻信受者亦难故凡书持读说非假如来覆护及自有信愿善根莫之能矣为如来衣覆谓得佛忍力也与如来共宿谓栖心同佛也为如来摩顶谓蒙佛慰安也如此故能于后恶世持说是法药王在在处处若说若读若诵若书若经卷所住之处皆应起七宝塔极令高广严饰不须复安舍利所以者何此中巳有如来全身三周开示及余助显无非如来全身也此塔应以一切华香璎珞缯盖幢幡伎乐歌颂供养恭敬尊重赞叹若有人得见此塔礼拜供养当知是等皆近阿耨多罗三藐三菩提为其因正而缘胜故也药王多有人在家出家行菩萨道若不能得见闻读诵书持供养是法华经者当知是人未善行菩萨道若有得闻是经典者乃能善行菩萨之道行菩萨道而不闻是经如欲济渴而不知须水也其有众生求佛道者若见若闻是法华经闻巳信觧受持者当知是人得近阿耨多罗三藐三菩提如人凿井巳近泉源药王譬如有人渴乏须水于彼高原穿凿求之犹见干土知水尚远施功不巳转见湿土遂渐至泥其心决定知水必近高原凿水譬修菩萨道不得其要犹见干土施功不已譬从干慧地由渐而进转见湿土喻历闻般若遂渐至泥喻初闻法华然尚滞修习则于佛智水近之而巳若夫脱然造其真源则妙湛圆发不劳功用视前所为皆滓浊矣经不言此者所谓引而不发使其自进盖无功用处不容言谕也菩萨亦如是若未闻未觧未能修习是法华经当知是人去阿耨多罗三藐三菩提尚远若得闻觧思惟修习必知得近阿耨多罗三藐三菩提所以者何一切菩萨阿耨多罗三藐三菩提皆属此经佛果菩提皆属此经则未闻未觧安可得道此经开方便门示真实相是法华经藏深固幽远无人能到今佛教化成就菩萨而为开示开方便门犹凿井也示真实相犹见水也法华经藏即众生如来藏也于众生则蕴在尘劳于菩萨则蕴在万行于宝所则过乎五百由旬可谓深固幽远也人无能到故唯菩萨可以开示药王若有菩萨闻是法华经惊疑怖畏当知是为新发意菩萨若声闻人闻是经惊疑怖畏当知是为增上慢者大根有新发意小根有增上慢皆非机也药王若有善男子善女人如来灭后欲为四众说是法华经者云何应说先标次释是善男子善女人入如来室着如来衣坐如来座尔乃应为四众广说斯经如来室者一切众生中大慈悲心是如来衣者柔和忍辱心是如来座者一切法空是安住是中然后以不懈怠心为诸菩萨及四众广说是法华经夫说法教化之道必巳有所处然后能安人巳有所服然后能伏人已有所据然后能达人如来以慈悲为室柔忍为衣法空为座入慈悲室则巳有所处也着柔忍衣则巳有所服也坐法空座则已有所据也如此则具佛之体乃可广说斯经苟未体此自无至正何以为人哉故曰安住是中然后以不懈怠广说是法今夫据宝花座而圣读庸行者宜深鉴乎此一切法空者非断空也即一切法廓然了达之谓也药王我于余国遣化人为其集𦗟法众亦遣化比丘比丘尼优婆塞优婆夷𦗟其说法是诸化人闻法信受随顺不逆若说法者在空闲处我时广遣天鬼神干闼婆阿修罗等听其说法此佛力变化赞扬大事也余国则他方世界我虽在异国时时令说法者得见我身若于此经忘失句逗我还为说令得具足在异国而令见所谓隐显化众生尔时世尊欲重宣此义而说偈言欲舍诸懈怠应当听此经是经难得闻信受者亦难欲于正道易进而无懈者当依此为津要如人渴须水穿凿于高原犹见干燥土知去水尚远渐见湿土泥决定知近水药王汝当知如是诸人等不闻法华经去佛智甚远若闻是深经决了声闻法是诸经之王闻已谛思惟当知此人等近于佛智慧决了声闻直入佛慧若人说此经应入如来室着于如来衣而坐如来座处众无所畏广为分别说大慈悲为室柔和忍辱衣诸法空为座处此为说法若说此经时有人恶口骂加刀杖瓦石念佛故应忍以佛为念当忍诸恶所谓着如来衣我千万亿土现净坚固身于无量亿劫为众生说法若我灭度后能说此经者我遣化四众比丘比丘尼及清信士女供养于法师引导诸众生集之令听法若人欲加恶刀杖及瓦石则遣变化人为之作卫护若说法之人独在空闲处寂寞无人声读诵此经典我尔时为现清净光明身若忘失章句为说令通利若人具是德或为四众说空处读诵经皆得见我身若人在空闲我遣天龙王夜义鬼神等为作听法众是人乐说法分别无𦊱碍诸佛护念故能令大众喜皆余国遣化护助事也若人具是德谓具慈悲柔忍德也空处读经得见我身者令于法空座行柔忍德使心空境寂则此中全身昭然可见是谓清净光明身也若未具是德徒诵此经而欲以色相见我是行邪道若亲近法师速得菩萨道随顺是师学得见恒沙佛恒沙诸佛全身在此妙法莲华经要解卷第十妙法莲华经要解妙法莲华经要解卷十一远二温陵开元莲寺比丘戒环觧见宝塔品第十一自开会至此三周法备四众记圆法身巳全本愿已足故感过去多宝踊愿塔现全身尽集十方说法分身诸佛圆会圆证所以然者示十方三世过现诸佛说示修证之道圆备于此尔时佛前有七宝塔高五百由旬纵广二百五十由旬从地踊出住在空中种种宝物而装校之五千栏楯龛室千万无数幢幡以为严饰垂宝璎珞宝铃万亿而悬其上四面皆出多摩罗䟦栴檀之香充遍世界其诸幡盖以金银琉璃𤥭𤦲玛碯真珠玫瑰七宝合成高至四天王宫宝塔殊胜乃果行依报诸庄严具彰果行德用也种种庄校即万德之像五千栏楯即总持之力龛室千万应慈悲无量也幢幡无数应摧邪表正也垂宝璎珞即众善下化宝铃万亿即法音广振四面出香表神通四达如意周遍七宝幡盖高至天宫表众德尊胜也三十三天雨天曼陁罗华供养宝塔余诸天龙夜义干闼婆阿脩罗迦楼罗紧那罗摩目候罗伽人非人等千万亿众以一切华香璎珞幡盖伎乐供养宝塔恭敬尊重赞叹知有如来全身故尔时宝塔中出大音声叹言善哉善哉释迦牟尼世尊能以平等大慧教菩萨法佛所护念妙法华经为大众说如是如是释迦牟尼世尊如所说者皆是真实平等大慧即一乘实智也尔时四众见大宝塔住在空中又闻塔中所出音声皆得法喜恠未曾有从座而起恭敬合掌却住一面闻叹大慧真实之说故得法喜尔时有菩萨摩诃萨名大乐说知一切世间天人阿修罗等心之所疑而白佛言世尊以何因缘有此宝塔从地踊出又于其中发是音声尔时佛告大乐说菩萨此宝塔中有如来全身乃徃过去东方无量千万亿阿僧祗世界国名宝净彼中有佛号曰多宝其佛行菩萨道时作大誓愿若我成佛灭度之后于十方国土有说法华经处我之塔庙为𦗟是经故踊现其前为作证明赞言善哉多宝灭度全身不散如入禅定而能随愿在处证经此示法身无灭无生自在之力使闻妙法者了无灭生顿悟实相故示现作证如此彼佛成道已临灭度时于天人大众中告诸比丘我灭度后欲供养我全身者应起一大塔叙塔缘起也其佛以神通愿力十方世界在在处处若有说法华经者彼之宝塔皆踊出其前全身在于塔中赞言善哉善哉不独此处大乐说今多宝如来塔闻说法华经故从地踊出赞言善哉善哉结示今缘也是时大乐说菩萨以如来神力故白佛言世尊我等愿欲见此佛身欲表圆证当现全身此非小缘故假如来神力发起佛告大乐说菩萨摩诃萨是多宝佛有深重愿若我宝塔为𦗟法华经故出于诸佛前时其有欲以我身示四众者彼佛分身诸佛在于十方世界说法尽还集一处然后我身乃出现耳必待十方说法诸佛毕集然后出现者表圆会圆证也分身诸佛即千百亿化水月应物者大乐说我分身诸佛在于十方世界说法者今应当集当副多宝之愿也大乐说白佛言世尊我等亦愿欲见世尊分身诸佛礼拜供养尔时佛放白毫一光即见东方五百万亿那由他恒河沙等国土诸佛彼诸国土皆以颇梨为地宝树宝衣以为庄严无数千万亿菩萨充满其中遍张宝幔宝网罗上彼国诸佛以大妙音而说诸法及见无量千万亿菩萨遍满诸国为众说法此皆释迦分身在十方说法者南西北方四维上下白毫相光所照之处亦复如是遍照十方咸召使集尔时十方诸佛各告众菩萨言善男子我今应徃娑婆世界释迦牟尼佛所并供养多宝如来宝塔时娑婆世界即变清净琉璃为地宝𣗳庄严黄金为绳以界八道无诸聚落村营城邑大海江河山川林薮烧大宝香曼陁罗华遍布其地以宝网幔罗覆其上悬诸宝铃唯留此会众移诸天人置于他土变土将容分身之众也琉璃为地等者现佛国之净相无诸聚落等者灭众生之染缘移天人置他土如净名说菩萨断取大千掷沙界外其中众生不觉不知是时诸佛各将一大菩萨以为侍者至娑婆世界各到宝𣗳下一一宝𣗳高五百由旬枝叶花菓次第庄严诸宝𣗳下皆有师子之座高五由旬亦以大宝而校饰之尔时诸佛各于此座结加趺坐如是展转遍满三千大千世界而于释迦牟尼佛一方所分之身犹故未尽一方即东方也释迦分身譬如一灯然百千灯真应无尽而器界有穷故虽大千不能容受时释迦牟尼佛欲容受所分身诸佛故八方各更变二百万亿那由他国皆令清净无有地狱饿鬼畜生及阿修罗又移诸天人置于他土所化之国亦以琉璃为地宝𣗳庄严𣗳高五百由旬枝叶华果次第严饰𣗳下皆有宝师子座高五由旬种种诸宝以为装校亦无大海江河及目真隣陁山摩诃目真隣陁山铁围山大铁围山须弥山等诸山王通为一佛国土宝地平正宝交露幔遍覆其上悬诸幡盖烧大宝香诸天宝华遍布其地目真隣陁此云石释迦牟尼佛为诸佛当来坐故复于八方各更变二百万亿那由他国皆令清净无有地狱饿鬼畜生及阿脩罗又移诸天人置于他土所化之国亦以琉璃为地宝𣗳庄严𣗳高五百由旬枝叶华果次第庄严𣗳下皆有宝师子座高五由旬亦以大宝而校饰之亦无大海江河及目真隣陁山摩诃目真隣陁山铁围山大铁围山须弥山等诸山王通为一佛国土宝地平正宝交露幔遍覆其上悬诸幡盖烧大宝香诸天宝华遍布其地净名丈室能广容多座释迦化土如自在天宫涌出之众有无量河沙各诣灵山未闻迫窄而此必三变净土乃能容受分身者特因事显法耳盖净土妙境生佛本共法身化体物我无亏唯众生识心自染自局故圣人因分身之来特与开示初于娑婆一变者灭众生染缘也次于八方再变者遣识心限碍也后于八方复变者廓法法界真境也三变之后分身毕集多宝全现者示染缘既灭碍心既遣真境既廓则法身化体当处现前一多圆融随念自在妙法大旨明此而巳故兹因事特与开示也净名直示不思议境故即丈室而广容法华意在引权入实故自秽土而三变宗趣有异故建立不同得旨归根夫何异也尔时东方释迦牟尼所分之身百千万亿那由他恒河沙等国土中诸佛各各说法来集于此如是次第十方诸佛皆悉来集坐于八方尔时一一方四百万亿那由他国土诸佛如来遍满其中前初变土东方已集此复举者言东方集后十方次第而集是时诸佛各在宝𣗳下坐师子座皆遣侍者问讯释迦牟尼佛各赍宝华满掬而告之言善男子汝徃诣𦒿阇崛山释迦牟尼佛所如我辞曰少病少恼气力安乐及菩萨声闻众悉安隐不以此宝华散佛供养而作是言彼某甲佛与欲开此宝塔诸佛遣使亦复如是分身之来不躬觐佛者体同故也皆遣侍者致问开塔者愿同故也与音预同欲也尔时释迦牟尼佛见所分身佛悉已来集各各坐于师子之座皆闻诸佛与欲同开宝塔即从座起住虚空中一切四众起立合掌一心观佛于是释迦牟尼佛以右指开七宝塔户出大音声如却关钥开大城门右表顺道开发也一指聊举关键脱然如来全身于是可见即时一切众会皆见多宝如来于宝塔中坐师子座全身不散如入禅定又闻其言善哉善哉释迦牟尼佛快说是法华经我为听是经故而来至此信知诸佛虽不实灭而言灭度尔时四众等见过去无量千万亿劫灭度佛说如是言叹未曾有以天宝华聚散多宝佛及释迦牟尼佛上尔时多宝佛于宝塔中分半座与释迦牟尼佛而作是言释迦牟尼佛可就此座即时释迦牟尼佛入其塔中坐其半座结加趺坐妙法实际一切圆融物我不分古今一致是以过去多宝与现在释迦于宝塔中共坐一座以示三界之相无有生死若退若出亦无在世及灭度者非实非虚非如非异斯妙法之极致也故作证如此尔时大众见二如来在七宝塔中师子座上结加趺坐各作是念佛座高远唯愿如来以神通力令我等軰俱处虚空即时释迦牟尼佛以神通力接诸大众皆在虚空塔在空中故升空乃可亲近以大音声普告四众谁能于此娑婆国土广说妙法华经今正是时如来不久当入涅槃佛欲以此妙法华经付嘱有在说证事圆于是付嘱言有在者传布法利期在得人也日月灯明说是经已即于众唱灭授记付托今佛至此亦云不久涅槃付嘱有在足知三周开示至此乃毕此后显妙劝持别是一番故虽唱灭结经而复有后说至神力品涌出之众方请流通则神力品前犹属正宗明矣此乃经之节目历然可辩尔时世尊欲重宣此义而说偈言圣主世尊虽久灭度在宝塔中尚为法来诸人云何不勤为法此佛灭度无央数劫处处听法以难遇故因多宝勉众也彼佛本愿我灭度后在在所徃常为听法又我分身无量诸佛如恒沙等来欲听法又见灭度多宝如来各舍妙土及弟子众天人龙神诸供养事令法久住故来至此化佛为欲𦗟法及见多宝故舍妙土诸事而来作证令法久住为坐诸佛以神通力移无量众令国清净诸佛各各诣宝树下如清净地莲华庄严其宝树下诸师子座佛坐其上光明严饰如夜暗中然大炬火身出妙香遍十方国众生蒙薰喜不自胜譬如大风吹小树枝以是方便令法久住此皆颂羙化佛来仪也如风吹枝言众生喜心靡然向佛也告诸大众我灭度后谁能护持读说斯经今于佛前自说誓言其多宝佛虽久灭度以大誓愿而师子吼多宝如来及与我身所集化佛当知此意初四句询求其人次下令发愿持经则多宝释迦及分身佛当为作证诸佛子等谁能护法当发大愿令得久住再求其人也其有能护此经法者则为供养我及多宝此多宝佛处于宝塔常游十方为是经故亦复供养诸来化佛庄严光饰诸世界者若说此经则为见我多宝如来及诸化佛此中巳有如来全身故能护能说则为供我见我及多宝化佛也严饰世界指化佛来仪也诸善男子各谛思惟此为难事宜发大愿诸余经典数如恒沙虽说此等未足为难诸余经典教理行果未圆未顿故也若接须弥掷置他方无数佛土亦未为难若以足指动大千界远掷他国亦未为难若立有顶为众演说无量余经亦未为难若佛灭后于恶世中能说此经是则为难接须弥动大千则神通等于菩萨立有顶说余经则大辩压于诸天未若恶世说此之为难何以故恶世心高不啻如须弥之难接无明坚厚不啻如大千之难动慢心增上不啻如有顶之难压故有顶天即色界顶也假使有人手把虚空而以游行亦未为难于我灭后若自书持若使人书是则为难掊把也有象可把虚空难掊即言可书离言莫写盖由此经言辞相寂故若以大地置足甲上昇于梵天亦未为难佛灭度后于恶世中蹔读此经是则为难以大地置足甲升梵天喻末世下根能举重任以极高明之道是诚不易也假使劫烧担负干草入中不烧亦未为难我灭度后若持此经为一人说是则为难末世暴恶过于劫烧于中持经易遭魔难故能持为难若持八万四千法藏十二部经为人演说令诸听者得六神通虽能如是亦未为难于我灭后听受此经问其义趣是则为难持八万藏未如一乘之顿得六神通孰若证性之圆若人说法令千万亿无量无数恒沙众生得阿罗汉具六神通虽有是益亦未为难于我灭后若能奉持如斯经典是则为难诸余法化终滞权乘奉持斯经疾得佛道我为佛道于无量土从始至今广说诸经而于其中此经第一若有能持则持佛身结显劝持也则持佛身者所谓此中巳有如来全身诸善男子于我灭后谁能受持读诵此经今于佛前自说誓言前已询求持人今自说誓此复谆谆者欲以妙法付嘱有在故也此经难持若蹔持者我则欢喜诸佛亦然如是之人诸佛所叹是则勇勐是则精进是名持戒行头陁者则为疾得无上佛道此及下文皆结显劝持也古之所谓持经非手执口诵而巳要以是道内自摄持由是得无畏力故是则勇勐超不退地故是则精进内外自正故是名持戒尘劳自净故是为头陁如此乃可疾得佛道所以暂持为难而诸佛喜叹也若虽书持读说而不能造此其犹蠹虫食木野禽鸣春风气宣使曾无意谓又何贵于书持而称叹若此学者当明深旨以尽持经之道能于来世读持此经是真佛子住淳善地佛灭度后能觧其义是诸天人世间之眼化浇漓世必借淳风开人天眼实资觧义于恐畏世能须臾说一切天人皆应供养所谓若见此法师生心如佛想此尊师重道勉进弘持也三周开示文终于此总而言之初于法说叹二智明十如全提妙法开佛知见次喻说斥羊鹿示白牛明迷此则堕火宅悟此则造佛地后因缘说显所迷之通智示教导之远因灭化城指宝所皆所以开而示之使见自已本来佛性以见是性则无不成佛故领悟之后各示佛记而卒于圆该圆证之事是为三周开示之终也显法妙利劝进弘持令深证妙法也妙法莲华经提婆达多品第十二提婆达多亦曰调达此云天授为斛饭王子祷天而生也昔为仙人授佛妙法如来因之遂致成佛今欲明其所授而显法妙利故以名品尔时佛告诸菩萨及天人四众吾于过去无量劫中求法华经无有懈倦于多劫中常作国王发愿求于无上菩提心不退转欲以正道优于天下为欲满足六波罗密勤行布施心无恡惜象马七珍国城妻子奴婢仆从头目髓脑身肉手足不惜躯命欲以正行率彼贪迷时世人民寿命无量为于法故捐舍国位委政太子由道之优裕故君遂无为击鼓宣令四方求法谁能为我说大乘者吾当终身供给走使兼忘天下惟道是从时有仙人来白王言我有大乘名妙法华经若不违我当为宣说王闻仙言欢喜踊跃即随仙人供给所须採菓汲水拾薪设食乃至以身而为床座身心无倦于时奉事经于千嵗为于法故精勤给侍令无所乏此终身供给也以身为床座示忘身为法无疲厌也尔时世尊欲重宣此义而说偈言我念过去劫为求大法故虽作世国王不贪五欲乐椎钟告四方谁有大法者若为我觧说身当为奴仆屈巳如此使天下知有至贵者不在国爵也时有阿私仙来白于大王我有微妙法世间所希有若能修行者吾当为汝说时王闻仙言心生大喜恱即便随仙人供给于所须採薪及菓蓏随时恭敬与情存妙法故身心无懈倦阿私此云无比其形与法皆无比也树生曰菓藤生曰蓏普为诸众生勤求于大法亦不为巳身及以五欲乐故为大国王勤求获此法遂致得成佛今故为汝说皆颂徃昔求法也佛告诸比丘尔时王者则我身是时仙人者今提婆达多是由提婆达多善知识故令我具足六波罗蜜慈悲喜舍三十二相八十种好紫磨金色十力四无所畏四摄法十八不共神通道力成等正觉广度众生皆因提婆达多善知识故告诸四众提婆达多却后过无量劫当得成佛号曰天王如来应供正遍知明行足善逝世间觧无上士调御丈夫天人师佛世尊世界名天道号天王者释迦资之以成道是为天中天之法王也时天王佛住世二十中劫广为众生说于妙法恒河沙众生得阿罗汉果无量众生发缘觉心恒河沙众生发无上道心得无生忍至不退转记其当来住世利被三乘时天王佛般涅槃后正法住世二十中劫全身舍利起七宝塔高六十由旬纵广四十由旬诸天人民悉以杂华抹香烧香涂香衣服璎珞幢幡宝盖伎乐歌颂礼拜供养七宝妙塔无量众生得阿罗汉果无量众生悟辟支佛不可思议众生发菩提心至不退转灭后正法亦被三乘佛告诸比丘未来世中若有善男子善女人闻妙法华经提婆达多品净心信敬不生疑惑者不堕地狱饿鬼畜生生十方佛前所生之处常闻此经若生人天中受胜妙乐若在佛前莲华化生此品明释迦因行求法以致成佛故闻者净信不疑斯可远恶道生佛家也前明释尊资成佛因此明龙女资成佛果皆显一乘妙利也于时下方多宝世尊所从菩萨名曰智积白多宝佛当还本土作证事毕于是告还发起后缘释迦牟尼佛告智积曰善男子且待须臾此有菩萨名文殊师利可与相见论说妙法可还本土尔时文殊师利坐千叶莲华大如车轮俱来菩萨亦坐宝莲华从于大海娑竭罗龙宫自然涌出住虚空中诣灵鹫山从莲华下至于佛所头面敬礼二世尊足修敬巳毕徃智积所共相慰问却坐一面序众之初文殊预会今又从海涌出者智体周遍十方对现如响应声无去来相但随机显法耳今显龙宫所化之事故示从海出也智积菩萨问文殊师利仁徃龙宫所化众生其数几何文殊师利言其数无量不可称计非口所宣非心所测且待须臾自当证知所言未竟无数菩萨坐宝莲华从海涌出诣灵鹫山住在虚空此诸菩萨皆是文殊师利之所化度具菩萨行皆共论说六波罗蜜本声闻人在虚空中说声闻行今皆修行大乘空义此文殊于龙宫所化之众也龙宫非人所居则所化众生皆龙类而一闻妙法遂成菩萨足知一切众生莫不具佛知见只欠开悟耳言本声闻人等者明所化之机亦具三乘而由权入实也文殊师利谓智积曰于海教化其事如是尔时智积菩萨以偈赞曰大智德勇健化度无量众今此诸大会及我皆巳见谓巳见智德健化之事此领自当证知之语演畅实相义开阐一乘法广导诸众生令速成菩提上赞所化此赞能化文殊师利言我于海中唯常宣说妙法华经此荅前偈也前含问意而译文不显正法华则显矣彼前偈云至仁慧无量化海众宝数惟为露圣旨分别说其意普首荅曰在海中唯演正法华经智积问文殊师利言此经甚深微妙诸经中宝世所希有颇有众生勤加精进修行此经速得佛不文殊师利言有娑竭罗龙王女年始八嵗智慧利根善知众生诸根行业得陁罗尼诸佛所说甚深秘藏悉能受持深入禅定了达诸法于剎那顷发菩提心得不退转辩才无碍慈念众生犹如赤子功德具足心念口演微妙广大慈悲仁让志意和雅能至菩提即修行此经速得佛之证也龙宫无数菩萨皆是文殊化度而独举八嵗龙女成佛者明佛性不间男女不在老成不择异类但根智之利所造之深剎那廻光则菩提可至亦乃破三乘远系而进其濡滞也智积菩萨言我见释迦如来于无量劫难行苦行积功累德求菩提道未曾止息观三千大千世界乃至无有如芥子许非是菩萨舍身命处为众生故然后乃得成菩提道不信此女于须臾顷便成正觉此执别教之迹疑圆顿之理言论未讫时龙王女忽现于前头靣礼敬却住一靣以偈赞曰深达罪福相遍照于十方微妙净法身具相三十二以八十种好用庄严法身天人所戴仰龙神咸恭敬一切众生类无不宗奉者因智积滞相故赞文殊深达也唯其滞相则以畜类佛身罪福有异故不信此女须臾成佛唯其深达则大智遍照十方廓然生佛等同罪福不二则微妙净体触处端严不择龙女矣又闻成菩提唯佛当证知言文殊许之成道其事超绝非小智所测我阐大乘教度脱苦众生因其许可誓度群生时舍利弗语龙女言汝谓不久得无上道是事难信所以者何女身垢秽非是法噐云何能得无上菩提佛道悬旷经无量劫勤苦积行具修诸度然后乃成又女人身犹有五障一者不得作梵天王二者帝释三者魔王四者转轮圣王五者佛身云何女身速得成佛鹙子依小乘教迹辩难示为小智释疑故也言佛道悬旷女身多障皆小乘教迹也梵王净行帝释少欲魔王坚固轮王大仁佛具万德而女人多染多欲懦弱妬害具足烦恼皆反于上故致五障尔时龙女有一宝珠价直三千大千世界持以上佛佛即受之龙女谓智积菩萨尊者舍利弗言我献宝珠世尊纳受是事疾不荅言甚疾女言以汝神力观我成佛复速于此当时众会皆见龙女忽然之间变成男子具菩萨行即徃南方无垢世界坐宝莲华成等正觉三十二相八十种好普为十方一切众生演说妙法珠表妙圆真心持以上佛表舍法爱也法爱不存则妙心无垢成佛之要无速于此故即徃南方无垢世界成等正觉也经云法性如大海不说有是非凡夫贤圣人平等无高下唯在心垢灭取证如反掌所以龙女才舍法爱遂速成佛也尔时娑婆世界菩萨声闻天龙八部人与非人皆遥见彼龙女成佛普为时会人天说法心大欢喜悉遥敬礼无量众生闻法觧悟得不退转无量众生得受道记无垢世界六反震动彼众蒙益彼土瑞应也道记者印证其得道也娑婆世界三千众生住不退地三千众生发菩提心而得受记此众蒙益亦得道记也智积菩萨及舍利弗一切众会默然信受智积鹙子闻龙女事初皆惊疑而终皆嘿信盖妙法功利显然神速孰当不信哉妙法莲华经持品第十三因前宣付又因上显劝故众愿持说以广道化故名持品于文初药王等愿此方持次声闻众愿他方持后大菩萨愿十方持者此方堪忍难化非药王洪愿不能他方为善国土故声闻能之十方广莫故须八十万亿大菩萨也尔时药王菩萨摩诃萨及大乐说菩萨摩诃萨与二万菩萨眷属俱皆于佛前作是誓言唯愿世尊不以为虑我等于佛灭后当奉持读诵说此经典此由宝塔品末显难劝持故药王等发大愿力不惮其难而愿佛无虑后恶世众生善根转少多增上慢贪利供养增不善根远离觧脱虽难可教化我等当起大忍力读诵此经持说书写种种供养不惜身命此领入劫烧接须弥喻难之意而发誓也虽末世恶暴有如劫烧上慢心高有如须弥难可教化而誓无所避故云当起大忍不惜身命尔时众中五百阿罗汉得受记者白佛言世尊我等亦自誓愿于异国土广说此经复有学无学八千人得受记者从座而起合掌向佛作是誓言世尊我等亦当于他国土广说此经所以者何是娑婆国中人多弊恶怀增上慢功德浅薄瞋浊謟曲心不实故此领立有顶举大地喻难之意而声闻自量其力誓化他方善国土也尔时佛姨母摩诃波阇波提比丘尼与学无学比丘尼六千人俱从座而起一心合掌瞻仰尊颜目不暂舍摩诃波提此云大爱道欲誓持经未奉亲记故翘竚瞻仰于时世尊告憍昙弥何故忧色而视如来汝心将无谓我不说汝名授阿耨多罗三藐三菩提记耶憍昙弥我先总说一切声闻皆巳授记今汝欲知记者将来之世当于六万八千亿诸佛法中为大法师及六千学无学比丘尼俱为法师憍昙弥此云尼众主女人出家自爱道始故号尼主汝如是渐渐具菩萨道当得作佛号一切众生喜见如来应供正遍知明行足善逝世间觧无上士调御丈夫天人师佛世尊憍昙弥是一切众生喜见佛及六千菩萨转次授记得阿耨多罗三藐三菩提果号喜见者因为法师以法喜恱人故尔时罗睺罗母耶输陁罗比丘尼作是念世尊于授记中独不说我名佛告耶输陁罗汝于来世百千万亿诸佛法中修菩萨行为大法师渐具佛道于善国中当得作佛号具足千万光相如来应供正遍知明行足善逝世间觧无上士调御丈夫天人师佛世尊佛寿无量阿僧祗劫耶输示迹盖表大悲法喜称适大智智悲双运然后万德具足千相光严故其果号具足千万光相尔时摩诃波阇波提比丘尼及耶输陁罗比丘尼并其眷属皆大欢喜得未曾有即于佛前而说偈言世尊导师安隐天人我等闻记心安具足谢记也下誓持诸比丘尼说是偈巳白佛言世尊我等亦能于他方国土广宣此经亦量力故怯于娑婆尔时世尊视八十万亿那由他诸菩萨摩诃萨此方他方不该不遍故青莲回眄意被十方也八十万亿即十方来集之众是诸菩萨皆是阿鞞䟦致转不退法轮得诸陁罗尼即从座起至于佛前一心合掌而作是念若世尊告勑我等持说此经者当如佛教广宣斯法复作是念佛今默然不见告勑我当云何时诸菩萨敬顺佛意并欲自满本愿便于佛前作师子吼而发誓言世尊我等于如来灭后周旋徃反十方世界能令众生书写此经受持读诵觧说其义如法修行正忆念皆是佛之威力唯愿世尊在于他方遥见守护彼一娑婆尚怯弊恶则十方诚难故归功佛力复求加护即时诸菩萨俱同发声而说偈言此亦挟前显难劝持之意说偈故其辞皆叙末世诸难唯愿不为虑于佛灭度后恐怖恶世中我等当广说有诸无智人恶口骂詈等及加刀杖者我等皆当忍无智昏惑故邪正相寇恶世中比丘邪智心謟曲未得谓为得我慢心充满此大林之荆𣗥大田之稂莠也或有阿练若纳衣在空闲自谓行真道轻贱人间者贪着利养故与白衣说法为世所恭敬如六通罗汉此寄法借势矫言伪行以窃名苟利滥膺恭敬者也阿练若此云寂静处是人怀恶心常念世俗事假名阿练若好出我等过而作如是言此诸比丘等为贪利养故说外道论义自作此经典诳惑世间人为求名闻故分别于是经以愚嫉贤以伪谤真正末世之情耳常在大众中欲毁我等故向国王大臣婆罗门居士及余比丘众诽谤说我恶谓是邪见人说是道论义我等敬佛故悉忍是诸恶为斯所轻言汝等皆是佛如此轻慢言皆当忍受之此皆溢恶之言所谓好出我等过也谤谓自作此经故㓨言汝皆是佛皆轻慢之言浊劫恶世中多有诸恐怖恶鬼入其身骂詈毁辱我恶鬼入身如楞严说恶魔能飞精附人讦露人事骂者操法禁之近于羁詈者肆言罔之异于罚我等敬信佛当着忍辱铠为说是经故忍此诸难事我不爱身命但惜无上道我等于来世护持佛所嘱世尊自当知浊世恶比丘不知佛方便随宜所说法恶口而嚬蹙数数见𢷤出远离于塔寺如是等众恶念佛告勑故皆当忍是事随宜说法意趣难觧故浊流昧之恶口而谤颦蹙而嫌乃至𢷤逐而不容以念前劝持之勑故皆当忍之诸聚落城邑其有求法者我皆到其所说佛所嘱法我是世尊使处众无所畏我当善说法愿佛安隐住世尊使者言假佛威力故能无畏而善说愿佛安隐不以为虑也我于世尊前诸来十方佛发如是誓言佛自知我心诸来十方即多宝及分身也妙法莲华经要觧卷十一妙法莲华经要解妙法莲华经要解卷第十二远三温陵开元莲寺比丘戒环解安乐行品第十四万行依于三业本于智悲智以处已悲以应物皆欲不失其正正则安而乐不正则危而忧故此特依文殊正智示正身正语正意大悲四法名安乐行品由前持品菩萨敬顺佛意愿于恶世护持此经誓忍诸难而大圣以谓能忍诸难未若必使之无难故为说四安乐行四行既正则一性安恬静与道合动与神会其完不为物挫虽临危难不知其为危难也其固不为物倾虽对欲恶不知其为欲恶也夫躬行是行则涉恶世而持经入纷华以应物无所徃而不安且乐矣是谓必使之无难也尔时文殊师利法王子菩萨摩诃萨白佛言世尊是诸菩萨甚为难有敬顺佛故发大誓愿于后恶世护持读说是法华经赞持品事也世尊菩萨摩诃萨于后恶世云何能说是经请问云何所行乃能说是经得无诸难此发起安乐行法也以文殊请者示依正智发起正行佛告文殊师利若菩萨摩诃萨于后恶世欲说是经当安住四法即四安乐行也一正身行二正语行三正意行四大悲行继三业以大悲者三业既正则正智真净逮得已利须起大悲广行利他智悲相济乃能于恶世演说是经得无诸难一者安住菩萨行处亲近处能为众生演说是经趣操之谓行狎习之谓近二者不违于道是谓菩萨行处近处此身行之要也二处各有事行理行非事无以涉俗非理无以契真理事兼通真俗不碍然后利生弘法触处安乐矣文殊师利云何名菩萨摩诃萨行处若菩萨摩诃萨住忍辱地柔和善顺而不卒暴心亦不惊行处必住忍辱者六度适时为用而涉难莫尚于忍盖趋事而动则悔吝生焉故须忍以御之惟能忍故于刚能柔而物不能挫于逆能顺而物不能害于事能审而所施不暴于微能察而所遇不惊由是克成安乐行也又复于法无所行法指一切行法也虽行是法而不住相名无所行盖有所则有能能所角立物我成敌则患难生而安乐丧矣而观诸法如实相亦不行不分别是名菩萨摩诃萨行处自所行之法而观诸法也如实相即无所观亦不行言亦无所行也不分别即情识都忘是非双泯菩萨趣操如是而已云何名菩萨摩诃萨近处初事行以戒定为体菩萨摩诃萨不亲近国王王子大臣官长虽外护可尊恐挟势妨道苟志于此则身处山林心悬魏阙能暂安乐乎不亲近诸外道梵志尼犍子等及造世俗文笔赞咏外书及路伽耶陁逆路伽耶陁者梵志即出家外道尼犍在家外道路伽耶此云恶论议逆路伽此云恶问难不亲外道息异见也不造俗文绝异端也远恶议难离曲辩也亦不亲近诸有兇戏相扠相扑及那罗等种种变现之戏遗教云若种种戏论其心则乱戏论尚乱况亲近乎相扠摛擒也相扑抵角也那罗延神勇捍多力今指腾跃凶伎变现戏即诸幻术也又不亲近旃陁罗及畜猪羊鸡狗畋猎渔捕诸恶律仪远恶缘也旃陁罗此云严帜谓以严厉自帜如文身恶服之类毗尼藏有善律仪恶律仪如是人等或时来者则为说法无所希望如是人等通指权势已下虽不亲狎或为法来即清净为说又不亲近求声闻比丘比丘尼优婆塞优婆夷亦不问讯若于房中若经行处若在讲堂中不共住止或时来者随宜说法无所希求小乘于法未融多起诤论妨安乐行故不亲近亦不问讯非慢之也慎媟狎耳文殊师利又菩萨摩诃萨不应于女人身取能生欲想相而为说法亦不乐见若入他家不与小女处女寡女等共语说法当忘情想接语当避嫌疑小女处女非賔主之敌乃讥毁之端亦复不近五种不男之人以为亲厚既非法器又近于染故不应亲五种猥媟不须辩析不独入他家若有因缘须独入时但一心念佛不独入欲洁身也但念佛欲正心也若为女人说法不露齿笑不现𦚾臆乃至为法犹不亲厚况复余事容止不摄则致疑生染不乐畜年少弟子沙弥小儿亦不乐与同师易致扰恼妨安乐行常好坐禅在于闲处修摄其心文殊师利是名初亲近处即第二近处也初亲近处以戒定为体第二近处以观智为体所以融前戒定使圆契实相乃成妙行也复次菩萨摩诃萨观一切法空如实相不颠倒不动不退不转一切诸法当体真净不受一尘曰空无动无坏离诸幻妄曰实相菩萨观一切法空如其实相无所加损故见不颠倒而心无动转也见不颠倒即颂所谓亦不分别诸法有无是非等也心无动转即颂所谓摄心不动如须弥山也盖心法本寂相待成摇由见颠倒则以法为有生有起故于心有动有转若云驶故月运也能如实观则于心不动不退而了法不生不起若风止则波澄也然则心法一也以倒心观之则妄境纷拏以实相观之则真机自寂是故修安乐行贵如实观如虚空无所有性一切语言道断不生不出不起无名无相实无所有无量无边无碍无障但以因缘有从颠倒生故说无所有性者生出起灭名相等性皆无也名相皆无则诠示不及故语言道断无量无边言如空之不可穷极也无碍无障言如空之不可兮辩也实相如是何言说之能及耶则凡可说者但是从缘而有颠倒之法当知不从缘有不从倒生者竟不可说也常乐观如是法相是名菩萨摩诃萨第二亲近处常如是观乃能融前事行以成妙行尔时世尊欲重宣此义而说偈言若有菩萨于后恶世无怖畏心欲说是经应入行处及亲近处初标次释常离国王及国王子大臣官长兇险戏者及栴陁罗外道梵志亦不亲近增上慢人贪着小乘三藏学者此戒离权势外道兇戏等三藏学即愚法小教破戒比丘名字罗汉及比丘尼好戏笑者深着五欲求现灭度诸优婆夷皆勿亲近破戒言无行名字言无实戏笑言多僻着欲言多染求现灭度谓不修梵行妄希道果皆非正人故勿亲近若是人等以好心来到菩萨所为闻佛道菩萨则以无所畏心不怀希望而为说法颂清净说法也能无所着故无所畏寡女处女及诸不男皆勿亲近以为亲厚亦莫亲近屠儿魁脍畋猎渔捕为利杀害贩肉自活衒卖女色如是之人皆勿亲近戒离妇女不男恶律也兇险相扑种种嬉戏诸婬壬女等𥁞勿亲近牒结前文也莫独屏处为女说法若说法时无得戏笑入里乞食将一比丘若无比丘一心念佛正身之至也屏僻处里廛中也乞食之法自伏贡高发他仁善是则名为行处近处以此二处能安乐说双结也各连事行而举偈文各离事行而颂文义可辩又复不行上中下法有为无为实不实法亦不分别是男是女不得诸法不知不见是则名为菩萨行处颂又复于法无所行至不分别等不行上中下法谓于三乘法无所行也一切诸法空无所有无有常住亦无起灭是名智者所亲近处颠倒分别诸法有无是实非实是生非生在于闲处修摄其心安住不动如须弥山颂观一切法空如实相不颠倒不动转等也真空实相拟心即妄若复分别有无是非皆颠倒也观一切法皆无所有犹如虚空无有坚固不生不出不动不退常住一相是名近处颂如虚空无所有性至无碍无障等常住一相谓无生出动退等异也若有比丘于我灭后入是行处及亲近处说斯经时无有怯弱深造于理故无怯弱谓无怖畏心能安乐说也菩萨有时入于静室以正忆念随义观法从禅定起为诸国王王子臣民婆罗门等开化演畅说斯经典其心安隐无有怯弱颂常乐观如是法相而释无怯弱之所以文殊师利是名菩萨安住初法能于后世说法华经初法即正身行也又文殊师利如来灭后于末法中欲说是经应住安乐行若口宣说应住等者要心住口说也心口相应则语行正矣若读经时不乐说人及经典过亦不轻慢诸余法师不说他人好恶长短经有大小乘人有大小机以乘对机随宜难觧故读经之时易求其过是以戒之不慢余师者不依大轻小不以圆慢偏也不说长短者内以息业外以息诤此语行之要也于声闻人亦不称名说其过恶亦不称名说赞叹其羙又亦不生怨嫌之心善修如是安乐心故诸有听者不逆其意有所难问不以小乘法荅但以大乘而为觧说令得一切种智说其过则令失小赞其羙则令退大亦不怨其妨道嫌其鄙劣非唯不出诸口又亦不生于心可谓善修安乐心也由其善修安乐之心无所赞毁怨嫌故能顺其机而导达之尔时世尊欲重宣此义而说偈言菩萨常乐安隐说法常乐说法无复俗论则语行自正于清净地而施床座以油涂身澡浴尘秽着新净衣内外俱净安处法座随问为说净身净衣非好为雅洁欲称其心净与说法净耳故曰内外俱净安处随问者虚已应物如钟待叩也西方以香油为净饰若有比丘及比丘尼诸优婆塞及优婆夷国王王子群臣士民以微妙义和颜为说若有难问随义而荅因缘譬喻敷演分别以是方便皆使发心渐渐增益入于佛道此依正语顺机导达也除懒墯意及懈怠想离诸忧恼慈心说法昼夜常说无上道教以诸因缘无量譬喻开示众生咸令欢喜懒墯妨于勇勐懈怠妨于精进忧恼妨于安乐菩萨欲依语行说法利物故除懒墯意离诸忧恼昼夜常说者弘法之心无间断也衣服卧具饮食医药而于其中无所希望但一心念说法因缘愿成佛道令众亦尔是则大利安乐供养所志在法不在物故不希衣服四事供养但念说法安乐供养盖四事供养特为小利说法供养乃为大利我灭度后若有比丘能演说斯妙法华经心无嫉恚诸恼障碍亦无忧愁及骂詈者又无怖畏加刀杖等亦无𢷤出安住忍故明语行当宗于忍也说斯经者内之恚恼忧愁外之骂怖杖𢷤诸难自无为能安住忍故则忍不可不宗也诸难自无所谓必使之无难智者如是善修其心能住安乐如我上说其人功德千万亿劫筭数譬喻说不能𥁞如是善修者如上正语之行以修也善修其心所谓修巳能住安乐所谓安安修巳安安圣人之徒也为圣人之徒行圣人之道则功与道洪德随物广何可胜穷哉又文殊师利菩萨摩诃萨于后末世法欲灭时受持读诵斯经典者无怀嫉妬謟诳之心亦勿轻骂学佛道者求其长短嫉妬謟诳下至戏论诸法皆意地微细邪行故须正之也法欲灭时世道交丧邪暴交作人多嫉謟则学佛者易见轻骂而求其长短故戒持经者无怀嫉謟等事乃因时制行所以息业也若比丘比丘尼优婆塞优婆夷求声闻者求辟支佛者求菩萨道者无得恼之令其疑悔语其人言汝等去道甚远终不能得一切种智所以者何汝是放逸之人于道懈怠故四众有求三乘者当随机与进輙勿恼之令失善利从语其人言下皆恼之之事又亦不应戏论诸法有所诤兢颠倒分别诸法有无名戏论诤竞皆为意业故应息之当于一切众生起大悲想于诸如来起慈父想于诸菩萨起大师想悲想则愍其迷沦而思济也父想则依其法化而求怙也师想则景其道行而思齐也于十方诸大菩萨常应深心恭敬礼拜为其愍众行道深心利物故应深心敬之于一切众生平等说法以顺法故不多不少乃至深爱法者亦不为多说平等言不党顺法言称理虽彼深爱当量所堪贵不失人亦不失言文殊师利是菩萨摩诃萨于后末世法欲灭时有成就是第三安乐行者说是法时无能恼乱此必使无难之効也得好同学共读诵是经亦得大众而来听受行是行故乐而得朋宽而得众听巳能持持巳能诵诵巳能说说巳能书若使人书供养经卷恭敬尊重赞叹因使法利展转浸广则法虽欲灭而未灭故应成就是第三行尔时世尊欲重宣此义而说偈言若欲说是经当舍嫉恚慢謟诳邪伪心常修质直行此意行之要也不轻蔑于人亦不戏论法不令他疑悔云汝不得佛颂不恼四众等蔑忽也是佛子说法常柔和能忍慈悲于一切不生懈怠心十方大菩萨愍众故行道应生恭敬心是则我大师于诸佛世尊生无上父想破于憍慢心说法无障碍忍为四行之宗故每言之自慈悲于一切巳下颂当于一切起大悲想等第三法如是智者应守护一心安乐行无量众所敬质直柔忍慈下恭上安行是道孰不爱敬又文殊师利菩萨摩诃萨于后末世法欲灭时有持是法华经者于在家出家人中生大慈心于非菩萨人中生大悲心大乘修行初皆以智正行终皆以悲成智故四安乐行先依正智正业而后起大悲利生也然或生大慈或生大悲者慈能与乐悲能愍济四众信觧佛法名在家菩萨出家菩萨阐提不信名非菩萨以能信觧故生大慈而与之法乐以阐提故生大悲而愍其迷失也应作是念如是之人则为大失如来方便随宜说法不闻不知不觉不问不信不觧其人虽不问不信不觧是经我得阿耨多罗三藐三菩提时随在何地以神通力智慧力引之令得住是法中此皆愍其迷失也随宜说法即开三显一之法也不闻不知不觉言昏迷自障也不问不信不觧言颛蒙自堕也然彼虽不问不觧而菩萨大悲誓终济度文殊师利是菩萨摩诃萨于如来灭后有成就此第四法者说是法时无有过失第四行法回智运悲总僃前行故无过失常为比丘比丘尼优婆塞优婆夷国王王子大臣人民婆罗门居士等供养恭敬尊重赞叹虚空诸天为听法故亦常随侍慈与悲大故七众恱服行与法胜故诸天归向若在聚落城邑空闲林中有人来欲难问者诸天昼夜常为法故而卫护之能令听者皆得欢喜所以者何此经是一切过去未来现在诸佛神力所护故难问必有折挫得其卫护则正念不失以诸佛所护故诸天不得不护文殊师利是法华经于无量国中乃至名字不可得闻何况得见受持读诵难遇如此所以愍其不信不觧为大失文殊师利譬如强力转轮圣王欲以威势降伏诸国而诸小王不顺其命时转轮王起种种兵而徃讨伐此喻意明是经所以难闻难见者为阴魔炽盛多怨难信不妄说故轮王譬化身佛诸国譬五阴境小王譬五阴等魔不顺其命譬无明烦恼未调伏也以威不行而起兵讨伐譬但以如来知见力无畏法不能摄伏诸微细惑故设三乘断治之法是谓起种种兵王见兵众战有功者即大欢喜随功赏赐或与田宅聚落城邑或与衣服严身之具或与种种珍宝金银琉璃砗磲玛瑙珊瑚琥珀象马车乘奴婢人民此譬三乘之众能伏阴魔随功浅深获诸法利唯未与说一乘法也唯髻中明珠不以与之所以者何独王顶上有此一珠若以与之王诸眷属必大惊恠轮王髻珠用镇宝位妄与则王属惊恠法华上乘佛佛授手妄说则众心惊疑文殊师利如来亦复如是以禅定智慧力得法国土王于三界而诸魔王不肯顺伏如来贤圣诸将与之共战如轮王振威小王不顺遂起种种兵法国土即法界真境贤圣将指三乘众也其有功者心亦欢喜于四众中为说诸经令其心恱赐以禅定觧脱无漏根力诸法之财又复赐与涅槃之城言得灭度引导其心令皆欢喜而不为说是法华经如随功赏赐而不与髻珠也无漏根力即五根五力诸法之财通指道品利用之法涅槃城即中道止息之权果文殊师利如转轮王见诸兵众有大功者心甚欢喜以此难信之珠久在髻中不妄与人而今与之言难信珠者赐非其宜则大惊恠如来亦复如是于三界中为大法王以法教化一切众生见贤圣军与五阴魔烦恼魔死魔共战有大功勋灭三毒出三界破魔网尔时如来亦大欢喜此法华经能令众生至一切智一切世间多怨难信先所未说而今说之魔罗此云杀者谓能兴苦难杀人慧命也烦恼魔为生死因阴魔死魔为生死果故灭之破之即出三界也多怨为众魔未伏难信为群机未淳文殊师利此法华经是诸如来第一之说于诸说中最为甚深末后赐与如彼强力之王久护明珠今乃与之第一之说如顶上一珠末后赐与如久待大功文殊师利此法华经诸佛如来秘密之藏于诸经中最在其上长夜守护不妄宣说始于今日乃与汝等而敷演之秘密如藏髻中最上如在王顶四十余年于生死长夜守此待机故云长夜守护尔时世尊欲重宣此义而说偈言常行忍辱哀愍一切乃能演说佛所赞经恶世说经多怨难信当以忍辱哀愍为本后末世时持此经者于家出家及非菩萨应生慈悲斯等不闻不信是经则为大失我得佛道以诸方便为说此法令住其中譬如强力转轮之王兵战有功赏赐诸物象马车乘严身之具及诸田宅聚落城邑或与衣服种种珍宝奴婢财物欢喜赐与如有勇徤能为难事王觧髻中明珠赐之诸皆喜赐独难髻珠以待大功如来亦尔为诸法王忍辱大力智慧宝藏以大慈悲如法化世见一切人受诸苦恼欲求觧脱与诸魔战为是众生说种种法以大方便说此诸经既知众生得其力巳末后乃为说是法华如王觧髻明珠与之此经为尊众经中上我常守护不妄开示今正是时为汝等说我灭度后求佛道者欲得安隐演说斯经应当亲近如是四法结荅云何能说是经之问也能行四行故读持是经易克胜果读是经者常无忧恼又无病痛颜色鲜白不生贫穷卑贱丑陋众生乐见如慕贤圣天诸童子以为给使刀杖不加毒不能害若人恶骂口则闭塞游行无畏如师子王智慧光明如日之照常无忧恼颜色鲜白者转报障灭顺现衰恼也不生贫穷卑贱丑陋转业障灭顺生恶业也众生乐慕刀毒不加转烦恼障灭顺后麤报也智慧光明如日之照转无明障灭三际痴暗也乐慕给使言常享妙乐口则闭塞言无由发恶如师子王言障怖永离优游自在若于梦中但见妙事持经之人四行功成当克妙果已定于未形之分故先于梦中见之以行纯障净故无复杂想但见妙事下举妙事见诸如来坐师子座诸比丘众围绕说法又见龙神阿修罗等数如恒沙恭敬合掌自见其身而为说法又见诸佛身相金色放无量光照于一切以梵音声演说诸法行纯心净无杂想故于自他境不离法行故见佛说法见巳亦然佛为四众说无上法见身处中合掌赞佛闻法欢喜而为供养得陁罗尼证不退智佛知其心深入佛道即为授记成最正觉汝善男子当于来世得无量智佛之大道国土严净广大无比亦有四众合掌听法又见自身在山林中修习善法证诸实相深入禅定见十方佛诸佛身金色百福相庄严闻法为人说常有是好梦重讽见十方佛之事以结前起后也又梦作国王舍宫殿眷属及上妙五欲行诣于道塲在菩提𣗳下而处师子座求道过七日得诸佛之智成无上道巳起而转法轮为四众说法经千万亿劫说无漏妙法度无量众生后当入涅槃如烟𥁞灯灭此历见修进成佛始终之行也诸皆由行得果之先见是相现前当克是果矣然皆依梦说者欲令行人观一切法空无所有但以因缘从颠倒生自虽见佛闻法乃至圆成佛道皆为梦事了不可得无有常住亦无起灭常观是相然后于一切处得真安乐行也若后恶世中说是第一法是人得大利如上诸功德妙法莲华经要觧卷第十二妙法莲华经要解妙法莲华经要觧卷第十三远四温陵开元莲寺比丘戒环解从地涌出品第十五此显妙法智力所化之迹也娑婆下界有六万恒沙菩萨从无数劫修佛智慧悉是释尊所化常乐静处勤行精进故不依人天而住下方空中以示常乐深智无有障碍也今为显此妙迹示作遗模兼将发起寿量秘说故从地涌出因以名品尔时他方国土诸来菩萨摩诃萨过八恒河沙数于大众中起合掌作礼而白佛言世尊若听我等于佛灭后在此娑婆世界勤加精进护持读诵书写供养是经典者当于此土而广说之此法集之众欲从他方来此持经尔时佛告诸菩萨摩诃萨众止善男子不须汝等护持此经所以者何我娑婆世界自有六万恒河沙等菩萨摩诃萨一一菩萨各有六万恒河沙眷属是诸人等能于我灭后护持读诵广说此经佛止之者非有违拒为将显迹显法故也显迹者显佛所化示彼来仪显法者此固圆足无待于外佛说是时娑婆世界三千大千国土地皆震裂而于其中有无量千万亿菩萨摩诃萨同时涌出深智现前大千不碍是诸菩萨身皆金色三十二相无量光明先𥁞在此娑婆世界之下此界虚空中住在此娑婆界下方空中住以示常乐深智无有障碍也是诸菩萨闻释迦牟尼佛所说音声从下发来此以真说彼以心闻文殊所谓心闻洞十方一一菩萨皆是大众唱导之首各将六万恒河沙眷属况将五万四万三万二万一万恒河沙等眷属者况复乃至一恒河沙半恒河沙四分之一乃至千万亿那由他分之一此指沙数自多反少况复千万亿那由他眷属况复亿万眷属况复千万百万乃至一万况复一千一百乃至一十况复将五四三二一弟子者此指该数自多反少况复单巳乐远离行如是等比无量无边筭数譬喻所不能知此指单数自少反多偈云单巳无眷属其数转过上乍而观之六万河沙多于单巳详而观之单巳之数转过河沙然则一已非寡沙众非多法法本体离诸数量多寡之限特人情妄立耳此众来仪所以遣情显妙也是诸菩萨从地出已各诣虚空七宝妙塔多宝如来释迦牟尼佛所到巳向二世尊头面礼足及至诸宝𣗳下师子座上佛所亦皆作礼右遶三匝合掌恭敬以诸菩萨种种赞法而以赞叹住在一面欣乐瞻仰于二世尊是诸菩萨摩诃萨从初涌出以诸菩萨种种赞法而赞于佛如是时间经五十小劫是时释迦牟尼佛嘿然而坐及诸四众亦皆嘿然五十小劫佛神力故令诸大众谓如半日圣人神智方便法门能延一日以为一劫能促一劫以为一日盖道无迁变情有顷久犹如梦人不移一时而梦历多嵗则顷久之情初无定也故圣人对机示现延促而本无延促所言菩萨赞佛经劫则于促示延耳又令大众谓如半日则于延现促耳所以然者将欲显发宣示诸佛智慧自在神通之力使忘延促之情而深证实相故也华严云一念普观无量劫无去无来亦无住如是了知三世事超诸方便成十力夫能一念普观无去来住则了斯延促皆方便耳尔时四众亦以佛神力故见诸菩萨遍满无量百千万亿国土虚空四众肉眼碍而非通而能见无量国土者假佛通力故也夫于众一多㸦陈于时延促㸦现于见通碍㸦用者以明物量无穷时无止分无常而警发常情使去其倒心限意依无碍智圆融妙达繇是进契寿量秘说而得入佛慧成就佛身故也是故此品事法虽为显迹劝持又为寿量引发也是菩萨众中有四导师一名上行二名无边行三名净行四名安立行是四菩萨于其众中最为上首唱导之师在大众前各共合掌观释迦牟尼佛而问讯言世尊少病少恼安乐行不所应度者受教易不不令世尊生疲劳耶尔时四大菩萨而说偈言世尊安乐少病少恼教化众生得无疲倦又诸众生受化易不不令世尊生疲劳耶问居堪忍与民同患之事也尔时世尊于菩萨大众中而作是言如是如是诸善男子如来安乐少病少恼诸众生等易可化度无有疲劳所以者何是诸众生世世巳来常受我化亦于过去诸佛供养尊重种诸善根此诸众生始见我身闻我所说即皆信受入如来慧除先修习学小乘者如是之人我今亦令得闻是经入于佛慧言世世受化正显寿量本门所化言亦于过去种善则兼明智胜会中所化以化缘深故始见始闻即皆信受尔时诸大菩萨而说偈言善哉善哉大雄世尊诸众生等易可化度能问诸佛甚深智慧闻巳信行我等随喜于时世尊赞叹上首诸大菩萨善哉善哉善男子汝等能于如来发随喜心尔时弥勒菩萨及八千恒河沙诸菩萨众皆作是念我等从昔巳来不见不闻如是大菩萨摩诃萨众从地踊出住世尊前合掌供养问讯如来弥勒道同大觉智无不照以补处示疑欲利当来之机耳故后偈云愿佛为未耒演说令开觧时弥勒菩萨摩诃萨知八千恒河沙诸菩萨等心之所念并欲自决所疑合掌向佛以偈问曰无量千万亿大众诸菩萨昔所未曾见愿两足尊说是从何所来以何因缘集总问何来何集巨身大神通智慧叵思议其志念坚固有大忍辱力众生所乐见为从何所来容仪挺特智力异常故耸动众问一一诸菩萨所将诸眷属其数无有量如恒河沙等或有大菩萨将六万恒沙如是诸大众一心求佛道是诸大师等六万恒河沙俱来供养佛及护持是经将五万恒河其数过于是四万及三万二万至一万一千一百等乃至一恒沙半及三四分亿万分之一此颂沙数自多反少千万那由他万亿诸弟子乃至于半亿其数复过上百万至一万一千及一百五十与一十乃至三二一此颂该数自多反少单巳无眷属乐于独处者俱来至佛所其数转过上此颂单数自少反多如是诸大众若人行筹数过于恒沙劫犹不能𥁞知是诸大威德精进菩萨众谁为其说法教化而成就从谁初发心称扬何佛法受持行谁经修习何佛道见其颇多疑非一世一佛所化故详问之如是诸菩萨神通大智力四方地震裂皆从中踊出世尊我昔来未曾见是事愿说其所从国土之名号结问何来也我常游诸国未曾见是众我于此众中乃不识一人忽然从地出愿说其因缘今此之大会无量百千亿是诸菩萨等皆欲知此事是诸菩萨众本末之因缘无量德世尊唯愿决众疑尔时释迦牟尼分身诸佛从无量千万亿他方国土来者在于八方诸宝𣗳下师子座上结加趺坐其佛侍者各各见是菩萨大众于三千大千世界四方从地踊出住于虚空各白其佛言世尊此诸无量无边阿僧祇菩萨大众从何所来尔时诸佛各告侍者诸善男子且待须臾有菩萨摩诃萨名曰弥勒释迦牟尼佛之所授记次后作佛巳问斯事佛今荅之汝等自当因是得闻各白其佛白分身也尔时释迦牟尼佛告弥勒菩萨善哉善哉阿逸多乃能问佛如是大事汝等当共一心被精进铠发坚固意如来今欲显发宣示诸佛智慧诸佛自在神通之力诸佛师子奋迅之力诸佛威勐大势之力弥勒姓也号阿逸多此云无能胜大事者智慧神通奋迅威勐所化多众之事也将欲宣示先令被精进铠等者戒使勇𨦣谛听无以趣深而生疑退也下云我于娑婆得菩提巳教化成就如是多众即总宣示广在后文也宣示诸佛智慧即寿量偈云我智力如是慧光照无量是也诸佛自在神通即方便现涅槃而实不灭度是也师子奋迅之力即常说法教化无数亿众生是也威勐大势之力即令颠倒众生虽近而不见是也此宣释迦化迹而言诸佛者佛佛道同故尔时世尊欲重宣此义而说偈言当精进一心我欲说此事勿得有疑悔佛智叵思议汝今出信力住于忍善中昔所未闻法今皆当得闻我今安慰汝勿得怀疑惧佛无不实语智慧不可量所得第一法甚深叵分别如是今当说汝等一心听出信力者勉令发信住忍善者戒令勿退即令被进铠发坚固意也尔时世尊说此偈巳告弥勒菩萨我今于此大众宣告汝等阿逸多是诸大菩萨摩诃萨无量无数阿僧祇从地踊出汝等昔所未见者我于是娑婆世界得阿耨多罗三藐三菩提巳教化示导是诸菩萨调伏其心令发道意荅谁说法教化从谁初发心此诸菩萨皆于是娑婆世界之下此界虚空中住荅愿说所从国土名号于诸经典读诵通利思惟分别正忆念称其德也于诸经典能读以取其理诵以通其义思惟以精之正念以持之则其德足称矣阿逸多是诸善男子等不乐在众多有所说常乐静处勤行精进未曾休息亦不依止人天而住常乐深智无有障碍亦常乐于诸佛之法一心精进求无上慧释所以住下方空中之意尔时世尊欲重宣此义而说偈言阿逸汝当知是诸大菩萨从无数劫来修习佛智慧悉是我所化令发大道心颂荅谁为教化从谁发心此等是我子依止是世界常行头陁事志乐于静处舍大众愦閙不乐多所说如是诸子等学习我道法颂荅受持谁经修习何道昼夜常精进为求佛道故在娑婆世界下方空中住颂荅愿说所从国土名号志念力坚固常勤求智慧说种种妙法其心无所畏颂德也我于伽耶城菩提𣗳下坐得成最正觉转无上法轮尔乃教化之令初发道心今皆住不退悉当得成佛荅本末因缘也意若近迹实指远因摩竭陁国西南度尼连河至伽耶城又数里至菩提山有毕钵罗𣗳佛坐其下成道我今说实语汝等一心信我从久远来教化是等众结荅也尔时弥勒菩萨摩诃萨及无数诸菩萨等心生疑惑怪未曾有而作是念云何世尊于少时间教化如是无量无边阿僧祇诸大菩萨令住阿耨多罗三藐三菩提迷寿量远因故有此疑即白佛言世尊如来为太子时出于释宫去伽耶城不远坐于道塲得成阿耨多罗三藐三菩提从是已来始过四十余年世尊云何于此少时大作佛事以佛势力以佛功德教化如是无量大菩萨众当成阿耨多罗三藐三菩提世尊此大菩萨众假使有人于千万亿劫数不能𥁞不得其边斯等久远巳来于无量无边诸佛所植诸善根成就菩萨道常修梵行世尊如此之事世所难信势伽耶近迹故有此难譬如有人色羙发黑年二十五指百嵗人言是我子其百嵗人亦指年少言是我父生育我等是事难信父少譬释尊阐化之近子老譬涌出成德之久化近迹久理不相当必言二十五及百嵗者取其少犹未壮老巳过耄益见相违也佛亦如是得道巳来其实未久而此大众诸菩萨等已于无量千万亿劫为佛道故勤行精进善入出住无量百千万亿三昧得大神通久修梵行善能次第习诸善法巧于问荅人中之宝一切世间甚为希有今日世尊方云得佛道时初令发心教化示导令向阿耨多罗三藐三菩提世尊得佛未久乃能作此大功德事得佛未久合父少也而此大众至甚为希有合子老也今日世尊至能作大事合相违也善入出住者于无量三昧或入或出或住妙用自在我等虽复信佛随宜所说佛所出言未曾虚妄佛所知者皆悉通达然诸新发意菩萨于佛灭后若闻是语或不信受而起破法罪业因缘唯然世尊愿为觧说除我等疑及未来世诸善男子闻此事巳亦不生疑尔时弥勒菩萨欲重宣此而说偈言佛昔从释种出家近伽耶坐于菩提𣗳尔来尚未久此诸佛子等其数不可量久巳行佛道住于神通力善学菩萨道不染世间法如莲华在水从地而踊出皆起恭敬心住于世尊前是事难思议云何而可信佛得道甚近所成就甚多愿为除众疑如实分别说执近迹疑远缘而致问也譬如少壮人年始二十五示人百嵗子发白而面皱是等我所生子亦说是父父少而子老举世所不信所谓寂塲少父寂光老儿世尊亦如是得道来甚近是诸菩萨等志固无怯弱从无量劫来而行菩萨道巧于难问荅其心无所畏忍辱心决定端正有威德十方佛所赞善能分别说不乐在人众常好在禅定为求佛道故于下空中住从志固无怯巳下皆颂老成之德我等从佛闻于此事无疑愿佛为未来演说令开觧若有于此经生疑不信者即当堕恶道愿今为觧说是无量菩萨云何于少时教化令发心而住不退地妙法莲华经如来寿量品第十六前品显迹而滞者迷本故情疑久近见起生灭欲契如实本际难矣故此显本释其疑滞使知如来本无生灭伽耶之化特为机所受之命称性无量故曰如来寿量品文云如来如实知见三界之相无有生死退出亦无在世灭度后云其有菩萨闻说寿量即能信受愿于未来长寿度生至坐道塲说寿亦尔意明本迹一如世相常住称性之寿人皆有之苟能正信顺受不以生灭心行而自夭阏则三界之相可如实知遂能现寿量以存存示生灭而化化智力神用与如来等矣故曰显本劝持尔时佛告诸菩萨及一切大众诸善男子汝等当信觧如来诚谛之语复告大众汝等当信觧如来诚谛之语又复告诸大众汝等当信觧如来诚谛之语以寿量之本趣深难信故再三发之心实曰诚言当曰谛是时菩萨大众弥勒为首合掌白佛言世尊唯愿说之我等当信受佛语如是三白巳复言唯愿说之我等当信受佛语尔时世尊知诸菩萨三请不止而告之言汝等谛听如来秘密神通之力应量非量现灭不灭天人莫测是谓秘密神力一切世间天人及阿修罗皆谓今释迦牟尼佛出释氏宫去伽耶城不远坐于道塲得阿耨多罗三藐三菩提但见其迹然善男子我实成佛巳来无量无边百千万亿那由他劫本实无量譬如五百千万亿那由他阿僧祇三千大千世界假使有人抹为微尘过于东方五百千万亿那由他阿僧祇国乃下一尘如是东行𥁞是微尘诸善男子于意云何是诸世界可得思惟校计知其数不并如智胜尘墨之喻弥勒菩萨等俱白佛言世尊是诸世界无量无边非筭数所知亦非心力所及一切声闻辟支佛以无漏智不能思惟知其限数我等住阿鞞䟦致地于是事中亦所不达世尊如是诸世界无量无边尔时佛告大菩萨众诸善男子今当分明宣语汝等是诸世界若着微尘及不着者𥁞以为尘一尘一劫我成佛巳来复过于此百千万亿那由他阿僧祇劫正明佛寿无量也诸佛寿量悉皆无量众生寿量亦复如是但迷真智故妄逐生死如一堕地狱至无数劫岂非无量寿耶苟不迷堕则与佛无别矣自从是来我常在此娑婆世界说法教化亦于余处百千万亿那由他阿僧祇国导利众生自从是来谓从尘劫成佛巳来言常在此又在余处则不唯身相常住亦显国土常住也是知娑婆及万亿国无非净土同一法界未甞坏灭其有坏灭皆别业妄见也诸善男子于是中间我说然灯佛等又复又其入于涅槃如是皆以方便分别既曰成佛之久常在利生而中间自说于然灯佛所得法受记等事疑若近迹又复现言当入涅槃疑非常在此皆随机方便之说耳诸善男子若有众生来至我所我以佛眼观其信等诸根利钝随所应度处处自说名字不同年纪大小亦复现言当入涅槃又以种种方便说微妙法能令众生发欢喜心信等诸根谓信根智根等也观利根即现长年说大法观钝根即现劣应示涅槃所以名字有不同年纪有大小说法有种种皆为随机利导发其善心耳诸善男子如来见诸众生乐于小法德薄垢重者为是人说我少出家得阿耨多罗三藐三菩提然我实成佛巳来久远若斯但以方便教化众生令入佛道作如是说迹少出家本久成佛诸善男子如来所演经典皆为度脱众生或说巳身或说他身或示巳身或示他身或示巳事或示他事诸所言说皆实不虚所演经典说虽异同理无不实也巳谓释迦他谓诸佛说见于言示见于行所以者何如来如实知见三界之相无有生死若退若出亦无在世及灭度者非实非虚非如非异不如三界见于三界如斯之事如来明见无有错谬以诸众生有种种性种种欲种种行种种忆想分别故欲令生诸善根以若干因缘譬喻言词种种说法所作佛事未曾暂癈释上理无不实而说有异同也三界万法不容拟心以众生妄见则种种纷纭以如来实见则一切真寂无有生死乃至灭度者不以生灭相见也不如三界见于三界者不以徃来相见也既明见无滞则宜无异说特以众生性欲行想之心种种不同故说示教化之迹亦种种不同也所作佛事指说示不同之事如是我成佛巳来甚大久远寿命无量阿僧祇劫常住不灭诸善男子我本行菩萨道所成寿命今犹未𥁞复倍上数然今非实灭度而便唱言当取灭度如来以是方便教化众生叙唱灭意也所以者何若佛久住于世薄德之人不种善根贫穷下贱贪着五欲入于忆想妄见网中若见如来常在不灭便起憍恣而怀厌怠不能生难遭之想恭敬之心是故如来以方便说释唱灭意也贫穷下贱言乏功德财忆想妄见为生死网即见惑思惑也比丘当知诸佛出世难可值遇所以者何诸薄德人过无量百千万亿劫或有见佛或不见者以此事故我作是言诸比丘如来难可得见斯众生等闻如是语必当生于难遭之想心怀恋慕渴仰于佛便种善根是故如来虽不实灭而言灭度言难值遇乃警之令渴仰种善也又善男子诸佛如来法皆如是为度众生皆实不虚明诸佛利生善权皆如是也譬如良医智慧聡达明鍊方药善治众病佛如医师教如毉方理如妙药种种性欲行想分别是谓众病佛能以若干缘喻随其所宜发药而蠲除之是谓良医善治也其人多诸子息若十二十乃至百数火宅之子对三乘言故数止三十良医之子对众生言故兼至百数以有事缘远至余国诸子于后饮他毒药药发闷乱宛转于地医师远适而诸子饮毒犹宅主近出而其家失火也饮他毒药喻随顺邪法宛转于地喻轮堕诸趣是时其父还来归家诸子饮毒或失本心或不失者遥见其父皆大欢喜拜跪问讯善安隐归我等愚痴误服毒药愿见救疗更赐寿命父见子等苦恼如是依诸经方求好药草色香美味皆悉具足擣筛和合与子令服而作是言此大良药色香美味皆悉具足汝等可服速除苦恼无服众患三界之家佛所旧化故云来归彼中邪毒深者失其良心浅者虽或未失亦为恶习所障未能亲造觉体故云遥见愿赐寿命即冀不夭阏于横邪也发药除苦即令其断惑而证真也依诸佛经济之方求圣贤断治之药显性空之真色示戒定之五香品乳酪之五味无不具足也擣者折刚为柔筛者化麄入细和合令服则无矫拂之失色味香美则无瞑眩之毒圣人病人之病忧人之忧调御之德盖见于此其诸子中不失心者见此良药色香俱好即便服之病𥁞除愈余失心者见其父来虽亦欢喜问讯求索治病然与其药而不肯服所以者何毒气深入失本心故于此好色香药而谓不美父作是念此子可愍为毒所中心皆颠倒虽见我喜求索救疗如是好药而不肯服我今当设方便令服此药即作是言汝等当知我今衰老死时已至是好良药今留在此汝可取服勿忧不差作是教巳复至他国遣使还告汝父已死留药喻遗教去国喻示灭是时诸子闻父背丧心大忧恼而作是念若父在者慈愍我等能见救护今者舍我远丧他国自惟孤露无复恃怙常怀悲感心遂醒悟乃知此药色味香羙即取服之毒病皆愈人情常忽于所赖常感于去思其父闻子悉巳得差寻便来归咸使见之水澄月现亦何去来诸善男子于意云何颇有人能说此良医虚妄罪不不也世尊佛言我亦如是成佛巳来无量无边百千万亿那由他阿僧祇劫为众生故以方便力言当灭度亦无有能如法说我虚妄过者导迷贵权于法无过尔时世尊若欠重宣此义而说偈言自我得佛来所经诸劫数无量百千万亿载阿僧祇常说法教化无数亿众生令入于佛道尔来无量劫为度众生故方便现涅槃而实不灭度常住此说法此总举善权下详述权意我常住于此以诸神通力令颠倒众生虽近而不见众见我灭度广供养舍利咸皆怀恋慕而生渴仰心众生既信伏质直意柔软一心欲见佛不自惜身命时我及众僧俱出灵鹫山我时语众生常在此不灭以方便力故现有灭不灭虽近不见所以伏憍恣也令生渴仰所以发猒怠也余国有众生恭敬信乐者我复于彼中为说无上法汝等不闻此但谓我灭度敬信之心如声说法之慈如响声有彼此响无生灭但应于彼如此不闻故谓之灭耳盖圣人虽有权应之迹实无权应之心如响而巳我见诸众生没在于苦恼故不为现身令其生渴仰因其心恋慕乃出为说法饥然后甘食渴然后甘饮神通力如是于阿僧祇劫常在灵鹫山及余诸住处众生见劫𥁞大火所烧时我此土安隐天人常充满园林诸堂阁种种宝庄严宝𣗳多花果众生所游乐诸天击天皷常作众伎乐雨曼陁罗华散佛及大众大火所烧此土安隐其何土耶即实报净土亦曰性土也言常在灵山则不离娑婆化土而能不坏者报化一土尔依妄业所现故有成与坏依实报所现故无成与坏成坏之相楞严所谓别业妄见譬如目眚妄见灯影彼非眚人虽同不见所以众生见烧而我常安隐也自我求之所谓性土不离自性所谓灵山不离已灵非形非噐故劫火莫烧亘古亘今故常在不灭达斯妙旨则寿量净土等事皆备于我而不疑于佛矣我净土不毁而众见烧𥁞忧怖诸苦恼如是悉充满所谓别业妄见是诸罪众生以恶业因缘过阿僧祇劫不闻三宝名诸有修功德柔和质直者则皆见我身在此而说法或时为此众说佛寿无量久乃见佛者为说佛难值以罪业背佛即恶缘同感者以修德见我则善业同感者由其或背或见故佛或说寿量或说难值但应彼缘曾无定迹我智力如是慧光照无量寿命无数劫久修业所得汝等有智者勿于此生疑当断令永𥁞佛语实不虚智照无量寿命无数乃久修净业之实报非虚说示也如医善方便为治狂子故实在而言死无能说虚妄我亦为世父救诸苦患者为凡夫颠倒实在而言灭以常见我故而生憍恣心放逸着五欲堕于恶道中苦患即妄缠恶业颠倒即妄见生死我常知众生行道不行道随所应可度为说种种法颂是故如来以方便说每自作是意以何令众生得入无上慧速成就佛身每思方便利导群机故或说寿量以发其慧或现涅槃以感其情皆若欠速成故也妙法莲华经要觧卷第十三妙法莲华经要解妙法莲华经要觧卷第十四远五温陵开元莲寺比丘戒环觧分别功德品第十七时会钦闻寿量秘说而造道证性浅深不同佛为随根称扬之故曰分别功德尔时大会闻佛说寿命劫数长远如是无量无边阿僧祇众生得大饶益得大饶益如下所说于时世尊告弥勒菩萨摩诃萨阿逸多我说是如来寿命长远时六百八十万亿那由他恒河沙众生得无生法忍因闻寿量了无生灭以无生法忍可成行而无了无忍名为法忍忍者行之成名复有千倍菩萨摩诃萨得闻持陁罗尼门一闻千悟得大总持诸余总持自此而出故谓之门如圆觉陁罗尼门流出一切复有一世界微尘数菩萨摩诃萨得乐说无碍辩才造道自得左右逢原故能乐说无碍即四无碍辩之总也四辩一法二义三词四乐说复有一世界微尘数菩萨摩诃萨得百千万亿无量旋陁罗尼于一切法反本还源方便利生逆顺自在名百千万亿无量旋陁罗尼复有三千大千世界微尘数菩萨摩诃萨能转不退法轮入正位说正法逈超二乘无复退转复有二千中国土微尘数菩萨摩诃萨能转清净法轮即言辞相寂一乘妙法也从闻持陁罗尼至此皆地上菩萨之德十地论云得陁罗尼菩萨在五地复有小千国土微尘数菩萨摩诃萨八生当得阿耨多罗三藐三菩提复有四四天下微尘数菩萨摩诃萨四生当得阿耨多罗三藐三菩提复有三四天下微尘数菩萨摩诃萨三生当得阿耨多罗三藐三菩提复有二四天下微尘数菩萨摩诃萨二生当得阿耨多罗三藐三菩提复有一四天下微尘数菩萨摩诃萨一生当得阿耨多罗三藐三菩提此约随根得果远近也八生等者以超入圣位如初生佛家之生非出没生死之生也初言八生谓超入四地取妙觉之位有八故曰余各八生在当得成佛道次言四生谓超入八地取妙觉之位有四三生二生谓九地十地一生即超入等觉取妙觉一间耳故曰余有一生在当成一切智也如来寿量即本觉不坏之实相悟是实相则无不了达故会众闻说随根各证复有八世界微尘数众生皆发阿耨多罗三藐三菩提心闻实报理发正因心也先举入道得果之菩萨后举随喜发心之众生乃事之序而旧以此文合在初列又广配十信十住等位文理㸦违今不必配问寿量之法一也古今之性同也昔者众生一闻遂得法忍菩萨深达遂成佛道而数比沙尘今几何也曰今之闻者以大千计之真若沙尘果亦深达则得忍成佛不让在昔唯其不能深信深达耳佛说是诸菩萨摩诃萨得大法利时于虚空中雨曼陁罗华摩诃曼陁罗华以散无量百千万亿宝𣗳下师子座上诸佛并散七宝塔中师子座上释迦牟尼佛及久灭度多宝如来亦散一切诸大菩萨及四部众又雨细抹旃檀沉水香等于虚空中天皷自鸣妙声深远又雨千种天衣垂诸璎珞真珠璎珞摩尼珠璎珞如意珠璎珞遍于九方众宝香炉烧无价香自然周至供养大会一一佛上有诸菩萨执持幡盖次第而上至于梵天是诸菩萨以妙音声歌无量颂赞叹诸佛诸瑞皆从空雨遍于九方乃助显寿量法利如空无边不可得而思议也故弥勒赞曰世尊说无量不可思议法多有所饶益如虚空无边言九方者除下方非法会所菩萨执幡上至梵天言其满空供养赞叹也尔时弥勒菩萨从座而起褊袒右肩合掌向佛而说偈言佛说希有法昔所未曾闻世尊有大力寿命不可量无数诸佛子闻世尊分别说得法利者欢喜充遍身或住不退地或得陁罗尼或无碍乐说万亿旋总持或有大千界微尘数菩萨各各皆能转不退之法轮复有中千界微尘数菩萨各各皆能转清净之法轮复有小千界微尘数菩萨余各八生在当得成佛道复有四三二如此四天下微尘诸菩萨随数生成佛或一四天下微尘数菩萨余有一生在当成一切智随数谓随四三二数也如是等众生闻佛寿长远得无量无漏清净之果报称实报法故无漏清净复有八世界微尘数众生闻佛说寿命皆发无上心世尊说无量不可思议法多有所饶益如虚空无边雨天曼陁罗摩诃曼陁罗释梵如恒沙无数佛土来雨旃檀沉水缤纷而乱坠如鸟飞空下供散于诸佛天皷虚空中自然出妙声天衣千万种旋转而来下众宝妙香炉烧无价之香自然悉周遍供养诸世尊其大菩萨众执七宝幡盖高妙万亿种次第至梵天一一诸佛前宝幢悬胜幡亦以千万偈歌咏诸如来由其法利如空无边故感瑞亦尔如是种种事昔所未曾有闻佛寿无量一切皆欢喜佛名闻十方广饶益众生一切具善根以助无上心结赞妙瑞所显之意由十方诸天闻佛寿量广获饶益故各具善根雨诸妙瑞以自表助无上道心也尔时佛告弥勒菩萨摩诃萨阿逸多其有众生闻佛寿命长远如是乃至能生一念信觧所得功德无有限量觧寿量说即得不坏体证真常用故功无限量若有善男子善女人为阿耨多罗三藐三菩提故于八十万亿那由他劫行五波罗密檀波罗密尸罗波罗密羼提波罗密毘梨耶波罗密禅波罗密除般若波罗密以是功德比前功德百分千分百千万亿分不及其一乃至筭数譬喻所不能知如来寿量乃智力慧光久修所得能一念信则为巳具般若智因故五度深功莫比若善男子善女人有如是功德于阿耨多罗三藐三菩提退者无有是处巳具正因故有进无退尔时世尊欲重宣此义而说偈言若人求佛慧于八十万亿那由他劫数行五波罗密于是诸劫中布施供养佛及缘觉弟子并诸菩萨众珍异之饮食上服与卧具旃檀立精舍以园林庄严如是等布施种种皆微妙𥁞此诸劫数以回向佛道若复持禁戒清净无缺漏求于无上道诸佛之所叹若复行忍辱住于调柔地设众恶来加其心不倾动诸有得法者怀于增上慢为此所轻恼如是悉能忍若复勤精进志念常坚固于无量亿劫一心不懈息又于无数劫住于空闲处若坐若经行除睡常摄心以是因缘故能生诸禅定八十亿万劫安住心不乱持此一心福愿求无上道我得一切智𥁞诸禅定际一心福即禅波罗密也一切智即心之极造禅定际即道之极造是人于百千万亿劫数中行此诸功德如上之所说有善男女等闻我说寿命乃至一念信其福过于彼若人悉无有一切诸疑悔深心须臾信其福为如此一念之信福过五度然当悉无疑悔福乃如此正法华云当弃捐犹豫诸着思想事信乐大法义其福为若斯其有诸菩萨无量劫行道闻我说寿命是则能信受如是诸人等顶受此经典愿我于未来长寿度众生如今日世尊诸释中之王道塲师子吼说法无所畏我等未来世一切所尊敬坐于道塲时说寿亦如是菩萨行道经无量劫则智力慧光已几实报故闻斯信之而于未来愿得是报至坐道塲愿说是道盖深悟称性寿量人皆有之故愿不夭阏而䟦及如来也若有深心者清净而质直多闻能总持随义觧佛语如是之人等于此无有疑深心则志固清净则智明质直则无伪多闻则博识总持则贯通随义则不滞有是全才𥁞智可于寿量无疑也又阿逸多若有闻佛寿命长远觧其言趣是人所得功德无有限量能起如来无上之慧寿量之说趣在断生灭见显真常体苟能明觧则起无上慧等同如来故功无限量何况广闻是经若教人闻若自持若教人持若自书若教人书若以华香璎珞幢幡缯盖香油苏灯供养经卷是人功德无量无边能生一切种智闻佛寿命则断生灭见显真常体能起上慧而已广闻是经则具四知见𥁞一乘道故能生种智也然世之闻持不计而果能起上慧生种智者谁耶是亦遇王饍而不飡得衣珠而醉卧耳惜哉阿逸多若善男子善女人闻我说寿命长远深心信觧则为见佛常在耆阇崛山共大菩萨诸声闻众围遶说法生灭见𥁞则真常之相触目宛然又见此娑婆世界其地琉璃坦然平正阎浮檀金以界八道宝𣗳行列诸台楼观皆悉宝成其菩萨众咸处其中秽净情忘则胜妙之境举步皆是若有能如是观者当知是为深信觧相身土实相本自一如生灭秽净皆出情见故见𥁞情忘则真常之相胜妙之境触处现前非深信觧寿量秘说莫预于此又复如来灭后若闻是经而不毁呰起随喜心当知巳为深信觧相何况读诵受持之者斯人则为顶戴如来上明一品之利此明一经之利故但能随喜而功巳侔上故曰巳为深信觧相若正心读持功又过上故曰则为顶戴如来云顶戴者谓得此中全身而无以上之也阿逸多是善男子善女人不须为我复起塔寺及作僧坊以四事供养众僧所以者何是善男子善女人受持读诵是经典者为已起塔造立僧坊供养众僧则为以佛舍利起七宝塔高广渐小至于梵天悬诸幡盖及众宝铃花香璎珞抹香涂香烧香众皷伎乐箫笛箜篌种种舞戏以妙音声歌呗赞颂则为于无量千万亿劫作是供养巳诸供养中法供养胜故也上显随喜功次显书持功阿逸多若我灭后闻是经典有能受持若自书若教人书则为起立僧坊以赤旃檀作诸殿堂三十有二高八多罗𣗳高广严好百千比丘于其中止园林浴池经行禅窟衣服饮食床褥汤药一切乐具充满其中如是僧坊堂合若干百千万亿其数无量以此现前供养于我及比丘僧殿堂三十有二以安四方僧称八正道也西天宝多罗𣗳其高七仞诸皆纵举过量之事以显法供养胜是故我说如来灭后若有受持读诵为他人说若自书若教人书供养经卷不须复起塔寺及造僧坊供养众僧况复有人能持是经兼行布施持戒忍辱精进一心智慧其德最胜无量无边譬如虚空东西南北四维上下无量无边是人功德亦复如是无量无边疾至一切种智若人读诵受持是经为他人说若自书若教人书复能起塔及造僧坊供养赞叹声闻众僧亦以百千万亿赞叹之法赞叹菩萨功德又为他人种种因缘随义觧说此法华经复能清净持戒与柔和者而共同止忍辱无瞋志念坚固常贵坐禅得诸深定精进勇勐摄诸善法利根智慧善荅问难前言行五波罗蜜不及一念信觧又云不须复起塔寺非废于行也姑离事显理使人深造不滞于迹而巳若理既深造非行不修如舟无揖终何以济故须理行相济然后其德为最胜也世之空谈名理便废行实诸度不修一善无取安为痴兀化为阐底者宜三复于斯阿逸多若我灭后诸善男子善女人受持读诵是经典者复有如是诸善功德当知是人已趣道塲近阿耨多罗三藐三菩提坐道𣗳下阿逸多是善男子善女人若坐若立若行处此中便应起塔一切天人皆应供养如佛之塔巳趣道塲言巳得真趣登证有期近坐道𣗳言巳几于道成佛不远故所在之处当尊重之尒时世尊欲重宣此义而说偈言若我灭度后能奉持此经斯人福无量如上之所说是则为具足一切诸供养以舍利起塔七宝而庄严表剎甚高广渐小至梵天宝铃千万亿风动出妙音又于无量劫而供养此塔华香诸璎珞天衣众伎乐然香油酥灯周帀常照明恶世法末时能持是经者则为巳如上具足诸供养上颂供佛次颂供僧若能持此经则如佛现在以牛头旃檀起僧坊供养堂有三十二高八多罗𣗳上馔妙衣服床卧皆具足百千众住处园林诸浴池经行及禅窟种种皆严好若有信觧心受持读诵书若复教人书及供养经卷散花香抹香以须曼瞻卜阿提目多伽薰油常然之如是供养者得无量功德如虚空无边其福亦如是须曼薝卜多伽三花最香以此薰油况复持此经兼布施持戒忍辱乐禅定不嗔不恶口恭敬于塔庙谦下诸比丘远离自高心常思惟智慧有问难不嗔随顺为觧说若能行是行功德不可量若见此法师成就如是德应以天花散天衣覆其身头靣接足礼生心如佛想又应作是念不久诣道𣗳得无漏无为广利诸人天其所住止处经行若坐卧乃至说一偈是中应起塔庄严令妙好种种以供养佛子住此地则是佛受用常在于其中经行及坐卧佛子住此即佛受用等者所在之处则为有佛之意也夫敬持经之人如佛者所谓若有能持则持佛身又决有成佛之期故也此为分别功德品故偏明持经胜德或以此地其中之语为指妙法奥域文势不然妙法莲华经要觧卷第十四妙法莲华经要解妙法莲华经要觧卷第十五远六温陵开元莲寺比丘戒环解随喜功德品第十八前品分别闻说寿量功德自此至法师不轻三品广显闻持正宗功德随功浅深有暂持圆持精持之序次第广显自暂持始也言随喜者谓未能一心听读如说修行但随其所闻喜为人说随其所教喜须臾闻亦获胜福故为暂持功德尔时弥勒菩萨摩诃萨白佛言世尊若有善男子善女人闻是法华经随喜者得几所福而说偈言世尊灭度后其有闻是经若能随喜者为得几所福尔时佛告弥勒菩萨摩诃萨阿逸多如来灭后若比丘比丘尼优婆塞优婆夷及余智者若长若幼闻是经随喜已从法会出至于余处若在僧坊若空闲地若城邑巷陌聚落田里如其所闻为父母宗亲善有知识随力演说是诸人等闻已随喜复行转教余人闻已亦随喜转教如是展转至第五十法会初闻从师亲授其福最胜随喜转教则去师渐远至第五十言又甚远而福亦无量如下所校阿逸多其第五十善男子善女人随喜功德我今说之汝当善听若四百万亿阿僧祗世界六趣四生众生卵生胎生湿生化生若有形无形有想无想非有想非无想无足二足四足多足如是等在众生数者有人求福随其所欲娱乐之具皆给与之一一众生与满阎浮提金银琉璃砗磲码碯珊瑚琥珀诸妙珍宝及象马车乘七宝所成宫殿楼阁等僧祗世界生类不穷而能以宝物等施其福多矣天人鬼畜分为六趣胎卵湿化总为四生而形想等类预焉自胎𡖉至非无想通该三界十种异生是大施主如是布施满八十年已而作是念我巳施众生娱乐之具随意所欲然此众生皆巳衰老年过八十发白面皱将死不久我当以佛法而训导之即集此众生宣布法化示教利喜一时皆得须陁洹道斯陁含道阿那含道阿罗汉道𥁞诸有漏于深禅定皆得自在具八觧脱既以财施复以法施令得圣果则其福倍多于汝意云何是大施主所得功德宁为多不弥勒白佛言世尊是人功德甚多无量无边若是施主但施众生一切乐具功德无量何况令得阿罗汉果佛告弥勒我今分明语汝是人以一切乐具施于四百万亿阿僧祇世界六趣众生又令得阿罗汉果所得功德不如是第五十人闻法华经一偈随喜功德百分千分百千万亿分不及其一乃至筭数譬喻所不能知财施外物道果小乘故逈不可及阿逸多如是第五十人展转闻法华经随喜功德尚无量无边阿僧祇何况最初于会中闻而随喜者其福复胜无量无边阿僧祇不可得比又阿逸多若人为是经故徃诣僧坊若坐若立须臾𦗟受缘是功德转身所生得好上妙象马车乘珍宝辇轝及乘天宫转身谓后身也上妙车舆即人中胜报及乘天宫即天中胜报故偈云后生天人中若复有人于讲法处坐更有人来劝令坐𦗟若分座令坐是人功德转身得帝释坐处若梵王坐处若转轮圣王所坐之处分座劝人则为法心广故报又胜前阿逸多若复有人语余人言有经名法华可共徃𦗟即受其教乃至须臾间闻是人功德转身得与陁罗尼菩萨共生一处语人转教利倍广故报倍胜也十地论说得陁罗尼菩萨居五地利根智慧百千万世终不瘖痖口气不臭舌常无病口亦无病齿不垢黑不黄不踈亦不缺落不差不曲脣不下垂亦不褰缩不麄澁不疮胗亦不缺坏亦不呙斜不厚不大亦不黧黑无诸可恶鼻不匾𠥶亦不曲戾面色不黑亦不狭长亦不穴爪曲无有一切不可喜相瘖言不成音痖则塞矣下垂上褰皆脣之恶相脣疮曰胗口戾曰呙黧亦黑也𥠖水之黑墨火之黑匾𠥶谓平薄曲戾谓不端穴爪即䧟而曲也一切者通言六根无恶唇舌牙齿悉皆严好鼻脩高直面貌圆满眉高而长额广平正人相具足世世所生见佛闻法信受教诲由转教善生生不穷阿逸多汝且观是劝于一人令徃𦗟法功德如此何况一心𦗟说读诵而于大众为人分别如说修行劝人徃𦗟即随喜之事一心修行即圆持之事随喜之功既尒圆持之功可知尔时世尊欲重宣此义而说偈言若人于法会得闻是经典乃至于一偈随喜为他说如是展转教至于第五十最后人获福今当分别之如有大施主供给无量众具满八十嵗随意之所欲见彼衰老相发白而面皱齿踈形枯竭念其死不久我今应当教令得于道果即为方便说涅槃真实法世皆不牢固如水沫泡熖汝等咸应当疾生猒离心诸人闻是法皆得阿罗汉具足六神通三明八觧脱最后第五十闻一偈随喜是人福胜彼不可为譬喻如是展转闻其福尚无量何况于法会初闻随喜者若有劝一人将引𦗟法华言此经深妙千万劫难遇即受教徃𦗟乃至须臾闻斯人之福报今当分别说世世无口患齿不踈黄黑唇不厚褰缺无有可恶相舌不干黑短鼻高脩且直额广而平正靣目悉端严为人所喜见口气无臭秽优钵华之香常从其口出即六根善报也多说口报者以展转教诱由口业起若故诣僧坊欲𦗟法华经须臾闻欢喜今当说其福后生天人中得妙象马车珍宝之辇舆及乘天宫殿故诣专于引听若于讲法处劝人坐听经是福因缘得释梵转轮座何况一心听觧说其义趣如说而修行其福不可限一心修行福见次品妙法莲华经法师功德品第十九前品随喜暂特在五种法师方得其一未能一心听读如说修行则功未圆也虽获根智具足而未及六千之报则德未圆也此品行人五种功僃六千德圆堪为模范故命品谓之法师而为圆持功德前法师品依持经人以彰圆记此法师品依持经人以彰圆德名同义别故加功德字别焉尔时佛告常精进菩萨摩诃萨若善男子善女人受持是法华经若读若诵若觧说若书写是人当得八百眼功德千二百耳功德八百鼻功德千二百舌功德八百身功德千二百意功德以是功德庄严六根皆令清净持法华者开佛知见则见闻觉知无非真觉证诸实相则色香味触无非真法以真觉对真法则万象彻照大千一视故圆持功成即得六根清净功德自非精心不杂进道不倦未易能致故告常精进菩萨也数有千二八百者众生世界依噐世界而立以织妄为界故有四方身相迁流故有三世惟世与界二者相涉三世四方宛转十二依十二数流变三叠成千二百圆持功成每根各全其用故有千二功德然复于中尅定优劣以眼见前傍而不及后鼻息出入阙于中交身合能觉离不知触皆三分阙一故唯八百功德此乃权依世论数量以显妙用大略而巳使由常眼对色而开佛知见常耳闻声而得其实相则众尘不隔十方廓然万象莫逃大千圆照则千二八百之功无足论矣如经云父母所生眼悉见三千界何复三分之阙八百之劣耶故知此体本绝数量也是善男子善女人父母所生清净肉眼见于三千大千世界内外所有山林河海下至阿鼻地狱上至有顶亦见其中一切众生及业因缘果报生处悉见悉知父母所生即人人本具者清净肉眼即众尘不隔者众尘不隔则正智现前故大千内外一切色像悉见悉知所谓应眼时如千日万象不能逃影质者此也问理则然矣事若之何曰六湛圆明本所功德现量如是但随所证耳夫小罗汉见小千大罗汉见大千辟支见百佛世界菩萨见百千佛界如来见微尘国土非独果体也阿那律陁不离父母生身而能观大千犹如掌内则其中一切乌乎不见盖尘消觉净𡨋极则一夫何理然而事不然哉楞严曰逆彼业流得循圆通与不圆根日劫相倍即不可徇于业流以不圆根而疑经之说也诚知眼力如是则下之五根不假详谕尔时世尊欲重宣此义而说偈言若于大众中以无所畏心说是法华经汝听其功德是人得八百功德殊胜眼以是庄严故其目甚清净父母所生眼悉见三千界内外弥楼山须弥及铁围并诸余山林大海江河水下至阿鼻狱上至有顶处其中诸众生一切皆悉见弥楼此云光明即七金山之一也清净肉眼有生皆具凡能开佛知见证诸实相则大千一切莫不历然此其现量也以迹明之人人知见若离前尘本无限碍且日月之高太虚之远不知其几千万里苟无所蔽目能见之而意之所缘其疾俛仰之间再抚四海之外非假贤智凡人能之则六根之用广大灵通固如是也虽未得天眼肉眼力如是复次常精进若善男子善女人受持此经若读若诵若觧说若书写得千二百耳功德以是清净耳闻三千大千世界下至阿鼻地狱上至有顶其中内外种种语言音声六湛实相在眼圆照在耳圆通象声马声牛声车声啼哭声愁叹声螺声皷声钟声铃声笑声语声男声女声童子声童女声法声非法声苦声乐声凡夫声圣人声喜声不喜声循道合理名法无道无义名非法天声龙声夜叉声干闼婆声阿脩罗声迦楼罗声紧那罗声摩睺罗伽声火声水声风声地狱声畜生声饿鬼声比丘声比丘尼声声闻声辟支佛声菩萨声佛声以要言之三千大千世界中一切内外所有诸声虽未得天耳以父母所生清净常耳皆悉闻知如是分别种种音声而不坏耳根信谓应耳时如幽谷大小音声无不足也不坏耳根者虽分别种种而耳根于中本相如故无坏无杂此耳之实相也尔时世尊欲重宣此义而说偈言父母所生耳清净无浊秽言父母所生明人人本具不假他求清净无秽即众尘不隔无坏无杂者以此常耳闻三千世界声象马车牛声钟铃螺鼓声琴瑟箜篌声箫笛之音声清净好歌声听之而不着无数种人声闻悉能觧了又闻诸天声微妙之歌音及闻男女声童子童女声山川崄谷中迦陵频伽声命命等诸鸟悉闻其音声地狱众苦痛种种椘毒声饿鬼饥渴逼求索饮食声诸阿修罗等居在大海边自共言语时出于大音声如是说法者安住于此间遥闻是众声而不坏耳根十方世界中禽兽鸣相唿其说法之人于此悉闻之其诸梵天上光音及遍净乃至有顶天言语之音声法师住于此悉皆得闻之一切比丘众及诸比丘尼若读诵经典若为他人说法师住于此悉皆得闻之复有诸菩萨读诵于经法若为他人说撰集觧其义如是诸音声悉皆得闻之诸佛大圣尊教化众生者于诸大众中演说微妙法持此法华者悉皆得闻之颂杂类六对至二众四圣七科也听而不着为与响等故能清净也命命即共命三千大千界内外诸音声下至阿鼻狱上至有顶天皆闻其音声而不坏耳根其耳聪利故悉能分别知持是法华者虽未得天耳但用所生耳功德巳如是复次常精进若善男子善女人受持是经若读若诵若觧说若书写成就八百鼻功德以是清净鼻根闻于三千大千世界上下内外种种诸香清净言众尘不隔湛圆故大千俱闻须曼那华香阇提华香末利华香曕卜华香波罗罗华香赤莲华香青莲华香白莲华香华𣗳香菓𣗳香栴檀香沉水香多摩罗跳兆友香多伽罗香及千万种和香若抹若丸若涂香持是经者于此间住悉能分别须曼那此云善称意薝卜此云黄花小而香波罗罗云薰花多摩罗䟦云贤无垢香多伽罗木香也又复别知众生之香象香马香牛羊等香男香女香童子香童女香及草木丛林香若近若远所有诸香悉皆得闻分别不错持是经者虽住于此亦闻天上诸天之香波利质多罗拘鞞陁罗𣗳香及曼陁罗华香摩诃曼陁罗华香曼殊沙华香摩诃曼殊沙华香栴檀沉水种种抹香诸杂华香如是等天香和合所出之香无不闻知波利质多罗即帝释园生𣗳拘鞞陁罗云大游戏地𣗳又闻诸天身香释提桓因在胜殿上五欲娱乐嬉戏时香若在妙法堂上为忉利诸天说法时香若于诸园游戏时香及余天等男女身香皆悉遥闻如是展转乃至梵世上至有顶诸天身香亦皆闻之并闻诸天所烧之香及声闻香辟支佛香菩萨香诸佛身香亦皆遥闻知其所在虽闻此香然于鼻根不坏不错若欲分别为他人说忆念不谬不坏不错言无坏无杂也华严鬻香长者善能别知天人龙鬼所有诸香治诸病香断诸恶香乃至一切菩萨差别地位香悉皆了达得调和香法门表于善恶熏习之法一切通达而调治和融以成万德法身香也今鼻根功德能知天上人间诸香乃至菩萨诸佛身香亦表持法华者能通达异习和融众妙而证万德法身之香欤尔时世尊欲重宣此义而说偈言是人鼻清净于此世界中若香若臭物种种悉闻知须曼那阇提多摩罗栴檀沉水及桂香种种华菓香及知众生香男子女人香说法者远住闻香知所在大势转轮王小转轮及子群臣诸宫人闻香知所在身所着珍宝及地中宝藏转轮王宝女闻香知所在诸人严身具衣服及璎珞种种所涂香闻香知其身轮王七宝女宝居一诸天若行坐游戏及神变持是法华者闻香悉能知诸𣗳华菓实及苏油香气持经者住此悉知其所在诸山深崄处栴檀𣗳华敷众生在中者闻香皆能知铁围山大海地中诸众生持经者闻香悉知其所在阿修罗男女及其诸眷属闘诤游戏时闻香皆能知旷野崄隘处师子象虎狼野牛水牛等闻香知所在若有怀妊者未辩其男女无根及非人闻香悉能知以闻香力故知其初怀妊成就不成就安乐产福子以闻香力故知男女所念染欲痴恚心亦知修善者地中众伏藏金银诸珍宝铜器之所盛闻香悉能知种种诸璎珞无能识其价闻香知贵贱出处及所在天上诸华等曼陁曼殊沙波利质多𣗳闻香悉能知天上诸宫殿上中下差别众宝华庄严闻香悉能知天园林胜殿诸观妙法堂在中而娱乐闻香悉能知所观远达曰观如所谓诸台楼观也诸天若听法或受五欲时来徃行坐卧闻香悉能知天女所着衣好华香庄严周旋游戏时闻香悉能知如是展转上乃至于梵世入禅出禅者闻香悉能知光音遍净天乃至于有顶初生及退没闻香悉能知如是展转上者自六欲天而上也梵世即初禅光音二禅遍净三禅有顶即色界顶也诸比丘众等于法常精进若坐若经行及读诵经典或在林𣗳下专精而坐禅持经者闻香悉知其所在菩萨志坚固坐禅若读诵或为人说法闻香悉能知在在方世尊一切所恭敬愍众而说法闻香悉能知众生在佛前闻经皆欢喜如法而修行闻香悉能知比丘兼声闻辟支也在在方谓十方所在虽未得菩萨无漏法生鼻而是持经者先得此鼻相菩萨离分段身则六根皆依无漏法生故鼻身意皆言无漏复次常精进若善男子善女人受持是经若读若诵若觧说若书写得千二百舌功德若好若丑若美不美及诸苦澁物在其舌根皆变成上味如天甘露无不美者好丑苦澁皆属妄尘于此无染得清净舌则苦澁羙恶皆成法味若以舌根于大众中有所演说出深妙声能入其心皆令欢喜快乐又诸天子天女释梵诸天闻是深妙音声有所演说言论次第皆悉来听及诸龙龙女夜叉夜叉女干闼婆干闼婆女阿修罗阿修罗女迦楼罗迦楼罗女紧那罗紧那罗女摩睺罗伽摩睺罗伽女为听法故皆来亲近恭敬供养及比丘比丘尼优婆塞优婆夷国王王子群臣眷属小转轮王大转轮王七宝千子内外眷属乘其宫殿俱来听法以是菩萨善说法故婆罗门居士国内人民𥁞其形寿随侍供养四轮王生时各有金银铜铁之轮现于空中自有七宝曰轮宝象宝马宝珠宝女宝藏宝兵宝又有千子端正勇徤又诸声闻辟支佛菩萨诸佛常乐见之是人所在方面诸佛皆向其处说法悉能受持一切佛法又能于深妙法音尔时世尊欲重宣此义而说偈言是人舌根净终不受恶味其有所食噉悉皆成甘露好丑苦澁皆为法味以深净妙声于大众说法以诸因缘喻引导众生心闻者皆欢喜设诸上供养诸天龙夜义及阿修罗等皆以恭敬心而共来听法是说法之人若欲以妙音遍满三千界随意即能至大小转轮王及千子眷属合掌恭敬心常来听受法诸天龙夜叉罗剎毗舍阇亦以欢喜心常乐来供养梵天王魔王自在大自在如是诸天众常来至其所诸佛及弟子闻其说法音常念而守护或时为现身复次常精进若善男子善女人受持是经若读若诵若觧说若书写得八百身功德得清净身如净琉璃众生喜见于是体中能如琉璃不容纤翳则孰不喜见其身净故三千大千世界众生生时死时上下好丑生善处恶处悉于中现净言不为情尘染蔽也不以情尘自蔽则当体无所不现及铁围山大铁围山弥楼山摩诃弥楼山等诸山及其中众生悉于中现下至阿鼻地狱上至有顶所有及众生悉于中现若声闻辟支佛菩萨诸佛说法皆于身中现其色像楞严云浮尘幻化虚妄称相妙觉明体常自莹然含吐十方循业发现故得是体者无所不现虽然理则明矣孰能证耶昔者阿难大众蒙佛开示身心荡然得无𦊱碍各各自知心徧十方含容万有反观父母所生之身如太虚一尘巨海一沤起灭无从了然不碍此其证也尔时世尊欲重宣此义而说偈言若持法华者其身甚清净如彼净琉璃众生皆喜见又如净明镜悉见诸色像菩萨于净身皆见世所有唯独自明了余人所不见常自莹然含吐十方余人不见为非已智分三千世界中一切诸群萌天人阿脩罗地狱鬼畜生如是诸色像皆于身中现诸天等宫殿乃至于有顶铁围及弥楼摩诃弥楼山诸大海水等皆于身中现诸佛及声闻佛子菩萨等若独若在众说法悉皆现虽未得无漏法性之妙身以清净常体一切于中现无漏性身离于分口而常体不离分段唯清净故能现一切尝观毗卢十法界图见其相而不明其义诵法华身根功德闻其义而不达其相今以二法合明则妙相深义触处昭然矣复次常精进若善男子善女人如来灭后受持是经若读若诵若觧说若书写得千二百意功德以是清净意根乃至闻一偈一句通达无量无边之义闻一句而达无量义盖无量之义不出一句觧是义巳能演说一句一偈至于一月四月乃至一嵗诸所说法随其义趣皆与实相不相违背若说俗间经书治世语言资生业等皆顺正法或一月一际一嵗而演一句偈由意根精了达无量义也九旬谈妙盖得诸此西天嵗分三际谓雨际热际寒际四月即一际也证意实相则诸所说法无非实相故不相违背虽说俗事亦顺正法三千大千世界六趣众生心之所行心所动作心所戏论皆悉知之由意清净故他心通也所行即循常心也动作即感变心也戏论即分别心也虽未得无漏智慧而其意根清净如此是人有所思惟筹量言说皆是佛法无不真实亦是先佛经中所说为得意根清净实相与佛同体故尔时世尊欲重宣此义而说偈言是人意清净明利无浊秽以此妙意根知上中下法上中下即三乘法乃至闻一偈通达无量义次第如法说月四月至嵗即一月四月乃至一嵗是世界内外一切诸众生若天龙及人夜又鬼神等其在六趣中所念若干种持法华之报一切皆悉知十方无数佛百福庄严相为众生说法悉闻能受持思惟无量义说法亦无量终始不忘错以持法华故悉知诸法相随义识次第达名字语言如所知演说此人有所说皆是先佛法以演此法故于众无所畏颂净意运用𡨋契实相也持法华经者意根净若此虽未得无漏先有如是相结显根胜也是人持此经安住希有地为一切众生欢喜而爱敬能以千万种善巧之语言分别而说法持法华经故结显经胜也此经纯谈诸法实相开佛知见故于六根功德一一发明傥能脱去情尘以清净根照清净境遂见山林周帀禽兽鸣唿醭鼻沾唇殊形异意无非实相无非妙法即一身而圆证徧六处而常彰本不欠亏曾无窒碍经文方便骈旁开示行人应须充扩悟入也妙法莲华经要觧卷第十五妙法莲华经要解妙法莲华经要解卷第十六远七温陵开元莲寺比丘戒环解常不轻菩萨品第二十常不轻者释迦前身威音王时精持妙法广施利导之迹也以佛性义遍记四众于善则拜逢恚不怒一切见敬故号不轻不专读诵以持无相经确忍骂辱以持无我行无相无我所谓精持也于万亿嵗广说是经化万亿众令住正道使上慢者信伏随从使毕罪者还得道果所谓广利也盖前之持经其五种功虽圆而未精前之蒙利获六千德虽胜而未广以有人法之缘影存焉必蕲造于无相无我之妙其于读诵不知所专不知所忘其于四众不知所敬不知所慢使妙行遍彰亿众自化敬慢之心罪福之迹凡所谓人法缘影者皆㳷然于正遍正等之域然后为精广兹实持经之𥁞道也故劝持之文终于此品尔时佛告得大势菩萨摩诃萨汝今当知若比丘比丘尼优婆塞优婆夷持法华经者若有恶口骂詈诽谤获大罪报如前所说其所得功德如向所说眼耳鼻舌身意清净谤毁之罪如喻品末与法师品说闻持之福如法师功德品说将显精持先举此者所以警众使知持毁之报不谬而深信精持广利也得大势即大势至也得大势乃徃古昔过无量无边不可思议阿僧祇劫有佛名威音王如来应供正遍知明行足善逝世间觧无上士调御丈夫天人师佛世尊劫名离衰国名大成緜历徃古事千亿佛无相无我精持广利非具法力大势难胜其任故告得大势菩萨也威音王者以大音声普遍世界为诸法王说法无畏也故不轻既得其道即能于众说法心无所畏劫名离衰谓世道交兴国名大成言正化无缺其威音王佛于彼世中为天人阿修罗说法为求声闻者说应四谛法度生老病死究竟涅槃为求辟支佛者说应十二因缘法为诸菩萨因阿耨多罗三藐三菩提说应六波罗蜜法究竟佛慧此叙威音亦说三乘也因阿耨菩提者因无上道为说六度使由是而趣证菩提究竟佛慧得大势是威音王佛寿四十万亿那由他恒河沙劫正法住世劫数如一阎浮提微尘像法住世劫数如四天下微尘其佛饶益众生巳然后灭度正法像法灭𥁞之后于此国土复有佛出亦号威音王如来应供正徧知明行足善逝世间觧无上士调御丈夫天人师佛世尊如是次第有二万亿佛皆同一号亦如初后灯明二万皆同一号为道同故所叙多佛明释迦徃因之旷远也最初威音王如来既巳灭度正法灭后于像法中增上慢比丘有大势力尔时有一菩萨名常不轻得大势以何因缘名常不轻是比丘凡有所见若比丘比丘尼优婆塞优婆夷皆悉礼拜赞叹而作是言我深敬汝等不敢轻慢所以者何汝等皆行菩萨道当得作佛此以佛性义遍记四众也四众容行不等而不轻以佛性等之故皆悉礼拜深敬以谓皆行菩萨道皆当作佛盖众生佛性本自圆成世间业行皆顺正法凡能观一切行皆菩萨道知一切人皆当作佛夫何轻慢之有而是比丘不专读诵经典但行礼拜乃至远见四众亦复故徃礼拜赞叹而作是言我不敢轻于汝等汝等皆当作佛此持无相经行无相行也四众之中有生瞋恚心不净者恶口骂詈言是无智比丘从何所来自言我不轻汝而与我等授记当得作佛我等不用如是虚妄授记如此经历多年常被骂詈不生瞋恚常作是言汝当作佛说是语时众人或以杖木瓦石而打掷之避走远住犹高声唱言我不敢轻于汝等汝等皆当作佛历年骂詈不生瞋恚是真无我也众生痴迷不能自信故以记为妄授菩萨大悲不舍救度故避走之际犹切示之以其常作是语故增上慢比丘比丘尼优婆塞优婆夷号之为常不轻是比丘临欲终时于虚空中具闻威音王佛先所说法华经二十千万亿偈悉能受持即得如上眼根清净耳鼻舌身意根清净得是六根清净已更增寿命二百万亿那由他嵗广为人说是法华经始则不专读诵而终能闻持多偈增亿万寿广为人说者由其无相无我缘影俱亡故神智真明慧命不夭而𡨋契若此也威音虽灭法音不灭故先所说经可以具闻然于空中闻者示使忘能所绝影像然后能具此法故得二十千万亿偈也以能所忘影像绝故即得六根清净功德也前举六根功德方明所证之法今举不轻乃示能证之人于时增上慢四众比丘比丘尼优婆塞优婆夷轻贱是人为作不轻名者见其得大神通力乐说辩力大善寂力闻其所说皆信伏随从是菩萨复化千万亿众令住阿耨多罗三藐三菩提四众见闻信伏随从所谓妙行遍彰亿众自化也大神通力即具闻益寿是也乐说辩力即亿嵗广说是也大善寂力即六根清净真常功德是也命终之后得值二千亿佛皆号日月灯明于其法中说是法华经以是因缘复值二千亿佛同号云自在灯王于此诸佛法中受持读诵为诸四众说此经典故得是常眼清净耳鼻舌身意诸根清净于四众中说法心无所畏得大势是常不轻菩萨摩诃萨供养如是若干诸佛恭敬尊重赞叹种诸善根于后复值千万亿佛亦于诸佛法中说是经典功德成就当得作佛引威音王日月灯云自在意明不轻积德致道宣布法华源流之远也要使说是经则如威音王得大无畏明是道则如日月灯相继无穷布是利则如云自在润覆无极凡精持广利期造乎此得大势于意云何尔时常不轻菩萨岂异人乎则我身是若我于宿世不受持读诵此经为他人说者不能疾得阿耨多罗三藐三菩提我于先佛所受持读诵此经为人说故疾得阿耨多罗三藐三菩提此明精持成巳之道以致今日其道愈光得大势彼时四众比丘比丘尼优婆塞优婆夷以瞋恚意轻贱我故二百亿劫常不值佛不闻法不见僧千劫于阿鼻地狱受大苦恼毕是罪巳复遇常不轻菩萨教化阿耨多罗三藐三菩提此明广利成人之德虽应倠林恶缘其利不失得大势于汝意云何尔时四众常轻是菩萨者岂异人乎今此会中䟦陁婆罗等五百菩萨师子月等五百比丘尼思佛等五百优婆塞皆于阿耨多罗三藐三菩提不退转者是此文漏阙句义不分合依正法华云师子月等五百比丘比丘尼又加优婆夷乃成四众正法华云五百清净士五百清净女得大势当知是法华经大饶益诸菩萨摩诃萨能令至于阿耨多罗三藐三菩提是故诸菩萨摩诃萨于如来灭后常应受持读诵觧说书写是经结显广利劝令精持也尒时世尊欲重宣此义而说偈言过去有佛号威音王神智无量将导一切天人龙神所共供养是佛灭后法欲𥁞时有一菩萨名常不轻时诸四众计着于法不轻菩萨徃到其所而欲之言我不轻汝汝等行道皆当作佛诸人闻巳轻毁骂詈不轻菩萨能忍受之其罪毕巳临命终时得闻此经六根清净神通力故增益寿命复为诸人广说是经诸着法众皆蒙菩萨教化成就令住佛道不轻命终值无数佛说是经故得无量福渐具功德疾成佛道将导者后曰将前曰导言威音以神智妙力前后导达群生使趋于道也计着于法谓拘墟束教迷佛性义也其罪毕已等者谓慢众毕是罪巳复遇不轻临终闻经而教化成就也不轻命终值无数佛即日月灯云自在等彼时不轻则我身是时四部众着法之者闻不轻言汝当作佛以是因缘值无数佛此会菩萨五百之众并及四部清信士女今于我前听法者是我于前世劝是诸人听受斯经第一之法开示教人令住涅槃世世受持如是经典结显广利也令住涅槃谓令得真常道果也亿亿万劫至不可议时乃得闻是法华经亿亿万劫至不可议诸佛世尊时说是经是故行者于佛灭后闻如是经勿生疑惑应当一心广说此经世世值佛疾成佛道劝令精持也以亿劫乃闻亿劫乃说故当生难值想而深信精持以成就佛道也显妙劝持文终于此自神力品发起嘱累品付授其余六品全体前法示现行境流通此道名以行契智常然大用之门盖药王妙音观音妙严化迹皆现实相行境以契前智境而终于普贤常行故名常然大用妙法莲华经要觧卷第十六妙法莲华经要解妙法莲华经要解卷第十七远八温陵开元莲寺比丘戒环觧如来神力品第二十一正宗既终意将传付利泽万世是以菩萨伸请如来即现神力嘉赞经德以发起群心使广流布故名如来神力品而为发起流通也尔时千世界微尘等菩萨摩诃萨从地涌出者皆于佛前一心合掌瞻仰尊颜而白佛言世尊我等于佛灭后世尊分身所在国土灭度之处当广说此经所以者何我等亦自欲得是真净大法受持读诵觧说书写而供养之即涌出品佛所化众于前显迹劝持于此伸请流通也广说即利他受持即自利尔时世尊于文殊师利等无量百千万亿旧住娑婆世界菩萨摩诃萨及诸比丘比丘尼优婆塞优婆夷天龙夜义干闼婆阿脩罗迦楼罗紧那罗摩睺罗伽人非人等一切众前现大神力出广长舌上至梵世一切毛孔放于无量无数色光皆悉遍照十方世界出广长舌上至梵世者现辩说之神力也放无量光遍照十方者现智照之神力也将赞经德先现神力始自出舌放光以至震动诸天通达佛土终乃结云若以如是神力于亿万劫说此经德犹不能尽者极显斯经胜妙也如来神力乃法界体中无作妙用华严云幻师之幻法能现种种事脩罗变作身齐等须弥山龙王瞬息雨恱泽遍天下彼具贪瞋痴神力尚如是何况法界慧具足自在力然则舌至梵世光遍十方特法界慧中一微用耳旧住菩萨即在此娑婆下方住者梵世即初禅天众宝树下师子座上诸佛亦复如是出广长舌放无量光此释迦分身诸佛亦以同道助发释迦牟尼佛及宝树下诸佛现神力时满百千嵗然后还摄舌相一时謦欬俱共弹指是二音声遍至十方诸佛世界地皆六种震动于数寸之舌现至梵世一会之顷现百千嵗又一謦欬弹指而其声能遍十方震大地皆显神力胜妙也其中众生天龙夜义干闼婆阿脩罗迦楼罗紧那罗摩睺罗伽人非人等以佛神力故皆见此娑婆世界无量无边百千万亿众宝树下师子座上诸佛及见释迦牟尼佛共多宝如来在宝塔中坐师子座又见无量无边百千万亿菩萨摩诃萨及诸四众恭敬围遶释迦牟尼佛既见是巳皆大欢喜得未曾有十方异界众生碍心而能见此娑婆佛事乃因佛神力假彼通力盖显胜妙也即时诸天于虚空中高声唱言过此无量无边百千万亿阿僧祗世界有国名娑婆是中有佛名释迦牟尼今为诸菩萨摩诃萨说大乘经名妙法莲华教菩萨法佛所护念汝等当深心随喜亦当礼拜供养释迦牟尼佛彼诸众生闻虚空中声已合掌向娑婆世界作如是言南无释迦牟尼佛南无释迦牟尼佛以种种华香璎珞幡盖及诸严身之具珍宝妙物皆共遥散娑婆世界此皆神力或使所散诸物从十方来譬如云集变成宝帐遍覆此间诸佛之上于时十方世界通达无碍如一佛土此又神力变现尔时佛告上行等菩萨大众诸佛神力如是无量无边不可思议若我以是神力于无量无边百千万亿阿僧祗劫为嘱累故说此经功德犹不能尽上行即涌出众首也舌相之广身光之远一謦欬一弹指而能动六震感诸天以至合异达碍则神力可谓至大而不能说尽经德者如来一切深妙功德尽萃此经不可胜穷故也以要言之如来一切所有之法如来一切自在神力如来一切祕要之藏如来一切甚深之事皆于此经宣示显说所有之法即道塲所得者自在神力即称性示现者祕要之藏即法之不可示者甚深之事即心之不可传者皆于此经尽之所以功莫尽说也是故汝等于如来灭后应一心受持读诵觧说书写如说脩行所在国土若有受持读诵觧说书写如说脩行若经卷所住之处若于园中若于林中若于树下若于僧坊若白衣舍若在殿堂若山谷旷野是中皆应起塔供养所以者何当知是处即是道塲诸佛于此得阿耨多罗三藐三菩提诸佛于此转于法轮诸佛于此而般涅槃当知是处已下明诸佛脩证始终不离此法故所在之处皆应钦奉尔时世尊欲重宣此义而说偈言诸佛救世者住于大神通为恱众生故现无量神力舌相至梵天身放无数光为求佛道者现此希有事诸佛謦欬声及弹指之声周闻十方国地皆六种动颂现舌放光现声震动以佛灭度后能持是经故诸佛皆欢喜现无量神力嘱累是经故赞美受持者于无量劫中犹故不能尽是人之功德无边无有穷如十方虚空不可得边际颂结显经德能持是经者则为已见我亦见多宝佛及诸分身者又见我今日教化诸菩萨成佛之道分身之理教化之法皆不离此能持是经者令我及分身灭度多宝佛一切皆欢喜十方现在佛并过去未来亦见亦供养亦令得欢喜道得其传称佛心故诸佛坐道塲所得祕要法能持是经者不久亦当得能持是经者于诸法之义名字及言词乐说无穷尽如风于空中一切无障碍能持是经则一切彻了左右逢原复何障碍于如来灭后知佛所说经因缘及次第随义如实说如日月光明能除诸幽暝斯人行世间能灭众生暗教无量菩萨毕竟住一乘上皆赞发流通之德也下结劝是故有智者闻此功德利于我灭度后应受持斯经是人于佛道决定无有疑妙法莲华经嘱累品第二十二以言托之曰嘱以法系之曰累欲使传续妙法利达无穷故曰嘱累而为付授流通也然法会未终遽说嘱累者此经以智立体以行成德前之开佛知见明一大事立体之法既备故说嘱累以明佛佛授手之要止此而巳后之以行成德者唯体前法推而行之更无别法既无别法则于此嘱累宜矣华严有三十九品敷列脩进至等觉位终如来出现品才三十七遂即嘱累流通而后说普贤常行及善财南游二品亦以前法既僃后唯蹑前以成行德更无别法故也又前彰智境所以简情显觧后示行境欲其觧终趋行故于此辩焉所谓行境者无复简显无复情觧唯全体运用之而已观曰若不洞明前觧无以蹑成后行又须忘绝前觧然后能入行境是故行由觧成行起觧绝则后之行境非言所及非觧所到亦非嘱累所能相授矣学者当进乎此阇那及多后翻此经移嘱累置卷末失华严之旨矣尔时释迦牟尼佛从法座起现大神力以右手摩无量菩萨摩诃萨顶而作是言我于无量百千万亿阿僧祗劫脩习是难得阿耨多罗三藐三菩提法今以付嘱汝等汝等应当一心流布此法广令增益如是三摩诸菩萨摩诃萨顶而作是言我于无量百千万亿阿僧祇劫脩习是难得阿耨多罗三藐三菩提法今以付嘱汝等汝等当受持读诵广宣此法令一切众生普得闻知再三摩顶示谆勤也首楞严等诸祕密教谓之佛顶表无上法诸佛授记付嘱皆摩其顶表授无上法也无量菩萨即从地涌出者所以者何如来有大慈悲无诸悭恡亦无所畏能与众生佛之智慧如来智慧自然智慧如来是一切众生之大施主汝等亦应随学如来之法勿生悭恡所以令其广宣此法者使学如来三行与诸众生施大法利也一大慈悲行平等滋济二无悭吝行竭内外财三无所畏行不惮烦难如是乃能与诸众生三种智慧佛智离二乘见如来智离菩萨见自然智离诸证取不由他悟通唯一乘实智也但随德用异称耳于未来世若有善男子善女人信如来智慧者当为演说此法华经使得闻知为令其人得佛慧故若有众生不信受者当于如来余深妙法中示教利喜信如来智慧谓能信种智趣向一乘者当为说是经令得佛慧而不滞二乘也余深妙法指权渐教也亦曰深妙者是法皆为一佛乘故汝等若能如是则为已报诸佛之恩乃所谓将此深心奉尘剎也时诸菩萨摩诃萨闻佛作是说已皆大欢喜遍满其身益加恭敬曲躬低头合掌向佛俱发声言如世尊勑当具奉行唯然世尊愿不有虑诸菩萨摩诃萨众如是三反俱发声言如世尊勑当具奉行唯然世尊愿不有虑佛三嘱以示勤众三反以示敬尔时释迦牟尼佛令十方来诸分身佛各还本土而作是言诸佛各随所安多宝佛塔还可如故令分身各还者示法得其传化身遂隐留宝塔如故者以后说未周尚须圆证说是语时十方无量分身诸佛坐宝树下师子座上者及多宝佛并上行等无边阿僧祗菩萨大众舍利弗等声闻四众及一切世间天人阿脩罗等闻佛所说皆大欢喜一喜遣化达隐显之道二喜留塔得复闻之法妙法莲华经药王菩萨本事品第二十三药王昔为喜见菩萨精苦为法烧身然臂其于释迦法中受持是经一切天人无如之者今示其本因使人跂慕共尊此道故名药王本事而为苦行流通即宿王请问难行苦行是也窃观此经以智立体以行成德前之智境所以遣情显觧后之行境欲其觧终趍行如药王之烧身妙音之随应观音之普门妙严之转邪普贤之劝发皆示实相行境使人忘情绝觧随行悟入故说是药王品时八万菩萨得觧一切语言则以苦行成圆通之德也说妙音品时华德菩萨得法华三昧则以妙行成实相之德也说普门品时八万之众发无等等心则以圆行成最上之德也及说陁罗尼品则六万八千人得无生法忍说庄严王品则八万四千人得法眼净此又以神力正力助成德行乃至说劝发品时沙数菩萨得旋陁罗尼尘数菩萨具普贤道则以常行成不德之德也夫能底此则法华妙行至矣𥁞矣故终会焉然始于苦行终于常行者将欲以行成德非精心苦志无以深造故必精苦而后造妙造妙而后能圆能圆而后真契普贤常行亦教之序也尔时宿王华菩萨白佛言世尊药王菩萨云何游于娑婆世界世尊是药王菩萨有若干百千万亿那由他难行苦行善哉世尊愿少觧说诸天龙神夜义干闼婆阿脩罗迦楼罗紧那罗摩睺罗伽人非人等又他国土诸来菩萨及此声闻众闻皆欢喜此品因宿王华发起者为明宿世弘经自在之因尔时佛告宿王华菩萨乃徃过去无量恒河沙劫有佛号日月净明德如来应供正遍知明行足善逝世间觧无上士调御丈夫天人师佛世尊智慧真光幽明并烛不为物累故号日月净明德其佛有八十亿大菩萨摩诃萨七十二恒河沙大声闻众眷属法侣三乘体具佛寿四万二千劫菩萨寿命亦等彼国无有女人地狱饿鬼畜生阿脩罗等及以诸难女有五障及四趣皆难报地平如掌琉璃所成宝树庄严宝帐覆上垂宝华幡宝瓶香炉周遍国界七宝为台一树一台其树去台尽一箭道此诸宝树皆有菩萨声闻而坐其下诸宝台上各有百亿诸天作天伎乐歌叹于佛以为供养树去台一箭道言其荫广也尔时彼佛为一切众生喜见菩萨及众菩萨诸声闻众说法华经药王尊经自此始是一切众生喜见菩萨乐习苦行于日月净明德佛法中精进经行一心求佛满万二千嵗巳得现一切色身三昧精进一心满万二千嵗而后得现一切色身者一切色身不离根尘中现所言满万二千嵗即依根尘十二处圆融㸦照至于功行满足之时也圆融㸦照得其实相则知根根尘尘一切色法咸一实相所现由是以一实相融一切根尘于一根尘现一切色法交彻融摄重重无尽是名满万二千嵗得现一切色身三昧此即深证实相行境也华严多举过量劫数直明以无限智悲脩如是行曾无限量之心此经过量之数凡皆如之得此三昧已心大欢喜即作念言我得现一切色身三昧皆是得闻法华经力我今当供养日月净明德佛及法华经即时入是三昧于虚空中雨曼陁罗华摩诃曼陁罗华细末坚黑栴檀满虚空中如云而下又雨海此岸栴檀之香此香六铢价直娑婆世界以供养佛此三昧香非人间比所以六铢价直娑婆也二十四铢为一两六铢言少分耳作是供养已从三昧起而自念言我虽以神力供养于佛不如以身供养即服诸香栴檀薰陆兜楼婆毕力迦沉水胶香又饮瞻卜诸华香油满千二百嵗已香油涂身于日月净明德佛前以天宝衣而自缠身灌诸香油以神通力愿而自然身光明遍照入十亿恒河沙世界其中诸佛同时赞言善哉善哉善男子是真精进是名真法供养如来若以华香璎珞烧香抹香涂香天缯幡盖及海此岸栴檀之香如是等种种诸物供养所不能及假使国城妻子布施亦所不及善男子是名第一之施于诸施中最尊最上以法供养诸如来故作是语已而各默然神力所化不过外财财不及法故复然身作法供养薰陆乳香也兜楼婆草香毕力迦丁香胶香松香也即服诸香又饮花油满千二百嵗表以妙德妙行净治根尘也香油外涂表内外俱净也宝衣缠身灌诸香油以神力然身光明遍照等表被忍辱衣资妙行力以智慧火烁灭幻缘显发真光炤明法界此皆显示法力行境所以诸佛赞言是真精进真法供养也彼华香缯幡之胜特外物耳国城妻子之重特爱缘耳非法供养故皆不及夫为法不顾其身非特佛氏也至人得道皆能外形体忘死生或丧之若遗土或喜之如决疣若杨雄不羡久生孔圣甘于夕死凡以达本知常恃有不亡者存而蕲脱乎尘垢患累故也而大圣又能固之以悲愿济之以神力故烧身然臂曾无忧吝世俗或骇其所为在至人观之与遗土决疣一而已亦以妙觉圆照离于身见得蕴空故乃能如是若识见未亡诸蕴违碍不达法行空慕其迹是徒增业苦为妄作之㐫矣十住断结经云过去有女名提谓孤寡多难或告之曰今身之厄由前世之罪欲灭前罪莫若舍身有道人辩才曰先身罪业随逐精神不与身合徒自烧身何于苦恼欲求善报故律制烧身然指悉皆得罪而大乘或𦗟许者以大乘之人法行𠏆故非妄作故其身火然千二百嵗过是以后其身乃尽直使六根六尘一切洞彻故千二百嵗其身乃尽一切众生喜见菩萨作如是法供养已命终之后复生日月净明德佛国中于净德王家结跏趺坐忽然化生三昧功成不为身累生死去来犹如夜旦即为其父而说偈言大王今当知我经行彼处即时得一切现诸身三昧勤行大精进舍所爱之身供养于世尊为求无上慧叙前缘也说是偈已而白父言日月净明德佛今故现在我先供养佛巳得觧一切众生语言陁罗尼复闻是法华经八百千万亿那由他甄迦罗频婆罗阿閦婆等偈大王我今当还供养此佛先供佛已谓然身之后也于然身之后得陁罗尼及闻万亿偈乃依法性身而得依法性土而闻也由依性土而闻故有八百万亿等偈盖亦称性而说也初闻经之后得现身三昧者由证得法身故应物现形无非妙体也然身之后得语言总持者由离诸相见故圆通众音无非真说也体无非妙则森罗万像皆一切色身说无非真则雀噪鵶鸣皆语言三昧非深证行境超情离见者何以与此甄迦罗等即俱舍论六十大数中第十六十八二十之数白已即坐七宝之台上昇虚空高七多罗树徃到佛所头靣礼足合十指𤓰以偈赞佛容颜甚奇妙光明照十方我适曾供养今复还亲近叙徃昔然身之缘也尔时一切众生喜见菩萨说是偈巳而白佛言世尊世尊犹故在世师资道合知其将化故发此问尔时日月净明德佛告一切众生喜见菩萨善男子我涅槃时到灭尽时至汝可安施床座我于今夜当般涅槃又勑一切众生喜见菩萨善男子我以佛法嘱累于汝及诸菩萨大弟子并阿耨多罗三藐三菩提法亦以三千大千七宝世界诸宝树宝台及给侍诸天悉付于汝佛法通指三乘菩提法别指大乘菩萨弟子言法众三千宝界言化境宝树给侍言所御我灭度后所有舍利亦付嘱汝当令流布广设供养应起若干千塔如是日月净明德佛勑一切众生喜见菩萨已于夜后分入于涅槃勑以舍利起塔者戒定余勋欲霑无际故也若干者不定之数意任其缘力耳尔时一切众生喜见菩萨见佛灭度悲感懊恼恋慕于佛即以海此岸栴檀为𧂐供养佛身而以烧之火灭已后收取舍利作八万四千宝瓶以起八万四千塔高三世界表剎庄严垂诸幡盖悬众宝铃现灭不灭圣意所知而悲感恋慕者示与众生同一悲仰耳须弥四海剡部居南言海此岸即南岸出羙栴檀积之为𧂐以奉阇维示诚敬也佛说火化之法在巳则显三昧之力播熏练之功故化火自焚舍利迸透在人则掩臭腐之秽免蝼蚁之食使其魄不滞其神清升而此方以卧淤脓于荒郊埋腐骸于杇壤为是且以火化为不忍方其宂地负土全体而坑之为可忍耶二皆出于不得已耳达者观之一等归尽则卧淤埋腐不若火化之愈矣自道观之沉之可也露之可也衣新而弃诸沟中衮文而纳诸石椁无不可者奚足为焚痤之竞尔时一切众生喜见菩萨复自念言我虽作是供养心犹未足我今当更供养舍利便语诸菩萨大弟子及天龙夜义等一切大众汝等当一心念我今供养日月净明德佛舍利作是语巳即于八万四千塔前燃百福庄严臂七万二千嵗而以供养令无数求声闻众无量阿僧祗人发阿耨多罗三藐三菩提心皆使得住现一切色身三昧昔之然身为离相见今复然臂为除法执故令小乘离诸见执发正道心根境圆融故皆得住现身三昧也昔之求佛满万二千嵗今之然臂复七倍其久者言益以无限智悲行菩萨大行如其智悲有限何足以化无数无量之人尔时诸菩萨天人阿脩罗等见其无臂忧恼悲哀而作是言此一切众生喜见菩萨是我等师教化我者而今烧臂身不具足爱见未忘故哀其不足此初心菩萨而巳于时一切众生喜见菩萨于大众中立此誓言我舍两臂必当得佛金色之身若实不虚令我两臂还复如故作是誓巳自然还复由斯菩萨福德智慧淳厚所致臂之于手为辟能役众指而我无所役则两臂表我执法执根本也我执能生烦恼续诸生死法执能生所知碍正知见舍一存一则为二乘故舍两臂必当得佛还复如故者若果得佛即无所舍矣此非浅薄所能故称淳厚当尔之时三千大千世界六种震动天雨宝华一切人天得未曾有以非常之事感非常之瑞人天因是得大法利也上皆叙徃因佛告宿王华菩萨于汝意云何一切众生喜见菩萨岂异人乎今药王菩萨是也其所舍身布施如是无量百千万亿那由他数此结荅若干难行苦行之问宿王华若有发心欲得阿耨多罗三藐三菩提者能然手指乃至足一指供养佛塔胜以国城妻子及三千大千国土山林河池诸珎宝物而供养者手足之指臂微细执着能障菩提故欲得菩提者虽未能顿舍且欲微而损之亦胜有为之福故曰能然一指胜诸供养夫圣人言行动必有法非徒教末代然手足以求福也苟不明此残形焚秽竟何益耶故药王将欲然身且以法行净治根尘使功行满足然后以神通力化火自焚其光能照河沙佛界后人欲睎其迹如斯可矣若复有人以七宝满三千大千世界供养于佛及大菩萨辟支佛阿罗汉是人所得功德不如受持此法华经乃至一四句偈其福最多七宝供养其福有限一偈超悟非限量福宿王华臂如一切川流江河诸水之中海为第一此法华经亦复如是于诸如来所说经中最为深大川流江河已异于沟港而海为深大如来所说已异于小乘而此为第一又如土山黑山小铁围山大铁围山及十宝山众山之中须弥山为第一此法华经亦复如是于诸经中最为其上环须弥之外有土山黑山而坚大不及铁围大海之内有十宝山而贵高不及须弥土山黑山譬人乘天乘之经铁山宝山譬二乘菩萨乘之经须弥则譬一乘之经故曰最上又如众星之中月天子最为第一此法华经亦复如是于千万亿种诸经法中最为照明诸经设法为破昏冥然微茫渐显如星之照此经顿悟阴翳俱尽圆融廓彻如月之明又如日天子能除诸暗此经亦复如是能破一切不善之暗日光出时不与冥合人得正智诸闇自除又如诸小王中转轮圣王最为第一此经亦复如是于诸经中最为其尊前言最上明部分此言最尊明威德又如帝释于三十三天中王此经亦复如是诸经中王三乘之教随机称尊不能相摄此经会三归一为诸经之正统又如大梵天王一切众生之父此经亦复如是一切贤圣学无学及发菩萨心者之父大梵即娑婆界主父言为之依怙又如一切凡夫人中须陁洹斯陁含阿那含阿罗汉辟支佛为第一此经亦复如是一切如来所说若菩萨所说若声闻所说诸经法中最为第一有能受持是经典者亦复如是于一切众生中亦为第一四果未离凡位而支佛为第一以根利故众生未离凡夫而因经为第一以乘胜故一切声闻辟支佛中菩萨为第一此经亦复如是于一切诸经法中最为第一前于凡夫推第一此于三乘推第一后于佛位推第一乃增进显胜也如佛为诸法王此经亦复如是诸经中王总而举之以圆显胜德也然显经胜德只此可尽而必引诸义者明妙法随机在处皆胜故也宿王华此经能救一切众生者此经能令一切众生离诸苦恼此经能大饶益一切众生充满其愿如清凉池能满一切诸渴乏者如寒者得火如棵者得衣如商人得主如子得母如渡得般如病得医如暗得灯如贫得宝如民得王如贾客得海如炬除暗灯能发明未能除暗此法华经亦复如是能令众生离一切苦一切病痛能觧一切生死之缚众生众苦病痛缚着皆因迷妄能开佛知见则一切皆离若人得闻此法华经若自书若使人书所得功德以佛智慧筹量多少不得其边若书是经卷华香璎珞烧香抹香涂香幡盖衣服种种之灯酥灯油灯诸香油灯瞻卜油灯须曼那油灯波罗罗油灯婆利师迦油灯那婆摩利油灯供养所得功德亦复无量薝卜巳下皆花名以此熏作香油宿王华若有人闻是药王菩萨本事品者亦得无量无边功德若有女人闻是药王菩萨本事品能受持者尽是女身后不复受为正因故功德无边女人能持可尽障漏若如来灭后后五百嵗中若有女人闻是经典如说脩行于此命终即徃安乐世界阿弥陁佛大菩萨众围遶住处生莲华中宝座之上大集经云佛灭后初五百嵗觧脱坚固第二五百嵗禅定坚固第三多闻坚固第四福德坚固第五闘诤坚固即后五百嵗也闘诤坚固则善根难得故虽女人可致胜福此就劣显胜意兼男也不复为贪欲所恼亦复不为瞋恚愚痴所恼亦复不为憍慢嫉妬诸垢所恼贪瞋痴为根本烦恼娇嫉等垢为随烦恼既生安养所依者净业所会者善人故无垢恼也得菩萨神通无生法忍得是忍已眼根清净以是清净眼根见七百万二千亿那由他恒河沙等诸佛如来心法俱寂而能照用名菩萨神通无生法忍心寂根净故能见多佛华严十地菩萨功圆智满心镜交彻能见多百佛至多百千亿那由他佛其意同此是时诸佛遥共赞言善哉善哉善男子汝能于释迦牟尼佛法中受持读诵思惟是经为他人说所得福德无量无边火不能焚水不能漂汝之功德千佛共说不能令尽非有为福故不能焚漂称实相德故说不能尽汝今已能破诸魔贼坏生死军诸余怨敌皆悉摧灭赞其所得法忍妙力也诸魔贼即五阴烦恼等生死军即无明六识等贼言侵害军言攻击余怨即随情对境之惑业以忍故皆悉摧灭善男子百千诸佛以神通力共守护汝于一切世间天人之中无如汝者唯除如来其诸声闻辟支佛乃至菩萨智慧禅定无有与汝等者上皆诸佛遥赞之言宿王华此菩萨成就如是功德智慧之力结勤脩益也若有人闻是药王菩萨本事品能随喜赞善者是人现世口中常出青莲华香身毛孔中常出牛头栴檀之香所得功德如上所说一称经名则莲华出口一能随喜则法香在身善种不亡功成自着如上者指随喜品是故宿王华以此药王菩萨本事品嘱累于汝我灭度后后五百嵗中广宣流布于阎浮提无令断绝恶魔魔民诸天龙夜义鸠槃茶等得其便也宿王华汝当以神通之力守护是经所以者何此经则为阎浮提人病之良药若人有病得闻是经病即消灭不老不死真知见力郄痴爱病是为良药也痴爱病除则生死缘断顿证真常何复老死如般若智照能空五蕴度苦厄无老死是也宿王华汝若见有受持是经者应以青莲华盛满末香供散其上散已作是念言此人不久必当取草坐于道塲破诸魔军当吹法螺击大法鼓度脱一切众生老病死海是故求佛道者见有受持是经典人应当如是生恭敬心散花作念等令生心如佛想也取草者佛成道时取吉祥草为座说是药王菩萨本事品时八万四千菩萨得觧一切众生语言陁罗尼喜见闻经即得现身三昧及然身之后即得语言总持为证得法身离诸相见而洞契妙圆故也及其然譬则声闻得住现身三昧今说本事则菩萨得觧语言总持者盖由悟其然身然臂之事亦能离诸见执洞契妙圆此所谓以苦行成圆通之德也然皆得三昧又得总持者现身三昧随类分形语言总持随类说法二者盖常相需而皆由妙法所证故说妙音品时诸菩萨众亦得是三昧及陁罗尼多宝如来于宝塔中赞宿王华菩萨言善哉善哉宿王华汝成就不可思议功德乃能问释迦牟尼佛如此之事利益无量一切众生非宿曾成就闻持自在之德不能发起是利妙法莲华经要解卷第十七妙法莲华经要解妙法莲华经要觧卷第十八远九温陵开元莲寺比丘戒环觧妙音菩萨品第二十四妙音者深体妙法能以妙音随应演说而流通是道者也名虽妙音实彰妙行观其徃昔植因于云雷音王佛所献乐奉钵蕲在妙音说法妙行随应故报生宿智佛国果能有是神力今使学者体其妙行而随应说法阐扬斯道故说妙音品为妙行流通夫体妙音则不滞言诠能随应则不𢩁心迹不滞不𢩁所以为妙行也继此复有圆行常行而次前苦行说者将欲以行成德必精心苦志然后造妙造妙然后能圆能圆然后真契普贤常行巳如前觧尔时释迦牟尼佛放大人相肉髻光明及放眉间白毫相光遍照东方百八万亿那由他恒河沙等诸佛世界开会及召分身但放眉间毫相今召妙音乃兼放肉髻光者肉髻为无见顶相为最上果光盖将宣示妙圆之行乃极果行相故以极果之光召现也佛有九十七种大人相肉髻顶其一过是数已有世界名净光庄严其国有佛号净华宿王智如来应供正遍知明行足善逝世间觧无上士调御丈夫天人师佛世尊为无量无边菩萨大众恭敬围遶而为说法释迦牟尼佛白毫光明遍照其国华严举菩萨所从来国表所行之行本所事佛表所证之果净光庄严即依智之行也净华宿智即依行之智也智行互严因果合体妙音妙行依此示现尔时一切净光庄严国中有一菩萨名曰妙音久巳植众德本供养亲近无量百千万亿诸佛而悉成就甚深智慧植德供佛成就深智言福慧两足得妙幢相三昧法华三昧净德三昧宿王戏三昧无缘三昧智印三昧觧一切众生语言三昧集一切功德三昧清净三昧神通游戏三昧慧炬三昧庄严王三昧净光明三昧净藏三昧不共三昧日旋三昧得如是等百千万亿恒河沙等诸大三昧三昧此云正定圆觉云三昧正受者谓正定中受用之法简异邪受非谓梵语三昧此云正受也故宝积云三昧及正受妙幢相者摧邪表正而不住相也法华三昧深入一乘证诸实相净德三昧众德真净物莫能染宿正戏者本智自在无所滞着无缘则照而常寂智印叅合万法觧一切语言谓了皆真说集一切功德谓万德圆备清净三昧纤尘不立神通游戏变现自在慧炬以能破痴暗庄严王以总摄妙行净光明者得妙智明净藏者得法眼藏不共谓二乘不及日旋则大千圆照得如是等河沙三昧谓交彻融摄重重无𥁞皆妙音所具也由具此故能成妙行流通妙法释迦牟尼佛光照其身即白净华宿王智佛言世尊我当徃诣娑婆世界礼拜亲近供养释迦牟尼佛及见文殊师利法王子菩萨药王菩萨勇施菩萨宿王华菩萨上行意菩萨庄严王菩萨药上菩萨此皆灵山法众尔时净华宿王智佛告妙音菩萨汝莫轻彼国生下劣想善男子彼娑婆世界高下不平土石诸山秽恶充满佛身卑小诸菩萨众其形亦小而汝身四万二千由旬我身六百八十万由旬汝身第一端正百千万福光明殊妙是故汝徃莫轻彼国若佛菩萨及国土生下劣想妙音菩萨白其佛言世尊我今诸娑婆世界皆是如来之力如来神通游戏如来功德智慧庄严娑婆佛身乃隐胜现劣比光严胜身在分别心遂生劣想如来正见本绝异同故宿王以彼此异迹为告而妙音以如来三德而荅示无劣想也三德皆称如来者谓今我所徃其力用其神变其庄严皆假如来之德皆出如实之道则于一切法无不如矣何复胜劣之异哉是以现种种形说种种法而于神通智慧无所损减为如故也于是妙音菩萨不起于座身不动摇而入三昧以三昧力于𦒿阇崛山去法座不远化作八万四千众宝莲华阎浮檀金为茎白银为叶金刚为须甄叔迦宝以为其台将与八万菩萨俱共发来故先现此瑞甄叔迦此云鹦鹉宝赤如其觜故尔时文殊师利法王子见是莲华而白佛言世尊是何因缘先现此瑞有若干千万莲华阎浮檀金为茎白银为叶金刚为须甄叔迦宝以为其台此皆行境依智示现故假文殊智体而问尔时释迦牟尼佛告文殊师利是妙音菩萨摩诃萨欲从净华宿王智佛国与八万四千菩萨围遶而来至此娑婆世界供养亲近礼拜于我亦欲供养𦗟法华经文殊师利白佛言世尊是菩萨种何善本修何功德而能有是大神通力行何三昧愿为我等说是三昧名字我等亦欲勤修行之行此三昧乃能见是菩萨色相大小威仪进止唯愿世尊以神通力彼菩萨来令我得见请问之辞皆为机发尔时释迦牟尼佛告文殊师利此久灭度多宝如来当为汝等而现其相时多宝佛告彼菩萨善男子来文殊师利法王子欲见汝身文殊愿世尊以神通力为现妙音而世尊反命多宝者多宝以神通愿力在处证经欲假其神通愿力故也于时妙音菩萨于彼国没与八万四千菩萨俱共发来与八万四千菩萨俱来者示妙行随应广化尘劳也所经诸国六种震动皆悉雨于七宝莲华百千天乐不鼓自鸣莲华遍雨天乐自鸣表妙行随处示现妙音离于作意是菩萨目如广大青莲华叶正使和合百千万月其面貌端正复过于此身真金色无量百千功德庄严威德炽盛光明照曜诸相具足如那罗延坚固之身此言其四万二千由旬之相好也和合犹聚集也肇法师云那罗延天力士名端正殊妙志力雄勐入七宝台上昇虚空去地七多罗树诸菩萨众恭敬围遶而来诣此娑婆世界𦒿阇崛山到已下七宝台以价直百千璎珞持至释迦牟尼佛所头面礼足奉上璎珞示以法宝庄严法身而白佛言世尊净华宿王智佛问讯世尊少病少恼起居轻利安乐行不四大调和不世事可忍不众生易度不无多贪欲嗔恚愚痴嫉妬悭慢不无不孝父母不敬沙门邪见不善心不摄五情不世尊众生能降伏诸魔怨不问示居堪忍事也贪恚痴慢等皆堪忍难度之事五情言五欲诸魔言五阴久灭度多宝如来在七宝塔中来𦗟法不又问讯多宝如来安隐少恼堪忍久住不上皆宿王传问之辞世尊我今欲见多宝佛身唯愿世尊示我令见宝塔高远仗佛求见表尊敬耳佛于嘱累品从法座起时巳出塔故云多宝佛塔还可如故旧谓二佛至此尚同座而妙音能见释迦不见多宝徒搆疑难尔时释迦牟尼佛语多宝佛是妙音菩萨欲得相见时多宝佛告妙音言善哉善哉汝能为供养释迦牟尼佛及𦗟法华经并见文殊师利等故来至此尔时华德菩萨白佛言世尊是妙音菩萨种何善根修何功德有是神力华德即妙庄严王后身欲助扬妙因故发此问佛告华德菩萨过去有佛名云雷音王多陁阿伽度阿罗诃三藐三佛陁国名现一切世间劫名喜见佛名云雷音者一音利润开觉群动也国名现一切世间若根身器界皆能随应也劫名依上而立由利润随应故时众喜见妙音菩萨于万二千嵗以十万种伎乐供养云雷音王佛并奉上八万四千七宝钵以是因缘果报今生净华宿王智佛国有是神力乐宣法音钵为应器乐献十万种伎者示欲广宣妙法也钵奉八万四千者示欲应化尘劳也故今果有妙音随应之神华德于汝意云何尔时云雷音王佛所妙音菩萨伎乐供养奉上宝器者岂异人乎今此妙音菩萨摩诃萨是华德是妙音菩萨已曾供养亲近无量诸佛久植德本又值恒河沙等百千万亿那由他佛华德汝但见妙音菩萨其身在此而是菩萨现种种身处处为诸众生说是经典妙音观音应化皆能现十界身自天人狱鬼畜脩罗名六凡声闻辟支菩萨佛名四圣是为十界或现梵王身或现帝释身或现自在天身或现大自在天身或现天大将军身或现毗沙门天王身或现转轮圣王身或现诸小王身或现长者身或现居士身或现宰官身或现婆罗门身或现比丘比丘尼优婆塞优婆夷身或现长者居士妇女身或现宰官妇女身或现婆罗门妇女身或现童男童女身或现天龙夜义干闼婆阿脩罗迦楼罗紧那罗摩睺罗伽人非人等身而说是经诸有地狱饿鬼畜生及众难处皆能救济诸应皆言现身说经独于恶趣不言者恶趣方沉幽昏无由闻经但以神力救济而已乃至于三后宫变为女身而说是经华德是妙音菩萨能救护娑婆世界诸众生者是妙音菩萨如是种种变化现身在此娑婆国土为诸众生说是经典于神通变化智慧无所损减是菩萨以若干智慧明照娑婆世界令一切众生各得所知于十方恒河沙世界中亦复如是此有三节初牒在此娑婆救济二牒神变智照之功三牒此方如是十方亦然是谓广显也言种种变化而神智无损者前所谓得如来三德能一切如故也言智慧明照者方便开导也各得所知者随类各觧也若应以声闻形得度者现声闻形而为说法应以辟支佛形得度者现辟支佛形而为说法应以菩萨形得度者现菩萨形而为说法应以佛形得度者即现佛形而为说法如是种种随所应度而为现形乃至应以灭度而得度者示现灭度华德妙音菩萨摩诃萨成就大神通智慧之力其事如是尔时华德菩萨白佛言世尊是妙音菩萨深种善根世尊是菩萨住何三昧而能如是在所变现度脱众生佛告华德菩萨善男子其三昧名现一切色身妙音菩萨住是三昧中能如是饶益无量众生如净摩尼随方现色妙行流通期至于此说是妙音菩萨品时与妙音菩萨俱来者八万四千人皆得现一切色身三昧此娑婆世界无量菩萨亦得是三昧及陁罗尼及觧一切语言陁罗尼也诸菩萨皆具体而微者故因说是品皆得发明尔时妙音菩萨摩诃萨供养释迦牟尼佛及多宝佛塔已还归本土所经诸国六种震动雨宝莲华作百千万亿种种伎乐于彼发来所经亦尔示来徃经行不离是道既到本国与八万四千菩萨围遶至净华宿王智佛所白佛言世尊我到娑婆世界饶益众生见释迦牟尼佛及见多宝佛塔礼拜供养又见文殊师利法王子菩萨及见药王菩萨得勤精进力菩萨勇施菩萨等亦令是八万四千菩萨得现一切色身三昧菩萨举措自他兼利说是妙音菩萨来徃品时四万二千天子得无生法忍华德菩萨得法华三昧无生法忍者证妙法之体法华三昧者得实相之用此所谓以妙行成实相之德妙法莲华经观世音菩萨普门品第二十五单发为声杂比为音于世间众苦杂声齐观并救号观世音妙圆之行自一心出应无不遍号曰普门此继前品说者妙音现形说法救济众难与观音无异但略而未普妙而未圆观音不离是行而能观其音声随响而荅大千圆应无去来之相所谓自在之业普门示现则进于妙音其实二圣一道相为始终耳故后颂观音之德而兼云妙音是知二圣一道也即妙音之行而演为普门是知相为始终也夫欲体前之法须兼二行从妙而普有始有终然后圆备故继妙音说普门品为圆行流通文殊于华严会终现法化巳南应倠林人间说普照法界修多罗门所以圆彰前法体用善财历百城巳到普门国成就阿僧祇法门遂能于诸有中普现其身斯皆以行成德使圆而普也观彼设法次序名义与此宛同尔时无𥁞意菩萨即从座起偏袒右肩合掌向佛而作是言世尊观世音菩萨以何因缘名观世音将显普门而因无𥁞意发起者表普门圆行应现无𥁞也若愚赞云世界无边尘扰扰众生无数业茫茫爱河无底浪滔滔是故我名无𥁞意观音之行亦若是矣从此至受持名字名十四无畏功德佛告无𥁞意菩萨善男子若有无量百千万亿众生受诸苦恼闻是观世音菩萨一心称名观世音菩萨即时观其音声皆得觧脱此于众苦杂声齐观并救也于音言观者以观智应物之谓观即真观净观智慧慈悲是也观观之体闻闻之性本无苦乐众生不能返闻循声流转故受诸苦恼观音不随声尘妄起知见故一切觧脱而令苦众生持其名蒙其观者亦得觧脱实真净慈悲观力加被故也昔琳法师称名七日而免难于唐孙敬德诵经千遍而全生于魏即脱诸苦恼之验也若有持是观世音菩萨名者设入大火火不能烧由是菩萨威神力故若为大水所漂称其名号即得浅处若有百千万亿众生为求金银琉璃砗磲玛瑙珊瑚琥珀真珠等宝入于大海假使黑风吹其船舫漂堕罗剎鬼国其中若有乃至一人称观世音菩萨名者是诸人等皆得觧脱罗剎之难以是因缘名观世音楞严明十四无畏功德一者由我不自观音以观观者令苦众生观其音声即得觧脱夫不自观音以观观者即离尘复性之真观也离尘复性则诸妄自脱故能令苦众生蒙我真观即得觧脱二者知见旋复则火不能烧三者观𦗟旋复则水不能溺盖见觉属火闻𦗟属水知见旋则离火尘闻𦗟旋则离水尘幻尘既离真性斯复所以无能烧溺也能旋见𦗟则烦恼之火贪爱之水皆无能烧溺矣四者灭妄断杀则鬼不能害皆由离尘复性之观力加被也昔于相国问黑风漂堕之义于紫玉玉唿名讽之公悖然变色玉曰便是黑风漂堕则凡不能离尘循声流转一念漂堕皆如是也若复有人临当被害称观世音菩萨名者彼所执刀杖寻段段坏而得觧脱此由菩萨以六根消复同于声𦗟之力加之以同声𦗟无复形碍故使刀兵犹割水吹光性无损动若三千大千国土满中夜义罗剎欲来恼人闻其称观世音菩萨名者是诸恶鬼尚不能以恶眼视之况复加害此假闻熏精明之力烁诸痴暗故鬼不能视断灭妄想心无杀害故害不能加设复有人若有罪若无罪杻械枷鏁检系其身称观世音菩萨名者皆悉断坏即得觧脱此由音性圆消离诸尘妄之力加之尘妄既离则身相不有故枷鎻自脱若三千大千国土满中怨贼有一啇主将诸啇人赉持重宝经过崄路其中一人作是唱言诸善男子勿得恐怖汝等应当一心称观世音菩萨名号是菩萨能以无畏施于众生汝等若称名者于此怨贼当得觧脱众啇人闻俱发声言南无观世音菩萨称其名故即得觧脱此由灭音圆闻遍生慈力加之盖音闻两立则物我成敌灭音圆闻则内外无待故能遍慈而却敌也无𥁞意观世音菩萨摩诃萨威神之力巍巍如是结外业也若有众生多于婬壬慾常念恭敬观世音菩萨便得离慾此由熏闻离尘色所不劫之力加之盖众生以欲习合尘故为色劫一蒙妙力则欲爱干枯根境不偶虽有妖色不能劫动故便得离慾若多嗔恚常念恭敬观世音菩萨便得离嗔此由根境圆融无能所对之力加之盖嗔由违情而起对境而生圆融则无违无对则不嗔矣若多愚痴常念恭敬观世音菩萨便得离痴此由消尘旋明朗彻无碍之力加之以痴由妄尘所蔽无明所覆消尘则无蔽朗彻则无覆故能旋复真明永离痴暗也内业有十而坏灭法身唯婬壬怒痴为甚故举三以兼余上皆依楞严渐说自顿言之三毒水泡元无自性知观观者岂不便离无𥁞意观世音菩萨有如是等大威神力多所饶益是故众生常应心念结内业也若有女人设欲求男礼拜供养观世音菩萨便生福德智慧之男设欲求女便生端正有相之女宿植德本众人爱敬无𥁞意观世音菩萨有如是力融形涉世遍事诸佛为法王子之力加之即生男圆通合界承顺如来受领法门之力加之即生女若有众生恭敬礼拜观世音菩萨福不唐捐是故众生皆应受持观世音菩萨名号无𥁞意若有人受持六十二亿恒河沙菩萨名字复𥁞形供养饮食衣服卧具医药于汝意云何是善男子善女人功德多不无𥁞意言甚多世尊佛言若复有人受持观世音菩萨名号乃至一时礼拜供养是二人福正等无异于百千万亿劫不可穷𥁞此第十四无畏功德也楞严云此大千界现住世间有六十二亿河沙菩萨修法垂范方便利生持名供养得无量福而持观音名其福齐等盖由观音得真圆通一多平等彼我无二故也无𥁞意受持观世音菩萨名号得如是无量无边福德之利总结十四无畏之福无𥁞意菩萨白佛言世尊观世音菩萨云何游此娑婆世界云何而为众生说法方便之力其事云何即三十二应也观音于楞严会上自说我昔供养观音如来授我如幻闻熏闻修金刚三昧与佛如来同慈力故令我身成三十二应入诸国土始自佛身终至人非人等为三十二皆以无作妙力自在成就佛告无𥁞意菩萨善男子若有国土众生应以佛身得度者观世音菩萨即现佛身而为说法应以辟支佛身得度者即现辟支佛身而为说法应以声闻身得度者即现声闻身而为说法但举三圣者妙音品开菩萨位此则合在佛位应读为膺当其根而应之也应以梵王身得度者即现梵王身而为说法应以帝释身得度者即现帝释身而为说法应以自在天身得度者即现自在天身而为说法应以大自在天身得度者即现大自在天身而为说法应以天大将军身得度者即现天大将军身而为说法应以毘沙门身得度者即现毘沙门身而为说法梵王为初禅天主帝释为忉利天主自在天居欲界顶大自在天居色界顶天大将军统领鬼神四天王统领世界毘沙门居北方为最尊初二从显举以梵释常随佛故次四从总举谓欲界之总色界之总鬼神之总世界之总也应以小王身得度者即现小王身而为说法应以长者身得度者即现长者身而为说法应以居士身得度者即现居士身而为说法应以宰官身得度者即现宰官身而为说法应以婆罗门身得度者即现婆罗门身而为说法妙音品先言轮王次言小王乃总别兼举此从总举合依正法华言轮王轮王统四天下小王治一邦国长者族姓推尊居士清节养素宰官判断邦邑婆罗门术数摄卫应以比丘比丘尼优婆塞优婆夷身得度者即现比丘比丘尼优婆塞优婆夷身而为说法前二出家持大戒后二在家持五戒应以长者居士宰官婆罗门妇女身得度者即现妇女身而为说法应以童男童女身得度者即现童男童女身而为说法应以天龙夜义干闼婆阿脩罗迦楼罗紧那罗摩㬋罗伽人非人等身得度者即皆现之而为说法应以执金刚神得度者即现执金刚神而为说法手执金刚护佛法者六凡止举天人神三类者举得度者而已若地狱鬼畜方沉幽昏未应得度则渐灭其苦于颂见之无𥁞意是观世音菩萨成就如是功德以种种形游诸国土度脱众生是故汝等应当一心供养观世音菩萨是观世音菩萨摩诃萨于怖畏急难之中能施无畏是故此娑婆世界皆号之为施无畏者无𥁞意菩萨白佛言世尊我今当供养观世音菩萨即觧颈众宝珠璎珞价直百千两金而以与之作是言仁者受此法施珍宝璎珞妙音供养释迦特奉璎珞无𥁞供养观音亦奉璎珞皆表法宝庄严故曰法施时观世音菩萨不肯受之无𥁞意复白观世音菩萨言仁者愍我等故受此璎珞尔时佛告观世音菩萨当愍此无𥁞意菩萨及四众天龙夜义干闼婆阿脩罗迦楼罗紧那罗摩睺罗伽人非人等故受是璎珞即时观世音菩萨愍诸四众及于天龙人非人等受其璎珞分作二分一分奉释迦牟尼佛一分奉多宝佛塔普门性中本无施受但为物故施愍物故受也分奉二尊者示为四众庄严福聚也无𥁞意观世音菩萨有如是自在神力游于娑婆世界结荅云何游此之问尔时无𥁞意菩萨以偈问曰世尊妙相具我今重问彼佛子何因缘名为观世音具足妙相尊偈荅无𥁞意汝𦗟观音行善应诸方所弘誓深如海历劫不思议待多千亿佛发大清净愿我为汝略说闻名及见身心念不空过能灭诸有苦假使兴害意推落大火坑念彼观音力火坑变成池或漂流巨海龙鱼诸鬼难念彼观音力波浪不能没于水言漂浪则兼风灾自此至电雹消散皆颂外业在长行为十四无畏而颂文事相不同又加傍颂者十四无畏特举大略实具一切功德故也次傍颂险难或在须弥峯为人所推堕念彼观音力如日虚空住或被恶人逐堕落金刚山念彼观音力不能损一毛言峻利之极尚不能损况其小难或值怨贼遶各执刀加害念彼观音力咸即起慈心或遭王难苦临刑欲寿终念彼观音力刀寻段段坏或因禁枷鎻手足被杻械念彼观音力释然得觧脱次傍颂诅毒呪诅诸毒药所欲害身者念彼观音力还着于本人具正念者横逆莫加出尔反尔自贻伊戚或遇恶罗剎毒龙诸鬼等念彼观音力时悉不敢害次傍颂蛇兽若恶兽围遶利牙爪可怖念彼观音力疾走无边方蚖蛇及蝮蝎气毒烟火然念彼观音力寻声自回去信谓兕无所投角兵无所投刃也次傍颂灾变云雷鼓掣电降雹澍大雨念彼观音力应时得消散雷电调适为常鼓掣为变阴包阳则为凝雹阴过阳则为大雨是皆灾变故欲其消散也众生被困厄无量苦逼身观音妙智力能救世间苦众生由无妙智力故为欲恚痴之所困逼具足神通力广修智方便十方诸国土无剎不现身种种诸恶趣地狱鬼畜生生老病死苦以渐悉令灭智方便即所谓有慧方便也虽三恶趣方沉幽昏未应得度亦与渐灭其苦真观清净观广大智慧观悲观及慈观常愿常瞻仰其所以观音脱苦能施无畏现形度生皆五观之力故此结显也真以自妄净以治染智以破惑悲以拔苦慈以与乐以是五观加被群迷故妄染惑苦应念息灭所以常愿仰而依之然性本圆澄因迷起妄惑染既生故观智繁设苟无妄染则真净不立矣盖以真息妄等事皆圣人不得已也故楞严曰言妄显诸真妄真同二妄无垢清净光慧日破诸暗能伏灾风火普明照世间无垢慧日叹观智之体伏灾普照叹观智之用伏灾言脱苦普照言现形悲体戒雷震慈意妙大云澍甘露法雨灭除烦恼熖戒教戒也法身无体以悲为体故教戒所行如雷作动圣人无意以慈为意故利泽之兴如云润覆诤讼经官处怖畏军阵中念彼观音力众怨悉退散此亦傍颂施无畏德妙音观世音梵音海潮音胜彼世间音是故须常念念念勿生疑观音之行不异妙音由能从妙而普故兼二号以说法不滞为妙音寻声救苦为观音音性无着为梵音应不失时为潮音此所以胜世间音也具是众德故须常念不间不疑则观行智力无不相应矣观世音净圣于苦恼死厄能为作依怙具一切功德慈眼视众生福聚海无量是故应顶礼观𦗟反入离诸尘妄是谓净圣乘彼正念假之福力是谓依怙具一切德则随所求而应之不止十四无畏也慈视众生则择可度而度之不止三十二应也其福聚如海利泽不穷故应归命尔时持地菩萨即从座起前白佛言世尊若有众生闻是观世音菩萨品自在之业普门示现神通力者当知是人功德不少持地菩萨昔遇毘舍浮佛教之平持心地则一切皆平是能以妙法内平自心使外患自平不能为害者也故闻此品深赞其功意显自在之业普门之行实为心地法门闻持之人苟能以是平持心地则外患自平不能为害可以于诸怖畏能施无畏由是自在之业普门之行遂为已有故曰若有闻者当知是人功德不少观音之号或曰观世音或曰观自在其行或曰普门或曰圆通者依悲观慈观应物之德言之故号观世音依真观净观照心之功言之故号观自在自一心而出应无不遍则谓之普门自万物而反照无不融则谓之圆通其实一而已故或以自在为号或以自在名业以自在为号言心得自在如心经称观自在菩萨是也以自在名业言行得自在如楞严称无作妙力是也然诸法行无非示使平持心地故此终以持地赞显佛说是普门品时众中八万四千众生皆发无等等阿耨多罗三藐三菩提心无等等者无等即物无与等等者俱物为等既物无与等而能与物为等此如来最上德也观音体此以成普门行随类应化与物为等故闻其风者皆能发如是心此所谓以圆行成最上之德妙法莲华经要觧卷第十八妙法莲华经要解妙法莲华经要觧卷第十九远十温陵开元莲寺比丘戒环觧妙法莲华经陁罗尼品第二十六前品从妙而圆既僃成德然无以守卫恐魔事或作妄沮成功故二圣二天十神说陁罗尼呪誓以駈辟魔障消除衰患故名陁罗尼品而为弘护流通也然成德之行既妙而圆乌有魔事耶楞严曰本觉妙明昧为顽空一切魔鬼皆依空昧明能破暗故一人发真彼皆消殒况彼群邪恋此尘劳恐其隳裂于三昧时佥来恼乱是为奢摩他中微细魔事故须防卫兹实流通之助也陁罗尼此云总持即念慧妙力诸佛密语有一字多字无字之异能以一字惣无量法持无量义摧邪立正殄恶生善皆能惣而持之之谓也其体名陁罗尼其用名呪呪祝也以是法而祝之使从所祈也呪或诸佛密语出于心术妙用冥加之功不可得而思议或鬼神王名唿其王则妖魅窜伏以密语神名不应翻译故或谓之真言尔时药王菩萨即从座起偏袒右肩合掌向佛而白佛言世尊若善男子善女人有能受持法华经者若读诵通利若书写经卷得几所福佛告药王若有善男子善女人供养八百万亿那由他恒河沙等诸佛于汝意云何其所得福宁为多不甚多世尊佛言若善男子善女人能于是经乃至受持一四句偈读诵觧义如说修行功德甚多药王即喜见后身苦行持经志存弘护故发起此品然持经功德前品屡明如法师品比功不过供十万亿佛随喜品比功不过施诸外物及得小果而已至此比功则胜供八百万亿河沙佛者明持行益深获功益胜也将伸弘护先问得福者使后世知其持行益深获功益胜而递为弘护耳尔时药王菩萨白佛言世尊我今当与说法者陁罗尼呪以守护之即说呪曰安尔曼尔摩祢摩摩祢旨𨽾遮梨帝赊示未咩赊示未履多玮羶帝目帝目多履娑履阿玮娑履桑履娑履义衣〦高阿义衣〦高阿𦒿腻羶帝赊示未履陁罗尼阿卢伽婆娑簸蔗毘义腻祢毘剃阿便哆逻祢履剃阿亶哆波𨽾输地沤究𨽾牟究𨽾阿罗𨽾波罗𨽾首迦差阿三磨三履佛䭾毘吉利袠帝达磨波利差帝僧伽涅瞿沙祢婆舍婆舍输地曼哆逻曼哆逻义夜多邮楼哆邮楼哆憍舍略恶义逻恶义治多冶阿婆卢阿摩若那多夜世尊是陁罗尼神呪六十二亿恒河沙等诸佛所说若有侵毁此法师者则为侵毁是诸佛已由彼诸佛所授故也次释尊印赞时释迦牟尼佛赞药王菩萨言善哉善哉药王汝愍念拥护此法师故说是陁罗尼于诸众生多所饶益尔时勇施菩萨白佛言世尊我亦为拥护读诵受持法华经者说陁罗尼若此法师得是陁罗尼若夜义若罗剎若富单那若吉蔗若鸠槃茶若饿鬼等伺求其短无能得便即于佛前而说呪曰痤𨽾摩诃痤𨽾郁枳目枳阿𨽾阿罗婆第涅𨽾第涅𨽾多婆第伊致抳韦致抳旨致抳涅𨽾墀抳涅梨墀婆底世尊是陁罗尼神呪恒河沙等诸佛所说亦皆随喜若有侵毁此法师者则为侵毁是诸佛巳妙音欲诣娑婆礼觐释迦及见药王勇施当知勇施乃此会上首故特说呪诸佛亦皆随喜者亦随喜拥护也富单那热病鬼吉蔗起尸鬼鸠槃茶可畏鬼伺窥察也尔时毘沙门天王护世者白佛言世尊我亦为愍念众生拥护此法师故说是陁罗尼即说呪曰阿梨那梨䨲那梨阿那卢那履拘那履世尊以是神呪拥护法师我亦自当拥护持是经者令百由旬内无诸衰患尔时持国天王在此会中与千万亿那由他干闼婆众恭敬围遶前诣佛所合掌白佛言世尊我亦以陁罗尼神呪拥护持法华经者即说呪曰阿伽祢伽祢瞿利干陁利栴陁利摩蹬𦒿常求利浮楼莎抳頞底世尊是陁罗尼神呪四十二亿诸佛所说若有侵毁此法师者则为侵毁是诸佛已毘沙北方天王力护佛法持国东方天王为四方首尔时有罗剎女等一名蓝婆二名毘蓝婆三名曲齿四名华齿五名黑齿六名多发七名无猒足八名持璎珞九名臯帝十名夺一切众生精气是十罗剎女与鬼子母并其子及眷属俱诣佛所同声白佛言世尊我等亦欲拥护读诵受持法华经者除其衰患若有伺求法师短者令不得便即于佛前而说呪曰害人之鬼无甚于罗剎女鬼子母亦誓护持则余神可知伊提履伊提泯伊提履阿提履伊提履泥履泥履泥履泥履泥履楼醯楼醯楼醯楼醯多醯多醯多醯兜醯㝹醯宁上我头上莫恼于法师若夜义若罗剎若饿鬼若富单那若吉蔗若毘陁罗若犍䭾若乌摩勒伽若阿䟦摩罗若夜义吉蔗若人吉蔗若热病若一日若二日若三日若四日若至七日若常热病若男形若女形若童男形若童女形乃至梦中亦复莫恼此呪皆鬼神之名毘陁罗等即食精气为殃害鬼若一日等皆热病鬼若男形等皆魑魅类即于佛前而说偈言若不顺我呪恼乱说法者头破作七分如阿梨𣗳枝如弒父母罪亦如压油殃斗秤欺诳人调达破僧罪犯此法师者当护如是殃诸罗剎女说此偈巳白佛言世尊我等亦当身自拥护受持读诵修行是经者令得安隐离诸衰患消众毒药此偈所以勑呪使严警也阿梨𣗳枝堕地自成七片弒父母破僧为三逆压油多杀虫命弄斗蹑秤或为雷霆震杀皆重罪也调达曾于佛会将五百比丘散去为破和合僧次释尊印赞佛告诸罗剎女善哉善哉汝等但能拥护受持法华名者福不可量何况拥护具足受持供养经卷华香璎珞末香涂香烧香幡盖枝乐燃种种灯酥灯油灯诸香油灯苏摩那华油灯瞻卜华油灯婆师迦华油灯优钵罗华油灯如是等百千种供养者臯帝汝等及眷属应当拥护如是法师说是陁罗尼品时六万八千人得无生法忍因捴持妙力得忍成行也妙法莲华经妙庄严王本事品第二十七妙圆之行既获弘护又说转邪者弘护所以卫外转邪所以正内外卫内正乃可安于妙圆而进于普贤常行故也天台云昔四比丘结契山林精持妙法以馁乏故一人分卫见王威仗忽生爱着寿终因是俗念感生为王号妙庄严其三友得道欲救其失以其邪着非爱缘无能感动于是一为端丽妇二作聡明儿托生设化转其邪心令归正觉以致法华会上为华德菩萨今叙其本事欲使行人以道自卫外防见魔内绝恶觉消息邪缘入佛知见故为转邪流通此实诸佛究竟进修最后垂范也楞严法会将终说过去佛觉明分析微细魔事使行人谙识心垢洗除诸魔示冕直至菩提无诸乏少于大涅槃不生迷闷其意同此尔时佛告诸大众乃徃古世过无量无边不可思议阿僧祗劫有佛名云雷音宿王华智多陁阿伽度阿罗诃三藐三佛陁国名光明庄严劫名喜见彼佛法中有王名妙庄严其王夫人名曰净德有二子一名净藏二名净眼净德者虽示染身其德本净净藏者妙理之所蕴净眼者妙智之所显皆其德所具也以具妙净理智故能转邪而为华德是二子有大神力福德智慧久修菩萨所行之道所谓檀波罗蜜尸罗波罗蜜羼提波罗蜜毘梨耶波罗蜜禅波罗蜜般若波罗蜜方便波罗蜜慈悲喜舍乃至三十七品助道法皆悉明了通达方便非六度之数而通济六度慈悲喜舍名四无量心大乘行法以四心为体六度为用道品为助乃成佛果而二子皆悉明了通达三十七品者身受心法为四念处断恶生善为四正勤欲勤心观为四神足信进念定慧为五根五根伏魔外为五力念择觉喜轻安定舍为七觉支见思语业命进念定为八正道也念以观法勤以进修足以趣证根能不拔力能不屈觉能决了正能惣摄皆相因而设也心性如大地念处如种子正勤如种植神足如抽芽五根如根五力如茎七觉如花八正如果二子悉具所谓具体者也又须菩萨净三昧日星宿三昧净光三昧净色三昧净照明三昧长庄严三昧大威德藏三昧于此三昧亦悉通达净三昧者净藏净眼之所本也日星宿众本智别智之照用也净光能现众像净色不为形碍净照照了万法长庄严非素法身大威德藏具大神用尔时彼佛欲引导妙庄严王及愍念众生故说是法华经时净藏净眼二子到其母所合十指𤓰掌白言愿母徃诣云雷音宿王华智佛所我等亦当侍从亲近供养礼拜所以者何此佛于一切天人众中说法华经宜应𦗟受母告子言汝父信受外道深着婆罗门法汝等应徃白父与其俱去净藏净眼合十指𤓰掌白母我等是法王子而生此邪见家母告子言汝等当忧念汝父为现身变若得见者心必清净或𦗟我等徃至佛所于是二子念其父故踊在虚空高七多罗𣗳现种种神变于虚空中行住坐卧身上出水身下出火身下出水身上出火或现大身满虚空中而复现小小复现大于空中灭忽然在地入地如水履水如地现如是等种种神变令其父王心净信觧得果人能现十八变即此类也时父见子神力如是心大欢喜得未曾有合掌向子言汝等师为是谁谁之弟子二子白言大王彼云雷音宿王华智佛今在七宝菩提𣗳下法座上坐于一切世间天人众中广说法华经是我等师我是弟子父语子言我今亦欲见汝等师可共俱徃于是二子从空中下到其母所合掌白母父王今巳信觧堪任发阿耨多罗三藐三菩提心我等为父巳作佛事愿母见𦗟于彼佛所出家修道尔时二子欲重宣其意以偈白母愿母放我等出家作沙门诸佛甚难值我等随佛学如优昙钵华值佛复难是脱诸难亦难愿𦗟我出家母即告言𦗟汝出家所以者何佛难值故于是二子白父母言善哉父母愿时徃诣云雷音宿王华智佛所亲近供养所以者何佛难得值如优昙钵罗华又如一眼之龟值浮木孔而我等宿福深厚生值佛法是故父母当𦗟我等令得出家所以者何诸佛难值时亦难遇阿含云妙高山下海中有一眼之龟一孔之木龟得木孔可济沉溺然其木流遶须弥三千年乃一相值且以一眼趍一孔为至难喻佛法难值如此盖众生偏见自溺而圣人且不世出故也彼时妙庄严王后宫八万四千人皆悉堪任受持是法华经净眼菩萨于法华三昧久巳通达净藏菩萨巳于无量百千万亿劫通达离诸恶趣三昧欲令一切众生离诸恶趣故其王夫人得诸佛集三昧能知诸佛祕密之藏此叙合宫有德易为劝化也后宫之德根机纯利净眼之德妙达实相净藏之德善能接济夫人之德深知法要王及后宫为当机净藏净眼为能教机教相契所以易化也集三昧者诸佛会要三乘指归也集得是三昧则能知祕藏二子如是以方便力善化其父令心信觧好乐佛法于是妙庄严王与羣臣眷属俱净德夫人与后宫采女眷属俱其王二子与四万二千人俱一时共诣佛所到巳头面礼足遶佛三帀却住一面尔时彼佛为王说法示教利喜王大欢恱尔时妙庄严王及其夫人觧颈珍珠璎珞价直百千以散佛上于虚空中化成四柱宝台台中有大宝林敷百千万天衣其上有佛结加趺坐放大光明所施珠璎化成法空之座柔忍之衣宝觉之体乃佛力示现以发其正念也尔时妙庄严王作是念佛身希有端严殊特成就第一微妙之色时王一覩胜相顿觉世间幻惑之色无可爱乐故深赞佛身微妙之色此则邪心拼绝正念现前故得受记时云雷音宿王华智佛告四众言汝等见是妙庄严王于我前合掌立不此王于我法中作比丘精勤修习助佛道法当得作佛号娑罗𣗳王国名大光劫名大高王其娑罗𣗳王佛有无量菩萨众及无量声闻其国平正功德如是佛号取广荫群生国名取破诸邪暗劫名取超诸贵高皆符其因行以一念净信风化臣妾使皆得法利即广荫行破邪行也由是舍王位得佛位即超诸贵高也其王即时以国付弟与夫人二子并诸眷属于佛法中出家修道王出家巳于八万四千嵗常勤精进修行妙法华经过是巳后得一切净功德庄严三昧于八万四千嵗修法华行所以净治尘劳也过是已后谓尘劳既净则三昧现前遂转邪见染庄严为功德净庄严也即昇虚空高七多罗𣗳而白佛言世尊此我二子巳作佛事以神通变化转我邪心令得安住于佛法中得见世尊此二子者是我善知识为欲发起宿世善根饶益我故来生我家二子神变即现十八变事宿世善根即四人结契事尔时云雷音宿王华智佛告妙庄严王言如是如是如汝所言若善男子善女人种善根故世世得善知识其善知识能作佛事示教利喜令入阿耨多罗三藐三菩提大王当知善知识者是大因缘所谓化导令得见佛发阿耨多罗三藐三菩提心即证前言之当也大王汝见此二子不此二子巳曾供养六十五百千万亿那由他恒河沙诸佛亲近恭敬于诸佛所受持法华经愍念邪见众生令住正见为陈二子转邪远因也言历事恒沙多佛愍念邪见众生则不独今日转妙严之邪耳妙庄严王即从虚空中下而白佛言世尊如来甚希有以功德智慧故顶上肉髻光明显照其眼长广而绀青色眉间毫相白如珂月齿白齐密常有光明唇色赤好如频婆果历赞相好妙德者深悟昔所爱着皆幻惑也功德智慧赞福智二严尔时妙庄严王赞叹佛如是等无量百千万亿功德巳于如来前一心合掌复白佛言世尊未曾有也如来之法具足成就不可思议微妙功德教戒所行安隐快善前赞福报此赞法化也言具足成就等者以已一闻正法遂能转邪一得三昧遂能神变是如来之法能具足成就不可思议妙功德也言教戒所行安隐快善者喜蒙法化庆所成就也我从今日不复自随心行不生邪见憍慢嗔恚诸恶之心说是语已礼佛而去不随心不生邪皆法化教戒之力故赞而谢之佛告大众于意云何妙庄严王岂异人乎今华德菩萨是其净德夫人今佛前光照庄严相菩萨是哀愍妙庄严王及诸眷属故于彼中生其二子者今药王菩萨药上菩萨是是药王药上菩萨成就如此诸大功德已于无量百千万亿诸佛所植众德本成就不可思议诸善功德若有人识是二菩萨名字者一切世间诸天人民亦应礼拜佛说是妙庄严王本事品时八万四千人远尘离垢于诸法中得法眼净尘谓邪见垢谓邪染外远见尘内离垢染则法眼圆明绝诸瑕翳矣此以正力助成德行也妙法莲华经普贤菩萨劝发品第二十八穷妙法之始终然后尽出兴大事合诸佛之智行然后见如来全身是经之作始于文殊问荅终于普贤劝发二十八品条理一贯乃所以穷始终合智行大事因缘于是乎毕如来法身于是乎全也盖智能发觉所以作始行能成德所以成终而中间事法无非智行互相资发也华严最初因门以文殊发信以开进修之序最后果门以普贤结法以示果后之行今经意义㳷然同矣普贤者德无不遍曰普佑上利下曰贤即遍具妙德上佑佛化下利羣物之号也劝发者勉进义也前虽开佛知见明因地心显佛本迹成果地觉洎明妙圆之行犹是等觉行相若坐于此而不进则有亏妙觉成德未极向上之道故复勉而进之庶德无不遍而佑上利下以成果后常行以𥁞妙觉之道故名普贤劝发而为常行流通也华严至十一地佛功德海一切满足然后说普贤常行名善入世间三昧与万法相应不二真实法门即此意也所谓常行者泯觉观无作任𡨋物我同染净一切平常恬然自在此妙觉向上之事遮那平道之教乃所谓平实者也然须详斯经依佛知见海顺流而入满足一切佛功德海然后逆流而出乃可蹈此哀今之人望涯逐块以世俗愚陋之见而拟妙觉平实之行于诸教门专事呵毁纵脱不修确守无时枉受轮转楞严所谓譬如平人妄称帝王自取诛灭可不慎哉使学佛者皆如逐块之流呵教执俗弃智绝行直谓无修则妙法始终复何所明大事因缘亦几乎息矣然则始于佛之知见终于普贤常行极而示之存乎教僃而证之存乎人达者宜𥁞心焉尔时普贤菩萨以自在神通力威德名闻与大菩萨无量无边不可称数从东方来普贤统事法界圆具万行即事而真其应身无乎不在且于法会之终示从东方来者东方震帝之所出也以法会至此因地智圆果地觉满十一地妙圆之行僃则进修之功已𥁞妙觉之体已成于是依无功用行出震利物故示从东来华严过十一地说佛海功德既终即说如来出现利世间行即此意也以不离常行无为应物故曰自在神通以德无不遍名无不闻故曰威德名闻与无边菩萨俱来者示万行圆摄无𥁞也所经诸国普皆震动雨宝莲华作无量百千万亿种种伎乐妙音来仪亦雨莲华作伎乐皆所以彰显妙行宣流法音也又与无数诸天龙夜义干闼婆阿修罗迦楼罗紧那罗摩睺罗伽人非人等大众围遶各现威德神通之力到娑婆世界𦒿阇崛山中头靣礼释迦牟尼佛右遶七匝白佛言世尊我于宝威德上王佛国遥闻此娑婆世界说法华经与无量无边百千万亿诸菩萨众共来𦗟受唯愿世尊当为说之宝威德上王者利行自在之号也普贤既具自在威德又言从宝威德上王佛国来者明其示现盖体诸佛自在利行普贤心闻能洞十方故曰遥闻若善男子善女人于如来灭后云何能得是法华经得者得之以成德行也前之所问唯修持读说而已独此问云何能得是经欲人人自得也佛告普贤菩萨若善男子善女人成就四法于如来灭后当得是法华经一者为诸佛护念二者植众德本三者入正定聚四者发救一切众生之心善男子善女人如是成就四法于如来灭后必得是经为佛护念谓道契佛心植众德本谓福慧两办入正定聚即体佛妙体也发救生心即行佛妙行也四法成就乃能真得是经以成普贤常行尔时普贤菩萨白佛言世尊于后五百嵗浊恶世中其有受持是经典者我当守护除其衰患令得安隐使无伺求得其便者若魔若魔子若魔女若魔民若为魔所着者若夜义若罗剎若鸠槃茶若毘舍阇若吉蔗若富单那若韦陁罗等诸恼人者皆不得便普贤常行无复已利纯是利他故自此皆则流通法化护持经人无别行相毘舍阇恼害鬼韦陁罗厌祷鬼是人若行若立读诵此经我尔时乘六牙白象王与大菩萨众俱诣其所而自现身供养守护安慰其心亦为供养法华经故是人若坐思惟此经尔时我复乘白象王现其人前其人若于法华经有所忘失一句一偈我当教之与共读诵还令通利普贤乘象表行仪庠序也言若行若立若坐者示于四威仪中念念常见普贤妙行尔时受持读诵法华经者得见我身甚大欢喜转复精进以见我故即得三昧及陁罗尼名为旋陁罗尼百千万亿旋陁罗尼法音方便陁罗尼得如是等陁罗尼由此经故真见普贤常行之体于一切法返本还源名旋陁罗尼既能旋末返本即复旋体入用于一尘一法一切时处方便利生逆顺自在名百千万亿旋陁罗尼此即普贤遍一切处之行也前旋为转物所谓旋假入空后旋为应物所谓旋空入假转物为体应物为用若未能转物而遽然应物则为物所转矣然则二旋异用而相需也法音方便即随应说法之行世尊若后世后五百嵗浊恶世中比丘比丘尼优婆塞优婆夷求索者受持者读诵者书写者欲修习是法华经于三七日中应一心精进满三七日已我当乘六牙白象与无量菩萨而自围遶以一切众生所喜见身现其人前而为说法示教利喜亦复与其陁罗尼呪得是陁罗尼故无有非人能破坏者亦不为女人之所惑乱我身亦自常护是人唯愿世尊𦗟我说此陁罗尼呪即于佛前而说呪曰利智修观凡以三七日为期以求感应故满三七日普贤即现楞严云纵彼障深未得见我我与其人暗中摩顶拥护安慰古今修观屡有瑞应亦屡有不应者或不精诚或非利智故也楞严云欲作道塲先持净戒净衣清心若本戒师及同会中一不清净如是道塲终不成就圆觉云钝根未成者常当勤心忏诸障若消灭佛境便现前阿檀地檀陁婆地檀陁婆帝檀陁鸠舍𨽾檀陁修陁𨽾修陁𨽾修陁罗婆底佛䭾波羶祢萨婆陁罗尼阿婆多尼萨婆婆沙阿婆多尼修阿婆多尼僧伽婆履义尼僧伽涅伽陁尼阿僧祗僧伽波伽地帝款欠余阿堕僧伽兜略阿罗帝波罗帝萨婆僧伽地三摩地伽兰地萨婆达磨修波利剎帝萨婆萨埵楼䭾憍舍略阿㝹伽地辛阿毘吉利地帝世尊若有菩萨得闻是陁罗尼者当知普贤神通之力若法华经行阎浮提有受持者应作此念皆是普贤威神之力后世闻呪持经皆借普贤流通愿力也若有受持读诵正忆念觧其义趣如说修行当知是人行普贤行于无量无边诸佛所深种善根为诸如来手摩其头持经要行在正忆念盖忆不正则杂想变乱念不正则邪习汩扰欲成深行难矣故普贤于此特明正忆念行而下文再三言之忆念既正则所行无非普贤妙行故为如来摩顶印证若但书写是人命终当生忉利天上是时八万四千天女作众伎乐而来迎之其人即着七宝冠于采女中娱乐快乐何况受持读诵正忆念觧其义趣如说修行持经五功书写为下若但书写即生忉利况具五功又正忆念其福倍胜如下所明若有人受持读诵觧其义趣是人命终为千佛授手令不恐怖不堕恶趣即徃兜率天上弥勒菩萨所弥勒菩萨有三十二相大菩萨众所共围遶有百千万亿天女眷属而于中生此牒上文明倍胜之福也忉利乃第二天所共唯天人兜率即第四天所共乃菩萨倍胜可知矣授手提接义也内宫天女皆以化生无有婬壬慾有如是等功德利益是故智者应当一心自书若使人书受持读诵正忆念如说修行世尊我今以神通力故守护是经于如来灭后阎浮提内广令流布使不断绝尔时释迦牟尼佛赞言善哉善哉普贤汝能护助是经令多所众生安乐利益汝巳成就不可思议功德深大慈悲从久远来发阿耨多罗三藐三菩提意而能作是神通之愿守护是经我当以神通力守护能受持普贤菩萨名者普贤若有受持读诵正忆念修习书写是法华经者当知是人则见释迦牟尼佛如从佛口闻此经典当知是人供养释迦牟尼佛当知是人佛赞善哉当知是人为释迦牟尼佛手摩其头当知是人为释迦牟尼佛衣之所覆此助宣正忆念福以成普贤前说也则见释迦如从口闻等者谓能正忆念则即是经而见佛不滞于名相即是法而造妙不异于亲闻也是为供佛谓能作佛事为佛所赞谓深契佛心摩顶言得果有期衣覆言成柔忍行皆由忆念之正故冥证若此如是之人不复贪着世乐不好外道经书手笔亦复不喜亲近其人及诸恶者若屠儿若畜猪羊鸡狗若猎师若衒卖女色是人心意质直有正忆念有福德力是人不为三毒所恼亦不为嫉妬我慢邪慢增上慢所恼是人少欲知足能修普贤之行此皆正忆念力也有正忆念自然具足安乐行法而三毒妬慢所不能恼真能修普贤行当知正忆念力实妙行真要所以普贤再三言之释尊又复助扬意使后世知普贤所以劝发成行不在多术唯正忆念足矣行人识之普贤若如来灭后后五百嵗若有人见受持读诵法华经者应作是念此人不久当诣道塲破诸魔众得阿耨多罗三藐三菩提转法轮击法鼓吹法螺雨法雨当坐天人大众中师子法座上已得正因故普贤若于后世受持读诵是经典者是人不复贪着衣服卧具饮食资生之物所愿不虚亦于现世得其福报忆念既正趣操自高所愿自遂若有人轻毁之言汝狂人耳空作是行终无所护如是罪报当世世无眼若有供养赞叹之者当于今世得现果报若复见受持是经者出其过恶若实若不实此人现世得白癞病若轻笑之者当世世牙齿踈缺丑唇平鼻手脚缭戾眼目角睐身体臭秽恶疮脓血水腹短气诸恶重病报应之理出乎性命之微盖由性生心由命制业心以内感业以外召各从其类毫末不忒意报应之于心业犹万形之于模范焉吉㐫羙恶类自为范莫不相肖是以毁持经之正见则世世无眼供养赞叹则得现果报出其过恶则得恶疾轻笑之者则获丑状若手脚之缭曲乖戾眼目之角擘倒视皆丑状也又加之臭恶疮脓鼓喘重病凡皆心之模范以类自召故也世之艰穷丑陋癃残百疾者不无宿因昧者虽覩其然莫知其所以然故或不觉愆失而行将自及为可悲者此佛所以助扬普贤利行而因言报应之端使人以类推之知自防闲庶无愆失之患盖亦利行之绪余也易道彰徃察来明得失之报因贰以济民行其意同此是故普贤若见受持是经典者当起远迎当如敬佛母召毁业也说是普贤劝发品时恒河沙等无量无边菩萨得百千万亿旋陁罗尼三千大千世界微尘等诸菩萨具普贤道万亿旋陁罗尼即遍一切处之行也普贤道即遍一切处之体也说普贤品无量菩萨皆得是行剎尘菩萨皆具是体者妙法终谈智行体用一切圆僃故闻品成行若此其至即所谓以常行成不德之德是乃法华实相之极证也自药王品进至于此为以行契智常然大用之门华严法终善财复见文殊普贤为以行契智果法大用常然之门其意同此彼经云善财游百城已到普门国见文殊文殊告言若于一善生住着于少功德以为足不能善巧发行愿不能究了诸法门善财因是成就阿僧祗法门即见普贤普贤告言我于尘劫行菩萨道求一切智得究竟平等法身复得无上色身入一切剎遍一切处随机应现善财因是具足普贤诸愿行海与普贤等与诸佛等此皆最后劝发使得万亿旋陁罗尼及具普贤道也佛说是经时普贤等诸菩萨舍利弗等诸声闻及诸天龙人非人等一切大会皆大欢喜受持佛语作礼而去妙法莲华经要觧卷第十九