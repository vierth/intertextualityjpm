南华真经口义正统道藏三家本三十二卷洞神部玉诀类庄子口义发题声一庄子宋人也名周字子休生睢阳蒙县在战国之初与孟子同时隐遁而放言者也所着之书名以庄子自分爲三内篇七外篇十五杂篇十一虽其分别次第如此而所谓寓言重言巵言三者通一书皆然也外篇杂篇则即其篇首而名之内篇则立爲名字各有意义其文比之外篇杂篇爲尤精而立言之意则无彼此之异陈同甫尝曰天下不可以无此人亦不可以无此书而后足以当君子之论若庄子者其书虽爲不经实天下所不可无者郭子玄谓其不经而爲百家之冠此语甚公然此书不可不读亦最难读东坡一生文字只从此悟入大藏经五百四十函皆自此中䌷绎出左丘明司马子长诸人笔力未易敌此是岂可不读然谓之难者何也伊川曰佛书如淫声美色易以惑人盖以其语震动而见易揺也况此书所言仁义性命之类字义皆与吾书不同一难也其意欲与吾夫子争衡故其言多过当二难也鄙略中下之人如佛书所谓爲最上乗者说故其言每毎过高三难也又其笔端鼓舞变化皆不可以寻常文字蹊径求之四难也况语脉机锋多如禅家顿宗所谓剑刃上事吾儒书中未尝有此五难也是必精于语盂中庸大学等书见理素定识文字血脉知禅宗解数具此眼目而后知其言意一一有所归着未尝不跌荡未尝不戏剧而大纲领大宗㫖未尝于圣人异也若此眼未明强生意见非以异端邪说鄙之必爲其所恐动或资以诞放或流而空虚则伊川淫声美色之喻诚不可不惧希逸少尝有闻于乐轩因乐轩而闻艾轩之说文字血脉稍知梗概又颇尝涉猎佛书而后悟其纵横变化之机自谓于此书稍有所得实前人所未尽究者最后乃得吕吉甫王元泽诸家解说虽比郭象稍爲分章析句而大㫖不明因王吕之言愈使人有疑于庄子若以管见推之则此书自可独行天地之间初无得罪于圣门者使庄子复生谓之千载而下子云可也非敢进之作者聊与诸同志者共之鬳斋林希逸序南华真经口义正统道藏三家本三十二卷洞神部玉诀类南华眞经口义卷之一鬳斋林希逸内篇逍遥游北冥有鱼其名爲鲲鲲之大不知其几千里也化而爲鸟其名爲鹏鹏之背不知其几千里也怒而飞其翼若垂天之云是鸟也海运则将徙于南冥南冥者天池也齐谐者志怪者也谐之言曰鹏之徙于南冥也水击三千里抟扶揺而上者九万里去以六月息者也野马也尘埃也生物之以息相吹也天之苍苍其正色邪其远而无所至极邪其视下也亦若是则已矣且夫水之积也不厚则负大舟也无力覆杯水于坳堂之上则芥爲之舟置杯焉则胶水浅而舟大也风之积也不厚则其负大翼也无力故九万里则风斯在下矣而后乃今培风背负青天而莫之夭阏者而后乃今将图南蜩与鸒鸠笑之曰我决起而飞抢榆枋时则不至而控于地而已矣奚以之九万里而南爲此段只是形容胸中广大之乐却设此譬喻其意盖谓人之所见者小故有世俗纷纷之争若知天地之外有如许世界自视其身虽太仓一粒不足以喻之戴晋人所谓蜗角蛮触亦此意也北冥北海也鲲鹏之名亦寓言耳或以阴阳论之皆是强生节目鸟之飞也必以气下一怒字便自奇特海运者海动也今海濒之俚歌犹有六月海动之语海动必有大风其水涌沸自海底而起声闻数里言必有此大风而后可以南徙也南冥亦海也庄子又以天池训之齐谐书名也其所志述皆怪异非常之事如今山海经之类然此书亦未必有庄子既撰此说又引此书以自证此又是其戏剧处抟飞翔也扶摇风势也三千九万即形容其高远也去以六月息者此鸟之往来必歇住半年方可动也野马尘埃三句此是他文字最奇处前后说多不通野马游丝也水气也子美所谓落花游丝白曰静是也言此野马尘埃自何而得皆世间之生物以其气息自相吹嘘故虚空之中有此物也此三句本要形容下句却先安顿于此谓人之仰视乎天见其苍苍然岂其正色特吾目力既穷其上无所极止故但见蒙蒙然尔鹏之飞也既至于天上则其下视人间不知相去几千万里其野马尘埃相吹之息亦必如此蒙蒙然犹人之在下视天上也此数句只是形容鹏飞之高如此下得来多少奇特若如从前之说以鹏爲大野马尘埃爲细与前句不相接后句不相关如何见得他笔力水之积也不厚爲下句风之喻也坳堂堂上坳深处也其水既微但能浮一芥而已以杯盏之类置其间则胶住矣胶音教言粘住不动也鹏在天上去地下九万里风自溪谷而起而后蓬蓬然周遍四海鹏既在上则此风在下培厚也九万里之风乃可谓之厚风如此厚风方能负载鹏翼背负青天言飞之高也莫之夭阏无障碍也图南自北海而谋南徙也图谋也蜩蝉也鸒鸠学飞之小鸠也鸒或作鷽音预亦小鸟而已两字皆通决起者奋起而飞也抢突也奋起而飞欲突至于榆枋之上不过丈尺之高有时犹不能至又投诸地控投也言我所飞不过如此且有不能彼乃欲借九万里之风而南徙于天池奚以奚用也此意谓浅见之人局量狭小不知世界之大也适莽苍者三飧而反腹犹果然适百里者宿舂粮适千里者三月聚粮之二虫又何知小知不及大知小年不及大年奚以知其然也朝菌不知晦朔蟪蛄不知春秋此小年也楚之南有冥灵者以五百岁爲春五百岁爲秋上古有大椿者以八千岁爲春八千岁爲秋而彭祖乃今以乆特闻衆人匹之不亦悲乎莽苍者一望之地莽苍然不见我欲适之一往一来不过三饭而腹犹果然果实也食未尽消也言其近也将爲百里之往则必隔宿舂捣粮米而去非可三飧而已爲千里之行则须三月聚粮矣此三句以人之行有远有近则所食亦有多有少亦如人见有小大则所志趣亦有远近又爲鹏与蜩鸠之喻也二虫者蜩鸠也言彼何足以知此故曰又何知小知不及大知小年不及大年此两句又是文之一体以小知大知一句结上鹏鸠又以小年大年一句生下一段譬喻朝菌大芝也亦名日及生于粪上暮生见日则死彼但知有朝暮而已安知有晦朔也蟪蛄寒蝉也春生夏死夏生秋死不见四时之全故曰小年冥灵木名也大椿亦木名也此亦寓言不必求其实言冥灵之生一千年方当一岁大椿之生一万六千年方当一岁彭祖仅年八百至今乃以高寿特闻于世衆人皆欲慕之而不及亦是见小而不知大也乆寿也匹慕而求似之也汤之问棘也是已穷发之北有冥海者天池也有鱼焉其广数千里未有知其脩者其名爲鲲有鸟焉其名爲鹏背若太山翼若垂天之云抟扶揺羊角而上者九万里絶云气负青天然后图南且适南冥也斥鷃笑之曰彼且奚适也我腾跃而上不过数仞而下翱翔蓬蒿之间此亦飞之至也而彼且奚适也此小大之辨也此段只是前段又翻说一箇证据言向来汤曾问棘即此事也棘人名也是已即是也据此一句合结在下以结语爲起语此其作文鼓舞处穷发不毛也扶摇风势也羊角亦风之屈曲势也抟飞翔也絶云气者言九万里之上更无云气人言泰山絶顶云皆在山下雷鸣如婴儿声然今人亦言云只在半天是也图南且谋适南冥也言谋爲南徙之计而后往南海也斥小泽也斥泽之鷃小鸟也飞之至者言我翶翔蓬蒿之间其飞如此亦至乐矣又何必他往哉其意即与前段同故夫知效一官行比一乡德合一君而征一国者其自视也亦若此矣而宋荣子犹然笑之且举世而誉之而不加劝举世而非之而不加沮定乎内外之分辨乎荣辱之境斯已矣彼其于世未数数然也虽然犹有未树也夫列子御风而行泠然善也旬有五日而后反彼于致福者未数数然也此虽免乎行犹有所待者也若夫乗天地之正而御六气之辩以游无穷者彼且恶乎待哉故曰至人无已神人无功圣人无名知效一官言其智能可以办一职之事也行比一乡言其德行可以比合一乡而使人归向也德见知于一君是爲遇合而可以号召于一国言主一国之事也此三等人各以其所能爲自足其自视亦如斥鷃之类宋荣子见之大者也犹然笑貌也宋荣子之爲人虽举世毁之誉之而不加劝沮言不以爲意也视彼一乡一国之士但见可笑然宋荣子之所以能此者何也盖知本心爲内凡物爲外故曰定内外之分在外者则有荣辱在内者则无荣辱知有内外之分则能辨荣辱皆外境矣斯已矣者言道理只如此也彼既以本心爲重外物爲轻则岂肯汲汲然以世俗爲事数数汲汲也虽然宋荣子之能固如此亦未有大树立作家处若列子者以身御风而行虚空之间半月而后反其御风之时泠然而善此形容其飘飘之貌也泠然飘然也善美也彼既能乗风而行又视修身以求福汲汲然惟恐不及者不足言矣未数数者言其未肯似他如此数数也人之行也在地列子之行也御风此虽免乎行矣而非风则不可故曰犹有所待若夫乗天地之正理御阴阳风雨晦明之六气以游于无物之始而无所穷止若此则无所待矣此乃有迹无迹之分也至于无迹则谓之至人矣谓之神人矣谓之圣人矣无已无功无名皆言无迹也特下三句赞美之又赞美之也尧让天下于许由曰日月出矣而爝火不息其于光也不亦难乎时雨降矣而犹浸灌其于泽也不亦劳乎夫子立而天下治而我犹口之吾自视缺然请致天下许由曰子治天下天下既已治也而我犹待子吾将爲名乎名者实之賔也吾将爲賔乎鹪鹩巢于深林不过一枝偃鼠饮河不过满腹归休乎君予无所用天下爲庖人虽不治庖尸祝不越樽俎而代之矣爝火炬火也日月既明何用把火时雨既降何用抱瓮尧谓许由立则天下自治而必使我主此我自见其不足故以爝火浸灌自喻也尸者主也致天下者言以天下归之汝也名不出于我而出于人则是在外者也以名对实则实爲主而名爲賔吾不爲賔者言吾不以外物自丧其身也鹪鹩偃鼠许由自喻也言其有以自足也偃伏也偃鼠潜伏之鼠也归休乎君言君且归去休不必来访我也庖与尸祝其业不同言我不能舍我之所乐以代汝各守其所守亦犹尸祝不肯违越去其樽俎而代庖人烹割也肩吾问于连叔曰吾闻言于接舆大而无当往而不反吾惊怖其言犹河汉而无极也大有迳庭不近人情焉连叔曰其言谓何哉曰藐姑射之山有神人居焉肌肤若冰雪绰约若处子不食五谷吸风饮露乗云气御飞龙而游乎四海之外其神凝使物不疵疠而年谷熟吾以是狂而不信也连叔曰然瞽者无以与乎文章之观聋者无以与乎钟鼓之声岂唯形骸有聋盲哉夫知亦有之是其言也犹时女也之人也之德也将磅礴万物以爲一世蕲乎乱孰弊弊焉以天下爲事之人也物莫之伤大浸稽天而不溺大旱金石流土山焦而不热是其尘垢粃糠将犹陶铸尧舜者也孰肯以物爲事肩吾连叔皆未必实有此人此皆寓言亦不必就名字上求义理中间虽有一二亦可解说而实不皆然也无当者无实也往而不反者谓其大言只说前去而不回顾也河漠天河也河汉无极谓天河在天不知其首尾之所极迳音径庭音趁迳庭只言彊界遥远也大有甚有也其言不近人情言非世俗所常有也藐姑射山名也冰雪莹洁也所养者全阳气伏而不动故凝然若冰雪今之服气道人亦有能爲此者绰约者柔媚可爱也处子处女也则神全不食以下四句言其神妙也其精神凝然而定所居之地百物自无疵疠之病而年谷自熟盖接舆之言如此狂与诳同肩吾以其言爲欺诳而不可信也曰然者言固是如此也汝固疑而不信也文章之观示钟鼓之音声人皆见之闻之而瞽者聋者无预此形骸之病也岂唯形骸有此病在心亦有此病言其心无见识犹聋瞽然故不知此语而以爲诳也时是也女与汝同前后解者皆以此时女爲处子故牵彊不通其意盖谓如此言语岂是汝一等人能之此等人其爲德也周游乎万物之上而世自治彼岂肯弊弊然以治天下爲事言其无爲无不爲也蕲与祈同乱者治也言一世之人自祈乎治我但无爲而彼自治我何用自劳弊弊自劳之意也物莫之伤者言外物不能动其本心也稽至也水之大可以至天而斯人不溺旱之甚可使金石融流土山焦枯没彼亦不热言其无入而不自得也尘垢粃糠绪余也谓此人推其绪余可以做成尧舜事业岂肯以事物爲意物者事物也爲事犹言从事也陶铸做成之意也据此一语便是郭子玄所谓不经者但其着书初意正要鄙夷世俗之儒故言语有过当处不可以此议之如李太白曰尧舜之事不足惊莫比夷齐事高洁与此何异宋人资章甫而适诸越越人断发文身无所用之章甫冠也越人既断发不用衣冠宋人以此爲货而往越宜其无卖处也庄子此言盖谓其所言广大今世之人无非浅见此言何所用谓世不足与语此也尧治天下之民平海内之政往见四子藐姑射之山汾水之阳窅然丧其天下焉此章亦见广而后知自陋之意以尧之治天下古今第一人矣而于汾水之南见四子于藐姑射之山犹且恍然自失况他人乎丧其天下忘其天下也窅然茫茫之意也四子既无名或以爲许由啮缺王倪被衣或曰山海经云藐姑射在寰海外汾阳尧都也在尧之都而见姑射之神即尧心也一本二迹三非本非迹四非非本迹也如此推寻转见迂诞不知此正庄子滑稽处如今人所谓断头话正要学者如此揣摸前后解者正落其圈⬤中何足以读庄子其实皆寓言也大抵谓人各局于所见而不自知其迷着必有大见识方能自照破也惠子谓庄子曰魏王贻我大瓠之种我树之成而实五石以盛水浆其坚不能自举也剖之以爲瓢则瓠落无所容非不呺然大也吾爲其无用而掊之庄子曰夫子固拙于用大矣宋人有善爲不龟手之药者世世以洴澼絖爲事客闻之请买其方百金聚族而谋曰我世世爲洴澼絖不过数金今一朝鬻技百金请与之客得之以说吴王越有难吴王使之将冬与越人水战大败越人裂地而封之能不龟手一也或以封或不免于洴澼絖则所用之异也今子有五石之瓠何不虑以爲大樽而浮乎江湖而忧其瓠落无所容则夫子犹有蓬之心也夫瓠可爲瓢者也实瓠之子也一瓠之大其子五石则亦可盛五石之水矣坚重也瓢半匏也瓠落浅而大之貌也掊击碎之也不龟手者言冬月用此药而手不裂也洴澼打洗也絖絮也以有此药而爲人洗絮数世以此爲业也樽浮水之壶也以壶系腰乃可浮水故曰中流失船一壶千金庄子既以不龟药之事喻其不知所用乃曰有此大瓠何不思之以爲浮江之壶虑思也何不虑者言子之思何不及此也蓬心犹茅塞其心也此段之意亦谓见小不能用大而已惠子谓庄子曰吾有大树人谓之樗其大本拥肿而不中绳墨其小枝卷曲而不中规矩立之涂匠者不顾今子之言大而无用衆所同去也庄子曰子独不见狸狌乎卑身而伏以候敖者东西跳梁不避高下中于机辟死于网罟今夫斄牛其大若垂天之云此能爲大矣而不能执鼠今子有大树患其无用何不树之于无何有之乡广莫之野彷徨乎无爲其侧逍遥乎寝卧其下不夭斤斧物无害者无所可用安所困苦哉樗恶木之名也大本树之身也拥肿盘结而瘰瘣也不中绳墨规矩言其不中用也立之涂近于道旁也此惠子戏以喻庄子之大言无用也狸牲狐之类也敖者物之游遨者也伺候而欲食之方其跳梁之时不避高下亦最小而桀黠者一旦爲机网所中遂杀其身辟法也机辟犹言机械也斄牛旄牛也其牛至大而不能如狸牲之执鼠此意盖喻世间之物有大有小各自不同不可以大者皆爲无用也无何有之乡广莫之野言造化自然至道之中自有可乐之地也役役人世有福则有祸若高飞远举以道自乐虽无所用于世而祸害亦不及之即退之所谓刀锯不加理乱不闻也故曰不夭斤斧物无害者安所因苦哉惠子之问庄子之答如今人说隐语然后人就此机䌷绎多少文字其原实出于此南华眞经口义卷之一南华真经口义正统道藏三家本三十二卷洞神部玉诀类南华眞经口义卷之二声二鬳斋林希逸内篇齐物论上南郭子綦隐几而坐仰天而嘘嗒焉似丧其耦颜成子游立侍乎前曰何居乎形固可使如藁木而心固可使如死灰乎今之隐几者非昔之隐几者也子綦曰偃不亦善乎而问之也今者吾丧我汝知之乎隐几者凭几也嗒然者无心之貌也丧其耦者人皆以物我对立此忘之也藁木者无生意也死灰心不起也今之隐几者言今日先生之隐几非若前此见人之隐几也有我则有物丧我无我也无我则无物矣汝知之乎者言汝知此理乎吾即我也不曰我丧我而曰吾丧我言人身中才有一毫私心未化则吾我之间亦有分别矣吾丧我三字下得极好洞山曰渠今不是我我今正是渠便是此等关窍汝闻人籁而未闻地籁汝闻地籁而未闻天籁夫子游曰敢问其方子綦曰夫大块噫气其名爲风是唯无作作则万窍怒号而独不闻之翏翏乎山林之畏佳大木百围之窍穴似鼻似口似耳似枅似圈似曰似洼者似污者激者謞者叱者吸者叫者譹者宎者咬者前者唱于而随者唱喁泠风则小和飘风则大和厉风济则衆窍爲虚而独不见之调调之刁刁乎子綦因子游一问知其亦有造理之见欲以天籁语之遂如此发问也方道也问此理果何如也大块天地也天地之间因何有风亦犹人之噫气也是唯无作言其不作则已也作则万窍怒号者言才动则满世界皆是也万窍万木之窍也翏翏乎长风之声也畏音伟佳音翠上畏佳者林木摇动之貌百围言木之大也两手相拏曰围上言万窍此但以一树之大者言之则其他可知文法也大木之窍穴其形之不同各有所似枅柱上方木斜而深者圈如桮圈之员者洼曲者污下者此皆言其窍穴之形自激者至咬者言窍穴中之声于之声轻喁之声重言风之前去其声如唱千随其后而至者则如唱喁轻重相和也泠风小风也风小则其相和之声亦小飘风大风也风大则其相和之声亦大厉风者勐厉之风也济者止也风既止则衆窍之中向之爲声者皆不闻矣故曰爲虚调调刁刁皆树木爲风所摇动之形前曰独不闻后曰独不见此一段文字之关锁也而汝也庄子之文好处极多如此一段又妙中之妙者一部书中此爲第一文字非特庄子一部书中合古今作者求之亦无此一段文字诗是有声画谓其写难状之景也何曾见画得箇声出自激者至咬者八字八声也于与喁又是相和之声也天地间无形无影之风可闻而不可见之声却就笔头上画得出非南华老仙安得这般手段每读之眞使人手舞足蹈而不知自已也此段只是说地籁却引说后段天籁自是文势如此说者或谓此言地籁自然之声亦天籁也固是如此风非出于造化出于何处然看他文势说地籁且还他说地籁庶见他血脉纲领子游曰地籁则衆窍是已人籁则比竹是已敢问天籁比竹笙簧之类也人籁岂特比竹金石丝匏之类皆是此特举其一耳前说地籁后说天籁却把人籁只一句断送了此亦是文法读庄子之文须如此子细检点庶得箇入处子綦曰夫吹万不同而使其自已也咸其自取怒者其谁耶吹万万物之有声者也言万物之有声者皆造物吹之吹之者造物也而皆使其若自已出吹字使字皆属造物自取者自取于已也咸其自取言万物皆以爲我所自能而不知一气之动谁实使之气发于内而爲言遂下一怒字与怒而飞同亦属造物大知闲闲小知间间大言炎炎小言詹詹大知者上知之人也闲闲者从容自得也小知小计较者也间间者言筭星筭两自分别也大言者气燄大者也炎炎有光辉也庄子之意伊周孔孟皆在此一句内小言者小小见识之人也詹詹者瞻前顾后也百家之说市井之谈皆在此一句内此四句总说世间有此两种人知理会事功者言理会学术议论者其寐也魂交其觉也形开与接爲构日以心斗既说上四句了却就人身上发明其寐也魂交言夜则神集于其心也其觉也形开言昼则四体皆动用也此两句自帝王至庶人皆在内构合也应于外者爲接言人夜则安寝平旦以来遇合之间便有应接内役其心如战斗然日日如是故曰与接爲构日以心斗即孟子所谓旦昼之所爲有梏亡之者孟子说得便平善被他如此造语精神百倍亦警动人后之襌家其言语多是此等意思缦者窖者密者小恐惴惴大恐缦缦缦者有一种人做事缦怛怛地又有一种人出着言语便有机穽故曰窖又有一种人思前筭后不漏落一线路故曰密此皆言世之应物用心者然皆不得自在皆有忧苦畏惧之心所谓小人长戚戚是也孔子则谓小人戚戚庄子之意则尧舜周孔皆爲戚戚矣事之小者则惴惴然而惧故曰小恐惴惴事之大者则忧深思远若失若疑故曰大恐缦缦其发若机括其司是非之谓也其留如诅盟其守胜之谓也其杀如秋冬以言其日消也其溺之所爲之不可使复之也其厌也如缄以言其老洫也近死之心莫使复阳也喜怒哀乐虑叹变慹姚佚启态乐出虚蒸成菌其议论是非各有所主若射者之谋中的然故曰其发若机括谓一语不虚发也司主也好胜之心自守不化留恋于胸次若与人有诅盟然用心忧劳日销月铄谓其内自苦也物生于春夏杀于秋冬憔悴之时也故以爲日消之喻此三句下是意上是譬喻却如此下语意有所溺一去而不可回故曰溺之所爲之上之字助语也下之字往也不可使复之也此之字亦训往言不可复挽回也其爲物慾所厌没如被缄滕然至老而不可救拔故曰老洫洫者谓其如坠于沟壑也此等人身虽生而心已若死者矣故曰近死谓其胸中无知也阳生也言其心已死不复活也此以上形容世俗之用心喜怒以下十二字又形容其状貌谓其在内者如此故其见于外也或喜或怒或哀或乐时乎忧虑时乎嗟叹时乎变换意态如此不得又欲如彼慹者忧疑而不动之貌姚央庠之貌佚纵逸也启开放不收敛之貌态做模打样也其人虽如此实皆不自由如乐之出于虚如气之蒸成菌言许多种人皆是造物使之便是吹万如此说造物处又不谓自然而然言人不能以道自持则做出许多丑差皆若鬼神使之然读庄子者却要如此体认得子细一夜相代乎前而莫知其所萌已乎已乎旦暮得此其所由以生乎非彼无我非我无所取是亦近矣而不知其所爲使若有眞宰而特不得其眹可行已信而不见其形有情而无形日夜相代乎前造物之往来者也莫知所萌言不见其所起之处也已乎已乎犹今人言是了是了意谓所萌之地虽不可知然旦暮之间不过得此而已此者造物也这一此字甚重不是轻下非彼无我这彼字却是上面此字言非造物则我不能如此然造物之所爲必因人身而后见故曰非我无所取如此说得来虽若近而可见矣然其所爲见使于造物者人实不知之故曰是亦近矣而不知其所爲使眞宰造物也若有者似若有之而不敢以爲实有也眹萌芽之地也不得其眹即莫知其所萌也可行者言天行之可见者也已信者甚实也造物之所行信乎有之而但不见其形即莫知其所爲使也有情言有实也即已信也无形即不见其形也自日夜相代以下皆言造物之所爲虽在面前而人不可见反反覆覆䌷绎许多语句辞甚切而意甚至盖欲人于此着意自点检也百骸九窍六藏赅而存焉吾谁与爲亲汝皆悦之乎其有私焉如是皆有爲臣妾乎其臣妾不足以相治乎其递相爲君臣乎其有眞君存焉如求得其情与不得无益损乎其眞百骸九窍六藏即人一身之所有者也此以下又就人身上发明一段更是奇特赅者备也存在也言人之一身备此而皆在也吾谁与爲亲者言吾所独亲者谁乎这一亲字下得极有理且如人身或有病在手爲其所苦则方病之时手乃爲身之雠也六根皆然汝皆悦之乎者言六根之中皆喜之乎亦有所私喜乎且其在身之用何者爲贵何者爲贱如头痒而手搔则手者头之役望远而足行则足者目之役役者臣妾也然而不足以相治者乎足耳目鼻舌互相爲用也受役者爲臣役之者爲君足时乎而用手手时乎而用足故曰递相爲君臣百骸九窍六藏之君臣既不可得而定名则心者身之主也其以心爲君乎心又不能以自主而主之者造物则造物爲眞君矣故曰其有眞君存焉我虽如此推求欲见到实处然见得与见不得其所谓君者初何加损乎情实也故曰如求得其情与不得无益损乎其眞一受其成形不亡以待尽与物相刃相靡其行尽如驰而莫之能止不亦悲乎终身役役而不见其成功薾然疲役而不知其所归可不哀邪人谓之不死奚益其形化其心与之然可不谓大哀乎人之生也固若是芒乎其我独芒而人亦有不芒者乎大抵人之形体非我自有必有所受者既受此形于造物则造物与我相守不亡以待此形之归尽而后已而人不能一顺乎造物乃爲外物所汨与之或逆或顺以此而行尽其一生如驹过隙不能以一息自宁故曰行尽如驰而莫之能止相刃相逆也相靡相随汨没之意终身役役言自苦也不见其成功言无益也採得百花成蜜后不知辛苦爲谁甜即此意也薾然疲役又形容其役役劳苦之状不知其所归不知何日可休歇也人生之自劳如此寿虽百年亦何益故曰不死奚益其形化者从衰得白从白得老也年弥高而德弥邵则是形化而心不化在我既无见识徒以心爲形役形衰而心亦疲矣故曰其心与之然芒芒然无见识也彼愚惑之人亦当回首自思曰凡人之生其胸中本若是昩然无见乎岂我独昩而人亦有不昩者此意盖谓天生蒸民有物有则民之秉彝好是懿德天理未尝不明汝以人慾自昏故至于此知道之人岂如此芒昩乎此所谓金篦括膜要汝开眼也夫随其成心而师之谁独且无师乎奚必知代而心自取者有之愚者与有焉未成乎心而有是非是今日适越而昔至也是以无有爲有无有爲有虽有神禹且不能知吾独且奈何哉成心者人人皆有此心天理浑然而无不备者也言汝之生皆有见成一箇天理若能以此爲师则谁独无之非惟贤者有此愚者亦有之知代古贤者之称也代变化也言其知变化之理也心自取者言其心有所见也若此心未能见此浑然之理而强立是非之论是者自是而不知其理之本然譬如今日方始适越而谓昔曰已至之矣天下宁有是理哉此谓强其不知以爲知也如此则是本无所见而强以爲有既已无所见而自以爲有所见虽使古圣人复出于汝亦不可晓他人又奈汝何哉神禹即禹也借以爲古圣人之称也夫言非吹也言者有言其所言者特未定也果有言邪其未尝有言邪其以爲异于鷇音亦有辩乎其无辩乎此篇本爲齐物论是非而作前既发爲三籁之论谓天地之间凡有声者皆出于造物却又引而伸之演说人身皆爲造物所使䌷绎发越至成心处而后住自此以下却说是非之论风之于窍比竹之声吹万不同皆声而已声成文而后谓之言言则非吹比也所谓言者皆各言其意也故曰言者有言此四字便是是非之论其所言者特未定也谓汝虽有此言其出于汝耶其出于造物耶故曰未定其言果汝之言邪其在汝者未尝有此言而爲造物所使遂爲此言邪鷇者鸟之初出卵者也鷇之爲音未有所知汝之有言亦不自知若以爲异于鷇音则实不能自异则以爲与鷇音有分辨乎无分辩乎言其实一同不可得而分辨也南华眞经口义卷之二南华真经口义正统道藏三家本三十二卷洞神部玉诀类南华眞经口义卷之三声三鬳斋林希逸内篇齐物论下道恶乎隐而有眞伪言恶乎隐而有是非道恶乎往而不存言恶乎存而不可道隐于小成言隐于荣华故有儒墨之是非以是其所非而非其所是欲是其所非而非其所是则莫若以明物无非彼物无非是自彼则不见自知则知之故曰彼出于是是亦因彼道本无眞伪不知道因何而隐晦故有此眞伪至言本无是非不知因何而隐晦故有此是非之论恶乎往而不存者谓大小精粗是道无乎不在也恶乎存而不可者谓是是非非皆可也小成小见也一偏之见也因人之偏见而后此道晦而不明荣华者自相夸诩以求名誉也偏见之言自相夸诩则至言隐矣自是而后始有儒墨相是非之论人之所非我以爲是彼之所是我以爲非安得而一定若欲一定是非则须是归之自然之天理方可明者天理也故曰莫若以明物无非彼者言以我爲是则以彼爲非也物无非是者言我以爲是则人以爲非也在彼之说我则不爲之见察在我知者则自知之物我不对立则无是无非因物我之对立而后有是有非故曰彼出于是是亦因彼彼是方生之说也虽然方生方死方死方生方可方不可方不可方可因是因非因非因是是以圣人不由而照之于天亦因是也有彼有是止与方生之说同此是撰出一箇方生字来做譬喻盖生必有死二者不可相离若只说生而不说死是见得一边而已虽然汝虽见得一边据道理来他自相离不得如生则必有死死则必有生才有箇可便有箇不可才有箇不可便有箇可如何离得既知其说之不可离则不若因其所是而是之因其所非而非之古之圣人所以不用一偏之见而照之以天理者即因其是而已矣前说因是因非此又只言因是省文也是亦彼也彼亦是也彼亦一是非此亦一是非果且有彼是乎哉果且无彼是乎哉彼是莫得其偶谓之道枢枢始得其环中以应无穷是亦一无穷非亦一无穷也故曰莫若以明若以是非而论则它之说一是非也我之说又一是非也我与它又何以异汝虽分爲人我其实分不得故曰果且有彼是乎哉果且无彼是乎哉言彼与我皆无也偶者对也若使彼之与我不对而立混人已而一之则爲道之枢要矣环之中必虚我得道之枢要则方始如环中然如环之中则无终无始而无穷矣是亦无穷非亦无穷者言听其自然也如此则爲自然之天理故曰莫若以明举前一句以结此段也以指喻指之非指不若以非指喻指之非指也以马喻马之非马不若以非马喻马之非马也天地一指也万物一马也指手指也以我之指爲指则以人之指爲非彼非指之人又以我指爲非若但以我而非彼不若就他身上思量他又非我物我对立则是非不可定也马博塞之筹也见礼记投壶篇下马有多寡博者之相是非亦然若以此理而喻之则天职覆地职载亦皆可以一偏而相非矣万物之不同飞者走者动者植者亦若筹马之不同亦可以一偏而相非矣此盖言世间无是非也只縁有彼我则有是非终不成天地亦可以彼我分乎此皆譬物论之不可不齐也可乎可不可乎不可道行之而成物谓之而然恶乎然然于然恶乎不然不然于不然物固有所然物固有所可无物不然无物不可可者可之不可者不可之故曰可乎可不可乎不可道无精粗行之即成皆自然也谓之而然说底便是也我何所然乎因其然者而然之我何所不然乎因其不然者而不然之物固有所然者固本来也言物物身上本来自有一箇是底故曰固有所然固有所可既有所然有所可则物物皆如是也故曰无物不然无物不可故爲是举莛与楹厉与西施恢恑憰怪道通爲一莛屋梁也楹屋柱也梁横而柱直厉恶而施美恢大之与褊狭诡变之与循常谲诈之与平直妖怪之与祥瑞皆不同者也以道观之则横直者各当其用美恶者各全其质皆可通而爲一矣言皆归之造物也其分也成也其成也毁也凡物无成与毁复通爲一成毁物之相戾者也然无毁则无成无成则无毁譬如木之在山伐而用之毁也以之作室则爲成物矣譬如用药㕮之咀之分也合而和之可以成药有筋有角而后成弓在弓则爲成在筋角则爲毁秦不亡则汉不兴汉虽成而素则毁以此观之初无成也亦无毁也故曰复通爲一唯达者知通爲一爲是不用而寓诸庸庸也者用也用也者通也通也者得也适得而几矣因是已已而不知其然谓之道唯达道者知此理之爲一则去其是者不用之而寓诸庸之中以常爲用而随用皆通通则自得矣故曰庸也者用也用也者通也通也者得也适得而几矣几尽也此亦无他不过因是而无是非之争如此而已惟至于不知其然而循其自然此则谓之道也以下句已字粘上句已字此是其笔端游戏作文字处劳神明爲一而不知其同也谓之朝三何谓朝三曰徂公赋芧曰朝三而暮四衆徂皆怒曰然则朝四而暮三衆徂皆悦名实未亏而喜怒爲用亦因是也是以圣人和之以是非而休乎天均是之谓两行神明犹精神也劳苦精神自爲一偏之说强相是非而不知理本同者谓之朝三此亦是做两字设譬喻起与方生一様文法芧山栗也一名橡子名三与四也实通七数也名实未尝变但移易朝暮而衆但喜怒随之此喻是非之名虽异而理之实则同但能因是则世自无争矣洪野处云列子胜于庄子如此譬喻二书皆同但把字数添减处看便见列子胜不得庄子和之以是非者和其是非而归之一也天均者均平而无彼此也两行者随其是非而使之并行也古之人其知有所至矣恶乎至有以爲未始有物者至矣尽矣不可以加矣其次以爲有物矣而未始有封也其次以爲有封焉而未始有是非也是非之彰也道之所以亏也道之所以亏爱之所以成果且有成与亏乎哉果且无成与亏乎哉未始有物者太极之先也古之人者言古之知道者自无物之始看起来则天下之理极矣其次爲有物是无极而太极也自有物而有封是太极分而爲两仪也两仪虽分覆载异职各循其理何尝有所是非是非起于人心之私彰露也私心既露则自然之道亏丧矣道既亏则有好有恶在我则爱而在物则恶佛氏所谓爱河是也亏其道而溺于爱此自人心之私然以造物观之何尝有所成亏故曰果且有成与亏乎哉果且无成与亏乎哉此言人世是非之争到了皆归之空也此一段固是自天地之初说来然会此理者眼前便是且如一念未起便是未始有物之时此念既起便是有物因此念而后有物我便是有封因物我而有好恶喜怒哀乐便是有是非未能回思悉念未起之时则但见胸次胶扰便是道亏而爱成及此念一过依然无事便见得何尝有成有亏庄子之言若迂阔若能如此体认则皆是切身受用之事有成与亏故昭氏之鼓琴也无成与亏故昭氏之不鼓琴也昭文之鼓琴也师旷之枝策也惠子之据梧也三子之知几乎皆其盛者也故载之末年唯其好之也以异于彼其好之也欲以明之彼非所明而明之故以坚白之昧终而其子又以文之纶终终身无成若是而可谓成乎虽我亦成也若是而不可谓成乎物与我无成也是故滑疑之耀圣人之所图也爲是不用而寓诸庸此之谓以明既说成亏之理却以鼓琴喻之最爲亲切且如有琴于此用而鼓之则一操之曲自有终始此终始生于既鼓之后若不鼓则安有终始哉如人一念若不起则亦无有物我之同异也昭姓也名文古之善鼓琴者师旷乐师也策击乐器之物也今马鞭亦曰策左传绕朝赠之以策羊昙以策击西州门皆马策也枝犹持也持而击曰枝此二字想古语有之师旷枝策即言师旷击乐器也据梧以梧爲几而凭之故曰据梧因上言鼓琴遂引说二子言三子之技皆精几尽也言其智于此技极其尽也技精而有盛名于世故曰皆其盛者也载事也末年晚年也言从事于此终其身也三子之好自以爲异于天下之人故曰唯其好之也以异于彼三子既自好之又欲夸说于人故曰其好之也欲以明之我虽如此夸说而所听之人本自分晓乃强欲以此晓之故曰彼非所明而明之如惠子之强辩自愚也而以终其身坚白本公孙龙之事庄子却以爲惠子但借其分辩坚白之名耳昩自愚也上言三子此但以惠子之辨爲结亦是文法也坚白注家以爲坚石白马之辨盖曰坚则爲石言石不必言坚白则爲马言白不必言马亦犹黄马骊牛三也史记苏秦传注又曰龙泉水淬刀剑时坚利故有坚白之论曰黄所以爲坚白所以爲利齐辨之曰白所以爲不坚黄所以爲不利二说虽殊皆辨者之事尔昭文既以鼓琴终其身而昭文之子又传文之绪业亦终其身纶绪业也上言惠子下句又以昭文之子结此是笔端鼓舞处终身无成者言只它一人自会教别人不得故曰无成凡天下之事若只据其所能而可以爲了当则我之现前所能者谓之了当亦可也若据此现前者未爲了当则凡天下之人与我皆不得谓之了当成犹言了当也此两句虽是结上三子之技然其意甚广盖所言三子之技亦是譬喻物论是非非专说三子也滑疑言不分不晓也滑乱而可疑似明而不明也耀明也圣人之心其所主者未尝着迹故其所见之处若有若无图欲也言圣人之所欲者如此也所以去其是不用而寓诸寻常之中此之谓以明自物无非彼以下至非一无穷也既解以明二字自以指喻指以下至适得而几矣又解因是二字却直至此处又以此之谓以明结之文势起伏纵横变化纲领自是分晓仆尝谓齐物论自首至尾只是一片文字子细看他下字血脉便见今且有言于此不知其与是类乎其与是不类乎类与不类相与爲类则与彼无以异矣此段又自爲是不用一句中是字生来故曰与是类乎与是不类乎此便是他下字血脉前言言非吹也到此换头又喝起今且有言于此一句亦是他前后血脉以其类者与其不类者易地而看则见类与不类皆相类矣其意盖曰把他做我看把我做他看则见我与他一般故曰与彼无以异矣此便是以指喻指以马喻马之意虽然请尝言之有始也者有未始有始也者有未始有夫未始有始也者有有也者有无也者有未始有无也者有未始有夫未始有无也者俄而有无矣而未知有无之果孰有孰无也今我则已有谓矣而未知吾所谓之其果有谓乎其果无谓乎庄子之文才下虽然作一转处其语皆妙其意盖谓虽云无是无非亦且说一说故曰请尝言之始太极也未始有始无极也未始有夫未始有始此无极之上又一层也有有物也此有之生必自无而始故曰有无也者无字之上又有未始有无即无极之上一层也列子所谓有太质有太素有太初亦是此意当初本无箇有不特无箇有亦无箇无忽然有箇无则必是生出一箇有如此推明其意盖谓其初本来无物因有我而后有物我因有物我而后有是非大意不过如此却恁地发明果是高妙据此处合曰俄而有有矣今不曰俄而有有而曰俄而有无此皆其笔端入妙处这箇无字虽是有了果是唤作无得否故曰未知有无之果孰有孰无也此箇无字虽未可知然既唤作无字便是有无之名矣故曰今我则已有谓矣然我虽有此言谓即言也然不知此言果可谓有邪果可谓无邪此与鷇音处同天下莫大于秋毫之末而太山爲小莫寿乎殇子而彭祖爲夭天地与我并生而万物与我爲一既已爲一矣目得有言乎既已谓之一矣且得无言乎一与言爲二二与一爲三自此以往巧历不能得而况其凡乎故自无适有以至于三而况自有适有乎无适焉因是已此两句虽是设喻以眀是非有无之理然此语极天下之至理前乎庄子未有此言也后乎庄子亦未有此言也可谓千百年独到之论秋毫之末至小也而谓之莫大太山至大也而谓之爲小其意盖谓既名曰秋毫才大些箇便不可以秋毫名之矣太山才小些箇便不名爲太山矣若以太山爲大天地更大故太山谓之小亦可殇子爲名则是极殇子之数矣更多些箇则不名殇子矣彭祖虽曰至寿比之天地彭祖爲夭矣此两句细看得出便是若是而可谓成乎虽我亦成也若是而不可谓成乎物与我无成也若人会如此看则大而天地与我并生于太虚之间天地亦不得爲大而万物又与我并生于天地之间虽一草一木一禽一虫亦与我相类故曰天地与我并生万物与我爲一说了箇一字却就此一字粘起曰既爲一矣旦得有言乎意谓既是混然爲一则和箇一字亦不当有今既有一字矣则安得谓之无乎以混然之一与此名一之言自是两箇故曰一与言爲二既有此二矣又有一与言爲二一句则成三箇矣自此三箇但管生将去自千而万自万而兆直至巧于历者亦筭不尽而况凡常人乎若如此看得来当初因箇无字引起遂至于有自有而一自一而二自二而三已自如此言之不已何况更自有而生有乎以此而观则惟无适爲是何以谓之无适即因是而已自箇是字说来到这里又结一结夫道未始有封言未始有常爲是而有畛也请言其畛有左有右有伦有羲有分有辩有竞有争此之谓八德此段又自是字上生起有封即有彼我也有常有王也至道至言本无彼此因人心之私有箇是字故生出许多疆界畛疆界也八德之名只是物我对立之意却鼓舞其又做出四句左右彼此对立之名也伦理也义事宜也才有彼此对立则说理说事各有王意也分分析也辨辨别也分辨皆同但字有轻重才有主意则各自分析辨别也竞争亦一意但竞则甚于争尔既有分辨则大者必竞小者必争也看此等文字即就字义上略摆拨得伶俐便自好若道伦又如何义又如何分又如何辨又如何争又如何竞又如何便非庄子之意矣且伦字义字分字辨字竞字争字本无其分别如何名以人德看得他文字破不被他鼓舞处笼罩了方是读得庄子好虽使庄子复生亦必道还汝具一只眼六合之外圣人存而不论六合之内圣人论而不议春秋经世先王之志圣人议而不辩故分也者有不分也辩也者有不辩也曰何也圣人怀之衆人辩之以相示也故曰辩也者有不见也上面既说了彼我是非到这数句又别生箇说话来发眀此老胸中多少玲珑多少快活六合之外天地之外也存而不论即释氏所谓四维上下不可思量也六合之内宇宙之间也宇宙之间合有许多道理圣人何尝不说但不立此议以强天下之知春秋史书之名也此一句又是既有君臣上下凡见于史册者皆是先王经世之意圣人岂容不立此议而何尝与世人争较是非盖天下之理惟其不言则爲至言才到分辩处便是你胸中自见得不透彻也故曰分也者有不分也辨也者有不辨也到这里又自发一箇何也之问怀之者退藏于密之意也圣人于此卷而怀之衆人于此则必辩而明之以相夸示才有分辩便是无见识处故曰有不见也夫大道不称大辩不言大仁不仁大廉不嗛大勇不忮道昭而不道言辩而不及仁常而不成廉清而不信勇忮而不成五者园而几向方矣故知止其所不知至矣孰知不言之辩不道之道若有能知此之谓天府注焉而不满酌焉而不竭而不知其所由来此之谓葆光对立者曰称谓之大道则无对立者矣不言之中自有至言故曰大辩不言无仁之迹而后爲大仁嗛满也猴藏物曰嗛以廉爲廉则有自满之意国语曰嗛嗛之德不足就也言其自小即此嗛字清畏人知清畏人不知皆不得爲大廉矣不忮者不见其用勇之迹也既说此五句下面又再解一转昭者眀也道不可以指名昭然而指名则非道矣故曰不道言而形诸辩则是自有见不及处矣常者可见之迹也有可见之迹则非仁之大成矣廉而至于有自洁之意则不诚实矣清自洁意也信实也勇而见于忮则必丧其勇矣园圆也言此以上五者皆是箇圆物谓其本混成也若稍有迹则近于四方之物矣谓其有圭角也几近也向字与于字同意天下之眞知必至于不知爲知而止则爲知之至矣不知之知便是不言之辩便是不道之道若人有能知此则可以见天理之所会矣故曰此之谓天府天府者天理之所会也天理之所会欲益之而不能益故曰注焉而不满欲损之而不能损故曰酌焉而不竭至理之妙无终无始故曰不知其所由来葆光者滑疑之耀也葆藏也溃其光而不露故曰葆光故昔者尧问于舜曰我欲伐宗脍胥敖南面而不释然其故何也舜曰夫三子者犹存乎蓬艾之间若不释然何哉昔者十曰并出万物皆照而况德之进乎日者乎昔者上着一故字便是因上又而引证也宗脍胥敖之事无经见亦寓言耳不释然者不悦也蓬艾之间喻其物欲障蔽而不知有天地也谓彼之三国物欲自蔽未能向化而我才有不悦之心则物我亦对立矣十日并出亦见淮南子此盖庄子寓言淮南子又因之而粧撰也言日于万物无所不照况我之德犹胜于日而不能容此三子者乎此意盖喻物我是非圣人所以寘之不辩者照之以天也十曰之说即莫若以明之喻也啮缺问乎王倪曰子知物之所同是乎曰吾恶乎知之子知子之所不知邪曰吾恶乎知之然则物无知邪曰吾恶乎知之虽然尝试言之庸讵知吾所谓知之非不知邪庸讵知吾所谓不知之非知邪此段又自知止其所不知上生来又自前头是字上引来所以道一篇只是一片文字啮缺同是之问王倪不知之对便即是知止其所不知但如此撰造名字鼓舞发挥此所以爲庄子也既曰吾恶乎知之又曰虽然尝试言之此皆转换妙处知之非不知不知之非知此两句发得知止其所不知又妙其意盖谓不知便是眞知也且吾尝试问乎汝民溼寝则腰疾偏死䲡然乎哉木处则惴慄恂惧猨猴然乎哉三者孰知正处民食刍豢麋鹿食荐蝍蛆甘带鸱鸦耆鼠四者孰知正味猨偏狙以爲雌麋与鹿交䲡与鱼游毛嫱丽姬人之所美也鱼见之深入鸟见之高飞麋鹿见之决骤四者孰知大下之正色哉自我观之仁义之端是非之涂樊然殽乱吾恶能知其辩且吾尝试问乎汝者又爲发端之语也䲡安乎水猿猴安乎木人岂能处此既各安其所安而皆不能安其所不安则是三者所处皆非正也岂得以人异乎猿䲡哉刍草木之食拳肉味之食也荐草也带蛇也麋鹿则食草𧋋蚣则食蛇鸱鸦则食鼠人则食刍豢所嗜好甘美皆不同则四者之味孰爲正哉猵狙獦牂也猵狙以猿爲雌麋鹿一类物也䲡与鱼非二物即如此下语此一段雌雄之喻却计毛嫱丽姬发此三句言人之悦好色者其与禽鱼何异我之视猿鹿亦犹猿鹿之视我然四者之于色孰爲正乎决勐也骤走也此三节皆爲是非物我之喻故结之曰自我观之仁义之分是非之论纷然而淆乱亦犹处味色之不同又安可得而辩樊然纷然也殽杂也啮缺曰子不知利害则至人固不知利害乎王倪曰至人神矣大泽焚而不能热河汉沍而不能寒疾雷破山风振海而不能惊若然者乗云气骑日月而游乎四海之外死生无变于已而淣利害之端乎王倪即至人也神矣者言其妙万物而无迹也不执不寒不惊即游心于无物之始也死生之大且不爲之动心而况利害是非乎此一句却是朴实头结杀一句瞿鹊子问乎长梧子曰吾闻诸夫子圣人不从事于务不就利不违害不喜求不縁道无谓有谓有谓无谓而游乎尘垢之外夫子以爲孟浪之言而我以爲妙道之行也吾子以爲奚若长梧子曰是黄帝之所听莹也而丘也何足以知之此因至人又发圣人之问且就此贬剥圣门学者务事也不从事不以爲意也有就有违则是知有利害矣利害不知何就违之有物之求我归我也亦不以爲喜不縁道无行道之迹也无谓有谓不言之言也有谓无谓言而不言也孟浪不着实也夫子指孔子也言我以圣人之事语之夫子其言有妙道而夫子以爲不着实之言吾子谓如何吾子即长梧子也莹明也言必黄帝听此而后能明之且汝亦大早计见卵而求时夜见弹而求鸮炙予尝爲汝妄言之汝以妄听之奚旁日月挟宇宙爲其脗合置其滑愍以隶相尊衆人役役圣人愚芚参万歳而一成纯万物尽然而以是相藴汝亦大早计者谓汝之所言方如此而早以爲妙道之行是见少而自多之意鸡未出卵而早求其唿更挟弹而未得鸮早求之以爲炙此早计之喻也时夜度其时而唿更也我试爲汝妄说汝且妄听之看如何妄犹言未可把作十分眞实说未可把作十分眞实听也奚何如也此一字奇旁日月附曰月也挟宇宙宇宙在其怀内也脗合者言浑然相合而无缝罅也言至理混然爲一也滑汩汩也愍昏昩也人世汩汩愍愍以隶而相尊者皆置之而不言也士尊大夫大夫以士爲隶大夫尊卿卿又以大夫爲隶推而上之彼此皆隶也而却自爲尊卑衆人迷于世故役役然圣人以不知知之则浑浑然犹愚若也愚芚无知之貌也参合也合万岁而观止此一理更无间杂故曰一成纯万物尽然者言万物各然其所然人人皆有私意所以天地之间自古及今积无限箇是字故曰以是相藴相藴者犹言相积相压也予恶乎知悦生之非惑邪予恶乎知恶死之非弱丧而不知归者邪丽之姬艾封人之子也晋国之始得之也涕泣沾襟及其至于王所与王同匡牀食刍豢而后悔其泣也予恶乎知夫死者不悔其始之蕲生乎梦饮酒者曰而哭泣梦哭泣者旦而田猎方其梦也不知其梦也梦之中又占其梦焉觉而后知其梦也且有大觉而后知此其大梦也而愚者自以爲觉窃窃然知之君乎牧乎固哉丘也与汝皆梦也予谓汝梦亦梦也是其言也其名爲弔诡万也之后而一遇大圣知其解者是旦暮遇之也前面就因是上发到以是相藴处却又把前头死生无变乎已一句就此发眀丧去乡里也弱丧者弱年而去其乡也乆留他乡而忘其故国恐悦生而恶死者亦似此也丽姬晋献公之姬也姬得于骊戎之国故曰丽之姬艾丽戎地名封人守封疆之人也始者去戎而来晋故以爲悲及其既贵与王匡牀而食而后以始之泣爲悔以此爲死生之喻也梦饮酒者旦而哭泣梦哭泣者旦而田猎此语占梦书多有之梦觉之间变幻如此方其梦也不知爲梦又于梦中自占其梦既觉而后乃知所梦所占皆梦也此等处皆曲尽人情之妙若此处见得到则知卫玠之问乐广之答皆未爲深逹此亦学问中一大事如乐广之诉则高宗梦傅说孔子梦周公果爲何如耶大觉见道者也襌家所谓大悟也君贵也牧圉贱也愚人处世方在梦中切切自分贵贱岂非固蔽乎窃窃然小见之貌某与汝所言皆在梦中我今如此说谓汝爲梦亦梦中语耳此意盖言人世皆是虚梦但其又变化得奇特弔至诡怪也我爲此言可谓至怪然至怪之中实存至妙之理使万世之后苟有大圣人出知我此等见解与我犹旦暮之遇也此亦后世有杨子云必知我之意解见解也既使我与若辩矣若胜我我不若胜若果是也我果非也邪我胜若若不吾胜我果是也而果非也邪其或是也其或非也邪其俱是也其俱非也邪我与若不能相知也则人固受其黮闇吾谁使正之使同乎若者正之既与若同矣恶能正之使同乎我者正之既同乎我矣恶能正之使异乎我与若者正之既异乎我与若矣恶能正之使同乎我与若者正之既同乎我与若矣恶能正之然则我与若与人俱不能相知也而待彼也邪此一节又自以是相藴处生来亦前所谓利害之端也胜负不足爲是非则是我与若辩者彼此不能相知也黮闇者言其见之昏也二人见既皆昏则将使谁正之议论与彼同既不可议论与我同又不可若皆与我与彼不同亦不可若皆与我与彼相同亦不可我是一箇若是一箇此人又是一箇则是三箇人皆不能相知必须别待一箇来故曰待彼也邪此彼字便是造化矣便是天倪矣天倪即前之天均也何谓和之以天倪曰是不是然不然是若果是也则是之异乎不是也亦无辩然若果然也则然之异乎不然也亦无辩化声之相待若其不相待和之以天倪因之以曼衍所以穷年也忘年忘义振于无竟故寓诸无竟倪分也天倪之所以和者因是而已是与不是然与不然皆两存之即前之两行也才以爲是才以爲然则又有箇不是不然起来便有是非之争也声言也化声者谓以言语相化服也相待者相对相敌也若以是非之争强将言语自相对敌而求以化服之何以因其所是而不相敌邪故曰若其不相待此二字下得最奇特若其犹言何似也不相待而尚同则是和之以天倪尽可游衍尽可穷尽岁月故曰因之以曼衍所以穷年也因之顺之也曼衍游衍也穷年犹子美所谓潇洒送日月也能如此则不特可以穷年併与岁月忘之矣非特忘岁月併与义理忘之矣年义既忘则振动鼓舞于无物之境此振字便是逍遥之意既逍遥于无物之境则终身皆寄寓于无物之境矣罔两问景曰曩子行今子止曩子坐今子起何其无特操与景口吾有待而然者邪吾所待又有待而然者邪吾待蛇蚹蜩翼邪恶识所以然恶识所以不然此一段又自待字上生起来罔两影边之澹薄者无特操者言其无定度也吾有待而然者言影之动所待者形也我虽待形而形又有所待者是待造物也形之爲形亦犹蛇蚹蜩翼而已我岂徒待彼邪蜩蛇既化而蚹翼犹存是其蜕也岂能自动耶我既待形形又有待则恶知所以然与不然哉此即是非待彼之喻也昔者庄周梦爲胡蝶栩栩然蝴蝶也自喻适志与不知周也俄然觉则蘧蘧然周也不知周之梦爲蝴蝶与蝴蝶之梦爲周与周与胡蝶则必有分矣此之谓物化此一段又自前面说梦处生来栩栩蝶飞之貌自喻者自乐也适志者快意也言梦中之爲蝴蝶不胜快意不复知有我矣故曰不知周也蘧蘧僵直之貌此形容既觉在牀之时此等处皆是画笔在庄周则以夜来之爲胡蝶梦也恐胡蝶在彼又以我今者之觉爲梦故曰不知周之梦爲胡蝶与胡蝶之梦爲周与这箇梦觉须有箇分别处故曰周与胡蝶必有分矣此一句似结不结却不说破正要人就此参究便是禅冡做话头相似此之谓物化者言此谓万物变化之理也此篇立名主于齐物论末后却撰出两箇譬喻如此其文絶奇其意又奥妙人能悟此则又何是非之可争即所谓死生无变于已而况利害之端之意首尾照应若断而复连若相因而不相续全是一片文字笔势如此起伏读得透彻自有无穷之味南华眞绖口义卷之三南华真经口义正统道藏三家本三十二卷洞神部玉诀类南华眞经口义卷之四声四鬳斋林希逸内篇养生主吾生也有涯而知也无涯以有涯随无涯殆已已而爲知者殆而已矣涯际也人之生也各有涯际言有尽处也知思也心思却无穷尽以有尽之身而随无尽之思纷纷扰扰何时而止殆已者言其可畏也已语助也以下已字粘上已字与前齐物篇同于其危殆之中又且用心思筭自以爲知爲能吾见其终于危殆而已矣再以殆字申言之所以儆后世者深矣此之所谓殆即书之所谓惟危也已而爲知者犹人言明眀而知故故而作也爲善无近名爲恶无近刑縁督以爲经可以保身可以今牛可以养亲可以尽年此数句正是其养生之学庄子所以自受用者爲善无近名者谓若以爲善又无近名之事可称爲恶无近刑者谓若以爲恶又无近刑之事可指此即骈拇篇所谓上不敢爲仁义之操下不敢爲淫僻之行也督者迫也即所谓迫而后应不得已而后起也游心斯世无善恶可名之迹但顺天理自然迫而后应应以无心以此爲常而已縁顺也经常也顺迫而后起之意以爲常也如此则可以保身可以全其生生之理可以孝养其父母可以尽其天年即孟子所谓寿夭不贰修身以俟之也孟子自心性上说来便如此端庄此昼却就自然上说便如此活其言虽异其所以教人之意则同也晦庵以督训中又看近名近刑两句语脉未尽乃曰若畏名之累已而不敢尽其爲学之力则稍入于恶矣爲恶无近刑是欲择其不至于犯刑者而窃爲之至于刑祸之所在巧其途以避之遂以爲庄子乃无忌惮之中若以庄子语脉及骈拇篇参考之意实不然督虽可训中然不若训迫乃就其本书证之尤爲的当也庖丁爲文惠君解生于之所触肩之所倚足之所履膝之所踦砉然向然天刀騞然莫不中音合于桑林之舞乃中经首之会文惠君曰譆善哉技盖至此乎手之所触触动也肩之所倚以手用力则肩有斜势也足之所履亦其用力之时足之所立自有步武也膝之所踦踦微曲也以身计牛败膝微曲也此四句画出一箇宰牛底人砉与入音騞亨入音砉然向然騞然皆是其用刀之声却以奏刀两字安在中间文法也如七月诗八月在野九月在宇十月蟋蟀在我牀下亦是以蟋蟀字安在中间也奏刀进刀也进用其刀曰奏莫不中音者言其砉向騞之音皆合律吕也桑林经首皆乐名也舞则有乐会舞者之聚也合于桑林中于经首亦形容其中律吕之意也文惠君梁惠王也譆叹也技盖至此言如此其妙也庖丁释刀对曰臣之所好者道也进乎技矣始臣之解牛之时所见无非牛者三年之后末尝见全牛也释刀舍其刀也舍刀而对谓其技自学道得之而后至于技非徒技也三年之后未见全牛者言牛之一身其可解处全不容力可一目而见也方今之时臣以神遇而不以目视官知止而神欲行依乎天理批大郄导太窾因其固然技经肯綮之未尝而况大軱乎以神遇而不以目视者言心与之会也遇会也官耳目鼻口也官知止者言凝然而立之时耳目皆无所见闻也耳目之所知者皆止而不言之神自行谓自然而然也天理者牛身天然之腠理也依者依其自然之腠理而解之大却骨肉交际之处也批击也窾空也骨节之间自有大空缺处也导者顺而解之也骨肉之交际骨节之空窾皆固然者我但因而解之我之爲技其用刀也皆未尝经涉其肯綮之间綮音顷肯綮者骨肉相着处也肯綮处且不用刀况大軱乎軱音孤大骨也良庖歳更刀割也族庖月更刀折也今臣之刀十九年矣所解数千牛矣而刀刃若新发于硎良庖庖之善者也族庖衆人之爲庖者也劣者也庖之劣者则其刀一月一更以其斫大骨而有损刀或折也庖之善者一岁一更刀以其用刀犹于肯綮之间或有割切故其刀亦易损也今我之刀用之十九年矣解牛虽多而其刃皆若新磨然言其无所损也硎砥石也彼节者有间而刀刃者无厚以无厚入有间恢恢乎其于游刃必有余地矣是以十九年而刀刃若新发硎彼节者有间言牛之骨节自有间缝处我之刀又甚薄以甚薄之刀随其间缝而解之可以游刃于其间恢恢有余地者言其无滞碍也此事盖言世事之难易皆有自然之理我但顺而行之无所撄拂其心泰然故物皆不能伤其生此所以爲养生之法也虽然每至于族吾见其难爲憷然爲戒视爲止行爲迟动刀甚微謋然已解如士委地提刀而立爲之四顾爲之踌躇满志善刀而藏之文惠君曰善哉吾闻庖丁之言得养生焉此虽然一转甚有意味羞言人之处世岂得皆爲顺境亦有逆境当前之时又当委曲顺以处之人行顺境甚易到境逆处多是手脚忙乱自至丧失安有不动其心者乎所以添此一转族聚也言牛身筋骨聚会之地也我之解牛虽曰目无全牛矣虽用刀皆在于大郄大窾之间而至于筋骨盘结处亦见其难遂把作箇难事做憷然者变动之意也戒者加儆戒也视爲止者言以目视之未免少停止而后迟迟焉行其刀此但言加子细之意也我既加意子细爲之则其动刀也甚微言轻轻然亦不敢甚着力也謋音慝解音蟹謋忽然之意解散也言其用力甚轻而其骨肉忽然自已解散如土之委地然言其多而易也解牛既了则提起其刀而立从容四顾踌躇者从容也即自得意也满志者如意也非曰其志自满也言此乃满我之意也何以如意不用力而解牛虽解而刀无伤所以如意也善刀者言好好收拾其刀而藏之也此意盖喻人处逆境自能顺以应之不动其心事过而化其身安于无爲之中一似全无事时也爲善无近名以下正说养生之方庖丁一段乃其譬喻到此末后遂轻轻结以得养生焉四字便是文势操纵省力虚须子细看公文轩见右师而惊曰是何人也恶乎介也天与其人与曰天也非人也天之生是使独也人之貌有与也以是知其天也非人也公又姓轩名也右师者已刖之人爲右师之官也介独也刖而存一足也天与人与者言天生之始已如此邪人刖之邪则足分明是人却曰天也非人天之生是使独者言天生他时只要他独有一足也何以知之凡人之形貌者有两足相并而行此于衆人之中独异如此便是天使之非人使之也有与相并也此意盖谓人世有余不足皆是造物虽是人做得底也是造物爲之盖欲人处患难之中亦当顺受之也泽雉十步一啄百步一饮不蕲畜乎樊中神虽王不善也前说患难顺受之意便是庖丁每至其族吾见其难处意思却于此数句借泽雉而喻乃言人生处世逆境常多便是履虎尾游于羿彀中之意泽中之雉十步方得一啄百步方得一饮言其饮啄之难也若养于笼中则饮啄之物皆足而爲雉者不愿如此故曰不蕲畜乎樊中蕲愿也樊笼也何以不愿盖笼中之饮啄虽饱雉之精神虽若畅旺而终不乐故曰神虽王不善也王音旺不善不乐也此意盖谓人能自爱其身不入世俗汩没之中更自好也老聃死秦失弔之三号而出弟子曰非夫子之友邪曰然然则弔焉若此可乎曰然始也吾以爲其人也而今非也向吾入而弔焉有老者哭之如哭其子少者哭之如哭其母彼其所以会之必有不蕲言而言不蕲哭而哭者是遁天倍情忘其所受古者谓之遁天之刑庄子之学本于老子此处先把老子贬剥便是爲贬剥尧舜夫子张本道我于老子亦无所私而况他人乎三号而出言不用情也弟子之问谓老子于素失本朋友也何其弔之如此不用情乎夫子指秦失也始者吾以爲其人者言吾始以老子爲非常之人也今因弔之乃知其不爲非常人也何者老子之死其弟子之哭无老无少皆如此其悲哀此必老子未能去其形迹而有以感会门弟子之心故其言其哭哀且慕者有不期然而然也天之所受本无物也犹以有情相感则是忘其始者之所受而遁逃其天理背弃其情实如此皆得罪于天者故曰遁天之刑倍与背同适来夫子时也适去夫子顺也安时而处顺哀乐不能入也古者谓是帝之悬解上面既说了素失一段就此却发明尽死生之理以结一篇盖欲人知其自然而然者于死生无所动其心而后可以养生也夫子有道者尊称之辞也言天地之间有道之士其夹也亦适然而来其去也亦适然而去但当随其时而顺之既知其夹去之适然则来亦不足爲乐去亦不足爲哀不能入者言不能动其心也县者心有系着也帝者天也知天理之自然则天帝不能以死生系着我矣言虽天亦无奈我何也故曰帝之县解指穷于爲薪火传也不知其尽也此死生之喻也谓如以薪炽火指其薪而观之则薪有穷尽之时而世间之火自古及今传而不絶未尝见其尽此三句奇又也死生之理固非可以言语尽且论其又前面讲理到此却把箇譬喻结未岂非又字絶妙处南华眞经口义卷之四南华真经口义正统道藏三家本三十二卷洞神部玉诀类南华眞经口义卷之五声五鬳斋林希逸内篇人间世上颜回见仲尼请行曰奚之曰将之卫曰奚爲焉口回闻卫君其年壮其行独轻用其国而不见其过轻用民死死者以国量乎泽若蕉民其无如矣其年壮其行独者言少年自用不恤衆议也轻用其国而不自知其过失轻民之生而牋贼之量其国中前后见杀者若泽中之蕉然谓轻民如草芥也荀子富国篇有曰以泽量与此意同本是若泽萑却倒一字曰泽若蕉此是作文奇处云泽也梦亦泽也云梦昔皆爲水今有土可耕不曰云梦士作乂而曰云土梦作乂玄亦纤缟亦纤不曰玄缟纤而曰玄纤缟此文法也如往也民其无如者言其无所归也回尝闻之夫子曰治国去之乱国就之医门多疾愿以所闻思其则庶几其国有瘳乎仲尼曰譆若殆往而刑耳夫道不欲杂杂则多多则扰扰则忧忧而不救古之至人先存诸己而后存诸人所存于己者未定何暇至于暴人之所行且若亦知夫德之所荡而知之所爲出乎哉德荡乎名知出乎争名也者相轧也知也者争之器也二者凶器非所以尽行也且德厚信矼末逹人气名闻不争未达人心而强以仁义绳墨之言术暴人之前者是以人恶有其美也命之曰菑人菑人者人必反菑之若殆爲人菑邦有道则见邦无道则隐此圣贤之言也庄子却反其说曰治国去之乱国就之谓如人能医必其门多疾之时方可行其术若是已治之国又何用我愿以所闻思其则言欲以所闻于夫子者而告之卫君使之思其法则而知改悔庶几其国可安也若殆往而刑耳若汝也殆将也汝如此而往将爲彼所刑戮而已谓不可往也道不欲杂者言此心不杂则纯一虚明苟有所容心谓彼既如何我又如何救之便是容心则在我已杂矣我既不纯一何能救之杂则多者言多端也扰者乱也忧者自苦也言汝且自苦何能救人古之人必先存其在我者而后可以谏告他人苟存于我者未定何暇及他人乎彼之所行虽爲暴恶我方自苦何暇及他德自然也知私智也才有求名之心则在我自然之德已荡失矣才有用知之私则争竞所由起矣故曰德荡乎名知出乎争相轧者相倾夺也争之器者言我以私智用彼亦以私知用彼此用智其争愈不已器用也曰名曰知皆天下之凶事此事不可以尽行言行之必有祸也矼厚也厚德即实德也厚信实有可信之行也我虽有德有信而未达彼人之性气我虽曰令名令闻而未逹晓彼人之心谓我如何而强以仁义法度之言陈术于暴恶人之前人必恶汝谓汝矜夸自有其美也绳墨法度也术与述同菑人者凶人也必名汝曰凶人既有此名则菑反及汝汝今此去殆且爲人所菑而已岂能化卫君而救其国乎夫且苟爲悦贤而恶不肖恶用而求有以异若唯无诏王公必将乗人而斗其捷而目将荧之而色将平之口将营之容将形之心且成之是以火救火以水救水名之曰益多顺始无穷若殆以不信厚言必死于暴人之前矣彼若知贤而悦之知不肖而恶之则何用我更别有所求故曰恶用而求有以异彼惟其不知贤不肖所以如此所爲彼既不知贤则安知汝爲贤者而信汝之言乎诏召也若汝也卫君不曾召汝故曰若惟无诏汝既不召而自往则彼以王公之贵必将乗汝言语之间而争欲求胜斗争也捷胜也汝到此时爲其所困则目必将眩然荧昡也而汝也而色将乎之者言汝方爲颜色以求平于彼谓屈服其颜色以求自解也口将营之者言自将营救解说也容将形者言容貌之间必见恐惧跽擎之形也心且成之者言用心以成顺之也梁武帝辩折贺琛处汪合此卦影盖言其争不胜而自屈服也他本凶暴又得胜汝一胜其气愈旺则是水救水火救火也益增也益多者言增多其恶也顺此而往则其爲恶愈无穷极所爲暴戾益甚矣厚言者犹深言也汝未有以信于人乃以不信之身而深言于暴人之前必爲其所杀也且昔者桀杀关龙逢纣杀王子比干是脩其身以下伛拊人之民以下拂其上者也故其君因其脩以挤之是好名者也昔者尧攻丛枝胥敖禹攻有扈国爲虚厉身爲刑戮其用兵不止其求实无已是皆求名实者也而独不闻之乎名实者圣人之所不能胜也而况若乎龙逢比于皆脩其身以爱民爲谏不知民自别人之民汝乃下而伛拊之伛拊爱养之意也桀纣不爱民而汝乃爱桀纣之民是下拂其上也所以见杀脩善也因其好善反以挤怒之谓此皆好名之过也丛枝胥敖有扈皆是寓言国爲丘墟死爲厉鬼厉无后无归之鬼也丛枝胥敖有扈之所以取祸至此者皆用兵不止以求名实也实利也不能胜言不能堪也言求名自利之人虽尧禹且不能堪至于灭其国而况汝乎胜音升尧禹无此事皆寓言也虽然若必有以也尝以语我来颜回曰端而虚勉而一则可乎曰恶恶可夫以阳爲充孔扬采色不定常人之所不违因案人之所感以求容与其心名之曰日渐之德不成而况大德乎将执而不化外合而内不訾其庸讵可乎又设一转言汝之欲往也必有所以以用也且试以语我尝试也夹助语也端而虚者端正其身虚豁其心也勉而一者黾勉而谨终如始也能如此则可否恶恶可者言甚不可也阳爲充孔扬者言得志之人扬气方充满其貌甚扬扬自得孔甚也采色不定者言其骄矜之色不常也寻常之人每每不敢违而顺之畏之也彼见人人皆畏已而汝欲以言语感动之彼将求欲案服汝心以快其意故曰求容与其心容与自快之意日渐小德也言汝此等人名之曰小德且不能成况能成大德乎执而不化者固执而不能回也若如此则外将以端虚而求合于人内则守其勉而一者谓我在内无所訾病伎俩止于如此讵能自以爲可乎然则我内直而外曲成而上比内直者与天爲徒与天爲徒者知天子之与己皆天之所子而独以已言蕲乎而人善之蕲乎而人不善之邪若然者人谓之童子是之谓与天爲徒外曲者与人之爲徒也擎跽曲拳人臣之礼也人皆爲之吾敢不爲邪爲人之所爲者人亦无疵焉是之谓与人爲徒成而上比者与古爲徒其言虽教讁之实也古之有也非吾有也若然者虽直不爲病是之谓与古爲徒若是则可乎然则而下又设爲颜子之答分作三截内直者内以此理自守其眞实也此直字与眞字相似自天子之贵下而与我皆天之所生则是皆岀于自然者岂敢以已言自私欲人善其是者不善其非者若无此自私之心则其浑浑若童子然则与天合矣故曰与天爲徒外曲者外尽擎跽曲拳之礼人人皆爲之则我亦爲之人于我亦无疵病此因拜下礼也虽违衆吾从下处生此等议论以讥诮圣门如此则与人合故曰与人爲徒成者自已之成说也比合也以自已之成说而上合于古人言引古人以爲证也虽借古人教诲之言乃是当面陈说是非而皆有谴谪之实盖谓我之所言非出于我古人已有之言也若如此则虽讦直以暴其所行而人亦不以爲罪故曰虽直而不病与古爲徒者言其说与古人合也若是则可者言如此可以说卫君否也仲尼曰恶恶可太多政法而不谍虽固亦无罪虽然止是耳矣夫胡可以及化犹师心者也政事也法方法也谓汝所言事目方法太多而终是不安谍谍音叠安也虽能如此三者固亦无罪然亦止于自免而已安可以化人故曰胡可以及化此其病在何处盖汝三者之说皆是师其有爲之心便是容心便非无迹便非自然之道颜回曰吾无以进矣敢问其方仲尼曰斋吾将语若有而爲之其易邪易之者皞天不宜颜回曰回之家贫唯不飮酒不茹荤者数月矣若此则可以爲斋乎曰是祭祀之斋非心斋也回曰敢问心斋仲尼曰若一志无听之以耳而听之以心无听之以心而听之以气听止于耳心止于符气也者虚而待物者也唯道集虚虚者心斋也无以进者言更无向上着也有而爲之其易邪言汝道汝有此伎俩要爲之甚易邪才萌此轻易之心则皥天之意不相乐矣故曰易之者皥天不宜此两句最是人生受用切实处祭祀之斋在外心斋在内一志者一其心而不杂也听之以耳则听犹在外听之以心则听犹在我听之以气则无物矣听以耳则止于耳而不入于心听以心则外物必有与我相符合者便是物我对立也气者顺自然而待物以虚虚即爲道矣虚者道之所在故曰唯道集虚即此虚字便是心斋颜回曰回之未始得使实自回也得使之也未始有回也可谓虚乎夫子曰尽矣得使言得教诲也此爲颜子顿悟之言谓未得教诲之时犹自有我及既得教诲之后未始有我矣忘我则虚也尽矣者谓汝之所言尽其理矣吾语若若能入游其樊而无感其名入则鸣不入则止无门无毒一宅而寓于不得已则几矣若汝也人世如在樊笼之中汝能入其中而游不爲虚名所感动有迹则可名才至有迹则是动其心矣处世无心则无迹无迹则心无所动故曰游其樊而无感其名自此以下正是教人处世之法入则鸣是可与之言而与之言也不入则止是不可与之言而不与之言也意与论语同但文奇耳有方所则有门无方所则无门矣有臭味则有毒无臭味则无毒矣毒药味也此皆无心无迹之喻宅居也以混然之一爲吾所居而寓此心于不得已之中则人间世之道尽矣几尽也絶迹易无行地难迹足迹也止而不行则绝无足迹此爲易事然人岂能不行哉必行于地而无行地之迹则爲难此意盖谓人若事事不爲此却易事然谓之人生何者非事安得不爲唯无爲而无所不爲则爲难也爲人使易以伪爲天使难以伪爲人使易以伪言爲人慾所役则易至于欺伪唯冥心而听造物之所使则无所容伪矣人使即人欲也天使即天理之日用者也难易二字有意易易流也难无所容其伪也闻以有冀飞者矣未闻以无翼飞者也闻以有知知者矣未闻以无知知者也闻以有冀飞者矣言鸟之飞必以翼也无翼而飞便是不疾而速不行而至此所谓神也此句乃喻下句盖以有知爲知人之常也惟知其所不知则爲无知之知此则造道之妙矣瞻彼阕者虚室生白吉祥止止夫曰不止是之谓坐驰瞻视也此以虚室喻心也谓视彼密室之中才有空缺处必有光入来是光自空中出也以彼之阕喻我之虚则见虚中自然生明生白即生明也不曰生眀而曰生白此庄子之奇文也即此虚明之地便是万物之所由萃吉祥福也止于其所止下止字是虚处也唯止则虚唯虚则眀便是戒生定定生慧之意若我才容心而不能自止身虽坐于此而心驰于外又安能坐忘乎此以坐驰二字反说坐忘也夫徇耳且内通而外于心知鬼神将来舍而况人乎是万物之化也禹舜之所纽也伏义几蘧之所行终而况故爲者乎耳目之闻见皆内通于心我若无所容心则顺耳目之闻见虽通于内而实外于心知何以谓外于心知盖言心不动而外物不能入也虽闻其所闻见其所见而无心于闻见也如此则此心之虚与鬼神通何况人乎谓到此万能感化人也鬼神来舍即是至诚如神此心之中自有鬼神与造物通故曰来舍上既说了却结以一句曰此是万物之化也言此乃造化之理万物之所由出也舜禹之所见其大枢纽止如此伏羲几蘧以此行而终其身何况其下者乎几蘧或谓古帝王之名然无所考必竟寓言也散者言寻常之人也自絶迹而下又别发眀不可粘上段说叶公子高将使于齐问于仲尼曰王使诸梁也甚重齐之待使者盖将甚敬而不急匹夫犹未可动也而况诸侯乎吾甚慄之子尝语诸梁也曰凡事若小若大寡不道以懽成事若不成则必有人道之患事若成则必有阴阳之患若成若不成而后无患者唯有德者能之吾食也执粗而不臧爨无欲清之人今吾朝受命而夕饮冰我其内热与吾未至乎事之情而既有阴阳之患矣事若不成必有人道之患是两也爲人臣者不足以任之子其有以语我来诸梁叶公之名也子高其字也使诸梁者甚重言使齐之行甚重难也甚敬而不急者言待汝虽有礼而所扣之事其应常缓匹夫之相与扣应之不酬且无如之何况诸侯乎所以慄而惧也子指夫子也言夫子尝有教我之言曰事无小大鲜不言以懽洽方得事成也寡鲜也不道不言也爲国谋事若不成则必有刑责故曰人道之患若劳心计较虽得成事而多以忧思致疾故曰有阴阳之患若欲成与不成其后皆无患者惟有德之人方可自此以上皆曰孔子之语也今我自受使命以来饮食之间不知其味粗者不知爲粗臧者不知爲臧臧美也言粗食亦犹美食也常时多有饮食之事则厨爨之间灶常不冷故厨者欲清而不能今既忧思飮食寡少则灶常清矣且我朝方受命而胸中焦劳夕已饮冰矣情者实也我方受命未曾实理会事已成此病万一不成则又有刑贵是两受患也爲人之臣至于如此实不可当任当也子其有以语我谓何以教我也夹助语也仲尼曰天下有大戒二其一命也其一义也子之爱亲命也不可解于心臣之事君义也无适而非君也无所逃于天地之间是之谓大戒是以夫事其亲者不择地而安之孝之至也夫事其君者不择事而安之忠之盛也自事其心者哀乐不易施乎前知其不可奈何而安之若命德之至也爲人臣子者固有所不得已行事之惜而忘其身何暇至于悦生而恶死夫子其行可矣此一段却是十分正当说话其论人问世至有此语岂得谓庄子爲迂阔大言者大戒者大法也命得于天者子之事亲与生俱生此心岂得一日去故曰不可解义人也之当爲者也臣之事君世间第一件当爲之事名曰君臣则率土之滨莫非王臣故曰何适非君莫非臣子何处而可逃故曰无所逃于天地之间事亲而尽其孝则东西南北惟父母之命岂择地之安而后爲之此心才王于忠则哀乐之境虽施于前而不能变易盖事有难易或有祸福既出君命则是自家合做底事此便是天命又可奈何止得安而顺之若命顺命也能如此则爲至德之士爲人臣子亦看所遇如何不幸而遇其难亦所不得已但得行其事之实而已情实也言但得朴实头做前去岂得复顾其身虽其祸至于死生之异亦无可奈何夫子其行可矣者言汝只得去也夫子指叶公也丘请复以所闻凡交近则必相靡以信远则必忠之以言言必或传之夫传两喜两怒之言天下之难者也夫两喜必多溢美之言两怒必多溢恶之言凡溢之类也妄妄则其信之也莫莫则传言者殃故法言曰传其常情无传其溢言则几乎全此下又转一转说尽人世情状信有物以爲信验也如符节之类是也相靡相顺也近处之交接则如此若其交者远则必以言语尽其情忠尽情也然其言何自而达必有人传道之然传言之间其两喜两怒者最难彼以喜而来此以喜而应则其说好处多有过当故曰溢美溢过当也若彼此皆怒则其说不好处又多过当故曰溢恶才是一等过当说话必是不实故曰凡溢之类妄既不实则其听之者必皆莫然而疑未能尽信莫致疑貌也才至致疑则两边之恶皆归于传言之人必加之罪故曰莫则传言者殃因其奉使故以此爲戒法言者古有此书也故举以爲证传其常情谓传言之人但传其平常朴实头说话其言语过当处则不可传故曰无传其溢言传言能如此则庶几可以自全且以巧斗力者始乎阳常卒乎阴泰至则多奇巧以礼饮酒者始乎治常卒乎乱泰至则多奇乐凡事亦然始乎谅常卒乎鄙其作始也简其将毕也必巨言者风波也行者实丧也夫风波易以动实丧易以危故忿设无由巧言偏辞兽死不择音气息茀然于是并生心厉克核太至则必有不肖之心应之而不知其然也苟爲不知其然也孰知其所终既说了传言却又引喻世间此类之事句句皆是世情此皆庄子妙处以巧斗力今之戏相搏者阳喜也阴恶也其始等闲格手只是则剧其终常至于实实争打盖其戏大甚则多有过当用巧处奇异也泰至过当也相招而饮皆以礼也治初筵秩秩之时也乱载号载呶之时也盖饮酒至于过当则其爲乐也多异常故或成争竞也凡事亦然者言人世他事亦常如此也谅信也始者之相与同爲一事未尝不诚实相信及至其后鄙诈生焉此又一事也始者之有所作爲止爲苟简之谋弄到末后或成一件大事此以上只泛说世间又拈起箇言行来盖人世之相与涉言语则风波之所由起风行波上虚而纷乱之意才说箇行字便有名有迹有名则丧实矣风波易以动者言其易至于纷纷而不已也实丧易以危者言实不副名或成患害也无由无端也忿怒之言多是造设初无端由故曰忿设无由偏辞一偏之见也花巧言语只是说得一偏故曰巧言偏辞兽死不择音言兽死之时其声音又何所择此譬喻忿设巧言之人才至于争竞则言语之出皆不暇简择今谚所谓相骂无好语是也气息茀然者怒也厉狠戾也怒气既起则狠戾之心并生我既如此则其应我者以我之克核大至必生不肖之心或时至于相戕相贼亦皆爲怒所使而不知其然矣既爲怒所使而不自知又何暇计其终自此以上皆言世情或因好成恶故牵引说至此尔南华眞经口义卷之五南华真经口义正统道藏三家本三十二卷洞神部玉诀类南华眞经口义卷之六声六鬳斋林希逸内篇人间世下故法言曰无迁令无劝成过度益也迁令劝成殆事美成在乆恶成不及改可不慎与且夫乗物以游心託不得已以养中至矣何作爲报也莫若爲致命此其难者到此又引古书之言就奉使事上结令君命也无迁移其令即所谓传其常情也若受其命令而私欲图成或至迁改其说则不可事之成不成亦听其自然不可强欲其成故曰无劝成益求多也才于平常心上起箇过当之念便是有求益之心此便不可过度者过其常度即过当也迁令劝成皆是过度之念则其谋事也必危故曰殆事人之相与要好极难初非一日可成必须悠乆而后定故曰美成在乆一言之不相投一事之不相顺有不转步而便成恶者故曰恶成不及改此意盖谓要相恶甚易要相好甚难所以尤当慎也我若乗事物之自然而游其心于自然托不得已而应之意以养其中心则此爲极至矣又何必有所作爲而后归报邪报反命也作爲过度以求益也致命者言以眞实而致君命于卫也言汝之行也莫若只以眞实致其君之命而已不可过爲思虑论其成与不成也即此眞实致命便是难能之事汝须要能尽此方可就此又着一难字盖谓处此亦难矣所谓游于彀中中央者中地也此篇名以人间世者正言处世之难也看这一段曲尽世情非庄子性地通融何以尽此曲折说者以庄老只见得道心惟微一截无人心惟危一截此等议论果爲如何但读其昼未子细尔颜阖将傅卫灵公太子而问于蘧伯玉曰有人于此其德天杀与之爲无方则危吾国与之爲有方则危吾身其知适足以知人之过而不知其所以过若然者吾奈之何蘧伯玉曰善哉问乎戒之慎之正汝身哉形莫若就心莫若和虽然之二者有患就不欲入和不欲出形就而入且爲顚爲灭爲崩爲蹶心和而岀且爲声爲名爲妖爲孽彼且爲婴儿亦与之爲婴儿彼且爲无町畦亦与之爲无町畦彼且爲无崖亦与之爲无崖达之入于无疵颜阖将爲太子之传而求教于伯玉有人于此者指太子也其德天杀犹言天夺其鉴也杀犹销铄也陨霜杀草之杀言其德性爲造物所销铄也无方无法度也言彼爲败度败德之事纵而不问则将来必危吾国若欲救正之则其祸必先及我太子之智能知人之过而自爲过恶则不知改奈之何者吾无如之何也王汝身者言旦就自家身上理会起就从也随顺之也和调和也诱导之也外爲恭敬随顺之形而内则尽我调和诱导之心故曰形莫若就心莫若和莫若者言求其方法无出于此也虽然一转又妙之二者和与就二者也随顺而与之爲一则是就而入也有诱导之心而圭角稍露则是和而出也就而至于入则和自家都放倒了故曰爲顚爲灭爲崩爲蹶和而至于声名出则彼必忌害必成殃祸故曰爲声爲名爲妖爲孽此处又最奇婴儿者如无知小儿然也无町畦者无畔岸也言其跌荡而无绳准也无崖者无涯际也言爲事不思到尽处如何也婴儿无町畦无崖皆是形容无知妄爲之人彼方如此无知如此妄爲我且顺之故曰亦与之到其有可觉悟处就加点化使之跃然醒悟或可以入无疵之地逹之者觉悟之也无疵者无过也昔艾轩于此尝言莆中旧有人父死不葬荡其田业以恣所欲田且尽亲戚悯之敛钱以给其葬彼阳相许又以其钱行前所爲衆亲皆忿之有族人焉出而与之游任其所爲一夕酣饮至于极欢抚其背曰人不堪其忧回也不改其乐其人翻然而悟恸哭而归遂葬其父卒爲善人正此处道理汝不知夫螳蜋乎怒其臂以当车辙不知其不胜任也是其才之美者也戒之慎之积伐而美者以犯之几矣汝不知夫养虎者乎不敢以生物与之爲其杀之之怒也不敢以今物与之爲其决之之怒也时其饥饱逹其怒心虎之与人异类而媚养已者顺也故其杀者逆也夫爱马者以筐盛矢以蜄盛溺适有蚊虻仆縁而拊之不时则缺衔毁首碎胸意有所至而爱有所亡可不慎邪此下又说几箇譬喻螳蜋恃其才之美欲以其臂当车辙此喻小才自矜以当大事鲜不败者积屡也伐夸也几危也屡夸其才美以犯世之忌者必危其身故曰积伐而美者以犯之几矣虎之性易怒故养之者必调和去其怒心以虎而于养已者亦有媚爱之意此无他只是顺之而已若逆之则必爲所伤矣故曰其杀者逆也筐竹器也蜄灰泥之器也以此盛其屎溺可谓爱之忽有蚊虻聚于其身不能随时搏拊而去之则其马必至决去衔勒毁碎其身首上辔络月题之类此其中心之怒忽然而至则前日之爱皆忘之矣仆縁者仆仆然縁聚也亡与忘同此盖美成在乆恶成不及改之意人之相处有终身从游而一语至于爲仇者此言处世之难也看叶公子高与颜阖二段便见此篇名作人间世分晓匠石之齐至乎曲辕见栎社树其大蔽牛絜之百围其高临山十仞而后有枝其可以爲舟者旁十数观者如市匠伯不顾遂行不辍弟子厌观之走及匠石曰自吾执斧斤以随夫子未尝见材如此其美也先生不肯视行不辍何邪曰已矣勿言之矣散木也以爲舟则沈以爲棺椁则速腐以爲器则速毁以爲门户则液樠以爲树则蠹是不材之木也无所可用故能若是之夀匠石归栎社见梦曰汝将恶乎比予哉若将比予于文木邪夫柤梨橘柚果蓏之属实熟则剥则辱大枝折小枝泄此其以能苦其生者也故不终其天年而中道夭自掊击于世俗者也物莫不若是且予求无所可用乆矣几死乃今得之爲予大用使予也而有用且得有此大也邪曰也若与子也皆物也奈何哉其相物也而几死之散人又恶知散木曲辕山名也栎木名也社之中有此栎木也论语曰夏后氏以松周人以栗古者社中皆必以大木爲主絜之以手量之也两手合而围之爲一围百围大也十仞高也枝可爲舟则其身可知矣厌观者言观至于厌足而后已也散木者言无用散弃之木也液樠其液出而樠樠然也树柱也立木以爲柱故曰树文木者言木之可观而可爲用者也栎社见于匠石之梦曰汝以我爲散木则是以文木而比量我也相梨橘柚果蓏皆文木之可食者故爲人摧折是以其能而害其生能者可用之才也吾之求无所用乆矣而汝乃今知之几死骂匠石之言也犹今人骂人以半死汉也爲予大用者言我之无用乃我之大用所以全其生也我若有用则人伐之乆矣又安能至此大乎且也只是且字之意添箇也字若与予皆物者匠石虽人我虽栎树皆天地间一物汝何独以物相讥故曰若与予也皆物也奈何哉其相物也一句之中四箇也字一箇哉字此皆庄子文奇处汝亦无用之人何讥我无用之木故曰几死之散人又恶知散木匠石觉而诊其梦弟子曰趣取无用则爲社何邪曰密若无言彼亦直寄焉以爲不知己者诟厉也不爲社者且几有翦乎且也彼其所保与衆异而以义誉之不亦远乎诊占也弟子闻其梦中之言乃曰此木之忘趣若取于无用则何必用而爲社密者犹言汝闭口勿言也彼指栎也其所以爲社者亦直寄寓而已岂料今日又爲汝不知已之人以爲社而诟厉之诟骂厉责辱也使其纵不爲社亦岂有人翦伐之彼之所保自与衆人不同而汝乃以义理求其毁誉相去远矣所保犹言所守也且几有翦乎此几字与殆字同意南伯子綦游乎商之丘见大木焉有异结驷千乗隐将芘其所藾子綦曰此何木也哉此必有异材夫仰而视其细枝则拳曲而不可以爲栋梁俯而视其大根则轴解而不可以爲棺椁咶其叶则口烂而爲伤嗅之则使人狂酲三日而不已子綦曰此果不材之木也以至于此其大也嗟乎神人以此不材宋有荆氏者宜楸栢桑其拱把而上者求狙猴之杙者斩之三围四围求高名之丽者斩之七围八围贵人富商之家求禅傍者斩之故未然其天年而中道夭于斧斤此材之患也故解之以牛之白颡者与豚之亢鼻者与人有痔病者不可以适河此皆巫祝以知之矣所以爲不详也此乃神人之所以爲大祥也此段与前段同但计中又䌷绎数句别说话见大木焉有异者言其大有异于寻常也虽有千乗之驷马隐于此树之下而求其所阴藾亦能芘之故曰隐将芘其所藾芘自我芘物也藾彼求荫于我也轴解不实也如今芋茎然咶食纸反以舌咶之则烂人之口以鼻嗅之则着人如醉言其臭也此木惟其不材所以能全其生至于如此其大古之神人所以全其生者亦以此不才而已故曰神人以此不才嗟乎叹美而言之也荆氏地名也楸栢桑三者可用之木也前言可食之木此言可用之木宜地气所宜也杙桩也丽屋栋也高名大家也高明之家鬼瞰其室二字本同但明字音同而字异耳襌傍爲棺用也言此地所宜之木或拱把而见伐或三围四围而见伐或八围七围而见伐言不可得而留惟其有可用所以自祸如此解古巫视者昼名也解之中有曰牛白颡者豚额折而鼻高者皆不可以祭河古者或以人祭河如西门豹之事故添痔病一句庄子好奇专要添此等说话适者往也言不可以之往祭于河也此三者之不可用巫祝之人皆以爲不祥而不知惟其不祥所以免杀身之祸其在神人观之则此不祥乃大祥也凡此二段皆言处世之难若求以自见于世必招祸患故以此譬之支离疏者颐隐于齐肩高于顶会撮指天王管在上两髀爲胁挫鍼治繲足以煳口鼓筴播精足以食十人上征武士则支离攘臂于其间上有大役则支离以有常疾不受功上与病者粟则受三钟与十束薪夫支离其形者犹足以养其身终其天年又况支离其德者乎支离身体无收拾之貌疏其名也颐下而至脐其身曲也肩反出于顶上会撮椎髻也五脏之管皆属于背背曲则管向上也两髀腿两边也背曲身下则髀似其胁也此形容一废疾之人尔挫鍼缝衣也治繲浣衣也以此爲煳口之计鼓筴以箕簸米也播去其粗而得精米故曰播精足以食十人言其速也征召武士选战者也攘臂于其间言选择不及已也大役工役也不受功不以此事贵之也功如左氏晋人城杞赋功于诸侯战役之事既皆得免而又以病得粟与薪此亦以不才自全之意支离其德言至人之德亦如此支离者以无用爲大用也此与不才之木亦同意孔子适楚楚狂接舆游其门曰凤兮凤兮何如德之衰也来世不可待往世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以德殆乎殆乎画地而趋迷阳迷阳无伤吾行吾行郄曲无伤吾足山木自寇也膏火自煎也桂可食故伐之漆可用故割之人皆知有用之用而莫知无用之用也此段因论语所有借以讥侮圣门也来世既不可待已往之世又不可追既生斯世而爲斯人时既不可爲则当自晦而已于此而强怀救世之意非知时者也故曰德衰天下有道则圣人可以成其功天下无道则圣人全其生而已方今之时乱世也但以苟免于刑爲幸耳又何敢他求乎故曰方今之时仅免刑焉处乱世而仅免刑以全其生此特一羽之福而汝亦不知有之载受而有之也乱世之祸苟及其身常至杀戮是重于地也而汝亦不知避之韩诗曰荣华不满眼殃祸大如屋即此意也已乎已乎犹言休休也以德自尊而下临他人取祸之道也殆乎危乎也画地而趋言其自拘束以自苦如画地而行焉阳明也人之本性本来光明汝迷而失之则必至行于世而有伤却曲者言回护避就也不能任眞直道而行如此回护避就则必至于伤吾足伤吾足者言其不可行也山木以有用而招斤斧之祸是自取寇伤也膏火以明而可用自取煎熬桂因可食而后人伐之漆因可用而后人割之此皆不能自隐求名于世以招祸患者之譬也故曰人知有用之用不知无用之用南华眞绖口义卷之六南华真经口义正统道藏三家本三十二卷洞神部玉诀类南华眞经口义卷之七声七鬳斋林希逸内篇德充符鲁有兀者王骀从之游者与仲尼相若常季问于仲尼曰王骀兀者也从之游者与夫子中分鲁立不教坐不议虚而往实而归固有不言之教无形而心成者邪是何人也仲尼曰夫子圣人也丘直后而未往耳丘将以爲师而况不若丘者乎奚假鲁国丘将引天下而与从之常季曰彼兀者也而王先生其与庸亦远矣若然者其用心独若之何常季孔子弟子也中分鲁者言鲁人之从夫子者半而从骀者半也立不教与弟子立而无所教坐不议与弟子坐而无所言而往从之者皆空虚未有所见一见而归即充然而有得矣无形无所见也心成心感之而自化成也常季见其如此故疑以爲问仲尼曰夫子指王骀也直后而未往言我欲往见之特尚迟耳如某者且将师之况他人乎奚假岂特也引天下言欲率天下之人皆师之也彼兀者也而王先生是一句王胜也言其如此犹胜于先生则与常人亦违矣先生指孔子也庸常人也仲尼曰死生亦大矣而不得与之变死生亦大矣此五字乃庄子中一大条贯释氏一大藏经只从此五字中出所谓死生事大如救头然是也不得与之变者言死生之变虽大而此心不动亦不能使我与之变也不得不能也与之变者随之而变也此语谓出于孔子乃庄子之寓言儒家辟以爲异端者谓其于他事皆不讲眀而终身只学此一件其说甚正然释氏之学正以下愚之人贪着昏沈而不可化故以此恐惧之而使之爲善耳其教虽非其救世之心亦切爲吾儒者不容不辟其说而亦不可不知其心也彼以人无贵贱所畏者死耳故欲以此胁持之使人于道或谓释氏畏死而爲此学失其心矣虽天地覆坠亦将不与之道审乎无假而不与物迁命物之化而守其宗也天地覆坠犹大传言干坤毁也遗者落也言天地虽坠而我亦不与之坠落亦犹前所谓入水不濡入火不热读庄子之昼与语孟异其语常有过当处是其笔法如此非眞曰天地能覆坠也审者眀也见之尽也无假者实也如此等句皆庄子下字造语之妙处若言眀乎实则拙矣不与物迁与不得与之变不与之遗同命物之化者言万物之变化皆受命于我此犹襌家所谓心迷法华转心悟转法华也宗者言万物之始也守其宗者言斯人之所守在于所物之始亦犹前所谓有始也者有未始有始也者之意庄子之昼如宗字只训始字求其意则不止曰始而已如此读得方见其妙处守其宗者全体也游其和者大用也常季曰何谓也仲尼曰自其异者视之肝胆楚越也自其同者视之万物皆一也常人不知万物之同出于一初虽其肝胆亦自分楚越知其同出于一初则万物皆与我爲一也此两句看他下语开阖处前后能文之士用此机关者不少盖庄子之昼非特言理微妙而其文独精絶所以度越诸子夫若然者且不知耳目之所宜而游心乎德之和耳于听宜也目于视宜也彼能如此则不独以耳听不独以目视此襌家所谓六用一原也音岂可观而曰观世音此虽异端之言而皆有深意德之和者与天地四时同也此和字非若中庸所谓中节之和而已读此书当别具一只眼物视其所一而不见其所丧视丧其足犹道土也物视其所一而不见所丧言其观于万物无欠剩即读夔蚿一段便是此意此又翻公文轩介与之说也遗土犹言如土之自遗坠而不知也常季曰彼爲已以其知得其心以其心得其常心物何爲最之哉爲已修身也以其知言人有此识知则能修此身得其心以其心者言有此知觉之心则能得其本然之心本然之心与知觉之心非二物也特如此下语耳其意盖谓人皆有知人皆有心苟能尽之即可以爲己可以得心亦是常事耳故曰得其常心最者尊之也不曰尊而曰最此庄子之文所以奇也物人物也仲尼曰人莫鑑于流水而鑑于止水唯止能止衆止流水止水皆以喻心流者不能止者也能止其心所以独贤于人衆人以欲止之心计其求止焉惟斯人则能之故曰惟止能止衆止此一句盖言未能安其心之人而求教于彼彼乃能教之而使之安却如此下六字岂不奇哉禅家所谓将心来与汝安学者曰求心了不可得其师曰与汝安心竟便是此一段话受命于地惟松栢独也在冬夏青青受命于天惟舜独也正幸能正生以正衆生以松栢比舜以舜比王骀但言其得于天者独异于衆人故能正其所生以正衆人之所生此生字只是性字或曰舜岂可比王骀若如此读庄子是痴人前说梦也夫保始之征不惧之实勇士一人雄入于九军将求名而能自要者而犹若是征证也验也保守也守其始初之一语而必有证有验只一信字却如此下句不惧下着一实字无此实则不能不惧矣九军者言衆兵也或战国之时有爲九阵者亦未可知不必拘天子六军诸侯三军之说自要自信也荆轲聂政之徒求名而自信者也彼惟守此一信且能不变于死生而况有道者乎此一段今观佛昼中有坐蟒巖守虎穴者亦只此不惧之实而已庄子如此等处皆有所见非特寓言也而况官天地府万物直寓六骸象耳目一知之所知而心未尝死者乎官天地天覆地载天生地成各职其职而已府者聚也万物随其所聚而聚此即天地与我并生万物与我爲一之意孟子曰万物皆备于我亦是府万物之意但语脉有不同耳寓六骸者言六骸者吾所寄也象耳目与不知耳目之所宜同意目象目而不止于视耳象耳而不止于听故曰象耳目一知之所知上音智下如字智者得之于性知者智之用也以其得于天者而无所不知故曰一知之所知心无所见曰死彼且择日而登假人则从是也彼且何肯以物爲事乎登升也假至也注音贾音遐皆误彼岂择曰而至于道乎言不择日而升至于道无时而不在道也即道不须臾离之意人之所以从学于王骀者从是而已此是字重以物爲事物者人也言彼岂肯以爲人爲事乎盖人自求学于彼彼何尝求以教人申徒嘉兀者也而与郑子产同师于伯昏无人子产谓申徒嘉曰我先出则子止子先出则我止其明日又与合堂同席而坐子产谓申徒嘉曰我先出则子止子先出则我止今我将出子可以往乎其未邪且子见执政而不违子齐执政乎申徒嘉曰先生之门固有执政焉如此哉子而悦子之执政而后人者也闻之曰鑑明则尘垢不止止则不明也乆与贤人处则无过今子之所取大者先生也而犹出言若是不亦过乎子产曰子既若是矣犹与尧争善计子之德不足以自反邪我出子止子出我止欲其相避也申徒嘉又不如其约不违者不避也齐者同也执政自谓也言子与我同出入则与执政同矣后人者先已也先已而后人则是贵我而贱物有学问则见识广大取者求也言子学于先生将求以广其见识乃浅狭如此乎取大两字佳与尧争善四字最奇言子既兀矣纵能爲善得如尧乎自反言其不自量也申徒嘉曰自状其过以不当亡者衆不状其过以不当存者寡知不可奈何而安之若命唯有德者能之游于羿之彀中中央者中地也然而不中者命也人以其全足笑吾不全足者衆矣我拂然而怒而适先生之所则废然而反不知先生之洗我以善邪吾与夫子游十九年矣而未尝知吾兀者也今子与我游于形骸之内而子索我于形骸之外不亦过乎子产蹴然改容更貌曰子无乃称状述也声述其过以爲足不当亡者衆人皆然不言其过以爲不当存者已鲜矣唯有德者知事事有命岂人之所能奈何哉此三句是三等人若命顺命也游彀中数语极奇絶此易所谓履虎尾也老子曰吾有大患爲吾有身人之生世动是危机易以虎尾喻已爲奇矣而庄子曰羿之彀中彀中者张弓而射箭端所直之地也善射莫如羿彀中乃其必中之地喻世之危如此况在战国之时此语尤切心幸而不中者命也废然乃自失之意言其怒至此尽失去之反归也言一见先生而归皆失其所以怒矣洗字甚佳言以善道告我如洗涤我而不自知也形骸内外一句最好此皆前书所未有者称者谓其能言也如左传所谓鲁人以爲敏鲁有兀者叔山无趾踵见仲尼仲尼曰子不谨前既犯患若是矣虽今来何及矣无趾曰吾惟不知务而轻用吾身吾是以亡足今吾来也犹有尊足者存吾是以务全之也夫天无不覆地无不载吾以夫子爲天地安知夫子之犹若是也孔子曰丘则陋矣夫子胡不入乎请讲以所闻无趾出孔子曰弟子勉之夫无趾兀者也犹务学以复补前行之恶而况全德之人乎无趾语老聃曰孔丘之于至人其未邪彼何賔賔以学子爲彼且蕲以諔诡幻怪之名闻不知至人之以是爲已桎梏邪老聃曰胡不直使彼以死生爲一条以可不可爲一贯若解其桎梏其可乎无趾曰天刑之真人解踵见继见也不知务犹言不晓事也尊足者性也尊足二字下得奇所可贵者不在形骸之外也賔賔司马云未貌是也諔诡幻怪只言好名而已已桎梏者言名爲已之累也天刑之犹天罚之不与之以道也庄子借孔子以爲言或抑或扬皆寓言也但如此段曰无趾兀者也犹务学以复补前行之恶而况全德之人乎此语亦有益于世教死生爲一条可不可爲一贯即齐物篇可乎可不可乎不可之意鲁哀公问于仲尼曰卫有恶人焉曰哀骀他丈夫与之处者思而不能去也妇人见之请于父母曰与爲人妻宁爲夫子妾者十数而未止也未尝有闻其唱者也常和而已矣无君人之位以济乎人之死无聚禄以望人之腹又以恶骇天下和而不唱知不岀乎四域且而雌雄合乎前是必有异乎人者也寡人召而观之果以恶骇天下与寡人处不至以月数而寡人有意乎其爲人也不至乎期年而寡人信之国无宰寡人传国焉闷然而后应氾而若辞寡人丑乎卒授之国无几何也去寡人而行寡人恤焉若有亡也若无与乐是国也是何人者也恶人者形丑者也不倡常和言其无所作爲也无君人之位者言其无贵权也聚禄富也望人之腹者饱也望满也月盈曰望看此等下字庄子之笔端岂可及哉知不岀乎四域言其所知非出于世外也雌雄合其前与物狎也此即鸥鸟不惊之意闷然无意而答之意氾者无系着之意寡人丑乎丑者愧也授之国者授以国政也䘏焉若有亡即汉王如失左右手之意仲尼曰丘也尝使于楚矣适见豚子食于其死母者少焉眴若皆弃之而走不见已焉尔不得类焉尔所爱其母者非爱其形也爱使其形者也战而死者其人之葬也不以翣资刖者之屦无爲爱之皆无其本矣爲天子之诸御不爪翦不穿耳取妻者止于外不得复使形全犹足以爲尔而况今德之人乎今哀骀他未言而信无功而亲使人授已国惟恐其不受也是必才全而德不形者也豚子之喻谓人之爱恶不在于形骸之美恶也眴若惊貌不得类者不似始者也已身也言不见其身得似始者故如此分下两句此皆庄子弄笔处爱使其形之说若以名教律之此语大有罪岂古人所谓事死如事生不忍死其亲之音此皆其形容之文有过当处不可以此律之亦不可不知其非也战死不用翣非行礼之丧也资用也刖者于屦而无所爱外饰无所施也此亦形容有德在内不在外之意天子之御不爪翦不穿耳不修饰而全其形之意新娶者免役礼记有之不得复使言官中不得役之也此借全形以形容全德之义哀公曰何谓才全仲尼曰死生存亡穷逹贫富贤与不肖毁誉饥渴寒暑是事之变命之行也日夜相代乎前而知不能规乎其始者也故不足以滑和不可入于灵府使之和豫通而不失于兊使日夜无郄而与物爲春是接而生时于心者也是之谓才全此段归结在才全德不形一句前言死生亦大而不得与之变于此又以死生存亡穷达贫富毁誉饥渴寒暑等总言之此是䌷择发越处规者求也此等事之变天命之行日夜相更迭于目前虽有知者亦不能求其始不过曰自然而然尔不足以滑和者言不能滑乱胸中之和也只是不得与之变一句不入于灵府者不动其心也和豫通三字一意豫悦也通流通也心既不动则使之自然和顺豫悦流通而不失其兊兊亦悦也此一句便是庄子之文和豫通犹曰周徧咸也见后篇日夜无郄者言日新而不已也郄止也与物爲春者随所寓而皆爲乐也物事物也此春字与兊字同接而生时于心者即佛经所谓无所住而生其心也接犹感也时犹时中之时也随事之所感而应之不偏不滞故曰生时于心才者质也如孟子曰天之降才也才全犹言全其质性也何谓德不形曰平者水停之盛也其可以爲法也内保之而外不荡也德者成和之修也德不形者物不能离也哀公异曰以告闵子曰始也吾以南面而君天下执民之纪而忧其死吾自以爲至通矣今吾闻至人之言恐吾无其实轻用吾身而亡吾国吾与孔丘非君臣也德友而已矣德不形者言其德无所可见也水停则平平则可以爲法法凖则也内保停也外不荡止也即前所谓鉴于止水者又如此变下其又和者中和之和也成者全也全此性中之和是其德之修也德不形随事物而见言其无所往而非德非一端所可名故曰德不形者物不能离也孰民之纪四字佳即是执国之柄忧其死者言能爱民也哀公安得南面而君天下此皆庄子下笔过当不照管处非君臣也德友而已矣与孟子友之云乎意同皆是寓言不可以实求之闉跂支离无脤说卫灵公灵公悦之而视全人其脰肩肩瓮㼜大瘿说齐桓公桓公悦之而视今人其脰肩肩故德有所长而形有所忘人不忘其所忘而忘其所不忘此谓诚忘闉跂曲背也支离伛之貌也无脤无脣也伛曲缺脣丑之甚也肩肩者细长之貌也瓮㼜大瘿项瘤者也此两句皆喻人之好恶不在于形骸之外伛瘤之人得意于君视全人反不如之故曰德有所长形有所忘言爱其德而忘其形人不忘其忘而忘其所不忘此两句极佳即孟子一指不若人之喻所可忘者形也所不可忘者德也诚忘者眞忘也知有形而不知有德者眞忘也故圣人有所游而知爲孽约爲胶德爲接工爲商圣人不谋恶用知不斲恶用胶无丧恶用德不货恶用商四者天鬻也天鬻也者天食也既受命于天又恶用人圣人有所游游者即所谓心有天游是也知去声以智处事也约以礼自检束工艺能也孽菑孽也胶泥也固也接接于外而忘其内也商贾也如所谓买名于天下也心有天游则知此四者皆吾之累矣圣人无所谋于世即不用智矣不斲削而自合于理则不用约矣守其内而无事乎外则不用德矣不货者不求售也则不用艺能矣四者不谋不斲无丧不货也天鬻天食天禄也犹言天爵也既受食于天又恶用人犹言有天爵而不求人爵也以接而全时于其心才全而德不形一智之所知由前言之三字皆是好字到此段接德智又成不好字此鼓舞其笔不照前后所以爲异端之昼有人之形无人之情有人之形故羣于人无人之情故是非不得于身眇乎小哉所以属于人也謷乎大哉独成其天惠子谓庄子曰人故无情乎庄子曰然惠子曰人而无情何以谓之人庄子曰道与之貎天与之形恶得不谓之人惠子曰既谓之人恶得无情庄子曰是非吾所谓情也吾所谓无情者言人之不以好恶内伤其身常因自然而不益生也惠子曰不益生何以有其身庄子曰道与之貌天与之形无以好恶内伤其身今子外乎子之神劳乎子之精倚树而吟据藁梧而瞑天选子之形子以坚白鸣此段乃庄子与惠子问辩之言有人之形以下乃庄子寻常有此语惠子因而问之也羣于人者言与人同类也是非不得于身者言无入而不自得超出于是非之外独成其天与天爲徒也言人能外于是非无入不自得则与天爲徒而所造者大矣天与之形者有物也道与之貌者物必有则也吾所谓无情言人不以好恶之情而内伤其身者有益则有损常因自然则无所益亦无所损矣言有余不足皆爲病益生者有余之病也好垩出于自然而无所着则无所损益矣惠子曰不益生何以有其身是以益生爲资全非庄子之意也庄子与惠子爲至密之友惠子博学而好辩故庄子以外神劳精讥之外神者神用于外也犹言神不守舍是也藁梧枯木以爲几也瞑倦也坚白辩之名也选授也言天授子之形而子乃自苦如此何也只一鸣字韩又公就此抽出成一篇序如许其妙庄子安得不爲作者南华眞经口义卷之七南华真经口义正统道藏三家本三十二卷洞神部玉诀类南华眞经口义卷之八声八鬳斋林希逸内篇大宗师上知天之所爲知人之所爲者至矣知天之所爲者天而生也知人之所爲者以其知之所知以养其知之所不知终其天年而不中道夭者是知之盛也虽然有患夫知有所待而后当其所待者特未定也庸讵知吾所谓天之非人乎所谓人之非天乎且有眞人而后有眞知人之生也凡事皆出于天故曰天所爲然身处世间人事有当尽者故曰人所爲人事尽而天理见是以其智之所知以养其知之所不知也不役役以伤生故曰终其天年既知天又知人故曰知之盛也此数语甚正虽然有患而下此一转尤妙知有所待而后当知在我所待者在外或无所求而自得或必有求而后得皆不可得而定会者定也亦可否之当也事既定而后见其当与不当此一字下得最工若以爲岀于天又必求而后得若以爲出于人又有求而不得者比所谓讵知天之非人人之非天也譬如寿天不贰莫非命也而又曰知命者不立乎巖墻之下便见天所爲与人所爲不定处庄子看世事最精此等处当子细玩味必有眞人而后有眞知此言有道者也何谓眞人古之眞人不逆寡不雄成不谟士若然者过而弗悔当而不自得也若然者登高不慄入水不濡入火不热是知之能登假于道也若此寡不足也不逆顺也当不足之时即听顺之功虽成亦不以爲夸雄夸也士与事同古字通用如东山诗曰勿士行枚也谟谋也无心而爲之故曰不谟事过而弗悔过失也犹今曰蹉过也当而不自得当谛当也犹今曰恰好也事成也自得自多也凡事或失或成皆委之自然不以失爲悔不以成爲喜也登高不慄入水不濡入火不热即无入而不自得也知之能登假于道言其所见深造于道也两若然者此是庄子笔势知与智同假至也古之眞人其寝不梦其觉无忧其食不甘其息深深眞人之息以踵衆人之息以喉屈服者其嗌言若哇其耆欲深者其天机浅其寝不梦神定也所谓至人无梦是也其觉无忧者与接爲构而不以心斗也其食不甘即无求饱之意襌家所谓塞饥仓是也其息深深眞人以踵衆人以喉道书修养之论其原在此神定即其出入之息深深皆自踵而上至于口鼻所以有数息之法神无所养则其出入之息止于喉间而已静躁不同体于身者见之哇吐也嗌咽也内无眞见言语只在口头所以易屈服于人此一句看参禅问话者方见得庄子之言有味如所谓虾蟆襌只跳得一跳便是若哇之易屈服也嗜慾者人欲也天机者天理也曰深浅者即前辈所谓天理人欲随分数消长也此一段一句是一条贯道书佛书皆原于此足见此老自得处不可草草读过借不见大慧张平叔与之论此古之眞人不知悦生不知恶死其出不䜣其入不距翛然而往翛然而来而已矣不忘其所始不求其所终受而喜之忘而复之是之谓不以心捐道不以人助天是之谓眞人此一段只说生死出生也入死也翛然而往翛然而来不忘所始不求所终受而喜忘而复即是生死两字不距者不逆也翛然随之之意也不忘所始不求所终即所谓原始要终故知死生之说也或问赵州曰和尚百岁后向那里去州云火烧过后成一株茅苇是不求其所终也受受其形也得之于天安得不喜复归也全而归之无所系念故曰忘而复之不以心捐道即心是道心外无道也不以人助天寿天有命人力无所加也此十字当子细读之不捐者不斯须离之意若然者其心志其容寂其颡頯凄然似秋煖然似春喜怒通四时与物有宜而莫知其极志者有所主而定之意此昼字义不可以语孟之法求之前辈云佛氏说性止说得心既曰异端矣又安得以吾书字义求之寂静也面壁十九年是其容寂处頯大也颡额也头容直故见其颡頯然凄然怒也暖然喜也无心而喜怒犹四时之春秋也极止处也物事物也随事而处各得其宜而无一定所止之地即所谓以接而生时乎其心者也故圣人之用兵也亡国而不失人心利泽施乎万世不爲爱人用兵毒天下也施泽爱天下也皆以无心行之则亡国者亦不怨被其德者亦曰帝力于我何有吾书亦有此意但庄子之笔形容处说得多过当如曰泽及万世而不爲仁𩐎万物而不爲义皆是此类故乐通物非圣人也有亲非仁也天时非贤也利害不通非君子也行名失己非士也亡身不眞非役人也若狐不偕务光伯夷叔齐箕子胥余纪他申徒狄是役人之役适人之适而不自适其适者也此数句乃是讥诮圣贤以形容眞人之不可及其意盖谓世无眞人不知至道自圣人而下无大无小皆非也乐通物者圣人之心以无一物不得其所爲乐也通得所也不任物之穷通而以此爲乐不足爲圣人矣无心则无亲疏有疏有亲有心矣有心则非仁矣顺时而动知天时者也贤者以此爲能亦非也就利违害君子能之未能通利害而爲一则君子亦非矣士必爲名名者实之賔爲賔失已也故曰非士眞自然也不知自然而劳苦以丧其身是役于人者非役人者也此皆过当之论故狐不偕而下如伯夷叔齐箕子皆遭讥讪以爲役于人而失其已者故曰不自适其适其语虽偏其文亦妙狐不偕务光胥余纪他申徒狄皆古之贤者不自适不自得也古之眞人其状义而不朋若不足而不承与乎其觚而不坚也张乎其虚而不华也邴邴乎其似喜乎崔乎其不得已乎滀乎进我色也与乎止我德也厉乎其似世乎謷乎其未可制也连乎其似好闭也悗乎忘其言也以刑爲体以礼爲冀以知爲时以德爲循以刑爲体者绰乎其杀也以礼爲翼者所以行于世也以知爲时者不得已于事也以德爲循者言其与有足者至于丘也而人眞以爲勤行者也此一段形容之语尽有温粹处但说得太澒洞佛昼中多有此类状容也义而不朋中立而不倚也慊然若不足而不自卑承者奉承而自卑之意左传使之副者曰承与乎容与也觚德之隅也觚而不坚有德之隅而无圭角也张乎舒畅之貌也虚者有若无也不华者实也邴邴喜貌似喜而不喜崔下也处也应物有不得已之意亦犹闷然而后应也滀聚也充悦之貌其生色也睟然见于面故曰进我色止我德者即所谓虚室吉祥也止止也与乎自得之貌厉严毅之意望之厉然亦与世人同也而其中实有崔乎不得已之意故曰似世謷乎大之意也无所屈于世故曰未可制好闭不欲开口也连合也密也方其未言似不欲言及其既言亦若不言故曰悗乎其忘言也两句即一意悗乎俯下之貌体本也翼附也圣人则曰明于五刑以弼五教此则曰以刑爲本而礼爲附皆是反说绰乎其杀者虽杀之而绰绰乎毋忤于我心也行于世以礼徇俗也时乎用知则用知是不得已而应事也循德者循天德而自然也循乎自然而无所容力譬如人登小山有足行者皆自至人以爲勤劳而后至言不必勤劳其心而行亦自至也此无容心之喻也丘小山也故其好之也一其弗好之也一其一也一其不一也一其一与天爲徒其不一与人爲徒天与人不相胜也是之谓眞人一自然也浩化也好与弗好即好恶也其一同也其不一异也好恶之有异同皆不岀乎造化之外故曰其一也一其不一也一人能以好恶爲同则知天者也故曰其一与天爲徒若以好恶爲异则知人而不知天者故曰其不一与人爲徒以人胜天不可也以天胜人亦不可也眞人则无好无恶无异无同无分于天人但循自然而已此释氏所谓有无俱遣老子所谓两者皆归之玄故曰天人不相胜此乃一与不一皆一也一即大宗师也死生命也其有夜旦之常天也人之有所不得与皆物之情也彼特以天爲父而身犹爱之而况其卓乎人特以有君爲愈乎已而身犹死之而况其眞乎死生犹且夜也易曰通乎昼夜之道而知是也情实也人力所不得而预此则天地万物之实理也曰命曰天即此实理也此数语盖以死生之天命发眀一与不一之意曰父曰君人世之所尊爱莫大于此而是道之大尤出于君父之上故曰可以爲衆父父故曰其有眞君存焉卓高也不可及也眞自然也此语盖谓人皆知君知父而不知道之爲大宗师也泉涸鱼相与处于陆相呴以湿相濡以沫不如相忘于江湖与其誉尧而非桀也不如两忘而化其道夫大块载我以形劳我以生佚我以老息我以死故善吾生者乃所以善吾死也相呴相濡口相向而相濡润也处陆之相濡不如江湖之相忘喻人处世而有爲不若体道而无爲也誉尧非桀一句虽若不经此其独见自得处无桀亦无尧无废亦无兴无善亦无恶无毁亦无誉毁誉废兴善恶皆相待而生与其分别于此不若两忘而付之自然付之自然是化之以道也佛家曰是法平等无有高下又曰有无俱遣又曰大道无难惟嫌拣择皆此意也两箇泥牛斗入海直到如今无消息一语最佳大块天地也有形而后有生生则不能无劳老而筋力衰则自然安佚矣息者休止也善吾生者全吾身也所谓朝闻道夕死可矣是也夫藏舟于壑藏山于泽谓之固矣然而夜半有力者负之而走昧者不知也藏小大有宜犹有所遯若夫藏天下于天下而不得所遯是恒物之大情也特犯人之形而犹喜之若人之形者万化而未始有极也其爲乐可胜计邪故圣人将游于物之所不得遯而皆存善夭善老善始善终人犹效之又况万物之所系而一化之所待乎壑中之舟泽中之山可谓藏之固密而有时乎失之夜半有力言造化也负之而走失也言人之爲计虽至深密而时有不得自由者所谓打铁作门限鬼见拍手笑便是昧者不知也小大舟壑山泽也壑之大可以藏舟泽之大可以藏山以大藏小是有宜也遯失也藏天下于天下付之自然也凡在天之下者皆付之于天则无所遯矣万物之眞实处常如此故曰常物之大情也人皆以有形自喜而不知人之一身千变万化安知其所止苟能知之则万物皆备于我天地与我爲一其乐可胜计哉圣人游心于自然则无得无丧故曰游于物之所不得遯而皆存善夭善老善始善终造物也善者能也言造物能此人犹效法之况道乎万物之所系者道也一化之所待者道也此所谓大宗师也说得一节高一节此是庄子之笔势若圣贤之言则平易而已夫道有情有信无爲无形可传而不可受可得而不可见自本自根未有天地自古以固存神鬼神帝生天生地在太极之先而不爲高在六极之下而不爲深先天地生而不爲久长于上古而不爲老前段不说道字到此方提起一道字说大宗师也情实也信亦实也无爲无下手处也无形无方体也可传不可受可得不可见此两句非知道者不知之关尹子有一章发得传授字甚好自本自根推原其始也推原此道之始则自古未有天地之时此道已存矣是曰无极而太极也鬼造化之迹也帝犹易曰帝出乎震之帝也鬼之与帝所以能神者此道爲之天地亦因道而后有故曰生天生地易有太极是生两仪是也不爲高不爲深不爲乆不爲老四句发得越痛快六极六合也狶韦氏得之以挈天地伏戏得之以袭气母维斗得之终古不忒日月得之终古不息堪坯得之以袭崑崙冯夷得之以游大川肩吾得之以处大山黄帝得之以登云天颛顼得之以处玄宫禺强得之立乎北极西王母得之坐乎少广莫知其始莫知其终彭祖得之上及有虞下及五伯傅说得之以相武丁奄有天下乗东维骑箕尾而比于列星自狶韦氏而下有十三箇得字皆言得此道而后能如此也狶韦氏古帝王也挈天地犹言整齐干坤也气母元气也袭合阴阳之气而在我也此又是修炼家之所祖堪坯山神袭崑崙有崑崙也冯夷水神肩吾太山之神黄帝登云天鼎湖之事也玄宫犹今太清眞境禺强北方之神也少广神僊之居也入莫知始终人字意同而句有长短此文法也十三句之中却以曰月斗入其间又以彭祖传说证诸其后此是其笔端踰越规矩处不可以圣贤之昼律之当另作一眼看南伯子葵问乎女偊曰子之年长矣而色若孺子何也曰吾闻道矣南伯子葵曰可得学耶曰恶恶可子非其人也夫卜梁倚有圣人之才而无圣人之道我有圣人之道而无圣人之才吾欲以教之庶几其果爲圣人乎不然以圣人之道告圣人之才亦易矣吾犹守而告之三日而后能外天下已外天下矣吾又守之匕曰而后能外物已外物矣吾又守之九日而后能外生已外生矣而后能朝彻朝彻而后能见独见独而后能无古今无古今而后能入于不死不生杀生者不死生生者不生其爲物无不将也无不迎也无不毁也无不成也其名爲撄宁撄宁也者撄而后成者也南伯子葵曰子独恶乎闻之曰闻诸副墨之子副墨之子闻诸洛诵之孙洛诵之孙闻之瞻明瞻明闻之聂许聂许闻之需役需役闻之于讴于讴闻之玄冥玄冥闻之参寥参寥闻之疑始子葵子綦皆是寓言年长而有孺子之色此今修炼家之说圣人之才圣人之道如此分别两句极佳非庄子不能道前此未有也道与才俱全五帝三王之外伊尹周公孔子而已三目七日九日不必强分解不过谓一节高一节耳外生者遗其身也朝彻者胸中朗然如在天平旦澄彻之气也见独者自见而人不见也无古今则无死生又把杀生字说不死生生字说不生此其笔端鼓舞之常法言虽杀之而不爲死生之而不爲生也将送也无迎送无成毁即是自然而然也撄者拂也虽撄扰汩乱之中而其定者常在宁定也撄扰而后见其宁定故曰撄宁撄宁也者扰而后成此名也九箇闻字眞是奇絶副墨文字也因有言而后昼之简册故曰副墨形之言王也书之墨副也洛诵者苞络而诵之也依又而读背又而诵犹子生孙故下子孙两字瞻者见也见彻而曰瞻明聂与嗫同以言自许故曰聂许役者行使也需待也可以待时而行使也故曰需役于讴者言之不足而永歌之也于嗟叹也言其自得之乐也凡此数句谓道是读书而后有得做出许多名字也是奇特到了却归之造物玄冥有气之始参寥无名之始疑始又是无始之始即所谓有始也者有未始有始也者有未始有夫未始有始也者此意盖言道虽得之于文字实吾性天之所自有者也南华眞经口义卷之八南华真经口义正统道藏三家本三十二卷洞神部玉诀类南华眞经口义卷之九声九鬳斋林希逸内篇大宗师下子祀子舆子犁子来四人相与语曰孰能以无爲首以生爲嵴以死爲尻孰知死生存亡之一体者吾与之友矣四人相视而笑莫逆于心遂相与爲友俄而子舆有病子祀往问之曰伟哉夫造物者将以予爲此拘拘也曲偻发背上有五管颐隐于齐肩高于顶句赘指天阴阳之气有沴其心间而无事跰𨇤而鑑于井曰嗟乎夫造物者又将以予爲此拘拘也子祀曰女恶之乎曰亡予何恶浸假而化予之左臂以爲鸡予因以求时夜浸假而化予之右臂以爲弹子因以求鸮炙浸假而化子之尻以爲轮以神爲马予因而乗之岂更驾哉曰夫得者时也失者顺也安时而处顺哀乐不能入也此古之所谓县解也而不能自解者物有结之且夫物不胜天乆矣吾又何恶焉首嵴尻只是首尾始终之意无者自无而后有也既有有而后有生死也莫逆于心心皆自悟而相契相顺也伟哉造物者言造化之大也拘拘者病之状也曲偻曲身貌发背疮也五管疮之发处也颐下而隐于脐肩耸而高于顶皆形容其病躯之状句赘髻也指天露顶也在身阴阳之气不和而后成病故曰有沴其心间而无事不以病爲忧也跰𨇤扶曳而行之貌自照于井而见其形叹曰使我爲此拘拘者造物也汝恶之乎此子祀戏问之也假使也浸渐也此一段最奇只浸假二字便自奇特言假使造物渐渐以予之身化而爲他物吾亦将因而用之此即顺造化而无好恶之意是虽寓言亦自有理得者时失者顺即前所谓适来夫子时也适去夫子顺也亦是说死生之理县解者言其心无所系着也苟爲物所着则不能自释故曰不能自解物有结之万物岂能胜天此皆安于自然之意自然之天即大宗师也乐轩尝云庄子三十二篇只是自然两字俄而子来有病喘喘然将死其妻子环而泣之犁往问之曰叱避无怛化倚其户与之语曰伟哉造化又将奚以汝爲将奚以汝适以汝爲鼠肝乎以汝爲虫臂乎子来曰父母于子东西南北唯命之从阴阳于人不翅于父母彼近吾死而我不听我则捍矣彼何罪焉夫大块戴我以形劳我以生佚我以老息我以死故善吾生者乃所以善吾死也今大冶铸金金踊跃曰我且必爲镆鎁大冶必以爲不祥之金今一犯人之形而曰人耳人耳夫造化者必以爲不祥之人今一以天地爲大鑪以造化爲大冶恶乎往而不可哉成然寐蘧然觉曾子之易篑其言如许圣贤之学也庄子爲此论又自豪杰叱者呵止之声避者使其妻子远去也怛惊也谓其无以哭泣而惊怛将化之人鼠肝虫臂言至小之物也便是赵州火烧过后成一株茅苇之论但其文奇唯命之从我不听则爲捍逆亦前段物不能胜天之意铸金之喻亦自奇絶贾谊曰阴阳爲炭万物爲铜皆自此中抽绎出金若能言人则必以爲怪造物之视人亦犹大冶之视金此等譬喻非庄子孰能之成安也成然寐之状也蘧然觉之状也以生爲寐以死爲觉却下六字如此结上一段眞文之奇处子桑户孟子反子琴张三人相与友曰孰能相与于无相与相爲于无相爲孰能登天游雾挠挑无极相忘以生无所终穷三人相视而笑莫逆于心遂相与友莫然有间而子桑户死未葬孔子闻之使子贡往待事焉或编曲或鼓琴相和而歌曰嗟来桑户乎嗟来桑户乎而已反其眞而我犹爲人猗子贡趋而进曰敢问临尸而歌礼乎二人相视而笑曰是恶知礼意相与于无相与相与以无心也相爲于无相爲无爲而爲也挠挑踊跃之意无极无止也登天游雾游于物之外也相忘以生无所终穷即所谓不忘其所始不求其所终也彼言不忘此言相忘则此八字只是不求其所终五字也莫然冲漠无有之貌有间有顷也往待事犹助原坏沐椁也编曲织箔也或编曲或鼓琴指孟子反子琴张而言也猗助语也嗟来歌者发声之词也反其眞犹言复其初也我犹爲人猗便是忽听上方钟鼓动又添一日在浮生此等皆其文之奇处礼意犹言礼之本也庄子虽爲寓言而礼记所载原壤貍首之歌则知天地之间自古以来有此一等离世絶俗之学今人但云佛至眀帝时始入中国不知此等人不待学佛而后有也子贡反以告孔子曰彼何人者邪修行无有而外其形骸临尸而歌颜色不变无以命之彼何人者邪孔子曰彼游方之外者也而丘游方之内者也外内不相及而丘使女往弔之丘则陋矣彼方且与造物者爲人而游乎天地之一气彼以生爲附赘县疣以死爲决𤴯溃癕夫若然者又恶知死生先后之所在假于异物托于同体忘其肝胆遗其耳目反覆终始不知端倪芒然彷徨乎尘垢之外逍遥乎无爲之业彼又恶能愦愦然爲世俗之礼以观衆人之耳目哉修行无有言无德行也无以命之犹言唤作何人始得方外方内犹今释氏所谓世间法出世间法也意趣既不同而使汝弔之我则失矣故曰外内不相及而丘使汝往弔之丘则陋矣与造化者爲人只是与造物爲友游乎天地之一气言游于造物之初附赘县疣喻此身爲天地间长物必决之溃之而俊快即劳我以生息我以死之意假于异物便是圆觉地水火风之论四大合而爲身故曰托于同体虽肝胆耳目亦不自知即忘身之意也反覆终始不知端倪谓原始要终而不见其初也彷徨浮游之意芒然无所见知之貌尘垢之外即方之外也无爲之业即自然也愦愦然自昏之貌爲世俗之耳目而行礼徒自昏劳此老子礼以强世之意观者示也音贯子贡曰然则夫子何方之依曰丘天之戮民也虽然吾与汝共之子贡曰敢问其方孔子曰鱼相造乎水人相造乎道相造乎水者穿池而养给相造乎道者无事而生定故曰角相忘乎江湖人相忘乎道术子贡曰敢问畸人曰畸人者畸于人而侔于天故曰天之小人人之君子人之君子天之小人也何方之依者夫子所依行者方外耶方内耶天之戮民即前所谓天刑之而安可解也谓我不得爲方外之人也吾与汝共之者欲与之言方外之乐也敢问其方犹问其故也鱼相造乎水即相濡以沬不若相忘于江湖之意穿池而养亦自以爲给足言得水不拘多少也得道则随其分量以爲生无事而自定无事无爲也畸人畸者独也言独异之人也侔合也畸则不偶于人而合于天天以爲君子则人以爲小人人以爲君子则天以爲小人矣庄子之所谓君予者有讥侮圣贤之意在于其间盖以礼乐法度皆非出于自然必剖斗折衡使民不争而后爲天之君子也此亦愤世疾邪而有此过高之论颜回问仲尼曰孟孙才其母死哭泣无涕中心不慼居丧不哀无是三者以善丧盖鲁国固有无其实而得其名者乎回壹怪之仲尼曰夫孟孙氏尽之矣进于知矣唯简之而不得夫已有所简矣孟孙氏不知所以生不知所以死不知就先不知就后若化爲物以待其所不知之化已乎且方将化恶知不化哉方将不化恶知已化哉吾特与汝其梦未始觉者邪盖鲁国者以善丧之名高于一国也壹犹常也言某常怪之也言怪讶之乆矣进于知者言其进进而知道也简之而不得谓居丧之礼如哭泣之事犹欲简去而不得也虽欲简不得而其所爲已爲甚简故曰夫已有所简矣不知所以生不知所以死即反覆终始不知端倪之意就先即始也就后即终也顺造化而爲万物故曰若化爲物以待其所不知之化言听其自然也已乎助语也既听其自然则安知将化已化与不化哉此类皆其鼓舞发越之语彼既知道能听其自然而我乃怪之是我之梦未觉也且彼有骇形而无损心有日宅而无情死孟孙氏特觉人哭亦哭是自其所以乃骇彤者形有老少之变也老少之变虽可骇异而其心闲而无事故曰无损心名居也旦生也死生旦夜也知生之所居者暂则虽死而非实死也故曰无情死情实也特觉人哭亦哭言随衆也此是其欲简而不得之处是自其所以乃此六字最奇言其自得之妙所以欲简不得简而乃随衆以哭也此句最难解故数本以上句乃字与下句且字合爲宜也两字良可笑也且也相与吾之耳矣庸讵知吾所谓吾之乎且也只是且字添一也字前篇中屡有之矣吾者我也且今之相与既以我而怪之又安知我之所谓我果如何邪故曰且也相与吾之耳矣庸讵知吾所谓吾之乎庄子大抵如此鼓舞其又若非别具一只眼者亦难读也且汝梦爲鸟而厉乎天梦爲鱼而没于渊不识今之言者其觉者乎其梦者乎造适不及笑献笑不及排安排而去化乃入于寥天一梦鸟梦鱼只是前篇化蝶之意今之言者其觉乎其梦乎即所谓蝶梦爲周乎周梦爲蝶乎意有所适有时而不及笑者言适之甚也亦犹杜诗所谓惊定乃拭泪乐轩先生亦曰及我能哭惊已定矣此言惊也造适言喜也惊喜虽异而不及之意同排安排也因物而笑是物献笑于我此笑出于自然何持安排故曰献笑不及排此排字与下句排字虽同而又势异不可联上字说造物之间事事皆排定死生穷达得丧祸福皆已定矣我但安其所排随造化而去乃可以入于造化之妙矣寥天一只是造化字寥远也寥天之一即前所谓其好也一其不好也一之一也又做成名字如此皆庄子弄笔处意而子见许由许由曰尧何以资汝意而子曰尧谓我汝必躬服仁义而明言是非许由曰而奚来爲轵夫尧既已黥汝以仁义而劓汝以是非矣汝将何以游夫遥荡恣睢转徙之涂乎意而子曰虽然吾愿游其藩许由曰不然夫盲者无以与乎眉日颜色之好瞽者无以与乎青黄黼黻之观意而子曰夫无庄之失其美据梁之失其力黄帝之亡其知皆在罏锤之间耳庸讵知夫造物者之不息我黥而补我劓使我乗成以随先生邪许由曰噫未可知也我爲汝言其大略吾师乎吾师乎整万物而不爲义泽及万世而不爲仁长于上古而不爲老覆载天地刻彫衆形而不爲巧此所游已资汝者教汝也眀言是非辨别是非也爲助语也轵亦助语也奚来爲何必来也黥劓点污汝也犹言汝被他教坏了遥荡恣睢转徙犹前所谓挠挑无极彷徨尘垢之外之意遥荡放荡也恣睢纵横也转徙变动也藩者藩篱也言我不敢求其堂奥且愿至于藩篱即是愿闻其略如此翻下盲者瞽者之喻谓汝无资质不足以闻道也无庄古之美者也据梁古之勇者也言汝能有道而化我使美者不知其美勇者不知其勇知者不知其知去故习而自悟在汝转移之间故曰皆在罏锤乗行也成自然之理也去我前日之习而行乎自然以事先生故曰息我黥补我劓使我乗成以随先生也噫叹也未可知者言未见得汝便能如此也吾师乎以下数句万是说出箇篇名大宗师字整粉万物而不可名以义泽及万世而不可名以仁盖言无爲而爲自然而然我无容心故不得以此名之易曰鼓万物而不与圣人同忧亦是此意长于上古言在天地之先也千古万古常如此安得以老少名之上而天之所覆日月星辰下而地之所载山川丘陵多少是巧且如天左旋经星贴天而不动日月五星乃右转或迟或速或流或伏川巖水石多少奇怪皆造物爲之衆形之间如百卉羣木多少奇异非巧而何但唤做巧不得凡此数句皆是形容自然之道游心于自然则见天地与我并生万物与我爲一故曰此所游已言吾之所游者如此也颜回曰回益矣仲尼曰何谓也曰回忘仁义矣曰可矣犹未也它日复见曰回益矣何谓也曰回忘礼乐矣曰可矣犹未也它日复见曰回益矣曰何谓也曰回坐忘矣仲尼蹴然曰何谓坐忘颜回曰堕枝体黜聪明离形去知同于大通此谓坐忘仲尼曰同则无好也化则无常也而果其贤乎丘也请从其后也此一段借颜子之名以形容造道之妙毕竟庄子在当时亦知颜子之爲王圣也坐忘之说乃庄子之说以此求颜子则误矣益者言有所得也先仁义而后礼乐是以礼乐爲高于仁义一节盖庄子仁义二字只爲爱恶凡此字义皆与圣贤不同先忘仁义而又至于忘礼乐亦犹所谓外天下而后万物也至于坐忘则尽忘之矣此有无俱遣之时所谓今者吾丧我亦是此意四肢耳目皆不自知故曰堕枝体黜聪眀离形堕枝体也去智黜聪明也大通即大道也所谓圣者无所不通睿作圣睿即通也观此坐忘二字便是禅家面壁一段公案同者与道爲一也与道爲一则无好恶矣无好恶则化矣化则无所住而生其心矣故曰同则无好化则无常请从而后者言汝更胜于我我反不及而在汝后矣贤者胜也此贤于人之贤也子舆与子桑友而淋雨十曰子舆曰子桑殆病矣裹饭而往食之至子桑之门则若歌若哭鼓琴曰父邪母邪天乎人乎有不任其声而趋举其诗焉子舆入曰子之歌诗何故若是曰吾思夫使我至此极者而弗得也父母岂欲吾贫哉天无私覆地无私载天地岂私贫我哉求其爲之者而不得也然而至此极者命也夫此段只言穷达有命撰出这般说话也是奇絶恐其以饥而病故曰殆病矣古人弹琴必有歌如舜鼓琴而歌南风是也若歌若哭者力弱而其声微也不任其声者言无力声不岀也趋举其诗所谓情隘而其词蹙是也歌得不成头绪故曰趋举父母岂欲贫我天地岂欲贫我此数语最精絶求其爲之不得言既非天非地非父非母则孰爲之然则使我至此极甚者命也此意盖谓自然之理在于天地之上命者自然之理化是所谓大宗师也看庄子此篇便见列子力命篇不及多矣南华眞经口义卷之九南华真经口义正统道藏三家本三十二卷洞神部玉诀类南华眞经口义卷之十声十鬳斋林希逸内篇应帝王啮缺问于王倪四问而四不知啮缺因跃而大喜行以告蒲衣子蒲衣子曰而乃今知之乎有虞氏不及泰氏有虞氏其犹藏仁以要人亦得人矣而未始出于非人泰氏其卧徐徐其觉于于一以己爲马一以己爲牛其知情信其德甚眞而未始入于非人四间而四以不知答之即维摩经以不言爲不二法门之意蒲衣或曰即被衣也庄子所言人物名字多是虚言即鸟有亡是公之类不必致辨啮缺悟其不言之意故喜以告蒲衣蒲衣曰而乃今知之者言汝于今方悟也而汝也泰氏古帝王也即大庭氏之类藏怀也要结也以仁而结人之心亦可以得人不出于如天而已谓其但能与天爲徒也非人即天也故曰未始出于非人未始出犹曰不过如此也不曰天而曰非人皆是其弄奇笔处其卧徐徐安也其觉于于自得也或以己爲马或以已爲牛皆置之不问言听人谁何也其所知皆实理情信皆实也其德在已皆天眞也到此处天字又不足以名之是其任自然而然又出于造化之上故曰未始入于非人前曰出后曰入看他下字处帝王之道任自然而已其名篇以应帝王意正在此肩吾见狂接舆狂接舆曰日中始何以语汝肩吾曰告我君人者以己出经式义度人孰敢不听而化诸狂接舆曰是欺德也其于治天下也犹渉海凿河而使蚉负山也夫圣人之治也治外乎正而后行确乎能其事者而已矣且鸟高飞以避矰弋之害鼷鼠深穴乎神丘之下以避熏凿之患而曾二虫之无知肩吾先见日中始后见狂接舆故接舆以此问之经常也式法也义处事之宜也以经式义皆出于已言以身爲天下法也度人者化人也以身法而化天下故曰以已出经式义度人经式义句法便与和豫通同度音渡孰敢不听而化言民皆听顺而化之也欺德者言自欺也非实德也欲以此治天下难于涉海凿河而使蚉虫负山也凿河即是疏九河之类治外者言化之以心则无迹化之以身则有迹也正而后行者顺性命之理而行也能其事者尽此自然之事也确乎断乎也言其爲治断断乎如此庄子之意主于无爲故其说如此所以异于吾儒鸟高飞而避缯缴鼠深穴而避熏凿言有迹者必自累今不能行无爲之化而至于有迹是其无知之愚犹不若二虫也二虫鸟鼠也神丘犹曰神臯也天根游于殷阳至蓼水之上适遭无名人而问焉曰请问爲天下无名人曰去汝鄙人也何问之不豫也予方将与造物者爲人厌则又乗夫莽眇之鸟以出六极之外而游无何有之乡以处圹垠之野汝又何帠以治天下感予之心爲又复问无名人曰汝游心于淡合气于漠顺物自然而无容私焉而天下治矣以爲天下爲问便非无爲而爲之道故以爲鄙人之问而使我不豫不豫者不乐也与造物爲人者言处于人世而顺造物之自然也厌足也饱也言游于人世既已饱足则将游于造物之外萃眇之乌虚无之气也无何有之乡圹垠之野皆言太虚无极之地也何帛犹何故也注训法字法亦故也以治天下之问而感触予之心所以不豫此感字犹言激触我也帛字崔氏作爲亦是何故之意淡者淡也漠沖漠无形之地也气犹性也以此心此性皆合于自然故曰游心于淡合气于漠前言无听之以心而听之以气看此气字便合作性字说顺造物之自然而无容心则天下自治矣何必爲天下乎有心则私矣比天根再问而无名人又以其眞实语告之其名曰无名人便见前后所称人名皆是子虚乌有之类所以后篇有寓言重言之说如称黄帝孔子颜子狂接舆则是借重于其名以实已之说寓言则是无名人天根蒲衣子之类阳子居见老聃曰有人于此向疾彊梁物彻疏明学道不倦如是者可比明王乎老聃曰是于圣人也胥易技系劳形憷心者也耳也虎豹之文来田猨但之便执斄之狥来借如是者可比明王乎阳子居蹙然曰敢问明王之治老聃曰明王之治功盖天下而似不自己化贷万物而民弗恃有莫举名使物自喜立乎不测而游于无有者也有人于此言有箇人如此也此数句是不指名而讥侮孔子向疾趋走捷疾也彊梁刚健也言敏于学而能力行也物事也彻通也言事事通彻而所见虚明也疏虚也以此而学道不倦可以比眀王否言学之爲王者事如此可否胥刑徒也易更也犹言卒更也胥易之名必古有此语如汉所谓鬼薪是也技系者以工巧而系累枝术之人也此二等人胥易则劳其形抜系则憷其心言如此爲学身心俱劳是犹胥易技系而已憷心言其心恐恐然也虎豹以皮有文故招来田猎之人借绳也所以束缚者也斄合作狸狗能执狸与猨狙之便捷可观皆以招来束缚之祸言有能必自累也执狸字又见天地篇若以有爲之学可以爲王者事则是虎豹之类亦可比于眀王矣此贬之之甚之辞也此三句文自奇功盖天下而似不自已即功成而不有之意化贷万物而民弗恃此朝野不知而帝力何加之意贷施也言施化于民也凡字训释亦就平仄处唿施字便与施字同义天施地生云行雨施天施雨施此二字平仄虽殊其义则一有莫举名者言其所有人莫得而举名之民无得称之意使物自喜言我虽无功可名而物自得其乐犹韩文所谓人自得于江湖之外也不测者不可测识也只是无有字立乎不测只是游于无有笔端鼓舞大率如此以上数段皆是说其名篇应帝王之意郑有神巫曰季咸知人之死生存亡祸福寿天期以歳月旬日若神郑人见之皆弃而走列子见之而心醉归以告壶子曰始吾以夫子之道爲至矣则又有至焉者矣壶子曰吾与汝既其文未既其实而固得道与衆雌而无雄而又奚卵焉而以道与世亢必信夫故使人得而相汝岁月旬日或远或近神巫相者也其言皆验若神弃之而走者畏其言之验也心醉者心服也既其文尽其外也未既其实未尽其内也而汝也汝未尝尽见其实固以爲能得道乎固字有未得谓得之意当以语势思之有雌雄而后有所生卵生也无雄又奚卵言无心则无迹也此一句是喻其心未能化故可以形见之意亢高也自以其道爲高于世而欲人必信之此便是有迹处便是未化处故神巫得以相汝尝试与来以予示之明日列子与之见壶子出而谓列子曰嘻子之先生死矣弗活矣不以旬数矣吾见怪焉见湿灰焉列子入泣涕沾襟以告壶子壶子曰向吾示之以地文萌乎不震不正是殆见吾杜德机也湿灰者言其生气将尽如灰已湿而欲灭也地文者此犹襌家修观之名萌乎若生而不生之意不震者不动也不正者不可指定言也此不正字便与孟子必有事焉而勿王同惟有若萌动而又不动故神巫以爲湿灰灰活火也湿灰则是活火欲灭之意杜德机亦是修观之名德机生意也杜闭也闭其机而不动故有生意欲灭之状季咸遂以爲弗活矣尝又与来明日又与之见壶子出而谓列子曰幸矣子之先生遇我也有瘳矣全然有生矣吾见其杜权矣列子入以告壶子壶子曰曏吾示之以天壤名实不入而机发于踵是殆见吾善者机也杜权不动之动也权与机同但机微而权则露矣于杜闭之中而动机已露故季咸以爲全然有生意也天壤亦是观名天田也天上之田非壤之壤即自然之壤也犹今修养家以舌间爲天津以顶上爲泥九之类此是生意萌动而上之意名实不入即是有无俱遣机发于踵言其气自下而上微而不可见故曰机菩者机犹言性之动处也尝又与来明曰又与之见壶子出而谓列子曰子之先生不齐吾无得而相焉试齐且复相之列子入以告壶子壶子曰吾曏示以太沖莫胜是殆见吾衡气机也太沖莫胜亦观名也太沖太虚也莫胜不可捉摸也衡者平也半也气机之动至于衡平一半之地而止则是半动半静也神巫以爲不齐言其半动半静而不定也鲵桓之审爲渊止水之审爲渊流水之审爲渊渊有九名此处三焉鲵桓止水流水皆是观名今佛家以爲观而古人以爲渊渊有九名犹今观音十二观也审信也言鲵桓信乎爲一观止水信乎爲一观流水信乎爲一观壶子到此方说出向者所以示神巫者皆此渊也我有九渊而方示其三言我之妙处犹有未尽者审字作蟠非列子九渊之名皆全洪野处谓列子胜于庄子恐未爲的论若此九渊皆说尽则不得爲奇文矣可尽不尽正是庄子之奇处精论文者方知之此章本有四节就此说渊九名一项却入第四节文章伸缩之法也尝又与来明日又与之见壶子立未定自失而走壶子曰追之列子追之不及反以报壶子曰已灭矣已失矣吾弗及已壶子曰曏吾示之以未始出吾宗吾与之虚而委蛇不知其谁何因以爲茅靡因以爲波流故逃也已灭已失言不可见也未始出吾宗亦是观名虚虚无也委蛇顺也若无物若有物不知其如何故曰不知其谁何也茅音頽茅靡者拉扱也波流者莽荡也言其看我不岀但见拉扱莽荡故自失而走也然后列子自以爲未始学而归三年不出爲其妻爨食豕如食人于事无与亲彫琢复朴块然独以其形立纷而封哉一以是终爲其妻爨代其妻执爨于鼎灶之间而不出也食豕如食人言集神于内而不见其外也于事无与亲者言其虽爲事而不自知若不亲爲之也彫琢其聪明而归复于朴即前所谓堕枝体黜聪明也块然独以其形立犹木偶人也封有廉隅也纷多也其形已如木偶安有封畛廉隅之多乎一以是终者言其终身常如此也一常如此之意无爲名尸无爲谋府无爲事任无爲知主体尽无穷而游无朕尽其所受乎天而无见得亦虚而已至人之用心若镜不将不迎应而不藏故能胜物而不伤庄子于此又说尽无爲而爲之事尸主也不以名爲主是爲善无近名也府聚也前言不慕事不谋焉用智即是此意有意于谋则是谋聚于此可谋则谋无所用心故曰无爲谋府事虽不可不爲而不以事自任故曰无爲事任人虽不能无智而不以智爲主故曰无爲知主心有所主则私矣此四箇无字是教人禁止之意与论语四勿字同体察也见也见道至于尽而无穷极而心游于无物之始故曰体尽无穷而游无眹眹兆也始也无眹即无始也天之受我以是理吾能尽之又不自以爲有得故曰尽其所受于天而无见得见其有得则近于迹矣佛经所谓依幻说觉亦复如是便是此意铺说至此以一虚字结之此一句甚有力虚即自然也无所着也镜之于物妍强去来照者自照何尝将之何尝迎之将送也照形而见形照物而见物谓之应镜中何尝留之故曰应而不藏至人之心如此所以于物皆无所忤故曰胜物而不伤天道不争而善胜便是此胜字若镜数句分明是解上面一虚字文势起伏岂不奇哉平澹之中自有神巧此等文字也南海之帝爲儵北海之帝爲忽中央之帝爲混沌儵与忽时与遇于浑沌之地浑沌待之甚善儵与忽谋报浑沌之德曰人皆有七窍以视听食息此独无有尝试凿之日凿一窍七日而浑沌死此段只言聪眀能爲身累故如此形容堕肢体黜聪明则爲浑沌矣本是平常说话粧出日凿一窍之说皆奇笔也儵忽浑沌皆是寓言不可泥着泥着则爲痴人前说梦矣浑沌即元气也人身皆有七窍如赤子之初耳目鼻舌虽具而夫有知识是浑沌之全也知识稍萌则有喜怒好恶是窍凿矣孟子曰大人不失赤子之心便是浑沌不凿也庄子翻说得来便如此诡怪但又亦奇矣庄子三十二篇分爲内外内篇有七皆以三字名之自骈拇而下则只掇篇头两字或三字爲名如学而爲政之例其书本无精粗内篇外篇皆是一様说话特地如此亦是鼓舞万世之意但外篇文字间有长枝大叶处或以爲内篇文精外篇文粗不然也又有以七篇之名次第而说如曰先能逍遥游而后可以齐物论既能齐物又当自养其身故以养生主继之既尽养生之事而后游于世间故以人间世继之游于世间使人皆归向于我故以德充符继之内德既充而符应于外也人师于我而我自以道爲师故以大宗师继之既有此道则可以爲帝王之师故以应帝王继之虽其说亦通但如此拘牵无甚义理却与易之序卦不同善读庄子却不在此但看得中间又字笔势出自无穷快活文字最看归结处如上七篇篇篇结得别逍遥游之有用无用齐物论之梦蝶物化养生主之火传也德充符之以坚白鸣人世间之命也夫自是箇箇有意到七篇都尽却粧撰儵忽浑沌一段乃结之曰七日而浑沌死看他如此机轴岂不奇特中庸一篇起以天命之谓性三句结以上天之载无声无臭至矣此亦是文字机轴但人不如此看得破耳向侍先师讲春秋至西狩获麟先师曰及其至也圣人有所不知所以絶笔于此是夜散行西轩廊间忽问曰今日获麟处看得如何希逸应曰以中庸圣人所不知之语断之诸家所未有也但经始于王正月终于西狩获麟当时下面若更有一句夫子亦必不书矣先师曰如何希逸曰如此归结一句更如何添得先师不答而出已夜深矣即叩伯已丘丈之门曰肃翁春秋读得甚好某与朋友读春秋许多年未有如此见解者言之喜甚至半夜方归后两日伯已丘丈与希逸言之南华眞经口义卷之十南华真经口义正统道藏三家本三十二卷洞神部玉诀类南华眞经口义卷之十一声十一鬳斋林希逸外篇骈拇骈拇枝指出乎性哉而侈于德附赘县疣出乎形哉而侈于性多方乎仁义而用之者列于五藏哉而非道德之正也是故骈于足者连无用之肉也枝于手者树无用之指也多方骈枝于五藏之情者淫僻于仁义之行而多方于聪明之用也拇足大指也指手指也骈合也枝旁生也与生俱生曰性人所同得曰德骈拇枝指皆病也本出于自然比人所同得者则爲侈矣侈剩也似此性德字义皆与圣贤稍异附赘县疣亦病也骈枝则生而有之赘疣生于有形之后故曰出于形而侈于性多方多端也用之用之于外也列于五藏哉言非岀于内也非道之自然故曰非道德之正告子言义外庄子则併以仁爲外矣以仁义爲淫僻而与聪明并言皆以爲非务内之学故但见其多事多万犹多事也是故骈于明者乱五色淫文章青黄黼黻之煌煌非乎而离朱是已多于聪者乱五声淫六律金石丝竹黄钟大吕之声非乎而师旷是已枝于仁者擢德塞性以收名声使天下黄鼓以奉不及之法非乎而曾史是已骈于辩者累瓦结绳窜句游心于坚白同异之间而敝跬誉无用之言非乎而杨墨是已故此皆多骈旁枝之道非天下之至正也五色文章青黄黼黻古者以养目而庄子以爲乱淫故曰骈于眀即老子五色令人目盲之意离朱明者也若以爲非乎而用眀之人则以爲是矣故曰非乎而离朱是已多于聪意亦然盖以礼乐爲外物也擢抽也塞犹言茅塞也德性本静而强于爲仁是擢德而塞性也法礼法也不及者人所难及也使人行难行之法故曰使天下簧鼓以奉不及之法簧鼓以言语簧惑鼓动之也以瓦而累以绳而结事之无益者辩者之多言连牵不已累叠无穷而无意味故以累瓦结绳比之窜定犹言修改也修改其言句以爲辩故曰窜句游心于坚白同异之间敝劳也跬音企硚跂也其言皆无用而称誉自喜徒自劳苦故曰敝跬以誉无用之言若以爲非乎而杨墨之徒则以爲是矣多骈旁枝犹言余剩也自然之道本无多端此皆余剩之事非至正也至正者本然之理也彼正正者不失其性命之情故合者不爲骈而枝者不爲跂长者不爲有余短者不爲不足是故凫胫虽短续之则忧鹤胫虽长断之则悲故性长非所断性短非所续无所去忧也意仁义其非人情乎彼仁义何其多忧也正正者犹言自然而然也自然而然则不失其性命之实理虽合而不爲骈虽枝而不爲跂虽长而不爲有余虽短而不爲不足此数句极有味即前所谓天下莫大于秋毫之末而泰山爲小也跂起也有所跂则不平贴不乎贴则不自在看他这般下字岂苟然哉性长性短言长短出于本然之性也长短性所安无忧可去也凫鹤之喻最佳意与噫同叹也以凫鹤二端言之则仁义多端非人情矣故叹而言之使仁义岀于自然则不如是其多忧矣多忧者言爲仁义者多忧劳也庄子之爲此言自孔孟而上以至尧舜禹汤皆在讥侮之数且夫骈于拇者决之则泣枝于手者龁之则啼二者或有余于数或不足于数其于忧一也今世之仁人蒿目而忧世之患不仁之人决性命之情而饕贵富故意仁义其非人情乎自三代以下者天下何其嚣嚣也手足之骈枝虽皆爲病而不可强去之去之则爲忧苦矣枝多一指也故曰有余于数骈合二指而不可分故曰不足于数蒿目者半闭其目也欲闭而不闭则其睫蒙茸然故曰蒿目蒿者蓬蒿之蒿也蒿目有独坐忧愁之意此庄子下字处忧世之患而自劳仁人也贪饕富贵而破坏其性情不仁之人也二者皆爲自苦故并言之又叹曰仁义非人情乎言如此看来仁义信非出于本然也嚣嚣嘈杂也三代而下此说盛行何其嘈杂也且夫待钩绳规矩而正者是削其性也待绳约胶漆而固者是侵其德也屈折礼乐呴俞仁义以慰天下之心者此失其常然也性自然也德自得于天也皆非人力所爲若必得修爲而后正则是自戕贼矣钩绳绳约胶漆皆修爲之喻也侵削戕贼也固定也屈折其身以爲礼乐呴俞其言以爲仁义欲以此慰天下之心皆是失其本然之理故曰失其常然呴俞犹妪抚也天下有常然常然者曲者不以钩直者不以绳圆者不以规方者不以矩附离不以胶漆约束不以纆索故天下诱然皆生而不知其所以生同焉皆得而不知其所以得故古今不二不可亏也则仁义又奚连连如胶漆纆索而游乎道德之间爲哉使天下惑也常然以下数语与合者不爲骈枝者不爲跂以下意同曲直方圆或附或离或加约束皆当出于自然而不用人力则爲正理诱与莠同莠然而生者孰生之物之所同者孰与之皆自然也故曰不知其所生不知其所得古今不二者一也不可亏者亘古穷今不加损也连连不已也胶漆自固泥也纆索自拘束也离性以爲仁义爲之不已则固泥拘束何以游于道德之门徒以惑天下也庄子与孟子同时孟子专言仁义庄子专言道德故其书专抑仁义而谈自然亦有高妙处但言语多过当大抵庄子之所言仁义其字义本与孟子不同读者当知自分别可也夫小惑易方大惑易性何以知其然邪自虞氏招仁义以挠天下也天下莫不奔命于仁义是非以仁义易其性与故尝试论之自三代以下者天下莫不以物易其性矣小人则以身殉利士则以身殉名大夫则以身殉家圣人则以身殉天下故此数子者事业不同名声异号其于伤性以身爲殉一也惑迷也方四方也小迷则东西南北易位矣大惑则失天地之性矣借上句以形下句招犹今人言招牌也立仁义之名以挠乱天下使天下之人皆趋于仁义奔命爲其所使而奔趋也知仁义而不知道德是以外物易其性也在小人则殉利在君子则殉名卿大夫则殉其家人主则殉天下殉从也忘其身以从之曰殉若庄子之意则天下国家名利均爲外物也以天下国家与名利并言以小抑大以下抑高此书之中大抵如此数子者指上言圣人大夫士小人也事业名声虽不同而其忘身伤性则一此皆殉物之失也臧与谷二人相与牧羊而俱亡其羊问臧奚事则挟筴读书问谷奚事则博塞以游二人者事业不同其于亡羊均也伯夷死名于首阳之下盗跖死利于东陵之上二人者所死不同其于残生伤性均也奚必伯夷之是而盗跖之非乎天下尽殉也彼之所殉仁义也则俗谓之君子其所殉货财也则俗谓之小人其殉一也则有君子焉有小人焉若其残生损性则盗跖亦伯夷已又恶取君子小人于其间哉博塞读书二事之美恶不同而亡羊则均此喻最佳挟筴即执卷也投琼曰博不投琼曰塞琼犹今骰子也亦曰齿亦曰目塞与赛同伯夷盗跖庄子岂不知其贤否特借此以立言此皆是其过当处君子小人虽异而残生损性则一其意主于讥君子故借小人以形之是皆以小抑大以下抑高之意也且夫属其性乎仁义者虽通如曾史非吾所谓臧也属其性于五味虽通如俞儿非吾所谓臧也属其性乎五声虽通如师旷非吾所谓聪也属其性乎五色虽通如离朱非吾所谓明也吾所谓臧非仁义之谓也臧于其德而已矣吾所谓臧者非所谓仁义之谓也任其性命之情而已矣吾所谓聪者非谓其闻彼也自闻而已矣吾所谓明者非谓其见彼也自见而已矣夫不自见而见彼不自得而得彼者是得人之得而不自得其得者也适人之适而不自适其适者也夫适人之适而不自适其适虽盗跖与伯夷是同爲淫僻也余愧乎道德是以上不敢爲仁义之操而下不敢爲淫僻之行也属性犹言留意也曾曾子也讳参史子鱼也名鳅以俞皃师旷离朱而比曾史亦是以下抑高之意臧善也言虽如此非吾所善也善于其德任其性命之情即顺自然也此数语之中如所谓聪者非谓其闻彼也自闻而已矣所谓明者非谓其见彼也自见而已矣一大藏经不过此意安得此语若此等语皆其独到不可及处这一彼字不是轻可下得襌家所谓狂犬逐块所谓幻花又生幻果便是这箇彼字自得其得自适其适即自见自悟也大抵分别本心与外物耳不得其本心而驰惊于外则皆爲淫僻矣自闻自见若在吾书即论语所谓黔而识之易所谓默而成之不言而信孟子所谓施于四体不言而喻伊川春秋传序曰优游涵泳默识心通皆是此意但说得平易尔晦翁惩象山之学谓江西学者皆扬眉瞬目自说悟道深诋而力辟之故论语集解以识音忘曰默而记之尔孟子不言而喻亦曰不待人言而自喻不肯说到顿悟处盖有所惩而然非语孟二书之本㫖也若以伊川默识心通之语观之岂得音志乎然学道者若用功之时常有等待通悟之心比尤不可所谓执迷待悟则隔须弥山矣顿渐自有二机不可谓有渐而无顿亦不必人人皆自顿悟得之仲弓之持敬渐颜子之克已复礼顿也不然何以曰一日克已复礼天下归仁焉仁何物也一日而得之非顿悟而何看此数语先提起一句曰克己复礼爲仁乃曰一日克已复礼天下归仁焉又曰爲仁由已由人乎哉语势起伏便与禅家答话一同子细吟玩方见其味颜子既于言下领略乃曰请问其目此即禅家所谓如何保任之时四非四勿便是尽心知性知天之下继以存心养性事天修身俟命之事也其曰爲仁由已即禅家所谓此事别人着力不得也先师尝曰佛书最好证吾书证则易晓也上不敢爲仁义之操是爲善无近名也下不敢爲淫僻之行是爲恶无近刑也道德自然也余恐有愧于道德虽不爲近刑之事亦不爲近名之事近名则非自然矣故曰余愧乎道德是以上不敢爲仁义之操而下不敢爲淫僻之行也观庄子此语何尝不正心修身其戏侮尧舜夫子曾史伯夷初非实论特鼓舞其笔端而已塘东刘叔平向作庄骚同工异曲论曰庄周愤悱之雄也乐轩先生甚取此语看来庄子亦是愤世疾邪而后着此书其见既高其笔又奇所以有过当处太史公谓其善属书离辞指事类情用剽剥儒墨虽当世宿学不能自解免也其言洸洋自恣以适已此数句眞道着庄子外篇马蹄马蹄可以践霜雪毛可以御风寒龁草饮水翘足而陆此马之眞性也虽有义台路寝无所用之及至伯乐曰我善治马烧之剔之刻之雒之连之以羁馽编之以皁栈马之死者十二三矣饥之渴之驰之骤之整之齐之前有橛饰之患而后有鞭筴之威而马之死者已过半矣此段言外物能爲身累之意翘足而陆者凡马立时其蹄必有跂起者也此是下句处义台路寝即是王者之宫室羲者养也居移气养移体之地必当时有此二字烧剔治马蹄也刻削也亦削其蹄也雒之笼络也羁络其头也馽绊其足也今所谓前秋后秋也连列之也皁栈槽枥也衆马列于其间也整齐排布行列也橛御也饰镳缨在颔下故曰前者橛饰之患马制于人而不得自乐其乐所以死者多矣即元龟与其曳尾于泥中意同但其间下数箇之字与前言二三后言过半又字华密如美锦然古今多少笔法自此萌芽而出或曰外篇文粗误矣陶者曰我善治埴圆者中规方者中矩匠人曰我善治木曲者中钩直者应绳夫埴木之性岂欲中规矩钩绳哉然且世世称之曰伯乐善治马而陶匠善治埴木此亦治天下者之过也陶泥匠也匠木作也泥之与木皆人造之而成器亦犹马之被烧剔刻雒驰骤主齐也岂不失土木之性人皆以伯乐陶三爲能亦犹泰氏而下以治天下爲能也即前篇仁义非人情之意此三数行之文乃意不过如此但文字精好吾意善治天下者不然彼民有常性织而衣耕而食是谓同德一而不党命曰天放故至德之世其行填填其视顚顚当是时也山无蹊隧泽无舟梁万物羣生连属其乡禽兽成羣草木遂长是故禽兽可系羁而游鸟鹊之巢可攀援而开夫至德之世同与禽兽居族与万物并恶乎知君子小人哉同乎无知其德不离同乎无欲是谓素朴素朴而民性得矣同德者得之于天者同然也人之生也各业其生或耕或织皆是自然天机故曰常性常性者即前篇所谓常然也党偏也倚也纯一而无所偏倚放肆自乐于自然之中故曰一而不党命曰天放命曰犹言谓之也齐物论之天行天钧天游与此天放皆是庄子做此名字以形容自然之乐至德之世言上古也填填满足之貌顚顚直视之貌形容其人朴拙无心之意又就其卧徐徐其觉于于应帝王中翻出此语山无蹊隧路未通也泽无舟梁水路末通也人各随其乡而居自爲连属一乡之中自有长幼上下相连属也禽兽羣居深山去人尚远无害之者草木各遂其生长未有斧斤之祸也羁系禽兽而游攀引鹊巢而闚人与物相忘也东坡杂说有少时所居书室鸟雀巢于低枝桐花凤四五日一至颇与此处相似见诗集二十八卷异鹊诗注以此观之上古之时必是如此禽兽可与同居万物可与同聚又安有君子小人之分族聚也并同也无知不识不知也无欲纯乎天理也举世皆然故曰同乎无欲不离浑全也素朴纯质也当此之时各得其自然之乐故曰素朴而民性得矣其德不离是谓素朴两句相因而下句只用素朴二字接过古文法也今人之文更无此等法度及至圣人蹩躠爲仁踶跂爲义而天下始疑矣澶漫爲乐摘僻爲礼而天下始分矣故纯朴不残孰爲牺樽白玉不毁孰爲珪璋道德不废安取仁义性情不离安用礼乐五色不乱孰爲文采五声不乱孰爲六律夫残朴以爲器工匠之罪也毁道德以爲仁义圣人之过也前言及至伯乐此言及至圣人以下段应上段也蹩躠勉强而行之貌踶跂行立不安之貌澶漫即汗漫也流荡之意摘僻用手足之貌僻合作擗向音蘖是也此又是自屈折礼乐呴俞仁义中翻出言虽不经其又亦奇始分者言其心迹始分矣分则不纯一矣如此分字皆是下得好处樽刻木而爲之故曰纯朴不残孰爲牺樽玉不琢不成器故曰白玉不毁孰爲珪璋道德自然也庄子以仁义爲外故曰道德不废安取仁义性情固有也庄子以礼乐爲强世故曰性情不离安用礼乐若孟子曰节文斯二者乐斯二者圣贤之言也此书礼乐仁义字义不同并以爲外物矣文采乱五色六律乱五声皆是用人力非自然之喻工匠之罪圣人之过两句此上文结语也夫马陆居则食草饮水喜则交颈相靡怒则分背相踶马知已此矣夫加之以衡扼齐之以月题而马知介倪闻扼鸷曼诡衔窃辔故马之知而能至盗者伯乐之罪也夫赫胥氏之时民居不知所爲行不知所之含哺而熙鼓腹而游民能已此矣及至圣人屈折礼乐以匡天下之形县跂仁义以慰天下之心而民乃始踶跂好知争归于利不可止也此亦圣人之过也此一段又是把前头许多说话翻做数行中间添得几句愈是奇特喜则交颈相靡怒则分背相踶分明是一箇画马图也相靡相摩擦也看他交颈分背字下得如何衡扼车上之物扼辀也月题今所谓额镜也介倪介独也独立而睥睨怒之状也闉扼曲颈而扼拒也不受衡络之意鸷勐也曼突也不受羁勒而相抵突之状诡设计也窃潜地也诡计以入衔潜窃以加辔皆是悍鸷不受调服故衔辔之时如此费计较也与人抗敌者曰盗马之知至于抗敌人伯乐使之也若无衡扼衡辔之事则马自马人自人岂见其介倪闉扼之态哉民能已此者言民之所爲止于如此也匡正也以礼乐而正人之形以仁义而慰人之心皆圣人作而后有此上古本无之县跂高揭而提起之意踶跂不自安也好知争利比马之诡衔窃辔也内篇外篇正与左传国语相似皆出一手做了左传又成国语其文却与左传不同如庄子此篇便是箇长枝大叶处故或者以爲非庄子所作却不然南华眞经口义卷之十一南华真经口义正统道藏三家本三十二卷洞神部玉诀类南华眞经口义卷之十二虚一鬳斋林希逸外篇胠箧将爲胠箧探囊发匮之盗而爲守备则必摄缄縢固扃鐍此世俗之所谓知也然而巨盗至则负匮揭箧檐囊而趋唯恐缄縢扃鐍之不固也然则向之所谓知者不乃爲大盗积者也故尝试论之世俗所谓知者有不爲大盗积者乎所谓圣者有不爲大盗守者乎何以知其然邪昔者齐国邻邑相望鸡狗之音相闻网罟之所布耒耨之所刺方二千余里阖四境之内所以立宗庙社稷治邑屋州闾乡曲者曷尝不法圣人哉然而田成子一日杀齐君而盗其国所盗者岂独其国邪并与其圣智之法而盗之故田成子有乎盗贼之名而身处尧舜之安小国不敢非大国不敢诛十二世有齐国则是不乃窃齐国并与其圣知之法以守其盗贼之身乎看此篇便见得愤悱之雄处粧撰一段譬喻自爲竒特胠开也採手取之也发亦开也鼠窃之盗却下此六字非文乎缄縢绳结也摄缠绕也扃管錀也鐍锁也世俗之知本爲鼠窃之备大盗至则併挈而去矣田氏篡齐以私量贷公量入看左传所言便是借圣人之法以济其盗贼之谋战国之时大抵如此故庄子以此喻之尝试论之世俗之所谓至知者有不爲大盗积者乎所谓至圣者有不爲大盗守者乎何以知其然邪昔者龙逄斩比干剖苌弘肔子胥靡故四子之贤而身不免乎戮故跖之徒问于跖曰盗亦有道乎跖曰何适而无有道邪夫妄意室中之藏圣也入先勇也出后义也知可否知也分均仁也五者不备而能成大盗者天下未之有也由是观之善人不得圣人之道不立跖不得圣人之道不行天下之善人少而不善人多则圣人之利天下也少而害天下也多肔裂也靡烂也皆得罪而丧其躯也四子虽贤而身皆得罪盗跖反以自免此言贤者不足自恃而窃圣道之名者或以自利爲盗之圣勇义知仁此是庄子撰出这般名字以讥侮儒者其言虽怪而以世故观之实有此理说到不善人多善人少利天下少而害天下多处亦是精絶故曰唇竭则齿寒鲁酒薄而邯郸围圣人生而大盗起掊击圣人纵舍盗贼而天下始治矣夫川竭而谷虚丘夷而渊实圣人已死则大盗不起天下平而无故矣圣人不死大盗不止虽重圣人而治天下则是重利盗跖也楚方伐鲁以其酒薄也而梁乃伐赵以鲁不得而援也唇与齿似不相关唇竭而齿自寒川与谷不相干川竭而谷自虚丘与渊不相干丘夷而渊自实即今人所谓张公喫酒李公醉也以喻圣人之法不爲盗设而反爲盗贼之资故曰圣人生而大盗起圣人不生而大盗不起掊击圣人纵舍盗贼言亦无圣人亦无盗贼而后天下治也川水满则山谷之中皆有水川竭则谷自虚矣川与谷虽不相通而春夏之盈秋冬之涸却同也丘夷山頽而夷平也犹曰山附于地剥也山夷则上实之于渊是不相关而相因也无故即无事也重圣人而治言圣人复岀也圣人复出而制法愈密欺诈者得之益可以欺世故曰重利盗跖也爲之斗斛以量之则并与斗斛而窃之爲之权衡以称之则并与权衡而窃之爲之符玺以信之则并与符玺而窃之爲之仁义以矫之则并与仁义而窃之何以知其然邪彼窃钩者诛窃国者爲诸侯诸侯之门而仁义存焉则是非窃仁义圣知耶斗斛权衡符玺仁义四者并言以下抑高之意窃钩小盗也钩腰带环也战国之诸侯篡夺而得皆大盗也小者诛而大者乃如此愤世之言也既爲诸侯则其立国亦以爱民利物爲事是不特窃国併窃圣人之仁义圣知也故逐于大盗掲诸侯窃仁义并斗斛权衡符玺之利者虽有轩冕之赏弗能劝斧钺之威弗能禁此重利盗跖而使不可禁者是乃圣人之过也故曰鱼不可脱于渊国之利器不可以示人彼圣人者天下之利器也非所以明天下也名爲大盗者人皆欲逐之今之诸侯皆窃国者立于人上人谁不见故曰掲如此大盗昭昭于世併仁义斗斛权衡符玺以窃之而世未有立赏以求捕用刑以禁止者是皆愤世而爲此言鱼不可脱于渊言不可离水也圣人之法只可自用不可使人人皆知之故曰非所以明天下也明者天下皆知之也故絶圣弃知大盗乃止擿玉毁珠小盗不起焚符破玺而民朴鄙掊斗折衡而民不争殚残天下之圣法而民始可与论议擿王毁珠焚符破玺剖斗折衡皆是激说以结絶圣弃知之意非实论也殚残者毁削也尽去圣人之法民始纯一可与言道也故曰民始可与论议此皆愤世之辞故人每以剖斗折衡焚符破玺之事讥议之其实即老子不贵难得之货则民不爲盗之意但说得过当耳东坡曰人生识字忧患始岂欲天下人全不识字耶擢乱六律铄絶竿瑟塞瞽旷之耳而天下始人含其聪矣灭文章散五采胶离朱之目而天下始人含其明矣毁绝钩绳而弃规矩攦工倕之指而天下始人有其巧矣故曰大巧若拙削曾史之行钳杨墨之口攘弃仁义而天下之德始玄同矣彼人含其明则天下不铄矣人含其聪则天下不累矣人含其知则天下不惑矣人含其德则天下不僻矣彼曾史杨墨师旷工倕离朱者皆外立其德而以爚乱天下者也法之所无用也擢乱者抽擢而紊乱也六律有长短之叙抽而乱之使其不可用也铄絶焚弃之也有瞽旷之耳而后能爲律乐之事塞其耳则人之听皆合乎自然无此等造作也眀巧两句其意亦同因巧字却举老子大巧若拙一语以证之亦是文法处曾史有忠孝之名杨墨有仁义之言攘除而弃掷之使仁义之说不行则天下之人同得此德始归于玄妙矣不铄不消散也不累无系累也不惑不相诳惑也不僻无偏陂也以曾史杨墨与师旷工倕离朱并言亦以小抑大也外立其德者重外物而失本心也爚乱者言熏灼而挠乱之也以正法言之此等人皆无所用言皆当去也故曰法之所无用也此一句结得极有力文字之好处子独不知至德之世乎昔者容成氏大庭氏伯皇氏中央氏栗陆氏骊畜氏轩辕氏赫胥氏尊卢氏祝融氏伏羲氏神农氏十二箇氏只轩辕伏羲神农见于经自此以上吾书中无之或得于上古之传或出于庄子自撰亦未可知亦由佛言我于过去某劫也虽若大言然以天地间观之自伏羲以来载籍所可考者三千余年岂有许大天地方有三千余年伏羲以前必有六籍所不传者但言之则近于怪妄然亦不可不知且如吾闽自无诸以来方见于汉至唐而后渐有文物无诸之前当犹草昧可也近时囊山寺前耕于野者忽得一穴其间金王之器鼎彝之属甚多人皆窃而去之最后既虚乡人皆相率而就观其塼无大小皆雕人物龙虎不胜精巧此前穴也其后一璧以锄斧击之鞺鞺然有声但坚固不可动必是铜铁所灌意非有国者之坟不然书籍所载闽之上无闻焉则必有之而不传者然则容成大庭之类不可谓无之当是时也民结绳而用之甘其食美其服乐其俗安其居邻国相望鸡狗之音相闻民至老死而不相往来若此之时则至治已今遂至使民延颈举踵曰某所有贤者赢粮而趣之则内弃其亲而外去其主之事足迹接乎诸侯之境车轨结乎千里之外则是上好知之过也上诚好知而无道则天下大乱矣何以知其然邪甘食而下又是山无蹊隧处抽绎出来某所有贤者赢粮而趋之便是暗说孟子荀子推而上之孔子亦在其间矣观齐稷下与苏张之徒便见庄子因当时之风俗故有此论好知则非自然之道矣故曰好知而无道夫弓弩毕弋机变之知多则鸟乱于上矣钩饵网罟罾笱之知多则角乱于水矣削格罗落罝罘之知多则兽乱于泽矣知诈渐毒颉滑坚白解垢同异之变多则俗惑于辩矣故天下毎每大乱罪在于好知毕有柄之纲也弋缴射也机变变诈也削格犹汉书曰储胥也犹今之木栅也捕兔鹿者亦有之罝罘亦网也知诈以智而相诈也渐毒相渐染而爲毒乱也颉桀颉也滑汩乱也解垢隔角也坚白解垢异同皆当时辩者之名以取鱼取鸟取兽之事与辩者并言之亦是以曾史与斗斛权衡并讥之意每每常常也常常如此而至于大乱皆好智之罪也故天下皆知求其所不知而莫知求其所已知者皆知非其所不善而草知非其所已善者是以大乱不知者务外求异者也已知者晓然而易见者也自然之理也不善在人者也已善在我者也即齐物所谓是其所是而非其所非言但知他人之非而不知已之所是者亦非也故上悖日月之明下烁山川之精中堕四时之施喘耎之虫肖翘之物莫不失其性甚矣夫好知之乱天下也自三代以下者是已舍夫种种之民而悦夫役役之佞释夫恬淡无爲而悦夫啍啍之意啍啍已乱天下矣上而日月下而山川中而寒暑四时微而至于喘耎肖翘之物皆失其自然之理故曰莫不失其性甚矣夫好知之乱天下也此叹息一句而结之也喘耎微息而动之物附地者也蜗蜒之类肖小也翘轻也飞物也蜂蝶之类肖音萧种种殻实之貌役役务外作爲之貌啍啍嗫嗫也上句既结了却以三代实之谓三代以下便是如此故曰自三代以下是已啍啍役役两句对说下面只拈啍啍字结便与前篇素朴而民性得矣处同逍遥游曰汤之问棘也是已起语也此曰三代以下是已结语也起结虽异同一机轴也南华眞经口义卷之十二南华真经口义正统道藏三家本三十二卷洞神部玉诀类南华眞经口义卷之十三虚二鬳斋林希逸外篇在宥闻在宥天下不闻治天下也在之也者恐天下之淫其性也宥之也者恐天下之迁其德也天下不淫其性不迁其德有治天下者哉昔尧之治天下也使天下欣欣焉人乐其性是不恬也桀之治天下也使天下瘁瘁焉人若其性是不愉也夫不恬不愉非德也非德也而可长乆者天下无之闻在宥天下不闻治天下也此篇又做一句破题又是一体在者优游自在之意淫乱也静定则不淫矣宥者宽容自得之意迁爲外物所迁移也使天下之人性皆不乱德皆不移于外物又何用治之乎不恬不静也不愉不乐也以尧对桀言之曾史盗跖之类也今书意势皆如此其理皆未正然笔力岂易及哉以不恬比不愉便无轻重矣人大喜邪毗于阳大怒邪毗于阴阴阳并毗四时不至寒暑之和不成其反伤人之形乎使人喜怒失位居处无常思虑不自得中道不成章于是乎天下始乔诘卓鸷而后有盗跖曾史之行故举天下以赏其善者不足举天下以罚其恶者不给故天下之大不足以赏罚自三代以下者匈匈焉终以赏罚爲事彼何暇安其性命之情哉喜属阳怒属阴毗益也医书所谓有余之病也致中和则天地位失其中和则有四时不至寒暑不和之事气序既逆则人亦病矣使人者言因尧桀在上致人如此也喜怒失位居处无常谓妄爲妄动也憧憧往来朋从尔思是思虑不自得也成章有条理也不成章则失中道矣乔好高而过当也诘让论相诘责也卓孤立也鸷勐厉也此四字皆形容不和之意盗跖曾史只是替换贤不肖字用心既不和则贤不肖皆非矣爲天下者于其贤者而赏之于其不肖者而罚之贤非眞贤出于好伪举世皆然故欲赏而不足不给亦不足也言世间此等人多矣其意皆是讥贤者乃与爲恶者对说所以重抑贤者也人人皆慕赏避罚以伪相与则岂能安其性情自然之理哉而且悦明邪是淫于色也悦聪邪是淫于声也悦仁邪是乱于德也悦义邪是悖于理也悦礼邪是相于技也悦乐邪是相于淫也悦圣邪是相于艺也悦知邪是相于疵也天下将安其性命之情之八者存可也亡可也天下将不安其性命之情之八者乃始脔卷伧囊而乱天下也而天下乃始尊之惜之甚矣天下之惑也岂直过也而去之邪乃齐戒以言之跪坐以进之鼓歌以舞之吾若是何哉爲眀而好五色爲聪而好五声皆乱其眞矣故曰淫德与理自然者仁与义有心以爲之故以爲乱于德而悖于理技能也淫乐也彼以礼乐爲外物故曰相于技相于淫相助也助益之而愈甚也艺业也疵病也业能自劳病乃自苦以圣知之名而悦之则愈劳愈苦矣故曰相于业相于疵此圣字止近似能字犹今言草圣之圣也故于盗亦曰妄意室中之藏圣也此皆字义不同处读者当自分别不可与语孟中字义相紊乱八者明聪仁义礼乐圣知也安其自然则八者虽有亦不能爲累故曰存可也亡可也不安其自然则八者能爲害矣脔卷局束之貌伧囊多事之貌岂直过也而去之言不特猎渉一过随即休止齐戒以言谓郑重而夸说之跪坐以进谓致未尽礼而相传授鼓歌以儛之谓言之不足手舞足蹈也此皆讥一时之学者吾若是何哉言汝辈如此果何爲哉吾非自言指他人而言也犹诗曰我姑酌彼金罍妇称其夫也书曰我用沈酗于酒微子称纣也此是文法故君子不得已而临莅天下莫若无爲无爲也而后安其性命之情故贵以身于爲天下则可以托天下爱以身于爲天下则可以寄天下故君子苟能无解其五藏无擢其聪明尸居而龙见渊默而雷声神动而天随从容无爲而万物炊累焉吾又何暇治天下哉此段直说无爲自然之治不得已三字便有有天下而不与之意以其身之可贵犹贵于爲天下而后可以天下托之以其身之可爱犹爱于爲天下而后可以天下寄之此两句文亦奇理亦正读庄子之书于此等句又当子细玩味礼记曰筋骸之束解其五藏便是不束矣擢抽也过用其聦眀也尸居者其居如尸然即曲礼所谓坐如尸也龙文采也尸居无爲而威仪可则自然有文故曰尸居而龙见渊深也静也默不言也雷声感动人也虽不言而德动人也襌家所谓是虽不言其声如雷也故曰渊默而雷声神精神也天天理也动容周旋无非天理故曰神动而天随如此三句岂可以庄子爲异端之书乎理到而又又竒所以度越诸子炊累即是野马尘埃生物以息相吹之意炊动也累微细而累多也虚窒之中漏曰如卵处看日影中微尘便见此两字下得奇特若动而又不动若多而不见其多故曰炊累言我若无爲于上而天下之人日出而作日入而息自得自乐如万物之炊累然又何用我容心以治之崔瞿问于老聃曰不治天下安臧人心老聃曰汝慎无撄人心人心排下而进上上下囚杀淖约柔乎刚强廉刿彫琢其热焦火其寒凝冰其疾俛仰之间而再抚四海之外其居也渊而静其动也县而天偾骄而不可系者其唯人心乎此一段把孟子出入无时莫知其乡合而观之便见奇特无撄者无挠乱撄拂之也排下者不得志之时愈见頽塌得志之时则好进不已上此心向上也下心趋下也向上向下皆爲囚杀乃自累自苦之意绰约儇美也刚强之人或爲绰约所柔以项羽而泣涕于虞美人是也廉刿圭角也彫琢磨礲也谚云入大学者菱角入去鸡头出来即此意也少年得意之人多少圭角更涉忧患世故皆消磨了故曰廉刿彫琢其内热时如焦火然其凛凛时如凝冰然此皆形容人心燥怒忧恐之时一俯仰之间而其心中往来如再临四海之外其急疾也如此抚临抚也犹言行一过也其居也渊而静言心不动之时其动也县而天言此念一起之时如县系于天偾与愤同偾骄亢戾之状不可系即不可制也佛经云如何降伏其心看他降伏字便见得偾骄不可系之意此一段模写人心最爲奇妙非庄子之笔亦未易能也昔者黄帝始以仁义撄人之心尧舜于是乎股无胈胫无毛以养天下之形愁其五藏以爲仁义矜其血气以规法度然犹有不胜也尧于是放讙兜于崇山投三苗于三危流共工于幽都此不胜天下也夫施及圭王而天下大骇矣下有桀跖上有曾史而儒墨毕起于是乎喜怒相疑愚知相欺善否相非诞信相讥而天下衰矣大德不同而性命烂熳矣天下好知而百姓求竭矣股无胈犹髀肉不生之意胫无毛言劳其足也矜音勤与𥎊同矛柄也项籍传锄耰棘矜此言矜梗其血气也犹曰柴其内也规爲也言其爲仁义法度劳苦如此虽如此劳苦而犹有无柰何处故有放流之刑不胜天下者言其无如天下何也四罪而天下咸服本舜事也而庄子唤作尧所以曰其辞虽参差而諔诡可观见天下篇此便是参差处是实供吐了尧舜且如此延及三王尤大可骇矣施延也三王既如此所以下而小人则爲桀跖之行上而君子则慕曾史之名而起儒墨之争于是自喜于我而加怒于人自以爲知而以人爲愚自以爲善而以人爲否自以爲信而以人爲诞彼此皆然故有相疑相欺相非相讥之事即齐物篇中彼亦一是非此亦一是非之意烂熳字下得好性命之理到此都狼借了求竭者言下无以应之也于是乎釿锯制焉绳墨杀焉椎凿决焉天下嵴嵴大乱罪在撄人心故贤者伏处大山堪巖之下而万乗之君忧慄乎庙堂之上今世殊死者相枕也桁杨者相推也刑戮者相望也而儒墨乃始离跂攘臂乎桎梏之间意甚矣哉其无愧而不知耻也甚矣吾未知圣知之不爲桁杨椄槢也仁义之不爲桎梏凿枘也焉知曾史之不爲桀跖嚆矢也故曰絶圣弃知而天下大治此段言其不胜天下遂至于用刑釿锯绳墨推凿皆用刑之具也绳束缚者也墨黥淄也嵴嵴者犹借借也罪在撄人心者言自黄帝始也贤者隐遁不出而其君自劳天下之被罪者甚衆气象如许而儒墨于此时犹且高自标置于举世罪人之中故曰乃始离跂攘臂乎桎梏之间离跂支离翘跂也攘臂奋手言谈也乃自许自高之貌意叹也甚矣哉言其所爲已甚也儒墨于此可谓甚不知耻也上下两甚矣字意却不同皆是奇笔处桁杨械也相推言行者相挨拶也桁杨接槢因圣知而有桎梏凿枘因仁义而有桀跖借曾史之说得以自文而爲害是曾史爲盗跖之嚆矢也椄槢今枷中横木亦楔也嚆矢今之响箭也黄帝立爲天子十九年令行天下闻广成子在于空同之上故往见之曰我闻吾子达于至道敢问至道之精吾欲取天地之精以佐五谷以养民人吾又欲官阴阳以遂羣生爲之奈何广成子曰而所欲问者物之质也而所欲官者物之残也自而治天下云气不待族而雨草木不待黄而落曰月之光益以荒矣而佞人之心翦翦者又奚足以语至道取天地之精以佐五谷是致和而使万物育也官阴阳以遂羣生是燮调阴阳以顺万物也官各任其职也阴阳不相戾各当其职曰官物之本然者曰质即前言至道也物之残者言害物之事也天地阴阳皆自然之理五谷羣生亦自生自遂之物有心以官之则反爲物之害矣而汝也指黄帝而言也族聚也云不族而有雨是此有而彼无也不待黄而落失时也荒者日月有薄蚀废其光也荒废也翦翦犹浅浅也黄帝退捐天下筑特室席曰茅间居三月复往邀之广成子南首而卧黄帝顺下风膝行而进再拜稽首而问曰闻吾子达于至道敢问治身奈何而可以长乆广成子蹷然而起曰善哉问乎来吾语汝至道至道之精窈窈冥冥至道之极昏昏默默无视无听抱神以静形将自正必静必清无劳汝形无摇汝精乃可以长生目无所见耳无所闻心无所知汝神将守形形乃长生不曰治天下而曰治身故以爲善问窈窈㝠㝠远而不可穷也昏昏默默微而不可见也无视无听耳目俱忘也神存于心曰抱静而无爲形则自正神必清静形不劳役气无摇动则可以长生今修炼之学皆原于此如仙如佛自古以来必皆有之亦不是庄子方爲此说也无劳无摇此无字与勿字同有禁止之意目无见耳无闻心无知又解无视无听抱神以静两句神守其形则可以长生此神字今修养家所谓婴儿是也慎汝内闭汝外多知爲败我爲汝遂于大明之上矣至彼至阳之原也爲汝入于窈冥之门矣至彼至阴之原也天地有官阴阳有藏慎守汝身物将自壮我守其一以处其和故我修身千二百歳矣吾形未常衰慎汝内不动其心也闭汝外不使外物得以动吾心也才多知则爲累矣不识不知而后德全故曰多知爲败至阳之初大眀也至阴之初窈冥也原初也大眀之上太虚之上也窈冥之门无极之始也易言一阴一阳之谓道亦是此等说话但其说涵畜庄子要说得畅快故其辞如此爲汝者教汝也遂从也犹往也入穷也言欲教汝极至于此也官职藏府也此言人身自有天地阴阳也我之天地各官其官我之阴阳各居其所则此身可以慎守物物皆自坚固物者我身所有之物也故曰物将自壮所守者一而不杂所处者无不和顺此所以形虽千二百歳之乆而不衰也处者处事处物也感而应之者也天地即吾身之健顺也黄帝再拜稽首曰广成子之谓天矣广成子曰来余语汝彼其物无穷而人皆以爲终彼其物无测而人皆以爲极得吾道者上爲皇而下爲王失吾道者上见光而下爲士今夫百昌皆生于士而反于士故余将去汝入无穷之门以游无极之野吾与日月参光吾与天地爲常当我緍乎远我昏乎人其尽死而我独存乎广成子之谓天者言其可与天合一也物安有穷而人必求所终物岂可测而人必求其所极是以有涯而随无混也此两句极有味以麤言之则打铁作门限鬼见拍手笑亦此意易不终于既济而终于未济是知物无穷而物无测也子在川上而曰逝者如斯夫亦指其无穷无测者言之上可以爲皇下可以爲王此皇王字如圣尽伦王尽制如天下篇所谓内圣外王也皇是无爲者也王是有爲者也非三皇与三代之王也上见光者日月也下爲土者地也言居天地之间矒然无知举头但见日月低头但见地下而已百昌百物也生于土而反于土叶落归根臭腐化神奇神奇化臭腐之意去汝者离去人间之意无穷之门无极之野犹言天地之外也可与日月天地相爲长乆故曰与日月参光与天地爲常緍与冥同昏暗也当我者迎我而来也远我者背我而去也物之来去我皆泯然而不知故曰当我者緍乎远我者昏乎云将东游过扶摇之枝而适遭鸿蒙鸿蒙方将拊髀雀跃而游云将见之傥然止贽然立曰叟何人邪叟何爲此鸿蒙拊髀雀跃不辍对云将曰游云将曰朕愿有问也鸿蒙仰而视云将曰吁云将曰天气不和地气郁结六气不调四时不节今我愿合六气之精以育羣生爲之奈何鸿蒙拊髀雀跃掉头曰吾弗知吾弗知云将不得问又三年东游过有宋之野而适遭鸿蒙云将大喜行趋而进曰天忘朕邪天忘朕邪再拜稽首愿问于鸿蒙鸿蒙曰浮游不知所求猖狂不知所往游者鞅掌以观无妄朕又何知云将曰朕也自以爲猖狂而民随予所往朕也不得已于民今则民之放也愿闻一言鸿蒙曰乱天之经逆物之情玄天弗成解兽之群而鸟皆夜呜灾及草木祸及昆虫噫治人之过也扶揺之枝即扶桑日出之地也拊髀雀跃形容其跳跃自乐之意傥然自失之貌贽然屹立之貌叟指鸿蒙也赵州见投子买油而归州云乆闻投子今见贾油翁投子曰油油看襌宗此事便见云将曰游乃是庄子形容鼓舞处油字与游字不同非以油爲游也不辍而对曰游仰而视曰吁昼得自妙育羣生之问便与前黄帝之问同掉头摇头也天忘朕邪朕我也唿鸿蒙爲天言前曰曾一见尚记得否岂已忘之邪浮游周游也猖狂轶荡也不知所求无所求也不知所往无所往也鞅掌纷汩也无妄眞也游于举世纷汩之中而自观其眞不得已于民言欲谢絶之而不可也放效也民以我爲法也天之经常物之情实皆自然而已今既以有心爲之则是乱逆其自然矣岂得成自然之化故曰玄天弗成玄虚也犹言先天也兽羣而不争则无异类同类之别今各解其羣而去则是有尔我同异也鸟皆夜鸣惊也不能辅物之自然而使失其性则草木昆虫皆被祸矣此皆自有心以治人始亦犹前曰罪在撄人心也云将曰然则吾奈何鸿蒙曰噫毒哉僊僊乎归矣云将曰吾遇天难愿闻一言鸿蒙曰噫心养汝徒处无爲而物自化堕尔形体吐尔聪明伦与物忘大同乎涬溟解心释神莫然无魂万物云云各复其根各复其根而不知浑浑沌沌终身不离若彼知之乃是离之无问其名无闚其情物固自生云将曰天降朕以德示朕以默躬身求之乃今也得再拜稽首起辞而行然则吾奈何者言今既如此如之何而可也毒哉犹石头所谓苦哉苦哉是也僊僊乎急去之貌言汝已自毒自苦可急急归去不必问我这一段粧撰问答处便似传灯録上说话心养者言止汝此心自养得便是不曰养心而曰心养当子细分别徒但也言汝但处于无爲之中而物者化自化者往来不息自生自化之意也将从前许多聪明皆吐去而莫留之伦与沦同沦没也泯没而与物相忘则与涬溟大同矣涬溟无形无朕未有气之始也解心解去其有心之心释神释去其有知之神莫然定也无魂者无知也精曰魄神曰魂无魂者犹前言块然以其形立也解心之心与心养之心自异解神之神与抱神以静之神自异此等字又当子细体认云云衆多也各复其根生者必灭也虽灭而不灭灭者又生故曰各复其根而不知浑浑汴沌无知无觉之貌浑沌则终身不离乎道矣才有知觉则与道爲二故曰若彼知之乃是离之此一句甚精微当着眼看凡有分别之谓名凡有好恶之谓情闚者见也无问无闚则无所分别无所好恶矣此即无爲自然也我能无爲自然则物物各遂其生是其固然者也故曰物固自生固者固有也降犹言赐我也默者不言也赐我以自然之德示我以不言之理反身而求之已得此道躬亲也自也言自于吾身求之乃得其所得矣遂拜谢而去世俗之人皆喜人之同乎己而恶人之异于已也同于己而欲之异于已而不欲者以出乎衆爲心也夫以出乎衆爲心者曷尝出乎衆哉因衆以宁所闻不如衆技衆矣而欲爲人之国者此揽乎三王之利而不见其患者也此以人之国侥倖也几何侥倖而不丧人之国乎其存人之国也无万分之一而丧人之国也一不成而万有余丧矣悲夫有士者之不知也自此以下至篇末乃是庄子自铺说一段欲人同已而不欲其异已是以我皆出乎衆人之上也以已之所闻必欲衆人皆归向而后安则我何尝异乎衆人虽欲出衆而何由出衆若谓之独见则必衆人皆不知而后可既欲人人同我则是我不如衆人之技多矣老子曰知我希则我贵矣庄子又如此翻腾出韩退之论又所谓犹有人之说在亦是此意其心如此而饮爲人之国是欲揽取三王之利而不知其必爲害患也以此谋人之国是图侥倖也侥倖爲心但见有丧安得有成但有国者未知其人而爲其所惑也有士者有国也指当时诸侯而言也此意分眀是讥当时历聘游说之士夫有士者有大物也有大物者不可以物物而不物故能物物明夫物物者之非物也岂独治天下百姓而已哉出入六合游乎九州独往独来是谓独有独有之人是之谓至贵物物者有心有迹也不物者无爲而爲自然而然也无爲则无所不爲故曰不物故能物物若知物物之物则岂特治天下而已故曰出入六合游乎九州言道超乎万物之表也操纵阖辟于造化之间而与天爲一非人可得而二之故曰独往独来是谓独有如此则至贵矣大人之敎若形之于影声之于响有问而应之尽其所怀爲天下配处乎无响行乎无方挈汝适伏之挠挠以游无端出入无旁与日无始颂论形躯合乎大同大同而无己无己恶乎得有有睹有者昔之君子睹无者天地之友大人至人也即独有之人也形必有影声必有响自然而然也有问于我则尽吾之所懐而应之以此对乎天下是以一身而独当天下之大也我爲主配爲賔无响无声无臭也无方无迹也挠挠羣动不已之貌适往也挈提也汝指举世之人也复归也挈举世之人而往归之于挠挠之中言虽岀世而不外于世间者是出世世间非二法也无端无始也无旁四面皆无极也出入而游乎其间曰日如是不见其所终安知其所始故曰与日无始以形躯而论赞之合乎天地之间皆同此身也故曰合乎大同颂赞也我身既与万物皆同则不得而自私是无已矣既已无已则何者爲有即庞居七所谓空诸所有勿实诸所无也昔之君子但见其有与天地爲友者方见其无其曰昔之君子者自尧舜而下皆在其中贱而不可不任者物也卑而不可不因者民也匿而不可不爲者事也麤而不可不陈者法也远而不可不居者义也亲而不可不广者仁也节而不可不积者礼也中而不可不高者德也一而不可不易者道也神而不可不爲者天也观此一段庄子依旧是理会事底人非止谈说虚无而已伊川言释氏有上达而无下学此语极好但如此数语中又有近于下学处又有精麤不相离之意以道爲贵则物爲贱矣人岂能遗物哉故曰贱而不可不任者物也任用也以道爲尊则在人者卑矣然岂能离人而独立哉故曰卑而不可不因者民也因相依也匿隐也晦昩也眀白者道也以事对道事则晦昧矣然岂能尽遗世事哉故曰匿而不可不爲者事也道者精也法者麤也法岂能尽弃哉故曰麤而不可不陈者法也言义则去道远矣而义岂可去哉故曰远而不可不居者义也道无亲疏仁则有爱虽非至道而岂能遗仁哉必推广之故曰亲而不可不广者仁也礼有节文似于强世而不可不爲故曰节而不可不积者礼也礼仪三百威仪三千岂一日一人之力可爲故曰积德人所同得也虽与世和同而有当自立处岂得与人同故曰中而不可不高者德也中和同也一于自然者道也然而有当变易处岂容执一而不变故曰一而不可不易者道也不可知之谓神天之所爲皆不可知人事不可以不尽岂可尽委之不可知哉故曰神而不可不爲者天也故圣人观于天而不助成于德而不累出于道而不谋会于仁而不恃薄于义而不积应于礼而不讳接于事而不让齐于法而不乱恃于民而不轻因于物而不去物者莫足爲也而不可不爲不明于天者不纯于德不通于道者无自而可不明于道者悲夫不助者不容力也在于人者不容不爲而以道眼观之则虽爲之而不容力故曰观于天而不助此助字与助长字同不累者不累积以高也累积以爲高则是容心不自然矣累音垒不谋者无计度之心也不恃者不自以爲恩也会聚也积不化也不积则化矣薄逼也近也所行虽近义而不自以爲有曰集义则不化矣不讳者不拘忌也应应接也拘于礼文则有所讳避可行则行随事而应接之故曰应于礼而不讳让退缩之意也接事之间直情径行无所退缩故曰接于事而不让以法齐物虽纷杂之中而有简直之意故曰不乱民虽可恃而不轻我以倚重之物虽可因而不去本以就末斡转从上数句到此已尽却又提起一物字曰物莫足爲也而不可不爲此物字即是精者爲道粗者爲物事事物物皆在其中矣若以道心观之皆不足爲然而有不可以不爲此便是人心处观此一句则庄子岂不知精粗爲一之理者又曰不眀于天者不纯于德言世间之事虽不可不爲而必知自然之理则可不眀于天理之自然则在我之德不纯一矣不通于道即不眀于天也无自不可者言无往而不窒碍也上言不明于天不通于道到此结处又曰不眀于道则知不明于天不通于道两句只是一意何谓道有天道有人道无爲而尊者天道也有爲而累者人道也主者天道也臣者人道也天道之与人道也相去远矣不可不察也此两行最妙最亲切于学问但读者忽而不深求之无爲而尊者天道之自然也有爲而累者人道之不容不爲者也上句便属道心下句便属人心此一累字便与危字相近主者天道是以道心爲主也臣者人道是使人心听命也此臣主字不是朝廷君臣从来读者只作君臣说误矣此是一身中之君臣齐物论曰其递相爲君臣乎其有眞君存焉当如此看可也庄子之书大抵贵无爲而贱有爲前两转既说有爲者不可不爲又恐人把有爲无爲作一例看故于此又曰天道与人道相去远矣不可不察也开阖抑扬前后照应若看得出自是活泼泼地但其言语错杂鼓舞变化故人有不能尽知之者兼其间如远而不可不居者义亲而不可不广者仁此语不入圣贤条贯所以流于异端须莫作语孟读方可自贱而不可不任以下至不可不察也此庄子中大纲领处与天下篇同东坡以爲庄子未尝讥孔子于天下篇得之今曰庄子未尝不知精粗本末爲一之理于此篇得之更有一说圣贤之言万世无弊诸子百家亦有说得痛快处且如易曰形而上者谓之道形而下者谓之器化而裁之谓之变推而行之谓之通举而措天下之民谓之事业又曰见乃谓之象形乃谓之器制而用之谓之法利用岀入民咸用之谓之神何尝不说精底何尝不说粗底说得如此浑成便自无弊乐轩云儒者悟道则其心愈细禅家悟道则其心愈麤此看得儒释骨髓出前此所未有也如庄子此段把许多世间事唤做卑唤做麤中间又着箇不可不三字似此手脚更麤了便无惟精惟一允执厥中气象若分别得这麤细气象出方知乐轩是悟道来是具大眼目者他人辟佛只说得皮毛他既名作出世法又以絶人类去伦纪之说辟之何由得他服南华眞经口义卷之十三南华真经口义正统道藏三家本三十二卷洞神部玉诀类南华眞经口义卷之十四虚三鬳齐林希逸外篇天地天地虽大其化均也万物虽多其治一也人卒虽衆其主君也君原于德而成于天故曰玄古之君天下无爲也天德而已矣其化均者言皆是元气也治主也万物虽多主之者一造化而已人卒虽衆其主君也犹言天无二日民无二王也天之与我者爲德我能推原其德之初皆自天而成之则人力无所加矣爲人君者能知乎此则无爲而顺自然矣无爲自然便是天德玄远也玄古犹邃古也以道观言而天下之君正以道观分而君臣之义明以道观能而天下之官治以道汎观而万物之应备故通于天地者德也行于万物者道也上治人者事也能有所艺者技也技兼于事事兼于义义兼于德德兼于道道兼于天天地之间有气则有声有声而后有名名之爲君则天下之分定矣此自天地之初才有声时便自定了此是自然底故曰以道观言而天下之君定言声也道自然也既有此分则自有君臣之义便是卑高以陈贵贱位矣之意故曰以道观分而君臣之义眀天下之事非一人所能用于世者多随其能而尽其职其所以能者亦天与之盖天生许多人出而做许多事故曰以道观能而天下之官治万物之间未有无对者有寒则有热有雌则有雄有上则有下有前则有后有左则有右箇箇相应皆出自然故曰以道汎观而万物之应备此四句最妙其语亦纯粹天能覆能生地能载能成同此德也通同也万物之间各有自然之理行乎其中故曰行于万物者道也上之所以治者如礼乐刑政皆治之事也事事之中各有艺业随其所能者人之技也道德精者也事与技粗者也无精无粗皆出于自然则技即事事即艺艺即德德即道道即天故曰技兼于事事兼于义义兼于德德兼于道道兼于天兼者合二爲一之意义合作艺因声同故传写之讹耳故曰古之畜天下者无欲而天下足无爲而万物化渊静而百姓定记曰通于一而万事毕无心得而鬼神服畜天下即孟子所谓以善养天下者我无欲则天下自然足我无爲则天下自然化我能静则百姓自然定渊静澄静也万事不过一理故曰通一而万事毕得于我者苟能无心则非特人服之鬼神亦服之记曰者犹传有之也此语上世所传故庄子举以自证此五句极纯粹上三句与老子略同夫子曰夫道覆载万物者也洋洋乎大哉君子不可以不刳心焉无爲爲之之谓天无爲言之之谓德爱人利物之谓仁不同同之之谓大行不崖异之谓宽有万不同之谓富故执德之谓纪德成之谓立循于道之谓备不以物挫志之谓完君子明于此十者则韬乎其事心之大也沛乎其爲万物逝也夫子言其师也刳心者剔去其知觉之心也去此知觉之心而后可以学道人自然也爲之以自然则谓之天得于已者不言而喻故曰无爲言之之谓德无爲言者谓无所容言也异者亦同故曰不同同之如此大矣崖异有迹也宽绰然也物物不同而我皆有之故曰有万不同之谓富即万物皆备于我也纪条理也所执之德小大有序各有条理故曰执德谓之纪卓乎如有所立德之成也循其道而行则无所不备备道全美也完全也外物不足以动其心则在我者全矣故曰不以物挫志之谓完十者天德仁大宽富纪立备完也韬藏也包括万事而无遗皆归于心此心之大无外矣故曰韬乎其事心之大也逝者往也逝者如斯之逝也万物往来不穷而吾与之爲无穷故曰沛乎其爲万物逝也若然者藏金于山藏珠于渊不利货财不近贵富不乐寿不哀天不荣通不丑穷不拘世世之利以爲己私分不以王天下爲己处显显则明万物府死生同状藏金于山藏珠于渊富藏于天下也不近者远之也不以寿夭爲哀乐不以穷通爲荣辱丑字下得便胜辱字一世之利与一世共之不拘以爲我之私分人亡弓人得之之意也虽王天下不自以爲尊显黄屋非尧心之意也胸中之眀照乎天地以此爲显故不以王天下爲显也聚万物而归之一理故曰一府死生亦大矣而无所变于已视之若一也故曰同状夫子曰夫道渊乎其居也漻乎其清也金石不得无以鸣故金石有声不考不呜万物孰能定之渊乎其居静也居者不动也定也漻乎其清不混不杂也金石之鸣亦自然之天也故曰金石不得无以鸣言鸣底便是道也然金石虽有声非人考击之则不鸣人之考击亦是天机也此两句又是一般道理亦犹前所谓庸讵知吾所谓天者非人乎所谓人者非天乎故曰万物孰能定之天非人不因人非天不成亦是此意但于此书文字说得奇耳夫王德之人素逝而耻通于事立之本原而知通于神故其德广其心之出有物採之故形非道不生生非德不明存形穷生立德明道非王德者邪荡荡乎忽然出勃然动而万物从之乎此谓王德之人王德者言有王天下之德也素逝者以弃朴而往犹易言素履往也事事无不爲无不能而不以此爲名故曰耻通于事本原万物之初也知通于神至诚如神也採取也物有取于我而后其心应之故曰其心之出有物採之採犹感也出犹应也万物皆造化所生凡有形者皆同此道也然非自得于我则此道不明言不知也下句生字言我受天地之中以生也存我之形以穷究其始生之理立我之德以眀其自然之道此非圣人不能也荡荡乎言其大也忽然出首出庶物之出也勃然动不得已而起之意也万物从之是圣人作而万物覩也视乎冥冥听乎无声冥冥之中独见晓焉无声之中独闻和焉故深之又深而能物焉神之又神而能精焉故其与万物接也至无而供其求时聘而要其宿大小长短修远冥冥无形之地也视于无形而其见晓然即恍兮惚兮其中有象也人皆以爲无声而我之所独闻如人音之相和所谓非见彼也自见而已矣非闻彼也自闻而已矣深之又深入玄入妙也而又能应乎物言能精能粗也神无形也精气也以无形而见之有气形上形下之意也存于我者虚而应于物也无已是以至无而供万物之求也时骋时出而用也要其所归宿不可以一定言或小或大或长或短或远或近便是时中之意脩远合作远近其意方足今曰脩远脩即长也分眀是箇近字意或是上面既曰小大长短此言脩远则近亦在其间不然则是笔快失检点处但此两三段散语文字精甚他人如何有此笔法黄帝游乎赤水之北登乎崑崙之丘而南望还归遗其玄珠使知索之而不得使离朱索之而不得使喫诟索之而不得也乃使象罔象罔得之黄帝曰异哉象罔乃可以得之乎此段言求道不在于聪明不在于言语即佛经所谓以有思惟心求大圆觉如以萤火烧须弥山却粧出一段说话如此玄珠道也知知觉也离朱明也喫诟言辩也象罔无心也知觉聪明言辩皆不可以得道必无心而后得之此等譬喻也自奇絶尧之师曰许由许由之师曰啮缺啮缺之师曰王倪王倪之师曰被衣尧问于许由曰啮缺可以配天乎吾借王倪以要之许由曰殆哉圾乎天下啮缺之爲人也聪明叡知给数以敏其性过人而又乃以人受天彼审乎禁过而不知过之所由生与之配天乎彼且乗人而无天方且本身而异形方且尊知而火驰方且爲绪使方且爲物絯方且四顾而物应方且应衆宜方且与物化而未始有恒夫何足以配天乎虽然有族有祖可以爲衆父而不可以爲衆父父治乱之率也北面之祸也南面之贼也段段是撰出愈出而愈奇若此一段谓外篇粗于内篇可乎配天犹书云殷礼陟配天也言王天下也要邀致之也圾危也殆亦危也聪眀叡知性也给捷也数急也敏见快也应事之间以其性之敏故应之捷给此其过人处也修人事以应天理故曰以人受天审眀也禁过犹持心而未化也知过之由生则不待禁止之矣乗人而无天言尽其有爲而不知无爲也乗行也行其在人之事故曰乗人身我也以我对物故曰本身而异形火驰如火之驰言其急也自尊尚其知而急用之故曰尊知而火驰绪末也爲末事所役而不知其本故曰绪使丛性之意也物絯爲事爲物所拘碍也物随四方而来顾视而应之故曰四顾而物应事事而应各度其宜故曰应衆宜爲物所汨而失其自然之常者非能定而应也故曰与物化而未始有恒化爲事物所变动也常一也未始有常无定也一箇彼且七箇方且古今以来那得这般文笔虽然又转一转言其虽未可以配天亦有可尊处一族之聚必尊其祖故曰有族有祖只此等闲四字下得亦奇衆父者出于衆人而可以爲其父也谓其高一世也衆父之父则高又高矣衆父之父天也自然者也率将帅也言此人之用于世亦可以致治亦可以致乱北面臣也南面君也言以此爲臣道以此爲君道皆有患害故曰北面之祸也南面之贼也尧观乎华华封人曰嘻圣人请祝圣人使圣人寿尧曰辞使圣人富尧曰辞使圣人多男子尧曰辞封人曰寿富多男子人之所欲也汝独不欲何邪尧曰多男子则多惧富则多事寿则多辱是三者非所以养德也故辞封人曰始也我以汝爲圣人邪今然君子也天生万民必授之职多男子而授之职则何惧之有富而使人分之则何事之有富寿多男人之所欲也学道者则以爲不足介意庄子却如此翻说越见他高处天生万民必授之职即是孩儿堕地便有衣食分剂山谷所谓百草愁春雨是也富而使人分之言各付诸人也天圣人鹑居而殷食鸟行而无彰天下有道则与物皆昌天下无道则修德就闲千岁厌世去而上仙乗彼白云至于帝乡三患莫至身常无殃则何辱之有鹑居无定所也鷇鸟初生者也其母哺之虽食而非自求也言无心于食也鸟行飞也无彰无迹也随所寓而无恋着也与物皆昌者物与我各得其生也修德就闲邦无道则隐也厌世而上仙解脱之意也白云帝乡虚无之上也三患少壮老也楞严经恒河水之喻便是三患身常无殃自乐也上言寿富多男子下却倒说夀既在后其辞又多此亦文之机轴也封人去之尧随之曰请问封人曰退已尧犹欲问而封人不之答但曰退已犹言你去休接舆趋而辟荷杖丈人至则行矣伊川不得与同舟者言皆此机关也尧治天下伯成子高立爲诸侯尧授舜舜授禹伯成子高辞爲诸侯而耕禹往见之则耕在野禹趋就下风立而问焉曰昔尧治天下吾子立爲诸侯尧授舜舜授予而吾子辞爲诸侯而耕敢问其故何也子高曰昔尧治天下不赏而民劝不怒而民畏今子尝罚而民且不仁德自此衰刑自此立后世之乱自此始矣夫子阖行邪无落吾事俋倡乎耕而不顾此段又言世变愈下一节不如一节在禹时便不如尧舜矣无落吾事者落废也言吾不暇与汝言恐废吾耕事也倡俋低首而耕之状尧不赏不罚今子赏罚而民不仁其意盖言赏罚不如无亦如必也使无讼之意却借尧舜禹之名以言之泰初有无无有无名一之所起有一而未形物得以生谓之德未形者有分且然无间谓之命留动而生物物成生理谓之形形体保神各有仪则谓之性性修反德德至同于初同乃虚虚乃大合喙呜喙鸣合与天地爲合其合缗缗若愚若昏是谓玄德同乎大顺泰初造化之始也所有者只是无而已未有箇有字也有犹无之则安得有名此乃一之所由起也此一字便是无字故曰有一而未形物得以生则有有矣凡物各有其有皆德也未形者言一所起之时也若有分矣而又分他不得故曰且然无间且然犹且也且字下常添一字无间便是浑然者有分便是粲然者此命字即天命谓性之命留动而生物元气之动运而不已生而爲物则是其动者留于此故曰留动而生物留动二字下得极精微莫草草看动阳也留动静也静爲阴此句便有阳生阴成之意物得之而生既成物矣则生生之理皆具以元气之动者而爲我之生者此谓之形也看他形字却如此说实他书所无形体保神各有仪则谓之性此一句便是诗有物有则便是左传所谓民受天地之中以生有动作威仪之则也形体气也气中有神所谓仪则皆此神爲之便是性中自有仁义礼智之意若以吾书论此四句第一句德字却是性字此性字却是性之用矣所以道此书字义当作一眼看性修反德者言修此性以复其自然之德德既至矣尽矣则与无物之初同矣反德犹言复礼也至极至也同于无物之初则虚矣虚则大矣既虚而大则不言之言合喙者不言也鸣者言也以不言之言如此下三字便是他竒笔处下面却翻一转又曰喙鸣合此合字又与上合字不同矣言此喙之鸣既以不言而言则与自然者合矣以此自然之合则与天地合矣故曰喙鸣合与天地爲合缗缗犹泯泯也泯泯然若愚若昏形容此合字也此乃谓之玄妙之德则与大顺同矣大顺即太初自然之理也夫子问于老聃曰有人治道若相放可不可然不然辩者有言曰离坚白若县㝢若是则可谓圣人乎老聃曰是胥易技系劳形憷心者也执狸之狗成思猨狙之便自山林来丘予告若而所不能闻与而所不能言凡有首有趾无心无耳者衆有彤者与无形无状而皆存者尽无其动止也其死生也其废起也此又非其所以也有治在人忘乎物忘乎天其名爲忘已忘已之人是之谓入于天若相放帝王同条共贯之意以我之可眀彼之不可以我之然明彼之不然辩者之言虽曰坚白同异纷纷多端而我能分辩之若悬于天宇之间谓能晓然揭而示人也离分析也胥易技系解已见前篇成思者爲人所系缚而成其愁思也自山林来者言爲人捕而来也前曰执斄此曰执狸斄字误也所不能闻所不能言即性与天道不可得闻之意有首有趾言人之顶踵同也无心无耳言其无知无见也无形无状自然而然者于形而下者见形而上者即有形者与无形无状而皆存也此一句下得亦奇尽无者言世无此人也动止起居也废起穷达也言起居死生穷达之间皆有自然而然者人皆知动止死生废起之爲动止死生废起而不知其所以爲动止死生废起者也退之送文畅序曰江河所以流人物所以繁亦有所见之言但今人等闲读过了治者治事之治也人者人事也因人事而治之则我无容心故曰有治在人非惟忘物併与天亦忘之此谓之忘己忘已者无我也入于天者入于自然也犹前曰入于非人也上曰忘乎天此曰入于天入则与天爲一矣惟其忘而后能爲一也但应帝王曰未始出于非人未能忘乎天也未始入于非人出乎造化之上也与此入乎天之语又异此皆其鼓舞处不可执着执着则难读庄子矣蒋闾葂见季彻曰鲁君谓葂也曰请受教辞不获命既已告矣末知中否请尝荐之吾谓鲁君曰必服恭俭拔出公忠之属而无阿私民孰敢不辑季彻局局然笑曰若夫子之言于帝王之德犹螳蜋之怒臂以当车辙则必不胜任矣且若是则其自爲处危其观台多物将往投迹者衆蒋闾葂覤覤然惊曰葂也汒若于夫子之所言矣虽然愿先生之言其风也荐陈也请以所言陈之拔出公忠之属举贤也无阿私无偏党也辑安也局局笑之貌也螳蜋怒其臂以当车辙言力小不足以任此大事也曰怒而飞曰草木怒生此言怒臂庄子喜下一箇怒字其自爲处者言其自爲所处之地如此则似危其观台以示于人人将往而归之则技足而来者愈衆矣多物人物之多也意言名声愈盛而世之趋者愈衆则自累矣覤覤惊之貌闻此言而无所知故曰汒若于夫子所言风者遗风之风亦犹曰言其略也季彻曰大圣之治天下也摇荡民心使之成敎易俗衆灭其贼心而皆进其独志若性之自爲而民不知其所由然若然者岂兄尧舜之教民溟涬然弟之哉欲同乎德而心居矣摇万也转移也贼心有爲之心也独志独得之志朝彻见独之独也民既成教而易其习俗皆灭去私心而进于道但如生知之性自有而不知爲上之化故曰不知其所由然以尧舜爲高而以我汶之故曰兄尧舜之教而弟之谓尧舜岂能胜我我不在尧舜之下却下句如此也是好奇溟涬有低头甘心之意民字即是人字言凡人能如此则岂肯兄尧舜之教而自处其下也同乎自然之德则其心安矣居安也欲者圣人欲其民如此也子贡南游于楚反于晋遇汉阴见一丈人方将爲圃畦凿隧而入井抱瓮而出灌搰滑然用力甚多而见功寡子贡曰有械于此一日浸百畦用力甚寡而见功多夫子不欲乎爲圃者仰而视之曰奈何曰凿木爲机后重前轻挈水若抽数如泆汤其名爲槔爲圃者忿然作色而笑曰吾闻之吾师在机械者必有机事有机事者必有机心机心存于胸中则纯白不备纯白不备则神生不定神生不定者道之所不载也吾非不知羞而不爲也子贡睛然慙俯而不对有间爲圃者曰子奚爲者邪曰孔丘之徒也爲圃者曰子非夫博学以拟圣于于以盖衆独弦哀歌以卖名声于天下者乎汝方将忘汝神气堕汝形骸而庶几乎而身之不能治而何暇治天下乎子往矣无乏吾事畦间凿隧爲水沟也抽拔也泆汤洋溢而涌出也言取水之易也此数句形容得桔橰自好机械器也用之则爲机事所以用之者心也有机心则纯白不备言不纯一虚明也神生不定不能抱静主一也道所不载言不能载道也要求学问工夫这般处皆当子细体认子奚爲者犹论语曰奚自也拟圣言慕圣人也于于自大之貌独弦哀歌言人不已知而自诵自说卖名沽名也独弦哀歌譬喻说也比之击磬于卫则非矣忘汝神气犹曰黜其聪眀也堕汝形体即忘已也汝能如此犹尚庶几不然身且不治何能治人此讥吾圣人之言无乏即无落也子贡卑陬失色顼顼然不自得行三十里而后愈其弟子曰向之人何爲者邪夫子何故见之变容失色终日不自反邪曰始吾以爲天下一人耳不知复有夫人也吾闻之夫子事求可功求成用力少见功多者圣人之道今徒不然执道者德全德全者形全形全者神全神全者圣人之道也託生与民并行而不知其所之汴乎淳备哉功利机巧必忘夫人之心卑陬慙恧之貌顼顼自失之貌不自反言不复其常也天下一人言孔夫子也事求可可爲则爲也力少而功多便是桔橰之类徒独也今其人独不然言汉阴丈人也託其生于世虽所行亦与人同而不自知其所往即浮游而不知所求猖狂不知所往也故曰託生与民并行而不知其所之淳备纯一浑全也汒乎无形迹之貌功利机巧必忘夫人之心言此人心中必无功利机巧之事也此忘字与亡同无也若夫人者非其志不之非其心不爲虽以天下誉之得其所谓謷然不顾以天下非之失其所谓傥然不受天下之非誉无益损焉是谓今德之人哉我之谓风波之民夫人者指汉阴丈人也不以毁誉爲损益誉且不顾而况毁乎所言行于世曰得其所谓所言不行于世曰失其所谓风波言爲世故所役而不自定也反于鲁以告孔子孔子曰彼假修浑沌氏之术者也识其一不知其二治其内而不治其外夫明白入素无爲复朴体性抱神以游世俗之间者汝将固惊邪且浑沌氏之术予与汝何足以识之哉假大也假修大修也浑沌氏即天地之初也术道也识其一者所守纯一也不知其二者言心不分也内本心也外外物也眀白则可入于素素者素朴也无爲则复归于自然之朴体性全其性也拘神一也汝将固惊邪固宜也言汝未知此道宜乎惊异也谆芒将东之大壑适遇苑风于东海之滨苑风曰子将奚之曰将之大壑曰奚爲焉曰夫大壑之爲物也注焉而不满酌焉而不竭吾将游焉苑风曰夫子无意于横目之民乎愿闻圣治谆芒曰圣治乎官施而不失其宜拔举而不失其能毕见其情事而行其所爲行言自爲而天下化手挠顾指四方之民莫不俱至此之谓圣治大壑大海也横自之民撰出此等字以形容世人也游于大壑者言世间不足观将观于海官施不失其宜随职而各当其任也拔举而不失其能无遗才也情事实事也尽见事事可爲之实顺其所可爲者而行之故曰毕见其情事而行其所爲所行所言皆是自爲不爲人而爲也天下自然化之自爲者爲已非爲人也手挠挠动也言举其手随所顾而指之民莫不应书曰惟动丕应徯志是也手挠顾指指麾拱揖之意圣人之治天下如此意谓古帝王也愿闻德人曰德人者居无思行无虑不藏是非美恶四海之内共利之之爲悦共给之之爲安怊乎若婴儿之失其母也傥乎若行而失其道也财用有余而不知其所自来饮食取足而不知其所从此谓德人之容居行动静也动静无所容心故曰居无思行无虑也不藏是非美恶佛家所谓不思善不思恶也共利共给与人同乐之意怊乎怅然之貌若婴儿失母若行失道皆言其无意人世有不得已之意财用饮食皆致之不问言无心也德人比之圣治高一层矣愿闻神人曰上神乗光与形灭亡此谓照旷致命尽情天地乐而万事销亡万物复情此之谓混冥上神言其神胜跃而上也出乎天地之外日月之光反在其下故曰乗光与形灭亡言虽有身似无身矣照旷者言大昭晰也致命极乎天命也尽情者尽其性中之情也此情字与孟子乃若其情则可以爲善同以天地之道自乐而万事无所累于我故曰天地乐而万事销亡复情复于实理也万物皆复于实理则与我爲一矣混冥即浑沦也即所谓浑沌氏也神人比之德人又高一层如此分别盖谓古帝王之上更自有不可及者门无鬼与赤张满稽观于武王之师赤张满稽曰不及有虞氏乎故离此患也门无鬼曰天下均治而有虞氏治之邪其乱而后治之与赤张满稽曰天下均治之爲愿而何计以有虞氏爲有虞氏之药疡也秃而施髢病而求医孝子操药以修慈父其色焦然圣人羞之满稽之言以征伐不及于揖逊因无鬼之问又併与有虞氏非之言天下皆愿于治因有虞氏治之而反以爲累也无疡何以药不秃何用髢不病何用医盖言唤作治天下便是病了无爲而治则无病也孝子爲父操药其色终是不乐不若父之无病也故圣人以爲有心于治天下则可愧矣其言虽不正譬喻处亦奇特修进也与羞同古字通用羞之羞耻也至德之世不尚贤不使能上如标枝民如野鹿端正而不知以爲义相爱而不知以爲仁实而不知以爲忠当而不知以爲信蠢动而相使不以爲赐是故行而无迹事而无传举世淳一未有贤能之名故曰不尚贤不使能标枝枯枝也但见其枝不见其叶故曰标枝野鹿标枝皆是无情无欲之喻端正修身也相爱相亲也相与以实诚也由心之谓忠当事事得其当也端正而下四不知言当时未有仁义忠信之名也蠢动有生之民也相使相友助也不以爲赐者不以爲恩也行而无迹事而无传是当时未有是非毁誉之事也此皆形容太古之世孝子不谀其亲忠臣不谄其君臣子之盛也亲之所言而然所行而善则世俗谓之不肖子君之所言而然所行而善则世俗谓之不肖臣而未知此其必然邪世俗之所谓然而然之所谓善而善之则不谓之导谀之人也然则俗故严于亲而尊于君邪谓已导人则勃然作色谓己谀人则怫然作色而终身导人也终身谀人也不谀不谄能谏其君父也随其所言以爲然随其所行以爲善不知谏者也在君亲则以谏者爲是以不谏者爲非而我之于世随其所善者而爲之随其所以爲是者而是之则世俗反严于君亲乎此意盖言今人之所谓道皆世俗之所同是者非独得于已而与造物爲徒者也导顺也谀谄也我之所谓道只与世俗同则是我之所爲亦导谀世俗而已矣若人加以导谀之名则我必不悦而终身所爲不免导谀言其不能异于世俗也圣人以天下通行者爲道而庄子以爲道必出于一世之上故以古之帝王与圣贤皆作下一等看乃如此发明一段笔势澜翻信不可及然其言亦太过矣合譬饰辞聚衆也是终始本末不相坐垂衣裳设采色动容貎以媚一世而不自谓导谀与夫人之爲徒通是非而不自谓衆人愚之至也合其譬者言合天下譬喻以立说也饰辞者言修饰其言辞也聚衆者言聚天下之学者而归已也观其初心要高于一世要其终也不能离于当世之人是其终始本末不相照应矣故曰不相坐犹不相当也垂衣裳设采色动容貌言儒者之衣冠也采色又章也循循以诱诲学者故以爲媚一世此皆讥吾圣人之意己之所是学于我者皆以爲是己之所非学于我者皆以爲非学于我者皆流俗之庸人也我之是非与彼通同则亦流俗之人矣既与庸人爲徒而不自谓爲庸人是至愚而无见者也庄子之意盖以其所独得者人皆不知故已与人异遂有此愤悱之言非正论也知其愚者非大愚也知其惑者非大惑也大惑者终身不解大愚者终身不灵三人而一人惑所适者犹可致也惑者少也二人惑则劳而不至惑者胜也而今也以天下惑予虽有祈向不可得也不亦悲乎大声不入于里耳折杨皇华则嗑然而笑是故高言不止于衆人之心至言不出俗言胜也以二缶钟惑而所适不得矣而今也以天下惑予虽有祈向其庸可得邪知其不可得也而强之又一惑也故莫若释之而不推不推谁其比忧终身不解不灵只言其不自知也祈向趋向也三人同行而二人皆惑犹且劳苦而行不至今天下皆惑于其说我虽独有所趋向何以回一世哉此予字庄子自道也折杨皇华里巷之曲名也大声古乐也喻其至高之论也不止于衆人之心者与之说不入也折杨皇华比俗言也俗言胜则至言隐矣垂踵者垂其足而坐不肯行也二垂踵惑者即前言二人惑也所适不得即前言劳不至也传写之误以垂爲缶以踵爲钟皆不可解以前句证后句合作垂踵分眀知其不可得而强之又一惑也此自叹之言谓我既知其不可告语而欲强以语之是我又添一惑也释之舍去也不推不必推说也比近也付之不言则不近于忧矣此自解之言厉之人夜半生其子遽取火而视之汲汲然唯恐其似己也厉人恶人也中间添一之字犹前言骊之姬也此是其文法也恶人生子恐其似已是自知其恶也彼且自知而世之惑者皆不自知则不如厉人矣以前面大惑终身不解大愚终身不灵又如此譬说两句而不结断此皆是弄笔处百年之木破爲牺樽青黄而文之其断在沟中比牺樽于沟中之断则美恶有间矣其于失性一也跖与曾史行义有间矣然其失性均也且夫失性有五一曰五色乱目使目不明二曰五声乱耳使耳不聪三曰五臭薰鼻困惾中颡四曰五味浊口使口厉爽五曰趣舍滑心使性飞杨此五者皆生之害也而杨墨乃始离跂自以爲得非吾所谓得也夫得者困可以爲得乎则鸠鸮之在于笼也亦可以爲得矣其断在沟中者破爲牺樽之余者也同此一木惑爲牺樽或弃沟中荣辱虽不同必竟皆是枯木矣此与藏谷亡羊处意同五色五声五臭五味皆人力爲之故以爲乱性以此四者与趣舍并言所以抑之也困㯶冲逆人也中颡自鼻而通于颡也浊口污其口也厉爽乖失也趣舍是非好恶也以趣舍而汨乱其心则自然之性失矣故曰趣舍滑心使性飞扬杨墨之学趣舍滑心者也而乃自以爲能彼以其说自困而乃曰自得以此爲自得则禽兽在笼中亦爲自得矣贬之之甚也且夫趣舍声色以柴其内皮弁鹬冠搢笏绅修以约其外内支盈于柴栅外重纆缴睆睆然在纆缴之中而自以爲得则是罪人交臂历指而虎豹在于囊槛亦可以爲得矣以其趣舍形诸言语见诸颜色与人争是非胸次爲之梗碍故曰趣舍声色以柴其内皮弁鹬冠搢笏绅修皆儒者之服也衣服必以礼强自拘束故曰以约其外搢笏执也绅修长带也其在于内也支塞充盈如柴栅然言胸中不自在也外爲礼文东缚如罪人被束缚然纆缴绳缚也皖睆目视之貌人见其自苦如在束缚之中而彼自以爲得是罪囚之人与囊槛之虎亦以爲自得乎极口以诋杨墨亦已甚矣交臂束其手也历指绳缚其手而指可数也囊与槛并言亦犹俗言胡孙入布袋也南华眞经口义卷之十四南华真经口义正统道藏三家本三十二卷洞神部玉诀类南华眞经口义卷之十五虚四鬳齐林希逸外篇天道天道运而无所积故万物成帝道运而无所积故天下归圣道运而无所积故海内服明于天通于圣六通四辟于帝王之德者其自爲也昧然无不静者矣圣人之静也非曰静也善故静也万物无足以铙心者故静也水静则明烛须眉平中准大匠取法焉水静犹明而况精神圣人之心静乎天地之鉴也万物之镜也帝道圣道本难分别庄子之意盖以帝爲三皇圣爲五帝也运而无积即是纯亦不已无积字更分晓此段主意却在静字上至静之中运而无积何尝是枯木死灰但读者不察之耳六通四辟犹言东西南北上下无所障碍也昧然者冥然之意也圣人之静也非曰静也善故静也此一句最精神言圣人非以静爲好事故欲如此静万物不足以挠动其心故不求静而自静也铙与挠同以水以镜爲静之喻即眼前说话但是又字精到夫虚静恬淡寂寞无爲者天地之平而道德之至故帝王圣人休焉休则虚虚则实实者伦矣虚则静静则动动则得矣静则无爲无爲也则任事者责矣无爲则俞俞俞俞者忧患不能处年寿长矣夫虚静恬淡寂寞无爲者万物之本也明此以南乡尧之爲君也明此以北面舜之爲臣也以此处上帝王天子之德也以此处下玄圣素王之道也以此退居而闲游江海山林之士服以此进爲而抚世则功大名显而天下一也虚静恬淡寂寞无爲把一静字演作八字要得分晓也平定也至极也言此乃天地一定之理道德极至之事也休止也言帝王圣人之心止于此也亦犹曰止于至善也休则虚即惟道集虚吉祥止止也但此下又言虚则实实者伦矣发得又精神虚则实即禅家所谓眞空而后实有也伦理也实理之中自有条理便是浑然之中有粲然者上句发了虚则实下句又言虚则静静则动便是一动一静互爲其根动而无不当其宜故曰动则得矣任事者责言各任其事而尽其责是无爲而无不爲也俞俞安乐之貌忧患不能处言不入于忧患也处有陷人之意忧患不能入便是仁者不忧年寿长乆便是静者寿也四句以虚静无爲字相生成文此庄子笔法也到此又提起虚静恬淡八字而断之以万物之本本者初也言此理出于未有万物之初处上即南乡之君也处下不仕者也玄圣素王言有圣人之德无圣人之位也退居而闲游隐者也进爲而抚世用于时者也观此一句其意何尝不欲用世何尝不以动静爲一静而圣动而王无爲也而尊朴素而天下莫能与之争美夫明白于天地之德者此之谓大本大宗与天和者也所以均调天下与人和者也与人和者谓之人乐与天和者谓之天乐静则爲圣动则爲王即是内圣外王四字无爲也而尊尊贵也言天下之道莫贵于无爲也朴素无文采也虽若朴素而天下之美莫过于此故曰朴素而天下莫能与之争美眀白者言晓然如此也若知此天地之德则可以与天爲徒故曰与天和者也和合也大本大宗即是赞美自然之德与自本自根意同均调天下则与人合亦犹尧曰子天之合也我人之合也既曰天和人和又曰人乐天乐鼓舞发越其笔势大抵如此庄子曰吾师乎吾师乎𩐎莫物而不爲戾泽及万世而不爲仁长于上古而不爲寿覆载天地刻彫衆彤而不爲巧此之谓天乐此数句与大宗师篇同却又着庄子曰三字前曰许由之言今以爲自言可见件件寓言岂可把作实话看故曰知天乐者其生也天行其死也物化静而与阴同德动而与阳同波故知天乐者无天怨无人非无物累无鬼责故曰其动也天其静也地一心定而王天下其鬼不祟其魂不疲一心定而万物服言以虚静推于天地通于万物此之谓天乐天乐者圣人之心以畜天下也天行行乎天理之自然也物化随万物而化也静则爲阴动则爲阳同波同流也圣门只曰不怨天不尤人此又添无物累无鬼责两句愈自精神鬼出而见于人则曰祟其鬼不祟言神藏而不露也其魂不疲言精神不倦也曰鬼曰魂即精神是也心定则精神自定万物自服以虚静之理而行于天地万物之间故曰推于天地而通于万物以畜天下即以善养人者服天下也夫帝王之德以天地爲宗以道德爲主以无爲爲常无爲也则用天下而有余有爲也则爲天下用而不足故古之人贵夫无爲也上无爲也下亦无爲也是下与上同德下与上同德则不臣下有爲也上亦有爲也是上与下同道上与下同道则不主上必无爲而用天下下必有爲爲天下用此不曷之道也天地道德皆无爲之理而已此段又将无爲与有爲对说以无爲爲君之道以有爲爲臣之道下与上同德则不臣者言臣当劳也上与下同道则不主者言君当佚也用天下君也爲天下用臣也如此说臣主又是一意不可与在宥篇天道人道同说若如此拘泥便读庄子不得且如此篇既言君当无爲臣当有爲而前章又曰眀此以北面舜之爲臣也又曰以此进爲而抚世则功大名显则臣道亦无爲矣岂其说自相戾乎所以道若如此拘泥则读庄子不得故古之王天下者知虽落天地不自虑也辩虽彫万物不自悦也能虽穷海内不自爲也天不产而万物化地不长而万物育帝王无爲而天下功故曰莫神于天莫富于地莫大于帝王故曰帝王之德配天地此乗天地驰万物而用人羣之道也落天地言笼络也络与落同彫万物者言其巧也万物自生非天生之万物自长非地长之故曰天不生地不长帝王以无爲而成天下之功亦与天地同也乗天地者犹曰乗六龙以御天也驰万物者役使羣动也此段只是赞说君道无爲本在于上末在于下要在于主详在于臣三军五兵之运德之末也赏罚利害五刑之辟教之末也礼法度数刑名比详治之末也钟皷之音羽旄之容乐之末也哭泣衰绖隆杀之服哀之末也此五末者须精神之运心术之动然后从之者也末学者古人有之而非所以先也自此以下又说有爲盖以无爲爲本而以有爲爲末要在王君道无爲也详在臣臣道有爲也威武文德之辅助故曰三军五兵之运德之末也五兵弓殳矛戈㦸也明刑以弼教故曰赏罚利害五刑之辟教之末也度数等差也刑名名物也比类例也详纤悉也礼法度数钟皷羽旄皆非礼乐之本犹曰玉帛钟皷云乎哉也哀之末也即与其易也宁戚之意此数句甚平正精神之运心术之动然后从之盖言皆由内心以生非由外铄我也末学者古人有之而非所以先此一句尤好看得庄子何尝欲全不用兵刑礼乐君先而臣从父先而子从兄先而弟从长先而少从男先而女从夫先而妇从夫尊卑先后天地之行也故圣人取象焉天尊地卑神明之位也春夏先秋冬后四时之序也万物化作萌区有状盛衰之杀变化之流也夫天地至神而有尊卑先后之序而况人道乎宗庙尚亲朝廷尚尊乡党尚齿行事尚贤大道之序也语道而非其序者非道也语道而非其道者安取道因上面一先字与一从字又说许多譬喻盖言当先者先当后者后皆天地自然之理也故圣人取而法之故曰尊卑先后天地之行也圣人取象焉天地四时亦喻说也化作化生也诗言薇亦作止是也萌萌芽也区区别也言物生而其状不同也随时变化先盛后衰亦是譬喻先后之序杀等也盛者非一时而盛衰者非一时而衰皆有次第故曰盛衰之杀因先后而及尊卑尊卑亦先后也行事尚贤言任职事以贤爲先也齿爵亲贤亦天下自然之理故曰大道之序安取道者言既不知其序又安得有道也宗庙尚亲昭穆世次也是故古之明大道者先明天而道德次之道德已明而仁义次之仁义已明而分守次之分守已明而形名次之形名已明而因任次之因任己明而原省次之原省已明而是非次之是非已明而赏罚次之赏罚已明而愚知处宜贵贱履位仁贤不肖袭情必分其能必由其名以此事上以此畜下以此治物以此修身知谋不用必归其天此之谓太平治之至也此段自言爲治之序凡有九等以天爲第一道德爲第二仁义爲第三分守爲第四刑名爲第五因任爲第六原省爲第七是非爲第人赏罚爲第九分守职守也刑名名称也刑与形同因任是因其所职而大任之也原免也省减也不任其事则免之则省去之矣是非旌别淑慝也赏罚挞以记车服以彰之类也庄子其言爲治之序如此不知天讨有罪天命有德赏罚何尝非天岂九变而后及之如此议论便去圣贤远甚但言先眀天次道德其下又有此数节亦不是舍粗而求精愚知处宜言当其任也履位亦犹当位也袭安也安其情实则君子小人各有所处也必由其名循名责实也知谋不用必归其天言事事虽各有处而无容其心皆归于自然而已此太平之世也故书曰有形有名形名者古人有之而非所以先也古之语大道者五变而形名可举九变而赏罚可言也骤而语形名不知其本也骤而语赏罚不知其始也倒道而言迕道而说者人之所治也安能治人骤而语刑名赏罚此有知治之具非知治之道可用于天下不以用天下此之谓辩士一曲之人也礼法数度刑名比译古人有之此下之所以事上非上之所以畜下也书古书也古书之中虽有形名之说而未尝舍本以求末故曰非所以先若不知先后骤然而言之则失其本始矣倒倒置也迕逆也若逆此自然之道倒置其说则是治于人者是爲天下用也非用天下者也以刑名赏罚爲治之具以分守仁义爲治之道何尝差错但说得衮杂尔一曲一偏也上所以畜下则是君道下所以事上则是臣道昔者舜问于尧曰天王之用心何如尧曰吾不敖无告不废穷民苦死者嘉孺子而哀妇人此吾所以用心已舜曰美则美矣而未大也尧曰然则何如舜曰天德而出宁日月照而四时行若书夜之有经云行而雨施矣尧曰然则胶胶扰扰乎子天之合也我人之合也夫天地者古之所大也而黄帝尧舜之所共美也故古之王天下者奚爲哉天地而已矣敖嫚侮也苦哀怜之也嘉善之也妇人寡妇也既与孺子对说虽无寡字而意自明天德自然之德也出宁者首出庶物万国咸宁也曰往则月来寒往则暑来日月照而四时行也既昼而夜夜而复昼常常如此经常也云行雨施随时自然此皆形容无爲而爲之意胶胶扰扰言挠乱也尧曰我之所爲未及于汝未免自爲挠乱所以只合于人而未合于天也然则下三句谓尧自叹之辞也天地者古之所大言天地自然之理自古及今莫大于此也共美者共好之也王天下者无他爲但法天地则可矣前言尧舜既有抑扬此又与黄帝同说殊无轻重若泥其名字则窒碍不通矣孔子西藏书于周室子路谋曰由闻周之征藏史有老聃者免而归居夫子欲藏书则试往因焉孔子曰善往见老聃而老聃不许于是繙十二经以说老聃中其说曰太谩愿闻其要孔子曰要在仁义老聃曰请问仁义人之性邪孔子曰然君子不仁则不成不义则不生仁义眞人之性也又将奚爲矣老聃曰请问何谓仁义孔子曰中心物恺兼爱无私此仁义之情也老聃曰意几乎后言夫兼爱不亦迂乎无私焉乃私也夫子若欲使天下无失其牧乎则天地固有常矣日月固有明矣星辰固有列矣禽兽固有羣矣树木固有立矣夫子亦放德而行循道而趋已至矣又何偈偈乎揭仁义若击鼓而求亡子焉意夫子乱人之性也西藏书于周室者言西至周而欲观其藏书也繙反覆言之也中其说者言万及半而老子以爲太繁太谩言太汗漫也物恺者以物爲乐与物爲一之意也后言犹曰浅近之言也几乎危乎也物之不齐何由兼爱此迂曲难行之说也才有无私之名胸中便有箇私字有此无私字便是有心故曰无私焉乃私也牧养也欲使天下无失其所养则天地之间物物皆有自然之造化何可容力但当依放自然之德循行自然之道能如此已爲极矣故曰已至矣亡子逃也击鼓而求言劳苦而惊动世俗也如此乃是乱人之性故叹而言之意叹也夫子犹吾子也偈偈劳力之貌士成绮见老子而问曰吾闻夫子圣人也吾固不辞远道而来愿见百舍重趼而不敢息全吾观子非圣人也鼠壤有余蔬而弃妹不仁也生熟不尽于前而积敛无崖老子漠然不应士成绮明日复见曰昔者吾有刺于子今吾心正郄矣何故也老子曰夫巧知神圣之人吾自以爲脱焉昔者子唿我牛也而谓之牛唿我马也而谓之马苟有其实人与之名而弗受再受其殃吾服也恒服吾非以服有服百舍重趼而不敢息言其劳也趼足跟厚皮也食蔬之余弃于鼠壤暗昩不明之地妹与昧同暗也是不爱物也故以爲不仁生熟不尽于前而积歛无崖言其积蓄有余也生熟者生物熟物在目前者用不尽也犹且收积不已故曰积敛无崖老子漠然不应是以不答答之也刺者讥也却退也向有所讥今其心尽退然无有谓既见之后忽然有觉也巧知神圣有爲之学也脱者离也言出乎其上也我既无心唿马唿牛听汝而已苟有其实人与之名而弗受再受其殃此一句最纯粹我若实有此事人以讥我而我乃拒之是两重罪过也即是耻过作非又翻出此语服行也吾之所行常常如此非以爲当行而行之谓不自知也故曰吾服也恒服吾非以服有服即非曰静也善故静之意却如此下四箇服字皆是奇笔处士成绮鴈行避影履行遂进而问修身若何老子曰而容崖然而目冲然而颡頯然而口阚然而状义然似系马而止也动而持发也机察而审知巧而睹于泰凡以爲不信邉境有人焉其名爲窃鴈行避影形容其侧身之貌履行一步蹑一步也履行遂进形容其蹑足渐行渐进之貌崖然有崖异之状冲然有突视之状阚然口呿之状义然坚固之状马性欲驰虽系止而自有奔矣之意即坐驰之意也形容得最好动而持举动之间有矜持之貌也发也机即所谓其发若机括其司是非之谓也察而审者好用眀察而又精审略不藏蓄也知巧而睹于泰自恃其智巧而骄泰之意见于外也凡此十事皆不诚所致故曰凡以爲不信不信不诚实也若见实理则无此病矣边境之间若有此等人必指之以爲贼谓其机心太重不循乎自然处世能招祸也夫子曰夫道于大不终于小不道故万物备广广乎其无不容也渊乎其不可测也形德仁义神之末也非至人孰能定之夫子老子也大而无极曰大不终细而无余曰小不遗即语大莫能载语小莫能破也万物不能外此道故曰万物备广广乎大也渊乎深也形而爲德爲仁爲义皆其妙用之余也形形见也神妙用也定审定也非至人孰能定其本末也夫至人有世不亦大乎而不足以爲之累天不奋棅而不与之偕审乎无假而不与利迁极物之眞能守其本故外天地遗万物而神未尝有所困也通乎道合乎德退仁义賔礼乐至人之心有所定矣有世有天下也虽有天下之太而不足累其心棅权也虽奋而执天下之棅此心亦不与之偕往言心不动也不爲利迁言不计利害也究极万物眞实之理故能守其本然之静外天地遗万物不动于外也其心不动神又何所困乎通同也道德自然也退仁义以仁义爲俊而非其所先也賔礼乐所主者情性而礼乐爲賔也定静也此至人之心所以静定也世之所贵道者书也书不过语语有贵也语之所贵者意也意有所随意之所随者不可以言传也而世因贵言传书世虽贵之哉犹不足贵也爲其贵非其贵也故视而可见者形与色也听而可闻者名与声也悲夫世人以形色名声爲足以得彼之情夫形色名声果不足以得彼之情则知者不言言者不知而世岂识之哉书能载道世所以贵之然贵在道而不在书也以道爲言故其言可贵然所贵者意而不在言随向也意之所向言不得而传则言之与书皆不足贵矣以此爲贵皆不足贵故曰爲其贵非其贵也名名言也形色则可见名声则可闻道岂有形色名声哉以不可见不可闻之道而世人欲以见闻得其实可悲也哉情实也果断也见闻断然不足以得之故知道者必不言而有言者必非知道者也今世之人其识见岂及此所以可悲也桓公读书于堂上轮扁斲轮于堂下释椎凿而上问桓公曰敢问公之所读者何言邪公曰圣人之言也曰圣人在乎公曰已死矣曰然则君之所读者古人之糟魄己夫桓公曰寡人读书轮人安得议乎有说则可无说则死轮扁曰臣也以臣之事观之斲轮徐则甘而不固疾则苦而不入不徐不疾得之于手而应于心口不能言有数存焉于其间臣不能以喻臣之子臣之子亦不能受之于臣是以行年七十而老斲轮古之人与其不可传也死矣然则君之所读者古人之糟魄已夫此段只前段之意谓道不可以言传而设喻如此极爲精妙甘滑也苦涩也徐宽也疾紧也宽则甘滑易入而不坚紧则涩而难入要得不宽不紧自有分数存乎其间但是说不出虽父之于子亦不可传书载古人之言耳其人不存则其不可传者何从得之糟粕之餔岂知酒味哉道而可献人莫不以献诸其君道而可传人莫不以传于其子亦此意也大凡着书所载所言必非一事此书翻来覆去只说一箇自然之理而撰出许多说话愈出愈奇别无第二题目若如此看愈见庄子不可及处读佛书者亦然南华眞经口义卷之十五南华真经口义正统道藏三家本三十二卷洞神部玉诀类南华眞经口义卷之十六虚五鬳斋林希逸外篇天运天其运乎地其处乎曰月其争于所乎孰主张是孰维纲是孰居无事推而行是意者其有机缄而不得已邪意者其运转而不能自止邪云者爲雨乎雨者爲云乎孰隆施是孰居无事淫乐而劝是风起北方一西一东有上彷徨孰嘘吸是孰居无事而披拂是此数行句句精絶五箇乎字前无古人后无来者天行一日一周天之自运乎地有四维上下岂一定而处乎日往月来却唤作争其所言如人相追夺也此三字谁下得主张维纲但是着力之意机缄不得已运转不能自止言亦不由他也天气下降地气上腾所以爲云爲雨但不知云爲雨乎雨爲云乎如此设问岂不奇特隆施隆起也施止也与张弛同言或作或止孰爲之也淫乐淫放也乐戏剧也劝助也言何人爲放意戏乐之事而助成此云雨也四方皆有风此言起北方者顺天形而言之天倚于北则风自北来或西或东或上或下彷徨往来之貌言上不言下文法也披拂摇荡也敢问何故巫咸祒曰来吾语汶天有六极五常帝王顺之则治逆之则凶九洛之事治成德备监照下士天下戴之此谓上皇发问不言人名又是自变箇笔法六极六气也五常五行也六气五行皆自然之理也九洛九州也洛聚洛也洛与落同古字通用治成德备言帝王顺此自然之理以治九州功成而德备照临天下而人皆戴之此乃三皇向上人也故曰此谓上皇商太宰荡问仁于庄子庄子曰虎狼仁也曰何谓也庄子曰父子相亲何爲不仁曰请问至仁庄子曰至仁无亲太宰曰荡闻之无亲则不爱不爱则不孝谓至仁不孝可乎庄子曰不然夫至仁尚矣孝固不足以言之此非过孝之言也不及孝之言也以虎狼爲仁便与盗亦有道意同此皆排抑儒家之论但其言虽偏亦自有理谚云恶虎不食子岂非虎狼之仁乎至仁无亲者言仁主于相亲而不知其所以相亲乃谓仁之至孝不足言者非不孝也盖至于至仁则孝不待言矣至仁则在孝之上过于孝矣若太宰所问乃是不及孝之言也言汝未能尽仁则于孝爲不及我能尽仁则过之矣夫南行者至于郢北面而不见冥山是何也则去之远也故曰以敬孝易以爱孝难以爱孝易而忘亲难忘亲易使亲忘我难使亲忘我易兼忘天下难兼忘天下易使天下兼忘我难夫德遗尧舜而不爲也利泽施于万世天下莫知也岂直太息而言仁孝乎哉夫孝弟仁义忠信贞廉此皆自勉以役其德者也不足多也故曰至贵国爵并焉至富国财并焉至愿名誉并焉是以道不渝冥山在北自北而南行至于郢则望北山皆不见矣此是去之已远非不及也等闲小小譬喻以发过孝不及孝之意亦自奇特敬孝犹有迹也爱孝则相忘矣自此以上曰忘亲曰忘天下天下忘我但要一节高一节此书笔法例如此皆以有迹不若无迹有心不若无心遗弃也蔑视之意蔑视尧舜不足以爲德泽及万世不足以爲仁又岂以仁孝自夸美哉太息而言嗟叹自夸也孝弟仁义忠信廉贞八者世人以爲美德其实相劝勉以自苦而已故曰自勉以役其德不足多也役劳也不足多不足尚也我之至贵何取于国爵我之至富何取于国财我之至愿何取于名誉并音屏言皆屏去之也至贵至富至愿无爲之道也国财埒国之财也不渝不变也即所谓常然也八者有爲以自役而我常无爲也北门成问于黄帝曰帝张咸池之乐于洞庭之野吾始闻之惧复闻之怠卒闻之而惑荡荡默默乃不自得此段把乐来粧撰一项说话又是一般奇特始而惧继而怠终而惑言我闻此乐如此三变荡荡精神散也默默口噤也不自得不自安也爲此乐所惊骇也帝曰汝殆其然哉吾奏之以人徽之以天行之以礼义达之以太清四时迭起万物循生一盛一衰文武伦经一清一浊阴阳调和流光其声蛰虫始作吾惊之以雷霆其卒无尾其始无首一死一生一愤一起所常无穷而一不可待汝故惧也汝殆其然哉言我之乐而汝听之宜其如此三变也奏作也徽犹琴徽也行之建之动作耸起也人人事也天天理也礼义声有条理也太清合造化也谓始作之声平正如此自四时迭起以下又言作用之时变化惊动可喜可愕且作且止而末见归宿之地也发生文也肃杀武也伦经次序也四时生杀万物循序而生长既盛复衰犹乐声之有文武伦序也琴有文武絃即此文武之类故曰文武伦经流光流畅光华也调其阴阳清浊之声如此流畅光华若蛰虫将奋而雷发声之时迎之不见其首随之不见其终故曰其卒无尾其始无首首尾即终始也死生偾起所常无穷言或作或止既常且变故其常者无穷也求其归一之地而未得故曰一不可待汝之初闻所以惧者如此吾又奏之以阴阳之和烛之以日月之明其声能短能长能柔能刚变化齐一不王故常在谷满谷在阬满阬涂郄守神以物爲量其声挥绰其名高明是故鬼神守其幽日月星辰行其纪吾止之于有穷流之于无止子欲虑之而不能知也望之而不能见也逐之而不能及也傥然立于四虚之道倚于藁梧而吟目知穷乎所欲见力屈乎所欲逐吾既不及己矣形充空虚乃至委蛇汝委蛇故怠阴阳之和日月之光亦只是和畅光华之意长短刚柔同爲变化不可指定故曰变化齐一不主故常齐一同也故旧也不主故常言愈出愈新也满阬满谷言塞乎天地之间也涂却塞其聪眀也郄与隙同言七窍也黜其聪眀而守之以神随万物而爲之剂量言我之作乐不用智巧而循自然也其声挥动宽绰自然有高明之名鬼神守其幽即其鬼不祟其魂不疲也日月星辰行其纪往来自然也若有止而又若无止故曰止于有穷流而无止欲虑不知欲望不见欲逐不及皆形容其似有物而非有物之意四虚即太虚也我当是时立于太虚之中隐几而吟且欲见而不可穷欲逐而不可及其形虽充满而自忘其身若空虚然乃至于委蛇放弛而况汝乎汝惟如此放弛所以怠也傥然无心貌也吾又奏之以无怠之声调之以自然之命故若混逐丛生林乐而无形布挥而不曳幽昏而无声动于无方居于窈冥或谓之死或谓之生或谓之实或谓之荣行流散徙不主常声世疑之稽于圣人圣也者达于情而遂于命也天机不张而五官皆备此之谓天乐无言而心悦故有焱氏爲之颂曰听之不闻其声视之不见其形充满天地苞里六极汝欲听之而无接焉而故惑也无怠不已也自然之命即自然之理也若混逐丛生者如万物之丛生而混同相追逐也林乐林然而乐言林林总总无非乐也而不见其形布散挥动而不容力以牵曳幽昏而不可闻变动而无方所其所居乃在于窈窈冥冥不可穷极不可窥测之地非生非死非华非实行流散徙言不定也不主常声即不主故常也世人至此疑而不晓乃以问于圣人稽考也问之意也达于情者达于实理也遂于命者极于自然也身之五官皆备而天机不动谓耳目手足虽具而见闻动作皆不自知此则得其自然之乐故曰天乐楞严经云反流全一六用不行即天机不张五官皆备之意也无言而心悦谓其悦乐有不容言者汝于此虽欲听之而无所接所以惑也到此又撰出一颂此乃文字䌷绎之妙处充满天地苞裹六极即是塞乎天地此颂四句本无别意添作一转便成节奏此是作文之法乐也者始终惧惧故祟吾又次之以怠怠故遁卒之于惑惑故愚愚故道道可载而与之俱也前言惧怠惑未见其意到归结处方说愚而可以入道这一转尤妙盖言人之求道须经历如此境界方有进步处祟森爽之意怠而遁是欲罢不能之时惑而愚是意识俱亡六用不行之时看此三节便似禅家作用其间说乐虽作三段亦无大分别但鼓舞其言而已孔子西游于卫颜渊问师金曰以夫子之行爲奚如师金曰惜乎而夫子其穷哉颜渊曰何也师金曰夫刍狗之未陈也盛以箧衍巾以文绣尸祝齐戒以将之及其已陈也行者践其首嵴苏者取而爨之而已将复取而盛以箧衍巾以文绣游居寝卧其下彼不得梦必且数眯焉今而夫子亦取先王已陈刍狗取弟子游居寝卧其下故伐树于宋削迹于卫穷于商周是非其梦邪围于陈蔡之间七日不火食死生相与邻是非其眯邪此段议吾圣人在孔子时已有荷莜丈人楚狂接舆长沮桀溺皆是此一种人刍狗结草爲狗以解厌也祭时所用已则弃之箧筐也衍笥也苏取草也眯尘入其目也盖谓儒者所学皆古昔陈言不足用于今世也夫水行莫如用舟而陆行莫如用车以舟之可行于水也而求推之于陆则没世不行寻常古今非水陆与周鲁非舟车与今蕲行周于鲁是犹推舟于陆也劳而无功身必有殃彼未知夫无方之传应物而不穷者也川陆舟车之喻言时不同也无方之传不执一之道也自古所传自有随时不执一之道所以应世而不穷且子独不见夫桔橰者乎引之则俯舍之则仰彼人之所引非引人也故俯仰而不得罪于人俯仰随人而无所容心即无方应物之喻也故夫三皇五帝之礼义法度不矜于同而矜于治故譬三皇五帝之礼义法度其犹𣙁梨橘柚邪其味相反而皆可于口故礼义法度者庆时而变者也柤梨橘柚人皆美之而其味各不同此喻三王不同礼五帝不同乐之意相果属似梨而酸今取猨狙而衣以周公之服彼必龁啮挽裂尽去而后慊观古今之异犹猨狙之异乎周公也以古人之礼乐而强今人行之是强猨狙而衣以人之服也不曰人之服而曰周公之服意在讥侮圣贤故多如此下字周公制礼有冠冕衣裳之制故曰周公之服故西施病心而矉其里其里之丑人见而美之归亦捧心而矉其里其里之富人见之坚闭门而不出贫人见之挈妻子而去之走彼知美矉而不知矉之所以美惜乎而夫子其穷哉矉蹙额也以今人而学古人犹以里女而学西施之矉蠙之所以美者必有西施而后可道之所以行必见古人而后可而夫子言汝夫子也此段凡六譬喻节节皆好爲文莫难于譬喻王臞轩迈尝云平生要自做箇譬喻不得才思量得皆是前人已用了底庄子一书譬喻处件件奇特孔子行年五十有一而不闻道乃南之沛见老聃老聃曰子来乎吾闻子北方之贤者也子亦得道乎孔子曰未得也老子曰子恶乎求之哉曰吾求之于度数五年而未得老子曰子又恶乎求之哉曰吾求之于阴阳十有二年而未得老子曰然使道而可献则人莫不献之于其君使道而可进则人莫不进之于其亲使道而可以告人则人莫不告其兄弟使道而可以与人则人莫不与其子孙度数礼乐也阴阳万物之理也五年十二年初无义理但曰精粗求之乆而未得尔自道而可献以下四句发得极妙即是道不可传乃如此发出这般言语然而不可者无他也中无主而不止外无正而不行由中出者不受于外圣人不出由外入者无主于中圣人不隐中无主而不止非自见自悟也言学道者虽有所闻于外而其中自无主非所自得虽欲留之不住也外无正者无所质正也今禅家所谓印证也在我既有所自得而质之有道之人得其印证则可以自行我无所得则何以印证于人此两句虽分中外其实只要自得也由中出者不受于外此谓教人者我之言虽自中岀而汝不能受吾与回言终日不违能受者也汝不能受则圣人不告汝矣故曰圣人不出由外入者无主于中此言受教者我言虽自外而入汝之听汝未有见而中无所主虽闻其言亦无得也即襌家所谓从门而入者不是家珍汝既无得则但以圣人爲隐圣人实不隐也二三子以我爲隐乎吾无隐乎尔便是此意此四句尽自精微须子细参究道之不可传无他故也其病在此四句而已故先曰然而不可者无他也名公器也不可多取仁义先王之蘧庐也止可以一宿而不可以乆处觏而多责古之至人假道于仁託宿于义以游逍遥之墟食于苟简之田立于不贷之圃逍遥无爲也苟简易养也不贷无出也古者谓是采眞之游名不可多取此讥儒者好名也蘧庐草屋也仁义不可乆处言有迹者不可乆也觏见也才有声迹可见则祸患之所由生故曰亲而多责假道託宿不可乆处也过则化之意苟简荀且也言随时而不着相也不贷者犹今生言不折本也易养易足也无出不费力无费于我也采眞采取眞实之理也以富爲是者不能让禄以显爲是者不能让名亲权者不能与人柄操之则慄舍之则悲而一无所鉴以闚其所不休者是天之戮民也此即是贪夫徇财烈士徇名夸者死权之意操之而患失则恐慄舍之而迷恋则自悲三者皆然无所鉴者略无所见也闚视也所不休迷而不知返也心无明见而不能反视其迷此天夺其魄之人也天之戮民言天罚之以此苦也怨恩取与谏教生杀八者正之器也唯循大变无所湮者爲能用之故曰正者正也其心以爲不然者天门弗开矣君臣之间曰谏师友之间曰教有此人世则有此人者之用器用也用所当用曰正必无心者方能用之循大变顺造化也无所湮无所汨也我能循造化而无所汨则在我者王而后可以正物我未能无心而以自然之理爲不然则是其胸中之天已昏塞矣故曰天门不开诗曰天之牖民便是天门之意孔子见老聃而语仁义老聃曰夫播糠眯目则天地四方易位矣蚊虻噆肤则通昔不寐矣夫仁义憯然乃愤吾心乱莫大焉吾子使天下无失其朴吾子亦放风而动总德而立矣又奚杰然若负建鼓而求亡子者邪噆肤眯目偏说逆心之喻也昔即夕也左传曰居则备一昔之卫憯然毒之状也言自苦也愤吾心逆吾心也乱莫大焉言自乱性也放风顺化也顺化而行故曰放风而动总执也若使天下不失其本然之朴则皆顺化而行执德而立又何待教之乎王建路鼓于寝门建鼓言所建之鼓也招唿天下之人而教之犹负大鼓而求亡子也杰然自高之貌夫鹄不日浴而白乌不日黔而黑黑白之朴不足以爲辩名誉之观不足以爲广泉涸鱼相与处于陆相呴以湿相濡以沫不若相忘于江湖鹄之白鸟之黑自然而然不待浴之黔之此二喻最佳黔染黑也黑白之朴言黑白皆有自然之质无美无恶不足致辩以名誉而观示于天下便有是非之意有誉则有毁此心便不广大矣黑白是非之喻也鱼之呴濡共能几何若处之江湖则相忘于水中矣至道之世各循自然无所是非则上下亦相忘矣孔子见老聃归三日不谈弟子问曰夫子见老聃亦将何规哉孔子曰吾乃今于是乎见龙龙合而成体散而成章乗乎云气而养乎阴阳予口张而不能嗋予又何规老聃哉规谏也合而成体浑然者也散而成章粲然者也龙在天地之间可见而不可见故有散合之喻乗乎云气在造化之上也养乎阴阳言以天地之道自乐也嗋合也张而不合无所容言也子贡曰然则人固有尸居而龙见雷声而渊默发动如天地者乎赐亦可得而观乎遂以孔子声见老聃老聃方将倨堂而应微曰予年运而往矣子将何以戒我乎子贡曰夫三皇五帝之治天下不同共系声名一也而先生独以爲非圣人如何哉老聃曰小子少进子何以谓不同对曰尧授舜舜授禹禹用力而汤用兵文王顺纣而不敢逆武王逆纣而不肯顺故曰不同老聃曰小子少进余语汝三皇五帝之治天下黄帝之治天下使民心一民有其亲死不哭而民不非也尧之治天下使民心亲民有爲其亲杀其杀而民不非也舜之治天下使民心竞民孕妇十月生子子生五月而能言不至乎孩而始谁则人始有天矣禹之治天下使民心变人有心而兵有顺杀盗非杀人自爲种而天下耳是以天下大骇儒墨皆起其作始有伦而今乎妇女何言哉以孔子之声见老聃称夫子之门人而修谒也倨堂居于堂上而自倨有傲物之意应微言其问答之声甚微也黄帝之治顺乎曰然自此以下一节下一节前篇亦屡有此意于此又添出数句颇奇特制服以其亲之轻重爲降杀故曰爲其亲杀其杀盖言古无服而今制礼也古人十四月而生两歳而后言十月而生五月而言谓早也谁问也未至于孩提而早能问人爲谁矣始早也谁谓谁何也使民心变变于古也人有心人人各有私心也兵有顺以用兵爲顺事也爲盗之人可杀则杀不以爲罪法禁详矣当此时也人皆自分种类各亲其亲各子其子也特共此天下而居故曰而天下耳其作始有伦言其始如此作爲之时人伦之道犹在今其弊也至于乱伦而以女爲妇又何可言哉谓其不容说也礼记大道爲公一段亦有此意但庄子说得太甚余语汝三皇五帝之治天下名曰治之而乱莫其焉三皇之知上悖日月之明下睽山川之精中堕四时之施其知憯于厉虿之尾鲜规之兽莫得安其性命之情者而犹自以爲圣人不可耻乎其无耻也子贡蹴蹴然立不安三皇之知亦拂天地造化之理前此多尊三皇而抑五帝到此又和三皇骂了黡虿即蜂类也其尾有毒鲜少也规求也小兽之求不过鲜少如狐狸之类言此等智巧其爲毒也亦如此小虫小兽而已皆讥侮而卑抑之言憯毒也蹴蹴然不安之貌也孔子谓老聃曰丘治诗书礼乐易春秋六经自以爲乆矣孰知其故矣以奸者七十二君论先王之道而明周召之迹一君无所钩用甚矣夫人之难说也道之难明邪老子曰幸矣子之不遇治世之君也夫六经先王之陈迹也岂其所以迹哉今子之所言犹迹也夫迹履之所出而迹岂履哉礼记中亦有老子唿圣人以名处想问礼于老聃而师之孰知其故者孰知其与故也钩取也幸不遇者若有上古圣人更笑汝也有履则有迹得其迹而不得其履亦犹糟粕之喻也夫白鶂之相视眸子不运而风化虫雄鸣于上风雌应于下风而风化类自爲雌雄故风化性不可易命不可变时不可止道不可壅苟得于道无自而不可失焉者无自而可孔子不出三月复见曰丘得之矣乌鹊孺鱼传沫细要者化有弟而兄啼乆矣夫丘不与化爲人不与化爲人安能化人老子曰可丘得之矣此一段文之极奇者白鶂之雌雄不交而生子但眸子相视而已凡物皆风气所生风字从虫便有生物之义故曰风化言生子也鸣于上风应于下风谓在上在下也黄帝顺下风而行却与此同此风字与风化字又别类目爲雌雄言其雌雄在万物之中自爲一类故能如此风化螟蠕之于蜾蠃则非类而以呪化此则以相视而化也性命时道皆言自然之理不可违也乌鹊孺孺交尾也鱼传沬者相濡以沬爲生子也细要蜂也化化生也有弟而兄啼兄弟同母必乳絶而后生兄不得乳而后有弟故曰兄啼此句下得尤奇絶佛经中多有此类要尽文章之妙此类皆不可不知不与化爲人者言知人而未知天不能与造化爲一也此章以造化生生之理喻自然之道盖谓儒者所学皆有爲之爲而非无爲之爲无爲之爲则与造化同功也佛经所言胎生卵生化生湿生其乐必出于此其意却欲人知此身自无而有与万物皆同所以破世俗自私自恋之心又与此不同也南华眞经口义卷之十六南华真经口义正统道藏三家本三十二卷洞神部玉诀类南华眞经口义卷之十七虚六鬳斋林希逸外篇刻意刻意尚行离世异俗高论怨诽爲亢而已矣此山谷之士非世之人枯藁赴渊者之所好也语仁义忠信恭俭推让爲修而己矣此平世之士教诲之人游居学者之所好也语大功立大名礼君臣正上下爲治而已矣此朝廷之士尊主强国之人致功并兼者之所好也就薮泽处间旷钓鱼间处无爲而已矣此江海之士避世之人间暇者之所好也吹呴唿吸吐故纳新熊经鸟申爲寿而已矣此导引之士养形之人彭沮寿考者之所好也若夫不刻意而高无仁义而修无功名而治无江海而间不导引而寿无不忘也无不有也澹然无极而衆美从之此天地之道圣人之德也刻雕刻也工苦用意以行爲尚也爲亢爲高也怨诽愤世嫉邪也非世议论世事是非也枯藁寂寞也赴渊投赴渊静也即入林恐不密入山恐不深之意爲修好修洁也教诲之人爲师于世也致功并兼是庄子当时目击之语避世间暇隐者也逃世远去超出是非之外故与爲亢非世者不同能经鸟申即华佗五禽之戏也无不忘无不有即无爲无不爲也无极无定止也衆美从之备万善也圣人得天地自然之道故如此也故曰夫恬惔寂漠虚无无爲此天地之平而道德之质也故曰圣人休休焉则平易矣平易则恬惔矣平易恬惔则忧患不能入邪气不能袭故其德全而神不亏此篇只是一片文字自此以下连下许多故曰字临末用一譬喻却以野语有之爲结须子细看他笔势波澜道德之质本然者曰质乎易恬惔即是无爲之意神不亏即是德全着此三字愈见精神故曰圣人之生也天行其死也物化静而与阴同德动而与阳同波不爲福先不爲祸始感而后应迫而后动不得已而后起去知与故循天之理故无天灾无物累无人非无鬼责其生若浮其死若休不思虑不豫谋光矣而不耀信矣而不期其寝不梦其觉无忧其神纯粹其魂不罢虚无恬惔乃合天德天行顺天理而行也物化视身犹蜕也同波同流也随所感而后应我无容心故超岀乎祸福之外矣迫而后动不得已而俊起无心应物之意也知私智也故事迹也去其私智离于事迹则循乎自然矣若浮若休即泛然无着之意不思虑不豫谋即何思何虑也光而不耀自晦也信而不期不取必于物也其神全故纯粹其魂静故不劳罢与疲同故曰悲乐者德之邪喜怒者道之过好恶者德之失故心不忧乐德之至也一而不变静之至也无所于迕虚之至也不与物交淡之至也无所于逆粹之至也有所悲乐有所喜怒有所好恶则非自然矣忧乐不系于心方爲至德一而不变便是主一而无适也无所于忤顺自然也忤逆也不与物交感而后应虽与物接而不爲物所累也曰静曰虚曰淡曰粹即是一箇自然之德如此发挥忤与逆同但忤深而逆差浅故作两句下粹无疵也故曰形劳而不休则弊精用而不已则劳劳则竭水之性不杂则清莫动则平郁闭而不流亦不能清天德之象也故曰纯粹而不杂静而一不变淡而无爲动而以天行此养神之道也形劳则弊精用则劳此养生家切实之语即前篇不摇其精乃可长生是也劳而不已必至于竭故曰劳则竭以水爲喻虽似寻常之说但曰郁闭而不流亦不能清则非全然如枯木死灰矣不杂则清莫动则平此无爲也不流不能清此无爲之中有爲也香严所谓唤做闲坐又不得也郁闭而不流则是襌家所谓坐在以此下鬼窟里所谓默照邪禅也天之行也一日一周非无爲之有爲乎故曰天德之象也养神即是养生提起一箇神字便亲切了此便是道家之学释氏却不肯说道般神字如曰无始以来生死本痴人唤作本来身便是骂破这般神字夫有干越之剑者柙而藏之不敢用也寳之至也精神四达并流无所不极上际于天下蟠于地化育万物不可爲象其名爲同帝纯素之道唯神是守守而勿失与神爲一一之精通合于天伦寳爱其剑则柙而藏之剑且如此况精神乎此精用则劳之譬也四达旁流下蟠上际言精神之用如此也化育万物亦此神也然而无迹可见故曰不可爲象同帝者谓功用与天帝同也爲纯素之学者其始则唯神是守守而勿失因功乆也乆则与神爲一矣此大而化之之时也守而未化犹与道爲二也化则与道爲一矣天伦即天理也一而至于精通则与天合此圣而不可知之谓神也此一章颇与吾书合但说得鼓舞变动遂成异端野语有之曰衆人重利廉士重名贤士尚志圣人贵精故素也者谓其无所与杂也纯也者谓其不亏其神也能体纯素谓之眞人野语田野之语犹里语也圣人贵精精即神也以利名志三句形此一句也素一色也故曰无所杂纯浑全也故曰不亏纯素即干之纯粹精也眞人至人也前曰圣人之德此又曰眞人便如内篇所谓至人无已神人无名皆只是圣人字却换许多名字非曰眞人至人又高于圣人也刻意言养神而有天行物化之论缮性言存身而有时命行谬之说以养神存身分作两篇此其分别学问工夫处读者不曾子细爲之参究甚孤庄子千载之意外篇缮性缮性于俗学以求复其初滑欲于俗思以求致其名谓之蔽蒙之民缮性治性也缮性以俗学讥当时儒墨之言性也初自然之理性也滑汨没也滑欲于俗以利欲滑没于世俗之中也眀虚明之理也以俗学治性而求复其理性之初滑于利欲而思欲致虚眀之地此至愚而无知者也蒙蔽之民以此名俗学之愚者也文字起语最难如此喝起三句方说古之治道者眞是好文字东坡言因读庄子而悟作文之法履之而后知也古之治道者以恬养知生而无以知爲也谓之以知养恬知与恬交相养而和理出其性夫德和也道理也德无不容仁也道无不理义也义明而物亲忠也中纯实而反乎情乐也信行容体而顺乎文礼也礼乐偏行则天下乱矣彼正而蒙已德德则不冒冒则物必失其性也恬静定也定能生慧故曰以恬养知知吾有生之初本来无物何以知爲如此而后能静定故曰以智养恬二者交相养而后得其自然之性理顺也和理犹曰和顺也静定而得其本然和顺之性故曰和理出于性性字即自然字恬养知知养恬此六字最妙释氏有曰戒生定定生慧却未说慧能生定也如此等处当子细读道德即是和顺故曰德和也道理也无不容即无不爱也无不理即各得其宜也义明于中而后能与物亲便是尽己之谓忠也情发见者也以中心之眞纯而见于外以其发见者而反求之中心即是乐则生矣生则乌可已也故曰中纯实而反乎情乐也信其容体之所行而有自然之节文即是动容周旋皆中礼也故曰信行容体而顺乎文礼也信任也信行犹安行也外求礼乐而不知其本故曰偏行犹言只见得一半也蒙晦也德积于己不自昡露而彼物自正故曰彼正而蒙已德彼正即物正也不冒者言我非以德加诸人也德不自晦而求以加诸人则失其自然者矣故曰冒则物必失其性以善服天下不若以善养天下便是此意古之人在混芒之中与一也而得澹漠焉当是时也阴阳和静鬼神不扰四时得节万物不伤羣生不夭人虽有知无所用之此之谓至一当是时也莫之爲而常自然混芒之中即晦藏不自露之意澹然漠然上下不相求之意举世皆纯全而于造无所欠阙故曰至一莫之爲者言无所容力也鬼神不扰山川鬼神莫不宁也四时得节天地节而四时成也逮德下衰及燧人伏戏始爲天下是故顺而不一德又下衰及神农黄帝始爲天下是故安而不顺德又下衰及唐虞始爲天下兴治化之流𣻏醇散朴离道以善险德以行然后去性而从于心心与心识知而不足以定天下然后附之以文益之以博文灭质博溺心然后民始惑乱无以反其性情而复其初三箇下衰其又自奇知有理之可顺则其纯者一已离矣故曰顺而不一人各以理爲安则知有已知有已则离于道矣故曰安而不顺作意于爲天下而兴其教化则非无爲自然者故曰𣻏醇散朴𣻏漓也有善之名则远于道矣有行之可见则德不平易自然矣故曰离道以善险德以行险不平易也去其自然之性而从其有爲之心故曰去性而从于心我以有心爲彼以有心应故曰心与心识识相识察也似此心字皆心也文者又华也博者名物之多也礼乐庶事备也用其知不足又附益之以礼乐故曰知而不足以定天下附之以文益之以博博繁多而寡要也用心于此则犹陷溺也由是观之世丧道矣道丧世矣世与道交相丧也道之人何由兴乎世世亦何由兴乎道哉道无以兴乎世世无以兴乎道虽圣人不在山林之中其德隐矣隐故不自隐道与世交相丧言两不相入也既不相入则有道之人何能作兴世俗之闻见世俗之人又何由而知道举世皆不知道则圣人虽在目前亦不知矣非圣人自隐也人不知之不求隐而自隐矣故曰隐故不自隐言其所以隐者非圣人故意自隐也在目前而人不识之也此五字下得亦奇古之所谓隐士者非伏其身而弗见也非闭其言而不出也非藏其知而不发也时命大谬也当时命而大行乎天下则反一无迹不当时命而大穷乎天下则深根宁极而待此存身之道也因上面隐字又拈起隐士来说隐士非欲伏身闭言藏知时不可也藏知邦无道则愚也时命大谬言与时命大相戾也谬戾也反一无迹者言成功而不有也道虽可行而付物于无心在我者一而已矣故曰反一根极即自本自根也极止也深根犹曰退藏于密也宁极犹曰安汝上也存我以待时故曰深根宁极而待存身即存我也古之行身者不以辩饰知不以知穷天下不以知穷德危然处其所而反其性己乆何爲哉道固不小行德固不小识小识伤德小行伤道故曰正己而已矣乐全之谓得志因存身字又说箇行身存不用之时也行用之时也不以辩饰知有所知见不饰以文辞也不以知穷天下有余不敢尽也不以知穷德虽用知而不失其自然之性也危然处其所所立者高也而反其性已即所谓反一无迹也无爲者道之大也有爲则爲小行小行则害道矣不识不知者德之大也有所识知则爲小识小识则夜德矣正已而物自正初不求于正物故曰正已而已矣以此爲乐则所乐者全矣其快意者在此不在外物也得忘犹快意也以此二字生下一段又法也古之所谓得志者非轩冕之谓也谓其无以益其乐而已矣今之所谓得志者轩冕之谓也轩冕在身非性命也物之傥来寄也寄之其来不可圉其去不可往故不爲轩冕肆志不爲穷约趋俗其乐彼与此同故无忧而已矣今寄去则不乐由是观之虽乐未尝不荒也故曰丧已于物失性于俗者谓之倒置之民足于内者无求于外故曰无以益其乐便是万物皆备于我反身而诚乐莫大焉性命天爵也轩冕外物也适然而来故曰傥来去留在彼而不在我故曰寄此三字下得奇絶知其去来之不可必故达亦不肆穷亦不屈故曰不爲轩冕肆志不爲穷约趋俗趋俗者屈已以趋时也彼道也其乐道与他人乐轩冕同故曰乐彼与此同乐者在我则无时而能忧乐者在物则物去而乐亦去矣其乐既有去来则非眞乐故曰虽乐未尝不荒也倒置者言不知本末也已与性本也物与俗末也重末而失其本故曰倒置之民此篇亦是一片又字最要看他结上生下起下接上处南华眞经口义卷之十七南华真经口义正统道藏三家本三十二卷洞神部玉诀类南华眞经口义卷之十八虚七鬳斋林希逸外篇秋水秋水时至百川灌河泾流之大两涘渚涯之间不辩牛马于是焉河伯欣然自喜以天下之美爲尽在已顺流而东行至于北海东面而视不见水端于是焉河伯始旋其面日望洋向若而叹曰野语有之曰闻道百以爲莫已若者我之谓也且夫我尝闻少仲尼之闻而轻伯夷之义者始吾弗信今我睹子之难穷也吾非至于子之门则殆矣吾长见笑于大方之家泾浊也黄河之水骤至而浊拍满两岸故曰泾流之大两涘非泾渭之泾也渚涯河中洲渚也渚涯两字一般轻重若以涯训际则间字下不得不辩牛马远而见不眀也不见水端不知水之自来也洋海中也若海神名也世间道理千般万般只闻其百自以爲多闻道百三字想古有此语意在夫子与伯夷故借河海以言之大方大道也北海若曰井蛙不可以语于海者拘于虚也夏虫不可以语于冰者笃于时也曲士不可以语于道者束于教也今尔出于涯涘观于大海乃知尔丑尔将可与语大理矣天下之水莫大于海万川归之不知何时止而不盈尾闾泄之不知何时已而不虚春秋不变水旱不知此其过江河之流不可爲量数而吾未尝以此自多者自以比形于天地而受气于阴阳吾在天地之间犹小石小木之在大山也方存乎见少又奚以自多拘于虚者言局于其所居也笃于时者言所知止一时也蟪蛄不知春秋之类知尔丑者言知自愧也尾闾沃焦也出山海经言海水至此随沃随干以海比之天地但见其小岂知其大襌家所谓任大也须从地起更高犹自有天来便是此意计四海之在天地之间也不似垒空之在大泽乎计中国之在海内不似稊米之在太仓乎号物之数谓之万人处一焉人卒九州谷食之所生舟车之所通人处一焉此其比万物也不似豪末之在于马髑乎五帝之所连三王之所争仁人之所忧任士之所劳尽此矣伯夷辞之以爲名仲尼语之以爲博此其自多也不似尔向之自多于水乎礨空小穴也蜂窠之类人卒人衆也人在万物之中只爲一物之数此合太虚之间凡有名可名者论之也其在九州之内又只是一件此合草木鸟兽论之也此两句发得极妙乐轩云干坤虽大人身小拳石空中作胜游便是此意世界之小如此五帝三王万圣千贤所知所能不出其内似此说话固是旷远发得亦自有理伯夷辞之以爲名夫子语之以爲博此语从前谁道得任士任事之人言治世之士也河伯曰然则吾大天地而小豪末可乎北海若曰否夫物量无穷时无止分无常终始无故是故大知观于远近故小而不寡大而不多知量无穷证今故故遥而不闷掇而不跂知时无止察乎盈虚故得而不喜失而不忧知分之无常也明乎坦涂故生而不悦死而不祸知终始之不可故也计人之所知不若其所不知其生之时不若未生之时以其至小求穷其至大之域是故迷乱而不能自得也由此观之又何以知豪末之足以定至细之倪又何以知天地之足以穷至大之域这一转话又好前言其大于此又言无小无大即所谓天下莫大于秋毫之末而太山爲小也物量无穷言物不可得而量度也时无止言寒暑昼夜相寻无已也分无常言有无得失人之分剂或先或后初无定也终始无故言无终无始无新无故也是故大知者谓有大智之人而后有下面四知也观远犹近故不以大小爲多寡而后知量之无穷也证乡考眀也今故今古也眀于今古之爲一故迎而未至者虽远而不忧掇而可取者虽易而不跂待之而后知时之无定止也盈得也虚失也盈虚消长与时偕行不以此爲喜愠而后知分剂之无常也眀乎坦涂者犹曰识乎正道也由乎正道而生死听之即寿夭不贰修身以俟之意眀乎此则知终亦犹始不可以终爲故也此便是原始要终之说人之所知者人也其所不知者天也且如既生之后我则知之未生之前我何由知之即禅家所谓父母未生以前道一句子至小我也至大天也以我至小欲穷至大之天宜乎迷乱而不乐此数语若在禅家便是一大公案也庄子即等闲说了自是故大知而下是解上面数句其辞伸缩长短齐而不齐此文法也倪端也域方所也语其小而无端穷其大而无所故曰何以定至细之倪何以穷王大之域河伯曰世之议者皆曰至精无形至大不可围是信情乎北海若曰夫自细视大者不尽自大视细者不明夫精小之微也垺大之殷也故异便此势之有也夫精粗者期于有形者也无形者数之所不能分也不可围者数之所不能穷也可以言论者物之粗也可以意致者物之精也言之所不能论意之所不能察致者不期精粗焉此一转又好至精者无形细也不曰至小而曰至精皆是文之活处信情者谓信乎此语之实耶自细视大者不尽管中窥天之类也自大视细者不明鹏鸟下视野马尘埃之类也小之微者曰精言小而又小者也大之盛者曰垺言大而又大者也殷盛也异便异宜也就小大上又生出此两句也是精絶无形之小不可以数分曰毛曰芴亦不可也不可围之大不可以数尽曰稊曰兆亦不可也物无精粗皆局于形故可以言论可以意推若小者大者皆无形则言不可论意不可极既曰无形则不可以精粗言矣故曰不期精粗焉察致者察其极至也是故大人之行不出乎害人不多仁恩动不爲利不贱门隶货财弗争不多辞让事焉不借人不多食乎力不贱贪污行殊乎俗不多辟异爲在从衆不贱佞谄世之爵禄不足以爲劝戮耻不足以爲辱知是非之不可爲分细大之不可爲倪闻曰道人不闻至德不得大人无己约分之至也虽不害物而亦不以爱物爲能故曰不出乎害人不多仁恩门隶贱役而求利者也如曰虽执鞭之事吾亦爲之我虽不求利而亦不以贱役而求利者爲非故曰动不爲利不贱门隶才有贱役贵已之念则有迹矣我不争货财而亦不以辞让爲能故曰货财不争不多辞让以辞让自多则近名矣事事皆爲之而无所资于人然亦不尽用其力以自食故曰事焉不借人不多食乎力言有余不敢尽也贪污之人亦不鄙贱之尔爲尔我爲我也故曰不贱贪污其行实异乎人而不自爲崖异故曰行殊乎俗不多辟异也辟僻也辟异崖异也爲在从衆和光同尘也不贱佞诸由由然与处焉能浼我之意也不贱不鄙恶之也若此等人无分是非混同细大此则道人也至德也大人也不闻无名也不得无得无丧也约分者言会至理于至约而尽已分之事也闻曰我闻于古有此语也约分即尽已也但如此换字耳河伯曰若物之外若物之内恶至而倪贵贱恶至而倪小大北海若曰以道观之物无贵贱以物观之自贵而相贱以俗观之贵贱不在已以差观之因其所大而大之则万物莫不大因其所小而小之则万物莫不小知天地之爲稊米也知豪末之爲丘山也则差数睹矣以功观之因其所有而有之则万物莫不有因其所无而无之则万物莫不无知东西之相反而不可以相无则功分定矣以趣观之因其所然而然之则万物莫不然因其所非而非之则万物莫不非知尧桀之自然而相非则趣操睹矣前言不贱门隶不贱贪污所以换此一转又添箇贵贱与细大同说若物之外内者合物之内外而论之也至极也恶至何者爲极也贵贱小大求其端倪于何而极尽其理以物观之自贵而相贱鸡壅豨芩时乎爲帝也在我则不见在彼则知之百骸九窍眩而存焉其递相爲君臣乎亦此意也此一句下得最好贵贱不在已即轩冕傥来寄之意也差等差也天地只此稊米豪末可敌泰山则其等差之数不足言盖可见矣功分功劳分限也各任一职以爲功故曰功分农商工贾随分以致其力而世间少一件不得亦犹东西南北虽相反而不可以相无也趣操者趋向志操也以尧爲是以桀爲非固趣操之当然然以不有废者君何以兴观之则趣操之不可定可见矣因其大小因其有无因其然非即齐物因是之意昔者尧舜让而帝之哙让而絶汤武争而王白公争而灭由此观之争让之礼尧桀之行贵贱有时未可以爲常也把尧舜与之哙汤武与白公相形而言此皆愤时之激论中间多有此类但观其文势可也梁丽可以冲城而不可以窒穴言殊器也骐骥骅骝一日而驰千里捕鼠不如狸狌言殊技也鸱鸺夜撮蚤察毫末书出瞋目而不见丘山言殊性也故曰盖师是而无非师治而无乱乎是未明天地之理万物之情者也是犹师天而无地师阴而无阳其不可行明矣然且语而不舍非禺则诬也帝王殊禅三代殊继差其时逆其俗者谓之篡夫当其时顺其俗者谓之义之徒默默乎河伯汝恶知贵贱之门小大之家梁屋梁也丽音礼屋栋也大小各有所用故曰殊器骐骥狸狌各有所能故曰殊技鸱鸺训狐也枭也夜则眼明见日则暗性不同也是非治乱不能相无亦人世之所必有者故以殊器殊技殊性者而喻之天地阴阳亦喻其不可相无也篡夫义徒即是尧桀之论河伯曰然则我何爲乎何不爲乎吾辞受趣舍吾终柰何北海若曰以道观之何贵何贱是谓反衍无拘而志与道大蹇何少何多是谓谢施无一而行与道参差严乎若国之有君其无私德繇繇乎若祭之有仕其无私福汎汎乎其若四方之无穷其无所畛域兼怀万物其孰承翼是谓无方万物一齐孰短孰长道无终始物有死生不恃其成一虚一满不位乎其形年不可举时不可止涓息盈虚终则有始是所以语大义之方论万物之理也物之生也若骤若驰无动而不变无时而不移何爲乎何不爲乎夫固将自化这一问又好言既无贵贱既无是非则我之辞受取舍将何所从衍宽裕也反反而求之也以道观之而无贵贱则反求于吾身自绰绰宽裕故曰反衍若以贵贱是非自爲拘束则与道相违矣故曰无拘其志与道大蹇蹇违碍也施则有多有少谢去其施则无多无少故曰谢施若执一而行拘于多少之施则与道差油矣故曰无一而行与道参差国之有君祭之有社皆论此心以道爲主也而无所用其私故曰无私德无私福此心广大如四方之外无所极穷则无私畦町矣故曰无所畛域三句三箇其字下得自别万物皆备于我是兼怀也而无所私爱故曰其孰承翼承翼拱扶之也此二字形容私爱之意无方即无心也我既无心则物无短长亦无生死不恃其成即前所谓不雄成也盈虚随时不可一定故曰一虚一满不位乎其形不位不定也无古今则年不可举无去无来则时不可止矣大义即大道也物之生也若骤若驰即所谓逝者如斯夫变动转移无时不然何者爲爲何者爲不爲是皆听造化自然而已故曰夫固将自化河伯曰然则何贵于道邪北海若曰知道者必达于理达于理者必明于权明于权者不以物害己至德者火弗能热水弗能溺寒暑弗能害禽兽弗能贼非谓其薄之也言察乎安危宁于祸福谨于去就莫之能害也故曰天在内人在外德在乎天知天人之行本乎天位乎得蹢䠱而屈伸反要而语极此一问又好言既听造化之所爲则人亦不必学道矣朱文公问答书中廖德明亦曾有此问文公皆不曾答想难言也庄子到这里说箇权字自是作家又有不以物害已一句愈自分晓看来庄子见道自是亲切特读其书者看他不破道总言也理事物各有之理也权用之在我者有道之全体而后有此大用也明于权者不以物害已知轻重也水火禽兽盗贼四句着四弗能字却以非谓一句结之看他语脉极是下得有力薄迫近之也至德之人固知事事有数岂物所能害然亦不谓恃此可以薄之而不能也譬如死于水火固曰有命自投于水火可乎下云谨于去就其意愈明亦犹孟子曰知命者不立巖墻之下也察安危定祸福谨去就便是道心中有人心何尝皆说听之自然庄子到此处何尝鹘突宁定也天在内人在外即前篇所谓主者天道臣者人道也德在乎天此言自然之德也而必曰知天人之行这箇知字便从人心上起来本乎自然而安于其所得故曰本乎天位乎得此句又属道心位居之安也蹢䠱进退也屈伸进退各循其理此句又属人心发明至此道之至要也理之至极也故曰反要而语极犹孟子曰将以反说约也曰何谓天何谓人北海若曰牛马四足是谓天落马首穿牛鼻是谓人故曰无以人灭天无以故灭命无以得殉名谨守而勿失是谓反其眞这数句发得人心道心愈分晓牛马四足得于天自然者不络不穿将无所用此便是人心一段事以人灭天以故灭命贪得而殉名则人心到此流于危矣三言无以乃禁止之辞犹四勿也既知天又知人于此谨守而勿失则天理全矣故曰是谓反其眞命天理也故人事也得得失之得也夔怜蚿蚿怜蛇蛇怜风风怜目目怜心夔谓蚿曰吾以一足趻踔而行予无如矣今子之使万足独奈何蚿曰不然子不见夫唾者乎喷则大者如珠小者如雾杂而下者不可胜数也今予动吾天机而不知其所以然蚿谓蛇曰吾以衆足行而不及子之无足何也蛇曰夫天机之所动何可易邪吾安用足哉蛇谓风曰予动吾嵴胁而行则有似也今子蓬蓬然起于北海蓬蓬然入于南海而似无有何也风曰然予蓬蓬然起于北海而入于南海也然而指我则胜我䠓我亦胜我虽然夫折大木蜚大屋者唯我能也故以衆小不胜爲大胜也爲大胜者唯圣人能之夔无角一足而行见山海经蚿百足虫也蛇无足者也自一足说到无足皆言天机自然之动可谓世间至奇之文中间又以人之唾喻蚿之足此处又妙其末却归在风上而曰与心两项却不说此皆文字变换奇而又奇者也趻踔一足行之貌也无如矣无似我者也何可易邪不可变易也有似有可见之像也蓬蓬然风声也指我以手指风也䠓我以足践风也就风之中又添说箇小不胜大胜愈见奇特即人衆胜天天定胜人之意小虽不胜而大胜则万物孰能出于造化之外哉自然而然者物物不可违也孔子游于宋人围之数匝而絃歌不辍子路入见曰何夫予之娱也孔子曰来吾语汝我讳穷乆矣而不免命也求通乆矣而不得时也当尧舜而天下无穷人非知得也当桀纣而天下无通人非知失也时势适然夫水行不避蛟龙者渔父之勇也陆行不避兕虎者猎夫之勇也白刃交于前视死若生者烈士之勇也知穷之有命知通之有时临大难而不惧者圣人之勇也由处矣吾命有所制矣无几何将甲者进辞曰以爲阳虎也故围之今非也请辞而退此段只言时命自然非人力所预知道者又何惧焉中间以渔父猎夫烈士比圣人亦自有理由处矣令其止息不必言之意公孙龙问于魏牟曰龙少学先王之道长而明仁义之行合同异离坚白然不然可不可困百家之知穷衆口之辩吾自以爲至达已今吾闻庄子之言汒焉异之不知论之不及与知之弗若与今吾无所开吾喙敢问其方公子牟隐机太息仰天而笑曰子独不闻夫埳井之蛙乎谓东海之鼈曰吾乐与吾跳梁乎井干之上入休乎缺甃之崖赴水则接腋持颐蹶泥则没足灭跗还虷蟹与科斗莫吾能若也且夫擅一壑之水而跨跱埳井之乐此亦至矣夫子奚不时来入观乎东海之鼈左足未入而右膝已絷矣于是逡巡而却告之海曰夫千里之远不足以举其大千仞之高不足以极其深禹之时十年九潦而水弗爲加益汤之时八年七旱而崖不爲加损夫不爲顷乆推移不以多少进退者此亦东海之大乐也于是埳井之蛙闻之适适然惊规规然自失也且夫知不知是非之境而犹欲观于庄子之言是犹使蚉负山商蚷驰河也必不胜任矣且夫知不知论极妙之言而自适一时之利者是非埳井之蛙与且彼方跐黄泉而登大皇无南无北奭然四解沦于不测无东无西始于玄冥反于大通子乃规规然而求之以察索之以辩是眞用管闚天用锥指地也不亦小乎子往矣且子独不闻夫寿陵余子之学行于邯郸与未得国能又失其故行矣直匍匐而归耳今子不去将忘子之故失子之业公孙龙口呿而不合舌举而不下乃逸而走公孙龙当时之辩者也指其名而言之所以辟之也井蛙海鼈之喻都是撰出不知这老子胸中如何有许多劣相虷井中赤虫也蟹螃蟹也坎井之地虷蟹科斗皆周旋其中故曰还虷蟹与科斗九年之水七年之旱人人如此说安得水旱如此之乆信然人类尽矣庄子添箇十年九潦八年七旱字便自别了这般等闲处亦看得笔力适适犹虩虩也商蚷小虫也跐蹈也大皇天也下蹈黄泉上登于天言其见趣之高远也奭然即释然也四解四达也沦于不测所入者深也始于玄冥言在于无极之先也反于大通归于至道也以察察之小明而欲穷素之以言辩不亦小乎邯郸失行之喻尤佳国能邯郸国中所能之步也学未成而故步又失所以匍匐归也列子所言魏牟公孙龙与此全异庄子钓于濮水楚王使大夫二人往先焉曰愿以境内累矣庄子持竿不顾曰吾闻楚有神龟死已三千歳矣王巾笥而藏之庙堂之上此龟者宁其死爲留骨而贵乎宁其生而曳尾于涂中乎二大夫曰宁生而曳尾于涂中庄子曰往矣吾将曳尾于涂中往先者往见之先道此意也以境内累者言欲托之以国也死留骨生曳尾之喻眞是竒特惠子相梁庄子往见之或谓惠子曰庄子来欲代子相于是惠子恐搜于国中三日三夜庄子往见之曰南方有鸟其名鹓鶵子知之乎夫鹓鶵发于南海而飞于北海非梧桐不止非练实不食非醴泉不饮于是鸱得腐鼠鹓趋过之仰而视之曰吓今子欲以子之梁国而吓我邪吓恐夺其食而爲此声也以鸱之腐鼠而吓凤比惠子以国相而吓我不知此老何处得许多好譬喻自庄子而下爲文字者无非窃其机关这一部书天地间如何少得庄子惠子最相厚善此事未必有之戏以相讥尔练实竹实也庄子与惠子游于濠梁之上庄子曰儵鱼出游从容是鱼乐也惠子曰子非鱼妄知鱼之乐庄子曰子非我安知我不知鱼之乐惠子曰我非子固不知子矣子固非鱼也子之不知鱼之乐全矣庄子曰请循其本子曰汝安知鱼乐云者既已知吾知之而问我我知之濠上也这一般说话又奇循其本者请反其初也言汝当初问我非鱼安知鱼之乐是汝知我之意方有此问汝既如此知我则我于濠上亦如此知鱼也二人最爲相知想当时对语亦自可观此篇河伯海若问答正好与传灯録忠国师无情说法无心成佛问答同看大慧云这老子软顽撞着这僧又软顽黏住了问谓其家活大门户大波澜阔命根断这数语庄子却当得南华眞经口义卷之十八南华真经口义正统道藏三家本三十二卷洞神部玉诀类南华眞经口义卷之十九虚八鬳斋林希逸外篇至乐天下有至乐无有哉有可以活身者无有哉今奚爲奚据奚避奚处奚就奚去奚乐奚恶夫天下之所尊者富贵寿善也所乐者身安厚味美服好色音声也所下者贫贱夭恶也所苦者身不得安逸口不得厚味形不得美服目不得好色耳不得音声若不得者则大忧以惧其爲形也亦愚哉夫富者苦身疾作多积财而不得尽用其爲形也亦外矣夫贵者夜以继日思虑善否其爲形也亦疏矣人之生也与忧俱生寿者惛惛乆忧不死何之苦也其爲形也亦远矣烈士爲天下见善矣未足以活身吾未知善之诚善邪诚不善邪若以爲善矣不足活身以爲不善矣足以活人故曰忠谏不听蹲循勿争故夫子胥争之以残其形不争名亦不成诚有善无有哉今俗之所爲与其所乐吾又末知乐之果乐邪果不乐邪吾观夫俗之所乐举羣趣者誙誙然如将不得已而皆曰乐者吾未之乐也亦未之不乐也果有乐无有哉吾以无爲诚乐矣又俗之所大苦也故曰至乐无乐至誉无誉天下是非果未可定也虽然无爲可以定是非至乐活身唯无爲几存此篇乃是以前篇不以物害已一段推广言之奚爲奚据以下四句言若何而可也便与屈原卜居文势一同富贵寿善四等人也善恶名誉也疾作勤而作之也思虑善否爲职事而思其忧也惛惛老而不聪明也烈士爲名誉者也四段本同意皆以物害已者今既说贵富寿三段了却以烈士一段如此发眀变换语势此文法也蹲循与逡巡同争则残其形不争名不成此两句说破世故爲名而至于残其形不得谓之善矣今俗之所爲以下结前四段也举羣趋者言举世羣然而趋之也誙誙然必取之意可已而不已故曰如将不得已吾未之乐未之不乐者谓世俗所谓乐不乐我皆不知如何也此深鄙之之意然我以无爲爲乐而俗人反以爲大苦也至乐在于无乐至誉在于无誉而世俗之人孰知无乐之乐无誉之誉乎然则天下是非果未可定也虽然惟无爲可以定是非如此数句须识他文字揖向起伏方见好处几存者言无爲则庶几存其乐也请尝试言之天无爲以之清地无爲以之宁故两无爲相合万物皆化芒乎芴乎而无从出乎芴乎芒乎而无有象乎万物职职皆从无爲殖故曰天地无隐也而无不爲也人也孰能得无爲哉此数行乃是收结前语两无爲相合而后能化生万物便是无爲无不爲也无从出者不见其所由始也殖生也万物皆在自然中生故曰皆从无爲殖此篇自天下有至乐至无爲哉只是一片文字起伏抑扬最好玩味庄子妻死惠子弔之庄子则方箕倨皷盆而歌惠子曰与人居长子老身死不哭亦足矣又皷盆而歌不亦甚乎庄子曰不然是其始死也我独何能无㮣然察其始而本无生非徒无生也而本无形非徒无形也而本无气杂乎芒芴之间变而有气气变而有形形变而有生今又变而之死是相与爲春秋冬夏四时行也人且偃然寝于巨室而我嗷嗷然随而哭之自以爲不通乎命故止也形变而有生言先有形而后有此动转者也释氏曰动转归风便是此生字又曰在眼曰视在耳曰听在手执捉在足运奔便是此生字四时行者有生必有死之喻也此一段乃是发明死生一贯之理皷盆之说亦寓言耳且如原壤之登木而歌岂其亲死之际全无人心乎若全无人心是豺狼也夫子尚肯与之友乎圣门之学所以尽其孝慕者岂不知生死之理乎原壤庄子之徒欲指破人心之迷着者故爲此过当之举此便是道心惟微不可以独行于世所以有执中之训庄列之徒岂不知此特矫世厌俗故爲此论耳李汉老因哭子而问大慧以爲不能忘情恐不近道大慧答云子死不哭是豺狼也此老此语极有见识其他学佛者若答此问必是胡说乱道支离叔与滑介叔观于冥伯之丘崑崙之虚黄帝之所休俄而柳生其左肘其意蹷蹷然恶之支离叔曰子恶之乎滑介叔曰亡予何恶生者假借也假之而生生者尘垢也死生爲书夜且吾与子观化而化及我我又何恶焉滑介即是滑稽之意这般名字岂不是撰出黄帝所休谓帝尝休息于此柳疡也今人谓生疖也想古时有此名字蹶蹶然恶之病中之意也假借者言此身乃外物假合而成也尘垢者言在造化之中至微而不足贵也释氏所谓四縁假合今者妄身当在何处其意实原于此观化者观万物之变也化及我者言我将随造物而变化也前言蹶蹶恶之此言又何恶焉前后之语似乎相戾盖病而恶之亦人情思死生之理而知其本原便是道心爲主处庄子之楚见空髑髅髐然有形撽以马捶因而问之曰夫子贪生失理而爲此乎将子有亡国之事斧钺之诛而爲此乎将子有不善之行愧遗父母妻子之丑而爲此乎将子有冻馁之患而爲此乎将子之春秋故及此乎于是语卒援髑髅枕而卧夜半髑髅见梦曰子之谈者似辩士诸子所言皆生人之累也死则无此矣子欲闻死之说乎庄子曰然髑髅曰死无君于上无臣于下亦无四时之事从然以天地爲春秋虽南面王乐不能过也庄子不信曰吾使司命复生子形爲子骨肉肌肤反子父母妻子闾里知识子欲之乎髑髅深矉蹙頞曰吾安能弃南面王乐而复爲人间之劳乎髐然空虚而坚固之貌从然从容自得之意诸子凡子所言也此段只说死生之理而撰出触髅一段说也是奇特读者当知其意莫把作实话看便错了颜渊东之齐孔子有忧色子贡下席而问曰小子敢问曰东之齐夫子有忧色何邪孔子曰善哉汝问昔者管子有言丘甚善之曰褚小者不可以怀大绠短者不可以汲深夫若是者以爲命有所成而形有所适也夫不可损益吾恐回与齐侯言尧舜黄帝之道而重以燧人神农之言彼将内求于己而不得不得则惑人惑则死且汝独不闻邪昔者海鸟止于鲁郊鲁侯御而觞之于庙奏九韶以爲乐具太牢以爲膳鸟乃眩视忧悲不敢食一脔不敢饮一杯三日而死此以已养养鸟也非以鸟养养鸟也夫以鸟养养鸟者宜栖之深林游之坛陆浮之江湖食之䲡䱔随行列而止委蛇而处彼唯人言之恶闻奚以夫譊譊爲乎咸池九韶之乐张之洞庭之野鸟闻之而飞兽闻之而走鱼闻之而下入人卒闻之相与还而观之鱼处水而生人处水而死彼必相与异其好恶故异也故先圣不一其能不同其事名止于实义设于适是之谓条达而福持禇布袋也绠汲井之绳也譬力小不可以任大之意命与形得于天者各有一定之分不可损益以古圣人之道而与齐侯言我又未能有以感动而化之则将有罪我之意此借颜子以讥当世游说之士鸟之所食非人之所食以人之食而养鸟违其性矣此意只是不可与言而与之言失言圣门只是一句他却撰出许多澒洞说话御音道迎而觞之也觞饮也坛音但与澶同水中沙澶之地故曰澶陆不一其能者言人才各不同也不同其事者言人各事其所事也随其实之所有而得其名随其意之所适而得其理故曰名止于实义设于适盖言人各随其分也条达者直截不费力也福持者言福常在也持保也非我所能而不爲过分之事则不费力而常保其生无所患害其意止如此列子行食于道从见百歳髑髅攓蓬而指之曰唯予与汝知而未尝死未尝生也若果养乎予果欢乎种有几得水则爲㡭得水士之际则爲蛙蠙之衣生于陵屯则爲陵舄陵舄得郁栖则爲鸟足鸟足之根爲蛴螬其叶爲蝴蝶蝴蝶胥也化而爲虫生于灶下其状若脱其名爲鸲掇鸲掇千日爲鸟其名爲干余骨干余骨之沫爲斯弥斯弥爲食醢颐辂生乎食醢黄軦生乎九猷瞀芮生乎腐蠸羊奚比乎不箰乆竹生青宁青宁生程程生马马生人人又反入于机万物皆出于机皆入于机从见者因而见也攓蓬者彼在蓬草之中攓其蓬而指之也生而饮食曰养死而寂灭者曰欢却如此到说此皆是笔头弄竒处汝与若指髑髅也这欢字便是寂灭爲乐也种有几者言天地之间物之生生者种各不同下面把箇至微底说不是以小喻大盖言虽大无异于小也便是无细无大无贵无贱之意其意固止如此而文字之妙絶出千古整齐中不整齐不整齐中整齐如看飞云断鴈如看孤峰断坂愈读愈好列子于中又添两句便不如他省了两句㡭者水上尘垢初生苔而未成亦有丝缕相萦之意但其爲物甚微耳龟蠙之衣即青苔也水土之际水中附岸处也附岸处例多而厚故曰衣此两句说了箇青苔却又就陵屯上说来陵屯即田野中高处也陵舄车钱草也郁栖粪壤也车钱草生粪壤之中则变而爲鸟足草鸟足之根又化而爲蛴螬鸟足之叶又化爲蝴蝶蛴螬蝎虫也胥蝴蝶之别名也就蝴蝶下添此一句尤奇此下又说化生者灶下之虫有化生者名爲鸲掇软而无皮无谷故曰若脱如今柑虫然鸲掇又能化而爲鸟干余骨鸟名也斯弥虫也口之流沫又化爲虫食醢蠓也蠓化而爲颐辂颐辂化而爲九猷九猷化而爲黄軦黄軦化则爲腐蠸腐蠸化则爲瞀芮此处以生乎字省了两句文法也黄軦九猷腐蠸瞀芮皆虫名也此意盖言万物变化生生不穷无有尽时也上面一截说了却把箇至怪底结杀此是其惊骇世俗处莫把作实话看羊奚草名也草之似竹而不生笋者曰不笋乆竹笋则可食此不可食也青宁虫也程亦虫也马亦草名也如今所谓马齿菜马栏草人亦草名也如今所谓人参也人面子也分眀是用许多草名却把马与人字说故意爲诡怪名字前后解者皆以爲未详是千万世之人爲庄子愚弄看不破也万物之变如雀化爲蛤鹰化爲鸠腐草化萤鼠化蝙蝠何所不有入于机者言归于尽也出机入机即是出入死生也便是火传也不知其尽也南华眞经口义卷之十九南华真经口义正统道藏三家本三十二卷洞神部玉诀类南华眞经口义卷之二十虚九鬳斋林希逸外篇达生达生之情者不务生之所无以爲达命之情者不务知之所无奈何养形必先之物物有余而形不养者有之矣有生必先无离形形不离而生亡者有之矣生之来不能却其去不能止悲夫世之人以爲养形足以存生而养形果不足以存生则世奚足爲哉虽不足爲而不可不爲者其爲不免矣夫欲免爲形者莫如弃世弃世则无累无累则正平正平则与彼更生更生则几矣事奚足弃而生奚足爲弃事则形不劳道生则精不亏夫形全精复与天爲一天地者万物之父母也合则成体散则成始形精不亏是谓能移精而又精反以相天生之所无以爲者言身外之物也如人生几两屐一口几张匙是也知之所无奈何者言人力所不及也养形必以物有生必全其形此世人之见也然物常有余而形岂长在形虽能全而生者有尽故曰物有余而形不养者有之矣形不离而生亡者有之矣虽不足爲而不可不爲者即前所谓物莫足爲而不可以不爲是也其爲不免者言爲与不爲之中皆不免于自累欲免于自累非弃世不可也弃世者非避世也处世以无心感而后应迫而后动不得已而后起则我自我而世自世矣正平者心无高下决择也犹佛氏曰是法平等也更生者与之爲无穷也彼者造物也与造物俱化日新又新故曰与彼更生至于此则尽矣几尽也能知此意则身外之事与其生者不待遗弃而自遗弃矣精复者精神不散于外也合则成体言四大假合而后成身散则复其初也初者无物之始也形精即彤神也形神不亏则能变化故曰能移移即变化也体道至此精而又精则可以赞造化矣相天赞天也此两精字与形精字不同反犹还以事之之还也子列子问关尹曰至人潜行不窒蹈火不热行乎万物之上而不慄请问何以至于此关尹曰是纯气之守也非知巧果敢之列居予语汝凡有貌象声色者皆物也物与物何以相远夫奚足以至乎先是色而已则物之造乎不形而止乎无所化夫得是而穷之者物焉得而止焉彼将处乎不淫之度而藏乎无端之纪游乎万物之所终始壹其性养其气合其德以通乎物之所造夫若是者其天守全其神无却物奚自入焉夫醉者之坠车虽疾不死骨即与人同而犯害与人异其神全也乗亦不知也坠亦不知也死生惊惧不入乎其胸中是故物而不慴彼得全于酒而犹若是而况得全于天乎圣人藏于天故莫之能伤也复雠者不折镆干虽有忮心者不怨飘瓦是以天下平均故无攻战之乱无杀戮之刑者由此道也不开人之天而开天之天开天者德生开人者贼生不厌其天不忽于人民几乎以其眞潜行不窒嘿运而无所障碍也行乎万物之上而不慄如御风而行是也纯气之守守元气而纯一不杂也知巧容心也果敢容力也言此事非容心容力所可爲也此语似爲迂阔而实有此理看今伏气道人便可见貌象色声谓有形迹也万物之物皆拘于形我若有迹则与物同耳则何以至乎未有物之先人之局于一身而不能见乎万物之始者皆是以迹自累故曰是色而已色即迹也貌象声色上面本有四字到此即举其一文法也造物者无形故曰物之造乎不形无终无始一而不二故曰止乎无所化化易也言其无所变易也得是而穷之者造化之理也言得此造化之理而穷尽其妙则去乎有物之物远矣故曰物焉得而二焉淫乱也不定也不淫之度一定之法度也无端之纪无物之初也纪即理也万物之所终始造化也壹其性纯一不杂也合其德浑全不离也与造物爲一故曰通乎物之所造曰天曰神即此理之在我者也无郄无间也在内者既全而无间则外物奚自入焉𨕣物而不慴言虽爲物所运触而其神不动故不惧也醉者坠车之喻极爲精密藏于天故莫之能伤即前篇不以物害已一段所谓无爲是也镆干伤人飘瓦中人而人不怒之者以其物之无心也此二句即是无心之喻其言极有理天下平均者言行于天下无好恶也争则有攻战杀戮之事我无心矣无所争矣又安有此事哉人之天犹有心也天之天无心也开明之也德生者自然之德也开人之天心犹未化心未化则六根皆爲六贼况外物乎不厌其天言不弃其天理也不忽于人者言人事之有爲者未尝忽之而不爲但爲之而无容心耳如此则近于眞实之理几近也仲尼适楚出于林中见痀偻者承蜩犹掇之也仲尼曰子巧乎有道邪曰我有道也五六月累九二而不坠则失者锱铢累三而不坠则失者十一累五而不坠犹掇之也吾处身也若橛株拘吾执臂也若藁木之枝虽天地之大万物之多而唯蜩翼之知吾不反不侧不以万物易蜩之翼何爲而不得孔子顾谓弟子曰用志不分乃凝于神其痀偻丈人之谓乎承蜩持竿而拈蝉者也累九于竿首自二王五而不坠则其凝定入神矣郭象下两箇停审字亦自好橛株拘今所谓木桩也橛桩也株木之名也拘定也想古时有此三字不反不侧止是凝定也当承蜩之时其身如木橛而不动其臂如藁木然其心一主于蜩而不知有他物纯一之至也用志不分其志不二也凝于神凝定而神妙也此虽借喻以论纯气之守而世间实有此事今世亦有之但以爲技而不知道实寓焉痀偻背曲者也颜渊问仲尼曰吾尝济乎觞深之渊津人操舟若神吾问焉曰操舟可学邪曰可善游者数能若乃夫没人则未尝见舟而便操之也吾问焉而不吾告敢问何谓也仲尼曰善游者数能忘水也若乃夫没人之未尝见舟而便操之也彼视渊若陵视舟之覆犹其车却也覆却万方陈乎前而不得入其舍恶往而不暇以瓦注者巧以钩注者惮以黄金注者殙其巧一也而有所矜则重外也凡外重者内拙觞深渊名也游拍浮者也没人泅而入水也善没之人视水如平地则不学而能操舟矣覆却万端而不动其心故曰不入其舍心者神明之舍也注射也射而睹物曰注王钦若曰以陛下爲孤注即此注字以瓦爲注则全无利害轻重之心以钩带爲注则已有顾惜之意矣以黄金爲注则爱心愈重而易殙矣矜怜惜之意也射者之巧其心本一而有所顾惜则所重在外而内惑矣惑则虽巧有时而拙矣既答其问又以此喻结之不特二喻皆极天下之至理看他文势起结亦自奇特田开之见周威公威公曰吾闻祝肾学生吾子与祝肾游亦何闻焉田开之曰开之操拔篲以侍门庭亦何闻于夫子威公曰田子无让寡人愿闻之开之曰闻之夫子曰善养生者若牧羊然视其后者而鞭之威公曰何谓也田开之曰鲁有单豹者巖居而水饮不与民共利行年七十而犹有婴儿之色不幸遇饿虎饿虎杀而食之有张毅者高门县薄无不走也行年四十而有内热之病以死豹养其内而虎食其外毅养其外而病攻其内此二子者皆不鞭其后者也拔篲扫箒也拔犹根拔之拔操拔篲以持门庭供弟子洒扫之职也牧羊本听其自然若行者在后而不逐其羣则鞭之此意便谓循天理而行亦必尽人事也单豹隐者而见杀于虎张毅往来富贵之家虽无虎伤之患而胸中狂燥以内热而自殒皆在人有未尽者不可委之天此段于学道者已分上最爲亲切推此则知庄子前后说天道人道之意先设喻后以二事实之又势亦竒仲尼曰无入而藏无出而阳柴立其中央三者若得其名必极无入而藏不专于主静也无出而阳不一于动也柴立无心而立之貌其形如藁木是也动静无常不倚一偏故曰立其中央三者言上三句也尽此三句则可名爲至人矣故曰三者若得其名必极极至也夫畏涂者十杀一人则父子兄弟相戒也必盛卒徒而后敢出焉不亦知乎人之所取畏者衽席之上饮食之间而不知爲之戒者过也以畏涂喻衽席即蛾眉伐性之斧之意此示人窒慾之戒庄子此语虽圣贤闻之亦必爲之首肯此岂异端之学乎祝宗人玄端以临牢筴说彘曰汝奚恶死吾将三月㹖汝十日戒三日齐借白茅加汝肩尻乎彫俎之上则汝爲之乎爲彘谋曰不如食以糠糟而错之牢筴之中自爲谋则苟生有轩冕之尊死得于腞楯之上聚便之中则爲之爲彘谋则去之自爲谋则取之所异彘者何也玄端冠也㹖刍养之也尻猪之后也腞犹篆也楯机也机之有又者曰腞楯楼曲也曲而可以聚物者畚筥之属也前篇编薄曰编曲则知此亦竹器也左宣公二年牢夫腼熊蟠不熟杀之寘畚即此类也生有轩冕之贵或以刑戮而死置其身于趺踬之上畚薄之中亦甘心焉即退之所谓处污秽而不羞触刑辟而诛戮是也爲彘谋如彼而自爲乃如此此语可谓善喻桓公田于泽管仲御见鬼焉公抚管仲之手曰仲父何见对曰臣无所见公反诶诒爲病数日不出齐士有皇子告敖者曰公则自伤鬼恶能伤公夫忿滀之气散而不反则爲不足上而不下则使人善怒下而不上则使人善忘不上不下中身当心则爲病桓公曰然则有鬼乎曰有沈有履灶有髻户内之烦壤雷霆处之东北方之下者倍阿鲑蠪跃之西北方之下者则洗阳处之水有罔象丘有峷山有夔野有方皇泽有委蛇公曰请问委蛇之状何如皇子曰委蛇其大如毂其长如辕紫衣而朱冠其爲物也恶闻雷车之声则捧其首而立见之者殆乎霸桓公辴然而笑曰此寡人之所见者也于是正衣冠与之坐不终日而不知病之去也此一段与柸蛇之说相类但此说较奇特诶诒犹今呕哕之声气逆之病也忿滀即郁结也病在身之中而当其心今人所谓中管之病也沈沟泥之中也履神名也髻亦神名也烦壤粪壤也雷霆亦鬼名也倍阿鲑蠪尾中东北方之鬼名也泆阳屋中西北方之鬼名此以上言人家中所有鬼物之名罔象水中之神名也峷小丘垤之神名也夔山之神名也徬徨野中之神名也委蛇大泽中之神名也桓公所见者在泽故独问委蛇之状桓公始疑爲妖故惧而爲病今曰见者必霸故喜而病自去矣辴然笑之貌也此事之喻又与见豕负涂载鬼一车者不同然圣人既以此语入之爻辞则是世间必有此车亦不足怪也纪消子爲王养斗鸡十日而问鸡已乎曰未也方虚憍而恃气十日又问曰未也犹应向景十日又问曰未也犹疾视而盛气十日又问曰几矣鸡虽有鸣者已无变矣望之似木鸡矣其德全矣异鸡无敢应者反走矣闻响而应见影而动则是此心犹爲外物所动也疾视而盛气言其神气已旺疾视而不动初言虚憍而恃气则其气犹在外此言疾视而盛气则气在内矣疾字有怒之意即直视也却与匹夫按剑疾视不同望之似木鸡则神气俱全矣此言守气之学借鸡以爲喻孔子观于吕梁县水三十仞流沫四十里鼋鼍角鼈之所不能游也见一丈夫游之以爲有苦而欲死也使弟子并流而拯之数百步而出被发行歌而游于塘下孔子从而问焉曰吾以子爲鬼察子则人也请问蹈水有道乎曰亡吾无道吾始乎故长乎性成乎命与齐俱入与汨偕出从水之道而不爲私焉此吾所以蹈之也孔子曰何谓始乎故长乎性成乎命曰吾生于陵而安于陵故也长于水而安于水性也不知吾所以然而然命也此段亦与前言操舟意同并流㳂流也故本然也孟子曰言性者故而已矣性命自然之理也齐者水之旋磨处也汨涌汨处也出入随水上下也从水之道而不爲私顺而不逆之意生于陵则安于陵长于水则安于水皆随其自然而不知其所以然故性命三字初无分别但如此作文耳若以生长字强求意义则误矣梓庆削木爲鐻鐻成见者惊犹鬼神鲁侯见而问焉曰子何术以爲焉对曰臣工人何术之有虽然有一焉臣将爲鐻未尝敢以耗气也必齐以静心齐三日而不敢怀庆赏爵禄齐五日不敢怀非誉巧拙齐七日辄然忘吾有四枝形体也当是时也无公朝其巧专而外滑消然后入山林观天性形躯至矣然后成见鐻然后加手焉不然则已则以天合天器之所以凝神者其是与鐻似夹钟此虽注家之说然钟以金爲之岂削木所能成愚按大观颊篇曰鐻钟鼓之拊也是乃笋簴之类所以县钟鼓也笋簴之形爲鸟爲兽刻木爲之极其精巧考工记中可见惊犹鬼神言精絶非人所能爲也耗气者气下足也齐以静其心而后定不怀爵禄不怀非誉忘其四枝谓纯气自守而外物不入也无公朝者亦不知有朝廷矣唯其如此故我之巧心专而外物之可以滑乱吾心者皆消释而不留入山林观天性观木之性也木之形躯各有成象皆若见成者然后取而用之加手取也以我之自然合其物之自然故曰以天合天东野稷以御见庄公进退中绳左右旋中规庄公以爲文弗过也使之钩百而反颜阖遇之入见曰稷之马将败公密而不应少焉果败而反公曰子何以知之曰其马力竭矣而犹求焉故曰败六辔如组织而成文也御之巧如织然故曰文弗过钩御马而打围也钩百而反言百转也马力竭而驰之不已御者虽巧必败人之自用又岂可过劳其神乎此一喻极爲的切极爲端正工倕旋而盖规矩指与物化而不以心稽故其灵台一而不桎到此又散说数句倕爲共工故曰工倕旋转也以手旋转书而爲圆也言工倕制器之时旋转其手其圆便如盖然自中规矩考工记云盖之圆以象天地盖乃至圆之物故取以爲喻非谓其实爲盖也如吴道子画佛像圆光只一笔便成遂入神品即此类也器圆不用规只以手画之其技入神矣指手指也指与物化犹山谷论书法曰手不知笔笔不知手是也手与物两忘而略不留心即所谓官知止神欲行也故曰不以心稽稽留也或曰圆则中规何以曰矩殊不知圆之中自有矩圆而不中矩非圆矣今匠者削木爲圆必先取方便见规矩不相离之意所以曰规圆生矩灵台心也一纯一也不桎不拘碍也忘足履之适也忘要带之适也知忘是非心之适也不内变不外从事会之适也始乎适而未尝不适者忘适之适也适安也足安于屦要安于带若无物然故曰忘足忘要会犹造也造道而至于适则内境纯一而无所变虽与物应接乎外而亦不知其所从事者矣始乎适而未尝不适者言乆则併与适亦忘之譬如足初蹑履见其恰好即知有屦之适着之既乆不复有初时见其恰好之意是忘适也此以人之常情而喻乎道须自体究便见得庄子尽物理处有孙休者踵门而诧子扁庆子曰休居乡不见谓不脩临难不见谓不勇然而田原不遇歳事君不遇世賔于乡里逐于州部则胡罪乎天哉休恶遇此命也扁子曰子独不闻夫至人之自行邪忘其肝胆遗其耳日茫然彷徨乎尘垢之外逍遥乎无事之业是谓爲而不恃长而不宰今汝饰知以惊愚脩身以明污昭昭乎若揭日月而行也汝得全而形躯具而九窍无中道天于聋盲跛蹇而比于人数亦幸矣又何暇乎天之怨哉子往矣孙子出扁子入坐有间仰天而叹弟子问曰先生何爲叹乎扁子曰向者休来吾告之以至人之德吾恐其惊而遂至于惑也弟子曰不然孙子之所言是邪先生之所言非邪作固不能惑是孙了所言非邪先生所言是邪彼固惑而来矣又奚非焉扁子曰不然昔者有乌止于鲁郊鲁君说之爲具太牢以飨之奏九韶以乐之鸟乃始忧悲眩视不敢饮食此之谓以己养养鸟也若夫以鸟养鸟者宜栖之深林浮之江湖食之以委蛇则平陆而已矣今休款启寡闻之民也吾告以至人之德譬之若载鼷以车马乐鴳以钟鼓也彼又恶能无惊乎哉賔于乡里摈弃于乡里也明污自别于污俗也饰知惊愚修身明污言其有心求名以自异也若揭日月着其名也彼固惑而来矣彼之来本自惑非先生惑之又何罪于我款启小孔窍也言其所见之小也寡闻学之浅也其见本浅吾语之太高彼安得不惊疑自惑乎此意盖讥当时之学者以其所见者小而未知大道也食以委蛇言使之自得而食也委蛇自得也鸟养之喻已见至乐篇南华眞经口义卷之二十南华真经口义正统道藏三家本三十二卷洞神部玉诀类南华眞经口义卷之二十一虚十鬳齐林希逸外篇山木庄子行于山中见大木枝叶盛茂伐木者止其旁而不取也问其故曰无所可用庄子曰此木以不材得终其天年夫子出于山舍于故人之家故人喜命坚子杀鴈而烹之坚子请曰其一能鸣其一不能鸣请奚杀主人曰杀不能呜者明日弟子问于庄子曰昨日山中之木以不材得终其天年今主人之鴈以不材死先生将何处庄子笑曰周将处夫材与不材之间材与不材之间似之而非也故未免乎累若夫乗道德而浮游则不然无誉无訾一龙一蛇与时俱化而无肯专爲一上一下以和爲量浮游乎万物之祖物物而不物于物则胡可得而累邪此神农黄帝之法则也若夫万物之情人伦之传则不然合则离成则毁廉则挫尊则议有爲则亏贤则谋不肖则欺胡可得而必乎哉悲夫弟子志之其唯道德之乡乎不材全其天年前此屡言之矣今添鴈以不材见杀之说又自一意盖言材与不材皆犹有形迹故未免于自累必至于善恶俱泯无得而名斯爲全其天也乗道德者顺自然也一龙一蛇犹东方朔曰用之则爲虎不用则爲鼠也用舍随时我无容心故无毁亦无誉专爲则有心矣无肯专爲即无心也上下进退也和顺也量则也度也以顺自然爲则或上或下皆可万物之祖万物之始也此神农黄帝之所能故曰神农黄帝之法则也万物之情此私情也传习也人伦之传人类之传习也此以下数句曲尽人情有合则有离所谓世间无不散筵席也有成则有毁言不有所废君何以兴也露圭角者必至于自摧挫居人上者必爲人所指议有心于事爲其名必亏人之恶其成乐其败者衆贤者于此将爲全身之计则必有计度思虑故曰贤则谋小人患失无所不至则爲奸爲欺而已矣故曰不肖则欺处乎世间事不曰人何可自必故曰胡可得而必哉悲夫者叹世俗之不美人事之无常危机之可畏也此语切于人身故嘱其弟子识之勿忘唯顺乎自然则可以自免故曰其唯道德之乡乎市南宜僚见鲁侯鲁侯有忧色市南子曰君有忧色何也鲁侯曰吾学先王之道修先君之业吾敬鬼尊贤亲而行之无须臾离居然不免于患吾是以忧市南子曰君之除患之术浅矣夫丰狐文豹楼于山林伏于巖穴静也夜行画居戒也虽饥渴隐约犹且胥疏于江湖之上而求食焉定也然且不免于罔罗机辟之患是何罪之有哉其皮爲之灾也今鲁国独非君之皮邪吾愿君刳形去皮洒心去欲而游于无人之野居然安然也于此用之有无因而得患之意谓不应有忧患而不免于忧患也隐约僻处也居于深僻之中虽有饥渴出而求食于江湖之上犹且避人而与之相疏远也胥相也此退之所谓俛而啄仰而四顾深居而简出者也以皮自累言有名有位于世皆能惹祸也此言甚切人心涉也深者方知之南越有邑焉名爲建德之国其民愚而朴少私而寡欲知作而不知藏与而不求其报不知义之所适不知礼之所将猖狂妄行乃蹈乎大方其生可乐其死可葬吾愿君去国捐俗与道相辅而行前言无人之野即无物之始也此又以建德之国名之看此一段今人礼凈土其源流在此战国之时南越未通中国故借其地以爲名初无他义知作而不知藏言耕作以自食而无私蓄也未有礼义之名故曰不知义之所适不知礼之所将将行也猖狂妄行从心所欲皆合乎道故曰蹈乎大方与道相辅而行谓以慕道之心自相勉励而欲至于此国也君曰彼其道远而险又有江山我无舟车奈何市南子曰君无形倨无留居以爲君车君曰彼其道幽远而无人吾谁与爲邻吾无粮我无食安得而至焉巿南子曰少君之费寡君之欲虽无粮而乃足君其涉于江而浮于海望之而不见其崖愈往而不知其所穷送君者皆自崖而反君自此远矣无形倨不有其身也无留居不有其国也能办此心则可以往故曰以爲君车心无所求则无所不足故曰少费寡欲虽无粮而乃足涉江浮海望而不见其崖愈往而不知其所穷保是游无穷三字如此敷演送君者皆自崖而反君自此远矣此句最爲深妙言学道之人既悟之后向之所资以自悟者如人之饯送登舟至于海崖皆已反归矣击竹而悟卷帘而悟皆其送者也譬如见舞剑而善草书始因剑而悟之既悟则剑爲送者矣读书亦资送者也故有人者累见有于人者忧故尧非有人非见有于人也吾愿去君之累除君之忧而独与道游于大莫之国方舟而济于河有虚船来触舟虽有褊心之人不怒有一人在其上则唿张歙之一唿而不闻再唿而不闻于是三唿邪则必以恶声随之向也不怒而今也怒向也虚而今也实人能虚己以游世其孰能害之有人者以我而役物也见有于人我爲物所役也二者皆非自然之道若尧则不以已役物亦不爲物所役故曰尧非有人非见有于人也大莫之国沖漠太虚之地即无人之野建德之国也以此结上章也语意既足乃以譬喻继之方舟两舟相并也我舟方行而爲虚舟所触舟既虚而无人故虽触我而不怒忽有一人而在虚舟之上则必唿其人使之张歙之张撑开也歙剑退也唿而不应至于三度则必叫骂之无人虚也有人实也向也无人则不怒今也有人则不能不怒人情然也此喻极佳盖言我若无心则与物自无忤游于斯世而虚其心又何患害之有既说一大段却把比譬喻结便是文字首尾起结之法列子有同此段北宫奢爲卫灵公赋敛以爲钟爲坛乎郭门之外三月而成上下之县王之庆忌见而问焉曰子何术之设奢曰一之间无敢设也奢闻之既彫既琢复归于朴侗乎其无识傥乎其怠疑萃乎芒乎其送往而迎来来者勿禁往者勿止从其强梁随其曲傅因其自穷故朝夕赋敛而毫毛不挫而况有大涂者乎歛民之财以铸其钟先祭而后铸故曰爲坛三月而成钟有架所以悬钟也架有两层故曰上下县此言编钟也何术之设者言用何术而成此之速一纯一也循自然之理终始纯一而无所杂于其间故曰一之间无敢设犹言此间别着不得一件也既彫既琢复归于朴言去圭角而归于自然也侗乎无识之貌傥乎若怠若疑无容心之状也或往或来无将无迎故曰萃乎芒乎萃块然之意芒无物之状来者勿禁往者勿止言顺其自然而无迎无送也强梁去而不顺者曲傅回而附我者我皆随之听之任其如何也自穷者自至也言或顺或逆要终皆不求而自至故曰因其自穷我虽赋歛而于人无一毫之伤故曰毫毛不挫大涂者言此是顺事坦然而行但以无心处之故能速办也孔子围于陈蔡之间七已不火食太公任往弔之曰子几死乎曰然子恶死乎曰然任曰予尝言不死之道东海有鸟焉其名曰意怠其爲鸟也翂翂翐翐而似无能引援而飞迫胁而栖进不敢爲前退不敢爲后食不敢先尝必取其绪是故其行列不斥而外人卒不得害是以免于患直木先伐甘井先竭子其意者饰知以惊愚修身以明污昭昭乎如揭日月而行故不免也昔吾闻之大成之人曰自伐者无功功成者隳名成者亏孰能去功与名而还与衆人道流而不明居得行而不名处纯纯常常乃比于狂削迹捐势不爲功名是故无责于人人亦无责焉至人不闻子何喜哉孔子曰善哉辞其交游去其弟子逃于大泽衣裘褐食杼栗入兽不乱羣入鸟不乱行鸟兽不恶而况人乎子恶死乎言处此濒死之患难其心亦厌恶之乎不死之道言自得而无祸患也意怠今之燕也翂翂翐翐飞之貌也引援羣飞也迫胁而楼近人而爲巢也进不爲前退不爲后言其往来不争也绪弃余也取虫而食世所弃余也不斥不多也虽爲行列而不如鸟鴈爲羣之多各依人家外人亦不害之直木甘井以声名自见之喻也大成之人大道之七也自矜伐者必不能成功以功名自喜者终必自在隳戏皆自损也还与衆人言退而与衆人同也顺道而行黯然自晦故曰道流而不眀所居之时虽得行其忘而不以声名自高故曰居得行而不名处不处不有之也纯纯常常一也比于狂若无心也削迹捐势不以功名爲意谓无迹而化也我不贵人人亦忘我此至人也至人则欲无闻于世子又何以名爲喜乎末后数语便与食豕如食人处同借孔子之名以申其说此重言也孔子问子桑雩曰吾再逐于鲁伐树于宋削迹于卫穷于商周围于陈蔡之间吾犯此数患亲交益䟽徒友益散何与子桑雩曰子独不闻假人之亡与林回弃千金之璧负赤子而趋或曰爲其布与赤子之可寡矣爲其累与赤子之累多矣弃千金之璧负赤子而趋何也林回曰彼以利合此以天属也夫以利合者迫穷祸患害相弃也以天属者迫穷祸患害相收也夫相收之与相弃亦远矣且君子之交淡若水小人之交甘如醴君子淡以亲小人甘以絶彼无故以合者则无故以离孔子曰敬闻命矣徐行翔佯而归絶学捐书弟子无挹于前其爱益加进子桑雩雩即户也假人假国之人也弃璧负子此喻最佳天合者必常相收聚利合者必相弃背君子之交淡而亲小人之交甘而易絶皆说尽人世情状此语虽入之语孟亦得无故以合则无故以离氓诗便可见也此一句又是一箇好条贯无挹于前者不拘目前挹拜之礼而其相爱之意愈加进也异日桑雩又曰舜之将死眞泠禹曰汝戒之哉形莫若縁情莫若率縁则不离率则不劳不离不劳则不求文以待形不求文以待形固下待物泠音零晓也以眞实之道而告之禹故曰眞泠绿因其自然之意率循其自然之意不离与道爲一也形我也文身外之物也不以身外之物而待我故曰不求文以待形今人宴客曰待客此待字之意也不以身外爲文华则无所资于物矣故曰固不待物此待字又是不用之意三箇待字自作两义庄子衣大布而补之正緳系履而过魏王魏王曰何先生之惫邪庄子曰贫也非惫也士有道德不能行惫也衣弊履穿贫也非惫也此所谓非遭时也王独不见夫腾猿乎其得柟梓豫章也揽蔓其枝而王长其间虽羿逄蒙不能睥睨也及其得柘棘枳枸之间也危行侧视振动悼慄此筯骨非有加急而不柔也处势不便未足以逞其能也今处昏上乱相之间而欲无惫奚可得邪此比干之见剖心征也夫大布麤者也緳带也正带中结也系履履弊而以索穿之也惫病也揽把之也蔓缠绕之也此两字状猿之在木自是不苟王长言其忘盛意得也柘棘枳枸有刺之木也振动恐也不柔之上着箇加急字自是好医书有头项强直之证是加急而不柔也以之状猿尤精神征也夫言以比干之事比之则见其证验此三字亦奇孔子穷于陈蔡之间七日不火食左据藁木右击藁枝而歌焱氏之风有其具而无其数有其声而无宫角木声与人声其无有常于人之心颜回端拱还目而窥之仲尼恐其广己而进大也爱己而造哀也曰回无受人损易无受人益难无始而非卒也人与天一也夫今之歌者其谁平藁木几也藁枝策也齐物篇所谓策枝是也以藁枝击藁木故曰有其具虽击而无节奏故曰无其数无宫商言不合五音也木声击者也人声歌者也犁然端的之意广已尊我也以尊我之意而求之则所造者无畔岸故曰恐其广己而造大也以爱我之意而思之则必至于哀伤故曰爱已而造哀也造音挫人与天一也言在我者皆天理也今之歌者非我也故曰其谁乎回曰敢问无受天损易仲尼曰饥渴寒暑穷桎不行天地之行也运物之泄也言与之偕逝之谓也爲人臣者不敢去之执臣之道犹若是而况乎所以待天乎何谓无受人益难仲尼曰始用四达爵禄并至而不穷物之所利乃非已也吾命有在外者也君子不爲盗贤人不爲窃吾若取之何哉故曰鸟莫知于鷾鸸目之所不宜处不给视虽落其实弃之而走其畏人也而袭诸人间社稷存焉尔何谓无始而非卒仲尼曰化其万物而不知其襌之者焉知其所终焉知其所始正而待之而已耳何谓人与天一邪仲尼曰有人天也有天亦天也人之不能有天性也圣人晏然体逝而终矣天损穷时也无受者贫而乐也人益者富贵之也无受者富贵而不淫也寻常之论则以处富贵而不淫爲易贫而乐爲难庄子却如此反说极有意味言天损之时事不由已虽欲不受如之何而不受不容不安贫也故曰易人益者如富之日至名位之日高日增月益我欲辞而不能所以贵不期骄而自骄富不期侈而自侈故曰无受难穷桎穷塞也不行推不去也运物运气也泄发也运物之泄气数之往来天也吾亦与之俱行亦与之俱泄故曰偕逝即所谓与时偕行与时偕极也君命其臣且不得违天之命人何可违乎此无受易之意四达谓意之所向无所窒碍也始用谓此意才萌则事随以集而无窒碍也并至而不穷交至而不己也我不求物之利而利自至故曰非已也爵禄皆自外而至时命使然故曰吾命其在外者也无功而禄君子耻之视之如盗窃吾虽欲不取之而有推不去者公孙贺拜相而哭非无受人益难乎鷾鸸即意怠也不给视者不足视也非其所宜处之地虽目有见亦以不足视而去之果实之落必惧而飞恐害已也故曰弃之而走其志虽畏避于人而乃与人相近而居故曰袭诸人间袭入也社稷祭祀之地虽无可畏亦无可取人自敬而存留之如燕在人家虽无益亦无害而人亦容之言处富贵之人若能如鷾鸸之无益亦无害则亦无讥恶之者然既曰富贵矣安能无益而无害故曰难无始而非卒者言不知其始不知其终也万物之变化更相禅代孰知其终孰知其始但居中以待之而已正中也谓处造化之中也何谓人与天一邪人者天所生故曰有人天也天亦造化爲之故曰有天亦天也性者天命之性也此性字与生字同在人之性生而有者皆得于天岂人所得而预之圣人惟知人之所不能有故处之安然尽吾身而已孟子曰是性也有命焉君子不谓性也即是人之不能有天性也晏然安然也安时而处顺以终其身故曰体逝而终矣庄周游乎雕陵之樊睹一异鹊自南方来者翼广七尺目大运寸感周之颡而集于栗林庄周曰此何鸟哉翼殷不逝目大不睹褰裳躩步执弹而留之睹一蝉方得美荫而忘其身螳蜋执翳而搏之见得而忘其形异鹊从而利之见利而忘其眞庄周憷然曰噫物固相累二类相召也捐弹而反走虞人逐而谇之庄周反入三月不庭简且从而问之夫子何爲顷间甚不庭乎庄周曰吾守形而忘身观于浊水而迷于清渊且吾闻诸夫子曰入其俗从其俗今吾游于雕陵而忘吾身异鹊感吾颡游于栗林而忘其眞栗林虞人雕陵地名也樊园之蕃篱也感周之颡飞从额前过也殷大也逝往也翼大而不能往目大而不能睹逐物而自迷之状执弹而留之将以取之也螳蜋因蝉意在一得而忘其形异鹊又利螳蜋而忘其眞故有不逝不睹之状螳蜋与雀异类而相召也皆忘其形忘其眞相累也虞人守园者谇骂之也不庭不出其居之庭也守形养生者也我爲养生之学忽因逐鹊而忘其身是以慾而汨其理也浊水喻人慾也清渊喻天理也夫子老子也入国问俗问禁也故曰入其俗从其俗他人之园而我误入是违禁也以吾爲戮言爲虞人所辱也此段盖言物无大小有所逐者皆有所迷此乃学者受用之语阳子之宋宿于逆旅逆旅人有妾二人其一人美其一人恶恶者贵而美者贱阳子问其故逆旅小子对曰其美者自美吾不知其美也其恶者自恶吾不知其恶也阳子曰弟子记之行贤而去自贤之行安往而不爱哉美者自美自矜夸也恶者自恶慊然自以爲不足也行贤而去自贤之行谓有贤者之德而无自矜之行则随所往而人皆爱乐之此一节亦是受用亲切处看此数篇或以外篇爲非庄子所作果然乎哉南华眞经口义卷之二十一南华真经口义正统道藏三家本三十二卷洞神部玉诀类南华眞经口义卷之二十二堂一鬳斋林希逸外篇田子方田子方侍坐于魏文侯数称谿工文侯曰谿工子之师邪子方曰非也无择之里人也称道数当故无择称之文侯曰然则无师邪子方曰有曰子之师谁邪子方曰东郭顺子文侯曰然则夫子何故未尝称之子方曰其爲人也眞人貌而天虚縁而葆眞清而容物物无道正容以悟之使人之意也消无择何足以称之子方出文侯傥然终日不言召前立臣而语之曰远矣全德之君子始吾以圣知之言仁义之行爲至矣吾闻子方之师吾形解而不欲动口钳而不欲言吾所学者眞士梗耳夫魏眞爲我累耳称道数当言称诵道理拍拍皆当也其爲人也眞纯也人貌而天貌虽人而有自然之天德也虚心而顺物未尝动其心故曰葆眞葆养也清自洁也清则易离于物而能容之言其大也人有非道未尝责之以言但动容貌而使彼自悟自然消释其不肖之心故曰使人之意也消谿工之善犹可容言顺子之美不可容言故曰何足以称之全德君子言顺子也形解言自失也土梗者得其粗不得其精也以有国爲累故不得以深究无爲自然之道故曰夫魏眞爲我累耳温伯雪子适齐舍于鲁鲁人有请见之者温伯雪子曰不可吾闻中国之君子明乎礼义而陋于知人心吾不欲见也至于齐反舍于鲁是人也又请见温伯雪子曰往也蕲见我今也又蕲见我是必有以振我也出而见客入而叹明日见客又入而叹其仆曰每见之客也必入而叹何邪曰吾固告子矣中国之民明乎礼义而陋乎知人心昔之见我者进退一成规一成矩从容一若龙一若虎其谏我也似子其道我也似父是以叹也仲尼见之而不言子路曰吾子欲见温伯雪子乆矣见之而不言何耶仲尼曰若夫人者曰击而道存矣亦不可以容声矣伯名也雪子其字也礼义有爲之学也陋于知人心陋劣也谓其不识本心也振振德也言必有益我也故曰振我进退成规矩从容若龙虎动容周旋中礼也规矩有法度也龙虎成文章也大人虎变是也谏我似子道我似父谓交浅言深也目击而道存即正容以悟使人之意消也容声容言也颜渊问于仲尼曰夫子步亦步夫子趋亦趋夫子驰亦驰夫子奔逸絶尘而回瞠若乎后矣夫子曰回何谓邪夫子步亦步也夫子言亦言也夫子趋亦趋也夫子辩亦辩也夫子驰亦驰也夫子言道回亦言道也及奔逸絶尘而回瞠若乎后者夫子不言而信不比而周无器而民蹈乎前而不知所以然而已矣仲尼曰恶可不察与夫哀莫大于心死而人死亦次之日出东方而入于西极万物莫不比方有日有趾者待是而后成功是岀则存是入则亡万物亦然有待也而死有待也而生吾一受其成形而不化以待尽效物而动日夜无隙而不知其所终薰然其成形知命不能规乎其前丘以是日徂吾终身与汝交一臂而失之可不哀与汝殆着乎吾所以着也彼已尽矣而汝求之以爲有是求马于唐肆也吾服汶也其忘汝服吾也亦甚忘虽然汝奚患焉虽忘乎故吾吾有不忘者存不比而周言不待亲比之而其情自然周美也无器者不可以迹名也民蹈乎前言人自来归也以此比夫子之不可及也不知其所以然而已矣者言我至此不知其爲如何也奔逸飞驰也絶尘去速而不见其尘也瞠直目以视也步趋驰者皆以马爲喻也恶可不察者言当更于此精察也心死者无所见也生而无所见犹甚于死也故曰哀莫大于心死而人死亦次之比方可数也日既明时物之长短小大皆可尽见故曰莫不比方出自东方入于西极自朝至暮也有目有趾羣动之物也必见日而后事可爲待是待日也故曰待是而后成功是出则存是入则亡人事之存亡系日之出入即日出而作日入而息也万物之有特于道亦犹人事之待乎日也故曰万物亦然生死皆循是道之自然故曰有待而死有待而生生而受其形则此道在身无所迁变以待其终故曰不化以待尽不化者无所迁变也效倣也倣于物而行不容其心故曰效物而动物事物也无隙者无所间断也不知其终者无已时也浑然此身无非和顺之理故曰薰然而成形薰和也虽知事物之无非命而日用之间不以命爲规度即所谓圣人不言命也日徂者日日如是与之俱往纯亦不已也交一臂者并立也终身与汝周旋而汝未得此道故曰交一臂而失之着可见者也汝但见吾所可见者而不知有所不可见者故曰汝殆着乎吾所以着也尽无也道必至于无而后尽汝但以有求之所以见不到尽处也故曰彼已尽矣而汝求以爲有肆货马之地也唐无壁之屋也诗云中唐有甓唐肆今之过路亭也货马者来去不常止就其肆求之刻舟求剑之意也忘不可知者也极其不可知曰甚忘服行也吾与汝之所行必极其所不可知汝与吾之所行亦必极其所不可知故曰吾服汝也甚忘汝服吾亦甚忘意谓此事我与汝说不得汝亦与我说不得必王于忘言而后尽也虽然又转一转谓汝今虽未至于此亦何患焉盖汝既知奔逸絶尘者螳若乎其后则是知有此一解未尽矣若到此能忘其故吾之时虽与今日所见不同而在我之所不忘者仍旧在也释氏所谓悟后依旧是故时人意谓见到无处方尽仍旧即是有时道理也故曰虽忘乎故吾而吾有不忘者存此两箇吾字就颜子身上自说又与上面吾服汝汝服吾字不同孔子见老聃老聃新沐方将被发而干慹然似非人孔子便而待之少焉见曰某也眩与其信然与向者先生形体掘若藁木似遗物离人而立于独也老聃曰吾游心于物之初孔子曰何谓邪曰心困焉而不能知口辟焉而不能言尝爲汝议乎其将至阴肃肃至阳赫赫肃肃岀乎天赫赫发乎地两者交通成和而物生焉或爲之纪而莫见其形消息满虚一晦一明日改月化日有所爲而莫见其功生有所乎萌死有所乎归始终相反乎无端而莫知其所穷非是也且孰爲之宗被发而干即离骚所谓晞发也慹然凝定而立之貌非人犹木偶人也掘兀兀然也遗物遗外物也离人离人类也立于独者超立乎一世之表也物之初也无物之始也辟合也心无所知口不欲言故曰困焉辟焉将近也谓其深妙者难言且拟议其近似者也故曰言乎其将前曰其樊其风此言其将即变换爲文也肃肃严冷之意赫赫辉眀之意即是一阴一阳之谓道如此下四句阴阳和而后万物生交通互往来也独阴不生独阳不成故曰交通成和纪者纲维主张之意也亦似有物主之而不可见故曰或爲之纪而莫见其形爲之纪者造化也一晦一眀昼夜也消息满虚四时之气运日改月化日异而月不同也日有所爲而莫见其功日日如是而造化之功孰得而名言之相反不同也始终虽不同而其端不可寻譬如雀化爲蛤谓雀之终则蛤实始焉谓蛤之始则雀实终焉大而帝王之襌代亦如是如何见得尽故曰终始相反乎无端而莫知乎其所穷此分眀是说箇造物但不指其名却又曰非是也孰爲之宗是即造物也宗亦造物也言不是这箇孰爲之主宰庄子之文句句生活便是此等处孔子曰请问游是老聃曰夫得是至美至乐也得至美而游乎至乐谓之至人孔子曰愿闻其方曰草食之兽不疾易薮水中之虫不疾易水行少变而不大其大常也喜怒哀乐不入于胸次夫天下也者万物之所一也得其所一而同焉则四支百体将爲尘垢而死生终始将爲昼夜而莫之能滑而况得丧祸福之所介乎弃隶者若弃泥涂知身贵于隶也贵在于我而不失于变且万化而未始有极也夫孰足以患心己爲道者解乎此至美至乐赞道之美也不疾不厌也行少变言易薮易水也不失其大常所食之水草犹在也万物之生皆在乎天之下故必听天之所爲岂得以自异故曰天下也者万物之所一也知其一出于天而莫不同则死生且不能滑其心而况得丧祸福乎介芥蒂也隶仆隶也仆隶去来弃如泥涂以我贵而彼贱也若知道之可贵实在于我则外物之变岂能失我之至美至乐者天地之间变化相寻万古如此何有尽时得丧祸福无非自然又何足以爲吾心之患故曰万物未始有极也夫孰足以患心但世俗之人不能解此惟身与道一者方解晓乎此已身也身与道一故曰已爲道孔子曰夫子德配天地而犹假至言以脩心古之君子孰能说焉老聃曰不然夫水之于汋也无爲而才自然矣至人之于德也不脩而物不能离焉若天之自高地之自厚日月之自明夫何脩焉孔子岀以告颜回曰丘之于道也其犹醯鸡与微夫子之发吾覆也吾不知天地之大全也假借也至言者指以上许多言语也谓老子其德如此犹且不能离言语以脩其心他人孰能免此脱免也谓必不能离言语以求道也说与脱同老聃曰不然者谓假言语以脩心其说非也汋取也与酌同江河之水酌之而不竭者以其本质无爲而自然也才质也水之所以爲水者自然之质也至人之德本乎自然虽不假脩爲外物亦不得而离间之天地日月亦自然而已矣又何容力乎故曰夫何脩焉醯鸡醋瓮中之蠛蠓也其包覆于瓮中岂知瓮外之大言所见者小也庄子见鲁哀公哀公曰鲁多儒士少爲先生方者庄子曰鲁少儒哀公曰举鲁国而儒服何谓少乎庄子曰周闻之儒者冠圜冠者知天时屦方屦者知地形缓佩玦者事至而断君子有其道者未必爲其服也爲其服者未必知其道也公固以爲不然何不号于国中曰无此道而爲此服者其罪死于是哀公号之五日而鲁国无敢儒服者独有一丈夫儒服而立乎公门公即召而问以国事千转万变而不穷庄子曰以鲁国而儒者一人耳可谓多乎方术也言鲁之儒者学术与先生不同也缓佩玦者言其行详缓而佩玦王也玦取能断之义一丈夫言孔子也此意盖言儒服者多而皆不知道也百里奚爵禄不入于心故饭牛而生肥使秦穆公忘其贱与之政也有虞氏死生不入于心故足以动人方饮牛之时岂有求爵禄之心唯其不求所以见用于穆公动人者言感动而化之也死生不入于心者无爲而爲心无所动也到此又等闲说这两句宋元君将画图衆史皆至受揖而立砥笔和墨在外者半有一史后至者儃儃然不知受捐不立因之舍公使人视之则解衣槃礴臝君曰可矣是眞画者也儃儃犹澶漫也舒迟自得之意受揖不立者言与衆史相揖而略不住也槃礴箕踞之状臝即祼也此言无心于求知乃眞画者东坡形容画竹与杜诗曰神闲志定始一扫亦近此意文王观于臧见一丈夫钓而其钓莫钓非持其钓有钓者也常钓也文王欲举而授之政而恐大臣父兄之弗安也欲终而释之而不忍百姓之无天也于是旦而属之大夫曰昔者寡人梦见良人黑色而𩑺乗驳马而偏朱蹄号曰寓而政于臧丈人庶几乎民有瘳乎诸大夫蹙然曰先君王也文王曰然则卜之诸大夫曰先君之命王其无他又何卜焉遂迎臧丈人而授之政典法无更偏令无出三年文王观于国则列士坏植散羣长官者不成德斔斛不敢入于四境列士坏植散羣则尚同也长官者不成德则同务也斔斛不敢入于四境则诸侯无二心也文王于是焉以爲太师北面而问曰政可以及天下乎臧丈人昧然而不应泛然而辞朝令而夜遁终身无闻此一段把太公事却如此粧撰别箇话头常钓者钓常在手也钓竿虽在手而无意于钓故曰非持其钓有钓者也这般句语皆是好处无天者言无所主也偏朱蹄者其蹄只一只朱也先君王也言所梦乃文王之父也典法无更不变易法度也偏令无出无一事肯出号令也号令之间独言一事故曰偏令坏植散羣言不立朋党也下成德不自有其成功犹易曰或从王事无成也同务与衆人同事功而不自异也斔即庾也外国之斔斛大小不同皆不敢入其境内则诸侯无不知归也故曰无二心朝令者朝闻文王之命有及天下之问故逃去终身无闻犹书曰暨厥终罔显也且属之大夫古本作夫夫司马云上夫字作大字读夫一大也太山石始皇又曰御史夫夫盖篆字夫与大同见又鑑颜渊问于仲尼曰文王其犹未邪又以梦爲仲尼曰默汝无言夫文王尽之也而又何论刺焉彼直以循斯须也循斯须者言苟徇一时之计欲衆人易从也又岂可讥刺乎列御寇爲伯昏无人射引之盈贯措杯水其肘上发之适矢复沓方矢复寓当是时犹象人也伯昏无人曰是射之射非不射之射也尝与汝登高山履危石临百仞之渊若能射乎于是无人遂登高山履危石临百仞之渊背逡巡足二分垂在外揖御寇而进之御寇伏地汗流至踵伯昏无人曰夫至人者上闚青天下潜黄泉挥斥八极神气不变今汝憷然有恂目之志尔于中也殆矣夫引之盈贯开弓而至满也前手直而肘平可以置一盃水于其上言定也发射也适去也沓重也又也矢方去而矢又在弦上沓于弦上者才去而方来之矢又寓于弦上矣此言二箭接一箭如此其神速也象人木偶人也背逡巡者面向高上而背临深渊退而未已之意故曰逡巡三分其足一分在岸二分垂于虚处可谓危之至而伯昏无人能之者即所谓纯气之守也履地而射射之常也故曰非不射之射也神能守一则虽上闚青天下至黄泉挥斥乎八极其心亦无所变动若险夷之境界犹憷然恂其曰则是未知至人之学也以此爲射而欲求中的之精义亦难矣故曰尔于中也殆矣哉憷惧也恂目恂动也肩吾问于孙叔敖曰子三爲令尹而不荣华三去之而无忧色吾始也疑子今视子之鼻间栩栩然子之用心独奈何孙叔敖曰吾何以过人哉吾以其来不可却也其去不可止也吾以爲得失之非我也而无忧色而已矣我何以过人哉且不知其在彼乎其在我乎其在彼邪亡乎我在我邪亡乎彼方将踌躇方将四顾何暇至乎人贵人贱哉鼻间栩栩然息不在外而在内有自养之意也令尹之贵若在于令尹则与我无预我之可贵若在于我则与令尹无预故曰其在彼邪亡乎我其在我邪亡乎彼此数句发得精神踌躇四顾者高视遐想于天地之间安知人之所谓贵者贱者仲尼闻之曰古之眞人知者不得说美人不得滥盗人不得刦伏戏黄帝不得友死生亦大矣而无变乎已况爵禄乎若然者其神经乎太山而无介入乎渊泉而不濡处卑细而不惫充满天地既以与人已愈有知者不得说非言辞所可穷也美人不得滥非声色所能淫也盗人不得刦非凶威所能屈也伏戏黄帝不得友遁世而轻天下也介间也石虽无间可以穿而过也故曰经乎太山而无介处贫贱之地而不以爲病故曰处卑细而不惫充满天地者道也道在已者既塞天地推以化人用之无尽故曰既以与人已愈有楚王与凡君坐少焉楚王左右曰凡亡者三凡君曰凡之亡也不足以丧吾存夫凡之亡不足以丧吾存则楚之存不足以存存由是观之则凡未始亡而楚未始存也此意即则者丧足而尊足者存又如此换箇话头谓道之在已不问有国与无国也凡不爲亡楚不爲存则世之得丧祸福皆外物矣然其意犹在楚不足以存存一句失者既不足以自歉则得者亦不足以自矜自歉愧也自矜夸也此语尤有味此学问切身受用之语南华眞经口义卷之二十二南华真经口义正统道藏三家本三十二卷洞神部玉诀类南华眞经口义卷之二十三堂二鬳斋林希逸外篇知北游知北游于玄水之上登隐弅之丘而适遭无爲谓焉知谓无爲谓曰予欲有问乎若何思何虑则知道何处何服则安道何从何道则得道三问而无爲谓不答也非不答不知答也知不得问反于白水之南登狐阕之上而睹狂屈焉知以之言也问乎狂屈狂屈曰唉予知之将语若中欲言而忘其所欲言知不得问反于帝宫见黄帝而问焉黄帝曰无思无虑始知道无处无服始安道无从无道始得道知问黄帝曰我与若知之彼与彼不知也其孰是邪黄帝曰彼无爲谓眞是也狂屈似之我与汝终不近也前后人名皆是寓言如此三名却有分别知有思惟心者也无爲谓自然者也狂猖狂也屈者橛然如藁木之枝也此书猖狂字便与逍遥游浮游字同猖狂而屈然无知之貌也此段只谓知者不言言者不知故粧岀许多说话问而不知答是此中无老僧面前无阇犂也欲答而忘其言是犹知有问者也故曰无爲眞是狂屈似之似近也夫知者不言言者不知故圣人行不言之教道不可致德不可至仁可爲也义可亏也礼相伪也故曰失道而后德失德而后仁失仁而后义失义而后礼礼者道之华而乱之首也故曰爲道者日损损之又损之以至于无爲无爲而无不爲也今己音纪爲物也欲复归根不亦难乎其易也其唯大人乎知者不言此是达磨西来不立文字直指人心见性成佛不言之教即维摩不二法门也道不可致不可以言致也德不可至不可以迹求也仁义礼皆爲有迹有迹则于道隳矣庄子以礼爲强世故比之仁义其迹又甚故曰道之华乱之首华外饰而无其实也外饰之伪欺诈之所由生也故曰乱之首黜聦眀堕枝体此爲道之日损者也损之又损以至于无则是忘其故吾之时能无爲则循天理之自然无所不可爲矣物迹也求道而又有迹则是己犹与物同而欲见自本自根之地宜其难矣复归根者言取歛而返于无物之初也大人无爲者也大人则易之其易也三字庄子文法若他人则曰唯大人则易之矣生者死之徒死者生之始孰知其纪人之生气之聚也聚则爲生散则爲死若死生爲徒吾又何患故万物一也是其所美者爲神奇其所恶者爲臭腐臭腐复化爲神奇神奇复化爲臭腐故曰通天下一气耳圣人故贵一生者死之徒死者生之始下一句易说上一句难说且如花木之发爲枝爲叶是其生者也然此已发者终无不尽之理则是其生者犹死矣伊川曰复入之息非已出之息此语极好便是此意硕果不食剥者复之萌也谓之硕果死者矣种之再生非死爲生之始乎死生往来万物皆然孰知其所以爲之者纪网纪也主张而爲之者也气之聚散爲生爲死人皆知之若知死生只是一理则吾又何患爲徒者死生爲一也死生本一理万物皆然而人自分美恶好恶如花卉之方盛则以爲神奇落而在地则爲臭腐殊不知叶落粪根生者又自是而始则是臭腐复化爲神奇也既生而落则神竒又化爲臭腐矣亘古穷今来来往往只此一气而已圣人知此故不以死生穷达祸福爲分别故曰圣人故贵一一者无分别也知谓黄帝曰吾问无爲谓无爲谓不应我非不我应不知应我也吾问狂屈狂屈中欲告我而不我告非不我告中欲告而忘之也今予问乎若若知之奚故不近黄帝曰彼其眞是也以其不知也此其似之也以其忘之也予与若终不近也以其知之也狂屈闻之以黄帝爲知言此数行解得前意甚明天地有大美而不言四时有明法而不议万物有成理而不说圣人者原天地之美而达万物之理是故至人无爲大圣不作观于天地之谓也今彼神明至精与彼百化物已死生方圆莫知其根也扁然而万物自古以固存六合爲巨未离其内秋皇爲小待之成体天下莫不沉浮终身不故阴阳四时运行各得其序惛然若亡而存油然不形而神万物畜而不知此之谓本根可以观于天矣天地有大美而不言即干以美利利天下不言所利大矣哉明法者寒暑往来盈虚消长皆有晓然一定之法则何尝犯商量故曰不议凫短鹤长麦垂黍仰或寒或热或苦或甘皆是自然之理而其所以长短甘苦者如何说得故曰有成理而不说不作即无爲也无爲不作皆顺自然也圣人之所以顺自然者亦得诸天地而已大故曰观于天地之谓也神眀至精言妙理也百化百物之化也上彼字在天底下彼字在物底物之或生或死其生也或方或圆皆神眀至精者爲之既已有矣孰能究其根极之地故曰物已死生方圆莫知其根扁然即翩然也有去而不已之意便是逝者如斯万物之化相寻而去无所穷已而其造化常存东坡所谓逝者如斯而未尝往也若非有所见亦不能道及此六合爲巨未离其内言天地虽大不出造化之内也秋毫爲小待之成体若无此秋毫之体则无秋毫之名即天下莫大于秋毫之末而太山爲小也沈浮往来也不故常新也万物往来而不穷日日如此故曰天下莫不沈浮终身不故惟其不故所以四时运行而得其序也惛然不可见也油然生意也若亡而存死者生之徒也不形而神不恃形而立不随生而亡也畜养也养万物者道也而人不知之此造化本根之地也观于天者不过此理故曰可以观于天矣啮缺问道乎被衣被衣曰若正汝形一汝视天和将至摄汝知一汝度神将来舍德将爲汝美道将爲汝居汝瞳焉如新生之犊而无求其故言未卒啮缺睡寐被衣大悦行歌而去之曰形若藁骸心若死灰眞其实知不以故自持媒媒晦晦无心而不可与谋彼何人哉此一段又撰岀两箇知道之人相与语释氏所谓好手手中呈好手红心心里中红心正汝形一汝视是忘其形体耳目也摄汝知一汝度是去其思虑意识也度意度也天和者元气也忘其形体耳目则元气全矣神者释氏所谓主人公也出入无时莫知其乡则非来舍矣德将汝美德润身也道将汝居居天下之广居也瞳无知而直视之貌犊之初生未尝不视而何尝有所视赤子亦然无求其故谓人不知其所以视者如何也此即形容无心之貌言未卒而睡寐者言答之未已而自睡也语意相契不容于言故如此状出眞其实知者言其实见此理之眞也事物不入其心故曰不以故自持故事也媒媒晦晦芒忽无见也彼既无心而我有不容言者故曰无心而不可与谋穹壤之问有此人物故曰彼何人哉深美之也舜问乎丞曰道可得而有乎曰汝身非汝有也汝何得有夫道舜曰吾身非吾有也孰有之哉曰是天地之委形也生非汝有是天地之委和也性命非汝有是天地之委顺也孙子非汝有是天地之委蜕也故行不知所往处不知所持食不知所味天地之彊阳气也又胡可得而有邪委聚也四大假合而爲此身故曰委形阴阳成和而后物生故曰生者委和也顺理也性命在我即造物之理故曰委顺人世相代如蝉蜕然故曰子孙委蜕也强阳气即生气也动者爲阳人之行处饮食皆此气之动爲之皆非我有也圆觉所谓今者安身当在何处便是此意此一段亦自奇特不知所持无执着也孔子问于老聃曰今日晏间敢问至道老聃曰汝斋戒疏瀹而心澡雪而精神掊击而知夫道窅然难言哉将爲汝言其崖略夫昭昭生于冥冥有伦生于无形精神生于道形本生于精而万物以形相生故九窍者胎生八窍者卵生䟽爚通导之也澡雪洗涤之也掊击屏去之也窅然深奥之貌崖边际也崖略者谓深妙者难言只言其边际粗略而已昭昭可见者也冥冥不可见者也见而可得分别者谓之有伦有伦万物也无形造化也精神在人者也形可见者精不可见者九窍人类也八窍禽类也以人与禽并言故抑之也佛经所谓胎生卵生湿生皆原于此此意盖谓人虽贵于物而其生也实同故欲其舍色身而求法身庄子之意亦如此其来无迹其往无崖无门无房四达之皇皇也邀于此者四枝强思虑恂达耳日聪明其用心不劳其应物无方天不得不高地不得不广日月不得不行万物不得不昌此其道与其来无迹其往无崖言造化之间去者来者无地可寻逐也四达皇皇言太虚之间人之室居则有门有旁太虚之间但见其皇皇之大岂知其所从入从出者乎邀于此者言邀索而见此道也四枝强即圆觉所谓身体轻安也恂达通达也不劳顺自然也无方不定也即是以接而时生乎其心者也天地日月万物若非此道谁实爲之此四句只彤容彻上彻下无非此道而已且夫博之不必知辩之不必慧圣人以断之矣若夫益之而不加益损之而不加损者圣人之所保也渊渊乎其若海巍巍乎其终则复始也运量万物而不匮则君子之道彼其外与万物皆往资焉而不匮此其道与中国有人焉非阴非阳处于天地之间直且爲人将反于宗自本观之生者喑醷物也虽有寿夭相去几何须臾之说也奚足以爲尧桀之是非博之无所不知也人之辩博皆夸以爲已能而不必出于汝之知慧其所以知慧者造物也故圣人只以造物断之不以益爲益不以损爲损所保者在我而外物不得而加焉此圣人之事也终则复始纯亦不已也运量万物而不匮应物而不穷也运用而量度之故曰运量此未免于有心只爲君子之道盖言其有迹也以我而应物则爲运量万物物至而我应之则爲万物皆往资焉便是感而后应迫而后动如此而不匮则谓之道道者无心无迹也中国有人焉谓天地之中有至人焉非阴非阳言其不可以物指名也有人之形而其心游于物之初直寓形于天地之间耳故曰直且爲人将反于宗宗者万物之初也喑醷气之不顺者也人身之气有所不顺则爲疣爲赘造物之气生而爲人则亦其不顺者也故曰自本观之言反于天地之初而观之也此意盖是贬剥人身便是释氏所谓皮囊包血之论子细看来大藏经中许多说话多出于此尧桀是非言人世是非之论因有此身而后有之百年之间纵有长短比之天地须臾而已此数语亦好果蓏有理人伦虽难所以相齿圣人遭之而不违过之而不守调而应之德也偶而应之道也帝之所兴王之所起也人生天地之间若白驹之过郄忽然而已注然勃然莫不出焉油然漻然莫不入焉果蓏物之至微也者其生也有时其种也有种自古及今其类不杂非有自然之理乎举其微者言之则大者可知矣人伦之中虽有许多厄难如上下之相制强弱之相凌寿夭之爲悲喜此皆厄难也然而同处宇宙之间相爲齿列君臣父子中国夷狄亦皆造物中之一物也圣人则曰方以类聚物以羣分此则无分精粗彼我皆曰相齿亦高论也遭之而不违者遭时有逆顺顺之而已过之而不守者所过者化也调和也偶合也随感随应相与和合道德之自然者也帝王兴起亦不越此理而已忽然者即须臾之意出生也伸也来也入死也屈也往也注然勃然推拥而出之状油然漻然活熟也此即往者伸也来者屈也易之所谓穷神知化者也已化而生又化而死生物哀之人类悲之解其天弢堕其天𧙍纷乎宛乎魂魄将往乃身从之乃大归乎物之初生本无而有又化而死则是既有而无同乎一理而人物之类自以爲悲哀愚惑也弢藏弓之物也𧙍囊也愚惑之人犹有所包里而不眀也能自知觉则解其弢而堕其𧙍矣堕落也弃之也纷乎宛乎宛转也言变化也魂魄精神也精神将散则躯殻从之故曰大归即返其真宅之意也不形之形形之不形是人之所同知也非将至之所务也此衆人之所同谕也彼至则不论论则不至不形之形不可见者也形之不形于形体之中而有不可见之形也即佛所谓唯有法身常住不灭也然此事人皆知之而未能离形以求之故不得而至焉务事也学而将极乎至则其所从事者不止如斯而已故曰非将至之所务也衆人之论皆如此而未有至之者故曰此衆人所同论也又就此语演说谓能至者则不论才有此论则爲不至矣故曰彼至则不论论则不至盖谓不形之彤此本易知不待言也若以此爲论乃是未造其至妙之地此又说高一层话明见无值辩不若默道不可闻闻不若塞此之谓大得见而有所遇曰值此有迹之见也道不可以形迹见则无值矣故曰明见无值辩不若默才有辩则非矣嘿不言也所谓道者非闻彼也自闻而已矣谓之闻则非道矣有闻不如不闻塞塞其耳而无闻也故曰道不可闻闻不若塞大得犹言深造也东郭子问于庄子曰所谓道恶乎在庄子曰无所不在东郭子曰期而后可庄子曰在蝉蚁曰何其下邪曰在稊稗曰何其愈下邪曰在瓦甓曰何其愈甚邪曰在屎溺东郭子不应庄子曰夫子之问也固不及质正获之问于监市履狶也每下愈况此段撰得又好虽似矫激之言然物无精粗同出此理亦是一件说话释氏所谓无情说法瓦烁炽然常说即此意也期而后可者言指定其所而后可质本也汝问不及其本故吾所言愈下也监帀犹今之卖肉行头也履狶者以足蹑豕则知其斤两轻重也况比也下监市之贱者也正获之官欲知豨之肥瘠若问其卑贱者则其比况说得愈眀故曰每下愈况正帀令司也获人名也此以喻问道者也汝唯莫必无乎逃物至道若是大言亦然周徧咸三者异名同实其指一也尝相与游乎无何有之宫同合而论无所终穷乎尝相与无爲乎澹而静乎漠而清乎调而间乎寥已吾志无往焉而不知其所至去而来不知其所止吾己往来焉而不知其所终彷徨乎冯闳大知入焉而不知其所穷莫必者无固必之意也汝若无固必之心则物之至理皆无所逃又岂疑于吾言故曰至道若是大言亦然周徧咸三字同训故曰异名同实此一句盖喻物无精粗其理一也无何有之官志已见而无固必之意也同合而论言无精无粗合而同论安有终穷调间和安也澹静漠清调间皆形容无爲之妙而已寥虚也已与矣字同言能讲究至此虚一之妙则吾之志顺足矣故曰寥已吾志此四字下得简而有力既无往矣安有所王虽有去来而无所止宿之地上两句既言往来不可知之意又结云我既往来而不知其所终则但见其彷徨冯闳入于大知之中而不知其所穷极矣彷徨徜徉也冯闳虚旷也大知至道也物物者与物无际而物有际者所谓物际者也不际之际际之不际者也谓盈虚衰杀彼爲盈虚非盈虚彼爲衰杀非衰杀彼爲本末非本末彼爲积散非积散也与物无边际是与物俱化者也与物俱化则可以物物即所谓不物者乃能物物也与物未化则有崖际矣既有崖际则穷于其所际有际则有穷矣故曰物有际者所谓物际者也极而至于无极穷而至于无穷则爲不际于物之际而得其不际者则际之不际者也谓于崖际之地而见其无崖际也不形之形形之不形不际之际际之不际此等句法皆是庄子之文奇处衰盛衰也杀隆杀也举其一则知其二也盈虚盛衰本末聚散皆若有迹而实不可穷此则不际之际际之不际者也妸荷甘与神农同学于老龙吉神农隐几阖户书瞑妸荷甘日中奓户而入曰老龙死矣神农隐几拥杖而起嚗然放杖而笑曰天知予僻陋慢訑故弃予而死已矣夫子无所发予之狂言而死矣夫弇堈弔闻之曰夫体道者天下之君子所系焉今于道秋豪之端万分未得处一焉而犹知藏其狂言而死又况夫体道者乎视之无形听之无声于人之论者谓之冥冥所以谕道而非道也奓开也推开其尸而入嚗然放杖之声也天知予以天唿老龙吉也夫子在则有启发予之大言今既死则无启发予之言盖谓老龙吉死而无言矣弇姓也𤦇名也因弔老龙而闻神农之言体道者与道爲一也系归而宗之也有体道之人则天下之君子皆归而宗之今神农于道未有所见而亦知老龙之死爲藏其狂言况其体道与老龙同者乎狂言即大言也其意盖谓道在不言藏其言而死所以爲道神农未造此境而亦爲此言况高神农者乎秋毫之端至小矣于此而未有万分之一少之又少可知矣佛经算数譬喻亦有此语势道本无声形不可视听若论说于人以冥冥而名其道是特强名而已实非道也故曰所以论道而非道也即言者不知之意形声有也冥冥无也知有之爲无不若并与无无之盖谓神农之爲此言亦未爲知道也于是泰清问乎无穷曰子知道乎无穷曰吾不知又问乎无爲无爲曰吾知道曰子之知道亦有数乎曰有曰其数若何无爲曰吾知道之可以贵可以贱可以约可以散此吾所以知道之数也泰清以之言也问乎无始曰若是则无穷之弗知与无爲之知孰是而孰非乎无始曰不知深矣知之浅矣弗知内矣知之外矣于是泰清中而叹曰弗知乃知乎知乃不知乎孰知不知之知无始曰道不可闻闻而非也道不可见见而非也道不可言言而非也知形形之不形乎道不当名无始曰有问道而应之者不知道也虽问道者亦未闻道道无问问无应无问问之是问穷也无应应之是无内也以无内待问穷若是者外不观乎宇宙内不知乎大初是以不过乎崑崙不游乎大虚发语之端着于是两字即是佛经我闻一时之上着如是两字也道之有数谓可历历而言也贵贱合散皆道之可以历数者约合也内自得也外与道爲二也不知之知乃不可名言之妙也形形之不形即不物乃能物物也当对也有道之名则名与道对立即离其本然之眞矣故曰道不当名道本无问问之而答我已离道彼之问者所闻亦非道矣问穷者言其所见至于问而穷盖谓泥言语求知见之非也无内者中心未得此道也得此道则不应答之矣宇宙可见者也故曰外太初不可见者也故曰内崑仑在于宇宙之外太虚又在崑崙之外崑崙且未过安得至太虚乎光曜问乎无有曰夫子有乎其无有乎光曜不得问而孰视其状貌窅然空然终日视之而不见听之而不闻抟之而不得也光曜曰至矣其孰能至此乎予能有无矣而未能无无也及爲无有矣何从至此哉孰视其状数语只形容道之不可见也予能有无未能无无此言妙之又妙也示能无无则我犹在无字之内爲无字所有矣何从至于窅然空然者乎圆觉曰说无觉者亦复如是觉而至于无觉可谓妙矣而犹以无觉爲未尽即此未能无无爲无所有之意前之知无爲泰清无始此之光曜无有似此等名字其寓意却甚明非其他王倪被衣等之比大马之捶钩者年八十矣而不失毫芒大马曰干巧与有道与曰臣有守也臣之年二十而好捶钩于物无视也非钩无察也是用之者假不用者也以长得其用而况乎无不用者乎物孰不资焉钩带也大马大司马也捶锻也大司马之属有鍜钩者老而精絶至于无毫釐之差言其巧也非钩无察即前所谓唯蜩翼之知也用心专一于钩之外无所见也用者巧也不用者道之自然者也无不用者道之无爲而无不爲者也言我以不用自然之妙而用之于巧且长得其用而王于老况道之无爲无不爲者天下之物孰不资赖之乎冉求问于仲尼曰未有天地可知邪仲尼曰可古犹今也冉求失间而退明日复见曰昔者吾问未有天地可知乎夫子曰可古犹今也昔日吾昭然今日吾昧然敢问何谓也仲尼曰昔之昭然也神者先受之今之昧然也且又乌不神者求邪无古无今无始无终未有子孙而有子孙可乎冉求未对仲尼曰己矣未应矣不以生生死不以死死生死生有待邪皆有所一体有先天地生者物邪物物者非物物出不得先物也犹其有物也无已圣人之爱人也终无已者亦乃取于是者也太极之初阴阳判而爲天地天地之运行阴阳之往来循环而无已古亦如是今亦如是也以古犹今而答未有天地之问意盖如此昭昭见之甚明也神者在我之知觉者也不神者知觉之襄爲气所昏也昔日之昭昭虚灵知觉者在也故能受之今之昧然者虚灵知觉者不在故又有所求而未知也无今古无始终言太极之理一动一静无时不然也造化之理生生不穷如人之有子孙不待其有而后知之也有此人类则有此子孙有此宇宙则有此阴阳无一息之可间断也已矣未应矣言汝到此不必更形于言矣才有生字则有死字是因生而后生一死字也才有死字则有生字是因死之名而后死其生者也此即无生无死四字又如此变换言句死生之有待一体而已一体犹一本也即一理也即造化之自然也物物者非物则有非物者必生于天地之先岂可以物名之故曰有先天地生者物邪言非物之物不可以物名也既名爲物则不得爲在天地之先者矣如此便是有物也故曰物出不得先物也犹其有物也此是一句既曰有物则物之相物无穷已矣故曰犹其有物也无已如此等处皆其文字之妙者圣人之爱人则有迹可见矣形迹之相求至于无时而已者盖其所取在于有物而不知物物者之非物也颜渊问乎仲尼曰回尝闻诸夫子曰无有所将无有所迎回敢问其游仲尼曰古之人外化而内不化今之人内化而外不化与物化者一不化者也安化安不化安与之相靡必与之莫多狶韦氏之囿黄帝之圃有虞氏之宫汤武之室君子之人若儒墨者师故以是非相𩐎也而况今之人乎圣人处物不伤物不伤物者物亦不能伤也唯无所伤者爲能与人相将迎无将无迎即无心于物者也应物而不累于物则爲外化因感而应不动其心则爲内不化故曰古之人外化而内不化与接爲构曰以心斗则爲内化与物相劘相刃而见役于内则爲外不化故曰今之人内化而外不化以我之内不化者而外应乎物所过者化而无将迎则化亦不知不化亦不知故曰与物化者一不化者也安化安不化一不化者无心之心也安犹岂也相靡言相磨也靡与劘同安与岂与也多求多也求多相胜也莫多则不求相胜也必与之莫多言至道之人必与物不求多以相胜也狶韦黄帝有虞汤武儒墨之师皆未能尽内不化之道故至于以是非相𩐎言其犹有是非之争也五味相夺而后可以爲𩐎故曰相𩐎以狶韦而下与儒墨对说是以小抑大之意囿圃宫室者谓其以此爲窠臼也不伤物即与物化也既与物化则物亦不能伤谓其无所累也惟其心无所累所以能与人相将迎前言无将迎此言与人相将迎即无爲无不爲不物乃物物之意山林与臯壤与使我欣欣然而乐与乐未毕也哀又继之哀乐之来吾不能御其去弗能止悲夫世人直爲物逆旅耳夫知遇而不知所不遇知能能而不能所不能无知无能者固人之所不免也夫务免乎人之所不免者岂不亦悲哉至言去言至爲去爲齐知之所知则浅矣凡人游于山林臯壤之间其始也必乐既乐则必有所感感则哀矣兰亭记中正用此意因物而乐因物而哀去来于我皆不自由则我之此心是哀乐之旅舍也此言自无主人公爲物所动也遇可见者也不遇不可见者也可见者人也不可见者天也能其所能人也其所不能天也举世之人皆有不自知不自能者既谓之人皆不免此故曰无知无能者固人所不免也唯其知人而不知天故尝用心用智欲以免其所不可免者岂不可悲也哉至言则无言矣故曰至言去言至爲则无爲矣故曰至爲去爲不知其所不可知而皆以其所可知者爲知其所见浅矣故曰齐知之所知齐同也犹皆字也南华眞经口义卷之二十三南华真经口义正统道藏三家本三十二卷洞神部玉诀类南华眞经口义卷之二十四堂三鬳斋林希逸杂篇庚桑楚老聃之役有庚桑楚者偏得老聃之道以北居畏垒之山其臣之昼然知者去之其妾之絜然仁者远之拥肿之与居鞅掌之爲使居三年畏垒大穰畏垒之民相与言曰庚桑子之始来吾洒然异之今吾日计之而不足歳计之而有余庶几其圣人乎子胡不相与尸而祝之社而稷之乎庚桑子闻之南面而不释然弟子异之庚桑子曰弟子何异于予夫春气发而百草生正得秋而万寳成夫春与秋岂无得而然哉大道已行矣吾闻至人尸居环堵之室而百姓猖狂不知所如往今以畏垒之细民而窃窃焉欲俎豆予于贤人之间我其杓之人邪吾是以不释于老聃之言役徒也门人弟子也偏得独得也臣仆也昼然分明之意絜然慈柔之意拥肿钝朴也鞅掌犹支离也洒然异之者言见其潇洒有异于人也歳计有余者乆而有益也尸祝社稯只是敬祀之意四字轻重一般如此下语皆是其笔端鼓舞处南面者必其所居向南不释然不乐也春秋之所以得而然者天爲之也故曰岂无得而然哉大道已行矣大道自然也此盖自然无心之喻尸居环堵之室而自託于猖狂与百姓爲一人皆不知其所行爲何如故曰百姓猖狂不知所如往如亦往也言与世相忘也俎豆犹言位置也杓小器也必我浅而易见故人得以知之如释氏言我脩行无力爲鬼神觑破是也不释然于老聃之言者恐负吾师之诲而不乐也弟子曰不然夫寻常之沟巨鱼无所还其体而鲵䲡乌之制步仞之丘陵巨兽无所隐其躯而㜸狐爲之祥且夫尊贤授能先善与利自古尧舜以然而况畏垒之民乎夫子亦听矣庚桑子曰小子来夫函车之兽介而离山则不免于罔罟之患吞舟之鱼砀而失水则蚁能苦之故鸟兽不厌高鱼𪔀不厌深夫全其形生之人藏其身也不厌深眇而已矣且夫二子者又何足以称扬哉是于其辩也将妄凿垣墻而殖蓬蒿也简发而栉数米而炊窃窃乎又何足以济世哉举贤则民相轧任知则民相盗之数物者不足以厚民民之于利甚勤子有杀父臣有杀君正书爲盗日中宂阫吾语汝大乱之本必生于尧舜之间其末存乎千世之后千世之后其必有人与人相食者也鲵䲡虽小可以主寻常之沟孽狐虽小而可以主步仞之山此言地无细大皆有所尊也先善与利言名出则利入也尧舜之时其于贤能亦然言人有贤能之善则人必尊敬之今畏垒之地虽小而其敬贤之心亦与古同谓夫子当听从之也函车吞舟函亦吞也介独也砀流荡也此喻名见于世能害其身也全其形生长生乆视者也藏身不厌深眇欲遯世而无名也二子指尧舜也以尧舜爲辩犹垣墻之上将欲种草无此理也谓引证失其宜也简发而栉数米而炊形容其屑屑容心之意举贤则民必争以知爲任则民愈诈之数物者言以上数事也民于利甚勤者言爲生甚苦也汀墻也日中穴墻即昼爲盗也千世之后必有人与人相食者谓天下之患自尧舜始也南荣趎蹙然止坐曰若趎之年者已长矣将恶乎託业以及此言邪庚桑子曰今汝形抱汝生无使汝思虑营营若此三年则可以及此言也南荣趎曰目之与形吾不知其异也而盲者不能自见耳之与形吾不知其异也而聋者不能自闻心之与形吾不知其异也而狂者不能自得形之与形亦辟矣而物或间之邪欲相求而不能相得今谓趎曰全汝形抱汝生勿使汝思虑营营趎勉闻道逹耳矣庚桑子曰辞尽矣曰奔蜂不能化藿蠋越鸡不能伏鹄卵鲁鸡固能矣鸡之与鸡其德非不同也有能与不能者其才固有巨小也今吾才小不足以化子子胡不南见老子託业言受学也及此言者欲及庚桑子之所诲也具人之形其心耳自皆同故曰吾不知其异也人人有此心而狂者不自得亦犹盲聋者之无所见闻也辟开也我之形与人之形亦皆开明而无所蔽而我乃爲物欲所间我欲以心求心愈不可得故曰欲相求不能相得我方求心了不可得而夫子谓我勿使思虑营营若于此黾勉以求闻道亦庶几其能达乎趎爲此言未有脱离处庚桑子更欲点化之而未尽其言欲指其往见老子故曰辞尽矣盖託爲谦言非果辞穷也奔蜂小蜂也藿蠋豆中大虫也越鸡小鲁鸡大鹄亦大乌也小蜂不能呪大虫小鸡不能覆大卵此喻其力量尚小不能点化汝也遂使之往见老子南荣趎赢粮也日七夜至老子之所老子曰子白楚之所来乎南荣趎曰唯老子曰子何与人偕来之衆山南荣趎惧然顾其后老子曰子不知吾所谓乎南荣趎俯而慙仰而叹曰今者吾忘吾答因失吾问老子曰何谓也南荣趎曰不知乎人谓我朱愚知乎反愁我躯不仁则害人仁则反愁我身不义则伤彼义则反愁我己安逃此而可此三言者趎之所患也愿因楚而问之老子曰向吾见若眉睫之间吾因以得汝矣今汝又言而信之若规规然若丧父母揭竿而求诸海也汝亡人哉惘惘乎汝欲反汝情性而无由入可怜哉趎万独见而老子以爲与衆人偕来正释氏所谓汝胸中正闹也忘吾答因失吾问者言其心茫然失所问答也去其知而不知则人以我爲愚矣朱专也朱愚犹颛蒙也若有心乎用智则反爲我身之累此意盖谓无心既不可有心又不可即释氏所谓恁么也不得不恁么也不得其言仁义处亦同三言之患其疑即一也苦汝也见汝眉睫已知汝爲未知道今观汝言果然故曰又言而信之规规窘浅之貌揭竿而求诸海言求无于有茫乎而无归着也亡人者失其本心之人也惘惘忧愁不自得也欲反情性而无由入言欲见自然之道而不可得亦可怜悯也南荣趎请入就舍召其所好去其所恶十日自愁复见老子老子曰汝自洒濯孰哉郁郁乎然而其中津津乎犹有恶也夫外战者不可繁而捉将内揵内韄者不可缪而捉将外揵外内韄者道德不能持而况放道而行者乎召其所好欲求其是也去其所恶欲离其非也有好有恶其中自惑故十日自愁孰哉孰与熟同言用功亦乆矣郁郁乎未宁一之意也才有所恶则心有所着故津津然而可见韄以皮束物也揵闭门之牡也二者皆执捉敛束之喻应物于外欲自检柅则繁多而不可执捉外既不定则将反而求之于内故曰将内揵心中之扰扰欲自检柅则绸缪缠绕而不可执捉内既不定则又将求之于外此言学道而不得其要或欲制之于外或欲制之于内皆无下手处若此者其在身所有之道德且不能自持守况欲行道乎放道而行言循自然之理而行之也能循自然而行此至人之事也南荣趎曰里人有病里人问之病者能言其病然其病病者犹未病也若趎之闻大道譬犹饮药以加病也趎愿闻卫生之经而已矣老子曰卫生之经能抱一乎能勿失乎能无卜筮而知吉凶乎能止乎能已乎能舍诸人而求诸己乎能翛然乎能侗然乎能儿子乎儿子终且嘷而隘不哽和之至也终日握而手不倪共其德也终日视而目不瞚偏不在外也行不知所之居不知所爲与物委蛇而同其波是卫生之经已病者方病人有问之能自言其病之状则是其病犹未甚也病至于甚则不能言矣我今欲闻大道而不自知其受病之处言蔽惑之甚也虽有教诲之言使我愈见惑乱故曰犹饮药以加病今皆不敢请教只愿学卫生之道而已抴一者全其纯一也勿失者得于天者无所丧失也无卜筮而知吉凶者至诚之道可以前知也能止能定也能已即释氏所谓大休歇也舍诸人而求已不务外而务内也翛然无所累之貌侗然无所知之貌能儿子乎不失赤子之心也嘷哭也嗌喉也嗄声干也赤子嘷啼而声不干无容心而不伤其和也掜屈不可伸也人之手乆握而不伸则伸时必有窒碍小儿则不然者其自然之性箇箇如此共同也德性也目视而不瞚虽视而无所视也未知外物也知有外物则爲偏矣瞚与瞬同行不知所之居不知所爲即言无心也委蛇随顺也或行或居动而与物随顺波流也同波即与物偕往之意如此则可以爲卫生之常故曰是卫生之经已南荣趎曰然则是至人之德已乎曰非也是乃所谓水解冻释者夫至人者相与交食乎地而交乐乎天不以人物利害相撄不相与爲怪不相与爲谋不相与爲事翛然而往侗然而来是谓卫生之经已曰然则是至乎曰未也吾固告汝曰能儿子乎儿子动不知所爲行不知所之身若藁木之枝而心若死灰若是者祸亦不至福亦不来祸福无有恶有人灾也趎问卫生之经求其次者也及闻老子之言如此之妙故有至人之德之问此问自是而老子又曰非也盖恐其住着于此又成窠臼即释氏所谓立处非眞是也冰解冻释即脱洒自悟之意相与交食于地与人同也交乐于天自同乎天也交俱也同也相撄相触也爲怪爲异也不爲谋无计度之心也不爲事无事事之迹也又曰是卫生之经已上言夫至人者此曰卫生则所言卫生之道即至人事矣以此而观则前面非也两字分明不是实话趎既闻此又曰然则是至乎意谓此道即至道矣而老子又曰未也既曰未也则当别有话头却又提起前头能儿子乎之语则所谓未也亦非实话祸福无有者言超出祸福之外也人灾者世情之患害也我既超出祸福之外则去世远矣又何有世间之患害乎曰非也曰未也盖不欲与之尽言使之自悟也襌宗多用此一解宇泰定者发乎天光发乎天光者人见其人人有脩者乃今有恒有恒者人舍之天助之人之所舍谓之天民天之所助谓之天子学者学其所不能学也行者行其所不能行也辩者辩其所不能辩也知止乎其所不能知至矣若有不即是者天钧败之自此以下庄子泛言至理也宇胸中也泰然而定则天光发见即诚而明也故曰宇泰定者发乎天光天光既发则人虽见其爲人而已自同于天矣人有脩者脩眞之人也脩眞之人至于天光既发则有恒矣恒乆也便是至诚悠乆也至诚而至于悠乆则天亦助之人亦归之舍止也归也天民天人也言非常人也天子者天爱之如子也学行辩皆有迹者也所不能学所不能行所不能辩自然者也人之所知至其所不能知而止则爲所造之极故曰至矣天钧即造化也有不即是者不就是也即就也不就是反是也反是则失造化自然之理矣败失也备物以将形藏不虞以生心敬中以逹彼若是而万恶至者皆天也而非人也不足以滑成不可内于灵台灵台者有持而不知其所持而不可持着也备物者备万物之理也万物皆备于我也将形者顺其生之自然也不虞不计度不思虑也退藏于不思虑之地而其心之应物随时而生即佛家所谓无所住而生其心也存于中者敬则应于外者无不通即敬以直内义以方外也达通也彼在外者也万恶者不如意之事也吾之所造既至于是而犹有万恶至者则是天实爲之非人事之失有以致之又何足以滑我胸中浑成之德故曰皆天也而非人也不足以滑成灵台心也不纳于灵台外物不入其心也外物不入其心所以不滑其成也有持者言有所主也不知其所持者虽有所主而不知其所主大而化也不可持者言有所持守则未化矣此一句三持字最说得精微不可草草看过不见其诚己而发每发而不当业入而不舍每更爲失爲不善乎显明之中者人得而诛之爲不善乎幽间之中者鬼得而诛之明乎人明乎鬼者然后能独行此数句又说不善之人未能成已而有所作爲妄发也妄发则每事皆不当业已入于其间虽知之而不能自舍此耻过作非者也更换也耻过而作非每有所更改转见差错故曰每更爲失业亦训事今人曰业已成行业已如此便是此业字如此之人所爲既不善矣非有人诛则有鬼责言幽明之间有不可得而逃者人能知幽明之可畏则能谨独矣故曰明乎人明乎鬼然后能独行此即莫见乎隐莫显乎微是以君子愼其独也独行即愼独也似此数语入之经书亦得劵内者行乎无名券外者志乎期费行乎无名者唯庸有光志乎期费者唯贾人也人见其跂犹之魁然与物穷者物入焉与物且者其身之不能容焉能容人不能容人者无亲无亲者尽人劵内者所求在我之分内也即孟子所谓求则得之求在内者也无名者人无得而名也劵外求在外者也务外之人志之所期不过爲费用之资耳言求以自利也唯庸有光充实而有辉光也庸常也光常在也舍已而求外忘在得利商贾者之用心也故曰唯贾人也跂高而自立之貌人见其外或富或贵有过于人则以爲魁然而可尊而不知其与物欲相爲终始至于穷尽而后已是其一身皆没入于物欲之内矣故曰与物穷物入焉且茍也逐逐于物苟且以求得有至于丧身而不悔者故曰与物且者其身之不能容身且不能容于人何有以其不能容人之心及其甚者则亲戚骨肉皆疏弃矣故曰不能容人者无亲人而无亲而人道絶矣故曰无亲者尽人尽絶也看此数句庄子如何不理会世法兵莫憯于志镆铘爲下寇莫大于阴阳无所逃于天地之间非阴阳贼之心则使之也志者心有所着也心有所着皆能自伤人之自害莫憯于此志尤甚于兵之镆铘故曰兵莫憯于志镆铘爲下阴阳之气皆能伤人犹寇也然此心若平和则阴阳岂能爲害故曰非阴阳贼之心则使之即所谓其热焦火其寒凝冰是也此两句极佳在心学工夫此语最切道通其分也其成也毁也所恶乎分者其分也以备所以恶乎备者其有以备成毁二事分而爲二以道观之一而已矣故曰道通其分也人心既分彼我则于其私也必求备故曰其分也以备凡有皆归于无而私于求备者但求其有知道者恶之故曰所恶乎备者其有以备也故出而不反见其鬼出而得是谓得死应于外者能反于内则爲德爲德则能神能天逐乎外而不知反则沦于鬼趣矣故曰岀而不反见其鬼释氏曰鬼窟里活计即此是也无是无非则此心常生执是非而不化则此心爲死出而得是言役于外而得自是之见者也齐物曰近死之心不可复阳即此意也灭而有实鬼之一也以有形者象无形者而定矣实者天地之间实理也无心则虚虚则实若以私心灭之而以有者爲实则其人与鬼同矣故曰灭而有实鬼之一也鬼趣沦没皆私心灭理贪着诸有而不知眞空实有者也人能于有形之中而视之似无形则见理定矣象似也释氏云但可空诸所有不可实诸所无便是此意出无本入无窍有实而无乎处出生也万物之所由始也未尝无本而不可知故曰无本入死也万物之所由终也虽知其所终而不见其所入之处故曰无窍实理虽有而无方所之可求故曰无乎处有长而无乎本剽有所岀而无窍者有实有实而无乎处者宇也有长而无本剽者宙也有乎生有乎死有乎岀有乎入入出而无见其形是谓天门自此以下解上三句也理在今古千万年如是故曰有长然而不见其始终故曰无乎本剽本始也剽末也终也老子曰虚而不屈动而愈出虽出者不穷而不可屈其窍虚也虚乃所以爲实故曰有所出而无窍者有实出入一也此解入字却曰所出可见其意宇四方上下也道无定所四方上下皆是也故曰宇即鸢飞于天鱼跃于渊言其上下察也古往今来曰宙道之往来千万年而常如是者即宙也生出也死入也生死岀入皆有所自而无形可见此造化之妙也天门即造化也自然也因言出入故下门字天门者无有也万物岀乎无有有不能以有爲有必出乎无有而无有一无有圣人藏乎是有不生于有而生于无故曰有不能以有爲有必岀于无有而此无有者又一无有也故曰无有一无有齐物曰有无也者有未始有无也者即是此意藏者退藏于密也圣人之心藏于无有故曰藏乎是古之人其知有所至矣恶乎至有以爲未始有物者至矣尽矣弗可以加矣其次以爲有物矣将以生爲丧也以死爲反也是以分己其次曰始无有既而有生生俄而死以无有爲首以生爲体以死爲尻孰知有无死生之一守者吾与之爲友是三者虽异公族也昭景也着戴也甲氏也着封也非一也无物之始死生终始无分其次则有死生之名矣丧旅寓也齐物言弱丧而不知归以生爲丧即寓形宇内之意以死爲反言归眞也以生爲寄以死爲乐才有生死之分便是有物故曰是以分已上焉者无物太极之初也次焉者有物阴阳既分也又其次者曰有生有生则有我矣虽知有我犹以死生有无爲一是知其分而又知其不分者也三者虽有次第而皆未离于道譬如公族分而爲三姓则同也昭氏景氏以有职任而着也甲氏以有封邑而着也戴任也任职也昭景甲虽非一氏而皆楚国之公族也上言三者虽异同乎公族却于四也字之下以非一也结之就上生下絶而不絶之体此皆文字妙处有生黬也披然曰移是尝言移是非所言也虽然不可知者也默黡也釜底黑也亦疪病也喻气之凝聚也天地之气聚而爲人元气之病也前言生者喑噫气也与此意同人之生也同是此气而强自分别故曰披然披者分也既有分别则各私其私既私其私则各是其是而所谓是者移矣移不定也彼亦一是非此亦一是非移也其意只与齐物论同而又撰出移是两字非所言者谓不当言也谓移是之说在人皆不当言言之皆爲私也人虽各有一是而其所是者不定故曰虽然不可知者也腊者之有膍胲可散而不可散也腊祭也膍牛百叶也胲足指也牲之一体也方祭之时既杀此牲其四体与五脏皆散而置列俎之间谓之散则所祭之牲本只是一物谓之不可散则五脏四体已分于鼎俎矣譬犹人之所谓是者移而无定也五脏只是百叶四体只举胲文法也观室者周于寝庙又适其偃焉爲是举移是一室之中有寝有庙又有偃息之所在在不同谓之寝谓之庙谓之偃则同乎一室谓之室则又有寝庙偃之异名亦犹移是之不可定也此两句即移是之喻也举皆也以腊祭与室而观则其所爲是者皆移易而不可定之是也故曰爲是举移是请尝言移是是以生爲木以知爲师因以乗是非果有名实因以己爲质使人以爲己节因以死偿节若然者以用爲知以不用爲愚以彻爲名以穷爲辱移是今之人也是蜩与莺鸠同于同也上面既结一结又提起移是字再说是以生爲本言既有是字则以生者爲本以其所知之智爲师因此而后以是非相乗孰爲名乎孰爲实乎故曰果有名实曰果有者言其非必有也质本也因吾一己之师以此爲本而欲人皆听已之节度故曰因以爲已质使人以爲已节惟其因此自私是非之争虽以死偿之而亦甘心焉故曰因以死偿节下节字因上节字而生也唯其如此故于用舍穷通之际有知愚荣辱之分今世之人皆移是者也故曰移是今之人也彻通也蜩与莺鸠皆同讥大鹏亦犹移是之人不知至道之士而非笑之其见识与蜩鸠同矣蜩与鸠同人又与蜩鸠同故曰同于同也此鼓舞之文蹍市人之足则辞以放鷔兄则以妪大亲则已矣故曰至礼有不人至义不物至知不谋至仁无亲至信辟金此数行又别一项说话与市人行而蹍踏其足则必以放傲自责而辞谢之恐其怒也若兄蹍弟之足则妪诩之而已必无所辞谢盖其情亲不待谢也大亲父母也若父母而踏其子之足则併与妪诩亦无之矣情亲之至自相孚也至礼有不人谓礼之至者无人已之分忘其揖逊也至义不物谓义之至者不待物物而度其宜也至知不谋无容于谋度也至仁无亲者言不见其相爱之迹也至信辟金者言不待以金寳爲质也辟音屏除也蹍足之喻爲下面礼义五者设也彻志之勃解心之谬去德之累达道之塞贵富显严名利六者勃志也容动色理气意六者谬心也恶欲喜怒哀乐六者累德也去就取与知能六者塞道也此四六者不荡胸中则正正则静静则明明则虚虚则无爲而无不爲也彻与撤同解释也显华显也严威严也勃志言六者能悖乱其志也动举动也理辞理也谬心者言六者能绸缪牵系其心也累德者情胜则累其自得之眞也知心知也能才能也塞道障道也盪荡乱也去此勃志谬心累德塞道四者之六害则胸中不爲之荡乱此教人下工夫处也道者德之钦也生者德之光也性者生之质也性之动谓之爲乌之伪谓之失知者接也知者谟也知者之所不知犹睨也动以不得已之谓德动无非我之谓治名相反而实相顺也钦持守而恭敬也生德之发见者也发见则有光华矣性在我者也质本然也性之动而后有爲有爲而流于人伪则爲性之失接应也谟谋也应接而至于有谋虑皆性中之知也此处字义与语孟不同以庄子读庄子可也不可自拘泥婴儿之视而无所视曰睨知者以其所不知而爲知亦犹婴儿之睨也此即智者行其所无事之意凡所动用皆以不得已爲之则谓之德即忘我也于忘我之中而又无非我此即形中之不形不形中之形也治安也物不能乱之谓治曰德曰治曰不得已曰无非我名虽相反而其实未尝不相顺此又是一般说话羿工乎中微而拙乎使人无己誉圣人工乎天而拙乎人夫工乎天而伯乎人者唯全人能之唯虫能虫唯虫能天全人恶天恶人之天而况吾天乎人乎微妙也射之中至于微妙故曰中微羿之不能使人无誉已亦犹圣人不能逃天下之名也工乎天者尽天道也俍乎人能自晦于人也俍音良善也能也全人者全德之人也虫鸟兽百物之总名也物物虽微皆有得诸天者如能飞能走能啼能啮能鸣能跃皆能遂其天性故曰能虫能天谓之全人则不以天自名矣有天之名则有人之名故曰全人恶天恶者不乐有其名也在人而有天人之分吾已恶之而况我自分别天人乎故曰恶人之天而况吾天乎人乎唯虫能虫唯虫能天此八字极妙一雀适羿羿必得之威也以天下爲之笼则雀无所逃是故汤以庖人笼伊尹泰穆公以五羊之皮笼百里奚是故非以其所好笼之而可得者无有也介者拸画外非誉也胥靡登高而不惧遗死生也羿之射见雀必得雀亦畏之猿见养由基抱树而啼即此意也以天下爲笼则雀皆在笼之中不待射之矣主意不在羿只引生下句而已此意盖谓人有所好恶则必爲好恶所迷伊尹百里奚亦因其所好而爲人所笼耳我若无所好则超出乎万物之外谁得而笼之介者兀者也昼华饰之服也拸撦去之也其足既兀华饰何足爲美盖其心于毁誉弃外之矣故曰外非誉也非毁也胥靡城旦春之人也彼爲罪人不爱其身故登高而不惧此心无所爱则无所着之喻夫复謵不餽而忘人因以爲天人矣复反复也犹易之反复道也謵习熟也不餽者不以遗予于人也言此道在已不是卖货但知爲已而无爲人之心则忘人矣忘人则在我者纯乎天矣故曰天人謵与习同徐无鬼篇有曰我必卖之彼故鬻之观此可知不餽之意故敬之而不喜侮之而不怒者唯同乎天和者爲然出怒不怒则怒出于不怒矣出爲无爲则爲出于无爲矣欲静则平气欲神则顺心有爲也欲当则縁于不得已不得已之类圣人之道敬我亦不以爲喜侮我亦不以爲怒即所谓举世誉之而不加劝举世非之而不加沮也天和造物之和气也同乎天和与之爲一也怒虽岀而不怒则是其怒者本自不怒而出自然之怒非有心之怒也以此一句喻下一句至人出而有爲于世无所容心虽爲亦无爲也是其所以爲者本自无爲而出即是无爲无不爲又如是变换言句欲静则必平其气气不平则不能静矣欲全其神则必顺其心而无所拂少动其心则神不全矣凡有爲而欲得其当则必縁顺不得已而后起之意不得已者无心之应也应事而无心则爲圣人之道故曰不得已之类圣人之道此篇文字何异于内篇或曰外篇文粗内篇文精误矣南华眞经口义卷之二十四南华真经口义正统道藏三家本三十二卷洞神部玉诀类南华眞经口义卷之二十五堂四鬳斋林希逸杂篇徐无鬼徐无鬼因女商见魏武侯武侯劳之曰先生病矣苦于山林之劳故乃肯见于寡人徐无鬼曰我则劳于君君有何劳于我君将盈嗜欲长好恶则性命之情病矣君将黜嗜欲掔好恶则耳目病矣我将劳君君有何劳于我武侯超然不对少焉徐无鬼曰尝语君吾相狗也下之质执饱而止是狸德也中之质若视日上之质若亡其一盈嗜欲长好恶则失其性命之理去其嗜欲好恶则顿失耳目之常皆病也掔音攀引却也狸德言其资质与狸同狗之下品者也狸德字下得好视日者凝然上视而目不眴也一生之性也其生也如死狗然故曰若亡其一犹鸡之似木鸡也此上品也吾相狗又不若吾相马也吾相马直者中绳曲者中钩方者中矩圆者中规是国马也而未若天下马也天下马有成材若卹若失若丧其一若是者起轶絶尘不知其所武侯大悦而笑马之中规矩绳墨言其身件件合法故借方圆曲直以言之不必就马身上泥而求之成材者言天成之材也若卹若失即闷然之意丧其一即亡其一也不知其所去而不知其所止也此皆借喻之言武侯悟其无心自然之意故大悦而笑徐无鬼出女商曰先生独何以说吾君乎吾所以说吾君者横说之则以诗书礼乐从说之则以金版六弢奉事而大有功者不可爲数而吾君未尝启齿今先生何以说吾君使吾君悦若此乎徐无鬼曰吾直告之吾相狗马耳女商曰若是乎曰子不闻夫越之流人乎去国数日见其所知而喜去国旬月见所尝见于国中者喜及期年也见似人者而喜矣不亦去人滋乆思人滋深乎夫逃虚空者藜藋柱乎鼪鼬之迳踉位其空闻人足音跫然而喜矣又况乎昆弟亲戚之謦欬其侧者乎久矣夫莫以眞人之言謦欬吾君之侧乎金版六弢即太公兵法也此书藏于朝廷故曰金版犹曰金匮石室之书也从横反覆铺说之意也不可泥诗书爲横六弢爲从也奉事从王事也以诗书六弢之说见之行事皆有效验故曰奉事而大有功启齿笑也流人去国流落之人也所知旧知识也所尝见仅识面也似人者似其乡人也山间之蹊曰鼪鼬之迳柱塞也踉音郎类篇云欲行貌也位居也止也言其困倦欲行而又止伏于谷中也空谷也闻足音而喜但是人则喜之矣不必其知识乡人也此意乎言武侯本然之眞离失已乆略闻此语如逃空谷而闻足音所以喜也禅家所谓乆客遗家是也謦欬喉中之声也徐无鬼见武侯武侯曰先生居山林食茅栗厌葱非以賔寡人乆矣失今老邪其欲干酒肉之味邪其寡人亦有社稷之福邪徐无鬼曰无鬼生于贫贱未尝敢饮食君之酒肉将来劳君也君曰何哉奚劳寡人曰劳君之神与形武侯曰何谓邪徐无鬼曰天地之养也一登高不可以爲长居下不可以爲短君独爲万乗之主以苦一国之民以养耳目鼻口夫神者不自许也夫神者好和而恶姦夫姦病也故劳之唯君所病之何也武侯曰欲见先生乆矣吾欲爱民而爲义偃兵其可乎徐无鬼曰不可爱民害民之始也爲义偃兵造兵之本也君自此爲之则殆不成凡成美恶器也君虽爲仁义几曰伪哉形固造形成固有伐变固外战君亦必无盛鹤列于丽谯之间无徒骥于锱坛之宫无藏逆于得无以巧胜人无以谋胜人无以战胜人夫杀人之士民兼人之士地以养吾私与吾神者其战不知孰善胜之恶乎在君若勿已矣脩胸中之诚以应天地之情而勿撄夫民死已脱矣君将恶乎用夫偃兵哉賔与摈同弃也养者生也生于天地之间皆此人也故曰天地之养也一一者同也登高不爲长居下不爲短无贵贱之喻也外物之养者形而于心中不自得故曰神者不自许也和与物和同而爲一也姦自私也在我之神得于天者本与万物爲一情慾自私所以害之则是其所恶也恶其自私则神者病矣君有此病而不自知其爲何病我欲劳之故曰故劳之唯君所病之何也有意于爱民乃害民之所由始有意于偃兵乃用兵之所由造殆危也以此心爲之但见危而无所成也美恶之成皆爲有迹故曰器也以有爲之心而爲有迹之事则非所过者化矣故曰形固造形成定也执其心一定而不化也此心不化则克伐怨慾行焉伤其内也故曰成固有伐变爲外物所变乱也心与物斗故曰外战鹤列犹鱼丽之类兵阵之名也徒步兵也骥骑卒也丽谯宫楼之门也锱坛祭祀之地也古人祭祀必于路寝此言宫之内也其意盖曰君之用心若与物斗则一室之内皆若步兵骑卒列阵于前无非争夺之境界也释氏所谓一切由心造是也有得则有失得顺境也失逆境也无得则无失故曰无藏逆于得此一句下得亦好巧机心也智谋自机巧而出也战争又自智谋而出也以此而求胜于人虽杀其人民兼并其土地以快吾耳目之私是若胜矣而不知吾之胸次爲物所挠是形与神战外虽胜而神者劳矣胜于人而自劳其神孰爲得失故曰不知孰善言那箇是也如此而爲胜何以爲胜故曰胜之恶乎在勿已者言君莫如此也但修吾本然之诚以应天地自然之实而与物无所撄拂此不争而善胜也我能不争而善胜则民已脱死各得其生又何偃兵之求哉黄帝将见大隗乎具茨之山方明爲御昌寓骖乗张若謵朋前马昆阍滑稽后车至于襄城之野七圣皆迷无所问涂适遇牧马子问涂焉曰若知具茨之山乎曰然若知大隗之所存乎曰然黄帝曰异哉小童非徒知具茨之山又知大隗之所存请问爲天下小童曰夫乌天下者亦若此而已矣又奚事爲予少而自游于六合之内予适有瞀病有长者教予曰若乗日之车而游于襄城之野今予病少痊子又且复游于六合之外夫乌天下亦若此而己予又奚事焉黄帝曰夫爲天下者则诚非吾子之事虽然请问爲天下小童辞黄帝又问小童曰夫爲天下者亦奚以异乎牧马者哉亦去其害马者而已矣黄帝再拜稽首称天师而退七圣黄帝与方明昌寓张若謵朋昆阍滑稽也此等人名皆是寓言若以大隗爲大道之隗然者亦凿说也瞀目眩也乗日者与日俱往即日新也言六合之内未离于物则有自昏之病能离此病游于自然则爲六合之外意谓爲天下者亦然无累于有物之内而已非吾子之事者言汝物外之人虽不预此亦须与我说破也马成羣而牧之各随水草但顺其性而使之无所害则牧马之道尽矣亦牧羊而鞭其后者之意天师者言天人可以爲我之师也知士无思虑之变则不乐辩士无谈说之序则不乐察士无凌谇之事则不乐皆囿于物者也思虑之变百种变换思量也谈说之序说得成条理也凌陵轹也谇讯也好察之士则与人争分争毫三者皆随其所长而自以爲喜故一曰无之则不乐此爲物慾所笼罩者也故曰囿于物招世之士兴朝中民之士荣官筋力之士矜难勇敢之士奋患兵革之士乐战枯藁之士宿名法律之士广治礼教之士敬容仁义之士贵际兴朝兴起而立于朝廷之上也招世者立招子而爲名于世即好名者也中民者庸人也荣官但以爵禄爲荣也筋力有才力者也矜难以济患难爲矜夸也勇敢武士也奋患见患难而喜也枯藁隐士也宿名留意于声名也法律法家者流也广治多求治事也敬容矜持容貌而爲外饰也贵际以交际乌重也农夫无草莱之事则不比商贾无市井之事则不比庶人有旦暮之业则劝百工有器械之巧则壮草莱耕种之事也市井商贩之事也比和乐也旦暮之业日积月累其嬴余也劝喜而自力之意也工艺之人以其能自壮即自夸也钱财不积则贪者忧权势不尤则夸者悲势物之徒乐变夸诞之人趋附权势一日退失则悲矣尤甚也欲愈盛之意不尤不甚盛也有倚恃者曰势有积聚者曰物徒趋附者也势物之徒即依附富贵之门者乐变以变诈爲乐也依附小人好动而不好静多是从曳主家使其有所作爲而后可以得志故曰势物之徒乐变自此以上与不乐三句皆是一意但长短变换如此下语文法也遭时有所用不能无爲也此皆顺比于歳不物于易者也驰其形性潜之万物终身不反悲夫遭时有所用言时使之然虽其身亦不自由虽欲无爲亦不可得也譬如一岁之间百物生成皆顺比其序其所变易者皆非物之所自由故曰顺比于歳不物于易此一句乃上句之喻也不物于易犹言非物自爲变易也驰其形性言役其身心也潜之万物潜没也汨没于万物之中终其身而不知反反者犹释氏言回光自照也庄子曰射者非前期而中谓之善射天下皆羿也可乎惠子曰可庄子曰天下非有公是也而各是其所是天下皆尧也可乎惠子曰可庄子曰然则儒墨杨秉四与夫子爲五果孰是邪或者若鲁遽者邪其弟子曰我得夫子之道矣吾能冬爨鼎而夏造冰矣鲁遽曰是直以阳召阳以阴召阴非吾所谓道也吾示子乎吾道于是乌之调瑟废一于堂废一于室鼓宫宫动鼓角角动音律同矣夫或改调一絃于五音无当也鼓之二十五弦皆动未始异于声而音之君已且若是者邪前期而中言有所指的之地也有的而后见其精若含眴而射则中者皆爲羿矣此句喻下句也其文极妙天下既无归一之是人人各持其说则人皆爲尧矣杨杨朱也秉公孙龙也墨翟杨秉与惠子爲伍其学既不同则孰爲眞是冬寒之时不以火而爨鼎夏热之时能以水而乌冰其违时也若难矣然冬至之日阳气已生夏至之日阴气已生以阳召阳则冬不寒矣以阴召阴则夏不热矣虽似违时而有可召之理故日非吾所谓道言其术未高也废置也置一瑟于堂上一瑟于室相去虽远而鼓此则彼动宫之应宫角之应角以其音同犹曰易也只调一弦而于五音之中不定其一言鼓宫亦得鼓征亦得故曰吾音无当才鼓其一于此而相去之远者二十五弦皆动比之鼓宫宫动鼓角角动又难矣然以理观之不同宫商角征羽皆是以音爲音故曰音之君皆不离乎弦上之声故曰未始异于声如此则与以阴召阴以阳召阳者何异鲁遽乃自以爲胜其弟子亦各是其是而非眞是也且若是者邪言惠子之所谓是亦即如此鲁遽也惠子曰今夫儒墨杨秉且方与我以辩相拂以辞相鎭以声而未始吾非也则奚若矣庄子口齐人子于宋者其命阍也不以完其求钘钟也以束缚其求唐子也而未始岀域有遗类矣夫楚人寄而阍者夜半于无人之时而与舟人斗未始离于岑而足以造于怨也相拂以辞以言语相抗对也相鎭以声以名声相屈服也未始吾非言要终以我爲是也蹢音掷的说又云住足也蹢而不能行之子曰蹢子齐人以其蹢子而寄之宋谓其可以守阍也守阍不用完全之人以此处其子自以爲是矣然而求致钘钟乃知束缚而爱护之何爱物而不爱子乎彼何尝不自以爱是钘钟小钟也唐亡也子亡在外而只求于乡域之内是其惑也彼何尝自以爲惑此又今是一句不与上蹢子之意相关遗余也略也类似也言此三事皆与惠子杨墨之徒略相似也故曰有遗类矣亦犹前言若是也邪然不结于怨也之下而先结于此正是其作文之妙处寄客也楚有蹢阍之人寄于外国不能自归附舟而返万至于岸而是夜之半即与舟人有争忘其济己之恩已造成仇怨矣岑岸也未始离岸言载之而来舟未离岸又非乆而忘之也蹢住足也病足而爲阍者故曰蹢阍忘恩之斗是夜固不自知旦而视之能无所愧乎方其斗时彼亦自以爲是也凡此数句皆设喻以讥惠子之自是但以惠子好辩故特爲诡谲之辞有不可遽晓者以困之此乃二人乎生戏剧之言东方朔与舍人争辩亦有此意可以参看庄子送葬过惠子之莫顾谓从者曰郢人垩漫其鼻端若蝇翼使匠石斲之匠石运斤成风听而斲之尽垩而鼻不伤郢人立不失容宋元君闻之召匠石曰尝试爲寡人乌之匠石曰臣则尝能斲之虽然臣之质死乆矣自夫子之死也吾无以爲质矣吾无与言之矣垩白泥以白泥墁其鼻端其薄如蝇之翼乃使匠石削而去之运斤成风言其急也泥尽而鼻不伤斲者固难矣然其人若立得不定匠石虽巧安得其鼻不伤是立者尤难也质是用巧之地也此意盖言有惠子之辩而后我得以穷之惠子既死则无可与语者矣管仲有病桓公问之曰仲父之病矣可不谓云至于大病则寡人恶乎属国而可管仲曰公谁欲与公曰鲍叔牙曰不可其乌人洁廉善士也其于不已若者不比之又一闻人之过终身不忘使人治国上曰钩乎君下且逆乎民其得罪于君也将弗乆矣公曰然则孰可对曰勿已则隰朋可其爲人也上忘而下畔愧不若黄帝而哀不已若者以德分人谓之圣以财分人谓之贤以贤临人未有得人者也以贤下人未有不得人者也其于国有不闻也其于家有不见也勿已则隰朋可属国托国也不比之不比数其人也钩要束之意也逆强民以礼义之意也凡此数语谓其黑白太分明也上忘者忘其势也下畔者离远而无求于下也畔离也以德分人犹曰德乃降黎民怀也以财分人不自私也以贤临人擅其名以矜乎下也有不闻有不见者言其不察察也此事不见于他书只见于列子亦寓言而已谓语我也云自言也故曰可不谓云至于大病吴王浮于江登乎徂之山衆徂见之恂然弃而走逃于深蓁有一狙焉委蛇攫𢮞见巧乎王王射之敏给搏捷矢王命相者趋射之狙执死顾谓其友颜不疑曰之狙也伐其巧恃其便以敖予以至此殛也戒之哉嗟乎无以汝色骄人哉颜不疑归而师董梧以锄其色乐辞显三年而国人称之委蛇攫𢮞跳跃来去攀执树枝之意敏给射之矢去速也狙能搏接其矢亦甚捷速相者王左右也衆人齐射之狙虽巧捷力不敌而死矣死而见执故曰执死锄其色者去其骄矜之色也去乐甘于自苦也辞显退而就辱也此爲矜能掇祸者之论南伯子綦隐几而坐仰天而嘘颜成子入见曰夫子物之尤也形固可使若藁骸心固可使若死灰乎曰吾尝居山穴之口矣当是时也田禾一睹我而齐国之衆三贺之我必先之彼故知之我必卖之彼故鬻之若我而不有之彼恶得而知之若我而不卖之彼恶得而鬻之嗟乎我悲人之自丧者吾又悲夫悲人之悲者其后而日远矣物之尤也言人物之中爲最大也田禾齐君也国人以其见贤者故贺之我在当时不能自晦其迹故有此名曰先曰卖言我必有形迹可见故彼得而知我也以形迹自见者乃自丧是也能悲人之自丧而不能自觉其身则其悲人者又可悲也山穴之口地名也我在当时惟以悲人之悲而自觉所以其后道日加进遂至今日形若藁骸而心若死灰也故曰其后日远矣远者道愈高远也仲尼之楚楚王觞之孙叔敖执爵而立市南宜僚受酒而祭曰古之人乎于此言已曰丘也闻不言之言矣未之尝言于此乎言之市南宜僚弄丸而两家之难解孙叔敖甘寝秉羽而郢人投兵丘愿有喙三尺彼之谓不道之道此之谓不言之辩故德总乎道之所一而言休乎知之所不知至矣道之所一也德不能同也知之所不能知者辩不能举也名若儒墨而凶矣故海不辞东流大之至也圣人并包天地泽及天下而不知其谁氏是故生无爵死无谥实不聚名不立此之谓大人狗不以善吠乌良人不以善言爲贤而况爲大乎夫乌大不足以爲大而况爲德乎夫大备矣莫若天地然奚求焉而大备矣知大备者无求无失无弃不以物易己也反己而不穷循古而不摩大人之诚古之人乎于此言已意谓饮酒之时可以剧谈虽古人亦然也夫子答曰我有不言之言未尝与人言今于此言之弄丸戏事也秉羽扇而甘寝无作爲之意也汝二人皆能爲无爲之爲又何待我说喙三尺者言无如此之长喙也宜僚叔敖之事与史家所载殊异亦寓言而已道之所一自然者也德者得之在已者也在造物之一者与人爲者不同故曰德不能同看此德字与本书他处说得又自不同名若儒墨便非不言之辩矣故曰而不知其谁氏民无得而名也实不聚者言已虽有善而不以归之一身也贤者且不以多言爲能况大人乎有大之名则不足以爲大而况自然之德又可名乎大备大成也唯其无求所以无失无弃不以物易已者已贵于物也循古者顺古道而行也不摩不容力也子綦有八子陈诸前召九方歅曰爲我相吾子孰乌祥九方歅曰梱也爲祥子綦瞿然喜曰奚若曰梱也将与国君同食以终其身子綦索然出涕曰吾子何爲以至于是极也九方歅曰夫与国君同食泽及三族而况父母乎今夫子闻之而泣是御福也子则祥矣父则不祥子綦曰歅汝何足以识之而梱祥邪尽于酒肉入于鼻曰矣而何足以知其所自来吾未尝爲牧而牂和于奥未尝好田而鹑生于宎若勿怪何邪吾所与吾子游者游于天地吾与之邀乐于天吾与之邀食于地吾不与之爲事不与之爲谋不与之乌怪吾与之乗天地之诚而不以物与之相撄吾与之一委蛇而不与之爲事所宜今也然有世俗之偿焉凡有怪征者必有怪行殆乎非我与吾子之罪几天与之也吾是以泣也无几何而使梱之于燕盗得之于道全而鬻之则难不若刖之则易于是乎刖而鬻之于齐适当渠公之街终身食肉而终酒肉入于鼻口而未知其何所自来言何自以得也穉牝羊也奥西南隅也宎室之东北隅也未尝牧未尝田而此物忽生于室中异事也此意盖喻我与吾子无求于世安得有此邀乐于天者顺天以自乐也邀食于地者随世自养而无他求也事世事也谋私谋也世事私谋则于自然之道爲怪异我未尝与吾子爲之言无心于世也故曰不与之爲事不与之爲谋不与之爲怪一委蛇者一循乎自然也不求应乎事亦不知事之宜不宜故曰不与之爲事所宜偿道债也我方乐于无爲而彼之相与国君同食则是其分剂之中有此世俗之债未偿也如此之相怪证也我子不应得之将来必有乖异之事故曰怪行渠公之街临街之门也爲阇者也此一毁又言人世有出于意外之事者亦其命也啮缺遇许由曰子将奚之曰将逃尧曰奚谓邪曰夫尧畜畜然仁吾恐其爲天下笑后世其人与人相食与夫民不离聚也爱之则亲利之则至誉之则劝致其所恶则散爱利岀乎仁义捐仁义者寡利仁义者衆夫仁义之行唯且无诚曰假夫禽贪者器是以一人之断制利天下譬之犹一覕也夫尧知贤人之利天下也而不知其贼天下也夫惟外乎贤者知之矣爱之则亲利之则至誉之则劝致其所恶则散知此四者则可以聚其民也致其所恶非其所欲也致所恶则民不归也顺其好恶求以得民皆容心者也仁义之行施之于外有爲之爲故曰无诚贪如禽兽者或假此仁义之名以爲用故曰假夫禽贪者器覕割也一覕者犹言一截截断也有心于断制以此而利天下则其纯朴自然之质皆一截截断矣外乎贤者出乎贤者之上也必出乎贤者之上而后知有心于利天下者反以贼天下也有暖妹者有濡需者有卷娄者所谓暖姝者学一先生之言则暖暖妹姝而私自悦也自以爲足矣而未知未始有物也是以谓暖姝者也濡需者豕蝨是也择疏鬛自以爲广宫大囿奎蹄曲隈乳间股脚自以爲安室利处不知屠者之一旦鼓臂布草操烟火而已与豕俱焦也此以域进此以域退此其所谓濡需者也卷娄者舜也羊肉不慕蚁蚁慕羊肉羊肉羶也舜有羶行百姓悦之故三徙成都至邓之墟而十有万家尧闻舜之贤举之童士之地曰冀得其来之泽舜举乎童士之地年齿长矣聪明衰矣而不得休归所谓卷娄者也暖姝浅见自喜之意此以讥刺好学者未知夫始有物者言不知无物之妙也濡需濡滞而有所需待会着势利之人也疏鬛豕之毛也曲隈蹄之曲处也股脚腰下腹边与足相近之处此即乞儿向火倚冰山之意言所恃者不足恃也域者囿其心于富贵之间而不自知也故曰以域进以域退卷娄伛偻而自苦之貌其意盖言修德之人自以爲名而人皆归之反爲所苦终身劳役不能自已借此以讥侮帝王也童土犹童山也谓其始之所居在于不毛之地是以神人恶衆至衆至则不比不比则不利也故无所甚亲无所甚疏抱德炀和以顺天下此谓眞人于蚁弃知于鱼得计于羊弃意以目视目以耳听耳以心复心若然者其平也绳其变也循古之眞人以天待之不以人入天古之眞人得之也生失之也死得之也死失之也生衆至者衆人之所归也不比不和也不利自害也抱德炀和养其德而不露也炀者内自温暖之意蚁至微之物也而犹未尽能无知羊至愚者也而犹未尽能无意唯眞人则无知矣无意矣故曰于蚁弃知于羊弃意鱼之在水悠悠自得眞人之自爲计但如鱼然盖以水喻造物以鱼喻其身也蚁之与羊其所食者犹在外未能无求故不若鱼也眞人之心与其耳目皆与人同但无心以用之故曰以目视目以耳听耳以心复心绳之乎自然之平也变而循之顺其动也不以有心而预其自然之理故曰不以人入天其生若得若失其死也亦若得若失不以死生爲得失听其如何生而曰得亦可死而曰得亦可死而曰失亦可生而曰失亦可药也其实堇也桔梗也鸡壅也豕零也是时爲帝者也何可胜言堇川乌也鸡壅鸡头也豕零木猪苓医者制药随其所用各有所王王者爲帝其他爲臣谓之药者其实皆同随其所用而有轻重亦犹人之在世得时而用则爲贵不得时而用则爲贱其在我者初无贵贱也此数句奇文勾践也以甲楯三千栖于会稽唯种也能知亡之所以存唯种也不知其身之所以愁故曰鸱目有所适鹤胫有所节解之也悲大夫种能爲勾践报吴于已亡之中而求存可谓智矣而不知反以杀其身始者之用种爲帝之时也及其杀之又一时也鸱之目用于夜而不用于昼亦随时也鹤胫之节虽长而不可断解断也言鹤之立其两胫或伸或屈亦要随时而用也故曰风之过河也有捐焉日之过河也有损焉请只风与日相与守河而河以爲未始其撄也恃源而往者也河上之风日皆能损水而河未始以爲损者其源长也其源出于自然故物虽损已而我无所撄拂也此五句自是一意只但也请使也使风与曰但相与守河谓风日共守而不去也故水之守士也审影之守人也审物之守物也审水士自然相入形影自然相依守不相离也物之守物如水流湿火就燥本乎天者亲上本乎地者亲下是也审定也信也谓决定如此也此三句是一意天地之间自然一定之理决不可易也看此三箇审字方知第七篇渊名之审不可以蟠字易之故曰之于明也殆耳之于听也殆心之于殉也殆凡能其于府也殆殆之成也不给改祸之长也兹萃殆危也有心于用明有心于用聪有心于殉物皆非自安之道故曰殆府脏府也智出于脏腑自以爲能凡如此者皆危故曰凡能其于府也殆不给即犹不及也危殆既成则不及改矣兹萃愈多也兹与滋同其反也縁功其果也待乆而人以爲己寳不亦悲乎故有亡国戮民无已不知问是也反覆也縁因也因谋功之心则必至于自覆败果必也有待乆之谋则某心固必而不化此皆爲身之害而人人以此自喜如得寳然故曰人以爲己寳古今之亡国与夫被刑戮之人相寻而无已皆不知于此致问而已言其不问道也故足之于地也践虽践恃其所不蹍而后善博也人之知也少虽少恃其所不知而后知天之所谓也人之行地两足所践不过少许若皆削去其地仅能容足则难行矣博远也于其所践之外必有足所不践之地则其行也可以致远蹍亦践也此句以譬下句人之所知者能几何其所不知者皆天也不恃吾之所知而恃吾之所不知则知天矣知大一知大阴知大目知大均知大方知大信知大定至矣大一通之大阴解之大目视之大均縁之大方体之大信稽之大定持之大一造化之运者也天向一中分造化是也阴静也大阴至静也极其静定则无所不解矣解音蟹犹佛书所谓解脱也大目所见者广也大均大分剂也縁顺也大方太虚也大方无隅混然一体故曰大方体之大信眞实之理也稽者决也知此眞实之理则无疑可决矣大定物物之定理也持总持也总天下之物者此一定之理也尽有天循有照冥有枢始有彼则其解之也似不解之者其知之也似不知之也不知而后知之凡事到尽处便见天命故曰尽有天即人事尽而天理见也楯乎自然则吉凶祸福荣辱得丧其理皆见故曰循有照冥冥之中自有执其枢要者即所谓主张纲维是者也故曰冥有枢无物之始必有物以始之齐物论曰非彼无我非我无所取即此彼字故曰始有彼彼造物自然之理也曰天曰照曰枢曰彼虽可解之知之亦似不解不知者谓不敢以爲可知可解也惟其以不知爲知乃眞知也其问之也不可以有崖而不可以无崖颉滑有实古今不代而不可以亏则可不谓有大扬推乎阖不亦问是已奚惑然爲以不惑解惑复于不惑是尚大不惑问者问造物之理也言我欲问造物之理以爲有崖际不可也以爲无崖际亦不可也颉颉顽也滑旋转也言造物之妙无所捉摸也不可捉摸则若无物而有实有之故曰颉滑有实从古至今只是一箇造化初无更代而用之不穷何尝有一毫亏损故曰古今不代而不可以亏以此理言之岂不爲一项大议论乎扬搉提掇发扬而论之也阖何也是造物之理也何不问此造物之理又奚疑乎故曰奚惑然爲以此不疑之理而解天下之疑而又复归于不疑之地则庶几乎至于大不疑矣赵州问南泉不疑之道便是此数语之意尚庶几也只不疑二字庄子鼓舞出来却撰出此数句以结一篇之文可谓奇特此篇亦与内篇何异南华眞经口义卷之二十五南华真经口义正统道藏三家本三十二卷洞神部玉诀类南华眞经口义卷之二十六堂五鬳斋林希逸杂篇则阳则阳游于楚夷节言之于王王未之见夷节归彭阳见王果曰夫子何不谭我于王王果曰我不若公閲休彭阳曰公閲休奚爲者邪曰冬则擉鼈于江夏则休乎山樊有过而问者曰此予宅也夫夷节已不能而况我乎吾又不若夷节夫夷节之爲人也无德而有知不自许以之神其交因顚冥乎富贵之地非相助以德相助消也夫冻者假衣于春暍者反冬乎冷风夫楚王之爲人也形尊而严其于罪也无赦如虎非夫佞人正德其孰能挠焉故圣人其穷也使家人忘其贫其达也使王公忘爵禄而化卑其于物也与之爲娱矣其于人也乐物之通而保己焉故或不言而饮人以和与人并立而使人化父子之宜彼其乎归居而一间其所施其于外人心者若是其远也故曰待公閲休则阳姓彭名阳字则阳夷节尝荐则阳于王未用而归也此予宅者言其无定居也彭阳好进故以隐者语之欲其自悟也无德而有智不知有天理而纯用私智也神在我之自然者也顚迷富贵之交坚固不解而失其本心不复知本身有自然之神故曰不自许以之神也其于人也非相与爲善乃相率以爲自损之道也故曰非相助以德相助消也此句自下得好冻者得衣则其暖如春暍者得风则其冷如冬言人之相与必以有余济其不足也彭阳之好进是其不足者也我告汝以隐退如执热之以濯御寒之授衣将于汝有补也形尊而严言恃势以陵下也罪人而不赦好杀如虎是不仁也挠自屈也非眞小人孰能屈挠其身以事之有佞人之正德谓眞小人也却如此下四字自佳故圣人其穷也以下皆言有道而隐无求进用之意王公尊者也忘其爵禄而能下士化尊爲卑也穷万物之理以自乐故曰其于物也与之爲娱其于人世循乎万物之理而略无窒碍以自保其眞爲乐故曰乐物之通而保已有不言之教可以悟人如以至和饮之也佛书所谓如饮醍醐是也目击而道存正容使人意也消故曰与人并立而使人化彼其犹诗曰彼其之子也此一句倒下意谓彼其之子若归而居乎尊卑长幼各得其宜故曰父子之宜彼其乎归居而其所施一本于间暇殊不容力焉故曰而一间其所施此言其在家在乡各得其和也其于人心若是其远犹言人之度量相远如是哉盖谓公閲休之心如此而彭阳之心若彼其相去远矣吾又不若夷节者言夷节佞人也彼亦好进者也所以进汝于王我岂肯似彼耶此鄙薄夷节之意也圣人达绸缪周尽体矣而不知其然性也复命摇作而以天爲师人则从而命之也忧乎知而所行恒无几时其有止也若之何绸缪者阴阳造化往来相因而不已之意一体者精粗合而爲一也圣人达乎造化之理而穷尽周徧精粗合一之妙所以循乎自然而不知其所以然故曰性也性自然者也摇作即动用也动用作爲皆复归于天命而以自然爲主故曰以天爲师命之者称名之也以圣人之名从而称之圣人初何心哉故曰人则从而命之也忧乎知者以人之私智其忧万端多少计较能有几件计较得行故曰所行恒无几我将有爲有行而尼之于命人亦如之何故曰时其有止也若之何时命也止尼也此两句曲尽世情推原其患皆自知字始若知其所不知则无忧矣故下面有美鑑之喻生而美者人与之鑑不告则不知其美于人也若知之若不知之若闻之若不闻之其可喜也终无已人之好之亦无已性也圣人之爱人也人与之名不告则不知其爱人也若知之若不知之若闻之若不闻之其爱人也终无已人之安之亦无已性也妍生于丑若不告之以丑者则亦不自知其妍矣有妍媸美恶分别便是忧端之所曲生故曰不知不闻其喜终无已我既无美恶之别与物以无心则人之好我也亦无已此自然之理也故曰性因鑑美之喻又及圣人爱人之名其意盖谓爱人至于有名则有心矣有心则离本眞之性矣旧国旧都望之畅然虽使丘陵草木之緍入之者十九犹之畅然况见见闻闻者也以十仞之台县衆间者也冉相氏得其环中以随成与物无终无始无几无时日与物化者一不化者也阖尝舍之乆旅而归见其旧国都必有畅然之意言有所感也纵使入其旧国之中人物已变丘陵之上草木皆荒秽緍合比之昔曰十失其九但有一分相似处犹且畅然有感而况求道之人忽然自悟得见其所自见闻其所自闻者皆本然固有之物能不喜乎佛氏所谓本来面目本地风光便是此意十仞之台最髙处也县张乐也衆县多也间犹言笙镛间作也处甚高之地而听交奏迭作之乐可以耸动世俗之耳目而况古之圣人以虚中无爲自然之理随万物而乐之其自处之高也如何环空中之物虚之喻也无终而无始终始如一也无几无时无古今也几者时节之变也日与物化言与物俱往日新又新即我之所得一箇不化底如此用出来舍者去也阖者何也言世俗之人何不舍去故习而归至道也冉相氏即古圣人也夫师天而不得师天与物皆殉其以爲事也若之何夫圣人未始有天未始有人未始有始未始有物与世偕行而不替所行之备而不洫其合之也若之何汤得其司御门尹登恒爲之傅之从师而不囿得其随成乌之司其名师天而不得师天言以自然爲法而无法自然之名不过与物相顺而已故曰与物皆殉若有心于爲事则未如之何矣才有爲事之意便非自然也有人有爲也天无爲也非惟无有爲之迹亦併与其无爲者无之故曰未始有天未始有人有物迹也无物之始无迹也非惟无有物之迹亦併与其无迹者无之故曰未始有始未始有物行乎斯世未当不与人同于人世初无废事也故曰与世偕行而不替不替不废也万行俱备而不着于其一故曰所行之备而不洫齐物曰以言其老洫也洫者泥着而陷溺之意也与道爲一则不求而自合若求合于道则不可得而合之矣故曰其合之也若之何汤之于伊尹学焉而后臣之庄子把这一句却改名换字以其官爲司御又曰门尹登恒皆是做此诡怪说话傅者辅也言尹辅汤也汤虽以尹爲师而不爲其所笼也故曰从师而不囿汤之无爲也自得万物之成理而随之自处于无爲自然之地使其辅相之尹而主其名故曰得其随成爲之司其名言汤无爲而尹有爲也汤无名而尹有名也司主也言门尹担当了许多有爲之名也之名赢法得其两见仲尼之尽虑爲之傅之容成氏曰除日无歳无内无外之名此名也嬴余也剩也言此名之在世间是乗法也犹言长物也两见身与名爲二也有心于爲名则不得其混然之一者故曰得其两见伊尹之所担当已自未爲奇特而孔子又慕之尽其思虑将以爲辅相于斯世言夫子又欲爲伊尹之事也此是讥侮圣人之意容成氏借古圣人之名也合三日六十日而后爲一岁逐日而除去之则但可谓之日不可谓之歳故曰除日无岁此一句自好老子曰数车无车亦此意外之名因内而生无内则无外矣故曰无内无外举此二句以证自然之意魏莹与田侯牟约田侯牟背之魏莹怒将使人刺之犀首闻而耻之曰君爲万乗之君也而以匹夫从雠衍请受甲一十万爲君玫之虏其人民系其牛马使其君内热发于背然后拔其国忌也出走然后挟其背折其嵴季子闻而耻之曰筑十仞之城城者既十仞矣则又坏之此胥靡之所苦也今兵不起七年矣此王之基也衍乱人不可听也华子闻而丑之曰善言伐齐者乱人也善言勿伐者亦乱人也谓伐之与不伐乱人也者又乱人也君曰然则若何曰君求其道而已矣魏莹魏惠王也田侯齐威王也胥靡刑余之人城筑之所役也城既成而又坏之则役者以爲苦矣兵不起七年此魏王之业之美也而犀首教之用兵犹坏其已成之城也衍犀首之名也华子之言盖谓着一伐字则皆未免于容心故以三者皆爲乱人知道则併与兵不言矣故曰君求其道而已矣惠子闻之而见戴晋人晋人曰有所谓蜗者君知之乎曰然有国于娲之左角者曰触氏有国于蜗之右角者曰蛮氏时相与争地而战伏尸数万逐北旬有五日而后反君曰噫其虚言与曰臣请爲君实之君以意在四方上下有穷乎君曰无穷曰知游心于无穷而反在通达之国若存若亡乎君曰然曰通逹之中有魏于魏中有梁于梁中有王王与蛮氏有辩乎君曰无辩客出而君惝然若有亡也客出惠子见君曰客大人也圣人不足以当之惠子曰夫吹管也犹有嗃也吹剑首者吷而已矣尧舜人之所誉也道尧舜于戴晋人之前譬犹一吷音血上同也此一段极好惠子闻华子有求道之说故荐戴晋人而见之王晋人有道者也蜗角之喻似若虚言而下面说得来却成眞箇故曰请爲君实之无穷太虚之间也通逹之国即中国也以太虚而观中国则至爲微细若有若无故曰若存若亡乎杜子美曰俯视但一气焉能辩皇州即此意也以中国而观魏又爲小矣梁是其都也于魏国之中而观所都之地又小矣于所都之中而求王之一身愈微而愈小矣自太虚之上等而下之则观王之身与娲角之蛮触何异故曰无辩言其同也惝然若有亡者茫然自失而知其所争之不足争也管犹有窍比之箫笛虽无音节其吹之者犹有嗃然之声若以剑首而吹则一吷而已言其全无声也此意盖谓有道者之前虽欲说仁说义说道说理皆无所容其声也孔子之楚舍于蚁丘之浆其邻有夫妻臣妾登极者子路曰是稯稯何爲者邪仲尼曰是圣人仆也是自埋于民自藏于畔其声销其志无穷其口虽言其心未尝言方且与世违而心不屑与之俱是陆沈者也是其市南宜僚邪子路请往召之孔子曰已矣彼知丘之着于己也知丘之适楚也以丘爲必使楚王之召己也彼且以丘乌佞人也夫若然者其于佞人也羞闻其言而况亲见其身乎而何以爲存子路往视之其室虚矣蚁丘之地有卖浆之家夫子宿于其家也登极者升其屋极而望人也稯稯纷纷也圣人仆者言圣人之徒也自埋于民自隐于民间也畔邻也藏居于此邻人亦不知之也其声销逃名也沈不在水而在陆喻隐者之隐于市廛也言此人必爲市南宜僚之徒宜僚姓能居于市南楚人也着于已者谓我必知之着知也佞人多言之人也何以爲存言其必去而不留矣其室虚者逃而去恐夫子言之楚王而召之故逃去也长梧封人问子牢曰君乌政焉勿卤莽治民焉勿灭裂昔予爲禾耕而卤莽之则其实亦卤莽而报予芸而灭裂之其实亦灭裂而报予子来年变齐深其耕而熟耰之其禾繁以滋予终年厌餮庄子闻之曰今人之治其形理其心多有似封人之所谓遁其天离其性灭其情亡其神以衆爲故卤莽其性者欲恶之孽爲性萑苇蒹葭始萌以扶吾形寻擢吾性并溃漏发不择所出漂疽疥疲内热溲膏是也封人因耕而喻政庄子又以喻学东坡稼说实倣此也变齐者变易其法也厌餮饱食也以衆爲言世间此等人多也恶好恶也孽妖孽也好恶之害其蔽塞本然之性犹萑苇也即茅塞其心之意性既蔽塞则其昏欲之长如兼葭之始萌充满其身言通身皆是人欲也扶助也以物欲而助其形则视听言动起居饮食皆失其自然之理故理故曰寻擢吾性寻渐也擢拔也始其眞性只爲之蔽塞及其甚也渐渐拔而去之是天理尽灭眞性既失气亦爲病故有并溃者有漏发者不择所出触则成病也并溃者漂疽疥癕也此脓血之病也漏发者内热溲膏也今之消病也此一段所以戒世人之纵情欲而不知学道者终必杀其身也栢矩学于老聃曰请之天下游老聃曰已矣天下犹是也又请之老聃曰汝将何始曰始于齐至齐见辜人焉推而强之解朝服而幕之号天而哭之曰子乎子乎天下有大菑子独先离之曰莫爲盗莫爲杀人荣辱立然后睹所病货财聚然后睹所争今立人之所病聚人之所争穷困人之身使无休时欲无至此得乎天下犹是者言天下皆如此莫爲盗莫爲杀人者言汝之所以被罪而囚者或爲盗乎或爲杀人乎莫爲言莫是如此也荣辱名也货财利也病患害也在上者尚名而后有此患害爲国好聚财而后有此争竞谓此事皆自上始也老子曰不尚贤使民不争不贵难得之货使民不爲盗即此意以名利而役人使之自困无时而已安得不至于此其意盖言太古之时无名无利故风俗醇厚国无刑人也古之君人者以得爲在民以失爲在己以正乌在民以枉爲在己故一形有失其形者退而自责今则不然匿乌物而愚不识大爲鸡而罪不敢重乌任而罚不胜远其涂而诛不至民知力竭则以伪继之日岀多伪士民安取不伪夫力不足则伪知不足则欺财不足则盗盗窃之行于谁责而可乎失得正枉两句即百姓有过在予一人一人之形有不得其生则人君退而自责即匹夫不被泽若已纳之沟中也今则不然者言后世也匿爲物蔽其物而不言而以不知者爲愚大爲难行之事而以其不敢爲者爲罪重爲任不量人之力也远其涂不计人之行程也强人所不能而乃罚其不胜者诛其不至者在上之人其所出政令一日伪于一日士民安得不伪乎强其力所不能必以伪应之强其智所不及必以欺应之过取而无厌必爲盗以输之是我使之乌伪爲欺爲盗也又谁责乎三句一体即就下句盗窃上结非惟此一句意易明亦文法也遽伯玉行年六十而六十化未尝不始于是之而卒诎之以非也未知今之所谓是之非五十九非也年六十而六十化一年之见胜如一年也然安知六十歳之是便爲是耶此一则话也万物有乎生而莫见其根有乎出而莫见其门人皆尊其知之所知而莫知恃其知之所不知而后知可不谓大疑乎已乎已乎且无所也此所谓然与然乎其生也必有根其出也必有门但人不见之耳此是其所不可知者凡人知其所知而不知其所不知者乃爲至妙此大惑之人也且无所逃者言自然而然不知之知通古今彻上下皆如此何处而非此理如何逃得然与然乎者后辞也谓之然欤而其所然果然乎子贡对曰然非与即此意也见卫灵公篇然与音余仲尼问于太史大弢伯常骞狶韦曰夫卫灵公饮酒湛乐不听国家之政田猎毕弋不应诸侯之际其所以爲灵公者何邪大弢曰是因是也伯常骞曰夫灵公有妻三人同滥而浴史䲡奉御而进所搏币而扶冀其慢若彼之甚也见贤人若此其啸也是其所以爲灵公也狶韦曰失灵公也死卜葬于故墓不吉卜葬于沙丘而吉掘之数仞得石椁焉洗而视之有铭焉曰不冯其子灵公夺而埋之夫灵公之爲灵也乆矣之二人何足以识之毕弋取乌兽之用也诸侯交际之礼皆不应答之其人如此谥之以灵何耶言未足当其恶也大弢曰此亦因国人所同是而谥之上是字犹此字也进所进所居之处也奉御犹今言召对也搏币者执其䞇见之币而灵公使人扶翼之言有礼也肃敬也沙丘石椁先有灵公之名则未生之前此名已定于人何力焉此段盖言世事皆出于自然也之二人大弢与伯常骞也沙丘古人葬处也不冯其子者其子孙不可託遂爲灵公所夺也冯託也少知问于太公调曰何谓丘里之自太公调曰丘里者合十姓百名而以爲风俗也合异以乌同散同以爲异今指马之百体而不得马而马系于前者立其百体而谓之马也是故丘山积卑而爲高江河合水而爲大大人合并而爲公是以自外入者有主而不执由中出者有正而不距四时殊气天不赐故岁成五官殊职君不私故国治文武大人不赐故德备万物殊理道不私故无名无名故无爲无爲而无不爲时有终始世有变化祸福淳淳至有所拂者而有所宜自殉殊面有所正者有所差比于大泽百材皆度观乎大山木石同坛此之谓丘里之言聚井乌丘聚丘爲里故曰丘里一里之中有十姓百名人物虽异而风俗则同合异以爲同之喻也丘里之言者公一里之言也合异以爲同万物同一理也散同以爲异物物各具一理也合百体以爲马一体之上无马之名此散同以爲异也立其百体乃谓之马合异以爲同也积而爲山合而爲水亦此意也合并而爲公合万物之异以爲同也有主而不执也言所主虽在内而无所执执则非自然矣正者万物之理也出乎胸中者其理与万物同则自然相顺而不相距也不执不拒乃顺自然而无同异之意天不赐不以爲功也犹言非相爲赐也五官列爵惟五也各职其职君何私轻重焉大人于文武之德时乎而文时乎而武可用则用亦非相与赐也故爲全备之德万物各具一理故曰殊理以大道合之而爲公故曰不私无名者无得而名也淳淳流行自然也吉凶祸福之至倚伏无常或有所拂逆而反爲宜塞翁得马失马之意也拂逆也不如意也宜如意也人有自殉之心则如其面然皆不同矣有所正者执定而拘泥之也有所泥者或失之即今人谓拟则差也故曰有所正者有所差比譬也譬如大泽之中百物之材各中其度无小无大皆可用也同坛即同地也木之与石本在一山初何分别此合异以爲同也少知曰然则谓之道足乎太公调曰不然今计物之数不止于万物而期曰万物者以数之多者号而读之也是故天地者形之大者也阴阳者气之大者也道者爲之公因其大以号而读之则可也己有之矣乃将得比哉则若以斯辩譬犹狗马其不及远矣物不止于万而言万物其总数也期约也约言之也天地阴阳亦形气之总名尔形气不止于天地阴阳但以其大者言之道之爲公亦因其大而借言之耳虽已有道之名而亦岂可以此相比喻而言邪故曰已有之矣乃将得比哉狗马不可爲类者也斯比也因道之名若以相比并而爲此辩说则如犬马之异类不可得而合也不及不相若也远甚也少知曰四方之内六合之里万物之所生恶起太公调曰阴阳相照相盖相治四时相代相生相杀欲恶去就于是桥起雌雄片合于是庸有安危相易祸福相生缓急相摩聚散以成此名实之可纪精之可志也随序之相理桥运之相使穷则反终则始此物之所有言之所尽知之所至极物而已睹道之人不随其所废不原其所起此议之所止万物之生从何而始故曰恶起相照相应也相盖相合也相治相消长也四时相代春生秋杀随时各有不同也因此于后有欲恶去就雌雄分合安危祸福缓急聚散之事谓因有天地阴阳而后有人世之事也凡此数者皆是其同中之异者桥然而起桥拱高也片判也片合即分合也庸有常有也以成即相成之意但换下一字文法也自欲恶而下至于聚散其名实皆可纪其精微皆可志谓件件可见非惟可言亦可书也随其时序而相理即阴阳之相治也桥起也桥起而运相爲消长故曰相使穷而反爲通终而复爲始此皆万物之所必有者言而至于尽亦此而已知而及其至亦此而已尽心尽力只说得箇物字故曰极物而已惟知道之人则于其所以废所以起者皆归之于无皆归之自然则其言议至于此而止谓到这里无可说处矣少知曰季眞之莫爲接子之或使二家之议孰正于其情孰偏于其理太公调曰鸡鸣狗吠是人之所知虽有大知不能以言读其所自化人不能以意其所将爲斯而析之精至于无伦大至于不可围或之使莫之乌未免于物而终以爲过季眞接子当时有此二人各爲其说一曰莫爲一曰或使莫爲者言冥冥之中初无主宰皆偶然尔或使者有主宰无非使然所谓行或使之止或尼之是也正于其情正得其实也偏于其理见之偏也二者孰当孰否也鸡鸣狗吠不同之喻也言人所知既有不同则虽有大智之人亦不能尽其言亦不能尽其意所自化者言其所自见之妙读犹诵也其自见之妙岂能诵其言而知之所将爲所欲爲也其所欲爲之意岂能以意度之斯者此理也若以此理而分析之可以语大可以语小言不可穷也无伦小之极不可围大之极也二者之说皆未免于物累而要终皆有过患言其皆有节病也或使则实莫爲则虚有名有实是物之居无名无实在物之虚可言可意言而愈䟽或使则实者谓冥冥之中有物以司之是实也莫爲则虚者谓冥冥之中本无所主是虚也既有实则与名俱矣则是累于物矣居者在也言在于物之中也故曰是物之居若谓之无则名实俱无而所谓无者终在未能併与无者无之亦是累于物也故曰在物之虚大抵曰有曰无皆可以言传可以意度皆未免于言则去道愈疏远矣未生不可忌己死不可阻死生非远也理不可覩忌者禁也未生之初不容不生既生而死岂可得而违阻也死生之理本在目前初非甚远但欲见而不可见故曰理不可睹或之使莫之爲疑之所假吾观之本其往无穷吾求之其来无止无穷无止言之无也与物同理若以爲或之使若以爲莫之爲则世之疑情方假此而起又安得爲无累乎本始也未动之时也即未动之时观之已见其往者无穷矣末终也既动而止之时也就其既止之时而观之已见其方来者无止以此而观但泯于无言方可合万物而同一理故曰言之无也与物同理或使莫乌言之本也与物终始道不可有有不可无道之爲名所假而行或使莫爲在物一曲夫胡爲于大方二者之言推求其本谓之或使谓之莫爲皆未能远离于物但见与物终始而已故曰与物终始不能离物则是有也谓之道可有乎故曰道不可有既曰有则所谓有者何可得而无之言离不去也故曰有不可无若以眞实而观道之一字本是假名以行于世故曰道之爲名所假而行二者之言皆爲泥物而在于一偏安得谓之大道一曲一偏也大方大道也既结了上面说话却别说两句又妙言而足则终日言而尽道言而不足则终日言而尽物道物之极言默不足以载非言非默议有所极同乎此言也但我果有所见虽谓之言亦可尽道终日言之亦自不妨故曰言而足终日言而尽道若我无所见则言不足以尽道言之纵多亦不离于形似而已故曰言而不足终日言之而尽物道精也物粗也以精粗之极而求之言亦不足尽默亦不足尽载在也谓不在此也非言非默之中自有至极之议极议至言也佛氏所谓如我按指海印发光似汝举心尘劳先起即此意也又曰我乌法王于法自在盖言造道之人说亦是不说亦是汝未造道便说得是也不是此篇亦与内篇何异南华眞经口义卷之二十六南华真经口义正统道藏三家本三十二卷洞神部玉诀类南华眞经口义卷之二十七堂六鬳斋林希逸杂篇外物外物不可必故龙逢诛比干戮箕子狂恶来死桀纣亡人主莫不欲其臣之忠而忠未必信故伍员流于江苌弘死于蜀藏其血三年而化爲碧人亲莫不欲其子之孝而孝未必爱故孝已忧而曾参悲外物身外之事也是求在我者也桀纣之时贤者不肖者均于被祸是不可必也此皆纣事却併桀说以意逆之可也苌弘被放归蜀刳肠而死蜀人以匮盛血三年而化爲碧玉此事与左传所载稍异其言似诞晋元帝託运粮不至而杀其臣其血逆柱而上齐以明月之谶杀斛律光其血在地去之不灭则亦世间所有之事也孝己殷高宗之子见逐于后母曾子未见悲泣之事想以芸爪大杖则走之事言之读此书者但观其意若此类皆不必拘盖谓忠孝人之所贵而或害其身是皆外物不可必也木与木相摩则然金与火相守则流阴阳错行则天地大絯于是乎有雷有霆水中有火乃焚大槐木与木相摩则其火自出今舟人用榆柳亦然火与金相守𤇊镕之事木本无火相摩而生金爲至坚见火而流亦言不可必之意大该大异也大雷雨之时或焚树木故曰水中有火乃焚大槐不曰他木而曰槐者槐能生火故以槐言之淮南子曰老槐生火见汜论篇亦非专焚大槐也此皆阴阳错行而爲灾事之不常见者亦言其不可必也有甚忧两陷而无所逃螴蜳不得成心若县于天地之间慰暋沈屯利害相摩生火甚多衆人焚和月固不胜火于是乎有僓音颜然而道尽甚忧者极忧也两陷非有人道之患则有阴阳之患也人间世云是两也即此意螴蜳者憷惕不自安之意不得成者言甚忧无所逃而不成情绪也心若县于天地之间言心有系缚自苦也慰暋郁闷也沈屯陷溺险难也利害相战于胸中其内热也甚于焦火故曰生火甚多此皆世俗一等不知道之人不知外物之不可必而过用其心故至此焚伤其胸中至和之气故曰衆人焚和月性也衆人之生其得于天者全此至和之理犹如月然但乌物欲所昏其炎如火故其爲月者不能胜之遂至于焚和也山谷云本心如日月利欲蚀之既正用此意僓然者弛然而自放也道尽者言其天理灭尽也盖谓衆人汨于利欲终身不悟至于灭尽天理而后已也庄子家贫故往贷栗于监河侯监河侯曰诺我将得邑金将贷子三百金可乎庄周忿然作色曰周昨来有中道而唿者周顾视车辙中有鲋鱼焉周问之曰鲋鱼来子何乌者邪对曰我东海之波臣也君岂有斗升之水而活我哉周曰诺我且南游吴越之王激西江之水而迎子可乎鲋鱼忿然作色曰吾失我常与我无所处吾得斗升之水然活耳君乃言此曾不如早索我于枯鱼之肆监河侯说苑曰魏文候也亦未必然或是监河之官以侯称之不然则侯是其姓也邑金者采邑之租金也波臣犹曰水官也此段必当时有此戏言因记于此亦今人所谓远水不救近火之意枯鱼之肆者言待得此水之来吾已爲鱐矣常与常时相与者也任公子爲大钩巨缁五十犗以爲饵蹲乎会稽投竿东海旦旦而钓期年不得鱼已而大鱼食之牵巨钩锱设而下惊扬而奋鬐白波若山海水震荡声侔鬼神惮赫千里任公子得若鱼离而腊之自制河以东苍梧以北莫不厌若鱼者已而后世辁才讽说之徒皆惊而相告也夫揭竿累趋灌渎守鲵鲋其于得大鱼难矣饰小说以干县令其于大逹亦远矣是以未尝闻任氏之风俗其不可与经于世亦远矣巨缁大黑索也犗音界牛也䤾与陷同海水震荡声侔鬼神言此鱼摇动海水其声可畏也惮赫惊恐也千里之人皆闻其声而惧也厌厌饫而食之也辁才揣量浅见之士也讽说道听涂说者知其常而不知异见其小而不见大故惊以相告也累小绳也灌注也灌渎言流水之小渎也鲵鲋小鱼也县令犹今揭示也县与悬同县揭之号令犹今赏格之类言见小之人饰其辞说千求于比求合其所示之令格纵得之能几何故曰其于大逹亦远矣俗世俗之士也俗士不可与言经世之道故曰俗其不可与经于世亦远矣远矣犹甚矣也儒以诗礼发冡大儒胪传曰东方作矣事之何若小儒曰未解裙襦口中有珠诗固有之曰青青之麦生于陵陂生不布施死何含珠甬接其鬓擪其顪儒以金樵控其颐徐别其颊无伤口中珠此段盖喻游说之士借诗书圣贤之言以文其姦者自上语下曰胪自下语上曰句胪傅者大儒爲首而告其下也青青之麦生于陵陂赋墓田也生不布施何含珠爲讥富者也此诗只四句或是古诗或是庄子自撰亦不可知接其鬓以下大儒教小儒之语接撮也擪以手按之也顪颐下也控其颐者控开其颐也别亦开也言歌此诗教其徒徐取其珠而欲无所损也诗曰何以含珠爲则我今取之亦合古诗之意矣老莱子弟子出薪遇仲尼反以告曰有人于彼脩上而趋下未偻而后耳视若营四海不知其谁氏之子老莱子曰是丘也召而来仲尼至曰丘去汝躬矜与汝容知斯爲君子矣仲尼揖而退蹙然改容而问曰业可得进乎老莱子曰夫不忍一世之伤而骜万世之患抑固窭邪亡其略弗及邪惠以欢爲骜终身之丑中民之行进焉耳相引以名相结以隐与其誉尧而非桀不如两忘而闭其所誉反无非伤也动无非邪也圣人踌躇以兴事以每成功奈何哉其载爲终矜尔出薪者出而採薪也脩上上长也趋下其行趋锵也末微也言其背微有偻曲之状后耳者面前视之不见其耳也视若营四海即蒿目以忧当世之患之意躬矜汝身矜持之行也容知容外饰也知思虑也业可得进者言道业可得而学否也一世之伤一时之人惟悴可伤也骜傲然而不恤之意言汝爲一时而忧通用其心能贻后世之患汝皆骜然而不顾也汝既如此道之穷宜也窭穷也固宜也汝之道其穷如此是不知天下之事有非智略所能及者故曰亡其略弗及邪亡与忘同惠施惠于人也欢欲得人之欢心也以施惠而得人之数心爲骜以此自骜于世不可此乃终身可丑之行也庸人之所爲则务入于此而已故曰中民之行进焉耳中民庸人也以名而相汲引以隐蔽之计而自相交结以形容中民之爲也尧桀两忘则不惟无毁亦无誉矣故曰闭其所誉反背也反背自然之理则无非伤道之事也不好静而好动则无非邪僻之行也圣人则不然踌躇者欲进不进之意以踌躇与事即不得已而后应也惟其无心所以每每成功载自负也汝奈何终身以矜持之意而自负故曰奈何哉其载焉终矜尔此一句下得竒宋元君夜半而梦人被发闚阿门曰予自宰路之渊予乌清江使河伯之所渔者余且得予元君觉使人占之曰此神龟也君曰渔者有余且乎左右曰有君曰令余且会朝明日余且朝君曰渔何得对曰且之网得白龟焉其圆五尺君曰献若之龟龟至君再欲杀之再欲活之心疑卜之曰杀龟以卜吉乃刳龟七十二钻而无遗荚仲尼曰神龟能见梦于元君而不能避余且之网知能七十二钻而无遗荚不能避刳肠之患如是则知有所困神有所不及也虽有至知万人谋之鱼不畏网而畏鹈鹕去小知而大知明去善而自善矣婴儿生无石师而能言与能言者处也阿曲也阿门曲侧之门也宰路渊名也清江之神使我使于河伯再欲杀之再欲活之再三迟疑而不决也上以杀爲吉遂杀之七十二钻言用之而占七十之智岂能敌之此言我茍有心则人亦以有心应我故以此喻之惟能去其小知而付之自然则大知明矣去吾爲善自名之意则善自归我故曰去善而自善矣石与硕同石师硕大之师能教人者婴儿之能言不待求师而自能者与能言者同处则自然能言二次也龟灵于人而不灵于已故曰知有所困神有所不及也此意盖谓名之以知则有穷时此下数句却汎言世情以实之人有至知者岂能以一身而胜万人之谋鹈鹕之取鱼饮涸其水而后尽其鱼此有心害鱼者非网之比也上言人若有心而害我一人也大知自善自然之理也不教能言自然之喻也惠子谓庄子曰子言无用庄子曰知无用而始可与言用矣夫地非不广且大也人之所用容足耳然则厠足而垫之致黄泉人尚有用乎惠子曰无用庄子曰然则无用之爲用也亦明矣垫掘也容足之外皆爲深渊则不可行矣即前谓足也践恃其所不蹍之意故曰无用之用庄子曰人有能游且得不游乎人而不能游且得游乎夫流遁之志决絶之行噫其非至知厚德之任与覆坠而不反火驰而不顾虽相与爲君臣时也易世而无以相贱故曰至人不留行焉夫尊古而卑今学者之流也且以狶韦氏之流观今之世夫孰能不波唯至人乃能游于世而不僻顺人而不失己彼教不学承意不彼能游者则游之不能游者终于不能此言世有逹者有不达者也游自乐之意也流遁逐物而忘返也决絶与世判然自异也任爲也至知厚德循自然之人则其所爲无流遁决絶之失矣覆坠言陷溺于世故也火驰逐于世如火之急也此皆爲世俗所累而不能反身自顾故曰不反不顾言不能回光返照也虽一时之间有贵有贱名爲君臣而没身之后贵贱何故曰夫孰能不波学者之古今只自三皇五帝爲始此盖讥贬古帝王之意僻偏也游于世而无所偏倚不以古今爲是非也虽和光同尘不与世相忤而我之所存者自在故曰顺人而不失己彼之所教自以爲是我固不学之然亦承顺其意而无彼我之分此有言王侯与蝼蚁同尽随丘墟也惟至人之所行则于世无留恋之意故曰至人不留行焉古今人情大抵相类安有淳浇之别学者尊古而卑今不知世变者也狶韦氏三皇五帝之先也若以天地之初上古之世而观于今日则皆爲波荡流逐而失其性者矣即齐物因是之意故曰承音不彼目彻爲明耳彻爲聪鼻彻爲颤口彻爲甘心彻爲知知彻爲德凡道不欲壅壅则硬哽而不止则跈跈女展反则衆害生物之有知者恃息其不殷非天之罪天之穿之日夜无降人则顾塞其窦彻通也得自然之理而大通彻则耳目之所视听爲眞聪眞明鼻口之所嗅味爲眞颤眞甘心之所知者爲眞知德爲至德矣壅壅窒窒碍也哽哽咽而不通也跈者足所践之迹也我之见道苟窒碍哽塞而不能自觉则累于形迹矣不止迷而不知止也既累于形迹则衆害生矣息生也生之谓性人皆有之有此受生之性而后有所知觉所谓知觉者恃此息也人莫不然而或至于不当其理者岂天靳之不殷不当也天理之在人心日夜发见其孔窍发见处何尝有止息故曰天之穿之日夜无降穿心窍也无降无止也窦亦心窍也人以物欲而自蔽惑是塞其窦也愿乃也胞有重阆心有天游室无本虚则妇姑勃磎心无天游则六凿相攘大林丘山之善于人也亦神者不胜德溢乎名名溢乎暴谋稽乎誸知岀乎争柴生乎守官事果乎衆宜春雨日时草木怒生铫鎒于是乎始脩草木之到植者过半而不知其然胞脬膜也人身皮肉之内有一重膜包络此身重阆者空旷也人身之内如此空旷而心君主之以天理自乐则谓之天游勃磎争斗也窄小之屋妇姑常在面前则易至于争斗此即不虚旷之喻心才蔽塞不知天理之乐则六凿必至于相攘逆六凿六根也大林丘山人见之而必喜者是其平日耳目窄隘不能存自然之神以胜外物忽然一见空远之地则以爲喜故曰亦神者不胜求名于外则德性自荡溢矣暴急而不自安则名亦荡溢矣言併与名失之也有誸急之意而后稽度于智谋之事誸与弦同有争竞之心而后智谋之所由出守执不化而后柴梗不乐之意所由生果实也塞也齐物曰腹犹果然之果也求衆事之皆宜而后分职以任事者有固必不通之弊此言痴儿了官事官事不可了也铫鎒田器也春雨时至草木奋然而生故曰怒生当此之时人知脩田器以爲耕种之事则必锄拔其草木其草木之得雨而方生植者皆倾倒过半矣到与倒同子美曰霜倒半池莲即此倒字铫鎒之人岂戕贼草木之生哉爲耕种之计不得不然亦不自知其于生意有害也此意盖言生者方生拔者自拔草木虽去而耕种之物又生便是其成也毁也其毁也成也由此而观则成败得丧死生祸福皆当听其自然何必容心乎自德溢乎名而下皆容心之失也能无容心则有天游矣静然可以补病眦媙可以休老宁可以止遽虽然若是劳者之务也非佚者之所未尝过而问焉静然者安然也补病者去故即新舍末而归本也此心能安然则向之失者可以补而全之矣皆媙眦媙者屏除物欲而全其天理则可以优游而至老据急也能宁其心则可以止遽矣此三句皆言既失而复犹杨子曰先病而后瘳也故曰虽然若是劳者之务也若是句絶言其已见物累之苦而后能自悔若失安佚自得之人胸中本来泰然自得则不问及此矣佚自得者也非佚者之所犹曰非佚者之事也所犹所其无逸之所也圣人之所以駴天下抑人未尝过而问焉贤人所以駴世圣人未尝过而问焉君子所以駴国贤人未尝过而问焉小人所以合时君子未尝过而问焉演门有亲死者以善毁爵爲官师其党人毁而死者半因未尝问一句又生下四句駴与骇同圣人以仁义而治天下是駴之也神人则无此矣贤者以盛德而骇世圣人则无比矣君子则以声名而骇其一国贤人则无此矣小人则营营以求合于一时君子则无此矣演门地名也善毁孝也以孝而得爵遂爲官师其党人慕之乃至有哀毁而死者言好名之爲累也官师犹今曰官员也尧与许由天下许山也之汤与务光务光怒之纪他闻之帅弟子而踆于窾水诸侯弔之三年申徒狄因以踣河许由务光以隐得名纪他慕之亦相率而隐于窾水踆与蹲同此一字鄙薄之之意也纪他之意亦欲诸侯以国让之而诸侯但以其苦弔之而已己自可笑三年之后申徒狄又慕隐名以至自投于河此盖极言好名之累也筌者所以在鱼得鱼而忘筌蹄者所以在免得免而忘蹄言者所以在意得意而忘言吾安得夫忘言之人而与之言哉上面既说尽了却以筌蹄之语结末亦与前篇言而足言而不足体格一同筌蹄取鱼取兔之具也既得则无用矣言寓意也得其意则忘言矣不能忘言则泥着而失其意矣惟忘言者而后可与言此篇文亦精细在兔意在于得兔也南华眞经口义卷之二十七南华真经口义正统道藏三家本三十二卷洞神部玉诀类南华眞经口义卷之二十八堂七鬳斋林希逸杂篇寓言寓言十九重言十七巵言日出和以天倪寓言十九借外论之亲父不爲其子媒亲父誉之不若非其父者也非吾罪也人之罪也与已同则应不与己同则反同于己爲是之异于己爲非之此篇之首乃庄子自言其一书之中有三种说话寓言者以已之言借他人之名以言之十九者言此书之中十居其九谓寓言多也如啮缺王倪庚桑楚之类是也重言者借古人之名以自重如黄帝神农孔子是也十七者言此书之中此类十居其七也巵酒巵也人皆可饮饮之而有味故曰巵言日出者件件之中有此言也和调和也天倪天理也以天理而调和衆人之心也借借也不出于己而出于他人曰外故曰借外论之父誉其子以求婚则其人必不信故必借他人以誉之此譬喻也此罪不在我因人之不见信故有此寓言也若以爲出于我则在人之见必有同异之分应是之也反非之也与已不与已此言他人自私之见也重言十七所以已言也是爲耆艾年先矣而无经纬本末以期年耆者是非先也人而无以先人无人道也人而无人道是之谓陈人已止也已言可以止其争辩也借重于耆艾之人则闻者不敢以爲非可以止塞其议论也古先帝王圣贤皆耆艾也经纬本未言知常知变知首知终也期年期颐之年也年虽先矣而学无所见但以期颐之年而称爲耆宿则其年虽先不足爲先谓无以过人也人而无以过人则是不能尽其爲人之道此陈人而已陈人谓世间陈乆无用之人也此意盖谓我之所借重者皆耆艾可尊之人非徒以爲前辈人物而借重之也巵言日岀和以天倪因以曼衍所以穷年不言则齐齐与言不齐言与齐不齐也故曰无言言无言终身言未尝言终身不言未尝不言有自也而可有自也而不可有目也而然有自也而不然恶乎然然于然恶乎不然不然于不然恶乎可可于可恶乎不可不可于不可物固有所然物固有所可无物不然无物不可非巵言曰出和以天倪孰得其乆万物皆种也以不同形相禅始卒若环莫得其伦是谓天均天均者天倪也曼衍者游衍自得也穷年者以此送日月也不言则齐以无言之言则归于一理齐一也以此一而形诸言以其言而论此一皆爲有所容心则不得爲齐一矣故曰齐与言不齐言与齐不齐也惟无言则齐无言无心之言也终身言未尝言无心于言也终身不言未尝不言不言之中亦可悟理则非不言也有自有所由来也言凡人之所谓可所谓不可所谓然所谓不然其言皆有所自来故各是其所是我则何从而然可之惟随其然者可者而然之可之随其不然者不可者而不然之不可之物固有所然谓凡物各有所是也既各有所是则物物皆是故曰无物不然无物不可此意齐物中论之甚详非巵言日出和以天倪孰得其乆者言我非以自然之言而调和衆口若与之同爲是非则岂能要诸乆远哉盖谓自然之理千古万古跌不破也万物之种同出于造物以其不同形而相代于天地之间则人以草爲草木爲木禽爲禽兽爲兽但见其形之不同而不知同出于元气其种则一也万物之在天地往来终始若循环然其伦理之妙人莫得而穷之谓其不可尽知也此之谓天均均者同也天理之同者故曰天均庄子谓惠子曰孔子行年六十而六十化始时所是卒而非之未知今之所谓是之非五十九非也惠子曰孔子勤志服知也庄子曰孔子谢之矣而其未之尝言孔子云夫受才乎大本复灵以生呜而当律言而当法利义陈乎前而好恶是非直服人之口而已矣使人乃以心服而不敢蘁立定天下之定已乎已乎吾且不得及彼乎服知者服事也知知见也勤心以从事于知见谓博学也谢者去也言孔子已谢去博学之事而进于道但未尝与人言尔孔子云者庄子举孔子之言谓孔子尝有此语也受才乎大本犹言受性于太始也大本即造物也灵知觉之性也复返也反而归之本来知觉之性而后可以尽人生之道故曰复灵以生鸣亦言也律即法也当者言皆当理也以利义陈于前而有所是非好恶则人与我对立可以服其口而未能服其心是必舍去利义而忘其是非好恶乃可以使人心服而无敢与我对立而乌忤者而后可以定天下之定理矣蘁音悟忤逆也蘁立者对面而立则我爲顺而彼爲逆周礼曰以受诸侯之逆亦言向我而来者爲逆也庄子既称夫子之言乃对惠子而叹曰已乎已乎我安得及彼孔子哉只此可见庄子非不知敬吾圣人者曾子再仕而心再化曰吾及亲仕三釜而心乐后仕三千钟不洎吾心悲弟子问于仲尼曰若参者可谓无所县其罪乎曰既已县矣夫无所县者可以有哀乎彼视三釜三千钟如观雀蚊虻相过乎前也不洎言不及其亲也无所县其罪乎者县系累也谓曾子此言有系累之罪乎无系累之罪乎盖疑其前后两变有悲有喜也既已县矣者谓止此悲喜之心便是有所系累也若无所系累则外物之轻重过于吾之前者犹鸟雀蚊蛇然岂以此爲悲喜哉才有悲喜则有心矣颜成子游谓东郭子綦曰自吾闻子之言一年而野二年而从三年而通四年而物五年而来六年而鬼入七年而天成八年而不知死不知生九年而大妙一年而野返其朴也二年而从从顺也于是非喜恶无所逆也三年而通大通彻也四年而物犹藁木死灰也五年而来寂灭之中又有不寂灭者也禅家所谓大死人却活是也鬼入者纳造化于其胸中也天成者与天爲一也不知死不知生无入而不自得也大妙者极其玄也自一年至九年此即借爲节次之语此事非可以歳月计也生有爲死也劝公以其死也有自也而生阳也无自也而果然乎恶乎其所适恶乎其所不适此数句言无生无死之理生有爲者言以生爲有生则有死矣有死生之见自私者也若以至公之理而劝之欲其知造物之间无不死之物故曰劝公以其死也然谓之死则是有所自矣谓之死而有所自则求其生于萌动之始本无所自既其始也无生则安得有死阳动之始也以死生之理如此言之不知其果然乎否也所适然也所不适不然也要其尽而观则恶乎然恶乎不然言谓之有亦非谓之无亦非故曰而果然乎恶乎其所适恶乎其所不适天有历数地有人据吾恶乎求之莫知其所终若之何其无命也莫知其所始若之何其有命也有以相应也若之何其无鬼邪无以相应也若之何其有鬼耶历数星辰日月之往来有历书度数也人据人迹之所至有可考据者犹言图经也以历数及人据而求之果可以尽天地之理乎故曰吾恶乎求之天地之间日迁月往谁能知其所终其运而往也必有造物主之安得谓之无命然芒芒之初本来无物安得谓之有命朝必有暮寒必有暑时至气应毫发不差如此相应安得谓之无鬼神然谦者未必福仁者未必寿幽明之间有时而不相应安得谓之有鬼神此数句乃发明造物不可知之意衆罔两问于影曰若向也俯而今也仰向也括而今也被发向也坐而今也起向也行而今也止何也影曰叟叟也奚稍问也予有而不知其所以予蜩甲也蛇蜕也似之而非也火与曰吾屯也阴与夜吾代也彼吾所以有待邪而况乎以有待者乎彼来则我与之来彼往则我与之往彼强阳则我与之强阳强阳者又何以有问乎叟叟若隐若显之意也稍略也率略意也谓其何爲率然有此问也予之所有本不自知其所以然者故曰予有而不知其所蜩已化而甲在蛇已化而蜕在盖以形之动者比蛇蜩之生而以影比蜕甲也似之而非者言以此爲比亦近似之而非果然也在日与火之中则有此影故曰屯屯聚也昼阴而无日夜至而不火则影不可见是代去也彼指形也吾影也言吾之所待者彼乎故曰彼吾所以有待邪然形之动也又有所待故曰而况乎以有待者乎强阳动也形待强阳之气而动彼形之所以往来者强阳也彼以强阳而动我亦从之其爲强阳者本非形之所知汝又何问我乎此段与齐物同但添强阳火日之说又要弄笔头襌家所谓重说偈言也阳子居南之沛老聃西游于秦邀于郊至于梁而遇老子老子中道仰天而叹曰始以汝爲可教今不可也阳子居不答至舍进盥漱巾栉脱履户外膝行而前曰向者弟子欲请夫子夫子行不间是以不敢今间矣请问其过老子曰而睢睢旴旴而谁与居大白若辱盛德若不足阳子居蹴然变容曰敬闻命矣其往也舍者迎将其家公执席妻执巾栉舍者避席炀者避灶其反也舍者与之争席矣请问其过者言夫子谓我不可教其过在何处也睢睢盱盱矜持而不自在之貌谁与居者言其物我未忘常若与人同居也大白若辱者明而自晦之意盛德若不足者言其虽有而不自居也迎将迎送也家公旅邸之主也执席执巾栉奉承之也炀者炊者也避舍避灶敬之也争席者不知其可敬也未闻老子之言之先有矜持自名之意故人见而敬之既得点化则退然自晦而人视之以爲常人矣此篇文亦细南华眞经口义卷之二十八南华真经口义正统道藏三家本三十二卷洞神部玉诀类南华眞经口义卷之二十九堂八鬳齐林希逸杂篇让王尧以天下让许由许由不受又让于子州支父子州支父曰以我爲天子犹之可也虽然我适有幽忧之病方且治之未暇治天下也夫天下至重也而不以害其生又况他物乎唯无以天下爲者可以托天下也舜让天下于子州支伯子州支伯曰予适有幽忧之病方且治之未暇治天下也故天下大器也而不以易生此有道者之所以异乎俗者也幽忧者犹今言暗疾也无以天下爲者言不欲乌天子者方可託之以天下是有天下而不与者也异于俗者言其与世俗不同也舜以天下让善卷善卷曰余立于宇宙之中冬日衣皮毛夏日衣葛絺春耕种形足以劳动秋收敛身足以休食日出而作日入而息逍遥于天地之间而心意自得吾何以天下爲哉悲夫子之不知余也遂不受于是去而入深山莫知其处舜以天下让其友石户之农石户之农曰卷卷乎后之爲人葆力之士也以舜之德爲未至也于是夫负妻戴携子以入于海终身不反也卷卷自劳之貌葆力勤苦用力也德爲未至者言非自然之德二人皆逃而去之妻以首戴夫以背负共携其子而逃此二段无断语者即与前意同大王亶父居邠狄人攻之事以皮帛而不受事之以犬马而不受事之以珠玉而不受狄人之所求者土地也大王亶父曰与人之兄居而杀其弟与人之父居而杀其子吾不忍也子皆勉居矣爲吾臣与爲狄人臣奚以异曰吾闻之不以所用养害所养因杖荚而去之民相连而从之遂成国于岐山之下夫大王会父可谓能尊生矣能尊生者虽富贵不以养伤身虽贫贱不以利累形今世之人居高官尊爵者皆重失之见利轻亡其身岂不惑哉所用养者谓资之以自养者也即士地也所养百姓也尊生者以身爲重以外物爲轻也此讥当时患失之士越人三世弑其君王子捜患之逃乎丹穴而越国无君求王子捜不得从之丹穴王子捜不肯出越人薰之以艾乗以玉舆王子搜援绥登车仰天而唿曰君乎君乎独不可以舍我乎王子搜非恶爲君也恶爲君之患也若王子搜者可谓不以国伤生矣此固越人之所欲得爲君也君乎君乎言以我爲国君乎惟无意于爲君者万可托以国故曰越人所欲得爲君也韩魏相与争侵地子华子见昭僖侯昭僖侯有忧色子华子曰今使天下书铭于君之前书之言曰左手攫之则右手废右手攫之则左手废然而攫之者必有天下君能攫之乎昭僖侯曰寡人不攫也子华子曰甚善自是观之两臂重于天下也身亦重于两臂韩之轻于天下亦远矣今之所争者其轻于韩又远君固愁身伤生以忧戚不得也僖侯曰善哉教寡人者衆矣未尝得闻此言也子华子可谓知轻重矣攫拏取之也铭犹契约也废断而去之也攫其铭而可以有天下爱其身者且不攫之况以韩国比之天下则轻矣以不得爲忧戚乃至于愁身伤生将以自丧又重于失一臂矣故曰知轻重此喻甚有益于世俗此段文似内篇鲁君闻颜阖得道之人也使人以币先焉颜阖守陋闾苴布之衣而自饭牛鲁君之使者至颜阖自对之使者曰此颜阖之家与颜阖对曰此阖之家也使者致币颜阖对曰恐听者谬而遗使者罪不若审之使者还反审之复来求之则不得已故若颜阖者眞恶富贵也故曰道之眞以治身其绪余以乌国家其士苴以治天下由此观之帝王之功圣人之余事也非所以完身养生也今世俗之君子多危身弃生以殉物岂不悲哉凡圣人之动作也必察其所以之与其所以爲今且有人于此以随侯之珠弹千仞之雀世必笑之是何也则其所用者重而所要者轻也夫生者岂特随侯之重哉苴布粗布也听者谬言误听也土苴上音撦下知雅反糟粕也意谓帝王治天下国家之功其在圣人之道皆余事耳身者天下国家之本脩身则可以治天下国家此圣贤之论也庄子之言如此分别人皆谓其以精粗分作两截殊不知其意只谓知道之人不以外物累其本心如尧之非心黄屋如舜禹之有天下不与如此方可以尽无爲之治但其言抑扬太甚耳绪余土苴四字只就余事上生亦犹曰尘垢粃糠可以陶铸尧舜也其造语过当处皆此类荆公之学眞箇把做两截看了却欲以此施用多举绪余上苴之语所以朱文公深辩之庄子立言之过或语后世似亦可罪然其心实不然也危身弃生以徇和便是以外物累其心也所以之所以往也所以之所以爲两句只一意以珠弹雀人必不肯以物累身人则不知此譬喻甚明切此一段文似内篇子列子穷容貌有饥色客有言之于郑子阳者曰列御寇盖有道之士也居君之国而穷君无乃乌不好士乎郑子阳即令官遗之粟子列子见使者再拜而辞使者去子列千入其妻望之而拊心曰妾闻爲有道者之妻子皆得佚乐今有饥色君过而遗先生食先生不受岂不命邪子列子笑谓之曰君非自知我也以人之言而道我粟至其罪我也又且以人之言此吾所以不受也其卒民果作难而杀子阳郑国之相曰子阳列子郑人也以人言而遗粟言其非眞知已既非眞知已则誉者可信毁亦可信矣此说亦甚切当此段与列子同楚昭王失国屠羊说走而从于昭王昭王反国将赏从者及屠羊说屠羊说曰大王失国说失屠羊大王反国说亦反屠羊臣之爵禄已复矣又何赏之有王曰强之屠羊说曰大王失国非臣之罪故不敢伏其诛大王反国非臣之功故不敢当其赏王曰见之屠羊说曰楚国之法必有重赏大功而后得见今臣之知不足以存国而勇不足以死寇吴军入郢说畏难而避寇非故随大王也今大王欲废法毁约而见说此非臣之所以闻于天下也王谓司马子綦曰屠羊说居处卑贱而陈义甚高子其爲我延之以三旌之位屠羊说曰夫三旌之位吾知其贵于屠羊之肆而万钟之禄吾知其富于屠羊之利也然岂可以贪爵禄而使吾君有妄施之名乎说不敢当愿复反吾屠羊之肆遂不受也大王反国说反屠羊言各得其本分事也三旌三公也三公之车服各有旌别故曰三旌此段亦佳原宪居鲁环堵之室茨以生草蓬户不完桑以爲枢而瓮牖二室褐以爲塞上漏下湿匡坐而弦子贡乗大马中绀而素裳轩车不容巷往见原宪原宪华冠纵履杖藜而应门子贡曰嘻先生何病原宪应之曰宪闻之无财谓之贫学而不能行谓之病今宪贫也非病也子贡逡巡而有愧色原宪笑曰夫希世而行比周而友学以爲人教以爲己仁义之慝舆马之饰宪不忍爲也茨者苫也以草盖屋也夫妻二室皆以瓮爲牖故曰瓮牖二室壁中凿而取明者曰牖以旧衣而塞其牖抵风雨也故曰福以爲塞絃拊琴瑟也匡坐正坐也绀深青赤色也表素者以白色爲外衣也轩车不容巷言巷小而车大也华冠华皮爲冠也纵履曳其履也希世而行言其所以行媚世也比周而友所交非人也学不爲己而爲人教人非爲道而爲利假仁义以文姦故曰仁义之慝曾子居卫緼袍无表颜色种哙手足骈胝三日不举火十年不制衣正冠而缨絶捉衿而肘见纳屦而踵决曳纵而歌商颂声满天地若出金石天子不得臣诸侯不得友故养志者忘形养形者忘利致道者忘心矣緼抱今之絮衣也无表者外破而露其絮也种哙虚浮也正冠而缨絶方欲正其冠而缨又絶缨所以维其冠也肘见衿之袖已破也踵决履之后已破也曳纵扶曳而行也商颂所歌之曲也若出金石有节奏也养志者忘形不以养身者累其心也养形者忘利不逐外物以劳其身也致道者忘心无心则近道也孔子谓颜回曰回来家贫居卑胡不仕乎颜回对曰不愿仕回有郭外之田五十亩足以给飦粥郭内之田十亩足以爲丝麻鼓琴足以自娱所学夫子之道足以自乐也回不愿仕孔子愀然变容曰善哉回之意丘闻之知足者不以利自累也审自得者失之而不惧行脩于内者无位而不怍丘诵之乆矣今于回而后见之是丘之得也郭外田也郭内园也颜子未必有此庄子之言亦未必可信所学天子之道足以目乐乐者巨物也故二程每教人求颜子乐处此不可草草看过也知足者不以利自累言足乎已者无待于外也审信也在我者眞有以自得则外物之失不足喜惧也无位而不怍不以人不知爲愧也诵之乆矣于今见之谓昔闻其语今见其人也某之得者言眞得友也中山公子牟谓赡子曰身在江海之上心居乎魏阙之下奈何赡子曰重生重生则利轻中山公子牟曰虽知之未能自胜也赡子曰不能自胜则从神无恶乎不能自胜而强不从者此之谓重伤重伤之人无寿类矣魏牟万乗之公子也其隐若穴也难爲于布衣之士虽未至乎道可谓有其意矣心居魏阙者未能忘富贵也重生则轻利知本心之可贵则外物轻也虽知之未能自胜者理未能胜欲也不能自胜则从者谓此心未能自已则且听而顺之此言在江海之间而时起此急不必强爲抑遏也若强爲抑遏则能内伤其神亦或至于致病故曰不得自胜则从从顺之也顺之则于神无伤故曰神无恶乎不能自胜一伤也此念动时也若于念起之时强抑遏而不顺之则苦于自制是二伤也故曰重伤此非自寿之道无寿类者不入寿者之类也魏牟以公子而爲隐者故其自胜愈难虽所学未至于道亦有向道之意矣此语即中庸勉而行者之事孔子穷于陈蔡之间七日不火食藜羹不糁颜色甚惫而弦歌于室颜回择菜子路子贡相与言曰夫子再逐于鲁削迹于卫伐树于宋穷于商周围于陈蔡杀夫子者无罪借夫子者无禁弦歌鼓琴未尝絶音君子之无耻也若此乎颜面无以应入告孔子孔子推琴喟然而叹曰由与赐细人也召而来吾语之子贡子路入子路曰如此者可谓穷矣孔子曰是何言也君子通于道之谓通穷于道之谓穷今丘抱仁义之道以遭乱世之患其何穷之爲故自省而不穷于道临难而不失其德天寒既至霜雪既降吾是以知松柏之茂也陈蔡之隘于丘其幸乎孔子削然反琴而弦歌子路扢然执干而舞子贡曰吾不知天之高也地之下也古之得道者穷亦乐通亦乐所乐非穷通也道德于此则穷通爲寒暑风雨之序矣故许由娱于颍阳而共伯得乎丘首藜羹不糁言有菜而无米也借陵轹之也无禁者不以爲罪也天寒既至知松相之茂即所谓岁寒而后知松相也因陈蔡之厄而后圣人固穷之道可以自见可以爲法于后世故曰于丘其幸乎削然潇洒之意反琴者再取琴而弹也扢然跃然也子路闻此言而喜也子贡以下数句谓子贡因此而悟也丘首山名也所谓共伯未必爲共和大抵皆寓言难以实求之其意盖谓子贡喜而有言遂称许由之徒所以能终隐者亦是穷而乐其道也许由共伯皆託子贡之言商周者周之都有商之旧地民也舜以天下让其友北人无择北人无择曰异哉后之爲人也居于畎亩之中而游尧之门不若是而己又欲以其辱行漫我吾羞见之因自投清冷之渊不若是而已言舜之所爲已自不是汝之自失止在一身可以已矣而又欲汗我遂投渊而死此事他无经见亦只寓言也辱行犹曰秽德也汤将伐桀因卞随而谋卞随曰非吾事也汤曰孰可曰吾不知也汤又因务光而谋务光曰非吾事也汤曰孰可曰吾不知也汤曰伊尹何如曰强力忍垢吾不知其他也汤遂与伊尹谋伐桀尅之以让卞随卞随辞曰后之伐桀也谋乎我必以我爲贼也胜桀而让我必以我爲贪也吾生乎乱世而无道之人再来漫我以其辱行吾不忍数闻也乃自投椆水而死汤又让务光曰知者谋之武者遂之仁者居之古之道也吾子胡不立乎务光辞曰废上非义也杀民非仁也人犯其难我享其利非廉也吾闻之曰非其义者不受其禄无道之世不践其士况尊我乎吾不忍乆见也乃负石而自沈于泸水强力有作爲之意忍垢耐世俗汗辱之事武者遂之言战伐者成功也仁者居之以务光爲仁者也卞随务光皆古之隐者但其自沈一节亦不可考或亦寓言而已昔周之兴有士二人处于孤竹曰伯夷叔齐二人相谓曰吾闻西方有人似有道者试往观焉至于岐阳武王闻之使叔旦往见之与盟曰加富二等就官一列血牲而埋之二人相视而笑曰嘻异哉此非吾所谓道也昔者神农之有天下也时祀尽敬而不祈喜其于人也忠信尽治而无求爲乐与政爲政乐与治爲治不以人之壤自成也不以人之卑自高也不以遭时自利也今周见殷之乱而遽爲政上谋而下行货阻兵而保威割牲而盟以爲信扬行以悦衆杀伐以要利是推乱以易暴也吾闻古之士遭治世不避其任遇乱世不爲苟存今天下闇周德衰其并乎周以涂吾身也不如避之以洁吾行二子北至于首阳之山遂饿而死焉若伯夷叔齐者其于富贵也苟可得已则必不赖高节戾行独乐其志不事于世此二士之节也叔旦叔者弟之称也加富二等者言倍其禄也就官一列极其品也杀牲而取其血以盟而后埋之举神农而言谓上古之世不如此也时祀祭以时也不祈喜者祀而不求福也尽治而无求者无求名之心也与政爲政治爲治虽有爲而无容心也遽爲政者汲汲然脩其善政也下行货者言以爵禄而招诱天下之士也阻兵行险也保威立武也扬行扬其名也以乱易暴言与纣同恶也其并乎周者我若与周同乎斯世是涂辱吾身也犹曰如衣朝衣朝冠坐于涂炭也不赖者不取以爲资也后山云亲年万赖禄是用此赖字戾行亢也刻意曰爲亢而已矣即戾行也言伯夷叔齐非欲爲高节戾行使于富贵稍有可受之义则必受之矣亦不至爲此高亢之举惟其于义无可受之理所以如此天下闇商乱也周德衰者谓周方兴而其所爲又如此也恶其以智谋取天下故曰德衰此篇不全似庄子之笔但隋珠弹雀两臂重天下说反屠羊数段犹佳然终不及他篇矣若盗跖说剑渔父则又甚焉南华眞经口义卷之二十九南华真经口义正统道藏三家本三十二卷洞神部玉诀类南华眞经口义卷之三十堂九鬳斋林希逸杂篇盗跖孔子与柳下季爲友柳下季之弟名曰盗跖盗跖从卒九千人横行天下侵暴诸侯穴室枢户驱人牛马取人妇女贪得忘亲不顾父母兄弟不祭先祖所过之邑大国守城小国入保万民苦之孔子谓柳下季曰夫爲人父者必能诏其子爲人兄者必能教其弟若父不能诏其子兄不能教其弟则无贵父子兄弟之亲矣今先生世之才士也弟爲盗跖爲天下害而弗能教也丘窃爲先生羞之丘请爲先生往说之柳下季曰先生言爲人父者必能诏其子乌人兄者必能教其弟若子不听父之诏弟不受兄之教虽今先生之辩将奈之何哉且跖之爲人也心如涌泉意如飘风强足以距敌辩足以饰非顺其心则喜逆其心则怒易辱人以言先生必无往孔子不听颜回爲驭子贡爲右往见盗跖盗跖乃方休卒徒太山之阳脍人肝而餔之孔子下车而前见谒者曰鲁人孔丘闻将军高义敬再拜谒者谒者入通盗跖闻之大怒目如明星发上指冠曰此夫鲁国之巧伪人孔丘非邪爲我告之尔作言造语妄称文武冠枝木之冠带死牛之胁多辞谬说不耕而食不织而衣摇唇鼓舌擅生是非以迷天下之主使天下学士不反其本妄作孝悌而徼倖于封侯富贵者也子之罪大极重疾走归不然我将以子肝益书餔之膳孔子复通曰丘得幸于季愿望履幕下谒者复通盗跖曰使来前孔子趋而进避席反走再拜盗跖盗跖大怒两展其足案剑瞋目声如乳虎曰丘来前若所言顺吾意则生逆吾心则死孔子曰丘闻之凡天下有三德生而长大美好无双少长贵贱见而皆说之此上德也知维天地能辩诸物此中德也勇悍果敢聚衆率兵此下德也凡人有此一德者足以南面称孤矣今将军兼此三者身长八尺二寸面目有光唇如激丹齿如齐贝音中黄钟而名曰盗跖丘窃爲将军耻不取焉将军有意听臣臣请南使吴越北使齐鲁东使宋卫西使晋楚使爲将军造大城数百里立数十万户之邑尊将军爲诸侯与天下更始罢兵休卒收养昆弟共祭先祖此圣人才士之行而天下之愿也盗跖大怒曰丘来前夫可规以利而可谏以言者皆愚陋常民之谓耳今长大美好人见而悦之者此吾父母之遗德也丘虽不吾誉吾独不自知邪且吾闻之好面誉人者亦好背而毁之今丘告我以大城衆民是欲规我以利而恒民畜我也安可长乆也城之大者莫大乎天下矣尧舜有天下子孙无置锥之地汤武立爲天子而后世絶灭非以其利大故邪且吾闻之古者禽兽多而人民少于是民皆巢居以避之书拾橡栗暮栖木上故命之曰有巢氏之民古者民不知衣服夏多积薪冬则炀之故命之曰知生之民神农之世卧则居居起则于于民知其母不知其父与麋鹿共处耕而食织而衣无有相害之心此至德之隆也然而黄帝不能致德与蚩尤战于涿鹿之野流血百里尧舜作立群臣汤放其主武王杀纣自是之后以强凌弱以衆暴寡汤武以来皆乱人之徒也今子脩文武之道掌天下之辩以教后世缝衣浅带矫言伪行以迷惑天下之主而欲求富贵焉盗莫大于子天下何故不谓子爲盗丘而乃谓我爲盗跖子以甘辞说子路而使从之使子路去其危冠解其长剑而受教于子天下皆曰孔丘能止暴禁非其卒之也子路欲杀卫君而事不成身菹于卫东门之上是子教之不至也子自谓才士圣人邪则再逐于鲁削迹于卫穷于齐围于陈蔡不容身于天下子教子路菹此患上无以爲身下无以爲人子之道岂足贵邪世之所高莫若黄帝黄帝尚不能全德而战涿鹿之野流血百里尧不慈舜不孝禹徧枯汤放其主武王伐纣文王拘羑里此六子者世之所高也孰论之皆以利惑其眞而强反其情性其行乃甚可羞也世之所谓贤士伯夷叔齐伯夷叔斋辞孤竹之君而饿死于首阳之山骨肉不葬鲍焦饰行非世抱木而死申徒狄谏而不听负石自投于河爲鱼鼈所食介子推至忠也自割其股以食文公文公后背之子推怒而去抱木而燔死尾生与女子期于梁下女子不来水至不去抱梁柱而死此四子者无异于砾犬流豕操瓢而乞者皆离名轻死不念本养寿命者也世之所谓忠臣者莫若王子比干伍子胥子胥沉江比干剖心此二子者世谓忠臣也然卒爲天下笑自上观之至于子胥比干皆不足贵也丘之所以说我者若告我以鬼事则我不能知也若告我以人事者不过此矣皆吾所闻知也今吾告子以人之情目欲视色耳欲听声口欲察味志气欲盈人上寿百歳中寿八十下寿六十除病瘦丧死忧患其中开口而笑者一月之中不过四五日而已矣天与地无穷人死者有时操有时之具而託于无穷之间忽然无异骐骥之驰过隙也不能悦其志意养其寿命者皆非通道者也丘之所言皆吾之所弃也亟去走归无复言之子之道狂狂伋伋诈巧虚伪事也非可以今眞也奚足论哉孔子再拜趋走出门上车执辔三失目芒然无见色若死灰据轼低头不能出气归到鲁东门外适遇柳下季柳下季曰今者阙然数日不见车马有行色得微往见跖邪孔子仰天而叹曰然柳下季曰跖得无逆汝意若前乎孔子曰然丘所谓无病而自灸也疾走料虎头编虎须几不免虎口哉入保者闭门自守也心如涌泉言其气方旺也意如飘风虚骄轻飏之意也妄称文武言妄称文王武王之道以自名枝未削木枝之皮以爲冠牛胁牛皮也得幸于季言与下季得相亲也望履慔下言一见于慔下而望其履也此再通谒之辞知维天地知可以包罗天地天地不能出其知之外也能辩诸物才能可以辩名诸物也谓其无不知也其卒之也要其终也禹偏枯言其胼胝也孰论之详论之也磔犬流豕言其身之自杀如杀犬豕也操瓢而乞有求于人也离丽也泥着于名也故曰离名不念本不知其本眞之性伋伋即汲汲也执辔三失言辔屡落也车马有行色言其似有所往而方归也微无也得无往见跖乎若前乎者若我前曰之所言也子张问于满茍得曰盍不爲行无行则不信不信则不任不任则不利故观之名计之利而义眞是也若弃名利反之于心则夫士之爲行不可一日不爲乎满苟得曰无耻者富多信者显夫名利之大者几在无耻而信故观之名计之利而信眞是也若弃名利反之于心则夫士之乌行抱其天乎子张曰昔者桀纣贵乌天子富有天下今谓臧聚曰汝行如桀纣则有怍色有不服之心者小人所贱也仲尼墨翟穷爲匹夫今谓宰相曰子行如仲尼墨翟则变容易色称不足者士诚贵也故势爲天子未必贵也穷爲匹夫未必贱也贵贱之分在行之美恶满苟得曰小盗者拘大盗者爲诸侯诸侯之门义士存焉昔者桓公小白杀兄入嫂而管仲爲臣田成子常杀君窃国而孔子受币论则贱之行则下之则是言行之情悖战于胸中也不亦拂乎故书曰孰恶孰美成者爲首不成者爲尾子张曰子不乌行即将疏戚无伦贵贱无义长幼无序五纪六位将何以爲别乎满苟得曰尧杀长子舜流母弟疏戚有伦乎汤伐桀武王杀纣贵贱有义乎王季爲适周公杀兄长幼有序乎儒者伪辞墨者兼爱五纪六位将有别乎且子正爲名我正爲利名利之实不顺于理不监于道吾日与子讼于无约曰小人殉财君子殉名其所以变其情易其性则异矣乃至于弃其所爲而殉其所不爲则一也故曰无爲小人反殉而天无爲君子从天之理若枉若直相爲天极面观四方与时消息若是若非执而圆机独成而意与道徘徊无转而行无成而义将失而所爲无赴而富无殉而成将弃而天比干剖心子胥抉眼忠之祸也直躬夸父尾生溺死信之患也鲍子立干申子不自理廉之害也孔子不见母匡子不见父义之失也此上世之所传下世之所语以爲士者正其言必其行故服其殃离其患也盍不爲行者言何不脩其德行也观之名计之利而义眞是者言欲求名利惟脩义爲是也人若弃名利则反逆其心无以自乐必欲求之非行义不可此学干禄之意也多信者显言多爲可信之言以求荣显此言假信之名以自利者子张言以义求利满苟得则曰今之求名利者诈而已矣若谓弃名利而反逆其心必欲得之则纵吾心之所欲以爲苟得自满之计犹爲天眞而无矫揉故曰拘其天也小盗者拘大盗者爲诸侯即前胠箧篇之论言行之情悖战于胸中谓其行不顾言言不顾行也成者爲首不成者爲尾即前所谓得其时者爲义之徒失其时爲篡夫此意盖以仁义之行皆爲诈伪而非天眞也五纪五常也六位三纲也君臣父子夫妇也子正爲名者谓汝以仁义之名求得我则但爲利而已不假矫伪之名也爲名爲利皆非眞实道理故曰名利之实不顺于理不监于道无约无拘束而听其自然也曰满苟得曰无约此又寓意于其名者如前篇知无爲之类弃其所乌者舍其所当爲而不爲谓不能存生保性也徇其所不爲者谓爲利爲名乃其所不当爲者也循天理自然则无君子小人之名矣故曰无爲小人反循而天无爲君子从天之理言亦不爲君子亦不爲小人则可以徇从汝天理之自然矣而汝也无曲无直相而视之皆自然至极之理故曰若枉若直相而天极东西南北各有其方而春夏秋冬属焉消息往来皆一气也故曰面观四方与时消息执圆机则无是非故曰若是若非执而圆机信意而行独得于我则从容体道矣故曰独成而意与道徘徊转背也背道而行自名以义以求成功则失其所谓本眞者矣故曰无转而行无成而义将失而所爲而汝也趋赴于富而求殉其成功则将失其自然之天矣故曰无赴而富无殉而成将弃而天凡曰无者言莫如此也禁止之意也正其言谓以忠信廉义之言爲实也必其行者谓必爲忠信廉义之行也服被也离丽也言必遭其殃害也子张欲行义以求富贵因干禄之语而借其名也满茍得则以苟得而满其欲爲自然之道故设爲问答之辞意谓矫饰以求利达不如直情之爲愈盖矫孟子天爵人爵之说也无足问于知和曰人卒未有不兴名就利者彼富则人归之归则下之下则贵之夫见下贵者所以长生安体乐意之道也今子独无意焉知不足邪意知而力不能行邪故推正不忘邪知和曰今夫此人以爲与已同时而生同乡而处者以乌夫絶俗过世之士焉是专无主正所以览古今之时是非之分也与俗化世去至重弃至尊以乌其所爲也此其所以论长生安体乐意之道不亦远乎惨怛之疾恬愉之安不监于体休惕之恐欣懽之喜不监于心知乌爲而不知所以爲是以贵爲天子富有天下而不免于患也推正不忘者言汝之无意于富贵岂其智不足邪意度也度汝亦知此而力有不及邪故推正理以遏求富贵之心而不能忘邪此人富贵之人也言此等富贵之人皆与我同生斯世同处此乡岂是絶俗过世之士言其非有甚高而不可及也其意盖谓此亦眼前人耳我岂不知之此人其心全无所主全失其性命之正但知趋时以求已分之益而爲流俗所化言其所爲皆俗人也是非之分者言以他人爲非以已爲是自求其身之益也古今乆近也前一时如何今一时如何览察其时之向背以自求利也至重至尊者天理之自然也皆弃而去之独爲其所谓求富贵之事此岂长生安身养心之道也求富贵之人其身其心或安或否或悲或喜迷而不觉不能自见故曰不监于体不监于心爲爲者爲其所爲乃人爲也所以爲者天理也知有人爲而不知有天理虽爲天子犹不免于损身之患害况其下者乎无足曰夫富之于人无所不利穷美究势至人之所不得逮贤人之所不能及侠人之勇力而以爲威强秉人之知谋以爲明察因人之德以乌贤良非享国而严若君父且夫声色滋味权势之于人心不待学而乐之体不待象而安之夫欲恶避就固不待师此人之性也天下虽非我孰能辞之知和曰知者之爲故动以百姓不违其度是以足而不争无以爲故不求不足故求之争四处而不自以爲贪有余故辞之弃天下而不自以爲廉廉贪之实非以迫外也反监之度势爲天子而不以贵骄人富有天下而不以财戏人计其患虑其反以爲害于性故辞而不受也非以要名誉也尧舜乌帝而雍非仁天下也不以美害生也善卷许由得帝而不受非虚辞让也不以事害己此皆就其利辞其害而天下称贤焉则可以有之彼非以兴名誉也此又不言贵只言富穷美者可以尽求其所好也究势者可以尽权势之事也虽至人贤人亦有不及焉言其力量之可以自用也使人因人秉人皆言其富可以使人也即十万通神之意欲欲富也恶恶贫也避贫而就富不待教而后能故曰不待师此出于天性之自然也天下之人虽皆以爲非而我安能辞避之此设爲贪者之言无足贪而不知足也故名以无足满苟得之类也动以百姓者言智者之所爲每以百姓之同得于天者爲主故不敢自违于法度百姓所同得有物有则者也度即则也足而不争德足于已而无所争也无以爲故不求爲不在人而在天人力无所与故曰无以爲知人力之无所与则不求矣使其在我有所不足则穷极四方而争求之亦不以爲贪此求德也求在内者也德足而有余则身外之物皆辞之虽辞天下亦不爲亷此贪廉二者之实非以爲人也非务外也而皆反求诸天理之法度而监之故曰反监之度以财戏人鼓舞天下也虑其反反身而虑之也雍黎民于变时雍也不以美害生者言其无爲而爲不以美名而害其身有天下而不与也可以有之言天下之贤名可以自有而无愧也其爲道爲德出于中心之诚非求以兴名誉也此又把尧舜与许由皆作好说无足曰必持其名苦体絶甘约养以持生则下乆病长阨而不死者也知和曰平爲福有余爲害者物莫不然而财其其者也今富人耳营钟鼓管籥之声口嗛于刍豢醪醴之味以感其意遗忘其业可谓乱矣侅溺于冯气若负重行而上也可谓苦矣贪财而取慰贪权而取竭静居则溺体泽则冯可谓疾矣爲欲富就利故蒲若堵耳而不知避且冯而不舍可谓辱矣财积而无用服膺而不舍满心戚醮求益而不止可谓忧矣内则疑刦请之贼外则畏寇盗之害内周楼疏外不敢独行可谓畏矣此六者天下之至害也皆遗忘而不知察及其患至求尽性竭财单以反一日之无故而不可得也故观之名则不见求之利则不得缭意絶体而争此不亦惑乎必持其名者言必欲求名而不求富贵之利则徒然自苦其身虽存如大病然絶甘去美味也约养俭以自奉也父病长阨而不死即易所谓贞疾常不死也平爲福有余爲害物莫不然财其其此篇文字枝叶大粗比之让王渔父又不及但如此一句亦好语也岂可泯没嗛塞满其口也猿猴之颔曰嗛感其意者动其意也言役其心也遗忘其业失其所当爲也冯气怒其气而不得通也侅溺不自在也若人行负重物而登高然取慰取足也取竭用尽也今谚云有势莫尽用是也静居则溺言不耐闲而自没溺于嗜慾也体泽则冯者其身充肥悦泽则冯满有骄涨之意也满若堵者言积财而高于堵所谓阿堵物是也不知避不知足趋求而未已也冯恃也恃此以爲夸而不能舍服膺念念不忘也念念不忘但见憔憔戚戚之意满于胸中故曰满心戚醮不自得如此犹求益而不止判请劫取也藏于屋内者恐有刦盗故爲楼疏周环其室运而出外恐有大盗必盛其徒旅而不敢独行疏窗也楼墻上之楼也六者曰乱曰苦曰疾曰辱曰忧曰畏是也遗忘而不察者言皆失检点而不自觉也单独也但也故事也反复也及其病患已成虽欲求全其生去其财但求一日复如贫居无事之初而不可得也尽性全生也竭去也反愿去富而就贫也及至于此则名亦何在利亦何在缭意絶体缠缚其身心也争利之时徒缠缚其身心反以成此祸患非愚乎东坡谓让王以下四篇非庄子所作此见极高四篇之中盗跖尤甚而太史公庄子传但谓作渔父盗跖胠箧以诋讥孔子之徒略不疑其文字精粗异同何也岂子长之意且以其非议夫子爲言不暇及其文字乎不然则此书此篇在汉而后或因散轶爲人所窜易亦犹今列子也杂篇说剑昔赵文王喜剑剑士夹门而客三千余人日夜相撃于前死伤者岁百余人好之不厌如是三年国衰诸侯谋之太子悝患之募左右曰孰能说王之意止剑士者赐之千金左右曰庄子当能太子乃使人以千金奉庄子庄子弗受与使者俱往见太子曰太子何以教周赐周千金太子曰闻夫子明圣谨奉千金以币从者夫子弗受悝尚何敢言庄子曰闻太子所欲用周者欲絶王之喜好也使臣上说大王而逆王意下不当太子则身刑而死周尚安所事金乎使臣上说大王下当太子赵国何求而不得也太子曰然吾王所见唯剑士也庄子曰诺周善爲剑太子曰然吾王所见剑士皆蓬头突鬓垂冠曼胡之缨短后之衣瞋目而语难王乃悦之今夫子必儒服而见王事必大逆庄子曰请治剑服治剑服三日乃见太子太子乃与见王王脱白刃待之庄子入殿门不趋见王不拜王曰子欲何以教寡人使太子先曰臣闻大王喜剑故以剑见王王曰子之剑何能禁制曰臣之剑十步一人千里不留行王大悦曰天下无敌矣庄子曰夫爲剑者示之以虚开之以利后之以发先之以至愿得试之王曰夫子休就舍待命令设戏请夫子王乃校剑士七日死伤者六士余人得五六人使奉剑于殿下乃召庄子王曰今日试使士敦剑庄子曰望之乆矣王曰夫子所御杖长短何如曰臣之所奉皆可然臣有三剑唯王所用请先言而后试王曰愿闻三剑曰有天子剑有诸侯剑有庶人剑王曰天子之剑何如曰天子之剑以燕谿石城爲锋齐岱爲锷晋魏爲嵴周宋爲镡韩魏爲铗包以四夷裹以四时绕以渤海带以常山制以五行论以刑德开以阴阳持以春夏行以秋冬此剑直之无前举之无上案之无下运之无旁上决浮云下絶地纪此剑一用匡诸侯天下服矣此天子之剑也文王芒然自失曰诸侯之剑何如曰诸侯之剑以知勇士爲锋以清廉士爲锷以贤良士爲嵴以忠圣士爲镡以豪杰士爲铗此剑直之亦无前举之亦无上案之亦无下运之亦无旁上法圆天以顺三光下法方地以顺四时中知民意以安四乡此剑一用如雷霆之震也四封之内无不賔服而听从君命者矣此诸侯之剑也王曰庶人之剑何如曰庶人之剑蓬头突鬓垂冠曼胡之缨短后之衣瞋目而语难相击于前上斩颈领下决肝肺此庶人之剑无异于斗鸡一曰命已絶矣无所用于国事今大王有天子之位而好庶人之剑臣窃爲大王薄之王乃牵而上殿宰人上食王三环之庄子曰大王安坐定气剑事已毕奏矣于是文王不岀宫三月剑士皆服毙其处也喜剑者喜剑斗之戏也夹门拥门也以剑术之士而客于王之门者三千余人以币从者言以此爲从者之奉也犹今人言犒从也篷头突发露其发与鬓也垂冠不高其冠如今包巾也缨绕于项下者也曼胡粗鲁也短后不䄡也语难者欲闘之时以语相诘难也示以虚开以利与其进也后发而先至鸷鸟将击必匿之势也设戏设剑戏也敦剑者敦断也以剑相击也御杖御用也杖执也锋剑首也锷刃也镡剑口也铗剑把也里以四时言用之有时也制以五行顺五行之理也日爲德月爲刑日月阴阳春夏秋冬皆顺造化自然之意直之举之案之运之上决下絶皆形容其所用广大之意芒然自失者闻其所言之大觉其所好之浅故自失也上法天下法地中和民意即天时地利人和也四乡四方也牵而上殿者挽之而上也三环者不坐而行环所食之地三匝也此自愧之意也服与伏同王既不用此戏剑士皆退伏自毙于其所居之处也南华眞经口义卷之三十南华真经口义正统道藏三家本三十二卷洞神部玉诀类南华眞经口义卷之三十一堂十鬳斋林希逸杂篇渔父孔子游乎缁帷之林休坐乎杏坛之上弟子读书孔子弦歌鼓琴奏曲未半有渔父者下舡而来鬓眉交白被发揄袂行原以上距陆而止左手据膝右手持颐以听曲终而招子贡子路二人俱对客指孔子曰彼何乌着也子路对曰鲁之君子也客问其族子路对曰族孔氏客曰孔氏者何治也子路未应子贡对曰孔氏者性服忠信身行仁义饰礼乐选人伦上以忠于世主下以化于齐民将以利天下此孔氏之所治也又问曰有士之君与子贡曰非也侯王之佐与子贡曰非也客乃笑而还行言曰仁则仁矣恐不免其身苦心劳形以危其眞呜唿远哉其分于道也子贡还报孔子孔子推琴而起曰其圣人与乃下求之至于泽畔方将杖挐而引其船顾见孔子还乡而立孔子反走再拜而进客曰子将何求孔子曰曩者先生有绪言而去丘不肖未知所谓窃待于下风幸闻咳唾之音以卒相丘也客曰嘻甚矣子之好学也孔子再拜而起曰丘少而脩学以至于今六十九歳矣无所得闻至教敢不虚心客曰同类相从同声相应固天之理也吾请释吾之所有而经子之所以子之所以者人事也天子诸侯大夫庶人此四者自正治之美也四者离位而乱莫大焉官治其职人忧其事乃无所陵故田荒室露衣食不足征赋不属妻妾不和长少无序庶人之忧也能不胜任官事不治行不清白羣下荒怠功美不有爵禄不持大夫之忧也廷无忠臣国家昏乱工技不巧贡职不美春秋后伦不顺天子诸侯之忧也阴阳不和寒暑不时以伤庶物诸侯暴乱擅相攘伐以残民人礼乐不节财用穷匮人伦不饰百姓淫乱天子有司之忧也今子既上无君侯有司之势而下无大臣职事之官而擅饰礼乐选人伦以化齐民不泰多事乎且人有八疵事有四患不可不察也非其事而事之谓之总莫之顾而进之谓之佞希意导言谓之谄不择是非而言谓之谀好言人之恶谓之谗析交离亲谓之贼称誉诈伪以败恶人谓之慝不择善否两容颜适偷拔其所欲谓之险此八疵者外以乱人内以伤身君子不友明君不臣所谓四患者好经大事变更易常以挂功名谓之叨专知擅事侵人自用谓之贪见过不更闻谏愈甚谓之狼人同于己则可不同于己虽善不善谓之矜此四患也能去八疵无行四患而始可教已缁帷林名也揄袂扬袂也选人伦者柬选其理以教人也行言者不告子贡子路而去行且言也远哉其分于道者言其离于道远也挐船篙也反走退行数步而后进也绪言微言也谓其略言而未尽也卒相某者言终以教助其也同类相从同声相应者言此理人人同得之也释吾之所有者言释去吾所有之道也经子之所以者条陈世人之所宜知也释放下不说也经条陈也四者自正各任其职也四者离位相侵其事也一官各治其一职人人各忧其所事忧思也诗曰职思其忧是也乃无所陵乃不相陵夺也征赋不属不属不继也功美不有无功也不持不能持守也春秋后伦朝观失序也天子有司天子之公卿也非其事而事之谓之总非已事而强爲之自兜揽也莫之顾而进之不使之言而强进其言逞口才也佞口才也析离他人之交亲贼害之也称誉诈伪者誉其所不当誉私爲欺诈也败恶犹毁辱也毁其所不当毁也毁誉出于私意爲姦而已矣匿姦也以颜色投人之好曰颜适无善无恶皆欲其悦已故曰两容揣人意之所欲而潜引拔之长其恶也此险人也八疵者言八者皆大疵病君子不友者君子不当与之友也明君不臣者小人勿用必乱邦也好经大事喜经理国家大事也纷更变异以易其常法自欲高立功名挂高也叨忝也专用其私智独擅其事任侵人之权而喜于自用贪者也狠狼戾而不受谏也他人虽有善以其不同已亦以爲不善自矜夸也此四者人之大患也能去此疵患方可学道故曰始可教已凡此皆子处人世所宜用者故曰子之所以以者用以自检点也孔子愀然而叹再拜而起曰丘再逐于鲁削迹于卫伐树于宋围于陈蔡丘不知所失而离此四谤者何也客悽然变容曰甚矣子之难悟也人有畏影恶迹而去之走者举足愈数而迹愈多走愈疾而影不离身自以爲尚迟疾走不休絶力而死不知处阴以休影处静以息迹愚亦其矣子审仁义之间察同异之际观动静之变适受与之度理好恶之情和喜怒之节而几于不免矣谨修而身愼守其眞还以物与人则无所累矣今不脩之身而求之人不亦外乎不知所失者言不知何过也四谤鲁卫宋陈蔡四辱也处阴处静道之喻也审仁义之间辩说仁义不同之理也同异之际是非之分也动静之变随时之宜也受与之度辞受之节也好恶之情喜怒之节讲明情性之理也渔父之意谓夫子之爲此皆爲人而非乌己所以不免于四谤若脩其身而守其本眞自然之道而无物我之对则无所累矣还以物与人者言以外物遗之于人而一归之自然则物我不对立也今不求之于身而汲汲于爲人是务外而不务内也孔子愀然曰请问何谓眞客曰眞者精诚之至也不精不诚不能动人故强哭者虽恶不哀强怒者虽严不威强亲者虽笑不和眞悲无声而哀眞怒未发而威眞亲未笑而和眞在内者神动于外是所以贵眞也其用于人理也事亲则慈孝事君则忠贞饮酒则欢乐处丧则悲哀忠贞以功爲主饮酒以乐爲主处丧以哀爲主事亲以适乌主功成之美无一其迹矣事亲以适不论所以矣饮酒以乐不选其具矣处丧以哀无问其礼矣礼者世俗之所爲也眞者所以受于天也自然不可易也故圣人法天贵眞不拘于俗愚者反此不能法天而恤于人不知贵眞禄禄而受变于俗故不足惜哉子之早湛于人伪而晚闻大道也不精不诚不能动人即至诚感神之意也强哭强怒强亲眞悲眞怒眞亲此六句甚精切眞在内者神动于外言有诸中必形诸外神动者精神感动于外也事亲以适者适亲意也功成之美无一其迹者功成而不有无一事而有其迹也不选其具者不择其味也无问其礼与其易也宁戚也礼者文饰于外故曰世俗之爲眞者天命自然之理也法天贵眞而不拘于俗者不以非世俗之所好爲拘也恤于人者忧不与人合也不知天爵之贵故曰不知贵眞以世俗之禄爲禄而甘爲流俗所化故曰禄禄而受变于俗如此之人但见其不足言常慊然也湛于人爲溺于务外之学也孔子又再拜而起曰今者丘得遇也若天幸然先生不羞而比之服役而身教之敢问舍所在请因受业而卒学大道客曰吾闻之可与往者与之至于妙道不可与往者不知其道愼勿与之身乃无咎子勉之吾去子矣吾去子矣乃剌船而去延縁苇间颜渊还车子路授绥孔子不顾待水波定不闻挐音而后敢乗子路旁车而问曰由得爲役乆矣未尝见夫子遇人如此其威也万乗之主千乗之君见夫子未尝不分庭伉礼夫子犹有倨傲之容今渔父杖挐逆立而夫子曲要磬折再拜而应得无大其乎门人皆怪夫子矣渔父何以得此乎孔子伏轼而叹曰甚矣由之难化也湛于礼义有间矣而朴鄙之心至今未去进吾语汝夫遇长不敬失礼也见贤不尊不仁也彼非至人不能下人下人不精不得其眞故长伤身惜哉不仁之于人也祸莫大焉而由独擅之且道者万物之所由也庶物失之者死得之者生爲事逆之则败顺之则成故道之所在圣人尊之今渔父之于道可谓有矣吾敢不敬乎比之服役言比之弟子也舍所在问其居也延縁苇间以桡撑舟沿岸而去也此四字昼笔也水波定舟去远也如此其威者言如此其敬畏之也逆立对面立也拜而应者手揖曰拜也湛于礼义有间者言汝浸润于礼义之学亦有时矣彼非至人不能下人者彼渔父若非至人岂能使人如此降下而尊敬之也下人不精不得其眞者推诚自屈以求教于人庶几可闻眞实之诲也此一句乃爲学之本故长伤身者言不如此则无益于身而有损也万物之死生皆在一道之中渔父有道者也吾尊其道所以敬之自让王以下四篇其文不类庄子所作让王篇中犹有一二段渔父篇亦有好处盗跖篇比之说剑又疏眞矣据盗跖篇今谓宰相曰战国之时未有称宰相者此爲后人私撰明甚前汉艺文志庄子五十二篇其篇数与今不同唐书只四十卷即今行于世者不知所谓五十二篇者更有让王说剑之类乎抑犹有庄子所作而不传者乎杂篇列御寇列御寇之齐中道而反遇伯昏瞀人伯昏瞀人曰奚方而反曰吾惊焉曰恶乎惊曰吾尝食于十浆而五浆先馈伯昏瞀人曰若是则汝何爲惊已曰夫内诚不解形谍成光以外鎭人心使人轻乎贵老而𩐎其所患夫浆人特爲食羹之货多余之嬴其乌利也薄其爲权也轻而犹若是而况于万乗之主乎身劳于国而知尽于事彼将任我以事而效我以功吾是以惊伯昏瞀人曰善哉观乎汝处己人将保汝矣无几何而往则户外之屦满矣伯昏瞀人北面而立敦杖蹙之乎颐立有间不言而出賔者以告列子列子提屦跣而走暨乎门曰先生既来曾不发药乎曰已矣吾固告汝曰人将保汝果保汝矣非汝能使人保汝而汝不能使人无保汝也而焉用之感豫出异也必且有感摇而本性又无谓也与汝游者又莫与告也彼所小言尽人毒也莫觉莫悟何相孰也巧者劳而智者忧无能者无所求食而遨游汎若不系之舟虚而遨游者也奚方而反言在何所而回也食于十浆而五浆先馈其人敬已不待买而馈之和顺积中英华发外此圣门之言内诚不解诚积于中而未化也解化也谍动也形谍形容举动也成光者有光仪也即积中发外之意而此以爲有迹之学外鎭人心者鎭服也言我未能无迹故人得而见之所以心服而敬我也赵州曰老僧修行无力爲鬼神觑破即此意也贵者老者则人所敬我今非老非贵其人反轻彼而敬我言敬已在于贵老之上也𩐎聚也积也此等事积而乆之必成患害言名迹愈露则不能逃当世之患也多余之嬴言其求利惟欲多欲有余而已嬴利也世之有力量者则能轻重人卖浆微者也初无权力可以轻重人也而能敬我如此况爲君者身方劳而智已竭必将求我而用使我效其成功此所谓𩐎其所患也效献也瞀人喜之故曰善哉观乎言汝于此具一只眼也又曰汝止矣谓不必出游矣人将归向守汝而爲师矣处止也已助字也保守也归者衆而守其门也此一保字便已有不足之意盖瞀人之见又高一层也户外之屦满从学者衆也敦杖蹙之乎颐坚立其杖而拄之于颐也蹙拄也賔者主賔客者也提屦而走古人坐于席必脱屦而后入急于善瞀人故不及穿屦也发药者言教诲开发而药石之已矣休言之意我前此已言人将守汝矣汝不能使人无保汝者即所谓忘我易使人忘我难也而焉用之者言汝之所爲何以至此者人之感动而悦豫于汝者必汝不能自吃使乖异出见乎其外而致然也故曰感豫出异也汝既如此非惟形见于外者不能自隐必且感触摇动汝之本性其于身尤无益也无谓即无益也又尤之意也与汝游者汝之朋友也所学未至其言浅近故曰小言其言皆能爲人之毒害又无以与汝相规正者则汝终无所觉悟谁复问汝爲如何也相孰相谁何也相借问之意也凡世之人其巧者必自劳其智者必自苦唯体道自然而不用其能者则于外物无所求但饱食嬉游而已泛乎若不系之舟言其心无所系着也其归结即在一虚字上虚则与大虚爲一而游于物之初矣无能即无爲之意也郑人缓也呻吟丧氏之地祗三年而缓爲儒河润九里泽及三族使其弟墨儒墨相与辩其父助翟十年而缓自杀其父梦之曰使而子爲墨者子也阖胡常视其良既爲秋柏之实矣夫造物者之报人也不报其人而报其人之天彼故使彼夫人以己爲有以异于人以贱其亲齐人之井饮者相捽也故曰今之世皆缓也自是有德者以不知也而况有道者乎古者谓之遁天之刑呻吟歌咏也祗三年恰三年也河润九里以此喻其泽及人之广也以其余资使其弟从墨者而学之缓爲儒而弟翟爲墨学既不同遂有辩论之异父爱其弟而助之缓怨其父而自杀遂见梦于其父曰资给汝子以爲墨者我之余泽也今兄弟既争而自杀我之坟上松栢已成而生实矣言其死之乆也良或作埌音浪冢也阖胡尝视其良者言何不视吾冢也阖与胡皆何也举此旧事庄子遂从而断之曰缓以爲使其弟学墨者我也而不知造物之于人自有报应之理不以人之能者爲应而以其人之所得于天者爲应彼之学墨而能墨是造物以其天应之非汝以人力资给之而能也彼故使彼上彼字造物也下彼字指其弟翟也夫人指缓也以已爲有以异于人谓以其学儒而泽及三族有过人也以贱其亲者怒其父也言天实使彼能墨而缓乃以爲已能而怨其亲是不知天也井泉出于自然者也捽相争扭也齐人饮于自然之水而因水相争此水岂汝之私有邪其所见亦与缓同今世之人皆不知天而以私意自争故曰今世之人皆缓也看彼故使彼井饮以下言语便是庄子文章让王而下四篇安得此语有德者且以造物爲不可知而况得道者乎庄子之言每谓一层之上更有一层故以有道有德乌分别遁天遁弃其天理刑者得罪于造物也此句责缓之徒也圣人安其所安不安其所不安衆人安其所不安不安其所安庄子曰知道易勿言难知而不言所以之天也知而言之所以之人也古之人天而不人所安者自然之理也所不安者人爲也勿言难者谓难于忘言也知道而至于忘言则与天爲徒矣知道而未免于言则未离于人爲犹有迹也古人则纯乎天而不人矣之即也往也之天之人归于天归于人之意朱泙漫学屠龙于支离益单千金之家三年技成而无所用其巧单殚也言竭其千金之资也学虽成而无龙可屠此意盖自喻庄子之道广大而未有所施也圣人以必不必故无兵衆人以不必必之故多兵顺于兵故行有求兵恃之则亡不必者不可知者也以不必者爲必即知其所不知也无兵无争也衆人以不可必之事而自爲可必故多争竞也用兵争之大者故举其大者言之人若顺其争竞之心则其行于世者常有求敌之意言物我不能忘也故曰顺于兵故行有求以知力之争而自恃而必至于亡其身而后已故曰兵恃之则亡小夫之知不离苞苴竿牍敝精神乎蹇浅而欲兼济导物太一形虚若是者迷惑于宇宙形累不知太初彼至人者归精神乎无始而甘瞑乎无何有之乡苟苴馈遗也竽牍往来相问劳者也此皆蹇浅不足道之事彼小夫者敝其精神以此爲智而欲兼济天下辅导万物以合于太一之始无形之妙岂可得邪形虚即无形也其所见若是则上下之宇古今往来之宙且迷惑而不知盖爲形迹所累而不知有太初自然之理也惟至人则归其精神致于无物之始而安处乎无爲之地甘美也瞑睡也以美睡喻安处也水流乎无形发泄乎太清悲哉乎汝爲知在毫毛而不知大宁水之流也人皆见其有形而不知其实出于无形言自无而有也及其发泄而去也人又不知其归于太清也太清即太虚也此意盖以庸人不知事物之终始如观水然故曰知在毫毛言其所见者小也大宁大安也即无爲自然之理也悲哉乎三字在下句汝爲之上叹其见小也宋人有曹商者乌宋下使秦其往也得车数乗王悦之益车百乗反于宋见庄子曰夫处穷闾阨音隘巷困窘织屦藁项黄馘者商之所短也悟万乗之主而从车百乗者商之所长也庄子曰秦王有病召医破癕溃痤者得车一乗䑛痔者得车五乗所治愈下得车愈多子岂治其痔邪何得车之多也子行矣困窘织屦言贫匮而自织屦也藁项黄馘言其老也项藁瘦而无内也黄馘发黄而被耳也痤亦癕类也癕痤在上痔疾在下医愈下而赏愈厚也以䑛痔得车鄙之言其污辱不足贵也鲁哀公问于颜阖曰吾以仲尼爲贞干国其有瘳乎曰殆哉圾乎仲尼方且饰羽爲画从事华辞以支爲㫖忍性以视民而不知不信受乎心宰乎神夫何足以上民彼宜汝与予颐与误而可矣今使民离实学伪非所以视民也爲后世虑不若休之贞固足以干事诗曰爲邦之干贞干犹贤辅也有瘳者言国之弊病可得而医也圾危也殆亦危也殆哉圾乎危之甚也画采色也物既加以采色而又以羽饰之言其文饰之甚也华辞华靡之言也以支爲㫖谓其所主之意不知本也忍性矫激也视民临民之上也不知不信也自不知其不眞实也受乎心者其心着乎此也宰乎神者其神识以此爲主宰也失何足以上民者言不足以长民也彼指夫子汝指哀公也言谓彼有益于汝乎故曰彼宜汝欤颐养也言汝若以彼爲贤而养之无益于汝必误于汝误而可者犹言误则有之也今若使国中之民皆离眞实而学诈伪非所以教民也视教示之也若爲后世而虑不若己之休已也难治也施于人而不忘非天布也商贾不齿虽以事齿之神者弗齿爲外刑者金与木也爲内刑者动与过也宵人之离外刑者金木讯之离内刑者阴阳食之夫免乎外内之刑者唯眞人能之民可以不治治若有心于治之则难治矣故曰难治也施于人而不忘有心而治者也施施政也布陈也天布即天经也有心于施政教则非天经矣譬如商贾之人爲士者必不肯与之爲齿纵因事偶然相与聚会而爲齿列而其胸中之神亦有不乐之意譬彼有爲之人有道者亦不肯与之齿矣此盖以商贾喻仁义之学者外刑者刀锯三木内刑者动与过言人身之举动过失与刑戮同也讯鞠问也阴阳食之者有造物之谴也食如曰食之食病之也外刑一句形下句也离丽也孔子曰凡人心险于山川难于知天天犹有春秋冬夏旦暮之期人者厚貌深情故有貌愿而益有长若不肖有顺怀而达有坚而缦有缓而釬故其就义若渴者其去义若热故君子远使之而观其忠近使之而观其敬烦使之而观其能卒然问焉而观其知急与之期而观其信委之以财而观其仁告之以危而观其节醉之以酒而观其则杂之以处而观其色九征至不肖人得矣厚貌深情言矫饰之貌未易见隐伏之情未易测有貌虽朴愿而情实求益利者有胸中亦拘所长而外不似有能者不肖不似也有柔顺懐急而反达理者缦缠绕也有似坚刚而实软弱缠绕者诗云昔爲百鍊刚化作绕指柔缦绕指也釪急也有若宽缓而实褊急者此皆言人之不可知也其就义若渴者言其进锐其去义若热者言其退速也即是进锐退速一句如此下得便奇特相去远者易至相欺故以远而观其忠近而亲者易至于亵慢故以近而观其敬剸烦剧者才易困故以烦使之而观其能见未明者对答必迟故卒然问之观其智期约之急易至于失信故急与之期而观其信临财易至于苟得故委之以财而观其仁此仁字与道字同患难易至于苟免故告以危而观其节酒能昏人故以醉而观其威仪则仪则也色能惑人故以杂处之而观其自守征者验也以此九者而验之则贤与不贤可见矣此一段议论其正乃借爲孔子之言可知庄子非不敬孔子也正考父一命而伛再命而偻三命而俯循墻而走孰敢不轨如而夫者一命而吕鉅再命而于车上舞三命而名诸父孰协唐许伛背曲也偻腰曲也俯身伏于地也言爵愈高而身愈下也循墻而走不敢当正路而行谦也世有此贤者则人孰敢不以爲法轨法也而失者彼丈夫也吕鉅骄矜之貌也车上舞者言轻掀也名诸父者骄其宗族唿叔伯之名也唐尧也许许由也尧让天下于许由而且不受此等小人所得能几便骄矜如许岂知有唐尧许由之事乎协合也以我与唐尧许由合而观之则可见轻重孰协者言彼又孰能合而观之也贼莫大乎德有心而心有眼及其有眼也而内视内视而败矣此数语于学道人分上最爲亲切禅家所谓渗漏心又曰第二念便是此意德爲德也爲德而知其爲德则是有心矣此最爲学道者之害故曰贼莫大乎德有心于其有心之中而又有思前算后之意喻如心又开一眼也此谓之渗漏谓之第二念以此有眼之心而视其内则千差万别纷纷扰扰不复知有浑然者则无縁可以成道矣故曰败败不成也凶德有五中德爲首何谓中德中德也者有以自好也而吡匹尔反其所不爲者也凶德有五心耳目鼻口也中德心也言耳目鼻口之害不如在心之害故曰中德爲首有以自好言我有所能也吡訾也诮也以我之能而诮人所不能则此心不可学道矣圆觉云不重乆习不轻初学大慧云切不得道我会他不会便是此意穷有八极违有三必形有六府美髯长大壮丽勇敢八者俱过人也因以是穷縁循偃佒困畏不若人三者俱通逹知慧外通勇敢多怨仁义多责达生之情者傀达于知者肖达大命者随达小命者遭穷有人极言有所恃者必至于穷达有三必言慊然不足者有时而必达美貌美也髯有须也房玄龄云李纬如须髯是也长身长也大腰围大也壮有力也丽有华采也勇气盛也敢志坚也此谓八极言八者皆过人必以此自恃而其终也至于穷縁循柔顺不得已于事之意偃佒随倒随起之意困畏有所困厄而忧畏也此三者比之他人皆不如人而必至于通达言其与世无竞人必喜之也此皆庄子矫亢之论形有六府言人身之中有此六箇藴畜也府藏蓄之地也知慧一府也外通者以其知慧用于外而求逹也勇敢一府也恃力者必多怨仁义一府也以仁义求名必多忧责傀音魁达生一府也违有生之理必傀然自高逹知一府也达衆人之智见必每事而消详之肖音消逹命一府也在天者爲大在已者爲小逹在天者则随顺之听自然也逹在已者则随时所遭皆归之命遭者犹有得失委命之心随则无容心矣此二者自有分别所言六府而末后命字䌷绎爲两句此亦文法也人有见宋王者钖车十乗以其十乗骄稺庄子庄子曰河上有家贫恃纬萧而食者其子没于渊得千金之珠其父谓其子曰取石来锻之夫千金之珠必在九重之渊而骊龙颔下子能得珠者必遭其睡也使骊龙而寤子尚奚微之有哉今宋国之深非直九重之渊也宋王之勐非直骊龙也子能得车者必遭其睡也使宋王而寤子爲𩐎粉夫骄稺者骄矜而有孩拊庄子之意也纬织也萧芦草也与编曲字同恃此而食以此爲货也取石锻之恶其珠而毁之也此意盖喻人之求富贵者皆危道也皆欺君也其君觉悟则必遭诛戮奚微之有残食无遗也或聘于庄子庄子应其使曰子见夫牺牛乎衣以文绣食以刍菽及其牵而入于太庙虽欲乌孤牍其可得乎与前篇龟曳泥中意同庄子将死弟子欲厚葬之庄子曰吾以天地爲棺椁以日月乌连璧星辰乌珠玑万物爲赍送吾葬具岂不备邪何以加此弟子曰吾恐鸟鸢之食夫子也庄子曰在上爲鸟鸢食在下爲蝼蚁食夺彼与此何其偏也此意盖讥当世厚葬之人夺鸟鸢而与蝼蚁见之偏也此言虽过非眞逹理者未易及以不平平其平也不平以不征征其征也不征明者唯爲之使神者征之夫明之不胜神也乆矣而愚者恃其所见入于人其功外也不亦悲乎万物之理本平我以不平之心而欲平其平则其平者亦不平矣万物之理一一可验我以不验之心而验之则其可验者亦不验矣故曰以不平平其平也不乎以不征征其征也不征征验也唯爲之使者言其莫之爲而以爲或之使者则是以无心爲有心也明者之自累每如此至于神则听其自应验而已明之不胜神言人之有爲不能胜无爲也愚者恃其私见而入于人乌每每求功于外不亦悲乎南华眞经口义卷之三十一南华真经口义正统道藏三家本三十二卷洞神部玉诀类南华眞经口义卷之三十二鬳斋林希逸杂篇天下天下之治方术者多矣皆以其有爲不可加矣古之所谓道术者果乌乎在曰无乎不在曰神何由降明何由出圣有所生王有所成皆原于一不离于宗谓之天人不离于精谓之神人不离于眞谓之至人以天爲宗以德爲本以道爲门兆于变化谓之圣人以仁爲思以义乌理以理爲行以乐爲和薰然慈仁谓之君子以法爲分以名乌表以操乌验以稽爲决其数一二三四是也百官以此相齿以事爲常以衣食爲主蕃息蓄藏老弱孤寡爲意皆有以养民之理也古之人其备乎配神明醇天地育万物和天下泽及百姓明于本数系于未度六通四辟小大精粗其运无乎不在其明而在数度者旧法世传之史尚多有之其在于诗书礼乐者邹鲁之士搢绅先生多能明之诗以导志书以导事礼以导行乐以导和易以导阴阳春秋以导名分其数散于天下而设于中国者百家之学时或称而道之天下大乱贤圣不明道德不一天下多得一察焉以自好譬如耳目鼻口皆有所明不能相通犹百家衆技也皆有所长时有所用虽然不该不徧一曲之士也判天地之美析万物之理察古人之全寡能备于天地之美称神明之容是故内圣外王之道闇而不明郁而不发天下之人各爲其所欲焉以自爲方悲夫百家往而不反必不合矣后世之学者不幸不见天地之纯古人之大体道术将爲天下裂庄子于末篇序言今古之学问亦犹孟子之篇末闻知见知也自天下之治方术者多矣至于道术将爲天下裂分明是一箇冒头既总序了方随家数言之以其书自列于家数之中而邹鲁之学乃铺述于总序之内则此老之心亦以其所着之书皆矫激一偏之言未尝不知圣门爲正也读其总序便见他学问本来甚正东坡云庄子未尝讥夫子亦看得出方术学术也人人皆以其学爲不可加言人人皆自是也古之所谓道术者此术字与仁术心术一同恶乎在无乎不在便有时中之意言百家之学虽各不同而道亦无不在其中神何由降明何由出言神明之道何自而可见也圣人生成之功即天地生成之理皆原于一一者造化也曰宗曰精曰眞皆与一字同但如此作文耳以天爲宗以德爲本以道爲门皆无爲自然也兆于变化即原于一也圣人即天人至人神人也薰然慈仁此以气象言也法则有区别故曰以法爲分名则有标凖故曰以名爲表以操爲验以稽爲决言其所验所决各有所据也其数一二三四言纤悉历历明备也相齿者大小上下有序也以事爲常者各有常职也以衣食爲主者教民农桑也蕃息蓄藏如三年耕一年食之类是也老弱孤寡爲意者发政施仁必先斯四者是也凡其分官列职爲政爲教皆是养民之理也古之人其备平言古之圣人能尽之也可以配神明可以和天地醇和也育万物和天下泽及百姓言其功用之广大也本数末度犹言精粗本末也系相属之意也谓本末不相离也六通四辟言东西南北上下用无不可也运道也道之运小大精粗皆道也故曰无乎不在看此数句其于道之体用未尝不明也数度可纪者也言其法度晓然而可纪者皆有旧法世传之史书也尚多有之言皆载此事也邹鲁之士搢绅先生此指圣门而言之也分明是说孔子六经春秋道名分即名分两字便有惧乱臣贼子之意其数散于天下言邹鲁得其全而其学或散于天下设教于中国分爲百家亦时时有称道此事者但不能全如邹鲁之学而已天下大乱是说春秋以后也贤圣不明上无又武周公下无孔颜之徒也道德不一散而爲百家也天下多得一谓天下之人多得其一端而察焉以自好谓只察见其一端便自好而自夸也耳目鼻口不能相通言耳不能视目不能听口不能嗅鼻不能味各随其所能故曰皆有所明以此譬喻百家衆技亦皆有所长亦时乎可用但不能该尽周徧圣人之道故爲一偏一曲之士而已天地之美因是而分判不全万物之理因是而分析不合若以古人学问之全而察之则知百家之一曲者少能备天地之美称神明之容美道之在内者体也容道之在外者用也称当得也寡能称神明之容者言当不得也内圣体也外王用也内外之道至此不明人各以其所欲而自爲方术百家之学自今以往迷而不知反必不可得而复合矣使后世之学者不能见天地之纯全古道之全体此后世之不幸也道术之在天下自此皆分裂矣故曰道术将爲天下裂此一句结得极有力亦极爲好文字不侈于后世不靡于万物不晖于数度以绳墨自矫而备世之急古之道术有在于是者墨翟禽滑釐闻其风而悦之爲之太过己之大循作爲非乐命之曰节用生不歌死无服墨子汎爱兼利而非斗其道不怒又好学而传不异不与先王同毁古之礼乐黄帝有咸池尧有大章舜有大韶禹有大夏汤有濩文王有辟雍之乐武王周公作武古之丧礼贵贱有仪上下有等天子棺椁七重诸侯五重大夫三重士再重今黑子独生不歌死不服桐棺三寸而无椁以爲法式以此教人恐不爱人以此自行固不爱己末败墨子道虽然歌而非歌哭而非哭乐而非乐是果类乎其生也勤其死也薄其道大觳使人忧使人悲其行鸡爲也恐其不可以爲圣人之道反天下之心天下不堪墨子虽独能任奈天下何离于天下其去王也远矣墨子称道曰昔者禹之湮洪水决江河而通四夷九州也名川三百支川三千小者无数万亲自操槖耜而九杂天下之川腓无胈胫无毛沐甚雨栉疾风置万国禹大圣也而形劳天下也如此使后世之墨者多以裘褐爲衣以跋硚爲服日夜不休以自苦爲极曰不能如此非禹之道也不足谓墨相里勤之弟子五侯之徒南方之墨者苦获己齿邓陵子之属俱诵墨经而倍谲不同相谓别墨以坚白同异之辩相訾以觭偶不仵之辞相应以巨子爲圣人皆愿爲之尸冀得爲其后世至今不决墨翟禽滑釐之意则是其行则非也将使后世之墨者必自苦以腓无胈胫无毛相进而已矣乱之上也治之下也虽然墨子眞天下之好也将求之不得也虽枯藁不舍也才士也夫不侈后世不教后世以侈也靡丽也不以万物之饰爲丽也晖华也不以礼乐度数爲晖华也绳墨自拘束也自拘束其身以矫世而欲天下之用皆有余其意主于俭以足用故曰备世之急言世人以衣食爲急故至于纷争以致乱也古之道术有在于是者言古者学问之中亦有此理而墨翟禽滑釐独闻其说而喜之故曰闻其风而悦之惟其喜之遂至于爲之太过言过甚也循顺也大循其说抑遏过甚故曰已之大循已者抑遏之意也非乐节用墨子书中之篇名言墨子既作爲非乐节用之书欲天下之人其生也不歌不用乐也故非乐其死也无殡歛之服近于裸葬以此爲节用汎爱兼利于人无所不爱也故以争斗爲非以不怒爲道愽不异者尚同也推广其说以爲愽而主于尚同也虽愽不异而其教不与先王同自黄帝以来至于武王未尝不用乐而墨子欲毁去之古昔以来自贵至贱未尝无居丧之礼而墨子亦欲毁之以三寸之棺爲式而不用椁节用也以此教人太俭苦矣故曰恐不爱人言非所以爱人之道也不爱已者言自苦也末败者言墨子之道要终必不可行也人生不能无歌而墨以歌爲非人情不能无哭而墨以哭爲非不能无乐而以乐爲非是其道全不近人情故曰其果类乎类近也言如此果与人情相近乎其生也勤苦其死也薄葬太觳言太朴也其行难爲者言所行之行他人难做也反天下之心不近人情也天下皆不堪而墨子独能之任亦堪也虽一人独能堪忍如天下不能何既离于人心则非可以爲王天下之道矣名川天地之间大川也支川禹疏凿而爲之也囊盛土器也耜掘土之具也九音鸠鸠其功而杂治天下之川墨子之说谓禹大圣人且自劳如此而况他人乎跂与屐同硚与屩同木曰屐草曰屩服用也相里姓也勤名也亦学墨而乌师于世者其弟子皆五国诸侯之徒言从学者衆也苦获已齿邓陵子三人名也此三人皆居南方亦读墨书而其谲怪尤倍于墨子又且其说皆不同故自名以别墨言墨之别派也不忤不异也奇偶本异而曰不相忤此强辩之事也以觭偶不仵之辞相爲问答故曰相应巨子者犹言上足弟子也襌家谓法嗣是也传其学者既多取其得法之大者以爲圣人而主之尸主也冀得爲其后世言其巨子又传之弟子以爲之后也后世犹曰子孙也不决不断也言其传流至今犹在也推原其始则墨翟之意亦是美意但所行太过当故曰意则是而行则非相进者相尚也言传墨子之道者相尚爲自苦之事欲以此治天下未见其治必先能召乱也故曰乱之上也虽然墨子之好岀于其心之眞今世亦无此人矣求之不得者言更无复有斯人也不舍不止也虽极其枯藁而爲之不止亦可谓豪杰之士矣才士者豪杰之称也孟子辟杨墨此书亦以杨墨兼言者屡矣今以道术分论数家而不及杨氏者意以其学不足比数也不累于俗不饰于物不苟于人不忮于衆愿天下之安宁以活民命人我之养毕足而止以此白心古之道术有在于是者宋钘尹文闻其风而悦之作爲华山之冠以自表接万物以别宥爲始语心之容命之曰心之行以聏合驩以调海内请欲置之以爲主见侮不辱救民之斗禁攻寝兵救世之战以此周行天下上说下教虽天下不取强聒而不舍者也故曰上下见猒而强见也不累于俗去世俗之累也不饰于物不以外物自奉也不忮于衆不咈人情也以人人得其生爲愿视人犹我皆愿其足以自养而已以此爲心而暴白于天下此宋钘尹文之学也华山冠名也别宥即在宥也随分而自处乌别宽闲而自安爲宥始本也接万物以此意接引人也心之容心之体段也讲明其心以语人而名之曰心之行行者心之用也今释氏所谓大用现前是也以和聏之意而合人之欢以此调一四海欲尊置宋钘尹文二人以爲其教主谓民好斗也爲受侮不辱之说以救之谓时世好战争也爲禁攻寝兵之说以救之上以说其君下以教世人虽天下之人皆不听之而彼自强聒不舍言夸说不已也上下皆见猒而强以此自见必当时有此谚语故以此一句结之而曰故曰也虽然其爲人太多其自爲太少曰请欲固置五升之饭足矣先生恐不得饱弟子虽饥不忘天下日夜不休曰我必得活哉图傲乎救世之士哉其爲人之意太多其所爲太自苦其爲说曰每日但得五升之饭师与弟子共之先生以此五升犹且不饱弟子安得不饥言其师弟皆息饥以立教而谓我不忘天下日夜不止盖曰我之自苦如此岂爲乆活之道哉但以此矫夫托名救世而自利之人故曰图傲乎救世之士哉图谋也傲矫之也亦犹豫让曰吾之爲此极难所以愧天下之爲人臣而懐二心者便是此意李翰林有独酌寄韦六诗曰念君风尘游傲尔令自哂便是此傲字曰君子不爲苛察不以身假物以爲无益于天下者明之不如己也以禁攻寝兵爲外以情欲寡浅爲内其小大精粗其行适至是而止其说又曰不乌苛察苛察则非别宥矣言不当有尔我之辩也不以身假物者事事皆自爲而不假借于人以自助若于天下有损而无益虽明知其可爲亦不如已之故曰明之不如已也其学之大意则欲人于外无攻战之争于内无情欲之汨寡浅减削情欲也其学之大小精粗虽不同而其所行之大意仅如是而已适仅也公而不党易而无私决然无主趣物而不两不顾于虑不谋于知于物无择与之俱往古之道术有在于是者彭蒙田骈愼到闻其风而悦之齐万物以爲首曰天能覆之而不能载之地能载之而不能覆之大道能包之而不能辩之知万物皆有所可皆有所不可故曰选则不徧教则不至道则无遗者矣是故愼到弃智去己而縁不得已泠汰于物以爲道理曰知不知将薄知而后邻伤之者也謑髁无任而笑天下之尚贤也纵脱无行而非天下之大圣推拍輐断与物宛转舍是与非苟可以免不师智虑不知前后魏然而已矣推而后行曳而后往若飘风之还若羽之旋若磨石之隧全而无非动静无过未尝有罪是何故夫无知之物无建己之患无用智之累动静不离于理是以终身无誉故曰至于若无知之物而已无用贤圣夫块不失道豪杰相与笑之曰慎到之道非生人之行而至死人之理适得怪焉田骈亦然学于彭蒙得不教焉彭蒙之师曰古之道人至于莫之是莫之非而已矣其风窢然恶可而言常反人不聚观而不免于魭断其所谓道非道而所言之韪不免于非彭蒙田骈愼到不知道虽然㮣乎皆尝有闻者也不党亦无私也易坦夷也决去私意而无所偏主趣物者言万物之理趣也不两者一也不顾于虑不谋于智无计度也于物无择无所决择眼界平也与之俱往顺自然而行也彭蒙田骈愼到皆齐之隐士其说以爲天地亦万物之一者谓之一则皆齐同而其爲首者则无爲之道也天能覆不能载地能载不能覆言有所偏也大道道家之学者也但知包容爲一而无所分辩此在当时有一种辩说之学自有此语皆有所可有所不可者言各有一偏也若就万物之中而选择之则决不能周徧以此爲教则不能尽其极若归之道则无余论矣故曰道则无遗者矣选择则有可不可也弃知去己而縁不得已无爲也泠汰脱洒也泠然而疏汰于物无拘碍也以爲道理者以物物无碍爲至理也其说曰苦以知与不知爲分则将迫于知而近于自伤矣薄迫邻近也謑髁不正不定之貌无任不留心于事任也尚贤以任事也彼既不事事故笑天下之尚贤爲圣之学必尚操行彼既纵脱而无行故以天下圣学者爲非推柏輐断皆无圭角之意与物宛转而略无圭角亦无所是亦无所非以苟免于世俗之累爲意不以知虑爲师无思虑也不知前后不思算也魏音巍巍然者兀然不动之意也推之而后行曳之而后往迫而后应不得已而后起之意也风还羽旋磨石之隧皆无心而与物宛转之喻隧转也回也以不见非于世而自全动静随其自然而不爲过甚故不得罪于世人其学如此者何也盖曰物惟无知则无是已之急亦无容心之累动静皆顺故不离于理不求知于人欲终身而无誉唯其无誉所以无咎故曰未尝有罪也无知之物木石瓦砾之类是也建已是已而自立也故其说曰人之处世何用圣贤之名但能若土块无知之物则可以不失于道故曰块不失道看此等说话便似今之深山穷谷头陀修行之人故豪杰笑之以爲犹死人也适得怪焉者言彭蒙之徒以此见讶于世也得不教者言其初学之时自相契合不待教之而后能也彭蒙亦有所师其师之言曰古之有道者本以无是非爲主窢然风之声也谓其发言如飘风之窢然无所容心虽言而何所容言故曰恶可而言其见常与世人相反不能聚合伦类而观故爲一偏之说不免于但求无圭角而已魭断无圭角也其言虽甚壮而其所谓道者非道也故不免于世人之非笑韪与伟同彭蒙田骈愼到不知道此庄子断一句也槩乎者以大槩观之亦皆有闻于斯道但不得其正耳此等结句看他文笔以本爲精以物爲粗以有积爲不足澹然独与神明居古之道术有在于是者关尹老聃闻其风而悦之建之以常无有主之以太一以濡弱谦下爲表以空虚不毁万物爲实关尹曰在己无居形物自着其动若水其静若镜其应若响芴乎若亡寂乎若清同焉者和得焉者失未尝先人而常随人老聃曰知其雄守其雌爲天下谿知其白守其辱乌天下谷人皆取先己独取后曰受天下之垢人皆取实己独取虚无藏也故有余岿然而有余其行身也徐而不费无爲也而笑巧人皆求福己独曲全曰苟免于咎以深爲根以约乌纪曰坚则毁矣锐则挫矣常宽容于物不削于人可谓至极关尹老聃乎古之慱大眞人哉本道也物事物也以有积爲不足者言藏富天下也与神明居是守自然者关尹师于老聃者此言先弟而后师一时笔快之语耳以无物爲宗以太极之始爲主建亦主也濡弱谦下即舌柔长存之意爲表者言其应世接物见于外者如此也空虚则物物皆全矣故曰以空虚不毁万物爲实实实理也乐轩所谓一物都无万物全是也在已无居者无私主也形物自着者随物之形见皆自然也水之动镜之静空谷之响应皆无心也芴乎若亡者恍忽之中若有物而又若无物也寂乎其清不见其清之名也以同于物者爲和以无所得爲得有得则失矣未尝先人常随人即迫而后动不得已而后起也知其雄守其雌以能而隐于不能也知其白守其辱言自高而不爲高也溪谷在下而能容物爲溪爲谷有容乃大之意也人皆取先已独取后即未尝先人而常随人也受天下之垢知白守辱也不以实爲虚以虚爲实故曰人皆取实己独取虚无藏也故有余即以有积爲不足也惟其以虚爲实故虽无藏而岿然常有余亦一物都无万物全之意徐安也不费无所损也人皆以巧爲巧而我以无爲爲巧故笑之人皆以福爲福而我以无祸爲福曲全者致曲而自全其身也苟免于咎者福莫长于无祸也以深爲根言其本在于太一之始也以约爲纪言以至简至约爲守身之法也纪法也凡物坚者鋭者则有挫有毁即所谓齿刚则折也以能容万物爲量则人于我无所侵削矣不削于人言独全其生也可谓至极者言此天下至极之道也谓之愽大眞人尊之之辞也寂漠无形变化无常死与生与天地并与神明往与芒乎何之忽乎何适万物毕罗莫足以归古之道术有在于是者庄周闻其风而悦之以谬悠之说荒唐之言无端崖之辞时恣纵而不傥不以觭见之也以天下爲沈浊不可与庄语以巵言乌曼衍以重言爲眞以寓言爲广独与天地精神往来而不敖倪于万物不谴是非以与世俗处其书虽环玮而连犿无伤也其辞虽参差而諔诡可观彼其充实不可以已上与造物者游而下与外死生无终始者爲友其于本也弘大而辟深闳而肆其于宗也可谓调适而上遂矣虽然其应于化而解于物也其理不竭其来不蜕芒乎昧乎未之尽者寂漠无形无物也变化无常以不一爲一也死与生与不知生死也据此一句即知释氏之学其来乆矣天地并与与天地同体也神明往与与造化同运也何之何适动而无迹也万物毕罗各尽万物之理也莫足以归人莫知其所归宿也谬悠虚远也荒唐旷大而无极也无端崖无首无尾也时恣纵而不傥者其说放纵而无所偏党也傥与党也不以觭见者其所见不主一端也觭奇也以天下之人愚而沉浊不可以诚实之言喻之庄语端庄而语诚实之事也曼衍无穷也爲眞者言借重于古先欲人以爲眞实也爲广者寄寓乌言广大不拘也与天地精神往来与造化自然者爲友也不傲倪万物者不以此傲倪于世也庄子之意正傲倪于斯世而乃爲此反说不谴是非者是非无所泥也无是无非而后可与世俗居处也环玮高壮也连犿和同混融之意无伤无讥于人也参差或彼或此或抑或扬不可定也諔诡滑稽诡谲也此两句自说破其着书之意盖谓其言虽怪诞而自可玩味看得此两句破便读得庄子彼其充实不可以已者言其书之中皆道理充塞乎其间亦世间所不可无之书也本即宗也言其书之本宗无非弘大深闳调适之道也辟开广也肆纵放也上遂者可以上达天理也其言虽皆无爲自然而用之于世则应于教化而解释物理谓可以化俗而明理也其理不竭者言用之不尽也不蛇者谓其言自道而来不蜕离于道也芒乎昧乎言其书之深远也未之尽者言其胸中所得非言语所可尽也自冒头而下分别五者之说而自处其末继于老予之后明言其学出于老子也前三段着三箇虽然皆断说其学之是非独老子无之至此又着虽然两字谓其学非无用于世者此是其文字转换处笔力最高不可不子细看也惠施多方其书五车其道舛驳其言也不中历物之意曰至大无外谓之大一至小无内谓之小一无厚不可积也其大千里天与地卑山与泽平日方中方睨物方生方死大同而与小同异此之谓小同异万物毕同毕异此之谓大同异墨翟宋尹彭田愼到之徒犹爲见道之偏者若惠子则主于好辩而已故不豫道术闻风之列特于篇末言之其书五车言其所着书以五车载之而不足也其书虽多其所学未正其言亦不当故以舛驳不中讥之历物之意言历历考其所谈事物之意至大无外大虚也至小无内秋毫之类也此八字自与庄子所说同但谓之大一小一便生辩说之端谓之一则无大小矣于一之中又分大小便是同中之异异中之同也无厚至薄也不可积者积则厚矣积之不已其大可至于千里又言大与小同也言千里之大即无厚之积也天虽高地虽卑而天气有时下降则亦乌卑矣故曰天与地卑山高于泽而泽之气可通于山则山与泽平矣睨侧视也日方中之时侧而视之则非中矣则中谓之侧亦可故曰方中方睨物方发生而其种必前曰之死者故曰方生方死有大有小是爲小同异合万物而爲同异则爲大同异虽谓之大而不出小者之积虽谓之小而合之可以爲大则无同无异矣南方无穷而有穷今日适越而昔来连环可解也我知天下之中央燕之北越之南是也氾爱万物天地一体也惠施以此爲大观于天下而晓辩者天下之辩者相与乐之南方海也本无穷而谓之方则必有穷四方皆然独言南者非特举其一见其三盖天倾西北而海独居南北之三方又远故特言之今日适越而昔来言足虽未至乎越而知有越之名而后来则是今日方往而亦可以爲昔来矣两环相连虽不可解而其爲环者必各自爲圆不可以相粘不相粘则非连环矣燕北越南固非天下之中而燕人但知有燕越人但知有越天地之初彼此皆不相知则亦以其国之中爲天地之中也万物与天地爲一则天地虽大即万物中之一物何以爲大小即一体也大观者言以此爲独高于天下也故以其说教学辩之人天下之学者既相与乐之而其说浸广故又有卵有毛以下之论卵有毛鸡三足郢有天下犬可以爲羊马有卵丁子有尾火不热山岀口轮不蹍地目不见指不至至不絶龟长于蛇矩不方规不可以爲圆凿不围枘飞鸟之景未尝动也镞矢之疾而有不行不止之时狗非犬黄马骊牛三白狗黑孤驹未尝有毋一尺之棰日取其半万世不竭辩者以此与惠施相应终身无穷桓团公孙龙辩者之徒饰人之心易人之意能胜人之口不能服人之心辩者之囿也惠施日以其知与人之辩特与天下之辩者爲怪此其柢也然惠施之口谈自以爲最贤曰天地其壮乎施存雄而无术卵有毛者言毛之在卵虽未可见而雀之爲雀鸡之爲鸡毛各不同譬如鸡爲鸭伏卵出于卵者爲鸭毛而不爲鸡毛则是卵有毛矣鸡本二足必有运而行之者是爲三矣郢有天下言楚都于郢而自爲王亦与得天下同矣犬可以爲羊谓犬羊之名出于人而不出于物使有物之初谓犬爲羊则今人亦以爲羊矣谓羊爲犬则今人亦以爲犬矣马有卵者胎生虽异于卵生而胎卵之名实人爲之若谓胎爲卵亦可即犬羊之意丁子虾蟆也蛙也楚人谓之丁子丁子虽无尾而其始也实科斗化成科斗既有尾则谓丁子爲有尾亦可水寒火热亦人名之况有火中之鼠火浣之布鼠能出入于火中火可以浣布则非热矣空谷传声人唿而能应非山有口乎行于地则爲轮才着地则不可转则谓轮不辗地亦可目见而后指可至然目不可至而指不能见则是其至者目与指不可得而分絶也龟长于蛇使龟如蛇之长则不名爲龟矣既谓之龟则其长合止如此谓之长于蛇亦可矩即方也规即圆也既谓之矩则不可又谓之方既谓之规则不可又谓之圆枘虽在凿之中而枘之旋转非凿可止则谓之不围亦可言围之不住也乌既飞则影随乌而去但可谓鸟之飞不可谓影之动矢镞之去虽疾其在弦也则谓之止其射侯也则谓之行离弦而未至射侯而未中则是不行不止之时狗犬即一物也谓之狗则不可谓之犬矣谓之犬则不可谓之狗矣故曰狗非犬马牛二体也黄骊色也以二体与色并言则谓之三黄骊二色也马牛皆体也二色附于体而见则爲三矣白狗黑黑白之名非出于有物之始则谓白爲黑亦可孤驹未尝有母名之以孤则非有母矣不可言孤又言尝有母也一尺之捶折而爲二今日用此五寸明日用彼五寸虽旋转万世不尽可也凡此以上又皆学于惠子推广其说以与惠子相应终其身强辩而不已即桓团公孙龙之徒是也饰人之心者蔽人之心也易人之意者变乱人之意也一时之辩口虽可屈而其人终不心服此辩者迷于其中而不自知也故曰囿惠施日以其知与人之辩者谓愈恃其聪明以与人强辩也特独也独与其徒乌人所怪讶而已其本领不过如此故曰此其祇也祇本也自恃其口谈之才以爲其壮与天地同所存虽自以爲雄高而实无学术南方有倚人焉曰黄缭问天地所以不坠不陷风雨雷霆之故惠施不辞而应不虑而对徧爲万物说说而不休多而无已犹以爲寡益之以怪以反人爲实而欲以胜人爲名是以与衆不适也弱于德强于物其涂隩矣由天地之道观惠施之能其犹一蚊一虻之劳者也其于物也何庸夫充一尚可曰愈贵道几矣惠施不能以此自宁散于万物而不猒卒以善辩爲名惜乎惠施之才骀荡而不得逐万物而不反是穷响以声形与影竞走也悲夫倚人者时异之人也南方有一独高之人曰黄缭见惠子而问天何以不坠地何以不陷风雨雷霆谁实爲之此皆造物之妙岂可容言惠子亦不辞让而应客亦不经思虑率然而对且徧爲万端之说万物万端也说既多而犹以爲少增益以怪诞之论但以反异于人爲其能欲以口舌胜人自爲名誉是以与世皆不和不适不相得也在内本无所得故曰弱于德徒然强辩于外故曰强于物隩者幽暗也言其所行之涂不明白正大而幽僻也以天地之道而视惠施所能犹蚊虻然以此而爲人物于世亦何用乎故曰何庸充足也若但以一人之私见而自足犹可若以此爲胜于贵道者则殆矣愈胜也几殆也不能自宁不自安分也散于万物者谓散求万物之理以迁就其说而无所厌足终于不知道而仅以辩得名卒终也惠施亦爲有才者但放荡而无所得逐于外物而不知反是可惜也骀放也响出于声声本响末也穷响于声不知本也影出于形形本也影末也欲息其影不知形止则影止乃与形共走亦不知本之喻也此篇庄子之终也却以惠子结末虽以其不豫闻道之列亦以辩者之言固皆以无爲有而其语亦自奇特故以眞之篇末盖者书虽与作文异亦自有体制起头结尾皆是其用意处如春秋之絶笔获麟如中庸之上天之载无声无臭此书内篇之浑沌七窍皆是一箇体制不可不知也诸家经解言文法者理或未通精于理者于文或略所以读得不精神解得无滋味独艾轩先生道既高而文尤精妙所以六经之说特出千古所恨网山乐轩之后其学既不传今人无有知之者矣南华眞经口义卷之三十二终南华眞经口义后序南华一书今古之奇笔也然尊之者或流于清虚讥之者或疑其怪诞虽文字之妙不容泯没而笺得不明爲书之累乆矣余少侍乐轩陈先生闻其绪余之论颇知好之而未能尽通其章句其后与竹溪共游而学时取而共读之喜其剖析之明而离合不常所闻无几然而好之益甚矣既成进士南归闲居之日乆遂得究力于诸经其于此书也愈读愈好而愈疑之盖此书之所以鸡通者字义多异于吾书言论或违于先圣㫖趣之不可诘如凭虚捕象同而赤手搏蛟螭会归之不可定如穷三江而昧支流遡九河而迷故道每一开卷未尝不跃然以喜亦未尝不阳然以惑戊午访竹溪于溪上因语而及溪忽谓我曰余尝欲爲南华老仙洗去郭向之陋而逐食转移未有闭户着书之日忧患废退以来遂以此纾忧而娱老今书幸成矣余喜而就求之归而亟读之则见其条分而缕析支断而节解章无虚句句无虚字纵横捭阖鼓舞变化若无津涯而字字句句各有着落恍然如酲得醒如絷得释然后知其自立于一家而不可拘以字义虽纵怀于幽眇而不遗于世事非不知圣贤之可尊而耻于尚同非不知诡谲之爲过而主于抗俗今人古人信诵虽异要皆徒窥其藩而未逮其奥也朅来试邑虽簿书塡委曰力窘束而清旦之初吏围未合必张灯讽诵之或竟一篇或终一卷手舞足蹈如见其人于是作而言曰南华之书斯世所不可无竹溪之解亦南华所不可无者也盖竹溪之学得于乐轩乐轩得之网山网山得之老艾历三世之传而无旁出者竹溪既尽其师之传又蒐猎释老诸书于六经子史之外故能究此老之隐微尽此老之机解使南华而可作必以竹溪爲知我者也读此书者今可以无憾矣吾邑虽陋以其好之笃又欲广其传缩节裘餁幸而集事因识其所以好所以得所以喜者如此竹溪林氏名希逸字肃翁尝爲文字官矣今以寳谟直主玉局观鬳斋其书室也其诸文颇似庄子此书以口义名者谓其不爲文杂俚俗而直述之也景定改元中和节宣教郎知邵武军建宁县林经德序庄子雄豪宏肆以神行万物之上以心游宇宙之表至乐极指古无斯人其言辞荡汨变化凌薄日月疏决云河妙密流动鳞丽羽烂天昭海溟左缛而不环迁雄而不肆又文之杰立宇宙者也鬳翁着此书解若江海之浸膏泽之润情其情而思其乌梦其梦而觉其觉故能言其言而指其指声音笑貌身亲出之而人亲觌之然则是讵可以幸取力致哉鬳翁学精识絶渊源深而练习熟其悟发之境戛摩之地高旷则无有与撄静深而颖然上逹吾观鬳翁岿然抱负体用于天地之间充足明伟有以自伸其犹鲲鹏耶而又沈浸于其书如彼则其言非鬳翁孰能得之哉今鬳翁所着卓然起庄子于朽骨发千古之寳藏鬳翁亦传大弘伟豪杰鉅儒哉余始得是读之辄书奇遇于编末以传子孙非敢曰能知鬳翁之是书也景定辛酉十一月己巳三衢徐霖景说跋漆圜老仙之作是书也其见道精其愤世甚亦惟其隐放之迹足以行之奇崛之又足以发之至于茫昧浩渺之莫穷鼓舞变化之不测盖亦信其眼力之所及笔力之所至有不自知其过于激邻于诞者其初心岂曰吾欲以此而垂世立教哉又岂曰吾欲以此而崇老抑儒哉奈之何读之者之不之察也非以虚无宗之则以异端辟之见既出尘语又惊世往往句读之未尽通字义之未尽明则又以疑辞阙之脱简诿之彼其心亦岂欲得此于后之人哉鬳斋先生玉堂林公得圣人之道于乐轩乐轩之视漆圜所谓后世之子云鬳斋之于乐轩则太玄之侯芭也于是出而爲之着其篇焉分其章焉析其句焉明其字焉使篇无不解之章章无不解之句句无不解之字向之虚者以实异者以同疑者以信脱者以完而南华一经历几千百载始得爲天地间全书岂惟老仙将雀跃于九万里之上乐轩亦必且手舞足蹈于瞻前忽后之间矣或曰以性命之书加训诂之学若朱夫子所谓集大成者其自易经以至骚词莫不有释乃独阙然于庄书者将无不可哉同曰上规姚姒下逮庄骚非韩公之言乎晋宋人未足尽庄老实处非朱子之言乎不然岂其犹有所未尽耶抑果有所待而然耶鬳斋之功当不在朱子下矣同惧夫学者忘昔之难乐今之易而或至于忽之也故重言焉