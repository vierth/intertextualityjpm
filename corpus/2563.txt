鹤山先生大全文集鹤山先生大全文集序端平二年冬潜以右文殿修撰知太平州时文靖魏公繇枢筦督视江淮亰湖军马其始辟幕府领袖之士每极天下选然率以时好向背违不潜扵公非交㳺知旧亦骤辱扳引为上客或谓潜曰盍审诸潜曰公善类之宗也可无从乎乃疋马追公扵湓浦之上虽玉帐赞筹专务戎事而暇日尊俎笑谈获见公髙文大册及闻公崇论宏议日充然有所淂也尝曰学必本六经之谓正学道必本尧舜禹汤文武周公孔孟之谓正道彼邪説诐行是乃荆榛辟而通之公理到文醇矣至扵天文地理礼乐律暦官制兵法典章文物莫不究极纚纚如辨白黒而数一二潜益信公根枑学问枝叶文章落陈启新翼华抵实天岀神入不可覊控此岂偶然之故㦲后二年公殁濳哭之流涕曰天丧斯文矣又十有五年公之子近思克愚相与蒐遗冈轶有正集外集奏议凡一百卷将锓梓行于丗既属叔氏序其首又俾潜曰子为我申言之潜窃谓渡江以来文脉与国脉同其寿自髙宗司马文正公资治通鑑谓有益治道可为谏书自孝宗为苏文忠公文集御制一賛谓忠言谠论不頋身害洋洋圣谟风动四方扵是人文大兴上足以接庆暦元祐之盛至干淳间大儒辈出朱文公倡扵建张宣公倡扵潭吕成公倡扵婺皆着书立言自爲一家凡仁义之要道徳之奥性理之精微所以明天理而正人心立人极而扶丗教使天下晓然知人之所以异扵禽兽中国之所以异扵夷狄吾道之所以异扵佛老有君臣有父子而不蚀其纲常之正者功用弘矣永嘉诸老如陈正斋叶水心之徒则又创为制度噐数之学名曰实用以博洽相夸虽未乞以颉顽二三大儒然亦有乞稽者寥寥四五十载我公嗣之识照古今而不自以为髙忠贯日月而不自以为异徳望在生民名望在四夷文章之望在天下后丗盖所谓兼精粗一本末集干淳之大成者也惜其位不称徳命不待时不及相明天子以兴礼乐致不平而斯文之泽所见俾止扵此悲夫公讳字华父卬之鹤山人天下士师尊之曰鹤山先生云淳祐辛亥四月哉生眀太中丈新除㕘知政事用提举编修敕令同提举编修经武要略陵郡开国侯食邑一千七百戸含实封二百户呉潜后序余向从书肆中买得魏鹤山集系明卭州刋本而又杂入钖山安国刋本影冩者讹舛残阙不可卒读即还之矣后闻郡故藏书家有宋本急欲一见而索直数百金不能借出心殊怏怏焉嘉庆纪元之冬友人顾开之擕此书来议直再三竟以白金六十两购得虽书中残阙㡬及二十卷而目録完好犹可得其大畧因忆明本目録全无则此本犹可据目㝷访首卷缺一叶并二叶四行已遭俗手改易面目所缺之卷亦爲妄人补冩成帙按题核全无是处爰命工重装于首卷存其旧观于𥙷抄尽行撤去倘曰后更遇宋刻完好者尚可一一録入不则母宁缺之不致以伪乱真耳前序后跋其楮墨鹤山先生大全文集目録鹤山先生大全集目録上卷之一卷之一古诗游古白鹤山和薛祕书闻鸦韵和虞永康沧江鹤再诞雏寄题雅州胥园登万象楼和计次阳韵赠章相士和虞永康美功堂诗次韵史少庄竹醉日移竹四首虞永康生日安大使生日次韵叔衍兄贺生子饯章郎中以浙东仓归湖州送宇文侍郎知庐州题蔡氏丛桂堂送徐校书知处州送王考功江东漕送宋常丞知阆州送黄考功广东运判分韵得汉字送曽尚右知信州分韵得州字追送刘侍郎以宝制帅湖北送程左史以右撰知䕫州分韵得重字题谢耕道一犂春雨图送陈大着知蕲州分韵得辉字题石兴宗读书巖送赵编修知眉州分韵得登字送范吏部知崇庆分韵得兮字送苏大着知吉州分韵得章字卷之二古诗送周架阁以浙东提干归平江题沈氏书堂次韵德先歩月荅所问语次德先韵次韵虞永康庐居生芝韩叔冲约客泛舟沧江分韵得落字赠僧祖淳南游寄李考功和李致政花石山诗次韵黄侍郎海棠七絶题劒门题大安军杨宝谟旌忠庙出劒门后日履危径戯集轿兵方言过大安军黒水阻障憇崇道观以需涨落乃济寄题王才臣南山隐居六首谢安大使见遗白玉环送二兄三兄赴廷对次韵虞呆州泛雪约眉之寓公饮郡圃梅下分韵得动字虞知府生日王緫领生日重阳前一日约寓公饮于新开湖之西港分韵得一字次韵李参政湖上杂韵録寄龙鹤坟庐十三首续和李参政湖上杂韵七首西郊访梅约李提刑李参政八客分韵得尔字梁运判生日贻庐陵术士冯椿浣花即席再和浣花韵呈李彭州李参政卷之三古诗送赵茶马东归李参政生日二首次韵郭方叔诸公赏梅至夜赋诗次韵刘左史王亭观梅题潼川倅㕔先得月楼和宇文汉州乞房楼记诗约许侍郎诸公酒半宋正仲至自都城登元祐阁次韵李左史所和范泸州诗临川过永叔植慈竹义木于庭乃榜其堂曰慈义索诗潼川宪司拓圃筑亭取康节语名以四春十二韵遂宁社㮨风雷雨师坛釐正次韵张太博见贻二首再次韵二首次韵张太博得余所遗二程先生集辩二程戯邵子语虞万州生日董侍郎生日王緫领生日歌诗三十五韵送前知隆庆任侯赴召领客君子轩木芙蓉盛开分韵得红字重九后三日后圃黄华盛开因相与第其品之稍显者各赋一品探题得桃花菊次韵薛祕书绂见遗玉臂格谢书则堂扁额飞雪亭张义立得古井以木爲甃命曰亨泉求诗重阳分韵得放字卷之四古诗𥙷和李季允去秋所寄凌霄观诗汪漕使即梅圃作浮月亭追和古诗余亦𥙷和约客汎舟东山分韵得大字次韵西叔兄日食地震诗约书院诸友过石洞津检校隄役至后再见大雪杨尚书约登天开图画阁分韵得平字送刘寺丞赴浙西提举分韵霄字阁学袁侍郎以朝鲤豢龙两图见寄索和二首送袁郎官知徽州送侯成甫归蜀送杨尚书知泸州送郑侍郎四川制置分韵得盖字大理曽少卿欲见余近作録数篇寄之以诗爲谢且云连日疮疡作读余文而愈因次其韵送任大卿知汉州张少卿知眉州领客登介亭分韵得梅字四月二十日领客㝷龙井前盟以雨隂晴未定不果往买舟下西湖歩至玉泉观鱼分韵得东字六月十四日后殿侍立新永康太守成嘉甫朝辤奏事词气恻上爲嘉纳甞随笔纪其事今郷人祖帐分韵得西字杨仲博生日送杜兵侍以华文待制知遂宁府送杨仲博归蜀送黄冝州之郡送秦祕监以显谟知潼川府送张匠监以祕阁知贑州约漕使泛舟东郊分韵得江字卷之五古诗肩吾傍梅读易之句以名吾亭用韵荅赋次韵永平令江叔文鹤山书院落成生朝李肩吾贻诗次韵爲谢次韵李肩吾读易亭山茶梅再赋鹤山书院前夫容州再韵通道朱宰求时斋字李肩吾赋诗次韵抚州崇仁县玉清观道士黄石老工古篆以李公父书来问字题尹商卿自信斋兄子髙赴廷对丁大监文伯得余近作读之疾愈以诗见贻先立春一日电雷雪交作程叔运赋诗次韵朝字韵诗诸文倡酬未巳再次韵送程叔运髙不妄西归湖北提刑林寺丞赴召以书索诗中秋无月分韵得狂字九日分韵得寒字送呉门叶元老归浮光题东瓯王友直尚友堂赠造琴道士刘发云洪士龙以洪舜俞考功所作竹洲精舎记见问张永平作亭于渠河之右余请名以观而通守江君赋古诗二十有二韵以落之用韵和荅次韵庐陵刘时见怀卷之六古诗赠曽医四川茶马牛宝章修杨子墨池以书索题咏和靖州判官陈子从山水图十韵过屈大夫清烈庙下至左緜书怀呈荣州緜州二兄寿四川制置李侍郎送髙才卿出守嘉定次韵苏咊父自郫见寄七夕南定楼饮同衆官中秋领客重阳领客以老杜旧日重阳日诗分韵凡賔赠画工王生次韵赵制置制胜轩诗端乎三年春三月天子有诏俾臣某以佥书枢宻院奏事旣上还山之请乃休沐日丁丑与賔佐谒濂溪先生祠賔主凡二十有二谓是不可无纪也遂以明道先生云淡风轻之诗分韵而赋而诗有二言有四言同一韵者则二客赋之某得云字题温泉江东漕使兄约游钟山分韵得泠字赠画工王三钖传神卷之七古诗次程少逸饯杨叔禹教授和史少庄登山韵三首和李参政龙鹤庵庐二首和李校书沐川三絶次韵外舅杨崇庆以诗相招三首李参政见招游龙鹤山归途有作二首和范少才咏雪三首恭和闻喜宴赐毛自知以下御制和张大着㒹字韵二首张大着以韩持国緑樽红妓事再和见戯复次韵再知顚字韵和胡祕书学中释奠题袁追逺亭次韵费同叔解嘲次韵丞兄闻丁卯十一月三日朝报次韵虞求康题沧江书院次韵虞永康读易有作再次沧江韵二首次韵范少才在崃中寄李季允二首次韵虞永康谢余过沧江和虞永康梅花十絶句安大使生日次韵李参政见谢游龙鹤山诗二首次韵虞永康十月海棠二首李德秀致政以其生日前一日约士友至长庆院访梅花山茶因以爲寿李德秀致政即席赋五言十韵用韵答之次韵黄侍郎沧江海棠六絶次韵王茶马海棠四絶次韵黄侍郎生子题梓潼庙题上亭驿九月八日类试别所与同事饮而痁作次韵监试潼川提刑张兵部有怀家山木犀用黄侍郎韵题宇文发运瑞萱亭二首用李致政韵题临卭陈氏所居吕仙所留回道人来四字燕新进士送唐述之赴廷对卷之八律诗次韵眉山胡宰喜雪次韵李参政李提刑见和鴈湖观梅次韵李参政上刘舎人䦚学和别驾喜雨四絶送安同知赴阙五首用大理杨少卿韵题冯君山庄图二首次韵李彭州乞鹤于虞万州四首燕孙节推人日约李提刑李参政登蓦顺马上醉书李提刑李参政再和招鹤诗再用韵以谢四首再和招鹤四首李参政折赠黄香梅与八咏俱至用韵以谢八首李参政约客访西郊海棠予以斋禁不与再和次韵虞万州沧江海棠上巳日约同僚过蟇頥晩视新开撗江堰题李彭州南亭送李梁山之官二首赵深甫年七十有亲九十贫无以养索赋题三衢于杓艮室次韵李彭州访山居三絶三首次韵李参政秋怀十絶次韵李参政赋蟇頥新堰三首鲁提干献子以诗惠分茶椀用韵爲谢次韵虞万州见寄除夕江村饯腊二首南郊祖帐赋五十六言呈刘左史许侍郎同饮郊外王氏亭分韵得风字送李左史郊外和范泸州赠李韵别东叔西叔二兄于遂宁门外次韵遂宁府宴贡士即席赋二首虞万州生日三首董侍郎生日三首王緫卿生日二首登冠山次瞻叔兄壁间旧韵二首与刘左史同别杨少卿于南郊舟中用宋兵部韵再用宋吏部韵送刘左史次韵李参政和薛祕书绂诗见寄五首谯申甫惠诗有随縁婚嫁之语因次韵賛之卷之九律诗次韵泸帅范郎中再和所送李季允韵见寄二首题牟节叟介寿堂和刘左史韵次李参政所和五絶句韵因以爲寿五首再和前韵答赋五首书遂宁何氏穏兴斋赴遂宁进士期集即席赋送刘类元炳奉对阙庭二月二日遂宁北郊迎富故事二月十九日席上赋四首翌日约客有和者再用韵四首昨有祷于社稷及境内山川是夕枕上闻雨二首次虞万州韵送曹简夫守宣城待阙次壁间韵题怀安道上三州王氏亭六言二首以使事过成都讫事而归虞万州成都尉髙表兄拉访灵泉宰髙表兄风雨连明遂谒朱祭酒祠即事贼四首临发潼川许侍郎提刑饯于东山赋诗留别题潼川贾伯用崇雅阁岀入体约客木犀下有赋八月十四日夜约客月下有赋即席自和八月十五日夜月意偃蹇夜乆微明湏臾复晦瞻叔兄有诗因次其韵翌日对客雨中再和赠相士郭灏李微之闻其弟贯之西归以诗迓之刘左史和韵属余同赋六首元夕卜油溪故事二首和李参政正旦闻边报茂叔兄还郷北郊酌别次王万里万愁霖赠术士龚恢乙题桃源图题贾伯用大龙阡次韵李参政龙鹤山庐李参政约至井监偶得三絶题成都宪江公廉勤谨忠信和缓八葴自长宁阡过灵泉兄墓爇黄经从隈知以归李参政生日六首安宣抚生日二首和杨仲禹送史不修特奏赴吏部注阙和除夕前一日南叔兄㑹杨仲博杨季穆诗人日南山寺约汪宪正月九日北山雍熈寺约同官春社日祀事旣毕轿中得三絶观南隄正月九日川上之游杨季穆以酬唱见寄走笔次韵次韵李参政见寄三首卷之十律诗次韵李参政见遗生日送王教授之官临卭余旣赋诗坐客请以唐人家花车斜韵同赋醉中作五十六言八月十四夜月用旧作韵呈诸友应提刑以十五日和韵见示再次韵九月丁亥秋祀毕劳农北郊苏提干以疾不往以诗见寄因次其韵李参政生日六首次韵苏和甫雨后观梅海潮院领客观梅嘉甫弟生日泸帅曹太愽生日四首舟至合江度周卿以诗相迓次韵将至古渝虞宪以三絶同端午节见寄用韵爲谢三首万州守潘拉登鲁池观荷花荔枝二首和崔侍郎送行诗韵二首即席和丁䕫帅送行诗韵二首和䕫漕王韵二首生日和辛江陵即席韵二首李季允作呑云楼索诗和緫漕韵答之二首舣舟琵琶亭次福士张元龙以诗代东韵二首杨仰博生日三首史仓使约登齐山自弄水亭过清溪桥至壷天洞又至华盖洞翆微亭史仓索赋李池州和韵见寄再赋髙不疑与客登梁昭明钓台李肩吾和前诗见遗用韵谢之十八日上寿退赐坐十九月贡院钖宴二十一日紫宸殿御筵即事七首和杨尚书韵送蔺恭甫归永康十二月九日雪融夜起逹旦十日夜闻风声腊日同舎郎即湖上送诸葛吏部赴湖北常平次汪吏部韵杨尚书和晴字韵诗适趍部宿再韵谢之二首袁都官同前韵赴二诗和荅二首次韵杨尚书立春二首曽少卿约饮即席赋八月七日𬒳命上㑹稽舟中马上得二十首约任千载大卿同王万里杨仲博汎湖任赋二诗和其韵西叔兄生日四首后殿侍立三首射殿引诸班出官人拽垜子二首通泉李君以廷试卷漏结涂注自三甲降未甲赋诗以送其归领客汎西湖客赋诗次韵眞除后谩记所见三首夏至祀阏伯于开元宫前三日省中斋宿新繁县禾登九穗嘉甫第有诗索和讲筵侍立三首十二月二十七日宰报率百官请大行皇帝谥于南郊曰宁宗纪事四首和王太愽万斋宫梦中絶句题洪崖安道人坟庵题苏文忠与邓安惠西山唱和卷之十一律诗将入靖州界适值肩吾生日爲诗以寿之三首王常愽寄示沌路七诗李肩吾用韵爲予寿因次韵次韵樊武仲致政见胎二首次韵谯仲甫致政闻南迁见寄二首次李肩吾送安恕父回长沙韵四首再用韵肩吾生日以三絶爲寿送从子令宪西归六首题南叔兄藏修阁息游观次韵黄判官喜雪肩吾生日三絶句次肩吾庆生日韵题陈肤仲眞希元诗卷赠萧道士肩吾生日次肩吾庆生日韵次韵丁大监见怀二首次韵九华叶见思鹤山书院诗和虞退夫韵三首子益教授再用韵赋弈有审机从諌之诲复和三首曩在遂宁甞赋木犀偶忆前作用韵再赋又次韵中秋风雨中约客叶元老有诗虞退夫生日二首用眞景元韵题豫章朱正父湖山清隐诗卷次韵虞退夫除夕七絶句用张子益教授韵送虞退夫西归尝爲赵太社作章泉二字及匹𥿄冩诗二十二首赵一再有诗因次韵二首题赵昌父太社寄桃源何道士题罗季能六友堂次韵靖州贡士鹿鸣宴二首赵太社昌父封佀近诗见寄用鹤吟韵和答王万里常博自金山以诗代柬因次韵三首题丁先之厚斋二首和胡自明见贻次韵王常博题赠江陵乐徳佐题崃州三游洞二首和虞退夫见贻生日诗韵五首和蒋成甫见贻生日韵二首次韵知常德袁尊固监丞送别四诗︻卷之十二律诗用蒋成甫韵贺虞退夫生子虞退夫生日二首十一月九日新滩李示余开禧三年四月九日所跋外舅杨宪使滩字韵诗次韵建土施霆亯自䕫以诗相迓过虎头狼尾滩避险出陆至谭晋仲故居有谢公昌国刘公徳脩薛公仲章诗用谢韵有赋二首书所见闻示诸友五首次韵虞退天除夕七絶句用樊武仲致政韵饯黄户部次韵荆门张守寺簿见寄诗韵二首六月十四日次韵樊武仲喜雨送扬子有赴叙倅用髙荣州韵长女生日三首送李蒲江归简池用髙荣州韵北郊劳农安緫领生日二首杨尚书生日二首李制置生日二首魏茶马生日二首遂宁家知府生日二首潼川路施运判生日二首泸贡士二十人端平元年手书増郡国贡士贠泸増二人是歳贡于东西路转运司者各二人以五月庚戌合寮吏宴于郡之正衙歌鹿鸣以遣之二首送李季允赴召三首李尚书𬒳召过泸临发之日宫吏以行香日分追送不及明日尚书自令江诘后期次韵以谢题外舅提刑杨大夫墓嘉㤗二年题资州醮坛山星斗合至是同王资州贾大安杨季持诸公登山用前韵二首制置丁少卿生日二首次韵丁制置逺迎三絶寄题李季衡东楼题王巴州震传经楼恭和闻喜宴御制题余氏聚逺楼将作监栽竹徐直翁俾予书植贤亭三大字以诗见贻三首夜直王堂二首四月癸巳发浔阳馆过濂溪饭于杏溪愒清虚痷宿太平宫五首丙申擕客自康王观东北行十里观谷帘泉二首题归宗寺青玉崃万杉寺三硖桥︻卷之十三牋表汉州到任谢表𬒳㫖兼权潼川运判谢表潼川提刑司贺瑞庆圣节表潼川转运司贺瑞庆圣节表潼川提举司贺瑞庆圣节表潼川运判谢到任表直祕阁知潼川府到任表谢周程三先生赐谥表立皇子贺皇帝表贺皇后牋明堂大礼肆赦贺庆成表贺受宝表贺皇后牋元日受宝肆赦谢表代宰臣以下贺雪表代宰臣以下谢赐喜雪御筵表除权工部侍郎谢表谢皇太后牋复元官职宫观谢表上皇太后表潼川路安抚到任谢表︻卷之十四内制赐左丞相郑清之辤免兼职不允诏赐淮东制置赵葵乞遂退闲不允诏赐左丞相郑清之乞上印绶不允诏拟御笔褒郑清之赐葛洪辤免资政提宫乞休致不允诏曽参政从龙生日赐牲饩诏立秋祀五福十神太一祝文闻喜宴口宣赐吏部尚书李乞归田里不允诏赐知合韩休乞休致不允诏赐李辤免除端明殿学士提举万寿观兼侍读不允诏赐洪咨夔辤免除吏部侍郎兼给事不允诏赐李再辤免除端明内祠侍读不允断章批荅口宣赐葛洪乞休致不允诏赐崔与之辤免参知政事不允诏显恭皇后下宫修砌山墻告迁神御表文赐陈卓乞解佥书枢宻辤执政恩例奉祠不允诏赐陈韡辤免除工部尚书不允诏赐陈卓再乞祠不允诏八月半祷淛江设醮青词拟趣召崔与之御笔赐右丞相乔行简生日礼物诏皇帝甲子本命就开元宫设醮朱表赐左丞相郑清之生日礼物诏告太一祝文赵汝愚配享宁宗庙庭奏告太庙景灵宫祖宗祝文青词赐李乞还故里不允诏赐李再上章乞还故里不允不得再有陈请诏安癸仲抚谕四川官吏军民诏︻卷之十五奏议奏乞爲周濂溪赐谥小贴子又小贴子奏论故军器监主簿游绍熈末年建明宗社六计小贴子奏乞早定周程三先生谥议贴黄论人心不能与天地相似者五论州郡削弱之弊︻卷之十六奏议十一月二十三日轮对札子二论择人分四重镇以备金夏鞑事论实録阙文奏论蜀边垦田事直前奏事札子二论事变倚伏人心向背疆埸安危邻冦动静逺夷利害五几贴黄论士大夫风俗乙酉上殿札子三论人主之心义利所安是之谓天贴黄论敷求硕儒开阐正学论除授之间公听并观如元祐用人︻卷之十七奏议直前奏六未喻及邪正二论封事奏体八卦往来之用玩上下交济之理以尽下情贴黄又贴黄︻卷之十八奏议应诏封事︻卷之十九奏议𬒳召除礼部尚书内引奏事第一札第二札第三札第四札贴黄第五札︻卷之二十奏议乙未秋特班奏事贴黄奏乞収囬保全故相史弥逺御笔贴黄奏乞将赵汝愚配享宁宗庙廷奏乞趣诏崔与之参预政机贴黄奏乞审度履畒利害以宽中下戸贴黄︻卷之二十一馆职䇿答馆职䇿一道︻卷之二十二进故事论储蓄人才论夷狄叛服无常力圗自治之实论感民莫先诏令当如唐徳宗痛自咎责论襄黄二帅论乞诏诸帅任责处降附安反侧论黄陂叛卒︻卷之二十三状札辤免召赴行在状辤免召赴行在状论四川改官人积滞札子辤免除直祕阁知泸州状申尚书省乞检㑹元奏横渠先生谥状申尚书省乞䕃𥙷表姪髙斯谋状辤免除起居舎人状丐词申省状再乞祠申省状辤免除起居郎状丐祠申省状再乞祠申省状︻卷之二十四状札三乞祠申省状四乞祠申省状五乞祠申省状辤免除工部侍郎状丐外再申尚书省状再辤免除权工部侍郎奏状丐祠再申尚书省状牒粮料院契勘供职月日幇行请给除权工部侍郎举虞自代奏状应诏荐杨等五人奏状辤免除集英殿修撰知常德府状辤免知遂宁府状辤免除寳章阁待制潼川府路安抚知泸州状除宝章阁待制举游自代奏状辤免进华文阁待制赐金帯奏状辤免召赴行在荐三省元奏小贴子又申省论龙飞鼎甲人𥘉任堂差卷之二十五状札再辤免召命辤免除权礼部尚书奏状再辤免除权礼部尚书状辤免兼权吏部尚书奏状辤免御笔叙理磨勘转官命词褒谕奏状再辤免御笔叙理磨勘申省状丐祠奏状再乞祠奏状辤免同产兄利路提刑髙赠卹恩例奏状三乞祠辤免除资政殿学士知潭州札子再辤免知潭州札子三辤免知潭州札子辤免知绍兴府浙东安抚使奏状再辤免绍兴府札子辤免知福州福建安抚使奏状再辤免知福州札子乞致仕札子卷之二十六督府奏陈辤免除端明殿学士同签书枢宻院事督视京湖军马奏状再辤免端明殿学士同签书枢宻院事督视京湖军马表三辤免签书督视奏札辤免同提举编修经武要略奏状辤免督视军马乞以参军事从丞相行奏札贴黄又贴黄先事奏陈三事再辤执政恩数乞以参军事从丞相行奏札三辤乞以从官参军事从丞相行奏札乞检㑹累牍収囬执政恩例奏札贴黄又贴黄辤免兼领督视江淮军马奏状卷之二十七督府奏陈奏两府所辟官属截日供职奏随冝区处十事奏别择日朝辤除端明殿学士同签书枢宻院事督视江淮京湖军马谢表奏乞宣谕大臣趣办行期贴黄奏科拨钱物贴黄奏江陵从督府乞兵奏乞増支督府钱物贴黄奏淮西緫领所等处乞钱粮等事陛辤奏定国论别人才回天怒图民怨奏乞降便冝诏书赐便冝诏书谢表奏将帅漕餽送添犒诸军奏抵平江府奏德安叛卒姦诈及备鞑声东击西榜谕沿边将帅军民勦贼推赏榜谕北军画一榜谕将士奏与赵葵私觌礼物奏至镇江犒军奏至建康犒军不敢以报捷缓行色奏併力援㐮及令参谋官呉留幕府贴黄奏和不可信常爲冦至之备奏虏犯随信光黄等处事冝奏措置江陵府三海八柜卷之二十九督府奏陈奏外冦未静二相不咸旷天工而违时几奏乞将樊文彬髙世英优加赠䘏奏襄阳𬒳围日乆乞降诏勉谕制臣贴黄贴黄奏乞将曹友闻李安国优与旌擢榜𬒳兵诸郡蠲免科役奏乞早定崃州襄阳守臣贴黄自劾榜谕北军奏措置京湖诸郡奏乞降结局指挥収回新命速赐窜斥奏析督府前后事体乞检㑹累奏施行奏北军当思调伏庶内外相安奏拨官告银绢付别经理奏备别申到刘等复襄事冝卷之三十督府奏陈奏缴别书施行复㐮事冝贴黄缴奏奉使复命十事卷之三十一督府书杨州赵制置丞相又杨洲赵制置蒋左史左丞相左丞相左丞相左丞相左丞相别参谋左丞相赵大使别参谋赵大使游侍郎左丞相安緫领丁制置李大着京湖别制置左丞相蒋左史卷之三十二书上建康留守叶侍郎上李参政壁论蜀事上韩太师论逆䂀事上呉宣抚论布估荅虞永康又荅虞永康柬孙蒲江又柬卷之三十三书荅名山张监茶代南叔兄上费参政上曽枢宻上史丞相丐祠上史丞相再乞祠上史丞相丐祠上史丞相再上史丞相四乞祠上史丞相除工部侍郎上史丞相小贴子丐祠上史丞相再上史丞相辤靖州洪守月给荅滕景重处厚荅蒋得之卷之三十四书答林知録答昌化潘知军答武冈李通判答荆门张签判答遂宁李侍郎答任緫干答长沙李县丞答曾参政答刘提干答贑州聂侍郎答张大监答张大监答袁衢州答黄子才答张大监答德庆陈知府答丁大监答严教授答彭运干答许解元答范殿撰答樊致政答江县尉答遂宁李侍郎答呉寺丞答郭通判答萧仲有答杨架阁答李侍郎答陈子敬卷之三十五书答江西叶提刑答湖广陈緫领答叶子答澧州徐教授答福建史提举答易尚书答洪郎中答真侍郎答袁提举答李遂宁答袁提刑答广西赵经略答林衢州答袁提举答薛检法答丁大监答池州张通判答常徳袁提刑答黄緫领答宝庆梁教授答湖北李运使答史提举答林大卿答潘琼州答寳庆李知府答刘司令答周晦叔答杨均州恢答王邵武遂答朱择善答呉寺丞︻卷之三十六书答蔡緫领答杨次房答苏伯起答巴州郭通判答黄眉州答前临安尤通判答赵全州答周监酒答遂宁李侍郎答冯吉父答真侍郎答杨冨顺答阎运干答熊教授答乔尚书答林提刑答夔路赵运判答眞侍郎答洪士龙答杨泸州答丁大监答乔尚书答罗制干答曽教授答眞侍郎答虞卭州答罗制机答李监丞答湖南李运使谢史丞相︻卷之三十七书李眉州黄制置江陵别安抚程运使郑丞相郑丞相陈参政蒋大着真侍郎李舎人丁制副呉舎人回牟緫干曽参政呉知县郑左相上两丞相乞以隂雨禜祭国门宁国赵书记呉提干呉侍郎卷之三十八记成都府府学三先生祠堂记永康军评事桥免夫役记永康军花州记紫云山崇仙观记成都府感应观赐额记资州新创贡院记卷之三十九记中江县灵感庙神墓记卭州新创南楼记泸州显惠庙记茂州军营记石泉军军学记汉州开元观记雅州振文堂记绵州通判㕔二贤祠堂记彭节斋记卷之四十记眉州新开环湖记眉州江郷馆壁记眉州新修蟇頥堰记大邑县学振文堂记长宁军贡院记冨顺监创南楼记广安军和溪县安少保生祠记卷之四十一记眉州威显庙记眉州载英堂记汉州房公楼记书鹤山书院始末潼川签判㕔緑筠堂记玉台极堂柱识参议胡君祠堂记石源计义甫川上楼说眉山孙氏书楼记卷之四十二记成都府朝眞观记史守文笃斋说江原县天庆观云层台记简州见思堂记简州四先生祠堂记叙州蠲役记绵州新城记安少保果州生祠记卷之四十三记海州太守题名壁记兴元府新作张魏公虞雍公祠堂记天台张氏端双璧楼记潭州惠民仓记道州宁逺县新建濂溪周元公祠堂记泉州紫帽山金粟观记潼川转运司重建东衙记卷之四十四记叙州诸葛武侯忠灵庙碑元符忠諌堂记资州省元楼记緜竹县湖桥记普州贡院记杨文安公祠堂记毛氏慈惠庄记䕫州卧龙山记重建四川緫领所记合州建濂溪先生祠堂记眉州江郷馆记卷之四十五记刘清惠公祠堂记嘉定府壁津楼记泸州重修学记泸州社仓养济院义冢记卷之四十六记成都府録事㕔题名壁记大宗正司记华亭县重修学记常熟县重修学记程纯公杨忠襄公祠堂记卷之四十七记靖州鹤山书院记髙德文强斋记䕫州重建州学记张行父拙斋记曽无疑仰髙堂记家侯季积善堂记黔阳县学记龙舒陈侯君子堂记资州中和宣布之楼记道州建濂谿书院记卷之四十八记长沙县四先生祠堂记全州清湘书院率性堂记潭州外十县惠民仓记徂徕石先生祠堂记涪州社稷坛记涪州太守题名石记常德府东湖记泸州赡军田记长宁军六先生祠堂记眉州创贡院记李侍郎北园记卭州先茶记卷之四十九记潭州州学重建稽古阁明伦堂记简州三贤合记洪氏天目山房记相郷县禇公洗笔池记浦城梦笔山房记寳庆府跃龙桥记靖州教授㕔题名壁记宝庆府廉溪先生周元公祠堂记殷少师祠堂记均州尹公亭记虞退夫心逺堂记︻卷之五十记许德夫耻斋记聂侍郎敬安堂记通泉县重修学记靖州兴贤庄记洋州天庆观圣祖殿记卭州白鹤山营造记观亭记建安张子寿正斋记江陵府丛兰精舎记庐陵戴㓜学笃斋记呉门卫知耻斋记鹤山先生大全集目録上重校鹤山先生大全文集目録下卷之五十一序程氏东坡诗谱序小学之书后序坐忘居士房公文集序吕氏读后序三洪制藁序黄侍郎定胜堂文集序临川诗註序卷之五十二序邵氏撃壤集序横渠礼记说序逹贤録序费元甫註陶靖节诗序古郫徐君诗史字韵序虞忠肃公奏议序史少弼云庄集序孙氏拙斋论孟序卷之五十三序彭山李肩吾字通序朱文公语类序周元公程纯公正公谥告序勾易之书记父文集序黄太史文集序朱氏语孟集註序李伯勇春秋集义序送虞仲易赴夔路提刑序四明胡易说序杨济道钝斋集序潘舎人集篆韵序范正献公文集序邹淮百中经序阅静老人文集序毛义甫六经正误序卷之五十四序卫正叔礼记集说序李大卿罢籴録序陈正献公诗集序张魏公紫巖论语说序裴梦得註欧阳公诗集序杨恭惠公奏议序彭忠肃公止堂文集序朱文公年谱序送叶元老归浮光序广平李氏观画所见序送清湘文元归土谿序邵万州孝弟蒙求序王侍郎复斋诗集序钱氏诗集传序罗文恭公奏议序游诚之黙斋集序番易王养正双巖集序陈少阳文集序赵宗藩文类序古今考序卷之五十五序止止先生宇文公集序论语通释序伊洛渊源録序裴及卿史汉四纪序裴及卿汉註拾遗序计子眞训蒙正谬序杨殿撰不欺子文集序侯氏少陵诗註序朱文公五书问荅序彭忠肃公止堂训蒙序致堂先生胡公斐然集序杨伯昌浩斋集序註黄诗外集序卷之五十六序攻媿楼宣献公文集序呉彩鸾唐韵后序蔡文懿公百官公卿年表序通鑑纲目发明序游忠公鑑虚集序邵氏之溪遗藁序卷之五十七铭高才卿静庵铭计祖孟存耕堂铭何仲敏介轩铭牟节叟存斋铭潼川于充实不欺堂铭潼川运司新建怀咨堂铭潼川府新城铭嘉定府延祥观钟铭高壮礼堂铭游景仁弘毅堂铭宋伯谟逹齐铭表兄高南叔絜矩堂铭张咏之存菴铭裴及卿毖斋铭师厚卿恕斋铭严顾斋铭彭城陈如愚愚斋铭虞退夫敬和堂铭临江彭应龙省斋铭合江阳三勿斋铭江子逺古心堂铭曽无疑归全菴铭当涂辛钦夫孰菴铭莆田陈师道克斋铭靖州李外父升斋铭衡阳李肯斋铭高瞻叔敬身堂铭湘郷赵县尉茅斋铭清湘滕最重巳斋铭湘郷萧定夫师友堂铭金华邵习斋铭番易许晋斋铭湘中万伯宗兊斋铭清湘蒋成父一斋铭渠阳唐吉父敬义堂铭临江萧遗经堂铭卷之五十八字说高不器字说高不妄字说虞退夫字说李季相字说杨志南字说史之椅之樟字说戴仁夫字说卷之五十九跋跋李德文勿斋四箴跋六安县尉顾士龙诗卷跋向侍郎拘张邦昌家属檄藁跋二苏送宋彭州迎侍二亲诗跋黄尚书与任千载书后跋房氏清白堂记跋丹稜彭君墓志铭跋南轩与坐忘居士房公帖跋宋常丞送行诗后序跋思蒙史氏遗安堂记跋眉人王庆长辩蜀都赋跋虞丞相帖跋明道先生和康节打乖吟眞蹟跋文忠烈公眞蹟跋祖泽之龙学帖跋蒋希鲁宻学帖跋鲜于子骏帖跋河东转运王䧟虏后家书卷之六十跋跋武连汤尉檄跋张于湖念奴娇词真蹟跋唐恭愍公遗墨跋黄侍郎送虞永康赴召诗跋金堂谢氏所藏伊川程氏眞蹟跋阆中蒲氏所藏石范文三家墨蹟跋苏文忠墨蹟跋乐子仁爲洪雅王作寿乐堂记跋苏氏帖跋任諌议帖跋陈思王帖跋传諌议帖跋虞雍公折虏使奏札跋陆日新尽忠辩诬録跋晏元献帖跋崔吉甫三边表里图跋东坡获鬼章告𥙿陵文眞蹟跋东坡书张志和渔父词大字跋山谷与杨君全诗帖眞蹟跋东坡次韵王晋卿乞花诗眞蹟跋丹渊墨竹诗帖跋东坡辞免中书舎人藁眞蹟卷之六十一跋题赵侍郎帖后跋南轩所与李季允帖跋高宗付呉凡事宻奏宸翰跋遂寕傅氏所藏濂溪伊川眞蹟题刘左史所书潼川陈荷母任氏墓铭跋胡文靖公橄榄诗眞蹟跋孟蜀断慿跋山谷所书香山七德舞跋胡知院与季溥徃来书帖跋杨参议家书后跋杨司理父问辩暦题普慈冯率钱建贡院䟽后跋邵康节逢春诗跋吕正献公缴进兴龙节虏使例外送土物奏藁跋韩持国帖跋何丞相家所藏钦宗御书又跋跋郑忠穆公家问遗事跋高宗赐呉招纳关陜流亡御礼题山谷安乐山留题后题米南宫帖跋张存之行状跋李文简公手记李梲等十事跋司马文正帖跋宋龙学帖跋刘御史帖跋黄太史帖跋马御史帖跋诸贤帖跋赵忠定公与游忠公帖跋朱吕学规跋陈了斋责沈跋王君诏诗跋程正伯家藏山谷书杜少陵诗帖跋崔次和勉斋铭跋南轩帖跋张魏公帖跋史母家氏墓志卷之六十二跋跋虞秦公所撰杜府君墓志跋杨少卿所题赵子安一经阁诗跋张魏公帖跋江宗博致仕帖跋广汉赵爕论语说跋杜忠可曽祖莭范处士告书潼川柳彦养墓碑隂跋游景仁所藏裴绍业告跋康节先生荅冨韩公柬跋赐潞京䘏刑诏书跋康节与韩康公唱和诗跋秦伯镇兵部问易康节书跋康节诗跋吕文靖公试卷眞蹟跋青神杜才叔知归去来词跋端明程公谥刚愍议跋张忠献公所与张忠简公三帖跋三传祠记行状跋呉正献公帖跋呉正肃公帖又帖跋卢氏正岁㑹拜録跋郑资政遗事跋李清臣奏䟽跋沈国録淳熈八年太学私试䇿问跋晏元献公帖跋朱文公所与辅汉卿帖跋李肩吾所书损益二卦跋颜鲁公争坐帖跋胡半埜诗藁跋朱文公所与任伯起枢宻柬跋陈了斋辩王荆公目録跋赵清敏公墨蹟跋苏文定公帖跋米友仁帖跋斜川帖跋苏养直后湖二诗题林叔清古易跋陈尚书均赡宗族眞蹟跋环溪呉先生梦记跋范太史记司马公布衾铭跋聂侍郎所藏徐明叔篆赤壁赋跋陈中舎所藏杜正献草书卷之六十三跋跋陈正献公所藏孝庙御书用人论跋陈忠肃公岳山寿宁观留题跋杨文公书遗教经跋杨文公眞蹟跋方宣谕奏议题复州鸿轩跋张魏公帖跋陈忠肃公帖跋北山戆议跋司马先后天诸图跋彭忠肃公眞蹟后跋尤氏遂𥘉堂藏书目録序后跋李肩吾爲许成大书郷党内则跋李肩吾所书郷党跋邓氏四世死事跋处士蒋家传跋顾夫人墓志后跋家季文守冨顺日拒呉曦伪檄事跋邵康节检束二大字跋楼参政绍熈五年内禅诏草跋毛氏増韵跋番昜董氏所藏东坡墨蹟跋黄太史帖跋张忠献吕忠穆与李忠肃书跋赵昌父送刘清之事后跋类省试䇿卷后跋罗文恭公諌藁跋罗文恭公荐士藁跋罗文恭公后省缴䮂藁跋公安张氏所藏东坡帖跋永嘉薛荣祖临予观亭记跋邓宣和使虏赐私觌茶币跋苏文忠属黄州教授作邓枢宻启跋李肩吾爲尹商卿书郷党跋辛简穆公与秦桧争和议奏藁卷之六十四跋跋静春先生刘子澄帖跋牟少眞发蒙中庸大学俗解跋牛寳章记杨少卿事题苏叔明陶然堂赋后题东坡赵德麟字说眞蹟题孟莘事状跋张宣公帖又跋朱文公帖题蕲州仪曹范元帅府牒后书泸七周读历代书跋朱文公帖跋孙教授志铭跋陈猷春龙出穴图跋王荆公眞蹟跋充斋游吏部所书孟子一章跋赵安庆所藏东坡帖跋赵安庆先世诗跋魏少申碑隂跋杜佑通典卷之六十五跋题丹稜刘氏党籍题史孝经题彭山宋彦祥诗卷题呉武安所得高孝两朝宸翰题周子靖理斋铭后跋修金赵公所作蒙箴跋冯仰之因重论后跋师厚卿致仕十诗跋御书鹤山书院四大字跋御书唐严武诗二十八言题杨慈湖所书韩贯道墓后跋先表叔留题钟山西湖二诗后跋陈君举东宫进故事跋四十年前𥙷试卷跋陈思书苑菁华跋吕城李氏世藏名帖题茅山道士所藏朱晦菴以佛语调杨诚斋周益公帖题深衣画像题卢祖嵒复别祖墓书刘习之孝义传后卷之六十六启谢卭守范季才宗丞启成都签判到任谢刘制置通通判王国正上赵运使代谢刘制置举状通緫领通谢尚书贺谢尚书通茶马除国子正谢丞相除正字谢宰相差知嘉定府谢宰执知汉州谢安大使知眉州到任谢安大使卷之六十七启答眉州同官答赵通判答州县官生日生日谢李参政谢刘潼川贺张运使除潼川运判谢宰执生日谢亲友通安少保定昏𬒳召谢宰执除兵部郎官兼史职谢宰执回蒋状元回蔡牓眼回赵探花生日谢亲友惠诗词除祕书监谢执政除起居舎人谢宰执贺皇子国公诞生皇孙札子生日谢人惠诗词谢安监丞纳币卷之六十八启答靖州士人生日答衆官致礼者海答生日惠诗生日谢人惠诗词又谢守倅生日谢守倅以下惠诗词答靖州时官士人惠生日答靖州范倅生日答卫沅洲复元官职宫观谢宰执答虞卭州定昏答杨广安定昏答冯叙州谢武侯庙碑泸州到任谢宰执答生日贺郑丞相答生日回生日启回诸公生日启卷之六十九墓志碑铭显谟阁直学士提举西京嵩山崇福宫许公神道碑参知政事资政殿学士真公神道碑卷之七十墓志铭铭处士高君墓志铭处士魏君墓志铭杨君墓志铭太孺人赐冠帔黎氏墓志铭郭君墓志铭郷贡进士乐君墓志铭龙水钱君墓志铭费子文墓志铭魏府君墓志铭谯隐君墓志铭史夫人墓志铭卷之七十一墓志碑铭魏府君墓志铭知南劒州洪公墓志铭通直郎致仕张君墓志铭朝奉郎权发遣大宁监李君墓志铭荣州司户何君墓志铭宣教郎致仕史君墓志铭卷之七十一墓志碑铭绵州教授承奉郎致任唐君墓志铭承事郎胡君墓志铭四川茶马司干办韩君墓志铭中江呉先之墓志铭贵州文学高君墓志铭签书劒南西川判官李君墓志铭魏府君墓志铭魏府君墓志铭知嘉定府宋君墓志铭朝奉郎通判台州曹君墓志铭卷之七十三墓志碑铭承奉郎致仕李公墓志铭顾夫人墓志铭朝请大夫太府少卿直宝谟阁致仕张君墓志铭直焕章阁淮西安抚赵君墓志铭陆伯微墓志铭安德军节度使赠少保郡王赵公神道碑卷之七十四墓志碑铭观文殿学士左通奉大夫赠特进谥文靖朱公神道碑中大夫祕阁修撰致仕扬公墓志铭朝奉郎知卭州何君墓志铭朝散郞主管华州云台观彭侯墓志铭卷之七十五墓志碑铭知南安军宗丞都官邵公墓志铭太常博士李君墓志铭宣教郎致仕宋君墓志铭朝散大夫知眉州王君墓志铭朝奉大夫知荣州蹇君墓志铭知文州主管华州云台观安君墓志铭卷之七十六墓志碑铭利州路提刑主管冲佑观虞公墓志铭耤田令知信州王公墓志铭隆州教授通直郎致仕谯君墓志铭卷之七十七墓志碑铭直宝章阁提举冲佑观张公墓志铭鎭江府教授徐君墓志铭李中父墓志铭知江原县权通判成州马君墓志铭卷之七十八墓志碑铭朝奉大夫太府卿四川緫领李公墓志铭宣义郞致仕牟君墓志铭郁林州签判陶君墓志铭卷之七十九墓志碑铭江油县尉冯君墓志铭藏脩先生李公墓志铭李次琮墓志铭张晞颜墓志铭孙仲卿墓志处士高君墓志铭天台陈子渊墓志铭知逹州李君墓志铭卷之八十墓志碑铭流谿县令通直郎致仕宋君墓志铭朝散郎知冝州董君墓志铭华容县丞奉议郞致仕沈君墓志铭孙武义墓志铭孙和卿墓志铭归州推官承奉郎致仕张君墓志铭处士黄君墓志铭从事郎胡君墓志铭于夫人墓志铭卷之八十一墓志碑铭赠奉直大夫丁公墓志铭承议郎通判叙州李君墓志铭安人史氏墓志铭太孺人吴氏墓志铭朝议大夫知叙州魏公墓志铭大理少卿直宝谟阁杨公墓志铭卷之八十二墓志碑铭太府寺丞利州路安抚郭公墓志铭国学进士胡伯清墓志铭迪功郎致仕史君墓志铭恭人杨氏墓志铭迪功郎致仕程君墓志铭永康军通判杜君墓志铭祕书丞兵部郎官潼川运判张公墓志铭雒县丞章公墓志铭杨大夫墓铭卷之八十三墓志碑铭知南平朝请江君墓志铭朝奉大夫知巴州常君墓志铭姪女端意墓志铭知巴州郭墓志铭杜隐君墓志铭程叔运墓志铭卷之八十四墓志碑铭知冨顺监致仕家侯墓志铭学究焦君墓志铭监成都府钱引务邓君墓志铭中奉大夫知卭州李君墓志铭汉州通判杨君墓志铭知威州禄君墓志铭苏伯起墓志铭卷之八十五墓志碑铭显谟阁学士特赠光禄大夫倪公墓志铭宣义郎致仕别公墓志铭卷之八十六墓志碑铭苏和父墓志铭太常博士知绍熈府王君墓志铭太理少卿集英殿修撰徐公墓志铭知辰州大夫张君墓志铭卷之八十七墓志碑铭参政兼同知枢宻院赠少保陈公神道碑朝奉大夫通判夔州师君墓志铭太令人程氏墓志铭蒋恭人墓志铭宝章阁学士通议大夫致仕曹公墓志铭卷之八十八行状祖妣孺人高氏行状知灵泉县奉议郎致仕高君行状知黎州兼管内安抚高公行状卷之八十九行状敷文阁直学士赠通议大夫呉公行状卷之九十祭文哭杜威州文代哭杨端明文哭袁参政文哭杨宝谟文哭赵广安文哭女璧海文家庙祭文哭外舅杜威州文哭族兄德先文哭表嫂李氏文哭杨修撰文哭呉侍郎文哭虞万州妻赵氏文哭宗五弟文哭史致政母范夫人文卷之九十一祭文哭外舅杨提刑文哭宇文枢宻文哭张致政文哭刘少监文哭表姪女高氏文外舅杨提刑哀辞哭史帐干文哭知遂宁宇文侍郎文哭韩运干文哭张緫卿文哭李郎中文代开三兄仝诸弟哭叔母文哭樊李二表嫂文哭薛祕书文哭张少监文哭许侍郎文哭史孟传文代南叔诸兄作先叔母大祥祭文哭先叔母文哭张宣义文哭宗三弟文哭杨通判文哭表嫂李氏文哭宣抚安少保文哭刘阁学文哭李参政文哭叶侍郞文哭杨常博文哭杨尚书文文哭高嘉定文哭虞仲易提刑文哭茂叔兄文哭张义立提刑文哭张大监文哭叙州弟文哭郭兴元文哭杨季穆知县文卷之九十二挽诗任冝人支大监嘉兴张寺丞韩主簿冯校书丹稜杨子金杨经母范氏于眉州赐冠帔杨氏李参政夫人张氏王宝谟郭宣教蟠鳌杨通直何府君袁参政乐府君赵广安谯修职韩少谟郭孺人陈隐君宇文泸州陈緫领潼川孙监税廖巴州王处士史制干崇庆杨通判罗承事张隆州计处士致政宋君杨隆庆孙夫人程节推从事郎致仕史君雅州教授杜君成都教授史君杨夫人杨修撰宇文枢宻唐昌文通直郎史君刘少监游监丞张运判之母冝人高承事家涪陵罗监庙马少卿费参政虞万州妻赵安人樊仲恂母太硕人李氏范圣问之母孺人史氏江州司马安君李怀安张隐君临卭张夫人黄夫人成都杜府君呉府君史冝人家承事史致政王冝人李德迈知崇庆府致政何君任重庆前利州路运判冲佑李君杨仲逺迈程隐君通直致政姚君乐隐君许侍郎峨眉乐主簿高公权之母郭氏杨处士教授致政李君魏抚干韩圣问黎州赵安抚知广安军勾侯知合州赵侯家夫人知叙州史侯齐安郡向夫人蔡推官之父母与伯父母冯夫人费华文张运判李郎中武康主簿呉天台张氏兄弟度周卿之母蹇太冝人朱邵州袁侍郎恭挽宁宗皇帝呉府君陈寺丞樊迪功叙州弟杨子礼文彭之赵德安杨叔介张通判鱼耶孙氏仲女武康军签判师君杨极父史合州孺人谯氏李顺庆高开国高龙学赠赠易数雍尧俞赠资中王彦正风水说赠术士王坤赠太素陈纯赠王彦正赠术士孙守中书龙恊惠事赠术士游大有送左轝归庐陵卷之九十三䇿问武学兵机䇿一道䇿问一道类省别试所䇿问第一道又一道家塾试䇿问一道家塾再试䇿问一道家塾䇿问一道宗子取应䇿问一道卷之九十四长短句和孙蒲江上元词虞永康新筑美功堂于城南以端午落成唐涪州赋水调歌即席次韵张茶马生日杨崇庆生日赵运判生日广汉士民送别用韩推官韵爲谢社安人生日送嘉甫弟赴眉山和阎广安感皇恩韵登白鹤山借前韵呈同游诸友次韵西叔兄咏兰呉制置生日和黄侍郎见贻生日韵张致政生日杨子有母夫人生日妇生朝李倅同其女载酒爲寿用韵谢之张卭州生日赵运判生日张緫领生日管待李眉州劝酒管待李参政劝酒管待杨伯昌劝酒李提刑冲佑生日王緫领生日利路杨宪生日送张緫领和赵黎州陪李参政游醴泉西园李参政生日送袁黎州安大使生日上元放灯约束妓前灯火次韵史少弼致政赋李参政西园海棠同日李提刑亦有词因次韵郡圃新开云月湖约客试小舫饯黄侍郎劝酒杨提刑生日赵茶马生日鲜于安抚生日生日谢寄居见任官载酒张緫领生日和李提刑见贻生日韵送宇文侍郎知汉州劝酒李提刑生日次韵李参政朝阳阁落成李参政生日邓倅生日任隆庆之母正月十一日生隆庆十一日生日燕甲戌进士归自都城张静甫之母夫人生日叔母生日某旣赋小阕爲叔母寿因复惟念昔者未尝不得与称觞之列今迎侍不果又以简书不克徃侍阙然于怀再遣小阕託诸兄代劝次韵虞万州以谒金门曲爲叔母寿即席和李参政白笑花清平乐卷之九十五长短句次韵李提刑白笑词併呈李参政约李彭州兄弟看荔丹有赋李参政领客访环湖瑞莲席间索赋李参政赋浣溪沙三首再次韵谢之生日谢寓公载酒和李参政惠生日送简池宋倅之官即席赋虞万州生日用所惠词韵七夕之明日载酒李彭州家即席赋李彭州生日王緫卿生日别李参政许遂宁生日和瞻叔兄除夕刘左史生日和刘左史人日游南山追和去年词韵元夕行灯轿上赋洞庭春色呈刘左史次韵刘左史自和元夕词刘左史夫人生日同官载酒爲叔母寿次韵爲谢时自潼过遂叔母生日用许侍郎所和去歳词韵爲谢和虞万州所惠叔母生日词韵妇生日许侍郎载酒用韵爲谢叔母生日刘左史以余春时所与爲寿词韵见贶复用韵谢之叔母生日和费五九丈见惠生日韵新亭落成约刘左史和见惠生日韵次韵李参政见贻生日和许侍郎韵贺刘左史进职奉祠刘左史别席和韵约刘左史谢㑹再和又同官酌酒相贺再和前韵别许侍郞即席赋许侍郎生日宴遂宁新进士即席和韵西州月梦中作许侍郎硕人生日刘左史生日同官约瞻叔兄飮于郡圃海棠花下遣酒代劝与同官饮于海棠花下烧烛照花即席赋次韵同官约胆叔兄及杨仲愽赏郡圃牡丹併遣酒代劝东叔兄生日小圃牡丹盛开旧朋毕集小阕寓意叔母生日毎岁兄弟多以校试莫遂綵衣团栾之乐今歳复尔良以阙然小词寄五兄代劝即席次韵张大愽爲叔母生日赋瞻叔兄生日南叔兄生日用前韵次韵许侍郎爲叔母生日又次韵爲妇安人生日叔母生日刘左史以余正月十日所与爲寿词韵见贻至是始克用韵谢之卷之九十六长短句再和班字韵谢南叔见贻生日生日谢同官赵阆州之官再用𥘉八日韵谢通判运管以下次韵东叔兄见贻生日次韵高才卿见贻生日因以爲寿次韵刘左史和三月十八日词见贻生日次韵李参政见贻生日贺许侍郎得孙杜安人生日九日席上呈诸友送赵监丞赴利路提刑送客归来道中再得数语茂叔兄生日许侍郎生日李参政生日刘监丞生日西叔兄生日许侍郎硕人生日刘左史之生正月十日李夫人之生以十九日赋两词寄之叔母庆七十东叔兄生日叔母生日同官载酒用去年词韵叔母生日韵许侍郎临江仙爲寿叔母生日令家人劝酒约程漕使初筵劝酒次韵费五九丈题秋山阁有感时事次韵西叔兄访王宣干万即席次韵南叔兄同亲友饯王万里回宣幕即席次韵宋权县约客即席和李潼川韵约李潼川饮即席赋贺李潼川改知常德府刘左史生日庆八十十五日同宪使观灯马上得数语十六日再赋再和四年前遂宁所赋韵汪提刑冝人生日饯汪提刑劝酒王子振生日同书院诸公各赋一阕次西叔兄送南叔兄赴钤干见寄韵即席和书院诸友虞简州生日应提刑生日范遂宁生日和所惠词韵报之茂叔兄生日送西叔兄之官成都刘左史生日人日南山约应提刑上元马上口占呈应提刑过凌云和张太愽水调歌头张太愽方送别璧津楼再赋即席和次韵黄叙州满江红次韵黄叙州水调歌头次韵虞䕫宪新作巴緑亭生日前数日杨仲愽载酒见访即席次韵李季允约登鄂州南楼即席次韵李季允同緫漕载酒湖相送即席再和李季允曽爲白芙蕖赋卜筭子至是乆旱得雨借前韵有赋次韵西叔瞻叔兄嘉甫弟惠生日词孙靖州生日又孙靖州生日范靖州生日靖州江通判生日和虞壻惠生日范靖州生日江通判生日绵州表兄生日荣州表兄生日高嘉定生日和所惠韵送蒋成父高嘉定生日上巳和黄成之中秋别呉毅夫赵仲权史敏叔朱择善江东漕使兄髙瞻叔生建康留守陈尚书生日淮西緫领蔡少卿生日中秋新河偶书卷之九十七歌行送张緫卿护饷益昌南阁行山河汉送刘左史归简州致语燕新利路李运使口号燕孙节推口号卷之九十八祝文导善观人日祈雨焚黄告先墓文焚黄告杨孺人墓文祭先墓文代郷人祭周孔祝文梓潼庙祝文先圣祝文载英堂释菜文词苏文公祠祝文祈晴谢晴天庆观祈雨社稷坛祈雨灵惠庙生辰祝灵应庙神父生日祭文祭灵应神文再祈雨社稷坛再祷雨詈湫文挠湫文东岳生辰祝文进士题名大成殿舎菜文明堂后祀百神文社稷诸庙祷雨周程三先生赐谥舎菜祝文告先墓文告杨冝人墓文社稷坛祈雨诸庙祷雨再祈雨社稷坛社稷诸庙祈晴祈雨社稷及诸庙祈雨谢雨寺观祈雨祭先墓文谒赵卫公祝文寺观祈雪告射洪庙文改除潼川运判辤庙祝文社稷坛谢晴文射洪县截江告射洪神文春祈祝文社稷坛祈雨社稷坛谢雨祭江神文又祭周孔文代郷人告灵应庙文代郷人祭灵应庙文灵惠庙祈雨春祀祝文过资州展外舅提刑杨大夫墓祝文赴召辤先墓及诸庙祝文焚黄告先墓文禡祭祝文池州祭文孝庙文祭冨池庙文卷之九十九醮词迁居设净宅醮词文昌醮启坛词青词散坛祈雨醮词祈雨醮词再设九龙醮设太乙碧玉醮启坛词青词上元设安宁军府醮词叔母有疾报恩观设醮再爲叔母有祷爲叔母设追荐醮又先叔母卒哭醮词叔母葬事设醮启坛词青词散坛代郷人设文昌醮启坛词青词散坛三台山祷雨醮启坛词青词散坛保和观禳火祈雨醮词设五雷醮启坛词青词散坛冠山保福寺设碧玉醮词冠山再设碧玉醮词南山祈雪青词天庆观祈雪醮词祈晴醮词䟽文紫极观化盖三殿䟽德阳县鹿堂观化钟䟽文昌醮䟽文潼川提刑司瑞庆圣莭功德䟽潼川转运司瑞庆圣节功德䟽潼川提举司瑞庆圣节功德䟽广利寺谢晴䟽文陈来叟率葬费䟽广利寺谢雨䟽文陈圭度其弟爲道士䟽卷之一百劝农文汉州劝农文权遂宁府劝农文潼川府劝农文潼川府劳农文潼川安抚劳农文泸州安抚劳农文泸州安抚劳农文卷之一百一㪯文唐文爲一王法论韩愈不及孟子论卷之一百二䇿议唐官官外戚藩镇夷狄六经疑兵民财吏之弊进读三朝寳训讲明内外治正朔卷之一百三举文巳未廷对䇿一道卷之一百四周礼折衷卷之一百五周礼折衷卷之一百六至七周礼祈衷卷之一百八拾遗序安忠定行状后夹江开国何子益墓铭张令君道夫墓铭跋李韶卿上梁漕书己未唱第后谢恩诗乙未拟进闻喜宴赐进士诗卷之一百九至十师友雅言鹤山先生大全集目録终鹤山先生大全文集缺卷魏鹤山集缺卷卷之十八卷之十九卷之三十五卷之三十六卷之三十七卷之三十八卷之四十三卷之四十四卷之四十五卷之四十六卷之五十卷之五十一卷之五十二卷之五十三卷之七十五卷之七十六卷之七十七卷之一百八又缺叶卷之一卷之十一卷之十七卷之三十四卷之四十卷之四十七卷之八十二卷之八十七卷之九十卷之一百二卷之一百九嘉庆丁夘冬十月复收得钖山安氏馆刻繙阅一遇宋夲所失省十八至七十七卷都有惟一页卷似阙如也至缺叶十不淂一以宋刻似明刻即注此夲本向阙卷何以多有或明代刻时未久邪抑别夲据鹤山先生大全文集鹤山先生大全文集文集一重校鹤山先生大全文集一寄题雅州胥园胥君颀然来锦嚢背奚奴探嚢发诗卷一一卿大夫未识胥园面诗卷自画图扫石卧竹影长锸斸芋区胥君于此时林泉傲金朱懒余本丘壑误𬒳尘缨缚毎逢漫浪友惭愧红尘脚㑹当㝷兹盟酬此一大错登万象楼和计次阳韵尘缨覊我身对景慵着语青山唤倚栏壮气临颕汝曾云卷油幕万岭眇烟缕酒䦨一横笛楼前叶自两赠章相士我本三生人寄身软红土方困京华老谁识新丰旅稠中有章生道周忽㑹顾谓余有竒骨往往私告语许予两无心解逅适相遇闻余趋集英一声耸胪句自谓吾术神诵言诧俦侣我无百金装生无箕帚女泚毫赋此诗爲生邮梁楚和虞永康美功堂诗我曾寄径城南州果店纂纂香浮浮云开千仞雪山白月照万古沧江流我时未得江山意但爱髙明甲西州十年重来是邪非独觉眞意烂不収虞侯着堂发幽闷岂但清与耳目谋川流衮衮来不断云物亹亹生无休旣从静寿识至乐复于叹逝希前修游人翕翕满江头随所适处心悠悠童子长佩搴江蓠女儿缝裙学石榴没人杨波白鱼跃舟子竞渡苍龙樛田翁野妇看儿戯咏归山暝风作秋固亦有志感时节欲起湘累问灵脩人人得处自深浅江山于尔无显幽堂上主賔亦复尔各各㑹意风泠飕宇宙无穷本如此我亦皓然希天游次韵史少庄竹醉日移竹艳艳酒粧鬬姚魏冥冥花影逢石丁醉生梦死何如竹三百五十九日醒清如杜叟日卓午直似姜公诗作丁冰雪容颜俨相值霸陵醉尉也须醒平生自许歳寒操醉日移来三十丁底事此君亦移转连明风雨唤教醒猩屐常爲醉魂役骊珠适与睡时丁外物移人毎如此人心可使不长醒虞永康生日良知谁不有靡究复靡届寸心日月明万里天地解握机洞消长观物了成坏推行济四海小试未爲隘姓名旣转闻正恐丗网挂相期乆逺看力与支末派建立天地心透彻义利界即兹奉君寿行矣良自劢安大使生日往年天压西南垂妖氛内讧胡尘飞枭狐陆梁士扼腕蜀山惨澹无光辉公以空弮婴乳虎漠漠黄云闇平楚直将天理感人心径斩贼头报明主露布东驰人啸唿京师观者环储胥天颜有喜近臣贺大官髙爵来须臾中兴以来几变异宗祏之存如旒缀平江羽檄走凶雏采石鳅舡戮狂猘至今勋名满华夷与公鼎立书旂彜公方退然不自居忧国之鬓纷如丝天之生公爲社稷南山不蹇石不泐愿公蚤归相天子赤舄晨朝容几几次韵叔衍兄贺生子一壑一丘耕且爲不歆周网应非罴云霾障日树蒙宻草蔓漫天山蔽亏生意正从芽蘖露善根不逐斧斤斯溶溶此理谁能解䞉喜吾宗有白眉饯章郎中以浙东仓归湖州武陵城中春事浓楝花欲开未开风常平使者谢朝列䄂有英荡吾将东披孔翠裘上马去锦韀昱爚三花騘先携令名作郷绣却把仁念爲仓红丗人机浅嗜欲深便从扶木穷髙春朝余苍梧夕县圃何似缓辔摇冬珑曩余除官本同署至自万里惊燕鸿诸公祖筵乱平湖复我不往心忡忡君今姑爲粤人行明年归朝傥及同送宇文侍郎知庐州和戎八十年尺箠不施寸彼方元黄篚此但清紫楦怀荣保妻子是固人所贱或者倖边功横行请十万问学不素讲利欲所薫焮红旗与黄𥿄勇怯无定论淮浦唇大江九重重分阃容台少常伯忠孝在寝饭帝谓吾先正尝遗蜡书恨汝今其闻孙未报君父怨九旗下青冥往爲忠义劝再拜亟祗命当仁不敢逊黄金络马头茸纛立宪宪先声劘塞垣虏师不足遁邻里㑹方山踈余且有献裴相昔守淮董师征洄郾兵端寔蔡启深入非始愿况今狃承平士气方曼曼民力苦剜创帅债未折劵如弱者御盗髙墉守关楗破羗赵营田胜楚何缮堰但当强精神勿与角勇健功名不入眼两鬪待其困却携令名归太平待公建题蔡氏丛桂堂谁衘鹫峯种託根蔡氏堂勿夸郄林枝未说燕山芳君看湘江上千载留晶光但当护根本歳晚搴幽香送徐校书知处州峩峩海中山十二楼五城僊人驷玉虬径上凌紫清中道忽回薄珪符下玉京彤幨曜白日锦舆上头行扶桑揽余辔缓歩寛作程丗间行巳地端亦胜蓬灜谁乎低着身哑咤闻新鸎何如携令名归以见母兄用丗无小大千里亦民氓少施五袴手竚録屏风名送王考功江东漕分部设将漕黈旒寄聦明直须撼山岳亡但採畸赢而况江以东襟淮翼呉荆民力九十空所恃人爲城南宫辍望郎方输饷连营荧煌鹊锦𫀆明日趋遐征阳春脚未到淑气先流鸎向来嵇中散仅试薶九京阿兄亦未究有书今在楹驱车踏前轨若木以爲程千里隔香案洗目观澄清送宋常丞知阆州十年痼丘壑厌食青山薇不作时丗粧短褐怀明玑出门歌一曲听者䰟爲飞方骑将军马旋闯师氏闱清名满双宇宥画禆枢机便面障俗尘不肯缁素衣一朝典仪蕞云歩方峩巍顾怀锦屏胜见谓天下稀彤幨下青冥騘马黄金鞿假道淛以东䄂有四明归我来今二年几度与客违名位偶君似临分重依依风节耐歳晚冨贵倐晨晞相期乆逺看努力踵前徽送黄考功广东运判分韵得汉字凉风厉萧辰秋事巳一半同舎多望郎萍聚复云散得士良苦艰引去何浩瀚日日送行人青衫浃流汗其间白石翁清庙之圭瓒器采仪周行词章辈楚乱秘丘第一官脩途日未旰掉头不肯住持节下霄汉草木识清名风尘入长筭安得此老宿爲丗洗愁叹同省并门居昔我缀华贯髙标壁千仞临分重嗟惋相期绍前徽歳晚堪把玩送曾尚右知信州分韵得州字长安十二门冠盖如云椆浮骖不停趋九衢滔滔流朝握扶桑辔暮行背椒丘驾言往从之道左伤吾辀温陵有佳士清姿秀琅球蚤畴伦魁望盛之蓬瀛洲荣进付膜外寡欲自日休需章臣有母自诡以一州彤襜下青冥锦舆居上头小施活国手彫瘵㑹有瘳同省并门居昔我陪清游一时四同年气味骨肉侔而君堂堂去别袂挽不留迅商起层旻候虫催功裘问学常苦艰歳月忽忽遒古今同一𡵨古岂眞难俦愿言事穮蓘勿作刈获谋会面岂不再爲君刮双眸追送刘侍郎以宝制帅湖北士从西南来落落仅八九半年北门道几度釂别酒清朝志兴复第一广英彀采采不及掬引去遽盈斗矧今忠肃孙卓荦汉庭右清榘仪班行髙懐局宇宙居然辍迩聮亟怀荆州绶恩章陟西戺戎钺炫春昼丗间行巳地随寓皆不朽着意护本根虚怀阅忠厚上游屹长城归来秉机宥送程左史以右撰知夔州分韵得重字烟草暝江湖霜风缬郊垄黎明北门道杂沓冠盖拥程侯倦左墄引去何太勇泸江春信回书殿星极捧帝念夔子国侧耕地荒茸吏饕赋政烦室罄小人恐申命亟移麾遫驱母上冡彤幨下霄汉环珮锵璧珙山川洗悽戚草木企孤耸斧斤刈伐余急与护把拱古人爲巳学非以愽华宠事业贯千载冨贵不旋踵愿言树风声永作蜀山重题谢耕道一犂春雨图床头夜雨滴到明村南村北春水生老妇携儿出门去老翁赤脚呵牛耕一双不借挂木杪半破夫须冲晓行耕罢洗泥枕犊鼻卧看人间蛮触争送陈大着知蕲州分韵得辉字陈侯海内秀满腹贮明玑十歳能属文提笔登王畿上嘉鲁论对亟授九品衣二十隮膴仕昱昱五采翚三十搴殊科㝷闯师氏闱四十复见徴云歩何峩巍蓬莱三千丈径上陵紫微顾怀蕲春胜騘马黄金鞿我来今二年几度与客违于君再爲寮临分重依依风节耐歳晚冨贵特晨晞前后继二吕迄今借光辉相期乆逺看努力追前徽题石兴宗读书巖巖头橘树经百黄三少不生诸老亡只余石间元祐脚谷虚尽日鸣当当送赵编修知眉州分韵登字炎炜烁穹昊火云助其烝冠巾拂尘土庭户喧蟁蝇便面不停举况欲填吾膺其间寂寞人随念生凉冰凉意方未透一夕三四兴造物解人意如呌唿得譍越郷万里囬令名作先登固知栖栖者得丧𥘉何曾贤者于本朝晓宿垂觚稜今日送枢椽明日辞礼丞采采不盈掬引去何如陵百忧结中肠坐挑短檠灯送范吏部知崇庆分韵得兮字阳明迪性分隂浊生尘泥蛟龙薄九空髙逝缥缥兮使可絷而豢何异犬与鸡长安有狭邪曲曲复低低主人笑延客云栈登作梯客辤以未能所忧困多蹊乞麾下霄汉万里骑青霓去留本常事渠不䘮所赍秋风锵珮环家在天之西归来拜三祖归路幸不迷送苏大着知吉州分韵得章字平生苏太史清姿秀球琅异时玉堂对历历汉兴亡直作根本虑不怀弃捐伤脩名望蓬岛轶轨抹扶桑中道忽回薄饮马以相羊昔爲同年友今爲同舎郎不肯三日别况各天一方我乞汉嘉绶君怀庐陵章我无百何阙君亦千里翔怀贤慨时事百忧结中肠愿言保嘉猷不愧欧公郷重校鹤山先生大全文集一鹤山先生大全文集鹤山先生大全文集文集二重校鹤山先生大全文集二古诗送周架阁以浙东提干归平江共惟仁义心无贤愚圣狂纷纷万弓箭独以寸鐡当毫氂有不察居然失其郷察则我固有而失岂眞亡周君海内秀清姿竞球琅牛刀十九年犹顾善而藏用世无内外意行独安详乃知旦昼物特爲弱者彊许时京尘中解后两匆忙前日同李郭它日盟范张岂谓客逢客乃或得相羊此道日寥落此意谁乎章爲人作生活悠悠老扶桑勉哉迪嘉猷歳晚垂令芳我亦从此去后㑹丘之阳题沈氏书堂呉兴沈声甫示我书堂图枕松被脩竹带江衿浮屠堂上新牙籖吞天禄石渠出受山水谒入与圣贤俱儿辈纷华恱子独文字娯是心傥无斁已足光韩畬吾闻学者事穷理以返初爲人祗禽犊鎭𥿄成蠧鱼勉哉师友功千载沈氏书次韵德先歩月荅所问语三更端正月皎亮直瑶京客问心之体无言对太清夜景湛虚明浩然无与京如今苏氏妇但指圣人清霁月光湓浦吟风归洛京逈无纎霭翳千古识眞清次德先韵二气同一根本体浩兮渊可见川上逝未发心下泉眞机亡停息果剥根长鲜定理亡将迎尘境地自偏形神旣外发何者操其权芸芸万感通存处元寂然一物一太极不间大小年随处无亏缺井居而用迁至人配天德知周物之先学者事何事省察于眇绵次韵虞永康庐居生芝河南冨贵花人与谱姓氏惟兹三秀者不谱亦名世肖形草木均出处哲人似无然而致之朝何异此广陵张氏庐厥应繄孝祀新丰李兴茔脩柯嫓白紫意诚物皆诚人瑞草亦瑞萧条羗水濒五子服䘮礼松壑侑夕悲竹牎湔暁泪根基由内心朴实无甃砌一朝垩室左五色芝薿薿乃知宇宙间何处非实理诚神本同机应感不失俪充周徧范围存飬司诸巳是心一息妄目接犹虚伪若曰信禨祥我亦爲祝史韩叔冲约客泛舟沧江分韵得落字炎炜避无所意行出东郭客以声气聚舟于树泉泊江动云意闲林幽鸟声乐山川孰流峙鸢鱼自飞跃天分随所适豁然无空阔有客犹谓余底处认眞活是心无间断本体自呈豁一笑各㑹心星河挂碧落赠僧南游吾少不学佛吾道闻之尝虚灵一寸心无贤愚圣狂人惟不自信渺渺歧上羊师今紧㝷覔看是眞有亡如行人贪程如乆客念郷一朝眼发明家山俨成行寄李考功虚灵天地心亹亹万化机几形有动静诚尽无显微人惟不自信稷颜有相违居人惮寒暑游子行不归谁知烱然存彼物乃吾知髙人眞畏友圣贤吾师师和李致政花石山诗春风挽征衣淑景荐笾实山中之竒观变态纷襞积或划然以舒或蒙然以宻或怃如脩眉或突如巨迹或鸷鸟将搏或游龙借出一目百竒恠随景发诗癖江山昔岂无万古阅闲寂而独陈于今涸我风月笔屹然东北隅奠此西南坤昔歳在单阏白日尘沙昏人心不足倚恃此两长垣舟车之出入筦钥有司存衘舻下鱼复委辔充劒门薮逋乃如此天险何足言况于多蹊隧不逮昔所闻烈烈张睢阳英英颜平原古之善守国人心以爲藩题大安军杨宝谟旌忠庙范阳一夕皷鸣莽然河朔惟孤城姓名彻闻帝犹谓我乃不识颜眞卿人才所用非所养自昔然矣奚独神肘闲银黄挂三组腰间犀玉围万钉养痈护疾皆此辈事危先及城郭臣求仁得仁性情正可死无死分义明岂徒一时折羣丑将与万丗开太平我尝辱交于神者寤寐精爽如平生过祠解后日端午昌歜之酒芬兮清要唿湘累径同醉母使二子称独醒出劒门后日履危径戯集轿兵方言篮舆陟险隘兀兀不停辙主人眩头目仆夫困唇舌前疑树梢拂后虑崖石攃方唿左畔跷复呌右竿捺避碍牢挂肘冲泥轻下脚或荆棘兠挂或屋檐拐抹或踏髙直上或照下稳踏斯须有不审偾舆在目睫深渊固可畏平地尤险絶作诗告仆夫审诸秋毫末识察旣暁然力行谨无忽过大安军黒水阻涨憩崇道观以需涨落乃济川游不停息雨集有满除卓哉鄹鲁叟即兹验功夫寄题王才臣南山隐居六首庄敬日强斋天以行故健火以宿故壮卓哉主一翁挈我洙泗上格斋水非石之钻索非木之锯一日复一日㑹有豁时处南谷我行半天下梦不到南谷健读诸老诗划见眞面目竹亭西山抱孤㓗淇水凝寒緑古来长安道多少闲草木松庵受命独也正岿然十八公人独匪正命胡然不如松腴亭膏雨炯晨沭和风照春睡谁与验其机蔡轩一腴字谢安大使见遗白玉环宝刀切寒玉解作环无端连蜷虹贯日晶润晴生烟帝省岷嶓下冠珮人闲闲廼饬坤之灵效贡穷山渊不以他物效以是期公还维公倡悳意地宝弗敢刓玉汝不汝瑕来堕玻江前因思取予义侨也辤韩宣落落竟弗合而此微求旃服之报安所我无青琅玕圭复以爲谢不践如斯环送二兄三兄赴廷对吾家令兄弟异氏而同气雅知义利分不作温饱计天子龙飞春了翁对轩陛柄臣方擅朝党论如鼎沸轧轧不能休一挥三千字植洽贵和平用人戒偏陂天子擢第一期以风有位㝷寘之三人仍诏恩礼视后此者三年东瞻复聮第天子方谅闇有言不得试歳行在恊洽文翁陈谠议惟知守家学寕顾触时忌虽不第甲乙自谓傥无愧古人爲巳学何有于冨贵穷则独善身仕将以行义两兄西南彦九牧将倒指平生刚直胷母以科举累矧逢主听寛寕复怀顾畏厥今果何事请略陈一二内无王文正谁与理家事外无韩忠献谁与饬戎备荧惑守羽林震雷诧冬瑞天象巳云然人事犹尔耳噼析爲上言卓哉朝阳喙却携令名归爲亲一启齿次韵虞果州泛雪黄云叆叇风雪天欲之霸桥㝷浪僊炉中榾柮絷寒客纵欲焼愁能得然拨交嚼句不忍吐竟日南望双眸穿谁知诗来亦念我字与六出争明蠲美人美人唿不来昭华吹怨楼西偏况有山头月爲友触拨烟痼撩诗顚岂无咏絮谢家集亦有闭户袁安眠未如山中之至乐白玉世界天相连朝看夜听两竒絶靴霜炉雪知谁贤褰裳急理剡溪棹明月巳旁羗江还羌江白云遶亲舎北山夜雨鸣清川丗间眞乐不易道此以意㑹非言传惜哉徃日不可再江头望君如望年研凘笔冻不成报梦中书札来翩翩约眉之寓公饮郡圃梅下分韵得动字穷隂彫残年小雨杂寒冻野逈山色枯木落天宇空殷勤玉雪友歳歳管賔送孤标耿黄昏清艳横螮蝀从渠忌皎㓗孱颜立孤耸半年簿书尘闲杀果下鞚林端划见之撩我泼春瓮芳菲恼不彻喜与良友共花光留夕隂鸟语嘠清咔羣芳去无踪生意正坌涌因怀武陵日歳上西湖冡粲粲万玉妃萧萧守翁仲谁知落天涯惠然复我从暗香踈影句爲我作诗供心事炯如霜客游恍成梦歳穷万物息谁此役羣动㑹取春风心处处得日用虞知府生日皇天覆后土藐然吾一身职职万同宇何所非吾仁人惟不自信私意横纷纶君侯览厥𥘉浑浑川无津百家之精粹六艺之芳醇挹之未厌斁欲以警此民天机行日月大戒明君臣一源显微贯万象晓晦新焉知我爲我聊以人治人胡然閟厥施膏泽犹其屯意将楙所养切磋及兹辰余也峩眉隂君兮沧江濵生生共兹意不隔江山春怀哉宁无车有系未可巾王緫领生日古来五大不在边国家长虑𥘉解絃西南计臣授鈇钺独以一手擎半天三边将士趋节制百城吏民服威惠载宣寛诏问无恙扶蔾徃听翁颜喜我圗尔土居未怡室家仅葺风雨欺波涛沄沄逐风靡山色澹澹忧陵夷机空络纬那可织徽穿虎豹畴能识秦门夕燧虽平安燕帐秋弓未休息翁颜且喜旧观还尚恐丗事愁无端祝公爲民乆逺虑忧顾期使西南寛羙官厚禄等闲耳得君得时不昜然君不见富公在青州多于中令廿四年重阳前一日约寓公饮于新开湖之西港有歌词者其乱曰㑹与州人饮公遗爱一江醇酎遂以此分韵赋诗某得一字吾州逺景楼爲天下第一下有千尺湖长虹倚斜日烟云纷蔽亏草树互蒙宻人旣位通显湖犹困遗逸一叚云锦机割截不成疋我来划见之慨然爲拈出凹者豁以舒凸者䟽而溢乃取半山句以榜湖隂室晨舟乱平渺日晏未云毕客喜以问余幻成子何术余非袭而致彼有是良质牛山木尝羙茅径人自窒一笑各会心凉风送萧瑟次韵李参政湖上杂咏録寄龙鹤坟庐龙鹤在吾西昔年班荆处乃今五斗米絷之不得去冬夜那何晨斜河耿髙树木落天宇空野逈江水碧谁欤驱四运昨夕复今夕君看瀛海内寿考匪金石圣死微言湮千载迷津涯浮骖徧八极日暮犹伊鵶大道如掌平人苦不识家南山髙崔嵬草树蔚乔林云横日曀曀蝉鸣谷隂隂戞然丹鳯咮爲我作好音西山有佳人惯踏山下路晨吟泽畔云午睡巖前雨莫使儿辈觉夺我林壑趣仲尼趋聘召季路奚不怿分量固尔殊何伤于遍历自揣或未能莫如只坚白皇天平四时先春而后秋寒威夺仁气惨惨纷百忧康丗非我长自许以一丘古人爲巳学不以遇不遇学问思辨行止定静安虑次序固晓然人情苦伤遽百年狐兎窟污我黄河流槃槃帝王州仅与瓯脱侔秋风壮夫泪禾黍莽平畴江左忧佛狸荆州忌老瞒旣虞薪下火又耻泥中蟠不虞复不耻志士宁无叹大亨惟同人小知仅私巳皇皇万井封耽耽百重陛尔痾寔余恫湏知本同体南园鼎盛时纷纷车马迹须臾风景异树老春寂历盛衰那可常此理最明白丗有傀儡棚帐幙深遮围衣冠巧装饰观者迷是非自谓眞好手不知若爲归续和李参政湖上杂咏隂阳互推移气数有信屈涧松发贞姿庭梅睟生色虽无桃李容桓桓保终吉气力与运頽十歩九蹉跌闻有用我者掩耳忽不恱吾非嵇康徒道逺未能渉虚灵一寸心攻者十七八炯然无常存精粗皆着察卫丘騋牝蕃鲁囿牛羊茁古之求仁者信道不蕲获颜生何所乐宁蹈饥寒厄能知四勿功六根本非贼严君闲有家冨之以其道几年困外御嚢空甑复倒家人良自勉歳晏愿相保晋当胡运衰厉丗先黜陟当时望尘友有识所愤疾云何祖士稚不似刘越石人心不可欺好好而恶恶利欲憷迫之本心月以落所以古之人忧在晋其角西郊访梅约李提刑李参政八客分韵得尔字荒烟散牛羊落日下城市天寒万木脱歳晏羣动弭西郊有孤芳独唤春事起幽光耿参月清艳明野水欲开未开时似语不语意或疑春较迟的皪尚霜蘂谁知春风心浑在阿堵里洞霄逍遥公九陇花月使领客居上头蹇予亦婪尾颇怀去年游歳月如许驶悠悠竟何成揔𬒳物化使索酒浮大觥歌商曵穷履眞意浩无穷作诗聊复尔梁运判生日有歌不必歌呉趋有舞不用陈巴渝试听天下紫云曲着意自与人间殊益州刺史梁大夫髙冠长珮鸣清都秋原方集迎车雉春风欲送升平乌却思忠献海棠处少日曾此扶亲舆问天乞英簜叶气爲先驱有酒皆郎清有书皆父腴人逢善旦称吉祝六引三调何虚邪勿言商声苦太劲爲国纲纪正要渠厥今事势将何如邻家盗起翁无襦乗风纵燎未渠巳我薪未徙屋未涂天之生贤端有意平治况是公规摹尽将吉德爲寿本扶桑自昔无荣枯贻庐陵术士冯椿月宿南斗韩愈生歳在巳辰郑元死二人言命是邪非我欲质疑于孟子浣花即席轻飔濯袢暑清与耳目谋江山新容熊眞意烂不収榜人以戒余将事东郊游川后且静波冯夷亦安流聮镳载羣彦骈筵驾方舟月中乱平渺髙舂尚夷犹俯瞰大江横仰看苍云浮滔滔去不息亹亹生无休俯仰三太息发我心悠悠未省昔之人曾有此乐不团团转兰枻突见龙棹头开然两敌国蒿矢迅不留所争何爲者对面如仇雠少须游人散天暝风泠飕清兴浩无极洗醆更劝酬再和浣花韵呈李彭州李参政辴然一开口天也非人谋江山自旧管风景仍新収一门令兄弟而我从之游卫玠珠玉侧李膺神僊舟主賔有良晤兄弟无相犹雨余白日静江逺青天浮相彼宇宙广觉我心休休丗传浣溪女声迹疑谬悠灵均亦巳逺英烈今在不又怀唐拾遗泯然哀江头陵谷几变迁屈孟独长留于此本何负而以德爲雠因时慨前哲坐乆风飂飕良㑹惜难再作诗以相酬重校鹤山先生大全文集二鹤山先生大全文集鹤山先生大全文集文集三重校鹤山先生大全文集三古诗送赵茶马东归又因送客朝京阙意行偶过山之阳槛开岷岭半天雪帘卷峨眉千丈冈断霞明空暮江白宻隂藏雨秋原香客归便可报明主满川看看秔云黄李参政生日湖浅霜鴈寒天髙老龙蛰悠悠瀛海间时运逓消息黄钟一龠囬藁瘁亦敷泽茹茅趣连征墐户同一辟向来屯隂地有果终不食存之迺天意斯道古根极公论无消磨物情自喧寂喧寂安足计秋云卷无迹请公护景光春事勤种植明朝揆𥘉度万象好颜色二年老翁泉亲酌石林寿林翁硬如石跌宕杯舞手酡颜照湖山丽藻濯花柳牛头望蟇頥隔阔几烟岫江梅驿堪寄湖水觞可侑林丘一曲闲事业千载就屡空有真实万变无杂揉用之还帝师归则赤松友蟠桃堪一尝丗味不同嗅得书方醉歌痴絶记前守次韵郭方叔诸公借胡致堂赏梅至夜赋诗玄隂作秋冬杀气寓风雪土深候虫闭山静飞鸟絶谁知无边春万古长不㓕或畅然以舒或凝然以结或聚爲融和或散爲骚屑又尝以此观诸人生意不断长如薫咸阳宫殿气成雾忽作芒砀山泽云神爵甘露来纷纷画堂巳入王政君人从动后观变态谁于起处探絪緼浅者若爲见夜气长如神傥知起㓕幻便省消息眞如何天机之浅者但识人间桃李春次韵刘左史王亭观梅南山有佳境天作而地藏谁其捜抉之主者今欧阳时当冬候最叆叇云无光烂嚼暗香句浩歌黄竹章诗成物有主意逺天无旁衆賔从老守遥林拱孤芳气味自尔殊凡卉不敢香芸芸天壤间何草冬不黄独此冰雪质老气磨苍苍便如身㓗人昜知复难忘颇怀熈丰日羣妍偃冰霜皓然深衣老春风贮肝肠抉开第一机还作桃李郷终然和鼎实以侑千歳觞三嗅几而作临风倍轻狂题潼川倅㕔先得月楼浓云卷羃衡向北天风不揺万响息蟇行爬沙踏科曰顾莵茫洋长在腹本来全体自分明日用其间人莫识弄丸之暇划若逢笑拍䦨干我先得和宇文汉州乞房楼记诗房公胷中妙刀尺翦刻玻璃贮寒碧今侯着楼于其上竹色荷光得良觌诗来殷勤问故侯别日虽賖情转宻因思当年飞盖游鸥鹭不惊潜鲤出春浓雪絮人影乱秋老云松半天屹苏公二十四桥月尚爱西湖风月夕江山好处余恋嫪纵不即人人自即况今檐撩云与齐激楚髙歌友朋集向来寒乞翻自嗤诗扫黄泥巳无迹功名老我后加鞭文字余人先夺席欲搜万象供刻画自有此湖难此笔终当爲君记斯游摹冩苍颜眞六一约许侍郎诸公酒半宋正仲至自都城人生能得几囬别一别公来四千日我骑紫马出行春公指黄扉入当夕谁知行止不关人解后天涯复同席方㸔紫陌烂红英忽复浓隂颗青实断霞明空白日静过雨穿林乱云湿如梦如梦梦邪非曰归曰归归未得𤏡南山崒东流断关西云霾北风急酒逢故人一吸昜语及新事百忧集试问吾归将何归梓州遂州有何择况有青山老居士千骑东来闯然入更得可人髙帝孙又忻末至临卭客尽判三日作狂醒要话十年胷愊塞登元祐阁次韵李左史所和范泸州诗飘风吹面酒无力万响揺揺不停息主賔巉然立分鼎抑抑威仪长不忒冰槃时荐樱笋香乌丝快洒蔷薇墨夜深山静天四垂悠然发我眞闻识临川过永叔植慈竹义木于庭迺榜其堂曰慈义索余诗冬笋与霜堇孝可使之生老槐与枯荆义可使之荣芸芸天壤闲何物非吾诚根心贯芽枿影响于形声过君资孝友早识眞重轻一时东南彦意气何相倾虚几隐天籁深居观物情慈竹吾父子义木吾弟兄夜檐月送影昼户烟输晴与我一般意乃作堂堂名竹根头下覆复上承木以同本故叶叶皆相亲承覆匪强合相亲谁使令兹有靡不有斧斤日丁丁愿言厚封植歳晚长青青潼川宪司拓圃筑亭取康节语名以四春得古诗十二韵皇天平四时不以秋先春仕人奉天职不以徳后刑次序固云然表里元相因方春布阳炜万物皆精神当秋乃揫歛黄落山川贫天机之浅者荣悴爲戚忻谁知天地心于此常肫肫旣尝验诸理又以取诸身四德孰非元四端孰非仁刑威虽时用生意固长存四时长有春吾闻邵子云触事识𥘉心乃以名吾亭遂宁社稷坛与风雷雨师之坛混爲一区其间多悖礼者某偶摄郡事因爲随事釐正始余求诸社穷巷窈而曲草隂荒蒙茸林影乱朴樕其中有屋庐其下主以木社稷风雨雷皆于此乎告趋闇不求阳如丛祠而局就简不辨方如古墓而族引我拜平上髙床𬒳茵褥使我视所陈纸币荐芗烛爵不以坫寘酒不以茅缩牲不以碑丽斋户不以宿于礼无所稽承讹巳云熟从之则咈余不从亦违俗是心旣不慊虽暂亦爲渎屋不受天阳此岂容有屋先昜其甚者余事踵相属其有不逮爲则以告新牧次韵张太愽见贻门前车马尘滔滔试问有谁闲似我夜灯照出千古心晓䆫掣破重玄鎻别后几如隔丗人闲中认得当年我清风应傍笑谭来明月不随门户鎻再次韵眇观千载苦无人窥见一毫先有我隽敏旣爲文采误髙明又𬒳玄虚鎻我尝妄意于古人子今用力苦先我安得从容长似今借子玉匙发关鎻次韵张太愽得余所遗二程先生集辩二程戯邵子语文字未科斗圗书未龟龙粲然天地间此理触处逢是谓象之祖而爲数之宗昊牺古神圣先得人所同文因而繇之旦出亦并雄讫于我孔圣天命滋益恭浑然一理贯宻察而从容辞变与象占四者固所崇推辞以知变象占在其中荒荒秦汉后学者昧所从不以灾异㑹则以虚无通天开周程子昜道乃复东动静静复动终始始而终上承千年绪下起百丗风同时有邵子讲道于伊嵩天地之运化隂阳之无穷即物验消长先几知吉凶邵子极道数独立几无戎二程自周孔爲时开梦梦其归则一耳昧者结忡忡学之将柰何矧余倍颛蒙要知羲皇心须踏周孔踪虞万州生日春风吹我游锦官客眸饱作沧江观鹤飞自由白日静山来不断平野寛主人闻客倒口徙迎案头点昜朱未干速唿朋俦俾接席又遣儿女来拜前馆中列鼎食客衆堂后鸣钟聚指千客来輙留张坐饮客醉复与开榻眠主人投闲六年乆禄廪不继胡能然问之主人笑不言神情散㓪心常闲向来曾于我乎贷至今尚质黄金盘又闻吾兄市桥尉假五十万青铜钱橐中似尔空亦屡门外车马纷阗阗其间犹有不知者误谓公子非儒酸谁知出分本无几况复奉赐随分班知之不知吾何恤日用饮食于其闲西京相裔平通侯轻财重义无敢先三年田家未云乆便懐冨贵讥南山节侯有子韦少翁亦以明经丗其传爵之附庸有何薄径欲忍愧从夷蛮人于居约视所守又以乆近察所安近而不渝傥可勉乆而无怨良独难不须逺求汉诸公姑复近攷今时贤虽云暂间未尝约一念长作膏火煎戚然不能以一日宁复如君之六年泉无昼夜盖有本潦有朝夕繄无源归来试与友朋道言之孔易行维艰厥今人物眇然甚天道岂不于君还友朋请书爲君寿更祝养素勤加餐董侍郎生日后皇一念根至仁地虽南北民吾民一二指搐不可信彼动此应关诸身人言犬戎相噬吞彼蚌鹬耳吾渔人大国信誓方重申时遣升勺苏穷鳞有狼其心不我恩嚢书赤白惊严宸帝曰可矣予其征臣某奉诏之淮濆臣某董师留汉濵西南忧顾谁其分我有从槖之亲臣时其动静制主賔自闑以外惟将军边头赤子方寝薪斾旌悠悠鸟乌驯将军羽扇白纶中且将沈静弭放纷迩来丗道波沄沄士爲欲缚迷天眞开禧戎首终身焚未闻先事人有言大官一唱和者羣前而和之后云云厥今狂猘先狺狺事势不与开禧伦方拯挚兽招饥蚊此何爲者祗自尘志士愤惋三军颦置之不治虎患存治之不胜桃虫拚胜之不尽穷兽奔尽矣复与谁爲邻譬诸白黒方交枰彼据腹脇吾边唇养成持势犹不均况彼攻夺吾逡廵局势往往随时新不有妙手谁弥纶人才生丗厥有因帝赉天假崧降神一心可以位干坤浮云轩冕何足论祝公早还要路津并包衆智资多闻倡明大义清妖氛携持令誉归麒麟蹇余不能康丗屯浯溪有石髙嶙峋傥能奔走东郭㕙王緫领生日皇天覆后土藐然中爲人职职万同宇何所非吾仁一二指搐耳动且关嚬呻置之非害事尚欲求其信矧今我赤子犬羊所噬吞养之将遗患迫之几寡恩犹以赤子故未忍穷追奔蠢彼不我徳羽书惊严宸帝曰斯可矣戎首将自焚一军戍江介一军留汉濵雨中彻桑土火后忧突薪又念蜀上游擢才饷吾军蜀力如蜗涎仅足以濡身云胡走荆楚坐视空川秦天下本一家奚必尔我分独怜去天逺缓急唿不闻公今从此升于国拟丗臣家有忧民谱切磋及兹辰直前明分义郄立思本根岂但无怨公此志长光新抑使蜀父兄寿公以峨岷歌诗三十五韵送前知隆庆任侯赴召向来虎豹蹲天关啄噉人命无敢干任侯于时外小官有笔如刀剚权姦权姦未夷骨先寒有开天诛乱旋刋寘我宗社于山安忽焉倚伏不可抟天心克复理好还是时増秩纶言攽扶耸义烈増壮颜迩来十载国歩艰思以吉士仪清班侯今以选赐之环进退语黙人所瞷侯以时考以事观庆元眎今奚昜难浮骖妄辙纷多端大车槛槛长自闲中原胡尘暗河山行人载书墨未干深仁大信而敢奸彼民元黄走壷箪我复翦刈如草菅惟皇上帝悯人寰呜唿言之鼻辛酸侯兮去去心体胖允矣直道非俗观士所欠者非朝冠要令反覆耐乆看前陈亟与摅肺肝且使志士兴长叹讙言此士尝讥韩始终激烈心如丹寘名大小任公间领客君子轩木芙蓉盛开分韵得红字白炜司节青女戒霜草木落而变衰春秋忽其代序偶偕胜引往践萧辰得之若惊褰芙蓉于木末懐哉无斁知松栢于歳寒客有诵韩公丛红之章或遂举白傅车斜之例觥筹多又诗令载严旣讫赓詶寕无序引天公冨万有盈宇何充充秋风一揺落所得縁手空忽于臞悴中覩此寒露丛天然眞冨贵送尽人间穷雅传与骚经凡卉亦见容胡爲抱昭质一盻独未䝉或讶木末褰或比水间红至近前上处至明日方中硕人亦俣俣于此犹不逢莫我知矣夫伫立看秋风重九后三日后圃黄华盛开坐客有论近丗菊品日繁未经前人赋咏惟明道甞赋桃花菊外此无闻焉因相与第其品之稍显者各赋一品某探题得桃花菊南阳有佳人𬒳服长脩姱黄中粲有章秀外青无华朝饮晋柴桑夕餐楚长沙惟与髙人处耻作流俗夸元都有俗士品格固尔差遗之以潘沐强欲相涂搽南阳笑谢遣于此我何加游女荡春风渔人眩红霞尔比子于是岂欲相疵瑕卿自用卿法吾亦爱吾家寄声谢程子爲我删此花次韵薛祕书见遗玉臂格谢书则堂扁额人心之精微未动孰爲判邪正介然形君子小人断熈熈大雅歌洋洋关睢乱或觇时安乐或识丗屯难是惟言出口矧复书脱腕至着恢人文至微极幽赞或者藏其心外饰徒璀璨谁知敬肆间徳之所聚散卓哉符溪老吾道资御捍万殊错揉中独识一理贯反躬事省察愤丗兴寤叹揭堂阐斯则絶识陋秦汉于余或有所相谓画可玩无物报琼瑶作诗附笔諌飞雪亭自荆入蜀路险絶墨猿声中胆欲折万州江头舎舟楫又趣担簦穷岌嶪危磴连云如积铁乱石砭足十九跌仆夫流汗马吐舌遥望盘龙拄天胁悬瀑落严喷霏屑中间有亭曰飞雪十里隂风寒入髪人言此地无六月火云射地人不暍谁知利欲所熏灼以身试险车结辙伐性焚和大如烈试于此亭解覊绁唿取大斗酌甘㓗一饮令君消内热张义立得古井以木爲甃命曰亨泉而求余诗井居安其地井通会其时地维人所宅时乃天之爲方冬羣动息水徳潜清漪而随春木升环顶沃华滋性情固下润功用由上齐孰若无事中一降一腾之是理契天运逵观正在兹张侯得木井妙制参皇牺其间相生意似昨俗人知堙废几何年而独与侯期书来属共赋此理难下词但于井之象发我深沈思且如𥘉升五㤗通人所资乃于巽入坎中含兊承离通塞靡自遂睽遇若有司坎惟生于一孚实以爲基丗途自亨否我德无成亏属侯善䟽瀹母俾纎尘缁不食吾不即食之吾不私小大随所汲辩义而审施客来问出处爲诵亨泉诗重阳分韵得放字层云生夕霏寒雨湿青嶂平生爱九九谁谓不可仗盈盈黄鞠华采采郁金鬯点捡襟䄂闲清芬固无恙门前秋隂隂席上春盎盎惟余忧时心忽忽未肯放鹤山先生大全集卷之三鹤山先生大全文集鹤山先生大全文集文集四重校鹤山先生大全文集四古诗𥙷和李季允去秋所寄凌霄观诗天髙山围坐露下月满楼其间倚䦨人古今入双眸戒哉后时懊迨此先民忧匪縁冀求鱼惧易或䘮牛瞬息起万夫朝暮食千头金汤蔽遮地我岂爲一州余力事层观翚飞半空浮帘开六合暁杯纳万顷秋灯火背城市烟霖俯林洲遐晞到冥鸿吟思追驯鸥寄声鹤山我夺目珊瑚钩因思去年夏狂魂尽羣游婪酣饱溪壑磊砢丰渠酋诸公正错㦍如筑于道谋微君且柔之尚保国邑不岌嶪变怗妥嚬呻起懽讴冝恢竒杰观快此夷怿醻独忧解成绥万古同一流君母观上游观上増叹愁南有壷聚柝西有耕耡耰北有不庭方东有不宁侯君看此风景便谓无事休天心果何如年运不我留相期懋明德事业贯显幽汪漕使即梅圃作浮月亭追和古诗余亦𥙷和一元播羣卉其气清以馥诗人竞称许胡然于梅独黄宫播雷鼗玉管动葭毂惟梅命于阳清艳照朴蔌正冬白堆墙𥘉夏黄遶屋纯干禀自髙奚止香百斛又从晏隂后仍作来年复畨君爲筑亭挥弄月盈掬可敬不可玩醉语惧三渎约客十有二人汎舟东山分韵得大字乐莫乐良朋同胞瀛海内矧复聚此州此乐无乃太晨䇿披曾巅夕篙汎晴瀬羲和鉴余衷爲我祛宿霭空碧堕清镜帝青倚髙盖明矑照鸥心遐思絶鹏背信知好干坤不出天地外人生两仪间豁豁如许大万古同一流谁能与心会丁宁黄头郎爲我勉乗载直下涪武江合处看重兊次韵西叔兄日食地震诗正月太阳食六月隂萋萋利沔阶成间桑土爲涂泥破山覆桥阁灌城坏河堤蜀地五六震积潦伤农畦梓州暑尤异我兴看朝隮岀逢七十翁履敝衣无绨前行爲余言老夫齿含齯阅事亦巳多近闻何乖睽去年大官括隐户父詈子诅妻悲啼大官深居那得闻小吏鼻息千云蜺今年得少休北风苦凄凄番军袭江淮将士惊噬脐四方靡所寄容身仅坤倪灾异又如此宁保梁益西太守闻此言惕如履征鼙又见广文诗口呿心沈迷力能得爲仅千里滔滔四海皆余黎约书院诸友过石洞津检校隄役天阔山头头江空石齿齿清霜肃宇宙物物露根柢是开明年春万彚从此始人事胡不然临流方识水断岸百尺县赤子命如寄示人亦眞切犹作秦越眎我忧不能释人谓我俗吏吏安能俗人亦人自俗尔神天及游衍忠信在参倚是间炯然存精粗莫非事况逢道义友眷眷不余弃至理互相发俗氛安能滓夜寒人欲归渔火飐淸泚照我方寸心悠悠发长喟至后再见大雪杨尚书约登天开图画阁分韵得平字天公闵赤子踊爲营杯羮寸白未云厌赐以一尺平微阳动黄宫万宝随孳萌蝗妖坐逺屏疠鬼亦就烹东邻文昌伯志气爲我倾携朋乐时丰举酒浇空明忻忻各有适耿耿未忘情不知宇宙内肯尔同隂晴前时闻帝辇随雪登山亭亭髙一流盻淮楚接神京新甿正露立旧戍方长征送刘寺丞赴浙西提举分韵得霄字盐官县以海漂荡命刘措置君王位三极五气咸宣昭有一弗余若引咎自已招如何圻甸闲灵胥敢爲妖母谓一指搐能使身无聊是用选肤使汝往锄其骄将指得若人谴异不足销水生乎天一阳实爲根苗䟽通乃循轨壅塞逾惊漂是理与政通更当省厥徭绩成报天子鸣珮行青霄阁学袁侍郎以朝鲤豢龙两圗见寄索和朝鲤物生宇宙间巨细统有宗鳞虫三百余厥长称维龙滃雾弥六合神渊閟千重维时赤鲤公坐制纎鳞穷纎鳞何足言什百来追踪亦有横江鳞望洋䘮其雄于于圉圉然等办殊卑崇一鳜掉头去恝然若将终三公不易介谁谓惠不恭鲁生陋汉仪商皓婴秦锋行吾之所安匪以惊愚庸又如秦汉后俗学千载同卓哉无极论上配禹孟功吾言聊自警母诮惟少通豢龙干坤包万有纳纳百嚢罟人位乎两间利与害爲御一气贯四时五风偕十雨神龙以爲畜扰御不予侮河有背负图庭无漦流女义理之不明人情自疑沮范围吾职分往往若违拒同室操戈鋋一身隔肺腑帝王豢龙意弃置那复取四灵非不灵有不得其所生息之相吹古今鎭如许古人体天意万物我其主虫莫知于龙拊循如士伍今何故无人亦足验胷府声和鳯来仪心平辔如组矧伊人中瑞治乱系嘿语欲入而闭门谁出不由户兹事阙人心作诗附农圃送袁都官知徽州英英蓬省郎表表秋官属劒佩行青霄扬且鬓双緑掉头不肯住去作新安牧班班莱氏衣粲粲学子服归来拜郎罢堂前问凉燠新从天上来犹带书传馥问汝得人谁䄂有两图轴骊龙挟风雨闪电注两目甲絫独何术能使同豭鹜三十六脩鳞羣鲰荡相逐亦有曵其轮中行而独复君家名父子厥理探巳熟人生宇宙间亦在适所欲义精无非事虑澹不翅足愿明消息几頥神以养福迟子寛我忧书来寄陆续送侯成甫归蜀鴈声砧杵霜满洲髙桅大舶行清秋长安白日误双鬓故国青山明两眸前霄大江半归壑来歳候虫已坏宅无踪天马常徃还不信人间有终屈送杨尚书知泸州断鴈怀归芦叶秋离鸾感照菱花羞五更唿儿拭残泪淹速有命吾归休殿头三拜䟽去意浩莫收内前宣辤赐颜色外间祖帐如云稠徃年长安道笑谈取公侯白璧抵山车断流黄金牣屋花满楼万钉围腰笏头带廷绅啧啧悬两眸吁嗟此何物白尽人间头二十年重来见此勇退杨泸州平生志气未肯倾卷怀归洗岷峨愁我徃送之门感事增百忧怱怱别公上车去怕鬼见笑君奚留送郑侍郎四川制置分韵得盖字恭惟皇上心纳纳天同大明命辍禁游徃抚蜀彫瘵蜀山在何许斜阳点鵶背家住扶桑东复东却望斜阳鐡山外金头奴子扼熈秦银州兵马冲兰㑹使我六年望㷭火征人穿空枕戈祋使我千里致钟石居人轑釜泣粗粝县官无蓄租百姓无藏盖上有苍苍之髙天卒然叫唿不可待阃外万戚休只以一身佩我于公行无所赠筮言得咸爲艮兊艮山本中虚兊泽乃上漑独于九四论心体而以朋思爲障碍愿公书此象长于卧兴对蜀道青天蜀平地君侯一心即难易思耕亭前先郑碑更看他年后郑记大理曾少卿欲见余近作録数篇寄之以诗爲谢且云连日疮疡作读余文而愈因次其韵西风萧萧吹鬓急独立长空倚天壁俯看沧海环九州仰视青云行白日夜归蟋蟀鸣秋床触处万宝西风香而余生世竟何事孔翠兹影蜉蝣裳冥心宴坐自探测善利几微如白黒江西夫子最知心欲徃从之后土湿忽来诗句悬清风拱揖孔孟麾瘠痈便思载酒巾车童一夜壮气于星虹送任大卿知汉州张少卿知眉州冬卿怀绂行清秋又送两卿归作州寄声三州之父老从今安用思故侯朝廷择守重于昔亲擢名卿卑华职两卿更是歴深元把麾来复麾出双骑紫马去朝天覊金络月凌虹烟逡廵似惜锦障泥急流欲渡不肯前好官岂爲多荣禄两卿之归得吾欲昨夜流星声撼屋光芒照人不成宿起看北斗行云端驱䇿四运无停鞭旁穿上透多风寒九州霜露方漫漫人间分位各有制行得一分一分是两卿去矣吾亦归多爲天公怜赤子十二月二十日领客登介亭分韵得梅字晨鑛载賔从披雾陟崔嵬宇宙歛盈握江湖大容杯孱颜石丈人玉立山之隈山前大第宅马头涨黄埃独北抱昭质萧然侣寒梅有客以问余豫爲地爲雷雷出地爲奋何取于石哉人以动爲境沄沄不知囬而能介然存神气斯有开相对得深省欲归重徘徊四月二十日领客㝷龙井前盟以雨隂晴未定不果徃买舟下西湖歩至玉泉观鱼分韵得东字前期戒賔从再候苏长公晨炊马亦秣宿载车旣蕫飞廉何方来横出云半空便将龙井泉换却西湖风公非閟清境乃似开其逢烟栁夹大隄拳荷点清穹水涵乱云白露湿残照红不是我辈人此味谁与同神闲等喧寂意适无西东观鱼滋有发归骑春风中六月十四日后殿侍立新永康太守成嘉甫朝辤奏事词气恳恻上爲嘉纳尝随笔纪其事今郷人祖帐分韵得西字遂书以赠行严精伐鼓趋晨鸡龙媒戒仗喑无嘶宰臣奏事左墄降史臣曵履东阶跻永康太守臣申之上殿音吐干虹蜺曰臣前领大农簿试郡得请今当西鞑人求通反其使金人匿壮招吾携勿言残金继前好将贰鞑靼揺青齐时将有反事有间翫岁愒日忧噬脐皇帝瞿然曰是是伸頥颔首天听低贴黄更请磔叛将褒恤死事不可稽陛下亦闻西事否昔号险阻今多蹊散关皂郊巳平地白环黄牛犹溃隄分台列阃越秦视体统涣散人情睽上云私意误大事谆谆切切重提撕申之又言故臣丙昔尝有德于坤倪上顾指臣曰安丙申之顿首如含悽纷纷交情异生死独此推夲祛羣迷臣时张拱立帝傍螭头恨无千赫蹏爲王留行力不足戴目处此羞梁鹈宫无小大莫非事勇爲天子绥羣黎天如有意听臣归问天重乞青玻瓈杨仲愽生日金街隆隆晓钟动倚马禁门续残梦梦惊风雨揺江霏恍如秋浦哦诗时觉来丝丝理前绪犹记平塍蟹鱼句是日江风吹倒山船头白浪髙黏天两家儿女揽衣出草草杯盘作生日自从朴𬒳趋帝京二年不见波涛惊不知风色今安否但见朝朝侍明主银鞍白马上晴空鸣鞘戒仗天无风朝回爲君庆𥘉度才上心来到秋浦君今去作什邡侯归兴如山不可留只虞江上风色恶不似帝城鎭懽乐髙楼大第挿云霓烟花眩眼明春晖吾侪且可饮勿问尚书期爲我歌母庸归送杜兵侍以华文待制知遂宁府敝貂冲寒马声湿余杭门外送归客去年曾送六朱幡今年又送四千石更有三令相后先采不盈筐去如织蒙蒙风雪人气薄漠漠烟尘劒花蚀独立长空倚天壁几度乞归归未得贰卿荦荦天与姿不肯随俗相脂韦声名早落虞舜聦霞𥚑云佩明春晖虞舜巳死不复返云埋苍梧天地悲万物兴歇各有期人生出处宁无时揽𥚑结佩下霄汉苟得吾志官无卑史臣昨侍玉皇案爱民一语何孜孜愿公领此深长思民力竭矣谁其知更须同志共此事则公且去吾亦归送杨仲博归蜀江头送客雪𥘉晴木叶脱尽山空明天髙地逈着行客昻昻野鹤相似清晓空霜唳三两声扶木枝上阳乌惊岂无枯蚓若残粒宁肯俛首鸡鹜争伊人伊人此爲客不是伊人招不得固有比隣不徃来那能万里相追逐泸涪江上𥘉戒舟荆江夏簟赤壁秋长江镜滑无纎滓致君肝鬲尔许侔竟成何事客先发赢得满头摏歳月丈夫身在复何忧莫作无相见期别送黄冝州之郡皇帝亲政之𥘉旬史臣了翁侍严宸冝州太守当就国䄂出谏䟽前开陈炎荒僻在飞鷰外陛下一眎同吾仁母云指搐非害事徃徃四体爲不信臣请选侯如中州更饬肤使时咨询但令正身以率下炎荒虽逺畿甸均皇帝顾谓汝可徃布宣德意安吾民黄君下殿再拜谢尽以圣训关史臣史臣拜手笔之册以君所闻还赠君维今贪竞习成俗公私巳屈忧方新纪纲法令不敢知恃以立国维苍旻苍旻茫茫不可问人情忻戚天笑颦愿君体此深长思便以圣训书诸绅心诚求之莫非事子苟不欲民无贫送秦秘监以显谟知潼川杜矦归未几又送秦矦归锦衣赫相望里闬生光辉仅存二三士去意不可覉王张屡乞身余亦五请祠岂不明主恋去就各有冝昔歳语杜矦志得官无卑近忽省前误热突无寒煤君门天九重赤子命一丝诗书谩胀腹字字不适时俯瞰大江流仰看苍云移悠悠未有届蹙蹙安所驰昊天岂民憎翻覆不可期愿随力所逮必以诚求之求之有弗得况忍相瘠肥临分重囬首吾匪怀吾私送张匠监以秘阁知赣州西南间气忠献公一生心事天与通才髙志广无处着独倚衡疑望关洛九州风露方漫漫卷囬残梦归余干惟将一念遗孙子长与世间立人纪宣公端明今在无我生不识惭非夫宁知中歳遇行甫历历典刑犹父祖试从微处觇经纶中边玉㓗无纎尘大河滔滔恣羣饮逡廵独惜障泥锦晓庭戒仗喑无声掣缨振鬣时时鸣京师邸吏自相语张公立朝我良苦不知书䟽何所言毎一论奏人争传好名之人能逊国而于豆羮见词色反覆耐看不可瑕此事无素能然邪我从同朝一千日见公造次皆是物寄声爲贺赣州民朝廷爲汝辍争臣却须更问萧太傅中朝外郡谁当虑约漕使泛舟东郊坐客十人分韵得江字微雨爽晴昊柔风涣清泷空明山四坐宇静天八䆫筮言得幽眞此意谁与双使家我风调賔友俱同腔髙谈飐清镜胜韵眠空缸东西南北人偶此同一邦坐数云皛皛起看水淙淙古今聚散地浩浩如此江余霞照宝瑟明夜欺银釭维舟未肯鼓归梦惊逄逄重校鹤山先生大全文集四鹤山先生大全文集鹤山先生大全文集文集五重校鹤山先生大全文集五古诗肩吾摘傍梅读易之句以名吾亭且爲诗以发之用韵荅赋三时收功还朔易百川歛盈归海㡿谁将苍龙挂秋汉宇宙中间卷无迹人情易感变中化逹者常观消处息向来未识梅花时绕谿问讯廵檐索絶怜玉雪倚横参又爱青黄弄烟日中年易里逢梅生便向根心见华实候虫奋地桃李妍野火烧原葭菼茁方从阳壮争门岀直待隂穷排闼入随时作计何太痴争似此君藏用宻人官天地命万物二实五殊根则一囿形辟阖浑不知郄把眞诚作空寂亭前拟绘九老图付与人间子云识次韵永平令江叔文鹤山书院落成诗天运驱人人不觉古道违时时不学王相随胫回荆山昭质依然未经琢因思胥靡逢殷宗精神动悟声气从砺舟霖雨到梅糵变化气质天同功朝歌屠叟无与语一日投纶见明主大车槛槛行周道轮辐中规箱中矩人生天地同一原自诚爲圣明爲贤地殊丗逺犹合节矧此同宇相周旋自从浇风散遗直丗不乏材无匠石未能登车习射御人人自视邮无恤出门浪战触与蛮半生少得须臾间不爲夷甫辱汝水即似介甫逋钟山古人洒扫先庭户岂问他人莫余顾只忧原头欠渟滀才见天根便呈露人言隂浊胜阳清阳一隂二分三亭谁知阳德本无间根心枝叶长相亲君臣大分虽有止终不能忘乃天理丗无我知将自知不待靁风问诸史投沙屈贾占所归九州愽大归何之虽云忠愤语伤激律以洙泗犹津迷前村虎啸晚风起跕鸢酸嘶雁将子君恩未报臣忧深暇把壷头较郷里江公劝我姑少安新诗肉好如璧环敢输忧诚谢庆语仍戒牍史母抄传生朝李肩吾贻诗次韵爲谢肩吾作诗庆五十矜我顚跻授之絷因思五十义最精造化机缄斯出入君看五位相生成前盪后摩如授揖至于五衍岂有穷泽火趋新承井汲作圣工夫方自兹爲人生活知非急昔人于此叹始衰血气虽衰义逾集蹇余不学晚知非方把斯心验存蛰独嗟道逺莫致之愿与始终谋不及次韵李肩吾读易亭山茶梅梅华鹤羽白茶华鹤头红拱揖鹤山翁如授宗人同山间两賔主穷极造化功易终得未济曹末观豳风或嗟生处逺不近扶木东谁知天然贵正在阿赌中喧寂四时耳寒至窒斯穹冷眼看千古声色沈英熊再赋淘金乱川緑发䓞烧山红自爲天一隅奚翅地十同米贱衣弗费四民罕全功功夫到华卉未至浇淳风老梅委林莽洛珮遗丁东茶华新移根脱命斤斧中焉知贲然者秋毫皆苍穹观物弗之察吾欲问黄熊鹤山书院前爲荷塘三即其小屿筑亭乆矣春后八日始榜曰夫容州严风吹衣落南土手批㹳猱借封虎縁山跨谷三里城袈竹编茆百家聚天公似爲覊人谋闭藏佳境城东陬介然用之便成圃下眎更得夫容州水间木末髙下照名字旣同形亦肖自从羸豕伏羣龙红白相辉转明耀人怜风雪拘系之委弃衰草蟠寒泥谁知烱烱含内美正于藁瘁生光辉大书三字爲吹送唤起渠阳百年梦却疑二华痴絶人身旣隐矣名焉用再韵文华㓕质甚尘土物欲戕生剧豺虎三年挂舌坐林臯日月往来云散聚夫容自与诗肠谋虽无颜色媚涂陬梦随春草撩客儿手抉云锦分潮州平生耻作山鸡照对此忘其爲不肖爲华破戒哦七字殆似五噫发梁耀李君不爲揜覆之唤取奚锦披封泥缫车引出万丝绪衣𬒳山谷春无辉山中华木迭賔送人把荣枯同幻梦卧看夫容生未生满目天机供日用通道朱宰求时斋字李肩吾赋诗次韵朱君问时斋爲诵羲文书夬终伏剥果干始函坤舆坎离玄藏宅遇复更踦闾物理消处息人谋宻中䟽即兹贯千古何所非广居是以无妄时不耕获菑畬抚州崇仁县玉清观道士黄石老工古篆以李公父书来问字圣学不嗣千余年併与小学遗其传其间明道宁乏贤谓书小伎姑舎旃十字九舛不可䥴楮生墨墨色有冤动以经史爲执言岂知魏晋几变迁况今经字宗开元请观未有韵书前训纂字林形相沿形声迭推义乃全韵书旣作人趋便未能书法穷根原但以声韵求诸篇形存声亡韵亦牵叔重少温工磨研二徐郑郭相后先书法頼此差緜延许李焉得无谬愆楚金分韵犹拘挛若更舎此徇俗妍不学操缦求安弦玉清道士来临川用意周鼓兼㤗山携书过我渠江边试令立柱与画桊椳闑畿础杗桷椽巳能谐丗而取怜犹欲度外求方圜眉山夫子思涌泉相与共讲扶其偏道士稇载明当还更以一语申卷卷能于此处知其端事事物物谁非天九章八卦莫不然一毫人力无加焉题尹商卿自信斋虚灵一寸心至逺而至近眞能位天地信可爲尧舜不以利欲熏则爲习俗焮怗怗弄文墨若若夸绶印圣贤岂我辈位育非吾分亦有识其然责泉于九仞人言力不足我谓知不尽商卿闻吾言其信其不信兄子髙赴廷对九十九峯矗天起家在前峰夕阳里蛮徭虎豹断行人小市寒城浄如水驩传有客闯然来㩜衣视之吾兄子云从诸侯贡徃备天子使来时吾父爲我言女之靖州问安否靖州苦好脩女从得师友丗方白首声利埸父诏子承乃如此柳隂花影春风香喜极无言澹相对家学旣尔殊天资亦云美自菴寂寥无可赠赠以菴中一箇自吾闻古之人仕学皆爲巳上不可欺其君下不忍虐其类此岂有爲然凡以自靖耳我之行止命于天上下四方难豫拟且将自靖献于君无限功夫归语尔丁大监文伯得余近作读之疾愈以诗见贻黔巫之南谿水兹山麄石恶不可治崇宁边臣务广地山刋石断林木斯其间掌许号爲郡如以土偶安须眉中州人物犹此任累臣舎是夫何词况于风气少疵疠且幸习俗无浇漓饱餐贱米温旧读书味隽永忘其疲坐看歳龙度丑戍几见秋月弦虚危都梁有吏云端来持书火急如符移羙人家在九芙蓉门墙突兀那可窥聮缄絫牍梦邪非一年两度划见之我诗但能愈君疾君解与丗医狂痴乖逢休戚信有命叹上不使非知毉先立春一日电雷雪交作程叔运赋诗次韵自从日驭行牵牛四十五日爲春朝谁驱阿香送噼历更遣玉女来姑瑶从来雷雪不两立有如臯禹于驩苗闯然方驾朝正月是反常性皆爲阳孳于子逹于寅蛰虫欲动寒鱼跳苍龙乆移旧歳次朱鸟亦向新年杓如何阳伏不能出隂气所沴如沃焦相摩爲电搏爲震始𥘉隐隐如迢遥剨然一声到匕着惊魂忽忽不可招须臾爲雹又爲雪寒威挟胜尤宣骄春秋巳事且云逺绍兴狄难几难调乃今此异巳累歳卧制四海由衾禂徒令志士歌且謡无人采寄观风轺朝字韵诗诸丈倡醻未巳再次韵风挟重隂牛戴牛电雷雹雪来终朝诗人隐忧寓醻倡清辉错落欺琨瑶似惊一日四变异须省二气同根苗非隂能胜阳不竞非物能眚人先炎精未振刚受畜睢水昼遁成臯跳一从愤悱刚浸长斡握地轴旋天杓山中不知此何时祗睹此象心爲焦累臣九死何足恤顽云苍惨天关遥泽中但知赋鸿鴈天上无复歌祈招醡头新酒空似清墙根新荠花如骄便思倾罍芼鲜鲫不妄爲取琴徽调江张程子同一醉芳草爲借天爲禂干戈满地不忍见恐调老弱征商轺送程叔运髙不妄西归平生爲人谋必以正学进必以直道行闻者或相靳子以正教我而子坐排摈跕鸢伴覊酸再见渠阳閠吾心固晓然其柰无以训绍定二年夏临轩䇿羣俊似闻甲乙选参错吐忠荩其间亲与友斯得及叔运俱负康时略耻爲谐俗韵后先来过我双璧堕清峻从容扣所言何以承大问听之不尽篇胠口复缩颈予方以是黜子乃以是奋靳者姑勿道而予益自信人能位天地人可爲尧舜气合如涂涂道同如印印勿忧人不知长恐巳难尽春情撩客梦归思不可忍各趋青油幕新发苍梧轫正学予所知申言以爲賮湖北提刑林寺丞赴召以书索诗鏦金伐皷催行舟拦街祖帐云如稠祥刑使者入奏事诏书趣发不可留居人争门挽衣住行人十歩九回顾公言爲汝五年留便是数旬终一去居人向前爲公语情知不是留公处一春风雨寒凄凄牛羊满地鸿酸嘶干坤尔阔无处着惟有此地恬不知桑麻鸡犬桃谿曲身住主家数掾屋卧听前江风雨声自嗟身是如天福公今归去作大官连云广厦千万间我时岂不𬒳公赐天髙卒卒难爲攀吾侪小人腹不惮再公祝公今揽辔行原隰泽地相临看不足明朝归坐京师宅深院重门壅休戚愿公莫爲一身惜须念同胞头戢戢春风湔泪情转恻道旁过者声唶唶我时困卧五谿东十日八九隂蒙蒙有来道前事耳目爲惺愡更将百壷扶醉胆喜余鼻息陵烟虹欲输一言不能措以公所闻还赠公中秋无月分韵得狂字金低辟老火月琯行仲商是爲隂之中正与日相望浮云横相掩人谓妬且狂彼云𥘉无心此月亦何伤水月夲同体其中根于阳炯炯含内景随时发辉光天机之浅者爲人作闲忙九日分韵得寒字竒月必用重谁与开其端贵阳而贱隂于此亦可观况于五隂后苍龙挂髙寒林䟽山骨瘦宇静天容寛砉然遇九九黄菊纷䦨斑且开五言城聊寄一夕懽凄其义熈后甚矣天宝间陶杜千古心知者良独难送呉门叶元老归浮光予以戆愚抵戾放之蛮荆去国之日自迩臣百执事下至博士弟子贠都人士祖帐余杭门外连日不絶临安尹白宰相致餽賮具四大舟送至丹阳所过监司帅守将迎如他日予谢以疾而不得免焉入靖靖守洪文惠公之孙倬遇之如使客而有加四方之賔友从㳺者日至行理之问无虚月也予皆固谢弗听呉门叶元老识度器藻夐出侪类尝受学于陆伯微具有师法所交多天下贤士予因陈正父识之倾盖如旧交一日匹马数童来自浮光爲予数月留毎旦聚友读书元老从容出一词率中要㑹谈古今治乱人物优劣山川险易下至甲兵良窳米粟少多之数皆探原索委盖有志之士也予毎阅前史凡䘮人迁客必使守隷防夫极之于其所徃至则门扫轨屏去书谒人或追送而逺省焉则史册必书之爲羙谈其在今日不惟不加之谴或返以是见称于时贤见用于当丗呜唿非尝从事于学志立而气彊者不能办此非祖宗仁厚之积緜丗历禩愈蓄愈深亦无以致此元老将归省其伯氏乃与共学之士酌酒饯行各爲七言古诗一章予爲序所以作云龙摽之南路穷絶峩峩羣峰倚天胁顽云压谿鸢跕翅很石横空马沟血叶君尺筚度崔㟴朱霞白鹤云端来蛮邦自昔少此客问此胡爲乎来哉晓䆫共话羲文易千古圣贤心历历有时旧习未全忘间倚银河弄诗笔银河化作霜霰飞苍龙移入天之西彭城风雨撩客梦君起谓我吾其归牛羊冻卧鸿酸嘶九州愽大君安之人生行止各有时愿崇明德慰逺思题东瓯王友直尚友堂士恨生丗晚不爲三代民谁知伊傅至孔孟亦学古道嗤时人岂惟三代时尧舜万古师犹云若稽古不知古爲谁气数有诎信义理无终穷虽居尧舜地常有一篑功嗟哉秦汉后去圣益以乆纵有间代英仅爲时儒首况于随世就功名甚者谐俗攫宠荣此于圣门直蛙蠛已谓斯世无与朋多知正多惧不知转矜负亦云知矣恐未然须验此心之权度有师舜文学周孔有拟管乐明申韩亦有是商鞅亦有趋异端若言气合即爲善是中更要分明看赠造琴道士刘发云刘亦解致雷刘师携琴来自言有术驱雷霆闻之冁然笑人心未动谁爲声阳居隂位阳行逆日循阳度日数赢必尝凝聚乃奋击不有降施谁升腾刘师携琴来爲我鼓一再行若知雷霆起处起便知音是人心生洪士龙以洪舜俞考功所作竹洲精舎记见问考功记竹洲所业在淇奥谓学与自脩此何取于竹士龙来谂余试请言其目天地之大端松篁受命独隂阳迭盈虚表里更见伏厥象肖坎离厥理寓姤复榆杏柞与擅四序所冝木此独贯四时不受寒暑触示人人不察但识霜更緑谁能淇之上兴寓三反覆形气玄发明显微相贯属嗟余粗知方倚枝看不足安得两洪君试同烟露宿张永平鎋作亭于渠河之右予请名以观而通守江君埙赋古诗二十有二韵㠯落之用韵和荅渠河有水清且涟弄丸之暇游其间风轻沙暖鸥忘机天开日烜鱼逃筌山中不知歳月改春洲六度听緜蛮闻人㫺游不到此岸容山色如有冤永平敎孚讼亦简爲我卜筑河之干临流兴怀叹不足因思孔圣感逝川岂无日景自北起亦有天运从东旋风霆流形草木贲星辰垂象郊原寛干坤坎离更见伏春秋代谢相回环虽将此理醒羣聩更向川上观㣲澜存神过化义亹亹行着习察心闲闲子思渊渊逹天德子车混混穷原泉东流不休发吕氏潺湲逺望悲屈原圣贤分量巳差等后来承误滋可叹或嗟季衰劝努力或谓时逝冝游盘须看龙见水归壑又识雨降云蒸山隂阳翕辟夲无闲俗儒但作死生观河南挺生二程子指示道体镌冥顽人能于此发深省致知格物兹其端神徂圣伏二千载是心长与江弥漫文通爲挥五色笔大篇长句垂不刋春风沂泗俨在此居人莫作渠阳看次韵庐陵刘时见怀夬终伏剥果畜极逢天衢否泰反其类艮止与动俱此道固晓然人情不同趋两目自安障狂童爲子都覊金络明月骐骥斾疲驽静观若有得知非降才殊但伤此道违独行尝寡徒解后知我者聊足以自娯重校鹤山先生大全文集卷之五鹤山先生大全文集鹤山先生大全文集文集六重校鹤山先生大全文集六古诗赠曾毉太极分隂阳物物具两仪干坤互南北坎离迭东西四时有见伏画夜有盪推夫人迁于物由之而不知六滛一爲沴大命毉所司或当暑而裘或御冬而絺或学制而伤或助苗而萎其间号爲儒亦以身尝毉江西有曾君解后荆江湄暇日与之语切瑳及幽微榜人趣行遇欲别不忍离乃书所素讲爲诗以赠之四川茶马牛宝章修杨子墨池以书索题咏子云一去千余载惟有成都墨池在草元此地是邪非元文今在人谁知虽逃刘歆酱瓿阸䑕壌蛛窠蠧鱼宅岂无学者工探求不讥僣圣讥赘肌自从马邵造元域晁氏谱之张氏翼亦云察矣人犹疑试爲诸老申其辞易书广大包天地辞变象占都一致丗儒造入各不同有一于此均爲功况于易元玄相发不同之同真善学暦家中首先黄钟虽以坤复爲𥘉终纪日天正始牛宿又以日星分左右起从冬至易元均元意欲取臣承君易书八八而用七元文九九而存一易分六位中二五臣志上通君下取元以一五而爲中君道君尊臣代终元文主日易主歳易书爲经元爲纬谓元于易地承天就中邵子尤知元或云元准卦气图是图疑亦非圣书岂知中复与咸遇乃是隂阳自然数或云元倣太𥘉历黄钟之分八十一岂知虚三与虚九其数虽同其法否或云元象宗浑天浑天方象包于圎岂知兼用葢天说葢以舆地承纯干易虽无元不爲阙易更得元滋有发且如河图与洛书发挥道数无遗余后来支榦及声律运气参同至太一与易并行人不讥千𡵨万辙同一归况元于易同而异何独于元苦讥议子云之师曰林闾鹤山之下谁其徒自翻机杼作生活律历图书无不合若非马邵晁张伦后丗几无杨子云后丗子云今继作而此元文终寂寞空余绘象与棠隂聊与文士供嘲吟和靖州判官陈子从山水图十韵予迁靖州判官陈子从珪爲邻尝从容出示灵竹僧不二山水图其末有乃祖乃父十诗二跋前贤风裁邈不可及輙次韵以识髙山景行之仰云外物覊絷人无退亦无遂愧彼自由身朝发夕予至右彭蠡归舟山堂有何观四时互兴歇万物随天根东生复西㓕右山堂旷望水月皆内景入秋倍清晖丗无善观者滔滔吾谁归右重湖汎月士非耕钓者而从蓑笠翁人生贵适志莘渭亦时中右星湾晩酌泽气蒸前山起自肤寸微竞看千丈瀑不悟片云飞右雨后观瀑松栢不受彫此亦易知耳湏看竹有筠与松相表里右松径晚歩莫作谿流看天命无穷巳诗人若知得千古可坐致右谿上赋诗散髪避炎暑炎暑苦相㝷云何对大賔不见汗沾襟右林下避暑松竹贯寒暑而梅时徃来不知姤复意随人谩徨徊右载酒㝷梅怀人得清晤此乐浩无期剡谿兴尽返未喻伐木诗右雪中访友过屈大夫清烈庙下鸾皇栖髙梧那能顾鸱枭椒兰自昭质不肯化艾萧人生同一𥘉气有善不善一爲君子归宁受流俗变云何屈大夫属意椒兰芳兰皐并椒丘兰借荐椒浆骚中与歌首兰必以椒对谓椒其不芳谓兰不可佩此言混凡卉臭味自尔殊亡何歳时改二物亦变𥘉以兰爲可恃委美而从俗椒亦佞且慆干进而务入椒兰信芳廾气质自坚好胡爲坏于廷晩节不可保意者王子兰与夫大夫椒始亦稍自异乆之竟萧条迨其习成性甘心受芜秽不肯容一原宁以宗国毙禹皐于共鲧且封与鲜度同根复并生何尝改其故原非不知人观人亦多涂治朝中可上乱丗贤亦愚况原同姓卿义有不可去所望于兄弟谓其犹可据我夲兄弟女孰知胡越予以是观离骚庶几原心乎或云芷蕙等岂必皆名氏骚者诗之余母以词害意仲尼作春秋定哀多微词楚之嬖小臣况亦有不知至左緜书怀呈荣州緜州二兄歳行析木予去国鹑尾之季才返室东西南北着此身水陆二千三百日或云子非善谋身幸生斯丗同斯人胡爲嘐嘐苦自好轻辤冨贵重絶贫五谿之濵有何好兀坐六季不知老夔门待汝有何悪要把山林易旌纛予闻其言心自语吾非斯人而谁与独嗟行止各有时龙蛰鸿归亦其所洋州抜将鸠余民仰空待救人不闻黎州边丁戍内郡空养赤子防西门县州近阸劒龙路列雉惊奔渠不頋叙州平蛮亦良苦卒以忧劳弃予去见危授命理之常苟得死所庸何伤所忧人巳两无益燕蝠晨暝徒皇皇鹤山之顚一亩宫我名吾亭曰愿丰只祈天心速悔祸雨禾雨麦苏民穷有粮饷士可卫民有民给耕可供军民相资护关塞又湏监牧长得人规摹便立乆安势不作目前苟偷计弟兄归与里父师长对春风赋常棣寿四川制置李侍郎崧髙二王徳丰水数丗仁一心千古脉一气三才根人言通徳门封培知几春陵州不尽用雝国非全神厥美钟在季鲁殿岿然存谁知中兴主流泽𬒳子孙是用遗一老爲社稷万人三朝典刑旧四海观听新自公镇西南威声憺胡虏弃地遄归疆余民亦安土便当度双劒建大将旗皷进贤黜不衷讨贰诛失伍増屯御骄卒募耕实边圄堂堂当道卧一勇销百侮愿公排羣议释我分外虑上流屹长城却归辅明主送髙才卿出守嘉定十年谁遣不宁侯奔鸟散十七州余州蹙蹙能几许史君今作载酒游诸公饮儁巳濡首眼前百事不挂口震风凌雨揭郄屋左蟹右杯犹在手史君千骑行清秋岂爲杯酒馋涎流绸缪牗户旣云晩夣䰟不到花绕楼乖逢聚散古来有而我此时持此酒河梁竚立不知沓挿颔青丝半成叟次韵苏咊父自郫见寄敬共事明徳懔如槃水持岂惟将弗胜抑恐浊且兹结髪齿名官几𬒳末俗移学晞迁商愽文慕庄骚爲书不记痴龙诂不通雌霓耻于市朝挞甚于沟壑挤大道砥如平阽身蹈囏危迨其阅丗乆始识真闻知天命贲草木生意长萋萋蕃鲜固六乐藁瘁安足悲隂阳孰信诎日月谁盪推干坤奠中极雷泽周四陲夫人命于诚地生而天施五行根五事位育谁司之嬛浮溺于词躁轻乱干仪山鸡衒清影祗以速颠跻况彼膜外荣皇皇复滋滋此于我何加寒暑自四时苏公西南彦仪鸿渐于逵而我坐逺屏七年堕蛮夷夣思岷山阳枯笻伴厖眉人才日零落憔悴西南维大篇忽开予炯炯晨星垂公来何勇迈我徃何栖迟敢晞㑹温潞窃愿商濂伊黙嗟气相求范喧蜜成脾梅边立踟蹰正待阳春归七夕南定楼饮同官谁将明星贴天宇州国宫垣象官府更将四七随天旋常以昬中殷四序迢迢河汉衡秋旻前有苍龙履玄武牵牛正向西南来左右两旗北河鼓鼓星之侧爲天桴鼓上三星爲织女何季人号天女孙便把牛郞拟夫妇不知此是天关梁河汉之津有常度晦明伏见莫非教肯爲文人给嘲侮班曹庾谢犹讆言世上儿曹更堪数临风三诵大东诗须信词章有今古中秋领客秋中无常期月望无常历况于月之房歳十有二集云胡三五夜赏翫着今昔我观魏晋前未有娯此夕岂由夕月礼承讹变淫液天行至东北阳外乃朝日日月向南来三务趋朔易则于隂之反顺时报隂魄古人敬天运随处察消息俗学踵谬迷更以儗科级广寒八万户桂树五千尺文人同一辞祗以惊俗客墨墨数百秊月如有冤色爲作反骚吟聊以𥙷载籍重阳领客以老杜旧日重阳日诗分韵凡賔主十八人得不字天根歛秋阳雨毕水归薮胡爲爽常度白昼变昏黝农功将纳埸余秉尚栖畒昨朝告方社卷去日中蔀羲和鞭六龙爲我作重九云顽驱复来浑未识臧不终然划劙之金鎞发蒙瞍所忻阳徳竞吾岂爲杯酒悠然见南山陶公意何厚况今祠太宫羣公正奔走游北巖之畴昔夣作二诗觉而仅记一聮云鬓发丝丝半巳华犹将文字少季夸明日爲客诵之客十三人请以是爲韵予分鬓字时事彫壮心词华误双鬓昨梦忽儆予觉来起孤愤五官予所司此梦乃予训是心恊蓍龟是气通祲煇形骸且不察理性抑难尽晓笻度云壑䟽林露鹰隼暮归踏江声寒流烛蛟蜃惕思怀㐮日气势如项陈天根忽晨见不盈瞬犹然玩文采吾果不知分饮儁习未忘依前赋分韵上巳领客流觞元已奚所因更指三日爲良辰山隂坐上皆豪逸长安水边多丽人临流有许豪与丽元无一个能知津韩婴何慿指溱洧束晢胡据诬周秦千季混混同一波竞言此日天气新其间号曰该洽者或言降祠髙辛春分以后弗无子徃徃援引诗生民说虽有稽义犹凿况复除日经无文子尝妄意巳爲火季春火见疑乗寅寅居汉津火所畏故以元巳祓水濵一季竒月必用重三三欲解阳徳屯较之前说巳云近终媿俚俗疵吾醇要湏挈我沂泗上囬瓢点瑟看长春永嘉林君谊父得英石名其室曰矸斋予昜以介室栁侯谓楚南多石而少人至今英道闲异石何嶙峋乃知五行气中土爲秀民降才旣匪昜自弃奚不仁伾文一日炎乃以焚其身林君若知此是石当书绅罗五星善奕棊千诗少年不识棊但见剥剥琢琢更相围有人指授予冲关夺角劫复持少年不识星但见腷腷膊膊还如棊亦有告予者缩赢伏见元有期七年五谿读书暇时把二事相恱怡乆之剨然悟是闲有数人不知三百六十一棊子此是干䇿藏其奇万有一千五百二十星若以三十六乗之乗之旣尽除坤䇿恰与棊数无参差此理极精宻归后不复思罗生挟二长过我泸之湄恍如着我五谿上欲与之语无闲时此须静观乃有得而我家住西山西生揣我何时归七夕有赋经星不动随天旋枉𬒳嘲谑千余年无情文象岂此较独嗟陋习轻相沿我尝作诗觚排之尚有遗恨污陈编人于万物爲至灵聦明照彻天地先其如形气之所囿则以学问开蒙颛不知谁爲乞巧者乃谓天孙执其权天孙能㐮不能报丗闲之拙无加焉痴儿騃女竞针缕髙楼大第迷管絃汉魏以来用一律无人出语扶其颠其间假拙济巧者又欲託此文姦言敢因良㑹追徃事更发此义声余冤黄成之量求虗舟诗黄君求我古诚州求之不得还西游所求昜子胡不予渠家自弄庄生舟庄生传之贾太傅便将死生同浮休我家舟子与渠别中孚之象刚包柔仰山俯泽乗㢲木藏离伏坎含坤牛中间至虗若无物实理备具非空浮此在太玄首黄宫其于参同居中洲㑹通古今贯微显上下天地同周流人将百季等浮沤我以千载爲春秋我言似大而非夸人人皆有不自求黄君不信谓予赫我自姬孔君庄周中秋有赋望舒与日元非敌震受阳光㢲成魄六十四象不言月三百五篇讥月出古道贵阳不贵隂宾礼卜昼不卜夕世间赏翫起何年误却千年醉狂客不知客有肺肠无更把荒诬作眞实我因时序尝作诗洗尽兎窟蟾宫迷今年新作东楼成胡爲尚此穷攀跻人心和平民气乐日月昭明天宇豁须知此事与政通不是词人闲赏月送游吏部赴召天马周流不停䇿青龙挂空山无色区中物物见根柢歳秊滔滔逐流水吁天求归归未获客里随人送行客鏦金伐鼓行清秋江头组练云如稠道旁老人相与语主賔闻之愕相顾或云造阙如登僊一声謦咳落九天岂知位髙势逾偪莫向紫宸庭下立非关噉刍解喑嘿紫宸地禁鸣不得或云敢言儗鸣鳯千古髙名㤗山重岂知说着心骨惊臣名愈重国愈轻或言古人重晩节元忠子方费分说岂知晚节不难保却忧攘臂爲人笑三人所赠不皆然然则子也今何言元祐中秊基绍圣建中靖国何尝靖若教此事欠讲明直将两是爲端平是时臣言便休得臣不忧身却忧国臣愿天意开平治明良长似改元时史刚未终戒苋陆姤隂虽微畏羸躅真教丗道端且乎宁使臣无赫赫名三人冁然笑子之所愿吾不到吾言必于身子言望于人子意虽厚吾言真低头谢二老还以告景仁奉谢资阳谢纯天诸友是日三池周季章冯季修许徳开资中支仲壬至谢介卿冯清叔广汉常光父继至遂宁杨仪斯期而未至驾言南东亩捷出西北隅资阳有八士持谒要诸涂须臾平泉道衣冠𬒳林庐问我来何方过我不适予吾非烦嚣避乐此简便趋经行三纪后旧交半丘墟翁仲艹没膝儿孙霜满须其间最所怀刘公真丈夫讫张二良友直气横九区堂堂舎我去顾景霜月孤寒梧陶令宅宿艹黄公垆我岂无肺肠拊事成嗟吁待到西州门不如早囬车作诗谢诸友努力崇逺图三家令子弟不谅予心乎赠画工王生七年谪五谿二年守三泸蛮烟瘴雨中不改旧时吾此来懒看镜谓我衰且癯王生忽肖象气貌何丰腴悔不赂王生图作一病夫庶几转而上听我归林庐及此未衰日更读几年书次韵赵制置制胜轩诗何年误认貙作熊力小知薄当戎冲级夷藩拔牗户破至今风色长如冬去年推毂以授公单车飞度双劒峯风稜荦荦胆气雄临淮军垒足迹重夜起揽衣瞻井络铸铁不知经几错朅来谈笑上纹楸龟头局中虎口着谁将舆柴误战尘天戈一挥如砥平濯征玁狁威蛮荆捷书夜上白玊京考成轩户适兹日一吐十年胸怫郁看诗又觉饶余力要殄余忧寛旰食书生喜极还太息天下忧端尚非一经营分表竟何益盍护本根保成勣端平三年春三月戊午朔天子有诏俾臣了翁以佥书枢宻院奏事旣上还山之请乃休沐日丁丑与賔佐谒濂溪先生祠賔主凡二十有二谓是不可无纪也遂以明道先生云淡风轻之诗分韵而赋而诗有二言有四言同一韵者则二客赋之了翁得云字书生不知分奉诏行三军赤手张空弮幸脱貔虎羣四海莲华峯濂溪涨清芬拟求一勺水浣我三斗尘翆㶑明夕霏晴云盪朝氛重上夫子堂謦咳如有闻池莲巳濯濯庭草长忻忻重惟夫子书千古披昏嚚善恶萌于几隂阳互而分一落俗儒喙晓哓齿穿龈流传岂不广丗道滋放纷书生屡乞骸归耕故山云愿言与同志相期任斯文江东漕使兄约游钟山分韵得泠字连年饮建业寤寐北山灵三过又不入风雨盲其程一朝决㑹期万籁不敢声断潢卷夕潦列巘浮帝青因思山中人昔日相熈宁不知学何事莽制爲周经羣公咸其辅不悟宗康成相承至章蔡九州半羶腥历年百七十衆寐未全醒三经犹在校从祀犹在庭追惟祸之首千古一涕零大钧窅难问山云水泠泠赠画工王三钖传神气质纷不齐四海无似人借令貌相近气有醇不醇善观人品者仪观与机神正邪眸子见善恶眉间分鹤山先生大全文集鹤山先生大全文集文集七重校鹤山先生大全文集七律诗次程少逸饯杨叔禹教授载酒时从执㦸郎雅知清望称鸳行肯来芹泮提英裁要取芳编阅旧香玉倚蒹葭方借润珠移甓杜陡寒光临来莫恨车无角凝睇云霄紫鳯翔和史少庄登山韵三首䞉喜向前坡人情奈怯何君今髙着歩直与陟嶒峨田间逢醉尉人道误谁何世路日杲杲冥行冝见呵母谓支山险此山能几何﨑嵚十年梦知历几蹉跎和李参政龙鹤菴庐二首落𥿄新诗万口传逍遥旧夣记坡僊明虹短雨下平楚老鴈长云横半天涧底青松不改色槛前流水谩安筌寄声多谢无名子莫搅诗翁秃鬓眠古往今来一貉丘行藏有道坎还流鳯凰池上春风夣龙鹤山头夜月秋闲曵深衣聊独乐有怀连璧赋三游何人得与余心㑹野水黏天一片鸥和李校书沐川三絶静看青山簇䯻鬟动观碧水漱潺湲若教此景来酆鄗争夺应成触与蛮花时乗传奈边心撩弄新诗逼少陵诗到湖边春未老不禁春思也微吟玉节行边春正浓边头壮士簸旗红何当平贼携诸吏径上髙寒翦翦风次韵外舅杨崇庆以诗相招炎威翕翕正鏖人惟有西风不世情困卧小䆫倦賔客吹将好语到巖扄去年湖上㸔花时拍槛唿鱼酌酒巵鱼计主人巳非昔犹惊故处上钩迟寄语荷郎且缓开山中衣制要君裁不随褦襶触热去待学山隂乗兴来李参政见招游龙鹤山归途有作上有髙峯树倚天下临深涧水生烟陶镕泉石山中相舒卷云霞地上僊松色唿儿开后槛笋舆爲客过前川不因同落天涯乆那得巖扉共此縁乱涧穿云十里闲好风吹袂出重山潺潺流水半归壑唧唧候虫皆闭关兴念歳时惊变态静观物化识囬环并溪的皪梅花树巳带明年春事还和范少才咏雪底处唿滕六催将歳事䦨䆫明朝采烂枝痩夜光蟠炫晃山林老模煳天地寛晓琴絃欲折难忍溧阳酸随踏晓巖去殿头金井阑路门圭璧委双阙绛青蟠拜手朝绅肃忧心旰食寛歳麋今有望宁复压𦵔酸寒隂彫草木枯叶委庭䦨苍耸孤松秀青敷万竹蟠封条才贴妥见睍复欹寛但使根长在母忧风哭酸恭和闻喜宴赐毛自知以下御制昭代賔贒礼意诚镐京设席蔼儒缨龙飞十二周星纪鹏运三千击水程云汉成章新宠渥钧天张乐播和平微臣置馈申规戒贤网虽恢用欲精和张大着顚字韵歩弱扛丰分疾顚不将臭腐易芳鲜眼前富贵蚁奔垤膜外功名鸥避船忠愤无因尘乙夜隐忧深觉负丁年一䆫风雨看书卷三度京梅雪可怜伥伥趋局暁衣顚妙语飞来墨巳鲜太一藜然分夜隙蓬莱海阔接风船临卭词客虽末至淮海签书非少年独抱区区无我察聮篇重拜玉人怜张大着以韩持国緑樽红妓事再和见戯复次韵世路羊肠几覆顚如君操行雪朝鲜书胷满贮宣和库学力要装元祐船䞉喜孟龙来并世肯唿祢鹗与忘年闭门笄珥无膏沐不作倾城冯小怜壮心十五亦狂顚十五年来洗濯鲜负郭元无三亩宅浮家安有五湖船焚香读易谢来况饮緑围红囬长年不是柳桃曾作恼安知世味有妍怜再和顚字韵时方议开边鼎象亨调戒在顚或捐常馔美时鲜鸷形不匿麏投麓劒影虚张蛟绕船壮观要还全盛日图囬须似中兴年掩关雷雹惊春夣忧国丹心只自怜和胡秘书学中释奠祠官环䆳殿晣燎向晨光工有歌咸夏人无问国庠豆笾陈吉飨磬管奏和锵盛事留篇什赓酬愧不扬题袁追逺亭朱枣离离实巳稀白云闲傍陇头飞囝思郎罢那得见父曰子行胡不归树静风号终莫待桂芳椿老苦相违舎南舎北寻遗响衰草寒烟夕照晞宝劒𥘉期多撃鲜嗟嗟何及泪䦨干美官孰与承颜乐丰祀何如啜菽懽巳矣亲容生死阔要知好道始终难共惟出自期无忝留作松楸乆逺看次韵费同叔解嘲乞得身来作外臣冲然肺腑自韶钧咸酸独觉水中味形影相依镜里眞入户方闻夫子乐近前孰试相君嗔昊天明旦司游衍环堵严于百万人低头涸辙问波臣沃以嘉言力万钧逆耳倒言诚爱助解嘲谢谤返离眞若微君告谁能及幸不吾欺乃敢嗔彼是纷纷姑勿道所期终诲作全人次韵丞兄闻丁卯十一月三日朝报龙章晨下九重关帝敕元兇岀羽山揭日行空破昏闇乗风纵燎絶神姦须看文正昭陵日孰与忠宣元祐间更愿和平培治体儒臣千歳侍天颜傥来得䘮本无关或爲鸿毛加太山纵昔尹鼯宁有损及今投裔枉爲姦公私界分分明甚狂圣途程念虑间𥘉学粗知眞冨贵从今克复愿晞颜次韵虞永康题沧江书院解后沧江半日闲一川风物闯柴关正从逝处识流水更向静时观逺山有咏皆春谁与㸃无时不学子晞颜相逢一笑忘言处月堕波心不记还次韵虞永康读易有作室中万象本寛闲门户何曽顷刻关未始有时观太极不终止处认兼山人文自昔先牺昊天赋云谁不孔颜有志未能今得友从今迷路傥知还再次沧江韵夏畦𥘉雨桔橰闲读易幽人昼掩关厚筑根基方考室不辞卷撮要爲山䞉栽晚歳松筠友长伴凔江冰雪颜门外斜阳迷客路屋中行李去家还野逈江空云意闲清风唤客度东关槮槮竹栢青垂地炯炯賔朋玉立山酒爲心知一开口话逢理到两舒颜歗吟风月江头路此意羲皇向上还次韵范少才在崃中寄李季允蜀艇云奔下固陵一壷浮崃便千金子来我往才交臂人渉卬须又苦心北向虽无一矢发西风不受半尘侵是非得䘮今休问喜见戈枪卧緑沈大明临照职方州汉沔江淮澹若油剪薙荆榛开跸路护持𣏌梓耸岑楼朝纲人爲诸公喜国体谁知志士愁谠议胡公不可作奉常今说有黄侯次韵虞永康谢余过沧江两余云簇数峯竒公子江头客𣢾扉白舫青帘乱平渺黄鸡浊酒话清微稻畦千顷睟生色竹日一川揺静晖坐乆东山𥘉月上恍疑赤壁旧时矶和虞永康梅花十絶句蓬蒿巳逐暁霜眠玉立孤摽汉绮园月澹风轻云欲压精神千古对羲轩不随妖艳竞花期叶落惟存老树枝林下水边时一见相逢颇恨几年迟天然标韵耸髙寒觌面松筠取友端直截语人人不解等闲只作好花看逺山云抹半横簮野色昬明水浅深庭外沉沉人不到凛然玉雪对踈林轻寒玉蓓试新妆巳识微酸一点黄生意溶溶无间断何须闻笛爲沾裳重隂浩瀚渺无濵草木摧残见本眞谁识江南一枝信明年春事正催人沧江卜室数年间畚筑栽培仅息肩生色油然巳如此箇中自有不须禅树花禽语恰逢时眞意相关两絶竒独坐黄昏先得月唿僮㸃笔和梅诗幽光冷艳照前坡花下期君不啻过木落江空歳年晚此诗朋友望西河世间无物可谈空开落荣枯实理同百树好花一编易主人立处俨当中安大使生日恭惟天祐㲾奕叶际明良积德由文武生贤迈汉唐粤稽资殿老降自皛山阳崧极申函粹东维傅启祥堂堂三代直赫赫万夫望清庙圭璋璧明堂枫柞樟诏成来鳯翥云滃际龙骧谁误元黄篚争驰赤白囊搀枪星有耀晻曀日无光白昼鸣枭獍长衢纵虎狼公卿失匕筯帷幄自金汤昔在齐刘豫前晞石敬塘乆爲虏臣妾深入汉封疆谁似机筹妙曾无矢镞伤边城长男女农亩遂耕桑惠泽孚禽兽威稜憺犬羊报勲隆爵秩纪绩满旂常事业侔伊吕功名陋霍张巖巖千仞壁纳纳百川航经国般营室忧民旅念郷直方坤立德中正㤗包荒天钖公难老神扶福孔穰冲襟凝日谷温语㵼天演寿域周三蜀春祺徧一方蓬峦擎屃赑壷玉扣鸳鸯御府颁殊玩褒纶下十行绣鞍翻昱爚茸纛立荧煌万古功名様千年节义香九重新政理二枋孰维纲当宁畴耆硕非公莫便章白麻飏殿陛金衮赴文昌㑹整干坤了长令海县康作经七六艺致主四三王自顾蓬蒿质敢希桃李场熊占祥入夣駧颂寿如冈画地数勋烈指心成激昻莫驰千里足亲对九霞觞天汉江山美中书日月长愿言崇令德永作丗津梁次韵李参政见谢游龙鹤山诗北山尝乞草堂灵娓娓髙谈折理精泼眼溪光无间断入怀月色太鲜明寒毛络石清可数瞑霭蒸山浓欲倾相对悠然无语处古今成败一空枰有鸟云飞鱼跃渊圣贤见处自天悬流隂卒卒谩空过斯道寥寥谁适传人境恰逢如择地主賔良晤岂非天二章发我无穷思不慊遗编对圣贤次韵虞永康十月海棠冷淡庭梅俨玉颜孤髙翠竹耸脩鬟如何冨贵天然质犹欲㝷盟二友间春意何曾间四时芸芸静处锦成帷非关造化呈新巧钧播无心自不知李德秀致政以其生日前一日约士友至长庆院访梅花山茶因以爲寿流年苦𬒳雪霜催惟有山中自四时寒色憗花妆歳晚晓隂挟雾放春迟似嫌俗客不同调留与髙人共胜期但愿多书冲佑考与君长伴歳寒枝李德秀致政即席赋五言十韵用韵荅之冬十有二月朞三百六旬髙怀局宇宙良㑹惜参辰乗兴访安道扣䆫唿孔賔袭人薰惠若夺目烂犀珍风景干吟笔林花眩醉䄄溪山逢旧识水竹乐闲人歳籥逡巡换春炜次第新抚时嗟易失渉道渺无因循物探天运冥心观我身相期共无斁不与迹同陈次韵黄侍郎沧江海棠六絶妙处东皇可得知溶溶生意不停机雨寒日暴浑无赖慿仗阳和爲解围沙暖花香弄午晴苦撩诗思浩难禁偷闲不辨追年少只有春风㑹此心爲怜一片晓云红未放千丝暮雨浓调爕隂阳贤岳牧满川花意得舂容惯踏郊原浩荡春重来春与物俱新渠虽自有生生意把握天机是主人帝恐嘉花不易成好风迟日故来承繁红错眩渔人眼不识沧江有武陵栺麾红紫思无濵抵当丹青笔有神百树花闲一编易主人意韵鎭长新次韵王茶马海棠四絶一春风雨乱书堆挂口林闲未放开浩荡和风褰客被来看大树簇池台善识花人尽倚阑不将荣悴等闲看繁华夺目春如醉独肯怀人问考槃右清淑堂海棠宅在道傍如宝坊一奁明玉飏新妆当年共赏人何在万里相思梦寐香右王氏花屋海棠二十四畨花信风川原无处着繁红逢人谩说燕宫旧废址荒营瞑霭空右燕王宫次韵黄侍郎生子未用占泣悬知头角踈芝兰庭殖殖梧竹厦渠渠虎子驱黄犊禽儿驾小车迺翁何以遗行李五车书题梓潼庙士生一世果何事道丧千年不得传冨贵熏天随手尽词华盖世爲人妍直将了了圣贤质只办区区文字縁神爲斯人扶正学试教梦者一醒然题上亭驿红锦䙀盛河北贼紫金盏酌寿王姬弄成晚歳瑯当曲正是三郎快活时九月八日类试别所与同事饮而痁作彼颛氏子太鸱张药褁丹瓢爲汝忙堆案文书埋白日闭门风雨厄重阳酒尝友我胡爲祟菊亦愁余未肯黄闲玩羣隂藏九九花开身健竟须偿次韵监试潼川提刑张兵部有怀家犀形安宇㤗即吾郷花解随人到处黄何事归心起张翰有来妙语出君房荣枯境里自殊观造化机中无别香不见儋州安乐法随花随客作重阳用黄侍郎韵题宇文发运瑞萱亭春风拍拍寿觞前人有何忧树尔萱老眼未忘儿女爱花随人意瑞家园花开鄂鄂自相亲枝叶根心一气春认得箇中眞血脉孝慈天分匪由人用李致政韵题临卭陈氏所居吕仙所留囬道人来四字负瓮城边间日月翻环门上几春秋东阳谩识榴皮字南郭曽偕栁树游踏雪飞鸿痕偶在寒潭过鴈影无留至人御气无今古妙处疑同上下流燕新进士巳办书生场屋縁枫宸入对字三千玉阶喜得方寸地屋漏如临咫尺天学自孔颜期用世道非尧舜莫陈前便听第一鸿胪唱衣钵如余未足传送唐述之赴廷对快着青冥软玉鞭稳骑騄耳踏云烟便持金蜀无双誉去听宾胪第一传衆所望君皆尔耳人之好我岂云然古来名下无虚士试玩盈科放海篇巳未唱第后谢恩诗圣皇学问冨春秋当宁宵衣渴壮猷鹄立银𫀆天北阙龙飞金榜殿西头䑣池缪对三千字黄甲俄输一二筹𥘉学粗知存大体纷更要洗洛阳羞重校䳽山先生大全文集卷之七鹤山先生大全文集鹤山先生大全文集文集八重校鹤山先生大全文集卷之㭭律诗次韵眉山胡宰喜雪龙公试手发隂机琐定愁云阵不飞老树垂垂低欲压穉苗薿薿烂生辉穷冬莫厌诗筒数冨歳先占讼缿稀拟待明朝约清赏剡溪兴尽酒舡归次韵李参政李提刑见和鴈湖观梅春事何须羯皷催好春全㸔未花时雨余庭院湖光湿人倚䦨干夕瞑迟正㑹意时俄起起到忘言处谩期期鴈湖饮散人归后曽问梅花复几枝次韵李参政上刘舎人阁学滔滔陆海与潘江得似韩渠受籍泷天下羙官容易得丗间清论苦难降龙随凡介便俦伍鹤耸孤云谁等双一马二童吾计决山中花竹揔麾幢和别驾喜雨四絶四山镕日㵼黄金谁载亭臯一尺霖息处生机无间断划然有顷验天心夏畦活活翆芉绵起视微云尚黯然底事化工浑不费笑余何敢更贪天尔游尔衍与天同无处无时不感通芸皷渐稀铃索静茶烟揺飏晚香中山北山南徧揷秧天时较似去年彊从今无事闲风月分作屏星一半凉送安同知赴阙忧民白发三千丈报国丹心十二时独倚长空望红日满帘风雨燕喃呢京邑殿留司马相东山无以我公归德人用舎关天运丗上巫咸妄见机当年匣劒授彬时都在将军頥指麾谁者纷纷容易取髙皇约束变更爲未须多买鄼侯田且可同乗曲逆舡昨夜皛山云作雨东流一水径通天闭门睡息正齁齁野卉蓬蓬烂不収只忧一夜西风急恼乱东邻卒未休用大礼杨少卿韵题冯君山庄图摩挲潘叟跨驴图便拟移家向此居素富素贫随处乐丗间何地不嵩庐入山佳趣巳成无何事犹驰门外车书里一丁惣忧患人间六甲有孤虚次韵李彭州乞鹤于虞万州急景应如赴壑鳞感时心事可怜生湖边鴈序殷勤呌持寄新诗念故人沧江羽客亦悠哉水畔梅边雪鬪皑白鹤山头曽有约至今华表望归来賔朋满座酒如江雪月风花应接忙揽尽山林闲冨贵沧江公子太彊梁江头夜钓雨连明可是渔翁太不情白鹤纵违华表约黄鸡应念越人盟燕孙节推快着青冥輭玉鞭直骑騄耳踏云烟等间礼乐三千字酬荅艰难十九年鼎甲声华今有继政涂事业岂无传愿君更拓勋名地重玩盈科放海篇人日约李提刑李参政登蟇頥马上醉书只从元日到人日便觉新年胜故年买酒买符酬旧社冝蚕宜麦祝新田般添和气开花栁嗺送韶华入管絃我本田间饭牛者偶来解后亦犂然李提刑李参政再和招鹤诗再用韵以谢静㸔瀺灂几游鳞争似玄裳缟𬒮生㡬度有书招不至应慙侧翅傍他人锦江相去几何哉未见牎前落雪皑声气同时无间断有时夜半掠江来须眉皓白何爲者未出山时举丗忙若使当时容易致等间鹙鹤混鱼梁弟兄孙子㧾英明玉雪成围眩昼晴寄语茅山何道士不须苦共鹤寻盟再和招鹤仰㸔翔翮俯游鳞物意容容各自春遥想沧江五君子长身玉立伴闲人声色于渠何有哉银潢刷羽雪皑皑天边亦是闲游耳争向人间问去来苍苔散啄旁清江𬒳服委蛇未肯忙清唳九臯天听在也知雅意笑鹈梁蓬莱云近绮䟽明鹤砌分茶午梦晴何似林间㸔不足併唿鸥鹭狎齐盟李参政折赠黄香梅与八咏俱至用韵以谢黄云冉冉晓苍苍闲倚平湖只自香较似寒枝虽未至依然风韵挟冰霜犀鎭帘帷风绰开当庭恰似剪花囬眉间一点看浑似笑领江南春信来露拂蔷薇不太深春风庭院晚隂隂来迟未入黄昬句谁唤钱塘人姓林入眼风光似丗情金裳玉质转分明额黄十二谁分似疑是仙人成智琼氷䰟玉骨一枝春风格南昌旧子眞谁幻神仙黄白术时装近日太尖新玄天黄露眞颜色金歩揺中颤舞娃更倩南䆫书妳味不妨来伴太常斋和羮心事歳寒姿若弟风标舎更谁谩道色轻花更艳几成涂抺水边枝诗翁曾住玉皇家刚与梅花定等差染上鞠衣宫様浅练裠缟帨觉无华李参政约客访西郊海棠予以斋禁不与十日花期九日斋相园红锦烂成堆不将小雨轻隂驻刚把和风暖日催诗笔都随许昌去春光不待牧之来要知荣悴适然耳明日荼䕷芍药开再和芹宫日晚守祠斋争见花如火齐堆不复少年黄犊健任令急景白驹催䌓红才伴栗留至衆緑又惊鶗鴂来到㑹意时须命酒莫论花谢与花开次韵虞万州沧江海棠维摩老子菌生菴门外沧江緑正涵夜雨村村拆花栁春风日日长桑蚕晚粧才记海棠睡朝色俄看禁药酣造化新功鎭如此抚诗往往发余慙上巳日约同僚过蟇頥晚视新开横江堰朏魄双交气候新古今爲乐属兹辰兰堂坐上皆豪逸韦曲水边多丽人顾我未能眞免俗邀賔聊复共行春却因游豫思民事检校城东白虎津题李彭州南亭花木精神面面全谁将好景作南园栗留枝上春风思鶗鴂声中晓屐㾗檐外梅矾兄及弟槛前竹鹤子生孙我今犹是数旬客遇意忺时即打门送李梁山之官时论苦伊优如君莫肯留乖逢惟有命爵义不同谋且䄂长年手来乗浅水舟人间𥘉水涨一室自天游质行疑似钝至论本亡竒一寸虚灵地千年德政碑更穷山荦确毋叹路逶迟官职时来作天公自巳知赵深甫年七十有亲九十贫无以飬索赋囝思郎罢乆无炊父曰子行胡不归负米上堂寛带索不妨逿地戯儿衣题三衢于艮室后前止字误笺题只认连山终物时雨霁云收靑不改悠然依旧㸔朝隮次韵李彭州访山居三絶只嫌湫隘近城居无着名山万卷书不道八荒皆我宇独于此处认吾庐古剡溪头寄短椽山隂胜韵更谁传似闻昨夜髙轩过人怪儒衣住檐肩不须更草北山文归去开关扫白云兴未尽时仍重访我非辟丗可同羣次韵李参政秋怀十絶怒涛撞击吼笼铜惊倒江边百歳翁西望隂霾犹未定火云偏在五云东穉金老火战重围京浴缁尘点客衣输却东园南阁老水花䦨槛夕阳稀坱圠羣灵付大钧人生于丗本何营浩然中夜存存气不借西风梦亦清书棚尚有送春诗又见秋风满范围夜雨床头多酿酒天边一舸有人归月华如水恰中庭乌鹊枝头栖复惊晚暑三亭随雨过秋声一半在虫鸣怒雷噀雨吹尘沙樛枝草树纷笼加可怜荷屋风不定但有白红三数花河神不恤吾民勤涛头射山危欲倾似闻凌云滩头水前日肉薄几危城母心日日儿当归屋山㸔尽乌鸟栖安得使我如乌飞母旁衮地爲儿啼止处流行息处生春作夏长秋敷荣其间毫发皆帝力民日用之无能名新诗妙处古人过节制埸中老伏波枯肠亦知费捜搅奈此风景触拨何次韵李参政赋蟇頥新堰蟇頥江上静无涛永逸功夫在一劳昨晚秋风原上㸔长腰粇米荐琴髙夏秋雨集浍沟盈雨过江空洲渚生事到无根元易涸要将心地作池城八表云昏气候偏秋霖成泽市乗舡平舟老子闲无事春尽熈丰祐圣年鲁提干以诗惠分茶椀用韵爲谢秃尽春䆫千兎毫形容不尽意陶陶可人两盌春风焙涤我三升玉色醪铜叶分花春意閙银瓶发乳雨声髙试唿陶妓平章看正恐红绡未足褒次韵虞万州见寄除夕江村饯腊非我江山许我賖有涯生事不无涯雨添饼饵村村秀风作羮胹树树花行玉盘中看物化缕银幡里感年华𥘉春心事谁人解梦落沧江处士家处士西城落照边春风吹袂意泠然闲中受用封干戸圣处功夫禄九迁竹外缓觞留急景沙头饱饭㸔丰年诗来发我无穷思拟上沧江别看天南郊祖帐赋五十六言呈刘左史緑水青畦泼眼明红英翠栢伴将迎春怀拍拍浑无极王亊怱怱苦有程迅驿星驰惊客梦白𫀆鹄立唤人行所嗟文物寥寥甚况忍同时别两卿许侍郎同饮郊外王氏亭分韵得风字万緑成帷涨晚空不知门外几畨风月拖树影䦨干角烛挟花隂酒醆中饮隽青山如有问曲终逺意浩无穷登临此地知多少气味应难似此同送李左史郊外和范泸州赠李韵滔滔斯丗果谁归行止乖逢自四时桃李贪看炫春昼菅麻谁解沤东池雨云翻覆人轻薄旱暵艰难女仳离须信人生归去好此行惟有鴈行知别东叔西叔二兄于遂宁门外毕逋枝上晓光和日日庭闱盻树柯风送骊歌惊短梦云拖鸠雨湿长坡母心念子无时足王事催人不奈何但祝爱身崇令德长教此意得天多次韵遂宁府宴贡士即席赋过尽一春花信风鱼天皷浪送蒙冲鳯翰有目争先睹牛角无人叹不逢选试谩称新汉使作成端属旧春宗鹿鸣䞉作中和曲嗺送飞黄出蚁封谁把浮华变古风頽波衮衮日奔冲人情容易随流去此道分明触处逢学似董晁犹有累文过元白愧无宗诸君自此皆升矣更向根基厚自封虞万州生日玉湖面面碧囬环六月寒飈撼屋山跨鹤不随刀梦去卧龙甘与壁梭闲渔樵是处便争席利欲年来早闭关拂拭石君勤把酒照人风节两孱颜沧江深处汲难浑丗味浓枯不见痕竹影移枰风澹荡芰荷揺艇月黄昏坎离合处灵根峙剥复机中硕果存门地人才如许秀可能投老钓鱼村𥘉度相望十日期一尊无路扣江扉覊人职事门重键堆案文书山四围未办五千余卷读空慙三十九年非遥思道义賔朋集梦作沧江鸥鹭飞董侍郎生日紫气飞骞一马騘当年轻下五云东诗书意味江都相琴鹤规模清献公长啸驱风静秋戍精神唤雨作年丰列城香火知何限蒸起祥云入颊红上到青天更上头好风满地水连畴云开玉斧河边戍月照金牛崃外秋举目河山无尽藏关心筹略最髙楼辛夷花下乌塘曲未许夫公忆旧游潞公曩自蜀遄归约仅踰年秉政机当日燕毛谁与并后来接踵未应稀从星元合陪天柱戴气宁当逺日畿㑹看传宣燕私苐赐香成雾綵成围王緫卿生日上到青天更上头蜀人犹记旧星轺安絃在昔犹危柱桂壁于今倚大弨棠树留春便野茇桂花和月引僊瓢风云不隔连天栈门户三槐拂绛霄浮云䆉稏卷晴畴一目天隅尽好秋路有醉人挑袯襫边无嘶马趂兠鍪开张叶气慿弧矢収拾丰年报冕旒小小经纶巳如此不应留滞古梁州登冠山次瞻叔兄壁间旧韵芦花朴朴雪连天枫叶槮槮日满山似识游人非俗客逺峯呈露玉孱颜又到黄昏别有天落霞明水月衘山乱烟逺树供诗卷浊酒狂歌伴醉颜与刘左史同别杨少卿于南郊舟中用宋兵部韵玉龙老子访僊鹤冲佑散人归瑞乌俗事秪今长刺促可人自昔费招唿忧时恨不百子骏背我宁堪二大夫舣櫂黄昏不成别画成江上送行圗再用宋兵部韵送刘左史絷维不住谷中驹爱恋徒占屋上乌开汉楼前迎劒骑临津门外罢传唿宅家未忍忘贤传衡宇胡爲戒仆夫阁束衣冠聊一笑不爲耐辱司空圗次韵李参政和薛祕书缓诗见寄寒城眺晚牛羊下翠荡涵秋鹳鹤飞风雨灯前话畴昔应怀坡颕不成归扶木之隂三万丈晓光絶出衆山尖分明大路平如掌朝发崑崙夕至崦行有尚时观习坎不终止处认兼山止中自有流行好不在从违用舎间将相时来应不免人生难得自由身及今且续宋一艺莫逐虫鱼注李巡书来寄我薛公诗磊落襟期尉我思所谓伊人在空谷公侯逸豫鎭无期谯申甫惠诗有随縁婚嫁之语因次韵赞之几见三星桂屋荣人生难得是青春已惊梅实盈筐筥方待河鲂下钓纶乃事未能超俗见感时宁不念天伦随縁昏嫁君言是且把乖逢付大钧重校鹤山先生大全文集八鹤山先生大全文集鹤山先生大全文集文集九重校鹤山先生大全集九律诗次韵泸帅范郎中再和所送李季允韵见寄人老边関未得归行违乆速只安时令随天阔风揺岭语挟春来草梦池旧垒无华闲睥睨新机有句到侏离孤衷耿耿无人㑹只傍天公作巳知新阳拆地唤春归生意绵绵重此时青女卷寒还朔易朱轮驾暖出咸池恩流未渗鱼犹涸禁网虽䟽雉或离抚事伤时无限意冯梅折寄故人知题牟节叟介寿堂和刘左史韵儿大诗书敌冨强妇供滫㵦养尊章照盘晓日龙爲炙介寿春风玉作堂礼物皆由天赋分家荣亦使里生光人生有子不翅足况复孙枝习气香次李参政所和五絶句韵因以爲寿竹外臯禽相与和湖边沙鴈自由飞羙人醉踏梅花月笑领明年春事归过眼浮云齐劒吷㑹心眞趣付炉尖羲皇弭节前余路日景方中未迫崦漠漠烟尘连北道幽幽草树蔽南山照人明月长无寐遶遍清风五百间天地之心万物灵丗间难得是人身靣前放过知何限好与光明做一廵天如有定开平治宁患无人安子思到出手时须卓卓逢开口处莫期期再和前韵荅赋羣青海上迎机舞双鴈天边避弋飞荦荦此心天与识滔滔斯丗我谁归秋到山川自童涸春囬草木又勾尖隂机尽处雷居地月魄生时日在崦甫田之田骄骄莠大国之郊濯濯山飬且难成摧则折宁居材与不材闲别来满眼簿书尘想像湖边玉立身文阵时传骚将令愁城不倩酒兵廵一声鳯咮朝阳里慰我鸡鸣风雨思藐藐大钧那可问有才动与厄相期书遂宁何氏稳兴斋巫崃孤舟嫌太重山阳小艇又偏轻直须装载停匀着更要其间衘者平赴遂宁进士期集即席赋聘币呜驺选实才辇输使者作行媒般添春意和氊墨嗺送花风上翠桅丗论且然聊尔耳诸君行矣勉之哉邦人此意母虚辱满贮香名万里囬送刘类元奉对阙庭兀脩名磊磈匈一呜冠蜀未酬公十年解瑟无调瑟百载张弓未弛弓剥啄门边谁主客毕逋城上孰雌雄引吭爲作朝阳瑞携取香名寿迺翁二月二日遂宁北郊迎冨故事才过结柳送贫日又见簪花迎冨时谁爲贫驱竟难逐素爲冨逼岂容辤贫如易去人所欲冨若可求吾亦爲里俗相传今巳乆谩随人意㸔儿嬉二月十九日席上赋野荼䕷发雪堆墙草牡丹开月照梁丗眼都随人毁誉不知厎处是眞香露渍风揉娇婀娜烟笼日炙緑鬅鬙风流名字时方汚亦爲仪容太不矜昨宵浑不遣花知畚和根带露移睡里骊珠醉中屐想花失在未醒时年光又见一百五春意才余十二三节物催人浑不觉谩随白堕㸔红酣翌日约客有和者再用韵四首柳梢庭院杏花墻尚记春风绕画梁二十四番花信尽只余箫皷卖饧香堆案文书长引睡起来搔首乱鬅鬙眼明嘉卉纷纨绮竟是脩篁耸棘矜妙处和春莫遣知晚尊随柳逐花移落花绣地春深日翠柳蓰空月上时古来长恨难并四今日相逢所就三花里賔朋皆臭味夜凉风月更清酣昨有祷于社稷及境内山川是夕枕上闻雨郊宫方社诗攸重川泽山林礼所崇古祀不修牲币废𣑽铙声里𥿄钱风中春天气似朱明翕翕炎威恼乱人一夜檐前天雨麦晓来仍作本来春次虞万州韵送曹简夫守宣城旅力方刚发未翁不令忧乐与民同卷人间事风尘表收天下春襟府中江北勤劳谁念德湖南干事未论功如今又听还家去缓急分明要此公次壁闲韵题怀安道上三州王氏亭满壁故人何在倚䦨心事谁同蚤径游丝罥日乱山瘦马行空老农不留地力万物取具天公曲曲拗拗夏陇枝枝叶叶春风以使事过成都讫事而归虞万州成都尉髙表兄拉访灵泉宰髙表兄风雨连明遂谒朱祭酒祠即事赋薝卜风清醉骑香满身花影踏斜阳行花尽处山围郭又听松风吹客裳青灯相对同胞弟白酒交酬异姓兄风雨似知人有约终宵都作对床声无事江流到处平无言天运四时新眞僊此意何曾间直到如今瞪眎人天运无穷成变化水流不息作江淮须知瞪处非无事莫着僊人旧草鞵临发潼上许侍郎提刑饯于东山赋诗留别人生出处亦何常又到涪江江上郷山色如逢故人语松声仍作去年香红裳大舶满清镜翠㶑白沙明夕阳未省此懽何日更拟邀明月照昏黄题潼川贾伯用崇雅合岀入体寒郷晚学恨无书亦有藏书不若无谩把词章作禽犊或钻文字等虫鱼新籖三万㡬成肆拄腹五千犹类厨崇雅主人来索句谩哦七字劝踌躇约客木犀下有赋茂树幽花兀老苍不随衆卉入词场虎头点点开金粟犀首累累佩印章明月上时疑白传清风度处越黄香人才生丗元如此不爲无人不肯芳八月十四日夜约客月下有赋秋空和月卷玻瓈清入肝脾触拨诗元自生来全体具只縁见处一分亏俗情数日须圎候识者先几畏满时千古词人谁解道拟将今夕当佳期即席自和芗林逗月剪玻瓈要索人闲饮与诗不饮清风嗤我俗无诗明月怨人亏少陵正念西营日越石方驱北狄时满目忧端无处说且将醉口谩期期八月十五日夜月意偃蹇夜乆微明须臾复晦瞻叔兄有诗因次其韵长风送月九霄寛无頼浮云告亦顽夲目无私长委照不应有碍似偏悭苍生望治东山隐四海倾风钓瀬闲潜复虽深终是昭停觞且待夜深还翌日对客雨中再和风雨盲程不少寛告焉藐藐似殷顽苦于风月佳时竞甘向云霓望处悭天象自从盈里缺人心正要用时闲浩然此乐无时极应笑徽之兴尽还赠相士郭灏载小奚奴长自随两牛腰大赠行诗逢人有问輙如见及我相遭不肯竒毎㑹靣时长好好合开口处或期期道人莫是朱僊术当与余言未及之李微之闻其弟贯之西归以诗迓之刘左史和韵属余同赋室中万象鎭寛闲舒卷风烟入凤山俯听候虫坏户去仰㸔倦鴈絶云还只期玉女是用谏肯爲金夫不有躬想见江南两肤使天涯顦顇鬓成翁行李营营遍八荒麹车炙骑趂春忙莞然独笑无人管寒蕙墙东蜀海棠公卿奏䟽谩琅琅谁刄楼兰槛鬼章巢燕豫忧江上北幕乌未到岘之阳滔滔斯丗我谁归置散投闲分亦冝干鹊颇惊仁鸟害坚冰巳向履霜知曩与刘公同一邦如今背我去堂堂京师尊贵在朝者爲问谁能踰阿章元夕卜油溪故事不随洛俗占灯影不学荆人问紫姑卖得薪来卜油去丰年还似去年无满目忧端膏火煎聊将膏卜验新年只祈五色云瑞丗不愿蚩尤旗亘天和李参政正旦闻边报羽檄连旬月边尘换歳隂捉衿忧见肘𥙷肉忍剜心天逺鸿飞急林踈鷰恨深直将归往地都作杀胡林茂叔兄还郷北郊酌别动是三年别才堪十日留苍头相与并软语未能休祗搅逍遥梦眞成浪泊游相期各努力歳月鬓边遒次王万里愁霖江声砧杵入层楼预作人闲八月秋虹外挂无穷逺思鴈声鸣不断新愁汉淮赤地不知里巴蜀青天更上头蹇我康时分无䇿只祈一饱暂销忧赠术士龚恢乙龚生来过我极意论先天自得环中趣无言巳十年题桃源圗伏胜髙堂昼巳出窦公制氏乐犹传鲁生力破秦仪陋啇皓终扶汉鼎顚隐者宁无人礼义武陵独匪我山川若将此地爲眞有乱我彞伦六百年题贾伯用大龙阡积薪寝火汉公卿烂额焦头城郭臣新沔精神开白日三泉血泪湿𥘉春旧闻撇难须男子谁识先机有妇人添入开禧忠义传拟将笄珥易冠巾次韵李参政龙鹤山庐山色醉痕边溪声客枕前山溪元自旧人巳别经年天公冨万有秋事不曾贫静阅歳时信动观天地仁莫使儿軰觉从渠青紫纷马前金罢亚鸟外玉奫沦丗事从头数时机触眼竒山灵莫留客大夏要人枝李参政约至井监偶得三絶忽闻车马下天来拥术阗衢拨不开六十七年无此客灶前老隷亦惊猜不乗轞轞上公车轧轧肩舆两仆夫丗道险夷随所遇车中只是旧时吾溪边鹄白芦花痩山下鹅黄稻实肥更得天公晴十日今年穑事庶乎几题成都宪江公廉勤谨忠信和缓八箴勤似忉忉廉掲掲谨疑信悾悾佩韦董子柔成缓专瑟梁丘和近同义利只差丝杪忽功夫端验始衷终六箴须把公忠贯公处还归一字忠自长宁阡过灵泉兄墓爇黄经从隈支以归晨䇿犯层巅危如峭壁縁溪明人在地路絶马行天松倚露云立稻依霜雨眠不知歳年晚抚事亦悠然李参政生日文章心印老传家闲弄湖霜拭劒花时事令人添臼发只慿书味养灵芽天马流行不见痕黄钟吹籥煦干坤坎离互处灵根峙剥复机中硕果存才记官来早去官行人惊说路艰难行藏用舎何关我时把尼渊岀处看历尽玄枵十二辰饱㸔三十六宫春才喷一霎挂龙雨又卷云霓还翠旻梅艳凌霜带雪余鈆华洗尽玉生肤东方千骑推人去聊折春风寄鴈湖絶嗤梁夣误金瓯又叹祁征困木牛只借人才作元气闻公安健百无忧安宣抚生日知是皇家几丗仁天开人物作长城元崇雅号济时相景略眞成间代英天路旂常铺绩用中原草木识威名北征西略公余事应念同胞百万生踈戆烦公刮目㸔肯持䛕语祝加餐千钧弩上机宁易百尺竿头歩转难事遇快时聊复忍民当急处畧须寛扫除荆棘栽梨枣累璧重圭耐歳寒和杨仲禹送史子修特奏赴吏部注阙科名宁较后先题叹老嗟卑丗所迷须识是闲天地似要知立处圣贤齐人情一理涂涂附古道千年印印泥属子随时崇令德䆫前红日未全西和除夕前一日南叔兄㑹杨仲博杨季穆诗玄里探幽识罔冥易中观象见文明心虚有友皆三益宇静无时不四并物理玩来成独笑年华见惯渐忘惊只余亲友关天分离合钟情不肯平人日南山寺约汪宪天开三十六宫春又见阶七叶新雨足翦来齐麦壠时和㸔不断游轮记曾英簜爲使客却拥朱轓作主人客主何常均寄耳系边认取本来身正月九日北山雍熈寺约同官自从寒陆爽干坤律吕还宫歳换辰暦纪人正才九日斗移天位巳三春销磨壮士姑随俗牵引闲心苦爲人终愧时艰才力短只将民命倚洪钧春社日祀事旣毕轿中得三絶风雨声中听李陵起来𬒳服对神明歌钟才彻车轓动归到谯楼恰六更辗然冯轼受风吹吏皁前惊雨湿衣岂识主人非崛强一川生意索褰帏隂雾冥蒙慢皷鼙田坡勃窣误轮蹄居人闭户未忺起太守车前一尺泥观南隄吏报南郊役事休好风吹𬒮到江头长隄饮水马非马叠石护田牛戴牛处处女筐蚕望歳村村社皷麦祈秋守臣不办康时䇿只把农夫作巳忧正月九日川上之游杨季穆以詶唱见寄走笔次韵雨中未放笑眉开独守空斋着玉杯观水功夫随处见逝川意思即心来次韵李参政见寄自失鸥边约应羞鹤上人竹荒青翼短书逺墨题亲丗事方尝瞻时贤谩饮醇国疑谁爲嗣公子急振振怕放红楼目浮云断复连逺㸔壷聚近眎室如县耿耿自许国悠悠谁讯天天心那可识拄颊㸔晴川湖畔三顷酿成聊独斟积薪伤汲直求旧感迟任梦里牛山峻吟边鴈泊深两郷明月夜应照旧登临重校鹤山先生大全文集卷之九鹤山先生大全文集鹤山先生大全文集文集十重校鹤山先生大全文集十律诗次韵李参政见遗生日六月不知暑湖风涨晚林慿䦨追旧梦驰驿寄新吟出入三朝意卷舒千古心感余不暇懒牎影午蟾侵月暗书中色霜彫镜里年滔滔时易失落落意难传信巳终违俗随人谩辱先输他南阁老欹玉弄寒泉幸有鹤山房圗书绕梦香况慙闻道浅何苦爲人忙五㪷米非分三间茅可长何当重操几同踏古松冈送王教授之官临卭䞉喜人从义理趋却忧末习堕浮虚未通经术先谈传祗送人言不识渠偶向檐头覔桃李径从𥿄上索鸢鱼君今去主师儒席后倦先传谨在𥘉余旣赋诗坐客请以唐人家花车斜韵同赋醉中作五十六言人生偶𬒳浮名误往往贪程不识家醉眼乱穿青草屐狂心长恋碧桃花举头大道平如掌入鬓韶光转似车是乃吾忧今赠子情亲语直字欺斜八月十四夜月用旧作韵呈诸友鬓发成宣靣欲黎逢人耻诵故年诗才㸔震象应知满未赌干爻巳识亏止处光明浑在里偶然显晦谩随时风光流转浑闲事要与知心结乆期应提刑以十五日和韵见示再次韵大圎垂象晓羣黎犹送昨宵畏满诗要㸔天行嫌位亢若言人事恶功亏外于正处元爲利坎到盈中乃识时疑我冰轮公赐厚敢申余义副襟期九月丁亥秋祀毕劳农北郊苏提干以疾不往以诗见寄因次其韵秋尝事毕与賔游神惠如临不敢留骑吹一川松露晓踏歌千里稻云秋豳公堂上兕觥荐郓使溪前经律诹尽日临民㸔不足归从苏子静中求李参政生日巳露明年造化机便将六十四年推后天八八无穷数一画𥘉阳自此基歳月陶镕两鬓毛坐㸔时事尓滔滔可能只䄂区中手鎭在湖亭读楚骚八十蹁蹮老阿兄一䆫风雨伴双清武昌近日音书少时听湖边过鴈声㵼出清明醉眼醒都人弹指祝前星慿谁提起源头话治国齐家要六经𠢐靣花门未果驯夏人兵马薄熈秦谁将鞭䇿驱时运十数年间日日新分付诸儿自致身朝阳阁上㸔长春梅边认得真消息往古来今一屈伸次韵苏和甫雨后观梅歳寒賔友伴萧萧客气无根巳尽凋踈影照人骚梦冷清香彻骨醉痕销话逢理到春生坐饮爲心知月满瓢更祝天公多雨麦时携乐酒酹芳条海潮院领客观梅竹外蒲牢挂晚晴霜威洗出月精神山无此客林泉活诗到兹游景气新元是当年郪县北不知几度梓州春梅边认得真消息往古来今一屈伸嘉甫弟生日山居面面接青天更把青天触处㸔心事和平官职耐家人顺正室庐寛栽培桃李扶春意长飬松篁伴歳寒门户千钧今付汝书来时寄我平安泸帅曹太博生日四首荔香摇艇下泸川自别君侯十八年尉我调饥刻爲歳争如两日徃南田天马无踪运四时试将六十四年推后天八八方来数加倍无穷自此基十年更瑟不曾调百载张弓未肯弨随事提撕民受赐宁论外服与王朝荦荦圣门心事长悠悠客路鬓毛苍东南人物寥寥甚扶植斯文我所望舟至合江度周卿以诗相迓次韵雨满长空水拍畴荔香松色倚江流半牎灯火千年梦万里风波一叶舟谩道班卿若僊去谁知谢传正同忧西归待我期相告横𬒳风师三日留将至古渝虞宪以三絶同端午节见寄用韵爲谢故山朱果恰离离翠竹青蒲护衆菲梦里不知身造阙闲随白鹤照江衣鬓边忧绪巳千端谁唤扁舟下濮干落日明舡劔如电勇心触拨到楼兰蓬䆫暑雨气低垂不记龙舟竞渡期诗卷打门惊节序满槃角黍正累累万州守潘拉登鲁池观荷花荔枝宻林和雨翦离支曲径留隂切藕丝自入渝涪山色恶眼明见此鲁家池分随猿鹤老隈支趋诏重来两鬓丝解后一觞莫辤凸能禁二十载差池和崔侍郎送行诗韵昔歳阽危日烦公疋马来人心成胜埶天理是良媒抖擞精神集扶持气脉囬黄宫才一㸃有许到葭灰轧轧度空明怀人梦不成蜀天随处见巵酒与谁倾多事鬓毛改长途髀肉生随流浑未定鼻息满舡鸣即席和丁䕫帅送行诗韵人生行止莫非天去国重来十七年学自孔颜期有是道非尧舜敢陈前忧时正念梁瓯缺视巳当如赵璧全若得时清身不辱尽教人道是登僊眼明织翠剪新诗勉我当今尚可爲知觉斯民知觉我溺饥天下溺饥谁志亨不管身穷逹谊正宁论効疾迟倒尽玉瓶谈未了沙头忍泪与君辞和䕫漕王韵开济堂前送櫂歌渊渊舡皷伐灵鼍云埋白帝千山小浪拍青天一叶过解后天涯惊易别顾瞻水剂得如何惟余报国忠肝在铁石云坚尚可磨成都别酒几何年再见江漘岂偶然胡不握兰居紫界却来转粟上青天鹏图海澨骞新味鴈断衡阳感旧聮国子先生书在笥愿从熟路力加鞭生日和辛江陵即席韵有生同得本来公凛凛渊氷保降衷多愧行年称有子长怀当日谢无功覊踪不称歌三拜浅量难堪酒一中饮尽玉瓶天地阔不知身客楚台风笑语声中别有天巫云楚岫玉明舡冷风入坐酒无力斜日媚空花欲然猎猎旗风犹夏五摇摇帆影立秋千他时辇路追今梦傥许陪公髪未宣李季允作吞云楼索诗和緫漕韵荅之栅新飞观走狐嘷楼鹤洲鹦贺此遭整暇旌旗登嶻嶪奔波舟楫笑嗷嘈宅中平后规摹拓烛理明时运量高湏信是间天地似词人云梦特秋毫举头无语望天髙有许功夫歳月慆万灶貔貅仰膏雨百年事业倚江涛云横紫逻忧千绪露立苍生命一毛昨夜西风弦月魄可能无梦到神臯舣舟琵琶亭次福士张元龙以诗代柬韵人生行止莫非天万里风波一叶船时有賔朋慰牢落宁论逺道困行躔乐天未信果知天枉爲琵琶絃系舡须识屈信常事耳暑寒代序月移躔杨仲博生日平塍雨足蟹鱼肥逺水涵空鹳鹤飞相对不知身是客两家儿女綵成围玉粹金浑好弟兄向来驰誉鬓双青丗间贤美宁常有百歳三亭过一亭任教寒畯着先鞭尽使权豪紊选班纵诮我迂嗤我矫箇中所负重于山史仓使约登齐山自弄水亭过清溪桥至壷天洞洞乃史新作或曰此即左史洞又至华盖洞翠微亭史仓索赋自分宇宙有江山独觉新年胜故年水拍大堤人射地路盘絶崄马行天松萝苒苒开还宻洞谷谽谽断复穿理道元来无隠尔人从𥿄上㸔天渊李池州和韵见寄再赋以荅之晨䇿随乌瞰屋山靣前只赤隔同年卭人自爱橘中乐晋客惊逢洞里天行傍輶轩心半醉坐㸔㦸卫眼双穿西风一夕惊龙睡撼取明珠出九渊髙不疑与客登梁昭明钓台李肩吾和前诗见遗用韵谢之篮舆轧轧度齐山文献风流数百年遥想牧之歌晚月间寻白也咏平天只余钓水梁台在未办登山谢屐穿多谢秋风吹好语如陪杖屦俯鱼渊十八日上寿退赐坐十九日贡院钖宴二十一日紫宸殿御筵即事珂繖揺心梦不成忽听吏皁放衙声吹灯拨火供晨粥趂到皇城恰六更严妆列卫启宸居百辟滔滔若贯鱼后幄宰臣先奏事犹随郎从立前除有次鞭鞘陆续鸣赭𫀆当殿万簮缨羣臣拜舞分行坐十味肴羞酒五行蹴鞠寻橦列广庭吹丝按竹布前荣卿郎朶殿浑无见只听时时万歳声再坐犹余四屈巵筯驽肉痺股生胝侍臣醉饱皇欢洽更㸔终场角抵嬉蛾眉班卷戴花回遥望君王玉色开画楯诸班谢茶酒尻髙首下一声雷十七年间作外臣重来三日齿嘉宾天颜不减当年泽㸃捡同朝共五人和杨尚书韵送蔺恭甫归永康梦遶秦祠月半稜归寻岷岭雪千层傥来冨贵垤藏蚁尽大科名笔误蝇须验家庭真事业更追简册淡交朋他年再出爲时用莫遣功夫似不曾十二月九日雪融夜起逹旦逺钟入枕雪𥘉晴衾铁稜稜梦不成起傍梅花读周易一䆫明月四檐声十日夜闻风声雪尽冰澌涕亦晴布衾𥿄帐复求成卷书拟续前宵梦一夜狂风撼户声腊日同舎郎即湖上送诸葛吏部赴湖北常平次汪吏部韵绣衣衘命去祖帐爲王留大舶满青镜寒云明玉舟歳余宫事省蜡毕吏功休千古行藏意梅边细讲求杨尚书和晴字韵诗适趋部宿再韵谢之静将躯榦验隂睛风雪中闲玉汝成幞被直趋郎省直更无刺刺耳边声冬令隂隂我独晴丗间寒暑本思成玉珂金钥声中睡无限山林入耳声袁都官同前韵赋二诗一章问易边赋唐律二章索奏札录夲那得闲功咏雪晴风光自解凑诗成须知精粗无非易千古人心只一声一天西雨又东晴唤作隂晴雨不成朝睡着人浑未觉鸣嘤枝上一声声次韵杨尚书立春㡌屋钗梁剪綵新谁知并㡳及池濒只从阳月方中日巳作明年第一春行玉盘中惊杜老扣䆫声里唤祈賔扶持大道须公等正恐郷车未可巾曾少卿约饮即席赋深院帘旌昼掩门海牛挂岀好干坤日烘花影涨春腻风撼栁丝明醉痕极目翦来齐翠嶂关心㸔不断青原明朝又逐文书去且尽今宵极意论八月七日𬒳命上㑹稽㳂途所歴拙于省记爲韵语以记之舟中马上随得随书不复叙次篾㠶松艇趂潮生隔岸平畴唤得譍上到渡头失欢喜泥行十里是西兴紫帏青繖杂旗旌乌帽银挝从皷钲导哄略如州别驾无人知是汉庭卿未到钱清四易舟微躯兀兀任沈浮山隂境里平如练一夜安眠到越州越州官吏出郊迎骑从香舆舎妙明只把一诚将圣孝尧眉舜目俨墻羮御香三日岀斋庐骑至城东下鑑湖弥望湖田连荡地菱花靣目半模煳三十六源光夺鑑九千余顷稻盈车何年使客徼微利不管稽隂数万家先从攅殿拜昭慈尚想从容镇事机九十三年神驭邈架椸犹是旧裳衣次从祐阜至思崇攅影俱分上下宫闻似八陵旧山水地垂西北耸南东一位肴羞酒一巵祠官熏灌祝陈词降升六拜焚词罢六日精神用一时周官虽有墓爲尸细考元非墓祭仪九十年闲雠未复陵杂用最堪悲新妇尖连赵家墺憇龙山望上皇村若言此兆爲前定人事是非都不论沛宫䰟魄只思归不道苍梧与㑹稽帝后精神天陟降宁分南北与东西海邦气候异中州幞𬒳来时八月秋满枕松声眠月露夜深仍与𬒳爲仇禹穴元从一罅通禹陵元在乱山中饮泉窆石皆如此误却东游太史公呉㑹元从二郡唿今将呉㑹指姑苏稽山当取旧经说禹穴难慿遁甲圗千秋旧址益鸿禧敕额祠宫盛一时遗蹟犹存贺公宅丰碑新敞越王祠越台雨壑压层巅下有蓬莱鎭越颜柱笏正当秦望岭遶城緫号㑹稽山微之曾谪㑹稽居州宅诗聮画不如绕阁烟岚新雨后满山楼阁上灯初㑹稽太守约重论解后新安共一尊踏月归来巳丁夜又乗朱舫出西门风顺潮平日脚収钱塘江上遇中秋堂堂背月争门入要把平安报冕旒约任千载大卿同王万里杨仲博汎湖任赋二诗和其韵满目亲朋似故郷梦邪非梦梦何长春风坐上白云屦玉鑑光中明月珰酒到湖山嫌逊避话逢气类省称量谢家内集如斯否一味诗书无别香翠舫青帘白玉舟风轻日淡相兹游芙蓉覆地锦衾烂杨栁雕空印篆缪月上酒痕浑未觉山撩诗思浩难酬颇怜此㑹何时又相伴江湖归去休西叔兄生日从渠冷煖广文君发越春和别有根乐意融融兄及弟庆流衮衮子生孙只把农功作巳忧不将歳事与天谋官修事举文书静一室髙眠粥似稠上寿班齐日未升风廊露幙立公卿亲闻啇略西南彦争说髙家好弟兄花厎班行锦様明中闲宁少紫青人更无入诵成都赋拟抗声来问大钧后殿侍立禁城皷铎晓逄风满衣𥚑靴满霜守得门开骑马入又同承旨歩脩廊须臾陛卫俨成行禁跸声声辇出房靴笏趋陪西府拜却更丝履立东厢奏事臣寮下玉堦舎人承旨殿东来一声门外无公事皇帝还宫待卫囬射殿引诸班出官人拽子画帘黄幄幕前扉侠陛浑如后殿仪只自起居更履后却陪二府立多时控矢张弓十作朋射余囬首列前荣须臾当殿听宣授首下尻髙万歳声通泉李君以廷试卷漏结涂注自三甲降末甲赋诗以送其归士爲浮名若挂钩夫君心事独休休阙书不害爲全马误笔何妨作牸牛少鐡铜闲计较着蓑衣锦等风流丗间自有眞轻重归把功夫向里求领客汎西湖客赋诗次韵鸣鞘踏月大隄长皷枻穿云落日黄十里青漪菱草荡四山红雨杏花冈客从民气觇春事人在枝头㸔艳阳长使舟平风色好丗间何处有羊膓眞除后谩记所见晓风鞭䄂闯天关滥缀东西两省班当日入趋东朶殿畨休却逐侍臣还记注愆期巳隔年濡螭夹案谩云然惟余一事光千古后殿前朝听直前晨将榜子关賔合辇出房时巳奏知陛对臣寮才下殿朱衣丝履上东墀夏至日祀阏伯千开元宫前三日省中斋宿三首书生只惯野人庐谁识潭潭省府居独坐黄昬谁是伴紫微阁上四厨书朱荣铅拱都堂静合明䆫夹主廊外省诸司西侧畔枢寮却在外东厢朝罢归来政事堂衣冠牣宇鹜成行须臾排马还私第一片闲庭鎻夕阳新䌓县禾登九穗嘉甫弟有诗索和长官眞是委边嵬积累如山姓里来认得两闲无二夲只将一念贯三材异形所感犹如此同气相孚亦信哉陆续功夫宁有巳相期更验雕开讲筵侍立晨趋东朶侍天颜奏事班囬帝辇还才向内门需少选诸珰又趣讲筵班须臾讲殿报班齐拜罢东升一半西两序公卿皆赐坐史臣讲读右阶隮御前亲赐宻云龙讲罢分行帝在中起揖坐尝还再拜侍臣趋出辇还宫十二月二十七日宰执率百官请大行皇帝谥于南郊曰宁宗纪事骑至南郊暁色苍须臾陪拜俨成行两班吉带罗朱紫惟有斋官服冕裳礼属羣趋上宰前两郎奉册侍臣宣坛前拜跪升烟罢随处羣工署奏萹遇雨权将屋作坛昊天神主位中闲吉凶异制今叅用今古殊宜亦并班却向慈云岭上还梅花合道日笼山马蹄十里摇归梦疑在小园松竹间和王太博斋宫梦中絶句晴轻风憗冻寒重日生烟谩道中和节天颜正愀然题洪崖安道人坟菴当年过我两安君白酒黄鸡话夕曛藜杖㸔山头拍背褒衣论事齿穿龈平生大面三间屋客死洪崖数尺坟身后更无锥可寄忍㸔断鴈泊孤云题苏文忠与邓安惠西山唱和春风吹屧上黄冈独倚斜阳㸔武昌城郭山川几兴废秪留元祐姓名香重校鹤山先生大全文集卷之拾鹤山先生大全文集鹤山先生大全文集文集十一重校鹤山先生大全文集卷之十一将入靖州界适值肩吾生日爲诗以寿之肩吾名地古诚州明日聮车入界头草草三杯酌𥘉度恍如赤壁伴元脩滔滔今古满双鬓纳纳干坤归两眸自有江山几千载颇曾有此主賔不道亨𥘉不关穷逹身健何须问去留但愿王明天地泰此生长共国同休王常博寄示沌路七诗李肩吾用韵爲予寿因次韵误随烟艇武陵谿未见桃花路巳迷云掩九扉风露冷又吹残梦夕阳西洞烟谿月晚来村白酒青鱼旋捭豚纳纳干坤元许阔何须头上自安盆前村风日熟新秔尚记来时带雨耕大化驱人人未喻等闲文字过平生竹外蒲牢敂哓鲸玉珂金钥恍心惊断章韩愈賖七字臣罪当诛王圣明兄弟亲知各异方仆夫痛困马玄黄惟吾臭味李夫子不爲无人不肯芳湓浦猿哀杜宇嗁琵琶弹泪送人归谁言苏白名相似试看风骚赤壁矶来时荦荦汉三明浦雪江风尔许情今度王郎隔湘水梦余环珮玉玱琤一次韵樊武仲致政见贻风引征衣堕古诚手披榛棘上前京侍郎山下寻僊李柱史亭前记老程蜑雨蛮风鸢外落洞云谿月鴈边明惊心忽忽未全稳似听于菟谷啸声樊子诗来贺我迁潮黄风节敢云班长敎下令流于水岂愿髙名重若山霜过转愁天宇浄夜寒空载月明还须知不遇非余欲千载知言有辨姦次韵谯仲甫致政闻南迁见寄梦余不省卧山城犹记封章入殿荣蜑雨蛮风唤苏醒谯南残点一声声羣蜚逐食傍人鸣暝霭蒸山浓欲倾世事满头归未得片心直向日边明次李肩吾送安恕父回长沙韵寒云苍惨跕鸢嘶野水㝠蒙倦鹜飞茆𬒳𥿄䆫长失晓媿曾日日侍宸闱冰力方刚风助威经旬足不到门畿可人安倩来相问语极情生爵娄挥怱怱郎马度烟霏又指夕阳舂处归晚歳唯余李夫子夜䆫书𥿄敎元晖自出脩门巳及几家人应赋柳依依苟无饥渴吾何戚见说齐东未解围再用韵规摹广大理精微天末行云鑑里飞莫把空言看简册更知实理在宫闱晓看红日上霜威夜按苍龙运九畿独抱孤衷竟谁识前山隂歛又扬挥才资如子丗应稀自喜寒门女有归我𬒳词华几䧟溺相期努力践朝晖春风祇服驾雕几四牡騑騑得所依逢快意时须缓辔世间平地几摩围肩吾生日以三絶爲寿俗学场中蚤掉头一䆫书卷古人谋东西日月自眀耳皇恤人间有喘牛穷檐小市百年州浅瀬平沙万古流天运人谋鎭如此晚醺时上驿南楼宇静昼牎长似歳心清夏簟冷于秋是闲消息君知得看尽区中浪白头送从子令宪西归弟兄亲友劒南州别思如山浩不收家问稀䟽人迹絶眼明从子慰覊愁茆檐竹几对床头晨暮三商未渠休宁用停云忆亲友是身安徤复何忧古来明戒有弦钩伯父胡爲苦好脩累尔南行数千里我之自取尔何尤自尔南来歳再周新功培养气扬休且留数月须多益归妺愆期母所忧古人爲学戒悠悠说命惟从务敏求识此味时那可巳更从来处验吾脩弘毅规摹本末周旣难分付又难酬须知陋巷忧中乐又识耕莘乐处忧题南叔兄藏脩阁息游观南叔兄属书藏脩阁息游观尝喜郑君学记注藏谓怀抱之修习也息谓作劳休止于之息游谓闲暇无事于之游此义极精申爲五十六字以干指敎中存外习即藏脩夙寤晨兴此息游要把孟轲三勿看更将夫子四于求颜渊陋巷乐何事曾晳风云咏不休此意斯须不容离敢申郑义儆悠悠次韵黄判官喜雪天马流行泽上坤玉龙飞洒水边村扶持农扈培邦本排盪隂机立歳元遍地诗材供墨客通霄酒令属侯门却怜赤子无衣褐仰靣苍苍叹少思肩吾生日三絶句尚记聮车入界头廉安门外麦三秋江山气度依前伟简册功夫匪昔侔世历嬴刘周典尽经由孙沈古音休更嗟书法开元坏不易肩吾字字求昔人年德位俱优淇奥賔筵苦自脩学至百年宁有厌勉哉三十六春秋次肩吾庆生日韵谩阅人间五十年年来道逺思悠然一心可使干坤位五性元钟父母全爲巳工夫浑间断满头岁月浪推迁更无益友相扶植平地羊肠仆白顚山中兀兀不知年伹数前山䓞火然人笑腰无金可佩我忻胫与玉俱全圣贤面目昼三接简册期程日九迁此事知心君有几不妨相伴各童顚题陈肤仲眞希元诗卷赠萧道士萧善爲诗亦解鼓琴手撇飞鸢上五溪两牛腰大送行诗犹嫌言语无多子古锦奚囊长自随吾庐几研半生尘朋友相邀问保邻旅进羣咻浑易事邻家老子是何人是间正位至虚灵都把精神逐外明劝子抱琴归旧隐乱云深处认眞情肩吾生日谁遣青龙日夜流记经星纪巳降娄边城恰匝三寒暑𥘉度聮翩四倡酬力探上下三千载行半东西二百州有许豪雄都忘却松䆫棐几诤中求余晦越郷别临贺郭君出竟送荆州放麑心事人夸说得似如今絫歳留次肩吾庆生日韵男儿生世果何事卜士诗之闾史书内羙元非私正则天彞岂但付胥余滔滔大化亘千古职职羣生同一𥘉此事年来才信得从前浪走只成䟽我友忧时发满㧧殷勤勉我用诗书情知分义如何废可使才能自有余气血渐衰多病后创夷转甚数年𥘉梦魂惯识归来趣长傍山椒撷稻䟽次韵丁大监见懐行藏去就各随时敬怒嫌䟽忍奋飞正怕霜严天宇浄敢夸舟载月明归生松有梦还公固化鹤何心驻令威独抱遗编看千古昔人历历未应非见惯不惊如四时流光任逐鬓蓬飞日从南去老龙蛰火向西流玄鸟归荷子感时堂蟋蟀移书劳我室伊威益嗟徃日无良友四十八年成一非次韵九华叶见思鹤山书院诗天空地逈託吾庐何处山川不𥙿如太极光隂宁有闲环中事叶本无书道亨谁谓大人否夷陋不妨君子居昨梦九芙蓉里去起闻跫足到空虚和虞退夫韵醵酒成懽似旅醻偶然解后得英㳺却因乐极生良感今夜蟾光照几州牛女河边两夹持前瞻箕斗后虚危经星不动元如此自是人闲空好竒假拙济姦眞是拙认姦作巧巧何曾须知我自灵于物一点光明万古镫子益敎授再用韵赋弈有审机从諌之诲某复和呈从衡腷膊竞相醻伺击羸行纬复㳺或把疑兵胜淝水或乗勐势失荆州古人用衆水如持不爲常安不虑危违谏伏波终自困捍羌充国夲无竒才分虽殊学可能譬如泰华立曾曾居髙视广心逾逺下眎羣峰如豆镫某曩在遂宁尝赋木犀云茂树幽花兀老苍不随衆卉入词场虎头点点开金粟犀首累累佩印章明月上时疑白传清风度处看黄香人才生世元如此不爲无人不肯芳今十数年矣偶忆前作未免儿戯用韵再赋呈诸友洞烟谿月楚山苍万木辤林稼涤场老桂挟秋清入骨明河倚树烂成章城隅静女闲逾羙泽畔累臣晚更香若数秋花饶此品未容陶菊逞孤芳某偶爲木犀有赋遂蒙别驾诸丈光和盈轴因惟晋以后名科第曰折桂两无相关至近世则又以木犀之别种有巖桂之名其实非桂也遂併爲一物輙爲二木讼冤呈诸丈一笑澹云明露立苍苍不识从来声利场晋士习浮轻兴喻唐人承误转周章髙谈天上兎蟾影卑拟人闲龙麝香犀桂自殊苦相累都将荣进溷眞芳次韵中秋风雨中约客叶元老有诗长雨顽云处处山浃旬浑不露天悭鱼旟未兆心如醉鸿鴈关情鬓欲斑月体晦明犹偶尔酒肠舒惨亦浑闲只将愚虑酬佳赠未必骚情不破颜虞退夫生日尚记扁舟下古渝兰芽秀茁媚庭除跕鸢声里惊重见玉粹扬休伟丈夫雍公匹马立干坤善念熏蒸到子孙冨贵君家余事耳更将此念植仍昆用眞景元韵题豫章朱正父湖山清隐诗卷干坤尔阔着吾庐水绕山环仁知居君友东湖徐孺子我闻西洛邵尧夫欲爲天下屠龙手肯读人闲非圣书聊借斯言相赠勉乐颜之乐即颜徒次韵虞退夫除夕七絶句太极光隂不计季圣贤千古此周旋九夷自陋吾何与长在回瓢点瑟边从渠满腹贮干季遮莫挥毫动百篇入到圣门无一事东西日月自行天将军元自敬延季明主何曾弃浩然自分康时了无䇿故山多少未芸田巳是秌隂误有季泰交倐变震乗干阿香夜夜惊春梦推岀新悲上鬓边长叹熈丰祐圣季偏轻偏重几番舡谁能装载亭匀了多着男儿尽力牵又叹崇宁宣政季无端亡虏误开边谁能爲我惩前辙早挈江山入舜甄虞倩思亲感歳季归心巫崃暮云前乖逢逝止那能料静倚闲云看大川用张子益教授韵送虞退夫西归子巳江头戒櫂郎卬须何事未乗方须看此意关时数不爲斯人自肺肠白傅徒然泣商妇毛生岂解出王樯卬虽不敏眞知得爲子临𡵨釂一觞尝爲赵太社作章泉二字及匹帋冩诗二十二首赵一再有诗因次韵易象于坤必有章泉翁此义发天光离趋外卦文加质干伏中爻絅覆裳欲验吾心观习坎诚知是理识归藏公诗谢我祗成辱敢复从公质寸长几度诗来儆谬悠怀人应念水三州宁晞太白怀金马忍効灵均驷玉蚪上帝汝临母敢贰中心如噎本何求狂言又𬒳公挑拨知我惟公不我邮题赵昌父太社寄桃源何道士八十六季彊徤客求余判断二苏诗季来点检室中事问着邻家揔不知题罗季能六友堂罗氏堂中六友图要求帋尾数行书若于此味眞知得着甚言词乞与渠次韵靖州贡士鹿鸣宴二首何处何时不产贤黔中故地夜郎天虽云地脉元无闲欲破天荒未有先万蚁场中春鎻棘九賔庭下晓鸣鞭便将正学昭羣聩留取魁名万口传岂但诗书对圣贤须知屋漏与神天设科虽较词章鸣春将愚见酬佳赠愿子深思勿语人次韵王常愽题赠江陵乐德佐僇余甘逺屏分表得生还夜雨滴归梦晓霜彫醉颜角巾吾故里璞玉子荆山又作无期别扁舟上崃关三十有三载好风吹又来清坚霜后竹冷澹云边梅世事忧千绪家山肠九回江头一樽酒烟雨暗章台题崃州三游洞洞前日日客维舟短咏长吟汗马牛名迹都随形气尽惟余元白几人留可恠忠州与州偶因起废得兹游苏欧诸老亦何德千古聮芳未肯休和虞退夫见贻生日诗韵夫容布叶乱田田尚忆前季对二贤今度观亭人独立一江风月意谁传路人笑我此何观风飐渠江万顷寒历历圣贤心事在从渠把作画图看九十九峯江上山干坤尔阔我中间此心顿着秋豪愧乆矣颜衰鬓发斑虎豹当关路险艰家人占鹊望予还四方蹙蹙还何许家在西南山外山范蒋诸贤友义申肩吾见说倍精神年来人物寥寥甚更忆浦城人姓眞和蒋成甫见贻生日韵牎外浮云卷帝青腰闲流水卧青萍发挥孔孟真三代𥙷葺嬴刘破六经理义夲心如皦日词章末伎谩流萤独嗟弱歩跻长坂百歳期程过五亭尚记春风酒满衣数旬客馆掩空扉双乌念哺归难忍断雁辤行凝不飞正念县成底事有来连锦烂生辉亟哦七字酬佳赠归櫂潚湘水正肥次韵知常德袁尊固监丞送别四诗试把行藏爲子评只知尽分敢徼名岀如有益殷三聘用不能行鲁两生此道古人如饮食后来灶婢或猜惊子云亦号知书者犹把商山作采荣孔训元无实对名只言爲已与求人能知管仲不爲谅便识殷贤都是仁义利两涂消处长古今一理屈中伸自从圣学寥寥后千百年谁信得眞别来歳月尔滔滔流落天涯忽此遭万木辤荣秋意澹百川归壑岸容髙笑看海上两蜗角闲秃山中千兎毫若向颜曾得消息直须奴仆命离骚夕阳舂处是吾家水绕山环路转賖蹙蹙四方浑未定茫茫大化渺无涯归来巳恨十年晚老去空嗟两鬓华各愿及时崇令德万钟于我本何加卷终鹤山先生大全文集鹤山先生大全文集文集十二重校鹤山大全文集卷之十二律诗用蒋成甫韵贺虞退夫生子且以相名之秦雍孙曽尚典刑只将一念荅天明震雷殷地勾萌逹解雨鸣春涧谷声阶玉正看聮羯末籝金安足拟贤成相门爲我成宅相我欲将儿以相名虞退夫生日人情处约乆斯渝子把膏腴气习除肯向缣缃迂事业要寻屋漏实工夫𥘉度重逢巽上坤庭闱应念子生孙好将吉语传金母更把归音报玉昆十一月九日新滩李示余开禧三年四月九日所跋外舅杨宪使滩字韵诗爲次韵忆从筮仕歳涒滩三十余年阅暑寒抚事无成人潦倒怀人有梦涕汍澜家山扰扰胶胶里庙社譆譆岀出间欲上青天愁险絶谁能爲我斩楼兰建士施霆亯自夔以诗相迓三崃云连白帝城风波九死得余生虎头狼尾乱流济猫靣马肝縁壁行中衍何妨需在险心亯但见坎常平况逢诗友慇懃问宁复穷途哭歩兵过虎头狼尾滩避险出陆至谭晋仲故居有谢公昌国刘公德脩薛公仲章诗用谢韵有赋尚记翩然下帝傍七年才入屈公郷山衘西日去家近风逓北氛吹𬒮凉新事感伤心力短旧交零落话头长况堪刘薛吾师友黄壤堂堂閟夜光纷纷操罟入山林我自终朝不获禽逺物只知肥遯利穷幽不问浚恒深毕逋啼日满荒戍欵段行云供醉吟宇宙穷空歳迟暮平沙独立数寒金书所见闻示诸友行到青天最上头蜀人争看锦衣逰谁知一夜北风恶吹起家山万斛愁闻说奔军闯阆州余州民溃去如流亲曾见虎诚堪怖只爲狐惊亦可羞一从轻弃五边州所恃藩篱仅休又谓休无足恃併捐洋汉守金牛金缯㗖虏巳无谋况恃空言废内修师卦在中惟九二曾闻帷幄授成筹死城䧟阵巳长休捍虏鸠民亦漫忧局外闲人倚江立全躯保室信良谋次韵虞退夫除夕七絶句蜀人谁不望西还何事天公独我悭两度来逢单阏歳腥风血雨满人间谁驱斗柄向东迁渐喜新年胜故年歳纬移躔东井外狼星歛角左参边是滔滔者竟谁归有酒盈巵不暇挥待挽长江洗兵马尽还艹木旧晶晖云外衘山日半环传盃共惜片云懽莫疑来日是来歳万古光隂只么看几度将心安处安有时中夜起长叹年来识得安心法否㤗元从随蛊看人道渠阳尔崄囏崄囏在彼我何关却从楚泽寛平后彫尽从前镜里颜明朝同上四贤山要与羣英尽日还认取钩深堂上意春风曳曳鸟关关用樊武仲致政韵饯黄户部七载赍身入楚鄊谁将平坂换羊肠觉来亲友浑依旧触处江山不改香正引徳星成胜集更忻郎宿下垂光人生行止时爲大膜外浮荣蚁穴王次韵荆门张守寺簿见寄诗韵张守以制司调民筑城申朝廷制司缴纳告勑不愿仕不把离忧寄楚辞絶嗤致邑请臧爲日才北向夏长至火未西流秋变衰消息一机川水逝诎信二气蛰虫知夫君识虑超余子我亦年来管豹窥书来寄我赋归辞谅子知其不可爲牛羊刍牧隘嗸嗸鸿鴈稻梁衰有饥有溺巳饥溺后觉后知谁觉知细翫海州三奏藁前贤风味俨重窥六月十四次韵樊武仲喜雨谁信夔夔解感神嘤嘤赤子母心熏爲将一滴翻瓢水散作千家举臿云大化无端长寂寂衆形有欲自芸芸更须尽挽天河水亟与三边洗恶氛送杨子有赴叙倅用髙荣州韵俗事萦人阻四并东郊又送屏星行欲安边圉元无䇿善服人心只有清使马如羊非我爱带牛佩犊岂其情非惟此意行夷狄䜛舌虽工亦絶声长女生日相逢犹记度潇湘旋理衿缨旋理装壻见舅姑才识靣明朝马首上渠阳蜑烟蛮雨鎻穷荒㓂熖兵氛返故郷谁信夣回人似旧青衣綵服俨成行两地耶娘正健强门楣况是得安郎七年重㑹非容易且爲新阳釂一觞送李蒲江归简池用髙荣州韵尚记春风黄栗留明年春又到钩辀㑹䟽长作去时恨年大能禁生别愁言偃得人行不径缪公受责俾如流愿将二语爲君赠更愿开诚学武侯北郊劳农归路五十六言方春不及与劭农十月郊行劳歳功因记旱云占晻濭更愁霖雨望瞳眬田苗粒粒祈禳里民命丝丝叹恨中忧国愿丰虽我志更须人事与天通安緫领生日犹记僊翁护玉关版图半壁手提还毎惊荡潏风波后多谢经纶父子间元是烂柯观巳熟故应当局秖如闲几人钱谷鞭中老双鬓何曾点一斑祝公不作语啾啾陛下慿公释顾忧徃误叵堪成铁错后图犹可保金瓯饮江共喜无胡马屯渭悬知有木牛虎也肤公康是似愿歌江汉羙宗周杨尚书生日几许中和酿此身秋风江上玉精神性姿无忤水行地冨贵有縁花得春闲处消揺欣佚老㑹朝魁艾正须人絶知云滃龙渊湿莫倚晴江把钓缗三边头绪正相寻云气糢煳尚积隂巳喜龙荒通汉使更须帝梦起商霖功名本自于人薄家国相关此念深共指岷峨祝公寿鬓华未听晓霜侵李制置生日玉堂人住玉堂山公论推排授将坛朔垒令严精采异甘泉烽息顾忧寛北边旧叹无颇牧西贼今闻有范韩夏屋不知几崇广唤回春燕下林端披荆重立小朝廷风逓南薰入扇巾大势巳冯天祚宋中兴更赖岳生申扶持命脉还吾蜀消息精神运此身人愿武公归入相我祈河内且留恂魏茶马生日南渡波流荡潏中绍兴御史最清忠和戎二字排时论用世诸孙尚祖风弹压崃江羣啸静指麾边市虏资空盛心未必荣三钖且喜朝廷荅有功浪夸京洛渐尘清局靣今翻第几枰须倚玉龙擎重任暂依金马作长城时人共记维寅度阳画元从建亥生试向后天推八八吾宗卜数万爲盈遂宁家知府生日玉堂元不閟英灵地主还从此地生千里楼髙人独立九宗山峙月双清洋洋水薤临民意猎猎霜林战叶声如许髙情谁与拟玉梅枝外看参撗相去无多五日间两家牛酒贺生贤二阳引类临爻长三寿爲朋㤗茹连析木旁瞻星两两大椿遥祝歳千千相期恊力亨屯难未听丝丝鬓发宣潼川路施运判生日家声烨烨自干淳王谢门中着此身金碧池边金碧使玉山台上玉山人都将奕叶芝兰味散作羣州桃李春应记西陵分首后枯棋一局几回新朔吹饕寒凝不禁地雷应合战羣隂悠悠未快功名手渺渺谁觇造物心三寿作朋刚巳复二阳𥘉动卦爲临经纶及此身强健揷颔青丝雪未侵泸贡士二十人端平元季手书增郡国贡士贠泸增二人是歳贡于东西路转运司者各二人以五月庚戌合寮吏宴于郡之正牙歌鹿鸣以遣之皎日中天万国明恢恢贤路庆端平月正元日下书诏二十六人登姓名西泽射陈貍首节东廉歌奏鹿鸣声谬侯何幸身爲驾要示周行玉女成天地中间着此身合将位育入经纶隂阳固自生成我爵禄安能冨贵人利欲当权心退舎诐淫得路俗迷津诸君自此腾骧去愿以先知觉此民送李季允赴召拥马懽唿夹道迎诏书洛社起耆英史筵载笔聮翁季政路题名接弟兄新政期公皆一律故交惟我得忘情正邦须自明伦始要仗公开万世程一倾鼎否一畨新但见新人笑故人元祐至今迭更化崇宁以后几权臣曾趋嘉定改元诏又贺端平第一春长把人才留一半今年新是去年陈是是非非各有心以同爲爱异爲憎誓殽秦穆旋修怨在莒齐威卒震矜事急求言常易入位髙从谏最难能愿公一破从前陋万里无云皎日升李尚书𬒳召过泸临发之日官吏以行香日分追送不及明日尚书自合江诘后期次韵以谢黄鸡喔喔丑前催拟效张侯夜半来残梦方随僧梵去拏音巳听客㠶开江臯望极空留恨陛下忧深正急才巳赋明伦相赠勉更思桃李及时栽题外舅提刑杨大夫墓追思𥘉摄大夫车得助堂前见舅姑三十三年归梦枕一生一死隔黄垆时危剰着人间我境换遥怜向者吾伯也叔兮今巳矣誓偕仲季勉终图嘉㤗二年题资州醮坛山星斗阁至是同王资州其然贾大安子湜杨季持成子诸公登山用前韵三十三季去复还笋将重踏旧江山青衿朋友子当户緑帻奚臧霜半鬟得光隂归鬓里悔将声誉落人间圣门事业无穷已只问君王覔退闲天磨团团任徃还莫将止处认兼山水归寒谷歛秋练木落前峯明暁鬟天度巳归参井后日行又值斗箕间若知此处真消息血气浮名緫是闲制置丁少卿生日皜皜陵霄独鹤飞九芙蓉里烂生辉青阳少府旧弓冶白石先生新杼机阅尽丗纷磨不磷听渠公论是邪非恭惟陛下方亲政小却犹应伴紫薇蜀道今行第几回天西玉帐又宏开鹤归华表人如旧龟放长河独再来屈处观伸霜后菊消中见息雪前梅泸江不解西流去引领长空酌斗魁次韵丁制置逺迎三絶锦里论交三十年浮筠大玉透中边投荒巳作无期别夣觉依然堕我前乔松挺挺百年期霜雪无端顿系之一点阳和消不断春风又长歳寒枝谿瘴蛮烟隔市朝十年山径长蒿茅好风吹送知时雨生意洋洋大国郊寄题李季衡东楼前年唿舫下玻瓈突兀新楼闯目围鴈影巳随流水去鹤归空感昔人非曩游历历夣中似徃事茫茫知者稀幸有季衡风味肖何当倚槛语朝晖题王巴州震传经楼牣充厨书满家到无言处柰书何六经文字未曾有三代圣贤如许多直自语言空布满却嗟人物转消磨有来订古谈经者试把斯言爲切磋恭和闻喜宴御制祖宗德泽𬒳生民列服山川各效神几见髙冈鸣鳯集又看层浪化鱼新升歌幸听三章雅佩印行纡五两纶圣世賔贤如此厚致君忍负不赀身题余氏聚逺楼若向天机识得亲是间看不尽靑春须知聚逺惟方寸说与楼前望眼人将作监栽竹徐直翁淸叟俾予书植贤亭三大字以诗见贻烈日严霜恣挟持孤标荦荦肯随时笑看世上间桃李一夕狂风失令姿气端解使四时靑万物彫零独典刑严子髙风扶汉鼎包胥劲节撼秦庭客梦时时遶故山梦余砉见玉孱颜徐公本自无通介自是时人醉眼斑夜直玉堂金銮坡上䟽开边梦也非与三十年世事烟埃縁手尽正邪二字在遗编金羁玉勒锦笼韀重上銮坡鬓欲宣自喜晨趋无媿色更忻夜直得安眠四月癸巳发浔阳馆过濂谿飰于杏谿愒清虚庵宿太平宫旌旗隂里盛传唿春梦才醒一事无草草山肴话朋友依然白鹤故时吾多少濂谿生并时两程夫子咏而归须知宇宙何曽隐鱼自川游鸟自飞欲识真人千古心疗饥独有杏成林岂无世上闲桃李要使人从实行寻歩自清虚过上宫千言万论揔谈空拟将一语随人后甞与心谋不肯同又过前谿访𣑽宫人言此与老庄同是同是异谁知得拟问山前无极翁丙申携客自康王观东北行十里观谷帘泉正喜昔闻今见之泉称第一更何疑此心好乐先爲主但见忠谋皆我欺笋将轧轧度巖隈乱涧穿空去复囬方识人间真毁誉只縁亲到地头来题归宗寺愦愦深源与㑹稽识时惟有一羲之千年误作能书看谩说鹅池与墨池青玉崃一派泉声万古悬观澜叹逝意悠然须知大化无穷巳莫赋银河落九天万杉寺万杉深处着僧庐中有昭陵飞帛书想象承平心似醉小亭竚立看跳珠三硖桥英云皓雨㵼明蠲题作人间第六泉拟把谷帘从黜降却将此水爲超迁重校鹤山先生大全文集卷之十二鹤山先生大全文集鹤山先生大全文集文集十三重校鹤山先生大全集十三表牋汉州到任谢表六年去国荐叨趣诏之严三命循墻实获便麾之请幸将亲之有所荷从欲之无违祗服恩灵罔知称塞伏念臣禀资愚戅渉学迂踩偶奋迹于儒科遂饕荣于朝蹟寻𬒳禁林之给札以阶蓬省之雠书属疆事之方殷沮权姦之轻举虽公孙丞相发蒙耳如尹氏太师不平何惧乆居中亟求𥙷外未书乗郡之绩两奉赐环之音于时多艰遭家弗靖神虽驰于魏阙身重去于亲庭冒贡忱衷果囬渊听乃荷分符之宠靡拘反汗之嫌臣所领州今曰望郡旁接涪潼之境中居梁益之间民力渐殚讵催科之敢急土风微犷尤教化之当先顾臣何人蒙国分寄兹盖伏遇皇帝陛下恭俭修己缉熈亶心三后在天动遵成宪五年更化行底康功犹遴柬于班聮俾承宣于郡国臣敢不益肩素履仰体睠怀视民如伤冀发施于仁政行巳所学尚对越于天威终竭微诚永酬亲擢𬒳旨兼权潼川运判谢表谬陈时臬负且乗以奚堪摄领将输祝代庖而有腼处非所据愧甚于荣伏念臣猥以陋儒躐将隆指察庶狱小大之比酌常平歛散之冝共二以来无一可纪曾谓漕臣之乆旷又廑睿旨之中颁垂三组以聮荣对两台而兼治重惟飞輓之置使岂惟期会之攸司崇学校以厉贤持铨衡而选吏兹惟重寄併及非材虽暂假于须臾亦靡皇于进退兹盖伏遇皇帝陛下位无轻授爵不滥施念臣洊领于州麾粗闲政术谓臣乆司于臬事尤习民风且俾摄承以须选授臣敢不恪共明诏遵奉察条无子路兼人之能自知甚审虽叔孙一日之暂必葺爲期潼川提刑司贺瑞庆圣节表帝晖御极受羣臣十月之朝邦献同心歌天子万年之雅上仪载举美报维均恭惟皇帝陛下逺绩九皇近绳三后仗历年之坚忍洪济艰难凭一念之严恭濳销旱暵将以垂鸿于亿载岂惟歛钖于庶民臣将指遐陬倾心宸极以介景福旣稽首以扬休克共明刑将祈天而永命潼川转运司贺瑞庆圣节表维十月之良月爰启休符绍三王之显王诞膺景命于惟邦庆允洽民懽恭惟皇帝陛下渊嘿九重仔肩一徳匪从耽乐文后之徽柔懿恭爰究劬劳宣王之还定安集方歳行之在子正帝立之当辰率时有截之区迓续无疆之筭臣暂司漕事喜遻昌期爲天下君旣备箕畴之福使圣人寿愿伸华祝之辞潼川提举司贺瑞庆圣节表三代有道之长笃生真主万年受天之祜载纪休符叶气厖洪函生闿怿恭惟皇帝陛下遹祗祖武迪畏天明寒暑平而三光全隂阳和而万物得式歌长发胥庆诞弥奠二气以维和域八荒而俱寿臣有严司庾莫克扬庭举百丗莫能违斯道聿同于平凖长上古不爲老至和祈转于洪钧潼川运判谢到任表摄官承乏无𥙷将输满歳爲眞误叨申命抚江山之维旧恱雨露之更新伏念臣自历试于外庸遽躐乗于使传且庶狱小大之比与常平歛散之冝揆以短才一之谓甚胡然误东二者得兼矧漕寄之所关于坤隅而尤重岂簿书之是务抑澄按之当先况建学立师将助秩宗之典而量能授职又分选部之衡自昔假名巳慙代斵于今即拜宁不疾顚明时何至于乏才使指岂难于改卑不图华遣洊及寒踪兹盖伏遇皇帝陛下恪谨身脩遹祗天显亶知人之尧哲民欲其安推明物之舜仁务先所急致令庸陋猥备驰驱臣敢不遵奉察条敬共明命土风里俗旣尽得于诹谋王泽国章尚勉图于宣布直祕阁知潼川府到任表角巾故里慨夙志之摧頽皂盖东藩误清朝之东记申卑木天之旧直式华土地之新封得之若惊望不及此伏念某赋姿蒙顿莅事阔踈旣躐玷于谳平俄谬将于辇转方渡泸之有命遽陟屺之纒悲兴言初心宁复荣望矧时多故爲吏滋艰邻疆煽燎之方杨民力张弓之未弛承流之始图称无能兹盖恭遇皇帝陛下畏迪天明恵绥黎献谓臣历将使指或土俗之粗谙念臣荐拥州麾必民情之熟察特令宰郡以便起家臣敢不祗遹训词诞敷徳意弭艰恤隐俾田里无愁叹之声旌淑禁非以庠序申孝弟之义力行已志上报主知谢周程三先生赐谥表大儒辈出卓爲正学之宗下使周谘敢举尊名之典俞音才蔇善类知归臣切惟圣道之晦明寔兆丗涂之理乱自牺黄发河图之祕尭舜谨道心之传粤商周受命之𥘉凡诰誓羣言之首必论降衷之性必明爲物之灵至若箕子陈九畴以叙民彞周公设六官以爲民极君陈以大猷变民厚君牙以五典示民中君吉甫作秉彞之诗刘康公开受中之训葢兴君令辟之所以教而羣公先正之相与言皇王以来不谋同符春秋而降几絶如线极于六艺之作与夫七篇之书孔欲无言孟岂好辩凡以扶天理而遏人欲倾时否而康丗屯而权谋竞兴邪诐又作词华代起科目相挻虽董仲舒尝求仁于道谊功利之分而诸葛亮亦鞠躬于成败利钝之外洎韩愈之卓识谓孟轲之无传然一传而衆咻独倡而寡和斯文不椓神气有开挺生豪杰之同时尚友圣贤于异丗自周頥图书之旣作而程颢弟兄之相承虽幽极鬼神实验于躬行之近虽穷探性命不离乎日用之常未尝躐等以好髙大要近思而退省岂独振千年之坠绪殆将开万丗之升平而从祀之请未俞节惠之文尚阙藐是庸虚之迹偶尘劝学之司吁天有闻蹐地无措敢意奏篇之再遽蒙钖命之三速戒攸司各攽美号兹盖恭遇皇帝陛下遹祗元命骏恵帝猷念大道之湮微頼诸儒之扶植今美谥旣先于后学而褒章未𬒳于前脩莫标倡道之源亶谓弥文之旷特章好以示俗不以人而废言事光流闻时谓剏见臣谨当诞丕训敷俶羣伦明正道道民开示君师之意使先觉觉后维持天地之心善人浸多斯丗永赖立皇子贺皇帝表圣谟宻运哲嗣明登仰遵二祖之巳行不待羣臣之屡请官占胥叶师钖允谐恭惟皇帝陛下廸畏天明遹祗先训言念承祧之重肇开燕翼之祥皆文王孙子之夲支永大汉山河之带砺逺承艺祖喜无疆大历之归近考孝皇均有道曽孙之庆某滥分地守阻觌庭扬定大事决大谋旣笃家邦之祐闻正言行正道愿观师友之功贺皇后牋禁中决䇿爲天下以得人海内同心歌吾君之有子母仪旣奠嫔则用章皇后殿下配日照临承天亭育逺参任姒蔚彤史之徽音近法曹髙着椒涂之令则仰赞皇支之议俯寛室之忧臣猥以遐藩亲逢盛典自家刑国旣觇交爱之功求贤审官更懋相成之志明堂大礼肆赦贺庆成表宗祀以配上帝旣讫崇仪歛福而钖庶民爰敷卫术函生闿怿率土欢唿恭惟皇帝陛下渊嘿无爲严恭自度兹歳行之在巳而日吉之维辛震鬯侍祠鼎亨享帝垂恩隤祉不遗煇翟之微盪垢涤瑕式霈风雷之令臣叨居逺服喜遻昌期想卿士之奉璋骏奔靡及陪老癃之扶杖宣布惟勤贺受宝表恭覩诏书以来年元日受宝文于大庆殿者明命诞膺披地图而数贡逺人咸慕奏天府以效珍播告维新奉安有恪臣闻方物虽昭徳之致宝镇则爲国之华得古印于咸阳哲庙所以成太平之治献元玺于兴化髙皇所以开再造之符然虫书尚袭于秦遗而螭纽犹沿于唐制矧兹旧物至自殊方逺参乎嘉祐之文申𫐠于元丰之日图书具在检玉偕来昔铲采中原殆似鲁弓之未得今观光上国咸歆赵璧之全归于昭受命之符光启中兴之运恭惟皇帝陛下聦文稽古神武御时山东三十余州复行王化河北二十四郡喜见官仪归疆来涖于职方执玉冝归于典瑞肆卜大朝之吉聿修诞受之文景光流闻时谓剏见臣心存阙北身滞周南握干符閳坤珍幸际兴隆之兆畏天命念祖业更观保右之申贺皇后牋天扶兴运将尽复于故疆地极幽荒首来归于旧物庆均八表化始二南臣窃惟赵璧之言还岂但鲁弓之书得由元丰而来百四十载烂其𣢾识之新迨建炎而后九十五年覩此㑹朝之盛于赫皇灵之畅爰觇内治之修恭惟皇后殿下俪日齐明承天载物无爲而治率赖于虞嫔有道之长本资于周姒显膺眷祐用获休嘉臣谬守遐籓恪承诏綍披皇图而览帝籍丕昭受命之符颂君徳而舞后功逺想充庭之旅元日受宝肆赦谢表效珍絶徼爰开受命之符班朔正牙式霈昭天之泽皇欢四治舆诵一词恭惟皇帝陛下命于帝庭奄有方夏坚好生之一念得多助于两间眷言宝鎭之维新实我袭藏之自旧由元丰而来百四十载烂其检识之文迨建炎而后九十六年昉此㑹朝之盛肆商大赉胥钖羣元臣属守遐藩亲逢盛典嘉与堪舆之蠢植咸钦庙社之威灵民劳汔可小康愿益思于先备胡㓕诚爲大庆冝深轸于后图代宰臣以下贺雪表铜浑考象适当七日之𥘉阳瑶域闿祥爰叶三登之嘉运皇欢允治民气用谐恭惟皇帝陛下迪徳寅恭储神渊静骏惠累朝之烈济登必丗之仁天池中间感至诚而叶序霜露所坠闻盛徳以来庭方一爻震动之𥘉正万彚咸张之日迺彰农瑞式见天心臣等幸睹休符与霑美泽七稽八证旣未占而有孚十雨五风将自今而至后代宰臣以下谢赐喜雪御筵表雷在地复诞宣五糓之精云上天需肆秩羣臣之燕礼严卜昼书喜有年恭惟皇帝陛下寅御丕符参侔眞宰不待祷祠之事夙膺保祐之申当五隂一阳之爻应六日七分之候至和攸𬒳上瑞来臻雨而雨旸而旸得上下同流之妙食云食坐云坐极君臣相说之情臣等忻闻鸣鹿之三莫称嘉鱼之什爲民上而乐与人乐窃陋齐宫之游思天下之饥由巳饥敢厉虞庭之志除权工部侍郎谢表二年载笔乆希闲馆之游一日除书忽忝事官之贰固辞不获重拜徒惭窃惟百工虽殿六职然而辨隂阳五材之等将以顺天地万物之情在虞廷至重而不轻至周典偶遗而莫考相承近丗服在迩聮是惟侍从言语之官匪直伎巧工匠之末肆严厥选俾介攸司如臣者奋迹羁单禀姿踈直惟知上不负天子下不负所学亦谓大将行吾道次将行其言然瓠落而无所容液樠而不适用数上归田之请冝从置散之科忽畴龙墄之旧劳俾列中台之末属欲行或止当黜而迁兹盖伏遇皇帝陛下恵绥民岩迪畏天显谓善类乃兴邦之命脉而直言爲有国之光华特施培养之仁以茂纂承之烈致令冝去亦误留行臣谨当祗服训词益深操守献纳论思之责母替夙忠进退去就之冝尚期终令谢皇太后表柱史分辉乆叨徧历事官命介忽误优迁拊分奚堪归恩有自伏念臣奋身孤逺渉艺浅芜先帝临轩之𥘉䇿诸前列嗣皇谋庙之始櫂在左拗但知断断以首公不解盱盱而随俗虽寸长之粗见亦衆毁之所归㑹有采薪之忧莫施横草之报惟祈间廪以佚病躯旣屡触于报闻又恍惊于超拜虽处之伎巧工匠之职实号曰言语侍从之臣班聮浸髙责望逾切顾控辤而莫遂徒震惧以靡宁兹盖伏遇皇太后陛下母仪四方子育兆姓夙有求贤审官之助用开诒谋燕翼之仁凡今要近之臣皆昔封培之力有如孱琐例辱眷留臣敢不益厉𥘉心以禆新政献纳论思之责罔替宿忠进退去就之间尚期终令复元官职宫观谢表七年流落幸全投裔之躯三命便蕃併赋祝釐之廪望不及此得之若惊中谢伏念臣赋资颛蒙闻道狷浅自玷言语侍从之列期效论思献纳之忠而识闇不足以周事情才踈不足以济时用况卧痾之旣乆冝公论之不容白简霜严巳甘大僇皇图天广特沛寛恩仅从三禠之科姑寘五谿之表虽江连楚蜀无瘴鸢跕跕之忧然地控蛮徭有暴虎兢兢之虑忽自天而有命俾便道以过家尽复元阶实踰始望况申荣于书殿又假宠于祠宫事光流闻时谓剏见兹盖恭遇皇帝陛下徳侔覆载知烛幽深悯臣断断无他昔有负薪之疾察臣悾悾自守尝输曲突之忠粤从祭泽之洊颁巳动圣心之遐轸上东朝之寿斝下春日之寛书肆命元臣式啇大赉臣誓坚晚节益厉后图今爲牛羊求牧刍巳荷更生之造未先狗马塡沟壑畴非报徳之期上皇太后表东朝介寿式颁庆渥之新北阙䟽荣尽复郎阶之旧仍通班于书殿併赋禄于殊庭拜命便蕃拊躬震悸谢伏念藐然末伎奋自诸生先帝临轩之𥘉视恩首选嗣皇谋庙之始待罪迩聮㑹有采薪之忧莫施横草之报连章累牍罔匪由中华职要藩姑令𥙷外自贻伊戚以速厥辜夺爵投荒坐阅七年之乆卑祠还秩忽惊一札之颁得之若惊望不及此兹盖恭遇寿明仁福慈睿皇太后陛下饬躬慈俭迪徳静嘉昔着壸仪有求贤审官之助今隆母道垂诒谋燕翼之仁念蠢兹罪戾之余亦曩者封培之一淹䘏在外罪悔迄今乃因钖福之辰特霈昭天之泽命轻蝼蚁恩重丘山观徳化之成幸数陪于癃老祝圣人之寿敢自附于华封潼川路安抚到任谢表王三钖命误新渥于松阶国十爲连忝旧封于梓部莫俞巽椟敢后寅车臣某惶惧惶惧顿首顿首伏念臣才不适时学惟事道际遇两朝之乆践扬三纪之间爲诗遗王名曰鸱鸮夲期救乱取彼譛人投卑豺虎皇恤伤䜛尚凭髙庙之神灵敢赖天王之明圣返湘累之𥘉服释楚絷之南冠讫俾生还誓言死报矧又授钺于赤甲白盐之下予麾于玉堂金壁之间犹未厌于宸心复洊颁于阃寄地连巴益分四千石虎竹之符江接牂渝理十六载龟琴之梦维时多故歴变方新民夷有侏儒杂之难齐郡国有赤子龙蛇之末定而民力张弓之莫㢮边氛煽燎之方扬岂惟鹈在梁之羞抑亦蚉负山之惧厥爲忝冒实出㑹逢兹盖恭遇皇帝陛下徳歌九功明见万里畅皇威于海岱允矣东渐纡庙筭于岷嶓睠焉西顾谓南维之絶徼实北定之良图念及微忠复加隆委臣敢不修其可愿钦乃攸司销带牛佩犊之风导之务夲坚使马如羊之誓廉以安边重校鹤山先生大全文集十三鹤山先生大全文集鹤山先生大全文集文集十四重校鹤山先生大全文集卷之十四内制赐左丞相郑清之辞免兼职不允诏朕惟成周之制䇿书丗系官成政典虽各有职掌而典式法则太宰实緫提之所以严载籍谨政刑信今而贻后也汉失其指礼仪章程律令军法相国仅与诸臣分掌其一至我国朝始命宰辅尽倣成周之旧卿以忠忱笃厚相予亲政登吁羣献宣昭令猷若玉镂金科之书戎昭武畧之要提纲旣乆厥有端绪今又以史筵着局属卿董正而逊牍来上併露归志夫此五书之目卿且不得以辞其劳矧方命卿以周公之事往求朕济事有大于此者其勉爲朕留緫领衆职母替成绩赐淮东制置赵葵乞遂退间不允诏朕惟用人之法盖非一涂昔晋用荀林父秦用百里视人始疑而终信之虽然抑可以爲难矣使须暇三年终无以自见也晋景秦穆不得爲遂非乎以卿丗笃忠孝肆排羣议倚殿东淮而新疆未固蹙境丧师需章复来固请闲佚今秋防孔迩岂卿闲佚时邪其爲朕量国力固封守明邦谍紏蒐慝察相翔先爲自治之圗以杜必至之患尚有以雪殽邲之耻也赐左丞相郑清之乞上印绶不允诏朕骏惠先猷登庸二相以左右乃辟宅师非苟以爵位爲光宠也卿乞身之请至于再三援贾谊书将以古大臣之节自厉词指开亮不忘叹嘉虽然节之爲义刚柔分而刚得中盖止所当止非直以一退爲谅也泽上有水或过或不及皆不得谓之节朕自亲万几卿能爲朕蒐覧俊茂收囬威枋丕阐言路肃遏吏饕正当须暇歳月言观厥成而一日非终奉身勇退朕方以刚居中爲甘节之主卿顾欲决于一去以蹈于上六之苦节岂所望于旧学之臣邪典听朕言亟祗厥叙拟衘笔褒郑清之朕倚卿旧学助理万几卿迪德靖夷秉心纯亮正涂四辟吏道一清厥功茂焉乃自仲夏以来屡伸卜相之请兹又力祈闲退至于申诏四五面谕再三冲尚莫囬殊拂朕志今以手扎赐卿其母重陈往即乃事以副朕眷留之意赐葛洪辤免资政提宫乞休致不允诏七十而致爲臣礼之节也若耄期称道不乱则有不得谢者故在朝则共王杖大祭祀则供杖咸非惟贵爵崇齿亦以乞言攷德如叡圣武公延州来子皆年过九十固不以齿爲限也朕闵劳耆硕听就退间祕殿隆名眞祠闲廪亦庶几月存日秩之意参诸礼经孰曰不可毋以辤逊爲也曾参政从龙生日赐牲饩诏储休庆阀生德明时冠一丗之伦魁陪两朝之该辅爰颁好赐庸介寿祺其茂体于睠怀益勉殚于忠报立秋祀五福十神太一祝文月望东维气澄西颢时维四立报重十神敢迪彛章式严圭荐庶绥神顾申钖邦休销弭沴祥导迎和气师千载戢年谷屡丰嘉与函生永严昭事闻喜宴口宣乐得贤才式颁燕衎乐奏嘉鱼之什歌陈鸣鹿之三爰示周行匪章私惠赐吏部尚书李乞归田里不允诏朕始躬万机靡皇他务迪吁耆俊共圗康功卿作我恭先爲时特起言论有伟聦明未衰而陈谊再三绳以礼律朕惟七十而致君事时其大闲耳若耆耋好礼耄期称道有不得谢则不以齿爲限也书不云乎罔或耆寿俊在厥服予则罔克尚安厥位母骏尔行赐知合韩休乞休致不允诏上合之长九仪是司揆之故常必付耆宿卿以勋臣之后练习宪章徒頼仪刑以重賔赞而仍岁请老求遂私佚此非朕所望也赐李辤免除端明殿学士提举万寿观兼侍读不允诏承明学士之选凡宥府之𥘉除从臣之乆次者爲之若优以内祠留之经幄自非耆宿不在兹选卿三朝敡歴之旧副朕柬求而陈力不能累章来蔇夫知止知足者人臣律巳之分而尚德尚齿者国家礼贤之冝是用闵劳禁涂参攷故实凡以待乆次处耆宿者併用付卿礼秩旣优眷怀未憗其母固谢嗣有宠章赐洪咨夔辤免除吏部侍郎兼给事不允诏朕俶操大权卿首以忠清蠲涤垢玩隮乃辟于成宪乃有非谋非彛以肆惎闲迨更掌书命摄贰选曹犹几紏逷愆违昭乃辟之汝庸也而书诏填委以沴节宣之和数以告谂兹庸擢正贰卿晋兼琐闼盖官虽要重而事简于前其庶乎可留以汔济乃辟矣始卿以元祐望我闲爲朕言曰今元祐絶望朕闻之惕然若遽舎去其果无望也夫赐李再辤免除端明内祠侍读不允断章批荅优老之典朕自嗣位以来未尝轻以假人今辍以荣卿之归而来奏以不良于行固辤未巳夫三揖而进一辤而退此固卿去就之分诗不云乎谨尔优游勉尔遁思其尚以经学辅朕无重陈也口宣内祠佚老经幄留贤矧书殿之隆名皆圣朝之优典亟祗厥叙母费于辤赐葛洪再乞休致不允诏七月癸夘诏书尝爲卿言昔人如周之叡圣武呉之延州来皆年过九十而不得谢斯言属耳而忱请再蔇朕惟七十致仕古有明训大夫云者亦公卿之通称然而由周以上耄不得谢尚多有之盖不特前二人爲然或者旣尝在大臣之位则当与国同其戚休非若卿以下得以引年嘉遯也诗曰母金玉尔音而有遐心其母重陈以章朕之不德赐崔与之辤免参知政事不允诏自比年以来义理不竞名节隳頺思得守谊握正秉忠蹈方之士表仪羣辟是用待卿爲政夫当仕有官职而以官召之则不得以疾爲解卿猷念专固不肯设中于心以相从也今外讧内奰事㑹沓来岂卿闲遯时耶诗曰独寐窹歌永矢弗过旧说谓誓不过君之朝而先儒非之曰此自陈不得过君之朝也今卿以二说孰非孰是奚厚奚薄则去就决矣朕命不易卿来母迟显恭皇后下宫修砌山墙告迁神御表文载省宫墙荐更岁路正僝功而兴仆当移御以即安敢以灵辰首伸䖍告赐陈卓乞解佥书枢宻辤执政恩例奉祠不允诏朕惟天命难谌事几错丗肆庸衆建该辅以绥我受民维时百工莫肯夙夜曁厥表臣不恤我士厥旣宪禁宣猷以申儆之惟卿践修有闻翊我枢筦尚几与二三大吏祗勤无怠以律我有臣而浩然怀归陈谊恳恳虽以视恩政路厥有常典亦不我屑诗云无弃尔辅贠子尔辐其克忱𥙿乃猷以讫尔庸赐陈韡辤免除工部尚书不允诏比岁姑息成风诲姦赏盗讧溃相袭势尽复然虽以王之瓜牙有不可恃而南徐又见告矣卿以忠忱内发威信夙孚殄劓所加靡有遗育庶其爲朕免于诲赏之耻以张辟威以折乱萌晋摄文昌庸昭在师之宠而辤弗敢有且曰若假千百人之命以求宠利天且不容况于人乎呜唿此古人哀矜勿喜之意充是心也可以无媿于天牧矣懋功之典匪朕攸私赐陈卓再乞祠不允诏癸未诏书言未脱口而忱辤再蔇秉谊莫夺惟今戎心弗譓疆候绎骚积贤累才犹虑弗给而无背无侧何恃不虞矧惟股肱之臣先天下而忧后天下而乐今国事未济而私佚是图匪朕攸闻尚其以义自闲永弼乃后八月半祷淛江设醮青词金令方中正潮汐弥漫之候土功未戒有隄防溃决之忧敢希顾諟之仁爰举醮陈之典仰冀天神祚善益巩固于皇圗川后静波卑妥安于京邑庶偕亿兆永荷生成拟趣召崔与之御笔卿自鎭蜀南还屡诏不起清名髙节朕甚慕之方时多艰待卿爲政庶资廉靖以厉廉隅母庸固辞亟副虚伫赐右丞相乔行简生日礼物诏叶熊熊之卜正渭濵八十之年歌凫绎之诗祝鲁国万千之寿爰攷匪颁之式庸昭眷遇之私旣有旨酒又有嘉殽以将其厚意俾尔戬糓降尔遐福尚辅予一人皇帝甲子本命就开元宫设醮歳历三时爰届季啇之候日周六甲适丁元命之辰载被殊庭肃延眞驭仰冀无私之造式开有永之祥天威咫尺庶享克诚童渎再三尚陈余恳惟冀有严帝鍳申钖邦休长垂顾右之仁益保灵长之庆赐左丞相郑清之生日礼物诏观度铜浑正龙驷开晨之候调元玉铉记熊罴协梦之辰肆迪彛章式颁嘉赉美郑公之德爰加授粲之勤颂鲁侯之功益介如冈之寿告太一祝文蓐收告谢朔易闿辰攷四启之彞章举十神之秩祀伏冀忱辞孚格灵监博临三务成功各保室家之庆四夷慕义永销兵革之虞赵汝愚配享宁宗庙庭奏告太庙景灵宫祖宗祝文臣维前宁人嗣大历服在时邦哲有相汝愚定䇿宫闱计安宗祏鼎湖弓劒歳一星终髙庙衣冠德百丗祀载畴侑食无易元功畚筑云𥘉吉圭以告青词昔在宁考相维汝愚独髙元祀之功冝与大烝之享师虞既穆象肖聿新兹惟有国之常经仰冀在天之昭鍳赐李乞还故里不允诏朕惟周有黄耉台背之老诗人以美王汉无白首耆艾之臣识者以忧丗肆稽衆允咸吁时髦卿以四纪勤劳三朝敡历长我六事爲今名卿曾几何时数以归谂夫经帷史观有理义之恱心书殿祠宫非筋力以爲礼何疑何间予请予求叡圣武公耄期而入相延州来子九十而帅师爲朕少留于卿奚损赐李再上章乞还故里不允不得再有陈请诏书不云乎尚猷询兹黄发则罔所愆番番良士旅力旣愆我尚有之古之人欲其罔愆也虽以旅力旣愆之人尚几其我有马今卿陈力不能累章未巳所以自爲谋则善矣朕独不惜良士之去乎而况比日以来狄难未衰边声孔棘淮汉陜蜀羽书重迹朕爲此惧正惟黄耇成人是谘是信今顾以礼律义命自儆以亲旧规暁爲疑夫委质爲臣苟有以毕诚单虑济登乃辟如汉汲萧则宁复以居中爲嫌勉蹈前脩母庸亟请安癸仲抚谕四川官吏军民诏勑四川官吏军民等朕以眇冲嗣守历服上天孚佑一纪于兹䖍恭夙霄罔敢暇逸载惟西蜀居国上游蠢兹犬羊敢犯王畧乃季秋月朔疆吏告警维时阃帅进屯险要奖率王旅若守封扞敌之臣曁我将士躬冒矢石挺身戎行虽时有克捷而贼势鸱张音邮隔絶深虑踰关越险滋蔓难圗朕爲民父母而不明厥德绥御失道以召衅纳侮使吾赤子仍歳劳不得息将吏𬒳甲胄不得卧恫乃身过实在朕一念及此疾首痛心惟尔官吏军民念三百年涵飬之恩其尚同德一心以殄殱乃雠朕旣颁手书以付彦呐爰命太府卿安癸仲兼四川抚谕使奉将朕指劳问将士抚绥黎元招辑流散紏合骁武其有监司牧守虓将勇夫巨室豪民忠臣义士凡以靖难敌㑶爲吾制臣之助者姓名来上朕将苐功行赏大报忠劳勒名䇿书垂耀罔极尔其聦听朕不食言故兹抚谕想冝知悉冬寒汝等各比好否遣书指不多及重校鹤山先生大全文集卷之十四鹤山先生大全文集鹤山先生大全文集文集十五重校鹤山先生大全文集十五奏议奏乞爲周濂溪赐谥臣猥以晚学误𬒳柬注擢司祥刑旣服攸司㑹漕輓空官复令共二顾职分所系其于教学立师崇化善俗所不当后因惟国朝盛时先正鉅公多仕于蜀其生有显秩没有卹章载在史册者臣既不复赘陈然其间有道德隆重爲世师表而爵位弗称未举易名之典则臣职在劝学所当敷陈臣切见故虞部郎中周頥尝爲合州佥书判官州事不经其手吏不敢决茍下之民不传谓蜀之贤人君子莫不喜称之其流风所渐汔今未泯士竞讲学民知向方春秋奉尝有永无替臣始到官尝遣吏即其祠而用币焉退复惟念是特頥所以施诸一方见诸行事之一二焉耳盖自周衰孔孟氏没更秦汉魏晋隋唐学者无所宗主䔪离判涣莫适与归醇质者滞于佔毕训故隽爽者溺于记览词章言理则清虚寂灭之归论事则功利智术之尚诬民惑世至于沦浃肌髓不可救药斯民也尧舜三代之所以治也渉秦而后千数百年治之日少乱之日多宁不以此而頥独奋乎百世之下乃始探造化之至赜建图着书阐发幽祕而示人以日用常行之要使诵其遗文者始得以晓然于洙泗之正传而知世之所谓学者非滞于俗师则沦于异端有不足学者矣又有河南程颢程頥亲得其传其学益以大振虽三人者皆不及大用于时而其嗣往圣开来哲发天理正人心其于一代之理乱万世之明闇所关系盖甚不浅特以命秩弗崇其于节恵之文未有能发明之者绍兴之𥘉侍讲胡安国尝有请于朝乞爵程颢兄弟使得从食于先圣先师之庙其后干道间太学録魏掞之又尝白宰相请祠程颢兄弟于学㑹不果行如周頥则又程颢兄弟亲炙而师事之者安国掞之亦未及以爲言诚爲阙典臣愚欲望圣慈详臣所陈如以爲可采乞下之礼官如先朝邵雍徐积等故事将周頥特赐美谥使海内人士咸知正学之宗其于表章风厉诚非小㭪如程頥兄弟併得在易名之典则尤足以章明时崇儒重道之意臣本爲蜀人致甘棠之思而儳言及此越职踰分臣知罪矣惟陛下财幸小贴子臣又照得周頥及程颢兄弟倡明絶学俱有功于斯道今不惟未举易名之典而爵列未加亦不得从食于先圣先师之庙诚爲未称欲乞併下礼官捡㑹胡安国等尝所建请讨论施行又小贴子臣切见朝廷近歳尝因中外臣僚奏请如朱熹张栻并蒙赐谥然熹拭之学寔宗周程録其后而遗其先恐于褒崇美意犹有未尽併乞睿照奏论故军器监主簿游仲鸿绍熙末年建明宗社大计照㑹臣猥以空踈误蒙简拔洊领使轺早夜以思莫遑宁息凡耳目所闻见吏治之臧否民生之戚休已尝累其奏陈冀图报効虽悉荷嘉纳而孤忠直节韬晦未彰尚有适隷臣所部而臣熟知其事者傥避再三之渎嘿不以陈臣爲有负昔者文彦博冨弼定䇿之功因王同老而后明王珪立子之议迨其子仲脩而获显以大臣定大议犹爲忌者所掩不得暴白于时矧以小臣藐然朝着之后与身当事任者盖大相辽絶乃能长虑却顾白发宗社至计于帘闱犹豫未决之𥘉时宰燕居深念之日幸而成事不惟不见知于时乃遭诬罔以䧟于谴至肯絶勿敢言赍恨以殁臣职在诹度敢惮敷陈臣切见故中奉大夫游仲鸿果州南充县人禀姿粹夷操行刚正临节见义凛不可夺故相赵汝愚帅蜀之日尝招寘幕下多所正捄后以荐居朝列虽历落百寮之底而忠精愤激莫非爱君忧国之诚汝愚旣秉政机凡事无鉅细率以谘问迨绍熈末年国有大故中外震怖莫知所出仲鸿由料院上书其词至谓与其死于乱兵之手宁先一鸣以身膏鈇锧于是涕笔俱下又数劝汝愚冝速定大计汝愚焚去其帋而心有感于其言越二日再见则汝愚责之曰君所言何事而书之帋邪仲鸿又爲言公爲大臣茍利社稷死生以之可也㑹相臣仓皇去国仲鸿在祀事誓戒中又移书谂汝愚曰禫日不决祸必起矣七月甲子禫陛下龙飞其定䇿固皆汝愚之功而白发其端勉効惓惓之忠者仲鸿也俄迁军器监主簿汝愚旣岀仲鸿乃力请补外差知洋州及汝愚遭变韩侂胄之党相与岀力诬以大恶之名罔以不赦之罪而文致之辞波及仲鸿至谓其隂知汝愚觊所非望乃迎合以干进此庆元二年章䟽也赖陛下圣明止罢知洋州而巳其后台臣再论极其丑诋皆臣子之所不忍闻乃庆元四年章䟽也复赖陛下圣明但降诏戒谕而巳且庆元之台官与仲鸿不知有何仇怨而一再论列直欲加以窜谪之罪盖不溢仲鸿之恶则无以厚汝愚之诬姦言灭公邪论丑正一至于此天理不泯事乆自明六七年之后朝廷収録仲鸿卑以藩府擢以利路漕节仲鸿亦勉自激厉以图报効旣以事连拄统戎呉䂀惮之走书侂胄俾之代去曦旣僣窃仲鸿誓以必死前知潼川府刘光祖尝举以自代其词谓仲鸿甲寅在朝建大议于帘闱未决䇿之前乙夘去国进谠言于权臣欲用事之际是数语皆仲鸿平生行巳之大节其后又有以告于宰执者事旣转闻蒙恩迁秩训词有曰载嘉静退见重郷评何爱一官以旌耆德仲鸿得此亶谓荣遇然褒迁之词乃以嘉其静退之节至若绍熈末年陈宗社至计而庆元𥘉载翻以是几䧟大僇仲鸿终不肯自明以讫于死则其事未经褒録是于劝忠赏善犹谓阙典臣愚欲望圣慈特垂睿览下本路监司于本家取索当年事蹟及所上书䟽与刘光祖所作铭志宣付史馆仍下有司别议褒録俾其谠言深识后世有传则岂惟足以慰仲鸿九京之忠魂其爲臣子匪躬陈谊之劝诚非小𥙷小贴子臣照得仲鸿之子宣教郎前知遂宁府小溪县游佀好学笃行克世厥家如蒙朝廷以仲鸿未蒙显赏将佀特加録用尤足以爲臣子匪躬陈谊之劝併乞睿照奏乞早定周程三先生谥议臣闻谥者行之迹昔人所以旌善而惩恶节惠而尊名也爰自后世限以品秩济以请託于是尝位大官者虽恶犹将饰之品秩之所不逮则有硕德茂行而不见称于世者矣夏竦髙若讷而谥文庄蔡下郑居中而谥文正邓洵武蔡绦而谥文简吕惠卿而谥文敏张啇英而谥文忠强渊明而谥文献林希而谥文节温益而谥定简汪伯彦而谥忠定秦桧而谥忠献此皆名浮于行而章章在人耳目者自余此类又何可胜数而举世视爲当然未尝以爲讶也至于倡明正学于千有余载之后上嗣去圣下开来哲如周頥程颢程頥张载及一时大儒髙弟其有功于生民之类亦不爲小矣世之相后不爲近矣而卒未有表而出之者人亦不以爲阙也臣切爲之不平乆矣廼自前歳误𬒳柬擢摄承漕寄遂因职分所关輙爲周頥冒陈易名之请又于贴黄有云近歳如朱熹张栻皆巳赐谥而熹栻之学寔宗周頥及程颢今録其后而遗其先似于褒崇美意犹有未尽巳荷皇明亟垂俞允遂以所奏下之有司维时春官亦专以程颢兄弟爲请申命所届承学之士闻风兴起盖学术之标准风俗之枢机所关甚不小也而二年于兹犹未有以易其名者岂事大体重未容以轻议邪抑自迩年以来谥之美者曰文曰宣曰成旣首以用诸周程之苗裔故思所以加诸此者而未能也然稽诸谥法亦岂无可以加此者舎曰如文如宣如成者旣不可得而易则师承之闲亦不嫌于同谥也臣愚欲望圣慈申饬有司速加考订俾隆名美谥早有以风厉四方示学士大夫趋向之的则其于崇化善俗之道无以急于此者臣出位犯分洊渎圣聦伏俟斧锧之诛贴黄臣曩者本爲周頥尝仕本部故冒致易名之请因併及程颢程頥则巳有僭越之嫌矣旣荷圣慈悉加采纳然同时如崇文殿校书同知太常礼院张载讲道关中世所传西铭正蒙理窟礼说诸书所以开警后学有功亦不在周頥及程頥兄弟下而易名之议亦未有以爲言者门人尝欲谥爲明诚中子司马光以爲弟子诔师不合于礼今若自公朝举行阙典使之徧及诸儒无复遗余之憾则正学益阐善类胥奋不胜斯道之幸欲乞圣慈併下有司讨论施行论人心不能与天地相似者五臣䟽逖之踪自请郡西还十有七载两蒙聘召三授郡寄以至按刑将漕分阃守藩忝窃殆遍以书生分量寡欲易足日有满盈之惧乃今月正元日陛下亲御正牙诞受寳镇㑹朝之盛观听攸属而臣顾以是日首𬒳特招之命传曰敬其事则命以始今陛下旣施其敬于一介外小臣而臣不以仁义言不以尧舜陈是谓不敬有臣而不敬陛下安用省记于积年之余収召于万里之逺也臣闻人与天地一夲也天统元气以覆万物地统元形以载万物天地之广大盖无以加也而人以一心兼天地之能备万物之体以成位两间以主天地以命万物辟阖隂阳范围造化进退古今莫不由之其至重至贵盖若是易于坎离互明心体者也而先天居东西则隂阳之正中也后天居南北则天地之正中也于日爲戊巳则土之正中也于辰爲子午则时之正中也干坤中交而生坎离则气之中也爲卦承上经而接下经则卦之中也离体则虚中而文明故应物而不穷伏坎则刚中而孚实故处险而常亨其至平至正又若是人能以其至贵至重也而不以小用之以其至平至正也而不以偏用之则其主天地而命万物也岂不绰绰乎有余𥙿哉尧舜以心相传尧典一篇惟克明俊德乃命羲和畴咨四岳等事尧无所爲也舜之継尧亦不过取诸人以爲善以天下之民谓之八元八凯也举之以天下之民谓之四㐫也去之是天下之民举之去之人心之所同则天也舜无所私于此也九宫之命彼皆何等才分而自宅揆以下敷教者不以制刑典礼者不以掌乐选衆而举仅得其人分职而理仅无旷事爰曁三代曰吁俊尊上帝曰陟丕釐帝命曰以敬事上帝凡皆推是心以荅天意耳乃自秦汉而后千数百年此意或寡当事任者岂乐于独劳而常患乎莫与分其责居有位者岂乐于喑黙而常患乎莫与行其言夫人之有伎人之彦圣秦臣知好之以保子孙黎民则秦臣之利也人之智虑人之闻识乐克知好之以优于天下则乐克之善也岂必皆自已出而况屈信消长之运乃天道之所当有非人力之能制不是之思而憧憧徃来者皆徒思也此不能与天地相似者一也孔子论天地之神昭昭然示人于覆载间者无非至教而继之曰清明在躬气志如神又举诗以证之曰维岳降神生甫及申终之曰此文武之德也是篇凡四言而意实相贯盖人与天地一夲而分使夲心湛然清明纯粹与天地通则志之所至气亦至焉动乎体而爲梦见乎龟而爲卜虽逺在巖渭夫孰非此心之感况山泽之气亦我同体者也毓灵产异以诒数世之仁亦理之当然耳而后世之君臣所居者旣狭故所感者亦然岂惟所感然哉下之从上后之视前更相承式而才气愈隘沈黙拘挛以爲谨也纎微烦蹙以爲能也以济时须且弗暇给况遗后乎夫天地山川之神气亘千古犹一日而人才絶无仅有乃至是则以所感所傚然耳此其不能与天地相似二也夫人忧乐惨舒之度本诸一心之微而流行于隂阳见于祲煇未尝有毫发之欺是以昔之圣人有舒㤗而无拘迫有寛易而无狭隘以天命自度而不敢以私意小知行乎其间劳逸以时喜怒以类凡以节宣血气专固精神顺天地而理情性也爰自后世或人主独运万几而乏羣臣之助或大臣兼揔细务而行有司之职其规模运量旣日不暇给则于长筭逺驭宁无所遗光武贤君也视朝至昊夜分乃寐太子忧其失养性之福诸葛亮贤相也所噉食不至数升而罚二十以上皆亲览焉食少事烦人以爲忧夫自一命以上大小相承积而至于君相然后势重而形佚使人主每旦视朝而不得大臣之助大臣鞅掌独贤而不资百工之助分曹列局隂拱黙视事无鉅细必经省览下至衆而上至寡也夫如是则下逸而上劳岂所以理性情之正养寿命之源哉此不能与天地相似者三也书曰兢兢业业一日二日万几无旷庶官天工人其代之又曰敕天之命惟时惟几天内而宫庭屋漏外而天下国家莫非天命之流行使几微之不敕是谓旷天工而违时几爰自后世或自谓智足徧察或例曰人多可疑或言儒生皆是古非今或咎直臣多取名归过是心旣胜贤路益狭班固赞汉之得人惟称武宣而武帝中年巳谓名臣文武欲尽诏求趼弛之士宣帝之后仅一再传徃往见大夫无可使者至外召盩厔令拜谏议大夫以遣东京以后朝会无宿儒大人可备顾问人才固不易得而亦非果无好臣所教苟用可制故无以尽得天下之才耳唐中丗以降或至东省闭合南台阙贠正牙罢奏庶官不对此岂真无才邪其旷天工而违时几也多矣此不能与天地相似四也士修于家非积歳累月不成而坏之于天子之庭则一语一事间尔昔之人念其成材之不易也故必扶植而容养之相融于善意以图惟国事之济而不敢逆疑于意向之间所以兼収并蓄拟缓急而遗子孙也汉之髙文去古未逺犹有济时诒后之虑而中世以后则有不尽然者矣辽西告警而李广起䍐开略塞而赵充国用五溪䘮师而马援奋冉肇迫䕫李靖出范阳煽兇真卿识河东寇结子仪封廷凑肆毒裴度见伐蔡屡衂李愬显使非仓卒需才则广厄霸陵充国援以老弃李颜郭裴诸人将没身不见矣此其不能与天地相似五也臣旣历观前世毎见秦汉以后君臣大抵相寻于一辙爲之废书而叹曰大哉心乎所以主天地而命万物也必休休焉与天地相似乃可以无旷于天位千数百年莫有以是告其君者母惑乎治之时常多于乱之日而危之意常浮于安之形也今人才虽未易有而亦非果无也风俗虽不如古而犹可以有爲也拓而大之则在人焉耳于是的然自信以告于陛下且念更迭旣乆分絶荣进今重观上国之光诚出望表用敢及时展尽以冀君相之一动心焉傥蒙陛下留神省㩜而或有取于其言君臣之闲共推此心以一扫千数百年之弊则规模旣拓人才将爲时辈出矣宗社幸甚善类幸甚臣不胜区区论州郡削弱之弊臣闻三代而下经制不立故天下之弊常伏于救弊之𥘉汉自呉楚之变分封以弱侯国而末年之弊乃起于同姓弱而外戚彊唐自安史之乱裂地以授诸将而末年之弊乃起于藩镇强而王室弱故善治者能先时而制其弊其次则因时而救弊其下则弊巳着而后徐爲之救如此则亦何及矣臣恭惟艺祖皇帝自大难未平首创唐末五季之弊外召藩镇以还京师临遣廷绅以爲牧守天下莫不仰服威断之明然而守边之臣则乆其考任假以事权固不与内郡同也未几而𥘉意渐失并汾闽越之仅平江淮诸郡巳令毁城隍销兵甲矣淳化咸平距建隆不过四十年耳盗发两川惟陵梓眉遂有城可守濮盗作于近辅如入无人之境王禹偁自黄冈上䟽极陈江淮空虚之害至谓名曰长吏实同旅人名爲郡城荡若平地冨弼论江淛荆淮湖广诸道亦谓处处无兵城垒不修或数十夫持鉏耰白挺便可尽杀守令开府库谁复御者至宝元康定以后空内以事西边则武备之削滋甚五年间盗杀廵尉至六十贠入城剽刼者四十州王伦起沂并淮渡江历数千里无一人御之张海等辈剽吏御人于京淮湖陜间州郡莫敢孰何金州盗作速召州兵仅有二十四人以承平之乆郡国犹有不㑹之财犹有留州之缗可以爲招兵缮城之费可以爲一方缓急之备然犹廪廪若此矧熈宁而降括财利以弱州郡则益不暇爲国逺虑籍禁卒罢招填併军额摏窽籍分系将不系将则尺籍虽阙亦不暇𥙷矣方时晏安犹未见其爲大害也崇宁以后赋歛日増军政日壊郡益以削一旦盗起东南连跨州郡震揺汴都乆而后殄况当新造之金非拱手死难则望风弃城盖自建炎四年以前惟知歛兵避狄未尝敢与之抗者逮渡江航海迫我不巳然后兵刃稍接不数年而议和之使遣矣绍兴之末虏闯淮薄江旣迫而后应之士气稍伸然犹不敢尽用其胜极于比歳承平日乆呉曦盈尺之𥿄足以惊奔列雉李元励乌合之衆足以震扰三道张福千人之衆足以披靡羣辟虏闯梁洋三泉如履平地虏闚蕲黄五关如升虚邑嗟夫强榦弱枝之弊乃至此极是焉得无以变通之乎臣尝历观中兴诸臣如李纲尝欲分长安襄阳建康爲三都胡舜陟尝欲拆三京关陜爲四巨镇张守尝欲以大河州郡倣唐藩镇付之帅守范宗尹尝欲分画诸镇更不除代李弥逊尝欲假帅守事权以销姦宄虽多事之时与今日平丗事体稍异然郡国削弱之弊则百年间如一日也况今所恃以爲捍蔽者莫重于四镇曰江南曰两淮曰荆襄曰四川使三边不警则尚可以纾歳月之安而金夏蒙鞑局势浸异残冦未殄又生他㓂四镇之寄益非昔比自比年来朝廷垂意乎此责之专而任之乆若知所以重其事矣然而其要又在于择人苟匪其人则责之专返以益其过任之乆返以厚其毒旣得人矣则当假以遂事之权听其所爲勿从中制本道官吏惟其所辟置要害之地守令可以委任责成则乆其考任而就加爵秩焉省部皆母拘以文法也财赋得以专其出入他司不得尚循旧比以掣其肘也军籍得以覈其虚实戎司不得掩虚额以自丰也屯田当复民兵当核忠义当招皆可以随冝经理也规摹旣立则如国𥘉守边之臣或十七八年或十四五年或八九年无所改易可也稽其劳效而即镇迁拜自从臣以上虽贵极公师可也其旁近诸镇又当豫蓄资望之人以拟其乏如是则受任之臣事权专一得以展布四体责其成功而人亦改视易听不爲朝不谋夕之计可以虑终而知敝三边隐然爲国长城缓急有恃矣此艺祖皇帝乆任边臣之成规而中兴诸臣因时损益之遗意傥蒙陛下不以臣言爲非即乞与大臣审议而速图之臣冒黩圣聦拱俟萧斧之诛重校鹤山先生奏议卷之十五鹤山先生大全文集鹤山先生大全文集文集十六重校鹤山先生大全文集卷之十六奏议十一月二十三日轮对札子二论择人分四重镇以备金夏鞑事臣闻昔者子夏问于孔子曰何如斯可谓民之父母孔子曰四方有败必先知之此之谓民之父母臣尝因是重有感焉子于父母一气而分故志之所至则气亦至焉未有唿吸喘息疾痛痾痒而不知之者知之斯速图之然后父母之道尽而臣窃见乃者太隂示异彗孛告灾雷电连时海流失道其占凡爲隂盛阳微此盖下动而上应其爲喘息痛痾亦既深切而爲民父母岂得以晏然于此臣甞私自过计而深有隐忧焉且晋永和间太白犯东井犯左角荧惑犯歳犯月是时人谓石氏残亡之证梁中大通间荧惑太白合于轸荧惑入南斗是时人谓东西魏分裂之证然而晋人北伐之师连歳不动梁以牧守来朝之梦亦受亡虏之诈臣谓人之精神血气与隂阳五行相爲流通故着乎祲象见乎占梦凡皆此心之感况夷狄禽兽亦一气而分者殆未可以此疆尔界而歧之也臣窃惟金虏日蹙殆不过游䰟假息耳而连歳盗边志在抄掠三垂将吏巳不得休息况积彊之夏新造之鞑能保其不我窥乎夏人乆有吞噬关陜之志数通边臣要结兵援秦巩之会弃我先遁反谓将卑士少更请济师今又逺连强鞑近向全秦行李徃来邀我未已利害难于隃度真伪不可测知稍失应酬便生闲隙而臣又自江淮以来闻之道路则重以鞑人之忧虽曰鞑政多门势且分裂与金虏之始事体稍异然其摧金如拉朽乗胜如破竹似未易忽视也矧不得志于我者安知其不乗间于其中垂亡之金又安知其不求好于鞑以纾旦夕之祸然则金未可忽而鞑夏又未知其心艺祖皇帝不取太原正虑有西北二虏之忧况三虏之角逐而未分乎三才一本六合同气一方有败则爲民父母之心便如恫乃身至隐忧切此非虚语也况今稽之天地验诸徃昔亦既有证矣平士大夫心乎忧国则不过交谈族议咨嗟叹息若不能以终日而卒未有一䇿可施者臣甞妄谓使其汎汎悠悠如舟流之莫届行迈之靡臻以听其势之所趋莫若外示怀柔以弭增冦之忧而内修守备以立乆安之势且下淮东制司仍遣小使谕志于鞑使羣盗无以措其惎间之辞而夏人则令四川制司因其来使谕以各用所长分道出师乗便即发不必更相牵引凡此者第以欵敌而纾忧耳而在我者则当惜隂爱日汲汲然图所以爲吾自治之计精择海内所推实可任事之人如江如淮如里如蜀分四重镇而虚心委巳以付之假以事权助之财计凡所奏请随即响报使得展尽以自用其一方必求贤任能选将练士必信赏必罚屯田积谷必休飬百姓谨固守封必同心体国玄相关移其以次要郡如荆鄂金沔诸州亦次第选任责以实备如四镇然凡此要害之地使果能一一得人规摹既立无所牵挠实政是讲不事欺诞则精神风采必将旦异而晡不同行之二三年间庶几有备不犹愈于数十年间汎汎悠悠以听其势之所趋无事则不忧有事则大惧也臣顷者误蒙赐对虽尝妄论及此然条贯靡竟今轮当面对昧死爲陛下申言之如蒙圣慈谓臣言可采即乞与二三大臣熟议施行臣不胜区区论实録缺文臣曩者滥贠东观盖尝伏读金匮玉板之藏毎惟祖宗实録自东都以前凡一百六十八年不过一千余卷而南渡以后髙宗孝宗皇帝两朝实録仅六十余年遂至一千卷以三十六年事爲五百卷犹之可也而二十七年爲卷亦如之意其广记备言无所脱遗而臣偶因当时所遭随事检阅则有不尽然徃徃一月而釐爲二三卷徃徃州县细故亦动是千余言至事关大体顾反脱畧且如开禧元年虏使赵之杰要陛下起受国书臣时以馆职获陪朝着之后偶记干道六年虞允文爲相虏使乌林荅天钖倨慢与此相似时则允文前奏大驾还内放仗罢朝臣与在列诵言其事所冀速逹有顷闻陛下径还禁中一如干道故事臣谓宰执必有援此以开陈者矣乃闻韩侂胄爲宰执言此谢郭然爲之不知郭然秉政尚后此十余年也臣既退朝即取干道国史实録㑹要圣朝日历诸书徧加披阅则于此事或全无所载或畧及一二而实録则仍循常比书垂拱殿赐茶酒不知是日茶酒未尝设也又书知合事王抃上䟽诏明日引使人朝见乃似专美于抃而抃词止议受书之仪亦不及放仗罢朝事此实録之阙文有如此者是歳苏师旦除安逺军节度使明年六月师旦抵罪词臣以草制罢去或谓内制未有封駮故事臣因记干道七年三月巳卯张说除佥枢张栻等言其不可旋即反汗八年二月乙卯申命则周必大以直学士院缴还批诏且乞以宣徽命说臣即检閲实録诸书则已卯事无所载止于是月戊子书节度使万寿观制不书事始巳当修正至八年乙卯事则又逸去夫主圣则臣直此最是先朝美事而前后皆不书此又见实録之阙文有如此者开禧二年秋八月倪思与李壁争论明堂严父配天事朝论莫知所决臣因记淳熈三年三月丙午朔祕书监李焘奏乞举行宗祀明堂之礼历引神宗皇帝圣语及钱公辅司马光李受诸儒之说尝下羣臣议虽不果行然实録不当全脱其事至淳熈六年赵雄爲相竟白行之实録亦所不书元降明堂诏书亦未尝登载而阅乐等事亦皆失实又以见实録之阙文有如此者臣因是三事毎叹孝宗皇帝明谟伟断卓越前代者不可胜纪而臣偶记所闻輙逢脱畧夫卷帙猥䌓若此而纪载脱畧乃尔若不及今距干淳未逺文字未尽沦失老师宿齿故家遗裔尚可访问亟与捜罗㑹稡则因循浸乆必致是非失实无以传示方来臣伏覩实録院见遵诏旨改修孝宗光宗两朝实録增入列传臣愚欲望睿旨併下本院令史官将两朝实録重加点校傥有阙失如上所陈者即採访增入其冗滥重复及吏文不经去处悉与删削庶几文省而事详足以垂宪贻后仰副陛下寅念祖烈之意奏论蜀边垦田事臣曩蒙一再赐对尝极陈三边利害之实三虏强弱之势虽蒙圣慈不以其狂瞽曲赐容贷而事㑹无穷隐忧莫释每念古人守边备塞可以纾民力而老敌情惟务农积谷最爲要道然而言之者烂熟闻之者讪玩何也以未尝精讲而力行之也臣生长于蜀虽㓜习百氏长游四方于国中之事粗所素讲然身履目击之乆真知而实见则莫如父母之邦姑以蜀事爲陛下陈之则三边固可类推矣臣比者窃闻四川制置司遵奉圣㫖措置利州路营屯田委监司分任其责见巳置局经理朝廷明见万里之外凡在边鄙莫不踊跃思奋犹有说焉西边自罹虏㓂巳来利东之大散黄牛利西之皁郊水关等处五六年间原堡多隳地利悉弃以故流人乆不复业谷粟日贵兵民交弊今若遽行屯田则合葺边堡合用兵耕而边堡则诸将虑事谨审欲及冬时伺乗机便乃可修筑兵耕则自顷年累减军额以来以之坐守尚多阙数矧今乆戍之余难复再加役使是屯田之事卒未可举而边实之储无时而可议也然则遂置之不复问则岂不甚可惜哉臣窃谓有屯田有垦田二者相近而不同垦田者何大兵之后田多荒莱如诸路有闲田寺观有常住皆当广行招诱使人开垦因可复业则耕获之实効徃徃多于屯田盖并边之地乆荒不耕则谷贵贵则民散散则兵弱必地辟耕广则谷贱贱则人聚聚则兵强此理所必然惟母责屯田之虚名而先究垦田之实利则庶几矣臣请试陈今日所当垦之田如利之西路则早郊之内湫池诸谷水关之内崖石诸镇利之东路则洋川之内青座华阳鳯集之内盘车诸岭大率昔爲膏腴今成荒弃至于金州近里亦多有之其田去虏或百里或二三百里有髙山大陵之险可据有原堡兵戍之援可恃亦有贼骑从来所不曾至之处若更得土豪之助则指日可成今闻三路土豪之爲忠义者有愿自备费用自治农器自办耕牛自用土人各随便利趂时开垦及秋布种其间亦有愿略资官司给助者亦自不多若听其施工畧计所耕可数千顷则明年此时便収地利纵官未立额或量行输租其潜𥙿兵民使渐食贱粟比之顷歳人苦斛贵官苦籴贵其利害岂不万万相絶何况耕田之民又皆可用之兵不数年闲边食既丰兵丁亦足万一有警唿吸成聚家自爲守人自爲战比于仓卒遣兵戍守亦万不侔若是则虽无屯田之名而有屯田之实无飬兵之费而又可潜制骄蹇之兵不惟不畏残虏亦可不畏他盗积以歳月则今之垦田又可爲后之屯田今之耕夫可爲后之精兵救蜀大弊爲蜀永图无出于此顾何惮何惜而乆不爲也或者之所虑不过㓂抄耳然虏尝荡刼我梁洋及五州知无所得今方与鞑夏相持未必遽议再入目前可以暂纾失今不爲则后悔无及臣比得蜀中近闻兴元金州两戎司探报虏方科民牛具开耕鳯翔荒田又闻西和一带边民觇知虏亦厌兵愿各耕种人自爲守夫垦荒之利虏犹知爲之而我不敢爲原堡之固虏知葺之而我弗敢葺悠悠歳月坐长㓂雠臣不知所以爲䇿矣比者关外连歳荒歉今年荞麦大熟边民无里外咸知耕播之利闻朝廷施行屯田指挥下日西和一带愿耕者云合风偃动以千数人心若此何可失也臣愚欲望圣慈申命四川制置司据目今巳行就令利路提转司因人心欲爲之机抚天时难失之运先切选用土豪渐渐耕垦细民所不能垦之田则一寸有一寸之功一日有一日之利皆实効也事半功倍惟此时爲然若夫屯田则先督诸将修葺原堡候毕日併将极边荒田尽数耕播行之以渐要之以乆不数年之间边备隐然以战则胜以守则固保蜀之䇿无大于此惟陛下财幸直前奏事札子二论事变倚伏人心向背疆埸安危邻㓂动静逺夷利害五几臣蜀之鄙人也陛下过听擢司记注毎朝侍前殿即东厢径退侍后殿则俟宰执臣寮奏事毕乃得造前凡所奏陈陛下罕所可否也退而问所谓起居注则歳月淹乆事情寂寥问所谓直前故事则賔賛之臣疑爲乆旷臣以记言司过爲职而毎有含毫阁笔之羞窃有惑焉帝者之盛中外无虞而臣儆其君曰兢兢业业一日二日万几君戒其臣曰勑天之命惟时惟几盖未有一日不兢业一时不整诚以起居动作之顷莫非天命之流行斯须之不存而吉㓙判焉悔吝生焉可不甚惧矣乎而况今日之事几微既着兢勑未加则臣所未谕今请试陈其略士风媮薄世道頽靡面誉背毁心私迹公此事变倚伏之几也师老财殚币轻物贵常产既竭本根易摇此人心向背之几也民夷杂居客主不敌齐淮两大帅乗异情此疆场安危之几也金酋𥘉立委政旧臣歛戍息民招携弃怨此其志不在小重迟不发则情态叵测脱请继好则从违皆难此邻㓂动静之几也鞑使既至行人亦还情伪未明邀求难塞土疆歳赂礼际盟约既费讲画而越国以兆戎交逺以疑近示弱以诲盗此逺夷利害之几也然则即是数端岂诚无一事者纵有识时务通国体之臣乃不得措一词于下风使潜运宻移百废具举则有司因人成事巳不无旷官之愧脱有不虞之事电发焱至则沦胥之悔将不及追是可寘之悠悠而不速图之乎臣今姑以事之关于节目者言之㳂边屯田或请分授归附或请杂募兵民或请专招土豪开垦而徐责其输租岂无一可行而累歳未能决楮币日轻或请增铸铁钱以平铜㑹或请改给新㑹以解折半抽兑之疑岂无一可采而累歳未之行沿边忠义人或请分处授田以涣其羣或请增招正兵以权其势或请以𥙷正兵之阙而自爲一军沿边功赏或谓荆鄂緫军西垂忠义皆尝立功而未蒙赏或谓三边将士有喝四五官资累至数十而无一眞命者或请帅守监司具其着者而拔用之将帅之选或谓沿边长官各举所知或谓以次摄长待其有功而后眞授或谓将非眞授则无以令其下疆埸之备或请增淮戍兵之生劵以厚其廪或谓给沿边之闲田以资其生粮运一事也或谓徙平江百万仓于京口以省费或谓增镇江髙邮诸郡赏格以劝功大抵若此类者甚衆不容徧以䟽举然揆诸事体则节目可举者耳或延访有识之士精辩而衆决或分卑受任之臣审度而力行皆非有所甚难也今旷日持久且无成说况有如臣之所谓事变倚伏人心向背疆场安危邻㓂动静逺夷利害此皆目前必至之患及今汲汲圗之巳不可谓之知几矣而不思所以应之乎人之精力终爲有限纵能兼覧徧察亦恐详小遗大窃见先朝旧制或有弊事当革则令侍从言语之臣条具闻奏凡以察时几而共天命尊道揆而尽法守集衆思而广忠益兼于当否之间足验人才之实此在政府可举而行臣愚欲望陛下速谕大臣思天命之难谌察时几之易失裒取弊事乆而未革者具以来上断自圣意命侍从台諌给授笔札使退而即其听治之所各尽所见以闻陛下与大臣详择其中而力行之则一事有一事之益一日有一日之功几至能乗事来能应不犹愈于坐观事㑹而听其势之所趋乎卷卷之忠惟陛下速圗之贴黄臣窃见鞑使方通已费朝廷处分又闻金酋新立情态颇异使其鸱张豕突爲计尚浅万一蓄力养锐而亦以和好之说尝试于我将应之否乎窃料人情厌兵困役之余必幸其可以稍纾目前而义理之是非事情之利害必有所不暇计臣今姑以利害观之亦恐和金则鞑疑交鞑则金疑交金鞑则山东疑况又事㑹方将几微错出皆未可逆料诸戎羣盗亦将以是觇我浅深所关甚不小也欲望併谕大臣博访而审思夙讲而豫定使吾大体先立而常有以应之不惟可以折狡虏而消觊觎亦使苟简迁就幸变遂非之说不得以乗间窃售伏乞睿照论士大夫风俗臣闻人主所与共天下者二三大臣也二三大臣所与共政事者内外百执事也君臣一心上下同徳表里无贰㒹末不渝然后平居有所禆益缓急可以倚仗如人各有心身自爲谋则可否不得以相济小大不能以相维而天下之患有不可终穷者矣易之同人曰同人于野亨其彖曰维君子爲能通天下之志盖人之心公则一致私则万殊无以通之则万殊不一之私心足以害天下至同之公理此其事伏于冥冥而人莫之觉故论今日风俗之弊者莫不议其尚同也而臣则疑其未尝有同也进焉而柔良退焉而刚方面焉而唯唯否否背焉而戚戚嗟嗟成焉而挟其所尝言以夸于人不成焉而託于所尝料以议其上省曹之勘当掾属之书拟有司之按事长吏之举贤恩焉则歛而归巳怨焉则委之曰此安能以自由天象之妖祥时政之得失除授之当否疆场之缓急言焉而得则矜以爲功否焉则讪之曰此徒言而无益呜唿龙断而望可左可右踦闾而语可出可入盖耆利亡耻之人贪前虑后者之爲耳士大夫而若此则其心岂复以国事爲饥渴休戚者哉踪迹诡祕朋友有不及知情态撗生父子有不相悉使此习也而日长月益见利则逝见便则夺陛下亦何頼于此也况自比歳封章奏䟽对䇿上书大率应故事徒文具而无恻怛忠敬之实而诿曰恶讦以近名也忌激以败事也其号爲谠直亦不过先爲称賛之词而后微致规切之意如论治道则曰大纲巳举而节目小有未备论疆事则曰处置则冝而奉行稍若未至前后相师如此类者未易悉举然犹日鍜月炼昼删夜改而后上逹夫齐人无以仁义与王言而孟子谓其不敬莫大乎是今之爲此说者是敬朝廷乎慢朝廷乎昔者固有百劝而一讽八律而一諌者矣固有约至上前而背其议岀言不可而入言可者矣又有始是什三中是什五后是什八始言十事俄去五六又去七八者矣所以裴回顾望则亦有说临之以投窜死徙也震之以斧钺刀锯也然犹有骈颈刑戮窜名雷霆而不顾者今未有汉唐之甚而知莫敢言言莫敢尽非诚不敢也彼其心谓吾君不能行谓吾相不能受宁襮顺而里藏面从而腹诽人见其同也而臣见其未尝同也人谓其有礼且敬也臣谓其至无礼也至大不敬也虽然士习至此亦有由然者矣老师宿儒零替殆尽后生晚辈不见典刑既无所则傚重以正人端士散漫不合故妄揣时尚习䛕踵陋而乆不知觉臣爲此惧深愿陛下与二三大臣察人心邪正之实推世变倚伏之几拓开规摹収拾人物苟挺特自守者虽无顺适之可喜而决知其无反覆难信之忧必假借而纳用之雷同相随者虽无触忤之可增而决知其有包藏不测之患必踈逺而芟夷之若是则意向所形人心胥奋平居有规警之益缓急无乏才之忧其于治道兴替关系匪轻臣不胜区区乙酉上殿札子三论人主之心义理所安是之谓天臣不佞待罪史臣获际陛下龙飞御极命侍从言语之臣以次面对切惟澄源正本罔不在𥘉臣不敢掇拾细微具文应诏臣闻心者人之太极而人心又爲天地之太极以主两仪以命万物不越诸此故天之神明春秋冬夏风雨霜露地载神气爲风霆流形庶物露生其于人也则清明在躬气志如神盖贯通上下表里民物自继善以及于成性皆一本而分也而人心之灵则所以奠人极人极立而天地位焉孔子曰事父孝故事天明事母孝故事地察子思曰君子之道造端乎夫妇及其至也察乎天地夫天髙地下人位乎其中判然三才若不相接也而五行二气自一而分故上下同流彼动此应使行乎宫庭屋漏之间烱然清明无少愧怍则仰观俯察光㓗昭着前参后倚流布充塞无非此心之发见一有不慊则眎上帝而梦梦顾四方而蹙蹙虽日星草木亦若随人意而不舒者陛下谓此心之外别有所谓天地神明者乎抑天地神明不越乎此心也正月之朔风来自干丁丑既望月蚀于翼占者以爲兵戈之应迫近之象而雷电先时而发雨雪继雷而降刘向亦以爲阳不闭隂隂见闲而胜阳之应然而此必有感而后爲应既应则复爲感不可以其变在外而忽之其事巳应而幸焉侧闻陛下尝谓讲读之臣夜来雪作朕终夜爲之不安当益恐惧修德大哉圣言此正求端用力之要也且陛下居深宫之中十手十目所不睹闻也而惕然终夜若有临乎其前者以此见天非苍苍之谓也陛下之心与亿兆人之心义理所安是之谓天不愧于人是不愧于天也不畏于人是不畏于天也臣愿陛下即此不安之心而益加推广其见天地也母专以祷祠爲事常使此心兢兢惕惕如与天陟降如在帝左右可以对越而无愧奉宗庙也母专以备物爲飨常使此心油油翼翼如见乎其位如闻乎其容声可以受终而无怍事太母也母专以俨恪爲恭常使此心洞洞属属如执玉奉盈如将弗胜可以感通而无间对公卿百执事母徒以尊严爲仪也常使此心寛虚平夷尽下而无所伏对经生学士母徒以诵说爲功也常使此心缉熈光明日新而不可巳播告于万方有衆母徒以言语爲化也常使此心明白洞逹观感而无所惑心有未喻必反覆问辩以求之母厌烦以自画也心有未可必孰复思念以圗之母耻过以成非也夫如是息养瞬存朝习暮益无顷刻之间则大本既立何事不可爲以证诸庶民以攷诸三王以建诸天地以质诸鬼神以施诸后世何徃而不可合也不然则庶民且弗信而况其他乎圣学浅深之候气数屈伸之感世途理乱之变人物消长之几根于此心决于此时惟陛下速图之贴黄臣伏覩陛下潜邸旧名即躬行日用之至要臣今所陈一篇大意无岀此字臣窃见祖宗朝惟周頥避英庙藩邸名字改名頥其余文书格式于累朝旧名止是不得连犯二字如蒙睿旨下有司检照祖宗故事施行亦足以仰见陛下谦冲表厉之意併乞睿照论敷求硕儒开阐正学臣自去歳尝以士习之弊告于先帝大抵谓今之爲士踪迹诡祕见利则趋脱有缓急不可倚仗今不幸而言中小则卖友以求免大则卖国以偷生虽其自丽典刑然巳有伤国体不及今圗所以乆安长治之道而随事随救虽严刑峻法比而诛之不能禁也臣以庆元进士嘉泰学官开禧馆职嘉定史臣三十年间得诸旧闻验以亲见盖自干道淳熈以来飬作成大儒辈出学者景从淳熈之季虽巳有唱爲道学之目者然而儒风鼎盛正理常胜自孽韩柄国又更伪学之名以排斥善类其始也宗相之黜举朝咸曰不可以是得罪者凡五十余人太学生上书固争亦蹈难而不悔犹以见先朝表章风厉有益于人心者若此自学禁既宻士习日浮夫所谓伊洛之学非伊洛之学也洙泗之学也非洙泗之学也天下万世之学也索诸天地万物之奥而父子夫妇之常不能违也约诸日用饮食之近而鬼神隂阳之微不能外也大要以六经语孟爲夲使人即事即物穷理以致其知而近思反求精体实践期不失夲心焉耳奚其伪而𬒳以此名屏不得传于是驱一世而纳诸近功浅利之域以渔猎爲学问以缀缉爲文章以操切爲实才以贪刻爲奉公踵陋习䛕恬不之讲方时苟安害未甚见也一旦开边之议大官唱声一口附和其不谓然者不过一二馆职之卑耳卒之内讧外猘误国残民流毒至今夫学术之不明其害乃至于此自嘉定以来虽曰亟更曩辙然老师宿儒零替殆尽后生晚学散漫亡依其有小慧纎能者仅于经解语録诸生揣摩剽窃以应时用文词浮浅名节隳顼盖自其始学父师之所闻导子弟之所课习不过以譁衆取宠惟官资宫室妻妾是计尔及其从仕则又上之所以轩轾下之所以喜愠亦不出诸此古人所谓爲巳之学成物之夲固不及知也一旦临小小利害周章错愕巳昧所择脱不幸而死生临乎其前则全躯保妻子之是务虽乱常干纪有不皇恤呜唿使此习也而日长月益平居无直谅多闻之友立朝无正色犯颜之士临难无伏节死义之臣虽利在盗贼利在夷狄亦委巳听命而巳陛下与大臣俱何便于此哉陛下嗣服之𥘉正明示好恶作新观听之几愿与大臣图惟长乆安宁之计母以书生爲迂腐母以正论爲阔䟽敷求硕儒开阐正学使人人知其有礼义廉耻之实知有君臣父子之亲知此身之灵于物而异于禽兽也则见得必思义见危必致命夫如是而君享用贤之福爲人臣者亦职有利焉周頥曰师道立则善人多善人多则朝廷正而天下治此断断然如谷之可以疗饥也惟亟圗之论除授之间公听并观如元祐用人臣伏准正月巳巳诏书令臣举贤能才识之士又准辛卯诏书令臣悉心启迪母有所隐顾一介踈贱旬月之间洊𬒳诏墨窃窥圣意固欲兼采衆知急闻直言然臣尝妄议下之从上也不从其所令而从其所行夫使耆俊在服忠言日闻直不见踈才不招忌则声气之合有不待劝勉而至者不然阘茸得志阿䛕成风爱贤而不亲礼善而不用则稍知自好者将望望然去之矧所谓真才硕能者乎熈宁元丰之间非无君子也自王安石吕惠卿逐异巳以快其私元气销靡若不复见一旦哲宗践祚崇庆垂帘振而新之则大小胥奋于是司马光文彦博吕公着在相位吕大防韩维刘挚范纯仁在政府鲜于侁苏辙孙觉梁寿范祖禹朱光庭傅尧俞吕陶爲台諌苏轼在翰苑范百禄曽肇刘攽苏辙在词掖而经筵讲读官则傅尧俞韩维范祖禹赵彦若崇政殿说书则程頥召而不至则范镇也史官则陆佃曽肇朱光庭黄庭坚自余此类不可殚纪然而所谓元祐诸贤之盛则非借才于异代也有作新观感之实徳有丁宁恻隐之眞意故数月之间精采颇异乃尔虽然此特元祐𥘉年也七八年间大抵若此其闲调亭既入虽若稍不逮𥘉然正论卒胜世号宣仁爲女主中尧舜宁不信然臣愚欲望陛下试取臣言参稽史册内以禀承慈训外以申命大臣自今除授之间公听并观如元祐用人使才器分量无一不当其位则实意所孚善类皆爲时而出诗曰国虽靡止或圣或否民虽靡膴或哲或谋或肃或艾陛下幸母以乏才忽之臣不胜区区重校鹤山先生大全文集卷十六鹤山先生大全文集鹤山先生大全文集文集十七重校鹤山先生大全文集十七奏议直前奏六未喻及邪正二论臣愚戆少通充贠柱下廼者误叨诏墨令得与讲读诸臣悉心启迪无有所隐臣旣陪入侍复许直前敢无一言以塞大问臣闻人性无有不善而后丗有性恶之说人情莫不欲安而后丗有喜乱之说非后之人不古若也孔子曰斯民也三代之所以直道而行也言今此之民即三代之时是以是是非非公平正直而无所回遹之民也然古而好善今疑其恶古而欲安今惧其乱何也古之人垂宪象魏属民读法其明白洞逹日星垂而河汉流也登进而吁之叙情以闵之其眞实恻隐疾痛唿而家人谋也夫上以明白洞逹眞实恻隐示其下而下不以情事其上则非人类也自后丗而猜防日甚涂其耳目也而曰以神道设教恶其议政也而曰不可使知之夫民至愚而而神决无可罔之理今罔之祗所以扰之迨其譁然而不宁也则疑其性恶咎其喜乱呜唿此民也独非三代直道之民乎而所习廼尔则亦未有以通其志耳臣尝以是求之而有朱谕于今日者凡六事敢爲陛下历陈其目陛下自即大位中外翘首跂足以望治于朞月间而天心难谌事变狎至民不见德惟戮是闻向也寝火于未然今然矣向也枕蛟于未噬今噬矣伥伥行迈曾靡所臻有识之士往往相谓累朝𥘉政降诏求言矧兹旰食之时必首出此而乆未有闻爲惑滋甚尝诏侍从两省台諌卿监郎官日轮一贠面对意虽甚美然践祚累月方闻诏旨诏旨至今又数月矣而对者仅及十余盖由一旬之间双日不坐御殿之日止引一班故对羣臣之时稀踈寥阔若谓恭嘿不言则便朝讲殿固如平日奚独于求言听言而用其简也祖宗盛时受朝决事或至日中不遑暇食退食之后再坐引对或当假宁犹御便殿或引至四五班不以爲惮臣侍先帝殿拗几一年是时将倦于勤犹日御前后殿班引至再和颜屈巳靡有厌斁此陛下之所亲见也今始𥘉清明顾在廷百执事且不得数望下风则凡见辞奏事封章扣匦更无由至前夫生于深宫之中不知稼穑艰难者固有之矣陛下习知民闲疾苦今遽尔隔絶臣窃惑之半年以来都城之内但见屡捐赏金以捕妄言之人夫以妄言获罪虽其自取然而未睹求言之诏但闻戢谤之令此非初政所冝有也昔人谓防民之口甚于防川盖言以宣意使壅塞不通则一旦溃裂将不可复収故周以监谤之令削秦以诽谤妖言之法亡汉晋隋唐之季大抵皆以灾异见于上而不悮百姓怨于下而不知变起萧墻遄就衰替陛下所冝明白洞逹以是爲鉴而忽不加省此臣之所未喻者一也陛下自即大位宫壸行三年之䘮所以教民知孝帘帷侍五日之听所以示民有尊矧又定省温清秉礼不违饮食起居禀命惟恪厥惟子职若旣无毫发之憾者而臣犹有疑焉天子之孝以安国家定社稷爲先故德爲圣人尊爲天子冨有四海之内宗庙飨之子孙保之此大舜之孝也今内患外祸稠见叠作而陛下未躬听断以弭豪萌中外皇皇未知陛下所以爲宗庙子孙之计而顾以承颜养体爲足乎且姑举一事以明之陛下之于济王钖之珪符爵之茅土居之辅郡賛书旁午恩意优渥非特以全兄弟之伦孔子所谓父母其顺矣乎陛下盖深体此意也然而爲之师傅旣无贾谊始终梁胜之忠谨视盗贼又无张敞保全昌邑之智不幸而见污匪人以殒厥命而陛下未闻有愧谢袁盎辍食哭甚哀之意自三日罢朝之后其余恤典虽略讲行而人不尽知使陛下所以孜孜爱兄之𥘉心亦未能尽白于天下遂使讹言胥动併爲一谈且济王之卒凡有耳目谁不睹闻而小民无知妄相腾播莫肯奠居近在畿甸闲犹不能家至户晓逺而荆㐮川广袭讹承舛抑又可知万一有盗贼小人乗间伺隙假託名字以爲乱阶虽亦终于自毙而目前涂炭无及于救臣恐古人所谓安国家定社稷之孝不若是也夫子曰断一木杀一兽不以其时非孝也自春以来其爲一木一兽不巳多乎臣谓今日之所当明白洞逹者盖不止此而此亦动揺人心之大者今若内岀手书深惟旣往之悔明谕圣志而圗所以厚其终者使天下晓然无惑于浮言则日月之明其食其更莫不咸仰此所以通天下之志而销祸乱之夲何疑何惮而乆不爲此此又臣之所未喻者二也山东归疆河北请吏此百年所未有之机也然而不井牧其田野不城地其郡县而移其民人使之鸟合蚁聚于淮甸间抗民之精夺士之籍犹以未足也听其剽掠境外以自衣食此前代之所不爲李全分阃授钺受任山东而倐往忽来靡有定镇亦前此之所罕见然而尚有可诿者曰事无大小禀命朝廷至于辩谤请祠以明君臣之义执杖庭拜以伸制阃之威而二月丙辰之变人情愤郁不平全于斯时复能引咎自劾迨徐晞稷赴镇全又属迎拜涕泣自陈此岂惟逆顺之理晓然于全之心有不可泯亦以堂堂中国德泽在人小有陆梁则自贻翦灭此全之所必不爲而况天下之恶一也恶于朝廷而保于我则出乎尔者宁保其不反乎尔且主帅𬒳害而全无以治之则全爲主帅亦将无以令其下此亦非全之利也全以忠赤来归名闻夷夏虽其部曲亦皆能以勲业自奋第功行赏冨贵方将是岂肯芘一首恶以自隳前功若假以旬月全必有以自见臣谓若更自朝廷明白洞逹推赤心以喻之使其速殄凶渠以伸国宪则名誉垂诸简䇿禄泽及其子孙全非木石宁不乐爲若其姑託空言而终无以自见则神人共愤曲直有归如汉侯王如唐藩镇纵能以阻兵怙恶假息于一时终亦以违理乱常覆宗于异日此在朝廷可以明谕此指而乆不爲此臣之所未谕者三也古今惟不次用人如傅说吕望之俦最非易事其次则莫若资望兼采董仲舒曰小材虽累日不离于小官贤才虽未乆不害爲辅佐盖言不次用人必贤者而后可若以其小有才也而遂当贤者不次之任则不待巳试而人固巳逆知其必不胜任矣国家盛时储蓄将帅先自逺路监司渐擢京东西淮南俟其绩用旣章则擢任陜西河东北三路及成都路自三路成都具有成绩然后召爲三司副使或未可辍则就理资序遂升都漕以备帅臣之阙夫其资历若此则民情吏状土风物冝道路山川甲兵财谷皆巳周知而悉察之其历官旣乆积伐巳多则中外知名华夷信服如是举而付之方面授以鈇钺则未用而人期之旣用而人信之有所不爲爲之可使事半而功倍今也不然頥㫖如意耳不必资歴侥倖甞试耳不必誉望呜唿人之易其言也无责耳矣人至于忠忱体国眞实任事则圗惟国事之济言虑所终事惟其是而岂肯随声附和以侥倖万一乎臣姑以淮东近事明之臣以嘉定壬午造朝其于事始不及尽知但见应纯之之后爲贾渉渉之后爲许国国之后爲徐晞稷盖渉见疑于纯之而代纯之国见恶于渉而代渉晞稷见忌于国而代国皆以前者爲不善也而后取其所不合者骤迁以救之然则宁保后之不非今乎美锦微物也犹不使人学制岂百万生灵之命尝试于数人之手而恝然不以动其心乎窃窥庙筭夲欲弥缝祸隙镇安人情而乗间伺隙者遂得以窃售其说前帅未败则隂爲倾挤之计不幸而言中则显任弥缝之责故朝廷但谓别用一人则不谙本末未识意向姑臣所教以冀暂安岂谓此辈徒务营私宁暇体国况其渉歴尚浅智识有限以乱救乱安有穷巳此当及今明白洞逹尽惩曩误更用老成老成之人惟欲行道救时岂是好髙丘异姑未问其才畧伹资威望亦足镇安今金陵未谋帅亦冝以是选择诸鎭近辅未得人亦冝以是更张此可以三隅反矣而悠悠未决臣之所未喻者四也古者国有大疑则奖之使进尚恐心志不锐思虑太周若是戒使逺嫌则顾避全身自防不暇此言最近人情最切今日而况家国之忧人人所同亦欲各尽所懐以圗国事之济是岂张皇漏泄㓗身取名之时若使上之人明白洞逹以緫大体以开忠益以清中书之务以尽百司之职则合衆智以爲智事简而虑周何爲不可而必欲掩匿覆护智虑所不及精神所不逮则当断不断常有后时之悔此臣之所未喻者五也夫国之恃以立者人心也人心之所归则明白洞逹至公而无私也今平居无事以官资崇卑轩轾天下士以意向异同亲䟽天下士士而可以轩轾可以亲䟽则所得者寡廉鲜耻之人耳夫人㓜而学之壮而欲行之今顾遏其欲而不得行徒使之浮沉俯仰充数备贠夫充数备贠而不能以伸其壮行之欲其势必将以不得其职而去则又积歳累月牢辞固拒必使之邪正杂揉心迹莫明是坏于天子之庭而后巳如此而欲以得贤士大夫其决不然也八九年闲边不撤警财殚力屈十室九空而贪暴之吏以苛征趣办爲能根刷积负重催豫借横科抑纳靡所不有而以此欺朝廷曰吾能不费朝廷一镪一粒而用度无乏丗安有是理然尚有可诿者曰此用之公家也而又以丰谿壑之欲又以供苞苴之馈盖未偿前债巳迫后圗得失熏心罔有艺极所谓饰厨传营土木事游观求赢余文不与焉方币轻物贵田里萧条此何等气象而必使此辈肆于民上人不以贪暴者爲怨而归怨于其上曰丗未尝乏才也胡爲选择至此如此而望民心之不揺又不然也夫士大夫同寅叶㳟而后纪纲立百姓尊君亲上而后根本固今皆无以得其心矣或者尚曰失士心民心皆无损于事惟不可失诸军之心呜唿丗安有士心民心胥失之矣而犹可以立国也况又物价翔踊廪稍不给士卒常有饥寒之怨功赏皐缓升黜不明士卒常有疾视之意而又以贪将债帅次第椎剥三衙两淮近且不察㐮汉梁益唿呌莫闻而尚以诸军之心爲皆可恃乎三者之心旣无一可恃则陛下孤立于上大臣孤立于下臣不知何所恃以立国窃意所恃者惟数有天幸尔穰矦曰天幸多矣今又以天幸自爲常也陆贽曰幸不可以常觊也夫天命不显其符俾有国者兢兢以自勉今不明白洞逹拓开规摹兢兢然圗所以固结人心之夲而恃天幸以爲国此臣之所未喻者六也臣旣能极竭其毣毣之愚条陈六者之所未喻以冀陛下明白洞逹作新庶政以振国势之乆弱以舒人心之积愤尚虑知闻不广包括靡竟无以仰禆圣断臣复定爲邪正二端以翼其说而陛下试终听焉臣甞闻之朱熹曰天地之闲有自然之理凡阳必刚刚必明明则易知凡隂必柔柔则闇闇则难测故光明正大䟽畅通逹无纎芥可疑者必君子也回互隐伏闪倐狡狯不可方物者必小人也臣尝以是爲察言观人之鉴而邪正之辨了不可掩如谓人事有失则天象谴告此正论也谓天命不足畏者邪说也谓宪章法度所当遵守者正论也谓祖宗不足法者邪说也谓丁宁恳恻可以感动人心者正论也谓失在推诚者邪说也谓正人端士可以扶持元气者正论也谓卖直沽名者邪说也谓政令之行当广谋博访者正论也谓徒乱人意者邪说也谓事变之来当防微杜渐者正论也谓亟当禁戢者邪说也谓毎旦视朝孜孜访问者正论也谓尊严渊嘿使人不可窥测者邪说也谓勤恤民隐哀矜庶狱者正论也谓峻法立威使民莫敢慢易者邪说也谓亲师讲学以立政本者正论也谓俗儒不逹时冝好古是今非者邪说也谓敌国外患冝急于内修者正论也谓虏无能爲贼不足忧者邪说也大抵正论爲阳邪说爲隂阳开则爲春夏髙明而发逹隂阖则爲秋冬冥晦而歛藏臣愿陛下以臣前所陈未喻六条行之以明白洞逹爲目前𥙷偏救弊之䇿以后所陈邪正二端察之于缭绕回互爲自今考言观人之要则取舎之极定于内而安危之萌应于外矣诗曰天难忱斯不易维王惟陛下汲汲圗之臣不胜区区封事奏体八卦往来之用玩上下交济之理以尽下情臣伏覩诏书凡内外文武小大之臣有所见闻以封章来上者臣尝读易至天地定位则干与坤对山泽通气则良与兊对雷风相薄则震与巽对水火不相射则离与坎对此爲先天八卦之序也然而语其用则地天而爲泰泽山而爲咸风雷而爲益水火而爲旣济盖天道不下济则地气不上跻山体不内虚则泽气不上通雷不倡则风不和也火不降则水不升也于是而爲否爲损爲常爲未济又即其大体而言则水雷山皆干也火风泽皆坤也其要则干坤坎离故先天之卦干南坤北而其用则干上而坤下也后天之卦离南坎北而其用则离降而坎升也大率居上者必以下济爲用在下者必以上跻爲功天地万物之理凡莫不然况干天也离日也皆爲君之象坤地也坎月也皆爲臣之象其理顾不晓然未有干坤不交而能位天地坎离不交而能育万物君臣不交而能跻斯丗于泰和也臣尝以是攷诸今日之事而未能无惑焉行一事也上之人以爲是而下或议其非用一人也上之人以爲公而下或疑其私上之人其词常泰而下之语常危上之人其念常纾而下之忧常迫然则是居上者不能以孚于下而在下者不能以逹于上此显然爲上下不交之证殆非细故也而莫有爲陛下言之且上之人曰方今事势庶几其暂安矣内而畿辅之闲善政嘉令以次举行谤讟讹言今且消弭虽曰旱势可畏而浙东一道雨旸时若虽曰物价未平而临安一城钱㑹稍通外而疆场之事则齐疆魏服以次来归鞑虏金戎日就衰弱虽制阃遇害而兇徒自劾巳从䥴削虽狼心难保而委用得人必能调护此上之说然也而下之人则曰内患外祸未有稠如今者也正月而潘丙之叛使我不得以全兄弟之爱二月而刘庆福之变使我不得以全君臣之义三月而纪邦瑞之亡使我不得以保归附之民四月而苟梦玉之死使我不得以芘勤事之吏五月而客星入于尾六月而太白见乎昼皆爲盗贼兵戈之象目前事变虽若粗定而祸根乱孽元未翦除号令赏刑元未畅逹内则以贪吏治彫郡以暴政涖怨民而根本旣拨外则以窽籍待悍将以弱势橾彊形而威柄倒持尚曰可以暂安谁实信之上之人曰百官有司庶几其无旷矣内而有位之士兼収并蓄以尽其才年除歳迁以旌其劳虽多用亲故然非亲与故则无由知其人也虽不拘资望然纯取资望则不必爲吾用也外而任事之臣苟见其可任则试之以方面虽违衆背公不遑恤也察其可制则待之以不次虽淫刑黩货不暇问也凡此规摹自更化以来二十年间未之有改虽闲亦非才旋即消弭此上之说然也而下之人则曰旷官败事未有甚于今也庙堂之上大官倡声一口附和侍从之臣事不及知知不敢言台諌之任拟非所论论非所拟给舎之官号书词头实注纸尾经筵之选职在切嗟动怀顾畏百官有司问例决事计考望迁以至将帅所以折冲御侮也而国人非笑盗贼戮辱监司所以扬清激浊也而贿赂相先贪暴相习郡守所以平易近民也而与胥爲市眎民如雠夫所谓大臣者所以表仪百工也今顾狃于得失利害之私而使百工各不能以尽其职尚得爲无旷乎不特此也尊礼耆老所以劝贤也下之人则曰不过隆以爵秩钖以鞶带未尝有所访问此郭公父老所谓善善而不能用子思所谓以髙爵厚禄钩饵君子而无信用之实者也招延俊髦所以重朝廷也下之人则曰不过趣以温诏位之闲曹未尝有所信任此诗人所谓召彼故老讦之占梦孟轲所谓终于此而巳弗与共天位也弗与治天职也朝廷未尝以言语罪人虽事关廊庙亦示优容不可谓不受言也下之人则曰虽外示优容而疑其沽名恶其不静终于逐之而实则喜佞䛕而乐辩给也朝廷未尝轻听士大夫之去虽请至再三必示絷留不可谓不爱贤也下之人则曰虽外示絷留而疑其求迁恶其立异终于坏之实则私同巳而用小才也朝廷之上士大夫日以纲常名分不立爲忧下之人则曰君命犯而主威夺上无以表率而何以责在下朝廷之上士大夫日以礼义廉耻不张爲虑下之人则曰苞苴行而女谒盛上无以风厉而何以遏其流虽然不特下之论爲然也臣日在陛下之左右而犹有未能释然于心者陛下未明而尚衣进服始旦而司辇出房九门洞开七萃森列亲臣近戚鱼贯而入起居旣毕二府分班奏事宰臣留身宻启然后赞者以新制引一班上殿合门报无公事则大驾巳兴陛楯皆岀此人主御朝之事也爲上之人未始不曰人主夙兴眎事无阙于礼亦云足矣而臣疑其不然古人自朝至日中昊不皇暇食犹若不给乃今陛下临御几一年中外非无事也臣毎旦侍立但见陛下渊嘿临朝顷刻而罢未甞躬亲听断屈巳访问岂爲君者真若是易易邪臣又退而观于有位虫飞而兴㑹盈而退乗轩列哄以造厥司渉笔占位以书乃事文案山叠披阅未终而鸣钟戒时聚食而返或造请权势或奔走书谒此百官一日之事也爲上之人未始不曰人臣分曹列局上下相承亦云可矣而臣谓不然古人谓无旷庶官天工人其代之其任至不轻也况今内讧外猘事几错至岂是苟安之时臣每旦就列但见羣臣位卑势踈者犹能治常程文书制钱谷岀入位髙势偪剘谩不敢可否事优游拱嘿交委其责岂爲臣者亦若是易易邪臣至愚极陋者也固巳惕然忧之矧惟民至神也下至衆也旣神且衆而道谤市议毎与上之论若不相似然则是岂可藐如不闻乎陛下潜邸旧学讲宛新功阅天下义理不爲不多愿试以臣言体八卦往来之用玩上下交济之理而思古昔以来有偏听独任忠言蔑闻百官有司不修其职发号出令不夲于诚而挈持虚器长乆而不坠者乎夫危机屡发而旋止此非美政也失今不治痞鬲日甚将爲不可治之证治之何如一言蔽之曰以下情逹之上耳然而陛下便朝讲幄所对者不过三四宰执十余讲读官纵下情未逹无由上闻臣窃见祖宗时侍从近臣率是亲擢且非时宣召与之从容讲论虽文武朝士至使臣选人亦时得进见而禁林馆职尤号亲宻司焉光推本此意甞请日轮侍从一贠昼直夜宿以备不时宣召今陛下便殿讲幄之暇深居禁中澹然无营独不可亲擢天下之耆哲位之禁近日轮一贠时赐召对从容讲论以尽下情乎祖宗时除台諌亦由亲选毎当言事虽于长官亦无关白自庆元权臣用事台諌遂与给舎同爲庙堂私人臣以爲自今陛下于轮对羣臣之日察其议论之忠鲠器识之醇明柬自宸衷或遇台諌有阙独不可亲加选任以尽下情乎祖宗时事关大体必付之外廷集议自比日以来率是先期取纳议状此制遂成文具臣以爲自今国有大事独不可尽除近弊一付外廷公议庭辩衆决以尽下情乎祖宗时轮对羣臣及见辤官率是两三班或食巳再引自比日以来创引一班罕所谘访夫人臣将有所言积诚以冀感格蓄闻以待疑问乃使之不得尽展所怀臣谓自今独不可数对羣臣反覆问辩以尽下情乎祖宗时置登闻捡院以逹四方之书朝政得失公私利害军期几宻皆得上逹今此制虽存仅成虚设自今独不可申严厥司勿加沮遏以尽下情乎大抵此数者臣自省事以来犹及闻前辈大老历历能言髙宗孝庙时数对羣臣及亲擢台諌等事文有语及两朝集议轮对上书往往成诵毎使人有恨不同时之叹自孽韩柄国此制始坏今而复之是乃所以述髙孝常行之规继先朝未终之志収人心于涣散固邦本于荡揺此陛下𥘉政至近至切事也不然悠悠歳月上有失而下不諌下有怨而上不知如干坤之否而天下无邦如水火之未济而六爻失位臣莫知所以爲陛下计矣臣西蜀寒逺误蒙陛下不以人废言亟下求言之诏臣感泣思奋恨无以报称今臣适以旧疾所挠凡再上祠官之请虽未蒙俞尤恐疾状转剧无复瞻望清光之日故尚支持余息爲陛下恳恳言之贴黄臣窃见先朝奏䟽率是直书其事无所讳隐乃自近歳先颂君德次陈时弊夫柔行巽入以庶几万一感悟固人臣之不得巳不思夲末源流元自一贯故大学之道自格物致知正心修身至于家齐国治而天下平𥘉无二夲今若曰君德已无阙特朝廷未清百官未治方外多虞如此则是心旣正身旣脩而不能以治天下国家万无是理陛下嗣德之𥘉听言之道尤当致谨如前所云虽是人臣务取婉顺引其君以当道然恐伤于太易昧圣贤正夲之论启人主自足之心是敢僭陈併祈睿鉴又贴黄臣嘉泰闲爲学官伏覩宁考以火灾求言时封章者百余亦多有剀切者虽曰降付后省而下曽施行嘉定八年旱蝗封事亦付后省看详见之施行此意视前加广臣时持节东川但见朝廷摘出攽行惟唐天铎奏状其词謟佞卑鄙固巳料其爲反覆之人后来果闻以邪谋𬒳戮夫嘉泰求言而不行固权姦之无识嘉定虽亦施行乃取一唐天铎则与其元无施行也况天铎始謟而终叛以此尤见鲠直者虽稍忤而终可信謟佞者虽易信而终可疑今来封事欲乞睿旨严限督趣委官选类取其不阿者用其言而显其人母爲具文天下奉甚重校鹤山先生大全文集卷之十七鹤山先生大全文集鹤山先生大全文集文集十八鹤山先生大全文集卷之十八钖山安国重奏议应诏封事今月十七日进奏院印书状报到端平元年正月一日御笔节文内外大小之臣悉上封事凡朝政得失中外利病尽言无隐臣愚不佞自先帝龙飞䇿士误叨亲擢是恩首选由是𬒳遇嘉泰开熈之间充员馆学徒以愚不适时首沮开边之议忤韩侂胄几䧟大戮頼先帝圣明尚今𥙷外暨失军亡将之后先帝亟思其言中道追召臣于江陵受命辞不敢前及侂胄既殛又拜特招之命且至申诏趋行臣以飬亲固辤改㫒藩节凢十有七年先帝终不能忘郎元日大朝申加聘召浸阶通显获事陛下于谋庙之𥘉臣于是时非不能缄黙苟容自同流俗徒见妖氛气祲煇横揜日月之明亟起而排之自贻罪戾投之南安柄臣𥘉意将寘臣必死之頼陛下保全改窜靖州七年之间幸缀余息以濡湛恩生还故鄕实踰分表矧又以华职要藩㧞之散地辞不获命感深涕零迩者伏覩陛下亲揽万机大明黜陟将与士大夫更始如臣何人亦𬒳简记进职钖带示之褒表益惧无以称塞臣尝观宣帝汉中兴英主也地节二年二月霍光死史于五月后遂书亲政聴事至于枢机周密品式备具读史者莫不服其威断而臣尝攷之则纪与表异辞盖光虽卒光之子若尚分据枢要韦贤年八十一老病尸位固自若也迨明年正月而后贤免至六月霍氏之谋败而后魏相当轴丙吉张安世诸贤进用然则虽以宣帝之英明而更新庶政犹迟之以一年有半今陛下不踰旬朔立致丕平卓出汉宣之右此上天悔祸以开中兴之主也此九庙神灵耸善扶谊祸盈推亡爲国家植无彊之休也逺方班白之老奉戢贪御笔聴改元诏书流涕太息曰不图余齿尚见太平之有期也况如臣者猥𬒳两朝不凡之遇扵此而犹不一言臣爲有负臣尝读书于二帝三王之制粗知顚未毎谓始変于周末大坏于秦不能复扵汉而再変于魏晋尽覆扵五胡之乱此事既乆今虽言之未易殚数而目前所甚急者先以祖宗旧典言之大抵始变扵熈宁不尽复于元祐而大坏于崇观以后收拾于炎兴之𥘉浸备扵干淳绍熈之间而又壊于庆元泰禧以后今陛下始亲政事登吁衆俊弼辅丞疑之选言语侍从之臣下逮百司旷然丕变失此时而不复旧典则将日逺日忘孰爲可望之时乎臣试为陛下以数十年间身履目击之事一一省记条例如后贴黄臣闻天子之位所以卑有徳之人所能爲也尭亲举天下而授之舜谁不知之而孟子以为天与之天子不能以天下与人也虽然孟子之说则有自来矣伊尹复太甲而告归周公复成王而致政凡以爲天下之所命非人臣之功至介之推辞禄又谓天未絶晋必将有主天实置之而二三子以爲巳力下义其罪上赏其姦其词尤爲明着是故晋悼公之讨诸大夫叔孙眧子之杀孺牛宋文帝之讨徐傅先儒是之周平王戊申以取扬水之刺汉文帝骄周㪍以启袁盎之諌汉宣帝畏霍光以贻严延年之劾先儒非之盖人臣置君以徼利非国之福亦非家之福也是以人君之知天命之在我者惟义是制不以报私恩盖防微杜渐之意寓焉陛下今日之盛举既能以公㓕私尚虑姑息之浮言或得以私害公敢昧死缕缕言之一日复三省旧典以重六卿国朝㳂唐旧制分置三省中书取旨门下审覆尚书施行凢内降文书及四方章奏至门下中书省者率送尚书省尚书下六曹六曹付诸案関㑹节目既备则以上尚书省送中书取旨旣得旨又以送门下省审覆迨其画可然后翻録下尚书省尚书复下六曹施行三省躰统大抵若此若谓其迂回则如元祐以后併中书门下自爲一可也而熈宁宰相王安石乃特置中省检正以分三省官属属之权至元丰又以左右司弋之是端一开凡权在大臣则宰椽遂爲窃弄威柄之地不知熈豊以前未始有是盖中书之属曰舎人门下之属曰给事中尚书之属曰尚书侍郎二十四司三省皆有属也而所谓勘当指定乃六卿职分岂必尽𫐠熈豊大臣之意皆付宰掾以专其事爲宰相窃权固位计也韩侂胄盗权之始犹分其责扵宰丞侂胄不过扵中日以宣押入内密賛万机三省六曹之统躰未尽废也自侂胄平章军国然后二府属官益重而六曹长贰益轻然是时方谋関边事有期程侂胄乆而厌之则令六曹凢遇勘当即据事指定不得輙称取听朝廷指挥中书之务由是稍清至嘉定以来虑其权之分扵六曹也每事必付检正都司而宰椽之权又重凡文书至省必分入检正都司拟一呈字宰相命之拟则检正都司犹云合与不合送部勘当或且候若合字得笔然后别拟送部部中据事勘当上省则检正都司之拟如前而易勘当日指定部中据例指定则捡正都司又云再送部有无似此的然例而虽令指定不敢明白盖开两端以听所择则事或可行订一说以必其从则反以壊事是以近者累月逺者一二年大抵多爲迂回故作沮难实以爲上下市恩官吏受贿之地而况检正乃中书门下省之属都司则尚书省之属而今混爲一区寕复有可否者乎其有事関机速则上不伺奏禀下不俟勘当而有云尚先行者矣凡所谓奉圣旨依奉圣旨不允有未尝将上先出省札者矣有豫取空头省札执政皆先佥押纳之相府而临期书塡者矣有疾病所挠书押之眞伪不可得而必者矣呜唿宇宙大物也非一人所能控搏虽尭舜犹舎也以从衆虽臯䕫稷契犹举贤而逊能而后世庸贪之相何等才分乃欲深居独运以机务之伙而付之二三阿䛕顺指之人自王安石倡之章惇蔡京秦枪韩侂胄傚之至近世而益甚今天启否平之运此弊首当更张臣在逺外不及尽知惟虑检正都司之笔迂回缭绕之弊相承已乆目前若未甚害不知都司重而六曹轻乃歴朝权臣窃柄之大端愿陛下明辨而速正之贴黄宰旅宰士之名其来虽乆而职任甚轻迨熈豊以后检正分察诸房都司分治六官而事权始尊至于近世都司逢迎宰相与闻机事而外与制緫诸司㳂边将帅相赂以利其权任反出执政䑓諌上先是侂胄时两省之属犹有所不敢爲今乃于执政从官之中突出此项以小臣而与大政事躰不顺其事始扵熈豊之误而人不察伏乞照二曰复二府旧典以集衆思国朝倣唐旧制三省宻院分职授任各班奏事事有大者始得同进故有中书进拟有宻院进拟有三省进拟三省宻院同进拟爲目若繁爲虑实逺将使权一而任专各得以自靖自献也下宁惟是二府奏事之后或别奏他事或时有留对则又听非时扣合或御资正殿或御迎阳门或开天章合皆出于进拟奏陈之外大抵三省不嫌于异论二府不嫌扵独对故有同视一事而东西府各为一说者载在史册不可胜数盖以大臣之位非它比也天子所与共天位治天职而臯䕫稷契伊传同召之臣賛㐮帝王以継天立极即是位也今乃好臣所教苟用可制使之羣趋旅进宛舌同声渥䁀之形包否之羞以颜于衆庶之右爲人主亦安用若入哉彼柄国者之说不过日分班奏事或得以隂售其私如韩缜尝以中书独进拟而私戚曽布尝以宥府独奏事而挤宰臣使其同进必无异论是说也固柄臣之所便然惟当择君子而信任不当用小人而猜防防盖和同比周正君子小人之辨若皆君子虽异论而同心若皆小人虽同词而异意是以祖宗盛时宰执多至八九人少亦不下六七更相可否不爲苟同中兴省官犹至五六秦桧专国则两府之二各一庆元𥘉侂胄尝欲自爲枢衣或告以事权不专反不若辤名居实则无不统乆之监惠民药局夏允中迎合风指引王旦吕夷简又彦愽故事建平章军国事之䇿执政譁然不平此议中辍后数年卒行之然是时二府有宰相有执政官也迨嘉定而后以相兼枢又合而爲一去以相兼枢盖富弼所谓边事系国安危不当专委枢密此犹有说而执政若皆兼佐二府则更无分班者矣何以参稽衆论各效已见乎更惟陛下衆建而审图之三曰复都堂旧典以重省府国朝盛时以尚书爲外省受四方讼牒置政事堂扵禁中爲宰执聚㑹之地凡有司之公见府史之呈书率合堂同席佥议衆决日下画数刻鸣钟㑹食排马归第然百年之间未建私第犹僦民居徃徃距城回逺则出省之后吏持文书走诸第率多稽遅或至漏泄神宗皇帝病其若比度地于関之西南爲东西而二府各四位将以严谨事机也然而连墙接畛謦咳相闻则怙权营私之相多谓不便是以偃然私第不恤同列蔡京以来相承皆尓南渡草剏三省密院合爲一所宰执㑹议日至三四吕頥浩居私合治事人巳议之其后虽建诸府而秦桧自居望仙桥私第至韩侂胄以万寿观使窃弄威权事多牵制自平章后三曰一入堂盖亦知私第领事之爲不安也方宣押赴堂之明日非入堂日分吏抱文书以俟于私第宰执始至堂无门焉者陈自强误加何问从者荅曰吏至太师府呈押文书自强始怃然以斍摇手呿口曰勿言勿言盖先是未有一日不入堂一吏不住省者当时宰执盖创见也乃自近歳养疴不出视爲常事嘉定间数以称疾在告犹不过数月而五六年间威势巳成遂至决事于房闼操权于牀第人莫知其存亡吁四海之内能言之类至衆也而使拱手听命于冥漠之中其上无人主旁无同列下无百官士民比安石京桧侂胄之所不敢亦巳甚矣今圣化更亲巳事固不待论重惟旧制若此惟陛下深鉴而力持之贴黄秦桧私第后以爲德寿宫臣不及见臣犹见韩侂胄䁀贵时以天庆观为朝士候谒商贿之地有三五日而不得见者至扵近世则道旁之菴寮实爲候谒之地四明之大慈寺实爲取财之媒故士稍知㢘耻者决不肯簉乎其间令君臣论道之𥘉首鉴此弊若贞意实德持之悠乆则宗社生灵之福也四曰复侍从旧典以求忠告国朝侍从之官自大观文至待制非一职也而责之论思献纳其意则同给事中舎封駮已行之令中丞諌议以言爲官此不待论而翰林学士六曹长贰虽非言责亦未尝不因事献言也熈寕诏书责从臣之不言司马光辞副枢亦曰侍从之臣于事无不可言是以立储副正宫闱议濮园争新法辨河防论边事莫非侍从之臣延辩而衆决南渡以后此风未泯也绍兴虏使之来张焘晏复魏矼张九成曽开李弥逊梁汝嘉楼炤苏符箫振皆以侍从争之于是自副古史以至郎中察院舘职枢属论奏踵至兴隆干道间用龙大渊曽觌如周必大张震龚茂良诸贤皆有论列孝皇始虽不纳卒以陈俊卿一言逐之干道用张说张拭以侍讲上䟽范成大以西掖封还词头周必大以翰苑不草荅诏莫齐在后省不书録黄至扵䑓諌交章争之韩侂胄之始罗点楼钥徐谊彭亀年林大中章颕邓驲诸贤皆以近臣首婴其锋国子祭酒李祥愽士杨简太府事丞吕祖俭下建太学生杨宏中周端朝凡六士及吕祖泰等皆羣起而攷之扵是宰执从官以下中外之得罪者不下五十余人干淳余泽之未泯其功盖如此自庆元二年以后士气顿索习成喑哑一日侂胄唱爲开边之议惟徐邦宪自䖏州召还力陈弥兵之说朝奏暮黜䑓官徐柟从而抨之执政如钱象祖継以议论谪信州居住此皆臣所目撃臣虽不足数亦尝有言于二臣之先呜唿国之大事而此三人之外更无一人言者是时上距庆元之𥘉曽不十年而爲权𦦨所挫消铄骫骳一至扵此其后旣降诏出师事大抵重侂胄虑旁之归已也因李壁之请令侍从䑓諌三衙㳂边帅臣各以巳见条具自此诏一下诸臣不容依违然后手足呈露显然为附和之说其不谓然者乃出扵人所不料之丁常任士气益可想见嘉定以来号爲更化不此之监抑又甚焉至使士大夫謿侮有谓侍从之臣无论思而有献纳献纳云者讥其以货取也臣实耻之今大明䴡天昭德塞违以临照百官亲近之臣必不踵承陋习惟陛下明儆而开导之五曰复经筵旧典以熈圣学国朝经筵之制虽启于国𥘉而歳増月益至中叶而益俻其资望之当入如晏殊冨弼孙奭范鎭李淑宋祁欧阳脩司马先吕公着刘敞苏轼之俦此不待赘賛亦未容殚举此外又有当世各儒而身隐秩卑则不问其资歴必师席以处之不惮其难致必尽礼以延之如吕希哲司马康杨时自小官而说书范祖禹张栻朱熹由庻僚而侍讲程颢尹焞则又以布衣而特命大抵非天下第一流人物不在兹选然而人主有时而不自爲政则宰相率以素所亲狎而信任者充其数盖虑讲官夛陈古谊则必非时政人主多知经史则必䟽小人此殆与仇士良固宠之谋如出一轨不知此䓁职事非尝从事于学者何可强而能且易之书辞变象占乃其纲领繇彖爻象之辞画爲爻位虚之别互反龙飞之说乗承北应之例亦安可以不知一有不知则义理阙焉书以明帝王经世之䂓诗以观王政废兴之由礼以识世道汚隆之変春秋以别王伯义利之分自非亲师取友强斈审问明辨力行之人曷称兹选而况精神气貌之感发威仪文辞之着见于观摩䴡习之间有薫陶渐渍之益此岂䛕闻单见之士所能辨此其如祖宗故事先贤出䖏较之六经之斈已云易知然而有一事而异载一人而多说者若无愽见多识之功亦非仓卒可通乃自数十年来是官也夫人而可爲陛下天资髙明试以十年间所用者人人而思之必有以见其学之浅深人知邪正必知是人也平居爲何人今乃在殊弼脩光頥焞熹拭之选则其玩歳愒日徙爲具文以误陛下讲学之功者从可知矣今陛下舎其旧而新是图朝夕所与讲诵者必极时之选更惟博访而明辨之贴黄臣昔歳闻之道路陛下聴政之暇时以词翰自娯夫词翰非圣贤之斈也然在今能为二汉以前词章能知魏晋以前字法者亦无几人况其大者乎所谓大者必知圣贤相传者何事朝夕所讲者何学自修身齐家涖朝政官分圡授田建学制赋其规模制度视秦汉以来率意更张之事精粗详畧爲何如既有以见乎此矣又必审问精绅明辨笃行如生乎其时立乎其位以与圣贒相周旋则持之不怠尭舜不难至也若徒分章析句爲诵说词章之资则年盛气强尤可勉而能迨其乆也志不能以帅气则志亦随其气而靡此最为讲斈之要愚臣出位儳言仰乞照六曰复䑓諌旧典以黜陟国朝䑓諌官之制平居未尝相见论事不相爲谋虽于长官亦无関白故䑓臣论事諌官不以爲然谏官论事而䑓臣以不言罢者时时有之至靖康间李光冯澥之争犹好此意中㒷以来䑓谏官所居别爲六宅而合爲一门得以隣墙徃来大戾故典盖先朝䑓谏所以未尝交接者欲其各尽巳见不相爲谋自秦桧专政䑓谏除授悉由宻启风之以弹击执政而𥙷其䖏緫号䑓諌职分无别故显爲朋比而人下以爲异迨淳绍间虽间有一二人如胡晋臣在南榻刘光祖居殿中皆尝排諌官而去之然旧典乆湮士大夫反相惊恠侂胄踵秦之辙如出一轨自先帝𥘉政吴猎与刘德秀同入䑓一薫一莸命自中出人已知事势之异重以韩氏日盛接助德秀同时善类一网打尽由是䑓谏皆用私人或明示风指或迎合时意公论拂郁朝纲分扰先帝旋亦悔悟凢前日废逐之人至秦禧之间而尚存者以次收用于是道学之论息而恢复之说兴是时以臣所见虽日观望权臣而未至呈藁也有関扵目前之利害者风之内之百执事外之监司守臣不尽与闻也自侂胄之殛号日更化而犹存旧䑓諌二人黄畴若叶时且各因其官而进之使之攻韩党以赎过人固巳疑更化之爲具文其后凡除授䑓諌必先期请见饷以酒肴及论事之时又以尺简徃复先缴全藁是则听之否则易之次序官职之崇卑挨排日分之先后兊易更换率至月末风者不以爲恠论者不以爲耻及其后也台諌语人必日近来文字皆是府第付出臣始疑之一日李知孝爲臣言曰昨所论洪咨䕫胡梦昱乃府第付岀全文审如诸人之言则又出扵呈藳之外故人谓䑓谏爲鹰犬之不若盖鹰犬之搏鸟兽乃其性然非以求恱扵人也而䑓諌徇人忘巳则非性之所安回鹰犬之可拟乎今亲政之𥘉亲擢䑓諌一扫旧习天下莫不延颈以望太平臣愿陛下笃信而力行之贴黄臣毎见四十年间䑓諌罢去或他迁之后贪汚狼籍之状人人能言之朝廷亦明知之而其一时私意所论之事所劾之人省曹百司尚守之不移去旣鹰犬之不若而尚以其言纷更典章摧㧕善类乆而不复盖害政之大者欲乞断自圣意将四十年间轻改之事误废之人委官置局抽索前后奏椟从公讨论速与改正其给封駮不当及监司帅守其人不足倚仗者并合一体讨论改正施行贴黄臣毎见邸报内䑓諌文字泛称臣僚臣妄谓合照先期旧例吝出䑓谏姓名庶几播之四方书之史册善恶邪正各有所帰然后言者莫敢妄言伏乞照施行七曰复制诰旧典以谨命令国朝尚倣前代制诰之选名号纷纷不可殚述大抵内制之臣自大诏令外国书许令进草之外凡册拜之事召入面谕有当奏禀则君臣之间后更相可否旋爲憎损以合旧制乘舆行幸则侍从以备顾问有请对则不隔班有奏则事用榜子関白三省密院则合用谘报而不名所以号曰内相者得与人主上下古今宣犹出令其重盖如此外制之臣分治六房掌行命令随房当制凢事有失当得以论奏封駮毎旦诣省即紫微阁下草制俟宰执出堂始得下直刘敞尝得追封皇子公主九人词头当宰执将出堂之时敞立马却坐一掸九制夫敞非以矜能衒敏也故事百官除授未有不受告而后供职虽追命赠禭之制亦不踰日也自中兴多故始有不候受告先次供职之命因循日乆习爲故常大失命官之𥘉意迨四十年来则事日益异而其大要则内制失之先外制失之后凡皆牵制扵柄臣而不得于其爲内制得朝廷将有除拜必择其可以嗾使者而后用之如王徳谦苏师旦节钺之除当制之臣皆扵未兼直前先禀风指未宣鎻前先呈制草其余制诰亦莫不然至扵近岁又非前比徃徃两斈士各爲一制或经宰相涂改取其一爲宣布裁其一爲答诏相承既乆而人不为异此内制失之先也其爲外制者既得词头旋营假手臣所见于泰禧者犹有五日十日之限至于近岁愆期已甚凡在迩列犹至半月兼旬尚后受告外之监司帅守则有巳及一考而犹带新除者呜唿王言惟作命一词之出雷厉风飞盖纪纲之悠系而可以牵制拘挛视爲文具乎虽然此犹以代言之事责之若内制之不时请对夜直宣君外制之駮正除授封选词头非此藴刚大之气负渊源之斈者不能居此今亦夫人而能爲之矣今圣化重新此亦更张之要者惟陛下亲擢而举行之八日复聴言旧典以通下情祖宗盛时受朝决事或至曰午其有奏事已乆余班不能悉引则命太官即殿庐赐食或辅臣未退亦赐食殿门食巳再坐复引余班仁宗之𥘉群臣引对至十九班而未厌其后前殿奏事不过五班仍诏辰时以前常留一班以待御史諌官之请对者累朝相承率用此道所谓宰辅宣召侍从论思经筵留身翰苑夜对二史直前羣臣召帰百官转对轮对监司帅守见辞三舘封章小臣特引臣民扣匦太学生伏阙外臣附驿京局发马递铺盖无一日而不可对无一人而不可言所以同人心而观已德共天命而敕时㡬也自秦韩柄国视神气如奁箧中物占吝把掘惟惧人之有言虽曰引二班犹多隔下每朝奏对率盖辰𥘉号爲近侍之官未尝获侍宴间从容献纳欲陈巳见先白合门虽以经筵讲读之官犹先期问有无奏事二史虽听直前亦関合门乃敢进对其在二班之数者则又姑爲具文以求苟免职事官或当轮对非以迁除爲辞必以託疾在告夫所谓脩徳所谓讲学此古者大臣格君之要义今更相告语日第言脩德讲斈则号爲正大实无拂扵时政䇿攻上身则外示讦直实无忤于时宰呜唿士气之壊一至扵此惟有太斈诸生伏阙与登闻检鼓院受书犹得以自献而数十年间两学之士或削籍逺窜或眞决械遣或覊之岭外或毙之途中或付之不报或中以他事由是竞相惩创乆郁不伸检鼓院虽设匦而不问几事必诘所言又至檀发奏御之封以审其实必不渉谤讪乃与投进或拒之不聴则批之日不受此何里也其幸而得逹犹虽旬日以待䖏分若得放罪之命则大喜过望其或押回本贯某州聴读编窜他州皆未可知也今陛下亲政之𥘉导人使諌乃当务之至急者乞断自圣意检举而施行之贴黄臣窃见集议之制所以合众知尽下情自周汉以来最为良法乃自近歳禀聴宰相风指立爲一说衣冠虽集扵䑓省而未闻反覆辨论更相是非率是决于一夫之手使吏钳𥿄书名而去此一当复还旧典以一洗具文之陋伏乞照九日复三衙旧典以强本朝国朝三衙之制自艺祖开基监观前代择腹心之臣以掌禁旅爲数凢十余万所以强干弱支藩王室重京师之要道也中叶以降习爲骄隋至崇观而滋甚高俅以恩𬒳遇则纪律尽弛仅存三万人靖康之祸京师削弱夷狄慿陵盖基扵此中兴以来首监前辙旣严其选又谨所操虽艰难多故之时而辛企宗王瑗之骄蹇不废典刑孝宗𥘉殿帅王琪奉使两淮荐和州教授刘甄夫孝宗将召之刘琪王炎时在枢府唿臾作头引追至都堂责励状既而知琪在淮上矫制修城宰相陈俊卿必欲寘知死帝虽全宥琪竟坐此䥴罢乃知先朝之待三衙其严如此韩侂胄未遇率从呉曦假贷或又因之以进假殿帅以酬私恩曦请将西帅侂胄不敢违旣又以郭倪郭果継之无非庸駮之人嘉定以来所当尽鉴其弊而或以资浅望䡖或以受恩深厚者爲之夏震倚之以济国事犹可言也彭辂遣刘琸以故相生日之餽入都㑹相以母忧去琸敏于转移易爲赙赠弔问既速赙赠亦厚琸又矫词直谓辂遣令听役受事扵是歩随故相徃来山中供圡木之功辂之领巖卫琸之爲将帅实基于此至于用偾军之冯榯则物论莫不惊恠盖奴才又下于辂但能刻剥将士以供苞苴歳时餽献各有常知有冰山可依耳不恤其他郁攸事虐皇皇乎宰相私第之是救虽宗庙朝廷恝乎其不恤也大抵庆元以来之所用皆报私恩固权势嘉定以来之所用皆以供厮役征贿赂甚失祖宗居重御轻之意今圣化更亲必巳用当其才更惟谨之重之贴黄臣近见邸报冯榯靖州安置榯得罪于宗庙不肆之市朝不籍其赀产巳为佚罸若靖州者虽日陋邦实号乐圡且靖之字义爲谋爲治有自靖自献之意臣谓如榯者当投之广南逺恶之地不当以污此土伏乞照十曰复制梱旧典以出私意国𥘉首创唐末五代之弊以牧守易藩鎭以诗书易干戈百年之间虽间有疆场之虞而絶无箫墙之患则以国势虽弱而民心不摇盖圣神宗立纲常厚伦理以端本澄源于上先正大老别贤侫明义利以植经陈纪于下不聚歛以拨根本不黩武以启戎姦立国之䂓若此其形虽若其本则强然而爲柄臣者窥见罅隙必挟和战二字以为招权固位之计王安石得政首以冨国强兵自任于是置旁通簿以恱上意分三司使权以归朝廷府库旣充遣其丑类南征西伐劳人费财以奉空虗之地张皇㨗音掩匿败报以欺人主卒之䘮师失律震惊乘兴章厚蔡京王黼童贯循袭故智结怨西北卒之弃信背盟以开狄难渡江航海乆而后定秦桧身履其事则又乗高皇厌兵两宫念归遂又割地奉雠爲邀挟国家之良图十有八年之间操持人主芟夷善类得以全躯干牖下韩侂胄旣盗威柄出入禁中自恭淑皇后上仙虑其不能以乆则又爲开边之说以自固连年遣使率以同巳者爲之皆谓金鞑相持遗黎内附若乗机进取可以尽复故彊盛夏兴师仅至符离二将以日俊迈㗖虏而反侂胄乃欲歛兵遣使则巳不可得迨郭倬授首郭倪离心皇黼斌李奕李爽败衂相继吴曦畏死附虏爲乱乃速议讲觧则万里边面莾爲丘墟而侂胄不能以保首领矣史弥逺密賛先帝正侂胄开边之罪而代其位其说不得不出扵和然而中原溃裂和未能乆而山东河北関陜之人帰彊请吏无岁无之其在㐮阳蜀口者号曰约回而实杀之惟山东之民蜂屯蚁聚势不可却于是不得巳而纳之纳之则当思以䖏之顾乃聴其自为去来于我圡地听其咨行剽刼于我疆垂遣郑损制梱而李全却之改卑诸国全又杀之乃使徐晞稷姚翀诸人逢迎而奉事之至于甚不可忍然后遣刘琸图之图之不得而衅隙日开至于盐城之难可谓极矣故相尚欲掩遏调护或咎其昏闇或讥其畏怯臣以西事观之则不过爲固位计耳自董居谊帅蜀专倚王大才守护西边大才重贻虏帅而大言于中朝外梱保无边患一旦虏乗虚深入大才忧惧而死居谊仓皇度劒尚守密院风指显然下令有不得追袭过界之文于是虏可以放我而我不可以袭虏外三関旣失藩篱决壊外讧内猘不得巳而用安丙崔与之虽或死或死病皆不能乆然二人固非䧟事宰相者也㑹郑损李全所不欲乃敢命师蜀谕令降附弃险要蹙地数百里以图苟安固如渊固守其说虏将大赤軰巳纵骑焚掠岀没吾地而虏使速不罕方以议和留兴赵原我使王良能李大举方以报聘诣鳯翔府制司方以牛羊犒师督兴元帅人心既愤鞑骑横行十七州生灵死者不知其㡬千万赖天心悔祸虏自引去人莫不咎如渊之闇而不知弥逺实使之呜唿推董居谊郑损诸人所以蔽家掩遏于西边之意则三边之事盖可类推而弥逺患失之心路人所共知矣今皇明洞照固巳不待臣言更惟陛下深明祸本而豫图之贴黄自故相钳制中外事无大小或用私书或用申状惟不得奏闻故四方有败无由上逹许奕尝奏边事张方尝上封章皆𬒳䑓諌论列如此等类尚多有之欲乞旨今后事関边防及四方水旱盗贼许令监司帅守皆得论奏径逹圣聦以防壅蔽海内幸甚右件十事臣既先引旧典次陈时弊爲陛下一孰数于前而臣之意犹有未尽者请终言之臣每惟国朝极盛之时莫过于元祐曩者陛下即位之𥘉臣尝以元祐元年一时人物之盛爲陛下言之是时宰相则司马光文彦博吕公着政府则吕大防韩维刘挚范纯仁䑓谏苏辙孙寛梁焘范祖禹鲜干侁朱光庭传尭俞吕陶翰苑则苏轼词掖则范百禄曽肇刘攽苏辙经筵讲读官则传尭俞韩维范祖禹赵彦若说书则程頥以元年例之盖二年以后大抵皆然臣不复悉数臣开陈至此陛下玉音宣谕云元祐人才如此臣恩面奏此今日用人之法盖因用一司马光爲相便有许人才引类而至且未闻其他只如苏轼在翰苑程頥在经筵如此等类断断不可易陛下再三颔之臣爲陛下闻之必以此爲求才之凖的矣而大臣不能将顺圣意类多私昵之人无一满人意者臣不复一一枚举以陈陛下试取即位以来亲近之臣视其官以量其才自司马以下人人而比之其强弱才否之相当者有㡬则亦可以推见用事之臣不以光之所以事君者事君其为侮慢不敬莫甚焉贴黄本朝之治以哲宗皇帝元祐爲称首然始𥘉清明不过数年调亭之说入巳非前日之元祐至九年而前功尽废矣徽宗皇帝之𥘉登用羣贤如任伯雨陈龚夬邹浩江公望等凡十有三人列之要路以伯雨一人而半年之间论事一百入䟽余人可知元凶鉅恶如章厚蔡卞诸人悉䟽其恶而窜徙之天下以为小仁宗此徽宗𥘉志也自邓旬武爱莫助之之图进曽不一平召蔡京爲相尽反前事旦异晡改以极于乱嘉定号爲更化然自元年十月以后召用之人才未尽至故相以忧去䑓陈虑贤者之皆至则故相不得夺情也于是扫除异论示明意向故诸贤有至近畿而反者陛下𥘉政之羙亦仅及半年而変天下之理苟非本以纯忱而徒爲具文虗羙之尚未有能乆者此皆今日之所当鉴伏乞照虽然臣于此有不能自已于言者更爲陛下索陈之且哲宗皇帝自元丰八年之春至元祐九年之夏改元绍圣凡静观十年而后亲政臣前所举元祐人才之盛其实宣仁圣烈皇后之爲也其自改元而后则反不逮前是时范祖禹固尝有言曰方今亲政乃宋室隆替之本社稷安危之基天下治乱之端生民休戚之始君子小人进退消长之际天命人心去就离合之时也臣尝即是言以求之呜唿祖禹其神于知几者乎绍圣亲政之后首相章厚継以李清臣邓温伯蔡卞曽布登二府而司马光吕公着以下诸贤世所谓君子也死者追责生者贬窜明年而昭懐皇后自羙人进封婕妤又明年而隆祐皇后自中宫退居瑶华于是熈豊之政事尽复元祐之党人皆黜是非易位纷纷累年卒启夷狄乱华之祸自今考其致祸之因则实基扵宫闱之不至方元祐极盛之日昭怀以色𬒳遇然以宣仁临之于上衆君子持之扵下未敢肆也开封求乳媪之事正论譁然攻之羣贤何所利扵此不过为哲庙正本原保主命之计而不此之察内懐不平一旦始临万机邪臣遂得乗隙以䧟诸贤人主听之宫闱主之而前日正人端士六七年间无一存者乃知入无法家拂士独居乎宫庭屋漏之间实爲治乱安危之候祖禹之言诚有以见乎此矣方今宫掖事祕臣在万里外无由知之第以绍圣亲政观之诚见夫古今治乱未有不由于家道之正杏况陛下外庭行易月之制宫中服三年之丧以䘮制未除必非酣酒娱色之时然臣之过忧将恐深居穆清独揽威柄君臣势隔中外情䟽脱有慿怙恩宠揣摩意向假託声势者陛下焉得而察之除䘮之后便嬖使令之人狎习虞侍所忧又不止扵今日夫权不移扵大臣固宗社之幸万一移于宫掖移扵阉寺移于嬖幸移于戚则当时是也反不若权在大臣之犹出于一也更愿陛下反覆䆒图母使绍圣之易治爲乱见扵他日建中靖国之弃贤用姦见扵目前以隳十年静养之功以孤四海听诏之望实社稷灵长之幸臣干冐天威下情无任震惧俟谴之至谨録奏闻伏候勑旨贴黄徃歳臣尝以狂瞽也言告于陛下不谓诸臣继亦有言凡皆出扵爱君忧国之同然非可以强合者而当时言者朱端常莫泽李知孝梁成大诸人乃以此间君臣之合䟽骨肉之亲臣虽独遭重谴不复自辨以羞当世之士臣今幸而生返尚不知惩创欲爲陛下终言之又虑人心所同一开其端言者不已益重臣过故臣不敢复言惟望陛下检照前后臣寮文字断自圣心凢敢于忤权臣而纳君于无过者此忠于事陛下者也凡巧于事权臣而不以仁义告君者此不忠于陛下者也如知忠扵事陛下而取谴逐者爲是则当思其言而行之知巧扵事权臣而苟富贵者为非则当咎其言而反之伏乞照贴黄臣既书此奏未遣行间伏闻四川制置巳除赵彦呐扵与元置司兼闻利路郡守巳有堂差者臣契勘利州一路前年残破之郡溃军出没残冦徃来城郭人民十无一二虽隷王圡徒存郡名窃意外有司不尽以闻陛下误谓边郡悉巴按堵如故以致前项除授一如平世故守臣尚拘资格制帅乃在极边多事之时疑不若此兼照得授钺制阃所当专属若分职授事委寄不专必夛牵制有妨绂急况进退人才之权而操扵副司亦非鹤山先生大全文集鹤山先生大全文集文集十九鹤山先生大全文集卷之十九钖山安国重刋奏议𬒳召除礼部尚书内引奏事第一札臣猥以不佞自元帝龙飞亲擢四十年间五叨聘召虽或去或就时义各异而其间最相似者侂胄既殛臣首𬒳特招弥逺旣忠臣又严诏深惟两朝不凡之遇感深至泣所当倍道疾趋恪共明命乃再辞而后入非敢缓也方嘉定号爲更化取其尝忤权要者以次收用江淅闽越之彦未数月而集惟蜀士之召者五人乃以道逺未至则背秋渉冬事躰巳与前异于是杨辅除金陵刘光祖除㐮阳皆自近畿而返范子长卑节不得入对赵大全虽承奉常旋遭论罢臣卒以固辞得请移守广汉方改元更始之𥘉海内拭目以观太平岂谓一韩方毙又生一韩臣尝身履其事者私自惟念臣实何人而常居更化召用之选故多忧易怖欲进还郄踰年而后造阙者犹未免以嘉定疑端平也今得诸道路则所见之事固已不逮所闻呜唿何治之日果不足以胜乱之时耶恭惟皇帝陛下以贤圣仁孝之夙着无心而得天下以艰难险阻之备尝小心以保天下凡古今治乱之変固巳周知熟察而背芒扵霍光发立于德𥙿韬光晦迹以行其所愧弥逺不恤也陛下有尭舜之资而弥逺事之以汉魏叔季之主而操懿自为耳操专国二十五年以授其子丕司马懿专国二十五年以授其子师昭及其孙炎今弥逺窃权之年视操懿又过之虽以二子庸劣无丕炎之黠未有以济其无君之谋而凶类恶丑根株牵连狝薙弗蠲遗孽余毒必复滋蔓则将有甚于操懿者陛下或操大柄雷霆之威日月之光披聋登瞽声熖震灼近自杭婺常润逺至闽广巴蜀凡爲权臣所戹者皆以收拾无遗虽臣独𬒳重谴之余亦得以玷投来之末矣臣虽不能爲时损益然再辤不获命则亦昧于一来尚几拭目新化之成而得诸道路咸谓汴洛之师委冦资敌惠广之冦跨州连城鞑使求和虚实未保北人内附情伪难明今日而徐邳诸郡覆军明日而建宁郡卒作乱盖可怖可愕之事时时有之至于禁旅不静公私阖戸井邑罢肆不图辇毂之下而亦有此扵是道谤市议者率谓羣贤日至正论日闻而事変乃尓莫不帰咎儒生徒能诵说经义而于君德于国政絶未见丝毫之益虽舘职试言学校上书亦例疑经术爲空虚无尔之具夫道谤市议小人之无识不足问也而学自孔氏者亦加姗侮呜唿是未知诸贒之心也诗曰靡哲不愚言如愚人之混俗而苟容也又曰善人载尸言如祭尸之不言而坐食也若以是责诸贒虽亦有词是岂知权姦擅国之乆无一不壊譬诸衣敝而生虮虱木蠧而长蜉蚁𥙷纽培养此岂一旦夕之功而乃遽以四十年积壊之事责衆君子于春月之间亦爲不知务矣而况论正虽日闻而实未尽行贤才虽日至而实非信任岂诚诸贤之过而必爲是归咎之说者此小人之情状殆末可测也臣来自下土不知事躰第以累朝之事明之窃意今日之事必有乗间俟隙之人潜伏于冥冥之中而人不察焉且元佑之治仅四年而侵改又四年而改绍圣者安石余党摇之也建中靖国之治未半年而遄变又半年而改崇宁者京卞之余党移之也桧死之后暂正而遄巳者桧之党如该如卨如思退诸人蟠结如故也侂胄而更化爲具文者弥逺弥坚固由韩妾以进一时逹官皆同类也今弥旣毙天开平治之基所冝惩创绍圣崇宁之失坚凝元祐建中之治则岂惟寿国家元气之脉亦可以杜姦人窥伺之端而朝廷之上牵于系累之私迟回顾畏以生祸隙遂使朋姦罔上之徒旁縁事変之来讥笑善类将以爲援引权党撼摇国是之地至烦陛下慨然于旧弼之思且汉文帝拊髀而叹无颇牧唐穆宗当馈而叹无萧曹夫无颇牧萧曹是诚可叹也今何至乏才如是而陛下直以汉文唐穆之叹用之凶狡贪墨之人万一闻之四方则于圣哲知人之鉴亦不爲无玷矣而况观人之法亦视其所主若所主者寺人瘠环是亦瘠环之类也岂有以进不以正而可以当大事乎陛下方爲权臣所操而不得伸者十年万一信任匪人又为所操有如晁错所谓日损一日歳亡一歳日月益暮盛德不䆒于天下者不知天下后以陛下爲何如主也臣𬒳命于改元之后缀名于衆正之列亦冀圣徳日新治效日隆脱四十年韩史浊乱之厄而自附于庆暦元祐之臣则臣之愿也而岂欲爲咈心逆耳之言以贻陛下之厌惮诚见陛下以上知之资开升平之运天下望治者一年有半而谓小人才于君子谓君子不才于小人夫才云者能爲善之称也故齐圣广渊明允笃诚忠肃恭懿宣慈惠和则谓之才掩义隐贼毁信废忠傲狠明德侵欲崇侈则谓之不才程頥尝言才禀于气气有清浊禀其清者爲贤禀其浊者为愚盖古人以德行爲才本乎情性之正而有以充之此君子之才也后世凶暴为才狃乎气质之偏顺而长之此小人之才也君子之才可以开物成务小人之才至扵败国䘮身㡬微之间安可不察今陛下以委任乏才而犂然有感使出于一时之忿而不得其正则忿之平也犹可以反诸正若遂执此见以爲观人之法使皆曹得志则必引其侪类以纷乱衆事如吕惠卿之覆王安石蔡京之逐韩忠彦虽于受知受举之地且不暇恤而何有扵同列于是时也贤者必相携特而去凡粗有知识者亦皆廪廪乎有危亡之忧矣乃者侍从䑓諌閴无一言仅有给舎论列亦未有所施行乃因其自陈而姑聴之爱护存全若将有待诚恐宿根未剪一旦发见则必如章厚蔡京始言恤公论而强从终必诸逐贤而复用臣窃有深忧焉今陛下并建二相必将进退人物一新中外之观听此正君子小人消长之机天下国家安危之候天命人心去留之日臣愿亟轸宸虑与二三大臣察人心邪正之实推世变倚伏之机必知暬衔之易于移人心惟公论之不可不恤念忠臣忱谨实者虽无目前速效之可见而决无反覆难信之忧凶狡贪墨者虽有一时逢迎之可恱决有包藏不测之患书日天位艰哉德惟治否德乱惟陛下思患而豫防焉臣以谴逐之余诚不自意再望清光卷卷忧国之忠农懐积想将爲陛下歴历言之独念进退人物乃治忽安危之机用敢不避狂僣輙以是爲羣言之首虽攘臂当虎爲士所笑然惩羮吹韲臣实耻之惟陛下幸赦其愚第二札臣伏见陛下即位以来内讧外猘何其数数然也湖变甫定楚祸継之歴五六师而后定湖之南江之西淅之东闽之北赤子弄兵所过郡县几无噍类而湖台之水都城之火尤骇聴闻至鞑人入蜀溃卒乘之所伤残者㡬二十余郡延及房均安黄襄邓之境皆爲冦区叠此数端民之死扵兵死扵灾者不知㡬十万也然尚有可诿者曰债帅贪吏有以致之而权臣实囊槖之也陛下亲揽万机登庸一相招贤之诏旁午于道路苞苴之馈不至于都门䑓諌无供检之讥给舎举封还之职荐举不移于权要官师得尽于箴规方勉强而行之也虽唐之相杨绾人慕其清德减驺彻乐不是也过而内讧外猘犹或未勉至重贻九重宵旰之忧陛下亦尝思其故乎易之彖曰刚徤笃实辉光日新盖守之以干之刚徤行之以艮之笃实则辉光着见日新而无穷也守之不以刚徤行之不以笃实锐进而旋怠也逺怨而速巳也暂假而旋归也易盈而靡竟也于是病根蠧本䟽剔勿尽遂使乗抵巇之人得以旁蹊曲径変乱是非虽小人変态百出难于関防亦以庙堂之上本无刚徤笃实之功徒有包容调护之意元气旣弱外邪乗之亦其所也臣请爲陛下先陈故相之失则知是弊也虽能更之扵暂而不能持之以乆今何可不思所以速图之且留身止扵宰相堂帖或用空头宣押不及报政此一失也阃外之事必从中覆四方有败无使上知此一失也轻纳帰附而竭府藏以事之䡖信和好而弛边备以待之此一失也南牙羣臣或謟事敷文东合郎君亦与闻大政此一失也用一不肖必与贤者同升私一亲故必与公选并命此一失也廷臣自爲议论无与乎施行朝廷自爲政事无関乎议论此一失也资望之当用者则彼不我德资浅望轻而骤㧞之则恩必归巳此一失也以贤否兼容爲建极以缄黙尸位爲靖共以凶狡贪暴爲有才以不恤公论爲任怨此一失也今自亲政以后虽欲立创前弊然以耳濡目染之乆习闻前事例谓当然而不知其非遂使小人得以轻量大臣启衅兆乱夫小人嗜进而无耻喜事而幸隙故也然使庙堂之上法度脩明纪纲峻整彼虽顽戾必且革心一有不然则乗之者至矣此不可以专咎小人亦当反其在我臣甞于易之夬而深有感焉夫以五决一隂势之至顺者也而圣人独于九三日君子夬夬九五曰蒐陆夬夬重言夬夬言决之以又决也而独于比二爻言之盖𥘉九二四之阳与隂非同类也故决之而无所疑上而九五之君则比扵隂下而九三之臣则应扵阥旣比与应而一旦决之此人情之所难今陛下并命二贤置诸左右则恩怨有所分矣正当除恶务本去疾莫如尽之时万一迟回顾畏是无时而可爲也唐德宗强明自任耻屈正论犹能以盗发都邑命陆贽爲书诏痛自咎悔能使武夫悍卒无不感动流涕而陛下十年间信用权凶之误曽未有一言引咎自责因循玩愒旧失犹存臣窃惑之臣愚佞谓陛下所冝内事手书及今命相之始取二年间事之刓忍而未决施行而未尽习熟而不以为恠者深自咎责再与之更始又冀圣虑略採臣去歳所上封章复三省之制重六卿之职大事必宰辅叶谋小事则六卿专逹不惟救宰臣独运之弊抑以絶都司招权之端二府不时宣押母循独对之观都堂㑹议佥决母踵先行之陋都司所以学爲宰相必选曽历监司帅守之人庶人才优劣山川险易及钱糓甲兵咸所身歴母袭专用新进之弊凡在待从皆得以敷陈已见不时专逹经筵开陈䑓諌论列庻僚转对轮对自如旧制之外脱遇朝廷大事边场警报亦聴庻僚不时请对或得封章扣匦皆当明儆有位示以实意母袭近世具文之陋而其大要则又在陛清心省欲闲家必始于后妃出令必防扵私昵亲䆠官女子之时少亲儒臣古训之时多不挠扵近习之言不牵扵系累之私凡此皆当着之自咎之言示以必行之意使天下改视易听即王言以信王心而陛下于旣言之后益当以刚徤笃实始终力行之则日积月累尚可以图当世之安也昔人谓天下事岂堪再坏故臣于今日之事董有隐忧惟陛下留神深省宗社幸甚取进止第三札臣尝从师友讲学每谓治国之本始扵正君尝储神蓄思将爲陛下力陈脩身齐家之要旣至近畿则所闻日异恐或者指陈爲濶于事情又不然谓臣爲专攻上身故臣先为陛下据时事之迫切者而言之然而本原之论则何可以终无一言也臣毎惟后世之治与古絶异古之人君以天位爲至艰至危如履虎尾如蹈春氷如恫乃身是故师氏师朝仆臣正位太史奉讳工师诵诗御瞽㡬声巫史后先卜筮左右人主无一时可纵㢮也虞賔在位三恪助祭夏士在庭殷士在庙雠民在甸夷隷在门人主无一事不戒惧也虫飞而㑹盈日出而视朝朝退而路寝聴政日中而考政夕而紏䖍天刑日入而絜奉粢盛然后即安人主无一刻可暇逸也后妃御见有度应门撃析皷人上堂女使授环彤管记祸人主无一息可肆欲也夫以贵爲天子富有四海之内而自朝至昊竞竞业业居内之日常少居外之时常多盖所以养寿命之源保身以保民也岂惟可以保民虽子孙十亿亦自此始自秦人荡㓕古制爲人上者深居穆清而受事于妇寺出令于房闼四方文书非瞽御之臣不得上闻千数百年以来相寻一彻于是官员外戚女宠嬖幸代操攻柄人政仅拥虚器以寄于民上其接士大夫不过视朝数刻之外凡以伤生伐性者毕陈扵前岂惟湮政事之原抑以伤夀命之本身不得康嗣不得蕃凡以是耳陛下以圣智之资而爲权臣所操者十年几无以自曰扵斯世今幸居可爲之时外而百官有司奔走傚职内而妃嫔嫱御便嬖取邻自浅中者视之必曰今乃知爲皇帝之贵也今下天太平宜及时为乐也而臣以古今祸乱之事观之则陛下虽曰势重形佚其实巍然孤立于至难至危之地而不自觉也陛下试思夫独居深宫之中可记之以心腹者谁与当此事变还来之时可以繋天下之望者谁欤诗曰价人维藩大师维坦大邦维屏大宗维翰怀德维寕宗子维城此六者守邦之要道也而其要则又在于宗子宗子者传谓王之适子也无适子以为之城则王之独居何恃而不畏乎故继之日无俾城壊而独斯畏陛下诚能长虑及此则六日孤立之势亦可以自斍矣传曰后妃有正淑之行则词续有贤圣之君制度有威仪之节则人君有寿考之福此言希御幸以啬精神则可以永寿命而蕃嗣续臣尝记魏史明帝躭于内宠廷尉髙柔上䟽以爲嫔妃过数圣嗣不娼宜妙选淑媛以备内官之数其余尽遣还家且以育精养神专静爲寳则螽斯之羙可致如魏明者虽不足爲圣时道而柔之言实保身蕃嗣之要故臣愿陛下念天命之不易思王业之惟艰必也居内之时常少居外之日常多亲贤而逺色则思虑精明清心而寡欲则躰力坚实无姦声乱色则血气循轨无淫乐慝礼则精神内守岂岂保夀命之道是乃致嗣续之原臣之所忧甚于漆室之女故忘其愚僣者若此若夫韩琦言扵仁祖所谓建学内中泽宗室之谨厚好学者升入内学冀得亲贤以属大事是说也亦宜早入圣虑愽访而豫定焉卷卷之忠退俟斧锧第四札臣昔事先帝正韩侂胄谋动干戈以固权位之时臣以愽士召对玉堂尝言金虽病鞑然地广形彊未易猝图惟当急于内修缓于外壤以俟可爲之时是时歳在乙丑边未有隙也而举朝附和者皆欲收卞庄刺虎之功距今盖三十余年使于是时也修纪纲明政刑储人才飬民力练军实则毕月异而歳不同正有以赴今日胡亡之机会矣而盛夏出师所向不利亟纳韩元靓与之议和手足呈露史弥逺因之以攘其位然二十五六年间竭天下之力仅爲淫妾騃子骄侈之资仅供债帅贪吏渔夺之计赖陛下因其自毙厉精更始观聴肇新而积垢方深非一朝一夕所能洒濯遇此百年所无之机抟手无䇿而二三帅臣乃欲以四十年浊乱之天下图前人未集之功扵指唿叱咤之间或欲和戎以帰境圡或欲兴师以撼関河陛下与大臣皆勇于聴从逮䘮师以来追咎既徃之言固已日闻扵庙堂然而未有能深切着明者臣请更爲陛下一一深言之其一和好不可恃且王檝以小使入见虚赫恫疑本无足信而三京退师之余朝廷惩创太甚撒去関防待之过优区区夷隷岂知本朝所以待亡金之礼乃执例册妾有需求此殆我之贼臣教之也且南渡通和使人徃来必自盱楚仪真黄天荡至镇江歴松江望大湖入小河里河以至北関岂有自㐮荆顺流直下京口㳂涂容与玩习长江之险又留京师月余徃返京口凢七月阅使得习闻五事今又旋黄州恣索军需如獭革水银髪等物诛求罄竭徧及诸郡此又岂彼之威令能如此哉夷狄贪惏视信义爲何等物大抵和亦来不和亦来以目前言之不和而来其害小盖和议不成上下戒惧徃徃有以待之旣和而来则其害大若一和之后衆志沮矣边备弛矣彼以继好之名来吾方奉承之不暇而意伏于所忽変生于不料某祸可胜言哉况檝之来也在范葵未出师之前今既戦之后岂可犹信前约而不思其反也或曰朝廷既以礼待檝又爲之遣报使盟誓未寒彼恶敢叛比以海州弃师尝使孟珙言之王檝檝言之倴盏各守信义母动干戈彼尝退聴若目今脱有缓急以是弭兵则亦可以保目前之安然而以臣愚见使其姑示小信以怠我师此正鞑人之狡谋及一旦长驱深入则寕恤一王檝而况檝虽进妹于鞑酋而实与鞑之用事者曰移刺楚才曰粘合重山方爲仇怨安知不以郦食其而䖏王檝此不可不察也其一北军不可恃臣闻之道路三边之地华夷杂居号为中原遗黎者犹能道政宣间事以爲籍口而其间裔夷种类包祸蓄乱者不可胜数如襄阳朱屯数年前正军犹是四万余人而北军三寨之在城外者不及三千巳有难制之忧今正军日阙北军已増近二万賔主不敌识者寒心李藏噐一军今春以来谋害管军制司遣人泣其衆方命专杀军将𬒳害者五六十人幸而急戮范青改命全而分其军得以粗息又闻淮东招纳泛滥只如夏全叛金归我刘琸豢之不啻骨肉琸受命图逆杨而全乃通杨叛琸山阳之民积骸如山琸几不免旣而又帰金又帰鞑今爲鞑批我彭城缳我朐山凶熖方伸怱以七百家投降以反覆夛诈之人而寘之肘腋之间此至险至危事也国用安乆爲我用一旦引我师以就死地者不知其几彭城之破南军无一人得脱者继又闻胡义挺身内附幸而却之夫兵威所加凶丑詟服则有之矣今败于彭城而夏全降败扵朐山而胡义降此岂人情也哉如闻鞑人西有面回鹘之変东有万奴之扰鞑之所以未暇南牧者特以此秋髙之后其势必来吾之士马才力方耗于三京败衂之余而北人之在吾地者其势必起而应之如近日邳徐宿毫之䧟皆北人从中突起倒戈献城此事昭然可监而况掦爲淮东冲要襄爲湖北屏翰今降附之人居其太平岂特可爲廪廪直可为痛哭流涕也其一军实不可恃盖自近歳分阃扵外者或以贪暴或以猜忌或以商贬军政之不修乆矣两淮民兵见谓骁捷然轻进易退不足以当坚忍之铁骑淮西精甲数万自去岁东附龙门两败所失盖万五千而他州䧟没者犹不计江上诸军稍堪行陈者制司併其器械舟舩取以去今得还与否皆未可知而军分不明尤爲可知虑如骑司戎司之军皆非旧来屯戍之地将不知兵兵不习险缓急不可倚仗荆㐮所恃保捷一军十余年来颇巳凋落虽有新招镇北二万人其如南军殆如冰炭荆鄂旧军二万余人粗若可用然仅存者六七千人虽有外五军亦不满数千蜀中诸军旧管九万八千马二万嘉定覈实裁爲八万二千马八千则气势巳不逮昔矣近者更加覈实官军才六万余人忠义万五千而其间老弱虚籍者又未可计是以五六万人当二千七百里之边面衆寡强弱此盖难见夫外之所恃巳为固者既空虚若此异时江淮有警或出禁旅以爲声援今也殿歩二司乆爲庸奴所坏平居则冐虚籍有急则欧市人江建江西之行所至辙败况自近歳驭失其道赏罚无章中外之军徃徃相谓战不如溃功不如过风声相挺小则浮言谇语以扇其类大则拥衆称兵以凌其上而欲恃此以爲守臣知其不可也其一才用不足恃盖自有贿赂公行牧守监司歛百献十民力彫耗今虽禁戢苞笪而贪吏固未尽除重以楮币泛滥钱荒物贵极于近岁人情疑惑市井箫条禁奴出黄白金四千余万缗併销两界此非常之赐也然徒伤公私之财而无救于楮币之滥重以江淮失军弃粮之后中外空虚公私赤立扵是权宜一切之歛如裁半减俸科鬻僧牒之类虽有伤事躰者亦不暇顾恤矣㐮岘营耕夺民间白熟之田者居半陈晐十年之间非无所积然侵移贸易巳非一日壬辰之春鞑未渉境自城以外一燬而尽滋不可考城中尚有余粮乃为博易珠金铜镪之资夫运粮草之供牛皮筋角之需器甲衣袄之用无非倚辨于两路之民官司文移非摅舟则籍马非夺牛则料夫民之憔悴至此极矣蜀自董居义䘮蹙国郑损弃五州并边膏䛕之地人莫敢耕每歳官失就籴之粮七八十万斛四大军歳给粮百五十万斛其水运者裁三之一自绍定五年以后官旣失籴而関之内外七十余仓皆爲灰烬所谓百万斛者既无从出所仰给者惟一分水运耳几何不乏扵供乎而况楮贱物贵商贬不行二千里沂流势难责以时至略计緫所一歳之入大抵不至二千万而所出几五千万则蜀计之可忧者又如此夫和好旣不可恃我军与北军又不可恃吾之财力又无一可恃不知陛下宵旰之虑亦尝一及此乎第见今日而遣吏朝陵明日而命将拓境又明日而重弊以赂虏意所欲爲风驰电奔迅不可御或者羣臣一口附和未有以中外空乏之状闻诸陛下者乎况其大者无储飬人才之素诚使裔夷畏义异类革心军政修明公私兼𥙿犹虑人才难得无与共事况于无一可恃者乎古人兴事建功必先积思广益岂有言脱诸口必使人同声併谈而莫予违也此风一成而依阿者得志正直者屏逺尤非国家之福惟陛下亟图之取进止贴黄臣自江淮以来访诸道路咸以淮东爲忧然淮东尚幸有险可守非上流比新旧戦舰犹有千艘可用所守之边止是招信淮安两城而两城具粗备粮道亦便又各有旬歳之储若得二万人守之而泗州涟水为之外堡敌人虽来未容遽渡也其降附之人则徙之新复州郡俾自爲守似爲两得今必舎可守之二城而招之不可信之降附将为比死一洒之计中外之人咸所未谕愿陛下与大臣早图之第五札臣闻赏以劝善罸以惩恶此古今之通谊也然世固有赏行而人不知勧罸用而人不知惩者且后魏羽休之変胡后不能讨而大赦以安之李唐泾卒之変徳宗不能讨而播迁以避之人孰不咎两朝之失政而使高欢结客李懐光袭迹以基危乱岂知国势积弱人情乆玩而欲一旦以法绳之急则生变缓则启冦盖无一而可也乃者禁衞之変㡬为后魏李唐之失政幸而收之桑榆犹可以暂弭目前之忧然而乗与所在卒遇震扰环视四顾逺郊近甸无可恃而徒恃区区赏罸以长保其无它臣恐赏罚有时而穷若不及今追惟旧制思所以相维相制之道固未可恃以爲安也臣窃攷三衙之制盖自髙宗皇帝首值苗传之変継罹张寳之乱每病禁衞单弱命三衙増修军政其后又以诸将歩骑分隷三衙至孝宗皇帝修明称娖乂爲获圣一军以寓隂相维制之意马歩之数通一万四千七百有竒俾蜀帅选西兵之骁锐者发至在所以充其数其虑盖甚逺也马司暂移建康识者巳谓不然其殿歩二司之卒时遣戍淮以劳苦之然不过维扬天长六合而已及时而徃及时而伐代不欲乆虚宿衞以事边垂此正周人郷遂之卒惟以卫王室不以逺屯戍而诗人所谓予王瓜牙胡转于恤凡以强本也至韩侂胄开边如用殿帅郭倪马师李汝翼发三衙禁旅与江淮之师有事于宿泗十余年骄隋之卒乍罹暑潦怨嗟载道故仅至符离退保蕲县縳田俊迈以遗虏而全单宵遁虽将庸卒懦本无可用然以守卫王居之人而使之长征逺戍则自此始乃至近世习爲故常战者不得返戊者不得更凡边头杂役虽殿歩二司不得免甚至夺骑司之马以授北人而驱骑卒以事之执鞭刈草昼夜劳苦夫三衙所以扈衞乗舆也今或荷戈扵境外或执役于降虏揆诸事躰诚爲倒置不寕惟是凡江上诸军皆非阜陵分隷之旧骑司之军昔戍扵滁濠定逺也今移之浮光建康戎司昔戍扵安豊庐和也今移之泗水京口戎司昔戍于真掦楚泰髙邮盱眙派洲盐城诸处也今置之新复诸郡池州戎司昔戍于舒蕲巢县也今置之淮东许浦诸䖏水军昔䖏之近辅所以拱衞行都也今徙之东海自余荆鄂四川军人大抵皆非旧戍且将不知士士不识将舎所素习之山川而投之未谙之水士此固兵家之所忌况扵舎王居而事彊场舍旧戍而事新彊此扵躰统之轻重虽三尺童子皆知其不然矣而士大夫恬不以爲恠禁闻卫之乱则第能追咎㨂汰之激変复讥赏罚之不闻明徐邳宿毫之败则第能追咎诸帅之䡖举复讥和好之难恃然以臣愚见咎者讥者皆是也而末得弥変之说臣尝佞谓苗传刘正彦之变恃有刘光世韩世忠诸屯列扵上流故二凶虽狂愚卒于自遁张实之変恃有吕頥浩亲军及新水宗曲部宻接旁近故虽以囏难之余戮十七人而废其班彼不敢譁今以京师之重独有殿歩二军而近郡诸屯皆戍极边殆非防微杜渐之意臣愚谓宜亟循旧制凡沿江沿海之卒置之旧屯而以时戍边庶㡬连营列栅声势聮亘可以拟缓急之须可以销姦慝之萌不犹愈扵舎近谋逺以生觊觎之心乎王黼童贯旣得燕之空城即移旧边之戍以守新边一旦女真长驱新边旣弃旧境亦失越关渡河如践无人之境徃监明甚而今之新进少年独未知惩创乎此新复之郡既未可保而江上之备已爲之一空臣愚谓宜亟循阜陵分隷之旧宿师于江南而分戍于淮汉庻几根本先固人心不摇旣可以厚重门之守又可以省分劵之费不犹愈扵虚内事外以贻一旦仓卒之忧者乎或曰如此则是弃外而事内也藩篱不固如堂奥何曰不然也臣之所言惟欲守阜陵之成䂓宿师于内郡而移戍于边城所以固近而懐逺先内而后外非直弃逺而遗外也譬如人之身复心溃裂虽四躰皆具将安用之况祖宗守边规摹如淮汉蜀口皆有民兵义旅可以倚伏不专仰三衙江上移戍之军也臣先事而有言则诚为过计不幸而言中则事巳无及陛下曲留圣虑与二三大臣谋之如臣言可采即今速见施行取进止鹤山先生大全文集卷之十九鹤山先生大全文集鹤山先生大全文集文集二十重校鹤山先生大全文集卷之二十奏议乙未秋七月特班奏事臣乃者一再获侍缉熈殿燕闲伏蒙玉音宣谕自后不妨时时请对臣感激知遇恨未有以报塞今积精储思凡得十事以仰承清问画一条具庶便乙覧惟陛下留神垂听臣不胜卷卷谨具如后一臣伏见比日以来天文示异何其稠也六月庚辰流星昼陨其占爲覆军爲隂谋越十日巳丑荧惑入太微垣其占爲饥爲逆爲䘮七月戊辰太白经天其占爲兵爲秦强爲不臣此金火二星之变至于今未退也而火迫内垣尤爲急切越六日丙午以后金星行入东井夫孽非天作变不虚生陛下亦思所以省巳愆回天怒乎汉相王嘉谓动民以行不以言应天以实不以文下民微细犹不可诈况于上天神明而可欺乎人皆以爲至言臣谓如此言者在二汉以来絶少抑不知民与天一也安有爲欺民之事而可以应天亦安有爲欺天之事而可以动民者此犹未免于择焉不精然其立言之大意则固巳深中乎于有余年应天动民之实病矣臣每见近年以来羣臣封章多言陛下每遇祀飨必逢开霁每有祷祈无不响荅而臣尝以爲此特浅之爲见者耳大水大火大兵大盗无歳无之而不此之问乎姑以今年所闻如正月而徐邳覆军二月而惠冦作乱三月而黄陂逐将四月而建卒违命五月而禁卫失伍六月而京口挻祸七月而髙邮阻兵封章奏䟽非不多矣而不以是爲异也不特此也虽干文示异无月无之亦能尽彻于陛下之听乎陛下闻灾异闻变故未尝不知畏惧也而臣犹有疑于动民以言应天以文则民未可得而动天未可得而应也天未可应臣何以知之以民未可动知之耳民未可动何以知之臣半年之间渉万里长涂所接州县民吏语及亲政未有能深信者至江淮以来则忧危之语日闻以此知民未可以虚言动也民未可动则天决不可以虚文应也惟陛下实体而笃行之一臣比者伏闻陛下尝于经筵对羣臣论及汉元帝委用儒生牵制文义优游不断陛下慨然有感于元帝不得眞儒而用之圣学髙明诚足以破千载不用儒生之陋然臣尝读汉史毎于元成二君而有感焉因爲陛下试陈之且人主心术之隐嗜好之偏独居乎深宫之中谁得而知之史册虽书人亦不尽信也而班固于此二赞独异乎他赞其言曰臣外祖兄弟爲元帝侍中语臣曰元帝多材艺善史书鼓琴瑟吹洞箫自度曲被歌声分刌节度穷极㓜眇少而好儒及即位召用儒生委之以政牵制文义优游不断孝宣之业衰焉其于成帝赞曰臣之姑充后宫爲婕妤父子昆弟侍帷幄数爲臣言成帝善修容仪升车正立不内顾不疾言不亲指临朝渊嘿尊严若神可谓有穆穆天子之容矣愽览古今容受直辞公卿称职奏议可述然湛乎酒色赵氏乱内外家擅朝言之可爲于邑臣尝以爲此二赞盖班固直以爲汉业之衰始此故详着其致衰之因乃在于宫庭屋漏之闻故以侍中婕妤帷幄近习之言证之方二君之亲近儒生容受直辞也人必谓多材多艺而又能用儒有威有仪而又能受言有君若此太平可以立致不知其退而居乎深宫之中则声乐之溺心酒色之惑志所以交攻于内者乃尔是时非无眞儒如萧望之刘向诸贤也然外戚如许史宦官如恭显皆得以害之至于连坐系狱向不见用而望之死此无他儒生与戚宦不两立而用儒受言与声音酒色亦异涂此重则彼䡖势使然也虽然方二君之耽乐也亦自谓曲房隐间谁得而知之不知左右前后之臣亦有以此而告诸史臣者后世之史臣知之则汉庭羣臣与当时之庶民固莫不知之故班固于此二赞特岀所闻之自以着亡汉之端其可畏盖若此臣乆蓄此意特以元成二君汉之庸主不足爲盛时道且着之表奏人所忌讳无自而发今幸因陛下所以语羣臣者若此敢尽以奏陈陛下深念而力监焉一臣伏见陛下槪临朝之旣乆愤积弊之未除内出手书并命二相庶几同心戮力新美治功小大之臣改视易听若有再睹升平之望此天与陛下以转移人心之机也今旣月余而二相谦逊未皇事多牵制析六房而爲二旣多窒碍分小治于次辅又伤事体大抵四十年间韩史用事左相如余端礼京镗钱象祖或二三月或六七月浅之爲丈夫者未尝习见绍熈以前常是并相于是更相疑怪而分朋植党者又各扇摇是非一则爲纵容子弟賔客之说一则爲荐引执政都司之谤方贿赂公行之余而郑清之能以廉俭首变贪风方姦凶得志之时而乔行简独以婉辞隂主善类今所得之谤乃若反其所长爲二相者安得而不辩然而古人事业惟有听规諌以自防闻横逆而自反不以尤人也臣尝妄谓与其逺䜛耻谤必诘其所从来则莫若存此二语以爲自防自反之益而况轮日当笔聚堂佥决此二谤者将有不待辩而自弭不然叔出季处託爲假故以避聚㑹则参差牢落之乆其势必至独相是谤者之计得行而并相之旧典终不可复惟陛下申谕大臣而加儆焉贴黄臣窃闻乔行简尝于陛下之前自言未尝荐引小人一时宰执皆亲闻之此谤旣无用辩近又闻郑清之以出入材馆之客受赇挠法付京府鞠治又以见前后致谤之因清之有不尽知也若二相自今明白洞逹事事若此则姦人无所用其闲而推诚布公共济国事天下尚有望焉不然则安能以自解伏乞睿照一臣窃见陛下自亲大政杜羣枉之门开敢言之路天下诵而歌舞之然臣至郊关之内则所闻浸异犹不以爲信也及问之在朝则曰圣度天寛未尝以言罪人言有不合则留之禁中而巳虽给舎台諌之言亦有不付外者审尔则臣恐有甚于拒諌者矣祖宗盛时给舎台諌未有知而不言言而不行亦未有言之不行而不争争之不胜而不去者如论陈执中论夏竦论李定论胡宗愈论蔡确等事至于十五六䟽十七八䟽至二十余䟽不见于施行不巳也绍圣崇宁以后此风遂泯然犹间见于中兴之始极盛于淳绍以来而又大坏于庆元嘉定之日幸頼陛下力扫积年喑嘿之蔽王遂洪咨夔诸臣又相与振起而扶持之正涂丕阐羣听苏醒而比日以来又不逮前臣愚妄谓羣臣不能以先正之所以事君者事君固不爲无罪然陛下导人使諌之意亦不能无怠于𥘉也伏见孝宗皇帝于羣臣章奏取其所当行者䟽之小册以示大臣或御便坐则寘于香几羣臣皆得就观又有记事版书其要目以备遗忘盖未甞有不付出之章奏亦未闻有不争不辩之给舎台諌呜唿爲君必如此而后爲不负祖宗爲臣必如此而后爲不负天子安有臣谩言之而不复计其施行君姑听之而不复虑其争辩臣恐天下闻之有以议在廷之臣昧于去就之义则君臣之道两有未尽也惟陛下特出臣言而申儆之一臣尝谓古者观人之法不论其功而原其心夫乐羊食子爱君也西巴放麑违命也尚论二人则食子者爲忍而放麑者爲仁古之观人盖若此臣去歳封章尝言陛下乃天命所归人臣不当贪天功以爲巳力因援叔孙昭子之于孺牛汉文帝之于周勃宣帝之于霍光宋文帝之于徐羡之傅亮乞陛下以公㓕私未知圣虑以爲如何也今臣不敢逺引前代乆逺之事试以孝宗皇帝近事明之且史浩事孝皇于潜邸事无细大必取谋焉恩平之去孝皇之立浩有大功即位之始而相浩仅四阅月而去之厥十有七年又相之仅九阅月俾奉内祠夫浩虽有功于孝皇之身而不能掩其权谲之心孝皇念其功而疑其心凡再相而再去之前后当国仅及年余此则古者观人之法也陛下不思孝皇弃浩之意乃犹眷眷于故相之家未尝略有施行是举也得无戾于孝皇之意乎今图回宗社大计将有定论愿陛下先事致思以爲乆安长治之图天下幸甚一臣窃见祖宗时储蓄将帅先自逺路监司渐擢爲京东淮南俟其绩用旣章则擢任陜西河东北三路及成都路自三路成都具有成绩或召爲三司副使或就理资序升爲都漕以备帅臣之阙不惟谙歴险艰亦以遏絶觊觎不然奚爲若是之缭绕不快人意也自比日以来选用制梱太轻夫人皆可爲之故有望实无闻之人仅历郡守监司揆之资望皆不可得而妄意图之者此尤选授之所当谨也其在先朝知益州守不过一知郡耳犹必用从臣以上有当除待制者必加直学士以异之其谨重若此况制梱之重而可以轻授乎一京口之冦外揺江淮内迫京辅此非小故也陈韚闻变即遣精锐三千击之于茅山死者不下五百人其生擒以归于制司者尚七百九十余人岂惟绥静一方亦爲国家稍雪累年招安之耻此当速赏元戎其余将士趣令上功次第行赏而日复一日未闻有所旌异识者惑之而况惠广之冦亦頼建康将士之力此在朝廷当有不踰时之赏今所以悠悠者不过曰少俟得实审议而后予之非有所吝也然京口宻接行都事之虚实功之轻重夫孰不知进律迁官自可立决昜曰在师中吉承天宠也王三钖命怀万邦也将帅在军盖以钖命爲宠若悠悠不行则人情解体谓王之无意于万邦也况今事变方殷军情反覆髙邮之冦阻兵负城赏罚无章何以使人或又谓建宁之赏今亦未行此正欧阳脩所谓有事则大惧无事则不忧者惟陛下速图之一臣比过江上闻去歳准东抽取战舰乆而不返比又闻㳂淮舟师巳爲㳂江抽回万一有警臣恐江自爲江而不恤淮之不守淮自爲淮而不恤江之无备彼此牵制有误疆事又闻维杨与建康异论襄帅与淮西异论兴元与蜀帅异论深虑寘闲左右以相伺察遣人中都以相谗毁此何时也而内外暌离若此此事所关不小臣毎见朝论谓淮东当汲汲储才以拟其后其余帅阃虽当先事储代今防秋迫近不容轻易亦冝行下戒谕各务体国母相猜疑以误缓急惟陛下与二三大臣早图之一江陵爲上游重镇自赵方以虏势浸迫移制司于襄阳后来遂爲定治自故相于制置使衘曾入安抚二字由是遂以湖北安抚司职事併归京湖制置司湖北安抚旣爲虚器江陵太守遂同列郡事权日削财力亦殚比年以来又自郡守升帅且兼制属其爲削也滋甚脱有缓急如开禧闲虏围襄安肆掠于随枣郢复之境于是时也江陵有兵有力可以援之乎万一狡虏有谋以轻兵缀襄安而重兵薄江陵则呉蜀中断而国之危甚矣始因故相有所偏系不恤大体今乆而渐失𥘉意戾旧章此亦目前所当更张也惟陛下加之意一臣𥘉对内殿之日尝言王畿千里之内守卫空虚因请平江增一重屯庶张声援以隂制内外诸军陛下旣然其言寻闻庙堂以未有钱粮未有区处臣旧闻淛西圩田一歳之入自可增招一军然䟽逺之臣竟不得而知其虚实臣窃见溧阳县张挺沈成尝诉陆子遹夺其田产凡一万一千八百余畒献之故相之家其后江东漕臣欲令钱业各归其闲有至毎畒仅当官㑹一百者臣愚以谓若从安边所代此二家出钱赎业庶几歳得田利亦可助招军之费其同时豪夺武断之家似此者非一窃计有词至台不省者必非一人若令刷具并与代钱追赎以入于悬官则不惟可以济军实之用亦以伸吏民乆郁之气而给还元直仍不至有伤事体一举而三利焉惟陛下亟图之奏乞収回保全故相史弥逺御笔臣乃者抵冒谴何輙有奏陈援引孝皇待史浩之法以告于陛下且念宗社大计将有定论拟乞圣慈先事致思爲乆安长治之图臣因惟念此等大事盖前代之所讳闻惟仁祖髙宗宁考断然行之不以爲疑今陛下仰法三朝蔽自圣志则今日所行节目便关将来利害此不容不加谨审因逐事口陈伏蒙玉音宣谕谓巳有区处臣虽不敢妄有奏禀窃意圣识高明必无遗虑及退而闻诸荐绅闲乃知先有御笔欲保全故相之家併饬臣寮母得捃摭以全大体陛下训词虽不知何所爲而发然臣谓图回大计与保全故相此虽二事实有相关且范质不肯轻附太祖此在前代必取大戮而太祖终身敬重位之极品陶谷以禅文奉太祖此在前代必爲元勋而太祖终身薄之不至大用大抵眞主之兴天实命之非臣下所能制其予夺是故爲人主一言一动当爲后世子孙虑不爲一身冨贵谋臣之所谓大计与故相二事正相闗者臣之长虑却顾盖若此而今之圣训偶与臣异意是陛下未能尽察臣不敢尽言之意也夫不敢尽言臣之分也而能尽察臣言外之意则陛下之明也窃见先朝亦容有戒谕羣臣如明道诏书毋得言明肃皇后垂帘时事绍兴诏书母得言崇宁以后滥赏凡以父母之爲非人子所忍言故不得巳而形之戒谕然而未有用之故臣者惟髙宗尝保全桧矣桧尝有存赵之议有归长乐之功然其身后虽以子孙賔客之滥恩犹削之夺之亦未尝以禁戢言者今陛下并命二相之𥘉方欲转危爲安易乱爲治此正不堪再坏之机况景祐建炎庆元故事方兹谋始乃首以此意见于训告至于书故臣爵谥而不名则虽以国𥘉佐命元勋犹未有此也奎画一颁中外惊愕臣又伏读圣训欲令史宅之兄弟安分畏法益加戒谨而其末併饬臣寮毋复捃摭务存大体则自今论事之臣茍及三十年闲旧事皆可谓之捃摭矣且宅之兄弟一二年来所以安分畏法亦谓人言可惧耳今先与杜塞人言是启其不安分不畏法之端几若前后诏旨自爲抵捂者昔人谓防民之口甚于防川人言决不可防而祗以启纷纷之论重费陛下区处则反非所以保全之也臣愚妄谓御笔若未行即速巳之或巳行出却乞収回删去前后数语以爲宅之兄弟之警乃所以保全其家而训天下之爲人臣者臣曩歳自诒罪戾濵于九死幸赖陛下湔祓而振起之今又拔从孤逺位之华近实踰望表臣感激知遇恨无报称岂愿更爲异论徒取婴忤以再蹈不测之祸特以事关国体虑及方来幸逢陛下聦明豁逹之主虚心忘我容受谠言用敢輙犯威严以冀㳙埃之𥙷惟陛下赦其狂妄特赐留神采纳不胜宗社灵长之幸臣俯伏寓居以俟斧钺之诛取进止贴黄臣深虑不察臣者指爲矫激故亲书此奏不敢付之笔吏虽亲故闲亦未尝传本庻以见内告外顺之意伏乞睿照奏乞将赵汝愚配飨宁宗庙廷第一札臣诚不佞陛下过听使之待罪故宗俾典邦礼重惟国之大事无先宗庙今祫享在即有当先事奏陈者党犹以婴祸触讳爲疑喑不一言臣爲旷官窃见先帝未祔庙之时尝下礼寺集侍从两省台諌礼官馆职议功臣之配食者臣时忝备从臣之末爲故相史弥远言此无出于赵汝愚弥逺旣是臣言而同列异心未及集议遂使庙食乏侑十有余年陛下始亲大政李心传在外上封首陈此议王遂又一再言之先后异时中外殊方而三人之词如出一喙亦足以见人心之同然此可以决矣而未之决近者游佀上书宰相极陈汝愚决䇿定乱之大功又无所施行矣夫以宁考三十年相辅之臣秉正蹈谊卓然诸公之右惟一汝愚未能或之先者此了然如黒白之辨虽三尺童子皆能言之不知悠悠歳月果何所牵制也心传之说曰昭勲阁画象尚虚一龛若有所待遂之说曰亟进汝愚以杜弥逺臣始谓弥逺虽贪恣无蓻而未必妄意至此迨近日外闲传闻谓朝廷误识权饕之意徃徃如二臣之说者臣窃惑之臣历考中兴以来祔配之礼皆是旣祔即配未有虚侑食之位以俟大臣之卒者且如光宗升祔而故臣如周必大留正皆亡恙故不得不以葛邲配盖先朝故事祔配同时不容少迟歳月以需周留二相之卒也今陛下祗遹旧章事无小大皆以祖宗爲法而独于事关宗庙者首违成宪祖宗神灵昭布森列不知视此爲何如若果行之其不歆也必矣方孝皇慿几之时尝药宅忧未有所付是时力賛祖后决䇿以授冡孙使神器几危而复安军民将乱而遄已者汝愚之力也至公血诚爲干淳接续气脉正学直道爲绍熈扶持三纲遗风余论爲嘉定藻饰新政汝愚之力也而一旦欲以牵系之私变累朝之成法贪黩之人易万世之公论诚恐此意一定此令一行虽蔡京秦桧亦可配食前朝也且王安石蔡确此公论之所不予者绍圣崇宁之日曷尝不与飨大烝至于绍兴公论旣明卒从改正人心之公是公非不可以势刼而力操者如此而况汝愚定䇿宫省有功于先帝无负于社稷始虽困于权倖及先帝一旦悔悟追崇赠禭録用子孙岿然爲一代之宗臣盖有扶日行天之功而无盗权黩货之罪窃意先帝在天之灵亦必深念之古者赙布之余以班兄弟之贫释者曰分死者之所矜也䘮之行也必朝于祖庙记者曰顺死者之孝心也盖孝子之事亲惟以追述先念爲事故祭之日必思其嗜好思其笑语今舎先帝之所念而徇陛下之所欲非所以事宗庙也顷者陛下欲起袁韶而羣臣争之欲保全史宅之宇之而羣臣又争之欲用史嵩之台臣又争之虽然此犹颠木之有由蘖一旦复生足可搔而絶也今乃欲取其根而再植之臣恐此根旣植枝叶蕃滋则祸本乱萌皆由此始且古无非鬼之祭惟功臣祠于大烝则自商周以来有之非一代之宗臣不在兹选事大体重是以先朝必下侍从两省台諌礼官馆职集议俟衆论胥允然后下有司施行深恐陛一出令之误则在朝廷之臣必将聮章累牍争辩不置以费陛下区处用敢冒犯斧钺缕缕言之庻几息响于无声絶影于未动所以存全事体保护圣德必不使有纎翳微氛得以累日月之明也惟陛下深思而速决焉取进止奏乞趣诏崔与之参预政机臣伏覩陛下亲揽大政特颁手书首以廉隅砥厉臣节百司庻府闻命踊跃大邦小侯望风胥劝然而终以染濡熏习之乆回遹之谋沦浃肌髓鄙夫壬人顽顿寡耻贪吏债帅诛求亡厌此风终未殄也乃者陛下特攽御笔逺自广南召崔与之参预政机除书一攽中外胥庆而与之方以年迈疾侵固请谢事夫当仕有官职而以其官召之则不得以疾爲解陛下所以诏谕之者非不切至而与之重于一出特爲晚节计耳与之𥘉辤宗伯再辤天官今又力辤政府古所谓大臣者与之庻几有焉今若頼其沈静廉退之节表正羣工亦足以革竞鎭浮廉顽立懦臣愚欲望陛下亲御宸翰以趣其行勉以君臣之大义谕以家国之深忧庻其幡然而来恊助亲政则陛下意郷所形必有闻风兴起者矣臣无任区区贴黄臣妄揣圣意必谓臣言爲然輙拟撰趣诏数语以备亲洒伏乞睿照奏乞审度履畒利害以寛中下戸臣伏见比日以来鞑势浸迫边声方棘擣鳯摇沔以窥梁益驻豫城唐以睨襄枣攻蔡入息以闯光信杨妇聚兵于山东以尾其后陈温倡乱于淮西以挠吾圉而内之诸帅方且相爲敌雠当此之时不特贾谊所谓痛哭流涕盖韩琦书夜恸哭之日矣独幸人心未携犹可慿借扶持以永天命而楮币一事乃至重烦朝廷区处今诸儒生之学自孔孟者而行管商所不爲之䇿此岂其本心也哉力遏其议则币轻巳甚忧在目前助成其说则上下骚然怨嗟载路然则如之何而可臣尝观古之人君虽不免用民之力然必有不忍人之心天下窥见其犹有此心则亦亮其爲不得巳之政故以闵劳爲恱以见忧爲喜者世亦有之今履畒而征至下之䇿也苟又无诚信惨怛之心以行之民其不解乎臣尝言之有位欲将人户物力第爲三等而分爲三限以督其入上者入𥘉限次者入中限下者入末限而人不以爲然是说也盖欲借上戸气势则以振作楮币或可望其指日増价一也虑将来只是下戸纳足上戸断然不纳今先及上户则余人无词二也今未见畒歩苗头之数只得衮同科敷是致中下戸亦与上戸无别今若令上等先纳次及中等俟纳及太半之后万一楮币顿复则下戸或可略与蠲减或又全免三也此三说皆以示恤小之意而条目之攽乃未及此或者不过日上戸先期输纳则中下戸必市贵楮不知中下戸皆有官之家非皆朝不谋夕独不能豫爲之待乎臣又欲毎路分命监司帅臣二人或三人庻责任稍专才否易见今每路止择一人万一行之不善则一道皆无所诉臣谓此事之行怨谤纷纭决所不免若条画明备奉行得人则犹可救药自数十年来大臣不谘访侍从不论思乆矣今宰执召从官至堂㑹议此四十年所创见然而利害之要皆在条目而有言者不能尽行则何益矣臣尝见杜衍岀守永兴时夏人𥘉叛科调督迫民至破产亡身衍语其民曰吾不能免汝然可使汝不劳耳乃爲之区处讨较民比他州费省十六七今使监司郡守皆如杜衍之心则民虽劳而不怨臣愚欲乞陛下以臣所言付之宰执俾爲条目分命监司帅臣分郡任责必当官对民戸截凿必先督贵近之家庻几中下戸之产寛得一分则受一分之赐人心不揺弊事可革天下幸甚贴黄臣伏见修内司所管田畒恭奉圣旨特降㑹子十万缗赴封桩库交纳以备截凿陛下旣以此率先天下矣若贵戚权势之家皆能上体圣意以爲中下户之倡则此令奚患不行伏乞睿照重校鹤山先生大全文集卷之二十鹤山先生大全文集鹤山先生大全文集文集二十一重校鹤山先生大全文集卷之二十一馆职䇿荅馆职䇿一道对自三代以还王政不明而天下无善治寥寥千百载间岂无明君令辟修立法度讲明政刑欲以挈其国于乆安长治之域者哉然撑东而西倾捉衿而肘见治之形常浮于乱之意则亦未明乎纪纲而巳矣使吾朝廷之上君制臣承淑慝有别国是归一士心不偷则纪纲一定自可以立万丗法程而无变而况目前小小节目之未备者乎不然所以爲立国之规者方抢攘舛逆未甚有纪则四肢虽强而脉巳受病庸医之喜而仓扁之惊也我国家之有天下也以仁厚立治体以宏大植规模眞儒硕才肩𬒮摩接相与修明纪纲以爲子孙帝王慿借扶持之计姦憸权慝胥史舆隷不得以挠宪章后家阉尹宠昵嬖倖不得以干朝政国论出于一而士大夫以名义自检不以枉进不以苟偷立人之朝一政事之失则大臣请对面列台諌留班伏合小臣封章扣匦随即正救诚以大纲之或紊则败法乱纪纷裂四出任使非人而军政堕矣耗蠹无艺而财力殚矣有司失职而刑狱䌓矣一丝之棼而头绪如猬是安可不循其本而爲之忧乎当是时选用将帅内则拔之禁近大臣诚以藩岳而后用外则取之都漕待制杂学士迟以歳月而后授武臣不过爲緫管领兵马受节制未尝俾之得专制一道也纪纲一定故择帅不挠于私而绩用咸着况祁若水能使老师宿将屏气慑息韩范诸人能使悍羗黠贼骨寒胆破其将帅之効有如此者财用悉归三司内外帑藏非条例之有定数者不得擅支而军噐土木河防之费皆有专案以关防岀纳之名数人主不得与知宰臣不敢取索计相不肯供具皆所以防微杜渐不欲以隙撗恩滥赏之门也纪纲一定故财用不病于耗而公私俱利𥘉年不过有千六百余万之入而内帑金帛如山积而至于寳元康定间民不加赋而帑藏盈溢其财用之𥙿有如此犴狱之寄列圣尤重旣分遣朝臣提点刑狱又间遣近臣分録刑禁凡有奏谳则棘寺与审刑详覆之同书以上于朝又虑有司之交委其责也则令详断官不得避事紊烦朝廷干德诏书列圣遵守纪纲一定故司臬者各供其职而狱讼用稀盛度知审刑院而在京及诸路止有断案三道庆历之间郡数奏狱空其刑狱之清有如此自熈丰大臣以私意误国引用资浅新进之士布满中外要官右职皆出其门废弃典章堕紊经制凢祖宗所以维持斯丗之纪纲荡无复存血脉受病而外邪交攻衆证皆由此始河朔增置诸将而勤兵费财韶向充谔之徒出师屡败使貂珰节制诸军而士莫肯爲用则军政失律矣凿周官以符新法分三司使权以归朝廷置旁通簿以说上意则国用无节矣杀伤自首之律议论蠭起奏谳驳勘之条删着无常鞠狱或由内降必传重议则法令滋章矣方熈丰大臣锐意求治悉从更张未尝不曰吾将以振起偷惰作新弊政也而庙堂纪纲之所自出乃使国是多𡵨憸佞竞进举措不审条章纷错以伤吾立国之体使无元祐则阳九之厄盖不待后日而见矣而何特是三者之不满人意哉即是而观则知出治有本末施置有先后治本旣立则节目所不必虑区区然随事以爲之图而纪纲之地谩不加意则亦终于无成而巳矣善计天下者常于是而致察焉厥今天下何病哉国是挠于浮言朝变夕改而无成规士大夫狃于苟偷阿意顺旨而无特操法度屡更主威不立爵赏轻滥流品混淆庆元之𥘉尝爲变更之说矣未几而易以安静未几又爲皇极之说矣未几而易以振作上旣无一定之论以把握国势而士大夫迎合苟容不自爱重倖门邪径抉关毁垣其嗜利亡耻者往往剽掠传闻追媚时好求容左右扣阍投匦指心誓日以功名自诡而朝廷之上所以植立纪纲以爲出治之本者虑不动于耳目以爲上之人无意于是而时论所不尚也嗟夫安有爲天下阽危若此而充塞周行掠禄飬䛕独无人爲上分明之姑以将帅言之国家休兵四十余年矣旧臣宿师日替月零骄将騃夫乆縻廪稍未尝有横草尺寸之功而髙官厚禄宠异逾等不复有功名之望剥下媚上背公首私陞差夺于货贿㨂汰挠于请嘱庸者有输假贷子钱者有输毎旬宣限幇给银㑹或以鐡钱兊给而规其倍称之息戍兵之愤惋不恤也市刍草以给战骑往往抑配均备而干没其四分之三将队之怨嗟不问也甚者収房廊掌囬易置簰筏建第宅古人之所与同甘苦者今役使科抑几同奴隷方时晏安而专事朘削士有离心而无鬪志万一有犬吠之警则忧不在敌而在我矣是安可不讲求其故乎问遗公行货赂旁午或求召对或觊节钺或圗移鎭倾囷垂槖莫非责偿于得请之后此其谿壑之欲岂曰仅偿宿负而巳哉此可忧者一也姑以财用言之中兴以来以十六路百七十郡之地不能当天下全盛之半歳入乃増至六千五百余万而经制月摏等钱二千万不预焉两浙之歳输缗钱千二百万四川之塩钱九百五十余万又不预焉校之祖宗取民之数不知凢几倍矣而平居无事版曹无累月之储大农无旬时之积鳃鳃然若不能一朝居者祠牒积滞而亟出空名祗以重啇贾之疑而拘以折纳使胥吏得以交通爲市扈农急阙而招诱纲运反以致诸郡之闚而掯期始至使官吏得以旁縁爲姦方时晏安而小小举措首尾呈露动招窥议如此万一有赤白嚢之警虽百弘桑亦不知所以爲吾计矣是可不讲求其故乎苞苴成风而贪吏满天下名噐轻滥而节察防团满京师后家之庙伪于畴曩掖庭内人动以千数今其甚者封摏内帑破坏阜陵之成规御前军噐修内司营造之需关拨无时比部不得而駈磨庙堂不得而致诘宣和以天下之全力侈汰无节犹不过月支百二十万而今乃与之等此可忧者二也姑以刑狱言之祖宗立法罪疑惟轻令甲所载凡无证佐不经检验法轻情轻疑虑可悯皆得以上于朝盖虑其冤抑而无告也因循日乆而胥吏縁法舞文应大辟下吏不先考正情实或导之以前六者之条迁就周囬以爲奏谳之地狱司受贿而饰词法吏交通而弃法天下之狱歳上于朝廷者充曹牣府而皆无证不验也皆法轻情轻也皆疑虑可悯也文书盈几披覧莫徧福建湘湖川广之间报可之命近輙逾年逺或再歳痩死者不可胜计详刑之职无案可覆是可不讲求其故乎守令务爲姑息不肯任责而宪吏之于州胥吹毛求疪甚至呵问勘官逮治推狱毫氂之差便入一案推结之文若径从奏裁则省部据案铺法不复駮难举天下无一可死之刑兇徒之所以轻犯法而狱讼繁多冦盗之兴实基于此此可忧者三也夫将帅所以捍吾圉也财用所以强国势也刑狱所以戢奸暴也先王经理天下孰有外于是而今皆未能一焉则纪纲之不可忽者如此上拊髀思将固尝申饬诸帅至谓专事朘削借爲苞苴可谓深中弊源矣将帅之弊至今日极矣非大有以更张之不可也诚能如祖宗故事参用儒将自宰职禁从以至藩方帅守其有年劳素深威望素着谙歴山川道路甲兵财糓者命大臣各以一二姓名条上蔽自圣志俾之分领重鎭假之以权而乆其任隆之以名而厚其礼使位貌威名诸将素所屈服遇有缓急则授以大将旗皷俾得以尽护诸将而武臣不过领兵马受节制出入战守爲所指緃耳舍是不思而必待夫临事仓卒然后辍大臣以宣威则上下杆挌举措乖方往事可鍳也况介胃之夫寡廉鲜耻而恣爲棸歛又堪专委乎上旰食渴治固尝申命大臣兼緫邦计且使之参攷内外财赋所入经费所出可谓深中时弊矣然今日之帑藏不难于理其外而难于理其内盖外之出内有常可以考覈而内之耗蠧无节不容预知所闻国用司巳徧行取㑹诸路上供赋入及所在钱物名数诚能始自内帑取一歳非汎支费严加覈实一毫之出纳国用使别得以制其可否而参计官得以覆其虚实毋若平时比部駈磨之具文则内帑金帛当无欺隐然后以绍兴制度爲率约爲定数月支不过八九十万比今所支则歳可省三之一以三十年之通当有余财万万遂可爲十年之蓄以绍兴兵戈扰攘之际所费仅尔岂其承平无事而独不可行乎上好生恤刑固尝申饬宪臣俾之条具详覆失职之因可谓深中弊源矣然今日之弊有未易言者狭其奏谳之涂则省部固无壅积之患而非古人宁失不经之义不问其可贷可杀而皆得以上闻则朝廷固有好生之名而又非古人刑故无小之意今不若行下勑令所将奏裁之法详加订正比类问难䟽于其下俾上下晓然易避难犯仍责任宪司凡州郡所当上之狱审勘结録止得申宪司详覆有当取裁则宪司独衘具奏夫宪司岂专以杀爲事者而今也州郡欲予之死则申欲予之生则奏甚失夫详覆之本意也如前二说不犹愈于刀笔之吏巧爲传㑹而冤死长奸者乎三者之病愚旣推源夫受病之由而陈所以治疗之方矣然脉候有虚实药石有先后敢终言之自晋之东中原遗黎未尝忘晋晋之诸君进筑以广地增募以强兵储粟以厚粮亦知所以用强其国矣然纪纲不立𥘉无一定之规而谋国之臣议论矛盾亦无同心徇国之意古之举大事者必上下一心臣民恊志议定而后行谋审而后发而今也国无定是人怀异情一人举事则一人蹑其后以议其失庾翼徙鎭而王述非之禇裒北伐而蔡谟非之殷浩出师而王羲之非之元温议迁洛而孙绰非之夫事未及举而内之人心乖离不一如此则其连年出师随即败衂间虽小有克捷实爲温𥙿僣窃之资然则非其外治之不讲皆以在内之纪纲未尝素立故也有国者岂可徒计在彼而不计其在我者哉今日之势愚谓莫若急于内修而缓于外攘内修若无所事乎急也捄弊如支倾极力撑柱不急则仆外攘若不容以缓也然对敌如奕棊当量彼巳不缓则失请先言其内者人主㳟俭寡欲渊黙临朝固未尝有失德而立政造事未闻与外廷之士推诚临问熟议而后行虽日御经筵亲近儒生而罕垂谘访日御便殿轮对百官而未尝可否政令之阙失纪纲之废㢮宵旰之忧亦尝及此否也庙堂政本所出也今体貌浸轻威望不着旬歳之间免两执政如逐奴隷异时犹曲示寛假俾之自爲去就今一封朝奏则仓皇就道矣殆非所以重朝廷也台諌公论之所系也今论监司则反爲所诋甚至诬抗台臣而快其私论一郡守则反爲所慢甚至迁延歳月而不肯去简墨未干而巳卑祠廪矣烦言在耳而复造班行矣事势陵夷殆非所以崇国体也进一贤焉惟恐用之或后也未及施置寻即罢去退一不肖焉惟恐去之不速也未及旋踵寻即収用则贤否混殽矣千余缗之赃褫爵䑕徙可也而百余万计者或夤縁以求祠则赏罚无章矣事之不得其当者如此而欲以振天下趍事赴功之心不几于却行而求前乎愚故谓急于内修请复言其在外者自一二年来道路籍籍皆谓朝廷将议北伐移戍兵修战舰蓄边储备犒赏缮城郭文移往来项背相望曽未有衅而两淮之间人情汹汹若王师之将至不知朝廷果有是耶抑不过坚边设备而巳有之则不当使敌知知则彼有备而我无功无之则不当使敌疑疑则敌生衅而我无应二者皆非我之利也今进言者皆曰虏人困于鞑靼而有危亡之形遗黎不忘本朝而起讴吟之思彼其民困于屯戍而签刷未巳财匮于给饷而赋歛横兴若我以义兵临之不遗一矢而境土可以坐复此近日规恢之说所以上下閧然也然尝静而绎之今虏人积衰之势虽犹强弩之末然其奄有秦晋齐鲁燕赵之地并吞大辽幽蓟瀛莫之区地广形强未易卒图而求其在我则廪廪然未有可以胜人之实爲今日之计莫若振纪纲定国是一人心作士气使吾内治修明国势増壮使精神之运固足以詟敌人之心然后徐举而图之此万全之利不可以腐儒常谈忽之也不是之思而欲举二百年祖宗之天下以轻试于一掷之蹔则举足之间庙社之安危存亡系焉愚故谓缓于外攘区区謏儒不识忌讳妄有窥度如此若曰国家大事我不当言言之有罪则狂僣之诛所不敢辞重校鹤山大全文集卷之二十一鹤山先生大全文集鹤山先生大全文集文集二十二重校鹤山先生大全文集卷之二十二进故事谕储蓄人才庆历四年四月右正言同修起居注余靖上疏曰臣切闻京西转运使杜𣏌准中书札子奉朝旨抽赴阙欲令计置収捉冝州蛮贼者臣以爲朝廷蓄飬贤俊当如民家収积财货平时先有营度至急乃得其用㐲自去年巳来陜西举知州始用杜𣏌三司择判官则又用杜𣏌京西多盗贼则又用𣏌今兹蛮人作叛则又用𣏌皆席未遑暖而即移之是使杜𣏌有奔命之劳朝廷有乏贤之叹如斯事体良亦可惜臣亲见杜𣏌言京西之政始有端绪而未尽施设今遽舍去不成绩效此屡易官之患也㐲惟庙堂之上当思天下有多少贤才可与共了天下事者广爲询访预作处置某人可了某职某人可当某路一旦缓急用之如指诸掌此乃庙堂之䇿当有素定者也今二年之内讲求贤俊只知有一杜𣏌何观听之不广示天下以狭也设使别路更有贼盗则将又移杜𣏌无乃取笑四方乎毎见大臣谋事当平居无事时优游暇逸如不足忧者及一隅有惊则仓皇移易如素不经心者㐲望陛下敕谕两府大臣广思博採天下贤才以应万务无使临事仓卒有乏才之叹则社稷之福古人有言曰霸王之主终不採将于往贤求相于后哲自是识抜不明求之不至不可厚诬四海谓之乏贤惟陛下圗之臣窃见余靖上䟽乃庆历四年四月也方是时晏殊爲相范仲淹杜衍冨弼诸贤皆在二府而韩琦分陜专任西事本朝人物于斯爲盛而靖也以一事之不素讲犹孜孜以储才爲言臣闻天爲斯丗生才自足给一丗之用用之有不给则以求之有未至于是常知乏才之可叹而不知遗才之实多夫使其兼収并蓄如医之储药工之择木粗细毕程大小各当则左抽右取惟意所欲何忧乎人才之不足何患乎事机之沓至爰自后丗长养成就之功少而摧折委弃之意多脱有缓急则弄印四顾莫知所卑夫未能射御而责以获禽然且不可兹其爲射御不巳多乎太祖皇帝未取太原君臣之间拟曹翰以守之亦可谓早矣而臣普犹曰翰死孰可代且太原未取而先择守未置守而先拟代载在史册人不以爲太早而以爲当然不知今日三边重地陛下与二三大臣亦尝虑及此乎不惟三边爲然也之百司庶府外之牧守监司皆当以是致思也燕闲之覧党谓其可采惟陛下速圗之论夷狄叛服无常力圗自治之实唐陆贽奏议苐十六卷兴元贺吐蕃尚结賛抽军囬归状右钦溆奉宣圣旨适得浑瑊奏比日尚结賛频使人计㑹拟自领兵马尅期同収京城縁春来蕃军多有疾疫近得探报尚结賛等并抽兵退归不知逺近朕意縁吐蕃士马强盛又以和好之义自请将兵助国讨贼朝夕望其成功今忽抽军退归甚失准拟浑瑊李晟等诸军兵马并不至絶多若无蕃军应援深虑𬒳贼冲突卿试料量事势如何者臣质性孱昧不习兵机但以人情揆之时亦偶有所得自承此旨欣贺良深窃谓蕃戎退归乃是社稷遐福昨日巳附钦溆口奏讫伏恐未尽愚欵尚劳圣忧谨复披陈庶解疑结彼吐蕃者犬羊同类狐䑕爲心贪而多防狡而无耻威之不格抚之不怀虽或时有盛衰大抵常爲边患隂诈难御特甚诸夷陛下但举建中以来近事凖之则戎心难知固可明矣顷者方靖中夏未遑外虞因其乞盟遂许结好加恩降礼有欲无违而乃邀求寖多翻覆靡定託因细事啧有烦言首尾凡歴四年要约竟未坚决立碑才毕复请改移猜矫多端于斯可验逮至盗惊都邑驾幸郊畿结賛揔戎在边因请将兵赴难陛下推诚允纳厚赂招来逗留持疑竟不肯进无济讨除之用但携将帅之心怀光遽至猖狂颇亦由兹促祸及皇舆再驾移跸汉中陛下犹望蕃兵以宁内难亲倚之情弥厚屈就之事亦多豺狼野心曾不知感翻受朱泚信使意在观变推移频与诸军尅期至时皆不赴㑹致今羣帅进退忧虞欲舍之独前则虑其怀怨乗蹑欲待之合势则苦其失信稽延旣姦且骄曷望成绩非唯变态难测且又妨扰实深戎若未归冦终不㓕但愿陛下谨于抚接以奋起忠勇之心勤于砥砺以昭苏逺近之望中兴大业旬月可期不冝尚眷眷于犬羊之羣以失将士之情也臣闻善爲天下者不计夷狄之盛衰而计在我之虚实中国夷狄一气耳其盛衰诚无与于我者先王以其叛服去来荒忽无常故虽怀之以德接之以礼未尝逆示猜闲然亦岂引而致之倚与爲援而略无防虑也德宗毎事猜忌虽内焉陆贽外焉李晟犹疑之不释而独于尚结賛乃用其信何哉方其自请入援其情不难知也德宗虑浑瑊李晟兵少幸其可以爲助听之不疑至于结賛抽兵自退人情骤失倚仗各怀畏惧则德宗又以爲忧以一结賛之来爲喜一结赞之去爲忧安有堂堂中国而直爲此廪廪也陆贽独曰此社稷遐福也拜䟽入贺臣以爲借令倚仗结賛幸而成功犹惧无以赏之而况狼心贪狠狙诈横生求欲无厌去来自若可以遽爲之忧喜乎诗曰夙兴夜寐洒扫廷内维民之章脩尔车马弓矢戎兵用戒戎作用逷蛮方古之所谓待夷狄者亦惟尽吾所以自治之道而巳顾舎其在我以资乎人祗见其害未暏其利也结賛旣退旋复旧京初无赖乎蕃戎贽之言旣信矣而德宗尚眷眷于大羊之羣以贻后日刼盟之悔爲千古笑至是而贽益有知言之名然巳无及于损威辱国矣比年以来夏人旣约而复渝鞑使巳来而自郄此正所谓荒忽无常者故臣敢以贽之所言者爲今日献愿陛下与大臣力图所以自治之实而常爲不可胜之势则叛服去来吾皆有以有以待之也论感民莫先诏令当如唐德宗痛自咎责唐陆贽入翰林尝居中参裁可否时号内相尝爲帝言今盗徧天下冝痛自咎悔以感人心昔成汤罪已以兴邦楚昭王出奔以一言善复国陛下诚不吝改过以言谢天下使臣持笔亡所忌庶叛者革心帝从之故奉天所下制书虽武人悍卒无不感动流涕后李抱眞入朝爲帝言陛下在奉天山南时赦令至山东士卒闻者皆感泣思奋臣是时知贼不足平议者谓兴元戡难功虽瓜牙宣力盖贽有助焉奉天改元诏曰致理兴化必在推诚忘巳济人不吝改过朕嗣守丕绪君临万方失守宗祧越在草莽不念率德诚莫追于旣徃永言思咎期有复于将来明证厥𥘉以示天下惟我烈祖迈德庇人致𥙿化于和平拯生灵于涂炭重熈积庆垂二百年伊尔卿尹庶官洎亿兆之衆代受亭育以迄于今功存于人泽垂于后肆予小子获纉鸿业惧德不嗣罔敢怠荒然以长于深宫之中暗于经国之务积习易溺居安忘危不知稼穑之艰难不察征戍之劳苦泽靡不究情不上通事旣壅隔人怀疑阻犹昧省巳遂用兴戎召师四方转饷千里赋车籍马逺近骚然行赍居送衆庶劳止或一日屡交锋刃或连年不解甲胄祀奠乏主室家靡依生死流离怨气凝结力役不息田莱多荒暴命峻于诛求疲甿空于杼轴转死沟壑离去郷闾邑里丘墟人烟断絶天谴于上而朕不悟人怨于下而朕不知循致乱阶变兴都邑贼臣乗衅肆逆滔天曾莫愧畏敢行凌逼万品失序九庙震惊上辱于祖宗下负于黎庶痛心腼貌罪实在予永言愧悼若坠深谷赖天地降祐神人叶谋将相竭诚爪牙宣力屏逐大盗载张皇维将弘永图必布新令臣闻感民之事非一而诏令莫先焉臣尝观三代而下惟汉文最爲笃实而近古其日蚀之诏曰朕下不能治育羣生上以累三光之明其悉思朕之过失以告其祠官之诏曰以不敏不明而乆抚临天下朕甚自媿其和亲之诏又曰四荒之外不安其生封圻之外勤劳不处皆朕之德薄而不能逹逺也呜唿何其责巳之重以周乎盖人君以孤立之身临亿兆民之上而欲率天下惟一巳之从此非可以空言耸动也汉以后惟唐德宗能识此义听用陆贽之言以实德诚意用之于诏诰命令之间如云长于深宫之中暗于经丗之务积习易溺居安忘危又云天谴于上而朕不悟人怨于下而朕不知循至乱阶变兴都邑此等语言虽以德宗强明自任耻屈正论而犹能痛自咎责以格顽悍此外制书诏书凡二十有八去其小事四篇之外凡二十四篇亦无一而非罪巳之语盖不独奉天制书爲然也今自权臣专国以来内患外祸无歳无之而毎诏令下未尝有一言稍自咎责词臣习成䛕佞不知其非虽有水旱盗贼例曰年糓屡登四方无虞扶杖听诏之民无不愁怨以爲朝廷之不恤人穷也今幸陛下亲揽万机而是弊也相承而莫之改臣自入都以来亲暏士大夫之论似谓禁旅之变自诛戮以后皆巳退听可保无他京口之变自遁入茅山之后渐巳穷蹙可保平安虽以庙社威灵凡可怖可愕之事往往幸而销弭然喜䛕倿而恶讦直乐蒙蔽而咎张皇上下相徇习以爲常臣恐一旦事有大于此则无以爲陛下告此不可不过爲之虑也论襄黄二帅冦恂复拜颕川太守执金吾贾复在汝南部将杀人于颕川恂捕得系狱戮之于市复以爲耻还过颕川谓左右曰今见恂必手刃之恂闻其谋乃敕属县盛供具储酒醪执金吾军入界一人皆兼二人之馔恂乃出迎于道左称疾而还贾复勒兵欲追之而吏士皆醉遂过去恂以状闻帝乃召恂恂至引见时复先在坐欲起相避帝曰天下未定安得私鬪今日朕当分之于是极欢结交而去臣谓先儒谓贾复不戢部将冦恂戮之使复明逹必且谢过乃更蓄愤欲手刃之殊无责已之意帝当先以曲直暁之使复惭谢然后慰勉听其自释则善矣臣尝谓天下之事至理而止理之所至虽强暴凶狡有不容不弭耳而怗服苟惟无所可否务爲包含是姑息苟且之政也何以慰服人心邪庆历四年韩琦爲陜西四路招讨郑戬爲四路都部领尹洙知渭州狄靑爲泾原副都统先是韩琦乞罢修水洛城郑戬固请终役琦还自陜西罢役而戬命刘沪董士廉督役如故尹洙檄沪士廉罢役不从遣人代沪又不受洙怒命狄青领兵行边追沪士廉械送德顺狱成诏释沪士廉令卒城之而洙与青不服也善乎欧阳脩之论曰冝命中使宻谕狄青曰沪城水洛非擅役衆不可加罪若临阵而违节制自当临以军法然后又谕沪曰汝违大将自合有罪今以城水洛有功故赦尔尔冝卒事以自赎城成则又戒青不可失城以遂巳臣谓如脩之论处置得冝君臣之情分尽矣绍兴六年张浚以宰相都督江上命韩丗忠屯承楚命张俊屯建康先是浚在淮上谋渡淮北向惟倚丗忠爲用丗忠辤以兵少欲摘张俊之将赵宻爲助浚以行府檄俊不受令浚奏乞降圣旨而俊亦禀于朝甲可乙否朝廷难之善乎赵鼎之论曰浚以宰相督诸军若号令不行何以举事然俊亦不可拒乃责俊当践行府命不应尚禀于朝复下浚一面专行不必申明虑失事几臣谓如鼎之论周旋曲当则上下之体统正矣襄黄二帅比肩事主各效巳见以圗𥙷报比乃闻二帅不和几有私鬭之虑审其如此则所关甚大此在朝廷所当谕以贾冦之事俾各释前疑共济多难否则脉络不通绥急不相倚助如国事何惟陛下留意论乞诏诸帅任责处降附安反侧臣谓昔者周公朝诸侯于明堂凡九夷八蛮六戎五狄之国皆位于东南西北门之外无它内夏外夷之道然也自东汉以后控御失道贪得务广至引而寘之于堂奥之内盖自马援实开其端于建武曹操复蹈其辙于建安遂使昌炽盛大于永熈元康之间而横溃四出于永嘉建兴之际援之𥘉徙降羌于近地而劝以耕牧也其意不过使之不相猜贰而有以得其心也操之分匈奴五部于并州诸郡也其意亦不过使之有所统属而爲吾之用也彼一时浅功近利之见岂知其后日之祸一至此邪晋太康元年侍御史郭钦上䟽于武帝请乗平吴之岁徙内郡杂胡于边地而武帝不能用斯言也距江统之建议巳在先二十年夫以武帝平呉之威乃不能洗空五胡于未乱之日而江统頋欲以责晋惠帝于二十年之后亦晚且难矣而江统犹曰早絶其原尚得谓之早乎臣侧闻日者䘮师之后招纳北人以𥙷军额且收召桀黠以备奔走华戎杂居识者寒心又闻光黄之间或以搜求王檝爲词或以收买军需爲词出入无讥甚矣乎国之无人也武夫重闭未必足以杜其隙矧乃听其自爲出入邪借曰和好巳成南北一家无用过疑然自昔未有恃和好而弛边防也陛下刚明奋发力行江统之言臣巳疑缓不及事而又日慆月迈委之悠悠臣知无容足之地矣子曰人无逺虑必有近忧苏轼曰虑不在千里之外则患在几席之下今患在几席矣惟陛下速留宸虑诏京襄两淮诸帅诘以区画之方何所可以处降附何䇿可以安反侧各任其责条上有不如言致生他变则请身任其咎断在必行臣尝记先朝范仲淹爲陜西河东路宣抚上䟽乞顾问大臣如契丹可以保信必不入冦亦不与元昊连衡乞令大臣同书一奏纳于御前他日或误大事责有所归臣之责诸帅犹仲淹之责大臣也惟陛下断而行之论黄陂叛卒唐宪宗时裴度上䟽淮西盪定河北厎宁承宗歛手削地韩弘舆疾讨贼岂朝廷之力能制其命哉直以处置得冝能服其心耳臣谓宪宗承唐纲积弛之余藩臣阻兵帅不庭授盖自夏蜀山东泽潞易定魏博贝卫澶相朝廷之令所不能加视今日之事难易絶不侔而淮西之役处置得冝遂能使顽悍革心梗强效顺信知折冲御侮不尽在于国势之强弱兵威之衆寡顾吾所以处之耳迩来边帅不和朝廷但知委曲覆护听其相倾相轧以飬成乱本而不知所以处之始焉淮西制阃治黄州匪但控扼要害实以兼緫黄陂克敌一军也旣命杨恢分阃恢而可任邪则军未溃以前其戮叛将苑青不必付之湖广緫领何元寿军旣叛以后其招来陈温等又不必付之荆鄂都统王旻今舎制阃不付而付之它司臣所未谕也观杨恢之词谓旻有诱叛之迹继而旻之告谕陈温许其来德安境内札寨是旻果使之矣孟珙招纳备据叛酋陈温之词谓若斩杨恢用孟马帅爲制置则我辈就招此何语也而珙公然见之公状不以爲嫌殆有尝试朝廷之意是珙亦可疑者矣恢之不能绥御以至于此坐以虎兕出柙之罪恢尚何词然使旻以诱叛而获厚赏珙以𫐠叛酋之悖语而获迁除则是唐末藩镇诸军自择主帅之风成矣今朝廷不问可否而一切听之尚谓之处置得宜乎苟幸无事飬痈护疾不如诱叛而受赏袭迹而动则长此安穷惟陛下与二三大臣力图之重校鹤山先生大全文集卷之二十二鹤山先生大全文集鹤山先生大全文集文集二十三重校鹤山先生大全文集二十三状札辞免召赴行在状伏准今月十四日尚书省札子备奉圣旨李魏某范子长并召赴行在某位下人微不当僭有辞免伏念某孤逺之踪去秋以侍养不便力蕲外𥙷误恩从欲卑守近麾万里西归今春仅至蜀口脱身风涛冦盗之区谓将善还田里以需阙次而遽闻逆曦之变义不容与贼俱生亟囬江陵以俟平定敢谓清朝柬记怜其间关狼狈再颁收召自当闻命首涂即趋阙庭窃縁令来逆曦授首蜀道巳通欲望朝廷特赐敷奏寝免新命仍令待嘉定元替罗植阙以便私计实出洪造辞免召赴行在状照得某准尚书省札子闰四月二十六日三省同奉圣旨魏了翁召赴行在某位下人微不当僣具辞免伏念某曩以踈陋乆玷馆学歳在丙寅以侍养不便力蕲外𥙷误恩从欲卑守汉嘉归去蜀口适遭兴贼之变亟囬江陵以俟平定继叨收召闻命未几复报诛贼遂具控免申告朝廷一面起发㳂途听候指挥行至广安军方𬒳寝免之命仍奉所生之亲以还里舎待次年余方杜门以便亲毉药忽又凖今来新命在于寒逺实极宠荣况圣上緫揽之𥘉鸿儒硕辅咸萃本朝么微晚生得此望表自当闻命首涂即趋阙庭以观更化之盛冀及明时少容展竭窃縁某向来陈乞𥙷外之日正以所生之亲不谙风土气疾时作归途又以闻变往返泝㳂今惊魂甫定若再爲万里之役必不能将亲就养人子之义实非所安欲望朝廷特与敷奏収还召旨姑卑眞祠或仍与在外一合入差遣庶几稍便侍养不违𥘉心论四川改官人积滞札子某伏见四川改官人引见贠额自数年来班次之乆有至六年以上者人才滞淹莫此爲极利路帅司尝有申请竟从中格制司又尝刷具边邑再以奏陈虽即报可然犹候换给日方理须入月日迩者明禋肆眚逓䟎二年亦云异数然尚有四年积滞终未有以大惬士心窃尝参稽议者之说盖曰人之精力有限今弃之于方壮而用之于旣衰急贤渇治冝不若此又曰所在县邑类多阙官今不以委之于京官之稍自爱重者虽以选人之贪懦右选之麄庸者亦得以例爲之或委之于𥘉官之摄事者又说曰以三人奏举关陞又五人保任改官夫八人者旣以爲可用矣则当汲汲用之乃反因举主及格投之闲散至于五六年之乆是不惟无罪而废黜之且反不若未有举主则犹足以禄仕也是三说者诚士论之所通患然言之固巳烂熟而朝廷卒未能有所变通于此则以言者徒能爲淹滞者虑而不知爲国家事体惜耳某窃惟国家事体务在奉行故事谨守成法祖宗巳有之规不可以轻紊祖宗所未有之事亦不容于刱爲今君臣上下保治于小康动由旧章罔有改作用能慿借扶持跻世熈洽明效大验盖可略暏然独恠夫今日之事旣曰动由旧章而独于改官人待次一事本非祖宗旧法或者尚曰䟎班放行恐非故事此某之所甚惑也国朝自天圣以前诸路荐吏未尝限贠而在京台阁及常参官皆得荐人举贠虽寛条约亦简而改官者不过数十人其事与今不相似某更不敢逺引止以庆暦以后明之且自庆历视天圣举贠则旣狭矣条约则旣烦矣而改官之数歳日益増然选人磨勘应格者犹不越旬日即得引对未有待次者也皇祐中始有待次者六七十人吏部即以爲言治平二年又积至二百五十余人贾直孺爲御史中丞力陈滞留之弊三月辛丑诏书即命辅臣图所以更张之迨元丰着令乃以五日引一甲每甲引三人盖专以班次积滞爲虑元祐𥘉政又虑垂帘日门谢或有淹延令崇政殿引见讫即赴内东门谢所以爲改官人虑者委曲若此至绍圣忽复元豊之制相承至于绍兴未之有改至隆兴之𥘉始以八十贠爲额而吏部巳谓贠额拘碍必致留滞诏吏部且依常年放行干道三年东南改官人以百贠爲额而四川以二十人爲额吏部侍郎黄钧以爲多寡不钧乃通爲额百二十贠由是改官人无复有待次者七年十月仅有溢额者三十余人至来春引见吏部以爲请诏特令具奏引见由是更不限定年额夫自冬徂春不过待次三阅月耳当时之论巳深以滞淹爲忧亟令引见更不限额至淳熈始以臣僚一时之请再定八十贠爲额贠额之狭盖自此始而四川仅存十五贠之额亦前此之所未有也然贠额虽狭而时有䟎放只如近年杨端明帅蜀尝以爲请旋即施行呉侍郎于更化之𥘉又尝建谓待班人一靣作邑亦复报可盖未有若今日待班之乆者也且四川监司帅守每二歳约通举改官三百余贠当有六十人改官虽不以尽然且絶长𥙷短亦当有四十贠今毎歳止以十五贠爲额故滞淹之数自五贠而积也又如科举取士南宫约三百人四川类试约百人是四川亦当四分之一若以每歳引见改官人八十贠以四分之一言之则四川亦当得二十人之额今止以十五贠爲额则滞淹之数自五贠而积也东南一百三十郡歳得五十七贠及捕盗公贝改官是二郡而得一人四川六十郡而歳得十五贠是三郡有竒而得一人额之不均亦莫甚于此故东南之班未尝溢额而四川之班每待乆次其利害盖亦晓然况自近日以来制置大使司歳有职司状十五贠选人改官毎以职司爲虑今一年便有一班之数则改官者因此稍衆积滞之因亦未必不由此七八年前待次者不过一二年而止虽逓䟎二年而尚有四年之积祖宗故事有罪者展年引见今举贠旣足而五六年方得引见是使天下皆爲有罪之人似于明时待士之体有所未周急贤之道亦不冝若是其缓重以祖宗旧法亦不若是方今务在奉行故事而独此一事固守近比轻变旧章良爲朝廷惜之意者朝廷亦未必有意于轻变旧章特未有以是告诸吾君吾相者制置阁学侍郎方以脩名伟望典领方靣有如人才之乆淹朝政之乆旷比比皆然如某鄙说或有可采盍以上之朝廷有如庆历故事不越旬日即得引见元丰以后故事五日即引一甲干道三年故事通以百二十贠爲额不爲东南四川干道七年故事将待次人特令引见更不限定年额此皆载在故府犹可覆视若曰时异事殊不容胶柱则求之近比如顷者丁卯戊辰尝所施行或尽数䟎放或一面注县傥举其一而行之岂惟人才无滞淹之叹凋邑无阙官之虑而于朝廷急贤渴治之意所关甚大爲士者似亦得以免于举贠旣足当迁而黜之诮也陵节儳言某知罪矣辞免除直祕阁知泸州状某倐𬒳宠灵莫知攸措顾人微位下不当輙有控辞然念寓直木天盖示有功之劝作镇方国亦畴巳试之庸而某赋质窳蒙涖官旷弛旣点谳平之寄复尘漕輓之司虽勉竭于顿庸曽未知于𥙷报敢圗异东忽误恩除还十三年䇿府之旧游卑四千石列城之新命荷恩至此揣称蔑然党拘出位之嫌弗控循墙之避虽逃公议汔愧𥘉心纵以泸南空官且令承乏岂容延阁异数躐卑非人某见巳择日祗拜成命遵照元降指挥前去交割新任职事外所有直祕阁恩命欲望朝廷特赐敷奏寝免施行申尚书省乞检㑹元奏赐横渠先生谥状照㑹某前任潼川府路提刑兼权运判及后来正除运判日曽两次具奏乞将先儒周頥程颢程頥特与赐谥俱荷圣慈并赐俞允天光俯烛正学昭明藐然孤踪信谓荣幸惟是第二次奏状贴黄爲故崇文殿校书郎同知太常礼院横渠先生张载併致易名之请盖爲四人有功正学事体一同闻巳曽下礼官勘当然至今四年未尝施行学士大夫不无觖望照得横渠先生奋乎关中阐明礼学穷极道奥徧览而独造兼体而不累其于理气性命之分屈信聚散之感发前代不传之祕示后学有巳之端不疑所行不惧独立盖间代豪杰三先生之羽翼也方卒也门人尝欲谥爲明诚中子程纯公问司马文正公则谓弟子诔师不合于礼元祐四年秦鳯路提点刑狱张舜民有请于朝谓先生学际天人诚动金石着书万言隂阳变化之端仁义道德之理死生性命之分治乱国家之经罔不究通盖孟轲杨雄之流如荀况辈殆不足进自其旣卒中外臣僚録其平生以言于朝或乞赐田或乞録用其子或乞降谥今乞检㑹臣僚累奏于三者之间凡可以厚其终者举一而足庶使褒贤之典独见于夲朝舜民之奏可谓恳切而历年浸多终未讲行乃自比歳得其传者如朱文公张宣公吕成公先巳赐谥爲之倡者如周元公程纯公正公继亦得请尚此独阙宁无遗憾欲望朝廷特赐敷奏检㑹某嘉定十一年内奏状再下礼官遵照近例速与赐谥上以𥙷先朝之阙典下以慰学者之公望其于新民善俗所关不小申尚书省乞䕃𥙷表姪髙斯谋状某伏覩庆元重修令带职朝奉郎以上𥘉遇大礼应䕃𥙷子孙而陈乞䕃𥙷期亲谓见有子或孙白身者照得期亲则嫡兄弟之子皆是若使同姓嫡兄弟则固不待言然亦有元是嫡兄弟而偶因岀继者若缄嘿不言则朝廷无由悉知敢犯严谴輙有控陈以冀垂察伏念了翁之祖父娶髙氏生七子男其第六子曰以祖母之兄髙无子自襁褓间取养爲子后来旣知爲魏氏子尝欲归宗却因以请夲州文解有名籍在礼部恐费申明遂遣了翁代归本姓比歳夲生父母殁了翁两次并乞解官持心丧巳蒙朝廷允许惟是生育劬劳之恩终未有以报塞又念今官及带职贠郎而本生父母不得封赠合该奏荐而嫡兄弟之子不得与欲归本宗而父母之命不可违一念及此莫知攸措偶因读史至三国志其间一事偶与此合且朱然本施氏子也朱治未有子然年十三治取以爲嗣然尝请归夲姓呉主不许然旣卒父丧乃表其子续还爲施氏后以奉夲生祭祀乃知此事揆诸人情或在可察了翁㐲见本生父嫡长子奉议郎髙载与了翁系同胞兄弟辛勤一第官末及贠郎而卒有子斯谋在了翁爲本生父之嫡孙亲兄之嫡长子前一次明堂大礼了翁合该奏䕃縁丁本生母䘮有碍陈乞今再遇大礼了翁虽有二男并系白身若论人情岂不欲先任其子縁本生之恩未报私心实有未安今来妄意欲将合得恩泽一资奏𥙷亲兄之子髙斯谋庶几慿借寸禄以奉本生父母祭祀则上以彰圣朝孝治之意下以慰人子报亲之心委非小𥙷如蒙朝廷矜其区区报夲之诚出于眞切别无它觊即爲敷奏时依所乞则续当依条式别具状召保官陈乞辞免除起居舎人状闻命自天蹐躬无地伏念某阶縁薄伎尘玷儒科作牧作监虽乆劳于外服非卿非监遽躐冠于庶僚廼于三年更迭之间两拜元日召除之命荷恩异甚揣称蔑如而况载笔右拗聮煇西省兹公朝之盛选而儒士之荣观非所据而据焉方慙乆假莫之爲而爲者曷误眞除念明时不至于乏才虽成命奚嫌于反汗欲望朝廷鉴其衷悃赐以敷陈俾仍服于旧官图终酬于异奖所有恩命某未敢祗受丐祠申省状某冒干严分僭有控陈某猥以空踈充贠记注饕荣无𥙷挻咎自招顷自八月以来忽染疟寒之疾遽投刚剂速取痊平而留毒熏心藴热不解肺肝熏灼嗽逆上冲脉息沉绵肌肤销铄医屡更而莫効药巳徧而罔功自怜薄命之浮危上负清朝之简抜重念某起繇寒地早玷儒科大行皇帝庆元龙飞首𬒳亲擢寻以学官馆职历事嘉泰开禧旣诡外庸洊叨剧寄兹又猥从禁列日望清光始终恩荣度越流辈近者骇闻末命力疾造廷嬴顿之余一恸几絶幸蒙予告全护余生然而弓劒方新不与攀号之列几筵如在莫伸朝暮之哀哭泣悲摧益増疾状矧嗣皇访落之旦正始𥘉精厉之时愿以疲驽之躯少伸臣子之分乃自纒于灾疚曽弗遂于糜捐内愧私心外慙公议尚腼颜于乃位将速戾于厥躬伏望朝廷特赐敷奏洞察忱诚之请俯矜危迫之情姑卑祠廷生还里舎傥未填于沟壑尚图报于丘山再乞祠申省状某上冒萧鈇之诛洊沥忱诚仰干造命某廼者力疾自陈愿匄丛祠少延旦夕之命愚诚未格尚閟俞音自揣位下人微岂应洊有童渎而奄奄余息生意索然敢复沥陈上希从欲重念某得生多幸罕所疾苦筮仕垂三十年未尝一日以疾谒告庶殚勤瘁少𥙷迃拙而今兹一病濒剧不聊有生身遭惔焚命在丝发矧六龙御天之始公卿百辟咸造在庭螭拗记言讵可旷职而某猥以负薪之疾杜门飬痾形神支离气血枯瘵非假以歳月屏去人事一意休养则病根不解少有触拨随即发动必将日朘月削以速危亡伏望朝廷特赐敷奏矜其一再所请尽出血诚更无纎毫矫饰姑卑祠官之禄俾得以生还田里傥旬歳间浸有更生之望则犹能极竭驽钝再効使令某情迫词殚抵冒严谴下情无任延颈俟命之至辞免除起居郎状倐𬒳宠灵莫知称塞伏念某一从蜀道再点周行聦明不及于前时名实未加于上下冡宰掌治司马掌政徧叨列属之荣祕书非监太常非卿又忝庶僚之长遂晋聮于西省俾入侍于东墀旣分量之巳盈致恫之交憷重惟末至早仕先朝乃于刀劒之上賔不与冕裳之出俟况嗣皇新服厥命羣臣咸造在廷而当婴疾之余数上祝釐之请素餐若此清议谓何冝居幽黜之科盍误序陞之渥左之左右之右惭无记言司过之能可不可然不然必有求去得迁之诮傥遂安于次𥙷将自速于阽危欲望朝廷特赐敷奏覆眎累陈之牍丕昭从欲之仁亟卑祠官改图邦哲非惟少遂微臣陈力之分庶几不累公朝知人之明所有恩命未敢祗受丐祠申省状某不避严诛僭陈危恳某猥由䟽逖再点班行分量旣盈咎灾狎至去歳之夏暑威所侵偶爲庸毉误下刚剂藴毒不解以阽于危正当访落之𥘉数上祝釐之请而愚诚未格反玷序迁黾勉支吾因循留滞自春渉夏气候和平虽病根未除而疾状不作乃自庚伏以后炎㪣外攻气类相求旧证复岀肺肝熏灼嗽逆上冲曾经耗伤之余所存血气无几至寒之剂宁容再试平𥙷之药又不相投自揣余生未知攸济及今未甚不即哀鸣亟辞宠荣退就间散则迁延歳月宁望生全欲望朝廷特赐敷奏检㑹去歳累申卑以祠庙差遣一次庶休疲瘵以免危亡干溷钧严下情不胜皇惧再乞祠申省状某輙犯威严再伸悃𣢾某顷以炎敲所铄旧疾复侵虽形体未衰衣冠粗属而根苗弗剪歳月滋深或卧兴之不时或喜愠之攸触头岑岑而若醉体熇熇以如焚自揣浮危速祈闲退而忱恂未格诏旨莫俞早夜以思进退维谷矧惟𥘉政分任羣工洞然无疑倚以共事独抱戅愚之质无能损益于时虽乗集而不多虽百无而何关支持病体俛仰周行终亡用于明廷徒有惭于夙志用是累陈私恳频渎公朝敢冀钧慈特爲敷奏假之祠廪俾返故郷若幸保于生还誓勉图于后効重校鹤山先生大全文集卷之二十三鹤山先生大全文集鹤山先生大全文集文集二十四重校鹤山先生大全文集卷之二十四状札三乞祠申省状照㑹某顷婴剧暑遂感宿痾两具公申力祈闲廪莫囬天听尚閟俞音仰体公朝覆之私退守微臣靖共之分嫌于频渎以取厌烦勉强支持避逃旷终以暑威内铄慹毒上冲体温目眵痰眩足弱深虞荏苒自速颠危矧惟要近之官莫如言动之寄而迂踈自信愚戅不移顾以病躯有妨贤路饕荣弗去公论谓何欲望朝廷更赐敷奏速卑祠庙差遣一次庶几少休歳月以俟安痊或未忍弃捐即乞检㑹近降更迭旨挥与在外待阙差遣倘未溘先狗马尚有再备使令之日四乞祠申省状照㑹某顷因宿疾力丐眞祠冒童渎之再三冀感通之万一未蒙鍳諟属触报闻蚤夜以思进退维谷重念某𬒳遇先帝几三十年惟知极竭眞纯上报恩纪未尝虚有逊避仰欺朝廷试用历陈以彰忱悃某自始立朝请外者再迨其在外辞召者三辞官者一则皆各有其故某歳在乙丑偶因召试力沮开边之议大忤权戚即祈外𥙷以便奉亲讫于明年洊请乃遂归未及里复忝命召揆诸情义所当引辞戊辰更化之𥘉収召衆正误畴曩直首玷特招冝不可辞而某以亲年旣髙侍养不便陈请至再卒遂𥘉心戊寅之春除直祕阁又以异数不当冒受亦一控免此外如守嘉守眉守汉守潼郡望非不髙爲宪爲仓爲漕爲帅事任非不重而自量材分犹可黾勉故未尝虚有逊避至受宝之歳月正元日招徕盛举观听所关而某亦不敢固辞以烦朝廷处分某之进退去就良可㮣见乃自去歳数请归田及今夏秋又及三四方圣明御极俊彦盈庭某非病狂䘮心乃至数有恳扣实以不谙风土误投热剂以成痼疾才遇凉燠之交隂阳交搏即感寒热深惧因循颠踣絶望生还是敢干诛期于得请某非不知人情多忌谤诋百端不谓其饰诈以沽名则诬其矫亢以要爵而某寸心耿耿天日鍳临罔恤嫌疑必祈造化欲望朝廷察其务实之有素矜其自知之甚笃检㑹累䟽曲爲敷奏卑以祠庙差遣傥少休歳月犹有生全之望誓将余日圗报大恩五乞祠申省状某自六月以来旧痾所迫四上祠官之请至经累月未拜俞音所当陆续控陈期于从欲㑹从臣移疾朝论纷纭某倘于斯时申述前请则适以滋朋比之惑重沽激之嫌姑且迟囬以须少定盖欲稍全事体庶几无骇观瞻而连日之间积隂爲沴疾势益侵不容更有迁延是用不避形迹之嫌投诚造命之地欲望朝廷特赐敷奏检㑹累申卑之祠廪庶㡬偷安歳月扶飬病躯傥未溘先狗马尚有圗报之日辞免除工部侍郎状歘𬒳宠灵莫遑宁处窃惟天生五材而民并用国有六职而工与居是爲要近之官匪直缮脩之事况于侍从言语之列当以论思献纳爲忠苟非其人莫賛而长重念某渉世太早属时多虞始因取忤于权臣不幸见称于公论以是自信不疑所行然守此而弗移故动焉而得谤尽言无隐则人指爲异论直情径行则人疑爲沽名惟其无愧此心是以不遑他䘏今乃猥由薄命乆抱沉痾一年之间移病半之六月以来请祠屡矣乆束装而俟命忽出綍以误迁喜惧交怀进退维谷借曰饕荣而冒受岂容力疾以自持况其稍识去就之冝粗知义命之戒不知引退将速颠隮欲望朝廷更赐敷奏覆视累陈之牍亟垂从欲之仁非敢具文必期得请丐外再申尚书省状照㑹某自夏秋以来旧疾发动屡上祠官之请未蒙俞允反玷序迁控避莫皇眷留逾切感深刻骨涕下交頥岂应固守不移之愚徒取厌烦上孤隆遇故自效职以来靖共朝夕誓言报称不敢言去而近日以来积隂爲沴病本益深霜露所乗寒热间作若不再申前请必速颠隮敢望朝廷更赐敷奏检㑹累申速与宫观差遣庶携孥累暂寄江湖以飬余痾候其痊安别听驱䇿频渎公朝无任皇惧再辞免除权工部侍郎奏状臣窃见近来羣臣请祠丐外止是三两次不允不敢更有奏申𥘉除权从官亦止是一次辞免别无再辞体例臣今请祠巳至四五辞免巳是一次自不当更有烦渎縁臣尚有不得巳者须至尽言故敢昧死以陈臣闻之道路自数月以来有人谓臣不当爲异论之唱以致衆言纷纷有人又谓眞徳秀𥘉对乃是臣实教之又有谓朝廷疑臣多言不令再侍讲筵故有怨望求去不巳后来台諌及轮对官文字或论分朋立党或要誉好名大抵皆是指臣与德秀诸臣以孤逖之踪实是疑畏不敢辩白㑹臣旧疾再作寒热交战昼静夜剧恐渐成朘削故因此引疾求去不敢它有指陈以费朝廷区处又以取忤于议者然而臣之愚衷终有未白故不足以仰囬天听致六颁不允之诏虽国家眷待重臣亦不过若此臣感深至泣恨无以报若更有隐嘿不尽以闻则臣之夲心终无以自白且臣自嘉㤗开禧间甞一再以狂瞽之言触忤权要嘉定更化之𥘉首蒙収召以旌异臣之岀处具有本末比歳再玷班行亦尝数有论建非是今日方爲慷慨激烈之言况臣所论历历可考耳臣二月𥘉对首告陛下以此心即天心不可一毫有所欺次论近来学术不明气节不立末言元祐宰执侍从台谏经筵翰苑皆极天下选今当以此爲法至四月𥘉陛下亲政臣直前奏事谓当下求言之诏寛戢谤之令当明陛下爱兄之心当正山阳讨贼之名㳂边制阃当用有资望人朝廷政事当令羣臣得与闻谋议天幸不可恃当不失士大夫百姓诸军之心末复辩析邪正二端至七月上封事则又论上下之情不一上以爲是下以爲非上以爲公者下以爲私此皆臣赤心血诚吐露倾倒更无留藏不过爲陛下飬心源爱惜事体扶持𥘉政只愿陛下听断之𥘉大纲既正事事光明𥘉无一毫容私其间今议者乃指爲异论之唱夫闪倐狡狯朋邪害正乃是异论臣今所言证诸庶民而无疑对越天地而无愧谓之异论可乎眞德秀学识文艺爲世所推臣安能教玉人彫琢至谓臣不得兼官故有怨望者此尤爲无据观人之法亦尝察其平素臣自蒙先帝亲擢以来未尝有所依慿躁竞奚乃今日忽以不得兼官爲怨人谁信之其如朋党之说则臣但见今日士大夫以利合者甚衆以义合者极少然而以利合者利尽则亦不可保今正恐义合者之不多而非朋党之当虑也好名之说此乃隋焬帝唐徳宗以来爲是以拒谏今正患士大夫之不恤公议而非好名之当虑也臣自闻此等议论私自惟念陛下冨于春秋亹亹乎如川之方增此正百官修辅澄源正本之时当养之以厚不当导之以薄当养之以诚不当启之以欺况今天下事势姑以一二言之只如山东忠义巳拊而尚多反侧山西蕃族来归而未知区处正如寝火积薪火而既然所冝及今惜隂爱日相与圗囬而上下相徇无一人言之者虽下诏而求亦漠然不以爲应盖迟迟两月幸而有数人言之则又相与环攻而圜眎焉甚者排根诋讦使之不得安于朝廷之上臣所未喻然始也犹幸陛下之不惑于浮言故臣虽百喙交讥不皇恤也后来纷纷不巳卒至施行轻者奉祠重者镌罢又甚而至于追削覊管又甚而至于逮治其舆隷臣尝欲爲之辩白救解又虑言或不从则祗以益朝廷拒谏之过非所以爱惜国体故且隐忍循嘿而终非所安况始爲求言之说爲厚伦之说者臣也今以言得谴者相望于道则是臣实剏此说以爲阱于国中也臣以此寝食俱废恐亦将负谤于天下故数数求去不但以疾亦谓不得其言与夫衆议所集二者皆当去况今位之以论思献纳之职班列浸髙则责望愈重臣皇惧莫知所出故辞之愈迫非有它也窃意陛下与二三大臣所以未听臣去者不过曰眞德秀诸臣方以罪行今未欲使臣继去臣一介寒微误蒙先帝始终拔擢陛下一再迁除使之致位从列臣非木石方恨无以报塞且臣以应举得官遇当磨勘仍是自陈非超然山林不慕官爵者今于美官要职牢辞固避几若不近人情陛下于此可以察臣必有不可留者矣陛下若谓臣之去留粗关事体则今来差除巳是报行中外之人皆巳共知圣朝寛容尽下不以言语罪臣自縁臣以疾病数求闲退似于事体元亦无伤臣既以疾未能供职留令累日深恐人言日甚不自皇安巳一面移文粮料院截自十月分爲头住幇俸给听候指挥欲望圣慈宣谕大臣检㑹累申収囬今来新命速除臣宫观差遣一次庶扶病体归伏田庐倘年歳间体力粗充夲心亦白则东西南北奔走惟命所不敢辞频渎圣聦伏俟萧斧之诛丐祠再申尚书省状照㑹某眞切之恳巳具累牍兹不渎叙窃惟法从之选儒生所荣矧在寒微得此殊遇所当体承眷宠极竭疲驽终守靖共誓言报塞而谆谆谢病数数丐归屡却而请不休閲时而意逾迫岂惟有伤事体抑亦不近人情况于公朝当此多事而百司庶府夙夜在公乃独譊譊屡陈私请人皆谓其可巳巳亦厌其太烦而退自揣量终难勉强若使少休歳月暂寄江湖心志稍纾痒痾粗定则麋捐効报夫岂无时若必饕荣不知引退岂私心之有愧亦公议之不容欲望朝廷特赐敷奏俯怜累请速卑眞祠母令更有渎烦以重贻方命之谴即拜始终保全之赐牒粮料院契勘供职月日幇行请给照㑹当职昨爲患告假甲尚书省乞祠九月二十四日伏准尚书省札子备奉圣旨除权工部侍郎遂承贵院送到十月分俸给縁是九月末辞免未下当职不敢収领移文贵院住幇听候指挥至十月𥘉五日再凖省札备奉圣㫖不允不得再有陈请当职遵从圣㫖方于当日赴部供职所有九月分以后至十月𥘉五日以前有在假乞祠及未供职日分合行住幇却自十月𥘉五日供职以后再行幇支方敢祗领须至公文除权工部侍郎举虞刚简自代奏状伏覩朝请大夫权发遣利州路提点刑狱公事兼提举常平等事虞刚简才资开爽学识粹明得善则笃行而无疑见义则勇爲而不释其再守郡符遇红巾之变给军饷严江防威声既张冦不敢犯其两持宪节当多盗之冲修保伍明赏罚规摹既立境内用清盖学非空言而才济实用举以自代实允公议应诏荐杨子谟等五人奏状右臣伏覩陛下自即大位尊礼耆老招延髦彦盖皆乆在外服不求闻逹于时者凡以章示好恶转移风俗之机莫切于此犹以爲未足也诏有位之士各举贤能才识之士且诲之曰岂无才徳道艺蓄而未用者待我后之人臣敢妄揣圣意于乆蓄未用之中徧加搜索凡得五人谨用开陈仰盛举臣伏见中奉大夫直显谟阁杨子谟端凝而质实寛厚而粹明家居十年信道益笃讲明义理之学以淑后进一方之士执经受业所趍向正虽巳蒙朝廷爲续祠廪而精力未衰乆寘闲散公论所惜朝奉大夫新知漳州陈宓简廉而端方忠尽而平实事所当言宁犯患而不顾义所不可虽见得而不爲朝廷累擢名郡虽若深知其人而乆在外服未究厥藴朝请郎主管建康府崇僖观徐侨噐资清方基宇髙䆳孜孜体国不以得失贰其心恂恂守道不以贫约累其守朝廷卑之祠䘵虽巳表其廉靖而尚淹家食未见于用奉议郎通判潭州军州事李燔学精而识明行安而节和家庐山之阳坚苦刻厉守其师朱熹之说若将终身焉尝除职事官乃自诡以民事朝廷嘉其靖退特旨改秩虽云旌别而佥论所属盖不止此从政郎刘宰秉心静夷迪徳平正居官尽瘁不求人知行修于家学修于郷人有缓急必从扣问事有曲直必从取正今乆不到选抱材里居臣谓此五人者或蒙朝廷擢用寘之华近则正学直道随事救药不惟有𥙷于时而清规亮节表表朝端亦足以彰好示俗此于𥘉政关系匪轻臣今所举皆是事实后不如所举臣甘坐谬举之罪辞免除集英殿修撰知常德府状右某今月十九日准尚书省札子三省同奉圣㫖魏某除职予郡二十三日续进省札备奉圣旨魏某除集英殿修撰知常德府塡见阙某倐闻成命倍惕危衷伏念某顷因属疾之余数羾祝釐之请一年之内移告累旬六月以来陈情八上会玷共工之贰再腾控免之词冀奉眞祠稍圗私佚兹叨误东终閟俞音宠论撰之隆名卑藩宣之重寄况殿阁十有三等集英独号于热官而荆湖十有五州常武实称于重镇岂以抱痾之乆属兹求退之频知其不可爲而爲是谓非所据而据周章失措跼蹐靡皇欲望朝廷特赐敷奏曲怜病体覆视累陈母拘反汗之嫌俾遂归田之愿所有恩命某未敢祗受辤免知遂宁府状新渥照临愚衷震惧伏念某自贻大谴乆屏穷荒忽霑旷荡之恩俾得返其田里至又尽还职秩申卑祠官既度越于前闻实超踰于常分今者误恩中扆卑守宁川脱命边陬起家要郡冝殚忠力图报鸿私而某尚有愚衷不以控闻是爲自欺某自五谿还荆上雾下潦遂成寒暑之疾继以仲女卒于荆鄙哭泣无聊扶持西泝至䕫门又有亡弟之讣几不能生㑹鞑卒内侵惊忧乗之心气怔忡手足战掉幸巳舆疾还里正念处隂休影以佚余龄而成命骤颁俾当郡寄方时多故岂臣子辞难避事之时而陈力不能莫容勉强所有恩命未敢祗受辞免除宝章阁待制潼川府路安抚知泸州状三命益恭方祈反令十连有帅更误陞华顾惟湔涤之余莫称便蕃之渥弗嫌再渎用沥孤衷伏念某去国八年还家万里曲蒙寛宥巳戴生成岂期职秩之骤还况复宠灵之狎至申加祠廪遄卑郡符累兹特异之知惕若满盈之畏亟吁天而逊避正蹐地以凌兢未拜俞音遽叨改命峻西厢之新涣拊东蜀之旧封匃免得迁以荣爲惧载惟衷悃巳具前章实以婴疾瘴郷惊心江路方冦氛之未静而家难之相仍志虑怔忡形神勦瘵矧当今日莫重上游冒膺存抚之司巳剧颠隮之惧乃若通班宝阁候对松阶尤深据蒺之慙敢后循墻之避所有恩命未敢祗受除宝章阁待制举游佀自代奏状臣伏覩某官游佀故军噐监主簿赐谥忠仲鸿之子也仲鸿白发大义有功先朝遭值权姦才不尽用佀以生长闻见克承厥家气粹而识明外严而中裕自爲小吏端靖有守人固期以逺到后以制置使崔与之歳荐召置周行风力肃明奏论剀切引义劘上无所囬挠今详刑一道摧姦擿伏伸柱察冤果毅而行以公精明而归诸厚贪夫屏气多士归心臣实不如举以自代辤免进华文阁待制赐金带奏状臣耸闻成命倍惕危衷臣窃惟天命五服五章示威仪之分蓺人主一嚬一笑关风俗之枢机矧天正开三统之元而地节亲万机之始简修别慝旌善劝劳噐名可滥于假人爵赏惟加于有德而臣迂䟽而寡实用愚戅而乏通方投荒旣幸于生还圗报未知于死所越足于南维之絶徼汗颜于北定之良规方期朞歳之间力控明农之请玉灵骤及啇赉优加西厢峻宝阁之华内府钖金鞶之宠职加二等服侈九镮三纪勤劳梦想不到十年闲散荣望巳衰龙光忽逮于师中爵服遽加于分表𬒳恩深厚拊巳战兢事絶出于前闻义不容于终嘿仰祈睿鍳俯察忱辞念増秩赐金惟良吏二千石而不稼与穑胡取禾三百㕓毋拘反汗之嫌庶释空餐之媿辞免召赴行在臣倐𬒳宠灵莫知称塞臣闻名浮于实者谤之府位隆于德者咎之媒自揣孤踪偶逢熈运惟有壹心而戮力不能宛舌而同声虽取忤于孽韩实受知于先帝出司监牧入侍禁严迨皇明继照之𥘉正贪相保权之始又弗容于异论致自䧟于深文方其逺徙于夜郎巳分溘先于朝露不圗睿断特俾生还既守藩于排羣议之时且钖宠于亲万机之始松戺申加于齿録荔鞓复误于腰黄贲然爵服之加甚矣噐名之假况乃物记遗簪之旧命颁反玦之新今爲牛羊求牧刍大惧寛恩之莫报未先狗马塡沟壑敢稽严诏之前趍而臣尚有忱辞仰干聦听臣一违轩陛十阅星霜歳月之所消磨风露之所匽薄年侵而志落学腐而才衰既聦明不逮于前时而责望反加于曩日愚戆妄发则士有攘臂下车之笑龌龊自守则人有惩羹吹虀之疑早夜以思进退维谷敢望圣慈俯矜愚悃特寝误恩察其实不副名凛人言之可畏念其德不称位矧血气之既衰改卑丛祠以全晚节荐三省元奏臣窃惟国家以进士科得人视前世爲盛数其上之三人则尤多显着南渡以来进士道梗又俾四川类试第一人视恩鼎甲至绍兴五年诏书又申言之绍兴十七年类元何耕对䇿忤宰相秦桧此例中废然而诏免䇿士之歳则四川首选虽列之第五而用三名恩例则犹如绍兴五年诏书也且如故相赵雄绍兴三十二年冠类试明年干道元年赐第视第三名恩例𥘉任文林郎潼川府节度推官任满改宣教郎免召试除祕书省正字自是以后毎举临轩直至庆元二年诏免䇿士宋德之以类元视第三名恩例𥘉任文林郎山南西道节度掌书记任满改宣教郎除国子正又至嘉㤗二年诏免䇿士何应龙以类元视第三名恩例𥘉任文林郎潼川府节度推官次任自请劒南西川签判在任𬒳荐召爲学官载在故府前例甚明今伏见宣教郎前利州路转运司干办公事文复之始以明经爲四川类试第一㑹绍定二年诏免䇿士复之遂以前例置之进士第五而视恩鼎甲实与赵雄宋德之何应龙事体一同复之恂恂守道安于平进自𥘉任文林郎安德军节度掌书记任满得替四川制司辟利州路转运司干办公事巳准省札该差寻于吏部陈乞京官印𥿄吏部以爲改官人不应尚带运司职事复之既无阙可入又耻于自列屏居家山二年于兹躬耕飬亲若将有终焉之意臣近以书币招来本司泸州有五峯书院俾以所学训导生徒经明行修多士归向臣愚以谓朝廷既以科举取士则以科举用之中兴百年之间前例甚明矧如复之实足以副其名学足以施诸用而能守道自信不求人知臣待罪师帅部内有人而嘿不以闻将有蔽贤之责欲望圣慈诏省部检㑹自来体例将复之特卑一合入差遣庶及盛年有以行其所学不失一祖宗取士之意不胜幸甚小贴子臣职在守藩何敢踰分荐人顾如文复之者生长合州在臣本路夲路有贤知而不举是爲失职又见四川类元乆例鲜有不立朝者今姑以十数年言之如赵大全冯履宋德之张方何应龙李鸣鳯张巳之王万刘炳家悉蒙召用赵载唐季乙唐应龙不幸早卒其未蒙召用者今惟文复之王辰应潘允恭三人如蒙圣慈特垂访问併赐収用不胜幸甚又照对一路帅臣荐人召用虽罕前比然臣今所荐乃是循名按例乞合入差遣非敢踰分妄请且如先朝潼川运判赵善誉荐张伯源亦是以进士第三名爲请朝廷既爲之召伯源又併召第二名王奭虽明以一路监司之请特召二人然其实则以科举取之也伏乞睿照申省论龙飞鼎甲人𥘉任堂差伏观盛明之朝粤自改元更始尽扫累年汎滥之弊凡系堂除及吏部外铨各存旧法不许妄有奏辟仰体盛心禀承维恪然其间有关渉事体者既以近比爲嫌无路自逹敢冒昧爲一陈之窃见宣教郎杨栋中绍定二年进士第二人以龙飞恩特授承事郎堂差签书劒南西川节度判官㕔公事正待阙未上间适丁母忧至今年四月除䘮未有新任栋天姿醇静好学不厌见侍其父武德郎前知施州致仕杨端仲里居食贫守道自乐不求荣进照得本官系龙飞鼎甲考之旧例𥘉任当是堂差而四川合入之阙止有劒南东西川签判两阙今服阙从吉合入签判若止就外铨既非格法亦无𥘉任人注签判之例若令干堂亦无𥘉任人纳札于堂之例况是进士三名今又视恩首选事体所系难于自陈仰惟国朝以科目取人养其资望以备采用凡自媒干谒前辈羞之所以待天下士至不薄也今来栋既未有阙可入且不敢自列某亦以新制所拘不敢冒昧奏辟惟乞自庙堂于东西川佥判内取次誊那一近阙以处之庶几全护事体不失祖宗待进士之厚意虽自知僣越有请无所逃罪然以滥分阃寄知士之守道自爱耻于干进而不爲一言非所以涵飬士气也重校鹤山先生大全文集卷廿四鹤山先生大全文集鹤山先生大全文集文集二十五重校鹤山先生大全文集卷之二十五状札再辤免召命臣闻命之𥘉循墻以避允俞尚閟震惧靡宁窃揆彞章不当再渎重念臣赋姿庸劣禀气孱微三纪勤劳精神耗竭七年窜徙齿髪彫零旣积厉之熏心致百痾之𬒳体风波万里欲进还疑坎壈半生多忧易怖惟今旁招之彦旣聚本朝粤自改元未及数月造膝沃心之诲犯颜逆耳之言有如正身齐家虚已尽下理内御外求贤审官凡以共济丕平亦旣不遗余虑虽如臣之在外亦当应诏上封首陈旧章次举时弊言虽浅近其于亲政庶几有𥙷纵使臣对敡殿陛所言亦不岀此陛下若以羣臣近奏与臣所上封章悉见施行则臣虽逺外不翅面陈不然虽扶衰造前无益圣世徒取罪戾欲望矜其愚悃卑以眞祠俾得退安山林以息疲曵苟未殒越尚有图报之日辤免除权礼部尚书奏状文昌爲八座之穹班宗伯又六官之清选不圗誉命猥逮么微伏念臣才不适时学惟事道徒悾悾而自信尝落落而寡不肯揺尾乞怜以求左右之容惟知纵躯委命以待君父之察忽大明之光启偕衆正以彚升夏宗陈天下之谟正惧造朝之后春官掌王邦之礼遽叨出令之先重惟谋庙之𥘉猥摄考工之贰若幸陪于旧缀或进忝于真除此在戮余皆爲分表顾逾常比反冒超迁凡私心之所未安乃公论之所不赦用殚衷曲仰扣穆淸欲望圣慈俯矜愚悃亟寝巳行之命嗣陈入告之猷党俟其尘露之有禆则假以器名而未晚所有恩命未敢祗受再辤免除权礼部尚书状龙光狎至震惧靡宁重惟圣朝之制量能授官而某去国十年衰頽巳甚万里召入未觐清光如其才具之短长言论之当否咸未有以自见而先时出命假以宠灵受禄无功循墻有欲望朝廷特赐敷奏俯矜忱悃収寝误恩姑俟对敡之后粗逃䟽旷则俾还旧着乃分之冝所有恩命未敢祗受辤免兼权吏部尚书奏状臣窃惟兼摄他曹揆之故事不当輙具控免以渎天听而御笔俯临实踰常比愚衷震惧罔知攸措重念天官之长緫领四曹铨品人才澄清吏道比之他部素号要剧而臣才䟽识闇不善拨烦今仪曹翰苑经幄史筵兼官旣多日不暇给若又兼领剧曹将有颠隮之悔欲望俯矜愚悃察臣量才揆分诚有不能特爲収寝兼权恩命俾臣得以一意厥职庶逃旷败辤免御笔叙理磨勘转官命词褒谕奏状宸翰俯临危衷增惕伏念臣曩因狂瞽自速谴呵问于鵩而鵩不言谓南迁其死所投卑虎而虎不食忽西望以生还卑之以析珪受瑞之荣假之以增秩赐金之宠犹云未猒亟下特招遂擢长于六聮复兼华于三组盖千载㑹逢之适际而十年梦想之所无况又序情闵劳询事考绩追念历年之旧阀倐颁进秩之新纶非出于有司之举行不由乎迩臣之启拟特轸九重之虑亲题一札之文事光流闻人谓罕见伏望皇帝陛下祗遹常行之典収回特异之恩念屏居遐裔之时旣不可复言于积考而忝备从臣之后亦岂容自列于明时若谓靖共申加褒谕则宠章之太滥顾愚分以奚冝再辤免御笔叙理磨勘申省状某昨者恭奉御笔理还磨勘特与转行寻具辤免㐲准省札备奉圣旨不允者某闻命感泣益不皇安窃惟祖宗旧制凡丽于罪籍者除降官放罢仍许叙理外自余追官居住等人历过月日自不在叙理之限今圣恩特异至于亲御宸翰申饬有司转官命词藐然孤踪度越故常岂惟私心之未安抑亦公论之可畏授受无据进退维谷某以官常有守不敢再具免牍尘溷天听惟望朝廷特赐敷奏俯矜愚悃速寝滥恩假以歳年依条循转不惟遵公朝常行之典抑以全书生知足之分丐祠奏状臣輙沥危衷仰干天听伏念臣一介孤逺误蒙两朝不凡之遇出入中外几四十年诚不自意犹以衰迈之余获逢亲政再点禁聮方欲殚智毕诚以图𥙷报自闻蜀警忧心如结寝食俱废病瘁日侵昨得四川制置司参议官杨约书又闻虏迫沔州沔无城无兵徒恃区区之关隘臣同产兄髙稼以利路提刑守郡誓死弗去先遣何璘和彦琪悉所部之兵把截关隘而二将溃败贼乗胜祷虚臣稼自度衆寡不敌即遣官吏府库浮江而下独留州治虏突至城下同寮力挽俾退守大安以㧖虏冲稼坚守不动曰各行其志于是亲提余兵与虏巷战于州前卒以遇害臣得报之后号恸几絶盖先是臣稼力辤命召请守边城固欲以身殉国今死者巳矣而郷国之祸方深臣心志日以怔忡耳目日以昏愦精神贸乱体力衰頽虽欲勉自支持而痛深刲割若不能以一朝居用敢敷露悃诚归投君父欲望皇帝陛下矜其手足之戚不皇宁处察其腹心之恳非出具文特颁俞音赋以祠廪如狄难稍平得归田里休养残躯庶几它日或再备使令若天未悔祸虏犹假息则且于荆䕫以去暂爲偷生之计与蜀父兄谋救郷国屏蔽上流以报陛下尚愈于苟容朝列无𥙷明时也臣情迫词危惟陛下恻然念之再乞祠奏状臣今月三十日恭奉诏书以臣乞祠不允者臣祗诵明纶深感至泣伏念臣顷以鸰原死䘮之戚郷国危乱之忧惕厉熏心不皇宁处亟陈祠请祈返故庐旣便私情亦谐公论而天髙听邈未赐允俞是用不惮再陈期于从欲重惟臣去就之分内省再三有不容以不去者六臣以同气之亲死于狄难虽曰捐躯徇国得正而毙然一身之死不足以捄四蜀之危臣之郁陶有所不可解者况臣气禀孱弱多病早衰闻变以来心志怔忡疾疢交作臣之所当去者一也臣曩歳得罪故相寘之瘴郷必死之地尚頼髙庙神灵启陛下以独断使臣生还田里㝷又起之藩服列之周行臣方𬒳命于元年之秋则是时三京之师巳衂收楮之令巳行而又台臣倡爲皇极之说以与贼吏邪臣爲地新功浸隳旧证稍见臣巳无及于救旣再辤不获命重念君臣义重不容恝然冒昧而前尚冀展效尺寸以图𥙷报臣间关万里至今年六月始得王陛方寸以陈其毣毣之愚则敝事胶葛大非改元亲政始𥘉清明之比臣虽屡殚忠益罔闻于行苟有一事之未善则中外之论遂谓臣不能正捄今半年于此内无毫发之听从外负四方之责望况又迩来权臣余孽骎骎録用深恐引类而进布满中外逞私报复决爲衣冠之祸以重社稷之忧臣伤弓之余倍有过虑此臣之所当去者二也鞑情变诈每以和好倾人之国臣始蒙召对固言四不可恃而和好居一焉今西自兴沔东及于襄邓随枣蔡息之间虏骑充斥而观于朝廷近日所用之人则犹若以前议爲可信万一遂定爲不可易之论则观望承迎者一口附和必怠我师而贻敌侮于是时也母问论之异同官之闲剧沦胥蹈祸有负𥘉心此臣之所当去者三也臣近见侍御史李鸣复奏篇谓侍从乗机荐引无非亲戚故旧之私随事献替实有党同伐异之意髙谈正论满腹私情似足以乱眞邪足以胜正不知孰爲眞孰爲邪孰爲正而或者谓似与邪者正指臣而言臣退自省循所谓眞似邪正此付之一世之公议臣不复辩所谓私者所指何事臣自蒙召除亦拟荐人报国乃闻去歳蜀士庙堂访问各引其私以误差除因此取轻于宰执故臣半年之闲宁负蔽贤之媿未尝輙荐一人者以此陛下问之宰执则知臣尝荐何人谓安癸仲抚谕使出于臣之荐邪此自出于宰相之意臣实未尝与闻若癸仲每以书抵臣及李必具言疾病日侵力祈闲退未尝一语干进臣屡爲宰臣言乞听其去陛下试询之宰臣则知之矣若谓鸣复爲宣谕使此自岀于陛下之选择而蜀士有若呉昌裔诸人谓当遣鸣复使鸣复而果行也必数月后方抵蜀中则蜀之安危存亡乆矣臣毎不以万里外遣使爲然者以此而鸣复何至一闻玉音皇惧失措归怨他人以求苟免使当事任则必不容责其死守且鸣复荐杨恢爲抚谕使夲以脱巳臣谓鞑势巳迫大安利州生灵涂炭近在目睫若自东南遣使其势非来春不可到而况黄鄂之闻叛兵未靖使恢行于盗贼之冲臣实危之恢爲王旻孟珙所倾蜀士无一人言之者臣因进故事独缕缕爲陛下明恢之寃则臣之本心可见而鸣复疑臣沮恢而挤己此臣之所当去者四也鸣复本郑损腹心之客损弃五州以撤蜀之藩篱遂罹今日不可追悔之祸幕府焉得而逃其责今鸣复乗时报怨以排彦呐臣之意不过爲事体虑以彦呐惩剏大过进屯仙原犹愈于前时帅守六人退保合州今胜负未分未容先事改易耳虽然此何等事任动有性命之虞而顾以私彦呐乎臣同产兄髙稼顷者力辤召命自诡边城舍安就危亦人所难者若言兄弟之私情则当广爲请託之地使之早得脱去以苟全性命岂有反使之絷维于艰危不测之中而谓之友爱乎鸣复党同伐异之论不知何所爲而发第见近来士大夫无识尚以可忧可危之官职指爲可喜可慕之冨贵所见旣异则难与之言此臣之所当去者五也臣于郷人夲无仇怨特以陛下用臣过分而嗜进之人不便于巳腾譌造谤实繁有徒观其意向不去臣不巳臣之出处自嘉泰开禧讫于宝庆绍定具有本末然且不足以取信于人万一乆于其任臣之心迹益无以自明且蜀人之可贵者如范氏父子苏氏兄弟率能以廉耻自厉节义相髙臣虽晚进犹及亲炙先朝耆旧遗风余烈凛然有存不谓三十年间俗流世败一至此极每一造朝率不逮前臣实忧之今陛下若不听臣去使与嗜进之人混爲一区例曰蜀人皆争进无耻者此臣之所当去者六也臣误膺两朝简眷之厚今孤立无与尚贪荣禄不即引去则烦言日至必费陛下保全之力欲望圣慈察臣非敢沽激实以司气之戚方寸贸乱决不能图报万分念臣非爲具文实以人言可畏孤根易揺决不能开口论事速出祠官之命以听臣去俾有位之士得以保禄全躯无所拘忌或出而董师或居而建议爲陛下康济时屯臣虽退伏山林死无所恨干冒天威下情皇惧陨越俟命俟谴之至辤免同产兄利路提刑髙赠卹恩例奏状臣伏覩今月二十九日邸报髙稼赠龙图阁直学士特赠七官仍与三子恩泽立庙沔州报之虚实令之行否臣虽不能尽知然有当先事奏陈夫守圄扞敌之臣诚死城郭封疆此古今之通谊臣子之常分𥘉无功之可言今赠䘏太优虽圣朝劝忠之意将以风励边臣激昻士气然一旦以庻僚爲杂学士七官三泽殚极褒崇使九原有知必谓超躐太甚今稼之诸子逺在万里奔走匍匐以营殡歛且不可得使其控辤必在数月之后则出令巳乆臣稼之弟定子今将漕金陵亦未及知臣与某虽云亲表实同本生用敢踰分陈奏欲望圣慈收回成命下吏部照庶官致仕恩例施行庶安私情亦允公论三乞祠臣顷以祠庭之未沐俞音再具控辤期于得请数日闲伺候报可之命邈未有闻臣深惟积诚储思而未获感通岂以臣之所请虽夲于国家之公论而犹不忘于郷党之私议耶彼爲一时之论者自不必与之较况有天下之公论则臣之一言巳赘且轻今旣不复重陈所可深惜者陛下有愿治之志有纳谏之资有用贤之意而庙堂之上运量圗回未能尽改于权臣之旧臣前后所论时事所评人物进而告诸陛下退而语诸宰执非不数数然也而未尝有一事施行今权臣之党复出和好之议尚存臣恐国是不明沦胥蹈祸伤弓翦羽倍有忧惧此事大体重臣巳别具奏陈且又亲政以来凢权臣专巳害民之事无不更张惟有近日民户计畒输钱以収楮币此不得巳而后行也臣不敢妄有沮止以取市恩辞怨之疑不过于不得巳之中寓其深不得巳之意故欲第爲三等分爲三限或可使中下戸得免于例扰此非有难行者然终不能明降圣旨申加约束臣之当去者虽非一端槩而言之则臣前所谓内无毫发之听从外受四方之责望者实臣求去之大略故不惮童渎之请噼析肺肝爲陛下始终衷言之惟冀赋之眞祠粗全晚节归守坟墓则尚愈于强颜朝列以贻厌薄也党蒙圣慈检㑹累牍速赐矜允施行不胜孤踪之幸辤免除资政殿学士知潭州札子臣伏准尚书省札子以臣三上辤免乞归田里四月二十三日三省同奉御笔不允除资政殿学士知潭州者倐闻宸命倍惕危衷伏念臣赋姿颛愚临事䟽直自去歳累䟽求归正期得请骤叨殊擢特俾视师幸赖祖宗神灵陛下威断臣得以姑逭斧钺之诛独恃皇明洞照矜臣孤危之迹假以序迁入奏之命顾时事囏危非臣子避事之日敢有它辞而臣适有痬痈之疾气体衰不容支持自闻误恩即具累䟽乞加窜斥前后奏闻者九上尚书者亦巳六七庐山待命江池檥舟前后旬月揆事量力不敢造前两蒙睿卑诏谕最后又𬒳特诏申攽训饬度越故常铭镂肺肠继以陨涕然臣区区之请非爲具文必冀陛下曲垂矜允今者伏蒙误东特出恩除祕殿隆名长沙重镇始望不及得之若惊在于孤踪沐此殊遇所当体承隆指倍道疾趋然臣危迫之情不容不控于君父臣夲以病惫日廹不堪世用故累祈祠廪以便养痾实不敢以郡爲请而况重湖巨镇实接上游武备单虚城池薄若果得精明强济之士汲汲经理距防秋仅余两月犹惧弗及今以奔走道路之余精力困弊病势日侵毉药未效虽欲痛自鞭䇿求称使令必不可得臣自闻新命即舆疾旋至建康从臣同产兄江东运副髙某假馆暂憩前此般取孥累今闻巳到建康庻几骨肉团聚稍便毉药欲望皇帝陛下察臣不敢逊避于眎师之行今乃力辤于均佚之地俯矜危悃速寝误恩检㑹累章放归田里所有恩命未敢祗受再辤免知潭州札子既明且哲以保其身非避害全身之谓陈力就列不能者止盖识时知止之难用干萧斧之诛洊贡需章之请伏念臣夲无他技徒有朴忠不由一介之先容误𬒳两朝之厚遇虽遍陈于馆学且洊玷于省台然而始见愠于权臣开边之时复取忤于贪相擅朝之日分郡符者凡八楃使节者以三精力竭于簿书期㑹之间齿发变于险阻艰难之际矧驱之五谿御魅之役又重以七路董师之行日迈月征心勦形瘵衰病见乎外疡痈毒其中自今春卧病以来非昔歳造朝之比尝退量于愚分惟自诡于丛祠不敢以人民社稷之司而求爲疾痛痒痾之地岂期误柬未谅忱辞升月殿之隆名授星沙之重鎭允称异数夐岀前闻且臣丙趋召而来至近畿而改命臣泾罢政以后即故里而起家或均佚以闵劳或弃瑕而録善兹惟受任之重者岂意不求而得之况灾沴之交侵乃满盈之攸致伏望皇帝陛下检会累陈之牍矜怜多病之躯念王事不敢告劳顾趋劳而避逸人情莫不欲冨独辤冨而居贫验诸事理之相违决匪臣心之得巳爲亟颁于闲廪俾归㐲于先庐凡未塡沟壑之年皆圗报国家之日三辤免知潭州札子臣自点恩除再具控免洊蒙优诏还荅未赐俞允臣深惧再三童渎以干方命之诛屏营徬徨欲进复止然而区区之辞有不得而终黙者臣闻进人以礼退人以礼者人君御臣之通谊用之则行舎之则藏者人臣律巳之大闲夫使朝廷失于进退之不明人臣迷于用舎之未定上轻卑而下滥受传之四方莫允公论臣伏见先朝范仲淹冨弼以守道据正爲同列所不容因论去不肖抑侥幸事忌者愈衆于是仲淹自参知政事经制陜西弼自枢宻副使按行河北时吕夷简居郑谓仲淹曰此行必蹈危机岂容再入盖以事势危迫乃命近臣其势必付之孤逺之人有功则同列忌其能有败则同列委责而况采葛之谗日逺日甚此必无可还之理故未几仲淹以资政知邠州弼以资政知郓州攷诸祖宗故事凢自执政出使未及反命而除职予郡者或以败事或以谗毁今臣于仲淹弼夲无能爲役而自执政董师未及反命道拜除授进职守藩则视二臣适有相似者凡习知故事之人或以靳臣曰凡不请而予之者若郡若祠在先朝皆谓之罪名臣闻之恍然深自惟念臣受命于列城奔溃之余仅能収合余烬以保余民以归故疆谓之功则修复荒残招怀携贰与夫申儆军实增饬疆备皆职分所当爲谓之罪则虏破均光崃枣虏迫荆襄随郢而臣始受任中外所共知也今臣以疾病日侵不获反于宰旅若蒙朝廷因其引疾请祠之屡即从所欲人亦无辞若未尝请郡而朝廷特卑之郡则必有引旧事以靳臣者臣安能家置一喙是用尽沥肺肠告于君父欲乞皇帝陛下检照累牍収寝前命卑以祠廪则朝廷之进退得礼犹有辞以示四方而微臣之用舎行藏亦有颜以见朋友君臣之义斯爲两得辤免知绍兴府浙东安抚使奏状臣伏准尚书省札子拾壹月拾伍日三省同奉御笔魏依旧资政殿学士差知绍兴府浙东安抚使者臣倐𬒳恩除罔知攸措伏念臣逖矣西土治装巳及于数旬尹兹东郊出命忽闻于中道宠光焜燿进退徊徨重惟臣猥以非才洊叨烦使遂乆膺于异遇实有媿于私情命汝作秩宗曾未皇五礼之事使臣斯司马亦莫宣九伐之威旣归士于东山俾圗居于南土而力陈愚悃固请丛祠此特怀居便巳之私夫岂体国奉公之义律之方命何所逃诛然而臣之事君亦犹子之事父苟纎毫之有隐则名义所不容臣自膺授钺之行积有负薪之疾心力耗于师旅热毒藴于肺肠及俟命江池之闲檥舟秦淮之汭炎𫾣熏灼元气浮危体熇熇而如焚头岑岑而若醉肌肤销铄脉息沈绵虽形体之苟全而衣冠之仅属带移七孔拜跪不能束腰发换二毛故旧爲之动色是用一闻除目輙震危衷乃分宠于辅藩且兼荣于专阃况于阳德昭升之旦重以贤才彚进之𥘉顾叙情而闵其劳敬事而命以始念长沙不见之乆岀㑹稽惊视之章纶音流传舆论骇叹傥不尽唿天之恳将曷分守地之忧伏望皇帝陛下矜臣力不逮心察臣气不胜志今积衰之旣甚欲强起而弗任放之江湖苟适魏牟之愿虽在畎畒不忘刘向之忠所有省札臣未敢祗受再辤免绍兴府札子臣比者輙控愚衷仰干渊听误蒙诏荅未赐允俞重惟臣所苦脾疾盖自六月以来所更非一毉所知非一人暂憩金陵又移芜湖皆舟车往来之冲困惫之状不能以掩人之耳目大抵衣冠仅属若无它苦而数日之食不能以一溢米肺肝熏灼阳气虚危凡所谓调中养胃之剂更尝殆徧略无寸效自入秋冬以治脾无效始悟爲暑毒所藴而毉莫能辨故积温成热积热成衰其势不容不以寒剂救之因此元气销磨肌肤臞瘁逮于近日心力俱疲巳治归舟择十月末发芜湖而余疾未除方从近地问毉又闻光黄闲虏骑未退故且姑缓旬月忽蒙陛下特攽御笔处以辅藩俾之卧护东郊闵劳以烦剧之事知臣莫若君臣仰体殊私感深至泣然臣窃自惟念进退去就实行巳之大方使臣贪冒宠荣昧于一出则衰頽之迹习闲成惰一旦付之以民社之重投之于衣冠之冲剸拨应酬力所不逮万目所属必以不量力哂之况东淛一道地广民伙非扶病养痾之人所冝胜任欲望皇帝陛下俯矜愚悃终惠微躯且令还山处隂休影以竢平复或旬歳后稍可支缀余息以听使令则东西南北宁敢告劳以自弃于圣世臣词危情迫从欲是期辤免知福州福建路安抚使奏状臣昨具奏辤免知绍兴府浙东安抚使恩命伏奉诏书不允不得再有陈请正月十一日伏凖尚书省札子正月三日三省同奉御笔魏改差知福州福建路安抚使者除书狎至贱迹靡宁伏念臣自投闲于大涤之宫即治装于于湖之汭日伺上流粗定即反室于㟭山之阳㑹寒暑所侵腹心受病况又边虞洊至蜀祸方殷臣之进退如蹈坎谷迩者伏蒙柬自宸衷起以㑹稽印绂臣尝尽沥恳欵控告君父惧干方命之诛仰蒙圣度涵容玺书优劳臣虽感深至泣然未有以自信于公朝而臣犹有所恃者实以疾恙萦纒其衰羸之状可望而知臣窃念尝忝近聮揆之故实过阙必见况于东淛道出行都所以扶疾而东扁舟呉松之境徐行缓发勉强支持者亦冀万一偶得借玉堦方寸则形骸之藁瘁陛下自可得之目击必矜臣衰疾与昔不同亟遂臣香火之请今来忽叨误渥改卑全闽在于臣子东西惟命敢有它辞如三山素号要藩岂惟臣之心力凋耗无以剸拨烦剧兼恐重山复岭亦非气体支离者可以冒犯行役见檥舟毗陵郊外以俟从欲伏望皇帝陛下检㑹累牍曲垂哀矜仍卑丛祠俾得翶翔江干以须平复俟蜀道渐通即归田里获保宗族坟墓以佚余龄不胜天地生成之赐所有省札臣未敢祗受再辤免知福州札子愚悃洊陈俞音竟閟重念臣自去冬特蒙恩除奉藩东淛尝沥陈疾病控辤者再遄叨改命分阃南闽又以疾病之剧固辤者一其尫羸之状毫发毕陈而天髙听藐未垂从欲虽陛下念其簮履之遗相叶攸居进退以礼臣亦岂不愿勉支余息仰荅鸿私臣自发芜湖历昇润以至毗陵姑苏求毉问药殆无虚日而沉痾展转终未洒然积时旣深朘削尤甚形骸骨立见者惊嗟若使一意将摄非年歳闲恐未复常傥使力疾驰驱必将顚踣道路用敢不避再渎披沥肺肝归命君父欲望皇帝陛下俯察危衷曲垂轸恻检㑹累奏复卑祠官俾得稍休疲曳于呉松之濵苟未塡沟壑畴非竭忠效报之日乞致仕札子臣扶病控急吁天有祈臣昨自十五日尝具沉痾荏苒危笃之状控辤闽帅恩命觊得感动圣聦卑祠从欲庶几灾咎少赦或可尚延残息天髙听藐未拜俞音愚分满盈疾势增剧是用沥血输诚乞身纳禄欲望皇帝陛下少垂渊鉴曲轸病踪念臣言言悃愊非出具文察臣毣毣精神仅在晷刻特颁睿旨许臣生前守本官致仕傥未先朝露犹当图报国恩重校鹤山先生大全文集卷之二十五鹤山先生大全文集鹤山先生大全文集文集二十六重校鹤山先生大全文集二十六督府奏陈辤免除端明殿学士同佥书枢密院事督视京湖军马奏状臣今月陆日恭凖御笔特降中使宣押赴院治事者臣歘𬒳宠灵退深震惧伏念臣猥由寒逺早玷清华技之投裔之余付以守藩之寄旣云忝冒忽误招延翰苑容台经帷史观巳自惭于累印人亦讶于条冰无一可称负六冝去虽冒再三之童渎未殚万一之愚衷敢意殊知特颁亲擢俾与议枢庭之末复假名祕殿之隆钖天宠于师中董戎昭于江上虽仰窥睿断浸润之譛不行然俯揆庸才军旅之事未学矧是危难而受任加之兄弟之孔怀事㑹抢攘盖未知其终极心神贸乱恐难责以驱驰使冒昧而直前必颠隮之未免伏望皇帝陛下収囬成命改卑真贤念臣今日之辞难犹胜异时之误事于止而知止旣屡贡于丹衷有能有不能愿曲垂于皇鉴所有恩命未敢祗受再辤免端明殿学士同佥书枢宻院事督视京湖军马表退守祠庭本求安于踈拙进陪宥府乃受任于艰危祈免得迁以荣爲惧伏念臣狷而寡与愚不适时旣谬长于六聮又叨荣于三组由用臣之太骤致公论之不容蚤夜思惟莫若奉身而退风雷鼓动敢期钖命之加重念臣蒙恩忝备于列卿居位又几于数月竭其𥙷报固尝累牍之奏陈见诸施行曾蔑一言之听用矧又逖违于君父遽令董视于师戎以言语侍从之臣亲近犹难于感悟若钱糓甲兵之问号唿益逺于听闻纵自今勉徇其请求恐在外终成于扞格居然冒受悔亦奚追伏望皇帝陛下母拘反污之嫌俯察田衷之宥其方命卑以眞祠旣明且哲以保其身敢作全生之计陈力就列不能者止庶几愚分之安三辤免佥枢督视奏札臣比以家国之忧熏心俯揆短才仰窥时意乞奉祠者三辤恩命者再半月于兹阖门待命而陛下屡颁不允之诏且临遣诏使趣令视事又申颁荅诲断絶来章威命所临何敢渎陈然而臣子之于君父宁其有犯母欺母隐盖今日先事而言不过干方命之谴取辞难之讥其罪止于一身其或闇于知㡬昧于料事勇往冒进或有脱误祸及国家臣虽身蹈艰危无益于事臣窜靖七年居蜀三载权臣之坏乱天下不及救也陛下之亲揽万机不及与也改元半载始叨命召亲政二年获忝近臣则内患外祸巳溃裂四出矣然犹谏不行言不听一旦四方有败臣不及知忽𬒳风雷之令抜臣于再三忱请屡却弗已之余授臣以三四大臣却立不顾之地臣感激两朝知遇犹不敢固辞复自惟念今闻命已数日若绳以御笔趣发之期则来日正当上道今且以至微者言之府史胥徒无一可使文书行移率自爲之虽欲从宻院差拨茫不知其人数日间欲遣人至外郡与欲辟之官属先定去就尚无一人可遣盖不惟人情观望辞避不前亦由踈逺之人骤登朝列旣未获乎上则安能以见信于人是琐琐者犹如此况其大者臣十年之闲殆与世絶仕于中外者率不相识所辟之官以其资浅望轻不肯乐就所御之将士皆是乌合又必以其非素拊循动多扞挌古之有天下者储才以拟缓急之用今储者不用用者不储使无政涂一日之素而遽责之以上流一靣之寄事势巳迫道路巳梗襄安随枣之间㓂戎𬒳野异时江陵有城池可守有戎器可恃有三海可以限隔臣顷过其境无一可用德安之城陈规所筑百年间贼不能攻今旣爲叛兵所乗则鄂之距贼不过数程之近或又应城道梗则襄鄂不复相通夫以朝廷踈弃之人而骤当江汉艰危之冲纵臣不能度徳量力冒昧而前其如宗社生灵何臣不欲尽言者盖辞难避事犹是一说脱又咎臣以怨望议臣以畏怯则臣益不能以自明是用尽沥肺肠控告君父欲乞皇帝陛下察臣之愚非出具文速爲収回执政恩命检照累牍赐臣骸骨俾归田里仍于见任宰执中别加遴选庶资平日讲明之素举辟僚吏绥御将士奔走吏卒无不如意不胜宗社生灵之幸辤免同提举编修经武要略奏状臣今月十一日准省札备奉圣㫖差臣兼同提举编修经武要略者臣猥以谫材遽叨隆眷陞华书殿与议枢庭旣视数于政涂复董师于江浒𬒳荣过甚揣分蔑如况又申颁纶诏之丁宁参掌玉钤之㑹䅘方此究心于奖率畴能效职于编摩冒昧居之侥踰甚矣欲望皇帝陛下察其非具文之请念其非经武之才特返误恩母拘近比所有成命未敢祗受辤免督视军马乞以参賛军事从丞相行奏札臣生长西南至愚极陋陛下不忍终弃拔之逺屏之余付之藩翰寘之周行以亲政招延之士言之臣最爲末至而躐居衆俊之右果以超踰过分啧有烦言臣累䟽求归未蒙俞允陛下忧顾上流俾臣以宥府视师自汉魏以来督府之任乃将相之雄权其后始有督视之名犹以执政之乆次者爲之未有拔自从臣骤当事任者盖以尽护诸将得专阃外之事其任至重而不轻也今臣乃以历代所无之故事一旦自权尚书爲之令下之日人谓创见臣自三䟽匃祠之后控辤新命又至再三陛下申遣诏使促臣随班奏事靣谕丁寕臣窃念主忧臣辱义不得辞跼蹐受命退而差辟官吏条列事目调遣将士凡所以爲速发之计者靡微不周不惟臣子体国之至情亦所以避谗逺谤庶几无间可入也然而所辟之官始拟某某皆不屑就以至某某诸人亦无一肯就者今仅余二三人如某某相与随冝行事而元僚无人议幕机干以下尚多阙贠至于统帅偏禆之任亦岂容缓而用一人焉则曰殿司人之所忌也谋一将焉则曰帅臣之所不乐也此皆託辞以避事臣尚虑留令太乆亟僦民居以爲幕府而力驱刑刼仅得宻院数吏奉行文书余皆散漫不合颇费収拾臣尝燕居深念乆而不得其说或有过臣言曰尔何暗之甚也师之坤曰在师中吉承天宠也九二以一阳居五隂此爲专属阃外之象故必有天宠以假借之然后事权可一苟不得乎上则人谁信之故无人乎宣王之侧则不能用吉甫无人乎缪公之侧则不能安子思是故有吕夷简而后范仲淹得以宣威陜服有赵鼎而后张浚得以督师诸路今尔独荷陛下之知而素无左右之助尔立朝数月所请之事无一施行受命半月朝令夕改无所禀承则自今一逺君门谁实主之臣麾之使去曰安得斯言之陋也幸遭遇明主得效尺寸于戎行敢有它词或又曰尔知所以来乎陛下亲政之始中外臣民封章奏䟽咸欲召臣德秀臣了翁而宰执一词以爲不可陛下以二臣终不可忘也排羣议而用之陛下之圣明孰不倾耸德秀旣至宰臣终不肯与之共政其后虽隆以虚名而不及于用今尔也幸而无疾又幸知几之早而求去之勇也宰执无以中之则出风雷之令使之不及掩耳夫汉髙帝召拜韩信付以军旅之事而肃何谓其如召小儿故斋戒设坛而后敢遣今并命二人而一人不及前知虽假之恩宠以耀羣听实压之事任以杜免章故度越典常一日而再命是乃託此以逐尔也而尔不之觉乎臣曰此出于圣断而宰执焉得与闻或又曰纵出于陛下之独断而不能无可疑者尔甞言八失尚存谓如故臣专忌之类而宰执不爲之改也尔尝言四不可恃谓北军和好之等而宰执不爲之动也以至重江陵复旧屯守故疆等事言之数矣而谁实是之今不幸言而中狄变作于外人情摇于内荆襄一面上而金房均光下而随枣安信事势日炽然后急而求尔异时师行日三十里今以三千里之逺若使速行可五十里加以㳂途应酬军务亦两月余而后至至则春半矣尔必有逗遛之罪异时督府非千万缗不行今楮轻物贵之时而所给实数仅三百万则不及异时百五十万之用金仅得异时十之一银仅及异时四之一只以湖广緫所供亿之数言之约有二十万人若人给十千则二百万缗矣倍之则又四百万缗矣而制领将佐在外今支给之数仅供一犒而㳂途与住府之费不与焉尔必有乏兴之罪异时督府应诸路之调遣如叶义问遣虞允文趣李显忠交军允文赍金银楮币告牒以行故得以便冝纠合将士乗机勦敌今尔有余力可以给遣行之官吏乎异时张浚董师川陜使赵开措置财用一岁之财可计者粮一百六十余万石而对籴居其半钱三千余万缗而盐酒税亦半之盖是时藏之民者犹有余力也今尔之爲钱粮官者数百万缗一犒而尽当此公私赤立之时所余用度将于何取之夫士修之于家而坏之于天子之庭今宰执不得沮尔于去歳而坏尔于今日也昔颜眞卿之出使举朝爲之失色韩愈之宣谕穆宗爲之悔惜至近世冨弼之出疆亦以执政不恱因事罪之耳今国人皆知尔之不得乎上无应于内故不尔从而尚可行乎臣思之累日方悟其说然犹不欲以仰渎天听毎朝奏事靣承圣训犹不敢固辞今以人情落落作之不应招之不来孑然孤踪块守陋屋而忧厉熏其内程期迫于外深念臣之事君宁其触犯以取忤不可欺隐而茍从臣伏见数日以来左相慨然请行而右相亦欲身任其事盖兹事当用亲信乆任之宰相不当用䟽逺骤进之书生而况二相服在太寮多历年所凡今专阃之臣下逮将士皆其亲所识抜斡旋运掉如身使臂气势聮属靡不如意岂可与一旦骤升无所援助者同日而语陛下若从其请则事体增重人心胥奋或不欲强其行则其次又有枢府二臣翺翔要近之日乆究谙国事阅习人才亦岂不可与兹选而必欲委其事于臣使其㝠行而不知退则不惟使宰相蒙挤排士类之讥亦使臣受不自揆度之谤也臣又见侍御史李鸣复谓臣失之太轻将有不审之失有乖误之忧又谓旣有制帅奚以督视爲局面旣新旧弊如故奚以督视爲其言极爲谆切是虽出于忿激之私其实知臣之病莫过于此论督府之不当建莫切于此臣旣不爲时论所容今又𬒳命半月举辟而不见从申请而不即应益得以资䜛惎者之口迟迟数日必遭口语或幸而得出都门则决无吕赵诸臣之应乎内陛下虽欲保全而亦不能矣进退迟速皆是获戾获戾不足恤也宁不误国事乎夫古之受任者上下交孚表里相应然后威稜气熖有以号召奔走何事之不可爲今焉以一人之深知而宰执公卿以下无一主之臣固知任重力微有孤隆委然犹勉自鞭䇿冀效微劳以报上恩而未出都门人情物议巳纷纷如此况又有攻者之曰臣太轻不审曰奚以督视爲斯言流播固不待督府有所设施内而统部外而夷狄盗贼皆巳知督府之不足恃纵臣不自揆度其爲无益而有害也明矣欲望皇帝陛下矜臣孤逺之踪多忤寡与浅轻之才动輙得谤速爲检㑹累牍早从罢免遵照绍兴隆兴典故别选宰臣以当其任如以臣爲避事则臣乞仍守旧官以参賛军事从行伏乞睿旨即赐处分臣惟是方命之谴谨巳阖门席藁恭俟严诛贴黄臣恰又见信阳军今月二十四日申状德安叛贼巳引虏骑到城下德安距鄂州不数日可到而督府至鄂乃在七十日后深恐逺水不救近火是徒以督府之虗名有稽招捕之实务臣旬日前巳给榜札付王旻孟珙开谕叛兵常进等诱以赏格晓以祸福又作赵范书併札何元寿使之随冝措置昨又札黄伯固令权参賛军事以督府议事㕔一靣行事措置守御皆从军逓发行约七日可到庶几可以及时济事今臣尚留阙下纵使朝廷速办指日可行亦是来年二月方到决是无益于事臣旣阖门待命今已一面截日住行书押宻院督府文字听候罢免旨挥欲乞睿旨宣谕别议施行又贴黄臣窃惟陛下假臣恩宠以重事任今臣旣辞事任则一时所假之恩宠合行収寝窃见先帝时曹彦约除宝谟阁待制四川制置使彦约辞行改知福州彦约以辞制置而受待制于义不安于是改集英殿修撰知潭州盖人臣辞受之义固当如此而朝廷一予一夺亦不可以不明臣今旣巳控辞视师之役所有执政恩数难以冒受巳一面将元𬒳受省札缴纳尚书省伏乞睿旨速赐収回施行臣又照得今来未受告命则犹侍从之臣更不敢倣执政例至门外待命见留寓舎听候回降伏乞睿照先事奏陈三事臣误蒙推择董师上游威命所临进退维谷虽王事有严义不敢辤然有当先事奏陈者谨具下项一照对自中都而趋荆鄂约二千七百八十里穷日之力行五十里约两月可至辎重迟缓又须两月以上若舟行则三阅月亦未可知盖陆行则日程有限行役劳苦兼有雨雪之淹舟行则遡流而前歩歩牵挽兼有风涛之患今昼夜趣办约须月𥘉方可启行势非二月𥘉不至若毎州犒军兊㑹非一日不办又破十日万一事势骤急心虽欲驰身不可到则旁观者必有濡缓避事之讥当此之时枉受谴责更合取自圣裁一今闻德安叛卒牵引北㓂散在安陆以至黄陂臣虽先巳给长榜发公札下都统王旻俾之开谕又设赏格速其归降犹未见囬报今猖獗未巳万一道梗不可进前若所至逗遛必误国事若以乌合之卒数百人当不测之冦臣虽不敢爱身必至损威辱国或前或却不得不豫以闻奏更合取自圣裁一臣今所管系是荆襄地分于江淮地分非所干与而舟行道过京口金陵池阳九江黄州彼能非荆襄所隷而守将必遣兵出迎臣止是量其出接之人斟酌支犒其在寨者不该支犒若在处同所管地分阖营厚犒添此一项则用度愈广更乞睿㫖令朝廷于今来五百万缗外添贴支降再辤执政恩数乞以参賛军事从丞相行奏札臣昨具乞骸之奏未蒙俞允仍赐缄还加以召入禁廷申颁诲敕天颜和说圣训丁宁臣感激恩私罙深战惧重念臣自辞不获命固欲捐躯报国凡所区画夜以继日细大毕举惟是庙堂志意之不孚台諌议论之可畏兵财调度之不应求诸事冝无一而可故賔僚退怯无一肯从傥使冒昧而前必是误国败事是以空历愚衷具陈前牍所冀陛下俯回渊听改命大臣庶几事权益尊体统归一臣盖爲社禝谋非爲一身计也而天髙听邈未亮血诚重念臣夙以戆愚自开禧宝庆连任大臣今伤弓之余宁不知创然而言出诸口者马不及追事决于心者万牛莫能挽臣前日狂瞽之言旣出则自今忿疾者必益衆虽欲勿去势所不容若陛下未加诛戮委曲处分犹使之强颜朝列则是臣辞避事任贪恋误恩舎危即安辞难就易不惟公论之所不可陛下亦安用此顽顿无耻之人也况臣粗知事君之义于此多故之时岂不欲见危致命𥙷报万分实以如前所陈抵牾牵掣咫尺天威犹难感悟一辤轩陛谁其念之或陛下必欲责臣俾效命于颜行则臣乞以从官参賛军事断不敢辞所有先来执政恩数礼物等巳具申尚书省缴回併乞睿㫖速赐収寝三辤乞以从官参赞军事从丞相行奏札臣輙犯天诛洊有陈𫐠比于三乞祠三控免之后又尝两具奏篇未䝉允俞进退维谷臣之前牍大约以上下不孚中外无应深恐抵牾牵掣事功不成今再三惟念犹有未尽陈者敢极言之夫事必有终始势必有缓急知所先后然后可以因变制冝伏自陛下躬揽万机图任旧人今两丞相实居百僚之右不惟十数年间政事之本末人物之才否皆其所阅历而㓕蔡之役朝陵之使三京之出师王檝之入贡议论错出又皆二相实主其事逺方贱臣不及与议但见皇华采薇之遣交驰于道路范葵之责任方重嵩之之召命巳颁谓之和则有战矣谓之战则有和矣窃意庙谟深逺必有弭变之良图也而报聘之使未返上流之忧巳急归附之衆方倚爲瓜牙而叛服靡常屡生于肘腋凡此利害实关安危虽以朝士之身履目击者犹不及究知本末况臣来自下土仅数月耳奚从而尽知故于两相之请行所以力賛睿断而自请爲僚佐者非有它也譬之弈棋规模布置未及终局弱形巳见急使一人终之终之者固不敢辞而规模则前人之规模也冒昧继之则前者立脱其责后者兴受其败今之规模则二相之规模也若以一相主乎内一相行乎外则表里相应血脉流通事权益专财力益厚不犹愈于孤逺骤升之臣举辟而不尽从申请而不即应者乎此论旣定则臣以从官参賛军事有不如言臣请伏避事之诛陛下若不早决此议日复一日万有一赤白囊交至则累年秉政造事之臣得以移过于一旦受任而未行者矣虽身膏斧钺无益治乱也如陛下尚守前日训谕欲用隆兴故事令在朝置局则臣亦何颜以居其位惟有累䟽固请阖门俟谴不得其求不巳也叠犯雷霆之威下情惶惧陨越之至乞检㑹累椟収囬执政恩例奏札臣自䝉隆委屡控免章未赐允俞愚衷增惕重念臣始焉揆义不敢辞难旣而深思则知有甚难者臣前所陈盖有未尽今所谓甚难者兵财是也中兴以来所开督府供亿调度歳有常经攷之故实张浚之督师川陜歳支可计者粮一百六十余万石三千余万缗叶义问之督江淮也启行所带者银二十万两金一万两见钱九百万缗臣昨条具所乞带行以一千万缗爲请朝廷止许拨五百万缗继而实有三百万缗㝷行㑹计京湖见管兵数约不足以供一犒之费而况楮轻物贵三百万缗仅有昔日五十万缗之用乎近者㳂江制置陈韡差兵二千随杨福兴往鄂州人犒二十五千制置将佐自三百千以下有差而生劵又不与焉以制司所犒二千人之数巳近六万缗则督府犒军岂容有减于制司然则臣之所帯钱物决不足以充一犒之用盖非空言也大抵朝廷所科降之数不过爲数月计万一鞑虏未即尽退或内冦尚逭天诛于斯时也内有督府官吏将士经常之费外有应援扞御激赏之需而当此楮贱物贵又非绍兴隆兴之比毎歳必费数千万缗而未有已时朝廷府库今巳窘束臣欲于五百万缗之外更有増请今所闻帑藏巳无可出则此三百万者尚不足以供目前脱乆不结局不知何以继之又恐臣一出之后国家用度何所仰给臣所以日夜徊徨非爲身计实爲国家深长思也若夫甲兵之事则又有甚难言者今虏自金房而下于光化之境絶汉而南若自兴山可以擣秭归自房可以趋崃之逺安自银池峪可以通荆门若随枣不固则安郢竟陵荆门之间皆爲虏区若信阳有警则光山麻城黄陂之闲皆爲叛卒之薮当此之时所在镇戍各守其地岂可移东援西其势必有告急之书乞师于督府乞给于督府以至粮糗器械皆有求于督府与之则无从而出拒之则难于坐视且如督府之行今欲差殿司人或者难之将取之镇江乃闻左丞相云镇江巳不肯抽那将求之建康然建康新调二千人往援江陵其势必不容再有抽摘江池以往又安得有寛剰之兵可那盖不惟到司之后难于运掉而㳂途次舎元未有一兵可以爲卫万一冦盗瞷知督府之单弱事有出于意料之外宁不损威辱国此臣所以日夜徊徨欲行复却盖非爲身计实爲国家深长思也欲望陛下宻谕大臣使之参臣所陈反覆研究俟眞见得目前可以行后来可以乆则然后定爲一说若臣前来控辞恩命敢望睿断仍爲检㑹累牍速赐収回施行冒干宸严不胜陨越俟命之至贴黄臣窃谓枢臣督师事大体重故人衆而费伙今陛下若惮于反汗则臣乞用先朝旧例以尚书爲宣谕使则行督眎之实而无督眎之名事体旣轻结局亦易伏乞睿照又贴黄自𥘉开府支犒诸军外又有下项调援兵支江淮诸军之出迓者犒暴露将士劳诸处战散之卒给新招军钱物衣甲军器赈流民恤残破州郡招溃叛造军器用间探凡此又在五百万缗之外伏乞睿照辤免兼领督视江淮军马奏状臣伏准省札备奉御笔督视江淮军马职事令臣兼领者臣闻敝车不可以载重器弱歩不可以胜丰扛臣藐然书生未闲军旅之事误蒙眷简剸属以上流之寄臣自量才力之不足内外之不应凡六具控辞未拜允俞方怀战惕兹又申攽宸翰兼卑江淮任重力微罔知攸济凡此七路东西緜亘数千余里而以有限之知力应无穷之事㑹脱有缓急愈重顾忧欲望皇帝陛下速収成涣改卑时贤使臣专心致志从事上游以仰副责任之意岂惟孤踪之幸实宗社幸甚重校鹤山先生大全文集卷之二十六鹤山先生大全文集鹤山先生大全文集文集二十九重校鹤山先生大全文集卷之二十九督府奏陈奏外冦未静二相不咸矌天工而违时几臣数犯天威再有控陈臣乃者陛辤之日尝累告陛下以一逺君门谁实应之又因宰执饯送关外亦貇以居中援助宰执皆谓事关宗社朝奏则暮可无以过虑爲也臣仰体国家之急不待办集星驰就道旣而所请钱物洎僚属兵官皆不能尽如𥘉意臣之处此进退维谷乃至近日劾奏官吏亦未闻处分臣谓此等直易易耳犹且奏报辽缓矧又有难于此者乎窃意庙堂之上必以庐黄诸处探报贼酋多毙淮西诸郡贼兵尽退往徃君臣之间动色相庆遂谓无复可忧其实酋未毙贼未退而荆襄淮西之事方棘也其在江陵者自枝江冝都竟上伐竹木毁室庐斧斤之声日闻直欲爲渡江计其在枣阳者坯城郭治器械皷角之声夜闻直欲爲度夏计其在襄之东淮之西者以和好误随直欲缳光掀信撇蕲蹂舒擣黄今巳赤地千里徃徃行十日无炊烟臣以殿司千卒伥伥乎舒蕲之南穷日之力奔驰六十里未明即行或慿车而阅警报乙夜就寝或推枕而行文移犹虑其不及事也故于上流则趣何元寿别之杰下流则趣黄伯固亟以制司督府之令督厉诸将臣虽在道事亦无阙今李虎王福可抵襄阳万文胜亦至安郢而上荆门枝江江面浅狭巳趣尤爚分兵以徃又发鼎澧义勇以助之于俊李允政祝邦逹併力西淮屡有克捷而贼势方张脱小不利则舒蕲危矣只得那王忠以援蕲虽明知九江空虚却候督府至彼别图调遣以实之惟有王鑑遟囬不前进不及援荆襄退不能援光黄方此累札督迫比又从金陵得一将曰李大亨令徃招信取鐡桥敢勇一千人径从便道直趋龙舒舒盖乆安积饶之地贼所欲得也尚恨将卑师少未有以大慰舒人之心亦以私书公文属陈韡爲助大抵目前所当爲之事臣虽粗竭心力终以内外扞挌兵寡财殚而又奏请稽遟无以耸动人心作新士气此爲未惬人意耳抑又有坐视而无䇿者江北淮西之民爲虏所杀者固巳衘冤无诉而避冦南渡者今所在成市臣固尝面奏此辈强壮者聚爲盗贼当有以招之老弱者转乎沟壑当有以赈之今诸处巳各申来而浮光信阳汉东荆门尤爲迫切若臣行其所言则招而爲军者多至数万少亦数千钱粮寨栅器甲衣袄便当有以授之其随冝赈给者委官抄札计口支给亦当有以处之然督府所赍几何一开其端胡以爲继随州轻信和义竭帑职之力以事虏虏情无厌旣去复来反遭重围今城中无以犒士权宜造关子以济用度而求偿于督府必欲得京交七十万缗银三万两金一万两臣不惟见管无几不容尽应亦恐其迷误未巳虚费金币而黄州亦狃于此说拥马司江司雄关雄边之军以自守四郊之外虏骑纵横而不敢问其意亦与随同臣方诘之凡此等危急之证姑举一二则知中外异意受任实难庙堂睹此事势所冝孜孜汲汲爱日惜隂将救焚拯溺之不翅也乃闻近日以来宰执多不入堂亦意两相之不咸不过如去歳夏秋以来旁启宻陈以相沮坏耳而数日间所闻益甚书曰兢兢业业一日二日万几无旷庶官天工人其代之又曰敕天之命惟时惟几夫事几之来间不容穟一官之或旷一时之不敕则天工之治否天命之去留系焉臣不知今所不咸者何事朝臣之中孰左孰右第见外间危乱之证百出而朝廷之上方以可忧可怖之官职而爲可喜可慕之冨贵不睱以国事爲意是冝请事于外者戞戞乎其难也夫京师诸夏之夲矧兹具瞻之地华夷夏裔咸属耳目焉而毎朝奏事不过宰执一人或二人率是不情之辞不切之事其爲旷天工而违时几也多矣臣今服在逺外岂应与闻庙议然忝备迩臣事关一体譬之木焉夲根先拨则枝叶从之若使内不治则臣虽恪共师命以鞠躬尽力于外亦将奚爲臣窃妄意陛下于是非曲直之辨必巳晓然于圣心若蔽自圣志察朋比之习杜䜛慝之萌豁开大公衆建贤辅以彊本朝此今日当务之急者如谓外冦未静人才难得姑平廉蔺平勃之怨则亦冝力惩偏听之弊自今公事公言进而明目张胆以陈之论奏退而同心恊虑以见之施行毋面从而背违也毋阳予而隂夺也庭辩衆决朝虑夕图皇皇然如危乱之无日则天下事尚有可爲诗曰舎尔介狄维予胥忌此言幽王之时狄难之不顾而忌嫉之是尚也惟陛下力鉴而深念焉取进止奏乞将樊文彬髙丗英优加赠䘏臣闻捐躯徇国固臣子之常分崇德报功乃国家之大经臣猥以非才奉将师命頋激昻士气耸动人心无他道焉惟赏罚信必而巳契勘去年九月内虏冦大入京西知枣阳军樊文彬以蕞尔孤城适当贼冲守具不全旋行制造贼于城外列砲数十座文彬亦于城内立砲五十余座以柜之贼抵民屋遶城立栅堑濠以阻援兵文彬夜遣人刼之贼攻城之技无不尽用文彬躬率士卒昼夜苦战至十月二十八九闲贼添生兵急攻西北隅文彬迎敌五十余阵又积薪草于城损阙处投火焚之以御贼之来而日暮风返烈熖入城延烧官舎贼乗军民恟恟自西北隅以入火及军治力不能支自缢而死贼披城之𥘉襄阳巳自受围烽燧不应蜡书不通外援巳絶独以数千疲卒抗拒月余势穷力尽犹不肯汚于贼手近有録到赵范蜡书者谓文彬守城死节无愧张许此而不问何以劝忠又契勘训武郎京西路分緫制随州军马髙丗英自叛冦𥘉遁提兵入德安经理荒残臣甞奏辟就乞差权知本府及虏再犯随州丗英复领兵救援突围入城矢石交下重伤而死今诸将中往往有身当事任逗挠不进者而丗英奋不顾身慷慨蹈义盖文彬之次者欲望圣慈下有司将文彬赠官立庙録用子孙仍厚恤其家併将髙丗英优加赠䘏庶足以爲伏节死义者之劝奏襄阳𬒳围日乆乞降诏勉谕制臣臣窃见荆襄蜀口居国上㳺胜负之间安危所系顷者鞑虏分道入冦首犯汉沔四川制置使赵彦呐提兵仙人原控扼险要牵掣虏势蜀赖以全陛下尝降诏奖谕人心胥奋虏㝷退遁惟是荆襄自去冬𬒳冦几三阅月而襄阳之围贼势张甚制置使赵范率先士卒躬冒矢石屡战屡捷虏爲夺气今虽㳺魂近郊未底然其数月之间竭心尽瘁若不少赐褒拂无以激昻士心欲望圣慈特出御笔付学士院降诏勉谕候虏骑尽退令以将士姓名来上续与苐功行赏凡此必巳乆关圣虑臣以职分所系冒昧奏陈仰禆海岳下情皇惧俟谴之至贴黄臣闻紏正官邪固是台谏职分但势有缓急事有轻重如乗边之守临阵之将苟无大恶冝务优容击一人未足戢姦旷一职或能悞事况其间方倚之阃外之事如陈鞾赵范赵彦呐丁黼赵葵各当一靣者皆尝爲台官所论此用之他人犹难轻发矧当重任訾议尤不可易盖御衆之道全在威名兼有知耻之人不肯受辱辱之则不可用用之则不可辱旣辱之又用之彼亦何颜以居乎人上今言路一新恐未必如昔歳之有此患更乞睿慈常留圣虑臣不胜惓惓贴黄奏乞将曹友闻李安国优与旌擢臣近得蜀报廼知去冬之末赵彦呐下原曾未浃旬而鞑人又自秦㑹而至一擣阶文一趋大安其意径欲入蜀彦呐力督诸将各授以牙緑牌重赏俾尽死力遮蔽蜀门于是曹友闻战于大安李安国战于文州士皆死鬪险不可入贼悔其来归咎于始谋者而去虏之再退皆是友闻安国死战之力当与苐功论赏而就中曹友闻者起自儒科兼习武事见虏輙鬪义不爱身其爲忠愤慷慨之气少见其比欲望朝廷优与迁擢庶几友闻等有功见知益思𥙷报而因得以勉诸将趋事赴功之心取进止榜𬒳兵诸郡蠲免科役勘㑹襄阳江陵德安府光黄随均房郢崃州光化信阳枣阳军管下应曾经鞑贼惊扰县鎭郷村民户逃移虽目即间有复业去处终是不易合议优䘏今除军前般运粮草差使及以物力差充保甲隅官外其余官司诸色不时差科非泛杂役并与蠲免壹年如州县不遵今来约束故爲科抑察访得实官贠按劾吏人决配务在必行决无轻恕仍听人户越诉奏乞早定崃州襄阳守臣臣今月四日据参谋别之杰申到襄阳府事冝谨録本头连在前外续据诸处探报德安府云夣孝感县及神林滠口等处各有贼兵杀夺人畜掳掠舟舡臣窃虑透漏冲突江靣所合预作隄备照得王旻旣死其荆鄂都统欲遵照便冝指挥差赵胜填见阙却以臣前所奏辟刘显德仍权知德安府令各任责防托巳别具奏牍乞赐施行其如郢州迫近襄阳合是武人之有兵权者方可爲守近见朝廷差下胡棿臣不敢輙有更易崃州亦系紧切所差汪元显方有奏事之命其势必五六月间方能到任臣不识其人如朝廷谓可倚仗即乞免令奏事日下之任庶几及时可以措置守备若朝廷欲有更易亦乞早降旨挥又如襄阳夙号重镇今焚荡之后城中一空或促令赵范囬治或别选武将爲守此皆不可缓者臣以事大体重兼探报未的未敢轻易有所施行併乞睿慈速谕大臣如朝廷巳先得实耗即乞早赐处分以解一方倒垂之急贴黄臣昨准序迁入奏之命巳具辞免又尝具奏乞速降结局指挥是晚忽闻襄阳之警臣不敢付之坐视未免随冝区处合具奏知伏乞睿照自劾臣起自书生不闲军事误叨柬拔冒揔师干虽毕虑竭衷粗欲自奋而受任之𥘉危机巳急德安之冦未息光化枣阳之䧟继闻行次池阳而光黄之羽书踵至亟抵九江随冝应接则应天永息之叛亡襄随归崃之俶扰又见告矣尚頼宗社之灵戎虏革心次第退却臣亦适𬒳入奏之命方兹攅结簿书散遣兵卫具䟽乞身夫何叛将王旻煽乱于襄百年之要地丘墟一城之赤子涂炭呉蜀襟喉几于中断言之至此痛入肺肝此皆臣智略不足以折冲望实不足以猒难致兹疆埸之祸上贻宵旰之忧况督府之行竭朝廷帑藏之储以资军实今自赏劳将士之外虽一孔以上未尝妄费而所余无几竟成何事臣安得以辞其罪夫有罪不诛则朝廷将无以耸羣工而厉天下臣谨于江州近境席藳待罪欲望圣慈布臣所失重行窜斥以伸国法以爲力小任重者之戒干冒天威下情不胜皇震栗之至榜谕北军恭惟国朝念中原之民皆我祖宗遗黎凡有来归悉皆抚纳二三十年间所费钱粮何止鉅万其有才智之人或使管军或使守城或散在诸处各管职事并不曾分别南北只因郭胜范用吉王旻之徒自作不靖致使均唐安襄四处北军撗遭兵火其有得脱之人又𬒳鞑靼驱爲奴婢或杀其父母或据其妻子或取其财货流离饥饿追悔无及深可哀怜今来访闻尚有北军或在汉地或在汉南元非反叛止是无所归着或致剽掠以茍旦暮其情尤更可悯官司虽欲各令仍旧终恐尔辈自怀疑惑未便相信一旦轻听讹言又是自取杀戮行府专差官赍榜札前谕赤心若有头目等人急于奋身収拾溃散转祸爲福自爲一军屯在汉北力爲国家捍御边防効顺之日便当给以元来军劵厚加犒赏其有经理开拓显着忠勤许令世爲守臣永保冨贵其头目人当与等第超转官资行府元不欲分别南北却恐终自怀疑不安今昭示大信应溃散北军自今既归之后别爲一屯只留汉北庶几彼此不相关防可以长保安静永无自相屠戮之祸今来行府止爲前项四郡之人偶因叛将一时诖误无所归着故从长区处使之保身保家天地神明实闻此言奏措置京湖诸郡臣自恭奉入奏之命一面结局㑹有竒疾控忱君父乞身归里适得何元寿别之杰报襄阳北军作乱赵范移屯贼兵四掠渐迫云梦孝感与神林滠口以犯汉阳界分上流震揺人民奔迸渡江臣念事出意表虽以垂去亦复力疾随冝区处急札㳂江州军严爲隄备并遵照便冝指挥权用金字牌速下光州调万文胜提军五千人马五百匹星夜至汉川继得知荆门朱掦祖申以孤城难守乞就付统兵官而探报权郢州胡棿亦称居民空城逃避遂各助以京㑹五万贯时下接济支梧载念京西七郡惟随州仅存自去年鞑屡攻围知州张龟寿通判赵汝然及大洪山守把张顺与寄居刘显德极力鏖战卒全一城今兹孤垒正当贼冲凛凛不能自保或谓官民兵在城内者约二十万而散在四郊者不计其数切虑不早应援随或不守将来愈费经理遂差承信郎李邦彦押京㑹二十万普例支犒外更发银一万两京㑹十万贯等苐特犒其知州张龟寿与转两官通判赵汝然寄居刘显德各与转一官守把大洪山张顺添差随州兵马钤辖仍赐金帯一条所有本处民兵有流徙不能自活者给札令李邦彦团结恐可得数万人续议申朝廷填𥙷京湖诸郡死亡逃溃军额及科拨一项钱米贴助赡飬庶借其土俗伉健勇闘爱护郷井随若可保则德安光枣等处方可修复所有赵范离襄本末前巳具奏今得尤爚申状谓李伯渊复回襄阳巳斩镇北军头目人且移书赵范回司此等事情叵测臣尝作一榜并札赵范就此时招収溃散北军尽屯汉北或令黄国弼夏全任责统辖且许以元来军劵庶南北军不相猜疑亦是弭变之一䇿谨将榜札及尤爚所报録白缴进合具奏知取进止奏乞降结局指挥収囬新命速赐窜斥臣再有危迫之恳仰干天听臣自忝序迁趣令入奏即具控免併陈结局之请㝷又具申朝廷乞赐敷奏又于自劾之章申叙前恳今既半月未蒙出命在于臣子之义进退迟速所当惟命是听然目前事体有不可一朝居者若黙不以闻深恐有误国事臣自旦日闻命巳即关报诸路帅司继有行府属官陈乞解罢者无词可留既上其事于朝殿歩司将士正当拆洗之时一闻君命各动归心臣亦叙情闵劳支钱发遣自𥘉四五以前犹有上流骤警边报时至臣不敢以垂去坐视随冝报应迨旬日以来不惟郢复汉鄂等处边报顿稀亦縁诸郡各得邸报之后意臣既𬒳疾速奏事之命则此时结局巳乆故毎事不复关白只如襄阳事变所系甚大自始𥘉一再得申状后乆无嗣音盖亦谓臣爲巳去此矣况臣𬒳命两旬兵归吏散财用又竭兼㳂江新制帅先令既至事权有归而臣徒拥虚器以兀处于此在臣不过进退周章以贻衆诮而朝廷之上迟回不报亦恐有伤事体以启戎心欲乞皇帝陛下深惟令出巳乆人情弛玩速降结局旨挥所有臣病不任事乞収回新命引咎自劾乞速赐窜斥併望检㑹累䟽早赐处分奏析督府前后事体乞检㑹累奏施行臣已尝洊布危恳伏计仰彻圣聦重惟一介孤逺旁无寸援独荷两朝知遇欲报无阶不自揣量輙于败局坏证之后冒承重任故今日之不绩罔功辠也前日之辤难避事亦辠也进退皆辠臣何所容其喙臣反覆于心痛自思过或谓臣曰有鉅万之费无毫发之𥙷乌得爲无罪然臣所领督府蒙朝廷科降爲缗六百万犒师之费四百五十六万五千有竒皆发下制緫两司照例分给及经理残破诸郡与招军打船造箭之费六十四万有竒亦皆委官押发抵日终余缗无几而求者日至未尝不谨所予如所得金一千两仅支及一百五两所得银十五万两仅支六万二千五十余两所得绢一万匹仅支四千五百凡此三项皆以激犒战功见巳具细帐上省决无分文妄费当大敌在境人心动摇正使督府不建朝廷亦须遣使行边拊劳将士犒给之费当不减此或又曰不能钤键士卒骚扰郡邑臣未出国门凡三次行下诸道约束官吏不得以应办督府爲名并縁私扰舟人之攘羊与浙漕司借使之卒二人乱行者皆黥隷之逋卒之窃酒家器者斩之自南陵以来乃有县令擅拆居民浮檐者臣即随门支钱以偿𬒳扰之家亲加拊劳併劾二令各从镌降自建德以来县胥之假託科配以招民词者臣即送所属勘正抵罪施行不爲不严矣或又曰督府之建无捄边城之破亡此则臣未𬒳临遣之时固巳数数言之且臣以十二月十四日陛辤二月六日才抵九江若德安之叛则十月二十六日也枣阳之破则十月二十九日也崃之焚房之迁均之没光化之䧟皆十一月以前事襄州肘腋之变乃在臣𬒳命入奏之后然亦不可谓非臣之罪巳尝具䟽自列乞加窜斥凡此夲末难逃圣明之鉴併用噼析以布露于君父之前欲乞睿慈检㑹累奏速赐施行取进止奏北军当思调伏庶内外相安臣昨于前月三日据京湖制置大使赵范申襄阳军变事冝巳节次详细奏闻去讫旬日以来有自上流来者颇闻北军兆衅起于疑心今犹籍籍未巳而赵范巳带行北人之来归者至江陵臣虽镂榜付赵范令其乗此分南北人爲二军范荅臣书方议区处继得淮东制置使赵葵近书亦及北军疑虑事今莭録缴奏如左臣窃惟鞑虏与国家本无宿怨非如女眞有不戴天之雠况其能㓕女真则于我朝亦与有雪耻之功今欲与之讲和夲无不可而庭论纷纭者特以敌情多诈未可保信耳臣虽尝有言鞑人和亦来不和亦来此必然之理然而臣今所忧则又不在此盖世事固有若不相关而相爲倚伏者且如侯景背魏归于梁爲梁人连歳抗东魏之师一旦梁与东魏约和景无所容其身遂有异志今日之事得无类此而况绍兴之和又有南人归南北人归北之说失信于降附之人其事未逺孰不知之今李伯渊尚㐲武当境上樊城之北人虽爲刘廷美所杀而襄阳犹有存者滁庐旧戍之北军虽巳安居歳乆而事体大略相似杨泗所屯类皆新招建康亦有纳合买住降卒而比至江陵者实繁有徒万一此曹闻制阃有宻授之人和议有可成之渐则梁人和好之祸岂容不虑臣授任视师适当痈疽巳熟一旦决溃之时忧深虑逺食不下咽重惟国家大计茍有可以缓敌圗安爲绸缪牖户之许决不敢效书生徒爲一偏之説今则敌之从违和之坚否它人执议以害成者臣皆未暇及惟是兹事萌蘖臣实得之闻见不当蔽而不闻臣愚欲望圣慈宣谕宰臣及新任制帅不厌熟复郄虑长顾使出万全庶几内疑改心外敌怗耳以和则永乆相安以战则南北胥奋庙谟无后日之悔边阃同与国之休天下幸甚臣竢罪归田未能恝然于家国之忧惟陛下幸察取进止奏拨官告银绢付别之杰经理臣据参谋官别之杰申蒙恩除京湖制置副使权正司职事巳一靣起发前去交割契勘襄阳一变司存大壊帑庾空虚公私赤立今时暂移司江陵虽之杰两曾分阃军民之情素所孚信然经理之𥘉当有以大慰舆望如修城壕治器械招军兵赈流离必有钱有米然后可以运掉似不容以空言集事窃见督府虽巳结局必有支遣余资如告命度牒金银交㑹等物欲乞备申朝廷据见在之数拨付夲司以备目前窘急之用庶几备御之计可以速办不负朝廷寄托之意臣所据上项申明照得襄阳江陵上流襟喉爲国重镇近因北军叛乱焚毁残破方议収复而江陵府乃以去年屡𬒳攻围沙市啇货所聚扫地一空又供亿诸项援兵库帑罄竭今来之杰闻命引道不复辤难其襄阳江陵并合逐急措置经理以备防秋不容稍失几㑹若待朝廷科降钱物深虑道里遥逺缓不及事行府见有缴还朝廷官告银绢等寄収江州臣不敢以巳结局爲嫌㩲冝于数内量拨官告一十道绫𥿄一十道银三万两绢三千匹付之杰专充収复襄阳经理江陵两重镇费用所有专輙之罪欲乞圣慈特赐矜贷外臣愚妄谓制阃之𥘉费用百出前项所拨之数未给于用臣窃闻朝廷因赵范之请科降钱银见巳管押上水今复有省札寄留江州未知作何使用欲乞速下江州发行及今别之杰到司之𥘉便得使用若更桩留以待申审恐误支遣伏乞睿㫖施行庶几之杰得以经理上㳺屏蔽诸道当此艰危衆不敢向而之杰诚心体国毅然勇徃在朝廷所当扶持奖激须至奏闻者奏备别之杰申到刘廷羙等复襄事冝照对襄阳府自二月二十一日军变以来因循不守遂爲北人所据又据诸处探报申北人在城内起屋造酒以待伪酋及鞑贼大队前来度夏行府照得襄阳重地系西连均房光化东接随枣信阳南控安郢荆复自襄阳不守之后此数处戎马徃来莽爲盗区窃虑入秋以后虏骑冲突可以径窥江靣行府遂委叅谋官别之杰差信实干事人赍榜札告命前去结约土豪巳据刘廷羙等収复樊城遂遵照便冝㫖挥特与超转修武郎差充京西路钤之杰遂遣使臣邓云等赍上件告命及开谕军民榜札前去刘廷羙军前交付今据邓云等状申江海都统与廷美之弟廷辅啇议称督府有告札发下樊城又参谋司亦巳调兵应援樊城廷辅遂即时将带人马钱物于四月二日起离荆门取南漳县老鸦山路招集官民兵郷农间道前去仍约廷羙人军会合夹击叛贼水陆并进已行克复襄阳城壁了当其城内见系刘廷美兄弟看守今将邓云等状録连在前臣又得之杰书称江海闻报遂自荆门径趍襄阳与刘廷羙兄弟恊力扞御臣照得襄阳重镇既失复得自非宗社之灵与朝廷处分得冝奚以有此此两城既复之后京西江北州郡遂可渐次经理上寛顾忧臣虽巳将督府结局多日縁上件事系当来督府首尾合与从权区处不容避嫌今来防秋巳迫窃虑经理未办所合审度襄樊事势日下急切措置两城守御仍以襄阳爲重除巳作书委自之杰始终任责併令一靣开具立功将士姓名径申朝廷推赏外须至奏闻卷末鹤山先生大全文集鹤山先生大全文集文集三十重校鹤山先生大全集卷之三十督府奏陈奏缴别之杰书施行复襄事冝照㑹臣昨据参谋官别之杰备使臣邓云等探报刘廷辅紏集民丁庄农约刘廷美内外夹击叛贼収复襄阳臣以襄阳重镇骤失复得关系匪轻所合赏不踰时激劝士心巳一再奏闻遵照便冝指挥将御前所降到赏功刺史牙牌乙靣官告贰道权用御前金字牌子发付别之杰更令审实刘廷羙等立功次第专人给付今据申刘廷辅所提兵巳到襄阳管下明觉寺札寨举火爲号又缴到刘廷美杀叛贼退遁捷报并先调统制冯士荣部押兵舡取水路前去巳于四月二十七日提兵㑹合樊城刘廷美军马追杀贼兵败遁于当日部兵入樊城同刘廷美前去収复襄阳城并南漳县山寨统制权路分张彦荥同刘廷辅巳集郷丁壮丁义捷等军㑹合前进又于五月五日与贼大战必期克复襄阳城壁所有牙牌告命等之杰时暂寄収京湖制置司激赏库候刘廷美等实见立功次第方行给付今将元发下金字牌子及録连京湖制置司回申谨状缴进併将别之杰所与臣书録白在前须至奏闻者贴黄臣又见诸司关报郢州捉获姦细李必庆责问据供系鞑宣差姓黄者探知襄阳烧毁军民不在城内遂遣残金人马三千要来据襄阳城壁并先差李必庆等数人前来听探南界州府曾与不曾发军马及曾与不曾种田又说邓州目今有均州掳下舡一百余只及唐州新野河元有大小舡五十余只新造三十只要七月内等鞑贼大队前来侵犯南界臣窃详前件探报贼虏日夜谋据襄阳爲扼吭拊背之计若非速行经理襄阳以爲上流屏蔽则京西一路莽爲虚邑而江陵决不可守江陵不守则呉楚襟喉中断而长江与虏共之矣臣固屡以爲言今经数月秋防甚迫窃谓襄阳得失系国家安危之决臣方在逺外不当与闻庙议特以义关宗社不胜及纬之忧冒昧一言之伏惟圣明特加睿察缴奏奉使复命十事臣冒犯斧钺之诛輙有奏闻臣去歳以疆事危急深惟主忧臣辱不敢辤难受命于边城残破之余奋身于羣言噂沓之日幸赖社稷之灵诸阃恊心将士用命师无挠败虏有遁逃及𬒳命入奏之旬余闻赵范弃襄之报急遣榜札招谕土豪幸而克复襄樊以归朝廷爲臣之计虽仅可逃责然所当经理之事未易枚数臣方随冝区处而君命有严末竟其事今又以衰病不克反命于宰旅退自拘于司败臣輙将督府施行分门稡类装成五册缴进又以臣之不克靣陈者姑以大槩别爲十条随册以闻臣谨开具下项一一曰招纳土豪并边诸郡毎遇虏人入冦皆得土豪统率义丁爲官军掎角之助只如今春鞑蹂浮光随信管下如罗山杏山诸处率是义甲头目牛社緫首随冝勦遏其间又有庄农自相结集俟虏骑入村逰抄或伏险邀击或随后蹑袭必有斩获盖以其生长边域狎近戎虏故习其风声抵抗而不慑睹其陵暴愤激而思鬪加以知地利得人和有爱惜骨肉之情有保全郷井之谊战则自爲战守则自爲守若奖抜而倚用之固与官军之更逓徃来驱之战守者不可同日语也自京湖诸郡残破以来郷民丁壮屯聚相保者在在有之若不因其土豪就令结集则涣然无依或生他变臣尝委参谋官别之杰结纳襄随两郡土豪㝷又差官赍榜文札子前去汉上招集近日刘廷美収复樊城一号召之顷遂得四万人其后廷美与其弟廷辅又以督府旗搒于南漳县老鸦山等处招収山寨民丁㽵农与诸处溃散官民兵同力克复襄阳土豪之効大略可睹臣愚欲乞行下制副等司于襄汉两淮州郡随冝结集借𥙷官资假以事权必能以功自见近年名将多出于此此实固圉安边之捷径也惟陛下速圗之二曰区处流移襄汉扰乱以来汉南自荆门江陵以至汉阳江南自岳阳鄂渚以至武昌县流移军民布满境内而汉南数郡尤甚督府甞拨钱二十万札别之杰措置招集又札江陵府措置収拾襄荆之流民溃军㝷又遣人散榜帖于汉东团结山寨凡当爲者悉巳见诸施行惟是城郭荒残室庐焚荡粮种牛畜尽于椎剽耕旣失时麦巳资冦京湖管郡一十有八残破者七𬒳兵者三仅存者八又皆竭于供亿困于守备制緫应调正急仓漕司存巳无欲人人而振业之势有甚难今京湖淮西兵籍阙额尚多所当刺其强壮之愿从军者尽以𥙷诸军之阙虽乌合之人未必便能当敌且是丁壮数万各有所归则妇女老弱亦有所养矣其有城郭仅存室庐亡恙者尚可捐其租赋俾之复业无城郭室庐生业可归则随其所寓优加赈䘏多方区处此又弭变销患之要务也惟陛下速图之三曰调护北军郭胜之叛以猜惧范用吉常进尚全之叛以愤怨皆有衅可言至于襄阳之变特因疑形一起阖城爲之涂炭今计北军自取殱夷之余与夫散处诸郡者爲数尚伙臣𬒳命出使之𥘉尝一再镂榜开谕读者感恱而诸阃创于多难未有以处之自襄阳变后臣又有一榜大意谓祖宗遗黎凢有来归悉皆抚纳不曽分别南北只因郭胜等自作不靖使均唐安襄四处北军横遭兵火其有得脱之人又𬒳鞑靼驱爲奴婢或又杀其父母据其妻子取其财货流离饥饿追悔无及今北军尚有在汉北汉南者差官赍榜札告谕若有头目等人转祸爲福収拾溃散自爲一军屯在汉北力爲国家捍御边方效顺之日便当给以元来军劵厚加犒赏其有经理开拓显着忠勤许令丗爲守臣永保冨贵庶几彼此各免猜防永无自相屠戮之祸此项搒札盖以臣未尝失信于此曹故开心见诚或可取信又札京湖制置赵范于北人内选差二人抚谕北军方欲立规摹设方略冀不动声色而南北自分可以潜弭三垂之永患今局势旣更无可复论所望朝廷将处北人一项熟复思虑鲁酒薄而邯郸围天下事固有不相关而适相偶者若遣人游说开谕祸福则前有鹧巴徒穆后有天纲纳合之事可据因变制冝画地以居之则有新复州郡自淮以北之地可处神而用之存乎其惟陛下速图之四曰措置险要言京湖之险要者以江陵之三海八柜爲急言江面之虚实者以冝都枝江公安汉阳及武昌兴国诸处爲忧臣尝科拨米壹拾万石京㑹贰拾万贯付江陵修海柜又降钱付诸处戎司招军且下湖南江西帅宪司打造战舡与造弓弩箭镞等凢以爲江面之防也然臣所甚忧者有不止是何则历攷前后欲自江北以谋南牧者声势力量无如曹魏之老暪元魏之佛狸女眞之逆亮老瞒败于赤壁佛狸困于瓜歩逆亮衂于采石使吾国中有人未见其能得志者厥今臣之所忧西则蜀道东则海道耳间者谍报鞑人大治攻具于秦巩洮渭又治舟山东日夜声言以七八月南侵而吾所以爲备者尚多阙然又况淮汉之间方图讲解必不肯轻出一兵以牵制首尾使狡虏得以壹心併力于西东二隅万一虏人先得蜀口驱沿江战舰舳舻衔尾而下虽有百万劲卒临江列戍擳比持满当其风利水急拱手睨视技无所施此昔人累用之故智不可谓丑虏之不知出此也又或以偏师扰我江面缀我舟师而隂用出其山东所造之舟自胶西入海道一得顺风直抵淮东淛西而畿甸震矣臣所以日夜疚心愿陛下察敌情之多诈无谓备御止于江面亦当防此虏之出竒内径以斡蜀道以擣海洋耳惟陛下速图之五曰经理残破京湖残破州军当经理者凢七尤不容缓者有四四者何襄阳德安枣阳随州是也襄阳据汉水上流与江陵爲唇齿襄阳之唇亡则郢复荆门汉阳皆齿也安能以自保齐安鄂渚爲受兵之冲长江之险与虏共之矣枣阳乃襄阳之肩臂枣阳断则襄阳急巳事之验也德安黄冈之外屏若破则云梦孝感黄陂以来荡无蔽遮而汉黄二城昼闭矣此亦巳事之验也随介乎诸郡之中随不能守则郢复荆门皆震故曰当经理者凢七而不容缓者有四臣自将命督师仅次金陵安冦逃遁臣即差官前去经理札湖广緫所那拨钱㑹应副自髙丗英由安援随死于锋镝叛贼犹出没不常自刘显德再行事权方有所属然督府结局之后未知何如其爲力也襄阳重地系国存亡所当亟行经理或谓今无屋可居无粮可继与其经理襄阳之燬城不若用力于江陵臣窃惑之今奉刘廷美以収复樊城蒙𬒳显赏感激思奋与其弟廷辅挈襄阳以报朝廷若襄樊气势旣成则枣随犹可措手但虑廷美出自寒微媢嫉者衆凢在军伍者巳不能成功而忌人有功此全在制臣以国事爲念扶持而奖激之俾得展布庶几京湖诸郡渐可修复厥今国家之于襄阳犹前代孙呉之有西陵有之则存无之则亡不可以区区边镇目之也鞑虏萃数十万攻围数月不能下而去若非变起萧墻则不能破又非结约土豪则不可复陛下毋以其失之速复之易而不加之意再失则事无可爲者矣若夫均房光化冝都沙市委任得人不难经理傥有事力制副司皆能办之惟襄阳爲一方之扞蔽而刘廷羙兄弟土豪倡义之魁首尤不可以不加之意故臣特卷卷焉惟陛下速圗之六曰明信赏罚国家所恃以奔走天下者赏罚二柄耳而于阃外之臣则径以二柄假之故曰事难隃度曰不从中御凡以成败安危之几决于俄顷使赏罚不踰时而见焉则天下皆云斯人也圣主託以腹心而寄以不御之权夫然后赏一人而千万人劝罚一人而千万人惧在专阃之臣指麾足以集事功而朝廷益尊矣三十年来谋国者反是一赏一罚实因阃外之请而必欲事从中出不着奏闻之自若与外阃有争功吝权之意岂知在阃外则不威在朝廷则不尊夫自一命而上大小相承积而至于人主之尊然后无以复加使有股肱心膂之臣宣力四方以任干城御侮之责庙堂不动声色而収其用顾不尊且严邪而必欲与之争较恩威则祗以自小耳夫赏罚者陛下之赏罚爲阃外之臣不过布昭皇灵以兴起人心期于不失事几焉耳亦何惮而不肯明白指意以布宣天下乎臣愚欲望陛下申饬大臣自今分闘之臣有所举刺则当以其所请付外施行使得以依慿威断役使智勇不惟帅臣得以伸赏罚之权亦以见朝廷明白正大惟是之从外阃重而中朝尊一举两得陛下速图之七曰警厉将帅去冬自随枣𬒳兵襄阳受围江陵告急朝廷遣兵应援诸城危迫朝不保夕乃多逗遛不前或称飬锐于某郡或称取路于某所互相倣傚以听冦之自退至于闻命疾趣奔走不惮如万文胜之俦盖亦无几亦由所谓大将者官爵巳隆意气巳骄惜身爱死无肯先登以当不测之虏惟边郡偏禆职位旣卑声名未着则奋不頋身直前勇徃臣于目前诸将备见其勇怯能否实基于官资之崇卑妄意欲乞陛下于诸将职任非有用者不除非有功者不迁置身安闲者不容以滥进巧于营求者不容以倖得自环列上合之荣名上而至节察防团之等必服勤边徼显立战功者然后加之使明知朝廷爵位非有功行阵者不可以倖门邪径妄有希觊庶几人心激励各能以功名自奋无敢有逗遛避冦临事辤难者矣惟陛下速圗之八曰措置江防长江守备惟恃战舰臣近因经行得于目击及差官点阅缺数甚多其间又有在数而不堪用者春𥘉谍知虏冦踏浅结筏日爲渡江之计又在枝江者伐竹运木斤斧之声昼夜不絶于是申严守备抽移调遣䇿应上流又虑乗虚窥我江面急遣主管机冝文字王好生徃福山石庄黄姚顾迳等处结雇民间掉抢使风海舡节次发赴上水贴助兵舡以备缓急设使贼徒知我虚实数处欲渡则东西可以应又行下㳂江屯驻军分将舡之弊壊者修整缺少者打造又拨缗钱付湖南江西及㳂江制副两司各行下所部产木州军打造四车海鳅舡及大小多桨舡各有差此外方欲増造巳迫结局今去防秋不满两月而得于谍报有谓鞑贼在胶西造战舰练水军者况荆襄上㳺乃其熟路广狭险易无不尽知欲望朝廷严饰制司緫所及诸戎司速与招军造舰申固防守懔乎如冦至之无日庶几仓卒不致误事至如招募㳂江㳺手习于舟楫者以之填𥙷水军此亦防微之一节也惟陛下速圗之九曰缮治噐械诸处噐甲箭镞积年摏管旧数自连歳用兵取拨之外所存无几宻院间虽行下诸郡制造解发俱不及数且如近日江陵光随围城中常有矢尽之忧襄阳苦战累月㝷遭焚荡军资噐械靡有子遗夫噐械不利是以其卒予敌而况于不备乎防秋在即赤手空弮何以应敌臣甞行下所属军分刷具见管衣甲军噐数目可爲寒心兼闻虏贼畏我强弩控扼江靣尤不可缺巳于二月内发缗钱下江西湖南安抚司造弓弩箭各一百万限五月以前申解札㳂江制司催促然二三百万箭不爲不多而未足供一大战之用如鎗钗甲胄衣袄旗帜金鼓牌盾之类惟淮东有所摏积它路率多欠阙此决非仓卒可办者欲望朝廷急与措置増造闻鞑虏之兵毎遇次舎则人人各自制造箭镞修整战具非必委之工匠吾之爲兵者旣不务此而上之人又不加意何恃而与之战乎惟陛下速圗之十曰差填边守厥今并边之地自京西之均以至淮东之楚凡十一郡而守臣之正任者十无二三次边及㳂江北岸自归崃至通㤗州凡二十郡而帅守之非正任者亦五六屈指防秋无两月事重以鞑兵出没叛徒披猖又如郭胜范用吉辈熟知江湖虚实此岂小故而上下因循虽乆无正官亦不以爲意又如均房光化等郡乃楚蜀襟喉相接之地臣尝札京湖大使司选辟守臣后据赵范报均州巳辟史宋孝光化巳辟何亮然而讫不知朝廷从违与二人之在否何如夷陵乃荆䕫血脉相聮之处臣尝奏催守臣汪元显之任朝廷乃爲改他郡故至今未有正守至于德安则随枣光信徃来之冲臣尝遵照便冝指挥差刘显德俾之速行措置㑹朝廷差赵胜胜辞而后差显德则督府结局矣臣窃谓当此艰危之时极边次边与夫㳂江㳂淮州郡民物彫耗田莱荒芜科调䌓兴赋租不入懔乎常有冦至之忧自非有志事功捐躯体国者谁肯披荆榛瓦砾犯夷狄豺狼而昧于一来也而况谋夫孔多虽有劳而不知庙论易揺或巳命而俄易虽使举辟之当朝奏暮可人犹一前一却若更例以内郡除授规之刓忍弗决则是终无经理之人与经理之时而戎马巳告警数千里爲盗区矣利害灼然夫岂难知臣愚欲望陛下自今申饰制臣责以遴选边守径自举辟且命大臣奏报响荅庶几诸郡各得正官以壹意备御视夫摄官承乏之人朝不谋夕者不可同日语也惟陛下速圗之重校鹤山先生大全集三十鹤山先生大全文集鹤山先生大全文集文集三十一重校鹤山先生大全文集三十一督府书扬州赵制置国事如此正吾侪相与一心僇力共济囏危之时诚如来谕胥㑹于京口获倾衷曲乃所望也第未知牙纛一出则不无后顾之忧否比见庙堂出示侍郎近书至有援襄之议却又虑侍郎未有可付之人则东淮一面未可髙枕更惟髙明审度事理使处分周宻无复余虑则出赴㑹期可乆可速不至爲所萦系也丞相赵扬州援襄之议巳乆朝廷所以难其事者虑其前出后虗也上于临遣之日亦以是下问某莫知所对即奏云容前途与赵某啇量是日在门外胡内机见访䄂出赵书乃是要来京口相见议此行某亦记得大丞相尝赐教云到京口合约赵帅与啇量淮东事遂荅书许其来㑹旣遣书行今日又得申状私书来决此议且云先巳申朝廷乞速赐处分未知大丞相何以应之某顷尝靣禀淮东有警如人一方痛一靣病尚可治疗若虏据上流则腰嵴中断不可以爲人矣此事当斟酌缓急轻重是时曾枢宻坚执其说今又月余竟无成说虽遣李虎行调遣数项人前去援荆襄而赵意犹未满且曰今之诸将皆某熟识似以所遣将士爲不可恃必欲自行某旣与期㑹则数日后必相见却当早有定论以荅之缓急轻重虽如前说终是淮东一动之间内有北人外有东冦易得瞰虚以乗其后或云呉道夫可往然愚意谓京口亦不可轻或云丘漕可託庶赵帅无后顾之忧抑未知赵意以丘爲何如又李虎旣提七千人逺出而赵帅又行维扬不无空虚之忧否凡此皆未能自决欲乞大丞相速轸钧虑便赐响荅庻未到京口前先有定论得以应酬两日来得江陵报鞑虏暂退数十里得黄冈报赵大使亲提兵勦虏杀伤甚伙然一胜一负未可尽据终是彼衆我寡纵横四出疲于救应上流之重未可髙枕或又谓自京口之荆襄非数旬不逹恐缓不及事是诚有之抑不知安危所系亦可坐视不问乎反覆思念莫得其说是用驰驿以禀又某前数日因思诸道援卒若至江陵近地自顾敌衆我寡必是蓄缩不进又有九节度之忧又虑或先或后或进或退无所统一故輙易令别吏部权冝节制惟于李虎王鑑援襄之兵则不过只令别吏部催督前去似于朝廷所行不甚抵捂扬州赵制置今山东之冦使司曽得其情实否归附之人留扬楚间者几人谁可以任绥御之责元戎在行则精锐随之所留以居守者几何谁实主之自扬之襄必数旬亦可倍道疾驰否丘漕使肯任其事否凡此皆中朝与督府所不能隃度全在侍郎审细处分若保无后顾之虞则决意一出先㑹于京口更相与平章未尽之事遂自京口直上亦一说也前数条或有未可置虑者则恐难轻发又当于胥㑹之日熟筹之蒋左史枢庭督府之命发于意料之所不及则屏营踟蹰进则有不量力不及事之虑退则有不体国不任事之谤而又庙论多变或行或足或疾或迟一日而数说賔客旣招而复散行色旣办而俄辍伥伥然如穷人之无所归择善之所目击而心怜者也如此则凡所谓世间应酬人事之类皆废故不肖姓名不得与亲友相闻者非特良贵爲然也令经由钖麓室迩人逺回首十年前良贵领裒羣彦泛雪𫾣冰裵回累日而后去今何可复得乃知枢庭督府于我何加所谓武夫从者祗赫童孺而自山林髙卧者视之则反不若渠阳迁客之可重可乐也左丞相比得呉集撰书以钧翰趣令之郡旣领郡事而督府亦趣令入莫进退维谷巳与之靣议令且将郡事暂付权官却相随至前路如江淮清晏则可以少留或江靣告警则速还本任虽巳具闻奏万一施行稍缓则賔主皆费区处再此禀议欲且一靣挈之与俱更乞钧虑速从所乞施行或旬月便还亦无不可李虎王鑑乃朝廷所倚重上流亦望其来乃逗遛不行乃知此曹假借太过名位稍髙便有骄蹇巳明谕赏罚诘责之更乞朝廷严切催督别帅老成稳练今早巳録白近书缴奏黄制帅未有到鄂消息安郢路巳通而襄阳未有一字不知朝廷亦得近音否常进𬒳擒倴盏伪太子之死比得何緫领书皆无之此必有一人在境内撰造此等报状以怠我师左丞相去夏妄有奏陈此虏和亦来不和亦来盖其事殆如金人之始取尽金帛子女指唿将相必至尽空国中而终于不能免始亦臆度之词今身履目击则旣有其兆矣而况表里相应患在肘腋只如齐安今巳坐视四郊之涂炭不敢出一人一骑乃纵鞑使之往来潜交宻约人情恟恟今汉东张龟寿枣阳孟璟迭爲应和以假子质于贼贼以此子示于衆于是息枣永间皆爲动揺孟张二人始以和欵贼今反爲贼所欵而崔文举遂至举息城率军民以拜鞑虏然则非和也乃叛矣度自此诸人必皆望风投拜长驱至黄黄旣以和爲信汉之东淮之西俱无复与守则此一路通行无碍鞑必长驱而来东南上流爲所掩袭民无措足之地而国危矣至是则人孰不归怨于主议之地以大丞相忠贯日月人孰不亮其心然不虞祸之必至此则将何以自解今姑録庐光等处报状以呈更乞速入钧虑却以下教俾得遵守左丞相所当经理之事头绪正多今随笔具禀如后光息间事必有公申至朝廷今以尤帅书録呈王守书尤激烈可喜也乃者得学生近思书备言丞相训谕丁宁敢不奉以周旋第恐不识事体者奉行过当转失𥘉意又虑万有一如金人之始竭力以应之而卒不能免此当深入钧虑也均房光化枣阳阙守巳札赵大使选官奏辟一靣任责措置却俟奏申之上如其所请庶不失时也制阃当移寘江陵而襄阳以安抚都统司实之此赵彦仁未移司以前旧规也某去秋十事之奏此居其一今从别𥿄摘録申呈此不可缓或者又云一赵制荆而一赵帅襄一尤制庐而一尤守黄一呉制杨而一呉守润此亦一说也陈何黄三人则可以毋动不知钧意以爲如何谩以所闻拜禀不敢固必新复之郡日削削甚则人心益揺及今速爲收歛则尚可以专意内治免于空内事外欲乞速留钧虑宻授此意于边帅春耕失时此关系不小巳不住督诸将勦虏出其不意而淮右未有宁日也民不得复业尤费区处盖所在流莩巳充斥将又有盗贼之忧当招强壮而无赀当恤老孤而无米蜀中制緫当豫爲储代比得郷讯谓赵丁皆称疾不眎事始亦疑赵以丁有暂行制司事之命丁以陈隆之有暂权制置副使之举故各引嫌逺偪又疑此何嫌之有朝廷之于丁有云候赵某回司日依旧而制司一时便冝事巳即収回二公奚爲至于坚卧不起也比得故旧书则云因潼川制置副使之除便谓决不更增一制使必是姑爲此除到蜀则别有改命以爲赵或丁之代盖潼川创一制使事体稍新亦怪外闻猜疑不得潼川安抚使置司于泸州若欲移安抚司于潼则如明降指挥移司而泸州仍用淳熈以前规摹只置㳂边安抚或止是泸叙长宁安抚或不欲更易则潼川只须仍旧爲郡守如故此亦不可缓左丞相目前所急者经理残破诸郡如夷陵守汪元显不知何人方有奏事之命疑是朝廷委曲周旋不使之来否若奏事而后来则五六月后方到任恐缓不及事措置失时巳具公申矣徳安守巳多端访问从别宋才参谋得一人曰刘显徳尝守邓州于安之地利人情极熟亦有事力可以爲防守贼至有以待之行府巳一靣令星驰前去续具辟牍以闻何緫卿忽移疾在告未晓其意巳移书勉之或云尝与王旻忤今赵大使方来究诘张帅元简诛陈马奴事惧相及耳未知果否若是间则开心见诚以待之无他虑也枣阳当及时修复巳趣襄阃出师而令别参谋调遣见屯汉川人马以㑹合迎遏共圗勦逐别丈巳从吉或正除湖漕兼鄂亦一说也前尝禀胡棿守郢事盖得诸佥论郢当用武人如大洪山张顺之类谓胡棿不得郢人之心而荆门之人却甚望之若移之守荆门而朱荆门爲湖北仓以旌其守城之功亦是一说林仓乆病废事故耳凡此不敢具公申併乞钧慈详酌其可而行左丞相得鄂渚何緫卿别参谋书襄阃巳移治荆门事势大异巳具奏闻外某虽结局旣办尚随冝区处欲以别参谋爲京湖制副江海假以襄阳令急往措置盖万一襄城爲贼所据则关系不少也然皆未敢輙行赵帅同李虎王福诸军必来江陵爲后圗本当劾赵帅败事今未欲便上且札令再自督厉将士以功赎过余更俟探报的实又续有禀别叄谋某洊领三帖备知襄事之详非参谋与何緫卿随冝区处则此一方之民何所倚刘虎留之甚是昨日行府亦巳札下前降指挥更不施行正与二丈之意暗合赵胜刘显德张龟寿等悉如来谕施行昨晚奏牍巳上随州巳助十万郢亦当助五万荆门五万并于薛督干钱内支自緫所或制司措置发去行府无人可遣也左丞相襄事竟至此赵帅虽能斩旻以谢一城之民躬冒矢石率先将士以殱贼衆然弃城之于督府不容无一辞巳径上劾章若施行之轻重则更自朝廷处分惟是某控辞与自劾之䟽却乞丞相力爲敷奏或因此罢免则丞相生全之大造也今日之事尚有天幸李虎王福本援上游前襄阳变作之夕无此两军则北军谁实制之赵胜刘虎尚留鄂渚前数日来郢复汉军之郊无此两军则一方之命亦无所托今赵胜守汉川刘虎守汉口别参谋何緫卿告急只得从浮光辍万文胜一军速趋汉阳文胜自光至郢自郢回光如李虎诸军皆道江南此人独提军北行后发先至忠勇可尚回光未乆今又自光趋汉阳劳亦甚矣巳札王光州那钱支犒又与别摘精锐付之又照便冝指挥爲转一官予一金带虽自知专輙然势亦棘巳奏上不容待报也赵大使某比得诸处报状知二十一日之变及领使司公申益闻其详幸而殱渠之后尽戮余党亦一快也第百年生聚一夕而烬方费经理行府正结局忽得此报暂留数日以俟事定连日郢复汉阳鄂告急江面震动只得随冝区处妄意欲乗此时将南北军分明告谕析爲二处庶几不相猜疑兹以榜文纳呈又作两差札欲委官前去开晓就作措置而难其人须得北人素信之人方可谕意如夏刺史黄防御二人不知便以此委之如何盖恐尚书方倚之爲用此间不欲径差若得此两人肯行则事无不济更在髙明决择或试与说定方书填札子也或径自书填付之或两人中差一人又差一南人偕行或台意别差一两人无不可者北军区处旣定则凡北人之无所归者皆可以併爲一屯长在汉北爲国家屏蔽亦两利也别参谋汉东移治之事督府难于听从其言万一民情一动奔溃四出更不可御则守臣将士因而弃去必曰此督府之令也此关系甚不轻有如珂里则是军民自弃去官吏诛之不能禁非官司实使之盖民之老弱一动则民亦动民动则军亦动军动则官吏谁与爲守此亦参谋所当深思随冝区处然亦不可出令使民不得般移而爲冦所戮如沙市之事也赵大使岘首事体数日间不甚的实某虽巳爲去客正自不能志情伏想执事食息念之不置也昨亦尝数遣人侦探似闻有刘廷美者能率所部占守且曽勦遂残冦发踪调用之力必有所自若果有此等人讵容不加旌异督府虽用便冝㫖挥转官陞差少慰其心至如扶持区处成始善终则惟执事是望有如龙学世济忠赤似此等布置当不待赞成其审能集事望赐垂报径从使司上之朝廷庶有以见后图实功也游侍郎督府之建谓之无益则调遣将士应副钱物区处事几上流诸郡甚赖之谓之有益则固无赫赫之功也世衰俗薄任事者多疵毁而全躯保妻子者吹毛求疵令人无复斯世之志只有速归以苟全性命又虑无苟全之地耳今秋冬虏必大入而诸边帅阃揺兀未定此时正是招军聚粮劝耕设险之时而无人任责蜀事尤可寒心此天实爲之也左丞相或谓未暇议复襄何可遽置不问襄若不守则随信郢复荆门皆溃矣郢距襄二百四十里水陆俱便且那得重兵于郢见可而进万一贼据襄之上流知郢有人必不敢顺流而下其次则竟陵当守州据湖而至沙县临汉系第二重把截处若欲保固荆襄江靣则此二郡当守计庙谟必熟讲及此安緫领某自二月五日方抵九江就近应援光黄未及趋荆鄂巳𬒳序迁入奏之命命下之数日适襄阳爲王旻北军作乱逐赵大使虽幸有李虎带淮东军来援襄因得诛叛而赵不可留襄亦焚荡一空遂退保江陵以此朝廷又欲留督某凡六拜䟽仅得结局旨挥非是辞难盖巳差史嵩之子由来鄂则和战异议事多窒碍矣某非是主战者目前如招军聚粮修城固圉之计何可恃和而弛故只得速退以听庙论区处只愿早归山间以避世纷又不知何处可避也丁制置近日失襄之后督府虽能募士复樊城而襄爲北人所据江陵亦多北人随赵帅来如夏全黄国弼之类情伪皆未可知比遣别宋才代赵然此一交割甚非易事领事后又未知作何区处难哉难哉史子申巳到九江近地亦遣人往倴盏处而识者滋以爲忧今幸江南无北人恐置司鄂渚自此又引北人而南也人情大恟惧深恐激出内变又虑和好成而北来人无置身之地则有侯景之虑此亦事之所必有可爲寒心谍报多言虏人今歳来冦只在七月间又必先冦蜀又二太子者分重兵西郷未知蜀之受任诸贤何以待之乆无所闻矣李大着此时在内在外皆不可爲只有闲退爲是或难之曰此时虽间何处着身则荅之曰譬如一人徒手一人荷檐而猝然遇盗则徒手者不轻于荷檐者乎或曰两人均于一死则又荅曰徒手者必后死大抵自失襄后西而均房光化不可复东而随信不可守近而枣安爲盗所有逺而光黄亦复廪廪荆鄂遂爲剧边矣今虽召赵而以别宋才代之其利害又在乎新故之交而后来忧端则又在乎史子申到后和议欲成未成间也未成固有鞑患已成则非特一侯景耳京湖别制置今和好之说诚非得巳某不敢效他人执一偏之说以害成第和好若成则旧管新収之北人得无侯景反侧之虑此当先事致思此说也髙明以爲如何又如史洽以浮光杀降之旧而守钟离孟璟前月念三日杀北人于信阳而赵帅乃引北人来江陵史帅方遣人至倴盏㝷盟而赵淮东乃提兵至宿永宋与北人争地事虽爲有因而自外观之待鞑则和战异议待降附则疑信两涂于此之时受任者亦难乎其处史帅旣主和而置司鄂渚其势必引北人南来刘廷美旣复樊城而襄阳乃北人据之方筑庐酿酒以待权皇帝之来则虽守樊而无益凡此皆大监开府之𥘉所当汲汲留意左相襄阳捷书今有奏申状缴至朝廷或恐别大监巳自径逹矣襄樊旣复则京西江北诸郡遂可渐次经理此皆朝廷处置得冝之效不胜賛庆然尚有过虑者则刘廷羙兄弟能以义行于一方一号召间便能得数万人此时岂易得者前督府赏功超躐方惧以专輙贻谴继闻朝廷又特卑廷美训武遥刺近来二十年间奏报之速处分之明无如此者冝乎将士军民踊跃用命也江海亦不易得而置之荆门今锐然趋襄气象一新妄意欲乞大丞相力与主持专委别帅任责区处盖江刘诸人与之情实相孚或能始终此叚则爲益不小也知安吉州蒋左史虏之谋蜀也先破秦巩次降诸蕃异时虏自诸关入犹经历关外五州然后可至洋汉沔至利犹有栈阁险阻今若取道西蕃径抵文龙竟上则绵汉内郡指日受兵而成都巳在掌股中矣邓艾由此擣蜀犹是缒崖攀木今伐山通道巳乆又多造大斧所至斫开可容骑卒又创石泉军一路径抵绵竹七八月后无非掩袭冲突之日若问大钧则茫昧不可测知若论人谋则民屈财殚将庸师少决不可支蜀旣若此则由金房径至襄郢荆崃由䕫万顺大江而下无不如意于是时也诸路危急急报日至而淮西一路独有使币往来是犹人之一身肩背腹心俱溃裂而养一指一臂以望其苟活不待知者利害固暁然矣重校鹤山先生大全文集三十一鹤山先生大全文集鹤山先生大全文集文集三十二重校鹤山先生大全文集卷之三十二书上建康留守叶侍郎某卭之鄙人也生长寒乡㓜甞有志于学网罗经传渉猎书记徃徃能以诵说词章恱人耳目哆然谓如是足矣少长而稍闻先生长者之训知圣贤之学在于求仁格物居敬精义以明吾性分之所固有者耳则怃然以失瞿然以兴于是俛焉以求其志不幸而贫贱迫之科举累之而志始挠弱一行作吏则益不能以纯固矣年二十六来爲学官始获接四方之士而取师友焉职分旣专始获肆力于学渐习旣乆时有新得明年爲馆职始获尽见中秘书取帝王所以继天立极及圣贤明德止善之要研习体察而又即夫河南诸子所以讲学次第以推原㝷流而后知夫天地间有可爱可求者莫不有之而某之生也有年乃独懵不知觉方以弱植浅中藐然于利禄之蹊所得亡几而所䘮自滋日徃月流迷不知复则将骎骎爲小人之归矣因惟圣人之学十五而志逮三十而立某今也行年二十有九矣圣人生知安行固未可以闚倣万一而独不可知所师慕以爲求端用力之标准乎于是丐归田以师立名其所居斋拟求一语爲谢侍郎方以道学正宗倡明后进几有以警诲之俾得以循是而思所以立焉不胜幸甚上李参政论蜀事蜀中一变如此罔然莫知所措或又谓真赝未可知至巫阳上下则知逆谋巳成伪黄榜四岀矣㑹诸公数十舟俱出关遂相约囬舟复东而舟中之人皆思西归一夕溃散不免别募梢火易以小舟后数日始得尾刘緫郎诸公皆回荆州狼狈颠踣祗自怜叹今岘首之围几百日而未解京西诸郡荡然一空荆门亦以焚掠剿屠几无噍类前日士民逃京之蜀今又逃蜀而还京舳舻徃返相望前有㓂盗之畏后有僭伪之污伥伥然未知所以免今逆曦又直指秭归爲限蒋帅尝爲奉行伪令下归州云蜀王巳与大金议和如大金有兵前来本州不得迎敌近又遣禄禧以千人分守瞿唐等处二十三日巳交割蒋守其意惟惧王师之不衂惟惧虏兵之不得志日夜念此爲之愤惋亦尝静而思之彼虽握重兵得地形而所幸者有必不能乆者数事其附虏以叛似伪豫而世受国恩身兼将相宠异踰等乃非豫比方且利吾有狄难臣于北狄欺胁君父或又见虏人与曦之伪诏自去年七月曦遣人至彼巳铸下蜀王之印审尔则包藏逆谋又非一日矣怀诈孤恩以危宗社生灵天地之所不容神人之所共愤一也狼子野心反覆多诈方时多事且使之暂守四蜀而彼得以併力于淮汉而其无厌之求难塞之请必继踵而至传闻见巳要求重币拘籍兵数万一不厌所欲则驰一介之使废之移之诛之皆爲所制谈笑可以得蜀矣二也自古僭叛而能得志者多出于人心厌乱思治之余一遇豪杰抚定则翕然归之令祖宗德泽在人朝廷纪网政令虽间有缺失然上下维持随即正捄比者皇储骈庆之祥又可以推见天意之不我违今一旦遽取四蜀而臣之夷之人情震愤恨不食其肉必生内变三也英雄举事必先得人以爲助今贤士大夫旣各洁身以去诸将率多遁逃其未去者止是畏死而貌从纾难以待反正耳所谓屈膝投拜甘受伪命不过暗劣亡耻者曾犬彘不若而何可与共事哉四也曦本骄騃习贵不闲将略不识事体不过以父祖故又多訾善交结未甞有尺寸报効而超猎至此本无过人自古英雄举事岂有北面拜虏奉表称臣而用其正朔者此又足以推见其无足畏者五也合是数端曦之必不能长可拱而俟然独爲朝廷忧者虏一灭曦则蜀将沦而爲夷虏不退京西之师则无力可以讨蜀此忠臣义士之所以日夜愤泣而搏手无䇿也爲今日计固不可速之以激其变而亦不可缓之以觖民望须是因人心之愤激方新见闻未熟及热图之则必有倒戈以爲内应者又须重爲之赏以购之则必有能转祸爲福者伏计庙筭巳有处分僭越皇恐上韩太师论逆曦事某闻有逆曦之变始而骇中而疑终而信其骇也事出意表罔然以失盖亦人心之所同其则以谓曦本乳臭子特以父祖故未尝有横草尺寸功而位极武阶身兼将相今又以西垂𬒳兵俾之尽护诸将主上之所礼貌大臣之所剸属乆揔戎昭任之不疑宠异若此而不以此时报国顾萌二心则非人类也其信也又谓曦之轻蔑王室包藏祸心本非一日有识之士类能言之乃敢上误庙筭张空北征而蓄缩自守乗时爲姦自通丑虏以欺胁君父其状盖自去秋以来则又近于可信于是踉蹡返棹自巫山近境亟囬江陆觇知反状甚悉不觉泫然殒涕恨不身先士卒膏劒外之草俘此狂逆也而襄安之围未退又进迫荆门目前殷遽如此则似未容虚此以应彼爲宣司计只得量缓急而爲之应且速营襄安之援其如讨叛则旋爲布置以俟朝廷处分度二郡之围解则正兴兵讨叛之机也今二围既解而朝廷处分犹未闻有赫然振厉可以大慰人心者其说不过曰事当重迟欲速则激事当周宻张皇则骇衆区区愚瞽窃不谓然常人之情骤变则愤激乆之则因循况曦之不道本起于易我环六十州岂无捐躯徇国者而包羞舍垢迟迟至今未有能即事刄于曦以报天子者则亦未必非疑我之力方弊于北事而未暇拯巳也故且苟延歳月以需王师耳然闻之道路则曦之爲谋日深又非曩比分遣偏禆以守州郡之要剧者矣渐易诸将之不附巳者矣増置百司士之受伪命者日以多矣轻繇薄赋人之沾小惠者日以广矣小人无知不识利害因循日乆或将安焉则今日讨叛之举可斯须缓乎可以易心临之乎下哀痛之诏洗濯弊事以作人心别逆顺之理明其爲贼以厉士气亟肆赦宥原胁从之罪而开其自新分遣辩士谕关外诸将以大义而重爲之爵赏传檄蜀郡乗人心之厌乱而许之以和戎罢兵此等举措在今日皆当汲汲施置而不可忽其次则莫若乗人心之愤激方新而曦之规模未立杨虚声于均房之境而亟以重赏诱致禄禧发大军万人夺瞿唐循夔子而上号召泸益绵劒诸郡约田氏兵以爲内应自万岀陆自渝合泝流皆可进兵北去夺劒关以扼衿喉夺益昌以据金谷大势旣定人知逆顺祸福之较然则三都统之兵亦将倒戈以爲我用虽甞受伪命者亦将自择利害若是而㬢安所逃乎使曦幸而不授首于我则不过逃而归虏耳纵在虏亦不足爲深忧曦死而虏爲㓂我亦固有之患皆可以渐爲之图而吾巳可抜四蜀于𬒳髪左袵之几不免矣若掩匿覆盖悠悠歳月养祸而觖民望则祗见其害未睹其利也呉宣威威望着恩信行人乐爲使彭都统虽非素望然近以拔身污伪锐然逺来士誉始归留之在此亦可使血脉通贯见巳部分诸将结约内应止候朝廷明降处分如前所陈者昨又见移秦世辅遣王大才此皆甚惬人意去留得冝惟未颁赦令未专责任未正讨贼之名中外颙颙日月以几太师身佩安危伏惟力賛睿断蚤决大计以投机㑹以解西南倒垂之急实宗社生灵之幸某生长于蜀粗知蜀人之心必不俯首下气以臣于贼其日傒王师之来非若曩时诸公妄揣虏情以误大举之比也惟太师亟图制之上呉宣抚论布估某昨蒙面询蜀人赋租之目蜀距天日万里呌唿不闻未有过而问者而宣抚待制独慨然及此六十州幸甚且如比年以来两浙丁钱两淮租税及东南诸司州郡凡有申请例蒙蠲放而蜀中赋歛繁重乆爲民病者如折帛之害盐酒之害皆中兴以来军兴一切之须名号纷纷未易悉数逾八十年而未得弛焉请先以布估一事明之自天圣四年宻学薛田守蜀就成都重庆府卭彭汉州永康军产麻去处先支下户本钱毎疋三百文约麻熟后输官应副陜西河东京东三路纲布是时布价甚贱因以利民故愿请者衆不请者不强也至熈宁间布直渐长民无请者漕司始増价至四百敷入衮折等第科买然亦止是责纳正色民尚乐输建炎以来大兵乆驻蜀口都漕赵开始改理估钱以济用度毎疋增至二贯自后累经臣僚奏减则又就除本钱三百每疋爲钱一贯七百去元买之意愈逺而名愈不正以今日所取之数言之爲布七十二万八千八百疋有竒价例不等爲钱一百三十七万七千有竒有衮折敷二百文科一疋者有衮折七十文亦科一疋者科敷旣乆民力益困年丰谷贱则所収不足以偿所输脱遇凶年饥歳则十室九空徃徃流莩转徙化爲盗贼只如成都汉卭地多沃壌去冬亦不免有啸聚抄掠之扰则其他硗之郡可以推见遂使乱臣贼子得以轻繇薄赋爲固结人心之术愚民无知惟惠之懐甚可畏也及今蜀乱始平正劳来安辑之机不于此时解絃而更张之则将安待虽然此时六州之偏受其害者待制党有意焉则自余名色之徧爲六十州之患者当继此以禀伏乞台照荅虞永康斋铭所疑无非切问注释志学从心一叚词义精宻非有泳省察之功不能及此但详味铭之始末所谓人之晞圣资盖鲜夷亦或仅有而言人之能有志于晞圣此资质絶难得来谕乃以人皆可爲尧舜凡人与圣人资性本自一般破之但铭辞元只下一资字恐未可草草看且资性二字亦不可不别若论性之本体则性即理也无有不善夫人皆可以爲尧舜故孟子有道性善必称尧舜以实之所以明人之性善不以贤且知有余愚不肖爲不足今止言资则别有说资字虽于经无明证然以字义言之谓之资质资禀才资大抵只是气质之类气质之性却未免有昏明清浊得气之清明者爲圣人或昏或浊者凡人爲人能于此亟加澄治之功而自此充而爲尧舜亦无不可然则谓之鲜夷亦不妨否来教又以同人之卦同乎人者同此资也取义又别又有比而同之之病我材甚良我年孔当舍彼旧辙靡爲物降却方说三十而立以后事至命以义知即知命也心非外假即嘿识心通也此以下遂言至于不踰夫孰御者则彼其词意于志学节次亦甚分明但说到立字不甚痛快诚有如来教之所谓䟽略者至于虽则云然有言于兹是二非一必也贯之以我晞圣则犹是二以身体之从向上着实充去则方是一故曰必也贯之若逐叚做去乃是非一须是贯得精粗无二特熟与不熟有差别耳却不须说以何而贯之曾参之忠端木之恕两说稍似间断亦甞如来谕所及者面质叶文其说乃谓此二语互发作文固多有此体因复举程氏之说所谓维天之命等语问之渠云此忠恕之极至处在学者分上要切已体认只是从尽巳推巳中心如心之类推㝷将去乃爲切近如世间人所谓忠于君父忠于友朋及恕心恕法之类大槩同此一说忠即体恕即用即所谓大本逹道不可拆看也来教又于一贯之后将子思违道不逺之语衮说在下不知在高意亦甞分别否盖曾子之忠恕在圣人分上言之程子所谓动以天者是也子思之所谓忠恕乃在学者分上言之所谓尽己推已之类是也此处亦不可煳涂看过来谕又云巳者忠也不施所欲于人恕也但尽巳之谓忠本在尽字上发明忠字今只一箇已字便说巳者忠也却恐语脉太快意义反未足更详思之却以下教从心所欲不踰矩古注元是有如字一音旧见先儒多只作平声读义味稍深长盖言圣人至此则随其心之所欲而自不踰矩胡氏所谓随所意欲莫非至理心即体欲即用体即道用即义最爲详宻今来却增一丝旁作放纵之纵固是古註亦有此音前辈亦有从此说者但云在他人之心一纵其失如何惟圣则能纵心却不岀矩词义俱似未莹来谕又谓自志学至纵心之序所以示学者使之措其功此说固不差但见诸说中惟朱氏所云圣人生知安行固无积累之渐故其心自能至此也是其日用之间必有独觉其进而不及知者故因其近似以自名欲学者以是爲则而自勉非心实自圣而姑爲是退託也此一叚义诸家稍宻併以録呈又荅虞永康来教所谓资性之说本之于易之资生继之以孟氏之性善之论以及于伊洛气禀之说先指大本乃及其次源流固自正当但资之与性字义各别亦须别白令分晓董子所谓有能致之资注云资材质也程子铭李仲通之墓亦曰刚柔杂揉兮美恶不齐圣虽学作兮所贵者资便儇皎厉兮去道逺而前辈论资字只是作如此说难以与性字混而言之若夫所谓资生则资取也言干道之元万物之所取以爲始者资字只训资取资借之资却是必欲以是解资质之资固亦可以牵合但要求一实字以证此资令一语可尽不费杂说则须当如董子程子之说某非强爲叶文主张者但见其人之晞圣资盖鲜夷之句与明道圣虽学作所贵者资二语词意直是相类元非害义似亦可以放过也大抵门下之所论者皆是性之本体故人可以爲尧舜及同人于野之说自其同者言之而叶丈之文乃言气质有清浊厚薄之异故谓之鲜夷自其异者言之至意与用字各自不同故不免有如来教之所疑尔己所不欲勿施于人此意便与施诸巳而不愿亦勿施于人同理已者忠也只说恕便有忠在其间若分岀一巳字作忠字便伤于凿语意反不浑然如何更详思之从心只从本字作平声读似不费力今仍欲增一丝旁作放纵之纵亦说得去但来教难仆从心之说曰从心所欲则欲出于心人之有欲即从心岀不待至七十方从心岀此则不然欲虽人之所有然欲有善不善存焉若圣人旣以生知之质学力又到至七十时随其心之所欲爲而自不踰则此殆与门下放纵之说自不相逺独区区之意欲从陈氏胡氏诸家之说者盖谓避得放纵字少病耳有如来教必欲从放纵之说则大意元自同更无用辩柬孙蒲江某伏准使县关报成肃大祥斋筵督令陪预三日拈香契勘祖宗故事丁忧人旣解官不惟无职位版绶且併去阶候服阕日须从朝廷再给告札然后系阶受任南渡以来虽号爲礼文多阙然知礼者犹能遵守故实钱周材旣免䘮辝免召命系朝议大夫衘张魏公免䘮归家止着白凉衫客位用干办府名岀手榜云丞相未有衣冠见客识者是之今礼学不明此等事不复讲行士大夫亦多罔闻知况某兄弟新䘮未卒各在齐斩虽奉议从政之类皆非所当有诘朝之事君命以常服见兄弟自无衣冠可以趋簉下陈元付下台缄輙用缴纳併略以已见求教又柬某昨以兄弟各在齐斩于成肃大祥斋筵未有衣冠可以陪预且见县胥所持告报之缄虽寄居之有䘮者亦存旧例尚存阶位无异常时方茕茕在疚受之不皇不无惝怳因试引先正一二事籍以爲求教之目庶相与讲求至到非敢矜知衒博爲无益之辩以溷清听伏蒙教报缕缕盈椠论议正大启发爲多然细加玩绎则略似差舛于区区寡陋未能释然盖先王之礼制以君服同于父母皆斩衰三年至于母后之䘮以尊无二上则不可与君比故礼爲王斩衰三年王后齐衰不杖期而孔门问荅亦谓居君之母之䘮居处言语饮食衎衎尔礼固有降杀也今主上于太母之䘮若引先朝故事惟哲庙于宣仁后正合此制元丰末百官爲神考服斩衰而元祐末百官止爲宣仁齐衰不杖期故范纯甫于元丰末则引经建议论易日月之非元祐末未见有所奏陈由是观之则太母之䘮当及期而除今朝廷行下州县皆令百官于大祥日服常服皆本之礼经参之故实累经先儒讲行寔爲至当臣子所当遵禀似未可轻议齐衰之人无由可与今台谕所引曽子问数语乃是君薨事施之于一国耳况在今日似大叚有碍不若勿引此事爲佳台谕又谓庆元𥘉髙后之䘮晦翁申明范说髙后上仙在庆元三年十一月六日而晦翁去国乃元年月有如台谕所及者乃是爲孝庙发耳区区于礼经于故实皆某之所未能悉知正望不鄙註鹤山先生大全文集鹤山先生大全文集文集三十三重校鹤山先生大全文集卷之三十三书荅名山张监茶下谕续诗选窃惟是书之作当以铨品人物爲上而语言之工者次之试以来敎所谓南士之目言之如游定夫杨中立胡仁仲魏元履及朱元晦吕伯恭张子韶朱子发诸儒则此以学问名世者也洪忠宣传至乐则以名节名世者也赵元鎭李伯纪刘共甫诸人则又中兴宰辅之卓然者也其余诸公名字则不足以进乎此往徃不过以其尝爲宰辅或历显要故名在史册耳而夲非以文章名也今而槩之恐不无玉石杂揉之病又来敎所谓赵子直丘宗卿尤延之梁叔子木允之之类虽皆可録然论其世则太近未有家集之类行于世今若徒取其传闻者而遂刻之则万一得之不眞反启争辩之端适以爲文字之累耳台意以爲如何此外又有来敎之所未及者敢复略以所记忆备采取尹彦明马时中胡邦衡翟公巽李泰发吕居仁陈去非胡康侯明仲徐师川韩子苍曽吉甫天游张子功李汉老范元长向伯恭李愿中刘彦昭汪圣钖苏养直陆子静子焘若此等类遗逸尚多今随笔写呈不复伦次亦宜一一搜㝷以世之先后人品之髙下次第之乃可无憾切乞勿罪僣越如江西诗派二十家内似亦可更取其显然者以足之如何又未知今诗选断自中兴以来否若中兴以前则名辈尤多也匆匆且止此可否更在财度代南叔兄上费叅政古今未有摽立一说以爲出治之名而能乆焉无敝者盖天下之理生于有所矫矫则偏偏则弊故名之立弊之伏也国家承五代之乱㝢县纷裂藩臣恣睢太祖图惟治要率吁羣献崇夲弱支而祸乱销省刑薄赋而民力裕举廉黜贪而吏治核信赏必罚而兵政举随事综理曷尝揭揭然摽一说以立国是而使天下必爲是说之从太宗遹祗前绪卒其伐功眞宗享有太平粉饰治具仁宗益加涵养无所纷更英庙虽有国日浅而持守不变百年之闲朝廷清明六服绥乂戎狄轨道百嘉畅茂外平之乆盖汉唐以来所未见者目熈丰大臣始以私意误国以祖宗神明愽大休养生息之政爲不足以快其意也乃始创爲岀治之名以竦动羣听颁之有司者曰新法颁之学官者曰新义上之人旣立爲一说以风示天下新进用事之人又相与而朋翼之牢不可破由此者进异此者黜行之未几衆论譁然元祐力鉴其弊而更化之名立不欲巳甚而调亭之名立绍圣亲政而绍述之名立自丰亨豫大之名立也而财用日耗自享上之名立也而华石病民中兴之𥘉愤国势之方夷痛皇舆之未返上下振厉激濯以复雠爲事而权臣闚见罅隙乃始标爲和戎之名以操持国柄士大夫靡然从之堕党崇雠损威纳侮卒之国势积弱士气剥䘮以生戎心孝皇𥘉政锐意治功而恢复之名立士之求合者又皆大言无实迎求时好悠悠歳月莫有成効而其势不得不出于责实责实之名辛复以趋事赴功爲能也有不屑于爲之者焉而道学之名立士皆惟学之趋盖才智者之所弗乐也而立爲伪学之名以排善类善类以次摈弃又虑其太甚也而皇极之名立皇极之弊至于混淆也而振作之名立振作之弊至于兵连祸结也而更化之名立更化之乆上下恬然今又以小康之名爲治矣名相绍于无穷而弊亦随之人心之趋于竞国论之挠于变而君臣之闲日以𥙷偏捄弊爲事职此之由也仰惟相公以时儒宗早敡政路方权姦擅朝以排击善类爲事士鲜不趋和承意者而相公拔然自立于流俗之表曾不得以戚踈及兵端欲萌士之趋和承意者盖不减于学禁之日而相公复浩然勇退于衆呰之冲曾不得以絷维于以见相公识齐之逺无所偏倚有非今之从政者所能几及天之欲平治天下使其乆安无变而不爲一偾一起之势也舍相公奚以哉草茅寒生妄有窥度如此惟髙明寔可否之上曾枢宻某与执事别十有三年矣执事才谞机识蚤晤夙成自冠伦魁迨居册府克自抑畏无有祗悔越守偏郡贪吏之怙势者抨之㐫卒之乱法者僇之蔚乎风声虽老姦宿猾莫不股慄焉曁还朝列随事财正无所挠屈海内人士于是咸属心焉亡何西掖北门南宫东省清资显序渉历殆遍而天下望之爲丞疑该辅矣会有旱蝗星纬之异坠诏求言人曰朝有阙政非执事谁其言之也朝有谠言非执事谁其主之也执事之在外省又当看详之寄不惟噤无一语而是非乖刺忠佞倒植前日之属心者皆由是而惑不知所云然犹曰位有所制耳南渡以来蚤践政府惟张忠献公人鲜异词执事年踰四十即賛宥地而士犹以望张忠献者望焉则以考诸始进秉谊不疵故翕然信之不疑况比年以来天生沈嘿柔佞之徒布在世闲相师成风爲士者苟见朝廷登用稍可信也则执事者交庆幸其有以康时否而济人穷也往往相谓曰我知曽公也是尝守上饶而能戢贪僇暴者也是尝居朝列而能无所挠屈者也明日有忠言劘上者有正色率下者必曾公也有深识逺虑消患未形者有洪量广度爲善类宗主者必曾公也于他人亡所几焉而旷歳绵禩且不惟亡以瘉人也以今时事二三年前殆有旦异而晡不同者矣问之事权统体益皆难言而邪径滋多正人踈逺恐䛕相习集诟亡节俗日以坏外焉疆场之事则汎无所主非遣使则奉币也非杀降附则戮流亡也养痈护疾于腹脇手足之间今且溃裂四出矣犹不能引义尽分与天子宰相争是非廷臣之稍以剀切自见者旣以次𥙷外而法从之臣仅爲储老养安之地前日之所以属心于执事者至是而惑滋甚然或者尚有言于了翁曰宥府掌戎政于时事之得失固不得而尽知也且裕陵尝谕司焉公曰枢宻本兵之地各有职分不当更引他事爲辞公亦曰今未受副枢恩命则犹是侍从之臣也于朝廷阙失无不可言然则枢臣之职固有所拘而不得如侍从之皆可言今愿以是责吾曾公无乃未识事体欤曰不然𥙿陵固拒之词也司马公辤逊之语也迨其终不可辤也胡爲今日拜䟽乞罢条例司常平使明日拜䟽直吕正献公直三舎人攻吕惠卿攻李定非必皆有职分也或又曰官以枢宻名有嘉谋嘉猷则内告而外顺焉其事秘世恶得而闻曰入有以告而出不以语人皆大臣之所当然审其有告也则衆正以彚进矣庸才以过出矣恐䛕集诟之风亦庶乎有弭矣将不违衆而赂雠矣疆事庻其有备矣流亡降附者不一于僇矣垂亡之虏莫余敢侮矣而粃政蠭出忧端猬起如行迈之靡所臻也舟流之不知届也岂尝有告而吾君未有行耶吾相抑之而不能以自靖邪旣不见疑于君又不见忌于相则是未尝有告也然则盍去诸曰抑未可知也阳亢宗击裴延龄于七年之逺而韩退之乃责于五年之时范希文争郭后事于九阅月之余而欧阳永叔乃责之于旬月之后邹志元论刘氏事于朞歳之乆而田承君乃期之于拜官之𥘉是皆不知其心而爲是早计以坠言于友也曰不然彼不过争臣耳当世之士期之巳若此矧巳在贵宠之位天子改容而体貌之矣而尚曰有待云乎哉今以范邹之时考之则过矣以阳子之时则未也然昔人于阳子则盖非所取且欧阳公之言曰德宗猜忌进任小人此岂无一事可言而须七年邪幸而遇裴延龄事一諌以塞其责向使止五年六年而遂迁司业是终无一言以去也此最爲古今确论今曾公之官不爲小矣曾公之时不爲泰矣曾公之居位不爲近矣而裴回顾虑未欲有所建明虽至愚极陋者皆所未谕于斯也曰今举世皆是也而何独以咎曾公曰戚之则涕泣而道之䟽之则谈笑而道之子谓我于公戚乎䟽乎彼贪得而忘忌惮者吾不责也公非是班也以鼎盛之春秋处素定之荣进无慕其冨贵也名声赫于治郡风采耸于立朝又非无所见于义理也道合则行否则奉身而退公非有所甚难也或又曰子之责曾公是也虽然大厦之倾非一木之枝今事势若此一曾公独如衆人何曰不然也蔡京之㐫很今安能与儗宣和之季李梲劝京以収歛敝事张觷劝京以収拾人才彼不过一郎官一馆客耳犹能一语而合况执政之于宰相乎蔡京以二子之言急有所改作固巳无及于乱今可不爲之寒心矣乎某旣与之反覆辩数又谓是说也不当有隐于执事故详书之以告惟执事审思而亟圗之不然则进退固可于斯时决也诗曰云不可使得罪于天子亦云何使怨及朋友又曰翘翘车乗招我以弓岂不欲往畏我友朋执事其忘之哉上史丞相某曩者爲郎兵部窃见白身忠义人一项在边疆捍御不爲无功于朝廷爵赏亦非有吝而上功巳乆实惠未加虽给帖𥙷授名目宣抚司虽批跋付身选转运司注授差遣及转运司注拟申上则朝廷批状下部勘当部中乃以未有指挥放行不过依违其说申请朝廷指挥且如嘉定十二年春虏犯兴元金牛大安四川制置司招集忠义人许以重赏制置董侍郎徧作公札令所在州郡劝请土豪上戸紏合丁夫先𥙷官资且许以便冝书塡告命续申朝廷优与差遣于是有弃家荡产以应募者卒收殄虏之功而至今俱未与放行注授尝推㝷其故盖縁本部止是承受嘉定五年六年节次指挥放行开禧二年以后忠义立功而嘉定八年以后忠义人即未尝承准指挥放行故兵部无可勘当又不敢指定回申只得备坐元行申取朝廷指挥朝廷又以人数猥繁一开其端必有滥赏之弊故不容遽有施行某窃惟御前大军虽爲数不少然虚籍未经核实老弱未尽拣汰设有风尘之警恐未免资忠义人以爲用况所在诸军闲有逃溃虑其间同类相煽则往往发忠义人追捕亦是借其声势玄相弹厌若省部坚执前降指挥无以变通将恐有功不赏缓急无以使人尝读汉制谓行疑赏所以申信夫赏而有疑且欲行之盖谓有国有家无信不立况曾经帅阃核实批跋转运司注授保申未必皆是可疑妄意欲乞朝廷速戒攸司检㑹兵部元申早议斟酌施行又契勘得信阳枣阳军有鄂緫军立功普州茗山鎭有黎雅州牌手立功此皆累年未与放行縁是创立军额未有比附推赏体例若一槩送部勘当有司必是拘例回申须自一朝廷特与从冝区处或且比附陜西义勇十资法略与循转亦足以稍示褒劝併乞钧照丐祠上史丞相某比者偶婴未疢寖乆未瘳始谓痁疟之常不难蠲损巳而药石无効证状有加昼夜惔焚连声嗽逆气血销铄形神索然自揣余生未知攸济乃前月二十八日大丞相即省中受谒某犹得强陪賔履之后羸瘠之状巳自略见迨旦日再欲扶惫而前则巳不容自力矣尝托杜侍郎控恳曲荷钧慈轸敎以治疗之法感入肺腑继以大行皇帝弃捐羣臣扶疾入听遗制雨冷冲冒加以哭泣几仆遂谒告将理又蒙优假使得卧家今百药交攻羣毉并售而顽然沉痼辛苦难任慨念某本起寒逷幸以载笔近六符之光而疾病侵陵精力彫耗如不蚤自引退满盈挻灾则顚隮在前上孤特逹之知下负宿昔之志阖门百指狼狈阽危是以冒昧引牋归诚造命仰冀俯垂恻悯察其非无恋德之实而抱疢巳深怜其非无报国之心而遇灾可惧俯从所请姑卑祠官使某得辤避宠荣消塞殃咎保全余息归返故郷是大丞相再造之也词情俱迫不避唐突之谴分当抵罪再乞祠上史丞相某前日自力控祠出于冒昧大丞相海涵地负姑逭谴何特爲敷陈未赐俞允自应退听造命而危厉所迫日就衰藁惧鸣号少缓将有先犬马塡沟壑之忧敢摅丹忱上冀矜念某起身寒门少所疾苦是以病出意外不谙药石之冝始𥘉作寒骤投刚剂丹砂雄附错杂并进务欲驱除宿冷而变证作热极天下冰寒之药无不备尝生犀鼈甲不足以涤骨髓之烦三黄二胡不足以解表里之燥加复喘嗽上逆腥涎秽沫昼夜数盂四旬不得就枕羣毉无所用力毎一热至则诸证交作气息闷耗不苏自抱病以来一食不能以一合肌肉消尽骨立可骇深念孤逷之踪向者一去脩门垂二十年分絶荣望忽叨収召再忝朝蹟两歳之闲五叨迁擢诚愿毕精竭力图报万分顾病势日侵頽龄难制愿大丞相动心兴念曲爲开陈赐以骸骨使归故郷若幸保余生则尚图报之日或即没于地亦无忘结草之报也迫切之情无由面愬伸笺引领䰟目俱销丐祠上史丞相某廼者不避谴何再控祝釐之请旣请之二日而钧翰下报谕以勿复再上德盛而词谦身贵而礼恭顾惟何人蒙此隆遇所当俯伏退听生成而恭𬒳钧诲之时再上之札巳逹于走书吏矣敢冀钧慈寛其方命之谴矜其不移之愚以全其易足之分速赐化笔廪之祠官俾得早扶病躯生返田舎则是大丞相再造之也引领俟命以刻爲歳再上史丞相某不诸土风误信毉药客邪不解疾证交攻再乞归田未蒙从欲尝蒙面谕不必重陈洊领诲凾未须再上以大丞相丁宁告晓委曲存全宁敢渎词以千方命而自谋甚审欲巳不能重念受知最先同列矧服华螭陛列属汗青人谓宠荣巳独辤避非有甚不得巳岂肯屡爲郄图兹敢述至情具详公牍终祈钧造深鉴曲衷仍矜频渎之愚勿惮敷陈之数使其少休精力以絶病源则生全之恩陨越图报四乞祠上史丞相某冐犯谴何僣陈恳欵人微无取天假其逢荷大丞相特逹之知殆更二纪蒙大丞相眷留之命巳至再三叠是非常之遇心非木石宁不知感今得时得位少遂壮行之志而薄命所牵余殃未殄十二日𬒳命诣天竺祈祷出城上马直抵山间风雨所乗冷入胷腑夙有藴热遂成击搏寒热交战头岑目眩困惫无聊昨殿讲𥘉开偶当侍立儒生荣遇孰大于兹顾巳不能勉强扶持以趋讲说之下陈迫不得巳冒昧乞告至于今日寒热未解巳具公牍控告朝廷乞卑祠廪复扶惫躬自布此申述其私如蒙钧慈特赐矜体念其荷知二纪𬒳诲再三非有甚不得巳宁肯自弃于造化特爲敷奏检㑹累牍早赐施行庻几保全微躯归伏田里苟未陨越尚图报称除工部侍郎上史丞相某猥以孱庸乆污化冶毎念君恩未报衰疢交攻谒告请祠诚非得巳今陈情四五天听邈焉幞𬒳俟诛无复生意忽叨误柬躐贰冬卿孤逖之踪衆毁所集分絶荣进而宠灵骤及震恐靡宁使非大丞相特垂矜轸倍赐埏埴宁以有此心非木石感极涕零独念士之行巳惟于进退辤受最当致谨今请祠谒告亦旣累月若饕荣冒宠不知引退则不惟病干未易支持而内愧𥘉心外慊物议此而无取它亦奚观伏惟大丞相尽人之情爱人以德必不使其周章错愕以贸于去就之分重爲知人之累也某巳具公牍控告朝廷如蒙钧慈特爲亟致回天之力检㑹累牍卑之祠廪则始终恩遇党其未殒之年莫非图报之日也小贴子某尚以寒热交搏不可以风未闻新命之前尝申控朝廷展假三日用是不能即日供职非敢逋慢以留君命仰乞矜察丐祠上史丞相某一介妄庸自去秋得疾以来请祠者七烦渎公朝干紊钧听揆情致义当奉诛斥而大丞相独加优容且于人言纷扰之中倍致维持保护之力某之前后展竭厥旣无复遗余而大丞相之始终存全亦几生死之骨肉不翅矣尚复譊譊干烦未巳宁不知过而绳以去就之义终不遑安昨尝一一面陈巳荷钧慈不赐严拒某仰服洪度俯慙𥚹衷欲嘿则忸怳于心欲言则嗫嚅于口徬徨顾虑进退失据巳冒眛再修公牍控告朝廷乞行敷奏复手自拜此以声其危迫之情引领光范不胜皇惧再上史丞相某区区危迫之恳因造请吐露无余继又僣修尺𥿄以伸归依之悃潭府深严未知有无登彻而某寸诚耿耿食息靡宁昨夜忽𬒳省札仍颁不允之命方圣明御极俊艾盈庭虽无百参何阙于汉而眷留之命巳至五六屏营跼蹐无地自容当挈持病躯黾勉就列而再三顾虑今保全覆护惟吾君吾相是頼然内而台諌传闻不一虽有无不可臆料恐万一有之则必费朝廷区处外而制阃猜疑巳深旣移怒于其兄弟则在原之义坐视弗恤亦不遑安于某孤微之踪乆近迟速终于一去然与其去之于衆毁交攻之后则不若听之于累旬屡请之余仰恃大丞相知怜之素用敢不择轻重尽布腹心更惟钧怒特赐财择某巳再具公牍甲控朝廷外复手自拜此以声其私辤靖州洪守月给某伏蒙轸悼覊旅钖之月餽盛意攸辱却爲不恭顾以戮余束躬待放致馆授粲巳踰常比若又秩以告存之礼偃然当之旣乖辤受之义必资谗慝之口若谓周亦可受则奴累未至賔从鲜少杜门䟽食粗无困乏此正韩文公辞孔大夫潮阳月给所谓承命苟贪则非循省之道敢援是以归诸受藏之府伏惟髙明尽人之情必有以矜其不得巳而赐之诺焉不然则躬造宇下必得请乃退併乞照亮荅滕景重处厚伏观率性堂记先生首破罕言之疑而证之以书实之以易㑹之于中庸此非特清湘之幸也然而先天之学东南鲜得而于体用之说有所未白幸示敎某蒙示问记中所疑极荷不外大抵性善之义具于易而人忽之不察耳周元公于通书始发其端邵子于先天后天之说又所以发明事心践形之义而人亦未尽知也先天之易干兊离震在左异坎艮坤居右盖干南坤北以定上下离东坎西以列左右此天地隂阳之定位而人物之生必得是理必禀是气是所谓性之体也至于文王八卦则干坎艮震巽离坤兊乃以坎离居南北之正所以位天地而命万物者莫不本诸此而坎之二爻则自干来离之二爻则自坤来故记所谓坤之正位变干爲离干之正位变坤爲坎者是也坤道之光而爲离故离火外明以明来自外也元是坤之本体故曰畜牝牛吉干元之精而爲坎故坎水内明以明根乎中也元是干之本体故曰有孚维心亨乃以刚中也大抵阳居尊而隂居卑隂爲虚而阳爲实此性之定体即干南坤北是也阳以刚实居中而隂以文明发诸外此不睹不闻之极功所以爲性之用即离南坎北是也愚见若此景重更与同志平章之荅蒋得之河图洛书之数古无明文汉儒以后始谓羲卦本之图禹畴本之书本朝诸儒始有九爲图十爲书九爲书十爲图之说二者并行莫之能正至朱文公始以九图十书爲刘长民託之陈图南辞而辟之而引邵子爲证然邵子不过曰圎者河洛之数方者络书之文第言圎方不言九十仆尝荅庐陵易子晋涑水司马子巳言之巳悉今不复重陈今得之断然谓河图则先天图也洛书则五行生成数也戴九履一图不过太一下行九宫数耳此不爲无见盖九宫数见之干凿度见之张华子传自是太一图而刘长民取爲河图诚有可疑先天图卦爻方位缜宻亭当乃天地自然之数此必爲古书无疑乃仅见于魏伯阳参同陈圗南爻象卦数犹未甚白至邵子而后大明今得之定爲河图虽未有明证而仆亦心善之仆尝观魏伯阳参同所载月法干坤坎离震巽艮兊二位相对即非所谓先天图也又云土王四季罗络始终青赤白黒各居一方皆禀中宫戊巳之功又云太一乃君移居中州则又似九宫图矣又云长子继父体因母立兆基又云上弦兊数八下弦亦如之则不惟九宫图亦是后天图也伯阳所取盖非一图故其后又云上察河图文下察地形流中稽于人情参同考三才则参同者虽云参合三才而其意若取河图数爲天五行数爲地后天卦爲人虽不明言而一书之中八卦与甲乙兼举错用虽然参同之末云履行歩斗宿六甲以日辰则道家歩斗法也九还七反八归六居则论道家还丹法也歩斗与还丹则亦太一下行九宫法也乃知古来不特九一图与生成数元有之虽天图亦有之终不知邵子以前何爲更无人明辩是致有许纷纷耳大抵三图二法起数虽异其论则一故朱子谓安知图不爲书书不爲图此又得之所当知也惜不及与得之面订其详姑此奉报重校鹤山先生大全文集卷之三十三鹤山先生大全文集鹤山先生大全文集文集三十四重校鹤山先生大全集卷之三十四书答林知録某居靖二年士风民俗乆益相宜城东筑室数椽爲聚友读书计士人虽闻见稍陋然无利禄之诱故质实近夲无纷华之说故寡欲易足又得旧友偕行相与切磋究图自谓庶几不虚是行矣来书缕缕奖饰存劳祗有感激某顷作鹤山书院记谓古今无未定之天盖吾侪分上只有负辠引慝何暇怨尤故不敢以诗人梦梦之说爲然今观来谕则天意果难谌若此又叹穷理之未尽也息交絶游之诲敢不敬承答昌化潘知军某恰书山中二考温㝷旧读粗有丝髪之进自谓不虚此行顾蜀祲未清淮氛日甚有如来教所谓淛西水灾者特其一端耳每一念之不胜及纬之忧是间虽甚辟陋犹有潭鄂洪袁间朋友近书能言流殍㓂贼之害虽辠戾之余岂暇与闻时事而君臣义重终不得而恝然诲谕谆谆懐人忧丗之意蔚乎其可掬所以燠休羁穷奖饰愚陋者尤极尘郑而循涯揆分不足以当此祗有愧荷答冈李通判来谕俾作一贺缄不必求归此非爱予之至不及此但向来在外元不作子公书今在罪籍忽尔破戒心实难之恐淹速亦不在此闻迁谪诸公亦有煎迫大甚者反爲所绐此可见无关得䘮也答荆门张佥判先天庐吟葢欲追辈邵子此用功非一日某凡三游东南行半天下交道亦广矣如邵易少有能知之者惟郷间有张文饶名行成自号观物先生颇得象数之详有通变经丗𫐠衍翼元元包潜虚观物七书大意谓理者太虚之实义数者太虚之定分未形之𥘉因理而有数因数而有象旣形之后因象以推数因数以推理今不可论理而遗数此等说极精佥判曽见之否程易明白完粹无智愚皆知好之如邵易不藐之爲象数则惮其难知尝欲爲之发明今兹未能也得生还之后多活几年党可以毕此愿乎余诗大抵精当但铜屏篆体多误只是铸工杜撰诸公褒饰太过向侍坐时精采烨烨今来诗多有衰病之语岂诗家常词邪其信然邪答遂宁李侍郎某自去春附彭卒拜状今旣年余不获嗣记忽𬒳手教承知卷懐康济之业讲授闾塾国人弟子皆得有所矜式古所谓父师者非此其是与洪范讲义明白正大使学之者有所据依以求端用力焉私淑之功茂矣其闲所谓由玄妙而至亲切由虚无而趋实用由冲漠而至明察云云区区者未能深晓尚俟他时面请所以教也来谕问及前书极髙明之说此书不曾有藁不能复省恐只是说此五句上下贯通不可拆散盖经传中着一而字即难截断如博学而笃志切问而近思下学而上逹温故而知新告诸徃而知来者之类皆是上文与下文相属前书想只以语脉之相似爲证非是以此五句便是下学上逹然而圣之言语只是一片舌头此章先言大哉圣人之道继之以礼仪三百威仪三千又曰苟不至德至道不凝焉然后申言尊德性却要道问学致广大却要尽精微云云盖欲使人事事理㑹步歩踏实只在君臣父子夫妇日用饮食间作去谓之与下学上逹同义亦未尝不同也其曰家讳云者不欲尽言此名未可用而姑託之词耳要是断章则义不备也答任緫干靖爲天下穷处其蕞陋又在崃郡下而土风不恶民俗亦淳时和歳丰则物贱如土颇便于羁旅之人况山深日永自应酬书问之外尽有余力可以读书肩吾相处乆益有味而妻孥自长沙来后数百指之聚无少不宁凡此皆异时逐客之所罕有亦可谓幸矣答长沙李县丞某居夷巳两载余土风民俗乆益冝之山深日永温㝷旧读时有新得向来一歳十请正以学未能信欲及今精力未衰归求所未至虽不幸而得谴投之荒裔蛮徭虎豹之与居然而黜陟理乱不通于中州得以毕诚尽力于所当事却恐当时便得请西归亦未必有此工夫耳今自信益笃迟速乆近一听其所之前日执事之所以发我者善矣反覆惟念终必无益今来谕以钓名乐祸爲今日猜忌之病岂亦有取于前言之是邪答曾参政某有假道求见之愿忽闻移镇茫不知再晤之期倾恋积臆亟驰尺帋控叙万分敢谓隆谦特垂损报至又辍遗行理宠贻眞翰申叙卷卷眷子之诚旣深悚愧重以感服右揆乆在告中书之务必且滞淹况于该辅名流出处去就所关不浅目前摄治常程文书者宁敢便有可否相公只得爲一方之人更作数旬留也佀闻发廪振粜不惟克绍前规徃徃以少府之余财爲之代偿厥直则有前人所未能者敬事而信节用而爱人使民以时圣人之言字字服行未有不明效大验者特患不能实下工夫而徒假外饰如钧诲之云者四先生祠记不谓亦关听览至蒙奖借盖迩来学者之病诚然不但学者虽朝廷褒儒録后大率若此某近又尝爲黔阳作学记恰寄到墨本就以求教其意亦与四先生记互相发明也答刘提干濂谿书院记不谓亦获关览不蒙一语之教何邪篆非易事不惟立柱打卷费数年工夫偏旁点画各有其义非对夲所能模拟也如贡篆额以工下从目从火爲贡旣不可晓而字下不可借字盖一笔冩成自下而上者惟蟊贼字耳今试作一字以见偏旁之不可假借虽钟鼎所篆出入变化未尝不与小篆合此难以帋笔尽也葵丘当以孔孟爲据岂可舎孔孟从封禅书大抵门下以多援引爲有根抵恐正是枝叶非根抵也文章惟有识爲难而考究非难事耳答贑州聂侍郎得中都书报二事其一谓洪守缴侍郎所与书其一谓王平江伪撰某所荅游提干书夲亦缴至当路旣又问洪守缴书事元无之乃侍郎所作书有知之者以告于相君所厚所厚者风奏吏令传播郡国以疑四方之亲友然人亦不以爲疑祗益叹侍郎风谊之厚而使洪守滥得此名以殁方欲爲之发明而未皇也平江事则徃徃有之未必游同年夲心大抵君子赢得作君子小人枉了作小人此不可易之论侍郎之归志浩然某毎侍从容闻之巳熟况如台中有不相容者某亦略闻之籍令诚有缴书之事以成归志以益美名固亦洪君之见助故有言此者率以是谢之未几侍郎以华职要藩得请而去羣疑浸释然以某深知侍郎之盛心固未必以典藩爲乐也尝欲寓便奏记以候启居以致异时眷予之谢不惟万山间无便可託靖与湖南诸郡爲邻得朋旧书徃徃谓峒㓂未尽除因是亦疑莫府多事未暇应酬书问姑徐未遣而行理之问忽巳堕前旣知体安志明政平讼理又闻元恶就捕余㓂有不足殄者披味词染蔼然情味之着岂胜慰怿近诗幸教语平韵胜主人心者古人称字者最不轻仪礼子孙于祖祢皆称字孔门弟子多谓夫子爲仲尼子思孙也孟子又子思弟子也亦皆称仲尼至汉魏后只称仲尼虽今人亦称之而人不爲怪游夏之门人皆字其师汉𥘉惟子房一人得称字中丗有字其诸父字其诸祖者近丗犹有后学唿退之儿童诵君实之类今曰胡子仁仲张子敬夫朱子元晦是尊敬之至而前后称谓不同则左丘明体但迩来乆不称前辈字与称谓必欲归一大监从而易之以释疑恠此自无妨况巳刻石亦不必再修换徒爲郑重惟是改云南轩晦菴则轩菴之类似于金石文字上用之稍欠经雅耳盖前辈只以所居所寓山水爲名如伊川横渠濂溪涑水东坡之类不可胜数亦有自立一名如漫浪聱隅痴顽六一之类此外又有门人私谥者而轩菴则自近丗盖轩因车得名菴字无所出以是爲敬殆不可晓愚见又如此不识髙明以爲何如答张大监某伏蒙别帋示以四先生祠记所疑此非精识黙体者不能敬叹敬叹仁敬𥘉无轻重之说虽似伤于笔快然敬字之义甚大孔门说仁处大抵多有敬意如四勿二如之类是也左传敬德之聚能敬必有德此义极精自圣学不传人多以擎跽曲拳正坐拱嘿之类爲敬至周程以后如诚字敬字仁字方得圣贤夲指其所谓主一无适之谓敬此最精切来教分此二字甚当惟曰知敬而未仁者有之矣未有仁而不能敬者也下一语寡病上一语似以丗之谬爲恭谨者爲敬若能敬则仁矣敬而未仁则亦未得爲敬也盖仁者心之德聚而不散则仁在此矣今若尽摩元碑重别䥴刻却大郑重今略注欲改之字在前伏惟财度答袁衢州静寿杰作义味渊永又以觇深造自得之趣所存若此则施诸有政葢可想见况絜斋慈湖训语朝夕左右所以舆卫此心者至矣何当簉顾夏诸贤之列相与共讲山囚瀬絷瞻晤亡从祗有悢悢浩气说剖析精详皆不易得惟以三勿爲二勿稍似欠阙耳某山间三阅寒暑于六经名数文义上重下钝功夫的然见得古人所志所学歴战国暴秦以后无传焉极于五胡之乱影灭迹絶岂无经生学士随其才分有所建立然骛于髙逺者惟欲直指径造以歩歩而行字字而讲者爲卑近而安于卑近者则又以区区记诵小小词章爲学问之极功所谓合外内贯精粗者百数十秊间始有人讲㝷以发汉唐之所未讲又苦于实未有所见者勦说雷同爲声利计以爲斯道之病方欲通古今爲一书使后之有志于王道者犹可以椎原㝷流而学未能信不敢容易下笔也近又有数篇不得巳而爲之者谩録求教其视髙文犹禅律之不相侔也望爲过目以一语可否焉委作静寿字当更增一堂字方爲稳实盖去堂字特数十年间事耳三衢爲舟车之冲而广微以静镇之曾无留难又以暇日与士友周旋于义理之㑹乃知清心寡欲何事不可济安得百子骏布在天下使万物吐气邪东归故庐外事一切不复与闻虽足以见深识逺览无愿乎其外抑不知何者爲外国事济否民生戚休恐亦非于我全不相关况东归之地今爲天下剧乎论语于不在其位之下聮书思不出其位一语毎疑下位字当是正位居体之位盖因下语而推广及此然因此二语相连后丗遂有以分所当爲而疑于出位者此其差亦在毫氂之间髙明以爲如何答黄子才陈司理欲得游髙明三字敢不如戒但圣贤不说一偏话极髙明必道中庸惟上蔡在程门中终是升髙上达之意多兼古人楼观堂室之名必有一实字在下如明字下欲着一楼字又欠妥怗今先以青山阁沧洲阁二扁纳呈未知髙意以爲如何答张大监别帋申诲仰见虚心切问不倦益廑卑意无它但见南轩𥘉谒五峯五峯首以忠清二事令其反覆究玩书问至数次徃反最后五峯荅书曰圣门有人吾道甚幸由此遂定师友之分此梁仁伯所云也晦翁𥘉谒李延平只是教它静坐作居敬功夫由此有得前日仁敬之说盖据实言之耳大监前日疑得极是虽语言未莹然得此开发益知文字不可轻易下笔今来敎以爲不必易闻训二字只易广汉新安受学六字甚善甚善答德庆陈知府康虽藩府谅亦荒陋然国无小皆可随事以行吾志安定更八都尉羌患不息张然明鎭以一廉威化盛行人心之不可以威服也若此况如贤父兄礼义之训浃洽心耳必有以大慰逺人之心者答丁大监台评则固见之门下忠肝义胆见诸告君之䟽发诸送客之诗者霜明玉㓗足以廉顽立懦虽欲辞异论之名其可得乎借令先期得请而去终不免于论以是而归其荣多矣但论者谓人爲包羞则亦不自镜见者邪某泝江而上闻沅辰道崄惟潭邵路稍平遂渉湖之潭会安北望遣子亲迎遂以数日间办娉留家于潭而自与朋友李肩吾及长儿之靖靖旣奠居明秊取家以来却令安壻略挈辎重还蜀今居靖者尚有三百指之聚所幸风土不恶得免疾恙物价甚贱极便羁旅而书问稀阔賔客絶无又得以毕意于所当事自易诗书三礼语孟重下顿工夫名物度数音训偏旁字字看过益知义理无穷而歳月易得使非假以暇日将虚此生矣今未敢便有所着且温旧读以发新知庶几迁善寡过不爲空言耳士友犹有不相恕者时遣人徴督文字徃徃人情所不能免亦勉彊酬报今姑録数篇近作以干指教非敢言文亦以见山中近况或可少寛行役无期度之忧也答严教授事心图说亦以见精思实体不欲徒事空言然据某愚见旣坐师席易得𬒳人推许便少讲磨须与胜己者交更从诸经字字看过思所以自得不可只从前贤言语上作功夫也答彭运干墓道当直书今之官制如来谕云夷陵太守非今之官兼寺簿之称亦不典今当书寺名但不知五寺中孰爲所历之官今作司农大理太府六字以僃采择墓额作眞书似欠古雅今作隷敬享当有享字又享祀在庙而墓非祀亯之地欲易以慕亭二字审思榜之书室亦当有斋轩馆室之类一字兼审思二字不如径榜节斋二字如何朱元晦庵曰晦陈师复亦曰复斋如此类甚多答许介之解元惠教新作亹亹不勌深所叹畏弟委以书冩之役则有所未暇山中自课以圣贤之书日有程限诸经义䟽重与䟽剔一遍帝王典则粗见端绪仪礼一书幸而存者以之参攷诸经尤爲有功今咀嚅经味巳乆便觉秦汉以后体格夐别况晋魏隋唐文人所作又是一格此甚难言有如来翰所谓槀山笔冡巳老未衰介之幸自有如许精力今骎骎六十胡不深自收歛以趋于实而多求题识序引爲是无益也试以此谢委谕之辱介之党以是爲然涵泳而体习焉其得此也不多于得字矣乎答范殿撰又从録示近诗获闚园林面目恨无从陪侍杖履惟有歆羡竹间之屋旣就又有数畒荷华如是足矣若更増拓反爲物役髙明以爲如何三扁额谨从别缄通呈大小如式未知可称台意否是间爲况粗适惟归期迟速未可知从班中故旧及东南气类相予者多勉令通一书非敢靳此以爲髙眞见得行止非人所能爲山中静坐教子读书取诸经三礼自义䟽以来重加辑比在我者益觉有味不知丗间何乐可以加此借令少缓亦姑听之答樊致政某囚山二秊有半赖习闻师友之训粗知义利之分行乎家人子女孚于台隷㓜贱上下相安处陋邦如乐国视兄挂冠高蹈脱然百物之表虽未可同日语其爲乐天安土知时顺命有以得其所求则一也勉之以再用之后不謟不激雝容进退所以期我爱我者厚矣顾瞻四方蹙蹙靡骋宁暇议及此哉食菜诗甚佳适居不欠此味但苦瘠恶视广汉新都不能爲役耳惟八九钱一升白米八九十一斤猪羊肉他物称是此则吾蜀所无未能和来韵且録近作数诗答江县尉真文书信颇爲行理累今复以一缄浼爲转逹西山读书记未见之曩在都城曾见条目却与今来谕云云微有不同所谓近闻云云此却未闻之祗恐问愈多则归愈缓耳君子于役苟无饥渴则迟速本无足较顾所至水旱盗贼可骇可愕之事日闻于耳殆有蹙蹙之忧不知天意果如何也答遂寕李侍郎巽巖先生𥘉作五音谱以许叔重部叙爲之后在遂宁出视虞仲房仲房乃改用徐楚金韵谱老先生虽勉从之终弗㥦也故后序及跋语旣云要自别行又云要须各行大抵始一终亥其形也始东终法其声也许氏元无反切后人渐加附益至徐鼎臣始以孙愐唐韵音切爲定自音切行人以爲便于检阅而不知字之本乎偏旁故老先生谓偏旁一切都置则字之有形无声者岂不愈难捡阅盖不以韵谱爲然也闻韵谱今巳不存或使府别爲刋元本五音谱置之学中以广其传亦是一事不知台意以爲如何答吴寺丞且如诸处来干诸先生祠堂记某自与呉畏斋作记于成都今二十秊间所作不下十余处只如宁逺营道皆濂溪郷邑皆某作记𥘉闲犹谓古者郷先生没而祭于社无他疑难后来又作长沙诸处数篇颇疑近丗祠堂太汎于营道所记巳致其疑于长沙则遂断然以爲古无此典如长宁诸处又发此义近日长沙来求学记则又断然谓古者虽先圣先师之祀只是汉儒之说而先圣之庙元不出阙里乃知古人萃涣之义甚妙不知何爲朱张诸先生亦略不以诸儒之祠爲疑而所在记文皆谓当然益知读书穷理功夫无穷此不是矜竒衒博义理所系丗变所关不容草草耳近作甚佳与㳺景仁徃来书援引甚详特未见所辩者是近体或古体所失者何韵莫巳殱其衆则虽有渠酋亦独夫耳况酋未必存邪呉太礼书亦巳见之殿司鞠治全党亦称死者可疑纵万一果如李侬之事则亦已矣蜀边之忧则令人危惧盖顷者郭兴元父子髙洋州表兄亦言之王庆长亦封到蜀阃移文如西边故旧之报与二帋批谕则未闻可骇可怖见说朝廷只要曲从其欲与之约和制梱亦不敢违不知元不可和和亦无益淮东之事只坐畏怯以成大变桂帅尚不知监邪答李侍郎北园讲隷之所龙鹤幽间之滨多得几年功夫聚友求志着书淑后此诚天下之至乐而侍郎之夙心也而人心之不同故徃徃谓求退者爲矫激而嗜进者爲真情埶之所趋大抵若此谁其挽之答陈子敬广轩之义不知本诸孟氏广居之说否若深味广居之义则知人以眇然之身成位乎两间而沈于俗学屈于物欲其自待亦太凉矣广正大居位道古人不轻下一字尤当玩索髙明以爲如何重校鹤山先生大全集卷之三十四鹤山先生大全文集鹤山先生大全文集文集三十五鹤山先生大全集卷之三十五渠阳集钖山安国重刋书荅江西提刑叶大卿乃者获侍同朝清标鲠论立懦廉顽有如愚不适时婴祸触忌而逋诛一二年则尚以两同年正学直道扶持保护之力也粤从违异五阅荆火大卿蹔弭芳节典司祥刑辠戾姓名无由輙汚几御未㡬贑守遣人来则知大卿以忧乞身去矣虽冈极之哀岂易堪任而四郊多垒腥熖方张匪牧匪监何恃不恐则斯人之无所冯依以立亦可闵也尝欲修书奉慰越在蛮陬不通于中州无便风可寓顾爲来教先辱祗以重其不敏之愧荅湖广陈緫领某囚山以来坐见再閠五谿天下穷䖏靖又五谿之穷逐客又其穷者不惟夐与世絶亦不欲以辠戾姓名闻于逹官前歳靖之官吏以郡计请冐爲一言己犯不韪而诲缄响荅不替畴曩固巳窃闚君子之所存絶岀流俗叹味之余祗以爲惕用不敢嗣贡岂期风谊之㦤逾乆益隆輙遗行理申加存劳牋凾币篚所以奖饰愚近燠休覊竆者甚渥岂但小巳之荣抑有以重闚所存矣答叶子来谕屡屡恨柳惜韩尊苏慕黄词严而义正志立而气昌有以略闚君子之所存未复以无名无迹致懐人忧世之意益以验阅理之深唯有叹畏然而如韩如栁岂惟门下疑之先儒固疑之岂惟先儒如某等辈何敢輙议古人而亦不敢释然于此也大苏公之明伟似无复余憾然而某妄谓䖏伦类之変当以三百篇为正考槃小宛之爲臣小弁凯风之爲子燕燕谷风之爲妇终风之爲母栢舟之爲宗臣何人斯之爲友皆不遇者也而责己重周待人轻约优柔肫切怨而不过扵怒忧而不敢䟽也东坡在黄在惠主儋不患不伟患其伤扵大豪便欠畏威敬恕之意如兹游竒絶所欠一死之类词气不甚平又如韩庙碑谓作书诋佛讥君王要观南海窥衡相方作諌书时亦冀諌行而泽下迹隐而名不章岂是故爲诋讦要爲南海之行盖得世词人多有此意如所谓去国一身髙名千古之类十有八九若此不知君臣义重家国忧深圣贤去鲁去齐不若是恝者非以一去爲难也高明以为如何答澧州徐教授某囚山五年殆与世絶圣贤之书重复温㝷益斍义理无穷歳月易得独悢山深路崄带行之书无多时寮土人亦无储书者遇有记忆不明之事无从叅攷然亦坐是功精专免于博杂某自𥘉来比与同志者日读语孟数章去年方读易偶曾裒稡周程张邵杨游湖二朱二吕诸儒易说成编日诵数爻賔主俱斍有得邵氏书惟有郷人观物先生张文饶爲之注觧者在此与诸友讲论未容辍纳俟令人抄录一本后便寄去康节家自有邵子文所注本虽未尽得本旨然亦可观却无带行者向来见门下干离同位之说固知留意先天之学后又闻家学渊源巳非一日今无由再晤相与共讲第切恨恨邵氏书有观物篇先天图渔撨问对击壤诗易学辨惑等非一不止皇极经世若某万一帰蜀则此等书亦非难得今偶不带行但能省记耳答福建史提擧某三十年间于一门玉晜金季表里甥姪多所接识亦有以声气相推许者有以问斈相切磋者诗书之泽钟美萃秀令人懐允不忘然而正学直道足以表竞鎭浮如太监之挺挺特立不爲势迁则尤所愿交乃慬于朋友游谈书人徃返畧觇典刑一二其爲忡忡恨悢可以想见自得辠速屏蛮徭之与居分与世絶者五六年于兹矣况姓名丑恶人所嫌畏故不敢以一字登于诸公贵人之门敢谓隆谦犆贻存问所以鎭抚其穷困奖饰其愚近者无非发扵怀人忧世之诚心所谓挺挺特立者又于此乎见之而某不足以称所䝉荅易尚书某蜀之鄙人诚不自意𥘉识风采于载笔着庭之日再陪雅践于司成胄监之时扶持奖饰若不以衆人待之者衘戢恩意至于今不忘丙寅之秋八月尚书卷收朝蹟而某偶亦以是月请外便亲怀汉嘉印绶以去繇是或召或辞或麾或节裴回蜀道凡十有七年而后出蜀各天一隅絶不闻尚书起居状丙戌之春道过长沙谓必有再晤之便寓城中数日仅与王贰卿一再相见则知从者乆寓潙上之麓敲门扫轨絶少入城近二百里以求一见本非难事公家期程亦恐不容太辽缓则如巳之失此良遇今犹恨恨旣来渠阳则事躰又异有问斯荅不敢先施故于託契受知之乆如尚书亦例成阔䟽敢图隆谦首贻诲问精神气貌恍如二十五年前从容接侍之乐且䝉辍遗五书开儆遇近风谊之微夐岀流俗周礼汉军制旧固见之端足以𥙷先儒传记之所未及余三书则昉见乎此是则流离困戹之乆天所以封植善身淑世之业也是孰爲得失哉荅洪郎中曩者幸甚获侍同朝奖借扶持义钧骨肉正人去国善类䘮气是时虽荷朝家不欲巳甚犹假以事权之贰曲示弥缝而某亦不容独留矣辞官则当谢禄理所当然同列留行亦无由相関乃谓既不食周粟又徼幸复留皆指以爲罪頼天王圣明仅徙南安又徙之靖自二年之夏方抵适所山深地僻殆与世絶程叔运忽以去秋手帖至且承别后荣侍庭闱尊履有相多福不胜慰怿盖先是二年有妄言水灾者𥘉亦忧之既又得髙瞻叔表兄书极言其详正学直道天地鬼神实临之某书院记所谓古今无未定之天者此类是矣某使南安之命便不反汗则岂不爲盗所怖今与家人子女恬然扵黜陟理乱所不及之地顾胆四方及𬒳蹙而此𥙿然则殆亦非人力也答眞侍郎自程察推及叶胜到洊领诲帖尝因江倅便拜答今江倅忧其子舎之里居者奔播无定所专人访㝷某亦爲长者虑已拜尺帋旣缄封未遣而江尉专人以家问至遂又拜近帖之赐备闻迩来尚爲里人少驻徙驭尊履辑福不胜慰喜之剧惟是贼执犹未定受任者措置乖方涂炭者至十二三县而未巳每一念及戚戚然不能一朝居也乆闻从者欲之上饶盖长沙报来昔人如郑公为黄巾所拜而不敢犯其里今侍郎以徳望临之虽无动亦可然爱身以有待则辟㓂亦理之常只愿王师蚤捷凶𦦨翦扑及今犹可布种更少辽缓则秋冬更多事也山间尽安稳读书日有新功读易乃向未功夫自囚山以来徧读诸经早晚毕事然后合挰邵诸家易爲一书但苦书不备友亦难得耳所委梦笔山房记急以草本拜呈如台意以爲可即乞批示却当亲书纲上又虑此时台抱方扰末暇及此更不详布近方看得李氏仪礼太半其间尽有好䖏盖注䟽甚晦得此书方觉易读也荅袁提举少务博覧惟纂言记事之是末三十时巳知收敛近来山深日永终日书案既索圣贤之言益知义理无穷歳月有限苟渉乎一毫靠外者非惟不敢亦不暇及矣何当接侍以永发䝉数千里相望惟有恨恨耳荅李遂宁北墅因是晋魏以来有此墅字此元是今人所书野字盖诗中野字皆合韵二麌汉有韵之文至然犹魏晋间方有序音圡下又添一圡字有如盛圃万一只改作园或作圃字亦似无病荅表提刑山中读经粗有新得徃徃发之扵文亦未敢自以爲是盖先圣先师与夫生祠私祭之类先儒偶未及此今骤言之鲜不疑恠而来敎误有取焉于是亦可以自信惟明有内外之说即是先儒臼传特少有人拈出大略坎阳在中故水爲内景离阥在中故火爲外光亦犹周子所谓水隂根阳根隂之意耳荅广西赵经略某巳酉之秋负罪去官舟歴嘉禾岂不愿见长者以求一语之诲风雪凌厉䝉头掩耳所过皆以疾辞是时尝䝉餽问已窃闚放麑不忍之仁迨渉江淮以后霜威稍戢人意熈然始得与世周旋至渠阳以后则邈然扵黜陟理乱之外人间寒暑了不相関得以静虑神事所当事令姪全州与李公父居官日书问徃来犹得数闻郎中启居善状惟是自循愚分不敢以罪戾姓名仰尘几御敢图台念特枉行李之问扵是滋有以见君子所存荅林衢州罪放之乆殆与世絶矧邈在荆鄙黙陟理乱所不及饭䟽饮水若无一可以婴懐顾㓂氛未弭生齿荡析痒痾切巳寕能恝然也衢当水道遮迣畿甸于今爲天下剧蠢兹小偷孰颣厥𥘉浸爲大憝万一浦城透漏内㓂相仍事执益可虑微吾年兄威爱兼用绥驭有方翦夷姦萌増饰武备江浙以东何恃不恐某扵先帝时曽力陈郡国单弱之敝乞置数重镇而承平日乆曽是不意也答袁提举某屏居穷裔殆与世絶自冬春来福建江西湖南盗贼连亘二三千里朋旧之仕于彼与彼人之仕扵此者书问徃来则既知之悉矣恰又得建宁漕仓书至五月未而贼势未戢益不胜及纬之忧然幸江淮荆蜀之帖秦也今得来教则江东之民伤于旱暵者乃尔顾瞻四方谁实爲之缄示公牍榜移肫恻至到分遣行眎之人皆明使者以仁念照临之其实及于饥民之腹也无疑行刑善劝德之効至于乔氏管氏诸家争先发粟爲里人倡此岂可以空言竦动者哉眞使人有恨无百子骏之叹郑赵王韩朱严赵伍诸贤朝夕与䖏观摩䴡习之间所以交儆互发者多矣某曩时所歴麾节必以求友简僚爲先务尝以吕文穆公夹袋册韩忠献甲乙丙丁集吕正献掌记曽宣靖雌黄公议司马公荐士编陈宻学章藳范正献手记至近世虞忠粛公翘村馆録之类椊爲一集板行名逹贤録亦使士大夫识得前軰行已用世规摹湏是推诚心布公道集衆思广忠益故不惟资人辅巳以济一旦之用徃徃居德飬才流风所𬒳薫习演迤逮乎数世乃是先斍先知者职分当迩尔来絶少见此今广微独能得之又以摄友某非其人也而敢不知勉诵隰桑之辤以母忘公之德先正絜斋训语开发尤多慈湖语则向来曽䝉亲笔篆文扵陈宏父䖏不待请而持书以见寄此意良可感广微词气隽壮理致闳赡若更加收歛则絜斋之平实渊水也某如观诸天府宝镇大玉错然陈前内揣穷空畜缩愧汗猥䝉下问輙昧冐以数篇録呈亦有墨本者併徃来数谓向来满腹今古毕竟是顺境中得之今境界既别方是真切得力诚有味乎其言然竟坐满腹爲累未能融释也高明以爲如何真景元时相闻亦欲紧避世纷不奈郷国有㓂义无閕戸之理史仓书中谓无十日不得书而昭武新守亦多取谋焉想亦明知招嫌取忌有不容巳耳所示公状私书大抵今之从政者罕能及之敬叹敬叹荅薛检法诲谕谆谆以学之不讲为忧视今之士大夫一登吏部选笔研随扫除如陈履常所云者何可同日道亦有留神笔研者矣亦不过以记览词辩譁衆取宠爲事熟复来教叹味之余重以启发宠教古篆千文前軰用功本末兼举大抵皆尔某日为儿童即喜小学如九江所刋钟䁀𣢾识及篆韵某皆有淳熈间善本今乃知爲检法之曽从祖也答丁太监昔人思行役之无期度者不过曰不忮不求何用不臧曰君子于役苟无饥渇能善其身能无饥渇斯亦可矣又近未暇计也而某偶免于二者之忧则巳望外之幸何敢有他觊邪独念同时得谴诸贤皆怀诚秉忠有德有才之士顾瞻四方何等气象兼收并畜犹虑不给而知藏在视斯民之涂炭而莫之恤也诸贤岂淹恤之问而将安所终底邪某读易䂓摹不过如前所禀向来曽作邵子工夫近亦重别㝷驿若端绪整整则自程邵以及其流派可合爲一书曽见虞仲亦作得一书巳脱稾亦取汉上说附逐爻之末惜未得本也钱白石诗传曩在城都䝉渠出示草草看得数篇全不能记今欲作序文须是见得大意方可着语似难臆料荅池州张通判六有斎铭与扁额皆作小篆纳上勉以读易𥙷骚滋荷期奖之隆易传与本义之异同则向来固尝与辅文汉卿细评之大抵文公所爲邵传羲易程演周经者盖于邵子多有取焉而未尝显言之兼东南学者亦罕得邵学今正欲迨此暇日合程邵之异爲一书尚恨穷理末至未欲容易爲之也内主敬恭恐恭之义乃是发见在外今欲易作主敬于内未知可否干之作日干亦未甚安可欲勿徇可欲则善矣恐于义有碍易作物欲如何掺之有常掺疑当作操盖是晋魏间辟曹操讳改此字今定作操字惺惺此是语録中如活泼泼满腔子之类皆用世俗语铭词用此稍欠经雅兼篆文无此字欲易作存存又恐犯六有中一存字然六者中此字爲要荅知常德袁提刑明有内外之说前书虽已禀报而词有未尽致䝉洊诲区区之意不过谓干変坤爲坎坎中一阳乃干之正位则明根乎中者也坤索干爲离离中一隂则䴡乎干阳明见乎外者也洪范传曰水爲内明故聴爲水火外爲光故视属火而邵氏亦曰天地间有温泉而无寒火此可以见内外之辨矣若更以耳目之躰男女之生与一身水火之升降看之尤爲亲切荅黄緫领曩在朝着时得任杨书煎煼科降知逐年以收计支凡亏一千七百万皆凿空架虚脱漏过日朝廷方思所以変通文术㑹遣李卿打筭则言毎歳有增无亏计支外尚多五千万若使蜀人爲之则徇私失催于是李以嘉定十六年改官班见之人而明年以緫属饷旣绐取官职而斡旋不行于是又朝廷求科降答寳庆梁教授邵学自周子改建以来如胡子张子所记皆儒宗也绍熈癸丑徐清伯爲教官特爲周子作祠堂又得朱文公为记此三子者刻文其上则区区晚学尚安所措词骤闻命戒虽荷期予之厚诚非敢当答湖北李运使昔歳池阳幸䝉临况自郊劳至赠贿殚极廑厚以谊言冝少迟留以副贤主人待遇之意亦可风厉薄俗宣昭令仪徒以是州非它郡比余民旧吏耳目实繁故称疾速行甚非得巳既而之江之黄相待亦不薄独岳鄂若有畏嫌逺谤之意而后来之升沈进退乃反不与事因知吾人遇事唯理之当然心之所安者乃吉祥之所舎如古人送荆州别临贺亦事心循理而巳祸福所不暇计而福自从之别后数从邸报窃审贵名日起异数便蕃使节藩符震耀呉㑹无从寓尺帋之庆自闻将输湖右藐是荆鄂实依刺史之天亦当以姓名自通顾罪戾之人有问斯酬弗敢先也叶元老来巳能道眷存之意元老尝以末事爲请某犹嗫嚅不敢对谨爲作林运管书区区之心亦可㮣见史人来辱五云贞洒忽堕五谿跕鸢之外君子之所存夐出流俗逾乆弗替答史提举后二月拜书以谢先辱曽未数月已领五月诲报开导扶掖之意逾乆弗替于是可以立愞夫厉頽俗岂惟区区小巳之私幸云尔得江闽故旧书受任者或养㓂或挑㓂或奉㓂頼两监司之贤以利害之实闻上故遣师来援益以叹贒者之有益于人之国也盖如此今来教尚有䝉蔽掩匿之慊想见前后所言盖有不能尽如雅志者矣比见令甥陈兄和仲论諌剀切又有传録到中和堂跋语者斈问渊源端有自来若上之人有以容养作成之缓急可以倚仗大抵士大夫㓜学壮行亦惟正谊明道他非所计若更以利害言之则安危休戚实与国同若挻特自守者虽无顺适之可喜而决无反覆难信之忧雷同相随者虽无触忤之可憎而他日见便则夺见利则逝者未必非此流古今治乱得失大略不过如此大覧以爲如何荅林大卿仕止进退各有时义至于时义所不可则位高而责重使犹得以箱行其志焉责虽重犹可也而左牵右制徒以虚权受实责则固不若山林之粗适也又不知今闽建漳泉间亦有山林之适否答潘琼州自南安以北湖汉以东豫章以南闽山以西爲贼所据者已二三十县皆火其居而杀其人妨耕夺则生者流荡死者烦冤况有如魏帅诸人方以轻剽启祸継之者纵其夺取府库凌暴居民而莫之恤自今诸事愈费控御后忧未知攸留也此皆得之江西近讯者若此答寳庆李知府绍兴府在当时非辅郡亦非潜藩髙宗虽以建炎三年自维扬跸杭州継以虏䧟杭四年四月驻越明年改元绍兴十月以越州升绍兴府绍兴火而杭州虏退然后回杭以此观之盖以车驾所在而升府与隆㒷不同嘉定则升府在前改元在后答刘司令张朱吕诸先生之亡学者无所依归诚哉是言详咮公易大抵得于邵子爲多旧见辅汉卿略知此意尝以问之余人亦鲜知之盖不读邵易则茫不知启䝉本义之所以作平国以爲如何答周晦叔别册下问莫非圣贤精微之藴将欲学问思辩以见之实践则世间风花雪月人所当道之语虽勿爲可也今世学者病在于浅近自期而某毎以逺且大者告故虽时有见是者而疑其轻已惮其难行者徃徃亦有之干是四德诸卦大亨而利扵正此非伊川臆说也彖辞固巳如此左传以随爲四德者盖占筮者释辤类如此彖固云大亨贞云云先天之卦系辞固有之参同亦有此象自希夷康节始尽发其祕必潜心玩索之乆乃可得之非信笔脱口数可言也伊川与濂谿指意元不同濂谿盖通字对文耳道器之问荅朱子语録巳有之唐棣之华分章不连上文范氏苏氏之说甚当苐其时卒无所考生之谓性此语元不错第只就气质上说与天命之谓性不同二程以来辩之悉矣扵精义集註可见答杨均州示谕比于祠记谨効薄能以承命戒只从书中作少师爲稳祠额併作篆纳去比于殷人也必非均阳人其子孙散处于均则不可知公安一带亦有姓比干合二字爲一者不特均有之卫自有比干庙李太白集中可见谬作或更有可商略有幸无重于言答王邵武邵字有二一从邑晋邑也后之名地者多从邑一从召从卩高也年高德邵之邵一说训勉今山中偶无书志可考未知郡名邵武何义若训勉则只当从卩或以邑得名则当从邑今作二字纳上以傋采择召之从刀自不可易今不过多曲其上而断其下一画使不相聮属望之则不似刀字且上曲而不断则刀不可用矣高意以爲如何荅朱择善先天之说湏有人口请靣授乃可以入若从帋上书之恐有未尽择善试访㝷朱子发易图易传及临邛人张文饶七易读之当自得之或问之卖书人陈思即可得也大抵伏羲之易干兊离震巽坎艮坤左边数徃者顺右边知来者逆而文王易则干坎艮震巽离坤兊易不系甚分明或取朱文公启蒙观之亦可见其详矣仁举诚之别则先看二程说次取朱子语孟中庸大学熟看乆当见之来谕又谓此心当如何用功着力把捉则愈见其爲害所谓操存者非着力把捉之谓䜛说着力便是助长细玩孟子三勿之语参以先儒讲说令书味浃洽而即功躬行日用间随䖏躰验湏是真知得便能笃行之得力则所知益明此皆前辈说来其实不可易若书自书人自人说自是说底行自是行底则全不济事某亦时只喜记问词章所以无书不记甲子乙丑年间与辅汉卿李公晦觧后于都城即招二公时时同看朱子诸书只数月间便觉记覧词章皆不足以爲斈扵是取六经语孟字字读过胷次愈斍开豁前日之记覧词章者亦未尝不得力近数年间山中无事再取诸经仪礼注疏重加温㝷又将要紧䖏编出始知先儒之说得扵此者亦多第汉魏诸儒言语拙纳不能发明亦坐党同代异不能平心以定是非耳恨相距稍逺不得与择善朝夕共学姑以合读之书奉白荅呉寺丞孔庙始于唐高祖非古人祭祀之意甚明只如文宣之谥亦袭王莽褒成以后之误大抵凡后世爲追崇赠襚之类皆是不经虽始于追王而事有不类意虽厚而礼实违此等事所当商畧者非一卷终鹤山先生大全文集鹤山先生大全文集文集三十六鹤山先生大全集卷之三十六渠阳集钖山安国重刋书荅蔡緫领双牍䁀来多仪併侑穷陬冷庑爲之燠乎以春感当何如蜀饷岁亏千余万朝廷降祠牒诸司助羡缗其计巳穷旧在朝列时毎得杨李诸文书即缕缕言之庙堂亦搏手无䇿不知今宿师益乆爲力视前如何答杨次房窃窥词气日就平实盖虑澹而识明者也向看三礼每叹后郑扵礼斈极有功敬之而不敢议近来再三玩绎觉得碍䖏极多盖诸经中有一语未逹则牵强揑合増成一义此非靣莫尽易学则义理象数俱当留意合程邵而贯之乃爲尽善恨难得此力量愿相与勉之某之所以舎彼而事此者正以彼不可爲力而此或能有分毫之益又非面莫尽荅苏伯起某囚山三载圡风民俗乆益安之靖爲郡百二十七年布髽跣足之风未之有改城中不满四十家气象萧条盖可想见然自非四万友朋书问碑铭之相挠则终日书案极天下之至乐偶有带行书册再三㝷绎之外功夫尽夛从两三郡士友家宛转偕得诸经义䟽重别编校益叹从前渉猎䟽卤使无是设亦泯泯此生矣城之东得隙地爲屋数间亭沼华水略具号鹤山书院距寓舘不数十歩时时携友徃来其间未必如水竹庄之胜然而主人心安乐华竹有和气则何地而不适其适也荅巴州郭通判某囚山恰三载温㝷旧读书味隽永益觉从前渉猎䟽卤今巳迈始衰之年方粗见端绪而歳月易得义理无穷深惧因循玩愒以贻无穷之悔昼抄夜诵迫之不置又惧有欲速助长之病大抵此等事姑以世间习读善记览爲词章亦云可矣要一字一义不放过则面前何限合理㑹䖏且如先生礼乐刑政始変扵厉宣幽平浸微扵春秋浸㓕于战国大壊扵秦不能复于汉而尽亡于五胡之乱今仅从残编中讨于孔毛王郑伏杜诸儒对注中参求古今之物称谓各异风气亦殊汉去古未逺诸儒巳是臆度悬料其大者如郊丘明堂庙祧尸主田制邦域徃徃一人之见一时之意遂定爲不可易之制其不可忽者音训声韵偏旁㸃画徃徃诸儒所未及今骤然理㑹人亦惊怪不知要作穷理格物功夫无三代以前规摹在胷次只在汉晋诸儒脚迹下盘旋终不济事程邵张朱诸公亦皆由此而充者方叔以爲如何山中日永方欲专心于所当事而四方之知旧间亦以文字相挠有不得不应者时一下笔亦欲借此与朋友讲磨谨摘数篇求教荅黄眉州緫所诛求之外至于酒课再借官弁再粥焦熬之状可以想见向来曾见任传父打筭文字及杨李二緫时有告急庙堂之书诚是无䇿李緫始以大言挤任杨而夺之位后来窘迫不得不自背其说杨叔正札甚妙盖自乙酉歳士大夫以言去国竞相惩创至巴陵之事极矣今始得叔正再拈出虽无益于事而不谓之无益也独有可恠者胡评事得罪窜象而兄弟卒徐少卿不肯枉狱亦再徙于象今所传亦如胡天意殆不可晓也荅前临安尤通判某曩歳都城略获瞻晤未几忽闻责有烦言逺徙离骚之国是年冬某亦以辠行矣沅靖撃析相闻而各不得以尺帋徃来畏威敬恕分义则尔谓辟嫌逺谤者末也忽𬒳手帖存问缕缕且猥加奖饰不敢当不敢当乆闻杜门谢客玩心泽典毎谓吾道自足奚俟他求深爲叹息今承来诲则知留意义文之书此爲得之但此书占筮扵秦汉虚无魏晋以后占筮者未爲全失虚无则全不知易至本朝诸大儒乃始合外内贯精粗至逺而近至微而显度髙明必巳知此却此恐先入者在彼则此意胥而从之谨因下问僣布区区然亦安能以笔端尽也答赵全州某囚山三载粗不废学山间所难得者书与友耳带行之书以少而精旧友眉山士李肩吾相随在此有朝夕观摩之益比又得滕兄景重逺来相䖏数月亦湘中之所罕有适居甚不索莫也寄示海外书及边作旣烦笔吏誊抄舘宾点校又至专人送以友沮可无憾矣此岂今人所难者昔人亦未易得谨复以回字奉累转逹幸加谨密焉仍属令缓出所着之书省徃书牍尤爲稳当古人善处如陆宣公着方书之类非是辟祸畏敬怒顺命安时义当然耳耳高明以爲如何答周监酒占梦视䘲保章冯相之说郷因奏对尝一再拈出此义颇精盖晓然爲周之旧典然哲蔟壷涿蝈氏庭氏等类太琐碎其义与圣贤之言不类者非一端此非𥿄笔所能尽杜元凯孔颕逹亦于周官左传二经互举赵简子与梦祲事爲证然而比周官巳不醇如以日在辰尾如庚辰之类亦多牵合大抵诸经中此二书皆有未醇䖏故先儒阙下不爲传门下去九伪而释其余得之矣惜其犹有未尽而周官之书亦欠差择当存正而阙疑始爲尽善此又非𥿄笔所能尽特以下问谆谆故略举以奉答须假以从容续爲典对以终求教也某向来多作易与三礼功夫意欲以读诗记之类爲一书此来山间温㝷旧读益觉今是昨非安知数年后又不非今也以此多惧未暇轻有着述又见得向来夛看先儒觧说不如一一从圣经看来盖不到地头亲自渉歴一畨终是见得不真又非一一精躰实贱则徒爲谈辩文乗之资耳来书乃谓只须祖述朱文公诸书文公诸书读之乆矣正縁不欲扵卖花檐上看桃李湏树头枝底方见活精神也来谕未敢以爲然高意以爲如何答遂宁李侍郎所委北墅记是时遂可併纳以求指教省作文字母以示人皆药石之诲谨当佩服新诗铭记不鄙幸教诗思平澹而致宻记躰详缜而粹明此非沉浸演迤流于既溢不及此叹味不能置贾传碑但谓改一潭字不谓元本记字乃作碑字潭之石工善于刓𥙷易之甚易但来诲碑则有诗记则无诗恐亦不尽然黄陵庙碑无诗而水门记有之盖碑之始庙以䴡牲墓以下棺后人因识歳月又后则刻文爲记又其后也乃有碑记表竭碣之节今若省许纷纷则易之爲是当因长沙书及之答冯吉父向来得罪之由亦谓言不行则当辤官官旣辞则不当受禄故治任西归牒料院住俸而言者谓其不食周粟以是迁谪今来教谓首山之薇逺胜周粟然则食者爲是邪不食者为是邪姑发万里外一笑义立挺挺可喜言者遏之俾不逹乃是使之优游林泉飬母数年适以遂其志也荅真侍郎某向此囚山前月末三书山中之考聚指三百幸无疾恙得以澂神静虑事所当事期以不孤造化亭毒之仁而义理愈索愈深歳月易得恐因循玩愒犹夫人也则无以见友朋扵他日矣先天图说旧虽留意比入山重读诸经头绪正多仪礼尤烦其间要言精义亦多先儒所未发既费目力干此则伺读毕诸经粗知大义然后温㝷易学有如来谕所谓长子代父长女代母有邵氏张氏行成朱氏诸儒之说纵某言之亦不过勦说未敢容易言之少顷自见得一二方以禀布比赵立夫来求率性堂记亦以易爲性善之证谩録呈又有数记併以求教有石本者亦纳数本如长沙仓记则僣书两贤牧盛事愧笔刀骫骳欠发明耳答杨冨顺分考赋义而赋义专以破题爲去留此弊乆矣亦坐士大夫事事以时论爲然南様爲法稍有语録气者即谓之有学不复于圣贒书中看原流本末又不曽于古今治乱实下工夫也此非得真儒实才执风俗之机从上変来如何回得要亦関时数耳答阎运干日三省斎元记如治已甚易及人甚难㝷语全欠讲磨古人只是自治自治功夫极难至扵及人则治巳之所推如爲山九仞功亏一篑虽武王八十九歳时召公犹以此爲忧此岂易事今所谓三省亦只是曽子自作功夫非是爲人紧要在忠信习三字盖因及人䖏却点检自巳有如髙作三铭皆得之只是信与习䖏犹欠亲切首铭若改作无愧于心无愧于天方见得天只在此心不把天人分作两段又协得人字韵盖诗中人字尽与天字恊若心字则止与覃字韵恊也高意以爲如何答熊教授顷李升父未归时招一全州士人滕䖏厚谨仲权教小児忽惠一书云夫能壊之于天子之庭者必未尝修之家者也此亦至论答乔尚书某曩者幸甚螭拗起部获接青云之武尚书误谓其可进奖饰假借义钓骨肉而愚不适时忽贻罪戾窜在蛮荆尚书又追送而拊存之衘戢恩意于今五年愚分自循不敢以一字入都故虽知爱之厚如尚书亦自取弃絶然乃心郷徃曷日弭忘山中扵黜陟理乱了无相関温㝷旧读粗有新得诵君子于役之乱聊以自适焉不足爲长者道也惟是有不能恝然忘言者今中外之所责望于尚书盖以望实昭着人情交孚虽潜救宻移如易所谓巽称而隐爲功不为小矣然濡迹巳乆未能自明君子之所存惟救时行道之务所谓心迹之不能自明此持一身之事庸何恤然揆时度义亦恐终不能以有所正救宁若言所当言犹庻几万一之𥙷从违去就则有义有命焉不犹愈于因循歳月浸负雅志终孤时望者乎某废扵五年未有生还之日岂不欲缄口低首以冀苟免顾君臣义重若不可以一朝居者答林提刑某夏𥘉尝辱诲谕俾记东园巳具尺牋敬遵严戒今偶逢使府军校恐失此端便愈成臯缓輙留一日索枯思得数语求教倣韩文公升州水门记爲歌诗以记事不知台意以爲可否或者又谓汉史霍光董贤传诸文所谓东园皆非羙称不若易以东湖然尝见欧公有真州东园记张文潜亦有东园诗所谓东不可名园特洪景卢一时之说今若仍用园字元不妨或改作圃改作湖字亦自省辩论更取财度六经中有韵之语不分四声如鱼与麌韵固自通用若马与麻韵亦通此等诸韵今记中韵语大扺倣此当䝉一笑领㑹不以爲异也答夔路赵运判诲缄再辱声气攸託退揣愚近愧浮于咸学记比得李漕书欲作隷字今乃知巳即登彻所教五条从别帋拜答大抵读书虽不可无传注然亦有不可尽从者只如郑康成注三礼已各随文爲义不能尽同而礼与诗异诗与书异书与易异有一事而自爲两说三说者极多其改字䖏十有八九不可从最害义者以纬证经以莽制证周公之法故某与朋友讲论多是参酌诸经不一一袭其说惟是之从耳只如师氏一官郑谓周召所历之官而礼记註乃谓即大司成此两註自不合又皆难信以此推之余亦可见髙明以爲如何舎萌不过是释采之换易今旣疑萌爲新善则改爲舎菜亦自省事术者道路之所由凡从行者如衢如道如街如冲此类极多皆人所由之路故说文云术邑中道郑于乐记心术注亦云所由也徐楚金说文通释云术方术也谓一方之道此爲得制字之本意今月令注乃欲易爲遂字而谓之小讲向来作文时固亦见此不欲从之若犹以本注爲拘改审端爲四字作辟而大之或易门术爲门巷亦可或不改亦可倒行逆旅曽记战国䇿呉语之类一二䖏有此语文有云倒行于逆旅但苦山中无书可检欲易作保于逆旅如何吏惟财度师氏守主之中门次舎在王宫盖諌救官之长参之泰誓顾命节南山诸大最爲亲近而国之子弟守衞王宫皆有次舎在宫故本文云云教国子云云居虎门之左司王朝掌国中失之事以教国之子弟云云盖与国子同䖏王宫因使教之朱文公所谓王宫国都以及闾巷莫不有学正指此不然除却师氏外别不见王宫有斈似不必改否古者庙有磾以䴡牲墓有碑以下棺米有爲碑刻文其上者故仪礼自壬以上庙皆有磾在庭所谓毎曲揖当碑揖亦以爲庭中进趋之节汉以后因庙有碑而识歳月墓碑始亦不过略书歳月爵里子孙乆乃䛕墓称功颂德若不假牲石爲词则学中之立石以刻文也何居盖立石以识兴造始末而谓之碑自是后世相承失碑本意似不必改牲石字若犹未免有疑则去一牲字或巳指定字数则石下増一焉字以足之答真侍郎是间士人近忽来商量读易不下二三十人毎卦分作两三日看先从王注程传读起且令文义分明如游杨吕谢诸儒所以辅程者固不可废而横渠之奥涩康节之图数汉上之㐲互晦翁之兼论象占皆字字讃求一月余间读者聴者人人自谓有益旁近郡亦有来者万一中间开发得数人亦是报国之大者且不徃此行也前所呈谬作乞以一语订其可否先天一图亭亭当当愈玩愈有味此决是古来曽有此说特不知何爲汉唐千余年间更无一人说有参同中虽畧有此意而方圆图之妙则未知古人曽见之否答洪士龙竹州诗盖本礼器所谓二者居天下之大端一誩故贯四时而不改柯易叶因以发明汉奥讲学之义今来教乃谓诗意爲万物皆隂阳世间何物无隂阳而谬作之意则不若是惟高明更加审订焉考功记甚佳第道学三字似非经意否恐亦与道盛德至善之道同来谕欲令序朱文公年谱此愿附名篇末答杨泸州囚山四载殆与世絶四方之亲戚朋旧虽忘其爲罪戾时遣人问无恙然而问遗再三不懈益廑如尚书者盖鲜矧尝专人迎劳扵长沙今复专人至靖风谊絶俗岂惟宵人之幸振穨厉薄所関不小矣感服之余重以愧惕胡卫道自贻伊戚固别是一说而徐纯忠胡季昭天亦夺之眞若梦梦者殆莫可晓某尚以乆亲正人端士稍识义理贫贱患难不足以动其心故愈乆愈安况山深日永别温㝷曰六经愈挹愈深若指日得帰则爲私计爲便脱更留年歳亦自无妨惟尚书知我之素不以其言爲彊也帝城之书直不敢遣惟郷人惠书则荅之眞是见得淹速非人所爲也荅丁大监愈疾古诗见怀唐律蔼然有怀人忧世之意非但词工味隽而所示近着又以见二三年间乐天知命从容自得之趣此非实见笃践安能造次理道若此又重以叹服而施之戾求肖之人若引而诲之某则无以䝉称敢不益加懋勉钱教诗传在成都国见之惜不曾得本后来闻巳利行未见刋之何所若有䞉本欲得一秩无亦姑徐之程易明白正大切于治身切扵用世未易轻议第其间有当用象数变互不容脱略者如履之眇跛北之马大壮之羊此类分明是互躰如三年十年三百戸之类分明有数只作义理说固可若更推明変互尤爲详宻想老先生非不知此特欲以遏其流弊耳朱氏易则大㮣本诸邵子启蒙明述先天图而賛易之词谓邵明羲易程演周经此意可见曽亲闻辅汉卿广之说易须是识得辤変象占四字如初九潜龙云云此辞也有九则有六此変也潜龙即象勿用即占人谓本义专生占筮者此未识先生之意某毎以此看本义诚是精密邵子无易觧不过观物经世先天图诸书击壤诗中亦多有发明先天䖏参以汉上易则程邵之说尤明第汉上太烦人多倦看却是不可废耳某十二三年来本欲合程邵爲一书之意入山以后便欲逐旋抄记因温㝷诸经一遍然后爲之旣入诸经中重新整顿则益觉向来渉猎䟽卤不惟义理愈挹愈深而名物度数有一不讲便是欠阙縁此且更精读深思未暇有所着述来教期我善矣姑迟几年未晚来诗所谓尽此余生作放臣者请賖此七字以见付人各有时此岂其时邪书楼欲榜以蓻文楼三字可否或云六经姑姑作六字以备采择若俱未稳乞自台意别名示下示下新作二诗輙留来人一日和韵以呈但太匆草无佳思也姑取一笑答乔尚书某北因小姪愿见长者冐昧以姓名輙汚主书吏近懐不韪之惧诲缄宠攽情味蔼然义均骨肉某不以他人望尚书固善类之公言而尚书亦若不以衆人待我则某非其人也徒知衘戢且矜以自壮焉峒㓂爲目前之忧巳迫内郡未知攸届淮氛爲将来之患发迟祸大滋可寒心得故旧书谓尚书有防海道一札巳见施行恐护前者必思所以沮挠之用舎乖逢皆不必深计惟言所当言爲所当爲以自靖自献此则尚书之夙心也愿终图之答罗制干元祐馆职一书前所未见兹䝉辍示新刋五秩爲况典甚士之摈扵熈丰死扵熈豊变扵熈丰者不爲少矣一振起之乃有如许人才出爲世用至宣和末年刘元城卒元祐气数尽扵此而北夷内侵此所関岂小小者赵太社丈欲发明此段可谓用意深逺答曽教授左传所载固亦未能全粹而格言精义赖此得存者居其六七如刘子受中一节晓然爲圣贤相传之要语某尝以勤礼二字爲朋友名堂矣今来谕欲以名斋居之室谨効薄伎以承盛意覩名思义更惟勉之答真侍郎某循环读经亦以自明此心未敢便有着𫐠来谕拈出礼注中大一鬼神等说乃不与鄙见同合此外如藏脩息游政以藏脩身等注皆有发明中庸䟽中巳有气禀之说亦与先儒相表里唯来谕疑其误以水属信盖古来元有二说师传各异如干凿度与纬书中皆谓水爲信圡爲知故王制礼运等䖏注䟽皆有水主信之说而五行传许叔重说文之类又有肺火心土等说然而亦皆有理盖水土同包火土同位各有所据以天文察之以一身验之亦有各䖏此非面莫尽也惟以坎爲肾离爲心则圣贤书中未有明文特见之歧黄之说耳颁示李氏仪礼集释功夫致密附以古音至不易得第一惟郑贾之信不复致疑郑贾之说岂容轻议然亦有不可尽从者故晦翁扵经传集觧中亦未免有所去取某今且䟽出二段求教非固求异诚见其不当臆爲之说耳高明以爲如何来谕又谓读书有所篹次恨不即见之江尉书中能言其略笞虞卭州鹤山瑞光之事亦可怪第鄙见有未逹者不敢登之帋上葢天地间惟渉乎离者迺有光虽日星山岳草木之精发而有光者皆离也无故而光只是草木之有光者或者山川芜没之乆一旦贒使君发舒之効祥荐异理或有之便谓佛力断不然也答罗制机罗君章本传少有好事竟是事元温庾亮友谢尚人品不甚醇正故直是费词耳论其实则何敢望黄太史以来谕欲归重于君章故只得如此古人以字爲重虽孔门弟子与子思皆乎孔子爲仲尼字与谥相似皆人所通称也今人唿前軰字遂谓不然故记中称二贤字恐髙明欲一知也答李监丞因记去歳蒙示中和堂记跋大抵诸贤之说发明先儒之遗旨醇正平实无可复议陈和仲学于慈湖凡慈湖之门自是一种说话某与之相识最多虽广微兄弟不能无此然而和仲此跋尽好如谓中而和具焉和而中行焉此类合外内贯动静亦无可议惟以对立中和爲疑此却似慈湖以子曰二字疑繋辞不尽出于孔子只有変化云爲一语最好此非面不尽某因有一疑求教向来毎与友朋语谓六经语孟发多少义理不曽有躰用二字逮后世方有此字先儒不以人废言取之以明理而二百年来才说性理便欠此二字不得亦要别㝷二字换却终不得似此精密髙明以爲如何答湖南李运使古人所谓敕天之命惟时惟㡬者不特时时整饰不敢顷刻熖慢㡬微之间此忱不属便非天命流行善利吉凶皆由此判甚可惧也十数年腹心之疾一旦扫去在于人情孰不庆快而多端疑虑如临川呉环谿之孙至上书辩析未问虚实如何至扵生令而不信大抵若此非细故也谢史丞相某巳恪修竿椟专人控陈起居彜仪兹不渎叙輙干严分冐布愚悃伏念某禀姿鲁钝渉斈浅芜徒以狂瞽无知自贻辠戾上恩全覆特追诛夷追裭三阶窜投荆鄙七年去国六载囚山辠大责轻感深涕陨顾惟趋走下风几三十年蒙荷知怜实先侪辈寅縁聘召尘玷清华而愚戆妄发自速厥辜又仗鸿私特从轻典覊穷之迹人所嫌惮尝欲敬共尺椟控露感私而潭潭䆳府无路自通揆诸人情冝在诛絶敢谓少师大丞相国公先生尚垂矜恻特赐护持径爲敷陈放帰田里元阶旧聀旣即卑还直馆珠庭遽叨职禄大踰始望夐揜前闻虽爱惜人才存全事躰粤从更化具有成规而某藐兹九殒之余仅觊生还之命顾迺便蕃异渥荡涤积愆复爲全人以立斯世则捐躯莫报拜宠益惊衘荷之忱巳详专椟兹因靖州发回省置急具手札申控五谿道恶势须秋晚可抵荆州来春之仲即逹敝里倘尚依仁芘一家数百指之聚不爲异郷之鬼则始终恩记顶踵知归鹤山先生大全集卷之三十六鹤山先生大全文集鹤山先生大全文集文集三十七鹤山先生大全集卷之三十七朝京集钖山安国重刋书李眉州鞑㓂渐定而诸䑓裴徊不进利州一带巳营葺屋庐垦辟圡地梁洋之间诸将亦肯向前若诸䑓驻利则旧疆渐可帰流民有所系属大明赏罚别慝瘅恶剹叛捕亡何爲不可顾悠悠果山下怯诲盗殆莫可挠黄卿获潼川盗四十八人便可即诛乃觧赴制司虽云把稳实以滋変或者犹议使府巳获姦细具有赃证乃託之鞫勘明示姑息临卭亦获大邑所捕逋宼数人乃不就戮执而归之成都帅司内郡皆尔溃徒何惮而不横行也黄制置载惟吾蜀之敝肇自开禧之弃四郡嘉定以来经理未竟虏复大入分阃者或两三月或三二年而去関隘踈鲁旧来备御去䖏未暇尽修而损之又损以养成单阏之変故自比歳壊政败局之说每行于公私文书信乎其若此也然药之活之则未有他䇿是以昔之受大寄膺重任者惟有开诚心布公道集衆思广忠益不以逊逆废是非不以喜怒用赏罚功不以䟽逺废罪不以昵比揜此意不竞证局之懐相㝷无穷某官秉德康宁宅心寛绰况十年使蜀阅理既多凢今儳言皆所素讲谅惟闻命引道旗志号令必已洒然更新邈兹逺服特未及闻之伪帅武仙虽日散亡之余然当鞑则不足郷我则尚可安康边面而付之吴桂未保何如陈昱粗强人意近乃闻麾下有溃者岂御下稍严未可施之目前邪近事则未尽知若前一年秋冬汉沔间亦赖其力也田冐能保武阶于羣州溃裂之冲迩来鞫治之词乃若度其所爲此不可晓亦尝爲季丈言之而见荅之词未甚明畅前一年冬夛事之时人才短长大略可见古人观过使过之说若试以是思之尚有遗才可用也江陵别安抚俗流世坏士大夫以官爲市与民爲仇少之时有言人之簠簋不饰者輙咎其诬人迨稍渉世疑信参半今则信其有是人也不知某斈力日销不足以克其性资之薄邪抑世変之滋可忧也古者自君上至公卿大夫侯伯牧长咸有师保之义焉今使民日趋于邪辟以䧟扵盗贼寘之杀戮者则师保者实诲之某学不适时分与世絶乆矣便蕃三命起之于乆间习嬾之余属时多艰救遇不瞻蜀边知目前所闻似无他虑然藩篱元未复将习于贪妬守利扵逋亡军乐扵溃散则犹如故也吏狃于诛求士状扵躁竞民困于物贵犹如故也然则天下事盖未可知人谓金亡鞑和可以少纾亦未知高明以爲如何程运使如热事者在今寡俦尝欲一拜下风因循不果则起家爲吏益逺声华矣圣学不讲士弃其德性之知以憷于见闻之陋其酣身于利禄者固无足言也稍知自好者亦以纂词缉句爲学问之极功俗流世败莫知正救乃至养痾枕席卧制四海举朝荐绅之士奔走后先莫或以为非今天去积年之疾是治乱安危之㡬也或爲地节之亲政或爲天寳之踵乱皆未可知也而朝㑹无白首大儒可备顾问则天下事诚未可知也某才谫知薄误叨阃寄属时多故爲力孔艰向来渠阳七年亦粗有读书工夫尝欲以古今典礼名物之変缉爲一书或有𥙷于世教今一行吏此事尽废少须亦欲乞身以去卒酬此愿惟是未知见日临𥿄悄然郑丞相某比者伏覩显号扬庭正人宅揆尝修尺者亟控贺忱伏计登彻某此月二十九日伏凖十一月十九日堂帖偶蒙误东进职钖鞶董惟奋身寒微致位严近自贻不靖投卑蛮荆旣获生还誓言报効今以西清候对东蜀作藩起之戾之余已剧侥踰之惧而器名骤假爵服优加矧惟他节亲政之𥘉天正履长之始命令之播聴赡所関猥蔇表臣式商大赉念非大丞相柩使国公録善弃瑕纳污藏垢委曲敷奏动悟帝心藐兹妄庸畴以有此已具奏椟控辤恩命併具公状上诸尚书敢复吉圭手状尽控衷曲拱伺报可之命庻得以少安厥位迯负乗之讥则区区之愚分也蜀去天日万里罕所知闻圣化更新人才彚进戢进戢贪奖善闻者兴起不图余日获暏明时更愿行之以和平守之以攸乆谨终如始不替有加母安于小成毋狃于姑息毋摇于系累则宗社灵长之福也夬之彖曰刚长乃终其九五曰苋陆夬夬中行无咎惟大丞相深思而笃行之某受知之素无以致其靖献之私不斍缕布郑丞相某巳粛吏凾敬为明时致登庸正人之贺寒暄彜问兹不渎陈窃惟泸介渝𤏡之间自爲一隅于中都近事咸罔闻知今春便从置邮奉立相制书奉戢贪御笔奉改元诏令始知亲事法宫大明黜陟忠良胥勤幽枉毕伸以静黙者十年而发舒扵一日日雷行电瞬句茁萌逹葢有日侍左右而不及尽知者此自昔英主之所罕见也者不图余齿亲逄盛际矧又王灵下烛商赉优加舜阁増华汉金寓宠衔戢恩遇莫知所以报称忽又从邸报伏睹求言之诏蜀置自近歳多故习成臯缓若须𬒳受将有后时之悔散共德意亟贡封函尚虑圣化更新不欲循袭谬例缴呈録本乃以鄙见即封章之词节成短启似亦可当録本非敢爲世问虚羙不情之言以自䟽于门墙也仰惟钧慈幸察其有封章启事之未尽言者愿终言之主上天姿絶人无庸过虑而了翁妄谓古人格君事业全在观摩䴡习益左右前后出入起居无非学也贾生所谓习与知长故切而不媿化与心成放中道若性大抵教扵未滥禁扵未发熏陶渐溃非一朝夕之功耳用能愈治愈明愈得愈惊虽以九十之武士功成治盛召公犹有一篑之戒后世之君非无天资之资羙血气之勇一旦发扵愤悱如汉武宣如唐宪武赫然刚断立底成绩然而正本澂原之道未能深厚终有作辍满除之忧况后世宫庭规模与正人端士邈不相接凢羣臣面陈口禀囊封匦奏规模拂之意少称誉之词多人主习闻其说飬成骄矜多肆易足于是乗其偏而入者何所不有故二十年间未见有数十年乆安长治而不変者葢其来乆矣大丞相当轴未㡬宏纲大义章明较着固巳一扫近世见闻之陋更惟立心强志以千载自期而始衷终焉母避嫌而退託也毋逺怨而姑息也毋猒烦而自画也毋易盈而靡竟也斯不胜海内善类之望此外贪吏之未尽革友以不受苞苴爲利蜀师今职授任事多牵制饷所以楮轻物贵立见狼狈此等琐屑尚嗣陈之陈参政某以蠲吏函敬致贺悃寒暄彛问不复重陈某寓治三泸僻在渝𤏡之间扵中朝近事咸罔闻知今春始从置邮获睹诏令之下赫然有厉精求治之意明良之㑹千载一时不图余生获逢盛际矧又进职钖带奖饰孤逺省循涯分未省报称㑹闻御笔求言念厚恩未报宁可黙塞自同衆人以上囊封少陈愚悃不敢复効异时録本缴纳乃以封章之词节成短启似亦可以当録本非若世俗虚美无益之词也伏惟钧慈幸察蜀地无他闻惟始也闻金雠之旣灭而喜今也闻和好之不可恃而忧近得臾制帅书虽亦盛陈平蔡之功如云函守绪之骨俘阿骨打之寳系天刚之颈其词甚伟而其末尚云我情固当防而覊縻之䇿不可废故彊固当复而进取之谋未可急大抵今日之论虽当事任者亦未能自必胜负必俟兵刃既接而后见耳人陵朝亯之使谅亦少须道路清夷狄情可信而后遣赵敏若同年专阃以来物望甚惬相公居中之助实多第破碎山河亦费整治置司汉中非地而分职太烦亦欠剸属之意髙明以为如何蒋大着比睹邸报窃审亲政之𥘉起家䇿府歴时未乆又闻擢左着庭兼华经殿难进之节士林所推比又传巳闯修门进退之义适中合宜是爲得之特未知目前事躰又何如大扺后世之治有难言者人主不自亲正人闻正言见正行习与知长化与心成䖏作乆逺工夫人臣不过随世就事借令杜富韩范文吕司马诸大老出来亦只作得三数年逺者亦不过七八年本原不深必有满除之忧一伊尹也事成汤则格于皇天而事太甲则格于上帝仅与扈陟诸臣等耳况秦汉以后䂓摹抑又难言宫庭之中与正人庄士邈不相接间见羣臣则又多称誉䛕说之词人主习闻其说飬成骄慢夛肆易足故二千年间未见有数十年乆安长治始终如一者间有发愤悱赫然刚断之君亦不过本于资质之羙行以血气之勇非有志以基之有学以养之况退而寒之者衆则事业安能不与血气俱爲盛衰也元祐自四五年后建中靖国自七八月后嘉定自十一月后寳庆自八月后事躰顿异此真所谓可立而待者某目前甚忧之高明以为如何游景仁弘毅堂乃因某见其后生时好尚稍偏欲勉以逺者大者渠本用大心堂后来量取弘毅二字焉作一铭乆之渠方求眞丈作记只行得此二字作圣之功也今门下更欲扵此二字外添明心二字不巳赘乎吾儒只说正心养心不说明心故于离不言心而于坎言心若良贵精玩而有得焉则知此味之隽永矣眞侍郎清原字不容作篆盖篆文原无水旁记得朱婺原复之尝以县额见委误爲书水旁既而悔之为改作偕字后来不知换否李舎人浮光借牧之事太渉容易此䖏正当冲要若放令鞑骑南牧则庐信黄蕲最切莫不有饮江之虑矣使全赵守淮东西使大赵制阃于黄又命重臣帅江东爲虑可以略见度曽参未必便出其悠悠则漕寄亦不轻也黄帅易之甚善始也用田冐鞫和彦威皆能救前政之失人心跃快而冐终于冐威亦不威敏若才领事便当强鞑三道并进一入河池一田七方一擣石䁀原幸而连㨗迩来两旬又无所闻盖泸僻在一方知闻独后耳丁文伯来音甚速或谓此时巳在梁山盖巳过䕫门是的却未得岀陆后近音耳幸而胃涨泝崃以趋朝廷之命使未曽入蜀者必不肯便来试事未有所付也此闻御笔付敏若有控扼関河覊縻秦巩等语又相君有书大抵有乘机拓境之意却恐自今愈多事矣丁制副窃惟今日事势飬䛕习欺盖非一日开禧以来大言夸诩恣行不养义者谓之才吏至诚恳恻爱养根本者谓之生儒嘉定以来纵贪剥之吏俟其盈则持而夺之为害滋甚于前其势必以掩遏蔽蒙全身固位爲事实胜实负实利实害上不及知郑桂不足责也而后来者亦深以张皇边事爲讳无其事而张皇者固不可也有之亦不可言不惟当时不可言后来亦不可言比所过州有言今年三四月虏分道大入幸而曹贺诸人駈之者乃云无许多事某皆知之窃窥其意似谓二年间渠巳经理有绪可保无虞又斍其词气方欲以此䇿勋深恐自今蜀中有请或爲所碍斯亦所関不细也黄帅之罢牛李表里之力而黄亦自取之方其㧞田冐于彭门鞫和彦威于崇庆皆出扵人心不平之乆公论称快旣乃闻徙冐而不威赏罚之大者既尔余事推见今大卿以正学直道自东眷知携持令名塡抚全蜀虽号元戎之贰实操人才之权黜贪奖廉旌直逺謟扬善瘅恶简能汰庸蜀之人士于是有望焉李微之居莫府为助已多度宾客必有偕行者更惟博访而精择焉得汉中书上以手书付赵制帅俾之覊縻秦巩想巳见之别纸録呈成大卿亦有破受否制司㑹到㐮阳和议併録呈以儒未见其词虽若倨肆而所谓不当取鞑人所争者亦未为不是也惟是朝士近书报及鞑人借浮光放牧事大卿闻之否光岂可借正庐信蕲黄之冲史帅未禀命以前巳一面许之朝廷不得巳从之淮西全帅不可则至割光隷京西以徇其意正恐天下多事或自此始忽又见髙表兄瞻叔际江东漕未晓此意曾叄预悠悠未出此一靣甚重大赵在黄冈置司意者朝廷固亦以先信爲虑泛观目前事躰千歧万辙未有止跋所幸亲政以来善恶粗明然终斍具文饰羙避嫌畏让之意多或如靖国半年而変嘉定不及一年皆未可知也呉舎人所缴梁李词头陈谊甚伟置中又报再缴此所谓苋陆夫夫仰叹盛举然目前尚存同类而未经拈出者古人贵于刚长乃终更惟念之某近尝遗友朋元书祐自四五年后建中靖国自七八月后嘉定自十一月后寳庆自八月后事躰顿异此又时贤之所当鉴也回牟緫干偏旁从才止有存在二字如字等类皆才也哉在皆取才而存字转注续作说以承委谕此非甚难第梦卜等事関渉最大今人物之要格事事要知而形躰内事最是切近乃茫不知其故意谓存容当思其说以见问乃不措一词故未敢便荅更伺愤悱之余却将啇畧也曽参政中道拜䟽逆遏端兵荐绅流传为明时盛事恨未获拜观諌藳而近日所闻又若和战并行者逺方不知事躰之详第深隐忧直俟至荆鄂江黄以去方知议论之的然其大略则有可言者盖自三十四年间上下相徇以大言夸诩爲能以至诚貇恻爲顿开禧诸臣盛陈备御自诡克复讫扵失军亡将城邑丘墟嘉定宝庆以来此敝犹如一日张小胜而匿大衂矜虗羙而蹈实害蔽䝉架漏绐取官职其幸焉则灾不及其身如陈郑诸公不幸而受其败则终以爲同巳也不深咎之若此风未殄忧未歇也髙明以爲如何吴知县端平改元有庇盖所谓平者君子在内小人在外便是平如賔客坐扵堂上吏卒奔走堂下耶平也今恐吏卒懐不平之心唿而与之共坐则不平莫大焉况堂上之客一一精当则彼未尝不平乘舟亦然郑左相数日间道路籍籍皆谓鞑虏巳闯蜀边有数百骑巡绰后来者未可知又谓虏在唐邓但随枣又谓淮西搉塲客人爲鞑所诱略又谓蔡息之人怨本朝旣深将有必报之意又疑克敌军招来不尽恐有遗患连日俟候取禀不获詹望尝以白于右相及三执政若未尽知其果不知邪中外皇皇莫知爲计淮西杨帅申者深以王旻诱叛为疑若谓杨帅自贻厥咎则亦有说然以某愚见终是王孟诸人素出㐮淮之门不爲淮西用乆矣今当契勘此数人诱叛虚实别议黜陟若便以今日招安之功厚赏以报之万一诱叛是实而反蒙颢赏则朝廷失政刑矣自今诱叛者源源未巳何以待之上两丞相乞以隂雨禜祭国门古者祷禳之典于郊于宫于方于社若乆雨则有禜祭国门之礼至后世乃舎所当事而奔走扵浮屠老子之宫习熟见闻恬不爲恠某毎见前辈在州郡问犹举行方社禜门之礼而堂堂天朝乃不是之行今隂雨为沴害于粢盛某妄意以爲于郊于宫事大躰重莫若先行祷社禜门之礼则诹经订律允谓合宜今来除社祷自照太常寺常贰差官行事外其禜门之礼今检阅通典録本在前如䝉敷奏施行不胜幸甚寕国赵书记西山所书廉仁公勤说可以想见其谨独畏知功夫今安得斯人邪跋语足以翊诂训而觉世迷本无可议第熟观来书春谷之谕方谓春贯四时仁包四端云云今乃仁以字兴廉公勤三字等而爲四此已是纲领上有病且断之曰㢘则不受欺仁则不忍欺公与勤则无任欺无敢欺据集愚见识得仁字分晓则廉公勤在其中安有仁人而不廉不公不勤者乎况如来教四欺字上一言如受如忍之类皆未甚精密更惟思之呉提干高文略渉猎一过大抵粹正而时有逸气平实而脱去俗韵甚不易得若更以六经义理涵贯其间又以贒圣书法自律则法严而味厚矣吴侍郎大抵起家爲郡出䖏本无难议只有过关二节爲人所侧目𥘉辤且平过正欲于再辞言疾病之余不能入且其词虽似易碍然言之亦有道理而或谓再辤便及过関恐伤扵早须三牍后言之若遵来谕则入见而无所陈此说最好苐未见前辈的例恐乆不见君而徒手以入似欠缺如韩公之不与闻边事此是二府奏事韩公不肯与却非全无奏事耳今欲力辞守郡侯必不可然后乞免过缺又不可则作一短札但言臣本任三两事仍及不敢与闻时事之意不知可否鹤山先生大全文集卷之三拾七鹤山先生大全文集鹤山先生大全文集文集三十八鹤山先生大全集卷之三十八自菴类藁钖山安国重刊记成都府府学三先生祠堂记开禧三年蜀盗既平诏遣刑部侍郎长沙吴公猎谕蜀始至则以崇化善俗爲大务旣遂以制置使治成都朔望即学官见诸生讲授经义退语寮属曰古之教者旣爲之建学立师而有道有德者皆同祠于学成都典治爲西南剧鼓箧学官者盖六十州之士咸在顾倡明絶学以承孔孟如濂溪周先生河南二程先生乃来有像设甚非古人祠有道德者之意㑹余表兄髙文卿亦以书请于公且曰三先生之祠偏天下况周子尝仕合阳传谓蜀之贤人君子皆喜称之二程先生则尝侍大中公游于广汉成都最后伊川乆居涪着録甚衆今其遗风余泽犹𬒳诸人春秋奉祠安可独后则以属知华阳县度正郡教授杨寅恭新简州教授王祖孙度地于汉文翁髙朕石室之西祠乌以建安朱氏广汉张氏配而属某爲之记某固谢不敢而教授复以公意来请不得辞也窃尝妄论天命不巳物生无穷人惟独夫隂阳五行之秀以成乎两间静虚动直万理咸备有仁义礼知之性焉有恻隐羞悪恭敬是非之心焉有口鼻耳目四支之用焉有君臣父子兄弟夫妇朋友之伦焉是数者折而言之若弗齐合而言之其极则一皇王以来生不并世而行乎中国若合符节者率是道也尭以天下与舜舜授禹曰人心惟危道心惟微夏德旣衰汤告民于亳首曰惟皇上帝降衷下于民殷旣队厥命周誓衆于孟津首曰惟人万物之灵曰道心曰衷曰灵凢皆三王有天下之𥘉首明此义相后各数百岁如出一口至于成王言生厚尹吉甫言秉彛三代之衰而有刘子言天地之中孔子言性与天道子思言诚孟子言善不以世之相去有乆近与口授面命曾不少殊益以见性命之源清明纯粹可以参天地宰万物而関百圣者在此虽天下之生一治一乱而是理必不可殄㓕也孟轲氏殁学者失其传务记览爲词章者沈痼于卑陋旣不足与语此其虚无寂㓕者自以爲高明又不肯事此是理虽卒不加损惟大夲之不究则惑世诬民者得以潜驰一世而伥伥㝠行于无所存主之中盖降周秦以迄五代治少乱多君不得爲尭舜之君民不得爲尭舜之民凡以是焉耳艺祖造宋首崇经术加重儒生列圣相承后先一揆感召之至七八十年之间豪杰并出周先生奋乎千有余载之下超然自得建图立书本于易之大极子思子之诚以极乎隂阳五行造化之赜而夲之以中正仁义贯显微该躰用二程先生亲得其传相与阐发精微凡尭舜禹汤文武至于孔子子思孟子授受之道至是复皦然大白扵天下使斈者皆得以求端用力于斯焉鸣唿元气之之㑹而天运人事之相参乃至如此猗其盛哉由是异人軰出又爲之推衍究极至扵朱氏张氏而三先生之藴亦㡬于发露无余矣由三先而来虽不克皆显扵时䆒其用然以其嗣徃圣开来学潜辅治理以建万世太平之源则孔孟氏而下末有之也淳熈以后学者浸盛气数屈信庆元学禁巳宻正理不兢卒之士习日卑极于内惠外变之相仍则斯道也至是益信夫不可一日不明于天下也决矣吴公受学于广汉张氏者故能尊其所闻以淑诸人旣祠三先生又刻其遗书扵学蜀自昔号多士斈于京师者至此比斋鲁継自今登斯堂拜遗像退而复读其书以索三先生之所以爲学者何事而反求诸已幸而得之则弗措焉其必有兴起者矣顾余至愚极陋何足以进此而幸尝有志敢述所闻以告郡教授使复吴公且以自厉云永康军评事桥免夫役记岷山之江至军城之南其执湍旱冬涸则连筏可济逮夏而航多有覆溺之患淳化元年安定梁公楚以大理评事来守此邦冬仍其旧夏则爲石笼木栅竹绳而属绳扵栅植于笼跨江而桥乌民至今頼之即其官以名桥示不忘也桥比歳必一作费以鉅万数而官吏并縁骚动并野民不得聊生王公之望漕益州乃以县官斥币加旧材估直下邑尉市竹亦庶㡬知民疾苦者而吏所侵牟十有七八民复以控干常平事者爲治其事民赖以少纾然尚有修桥丁夫仍爲广济一鄕之大害盖虽三钱之赋半畒之宫亦例出一夫其爲役不过立木破竹运石而竹木未集护作之吏皂必先期督夫稍失期则系累之榜笞以千百爲旅旷日持乆使民不得及时耕耨以养其父母其逺者至自大面山下率戴星徃返不下百里仆溪卧谷爲蛇虎所伤者又不知其几也歳自春正月至于夏四月绳桥成又自秋八月至于冬十月浮梁成以日记民之穑夲于是尽矣役之隙惟夏冬之仲季四阅月耳复有繁桥撤桥之役使民终岁勤动不得休息吏又迁延其役不苛取不厌先是今富顺守陵阳虞侯爲郑别驾以郡城至导江凡二十里所秋夏霖潦泥淖没膝乃伐石甃涂山一夹植榆栁人率谓便客有谓曰东郊既免涂潦之害西山亦侯之民也富顺惧然曰子何以教我则具告以造桥之爲民也病者富顺力议所以除之㑹去官今太守冨顺之仲凡也至郡首访民瘼即石路与榆柳之未备者爲足成之且将推行万议一日鄕之民诣郡愿以其鄕所产茶额凡一引则于土产官钱之外更输百钱陌倣倣青城县例官爲募庸以代巳役庻各得以尽力扵南畒侯不可曰使民至此皆有司之责也知之斯巳速之尚忍荷办于民邪吏或执其说则斥去之乃发郡少府钱召堰匠九十人始二月之吉畨休唐功日四十五人支庸百七十钱朞月而罢其秋后亦如之具以列于䑓府吴上诸朝前军器监汉嘉张侯爲茶马使者闻之曰此亦吾职也捐金五十万以相其役山民大过望环一鄕之耄倪击皷镗镗拜舞于侯之庭至作爲歌诗以咏之侯乃登进其耆老而劳之且大书数语勉以孝弟力田乐输省讼有老举手至额前曰吾年踰八十自始十四五即罹斯苦不图今日仁侯之极己也名再拜感泣辤谢去巳而制置大使资殿安公下侯所列事状于军与茶司俾永爲定例曰此惠当与大岷并爲无穷民益大喜始桥南面凢百五十丈率驾空凿虚工苟幸得稍浅地以施力倾揺异甚过者不瞰风涛掀涌心目掉动例疾趋以济二年间直桥之中江遽积石成碛纵四百尺衡半之其势方兴而未艾也桥自是植栅有地当益安固亡可虑人以爲侯之隐念有相焉乃相与议肖侯象筑室于桥之西併大使茶马冨顺同堂而祠焉歧山安世通隐居大面有年慷慨急义旣祥颠末谓不可无纪则以属余余惟有生之类莫不同躰人能恪共明命而无蔽扵有我之私则凡天下之饥之溺匹夫匹妇之不与𬒳尭舜之泽于我心将有戚戚焉而不能以自巳者虽穷而在下所以尭舜其君民者亦岂非吾巳分之所当爲况有社有民而足以行吾志者哉昔雍公爲名山茶官秩至卑也以沉黎辇运博马茶岁妨农功乞以邮卒代民夫至今䝉其利其后大抚全蜀入相天子以生灵爲己任计所减放无虑七百余万缗使民有常心而天彛赖以不泯者其端实肇于此侯之爲人挺有祖烈自始爲郡崇正学以迪士习申孝弟以示民厚考室庐以舎穷独坏城郭以饬守备肃恭明神以教民昭事祈报蕞尓鄣亦既尽心焉耳矣今只以桥之病民爲之虑材鸠庸以蠲其劳俾不违农时官无小竭其力之所逮爲事无小循其分之所当止呜唿如侯者诚能充是心也庸可限其所如徃邪诗曰裳裳者华其叶湑兮侯之谓也夫侯名刚简字仲易大使名丙字子文茶马名震字东甫冨顺名夷简字㓜仁永康军花州记永康之城南曰花州者俗号果园椔翳榛莾歳乆不治陵阳虞仲易父来守是邦更今名而筑堂于其上取刘子临河之叹曰羙功纵广四仭其衡之长如緃而加一以嘉定之四年五月端午落成賔朋翕合慿槛纵观逝川腾辉列巘献状嘉卉输秀古木樛翠危堞突立长桥卧空竒云落霞泉日霁月随境変态应接不暇客曰呜唿噫嘻此天地之閟若有待焉者韩文公记燕喜亭所谓斩茅而嘉木列伐石而青泉激天作而地藏以遗其人者盖不是过也余曰是则然矣自有宇宙便有此江山高明杰持天地𥘉无隐乎尓而亦岂私扵虞侯也山径之蹊人惟不用耳用之而成路于介然之顷夫岂自外求哉山之所固有者然也惟人亦然与天地并立而爲三才居广居也位正位也万物备具无少欠阙人惟由之而不知其道故私意横生自爲町畦而失其所以爲广且正焉有能一日克已复礼而有以洞见全躰则将随处充𥙿不假外求胷次浩然直与天地万物上下同流者矣今余于是洲也亦以是观焉不然乆矣其爲洲也胡昔之昧而今之章昔也过者弗顾而今遽爲部南之胜岂侯之力所能袭而致之邪侯瞿然曰非子不能发此子其遂以斯言记斯洲也是爲记侯名某干道宰相雍公之仲孙余则临卭魏某也紫云山崇仙观记大中祥符七年绵州守臣刘宗奏言彰明县紫云山崇仙观杜木有文爲道士形及北斗星象伻来以图上宣示宰臣亍禁中臣旦臣准各拜表贺逮重和元年始逮道学是歳诏崇仙观其以延祥爲额国朝崇尚老氏惟祥禧政宣间爲盛而是山𬒳遇凡再今皆在太史氏岂其山川欝蟠固有以宅灵气㑹风云而感召至祥若此者乎尝欲考诸方志以验其然否未果也开禧二年余校雠中秘书山之道士曰赵道川以刋志未备迺木陆万里䟽其事而语诸余㑹余去国乃俾它属道川蹴然谢不敢则爲言子诚有意焉他日其访我于蜀尚有以赎今也旣舎去后六年余尚里居道川踳门诸曰京师之㑹逄执事之不间虽然执事尝队言焉出其观之图牒则视前益加详盖山居彰明县之西南四十里所曽峦环秀古木樛翠地理书谓常有紫云结其上故名理或然也冈来自北爲天仓爲龙洞东爲风洞爲仙人青龙洞露香䑓西爲蟇頥爲白云洞南爲天台山爲舜帝洞桃溪源天生桥其阙则前爲元始殿爲黄箓寳言九真殿在后玉皇殿在九真后东岳天师钟楼在前左三元桂籍眞官真武在前右南辰五师后左经楼瑞真堂后右三仙六神居前两庑以至斋宫宿庐庖湢库圉以固以具古栢䁀立于庭者巉岩老硬盖不知年而其间所谓黄箓宝宫则世传爲唐开元二十四年神人由他山徙寘于此者也宫之三十六柱皆檀木鉄绳隐迹迄今不毁所谓柱木有文则住山张承果修是宫而得之即国史所书者也诏承杲倍赐束帛反御茗紫衣师諕由是逺近翕翕归向舘宇盖修像设有严相承至满懐㫫与其徒复増拓之爰蔇于今营甃髹壁之工日备猗其伟欤古之民四今之民六而四不足以加二古之教一今之教三而二常足以胜一人谓三氏语人以善恶祸福故崇尚者衆非偶然也服儒衣冠者满天下岂不曰自孔氏孔氏之德大要使人近思下斈谨独爲巳即事即物以致其知而充之以至扵治国平天下其道盖至约而易知至近而易行者也而鲜有能的然笃信以从事扵斯如二氏之徒尊其师之说使四方之人奔走附集衎衎施施而不能己者虽缮营宫庙裒聚遗文儒者亦鲜及之因道川之来之勤之请之力而重有感焉乃併书以遗之且将以谂吾徒焉成都府灵应观赐额记嘉泰元年夏四月四川制置使言臣窃推北方真武自武当飞升受命帝所谓民祓不祥隋唐以来威异显着逮太宗肇兴观宇累圣相承隆名䆳阙像设有严四方翕翕骏奔而成都爲西南一都㑹乃未有待祠脱遇水旱疾疫祝禳无所庆元间郡贡士刘兴道流张元简首议建祠请于郡愿卜蜀荘故庐之左方鸠僝功㑹臣入蜀吏民言状愿得郎功臣以一方休戚所系亟命崇成旣又爲记其事于石由是物庇疠则祷之时雨旸赐则祷之祝厘禳沴靡诚不应吏民复诣郡乞号荣臣稽之记牒参诸申令敢昧死请愿诏有司议所以褒崇之㝷下礼官议如律开禧元年八月辛卯制曰可其以灵应爲观号于是邦人厌恱抃舞相与服天子之宠灵复相谓曰观之始基也我刘公惠顾吾圡实庀斯役今以状闻而公位枢筦复相嘉号之成是不可以无纪以某尝从事此州也属焉某以为神职乎幽人职乎明神者助天地以成物而人者其又爲神明之主者乎事神之间圣人难之然正直依人靖共介福古有明训后世舎本趋末所当交神塞明者非委诸茫昧则沐扵恐畏而感通之道微矣今真君之威神启梦扵列圣効灵扵四方风行电驰旁魄流衍而司蜀戚休不间遐逺公之位望方将爲天子変正天纪陶融景化以福百万生灵而念蜀戚休不间前后则神之所以依人而公之所以忠于民而信于神者各致其能而不相渎矣是二者昔宜书敢以附号荣之末云资州新创贡院记古今未有遗民而可与共治者是故先王立为司徒教之以徳行道艺而兴其贤能鄕老大夫以礼礼賔之向爲万民也今合衆而尊异之衆宾之席皆弗属焉厥明献其书则王再拜而后受与祖庙之寳物偕藏于天府其不轻而重也盖若此自科目设而教法浸坏虽二汉近古此意间有存者迄魏晋隋唐则事益逺于古舒元舆所谓试之日士携脂烛餐噐分坐于寒庑冷地唐虞辟门三代贡士未有若是慢易者相承以至于今未之有改虽然是固因时之制不得已也顾独不可捄其甚而益其所未备者乎资于西南爲文物郡由先汉二王以后代有㫫人埀诸万世而修名嫀节尤莫盛扵国朝迨百年而来亚礼部冠大庭擢䁀甲首全蜀者项背相望由宰臣法从寺监郎圉班班可考资之文物扵是爲蜀称首然攷其贡士之宫则未之有也寓试于报恩佛舎弗便则合郡县庠而棘焉犹病其𥚹也庆元𥘉分漕司贡额于诸郡资之贡二十有一人至是増爲三十有二士舎是亡他途也则就试者因以倍于昔盖不下五千人而仅入出于一门旣未免有壅阏躏借之虞幸而得入负笈而冀少纾焉则伥伥然靡所止戾编苇架竹犹未足以容也有徙就于楼居者焉则危栈腐梁上下填牣廪乎压覆是惧投卷之庑衣冠曵屦校艺之舘藩㧞级夷封録之所嚣隘近市导水之沟污秽杂袭士生一世居广居而立正位其所存何如也今若此殆所谓唐虞三代不若是慢易者乎今崇庆守杨侯某故绍兴戎监某之孙也方懐绂里居慨然曰我祖父捐田千畒于学以资公养所以望扵鄕之士者不爲薄矣今登进贤能之所而苟焉弗称盍即其地思所以拓之者草图练日虑材鸠庸而为士者翕翕以应县庠之西北爲民僦居请庚之得方七十六丈有竒石墙环缭三门彪列四庑昈分攀龙附鳯二堂屹于左右中爲三术以直逹郡县庠修畅而靓深至扵有司之直胥史之舎悉増其旧直中门为亭南向以发舒文明之气士逰其间庶㡬绰乎有客不复如前日之填然几䙝其所甚重者矣经始扵嘉定二年春正月汔其年之冬十一月新筑凢五百四十楹诸费爲钱一千四百四十万有竒郡守眉山吕君涧賛其成都教授潼川王君晞鸿以杨侯赴鎭代其劳石令王君子克率外三邑缗钱以助制置司机冝郡人赵君希濬以前三歳举人尝输金于州也至是白其长出所输以给用度州之士各繦属不絶役成复具以颠末属余爲记余毎叹古道沦夷上漫扵求贤下苟于应令上下相与以薄而俗益不古若自庆历崇儒诏州县各立斈官而士始知劝学承平日乆列郡各有贡院修屋坏除位置有所若知所以重其事者矣顾犹未能骤改其所谓慢苟且朝廷设科将以蒐实材崇正学爲斯世用也今或者徃徃以浅陋得例持衡搉无用之文爲取才之的士苟于得者亦随其程度而爲之应幸而得之则又将其今日之所以取于人者取人彼是相㝷其流益降充而爲公爲鄕皆此其选其本若是则其所成就盖可类推其间亦岂无鸿生硕儒田斯以进者然自非豪杰之士暸然乎义利之分其能不爲所溺者鲜矣尝试使今之校士者参诸古人之所以取惟正学之尚而不必泥科臼以搉陈腐之文今之充赋者思古人之所以进务正学以言而不必曲程度以循有司之陋则今日取士之制借曰不皆出诸此而吾所以自立者未尝一日而离乎此言寡尤行寡悔禄在其中矣在云者非必役役于干禄也脩其天爵而人爵从之从之云者非必区区于要禄也夫如是不惟得之有道士之闻风者且将日改月化惟本之趋视夫词华之工科级之盛者且将有所不屑也推之以用世况肯不义而富且贵乎顾余不令何足以预闻乎此因士之请之尘书此以遗之将兾偕事斯语求爲君子之归母俾世儒以科目相诟病也鹤山先生大全集卷之三十八鹤山先生大全文集鹤山先生大全文集文集三十九重校鹤山先生大全文集卷三十九记中江县灵感庙神墓记凢宇宙之间气之至而伸者爲神反而归者爲鬼其在人焉则阳魂爲神隂魄爲鬼二气合则魂聚魄凝而生离则魂升爲神魄降爲鬼易所谓精气游䰟记所谓礼乐鬼神夫子所谓物之精神之着而子思所谓德之盛诚之不可掩者其义盖若此而古之圣贤所贵乎知者亦惟知此而巳知之故一死生通显微昭昭于天地之间生爲贤智没爲明神固安有今昔存亡之间也哉自义理不竞学者之知乎此者盖鲜于是鬼神之说不眩于怪则憷于畏礼坏乐废浮伪日滋而人心之去夲愈逺然是理之在世间则阅千载如一日也颜鲁公忠肝义胆其死乆矣史书其英烈言言如严霜烈日李卫公窜死南荒而令狐绹于梦寐间犹惮其精爽柳柳州馆于罗地猿吟鹤唳莫非其精神之着是焉可诬也况有社有民生有德于人死而即其土人心之所向齐明承祀而致生之者其容揜乎潼之中江其始爲元武县县故凯州也隋大业有李太守者爲其州人德之死则于州之某所葬焉旣又庙祠而尸祀之如桐郷之祀者冡故濒江阅歳旣乆虽有涨潦不能侵啮然亦昌没之频乆而疑其地祷于神以订焉如响斯应人益神之即其旁剏爲冡祠前门后寝位序彪列今荆州牧起居刘公旣爲记其故祠之本末详矣又欲求余文以识诸冡呜唿亦异哉自古生都显荣死就湮㓕者何可胜数而大业汔今寥寥六百余载神着德盛逾乆弗替则神之得此于人也亦必有道矣公叔文子于瑕丘曰乐哉斯丘死则我欲葬焉而蘧伯玉不以爲可遽有请前之语成子髙寝疾谓庆遗曰吾闻之也生有益于人死不害于人我死则择不食之地而葬我焉古之君子之用心也德施欲溥而不留于迹其了然于生死之际非区区一丘之恋者今神即安于濒江之地则非有瑕丘之乐也江水所及则又不食之地矣而历𣏌六百余载岿然独存庙儿鼎着岂神爱物利民之心生死如一故其报若是弗穷邪余旣乐闻其事又嘉中江之民追逺之厚也故爲道死生幽明之故叙其事而记诸卭州新剏南楼记临卭居蜀上游鹤山襟其西䣢水带其南风气融液土田衍沃民生其闲检履醇固习尚儒雅盖自胡安先生林闾翁孺尝爲汉卿云从之受业卒以名丗庄遵陈立嗣有显问风流所渐代不乏贤虽以五季抢攘而忠谅之士亦表表着闻于时迨我国朝道化纯𬒳士趋益正或以学业名家或以功烈垂丗或以鲠直不容于俗或以廉平有德于民载在史册垂诸郡乗盖烂然可覆也眉山张侯师夔来守是州崇校官表遗逸礼儒士课弟子贠凡以崇化善俗迪彛明伦者侯旣尽心焉耳矣又以南离之方爲一州文明之气所萃効灵输秀丗载其英也思益有以作而大之循郡谯而南一目数里砥平矢直爰蔇江濒度其地而楼焉从广四仞其衡之长如从而加一脩楹有觉阳马承阿二挟承如鸟斯翼其衡各以二丈所列巘献状如揖如授逝川腾辉如顾如恋异时郡谯面势甲于他郡今鉅丽如之而江山气象扶舆槃礴则谯弗及也四川制置大使广安安公丙以尝爲邑长于斯也又嘉侯之事法而制时也捐钱百二十万以相其役始嘉定五年十一月迄于明年之三月费钱千四十万有竒采三百石夫万有三千竣事而民不知役余同年友天官侍郎阳安许公奕旣爲之扁其所曰南楼厥七月士以书来谂俾某记其事之成某州民也弗敢辤则姑诵謏闻以推明侯意盖自天地定位而南北之方爲中且正坎位乎北中实也不实则险而易动离位乎南中虚也不虚则闇而不明夫二气之升降万物之生成于是乎在近取诸身大凡成体而有物孚信而不可欺者皆坎之实也而致用之大惟心爲要焉人以一心成位乎两间虚明中正至文之所从出也故其象爲离人皆深体而黙践一有以洞见全体则所居广居也所立正位也所行大道也以之周旋乎万物皆相见之地如日之方中宇宙之闲无一弗烛焉是心也不旣甚绰绰矣乎而人常小之以自溺于偏倚窒闇之地物欲蔽而天理隐矣故圣人立象以示之又设卦系辞焉而告之故曰天有四时地载神气无非教也坎离虚实之象非天地闲不言之教乎不宁惟是若外之南征而吉明夷之南狩而得皆取诸此而都邑之位面朝而后市郷饮酒之位向仁而背藏亦不曰阳明之方君子所尚人一身致用之要皆出是中虚之地而可乎侯之作斯楼也凡以寓其爲教之意非必家至而户晓者也士而能循名㑹意有以反求诸巳而毋蔽于物欲以窒其虚也毋闇于偏陂以失其中也毋安于末技以乱其至文也毋矜乎小智以晦其夲明也豁然大公靡所湫阏则以是充之造道入圣将无难者其英华之晬盎光辉之畅发又岂止名爵之荣也哉侯之望于士者盖若此某虽不敏请与里父兄懋敬厥修以无忘侯德云泸州显惠庙记鬼神之理茫昧不可测知而见诸圣经者易言情状记述幽明夫子谓物之精子思称德之盛凡以天地之功用二气之良能妙万物而无不在者也古之人所谓格物以致其知者将以究极乎此死生昼夜之道旣了然于中而后交于鬼神之义不失其正自异说诪张而士之知此者鲜矣惟未有知其故非委诸茫昧则眩于竒恠礼坏乐废虚伪日滋人心去本愈逺而恶知所谓助成化育之功者泸之显惠庙盖昉于淳熈之八年其死生荣哀之变则简池许公延庆尝记之矣嘉㤗三年唐安王侯勲则又更诸爽垲者规制闳袤乆弗克竟后十年许公之子天官侍郎奕来爲邦伯而自成之亡何而塡夔易遂属役于通守费君昌遇凡而资用皆郡少府之斥币侯约巳𥙿民之余也前门后寝环以歩櫩文榱华梁殚极鉅丽费君谓是役也不可无述于丽牲之碑则以属其郷人临卭魏某窃迹其事而爲之喟然曰自昔析珪儋爵者何翅传舎而生都显荣死就湮灭梁天监汔今丗之相后也七百有余载矣而神着德盛逾乆弗替则神之得斯于人也亦必有道矣畏垒之社离之馆桐郷罗池之祀使生无德于民也死能庙其土乎或曰盈宇宙之闲其生生不穷者理也其聚而生散而死者气也气聚于此则其理亦命于此今气化而无有矣而理恶乎寓曰是不然先儒谓致生之理其鬼神致死之故其鬼不神古人修其祖庙陈其宗噐设其裳衣荐其时食者将以致其如在之诚庶几飨之其昭明焄蒿悽怆洋洋乎承祀之际者是皆精诚之攸寓而实理之不可揜祠之作也非古人修庙陈噐设衣荐食之意乎必有深于聚散之藴者乃能㑹于斯言茂州军营记帝隲下民集大命于艺祖厥旣百神受职六服轨道廼惟李唐叔季彊藩畔援五代八姓民生如燬圗所以乆安长治之䇿肆发宸指召诸鎭以还邸遣廷绅以牧民赋租斡搉之利虽隷转运使副而二税固有当属之郡者且系官房廊杂収地利坊埸河渡支酬衙前不尽则悉归诸郡以之备用非常郡置营以招军大郡有十数指挥小郡亦不下三五毎指挥率四五百人平居统理春秋按隷剸属于郡其曰知军州军军政也州民事也分方镇之权十之二三以付之郡者将使之有兵有财可以干方耳熈宁言利之臣不知爲国逺虑乃谓郡守付权太重于是括地利笼搉课禁回易醖造以削诸郡之财籍禁卒罢招填併军额摏窽籍分系将不系将以削诸郡之卒郡旣不复有寸兵孔财矣所当除戎器坏城郭以备不虞者控于转运则旣多滞吝奏乞支降或至沮格圣门所谓三足者今咸无一有一旦盗贼窃发戎狄继之勤王之师非驱市人则募乡氓遇敌輙溃逋爲剽聚其患乆而未殄中兴之𥘉虽身履其弊而未之有改汔于今日郡之削也滋甚兵之阙弗𥙷也贫弗恤也糗粮弗充也营垒弗葺也方时晏宁苟若而可武兴叛将徒䑕窃耳而封疆之臣或死或去巳无所与守者脱不幸有强弩长㦸之忧孰能窥左足而先应者是乌可不爲寒心哉某自请外𥙷三历守符视垒垣之废尺籍之滥稽以李法固爲此廪廪乆矣一日茂林太守史侯以书来曰茂之厢兵旣亡壁垒戍守之卒靡所止舎余皆列营以居之矣又剏爲按阅之所厉乃蠭锐简乃侵短审固周旋不擕不椅若庶几无媿于科琐者子盍爲我书之某曰此余之所甚忧且居其位而恧焉者而子能及此余敢曰不可因惟先朝兵制之得失其在于今无以解而更张之将末知所以届用书之以识侯之逺略且将以谂吾䣊翼相与图其所甚忧者焉侯名序圣从眉之丹稜人登绍熈四年进士第云石泉军军学记石泉故县县故有学政和升县爲军而学未之有改也绍兴十六年知军事魏侯某始撤而大之越六十有七年汉嘉李侯大辩来爲守故事见于先圣先师之庙眡其殿室堂序已坏漏弗支则虑材鸠庸乃复兴之凡而訾用率仰奉赐不足则益以郡少府之斥币郡寮及里人之贤者又相与助力焉始于嘉定四年夏月成于明年春月侯以书邸余曰愿有纪焉以告于郡之士也使郡教授李君杰叙其事而来谂余爲之喟然叹曰三代之学莫备于周降秦汉而后莫备于我国朝周之制自王宫国都闾巷党术莫不有学司徒惣其事乐正崇其教下至庠塾皆以民之有道德者爲左右师自天子之元子衆子公卿大夫士之适子以至庶民之子若弟八歳则入小学教之以酒扫应对进退之节礼乐射御书数之文厥十有五则进乎大学而教之以致知格物正心诚意之道士生斯时藏脩息㳺未甞斯须不由于学故其成材也易国朝之制虽不若是详也然有非秦汉以来所及者盖自嵩阳庐阜岳麓睢阳各有师徒钖之经传至干兴元年而兖州立学景祐四年则藩鎭皆立学宝元元年则大郡亦立学至庆暦三年以后则郡县无咸得立学焉此旣爲前代所未有而职之以教授领之以部刺史守相令丞则又昔之所无降周而来亦庶几无遗憾者矣然周之得士彬彬济济极于治化休明风俗醇厚而今之士修诸身措诸事业頋或有不逮周者天生烝民有物有则容有今昔之间乎是不然古者自入小学学㓜仪隷简谅则旣有以固其肌肤之㑹筋骸之束而飬其良知良能之本其入大学也所以爲教之具非强其所无也凡以上帝所降之衷生民所秉之彛万物备具而作之君师者特因其固有而爲之品节以导迪之使明其仁义礼智之性以行诸君臣父子兄弟夫妇朋友之伦而无不尽其分焉耳今之爲教者独何如哉利禄之诱梏于其前旣不由小学以养其德性厚其基夲又不进之于大学以明其夲𥘉而溃于大成其父兄之所训迪师友之所切劘大抵务记覧爲词章以求合于有司之程爲规取利禄计耳自始童习以阶成人耳目之所濡心志之所之始进旣若是随事亹亹徃而不返其以是干泽也不至于得不巳幸而得之则又将以其所以教于人者教人彼是相㝷其流益降充而爲公爲卿皆由此选其所成就有不逮古人者盖不俟其入政而固可前知之矣呜唿爲士者盍亦反其本而职教者亦尝于是而加之意乎今李侯之爲是役也则吾旣得闻命矣抑侯之爲教可得而闻之与古者教人之目至简而易行至近而易知不过曰父子有亲君臣有义夫妇有别长㓜有序朋友有信是理也贯千载如一日人非不能行之习之而患不着察耳诗云民之靡盈谁夙知而莫成愿以是复于侯将告诸郡人相与切瑳究之期有兴起者以无负建学立师之意云汉州开元观记自圗书出于河洛而天地之秘始露迨八卦画九畴叙六经作而天地之间备矣以言乎天下之赜至于隂阳变化逺而莫御矣而卒归于黙成而信存乎德行所以体物而不可遗以言乎圣人之道至于峻极于天大而亡以加矣而不遗乎礼仪三百威仪三千所以范其化而不过凡皆贯显微该体用形而上者之道𥘉不离乎形而下者之噐虽关百圣歴万丗而无弊焉可也后丗九流之士往往执一偏以求道得夲则遗末循粗而失精亦岂无髙明卓异之士游于其间者惟其诚明异致道噐殊归殆将不免于贤与知者之过而恶暏夫天地之大全也哉且道家者流其始不见于圣人之经自老聃氏爲周柱下史着书以自明其说亦不过恬养虚应以自淑其身者之所爲尔丗有爲老氏而不至者𥘉无得于其约而徒有慕乎其髙直欲垢浊斯丗妄意于六合之外求其所谓道者于是神仙荒诞之术或得以乘间抵巇而荡摇人主之侈心历丗穷年其说犹未泯也呜唿道其不明矣夫广汉爲蜀望郡郡即学官以奉尝先圣先师惟春秋二祀耳而老释之祠则充塞区井郡有谓开元观者实始于唐之玄宗其始𥘉清明耆俊在服有二氏之书数加摈抑河南参军郑诜朱阳丞郭仙舟投匦献诗语渉道法区区丞椽之卑语言之末未害于治也诋之爲不切事情免所居官废爲道士于斯时也其好尚盖如此承平旣乆怠忽荒政乃始外事物弃伦理以委其心于无所执着之地而仙人方士之说入矣今日表庄列明日祠玄元且崇信方术缮修宫庭若绳以老氏清虚淡泊之夲㫖则此又习讹踵陋愈求而愈失之者而上之所好若是是冝天下靡然向风而郡国皆有是祠以迄于今也嘉定四年冬余守广汉观之道士叚谦光来言曰观之圮乆矣相其旧址西北隅地卑且凹积爲瓦砾之埸其旁之降者则荆棘狐狸之所居也观之始基今数百年虽仅存不废而蛊坏废缺若此吾衣食其中常忸弗宁乃塡乃阏乃治乃削凹者以凸薉者以㓗则虑材鸠庸前爲殿后爲殿陈太𥘉眞人丗传谓火解于是州者今亦绘而祠之其事则眉山苏文忠公尝识之矣子盍爲我述其缮营之始末以诏来丗也余曰噫儒者之道欲其自得之而纯体实践焉非求乎外饰以眩诸人也况土木之崇侈于余乎奚取虽然有一于此异端之教揆诸吾道之中皆弗合也然而老氏绵绵若存之说者盖有近于大易生生之旨而其所谓专气致柔归根复命视夫穷大而失其居者则又有间矣诚能守淡泊去健羡瀹神涤虑如㓗其庭宇脩身谨行如固其垣墉则不惟可进于汝师之道而存体明用吾犹将有望焉尚庶几归儒之意道士怃然而作曰命之矣乃书以授之是爲记雅州振文堂记雅安南控九折西扼灵关之塞地多卤岭峭川激民椎顿能劳苦而其爲士者颇知自好质而不华时平无遽则其闲旷之趣往往中州弗逮然至者以其僻且固也而不陋之者几希成都宇文侯绍芳爲是州之明年边尘不惊百废且饬廼因余力顺民之情爲楼于州之南侯旣爲文以纪之又爲堂其下扁以振文伻来谂子曰愿有以告于州之人也夫不逺其地鄙夷其人而思所以告之侯之用心抑所谓几希者矣而侯之爲是也宁以斯土也士习虽醇而驰骋文艺以譁衆取宠者仅仅有之故思有以振作之与抑侯之意殆不止此爲堂南郷厥位爲离其爲文也佔毕诵说云乎哉太极昆仑动静根焉元化周流柔刚分焉盪推往来更迭杂揉日夜相代乎前无一息之间而天下之至文生焉离离乎其相丽也皇皇乎其旁烛也秩秩乎其有条不紊而纎微毕具也仰而观俯而察则日月之晦明星辰之见伏山川之融结草木之罗缕近取诸身则君臣父子兄弟夫妇明友之闲莫非天命之流行而人文之昭晣是故尧舜禹汤文武所以化成天下而圣人所爲起鳯鸟河圗之叹薄乎云尔后丗之所谓文也今侯卷卷乎是州之人夷荒辟秀思有以振作之余窃意其士质而静旣少驰骛之观地阻且左又无繁华之娯则或者纯固専一知所用力自兹承侯之德审思明辨纯体笃行岂无日改月化有以悠然自得于天理之彞而识人文之正者乎传曰甘受和白受采登斯堂也庶几有感于斯言绵州通判㕔二贤祠堂记普慈冯君德从自巴西以书抵眉山曰昔在先正諌议鲜于公曁我祖戸部公尝相后先通守是邦风猷蔼然迄于今未坠越我罔闻知来承兹之頋瞻攸居惧弗克嗣以愧前修乃庀事踰月即治寺东偏辟宇而并祠之将以致髙山景行之仰盍爲我叙所以作昭示来者某尝夷攷二公之行事而窃有感焉方熈宁王氏用事窃经术之似以文管商之实威令所届胥爲怨咨小大百辟罔不尽力争之卒以取忤而嗜利亡耻者冯依爲市茂恶怨正惟所欲爲根孽蔓延极于元丰之季其祸犹未弭虽以神考之明睿时察其姦隂主善类而汔莫之胜也鲜于公爲蔡河拨发应诏言十六事谓滕甫曰其文类王陶可嘉也遂用爲利州路转运判官𥘉建助役法议所役缗钱与转运使李瑜不合乃各以闻神考是公议因以风诸路且罢瑜而以公代之然自是爲用事者所嫉终神考之丗不复召用矣冯公奉诏鞠环庆狱一二执政至谬风上旨将以中范忠宣公不得动卒是忠宣而正种古史籍之妄盖自是大忤执政㑹史籍有异词诏韩晋卿鞠治执政因请併覆纯仁事神考曰纯仁事巳明白勿复治也狱具如冯公章执政殊弗慊竟以他事罢公归审官踰年乃得调来倅是州呜唿丗谓大臣喜怒过于人主讵不信哉熈宁以来登吁耆畯布列有位者莫非出于人主之意及其奉公据正以取谴斥则鲜不岀于大臣之私虽一时宰臣如韩忠献文忠烈冨文忠执政如吕正献司马文正赵清献唐质肃呉文肃侍从以次如吕中丞滕章敏刘忠肃杨元素程明道苏文忠文定郑介公乃皆神考深知其人力主其议者或召之至或命之留或惜其去则神考也及其或从外𥙷或以罢免或不免于窜逐则安石诸人也矧新法之害用兵之非神考固尝流涕于二后之请叹愤于安上门之圗恸哭于永乐城之败曷尝不曰吾将亟解而更张之也而将顺靡闻蒙蔽相尚徒以强辩邪见力持人主不可动揺以神考之仁心仁闻卒之民不𬒳泽而覆受其祸一时善类乃徒以知言垂芳竹帛可胜叹夫今鲜冯二公之事虽不尽同然而论事于熈宁而爲神考所知爲宰执所愠则盖有相似焉者矧鲜于公不过以蔡河拨发而言天下事冯公不过以御史推直而触大臣意其爲力滋不易然是乌可以无述哉有来斯宇仰瞻仪刑尚友风烈即其行事斯反诸巳而致思焉盖不必曰人不足与适也位未可以有行也亦惟循吾职分自靖以献于上焉顾焉往而不可以行吾所学乎诗曰国虽靡止或圣或否民虽靡膴或哲或谋或肃或艾是理也阅千载如一日冯公识之焉知来者之无人諌议讳侁字子骏阆中人户部讳如晦字叔明普慈人彭节斋记开禧二年王师北征不利虏乘势嵌淮环汉拥秦闚蜀明年春大将呉曦挟虏以叛士之仕于蜀者或舎生以取义或濡迹以就事或逃难以避污其事不必皆同归㓗其身志于仁而巳然而所䧟溺者亦往往有之惟某郡彭君挺然于虐熖之中㗖之以官弗从强之以事弗从絷之佛舎卒弗从也曦旣就戮宣抚使安公丙宣谕使呉公猎安抚使刘公甲上其事于朝曰守节不从几及于祸曰尝拒伪命忠节可嘉曰守节抗叛誓死不渝前后若出一口人以爲荣君乃以榜其居曰节斋庸侈其事而自泸以书抵眉属余爲记余谢之曰何哉子所谓节者且忠孝臣子之分也率吾性素其位慊于中而行之焉耳矣而子独是之名乎曰余非以是爲谅也余将识诸卧兴以自儆也则又谓之曰圣人知人之要视其所以观其所由察其所安安焉者终之于乆而不渝然后其人可识也曽子固书颜鲁公之死谓义有不得不死虽中人可勉焉惟歴忤大姦颠跌撼顿至于七八而始终不以死生祸福爲秋毫顾虑非笃于道者不能如此盖以爲不如是或能勉诸暂而不能持诸乆是亦圣人察所安之意也且不宁惟是在我太祖时甞议武成庙之配享者所升入二十有三人所退黜二十有二人其间如陶侃李光弼且不得与尝迹其事陶特缓于讨贼李特稽于赴援耳然而功名俱巳蹈厉岀伦軰一有瑕颣固不在所録节之难于始终也盖若此矧欲学爲陶李者乎惟子勉之其益求诸古人以内反诸心毋矜焉而画也毋挠然而辍也毋不见知焉而措也人所当爲盖不止是子懋敬之以圗厥终则曰子之言爱我也盍即是爲记乃书以授之重校鹤山先生大全文集卷之三十九鹤山先生大全文集鹤山先生大全文集文集四十重校鹤山先生大全文集卷之四十记眉州新开环湖记临卭魏某居郡之明年歳熟时康敎孚讼清图惟寛闲之郷有以节宣劳佚䟽瀹幽滞也郡故有沼而区分壤别港絶潢断昔人又多爲矼梁以窒之曾不能容刀焉廼宣廼理倅以小艇于圃之西爲洞循洞之西爲亭榜曰西港港有歩可上下舟舟行而西爲髙梁榜曰环湖梁之下可藏舟又西爲传馆由馆之北湖光渺漭从广百丈其衡之长如从而加倍北迤东截松菊亭易亭榜曰栢港又东爲亭菱屿直百坡亭又东北爲雪桥爲游环靷梁乃济又东爲起文堂泓涵演湙深广缭绕于是环圃皆湖也廼因暇日命客张坐饮相与乱流而观则翠筠苍樛参差蔽亏柔夷华芳夹道绮靡周阁曾槛倒影参错双鸧乗鴈浮深戯广纎鳞巨介頩首莘尾目行心舒俄顷变态应接不暇客曰子之爲是于圃中也计庸程物属役赋丈非罢极人力恶可以爲有也然则子无巳勦民尔乎曰不吾未始有爲也山径之蹊闲介然用之而成路爲闲不用则茅塞之其塞也山固自若也其介然而成也非袭而致之也山之固有者然也今余于是湖也亦袭而致之与无亦因其固有而导之然与而奚勦民之有客曰是则尔矣而政非所急也曰吾闻诸栁文惠侯曰气烦则虑乱视壅则气滞故必有游息之物使之清宁平夷常若有余然后理逹而事成是乃吾所谓节宣劳佚䟽瀹幽滞焉耳斯其爲政不巳多乎曰子之爲是也则吾旣得闻命矣抑闻之无巳大康职司其居子之游也亦有以寓其思职之意矣乎曰有昔者扬雄氏有言乗国者其如乗航乎航安则人斯安吾将安航名吾舟且航者人之所以济也而国似之吾知乗航之不可忽则游豫之顷无非事也客曰唯唯非子吾不及此虽然请爲歌之愿无忘子之志也乃歌曰有弥且盈兮谁掲谁厉采蒲与荷兮采藻淠淠言其迈兮匪航弗济我引我拏兮我鼓我拽舒乎娧娧兮般乎裔裔云訏且乐兮莫之止戾卬兴我思兮此于湖底我之泄泄兮民之蹶蹶非尔作兮维余于制终余永念分是儆是戒毋臭厥载兮庶其夷届歌旣阕主人饮客酒泯然思辗然笑复使反之相与悠然而罢明日书以爲记眉州江郷馆壁记眉爲郡介居水陆之冲公馆之西故有代舎以赢賔旅余旣畧加葺焉惟是泝㳂来届者未有以舎也濒江有亭榜以共饮故邑宰唐安胡文靖公所作也郊之逆劳仅仅容车燥湿无所乃嘉定六年临卭魏某来爲州明年损少府用度撤而大之知县事吕符文靖之族也寔相是役冠楼于堂翼堂以室聮以歩櫩髙其闬闳缭以周垣盖经始于秋七月汔其冬之十月于是賔至之不时得此託处则賔从有适井匽有次脱然如归或以谓余曰客必致馆是谓友纪故昔人以隷垣觇晋以司里觇陈今余亦将以是觇予之政之修也曰嘻而恶知余之始拓爲不若是也余将左右宣畒树之台观屏剔菑翳艺之卉木使髙明平夷倦客有以息斯游斯节宣劳佚也而后薄民壌旁厄丛祠卒未有以大厌余志也而以是觇政也祗其所以隘我也姑识其事尚来者卒成之眉州新修蟇頥堰记距州城之东七里所曰蟇頥津者唐拾遗孟公昭图以直道不容爲田令孜所沈处也先是开元中益州刺史张仇公兼琼爲堰于吾州者二由新津县之西曰通津由蟇頥山之西曰永济水利凡漑眉山青神之田畒七万二千四百有竒国朝天圣末使民输歳修之缗畒筭余钱五十元丰遂增至百四十有二米爲升者一民患苦之淳熈九年郡守武信杨公辅易爲官修有所谓王景堰北牙与田祖田迪诸堰故叠石爲堤至是以竹落易之衡广一百二十丈有竒视昔用度盖巳十损其二而比歳东流益悍舂磨之家又壑之以浚其流矶之以怒其势故其下俗所谓芦花筒者日见漱啮筒下之田䟽恶不支迨嘉定五年水又汾至射王景堰仅余㝷丈幸未决决则堰髙江庳水且尽注之江七万畒之种将不得下明年余来爲守访问民疾苦多以是爲言欲爲改作则筑事巳动先是畒筭不下八十钱以给丁庸㑹广汉张麟之来丞眉山增科三十有八且爲教于民约一年勿复歛又节缩财用损常年三之二凢得钱三百万于是菑武阳之石以爲隄下卭笮之竹以爲楗使植根旣固虽有涨潦不能侵噬一日戒余以竣事余往观焉且命客以俱丞曰是亦庶几无憾余曰不是所谓随冝救弊然也而长利乎且州之水近自白虎江来其爲派二东流直蟇頥则病堰西流薄州漑则病城是虽三尺之童亦皆见之而先是者弗此之图今东流日下吾恐武阳之山可泐卭笮之林可秃而筭畒增繇抗民之精将自是日极矣今爲教曰尽一年勿复歛丞能自信矣乎曰然则徙东流而西之其庶可乆乎曰西亦吾民也东免于堰患而西爲城忧是以利易害而弗可爲也曰柰何曰移东而西偏也移西而东亦偏也吾欲截江爲楗以捍东流而洒渠于东西之两闲则城若堰将两利焉不乃可乎丞瞿然曰命之矣敢请事期而客有难曰因其故而歳爲之防可截江爲之以徼幸万一不可曰何由知其不可也曰闻齐人延年言于汉武欲开大河上领帝谓此大禹之所道不可改杜预将桥大河或亦以爲商周所都历圣贤而不作殆必难立然则是堰也昔人之经启于斯爲不少矣而顾未有及此者子之知也诚足以尽出古人乎哉吾恐洒渠之利未即见筭畒之缗未可罢而截江爲楗岁一勦民是以百仞之隄爲阱于国中也其能乆居此乎使来者或不能卒子之志歳一罢修则今之消功殚贿以爲之者将复溃而东趋而前功废矣曰抑余闻汉人之习于灌漑者曰张戎尝言水性就下疾则自刮除成空而稍深今洒渠以浚之其势将日下下则疾疾则刮除而深昔之东注而病堰者皆将爲中道之归歳不过捐钱百万以爲截江之防而王景堰之役可渐省以至于不必复事矣与其歳捐三倍之费以捄其末而爲害未有旣也且是非之心焉可诬也今惟其是孰不我是今而非也安能强来者之不我非邪况渠成民之利也其不成也所捐不过异时所以待遇使客者今少府损节之以复于民耳而来者何得以非我乃以控于刑狱常平使者潼川杨公子谟议未决㑹行郡相与按视始尽得其利害之要捐钱七十万俾经始余亦以少府二百万足成之命丞受役焉㑹计金糓兵马都监呉戒事期程护工作水工以时物土赋丈庸丁以时架筠揵石起冬十月汔明年春三月累日积工凡若干民之无职事者受庸而爲之渠成而前以爲非是者往往自异其说谬见称述余复谓之曰始而非之者固未必是今而是之亦不得爲非乎水爲天下之至险有非知力所能周者而子爲是乎易曰穷则变变则通通则乆若夫变而通之使可乆而不穷则在来者非吾所敢知也乃以爲记大邑县学振文堂记吾州之俗检履醇固而𬒳服文雅盖自汉以来代有显人胡安先生林翁孺庄君平以经授卿子云流风所渐儒学日茂其属县曰大邑又介居羣山之麓地阻且右士生其闲无繁华之娯驰骛之观荡心憷目故其用力益以颛固笃学好修礼贤乐善若恐弗及成都李君某来长斯邑厥明年时和歳丰百废具修乃爲堂于邑之南名以振文将与邑之秀异藏脩息游于斯而移书郡人魏了翁曰愿有以告于邑人也了翁固谢不敏不足以举斯文君固请弗巳则谓之曰何哉子所谓文者清便婉转点缀映媚姑以玩物肆情者乎传㑹假託窜移编缀苟以譁衆取宠者乎爲堂南郷厥位爲离吾恐君之所以望于士者将不止此也君曰何以语我曰吾请试言夫所谓文者而子姑听之且动静互根而隂阳生阳变隂合而五行具天下之至文实始诸此仰观俯察而日月之代明星辰之罗布山川之流峙草木之生息凡物之相错而粲然不可紊者皆文也近取诸身而君臣之仁敬父子之慈孝兄弟之友恭夫妇之好合朋友之信睦凢天理之自然而非人所得爲者皆文也尧之荡荡不可得而名而仅可名者文章也夫子之言性与天道不可得而闻而所可闻者文章也然则尧之文章乃荡荡之所发见而夫子之文章亦性与天道之流行谓文云者必如此而后爲至文王旣没文不在兹孔圣后死斯文未䘮此非后世所谓文也今君侯振文之谓将奚择乎此曰抑闻之敏而好学不耻下问亦得以谓之文孝弟谨信汎爱亲仁行有余力亦不嫌于学文文固有等级也自非上知生知迪天理之彛蹈人文之正动爲世道言爲世则则勤学好问推孝弟谨信之余固学者事也特有先后之序浅深之闲焉曰子言是矣如余前之云者乃天下之至文遽得以迂而后之也圣人所谓斯文亦曰斯道云耳而非文人之所以玩物肆情进士之所以譁衆取宠者也侯诚有意于斯则所当表章风厉使爲士者以勤学好问爲事以孝弟谨信爲夲积日累月自源徂流以求夫尧之所以可名不可名夫子之所以可闻不可闻者果爲何事近取诸身而秩乎有叙逺取诸物而粲然相错仰观诸天俯察诸地而离离乎其相丽皇皇乎不可紊斯所谓文者旣有以深体而嘿识之则将动息有养触处充𥙿无少欠阙迨其涵泳从容之乆将有忽不自知其入于圣贤之域者矣斯文之振孰大于是君瞿然曰是文之本也敢即是爲记将与多士懋敬无斁长宁军贡院记长宁之爲军自政和四年始朝廷不鄙其逺俾得贡士视内郡德至广也王泽旣浃士习用劝风气开建衣冠浸茂𥘉合试于泸郷之士弗便也绍兴十四年始以士之请寓试于郡之龙华僧舎越十六年増流寓贡额二名合旧爲三越十四年而单演之始登进士第由是数十年间人才彬彬间出接武科级就试者因以倍于曩日僧舎湫陋旣不足以容校士其间者亦病于弗葺嘉定三年夏四月陵阳虞叔平父方简来守是邦涖事之逾月士以爲请侯瞿然曰是登进贤能之地顾苟焉若是盍更诸爽垲者廼陟南冈顾见西门之左稼泽且数十丈距郡宇百歩而近域王诸峰秀出于左中爲寳山屹起百仞侯曰是殆可矣明日合寮吏与学之左右生观焉不谋同辞考诸龟亦惟丙食遂益市旁近地捐钱二十万经始其役或曰地势卑淤舁辇畚之事得无消功殚贿柰何郷之士进曰此地发祥効灵寔眆于侯请勿以烦官有司吾侪小人愿加一力焉则属役赋丈爲台门三爲誊録廵防之位二前爲重阁周以歩庑中爲公堂室东西向居堂左右校试之斋庐四在堂后又爲虚明之馆在斋庐后凢大小六十楹于是侯爲大门通守杨君师信校官文君东寅爲庐馆以继之郡士以次各守事期起冬十月巳巳讫明年春三月戊辰用丁夫万三千七百有竒钱用诸费二十七万一百有竒役成而不愆于素侯干道宰相雍公之孙也识济开逺克念厥绍凢所居安惟猷是程盖不宁惟是役也崇学校以迪士申孝弟以厚俗覆茅之庐爲缮以瓦触舟之滩开凿如席泥涂十里伐山陶甓化爲康庄四溪病渉爲二脩梁直逹郡治大葺官宇爰蔇典学司刑之官咸妥厥居盐筴旧爲民害不加抑配而商贾阜通叠是成绩类皆非他俗吏所能办者某守广汉之数月郡之士以书来请愿有记焉某熟复其事而叹嘉之不置也因惟君人者以天下爲一家不自治也分千里之地寄诸郡守害焉除之阙焉修之不便焉必图所以更张之如此乃可以位天位禄天禄而亡愧弗是之思视其蛊坏不治者懵慒然去之奚以守吏爲哉侯之是心也庻知所当务者矣然而气湮郁爲此邦恨讯彼故老稽诸龟猷即南离之方而筑楼其上以发舒文明之气楼成而属余爲记余尝观隂阳之气于易而知侯之意固有在也天地之气运自北而南万物之生出乎震齐乎巽则方向乎茂盛之时也致役乎坤说言乎兊则歛华而就实矣揆诸定位惟南北爲正北爲万物归藏之所南爲万物相见之方试以一日观之日之方中天地之闲无纎微弗烛焉惟人亦然抱阳而负隂惟都邑亦然面朝而后市惟郷饮酒之位亦然向仁而偝藏侯之意其将使域乎此土者悉惟文明中正之趋而无湫厎偏闇之患乎春秋之于士功必谨所与鲁隐之作南门必书僖之作则讥之今何以书岂所谓作事有法得其时制者乎然则士将何以荅斯施也人之一心虚明中正万化由是出焉故其象爲离人惟不知所以自明则伥伥然冥行以终其身诚能居中得正有以洞见全体则所居广居也所立正位也畅于四支发于事业其文明之美将以粲然而不可揜者楼之作侯所以望于士者宁不在兹乎侯故丞相雍忠肃公之孙名夷简字㓜仁广安军和溪县安少保丙生祠记恭惟国家承百王之敝㝢县纷裂藩臣恣睢艺祖皇帝神武所运乱夲旋弭以开亿万年无疆之基太宗遹祗前训卒其伐功凾生闿怿夷狄顺轨眞仁休养英庙孠承至于熈丰物衆地大而假儒爲姦者乃始变乱典常元祐更化纲自毕举而绍圣以后党祸再作极于崇观政宣戎索弗戒乃底于乱髙皇南狩骏惠先烈弘济大难阜陵继之励精图治志清全疆大勲未集而崇陵享国日浅肆开皇上克念厥绍始𥘉清明率吁羣献将有志于庆历元祐之盛者天下延颈企踵以需太平而韩侂胄巳居中窃弄威柄矣呉曦乳臭子耳依冯世资出入内合侂胄旣倚爲腹心卑掌禁旅虽宠任踰涯而曦之爲谋则盖不在是也武兴则曦之窟穴也玠璘拱挺再世爲将忌刻少恩士鲜爲用徒以积威之余知有具氏故曦宻结侂胄愿将西师旣遂所图则轻蔑王室之心由是日甚宻以开边中侂胄之欲而潜通于虏乗时爲姦士大夫繇学禁以来义理益不竞一旦利欲所焮则大官唱声一口附和凢以使命还自虏廷者例曰虏有内变虏有饥馑设王师一动关河必且响应是则然矣而不思侂胄之可与共功否也凡一时之躐登华要者鲜不出此虽廷䇿进士亦以是爲举首否则摈抑不容矣先是某蒙恩召试玉堂尝力陈其不可几触闻罢明年将出朝廷尚欲託之公言以排异论遂建请宰执侍从两省台諌官条具可否来上爰蔇管军咸得译闻诏下中外各以巳见条奏独曦不奉诏而移书侂胄曰今戒严有日忽出条具之命志惑焉未知攸禀进退迟速愿明降处分彼旣不论可否而反持短长以肆欺侮侂胄得书罔然以失而公卿以下素爲所请寄恬不知察不知识者固巳觇其无君之心迨郭倪李爽攻寿泗皇甫斌攻唐邓虽皆覆军亡将而还然尚可诿者曰庸而曦悠悠不前不惟蓄温𥙿之志盖又出于石晋刘齐之陋䇿元帅旣遁王人继逐东归之士蔽江而下至是所望以反正者惟蜀人耳志仁者蹈死弗悔固足以明人臣之义而㓗身者勇徃弗顾全躯者依违其间下此者又置不复道方斯时也虏蹂我淮甸绕我襄安以来荡揺我江汉顾瞻四方蹙蹙靡骋而六十州生聚遽隔王化此何时也悠悠风尘莫有能剚刃于贼者视其污蔑衣冠割截舆地骎骎然朝异而晡不同不过抚髀太息焉耳矣今资政殿大学士安公奋由儒生独能周全其闲濡迹以就事部分旣定即矫诏诛曦以闲乗势尽复四州虏闻之以爲从天而下也相与胆落神沮谓吾中国有人由是不敢有二心方反书之上也朝论大震上召羣臣计事咸谓无出公右乃爲札书赐公勉以图曦报国书未至而捷闻君臣动色相庆以谓知人拜公端明殿学士中大夫知沔州充利州西路安抚使四川宣抚副使恩视执政亡何曦首至阙下诏礼官讲行受俘之仪纳于武库凡皆国朝所未有者也猗与盛哉蜀人于公饮食必祝盖公之祠徧蜀中而公广安人也和溪县封山鎭亦公之郷也顾独阙焉未有以识髙山之仰其郷之士曰陈震孙等德公之知乃肖厥象而走广汉介通守李君炎震欲得余文以识其顚末余惟公殊尤絶异之绩垂之史册镂之玉板𬒳之乐石者何可胜数尚安以余言爲也而固请弗巳则三复其事爲之喟然叹曰天下之生乆矣一治一乱非以气数屈信之变人事昏明之感故反覆盪摩所不容不尔邪然天之爱人也屈于前必有信于后消于彼必有息于此使生民之类犹有所依以自立而不至于极敝大坏则以天固生才以待其定也夷吾不死以康天下绛侯屈意以安刘氏方事之未白也有友如鲍叔有君如汉髙帝固以是望之彼亦以是自信不疑是乌可强而致然邪贼曦之变公虽以天下爲巳任始焉自晦而人主与羣臣固巳期之于千万里之外书诏下颁露布上腾以其时考之盖项背相望于道地之相去也若此其逺而君臣一心如合符节人果不可以无素也唐禄山之乱河朔二十四郡独有颜眞卿元宗犹谓我不识眞卿何如人所爲乃若此眞卿固尝有位于朝矣而元宗不识之安公方守偏郡巳爲人主所深知河朔乆而未平而蜀变定于俄顷虽其气数屈信之异而亦人事昏明之感固自不侔也今虏运旣衰羣丑相噬扫清旧都兹维其时以天下之公望朝廷之夙知盖未有以加于公者入相天子倚成厥功则铿鍧炳辉盪人耳目其将有大于此者矣某虽不令请赓皇武方城之雅以备一代缺文云重校鹤山先生大全文集卷之四十鹤山先生大全文集鹤山先生大全文集文集四十一重校鹤山先生大全文集卷四十一记眉州威显庙记眉之有威显庙故巴西郡太守邦人史侯某之作也侯之孙宓崇曰神之夲𥘉奠祀武康捍患御菑功施于时于禜于祷是飨是假有有司之牍有内史之命郡有乗庙有纪赫赫厥霛可考不诬自我王考丗仕武康实昭事神旣齐旣稷歆时惟工祝传词致告赉我王考王考亦德神之惠也自时厥后莅官所至以民生之不易水旱疠疫之不时也有祈焉有报焉罔有遐迩故于武康于峩眉于龙于万于阶于巴西于丹稜率建祠事晚而居眉祠是以兴昉于淳熙之年迄今三十载矣而始克卒成惟祠之所縁起与神之有绩于民不可以无书也属某记之某循其顚未则爲之喟然叹曰鬼神之说尚矣自圣贤不作正涂壅厎士不知道民罔常心非置诸茫昧则憷于竒衺或又诿曰夫子所不语也季路所弗知也吁是难言也其果难言也而圣谟孔彰实理莫揜其有独不可见者乎天有四时地载神气亘古今薄宇宙盪摩而罔息者孰非鬼神之功用乎反之吾身而嘘吸之屈信视听之徃来浩乎博哉妙万物而无不在也而圣人因物之精制爲之极使人承祀而致生之洋洋乎如在其上勿勿诸欲其飨之也此岂有不可见者乎或曰三代命祀祭不越望武康之祠也于此乎何居曰古先圣人所以明命鬼神教民羙报者有功烈焉民瞻仰焉取财用焉春秋奉尝所不敢后固也然而户灶门行之祀坊庸表畷之蜡禡侯祖伯之祭马蚕猫虎之灵有施于人则无不宗也是仁之至义之尽也而况兹乎抑侯之爲是祠也繇繇然若国之有社而无私福也其可谓先民而致力于神矣夫记曰郷之然后能飨焉来庶或飨之当有发于斯言眉州载英堂记天地之德隂阳之交鬼神之㑹五行之秀气絪緼磅礴而降材焉何其甚贵也罔然而生泯然而死寒暑之运与俱草木之荂同腐则人亦无以灵于万物而天地亦无所赖于人矣士之生乎两间必知所甚贵者而用力焉隠居求志足以承徃绪启来哲得时行道足以位天地蕃庶物不幸际乎艰难则鞠躬致力引义尽分足以掲天理遏人欲欲其自靖自献虽所遇各异而不失其所以爲贵且灵是则不翅符节之合是以生都显荣殁有精爽登于明堂祭于大烝者旣足以垂休无穷而展牲用币春秋以时列于学官奠于有司从于先圣先师庶几爲国之故者犹足以使百丗之下闻其风而兴起焉薄乎云尔析珪儋爵睢盰闪睒以诩庸人孺子之听者之爲也自汉以来武阳爲士大夫郡芳徽懿绩史不絶书至于我国家扫清氛祲陶以仁厚昭以伦理然后道术浸明士知所以爲贵自諌议田公始以直谅闻朱公孙公石公后先以儒学显嘉祐治平之间则有三苏父子出焉自时厥后丗载其英在元祐时则有若给事中吕公在建中靖国时则有若太常博士孙公在靖康时则有若通判杜公建炎以来则忠愍唐公忠介刘公忠愍孙公内翰王公给事刘公文安杨公殿院杜公文简李公待制孙公司业刘公或以节义或以事业或以学术或以辞章显庸于时仪法在后生荣死哀盖列诸学官奠于有司咸谓无愧者学故有祠析爲二三判涣䔪离昭事靡肃亦有名绩显着而象设俄空某至郡以令诣学顾视惕然订诸耆艾萃爲一祠访诸子孙审象惟肖于是属役于教授赵某防御判官杨某爲堂东庑衡长四㝷有五尺从长眎衡损㝷之一涂墍竣役缋素精能迺命执事载稽国史繇田公而下列圗于堂者二十有六人序攷其丗服眎其秩经始于月日告成于月日躬率僚吏诸生而舎菜焉曰是役也不可以无𫐠则爲之言曰德之不脩学之不讲处无所逾于人出无所禆于丗死生浮湛若有若亡此士之所当发愤忘食尽心力而求之者而声名之有无利禄之得䘮固不当以一发滓吾之至灵至贵也夫二十有六人者之得升于斯堂也岂尽以人爵之贵云乎哉有盟府之藏有太史氏之牒有天下之清议二三子诵其诗读其书夷攷其行事反而求之可也诗云诚不以冨亦祗以异佥曰然请鑱诸石而事斯语汉州房公楼记成都宇文侯鎭广汉之明年威行惠孚侯度聿修廼作楼于郡之西湖名以房公将以申怀贤尚德之意楼故金龟亭緑陂翠㶑横陈夹翼而亭宅于虹桥之左有楼其上实据要㑹然亭址卑湿楼居狭隘虽聚足拾级如不容比歳又因陋弗葺甚者爲庸保涤噐之地余昔守郡尝欲更之未皇也今侯撤而大之且爲诗以遗余曰作新此地诚爲杰观品题尚欠如椽笔余谢弗敢亡何侯以书来曰二年于兹矣弭囏恤隐罔末弗圗幸斯人之我安也不忍以垂去忘之以歳之不时民生之不易也旣以少府斥币籴万石米且筑四敖于旧庾之隂以赢之名郡储仓实巩实宻缓急是赖又捐钱五千万有竒爲民代输布缕之征是庶几可以去矣而斯楼之记昔者尝以属子党忘之乎某瞿然曰恶是焉可以无记也自郡县以来守襄阳者多矣而羊叔子杜元凯独传至欧阳公记岘山亭则惟及叔子羊杜相若也人之爱元凯巳不如其爱叔子矣是恶可强也自唐长寿以汔中和广汉刺史之眞除者凢八十有三人其粗知名可传后者惟贾至崔宁薛元赏及公尔而三人之誉巳不迨公虽于钓游寝休之所琴石竹木之旧邦之人至于今惟曰房公而不及它人噫是乌可量也然尝出入史牒于公美事类多䟽畧独于治郡称其多有遗爱而词人覊客尝适是湖者兴怀于俯仰之异置议于去取之歧殆亦不可胜数盖尝夷攷其事而未有所折衷于此也且旧史所书陈涛斜之败在前贺兰进明之譛在后而新史反此公自去国讫不复用岂以败故邪抑进明之譛启之也方公之建遣三王分领节度也是固谓吾国中有人将以禠禄山之气也然旣爲之前必虑其后方至德元载七月丁卯上用公计分封三王琦珙未出合惟璘赴鎭而后五月璘以江淮叛然则分封之䇿其然邪其不然邪当时如髙适且盛言其不可则后日贺兰之譛固有所入矣而当时大儒如韩退之栁子厚诸人毎以宿德重望归公极所尊礼则固不以成败论也赵郡李华之词至谓元宗季年逆将持兵天钖房公言正其倾羣凶害直事乃不行旣以见禄山未叛之前莫敢有言者而公独有所论建乃弗果纳杜子美之词又谓及公入相纪纲巳失公实康救忘餐奋发毎挫直词空闻泣血则又以见朝廷多故之后公独奋然以天下爲已任而孤立寡与动輙得咎呜唿公亦可谓处时之所甚难者矣虽卒于无成晚益落落而脩名令节人期于未用信于旣用勤王于蜀而蜀守以安作训于歧而歧京以重此岂无其素而能尔邪丗降俗薄是非瞀于好恶名实殽于毁誉向背变于死生者何独于房公然哉迨夫歳月浩阔情伪寂寥而着乎斯人之心独隐然与所寓俱存者斯其人之贤不问可知也公尝守袁爲需宴亭更刺史数十至王涯増饰栋宇而州人大恱公爲是州有旧竹亭鸣琴其上公去巳乆而李文饶刘梦得过其地亦思之不置形于咏歌公微权势人微交誉是卷卷者果何爲哉宇文侯旣有德于邦人又作斯楼寄懐曩哲安知后人之思侯不如今人之思房公也诗云投我以桃报之以李敢併以复于侯以房姓湖自文定张公始以公名堂自参知政事眉山李公始以公名楼自宇文侯始侯名某字信臣尝爲司农卿兼权地官侍郎今以右文殿修撰自京口移鎭云书鹤山书院始末开禧二年秋八月临卭魏了翁请郡西还旣又三辤聘召遂得迁延歳月丘园之乐者累年先庐枕山与古白鹤冈阜属连山之顚则脩竹縁坡循坡而上草木胶葛又上焉则荆棘之所于也有烽燧故基相传爲李唐时西南夷数大入是爲望敌之所盖居一县之最髙峯故县人亦罕至其地一日与家人穷隮颇爱面前隈支一峯欲即之而不得则除剪其荆棘蒙犯虺蜴聚足而上则其地平袤衡广二百尺纵数里无复侧峻凹凸殆天閟而地藏者隈支中峯复屹立其前如有鉅人端士色授面承欲遂卜室贮书其上与朋友共焉㑹居心制未即功嘉定三年春诏郡国聘士卭之预賔贡者比屋相望未有讲肄之所㑹鹤山书院落成乃授之馆其秋试于有司士自首选而下拔十而得八书室俄空焉人竞传爲美谈了翁曰是不过务记覧爲文词以规取利禄云尔学云学云记覧文词云乎哉则又取友于四方与之共学负笈而至者襁属不絶乃増广前后各爲一堂二内廊庑门墉以次毕具旁爲小室曰立斋永嘉叶公爲之铭介二堂曰书舫舫之左右爲南北䆫堂之后爲阁家故有书某又得秘书之副而传録焉与访㝷于公私所板行者凢得十万卷以附益而尊阁之取六经阁记中语榜以尊经则阳安刘公爲之记阁之下又爲一堂二内堂曰事心取邵子语阁之隂辟小圃凿池筑室艺卉木爲游息之所圃之后慿髙瞰虚一川风物之秀皆在目中又爲亭其上于以仰观日星风露之变俯察鸟兽草木之冝又若有以盪开灵襟助发神观者自惟穷郷晚进学未能信而洊叨烦使轻渉丗纷将败绩厥官是惧方表乞祠官之禄若得请焉退而聚友于斯藏脩息游于斯相与诵先王之遗言随事省察万有一不队厥𥘉以爲朋友羞尚不虚筑室贮书之意也潼川签判㕔緑筠堂记陵阳李成之性传爲东川佥书判官考其廨之緑筠堂而移书临卭魏了翁曰廨本廉访使所治堂之由来旧矣始坏于宣和末刘君轸复之再圯于干道间李君枋复之后四十九年我又复之堂之坏凡三而旧址不移緑筠之所阅凡几而故名犹在昔者之再易也皆有记今不可以独亡子其爲我书之余曰吁异哉童子寺之竹乆存以卫公重公安祠之竹不剪以莱公重今緑筠不知其谁植也阅变而不能易此君固自有以取重于人也虽然不曰竹而曰筠则有以也竹其体也筠其发见于外者也故记曰礼之在人也如竹箭之有筠也如松栢之有心也二者居天下之大端矣故贯四时而不改柯易叶释者曰端本也四物者之于天下最得气之本然则受命之正何独松栢惟竹箭亦然其曰筠者皆其端本之所发见也其在人焉独非受命之正而得气之本者乎苟瞬存息飬无所袭夺则生色晬然见面盎背施诸四体将有不言而喻者或者不得其飬而消不慊于心而馁消且馁矣况望其形于外者之泽乎卫武公之始年传诬其赂士夺国以共伯之年考之此殆不然独观其自爲止酒悔过之诗则公盖勇于改过迁善者也至其切磋以讲学琢磨以自脩则又非昔之武公者矣瑟僴赫咺其德容表里之盛巳宣着而不可揜及盛德至善昭明较着则又使人自有终不可谖者焉诗人无可以称其德者而作诗曰瞻彼淇奥緑竹猗猗旣以兴其容止之美又以青青而形其生色之睟又以如箦而称其发见之盛呜唿是所谓竹之有筠者与非无本而能然也及年益老德益邵自信益笃则其诗曰抑抑威仪维德之隅又曰温温恭人维德之基皆言夫积中而发外占外以知中而其用力又在于不愧屋漏时殆若与淇奥之诗互爲发明然则学其可以已乎成之之属记于余也岂徒使之识堂之废兴竹之盛衰例爲骚工墨客婵姢檀栾之语抑欲相与切磋琢磨于义理之㑹故余敢以诗礼之说复之岂惟于成之是望亦将以自警焉耳成之息游于緑筠之下也党有㑹于心焉其试以复于余也玉台极堂柱识东川漕廨之东故即城爲榭名以玉台城圯台荒有亭蔽其前嘉定八年冬临卭魏某由祥刑摄漕治潼明年春坏城葺台曁秋爲眞徙治遂首撤亭更爲堂东向距台之仞旧址加辟㑹以周頥氏请易名报可廼取太极圗易通与朱熹氏义勒寘堂壁名极堂将俟考功奉常议下嗣刻焉又明年秋台以雨坏其冬更筑屋仍爲台其前以无废旧名徙道城址堂容三仞崇閷半袤加容三之一缭以周庑广视容三閷二台之容崇视堂袤加二尺凡二役费钱六十万计粟六百兵丁之庸二千日俱榜以秦篆是爲识参议胡君一祠堂记唐安胡君台苻自吾州以书抵余于武信曰昔我祖参议府君自干道之末汔淳熈之𥘉尝倅是州今五十余载矣而风猷荡如越兹承嗣惧忝厥官乃即治寺之东偏肖绘而奉尝之子其爲我记诸了翁州人也闻长老言君自脱巾即三爲教官惟果山未及上而在襄阳荆门最乆凡襄汉闲事皆以身履目击裒稡成编亡虑数万言最后在䕫漕爲介卭爲贰大宁爲守利东帅司爲议幙盖今之所谓四蜀者辙迹殆遍焉自临遣至归觐赐对者凡再如建择诸边守漕复黎雅土丁口田发义仓蠲盐课率见纳用大抵更事乆而阅理多故能动中事㑹非若单见謏闻之人孤陋于一隅者其墓道之碑又谓其自筮仕逺游动百舎无出郷戚戚意行湖海万里歛裳径游𥘉不作难呜唿爲男子者不当若是邪前辈践历虽进士髙等亦有试吏即入逺者如自沼而潭如自京而吉自曹而衡自梓而昇自华而归自魏而岳自濮而鄂动踰数千里不以爲逺也仁庙用人亦先自逺路渐擢至京东西淮南迨其绩望章章则擢任陜西河东北三路及成都路自三路成都然后召寘省府故郡国之虚实风俗之媺恶人物之否臧山川之险易彼皆得以周度而究详之缓急须才则随取随有不愆于素自熈宁大臣始用资浅新进之人仐以奖謏激侫而因循旣乆遂废祖宗入逺之法士大夫生长习见乐近惮逺便文自私往往终其身而仕不出数百里之地者坎蛙罋蠛汔于今而尤甚亦岂无不出户庭而若合符节者然自非豪杰之士鲜能焉因台符之请之勤乃具以所见闻复之俾併刻于牲石党有以识丗变之降续文献之坠云石源计义甫川上楼说安仁计义甫并川筑楼余友郭方叔榜以川上而属了翁书之或谓义甫曰子知川上之义乎人非山立俯仰而过临川兴怀慨然此江熈之言也川流不舎年逝不停时已晏矣道犹不兴此孙绰之言也今以子之年盛气强而爲是昔日叹老之语也何居义甫以告了翁曰嘻圣人之叹果若是之卑卑邪历千有余年而经生学士谩不省此爲何事以熈绰也而犹不免是可叹矣夫今夫太极本然之妙动静所乗之机盪摩屈信爲春秋冬夏升降上下爲日月星辰感遇结聚爲风雨霜露接人之耳目切人之肌骨所以告晓于人亦不翅口教而面命者矣然而流行着见至近而易知则冝莫如水盖一者有生之最先而水根焉阳实在中而爲物不贰斯能行尚往功以无一息之闲故圣人于此又慨然有感于逝者如斯之义其所以发明天德之健圣心之纯亦无复斯藴矣徐子谓仲尼亟称于水者盖以此然亟云者窃意圣人以此义最大又尝不一言之而门人仅载其一焉家语荀卿戴德诸书记孔子子贡荅问之语亦谓君子见水必观使其不过论死生昼夜之理而于道体之运因无所发也则胡爲其必观也自孔子而后惟孟子独能推明此义爲源泉观水之说而秦汉而下则无传焉吕不韦谓水泉东流日夜不休爲天道之圜似不爲无见者然语焉而不详至晋人张景阳爲诗则曰川上之叹逝前脩以自朂盖词人之近理者然其意固谓人生瀛海内忽如鸟过目则亦熈绰之流耳近丗苏长公又谓逝者如斯而未尝往也其说则巳卓出诸儒之上然传鲁论也乃犹以死生昼夜爲说则不知所谓未尝往者果爲何说此非晚学之所能谕焉惟二程先生以后乃始一洗而空之其说曰此见圣人之心纯亦不巳乃天德也又曰此道体也天运而不巳水流而不息物生而不穷呜唿自是说之行也天下学士始知死生昼夜之说爲知形而下者之一端而叹川取水放海观澜凡皆孔孟氏所以示人之切近者人惟由于动中爲大化宻移而莫之觉有能于此观象得意而有诸巳焉瞬存息飬毫积累推隐微之不欺而参倚之必见则循是以往亹亹无间殆将有月异而歳不同者引而至于与天地相似无难也了翁非曰能之而粗有闻于此傥义甫以爲然则试爲大书而附此说于其后以谂同志相与共学焉眉山孙氏书楼记孙氏居眉以姓着自唐汔今人物之懿史不絶书而爲楼以储书则由长孙始楼建于唐之开成至光启元年僖宗御武德殿书书楼二字赐之今石本尚存自伪蜀燬于灾乃迁鱼其居爲佛氏所庐今所谓传灯院是也若里巷则固以书楼名长孙之五丗孙降衷常游河洛识艺祖皇帝于龙潜建隆𥘉召至便殿赐衣带圭田特授眉州别驾因市监书万卷以还然楼犹未复也别驾之孙辟乃入都传东壁西雝之副与官本市书稇载而归即所居复建重楼藏之鱼之有楼则昉乎此又尝除塾爲师徒讲肄之所号山学于是士负笈景从而书楼山学之名闻于时矣方楼之再建也在天圣𥘉辟之从兄直讲君堪尝爲作记钱内翰希白宋景文子京皆赋诗辟性倜傥不耐衣冠衣方士服其卒也从弟文懿公爲识其竁有不儒其身而儒其心之语故里人又以儒心名之比歳楼又燬于灾书仅有存者儒心之六丗孙曰某惧忝厥丗乃更诸爽垲以唐僖宗所书楼刻掲之楼视旧増拓焉且病所储之未广走行阙下传抄贸易以𥙷阙遗竭其余力复兴山学以余二十年雅故尝以谒请曰仆之用力于斯也亦旣廑勚公盍爲我书之以诏罔极则序其事以告余因惟昔人藏书之盛鲜有乆而弗厄者梁隋之盛或坏于火或覆于砥柱唐太元文昭之盛或毁于盗或散于迁徙本朝之𥘉如江元叔所藏合江南及呉越之书凡数万卷而子孙不能有之爲臧仆盗去与市人裂之以借物者不可胜数余尝偶过安陆亦得其呉越省中所藏晋史则佚于它人者可知安陆张氏得江书最多其贫也一箧之冨仅供一炊王文康𥘉相周丗宗多得唐旧书李文正所藏亦爲一时之冠而子孙皆不克守也宋宣献兼有毕文简杨文庄二家之书可敌中祕之藏而元符中荡爲烟埃晁文元累丗之蓄校雠是正视诸家爲精自中原无事时巳有火厄至政和甲午之灾尺素不存刘壮舆家于庐山之阳所储亦博今其子孙无闻焉南阳开氏之书凡五十箧则尽归诸晁氏呜唿斯非天地神人之所靳者与而孙氏之传独能于三百年间屡絶而复兴则斯不亦可尚矣夫矧自文懿以来进士鼎甲者凡三人而与賔荐取科第登显官者又不知其几今某又以上书言天下事尝诏免举径试南宫某之子午之亦与郷举今仕爲虽一名一级未足爲人物轻重而丗其诗书以不队基菑之训则有昔人之所弗逮者是恶可以无纪焉虽然余尝闻长老言书之未有印本也士得一书则口诵而手抄惟恐失之其传之艰盖若此惟传之艰故诵之精思之切辨之审信之笃行之果自唐末五季以来始爲印书极于近丗而闽淛庸蜀之锓梓徧天下加以传说日繁粹类益广大纲小目彪列分后生晚学开卷了然苟有小慧纎能则皆能袭而取之噫是不过出入口耳四寸间尔若圣贤所以迭相授受若合符节者果爲何事而学之于人果爲何用则谩不加省然则虽充厨牣几于我何加焉可不甚惧矣夫余旣以复于孙君遂併书此说爲书楼记俾刻之以儆来者且以自儆云重校鹤山先生大全文集卷之四十一鹤山先生大全文集鹤山先生大全文集文集四十二重校鹤山先生大全集卷之四十二记成都府朝真观记出成都少城之西迄北修垣而环除䆳宇而周阁沈沈翼翼竟衢兼术者朝真观也其中爲玉虚清皇之居而列其右者经藏仙祠云堂茶寮与方丈室湛然之堂也列其左者圣母仙师乗烟葛女之祠与凡而庖库之所也直观之西偏则爲诸葛忠武侯祠与读书台故老相传曰是侯之故宅也自天宝五年章公始更爲观奏名乗烟乗烟云者谓侯之女于此乎轻举也观尝废于庆历复兴于文忠烈公镇蜀之日其后易乗烟爲朝眞则重和元年也旣作大殿又爲屋百有五十间者绍兴中女冠张延彬也带髙埤下延袤而崇饰之则淳熈末张居兴与今知观宋祖良也祖良以其事属余爲记余尝攷侯之故宅盖在隆中然其自谓有桑八百株薄田四十五顷子弟衣食自有余饶则成都亦有家也独乗烟之事典记所佚未有以复于祖良也而客谓余曰书之庸何伤周人思召公而爱其棠晋人思栾书而爱其子今无乃非蜀人之爱侯也而以即家爲社爲未足又以貤诸其后人与侯之始卒也肖象立祠所在而是旣制于礼秩之不可则相与私祭于道陌间习隆向充之言至谓百姓巷祭戎夷野祀侯非威势人所交誉是卷卷者果何爲哉且不宁惟是侯之子瞻用于蜀也蜀人思侯不置毎见朝廷有善政佳事虽非瞻也必转相传告曰此吾侯之子瞻所爲也是以羙名溢誉有过其实陈史于侯父子雅有嫌隙今其言虽若过于抑扬然爱侯以及其子亦以觇人心之秉彝好德终有不可殄㓕者乗烟之事党若是乎余曰子知其一耳合散消息隂阳鬼神之常分也而必仙之云乎侯鞠躬尽力义不与贼俱存其流风余烈尚能威南人而走司马遗祠故宅亦足以竦钟㑹而感韩弘矧炯然此心扶植丗教将不豆千载而不可亡乎侯之子瞻孙尚不爱一死从容蹈义其凛有生意亦当与侯俱爲无穷彼所谓仙者谓其常存而未甞死也而侯与瞻尚三丗一心千古如见兹其爲仙不巳多矣自侯之卒贼势益张伯松旣亡瞻尚亦殒昔者教忠之训则有死而无二也然则侯之遗息至自託于方外之游又非以㓗身遯丗终不肯自污于流俗也如屈子逺游之云邪客曰子眞知侯之父子者也子其遂以识诸使有能明于天地之性而不可以神怪也其无发于斯言矣乎是爲记史守文笃斋说眉山史君守文以笃名斋属余书之且曰併爲我言其义余因记王文公尝云其夲强大坚实者竹也其行尽力有所至者马也竹其性然马则䇿而有所至故笃之字从竹从马先儒以其滞于偏旁也哂之然余谓坚实尽力之义不爲不是特䇿马之云稍若傅㑹耳大畜所谓笃实专指艮体而书诗记语所称如笃庆笃祐笃亲等语虽有厚义然余谓笃恭笃敬笃信笃行笃忠正笃不忘之类则亦有重实沈晦之意兼备乎其间非一厚字所能足其意也公刘六章以此字冠篇中庸三十三章以此字终篇盖公刘自易其田畴实其储峙定其室都以至修和民物开拓风气凡皆纯体力践以底于成无跬歩弗实也中庸自戒于隠微发于知行验于天地鬼神而末章反复吟咏其妙至于无声无臭而后巳凢皆力学爲巳以臻其极无毫髪弗尽也史君诚有志于此乎则愿求之于切问近思察之于日用常行毋以洒扫进退爲可忽也毋以徐行后长者爲易能也母以孝弟谨信汎爱亲仁爲不难知也昼贯夕习日积旬累如公刘所以用力于国家中庸所以用力于讲学者无跬歩弗实无毫髪弗尽则所以名斋其庶几不爲空言平易曰刚健笃实辉光日新夫内干刚健也外艮笃实也健而实其爲日新孰御焉史君勉诸江原县天庆观云层台记开禧三年春蜀盗未平江原道士吕元素语其徒曰吾侪小人羣居族食无益县官今逆氛若此又不能剚刃贼腹膏首原野盍姑杜门以需底定乃相与校藏书见其书有爲九层之台可以爲民禳沴祝釐者则用其法而封之名以云台列天地日月星辰岳渎之象而祷祠焉其后盗平遣其弟子太古以书抵余曰是将爲四民逆雨宁旱弭兵顺年之地也夫子盍爲我记诸余熟复其事作而言曰帝王盛时其交鬼神也有道自颛至舜咸命重黎絶地天通俾之髙卑小大各有分限毋相侵渎所以帅天地之度仪生物之则正人心而防丗变者爲虑盖甚逺迨周治日文明政嘉义罔不釐举虽以文史星暦卜筮之职而领于春官者皆以大夫士爲之三巫之属凡以神仕者亦皆精爽不贰之民也夫如是鬼神之与人分殊而情通殊则不渎通则不旷先事而祷也荐以六祝之词有事而禳也同以六祈之礼而不宁惟是也下逮郷遂亦各制爲之则水旱之不时则于党鄙乎禜之而涖之以正师疾疠之不明则于鄼族乎酺之而涖之以师长至于恍惚交神塞明则图象类也表处位也别次主也辨名物也盖若有洋洋在上在左右者焉呜唿此岂惟上之人深知鬼神之情状以能委曲绸缪于幽明之变虽巫觋之人其才知足以比义其聦明足以照彻不謟不诬而爲神所依此帝王所以爲斯民立命立心者也自王政不修而圣贤所以格物致知正心诚意之学不断如带有候禳祷祠之事则方社弗举而谄非其鬼也虽经生学士往往安见闻之陋以疑隂阳之化憷利害之私以怫典则之经敬不以逺逺不必敬也况泯泯棼棼之民无所于训目慝礼而耳淫乐理义之不务则委诸茫昧眩于竒诞皆其所尔余尝粗有闻于儒先之教毎病其流浸逺思有以告于上之人相与障而囬之而力未能也而元素乃以是请慨道逺民散死生劳佚仁鄙寿天民自爲之风旱霜雹顺年烖兵民自祠焉爲吏者弗及知也今祝祈禜酺之遗乃若仅见于斯不亦可尚矣乎然古人之爲盖忧民之忧苟以寓其精神者无所不用其极也而其始甚正其流且不能无弊则子也生乎今之丗亦能保其歴乆而无失其𥘉心不荡于末习矣乎方欲与之精讲而胪正之庶乎可乆而元素卒太古又过余言曰吾师之请也夫子尝坠言焉今太古不佞复述其事爲周阁䆳洞以馆天神夫亦以爲民而无私福也夫子其併记诸余又谓之曰美哉此心也余前所谓此爲吏者弗及知者也虽然吾旣爲尔师言之矣而闻之乎汉儒有言明天地之性者不可惑以神恠知万物之情者不可罔以非类吾侪苟非理明义精其能通天人之分际而不受于流俗乎子归饬而徒明而师之心固而所守然人不能皆子也子其以余言爲然则识诸洞前之石使来者而有发于吾言也是亦正人心防丗变之一助而亦尔师弟子之𥘉志云尔简州见思堂记余少读书于十三卦制作之象见所谓门柝以待暴客弧矢以威天下毎叹风气旣开人情易动虽黄帝尧舜有不容不先事而爲虑者及观古制之详莫备于周有井牧之田有伍两之兵有沟封之固有郊关之限有廵鼜之警有壷柝之守不得巳而用民也则郷遂三邑三等采地以次召发不止则诸侯又不止也则有遍境出之法乃知古人虽以礼义廉耻爲域民固国之道然未尝不设险用师以辅之也少长从仕郡国间问所谓城则凸不满数尺足可蹴而过手可俯而攀贾牧之所挑挞犬豕之所蹂曰此城也问所谓卒则厮役于羣吏占留于寓公春秋大阅暂聚而旋散之称娖则避免走趋则喘汗扛负则庸代曰此军也问诸故老按诸史牒则曰所从来乆矣盖自国𥘉惩唐末尾大之患大难用平即罢镇戍迨平并汾闽越则巳令江淮诸郡毁城隍收兵甲矣淳化咸平距建隆𥘉不过四十年耳盗发西川惟益梓眉遂有城可守濮盗作于近辅如人无人之境滁阳诸郡至以白直守郛江浙荆淮湖广诸道冨郑公谓处处无军城垒不修或数十夫持鉏耰白挺便可尽杀守今开府库谁复御者至宝元康定以后则又虚内以事西边则武备之削滋甚五年间盗杀廵尉至六十贠入城剽刼者四十州王伦起沂并淮渡江歴数千里无一人御之张海等辈剽吏御人于京淮湖陜间州郡莫敢孰何金州盗作速召州兵仅有二十四人以承平之乆郡有余财民有余粟而廪廪若此矧熈宁而降笼财利弱州郡则益不暇爲国逺虑矣政宣之末内讧外猘炎兴之𥘉大奔小降此其理势之必然余爲此惧尝以告于君父谂干有位前后凡缕缕千言卒未能有行焉一日蜀阃抚御失冝利东溃兵敢开乱畧旣剚王人批果阆剽遂普遽进迫简州且大书其帜曰破简入西川声𦦨所届惊奔相属封彊之臣鲜不荷檐而立者简守虞侯始至之日而变作于益昌又五日而闻变㑹显谟阁直学士刘公以王隆之禄家居与侯约各率其孥効死勿敢去侯益以自厉廼阻江爲守料材壮明简稽峙刍粮甲兵戒桴筏具蔺石杜擭穽察相翔谨号戒州人大喜各愿输缗以佐用度侯又爲请干部使者范侯仲武益金谷调黎雅牌丁以爲援威声益振贼气以夺侯复念大兵之驻于邻境者饟道不继则饥饿易动贼或乗之此关事机不小乃不敢以异路辤而共其资粮屝屦与其酒醴饩饔又从而开诱辅持之凡以贾士勇而伐贼谋者行李之问无日不至故俾在师者咸得以尽锐敌忾无复疑顾讫成厥功然则岂惟州之人受其赐其蔽遮西川以无一蚁之阙则侯力也州人念侯不置乃卜郡城之南与刘范二公并祠而植棠隂其前取班氏循吏传语榜曰见思城南盖他日贼所奏之道示不忘德也舆辇畚筑之工民不取庸争爲歌謡而劝趋之诚惧太守之知而不巳听也不日告具守知之果使人辤焉则属役反倍他日祠成爲书以告余曰夫二君子者子所善也盍爲我识之余方叹自国𥘉以迄今日兵窽城坏财匮民穷而虞侯独能奋张于斯时然则域民固国果不在是邪或者犹曰方时多士惟功利可以奔走斯丗而义理所不计也智术可以批难解纷而诚信非所先也呜唿今无一可恃矣缓急惟人才是倚人才之要则又在居敬集义以不失其刚中有孚之夲心然后天险可设而有以爲守脱併是焉亡之吾不知其所终矣吾于侯之事而益信乃书此以复于州之人而併识其説焉侯名刚简字仲易爲学以义理爲宗尝召赴都堂审察前后凡六授郡守当参谋蜀梱时虏势鸱张大将或死或去人情詾惧自请行边以劳将士收人心爲巳任讫复湫池皂郊乃敢还报其后虏入三泉又独留益昌与今茶马使者邹君孟卿夜出抚定军民若此类者由其有见于善利之分故遇所当爲勇不可夺且所居官率可纪独未尝以是希尺寸之进三十年州县秩以劳进位以次升人之知不知不以作辍而图书一室口诵心惟人亦莫知其爲相之家也呜唿是其爲忠肃之孙也夫简州四先生祠堂记昔者虞侯仲易尝爲我言伊洛之学非伊洛之学洙泗之学也洙泗之学非洙泗之学尧舜三代之学也余以其言爲然其后又见侯以是赠言于朋友勒石于斯宫率缕缕申言之乃嘉定十有三年复以书抵了翁曰刚简始至郡㑹盗薄邻邑効死弗敢去以爲民守荷宗社之灵幸而济因惟道失民散使赤子顚沛至此爲吏者不汲汲图所以扶持之顾方以簿书不报期㑹之间爲大故仆爲此惧凡以崇化羙俗随所逮爲旣不敢不勉吉月即校官见诸生又爲杨搉古今阐崇理道庶几其有兴者一日有讲授于学官者曰伊洛之学以中庸爲宗以诚敬爲教者也仆闻之瞿然曰吁自有干坤即具此理而谓伊洛云平哉干九二言龙德而正中庸言之信庸行之谨闲邪存其诚而坤六二言敬以直内然则曰中庸诚敬是乃天地自然之则古今至实之理帝王所以扶丗立极圣贤所以明德新民未有不由之者唐虞三代由之而治化休明秦汉以降反之而民俗浇薄自去圣益逺士非功利之习则虚无之徇非词章之尚则记问之矜逮伊洛诸儒先奋乎千载之下倡明此理则士往往惊恠以是爲一家之学不知尧舜三代之相传孔颜曾孟之所事固未尝外此诸儒先特表而出之以嗣徃开来耳非其实始爲此以自摽表且教人以其所无者也于是士懽然相谓曰吾今知非伊洛之学而洙泗之学也非洙泗之学而天下万丗之学也仆尝因是又取周元公程纯公正公张明诚中子之象而祠于学以示学者向趋之的子其爲发明四先生之所以嗣往开来之意而记诸社余抚其书而叹曰俗流丗坏士方憧憧于功利之下者而侯独慨然及此敢曰不可虽然不必皆伊洛也元公奋乎春陵唱道南服而二程子实得其传张子兄弟又皆崛起关中爲西方诸儒倡于是游杨胡谢诸老与刘元承王信伯鲍啇霖等盛于东南苏子明吕进伯兄弟起于西方尹彦明张思叔朱公掞马时中侯师圣吕原明刘质夫诸公起于东北惟巴蜀时僻在一隅而气数之感亦自有人元公官巴川纯公正公侍亲入蜀张少公出宰金堂蜀之人士于是数君子皆未尝不得从焉今言河南之学者指易传爲成书而尝闻诸成都之隐者其后卒成于涪陵之北巖蜀人之笃信其说如范太史大徒髙弟如谯天授谢持正皆班班可攷荆州袁道㓗乃登河南之门其游蜀访薛翁亦谓伊洛轶书多在蜀者是此书流传于巴蜀旣有年矣余爲儿童时犹及从长老授伊川易传及河南遗书又及见学者多传冩二程先生语録特爲其说者未能无科举之累故缀其说以缉文而未暇得其所以言一爲庆元学禁所憷则例以伊洛目之以诚敬讪之甚者亦一口附和曰此伪学也自是以来往往屏其书而不复省曽不思四先生之教人赜诸天地万物之奥而父子夫妇之常不能违也验诸日用饮食之近而鬼神隂阳之微不能外也大要使人近思反求精体熟玩而有以约之于巳期不失其本心焉耳奚其伪虞侯曰善余言即子言也子其遂以爲记某方爲四先生请易名于朝请从祀于学上可其易名之奏有司今以周程三先生之命书与其贰付了翁则于侯之请宁敢以固陋辞叙州蠲役记临卭黄侯守叙之明年以书来潼川谂其同郡魏了翁曰申所领州近薄诸囤生夷远控两江蛮部地陿隘夷赋且半歳入爲緍八万不当中州一小县民劳苦多瘠而调度科繇眎于他郡设不幸有疆场之警他郡且供亿弗赡矧是首当其锋残困立见干道间帅臣晁某建请得具常赋它役无所与歳爲缗若干诏下如章而吏格不行申甚病之则条其事以白于西南大诸侯今少保安公公立除之尽如干道诏书公尝以边用不给遣吏调丁括帑金旣又舍之不尽责民罔不懽唿请于州曰昔公荡平泸戎戎不复反民立祠肖像饮食祝焉而未有以纪也盍併是书之以诏罔极侈少保之赐嘉邦人之请而莫以塞也必子也爲我记者余阅其事而有感焉古之士用有以行舎有以藏凡以不失吾夲心焉耳今之士受中秉彛以生非有以异乎古人也而见诸行事往往不得夫恻隐羞恶辞逊是非之夲心是心固未尝亡也蚀于利夺于势狃于习耳侯塡拊其州乃能讲数十年乆坠之政控于大诸侯併力役之征而施舎之盖有戚戚于其心而不能自巳者是心岂自外至哉虽然微少保安公则孰爲听之丗道日狭𥚹衷护前自敌已以上且不能容之矧勋位旣崇权任亦剧则鲜不吝骄以自封者少保居之若固有然有告必听有闻必行盖不独于叙然也方其再命来宣适承公私彫瘵之余帑缗仅数千计殆不可一朝居者公奋繇忠诚耆定坤极若兵若赋徒手再造未尝一加赋于民斯亦难矣廼所谓收隐户括羡田征幸民鬻沽肆凡皆不得巳而爲之使吏奉行如公之心虽夺人之邑可使无怨其如倚势以丰巳失公之夲心何方公心未孚民德胥惑有位者勿敢言也而公瞷知之速返前令曽无留难旣传檄州县风晓百姓犹以未得惩也逮污吏以警余慝设讼缿以吁衆慼然后上自荐绅大夫士下至矜寡孤独之民始知爲是纷纷非公之夲心也旣相与抗手交庆而其有识之士又曰吾侪小人连歳𬒳兵不皇寕处今年春虏大入江淮光舒蕲黄之间莽爲盗区虽随即殄殱而死伤横道公自旬宣以来三年之间则未尝有一尘之警力所得勉宁敢有爱况公歛不及农其不得巳而筭及游末也亦遄止之公之夲心则日月之昭明其食其更莫不家至而户知之非虚心无我畴克尔邪呜唿泽山而爲咸山髙泽下位不易也髙者内虚则下者上通地天而爲㤗天尊地卑位自定若也髙者下降则卑者上齐以至水火之相济雷风之相益夫莫不然也而谓居髙位者无所资于下乎古之人任大责重则心愈畏年髙德邵则礼滋恭周毕公弼亮四丗而罔不惟师言之祗卫武公年过九十惟惧交戒之不闻下逮秦穆困而后知者也其言尤爲深切曰余誓告汝羣言之首继之以责人斯无难惟受责俾如流是惟艰哉此非以身体之不能及此盖一于责人固甚易易也受人之责则苟有一毫未克之私横于其中纵能变色受之然未能全无所扞格如顺流然则犹不受也故日是维艰哉信乎其用力之不易又曰羣言之首信乎天下之善无以先于此也穆公阅变旣乆故知斯言之有味而少保则机识英晤见义勇爲闻过速巳无所吝滞况前后在镇内敉外宁非若穆公有所惩创而后耳也余故乐道其事以复于黄侯亦使今之君子因是而得公之夲心皆言轻千里而乐告焉罔俾毕卫专羙有周则孟子所谓优于天下者殆将见之岂惟用蜀乎哉绵州新城记自建炎南狩国之守在淮汉而蜀居江之上游绍兴西征蜀之守在利路而绵爲益之外蔽如昔人由隂平以窥蜀则自龙至绵不二百里如近歳由益昌以保劒则自劒至绵不三百里然则绵虽内郡实并边也而莫爲之限蔽頽墉坏堑若有若无三尺之童牧可挑逹而踰也缓急所恃惟右护军之移屯者二千八百余人然边戍未撤则是屯也日闻鸟乌之声鸟乌弗声犹弗可恃矧若此乎嘉定十二年眉山程侯始至考按图牒则自淳化五年廷平石侯某尝筑斯城阅二百三十年间莫有继者则瞿然曰爲国若此其不耦事渉变者特幸尔于是省少府不急之费命法曹刘伯焕部将陈元弼即农事之隙鸠庸而筑之凡而訾用则属之通守唐君祖献昉于十三年冬十一月庚戌讫于明年夏四月癸未城成袤一千三百又崇二文而堞五尺不与用夫六万四千八百米一千九百五十石钱一千二百万有畸曽几何而成绩章章若此侯且以爲未也计甃石之费储钱六千二百万又以满戍请于朝俾唐习竟其役且以书谂余曰走也不佞以民社之力而爲此城也是在臣子分所当爲敢辱论载惟是兴废𥙷坠粗有颠末惧乆而失其传也敢以记请余毎叹国朝彊干弱支之弊至于郡国空虚城池弗葺以熈丰罔利之臣急近利而昧逺图郡益以削方承平之乆未见其大害也政宣之末内讧外猘炎兴之𥘉大奔小降则支弱之害着矣极于比歳贼曦盈尺之帋足以惊奔列雉张莫千人之聚足以披靡羣辟虏闯梁洋如履平地虏闚江淮如升虚邑呜唿事势至此恶得无以变通之乎故闻程侯之爲是举也深嘉而重叹焉抑又不能无感于此者敢与侯平章之夫所患无城今隐以金椎蒙以石壁岿乎如峭巘断岸之不可攀也所患无兵绵之风气浸迫关陜其人可作而使也所患无财使人人如侯之约巳奉公帑廪之羡溢亦非有甚难也虽然孰爲守之古者哲夫以爲城今也先几烛患则嫌于乐祸鞠躬蹈方则疑于少通古者衆心以爲城今也吏倚法爲市民与吏爲雠平居旣不相孚缓急无所与守古者礼义廉耻以爲城今曰是非所急也货利可以维斯丗而权谋可以徼近功也呜唿是三者之说行虽有金城汤池独如彼何哉余与侯各分地守徒能爲其所得爲者耳若前所忧则盖有任其责者焉易曰天险不可升也是险也无象无形不兵而不可犯也不城而不可踰也造次必俱而不可离也是又所以持山川丘陵者也侯其以爲然则试爲识诸城隂以冀覧者之一动心焉斯其爲金汤不巳多乎侯名德降字廷迈尝历蓬蜀二州守节用度以寛繇赋所去见思云安少保果州生祠记古者储天下之才以爲天下用非有事变迫憷而后图之也周自文武成康以来棫朴丰芭崧髙烝民咏歌得人率非一丗之积逮髙文尚存此意故事至而才给中丗以后有不尽然者矣辽西告警而飞将起䍐开略塞而营平用五溪师䘮而伏波奋冉肇迫䕫药师出范阳煽兇平原识廷凑肆毒晋公见伐蔡屡衂西平显河东冦结汾阳封使非耦事渉变也广厄霸陵充国援以老弃李颜裴郭诸人将没身不见矣蜀自贼曦之变而安公始以节显丗未尝无才也而不肯豫定早计储之以待用毎毎若此然尚有可诿者曰不及知然而旣知之矣而用之不尽至虏闯于外贼讧于内蜀势累卵然后以公再镇此何爲者哉方公之未出也其子以直华文阁握果之州符参议制幕即贼所届扬名追袭贼越境无所犯公继来此州虽云就养盖以讨贼爲巳任㑹有诏起公于是奉将天威殄劓逋冦靡有遗育蜀以再安华文㝷以机冝文字往宣抚司公之壻王君某代之姦鉏强拊柔其民而加燠休焉果之人相与言曰非天私我有民使公与其子若壻先后来吾州吾属尚有种平先是公未仕时尝游学于是州习其土风与其州之人士毎过其州眷焉弗忍去及是𬒳命再镇㓕贼还报适在是州州人滋不忘度城之北隅肖公像与其子若壻并祠焉介郡人游君景仁佀校官苏君和甫在镕及南充令牟君震卯以谒记于余余毎叹汉唐以来所储非所用所用非所储于公之事旣犂然有感又重叹夫天爲斯丗生才自足斯丗之用特患以一人之好恶爲用舎以事变之缓急爲淹速耳郭汾阳旣收东都方议北讨此何时也卒夺其军汾阳不少望也河东事迫又强起之又爲憸壬所忌非人主终信不疑则唐祚岌岌矣然是时非特汾阳出于时用也七子八壻皆居贵显幕府六十余人率爲将相大官而知名于丗者五十人其卓然可称则杜鸿渐黄裳李光弼光进之徒皆以才识器业爲再丗中兴之用然则天生汾阳爲社稷计而又爲生其子若壻与从游之賔客以助成之此岂人力所能致哉欧阳文忠公书其将略曰忠信之厚固出其天性至于处冨贵保功名古人之所难者谋谟之际冝亦得其助也至哉斯言不以冨贵功名爲夸而以善处善保爲难不以忠信之厚爲足而以谋谟之助爲贵古之建功立业而全德今终者率是道也今安公子文翁壻使其相须以成不减汾阳之助而莫府賔客皆能以李杜诸贤自勉相与左右叶成之则岂但如欧公所谓处冨贵保功名者哉敢以是复于州人以彰一门之懿以慰千里之思以见人主当以天下用才士大夫当以天下用其身也重校鹤山先生大全文集卷之四十二鹤山先生大全文集鹤山先生大全文集文集四十三鹤山先生大全集卷之四十三钖山安国重刊记海州太守题名壁记海之爲州东略巨浸南限长淮西北邻徐兖泝宻嘉定十有一年始建城市再营宫室徐君晞稷由山阳通守徃涖州事秩满代去今守侯君忠信复还定而振业之百废具举遗黎属心诏增秩加职以宠绥之守乐民之和侈上之赐也伐石泗濵以识郡之兴复兴嗣守者姓名将寘之壁带而求文于了翁因爲稽诸图牒盖自梁武末年长冮以北悉后魏武定七年改青冀二州高齐文宣帝移海州治琅邪郡改珢邪爲昫山随末䘮乱臧君相窃据之武德四年君相以郡帰顺又改海州自入国朝母改也而中兴百年间离合去来之靡常则使人重有感焉易曰天险不可升也地险山川丘陵也王公设险以守其国夫所谓地险则易旣指言其爲山川丘陵矣而独不名天险爲何物王公所设者何事愚谓盈宇宙间截然有等级之辨不城而不可踰不兵而不可犯此天险也昔之人以大师爲垣以得道爲助以在德爲险以礼义廉耻爲城皆是物也盛服以御盗帻坐以受使长啸以却胡单骑以见虏则是物之効也夫苟不明乎是而专以城郭兵栗爲山川丘陵之守则宁怪夫离合去来之无常也敢併以复于侯其勒诸石与来者共守焉兴元府新作张魏公虞雍公祠堂记先皇帝二十有六年诏以武阶丁侯焴爲梁州牧其明年侯居母䘮申诏夺服不可服除诏还镇侯旣大城汉中以坞其民比再至慨然曰呜唿昔吾有先正如魏忠献张公雍忠肃虞公不尝经略此土乎乃作室于天申浮屠之居而肖貌之以书来曰二公立德勤命在旂常䁀彞匪我边陬所敢私也顾其有绩是邦则滋不可勿祠子爲我书之某不佞幸尝有忠旧関若忠献公之年行则旣谱之矣忠粛公则传之二公之奏䟽则又尝所次第而序之者也知之宜莫如某详贝忠献始爲士曹力辞筦康忠肃不屑饷属姑就鱼関之辟盖自爲小官进退皆有风则邦人至于今道之迄由枢宰先后奉使声震関陜力遮梁益以保我于孙黎民然则汉中诚不可勿祠又可无纪乎国家自熈宁以来酿成虏祸于时鉅人元夫尚有存者故公论未泯以启元祐之隆乎绍圣而后羣憸用事极于崇观政宣之季溃裂四岀放是士大夫不曰我戎则曰避狄迨属车蒙尘而后呿口颊足则已无及然而旣委三鎭又失太原自余诸城人心未携犹以死拒也士大夫旣悟我戎之失则争爲避狄之计于是而后失河南北失京东西维扬以来祸変益惨盖皆建炎以后不知平时所讲何事而㝠必行至此时惟忠献公犹唱大义复明辟而夷二凶当戎行以殄剧冦内変粗定则首以身任西事于是人始知我犹可以国而虏不足多畏也相兴尽力惟㑶是敌七年之间吴张韩岳诸人胜子白店原于四明于大湖于和尚原于杀金平于大仪于藕塘则建炎三四年以前所未有而公实唱之也陜服䘮师淮西逆命人以咎公不知虏入中原以来不战而溃不守而弃未尝敢有抗之者而奖率诸将伏义复雠则自公始粘罕旣死刘豫旋废虏归我河南陜西之地此一几也而苟得垂安者方以南自南北自北之说绐取相位兀木背顺昌柘皐之胜虏气顿索此又一㡬也而仅画淮汉以与虏和由是养痈蓄祸九二十余年以开颜亮之侮亮虽兇暴而违天咈人人知必亡乃自絶淮以来诸鎭饮兵以避沿江荷檐而立朝臣徒家相属督府遣属不行时惟忠粛公首任采石之战以摧敌锋又遏瓜州之萌以激虏毙扵是我始能以敌国抗虏盖二公之见干事変者章章若此虽然其所建立则不止是虽前后迭出而正国救民之心之死靡他则若合符节今其仅可见忠献六百余䟽忠粛二百余䟽大抵惟正人心寛民力縳军实致人才之爲务轧轧忠偾百挫不折至所谓不当弃地还俘则又皆以表臣抗廷论以孤忠破群慝然则人孰无仁义之心也利欲之䧟以失之而二公则循吾本心焉耳成败利顿不皇䘏也彼不吾以者钧是心也而困祸福爲利乗间售私则孟子所谓无恻隐羞恶是非辞逊之心而非人者也二经纶昉于汉中然而事业着见亦多在汉中敢併以是复于丁侯将刻诸丽牲之石岂惟慰桐乡岘首之思抑亦熄邪说正人心之一助云天台张氏双壁楼记天台二张府君端甫字相之端友字直之以孝友行于家以踈财急义闻于州闾天官叶公时为识其墓起居郑公又叙而铭之公卿大夫士爲词以悼之宗族郷党相与述其事而吊之其孤梦钖缉爲巨编复求文于余余观梦钖检履醇固若有志乎爲已之斈则记所谓如执玉如捧盈如弗胜如将失之使国人愿称焉斯其爲显扬不已多乎而必以名士铭诔爲荣也梦钖曰吾闻一家仁一国兴仁一家逊一国兴逊是书也亦庻几仁逊之劝匪直爲二父荣也余乃爲诗以赠之曰静将物理验良知父母恩深报微群动芸芸觇夜息万生点点是春晖错居宇宙犹同气况此根心贯一机理道坦然人莫究是家兄弟庶全归梦钖泣数行下曰必子也知我父子者吾将爲楼于闇庐之侧而榜以双壁子更爲我发之余方论次其事或以语余曰先生制礼其逺近隆杀之节使过者可俯就不至焉者可企及父母之䘮三年而忌日不乐父母之服斉斩而兄弟朞㐮言有称也毁而死君子谓之无子而今也弟以追逺而亡兄以䘮弟而卒白首同气而旬月之间咸絶厥命乃无过于礼乎曰不然也礼壊俗薄䘮不能三年忧况忌日乎亲䘮不致毁况兄弟乎吾以爲厚人伦笃天性将扶世以厉俗者殆有激于二士也而过之云乎虽然吾前所谓如执玉如奉盈如弗胜如将失之者此在梦钖不可以不思也梦钖曰唯遂书以爲记潭州惠民仓记嘉定之季年潭州守臣真德秀言所领州生齿阜蓄地力不足以给率仰糓于商舟舟至之不时则上下狼狈虽有常平义仓之蕃而令非凶歳母发也顾守地于斯使民盻盻然无以谷其腹教恶乎施臣窃见淳化中张咏守成都以市古凖田税使民歳输米于官明年春借城中之民粜以元直其后王晓韩亿父子文彦博胡宗愈诸贤又相与修其法而守之至于今不能易臣尝眎诸故府有秋税米合正耗凡五万余石石出钱四千二百以给郡用臣请得如成都故事断自嘉定十六年使民输米贮之别仓榜曰惠民蠲槩量之嬴罢转输之费较以输泉轻重略等于公家旣无损而粜之日自二月讫七月正新陈未接民苦贵籴而计口给劵视时直加损焉则于一城生聚爲利甚博况又什其民以相保受有丽于罸则毁劵住籴保受者同之盖非特谷之也哉又将使休戚察其竒衺而教寓焉旣又流其事以上干尚书而以时属记于某曰是职分当然毋庸书然吾患来者之不吾悉而莫我継也某慨然曰公无患焉仁义之心岂独贤者有之而他人不然也在易之临泽上有地其象曰君子以教思无穷容保民无强夫地临泽上切近而相滋君子临民之象也君子之于民类也而出乎类以长之苟是心之常存则尓过予责尓痾予恫其欲敎训而容保之也亹亹乎洋洋乎有自不可已者吾将见是法之行人心所同有推行而无沮挠有変通而无改更也又将见仁逊之兴争讼之息自是法始民惟恐法之不乆也而谁以易之或者不过曰郡少府之仰给于泉其来以乆不知其粟易泉固无乏于供也输泉始冬而尽春夏粟之期㑹亦莫不然其或粜未竟而去官则粟亦泉也古人论事惟义之是否而利害所不可计今始以利害计之则亦见其爲利尔仆蜀人也尝仕于成都扵忠定之法盖身履目撃之阅禩二百莫之有改则以攷诸义而叶虽千载一心也公何患焉公名某字希元建安人以正斈直道歴中外几二十年具守潭也崇社修学复税酒兴社仓营义冡行和籴米建赈惠局凡以利民者无不爲也敢併记之以糓来者道州宁逺县新建濂溪周元公祠堂记嘉定九年某奉使东川爲濂溪周先生河南二程先生请所以易其名者诏下如章十有五年某召还道九江谒周先生故宅以元公之命书告后二年道州宁逺令黄大明以书来曰吾闻古之郷先生殁而祭于社宁逺虽蕞尔邑而先生之流风未坠不可以无祠也子也学先生之道而尊其名丽牲有石将以识里人奉尝之思子爲记之某尝闻人道之要有三曰父曰君曰师无父无生无君无以生无师犹无生也唐虞三代盛时民生于风气之未漓又得尧舜禹汤文武成王周公爲之君师今其法度纪纲犹可以槩见大抵合以井牧聮以比闾教以庠序导以师长维以諌救攷以德艺无一壤一民不相聮属焉正歳孟月之吉党里社荣之㑹无一事一时不相警䇿焉夫然故教行俗成而君师之分尽迨厉宣幽平巳不能成周之旧仁鄙夀夭民自爲之爲君师者不及知也矧自是以降乎曽子曰上失其道民散乆矣当斯时也而民之散巳二三百年则虽以孔孟之道而无其位亦不能聮属而维持之然犹不忍吾之同躰伥伥然如穷人之无所帰也乃属其徒类而教之近矣淑其国人弟子逺以垂诸天下后世民之乆散者固己不能遽返而爲士者犹有所属则斯文不琢以俟来圣犹将有望焉而天未欲平治也虽以孔门弟子一再传而失之况秦汉而后学残文阙师异指殊泮涣滋甚董仲舒尝请诸不居六艺之科孔子之殊者皆絶其道庶㡬统纪可一民知所从而时君不足以行其说迨其后也才知之士各挟其所溺以行于世不务记览则沦虚无不爲权利则衒词采至是而不转民散士亦散矣不有先生发太极本然之躰明二五所乗之几而示人以日用常行至近至切之理则异端小道将诬民惑世于无所终极又非二程子张于推而大之扶持绵延以开中兴诸儒则先生之絶学又将孑然孤立猗其盛哉然而至近世朱文公张宣公吕成公诸儒死士各挟其所以溺于人者溺人而士之散滋甚记问学之末也今又非圣贤之书而虞𥘉稗官矣虚无道之害也今又非佛老之𥘉而梵㖵土木矣权利谊之蠧也今又非管晏之遗而锥刀豪末矣词章伎之小也今又非骚选之文而淫哇浅俚矣此冝忧世之士所以倬道之湮欝而慨然有感扵儒先之教象而祠之尸而祝之也然而民既散矣有士以属之士既散矣终不可复属邪有书以属之天命流行亘千古如一日先生见孔孟之心扵千五百年之乆先生之书烂如日星家藏而人诵之岂无见先生之心而兴起者邪先生𥘉见二程子使之求孔颜之所乐也日笔之于书曰志伊尹之所志斈颜子之所学呜唿得孔颜之所以乐则必不以务记览工词章慕虚寂爲能也得伊尹之所以志则鉅刀豪末之得失不足以爲戚忻也吾党之士盍相与懋明此理尚庻几士有所属而民不失望焉泉州紫㡌山金粟观记泉州道士黄去华遇临卭魏了翁而言曰同安郡紫㡌山在郡治十里其隂有洞壑直清源西势之左右金粟洞天其名见于道书所以列五千名山中爲峯凡十有二稍东爲凌霄塔右有石皷丹獹仙趾试劒其局仙掌诸峯及𥙷陀巖又其右爲洞可容数人旧传爲真人受洛中羽士书而以粟遗致书人帰视皆精金即其处也按唐仙传长乐郑文叔与回翁皆师钟离于此郡立郑君祠号元德眞人山旧有无尘殿乆而常新去华以槖中装爲钱三百万而一寓公巨室出力佐之爲观宇于絶巘堂殿舘祠无荣翼庖湢彪分昈列中建三教混藏储道释及儒家诸书复寝重闱賔客有学徒有舎其北有㳅憇归云二亭其麓有清水五塔山之半有飞泉作漱玉亭以靣之嘉定四年茂陵赐金粟之洞四字椒殿赐缗钱百万储宫爲扁凝云堂一时名公鉅郷又请赐之号荣给以田产盖经始于五年之春落成于十四年之秋去华之用力扵斯亦既勤且乆矣而独未有以记之敢嬴粮以请于公余阅其事而有未喻者且三教之设精粗本末言人人殊今曰混一云者将比而同之邪曰至而滋息生之始也日返而游散生之终也此聚散之常理也今曰有所谓仙人者常徃来干兹迹之而不可见然则气有聚而不散者乎阳降隂升自无而为有也来伸徃屈由有而入无也此新陈之常理也今必曰有所谓无尘殿者歴年虽乆洁净不汚然则物有新而无尘乎天生烝民有物有则故有目耳鼻口之物则有视聴食息之则此可信不诬也今曰餽人以粟俄而爲金然则耳目之所接且不可信况所不接者乎天不得扵言何有不求扵心今余扵是说未之有得而不复反求乎心之所安爲尔强书之决知其不可也道士曰颜鲁公世之真丈夫也麻姑掷米成丹之事非独餽粟成金者乎鲁公书之不疑子安知六合之外无是说也曰尔爲鲁公有取于此乎王方平目之爲狡狯変化而公书之其果有取乎吾圣人语常不语怪语徳不语力语治不语乱语人不语神惧末流之害也尔师之𥘉绵绵若存所谓专气致柔此不过恬飬虚应以自淑其身者之所爲未甚害也然而动静之理未尝相离寂感之几间不容髪今厌纷畏害而欲深自啬缩以全吾生则自其始𥘉固已改道器爲二致其末流之弊斈焉而不至者必将垢浊斯世妄意六合之外以求其所谓道而神仙荒诞之说于是投虚乗间靡所不有而去道益逺矣道士曰然子亦有以告我乎曰吾之所谓道与师之所谓道终不可以尽合也而循其本𥘉固未甚逺尔帰告尔徒求之尔心而知所谓若存者何物致柔者何事而有以瞬存息察焉则不惟可以不叛尔教而存躰而明用吾犹有望于归儒焉道士曰唯唯遂书爲记潼川转运司重建东衙记遂宁爲东川要藩转运使治焉异时使副判官叄寘并列不当厥居乃数十年始从省併有判官则阙使副故来者惟吾东𪠘歳修月蠲吾用永存嘉定十有二年夏兴元卒张福莫简叛灰利撇阆抄果践遂扵是东𪠘之仅存者一二乃皆燕游不急之所使者移寓西𪠘廨以乆虚弗葺番阳汪侯来领使事过故廨彼徨踌躇顾谓寮吏是观听攸属乆而弗复不自羞乎程事期度有司凡缗钱六万米石十丁匠四万六千九百候曰损无益之费假以歳月不溃干成乎府人效实梓匠授规列辟间风毕献厥力昉十四年秋八月讫十六年之四月室寝堂奥荣序门庑筦库庖湢以次备具至扵賔掾有舘文书有庋府史有舎视旧规寘始将过之役成属余识其顚未余舎然有感焉国朝自削方鎭以诸道赋祖筦搉属之转运以房廊地利坊场河渡二税则额付之郡守操重制轻易危就安此权时之妙筭也然权任虽分财力犹𥙿目熈宁分使搉利郡守之权始削脱有城郭甲兵之费必以控于转运徃徃滞吝不予则违时而旷事政宣之末兴受其害至中兴以后乃又以外司农护饷而所谓转运者仅爲催科团併之司设官𥘉意愈传愈失故封疆之吏无所扵告则城坏弗着兵阙弗治祗以示弱诲姦呜唿流弊至此宁得无以変通之乎然而此盖在上者之所当知而非居是官者之责是官之责将簿书期㑹之问乎非直然也学校以明伦理科举以兴德行举刺以别淑慝聴断以逹幽枉凡昔典礼命讨之所関爲君师者建牧立监而分治之所以共天命而系邦国也今之分道置使则犹立监之仅存者况我祖宗惠绥逺服四蜀漕寄在今尤重四时铨拟得以通掌四选遇有空官则听其举辟假以移注许之就权然则非所谓厚望隆指邪若之何其称之非平心不能以烛理也非虚己不能以尽下也非刚毅有守无以塞侥倖也非清淳履道无以厉廉隅也非孜孜夙夜恫乃身则又不足以济登兹也诗曰职思其居谓尽瘁于所当事也又曰职思其外则虑广而志宏矣其乱曰聀思其忧盖无时而可也者余昔居是官也尝以自厉而未之能信汪候干道枢使荘敏公之家宦斈逺有端绪兹事也固巳习闻而笃践之矣尚敢诵闻以复于侯将书诸石与同志者共焉鹤山先生大全文集卷之四十三鹤山先生大全文集鹤山先生大全文集文集四十四重校鹤山先生大全文集卷之四十四钖山安国重刋记叙州诸葛武侯忠灵庙碑古者自天子至于大夫士皆有庙庙之子姓以昭穆爲序祭非正主则不厌不虾不旅不酢非同姓同宗同族则不得扵与祭大蒸瞽宗虽有他姓之祀而不立同气之尸与庙祀异自鲧祀于晋相祀于卫周公而祀于郑董安于而祀于赵大非先生之旧鲁展禽至谓先生制祀有法施于民以劳定国御灾捍患之目然五六经之书终扵无文汉高起沛黄帝有祠迨其中叶故侯有祠又其后也先墓有祠至永平以来则墓祀尤盛极于诸葛公之卒人思之不置巷祭野祀朝论以礼秩止之然则士大夫至是尚知礼秩之不可踰也习隆尚充因人情之不可遏请即墓之近立庙沔阳而断其私祀亲属故吏乃得与祭虽然是犹近墓爲庙特节不祠非亲故不与也其后所至郡国爲他人之亲立庙不知始于何年也非鬼祭之越望之祠无所无之姑即夫礼之変而言则有功有德扵其国而祠之尚人心之不可巳也叙故有诸葛武兴王庙至兴国皇祐一再更修犹存孟蜀武兴之名元丰三年赐泸州庙额曰忠灵而叙未之有改绍定五年遂寕冯侯邦佐爲守上距皇祐歴玄黙执徐之歳凢三庙既乆茀侯彻而大之以属记于予㑹𬒳命守泸道出叙候要予干新庙落是役之成媵爵而言曰祠记之请愿毋我忘予谢未皇也旣抵攸司冯侯又以书来曰公之行乎蜀江非一役矣建兴二年渡泸之后由越嶲而入则泸之原也四郡悉平帰至汉阳遇降人李鸿汉阳今之长宁则泸之委也或者犹谓非今江阳不知泸有三重大渡水也孙水也泸水也其源虽分其归则一予即其言又爲探原索委而重有感焉且渡泸公细事且山川流峙千古一日而传注淆讹靡有定届况公用蜀之心人得而尽知乎裴松之引汉地理书谓泸水出牂柯郡句町县古今异名既无以证乐史直谓卢峯地㢓惟五月可渡卢峯即今堡山是殆以郡名泸指卢峯爲泸水不知是峯乃在不韦县之北于堡山奚与公虽尝至江阳而非所谓渡泸也哉或谓在徼外沙野城之境或谓姚州河鎻驿之賔尤爲无据独华阳国志与云南録差若可信而二书亦相抵梧呜唿周公瑾之赤壁非黄也庾元规之南楼非鄂也况公瑾元规匪公敢匹而犹牵引传会仭非其实此地实公所行也人之疑信乃反不一窃尝考之史志参以水经又证之以建兴南讨之由大抵是水也始于西南徼外吐藩之地曲罗东下三百又东注爲三重泸又东爲西泸水县又东北会孙水嶲水又北㑹大渡水其支分为朱提水若水羊官水绳水淹木咸㑹于越嶲郡之马湖县由东北至僰道县入江其地则西距黎雅东接五谿北抵泸叙其通称之皆曰泸昭烈伐呉之役盖虑五谿诸蛮附吴以挠我也亟使马良招之至于秭帰之败诸蛮果叛益州牂柯永昌建宁四郡怙险啬祸渠帅雝闿至于杀正昻縳刺史张裔以卑呉人嗾孟获以扇诸蛮越嶲牂柯胥爲畔援当斯时也使雝闿不诛则四郡不平四郡不平则内难未弭而巴蜀不得安中原未可图也是以南征之师势不可已然尚以昭烈之殁须暇之三年然后遣李恢岀建宁马忠出牂柯而身自出越嶲迹公道所从出大抵渉大渡乱孙水破越嶲斩雝闿絶马湖禽孟获荡平四郡遍歴三泸遂南极淯池深入不毛之地勒铭誓虏道滇水汉阳以帰以予所知合冯侯所攷公之渡卢昭昭乎声迹之可寻而叙之庙公也洋洋乎精神之如在藐兹某敢以寡陋不辞爲谢乃爲叙其事而系之铭曰人以一心奠位堪舆或爲大小或小人儒其大伊何我居广居我立正位我行大途无诡而获有范而迂所谓小人功不盖媿伐罪似仁尊王以义㑹以信险诈似知迹其本心假名成事行之以正犹曰小器又其小者私欲济皇皇奕奕祗赫庸穉拔本而言穿窬之类自秦㓕学罔择善利惟两董公独识此意是开叔末蹈谊秉节迨诸葛公皦如天日开诚广益引咎布失是心之度臯伊旦奭汉主未顾隐然人龙厥既顾之前无二雄扶汉植华媷姦剪戎以奠人极以宅帝衷其在梁益风绩弥崈令其仅存八阵遗踪在昔风后佐帝有熊爰作握竒八阵所宗八八相乗阵间容阵翕辟干坤翼张首奋攷之先天方圆二图后天卦气以莫不符谓此管乐谓书申韩迹公所爲史牒可刋或者谓公呕血酸辛又云卧龙盍终其身义理不竞成败论人人生海内曽不百年是心昭昭不与迹陈我尽吾分君君臣臣功成不成柰何乎天元符忠諌堂记予昔爲丹稜杨庆崇作志其子迈以事状来阅其世有大父讳恂举元丰五年进士终承议郎予以书反曰崇寕借元祐姦党定元符上书人邪等与而大父同姓名者非此其是与而先是未有识之迈曰郡乗有之子其爲我发之亡何迈求予书元符阁又亡何李柱史季尤又爲承议之五世孙仲炎书元符忠諌之家予归自靖仲炎请曰先人之敝庐则忠諌之故址也诗云维桑与梓必恭敬止我将以忠諌名吾阁予爲记之予慨然有感于世道之変人情之反乃至若此且曰姦曰邪名之至恶王法之所必诛也人之于先祖也爲铭物爲烝彛䁀爲圹志称羙而不称恶今崇宁用事之臣籍其祖于邪昔附其事扵姦党而子孙矜以爲荣名实不已戾乎窃尝稽诸五三六经之传自君君臣臣父父子子兄兄弟弟夫夫妇妇以至仁义礼知之性隂阳柔刚之分卑高贵贱之等是非邪正之别名之必可言言之必可行未尝有无实之名也故圣贤之言名不与实对迨周之衰始有名与实戾者名之君而实不君名之臣而实不臣以至不父不子不兄不弟不夫不妇无时无之夫旣名浮扵实则于是有名实之说建其又甚则放辞者盗丘非轲矣嫉世者溷夷廉跖矣至楚人则白可黒矣上可下矣至秦人则鹿可马矣黒可黄矣至汉则鹖雀可鳯矣至隋则野鸟可鵉矣然而以格人元夫爲姦邪播之诏今勒之金石书之史册不忌不疑如京卞之爲则未之见虽东汉尝以党人锢士大夫李唐牛李相倾相轧不极于乱不巳固未尝𬒳以溢悪无实之各也自京卞一开其端变乱白黑实爲隂乗阳贱陵贵夷乱华之兆至于秦禬习非效尤遂取张胡李赵之所引用者加之叛逆之名株连建繋五十三家将以爲戮韩侂胄柄国则又以附于赵忠定公者名之逆党学于朱文公者名之伪党夫曰姦曰邪曰逆曰伪本以怖而㰎之也而愿附名籍者唯恐后则是古者至不羙之名在近世反爲至美之事况夫人以眇然之身血气所拘不百年耳滥贵素饱曾几何时而爲是背理反道之事不思万世在后是非予夺着乎人心了不可揜温文正公申正献公与凡元祐元符着借之士以及乎绍兴庆元党人盖皎然如天日之清明庸夫孺子裔夷丑虏孰不知之今䝉以甚恶之名在诸贤无豪髪加损也祗以贻千载之一噱耳彼京卞禬侂必不以姦邪自名也而世之言姦邪者自丁夏章吕而次未尝舎四人而他求而苛于方人者犹曰是姦邪之靡者虽孝子慈孙放其父祖亦且讳闻而羞道之至此则名实始虽少紊而终固未尝紊也陈仲举闻范孟传之去叹曰今旣成其去就之名得无自取不优之议然则爲柄臣者诬人以姦邪本起秽以爲臭然而不能臭人祗自莫耳姑以利害言之来者亦当知所择云资州省元楼记宕渠冯侯守资之明年重建州西楼成以书抵某曰资故有楼以省元名爲淳熈宰相文定赵公作也自嘉泰之季故侯陈勤节公尝撤而新之歳乆穨剥方议改为院扵呉回之変乃捐少府钱六十万柘而新之如飞如翔突兀阛阓公爲我书其颜且记成事予尝读太史公书谓陇蜀山川甲扵天下以予所见资之山水又甲于蜀其冈峦崷峙若顾若留雒水盘纡有汇有潝是冝笃生多士繇汉以来有称焉陈侯之作是楼也故广安守赵公昱爲之记今冯侯𫐠之又将有望于将来予敢以固陋辞尝观祖宗今盛时群天下之士试之南宫蜀人率居前列如眉之师与杨邛之宋与李尽自政和执徐之歳至宣和之执徐仅一星终而同邑同郡接踵伦魁者四亦云盛矣自六飞驻杨进士遗梗命诸道提刑司选吏即转运司各爲类试绍兴元年始择监司师守緫其事张忠献公时以元枢奉使川陜治秦州即秦为类省试诸道之合盖此乎昉爲举首者恩视廷试三人至绍兴五年十二月戊子诏书又申言之自十有七年何道夫对策谓蜀人难进易退髙视天下而窃笑爲嫚秦所愠繇是蜀之首选而不对大问者率列之下科隆与𥘉元诏免䇿士赵文定公始以绍兴五年诏书赐第由虞忠粛公之荐乃得召对文定而后首选又二十有三人皆未有不荐而召者议者讙曰以科目取之而不以科目用之安在其爲举首也不则曰蜀逺行都逺而见遗乃其所也是皆然矣以愚观于穷达之旣定者则有非人力所能升沈也人之器识罔不在𥘉请无以他以资之士言之文定㓜负竒气轶群迈丑发爲词章闳深博大故自中兴以来冠类试者三十余人公所诚言人即知其爲宰辅之器此何可以强致其后张义立之刚毅不挠何从叔之端厚无华人亦扵始进焉知之且隂阳五行特二气之大分而经纬错综气聚而形化则人物生之扵是乎有刚有柔即刚柔之偏扵是乎有善有恶刚之善也其言直以畅恶也其言粗以厉柔之善也其言和以舒恶也其言闇以弱是则言也者命于气禀之刚柔刚柔既分厚薄断矣虽他日事业之广狭时位之穷通亦未有不繇之此诚非人力可㠯升沉者唐人谓士之致逺先器职后文艺如王阳卢骆虽有才而浮躁衒露岂享爵禄者夫其浮躁衒露则气禀之薄然也气禀之薄而望其噐识之厚爵禄之富得乎然则爲士者果无所用其力矣曰不然也志有所守而大本先立则气得其养而生生不穷夫如是可以変化气质愚明柔强其㓜而学也必不肯袭浮踵陋以至乎苟得其壮而行也必不肯计功求获以安于小成况又能行之以刚健守之以笃实则辉光日新虽引而圣贤可也奚区区科目名位之足云窃意冯侯之乞言将以告于邦之士也故爲发其义者如此绵竹县湖桥记前知绵竹县宇文西叔峒今列属版曹自财贼所抵予书曰走也不敏爲吏于紫巖之下每惟是邦世载人物予不暇悉数也而其尤着者如吾宗止止先生爲硕郷儒范忠文公程大夫父子亟称之魏忠献张公以精忠大义为中兴名相其子宣公则我之所自出也又以问学爲世儒宗流风蔚如实启来哲而无以致髙山仰止之思也迺因人士有请度地飞凫门外猪爲湖周广六十有五丈伐石为四矼矼崇四尺架梁其上而屋之衡从合十丈以通南北车徒之徃来始绍定四年春二月戊午讫夏四月壬午竹木土石之工凡三千九百六十有五合爲钱五百一十九万有竒皆节缩浮蠧以营之人见与梁之䴡贯接紫巖如虹卧波而不知役之我加与材之所自出也愿爲纪其经始之勤而明其尊德之志予尝谓孔子间居之篇不知孰为之而其言天地之神爲风雨霜露爲风霆流形凡示人扵覆载间者无非至教此义之至精者也継之曰清明在躬气志如神又举诗以明之曰维岳降神生甫及申终之曰此文武之德也盖自天地山川之神气钟而爲人是心清明与宇宙之内流行发见者实同一原又推本而求之有如甫申之生乃繇十世而上文武二王积德所感鸣唿人之此心与天地山川相爲流通固也而人物之生又系乎时数清明之感山川英灵之㑹祖宗德泽之积然则是岂数数然哉若紫巖之诸贤者眞有以関盛衰之运当消长之数矣因西叔之请併发其义呜唿吾犹有望也夫普州贡院记礼部之有贡院自唐开元始国朝科举虽袭唐旧而贡院之或废或置或燬或复至崇宁而后有定所政和二年从董正封之请诸郡得立贡院然舍法旣罢则贡院亦随废矣蜀自中兴以来生聚教训旣百有余年儒风丕振应书之士岁滋月益而诸郡校士非学宫则佛舎也其特爲之宫者逺则六十年近止三五歳耳普扵东川号多士而亦寓于学宫嘉泰中郡人尝议卜筑其说曰即斈试士毋害也而前窞后枕士争门入者来之皆坎也况孔堂肃穆而羣趋错立喧渎巳甚盍议改为建嘉定以来刘文节公大理少卿杨昌伯天官侍郎许成子与了翁皆欲纵臾其成而矌日绵禩或死或去临卭杨侯楚望宰郡朞年郡以大治土地于国之阳曰和庆寺砥平席衍而势爽明龙泉屹左鳯山峙右士从亀袭乃下令徙寺且庚邻田以益之赋文东西五十南北六十既辍少府用度之赢又告诸本道转运刑狱使者及卿大夫士以𥙷其乏士受后要不以厉民靣阳作堂左个之楹五堂后架楼其中又爲堂列八内于东西二夹爲主司直舍试士之庑东西郷各三列中为堂皇深广皆五寻重门䁀列封弥誊録之司庖湢吏士之舎靡彻不备迁旧庑之丽于学而材可用者得十之一旣就绪以书来谂曰伯雨为普人肇修旷典执事师帅本道敢徼一言以宠灵之某爲人记贡院记学宫多矣然而考诸制度之详略风俗之薄厚则未尝不致疑焉且国𥘉天下未有斈也庆暦三年以后虽用范文正公之议诏州县立学然学未遍而诏旋寝矣迨崇宁以蔡京之请州县无逺小咸得立学学官之备乃昉乎此国𥘉贡院废置亦无常居自崇宁至政和中都外郡咸有贡院贡院之备又昉此夫旣养士于学又为贡士之宫以重其事风厉作成是宜人才軰出以称隆指然以今视之崇宁养才孰与国𥘉崇寕以后得士孰与国𥘉天下之理至于制逾密而敝兹多法既详而姦不胜则亦必有故矣夫所谓科举取士者非有比闾族党月书歳攷之素直以寸晷之文一夫之目拔自䟽贱卑之长治五侯三吏皆由此选此非细事也然而梅子其所谓四海士民之数能言之类至多也指世陈教言成文章质诸先圣而不谬施之当世合时务者亦无几人夫使以言取之而不谬于先圣不慙于当世则虽以言取人未爲甚失也乃自俗流世败有司之操衡尺士子之揣程度者大抵舎其德性之知易其师友之素而相与求合于卑謟之中当歳大比徃徃窃取朝廷余论荐绅奏䟽与郡国邸吏所传昈分条别纂缀以备问使朝廷清明君仁臣直则上无阁政下无䛕词正斈以言犹可得士脱不幸而遭时之难问绍述则賛绍述谋合戎则賛和戎欲开边则是开边大抵凿经术以传世好刺邪说以阿有司或者贪黩成风则货取势夺抑又有甚难言者然则虽为庠序以肄其业宫室以校其艺其不能以得天下士盖可亿而知之矣中兴至今有百余栽治化休盛士习纯羙所谓传世好阿有司货取而势夺者固无崇政之甚然比歳以来不保其不尽然脱使始迨若是则措诸事业抑从可知因楚望之属记于予也慨然有感扵世変之推移故直书其事以告之者若此或幸而刻诸石则校士于斯试言于斯者其亦知所发哉楚望三世登进士科所居有善政云杨文安公祠堂记古者天子之县内诸侯也其禄故扵采地得立庙祧外诸侯嗣也则于所都之邑焉凢皆有酢有厌有嘏有缓有旅盖同气之祠非舎奠祭菜衅器用币之比也春秋以降事已変古如庄周书畏垒事虽一时寓言窃意吏祠于社巳萌芽于此时秦汉而后封建坏郡县吏计歳月代更有德于氏如燕齐之栾公民徃徃立之社然犹配食于社未有特祠也蜀守文翁齐相石庆吏民爲之立祠繇是桐郷南阳渭城之祠史不絶书事之変古亦云甚矣居子定国爲县狱吏至又生而得祠人之生也气聚魄凝奚从祠之其原旣开乃有张武威任九真杜池阳陆浚仪之等皆如干祠建隋唐以降故侯之祠纷纷史册不可殚述而人不以爲异虽然事诚戾古也而绳以甘棠勿剪之义犹曰变之正者隆兴𥘉眉山杨文安公以成德夙望由参知政事出领东川节度府圥是建炎三年公爲节度推官建绍兴十五年由潼川路转运判官移提点刑狱至是凡三仕于此矣流风善政蔚其如存后七十年公之孙瑾复来领州下车拜文安绘象欷歔感忾州宅有载德堂刑狱使者𪠘有徳逺堂斈宫有祥鳣堂节度推官𪠘有逺业堂皆邦人思公而致其诚者为之子孙不敢忘其祖则不敢厉其祖之民爲政朞年民便安之耆耋请改建文安之宇以昭弗忘侯徇民请度地考室与赵文定懐德堂对峙而贻书某曰是不惟吾祖所居官瑾也实此乎生今四百二十甲子矣天子不以其不肖嗣守兹土视事朞岁幸不得罪民士以贻吾祖羞是祠之建匪吾敢私雄邦人是从公也尝以使传州符寻临是邦敢以邦人之请请某辗然喜曰彼秦汉以来以佗姓而祠故侯实戾古典然犹得爲変之正今以孙而祠其祖尚古者外诸侯立庙都邑之近似是敢以浅陋辞维文安公起太学试礼部冠万七千士退然无矜色而有戚容曰此吾先人所不能得者而以遗小子予盖自是翺翔外服十有四年始以赵忠简公之荐有位于朝泊桧枋囯公亟诡外桧死而后跻楚从位亟弼最后均佚潼川遂以祠宫之禄老于家其年行阀阅有考功愽士之议有太史氏之録有状其行有铭其遂有序其丈夫抵词令足以华国名行足以砥俗德量足以鎭浮夫非私于一州者特其始衷终皆有潼爲莫府而识者知爲公辅之器司臬事而察辞币讼人自以不冤后以前执政爲首民习其教不肃而成冝公之去而民思之深今杨侯五十年州县立六郡守风绩既茂擢延阁之直趾羙复来邦人怀今悼昔奉尝之敬不懈益廑是区区者谁实使之鸣唿杨侯视此其益知所勉哉宣王命召穆公之旬江汉也曰于周受命自召祖命葢以乃祖康公命皇父之征徐方也曰南仲大祖大师皇父亦以大祖南仲命之古之人命其臣也必命以乃祖之事岂惟继世象贒所以刑善降德示之仪法者多矣今阳侯实生是邦而朝廷又命侯以文安之争顾瞻山川想象憇苃退而衣德服训以临其民必杨然以想曰斯民也吾祖文安公之所与共理也朝夕念于前于衡于羮于墙如照临其上如陟降于庭盖有不见而着不言而形斯其爲善政之助不已夛乎诗曰维桑有梓必恭敬止呜唿侯尚勉之哉毛氏慈惠庄记气载理而流形于天地有间余不足相为质也寒荄微息二不遂其生见者为动矧灵而爲人虽贵贱有分定戚䟽有差等实同躰也古者比问而居夫井而耕出入必相友守望必相助羡不足必相𥙷凶荒必有待委积必有莫非使民相生相飬以辅成天地生生之德所谓由溺耻饥内沟挞市油然发衷非有爲爲之地也后世以身发财者胶固滞各人缓急扣门拒之恐不峻孟子曰无恻隐之心非人也人与万物并生则与万物同躰乃今朝图夕惟不越于一家一身之私吁天之予人也顾使之自有余扵一家一身矣乎人而不逹乎亲亲仁民爱物之分艺则䧟于不仁而非人矣予归自靖之歳洪雅毛君拱巳介予友史叔钦予谦得见自言其家世崇德好义道行于妻子盖无不能充是心焉嫔董士族也尝损金市田歳储其入而昏嫁而丧葬而疾病而贫不自赡者于我乎给董殁拱巳又裒余金以广之今爲田百畒别其王祖之籍筑之墻圃书其彊畎而字之曰慈惠庄惧后之不我引也愿得一言以爲子孙之衣予语之曰吝啬者隂气之常亦有粗见理道颇乐施予不过泥滞扵佛老卜祝之间至扵力行诸身予当其义不爲异端訹可以爲难予能充是心而行之子孙安有不能以是心守之范文正公呉兴义田到于今莫敢废予无媿扵范公之心虽百十可知矣子何病诸不然匪义之循惟惠之行如异端有施有报之说责効扵旦夕是有爲爲之本之则无其能乆乎毛君作而日拱已虽不敏愿书以爲记夔州卧龙山记予乆闻夔州卧龙山之胜开喜单于之歳归自王朝至蜀门则避地之荆者蔽瞿唐而下将登山而止绍定单阏之歳还自南迁至蜀门则避地趋崃者蔽渝江而下又将登山而不果先是丁文伯爲帅守尝以记属予建同朝又言之中以不一山俍悢弗慊也又二年而予守泸山之主僧曰惠行叙山中之槩以督前诺其畧曰山爲一山之望山趾距诚仅隔瀼东一水其上咸爲平寺寺虽名咸平而有天成长兴开寳题识非始于咸平也寺之一有五龙水又爲野猪池地上爲山又数里乃至絶顶耆旧相传谓诸葛忠武侯驻军此山池曰饮马田曰东屯田所殖稻一方无与并羙寺居髙峯极清寒盛夏可裌衣山之泉之松人谓杜子羙眞谛寺诗䕫之诸刹惟此可当是必为真谛理或然也四朝御书阁与善法堂居中照烈帝忠武侯祠居左右后爲便坐上有周阁又上爲丈室傍翼䆫轩凡二百余楹由大士祠宇前路通观音泉越野桥有一大亭巨石与乔木杂错泉㶁㶁其下遥见崃璧嶙峋江声澎湃贤桥之路又通东屯客至必裴回移晷自庆元二年了俉主山嘉定三年丁侯以惠行継之歳修月葺以溃于成金碧翚飞徒衆云集虽皆我所当爲无足以汚纪载独念山未有记亡以诏乆逺盍爲昭烈君臣少叙梗㮣予自守泸以来方爲侯推明渡泸本末勒诸叙南庙碑今以行之请也不敢辞然而稽诸图乗碑铭而有可疑者武侯之始卒也人思之不置巷祭野祀不可得而御习隆尚充请因人情爲之立祠而朝论必谓礼秩之所不许盖自东汉而上犹有以仕国坟墓绘象立祠为不尽然者于是御之不得仅使即沔阳之墓爲庙非亲故不得祠今山之有祠也盖関乎世道之変而莫知始于何时子羙之诗曰玉殿虗无野寺中又曰一躰君臣祭祀同则昭烈固与武侯并祠也而张舎人震谓始命寺僧惠琏爲侯创祠未知何时存帝庙而废侯祠也近世张大宁镐又谓先主之庙徙诸江濵今复其旧又未知何时存候祠而徙帝庙也徃牒所无不可得而强考大抵武侯自荆之蜀与昭烈会其后受遗于永安宫徃返道䕫皆驻军是山故自晋末平以来託侯以名山山以侯名后人乃爲侯立祠夫旣祠侯则昭烈之卒实在永安亦何可不祠一时君臣既社而祠之矣复虑夫委之空山无在爲守也则爲寺以馆僧将爲永乆之图此皆后世人情之推典礼之変苟以致其诚信者无不尽也而予谓乆近之实则固不在此方其以﨑岖之蜀抗鬼蜮之魏强弱不敌也蜀师未出而将星夜损使操懿君臣盱衡得气胜负又不侔也陈寿以私怨作史如比管乐书申韩以讫于祁山之役忧恚呕血诬谤亦非不多也然而有不可得而泯者夫天命不巳物生无穷彼近功小利与人之气形卒縁乎尽而是心之止于所不见感扵所不系者昭昭灵灵着在方册昭烈君臣尊君父讨乱贼之心与山川俱存以到于今盖不惟成都之绘象渡泸之遗迹夔子之故祠邦人扶植爱护莫敢翦拜虽八阵之见扵新都沔阳与今鱼复之蹟四头八尾隅落钩连队陈相容触处爲首所以寓先天心法之祕者虽陵夷谷迁是陈也亘千载而独存殆若有神司之彼操懿君臣欺孤盗䁀虽万世在后与一时利害不相渉也而三尺童子且唾弃不之顾陈夀诬蔑公理人之视之如见肺肝亦祗以自点然则士之以千载自许者其必有发于斯言矣惠行潼川人文伯名黼尝爲将作监今经略广南西路立朝鲠挺故其所崇尚者若此重建四川緫领所记太府少卿四川緫领财赋安北望自益昌以书邸某曰吾所居𪠘自开禧至绍定之遇单阏之歳皆戹冦钞癸仲不佞承之扵讧溃之余披荆榛以舎官吏大惧无以存吏躰一民聴乃即旧址更治寺之门西郷而爲堂楼以镇之左控寳峯右拊乌龙西指剑関北奏三泉复者之儒富堂于楼之东凡皆节缩浮费以溃于成昔天子之命我也曰将指给饷上下通情当勿乏兴济我戎事癸仲敬共夙夜无敢失队今名堂曰通济以识弗忘楼名北定则取郑亨仲刚中思耕亭语子爲我记之某作而叹曰于赫王明照知万里使兵自兵食自食上下不相恤也有无不相通也胡可以一朝居北望所以荅扬明命之意羙矣尽矣而予敢以浅陋辞虽然饷所主财宣制司主军民二司之不相爲谋也乆矣盖自建炎三年张忠献公宣威川陜始承制以主管茶马赵应祥开爲随军转运使緫领四川财赋虽云緫赋未以名官也张公虚巳以任赵公尽力以报自忠献之去则交相爲瘉矣吴玠与开争陆运而吴赵始不咸诏遣都漕亲督钱粮以应吴俾制置大使席益趣行大光乃以转运司钱就籴于果利阆而席赵文又不咸李子及継之呉武安刻其乏兴而吴李又不咸赵不弃继之与郑亨仲分隷宣緫司钱而郑赵又不咸然是时和戎旣乆未有缓急牵制之患也绍㒷之末主瞻叔之望以括民曰契与制置使沈徳和介交章争辩而王沈之不咸至是滋甚大抵三十四年之间二司纷纷殆如先正所谓三司取财巳尽而枢宻益兵无穷者实矛楯之术使然耳开禧以后事异前时呉曦生长边陲习闻交争之害而未暏相资之利密启于韩侂胄俾宣司得以制财赋之入出其事似是而其实不然盖曦既畜无君之心将託是爲乱而正使由其术而不悟耳赵季明善宣刘志大崇之以是各相继引去曦旣授首财之仅存者六百万是歳之出乃至四千余万陈勤节公咸未知所以爲计微安沂公爲之移屯减戍运桌日括财有以翼蔽而扶掖之勤节公逢孺亦未知攸济矣王君釡代陈虽㧞节制之命岀扵权臣釐而正之是也不知二司之情不可以不通未几而张东甫子震継之歳亏四百万莫非倚安公以共济王鈆代张又昧乎此挤安公而去之始未见甚害也一旦虏乘虚大如董仁父居谊苍黄度剑王董之埶相㧖不容以不易使也则杨九䁀代之以激叛卒之変于是代杨者任君䖏厚一惟沂公与南海崔正子是依仅克有济崔去而郑代之自五州三関以内日朘月削极扵近歳而益不可爲矣歳人不及二十万缗而歳出倍之四大军歳爲粮百五十万不関外居居而漕运裁一今二年之间失籴三百万石関之内外七十余仓又爲灰烬则官军民卒九百余人所仰哺者惟一分漕粟耳几何而不乏扵供乎某之生也后犹及周旋于泰禧以来诸公间窃以爲今之所谓四緫领者名虽同而实则异事虽乆而实则异盖江上三緫领自朝廷歳计其费爲之科拨而四川之歳入不能半其出则朝廷不问也緫领之始所以察诸戍之欺且吝也今不惟不能以行其聀而一司当入之缗当行之事反见侵扵他司然则将爲之弛弓而更瑟焉其训词之所谓上下通青者乎上而朝廷以时科降歳有常数不必待其请也近而制其捆减戍併屯虚实相知有无相通不必责其偿也夫如是又以制梱之令行于戎司覈窽籍明功赏息餽赂行于监司牧之信期㑹节浮蠧登于财行扵并边诸郡固彊场以垦荒严戍守以衞农毋从便文惟实徳是践毋事苟充惟经乆是图则日积月累政行令孚蜀其有瘳乎易曰樽酒簋贰刚柔际也此上下同心有无相通以共济艰险之时敢发斯义用荅扬明天子之丕显休命北望沂公之嗣也才噐开伟甚似其先人云合州建濂溪先生祠堂记濂溪先生周子尝仕于合阳予奉使东川日建爲州程三子易名先帝下其奏奉常周子曰元二程子曰纯曰正以制书颂二民子孙予既奉行惟恪且饬郡将买田以备烝尝连帅永嘉曹叔逺嗣賛成事属予记之未果也厥十有五年返自南迁起家守泸合士税申之持张宗范飬心亭题说谂予曰朱文公着通书附録首载此篇今春官贰郷度正毎以爲恨曰宗范吾州人也而郡乘放失于是蒐求之累嵗始得石刻于地中凡一百七十年而遗蹟俨存殆非偶然也周子故有绘象于学西偏地下瀬江屡圯于水郷进士罗艮十余人尝以请于予予爲移书太府少卿安癸仲得官屋于州冈前挹巴岳铜梁诸峯而涪汉二水汇其下若天作地藏以待今日者扁曰瑞应山房以祠先生配以二程子郡少府又余法用即张氏故址爲飬心堂以馆学徒又捐钱千万以广粢盛之田是田也自夫子倡之今诸生之廪稍亦云备矣子也昔尝有诺于曹度两卿盍践言焉予尝考周子以庆暦四年司理南安年方三十程大夫珦谓其知道时二程子年十五大遣从之游迨嘉祐五年佥书合州判官年方四十宗范又从之今细绎其养心说大抵与通书圣斈章相表里秦汉以来诸儒臻斯理者盖觧呜唿何三子之立志不凢而闻道甚早与夫人生于两间而与天地同躰出乎百世之下而与圣贒同心使皆能以周子之说反而求之寡欲以飬其心养心以极扵无欲则是心之运明通公溥岂有一豪之私闻之哉或曰圣贤之论言寡欲矣未尝言无欲也所谓欲仁欲善欲立欲逹莫非使人即欲以求诸道至于富贵所欲也有不可䖏巳所不欲有不可施则又使人即其不欲以求诸非道歳积月累必至于从心所欲而自不踰矩然后为至是理也曽子得之明六欲之目孟子传之开六等之科今而曰自寡欲以至无欲不其戾乎曰不然也徃不能无感性之欲也知诱物化则爲私欲矣故圣人虽使人即欲以求道而季康子于由求扵申枨曷尝以其欲爲可乎近世胡仁仲推衍究极其言曰天理人欲同躰而异用同行而异情呜唿学者之当以此求之则飬心之说备矣姑识其说与学者啇之眉州江郷舘记眉爲西南空道郡寝之西故有舎舘以赢使客而逺扵大江舟行之人澡湿无所江有亭曰共饮仅容祖帐予爲拓而大之门堂戸室视昔苟羙然左㧖神宇右阻民庐未能尽如𥘉志也临川李公甫某爲守又爲増拓焉复故亭扁跨中唐爲便坐前阿后翼左戸右牖明䴡坚致饰以花木周以宫墙而移书某曰予也昉爲此者盍卒记之予尝攷五礼之说虽有见扵虞书而孔注自爲抵梧至周官而吉凶军賔嘉之目始见于经天吉凶人治之大者义广而数緐固也而三百六十官职掌之関乎賔客者七十有六天官所緫实居十八盖自司関敂関以告司徒令野修道委积掌讶逆賔于彊扵是共礼酒共陈酒共稍礼共齐菹以至牢米灋羊泽物币赍各庀其事司仪致馆环人授舘小行人眡舘盖无一而不周当是时也不独朝宾国客爲然有委积焉甸聚焉以待覊旅虽行道之人亦有庐有宿以舎之食之矣非古人屑屑然爲是不急之务也车马有所实从有代伯政犹然故隷舘以责晋与梁以议郑里侯以觇陈不曰道路舘舎之事而不足以爲政也予恨是役不能尽如𥘉志而公甫能卒成之故予乐道其事不复以不词爲解鹤山先生大全集卷之四十四鹤山先生大全文集鹤山先生大全文集文集四十五鹤山先生大全集卷之四十五江阳集钖山安国重刋记寳谟阁直学士知潼川府赠大师刘清惠公祠堂记尚书郎刘全叟邸予以画曰先君清惠公早孤自奋绍元祐家声扵党祸流离之余出入中外几四十年晚守潼川邦人德之不忍忘自郡及邑既象而祠之然未特祠也端友不佞猥以宝章之直司臬东川邦人曰吾清惠之子也合辤以请乃圡其地于郡北长平山筑室三楹而厚祀之旁曰憇亭以传于爱棠之义昔者爲十县代役有记蠲租有记蠲米麦之耗有记北山之词二顾庙之祠中江县之祠与郡庠之市田储书亦皆有记子于先清惠匪惟同朝之旧且常刺部于斯守藩于斯今新庙之役考成而旧人之存无几记载之笔必子是属予谓公平生大节识于碑楹施于烝彛䁀録于大史氏议于奉常考功昭昭日星之垂奚以予言为也矧惟郡县吏所去见祠非卒涣立庙之意今祠之夛记之备而又以属于不肖不巳赘乎将辞诸使人复自惟念古今异制郡国异史固有遭将爲法縁情制礼者且古者裂五侯三圡以与天子共守天下没而奉祀则有祀宗卜史典䇿分物祀于大宫宗氏分族共其职事如懐姓九宗之于晋殷民六族之于鲁盖建邦启宗正袭其位则世祀其先也若郷大夫士爵禄有列于朝亦得以其等杀立庙于家内宾宗妇昭穆以序皆不失乎萃涣之意自许田立鲁别庙而郑人承祀三家分鲁分晋而各主其庙大非先王之旧戦国而后宗法废絶庙祀之不经乆矣况自罢侯置守吏如传舍才在下中者苟容以求全而贪沓残暴者民盻盻然疾视唯恐去之不亟则民安知有故侯之祠苟幸而遇廉平之吏有德于民民幸其有以福我也则非以选表召亦以终更去吏民之爱戴者虽欲借留攀截终爲其文扵是而度越古典筑馆图形以奉尝其守宰亦人情之不可巳者又虑其善政之无传也爲文以记之虑来者之去籍也勒石以永之岂无尚德怀贤抑以廉顽儆贪兹其情不旣甚切而滋可矜者乎其间岂无出于驱迫本扵謟佞者然吏去则祠毁幸而勿毁则荒秽弗治徒取笑辱焉此又所不论也惟清惠公以文献故家发身科第清心约巳一介不妄取予御命朔庭威名担虏后以从臣守荆正韩侂胃开边姦人乗时造衅公首戮朱胜威行南国侂胄惮之以公还蜀守汉中劾寮吏之从乱者守潼川拯民于焦士逮鳏振滞己责蠲逋度地以居民发廪以振乏储书以劝学市田以养士前后爲费数鉅万蠲失火之家贷缗十余万又爲潼人请于朝永蠲米麦肖耗歳爲石三千七百八十最后又蠲诸邑田赋爲缗八万四千有竒盖居郡五年苟以利民者无不爲也尝上䟽乞身诏书报曰郷守荆江汉懐惠守梁梓巴蜀称仁有臣如斯朕将褒表不暇顾欲引年而去可乎盖迟留至五年而后去然人情终弗慊也祠之多记之备非其倩之不可巳与其倩之滋可矜者乎诸葛武侯之卒民巷祭野祀朝论以祀秩禁之不可卒使近墓立庙邦人思亮不置而爱其子瞻每朝廷有善政必曰此吾侯之子瞻所爲也鸣唿郑人思威公而爱武公晋人思栾武子而爱威子蜀人思诸葛公而爱瞻人之情至扵爱而不见图其形书其政犹以爲未足也而移其爱扵子孙虽以见斯民秉彛好德之性亦由化敞俗媮人幸于善人之见故爱之切而思之深呜唿全叟而登斯堂也睹斯义也知人情之望扵我者若此其后也其益知自勉以克休于前烈矣全叟尝歴合龙普卭四郡守擢金部郎中山成都路提点刑狱移节潼川所居有善收其子震孙自通判隆庆府以方伯之荐召赴都堂审察清惠之报庶其在此云璧津楼记成都路刑狱使者吏部郎游景仁以书邸予曰佀之先人嘉泰间守嘉即城之南瞰江跨堞而爲楼焉陈益之取水经语名以壁津后三十年侣以使事来而楼无以存吾不忍考志之弗嗣也仍其名而复之基视旧如崇楼之崇三于旧最下爲堂曰寳忠以识先人易名之典子既大书而掲之矣盍爲记之虽然吾之为斯楼也匪以爲宴娭之供每一登临忧感交集盖未尝有一忻焉昔者张义立夷佛滩之险是矣苐水势自高临下且暮啮城足传城而居者廪廪然吾虽在寮吏尽力于匽猪且爲支流以泄其怒而不保后来之我继也慺之石三峩衡陈其下中镇诸柴实迩夷略险所弗及阻木以为固而郊于是邦也今濯濯然吾虽诛犯令者而宪之禁亦不保后来之皆我聴也蜀饷爲粟百五十万石仰西州者居多歳侍以稔惟都江通济二匽而积蠧弗蠲歳比不登吾虽广思集益损其敝之十八今舳舻相衘登楼目送三军之士庻乎可饱抑又不保匽之乆而勿替也旣又思之所忧有大扵此者狱讼之不平隂阳以珍今傅爰之不幸而诉扵我吾不能尽心焉匽虽修如水早何职思其外则三埀之不戒冦盗以兴虽一方之粗定军饷之无阙亦将蹙蹙而无所骋是乃范文正公所谓进亦忧退亦忧者子将何以教我呜唿予尝以弘毅爲景仁发室今景仁之虑及此其庶几亡愧于斯二言矣乎予尝观易六十四卦干坤之次即为六坎其谓天一生木而成于六乎刚柔始交而难生则圣人之忧患实昉诸此盖以一阳而䧟乎二隂险也亦劳也既险且劳圣人独能忘情乎故干坤既定即次以屯君子不可以不经纶也及其见诸经纶以济险难则又以未济终焉始乎屯终乎未济君子无一息而不忧也景仁观水之激则忧在城覩防之坏则忧在饷即天水之违行则忧在讼忧其可忧而又忧人之忧忧人之忧而又忧后人之不见忧也非弘毅者能之乎虽然人能忧人之忧而后能乐巳之乐内有可乐则仁念发逹人顷焉徃而不忧不则物足以胜我气足以役志其不忧乐而乐忧者㡬希景仁之先人名某尝主司农寺簿绍熈之末国有太议自司农发之景仁不队厥绍今端平改元天子有绍召爲郎从施诸事业有引未艾云益之名谦义立名方泸州重修学记泸故有孔子庙在州郛之北唐咸亯所建也迨庆暦四年诏州县兴学爰始除舎以赢生徒元祐五年徙庙学于州南绍兴中始置教授自崇宁说嘉泰虽三历缮修然今旣三十年矣某起家守泸以故事谒先圣先师堂序若将压焉则撤而新之前端门术后建齐寝左右列从祀位又念庙学不可混也更建东西序筑师生之舘于外尊垒爵洗故以梓今范金爲之凡二百一十爲有司制冕服诸生制衣帻役未既㑹某以君命召士曰公无一言以告我乎某对曰吾㓜而斈之孔孟之书也壮而欲行之率不与事今愿窃有告焉且古者国子舎于王宫教于师氏而时㑹干大司乐以习诵弦以学乐舞万民居于比闾教于塾师而时属于州序以受教法以正齿位皆非常廪之士也自汉景时文翁爲蜀郡守立学官置左右生而郡国养士始此武帝立博士弟子员而大学养士始此古者以有道有德者教国子父师少师教于闾塾盖礼所谓郷先生囯人所视爲矜式者故扵射饮则爲遵自郷治废而教法坏至新莽始于校学立经师繇是相承有郡文学州愽士之等迨我庆暦设教授之官始也犹聴举人自择熈寕以后命于朝廷命于吏部则皆听之资格矣古者有养老乞言有旅酬合语葢学校公论所出也自春秋至二汉此意尚存迨其后也䂓约日繁禁防日密至蔡京专国则宪禁申今如谤讪朝政如造爲飞语皆坐首罚至于今未之改也虽然是特学制之変耳其如庙制则滋异昔间古者祝祭亯之别不相僣渎未有非鬼非族而可以言庙不尸不猒不睱不绥不旅不绎而可以言亯也鲁哀公十七年立孔庙于故宅阅千余载未尝出阙里也汉儒所谓立斈释典未知先圣先师爲谁自载记之外无闻焉迨魏齐王㬜武帝释奠于学虽昉见史册而未有原庙也唐武帝二年庙周孔子胄监迨正观定爲孔子爲先圣而黜周公于是牲牢器币日增月益无异庙祧之祀矣古者弟子之扵师子孙之于父祖尊之而无以加也则称字以别之字之至贵汉𥘉犹然而新莽不知仲尼之爲尊也妄爲作谥然宣尼之云未敢削其字也至追崇之典代増则以絫谥爲重王封爲贵矣古者惟功臣与亯太烝未闻弟予従祀于师也自建武祠七十二子于孔庙然亦不出阙里也正观末加以左卜诸儒从祀火学而武成王之祠亦倣而爲之緫章开元以来又加诸儒以三等之爵而州县学官咸有后祀矣夫是数者孰非致隆极美之事乃肇自汉景武而盛扵魏晋齐梁隋唐以后然则五三之典非与易书诗春秋不可信与借曰昔人未及闻知则美化善俗冝有以逺过三代而民之淳漓世之治乱顾相反若此则又何在大抵先王之时其人则四民也其居则六郷三采五比四闾也其田则一井二牧三屋九夫也其食则九谷六畜五牲三牺也其服则九文六采五色五章也其官则三吏六聮五侯丸伯也其教则五事五典也其学则六德六行五礼六乐五御六射六事九数也民少而习之长而安焉不夺于竒器异物不侥扵淫辞诐行不荡扵姦声乱色族闾所学师友所讲无适而非尧舜禹汤文武周公仲尼之道虽以周之叔季而车轨书文行伦萆之或异也自赵渠梁坏田制田政燔诗书道失民散至汉而不能复于是诐淫邪遁之言得以乗虚窃入始也孔老离立乆之而释氏叅焉盖自天地山川日月星辰雨风震电下至虫黾艹木皆爲宫室衣冠以肖人类府吏胥徒以象官府以至民之日用饮食车服器皿亦无一而不改先生之旧举世由之不以爲疑也使扵是时又不爲之建学立师示之以五三六经之隼的则生民之类几何而不胥爲夷也然则学盛而员广庙隆而祀緐其殆起扵异端日炽大道寖㣲之时乎士复请曰记斈校者多矣而不反此亦曰生斯世也而必古制之是不具迂乎曰吾固知是古之无益而不可以末之间也千百年间习焉不察以郡县之制视邦国以塔庙之议曰庠序以羗胡之教释圣言今曰无益而末之间也是孰爲有益乎乃次第其说勒诸斈官以谂同志相与敷求坠典搜索遗言期绍昔闻开来哲爲万里建长治之䇿呜唿其无有闻风而兴起者乎泸州社仓养济院义嫁记天运无穷物生不已人之性无不同也然而二气杂糅强弱异质短脩异数贵贱富贫异分所贵乎君公师长者位乎两间有以品节而左右之某自流南裔猩鬼与邻诚不自意生返故郷起临旧镇益思所以布昭土灵加惠逺服修校官増学廪创县庠缮诚郭植观阙念民困于科籴歳以四万缗敷二万斛前官虽尝市田代输而行之仅二年乃以彊事之㒷粥田以佐用度此事中废予爲出少府余财斛増直二千虽然不惟小惠不可徧也亦恐人心不能尽同行之乆近未可知也又念城内外土尝合力创社仓于四隅以时粜籴为谷二千二百五十斛然而旧没新升之交细人末作昏暮得糓舂揄无所出缗钱万有三千籴米千斛爲仓廥于报恩佛舎之西庑歳贮田柤七十斛以备消耗一其槩量粜以元直将以制物低昂也又虑社仓不能常粜乃与寮吏躬视城南飬济院而増广焉院始创与太府寺承王公大过有序有室有府有庖戚八千三百斛约其所入可饱百人弟歳久朘削所飬视昔财半命复其数选吏覈实増置官田若干畒增飬百人庻乎老且废者有养疾且病者有疗孤有㓜者可以成人鳏寡者有告也则又虑死者无所帰也乃稽州之义冡自故相赵文定公创于眞如寺之西偏旋以地隘不可更拓李侯寅仲又尝更创于寺之南而男女混殽中羊蹂践过者颡泚乃爲相地扵使君嵓下山従西北来襟抱环合广深各二十文出缗钱三十万庚之甃石为冗几无主之䘮全而藏之周以圡墙饰以门术分左右以别男女书年状以待子孙秩廪给以处守者亦拨田租十有三斛歳储其入于常平库歳掩埋之命郷之仕者传朴李有之司其事规置既成人曰吾侯之爲是也节缩浮费此四方之邦交之币献不有其一钱以臻于是是不可以无纪予愀然曰是恶足纪也古之为政壮有用老有归㓜有飬矜寡孤独有秩瘖聋跛躄断者侏儒有食其徙也相授死也相葬不幸而道死也墐之无主后也里胥主之也蜡氏除之盈天地间生事死送无一民弗得其所此君公帅长所以师保万民之职分也今也不然簿书期㑹之是务而区区然爲小惠以说民且社仓歳粜之数视昔非不广矣然生聚之蕃舟陆之㑹是果能爲低昻乎养济之数视昔亦倍矣然老癃残疾颠连亡告者亦能无所遗乎患墐死之不广也爲之行营高燥多其兆域益其储峙不知丧无主后行有死人亦止于是乎孝子慈孙欲自致其诚敬者亦有以䖏之乎自圣贤视之直不满一笑尚足以爲功乎姑识予恨以俟来者云鹤山先生大全文集卷之四十五鹤山先生大全文集鹤山先生大全文集文集四十六鹤山先生大全集卷之四十六朝京集钖山安国重刋成都府録事㕔题名壁记録事叅军之官始于后魏隋唐以来名号不一或曰东西曹掾曰司録参军或又爲録事国朝讼唐制旧府爲司録州为録事干兴元年复参军之号政和疑爲行军之称而更名爲掾建建炎又复其旧虽郡州异置牧守异长辟除选调因革靡常而大抵皆以緫録衆曹紏绳违失虽长吏有过亦得举弹号纪纲掾其任至重而不轻乃自近世虽仅爲狱市帑廪之司然所関亦不小也成都爲西南大都㑹制置安抚司所治六十州讼狱所之録掾所掌则视他郡尤爲剧寄况所事者牧伯监司之官分位濶絶傅爰论鞫之事徃徃史不能自逹録掾持谒请问乃得関白其遇寛明易事之长从容开说色受气许此亦易易耳晚宣骄长傲之人盛气凌压则非犍特自立者鲜不回挠于此又可以观人之所存攷之于史唐人杜景佺尝为州録逆折司马之不视事一时高风人所钦叹厥后仕武后朝毅然独立使淫虐之毒不能彗罗织之熖不得煽卓然爲一代名臣䆒其事业实权与扵是州淳化中忠定张公知益州又以秋光山色之诗得一紏曹而史佚其名是虽无杜君之赫赫而从容自得于挫揠不伸之日亦足以廉顽而立儒乃知官无崇卑士无穷逹随其职分皆足以行已及物也陵阳邓君某尝谂予曰録旧有𪠘歳乆摧剥吾撤而新之堂序庖湢既皆涂塈而尝仕扵此者吾将求其氏名考其才劣而加警省焉乃漫不可得访诸宿齿参诸象魏得谯公师弼而下若而人公自绍熈十四年四川类省试以易斈冠同经生明年赐第又十年来居是官则子之因母之父也有德在人今将以爲题记之首盍爲我志之予义不得辞则摘夫尝仕于此而风节之着志尚之冲者以备壁记之阙呜唿人生海内一气聚散曽不百年耳而人之媺悪一书其氏名则皆得以目撃而心谕焉至其有大媺恶者则人人得以口诵而指数之人心之灵昭昭乎其不可欺者盖若此然则以其昭昭于人者而见贤必思斉焉见不贤必内自省焉是记之所以告新淑后不既多乎大宗正司记大宗正司故与开元宫爲邻绍定四年灾寓治睦亲宅五年六月甲子诏以天庆坊魏惠宪王府旧址爲之属有司赋丈虑财爲缗二十余万而职歳前后所发裁及其半判司事嗣秀王师弥斤其私藏以承上意自六年六月戒事至明年端平改元八月甲子落成上书属借之阁四大字以宠灵之门塾堂垂阶亷序室公馆吏含庖湢储待鸠僝告功王过了翁言曰愿子识之了翁谢未能也王曰子以宗伯载笔大史而子焉得辞之予惟古者官之长必曰司马正而周之宗官独称伯以别扵六官之长则所以重正躰谨牉合严宗祧也或曰彤伯尝爲宗正颜护军辩其不然矣建秦人始以宗正列于九卿仅掌亲属而宗庙之事属之奉常大失古人所以敬宗之宪至汉魏隋唐迄于我朝因之不改昭陵念宗子之无所统一也始于宗正寺之外为夫宗正司以皇族领之治平元年増置同知事元丰官制行又以宗室团练使以上有德望者爲长而一人焉二之若位髙属尊则为判凡以承寕弗恊紏逿愆违祖宗厚伦之意至是逾宻矣虽然予以古制叅之尚有可言者古者以庙序宗庙曰宗庙室曰宗室器曰宗彛祀曰宗事姓曰宗而掌礼者由虞周以来皆曰宗下及都家皆有宗人将以别姓收族寓不言之教也是故天子之元子爲大宗以继大祖则别子爲诸侯者各爲一国之大祖而不得祢其先王诸侯之元子又爲一国之大宗以継大祖则别子爲大夫者又各爲一家之祖而不得祢其先公继别者亦谓之大宗所以别小宗大夫之次子曰二宗所以副小宗或同姓而异氏也或别氏而合族也或有大宗而无小宗也或有小宗而无大宗也或无宗而亦莫之宗也或有适子之子而不爲适孙也有通称爲后而不与适适相承者同服也有宗庙之事则尸主列于太室子姓以昭穆爲南北面旅酬赐爵昭与昭齿穆与穆齿内賔宗妇名如其伦其有哭临之事则同姓扵宗庙同宗于祖庙同族于祢庙所谓世之逺近齿之长㓜分之亲䟽盖自生长见闻周旋乎宗庙之中相示以礼乐而意巳传上无嫌偪之虑下无觊觎之心法之志善者也况又飬之扵成均以观其徳行虽天子之元子亦齿于士也列之扵王闱以考其中失虽大夫元士之子亦列于王子也逮其可以仕也则选建明德自五等之侯两社之辅三等之采六遂之邑有封畛土略以处之彛噐分物以昭之祝宗卜史以秩之宗氏分族以维之才无大小靡一失秩此其大略也而于其间非混然无所别异者曹文之昭晋武之穆而曹爲伯甸武王之母弟八人三列公郷而五叔无官鲁卫晋皆叔也而又武成康之伯不获是分蔡叔康叔之兄也而衞先蔡则又于昭穆长幼之中以贒否爲进退以功过爲先后有尚德劝能之意行乎其间士之生扵王族也宗有法庙有序学有教仕有养用有别涵飬成就盖非一日呜唿夏殷以讫杞宋后稷以讫末孙凡皆有国二千余年虽以赢秦之暴干弃周䁀犹三十年睨祖而弗敢迁亲亲用贤之效岂秦汉以来楄衷忌意凉法敝事之所及知乎国朝待遇同姓则本乎成周之意视前代之自翦其类根无所䕃者殆不可同日语然而宗法不立无以严亲亲之等嫌忌尚存无以收贤贤之效若谓大雅不羣爲善最乐与夫操觚弄翰之士固多有之若同姓之卿与国同其戚休如古人所谓维翰维城者则予谓当思所以変通之法以蕃王室以强本朝尚古人漑叶流根之意敢因王之请以所得于师友者爲王诵之用答敭明天子崇宠属籍之休命云华亭县重修学记华亭县故有宣圣庙自庆暦后郡县皆有学扵是县立学官以附扵庙绍兴绍熈虽加缮治又数十年矣今令㑹稽杨君墐始至戢姦惠柔剔纷起废一年而撙节浮蠧储米三千石爲平籴仓又一年鸠材僝庸修大成殿前门后阁左右二翼而馆郷贤于夹又东甃泮水建讲堂一斎庐八令佐之欵谒有次诸生之公飬有廪通爲垣以宫之翼翼沈沈䆳严靖深伻来以图请记成事予惟论学校者未有不伤教法之坏议科举者未有不叹辞章之靡经生学士尚论此闾之法庠塾之教则悼王制之不可复呜唿侯封并牧去籍二千年矣是未可以骤复也虽然治古终不可复与曰不然也天命流行发生万物虽五行异质四时异气而仁义礼知之性恻隐羞悪辞逊是非之情则古今同此民也父慈子孝兄友弟㳟夫义妇听则古今同此心也古之爲教非彊其所无也亦惟即射郷之会而正齿位所以养其尊贤敬老之良知即歳月之吉而读教法所以发其尊君亲上之深省逮巳事而竣也则反诸闾塾所谓家有塾者合二十五家之子弟于闾门之左右而父师者爲之左右师以教之民生其间无习而非正人无行而非正道无间而非正言志壹心臧不见异物而迁故曰斯民也三代之所以直道而行也自郷治废而民散朝夕无闾塾之教歳时无庠序之属死徙不相知出入不相友缓急不相赒而爲民父母者沈于簿书期㑹之冲矹矹晨夜救过不赡于是姦胥乱民縁絶爲欺吏以官爲市民以吏爲仇违其常心以䧟于辟是虽曰世降俗敝巳非一日独不思古今一宇宙也而今之民顾不古若岂诚不古若哉而况吴中族姓人物之盛自东汉以来有闻于时逮魏晋而后彬彬軰岀左大冲所谓高门䁀贵魁岸豪杰虞魏之昆顾陆之裔虽通言吴都而居华亭者爲尤着盖其地负海枕江平畴沃埜生民之资用饶衍得以毕力于所当事故士奋于学民兴于仁代生人才以给时须自陆事衡士龙以至唐宰相元方象先希声犹曰随世以就功各至敬舆则岿然三代人物也涵飬作成此岂一旦之功先正朱文公谓三代而下惟董仲舒诸葛孔明陆敬舆俱有王佐气象自今观之其论諌数百如推诚散利等流无非圣贤之明训其所辟邪说如寕我负人反经合道凡后世䘮邦之说一绳以正呜唿斯不亦间世之大儒乎乃自近歳遽以华亭爲不易治令不具官胥横民肆簿书漫漶狱讼繁滋铨曹注拟徃徃有望望然去之者吁何至是哉记曰凡释奠者必有合也或谓合他国之先贤而𣏌之然则是邦有如宣公自可爲人物之标凖地灵人杰千古不磨作而兴之则非守令事邪唐人诗称宣公爲县人而志不书其何以爲行善化俗之助杨君建学之𥘉掲堂曰明善合子思孟子相传之要指在诸生发明爲巳之学冠珮林立聴者皆竦呜唿千万人之心一也上以诚感则下以诚应矣予既嘉杨君之爲又叹宣公钟羙是邦而人未之或知爲表而出之其自今父诏师传斯游斯息玩圣贤之所学何事以无忘贤令尹之徳安知如敬在者不数数遇也常孰县重修学记常孰县学之始图乗散失仅有屋梁书至和纪年余无所攷庆元三年县令孙应时以言游里人也始祠于斈新安朱子旣爲证其事宝庆元年祠迁于斈之右然而孔堂阙坏茀不加治今令会稽王爚始至大惧无以崇化善俗迺约缩浮蠧踰年更而正之属邑士胡洽胡淳庀其役以孔庙居左庙之南爲大门北爲言游之祠又东北爲本朝周子邵子二程子朱子张子之祠以明伦堂居右东西爲齐庐四以舘士爲塾二以储书凢祭器祭服藏焉通爲屋百有二十楹而爲垣以宫之且増田二百畒有竒歳助公飬之费访言民之裔官为衣食而延师以教之别爲田百畒以给其费白于州于部吏者爲庐以贮之经始于端平二年之冬落成于明年之秋迺八月丁亥释奠于新宫属郡人叶辅之叙其役以求记于了翁窃惟朱子尝记子游之祠矣如鲁论所载二三事皆以发挥亡余藐兹孤陋安敢复措一辞然尝读礼书而窃有见焉因记庙学之成併附其说夫檀弓不知何人而一篇之言独于子游极其称誉虽其扵孔门诸子率多讥评又以言曾并列其是言而非曽者非一几若偏于抑扬然即其书以攷之大抵当典礼讹阙无所考订之时人之有疑弗决者率以质诸于游故前后议礼者十有四皆以一言爲可否亦之以见其爲时人之耳目虽汰哉叔氏一语若讥之而实尊之然则游以习礼列于文学兹其爲文爲学盖三代典章之遗頼游以有存者鸣唿信其爲豪杰之士矣昔柳宗元谓论语所载弟子必以字惟曾子有子不字遂谓是书岀于曽门盖以字轻而子重也始亦谓然及考诸孔门之训则字爲至贵盖字与子皆得兼称如门人之扵孔子进而称子不敢氏退而称仲尼不言子其次赤有既子且字如関宇之等不一二人或子或字者又数人然渊弓至游夏最号髙弟字而不得子也有子曾子子而不得字也就二者而论则字爲尊盖子虽有师道之称然系千氏者不过男子之羙称耳故孝经字仲尼而子曽子礼运字仲尼而名言偃至于子思字其祖孟子字其师之祖相传至今人之字仲尼者毋敢以爲疑字既尊矣则虽以孟子亚圣亦不得以字行不寕惟是仲尼作春秋二百四十二年间字而不名者仅十有二人而游夏诸子之门人亦各字其师相承至于汉𥘉犹未敢轻以字许人郎是而观则子游以勾吴孤逺之士北学洙泗遂得字而不子以列于高第以目此又岂易易然者今吴门宻迩行都而常孰爲壮县有如游之北学洙泗遂以习礼辈行颜関寥寥千载间岂终无其人邪或者狃扵习俗未有以自振我朱子既尝表其事以风厉之予又何言独惟山川风气古今犹夫人也诵先圣之书服先贤之训鸣唿其必有闻风兴起以无负建学尊贤之意者士其勉之程纯公杨忠襄公祠堂记予自都师召还凡六上乞骸之请寓建康待命府学教授陶君过余言曰昔者明道先生程纯公以正斈爲诸儒倡郡国祠事之惟谨是邦以先生之尝簿正于上元也斈故有祠炽也不佞尝闻忠㐮阳公通守是州日㑹虏酋大入杜充以宰相緫诸道兵望风迎降自余或辱或遯惟公自矢一死絫与虏抗唾骂不絶口卒遭剖心之酷公朝义之易名忠㐮赐庙褒忠今百有余年记于丽牲之碑书于下棚之石赫赫乎其与日星俪明也炽也生长大江之东习闻其事今又稽诸志乗则公又尝典校官宰溧阳有徳于民士而斈未有祠也不谓阙典欤扵是即纯公之祠之右绘杨公以致敬焉子爲我识其事或以谂予曰二子匪其伦乎予曰儗人者以其道相似也禹穆颜回曽子子思穷逹不相侔也去就不相似也而孟子同之此岂世俗所儗伦者乎夫学何爲者也所以志乎仁者也干道变化各正性命根于理者爲仁义礼智之性禀于气者爲血肉口躰之躯而心焉者理之㑹而气之帅贯通古今错综人物莫不由之学焉则求以不失其本心进退在我冨贵不可淫也死生在我威武不可屈也自夫学之不谋非囿乎气质之偏则夺于利害之私口欲味目欲色耳欲声鼻欲狊此性也而不知命之有制居则求其安矣食则求其饱是心之躰肫肫其仁克实流贯可以参天地可以爲尭舜而安与饱之是求则小人之事末之爲丈夫也以之爲学则志扵苟得安扵小成矣以之居䆠则见得忘义见危幸免矣彼庸夫贱隷不足责也徃徃犹以一至之勇蹈仁义为康荘学士为何事顾以口耳之读绐取利禄爲足所谓成物巳无与吾事焉斯不甚可耻乎迹二分之所遇虽异而其志扵学归于仁能不失其本心则后先一揆此尚可优劣乎俗流世坏狄祸方殷余嘉陶君之爲是举也足以兴㐮立儒不失圣贤爲巳之意爲识歳月公讳邦人字希稷言州吉水人以政和上舎生赐第云鹤山先生大全文集卷之肆十六鹤山先生大全文集鹤山先生大全文集文集四十七重校鹤山先生大全文集卷之四十七记靖州鹤山书院记某泰禧间甞仕王朝㑹国有大事议不合补郡去筑室于先庐之北曰鹤山书院聚书求友朝益莫习将以质其所未信聘命三至辤不敢进其后刺部守藩粗更民事先帝察其可用即正歳大朝驰驿而召之居数年又以罪戾徙湖北之靖山囚濑絷不通于中州益得以静虑神循念曩愆寓馆之东曰纯福坡五老峯位其左飞山属其右而侍郎山嶷立其前冈峦错峙风气融结乃屏剔菑翳爲室而告之安土乐天忘其巳之迁也廼即故郷之名榜以鹤山书院背夏渉秋水木芙蓉更隐迭见老梅穉杉灌木丛篠又将寻歳寒之盟某息游其间徃輙移晷而乐极生感咏余兴叹或靳之曰优哉游哉聊以卒歳吾爲子喜而子戚诸曰不然也君譬则天也疾风迅雷甚雨必变天之怒而逸焉是不敬也君譬则亲也挞之流血起敬起孝亲之过而恝焉则愈䟽也或曰有一不慊则儳焉若无所容而亦庶几有以自靖自献矣曰恶是何言也隂阳五行播生万物山川之产天地之产也身体髪肤一气而分人子之身父母之身也是故穷天下之物无可以称天德终孝子之身不足以报亲恩而余也猥繇寒逺𬒳遇两朝幸位从臣之末夫使谏行而泽下事称以意隐斯亦报国之常分耳顾无能丝髪之益廼蹈浚常之戒自贻过涉之咎祗以病朝廷羞当世之士而尚以自靖自献爲足乎昔之人量而后入信而后谏原筮而后比也衆允而后晋也夫然故上无怨而下逺罪也而余也亦尝审于所发乎过位必色过阙必下路马必式懔乎十自之所眎所以广敬也斋戒沐浴书思对命习容观五声赫乎上帝之有临所以蓄诚也自明善诚身顺亲信友无几微之或怍谨获上之道也自本诸身证诸民以及于三王百世天地鬼神无毫髪之不合重发言之机也夫然故显諌而君不疑尽言而人不忌而余也又有一于是乎有孝有德以引以翼嫌汲汲以末深也訏谟定命逺犹辰告恶数数以取䟽也衣锦褧衣裳锦褧裳虑皓皓以取污也谨尔优游勉尔遁思忌悻悻以忘君也而余亦未能自信于斯也呜唿裁者培之倾者覆之取之自彼天何心焉贤则亲之无能则下之致之自巳亲何心焉故古今无未定之天而亦无难事之亲一或反是则吾孔孟之罪人耳矣于是识其语于室以自儆强斋记宝庆元年髙侯德文自姑苏介余友毛谊父而请于余曰昔朱文公尝以强斋名吾所居室子爲我书之盖侯仕淮右尝以输平邻壤折虏骄慢有闻于时其后监登闻鼓院忧职尽言余甚慕之今行年七十有六而服行文公之训强善无斁余曷敢曰不可亡何侯以书来曰善矣子之札也盍併记诸余谓谊父曰人之患制于欲则愞狃于习则安气柔则沈于衆形躁则苦其难有一于兹䇿之而莫前而侯也诱憷弗渝华皓益坚则所谓强者侯其知之矣而奚资乎余言虽然吾请爲义父试诵所闻焉今夫天地四方与人若不相渉而古人谓此爲男子之所有事奚事也晦明寒暑日夜相代乎前此莫非事也而人由乎其中不知其爲巳之所当事也是故易之大象凡六十有四而于干曰君子以自强不息于晋曰君子以自昭明德天行日进凡皆自不可巳圣人发此二象示人以所当事者不爲不切至矣然而日爲衆阳之宗亦天下之健者而独于讫曰自强何哉天左旋而日右转其爲三百六十五度四分度之一穷昼夜而一周盖未始相逺也然日之进也财足以当昼夜之运而天之行则常超一度积日以成歳是则天常踰一度而日常不及一度则所谓强健而无息非天行不足以当之先正安定胡公尝语人曰人之一唿吸是谓一息一息之间天行八十余里人之一昼夜万三千六百息故天行百余万里然则是孰使之然哉天之强而无息也非有使之然也则人之爲善其自强而不可息也盖亦无与乎他人矣天之行也左旋右复前降后升昼夜有常古今无闲人之爲人将以主天地而命万物也而合散消息乃爲大化所驱固有由之终身而不知其然者天固不蕲乎人之知人之爲善也而必蕲乎人之知顾得谓之自强乎呜唿侯之请也余之记也是将愈言而愈失矣谊父以告侯请书是爲记以庶几古人求箴儆于国人之义侯名之问字德文家故通徙尝四举礼部驰声胶庠其驯行可纪盖不但如前所闻云夔州重建州学记庐陵李侯镇夔之明年大修学官成以书抵某曰夔故有学自淳熈之季帅守某侯某尝撤而新之仅歴三纪蛊坏弗治今军噐监丁侯黼与转运判官王君观之尝议更葺且病其门术弗正也爲审端焉各捐钱二千万市材于㳟涪黔市竹于云安大宁旣赋丈鸠功会丁侯召去余实来乃与王君卒其事各増钱千万始嘉定十六年之六月讫宝庆元年之五月礼殿讲堂斋馆门序次第一新而云章有阁从祀有象先贤有祠文㑹有所直宿有舎学故有李氏五桂楼今复建于东偏祠六君子其上以至庖湢筦库黝垩陶甓率视旧加隆役成帅士者修舎萌之礼余又念堂曰明伦而无以训迪之也乃摘六经语孟切于伦理者凡八条大书深刻而壁寘之土谓是役不可无纪也以惟子也请顾某不佞何足以与乎此虽然尝闻之斯民也三代之所与共学者也然而古今异俗则亦有幸不幸焉三代建学立师之制于周爲详今周官所述惟大司乐成均之法师氏王宫之教郷遂属民读法之节而他未有考焉参乏诸书则自二十五家之闾爲塾以里居之有道德者爲左右师所以合国人弟子导以㓜学之节而养其良知之夲由是外之党庠升之术序升之国学不特王公大夫士之子也郷之俊选莫不咸在不特小乐正教以威仪也大乐正迪之以义理不特齿及賔介也郊人之䟽贱亦取爵于堂上之尊以相旅不特三歳而案比也中年而校其进否不特六郷兴贤也自遂以降至三等之国亦如郷制盖曰天之生斯民也仁义礼智之性父子君臣夫妇长㓜朋友之伦民所同有也而行之不着习矣不察是故立之后王君公承以大夫师长建之学校庠序则所以爲之耳目导其所向使充是四端行诸五典有亲有义有别有序有信而无不尽其分焉是先觉先知者之责至重而不轻也又虑其笃近而遗逺详贵而略贱也则聮以井牧书以比闾合以射郷考以节授盈天地间无尺地一民不相属焉夫然故民生其时出入有教动息有养所谓人有士君子之行者非虚语也自上失其道莫知所以君之师之上以权谋利禄爲操世之具下以揣摩迎合爲取宠之资于是小有才者捷出居近利者速化至科目之设则士自童习巳有计功求获之志而俗日以卑其间岂无不待文王而兴者然不能皆尔而况小有才则溺愈深居近利则坏愈速记览而谓之学词采而谓之文虚无而谓之道袭讹承陋不自觉知甚者则有口谈儒术心是异端者焉夫后王君公大夫师长学校庠序本所以爲时人之耳目使知有广居可居正位可位大道可行也而于百年间爲之耳目者反有以误其所向俾乏旷安宅舎正路倒行逆施伥伥然无所归盖至于本朝之盛诸儒迭出正学中兴然后士识所趋知有人巳义利之辨然而二百年间笃信而力行者犹可枚数则以染濡旣乆自奋维艰呜唿生于三代者果何其甚季邪周始于后稷夏商终于𣏌宋皆二千余秊有国圣贤后先治化休盛明伦立夲其效固若是而秦汉以下乱浮于治土鲜常心则爲人耳目者亦尝思其故乎夔地虽陋而接壤二蜀蜀之学者目先汉之𥘉巳能方驾齐鲁故史谓巴蜀好文雅今夔之诸郡则巳之故壤也重以孔明子美之所熏渍质实而近本况今幸生诸儒之后理义精明乃牧乃监又相与爲之耳目以导之使趋然则如前所谓揣摩迎合爲利禄计者士旣知所耻矣则反其性之所自有尽其分之所得爲士亦知所勉哉谨以是复于侯而识诸牲石侯名鼎常爲宗正丞兼驾部郎官今以直敷文阁镇夔苟可以崇化善俗者无不爲也拙斋记广汉张行父与余同朝一日谓余曰吾尝有感于周元公先生拙赋乃以名吾斋居之室子爲记之余始闻其语而惑焉人之一心广大而精微寛𥙿而宻察所以范围天地出入古今错综人物盖有巧历所不能筭良工所不能述学问之道则所以致其知而明其明也一或反是则爲昏爲愚爲庸爲闇故孔子论仁勇必知爲先而孟子蔽之曰知譬则巧盖圣贤之论贵知而贱愚未闻拙之尚也盘庚成王以作逸作伪爲拙之戒而孟子亦以拙工拙射爲不然至老庄氏始以巧拙寓言秦汉以来疾世之以善官深文爲巧者则于是激而爲守拙之说其后潘安仁杜子美柳子厚诸人遂以拙自命至我周元公爲赋以发之行父之伯父宣公爲记以申之而此义益广然而未能以释然于心者彼老庄以拙用巧也汉魏以来以拙疾巧也其流弊则假拙而饰巧者也是皆不足多计而二先生之言乃若与圣贤异指者夫言亦各有攸当也物欲之知与德性之知常相背而驰故喻于彼者必闇于此而工于小者必遗乎大具曰予圣国事之日非而有不知也具曰予知驱诸罟擭䧟穽而有不辟也是其巧也祗所以爲拙也周子曰余病丗之多巧也张子曰余病士之不拙也夫亦以遏其逐物之萌而返诸德性之知与圣贤异指而同归也且坤之光变干而爲离离中虚也而曰畜牝牛吉则以明来自外火爲外光干之阳索坤而爲坎坎内实也而曰有孚维心亨则以明根乎中水爲内明明乎中故正位居体照知万物明而常若晦也知而常若愚也明乎外故矜巧衒知丽物而忘返若明而实晦也若知而实愚也是故离用坤以畜其明而坎伏坤以晦其明刚毅木讷者求仁最近而巧言令色则去道甚逺此盖内外賔主之辩吾圣贤所以求端用力莫要焉行父曰是吾志也因爲记仰髙堂记庐陵曾无疑名堂以仰髙其业在车舝之卒音箕义在表记子言之之三章朱文公爲书其颜厥旣三十有一年而未有以记之驰书渠阳属余余谓表记虽莫知谁作而要言精义率居其多是章自仁有数而下以文王有声之乱爲数丗之仁以谷风之三爲终身之仁于大雅取德輶如毛之诗于小雅取髙山仰止之诗而继之以子曰诗之好仁如此郷道而行中道而废忘其身之老也不知年数之不足也呜唿古之爲诗者大抵若此春秋卿大夫之所赋答洙泗诸弟子之所讲问子思孟轲之所讽道岂必尽同而亦未尝相戻也二五之运穷古今越宇宙如一日虽千载殊时五方异感而其本则一故惟理明义精则声入而心通气感而机悟所谓兴观羣怨随遇有发岂必言自巳岀自齐鲁韩毛之说行而后之经生学士有耳目肺肠不能以自用弃其德性之知以奔走于故训之末师传未泯则犹有同异相较迨三家不传而毛郑孤立则耳目肺肠又一惟郑之听矣高山仰止景行行止此必曰周大夫刺幽王也而攷之诗自楚茨至车舝凡十篇皆未有以见其必爲风刺况曰髙山之可仰也大道之可行也乗牡之不息也六辔之相应也则旣知髙之可仰又必行以至之騑騑雝雝盖有见贤思齐不肯自已之意故太史公引此诗亦曰虽不能至然心郷徃之然则夫子至汉儒皆同此义也是乃人心之至正而天理之不可掩焉者也今必惟毛郑之听以爲疾褒姒而思贤女虽亦可通抑不亦甚固矣乎无疑其遂以表记之云而书诸室息斯游斯于以永仁莫近焉而奚以吾言爲虽然无疑之请也廑不可终无一言以辅仁也夫仁圣人所罕言也必问而后有言然且未尝有所指而言惟干之文言指元爲仁至复之六二始曰休复之吉以下仁也则又指𥘉之不逺复爲仁矣何则复之𥘉即干之元也自遇而上阳伏于隂至剥之坤销铄殆尽而介然一复之顷全体皆具其在人焉凡一念之萌舎末而趋夲逺罪而迁善者皆仁也此非壮于克复者不能而二之休复则知所仰慕以进乎仁者也呜唿无疑孜孜于是训则旣知所仰慕矣故余愿以干复之义申致其爱助之私焉无疑名三异于是生四百四十五甲子云积善堂记前知普州家侯季文以书抵某曰炎不佞绍先人遗业廑身州县踰四十年敬共夙夜幸无颠越今浸迫耄期兴念厥绍不以控于执事死且不暝炎之先庐盖五闰之季少卿周氏之遗址我先祖评事撤而大之旣又荡析不常我髙祖考太中公合而葺之开禧三年燬于里火炎大惧室神賔戚无所于位毫积寸絫凡十有五年以溃于成重惟评事所营在积善坊则今成室之地也于是以坊名名堂示不忘其𥘉且俾后人斯言之依勿替有引子其爲我发之余每惟圣贤垂训惟尽所当事而无计巧蕲获之心焉是所以异乎善恶报应之说而攷之于书于易则有曰作善降之百祥曰积善之家必有余庆韵语相传若有由来然则是与异端之所以教有同乎曰否不然也吉人爲善惟日不足鸡鸣而起孳孳爲善夫自朝至呉非必尽与物接何如其可谓善又何如其爲之也舜居深山之中与木石居与鹿豕游颜子在陋巷一箪食一瓢饮此岂有酬酢事变济时及物之功丗之称爲善者必曰舜颜呜唿吾之所谓善其诸异乎异端之谓善与干道变化继之者善成之者性盖善立于性性命于善也率是而行之无爲其所不爲无欲其所不欲则何徃而非善朝朝莫夕油油翼翼如弗胜如将失之非以父母之我爱也夫亦自尽其敬焉耳明发不寐洞洞属属如恐弗见如将复入然不知神之所飨也夫亦自致其诚信焉耳私朝斋沭书命习容非以求知于公所也日莫人倦斋庄正齐非以要誉于郷党也吾知循理尽分而爲之他人何与焉不敢侮于人所以自敬也不敢欺于人所以自明也欺焉侮焉人无加损而是心之萌败德乱常所䘮固在我矣善之与庆不善之与殃盖同出而异名非善恶之外复有所谓庆与殃而亦非有所觊而后爲善有所惧而后不爲恶也又况人之言行或诚或伪或公或私惟家人爲不可欺夫使刑善于家声孚气感父父子子兄兄弟弟夫夫妇妇无不各尽其分焉则吾闺门之内固已日由乎吉祥之中其何庆如之是心之传流及苗裔固其所也而一家所感一国化之仁逊礼义皆由此始则是庆所𬒳又不知其几矣董子谓人之所爲其善恶之极乃至与天地流通而徃来无间然则虽天地间吉凶妖祥亦一气之感故因家侯之请愿相与切磋究之家氏源深委大侯又能恂恂守道以保厥家历十五年不迁官今以朝奉郎老于家生八十有五年矣黔阳县学记大学之道必诚其意必谨其独凡以求其本心而母失焉耳夫天与人一气也人与万物一体也虽诚无爲几则巳动巳所独知人未有不知是故圣贤之教因其有是实理也爲之建学立师以申其义焉使人即事亲敬长之近充之于仁民爱物之广随事体习必着必察如是而爲仁义礼知之性如是而爲恻隐羞恶是非辞逊之情苟有秌毫之不合则儳焉不能以斯须其曰必诚必谨云者舎是则爲失其本心不足以谓之学爰自科举取士士读圣贤之书相与讲切究图曷尝不知此理有如词华之䘮志记问之溺心权利之倍谊姦邪之病正淫哇之乱雅惨刻之伤㤙聚歛之妨民虚无之害道妖妄之疑衆皆知辞而辟之而夷考其朝夕之所孜孜者则不惟实有以事乎此而又出是数者之下焉于是小有才则溺益深居近利则坏逾速盖其说曰正学以言则有司之所必弃直道而行则斯世之所不容故虽心迹言行显然不相顾而人不以爲怪以此胥告固巳可鄙又有讳其名而践其实者岂知乖逢得䘮有义有命况正学以言安知其不合直道而行安知其不容此不惟待巳之凉亦望人太浅其爲不诚不谨亦甚矣宝庆𥘉余以辠戻徙靖始亦陋其土夷其民徐即之而不然盖民不知有纷华之恱故寡欲易足士不知有科举之利故质实近本祀事徃徃用尸虽功缌亦䟽食以终䘮吉凶不以佛老无塔庙僧牒之耗郊人犹有大布之冠者旣乃知辰沅间亦莫不然然则斯民也视小有才而居近利者固不可同秊而语矣甘受和白受采使因其去本未逺而有以开导扶植焉视他邦不旣易易乎昭武饶君敏学故朱文公弟子子也爲令黔阳纾滞救乏摧姦抑彊威行令孚粟衍财牣思以父兄所讲淑其民人县故有学于治寺之东自嘉泰后钱君衢移之县西南罗君方畤又爲礼殿余悉未备饶君始爲门墻继葺殿屋堂室斋馆庖湢庭庑以次毕具又爲绘象祭噐以严春秋之祀命贡士单铨此其役事谒记于余夫饶君之所以厚其民者若此余虽不敏敢不诵所见闻期有以告于邑之人相与反诸其本心明辩而笃行之以无负兴学之意云君子堂记龙舒陈侯冲即先庐之南云锦亭之旧爲堂三楹摘周元公先生莲说名以君子属某书之且曰爲我叙所以作窃惟先生精思独得作爲图书原太极于无极验隂阳于互根会八卦于五材明两端于主静凡皆无所因袭若异而实同夫惟理明义精是以观物而察虽以水华庭草亦莫不有以识其屈伸清浊之分此在晚学不容复措一词虽然尝因是而有疑焉荷华之于诗盖一再见郑风曰山有扶苏隰有荷华不见子都乃见狂且陈风曰彼泽之陂有蒲菡蓞有美一人硕大且俨余谓此讨人忧丗怀人愿见君子而不可得之词说郑诗者谓刺忽之用臣小才居上美德在下其于刺忽之义容有可言而用臣之义则爲得之若夫陈诗笺传以小序爲据则指爲男女相恱之词夫硕大且俨自非鉅人元夫心广体胖朱易当此而安得以相恱少之疑当爲泄冶诸贤直道不容而诗人思之耳其曰有美一人伤如之何此殆有及纬之忧大抵诗自齐鲁韩毛以后士弃其德性之知以奔走于训故之末矧今毛传孤立故爲诗者益固因先生莲说葢信二诗之义皆爲思见君子故以复于陈侯姑识诸堂序与同志者啇略焉资州中和宣布之楼记资枕山爲州风气环合前人规置之盛如蓬莱阁愽雅堂率爲蜀郡称首乃自牙堂之北华离浅曲位郷乖方古之诸侯自路门而后朝寝堂室牗户房夹具有仪则非以奉已也所以䟽视瀹听储神习体清政令之原也今郡守视侯纵不能尽如古制岂冝因陋若是广安安侯爲郡之明年以少府之余财撤而新之堂之北爲重楼崇七寻其脩如崇而加二雉广去二雉歩櫩周流如梁卧波中爲书室脩广视楼之半因惟职在承流思所以布宣德意者乃摘郡人王子渊三诗之义榜曰中和宣布之楼而属余记其事余每谓是三诗者必得古音之遗而有司失其传爲可恨也古者上自朝廷下及四方之賔燕凡以爲讲道修政之乐歌则小雅之三也鹿呜以示人善道乐嘉賔之心四牡以勤劳王事养父母之志皇皇者华以布宣主德爲使臣之光故太学之教自皮弁祭菜以后即肄此三雅飨燕射郷自旅酬奠觯以后即升此三歌呜唿非文武之泽浃于人也深其能和平忠厚使人油油翼翼咏叹而不能巳也如此夫汉去古未逺邦朝卿党之礼巳不复讲而君臣之乐歌乃仅守制氏窦公之余子渊爲益州作是三诗虽不得其辞而所自爲传则曰太上圣明德泽洪茂黎庶和睦天人并应故作三篇之诗又曰百姓欢欣中和感发是以作歌而咏之然则非小雅之遗意乎选好事者依鹿呜之声习而歌之宣帝至谓此盛德之事吾何足以当而子渊亦自谓咏叹中雅转运中律然则非小雅之遗音乎窃意中和之诗以效鹿呜乐职之诗以追四牡宣布之诗以继皇华词义既同而音律亦恊使成僮者歌之大学是将以𥙷乐歌之阙而礼乐乆废时人鲜能知者宣帝虽知重之而古礼旣阙不讲则亦无所于用故不复有传焉帝好神僊子渊勉以二帝三王之道帝尚刑名又安知中和诸诗不託是以风而盛德之语非辞予而心郄之也虽然今皆不可得而知即词推义是三诗者当以中和爲本而非中无以致和大哉干元万物资始人得之以宅是心焉喜怒哀乐无所偏倚当此之时其气象爲何如苟能随事着存动中节㑹则奚适而不和曰中曰和夫旣不失乎性情之正则职分之安也宣布之广也充而至于上下位育各止其所凡是中之所形见也子渊之诗不惟古声之仅存而中和之义汉儒亦罕能深知之故因矦之请併发其义将与登斯楼者商略焉侯名癸仲字北望故少保之冡嗣尝爲虽然不可以他属也某谢不敢厥数年复以请某谓先生建图立书爲孔孟氏兴絶学凡在郡国皆当表而出之矧舂陵乎记曰维岳降神生甫及申此文武之德也夫以祖宗积絫之盛时数清明之感山川风气之㑹而后生贤焉以爲天下后丗师此岂惟数丗之仁侯之爲是也可谓知所先务矣畴敢不诺虽然尝因是而有感焉记曰凡学春官释奠于其先师释者曰若礼有髙堂生乐有制氏诗有毛公书有伏生又曰凡释奠者必有合也释者曰若周有周公鲁有孔子各自奠之不合也至如祀先贤于西学祭乐祖于瞽宗传者亦谓各于所习之学祭先师所通之经夫周公孔子非周鲁之所得而专也而经各立师则周典安有是哉古者民以君爲师仁鄙寿夭君实司之而臣则辅相人君以师保万民者也自孔子以前曰圣曰贤有道有德则未有不生都显位没祭大烝者此非诸生所得祠也自君师之职不修学校废井牧坏民散而无所系于是始有师弟子羣居以相讲授者所谓各祭其先师疑秦汉以来始有之而诗书礼乐各立师不能以相通则秦汉以前爲士者断不若是之隘也此亦可见丗变日降君师之职下移而先王之道分裂矣然而春秋战国之乱犹有圣贤爲之师也秦汉以来犹有专门之儒爲之师也故所在郡国尚存先师之号奠祠于学焉故记人识于礼而传者又即其所闻见以明之至魏晋而降极于五胡之乱古制无存而师道益泯于是以老庄永易以䜟纬明礼以末师之说而疑圣言以叔丗之法而证徃古其勦掠一二苟以谨衆取宠此固无以议爲而号曰通今愽古则皆弃其德性之知以习于见闻之陋时师之见旣未有以絶出传注则袭卑踵陋虽求如秦汉以来专门之师且不可得夫然故书自书人自人而学爲空言至我国朝之盛先生奋自南服超然独得以上承孔孟氏垂絶之绪河南二程子神交心契相与䟽瀹阐明而圣道复着曰诚曰仁曰太极曰性命曰隂阳曰鬼神曰义利纲条标列分限晓然学者始有所准的于是知是身之贵果可以位天地育万物果可以爲尧舜爲周公仲尼而其求端用力又不岀乎闇室屋漏之隐躬行日用之近而非若异端之虚寂百氏之支离也相与翁然宗之张杨游吕侯谢尹张诸儒口传面授至近丗朱张吕氏推而大之盖自道湮民散千有五六百年而后得所师承呜唿幸哉使生于汉魏晋唐则不得是学矣然而有甚不幸焉者君子深造之以道欲其自得之也自得之则居之安居之安则资之深之深则取之左右逢其原盖惟诚求而实见然后笃信而力行行之而着习矣而察然后涣然怡然有不能以自巳者今乃以先儒之讲析旣精后学之稡类滋广苟有纎能小慧则资之以饰口耳假之以猎声利而于我若无与然极其爲害则反其甚于记览词章之溺志者某之惧此有年矣故因侯之筑室以馆诸生也发是义以告之呜唿山峙谿流风光月霁水华之净植庭草之荗芜先生之精神气貌论议风指言言其如在也吾䣊盍相与诵其诗读其书爲其人以思之如生乎时立乎其位敬共以事之则将有丗之相后而若合符节者诗曰如璋如圭如取如携诸生尚懋敬之以母忘侯德重校鹤山先生大全文集卷之四十七鹤山先生大全文集鹤山先生大全文集二十七附二十八重校鹤山先生大全文集二十七附二十八卷督府奏陈奏两府所辟官属截日供职臣于𥘉二日夜半伏准省札恭奉御笔令臣督视江淮军马臣虽具辤免窃虑待报有妨治事除巳一面具申朝廷抽那江淮元辟官属及江淮督府人吏及巳行过文移案牍等抵日未见发到及催殿前司差拨制领将佐军兵及合用旌旗衣甲等其临安府与两浙转运司所合应副事件并未见整齐又闻江淮官属有辞行者亦已一面不候朝廷囬报从行府径自严限催督趂期起发外欲望圣慈特降睿旨应两府所辟官属内见任人截日住行本职日赴行府议事厅供职或有託疾辞行者乞自朝廷重作施行其余殿前司临安府转运司等处併自朝廷严限催督庶几不致有妨行色以误国事奏随冝区处十事臣自𬒳命以来虽闻议论不一然合行事件窃恐有失机㑹已一面随冝区处今畧以有关事体者谨条具下项一作私书与赵范同公文榜札等前去付王旻孟珙招安常进尚全等并札江陵府差官抚谕一札何元寿令一面措置扞御札黄伯固充参赞军事一面以督府议事㕔幇衘行事䇿应上流一给榜付四川制置司及江陵府又散印榜二百道于七路州郡劝谕大家豪民结集民丁保护上流以官资厚赏一札李虎王鑑杨福兴赵胜刘虎照元行星夜提兵应援荆襄一札杨义充督府帐前都统制就令任责鄂州江面一遣属官万一荐同宫观人秦良谋前去刘溥处商议遣人至郭胜处仍带钱银前去一札㳂江州郡聚集渔舡以助水军防托一札㑹㳂江州郡自鎭江而上直至荆鄂凡几处隘口兵若干船若干制领将佐是谁任责令具夹宻帐状申以慿点视一差官先期起发赍㑹子于所经过州兊换见钱庶几舡到不留滞一闻常进擒获巳一面从逓嘱何大监元寿如发到鄂州且与存全以爲招徕之地见一面分付万一荐等陆续前去招谕一其余随冝区处事件更不一一详具伏乞睿照奏别择日朝辤臣六日尝具奏欲以十一日朝辤十二日出关昨蒙玉音面谕退又谋之二相则知十二日未可行臣除巳遵依圣训欲别行择日朝辤起发谨具奏闻更合取自圣裁除端明殿学士同签书枢宻院事督视江淮京湖军马谢表备数禁涂方祈闲廪聮班宥府遽卑上游循墙莫託其控辤负乗终慙于忝窃恩深责重才短心寒臣历观今古理乱之闲孰无夷狄盗贼之事然而撤桑于未雨者常治寝薪于厝火者必危实存乎人难委诸数顷者三京之兆衅置不复言若夫数路之冦边传之巳乆傥此际得人而奖率俾并边渴日以经纶亦须气势之稍强何至藩篱之尽坏乃漏舟飘忽之顷易置榜人而败局支离之余骤更弈手帑藏不敷于调度军屯极费于分张只论经常巳云竭矣使其历乆奚以继之矧如臣者赋分数竒谋身百拙遭际两朝之眷遇侥觎三纪之践扬方当安危存亡之秋固知进退去就之义虽多掣肘宁敢辞难趋事赴功旣自鞭于庸懦出车遣戍亦具见于条陈将十乗之启行乃羣言之交至若何受任惟有乞归岂期明主之保全犹备公朝之任使旣来旬于荆楚复尽护于江淮人皆笑其甚愚巳未知其攸届此盖恭遇皇帝陛下受天明命济丗中兴愤小虏之狓猖命大师而爕伐拔臣于见大夫之外授臣以视执政之恩致使孤踪骤当重寄臣敢不忠以卫上奋不顾身罪当诛兮天王圣明虽不忧于衆毁侯谁在矣张仲孝友更有赖于迩言奏乞宣谕大臣趣办行期臣自𬒳命督师今旣踰月体承忧顾不敢固辞然而人情玩于苟安収之甚难而散之甚易臣始闻师命辟置幕属犹有从者继凖御笔别议行期则人情观望旋即涣散臣恐一旦又𬒳趣行之命则必仓卒误事故自朝至昊九先期施行之事皆不遗余力旣尝条具奏知矣忽又闻兼领江淮之命臣于是申严约束収拾官吏庶几指日可行而数日以来有司调度倍觉艰涩臣不敢见之奏篇㝷行访问乃是惑于传闻不一之言未肯支发如臣之不敢避事固见之累牍无用赘陈然而目前所甚忧者迟迟不行则诸阃借口以逃责诸军张頥以望犒诸郡举首以俟援此皆必然之理又其次则监司州县恐有不识事体者以督府经过旁縁科扰或拘籍人船或桩留夫运则动是旬月寕无怨嗟更稍辽缓必有饥寒颠踣之虑殿歩司所差制领将佐各巳到行府供职屡请先期整龊人马支俵居行钱物亦无辞以应之凡此皆当汲汲区处不可复缓者臣前一日虽又蒙玉音面谕退又请于二相皆谓少缓行期其在臣子岂不仰体国力宁敢再三趣迫以取方命之谴实以行期不决则进退无据中外皇皇欲望圣慈宣谕大臣如庙论一定𥘉无更易即乞速下有司照画一申请事理严限两日尽数应办庶可即日起发毋使进退周章以贻物议危迫之情惟陛下速赐果断干冒天威下情无任惶惧俯伏俟命之至贴黄奏科拨钱物臣照得朝廷辍遣近臣督师于外岂不欲其夘受命辰出师然旣速而复徐之旣分而后合焉朝令夕改甲可乙否中外皇惑不晓所谓臣窃思之只縁当来应办两督府除金银告牒等外各许缗钱五百万京湖一司今恐仅得三百万江淮一司全未科拨契勘江淮官军民兵约二十五万京湖称是若只以犒军一事言之今所赍之钱一犒即尽此外如给官吏招新军遣援卒处流移受降附发闲探収溃叛造器械募舟师防江面等又不在此数皆立时支遣不容贳贷者掣肘如此臣安得不一言臣虽至愚岂不仰体国力契勘到左帑除巳交百十六万外见在楮劵尽以零㑹凑之或可得五百万而江淮一府终未有可以那移或谓淮盐毎歳六十五万袋内拨借十万袋臣自行区处津载变兊亦可以对折今来支降或又谓岂无诸司寄摏钱诸郡交头钱之类可以便冝取拨然只以江东一路言之自兊换㑹子后未与出豁巳是虚挂文历恐至前途有误指凖今来只候朝廷处分旣定先将左帑零㑹凑五百万外更増一二百万金钱等物纵不及两府元请之数若姑可以备𥘉到之费则臣且一面起发㳂途便冝措置徐俟诸司诸州有可那移者接续应用犹是一说更自陛下裁度如以爲可行即乞速赐处分贴黄奏江陵从督府乞兵臣得江陵尤爚十一月二十九日书云在城守御适臣行府榜札招捕叛寇邮置到后旁縁声势与将士喝转三官资鞑虏闻之上马东去疑大兵之将至以此见得外阃所望于督府者甚厚又得公状欲从督府乞兵二万人此等事正费区处併具奏知伏乞睿照奏乞増支督府钱物臣数犯天威洊伸愚照得京湖元拨官㑹五百万贯今旣兼督江淮更合用五百万贯共计壹阡万贯然不敢尽如元数支请若得七百万贯臣亦且前去今库中附以零㑹仅可得五百万贯其闲软烂糖心前途决不可用尚费㨂择若筭计𥘉到支犒如人支十七千巳当四百五十万贯而制领将佐在外或迩来制司支犒之例稍多则又当向上增支其数不止此所余者仅五十万贯耳又金二千两约计官㑹十六万银十五万两约计官㑹一百五万贯凡此三项通计一百七十一万贯度牒盐袋虽在橐中卒难交易而目前如激犒岀战士卒赏赐战胜士卒经理残破州郡存䘏阵亡重伤之家赡给随行官吏招収新军调遣援卒区处流移招纳降附发遣闲谍懐来溃叛置造器械召募舟师皆必不可阙之费此岂一百七十一万贯所能办者事理晓然臣累日尝以奏陈虽蒙允可而有司元未见趣办应副臣今陛辤近在来日期程甚迫而期㑹不应费用多端而钱数欠少伏望睿旨照臣累请于五百万之外更赐增支若使钱不应手使臣滞留关外以俟应办数足而后可行则人益得以觇我之虚实其于事体关系匪轻臣不胜吁天请命之至贴黄奏淮西緫领所等处乞钱粮等事臣今来未起发闲巳据淮西緫领所乞钱二百万米五十万石淮西制司申乞将归附一年借𥙷人董坚等换授真命江陵府申乞调精锐二万人䇿应江州申江西团结等军在本州扞御乞明赐科拨钱粮未行而所请日至恐一出之后求者纷然定费区画当是时呌阍不闻实关利害伏乞睿照陛辤奏定国论别人才回天怒圗民怨臣以书生起家未闲军旅之事适丁多故骤当事任度时量力负荷惟囏窃自惟念先帝拔臣于踈逺之余陛下起臣于废弃之乆受恩深厚图报无所是用祗承师命敢有他辞而旬浃之闲歘𬒳宸翰别议行期臣进退彷徨是用再辤上还恩数岂谓皇明委照未肯终弃而臣亦念主忧臣辱义不得终辞则拜䟽请行刻日就道而庙谟靡定复缓行期夫赵充国自金城请事戊申奏闻甲寅报可数千里之置邮而奏报于七日之近髙崇文奉诏讨蜀夘漏受命辰巳出师五千人之器械而毕陈于一时之顷今服在迩僚受命踰月而一行一却乃若乆而未定所幸臣规模布置𥘉不敢以议论可否爲之作辍见之施行粗有端绪今陛下力排羣议仍听臣行幸得豫戒不愆于期今臣义所当爲不敢不勉虽然事有本末治有内外臣之所任于外者末也陛下之所运于内者本也且国论所当定也甲和而乙战朝是而暮非彼或以马燧之盟而行浑瑊之刼我又以郦生之辩而济韩信之师则彼是相㝷而在内之本揺矣臣于此时纵知其不可信然动则沮坏和好不动则兴受其败牵制抵捂将何所禀承乎人才所当别也用一君子而问之以小人进一忠良而参之以姦佞患失者引类以自助怙权者託公以济私日徃月来智藏瘝在则在内之本拨矣臣于此时建一谋焉将恐谗间媢忌以危其身请一事焉又恐拘挛文法而掣其肘动輙龃龉将何以展布乎夫在内者旣不可慿借如此则臣虽欲集思广益致命尽分以报陛下之恩决知其难矣臣愿陛下坚凝国论而无和战之错陈甄别人才而无邪正之并用持之以坚断之以果毋爲人言所憷嗜欲所移则臣秉钺于外庶乎有恃无恐抑臣区区所陈关系固重然犹渉于事物若本之则有在矣臣愚更望陛下恐惧修省以囬天怒恭俭笃实以圗民怨盖天之怒非田况所谓数祝板一炉香所可禳除也民之怨非息夫躬所谓遣一大将军行边兵敕武备可以厌应也陛下不是之思而谓遣一枢臣足以上囬天心下慰民志自今朝廷之上遂委其责无复恫瘝怛之意以行乎其间则内外夲末不相贯通而陛下之事去矣臣虽鞠躬尽力亦将奚爲此臣所以勤勤恳恳爲陛下告爲社稷緜长虑非爲一身孤危忧也惟陛下审思之力行之臣违逺清光不胜瞻天恋圣激切屏营之至奏乞降便冝诏书臣误蒙圣恩骤陞宥府专征阃外假以便冝黜陟之典非臣所克负荷辤不获命冒昧祗承重念四郊多垒全仗皇威遐畅震竦羣听伏见张浚曩以枢臣出使髙皇帝亲御翰墨赐以诏书赵鼎继行援以爲请臣愚欲望陛下仰遵烈祖英武之规俯察微臣责任之重发挥温诏付臣宣布所部庶几军民知圣天子不泄迩忘逺感激用命殄冦安边易曰在师中吉承天宠也惟冀睿慈曲垂赐可臣不胜激切之至赐便冝诏书谢表臣伏以圗上方略敢专阃外之权诏许便冝爰重军中之令丝纶播告旗垒精明窃惟机㑹之来间不容髪人臣之义知无不爲况推毂临遣之荣任赐钺专征之责故不从中覆李牧所以破胡惟汝予同裴度所以擒蔡允称重寄可授非才而臣曾蔑寸长遽膺剸属军务固难于隃度敌情未易以测知若非因变而制冝将恐违几而误事不圗睿照特假皇灵兹盖恭遇皇帝陛下英武济时聦明察物四郊多垒政当事㑹之殷一札十行特借威权之重春温絶塞风动列营臣敢不竭乃心诚忠其职分兵以付卿吾不中御仰蒙特异之知贼未授首臣无还期敢效糜捐之报奏将帅漕餽送添犒诸军臣昨自陛辞出关伏蒙圣慈特许宰执饮饯以光其行备仭假宠微臣之意不任感激但二府所餽及临安府漕按例遣赆共四千余贯縁臣条具内不欲受㳂涂餽遗今来重拂致赆之意又念随行军将冬寒暴露即将上件钱添犒诸军去讫自后应有餽送并不収受如有故旧至再三不可郄者即准此施行合具奏知伏乞睿照奏抵平江府臣二十日抵嘉兴巳尝具人马平安状奏闻二十一日起离风日熈和人情懽恱将士所过秋毫无犯市井田里皆芗花夹道以候官军巳于二十二日午未间抵平江府休息人马翌日进发合具奏知伏乞睿照奏德安叛卒姦诈及备鞑声东击西臣行至常州复有奏陈臣于今月二十日得孟珙申状说十一月十一日鞑贼于灌子滩莲子洪踏浅渡汉江至二十三日重兵方突襄阳西门赵范掩杀鞑贼江溪尸首皆满又于二十四日在无钖县见尤焴与其弟家信大抵与珙之说略同兼云德安之贼闻淮西兵到欲空城而遁又据孟珙所申探事人于十二月八日亲见尚全在德安府爲鞑人所执缚鞑人皆有遁意叛兵亦皆悔附鞑贼臣始闻之谓可仰寛顾忧深爲喜跃同日得建康节制司等处备兴国军探事人所申十二月十六日尚全贼党在黄州管下刼寨相去两日而诸处报状差舛如此不知孰爲可信臣又契勘自十一月二十三日至今三十余日赵范旣大破虏贼则道路必通不应全无捷奏况近来或传巳获倴盏或谓已获常进或谓巳杀尽德安城中贼兵然此数项皆是人所乐闻并不曾陆续申到窃疑或有姦诈多端误我此不可以不察抑臣又有过虑者鞑自侵犯以来变计百出多是避实击虚前来併力在蜀则荆襄未警及蜀道少缓则襄阳随枣荆门古郢江陵诸郡相继𬒳兵今来若果是德安贼骑焚掠而去又恐是虏贼知我调遣人马应援荆襄今两淮人马不多则未必不併力来闚淮东臣除巳札下京湖审订虚实仍札淮东西制臣申严警备以伐贼谋外谨驰驿奏闻欲乞陛下申饬大臣未可便以黄州庐州诸处传闻爲喜更切行下诸路制司严督诸将益加隄备免𬒳贼虏声东击西出我不意臣不胜拳拳取进止榜谕㳂边将帅军民勦贼推赏当使恭奉圣㫖督视江淮京湖军马奖励诸军奉行天讨今已统率精锐水陆并进宣畅皇威指期扫荡并先次调遣诸路军马歩帅王鑑及湖北副緫管杨福兴前去䇿应上流其所在帅守将佐必能奋发忠义同心戮力内严捍御外务勦除外照得督府见有御前降到节度承宣观察防御团练使左武右武大夫以下告勑及金银钱帛等专待立功之人凡有登埤出战将士当次第定功便冝行赏内土豪民兵有能建立竒功白身人亦宜当一体优𥙷官资有官人不次超转昭示大信断毋食言榜谕北军恭惟我宋德泽深厚际天所覆莫匪王民不奉中原沦于金贼百有余年遂使衣冠礼义之区乆隔王化顷自金贼㓕亡方幸遗黎再覩天日又不幸戎狄蠭起羣盗相挻致使生灵洊遭涂炭其爲酷虐返甚于残金我主上一视同仁恻然兴念有能赤心归顺便加抚恤待以吾民或使管军或使守城稍着忠劳必加旌赏以至赡给抚存靡不周尽独有一种不识事体之人毎见自比来归者輙称北人自分彼我不思南北虽异其实同是祖宗遗民疑闲一形人多猜阻遂使叛服去来容身无所当使今来面奉圣训督视全师布昭大信凢英雄毫杰冝及时奋励爲我国家建功立业髙爵厚禄传子及孙其或执心不坚已归本朝又无固志使南北两地皆指爲反覆之人信行旣亏自取祸败况戎贼专以财物爲重其视屠戮人类有同草芥尔虽一时私忿轻附戎虏然旣附之后决是湏索无厌一且不遂所求首𬒳诛戮则曷若尽忠本朝永爲中国臣子共沐寛仁忠厚之泽比之前日寄命汤火利害灼然其有巳受官资见当任使者乃冝纯一乃心勿萌疑虑推诚恊力报荅国家忠孝之节始终不渝自然神天鍳佑长保冨贵若又能乗闲伺便结集豪杰执缚贼酋勦荡羣冦当使即遵照便冝指挥第功行赏申奏朝廷愿将当使一家百口保明汝等之心庶自今以徃彼此相安永无疑贰傥更执迷不悛身旣危亡家亦不保各仰速入思虑毋贻后悔画一榜谕将士照㑹当使面奉圣㫖督视江淮京湖军马开府云𥘉今与将士开诚布公共圗恊济上报国恩合开具下项一北年以来军伍之间纪律稍废将士上下不务辑睦毎举一事輙生怨尤士旣不和何以取胜勘㑹军士以恭顺爲主士卒当听命于部队将其部队将当听命于正副将其正副将当听命于统领统制其统领统制又当听命大将大将却当恭事朝廷非但语言颜色要当恭顺直湏中心诚悫上下恊力共济国事凢有一毫私忿宿怨各相弃捐目然人人同心以攻则克以守则固大功大名由此而立况是其闲或有不逞之人变乱是非以惑衆听致令兵将不和互相猜忌事属不便今岀榜晓谕如有自此鬪乱间谍之人即当体究重作施行一勘㑹军民一体军兵战戍虽甚劳苦然大军粮食尽系百姓供输若耕桑失时军须不継便致狼狈所冝互相爱惜母得恃强凌弱恃衆欺寡互相争閙激出事端如违邦有常刑一大军家粮及行军劵食钱米多是勘请曹司循习旧弊妄有除尅或収留劵旁百端迁延以致军士怨嗟并仰诸军収领觉察申举如有犯者照军法施行一契勘近年以来立功将士虽曽经军将戎司次第保明申奏行赏多𬒳承受人侵用縻费不与整㑹因此省部乆无施行是致虚占恩命不受实惠及于私下积累债负以至贫乏当使今后将立功士卒定爲赏格其有擒获大酋及以次头目人凢有関当阵利害者或生擒或斩首申上行府自节察防团以下牙牌诰命立与书填讫闻奏金银钱帛在外其次如当阵杀退虏人获到首级器械等并与随功大小书填官资行府见有诰命绫𥿄文帖即遵照御笔便冝指挥施行庶免省部吏人旁縁乞取迁延歳月竟成文具惟是不许妄杀平人诈作首级如觉察得知亦不轻恕一军前将士如遇追勦虏兵及讨捕叛冦其所获金银财物便听本人収留使用官司更不抽取仍照立功大小别有赏犒一其有殁于王事者便当録用子孙请给如旧如或子孙㓜弱未能受命者先给公据候长大日换授付身奏与赵葵私觌礼物臣行至镇江赵葵过江相见臣爲具一饭并约呉渊同席翌日葵犒督府军一万贯官属将佐各有差臣以事体该衆不欲郄之巳即等第支俵外又与臣送鞍马三副角弓四矢二百束刀四铁甲兠鍪一臣止郄其鞍马二以其逺来之意甚美余悉収受臣窃惟一行官吏将士所受上项餽遗无非仰拜陛下之赐矫首阙庭同一感激臣即以三千贯囬犒扬州吏卒又以私帑杂色五十匹虎帐锦叚等物报之合具奏闻伏乞睿照奏至镇江犒军臣自离都门以至镇江始疑巖除将士不循纪律臣以信赏必罸令之所过州县秋毫无犯田里市井间竞出饮食随军贸易㑹连日晴色人情熈然惟临安帅漕司有局兵不循纪律先后行者黥配一二人自此军律尤更整肃至镇江宣布德意大犒将士莫不归戴圣朝抚䘏之恩老穉有至感泣惟是诸处申到军数有民兵一项见与官军方同战戍合一体支犒若増此一项则未有以给之正费区处续具奏闻伏乞睿照奏至建康犒军不敢以捷报缓行色臣自元日发京口𥘉四日晚至建康𥘉五日就寺观祷散天基圣节道埸陪预建康府钖燕至𥘉六日𥘉七两日布宣德意并依淮东体例大犒诸军仍就此发钱付淮西緫领所支给西路战戍将士𥘉八日本可进发縁陈韡蔡范等载酒过行府禀议边事臣再三辤之乃援丘崈开督府日叶适啇飞卿亦曽有此体例臣遂勉从其请因与之讲论今歳防秋规摹自此遂陆行至采石点眎防江备御因取道太平州前去江池虽㳂路所得探报称淮西境内巳无贼骑而德安叛兵并巳北去江陵事势亦似稍寛然终是未得襄阳的报此爲可虑目不敢以数得捷报稍缓行色巳专人前路审探续具奏闻伏乞睿照奏併力援襄及令叅谋官呉潜留幕府臣起离建康之前一日尝以所历期程闻奏十一日行至太平州采石镇谨再有条具下项一臣自闻孟珙报襄阳之捷虽幸其有此然终以不得赵范的报及诸司诸郡皆无嗣音爲疑固尝略具奏闻今得何元寿书以爲珙所报𥘉无之盖有衡州纲卒刘宝自襄阳城中逃出具言其事至十二月三日以前皆其所目击使其有之则刘宝固见之矣臣自疑此报累次行下诸司母得轻信及札别之杰作督府议事㕔文移催督李虎王鑑诸将前去襄阳䇿应近又札赵胜杨福兴刘虎等以江陵事势少寛合併力援襄阳前后督促非不严切今得李虎囬申虽已遵禀但犹以蕲水桥断囬蕲州住程以待修桥又以江北无夫无粮无船无桥取道鄂州以至汉阳未免迂囬而王鑑直以淮西贼退爲词驻兵六安更不前进臣除以明谕赏罚严切诘责外谨具奏知伏乞睿照一臣在建康日陈韡欲以参賛军事从臣至㳂江恊助经理颇有孜孜体国之心然臣以陪都留钥事任非轻不敢輙从其请至采石呉潜谒臣则知巳𬒳受参谋之命潜虽领郡而行府尚缺元僚兼照得目前江面偶幸平安臣欲选官暂摄太平州事挈潜与俱若自此江淮清晏则潜遂可少留幕府如淮甸未宁即令速囬夲州措置防江庶几上不失朝廷委付之实意下亦不失督府求助之𥘉心合具奏知伏乞睿旨更赐处分贴黄臣巳具条奏续得别之杰公状以臣行府遵照便冝指挥权令节制诸头项军马数内淮西强勇军王福副都统所部三千人一面改拨令援襄阳就于郢州驻札以便粮草并日下催李虎王鑑两头项兵㑹合捄援襄阳不许逗留务在勦逐襄阳境内贼兵因以蔽遮江陵所行切中事机今録白元状在前併乞睿照奏和不可信常爲冦至之备臣今月二日得淮西制置尤焴书闻虏酋已毙贼势渐退臣虽未敢深信且幸其有此急具奏闻以寛顾忧今十三日得焴公状私书则又闻鞑骑再犯随信亦有哨马复至黄陂管下旧关一带抄掠而息州又有哨马再来近城呉潜示臣以孟珙所报则伪太子虽不曾见然倴盏尚在臣窃虑贼以淮西兵势单弱乗机驰突于光黄舒蕲之间委系利害巳即札下淮西制置司并诸将严作隄备外縁臣先得知池州王伯大及知蕲州徐㮚申状皆备黄州干事人孙俊魏信等探报则谓知随州张龟寿于十二月八日将金瓶一只金盘一十只银盘一百只销金鞍一十副银鞍二副疋帛茶货八䭾信掩二十四只令统制张子良伴送鞑使安通事刘通事押前项物色从随州西门郷北前去倴盏处求和窃详鞑贼姦计虽非一端然前后遣人至彼其词大抵谓讲和者自讲和厮杀者自厮杀又常言王檝出来迟我国不信和观其语意固亦自谓和不可信近者尤焴得孟珙书亦言常进自襄阳囬遇虏之在随者遂合兵欲攻随盖因信阳孟璟知随州张龟寿与虏讲和夫使和而可恃则随信不复𬒳兵矣今此两郡乃正当冦来之冲孟珙亦素主和好者今虏退复还趋黄之意甚切臣疑虏意必谓此数州旣来讲和则无縁严备再爲擣虚之谋故今之所忧乃正在讲和三郡前来朝廷䟎那江上军兵应援荆襄今臣又虑前不及援荆襄之急而后巳中随信之冦况叛贼郭胜等素知虚实爲贼郷导万一径自淮西冲突江面则江之上下必致震动且孟璟张龟寿之意夲欲以𣢾贼不知贼反以和误我旣和复攻旣去复来其爲所误固巳晓然此在朝廷所当深察臣始者虽尝数诋和议然或者谓党可以稍纾目前姑爲一二年休养之计今乃和战并行臣知决无此理旣离太平州后得此警报即札诸路将帅日下速去相度事势随处应援如李虎託故迟行则速令趋援襄阳王鑑多端避事亦巳累札令自随信以往向西前去伺冦所在勦逐直至襄阳爲地头盖断然以和议爲不可信故督厉将士常如冦至不敢恃黄随信阳一时之私见自爲懈㢮然尚恐中外不相照应致有抵捂今併録白行府札子缴进庻知前后施行粗中事几臣今巳一面前去江池闻审度缓急申饬诸将合具奏知更乞睿㫖施行奏虏犯随信光黄等处事宜臣比至采石芜湖又尝恭修奏牍伏计巳尘乙覧臣自离国门幸遇天日熈和出陆后日行六十里虽以殿司罢輭之卒亦能跂渉山川履危如平今巳善逹池州𥘉谓残鞑叛军及此春暖水生渐向北去旣乃日闻警报事势益迫随州见𬒳攻围未知存亡信阳光州境内贼马往来巳乆虏掠人畜焚荡屋庐毁伤薪木赤地千里今再至黄陂巴河以来驱呵习水之民结筏攘舟爲渡江计臣窃窥贼意先则空蜀口次则孤荆襄使此上流要害之地彫残零落不可复出则又时通和好之使以𣢾随黄诸郡今遂自随信光舒蕲黄一带谋擣江面若虏可济江则何往不至不然则且向淮东江北肆其抄掠时暂北去使吾竟内尽空国贫民寡则秋冬大举深入势必难支臣言及此忧心如焚臣尝有陈于陛下谓今日事势当论存亡更不论安危臣至江上尤信前言未爲过虑臣愚窃愿陛下勿易动于小捷勿误喜于浮言申命大臣汲汲然常爲冦至之备衆建实才同心恊虑凡私意小知侧言旁启以相倾轧之事一切屏除朝思夕惟以与百万生灵纾旦夕之命臣不胜引领东望祈哀俟谴之至诗曰侯谁在矣张仲孝友孝友之臣其心纯实不贰故孝者必忠于君父友者必信乎同列夫使秉心不纯日夜以相倾相轧爲事则朝廷之上乱本巳见而受任于外者将何以自立更乞陛下以是加申儆焉此匪惟受任者之幸实宗社存亡所関也臣不胜卷卷取进止奏措置江陵府三海八柜照得江陵府一面阻江余三面皆是平陆无险可恃是以虏骑自平地冲突略无阻隔直抵城下开禧前刘阁学甲访㝷三海八柜旧规未及施功改除以去呉待制猎继之遂竟其役盖自晋以来陆抗尝筑大堰于江陵之北以御叛冦后来髙氏有国引沮漳之水注爲三海历年虽深基址犹在呉待制筑金銮内湖通济保安四柜以逹于上海而注之中海拱辰长林药山枣林四柜以逹于下海分髙沙东浆之流由寸金隄展南纪楚望诸门东汇于沙市爲南海又于赤湖城西南过走马熨斗陂之水西北寘李公柜水势四合髙可注而下卑可限戎马深可容舟浅不可掲隄上有路路端有隘而穴隄以相灌注其后虏骑东至竟陵北窥荆门而不敢睨江陵者以此嘉定中年金虏再冦襄而人情不揺尚恃此以爲固自制置司增广屯田以资军食海变爲田又有留司佥㕔受赂听豪民占夺制抚司不以爲意遂至今来虏冦直由田闲深入其害至攻城屠市焚室掠财死者枕借今幸而援兵四集事势渐纾然虏情叵测当爲今秋再来之防复三海八柜使浸渍沮洳虏人虽有武骑千羣寸不得进然后可施备御之力今朝廷科拨八十万京㑹十万湖㑹下江陵府于虏骑旣退之后施经画葺理之方督府实发京㑹十万贯緫领又助京㑹三十七万有竒米在外皆是当先用于三海八柜次及其他费用欲札下江陵府趂今来农功未兴虏骑旣退于朝廷督府緫所所拨到钱内掯支一项钱㑹专一差清强官分定界至视旧规摹尽以复海柜之旧须管分役军民于二月以前开浚旧基修复寨栅取四月以前兴复备办毋爲迁延以缓其成兼又照得制置司𥘉废三海爲田之后不惟官耕以爲田又有从民户所请佃之以爲田𥘉佃之时租数少而田畒多人情竞于得田于是厚赂在官者旣佃之后田畒多歳租少人情又竞于得田于是复以赂在官者今官民户遂占护此田以爲巳有旣是兴复三海或官民户称耕垦歳乆土夲已多或称农务将兴惧于失业或称甲转于乙田叚交加或称诸军扞御当爲休息设爲多说求缓一年冀圗迤逦占吝永爲巳业似此等词讼官司并不必问只视开禧疆界凡隷三海八柜之内悉渰爲海且废海以失险而年年不免冦至之防屋庐之不保家产之不守此身逃遁奔避不暇孰若捐此田以爲海而有室家保聚之安失田之民𬒳役之兵并须通晓此意况今逃归之民未暇求业朝营暮作未知所向又孰若因官司兴复此海以赖口食之给亦无异于古人荒政以兴役聚民也此事用工颇大务在敏速健决其所分画必精择清强官惟不可付之贪吏受贿徇私退缩旧界併自本府备今来札命出榜晓示先具巳施行事冝具申自后毎十日一具次第工役申谨録奏闻重校鹤山先生大全文集二十七附二十八鹤山先生大全文集鹤山先生大全文集文集四十八重校鹤山先生大全集卷之四十八记长沙县四先生词堂记周元公先生之先丗居青州自唐永泰中有爲廉白二州太守曰崇曷徙道之宁逺县大阳村至裔孙虞賔之中子从逺又徙营道之西曰濂谿保三传而爲元公故今宁逺营道皆即其所自而爲祠一时守令各以记文属之某旣爲叙所以作明年长沙县丞李君亢宗摄县之四月政修而财𥙿以余法用修校官具器服又念昔人尝祠元公酡以胡子仁仲张子敬夫朱子元晦盖生于斯寓于斯作牧于斯者也而歳乆頺圯于是撤而新之又以属记于某窃惟古者庙事人鬼有萃而无涣故以同气爲尸非其族类则弗享也其他人所得祠者惟功烈祭于大烝乐祖祭于瞽宗有丗德而无主后者祭于主国今诸儒别族异氏且各有主后而郡国焉得祠之盖自汉儒始有祀先圣先师先贤先老之说故近丗儒先之祠布满郡县非其郷邑则仕国也此亦不爲无据要未能尽得夫萃涣之义欲辞以未逹李君固以请曰愿有以告于邑之士也呜唿如某之浅陋圗所以淑其身而未之得也安能有以告人虽然窃又有疑焉大畜之彖曰刚健笃实辉光日新夫行之以干之刚健居之以艮之笃实辉光明着日新无穷此学问之极功也而大象发之曰天在山中大畜君子以多识前言徃行焉审问而谨思明辨而笃行则所以畜其心之德盖畜故乃所以养新而新非自外至也昭昭之多止于所不见是以愈畜而愈新今学士大夫诵四先生言行于极圗而见隂阳五行之根于易通而见元亨利正之实于知言而见中诚心性之别于大绍而见皇王帝伯之分于张子则见其受学于五峯而有闻于仁之训于朱子则见其受学于延平而有闻于敬之训师传友习昼诵夜讲天孰非前言徃行然而实未能以止健之义畜德于其中是以听其言则若有以事乎此见诸事则亦知所以尚乎此方其才壮气新席天资之美挟口耳之知徃徃可以名于人歳月慆迈志随气索则前日诵说之功浸非我有或又假其一二以饰辩言以济私欲则反不若未尝有口耳之知也余爲此惧方将内反诸心思所以厚于畜而薄于言也不惟不敢以告人而亦且不暇矣李君文肃公之曾孙而文公之髙第也其亦以氽言爲然乎党遂以爲记而告诸同志者相与懋敬之母忽全州清湘书院率性堂记吾友林仲山岊守全日得柳侯仲涂氏读书遗址乃鉏荒筑室馆士储书与邦人讲肄其间且以致怀贤尚德之意嗣守者不替有引斋庐廪稍歳衍月盗今钖之号荣殆与睢岳嵩庐四书院相爲侪等今守赵立夫必愿复增而大之中爲堂三楹榜以率性而移书某曰愿有以告于邦之人也维侯故相忠定公之丗适忠定爲政尊经崇儒表章性命之学侯习闻之故将与邦人共明此道是敢不诺或闻而疑之曰圣人之教人若不以性爲先而子思孟子以前论性者亦未有必然之说也今母问始学例语以率性得无陵节躐等之患乎曰不然也成汤告民于亳曰民有常性周武誓衆于孟津曰人爲物灵凡皆立国之𥘉是爲羣言之首盖大本要道无以先此夫易圣人所以开物济民者也首于干坤发明性善之义曰大哉干元万物资始曰至哉坤元万物资生凡各正性命于天地间者未有不资于元元则万善之长四德之宗也犹虑人之弗察也于系辞申之曰一隂一阳之谓道继之者善也成之者性也犹曰是理也行乎气之先而人得之以爲性云耳曰成性存存道义之门则又示人以知礼成性道义皆由此出也而终之曰圣人之作易也将以顺性命之理是则易之爲书其大本要道顾有先于此者乎故子思于中庸樶其要而言之若曰天所以命于人则谓之性率乎性而行之则谓之道即是道而品节之以示训则谓之教呜唿圣贤之心后先一揆故中庸之首则易与诰誓之㫖也疑者又曰以性命爲教吾旣得闻命矣其在学者则何如其爲功也曰先天之易干南坤北非性之体乎后天之易离南坎北非性之用乎坤之正位变干爲离明见乎外者也而曰畜牝牛吉则顺以养之干之正位变坤爲坎明根乎中者也而曰有孚维心亨则刚以行之夫惟位在德元而养之以顺行之以刚清明在躬不役于物此尽心知性之极功也故子思子先列性道教之目次又释道体之不可离而继之曰是故君子戒谨乎其所不睹恐惧乎其所不闻莫见乎隐莫显乎微故君子谨其独也盖自可离非道而上则道之体也是故君子戒谨恐惧以下则人所以末道也圣贤之言本末备具顾读者不察耳诚能于暏闻之外隐微之际巳所独觉而人未及知随其萌蘖之动以谨乎善利之几则仰观俯察前参后倚眞有以见夫仁义礼知之则行乎君臣父子长㓜朋友之间皆吾性所本有分所当爲而实不容以须臾离也于是疑者舎然以作曰推本干坤之体坎离之用以发明性道教之节吾眆闻诸此盍以复于赵侯与学者共讲焉余曰诺哉是爲记潭州外十县惠民仓记建安真公德秀守潭日尝爲惠民仓以粜于国人爲社仓以贷于郊人人懐其徳厥三年温陵曽公爲守守之弗失尚虑外邑市民歳当春夏之交常苦贵籴脱小不登将无所于诉葢公居郡以来贡赋之彛式邦国之经用毫髪无所损益惟不急之役无名之餽是省是去仅一年有半视元授之数旣增㑹移鎭豫章乃出币余酌县之大小户之多寡而平颁之属令丞时其籴以备振粜粜巳复籴籴巳复粜循环无穷自长沙善化外爲县十爲缗十万一千九百又虑奉行不恪表于朝请视常乎定爲令令丞去官郡稽其存否爲功过且俾常平使者乐焉而移书某曰昔者希元之请子爲记之今不书无以糓来者余辗然喜曰余尝语希元子无患焉仁义之心人皆有之吾将见是法也有推行而无沮挠有变通而无废易也今希元之去未乆而公以郡少府余财修其法之未备吾言顾不信乎古者量地而居民计口而受田任土而制贡赋视秊而爲国用是故民有余粟国有余畜乐歳饱而凶年免其有老孤难阸则委积以待之凶厄䘮夭余法用以给之瘖聋断废各以其器食之盈宇宙间相保相助有节有授无尺地一民不相属焉此天牧之职分所以厚同体而共明命也乃自丗降俗薄上失其爲主之道不井田不封建民散而无所系六经之书仅爲记覧词辩之资而鲜有以施诸政冨连仟陌贫猒糟糠固其势然也而爲民父母者𥘉无保息冨教之诚心听其仁鄙天寿贫冨强弱而莫之戚忻也甚则伺间索瑕䧟之罪而袭夺之千数百年宁无稍知职分者斟酌损益如常平社仓之等犹可以𥙷王政之阙然非视爲具文相承则移给它用其谨修而固守之者盖鲜况能凊心约巳开无穷之惠于朞歳之余者乎故于公之请也乐闻而喜书之有不暇辤公名从龙今爲资政殿学士光禄大夫方固辤豫章之命未得请云徂徕石先生祠堂记徂徕石守道先生景祐中尝爲嘉州军州事推官后一百四十年故兵部侍郎阳安赵公介居是官始即𪠘之西偏爲直节堂以馆先生之象歳乆不治寳庆三年唐安张君光祖爲嘉定军节度推官彻而新之仍存旧榜而以书抵靖俾某识其事窃惟丗降俗薄是非瞀于好恶向背变于死生者何可胜数迨夫歳月浩渺情伪寂寥而着乎人心者隐然与所寓俱存是区区者谁实使之况先生之仕于嘉财月余耳而閲二百年惟先生爲不可忘此非可幸而得也先是天圣以前师道乆废自先生从孙明复氏执礼甚恭东诸生始知有师弟子自先生覃思六经排抵二氏东诸生始知有正学仕嘉州丁内外艰去官垢面跣足躬耕徂徕之下葬五丗未葬者七十䘮孝弟之风刑于国人去䘮召爲国子监直讲㑹天子进退大臣増置諌官御史锐意求治先生奋不顾祸爲圣德诗七百言寻又以伊周望大臣于是连柱姦相虽葢棺之后殆且不保凡二十一年始得欧阳公之铭以葬夫人道之要有三曰父曰君曰师盖无父无生无君无以生无师犹无生也是谓在三惟其所在而致其忠爱焉舎此而它求虽有丽藻洽闻不足以爲学也而先生之所服行者在此而不在彼其爲言曰学者学爲仁义者也唯忠能忘其身唯笃于自信乃可以力行也故以是行巳虽朝谇而夕替所不皇恤然则士之登斯堂也居是官也考言观行其亦知所择哉昔欧公考先生之文甞爲诗曰后丗苟不公至今无圣贤又曰我欲犯衆怒爲子记此冤呜唿旣曰后丗必有公者而尚冤之足虑张君其以是书诸牲石虽地逺丗后必有发于斯言者矣涪州社稷坛记天统元气而始万物地统元形而生万物人则禀气受形所以位天地育万物也是故先王之制飨帝则于郊祀社则于国凡皆以类求之其在邦国都鄙也设其社稷之壝社祭五土之示而配以句龙稷祭五糓之神而配以弃大抵自中门右社而下有大社有国社有侯社有置社有州社有市社有里社有胜国之社而其社之有祈有报者则皆与稷并祠焉然而天地之祀惟天子得行而社稷以下凡有邦有土下至二十五家之民皆得祠之且不特祈报于是也天地之烖阴阳之沴冦戎之警宫室之考亦于是乎类之祢之宐之衈之或曰是无巳渎乎曰不然也此天之所以爲尊而地之所以爲亲也天之髙髙不可得而渎也而人依形以立取财以养故教民美报唯是爲切近下逮齐民无间也自王政不修浮屠老子与淫暱不经之祀窥见罅漏入操其柄乃至謟非其鬼祭踰其望天地山川而宫室之龙蛇异类而冕服焉所谓社稷则鞠爲榛莽之墟守令始至与春秋祀事仅一造焉况有如涪陵之社则邈在西山之顚乱石衡道危不可陟望祀于治平佛舎然则涪视今诸郡其渎礼爲又甚愽士谢侯兴甫来爲守慨然曰事有大于此乎度郡之东爲坛三成者二坛各有壝爲斋庐三楹于北墉下自日至而戒事月穷而毕明季春错事其上寮吏谓是不可无纪则驰书以属某窃惟不佞安足以知此顾惟礼坏乐废士安见闻之陋以疑天地之性人憷利害之私以淆鬼神之分故因侯之请而重有感焉乃诵所闻请识诸牲石期来者之勿坏也涪州太守题名石记凡官寺必书前人名氏非以备故实资愽闻也大书而深刻之将使后之人习其读而问焉必曰某爲循吏某爲廉吏某爲能吏不则曰是爲酷爲贪爲庸盖见贤而思齐见不贤而内自省夫人皆有是心焉耳斯其爲惩劝不巳多乎江出汶山合西南衆水至重庆受嘉陵水至涪陵受黔水故涪陵在今爲要况又郡之西南接玲黔南平诸郡民夷杂揉绥御维难故郡守之寄在今爲不轻长沙谢兴甫繇太学愽士外𥙷继守是郡郡虽有壁记尚多刓缺愽士乃稽诸郡乗访于耆旧自孙侯熈而下得五十一人攻石而镌之移书某俾识其首夫春秋之法直书其事而善不善自见题名之凡例亦姑记氏名秊位耳而贤否之在人心虽数百年犹炯炯如见然则居是官者可不思其职分之所当爲者乎常德府东湖记大府寺丞四明林公以湖北路祥刑使者治常德府㑹摄守事乃宝庆三年之秋缮城浚隍得城东废地爲圃与民共之临卭魏某尝𬒳命守是邦旋以辠戻徙靖靖实公所部明年命记成事不敢以寡陋辤东门之衍籍于侯都沟封弗戒歳异月殊断潢裂壤菑翳所于帝命林公使节州符靡微不究曷蠧弗除溥彼武陵城郭亏䟽言坯言捄相彼闉阇彼城之隅有烨其湖顾谓宾佐风气之储而是陻阸盍辟而胠略址赋文度财庀徒自朝宗门迄西南郛东西撱脩其广百堵埤厚濬深剔䟽沮洳信偃起仆披聋发瞽乃基乃堂攸馆攸宇蓻之卉木沈沈渠渠爲梁十所可舟其下庚郑氏楼以门其圃鹭桥爲防以泄以猪以流其悪以戒不虞公与其属于方于车䟽视㵸听志明体舒侯士若民于曳于娄节宣劳佚声和气愉自有宇宙山川与俱奚隠乎人今有昔无如艮止徤乆畜弗纾霍然阳开何天之衢又如睽孤或豕或弧遇雨之吉羣隂毕驱如人心然所居广居所立正位所履大涂爲间不用谬迷厥𥘉一日克巳我室我庐不假外求随处𥙿如下客不佞记事之余请歌唐风以儆宴娱其诗曰无巳大康职思其居泸州瞻军田记泸爲郡介江洛二水间宻迩疆场自熈宁外帅府干道又以东川帅司治泸厥寄尤重而郡无粒米之征岁所仰以供军者官赋泉四万缗使民输米二万石方泉贵米贱民未甚害也而歳有豊凶物有低昻行之至今徃徃一石爲泉十数缗而宦不加子也民日以病眉青神杨公由工部尚书自请守泸威行惠孚百废具修尝以歳俭爲民代偿所输之米且前守尝欲代输而末给也亦爲代之又念饷所军储未𥙿发七万缗以佐之然而终以泸人抑配之害未有巳也辍郡少府余财二十万缗市民田歳取租以代民输方时多事顾瞻郡国蹙蹙靡骋而公优优绰绰见义必爲乃知清心约巳何事不可爲也而余于此又重有感焉军之爲民病乆矣志士仁人有志当丗者必曰使军岀于农官无常廪之军然后可以立国是则然矣抑有其义而无其制且地中有水爲师地上有水爲比此其义也居则比闾族党出则伍两卒旅此其制也然而谓之无其制者何也六郷不言授田六遂与公邑不言岀军诿曰互文可耳而使民自备委积自治兵器旣匪令典亦无明文虽攷之县师则兵若自备而参之遗人则食疑官给而质人与司兵又各有受马授兵之文则盖有不必尽出诸民者若虎贲司右之等此常廪之军亦未知于何而给大抵政象无传而四司马与土均治洫之官皆巳去籍郑康成诸儒慿私臆决直以田穣苴司马法爲证审如其说则井田固所以厉民也且七十五人出一革车三甲士四马十二牛使盛丗有此民必无以自聊郷民之衆寡与六畜车辇而皆簿録其数使末丗效此民亦有所不堪鲁之公车千乗不过公徒三万耳如司马法则当岀七万五千人大抵皆以末丗弊法释三代令典正如以汉筭证邦赋以莾制拟国服以没财捡啇爲先王所尝行虽杜元凯引周礼直名之曰司马法何恠乎后之用此书者毎岀輙败岂皆周礼之罪哉仅有魏周李唐之府兵稍加裁酌故差可以乆盖非井牧必不可行而传注汨之莫知其制故自东周王政旣坏讫今几二千年而寝兵者仅五百逮其尽坏也则又困天下之力以养乱虽有志士仁人终无䇿以救此其间如营屯之田固亦数有成绩然军不习农吏不宿业未有乆而不变者今于救弊无䇿之中有如杨公市田以供军则其爲法顾不甚简而可乆乎不井田不封建终亦苟道而卒有未易言者然则是举也宁不使我喜闻而乐书之庶几有闻风而胥效者焉诗云国虽靡止或圣或否民虽靡膴或哲或谋或肃或艾呜唿吾犹有望也夫长宁军六先生祠堂记周元公先生自庆暦间与程大夫爲友二程子从之游葢眆乎此横渠张子则于二子而有闻焉前倡后承积百余年而后其道大明绍兴𥘉胡文定公始请爵程子兄弟而从食于先圣先师绍兴末向侯子忞始祠元公于舂陵至隆兴干道以来则三先生辙迹所蔇皆有祠而横渠张子以降亦随其所历而与享之朱文公张宣公前后所爲祠记盖不知其几矣文公宣公旣各赐谥某奉使潼川遂以四先生易名爲请俞音风厉由是郡国皆有祠某虽不佞猥嗣记载爲文者又巳七八矣葢非其郷邑非其仕国亦无不祠焉余表兄髙瞻叔定子守长宁始至属士于学而告之以人位两间天赋甚厚自待大凉其末勉之以希圣希贤母以小伎自足又叹师道之不明也于是祠四先生于学而朱张二子配焉移书某令叙所以作顾在他人犹弗敢辤矧吾兄乎然而学益乆而忧益深记益多而疑益甚葢古不以绘象事鬼神不以非族享鬼神记谓释奠于其先师释者曰如礼有髙堂乐有制氏书有伏生诗有毛公亿可以爲之记谓释奠者必有合释者曰如唐虞有夷䕫周有周公鲁有孔子各自奠之若国无先圣先师则与隣国合夫三代之学者有专经授徒如汉儒者乎有人所师表而白首不见用者乎若有功烈如夷䕫周公则祭于大烝又岂学者所得祠平审如传者之说此必爲秦汉以后之制而况古所谓庠序皆爲郷民行射饮读教法之所事巳则返于闾塾事亲从兄亲师取友亦未有越郷违家羣居聚食如汉中丗以来之学校者故余于今之郡国祠先贤于学谓事虽甚美而古未有攷或闻而笑之曰迂哉必古之合而后可书则先儒之记是祠也无乃非与曰不然也余所谓忧益深疑益甚者徒以风气日异去夲愈逺耳三代之王也域九州以居民不特天子诸侯有君师之职也公郷有师保之义里居有父师少师之教故民聚而教行极于春秋战国之乱民散乆矣然犹有圣贤在下聚而教之孔孟氏没俗流丗坏然専门名家之儒犹足以爲之师也故生则职教于里闾没则释奠于学校习是经也则祀是师居是邦也则祀是贤记礼之儒释经之士习见其事而笔之于书而有国有家者相承不废事虽不纯于古不犹愈于日降日下师废而民散者乎父诏子承师传友习以工文蓻爲儒者之巨擘以决科第爲稽古之极功以善权利爲用丗之要道闲有不肯自混于俗则入佛入老凿空架虚疑周公仲尼未睹此祕不有周程诸子爲图爲书扱聋发瞽如是而爲极爲仪爲性命爲仁义礼知爲隂阳鬼神即躬行日用之常示穷理致知之要则人将泯泯㥽愤无所于闻然则于师异指殊之乆犹頼诸儒之书发药而维持之则是祠也非扶丗觉民之大务乎虽然余于此又有疑焉自比歳以来不惟诸儒之祠布满郡国而诸儒之书家藏人诵乃有剽窃语言袭义理之近似以眩流俗以欺庸有司爲规取利禄计此又余所甚惧焉者士登斯堂盍相与共惟斯义爲其人以思之除其害以持养之则又郡侯所以望于吾䣊者併儳言之眉州刱贡院记国朝设科取士损益隋唐之旧凡二百有七十季矣列郡校试寓于浮屠之馆者十有七八承平日乆人物衆多贡士之宫于是浸备而眉爲士大夫郡取士于郷于大学于诸道者视他州爲多自庆元𥘉分贡额于诸郡眉以三十六人益爲五十有二士之投牒益盛于前顾犹寓试于开元佛舎因陋就隘不谓阙典与刘文节公尝议改爲迄于增广某亦尝度地北郊寻亦因仍今守黄侯申居郡之明秊即学宫之侧辟爲国寺与其旁近僧庐之废者而更筑焉东郷爲堂皇一爲中门三外门三南乡爲便坐一主司之直庐十南北郷爲试士之庑七列东郷五列凡五百楹刘公旧庑居三之一以至庖湢府史封弥誊録之舎下逮什器靡微弗具又外爲周墉赋文四百五十少府旣以余法用具糇粮称畚筑焕章阁待制李公始订其议至是又捐赀爲里人倡凡得钱二千万转运判官黄公伯固厉公模前后所发如之不足则刑狱使者郭公正孙又发五百万卒成之某居靖未返侯以李公之意来言曰是不可以无记子之尝爲守于斯也以惟子请呜唿侯所以待邦之士其诚且厚若此予所欲爲而不能也予曷敢不诺虽然每惟租举取士至于文巳宻而敝滋多法益详而意逾薄则未尝不深有惕焉古者闾月书族时攷州歳比郷三年而賔兴衆賔之席弗属堂下之观礼者弗坐无异祠也今易吏而王其事煳名而察其言望实之素着或攻而去之文词之稍异或惧而抑之宁收卑近无抜儁尤其幸而得之则又将以其取于人者取人矣古者使民兴郷之贤能还以长治其郷士自修于家而民自爲郷谋故毁誉公而贤否明今以一日之长一夫之见而投之以非所素习之事授之以非所素拊之民积日絫月而爲卿爲公天子所与论道经邦皆若人也呜唿斯其爲学制学御不巳多乎且六经之书家藏而人诵之其下利而上义贱浮而贵实夫皆有是说也而夷攷其朝夕之所孶孳则所以治其国者秦汉以后郡县迫促之规也所以修于家者隋唐以来科举纂缀之业也言行心迹晓然相违而人不以爲异葢其说曰仕爲养也爲将有行也使正学以言稍违时律则有司之所必弃此不惟薄乎待巳亦浅之望人矣且以言取人固非易事然而昭晣者无疑优游者有余文也者命于气立于志成于学而独不可以观人乎国𥘉之文宗尚西崑至于仁祖之季诡异日甚嘉祐二年贡举士所推许者诡异之尤也而欧公所取乃皆平澹尔雅之文是邦之二苏公尤重兹选方二公之隷于家塾而爲是学试于礼部而操是蓺也使今之士必曰此非时所尚也而士以是进有司以是取不惟进不失正取不失贤繇是逺近闻风日改月化极于元祐之盛学醇行修歴数丗而流风未泯然则试蓺于斯攷言于斯者顾瞻江山想像仪刑亦可以得师矣侯之沈沈其宇翼翼其庑非徒以饰美观也数千里而谒记于子也非徒以书成役也敬其事重其始所以望于吾䣊之士庶其在是夫侯予同郡人绍熈四年进士歴三郡守皆有德于民今以治行尤异擢潼川府路转运判官云北园记古者域九州以居民天子诸侯爲之君师而王朝之公侯国之卿皆有师保之义焉保以安之师以教之然而相观而善莫郷里爲切近也则闾各有塾以郷之大夫士里居者爲左右师或曰父师少师或曰郷先生凡朝夕有教焉歳时属民爲射爲饮则爲之遵入自门左席于尊东夫非惟贵爵崇齿之爲所以攷德问业刑善而劝贤也大学曰一家仁一国兴仁一家逊一国兴逊孟子亦曰其国君用之则安冨尊荣其子弟从之则孝弟忠信盖出而师保万民入而父师郷里其爲成巳成物则一非必曰仕而后有行也自田制坏郷法废庠序射郷之㑹不复可行士大夫由乎流俗敝化之中非隐居遯丗以独善身则席宠借位以迫蹙民夫天授人以圣贤才能将以先觉后非使之自有余于一身也天授人以髙位厚禄将以大治小非使之自有余于一家也由二者而言能自善其身则仁逊孝弟之形犹有以善俗也自有余于其家而丰巳蹙民不惟民无所頼且一国之所慕而使之习非效尤是则所谓一人贪戾一国作乱盖仁逊必一家之积而贪戾则一人之爲耳斯不亦自遏其躬乎某之病此乆矣尝以家居暇日筑室鹤山之麓将聚反而丽习焉规摹粗设而才不逮人力亦未赡得罪南迁又即靖之鹤山筑室以寻前志士或不鄙而辱从之然靖居天下竆处衣冠鲜少一日眉之走隷𣢾门遗之书则眉之先逹李公季允甫也遗之图则眉之北郊公所爲北园也园东郷中爲志堂序分十舎曰求仁曰立义曰复礼曰崇仁曰请益曰由頣曰履信曰竆理曰近思曰笃志其左南楗其右北埭其后爲读书巖爲时台台之上爲东楼又曰极髙明其前爲西阁爲丽泽堂堂后有方池衡从三亩酾二渠其下襞木爲坊以猪泄之堂分二内爲存斋复斋堂之左夹摘山名榜曰儒相精舎爲省斋克斋其右夹望蟇頥津榜曰忠谏精舎爲诚斋笃斋自余不可殚纪大抵目击身履无非格言精义之着虽水华庭艹园芳槛竹所以馆之名之亦皆克自规儆匪宴娭之共且以书来曰吾之爲是也羣郷之秀茂讲道肄业其间人徃徃谓吾徒自苦不知吾侪所乐盖在此不在彼今役事旣峻而未有以记将子是属呜唿俗沦士散家自爲学而李公以耆德宿齿不自有余慨然自任以仁逊孝悌之责使国人弟子咸有所矜式焉然则今之大夫士退而巷处者夫皆若是也虽古制未可遽复将不能兴郷里之化轨俗厉贤以给时用乎谨述旧闻以授使者爲北园记卭州先茶记昔先王敬共明神教民报夲反始虽农啬坊庸之蜡门行户灶之享伯矦祖纛之灵有开厥先无不宗也至始爲饮食所以爲祭祀賔客之奉者虽一饭一饮必祭必见其所祭然况其大者乎眉山李君铿爲临卭茶官史以故事三日谒先茶告君诘其故则曰是韩氏而王号相传爲然实未尝请命于朝也君曰饮食皆有先而况茶之爲利不惟民生日用之所资亦马政边防之攸頼是之弗图非忘本平于是撤旧祠而增广焉其费则以例所当得而不欲受者爲之园户啇人亦恊力以相其成且请于郡上神之功状于朝宣钖号荣以侈神赐而驰书于靖命记成役子于事物之变必迹其所自来独于茶未知所始葢自后丗典礼讹缺风气浇漓嗜好日新非复先王之旧若此者葢非一端而茶尤其不可考者古者实客相于之礼自飨燕食饮之外有间食有稍事有歠湆有设梁有擩酱有食巳而酳有坐乆而荤有六清以致饮有瓠叶以尝酒有旨蓄以御冬有流荇以爲豆菹有湘苹以爲铏芼见于礼见于诗则有挟菜副瓜亨葵叔苴之等虽葱芥韮蓼堇枌滫瀡深蒲溚笋无不备也而独无所谓茶者徒以时异事殊字亦差误且今所谓韵书自二汉以前上泝六经凡有韵之语如平声鱼模上声麌姥以至去声御暮之同是音者本无它训乃自音韵分于孙沈反切盛于羌胡然后别爲麻马等音于是鱼歌二音併入于麻而鱼麻二韵一字二音以至上去二声亦莫不然其不可通则㪅易字文以成其说且茶之始其字爲荼如春秋书齐荼汉志书荼陵之类陆颜诸人虽巳转入茶音而未敢辄易字文也若尔雅若夲草犹从廾从余而徐鼎臣训荼犹曰即今之茶也惟自陆羽茶经卢仝茶歌赵赞茶禁以后则遂易荼爲茶其字爲什爲入爲木陆玑谓椒侣茱茰呉人作茗蜀人作茶皆煑爲香椒与茶旣不相入且据此文又若茶与茗异此己爲可疑而山有樗之䟽则又引玑说以樗叶爲茗益使读者贸乱莫知所据至苏文忠始谓周诗记苦荼茗饮出近丗其义亦旣着明然而终无有命茶爲荼者葢传注例谓荼爲茅秀爲苦菜予虽言之谁实信之虽然此特书名之误耳而予于是重有感于丗变焉先王之时山泽之利与民共之饮食之物无征也自齐人赋盐汉武榷酒唐德宗税茶民之日用饮食而皆无遗筭则几于阴复口赋濳夺民产者矣其端旣启其祸无竆盐酒之入遂埒田赋而茶之爲利始也歳不过得钱四十万缗自王涯置使抅榷由是歳増月益塌地剰茶之名三说贴射之法招啇収税之令纷纷见于史册极于蔡京之引法假託元丰以尽更仁祖之旧王黼又附益之嘉祐以歳课均赋茶户歳输不过三十八万有竒谓之茶租钱至崇宁以后歳入之息骤至二百万缗视嘉祐益五倍矣中兴以后尽鍳政宣之误而茶法尚仍京黼之旧国虽頼是以济民亦因是而穷冒禁抵罪剽史御人无时无之甚则阻兵怙彊伺时爲乱是安得不思所以变通之乎李君字叔立文简公之孙文简尝爲茗赋谓秦汉以还名未曾有勃然而兴晋魏之后益明于丗道之升降者其守武陵尝请减引价以蠲民害叔立生长见闻故善于其职予爲申𫐠始末而告之重校鹤山先生大全文集卷之四十八鹤山先生大全文集鹤山先生大全文集文集四十九重校鹤山先生大全文集卷之四十九记潭州州学重建稽古阁明伦堂记古今学校之制相似而不同其来尚矣葢自汉儒始有先圣先师之说然而西京太学仅寓曲台郡国虽立学校官而先圣之庙终汉之世不出阙里攷诸史亦未有释奠之文不知记礼者何从受之永平二年始诏郡县道行郷饮于学校祀周公孔子则先圣之祠有出阙里者矣然犹未有作庙之文也至唐武德二年始命胄监立孔庙正观四年始命州县皆立孔庙则庙制至是徧乎州县矣至我仁宗景祐宝元庆历之盛州县无小咸得立学而孔庙岿然其中则州县间庙学之备实此乎昉所以风厉作成之意视前益有光矣然而教思益详而士习不加厚其故何哉古之爲庠序歳时以属郷民行射饮读教法正齿位竣事则反闾塾事父母亲师友睦族婣其㓜而学也洒扫应对进退之节礼乐射御书数之文也长而学也格物致知正心诚意脩身齐家治国平天下之事也然则视后世之学越郷违亲羣居聚食词章之尚利禄之劝异端之趋不曰相似而不同其可乎孔子曰古之学者爲巳今之学者爲人夫自孔子时而既然矣何责乎今之又今也或者病其如此则谓王制既坏人心之浇讹巳乆生斯世也爲斯世也而可矣抑不思父子有亲君臣有义夫妇有别长㓜有序朋友有信逺稽古谊近察人伦今独不古若乎庠序之制虽异而庠序之意则同先王之教亦惟申其义而降之德焉非有佗谬巧何至自弃于古人由乎人伦之中而不自知也二气五行之运阅千古如一日尧舜禹汤文武周公仲尼之道所以行乎伦类者有能内反诸心则安有彼能是而我不能顾口诵于此而志郷在彼所谓天叙天秩昭昭乎宫庭屋漏洋洋乎日用饮食者非视爲空谈则习矣不察士满天下宁无自抜于流俗以起千载之溺者乎国𥘉未有学天下惟四书院而潭之岳麓居其一自庆历四年始建学于定王台之圠治平二年以地卑且居西比偏呉侯中复更实于东南隅祠宇斋庐既备又爲阁曰稽古堂曰议道而燬于建炎之冦至绍兴六年以后吕忠穆公发少府余财复之会君命召至十四年摄守勾侯光祖徙建于甘泉之上嗣守刘侯眆始以忠穆所储卒成之视旧加壮而礼殿之后仍以稽古名阁更堂日明伦堂之东西斋庐凡八阅三年而成由干道元年刘忠肃公以后历数贤牧随冝缮修迄于比歳参知政事曾公爲礼殿爲大门若无复余憾矣而转运副使李公摄守以阁若堂歳乆弗治复更新之其费取于节缩浮蠧之余爲钱七百万米四百石属郡教授梁子强长沙县尉陈纯仁学録舒髙庀其事事㔾则以张应楫诸生之请求记于了翁且曰昔者吾建学于夔子尝爲记之今独无以告于潭之士乎夫曰稽古曰明伦公所以语人者亦切至矣况是邦昔号多士而又胡氏张氏父子流俗所渐尚安以予言爲诚使因名思义顾瞻杰阁宸翰昭囬必思古先圣贤所传者何事执经讲席堂扁昭揭必思庠序学校所申者何义相与朝益莫习以循其分之所当止则岂惟化民成俗是赖推而致之位天地育万物皆爲士之分也公之所以望于邦人者非此其在乎公名鼎豫章人年进士尝历宗正丞驾部郎官大理少卿外庸甚茂所去见思云简州三贤阁记成都之天庆观僊游阁故有张忠定公绘象嘉定十三年南海崔公与之来守成都清风令仪底厉頺俗明年刘文节公一见洒然异之退语人曰是冝配忠定公与赵清献公崔公之门人洪咨夔等乃即忠定之次图赵崔二公而并祠焉属刘公爲之厥十年眉山家侯大酉自将作监丞请外擢守简州州有㑹胜堂堂圯巳乆仅存清献诗刻侯既复之又爲阁其上用成都近比绘三贤而馆之而驰书于靖曰赵张之风烈家传而人诵之言之祗赘而崔公之洁巳𥙿民忧边思职亦近世所罕俪也其大城西和虏连歳盗边莫能入人尤德之恐乆而遗忘子其爲我记诸顾翦焉罪戾之余世所弃置而阳安之隷数千里来辱余曷敢不可乃因刘公之比次其事而书之以复于家侯或曰自淳化四年迄今几二百四十年矣而独三贤之称不巳䟽乎而况吏之得祠于仕国也如庄周所书庚桑子事特寓爲之言耳自蜀人祠文翁由是桐郷南阳渭城之祀史不絶书非其同气而春秋奉尝事巳变古若夫生而绘象以配先贤则于义何居曰不然也刘公倡之洪侯和之家侯因之盖将以表竞廉贪则取其接乎耳目之近而可证焉者耳已所当律职所当忧孰非人臣之常分而俗沦世斁贪竞相师乃有清方不移华皓益坚如崔公是不足以刑善而劝德乎二气五行之运钟而爲人千百载而一日亿万人而一心使爲吏而无德于民民将盻盻然疾视之唯恐弃之不亟也至于歳月慆迈情伪寂寥去者非有势利之挟也居者非有交誉之求也而箸乎斯人之心隐然与所寓俱存敬共承事罔敢不恪是区区者谁实使之然则祠不可以义起乎既以谢客又次其说以附刘公之赞洪氏天目山房记宝庆元年吾友洪舜俞自考功郎言事罢归于潜读书天目山下宝福僧寺寺靓深舜俞合新故书得万有三千卷藏之闻复阁下如李氏庐山故事而移书于靖属余记之余少诵苏文忠公山房记谓秦汉以来作者益衆书益多学者益以苟简又谓近歳市人转相摹刻书日传万𥿄而士皆束书不观㳺谈无根呜唿斯言也所以开警后学不爲不切至矣而士之病今未之有瘳也无亦圣逺言湮愈传而愈失时异事改愈变而愈下学士大夫读之而不知其味行之而不见其端则亦舎之云耳且古之学者始乎礼乐射御书数盖比物知类求仁入德皆本诸此今礼慝乐淫射御数有其名无其义六书之法惟小篆仅存而莫知好之爲士者十名九舛不暇问也五三六经之所传如仁义中诚性命天道鬼神变化此致知格物之要也今徃徃善柔爲仁果敢爲义依违以爲中纯鲁以爲诚气质以爲性六物以爲命玄虚以爲天道也冥漠以爲鬼神也有无以爲变化也甚则以察爲知以荡爲情以贪爲欲以反经爲权以捷给爲才以谲诈爲术圣贤之言炳如日星而师异指殊其流弊乃尔若夫先王之制又在所当讲而风气既降名称亦讹有一事而数说一物而数名学者亦莫之质也并牧居民之良法也而丘乗卒伍之不合则参以管仲穣苴之法封建经国之大务也而百里五百里之不合则託诸历代之异制賔兴之法自遂以降自王畿以外无文则约诸郷遂之数郊丘禘祫太事也或以郊丘爲二或以禘祫爲一庙学明堂先务也或以爲异所而殊制或以爲一庙而八名七世之庙常典也而殷六庙周二祧或亲尽而毁或宗无常数莫知折衷三年之䘮逹礼也而有谓君大夫士庐服异等又有谓君卒哭而除皆莫敢以爲非大抵始去籍于周末大坏于秦觖望于汉而尽覆于五胡之乱二千年间慿私臆决罔闻于行帝号官仪承秦舛矣郊祧庙室踵汉误矣衣冠乐律杂胡制矣学校养不賔之士科举取投牒之人资格用自陈之吏刺平人以爲军而听其坐食髠农夫以规利而纵其自奉授田无限而豪夺武断以相尚也出泉输租而重科覆折以相蒙也呜唿生斯世也爲斯民也而读圣贤之书以求帝王之法使其心晓然见之且无所于用也况衆言殽乱始以春秋战国之坏制衷以秦汉晋魏之杂仪终以郑王诸儒之臆说学者之耳目肺肠爲其所揺惑而不得以自信于是根本不立而异端得以乗之利禄得以移之文词得以溺之则有口道六经而心是佛老笃信而实践者矣则有心是圣学而辑爲文词随世以就功名者矣六经之书孔孟未及行也今二千年矣而犹莫之行也余长而有闻晚益多惧舜俞以藏书属记愿以所惧者相与切磋究之呜唿其亦以余言爲过矣乎湘郷县禇公洗笔池记唐永徽六年禇公以尚书右仆射谏立武宸妃几爲所杀頼长孙太尉一言以免犹坐贬潭州都督一日行县至湘郷距县治之北数百歩有僧寺曰感应公尝涤笔池上若有浮云滃然人异之即其地祠公歳久弗治藩拔碑仆绍定二年邵君自言爲宰即故堤遗世封略而浚治焉断碑所勒有逺山崷崪翠凝烟之诗乃爲亭其上榜曰凝烟爲大门榜曰唐都督禇公洗笔池更爲堤以缳之灌木脩蔓蒙茸蔽亏涟水衡陈鳯山对峙实爲是邦胜处书来命记成事余惟咸以无心爲感艮以不获其身爲明盖感于所不系感以虚也止于所不见见以理也此人心之良感而实见也方禇公之俟辠长沙也枭妇之势如燎方扬而辙迹所繇豪端所沾湘民之爱之殆与屈潭贾井俪芳齐荣况笔非有灵也水非有云也即思而成致爱而存世之相后今六百载尚懔乎如在也是又奚感奚见而然哉许敬宗李义府诸人挤善逢恶固无足言李勣何爲者亦迁延独对故陈丧邦之言自一忤一合而升沈立判升者信乎爲得矣歳月慆迈事与时逝浮荣急景何翅朝菌莫蕣而是心之昭昭可以建诸天地质诸鬼神者亿万人而一心千百载而一日着在史册寓诸陈迹是非邪正燎如目睫彼所谓得者𥘉无毫发加益徒起秽以自臭而忠臣良士流风所渐则虽残隄断碣过其下者屏营徬徨周视太息莫敢翦拜甚则尸祝而社祠之呜唿是所谓良感而实见非可以幸而致也敬宗既䧟忠良复专史笔变乱白黒类非敬播之旧如谓刘垍之死禇公有力且垍子讼冤之事义府助之而敬宗书之公之大节如此人将公之信乎抑许李之信乎然则士大夫以万物皆备之身而不以古人自任不以千载自期则亦自遏其躬耳矣邵君金华名阀也习闻诗书之训故爲政知所先后其必谓余言然也浦城夣笔山房记世传江文通爲呉兴令梦人授五色笔繇是文藻日新今浦城县故呉兴也县故有孤山里人因以梦笔称之郷先生杨文庄公尝读书其间比歳眞希元于山之麓得数地蓻卉木营阖庐爲息逰藏脩之所既爲文庄识其事又以书抵了翁曰子爲我发之了翁毎惟由周而上圣贤之生鲜不百年盖历年弥乆则德盛仁孰故虽从心所欲罔有择言皆足以信今贻后诗三百圣贤忧愤之所爲者十六七六蓺之作七篇之书亦出于历聘不遇凡皆坦明敷畅日星垂而江河流也圣人之心如天之运纯亦不巳如川之逝不舎昼夜虽血气盛衰所不能免而才壮志坚纯终弗贰曷尝以老少爲锐惰穷逹爲荣悴者哉灵均以来文词之士兴巳有虚骄恃气之习魏晋而后则直以纎文丽藻爲学问之极致方其秊盛气强位亨志得徃徃时以所能譁世眩俗歳慆月迈血气随之则不惟形诸文词衰飒不振虽建功立事蓄缩顾畏亦非复盛年之比此无他非有志以基之有学以成之徒以天资之美口耳之知才驱气驾而爲之耳如史所书任彦升丘灵鞠江文通诸人皆有才尽之叹而史于文通末年至谓梦张景阳夺锦郭景纯徴笔才不逮前天才命于气气禀于志志立于学者也此岂一梦之间他人所得而子乎穷当益坚老当益壮而它人亦可以夺之乎爲此言者不惟昧先王梦祲之义亦未知先民志气之学由是梦笔之事如王元琳纪少瑜李巨山李太白诸人史不絶书而杜子美欧阳永叔陈履常庶几知道者亦曰老去才尽曰诗随年老曰才随年尽虽深自抑损亦习焉言之不知二汉时犹未有是说也希元用力于圣贤之学今既月异歳殊志随年长其自今所资益深所居益广则息游藏脩于是山也其必谓吾言然矣叡圣武公年九十五作抑之诗曰相在尔室尚不愧于屋漏呜唿爲学不倦如此才可尽而文可踬乎既以复于希元又以自儆云宝庆府跃龙桥记古者门关道路庐馆舟梁脩除以时非以爲观美也所以通国野敬宾旅恤老㓜迁有无亦财成辅相之一端云尔是故辰角见而雨毕则除道天根见而水涸则成梁梁也者造舟爲之如秦汉以后所谓浮桥而其时未有桥之名也驷晨觌则修囷仓以备穑事水昏正则植板榦以兴土功且穑事土功有国之重事也而梁与道实先之葢道之不除巳非善政而梁不夙戒则厉深济盈渉者滋病焉昔人之觇陈议郑固不越是虽近世亦有以驿传桥道观人者殆不可以末务忽之也邵水自龙山出径邵陵城东广余三十丈先是比舟爲梁以济不通而赋之邵阳新化二邑水惟无溢溢輙坏庆元间郡守黄夏通守李正通将伐石爲矼又以不便舟行而辍嘉定六年李侯直柄欲自爲浮梁不以赋之二邑属役于浮屠师寳寳乃请叠石爲七顿而架梁其上顿之形椭方不与水矶其势可乆然役广费鉅经始维艰于是发少府斥币不足则吏捐奉民输财以佐之赵侯崇度许侯成之嗣修不怠歳乆未就寳亦引去至赵侯善淇然后七顿皆集而其一犹以里人忠训郎萧芾之力爲之若架梁之费则又伙未有以继也李侯大谦之至节缩浮蠧靡废不举乃市材他邦庸工梓而卒成之司理参军汪之榦实受役要浮屠应珂智莹德厚参比其力曾未半载而板庋石甃崇丽坚致撗空卧波秋毫不以病民侯曰是维龙濳重镇今郡谯重建府号更新而是役适成不可无以识之乃命之曰跃龙桥而移书了翁俾记其事维侯淳熈天官侍郎之冡孙天官尝以衡阳莫职两治邵狱有德是邦后七十有七年而侯来爲守顾瞻遗茇益祗厥绍凡以济人利物力所逮爲无敢不竭予无所措其词也虽然尝攷诸周官而有感焉道路之脩职于司险庐馆之备具于遗人固也而自国及野逹道路守涂地敍舟车则秋官之属分掌之其有不由道而横行宵征不由梁而川游径踰皆爲之厉其禁乃若不相类然盖自大司冦至郷遂县士凡典狱听讼前导驱辟莫不以通屈塞伸幽枉爲事岂序官之意固以是爲类乎然而道路桥梁人所共由至近而易察也士有抑而不逹民有郁而不伸四境之内有茀而不治使爲守于斯者又以类而致思焉庸非职分之所当然平又充类而思之虽天下之有溺匹夫匹妇之有不𬒳泽者文孰非吾分乎顾今之爲吏者不得乆于其官予惧来者之或不皆然也敢申是义以谷无穷云靖州教授㕔题名壁记靖自崇宁再归职方今一百二十有九年矣方爲诚州巳尝建学立师首命长沙朴成爲之逮大观二年又改作于州之北赐田赐书教养咸备自淳熈三年姚明敖之乱刑狱使者行郡表省教授七年郡守延平廖遂请修废官以崇化美俗乃以命三衢祝禹圭繇是爲守者嗣修弗怠庙室庐馆田租府实视旧有加独教官氏名自废学以前不可复识仅记干道间故参知政事萧照隣燧尝爲此官唯淳熈兴学后始历历可考而皆未之识也天台张君先之始至愀然曰兹不谓阙典与士亦合词以请张君乃爲大书深刻而属予记其首予惟春秋之法有直书其事不加一词而羙恶自见者今官寺之题名实似之题名之所及唯氏名歳月非有一词之子夺也而是非之良心人皆有之习其读而识其人必曰某贤有行某好学某爲名进士某善其职不则曰是不肖不学滥于进而怠其事者也居是官者自修自明固不爲人作辍而前曕后虑不亦修省之一助乎矧又攷诸故典以子衿之不来而废学以风化之所系而复修之则朝廷之卷卷是州所以望于学校之师友者非徒使之记事纂言以譁衆取宠爲足也记曰凡学官先事士先志呜唿居官而思其所当先者奚事爲士而思所当先者奚志则兴是学而立之师也亦庻几爲无负矣是又张君记徃籍以望来哲之意云张君字子益宝庆府濂溪周元公先生祠堂记宝庆府府学教授梁君士英遗了翁书曰自治平四年周元公先生迁郡学于牙门之东南陬绍兴二十有五年又迁之神霄废宫干道八年复其旧而奉先生之祀以张公九成侑绍熈四年又更以特祀嘉定十有三年迁学少城之西旧址荒茀不治先生之祠虽寓新学而仅寘诸堂隈士英请于赵侯善淇以旧址隷学请于李侯大谦即其地而祠先生自守贰僚佐郷之荐绅韦布各悁金以溃于成始绍定二年之冬讫明年之夏凡爲堂四楹祠居其一东西又爲斋庐以翼之士谓是不可无记也以惟子也请了翁虽不佞而于先哲言行槩乎有闻且学之始建而用币于先圣先师者先生之文也记学之改作者五峯胡子也记学之复故者宣公张子也记先生之特祠文公朱子也四子之文日星垂而江河流也而奚以尚之敢辞梁君又曰先生之没百五十年未有所易名子爲之请宁逺营道皆先生故里也子爲之记其祠郡国之祀先生子之记亦巳多矣而奚独遗是哉了翁曰非敢遗也而难爲言也虽然请爲诵先生之言而申三子之撰可乎盖自孔孟氏以来爲五百年者三矣圣逺言湮俗沦士散求道者离乎器而不知一理二气之互根言性者离乎气而不知元亨变化之实理知刚柔之爲善恶不知刚不一于善柔不一于恶也知隂阳之爲动静不知隂不一于静阳不一于动也先生始爲图书贯融而噼析之二程先生亲得其传道日以章迨胡子朱子张子推衍究极亦机无余藴矣然而论说益明适以爲藻饰词辩之资流传益广适以爲绐取声利之计故胡子曰弃不赀之身于一物之小其不仁莫甚焉张子曰学校神讲不过缀缉文词规取利禄非先生所以望于后人之意而朱子亦曰程氏既没传之者不能无失流爲老释而世莫之悟也呜唿邵居重湖之南地阻且右而先生之遗风余化三子之格言精义洋洋乎斯人之耳目使爲士者目击而心惟气感而机悟则将有惕然于衷而不能自巳者子无所措其词请以是识诸石绍定三年秋九月辛丑临卭魏了翁记并书篆广乎李大谦立石殷少师祠堂记殷商之季少师比干与箕子微子各靖其爲臣之分以自献于先王事不必同也而发于憷惕恻隐之公心则一故皆得以言仁周武王未及下车封少师之墓盖章善旌淑以壹民听其事有不容缓者孔孟氏亟称之亦以殷周存亡之所系耳至于后世凡谏于其君必曰愿得与龙逄比干游于地下呜唿世固有并世而羞伍之者二人死向千载而愿从之游此何所爲者邪曹操南迁建少师祠唐太宗适殷追命大师易名忠烈大臣吊祭州县封墓李太白尉于卫又爲铭表之此亦非有爲爲之也古者宗庙非其鬼不祭山川非其望不祭而君与大夫士之所有事又各有等杀焉春秋以来如晋祀鲧卫祀相郑祀周公赵祀董安于巳非先王之旧至汉儒祭法则又多爲之目祀益以䌓于是郡国或祠天子或祠循吏而黄帝尧之祠徃徃见于武宣之世魏晋以后则非鬼越望之祀何所无之虽然是犹义起臆决乆而得不废者也广安杨侯伯洪守均州之歳爲殷少师立祠属记于某阅书未竟而罔然曰纣居河内北邶南鄘东卫而西薄山少师纣之诸父也与国爲存亡则其卒其葬当不出纣都之内今均之四境则金房光化商邓襄阳与纣都不相及也少师之祠于此乎何居伯洪又自叙其事曰恢之始至访问古今人物长老皆言殷少师之裔实居此土以比干爲氏既文合二字爲一而音切不改吾谓少师引义尽分不惟示万世爲臣之法亦以爲有国家者不用贤则亡之戒况其子孙是州爲蕃而可以无祠某读之竟而重有感焉大哉干元万物资始此天地人物古今后世所以爲性情之本也其本同故虽緜歳禩越宇宙而善善恶恶之心未尝不同且尧之祠冝不岀平阳也桂林有尧山有唐帝庙舜卒于鸣条而苍梧黄陵之祀在楚上虞余烑百官之名在越禹之祠当不出安邑而㑹稽有陵有庙有元圭有窆石亦未知南廵不复何所考订大抵有国故而祀之此礼之经人情之常也合他国之圣贤而祀之此礼之变而人情之义起者也出于义起固不必皆礼之所有然人心世变亦于是有发焉且干坤之运阖辟万古何有终极而人以眇然之身生死乎其间近数十逺百年耳况少师虽以谏死而无救于宗国之亡距今几三千年兴衰治乱亦秋毫不相渉也而是心之灵可以立天地宰万物者昭昭赫赫与天地相爲无穷乃至因其子孙之在吾地相与尸祝而社祠焉呜唿是卷卷者谁实使之予嘉杨侯之爲是举也足以扶世厉俗乐爲之书均州尹公亭记广安杨侯伯洪夙有懐贤尚德之志比摄守竟陵自皮陆以来凡前哲流风所𬒳悉表异之今守均阳蒐辑废队兴校官创殷少师祠又以尹公师鲁尝谪是州州故有尹公亭既爲缮修而属予书亭扁且识歳月子惟古之人先立乎其大者大者立则小者逹焉而巳语曰行有余力则以学文又曰游于艺非以文艺爲学之先也夫使文艺之先而夲之则无是亦朝菌莫舜焉耳世之学者尚论先正必曰国朝之文柳穆倡之尹欧和之苏曾诸贤又和之而后黜浮以实反駮而雅是则然矣然使是数君子惟一艺一词之足称而他无述焉则亦安能以风斯世而惟巳之听哉方范文正公以忤大臣黜降三諌官皆以言得罪而尹公坐监郢州酒税观其与欧公书勉以谨职逺酒其词平气和无悻悻戚戚之意未几虽以将帅辟除历仕西垂卒坐范党爲羣憸所诬谪均州酒税方公之𬒳诬也刘湜希时宰意将以窃贿污公寘之必死而卒莫之得他日公与孙公之翰语移日秋毫无怨湜意孙公讶之公曰此湜不能自立之过于洙奚恨焉呜唿充是心也虽夷齐不念旧恶殆不是过矣如公之清躬秉方耸善疾恶若推其所爲将不得与斯人一日并生斯世也而可喜可怒在物而不在我孰是孰非责巳而不责人盖其省愆念德常若不及故于攻人之恶记人之过有所不暇然则即是一端其眞知笃行有夲者若是则世之以文艺知公者末也侯名恢尝爲吏部架阁文字云绍定三秊十二月临卭魏某记心逺堂记虞退夫尝诵陶元亮诗爱其心逺地自偏之句二言以名其先庐之堂属予记之予毎叹一人之心千万人之心也而所以用其心则人人殊且尧舜与人同耳农夫以百亩之不易爲忧尧舜以天下未得人爲忧禹稷亦涂人耳人思巳之饥溺而禹稷思天下之饥溺孔氏之门人三千其超伦拔萃仅七十人而七十人之中又有髙第焉就髙第而言之季路之心用千乗之国冉有之心足七十里之民公西华之心相宗庙㑹同之事而曽晳浴沂咏归其心休休然有非事物之所能累者矣季路之心以肥马轻裘与朋友共之固巳絶人一等颜渊无伐善施劳又非季所如至于仲尼老安少懐则干道变化各正性命而天地无所施其劳矣战国之君攻城争地不过以涖中国朝同列爲大欲当时之臣亦唯以齐威晋文管仲晏子爲极功而孟子独慨然于唐虞三代之盛恨不及见仲尼而师之然则钧是人也而心之广狭小大不相辽絶矣乎夫天地不可量也古今不可度也人以七尺之躯方寸之心立乎两间形气所拘仅百年耳然而由百世之上以攷诸太古乆逺二帝三王之事随其心之所之如生乎其时立乎其位与之相周旋也蓍龟不可方物也而是心之动见乎卜筮鬼神不可见闻也而是心之诚行乎祭享万丗在后不可蓺极而是心之灵着乎方册舟车所至不可限际也而是心之明光于日月然则心者神明之舎所以范围天地出入古今错综人物贯通幽明其逺若此彼溺于文蓺泥于佛老沈于功利者尚爲知所以用其心乎况又文蓺之末如纂缉骈俪佛老之敝如𣑽呗土木功利之下如声色货宝其猷之未逺抑在所不足言矣胡公康侯尝爲学者言或尚友古人或志在天下或虑及后世或不求人知而求天知皆所谓心逺斯言也足以开儆愚近发陶公言外之意虽然知其一则能其余矣退夫之有感于陶公也夫非徒爲是观美也爱之斯知之知之斯行之行之则又当得其所以爱之知之者而终身由之不然则予之所谓猷之未逺者可不甚惧矣乎重校鹤山先生大全文集卷之四十九鹤山先生大全文集鹤山先生大全文集文集五十鹤山先生大全集卷之五十钖山安囯重刋记耻斋记湘隂许徳夫以耻名斋而属予记之或曰曰君子且有耻与曰羞悪之心其谁无之羞者耻巳之不善而恶者耻人之不善也君子耻已不善则速已之耻人之不善则内自省焉小人反是焉然则小人果无耻矣曰小人闲居爲不善是无耻也见君子则揜其不善非诚无耻也君子即其所耻以进于善小人吝其所耻以沦于恶耳且象卒然遇舜虽託爲郁陶之辤而卒不能葢其忸怩之色此亲爲不善其中心逹于面目固当尔也太康以逸豫失邦昆弟奚与而五子欝陶忸怩若已之亲爲不善将无以立于两间者焉伊尹之耕莘当夏之未孙殷之未㒷也君民之责若非巳事而君不爲尧舜民不𬒳泽若挞已于市推民于沟呜唿太康之耻而五子以爲子耻殷臣之耻而伊尹以爲耻岂羞恶之心此有而彼无亦知与不知云耳知之虽人之耻巳亦耻之不知之已虽有耻不自耻也虽然于其中又有内外賔主之辨焉夫所谓耻耻不若人也今爵位之崇宫室之羙妻妾之奉一不若人则知耻之若义利消长之几隂阳屈信之分此日用之功者而习焉不察则不知耻也耻一物之不知惧格物之未至也今虞𥘉稗官之说旁行敷落之教凡将急就之文一有不习则知耻之若帝王所以継天立极圣贤所以明德新民此学问之本者或懵焉不顾则不知其可耻也夫惟不耻其所可耻则必耻其所不当耻者矣匿怨而支其人言出而躬不逮立朝而道不行不仁而爲人役虽儒生学士口道先王语而不是之耻也邦有道而谷邦无道而富贵贤者饥饿于我土地一人横行扵天下诸侯相㓕而不能救四郊多垒地荒而不治虽君公师长载髙位食厚禄亦不是之耻也而耻扵下问耻于改过耻恶衣恶食鸣唿此何足耻而颠倒谬迷一至于此其亦不思之甚与予尝与德夫乆处于靖羙其质纯而志笃故发其义而告之者若此诗曰相在尔室尚不愧于屋漏德夫欲知羞恶之端则又当扵巳所独斍而人未及知焉图之虽然是心既觉则人其有不知者乎此又徳夫之所当用力也绍定四年正月辛丑临卭魏某记敬安堂记旰江聂公善之以书来言曰吾比守贑㑹峒猺弗宁人情疑惧吾爲之任能物官练士峙粮凡以惠无吉扰弗若者力所逮爲秋毫无所爱也民用绥静神罔恫怨徒以心勦力疲引分宜去帝临有赫照知厥衷赋万夀宫之禄以华其归重惟劳肄之乆一旦措诸安地食寝有节怠逰以时复心耳目复爲我有亦天下之至安且乐未易与人言也吾犹惧其狃扵遶而怠乘之则名吾堂曰安乐必敬子爲我书之干复以请曰孰与敬安之爲简且严乎公曰诺哉子併爲记之子嘿识是语葢大公丹书曰敬胜怠者吉怠胜敬者㓕凡此不下百言皆治心脩身之事武王得之铭于几杖鑑于带屦弓剑于觞豆于楹于戸牖而安乐必敬云者席之左端十六铭之首也其文未必尚父所作而荀卿贾傅读之大戴氏记之况其书大较以敬爲主则圣门传心之要也是恶可以无纪予读春秋传最爱臼季之语曰敬德之聚也能敬必有德失目官庭屋漏日用饮食推之应事接物逹之治国平天下此孰非天命之流行使斯须之顷放焉而不之收则气得以帅志物得以操已而吾之存焉者寡矣是故敬焉者所以此心而根万善者也然而常人之情困心衡虑徴色发声则心有主而得常聚无法家拂士无敌囯外患则心无主而德流是犹物爲主而我爲客也姑又以浅者言之祈寒甚暑人情之所惮也而在宗庙朝廷若对大宾临大敌则忘之临私朝返内寝则寒暑已操其柄至于燕居则凡以避柈趋爽塞向即炎之备靡不毕陈矣呜唿是孰爲致然邪人能充类以求随事而察而有以真知其为天之所命则必将竦然知畏其于不睹不闻之顷宴安佚乐之时有必不敢自画者矣程子曰主一之谓敬无适之谓一视臼季之言则义愈密而词弥约学者滋有以用其力矣公盖深知此味将循名责实者也予尚申言之以求是正云通泉县重修学记尚论古今之斈制不过曰古者养人以礼义后世以词章坏之是特知其一耳古者自二十五家之闾为塾有道有德者爲之左右师而闾中之子弟学焉民之朝益莫习在扵闾塾而庠序云者以时属民之所也或饮射之礼或社酺之祭或歳月之吉必示以教法序齿位书其德行人之良心善性日用而不知先王因民之聚困时之変振饰而开牖之大抵教之于塾既使之事亲从兄亲师取友以行乎孝弟之实而属之扵序则又使之习容闲礼攷徳问业以发其徳性之知而其间节目之详则去民愈近者施教愈宻州长属民读法歳不过四等而下之则党正七族师十有四而闾胥则无时矣以此知民常在塾而时会于序非若后世违郷亲越郷郡居旅食比闾无以考其行州党无以施其教操数寸之管以决一日之长而它不复问焉也惟县之有学去民爲近族闾校比之意犹可推行乃以期会爲大故吏终日文书𫾣扑间救故不瞻故以礼㑹民仅若有见扵春秋二奠败室寒庑頽藩壊阙县十而九盖去民逾近则教法反䟽然则爲吏而不此之惧其爲知本乎通泉之有校官盖自庆暦兴学之𥘉今二百年闻邑令赵天申何悊景林修废者三至扵比歳荒茀不治资中杨季穆绊始至即谋诸郷彦曰此仕国也山川文物之盛冠冕左蜀而庠序之事未皇非所以刑善劝学乃取学田一歳之入以基其役出泉二百万佐之郷之士民合三百万继之自大成殿之北爲讲堂一斎庐入南爲大门一掖门二文明楼一东爲里贤堂自唐李公浦而下绘象凡若干人西爲正原堂自周元公至吕成公凡七人而驰书于靖曰子爲记之予每叹去民愈近者敎法反踈今以近民之官而爲是其亦知所务矣予又叹后世以词章坏士今以孔颜曽孟照临其上周张二程诸子之象与里中之有道徳者翼其旁则士之游斯息斯目改心化必知垩贤所传者何事而内反诸躬有学以问思辨而笃行之则亦无以异扵礼义之飬矣谨诵所闻以记成事季穆予之亲且友也才志卓荦士大夫以逺期之靖州㒷贤庄记三代教民兴贤之法见于三礼者悉矣特未知飬扵塾会扵饮序于郷党也何所取财其升之司徒司马方论而未官官而未爵而未禄也何所续食诗曰攸介攸止烝我髦士然则自国子而下爲士者固出于郷遂之夫家此管夷吾之所谓秀民之能爲士而班孟坚所谓且耕且养者是也窃意田各井授人有常产皆足以自食其食虽士有常心不以饥渇之害害之然使有以目食则用行舎藏躰安志明绰绰乎滋有余𥙿矧又上之人以善飬之以诚求之以礼兴之以实将之所以敬其事重其合益若此然则士之报礼也当何如诗曰倬彼云汉爲意于天又曰鸢飞戾天鱼跃于渊作人之盛至于歴乆而弥着其不以此夫自郷治废田制壊士之贫窭反出农工商贾下汉之盛犹以数路得人而郡国贡士尚存劝驾续食之意至隋唐后纯用科举士㓜而斈壮而欲行非是无进也褁粮负笈侣役夫隷人以羣趋于有司幸而升诸春官则去畿愈逺者聚粮愈艰货田庐贷子钱不足则失口失色扵人自以求济其欲又不足则昼而不前徃而遄反士生斯世所居广居也所位正位也所行大道也今未能以有行而使降志辱身若是是将谁咎与靖故有田以给贡士歳入爲钱万七千八百益以屋僦五万六千然仅供新土半涂之费而免举者又不及新士十之一予自迁靖食土之毛继廪之粟六年于兹身安家和得以増益所未能秋毫皆帝力也而未有所报称矧四方行理之间日至益廪廪有空餐之惧念欲与士共之乃㑹居积行粮之余市近郊田积三歳所入以给三邑之新旧进士爲之规约识扵碑隂州府与校官掌其贰呜唿其自今士亦庻几其无聚粮之忧矣然而予之心则曰是何足以待士也且泽上有地临其象曰君子以教思无穷容保民无疆此非特爲临民设也地居至下非临物者也泽与地类也以类相亲日渐月渍君子之观是象也其望人以成德之意亹亹洋洋何有穷也已然则与我同类之士其亦有以识予无穷之意而勉之哉是举也斈教谕唐佑之实任其事绍定四年三月辛亥临卭魏记并篆洋州天庆观圣祖殿记大中祥符元年十一月诏书始以正月三日爲天庆节四月朔爲天褀节二年遂诏郡县建天庆观五年増设圣祖殿由是着令凡官吏昔有到谒罢辤之文既又因事建节有天贶先天降圣之目与正至元三日皆有朝谒二百余年郡县奉行惟恪洋之爲州夙号乐圡乃自比歳阨扵冦抄圣祖之象或寓佛宫临卭高侯始至愀然曰是在令申而亵僈乃尔即召匠计徒而更新之经始于绍定三年之二月巳事于明年十月凡用工徒若干缗钱若干而移书某命记成役窃惟自昔受命之君由秦而上皆有始封之祖受姓受氏胄绪可考汉唐以来始费寻绎在丘明所书刘氏之始虽一再见而上下传文了不相属故明帝时贾逵上䟽谓五经皆明无刘氏爲尭后者惟左氏有此文而孔颕逹疑左氏爲汉儒传㑹増益之语李唐之先亦莫所始自干封追崇老君之号天寳而后则知名以圣祖舘之新庙太清兴庆之祠殚极鉅䴡盖世儒之说谓帝王之生皆出神明之裔郑氏至谓帝王之始皆感天而生语虽神怪大抵推世德以崇帝胄神天命以弭奸觎此圣祖殿之所爲作也然而典礼之行有未及尽正者某待罪奉常日尝欲条陈以请亦未及言今摘其切于是殿者言之且官吏到谒罢辤与一歳十余朝谒此令也今大驾驻杭杭之官吏朝谒如令而朝之公卿百执事则否行则皆行巳则皆巳均爲王臣也而异其事景灵宫前殿以奉圣祖则用道家之仪中后殿以奉帝后则行家人礼旣曰始祖则有庙祧之制设谓天神则有坛壝之典每月之吉奉常官吏行告朔之礼于太庙而景灵宫则天子以四孟月朝飨天月必聴朔朝庙天子所以禀先王之命大㑹群吏聴政决疑也今使有司行事则如勿行如谓礼不可废则亲行之三歳将有事于上帝则先二日告原庙纯用俗仪先一日飨太宫乃陈礼器二日之间胡爲而古今迭用焉义礼制度天子之事某职在宗礼而不及言因侯命以记文併识是说其后以待有司之讲求云侯名稼字南叔嘉定七年进士某同产兄也卭州白鹤山营造记临卭虞侯叔平以书抵靖曰州之西直治城十里所有山曰白鹤林麓苍翠江流萦纡蔚为是州之望山故爲浮屠之宫自隋庙迄今菴院凡十四所逺有胡安先生授易之洞近有常公諌议读书之菴泉有滴珠树有木莲白鹤有䑓玉兎有踪中峯信羙平云之观西岩翠屏万竹之境皆山中胜䖏壁间绘像率范琼杜措丘文播诸人明名笔虽丹青剥落而笔法具在山门之外有明月桥两山对峙危磴矗立阁道周复大殿中峙方等院之应眞殿踞其后与山门直如引绳半有覆坏之忧郡人郭侯起镇㒷元同游兹山相与浩叹若有所属予乃僝功鸠材败者易之坚者因之又将拓而大之或以谂予曰费大役劳君将悔焉予曰节用而不歛民虽费无伤也庸工而役民虽劳无怨也于是寺之后殿欲压更其不可支者翼之修廊逹以复道前爲法堂后为飞阁旁爲丈室僧庐庖湢次弟爲之寺在唐名鹤林乃更爲鹤林禅寺请于今部使者厉公题其颜经于八月讫于明年月昔者吾友苏和父过我尝爲我叙所以作今以属记于子某执书慨然曰世无不可爲之事不可爲之时顾无必爲之志能爲之才耳且儒流而墨习若非其事时屈而举嬴若非其时而侯定规于立谈之顷复言于朞歳之间侯之风力亦可槩见然而侯非若世俗之溺志于异端以徼福䂓利者之爲也侯始守长宁崇学校缮官宇甓修涂矼四谿清塩筴之弊创贡士之宫陶覆茅之卢其守普也缮舘城郭皆爲一新其守蓬也自学校至扵桥梁靡不毕举而抑豪夺戢谰辞境内粛清又以余力爲池䑓与民乐之盖侯视荒茀必除颠危必支苟可以从民欲者率勇爲之今卷卷是山亦曰一州之望而庸僧败屋汗秽杂袭风气壅底山川弗寕吾可坐视而弗之恤乎推是心也见善而迁有过而改必将如风厉雷迅不晷刻安也匹夫匹妇有不𬒳泽必将如救焚拯溺不斯须舎也忠粛公当金炀之変不过受督府记犒师趣将无与乎战守也而奋身顾行以社稷为巳任其后并唐邓海泗与陜西新复诸郡公守外藩亦无与乎朝论也而以死争之多者至有九䟽呜唿以其事则非巳责以其时则莫我知皆无一可爲也而义理所関则利害祸福有不暇计是所谓必爲之志能爲之才故愿侯之充拓以用之扵所当事者而后爲无忝焉此忠肃公传心之要而亦吾州之民之愿也予爲浮屠氏作记实昉乎此诗曰维桑与梓必恭敬止言父母之所植不敢忽也是用敬恭以承侯命云侯名方简郭侯名正孙厉使者模和父名君钟予则古鹤山魏也绍定二年四月甲于记观亭记靖爲州南距广西来障湖南北邸沅辰西极夜郎四竟之外降自灵均代有显人播之诗骚靖以晚出未尝有显者来惟程子山以忤桧居岁余士人田氏爲作䟽亭今渠江之左仅存然巳非始卜予尝行今江右爱其修篁巨木尝欲爲亭其上而永平大夫张仲车请受其役未旬月而告备㑹积隂觧駮风日熈融晴江涨流沵弥涣涣客喜谓予曰羙哉斯观也子其发之曰予未知子之观也亦如予乎然则观不同与曰不同天下之理一也奚其不同曰观物而不之察与不观同今夫天之髙也即日月而知有逺近之度地之厚也即星辰而知有升降之节日一南一北而爲暑寒月一东一西而爲朏望列宿更互而歳时正五纬嬴缩而灾祥生以至感遇聚结之变爲晦明风雨爲霜露震电此孰非至教精义之着而人由之不知古先圣人观象扵天观法于地观鸟兽之文与地之冝知是身与天地万物一躰也以作八卦以叙九章以制律命歴以立经陈纪以类族辨物莫不由之吾夫子所谓吾无隐乎尔所谓天何言哉四时行焉百物生焉凡皆即夫人耳目之同得以发其德性之良犹虑人之习焉不察也因川上之观而指以示人曰逝者如斯夫不舎昼夜盈天地间夫孰非是理也而水粮扵阳行险而不失信刚中而心常亨圣人所以亟称而必观非以其切近而易见乎至孟子时去圣未乆己莫知其奚取孟子言曰不舎昼夜有本者如是他日又语人曰观水有术必观其澜盖观其澜则知其有本亦可谓深切着明矣而千数百年文人相承例以爲死生之说夫死生特形而下者之一端耳使圣人之教人而止于是不已䟽乎客曰文人之说未可废也且天运周流如循环如转毂而水也亦能徃而复反乎曰子未睹夫隂阳翕辟之妙也且天行至于东北日月㑹于娵訾阳浸而长于是乎爲雨爲水迨苍龙昏见水日以徃天行至于西北日月会于大火隂浸而盛扵是乎雨毕水涸迨营室昏中水日以反盖日趋乎北陆则朔易之方而始终万物之地也夫隂阳五行末有不反生者虽五纬之有辰星亦附日而右行起自北陆而反乎北陆也客曰三江九河之水三条四列之山皆自西北注乎东南如之何其反之曰水阳物也阳升则日息阳降则日消知鬼神之情状则知之矣子谓反既徃之气以爲方伸之气邪躰诸吾心验诸嘘吸亦莫不然学者唯当循循勉勉始乎下斈近思充之扵深造自得则知几于屈伸之感精义于変化之神世之口耳之学尚足进邪不然诵先民之遗言阳浮夸诩而实无得扵巳祗以自欺焉耳客曰大哉观乎盍逐以名亭仲车遂言曰鎋不佞请併识斯语以谂同志者绍定四年四月甲子临卭魏某记正斋记建安张子寿名其室曰正斋而爲箴以自儆其意盖曰观于干则知大者无不正天之道圣之事也观扵坤则知正可以至扵大地之道贤之事也大者不敢跂而望也而扵其正焉不敢不免子夀所以深自约饰亦云至矣犹以爲未足也驰书某俾申其义予未之能信而安能以语人虽然窃愿有质焉天命流行继之者善成之者性人与圣人一也所居广居所位正位所行大道人与圣贤亦非有异也人惟局于气质梏于物欲则有旷其居而失其位者矣圣人虽曰生知亦曷尝不谨所以飬之者是故教人之法习之㓜仪视以母诳立必正方事父母则和气婉容柔声怡色侍先生长者则正容恭听安坐执颜盖所谓生而见正事闻正言行正道左右前后皆正人者非特天子诸侯公卿大夫士之子爲然也虽州序闾塾无不然也非特学者之事爲然也虽生知上圣亦莫不然也迨其长也则有鵉和佩玉竽瑟管磬以养其耳盂几杖车旗弁冕以养其目和容兴舞缀兆舒疾以养其血气宾祭射御登降周旋以飬其筋骸孝弟谨信亲仁诚善以养其心志割不正不食非特如特牲少牢所谓腊爼之馔必方肵爼之心舌必去本末而午割之也凢䁀罍豆笾之不以其制献酢酧旅之不以其节房蒸觳折之不由乎命数皆不正也又充类而思之富贵而得不以道万钟而受不以义不敢一日安也席不正不坐非时如曲礼尽后尽前尚左尚右躐席踖席之别也凡尊卑少长之不循其序朝廷郷党之不异其尊车旗器服之不殊其衰等皆不正也充类而思之立本朝在高位乗君子之器居士民之上而德不弥道不行不敢一朝居也故曰䝉以养正圣功也言飬扵纯一未发之𥘉则作圣之功也又曰頥正吉飬正则吉也言观其所以养德所以养身虽天地飬物圣人养贤皆是理也然则正顾出于爲贤乎于寿谓圣人知不可改及子夀循序而进以无蹈乎陵节躐等之病则善矣而子必谓士而不忘扵圣犹小而不志之海也吾非爲是大言也人与圣人非有二本也圣人之爲圣行正位而居躰者也学者则学知利行又其次则困知勉行凡皆由乎正路以复乎正位者也行乎正位是亦圣人耳矣古今惟孟子谓尧舜与人同人皆可爲尧舜而近世周子程子亦笃信而屡吾之子寿乃曰圣不可跋及不自遏其躬乎子夀其疑吾言则试以问诸吾友希元相与共评之江陵州丛兰精舎记临川罗季能以京湖制置司草府寓治江陵尝即承天院故基爲丛兰精舎而移书渠阳曰子爲我书之且承天院以黄大史重固也而丛兰之名何居乃复以请季能曰院即书侍中罗君章舎之故居也君章致事还荆而兰菊丛生于堦庭人谓徳行之感子为我併识所以子观世之论君章者不过谓其感文乌之梦藻思日新其誉鲁直亦曰词人之巨擘耳噫张华萧绎尝愽物矣朱异江揔尝属文矣近知如丁夏吕王亦操觚弄翰矣而他无足去祗足以爲国家之妖孽则君子奚贵焉君章之事于史罕见其仅见者谓湘中之寳荆楚之材江左之秀耳然观其从庾元规仁谢仁祖则犹未免爲旷逸之士惟是元温气艳翕赫公卿大臣皆卑躬屈膝唯后虽谢安石之贤也而犹不能免君章独以宅近嚣尘结茅于城西之小洲布衣𬞞食晏然自䖏温大㑹寮吏君章雍容未至若有气吞奸豪之勇以其世论之不谓贤乎若夫鲁直所遭则又有人所甚难者章厚为政蔡卞诸人首治史事鲁直坐谪黔戎凡八年仅以徽宗𥘉起起之谪籍道出江陵爲承天院作浮屠记而转运判官陈举承望赵挺之风指又摘其蝗旱疾疫等语以爲幸灾谤国坐徒宜阳呜唿彼所谓卑躬屈膝所谓承望风指者洋洋然自谓得矣朝荣暮稿粪壤同腐而矫矫独立者垂芳简䇿其爲兰菊不巳多乎况君章来阳人也江陵特仕国耳且诸宫故事谓其厌喧嗜寂徒居城西三里而盛弘之荆州记乃谓距城西首余川爲楼因名罗公洲按此二说则前后凢三迁今承天故址或始居或改卜亦未可知也而刘名明之假其宅若有见其象貌杜子羙贻诗厥第亦卷卷于短墙乔木之间以是知贤者所寓虽名存实废而隐乎斯人之心者常与所寓俱存此天理之良感阅千载如一日也承天院塔记豫章集以其因是兆祸不忍録而七十二年后再勒石于故䖏又知以士大夫正心脩身当以千载自期苟有所好学恐惧而不得其正祗以自遏其躬耳矣季能名愚文恭公之子也家有兰鞠而纫芳撷华于简䇿间尚支古人此其好学之诚未有穷巳予故谓二贒不专以文蓻称亦冀季能充而大之必至扵师支古之圣贤明善诚身而后爲学焉笃斎记庐陵戴㓜学通守潭阳以职事游辱子靖愽闻强志语未尝不移晷也最后别去谒一言以识诸斎卢予名之曰笃㓜斈曰盍爲我言其义予因记王文公云其本强大坚实者竹也其行尽力有所至者马也竹其性然马则䇿而有所志故笃之字从竹从马先儒以爲于偏旁也哂之然予谓坚实尽力之义不爲不是特䇿马之云诚有可哂耳且博者之释经例以笃训厚书诗记语所称如笃庆笃祐笃亲笃忠正等语虽有厚义然而曰笃志笃恭曰笃敬笃诚曰笃信䔍行则亦有重实深固之意兼备乎其间公刘六章以此字冦篇中庸三十三章以此义中篇盖圣贤之学所以成终成始其最大其于厚也相近而不同㓜学曰然则子之名吾室也何居曰吾观诸易惟大畜有有刚徤䔍实之徳刚徤干也䔍实艮也欲知䔍之义盍扵艮焉求之艮之繇曰艮其背不获其身行其庭不见其人人惟内蔽于巳外狥乎人则有非所当止而止者爲人君止于仁爲人臣止于敬吾止于理而已不知有巳也不知有人也兹其爲䔍熟大焉然则笃云者既重厚而深固有自靖自克惟理是止不求人知之意故圣贤之教愽斈矣而必曰笃志明辨矣而必曰驾行厚之爲义虽大而言各有条指也㓜学曰善子爲我书其言且附斯语其后走也不侫敢不敬共从事以毋忘德云绍定四年六月辛巳临卭魏京某记知耻斋记孔子之言仁义虽是于易传而鲁论所记惟求仁之爲务若义若耻亦必言之不与仁并言也至孟予始兼明仁义之实而示人以恻隐羞恶之端尤切近而易见盖仁者本心之全躰而义则仁之分事之宜也耻巳之不善则缓于气颡扵此而有羞焉耻人之不善则心扵戚颇于蹙而有悪焉耻不耻之闻而善不善之所从判于以未仁不以亦近乎或曰礼义廉耻是谓四惟不知廉耻者固羞悪之所发见栁文惠所谓不可抗而爲维者也予尝爲湘士许君晟大记耻斋发圣贤之余藴庶几其有益矣而未数月呉门衞君林亦以耻斎属记此义不竞乆矣今爲士者亟称之俗之兴也其犹有望乎夫人之常性有善而无不善人之本心好善而恶不善惟上知而生智之资率而行之则不以耻言其次则有诚知夫善不善之正者是故耻不耻知不耻不见如知耻不信不耻不见次其信则遇困耻辱而知非困咥笑而自悔者固多有之其下则有知善之若可好而气狃于悪年利庄扵不善矣则旣爲之复耻之如周厉监谤秦禁偶语汉杀腹诽隋诛躰心本以盖耻适以滋耻知晋赵惮董孤齐崔杀南史卫寗畏诸侯之策苟知畏之则如勿爲如王允虑谤史贾充忧谥传张濬避人以拜田令孜郑綮爲相而恐爲天下笑苟谓可笑则速巳之旣昧扵爲之而犹谓旁揜曲覆足以诬民惑世不知是非邪正千古一心烂然史册近若畴昔若此之四君七臣祗以自涂耳目人谁肯贤之其最下则拂须摩足䑛痔尝粪又䧟溺之极无以议爲者惟夫昧于习俗不善而举世以爲善可耻也而举世谓无足耻此则不可以不辨焉夫皐稷伊传亦人耳今也富贵利逹以沈其不赀之躯周公仲尼吾师也而异端小道以丧其固有之善夷吾臧武仲奢僣犯礼苏季子公孙犀首诸人位髙金多不至秦汉间士人乗驷怀绂夸苍头芦儿陈车马印绶死权殉货以诩庸夫孺子之爲读史至此谁不羞道而夷攷其所行则有声求气应深喻而笃行之者鸣唿斯人也五帝三王所与共治也而善不善异见耻不耻异情乃若此则亦何可不思故乎大学之传曰小人闲居爲不善无所不至见君子而厌然揜其不善而着其善此极言不诚之情状而必先之以格物致知之目则有以物有不格知必不至知有不至意必不诚而中庸亦曰不明乎善不诚其身矣是则世之苟焉亦自欺者亦坐乎未尝知之使其诚知之善之可好也如食之必饱不善之可悪也如臭之自秽则虽万钟千驷之冨诱其前五流三则之刑躯其后有必不敢为必不肯已者矣予非能之而尝从事焉故愿以告诸衞君与共同志共之鹤山先生大全文集卷之伍十鹤山先生大全文集鹤山先生大全文集文集五十一重校鹤山先生大全文集卷之五自菴类藁钖山安国重刊序程氏东坡诗谱序谱三百五篇诗自郑氏不尽用郑谱而又别爲谱自国朝欧阳氏考世次以定先后审正変以观治忽谱之作不但爲诗而巳抑亦当代之编年也自文章之盛而百家之传有緫集有别集大皆有后先之序杜少号所为号诗史者以其不特模冩物象凡一代兴替之変寓焉前之爲谱者有吕氏后之爲谱者有蔡氏所以忠于少陵者多矣然自除官至险南后事尚多䟽漏其卒也或谓在耒阳或谓在岳阳或谓当未泰之二年或谓在大暦之五年自新旧史列传以逮二家之编年俱不能定于一则其转徙之靡常本末之无序当有末易考者诗谱之作殆非易事也文忠苏公之诗其世虽近而易考其诗则博而难䆒公之里人程子益以谦旣爲之谱又举其一时之喝和与公之追和前人后人之追和扵公者皆参列而互陈之谱之作不知眎二家爲何如然以数百年之酬唱㑹稡成编亦谱少陵者所未及也或曰唱酬之用韵当少陵时未知其有亡也乌得而谱余曰不然赓歌答赋其源尚矣下逮颜谢各有和章见于集虽声韵不必皆同然更唱迭和具有次第逮唐人始工扵用韵韩退之和皇甫持正陆浑山火张借和刘长卿余十旅舎刘白和元徽之春深题二十篇盖同出一韵少陵之有无此例诚不得而知然其集中有酬李都督冦侍御韦韵州等篇旣谓之酬岂无得唱集所不録姑置勿论如髙常侍岑𥙷阙乃少陵之所纳交者严郑公又少陵所依者而𥙷阙寄少陵之诗见扵集者一常侍郑公所与少陵之诗见于集者三何其微也吕蔡固不以唱酬具载爲例设因事而併识之如贾舎人早朝诗与和者三人皆在岂不益详且尽哉矧惟文忠公之诗益不徒作莫非感扵兴衰治乱之変非若唐人家花车斜之诗竞爲庾辞险韵以相胜爲工也永歌叹羙之词闳挺而不浮隐讽谲諌之词訰实而不怼而又所与交者皆一代之闻人千载而下诵其诗者不必身履熈丰祐圣之変而识世道之升降不待周旋于熈丰祐圣诸公而淂人品之邪正兹又有出于谱之外者余固因子益之谱而重有感也子益之祖甞爲柱下史劝讲金华益又公之外家其斈逺有端绪云学小之书后序天命流行而人得之以爲徤顺五常之性尭舜至涂之人一也至扵气质之昏明强弱则不能皆齐苟知所以学问思辨而力加澄治之功则虽柔必强引而至于尭舜可也人惟不然扵是始不能与天地相似而耳目口鼻四支之性乃有梏于物欲而爲天理之害者矣圣人有忧之旣爲之设司徒典乐之官而王宫国都家塾术序莫不有学则周为详自八歳入小斈教之以洒扫应对之节礼乐射御书数之文建十有五而入大斈则进乎明徳新民以至于至善本乎致知格物以极扵治国平天下葢自天子之元子衆子公公侯卿大夫士之适子以至国之俊选皆与今见之礼经者即其书而吾夫子之所至志志此者也大学之书独倚而小学顾不见扵世晦安朱先生悯其阙遗取其法之于今可行者𥙷之始乎立教次明伦次敬身次稽古而又取昔之嘉以广之善行以实之其义宻矣东南夛善本蜀惟䕫利有之余尝病寒郷晚学或不能尽见思扵镘板以广其传㑹忧患不果潼川于君巽仲由临卭郡幙摄蒲江令一日过余从容语及学乃请此刻书而属余识其末或以闻于余曰何哉所谓小斈者今方以大斈之不明爲忧而子奚是之问曰学无大小爲道则以今之志士于此者鲜矣盖有之矣而䡖俊自喜者无笃志近思之实杂施不孙者有凌节躐等之病此无他不由乎小学故无涵飬本源爲而致知力行之地匪矜小慧以揣摩影响则虚无淫遁而汎然无所存主其弊皆将伥伥如旅之无帰然则是不㡬扵爱桐梓而不思拱把之飬悪牛山之濯濯而不护萌孽之生虽有存焉者寡矣由小以至大是乃学之所以成始而成终者也而子惑之且子过矣遂併识篇末以自警云坐忘居士房公文集序古之学者自孝第谨信汎爱亲仁先立乎其本迨其有余力也从事于斈文文云者亦非若后世譁然后衆取宠之文也逰于艺以趣博其趣多识前言徃行以蓄其得本末兼该内外交养故言根于有德而辤所以立诚先儒所谓笃其实而艺者书之盖非有意于爲文也后之人稍渉文艺则沾沾自喜玩心于华藻以为天下之羙尽在于是而本之则无终扵小技而已矣然则虽充厨盈几君子奚贵焉坐忘居士房君蜀之儒先生也读孔孟书超然有见谓穷性之道不外乎一心于是澄思静虑而求其自得者尝游胶庠友当世英俊异以广其见闻晚得一官簿书㑹计未足以究其藴也亦未尝有叹老嗟卑之意余虽生晚不及闻其详矣而少窃有慕扵葵轩张氏之斈尝论其书其间有与君徃来书尺深有取于君之笃斈质行至谓其求之遗经拔平流俗谓其剥去华饰将食其实谓其白首守道凛然如霜松雪竹至死无勌以葵轩之所予者若是呜唿君之学其亦异乎世俗之学者矣㝡后余守广汉君之孙兴卿来爲征官一日尽出公所爲文曰昌元守晁公将以锓诸梓予盍爲我冠其篇首余再拜受兴始得以孰复展玩其爲诗婉而不媚逹而不肆心气和平而无寒苦浅澁之态其爲他文率典实据正鸣唿是所谓有本者儒如是而岂后世末学小技譁衆取宠者之云乎捡编太息因附其说冀以自儆焉耳吕氏读诗记后序余昔东游闻诸友朋曰东莱吕公尝读书至躬自厚而薄责扵人若凝然以思由是虽于僮仆间亦未尝有厉声疾唿是知前軰讲学大要惟在切己省察以克其偏非以资口耳也盖不寕惟是今观其所编读诗记于其䖏人道之常者固有以得其性情之正其言天下之事羙盛德之形容则又不待言而知至于䖏乎人之不幸者其言发扵忧思怨哀之中则必有以考其情性参揔衆说凡以厚扵美化者尤切切致意焉姑以一义言之考槃小宛臣之不得于其君者也曰独寐窹言永矢弗谖曰明发不寐有怀二人小弁凯风子之不得于其亲也曰何辜于天我罪伊何曰母氏圣善我无令人燕燕谷风妇之不得于其夫也曰先君之思以朂寡人曰不念昔者伊余来墍终风之子谑浪笑傲而母曰莫徃莫来悠悠我思栢舟之兄弟不可以据而不遇者则曰静之言思之不能奋飞何人斯之友其心孔难而遭说者则曰及尔如贯谅不我知呜唿其忠厚和平优柔肫切怨而不怒也其时人轻约责巳重周仁而不忮也盖不曰是亦不可以巳也是不殆于弃言也凢以天理民彛自有不可者吾知尽吾分焉耳矣使其由此悔悟幡然惟善道之帰则固我所欲也不我以也我固若是小丈夫哉悻悻然忿忮鄙悋发于词色去之惟恐不亟也虽然是特诗中一义耳而是义也触类而长之又不止是今东莱于此皆巳反覆䆒图所以爲斈者求端用力之要深切着明巳矣诚能味其所以言而有以反求诸已如荀卿氏所谓爲其人以思之除其害以持养之者殆将怡然泮然以尽得于兴观羣怨之旨而歆动鼓舞有不能巳巳者矣某非能之方将愿学因眉山贺春卿欲刋此书以广其传而属余叙之姑以所闻见识谓末自今或有进焉则斯序也犹在所削三洪制藳序北门掌书内命最号清切自入国朝选授尤靳有父子爲之如饶阳之李项城之梁温陵之苏成都之范者矣亦有兄弟为之如燕山之窦肥郷之李阆中之陈雍立之采建安之呉真定之韩眉山之苏南丰之曾莆田之蔡成都之宇文者矣亦有父子兄弟并爲之如呉越之钱者矣而俱未有一翁三季如番阳洪氏之盛者也中兴以来学士之再入者十有六人而洪氏之兄弟与焉自绍圣立宏愽科汔于淳熈之季所得不下七十人而至宰执至翰苑者仅三十人洪氏之兄弟又与焉呜唿何其盛与故人之称洪氏者不以词章则以记覧不以名位则以科目孰知其一心之传上通扵天固有以敷遗子孙者与方文惠支安联登殊科时忠宣公尚留朔方髙皇帝顾谓宰臣曰父在逺子能自力忠义报也他日宰辅以慈宁将有来期入贺又曰洪某二字子竝中词科亦其忠孝之报士大失苟能崇尚节义天必祐之又他日文惠拜佥书枢宻高皇帝复谓卿父精忠古今所无今卿兄弟相継入辅此天报也大哉王言其诸异乎人之所以称洪氏者与忠宣公半世异域卧㒷节旄濵于丸死仅得生还乃又爲人主极陈时事连柱权相最后言及山阳谕降之檄而窜移厉圡固兆于此岚瘴之与居凡九年以汔权相之卒则公固不及见矣德隆位细人爲公弗慊也而不知公所以遗后则固在此而不在彼是心也惟人主知之惟后帝顾享之诗不云乎昊天日明及尔岀王昊天日旦及尔游衍人心几㣲之顷睹闻之所弗蔇天寔临之又不云乎其嗣维何天𬒳尔禄嗣之贤不肖禄之有乆近皆天地也夫岂人力所能致者而人之以词章记贤览名位科目爲洪氏之盛者是知其小而遗其大见以人而不见以天也洪氏之孙偲将以其三祖制藁刻诸犍爲郡斋而属了翁爲之序窃惟三先生之言行有铭有诔有家有䘏章有奉常之谥有史氏之䇿藐然陋儒敢赘有称述用对敡高皇之丕显休命以推本其忠孝之传爲万世训文惠公内外制凡十四卷文安公二十卷文敏公二十八卷黄侍郎定胜堂文集序窃惟孝皇帝神睿英武独宰万机一时在服之士不由左右之助率以崇论谹议自结主知佔毕陋生拘挛固滞旣不足以佐下风而其间憷迫之徒迎合诋谩者亦徃徃乗间窃入徒足以堕功败事扵事广汉黄公召对极言天事下踈畅磊落动悟上心遂留斈省浸阶显序封章奏对劘切时病方在舘斈论士大夫媮惰苟且论百官有司不肯任其责上皆爲之歛容迨居外省则撃姦沮邪靡有嫌畏而论吴挺母封僣滥论曾觌使名超躐尤爲伟特且又于词令其爲文躰制雅徤皆足以动盪一世盖守经据正而无拘挛固滞识时知変而无迎合诋谩者也噫是亦庶㡬其无憾者矣又尝闻前軰道公遗事曰自公爲布衣每虑吴璘握兵蜀口必贻后患㑹同郡张真父位于朝以蜀事访公公曰璘袭兄之业执权专䖏心忌先登者死扵前愿战者抑扵后此不足与共他功日张对便殿具如公言且曰此闻诸臣友黄某孝皇首肯再三其后公因轮对论及时事孝皇尚能识前语曰卿向来论吴璘专忌二字甚佳呜唿孰自能烛微虑逺如公者乎方璘之在蜀也人主倚为长城莫有挟而议之者公独白发其心术之祕自当时观之必将有嘻其甚矣之叹然孰知数十年之后其一念之积乃至覆宗㓕使祀生灵皆受其祸而公始以知言名于时亦无及矣自余诗文杂着率尚躰要不为浮夸虽世之矜竒衒博者反若有所弗逮其片言牍得诸脱口肆笔之余亦皆根于理义不徒以渔猎掇拾爲工公之孙某尝缉其文将以锓诸梓而蜀余序其首某览未终帙而怃然叹曰自义理不竞士斈外驰居则曰不吾知也而夷考其事则丧志扵记诵㓕质扵文采务以譁衆取宠而本之则无触事墙靣甚至枉道以求合尚有能撃姦沮邪如公之所以论曽觌者乎烛㣲虑逺如公之所以察呉璘者乎虽然亦有之矣而未易见也唐之文人韩柳齐名而所操异心元白方驾而所制殊行文乎文乎记诵文采之云乎读是编者其内反诸心以验诸行事之实当有以自得之临川诗註序国朝列局修书至崇观政宣而后尤为详备而其书则经史图乐书礼制科条诏令记注故实道史内经臣下之文鲜得列焉时惟临川王公遗文获与编定薛肇明诸人寔董其事虽曰出于一时之好尚然其鍜錬精粹诚文人之巨擘以元祐诸贤与公异论者至其爲文则未尝不许之然肇明诸人所编卒以靖康多难散落不存今世俗传抄已非当时善本故其后先舛差简帙间脱亦有他人之文淆乱其间虽然末足多辨者而公博极羣书盖自经子百史以及扵凡将急就之文旁行敷落之教稗官虞𥘉之说莫不牢笼搜揽消释贯融故其爲文使人习其读而不知其所由来殆诗家所谓秘宻藏者今石林李公曩居临川省公之诗息逰之余遇与意㑹徃徃随笔䟽于其下渉日旣乆命史纂辑固巳然盈编㑹某来守眉山得与寓目见其闚竒摘异抉隐发藏盖不可以一二数则爲之舎然叹曰是岂世所谓训故者乎训故之病党枯朽护守阙保残有不非郑服之陋无是正左班之忠今石林之于公则有不然其丰容有余之词简婉不迫之趣既各随义发明若博见强志瘦词险韵则又为之证辨钩析俾覧者皆得以开卷了然然公之斈亦时有专己之癖焉石林于此盖未始随声是非也明妃曲之二章曰汉恩自浅胡自深人生乐在相知心则引范元长之语以致其讥日出堂上饮之诗其乱曰爲客当酌酒何预主人谋则引郑氏考槃之误以寓其贬君难託之诗曰世事反覆那得知谗言入耳须臾离则明君臣始终之义理以返诸正自余类此者尚衆姑摘其一二以明之则诗注之作虽岀扵肆笔脱口若不经意之余而发挥义理之正将以迪民彛厚世教夫岂训故云乎哉石林常参预大政今以洞霄之禄里居其门人李西极醇儒必欲以是书板行而属某叔所以作乃书以授之鹤山先生大全集卷之五十一鹤山先生大全文集鹤山先生大全文集文集五十二鹤山先生大全文集卷之五十二自菴类藳钖山安国重刋序邵氏撃壌集序邵子平生之书其心术之精微在皇极经世其宣寄情意在撃壤集凡立乎吾万皇王帝覇之兴替春秋冬夏之代谢隂阳五行之运化风云月露之霁曀山川草木之荣悴惟意所驱周流贯彻融液摆落盖左右逢原畧无毫发凝滞倚着之意呜唿眞所为风流人豪者与或曰揆以圣人之中若弗合也天何言哉四时行焉百物生焉圣人之动静语黙无非至教虽常以示人而平易坦明不若是之多言也老者安之朋友信之少者懐之圣人不心量直与天地物万上下同流虽无时不乐而寛舒和平不若是之多言也曰是则然矣宇宙之间飞潜动植晦明流峙夫孰非吾事若有以察之参前倚衡造次顚沛触䖏呈露凡皆精义妙道之发焉者脱斯须之不在则芸芸并驱日夜杂揉相代乎前顾于吾何有焉若邵子使犹得从游舞雩之下浴沂咏帰母宁使曽晢独见与于圣人也与洙泗巳矣秦汉以来诸儒无此气象读者当自得之横渠礼记说序横渠张先生之书行于世者惟正䝉爲全书其次则经斈理窟及信闻録已不见于吕与叔所状先生之言行至扵诗书礼乐春秋之书则方且条举大例与学者绪正其说而未及就其在朝廷讲行冦昏䘮祭郊庙之礼乃以孤立寡与议卒不用旣移疾西帰欲与门人成其𥘉志亦未及爲而卒于临潼令礼记说一编虽非全觧而四十九篇之目大略固具且又以仪礼之说附焉然则是编也果安所从得与尝反覆寻绎则其说夛出扵正蒙理窟信闻诸书或者先生虽未及定着爲书而门人㑹椊遗言以成是编与亦有二程先生之说参错其间盖先生之学其源出扵程氏岂先生常常讽道之语而门人併记之与先生强学质行于丧祭之礼尤谨且严其敎人必以礼爲先使人有所据守若有闻焉则告之以知礼成性之道其行之于家也童子必使之执㓜仪亲洒扫女子则观祭祀纳酒浆凢以固其肌肤之㑹筋骸之束而养其良知良能之本然其始也闻者莫不疑笑乆而后信其说之不我欺也翕然丕変以先生之从呜唿是恶可彊而致然与岂人心之所无而可以袭而取之左人受天地之中以生莫不有仁义礼知之性具乎其心故仁其躰也义其用也知以知之礼则所以节文仁义者也且自父坐而子立君坐而臣立推之凡升降上下周旋禓袭之丈䘮祭射御冠昏朝聘之典夫孰非因性情所有天理之自然而爲之品节者始此所谓天叙天秩此其是也然出天理则入人欲故品节云者又将爲以人情或縦之防限也孔孟教人要必以是爲先今所谓礼记仪礼诸书虽曰去籍于周㐮煨烬扵秦虐淆乱于汉儒然所谓经礼曲礼者错然于篇帙之中其要言精羲则有可得而推寻者使后生小子自其㓜斈因而从事乎此不幸时过而后知学者亦有以倍致其力焉则将变化气质有以复其性情之正虽柔可彊虽颜子四勿之功可躰而自致而世所谓忠信之薄人情之伪者亦将晓然知其爲异端之说矣此先生有功于礼学之大意也敢识篇末以告同志又以自儆云逹贤録序天统元气而始万物地统元形而生乃物人则禀气受形而爲物万之灵所以爲天地立心也然非一人所能自为也君牧之师教之而贤者又爲之更相汲引布列天位以司礼典命讨之柄尭之末得舜舜之未得禹咎繇也忧之忧之如何凢欲爲天下得人焉耳颛喾之子天下之民谓之元凯也舜举之四族之子天下之民谓之四凶也舜去之是天下之民举之去之民心之所同则天理也舜无所私于此也九官之命彼官何等材分而敷教者不以播糓典乐者范以制礼分职而理仅迺有济而后之受任者徃徃兼捴衆职自谓人莫巳若岂其才果足以加诸稷契夷䕫诸人也尭舜之治天下能使治化休明羙祥臻集微之山川遂草木茂大之三光全寒暑平葢非一人爲之也而后世独不能庻㡬乎此非风气浇漓天之降才尔殊也人以一心成位乎两间明通而公溥与天地并立而爲三才是不惟圣贤有是心也自有生民降于叔世莫不皆然而自谓人莫已若者非不哆然大也迺至吝骄以自封疾以成性祗以自薄其身自絶于天云耳甚则倚势作威胁权相㓕贡贤硕能于是葢有自好独善不见知不悔者矣又孰忍以其身轻輙自献天下而皆自好独善之人也脱有缓急则罔所弟临事迺求亦鲜克济夫如是岂惟不足以庶㡬乎治古也虽天地失位隂阳乖刺民物胥刘亦其致耳曾不思中天地而立定海宇之民皆吾职分之所当爲胡自待之凉一至此极也国朝之盛与治同道其间非无媢疾之臣而推士报国者项等背相望至爲简编以记其所知有若文穆吕公之夹袋小册忠献韩公之甲乙丙丁集正献吕公之长掌记宣靖曽公之雌黄公议文正司马公之荐士编密学陈公之章藁太史范公之手记盖文武兼收罔有细大其或偶坐挂累亦力见称引前軰盛心虽其天资絶人亦由其讲学之素以吾所以爲天地之心本若是其休休未立未逹则欲立欲逹者之推也未斍未知则先觉先知者之责也殆将使天下人材无所佚遗皆得自靖不惟集思广益共济时须而近足以拟一旦之用逺足以诒数世之託其明效大验盖若此此悪可以无𫐠其次如李邦直举官手记亦多一时之选于是锓是数书名逹贤録用广其传惟文穆公及韩曾所记访㝷未获其后干道丞相雍国虞公亦有翘材舘録视昔云备将継访南渡以诸贤有荐引私记者始以併附于后士大夫有志天下者必将慨然有发于斯费元甫陶靖节诗序世之辩证陶氏者曰前得名字之互变也死生歳月之不同也彭泽退休之年史与集所载之各异也然是所当考而非其要也其称羙陶公者曰荣利不足以易其守也声味不足以累其眞也文词不足以溺其志也然是亦近之而公之所以悠然自得之趣则未之深识也风雅以降诗人之词乐而不淫哀而不伤以物观物而不牵扵物吟咏情性而不累于情孰有能如公者乎有谢康之忠而勇退过之有阮嗣宗之逹而不至于放有元次山之漫而不着其迹此岂小小进退所能闚其际邪先儒所谓经道之余因闲观时因静照物因时起志因物寓言因志发咏因言成诗因咏成声因诗成音者陶公有焉同郡费君元甫耆公之诗为之训故微词奥义豪分缕析余昔过郡未尝不得见焉今成书而属余冠篇乃以所闻于师支者复之费君出入是诗乆矣其亦余言爲然乎古郫徐君诗史字韵序诗以吟咏情性为主不以声韵爲工以声韵爲工此晋宋以来之陋也迨其后复有次韵有用韵有赋韵有探韵则又以迟速较工掘以险易定能否以抉擿前志爲该洽以破碎大躰爲新竒转失诗人之旨重以纂类之书充厨牣几而爲士者乏躰习持养之功滋欲速好径之病流风靡靡未之能改也今古郫徐君乃取杜少陵诗史分韵摘句爲学韵四十卷其扵唱酬似不爲无助矣然余犹愿徐君之玩心扵六经如其所以䔍意于诗史则沈潜乎义理奋发乎文章盖不但如日今所见而已也君介余同官王李安请叙所以作敢以是复之虞忠粛公奏议序古之人决大疑定大事惟义之比焉他无所问也其次则比利害得䘮而言之其㳄则取必于知谋之末以求成于功利之下者耳咸无焉而惟身是谋此鄙夫壬人又所弗论也齐壬不君陈氏篡执沐浴而请讨此义之正也传以鲁衆齐半之说则以衆寡言矣滕地𥚹小楚齐冯陵効死而弗去此义之正也贸于事齐事楚之决则以彊弱言矣衆寡疆弱何可不计然本诸义理之是非则事功之利害从之本诸事功而不必皆义理之正者有矣是故仁不以勇谊不以力正谊不谋利明道不计功自秦汉以来惟两董公能识此意后此则如诸葛孔明者盖亦无几耳自吾有狄难其是非利害果孰在邪雠耻所当雪分义所当明此万世之正理以是非断也持此说者固不爲无人惟宗忠简李定张忠献胡忠简实首立正伦之帜而能始终不渝者也谓宴安可翫谓屈辱无慯谓画江可以自全谓得地不足以守此一时之私意以利害言者也群而和之者固不爲无人惟耿南仲秦桧汤思退史浩实倡爲邪说之祖而刼以必行者也然而百年之间正论数诎邪说常胜盖所谓邪说者不惟夺于一时之利害又有患失之私焉虞忠粛公奋乎诸老垂尽之余独能奋不顾身以夀正论之脉始谓虏必谕成又䇿其道所从出建益兵备明年则虏果以重兵压淮西我师既衂虏乗胜薄牛渚而阵金炀侯刑马誓师金铠朱旄以麾此何等气势而大将刘锜王权旣罢李显忠逺在池阳成闵亦未至我帅无所附䴡各鸟兽散扵斯时也顾欲收合余烬以决一戦如以利害言则衆寡彊弱不敌非素拊循士大夫与越国逺闘者亦不侔如自爲谋则公不过受督府记犒师且趣大将建旗皷耳战守何与巳事公非是之问也公知有义焉耳破虏之明日诸校效首虏休而显忠至公若可以自脱矣乃又以所不足虏者付显忠而身先将士驰至京口则虏骑果已薄瓜洲知我有备势不得入返而尸其使公外顾利害内憷得䘮则虏之济江乆矣由是受任遂欲长驱以信大义出蔡以睨陈岀襄郏以袭许岀汝以逼洛出嵩虢以震河东出商扵以图陜西规摹分画具有顚末声气所撼関河响应不幸而弃地事雠之论自大官唱声和者莫敢不一然公与张忠献公不谋同心犹以区区笔舌力婴群义而夺之气唐邓海泗与陜西新复诸郡在廷公卿皆曰可弃公曰必不可弃忠义帰正之人俘虏流亡之人在廷公卿皆曰可遣公曰必不可遣凡事躰所関苟不吾以则连章累椟多者不下十有八九少者亦六七䟽不得其言不巳也公非以必胜爲谅也大义之不可泯虽小小利害得䘮之私举不足以易之也抑又有甚难者使公当轴䖏中而孤立寡与犹惧弗济今所谓弃地遣俘等事不过以孤孑之踪邈在外服乃肯与在廷公卿得君行政合䣊缔交者争辩弗置盖朝谇而夕替所不皇恤吁其果难能矣哉天未悔祸封冦崇姦正论覆违大几屡失公亦自知时不我与而其精忠笃谅惟知有天下之正理而不恤乎他则所以维持纲常开警顽懦庶㡬爲将来之𥙷者盖古张忠献公后先一揆为功未可以浅近计也某生也不早不获趣拜下风而尝窃从荐绅大夫习闻公之言德且与公之孙刚简辱在亲友既不度其不佞爲公輙作家传刚简适刋公奏篇自叙梗概以属起居刘公冠其篇首又俾某申述其义窃以自幸迺不果辞呜唿宇宙大物也岂计功求获于知谋之末者所能用之是书若行将有发扵其言而见诸行事者公未爲不尽用云史少弼云庄集序嘉定四年眉山史少弼公亮举进士第谓成都府司戸叅军遂在其族兄天应表乞致所居官貤恩于二亲扵是年五十有八公嘉其志节诏特从事郎致仕乃得封赠父母一时名公鉅卿爲文以纪其事如昔人所以移二踈二李之帰者后二年某𬒳命守眉凡以崇化善俗者弗敢后也念郡人如少弼何可无所旌异乃以节表其其闾而客有以诮余者曰节有二有节义之节有节约之节今辤官而谓之节扵义也何居某应之曰何哉尓所谓二者吾见其爲一也凢大小䡖重无过不及得中而适冝者皆节也节之为卦三阥三阳刚柔分而刚得中其象曰泽上有水节君子以制数度议德行泽上之水过则溢不及则竭数度德行过则苦不及则嗟是故隂阳适等刚柔得中而后谓之节譬诸财用过则滥不及则益譬诸饮食过则饇不及则馁盖节义在节约一也不宁惟是虽时节符节乐节竹节人抵皆无过不及而得中适冝之谓是安有二义邪客又曰然则是或以絜身遯世或以视死如归皆得谓之节者非在曰奚直然也可以仕可以止可以乆可以逹可以死可以无死素其位慊扵中而行之莫非节也斯皆士之常分吾所谓得中而适宜者也过乎矫亢则不可谓之节矣行险缴幸则不节若矣如少弼者图所以报其亲而驰恩以帰荣思有以行巳善俗也而隐居以求其志进退去就之分亦既得中而适宜矣不谓之节乎不髙扵人一等乎客曰是吾所未闻也㑹少弼以辤荣馆诗集见寄余将发明义是爲之冠篇而于役任于未及属藁少弼已下世矣其弟今叙州史君公度其孤大坊集少弼遗文凡得若干卷又属余曰挂剑之义子终能恝然乎余瞿然谢乃爲具书所以表宅之因以识其出䖏之略因余少弼有人所不及尽知者少弼自少笃学好古以善理爲宗不泥章句每诵黄太史称濂谿周子胷中洒落如光风霁月之语于所居爲堂榜曰尚友又得太史尚友斋铭遗藳终身宝用之后又考十室于城南榜曰云庄书院因自号云庄叟其致爲臣而帰也其盖矣巳决扵开禧纪元之歳所与后谿刘公酬偪之日旣先事七年矣非随声雷同以爲斈齿暮禄盈而后倦于事也凡皆可书遂併识之爲云庄集序孙氏拙斋论孟序论孟之书自秦汉以来何翅千有余家或蒐辑文义或考质训故或稽合同异或叅订桀讹至扵孟子之书则又有刺之删之疑之辨之常语以辟之者是否浅深所未论大要各随其仁知之见以自靖自献庶㡬万一𥙷之焉耳至扵二程先生者出始发明本学扵道䘮千载之余而同时又有张范吕谢游杨侯尹诸君子相与左右助益之极乎近世胡张朱吕氏継之而圣贤之心昭之然掲日月扵天下盖庻乎无复余憾者矣今眉山孙绘子华乃始椊集衆善贯融异端而传之以见将以效其自献之区区呜唿斯不亦可尚矣乎道之无穷而善之难择也风气之浇漓而习俗之俾下也人物之零替而斈术之晻昧也有能从事于圣贤之书则无问其精粗得失皆足以扶世教而益吾道也况其用力勤勚亦既有所发明矣乎子华卒其子蒙仲乞余言以冠篇呜唿命之不融而子华止此也又不幸而余不得识其人与之上下其议以求爲眞是之归也悲夫鹤山先生大全集卷之五十二鹤山先生大全文集鹤山先生大全文集文集五十三鹤山先生大全集卷之五十三自菴类藁钖山安国重刋序彭山李肩吾字通序书有六躰或指其事或象其形或谐诸声或会以意或转注相受也或假借相成也凢以极天地万物之変而与八卦九章并行扵两间者也古之爲教必由小学者将以叅稽象类涵养本𥘉爲格物知数求仁入德之本此如兵法逺交近攻贝有次弟其学在者孰非所当知而后世师友道阙高者骛扵上违卑者安于小成于是礼乐射御书数咸失其传焉乃有以书斈名家者则徃徃仅出于一伎一能之士而他亡所进也余每病此恶欲发明文字之本始聊以乱思丑类爲用力之端本而未能有述焉一日彭山李肩吾从周以一编书示余大较取俗之所易谕而不察焉者以点书偏旁椊类爲目而质以古文名曰字通几余所病于俗者皆以开卷了然留与语旬有七日则肩吾盖尝博观千载歴覧八纮而能返诸义理之帰者也呜唿斯其为学岂以一伎一能而可名者比乎肩吾行属余叙所以爲书将与学者共之余又谓之曰子之为是也伤小学之湮微而古文之不复见也虽然子亦知其然乎自秦斯高以来是学也徃徃滞于偏旁训故而不知进于明德止善之帰故非徇末以流扵艺则必曲学以误其身且曰近世博通古文刋别声韵宜莫如夏文庄也逮其所行曾不得一字之力以㑹意一躰贯通六书三文公亦自谓有得于今文矣而施诸有政则反不若未尝知书者遂使世谓书学爲不足多问非书学果亡益于入也范忠文司马文正类篇之作比音择字其明扵宫羽之䡖重篆籀之后先视夏若王殆有过之而斈术行谊爲世标表盖二老者由下学小成而充之者也夏若王则滞佔毕而不知充之以是也终其身焉者也肩吾其必有择于斯矣乎肩吾曰善非子不足以发子其遂以此併识于篇端也于是乎书朱交公语类序开禧中余始识辅汉卿于都城汉卿从朱文公㝡乆尽得公平生语言文字每过余相与孰复诵味輙移晷弗去余既𥙷外汉卿悉举以相卑嘉定元年余留成都度周卿请刻本以幸后斈余曰余非敢靳也所爲弗敢传者恐以误后学耳周郷艴然曰奚至是余曰子知今之学者之病乎凡千数百年不得其传者今诸儒先之讲析旣精后学之粹类亦广而闽淛庸蜀之锓刻者已徧于天下若稍损赀用则立可以充厨牣凡苟有小慧纎能渉其大指则亦能以缀说缉文或以语诸人则亦若稍尝从事焉者奚必诵先圣书而后爲学乎亦取诸此而足矣且张宣公以程子之意类聚孔孟言仁而文公犹恐其长学者欲速好径之心滋入耳出口之弊脱是书之行其无乃非公所云云者乎吾甚惧焉周卿由是姑徐之后数年竟从余乞本刋诸肯衣彼不过余所藏十之二三耳然余且谓周卿曰子其以此意者于篇端俾学者母袭是弊也其后李贯之刋于江东则已十之六七今史廉叔所得黄子洪类本则公之说至是几无复遗余矣廉叔将板行以余有志扵斯也属叙所以作余为言尝所以告周卿者廉叔曰然则巳诸曰已之无伤虽然安于小成甘于自弃者气质之篇而无以矫之也而乗彛好徳之心谁独无之余前所忧盖爲世之专事乎耳目口笔苟以譁衆取宠而无志乎逺且大者也党不忍自薄其身则无宁身深躰孰玩以爲求端用力之标凖者乎今未可槩以是爲疑而闷其传盍遂以此冠篇而併刻之将聴学者之自择焉子洪名士糓姑苏人尝类文公集百五十卷今藏之䇿府又类注仪礼未成书云周元公程纯公正公谥告序臣自嘉定八年司臬劒东兼摄漕事厥明年春上䟽请下礼官爲周頥及程颢程颐议所以易其名者玺封下都省省下春官时少常伯亦上䟽请谥二程遂併以下奉常愽士曰事関名教议不可轻冝下都省集议由是议乆不决厥十年臣自漕臣再申述前奏併以横渠张载为请乆之礼官议以周颐谥元程颢谥纯頥谥正上悉赐可厥十有三年六月乃以命书与其贰付元奏请官臣遂得受而藏之臣谓是举也百年间鸿儒硕生偶未及言今乃白发于一介外小臣而圣断沈雄不以人废亶谓盛典然而郡国邸吏不得而传也臣虑四方学者未能偏暏则无以仰称圣上崇儒重道之指乃摹勒乐石龛置潼川校官复锓板以广其传俾凡承学之士有观焉若夫张载易名之请诸儒从祀之议则嗣此以闻期于获命乃巳也勾易之书记之父文集序故广都簿正勾君如埏尝曩次其先人逹斋集刘起居爲识其首广都没其子易之又裒其遗文二十卷而属序于余呜唿广都端人也文词小技恶足以尽其藴而孝子之事亲苟可以致其忧与悫焉者则不敢不尽也思其居䖏笑语庶其见之矧发于心声着在乎泽兹其爲见不己多乎虽然是岂惟易之可以自致其爱且悫也天孰非人子之其必有发扵是编者矣故喜爲之书黄太史文集序山谷黄公之文先正鉅公称许者衆矣江淛闽蜀间亦多善本今古戎黄侯又欲刻诸郡之墨妙亭以致怀贤尚德之意而属了翁识之顾浅陋何敢措词昔者幸尝有攷于先民之言行切叹夫世之以诗知公者末也公年三十有四上苏长公诗甚志巳荦荦木凢然犹是少作也迨元祐𥘉与衆贤彚进博文蓄徳大非前比元祐中末渉歴忧患极于绍圣元符以后流落黔戎浮湛于荆鄂永冝之间则阅理益多落华就实直造简逺前辈所谓黔州以后句法尤高虽然是犹其形见于词章者然也元祐史笔守正不阿迨章蔡用事摘所书王介甫事将以瑕衆正而殄焉公于是有黔戎之役鼪狖之所嘷木石之与居间関百罹然自今诵其遗文则虑澹气夷无一毫憔悴陨获之态以草木文章发帝杼机以花竹和气验人安乐虽百歳之相后犹使人跃跃兴起也至其闻龚邹冠豸张董上坡则喜溢词端荆江亭以后诸诗又何其恢广而平实药不至淫怨不及怼也然而犹爲小人承望时好攟摭承天院记语窜之宜阳虽存离隂艰而行安节和纯终不庇呜唿以其所飬若是设见用于建中靖国之𥘉将不弭蔡邓之萌而销崇观之纷纷乎是恶可以词人目之也国朝以记覧词章譁衆取宠非无丁忧王召之俦而施诸用则悖二苏公以词章擅天下其时如黄陈晁张诸贤亦皆有闻于时人孰不曰此词人之杰也是悪知苏氏以正学直道周旋于熈豊祐圣间虽见愠于小人而亦不苟同于居子盖视世之富贵利逹曽不足以易其守者其爲可传将不在兹乎诸贤亦以是行诸世皆坐废弃无所悔恨其间如后山不予王氏不见章厚于邢赵婣娅也亦未尝假以词色禇无副衣匪焕匪安寕死无辱则山谷一等人也张文潜之诗曰黄郎萧萧日下鹤陈子峭峭霜中竹是其爲可传真在此而不在彼矣余惧世之以诗知山谷也故以余所自得于山谷者复于黄侯侯其谓然则刻诸篇端以补先儒之偶未及者焉侯名申余同郡人朱氏语孟集注序王帅北伐之歳余请郡以帰辅汉卿广以语孟集註爲赠曰此先生晚年所授也今拜而授之较以闽淛间书肆所刋则十巳易其二三赵忠定公帅蜀日成都所刋则十易六七矣前軰讲学功夫皆于躬行日用间真实体验以自明厥德非以资口笔也故歴年乆阅天下之义理多则知行互发日造平实语若近而指益逺余读之累歳每读輙异他日故不敢秘其本以均俶同志之士云李伯勇春秋集议序天地之运盪摩屈信爲五行四时感遇聚结爲风雨霜露所以接人耳目切人躰肤告暁于人者贞不啻口训而面命矣人盖有由之而弗察者天子之政布春秋正邪善恶有目皆暏其爲五行四时风雨霜露不巳多乎学士大夫生乎百世之后有能尚论古人考求义例参订事实则以爲是通经巳耳于巳之所存反而思之以求其舍或鲜能焉孟子曰孔子惧作春秋又曰孔子成春秋而乱臣贼子惧春秋由惧而作书成而乱贼惧乱贼盖䧟溺之深者而犹惧焉则人性固不相逺也学士大夫习读是书而已之所存则末尝切近求之异端所憷利禄所诱所以䧟溺其良心者固不减于乱贼矣而莫之知惧焉余爲之惧又以自惧尝诸儒之传至本朝先正始谓此爲经世之大法爲传心之要与又曰非理明义精殆末可学然则是使人切巳近思以求爲迁善逺罪之帰非以考义例订事实爲足也余闻其说而惧益深乃裒稡以附于经将以反诸身而益求其所可惧者尚虑观书未广择理不精又虑开卷了然祗以资口耳之见故未敢轻出也合阳李君明复乃亦先我心之所惧而爲是书且谂余爲序呜唿余安能知春秋亦庶几知惧焉者耳以授之送虞仲易赴䕫路提刑序雍忠肃公之孙虞侯仲易甫前后凡六授郡守最后叅谋蜀阃自请行边科鎻边吏振业流移屹立扵人心横溃之冲卓有可称迨守阳安㑹叛卒薄境又能与民死守厉士气而老贼谋讫保蜀西以无秋毫之犯而贼由是殱绩用转闻擢提点䕫州路刑狱人之知于候何所损益虽引而爲公爲卿皆儒生分内事侯之烛此则甚明未尝几爲微见扵言靣矜矜兢兢惟以职之不修为惧独荐绅士大夫则曰公论固未当泯扵世也颇爲之喜闻乐道而其亲友临卭魏了翁闻命于潼则前辛巳忠粛公采石郄虏之日也叹曰使朝廷分道置使其能人人若是民其庻几乎则亦为之增气徒以守郡不得祖送而赠言之义固不可已也迺诵所闻以告之曰易之大象言刑狱者凡五者噬嗑贲旅丰是也然皆因离体以发其义中孚风泽之卦也以外实内虚其象似离故亦曰议狱缓死觧雷雨之卦也互躰有离故亦有赦过宥罪之文呜唿刑狱法令之设昔人所以耸善戢悪成财成辅相之功所関至不小故惟天下之大明至正者乃可以任其事离也者先天之位则正东东阳之中也后天之位则正南南天地之中也其位旣大且正其本躰则在天爲日日行乎书宇宙之内无纎微弗烛也在地爲火火煜乎夜闇室之中无幽枉可欺也位大且正而光明若此人心之本明实肖之人之于聴讼也若尽心而求则两造五词之来虽貌稽气聴亦可了然坐判夫安遁然愚尝于离之繇反覆䆒玩而深有感焉且二明相续䴡乎干阳之正以照四方而其词乃曰畜牝牛吉牛土物也坤爲牛顺也圡物而又牝焉中顺之至也以离火之光而上下二阳养至中至顺之坤土于内以济之则沈潜藴蓄其明在内乃义理之明也呜唿世以赫赫爲光察察爲明而离以中顺之养为光明世以熇熇爲气炎炎爲势而离以中顺之养爲势气世所谓光明所谓势气者非不晔然震耀也而本明也外暴火失其性爲学则浮华临事则血气居位则骄矜犹之燎原焚岗之火薪尽烟息在我无复有存焉者矣可不甚惧矣夫侯之资分甚高自始歴官耦事渉变机神峻捷知略辐凑人鲜及之今二十年来益以讲学之深更事之乆深自收歛以求诸内其于性命鬼神之頥圣贤心法之祕靡微弗烛而愚尚持牝牛之义以勉之矧侯之得于易加余数等有不待余言而知然毎以是自警乆而益知其味之渊永也故取以効芹爆之献侯其谓然则是理也不特用之刑狱而已啬用精神以养身也制节谨度以特满也多识言行以蓄德也自衣锦尚綗不愧屋漏以极于无声无臭之妙也皆此理之推也呜唿匪惟侯也凡我同志之士尚皆敬哉四明胡易说序昜之书自秦汉以来何翅数千家四明胡牧之又爲之科别图指叅稽文义粹说成编尚虑所见未广则赢粮千里介余友袁广微将就正扵余甚矣牧之之耆学也而余非其人也牧之谓文王重卦虽不为无据而余以爲是自伏羲以卦変皆自干坤虽本诸先儒余谓其于六画卦之义有所未尽牧之扵先天之易咸无取焉而余谓繁辞之说爲先天而发者非一牧之于中爻互躰象数占筮说或未有取余谓此恶可尽废不然则易中如观山困缓壮羊屯马此类甚广皆无所取象此其不同之大略若此至于要言精义未能盖合者则又未能以殚举方将与之切问而精讲焉牧之倦于役愿得一言以㷌余谓古之斈道者虽分古今越宇宙而义理之㑹若合符节今牧之扵余乃有未可疆同者固亦足以交警互发抑必有一是非扵此者矣圣人之道如寘尊衢中取之不禁随其浅深髙下皆足以有得宁可限以一律然而盈宇宙间莫非太极流行之妙而人物得之以各正性命则易固我之所自出无须臾可离者也学易者要在内反诸心精躰实践近之则迁善逺罪之㷌充之而至于位天地立生民命万物皆分之所得爲者盖不敢惟文字故训之泥以自絶于道自薄其身况皆资之以羔雉乎邵子曰先天学心法也万化万物生于心也毎味其言先儒之所谓斈者盖如此故更愿牧之归而求之而余亦以是自警焉杨济道钝斋集序江出徼外至泯山其气清淑以舒士生其闲矜行义多才观文人秀士辈项相望钝斋扬侯最后出才思华瞻颉顽前修公卿候牧属治牋记名章䴡藻泉激电发余虽生晚犹及与之接且知其得又不专在语言文字间也方小人託伪学之名排摈异巳侯较艺南宫胡纮爲知举怙长茂恶莫之敢攫侯据正无所挠余时入承大问闻其事而伟之未㡬权臣使人憷君将寘诸言路君谢不可至爲歌诗以见志盖自是不得乆居中矣士生斯世将以宅天衷而奠人极非以记览词章矜多闘靡爲恱者也本之则无纎能小惠蔓词以相挻此如蟪菌之感人耳目倐然而腐草朽壌矣侯之子铉铨将以侯平生所爲文锓诸木而属书其篇首乃不果辞侯名某字济道尝长着庭兼吏部郎歴东汉太守终潼川路转运判官潘舎人集篆韵序求子之法必本于形声未有韵书之前训纂字林等书则以形相沿者也韵书既作学者趋便就简不复知有造书之意则不过此声以求之或形存而声亡则茫无所考而韵书穷矣徐䁀臣兄弟着书以行于世可谓许氏忠臣乃亦分类韵谱以从世好岂势之所趋不得不然邪潘侯之书集韵也依楚金部叙而加详焉既具形体又推其声之所从或同音而异形或同异意而异声或変古而从今或非今而是古皆兼举而备録之呜唿圣门之学志道据徳依仁固也而必艺之游盖物虽有本未学虽有大小而交养互发则固未尝相离也记曰息焉游焉郑氏曰闲暇无事扵之游此最爲善发圣门之旨而去圣旣逺礼乐失传射御与数亦罕有知者惟六书之学犹见扵篆籀仅存之余而举世忽之宁十字九舛安于晋魏以后之俗书而恬不爲怪也伟哉潘侯乃独用力于此以余之幸尝有闻也益知侯用心之独苦也今学者纵未能力探本始而因声求形因形得意循是以知类焉其于求仁入徳庻几亦有发乎范正献公文集序国朝自祖宗以来嵩高豊水之积暨干数世风气开逹人物钟萃至昭陵之盛希圣绍道之学济时经国之才皆爲时用其砥枉熈丰羽仪元祐者亦基于斯时于时成都三范氏出焉蜀公荣公植立光顕旣各以别集垂世太史正献公后出而生长闻是气质夙成壻于吕正献公客干司马文正公且当熈丰之际洛中诸贤大抵家食而公以书局留洛凢十有五年观摩䴡习所资所以成德者非一矧如冨文思程正公亲炙之吕原明刘道原诸公则共学焉今之人以科举之文譁世希宠幸而有获则计日月以爲功十五年间欲爲何等官职而公也惟大本先立淹逰所不暇计兹其志爲何始令龙水见诸咏歌固己芳润简䇿洛师以后短篇大句益就醇深逮奉陵践阼崇庆垂帘公始见用于时首以唐鑑上之两宫随事正救又二百四十余䟽大要务学以保王躬格心以植治本遴贤以永天命正始以絶乱萌其气明理夷曰星埀而江汉流也语切情真疾痛号而家人谋也然而献替太数邪正太辨而公之祸始矣夫开之以宇宙清明之气培之以父祖诗书之泽㵸之以师友道义之渊其成材之难若此而仅仅自见于九年之间就九年而言则四年以后皆祸几之㐲也后世自党论之兴君子小人畨休迭上故常以其半用天下然而君子难进而鲜能乆小人易入而不可揺君子守道必得时而后动小人放利宁毙国而不戚故君子制治之时少而小人飬乱之时多君子夙讲豫虑而不得人行小人侥倖尝试而必如欲公之文集玉山汪公应辰既尝板行于某所矣今公之诸孙子长守潼川又以刻诸郡斎而属叙所以识诸篇端傥庻几世道之补云邹淮百中经序百中经者所以纪七政四暗曜之躔次也七政之说既见扵上古之书暗曜者何人之生也歳月日时各有所直之休咎而以是推测焉耳或曰古所谓六物吉凶我辰安在者疑即此类然恐不若是之拘拘也越人邹淮长于星暦以其能食太史氏之禄有年矣其续此书自绍兴十四年甲子始每歳加以太隂入宿入宫度分亲旧行百中经精宻有加焉虽然古人之为是星暦也亦曰天命不巳物生无穷不爲之品节财正焉则混沦茫昧靡所端倪于是仰以观于日星寒暑之度俯以察诸草木鸟兽之変以气命律以律起暦以暦正时以时授事凡以建两仪而命万物尽吾之职分焉耳尭舜相授禹箕子相传夫孰非是道而中世以降乃有假之以爲推验人生通塞之术者人与天地一本而生是身也爲隂阳之会为五行之端则吉凶之几验诸祲禅関诸风气见乎蓍龟亦理之所当有然星暦之𥘉意爲不止是也程正公尝言三命是律五星是暦前軰大儒似亦不废其说然亦即其末流以遡其源非谓律暦之果见乎此也今使是书断自绍兴甲子㠯下存之以其他别为一书而聴用者之所择则是书之行尚庶几不混于末流之说而余亦有辞于学者焉故更愿与邹君啇之阅静老人文集序余年二十余举进士参知政事张公时在言路一见器重惠之文曰江汉世载其英独主斯文之统余谢不敢当后数年入舒舘学公在政府又忝不凢之遇厥二十年禹来爲史官则公之墓草凡十易矣公之子佖侃裒公之遗文俾序其篇端因得尽阅公之岀处盖自早歳于赵忠定公朱文公咸知师慕其䇿进士也孜孜于中庸之书其赠陈肤仲亦卷卷扵伊洛之学始自植立盖若此而卒不能尽如其志也诗曰善人载尸又曰靡哲不愚善人而尸哲人而愚然则人才之成坏固不关诸世好乎抚时感事因以自儆云毛义甫居正六经正误序自秦政㓕学经籍道熄迨隷书之作又举先王文字而併弃之承讹袭舛愈传愈失蔡伯喈书石经有意正捄之旋亦焚荡张序所见石经又不知果爲蔡本否其所引石经文多失字躰魏晋以来则又厌朴拙耆姿媚随意迁改义训混淆漫不可考重以避就名讳如操之爲惨昭之爲佋此类不可胜举况唐人统承西魏尤爲谬乱陆德明孔颕逹同与登瀛之选而释文与正义自夛背驰至开元新书五经则又以俗字易旧文如以颇为陂以平爲便之类又不可胜举而古书益邈五季而后镂版繙印经借之传虽广而点画义训谬误自若本朝胄监经史多仍周旧令故家徃徃有之而与俗本无大相逺南渡草创则仅取版籍于江南诸州与京师承平监本大有径庭与潭抚闽蜀诸本互为异同而监本之误爲甚柯山毛居正义甫以其先人尝増註礼部韵奏御扵阜陵遂又校雠增益以申明于宁考臾化之日其扵经传亦旣愽览精择嘉定十六年春㑹朝廷命胄监刋正经籍司成谓无以易义甫驰书币致之尽取六经三传诸本参以子史字书选稡文集研䆒异同凡字义音切毫氂必校儒官弥叹莫有异辞旬歳间刋修者凡四经乃犹以工人惮烦诡窜墨本以绐有司而版之误字实未尝改者什二三也継欲修礼记春三传义甫以病目移告其事中辍或者谓纵令尽正其误而诸本不同何所取证岂若録其正误之籍而刋传之俾后学得以参攷余观其书念今之有功干经者岂无经典释文六经文字九经字様之等然此书后出殆将过之无不及者其扵后生晚学祛蔽寤疑爲益不浅因纵吏其成而序识之书曰若升髙必自下陟若遐必自迩学者其母忽于斯鹤山先生大全文集卷之五十三鹤山先生大全文集鹤山先生大全文集文集五十四重校鹤山先生大全文集卷之五十四序卫正叔礼记集説序人生而莫不有仁义之性存乎其心经礼三百曲礼三千圣人禀诸天地所以合外内之道而节文乎仁义者也自周衰诸侯去籍虽以二代之后而不足证犹頼夫子之雅言羣弟子之所记録故尚有存者迨是古挟书之令作而礼再厄又得河间献王二戴马郑相与保残补坏以开晋宋隋唐诸儒迭爲发挥三礼得不尽亡自正义既岀先儒全书泯不复见自列于科目博士诸生亦不过习其读以爲利禄计至金陵王氏又罢仪礼取壬而仅存周官戴记之科而士之习于礼者滋鲜就戴记而言如檀弓䘮礼诸篇旣指爲凶事罕所记省则其所习仅一二十篇耳苟不得其义则又诿曰汉儒之说也弃不复讲所谓解说之详仅有方马陈陆诸家然而述王氏之说者也惟关浴诸大儒上承洙泗之传乃仅与门人弟子难疑荅问而未及着爲全书呜唿学残文缺无所因袭驱一丗而冥行焉岂不重可叹与平江卫氏丗善爲礼正叔又自郑注孔义陆释以及百家之所尝讲者㑹稡成书凡一百六十卷如范寗何晏例各记其姓名以听览者之自择此非特以备礼书之阙也洒扫应对进退恭敬辞逊撙节非由外心以生也非忠信之薄也非人情之伪也凡皆人性之固有天秩之自然而非有一毫勉彊増益也学者诚能即是仅存而推寻之内反诸心随事省察充而至于动容周旋之㑹揖逊征伐之时则是礼也将以宅天衷而奠民极岂形器云乎哉正叔名湜自号栎斋今爲武进令云李大卿罢籴録序故外府卿李公建罢九州和籴有淳熈诏书録其庸有黄公歌行刘公序篇识其事而公之子璟瑀若孙寛民皆余所善也瑀属余申其义窃攷公之督饷昉于淳熈三年之秋未发汉中而条上籴事固云愿假臣三数月永除蜀人五十年之害其见善明信巳笃巳若此迨五年三月仅仅一年有半奏闻凡十有三上尚书一与同列徃返七玺封下尚书可其奏八讫如始议克底成绩余执书而叹曰虽昔人戊申奏闻甲寅报可殆不是过也而公以表臣自奋则非有营平得君之素也以其时考之自淳熈三年之九月至五年之三月又皆乆虚相位独运万几非有丙魏乎人主之侧也而徃反问对虑终稽敝盖而命口陈之不翅呜唿亦诚而巳矣书曰若有疾惟民其毕弃咎若保赤子惟民其康乂人至于疾痛之切于身赤子之未能言所谓心诚求之惟此时爲然爲民上而忧民之诚其常恳恳若是也则幽枉毕献痒痾悉陈其尚有不弃咎而从康者乎三复淳熈之盛庶几见之附姓名于黄刘之末陈正献公诗集序共惟阜陵之盛中外休晏公卿将相言论风指尚接承平之余余尝获闚正献陈公论諌百数十何其明白正大悃愊而无华蔚平庆历元祐之风则也盖不问而可知其人可观其世今又于公之子宓宿尽见公所爲诗寛𥙿而理造次仁义无一毫纂组雕瑑之习呜唿是岂一朝夕之致哉祖宗涵濡之泽山川清明之禀师友渐益之功其根旣厚其叶滋沃诗乎诗乎可以观德可以论世而无本者能之乎张魏公紫巖论语説序魏国忠献张公之卒距今六十有三年精忠笃谅凛凛犹有生意某少尝谱其年行裒其论奏今又得论语解于公之从曾孙希亮此天厚吾嗜者也希亮将锓梓以传而使某识其篇端粤惟论语一书此孔门弟子之嗜学者于圣人容貌词气动容周旋之顷身体而心㑹气感而机应故其所书亲切有味九一时师传友授阅万丗如见然自七十子终然后大义乖讫孟子死尽失其传然而生乎千载之后亦圣人所与共学之人也岂终于乖失而不可复传与本朝全盛时河洛之间诸儒辈岀扫除末师之陋随事体习切巳研求以上寻千载之绪然后人知圣人之所以言与羣弟子之所以书皆日用饮食间事在立则见无行不与而非託诸空言也至近世张氏朱氏父子传家原流湜湜益大以肆忠献公资禀醇实旣从北方学者讲诵遗言又与南渡诸贤更历事变自事亲而事君治巳而治人反覆参验无一不合故其爲是书也非苟知之凡皆精察力践之余先儒所谓笃其实而艺者书之也学者诚能推寻究玩而知前辈读书异乎今之读者即是以约诸经即经以验诸巳不亦求端用力之要乎裴夣得注欧阳公诗集序欧阳文忠公之诗文今所谓居士集者六百七十余篇公之子叔弼以授苏文忠公公书其篇首曰欧阳子之学推韩愈孟子以逹孔氏其言简而明信而通其乱日欧阳子论大道似韩愈论事似陆贽记事似司马迁诗赋似李白自是集之行也家藏而人诵之有谱其年行有类其制诰表章杂着而别爲之集者盖片辞尺牍无复弃遗矣临川裴及卿梦得尝从故工部尚书何叔异游何耆公之诗命及卿爲之笺释乆而成编余亦雅好欧公诗简易明畅若出诸肆笔脱口者今披味裴释益知公贯融古今所以蓄德者甚弘而非及卿慱见彊志精思而笃践焉亦不足以发之也书成介其诸舅李公父刘以属叙于余余瞿然曰欧公之文而苏公叙之矣余何所容其喙余唯窃叹古之士者惟曰德行道蓻固不以文词爲学也今见之歌謡风雅者上自公卿大夫下至里闾闺阃徃徃后世经生文士专门名丗者所不逮盖礼义之浸渍巳乆其发诸威仪文词皆其旣溢之余是惟无言言则本乎情性关乎丗道后之人自始童习即以属词绘句爲事然旷日踰年卒未有以稍出古人之区域迨乎去本益逺则辨篇章之耦竒较声韵之中否啇骈俪之工拙审体制之乖合自谓穷探力索然有之固无所益无之亦无所阙况于爲巳之事了无相关极于晚唐闰周以曁我国𥘉西崑之习滋炽人亦稍稍厌苦之而未有能易之者于是不以功利爲用丗之要学则託诸佛老爲穷理之极功微欧公倡明古学裁以经术而元气之会眞儒实才后先迭出相与尽扫而空之则伥伥乎未知攸届也公诗十有四卷凡五百二十一首杨恭惠公辅奏议序恭惠杨公奏䟽其孙令圭裒稡成编属杨卿伯昌书其篇首又俾余申其义读之舎然以喜曰古之仕者虽事有小大而其心一爲委吏而㑹计当爲乗田而牛羊茁夫亦事其所当事而不敢越耳使爲公卿大夫则有公卿大夫之事爲侯伯子男则又各有其事虽官有尊卑禄有贫冨而是心之体无大小无逺近在易曰位曰所在书在大学曰止随其所遇而无不当尽焉杨公出入中外余三十年令圭谱其年爵以识其所论奏盖居一官则尽心于一官任一道则尽心于一道即年比事而心之精神炯炯方䇿呜唿斯不谓之思其位止其所者乎后公之卒二十年临卭魏某以言事谪靖书于官舎彭忠肃公止堂文集序某闻之程子曰圣贤之言不得巳也有是言则是理明无是言则天下之理有阙焉又曰后之人始执卷则以文爲先平生所爲多于圣人然有之无补无之无阙窃尝以是读圣贤之书如易书诗春秌篇具一体不相袭沿至于曽子子思孟子亦皆孔氏不言之意非爲是以求闻于丗也不则无以宅天衷奠民极障人欲祛丗迷凡不得巳而有言也自灵均而后始有丈辞之士或竞相摹拟或刋落陈言千七百季何啻数千百家然而所谓无是言则理有阙者自汉毛董而后至近丗诸儒宗葢可屈指而所谓有之无补无之无阙者则不知其几千百家矣某自少巳知有清江彭公论諌炳炳心郷徃之其后得公内治圣监之书自正始于家刑善于国凿凿乎䟽而理也又得止堂训蒙之书自一本二气五常五典娓娓乎密而辩也又于公之子钦见公手泽与楼刘诸老爲公铭竁则益瞿然自失曰是学之正传而吾不得亲炙之也庐陵李公鼎受知于公有秊矣今将漕湖南而公之子铉来爲属乃以公平生所爲文刻诸湘西精舎移书某命识篇首于是尽得公言行本末披诵絫日呜唿所谓无是言则天下之理有阙者非此其是与公始读程子易传知爲学之要又从朱张子问辩讲切而学益成繇是尊闻行知造次理道居而训子孙淑朋类必孝弟谨信志道依仁也必穷理格物谨独守约也岀而告君父斆丗子必正心修身事亲刑家畏天爱民也必尊儒务学简修劝忠别慝瘅恶也葢言未有不根诸理而理未有不求诸近非若异端之诬民文士之譁丗也绍熈定省之议伏墀扣额貇貇然有号泣随亲起敬起孝之意至如陈源依冯城社间谍两宫韩侂胄岀入宫闱与闻大政脱少婴忤流窜随之公尽力排抵无少回挠刘文节公以论呉端出台公以博士争之公非有当言之责也油然发衷不能自巳呜唿是言也使见用于绍熈则二圣重懽必有以感移人心迓续天命而内禅之事母遽也见思于庆元则政归中书必有以登吁衆正绍开丕平而学禁边议之纷纷不作也伊尹之告太甲曰惟朕以怿万丗有辞曰嗣王克终厥德实万丗无疆之休葢古人处君臣之变一言一动爲万丗喜爲万世忧然则公于此而无言也不亦阙之甚与文集凡四十有七卷训蒙圣监与别集不与绍定三年秋九月巳丑朔临卭魏某序朱文公秊谱序天生斯民必有岀乎其类者爲之君师以任先觉之责然而非一人所能自爲也必并生错出交修互发然后道章而化成是故有尧舜则有禹皋陶有汤文则有伊尹莱朱大公望散冝生各当其丗观其㑹通以尽其所当爲之分然后天衷以位人极以立万丗之标准以定虽气数诎信之不齐而天之爱人阅千古如一日也自比闾节授之法坏射饮读法之礼无所于行君师之枋移于孔子则又有冉闵颜曾羣弟子左右羽翼之微言大义天开日揭万物咸覩自孔子没则诸子巳有不能尽得其传者于是子思孟子又爲之阐幽明微着嫌辨似而后孔氏之道历万丗而亡敝呜唿是不曰天之所命而谁实爲之秦汉以来诸儒生于籍去书焚师异指殊之后不惟孔道晦蚀孟氏之説亦鲜知之千数百季间何可谓无人则徃徃孤立寡俦倡焉莫之和也絶焉弗之续也乃至国朝之盛南自湖湘北至河洛西极关辅地之相去何翅千有余里而大儒辈出声应气求若合符节曰极曰诚曰仁曰道曰中曰恕曰性命曰气质曰天理人欲曰隂阳鬼神若此等类凡皆圣门讲学之枢要而千数百年习浮踵陋莫知其説者至是脱然如沈痾之闲大寐之醒至于吕谢游杨尹张侯胡诸儒切磋究之分别白之亦几无余藴矣然而絶之乆而复之难传者寡而咻者衆也朱文公先生始以强志博见凌髙厉空自受学延平李子退然如将弗胜于是歛豪就实反愽归约迨其蓄乆而思浑资深而行孰则贯精粗合外内羣献之精緼百家之异指毫分缕析如眎诸掌张宣公吕成公同心恊力以闲先圣之道而仅及中身论𫐠靡竟惟先生岿然独存中更学禁自信益笃葢自易诗中庸大学论语孟子悉爲之推明演绎以至三礼孝经下迨屈韩之文周程邵张之书司马氏之史先正之言行亦各爲之论着然后帝王经丗之规圣贤新民之学粲然中兴学者习其读惟其义则知三才一本道器一致幽探乎无极太极之妙而实不离乎匹夫匹妇之所知大至于位天地育万物而实不外乎暗室屋漏之无愧葢至近而逺至显而微非若弃伦絶学者之慕乎髙而譁丗取宠者之安于卑也猗其盛与吾友李公晦方子尝辑先生之年行今髙安洪史君友成爲之锓木以寿其传髙安之弟天成属予识其卷首呜唿帝王不作而洙泗之教兴微孟子吾不知大道之与异端果孰爲胜负也圣贤旣熄而关洛之学兴微朱子亦未知圣传之与俗学果孰爲显晦也韩子谓孟子之功不在禹下予谓朱子之功不在孟子下予生也后虽不及事先生而与公晦及辅汉卿广昔者尝共学焉故不敢以固陋辤送呉门叶元老归浮光序予以戆愚抵戾放之蛮荆去国之日自迩臣百执事下至慱士弟子贠都人士祖帐余杭门外连日不絶临安尹白宰相致餽賮具四大舟送至丹阳所过监司帅守将迎如他日予谢以疾而不得免焉入靖靖守洪文惠公之孙倬遇之如使客而有加四方之賔友从游者日至行李之问无虚月也予皆固谢弗听呉门叶元老识度器藻夐出侪类尝受学于陆伯微具有师法所交多天下贤士予因陈正父识之倾葢如旧交一日匹马数童来自浮光爲予数月留每日聚友读书元老从容出一词率中要㑹谈古今治忽人物优劣山川险易下至甲兵良窳米粟少多之数皆探原索委盖有志之士也予每阅前史凡䘮人迁客必使守隷防夫极之于其所徃至则门扫轨屏去书谒人或追送而逺省焉则史册必书之爲美谈其在今日不惟不加之谴我返以是见称于时贤见用于当丗呜唿非尝从事于学志立而气彊者不能办此非祖宗仁厚之积緜丗历禩愈畜愈深亦无以致此元老将归省其伯氏乃与共学之士酌酒饯行各爲七言古诗一章予爲序所以作云龙标之南路穷絶峩峩羣峯倚天胁顽云压谿鸢跕翅很石横空马沟血叶君尺箠度崔嵬朱霞白鹤云端来蛮邦自昔少此客问此胡爲乎来哉晓䆫共话羲文易千古圣贤心历历有时旧习未全忘间倚银河弄诗笔银河化作霜霰飞苍龙移入天之西彭城风雨撩客梦君起谓我吾其归牛羊冻卧鸿酸嘶九州博大君安之人生行止各有时愿崇明德慰逺思广平李氏观画所见序故吏部侍郎广乎李公尝大书六十四卦之象于屋壁玩之三月而有得焉于是爲书题曰观昼所见旣自叙所以作厥七十年其孙大谦守邵则公观画之地也是书乆失而俄得故不无烂脱大谦又叙所以然而属予申其义呜唿得于画而不滞于辞亦可谓善观易矣易言六画六爻六位六虚是四者相近而不同盖爻者动也专指九六则父母之䇿也画者卦也兼七八九六则包男女之䇿也緫而言之画即爲爻析而言之爻与画异画之见者又爲位爻之变者又爲虚故曰变动不居周流六虚位从爻而爲虚也曰六画成卦六位成章虚从画而爲位也然其实皆自竒偶之画始竒偶则太极之分者也今李公之于易不观诸辞而观诸画不惑乎诸儒之异传而求诸心目之良能虽兼収衆善而片词折衷皆纯体独得之妙虽不离乎互变伏反之等而因体明用无牵合傅㑹之烦至于发二五柔刚之义斥异端邪遁之説则进而告君退而省巳造次必是秦汉以来爲易者多矣顾拳拳乎诸葛氏之出处则又举一隅以明易道之用有非佔毕陋儒所能尽识呜唿斯亦异乎丗之所谓读易者矣公名椿字寿翁师友渊源所自则文定胡公云送清湘文元归土谿序清湘文宗之元以其所闻于师友过靖就予是正其书有曰翶翔土谿之濵咏歌先圣之道予问土谿所以名曰是谿也东出于濂谿西㑹于洮江吾丗居其间或谓是名俚俗盍易诸吾谢不敢今先生之问及此是谿将有望焉愿以一言发之予曰大哉土之爲功也以天象言之四时之季日合黄道以五星言之四星失度则填爲之动以五声言之诸宫实长黄钟以河图洛书言之其中皆主五数以五行言之则水火之所寄金木之所资居中以应四方沖气而生万物其功不旣大乎而谁以易之干之四德人之四端而信不与焉又以见无适而非此也虽然有一于此子亦知之乎古尚书説吕氏春秋汉儒五行传许氏异义之等又皆以土爲心盖自二汉以前五行之次五脏之属与今丗所传黄帝书不同宗之请其説予曰此义甚大我以吾意言之何益于子子归而求之而有以复于予也诗曰维桑与梓必共敬止宗之其致思焉因书以送其归云邵万州孝弟蒙求序蒙求之书便于记诵自迁固书以讫于本朝史先儒爲之者凡数家矣金华邵伯方笥又用李氏蒙求韵録古今孝弟事尝以示予予作而叹曰是不惟纂言用韵之工盖见诸行事之实者也夫学莫大于求仁仁则五性之本求仁必自孝弟始则孝弟又所以爲仁之本也古之教者居于家则事父兄坐于塾则亲师友㑹于序则读教法饮于郷则序齿位朝益莫习日诱月化无适而非事亲敬长之节凡以申其义而降之德焉耳曰申曰降又皆因其固有振而新之非如后之教者利禄之诱词华之竞而本焉之不务也是书于始学尤爲有益非徒记诵之云伯方请遂识之予不敢辤绍定元年二月𥘉吉王侍郎秬复斋诗集序国朝自全盛时丰芭菁莪之泽浃于人也深虽中更挫揠而封培之乆根苗未慭过江以来如张忠献赵忠简诸老又相与扶持之生意昭苏足以济登兴运虽再阸嫚秦而绍兴之季隆干之间人物复振故相之仅存惟张忠献而声求气应则有如正献陈公忠肃虞公刘公忠简张公胡公玉山汪公梅溪王公于湖张公缙云冯公无隐张公以至杜公莘老查公元章冯公图仲李公德逺殆不可胜数后来继踵学问如朱张二子词章如周洪诸贤并生错出亦非一人盖祖宗德泽之感山川风气之㑹适钟是时复斋王公以中山故冡李文肃之髙第受知于忠献而周旋乎正献忠肃诸贤之间目之所接南渡诸贤也耳之所逮闻北方余论也观摩丽习蓄厚而资深故其发爲论谏忠忱恻怛如首言虏必败盟张忠献必可用俘虏必不可遣张说必不可本兵皆言人所难而施之余事则大篇短章精深丽则人第见其风格气韵追迫陶谢不知怀贤忧丗蔼然有少陵一饭不忘君之意呜唿是岂一朝夕之功袭而致之哉自周之东怀旧者必称西方之人孟子论人亦归重于北方之学西方乃宗周文献之余而北方则帝王风声之旧吾故于王公之文而重有感焉公之孙潭昔宰宁川尝以公奏䟽刻诸县斋今通守邵陵又裒公平生诗爲二集分十有五卷刻诸治寺前后工梓之费则皆以俸之用例而不欲受者爲之属予叙所以作予于前言徃行槩乎有闻不敢以罪戻辞钱氏诗集传序古之言诗以见志者载于鲁论左传及子思孟子诸书与今之爲诗事实文义音韵章句之不合者盖什六七而贯融精粗耦事合变不翅自其口出大抵作者本诸性情之正而説者亦以发其性情之实不拘拘于文辞也自孔孟氏没遗言仅存乃皆去籍焚书之余编残简脱师异指殊歴汉魏晋隋乆而无所统壹上之人思所以救之于是尚书存孔三礼守郑易非王氏不宗春秋惟优左杜诗专取毛郑士岂无耳目肺肠而不能以自信也则宁倍徃圣不刋之经母违时王所主之传所谓传者千百家中一人耳而一时好尚遂定爲学者之正鹄佔毕训故悉惟其意违之则曰是非经指也以他书且不可况言诗乎诗之专于毛郑其来巳乆舎是诚无所宗然其间有浅闇拘迫之説非皆毛郑之过序文自一言而下皆历丗讲师因文起义传㑹穿凿之説乃敢与经文错行而人不以爲疑毛传简要平实无臆説无改字于序文无所与犹足以存旧闻开来哲至郑氏惟序是信则徃徃迁就迎合传以三礼彼其于诗于礼文同而释异巳且不能自信也而流及后丗则皆推之爲不可迁之宗迨我国朝之盛然后欧苏程张诸儒昉以圣贤之意是正其说人知末师之不可尽信则相与辩序文正古音破改字之谬辟专门之隘各有以自靖自献极于近丗吕成公集衆善存异本朱文公复古经主叶韵然后兴观羣怨之旨可以吟咏体习庶几其无遗憾矣永嘉钱公又併去讲师增益之说唯存序首一言约文述指篇爲一赞凡旧说之渉乎矜巳讪上伤俗害伦者皆在所不取题曰钱氏集传又别爲诂释如尔雅类例者使人便于习读始公奉使成都尝岀以视予至是门人丁文伯黼起家守庐陵将爲板行而属予题辞呜唿圣人之经犹王室也二牧三监九宗五正相与同心僇力黜其不衷疆以周索虽匪风下泉之弱也苟有是志犹足以维持人心况鉅人价藩实翰王略予惧不得与于执事其何敢辞钱公名文子字文季永嘉人蚤以明经厉志有声庠序仕至宗正少卿学术行谊爲人士宗仰云罗文恭公奏议序文恭公奏䟽吾友刘平国旣叙所以作公之子愚又属余申其义余尝攷公歳阀繇馆学至枢府财十余年耳而论奏百数十大义炳炳甚至引𥚑排闼号泣而随呜唿是卷卷者谁实使之心者人之神明其于是非邪正之辨较若白黒不容以自欺古之君子上不敢欺其君而知无不言下不忍欺其民而知无不爲此岂有爲而然哉凡以事其心焉耳矣事其心则事天也三复淳熈育才之盛庶几见之庶几见之㳺诚之黙斋集序始勉之裒其伯氏黙斋文槀属后谿刘公爲之序未暇铨次也厥二秊类卷板行俾某申序焉孰复累曰叹其爲诗清而则论事辩而正记述赠送之文贯融精粗造次理道大抵内尽巳志外期有益于人非若丗之矜竒衒巧务以譁衆取妍者爲之舎然叹曰文乎文乎其根诸气命于志成于学乎性寓于气爲柔爲刚此隂阳之大分也而柔刚之中有正有偏威仪文词之分常必由之昔人所谓昭晣者无疑优游者有余其根若是其发也必不可揜然而气命于志志不立则气随之志成于学学不讲则志亦安能以立是故威仪文词古人所以立诚定命莫要焉黙斋气禀沈实而蚤有立志则知所以自厚其躬矣矧得一丗大儒执经而受学焉是惟无言言则贯融精粗造次理道使假之年且见于用其所成益不止此集凡若干卷今重刻于某所番昜王飬正双巖集序余于李微之贯之成之兄弟闻番有隐君子曰双巖先生王公以驯行孝谨着于州闾愽见而彊志精察而笃践余甚慕之而生也后不及与之接公没之三十年余待罪太史氏公之子与权来爲祕书郎然后获观公所爲文其割然如雄铓利斧之行乎窽㕁也粹然如大玉拱壁之发乎孚尹也平生所历落落寡遂虽再举礼部曾不得尺寸之位以行其学而义理之养华皓不渝时以其余发诸文蓻徃徃一事物之微一虫鱼之细推而根极理乱之变歛而消息进修之候有昔人所未发者呜唿丗之以才观口笔竞相夸诩者未尝乏人年盛气彊位亨志得则挟其天资之美以自见于文墨议论间其于是理纵未有得而能以小慧袭取时一遇焉年运而徃时不我与则憔悴殒檴寖就枯藁前所谓时一遇焉者亦将莫知焉徃矣然则穷益坚老益壮如双巖者非有本能如是乎双巖讳蒙字飬正二子曰与权遇皆以儒学发身善人之报庶其在此陈少阳文集序余尝与李忠定之孙大有爲友得其家所刋陈公少阳文集稡类旣详今又得三山孙君遇正鳯所辑又加详焉呜唿自吾有狄难如刘仲偃传公晦张德祥霍安国李清卿唐元任诸贤皆死节之着者其次则如蒋兴祖张确朱昭郭许朱友恭之等义不苟生又其次则有忍死于虏而卒能自明三者虽不同归于全其身尔矣至于平居不与荣禄缓急不当事任而数陈大计连拄巨姦之死弗移如陈欧二贤则又人所难能者焉大过之遇曰过渉灭顶凶无咎葢于事爲凶而于义爲无咎然则宁爲陈欧而不幸与其爲童蔡汪黄而幸也君遇夙号多闻加以㳺淮楚客京口尝访陈公家里得其言行甚悉旣爲之谱系併以思陵前后诏旨臣寮奏陈前辈题识与范传李记列诸篇帙非惟着国家育材之功抑以章祖宗悔过之美意集凡若干卷赵钥夫宗藩文类序古之待同姓爲之宗法以统之宗其继太祖者爲犬宗宗其继高祖爲小宗大宗一小宗四而于其间有爲适子而祗事宗子有适子而不得爲适孙有公子公孙而不得祖祢其先君有非同宗别子而不可以爲后有正体而不传重有传重而非正体其统有如此者又爲庙室以序之太祖之庙与三昭三穆而七庙之子姓亦以爲序有事于太庙则羣昭羣穆咸在旅酬赐爵昭与昭齿穆与穆齿其祭于余庙则内賔宗妇亦各以伦脱有哭临之事则同姓于宗庙同宗于祖庙同族于祢庙其序有如此者又爲氏族以别之盖自太祖爲正姓髙祖爲庶姓庶姓别于上而戚单于下则分之以氏合之以族或王父字爲氏或公子公孙爲氏或父之母弟列伯仲叔季爲氏其族也或以先谥或以丗功或以君赐其别有如此者又爲之国邑以处之由王子母弟以下亲䟽降杀甸稍县畺之采皆有公邑若有功德则寰外之地分茅胙土列于五矦或又自矦伯入爲卿士其处之又如此然而非立师以教之明善以养之则是数者未知其何如也斆诵弦于瞽宗诏论説于东序观道德于成均攷中失于王闱无一时而非学也习射于泽助祭于庙燕毛于寑友之以俊士造士行之于公族公路无一事而非学也夫统之以宗法则分有制序之以庙室则亲有等系之以姓氏则族有别处之以国邑而才有试此莫非教也又必使之朝夕有观动息有飬则其生斯丗也不爲十六才子周召毛原有不可得矣夏殷自禹契以及𣏌宋之末周自后稷以迄春秋之终凡皆有国二千余年其本大其末茂虽有辟王犹頼藩屏以永厥丗敬宗収族之法匪其明効欤自周之季恶嫌畏偪自翦其类本根无芘以取孤危者无丗无之汉𥘉惩秦晋𥘉创魏唐𥘉鉴隋若知所以亢其宗矣然而仅以利害言非有诚悫之心深长之虑故封疆过制教飬无法不骄佚以丧巳则僭踰以覆国乃使生乎帝王之胄者反以歛名逺势韬光晦明爲保身之良图丗所称贤不过储思经术寄情词翰若同姓之卿与国共休戚者反若非巳所知呜唿相承至此亦不思甚矣国朝厚伦之意已非前伐所及至𥙿陵以后又増爲教育选举之法文武之彦彬彬辈岀其冠进士擢词学举童子者是犹以词蓺称三百年间族姓之盛至二万数千内而宰辅侍从外而监牧守宰功施社稷德𬒳生灵者代不乏人呜唿菁莪丰芭之积裳华棣鄂之感乃至此而况有衍未艾者乎诸王孙钥天谓不可无传乃取累朝所以敬亲重本士大夫所以铺休扬美者稡成鉅编名以宗藩文类而属某叙所以作虽编次容有阙遗而其大者巳具于此用不敢辤古今考序渠阳山中暇日编校经传自两汉诸儒去古未逺巳不能尽识三代遗制凡冕服车旗类以叔孙通所作汉礼制度爲据其所臆度者无以名之则曰犹今之某物然孔贾诸儒爲之䟽义则又谓去汉乆逺虽汉法亦不可考因叹三代遗制始变于周末大坏于秦汉而尽亡于魏晋以后虽名物称谓字义音释亦鲜有存者故使经生学士白首穷经而弊弊于训故佔毕之末有终其身而不能尽知者呜唿是谁之咎与解之繇曰无所往其来复吉有攸往夙吉汉承秦敝大难旣解是无所往也而昧于来复夙徃之戒徒能随丗就事爲秦汉以后规摹贾谊所谓建乆安之势成长治之业者盖欲及时定制尽复三代之旧爲万丗太平讣而一时君臣不足以知此至董仲舒王吉则寖逺寖䟽盖自是人情习于简陋古制益不可考矣姑即汉纪随文辩证作古今考重校鹤山先生大全文集卷之五十四鹤山先生大全文集鹤山先生大全文集文集五十五重校鹤山先生大全文集卷之五十五序止止先生宇文公集序予昔观书太史氏有𥙿陵实録始成书于元祐绍圣中命曾布诸人重脩厥后进书旧本以墨増入以朱删去以黄所书曲水令宇文某上书不报与致其事而归且记司马公之言曰志不行顾禄位如锱铢道不同视冨贵如土芥今于某见之凡二千二百余言悉覆以黄无复有存曾布诸人亦谓是书必不复传斯人亦遂泯泯矣而宣咊间前史复出中兴以后正论益着盖世之爲欺者不畏天命不恤人言独于简䇿犹知惮之然而终有不可得而掩者予尝读春秋传载周定王事爲之喟然且王私贿巩伯而使相告之曰非礼也勿籍盖自知其非而不欲登之载籍冝天下后世不及知之矣而传记所书至于今未泯且併与王之私语皆识之夫诸侯之事德刑礼义无国不记况王室乎人心之动隐微潜伏未有不形况史册乎中允之位不过百里中允之年不逮六十其居则逺于中州也其仕则邻于羌夷也而慨然以斯世爲巳任言一不醻以强仕易嘉遯归而父师闾里十有五年名震京师事光史䇿鉅人元夫莫不嘉称而乐道之然则彼绍圣史官亦起秽以自臭于中允无毫发加损也中允之五世孙夬午尝编辑遗文属子叙所以作旣队言而卒后二十年夬午之从弟公谐又增益之凡得诗八百二十余首合杂着简启凡爲二十有二卷以申前请呜唿程大夫父子范忠文司马文正杨宣献张宣公旣言之矣予敢复措词姑以得诸旧闻授公谐是亦遏人欲扶天理之一助云论语通释序勉斋黄直卿合朱文公三书爲论语通释吾友复斋陈师宓叙所以作张敏则刻之潭之湘郷之涟谿予首从萧定夫得善本以归里人赵心传请刻诸梓以幸惠学士而属予申其义呜唿是书之有传士得之以増益知虑而益邵所学士之幸也论说之益广士窃之以绐取利禄而罔闻于行予之忧也呜唿学者其亦知所择哉伊洛渊原録序里人张寅臣旣刋伊洛渊原録求予一言予方自靖还卭未皇也㑹邵阳守李侯大谦以予昔歳爲周程诸儒请易谥及前后祠堂记稡爲一编刻成见寄予举而付之曰予所欲言者尽于是矣寅臣请其说予慨然曰难言也士患书之不广也祠之不多也不知书益广而废学者深湛之思祠益緐而非古人萃涣之义然则是録也无乃非学士之幸与易之象曰天在山中大畜君子以多识前言往行以畜其德学者诚能玩天在山中之象而知多识言行者将以反观内省藴实含羙爲辉光日新之本非以资四寸之口耳也则是録之行庶几其有益乎裴及卿史汉四纪序予昔放靖临川裴及卿寓武冈以所注欧阳子诗属予序篇旣及卿泝江入蜀予亦㑹恩还里一日过予视史汉四纪进楚隐尊义帝去逆吕纪二少帝而列孺子婴于孝平光武之间予语之曰夫纪所以目一年之事犹十二次之有歳二十八辰之有斗牛也秦未讫祚天下犹爲赵氏楚隐安得爲纪汉髙帝亲受軓道之降其年项籍改宰侯王诸侯皆以是年纪元则汉王元年之称不得而易矣若待义帝之终而后爲汉则汉不得以正其始及卿曰子之言善矣虽然秦之亡也陈渉倡之鲁仲连不肯帝秦百世之下闻者兴起而况渉乎髙帝用董公一言项籍弑君之罪始暴白于天下此汉得天下之张本也进楚尊义不亦可乎乃若纪少帝孺子亦使后卋知母后权臣之颛制不可以刼天命之正虽以文帝之贤而寡恩于少帝君子不与也是书之作其不庶几于扶天理正人心乎予以其言之有益于世也识一时问荅爲四纪序裴及卿汉註拾遗序隋唐学士爲班氏史者不一人今其可见惟颜注所集三十五家如姚察沈遵李善颜游诸书皆泯灭无传世儒未尝不是之恨临川裴及卿作汉注抬遗凡史官纪载先后之失次字义衍阙之异文大而母右立纪外戚封王必明辨详说以正人心至于人物表九等之叙有不当律暦志黍钧之数有不恊靡不搜索以归于是邕䖍康瓉诸人与先儒宋刘所註旣爲之绳愆纠失下至一物之微如蛭虮蜩蝉蛫龟之辨弗敢忽也及卿之于班氏可谓有劳矣及卿博览强识善着书尝爲欧阳子诗𥙷史汉四纪皆属予叙其端今又以见属呜唿嬴政率意变古而汉兴昧于有攸徃夙吉之训凢三代文献无所证于后世予尝读其书而愤叹乃考之六经订之王法以识古今之变爲一书使后人泝流寻原尚有以见古人大经大法之所自然规摹博大非歳月所能办于及卿之註也重有感焉旣书其篇首併识此以自儆厉云计子眞训蒙正谬序自师友道缺士忕于卑陋勦先民之遗言袭进世之俚说苟以缀缉词章譁世攫荣则曰学如是可矣同郡计子眞应孙乃能勤学好问随事订正不肯浮沈俗耆歳乆纂辑命其书曰训蒙正谬将以传之子孙厥子衮臣衣言惟恪暇日常以示予且属叙所以作呜唿书始亡于秦季不遽复于汉𥘉而又汨于中世以降师异指殊存者仅十四五魏晋以后俗流士散极于五胡之乱礼乐衣冠尽非先王之旧书之存者十而二三矣然则读书于后世其亦难乎爲读哉使子眞取友四方又以其所得与鉅人元夫反覆商较其所正之谬当不止此拊卷太息爲识其首杨少逸不欺集序人之言曰尚辞章者乏风骨尚气节者窘辞令某谓不然辞虽未伎然根于性命于气发于情止于道非无本者能之且孔明之忠忱元亮之静退不以文辞自命也若表若辞肆笔脱口无复雕缋之工人谓可配训诰雅颂此可强而能哉唐之辞章称韩栁元白而栁不如韩元不如白则皆于大节焉观之苏文忠论近世辞章之浮靡无如杨大秊而大秊以文名则以其忠清鲠亮大节可考不以末伎爲文也眉山自长苏公以辞章自成一家欧尹诸公赖之以变文体后来作者相望人知苏氏爲辞章之宗也孰知其忠清鲠亮临死生利害而不易其守此苏氏之所以爲文也老圃杨公自盛年射䇿甲科直声劲气响撼当世有文忠之遗风迨其观风作牧风裁清峻屡诏不入老不待年相羊泉石㡬二十载蜀人髙其风某之生也后犹及拜公又辱与公之季子大理少卿叔正爲友叔正甚似其先人谔谔朝端言人所不敢叔正旣卒公之诸孙裒老圃遗文若干卷锓诸梓谓子序所以作呜唿丗衰俗隘矜利眩才言语以爲华富贵以爲事求其脱然声利之表如公者旣不可得今观公退休以后之文尤多雍容自得之趣葢辞心声也易曰脩辞立其诚辞非易能所以立诚也公所居官以不欺名堂自号不欺子则其爲辞之本旣在此是冝发越着见非浮夸纎丽者可同秊语也后之览者当于是攷德焉公名虞仲字少逸眉青神人晚号老圃出处顚末见诸不欺子自志侯氏少陵诗注序黄公鲁直尝谓子美诗妙处乃在无意之意夫无意而意巳至非广之以国风雅颂深之以离骚九歌安能咀嚼其意味闯然入其门邪故使后生辈自求之则得之深矣予每谓知子美诗莫如鲁直葢子美负抱瑰特而生不逢世仅以诗文陶冩情性非若词人才士嫓青配白以爲工者往往辨方域书土实而居者有不尽知讥时政品人物而主人习其读不能察盖鲁直所谓闯乎骚雅者爲得之而诗史不足以言之也眉山侯伯修予尝与之爲寮闻其雅善子美诗爲之笺释而未之见其子伯升始求予叙所以作阅其书盖出乎诸家笺释之后而兼善并能蔽以巳见子美至是若庶㡬无遗憾矣虽然读是诗者滞于笺释而不知所以自求之自得之则鲁直耻之予亦耻之侯名仲震绍熈元季进士仕至緜州太守云朱文公五书问荅序某之生也后不及从游于朱文公先生之门而获交其髙弟尽得其书以诒同志凢今蜀本所传是也丹稜史孟博守文比歳东游识赵季仁师恕于夔馆之累月得未见之书乃易本义与论孟集注中庸大学章句或问之外又裒当时答问之语爲一编孟博将刻诸梓乞言以识篇首予爲先生序书多矣而大抵不以喜而以忧予非固异于人也尝观苏文忠记李氏山房谓秦汉以来书益多学者益以苟简又云书日传万𥿄而士皆束书不观游谈无根夫非书之罪也书日多而说日明儁慧者勦说浮道可以欺世不必深体笃践也多赀者广採兼畜可以缉文不必穷搜博攷也今先生之书满天下而其道无传焉吾之忧讵不信夫虽然未可以槩斯世也请书诸卷首与同志者交儆焉止堂训蒙序天所以命于人人所以受于天帝王所以立极圣贤所以相传画于易书于书咏于三百篇笔削于春秋节文于三礼难疑答问于孔孟之遗编如风雨霜露日星山川精义至教无隐乎人而秦汉以来世斁民散指失言湮至我国朝鉅人元夫迭相后先究极仁义之奥发挥隂阳之赜而日用饮食之近宫庭屋漏之实反观约取则不岀乎家人父子之近日用饮食之质若逺而至近若殊而实一非若异端小道空言而无实也朱张氏作师传友习讲贯加宻然而散在方册浩乎溟渎至彭公爲训蒙之书诹经攷传韵聮辞属以便于学士之习读子始得于公之子钦盖六学之㑹百行之畜其季铉也以校本来耆之益笃玩之益孰起家守泸念扶世而善俗取诸此书殆不翅足廼刻梓干州府以俟世之知言知德者焉呜唿是乃作圣之功母徒以训蒙目之也龙集执徐之歳辰㑹大火之宿临卭魏某书于州庠之塾致堂先生胡公斐然集序长沙呉德夫闲爲子言胡仲明氏学业行谊爲世楷则出一编书名斐然集以授予曰其爲我广诸蜀予识之弗忘后守广汉将以刻诸梓或疑其议服一亊乆未能决厥二十又七年予归自南迁起家渡泸叙州守溤侯邦佐巳栞之州府求一言冠篇予又取而孰复之盖公自游庠序巳深诋王氏专尚关洛诸儒之学举宣和三年进士教授西京国子监与忠献张公同𬒳荐召入校中书靖康改元金狄入冦与张公爲当路䇿守御甚悉京师围解始得省亲荆潭建炎再造首以记注召还极陈半年三诏之不同次论七事六条之利害娓娓数万言如必罢和议必用君子必退小人必明赏罚必固本支必建藩辅必择守令必讨盗贼大抵监耿李汪黄误国之不可再引谊劘上往往有敌巳以下所不能堪者髙皇帝虽听奉祠而简注不忘旣狩钱唐申命记注首论四维不张惟利是从利在粘罕则欲释怨以恱其心利在刘豫则欲友邦以通其好文定亟称其得敷奏体张公以右相视师尝议遣使公辩遏坚至谓堂堂天朝相率而爲夷虏之陪臣盖视胡公邦衡后日之䟽有过之贰春卿兼掌书命如追废王安石配食孔庙追谪章蔡诬谤宣仁后及褒表諌臣等事髙文大笔大抵皆公发之曁赵张去而桧再相则公逺徙炎荒几䧟五十三家罗织之狱至桧死后得复官还里迹其平生任重道逺之死不渝实由文定爲之父仁仲爲之弟讲之家庭者固如此至其𫐠崇正辨以辟异端纂伊洛绪言以阐正学着论语说以明孔门传授之心稡读史管见以抉资治通鑑数千百年褒贬之实最后传诸葛武侯以寓其讨贼兴汉之𥘉心盖公自宣靖炎兴四十年间虽顚沛百罹而始终一说所以扶持三纲者其不谓大有功于斯世矣乎因公辅之请摘其关于世教者着于篇杨伯昌浩斋集序主上𥘉政诏近臣举贤能才识之士子时待罪柱下史荅敡明命凢得五人焉曰杨伯昌子谟陈师伏宓徐崇甫侨李敬子燔刘平国宰皆经德守道行爲世师权臣摈而不得伸者寻皆召用五人坚卧不起然而人谓是举也极一时之选于是杨公隐居几十年矣讲学党庠刑善表俗予继以言事迁靖尚冀髙庙神灵相予西还傥得从公游也其孤仁举不逺数千里忽以竁铭爲请予惊悼累日后数年起家守泸仁举又裒公论着请一言以叙篇端予尝观衡山胡子所以告张宣公者谓颜子有不善未尝不知至明也非格物者不能知之未当复行至勇也非居仁者不能张子得之服行以终身今杨公虽不及登张子之门而师友渊源实自之故知行互发之论常常讽道出处进退卓然不移视世之冨贵利逹一无足以动其心者呜唿公乎其庶㡬明且勇乎学者称之曰浩斋先生而不名今其文集曰浩斋退藳凢四十卷注黄诗外集序邓公立注释黄公诗前刘后李旣爲识所以作厥子震龙又求予申其义予无所措辞矣予尝读三礼于生子曰诗负于祝嘏曰诗怀乃知诗之爲言承也情动于中而言以承之故曰诗非有一豪造作之工也而后世顾以纂言比事爲能毎字必谨所出此诗注之所以不可巳姑识其说以明世道之升降云重校鹤山先生大全文集卷之五十五鹤山先生大全文集鹤山先生大全文集文集五十六重校鹤山先生大全文集卷之五十六攻媿楼宣献公文集序今之文古所谓辞也古者即辞以知心故郎其或慙或技或游或屈而知其疑叛知其诬善与失守也即其或诐或淫或邪或遁而知其蔽䧟知其离且穷也盖辞根于气气命于志志立于学气之薄厚志之小大学之粹驳则辞之险易正邪从之如声音之通政如蓍蔡之受命积中而形外断断乎不可揜也四明楼宣献公蚤以名进士发身三朝大典多出公手天下之称记览词章者未之或先孰知公之所以反观内省者匪辞之尚惟媿之攻其诗曰参乎病知免遂使启足手宁知起易箦乃在此叚后人至于内自攻治知义理之无穷而毫髪之不可媿则浩乎两闲不忧不惧而辞之夲立矣某之生也后虽不克执书册以从公游泰禧闲有位于朝是时孽韩犹窃政枋浸悔前误凡庆元所黜之士収罗殆尽如宣献之髙风尤所欲即者至追忆旧题苏帖之诗常常讽道以致懐贤之意而公也十有三年之闲卒无一语入都以讫于韩氏之败公之攻媿非苟言之实心体而身践焉昔人谓昭晣者无疑优游者有余以公之所养若是则其肆笔脱口之余公平坦易明畅渊永亦理然也公之子淳甞与子爲同舎郎端靖而敏于学少侍公左右习知言行尝裒稡遗文得百有二十卷而卒其季治属子识篇首㑹予得罪徙靖厥十有二年淳之子杓守南康而子适至庐阜杓乃言曰昔歳季父之请则我先人之志也不可复请乎子惟公之平生有袁正献状其行刘文节铭其竁而奚以予言爲念不可终辞也则爲叙其修辞之本以复于孝子慈孙云呉彩鸾唐韵后序韵略之得名盖谓音韵各有畛略也韵字从音从员略字从田从各皆一形一声兹其大端矣是书号唐韵与今丗所谓韵略皆后人不知而作者也然其部叙于一东下注云德红反浊满口声自此至三十四乏皆然于二十八删二十九山之后继之以三十先三十一仙上声去声亦然则其声音之道区分之方隐然见于述作之表也今之爲韵者旣不载声调之清浊而平声輙分上下自以一先二仙爲下平之首不知先字盖自眞字而来学者由之不知而随声雷同古人造端立意之本失矣此书别出移臡二字爲一部注云陆与齐同今别然则今韵从陆本疑此本爲是今韵降谈于侵后升蒸登于青后以古语三字叶今男字叶音徴字叶桢仌字叶兵疑今书爲是今书又升药铎于麦陌昔之前置职德于钖缉之闲古语白爲薄宅爲度舄爲鹊石爲勺钖缉与职德声爲最近葢创始者多阔䟽而因仍者易精宻此皆爲学者之所当知而举丗不之问也余得此本于巴州使君王清父相传以爲呉彩鸾所书虽无明据然结字茂美编表用叶子様此爲唐人所书无疑其音韵虽与易书诗左氏传及二汉以前不尽合然丗俗承用旣乆姑就其闲而详其是否焉若夫孙愐叔文较之今本亦有増加书字处要皆以此本爲正蔡文懿公百官公卿年表序古者王朝五史凡典灋䇿书之事掌焉若诸侯之有史仅见于封康叔封伯禽而他国无所攷自晋有乗秦有记鲁有史皆私史也或者其周之东乎史之纲要以编年爲本而汾王以上诸侯有丗而无年至于共和则国各纪元逮其甚也不禀正朔而年历益紊仲尼因鲁史而修春秋绳以五始之文不得巳也粤战国而后则侯国之史藏在周室者又荡于秦火司马子长网罗放失刱爲纪传丗家自成一家之言念无所緫壹以寓其经丗之意也则年表作焉刘杳识之谓得法于周谱崔鸿后亦倣其义例着爲十六国春秋乃自东汉魏晋七代以来史之表俄阙惟我圣朝欧阳公脩爲唐五代立表司马公光复取宋兴以来百官公卿爲之表断自建隆讫于治平近丗李公焘因文正公之旧而増修之讫于靖康二书亦云备矣而永嘉蔡公又自治平以讫绍熈不相袭㳂自爲一表不惟近接文正公之编亦以逺述太史公之意其子范出是书属叙所以作予尝妄谓子长之表厥义弘逺而丗鲜知之以刘知几之博通犹曰表以谱列年爵则余人可知近丗惟吕成公独识此意其说盖曰三代丗表以祖宗爲经子孙爲纬以见五帝三代皆出于黄帝也十二诸侯表以下详列诸侯以世爲经以国爲纬以见亲䟽之相辅也至于髙祖功臣侯表以下以国爲经以年爲纬则即异姓同姓始封之多寡后嗣之兴絶而勲戚之薄厚又可槩见姑以惠景间侯者言之大小凡九十余距建元太𥘉而后曾几何时而始封之裔率巳国除而以宰相封者一以边功封者七十则勲旧至是宁复有存而穷兵黩武之事着分封子弟之议起矣百官公卿表取古䇿书遗法大事主于上而公卿百官之进退附焉一时君臣之职分不加一辞而得失自见呜唿如成公所言则子长之表也岂徒以记谱谍书官名而巳哉身幽道否有郁弗祛託诸空言不若见诸行事以明理乱得失之实此子长忠爱之心而人不及知也班孟坚亦子长之亚也其分同异姓二表巳不识汉𥘉并用亲贤与子长隂寓美刺之意同姓侯王废年经国纬之制王子侯以下废国经年纬之制徒识谱系无关丗变百官表则仅以识㳂革拜罢而大事咸无所攷惟外戚恩泽侯表稍有微意至古今人表则又多舛缪甚矣载笔之难也今蔡公首大事以附年历即熈丰祐圣崇观政宣之事以爲经而上意之好恶人才之消长皆可坐见与仅书拜罢而不着理乱者盖有不侔此非深得古䇿书之意畴能及此惜其中兴以后大事未及记也昔人谓作史者必有才学识三长才学固不易而有识爲尤难用敢以旧闻于先儒者识诸篇首公名㓜学字行之以明经爲南省进士第一官终于礼部尚书谥文懿表凡二十卷质疑十卷通鑑纲目发明序尝闻先儒谓通鑑之书虽非一歳之积一人之力乃繇数论新法小人思以中伤遂谓书局之人利尚方好赐者于是速于成书呜唿君子之不容于世也如此以司马公之笃学实践与刘范诸贤之清介无毫发可指尚文致其事旣乃知实未尝有所受然因是畏䜛逺谤自唐至五代期会迫蹙不暇详校矣朱文公爲之纲目以集其成书法精严彪举昈列亦几无余憾而尹君起莘又爲之发明或疑其赘而予谓不然文公虽以文正文定四书櫽栝成书而实本诸春秋之法着国统之离合谨义例之正变贯事辞之始终此犹坦白易见至有直书详述而一字一言之间如称国称名书卒书杀之等不加褒贬而美恶自见者则发明之书于是爲不可巳予以疾惫读尹君之书不能竟帙而尝渉猎焉三晋之事直据史记爲自相推立实未尝请命曹操篡于汉末实未尝畏名义而不敢废汉至书汉魏晋唐以来乱臣贼子孽后妖嫔推明文公秉法之意尤懔懔可畏是书若行网目之忠臣也游忠公鑑虚集序嘉泰三年秋予召入学省道汉嘉始识游忠公居旬浃历历爲予道绍熈末年事未尝不欷歔感慨也厥十年子持节公所居之部会公下丗爲诗弔之旣又以公有功宗祏言于先帝曁守潼川获交公之子佀除馆舎之益习公之言行文十余年与佀同朝间以公遗文一编谂予曰我忠公与闻大计之请乆郁不伸公白发于先朝宗相忠定公侑食清庙之典乆抑不行公力賛于今日今宗相之遗忠旣白则我忠公亦将牵聮有传我公而有知也其不悼其不伸矣今以平生论着稡类成编愿叙所以作予惟忠公之大节天子有诏礼官有议刘文节公父子述之吾友李微之传之垂日星而睹河汉尚奚以予言爲也虽然其不遇姑略施行者也呜唿使君而射䇿不批鳞歴仕又睢盱阿附则身都美位矣然淹淹九泉下后世闻其名犹将唾弃矧其文乎其不以彼而易此所以有传而不与死俱泯者气使然也君壮时犹及见苏黄门黄门谓君使得见先兄当不在六君子下一时所交如唐子西张芸叟皆敬称之其文之有传虽不遇犹遇虽死犹不死也了翁与君居异州生不竝世尝闻其风矣未见其书也其从孙运逹从余游旣乆一日持君文一编求余叙将再锓木㠯广之余谓公之文自足以不朽焉用叙运逹请不巳余感君之气节烈烈不究其用而託其传于言又喜运逹之强于学而肆于文其必能昌其传也于是乎书嘉定壬午夏五临卭白鸖山人魏了翁序重校鹤山先生大全集卷之五十六鹤山先生大全文集鹤山先生大全文集文集五十七重校鹤山先生大全文集卷之五十七铭髙才卿静菴铭火阳根隂水隂根阳动静互相体用以章周流贯彻无迎无将其在人焉勿助勿忘方其静也物生而蒙湛然未发乃所谓中及其动时维由斯衷匪誉匪交尔痾余恫执静而求静而无静执动以观渊乎有定阳上爲艮在下爲震厥彰厥微匪灵弗莹物之对峙理固云然盖必体立用乃有行人生而静性命于天感物而动好恶形焉圣人主静以立人极学者匪静畴保天则至日闭关非一絶物所主寂然天心以识主之奈何其惟敬乎事物未交存养弗渝随所发用本体自如谓不然者羲文我诬计祖孟存耕堂铭吾郷计祖孟甫秉心端靖克世厥家期有以遗子孙者采摭古语名堂曰存耕而属余爲铭铭曰人以一心成位覆载虚灵明彻万化之会厥初维何有生攸同无町无畦充周莫穷爲间不用若彼濯濯未尝有材胡爲萌蘗夜旦所息不足以存居之而馁矧𥙿后昆介然用之存存弗失旣荼蓼勿使能殖我耘我耔千耦泽泽匪今斯今自古孔硕匪硕而家厥施孔将凡我同宇于仓于箱存耕之义其究在兹式昭斯铭无斁而思何仲敏介轩铭静虚则眀惟明故通吾观诸豫雷出地中莫静匪地莫震匪雷静而无静神气有开人居动中以动爲境即动观动胡能有定如石之介斯止其所静极而动沛乎莫御坤立其体石象其质豫之爲义以是爲吉其吉维何知几之微其知维何敬以主之主之弗渝动静一如谓是介者其庶几乎牟节叟存斋铭人之一心虚灵公溥中天地立以奠广宇气化流行隂阳寒暑职职并区芸芸同宇或飞或跃或散或聚发见在彼吾若无与有触吾前豁然呈露而有至近饮食男女习矣不察行矣不着是无显微存不存故存之奈何以敬爲主勿正勿忘勿长勿助在立则见无行不与吾非能之尝事斯语敢述所闻以告节甫潼川于充实不欺堂铭母谓不知莫余之睹人将视巳帝实临女所以古人不见是惧敢告于君力事斯语潼川运司新建怀咨堂铭维天生民羣植并骛作之君师用爽厥庶大夫卿士牧长殷辅陬维挈持细大具举皇犹惕兹嗟逺士女尔忱弗属彼郁谁愬肆命使臣衆慼是吁礼乐之光赫赫载路臣拜稽首荣不葢惧圗惟斯酬爰疚厥虑孰施而理孰蔽而斁孰后孰先孰若孰否孰爲无告未就理所孰爲不臧慆我宪度蚤夜以怀庶无爽侮乃咨乃度于仕于处于邑于野忠信是与怀而不咨亦孔之固咨匪其人明甚于瞽旣怀旣咨罔有遗谞朝发诸心夕振其部王泽国章有烨于下岂惟使臣君都美誉视彼沾沾宠利云诩县疲弩矢郡避绣斧是将夸荣祗赫童孺下使不佞尝事斯语揭名斯堂职念其居谓莫余觌上帝临女潼川府新城铭嘉定十二年春眉山李侯𬒳命守潼夏四月庚午兴元禁旅爲乱拟利阆擣果遂将闚潼川永嘉曹君奉使按刑盛守备以待侯闻变疾趋厥旣领州益大修武备威声外憺贼不渉境秋七月庚子贼平乃建治城湟且包牛峯移西溪爲乆逺计伻来以图属临卭魏了翁爲之铭铭曰若昔生民戢戢同宇维辟奉天绥爰九土经猷立极陈轨设度体天之险等威以叙因地之宜沟封以固犹虑有欲不相保聚弧矢取睽门柝取豫俾居无甈而害有御然后礼义教化有错我猷尔迪尔慼我吁尔之恫则我鞠苦兹忱弗属丗坏伦斁大纲旣失衆目随蠧蚩蚩赤子莫尔燠咻上怙其彊则下怨怒上安于弱则下违拒极于叔季末大不举有开眞人爰审厥御诸鎭内属廷绅外𥙷如榦役枝如腓从股事权虽削财力犹故承平日乆归兽偃武淮盗濮㓂西戎北虏乗闲伺虚宣骄用侮维时羣公爲郡国虑然而犹有城郭兵伍廼自金陵读周官误剜肉艾肤以㗖胷腑郡鲜余财民无留赋宁复念乱徙薪彻土矧中兴后张弓未纾国媮于和财耗于赂坏堞弗坏窽籍弗顾虽遇小偷罋蠛井鲋彼封疆臣无所于诉携持负任繦属道路肯于狄难效死弗去士恃常心匪城是阻况弃其常守在平楚蜀之鉅屏如益梓部益城弗葺多历年所比因创难始议兴堵梓非无城鞠于水浒侯呉侯王侯沈候许元丰汔今绩用亦着人心弗同前作后沮或修或否靡届靡究况城之南殷彼牛首如薄而登如俯而取方时宁晏未睹其咎卒然有戎委柄授手斤斤李侯我事孔疚维时肤使同德相友廼量弘閷廼审薄厚廼上事期廼均地守迺捄廼筑迺削廼甃廼祛其西缳彼大阜如涤帝牲如丽辰壮维南有闉屹若登豆维西有溪缭若篆籕人谓斯何私相与语我城我池山岳俪乆我牧我监城池比寿仍俾后人永念拮据人之有善则若巳有先壊而防先变而惧母生戎心弃成恃陋我铭不磨式糓尔后嘉定府延祥观钟铭二五之运徴爲五声周䟽相济䃂缓相成人于天地禀气受形盖与声律一本而生故爲大镛以首八音夙夜听之和平其心是谓天合匪石匪金乐废礼坏声谢器沈二氏之宫仅存于今制虽戾古所发亦深尚敬尔聦后帝女临髙斯谋壮礼堂铭兄子髙斯谋请余名堂爲取大壮非礼勿履之义榜曰壮礼而爲之铭曰民受帝衷有善无恶气质攸拘刚柔厚薄学问之道将揉其偏有能用力人十巳千日改月化薄者可厚柔者可刚圣贤是蹈是以大壮繇曰利贞其彖正大见天地情其象雷天非礼勿履守正由礼壮孰大是阳动于复于㤗而通至于大壮刚长不穷乗干之徤爲震之动如人方刚血气拳勇而能于此以正用之有不可夺有不敢爲以约守勇以义胜欲兹其爲壮百倍贲育颜主克己曾子任仁子舆养浩仲由喜闻雷天之壮曽不是过彼自菲薄则沈于愞心𥚹忌修质柔狃安习乆耻异形躁病难汎汎悠悠君子之弃小人之归兹甚可畏斯谋敬止格言是依申以铭词卧兴对之游景仁弘毅堂铭果山游景仁甫作堂曰弘毅属临卭魏了翁爲之铭曰大哉心乎出入造化进退古今皆我所得爲彼自待之凉则我不敢知幸而知自好焉或衷𥚹气盈无所容受或质柔形躁不能自持古所谓士则仁爲巳任之死靡移其弘无不包如天之于万物毅不可夺如金石之与四时我独奚爲徇同耻异叹陋嗟卑呜唿颜何人斯曾何人斯其亦未之思与先民有言弘而不毅则无规矩而难立毅而不弘则隘陋而无以居之维景仁甫其反思乎而其懋敬乎而宋伯谟逹斋铭王万里名宋伯谟之室曰逹斋魏了翁爲之铭曰于皇上帝诞降民彜恻隐羞恶辞逊是非具乎其心是曰良知能者迪兹造次不违主于质直行而适宜审于言色敬以自持匪誉匪交爲所得爲循循不巳泉科泽陂旣盈而达谁能御之彼所谓闻潢潦涧谿崇朝雨集夕爲兆龟賔生内外所差毫氂善利之分跖硚随夷圣门申画日揭星垂惟伯谟父惟是训之依江阳集表兄髙南叔以絜矩名堂魏某爲之铭曰规圎矩方制器之具人之絜量奚取于矩矩生于规地之体数半矩爲宣丈方爲堵车舆垣室皆于是取人以一心成位载覆充周范围贯彻今古存之爲忠推之爲怒巳有不欲亦人所恶以我所恶事上使下一膜之外即分尔汝是以古人以身爲度举一反三瞻前知后譬诸大辰旣正于夏则春爲龙秌蛇冬虎日之北至日在南斗四时夜旦皆可逆数虽天之髙不出句股况我同类储精二五旣云一夲安有异虑所恶勿施所欲与聚是心所加纵横仰俯公平正大无一阙处浩乎六合何忧何惧伯也名堂尝事斯语我铭申之式谷来者存菴铭爲张㸃咏之作眇然一心形骸之内贯通古今包括细大居而父兄出而公卿内而夫妇外而友生日用饮食于墙于羮出入起居于前于衡诚之斯存随事耿光旦昼虽梏实未尝亡汉存雅乐周存奠彞所谓存者常常在兹张君敬哉尔心尔知尔不自存我铭奚爲毖斋铭爲裴梦得及卿作毖之爲义或劳或谨莫知字始相承爲训劳则勿逸谨则无失敬哉尔室母曰不觌恕斋铭爲师遇厚卿作圣门之学推忠则恕参赐伋轲习察行着然而是义于文巳具中心如心见于传注人物之生职职同宇是心之灵贯上彻下叅前着后穷今亘古放之则凖絜之则矩无适不同以一本故人或不仁䘮我权度徇巳所欲施人所恶旣非如心纷扰百虑遇也念兹反覆叅顾母爲空言心感形喻顾斋铭潼川严师䕫过予江阳孜孜焉敏学而审问与之语气听神受将以研覈理道释回矫偏惟君子之归非若丗之剽窃语言爲譁丗诬民计也尝从容言曰昔者吾摘中庸语名吾斋庐曰顾夫子其爲我铭之呜唿斯爲学之大端也子曷敢辞铭曰仲尼之道博大如天仰髙而鑚坚似不可企及然而其言曰君子之道四丘未能一焉夫事父事君与施诸兄弟朋友之间此庸德庸言耳而仲尼自名以发于词子思不讳以着于篇人谓德愈盛则词愈谦岂知知愈眀则言愈艰言之艰则言必顾行知之明则行必顾言谓顾者何诗之乃眷西顾书之开厥顾天反求孰察周览还观盖反覆而视后非果敢而直前呜唿子韶其尚勉旃此衆人之所易而仲尼之所难彭城陈如愚愚斋铭圣门之学贵知贱愚而陈氏子以名其庐如愚不愚与圣爲一愚而不移则民之疾中庸教人是疾不痊则百其勇以及于千陈君念哉退省其私勇于克之眀以爲期虞退夫敬和堂铭肃雍咊鸣先祖是听此诗人以肃敬雍咊形乐之声而记人推之曰夫敬与咊何事不行盖操心而存则体安而气眀闲家而威则分定而志平涖官临民而肃则上下有序而交致其情先儒尝记敬者礼之所以立和者乐之所由生虽则云然有主有賔敬存于志虑则和见于气形尚敬之哉以徴我铭临江彭应龙省斋铭朝京集孔门弟子道师之言而有子之后曽子继焉曽以守约爲事异乎诸子之沦于偏其施诸人必以察诸巳其尽诸巳又以参诸人有一毫之未合斯亏体而辱身呜唿此其所以卒能任圣贤之重归父母之全苟有志于是者其视兹而勉旃合州阳醇三勿斋铭浩然之气生于集义未尝知义则义外不慊于心则气馁必有所事焉勿正心以豫待然勿正之敝则忘而废旣勿忘之又将有助长之害其朝益而莫习庶身体而心㑹吾非能之粗识其槩以告诸阳生相与祗勤而无怠江万里子逺古心堂铭人心之灵神明所舎至近而逺至微而着母云不觌万目攸睹母自菲薄可舜可禹徃古匪前来今匪后今吾子逺有闻于愈乃以古心扁诸环堵古前之今今后之古先民与我异宙同宇气有浇淳俗有隆汚心而古今是二天下勉哉江君天实厚女母问于予请研诸虑曽三异无疑归全庵铭曽君无疑爲百歳居衣厥祖训归全名庐抑所谓全非苟全躯人物之生一夲万殊仁义忠信自生与俱物物备具无欠无余我居广居我位正位我行大涂百年一日乃知免夫譬诸有国弗终是虞岂惟兢兢惧失一夫大训大玉兊戈河图有一弗备犹忝厥初譬诸农夫全付有家疆畎室垣有弃弗畬有茀弗除得爲孝乎或疑永全爱及发肤则舎生者不得全与可仕可巳可生可死不辱其身不亏其体苟得正焉斯爲全矣曽子之孝战陈无避樊侯保身彊御不畏谓兹不然託训私巳则干逄非而孔张是太史了翁特发斯义以告无疑以儆同志当涂辛钦夫孰菴铭渠阳集荆州辛侯以孰名菴临卭魏某发所以爲孰之义而系之铭曰其耕泽泽其逹驿驿隂阳旣索我黍我麦其释叟叟其烝浮浮水火旣交我酒我羞自生而成俱谓之孰而于其间迭爲见㐲黍垂而实麦仰而荣酒浆以气殽羞以形四时之宜九献之节升降后先皆从其朔盖所谓孰阳反归根阳伏而实隂见而文人物之生其夲则一能者养之歛华就实其不能者与气盛衰不躁而戾则柔而坯是谓不孰刚柔胥失辛侯念兹以孰名室惟侯之资则厚且夷而能善养如耨如炊刚柔节适乃底成德我铭不诬日用饮食莆田陈师道克斋铭性命之原纯乎天德有气有形则感于物喜怒哀乐臭味声色虽感而动乃性之欲以命节性罔匪天则徇欲而流斯爲蟊贼人心天理此出彼入胜负之㡬间不容发是以先民示人用力威爱刚柔母过不及左申孔训以胜爲克颜事四勿则克之目有能于此随事察识如阳排隂外消内息黄宫旣孚其卦爲复在初即仁二比爲吉其端甚微其流不测式昭斯铭勉勉无斁靖州李升父升斋铭地中生木日夜所息圣人观象以明顺德盈天地间一降一腾道无孤立独此言升巽体刚中坤隂柔外有本有文乃升之义万物反生复命于身由贞而元爲利爲亨生道不穷所立有本于减而进于盈而反人一于外贪高骛逺本之则无升极乃困所以圣人命曰冥升而云所利不息之贞人能知此主以刚实贞元相生何有限极中庸之末凡八引诗愈歛愈约天德之归圣贤垂训贲若草木我申此义以劝谨独衡阳李肯斋铭衡阳李名斋曰无暴弃而请子书之予请更名曰肯斋又系之铭曰父生师教人所同然而有父师所不能传譬之菑室子播子堂子而弗肯彼自肺肠学乎爲巳仁乎由巳或圣或狂一念攸始嗟嗟李君不自暴弃我铭肯斋康庸尔志高瞻叔敬身堂铭刘文节公甞爲吾表兄高瞻叔名堂曰恱亲书之又诗之旣事与志违瞻兄参用孔曾子语更曰敬身以述刘义某爲之铭曰阳健隂顺体性相成子于父母同气异形终风之嚏陟岵之行此感彼应山夷钟鸣是以古人跬歩弗忘事君必忠居处必荘临阵必勇取友必良髪肤之末犹惧毁伤矧受之亲五事五常母问穷逹与亲在亡秋毫弗尽即忝厥生岂待辱身始遗恶名曾子之敬子思之诚孟子之守孔训益明嗟我小子夙闻于兄还以赠之爲堂之铭湘郷赵县尉茅斋铭茅之爲物可蒩可莤可借可鼎可包可束坚刚㓗白君子之属肆古宫室编茅架木土阶简简清庙肃肃侯苴分社农绹乗屋上下同然俭而昜足匪惟着俭抑亦观德于㤗象阳于诗比玉瓦葺之分考工所録治其流敝文题刻桷去㓗尚华损刚从欲赵君之居涧泉之目章泉之诗古义是笃睹名知训我铭维服清湘滕景重巳斋铭人之一心至壹不贰所居广居所位正位君臣父子夫妇兄弟尔性尔命何関人事古之学者蓄徳精义各钦厥止夫岂有爲虽云善身所以善丗舎曰爲人孰非爲巳毫氂之差厥缪千里气盈徇饰气衰徇利气暴耻安气柔耻异尔性尔命而人作止笃哉滕君念兹巳乆我铭申之耸善扶志湘郷萧定夫师友堂铭湘郷萧定夫佐以书来曰佐之外祖王父黎君明师事文定胡公建炎间避地荆门外王父爲室庐具器币徃迎之胡氏奠居南岳实昉乎此佐之先人事五峯先生与张宣公爲同门友佐繇是亦获拜宣公于长沙宣公授以居敬一言又十有五载朱文公师帅湖湘佐又从受学以进德修业请问文公不彼而幸教焉歳月惂迈大惧无以迓续师传永负先志尝裒稡胡公父子及宣公文公手蹟筑室以贮之凡爲一堂二内建安眞公爲文题识佐摘其语名堂曰师友以请于吾子旣辱书之又摘宣文语名二内曰居敬进德虽然不得一言无以谷来者余以学未能信谢焉而请至五六乃爲之铭曰在三之义曰君父师大伦有五朋友终之父生母育而君所司兄弟夫妇凡皆天彞彼师与友若弗是伦孝敬弟顺頼兹以存是知师友亦命于天尚论丗变必观师传古之师者传道喻德爲巳之功极于成物共次专门如汉授经末流之敝仅拟金籝其次愈降习浮承陋词华之趋科目之诱其下胥失求爲人师虽官学校循格计资况于朋友亦罕古谊相以文相盐以利天开周子师道复明至于中兴世载其英前授后承不越居敬谨厥攸居则德之进勉哉定夫允践所闻母使徃帖徒爲空文金华邵曽习斋铭邵曾名斋以习临卭魏某爲之铭曰人而不学自暴自弃学而不习不有诸巳其习维何洒扫进退起居饮食夫孰非事是在鲁论羣言之首邵生敬兹如酌孔取番阳许晋斋铭大虚无形月星无光大明照之仪象乃章朝东夕西夏南冬北标准四游纲维八极是孳孳者谁实使之人有明德而不自知谓莫余觌不谨闇室谓姑可巳自弃目画况以是心方之大明瞻前靡间垂后有光彼日而明有窒斯晦而心无时贯彻内外干离同位垂象示人我犹模绘以告许君或云四土以晋爲厉晋而不巳夷伤乃至晋极而伤盖以位称不息之身何厌乎升湘中万伯宗兊斋铭湘中万伯宗宗大名所居之室曰兊斋而属予铭铭曰朋友讲习于义爲大圣人观象奚取于兊两泽相丽衆水之汇孚实在中和柔处外同气相感朝滋莫漑如人相观匪命匪诲饬骸之束肌肤之㑹渐摩不巳晬靣盎背万君名室克自儆厉我铭申之尚谷同志清湘蒋成父一斋铭蒋君筑室命之曰一原一之初冲漠无迹其物不贰其生不测两仪其感五行异质于爻用六而蓍用七卦八玄九河图则十引而伸之时万时亿而此一者流行不息职职芸芸各一太极验之人心虚灵湛寂五行之端五性之实必有事焉不显不觌是戒是惧靡徐靡亟致用之原皆由此岀始于尚綗终反天德蒋君敬之一在尔室眞知实践亹亹无斁渠阳唐吉父敬义堂铭敬以直内义以方外虽比而言有主有配如见大賔如承大祭即事常存至壹不贰内体旣直清眀纯粹施诸君臣父子兄弟仁民爱物各正其位唯直故方非敬无义圣经贤传巳约而备然非实见如食知味非笃行之如跣视地言之虽似未睹其是我非曰能而尝从事敢告唐生庸辅厥志临江萧应祥遗经堂铭黄金满嬴不如一经邹鲁谚语本无足争独嗟是邦圣人所居曾㡬何时流风蔑如汉室之初犹有鲁生歛名逺迹不爲利行乃自中世立经设科上诱下趋民散俗讹公孙弘后儒相十一齐鲁假儒居其六七如志青紫如陈车马亦号大儒皆出齐鲁近圣人居近圣人丗沦胥巳尔他不暇计况所谓金败家亡身粪壤不若而经是伦萧君作室榜以遗经圣贤森列烂如日星万丗虽后圣贤同心有爲若是匪今斯今重校鹤山先生大全文集卷之五十七鹤山先生大全文集鹤山先生大全文集文集五十八重校鹤山先生大全文集卷之五十八字说髙不器字说吾兄髙瞻叔冠其子斯道字之曰不器而属余发其义夫道与器固有形而上下之辨实则未尝相离也而学记乃曰大道不器则道器容有可离邪隂阳盪摩而五行异质四时异气此形而下者也而无声无臭所以爲聚散屈信之始则形而上者固岂得而离乎此其在人也得乎天之理以爲性则形而上者也得乎天之气以爲生则形而下者也性根乎理爲仁义礼知则无有不善气聚成形有隂阳刚柔之偏则于是乃有善不善形焉爲严毅爲干固者刚也爲矫讦爲疆暴亦刚也爲巽顺爲慈惠者柔也爲懦弱爲佞邪亦柔也彼刚柔而不善殆沽滥苦窳之器无所用之也夫其善者乃犹未免于可器焉然则虽夷吾之治子贡之逹而其用有穷与其充之以至于不可器也充之柰何凡囿于气质而不知返诸徳性安于功利而不知本于道谊玩于文采而不知约于义理凡此者岂但可器而巳中庸之末凡八引诗自衣锦尚綗不愧屋漏充之至于无伦拟无声臭而后爲笃恭之极功斯道年少初学虽未可骤语以此然圣贤之学先后本末如此斯道所当知之以爲入德进道之序期无负吾兄冠字之意云髙不妄字说兄子髙斯得夲名斯信故吾兄字之曰不妄言斯之未能信则不敢妄谓自信也宝庆元年更名斯得𥙷愽士弟子贠绍定二年举进士甲科授文林郎利州观察推官过我于靖一日从容问予曰夫名以制义字以配名今更名则夫字也改诸巳乎予曰㓜名冠字所以共天命而视父志由周以来未之有改也春秋二百四十二年诸侯大夫之更名者仅有楚二君赵鞅夫皆有爲而然外此则虽臣同于君亦不之避乃若字之有改则又所罕见如叔向而又云叔誉子产而又云子羙此莫可攷虽然攷诸义而恊虽母改焉可也且合干震而爲无妄干之刚自外来而爲震之主于内𥘉九实当之其爻曰无妄徃吉其象曰无妄之徃得志也夫以阳变隂以刚立柔以实主虚以天用人此纯乎天地之动至诚而不妄者也是惟不动动则得其所愿故程氏传曰诚之于物无不能动以之脩身则身正以之治事则得其理以之临人则人感而化无所徃而不得其志也呜唿若是者使有一毫之妄畴尔邪杨子云谓处仁宅由义路正礼服明知烛执信符君子不动动斯得矣亦此意之推然而无妄之繇彖爻象更相发明自一卦之号而言则徃乃有妄故曰无妄之徃何之矣自六爻之主而言则以无妄之道而动故曰徃吉而得志别文申义兄以贯动静之几微发诚明之分际其示学者复性之要闳逺而切近不若子云之混而无别也斯得归试以白其大人相与审诃焉虞退夫字说雝国虞兟亲迎于靖问奚字曰昔者名玆吾伯父字以义夫迨㪅今名则仍故字也每惟古人名字未甞不相覆盍爲我昜之予请易以退夫退夫请其义予曰先之爲字从之从人今曰二先则有二人并进之象故字书释之曰进而卫氏元包于蹇于鼎皆有是义夫乐于进而戚于退者人之常情也而不知天下之理一进一退实相爲用焉以八卦言之坤生震之一阳则退者进干生巽之一隂则进者退故易中凡言进退者必巽体而大壮上六则震震巽之反也此进退之相爲用者也然以一歳言之自冬之中及春之分此阳进之半也于是火出于卯南而农事起至于夏至则极矣火昏中而暑退退则阳化爲柔而成万物自夏之中及秋之分此隂进之半也于是火伏于酉北而农功毕至于冬至则极矣火旦中而寒退退则隂变爲刚而生万物推此则天地之功用皆起于退盖不退则无以爲进而锐于进焉祗所以爲退耳退夫曰隂阳刚柔之大分吾旣得而闻命矣其在人焉何如其爲力也曰志与血气相爲进退义理与物欲相爲进退今夫忿山慾泽趋者成市而能柅车曵轮视之如仇名场利区张𬒮成云而能回虑郄顾弃之如遗人见其退然若无能吾见其进而未巳也不宁维是夜之漏刻常退五啇以禆于昼是退者常少而进者常多也阳化爲柔则日销月铄隂变爲刚则旦异夕殊是退者用半而进者用全也使人之于血气于物欲茍有决然勇退之意则日销月铄于彼而志也义也巳旦异夕殊于此是又不止相爲进退而巳耳退夫舎然曰敢不敬事斯语乃次第其说以予之李季相字说嘉定十五年子被命造朝道武昌眉山李公制梱上㳺修通家之好见其二子而谓子曰镠未之字也予曰名受之父母字受之賔予何足以知此盖镠金之羙者乃爲公赋棫朴之乱公曰冝以相字之后数年予以言事迁靖冯君去疾以字说寄予亦旣识其事发其义矣又数年予归自靖季相擕冯说过予曰愿爲我申之予毎疑相之爲质未有所本而毛郑以来相承爲然意者天道流行各正性命则纯壹不贰者也隂阳之交鬼神之会则得于气感者乃有昏明粹駮之异旣云气感则于是有相之名盖相近于质而不同质以形言相以气言渉于气形则于是圣而罔念则爲狂矣愚而百倍其能则爲明矣今公之所以字其子则曰此金玉之相也季相膺是字而味是训也其必思金玉其身去其昏且駮而就其明且粹矣欲明且粹其必由学乎学所以明内外轻重之辩也学则知是身之至贵而人之爵人之执也凡傥来而可去者一毫不我加也学则知理义之眞乐而人之文绣人之膏梁凢不义而得非道而求者皆非安且吉也季相其能审乎此则爲无负乃翁之训因其归也书以赠之杨志南字说杨楚望名其子应巳字以志南过予里居曰子爲我述其义予尝读毛氏诗如似续妣祖毛氏训似爲嗣此一变也而郑氏读如巳午之巳谓巳成其宗庙孔氏释之曰谓庙当巳地此二变也孔氏又引于穆不巳以证巳午之巳盖毛公甞谓孟轲氏之昆弟曰仲子学诗于子思又学于轲而读爲于穆不似则是子思孟子时巳与巳通子考之汉志亦曰巳成于巳然则不惟似嗣一训而又与巳巳名四而实一又其文象蛇不知丗所谓相属者始于何时而制字之始巳有之此又所未喻也故乆不能措一词而楚望遣应巳来言于泸俾从今读爲说予告之曰阳气之生始于子终于巳巳居六阳之极极而不变则穷故进位手南而隂阳相错万物相见然后文明之化成故以正歳言之物之始生苍龙在寅朱鸟在巳自余五位亦皆随天而改而推其致用则苍龙自卯以后火见而民出火朱鸟自午而后隂交而物见离余位皆然而天地之运屈信盪摩靡有终极然则以爲巳乃所以爲不巳也易象曰天行徤君子以自强不息呜唿天地四方君子之所有事也而可以斯须巳乎志南勉之以荅扬而父之训史之椅之樟字说嘉定二年春余适丹稜史伯学二子䄂文以过余词采隽明向趋近正余固期之后三年余又过其里二子又辱临焉进而与之语则曰今愿窃有请也兄弟初名竒章所爲从立者盖摘诸先训少长而吾父又欲託诸椅桐豫樟之义字各从木曰之椅曰之樟命之名乆矣而未有以字也昔者巳巳之㑹尝受察于子焉敢惟昔也请余曰冠而字成人之道也先儒谓贵其所以爲成人而不敢名故命以字春秋二百四十二年间字而不名者十有二人而己字乌可易也而以属诸余何哉二子固以请则字椅曰有仪樟曰有本而爲之说曰其桐其椅其实离离岂弟君子莫不令仪诗人之歌湛露也枫柙豫樟栟榈枸榔擢本千㝷垂䕃万畒词人之赋呉都也椅桐美才也其质厚故其实蕃亦犹岂弟君子徳盛仁熟故蔚然有仪之可象耳豫樟亦美木也其本大故其䕃广本之则无且不能芘其身尚垂䕃云乎哉二者虽其立言之各有攸託然合而翫之其旨则一是以古之君子不愿乎其外思天之所以予我者而笃信自脩纯体实践逮其眞积力乆也则睟于面盎于背莫不有威仪之则岀乎身加乎民莫不有夲末之序二子其归而求之谨其所修内美者故能有仪䕃广者由其有夲皆非可幸而致袭而取也二子于余旣一再见矣余知子审矣其自今再见子则冀子之有以不坠吾言也戴立夲字仁夫说某𬒳命南迁渉绥宁境戴令翿见其子立夲问奚字曰仁夫明年令满戍之靖请辞仁夫侍侧谒余字义余语之曰学之道莫大于求仁仁本我有而恶乎求之孩提之童无不知爱其亲也及其长也无不知敬其兄也是理也至切至近而人由之不知也有子即人所共知者而还以示之曰君子务夲夲立而道生孝弟也者其爲仁之本与其示人可谓切近释者曰先能事父兄然后仁道可大成程子虑不逹者误谓孝弟乃仁之夲又疑孝弟与仁异体也则蔽之曰孝弟是仁之一事谓行仁自孝弟始其义滋益晓然呜唿仁夫其无以他求其亦内反诸心凡家庭屋漏之隐日用饮食之近随事而着皆是物也是本旣立矣日引月长其油然而生也庸可巳乎书曰宅心知训爲至仁夫其尚懋敬哉重校鹤山先生大全集五十八鹤山先生大全文集鹤山先生大全文集文集五十九重校鹤山先生大全文集卷之五十九䟦李德文勿斋四箴四先生之微言垂诸世者多矣成都李德文甫独摘是四条爲勿斋箴旣以自警且将勒石以广其传学者诚能以其言之不同而识其指之未尽当反覆究玩爲其人以处之除其害以持养之引而至于圣贤无难也跋六安县尉顾士龙诗卷开禧初正余以职事课诸生射于右庠或挽石五弓神色闲雅若无意于射中而未尝有虚镞者或挽不及石而汗颜掉腕其发不能以三十歩者或旣取其大引不能满而易其次者又易其下者齐量之浅深气格之髙下毫末不能以强余方舎然有感于爲文之法顾爲同僚语㑹顾六安以一编诗求跋因爲书目前所见以赠顾君今能挽强矣其必如无意于射者而后止也跋向侍郎拘张邦昌家属檄藁靖康末呉幵莫俦王时雍徐秉哲以伪楚叛围城中士大夫负国卖降者行若狗彘固不足深数而其论奏之详死节之着凡有功于反正者班班史册及今檄藁诸贤叙述爲详不用赘老桧陈议甚伟亦显然在人耳目或又谓出于马时中呉亨仁之手则人未可以此尽没其是也惟是此外如时中于桧䧟虏后排日以复辟事申邦昌徐师川挂冠以去至以昌奴其婢虹县尉徐端益不拜伪赦堂吏张思聦亦首建反正之议皆能以一节自着者则徃徃史所未载人不能尽详因以檄藁之末以见自昔虽极敝大坏所谓天彞人纪则末尝一日间断也跋二苏送宋彭州迎视二亲诗开禧二年秋余以侍养不便由馆职丐汉嘉以归明年春仅至蜀口闻逆曦之变仓卒议还荆州尽违始愿会新安庆守赵景鲁亦归自西和即约与俱见其二子焉其一巗叟也自蜀中得二苏公送宋彭州诗真蹟及诸贤题识袖以相示方尘沙眯目岷峨悽怆而余留滞南服白云眇邈何当负弩前驱平反加飡如彭州之乐也览诗慨然跋黄尚书与任千载书后今嘉定通守任君当孽韩用事时由西充丞考泸川贡士发䇿援汉王凤事颇切时改任君踈逺小吏何预朝廷末议亦非有卖直要誉特发于中心之不能巳者而鹰大于韩者遂欲此以爲竒货几爲所坪击黄公子由时作秩宗亟爲捄觧得免又有以风方伯者藐然孤踪岂禁此权折虽卒无他而台府观望莫敢寄名雷霆以相汲引者由此仕落落不耦其详在黄公书尺及诸贤序引题识之文余不复赘云而独于此盖有感于天理之不可巳者盖气数屈信之变人事昏明之感天下治忽之机常必由之此犹隂阳昼夜一长则一消不能独无者虽然其所以主张是者则未尝一日无也节之诗尹氏以太师秉国钧方茂恶怨正莫敢戯谈周大夫旣诵言之而其乱曰家父作诵以究王讻巷伯之诗彼譛人者方幡幡其词好好其容寺人旣深诋之而其乱曰寺人孟子作爲此诗诗中讥刺之诗率多微婉词义隐匿姓名至于自状其人甘于抵冒忌讳如此类絶少以其时考之此何时也而是理卒不可泯汉唐以来杀戮窜流之祸至施诸士大夫而以言罪者相望国朝以仁厚遇士士生其间遇所当言不间踈贱故也而新法之议绍述之议和戎之议皆柄臣以威力刼而行之屏逐异巳攟摭史事罗织口诗笺注诗文告讦书牍考诸道策题摭举人文字搜逺方亭馆亦云极矣而禁防愈宻公于触犯者愈衆人之恶不善如恶恶臭凢皆实理之不能自欺者况祖宗德泽濡非一朝之积及其隐于心而不自知其不可而言之也虽刀锯鼎镬在前亦奚暇恤哉任君同时𬒳指摘者一在闽一在广地之相去也各数千里而不谋同心此何可以人力殄灭者余尝孰复䆒玩盖以是自信任君幸母以自足得位得时事有大于此者任君其勉之跋房氏清白堂记吾友张季可䄂房氏清白堂记过余于里舎曰房君纳粟得官辞而后受诸贤尝爲题识矣更欲得余一言余罔然不知所对则谓曰输财辞爵卜式尝爲之矣而论者谓非人情输财受爵崔烈尝爲之矣而论者反嫌铜臭是非混然则将何以处此季可其爲我以此复于清白堂主人而复以语我跋丹稜彭君墓志铭丹稜彭百川始欲以绍熈之元葬其亲于墓之左其宗人洋川通守亘尝爲之铭㝷牵于隂阳拘畏之说乃改卜逮嘉定之二年十二月壬午蔡始食月日旣与铭牾则俾予识其末呜唿自义理不竞封竁大事乃尽操之巫史鸿生学士岂无尚论古制习闻儒先者而人所共疑稍独异则纷然以爲是阔于人情徃徃以缓者爲审速者爲简彭君之葬自庚戍迄今一爲所憷动至二十年亦以不敢独异耳彭君饰身嗜学卒老布韦百川之通赡当有以卒其志者跋南轩与坐忘居士房公帖自义理不竞士不知有爲巳之学䘮志于记诵灭买于文采乃且沾沾自喜以爲是射名干利之具流风益逺頽俗莫返而坐忘居士房君生长西南独能不狃于俗旁搜愽取以求其会心有未释亦不敢有爱于言将以究诘其疑图爲眞是之归今南轩遗墨谓其抜于流俗谓其剥去华饰谓其白首守道凛然如霜松雪竹者呜唿其贤矣乎因归其所与南轩往来书尺于其孙兴卿而叹美之不置也附姓名其后跋宋常丞送行诗后序嘉泰末余入爲学官时柄臣擅朝将十年士气日削隂伺风指者巳宻陈开边之议一日赤眚爲沴太隂犯权未旬日北内门鸱尾及省部相第灾宰相朴𬒳奔都亭驿翌日上避殿彻膳诏百官上封事余时与李仲衍范少才赵全道先生同在学省李范及余大槩谓今爵及舆隷权移主上赵所言数事亦切时病余忘之矣而宋君时编摩宥府谓离爲火爲甲兵坎爲水爲月爲盗爲隐伏故火失其性赤气见滥炎起则忧在甲兵之事水失其性太隂失度犯权则忧在隐伏之盗识者韪之是歳㳂边帅守始尽易武臣呉曦旣乆在西垂皇甫斌在襄汉郭倪李爽在两淮悉緫兵民之任识者忧之而未有陈说者宋君又索言之次谓乞置四川类𥙷试使蜀士得𥙷入太学次谓蜀帅权重冝及今防微杜渐宋君旣对余适以职事见宰相谓余曰宋编修旣言蜀帅权重而又欲蜀学得拟贤关余觇其词色方愎不平退即爲宋君言之宋瞷知庙论不合力请去执政有留之者俾丞奉常渉春再请乃得去方是时朝廷论议和者如出一口而乃有不苟于同以取宰相厌弃者可不谓贤乎宋李范赵与余旣相继去国时事大变宋所言甲兵武帅等事至是皆验可不谓识虑过人矣乎国虽靡止或圣或否民虽靡膴或哲或谋或肃或艾天下未有有隂无阳有小人无君子之时故又曰如彼泉流无沦胥以败譬之泉也茍䟽而通之虽有淤腐可赖以免徒知壅阏蔽塞无所分别则淤日以甚清者亦与俱败耳庆元嘉泰开禧之间而稍知此理也贤者尚可以少安于位以相与扶丗建俗大纲虽失亦须能捄其半竟蹈沦胥之戒使生灵受其祸而贤者徒以知言名于时可胜叹夫后二年朝廷改元更化余𬒳命将造朝宋君以诸公乙丑送行诗墨本见寄因以所见题其后云跋思蒙史氏遗安堂记万物之生洪纎鉅细各得其分人惟率吾性素其位慊于中之则无入而不自得否则蹴焉不能以自安冕服春秋诸侯之所易也而不出于天子之命则不安稻锦民生日用之常也而衣食于三年之䘮则不安晋武公必请诸天子之使宰我必问诸夫子使意所欲爲居之而安奚以请问爲也人之情至于缭绕覆护皆非天理之正然验天理之正则莫切于此傥于是而有得焉则浩然天地之间死生利害之变举不足以易吾守况其余乎史君以遗安堂记相示用述安之爲义识其后云跋眉人王庆长辩蜀都赋后唐张不立尝爲诗曰朝廷不用忧巴俗称霸何曾是蜀人人以爲名言至本朝张次公序蜀梼杌天觉送凌戡归蜀大抵亦皆爲蜀人辩数者也忠义固臣子之常分知不知庸何恤而蜀人之大节表表在人亦岂狂圗者之所能溷三子者之撰亦不洪矣故不若东溪辩蜀都赋盖不专爲蜀辩将以发左思抑蜀黜呉借魏䛕晋之罪眞有功于名教也士之生蜀者其自今冝知所爱重母使后人辩今犹今辩昔焉跋虞丞相帖右雍忠肃公所与彭山杨公民极来徃帖也首帖所谓巳抵大安候公案到结局便行王緫卿除宣谕盖公绍兴三十二年由西掖夏官宣谕川陜秋九月辛亥乃以外府卿四川緫领财赋王之望代之次帖所谓当涂分携后不旬日赴阙下又不旬日走万旱九月抵汉上盖隆兴元年春公与时宰迕以敷学知当涂六月由当涂召还甲申歳复除夏官宣谕京湖也所谓虏帅以书约和朝廷以洪同知书报之盖是歳七月乙未金人统军纥石烈志宁致书于三省宻院谓旧歳贡如约则止九月已丑朔上命同知宻院洪遵荅书言海泗唐邓等州事在正隆渝盟之后我未遣使之前至于歳币则两淮彫残之余未能充数今遣宻院计议官庐仲贤等至军前详议书末所谓大而有理者即此书也公与王胆叔爲代虽知时论弗合而于瞻叔盖未始隙也公又尝荐之于上前未几乃与叶审言共挤公及公召还王又疑公必相仇报凡所以毁公者日至于朝后又与王与以公差皇甫倜知信阳军中公后又力主弃地奉雠之说合䣊以轧公及张忠献公至是所谓大而有理之约亦不复然矣某尝閲公奏䟽有之望怨巨不巳不知臣实未尝于陛下之前朝廷之上百僚之间出一言一字以短之望者今观此帖乃与其交友私书亦谓王緫卿爲宣谕川秦之福公之所以称曕叔盖若此及尔如贯谅不我知尝三复苏暴之事爲之叹息跋明道先生和康节打乖吟真蹟圣贤事业本经纶肯爲巢由继后尘三币未回伊尹志万钟难换子舆贫且因老藏千古巳占西轩度十春时止时行皆有命先生不是打乖人邵氏子尝以康节先生墓石属笔于明道先生乆而未得其说歩于庭中忽跃然曰吾得之矣尧夫之学可谓安且成乃书之曰先生少时自雄其才慷慨有大志及学益老德益邵玩心髙明观于天地之运化隂阳之消长以逹乎万物之变然后頺然其顺浩然其归而最后遂以安且成三字终一篇之大指呜唿论康节者多矣而未有亲切的确如斯言者也学者之观是诗诚能以是参焉而知以打乖自谓非一于遯以经纶荅赋非一于通然后二先生之心可识而学者亦有所据依也同时倡醻者如冨文忠王懿恪文忠烈司马文正及洛中时贤皆有诗明道独赋二诗今所得眞蹟惟后一首而前诗俄空焉究玩声画于百数十年之后犹足以兴起顽懦况于亲炙之者乎跋文忠烈公真蹟右潞忠烈公三帖皆元祐𥘉公以师垣便章军国时也帖所谓腹疾则元年九月也公以是乆在告不克陪宗祀时年八十一得疾稍间而笔力遒劲若此且其词气谦厚惟恐失一士之心卫武之诗曰抑抑威仪维德之隅眎其隅而有诸中者可知矣后一帖虽史牍而缄封乃公花书唐人初未有押字但草书其名以爲私记故号花书如韦陟五云体是也国朝大老亦多以名爲押而圈其下今其可考者如赵清献王文公皆然而熈宁间至有北书尽作桊之语益可推见今併存此幅以识前辈典刑云跋祖泽之龙学帖右祖择之所与李才元帖也才元之入乃𥙿陵柬记至数其去䘮之日而虚记注以待而择之之岀则以王介甫诬治其移金借酒事至责散官以去皆熈宁初也故今第一第二帖才元方赴阙供职而择之已榜舟出门择之虽出尚幸才元之入也居无何才元以草介甫制多训敕语忤介甫力请去𥙿陵固留之三年又以论青苗法缴李定词连抂介甫明年竟出知汝州人主急于求贤而大臣果于嫉善若此呜唿吾乃今知大臣喜怒之过于人主也中帖所谓才元府推未知才元爲京属在何时也当者跋蒋希鲁宻学帖右枢宻直学土蒋堂希鲁二诗前时遂翁者迺公自号也元厚之赋淮漕司庭桧诗有孤根元是遂翁移之语即指公也少愚则白云张氏字也公再守杭白云自蜀游杭道旧赋诗情思蔼然而笔画劲直有法尤爲可寳传谓公脩㓗遇事不少屈好学工文词尤耆作诗而伊川程子记蜀守亦称公损遨乐毁淫祠修府舎三事观此盖可想见其爲人矣或曰之二诗盖装背失次后诗当在前乃白云留杭日面故书名前诗当在后乃白云去杭后寄徃故称私号亦未知然否跋鲜于子骏帖公字子骏阆中人终于集贤修知陈州𥙿陵称其文学司马文正公称其政事苏文忠公称其词章泰山孙先生称其经术公之爲人大略可覩矣今观此帖虽游戯翰墨而大要使人内观返照以求其在巳者学者循是而有得焉则知此诗不但爲纪老设也跋河东转运王䧟虏后家书有谒于余者曰寓雅之百丈戚里王万荣余进而揖之曰雅人安有戚里者邪曰我驸车晋卿之后以靖康避地至此我从祖毖爲河东漕旣摰于虏数寓家讯今真蹟尚存且属余书其后呜唿靖康之祸烈矣钦庙爲第九丗即位之年当本朝一百六十六年抑所谓阳九百六者乎太原之归职方最后而最先失帅臣张孝纯及转运公尽力守城凢九阅月卒与城俱䧟其时张克戬晋死于汾霍安国死于怀之二人尚得独生或曰陵乎汉乌取诸曰不然天尽道穷俛首于虏谓陵可也不忘君父志在复还陵乌乎然虏旣欵我盟载乆愆有志莫遂自肖厥象遗其子孙以示必死此其心皦如白日陵乌乎然余尝反覆公之心画虽惜其不死而重矜其区区之心故书之以慰其子孙之思云重校鹤山先生大集文集卷之五十九鹤山先生大全文集鹤山先生大全文集文集六十重校鹤山先生大全文集卷之六十跋跋武连汤尉檄嘉定六年夏五月甲子余过劒门有得武连尉汤君丁卯檄藳以相示者陈义开伟读之慨然因惟天下之生一治一乱盖气数屈信之变人事昏明之感所不能免也而使斯人犹有所冯依以自立者则以天彞人纪未尝一日间断耳晋侯不安于自制之服冕更始愧污于盛陈之郎卫刘仁恭慙于自有之旌节彼盗贼小人怀姦怙乱盖䧟溺之深者其心术犹能时时发见本朝数巨㓂其冯阻作昏如益如贝如邕如睦其挟虏以叛如昌如豫如曦莫不有死难反正之臣虽然是受任典职者耳而奋自布衣无尺寸之柄独以区区之笔舌扶植人心如汤君者岂不益可尚哉爲我寄声谢之母矜焉而画也母挠焉而折也母不见知焉而措也士所当爲盖不止此汤君自重勉之跋张于湖念奴娇词眞蹟张于湖有英姿竒气着之湖湘间未爲不遇洞庭所赋在集中㝡爲杰特方其吸江酌斗賔客万象时讵知世间有紫微青琐哉余客唐安湖上计孟甫䄂以见访是日八月既望后此者盖四十有七年矣抚卷太息书而归之跋唐恭愍公遗墨自吾有狄难而从容就义如刘仲偃传公晦张德祥霍安国李清卿及今唐恭愍公爲死节之着者其次则蒋兴祖死于阳武张确死于隆德朱昭死于震威郭浒朱友恭死于泾原其次则有忍死于虏而卒能自明者盖又不可胜数民虽靡膴或哲或谋或肃或艾自昔虽大坏孔乱此理盖不可与之俱殄也或曰如恭愍及傅公晦亲在可以死乎曰事君不忠涖官不敬战陈无勇亏体辱身以羞其亲而猥曰吾将爲亲屈也是择义不精跋前疐后鲜有不失其正者也乌足与论二公之心跋黄侍郎送虞永康赴召诗嘉定二年豫章黄公𬒳命帅成都诏四蜀军民利病吏治臧否咸得驿闻明年公至蜀即以三士闻于朝知黎州何侯知永康虞侯潼川通守杨侯也而公于三人则末尝有一日之雅左右之容也人谓是举寔光前闻先是制置使到官有所谓歳荐者必攽诏旨而安抚司则未有前比也至是虞何皆召杨得陞等郡旨挥虞侯以私计不便尝欲控辞而亲友咸谓于义无当乃谋以单车就道未行之数日黄公自爲诗以送之未及就藁属部使者有言诏予禄祠暇日公之僚属得公所爲诗藁以示虞侯侯请勒诸乐石以母忘知巳而未有识其顚末者㑹某亦罢广汉道成都乃以属笔某因惟公之诗所谓才髙眞俊快世隘多疑忌等语方其属思时盖未知有此也而所言巳若此公之识髙虑逺且蔼然有赠言爱德之义眞不可企及哉诗云虽曰匪予既作尔歌请以是复于侯而识诸萹末跋金堂谢氏所藏伊川程氏眞蹟先生移书谢公令㸔王辅嗣胡先生王介甫三家易人谓先生惟是之从无所偏倚故也然尝观杨遵道所録先生语则盖亦有说焉且其所録亦曰如素未读易不晓文义且须㸔王胡三家理㑹得文义且要熟诵然后却有用心处审此乃是要从三家㝷绎文义文义既熟然后能优柔厌饫以至于泮然怡然冰释理解夲非谓昜至三家而备又非以寻绎文义爲是也不宁惟是先生平生功夫惟在昜传异时门人求之弗得极于寝疾乃始以授尹彦明张思叔而曰只说得七分且更自体究呜唿由三家之文义以观先生之书亦几无余藴者矣而深藏固郄不得巳而后出且犹以七分言之其所以望于学者之眞知实得者爲何如读此帖者诚能以是致思焉而后知先生所以勉谢公之意跋阆中蒲氏所藏石范文三家墨蹟右才翁才气豪赡范德孺资禀端重文与可操韵清逸世之品藻人物者固有是论矣今观其心画各如其爲人昔人所谓心正则笔正渠不信矣夫跋苏文忠墨蹟欧阳公之司贡也疑苏公爲曾南丰寘之第二然南丰时在得中公𥘉不知也及苏公司贡则不惟遗其门人虽故人之子亦例在所遗观其与李方叔诗及今蒲氏所藏之帖若将愧之者然终不以一时之愧昜万世之所甚愧此先正行巳之大方也使士大夫常怀欧公之疑而负苏公之愧古道其庶几乎跋乐子仁爲洪雅王作寿乐堂记君子三乐之目曰父母俱存兄弟无故此人所共欲也而有命焉曰乐得天下英才而教育之则又未可以彊致也惟仰不愧于天俯不怍于人则在人者皆可得而自勉今王氏四世一家以寿乐名其堂吾友乐子仁尝爲记之而属予书其榜夫所谓有命者既得而有之矣所可自勉者王君其亦懋敬之哉跋苏氏帖苏氏翰墨其散落人间者何可胜计而杨氏与三先生爲比邻所蓄尤伙且可信不诬今观少公帖所谓与家兄同住京则熈宁二年所遣也时长公判官告院少公爲条例司检详帖又谓少公巳改差陈州教授则三年所遣也其字体与中年以后极不相类乃知前辈于小学犹进进不巳况其大者乎闻杨氏所储尚多其晚年旣贵尤笃于故旧之义此尤当令后生辈见之也新阳安别驾宋希古以是轴转似敬题其后而归诸杨氏其谨护之跋任谏议帖忠敏公以元符三年冬十月爲左正言未及半载论事凢百有八䟽明年建中靖国之春三月以忤曾布罢言职爲度支郎又两日出知虢州五月至以后犹言事不置乃诏送吏部明年改崇宁十月除名勒停编置通州又明年正月与陈莹中龚彦和邹志完马子才张才叔陈纯益江民表诸公凡十有三人同时得罪公独逺徙昌化又逮捕其子下吏三年入党籍四年以星赦内徙道州大观之明年又以赦自便乃归通州今帖中所谓戊子即自便之年而寄食海堧即指通州也其跋康公谏草所谓前年过长沙即内徙之年希古则常御史安民也共惟徽考始初清明登吁衆正布叙在服凡一时元凶鉅慝如章蔡诸人悉从窜徙天下以爲小仁宗此徽考𥘉志也曾布与韩师朴并相布挟私患失一爲赵挺之所误稍与韩异而邓洵武爱莫助之圗进孽京由是复用布将援京以助巳排韩不知京进而布亦斥去矣以徽考之初志合衆君子以扶持之且不能以成建中靖国朞年之化一小人乗间抵巇引用非人遂能转移人主爲崇观政宣以贻后日无穷之祸所谓一言䘮邦一人偾国吁其可畏矣夫跋陈思王帖按隋秘府所藏有魏黄初篇其书至唐𥘉巳亡莫知爲何等书也以类推之如子建之遗文在当时固多有存亡者奚独鹞爵等赋云乎唐太宗出御府金币致天下古夲命魏元成及虞禇定其眞伪篇各有印印以身观爲文今鹞爵赋及赠王仲宣诗皆有此印疑爲唐秘府所藏矣亡何遽爲武氏子脂泽所得良爲可惜最后有在建业文房而后归之浮休张氏盖几于屡厄而仅脱者一缣素之传固亦有幸不幸哉今自隋炀帝至浮休居士所题其爲帖凡五虽乏精神颇多态度或疑赝伪或谓临模固亦在疑信间然迹其所由来则源流固自可考今藏于新普安史君任公之家嘉定八年春王正月临卭魏某得与寓目輙题其后跋传谏议帖胡明府所藏傅公诗帖今十有四年矣公爲人刚方有守尝爲谏官以直道不容今观其贤劳于使事至其乱有蹈危舎佚念念不忘君之意公之盛心于此略可见云跋虞雍公折虏使奏札开禧元年虏遣使赵之杰贺来年正旦以十二月二十有七日见于紫宸殿容止倨慢持国书逡巡立若将要上爲起者合门觉其意夺书以进之杰益怫不平賛拜复端立不动公卿以下仓皇未知所出先是了翁仕成都日于忠肃公之孙某获闚公干道折虏使奏札窃所叹异每以墨本自随至是以馆职班里见退至殿庑偶闻慢使颇类前事廼以诵言于朝而在列之士亦冀速逹转相口语少选则闻平章军国事韩侂胄忽遂前奏请驾还内殆如干道故事继有旨更以正旦朝见故事越二日使介三节人俱游天笁寺谓之出山㝷命寝罢邓友龙时以夕郎馆客尚虑之杰反覆牒议正旦朝见仪凡一再徃仅报云来日权行折身又所赐芗茶不受某闻其词意尚渉骄蹇遂以公奏札墨本逹诸春官侍郎李公璧将转致于宰辅由是诸公始晓然知其事然闻侂冑犹谓此谢开之之爲不知开之秉政尚后此十余年也越翼日某因从三馆取㑹要实録国史圣政日历诸书徧加披阅于忠肃公折天钖事或无所载或略及之率与赵文定公所书抵捂而实録则又削去问起居事仍书垂拱殿赐茶酒茶酒未尝设也又书知合门事王抃上言云云诏明日引使人朝见乃以专美于抃而抃词止议受书之仪复与此不合于是不觉怃然叹曰夷夏之分此非小故也而史之阙顾若此况自吾有狄难爲所慿陵厥非一日东都之仪北使进书跪于殿下内侍启书宰执受读而后使人升殿长跪传道虏酋之语问主人起居事体盖若此迨绍兴速于和戎乃始过自贬损至廷论固争仅使秦桧摄家宰受书虽谓善于权冝而慢书悖使名称不正屈辱巳甚今不堪复言矣至采石之役虏气甚索首遣信使于我昉用钧敌之礼然后威令复振朝廷以尊公所遣王抃谕使人之词谓问起居事行之又将十年正指采石以后也然则采石之功于国家所𥙷岂浅浅者在廷之臣和战异议旣未能乗机以复境土而所幸通使自彼则操纵抑扬惟我实制由是将尽还东都之旧亦无难者而髙忠建之来责臣礼请土疆迓使之论乃谓土疆实利不可与礼际虚名不足惜二三时贤争之不胜故其所裁损仅十有四事耳视南渡之初固巳差强人意较东都之旧则尚多余憾且忠建之登进国书也犹不肯用新仪陈文恭公康伯虽能折之以谊然犹是馆伴掣其书乃得进呈诚未有若干道七年之最爲得体者也太史氏所当大书以诏来世而于此俄空焉况自干道辛卯距开禧乙丑不过三十有五年使某所得公之墨本偶不在箧笥闲则诸公但谓前有陈长卿而后有谢开之曾不知虏用敌礼于我昉于采石折北之余此繄谁之功而因变制冝使虏气挠折国威用信如赵文定公前后所云其事亦未有以加于公之右者徒以文献不足无所考证其有能言之者或仅出于区区虮虱之小臣可叹也王抃尝爲公传谕虏使然则抃盖周旋其间而身履目击者也淳熈八年去此未爲逺也而北使魏正吉萧梅来贺正旦要人主起受书如旧仪人主难之方改日引见抃于前事岂遽忘之邪乃径许使人明日以旧仪见此独何哉虽然彼武夫小人自有肺膓不足道也而当时惟赵忠定公以从臣争宰辅之臣授馆之使此何等职分独未闻一言及之而委之于一合门虽卒于出抃以救其失而损威辱国固巳无及此又何也攷其当时所谓宰辅者则谢开之乃执政之一也不知韩侂胄何所据而尚云尔邪诗曰虽无老成人尚有典刑敢附益其说于奏札之末以备太史之阙文云跋陆日新尽忠辩诬録开禧三年有大诛赏者二襄阳被兵几百日而解围孽曦作乱凡数旬而反正此关系盖不小矣卒之私意贸乱是非倒植汔于今而未明可爲太息云跋晏元献公帖元献公三帖其论西边攻守当是康定元年冬所作论冨公充使当是庆历二年春而所与评事帖则公爲相而冨公未第时也虽以妇翁子婿至论国事不嫌于矛楯而使虏之役虽非冨公所乐公在枢府亦未尝以夺公也至康定攻守之策则韩宗献主攻范文正主守而公与庞庄敏田宣简诸人亦毎以未可轻动爲言卒之泾原之师暴骸满野则公所不主攻䇿之爲得也先朝一政一令必集思广益孰复而后行之其审重盖若此然且不免于败然则开禧用兵嘉定和戎不必皆出于人之所同是其得失又当何如也公之孙曰子中尝昌言于嘉定抑所谓维有是似者与开禧三年冬闻权臣就殛余表兄髙东叔爲诗志喜余兄弟相率偕赋大抵虽以去㓙爲快尚以函首请和爲国体虑也尝以寄虞侯仲昜之诗曰自是去凶明国是母轻凾首启戎姦而其兄伯昜亦曰函颅谨勿爲终䇿天下英雄暗破颜或者尚谓过虑也明年其事果出于此有传贤关士人书者乃子中也英词劲气踈畅磊落识者传诵信知义理之在人心盖有不期而同者也跋崔吉甫三边表裹图寝薪于未火昔人以爲闇于治体火而旣然矣寝者奚自若也吉甫方持徙薪之说以行于天下所见公卿贵人爲不少矣亦有发于斯言矣乎跋东坡获鬼章告𥙿陵文眞蹟前乎此王韶用师熈河后乎此韶之子厚用师鄯虽仅得空虚无用之地而抗士之精殚民之力所䘮巳不赀然则无亡矢遗镞之费而黠酋即擒余㓂踵附尽境而止叛服而舎君子与小人之异盖若此崇宁以后尚谓垂帘之政违背先志何哉跋东坡书张志和渔父词大字文忠公自谓作大字不如小字虽亦有之然其英姿杰气有非笔㕓所能管摄者则无问大小一也跋山谷与杨君全诗帖眞蹟右二诗一帖笔意清赡与世所藏者绝异盖元符三年所作公晚年书也后此者五年而公下世公尝自谓年衰病侵百事不进惟觉书倍増胜前辈进学之功虽于书翰余事犹然今藏于杨氏之孙齐巽余同年友也嘉定九年春二月携以过余于梓州因书其后跋东坡次韵王晋卿乞花诗眞蹟东坡元丰诗狱鞠其所以徃来者凡二十有四人而首及王驸车盖取其一时语言煅炼文致几以抵于大僇他日元祐召还而见又与驸车徃来视昔忘替此虽小事亦足以见公素守不以祸福利害动其心也跋丹渊墨竹诗帖右墨竹二幅行草三幅皆迫近文湖州乃李致尧笔也双鱼印爲时雍二字圎印文爲致尧而方印则云李大醉墨致尧隲之长子故自谓李大致尧早以书画名于时元符𥘉黄鲁直在戎州致尧尝从乞书黄甚予之距元祐四年盖十年耳其后爲尚书郎冯澥书奏䟽由是𬒳遇爲书学愽士云跋东坡辞免中书舎人藳眞蹟元祐垂帘凡熈丰法令有不便于民者罢之惟恐诸公但知目前事势不得不尔然议之则曰是以子改父也从而辟之则又曰以母变子此皆非眞识事体者惟坡公训词独能推本于神考欲爲而未能之意文寛夫范尧夫韩子华孙和甫安厚卿之去公所草诏皆以先朝付託爲词而用杨元素陈彦叔李邦直吕穆仲唐义问之词亦卷卷于先帝之约束温文正公以议新法不合去终元丰不起而临奠之文曰知之者神考用之者圣母吕惠卿被遇神考致位宰席其南迁之词亦曰此先皇帝之意至于熈宁宰相之卒不过曰方观功业之成遽起山林之兴亦未尝深诋之也今观公辞官之奏始归美于神考其词气和平而不怼也其识虑深长而有託也使时贤而皆知此意也岂不足以章先志而弭后忧矧神考固尝流涕于二后之请愤惋于安上门之图恸哭于永乐城之败凡即于元祐诸贤者又未尝不知之特当时未有将顺而正救之者耳其曰受先朝之知虽宣仁亦尝言之公非姑爲是词也重校鹤山先生大全文集卷之六十鹤山先生大全文集鹤山先生大全文集文集六十一重校鹤山先生大全文集卷之六十一跋题赵侍郎帖后米南宫心画髙妙不肯爲他人下笔独爲刘巨济书此诗浚仪赵分才思详华虽见之余事者类絶人逺甚亦爲米公临此帖前辈髙怀旷度虽一技一能乐取诸人不必皆自巳出也米帖今刻诸括苍宅赵帖今藏诸成都贡士郭之章家郭之先君子尝事赵公云跋南轩所与李季允帖南轩先生受学于五峯胡子乆而后得见犹未与之言也泣涕而请仅令思忠清未得爲仁之理盖徃返数四而后予之前辈所以成就后学不肯昜其言若此故得其说者启发于愤悱之余知则眞知行则笃行卒能以学问名丗有非俗儒四寸口耳之比今帖所谓无急于成乃先生以其所以教于人者教人耳跋髙宗付呉玠凡事宻奏宸翰淮西之变乃绍兴七年秋八月戊戌此九月壬申以后诏书也涪王始爲泾原都监张忠献公处置川陜寔抜爲统制官明年擢永兴军帅由是受任数有克捷上旣因魏公以知涪王魏公俄以罪去尝爲所荐引者皆不获自安上谓宰臣赵鼎曰顷台諌好以朋党罪士大夫如罢一宰相凡所荐引不问才否一时罢黜此非所以爱惜人才而厚风俗矧如涪王固魏公之所拔邈在逺外上虑其不获安也廼诏使得专逹君臣之情亡所壅厎若此用能﨑岖戎马间蒙犯巇崄卒以弘济大难绍开中兴也跋遂宁傅氏所藏濂溪伊川眞蹟蜀虽僻左而先正大儒如濂溪周先生河南二程先生皆尝不鄙而幸临之今其遗墨多在蜀而了翁偶获闚见者如濂溪先生帖伊川先生手刺则遂宁传氏各藏其一而濮阳度周卿所藏程刺亦得之传氏也伊川先生帖则金堂谢氏有之明道先生帖则余得其一焉乃和邵子打乖吟后一章也三先生始在蜀时所闻未彰而蜀人从之者巳衆矣诵其诗读其书且犹以未足也得其只辞断册犹宝之不置至贻之子孙弗敢失坠今三先生之书满天下而学士大夫不知好之有好之矣审思而笃行之者盖鲜而抗之于髙逺姗之爲艰涩或託之以爲衒鬻之媒者徃徃而是吁可叹也题刘左史所书潼川陈荷之母任氏墓铭潼川陈荷䄂以其母任氏之墓属铭于起居刘公公前后四仕于潼习其族世土风故纪载平实可传世示后昔人之葬求之天下名能文辞者必曰是其死不爲辱而名永长存况公端人也其言滋可信荷也持是有以葬云䟦胡文靖公橄㰖诗眞蹟无味之味至味也乃五行之太极也咸苦酸辛甘则五行之所作也皆五味之一也然其间所谓甘者在天爲湿在地爲土在色爲黄在音爲宫则甘于四者犹得爲味之中也故荼不如荠也堇不如饴也毒药不如嘉谷也苦节不如甘节也龙逢比干不如咎夔稷契也然则橄㰖之以苦见取何也谓其变之正者也崔嵬谏臣心忧主无一伪世固有持是而不见録者多矣三复是诗而有感焉䟦孟蜀断慿凡前代之遗编断简苟嗜古者皆知好之亦有事虽么琐而以乆见贵者且王孟之在蜀也何翅井蛙瓮蠛昶于建之世墓独能爲之厉禁其厚于前人之意犹可槩见于此以知秉彞之不可殄㓕虽纪纲大坏之时而犹然也伯起藏书至此亦可谓好古愽雅也矣䟦山谷所书香山七德舞黄太史得书之变者今此帖又因观海恠图以发其趣故视他书尤更沈着痛快然不出其氏名称号岂犹有所靳于戴纯师邪此诗旧夲子夜作天子今来作尔来治定作理定以子夜对辰日则今夲爲是惟廿有九廿有五以字书及秦汉铭文证之只当作一字读今乃併二字爲一成六言其偶然邪今藏于资中李氏诚爲可宝云䟦胡知院与季溥徃来书帖首帖以贫贱忧虞爲砭剂以抚事不及古人自叹此前荤进学功夫也余帖亦皆平实有味因知丗道污薄虽竿牍之问率爲䛕说不情之言是特数十年间事耳䟦杨参议家书后资中杨侯东叔自涪陵罢归携其先君子参议公手泽以示余爲之怃然日台諌许风闻言事此夲先朝良法美意也然旣务愽採故亦时有谮人之词得以乗间切售者且欧阳公一丗大儒也而一再以闺门事得竒谤故最后公自列之䟽谓臣苟有之是犯天下之大恶无之是负天下之至冤神考亦曰岂有致人大恶便以风闻爲託卒正其事呜唿杨侯东叔其亦处于大恶至冤之未明者乎茹而不言则所加之词乃盖载不容之恶也抑穷辨而力白之则风闻之地无可辨之理然则将何以自明也昔者唐人柳珪迁右拾遗而萧倣诸人谓其不能事父封还诏书其父仲郢诉之曰谓珪冒处諌职则可谓不孝则诬夫人谓珪爲不孝而父谓人言爲诬使仲郢而偶不逮见也珪将得爲全人乎今杨氏之谤不若仲郢不季而偶不逮见矣故未有以明也然亦幸而手泽歴历若存也玩其词盖兼之以教爱訰恻而详尽极天下之眞情者也杨侯持是以立于丗也其亦无矣乎虽然巳事无可复言所谓勇于从而顺令者今固无及矣若体受而归全则侯尚勉之以复干亲以信于人跋杨司理之父问辩历昜言学聚问辩寛居仁行中庸言愽学审问谨思明辨笃行大要惟一问字最是喫紧盖好学之人旣有以备事物之理括古今之冝苟不得所疑而问之则将纷纭胶固无以发其思而进于眞知实见之地虽欲行之恶得而行诸吾郷杨君爲问辩暦以质诸师此最得爲学之要后生初学哆然自是耻于扣问者视此亦可以少警矣里人魏某书而归诸其子德辅呜唿其永用享勿替题普慈冯率钱建贡院䟽后普于东蜀爲士大夫郡而未有贡士之宫诚爲阙典然普之公私财力则反岀诸郡下故缮营之费亡所从出只如刘光逺冠类试前所未有职风化者表而出之是以建一门闾遂致歛民而给用几以启讼然则工役之不可轻议盖若此冯生盍爲我持是以白郡候物土赋文虑材计庸属役于某人取财于某所俟成规畧定乃以控于诸台是时提学司当首议给助爲诸台倡时不可失生其念之哉跋邵康节逢春诗先生妙极道数从容于义理之㑹虽形诸余事无问精粗莫非实理秦汉以来诸儒鲜能及之此所谓豪杰之士也陵阳牟君铉得其所书逢春诗尝以遗临卭魏某辞不敢有仍书而归诸䟦吕正献公缴进兴龙节虏使例外送土物奏藁元祐初政以文忠烈平章军国重事司马文正吕正献爲左右揆范忠宣吕正愍刘忠肃韩门下王右丞诸贤爲执政文正旣卒正献独爲右揆者几一年有大辽使耶律拱辰韩之来则正献爲右揆时也羽仪百辟参错显序者皆若人也虏人闻之不谓中国有人乎方物之献度轶常此亦足以见尊贤尚德之风行乎蛮貊于斯时也辽夏纳贡鬼章即擒交趾効顺不以有人矣乎诗曰无竞维人四方其训之呜唿盛哉䟦韩持国帖韩持国以元祐元年五月爲门下侍郎明年七月壬戍以与范荣公争论刑名事口陈其过而不具文字由是罢政分司南京是时潞忠烈公平章军国而申正献公独相今帖中所谓仆射相公者盖指正献也御札至谓奏劾臣尞旣无明文何异姦谗正献遂累章力争中批之词犹厉则复引近比进拟越三日甲子乃有大资政邓州之命然犹用前责词曁正献再请及于便殿反覆敷陈越八月辛未然后命词臣苏文定以均逸爲词前辈之于气类爱护保全不得请不巳非所以合䣊缔交也非所以扬巳取名也爲事体惜也爲人主心术虑也爲国家留贤也其言曰皇帝春秋方冨正赖太皇太后训以仁义之道调平喜怒以复仁祖之政正献诚心于此可见而宣仁亦委折从之不以爲忤不如是不足以爲元祐猗其休哉䟦何丞相家所藏钦宗御书呜唿靖康之狄难始于熈丰成于绍圣极于宣和迨钦庙仓黄即祚则事巳不可爲矣明年改元犹欲勉自支持内则募兵以爲御外则奉币以求成皆不可得则土疆帝号至是亦无所吝矣事势若此乃始罢唐恪而相何㮚此正如晋侯之疾宴安佚乐以成之盖韭日迨二竖子者巳据守其膏肓攻之不可逹之不及且召毉缓而视之虽百缓何爲徒承二子之一笑耳而况未必缓者乎所幸康主霸府之议首发于何公宋之中兴繄一语是赖他日虏营易代之议公亦持不可卒以不食而死之二者不犹愈终无可以自赎者乎蔡京操持天下五十年及祸乱之成乃得保首领以没钦庙即祚十有四日而虏薄城下寻以北迁何公爲相数月而逢辰百罹殒命朔漠天之梦梦殆不可晓虮虱臣了翁后此九十年伏读宸翰谨拜手稽首书于下方继以霣涕云又䟦抑之诗曰夙兴夜寐洒扫廷内维民之章修尔车马弓矢戎兵用戒戎作用逿蛮方古所谓诘尔戎兵者不过如此今国家闲暇及是时不此之圗而护疾忌毉一旦溃裂四出乃始坯城郭驱市人缮戎器以爲守御之计割土地输金帛质子女以幸和好之成内奰于中国覃及鬼方犹爲国家有人乎自中兴以汔于今又四爲和议所误而用事者毎恃此以爲固三复献陵宸翰爲之流涕太息恭书其后䟦郑忠穆公家问遗事叙南守郑君继道以其大父忠穆公手泽及遗事一编建炎复辟记属了翁识其末了翁于先正行义年盖尝谱而爲书矣故于其所历亦窃幸有闻焉方二㓙谕其党建请台諌章䟽露名付外盖以是恐喝言者公独于此时连柱其罪又请于太母乞降付三省以示二㓙如寺人孟子作爲此诗家父作诵以究王讻皆着其姓字于诗之乱无所顾忌此人所难能也东朝辛卯诏书以睿圣爲皇太弟明受爲皇太姪公复留百官班争之旣不果则请朝独葑退又与王庭秀上䟽力争又与宰执同对帘前又乞召庭秀虽以太母欲改令睿圣緫领兵马公犹不谓然太母又令至都堂则朱藏一颜夷仲路公弼张逢明诸公皆在藏一于青囊出羣臣所上书示公公与庭秀力陈昨日诏书不可宣于外此犹曰若以五日时事岂争此名位邪必欲行出公卒争之故乙巳制书亟止前诏公之所陈虽未尽行然正论不泯亦足以兴起人心此又人所难能也今诸书所载乃尚有踈略如前一事盖公抗㓙熖于方张不制之冲诸书乃不书贼党首乞台章露名事故无以见公犯难不顾之意后一事盖公起人心于缭绕囬互之际诸书乃不书一日而再三对又至都堂与宰执争辩事虽实録中书亦不详故无以见此叚实爲复辟之张本二者最是人所难能及事之要切者姑记所闻以备放失䟦髙宗赐呉玠招纳关陜流亡御札嘉定十一年春王正月虏出我不意分道入㓂㳂边降附之民尝爲疆吏所遏至是致忿于我反爲虏资据险因粮王师数战不利伏读思陵痕翰有以仰窥深识逺驭之万分谨拜手稽首书于下方爲万卋鉴题山谷安乐山留题后徽祖始𥘉淸明登吁衆正收用废弃之人于黄太史有复朝奉知舒州之命元符三年冬十二月发戎州明年建中之春正月过安乐山留题盖自熈丰以后仅有元祐数年之治调亭绍述之说起矣绍圣以后仅有元符之末建中之初未及朞歳而爱莫助之之圗进孽京用矣治之日少而乱之日多乃若此也安乐山之游云雾晦寔将出山而晚霁岂天地之间一气之运亦多惨少舒而人之所历亦多违寡偶每每若此邪题米南宫帖本朝以书名家者至黄太史米仪曹各得书法之変自成一家未昜优劣景献兼二者而有之可谓竒遇但今米帖闲有弱笔乃不逮黄何也䟦张存之行状余友张孝谦将葬其先府君持事状求铭余㓜侍诸父即习闻寿安二张氏之贤盖府君与其季巴西明府也今愿有述焉以光昭府君之令德而俨在忧服其请也不敢曰可徒叹夫丗以升沉穷逹论士如府君者即其状所云则自夫诚身恱亲以至信乎朋友盖人之大端君也固巳纯体而笃践焉又能推其所得笔而爲书以淑其子孙然则虽挟是以穷不一施而死讵知其中固有不与穷俱阨不与死俱霣者乎孝谦持是有以葬矣䟦李文简公手记李梲等十事李文简公所记多亰桧时事虽得诸所闻者适若此然大抵平世事罕所佚遗惟事在柄臣则未有不惮史官而嫉记者故是非毁誉鲜不失实率阅歳歴时而后其事浸明自唐许李以至近卋王蔡秦韩皆莫不然也且𥙿陵一朝大典旣爲群小所淟汨虽绍兴更定差胜诸夲而其间诋谩谰之词终有刋落未尽其后绍述之议虽行于绍圣而实昉乎元祐之末至绍兴重修㤗陵实録独元祐八年事皆无存者至参取玉牒日暦诸书以足之仅得成书中兴后事亦是绍兴八年至二十五年最爲踈畧小人终日爲不菩皇恤乎人言惟于传丗詥后之书则必求以遏絶而窜移之此其良心之不可蚀者不知闻见于时人而笔削于家乗野録者父兄子弟姻戚友朋闲转相传习便如申伏之口制窦之心盖有不与秦火俱烬者也公平生记闻当不止是若更加搜揽而裒稡焉岂特有𥙷于史氏之缺亦足以爲后来茂恶怨正者之儆云䟦司马文正帖申正献长于温文正公一歳此帖徃来时申年六十有七此温所以兄之也呜唿人才以党论故迭爲偾兴古人选于衆听于国人旁蒐而渴用焉犹虑弗给后世俗薄丗坏人才鲜少尚乃畨休代进一则常以一半置在间散故才不周于用次则乆闲者多君子而小人固不乆于闲也三则弃之于聦明未衰之曰而用之于老疾交至之时四则小人败坏国家浸不可支然后以君子捄之小人常居其逸而幸免君子常处其难而受责五则迭爲消长进退如人数更疾病元气不无耗伤拊二老之事而叹千载闲君臣相㝷于一辙也䟦宋龙学帖吕正献公居家简重申国夫人性严有法度又得焦伯强之刚方以训诸子而戚间则宋次道范纯甫诸公其雅所尊礼则二程兄弟与孙石诸儒先也观善之功若此冝有三希克大其家又以遗其诸孙至今不坠云䟦刘御史帖刘公爲杂端论张文定不当参政事王懿恪不当使宣徽滕章敏爲中司无所建明及王文公专令中司举荐公又以爲非是且其语併侵宣靖同列如刘公玉钱安道旣谪监当公爲之倡得祸冝不轻微马范二老力捄之则奚止九江之行呜唿许以风闻而无官长此先朝任台諌旧制今刘公不肯承望宰执虽于台长不惟无所关白也又从而併撃之眞可畏而仰哉介甫旣开其端后来之柄国者又爲介甫所不敢者矣䟦黄太史帖前辈谪居类爲州县长吏所不礼甚者恫疑虚喝或又从而加害焉太史居黔中守贰曹伯逹张茂宗旣善遇之虽一掾曹亦致𬞞笋之馈风味良不浅矣承望要人者观此宁不知怍云䟦马御史帖元符諌官多贤者亦多所奏论而台中则惟陈当时一人独多马公在台八阅月亦不爲不乆而所论止二事至其得罪乃亦与元祐元符之正人等大抵无所附丽即爲憸壬所惮初不在于言之多寡也所谓君钖提刑则宣和元年二月以后宣和元年三月以前蒲公㔽详刑梓州时也䟦诸贤帖吕氏父子醇疵固不同而七人贤否亦异所不待论也诸贤所题惟以刁氏事不大显故特致详焉然旣爲先正诸老所予其人要自可见陈履常谈丛所载刁夜半得见奏邸之累兹事则断不信盖谈丛之舛误非一而所载奏邸祠神事尤谬戾记刁独免而刁谪官去也谓杜正献与丁文简同在政府奏邸祠神事作正献避嫌不与而文简论以深文然正献以庆暦五年正月罢相而文简始以四月自翰长爲枢副正献之罢犹是文简当制则二公元未尝同在政府也则夜半之语奚足多据云䟦赵忠定公与游忠公帖某乆荷游公之知固知公言行甚悉迨奉使东川而公巳下丗乃言于上曰游某曽发宗社至计于帘闱犹豫未决之𥘉时宰燕居深念之日幸而成事不惟不见知于时乃遭诬罔以䧟于谴其肯絶勿敢言赍恨以没乞下夲路监司取索当年事蹟及所上章䟽与刘某所作铭志宣付史馆仍下有司别议褒録今历年而未报天旣厄于平生尚终厄于死乎诗曰旣克有定靡人弗胜景仁姑俟之䟦朱吕学规右朱文公吕成公所着学规县令长眉山家子鑑属某书之以勒诸郷校且曰併爲我识其末白鹿之规五温温乎先民之徽言也丽泽之规三廪廪乎后学之大戒也至矣备矣无以了翁之言爲也学者诚能惟是之依五者以事其心三者以范其体则犹稻梁之飬正药石之伐邪凡皆足以康济吾身不容一阙者夫二规亦异训而同指异调而同功矣不然规矩诚陈而不能以约诸躬也不能以摄诸友也声利相先也词华相诩也躁相竞也慢相狃也夲学旣措末习滋放则二先生异时所以风厉与县令长今日所以发挥者亦徒爲挂壁之空言耳可不甚惧矣夫可不甚惧矣夫䟦陈了斋责沈蒲江令眉山家子鑑俾邑民魏了翁书周子太极说张子西铭朱文公吕成公学规勒石于郷校又从了翁得陈忠肃公责沈文与杨文靖公刘忠肃公张宣公三䟦凢皆眞蹟也遂以併勒焉某伏读是数者赩然叹曰冨哉言乎太极圗自一理夲然之妙以推明二气五行之几西铭发事亲事天之义以极言一统万殊之实二规则又以理之最切近者开警后学学者而果能事此则内外交养精粗相发求端用力之要亦取诸此而足矣况又以责沈之文示之以前贤徙义好学之事其爲寒郷晚出安陋愎巳者之警不旣多矣乎诗云民之靡盈谁夙知而莫成夫人心夲虚有我则盈陈公惟其不自盈也故一有异闻遂慨然有感于思诚务学之不可巳以开其栾化气筫成就德业之基然则学者之于是书也亦庸可阙诸了翁少也慕蔺今又以邑令之属俾叙所以勒石之意輙书其后䟦王君诏诗王君诏不识一字而爲诗皆根诸孝友其言兄弟之乖争未有不因诸妇言者此尤切近人情有合于易家人诗常棣之旨虽世之名能文词者徃徃有弗过然则理义之同岂自外至哉读者当有发于斯䟦程正伯家所藏山谷书杜少陵诗帖前辈评昌黎示符樊川示宜诗谓不当以利禄施于始教者今杜诗黄字皆同此意古今人巳之学之异自孔子时而旣然矣此四君子者㧕未免稍侚流俗以爲循诱之术乎䟦崔次和勉斋铭自士习日浮大抵务记覧爲词章以譁衆取宠焉尔否则以小慧纎能掠儒先之言驾传注之说乗有司之闇而攫取之尔自孝弟谨信仁爱之余乃及学文自离经辨志而推以至强立不反此古人铢积寸累功夫今则曰是不难知也或曰是不必学也皛山阅士多矣爲是企歩积土之说其亦审于爲后学虑者乎次和勉诸䟦南轩帖厥考以宗社生灵爲巳任厥子以圣门事业爲巳任然则士之以记览词章哆然自足者其待巳亦太凉矣夫䟦张魏公帖上帖所谓留意圣贤之学爱养精神使清明在身自然读书有见处以之正身正家而事业从此兴矣此数语盖公推所以淑其身者而淑诸人也有能服行无斁虽等而至于爲圣爲贤岂外是乎䟦史岘之母家氏墓志岘旣爲其母乞铭于舅氏彭州君彭州端人也其言发于悃愊足以感动人之善心岘持此有以葬矣尚欲余语识诸碑隂余谓爱之斯録铭之称美此固孝子着存之不能巳者然多求诸文人才士之称述此汉魏之末造也而所谓孝者曾是之云乎不亏其体不辱其身是则显亲之大者然不必曰踰礼佚义而后爲亏且辱也甘于中画安于小成志于爲人凡皆自薄其身以忝所受者也岘好修而敏于文则必知所以待巳之厚矣党由是充之以庶几所谓体受敬身者焉则其爲铭志不巳多乎岘将之阳安谒后溪刘公沧江虞侯其试以是言之亦将以爲然乎重校鹤山先生大全文集卷之六十一鹤山先生大全文集鹤山先生大全文集文集六十二重校鹤山先生大全文集卷之六十二跋跋虞秦公所撰杜府君墓铭府君余之妻之髙伯祖也雅善虞秦公其葬也秦公爲铭其墓且亲爲书府君爲人不问可知后六十有六年余守潼川府君之曽孙仲携以相示因叹前辈讲学于利善之分文行之序率委曲致意凡以淑州里而摄友朋务在可传不爲苟作今公之闻孙刚简率用是说盖逺有端绪云跋杨少卿子谟所题赵子安一经阁诗谓籝金不若一经此邹鲁谚语也近圣人之世之居皆未逺也其词气巳全不类邹鲁间语虽当时鲁之大儒如夏侯长公辈亦不过以取青紫教授诸生盖自汉武设科射策劝趋利禄后学所志大抵若此况于俚谚自无足责况于他邦以及后世又从可知而经生学士徃徃摘此语以训子孙惟今棘卿杨侯独推明六经妙用以约之于身而曰方信籝金非所乐此大与鲁谚夲指不同必甞从事于斯者而后知是是理之亶然跋张魏公帖公自绍兴十六年因天申节缴进无逸篇遂有连山之役至二十年移水二十五年秦桧卒而后公有出殿豫章之命则太夫人㝷亦不待养矣此数帖正在连山时﨑岖险侧有人所不堪而即其自处则从容自得蔼然有孝敬忠信之意盖白驹考槃人也呜唿所谓读易者诵说训故云乎哉跋江宗博致仕帖古所谓七十而致仕者乃约而言之耳然而岂必七十仕止乆速皆惟其时何谓时止其所而不妄慊于中而无馁则时也江君盖审于是矣愿与同志者共讲焉跋广汉赵爕论语说自秦汉以后爲语孟者何翅千有余家稽合同异参订舛讹亦云粗备极于二程先生以后圣贤之心盖巳暴白庶几无复余憾矣广汉赵君爕一日以语说一篇示余爲之喟然叹曰圣人之道如彼衢尊之不禁有味之而知其旨乐焉而不厌者矣又有得其㳙滴而知好之者有不知而唾弃弗顾者今赵君爲之踌躇四顾盖亦知其可好者充之而至于乐焉则更以勉之跋杜忠可曽祖节范处士告封赠非古也而可以植世教厚民德慰孝子慈孙之心则虽先王未之有也而固可义起然而自一世至三世犹可以例取无贤不肖一也乃若追钖号荣如冲靖史氏者义起之中又有义焉使非其祖孙之贤则下不敢以请上不轻以予今寳田公以县佐而赐号至处士少常公以庶僚而追崇及曽祖则又加于史氏一等非其祖孙皆有以自致而能然乎猗其盛哉虽然礼所谓如执玉如奉盈洞洞属属然如弗胜如将失之夫其敬身而不敢昜也则所以报其先者又将出于号荣之外少常其知此矣书潼川栁彦养墓碑隂先天之学秦汉而后惟魏伯阳闚见此意至华山陈处士圗南始发其秘一再传而爲邵子建圗着书以示人曰先天学心法也故圗皆自中起万化万事皆生于心呜唿衆人以易观昜而滞于易卲子以易观心而得乎心滞于易则象数文字然耳得乎心则天地万物与我一夲也邵氏死而失其传迨汉上朱氏及朱文公蔡元定始申其说吾郷观物张公行成亦尝推夲邵氏说爲通变经丗诸书故今郷父兄徃徃有能道之者余虽生晚亦幸得与闻乎此然师友之功未能浃洽蓄疑藴惑罕所质问来守潼川乃得郡人栁振坤其父申钖先天太极诸书以示余自一歳一月一日一身皆有圗说至于九畴㑹极中央立极中星合极复分画而附益之又作三昜圗说十卷以探羲文孔氏之秘而上下经六十四卦卦爲二圗以释其义呜唿是区区者奚所爲而然哉身旣隐矣明旣䘮矣非以钓名干泽也自隂阳五行星历气候反覆参验以求之心凡以自明耳矣余旣不及与栁君接其说有余所弗及余所偶同又有余所欲言于君者皆不得而相与可否焉旣以悢悢又叹夫丗之有志于学而不见知于人藁项黄馘以死者多矣然其书固不与俱亡也葬有日吾友度周卿爲铭其墓振坤更欲求余语以识诸碑隂振坤之所以称羙爱録者亦旣无所不尽矣虽然洞洞乎属属乎如执玉如奉盈如将失之振坤苟于是焉求之以不坠考志焉兹其爲称羙爱録也不旣多乎尚懋敬之䟦㳺景仁所藏裴绍业告自周之季封爵文书皆以印玺舎是则亡以爲信而此告所用印乃以东都尚书兵部之印爲文特进尚书右仆射下有在京二字当是在东都所给告且然印文自尚之二字外率于篆法不合东不从木而平其上下都不从邑而巴上爲口书不从者而其下爲日如兵部印三字则乃若传摹失眞者更无一笔可取唐士大夫于书法极工而此独不合当阙之以俟知者䟦康节先生荅冨韩公东温公历年圗起共和之庚申汔显德巳未上下凡千有八百年以治平元年书成上送则邵子年五十有四冨公年六十有一矣帖谓公亦以谓失之鄙夫亦以谓失之是冨公先有所可否而康节荅之也前辈讲学不倦闻善相告闻过相规若此用能进则有以尊主芘民退有以扶丗立教也䟦赐潞京恤刑诏书猗其盛哉此天地生物之仁而尧舜三王之所以治天下国家我祖宗所以祈天永命之张本也熈寕始更旧制绍圣又以元祐所常行而改之小人挟其私意坏法乱纪而併与此废之子云尔爱其羊我爱其礼后之知治体者宁无告于吾君而复行之者乎䟦康节与韩康公唱和诗惟古于文必已出而先生此诗全用韩文公送李愿序意岂人心之所同固不嫌于相袭邪先生虽不爲公卿得时行道而发明先后天之奥约之于事心践于形所以淑时贤而启来哲爲斯丗治理之助其爲公卿不旣多乎䟦秦伯鎭兵部问昜康节书衆人以昜观易而滞于昜先生以易观心而得乎心其方圎圗皇极经丗诸书消息隂阳之几贯融内外之分盖洙泗而后絶学也其见于击壤诸诗造次颠沛无非此理之发焉者是何尝有隠于人特秦伯镇郑杨庭章子厚诸公不足以知之耳先生尝语郑曰山川风俗人情物理有益吾学者必取诸焉秦曰道满天下何物不有岂容人关键耶先生字字言言莫非推赤心以置人腹中亦幸夫人之得其传彼沈存中谓竟不知何术旣不足以语此邵子文亢其父于太髙而待人太薄亦知污者也䟦康节诗理明义精则肆笔脱口之余文从字顺不烦绳削而合彼月煅季炼于词章而不知进焉者特秋䖝之吟朝菌之媚尔䟦吕文靖公试卷眞蹟文靖公三相仁宗以才识称其卓卓可记者如纳天书于方中与夫止玉清营缮正章懿䘮礼却契丹借兵罢官寺监军杜母后专政之渐谨人主御楼之拜发郡国建学宗正睦亲之议此非无素者所能办虽与范欧异论晚年乃能同心勠力以扶王室是冝子孙之传自惠穆正献而后荣阳右丞中书驾部代有显人至成公而以学问名丗与宋靡巳猗其盛哉此我太祖太宗之德也科举特爲之梯航耳䟦青神杜才叔和归去来词三马食曹叔夜有宜去之书一龙禅宋渊明兴归来之叹然而渊明虽勇退而能雝容不迫若将微罪行者视叔夜之婞直而轻愠殆有间矣史载渊明之去在义熈三年以其时考之盖宋髙祖杀刘仲文之歳昭明所谓耻复屈身异代者爲得其心夫岂以一督邮爲此悻悻哉而古今罕有能发之者杜君此文作于蜀盗未平之日其尚渊明之心乎某昔守君之郷顾不及识君嘉定十五年九月解右其子安石于临安始见是作因推夲昔人所未发者识诸篇末而归其书杜氏䟦端明程公谥刚愍议自吾有狄难如刘仲偃传公晦张德祥霍安国李清卿唐圣任及梅陈程安四从巨皆死节之着者其次蒋兴祖死于阳武张子固死于隆德朱彦明数人死于震威郭浒朱友恭死于泾原又其次则忍死于虏而卒能自明者不可胜数呜唿王吕始祸章蔡诸人成之皆以七秩八秩之年生都将相没保首领若死者则不必皆所用者也诗曰如彼泉流沦胥以败亦足以发千古之一叹䟦张忠献公所与张忠简三帖张忠献公再相首荐张忠简及虞忠肃陈正献王文忠汪端明皆可备执政刘忠肃胡忠简诸公可备风宪然大抵皆绍兴末年所与同志叶谋者也自戊午和戎胡忠简以言语得罪十有八年之间窜逐者相望而能于此时诵言虏不可和者如张忠献之三十余䟽如张忠简累千百言则尤难其人然则二公盖又同爲人所难能也功之成不成天实爲之而着明大义炳若日星使爲人子爲人臣者莫不晓然知其分之所当止兹其有功又恶可以浅近计哉此帖盖隆兴癸未督府所书时六十有七距卒之日才一年耳呜唿是所谓鞠躬尽力死而后巳者眞可敬仰也䟦三传祠记行状余始识正夫于都城问奚自曰慈湖杨氏也闲䄂一编书过余盖南城之人祠其先君子若伯仲父慈湖爲之记絜斋袁氏书之其诸父行实系其后俾余识之余谓南城之人奉尝夫三子者于傅氏子弟何与期有以告之而未能也他日又以慈湖问荅相视其间有遗其伯氏道夫书云天乎吾道之亨乎自两楹梦奠虽汉之黄叔度唐杨文简公未知浅深本朝濂溪明道康节所觉未全伊川未觉道夫晜仲皆觉余怃然自失千载一门可谓盛矣兹其爲显扬不旣多乎而求诸人以爲信无乃有外之心与正夫其终觉焉䟦呉正宪公帖正宪以其从子留狱得罪谕之使归夫狱之不修虽执政之从子有不得免焉祖宗所以祈天永命此其推也后二帖则余亡友宋正仲之说巳得之犹恨有阙遗者如谓壻爲郎谓叔父爲叔叔母爲婶等语皆汉魏以后流俗称道求其义而不得者虽士大夫亦不免袭讹踵陋当併出之以识丗变云䟦呉正肃公帖诸贤所题无复遗恨独念靖康之祸故家文献半爲煨尘呉氏丗居浦城中令诸子皆位通显而手泽亦无有存者今其曾孙所藏四帖皆自外得之亦可叹矣夫又帖此帖所称希深以诗中有谢家郎之句故皆指爲谢希深且希深以正宇卒于宝元今爲故希深舎人而正肃爲西台在嘉祐闲其事偶亦相符然后帖乃彷彿有王文字不知谁涂之而墨痕如新或曰安知非称三丈邪然希深乃賔客之长子不在第三未知果爲谁也当考䟦卢氏正歳㑹拜録古者比闾族䣊之法修则有相保相受相葬相救相赒相賔若吉㓙賔射之噐服民不能自爲也则主集者以里布屋粟之物爲之以给其用而又属之读法属之饮酒以维持护飬之其详宻若此盖盈宇宙间无尺地一民之不相聮络者所以共明命而厚同体也而况于吾宗族乎裳裳者华其叶湑兮气相属润相滋也常棣之华鄂不韡韡体相亲意相承也士大夫而知此则上治祖祢下治子孙旁治昆弟由根心以枝叶必不忍薄其所厚䟽其所亲者自王制壊敬宗収族之义不明歴汉魏以后虽间有重民族争门户立庙院修宗㑹等事斑斑见于史册而利欲熏焮亲䟽厚薄之等有不得其夲心者多矣先儒所以欲収丗族欲复小宗欲立谱法盖深有感于丗道之变者而卒亦不能行因同年友卢申之以其族正歳㑹拜録相示歆慕咨叹使人孝敬之心油油翼翼然不能巳敬以所闻书于下方且以自勉云䟦郑资政遗事余尝过利州登郑公思耕亭未甞不抚事叹息也守襄阳者多矣欧公记岘山亭独称羊叔子守广汉者岂无他人而刘梦得李文饶诸人独称房次律凢名实殽于毁誉向背变于死生皆不足以定是非至于歳月浩瀚情伪寂寥而着乎斯人之心独隠然与所寓俱存斯其爲人不问可知然则士之所以爲可传者将在此不在彼夫䟦李清奏䟽李定黄履诸人固不足多道常夷甫晚节亦鄙贱可笑其欲追帝孔子何伹知圣人污也淇水翁虽与元祐诸公异论而此䟽非喜爲异者迨今百五十有一年历观人物品第判若黒白吾䣊亦可以自儆矣跋沈国録淳熈八年太学私试䇿问古之士二爲贫爲道而巳爲贫焉则苟以禄仕然非饥饿不能出门户不爲也亦有饥饿而不肯爲者矣夫苟爲道则立乎人之夲朝大将行其道次犹欲行其言不则去之虽穷乏者得我且不爲也况妻妾宫室乎此义乆矣不明沈公乃能招诸生而诲之人主不以爲忤宰相赵文定亟称之此人心之所同也不知位司成职言责者独何人而断龂不可否之三曰包羞其象曰位不当也三以隂柔居上自知不当其位亦𧹞然不能自安然则彼断龂者夫非尽人之子与后四十有四年临卭魏了翁抚卷太息书而归其子省曽䟦晏元献公帖案公康定元年三月自三司使除刑书知宻院厥九月以检校太传刑书充使庆历二年七月加检尉平章三年三月以行刑书爲集贤相而李文定公由彰信之节除宫传致仕则庆历二年七月也然则前二帖其康定之元与庆历之年乎后帖半幅所谓五十年作官苦学犹自歩歩事事共人商量此语尤可玩昔人谓至微勋业有难立尽大功名或易爲元献公流闻光显吾尝以其行于家人父子闲者观之䟦朱文公所与辅汉卿帖亡友汉卿端方而沈硕文公深所许与往来书帖当不止此然其怀人忧丗劝学兴善之心于此亦可略见末所谓当此时节立得脚定者亦难其人况更向上事邪文公之所望于学者盖若此吾䣊盍知所儆发云䟦李肩吾所书损益二卦李伯谦毎诵惩忿窒慾迁善改过之训以自儆李肩吾爲书损益二卦以赠其归又以脩𥙿名所居堂而属余书之呜唿观山髙泽下之象以惩忿窒慾不其脩乎观风行雷迅之象以迁善改过不其𥙿乎脩所以自克也𥙿则复于礼矣二者易之要义伯谦勉之䟦颜鲁公争坐帖鱼朝恩挤郭令公折元载摇相里造侵王缙一时权燄熏灼若此鲁公秉义以夺其骄至今几五百年尚廪廪有生意猗其伟与但其间称誉朝恩尚数十言太半于行闲增入岂犹未免于危行言孙邪米南宫云缝有颜氏守一圗书且颜字以彦彦从文从厂下三画则当在文字之傍而移于厂下者也今印文从卒从书字下从者今从旦䟦胡复半埜诗藁古之爲文皆以德盛仁熟流于旣溢之余故虽肆笔脱口而动中音节非特歌诗爲然也礼辞昜象亦莫不然自离骚作而文辞之士与丗之以声律爲文者传㑹牵合始与事不相俪文人才士习焉而不之察也缙云胡复亨道携诗编过余请序其篇端余以未有雅素辤焉亨道求之不巳余观昔人盖有序他人文集者矣如萧颕士之于李翰权徳舆之于陆贽刘禹钖之于栁宗元李汉之于韩愈皆以其行成言立故爲纪述其事以传丗示后耳今亨道年三十余如沃桑夭楚未巳方将而遽以一编自画乎姑试一言以谢勤辱他日再见当申此义以觇进学之候呜唿亨道其亦以余言爲然乎䟦朱文公所与任伯起枢宻柬前帖论处巳接物之要曰循理而行自然中节后帖论读书作文之要曰平心熟㸔自见滋味呜唿旨哉斯言圣贤所谓勿正勿忘勿助长所谓欲其自得之自得之则居安资深者皆是义也覧者冝有以精体而笃践焉䟦陈了斋辩王荆公日録古人之学自格物致知诚意正心修身齐家治国平天下初无二夲自本诸身至证诸庶民考诸三王建诸天地质诸鬼神俟诸后圣亦是一理今曰不通政事郄深于经术又曰其人节行过人甚多审如其说是能格物致知能正心诚意而不能以行之天下国家夲诸身矣而于庶民且不合三王后圣天地鬼神从可知也此理晓然易知而能惑世诬民于十九年间以养成乱夲又能使绍圣以后守其说而莫之改呜唿天不欲使斯世平治邪何了斋诸人聮章累䟽而莫一省也后了斋之死一百三年临卭魏某抚卷太息而书其后䟦赵清敏公墨蹟此轴大槩惟公廉二字皆士大夫所当爲者自义理不竞货物成习清敏髙风邈不可及呜唿亦足以悲夫䟦苏文定公帖苏氏兄弟平生大节在于临死生利害而不可夺其厚于报知巳勇于疾非类则歴熈丰祐圣之变如一日而后知世之以文词知二苏者末也此祭文书䟽凡八𥿄距今一百三十有四年一时风谊尤可想慕抚卷太息书而归之番阳张氏䟦米友仁帖米南宫大字雅逸细书结宻皆有可法至好爲小篆则有不知而作者元晖虽不逮其父然如王谢家子弟竟自有一种风格也䟦斜川帖斜川侍坡翁至儋耳父子相对如霜松雪竹坚劲不摇而作诗结字乃尔润丽其襮顺里方者乎䟦苏养直后湖二诗后湖辤召之语殆与昔人絶交书同意其作爲歌诗殆若不以世务婴怀此岂以㓗身爲髙者士之进退去就亦惟度德比义行吾心之所安临卭魏某凡五丐祠未获命方幞𬒳待去会张学古二子世羙世南将归畨阳出是二纸慨然兴感书而授之题林叔清古易昜之爲书广大悉备知仁随见小大由识各适所求至近丗周程邵张子以后诸儒辈出昜道几无余藴矣三山林君又爲周昜古经解依上下部叙以六十四卦三百八十六爻昈分彪析而证以古今善恶是非之事此非积歳累月不能爲或曰审尔则昜之书四百五十事而巳乎曰不然也林君之爲是也亦不过约爲之说以自识其知仁之见云尔非断断然以是爲不可昜也程正公昜传晚而后岀犹以迫于门人再三之请且自谓仅得七分然则林君尚勉之哉䟦陈尚书均赡宗族眞蹟范文正公尝谓其子弟曰呉中宗族固有亲踈吾祖先视之则均是子孙吾安得不恤其饥寒哉又曰祖先积德百余年而始发于吾得至大官若独飨冨贵而不恤余族何颜以入家庙毎味此语使人孝敬忠爱之心油油翼翼不能自巳今获观内翰尚书陈公此纸于公之子贵谊盖范公之心异丗一辙足以厚伦而厉俗不胜兴敬谨书于下方诗曰裳裳者华其叶湑兮来者尚勉之哉䟦环溪吴先生梦记古者文史星历卜筮之职领于春官皆以大夫士爲之三巫之属凡以神仕者亦皆精爽不贰齐肃中正之民故梦之于祲也丰荒之于云也军声民气之于风也皆若不相关而古人精体熟察视爲至近至切之事周自文武之丗距宣王凡三百年甫申之生亦何关乎文武而记夫子者自天地之神至气志之神嵩岳之神文武之德只通作一体士大夫而能识此理然后可与语环溪梦记䟦范太史记司马公布衾铭范正献公以书局从温文正于洛凡十有五年于公之起居动息必审视而详记虽布衾枕亦以验公所安于死生穷逹之际殆与孔门弟子书郷党同意孔子曰吾无行而不与二三子者今愚于马范师友亦云䟦聂侍郎述所藏徐明叔篆赤壁赋才知之士满天下而书学不得其传许叔重稽诸通人作说文解字犹末能无阙误李少温中兴篆籕而所刋定尚多臆说信书学之难能也徐鼎臣楚金兄弟最有能称一时如郑仲贤郭恕先皆号善书皆自许氏非谓许氏果能尽字书之藴盖舎是则放而无据耳旧闻徐明叔善篆今观其遗墨则说文解字之外自爲一家虽其名兢字见于印文者亦与篆法不同又有保大骑省之文保大爲南唐年号骑省乃雝熈职秩亦所未喻姑识所疑以俟识者䟦陈中舎所藏杜正献草书杜正献公尝爲诗曰老来楷法不如初试向间斋习草书落笔何曾见飞动彫章早巳过吹嘘公楷书端劲如其人逮暮年始学草书而欧蔡苏黄皆盛许之岂非大本先立则纵横造次无往不合邪重校鹤山先生大全文集卷之六十二鹤山先生大全文集鹤山先生大全文集文集六十三重校鹤山先生大全文集卷之六十三跋跋陈正献公所藏孝庙御书用人论正献公以干道五年秋八月升昭文相其冬对刖选德殿诏撰用人说今载在集中与所𬒳宸翰文虽异而指则同猗其盛哉君以是戒其臣臣以是复其君开诚布公兼衆尽下孜孜若弗及焉凡以敕时几而釐帝命云耳诗曰鸢飞戾天鱼跃于渊岂弟君子遐不作人猗其盛哉后五十又八秊靖州逐臣魏某获拜观于公之子宿追惟一时明良之㑹不胜忾慕谨拜手稽首书于下方跋陈忠肃公岳山寿宁观留题诗云阁前千顷碧琅玕乔岳苍松苦歳寒此是万年峯上竹何须更待雪中看了斋陈公以元丰巳未擢进士三名后数年爲愽士校书郎以鲠直不得乆居中徽庙初政召爲諌官忤蔡京谪扬州管库钦圣持其事改知无爲军明年又自箸庭宰椽摄官琐闼坐忤曽布岀守海陵崇宁元秊蔡京相除名勒停编隷袁州寻移廉移郴五秊春正月以彗岀仆碑而京罢相凡党人皆得归故今岳山寿宁留题所谓丙戍四月盖公东归道所从岀也后元丰一百二十年当庆元巳未临卭魏某始以进士起家又二十有八年当寳庆丙戌某得罪南迁四月七日度湘即公留题之日㑹寿宁道士唐从善以是日掘地得公石刻介郡人张南仲杞求一语记岁月呜唿人尝渉于忧患则见似而目动闻名而心惕故于公之忠孝大节所愿学也若夫出处歳月之适相似则吾甚惧焉跋扬文公书遗教经某自结髪逰圣人之门穷益深测益逺今髪星星矣大惧年数之不足其于他道盖末暇及也今伏观内翰文公手书遗教经叹先贤余力所及犹若此谨拜手书于下方跋杨文公眞蹟公愽极羣书自经史百氏以及于凡将急就之文稗官虞初之说旁行敷落之义靡不该贯今于公之裔孙绍云见公手抄唐人诗及遗教经益知公所以用力于文者盖若此呜唿此公之所以爲文与曰不然也同时以文鸣者如王定国丁谓之孙汉公曽正臣梅昌言钱希白诸人非不争相长雄而天下之士独宗扬刘至于以文易名则公擅其美文乎文乎其纂组缀缉之云乎正色直道不苟于合能使人主惮其性气虽在上前亦曰如此冨贵非臣所愿他日昭陵记王文康曰杨某爲国竭忠有君子之大节然则是可以爲文矣是以谓之文也刘中山兴公齐名其出处大致亦近之跋方宣谕宗卿奏议国家自熈丰大臣养成祸夲崇宁改絃未竟而绍圣以后再踵前误以济私欲卒之俗頽丗败溃裂四出而犹谓和戎可以暂安辟狄可以亾患至建炎中兴亦云极矣而于是失河南北失京东西维扬而渡江会稽而桴海犹不敢与虏抗其间徒頼宗忠简李忠定张忠献诸贤后先维持仅仅自立而权桧再用则挟虏以扼君父矣微公与王胡曾李诸贤大声疾唿以立正论之帜几无以爲国三京淮北之役缮修陵庙还定遗民表善蒐贤招携振乏则又不徒以言语立国凡皆正人心植邦夲之实政虽不幸而不卒其志然其以踈逺当权燄以孤忠破羣慝则有人所甚难者焉不宁维是蔡氏之盛附之者立致华显公莆人也于蔡又夙有连自公举政和进士正孽京之时也而公之立朝乃在绍兴以后然则以其所主以其其所不爲公之所志所学盖自其始进而固然矣岂无膏沐谁适爲容亦足以发千古之一叹云题复州鸿轩故起居舎人张公文濳以元符二秊秌坐元祐党人责复州监酒明秊春徽宗践阼起通判黄州以秋至而春去託诸鸿以名轩轩之坏巳乆而邦人思之不释呜唿其孰爲思之邪广安杨伯洪恢来摄州事自皮陆诸贤以来頺宫废址咸爲兴复是轩亦居一焉而属余题榜且识岁月顾辠戾之人何所容喙毎爱其集中有坐局沽酒与务中晚作诸诗岂惟傃位而行无一毫不自得且方矻矻于所当事者焉诗曰敬天之怒无敢逸豫此未昜与俗人言也伯洪以爲如何跋张魏公帖公平生凡五谪而居永者三绍兴七季自祠官谪永一也二十季自连移永二也二十六秊以母忧还蜀犹不爲时论所容自蜀还永三也此帖所谓零陵之行以词翰及事实攷之盖七年九月以后也方𬒳谗放逐之余而感恩思过无纎毫忿怼困踬之意且爲从母赙䘮志葬期有以慰其母心昔人谓仁义人其言蔼如也非公之谓与后九十二秊蜀国同郡人费谊属魏某识其后于是书于靖州客舎跋陈忠肃公帖余早有慕蔺之志虽于公无能爲役而始𥘉名官亦有适相似者故于公平生言行颇得其详而公所爲昜解目録辩及简牍数十取索尊尧集家书千数百言凡皆得其眞蹟而藏之是帖葢晚歳自九江移南康南康移山阳时也宣和三秊八月方㓂旣平蔡氏方以飞语谓公之壻尝爲㓂所抄取公竟坐迁山阳君子亨否硕蹇无毫髪加损也祗以成宣靖之乱耳宣和之六年而公卒又明年而刘諌议卒元祐气数旣尽北夷内侵然则乱匪降自天乎抑人实爲之也跋北山戆议予自嘉㤗三年冬造朝道淮西始识邓伯允友龙慨然以兴复自任明秊邓召还予意开边之议巳决会明年春正月召试玉堂乃极陈权姦猾胥债帅骄卒必取祸辱冝急于内修缓于外攘凡数于言侂冑见之大怒徐柟承望风指击之侂曰得无成其去就之名乎乃止是时张伯子徐文子与地官侍郎王公皆先后以不合去大抵皆徐䟽也丁侍郎常任亦能以条具异论去极于钱伯同之谪上饶自是莫敢有言者矣钱张徐丁之议则固知之若北山戆议则昉见乎此呜唿何其直而畅辩而不讦也诗曰匪用爲教覆用爲虐亦足以发千古之一叹云跋司马子巳先后天诸图涑水司马叔原覃思义理之学自羲文周孔之昜河图洛书之数隂阳动静之义日月迟速之度以及周程张邵朱张子之书旁观历览爲图爲书时贤皆有题识又欲求一言于予予迁靖未返不得与叔原共学姑识数者之疑于末且先天图自魏伯阳参同陈图南爻象卦数始略见此意至邵尧夫而后大明千数百年间不知此图安所託而图南始得此图亦巳竒矣而诸儒无称焉数徃者顺谓震离兊干知来者逆谓巽坎艮坤皆以左旋言之今叔原以爲自干至震自坤至巽此必有所据朱文公以十爲河图九爲洛书引邵子说辩析甚精叔原从之而邵子不过曰圎者河图之数方者洛书之文且戴九履一之图其象圎五行生成之圗其象方是九圎而十方也安知邵子不以九爲图十爲书乎故朱子虽力攻刘氏而犹曰昜范之数诚相表里爲可疑耳又曰安知图之不爲书书之不爲图则朱子尚有疑于此也近丗朱子发张文饶精通邵学而皆以九爲图十爲书朱以列子爲证张以邵子爲主予尝以干凿度及张平子传所载大一下行九宫法考之即所谓戴九履一者则是图相传巳乆安知非河图也靖士蒋得之云当以先天图爲河图生成数爲洛书亦是一说叔原谓日月亦左旋此张说朱意也第日起北陆春西陆夏南陆秋东陆而冬返乎北陆则爲右乎左乎谓日速月迟读书穷理正欲其自得况叔原所引见处一分亏之诗即予少作也吾侪所见夲不相逺第以历家细筭分数言之则月行十三度余者特约法耳其实则一日至四二十四至晦行十四度余五日至八二十至二十三行十三度余惟自九日至十九仅行十二度余此犹二至之晷刻最迟不爲无理而叔原反疑之独取望日爲证则望日正行迟之日也况本乎阳者常舒迟本乎隂者常急促若日迟而月速大者舒而小者促此亦隂阳自然之分也叔原之图精且宻矣盍更以是审思之日食书甲乙如辛卯日与辰相克爲异尤不经康成虽有是说然春秋壬午日食亦日与辰相克也而左氏谓不爲灾又何邪叔原谓分星起于汉唐谓汉则巳后谓唐则滋邈岂以左氏内外传与周礼爲不可信邪是三书亦有可疑而分次之说相传巳乆独星不依方而以受封之日爲次此传注之可疑而未有说以破之耳大抵叔原之说十得六七予方歛祍之不暇尚有未能释然者姑摘一二以备审订他时道𤏡以如卭叔原必有以复于予也绍定四年六月甲子临卭魏某书跋彭忠肃公眞蹟后止堂集之成书也公之子铉旣属叙篇首今又从公之诸孙壻萧仲友应祥获观公手蹟二诗大抵与朋友唱酬可以吟咏情性扬搉理道惟贵人生日诗难乎爲言盖人主生日爲乐始于唐士大夫生日之盛则始于近丗故前辈诗集唯少陵示宗武生日与东坡爲同气之亲或知巳偶有所赋而他集罕有若用之公卿贵人则无之直自京桧以来此风日甚始则称功颂德甚至将以金玉泉币呜唿唐太宗之感蓼莪独何人邪止堂所上张端明诗虽未能免俗然其间如云江湖秋已多宇宙清无边气凝万类实人亦体其全端明英迈人也止堂不以颂而以规然则非志于古道者其能然乎仲友其宝此庶来者有以观丗变焉跋尤氏遂初堂藏书目録序后余生晚不及拜遂初先生闻储书之盛又恨不能如刘道原所以假馆于春明者寳庆初元冬得罪南迁过钖山访前广德使君则书厄于火者累月矣爲之徬徨不忍去因惟国朝以来藏书之盛鲜有乆而弗厄者孙长孺自唐僖宗爲榜书楼二字国朝之藏书者莫先焉三百秊间再燬于火江元叔合江南呉越之藏凡数万卷爲臧仆窃去市人裂之以借物其入于安陆张氏者传之未几一箧之冨仅供一炊王文康李文正庐山刘壮舆南阳开氏皆以藏书名凡未乆而失之宋宣献兼有毕文简杨文庄二家之书不减中祕而元符中荡爲烟埃晁文元累丗所藏自中原无事时巳有火厄至政和甲午之灾尺素不存斯理也殆不可晓圣贤不遇託之宪言以垂丗示后所以共天命而植民彞也兼收并蓄愽㩜精索以淑其身以待后之人此何辜于天而厄之尔极也使子孙不能守如江张王李诸家是固可恨若孙宋晁氏则子孙知守之矣而火攻其外矧如尤氏子孙克丗厥家滋莫可晓虽然是穮是蓘虽有饥馑亦有丰年吾知有穮蓘耳丰凶非我知也尤氏子孙其尚思所以勿替先志云题李肩吾爲许成大书郷党内则吾友李肩吾彊志精识尝爲字通一编以正法绳俗书成大见而恱之亟从问字肩吾授以郷党内则二篇夫内则先王所以降德千民而郷党吾圣人无行而不与二三子者也民有是物必有是则顾习其读而弗之察呜唿其能朝夕于斯则不惟知言语容貌居处饮食皆立诚定命之要亦以见书名之学偏旁点画具有顚末乃知类入德之本而丗亦罕能知之也诗曰朋友攸摄摄以威仪成大其懋敬之哉宝庆三秊三月甲子临卭魏某书于靖州鹤山书院题李肩吾所书郷党吾友李肩吾愽见彊志书名之学丗亦鲜及之渠阳山中爲余从子令宪书郷党篇余获与观焉呜唿天道至教风雨霜露接人耳目而人由之不知也圣人至徳威仪容貌洋洋乎简册而人习焉不察也呜唿小子宪肩吾所以遗尔者多矣徃敬哉其体习践修惟无斁跋邓氏四丗死事呜唿自童蔡以及秦韩养痈护疾以底于溃败者谁与而封疆之吏首当其祸君子小人之幸不幸每每若此抚邓氏遗事爲之三叹跋处士蒋南式家传嘉定之季年重珍不以某不肖属书母夫人顾氏之竁因得习观处士言行明年改元某得罪南迁过钖山重珍又出示家传歛容伏读叹味不忘诗曰维其有章矣是以有庆矣然则处士之有子也冝哉跋顾夫人墓志后明秊十二月癸卯某过钖山观典刑于堂阼参闻见于国人益信前铭之不诬尚恨笔力浅弱不足以尽发濳懿也跋家季文守冨顺日拒呉曦伪檄事予平生爲人记述多矣观书太史氏阅人益广姑据予所身歴者言之孽韩柄国逆呉臣虏士大夫不曰拒则曰去使诚有之亦爲臣之常分况不必皆然方事变之殷虽能言者巳鲜及事巳变息则敢爲者常多此可尽据邪家侯季文冨顺文檄与赵薛二守报书则信而有证呜唿是非之心其孰无之而夺于利害以谬迷其所固有甘于祸家㓙国而不知顾者多矣此非素讲䂊定安能断断若此予尝爲侯记积善堂今江淛闽湘间家有是记大略谓吾惟循理尽分而爲之他人何与焉几若爲此事发者故又识于此以申侯善善恶恶之初志云跋邵康节检束二大字二字下注云检谓检其行止束谓束其情性先生尝爲诗曰忆昔初书大字时学人饮酒与吟诗若非益友推金石四十五年成一非然则兹二大字与束其情性之语未必晚年安且成之时也后学魏某谨书跋楼参政绍熈五年内禅诏草某未冠时侍长老听绍熈末年内禅诏书至所谓虽䘮纪自行于宫中而礼文难示于天下爲之色然以叹知朝廷有人也后此三十二年乃获观藁墨于宣献楼公之季子又见当时删昜钩注虽仓卒之顷动中理道孟子曰天子不能以天下与人然则言动几微之间莫非天命之流行岂一毫人力所能予夺其间乎史官魏某谨书跋毛氏增韵三衢毛氏增韵奏御之六十二秊其子居正义夫应大司成校正经籍之聘始克锓梓于胄庠然人情异向趋简厌烦故校其始着尚多刋削丗之不遇者非特一增韵也跋番阳董氏所藏东坡墨蹟苏文忠雅耆陶公文其有感于归去来词葢元丰五年之夏蔡章𬒳遇而吕正献不合之时也长公在黄少公在筠此何时也而犹可以仕乎否之讼曰大人否亨其遯曰包羞然则以亨易羞果孰爲得失乎遗墨藏于义天之族子煟临卭魏某与之爲寮因得寓目因识其后跋黄太史帖董季兴壻于沙随程氏多识前言徃行余与爲寮皆得与闻之独太史此帖未睹今其子甄自竟陵以石夲见寄则时贤题识巳悉尚何云姑识歳月绍二七十一鹤山魏某跋张忠献吕忠穆与李忠肃书明受之变不有居者谁守社稷不有援也守将奚爲复辟之后张吕李郑诸贤以次受上赏葢人臣所当爲人主所当报各适其分焉耳而或者犹不免着书以诋平江之功惟文肃于吕张二公情谊始终无少猜间呜唿其深明于事君交友之分者乎不宁惟是张忠献以李忠定杀谏臣攻之至再隆祐汎舟之役公与吕忠穆亦异论迨其间退之后死䘮之际考于是帖则怀人忧丗固未尝有纎介之嫌信知周比和同之别特毛髪耳而公私谊利县隔霄壤呜唿其严乎前史臣魏某谨书跋赵昌父送刘清之事后静春刘公之去衡也章泉赵公亦去之或曰非悻悻与曰礼有之凢食賔君迎賔大门賔入君再拜賔辟君揖入賔从三揖三逊乆而后成礼賔出君送之大门则摈者巳返告曰賔不顾矣夫始焉迎之拜之揖之而后升其后君送而巳不顾非始烦而终简也然则士大夫进退之节于此亦可槩见云跋类省试䇿卷后予以贫贱未免有科举之累然亦耻爲揣摩剽袭之文始举于郷故吏部郎赵公大全取之于类省试吏部与故知邕州李公取之故签书宻院宇文公又主之呜唿乖逢得失其孰爲之邪嘉祐间尚西崑体而欧文忠公典举首取古文绍圣以后尚王氏说而陈忠肃公主别试多取史学主司之不徇时好固难其人而举人亦有以是应之者然则乖逢得失岂必皆工于举业者李先生之子义山以予大惭之文相视因识其末跋罗文恭公谏槀文恭公奏䟽旣尝爲之序引后二年蒙㤙归自靖道荆州公之子愚出视元槀其间所谓谏者归过求名人才至身后议论乃公赃吏之弗戢繇大吏越足三尺外人才不更事者必不可用此皆千数百年相承而莫知其非者我视谋犹伊予胡底亦足以悲夫跋罗文恭公荐士槀予尝以吕正献公掌记司马文正荐士编陈宻学章槀范正献手记李邦直举官记及近丗虞忠肃公翘材馆録辑成一书刻之潼川漕司惟吕文穆公夹帒小册韩忠献甲乙丙丁集曾宣靖雌黄公议未得全夲今幸从文恭公之子愚获观荐士槀前辈怀人忧丗之规大抵皆如此凡以谨时几而釐帝命也俗流丗隘此事乆无闻矣三复遗墨爲之永叹跋罗文恭公后省缴駮槀祖宗虚巳尽下一政令之出自始进拟巳有中书三省密院分班同班之别人得以自靖自献不嫌于异同迨其旣行则给事中舎人或书或否各行其志不关白长官或谏官有言台臣不及知台臣有谓不可谏官或是之葢台谏官平居未尝私相徃来也台谏偶巳同是侍从以次至于臣民或持以爲不可此事甚衆不暇枚举自京桧用事恶异喜同士大夫始以是爲惊怪干淳涵育之乆积而至于绍熈然后此意仅仅有存今观文恭公后省谏槀明逐臣之冤斥台臣之诬乃其一事也谨书槀末以识丗道升降云跋公安张氏所藏东坡帖丗之知苏子者必曰言语文章妙天下其不知之则曰讥讪嫚侮不足于诚乃若苏子始终进德之序人或未尽知也方嘉祐治平间年盛气强熈宁以后婴祸触患靡所回挠元祐再出益趋平实片言只词风动四方迨绍圣后则消释贯融沈毅诚悫又非中身以前比矣士不精考而以一事槩一人一言蔽一生者姑以是思之是数帖即绍圣后事今藏之永平令张仲车箧中绍定四年春临卭魏某与寓目焉因识其末永嘉薛荣祖临予观亭记本而书袁和权之语曰观外不如观内观民不如自观以求予一言薛君引袁㓗斋语识诸观亭记之末观之义滋有所发大抵古人观象观法观物观我无一物而不之察所以会衆理而致吾知也观之爲卦实明是义今传注之说则彖象爲观示之观六爻爲观瞻之观窃意未有四声反切以前安知不皆爲平声乎于是闻见视听髙深先后逺近上下之等皆有二字且考诸义则二字固可一而参诸易诗以后东汉以前则凢有韵之语亦与孙炎沈约以后必限以四声拘以音切亦不可同日语併识是于记末以质诸同志者跋邓某宣和使虏赐私觌茶币本朝立国规摹好生恶杀故于夷狄盗贼常有招怀之意然其间以战致和者其盟易而乆宣靖以来反是徃徃怒我而诲盗刓民而误国览邓氏遗事爲之慨然跋苏文忠属黄州教授作贺邓枢宻启言贵于有物无物非言也后世非放诞相髙则虚羙相加迨其流弊至爲骈四俪六以相謟渎则不足以谓之言矧曰文乎哉东坡付他人作贺启亦初无甚异而疑者喋喋不厌何也题李肩吾爲尹商卿书郷党天之生民有是物必有是则故凡威仪容貌饮食衣服何莫非天则之流行也圣人德盛仁孰从容中道门弟子精体实践详说而备书之则所以学圣人也李肩吾爲人书郷党者数矣得是书者皆使予识其末今商卿又以属余呜唿商卿尚敬之哉昊天曰明及尔岀王昊天曰旦及尔㳺衍夫苟瞬存息养而实有得于斯焉则知古人之所谓学者葢如此跋辛简穆公与秦桧争和议奏槀和戎之说未有不怠我而长㓂者耿秦诸公以来率袭是误而不爲修攘之虑始于患失终以乱邦予因愤此乆矣绍定四秊蒙恩西归舟至夔门㑹鞑戎外侵台梱内溃辛君俱出示先简穆奏稾因识其后重校鹤山先生大全文集卷之六十三鹤山先生大全文集鹤山先生大全文集文集六十四重校鹤山先生大全文集卷六十四跋跋静春先生刘子澄帖静春先生刘公淳熈五年八月十九日所与张宣公帖也宣公时爲祕阁修撰荆湖转运副使过其弟端明公于冝春刘公之兄靖之字子和卒于贑州教官将葬而属铭焉刘氏世载令德爲国朝文章家逮公尢孜孜以人才爲巳任朱文公称其収恤宗党接引后来乐人之善矜人之恶盖得之亲见宣公虽不及识公而书问徃来间气味之同亦尔此可以强致乎是歳石林李公年二十恱斋李公年十有八而静春以二公属宣公巳曰异日与川中作师表非小𥙷也而数十年后悉如其言人固不昜知然而心者神明之舎所以范围天地出入古今苟志平气定不迁于私好恶不夺于小利害徃徃可以十得八九况禀气之清明者固亦可以望而知之某生晚不及与观一时师友之盛犹幸与辅汉卿赵昌父张元德诸公逰知静春事爲悉因恱斋李公刻此帖见寄附姓名其末呜唿师友道废利禄相挻上慢其下下䛕其上以讲学储才相规益者鲜矣张德衡其宝此帖亦以觇世道之变云跋牟少眞发蒙中庸大学俗解吾儒之书自诸老先生语録外未有方言俚字爲文者葢弟子之于师唯恐稍失其指故聦听之谨书之莫之敢昜也近世乃勦入科举之文以惑凡近以欺庸有司诿曰姑以绐取利禄耳是固可陋今牟君之爲中庸大学发蒙将以信今诒后而爲是俚俗之语五方之言语不相通而可强同乎又若谓世人不可与庄语姑俯而就之者然则不浅之待人乎言之不文行而不逺牟君归爲我精思而文言之亦有当商畧者兹未暇及也跋牛宝章大年记杨少卿事牛聘君所记辨诬盖宝庆三年赵敏若爲郑损所诬几成大狱杨权正时爲军器监帅蜀人之在朝者白于有位而有不谓然则自爲书争辩益切前诬卒以尽白呜唿此岂有爲爲之哉髙闾植槐等事则近乎有爲者矣书其末而归之叔正之子埴其尚勿替先志云题苏叔明公诚陶然堂赋后南麾退翁苏文公之兄也持正不挠终于利州路提点刑狱子孙多贤且继踵科级其五叶曰叔平者自号松菊老圃有子曰公诚字叔明以礼自牧爲族党归重尝赋陶然堂以自述非明平义利之际者不及此余归自靖叔明访余山居言论风指歛浮归实进进未巳呜唿世家揺落不振邦国之耻也叔明尚懋敬之哉玄黙执徐同壮月糓旦跋东坡赵德麟字说眞蹟赵德麟始以僚属受知于苏公今苏集有倡醻字说与秌阳春色二赋世之贤德麟者以此虽然嘉祐元祐之苏公孰不知趋而和之迨苏公度岭诸贤皆坐废锢德麟与焉而犹卷卷于片文遗墨之是宝于是有以知德麟之所存者逺矣予归自谪所今安德节度赵公之子与洸武叔携字说眞蹟相眎安德以儒科发身器周才𥙿而局不得施而有子是绍兹其爲麟不巳多乎呜唿武叔其尚勉之哉题孟莘事状昔歳衘命拜昭慈于攅宫器皿裳衣获窥于奁中今观心画于孟氏之宗大抵德而度温而恭吾虽不识公进意其恂恂守正有昭慈之遗风跋张宣公帖张子论着惟论语说乃晚歳更定而朱子四书于中庸尤所尽心今师君遇所藏宣公笔蹟二者咸在是诚可宝矣当干道淳熈间朱张吕三子以学问爲羣儒倡虽其才分天成功力纯至然亦不可非师友切磋之益朱子序张子文集以其间有讲焉未定之论爲恨序吕子读诗记亦曰其间所谓朱氏者皆某少时讲焉而未定之说以此知先儒进学朝益而暮习月异而歳殊盖有所谓勉焉维日孳孳毙而后巳者彼世之粗涉梗槩而哆然自足者殆亦不知愧惧耳又公以淳熈五年守荆七年二月七日昜箦今其十四日书云诘朝阳至盖六年长至正在月半则此帖距公之亡才八十四日耳其二十日帖云气体未复不免灼艾想公之疾自此日侵呜唿所谓任重而道逺于此亦可略见拊卷太息书其末以归诸范文叔甫之壻师氏跋朱文公帖右朱文公与月舟范公文叔帖凡五皆宁考𥘉元也是时孽韩枋国党祸方张此何时也而以予所见于蜀士大夫如刘文节公李良仲宗丞季章叅政君亮侍郎与今范公之家所藏朱公报帖则一时善类应与固自若也权臣威𦦨徒能怖赫庸贪而终不能以闲人心之同剥之三曰剥之无咎失上下也复之四曰中行独复以从道也夫居羣隂之间而独能失其同类惟道是从矧兹声气之合胡可刼而御之予虽生晚而身履乎庆元㤗禧盛衰之变周旋乎范刘诸李与二熈羣贒之间呜唿我眎谋犹伊于胡底亦足以悲夫题蕲州仪曹范埙元帅府牒后靖康之祸荐绅大夫士未尝不愤惋于大官贵人无足倚赖而冗曹稗官犹可与有爲也赵哲一使臣能以百骑束虏马向拱一尉掾能以培䋲批逰骑傅亮一文学能以义旅造青城陈淬一小校能先诸将以败虏于南华韩世忠一制将能引部将以却虏于南京至于据神稷破鹘眼者乃安邑之士人日中碎虏五十壁者乃石濠之小吏首渡河以复新兴者乃招抚司之属将以千八百骑夜刺孛堇者乃经畧司之都监曰孟迪曰种潜曰张勉曰张渐曰白保曰李进皆翘关超距雷动风从于王庶之檄异时中兴诸将繇此其选使当时得将相大臣有以用之俾各竭所长经营河朔则虏当逺伏凉淀之北而祖宗境土遄归职方矣蕲州仪曹范公其一也予归自靖道双流公之孙子郯诵公自蕲趍济颠末咸叹世弊俗偷方时晏然位骄禄侈者偃然物上盗弄人爵蛊坏士气胚胎祸机一朝溃裂幸而有怀忠藴义之士起济濡首之厉然犹扼塞不得亨呜唿其车旣载乃弃尔辅自古祸乱相㝷于无穷者类若此曹器逺辨帋尾三人乃汪黄耿非宗忠简此说甚善使忠简而在此位也吾所谓某某者必有以用之范公当不至流落秦陜待张忠献之荐而后受知于思陵也后百余年临卭魏某歛涕书于下方书泸士周挺读历代书古之学者习乎礼乐射御书数内以养德性之知外以固筋骸之束进乎大学则格物致知以徃皆爲巳之事也是皆失其传惟有挟册读书以求之前言徃行而读之者亦罕读之而有得焉又罕有也周文叔挺乃能取历代帝王以来之书穷搜力索广记详说呜唿其用力亦劳矣文叔求予一言方以王事未暇与之精讲也姑识其末以俟他日题朱文公帖王氏之盛也江南学者争称门生其黜也讳焉苏氏之学争尚于元祐而讳称于绍圣以后又大显于阜陵褒崇之日至程子诸儒亦莫不随时之抑扬而爲轻重迨近世则朱张子诸儒一话一言散落人闲者无一不显予之精力弊于题识虽然予甚惧焉李君盍爲我语诸同志其相与用力于不睹不闻以庶几无负于诸老先生之训题孙教授志铭吾同年友孙次龙之葬张义立志之刘文节公铭之可以无憾矣然帖所谓歳寒山之兆乃其考君手卜史巫纷言不可于是庙殡垂三十年厥子应龙彊善克家乃改卜得负郭田惟兊食竭訾以庚之又爲豪右所夺刑狱使者归其田始克葬卜九月之甲子先事过予言曰刘铭张志得之孔艰而兆异时改乞公一言以识诸碑隂呜唿次龙之才之懿之行之修而止于是而死于是也人孰无死而殒于竒祸人孰不葬而揺于异论夫丗以作善离殃疑天之梦梦者信乎其陋矣终于不可诘则曰将在其子孙抑犹未免责偿于天道也虽然应龙尚勉之哉陈猷春龙岀穴图天基节前一月获观于白鹤山是日邸吏以友人陈和仲埙奏札録夲见寄其间有云陛下居飞龙在天之位而晦之以潜龙勿用之德读之慨然识其说于此王荆公真翰按集所载与此小异盖爲江寕守陈和仲作也介甫旣爲相而庳屋寒𬞞不改其素所以见信于当时而得以肆行其志也跋充斋游吏部所书孟子一章孟子之告宋句践亦犹游之告尹也是时三游之风巳胜孟子之说殆与货色之对相似然尹君其知此则知景仁所以儆我者深矣若见同游之士併出以告之某书于三泸州宅跋赵安庆所藏东坡帖予昔迁靖与广西爲邻广郡牧守多故旧时以方物问予如苏公遗墨及海鱼黎洞沈椰子酒吉具黎莫之等率中州所罕见黎莫如青棊布暑夕可以覆体虽然饮食之物则非靖比也靖之米斗百泉羊豕爲斤十减米之二𬞞笋又不论也予常阅苏公帖自谓衣食之奉视苏子卿啖氊食䑕爲大靡丽以予居靖言之视文忠公之靡丽又加一等诗曰君子于役苟无饥渇吾侪勉诸上亲政之歳魏某书于泸州官舎跋赵安庆先丗诗舒守赵侯以其先君子所书黔娄诗六十言见寄又自爲九十言识其末凡皆表廉训俭以示子孙是时改元端平上手书戒贪吏草茅贱臣某布宣德音退而识于百五十言之末呜唿以义利言则清心约巳士之常分也姑以利害言则丗之黩货徇利者祗见其害未暏其利公孙瓉以䥫爲门鐡非不固也董卓以金爲坞金非不多也徒以败家亡身爲他人守耳书魏少申謩仲碑隂少伸予所厚也今其没十有七年始克葬先事之月伯衡以一编书视予而言曰昔歳将葬吾父前礼部侍郎曹公噐逺爲志其竁㝷以史巫拘忌志所书歳月丘封与今不合且始卜日于嘉定十七年五月甲子今卜绍定六年十二月乙酉始卜地于盘石县髙荣山震冈与先母裴氏合葬今卜泸州县天柴山巽冈以继母张氏祔夫子爲我书之以辅前志且母裴之卒庆元二年五月庚子母张之卒绍定二年二月乙酉志亦未之书也爲我併识之呜唿墓之有碑虽汉魏之末造而人子报亲之心必诚必信于此亦可槩见乃爲勒其语于碑隂以备来者之参攷云通典跋杜氏通典之书包括古今涵贯精粗人习焉不察例以类书目之予自成都尝倣其书爲国朝通典因得以熟复终帙今起家守泸帑有刋本而文字漫漶半不可识将尽昜之而先是有巳经修者弃之亦可惜乃命工昜十之四凢二千叶爲文五十七万有竒端平元年九月甲子临卭魏某书重校鹤山先生大全文集卷之六十四鹤山先生大全文集鹤山先生大全文集文集六十五重校鹤山先生大全文集卷之六十五跋丹稜刘氏党籍崇宁定元祐爲姦党第元符上书人爲邪等以附元祐之末且姦邪之名人所甚恶而子孙矜以爲荣作史者又以姦魁邪上爲最荣然则谓随夷溷谓跖硚廉千数百年间用事之臣盖一辙也临卭魏了翁归自靖州之明年书以遗刘东巽识诸炎兴诏旨之末题史绳祖孝经朱文公尝着孝经刋误公之子在尝举元藳以遗余余旣锓梓与学士共之史庆长又以告予曰昔者绳祖尝集先正名贤孝经註解今愿得刋误爲之章指余举以卑之俾得彚次成编则又以黄直卿孝经本旨及其所辑洙泗论孝合爲一书呜唿此民生日用之常后王降德之夲而由之不知观是书者其亦知所发哉题彭山宋彦祥诗卷宋彦祥前年过我褏岀八诗有击壤集中气脉今年又求予友肩吾书之索予题识诗造平澹此岂易得第择理容有圣门所未道者如点捡精时管甚人与事事安排要佀渠等语更当商略而了翁方治东归之装未暇也题呉武安所得髙孝两朝宸翰粤自宣靖枋政匪人女真小丑敢抗大邦莫有北向发一矢者迨冨平后我师始与虏角杀金平之后我师姑挫虏锋则张忠献倡之呉武安继之然后虏知中国有人而不敢肆张韩刘岳接迹于江淮然后中国之势伸而和好之议以定窃观近日三京丧师悼颇牧之不可作抚卷太息拜手稽首识于下方题周子靖理斋铭后义理之说千百载而一日千万人而一心也今东南之学有建有温有明各是其说不可以强同是说也了翁与微之则以建爲然建盖宗乎濂伊濂伊祖六经者也端平二年春书于眉山东郊跋修全赵公所作蒙箴吾郷之俗以亲师讲学爲业以孝弟忠信爲本不趋时尚不事外饰予生虽后尚及见大父行于经子百氏书皆覆𥿄细字丹鈆点勘又必师传友授必心体身践视今之后生子弟捐金市书不累月可得千百卷聚友聮文不顷刻可成千百言者虽若迂顿不快人意而操心厚见理实传家乆遗后安流风余泽至今可识也虑此事乆而无传因杨子有以修全赵公蒙箴见示附志其末题冯仰之因重论后普慈冯起文以其父仰之先生因重论见寄请识其末予少读易见诸儒重卦之说有四王辅嗣以爲伏羲郑康成以爲神农孙盛以爲夏禹史迁以爲周文孙郑之义亡据而马王之说人多是之然予以爲唐虞之时固有卜筮则四营十八变尚矣固不待文王而后重爻也不宁惟是窃意先天一图自古有之尝举以谢起文则曰何伤乎亦各𫐠其所见以待后之学者于是识一时问荅爲因重论序跋师厚卿遇致仕十诗师厚卿自绍定元年贡于郷以母疾祷于上下神祇曰万有一齿一名于进士籍则貤禄吾母俾寿且宁不愿仕也其秋不复试礼部厥三年而后举进士则母不及见矣旣唱第廷中谋挂衣冠而夺于亲暱之异论不遂初志卒受爵以归归而得疾几殆则舎然叹曰岂我食吾言以干天怒乎决意不仕赋十诗见志属李肩吾书之予识之予谓之日子以苍苍者爲天邪此心之神明则天也此心之所不安则天理之所不可天岂屑屑然与人商较是非也诗曰敬天之怒无敢戯豫子也急求缓弃违心所安是戯䂊也语曰吾谁欺欺天乎子谓人心之外又有所谓天乎厚卿竦然曰我事吾志不他有悔矣乃识其事于诗末以成厚卿之志跋衘书鹤山书院四大字臣伏见庐山嵩岳衡麓雎阳各有书院自太平兴国讫大中祥符钖之号荣被以诏墨至近世东湖北巖濂谿象山之称皆尝有请于朝风声所形闻者兴起臣生于邛之鄙自开禧边议不合去之古白鹤山之下筑室聚友将终身焉两朝圣明照知臣心讫荷眷怜致位通显兹又蒙陛下申钖宝翰贲燿林庐臣窃惟先朝赐书必以名賔实顾臣熏心患难旧读荒芜大惧无以称塞隆指其自今乞身得请将归老鹤山之麓顾瞻奎文帝临有赫誓毕余齿力求𥘉心以无忘君师训迪之意跋御御书唐人严武诗二十八言臣尝妄谓易书诗春秋凡仲尼所𫐠不言将盖出师于郊遂而王朝之公卿董之四代以来末之有改迨二礼三传后出始有军将将军之名于是师乆于外往往不从中遣非所以共武服谨师命也臣识闇能薄独荷陛下殊尤之遇自亲大政召冠禁聮会靺鞨披猖受我乱民整居王略肆命臣以宥府视师赐对禁中假权阃外籯金篚币商赉优渥旣又亲御笔札大书唐人严武诗二十八言以宠灵之英云明露膏耀管茅师乗传观人百其勇师之坤曰在师中吉承天宠也王三钖命怀万邦也此陛下爲万邦计臣独何人遽当王朝公卿之选赫赫王命以镇拊其干掫下拜登受曷云其醻臣谨以宸翰被诸乐石班其贰于候氏用答扬明天子亲命榦方之意爲臣工劝题杨慈湖所书韩贯道墓后安阳韩爕相从于督府一日以其先人贯道墓铭相示则爕之妇之祖杨敬仲所书也予不及与贯道接而敬仲所称许若此且迹其所受知者则刘共父韩无咎刘子澄林和叔徐子冝王元石也呜唿是可以知贯道矣忠献之后多贤者特以开禧权臣例遭挫揠或曰权臣实非韩氏遗体也予旣书此或曰先贤可字乎曰若用孔门弟子与子思孟子称仲尼例则字先贤巳过矣不平阙可乎曰魏㬜以来文书不足证吾以六经二汉爲据跋先表叔留题钟山西湖二诗后朱帘白舫乱湖光隔岸龙舟檥夕阳今日懽游复明日便将京洛看钱塘右题临安西湖虚名自昔数掾庐流毒于今几卷书拟代周颙报山鬼移文逋客请先渠右题王文公祠临卭髙孝璹公纯父开禧二年十一月十一日了翁以嘉㤗三年造朝开禧二年𥙷郡去同产兄髙稼皆得侍先表叔父大夫公东游听言观行朝夕有所省发了翁虽甚愚不肖而不肯曲学阿丗以取忤权贵人则大夫教忠之力也大夫游杭之西湖金陵之钟山皆尝随事赋咏定子幸得遗藳二首刻诸乐石了翁谨以从游所见书其末亦以见前辈不苟于爲文也跋陈君举东宫进故事右汉元帝事实一通故起居郎止斋陈先生传良爲先皇帝嘉邸读时所书也朱字三十有六则宁考即所闻而记之今藏之蔡文懿之季子范簿以了翁在经筵日尝爲主上论元成事发明班史二赞粗有益于谨独之学因请识其后了翁虽不敢以固陋辤然而改变气质最忌因循与夫归其责于传而实以咎帝此则有益于人主之讲学非宿儒老生不及此敢用拜手书于下方跋四十年前𥙷试卷庆元初仰之先生摄令于吾邑蒲江予以举文受知今四十年过先生之郷宰木成隂先生之子企文亦颁白矣褏出一卷书乃当时县庠试论犹记是时日试二论此其次也前卷在第三名呜唿是所谓大惭则大好者与人心之说虽未必皆本指然不爲无𥙷于丗教企文姑存之题陈思书苑菁华古以书爲名如周官逹书名于四方仪礼百官书于束则今所谓字也是故欲知学者不先识字则无以名百物虽顚张草圣阿买八分犹爲不识字也临安粥书人陈思乃能集汉晋以后论书者爲一编曰书苑菁华亦可尚矣虽然是犹后丗夸工鬪妍非吾所谓识字者若好学者又于此遡流㝷源以及于秦汉而上求古人所以正名之意则读书爲文也其庶几乎题吕城李氏丗藏名帖宝庆元年冬魏某得罪时宰投卑蛮荆道吕城获观李唐裔孙枯所宝唐贤遗墨是日刘平国王去非踏雪见访皆竒遇也惟是虞楮颜宋间乃有李林父姓名此易繇所谓勿用取女之时重有感慨云题茅山道士所藏朱晦菴以佛语调杨诚斋周益公帖朱子託爲佛氏语以寄周杨二老其戯言以効他人体邪抑逃墨以邂学禁之祸邪夫以修辞立诚之义于晚生终有未逹不可强爲之说也题深衣画像言忠信行笃敬言若昜圣犹病申六言以自儆行顾言言顾行题卢祖嵒复别祖墓予尝爲同年友卢申之序卢氏㑹拜録今其兄仲山以其别祖仓监之墓乆失而复得复使识其事卢于唐爲甲族今六百余年而子孙之贤者代不乏人况如吾仲山游学胶庠虀盐不赡而能爲别祖复三百年之墓是滋可尚也书刘习之孝义传后诗曰旣明且哲以保其身若习之之身首异处不保身乎然则此义不明人于毫髪利害趋之避之惟恐后则世之包羞含垢辱全躯保妻子皆保身也刘起居作孝义传谓习之兄弟至死不相舍孝也骂贼而死义也此岂不善保身者哉后六年史臣魏与其兄厚之从游获观刘起居所识因附姓名其末重校鹤山先生大全文集卷之六十五鹤山先生大全文集鹤山先生大全文集文集六十六重校鹤山先生大全文集卷之六十六启得之嘉定府教授张巩谢卭守范季才宗丞启河南门下士或疑少年蓬莱海上仙偶蜕厇骨繄点铁成金有循吏之化故搴旗执馘成竖子之名㗸荷实深揆量莫称窃以词章本童子篆刻彫虫之技道学乃儒者心地汗马之勲故功名成就不在于孔翆照影之𥘉而气质变化当观于异鸡反走之后士而知此天其舎诸如某者口黄㓜生汗青活计抱影韩檠之二尺刳心邺架之万籖誓鐡砚以进修指污渠而警策二十作文赋未当陆士衡挺异之年五千擢英才巳无舒元舆不养之气偶陪鹄立获侣鹗飞牛膝龙肝滥巳甚矣风声鹤唳幸可再乎不谓周人之璞得侣琅玕之林遂使东郭之竿亦窃斗升之禄虎误再中隼不空弮冒幸若然沾丐奚自此盖伏遇某官学本诚一论不蘧篨自浩气养心以味道腴不茹柔吐刚而猎声利因蜚凫之入觐陪振鹭之清班九寺森巖三山密迩谓即侍紫宸之案簮笔螭头而乃厌承眀之庐分符鹤岭秪恐趣大昕之对未容乆外服之留闲者弦歌于一同巳沐驯雉之化今焉师长于千里载陪鸣鹿之歌致使晚生亦玷公选某敢不勉睎前辈益励后圗惟加膏而希光不速成而求益君门射䇿寕敢过期谠论批鳞誓不迎合或可代诸老先生之对庶不贻吾党小子之羞弗负师承是报今赐成都佥判到任谢刘制置耕东臯之云方便野性咏南梅之月䀜玷清㳺正惧贻取禾三百㕓之讥岂期得广夏千万间之庇决眦星辰之履委身造化之罏伏念某学懵痴龙诂迷雌霓谬且揽扶桑之六辔敢祈撠胶葛于九闳羣青之盟未寒五白之采过望榜花污署滥窃小科头之名吏板混吹径登大幕府之选半生负长鑱而斸黄独一日泛渌水而依红莲许牒装怀爰书眯目渉笔占位墙靣于凫鹜行之来尸禄空餐芒背于麒麟楦之诮慙非洛北之处士頼有湖南之主人兹盖伏遇某官标一丗之龙门皷九霄之羊角自当建上公府而躬吐握之任顾廼坐元帅阃而加罗致之勤油莫风清闲郾城之棊柝緑沈苔卧省卫府之文书公迟两地之登我获二天之庇辉光耀凡草旣分甓社湖之珠文采被诸生勿惜景阳机之锦誓期骖蹇勉附絶尘通通判王国正云屦桥门方愿心国子先生之印昼绣珂珮廼肯腰治中别驾之龟黟川酌盃水而祖行益部傒屏星而起舞惟四海无百子骏使二州争一祁公鳯尾字颁𧖟丛春满恭惟某官气吞雄霓学辩痴龙殷殷声华自斗南一人而巳觥觥才调与卭郲九折俱焉早闯儒关爲司胄学着九卿之兆祥开衘鳣之三简万乗之知望着痩羊之一自应直玉堂而摽舎人様尚廼冯泥轼而作太守丞岂其倦新安之舆正欲着故郷之锦铜黄昜刺金碧增辉恐驲使不俟终更而来戒榜人先舣归舟以待某揣才无似与丗甚踈区区脱龙具而尘缨徃徃对鹜行而墙面自兰金之诞播幸葭玉之相依魏勃直妄庸人乆怀帚篲王祥有公辅量行觌佩刀引领望尘以日爲歳上赵运使池上有鳯毛合丗丝纶之业山国用虎节肯栖金碧之巖六辔鼎来四刀增重惟𧖟丛之壤古号乐国自龙度以后歳漕中都取之泽涸而山童重以木饥而火旱况右蜀方数千里而赤地凡五六州使瓮贮斗米而床有百钱偷安尚可今室如悬罄而野无青草善后若何必得通经愽古之硕儒爲见足国惠民之良画恭惟某官德光银笔丗载金籝殷殷声华眞天子门生之子铿铿辩说传中书舎人之书辍分郡守之左符就卑行人之英簜循清献故事而自梓移益付相如使指以定筰存卭单车行而问流马之程双节建而寝带牛之习姑袖𥙷天之手爲施𥙿蜀之谋福星西来春风户到某解龙具而腰笏对鹜行而面墻假道涪江幸尝带冠劒而谒使者脱巾锦里迺复褁章服以拜上官公迟禁地之登我获恩天之庇辉光耀凡草旣分甓社湖之珠文采𬒳诸生勿惜景阳机之锦誓期骖蹇勉附絶尘代谢刘制置举状无冉子五秉粟冰守冷官得刘公一帋书春囬寒谷初非挟炭以游鑪冶乃肯挿翮而生风涛省分踰涯扪心知恧自古道之榛塞致公举之陵夷田歆举六人而五得于贵戚之书巨源荐十士而九出于权门之属视冰子如纎芥礼白屋者几人非有特逹之大贤谁起伶俜之孤胄如某者鸥苹野性萤雪謏儒解兰东臯幸脱虀盐之债采芹泮水尚哦苜蓿之盘有书盈车无毡对客穷年兀兀见笑诸生枵腹便便贻嘲弟子宁打头于宛丘之舎敢骧首于吏部之门无韈线之寸长或襄锥之颕脱静循所自有相其逢某官洪井金丹鄷城寳劒方渉赤墀之涂登文石之陛乃劳侍从之事厌承明之庐辍从豹尾之班来鎭蚕丛之国兴齐鲁之化于四蜀揖翁邑之风于两京不间菲葑尽归桃李致使牛衣之子亦叨雉矢之书某敢不豫酬恩抗囬厉志国士遇报以国士敢负知逢中书君今不中书尚期拂拭丘山恩重丝发身微通陈緫领奉英荡之节方登部刺史之最书钖隃縻之丸复领外司农之计簿聮太微二十五星之次恵全蜀百万生灵之恩手迹细书成文父老以手加额蚕丛之壤古号乐国龙渡以后歳漕中都宿戌今巳逾七十年供亿不知几千万计牢盆搉酤尽利不遗力续引祠牒凿空无余谋重以火旱而木饥取之山童而泽涸荒年无备夷至饮马常心不固民㡬带牛使瓮贮斗米而床有百钱偷安尚可今室如悬罄而野无青草善后若何必得通经愽古之硕儒爲见足国𥙿民之良画恭惟某官识谹而器迈才鉅而学醇人物三山之炳灵论议奕丗之风烈早趍严诏荐握左符绣衣弊讼而民不冤辇车督饷而课以最谅尝记殿柱之名姓乆巳简前旒之睠知属上忧未弃于遐陬念民命寔司于外计若曰分大屯以十数乃今命緫赋特四人湖广两淮尚迩日边西南一隅僻在天角有能爲国家惜大体不至歧兵民爲两涂往分朕忧无若公可亟隮省署用侈使华自将漕而计目有梁鼎之故事具在由望郎而星使如孙樵之遗言不诬天朌蚊鹤之诏书春满鱼凫之故国某窃髙下风之行耸闻先令之传未能带攂具而冠进贤徃谒使者敬先借翰林而託子墨仰辱隷人敢借私我之天以爲行巳之地目断双劒身无六翰通谢尚书显膺宸涣出拥帅垣二州争一祁公方荐更于巴汉四海无百子骏复尽护于西南惟才具施无不冝故朝家用如不及邮传先令户有春风蚕丛之区古号乐国龙渡以后歳漕中都宿戌今已踰七十年供亿不知几千万计牢盆榷酤尽利不遗力续引祠牒凿空无余谋取之泽涸而山童重以木饥而火旱荒年无备夷至饮马常心不固民几带牛使瓮贮斗米而床有百钱偷安尚可今室如悬罄而野无青草善后若何必得通经愽古之硕儒爲建足国𥙿民之良画恭惟某官识谹而噐愽学邃而行醇亲结前旒之知早通玉帝之籍鸣直声以扶汉社稷吐色丝以𥙷舜衣裳着侍臣冠居列曹六六之要曵尚书履近㤗阶两两之符正当撠胶葛而上征忽乃羞崑崙而不即苍生深望安石天子亦思贾生即家诏除寛上忧頋舎舟鱼复政声激懦而起偷仗钺褒城流民生死而肉骨因变制冝而事立定随俗用政而才不穷中和转闻睠注弥简冝其析符受瑞而移镇坤轴不待煖席黔突而亟囬使辕命綍书之鼎来禁途延阁之显陟别开四履増重三刀帝曰汝徃哉吾今召君矣某耸观蚊鹤之诏倍増燕雀之私禠褐都门幸尝备弟子礼以致传衣之谢筮官锦里廼复着从事衫以陪入莫之賔鬓毛尚青脚迹正好誓以行巳之地託于私我之天贺谢尚书蚊脚鹤头承天雨露隼旟鷩尾领蜀山川下车而延见吏民褰帷而巡问风俗元戎戾止生意翕然恭惟某官融明而惠和直方而刚大践扬冰㓗睠注鼎隆卷二百余奏剀切忠亮之谋作五十六州安静和平之福朞年而变二年而化五年而定上方责治于廷绅一命而伛再命而偻三命而恭公尚荐更于逺服肇建西南之统府尽提巴汉之旧封春风偃万灶之貔貅霜令蹲三垂之犬䑕黠胥角翼廪廪如束小朝冠佩锵锵成文无𥜗五袴之歌方思叔度之来暮异畒同颕之麦巳卜周公之召归暂建左右和之门即正东西府之席某刮目星辰之履託身造化之鑪三尺焦桐向有髙山流水之赏万间广厦今无震风凌雨之忧寸心依归三百距跃通茶马诏奉兰金节朌英荡摘山市骏究详土物之冝细书成文进寓木天之直光移龙隰春满𧖟丛原搉牧之肇兴有分合之不一始于熈宁之用蒲宗闵而成于元丰之从郭茂恂初繇立异以交攻至是併同而归一出蕃诏之骏足以强国势而空虏资合川秦之嬴足以佐邦用而寛民力冨强所系简卑不轻恭惟某官学粹而行醇识谹而噐迈渊源安定风烈右丞银兎分符随处阳春之有脚金龙钖命平刑流水之无心乆妙柬于䆳延谓亟隮于清切尚秉山国之节屈司天廐之良书命綍之鼎来延阁道山之显陟秉心所感蕃四十万疋之云烟先令耸闻卧五十六城之枹皷正玉清之府旰食虚竚恐金碧之巖黔突未皇某生后诸人早玷末苐窃髙下风之行快睹先甲之传四海龙门未能带冠劒而谒使者一封轺传行即褁章服以拜上官引领望尘以日爲歳除国予正谢丞相脱从事衫遽拜十行之札入司成馆谬尸五等之规抱空而前揣分非据惟学有正繄昔所严自熈宁兴三舎之初肇正命官之选逮元丰因大均之荐非由召试不除或各一经而分等有三或六十人而所取才四循兹以降选用尤详除授归之中书资格拟乎愽士与太学官分掌教类皆当代之儒宗掌国子生不如规几若学中之御史冝得佳士廼称清资而某彊齿章逢未识门户蚕丁休运误甲儒科半生负白米而斸黄精一日泛红莲而依緑水但知向扶桑而撑辔不敢效鯈䱁以迎阳岂期东胶典教之除或在西莫终更之后不以八千里之僻陋荐颁一再命之宠荣且苏子瞻由制举升尚未堪记注之选而彭噐资以髙科取由三赴吏曹之铨安有官以儒名乃使得之望表静循踈逖之迹实有根抵之容兹盖恭遇某官柱石本朝津梁斯道不出长安七年而至宰相夷夏耸瞻大开东阁三馆以延贤人衣冠倾属凡所进退一惟中和致令肖翘亦预坱北某誓当严履践以圗称塞之实不欲以名第爲博温饱之资緫儒官三十六人滥巾有令中书二十四考託庇自今卷卷皈依万万侪等除正字谢宰相滥巾双宇曽微典教之劳给札尚方遽冒正书之选据非其称愧甚于荣惟延阁之清游实儒林之美秩地邃西崑之玉府天垂东壁之华星历代所崇我朝尤重自昭文直馆至祕阁校勘列职有差虽制科入等及进士三人必试而命或𬒳睠知而特召或由论荐以选除诗颂杂文以考其能汉唐问目以观所藴自熈宁之𥘉䇿以丗务逮绍兴而后踵爲旧章盖扬以语言所以旌其进用之殊而职以典籍所以广其见闻之益选抡固重责望匪轻而某学不知方噐非渉道识字未知于雌霓岂暇辩讹读书莫究于痴龙敢云博古属值临轩之始偶尘分鼎之科脱从事衫亟趍严诏入司成馆荐拜除书虽未能赫赫以动人亦岂解盱旴而随俗误知丹扆钖对金坡环堵墙学士之观惭无髙论亚兰台令史之选忽玷误恩半生望弱水三万里之遥一日簉瀛州十八人之后属书广内还儒生灯火之魂廪食太官饫愽士虀盐之腹思虑专而足以进学职业省而足以治心叠是徼逾若爲称塞兹盖恭遇某官甄明庶类裁叙羣工旣以道佐王蹑青帷而调象纬复推才报国开东阁以延贤人不遗万里之寒踪俾预八纮之德网拔之稠衆𬒳以光华某敢不益励后圗勉希前辈磨丹清墨岂惟守蠧鱼于文字间食蘗饮冰要当收汗马于方寸地不负素学用荅隆知差知嘉定府谢宰执校中袐书乆积空餐之愧爲汉嘉守遽膺从欲之仁祗服恩灵未知报塞伏念某蚤繇薄技滥齿儒科视进士第一人躐隮京秩客诸侯者再歳偶及过更误知宸旒列属省旣谬司于紏正复序玷于愽通仅踰岁琯之周复钖禁林之对徒以草茅言天下事不恤婺矛牙纬爲王室忧方虞千斧锧之诛廼使冒鈆黄之寄道山隣日月是苍史之遗文直庐绕星辰雠鲁淹之脱简思虑专而足以进学职业省而足以治心退循孤踪亶极华遇岂不愿偷安歳月友壁中之科斗而顾欲丐归田里艺山下之蹲鸱爰念庭闱乆违郷井重以三年之亡𥙷力蕲一障以便私天髙听卑朝奏暮可静惟宠渥之异厥有根柢之容兹盖伏遇某官裁叙羣工便章庶政明有国者彰善瘅恶之义全士大夫难进易退之风重轻适平小大遂性致令苦窳例玷钧陶某敢不勉趾前脩益肩夙志怀鈆抱椠岂徒守蠧鱼于文字间行巳利人誓当收汗马于方寸地不负素学用荅隆知知汉州谢安大使自诡外庸尝控辝于严召误分方寄亟祗拜于俞音过蒙大阃之知靡事繁文之徇俾从便道趣领左符载惟恩覆之私敢后书邮之敬伏念某禀姿愚戅涉学迂踈偶奋迹于儒科遂饕荣于朝蹟擢升芸祕赐对銮坡属边事之方殷沮权姦之轻举虽公孙丞相发蒙耳如尹氏太师不平何难乆居中亟求𥙷外未知爲郡之乐两奉赐环之音属时多艰遭家不靖谓置身华近而未能报国盍効官州县而且以及民求无愧于食功用力陈于试郡荷公朝之从欲特卑便麾辱方岳之异知弗拘彞制免呈身而受察俾爱日以奉亲祗服厥官恪修乃职载惟广汉虽号望州适承彫弊之余深费爬梳之力大纲小纪蔑有一存百孔千疮不堪数举匪蒙假借曷究设施此盖伏遇某官功塞二仪名在九牧风飞雷厉平大难于唿吸之间干清坤夷奠全蜀于危疑之际帝未寛于西頋公少缓于东归谓大臣之虑四方当求共理得一士而制千里务在急贤致使踈庸亦叨分守某敢不推其夙学励乃壮心不欲食浮于人庶乎寡过所愿民安其业非以求名过此以还未知攸措知眉州到任谢安大使窃禄养亲未满武夷之秩起家爲郡谬居文物之邦祗服宠灵莫知报塞伏念某猥繇科第早玷班行徒以狷直浅中之资立于权姦专政之日虽公孙丞相发蒙耳如尹氏太师不平何乃自诡于民庸冀稍便于亲养三辞啇聘再析汉符适承旷㢮之余粗究设施之绩肃遏慢吏训齐败民崇学校以明伦蠲租繇而厚本谓粗逃于旷冀无慊于承宣而凉德挻灾乖气致异迄荷圣朝之鍳仅从镌免之文甫再阅于旬时旣即糜于祠廪寻膺误柬复卑便麾矧坡颕之故郷爲西南之望郡厥惟宠异猥及庸虚兹盖伏遇某官精识迈伦訏谟经逺谓收士报国乃爲臣之分故逹善引类不蕲人之知凛乎有大臣之风乆矣非时贤所及顾如不肖虽荷夙知然自获谴以来亦知惟分之守执事之庭旣无韩愈之迹主书之吏不识安丗之名而曲爲蟠木之容遽上公车之牍言敡事乆彪列昈分使王尊乍贤于一歳之间而魏尚获免于六级之罚所阶忝冒咸轶故常某敢不益励后圗力惩前覆观过斯知仁矣此难爲俗人言公举何私谢爲我当以国士报心之所藴言莫能殚重校鹤山先生大全文集卷之六十六鹤山先生大全文集鹤山先生大全文集文集六十七重校鹤山先生大全文集卷之六十七启荅眉州同官祝釐窃廪满秩是期受任典州饕荣巳甚魏尚复爵于数月王尊乍贤于一朞矧严即戍之程申卑疾驱之旨有蕃宠异猥逮庸虚揣报称之未能顾驰驱之敢后党赖同官爲僚之助以收因人成事之功愧诇牍之未能蒙庆缄之先辱伤弓者惊曲木方前顾以慯然折肱而爲良医冀后图之或尔尚期叶济庶保令终荅赵通判驰郑郊之驿马知子之来行周道之栈车俾余于役旣不获闻名于将命又未能致糗于隷人至廑弭盖之先及假䄂文之宠先施过矣后见恧然恭惟某官谦毖恪勤精明彊济子游爲武城宰割鸡焉用牛刀士元非耒阳才别驾以展骥足阅时未乆嘉绩孔多岂惟序进于一麾将以储资于三院某钦风旣乆识靣爲荣矧兹谬玷于左符幸甚宻依于余樾君子至未尝得见祗畏简书公事毕然后敢私用稽报谢荅州县官生日小人有母适丁震夙之辰君子作歌载示祝延之宠善颂虽形于鲁燕轻轩尚御于潘园旣阻承颜莫知图报声应气求各从其类虽仰荷于拊存夙兴夜寐无忝所生敢益图于勉懋寸忱所述尺牍奚殚生日谢李参政一麾去国怳惊序籥之周四袠开年文记门弧之设矧此瓜时之迨睠焉谖背之怀讵谓輶微至廑奖饰恭惟某官迪德渊靖秉猷硕肤间两社之崇勋拓八荒之寿域锯而右斧而左虽尝器使于羣工细爲桷大爲杗尚欲兼收于衆善及丘园之闲睱示郷国之仪刑言念孱庸乆栖䕃樾向得侍同朝甚喜今顾与先生并行身贵而礼滋恭气同而声相应酌大斗以祈黄耉有旨酒而又嘉肴某拜大况之稠重省㣲私而愧惕俾尔戬糓降尔遐福旣形善颂之词揆予初度钖余嘉名正惧所生之忝永言衘戢莫旣敷棻谢刘潼川铜虎分符恍十年之去国金龙钖节忝一道之观风祗服宠灵未知报塞窃谓司政典狱匪惟刑暴诘姦民曰嘉师吏云天牧将以钦承明命迪棐羣彛惟至公而无私不得已而后用阅实其罪尚曰审克如得其情犹当哀矜党讫威徇货之相仍或折律贰端之不免维明克允何择非贤而某渉学浅芜亶姿蒙窳徒守悾悾之自信不嫌皓皓之易污旣辤聘币之三荐挟朱轓之两靖共尔位寛绰厥心惟知迪畏于天明每用访求于民瘼正虞踈拙以速谴何敢图岀命于中宸遽俾司刑于梓部旣揆量而莫称信吹奖之有由恭惟某官望实俱穹年德弥卲气虽和而内介养旣熟而道凝三朝老成出处系时之否㤗四海人士视听惟公之表仪蔼然司马居洛之余凛乎元城过泗之望倚釐奥屏昭示眷怀髙名巳薄于前修余论尚加于后进是冝孤陋亦玷将明某控避莫皇瞻承孔迩衘命而使愿拜仁人之言明刑之中党济士师之治厥爲感荷未旣敷陈贺张运使恭审陈臬告成将输申命侈英函之有炜俨棠䕃之未移号令夙孚听瞻弥耸恭惟某官风姿端邵性行肃明足蹑天根伟穹摽之絶俗句出月脇犹余事之惊人蚤负时名乆储丗用言论风旨居多前軰之典刑本末源流按作后来之图籍抱丹心而向阙纷白首而爲郎煌煌显闻之维休亹亹英躔之径上爲鲈莼而去国奉龙簜以察州粤是东藩实勤西頋肆咏皇华之遣式严騑乗之行民之情伪尽知方疚心于劳来狱之大小必察惟单虑于平亭陬维挈持早有大体囊箧细碎复缀精思非从惟从虽畏勿畏媺矣今大夫之爲政展焉古君子之用心乃攽漕引之除以蓄禁游之望某钦闻异数喜激同心遣八使以廵行猥叨并命对两台而聮治将嗣前规懽抃旣殊敷棻曷罄除潼川运判谢宰执摄官承乏无𥙷将输满歳爲眞误叨申命抚江山之维旧恍雨露之更新伏念某自歴试于外庸遽躐乗于使传且庶狱小大之比与常平歛散之冝揆以短才一之谓甚胡然误东二者得兼矧漕寄之所关于坤隅而尤重岂簿书之是务抑澄按之当先况建学立师将助秩宗之典而量能授任又分选部之衡自昔假名巳慙代斵于今即拜宁不疾颠明时何至于乏才使指岂难于改卑不圗华遣洊及寒踪兹盖伏遇某官德器恢宏机猷肤敏以汲引人才爲巳任以扶持公道报主知惟配羙于前修毎钟情于后学肆令巳试亦玷眞除某控避未皇禀承惟恪才非数器安能左之有右之冝芘切万闲庶㡬彼无恶此无斁感藏攸寓敷述难周生日谢亲友四十四而佩鱼符偶叶香山之咏六千六以数亥首敢希绛县之年有嘉声气之应求无闲山川之悠逺特贻问遗爰蔇輶微顾影自怜正蓼莪之废业幸生何益慙蓬矢之记辰视报未皇铭心徒切通安少保定昏通婚姻于寒裔虽荷降尊託系援于髙门独慙耦大然而处冨贵有道遗子孙以安切窥诒后之良谋深叹厚伦之逺识尚以单平之迹惧沾趋附之嫌况又闻孙早着于贤称息女未安于姆训循墻以避揣分所安忽承行李之来首拜委禽之辱币必诚辞无不腆肇修永好之仪身愈贵礼则滋恭弥切髙风之仰曾微卫报徒愧鲁臯𬒳召谢宰执方地千里曾微共理之劳圆穹九重忽下特招之命荷恩异甚揣称蔑如恭惟列圣之旧章最重三微之首序于百辟㑹朝之始先四方祥瑞之陈其后昜之以大吏之拜除次焉则从臣之迁擢必推物望以谨歳端矧今效珍岛夷陈钖方夏观听肇新于遐迩招延冝及于耆英而某才弱而质蒙学踈而伎谫并縁科第陪造班行逮歴试于外庸凡再辞于严召由按刑而将漕与分阃而守藩宠异狎来叨尘殆遍况灾患乆婴于夙志而聦明不逮于前时敢图宣室之兴思尚误公车之召对且即孟陬之吉俾聮㤗茹之征藐是孤踪岂其自致兹盖恭惟某官訏谟济羙卓识邻几念大臣者事君以人故虚心以应乎物而安国以积贤爲道故引类而聚之朝肆令杗桶之不材亦玷工师之并蓄某属拘近制莫遂控辞敢幡然于币聘之三体乐与于嘉鱼之什斯谋斯猷惟我后之德仰窥效羔之心是训是行近天子之光党遂陈前之志厥爲衘荷未究敷棻除兵部郎官兼史职谢宰执元会充庭兴念校文之旧便朝赐对叨陪司武之聮仍兼䌷史之华不废操觚之素宠灵狎至报称奚任伏念某阶縁韦布之资陪厠缙绅之后内焉馆学之清邃傃其位而安行外而州县之烦劳何所徃而非学粗有见于屈信消长之分故无累于进退淹速之间会重译之效珍即三朝而受瑞上仪肇举师听攸倾而乃动遐轸于表臣下特招于中扆且敬事则命以始旣严出令之𥘉使非道以陈于前是眛责难之义首论人心之广狭次言国势之重轻规摹阔踈意向迂腐方俟报闻之命俄惊宠渥之频列属南宫猥从诸郎之后属辞东观与观太史之书徒志效于一官而得兼于二者袭荣爲惧拜宠知归兹盖伏遇某官器怀闳深局度寛雅合臯合稷天知许国之忠若陟若贤人仰传家之学念方寸恢乎其正大而两间頼此以扶持拓开钧镕储蓄人物致使寒微之迹亦污启拟之公某敢不惟旣厥心不负所学㳂周六典賛统师平国之规作宋一经免阁笔含毫之诮厥爲感荷未究敷棻回蒋状元启共审钖第严宸冠名多士帝嘉谠论首飏揭日之名天启脩途爲挿生风之翮恭惟某官器资端厚检履醇明厉志轶羣怀孔圣无闻之惧赋诗见志慕邹轲不动之诚当今兹愿治之时论古者爲仁之要有恻怛至诚之意无矫激近名之心亟登乙覧之荣擢寘甲科之右正人辈岀元气攸关某曩佐春官幸窥朝采方自快景星之瑞巳䄂衘连锦之书论说无疑忠鲠旣符于上意荣进素定持循愿谨于前修回蔡状元启共审显膺亲䇿擢亚伦魁天钖龟朋荐本朝之上瑞史占云物庆神气之有开共惟某官迪德粹明饬躬端厚上钧天而奏伎得寸地以推才历陈徃昔之条章按作方今之楷则一枭不入帝爲嚂嘘再掷成卢衆惊絶叫揭贵名之日月爲直道之金汤某再点周行偶逢盛举数公卿于十载当遂复先朝之规计温饱于三场冝一洗俗儒之陋回赵状元启恭审才推寡二名列魁三耸大庭胪句之传启盛世风云之会共惟某官清姿迈俗敏识邻㡬浩养贤关未叹六年之迟乆深探圣域坐嗤百氏之支离偕子大夫而造于朝先诸老生而爲之对贯以坚疑之说参诸通变之方亟膺乙览之荣擢寘甲科之右行随言着名与实俱某曩以庸虚谬当品目幸不迷李程之目敢谓传和凝之衣三人同行巳喜师言之惟允一第慁子更惟逺业之是圗生日谢亲友惠诗词小人不知纪年甫迈河图之数君子淡交如水逺依崧极之声烂其龟采之贻重此蓼莪之感㐲惟某官才资粹正藻思颖华虽识面之方新而知心之维旧来观光于畿邑因论契于郷枌发爲善颂之词曲记载生之日而某质弱而志不逮齿长而学益荒自尘豹褎之聮罙切鹈梁之愧眉寿无有害莫称好辞头胪岂不知更期终诲除祕书监谢执政引类而聚之朝方愧容台之滥选敬事而命以始又颁册府之除书一何三载之逢辰两被元正之出綍恩荣有赫称塞无闻伏念某学不适时才非经丗徒旁縁于科第早陪厠于班行燃天上之青藜幸分夜照望日边之红杏独倚秋风廼遄蜀道之归乆分神山之隔氛埃满袂忧患熏心迷路桃花恍记刘晨之误入成隂梅子奚期杜牧之重来偿十九年更历之微劳理五千卷校雠之旧梦靖循侥忝有相会逢兹盖恭遇某官迪德靖夷受才肤硕炳国家之龟蔡公人物之量衡每惟列圣之成规莫重三微之首序门施行马慨楚客之曽窥野有遗簪动少原之遐念肆令晚陋亦玷清华某敢不益所未能修其可愿星躔奎壁巳瞻槐影之婆娑云气蓬莱尚想棠隂之蔽芾誓坚素守勉趾前修除起居舎人谢宰执东壁图书方理重来之梦右拗记注忽畴巳试之庸拜宠便蕃拊躬震惕载考廷中之盛选莫如柱下之清班君举必书操丘索典坟之笔王行则从钦起居出入之司地禁而职亲天低而日近属车豹尾陪汉侍臣前殿蛾眉号唐供奉于皇我宋益遴厥官谏书许其直前经幄使之入侍岂但记言而司过抑容陈善而责难兹惟稽古之荣必属爽邦之哲而某少亦有志壮而多艰聦明不及于前时名实未加于上下偶兹承摄甚矣侥踰且天生物必因其材宁以非材而妄授器与名不可以假况于乆假而不归明时未至于乏人异数俄颁于弗绩莫遂循墻之避但怀乗器之虞兹盖恭遇某官谟明足以宪邦道广足以周物阅天下义理多矣叹当今人物眇然拓开化鑪储蓄善类念汲黯以数直谏不得居中而萧生之更治民盖尝𥙷外肆稽伐阅併用超迁某敢不夙夜在公靖共尔位一日二日固将察明命于时几大书特书抑以垂将来之轨范不愆素守是报深知贺皇子国公诞生皇孙札子恭审帝胄绵休文孙毓秀宸懽乆洽民气咸和恭惟皇子国公迪德温恭秉心端厚珮陆离而中度玉孚尹而含辉仰承燕翼之谋爰叶熊占之梦丗之不显益隆周室之本支国以永存丕启汉家之苗裔有室大竞无疆惟休某叨侍严宸幸逢熈旦覃訏载路巳觇嶷嶷之姿蕃衍盈升更兆䋲绳之庆厥爲忻跃罔旣敷棻生日谢人惠诗词身年四十七正感怀白傅之诗眉寿万有千敢辱贶鲁侯之颂先施厚矣自揣缺然伏念某材能不及于中庸名实未加于上下素餐奚𥙷孤天地亭育之仁嗜学无成亏父母生全之德矧此诞弥之候尤深罔极之思而某官怀旧不遗好仁无倦记此蓬矢桑弧之日贻以钩章棘句之文揆余初度钖余嘉名正惧所生之忝俾尔单厚以尔多益敢当善颂之词徒剧铭心莫知报徳谢安监丞纳币赋标梅之实七愿爲有家亲御轮之周三敢辱令子方驰驱于蜀道来造託于湘流先之以币帛之将申之以竿牍之问不遗覊旅来告㑹期醮子而亲命之旣劳逺役醴女以俟迎者谨践成言贺范帅得之嘉定府教授张巩自天进直易地建藩六年分南定之弓玉关未老一日返东涪之斾棠䕃不移誉命来师言维穆某官赋资刚介秉行粹夷蔚然蜀国之流芳展也阳之间气议论礧砢居多前軰典刑之言风节崔嵬耻齅权门爵禄之饵宁问厖眉之郎省不爲识靣之台官闭干木之门或谓迫斯可以见矣知阳货之馈乃复阚亡而徃拜之以一身自任之不轻故十载外庸之不屑今当疆事绎骚之日属有人物鲜少之忧不恢好徃之心优示弘人之度尚一方之偏爱使大惠之独私徽祖龙藩更资均佚𥙿陵奎阁庸表陟明虽暂符五袴之思然尚欎八荒之望某侍同朝而自昔复聮事以有年代大匠斵以不伤皇知其后入善人居而与化党始于今愿疾其駈斯拱以俟重校鹤山先生大全文集卷之六十七鹤山先生大全文集鹤山先生大全文集文集六十八重校鹤山先生大全文集卷之六十八启荅靖州士人生日抱五三六经之传少尝有志阅四十九年之序乆乃知非矧以戮余藐然远屏莫省我辰之安在有慙皇览之揆初敢图善颂之词犹记载生之日老冉冉兮将至拊事忧伤芳菲菲其弥章絜兹报称荅衆官致礼者揆初而某官㑹靣虽新知心维旧託殷勤于醴币申缱绻于歌诗烂其鼌采之贻重此蓼莪之感老冉兮将至海荅生日惠诗民莫不糓感蓼莪欲报之恩天之方懠増常棣孔怀之戚揆辰安在伤巳于罹况内奰之相仍纷遐忧其未慭有来善颂垂记初生郄之郄之不恭受之受之何义五十不足畏巳莫赎往愆一言可以行之尚徼终诲生日谢人惠诗词小人不知纪秊阅五盈而加一贤者乐告善道记六物之有初载惟乆放之余倐迈始衰之歳任重而道益逺齿长而学不加顾相喣而相濡不以规而以颂日居月诸胡能有定虽行止之未期夙兴夜寐无忝所生誓始终之知勉又谢守倅我生之初尚无爲慨中身之寡遂词人之赋丽以则曾下体之不遗荷赐加隆拊躬知恧伏念某少亦有志长而多难矧惟乆废之余倐迈始衰生日谢守倅以下惠诗词止离骚之国三阅流年诵皇览之篇四惊初度于焉信处岂不怀归深虞罪罟之靡夷复念劬劳之罔极有来善颂垂贲孤踪烂其朝采之贻记此门弧之始今朝五十𥘉过二正哦苏子之诗明年半百又加三徒重白公之叹更期终诲益厉后图荅靖州时官士人惠生日启百年强半叶黄州再閠之时五十加三起白传怀归之咏岂但父兮母兮之感宁忘国尔公尔之忧报称未能省循莫措曾谓始生之旦骤蒙善颂之辞疑甲子之纪年问庚寅之初度羊牛下括虽见思行役之无期鸿鴈于飞正兴念劬劳之安宅愿言终诲益厉后圗荅靖州范倅启恭审上最一同升华半刺云霏霏其承宇尚怀辰溆之游山靡靡以旁围又遡黔沅而上涤龟肇始环雉生光伏惟某官迪德静䖍秉心端亮钟武夷之间气擅唐杜之名宗割鸡焉用牛刀洊听絃歌之奏别驾以展骥足平分明月之辉厚爲资望之储爰启清华之武某猥繇䟽戆自取囚拘地寒未脱于曩愆天幸获依于初政左图右史虽安土以无求上雨旁风知芘身之有所生日荅卫沅州启七年远屏尚嗟天意之方懠六物不灵莫省我辰之安在正切垂弧之感忽惊某官气粹而质明才周而行敏湑叶裳裳之方沃棣华鄂鄂之交辉属剖符铜竹之新念投分金兰之旧乆居遐裔实在邻封兎爰而雉离罦奚尔生之适际鸡栖而牛下括独此役之无期乃因揆度之初特寓怀人之意而某循涯弗称拜施徒慙却之却之不恭受之受之何义诵屈子沅歌之四喜挹余芳赋卫公淇奥之三敢期终诲复元官职宫观谢宰执启东朝介寿式颁庆渥之新北阙䟽荣尽复郎阶之旧仍通班于书殿併赋禄于殊庭拜命便蕃拊躬震悸伏念某赋姿庸下渉蓺浅芜毎惟言语侍从之臣冝效献纳论思之益而才䟽不足以济时用识闇不足以周事情况有采薪之忧莫施撗草之报尚頼明良之同德曲垂涵覆之异恩奚下愚之不移致衆毁之交至削官三列窜迹五谿正使长流夜郎亦自贻于伊阻惟惧溘先朝露将永弃于明时不知歳月之屡迁忽讶宠灵之狎至尽复青氊之旧以増昼锦之光併以眞祠示之假宠岂但超流于近比亦将度越于前闻有陨自天孰爲之地兹盖伏遇某官迪德仁厚秉猷硕肤将令四海奠枕于京故耻一夫不𬒳其泽靡惮陈前之屡载新钖命之三遂使孤踪尽蠲宿慝某敢不敬修其可愿增益所不能大罪旣极厥辜爲原情而矜宥无常职以赐于上复窃禄以还归畴报洪私誓坚素守荅虞卭州定婚显显太王之昭素推名阀辽辽毕万之后自愧衰宗使丝萝之好益稠抑草木之味相似共惟令姪判院学士才姿端厚业履粹明夙称东床坦腹之贤偶负南涧采苹之託是用子同产之子以承宗継祢之宗甫偕鸣鳯之占首辱委禽之赐求援援矣旣乆辱于深知使女女焉用不嫌于非耦荅杨广安定婚夫妇所生若而人不以妄许婚姻之故不我宿奚其适归旣先行李之来敢后投瓜之报共惟某官夙以风谊着于月评祗厥父事惧伤考心思尔旧姻肆求新特念两家生子固相从于童丱之时而二人同心又有岀于声利之表特屈阶庭之玉树俯询家室之季兰所谓有是舅有是甥固安敢必若曰无失亲无失故则尚庶几扳附之诚敷棻曷旣荅冯叙州谢武侯庙碑启孔明五月渡泸着忠劳于𤏡道景燿四年立庙限礼秩于沔阳虽后来祀典之滋章而故国丛祠之乆茀不有浚明之识孰崇开济之勲伏惟某官爲时硕儒辈古循吏慨卧龙之遗烈拊丽牲之断碑自肇祀于壬辰已三周于甲子扶舆磅礡郁积之气实钟是人昭明焄蒿悽怆之精如在其上乃祟祠宇以宴神娱不鄙谓予盍书成事某适滥分于梱寄获祗谒于庙垣铭锦江玉垒之甘棠怅莫追于裴相咏黛色霜皮之古栢徒有感于杜陵姑慿不腆之词敬拜先施之辱泸州到任谢宰执启王三钖命误新渥于松阶国十爲连忝旧卦于梓部莫俞㢲椟敢后寅车某才不适时学惟事道际遇两朝之乆践扬三纪之间爲诗遗王名曰鸱鸮孰知周公救乱之志取彼谮人投卑豺虎惟识孟子伤谗之心尚慿髙庙之神灵更赖天王之明圣反湘累之𥘉服释楚絷之南冠讫俾生还誓言死报矧又授钺于赤甲白盐之下予麾于玉堂金壁之间犹未厌于宸心复洊颁于阃寄地连巴益分四千石虎竹之符江接䍧渝理十六载龟琴之夣维时多故歴变方新民夷有侏儒獿杂之难齐郡国有赤子龙蛇之未定而民力张弓之莫㢮边氛煽燎之方扬岂惟鹈在梁之羞抑亦蚉负山之惧厥爲忝冒实出㑹逢兹盖伏惟某官虑周四方泽𬒳万有耻一夫之弗获惟四事之仰思不弃遐踪致叨隆委某敢不仰依覆焘勉策疲驽种落旁来谕以国家之威信封疆谨固庶几生聚之厎宁荅生日启九十五年爲五章巳叹三章之云迈三百六旬有六日又逢当日之始生念蓼莪顾我复我之恩重皇览钖予名予之感敢图善颂垂贲衰龄虽人情之相㳂稽古谊而弗恊盖称寿固存于豳鲁而记生实肇于隋唐凢见诸先正之文未有若中兴之伙杜苏所赋惟施同气之亲京桧以来直作歛财之具甚者货利相觌而礼乱上下交征而国危以前丗之事观之则今日之受非也敢因来教併诵旧闻贺郑丞相出命九重登庸二府崇甘盘之旧学着调鼎之新功方兹地节亲政之年赫然天章责治之意丕平所感端命维休窃观易道之微无如时义之大玩理于㑹通之分沈几于变化之神方处时之未然宁藏器以有待故干在下则潜龙勿用屯其膏则乗马班如或需于郊或需于沙或贲其须或贲其趾或且安于坎坎或退守于谦谦脱事㑹之方来岂几微之可失故坤之三以时而发复之四惟道是从解旣得中着有往夙吉之戒益虽居下实利用大作之时井而汔至有羸瓶之凶豫而勿疑爲盍簮之得尝原天地之运化以验古今之屈伸何示人之昭昭而听我之藐藐盖狃于患失者闇大体而安于小成者乏逺图敢因师友之旧闻仰赞朝廷之先务窃惟仁哲亲政之始实踵章宣称制之余皆静观者十年而奋发于一日然而或以厉精爲一代之兴辟或以踵误生百年之厉阶乃知听断之𥘉实系安危之判矧一二日万几之沓至乃四十年大柄之倒持士习于放利皇恤其他俗憷于积威不知有上典章浸泯廉耻蔑闻不及今解弦而速更将自后噬齐而无及拟效㳙尘之报敢修固陋之辞且三省有造令出令之殊自王蔡檀朝以后重在都司而三省之属不能制其可否二府有同班合班之异自秦韩专国以来恶人异巳而二府之事未尝更相是非尚书特奉命之司胡爲有先行之笔都堂爲聚议之所何者开略入之端台諌耳目之官但见书名于𥿄尾给舎喉舌之寄未闻駮正于词头于是有韩卢之嘲有时𬒳伍百之谤又其甚者请终言之翰苑受命于禁中棭垣代言于合下今或先数旬而呈藁断无杨大年因三壤而求归或后累月而草词亦非刘原父以九制而𬒳遇凢曰论思之彦例蒙献纳之讥目善类爲好名指直言爲归过于是禁庭宣召经幄留身二史直前百官轮对帅守监司之陛奏臣民庶士之匦封例日具文习成结舌火旣然而强寝疾巳剧而忌毉俾躬处休莫肯念乱河北列二十四郡独无忠臣云南丧数十万师反以捷至奚暇爲事君安社稷之虑大抵皆全躯保妻子之臣幸积曀之划劙值大明之临照剥之无咎一阳乆处于五隂之间刚长乃穷一隂冝决于五阳之末于皇盛举允属通儒恭惟某官精识足以虑微訏谟足以经逺有嘉谋而告于内尚周臣良显之风持衆羙以效之君得唐相弥缝之用虽光尘之外合而冰蘗之独持自建学于中兴旣阅年之九十岂无大科异等由此而致通显亦有文人才士随丗以就功名然而章章乎正大之情卓卓乎廉隅之行揆以亲见夐乎前闻是膺一德之求絶出群臣之右当轴处中曽几何日拔姦扶善巳若而人子仪彻乐黎干减驺莫匪精忠之观感承宗削地韩弘讨贼咸钦处分之得冝某尚陈狂瞽之言仰賛圣明之政公卿幸得遭遇不胜王阳长䇿之忧经制有所持循窃陈贾传太息之请以是知我罪我惟公进之退之荅生日衡殷斗魁枕参方前杓之建未牛奋角箕张口正生物之当辰不自我之后先宜招人之谤誉名虽滥得责亦相随阅寒暑才一周渉水陆二万里投卑虎而虎不食方将劳归士于东山问于鵩而鵩不言忽又图尔居于南土譬舟流之不知届如行迈之靡所臻有来善颂之辞爰记始生之日期以万有千歳之寿忘其五十九年之非岂不怀归实迷途其未逺于焉信宿聊假日以销忧所望乆要更垂终诲回生日启得之嘉定府教授张巩无所闻知起四十头颅之叹有来颂祷抉五千文字之胷荷臭味之相投𬒳光华而下饰某官淡交如水髙义薄云爰矜末路之踪偶及载生之旦其风肆好亹亹真情承筐是将渠渠厚意抚微躬而増惕拜大况之稠重揆余初度而钖余嘉名正惧所生之忝俾尔戬糓而降尔遐福敢当告祝之词囬诸公生日启同上分竹峨隂慙乏朞年之化垂弧门左笑虚三纪之移旣占紫气之临复枉清风之颂掷金宠甚报玖缺然繄雅睠之弗遗抚深悰而知荷将所学也乃以愿于乆生受言藏之其敢堕于大况重校鹤山先生大全文集卷之六十八鹤山先生大全文集鹤山先生大全文集文集六十九重校鹤山先生大全文集卷之六十九神道碑显谟阁直学士提举西京嵩山崇福宫许公神道碑嘉定十年女眞败盟首犯淮汉其冬闚蜀剽西和批天水夺散关明年春四川制置使仓皇进治利州大将败士相属㳂边忠义人忿于散遣之令于是西和成州及河池栗亭将利大潭县莽爲盗区羽书狎驰蜀道震櫌显谟阁直学士许公时守潼川先是公自遂移潼积以时事爲忧会前起居舎人眞景元德秀以书抵公曰昔侍右拗因直前爲上言人才淮退消长繋天下所以治乱开陈未竟上忽宣谕曰许奕骨鲠德秀对曰诚如圣谕公得书感激至泣下益思所以𥙷报会成都路漕臣梁纶以边遽关移公顿足唿曰事急矣吾不言而谁言乃具録以闻因请速选威望大臣宣抚四蜀仍给降诏榜信必赏罚以奖忠义以収人心刑狱使者丁必称亦请窜名以闻上得奏中夕封付宰臣眀旦奏事又问宰臣方以蜀近事对盖疆吏驿闻而行理后至耳遂诏纶与待阙州郡公知必且得谴独念夙被殊尤之知今不忍坐眎狄难不卒爲上言也又奏忠义人虽巳就招而虏祸固未巳也况忠义之招体势倒持兵食顿增未知攸济且斩将之人未闻褒擢败军之将未见施行事势至此而不决将有后时之悔旣又上书丞相渉笔数千言御史劾公欺罔秋八月丙午诏提举隆兴府玉隆万寿宫理作自陈先是以言者论公牒避亲举人过数降一官至是未数月乃以诏书特复元官改提举西京嵩山崇福宫距前命才一昔或者旋悟言者之过乎公念归巳乆及闻命趣治装置酒与丁君别握笑如平生忽感末疾家人请毋行公曰吾归乃愈遂自力登车迨归气体浸平惟疆事之忧终弗释也十二年春二月虏忽大入擣河池大将呉政䧟陈虏遂破鳯州汉中趋大安中外喧沸公闻之忧悒不自聊而疾病矣即上章谢事且自占遗奏曰臣自念本非衰病𥘉縁偶染微痾当汤熨可去之时臣以疾而爲讳及针石巳穷之后医束手而莫图靖思膏肓所致之由大扺脉络不通之故凢三百余言率以身体国如吕中丞告老之语家人环问终不及私以二月巳酉属纩享年五十呜唿自吾有狄难能无所顾畏空臆以告吾君者几人乎邦伯师长胥动浮言邦君御事罔不返曰艰太殷周之君未尝有一语诘其非也曰尚皆隐哉曰允蠢鳏寡哀哉曰隐曰哀凡皆动于志诚恻怛殆欲君臣上下共推此心以圗济国事方惧其忱之弗属也而敢孰何之乎尝哀公之忠而不见察也爲文以吊之曰借令过实主耳公耳魏髙平候文靖公李数奏四方盗贼灾异是卷养者今昔一意数不加罪一巳见忌盖指此也其孤象祖兄弟读之恸曰公必知我父者十三年春余过其家进诸孤问缓葬故泣不自胜曰吾世墓在甘泉郷之癸山吾将以吾父祔而挠于史巫之纷若执事盍爲我决之乎余挟日者徃视之则皇考资州君之左亦惟癸食象祖入白其母遂卜以十月乙酉即窆旣又再请于余曰识竁之文非执事谁属呜唿与公同升今适后死弗忍辤也谨按许氏系出姜姓大岳之后也自元公结爲楚㓕迁于容城子孙者家咸阳者唐中和间扈驾西幸遂家于简公之曾王考载故赠朝奉郎王考国故任朝请郎通判泸州皇考延庆故任朝奉郎知资州以公贵两世皆累赠太中大夫妣硕人刘氏𥘉泸州有二子长即资州次曰延之终承议郎通判遂宁府方泸州之卒也资州未冠遂宁未晬也兄弟相依以立其后资州年四十未有子遂宁取勾氏生公遂以爲之予名奕字成子任𥙷将仕郎阶迪功郎调遂宁府长江县主簿丁内艰服除调潼川府涪城县尉举庆元五年进士时韩侂胄排摈异巳中外多事公枚举庆历元祐事劝上以静爲治上览奏篇亲擢爲第一授宣义郎签书劒南东川节度判官到官未朞年以遂宁卒持心䘮嘉㤗三年五月召赴行在明年五月造朝授祕书省正字迁校书郎兼呉兴郡王府教授㝷迁祕书郎着作佐郎着作郎兼权考功郎官开禧三年迁起居舎人眀年改元嘉定爲通谢使聘金迁起居郎兼权给事中使还除权礼部侍郎俄兼侍讲陞侍读二年十月迁吏部侍郎三年正月朔兼修玉牒官三月又以给事中阙官申命兼权八月除显谟阁待制知泸州五年二月除知夔州表辤不行十月改知遂宁府八年七月进龙图阁待制九年七月加宝谟阁直学士知潼川府十二年八月进显谟阁直学士致仕阶官自迪功郎改授宣义郎积官至朝请大夫赠通议大夫爵封自阳安县开国男至郡侯食邑自三百户至千户公试吏爲部刺史王君勲所知摄属刑司论议平允识者固巳期之佐东川莫府思职勤事无盛气矜色召爲馆职故事三人及第率得超进公例由五迁以长着廷尝与唐安张伯脩从祖及余凡三人约遇下直非报谒问疾及休沭之㑹母出其后公拜起居舎人侂胄语人曰蜀士政自佳未尝有私请谒于余者盖爲公等发也兵端之开士鲜不揣摩以希进公独移书侂胄谓今日之势如元气仅属不足以当寒暑之㓂又因转对论今日之急惟备边而朝廷晏然百官充位如无事时京西淮上之师败同罚异緫领王人也而听宣抚司节制或爲参谋庙堂之议外廷莫得闻护圣之军半发于外禁衞单薄又奏乞将赃吏显着者必加鞫勘永废勿用兄特旨放行以启侥倖者亦冝遏絶所言皆用事者所不乐也蜀盗旣平以起居舎人徃四川宣谕军民公谓使从中遣必淹时乃至旣又徒云犒师而不以旌别淑慝爲指皆无以慰蜀父老之望宰执是公言乃改卑京湖宣抚吴猎便道入蜀人谓公知六体公毎叹今左右史絶戾古意因历举元丰王存及隆兴胡铨尝所论奏极言其弊其略曰今前殿坐则侍立官从东朶殿径过后殿坐则臣寮奏事毕方升殿近黼坐面西少立所闻无公事所见驾兴而巳未尝有一事可得而书陛下緫揽之初谓冝一正前失今后如遇朝㑹起居郎舎人分左右立如常仪前后殿坐则令轮当侍立官由东朶殿径至御坐东南面西立岂惟获闻圣训传示无极抑使臣寮奏事不敢恃陛下如天之度而肆其颇僻上以其䟽下礼寺祕书省讨论时上下旣苦兵大臣求成于虏帅者三上疑小使不足仗择见大夫衘命徃议之及疆则劳逆之使不至乆乃与其属以书币还㑹侂胄以误国即罪虏益逞于我朝廷惩前侮谓无以易公公亦受命弗辤与家人爲死诀诣执政趣受指请行期执政顾公曰狂虏要索议未决者尚多今君徃柰何公曰奕有言非特今日矣议和之初小使方信孺自虏还持要索之目以来朝廷下两省集议奕尝谓虏人乆困于兵未尝不欲和特倔强不肯自巳岀今中国务在息民虽小屈所不较然冝于要索之间审所从违如増歳币归虏俘或可尔外此其可从乎奕又尝举冨文忠荅刘六符语及王伦受赵忠简指请以所不可从者死守之今非行其所言之时也㑹小使王柟至自虏营以其书来要索未巳又诏集议公以嫌乞不与议退即治行然虏自闻遣使渐不敢桀旋脩馆迓之备朝廷谓和有绪乃以通谢使致命焉㝷除起居郎以国事未济力辤不许虏闻公名自迓使至厮走礼接甚恭虏酋方辟暑万宁宫他日泛使自馆徂宫凡二十里骑而徃还苦之酋特爲公还内迨燕射凡破的十有一而它矢不与仍卒成还奏上优劳乆之公复奏毋以和爲可恃冝葺纪纲练将卒使屈信进退之权复归于我客有以使事贺者公怃然曰是岂得巳者吾深爲天下愧之拜礼部侍郎条六事以献削藁不得闻二年春请𥙷外不允时谏官王居安傅伯成以言事去职公上䟽力争之其后又因灾异申言曰十余年来上下以言爲讳士节糜烂国之精神索矣作而强之正在今日今谏官无故而去者再矣以言名官且不得尽况踈逺乎又论用兵以来资赏汎滥侥倖捷出冝加裁制淮东緫领所粮劵于未用兵时增四万余人鄂州所增至五万人而殿歩司招塡未巳亦冝止勿复𥙷又因夏旱求言上䟽略曰间者暴风雨雹正昼常隂星变见于上蝗蝻孳于下日中月光烱然隂阳乖和成此旱证此当以实意行实政活民于死不可责偿于祷祠之间而巳也发内储以救民病四方之民非陛下赤子乎况如蝗蝻之作旣有日矣迨至都城然后下礼寺讲酺祭孰非王土顾及境而惧若守令之爲者脱偶不至辇下则终不以爲灾乎又日权臣之诛也下至闾巷懽声如雷而近来浮议渐谓不然盖更化之初人有厚望乆而无以相逺也此谤讟之所从生也又曰内降非盛世事也王璇进状不实而经营以求倖免裴伸何人骤爲带御器械时应诏者甚衆其剀切莫如公公侍经筵务在开益不苟爲诵说上旣察公之忠会侍讃章颕出迓使客公摄进读援古陈今析理华畅一日宰执奏事上迎谕曰许奕进读极佳其遂除之公毎读至古今治乱必参言时事必曰愿陛下试思设遇事若此当何以处之必拱黙移时俟上凝思乃徐竟其说他讲官在旁皆竦而公发于爱敬辞气和婉上尝喟然曰如此讲论经筵不徒设矣上临朝渊黙而公二年经帷数𬒳诏奖摄官琐闼前后仅数月所论駮凢十六事皆贵族近习足以桡政体者而于封还故资政殿学士刘德秀之赠典及前中书舎人髙文虎之奉祠士论尤韪之三年六月甲子制杨次山除少保永阳郡王公上䟽略曰臣适覩杨次山制词有可限彛章夐揜前闻之诏是代言者亦知其于典故有所不可矣国朝自元丰以来如曹佾向宗回宗艮韦渊呉益郭师禹皆以元舅乃得王独孟忠厚以隆祐盛烈故此不可以例言也最后如韩侂胄人不敢言卒之天怒神恫巳事可睹今次山杜门逺权势深得外戚之体而况中宫俭勤令徳最知古昔成败之鉴次山后兄也䟽茅土之封前此尝闻之乎自古外戚恩宠太甚鲜不祸咎天道恶盈理所必至臣愚谓次止即辤冝特从所乞如欲更示优恩则超转少傅在陛下旣隆于恩在次山知止于义顾不休哉贴黄又谓东宫册礼告成故事储寮之外未闻加恩亲贤者也近者嗣秀王师揆等加封旣非是臣不敢一一上渎圣听独于此甚不可者不容不冒昧一言如闻宰臣史弥逺方力辤恩命陆下冝遂曲从以成其美意䟽入不报公遂卧家凡三上朝廷知不可留遂有泸川之命过辤丞相问所欲言公曰比观时事调护之功深扶持之意少非朝廷之利愿使外廷得可否异同以爲朝廷助丞相闻之瞿然去之日礼部尚书章颕面对上顾叹曰许奕巳去乎闻泸亦大郡令姑去章公乃追送出北关外具以告之士大夫始知上固不以言爲忤也其后又参以眞景元所闻骨鲠之语而前事益信四年七月至泸嘉叙泸俱接夷壤嘉以西则成都路刑狱司主之叙以东则泸之帅府主之是歳董蛮米在大入嘉之利店杀廵检俘边民官军数战不利西路创安边司方穷治其事公得夷党三人遂质之以致所掠由是与安边司忤未几制置司遣吏经量泸叙隐赋公言于大使安公丙讫止之㝷命以官田若干畒充普州学廪公再移书曰泸不爲无学也又止之夷酋杨粲世服王官守白锦堡乞陞堡爲锦州事未行粲巳浮杉板万计入贾公虑其荡水陆之险命吏驱岀而没入之又以白安公且欲即其地建寨会去则以属新尹范公子长后爲平泉寨叠是数事其不爲茍同若此初安公新有大功谗忌日闻宰相钱公象祖出谤书以问公公喟而言曰士不爱一死以济大难而困于衆多之口亦可悲矣奕愿以百口保之宰相艴然曰公悉安公若此乎适宇文公绍节宣抚京湖还亦曰仆愿益百口以信许公之言于是异论顿息委寄益专且公于安公盖深相知者而职事所关必反复辩数以求其是其后安公镇长沙士多畔去公独与书䟽徃返愈数他日士尤以是服公之素守云六年二月视事于遂宁城之东故有晁公堤比歳水激而西漱啮堤足公乃浚东流故道爲揵数百丈于西偏以翼蔽之人谓晁堤有功于郡而许堤有助于晁也又尝捐数千万缗以代民输复盐筴之利以养士即校官爲层楼跨外濠爲浮梁亦爲钱数百万遂人相与语曰公淡于宴娯薄于厨传储玄餽之缗罢不急之役凡以遗我也乃肖公象而祠于学至潼川未㫷歳霖雨隳城公撤而筑之凡费钱三十万不以请于朝也厚庸以鸠功不以勦民也明年夏大水又眀年盗掠内郡人始知城之爲功又尝捐钱十二万缗爲十邑代赋且因邦人之欲修举废坠创淳化右氶张公祠建东南桥徙东山寺拯涪城于火脱盐亭于永于是潼人之归德于公者如遂亦相与祠于东山迨公卒有哭诸祠者取吕氏元祐名臣给事中陶之元孙故太府寺丞凝之之女三子男象祖承奉郎前果州南充县丞彪祖鸿祖俱承务郎彪祖以后伯父奖鸿祖以后叔父契孙男一人绳之公色温气夷见义凛不可夺始居资州之䘮辞布数百万遂宁竒之出疆劳还视隆兴故事官居守者一人公首以弟契爲请特授迪功郎免铨入官皆异恩也闻契卒号恸欲絶送死恤孤恩意备至尝欲行古社仓法捐钱五百万命弟契买善田试之一郷自爲规约贫者月有廪歳晚有衣褐财粟而药疾槥死举生随求而应者又不与也于遂于潼复推行之呜唿充是心也宁止于一郷两州之近乎公词章雅健字体端劲兼通籕篆书其孤裒稡断藁仅得毛诗说三卷论语尚书周礼讲义十卷奏议三卷诗杂文二十卷所逸多矣公自𥙷郡凡九年在外非公事未尝以书至帝城而知无不言则不以中外爲间也刘起居光祖郷先生也知公爲尢深其诔公之文略曰有违古制躐处王爵侃侃论奏黾勉从之廷绅曰然椒房不怡春秋尚盛而乆于蜀宁不我召靡皇牋牍牋牍靡皇急驰封章当宁震惊乃罪张皇呜唿公之心于是爲暴白矣然窃原公之初心固不愿其言之卒验也尚申之以铭曰先几豫计人曰妖言后时而发曰如勿焉先而可忽事至则跲后而可勿撗溃莫遏允毅许公维忠维纯遽令之逹戚畹之陈宁妖我先宁责我后有犯无隐则过乎厚义理不竞恐谀成风有闻弗告腹诽面从尚于公言求全伺间我铭公心以勒于竁参知政事资政殿学士致仕真公神道碑眞公德秀建宁浦城人也字景元后更希元绍定六年十月上始亲万机凡在外服者不旬月间召用无遗公时以徽猷阁待制知泉州于是进显谟阁知福州兼福建路安抚使端平元年春正月至郡时朝廷多故中外臣民章交公车咸以召公爲晚上亦思公不置厥四月内出手书除权户部尚书人始知上意夙定特牵于外廷耳九月丙午入见上谓公曰卿去国十年乆切思贤之念反覆问对良乆越十日乙卯除翰林学士知制诰兼侍读二年正月巳未差知礼部贡举二月癸巳以竣事复命三月戊戍忽以风淫感疾中外皇皇问疾者皆在越八日乙巳除参知政事诏使宣召入堂公不能起累䟽辞谢诏一再予告四月辛卯除资政殿学士提举万寿观兼侍读五月甲午致仕其夕公薨年五十有八遗表闻上震悼辍视朝诏赠银青光禄大夫其孤志道护其輤以归厥八月壬寅葬于县南之珠材上闻公葬诏奉常以忠文易名志道乃状其行而求志了翁尝观先正司马文正谓范忠文公曰吾与子生同志死当同传而天下之人亦无敢优劣之者后死则志其墓了翁何敢以是自拟重惟与公同生于淳熈同举于庆元自宝庆讫端平岀处又相似然而志同气合则海内寡二然则公之志非后死者之责与窃尝叹天之生贤也不数幸而得之则又以党论偾兴靡常熈丰变法之臣前后二十年逮元祐更化则韩冨诸老巳不及见而文吕马范或疾或老矣绍兴主和之臣操特二十年逮髙皇亲政则李赵诸贤巳不及见而张胡归自谪所又以扼于桧党迟迟累年而用之则余龄无几矣以公之年固不当止是然自柱史后凡𥙷外十余年而后召立朝未三月又坐言事屏废七年而后起幸遇圣上亲政由郡移郡公之精力巳不逮前脱使招延于衆正之先枋用于始至之日则犹及温公爲政之歳月天下事尚有可爲者矣怀人感事可爲千古一叹乃爲叙而铭之公生四年少师授之书巳能一过成诵长游党庠羣儿聚嬉则併其书而读之年十五而孤呉夫人劬躬教育不以家事累其志同郡杨国瑞圭一见曰三犀贯顶此异人也以女女之公自年十八举于郷再举登进士乙科授南劒州军事判官或勉令应愽学宏词科公慨然从之开禧元年遂中其选二年除太学正嘉定九年迁愽士首言权臣䦕边南北涂炭今闻小行人之遣凡虏所欲如增歳币之数函姦臣之首与称谓犒军及归附流徙之民一惟其意独不滋嫚我之意乎况使未越境而动色相庆臣恐盟好旣成志气愈惰愿君臣之间朝夕儆戒于此也次论比年以好异好名疑士大夫今改弦之𥘉当先鉴此是月召试学士院越四日除祕书省正字差充御试编排官寻兼玉牒所检讨官二年除校书郎寻兼沂王府教授兼学士院权直三年夏除祕书郎六月轮对引先正刘安世之论曰公议即天道也王安石秦桧韩侂胄违之天可违乎臣愿朝廷用人立政一以公议爲主四年春三月除着作佐郎秋八月兼礼部郎官其冬上䟽曰臣窃惟今日北虏有必亡之势三而可爲中国忧者二多事之端正自此始是时本朝贺金国生辰使余嵘至涿州良郷县以燕城方𬒳围约回始知金人有鞑靼之扰五年夏除军器少监陞权直学士院六年春二月除起居舎人夏五月直前奏事略曰自权姦擅政十有四年始也朱熹彭龟年以抗论逐吕祖俭周端朝之徒以上书斥其后吕祖㤗之贬则近臣己莫敢言又其后也盗平章之名起边陲之衅求如一祖泰者不可得矣更化之初羣贤皆得自奋未几而傅伯成以谏官论事去蔡㓜学以词臣论事去邹应龙许奕又継以封駮论事去是数人者非能大有所矫拂巳皆不容于朝今欲爲陛下言者三一曰勤访问二曰广谋议三曰明黜陟秋八月兼太常少卿冬十月直前申言北虏必亡君臣上下皆以祈天永命爲心然后可以安元元固社稷是月差充金国贺登位国信使十一月至盱眙北方乱不克成礼而返明年二月入对曰臣等日聆边报或云鞑靼巳䧟燕山或谓西夏方窥秦陇或称兵陆梁有铁枪之号或志复父仇兴缟素之师臣等间自扬而之楚自楚之盱眙沃壤亡际陂胡相连民皆坚悍彊忍此天赐吾国以屏障大江使强兵足食爲进取资而田畴不辟沟洫不治险要不扼丁壮不练豪杰武勇不知收拾一旦有警则以长江爲恃岂如及今大修垦田之政倣汉搜粟故事颛爲一司以领之力本务农如周秦之用西土数年之后积贮充实边民父子争欲自保因其什伍勒以军法不待粮饟皆爲精兵退足以守进足以攻女真与鞑靼相持盖非一日而吾边臣迄未有得其要领者至如乌林荅忠之归纥石烈执中之死并边诸郡言人人殊他可槩见此亦当申饬将帅眀赏罚以严间谍秋七月又直前略曰臣窃闻鞑靼之图女真犹猎师之志在得鹿鹿之所至猎亦从之使鞑靼遂能如刘聦石勒之盗有中原则疆埸相望便爲邻国固非我之利或如邪律德光之不能即安中土则姦雄必将投隙而取之此尤非我之福昔李纲建议以爲欲保江南当经理淮襄以爲家计今淮有鬻海之饶有沃壄之利其齐民健闘易视虏兵豪民气槩相先能鸠壮勇使范蠡诸葛亮辈得而用之虽方行天下可也其肯委之于不足守哉中兴之初未睱及此讲和之后则又束于要盟今淮东要害在清河口敌之粮道所出而淮隂无城无兵徙以山阳可恃然山阳虽大前无淮隂之蔽后无宝应之援若敌以重兵遮前竒兵断后则髙邮维杨之路絶而山阳之形孤山阳不守则通㤗危而江浙震矣淮西要害在涡颕口亦敌之粮道所出而濠梁安丰城庳池狭兵备单虚徒以庐和可恃然有安丰则敌始不得以犯合肥有濠梁则敌始不得以走历阳借有他径可由而吾以庐和当前濠寿断后则彼有腹背之虞其能长驱深入乎故欲固两淮先防三口此非臣之臆说也昔孙氏之保江左邾城虽小犹屯三万人今扬庐两淮之根本而兵数单弱不及孙氏一邾城故纲又谓大将拥重兵于江南官吏守空城于江北以爲非策臣谓今日当议徙江上之屯以壮淮甸之势虽然又当重阃外之寄今江陵建邺虽名制阃事无小必禀命于朝又有请而弗获冝于近臣中择二人以鎭之而假之权汴都者我祖宗立郊社宗庙正南靣朝羣臣之地也而虏窃居之夫列圣所以得宣靖所以失莫不由乎用君子小人之间愿陛下赫然发愤而深思之臣又惟虏旣以迁徙来告显絶货币移以犒军修备此上䇿也削比年增数还隆兴裁减之旧此中策也彼求我与则无策矣今逺夷羣盗觇吾举措女眞深仇亡在旦暮而奉之唯谨此召侮之端冬十一月除祕阁修撰江南东路计度转运副使陛辞首言待敌之策三次论鞑靼与山东羣盗皆不可忽末又言议者以虏存亡爲戚欣愿陛下励自强之志公数年之间论奏貇貇无虑数千万言权相爲之侧目而海内人士抄传诵咏于是蔼然公辅之望中外无异词矣八年春始领漕事其冬又言政宣致祸之由有十而终之曰臣观鞑靼无异女眞万一与吾爲邻亦必祖述女眞故智女眞尝以燕城归我矣全独不能还我河南以观我之辞受女眞尝与我通好矣今独不能卑词遣使以观我之从违除右文殿修撰知泉州凡和买蕃舶官司市物不雠县豫歛民赋皆宪禁以儆之削秋苗斛靣令民自行槩量修居飬安济之政常平举子之法十一年春上时相书言生日之礼前代所无而昉于开元盍不以古人之相业自勉因反覆论诸葛武侯开诚布公时相方託生日爲歛财之资不能用也夏温明海贼犯境亲授方略讨捕五月平寻以功转朝散大夫十二年秋除集英殿修撰知隆兴府安抚江西明年太夫人卒十五年服阕除宝谟阁待制知潭州湖南安抚使修郡学新汉贾太傅晋谯闵王司马氶祠人士翕然乡风平道州贼免飞虎军永戌寿昌牣惠民仓社仓慈㓜仓上即位召公赴行在寻除中书舎人兼侍读改礼部侍郎直学士院宝庆元年正月上印过家六月辛丑对垂拱殿极论三纲五常所以扶持天地陛下不幸居人伦之变扶纲常于几坠全恩义于巳亏当考雍熈秦邸之事始虽降迁终议恩䘏故有追封之典赐谥之荣下至诸子俱蒙甄擢当时宰臣称颂太宗皇帝之德以爲睦族推慈舎罪卹孤足以感动天地此陛下之家鉴也又口陈自古圣人无不尽伦而舜独爲人伦之至者象至爲不道也舜亲爱之心不爲少衰惜陛下之处济王不如舜大抵人主当以尧舜三代爲师秦汉而下人君举动皆不合理难以爲法此旣徃之咎而臣犹有言者欲陛下知此一大欠阙自此益进圣学益修圣德次又言收人心四事如霅川之议不询于衆与赏罚狥私餽赂公行规摹𥚹小皆人所难言末又请召用传伯成杨简柴中行陈宓徐侨上爲歛容而权臣益媢忌矣公未去长沙日巳移书时相谓昔者王季能推因心之爱以友㤗伯显宗能始终亡间以遇东海王彊明皇能起居饮食与俱以安宋王成器若秦隋之废适又轻信谗邪以挤之死故乱亡相寻今将爲乆长安治之计亦惟于友爱天伦加之意而巳然书至巳无及于事公以论建不合卒辞内制初上至自邸宫室未备其秋始御清燕殿公因经筵侍上曰髙宗受命中兴再造区夏孝宗嗣守丕绪志清中原今所御之宫庭二祖实临其上惟学可以养此心惟敬可以存此心惟亲近君子可以维持此心遂极陈古者居䘮之法先帝视朝之度洎宁宗小祥朝议欲并服纯吉公又论汉文帝率情变古晋武欲复之其臣不足以知此惟我阜陵独出英断易月之外衰服如初朝衣朝冠皆以大布迨绍熈末年阜陵上賔从臣罗点等建议乞令羣臣于易月之后未释衰服朝㑹治事权用公服黑带每遇七日及朔望时节朝临奉慰凡渉䘮礼皆以衰服行事山陵之后朞与再朞则又服之至大祥而后除室于燕服亦当稍爲之制时相格其议然公巳阖门求去遂不果争识者以爲千载之恨云先是时相数风台諌撃公皆慑于公论殿中侍御史莫泽微词隂诋而公求去之章引泽爲辞泽虑巳不得安八月丙辰遂上䟽劾公明日诏除职与宫观九月除焕章阁待制提举隆兴府玉隆万寿宫十一月諌议大夫朱端常论了翁追三官落职靖州居住公亦坐落职明年二月监察御史梁成大又请以罪了翁者罪公頼上保全公仅降三官绍定四年春上寿慈明宫厥六月公以恩复元官职宫祠五年秋八月进徽猷阁待制守泉自泉移福闻京湖帅臣以陵图来上上命迩臣集议将遣使朝谒或谓鞑以河南归我而朝廷因有经略中原之谋公虑蹈宣和之辙乃上封言之未几召入公在先朝尝陈祈天永命之说至是又首以爲言大略谓权臣违天拂人黜䁂进贪欺天罔民之事皆当速革次言规恢之名虽正而吾进取之难有二所当虑有五其三论庙谟之和战无定说而将帅耻于无功务开拓而不务收歛所言皆宗社大计上忻然嘉纳在翰苑又移书时宰论鞑使之来未知其酋主或军前所遣与所赍者何书宜于朝绅选诚实通练者即鎭江察之因留彼以待报大抵和有难易有迟速彼侵轶我得少䘮多则其和易而速不然则难而迟况犬羊多诈安可弛备辛未再移书论汴洛之败死者数万资仗一空甲申进读又爲上言不当空江淮之备以进取小有不利虏即饮江矣因经筵进读毕奏云骨肉之恩析而不殊乃汉宣帝封昌邑王贺爲侯之诏也臣之此言盖恐同姪近亲絶世不祀者当爲立后也二帝三王率以兴㓕继絶爲心是以享子孙千亿之报战国之君㓕人社稷絶人祭祀秦爲尤甚报亦如之癸亥后殿奏事论和议决不可恃鞑使之来待之过优祗以取侮大抵公前后论奏诚积而气和辞平而理畅其于是非邪正之辨言人所难而闻者不敢怨至于敌情之真伪疆埸之虚实盖出于素讲夙定非剽袭流闻之比故自嘉定以来凡所论建至端平后炳如蓍蔡之先几故一言之出天下望而信之乃仅以掌书制侍经幄典贡举少试文墨议论而疾巳不可支矣娶杨氏前公二十四年卒今累赠至建安郡夫人子男一人志道承奉郎南劒州在城税务呜唿自庆元权臣立伪学之名以锢善类憸人乗之以绐爵位俗士假之以渔科名自周程子至于朱张氏凡以发天人之藴阐圣贤之祕者皆宪禁以絶其书虽以中庸大学孔门之遗言亦科举之所忌学士解散甚至有不敢名其师者公晚出独立慨然以世道自任即口诵心惟验已之实践行世接物体心之所安造次理道子仕于处无贵贱少长爱而敬之自长沙后国人以公出处爲庙社安危公身愈退道愈尊名愈盛而责愈衆积忧成疾亦自是始矣公之诏诰制䇿在朝廷碑铭记序下至片言只字流落人间者不可胜计将以晚歳着书诒后仅有大学衍义一书旣上送官留之经幄平实明粹眞格心辅治之良药也其次仅有文章正宗号爲成书悲夫铭曰南渡艹刱诸贤有存封之植之迓续贞元人物彬彬盛于干淳流风所渐孔曼且蕃谁藴崇之欲薙其根天固有定隲我斯文着乎人心寓乎师传公出虽后攷㝷遗言精探力践旁索细论以淑同志以儆羣昬散在㝢内如衢寘尊最后一书细大毕陈上自帝王继天牧人次及圣贤明德新民而孜孜者正家明伦至公血诚贯彻干坤在昔先儒如物得春清明之会气合而浑逮公之出奋由囏屯或搔而絶俄揠而信信不三赍忠九原蹙蹙四方悠悠苍天重校鹤山先生大全文集卷之六十九鹤山先生大全文集鹤山先生大全文集文集七十重校鹤山先生大全文集卷之七十墓志铭处士髙君墓志铭髙氏以姓着于卭居蒲江者故依政徙也三丗至惟谨惟谨生永安取延贡罗氏与故諌议大夫宋公齐愈爲友壻宣和𥘉宋爲学官命其子宏甫束书徃从寻𥙷博士弟子贠与同舎髙仰崇闶陈少阳东黄伯渊源赵子然雍孙太冲道夫杨原仲愿李纯粹静一雷公达观最相厚善乆之当陞内舎生㑹女眞犯阙师徒解散独徬徨不去思陵渡江之明年始还宅里元配雅之百丈呉氏于是呉夫人之卒三年矣继室以余之族祖姑生五男子长曰大中字正道是爲君朝廷解严録围城中守学人内舎遇恩再免文解然不复仕进意矣训厉诸子益力君自少志识絶人于词赋尤善礼学郡县校官月书季考率先诸子鸣内舎君旣倦游得爲文喜曰吾平生交游皆天下贤士今半在青云吾之不遇其在儿平益不事生产放意水石春华秋月命酒张坐饮率以君侍徃徃託诸诗章乐阕宣寄情意父子自爲唱酬家庭之内愉愉如也君文词务敏赡初若不苦抽思者而趣诣深逺与人交容色温厚间遇所不可人莫能夺也俄有疾即眉山访毉居数日暴厥而卒时干道七年正月壬辰也年四十二亲亡恙诸孤藐然扶护返室见者莫不感涕君娶魏氏讳润同里慥之女生四男子道充公讷公谅公谟讷早卒二女子适黄夔杨子应孙男伯震孙女八人外孙男女五人君之亡也魏夫人年三十有九仰事尊章俯鞠孤穉家故约自闑以内麻枲饎㸑米盐醪醢料理靡宻凡二十年堇堇毕昏嫁晚年道充始两预賔荐冀少成立以卒父志以寛母忧而嘉定之十月辛未夫人以疾不起矣呜唿厥父十年太学脱死重围卒韦布以遗厥子爲子旣弗逢丗事亲复不尽年以贻厥妇婺矛牙居教子者三十有八年又廪廪以终其身是可悲也道充将以嘉定三年三月丙申葬君夫人于善何郷之兊山而以铭属余曰道充之葬也缓不则无以白诸幽也某以心制谢不能爲文则曰王文公尝书刁虞部谢师宰之墓矣推巳之哀子何辞焉乃爲之铭曰中原有黍逢岁之殚厥开嗣岁匪暵而干易易干他云胡斯难有子考无咎其又奚叹处士魏君墓志铭汉原巨先豪于谷口人无贤不肖阗门或讥之曰子本吏二千石之丗结髪自修何遂自纵放爲轻侠之徒乎巨先亡以应则託诸家人寡妇以况巳且曰知其非礼然不能自还呜唿斯言奚无理之至也士方爲血气所役伥伥于外特患于未之知焉耳知之斯速巳之顾安有不能自还者邪吾族祖仲举讳雄飞少亦以气盖里中虽尝束书从临卭李静一纯粹游㑹离家难丕兄卒业寓卭之南道其地号曲路居民鲜少生理寡薄农耕贾鬻铢裒氂积堇堇给伏腊君故蒲江徙乆而从其俗买酒舎召庸保杂作旴衡抵掌见事风生有小不便必以控于守宰不得其平不巳逮阅变旣乆困心衡虑于是卷束豪锐以从其所当事者振施郷邻辑柔宗姻岁大浸尝发粟以食饿者其不幸而丽于法又爲讼其冤迄于全活族孙有少孤者三出藁菆君聚族而之其楄柎窀穸之事悉爲经理焉晚尤喜释氏书龎眉鸠杖頽然终日语不及家事闻人之善则亟称之不翅巳出余叔父仲祥甫及余预賔荐躐科级君喜至忘食以是益勉子孙以善其深自绳削求爲笃厚之归乃至若此然则不能自还于礼如原臣先之六者其贤不肖固不待论而判矣年七十有八以开禧三年七月丙子终于家曾大父大父父妣氏配同里王氏淳熈四年七月壬寅卒生三子男巳之巽之申之女长适郭冝孙次文圭次张由礼内外孙男女人巳之将以嘉定三年十月葬君夫人于县之钦德郷旷义里震山先事属铭于某藐然心制谢不能文则曰柳柳州甞表陆元冲欧阳文忠甞铭杜伟长凡皆推巳之哀以致诸人矧在宗族子何辤焉乃摭㓜所逮闻于诸父者而叙次之复系之铭曰悠悠浮骖载驰载驱惟君复之说于桑榆侯田侯庐我耕我居侯黍侯稌我湑我酤荒是南道爰启厥初根膏实腴后嗣之须杨君墓志铭绍兴三十年四月巳未眉丹稜杨君庆崇年二十有八以卒其二孤迈懿懿蚤夭迈时八歳逮淳熈末年七月辛酉始克葬于冨寿乡虎头山之原君之配石氏先卒至是合葬乃嘉定二年迈以书来曰迈不天逮事考妣日浅零丁孤藐葬故缓今二十有二年矣而未有以识竁然非敢缓也亦妄意少自立如昔人泷罔阡墓表盖有待也今老矣终亡以见当丗之士而求铭即死将不暝子幸有以相我也余嘉其志之诚而哀其弗遂也诚䟽其状君盖亦少孤能自植立以不逮飬爲恨岁时展松槚率号恸忘返兄弟出分訾取其薄室居其漏孝友之行着于里闾襮顺里方待人怡怡若无所不可及遇事勇爲凛有不可夺旣事则若未甞有所爲者少耆书不妄交友尤乐人之善杨氏自君之王父恂登元丰五年进士第官不过承议郎以殁其后衣冠不断如缕君自少轸门户之忧劬劳力学穷晨夜不置以至宗䣊之课试于有司其不能具装赍者君率爲经理俾不以累其志预賔荐櫂科第者由绍兴末年以来续续不絶君不可谓无助其事虽亦人所能爲者然其春秋鼎盛如苗始秧会见秀实使假以日月庸可限其所成邪呜唿是可哀也巳君之王父元符末应诏上书崇宁二年编入党籍中兴之𥘉诏书数下録元祐党人及元符上书姓名旣宠秩之又禄其子孙绍兴之元天子祀明堂肆眚凡元符三等人悉依元祐党人恩数尤爲着明士多有沾丐者蜀顾以逺见遗幸丗载贤德不爵而贵使天下之爲善者当有后而子柔中旣蚤䘮柔中生君又不克寿有皇上帝伊谁云憎而独啬于此邪孙男焞椁淳錞孙女适孙南金史正道外曾孙男女三人铭曰杨氏之先厥载自雍先丗仕唐僖驾是从避乱中州家于唐安君九世父徙今丹山曾王父球赠秩承事厥开承议直道名丗彼何人斯胡违厥臧生丗不逢谓后斯昌中兴诏书爰蔇徃居居堕䟽逖徃藏幽墟苗不待实再丗如一天果梦梦胡卑之质抑人有言非此其身代石塴词以糓孠人太孺人赐冠帔黎氏墓志铭开禧改元之夏余官中秘书青城王表民以进士造廷始与倾盖而语检履醇固心寔期之嘉定之明年春表民过余于里舎拜且泣曰吾昔䘮吾母将以某年某月甲子祔诸导江县武骑郷吾父之兆昔者乙丑之会表民甞辱察焉识竁之铭敢援此以託于子则辤曰竁之有铭非古也妇人名不出阃子善自饬使身立名敭斯其爲铭也大哉曰子之教旣闻命矣抑表民之穷毒人有不及知者吾父始居约时自闑以内麻枲饎㸑米盐臡醢吾母实躬其劳伯父宋杰两预贡籍仲父宋乂登绍兴第仕至石泉守吾父独不偶吾母曰乖逢命也母多戚除馆聘士教授诸子大父所居爲堂曰胜籯石泉君质之以治庭对之装吾母曰先训不可队也乃尽中槖中装以庚之堂旣归而欹陋弗治又勉葺之盖十五年而复旧人缓急扣门力所逮给未始有爱吾父之賔客至无留门者逮婺矛牙居持家益自力聚指目伙至仆仆筥薄织袵组紃以佐衣食之阙视巳出若元配所出拊育均一人莫能以厚薄名淳熈十年余兄子俊逹之充赋于永康维川各以词赋居第一吾母差自慰卒罔克寿绍兴三年第三兄天民复举礼部明年唱第庭中阶迪功郎主潼川府通泉簿吾母喜曰诗书之泽幸不队于未亡人之手方倚门待还而遽以赴闻余弟之在七者曰冝之以后叔父咨用䕃调巴州通江县尉尝贡于某路转运司俄又早丗是数者皆人所叵堪匪姿性眀晤畴以自释嘉㤗改元得重腿之疾弗良于行表民当应进士举重违膳药吾母觞之曰尔饮斯吾尚能力疾以迟尔之得表民悚然以釂少学春秋觕通大指有司误以冠郷举曁四月丁亥造榜则吾母以壬午属纩矣免䘮不死始获齿开禧改元进士榜调汉州绵竹尉呜唿尚忍言之人有子贵于终养表民之兄弟其策名科举者率先卒以重母慼其幸及豆区禄者虽独后死而不获一日之养不孝之罪上通于天不铭无以识也余瞿然警谢曰子之言及此不敢曰不可孺人盖华阳大姓名道素曽大父上行皇太府寺丞大父朝彦皇祕书丞父纁取王氏封孺人朝奉郎仁之女是生孺人以归于王君宋文生长见闻熏习儒素用能安贫笃践具妇母道而始终衷焉王君之元配魏氏生男子即子俊逹之女子曰松寿嫁温江文舜中皆卒继室以孺人生六子即天民表民次𥙿民次秀民冝之顺民天民冝之顺民亦皆先卒内外孙男女十有五人孺人两遇庆寿恩得初等封赐冠帔铭曰士修于约维逑之良浅泳深方靡居匪康厥修弗显厥报孔彰谓报则那卒负其偿或朝而披或夕而芳譬彼场苗旣耨旣秧虽有饥馑亦有丰穰塴是铭章后人之庆郭君墓志铭上𥘉临轩之歳余与沈黎郭君之子汝该爲同年进士始识君于江渚间气貌温夷固知爲隠居好脩者君之弟麟亦以累举㤙得官还至鄱阳病革君精祷躬眡靡有遗力旣死哭之恸护䘮徒行色悴形藁人不堪其忧汝该请曰今违郷数千里脱不幸有风露之感柰何盍以附于便舟君不可曰死丧之怀原隰之求吾不知爲勚卒护其丧以逹字其孤没身不衰余以是益义之君与余盖同爲临卭人讳杭字仲仁鼻祖伦官干黎因家焉曾祖某合州文学祖某父某皆有潜德君蚤孤事祖母王夫人谨甚弟妹㓜亡念之不释君推产归妹且俾弟择便安者而巳受其余阖门愉愉如也性好周䘏虽质屋解衣罔有吝以是家用益落尝抚汝该诲之曰吾所恃惟汝尔汝该感愤学亦力博从贤士大夫游忠毅杨公震仲爲郡校官雅敬爱君父子数引重焉州较试旧无地君白郡守规而屋之自经始至竣役君与同郡史之力居多汝该登进士第每所官游君必与俱其爲石泉理椽自以审克爲训有重辟輙不乐五日一私饭之爲平反録寘汝该坐右命之曰狱成爲我笔其槩吾将观焉凡笔之忸怩者昔汝心之未尽也嘉定三年六月丁丑卒于石泉官舎年六十有八娶叚氏子汝该今爲迪功郎雅州司理叅军孙拱辰年月汝该奉君之䘮葬于汉源祖茔丑山之原叚夫人先君二十有八年卒甞藁葬郡北圣钟山下迁祔新卜从治命也初淳熈中五部落扰边我战不利游㓂近郊制置司遣王师雄以兵来援未至城三十里师雄栅相公岭据险自卫逗遛不前㓂日逼衆恟惧莫敢以情开晓君独奋曰事急矣安能以一方坐毙乃夜踰城抵师雄砦迟明谒军门爲噼折利害言进屯便师雄如其言㓂至知我有备稍稍引去时谓微君城不守矣人以是多君逺识云君之族子迪功郎黄中甞状君之行窆有时汝该奉而泣曰必君也知我父者敢以铭请某曰君之行行乎家信乎州里尚安以吾铭爲也汝该稽颡又泣曰虽然尚先志也乃不果辤铭曰兰生深林无人而芳惟君之脩不以其郷履变蹈难厥脩孔彰我作铭诗以相其藏郷贡进士乐君墓志铭嘉㤗三年秋同年友乐新过予于里舎拜泣曰新之先籍卭安之延贡丗以儒学授郷里俱死韦布逮先君克绍我家而身复不显弃诸孤十有五年矣昔者尝有治命曰我死则以依政县北界里之原葬我焉祔以元配苏氏兄弟贫举不以时今百用始戒识竁未有铭也用敢请于吾母状行义年以惟子也属余不敢曰不可粤三年乙丑新以书邸余于京曰癸亥之㑹子尝坠言焉今蔡食于明年月之矣余愧谢使者书以授之君讳材字元脩大王父讳周王父察父潮君少颖悟仲氏叙南推官林俱以词赋着里中子及旁郡邑竞从受业着録者率能取科第预賔贡而仲亦擢进士独于君觖望也太学博士李石以文名重许可绍兴壬午来较郷举竒君文上之旣又就见诵不失一字类省报罢益痛自軥録取韩文公文章绍编刬之句名所居堂益肆于学取古今一言一事可爲训戒者掲寘屋壁三女子适同郡杨瑊罗一谦朱叔厚内外孙二十人君性方重事母罗夫人无违志苏夫人州文学声之女火井人其卒先君二十八年恪共妇职手写书盈箧以相其夫复以授诸子宗族取式焉铭曰维殖弗年维蓄弗施有醇其衷之死靡移瞻彼兆矣君荒之兆维固矣子孙其皇之龙水钱君墓志铭今郡县荒政不讲凶年饯歳吏託劝分之名以科粜令下冨人右族讙以户相推升抄合歛如女其肤否则以岁爲利而闭遏焉耳矣有能竭其力之所至不费征督而保辑郷井蠲弭剽盗若是者随其事功士小大咸有取焉东川壤地多硗少衍而资爲甚绍熈三年歳大侵民糠糒不继钱君安国継先首发私廪不足则以控于转运常平粜郡国仓分隅以给择谨厚有仁术者主之而俾君徃来程督守宰旣深听任全活甚衆嘉㤗元年荐饥台府议振粜君信义旣着文以委属所活视前呜唿爲郡邑大姓者钧是心也则天下安有病歳者哉其年余仕成都徃徃有道前事者亡何君以葬亲䄂吾友张义立方所爲铭求余诔挽又得面质之益信今年春余客成都有钱氏子震之介张君而以谒入者余曰是非前发廪者钱君之子邪吾闻活人者有后亟揖而进之则拜且泣曰震之不天不幸昔岁䘮吾父今将以十月癸酉葬方瞿然惊失且问君亡恙时事则曰不宁前事尔也余先君蚤孤力学持门户䘮塟以礼昏嫁以时除馆聘士训隷诸子家用不队少通经子百氏期以文学稍自奋抜游场屋輙不耦晚歳名堂曰孝友与羣从处融融然名亭以游息与賔客对偲偲然以至承亲族厚郷邻凡人道所当爲者先君旣服行无斁张君大有尝述之矣独未有以铭诸竁也昔者辛酉之会先君尝辱察焉非子谁属余问其丗曰余先有举孝廉爲龙水令者始家于资之西山倒植松下丗号松下钱受之宗明晁则先君之三丗也吾母郡之蹇氏柔嘉靖肃宗族取爲妇式一子即震之也女先卒内外孙七人问其葬曰县之龙水郷双鱼池之兊山君夫人同兆问君夫人之年曰各六十有二夫人卒以嘉㤗四年月君以开禧三年十一月余旣阅状证以昔闻冝爲铭铭曰有隐其中尔痾余恫匪誉匪交维彞维衷彼崇者丘维君之宫尔后有封母曰天梦梦费子文墓铭费子文之葬其弟炎旣爲志其墓而属邑人魏某爲铭铭曰肃肃鸣鴈载西载东嗷嗷林乌亦哺云从何有何亡勦劳我躬遵取涯分冀令而终呜虖是惟蜀郡子文父之宫魏府君墓志铭卭之蒲江魏姓爲广惟谱谍之通者厥系惟二盖亦有故焉今家于邑中者则吾宗也其邑之二十里所曰嘉魏者故汉嘉徙也中兴初罢新学复词赋取士嘉魏之应诏者曰邦逹年甫冠即预其选我大父雅与厚善他日无子大父以第三子和孙爲之子是爲君二系之同异莫可考至是始以唐人洛阳曲江张氏故事叙昭穆焉君字伯同一名明孙资性寛易寡与物忤孝于亲厚于友遇人一以诚长者无贵贱良楛皆得其懽心门临逹道徃来游士夕馆昼馔各厌所欲以去下迨游手末作伶优贱工未尝不丏貣焉家用若以是少屈而乎生遵畏涯分不持书谒以造请势涂不事钩谲以圉夺贫弱不以子金钱求倍称之息不射时斡货以罔利于郷曲谿臯谷陬曳杖消摇嘉时令节命酒索炙訾产之厚薄未甞深计也季年阅变旣乆处世夷澹乡有不平之讼从容造君一语乃释郷之一二逺官有与君从游者情分凝笃曁其领州则书尺返以阔焉其自处不苟率类是君同产之二弟连歳賔贡其二弟之子接踵科级虽以某之不肖亦获缀一名子庆元进士籍君余论之所覃者盖若此使天假之年龎然秀眉临长族属承寕乡邻将有以兴弟顺和厚之风于国人者不幸年六十以卒寔庆元六年九月戊午也曽大父大父父妣杨氏君取同邑王氏故安岳主簿宣义郎致仕偀之女克躬妇道故能成君之美前君二年卒年五十有八子男三人长芾次仲翁次德谦仲翁以后同产弟直行德谦以后从父弟良弼女三人皆卒壻髙次卿宋仲巽张巩芾之子一人愈芾将以嘉定五年十二月丙申葬君于蒲川郷钦风里以王夫人祔了翁以犹子少承警诲习熟言行之懿铭莫如了翁冝也铭曰以地系姓厥载自嘉君出吾宗克嗣厥家谓约不絿谓㤗不夸谓轶不瑕我铭匪夸谯府君春墓志嘉定六年春正月丙寅处士谯君卒于成都之双流尉𪠘年七十有一厥二月辛巳其孤仲午反匶于卭蒲江之里居厥九月庚申葬于盐泉郷兊山先事以书邸余曰昔者吾父孤苦自力尔居吾邻尔寔稔之尔之同产弟兄则我之所自岀也尔也视余父犹舅也父之竁未有识也以惟尔也属余弗敢辤叙而铭之君讳椿字子长姓谯氏丗居卭之大邑以儒名家从徙居蒲江曽大父祖道大父景阳父询再贡礼部妣陈氏文林郎寿祺之女君在母七月而生十有七年而孤又三年而䘮所侍茕然一身备尝险艰有人所不堪者自㓜期立门户祗遹礼法弗敢踰越方是时大母王孺人年踰八十诸父异居公委曲承顺内外无间言从父蓬州府君孝迪心善之毎劳之以书期属甚厚甫冠所从游皆父行初眀毛郑诗继爲词赋邑宰有士名者率賔礼之自贡士云亡所藏圗籍散逸殆尽公雅嗜书多所储蓄自六经子史至星经地乗虞初稗官道释毉卜之书靡不究阅或假诸人广所未见有意者随即传杪今手泽尚数十编歳始生之日子孙上寿首陈考妣像而泣拜之居负山望见先陇作顾云亭其上凝竚輙移晷其笃于孝爱若此资简重与人交怡然以和有不可未甞假以词色教子齐家率本以忠孝文以扁其室其趣尚可槩见开禧三年仲午以词赋举于郷嘉定三年再举乃登明年进士第试吏爲迪功郎双流县尉公过其子仅旬歳获终养吁是可悲也君之妃曰陈氏讳符临卭人进士仲鲁之女昻之孙承事郎熈之曾孙不逮事尊章独能谨祭祀睦宗族有足称者年月以疾终于正寝年生三男子焯仲午煓焯先二年而卒煓爲叔父后蚤卒四女子长适郷贡进士费之午次郑存中费德逺适存中者先亡孙男三人埏址増孙女四人曾孙男一人外孙男女十人铭曰兰旣种而刈之胡委珮而亟去之叶万子孙勿替引之史夫人墓铭庆元初韩侂冑擅朝权𦦨熏灼道路以目前隆庆守任侯逢以西充丞较士于泸发䇿援汉王鳯事语渉讥刺言路欲抨击之姑苏黄公子由时爲秩宗瞷其事爲缓颊得免又以风成都帅臣傅致其事台府知贤卒莫敢举其母史夫人曰踈逺小吏祸且不测敢复荣望傥不得罪于名义女所就孰多士闻其言而壮之其后逢宰邑温江㑹有贼曦之变夫人戒以死守通守汉嘉试郡合阳类以伉直不爲台府所容夫人饬之曰吾视汝骨相踈狷且直情径行与物多忤是吾所念也然淹速当知命其后逢上合阳印绶道古渝州㑹故人程叔逹遇孙奉使崃部迎见相劳苦他日过姑苏见子由曰闻子以策士柱权臣嘉定诏书增秩甚宠然初议有请逮繋制狱者傥知之乎夫人闻而叹曰吾固念女之多忤也于是士益谓夫人善知子虽滂母亡以逺过某与逢有连自冠习闻夫人言德越守眉山又得从荐绅大夫庆九秩将徃拜之弗果二月夫人巳不起疾矣厥五月逢见其二子寓余书且以夫人行治之状来曰逢将以十二月葬吾母于青神县玉台山先兆重惟吾母始居约时吾父奉议君教授成都广汉间吾母居守蒿簪布𥜗𬞞食脱粟有人所不堪者能敬事重闱得其懽心凡𧖟绩丝枲米盐靡宻之事躬服其劳吾宗子弟之贤者从吾父游食饮澣濯之需吾母率身任之逢发未垂龆即督令游学他郡凡十年在外罔俾怀居亦异乎人之爱子者矣且甞拊逢而言之曰自吾爲女家妇逮事女曽大父知尝从李褒工词赋年七十犹累试春官女父祖俱屈武阳女不自力以亢而宗吾将奚望逢闻之然由是不懈益勤淳熈七年逢中进士第宰相赵文定公议第三女昏对时太常少卿朱公时敏爲着作郎于吾父雅善朱公之夫人任姓于吾母齐年母命逢俟而解褐冝即朱公议成礼吾妇旣归将以宰相子所得冠帔㤙爲夫人封有司格不行迨逢积官陞朝吾母始得初等封嘉定建储肆青益封太安人呜唿是尚足爲报乎义方之训尚复闻之否乎昔者宗族之从游于吾父者来㑹吊咸曰教我者余兄也养我者余嫂也相向哭失声呜唿是可彊而致言乎不肖逢大惧歳乆懿言茂行湮郁弗彰墓门有石愿子有以识诸某瞿然谢曰微子言也吾固闻之矧辱二子焉用不复辤夫人姓史氏自鼻祖司马某从唐僖宗入蜀以罪言死葬于青神二子瑜因家焉再传曰在谦官符宝郎是爲以识其藏余窃惟念于子远爲同年进士其后持节东川又尝爲寮于其请也奚敢不诺乃志而铭之志曰子远名运成唐末有讳充者爲汉州金堂令时称循吏僖宗入蜀加侍御史柱国钖绯衣银鱼以旌异之拾遗钱诩志其墓则子远之十丗祖也大王父讳彬王父讳隲父讳符从政郎赠通直郎母王氏赠孺人是生九支夫子子逺居其八少力学爲文务崇大体年三十有二始与郷贡旋丁外艰又三年类省试奏名又眀年赐苐调荣州应灵县主簿秩满调嘉定府府学教授秩满又调雅州州学教授雅之学宫颇修而士廪稍不给则请于州授田分财以助之秩满调隆州仁寿县丞旣而堂差潼川府府学教授筑髙风堂续进士题名记以激厉后进郡有江碛歳乆化爲沃壤豪室擅其利至交诉于讼庭有司夺而鬻焉子逺雠以学廪之余用以其租挈增置弟子贠田旣入于学则相与殽乱疆理以售其欺子逺躬行仟佰败其邪谋秩满又教授长宁学故湫隘士隷业无所于是营宫室设筵几以妥安之郡有淯井监旧以卤水币余资养士之费郡将掩以自封子远白诸提举学事司复归于学郡将反以是敬礼之致之莫下郡事多所禆益举者及格勑二子浮家西归身诣转运司白事宝庆元年正月庚辰终于遂宁客舎年六十有二死之日旁无亲人同年友应文父懋之时爲转运判官同郡任传父处厚知遂宁府事具棺衾以歛乌唿可哀也巳元妃祖氏继室史氏皆赠孺人先卒祖氏巳葬今以史祔子男三人孝先孝友孝安先爲伯父后孙男二人立祖通祖孙女一人余尝谓士生一世当以千载自期夲之以五事事者有事于斯五者是也成之以五品品者品节于斯五者是也行之而着习矣而察由之而知其道逹则见之于治国平天下苟不逹矣脩身齐家以淑诸人一或怠废是爲自弃若子远者幼学于家以父爲师以诸兄爲师友烝烝乎一家之咊长而䇿名虽未究其用而四爲郡文学孳孳然以师道自任凡所以渐摩淬厉以至馆粲委积靡一不问是岂有他哉亦曰行吾职分所当爲者耳充是心也逹而师保万民吾知其必不负其生矣铭曰居家誾誾涖官恂恂淹速在天知不知在人怀忠迪纯以终其身重校鹤山先生大全集卷之七十鹤山先生大全文集鹤山先生大全文集文集七十一重校鹤山先生大全文集卷之七十一墓志铭魏府君墓志铭始余丱角知公端人也尝欲从之游旣冠偶又与偕试于春官见其粹明而平实则又知爲纯体笃践之士也由是爲敬益加于前一行作吏涉艺荒浅不得与之相周旋逮还自策府以汉嘉印绶里居即爲书币致公曁守汉守眉除馆以舎之望其容色辞气油油翼翼使人滞吝之意消验之不睹不闻则懔乎若有临其左右者察其所安则剥落枝叶玩心髙明无所滞碍由是将尽舎而学焉而公固不起疾矣呜唿非公之学前后有浅深而余之知公之晚是故余今昨是非之候也公资性端靖不妄言笑少与伯氏天启齐名伯氏早与讨偕公年四十有六始以词赋登里选累举不利当以恩𥙷官公辤不受于是年七十矣益大肆于学圣经贤传歴覧愽究又即夫河雒之正传以上遡洙泗之源歴历乎其独得而的然亡所疑也旁及百家异同之论二氏放遁之词贯融异同槛摘精粹逮乎日迈月征阅天下之义理熟春华秋月登山乱流草木之枯荣歳时之代谢山川之流峙禽鱼之飞跃触处呈露㑹心适意陶然怡然盖举丗之可恱可慕无以易其乐者余时在旁则相与命酒张饮啸歌夷犹往往余去拊卷独㑹援毫疾书短楮横轴寒灯细字兀兀穷晨夜不能置或谓其迂阔于事情或讥其汎滥于老释而公之融液摆落人盖不及尽知虽与公同生长于郷者亦鲜克知之也每燕坐輙缓声微吟曰天何言哉四时行焉百物生焉或问之则曰学者须是识得到此地位方是极至其在眉也一日忽诀余日余殆将死矣姑听余去余曰公奚爲是言也不可冬仲朔去之日公执余手而言曰才知有余者其䧟溺深吾子勉诸又曰髙南叔西叔待问阙廷有日矣余虽形神彫谢尚能勉赠其行索案上𥿄视之则古诗数十韵歴历皆朝廷大议又明日与余论鬼神昼夜之藴又明日忽书𥿄曰死生事大惟当澄心静虑等语凡数十言末又及孟氏六等之序又明日则巳溘然去矣盖嘉定六年朔至之日丁卯也年八十有二呜唿今复有斯人矣乎莫切于饥寒之厄莫大于死生之变公以伯氏搉酤不登荡产以偿官负终其身约居不以累其守泊如也将死之他日虑澹气夷切切然以讲学爲事曁将启手足无一语及家事呜唿是复有斯人矣乎其子仲许将以七年七月乙酉葬公于县之善何郷圣亥山之原先事求余铭噫非余谁冝铭者乃叙其世公卭之蒲江人姓魏氏讳天祐字德先曽祖考祖考大临考妣氏元配邑人呉氏继室同里费氏皆先卒葬二子男仲许谦孙二孙男东震祖传谦孙之卒无后公命以祖传爲之子孙女一人曾孙二人公平生不事造请居县之十里许郡县长吏至必加延访荐绅大夫过其门者必即之最后郡守今潼川漕臣张公师夔以公安贫守道闻于朝未报而公卒世谓才难故也孰知亦有抱道怀德白首而不见知者邪公平生论着有语孟中庸説巵言赘言信心编自信编鸡肋编日録诸书及汉议唐鑑十国志国朝史繤今藏于家余将爲裒次以广其传焉铭曰大块噫兮推移聚散同体兮又奚疑羡生怛化兮小智之私全而生兮全而归之公则奚憾余将畴依知南劒州洪公墓志铭洪姓系出共工氏代有显人五季时由歙徙饶之乐平又七世徙畨阳至给事中彦昇以进士起家洪氏益大给事之弟彦先右通直郎太师郑国公娶董氏赠鲁国夫人是生魏国忠宣公秃节龙荒十有五载比得生还复与时忤终徽猷阁直学士朝散大夫生六子男而文惠文安文敏公咸以文名擅当世今之爲世家言洪氏盛矣若南劒史君则忠宣之孙而文惠之仲子也讳秘字必之大母母皆沈氏皆魏国夫人君资禀英晤加以生长见闻不䋲而直方忠宣南迁文惠继免君力学任家娱适亲意而忘其谪平生侍文惠荐进无虚口而中外无一人知者文惠尝语魏国是儿志趣过人克家子也以忠宣遇郊霈𥙷官初监潭州南狱庙继调湖南茶盐司干辨公事湖湘饥吏不以实闻君力白其长振廪捐直以粜且督郡邑覈除菑田民汔以济用荐者改秩知绍兴之山隂邑号多讼异时于省于部于御史者靡有虚日吏巽懦无能孰何视事微寒暑间率夜漏未尽致两造于庭片言折之輙得其平以去虽气力者持之不爲回挠事二连帅或侈用或横歛否则恫疑虚喝以责羡于邑君叹曰吾寕以罪行剥下媚上所不忍爲也秩满会史魏公再相范文穆公参与政事于是淳熈五年文惠去相位盖一星终矣方文惠守新安时得范公于郡户曹一见器重极力推引俾君内交焉史公于文惠则尝先后镇越者二公雅知君曁得山隂治状期以职事留之君以母魏国疾辞焉调江西安抚司机冝文字魏国疾革君侍饍药衣不解带至执䘮几毁旣除终不忍去文惠左右不得巳调官择期戍之逺者通判光州期至则弗果徃曰昆弟各有官守吾可复行乎未数月文惠薨君实颛䘮事比再免䘮叔父文敏入翰林爲学士主睠方楙人谓君门地人物将自是升矣方退然就吏部铨签书桂阳军判官事守知君贤调理细大罔不诹决君亦乐爲之尽通判郢州常摄守事郡有黥卒号余夜义聚亡命出入襄汉间急之则逸他境缓则复出公召游徼授方略遂擒以献封内帖然自兵火后公私垂罄学无公食君与郡博士图所以廪士与教者覈隐田得上腴数百顷悉以归诸学摄事未几郡以大治差知武冈军陛辤以二事爲言曰襄汉鄂渚之屯旧隷岳飞号岳家军无一不当十其余子弟尚劲挺可用顾効用之廪率倍长行有竒爲壮士者非効用则弗屑而主将吝啬自封率以长行之给募流庸此缓急可恃乎光宗嘉奖再三且谓三衙亦有此弊莫肯爲朕言者卿文人而熟兵家利害留心国事乃尔卿来自边埸有所见爲朕罄言之君遂奏㳂边屯田自中兴以来两朝经理规模逺矣而法乆弊生盖火耕水耘非士所习而督将亦非闲于农事者歳収不足自赡旁近民田廼至罹其櫌故不若罢之便光宗又曰观卿议论可谓实材姑往新任俟边帅有阙首当用卿矣武攸爲郡民獠杂居君始至戒吏毋敢擅入溪洞征科戒民毋得贱市獠物郡多盗君谕以利害俾各归农贾亡何配隷王文彬等六人夜踰城剽杜氏之产惧且觉则将间坊市祠神之㑹相挺爲变君迹捕尽得之以尸诸市或劝以闻当受显赏君曰彼犯法而戮之守事也奚赏之云乎识者益以是服君郡计旧仰给永邵邈不相应君条奏乞以郡所上银纲于緫领所敷于二州而留赋以自给朝廷从之迄今爲便尤笃意学校延登诸生讲授经义溪洞闻风至遣子入学比去邦人思之奉尝不辍谓武攸爲郡余百年守之祠于民者惟吏部侍郎郑公汝谐与公而巳庆元四年秋霜杀稻番爲甚民大艰食吏以令诉菑伤者毋过八月十五却不复听君因入对爲上言令固云尔然霜菑率后此时令弗及也且援苏文忠在杭日上时宰书论风灾事乞下敕局增修旧令又言民爲邦本今赃墨成风朘民以奉权势乞加禁戢时韩氏擅政道路以目亡所畏忌人以爲难京魏公欲留之卒爲忌者所间以亲嫌弗果差知南剱州不赴自请奉祠以主管武夷山冲佑观里居凡三历任盖自是不复有当丗意矣以宰相子材足以自致显闻于时居家以孝友着所居官卓荦有风绩可纪録论事上前踈畅磊落人主爲动名卿才大夫鲜不知者顾阶京秩余四十年年七十有一而仕不过二千石以殁此岂其所冯弗厚抑亦介特不肯与时俛仰者固其丗然耶君将易箦遗令曰处州之族与忠宣同曽祖奕丗种德此其后且大文惠之母弟某府君无子其以处州从弟栻爲之子以遗泽官之君之令人与二子弗替先志栻之女兄归赵成公故成公状君之行于昔旣葬而君之仲子偲以状请铭于某旣辤不获则定着君行事如此乃书其爵氏卒葬宅兆而系以铭君官自登仕郎累迁至奉直大夫爵番阳县男邑户三百娶魏氏累封令人故左朝请大夫直敷文阁安行之女子男三人某朝散大夫前知容州偲承议郎权发遣嘉定军府儋蚤世女子六人归奉议郎知衢州西安县杨汝明从政郎南恩州阳江县令廖公辅朝请郎新知连州张履信郷贡进士程洋迪功郎荆门军録事参军邢谔宣教郎知湖州长兴县王元春孙四人蔺荀万皆将仕郎芮君之卒以嘉定二年正月甲子葬以年正月巳酉兆在鄱阳县城北十里青山之麓铭曰于皇荩臣蹈谊执方显允良拂袭庆承芳有谞其华猗奕以昌胡寕维君厥用弗将匪云弗将闇兮以章秦魏之从君居允荒在后之人率履弗忘通直郎致仕张君墓志铭开禧三年春王正月贼曦以武兴叛反书至雅安吏民汹惧有以利害憷郡假守者司理张君简摄州学教授奋然爲守别白大义且料贼必破灭状甚悉且曰万有一叵测请以简不可爲辤毋庸累公守壮其言先是曦以昭信节度帅武兴君主顺政簿顺政今略阳也曦颇材君而君视其爲则退叹而言曰斯人也视流而行疾独何欤旣罢官曦固留之不可辟置之又不可度弗能彊则礼遣之亡何朝廷以北事属曦权𦦨呀嘘君归三年评问不通或请其故曰噫非将材也而汰巳甚及是君旣爲守言故则又以曦尝所荐状悉上送官厥二月朔贼弟晛置邮寓讯招君君曰此何爲至我立命焚之莅学官课诸生如他日吏抱文书蓄缩不敢纪年君命笔自题开禧曰吾知奉朝廷正朔耳遑恤其他三月贼平郡免于汗尝迹其事本亦臣子常分耳而义理不竞士违恒心如君者盖亦仅仅焉君讳简字行可卭大邑思安人也曾祖祖考登进士第十年不调卒赠左宣义郎妣王氏封孺人君蚤以经学称干道七年国子録杨公甲校士于卭得君所爲文竒之遂以充赋厥三年大比有司将以君文冠选或疑䇿语太讦竟黜之自是扫轨大肆于学一时名卿往往折辈行与交庆元二年以累举恩就试行在所调顺政簿连事武帅张照郭杲率异席谘事杲命其子受学焉部使者按狱至武兴首荐君曰衆皆竞进惟主簿独不然在武兴三年多所禆最后事曦其后絶于曦而归也调官雅安前后长吏每不敢吏君雅外控碉门沙乎之酋有曰髙阿保髙吟师者素不相下阿保贿吏得𥙷都弹压吟师不平㑹瑞庆圣节请于郡愿以双金铜孔雀爲贡郡拒之力君言于守盍覊縻勿骤絶守不可吟师鞅鞅不得意去明年春遂犯边君先尝爲守画乞移沈黎屯戍义勇一将于荣经且乞增戍于郡不独策应缓急庶几少纾支移之费寻又请亟除戎器爲战守备皆莫能用方事之殷也伪言姧细入谍吏卒倖赏执平民以来郡輙繋送狱责短状戮之一日囚至君所吏欲如州狱奉行君曰司㓂院法当鞠实若责短状此军法非吾事白郡不可守亦遄悟命鞠之则城外穷丐之人繇是部送者率从按鞠予轻比吏贺囚曰党不遇司理女焉得生边遽未彻提点刑狱移司雅安斩艾日棘君爲言碉门乎接羗界无山河之限他日逋逃窜轶略卖于羗者徃徃而有乆必遁还今官军列栅遇归明者輙上功莫府例以滥死乞自今执获生口无私号无火具无兵器者上以越禁山罪徒之使者叹息曰君此念通天矣下之并边悉如君言百丈故通鹾蒲井歳输爲三千緍厥后鹾移于黎而邑输如故郡歳徴輙均科于民以偿君白郡悉除其籍吏民恩之用举主关陞从政郎去爲汉州録事叅军势家子诱鬻民田吏莫能诘君速系釐正之豪民以赂欲䧟其兄子于辟至再三君怒召责之具伏罔状兄子卒免苏文忠之丗有居干彭者仇家污以槖姦吏大索系累其子弟有司旣以委君狱上而守私焉爲吏末减君曰盛德之后犹将十丗宥之而况诬乎吏庸足芘论卒如律闲与守争狱事必端正拱手引义理叅法津不当不止守虽严惮之汔不能夺也以致仕转通直郎卒年六十有七君事亲居䘮无违于二弟友而教以故仲弟阅常与里选其季簵亦有称于党君年踰四十清心寡欲燕坐一室晚而益壮自号就菴居士有杂着二十卷藏于家取同郡樊氏故国子博士之曾孙子男一人海若女子三人嫁谢庭坚李襄子赵麟麟尝再贡于郷内外孙男女十有一人卒以年月甲子葬以年月甲子兆于大邑县思安郷节义里亥山之原余与君生同郡又偕试阙廷徃返实俱后又从里父兄知开禧事甚悉海若以状来求铭谊不得辤铭曰善利之分借曰未知亦旣知之孰挠莫移显允张君秉正蹈义维变弗渝维危弗踬思安之郷节义之茔克开厥后庸诏兹铭朝奉郎权发遣大寕监李君墓志铭李氏系出颛帝自唐髙祖子郑惠王元懿十二丗而爲右仆射韩文正公昉昉生宗谔入翰林爲学士父子言德之懿语在国史宗谔生昭逢爲大中大夫判登闻检院赠金紫光禄大夫昭逢生清卿爲朝议大夫提举鸿庆宫赠金紫光禄大夫清卿生士观登元祐六年进士第爲左朝散大夫尚书工部贠外郎自文正至工部居京师赐第凡五世共㸑内外肃雍无惎间言京师号西李门至工部以建炎扈跸出守合州卒于官其妃张夫人丞相啇英女也因家于合士观生敏随爲右宣义郎赠中散大夫敏随生如晦朝请大夫歴知叙卭资三州赠中大夫娶黄氏生四子侯其季也少与伯兄鼐同登淳熈十一年进士第暦任四十年尉绵竹青石宰泸川资阳县通判洋绵汉涪州累官朝奉郎权发遣大宁监未赴而卒始登第时资州公在卭同年士争取近美官侯重违亲侍待戍凡四年仅之官八阅月丁母黄令人忧除䘮未夕又丁父忧执䘮咸尽礼及尉青石勤恪𬒳荐注泸川令至县则偿旧令逋负释其囚表孝妇冤脱其死值节守操下日急侯微闻悖语亟请闻寛其令士心豫附帅由是大见亲重移宰资阳裁听健决狱无系囚邑人称之宣抚司举辟通判洋州未赴大制司改辟绵㑹守昏恣事有不便于民侯輙持不下吏民敬爱虽武夫悍卒亦知属心寻改倅汉州且行吏持金附耳语以旧比羡余献者侯叱责之俾着于籍顾谓亲友曰岂吾信未孚邪此奚冝至我居以此爲悢至汉未几民气浃和忽灯夕游人自蹂侯以是例罢去去之夕倅寺堂宇尽压人谓侯去不以罪殆若有相之者亡何起家倅涪郡素蕞陋随事整缉剖决留讼摧折豪民方伯知其能俾摄忠州辤不行侯劲气庄色不妄笑语与人言必竭尽底里以是信于亲友然不知者往往以厉巳望之乆而察其无他工篆籕得父笔意尤敏于词章乐施舎分孤恤贫如恐弗及奉赐入家者无几𥘉开禧用兵宣抚使程松檄侯至幕府行至果州权府召饮酒半闻边将以蜀叛失声恸哭倍道驰还悒悒成疾贼平疾若稍夷然自是精力萧然耗矣又以药误浸成末疾虽未能脱然全愈而坐或移晷语或淹夕字或㝷文书或累牍尚娓娓不倦及大宁当上而疾作属婣旧有所假贷禇无余赀又义弗拒于是昌甚雨入郛爲乞诸尝所往来归而疾革乃卒盖嘉定七年七月巳亥也年六十有四侯讳炎震字元脩元妃资中黄氏妣令人之姪也继室杨氏军器监朴之孙先侯六年卒子二人日世臣直臣女一人适杨縡荆湖北路提点刑狱熹之子即继室之甥也孙一人曰昌丗臣将以十一月甲申奉侯之丧归于先大夫之兆向侯所卜筑也先事之二月与其族谋曰先君子平生有言有徳不可以不肖嗣罔闻于后铭必图诸先友之亲且厚与笔之信且乆者则以状求余铭余尝取于杨盖侯之妻之姪也比守广汉又辱僚于侯今又辱使其土义不得辤乃铭曰皇肇区宇烈烈耆耇敷求厥绍谁似谁有于维西李源流滀厚侯飏其芬如酌孔取于役于处于仕孔疚忠以𬒳疾惠以陨寿唐髙维先文正维胃云深且厚胡不焘后尚其嗣人与邦俪乆荣州司户何君墓志铭余生四年从郷先生何君德厚授书数方名未朞歳更他师犹以父执事之厥二十有二年当庆元五年上始御集英殿䇿进士余与君偕试于左右廊余旣叨第君亦以特奏名入等侪軰徃贺焉君愀然曰昔我先君以累举恩当得官所爲弗肯就者将有望于厥子也而普也不令汔负考志呜唿尚忍言之余曰官无小苟以行吾志焉斯巳矣矧自东汉以来所谓褁衣褰裳当还故郷圣主愍念悉用𥙷郎者是岀于特异之恩今尚倣此意胡可少之邪君曰是科也今例以气衰戒得日暮倒行目之余谨毋然然恶能自别也亡何调遂宁府青石县主簿徒歩出关衣敝槖单行盛暑剧潦中气貌耸耸有精悍少年所弗及居踰年视事青石则行其所尝言者寒㕔薄廪而用弗饬处之夷如遇有公职事则闻命引道不避雨旸不间剧易守甚才之㑹修頖宫属役于君自物土授规虑材僝庸不以烦守守由是益知君可倚遇疑狱滞讼即卑君可否之果之流溪有伐石以甃术者仇家诬其发冡且谓以兽骼乱冡中县令谩不能孰何旣误寘伐石之家于理仇家犹以其未丽于重辟也诉之州州如之且未厌也诉之详刑使者使者又如之又未厌诉于制阃下其事转运司则檄君诣郷即讯君廉得其状乃伐山得石非冡间物也仇家词穷投缳而死人曰是何神也州县吏爲愧谢台阃钦重焉去爲荣州司户参军兼司法污吏受输廪粟恶而易腐或至裁削供军以取充数君力鉴其敝出纳惟一士服其公守又才之俾兼治他职廼以勤瘁致疾嘉定元年秋八月丙戌卒干治寺得年六十有七僚长与州之人士皆惜之君讳普德厚字也丗爲卭之蒲江人曾王父昭明王父师元皆不仕父宅仁终免解进士妣氏君少倜傥不可拘以文法而能自抑歛笔耕以飬父毎造人无问戚䟽率敷袵陈谊无毫发滞碍酒后耳热则轩渠谐笑舎坐屡舞投器吐茵不知其爲賔也客至其家亦无留门束修之馈即縁手尽晚歳俸赐亦以遗亲友之贫者卒之日无余赀既説輤于家妻孥之约甚于他日呜唿是亦可觇其素矣元妃同邑王氏继室丹稜杨氏二子男述之似之述之后一年亦卒孙男法印孙女一人外孙男女二人似之贫不克葬君之友前潼川漕樊仲恂士迪赙以金钱余之表兄髙南叔稼爲买冡于县之盐泉郷恩洽里震山之原十二年八月壬申乃克襄事以余知君之乆也先事之歳属余铭其圹义不得辤乃铭曰日昊而明夷车奔而卒驰人坎坆其来之而君谢以不为岀焉而嘻嘻入焉而怡怡硕迈且颀尚考志之诒宣教郎致仕史君墓志铭史爲太原右姓自唐宣宗时爲临卭县尉者曰灏始居眉之丹稜入国朝干德初全师雄之乱曰克恭者以摄丹稜令死事后赐庙褒忠爵忠佑侯侯之曾孙润辞主果之西充簿苏文公字以叔则再传至汝士登崇宁二年进士第终宁州户曹生贯贲生似孙刘起居光祖尝铭其墓似孙生尧辅字充甫状貌清羸若不胜衣而明晤夙成年十二三即受春秋于横舟刘子有同门者百数巳翕然归重焉厥十有五与苏文定诸孙讲学于德溪旁通六艺之文夜以继旦稡诸儒先尝所传授传以巳意趣诣益不凡爲文识古今体势诗调尤脱弃凡近开禧三年大比以易学冠同经生中类试髙等是歳孽韩就殛明年诸尝与韩忤者以次召用朝野交贺充甫对䇿廷中独抗言曰陛下谓去一权倖足以爲更化邪霍山之去未几而汉之权移于内侍矣梁冀之诛未几而汉之政岀于丑邪矣唐诛权臣忧在䆠官及诛䆠官忧在藩镇余同年友眞景元德秀端人也得其文第之前列爲详定官所抑以冠乙科调永康军青城县主簿归未及里而䘮其母又明年而䘮又柴瘠加等前吏部郎双流范少才子长闻其贤合里中子弟而授之室人人自以得师除䘮调昌州大足县尉未上上谒帅司范公以书局留之与修职方志今吏部郎黎德立伯巽守昌元移书范公愿得充甫摄郡文学充甫亦力请还次思职勤事守器重之邑多盗民赇吏以避役充甫白令悉𥙷授焉并兼之民隐田诡户繇赋不均又白守第其髙下爲之籍且以闻诸朝民率谓便今潼川漕奉常丞程叔逹遇孙宰丹稜雅善充甫于是言于制置使董君居谊董未始识充甫也遂以歳荐之贠上之㝷又以举将陞从事郎调合州推官嘉定九年类省试爲点检官巳病肺不能声余知充甫有年㑹将漕东川即招致幕府及归自类试所则病益侵然犹彊自力未尝释卷也十二月壬子卒于候馆得年四十有四先是以蜀逺士不能自逹故于进士三人近臣特荐尝有朝蹟及过阙留中之外俾外阃得以抜士之尢者或五六人或三四人或一二人上之号曰歳荐由淳熈以后召用者巳四十人矣旣有常比故报可不越旬时董君旣荐充甫人谓必且召用使在三馆两学不谓能称乎乃自近歳奏报稽滞董所荐士凡阅二年不下其后或召或否而充甫仅得陞擢之命亦巳不及见矣是可叹矣夫妣李氏孙氏杨氏皆同郡人充甫孙岀也事杨以孝着取同邑李氏生子皆夭折今仅存惟一女子曰招庆未嫁从父兄之子女孤贫亡依所至挈与俱从女将行而充甫疾犹命其家人经理娉事曰母使我愧吾兄也遗令以从父弟尧烈之子显僧爲后充甫平生澹于货利奉赐听其家人自爲率縁手尽巳惟破裘败絮精诵苦吟穷晨夜不能休以是终其身焉丧归仅有杂藁及诸经讲义五十卷自随无余货也余旣爲买棺给丧事又以钱百万遗其妻孥俾买郭外田给㐲腊又得范程二公及前军器监丞刘思荘翊之台钱五十万遂併以买田显僧卜十有二年以充甫之䘮葬于县之郷石子山丑冈之原而先事之歳墨衰绖以过余曰惟公知我父者敢以竁铭爲请余不忍曰不可则爲之铭曰形容之癯而学之腴生理之枯而词之旉孰爲胠之气质尔殊曷又瘏之崇降痛痡呜唿卷末七十一鹤山先生大全文集鹤山先生大全文集文集七十二重校鹤山先生大全文集卷之七十二墓志铭绵州教授承奉郎致仕唐君墓志铭嘉定六年秋晋原唐述之季乙以易学爲四川类试第一余之表兄髙南叔某西叔某咸在髙等𥘉西叔有女子曰晋生而明晤每重于择对于是闻述之贤而文遂许妻之其年余守郡通义述之入对大问便道过余留三日谷问所试易乃以系辞天地定位以下八句爲题述之对曰求易于有象之初固有以具其相资之理论易于重卦之后始有以神其至变之用其意盖谓天地间固有是自然之易而包牺氏因之以作八卦八卦旣画又重之以极其变此先天心法也余曰大哉子之及此也先天之学前代无传焉自魏伯阳巳若闚见此意至华山陈处士圗南始尽发其秘一再传而爲伊川邵子则建圗着书以示人且曰万化万事皆生于心其言可谓深切着明矣而得其传者且寡以用之于科举则又絶无而仅有今子于数往知来之义虽断以巳意而先天画卦之序包牺心法之秘则有以得夫陈邵之指斯不亦可尚矣夫明年调绵州州学教授归自行京西叔以子妻之余又除郡舎馆之累月体行醇固不以忧喜见色而勤学厉行人有片善寸长则耻躬不逮不学不能不巳也㑹余奉使东川辤去明年当上适以妇姙及月姑徐以待其免旣免而母子胥逝述之伤悼不自任凡以致其忠爱者罔末弗尽然因是邑邑寡悰至视事于绵乃能勉自振发率昧旦大㑹诸生以经谕一贠番上迭讲而巳爲订其可否退又督课隷之程厉入出之禁丙夜诣诸生不间寒暑太守贤之不俟满歳即以姓名上闻旁近郡邑闻风亦愿造焉俄以妇练祥醮祭连夕遂得疾爲庸毉误下䟽浚之剂精气顿索其夕梦臓间有五竖子各衣其方色若将决去者厥明述之请于其亲曰儿疾不可爲矣得豆区禄不克终养且未有后以爲亲忧即死愿以弟季之子爲子言讫乃絶盖嘉定十年三月二十四曰适其妇始生之日也其月甲辰其日巳未又与妇生之月同呜唿异哉余时将漕东蜀闻讳音即驰书币逆其䘮以归晋原文一年余以心制乞身述之之父道寕谋以十年月日葬述之于郷里山之原而状其行以告余俾识诸竁余拊其状泣数行下不忍辤也考其世自曾王考亘爲宣教郎知火井县王考德成尝贡于郷父道宁未仕世居崇庆之晋原母同郡康氏先是贡士府君少孤刻志书诗旁渉子史晚又读易将有所论着而不克终其志一日贡士之冡子道昌梦其父危坐若有愠色请所以不对道昌曰大人得无以易传未终乎曰然旣又曰汝弟将有子矣道昌寤以语其弟明年乃生述之遂名以述孙而㥅之易其后更名季乙以应事而仍字以述之示不忘其𥘉也然孰知濳德藴文者盖巳累世而述之仅以一第殒身邪谓其有后矣而竟亦何爲者邪余表姪夙有媺质不烦姆训作嫔于唐克蹈家人之正呜唿亦孰知其遂止此邪从我于眉山者累月是时余与西叔偕侍庭闱今西叔䘮母悼妻而余亦与于哭泣之哀况铭吾述之也邪铭曰非自士习日卑舎本趋末则有未信而仕不知而作者矣孰能知述之之贤早有志于本学推儒先之绪言以求先天之心法使假之以年精体笃践则亦庶几孔门之所谓逹者旣厚其予而亟其夺惟是令名奕世不椓承事郎胡君墓志铭故朝请大夫利州东路安抚司参议官晋原胡君以干道九年通判卭州嘉定十一年夏其孙台符承嗣厥官始至即治寺之东偏肖参议君之象而奉祠之旣属郡人魏了翁爲之记其年天子敷祭泽于羣臣台符以陞朝赠考承事郎封母氏太孺人因以宻章告干祢庙于邑不自持入白其母曰我先君以淳熈之元易箦于斯今四十有五年矣而居处笑语廞其如存昔者之葬也台符尚㓜弗克谒铭于闻人以光昭先君之令德今年迫始衰大惧即没于地赍恨罔极我将复请于魏公母曰汝其往哉台符以告则爲迹其行事盖参议之元妃曰髙氏无子继室以刘绍兴监察御史长源之女也生一女二男而承事君爲㓜资明晤居以孝谨称凡经史百氏之书过目成诵至于纂言稡事往往充牣箧牍一时知名之士如碧山卢衷甫眉山宋君兴皆闻风愿交成都吕周辅爲郡挍官君往从之与同郡阎广道樊子南宋正仲爲研席交讲切问辩率至夜分尤工爲诗参议如卭之明年而君年二十有八以卒未瞑参议抚之曰期汝大吾门今止此命也晚遇恩霈则爵尔子是时合符方五歳后七年参议守大宁遇宗祀恩乃詶前言且戒台符曰汝其勉诸呜唿韩文公所谓吾时虽能记忆亦未知其言之悲也非台符所闻于是言者邪余旣拜兴受之弗敢辤无何台符文以书来曰昔者之请公志之乎尝阅王父手泽有祭吾父之文其略曰汝生绍兴丁卯两歳失母刘乳哺未絶口气质巳自不凡父再取杨氏汝方六歳奉亲色难如成人子孝母慈人无间言旣长刻意问学干道戊子父调官䕫门留汝居守五月六日汝䘮母杨不茹荤饮酒哭甚哀见者怜之未几父归则又官无留赋庾有积粮可了伏腊时汝之能郡校官亦竒汝进脩汝能忘寒暑从之干道癸巳汝忽染疾无何疾间侍我于卭明年而汝疾作三月汝乃弃我而长逝长者如此㓜者累可保其成人乎合符每读至此则搏膺而踊殆无以生也公其爲我併识之了翁窃惟先正欧阳崇公之卒文忠才四歳徒侍母太夫人以立故泷冈仟之表凡六十年而后作且曰脩非敢缓也盖有侍也今承事君之葬三十有四年矣台符独非有待者与而属之了翁则非其人然窃惟承事君生平驯行孝谨自诚身顺亲以行乎州里信乎朋友亹亹乎如川之方至而未有巳也盖胡氏之桢榦也而亟夺之故其祖孙之词肫切慨慷如此矧老而哭子少而䘮父凡皆鉅痛穷罚人情之所甚不可制者莫爲之铭于人心独无恔乎然则敢不敬诺承事讳仲舒字汉卿曾王考贽不仕王考轮以子贵赠奉直大夫考参议君讳彬子男一人即台符今以奉议郎通判卭州孙男人孙女人葬以淳熈十二年月某甲子墓在晋康之善化郷山祔参议君之兆铭曰吁嗟胡君羙具羙并扶木之东而夷其眀父兮畴卑伤乌哭鲤儿兮畴依孀机婺纬州有四年草庑栢丸旣固旣安后人其蕃四川茶马司干办公事韩墓志铭上践阼以来取法庆历元祐登吁耆俊天下望治歳月间㑹韩侂胄窃弄威枋名公卿才大夫士以次窜遂乆而未婧上亦浸悟廷论亦有嘻其其者特未有以发之乃庆元五年上始御集英殿亲䇿进士某与讳甲圣可乐新子仁同舟而下相与谋曰今事势巳极惟有忠正广大以作人才安静和平以植基本若相激不巳则天彞泯乱人心愤郁国亦随之此而不言是爲有负或疑触忌干祸而三人自矢靡他奏入有司第某爲第一㝷寘之第三恩数仍视首选甲新皆乙科授从事郎然后人知上心好恶如日月之昭明其食则更莫不见而仰之相与叹诵不释圣可盖余同郡临卭人也凡三与賔荐雅有郷曲之誉爲人通𥙿而尽下谨恪以承上故爱孚于所事而名闻乎厥官始以观察推官仕成都后以节度推官仕泸川守长咸器其能柄以事在成都连辩诬杀人狱皆得不死吏縁出纳爲姦君绳以法输赋者无费财在泸川主将剥下士讙欲爲乱君白连帅单马入谕祸福乃巳兵食率先贷之民后偿多负君请身自行县户假缗钱听以时入粟民至今頼之亡何连帅持节主管川秦茶马表君爲属至成都而君疾矣使者迎良毉手制汤剂爲尽力昼夜君竟不起疾实嘉定二年四月甲子年四十有八呜唿使其长爱之若此是必有益于公家者矣君少孤夙成年甚弱巳能爲词章少长益精丽絶人凡爲吏两节度府皆管记操牍立就至有所论奏辨析可否利害明白乃属藁卢川甞得増置贡士贠自君发之君之曽祖辅祖仁父廷俊妣氏妻赵氏子男曰嗣曽女适郭如后君七年卒孙男一人肖祖孙女二人外孙男女三人余与君生同州举进士同年始仕于成都同僚相乐也厥十有四年二月嗣曽以君之䘮葬于县之临卭郷待贤里先役之三月使来告曰吾先君之用也仅而不至于大气也浑而不至于年文也肆而不耀于行又不得令辞以窆焉是无以显前人䰟呜唿余惧辞之不令也以爲神羞虽然余曷敢不铭铭曰浮英湛德有媚其躯扶木之东彼亨何衢逝言从之方驾并驱去鬷其迈生死异闾匪命攸制谁之不如我铭孔安后人其须之中江呉先之墓铭人生而莫不有仁义之性具乎其心礼经三百威仪三千圣人所以合内外之道而节文乎仁义者也昔之教人者必以是爲先故义有实艺有分舎是则口耳而巳中江呉君先之其庶几有闻于礼矣乎君讳之巽受小戴氏书于厥考自曲礼檀弓礼运礼器学记乐记祭义中庸大学诸篇笃信而质行故事亲以孝着处兄弟友君家内外无间言游于郷里恂恂呐呐如将不胜如不能言与人交色庄而气怡士之受业者各厌所欲其教授于广汉王氏之塾也郡守徃徃率诸生造焉逆曦甞欲以季春聘士豫令就聘者诣县书行义年君叱吏曰此何时邪尝因正月晦日爲诗有曰固穷何用怕鬼笑暴贵不免千天刑义形于色无所挠夺贼平始应君聘有司以考礼正刑一德以尊天子爲问君拊髀曰吾气昌矣援笔成文再冠多士且科举之文夲非所以知君况尊君父诛乱贼亦分所当爲奚独君爲然而君㓜习于礼长而形于家信于国人则词气之发造次理道固不可以袭而致者其后就养于郫其子中孚𬒳郡符校博士弟子贠君以书语之曰父之病病矣其趣归则语以齐家持身之法盖寝疾一日而卒年六十有二呜唿莫烈于盗贼之祸莫大于死生之变君处之不乱其庶于义之实艺之分矣乎今其葬也中孚请铭余知君之深非余谁冝谨按呉氏唐广明间有讳肇者扈从入蜀爲镇国大将军食邑于中江子孙家焉至夲朝其四丗孙曰行眞曰行轸登进士第至职方郎中逹州太守君之曽王父彦翼则行眞之五世孙也王父讳觉父讳良弼妣氏呉氏累丗登科至君兄弟爲学益力竟赍志以死然自淳熈至今一门以儒学显凡与郷赋者十有二第进士者五人里人荣之君于历代史书凡数四雠校于国朝故实天文地理字书罔不精洽爲文沈涵有雅致有诸经讲义五卷中庸口义三卷通鑑类十卷国典二十卷今藏于家元妃杨氏先二十一年卒继室以王氏亦先年卒四子长男即中孚嘉定十年进士迪功郎郫县尉次颕行早夫㓜符女一人适从政郎隆州仁寿县丞冯元章孙男二人外孙男女各一人君之卒以十四年十月戊午以十五年二月某甲子塟君于县之怀清郷合杨夫人之墓铭曰适手足之容畅肌肤之㑹礼之在人盖积小以成大者也于君庶几见之而赍志以逝我铭不磨式谷来裔贵州文学髙君墓志铭嘉定十有三年天子有事于明堂诏绍熈三年四月类试举人特与奏名髙君道充就试入等明年授贵州文学某时守潼川辟君主中江县簿君有痞疾累月至是奉檄而疾小愈未几疾复作大书于牖曰仁者不忧乐天也知者不惑知命也勇者不惧信理也以九月巳酉卒将属纩犹自力命其子伯震奉迤盥手爲书抵余曰仆晚得一官不及寸禄以死命也墓道之铭敢以累子化缕缕数十言字劲语庄如平生余执书泣不自持又明年祗召过家伯震泣请曰昔者吾父垂絶之言公忘之乎余曰此死生之託也矧尝受学于君今何敢以行役爲辤乃叙而铭之君讳道充字与可一名仲任年十八侍父访毉眉山父暴卒跣护而归大父母亡恙诸孤惸然见者率爲感涕从祖深甫见而抚之曰是非凡儿也爲除塾招彭山宋绍庭希宋元发藴教之与其诸子同衣食几研绍庭元发皆眉之秀也着録之生甚衆君学戴氏礼兼通诸经往往他经生未能言君爲剖析大指人人自以不及郡县校官率先诸子鸣年四十不售更爲词赋与绍熈三年嘉㤗四年賔荐声问益彰士之负笈请益者踵相接旁近郡邑竞致书币随资诲诱论议娓娓听者亡倦晚歳杜门谢聘即所居堂之后跨渠爲梁终日其上题诗曰心逺世尘隔调髙俚耳惊其自许益不凡又爲一小室而作诗寄余谓理穷性逹定力胜冨贵贫贱均逍遥君少以才气口笔豪里中见事风生奋髯抵掌不肯岀人下至是历变乆而阅理多非复昔所见矣使爲簿正得豆区禄何足以酬之而仅予之而亟夺之邪是歳卭之奏名者五人来旬日费说之先卒王仝往谢有司旣巾车跌而伤其足亦寝疾而卒君未及拜官亦卒世之爵不称德荣不益愧者往往而是独于寒畯之士刓忍弗肯卑岂卤莽于公卿之间而纎悉于州县之小吏虽天道亦若此邪君世爲卭之蒲江人曽祖父永安不仕祖父宏甫甞游辟雍多爲时闻人所知㑹靖康之变大困而归取魏氏生四子男君之考曰大中居长亦取魏氏生四子男君又居长取张氏亦生四子男长夭次伯震次梓老次同祖三女适赵庆孙郭孙贤蒲乙中孙男人外孙男女人张氏卒于绍熈二年四子男今惟伯震仅存先是歳在癸酉君甞卜县之仁惠里兊山葬元妃张氏而巳爲寿藏焉伯震今以继母樊氏之命以今年月甲子以君之䘮合祔铭曰贤能之书献于王祖庙宝鎭而偕藏科举自献古意亡东京乃以恩爲郎士而恩録𥘉志荒恩书乃俾命不长岂无他人耗太仓独此铢较而寸量命也柰何君奚伤佥书劒南西川判官李君墓志铭李君讳惟正字中父其先本唐宗室占名数于眉之彭山从徙卭之蒲江至君八世曽祖仲昉祖隆父大受该庆寿恩累封承务郎妣氏君少力学诵书穷晨夜长游成都学官受知于仙井李公舜臣遂宁杨公辅公甲成都勾公昌㤗眉山苏公诜李公亲授尚书小杨公亦相与下上其议论月书季考率在颜行淳熈七年以后凡四冠郷举士之爲科举者皆想闻风采负笈从之游卭蜀大家争走书币登绍熈四年进士时年四十有一犹以读书未广调汉州户椽凡待戍六年时相豫章京中逺鎭蜀日知公爲名进士遗君书有曰处闲六年人爲子惜吾欲用子恨未有历官月日也嘉㤗改兀蜀旱甚君令仁寿适雨旸恊序农用有秋明年而禾麦甘露呈祥者七邦人绘爲七瑞圗以侈其事次任佥书大安军判官逆曦变起蹇蹶西归辟地于县之长秋山大安距武兴六舎而近太守安公濡迹以平贼摄守杨公舎生而取义学椽史君次秦以膏油熏目获逃伪聘而君亦㓗身以自全数人者爲善不同归于明分义以正人心猗其盛哉制置使杨公辅尝知君于学官至是欲爲君白大安时事君谓此臣子常分终不自名长沙呉公猎继至俾摄崇庆府新津县今又辟佥书劒南西川节度判官先时君尝着书翼论孟至是翼孟犹未成书公退则竟其说内外劳勚遂得疾以卒盖嘉定五年正月某甲子也年六十有一临终无他语独以九十之亲爲念夫人乖隂阳之和致疾以贻亲忧者有矣君乃以着书得疾以不终养爲无涯之戚是可悲矣十五年十二月某甲子其孤仲庄将葬君于县之善何郷至和里兊山之原葬有期以状来且曰先君子亡恙时汲汲以䘮殣死爲念至控于有司严停尸缓葬之禁其孤不能嗣服先训乃贸于隂阳合祔之说迄今始克襄奉若又不得公铭将无以显先人之䰟余悲其言且念君在吾郷爲先逹君校类省试余在得中荷君知遇若此乃不果辤公元妃同郡费氏继室成都史氏一男仲庄五女长适成都王序之次魏景翁次杨伯森次樊梦镗次费友龙适杨樊者今皆卒王序之与余从弟亦卒孙男一人孙男女人铭曰士志利禄诗书爲媒苟得所欲弃如寒灰孰能如君于役于仕研磨编刬之死靡二死亦奚憾有子有书谷尔嗣人永念拮据魏府君墓志铭昔我祖父生七子男其第三处士府君和孙以后同姓郷贡府君邦逹六曰承事府君孝璹以后舅氏旣而伯仲季皆早世无嗣我祖妣髙孺人命承事以季子了翁爲仲朝散府君某后命处士以仲子仲翁与七季父郷贡府君孝璹之㓜子越翁偕爲季父某后时诸父惟郷贡在以诚长者爲郷里所称饥寒䘮疾凢不获者皆求焉家事丛委而我从父兄弟凡八人俱未昏嫁头戢戢立阃以内米盐靡宻之事又重爲季父忧君爲分其劳居数年季父卒而君益不得自脱矣兄弟以次有室有家门户日大赀用浸屈人犹以望于季父者望君廪廪乎若有不克负荷之忧了翁时佥书西川判官数以书勉之㝷召入学省于是越翁巳卒所与同㸑惟景翁文翁少翁三人其有志于学者君爲除塾聘师以成其志或耆好之不齐则委曲缝护惟恐稍伤弟顺之义用能食指数百无一间言者自叔父卒后凡二十余年而了翁与文翁得以一意䆠学无所挠夺则君之力也少翁旣先卒嘉定十三年冬十月甲子君卒后两月景翁亦卒君年四十有八于是兄弟之仅存者二人了翁出守潼川文翁亦以举辟交至将爲令新繁旣各有简书之畏而孀号穉泣又不无返顾之忧于是又重叹吾兄三十年干理经缉之爲功也君取张氏生子男輙夭仅存者三女君卒后长女亦夭嫂张氏以君之同产弟惪翁之子某爲君后又以君之治命营兆得卜于某郷某里某山而龟日未食厥十有五年了翁再召爲郎秉笔太史氏文翁以书来曰龟食于十有一月壬申矣兄其爲书呜唿余不得与于临穴之哀也莫爲之识将永负神明乃移书新䌓俾代余治事笃匠以是志诸圹且爲魏府君墓志铭呜唿余尚忍志余二弟之葬邪余叔父讳南寿元配同郡樊氏继室以承事郎赵某之女生二子男景翁字清甫少翁字仪甫清甫资谨实不妄语仪甫机悟多智虑二人尝与里少年游爲所訹几越足䋲检外裁自觉即屏谢不与交杜门扫室沈思微吟累歳间歩上下不失尺寸虽族姻有不见其面者前书后圗左炙右酒弟兄相对醺如也仪甫㝷得疾嘉定年月甲子卒年三十有四清甫益自饬畏食酒有节抑逺声色惟义所当爲者男不可夺不漫爲言论言輙近理余嘉其彊善而壮于礼也㑹守潼川将挈以自助旣治任忽夜半自执其手乎从弟文翁炳烛视之曰此谁手也曰兄左手也清甫恍然曰吾今日病矣吾有四体而忘其半吾焉得长乎急从眉山取毉治之则巳成淫痺之疾厥明年五月竟以此卒年四十有三余仕中外二十余年畏涂危机摇落齿髪毎有下泽车𣢾叚马之慕呜唿孰知其遂止此邪清甫取姨之子呉氏再取李氏故佥书劒南西川判官惟正之女生一女子未嫁一男子尚志则故奉议郎知灵泉县髙君载之仲子也清甫未病时以爲同气所出取爲巳子仪甫取同郡韩某之女生一男子某以疮失明呜唿旣不假之以年厥子又弗克大有所振立匪命也夫匪命也夫葬以今年十一月壬申墓在郷里山余方以尚书郎待罪史官不得徃视窆乃爲书此以纳诸圹知嘉定府宋君墓志铭余昔守广汉与什邡令宋君深之爲寮君贰吾州又获升君之堂尝涕泣而语余曰昔者朱文公旣铭吾先君子吏部之竁矣子其爲我书之以诏来者余即铭词而知宋氏之种学累善非一日也他日又出文公所与问荅曰中曰性曰知止曰格物此类凡数帖方文公以讲道云谷四方学者皆归之君之羣从首得其语孟中庸大小学诸书君名之源字积之文公更曰深之所以期君者若此吏部使湖南刘子澄清之守衡阳文公谓五峯胡子南轩张子流风遗韵多在湖湘俾君即刘访焉至衡则又得永嘉戴少望从而师之由是闻见日广余尝因是而重有感焉且吏部使闽未遑他务而访道于文公又遣其三子从之游彼之俗吏能知是乎三子克承父志数以经史疑义请问于文公今见于书䟽者凡五六徃返彼居骄习靡者能知是乎三子年少初学而文公巳汲汲然翕受而循诱之降心空臆若施诸大徒髙第者旣又以见此道孤立苟以是心至则未尝无诲也余与君相得之深盖昉乎此后十年其子伯熈来告曰吾父以嘉定十四年月日卒于官舎今将以十七年月日葬于成都县阳侯郷祖茔之侧昔者吾祖之墓文公铭之而公书之今父之铭不可以他请也㑹余造朝谢未皇明年以书抵京请益力追惟曩事乃不果辤君系出唐宰相璟今居成都双流曽祖杰不仕祖维赠奉议郎父若水绍兴三十年中进士乙科淳熈中爲秘书丞兼吏部郎终江西路转运判官累赠中大夫母张氏宇文氏皆令人君以殳任入官尉江原县盐酒城固司户茂州今龙游㑹呉曦之乱解印绶去贼平而返当路者以名闻诏进秩二等㝷以荐举改官知什邡县𤏡戎绎骚部使者檄君摄通判嘉定府未几通判卭州㑹威州阙使君人往摄事所至吏畏民尢怀之𥘉知龙州秩满移洋州未上又昜雅属南郑溃卒爲乱制置司命将将御前军讨之君谓皆故等夷恐不可任黎雅土兵号牌手者劲悍可用请自将而前卒頼其力少保安公丙开宣威幕府与参谋始君未至雅沙平夷盗边旣抚柔之及君暂去则夷又来君倍道还州夷厥角请命君曰夷德无厌不大治不创絶其饷道示必翦㓕复欵塞矢死无犯玺书褒嘉㑹宣抚司以调度急括隐户拘絶产郡民刘子壬託爲姦利君请身任其事以免憸人倚法之弊有志未遂而殁始余观于汉儒自谓得易于何师受书于某氏门标尸列窃亦病之及观申公诸生爲守尉内史者治官民皆廉节王式诸生颂礼甚严试诵有法使诸愽士惊问何师信知师道之有益于人如王谢家子弟耳濡目染气质随改借令稍佚前闻于所尝言终不能忘也夫惟有不能忘也则有触乎事而不可巳隐于心而不敢爲者矣如君之得于师友者若此使假之年尊闻行知庸可限其成邪君娶洪雅孙氏封安人二子男伯熈以遗泽𥙷官次伯显早夭女适迪功郎监崇庆府酒税杨子㤗孙男女各一人铭曰万里㝷师难疑反覆师不倦诲友不虑渎始初清明旦昼未梏如彼苌楚夭之沃沃循是初心以御物欲迹其所就宁有絶续我作铭诗后人其谷朝奉郎通判台州曹君墓志铭嘉㤗间余佥书劒南西川节度府方是时承平日乆民物阜蕃公私交𥙿虽卑官贱有司簿书筐箧之外多可称纪有曹君一致时爲干办四川茶马司笃实而聦蓺于余相友善也余爲国子正又与偕至在所山行水渉于泳于游交儆互发后十有九年再点班行访一致何官曰甞通判台州焉在曰死矣呜唿其才若是而用若是邪其子惟日㝷过余曰吾先君子葬未有铭惟先生之尝同寮也是以不敢他请余及叙之曰一致名易其先闽人避五代乱徙温居安固之许峯曽祖文甫祖迪父广居累赠朝奉大夫母蔡氏冝人一致少敏晤耆学于书无所再读下笔数千言登淳熈八年进士第调尉明之慈溪教授开州南安军由四川茶属用举主改官知福州长溪县主管江浙等路坑冶司文字坐言者主管某观起家通判合州年六十八而卒始未第巳名闻太学其再爲校官能使遐陬僻峤咸奋于业在蜀惟买书数千卷以归长溪豪猾屏息闽人称之方伯监司闻诸朝録名中书食祠官禄七年泊然将终身余知一致深信其所挟负者得施于时必有岀于人而仅行乎职业之间又不合以退士遇则见于世不用则亦巳矣所惜者非才也时也娶同县陈氏赐号安人子二人惟日迪功郎新上饶县主簿惟月业进士女适承信郎前监海酒税平阳林湜一致之卒以十三年十月甲子晦年六十有八葬以十五年十有一月壬申墓在许峯铭曰晢乎动容浩乎藴中曷亨其禀而塞彼逢不惠于极以彦我邦松邪相邪古斯幽宫重校鹤山先生大全文集卷之七十二鹤山先生大全文集鹤山先生大全文集文集七十三重校鹤山先生大全文集卷之七十三墓志铭承奉郎致仕李公墓志铭国朝士大夫致爲臣而归有谢辤祖饯之礼若朱昻王周李东之李受公卿以下皆爲赋诗则又汉庭饯客之所未有然而昔之去者大抵位高而宠极禄厚而家温其父祖禭印廞爵其子孙重侯叠组者也不然则韩文公所谓贺问未归吊庐巳萃未燕于堂巳哭于次者也又不然则三马食曹而作冝去之书一龙禅宋而兴归来之叹者也乃若奋身寒苦老不待年恩宠漏泉歌诗载道则自临卭李公始公讳侨字德秀早从方舟先生李公石寂通先生宋公兴游考卒诸弟事公如师迨仲氏何贡于郷厥三年公与叔氏民彞继上而民彞第进士公以索居益得肆力于学昼诵夕惟凡十有六年刘起居光柤始拔公于类省试明年擢第廷中授司户成都以禄不逮亲愿上所得官以爵考妣朝论谓非故事不可光宗皇帝御批其志可嘉特依所乞其训词谓非追逺报夲不解于心者不能于是公年五十有四赠考迪功郎妣孺人仍赐公𥘉品官公卿百执事荣其行歌以送之宰相爲摘上语名所居堂曰嘉志郡表其宅里曰节行厥十年而成都京悱又十年而眉山史公亮天应皆援公以请诏悉如故事而二史特官从事郎先是宣献楼公钥爲公草制且尝爲诗及是秉政尚述前事以饯二史而公之节益着公有别业在白鹤山下爲小室曰枕流号枕流居士前后鎭蜀者率致书币谘以阙失太守下车首加存访长沙呉公猎谕蜀荐士五十余人以公爲首部使者李公兴宗継以名闻诏特转承奉郎公笑曰身旣隐焉用文之屏迹田里賔至无留门者虽晚进末艺若缓急请敂率容接无厌斁公取蒲江谢氏先公五十五年而卒萧然一室领䄂羣从内外千指无私烹炊无疾歩大声启居以时食饮有节尤致严于賔祀诸从子学连案食共噐教飬均一用谦与賔贡履登丗科公虽喜见词色所期不止是也一日跌伤乆又苦气淋遗命棺不过三寸歛止时服一衾䘮从约葬从速母徇俗爲佛老供以嘉定十有四年十有一月丙子卒逺近民士吊哭不絶公系岀唐曹㳟王繇唐入蜀家成都治平间徙蜀州新津县曾大父安道大父泽游学辟雍以恩得官监酒卭州又徙卭父証累赠通直郎母大安人廖氏公之子用常孙男愿卜十一月壬申葬公于磐石郷孝义里癸山甥叙守文侯诚之爲状其行以属铭于了翁㑹君命召不克铭用常又以书请曰凡书太史氏之䇿皆有彞品惟士以节行着则例齿干逹官子非忘诸某愧谢旣爲登诸史册又志而铭之曰刘起居之诔曰公之归盖伤夫三纲五常之扫地而士不尽知其心制置使崔公与之亦曰举世鼻息于中独醒然则公之进退存亡其所关甚重而不轻是爲铭顾夫人墓志铭嘉定十有六年夏五月戊申蒋重珍举进士第一故事京师给驺哄自端门骑至期集所侯王大第供帐左右观焉时重珍迎侍母顾夫人于京下马称寿都人荣之留两月余授佥书建康军节度判官御其母以归于常之无钖方荣闻四驰惕然如将弗胜韬煇潜实益求其可愿者窃所噐爱焉明年重珍以书来曰走也不天以祸吾母曾不及豆区之飬呜唿尚忍言之吾母余十歳鞠于外家管氏一日父母家絶粮母祝髪而号曰天乎吾亲之未憗也此髪其有售乎命粥于市得百金以给炊自是父母家生理浸苏若有相之者迨归我先君事大母轩氏乐而忘其疾我诸父七人或夭或贫先君不能自振假馆于人吾母治室事旣备且戒能诵习五经论孟亲以授重珍有关于孝义则伸而复之重珍旣孤诸父给以饘粥母治丝枲取毫末之赢以衣之甞骤寒无衾重珍觉而温如则吾母纫纩以覆之且语曰保汝以奉先祀也重珍泣数行下孀孤乏人不堪其苦或以赀訹重珍爲之子而夺母志以配累举得官者吾母叱之吾先君之未泯则母之力也重珍年十七爲人授小学有𥜗鹑结忍敝以待束脩之入他日吾母持敝𥜗于诸父曰愿藏此俾无忘贫贱时有欲妻重珍以女室庐田土皆具母谓㓜孤得不死者诸父之力谨母他徙乃固谢焉重珍年四十余始获齿名于进士籍冬至之前日亲党贺吾母生辰母曰吾雅惮宴娭今不听汝爲之后将有悔重珍艴然以疑季冬得疾月正元日而卒身后惟破楮败衣呜唿天乎使吾母居约蹈困而曽不食子之报也今将以三月庚申葬于谢堰之原祔先君兆重惟昔试礼部尝以文字受知于先生由是幸有録于门心授神予非他人面交势合比也墓中之石不可以它属某尝闻之国人曰重珍之父南式资方严爲学该赡不事举子业其卒也重珍方生十年顾夫人持家教子有仪法读书至男子由右妇人由左诵之尤喜言李氏断臂事以爲妇人义当若此所居虽容膝而捡防内外凛不可越然则今于重珍之请也曷敢不诺顾氏晋散骑常侍赠侍中荣之后世居建业入国朝徙毗陵曽大父某大父某父某子男一人即重珍女适李大年孙女一人铭曰先儒有言妇适不再妇适而再饥寒之害然饥寒之事小而失节之罪大此岂妇之责也抑爲士也之戒自义理之不竞渺世途之焉届虽本无饥寒之迫巳莫知此身之爱伟哉夫人七十九载困穷陻阨而若是介百挫一忻亦莫之待瑑铭幽宫其永勿坏朝请大夫太府少卿直宝谟阁致仕张君墓志铭嘉定十六年秋朝散大夫太府少卿张君年六十有九引疾求谢䟽四五上天子重违其意诏直宝谟阁知眉州君出国郊意甚得在道犹喜见歌诗厥明年春二月戊辰朔舟次芜湖寝疾卒赴闻诏赠朝请大夫下所过郡国发民护其䘮以归于是孤世永叙次行实求铭于史官魏了翁以葬自惟得生最后淳熈五年君举进士了翁始生试吏爲西川佥书判官君不屑管库之卑获爲寮焉最后复侍同朝爲忘年交然则铭莫如了翁冝也张氏故晋人晋别爲韩张氏相韩五世留文成侯八世爲司空皓生纲爲广陵守广陵葬犍爲武阳今黄龙赤水大墓岿然子孙守坟有千余年不去者广陵三世孙爲广陵守则崇宁张氏之祖也名德相望蜀之世其家者莫先焉君之曽大父孟程大父弼直再世登科曽大父官至左朝散大夫赠朝议大夫大父官至左朝请郎考浒仅改宣教郎然二子皆以儒术世其科赠中奉大夫配临卭韩氏赠令人君讳午字智夫事亲不忍一日去左右父没事伯兄申尤谨资简重诺呐呐不出诸口而遇肯綮立解始调尉新繁以外囏不行再调尉籍县监司檄摄洪雅龙游二县又两易江原尉旣还郡守寘幕府凡三书考而食籍县之粟才半年爲令贵平辟干办潼川路转运司以内囏去除䘮堂差监成都府军资库用举主改通直郎知宣化县通判隆州知广安军又知逹州召爲工部郎中迁兵部歴军器监太府少卿居官催科仅足即捐以遗民曰赋有常数而求赢焉是厉民也与其无赫赫名而不失抚字之意公退读周公孔孟氏书曰是扶世立教可一日不亲乎宣化以军兴调民出庸县爲钱三千万当四年之赋君召里民俾自推择秋毫不出吏手见谓平允呉曦叛谒守薛九龄勉以讨贼自募士即劒外伺缓急首得平贼诏书驰白泸敍守其后薛侯以有备蒙赏君谓此臣子常分终不自言也广安有木讼怙势者君戢之不少假反见谮于大制置安公檄君上印君即诣台噼析中理安不能夺命反厥次㝷以制置使董君居谊属理讼牒事情俱得上姓名于朝未报徙知逹州诏任满赴行在奏事君入对首言君德三事曰仁曰明曰武次论蜀祸巳极愿早择帅臣㝷因转对又极论军政之弊轮对言朝廷未尝主和人乃意其必和未尝讳兵人乃以爲深讳士心疑沮内治作辍愿明国论以一人心推诚于刚方之士毋以虚文进之致审于剀切之言母以文具听之其间又论内帑版曹之弊及三边制阃山东归附甚悉上曰内帑诚不及向来又曰蜀中兵火可念又曰事当虑后上临朝渊嘿至是爲公改容陛楯者皆愕眙其后又以兵部对论蕲黄虏祸三边功赏语多激切方骎骎向用而归志浩不可挽矣早歳与淡斋王公灼游爲文平实典雅有家集二十卷皇雅铙歌二卷西汉评五卷古律诗五卷元配某郡王氏知昌州拱辰之女继室同郡苏氏皆赠冝人今夫人郫县宇文氏封宜人男一人即世永修职郎广安军岳池县主簿女三人长适进士惠脩次适文林郎新奏辟夔州路提刑司干办公事章夷清季适进士黄褎适惠黄者亦先卒孙男一人牛僧当以公致仕恩𥙷官孙女二人外孙男女二人世永卜宝庆元年三月甲子以治命葬君于本县至德山庾冈之原公且去国访了翁于休沭舎请以言忠信行笃敬二语书诸深衣之绅了翁敬诺而篆焉迨启手足曰以是歛我然则君所质行果在是与奚之死而弗忘也是可以铭铭曰言忠信行笃敬斯二者天所命言若易圣犹病差张君服是训非此绅目不瞑谁无死毙于正我作铭表终令直焕章阁淮西安抚赵君墓志铭自六飞南狩厉志克复非以江沱海陬爲安也不幸而权疆封㓂託有位以行其私慷慨愤激如忠简赵公与一时善类几遭孥戮之祸惟天聦明瘅恶胙善虽不幸而殒于迁謪者犹以不泯厥祀然而车攻吉日江汉常武之盛不可复蹟至于今百年而是非靡定则谁之罪与忠简之曽孙直焕章纶嘉定九年守信阳金虏元帅髙乞将步骑二十万入冦焕章公驰至郡绕城浚隍蒐军实励将士脱袁海于囚拔董思明于野皆授以师虏薄城下公擐胄乗城矢石如雨虏气沮拔栅㝷火攻甚急宻遣统制官康孝先率死士间径抵虏帐毙其酋注首槊上虏弃攻具走然犹拥兵复进士殊死战公趣其孥至以安衆心调遣兵偫粮蔡息间曰楚城砦公以飞虎义士克敌信效诸军列栅淮壖间出游骑以诱之一日与虏遇乗胜逐北一举而尽俘之于是开纳降附弱者赡衣食壮者隷军伍厥明年正月谍言虏治兵公乃以鄂军及信效义勇诸军专守御以飞虎军爲游击城诸砦土豪各保其地而身率郡僚分隅爲城守备二月虏盛兵先犯罗山寻纵燎迫郡城公登授方略遣飞虎统领许用先提精锐出城及其未定急击之杀伤甚衆虏犹以歩骑二万环城分万人阻城东诸山而阵公临督将士无不一当十虏败走又明年正月虏围浮光枣阳二月破光山县公曰光吾脣齿国也会光守柴君叔逹使使求援衆请自守公曰不可遣董思明与袁海军援光而以飞虎军爲后拒郡教授程光廷督之㑹诏班武功爵士益感奋公乃募勇士间道入光约表里破贼师次求城緫饷者忽欲移师防江公又持不可时虏破沙窝鄂禆将李遵战死虏乗胜入梅林列栅据关取仓粟江面震揺公惧虏得因粮召思明授成筭令倍道抵关络马山谷间而歩出胡家冲鱼贯而进攀木縁崖三十余里设伏于隘遇虏候骑擒之遂抜栅而入爇虏卧帐虏苍黄奔迸我师慿高蹴之唿声振山谷夺其徼帜书敕牛马杂畜不可胜计尽得官军前所遗资仗民老弱䧟贼中者皆拔以归㑹淮西将师援师四集虏大败遂解浮光之围自公守信阳虏再战皆北至是越境出竒威名震憺时江淮声问乆絶中外忧恐及捷书至士大夫抗手交庆然媦嫉亦自是始矣公之字曰君任五歳诵书入耳不忘年十九从朱文公于冨沙旣孤事后母孝抚弟妹有恩丞相忠定公汝愚每谓渡江诸贤处事精审无若忠简公比爲相召公兄弟与语叹曰逺器也乃白上録忠简旧恩并授登仕郎丁母林㳟人忧服除调监盐官县催煎盐场秩满移澧州安郷令赈饥兴学会姦林啸聚公集义勇民兵即巢穴捕诛首恶余党悉乎宣抚使呉公猎表诸朝寻主管荆湖北路安抚司机冝文字时议散遣㳂边忠义或虑召变制置使李公大性谓公曰惟子可以巳之公至郢忠义将董逵方激怒其衆公推诚谕之勉以赴选或归农若隷尺籍皆大喜过望更白制置使留茶商忠効一军𥙷兵籍以安反侧于安复荆门随枣诸屯踊跃听渠率孟宗政刘世兴扈再兴等后各能捍边有功名公所识抜也在郢闻土兵谋焚忠义将韩师愈之居爲乱亟造其庐道遇贼首狄烈叱之曰韩氏有警吾先斩若至则开门秉烛而坐贼逡廵遁散乃访田里疾苦而振贷之民流有归殍有藏桑稼劝功剽盗不作楚人始忘乱用荐者改官知潭州益阳县开安公河以避洞庭风涛之险通判江陵府数平冤狱郡人頼之犹以进士举与计吏偕入属有边遽朝廷知公才道拜信阳军以却敌功进秩三等寻除大理寺丞力辤改直秘阁仍守信阳节制军马俄以贼首虏进秩二等除太宗正丞兼权右司郎官直焕章阁知庐州安抚淮西节制本路屯戍军马道改知江陵府安抚湖北至官未乆以言者论削一阶罢明年主管绍兴府千秋鸿禧观寻直前谩还元秩嘉定十五年九月以旧职起知庐州安抚淮西十二月十四日舟次丹阳属疾而卒年五十九积官自廸功郎至朝议大夫妃冝人徐氏子璧将仕郎女适承事郎监嘉兴府华亭县市舶务张献举公手仪脩伟倜傥有大志少从诸父语及忠简公事慨然以世业自诡及仕嘉賔客轻货财睦族振穷适郢之役董逵军中致馈可百万钱曰例也公谢絶之爲郡凡公馈悉以赏捕㓂者江陵罢归无一畒之宅僦居长沙寻归萧山爲屋五楹仅庇风雨若将终身焉有时斋遗藳二十卷十六年冬十有二月甲子葬于绍兴府萧山县孝悌郷古井湾父盥故奉议郎赐绯衣银鱼累赠朝议大夫妣㳟人陈氏祖汾故宣教郎赐绯衣银鱼累赠金紫光禄大夫曽祖即丞相赠太传丰国忠简公也璧以书来言曰忠简不幸而辅佐中兴之业不卒天下以爲恨惟先人励志兴奋又不幸而不年所不敢知曰天也夫子论次旧闻知忠简冝详则铭先人以附忠简之袠不亦可乎乃爲之铭曰帝命明辟绍开丕平赉厥哲辅言授国成曾是登崇曾是翦弃殱我民特民罔攸蔇曰予不臧亦罔克长薙戎薅姦绥靖王略有皇命服胡卑金玦偾兴不贰以令厥终勒铭于竁式绍丰公陆伯微墓志铭嘉定十有六年冬正元日先皇帝御路朝特诏陆持之祕书省诮言特之字伯微故象山先生文安公之子也固辤不获命旣至又诏以迪功郎入省余时秉笔太史一见如旧交明年之元日余爲祕书监又得同省余尝榜所居室曰自菴伯微问所以名余曰易象于天行言自彊不息于明出地上言自昭明德天之健也日之进也非以爲人也伯微竦然曰吾所素讲也爲余作铭大要谓义袭而取之与集义所生当致辨于内外賔主之分以发名菴之义余以是益竒之伯微凡再乞归不许上即位转修职郎冬十有一月诏与堂除属官宝庆元年春差干办浙西安抚司命未下而伯微病矣请致其仕特命改通直郎遂以三月甲子属纩年五十有五诸公贵人嗟惜同声竞致恤始得脱輤于牖下厥十月其孤以书来曰先君之葬旣卜兆于文安之墓侧卜日于十一月之庚申重惟知先君莫子若也识竁之文敢以他属诸孤杖而执事于殡使先君之门人张璞以冯曾所次行实请子其母辤也呜唿伯微余益友也铭不敢不诺陆氏之系语在文安志状伯微曾大父戬大父贺赠宣教郎生六子季曰九渊学者尊其道称之曰象山先生终奉议郎知荆门军娶呉氏封太孺人生二子伯微其长也生而英䏸七歳援笔成文文安授徒于家伯微侍侧从容出一语同堂生莫能易也爲敕局删定伯微年才十三严重如成人开讲象山徒衆百人有未逹伯微爲敷绎厥㫖出守荆门会郡治失火伯微仓卒指授中程文安噐之文安没伯父梭山先生九龄言动必识事太孺人以孝谨着盱江利文伯文安髙弟也佐邑金谿伯微将师事之谢不敢当与人语有所启发诵之终身凡可以资取成德者如愤如失迨其划然启油然得气豁神竦昆弟友朋或讶其日改月化伯微不以自足也尤善观人气有纯骇才有高下抑扬开阖各中其会开禧北征伯微屏居且二十年矣忧时不怿乃历聘时贤将以有告过九江见徐公谊时议防江伯微请择僚吏察地形孰险而守孰易而战孰隘而伏母专爲江守徐又问伯微具言自古兴事造业非有学以辅之徃徃皆以血气盛衰爲锐惰故三国两晋诸贤多以盛年成功名公更天下事变多矣未举一事而朝思夕惟利害分数先入于中愚恐其爲之难也徐怃然留与语数日又之鄂谒薛公叔似项公安丗之荆谒呉公猎争先延礼寻皆谢归着书十篇名以戅说嘉定三年试江西转运司与选旣下第即所居讲授生徒有池旧名百荐遂以荐名堂着书有易提纲诸经杂说常平使袁公爕荐于朝谓伯微议论不爲空言缓急有可倚仗不报豫章建东湖书院连帅驰书币强起伯微长之㝷以太孺人年高辤归居四年卫公泾又致之累辤乃就诸生习于问放出入无节伯微每旦会揖即编其姓名于牒不至者麾之由是皆集遇有讲授卫公率僚属徃听焉其教大扺使人反求近思以不失其性之夲明与人言踈畅磊落而自律严谨骤见若和昜至反覆问辩则壁立千仭无少假借人有思念旬时不决若累千百语不能竟伯微判之俄顷尽以一言盖其生长见闻旣加人一等而精敏强济又足以践其所闻然而晚得一官阅十有九月而卒世之爵不称德荣不盖愧者徃徃以是独与儒生学士铢较寸量呜唿天果梦梦矣乎二男子湀泂四女子尚㓜铭曰金谿之陆自象山氏晜令季彊以学名士天啬厥施罔庸于时仅垂空言以淑尔私谓天啬之而焘厥后吁嗟焘矣亦罔克寿永兴之阡英烈言言有稽陆学兹维其传安德军节度使赠少保郡王赵公神道碑绍定六年五月戊午安德军节度使信安郡开国赵公薨于临安府休沐舎年五十有八遗奏闻上震悼辍视朝遣中使赐内帑水银龙脑以歛赠以金币勑有司治䘮葬家人谢弗敢明年改元端平诏赠某官爵信安郡王孤与汶兄弟奉公之丧葬衢州常山县西塘头某山先期以前国子司业林略所次行实介知枢宻院事乔公某以求铭于临卭魏某道远不得辤也窃迹其事公讳希錧字君钖旧名希喆举进士改赐今名太祖皇帝九世孙也高皇南狩少保自京师徙名数常山公生而明晤长而厉志少师衡阳公未冠肄业于石鼓书院尝有闻于永嘉陈君举传良后又受经徐子冝谊力贫苦学借书抄诵郡学有大雅斋以待国之贵游子弟公弗入曰吾独非寒素乎举庆元二年进士授修职郎待汀州司户参军阙寓僧舎䌷今攷古凢八年至临汀仅二月而峒㓂李元砺出没汀贑庐陵间汀人震惧郡㑹僚佐议守城公下坐无一语守异之曰不言得无所见乎公曰非䇿也距城三十里有关曰古城若悉精锐以扼其冲贼不足虑矣守以付公人爲危之公至关审形明间申令谨堠分画觕定贼巳遣谍窥关公得谍诘之纵其举火相示而羸师以误之夜半贼数百衘枚突至公严兵以待贼且至始命矢石俱下贼无一免余党闻风而遁公引还耄穉罗拜相属公繇他道以避之事闻诏陞本州推官中书省籍记姓名治疑狱决滞讼摄頽邑弭乱卒台郡皆才之去之日军民遮攀泣送者至数十里调主管䕫州路转运司帐司大宁盐井弊端如猬积负至九十余万斤公徃视之旬月偿及半踰月则告羡矣旣归䟽利病十条使者上诸朝民至今便之凡米盐钱糓之寄视星岀入夜复阅文书率漏下十刻掌备边团併诸藏遇使者新故之交府人持白金以请于公曰此羡也主者当得之公怒以白使者尽更其弊商人请官盐率不及数而官籴商米必求羸公悉爲釐正南人仕蜀归舟或挟商货或部贡篚以爲利公轻舟出峡引见便殿改奉议郎知信州玉山县未行召对公条列三事首言民力困于贪吏军力困于债帅国家之力则外困于归附之卒内困于浮沉之费次论四蜀铨注科举之敝次论大宁盐井夲末宁宗皆嘉纳之除大理寺丞迁大宗正丞权工部郎官宗姓多贫而始生有训名爲人后有过礼吏请赇亡蓺莫敢自陈公白其长推行之㑹朝议燕邸近属赴朝参者少命公易班以壮维藩之势公以踈贱力辞弗允特授吉州州刺史提举佑神观训词略曰艺祖创业垂统而支分派别浸成踈隔顾瞻班序慨然有怀又曰艺祖受天明命文昭武穆冝万冝亿乃环顾在列踈若晨星朕心慊然始知庙谟巳定弗可转也未几廷绅有请谓宗姓换班人尝举进士者请视朝士听轮对意盖有属也公对首论今日多事之际而未有办事之人朝绅清选也以缄黙爲靖重以刻薄爲举职以无所可否爲识体阃寄重任也以大言爲有志以使过爲知恩以不待指授于朝廷爲有才臣非敢厚诬天下以爲诬人志在选择未得其道器使未当其才耳次论宗学之建朝廷美意也校定法不视太学而视武学外舎优校必待公试中选而后陞一请一免而不得援永免例巳陞内舎胄监前名而不得注诸州教授名爲重之实则薄之恐非风厉之夲旨也除成州团练使赐金带令服系寳玺恩进和州防御使今上登极恩进潭州观察使以公族近邸恩特加厚又进安德军承宣使公引对言𥘉政急务莫先于明君道緫治统収人心敷对移晷上爲动容曰卿所陈极明要于𥘉政所系尤切越明年复当奏事论祠祭不蠲禁卫不肃凡皆职分所当言者慈明宫上寿升节度封信安郡公自男爵积户至三千九百食实封六百不幸足疾卧家累歳而殁某窃尝怪周有天下内而三吏六聮外而五侯九伯类出于同姓之英至秦汉以后千五百年间独未见一人同国家休戚爲王室轻重如古所谓同姓之卿者二五之运流行宇宙亘千载如一日未始有今昔之闲而天之降才尔殊何也古之待同姓推尊祖以及于敬宗推敬宗以及于収族盖自始祖爲正姓高祖爲庶姓庶姓别于上而戚单于下则系之以氏统之以宗合之以族凡有事于庙庙之子姓各以昭穆爲序旅酬赐爵昭穆各齿内宾宗妇庙序以伦盖不惟奠系明统亦以别嫌明微是故兄弟之国不庙先王公子公孙不皆祖祢其先君凢以厚其别也况又养之于成均以观其德行列之于王闱以考其中失其朝夕之所与居者俊士造士也观感而志喻者正言正行也夫然后处之以国邑授之以民事甸稍县畺之采六遂之余地各有公邑其有功有德则裂寰外之地而侯之土田陪邑祝宗卜史宗氏分族以宠绥之或世其爵禄或入爲公卿大抵亲有等则人知敬宗族有别则人无觊觎又爲之建学立师而居有教饩廪授田而生有养则其内间两社以辅王室外分三土以翰王略亲亲贤贤之效后世鲜俪焉乃其所也周自始祖曁于末孙凡享有民社二千余年秦虽僣偪犹三十余年弗敢窃号也乃自春秋以降恶嫌逺偪自翦其类所谓内亡骨肉本根之辅外亡尺土藩翼之卫者岂惟秦事然也自二汉魏晋至于齐梁隋唐之季亦莫不然其间岂无以经术称以词华显然不过爲韬光晦迹全身远害之图而犹有不免于祸者然则非千五百年间天固啬于神明之胄盖有之而莫知所以用之耳公风资凝重胸抱魁垒禇无一金无蹙容也秩正二品无喜色也扬人之善不记人之过急人之难不忘人之恩少师薨公尚㓜护䘮以归道遇宼左右骇散公拊棺恸哭不慑㓂义而去之洊遭母江夫人䘮哀毁骨立时弟妹未昏嫁公悉资予之族党亲姻有四孤女公皆子而娉之官于䕫适同年进士李鸣鳯自馆职𥙷外一夕暴卒公捐金治䘮事前歳盗废其郷纵火邑郛胥爲煨烬不忍犯公之家万里入蜀无秋毫援助诸台交荐之同知枢宻安公丙繇长沙还蜀见公于稠人中即留饮握手道心事解所佩玉以赠且愿举之公辞以及格安公曰然则使我有失士之恨奈何盍貤诸所亲曰有母党可受此而不敢专曰君谓可则可矣是举也人两贤之使公内掌台阁外居藩辅稍得见诸事业其所立当何如旣换班自号畤隐居士以琴书诗酒自虞祈寒盛暑未尝谒告或谓公何自苦若此曰正愧无以𥙷报若併废之如此心何公备歴艰难不忘贫贱卧兴书籍衣食取裁足不置妾媵故训词有曰爵禄褒嘉不改儒生之习威仪谨饰蔚爲朝着之华盖知公之深者娶江氏殿中侍御史跻之孙封淑人赐冠帔遗奏上进封郡夫人子男六人与潚八歳能属文早夭与汶以混𥙷第一入宗学举嘉定十六年进士仐以承直郎特改差西京中岳庙换尚书左铨与潞宗学诸生绍定二年进士承直郎今监嘉兴府比较务与洸嘉定十六年武举绍定二年换试进士出身今以承直郎当赴尚书左铨与瀚忠翊郎监饶州户部赡军酒库与澧京学诸生绍定五年进士修职郎待年出官女一人嫁儒林郎福州司法参军唐庆逺孙男一人孟植孤女二人尚㓜铭曰维宋三宣艺祖维昆艺宗九支孔曼且蕃维信安公秉德静渊敡歴中外风绩言言胡不用之屏翰城垣居之着定位大爵尊虫飞而朝㑹盈而旋弗究弗宣弗振弗年分有所制以亲㧖贤我明古制识恨丘原重校鹤山先生大全文集卷之七十三鹤山先生大全文集鹤山先生大全文集文集七十四重校鹤山先生大全文集卷之七十四墓志碑铭观文殿学士左通奉大夫赠特进谥文靖朱公神道碑共惟髙宗皇帝聦睿神武格知天心自大难甫平深惟国本之未建乃绍兴元年四月戊申以至和故事面谕宰臣宗尹等厥旣得人是爲孝宗皇帝由是诏书数下圣意益白绍兴末诏御史中丞朱公倬知贡举举人刘朔论贾谊通逹国体在于豫建太子公擢爲第一公平时造膝未尝不反覆及此至是以典举复命又论奏乆之上再三称善由是𬒳遇迨建王正名从幸时惟陈文㳟公与公实左右髙皇事无小大必以谘问矧揖逊大事葢孰闻之三十二年春二月髙皇还自金陵公以季及七十引礼律求谢手书不允请至三四髙皇谕之曰卿风采诚未复旧然遽欲引去何也知不可夺乃六月巳巳诏以观文殿学士提举江州太平兴国宫会孝皇升储中外流传疑信参半谏大夫故与公有怨乃以风闻上䟽孝皇知公无他比再上降资政殿学士词臣承望至谓元良天下之本乃觊畴庸不知君臣之间未甞有异论也授受之意屡形诏谕谁不知之矧公自典甞白发其端继以臣隣陪扈出入与闻政几脱有欲言当不待临事而发也公之所启不过曰靖康之事正以传位太遽盍姑徐之揆诸人情此亦爱君之至者髙皇决不以爲忤而孝庙仁孝笃诚未尝志于趣得则亦必不以爲疑陛辤之日髙皇谕云所论于卿何与朕欲过德寿宫卿且归俟年歳当召卿明年公以致仕闻孝宗谓辅臣曰朱某有性气如何便欲致仕辅臣以赴闻上曰可怜可怜恤典一如前宰相遂诏复元职自通奉大夫赠特进致仕遗表恩泽凡十人然后人知两宫果不以爲忤也迨淳熈𥘉公之子端厚端学侍魏国太夫人于行都六季以忧去端厚自左藏东库除将作监主簿易太府寺簿端学自左藏南库除大理寺主簿皆出自宸断服除端厚又起家大理丞端学太府簿寻迁丞至是人益疑传闻之谬淳熈十四年公之孙着举进士唱第之日上顾谓二相王淮周必大曰此义方之训二相出以语人人又知孝皇于公历二十有六秊柬记未甞忘也某每惟帝者之盛犹曰惟口出好兴戎葢授受之间古人所甚畏以范文冨诸臣定䇿之功人知勿敢言微王同老自陈宁没身不见録王歧公与予之议未甞有异论也犹曰指社稷爲他家而谴之微其子仲脩一言亦将无以自白虽然是尚有可诿者曰出好自口兴戎自口故言之而不自爲德也不见知而不敢辩也今髙皇之蔽志踰三十秊而孝皇以继志爲恱不以位爲乐凡皆中外所共知是岂较此迟速之间者今如言者之说则浅浅议圣德也公之知不知庸何恤而揖逊古今之盛观此不可以不辩后此者四十秊着爲左帑某始获託交每讶公前诬旣白而铭谥未请又二十秊获侍同朝始知以文靖易名着尝从容以语某曰先文靖即丗旣六十秊昔者任公文荐甞状其行治寻厄于火王公普甞铭其年阀它未有纪子于前言徃行槩尝有闻盍爲我志而铭之某弗敢辤公字汉章朱氏自曹姓其后颛帝之后曰陆终终之子曰安安之裔孙曰侠周武王封之于邾至仪父十二丗矣后八丗爲楚所併子孙去邑爲朱氏丗居沛国相县至汉大司马长史诩生大司空浮浮生下邳太守永永九世孙吏部尚书尚生司徒质二子禹卓禹坐党锢之难子孙避地丹阳卓之后爲唐宰相敬则唐末公之七丗祖又避地于闽遂爲闽县人其丹阳之别乎曾祖考翼累赠至太师追封衞国公祖敏修皇朝奉郎广东路提举常平赠少师考庭佐皇从政郎太学博士累赠太保取黄氏赠呉国夫人故宣奉大夫稹之女生四子男公爲适长生而秀异曾祖妣周国疾亟犹抚之曰是必兴我家恨不及见之少长诵书日万言少师爱之寝食必俱朱氏丗传易公尤极精邃未冠以郷举至京𥙷太学内舎生丁呉国忧哀羸不胜衣服除又居太保忧宣和三年复郷举法公以选登五年进士第调常州宜兴县主簿虏将入㓂居民求辟地公爲具舟给食全活甚衆亡何民告涝于郡郡委公阅实公爲蠲田租至九分若全免守怒将攟治之旣知公秉志坚确乃俾摄属张忠献公荐公召对除广东路茶盐司干官再用荐改除捡察福建广东西经费财用所属官明橐爲宣谕使至广人惮其风声独于公慰荐甚异谓之曰冝兴㓂至脱民于死者非公邪民至今思之遂表于上时方以刘豫爲忧因赐对䇿其必败髙皇大喜诏改合入官与相秦桧忤出教授越州参知政事张守帅淅东又以表于上除教授诸王宫恶言兵公所论掩骼又忤会有边警淅东制置使梁汝嘉以公详练表摄参谋有捕获羣㓂梁属公与吕稽中鞠实公独得二人黥窜之余释不问曰吾大父尉崇安日有获㓂二百坐死者七十余大父谓此饥民剽食耳未可尽以三尺绳之也悉缓其罪耳不以徼赏今吾其无愧大父乎满秩还里辟秦祸食祠官之禄十余年家藏书数万卷皆手自校雠除通判南劒州凡四年乃上建㓂阿魏聚徒数千建壌接而卒愞不可用公以信赏擒获一境赖之差知惠州陛辞因言尝䇿刘豫必败髙皇曰记得记得卿乆淹何所公曰厄于桧上愀然慰谕曰惠阳去朝廷逺頼卿抚百姓如朕亲抚之目送公去旬日忽问大臣曰前日之对谁爲荐之曰守臣陛辤常典也上令亟召对政府有未知公者曰巳去矣遂除国子监丞公闻命还眎事凡八阅月以职事转对建请勤恤民隐未几除提举浙西路常平二三大臣亦罔知上意忽特命自今在内除提举官令朝辤上殿葢爲公设也公首登对上曰近来内重外轻今卿以朕亲擢之人出爲部使人皆知内外之任均又曰人不知卿惟朕独知卿乃除右正言二十七年秌也二十九年春二月进侍御史秋八月差国子监发解所监试官冬十二月进中丞公自爲台谏眷滋厚而心益畏常言人主任我以耳目託我以腹心非报怨任气之地必湏上荅天心不爲子孙植荆棘也每上䟽必夙兴露告赫然如上帝之我临朝论方畏言边备公悉力开陈言详气定虽盛怒不慑在言路乆荐人论事以至发仓廪蠲米价减私盐覈军籍抑配禁州县科借凢以兴利除敝无虑数十条率焚藁不传公经学醇深经筵侍上多所称善自典举还迁参知政事明年拜尚书右仆射公控免之词谓一言窹主讵縁左右之容人以爲荣月余诏提举三朝国史详定一司敕令明堂加恩进封开国公金亮㓂江公陈战备应三䇿且谓兵应者胜上曰卿所言三䇿甚当朕书于坐右朝夕思之虏势䆮迫公又䇿虏三事上焉者爲耕筑计中焉守备下则妄意絶江然臣谓多从下䇿可无患焉旣皆如公所料史忠定张忠简虞忠肃刘忠肃之进用公皆有力焉王鲁公陈福公及王公之望芮公烨亦公所荐也有议敷编民助军者公力止之有求迁进者公曰此朝廷之名器岂容以市私恩扈从亲征忧边思职寝食俱废得鼻衂之疾上方和药以赐诏同知枢宻院黄祖舜拊问而公去意不可囬矣公事亲诚孝遇族党州闾以厚未尝言人过无声色之奉毎饮食衣服必曰吾父母恭俭积德以遗子孙吾德不逮何敢享此昆弟姊妹凡八人昏嫁衣食咸取给焉最嗜书捜访古今圗史不遗博见而强志天文历数之学尤所究心元配刘氏仅两月而卒赠相国夫人继室李氏右宣教郎陔之女生膺九封至国夫人年七十有八二子即端厚端学端厚终中散大夫知汀州赠中大夫端学终中奉大夫直秘阁三歴郡四持节赠光禄大夫女四人长适某官刘浚早卒次适某官张次某官李璹某官陈宋衡孙男二人曾某官着今爲大夫吏部尚书兼侍读孙女二人适某官某官曽孙男人某官曽孙女人公薨以隆兴元年六月甲戍葬以二年五月辛卯墓在怀安县灵山郷飞山之原铭曰维文靖公器逺识冲劢相中兴而閟其能敬保元子而泯其功彼不我知谓我觊庸赫赫两宫照知臣忠有子有孙简在帝衷明明上天亦临尔躬有孙有曾式亢厥宗观湜知渭观火知风我铭有徴匪私乎公中大夫祕阁修㯢致仕杨公墓志铭上践祚之元年杨公子谟与蜀士五人咸𬒳特招公自嘉定八年累䟽乞身书祠官之考考满不复以请闲二三歳朝廷必时其满而申命焉于是卧家十有一年矣闻诏辤不就士爲公出处谋者不一今屯田郎度君正移书强起公公于屈伸之分察之巳审固谢焉二年九月寝疾遂致其仕巳卯属纩年七十有四先是公于县之南山筑室聚友号云山书院尝曰我死则葬于是山至是孤仁举卜日维四年十二月庚申食则今绍定元年也乃以书谂某曰维我先君子经德履道克纯厥终海内知心冝莫子若幽宫之铭敢以烦执事某执书泣曰今复有杨公邪士不幸而不生于三代之前师异指殊无所统壹其亦幸而生于国朝诸儒之后理明义精有所据依虽然抑又有甚不幸者焉隂阳鬼神之赜性命道德之奥与夫爲人爲巳成巳成物之理先儒之讲析旣精后学之诵説滋广士习其读玩爲常谈甚者託之以饰词辩假之以猎声利反以爲学术之累有如明辩而笃行纯德表里令名始终人无知愚皆曰浩斋先生者则走也虽藐焉罪疚寕敢以他爲辤谨爲叙而铭之杨氏丗居华隂僊谷至唐太保汉公之曾孙庭辉入蜀爲普安令后居潼川五季时有爲银青光禄大夫潼川讨击使者徙飞乌生鲁珣鲁珣生延秀延秀生惟广惟广生士逹士逹生南重南重生𥙿𥙿生四子男其仲曰知章该累举恩不复仕自号云山老人累赠至通议大夫妣同郡何氏以淳熈庆寿恩封太孺人累赠至令人公字伯昌自㓜孝友端悫能诵书属文通泉王晋卿教授诸生爲第五等公时年十六受学旬歳巳辈行髙等旣冠有大虑周程子诸书虽传于蜀于时未广通议游广汉得张宣公之学以授公且诲之曰欲造圣门先从此入若造深养熟内外合一治巳治人之道备矣公朝夕究圗凝然一室徃徃踰月不出户自是黙识圣贤下学上逹之序动静语嘿不违乎诚淳熈四年以词赋于转运司㑹父卒七年就外省试文靖胡公得其文以爲有格君气象置诸优等入对大问方阜陵锐意于治发䇿数十条公对畧曰帝王躬行之实莫大于学学者政事之本也虽然欲极乎学之用不可不求其要何谓要行之以至诚要之以不息是也大学之道自正心诚意以至乎平天下中庸之道自尊贤以至于来逺人皆不外乎至诚之一言臣不知陛下之躬行果诚欤抑未欤臣试以天人之应而卜陛下之诚则知容有未至也又曰臣闻之道路谓陛下左右近习之人虽无显然害治之迹而謟䛕欺矫实繁有徒故凡求于速害者率造䆠寺之门珠玉锦绣以充苞苴络绎于道而陛下有所不知此非细患也孝宗嘉其直擢寘甲科葢自郷举至是三试皆第八人歴绵州广安军教授调崇庆府録事参军茶马司改辟干办公事未报堂差成都府教授以举主改通直郎知隆庆府普城县通判成都府权发遣黎州兼管内安抚司公事勑差四川类省试院考试官召赴行在除尚书吏部郎中迁军器监仍兼郎宣差御试详定官迁大礼少卿主管右治狱累请𥙷外除直华文阁成都府路提点刑狱公事兼提举常平等事凡再兼知嘉定府又累请归田进直徽猷阁凡再任主管建寕府武夷山沖佑观差知隆州辝不就直显谟阁主管绍兴府千秋鸿禧观提举毫州明道宫召赴行在控辤未报乞守中大夫飞乌县男致仕诏除祕阁修撰公始职教二郡皆以义理训迪诸生成都学官盖四蜀之士咸在公之余论渐𬒳滋广在普成纯用诗书不杂他术爲诸邑最歳旱捐县帑之赢爲民代输者几万缗李公壁除兵部侍郎举公自代公未甞有书尺之素也成都帅守谢公源明绳下苛急莫府惮之公于事无巨细噼析是非虽逢盛怒率爲公屈后尝语人曰吾几失杨公碉门蕃部㓂边宣抚司辟公之黎务以恩信覊縻且樽节浮费与边民代输二年又请于朝降缗钱厚储峙广土丁省戍卒増义勇患士子闻见寡陋休沐即学官诲之士咸知趋郷逆曦僣叛诸蛮将伺衅而动边民皇皇公誓以死守饰家人母轻去以爲民望移书方伯监司起义讨贼愿调禁军义勇爲先驱戍将张燧将所部五百欲爲乱士不从号唿诣郡燧䇿马随至公麾郡卒缚燧归于制置司以张昙次𥙷士俯伏听命未几逆党董鎭至成都陵逼蜀师分遣禆将雷珂径至郡交昙所领军祸且不测会安静寨谍羌出没公即遣珂军二百乗边以携其党而令义勇军还郡以张声势贼气顿索曦寻遣校王安国犒军安国持郡吏欲以留令诛之公义形于色安国不敢动文移迁延以厎贼平人以是服公应变之略云主四川类省试事兼监试事公以取文之要五校士之目七示同事者大要先义理而后文采虚心从衆而不断以巳见且专以论䇿定去取公故爲点捡官及是典领咸谓得人蜀帅杨公辅遂以五要七目闻上且刻诸试院寻即院拜召命控辞不获秩满去郡郡人象而祠之申诏趣发入对便殿首论权臣误国叛将干纪陛下不动声色诛此二孽如戮狐兎而臣愚犹有忧者鍳遄徃之巳事开惟新之令啚在陛下审处而已其二论皇太子旣正储宫之位冝使亲正人授正学王者之学果何学也大学之所谓正心中庸之所谓谨独是也惟辅导得人而后有所受三乞招填黎州土军分畨上寨歳循旧比给缗籴粟以备缓急典铨二年不徒例之拘必权其资望而予夺之吏道无壅因转对请于淮上荆襄关表汉中空闲之地招募军民杂耕以省饷运节滥赐捐内帑以充籴缗以収末楮严责州郡实常平之储归广惠仓元蓄以备凶歉罢军兴一切科歛之法复师旅饥荒之地以纾民力又曰民之困苦极矣不可以其屡经兵荒而不离夫易失者人心难谌者天意修人事以符天意其要在养民除军器监寻复兼侍左郎官轮对申言权臣叛将之弊如𥘉对次论学术乃国家之寿脉公论迺天下之元气所以扶持皇极主张国是者必归诸此更化以来衆正之路方启而羣枉之门渐开善类虽进而忠鲠之士有相继引去者矣姦党虽斥而寅縁势要有抆拭叙用者矣夫君子小人如薫莸之不可同器今顾欲调停参用之几何不爲君子之仇而基国家之祸欤始公奏陈先帝蹙頞颔首者乆之权倖侧目公谓同列纵以此得罪其甘如荠乃力请𥙷外朝廷不欲以言罪人进介卿以留之棘寺有坐伪告者株逮甚衆公酌情爲三等奏闻决遣事连鉅阉郑氏兄弟乃移文内侍省索粥告之赃小人由是益怨在寺仅半年而去公自念非逹贤无以报国会免朝辤遂荐蜀士四十余人于当路公之规摹识量葢若此丗论方隘不足以知公也过家上冡历所部郡邑屏厨传广谘访奖静退抑躁竞旣抵所治绝请託却馈赂审彰瘅一道肃然向风嘉爲并边郡公爲筑堡寨结土丁歳给衣装春秋阅习焉刑狱司旧有备边库自比歳利店之扰储蓄几尽公节缩冗费𥙷还其半又上诸朝乞给缗钱爲新丁衣廪之储拨还常平免役寛剰等钱爲水旱不测之备恩收耄疾之人母得注狱官县尉𬒳命兼权嘉定府嘉之中鎭寨控扼虚恨之境自北二旣诛之后虚恨疑不受犒十余年公遣吏徃沉黎玄市所说谕虚恨酋领如约诣寨寨将马槱利其犒赏擅杀数人公怒縳槱下吏窜徙之廵按属部剖决滞讼惟成都以制阃所治典者例不敢孰何公曰是之不究何以厉余乃随事平决新繁民曲防蕰利歳与新都相雠讼公临视度其地多寡聚石爲象鼻堰口以均水利两邑便之嘉定守洪偲报罢公再兼府事偲窃用府缗公督还其半黥窜其嬖史以其状上之一郡称快然自是得请以去不复出矣即云山书院讲授后进吉月月半诵论孟中庸大学语或至旰听之者各充然有得呜唿自井田封建坏君师之职分不明六经之道千数百年几爲未试之书国朝自周程张氏及近丗朱张吕氏相与扶持绵延斯道复明于是百数十年间徃徃有闻见而作者然而依丗则废道违俗则危殆使浮湛州县出入里闾以其所独得私淑党类则国人化之而仁逊子弟从之而忠孝乃犹有以行其志况如公之寛和质实发于精神动于气㒵能使人鄙吝销释至其阅事乆而烛理明视精粗表里眞知其爲一公私义利实见其爲异故虽即温爱氿而捡履金石仪观山河世所谓可悦可慕者一无以动其心焉又不知观而善闻而兴者复几人也未尝有所着述惟欲使人精体实践以造于得故其遗文仅有浩斋退藁若干卷尢笃于伦类塾居必属其亲族子弟聘士而教之从弟子谔自㓜受学登庆元五年进士第甫调官而卒终身念之以上宗祀恩官其子仁任登仕郎族之孤孽不能自立者爲办丧葬婚聘郷邑甞有旱劝分赈粜不遗余力取勾龙氏封㳟人先四年卒加赠令人子八人四男传孙绵孙蚤天仁端甞与賔贡终儒林郎小溪县丞先一年卒仁举再举干郷今从事郎顺庆府团练判官四女长适从事郎新井县令何叔丁次适奉议郎知平泉县费灋先十年卒以适儒林郎签书普州军事判官冯仲烨季女有癎疾未嫁孙男义质以致仕恩当𥙷官外孙男女各二人铭曰血气之知譁丗取妍歳月慆迈志随气迁卓哉杨公植基盛年騑騑翼翼陟巘自原知行互发华皓益坚虽挠弗夺虽诱弗挻云山之颠巽后丙前有郁者仟公归其全朝奉郎新知卭州何君墓志铭嘉定八年十一月庚午新知卭州何君卒其二子充褎营德阳县之义合郷元池里鸖垄命于蔡祔先君食卜葬厥九秊十一月甲寅食其季弟德固以朝请郎老干家状君行来谒铭某于仕于役乆负然诺其后待罪太史氏充以书来趣铭窃迹其状爲之志曰何氏系出蜀郡世居汉之绵竹曽大父延世大父革赠朝请大夫出赘于德阳史氏因徙名数父耕爲四川类省试第一自朝请大夫祕书监出守潼川以卒赠正议大夫妣李氏累赠硕人生三子君爲长讳悳方字元方一字伯直自㓜至冠未甞去侍侧资分旣髙漑以家学二弟悳彦悳固胥视以劝淳熈元年祕监守汉嘉公年二十余以词赋试转运司与选祕监毎念仲季氏贫欲尽推田庐卑之君力賛其决祕监即丗至无以奉賔祭乃卜筑东山之麓四壁萧条以书自娱怡如也𥘉祕监当任子首以命从子之孤者至是君又以遗泽逊于仲弼人谓礼律先冡嫡君固辤会二弟同举淳熈十五年进士径白宗长奏任焉君不及知也呜唿天下俗薄岂惟隣里郷党不相赒賔对有宗挨兄弟甲冨乙贫相视如路人者祕监推产于同气䝯恩于从子君能耸善扶谊以成考志可不谓贤矣乎君从外铨拟华阳尉未上擢绍熈元年进士阶迪功郎改调阆州司户参军杨恭恵公时緫蜀赋以君监兴元府户部大军仓用举将陞从事郎教授龙州永康军永康未上改隆州又以举将改宣教郎知飞乌县制置使辟通判简州堂授通判成都府擢知怀安军卭州卭未及上君爲吏严明人不敢干以私其在兴元平槩量以市籴谨簿书以出纳吏重足立未满歳所蓄𥙿如爲前官偿宿负更用善粟饷军去之日斗食以上祖帐横道十余里不绝龙爲州地僻士鲜君孜孜教飬不遗余力士习竞劝自南渡后无举进士者至是赵楙以词赋冠蜀隆虽士郷会校官不修且歳入薄不足以飬士徒恃粥井之利又爲转运司所榷不以时给君白漕使者赵君善宣即郡截拨廪粟用继知飞乌有姦民比而挠法君䟽其尤者闻诸方伯监司而窜徙之余则掲橥于宅里咸相母犯覈歳之出入凡浮于用者节之朞歳戒眎始至倍蓰于是条其赋役之病民者代之输爲钱以鉅万计又以十之八籍爲水旱之备又以修学官市养士田成都爲西南剧而府公率崇位皃胥吏倚爲姦吏眎贰蔑如也君䋲以法人始知有贰成都学官凡四蜀之士咸在自比歳挑逹不捡孰何之则皷衆诟詈羣去以持其长君曰苟避怨谤将何事可爲慨然以身任之汰冗滥严课试谨出入学校肃然通判分东西㕔君之父子兄弟前后爲西㕔刘文节公爲记其事其爲懐安也隣邦以币交则以其币报焉约巳啬用得余财数万缗籍爲备荒若干义济若干赡学若干余以代民赋视飞乌倍之又爲浮梁以济大江且积歳修之费居不知役渉不告病呜唿自贪刻成风视民如雠与吏爲市而君所居官约已以𥙿民力束吏以清政本葢皆今人之所难能者可不谓之贤矣乎无何仲弼以都官郎卒叔坚以知崇庆府致其事君归意逾切闻临卭之命自矢弗岀矣卒之年六十有五君爲人果毅多识闲家有仪则莅宫整严历任几三十年累阶至朝奉郎娶穆氏赠安人先十二年卒二子长充今爲从政郎嘉定府司理参军次襃一女适迪功郎监眉州在城酒务髙允绩孙男女各四人铭曰推产辤官匪以自㓗也恤隐赒囏非以苟恱也擿伏薅姦匪私之讦也趋劳弃安匪名之掠也行吾分之当然人谓我揭揭也勒铭幽仟光先监之烮也朝散郎主管华州云台观彭侯墓志铭共惟干淳之盛封殖士气积而至于绍熈之季异材辈出时惟吏部侍郎忠肃彭公以正学直道羽仪禁列孽韩柄国趋和者立致通顕公见上辩遏坚恳旣又拜䟽极言其姦虽繇是挫揠不复信而风烈言言垂芳简册清江彭氏遂爲江右名家忠肃之祖愈不仕父文通赠朝奉大夫忠肃之元配敖氏赠信安郡夫人继赵氏赠新安生三子男其冡子即侯也名钦字仲恭一字仲敬以父任爲承务郎监兴化军莆田县涵头盐仓忠肃作𥘉筮箴勉之其目曰处事必公举职必勤御吏以正抚民以仁诚以事大和以接人唯俭与廉治家及身公受命如将弗胜凡职所当问如覈登耗时出纳捡姦盗戢谰辞访求宿敝敬恭夙夜先是以税户运盐歳十三运运献白金十二两凡盐丁出入谩不敢孰何侯立罢之而宪禁于衢又移书转运司极陈收耗盐减脚费及上官敷配亭户强市海物之弊使者皆行其言且以廉谨是褒前执政鄚公侨亦闻而举之知武陵县以新制改差佥书荆门军判官未上而忠肃薨嘉定元年四月翰林学士楼公钥上忠肃奏藳乞加命禭録用子孙诏与侯陞擢差遣十一月差主管湖北安抚司机冝文字十二月诏与寺监簿差遣寻除太府寺主簿改大理寺以新安卒皆不及拜四年三月除军器监主簿五年八月轮对其略曰人才者治功之本学术者人才之本今贪冒奔竞欺罔苟且爲害极矣古人㓜学壮行本诸仁义忠信后丗专以科目取士所学非所行所行非所学冝明示好恶风厉四方时于科举之外表显实行以激昻之其次论兵器不中度冝程工时材勒年名以诏赏罚遂上忠肃事濳邸事𥘉政日所得上语参以事实名圣德记诏付史馆𥘉忠肃辑祖宗家法爲书名内治圣监绍熈四年上之至是东宫官欲得之疑有触忌讳摘数条谓公削之公持不可而归诸䇿府请外添差通判嘉㒷府满二歳移通判潭州所至方伯监司表其廉平歳孟夏上降祝册遣吏祠衡岳侯爲定祭式勒右斋庐今用之十三年京西制置使赵公方白时宰谓侯有实才十月差知崃州节缩浮费广籴丰储爲缓急备又以州控上㳺练军实葺寨栅阅郷卒寨置甲乙历徃来因以讥伺间谍戮强盗五人境内肃清社稷坛乆圯寓祝亭驿侯命树封如仪且谓社不冝仅视小祀建乞下礼官议崇祀典州临大江使客上下贾人冯依避征侯曰是郡计所頼吐刚茹柔非吾志也繇是有以飞语中伤者长阳令乆阙前后辟置者不旬月輙以计去侯尝言上请善去者得命秩或减举贠以劝愿仕会又有挟印出境者公白诸台正其罪而帅阃劾侯罢去侯居郡秌毫无妄费去之日视始至增缗钱万廪给未入者干帑人白郡贰以廪给归公公以爲校官飬才与贡士续食之助侯旣去部使者冤之乃与劾郡僚以直前谩侯亦未甞几微见词色也十七年差主管华州云台观绍定元年再任五月巳卯以疾卒年六十有五呜唿祖宗丰芭之积山川神气之㑹是生忠肃而权𦦨所㧖弗尽用以遗侯侯以生长见闻修身刑家使推其所挟得施于时必有以异乎人而仅行于职业之间又不合以退上不遇则亦巳矣所惜者非才也时也侯甞采前言徃行目曰澹斋自镜又取切于䆠学者曰爱莲堂官箴又书坐右曰惩忿如摧山窒慾如塡壑迂善如风之速改过如雷之烮其自律之严如此至于忠肃遗文奏藁家训圣德记训蒙裒稡刋锓靡所失友爱二弟官其从子之孤者字而教之凡皆人道之当然而侯油然发衷华皓不渝元配同郡强氏先十八年卒继室丰城孙氏先一年卒赠封皆安人男子人滋以祖任爲将仕郎女子二人长适文林郎黄州军事判官赵括夫次适从事郎新威武军节度推官李义山先是孙安人葬郡之西山前直三桥襟抱平衍公甞有乐哉斯丘之叹卒后数月得之滋乃卜十二月庚申奉侯之丧窆焉以义山之状求铭铭曰烮烮名卿蹈义秉方责名揭日帝用不臧谓帝不臧而丗其良于何其臧亦罔克长皓皓易汚物理之常莫荣无愧不遇奚伤重校鹤山先生大全文集卷之七十四鹤山先生大全文集鹤山先生大全文集文集七十五鹤山先生大全集卷之七十五渠阳集钖山安国重刋墓志铭知南安军宗丞都官邵公墓志铭知大宗正丞兼都官郎邵公以绍熈四年二月丙辰卒于南安军治厥明年十一月壬寅其孤笥籥范葬于金华县白砂鄕杨源又三十有二年笥以书而请曰先君墓道之铭乆未有属笥之大矣虽然苟得公铭党可以自赎余阅其状又得泛溪遗藳知公之言之德铭敢不诺谨按邵氏家婺之兰溪曽大父文大父迪皆不仕父友贤以公赠朝奉郎妣翁氏徐氏曾氏皆赠至安人曽安人遗腹生公讳骥字徳称数歳䘮母克自力斈绍兴二十六年入太学中干道二年进士第以祖讳授寄理左将仕郎调隆兴府丰城尉获强盗法当改秩帅臣龚公茂良将以闻公辤曰此职分也敢徼以爲利公淳熈三年为潭州醴陵丞以材擢善化令摄衡山安化皆称治衡山饥民诣县匄贷有转运司枋木米六百石遇造舡乃发公请使吏苟请则无及遂先贷而后请使者果大怒委剧吏廉其事无所得犹移主湘隂簿民讼其冤不踰月复旧八年用举主改宣教郎知衢州开化县文承旱歉振䘏有方朱文公以常平使者忽轻车行县至则喜谓公曰吾所以来有言邑多流莩今大异所闻文公风采震担吏重足立而于公独卷卷焉且以陞陟举之先是县有恶少年比爲十友持吏短长公摘其渠长前后所坐上之州不爲竟治又上于监司于䑓于省凡三置狱卒论如法俗爲之変公以是邑清献赵公北山程公庄简李公流风未泯乃词干学以示风厉其他如罢科敷水碓钱免劝谕酒皆去积年之弊连帅监司论荐诏赴都堂审察十二年差监都进奏院寻爲大理寺主簿迁丞十六年光宗皇帝受内禅公进绍兴圣烈淳熈圣孝二颂以侈两朝之盛又尝应诏言事论役法税契刑法科举皆中时病因轮对进刍言十篇上每事称善改知大宗正丞又论钱弊略曰铜钱日虏界而彼之钱未尝秋毫渉吾地也以彼䡖货易吾楮弊复以楮币要我铜钱是以其无用倾我有用兹其爲谋叵测且彼能令㣔禁止而我顾不能此非直顽民猾商也吏奉法不谨耳上顾问再四下其䟽集议所时议稻允绍熈元年权尚书都堂郎官明年以疾请出知南安军地民贫公谨事节费按淳熈十五年以后逋赋爲缗钱六万尽蠲以予民歳贡圣节银三千两三歳大祀半之异时取诸诸下三县公请于朝议所以蠲之漕使者林公湜辍帑金爲代输三年之一以成公志先是侬智高叛郡以民当输米石钱则千赋钱二百以供军名曰紫蒿钱歳约五百万旣罢兵乃以资郡少府私用公悉除之在郡踰年政成位孚葢尝即公之岁阀而慨然有感扵世道之升降焉且公选表召寘奏邸正同郡正魏公当国犹二年迁理官又三年转丞大宗正又踰年留魏公相擢兼䑓郎自郎请外㑹御史中丞何公澹建请三丞二着权郎得持使者节若爲公设而公仅得一逺小郡公之守道不竞于此亦可略见惟居敬穷理有得于屈伸之分则素位而行升降乆速于我乎无加也召南之诗曰羔羊之皮素丝五纪退食自公委蛇委蛇序诸者曰在位皆节俭正直上下相师官宿其业躰安而志明也呜唿二熈之际其尚有存者乎公享年六十有四娶徐氏以公封赠至安人以子笥爵累赠至恭人子男三人笥尝中国子举𥙷太斈员以公任入官今爲承议郎新差通判靖州次籥后公二十四年卒范末仕女子二人长适国学上舎生吴熈载次适进士童寅皆卒孙男五人长愚早夭次鲁益晋曾女六人各得所归公耆学至老弥笃在南安日掇司马公通鑑所不载者爲书号南北申鉴卒后裒其文得家集三十卷赋二百首余藳有未及録者铭曰视所举知其类观所安见其志厚所予艰其试老无咎子是似太常博士李君墓志铭嘉定十有六年某爲大常少卿婺东阳李大有谦仲主簿谦仲习于礼顾笾豆簠簋登爼尊垒位置失次嵴胁臂臑盹肩奕多阙䵄蕡白黒礼以熬荐今用生刑盐传谓象虎今散盐黍稷稻梁而槩用秔五齐三酒而槩清醑瘗燎徒贝文乐歌不卒章乃按三礼条具其仪法请釐正之余毎叹礼有数有义圣人事事而问不以有司之事而忽之所以眀天地之性躰隂阳之情也自周秦去籍汉读庙制极于五湖之乱先王礼乐荡无复存故虽经生学士有不尽知其数者况扵难知之义乎闻谦仲之说舎然而喜亦曰大者旣难遽易姑先其易者焉耳即爲上之尚书而议者巳日事関奏审必不可行祗队言焉议仲愀然重有感扵学术之不明㑹当轮对上䟽略曰国朝自周頥张载程颢程頥斈本于正心脩身仕至于致君行道近世张栻朱熹吕祖谦阐而大之而义理益明乃自庆元权臣创道学之各以排根善类而爲士有始以道德性命之说为不足学能者求二于科举而怠者幸中扵剽窃夫公卿大夫由此而选也而肧胎之壊巳若此愿召宿濡崇置迩列推明儒先之训扶植治本扵外师儒之官亦以此意风厉作成毋徒爲袭取利禄计其二曰臣观自昔帰附之徒固有始于効顺卒扵反覆者况今入居内地而左袵自若窥我虚实安知其中无伺间乗隙之人若其偃然自便者视昔之拜表輙行又甚焉是可不思所以䖏之国家自军兴以来屡开督府命大臣领其事权尊而望重亦足以隂弭豪疆潜杜窥间惟陛下亟图之上独以前䟽下有司余不及尽用也㝷迁愽士疽发背且殆甥许元实徃候谦仲谓生知书顾彊我以药邪家人问所欲惟以弟大同不及诀爲憾而大同至曰吾得见弟幸矣屏艾却药而卒呜唿古所谓数有所不逮神有所不通其谓是乎灾梯絜楹则寿而昌底厉各行或降之殃岂荷重褐贵得于此故啬于彼邪谦仲所居允方阖门俟遣辞焉亾何如埙复以书请益力乃爲叙而铭之君字叔衍其先本太原八世祖琼爲后唐检校大传出爲遂州刺史以王孟之乱不能北帰因家于遂刺史之子景泛爲通州从事赠太保东游浓洄鎭爱其江山之秀润家焉皇朝开保中升镇爲军遂为广安着姓四世祖䖏厚以崇寕二年爲同知枢密院系之详贝载于邵公济博所为铭曽王考祁荆湖北路转运判官王考爕尝与鄕举考宿君本朝奉郎寿域之子贡士早世张夫人噐之请以爲巳不教之力学读书习春秋三传有声校官开禧𥘉与平吴曦少传安丙上其事曰进士安蕃丙之族人也遣之兴元谕都统制孙忠锐合谋诛逆葢曦以遣其母弟暁爲利州东路安抚使不得不豫爲之防蕃与忠锐旣共诛晓亦有㣲劳丙已假将仕郎权兴元府茶马司茶帛库诏特授承务郎兄四人并命其书曰吾下宻诏讨贼曽不逾时克成隽功虽吾帅臣竭忠诸将効顺顾所以徃来其间合异为仝非可泛然诿诸人者则夫族党之助安可诬也尔君王能得其亲近之情尔坤辰同任夫结约之责尔焕尔蕃分谕诸军暁譬祸福一朝唱义逺近翕然载披奏亟良用嘉叹太常寺王簿迁太常博士积阶至朝请郎𥘉仕益阳攷覈簿书阁其贰于府吏无敢出入赋役在平江箸録公明不可干以私正歳鄕之大夫士属于序谦仲爲正齿位倣古饮酒礼且取前贤鄕约郷仪锓梓以风示之士习用劝赵成公希怿将举谦仲或请邭诸辞曰求而得之则如勿得成公卒不能遗时自春官黄文叔度司成刘晦伯爚以次竞荐遂以举将六员改秩其爲县分三等以平役法因民便以救币寛颂系以纡滥刑闽人德之通民尝欲引江漑田以五狼石麓所障輙祖谦仲授赋又不月乃通更伐石峙阐以备猪泄农田啇舶皆利焉转运司致粮于边率拘民舟而富者以贿吏免谦仲白罢之更造郡斈器服缮城浚濠建利民海山二桥及西门堰凡可以及人者无不为也㑹摄守吏白事例钱数千缗谦仲撝之曰有列可送无法可受秩满候代遣家人先帰属彊吏告警曰吾家行民聴惑矣命止之谦仲颂观严重㢘直不受请寄昧旦衣冠率诸子诵语孟若诗参以先儒传释精诵熟讲曰有常则䖏同产尤极友爱内外四百指五十年无间言居家颇采用古礼祀不焚楮巫觋不及门送死不以浮屠尤笃于族鄕党赒贫字孤殣死药疾尝宛转请于当路下常平司以所没入冨人财产爲鄕邑营社仓用朱文公及建安吴氏旧法歳凶贷民至今守之得年六十有六娶马氏封孺人四子男自勉自牧自得自修自得先七年卒三女适鄕贡进士蔡秦琰孙用庚从事郎新台州宁海县长寕盐塲管押盐袋乔通孙孙男女各一铭曰家人之威如兄弟之怡如靖共乃事委如蛇如予奕奕今姿孰膍而如未脯戢睴孰阨而摧如正毙而全归与其幸生之萎如宣教郎致仕宋君墓志宋氏爲彭山右族其家干县之江东者自淑始淑生某某生才才生觉斍生熈封迪功郎早孤克自奋厉以行谊着于鄕尝病三鄕士民有虚市之征控于部使者为奏除之民至绘其象与使者并祠迪功娶单氏是生君各祁仲字伯应自小即束书游学志鄕异齐等踰冠以词赋试于转运司与选后以淳熈十四年庆寿思父母皆受封十六年再举于鄕嘉定四年该累举恩廷试入等授忠州文学阶迪功郎调汉州什邡县尉六年复以鎻应试居亚选县境延袤有媪挟镪于郊盗夺之而缢于沟后人至援之得免君命求盗召邻里子弟以次视媪媪指一人君曰未也命三易冠服迭至对如𥘉盗伏其辜有杀人逮捕乆弗获君休吏憇佛舎囚屋山自陈扵庭曰我即囚也媿公之诚请就捕衆至大惊县有马脚鎭引江漑田曰牛栏堰旁溉雒县镇县民争利诉于州扵监司歴歳不决盛夏輙聚至千百徃徃相杀伤君行仟陌退具其事以江所从来逺而鎭之田视雒不及十一鎭田旣足以其余漑邻可也何示人不广帅阃卒用君言颂平而利溥㝷爲卭州司理参军时红巾贼为乱民有乗间剽掠宣抚司下令母问魁从悉论死吏请如令君谓是特大为之防耳旣付有司则当别白定罪守意未觧君退白莫府卒觧扵大司止坐渠长郡当贡士有司至不以时士譁然诘之乃以欧伤白郡误执他士君时兼摄録事参军传爰未具部使者趣上其事君列五可疑白之守守以上于使者㑹误执者爲贡士第一狱亦旋罢士爲歌诗纪之其聴狱务持大躰率类是緫领财赋任䖏厚辟差监大军库辞不就时郡县困于宿逋而卭爲甚君白任君曰国用不给固当虑而根本虚竭尤可忧况卭以盐鉄曩号富饶念利归饷所而虗额视他郡爲多愿亟图之任爲邛蠲十三万缗有竒寻监嘉定府罗目鎭酒税君已倦游矣该寳壐恩循从政郎㑹家于炎午试吏夹江摄邑龙游刑狱使者张君方檄君诣郡因就养县斎寻以涖官八考致其仕泝江还家踰年不起疾实十七年正月庚戍年六十有四以致仕特转宣教郎娶同邑黄氏故承事郎鎭之女前二十四年卒三男子炎午举嘉定十二年进士前嘉定府夹江县尉兼主簿次丰之祉之祉之前五年卒女子长适故忠翊郎监潭州南岳庙赵时翦再适史良能次适进士侯公璹孙男四人外孙男女五人诸孤卜寳庆三年九月丁酉葬君于县之安镇鄕庆和里饮马溪申山之原黄夫人旣葬扵金牛溪祖墓之北令改袝焉末葬炎午以书抵某曰吾父子与君之诸昆夙有契好墓前之石公爲我铭之余阅君之阀阅行治葢宋氏世有令徳迪功奋布衣爲民蠲市征君以行谊克诏考祖尝筑室旁曰不欺曰无媿凢三爲史惟兹四言是衣信知官无卑事无难即其分所得爲皆足以行其志虽所及有广狭与其髙位厚禄畏忤患失谩不能可否事也乃爲之铭曰维古命民积于邻比使民自兴还以长治风由火岀此岂容伪谁与舎本而较末伎行修扵家信于党术举或多竒宦亦寡遂恂恂伯应无遂无退克世厥心尚开来裔朝散大夫知眉州王君墓志王君讳其贤字能父系出太原其先京兆万年人十世祖某仕唐季爲果州刺史因家于蜀今遂爲广安右姓曽祖考裳不仕祖考濆以子贵赠奉直大夫取陈氏生子寿嵩登干道二年进士第历官至朝请大夫累赠通议大夫其季子曰寿庚赠朝奉大夫通议取杨氏継张氏君葢张出也少颕异言动如成人通议服母䘮太师安公丙来吊见君而竒之曰是児骨清形秀必爲逺器㑹季父大夫无子以君爲之子通议致其仕君以恩𥙷官安公以女女之试吏为盐亭尉丁母安人周氏忧服除调凤州比较务㑹逆䂀以蜀叛安公旣仗义反正于是乗胜尽复関外巳弃四州所与大将李好义啇事期审贼势画粮饷布禆佐今徃来书尺藏于好义之子懋者皆朝发夕报不翅口讲面授葢先是君仕鳯州习知人情安公乃檄君周旋其间归彊振觊特命改承事郎充四川宣抚司凖备差遣羽檄稍宁即引嫌雨易利路转运司干办公事未几通判西和州安公旣倚君爲助乃檄兼议舎仅成资以大夫卒去官服除通判绵州与州长争公事执不変㑹承诏赴都堂禀议未至阙特差权发遣岳州制词称其才业勉以良牧君益思奋厉郡之吏奉军廪皆抑给舟楫君节用爱人商贾阜通不扰而集未几改知渠州未上申命安公宣抚四蜀改辟君知果州创夷之余极意摩抚毫髪不受私事有当义勇不可移郡人号爲鉄军又能节缩浮费以少府之余财佐边需代民赋差知嘉定府事制辤畧曰尔西圡之彦娄分符竹是能仰躰徳意抚柔斯民矣勉思报称无有遐心君节用爱人视前为郡不懈益勤提刑司以凌云江捍数触舟开支流以杀其怒役烦费广州奉例惟谨而一毫不以取民秩满知眉州以通议君尝所憇芰益恭厥事眉士大夫郡可以理服不可以力操而称君无异词方朞年属疾请去未遂而卒实宝庆三年正月辛未年四十有六使假以歳月歴変乆而阅理多其所就顾止是邦安氏封冝人男一人岦将仕郎女二人俱㓜未行孙女二人岦扶䘮至泸川哀毁成疾后一月亦卒安宜人请于君之兄前主管绍兴府千秋鸿禧观其恕取族兄前通判利州其然之子时爲之継从子巖之子爲岦継时以致仕恩当𥙷官卜绍定二年三月日葬新明县明震山之原先事之数月鸿禧状君之行走书于靖曰呜唿季弟巳矣其生平设施简而非傲直而非矫视全德之君子固若有间然循性所安不爲物移亦可尚巳其恕扵弟爲同气敢以铭请而时又申以母命且安公之子癸仲亦以书来曰时之请也廑其谨母郄呜唿余曷敢不铭铭曰予之资不假之年厚其通不永其传俄挽之前俄㧖之顚振华短世埋恨幽仟朝奉大夫知荣州蹇君墓志铭潼之通泉蹇氏系出浔阳伏羲时曰脩秦穆时曰叔世乆莫可考唐禧宗时曰元盛扈驾爲排顿使后居盐亭之白马葬射洪之果园山则入蜀之始祖也五世祖隽民生三子长曰颀次曰頥颀举元丰五年进士第二人掌武信军节度书记四传曰享父生五子其三人举绍熈元年进士后以陞朝恩累赠奉议郎頥以文斈𥙷官是生常通常通生利用利用生南运累赠朝请郎踰冠而卒治命以奉议之季子爲后是为君讳君章字晦卿方十歳执丧哀甚事母王安人孝谨未㡬安人卒孤若自特垢衣粝食澹如也庆元元年以词赋擢四川类省试髙等明年视进士乙科赐第调青石县尉歴渠州司法参军利州路提刑司捡法官鳯州司法参军以举主改宣教郎知温江县通判南平军重庆府知茂荣二州荣未上右渠事吴暁晓骄恣不迪察君非附己者临之甚威卒无瑕可指爲检法官朞年䂀叛暁据兴元衘前事停检法奉君将云之㑹本生母卒乃行在鳯日宣抚司经量関外田受命者率加赋以为功君徃真符索夏秋岁输之数以田均税豪髪无所益民至今利焉治温江府督宿逋甚峻君从容榦理宁其稽令不以病民谕斈积頽巴县亦乆不治君以节缩浮费府有余财各发泉二百万助之茂之属县曰汝川当威茂之冲土人汤彬豪于财啸唿夷獠武断豪夺鐡邪蕃虽隷威而市扵永康必道汶州彬父子数御之爲二州患君调军禽而戮之繇是徼外无敢譁者节用丰储卒以春夏之交损粜直以赈贫夙有胃疾既去郡行至汶川明窄舘而卒语不及私唯曰贫者士之常死者人之终吾何求哉当寳庆三年八月庚午年五十有九取刘氏东谿先生佰熊之孙也男森之举嘉定十年进士前爲蓬溪县丞女适高斯得举绍定二年进士授文林郎利州观察推官森之旣已母命卜遂宁府长江县甲山以今年十月巳酋举君之丧即窆前后之月以君之同年进士冯君邦佐所状事实属铭于靖㑹斯得亦自都城来靖申其请呜唿余知晦卿巳乆公冯辅余所善也斯得吾之同产兄之子也况又以知晦郷居家涖官之实余昌敢曰不可铭曰人莫巳信唯贵是师冥升为能昼攫爲竒孰知古之人爲吾分所得爲虽所居无赫赫名而所去见思吾晦卿父其尚有闻于兹知文州主管华州云䑓观安君墓志铭嘉定十有四年知文州安君蕃以比歳劳勚请致王事而归诏主管华州云䑓劝行至利州得疾九朞月乃卒实十五年四月戊子也年五十有一其孤如埙等跣护还里厥十七年夏五月癸卯以治命葬岳池县施爲鄕龙旋下干山之原先是君居郡日遇玺霈以弟之子如渊奉表入都如渊过于余休沐舎曰吾伯父之葬未有以识竁如埙兄弟奉母命将以请于公顾杖而即次弗敢违也㑹某匄去巳七八䟽未官率善其职主管官告院书印既具掲姓各干方吏无所容其姦边将李全受节钺有司命侈所给告谦仲白宰椽是有定制岂容爲一人轻易大农簿书旧悉付吏抄转出纳谩不可考谦仲请先经主簿签说爲省试点检试卷官时号得人者卒出谦仲虽廷试三人皆其所拔余时爲参议官聮事旬月凡皆得诸见闻其在奉常有言谦仲且爲䑓諌得言天下事士莫不倾耳延颈恨出命之晚呜唿此岂惟践脩之素有以得斯于人亦以见人之卷卷于忠臣良士幸其有以植公道而福斯人也诗曰行帰于周万民所望是区区者果孰爲之然哉谦仲卒之明年当寳庆之元其孤卜十月丁酉葬于懐德鄕蒋碑山之原以今吏部侍郎乔公行简所状行实求铭某以声气之同不敢曰不可则叙而铭之谦仲本唐宗室世爲婺东阳人曽大父恱大父皓父侃赠奉议郎妣马氏赠孺人谦仲气刚而质粹㓜与弟大同亲师力学不幸早孤遣大同受学于朱文公先生而躬任家事不以遗母劳读书穷晨夜不释绍熈四年𥙷博士弟子员庆元二年中进士弟授迪㓛郎主薄潭之益阳教授平江府知福州闽县通判通州主管官告院歴司农钖之京秩布列幕属士孰有起家而得此乎益用勉厉以称所蒙君拜书奋厉图报茶马司檄兼秦司佥㕔府尹刘清惠公申召寘莫下少传自新沔移治兴元又辟君爲属天水县旧隷成州大制置司以道逺表升爲军旣又即军复县兵火之余入晚视莫敢向君佐幕才数月自请试县或犹谓母以家徃君曰是示人畏缩也召故老而谓之曰县当险阨之冲者中原数扰此最要道或治米糓或治榆林或治兴州平或治沙川虽迁徙不常而送遭焚蹂今不一劳其后不安将迁邑于赤丹堡缭以险固实以谷粟使民得奠居其亦可乎衆皆诺乃白制阃行之官寺民庐以次毕具秌豪无所扰制阃发缗钱五千君复上之忠义士兵故有春秋二阅君更用农隙因其力以筑县城民不失业官不滥费凡樵楼守具旋观而毕置之民自离兵戈有田者亦弃去君大书鸿鴈三章于堂壁卧兴图之从师阃拨借耕牛种具量所垦田散给皆翕然帰耕㑹歳大烹欢唿𬒳野始期以秋输元钱迨君之去率多逋负又爲贷偿主管成都府路转运司使者刚𥚹自用君随事救正理冤释滞人不知其功至于推棁人才尤所用意制置使聂侯子述至蜀以果州守安侯癸仲爲元幕俾君摄州事属时多事民赖以安㝷谒师府白事其一核实茶马司所积暂以买马钱助边用飬马牵马之粮给军储竢自如旧制约一年可得百万计其二今兆边未静忧在西南夷宜谨择边吏其三赏罚所以劝沮也今大败者未即就刑而小捷者遽加醲赏聂侯大说辟君通判永康军㑹㒷元卒叛转掠果阆密迩鄕邑君念六世祖太传尝出家赀以平贼思所以继先志㑹少传爲之倡君喜曰是亦吾志也亦紏合宗族佃丁数百人徃运军粮且躬临贼垒毅然以事公爲巳任未㡬朝廷起少传爲宣抚使治利州州自乱后气象荒索少传改辟君为州贰君请増米直以来商运爲军民利且旧例商就官交米则有出纳之弊军就仓禀给则有陈腐之弊使皆就船出入则二弊皆除緫饷渚是其䇿継以君兼主管文字兼粮料院职併事丛靡㣲不究𥘉西夏永好于我自嘉定七年赍书者洛绎竟上至十二年冬十月宕昌寨以夏招讨使寗子宁忠翼书来宣阃委安抚司报之适东军郭威等焚戍菴遁去宣阃移金州军帅陈立将东军辟君充随军转运置司西和君闻命引道未至令曰比歳冬夏之交虏乗间再入民未复业餽饷用艰今日使指非招集忠义按视营屯惟先劝谕流民各帰土着乘春耕种且检视仓廪督促移运务以实边备安人心民闻之喜凢漕运物斛糗粮苃藳夙夜尽瘁漕四十二万三千七百六十石䭾户不该封椿并由子不到等钱四十三万六百劵有竒籴二十万一千二百石以罝口漕至西和鱼関至白环每石且以费钱一十七劵米一斗七升之约爲緫所省三百四十二万六百五十九劵米三万四千二百六十五石𥘉出边仅有两月之积未㡬可支半年嘉定十三年秌夏书再至宣阃未敢深然之俄遣使至巩城以书督期宣阃姑遣师应之以利东路安抚丁公焴节制诸路军假叅议官同措置副戎司边事君酌酒饮诸将愿母杀戮母焚毁以诞布我国家不嗜杀人意之皆闻命感慨自丙申出师巳酉饮至不料三路丁直不起利路全夫则君密賛之力也宣抚茶马二司辟君知文州居郡踰年百废具修然自是精力耗矣得年仅五十有一积官至通直郎取陈氏姑之子也男子五人如山如埙如川如愚华孙如山尝与賔贡爲伯父士龙微华孙先夭今附茔焉女子二人长适将仕郎杨李衡㓜未行孙男女一十三人君资厚而气夷与人交有终轻财重义不计家之有无庆元三年歳荐饥极力振贷全活甚衆其后年糓屡登析劵不复责尤嗜书自经子史传百氏小说毉卜方伎一览终身小忘嗟夫其才若此其用卒此士闻而惜之铭曰有劳干国有徳于民俄兴忽仆位止专城未爲不遇弗究弗宣弗振弗延年其在后之人鹤山先生大全集卷之七十五鹤山先生大全文集鹤山先生大全文集文集七十六鹤山先生大全集卷之七十六渠阳集钖山安国重刋墓志铭朝请大夫利州路提点刑狱主受冲佑观虞公墓志铭奥自高皇帝狩杭之旬月二凶啬乱时则有魏忠献张公帅师勤王繇是𬒳遇以克复神州爲已任阨于嫚秦志不得施封㓂崇姦凢二十有四年以启金炀候之侮时则又有雝忠肃虞公歼虏于采石于瓜州而炀为僇繇是一𬒳遇与魏公同心壹力以任克复又不幸而阨于弃地归俘之议不得卒其志葢自中兴于今百年而是非之正靡有止戾或曰天之梦梦适遭其未定耳呜唿人心之昭昭则天也而有未定者乎魏公自戡难实实二子爲世儒宗爲时吏师雝公之子孙日以蕃大而又有如提刑公耸善徙义克诏正学以恢厥家或又曰天固未尝梦梦也然而是犹以善悪之报妄测天道不知善而庆不善而殃亦各以其类感古之人上不敢负其君下不忍欺其民此岂有爲然哉凡以事其心耳事其心则事天也日由于天理之中则福自巳求命自我作矣公讳刚简子仲易一字子韶故直秘阁赠光禄大夫公亮之仲子也雝公以隆兴二年宣抚京西湖北六月公与今卭州守方简生雝公喜曰吾家自曽大父而下世传一子今一产二孙人世百不羡矣干道八年雝公以武安之节宣抚四川明年郊任公承奉郎淳熈元年雝公薨于汉中公侍光禄护輤以归执礼如成人光禄除䘮不仕庐墓教子厉以气节公自㓜趣尚不凡故相赵文定公竒其才以子妻之生长见闻薫习益异铨选六年未肯出仕再举于礼部年二十有六始监成都府郫县犀浦鎭酒税次华阳县丞丁母窦夫人忧服除辟差成都府路都钤辖司干辨公事堂差知华阳县通判绵州权知永康军末上丁光禄忧服除再差知永康成都路安抚使黄公畴若以公闻于上诏赴都堂审察寻主管建宁府武夷山冲佑观起知渠州改黎州果州万州皆未上制置使辟公参议官知简州擢䕫州路提点刑狱兼禔举常平改利州路主管冲佑观积官至朝请大夫公在钤司遇事敢言曲畅军民之情华阳地大事丛又摄属茶马司公旦理邑事晡趋莫府细大毕举县庠乆圯撤而新之异时县令于制帅进见有时制帅乐闻公之言蜀利病皆得関曰公论浩然帰重治永康暁民以义利之辨讼牒用稀正社稷増黉泮治沟洫缮城池甃道路葺秦李太守祠复废泉即学官绘周程朱张子象招诸生讲隷经学爲士者识趋鄕之正军有评事桥歳费鉅万公愀然曰是有司之责也而以厉民乎节缩少府浮费代爲之且请于䑓祵以上诸朝定爲乆比民大说至今象而祠之将趋召察之命部使者惑于浮言尼公之行未几起家爲守又爲御史李楠所劾凢七年居闲聚同产子而教之亲仁友善安土乐天若将终身焉嘉定十一年春虏盗边制置使临川董公居谊徙治利州辟公自助公固辤不行或劝之曰公事也不可以弗之恤乆之黾勉就辟首请收人才明公赏厚犒给以结人心抽还忠义人之配隷内郡以者纾边人之愤又请缓科内三路饟夫之直皆见纳用何进归自秦而我拒其来虏督其反有言其可用者公賛帅释之进后以勇捷称大散関䧟利州东路都统制李贵遯去天水早郊皆𬒳兵而西路副帅刘昌祖谓此正帅王大才地分非巳责也有请遣属调护皆莫肯行公慨然请徃且言自制司移利凡再犒帅而人栽三缗耳今冝有増益扵是眎旧三陪次沔邀帅眎师以作士气次鱼関以书扺帅谓不当分析军分不当遣老弱乗边又当遣吏振恤天水早郊流民遂自杀金平次河池檄主将集创痍之士躬自犒劳士皆感说次西和召刘昌祖督之曰必复皁郊湫池使是二堡归我则虏气必夺虽席胜执以鄕秦巩可也昌祖壮之遣何进麻仲火社株平虏之守湫池者资粮在焉悉力驰救我师遂复湫池昌祖喜曰可矣公曰未也申前语督之昌祖以近旨辤先是边人恨虏残雪皆有报复之志而枢密院虑其生事每以越竟爲戒人情愤欝公白师请于朝巳去此语而诸戎帅犹以是借口故虏得深入无所忌昌祖旣以公命如南谷遗其爱将王逸偕忠义人进屯皁郊于是阶凤成和天水五州之民闻之无小无大皆荷戈以行㡬三十万人军声动天地士肉薄乘障虏大败毙其贵将郭赟赟虏之爱婿也公得捷犹督昌祖乗胜擣秦巩秦州正虚虏甚怖公竣事还河池会节制司叅议官魏邦佐至乃以宻札谕昌祖抽还忠义人衆大愤拆矢倒戈散而爲盗于是皂郊复受兵而虏入成和矣公檄审官统制王仕信以十八族之师擣巩上青野原号召忠义人及溃卒人犒钱三十千数日间衆至万人仕信之师亦出虏帅包长寿引军还牵制之说至是益信十二年春虏又大入䧟河池闯武休公请听四戎司越竟牵制俄闻虏巳撇梁洋趋大安诸司集议公请督张威出师而僚属各遯去人心恟二公独不可曰我师既出虏必不能越大安乃独留利州且以肩舆告输军民旣而石宣勦虏于大安皆如公料云董公旣召还公如简视事裁五日利东溃卒入利州杀王人以叛繇果阆遂宁趋简公丞窽籍枵帑之余誓言死守且取家扵成都示无去志募土豪劝义助贷缗扵诸司移粟于近郡部伍其衆阻江爲守获谍輙纵弗治贼知有备去之普保茗山张威引军沿广汉而下公迎劳之给缗钱五万有竒威至普又四日絶粮公治糗糒扉屦而具药物牛酒率三日一遣士百跃争奋曰使我守边得此岂惮虏邪九饟师扞城爲缗八万有司而民不知役刘文节公里居与目其事乃言于上谓公料事无遗䇿给饷无阙事保守一城蔽遮西川人以爲实録至䕫部明保五连坐之法定理正差役之令严廵尉侵年之戒开居亭自新之门申黥隷逃归之禁部故多盗未踰时民得觧衣而寝制置使雀公与之奏言自古用蜀多借蜀才请以蜀名胜之任四路藩节者兼制置司叅议者公与其一衆谓得人十六年春建䑓于汉中习知利路自𬒳边多谍贼且军骄不可令繇田里不相聮比乃条保甲之法眎䕫部加详凡郷井长有小大正有都副有赀产者爲团长有干局者爲提振不数月而事济边民器械夙备又爲放周人皷铎旗物以辨郷邑之制除噐益备无事则谍贼者不得作军不得恣有警则守望相助戎虏知畏葢无熈宁间刺手遣戍月就教阅及州县科差之劳故人不怨而乐趋三年之间一路团集凡三十九万二千余人汉中独占五万剑阆尚不与焉公谓此法可乆上诸朝利东四安抚丁公焴赵公彦呐亦谓便诏从之遂刻石以谂来者其后虏尝一入制置使郑损自沔奔阆蜀大震赵公出于师沔刑狱使者集保甲之民以守虏知有备而去至是人益服公逺略云公尝奏言梁洋与関外五州宜爲屯田诏下制司制司以营田隷转运司屯田隷提刑司公方选吏按行都统制司径白枢府沮其事公文言曰屯田当修堡棚而戎司谓衅不可启然边民自修水関虏未尝顾也当寓军于农而戎司谓军不可役然何进首遣师垦天水之田士未尝怨也然而莫如以并边逃田听民自耕明年遄见其利借未输公亦便民食贱粟官无贵籴大抵耕广则糓贱糓贱则人聚人聚则边实诏下民翕然从之未几垦田凢百余万畒官耕者三万余畒始时麦石爲缗十有五粟二十有五期年麦十有二粟十有六边实人足咸如公䇿先是宣抚司以军饟不给下四川州县括絶戸田产吏并縁干没公在䕫在利皆下所部归所歛而継絶焉郑损涂炭衣冠鱼肉军民公随事救正丁晦父资誉浸显郑疑其代已突至汉中迫辱陵借吏民皆重足立人母敢造公造之如一日且言于郑母爲巳甚有北人来归者公言于郑善遇之俾爲我用且以繋遗黎之心郑弗听致有反测者公亦自知多忤寡兴欝不得伸凡五上帰休之请宝庆元年十有二月裁𬒳报可之命即日上道汉中士民攀号载路旣还沧江賔朋毕集乐意融融殆有人不及知者然公表里洞逹毎朝廷有善政必喜见色词至忘寝食人有寸长亦谈不絶口必荐进扶植之乃巳脱有不善虽大官要人亦切责无顾畏葢其善善悪悪惟义是此不以利害得䘮动其心反室旣七月郑卒以谰词劾公镌秩罢祠公亦不以怨尤也厥三年鞑虏始入㓂郑弃阶凤成和天水五州画守内郡公移书赵敏若力持不可属何进毋去西和属成都转运判官守文龙忧国一诚纯终弗是贰年秋八月辛亥以疾卒年六十有四赵冝人先公十四年卒男子二人迪功郎监雅州卢山县酒税奭未仕女子二人长适宣义郎赵壻冝人之姪也嫁未乆而赵卒次许嫁登仕郎张景谟公资孝友居光禄䘮庐墓三年尽力茔垄二季知茂州秌知荣州夷简蚤世公拊育诸孤䘮纪昬嫁一以身任所得先畴推以遗季弟迪简遇恩任以𥙷族子圭寅所居西南都㑹来者辐凑公精力絶人五官并用殆如昔人所谓目数飞鴈耳节鸣皷者援笔爲文隽明踔厉词辨蠭出輙屈其坐人四举于礼部谓世繇此选不敢忽也壮岁于赵文定之子希先昱尽得程张吕谢杨尹诸子语孟读之犂然㑹心爲钤属爲华阳又得与成都范公文叔伸黼李才荪少才子长少约子该豫章李思永修巳延平张子眞士佺汉嘉薛仲章绂同郡陈叔逹遇孙李微之心传贯之道传唐安宋正仲德之汉嘉邓元卿諌从相与切瑳于义理之㑹最后了翁试吏佐四川莫府倾葢如故交始犹以记问词章相尚也既皆幡然改之曰事有大于此者矣公自上华阳印筑室成都之合江以成雝公卜居未遂之志秀才范公爲榜曰沧江书院公巳尽屏㓜志非益友不亲自緜州后则又弃去科举业扵圣贤求仁立德之要益审思不䆁沈潜六经于易尤爲精诣以周程诸子遗言兴邵子先天书汉上朱氏变玄之说叅贯融㑹随文申义阅十有六年书成而未岀尚朝惟莫习以益所未至大抵赜诸隂阳五行之奥必约诸躬行日用之近读者玩词观変则有所据依以迁善逺罪长沙吴德夫猎谓人曰湘中胡张子流风所被而得其学若此者鲜永嘉钱文季文子亦自以不及潼川杨伯昌子谟尝従容干论二五皆言大人公曰否之二五亦皆大人而时义不同因相与问辨繇是交定平生论着有语觧诗说皆未及编次士之请益者肩摩袂属谒无留门坐无虚席爨无停炊自二十年来知与不知皆曰沧江先生卒之日蜀之士民涂泣巷弔学于成都者二百余人聚哭于沧江焕章阁待制眉山李公亦为文以弔之有曰天禀超轶之才世传经济之学知味千载之圣贤结交四方之英俊人亦服其公云呜唿气质之禀自非生知上知宁能无偏学则所以矫其偏而复于正也然今之学者有二繇博以致约则落华而就实故志为之主愈歛而愈实愈乆则愈明或者唯博之趋若可以譁世取荣然气爲之主气衰则志索于是有始锐而终惰始明而终闇者矣斈乎斈乎其记覧词章之谓乎旣以寳庆三年十月辛酉葬公于嘉定府龙游县熊耳陜震山之原与赵宜人同兆异域而使其弟兟与公之门人范义父晞韩以子同产兄髙南叔稼之状抵予于靖曰昔者戚友之㑹于尝有位焉而䴡习观摩道同志合莫子若也墓道之铭敢以絫子予执书以泣曰非后死者之责乎铭曰维忠粛公剪戎植华以兢有邦以明有家于维仲孙雝祖是则咀嚅圣言浩然独得敛华以实律身以度山泽之脩雷风之𥙿摧姦不惧见义必爲䟽畅忱明气改质移匪光禄有子忠肃有孙维蜀有人虽死而固存宋故耤田令知信州王公墓志铭共惟干道淳熈之盛俊乂错出祖宗德泽之感前哲风流之𬒳固非一日亦惟我孝宗皇帝封培而兴作之是时官无小士无迁姓名登闻朝奏暮召从容造膝交启玄发人知疑必问问必辩也莫不积成以备对夫然故事有中失不可诬也人有能否不可揜也淳熈十年分水县令王公自中以中书舎人王公蔺持荐诏赴都堂审察未至帝数以问近臣及见帝曰望卿甚乆公曰昨诣堂宰执巳传谕圣旨草茅贱微何自得此因反覆敷陈数百言帝爲动容徐出二䟽其略曰臣尝读唐兵志有言蓄兵所以止乱也及其弊也反以爲乱又其甚也至困天下以飬乱未尝不爲寒心今去古既逺井地之赋不得而论矣所可论者唯唐𥘉国无供军之费而军足以待事放自正观至开元百三十之间战胜攻取伸缩如意自其法废改天下大乱太祖皇帝有意扵更革而当时议者未能远谋故爲今日之计莫若取唐之意推而行之唐𥘉民田皆従官给今两淮荆㐮西蜀三边之地田之在官者徃徃散而爲民田民田正数之外包占尚多朝廷务寛边民终不致诘臣请言之曰营田曰力田曰屯田曰宫荘曰荒田曰迯絶戸田此边田之在官者也曰元请佃田曰承佃田曰买佃田曰自陈续陈田此边田之在民也曰义勇曰神劲军曰弓弩手曰山水砦此边军之在民者也州曰厢禁军县曰弓手镇砦曰圡军其重地皆有戍军此边军之在官者也有官军有民军有戍军之地又皆有城池若可以爲固矣然有城而不能守不如无城今戍军徃来仅同送旅人之多寡不与城称号爲义勇者又爲生生之具一旦有警则民必先迯而军亦不能守矣守且不可奚暇议攻臣愚谓冝尽以并边州县鎭砦分缓急爲上中下三等以精卒配之多者至三五千人少者不下数百人然后以田之在民者家出一夫为卒得免其田税六七十畒家无常人人无常数取其强力武艺堪充军者而精其选使勇者知贵怯者知耻其民之田多者聴以田募客爲卒卒五人以某生戸爲伍长而免田税二百畒十人则爲什长田愈多者军愈衆军愈衆者税愈轻而阶级又愈进入则有主客之恩出则有部曲之分祖课悉循其𥘉官无所与而新幕流民者官更量给之如此则主户乐出其田募民而爲卒矣于是因民田之近于州者三十里内皆使家于州近于县者二十里内皆使家于县及新种之时乃以古制即田爲庐田事毕而后反使与所配之卒犬牙而居不爲营而为坊爲民者因农隙以事武爲卒者皆分爲三番而季一上以给官司之役盖一年之间畨上者仅四月而余月得自治生夫如是则军民合一通馈问结婚皆有安居乐业之念而吾事集矣下至鎭砦亦莫不然去州县鎭砦逺则聚而居之爲之府如唐法上府千二百人中府千人下府八百人立都尉将校之官爲堡障戦守之具依险负阻祖度经营务合事宜名其军曰衞府此民田也官田则官募军或民分屯之悉从府卫之法每屯上至千二百人下至八百人名其军曰屯府此官田也如是则并边之地无一夫非卒皆思所以保家计存骨肉卒然有戎莫不恊心毕力以事死敌其与族寓之军闻风先溃者功相方矣积以数年屯卫军益强官军缺者勿𥙷军益强费益省恢复之后即推其法于西北而卫屯之军满天下矣然又当先选天下忠良勤干之贤不间文武爲之守令将帅授以方略责以事攻贤焉则乆其任且使其子若孙之贤者得世其欝尽罢诸司而专以緫领者统治之通融有无品节劳逸増皷铸以给其资置平籴以收其利迁移照集适于便宜者輙行于是练沿江之屯以壮边军之心练三衙之军以爲顺动之备又练内地州县军以待不时之须令天下皆设武学立子弟所招效士以收翘楚之方文武并用军民杂居化民爲卒化卒爲民使其声势足以相接宻踈足以相维四头八尾触䖏爲首击其首则尾至击其尾则首至撃其中则首尾俱至虏若猖狂来㓂则清野入守虏攻一䖏必虞诸䖏之师势不免立营置栅分兵抄掠则所在府兵依其鄕井设㐲出竒以破之若长驱深入则我表里之军夹而蹙之欲全师而出则我之诸军随而蹑之持重徐行见可则进扵是六飞亲督侍衞之兵出临江上气势旣合酙酌号令明信偿罚务尽衆善无一髪差舛则北方豪杰舎二百年父母之国将安之乎其二畧曰臣尝观自昔兴王之世必有道同志令之士此不可多得得四三人或一二人足矣陛下必巳有所属臣不得而知也臣徒怪所在州县或连数城以守令问之民鲜不非笑是使元元安所倚赖风俗奚由羙姦盗奚由戢或重用之又将何以胜任奏对之明日特命改合入官除籍田今数语大臣朕急欲用自中可与超迁未几又语大臣自中必有善类令举其所知者呜唿君臣之间未有相得之素一朝陈谟问对蜂出无虑数千百言猗其伟欤后四十有四年通判绍兴王自强以书抵余曰吾兄道夫有经世大虑受孝先两朝非常之遇卒困于䜛庆元五年八月癸未赍志以没厥十有一月葬仙坛故山中书舎人陈公传良志其圹今未有以铭之也子秉笔太史氏可使陻院无传敢状其事以惟子也请按状王氏系出瑯琊五季之乱自闽徙温之莆门高祖父母徙鳯池葬际坑公之曽大父正臣不仕大父成子又徒四溪曽廷佐累赠朝请郎母安人施氏生三子公爲长气度超絶年十八承相叶公梦钖尝辟塾延之命诸子从斈明年入都诸公闻风愿交叅知政事周公葵给事中吴公芾礼部侍郎王公十朋尤见器重干道三年朝廷议遣归正人公叹曰是絶中原之望也诣阙上三䟽固争其意谓朝廷内虚无贤掇时相怒初议罪时相靣奏云靖康因士人伏阙几召乱甞着令伏阙者斩如自中者陛下前欲从恕且当逺窜帝曰不可曰亦湏编管帝又曰不可曰送逺郡聴读帝曰送近䖏于是遣之徽州仍论之临安府姚令则差晓事使臣发送姚面宣上意以戒使臣是冬时相去位戚方以贿败公以书自通于尚书周公操未之识也得书大恱率同列白其事以郊霈得自便聴读人该赦自公始干道六年春谒范公成大于西掖始识韩公彦古距上书时四年矣淳熈元年就试两浙转运司爲诗赋第一四年再举登明年进士第周益公必大爲详定官谓公论宣和大观事皆人所不能言曁殿射中第一孝宗皇帝宣问籍记其姓名循修职郎舒州懐宁主簿两淮旱以赈济有方资政赵公彦逾以漕节行郡举之以风诸郡燕公世良代之以朝命下州敷买六合筑城甎州县惧乏兴勿敢言公乃言曰早暵为雪而边臣遽请城筑且以蕲黄舒和无爲五郡言之甎以片计二百二十二万片一十八斤爲钱三千六百重人荷四片爲钱十四千四百丁庸船就此何从出也燕用其说人两贤之其后爲令奉常㑹监察御史阙帝善其前对欲遂公王鲁公谓尝言朝士皆不可用今爲御史则朝士皆当束担矣扵是忌者併力索瘢不得可遂诬公布衣时纳韩彦古今荐其才堪宰相右正言蒋继周劾公方言上书待韩在下僚未之识也公旣去国孝宗简记不衰蔡邵州必胜陛辞帝曰人才不易得如王自中本无事等间教去心颇念之于是排沮者益力明年二月帝谕辅臣在边郡辤以资浅上曰且与通判道授郢州通判十四年三月之郢道改知光化军𥘉上谕宰执以见阙边郡授武学愽士邹诩及进呈上特笔命公公守边务在结人心固保障为民代输绍熈元年夏料役钱减常贷直免房廊河渡等钱赏罚有章人乐为用绍熈二年入见光宗皇帝云闻卿有忠直之誉又问常时作郡来当爲何官欲留之公谢曰朝列省不相乐者帝曰朕嗣位之日夀皇言卿可用令朕记取公固辞翌日帝谓宰执曰王自中以母老再三不肯留近郡孰関守以常信对遂差知信州爲政简静知大躰六邑多逋负公为寛𥙷觧之缗严当上之数皆感激思奋课更以最朞年𬒳命奏事丁太安人忧庆元元年二月服阕监察御史王恬掇拾蒋䟽再论公四年四月差知邵州中书谢舎人源明封缴朝廷察其非辜卑以祠禄五年诏填兴化见阙谢犹在后省同舎又封缴然未㡬公亦病矣积阶至朝请郎享年六十六以孝友称自奉简俸余悉以给亲友之贫者尝以差役爲风俗害率同志爲义社第赀产以定役次由是郷闾息争愽通古今文气竒杰尝註孙子新略前后序并歴代年纪十二卷王政纪原三卷表启奏札歌诗五卷公自号厚轩居士因以目文集焉娶林氏封安人二子长遵度迪功郎前安豊军霍丘县尉次遵庾四女子凡皆状所述而状作于卒葬之年今追为之铭曰莫难乎时几之㑹莫乐乎臣主之逢就乗墉于陵之时孰就肺乎頥之中弗骏厥庸以甸我邦呜唿柰何乎公隆州教授通直郎致仕谯君墓志铭余与仲甫居相隣学相友余旣仕达仲甫不苟于随奉使潼川虗射洪尉阙以俟之将倚爲助辞不就余备从臣仲甫书来有规警而无请寄余尝移书隆守责以郡有贤僚而不举守谢曰非敢遗之仲甫不欲也仲甫尝抵余书论今士习之敝不本之践不求之经史徒勦取伊洛间方言以科举之文问之则曰先儒语録也语履録一时门弟子所倚抄非文也徒用之欲以乗有司之闇而给取之尔且陆氏之学尤爲乖僻冝速止之会余以论事待谴不及有言而心是其说亡何仲甫又以书来致爲臣而归余亦以罪流于靖仲甫爲诗三章见诒若喜其以罪行者又明年而其子埏赴曰吾父既遂隐居之志起居出时血气循轨谓当省疾以来命乃寳庆元年七月巳丑不幸赍志以卒年五十有九呜唿夫子之我所自出而吾先子所畏也不得一言以葬是重不幸也谨爲志而铭之仲甫讳仲午其先由卭之大邑徙蒲江曽大父景阳大父洵两与鄕贡父椿以君陞朝赠承事郎取同郡陈氏赠孺人生七子其四曰仲甫少不好弄惟文借图书是好承事筑室储书君从师至休沐必𥙷葺断烂校雠脱误忘其日之旰贡士尝爲易觧以水患散佚君得其藳字半磨灭即随所得抄録其㓜志巳卓卓不凡少长与伯氏肄举子业学校程试必先等軰则叹曰科举之学殆不过此乃沉潜经史百氏谓三代而下淮先汉近古放于马班氏书尤加意焉开禧三年与鄕贡嘉定三年再贡登明年进士第授迪功郎调双流县尉未一年以父卒去官执䘮尽礼里中俊秀从之游率勉以笃斈实践毋徒窃先人语以文浅陋去䘮以不得终养倦子从仕亲友勉之出㑹新繁县尉阙转运判官梁纶才仲甫即以卑之更新尉𪠘民不知役忽有从吏部注尉者惮使者不敢前仲甫自觧印绶梁弗许辍龙游主簿授之刑狱使者周居信有疑讼必属仲甫而争田畔争木利争铜山凡渉乎请託之嫌尤谓非仲甫莫决盖其律巳廉宅心平有以素信于人黄茆平诸柴歳比不登流莩蔽野俾君诣柴教阅因廉其事仲甫且以所见复之于是发廪赈䘏郡守王騊闻之亦併以属仲甫然非其本心也授之目曰其母我违且遣亲信史辅行仲甫曰赈济之事如救头然柴去郡逺脱有便宜谨毋以爲罪既至阅其所授之目仅及十之四五民书夜待哺乃千数外咸爲赈之散米几三之二民举手加额而郡以其违令执史以归于狱使诬蠛仲甫家人以告仲甫曰爲是获谴吾甘心焉不然请以松帑价守素贪狼莫敢爲明其非是旣闻米余米散怒稍正及反命守耻过亦以他辤爲觧龙逰满歳或人有持省符而至者仲甫闻之去范仲武来爲守上其事于转运司转运司以上诸朝卒爲势夺去之日帑有契税钱数千缗史持以献曰例也仲甫叱而杖之以授代者㑹范君移漕节即以温江尉䖏仲甫诸䑓举牍皆至関陞从事郎再调隆州州学教授隆号士郷而学廪素薄仲甫以㢘致𥙿士心归重焉歳当校士以目青辞使者迫促上道卒以得人称郡守张习之柙得仲甫所爲文尤爱敬之前后守争欲举之谢曰身将隐焉用文之寳庆三年春正月遂请致其事时年五十有七张侯言于朝请加旌异以激竞頺宇文侯绍武亦言于朝且皆爲诗以饯属和者甚衆明年诏俞其请转通直郎致仕呜唿士之爲学凡以求其本心而母失焉也父诏兄授师传友习必曰下利而上义也贱贪竞而贵廉退也一登仕版视官职宠利如箧衍中物控搏维操若不可一日使去已视仲甫老不待年不旣得其本心矣乎卒后裒其遗文有孟子旨义汉书𥙷注三国名臣论说斎文集藏于家工篆隷人争得之取同邑费氏先十五年卒赠孺人一男子埏两女子长适鄕贡进士张子与次适迪功郎新汉州雒县尉费正癸孙男一人孙女二人外孙男女三人葬以绍定三年正月壬午墓在盐泉鄕恩泉仟祔承事府君之右铭曰屈信消息隂阳大分彼惛不知利欲攸焮于维仲甫沉㡬逝止我铭章之以厉廉耻鹤山先生大全文集卷之七十六鹤山先生大全文集鹤山先生大全文集文集七十七鹤山先生大全集卷之七十七渠阳集钖山安国重刊墓志铭有寳章阁提举冲佑观张公墓志铭始余将漕剑东广汉张公行使父湖北书数徃返未相善也嘉定十五年冬同在郎省明年公见上首陈司马公仁明武之说申之以进贤退不肖赏㓛罚有罪词乎而气直予与同列固期之又明年赐对极言时事曰数年以来方内弗寕山东之地旣帰而未禀正朔忠义之徒虽附而左衽自如得之无𥙷祗以示弱而况残金易酋外示安静纵还俘掠议遗行人安知不以怠我鞑之来也实与我使俱至彼能使边人兽骇䑕㐲则于我非必有畏慕之诚意弟甘小佞弗虑后艰一与之盟而嗣有难塞之请则或从或郄皆足以兆祸海上之盟厥监未逺也次又言荐举科目之弊互送苞苴之弊苛歛虐征贿讼鬻狱剽夺民产势所不免请自朝廷之上粛纪纲以示观聴申宪度以警贪媮不然天下之患有不可胜言者䟽入士论浩然归重予又心降焉未几寕考登遐或疑所服公上书宰相请取法孝宗行三年之䘮且曰孝宗始自践阼服勤子职凡二十有七年今皇帝自外邸入継大统未尝躬一日定省之劳欲报之德眎孝宗宜有加寻又以宰执率百官请大母同聴政表至七上公复以书抵宰相谓英宗以疾仁哲以㓜则母后垂帘听政有不容巳惟钦圣出于勉强故务从抑损不避父名不庆三日不御前后殿仅半载而卒辤焉今吾君长矣若姑援以爲请此亦中䇿未几制诏公卿百官集议庙制公谓九庙非古今若升祔先帝则十世之庙昉乎今日于礼无稽予时闻公建议卓亮明伟又申敬而愿交焉未㡬下诏求言公上封事凡五千言今掇其要着千篇一曰天人之应捷于影响今自冬徂春雷雪非时积隂乆雨西霅东淮狂悖游兴通者客星爲妖太白是画正统所系不冝诿之分野二曰人道莫先乎孝而送死尤爲大事自汉景并縁吏民释服之语忍薄其亲贻诮千载惟我祖宗定爲宫中之礼孝宗皇帝朝衣朝冠皆以大布于昔有光迨宁考以嫡孙承重光宗虽有疾未尝不服䘮宫中也泊光宗上賔则权𦦨方张莫有言者去秋礼寺受成胥吏开端听择未尝以义折衷今巳不可追咎而尚有当讲者葢再朞而祥百僚始纯服吉庆元末年𥘉议爲得今若甫经练祭虽朝臣一带之㣲亦不复有凶吉之别则是三年之䘮降而为期害理滋甚况人生执䘮干内而羣工之服无异常日是有父子而无君臣也曩时德寿重华异宫虑数跸以烦民也故有五日一朝之制今莚几在前自可朝朝暮夕而无故习爲䟽简臣所甚惑也三曰母后之贒本朝爲盛今太后力却埀帘之请天下诵之而闻庆夀前期陛下吉服称觞播爲诗什凡以寓颂祷者惟恐不至此世俗之见而表仪天下者亦爲之乎太后抚时触物追念所夭亦岂乐于受此臣窈爲陛下惜此举也四曰夫妇人伦王化之基也陛下斩然在疚大昏之议固未暇问然非豫讲夙定将恐俚说乗间而入窃考累朝元配始于潜邸惟仁哲襗配于承祧之后选纳自正而昭慈之于元祐临轩发册六礼俻举尤爲坦明臣之所望于今日者亦曰严取舎而正法度广询而叶公议耳五曰䖏変之道自匪易惟事实无隐心迹自明陛下嗣服以来济王之恩礼自谓弥缝曲尽矣而不留京师从之外郡不择收守混之民居一夫奋唿阖城风靡旋虽弭患莫副𥘉心谓当此时亟下哀诏痛自引咎优崇恤典选立嗣子则陛下所以自处者庻或无憾而造讹腾谤者亦非所致力矣自始至今率误于含煳而犹不是之思臣所以不觧也六曰近世憸佞之徒凡直言正论率指为好各归过夫果好名帰过则其自爲者非也而人君实赖其忠益若首萌逆亿厌恶之心则自今言者莫不望风是疑此危囯之鸩毒也七曰陛下御极之𥘉凡在名流首𬒳褒显然而命召所及不过数人方其未来不加勉趣迨其既至无所咨访而况罗未广遗才尚多经明行修如柴中行陈孔硕杨简识高气直如陈宓徐侨传伯成佥论所推招徕可缓若精于史笔复有如李心传可惜一官不俾与闻鉅典他固未易徧举矧又有不及知者乎况迓来世俗取人以名节爲矫激以忠谠爲迂䟽以介洁爲不通以寛厚爲无用以趣辨爲强敏以拱嘿爲靖共以迎合爲适时以操切爲任事是以正士不遇小才见亲此识者所忧陛下安得付之悠悠不以动心乎八曰近世士习曰异民生益囏弟宅之䴡声伎之羙服用之侈餽遗之珍何来宗戚奄䆠所闻见者今搢绅士夫殆过之公家之财眎同巳物而犹未厌也则荐举狱讼军投吏役僧寺道观冨民巨贾凡可以得贿者无不爲也至其避讥媒进徃徃分献厥余欲基本之不揺殆郄行而求前也䟽入士大夫传诵𥿄价爲贵予至是知魏公有后矣又目轮对以其伯父宣公告孝宗语告上当求暁事之臣不求办事之臣欲求仗节死义之臣必求犯颜敢谏之臣语益剀切其论学术邪正略曰大学之道格物致知诚意正心脩身齐家治国平天下而其要则曰自天子逹扵庻人壹是皆以脩身爲本葢正心以上皆脩身之事齐家以下则举而措之耳无二道也后世乃有谓人主之学与士大夫不同者吁其诸异乎大学之道欤子闻其说又知公不特优于论事益斈问之道固尝有闻扵其请外也深嗟屡叹爲诗以送之时诸贤如眞希元丁文伯洪舜俞皆有诗云何真希元以言语得罪予亦追官禠职投之靖州明年䑓臣指公爲朋比免所居官予由潭趋靖㑹公帰自贑相与欵绎干岳麓精舎不觉日之旰也止予宿道林僧舎明日别去自是家居聚友益求爲巳之学居数歳识益明志益厉士之道长沙者皆倾心愿见焉绍定三年七月从子谷城令某卒公尽力救药又爲之治䘮谋嗣遂以伤悼感疾九月甲子属纩年五十有七且死谓其子献子曰我死则葬我于潭之善化县忠臣郷霛泉山某冈墓门之石必属吾友魏华父铭之旣卒献子奉遗令以请㑹予蒙恩西帰道五谿遇使人于涂乃爲叙姓系爵里俾书而纳诸圹厥九月舟于南郡之汭献子又遗予书曰吾子之辱贶先君也不肖孤旣奉而鑱诸石矣今将以十一月即窆匠事既严失今不铭后将噬脐呜唿公以同志坐累无愠色无怨言死又属之铭曰其敢辞公讳忠恕字行父其先汉绵竹人曽祖咸举贤良方正皇任奉议郎佥书劔南西川节度判官赠太师秦国公祖浚皇任尚书右仆射少师保信君节度使魏国公赠太师谥忠献始寓居潭州父杓皇任端明殿学士通议大夫赠少师妣鲁国大夫人临卭计氏淳熈八年公以忠献致仕恩𥙷承奉郎监临安府楼店务庆元三年差提领建康府戸部赡事酒库所干办公事父卒不行服除差广南西路转运司主管文字嘉泰四年以避亲嫌改通判沅州开禧三年四月主管京西湖北宣抚司机宜文字其秋权发遣澧州秩满除籍田令嘉定五年八月改军器监丞是月迁太府寺丞六年四月差权发遣湖州七年擢司农寺丞是月差权发遣宁国府九年二月差主管建寕府武夷山冲佑观十年二月差知鄂川权荆湖北路转运司职事寻改除转运判官兼知鄂州十二年八月诏赴行在奏事明年末对除屯田郎宫七月丁母忧十五年九月除尚书戸部右曹郎中十七年三月除将作监寳庆元年累请𥙷外七月除直秘阁知贑州明年春视事两月落职降两宫罢绍定三年复元官进直宝章阁提举建宁府武夷山冲佑观以疾请老诏特转一官致仕元配正氏继室赵皆赠宜人献子从事郎新监严州都酒务公始仕临安府尹王漑之致莫府时韩侂胄权势熏灼有民家女已议昬对而夺之者夫家以告公独曰尹帰其父母家尹不能难人巳觇其爲逺器矣在广西日使者王公资之吴公猎黄公濒帅梱蔡公戡詹公躰仁皆不䡖许可者惟深知公以姓名闻上其爲丞沅守澧率爲民植长利蠲乆患在奉常日大宫鸱吻爲雷雨坏神主移御公因轮对请广言路通下情爲湖州治势家门卒之暴民者逮复湖学以振士风蠲下戸积逋凡泉帛纩粟之征爲数甚伙宣城夏旱公尽瘁祷求至忘寝食请于朝鬻度僧牒截拨米运以备济粜且又劝分招籴以责寛征严保伍之法以防姦觎常平使者以是郡爲得人不更遣官既而朝廷拨赐米一十万七千余石僧牒五十使者欲均济而不复籴公虑无以継则核戸口计歳月庻及春莫使者欲勿劝籴公虑来日尚賖则请严戒诸邑礼谕大室仍发葢藏所见旣殊间言乗之转运使者以闻是以有冲祐之命朝廷遣常平使者领其郡则所发之廪固班之诸邑无留藏也湖北一十五郡而调夫运粮供亿㐮汉者九公请出盐钞募民漕安郢之粟则可以少寛民力嘉定十二年春虏破五関围信阳蕲黄㐮汉皆震公请调飞虎军以壮声势卒赖其用公在外服其不忝厥世又如此予尝评公孜孜体国以忠献拨烦剸剧似端明爰曁中身歛华帰实则葢有志乎宣公义理之斈而死不待年赍恨泉壌人谓实録云铭曰进退语嘿士之大致吾观于公事主弗贰言言至计炳炳大谊挫抑弥伸才壬靡忌人之方人贱目贵耳吾身亲见以诏千禩鎭江府教授徐君墓志婺武义徐君以淳熈六年十一月丙申卒于鎭江府教授明年十一月甲午葬溪上原徐家坞又四十有六年其子润以学正胡缉所次行实求铭干史臣魏某某辤曰我生之明年而君卒相去相后若此吾不敢可润泣而固请曰润不天生十年而孤旣葬之二十有九年润始克缀一名于进士借又十有三年而伯兄淮之予澳始自上庠赐弟然后鄕之人皆知先君位不称德之报然而墓前之石又未有识润葢有待也昔者眉山苏公与南丰曽公爲辈行苏氏之大父待曽公书其碣古之人有以发敡其先羙者固不计夫地世之乆近人之识与不识也则又泣数行下以其曽王父母王父母四铭以来始余将漕东川润爲之属知润为最乆今又参诸先铭且矜其请之笃也则不敢曰不可君讳端卿字于长曽王父惠王父革皆緼德不仕父安邦早有誉于太学晚从恩仕爲含山尉㑹昌丞以宣义即致其事嫓汤氏生四男于君其次也㓜贫厉志于学始事鄕人章公堦又从任公尽言率读书至玉夜常曰士之学道贵于自得岂徒以絺章绘句为事举绍兴二十一年进士监潭州南岳庙再调鄂州司戸叅军未上会妇翁胡彦国帅淮西辟书冩机宜文字胡公移鎭潼川君转丞广安之新明秩满教授汉州胡公卒君于是将改秩矣或请少须君曰是家子尚㓜非吾当谁託乃觧官护其輤以帰改教授邵州丁外艰服除监文思院下界又罹外艰仕进益落调教援鎭江请于长修学舎建贡院至捐私帑以助其役其思职首公大较如此旣举王及格怱寝疾乃卒得年五十有四呜唿是可悲矣夫元配曽氏枢密院计议官讳之子继室以胡生六子男曰淮涟源潜润涟以后伯父集女适某人君平生清苦急义不蕲人知事亲尽道事上官以义待下以慈葢其斈志于自得耻爲絺绘故造次中理道曽氏早世于奁中物秋豪无所取胡氏设有田三百余畒悉以归其兄人惟不役志于货利辤受取予惟义之权则胷中所存浩然与天地同躰而其耦事渉変有不可夺有不肯爲者矣惜其所存若是而其年其位仅若是已平生所着有麟经渊源论十篇汉鉴十篇覆瓿集二十卷集杜子羙诗若于卷藏于家铭曰义理不竞絺绘相沿承虏袭末譁世取妍笃哉俆君虽诱弗挺虽挠弗夺虽穷益坚屈信之度寒暑相孀是开厥绍替替有延李中父墓志铭吾友李中父生而秀晤七歳彊记过人十三善属文十六以周官书应聘有声十九与鄕举未及仕于春官而大父母卒哭泣以䘮明绍熈四年考君䇿进士甲科注普州州学教授遽以䘮返中父号于殡庙曰其自今无望干斯世矣卜宅兆以塟重亲求菽水以养嬗母教养弟妹以冀其成立如是而巳矣贫无澹储受徒以自给积歳累月仅毕所愿益得以大肆于斈少所诵习省记无遗至是温寻而増益之尝舘于大邑刘氏因痔痛㣧心膂爲诗曰生道由来贯古今纎毫不假外推寻只因疾病呻吟切识得平生弟一心繇是随事习察精切明着群经义䟽绪史有氏靡不究研出则门人居则弟若子从旁代读气聴色受读巳讽味数十过融液浃洽乃止人有问焉从容辨对徃徃有目者所未睹于三礼尤该畅尝欲爲周礼传而未及晚尤遽扵易以周程子书参诸邵子之说毎谓太极太衍相为表里羲易周经相爲躰用彖繁多𫐠先天心法而人罕知之欲必之于书亦未及为之而精躰嘿识固巳月异歳殊尝曰朝闻道夕死可矣世方驰骋乎俗学而不闻大道虽廑劳没齿知其无以死也疾病语不及私帷曰君子曰终小人曰死吾今日其庻几乎吟诵累日以及于絶鸣唿非尝从事于斯而实有得也安知道爲何物死爲何事何如其可终也使假之季益加微治之功所造当不止是国朝以斈校育才以科举取士济时诒后亦云盛矣然而名公讵儒有不必皆自科举而繇学校进者鲜其敝务以科臼组缀之又靡烂士气揣摩迎合之说瑑丧心术以位天地育万物之身顾为小小得失隂驱潜诱以没其身曽不暇及观内索以事其所当事是故有能以言行淑身垂世者非蚤自㧞俗则晚而有闻以中父之才之敏虽不可以浅近量使以方盛之年挟其所长与等軰角名场利区何郷荆克是则中父尔矣遭家多难不幸有左卜之厄不惟动心忍性触虑增知乃以是葆先袭明观身于艮观心于复若将此悠然独得于义理之奥然则士之斈果在此而不在彼邪尤审于去就之分束脩之问日至不苟扵受余弟文翁旣冠愿从之游㑹刘文节公守眉亦除舘待之中父必以复先爲从违太府卿张东父子震从子与虞仲易刚简谋致中父币诚而词共居数月卒以道逺辞前后郡守以礼疆起之张义立方尤卷卷焉率谢不敢徃不得巳间造而遄返余前后家居乃幸肯临相与比席诵书章分句析诸生环侍而聴各足其分族昆天祐字德先安贫乐道与中父爲乆敬交中父名斋以喜告德先为之铭文翁事中父尤谨饮食卧起扶相必亲盖近世事师者鲜能及之后又爲经理䘮事合同志其葬先事走人至靖求余铭以识诸墓吾友郭方叔黄中亦以书来曰自李先生卒吾无所于闻盍速铭之有以慰国人弟子之恩按李氏系出唐宗室太子议郎仁济从禧宗西幸九世祖晖五代时为临卭钱监徙大邑令因家于卭曽祖寔不仕祖名孙以淳熈赐高季爵封修郎考讳丙仲妣呉氏费氏中父讳坤臣取同鄕蒲氏生子男四人日章能读父书契行秀行全行皆以后诸父女一人适士人刘损之中父卒以嘉定十四年十二月年五十有四葬以寳庆三年月墓在县郷山铭曰形容甚臞其中孔腴生世云孤其施孔遐匪顾匪盱其书满家匪室匪庐其居广居升沈荣枯晦明盈虚有物有吾果孰在乎知江原县兼权通判成州马君墓志嘉定十一年春女真败盟掠西和袭天水夺散関披皂郊蜀人震恐制置使仓皇乗边晋人马君范时知江原县受徼权通判成州经理餽饷至沔列七便冝至成数有论建如言忠义军廪给不周统御无法必为乱虏所驱丁壮皆五路遗民设俘获之则资给遣还以繋其南望之志时忠义军统领张钓复湫地堡君言冝増戍守以爲进取之基虏之渠率号三府相公者爲我军所膊君清乘虏气索鼓行进袭且虏忿于败衅于怒其势必深入虏法严酷失主将则部曲连坐其势必致命于我我以乍胜之余将骄卒惰夫以骄将堕卒而当怒冠吾甚惧焉师不聴君又申述饷道利病㑹緫饷者与制司矛盾君引疾求去㑹忠义军迫扵散遣之今倒戈内向虏因之大入西和成州及河池将利大潭皆莽爲盗薮君之言皆信而帅无所帰咎则以避事劾公诏送岳州居住后二年诏自便先是岳州通判吕橚属君代笺纪凡二年比去以楮劵百千馈谢公受之不疑㝷乃知入经緫制钱暦爲嫁祸之媒郎以返于府人代吕者发其事部刺史以闻于是吕镌一秩君再徙全州该登极恩量移常德府宝庆元年之正月也二年八月以疾终于寓舎享年六十有六方君之迁岳也予与工部尚书杨叔禹汝明兵部侍郎杜忠可孝严同自丞相予言大将拥兵而遯未尝见之罚也而独责守贰之不能死守守二固无辤于罸然在朝廷不无吐刚茹柔之嫌其后徙全又言吕橚之馈益御人于货之顽而马则受御也况知其爲御旣速巳之丞相皆是其言一以自便一以量移然而栖迟武陵终以䘮返是可哀也孤巽之将葬以其母之命状君行走靖竭墓道之铭予不敢辞君字噐之系出赵城世居晋之临汾曽祖周祖彦皇通直郎绍㒷三十一年君之父士宁侍通直守商洛君以七月生于郡斋其冬遇王师吊伐通直起义内应因举族南来居巴之化城君少而庄靖长从师志尚不群淳熈十六年举于鄕于类省试明年入对大廷未唱名二亲相継沦谢公执䘮葬祭如礼服除庐墓不岀或问之曰三釡之养弗及而徒爲畜妻子计非始图也鄕党朋友强起之调汉州什邡县主簿谨勾稽新官舎除学馆群邦之俊秀而课试之再调监成都府犀浦鎭税乎讼牒戢姦胥通商旅寛征歛歳比登而民富乃葺鄕校殿屋斎庐一新且益粟以养士又以余财营𪠘甃道秩满授遂宁府学教授寓居成都㑹吴曦以蜀叛君慷慨愤激谒制置使及诸寓公请讨之谓曦自狂逆而官吏军民固未尝叛也议始定而㬢戮诏遣刑部侍郎呉公猎谕蜀以其事上之朝未报又辟重应府新津县令县宰乆虚逋负积至十余万緍君谓此由字民之意未孚乃悉意狱讼诚求而审克民自以不冤君察人情旣孚则令可行爰始考㑹财计多有产去税存重科覆纳之患乃属县民定其强弱之等以制赋役民始譁然君语之曰人莫公于心苟隐诸心而安则公论所同也于是交举迭承髙下毕陈贫弱者蠲除至三千余缗以均诸得产而未承者其中人家则郷之有德齿者自为推排不经吏手自是民当输赋徃徃皷吹导从以来积贫既赏公私兼𥙿宣抚司改辟荣州教授秩满㝷辟知重庆府江原县居民不戒于火延燬百家君念散财发粟亦姑逭目前欲振业之而帑无余财俸赐亦縁手尽乃以元𥙷授文书质于富民得钱则使民各状其业视费之高下自二十千至百千贷爲本钱期以半年责偿小民劝唿感泣未几民庐皆复其旧君又取所贷缗掲诸方尽蠲之民大过望象而词之君先世以流寓西南不殖产业自奉简约而勇于济人乐乎晦人予过李公李章壁及吴公德夫每见二公置公坐隅以备订问益君商洛故家博闻多识蔚有典刑而一跌不振以殒厥身惜哉葬以绍定四年十月墓在王望山坎冈君取袁氏生二子长伯午尝与嘉定九年鄕举前君八年卒次巽之铭曰汾晋之英商洛之灵巴山于营岷嶓于征三黜于荆大命卒倾江流自岷逹于荆衡神其来宁故山之京鹤山先生大全文集卷之七十七鹤山先生大全文集鹤山先生大全文集文集七十八重校鹤山先生大全文集卷之七十八渠阳集卷之十八墓志铭朝奉大夫府卿四川緫领财赋絫赠通奉大夫李公墓志铭自中兴多故师不解申者十有四年指权宜一切之征爲经常不易之费百秊闲士大夫由之不知视爲当然知之矣又从而旁縁吮剥诡取隂夺者此皆无以议爲或知恤之莫知所以救者什尝四五知救之而不能虑终知敝不永厥德什亦二三或母问弗克惟旣厥心寛一分则有一分之益此什不一焉若夫受任之臣以是心求之忧民之君以是心应之未尝有精神㑹聚之素而问辩逆复如父诏子承友疑师诲诚意实徳烂然简册则信所谓千载一合此合以天也淳熈三年七月辛未廷臣上䟽曰臣窃见四川緫领财赋所歳支军粮爲石百五十有余万营甲歳租与贸易利州诸处夏秋税斛者凡十九万其百三十万水运七十和籴六十量产之薄厚而制其数马名曰和籴实科籴也上三等户饶于赀用自输自请虽少损犹可支下二等户势必付之揽纳之家本钱旣不可请姑逭责可耳请下緫领所蠲四五等所科之数而官自収籴或止増水运以𥙷元数诏范成大同李蘩疾速相度闻奏时范公制置四川李公巳𬒳命緫饷尚留汉中也李公奏谓今九州和籴以二十四万敷上三等户三十六万石敷下二等户若官司自籴下户之所籴者而加之水运则増费二百八十八万缗此何从出俟臣到官询究乃议施行愿假数月之期永除五十年之病夫未知君之信否而慨然以是自任矣迨领饷事即上䟽略曰六十万石米若从官籴石増一千多至四千歳约百万缗第緫领所财赋巳经宣抚使虞乆文覈实歳入有常未易増费臣爲陛下毕诚竭虑但于经费之中斟酌损益不湏朝廷降度僧牒不用宣司摏积钱不动緫所歳计自可变科籴爲官籴贵贱视时不亏毫忽之价出纳视量不取圭撮之赢使军不乏兴民不加赋敢掇其大者十一条以献一谓自古军粮必随地产今利阆兴洋与关外四州米麦之产多寡不侔今当随土之冝以充军食二请州县分掌籴夲官侵欺移用者以三尺从事三请措置籴买官得自举辟四五贠四请依已出命免収头子勘合钱五请通判知县以籴买能否议赏罚六许民户賷粮凖纳赋役七请听臣不时委官徃州县盘量八谓欲于上户劝籴令民自量自槩自输之仓以防多取之弊九谓官籴断可乆行遇有调发或未免暂科事巳而复敢先事而言十谓仍旧以元价和买利路诸州税斛十一谓緫领所与宣抚司平牒徃来其职事则诸司不得与愿专责任以塞浮论诏以六条问公且令成大同共详度至是孝庙犹未以剸属公也公奏此臣所緫财计制司不得而尽知又画一以闻诏问未见比民间和籴有无増价公奏天时有丰凶物价有贵贱随冝损益难以豫计诏问若増本钱约度㡬何歳于何取拨公又奏不可豫计且如利阆州以髙价籴商米而关外以小价科民粮𥙿此商而困彼农行之三四十年不知通变臣今于关外随冝収籴比未视事巳减本钱近十万缗而籴买通快利阆州米价臣亦随冝髙下使之适中减省亦十余万而米商源源不絶每事如此则歳干百余万不爲甚难诏问不通水运州军无人般贩去处合就甚处籴买如何般运公奏谓如关外四州毎歳共籴粮十三万余石有水运及商贩则价直稍下无运无贩则増陆费今二十三仓巳籴十八万石矣皆无般运之劳诏问人户自量自槩自输之仓寕无欺弊公奏虽未保无弊与其官自量槩而肆其虐取也诏问以米麦随冝杂支及令民户以税役准纳粮米有无未便公奏谓巳移文范成大见谓可行时范公惑于浮言谓公奏先上则同共详度之命无可施行公遄露厎里以告于范乆之范亦舎然信服连名复命卒无以易公也俄又诏四川和籴且照年例施行不得轻昜更改止将其间敝事革去别听朝廷指挥至是则孝庙之疑犹未释也公又三请朝廷不能夺诏淳熈四年分权免一年明年再请又诏免一年葢廷臣始爲下二等请而公併蠲五等至六十万石且始言费二百余万曁领事究实则费半之故上下疑信乆而末决时度支郎中周公嗣武𬒳命与公计度蜀赋公请併付嗣武审覈嗣武寻亦是公独谓遣官劝籴及民赋凖粮通判知县以能官展减磨勘是三者未便诏又下公公曰大者巳行则小者姑可置惟籴买官请五得三必固以请上又从之葢自淳熈三年之秋九月迨五年三月仅一年有半而奏闻凡十有三上尚书一与同列徃返七玺封下尚书可其奏八讫如𥘉议克底成绩呜唿其难哉习坎有孚维心亨彖释之曰维心亨乃以刚中也以孝庙之圣主于上范公之贤议于下犹以浮言异论始疑于终信非公刚实在中其能行尚而徃功乎民旣乐与官爲市牛车檐负千里不絶会歳大稔父老以爲三十年米价不若是之贱梁洋间绘象祠公饮食必祝缙绅大夫士采民謡以献无虑百篇而资政殿学士黄公裳所赋汉中行罢籴行二章尤爲卓絶四年五月丙午宰执进呈范成大奏关外麦熟倍于常年盖由去歳罢籴一年民力稍纾得以从事耕作上曰免和籴一年民间便巳如此乃知民力不可以重困也王淮等奏云去歳止免关外今从李蘩之请尽免蜀口和籴爲恵尤广乃自仓部迁太府少卿及范公召还止首问可保其乆行否范曰蘩以身任此事臣以身保蘩上大恱曰是大不可得李蘩也其后如盐如酒及和买布公方欲次第奏蠲以尽除民害㑹以疾告老而卒诏谓措置和籴能寛民力特与遗表恩泽一人洪惟孝宗皇帝在位二十八年动遵宪法裁抑恩赏上自中宫以及妃嫔戚里宗室内侍潜邸虽亲昵当得之恩皆从减损至于遗表恩泽之法虽寺监长则亦复削去今于公乃无所吝若此某生未及月而公卒及长从父兄习闻公行治又与父兄皆获交于公之子璟瑀尝以公罢籴本末俾识篇端未几又以书来曰先大夫之葬旣五十年而未之铭虽墓之有铭非古也而舎是无以乆其传子爲我书之按状则仁言善政有不可胜纪而大要则诚求故中刚中故亨乃撮其要者而志之曰公字清叔系出赵郡赵郡始于秦司徒昙昙生玑玑生牧牧相赵因家焉牧之孙曰左车左车之曽孙曰秉徙颕川秉之六丗孙就徙江夏秉之七丗孙颉徙南郑颉生郃郃生固皆汉三公丝是李氏爲蜀望曽大父平大父讲赠承事郎父輙以公陞朝赠朝奉郎母金氏赠太冝人承事生二子朝奉爲次蚤有志节尝㳺秦客太梁浮淮泗江浙道荆楚所交皆一时名流晚益贫公未冠以词赋再举于郷㝷以春秋首选擢绍兴十八年进士第授左迪功郎卭州安仁县主簿石泉军教授用荐者改左宣教郎丁母忧服除知眉山县签书隆州军事判官转运司檄兼权通判彭州制置司檄兼权绵州及解州事㑹通判阙又摄事改摄通判卭州权发遣永康军利州成都府路提点刑狱勑差充四川类省试院考试官权本路转运司事权主管四川茶马知兴元府主管利州东路安抚司公事除仓部贠外郎緫领四川财赋军马钱粮陞郎中除太府少卿迁卿未受命致其仕积官至朝奉大夫以长子璟陞朝赠朝请大夫以仲子瑀累赠至通议大夫始仕安仁会朝廷行经界法命郑克使蜀公受檄行视诸邑区划平允人巳觇公器识石泉学校不葺公白郡广赡飬之田请于朝増荐送之目眉山号不易治曰此不可以力操也具爲科条能使百姓知孝悌忠信故自爱重而耻犯法州承虚额而取之县县无从出州以常赋愆期告于制置司皆母敢自白公力陈虚额之弊帅府是之不复诘又尝奏记制置使汪公应辰其略曰今劔北诸州千里萧然乆而不卹必爲盗贼徃年有纳粟度僧与夫田契等钱诏别贮于饷所不下数千万今捐其什二三凡调夫之地皆除税一年数州之民庶其少瘳乎四路故输绢于利沔大安诸郡凡费六千而关外诸军得绢仅鬻半直公白制置使盍令民各输正色估钱之半疋不过五千而给军亦如之军民必谓两便时头子勘合钱皆増旧数公控于诸司大畧谓头子钱昔者贯取五钱其后累増至四十三近又创増十三勘合钱昔者一钞及石贯匹两取三十钱近又贯取二十今以万缗爲率分爲千钞头子加百三十缗勘合加二百缗四蜀之广一歳之中钱之出入不知其几也以万缗讨之毎一岀入辄取三百三十缗四川钱物共以五千万缗计则是二者当得百六十五万矣朝廷勤卹民隐下有司除去虚额以三百万缗对减除放诏令数下丁寕恳恻二年于兹有司商确仅有成议夫以三百万缗分爲数年对减虚额是毎年所放不满百万其艰涩如是议者乃复设术隂取元年添头子二年添勘合一歳之中比所减虚额之数不知几倍而人莫之悟爲此说者盗臣之不如也公不惟职思其忧盖以斯民休戚自任于此数事亦可畧见摄通判彭州才阅月偿宿逋五万缗有竒彭之民旣输米于州石五千又移输威茂州石不下十二三千干道二年緫饷者复支移四千九百余石以饷绵州之屯石亦十千公言之制置使谓彭民安能胜此三役繇是期㑹稍寛曁公緫蜀赋乃爲奏请蠲左绵之输公在绵㑹歳祲请于诸司检放振卹诸司不能夺听免四五等户而期㑹滋急公谓常平免役令义仓谷专充赈给不得他用遇灾伤给散行讫闻奏公乃如令减价出粜以价钱贷下戸仍代输秋税庶勿误赡军且奏且行又听民以茅秸昜米备粥溢楮衣亲衣食之所活十万人时緫领所犹取籴于绵公力陈不可又爲画𥙷籴之䇿饷使行之米价顿平议者始以好名讥之迨明年歳在戊子卭蜀彭汉及成都间盗贼蠭起而緜独按堵然后知公之见逺矣卭乱未弭宣抚司令诘盗故公谓始于诸县租税趣办大额𥘉以八十万缗爲额其后至起九十七八万故民穷盗起不谋同时议者不过发廪劝分然义仓二万余石爲军储之外仅六千余且六县之口二十万计其何以给之况民产业薄虽劝分贷种所出无几此必上司于籴本实额内除十四五万以免借税之害于折估实额内除六七万以免那钱之害则百姓乐生虽驱之不爲盗又论卭之患三一曰州所欠緫领所十万缗蹙新以偿旧其患无穷二曰豫借民税多至十万三曰今歳终尚负十余万则八十万之额且不能趂此非假以数万而责其后偿不可也凡皆利病之至切者卭之浦江盐井歳欠百三十余万徃者都转运司榷之以制低昻课有定入民不知也自郡守増歳课归井于州以资少府私用而民始病公併请于宣抚司更法平贾亦省刑息盗之一端也厥后公緫蜀赋遣官覈其事日输不过六十檐檐爲六十斤价十有四千凡减盐十万八千余斤爲缗钱七万五千牢盆之精与隆简无异緫所自搉州不与焉公之勇于爲善类此永康之民出入𧖟崖关者有征公爲之弛禁凡三百万钱而小家负课者又蠲万八千缗有竒两县力役之征比旁近郡爲伙公又斥郡帑之余爲代民输凡五万缗㑹威州蕃部冦边公遣戍增饷凡半载而民不知役制置晁公上其劳诏迁左承议郎宣抚使参政王公上其最诏又迁左朝散郎干道末岁㓙民饥公以刑狱使者领常平先事发廪又下令蠲主客户税租各十之三所活至百七十万人沈黎青羗吐蕃首领奴儿结等钞边数百里创残公度九折坂户输而人抚之贷米粟千五百石有竒耕牛犂锄之属四千有竒丞相叶公某尝欲以搉酤鬻之民公谓请母以他以成都言之日鬻酒二千缗歳七千余万计三年抵产必二百十万其谁能办此曩歳听民请买一道之广仅有县鎭六十余所应令而繇此荡产亡身者十五六此与东南酒坊不可槩论也万户酒之说则习俗各异如成都十县歳爲酒息八十三万缗若敷在民间其爲害甚于官搉也识者韪之公摄茶马司日诏呉挺提举买马且俾歳市七百疋公奏使歳七百而止须争先抆尤有妨茶马司歳额况旁縁増多不止是耶请爲管认挺所买之数发徃兴州奏三上不报又条奏七害大畧谓干道三年以前呉璘以买马夺御前三衙歳额故提举茶马官续觱张徳逺皆以罪罢虞允文爲之禁止而后军实仅足今而命挺其弊复见况两司竞买马直必增外骄羗夷内耗国用又诸军青草钱乃马军资以自赡十年间託买马以拘収而实夺之虽有旨给还乆未施行也三边各有大屯而兴州一军独听买马使皆援此爲词从之与抑拒之与诸军必并縁私贩宣抚司必禁止此必开二司之隙况璘护送鬻马蕃客以防抄掠今挺乃抽索吏人须知此必各有行移互相牵制臣反覆思惟无一而可是时呉氏拥兵再丗公亦欲假是分挺之权非但爲马政请也汉中乆旱公蚤夜孜孜凡以请祷矜恤者靡微不尽是时劒外九州和籴兴元爲多又以马运所繇刍秣不赀公尝匹马行阡陌间宻访民病有媪进而言曰民所以饥和籴病之也泣数行下公益加感叹乃奏夏料宣司粮皆籴而秋料宣司粮大军粮以灾伤关緫领所或放免或停籴籴旣不及民大恱公于是巳有意于九州罢籴之请矣緜州之屯歳于彭汉緜石泉省计截籴二万余石而彭之劳费倍之且緜之米价石伍千而逺输者反不下十余千公请差官就緜籴买以寛民力范公成大尝奏兴洋等州义士并金州保胜军关外四州忠勇军皆与义士一体异名盖陜西弓箭手法非调发不得差使今兴元府都统司欲以义士看烽利州东路安抚司欲以义士把关非法也乞放陜西旧比修成专法诏从其请公奏谓成西和皆要边而文州诸差反侧未定今旣难以乌合禁军差替郷兵都统司又不肯差屯驻军今守关看烽义士忠勇军又碍近旨如此则拘违法之微文成撤备之六祸又关外忠勇军并弓箭手等给地免税之人与兴洋义士不同始因宣抚使张浚呉玠等措置马歩军二千余人巳经数十年军额见存如一家三丁一丁爲军二丁爲农或耕或战各不相妨诸军自备甲马各有部曲并如正军自干道以后宣抚司始令依义士专法然犹在此石屯驻在州教阅或一月一替或半年一替未至全年放散今制置司仅以农隙教阅五十日夫五十年训练之卒而一朝纵之经年不教则事艺退堕与义士无异此臣之所甚惜也以臣愚见兴洋等州义士并金州保胜军未尝差使自当依制置司所引专法施行而四州忠勇军弓箭手及兴利义士文州忠胜军守关看烽畨上教阅请仍依乆例惟申严私役之禁可耳公之不爲苟同又类此而于呉氏之专横尤切切致意焉先是公宰眉山日较成都转运司进士因䇿问极言乆假兵柄之患忌者或持以示挺挺蓄愤乆矣至是滋忿暨公领饷事挺缪奏谓军食陈腐龙劒米鹿黒孝庙内批凡再赐公公奏此土实不同也乃各缄様进呈上大恱曰李蘩暁了如此于是挺之妄竆矣未三十年而䂀以蜀叛士益服公之先见公讲学临政皆探原㝷流取法前古读书有春秋至当集春秋机闗春秋集解又採摭羣书自春秋迄战国时事比年月而纪之曰战国新书又有通鑑汉唐详节汉唐事类三国摙径南北精华其爲文则有骚坛武备有忘筌集有薤露碎珠有韩退之书墓式有经语提要其临政有理财要术荒政録榜示鼓舞集经緫条画䑓备録西宪杂记搉收集山南杂记帅阃备録緫所财赋源流緫司杂记奏免和籴録目经史子集无不覃思研精昼抄夜诵自号桃溪先生文曰桃溪集一百卷今藏于家公歴仕三十年所交皆当丗名人杰士而平生受知如叶公某汪公应辰晁公公遡公武王公炎王公之望查公籥宋公似孙范公仲恺荐进人才如宋公若水杨公大全李公舜臣杨公甲韩公炳黄公裳范公荪马公觉吕公商隐张公子震王公咨费公士戣其后各有以自见于时类省试主文所得进士如费公士寅安公丙刘公甲陈公咸李公兴宗㳺公仲鸿自余不可悉数公事母太冝人以孝谨称母得风痺之疾扶侍者爪輙侵肤公以身尝之而志其苦至于兄弟患难相救有无相通无一闲言从兄江西刑狱使者芝望临一时讲论𢋫酬弟兄自爲知己公娶史氏封冝人以仲子陞朝赠硕人四子重祖文老皆早卒璟用荐者改宣教郎寻以通直郎致仕瑀朝奉大夫知涪州女一人适朝散大夫前知成州罗仲甲孙男四人寛民承直郎佥书资州判官泽民将仕郎安民觉民孙女七人外孙男女五人年六十有一卒于淳熈四年閠六月壬辰葬以六年二月甲子墓在晋原县鹄鸣郷思恩里甲山之原铭曰天生斯民后王所司小大相维是保是师是心之存则善推其所爲民我知觉民谁溺饥斯须弗存秦越瘠肥舎是非之公搉利害之私匪画于浮议则沮于不见知烮烮李公惟义是比之死靡移上孚君心内格衆允外销羣疑呜唿诚可以动天地贯金石矧一气而同体者乎宣义郎致仕牟君墓志铭隆井研牟君钖桂尝命其子子才从予㳺年二十余已颕异不凡予知其所从来逺矣奉使东川桂爲金水丞而知其贤而举之先是桂以嘉定元年进士调资之龙水尉明年上祀明堂赐髙年爵桂之父封承务郎桂摘命书语以介寿名堂刘文节公赋诗予不侫幸与时贤皆属和焉于是人谓承务君之隐德以子孙显是不尽然人心之灵皎如日月虽巳所独觉人未及知而见乎蓍龟梦祲发于声音笑貌且不可揜况刑于室家行乎州里钟乎祚嗣望而知爲有德君子也钖之号荣播之歌诗曾是以爲显邪予迁靖未反桂以书来曰吾父以嘉定十三年四月丙寅弃诸孤犹恃吾母以立也绍定元年三月巳夘又䘮吾母焉桂也党未即殒将以三年十月庚午合葬吾父母于井研县金紫山之阳吾请于同年友太府寺丞呉叔永泳状吾父之行以请铭于夫子夫子知吾父子者也吾弗敢他有请也按状君讳忻字伯广牟氏系于陵阳爲着姓自入国朝举制科第进士代不乏人族大派分其居翳嘶中峯之趾者君之先也均顺之乱尽室遇害惟穉子允良有姑未笄覆之以罋得免姑又抚而教之牟氏之不絶如线繄姑是頼姑于君七丗矣允良生昭象繇是子孙蕃衍爲三嵎诗书家君之考讳格取跨鳌李氏无子与从兄某之妻兄弟也乃取其季子子之是爲君事父母不啻巳出始时外家全盛此徙井研赀产日屈叔父时雨通判成都府夫人迁依焉会有疾疫君併失怙恃跣护归故山道疾血呕见者咸爲出涕比归谓从父弟森曰吾兄弟孤子而两丗六丧未葬事有大于此者乎俄而得卜殆若有相贫不能自振爲后学师歳资束脩以给履艰居约有人所难能者端愿寡言笑人与言不疑其欺或言其欺以爲间反责其欺他日与言又欺之信如故东邻不戒于火积镪尽露仓皇间请君主之君取以给焦烂者而返其余其信于郷闾类此桂始仕龙水公祝于祢曰书生𥘉筮母苟得母滥刑官无小爲朝廷爱惜百姓不独爲家荣也桂服行惟恪及仕于冨顺于金水则君巳倦行矣疾作桂谒告省侍犹卧起训诏如平生踰月乃卒得年八十以子升朝赠宣义郎取宋氏封孺人间关百罹克相夫子以须子孙成立年八十有三男子三人长即桂今爲奉议郎知什邡县未上次曰价曰俦女子二人适郷贡进士喻仪韶次杜似曾价俦及二婿季女皆先后卒孙男三人长即子才举嘉定十六年进士今爲从政郎监成都府茶司卖引所次子方子脩孙女四人长先亡次适眉山张怤任复来季二未行曾孙男二人寿甡寿䏛女一人外孙男女六人外曾孙二人丗率谓道降俗薄风气浇讹民生之仁且寿有不逮古子独谓二气五行之运亘千古如一日古今无异民也圣贤之训惟无逸则寿惟仁则寿葢气禀虽有薄厚而培飬克治则存乎人丗徃徃不之信今观牟君与其夫人生长忧患闲关鞠苦而康宁寿考以祚厥冡则是心之存非保寿命冝子孙之道乎铭曰莫乐乎安贫莫寿乎忧勤孰坚早而不芸孰由蘖而无根欝林州佥书判官陶君墓志铭始予闻诸柳文恵侯曰楚之南少人而多石而欧阳文忠公亦曰蛮荆鲜人秀厥羙爲珍怪心窃异之五方之民虽气禀有清浊而降才非殊亦系乎风化何如耳姑考诸近丗倡明正学以绍孔孟之传者前后迭出率在湖湘间至于登朝着仕州县奋科第者又不可胜数然后知柳欧之言固不尽然抑亦风气有时而变移邪子识陶宗山崈于南宫于䇿府于经筵博覧强记而嫺于辞固疑全虽楚南小郡不爲无人及迁靖又多识全士其间如滕谨仲处厚蒋成父公顺辱从予㳺皆通经穷理益信士之贤不止此谨仲陶甥也一日以书抵予曰吾舅欝林君将葬敢以铭请且状其事曰君讳薫字南仲全州清湘县人陶氏系自柴桑避乱南徙乐湘中山水而居焉有弼者爲东上合门使有几先从山谷学文皆寓零陵全旧隷零陵今之居洮村者乃其派也逺祖硕尝游太学仕至将作监主簿曽祖镕繇舎法升胄庠仕至浔州推官以承奉郎致仕祖宰不仕父森修职郎监衡州耒阳县酒库妣唐氏君自㓜资禀轶羣淳熈间程氏之学盛行君得诸师友口诵心惟期逹诸德业旣再冠郷举㑹学禁事起退而教授郷里嘉定弛禁君之志少伸乃举七年进士调昭州平乐县簿尉改注浔州司理参军浔乏官乆始至无居捐奉以筑室辟轩于圄之侧扁曰明听卧兴其间以察囚情摄桂平县县彫弊科罚烦请于州曰如是则可爲否则有去耳州将从之居八月州无逮吏之扰民无滥罚之怨事亦以济洞㓂爲扰有妄获平民爲贼级欲要改秩之赏刑狱使者命君核实君爲伸其枉使者荐诸朝在浔四年以举主三贠䦕陞授主管邕州溪洞司机冝文字邕当南蛮之会控㧖诸洞异时居是官者爲洞酋所饵贻轻纳侮君一切谢絶归槖萧然逺人畏慕㝷有𬒳帅檄主互市擅杀人于边鄙传闻失实使者虽命君究诘实以书请属君持不可曰所杀二人耳余皆不实使者大怒寮吏亦有先同后异者君不爲改使者㝷亦悔悟就任辟昭州教授君在邕凡三摄州摄教事一年皆善其职至昭视事阅月丁母忧服阕广右䑓阃交辟佥书欝林州军事判官过期乃往仅四舎若有所感而反寝疾三日召仲子建付以家事屏文却药以绍定二年十二月癸亥晦卒于家箦年七十有二公爲人神整而𥙿节安而和一介不妄取与燕处无悁容临事有大虑爲文尚理致宗山位于朝家问徃来必勉以名义予阅其状而叹曰楚之南而有是人邪谓人少石多旣诬其邦之人谓人之秀者鲜则湖以南不爲无士且吾所见于全之士不爲少况如君之言德其在浔在邕皆以畏知谨独达枉䟽滞爲职之先务旣非文俗吏所敢知状所谓神整而𥙿节安而和又非阅理多而蓄德乆者不能然则予虽末与君接而其内外亲友所逮见闻者若此予曷敢不铭君积官至承直郎以引年致仕转奉议郎取唐氏再取王氏生四子子男三人圻継卒次建次垍女子子一人嫁进士賔庾孙男女四人建等将以明年三月壬辰葬君于栗山仟君所自卜也铭曰厥昌厥手而啬其逢以独善厥躬亦或庸之则日昳而途穷扬清风兮浔邕识遗恨兮幽宫重校鹤山先生大全文集卷之七十八鹤山先生大全文集鹤山先生大全文集文集七十九重校鹤山先生大全文集卷之七十九渠阳集墓志铭江油县尉冯君墓志铭予守潼川日録事参军冯君甲有士行予知之未及举㑹君命召则以属诸后至者乆而未有闻或曰以疾去矣子未之信也后数年迁靖甲以书来曰我先君以开禧二年四月乙卯卒以嘉定八年十月丁酉葬于魏城县清泉郷艮山卯穴今墓木拱矣而未有以铭其竁昔歳幸备僚吏将以请而弗之敢旣而疾病连年几不能生今秊少间敢以吾友李茂龙之状控于执事予执书慨然曰昔负蔽贤之过未有以赎也乃弗果却冯氏之始以毕万支子食采冯亭爲氏至唐有礼部尚书伉四世孙存官长史随僖驾入蜀徙名数于绵长史之孙光传以行谊刑于郷生承奉郎因因生堂堂生汝舟以太学上舎生同陈伯阳东上书论时政请斩六贼后劝进应天府庭叱王时雍一时想闻风采与张忠献公爲至交一子鉄以奉议郎致仕赠朝议大夫娶文氏生四子长适之举绍兴三十年进士终朝奉大夫知普州次冝之举淳熈十四年进士终通直郎次即府君讳诚之字明仲次思复举绍熈元年进士终通直郎爲范氏姑后葢同产兄弟皆以儒科奋维君屡试有司不利而着书从逰者数百人仅以干道四年郷举该累举恩授迪功郎则君葢倦逰矣亲䣊勉之仕调龙州江油县尉吾外舅杨公熹爲守首加论荐主管茶事彭辂辟宕昌茶帛库不敢吏也留之莫府而师事之改帅安康又辟爲属㑹以檄归至汉中之属邑而卒年六十有四取章氏直菴居士梁之子三男子沆先卒次显臣季甲举嘉定四年进士七女长适文寅之次章䕫一次箕畴次叚镇次樊巽次某某孙男人外孙人君性端愿事大父母父母以孝着方父母俱存兄弟无故诸子环侍东西两庑篝镫相望书声率至夜分朝议即丗君之兄弟发星星矣哀毁过制终丧兄弟相持泣义不析㸑三世聚指千无一间言始杨伯昌子谟爲校官虞仲易刚简爲通守皆愿交焉士有越足绳检者或责之则怅然曰幸勿使冯公知前言徃行后生不及闻者必缕数之后进有片长动色推奖间有言人过者正色不顾成都同舎生以窃衣𬒳执君自外至曰非吾衣也释之其人媿悔卒爲善士有亡友之女失身贵人家君䄂金叩门请赎以妻名家子其它药疾赒贫殆不可悉数虽以是赀用日乏居之晏如也方待戌江油饟所召君摄大安军仓官隐䧟凡千石有竒樽浮滥精出纳踰年偿旧逋之半又白饟使以实数闻前官吏咸頼以免而军饟无阙将士感恱寻又𬒳檄市缣于潼之属邑吏以恶缣呈白君愀然曰民供军以自安也今以髙直易沽滥是负民负国也尽澄宿蠹仍得善缣在江油不遣吏卒入郷异时官取鱼鹿动千计守贰以次皆有餽君曰废例请自我始姿敏悟书过目成诵未弱冠谒李知几石于成都学官一见改容延之学职嗜周程子书学禁方严不肯挠屈寕文之不售也黎明正衣冠危坐与诸生共讲退又反覆泳毎谓爲学自一念始一念欲萌天地鬼神实临之故事亲必孝事兄必悌交友必信临民翼翼惟恐伤之进趋有度郷党㑹聚君在则譁者寂谑者庄识与不识望而知其爲复菴先生也不事造请张季长縯守郡欲一见不可后以郷饮之礼踵门访君且以文爲贽迺强起焉李公石史公楠李公叔献君所师也刘公仪鳯黄公钧陈公损之章公森李公崟君所友也而李之情分尤厚君前后着书有复菴读论语十卷诗解二十卷书传二十卷易英十卷志铭賛记诗文五十卷藏于家茂龙之状曰先生之学足以用世而私淑诸生先生之行足以厚俗而官止九品愚谓士大夫出则师保万民居则父师郷里其爲成巳成物一也大学曰一家仁一国兴仁一家逊一国兴逊一人贪戾一国作乱且贪止一人而害贻一国也然则不出家而成教于国其功用不巳大乎况居官则小大相维未必尽如巳志固不若淑党类厚风俗则善人蕃殖所及滋广也是则铭铭曰遇不遇有命行不加居不损有性而况国人𬒳其忠信子孙世其笃敬其爲遇则巳多虽九品其奚恨藏脩先生李公墓铭寳庆元年余待罪太史氏新通判武冈军李刘移书言曰刘之王父年三十筑室山中以藏脩名堂隐居乐道凡五十有余年郷人号曰藏脩先生以绍熈三年正月卒三月葬于所居十里卢墓之原取乐安县进士周光女有贤德先四十一年卒子男四人琚瑶玖琥孙男十有四人师古万里好古懐古衷古学古复古振古希古刘存古从古愽古曼古孙女三人适进士罗邦逹周山父罗焕曽孙男女八人刘于诸孙爲晚出王父孩提授书教以孝弟谨信余力学文王父卒之十七年刘以贫求仕始获齿名于嘉定元年进士籍今又十有八年墓门之石未识大惧因循歳月无以光昭令德公知我者也敢徼一言之惠呜唿余于公父何敢以它词爲解乃爲之铭曰公讳彦华仲实其字李氏之先世居成纪唐支十三曹明在季黎国公杰明之次子杰生三男曰绍承嗣武虺其宗绍流岭外嗣归京师曹爵滥继宣言于人绍承乏裔绍实生济济生颖士踰领西归仕不得志南奔豫章以章名子昌黎韩公铭成王志或亡或微曹始就事益微其词爲夺曹讳克俭生𢡟统承于章始自豫章迁抚冝黄𢡟生益柔生兴兴复生英又迁崇仁白沙是营曰嗣务本爲公髙曾侯爲公祖持爲公考考登辟雝踰冠而夭从祖曰仪与从兄浩言论风指前脩是蹈欧阳公彻呉澥沆氏与严拙翁皆公同里受书于严欧呉爲友内外熏烝学成行美欧公上书请诛六贼与陈伯阳殒命权慝旧交夙好辟影藏迹公与同舎楄柎窀穸家故藏书至万余轴矻矻晨夜鉥心刿目鸡𥘉鸣兴奉母饮食退即危坐圣贤是即天文地理礼乐律暦兵谋方伎毫分缕析体习旣精晚而有述曰藏脩堂与巴谷集经传辨疑礼乐遗録合而成书卷三十六二呉着书公与有力呉吏部曾编年谩録亦尝从公谘疑辨惑先畴素薄母陈好施飬志不违惟躬自瘁虽一衣衾或数十载然尝约饬以教子弟其言有曰齐明在内盛服在外所以脩巳母陈早婺矛牙养不遗跬九十六终君七十矣人以爲难执丧尽礼昼之所爲至夕必纪有不可纪则如其巳行年九九尽道而死士虽不遇硕蹇亨否与其狥物无得于巳呜唿仲实又焉取彼李次琮墓志铭抚崇仁有隐君子曰藏脩先生李公彦华余尝以其孙刘之请铭其竁厥三年刘通判武冈军走书靖曰旣有以见王父于地矣虽然先君之葬刘与弟博古支缀残息仅识歳月于圹今十有五年矣刘不侫蒙宁宗皇帝櫂自主管户部架阁爲国子録㝷以罪斥今上起之祠官命之郡贰会郊祀恩赠先君承事郎妣孺人将以命书告弟顾未有以铭竁呜唿公其终惠之余阅其状怃然曰士之陻阸乃至此邪国朝以学校育材以科举取士济时贻后亦云盛矣然而笃信好学守节厉志之士有不必尽由此选葢其敝上以权谋利禄爲操丗之具下以揣摩迎合爲攫宠之资以位天地育万物之身顾爲小小得失驱迫嗾使以终其年然则母惑乎李氏累世而不一逢也乃爲之志曰君讳琥字次琮系见父铭五年丧母周父怜之扶携卧起授学至仁义大端必反覆开说曰人所爲贵于物者凡以是耳故自㓜通大义不以章句爲能然性颕晤援笔成文家储书万余卷皆父手泽君口诵心惟自道德性命之奥名物度数之详象纬山河之广靡不究极国人弟子挟䇿问疑豪析缕解听之者如瞽得相惟深疾释老氏书于事亲从兄睦族御下咸叶义尽分人谓克肖厥考客有叹老嗟卑者君曰穷则独善其身逹则兼善天下得志泽加于民不得志脩身见于世今穷不得志则善其身以见于世者吾侪所当汲汲而暇忧其非我力者乎工部尚书何同叔异闻其言而壮之引爲上客尝从容爲何言近世诸老讲明义理过汉唐诸儒逺甚顾暦象钟律氏族军法之学有讲焉而未尽者吾欲从公借麻姑山房读书一二年证其所见以备阙文何公忻然诺之㑹刘迫官期奉君济湘乃去故何公闻君之殁爲之出涕且吊临甚哀云君娶呉氏同邑青云郷进士讳洪之女相夫教子行应仪法前君十七年卒子男二人长刘次博古女一人适进士罗焕孙男四人耘耔耕耜俱蚤丗刘兄弟㓜受义方之教长以词赋应举君语之曰科举累人汝以贫故爲之吾不汝夺盍自力一经与其彫虫篆刻又举业之下也刘以明春秋中嘉定元年进士第调潭州宁郷县主簿待戍五年始得奉君爲道林岳麓之游参知政事卫清叔泾守长沙召刘寘莫下因留君东阁嘉定六年冬诏以刘干办成都府路安抚司堂帖下州母辤七年春君至江陵谒湖北帅赵彦仁方且告之曰吾观星象狄难将作公当训民练士以守襄汉赵公倾心咨䇿甚悉俄感未疾赵一再挟毉问疾不克起爲治丧且以文哀之属纩无它语惟曰小子刘其正学直道无负吾教刘殊州独哭跣护还里以是年七月甲戍得卜用治命葬于所居梅亭之上后七年博古惧梅亭地浅薄改卜于同里卢墓之原与藏脩先生兆相望亦君志也又爲之铭曰厥氏孰宗唐大支兮厥绍绵绵弗弃基兮厥考荒之若有开兮厥生而秀报在兹兮厥旣开之报则兮厥子是侣君何尤兮张晞颜墓志铭汉緜竹张君庶字子晞颜取同邑赵氏庆元丑年秌赵夫人寝疾毉乆不功十月辛未君以二墀及贰壻如县之普閠郷柔逺里卜干山之原吉曰即死则葬于是以赵祔明日癸酉夫人卒君哭之恸亦卒圯墀以明年后二月壬寅遵治命合葬君夫人俾眉山史子正择之状君之行子正端人也其言可信后而汉魏以来墓石不铭人以爲旷礼故圯墀终弗恔也后三十年余自从臣以言事得罪窜在蛮荆圯通守长宁驰书谒铭维张氏逺有丗绪沂公文矩始徙緜竹生成举贤良方正科赠太师秦国公生五子长澥以累举恩得官终从事郎监潭州南岳庙其季爲忠献公君则南岳之孙承事郎四川制置司干办公事累赠朝散郎杓之子也妣安人杨氏庶母安人王氏公蚤自爱重恪守家法爲忠献所知常诲之曰孝弟忠信学之本不然虽二于文词无益也又曰读书当潜心诚意方有得不可虚过光隂又曰冝亲良师友求善言敬信力行之忠献之子宣公亦勉以读书求友孝弟忠信戒浮虚务重实君再拜而受始公生四年朝散卒祖妣孙夫人年八十君与其兄通判隆州某事重闱尽孝忠献归蜀挈隆州东玄君未十五代治宗事法度整整祖妣卒治丧尽礼孙夫人之姪是爲牧斋先生松寿以节行名于蜀天下士可其意者无几而待君絶异每移书规儆则揭诸坐右日省焉𥘉隆州旣以忠献奏任得官还蜀复召君欲官之会忠献薨公侍宣公护輤归长沙留九年宣公辟岳麓书院教授后学尝读书遇解释属君笔之题曰南轩书说君亦记南轩语题曰诚敬心法今手泽皆在宣公将𫐠考志推遗泽以及之亦未及而卒绍熈三年宣公之弟兵部尚书枃出镇襄阳君之二兄故知九陇县某知龙州某徃省之拉君与俱道遂宁刘文节公将漕下士如饥渴因九陇龙州欲一识君且语之曰忠献南轩之志尚书必成之顾年大折腰非冝盍与之子君曰吾不爲是也诚如公言计当出此他日尚书从容语君则固辤焉曰汝志不可夺其以圯来君归语不及是教子愈严绍熈五年冬尚书申前言益力始遣圯行奏𥙷将仕郎今爲奉议郎通判长宁军次墀后二十七年卒三女长归蜀郡范泽醇后以通直郎致仕先公五年卒次归靖共杨伯寅季适孝泉马传父后三十年卒孙男六人长曰华凡再举于礼部次倚次鼎臣亦与郷举次巽臣次传次仔孙女二人曾孙男三人外孙十有二人呜唿公侯之子孙重珪袭组乃其常分老死韦布或不数见然珪组而頽其家固不若韦布而光其世范宣子晋之贤大夫也犹以世禄爲不杇则世之不宣子若者庸何责乎况君禄及而固谢焉非真知义利之分其安能坚志强力若是是冝铭铭曰有名公卿有贤父兄生长见闻习安少成匪禄而𥙿匪爵而荣于郷尔评于墓尔铭孙仲卿墓志铭孙氏之先居青社七世祖镣咸平中主江陵石首簿卒官葬纪山皇华原爲江陵人至四世羲叜皇任龙图阁学士太中大夫文安县开国子累赠金紫光禄大夫甞奉使成都移鎭西川以平晏州夷平溱播平緜茂城泸南建石泉军天监忠劳钖之祚嗣蕃衍曼硕繇是孙氏爲荆右族生涛皇任朝奉郎掌广东府几冝文字好贤嫉恶爲郷里所称语在墓铭则从父弟同判西京国子监伟所撰也涛生钧皇任奉议郎江淮都督府准备差遣以疾请主管崇道观以归寻佥书忠州判官未上而卒其愽学笃行语在墓铭则忠简胡公所撰也取李氏中大夫昕之女熈寕侍御史尧言之孙继种氏太尉师道之裔孙并赠孺人继师氏迪功郎古之女君与兄壎皆师出也君讳堪字仲卿少挺特如成人奉议以靖康之变辟地松滋不事产业率爲旁近侵冒君十一歳而孤师夫人泣而诲之曰尔父赍志以没尔兄弟其勤学厉行母坠先训不然吾永无望矣兄弟廪廪承命旣免丧复城西遗址编芦架葺而居焉旣而田庐皆复其旧每晨昏兄弟帅妇孙问母安否衣眎袄寒食视饥饱咸俾节适内外睦雍无间言辟塾延师以教子诸子之愿学者塾之南建书室曰竹斋兄弟从容其间讲求古人脩身齐家之学文有师法尤谨于择交𥘉光禄尝剏义庄于山之阳以赡宗族之贫者歳乆亦废君躬畚锸拾瓦砾铢积寸絫阅数歳歳仅収百斛乃别营泉粟以赡贫者而移此以给先茔之百用涖之以盟约乐景䕫章记其事未几族人有近茔之田爲豪大家所并则倍庚之以给父兄兆域之奉项平甫安丗不妄许可尝铭师夫人之墓谓夫人与其子不动声色尽复故业可以愧天下士大夫之忘祖宗中原而不复者士论伟之事兄如事父事无小必禀命而后行兄以嘉定三年卒年五十有八君哭之恸若无意于世者六年君亦五十八忽苦微疾喟然叹曰吾殆将死乎处分家事无遗以二月丙戍整衣冠而卒吁气禀之同而数之脩短有适相似者亦异哉君取乐氏故免解进士根之长女端重婉淑族姻称之子男四人长炳文巳卒次梦得以后伯氏凡再与郷举次思义国子监发解进士次梦符女二人长适承议郎知靖州永平县张辖次适郷贡进士髙柟孙男人孙女人君孤苦持家志念深逺振乏赒贫存亡继絶之义又皆爲人所难光禄帅成都民奉祠僭侈坐贬职左选君讼冤阙下郷邦流寓解额未复所陈请不获不巳刘文节公分阃日尝爲上诸朝其勇于孝义率类此诸孤以卒之年六月甲申葬君于皇华原奉议公之墓左属李南公耆寿状君之行求铭人谓君不获施于有政呜唿惟孝友于兄弟施于有政是亦爲政而君又何憾乎铭曰孩提而知爱亲及长而知敬兄是亦民行之常尽其道而死者几人君庶几其无憾予焉得而无铭处士髙君墓志铭邵武髙纶过予于靖将属铭其考君之墓会予𬒳命西归纶追至江陵涕泣而请予谢曰论譔先美以信今贻后子之志善矣自闽而靖自靖而荆子之劳甚矣虽然子之请则䟽子闽我蜀万里不相及也子之先君子之言之行非予耳目所接而责之以论譔之事而予也愚戆多忤丗所华置而遗之以不朽之託借曰予不敢不可子之心将虑其不可乎明日前潼川路转运判官李公谨文子遗予书曰纶之请也子能恝然乎予曰郷人之善者好之则予曷敢不可按纶之状曰先君姓髙讳谈字景遂光泽县璜溪人绍定二年临汀建泰诸县盗起弗戢流毒邻邑诸子请避之先君曰昔杨川子训问避㓂胡文定公语之曰徃歳盗起燕山则河北关中可避入关则淮南汉南可避今惟二广宁保其无㓂乎吾惟存心以听命尔小子识之此格言也今也南去则汀劒西去则盱贑皆爲盗区东去冨沙虽有城壁吾闻官吏例弗我纳北去广信防夫守隷利人囊箧指民爲谍数剽杀之舎胡公之言未有它䇿也盗入诸子又请先君曰有庙祐在舎将焉之盗至先君出曰时和歳豊何忍爲此盗曰吏贪暴民无所于诉我爲直之先君曰独不能挝皷上闻乎何辜乎民而杀之贼怒执诸庭遗之以牛酒不释遗之以钱谷金帛皆不释先君曰然则将何爲盗曰我欲东破武阳若得里之耆老如尔者率是郷子弟吾其济乎先君曰斯言奚爲至我唾贼大骂虽遇害而里之頼以免于戮予抚卷叹曰呜唿是孰爲之桑柔之诗曰捋采其刘瘼此下民其乱曰民之未戻职盗爲㓂夫捋采柔桑使民无所芘是爲盗以㓂民者吏也而民贫贼兴则善良实受其害此千载一律胡可以弗志纶又言曰抑先君之善也弗止是言动必由礼法凡吉㐫庆弔必亲诲人以善道有从之游必因其职分如劭勉焉以是郷人敬而附之其卒以绍定三年二月辛酉年六十有九葬以明年十二月壬申墓在县之南村朱溪岭之隂柎于先妣上官氏之墓先妣以嘉定十二年三月庚午卒以十四年九月丙午葬纶兄弟三人纶爲长次宣次改宜之子曰遐孙纶诵其状终篇又泣而请曰必子是铭否则无以告于鬼神也乃爲之铭曰民非自暴吏诲之盗乱之旣膴沦及无辜吏容脱遗民靡有黎因纶之求以识我忧天台陈子渊墓铭天台陈君之葬章泉赵昌父蕃旣爲志之其邑人张子益先之于予反也以其孤元老之请属予爲之铭君之妹之夫曹君仙与子益偕仕于靖亦以爲请君之行治信于郷䣊姻戚若此予不敢曰不可铭曰陈氏之先爲闽右族徙台黄巖南山是卜曽祖端臣实生徽言徽言生几埋光丘园冡子克巳子渊其字藻厉名行道承考志生事死葬谨终如𥘉季也弗年恤嫠字孤民困于役子渊曰吁匪长嚚竞则疲追胥乃倡义田歳裒其租里闾和之民役用苏同邑郑氏作配子渊上承下顺人无间言申饰其子亲仁友贤子渊之卒六十二年郑年如渊而加一焉有子元老实称宗职显文㤗定蔪然鼎立女学浮屠次嫁朱㨁墓门有石章泉所勒我铭申之庸铭罔极知逹州李君墓表故知逹州李君耆寿字南公以绍定三年二月甲子卒于州之路寝十一月甲子葬于江陵县之八里龙山原予时迁靖未返不得请役于执事明年𬒳命西归过荆州公之子革之大有大过大壮大随泣而请曰我先君之葬也前安抚京湖北路别公之杰既爲其铭其竁矣而未有以表诸墓先君之受知于子也不后它人敢惟子请子尚记昔年造公贬秩里居杜门扫轨而惟予是亲公之先所谓桂冠三李者咏于邦人书诸郡乗公名楼曰英风名室曰瓢乐皆摘诸邦人之咏而属予书之西庑有读书堂则予友张元徳洽所记也公之所志所友葢畧可见予迁靖公有书问道路安否家人懽戚何如如欧相相在之词予德其诚至于今不忘然则予何敢辤予尝考公之大节有人所难能者公之嫡母硕人任氏无予抚公如巳子公不知爲王氏出也淳熈九年硕人卒公哀毁骨立父太中公始告之故感涕失声凡奔走四方者十载绍熈四年乃得之襄阳雁汊王氏乃以轻轩奉迎族姻从行道路观者皆爲之泣下侍飬阅二十年先是太中公尝访问得之汉中士大夫爲赋汉中行至是赋续汉中行者盈编是虽人子之常分而处伦类之变能尽其道而始衷终焉人以爲难其丞郡于沔也会金虏闯蜀沔守王大才帅师以出公摄州事虏逰骑距境才二十里所关外五州流民不下数十万溃卒满野以青黄红白巾爲识时出杪掠而师少财竭人心皇闻西和移帑缗数万入関公旣截借又控于䑓梱贷数万緍买舟置口以济流人赢之官舎饭饥赡乏槥死药疾又爲之斥関候増栈道収溃散集民伍竟内以清明年虏撇梁洋趋大安丁公焴爲利西帅公以议莫会军将石宣徃援之宣旣却虏公又还定安集収文书封府库遣忠义人守金牛而后还沔则制梱聂公子𫐠又撽公之巴州矣时陈淮李寳陈显权兴弄兵巴山公与统领官呉彦呉大钧师卒三千以徃谕以逆顺之理悉出降公遂却所部卒与权兴等归制司外示不疑而宻启制帅请分隷诸军以弭后忧帅不果听其后兴党张福莫简杀王人以叛方兴之降也遇帅属窜易功状攘以归巳巴守避㓂乗舟公旣招怀乃以州事付守后亦攘爲巳力公皆不言而赏弗及人又以爲难公凡历四郡始守隆庆适丁张莫之乱郡当要冲剏山砦严保伍谨谍候戢浮言人心以安蓬介于集壁之郊地硗塉合伍县户口不满三万余而下户居三之二况经溃卒蹂疮痍未瘳物价翔涌米斛爲缗十二公发廪以济之民旣登麦又增直爲来岁之储蜀以民赋烦重节少府用度代民一岁之输旣又増公田以飬士旌孝子以厉俗掩遗骸以厚终民至今德之逹视蓬若过之郡计又伙然乆为盗薮邻郡病之公首以风教为务崇斈校旌孝子戢州兵县卒假供官以攘民物者州以征官不任事命属吏笃征十羊九牧公爲罢去以便行旅州境广袤盗倚冨民为囊槖公取其最黠者悉以厚赏禽而寘之理州民嚚于讼有程时叙以废契诬夺其从子元龟之产者公照知姦罔由是讼息而民劝于善孰不为州而公所莅率与事会斯又爲人所难能予尝评其事以爲事亲临民分虽殊而理则一终风之诗子言而母嚔陟岵之诗母嗟而子思一气流通此感彼应无它亦诚而巳矣苟诚矣虽襄阳雁汊曽不崇朝也不诚焉则有隧而相见死而不相服者夫民亦从心诚求之则尔子恫尔伤予慼凡以惠无告威弗弱弭囏恤患无幽枉弗烛也苟无诚求之心则所欲勿聚所恶勿施叹息愁恨在彼而我无与焉呜唿公乎其庶几有闻于此乎公之先居汾之孝义自公之八丗祖彦从五季时爲濮州刺史因家于濮至公之髙祖尧言举庆历二年进士爲熈宁御史知杂以论新法不合谢事徙居江陵由是爲江陵右族曽祖玙仕至通直郎累赠金紫光禄大夫祖昕仕至中奉大夫累赠正议大夫考康年仕至朝请郎累赠太中大夫公四歳以祖父任𥙷登仕郎淳熈十六年以铨中选调监户部利州大军仓父卒不行再调澧州司户叅军嫡母卒又不行亡何庶祖母赵恭人卒以禄不逮飬倦于仕进从朱文公陆文安公受斈有劝之仕者又调监雅州名山县茶场再转爲郪县丞以举主䦕陞改官知鄂州蒲圻县通判鄂州主管台判崇道观丁王安人忧服除通判沔州知隆庆府蓬州以言者罢贬秩二等起家知逹州积官至朝奉大夫公资孝谨而临事有大虑其修之家行之官率多可纪旣见于别公所爲铭志予不复赘独摘其爲人所难能者而表诸墓重校鹤山大全文集卷之七十九鹤山先生大全文集鹤山先生大全文集文集八十重校鹤山先生大全文集卷之八十墓志铭果州流谿县令通直郎致仕宋君墓志铭某少闻诸父兄曰吾郷蒲江其俗质实而近本以除塾馆士教子务学竞相标尚髙魏氏所馆多贤屈指姓名尤称彭山二宋君某避席请曰其略可得闻欤曰元发名藴绍庭名希祖元发未冠即有声郷曲经史百家触手成编爲文尚体制耻华靡里父师折辈行与交父乆客梁洋元发奉母持家训诸弟人不知其爲贫绍兴二十九年朝廷以四科取士元发在选干道四年与季弟元璧及从游者又聮与賔贡淳熈五年与绍庭及前东关令华祖皆元发从父弟也同举进士其后元发终流谿令绍庭终石泉军教授士论惜之其教曷以曰使人精讲力践不专以语言文字爲利禄计流谿君又尝馆于同郡之杨崇庆之成得其师法者后多可称予时闻而识之流谿君卒之年而予始仕不及与君接也嘉定十二年五月庚申君之二子少章秉国以治命葬君于彭山县鼎鼻郷安东里考君之墓侧裒稡行实将求铭于予㑹少章即丗厥十年秉国造庭待问道荆州以书抵靖曰先君之葬也缓不肖孤无辤于罚必子之诸父羣从也知先君者墓道之铭故惟予请党有以自赎予追感前事不复以晚陋辤宋氏系出微子爲京兆大姓隋末有讳逺以直諌谪隆山则今眉之彭山也墓在县北十里子孙散处于蜀而彭山之名数日蕃别爲五院五院之后曰爲善赠中散大夫则君之五丗祖也始卜居县之西郊曰翠微庄四子仲曰岳举进士官朝散大夫秘书丞绍圣中安章用事以台官荐之固辤知嘉州未满秩致其事里居自中散后丗举进士翠微宋氏由是爲眉之闻家曾大父周士宣教郎成都府郫县丞大父亘古父煇以恩授迪功郎致仕妣杨氏封孺人生三子君爲长逮事大父左右无违即以迪功郎主应灵县簿祖考妣犹在殡君食息弗置将谒告归营宅兆迪功曰是能养志矣虽然家事也弟居吾归视其成凡亲所欲爲率先意成之县仰给鬻井民有逋课莫能偿君摄令问故则曰井堙巳乆徒系我于此故积负益多君纵遣听自爲约皆如期毕输民有怙赀数犯法君至亦以瓜果甞试君笑却之由是无敢一毫恣肆迪功卒解去服除主射洪县簿以才选摄户曹兼佥㕔前后守勾龙公佃朱公时敏皆异席咨之邑有録民男女于神祠曰舎身君白刑狱使者厉其禁踰年定羌不报改赤水县簿司农卿杨公经与君居同郷学同舎时爲川秦茶马使视君谒人愀然曰如吾元发而官不遂朋友之责也即以上诸朝于是三仕爲簿正前后荐书皆不请而获陞从政郎调果州流谿县令未上户部郎官冯公震武緫蜀计以同年进士招君爲属君条蜀利病其一曰今疆场不警而激赏绢者科歛如故此何爲者耶冯公感其言节末用定经费歳免绢三之二果之诸邑旧无经界民并縁贸易爲姧流谿负钱帛万计而业亡税存者无以输君讨论发擿宿逋尽入贫者得释俗嚚于讼取其险健者折之部使者戒诸县母以役人入郷督赋倚之保正小不应程輙笞掠君听令以庸代役常平司委君发廪捄荒郡欲以七分粜而三分赈君反而行之郡弗能诘尝以酺羡爲县刱谯楼或请刻石纪之君谢曰吾职当尔也去官中道感疾明年病致其仕而卒实庆元六年三月丙寅年六十有五寻转通直郎妃刘夫人朝请大夫讳髙之孙石泉军録参讳况之季女家世䆠达闲家谨俭上怡下顺后君一年八月癸夘卒合葬于君之兆视夫爵当封孺人二子长即少章次秉国举绍定三年进士授迪功郎三女长适杨行之次程文仲季侯森皆业儒适程与侯者皆卒孙男五人曾来申之曾显坤之曽贤孙女四人外孙男女九人君襮严而裹夷家俭素而赒恤弗吝常曰士非无贿之患不能行其志之忧临终戒二子曰吾自㓜立学不妄语不欺暗教人子如己子理官事如家事虽忧患困踬然所爲无不可语人者一夕之枕晏如也以是遗汝曹勉之哉遗文有论语略解二十卷尚书讲义五十卷膴仕编十卷翆微编以亲友酬唱合八卷藏于家铭曰一心存存万善攸集岂惟子孙赖之使国人弟子咸有所矜式宋氏之祀其永永无极朝散郎知冝州董君墓志铭君讳道隆字德从董氏其先濮之雷泽人自建炎南渡徙常德府曾大父植皇奉议郎开封府刑曹累赠正奉大夫大父𥙷之皇朝议大夫荆湖北路提举常平茶盐公事累赠宣奉大夫父临皇朝请郎通判池州赠中奉大夫妣钱氏封安人赠令人君以冡适任爲迪功郎慈利县主簿丁庶母王氏忧不行服除调永州司户辟差公安县主簿改湖北京西宣抚司四川宣谕司皆准备差遣珍州司法参军潼川府路常平司干办公事浔州推官知建始县改霍丘江淮制置司干办公事知南海县改平乐通判融州知冝州君才资颕㧞神无滞用自𥙷吏未上湖北旱涝部使者传公伯成即以摄丞华容任一道赈济之责廪饥槥死药疾贷贫頼以全活者衆传公揔湖广饷事仍寘君幕府命按行边琐时柄臣方开边趋和者立致通显君自襄汉反命条兵闲事甚悉因奏记传公力陈兵端不可妄开和议不可轻废传具以白诸柄臣侍御史邓友龙劾免传官吴公猎詹公体仁代之皆倚君爲助吴公安抚湖北宣抚京湖宣谕四川又挈与俱潜江有基城义勇三千爲乱县令方审父子遇害君徃摄事戮其渠率而抚其余民用按堵自开禧二年冬我师偾于神马坡又殱于卧虎谷虏薄我随郢缳我襄安践我荆复人情震惧君飞书走檄捷如风雨逋卒流民剽吏御人于四郊而二围渉春未解君招集不下万衆不惟威令复振盗亦濳弭吴曦以蜀叛君请扼归崃以待王师金州都统制彭辂来归人情恟恟君测其无他单骑岀迎卒爲我用从吴公入蜀感激知遇劬躬朝夕乃以宣抚制置二司议不合知珍州郭槐劾君离次考任举将皆格不行君改辙之浔诸台惜其才委摄浔贵二彫郡抚飬赒给散鬻盐货户口视昔阜蕃旣而西融桑江蛮傜嘨聚执张甚守得罪去君又摄融未旬日羣冦徙避邕筦以马政坏经略赵公崇宪又假君机冝文字欇邕罗殿自𣏌二国闻之効牵惟恪于是举将再及格嘉定九年班见改通直郎自择鄙小县期自韬歛未至建始江淮制置使李公珏复以书招之君惟边遽若此义不当辤尽室以东霍丘焚荡之余披草莱立民社盖嘉定十一年之冬也楚州俄易守忠义军反侧君单骑徃与守相议㑹有南渡门石珪之变挽军帅翟朝宗以下登城守备山东首领徃来窥觇犹豫不敢逞君亟遣使臣㓂谦赵洪喻之珪等受命而盟使复其所会虏遣侯挚拥重兵迫涟水或虑忠义人爲之表里君以成畧授之皆北向争死敌凡再捷人情乃安亾何虏又举国入㓂犯宣化流民争济江面绎骚制帅复以属君治战舰分甲卒明谍候布旗皷夜遣使臣王文等尽驱滁河之舟大小三千余尽列南岸以伐虏谋城中士民咸服其敏会制帅以母忧免官君亦随去不复以闻至南海仅两月诸台辟循倅未报谏官张次贤以宿隙论罢广西路经略胡君摫惜其才复以平乐留之且俾摄邕州守贰检防马政之弊羣蛮恱服繇是䑓梱聮椟改辟通判融州仍摄邕莞傜㓂黄炤黄南卿掠省丁转鬻于交趾横山砦民日受其困而有司莫敢孰何君与刑狱使者钱宏祖调洞丁立硬柴禽南卿戮于市怊闻之饮药死左右二江溪洞自是宁谧二江提举砦官俸给素仰溪洞率爲所胁制君请于经略司拨盐下州粜鬻以廪之公私咸利焉宣州饿莩满野君至发私财匄籴于邻郡民赖以济诸蛮纳戈请降有言于朝廷召赴行在旣解印绶遄有沮前命者君既出竟诸洞傜结连賔邕酋长犯栁象朝廷忧之熟念无以易君即令再任诸傜速引去宻遣邕州洞官古兰知县黄至大以兵袭之俘馘甚衆郡计匮乏又倾私帑以犒勇士且保任以闻未报六月丙寅卒于郡年五十有四呜唿才非易得而亦非果无也古人储才以拟用匪惟缓急赖之棫朴丰芭嵩髙烝民徃徃爲数丗之仁乃自丗降俗薄无事则摧折弃置俾不逹有事则湔抜扶持惟恐后士惟知国尔公尔缓而弃急而求一人誉而召一人毁而去士不以是戚欣也徒示人不广且俾夷夏闻之得以浅深虚实我焉𥘉余以馆职𥙷郡道荆及归蜀呉公以宣抚制置司参议官见招至再皆辤不就然前后各爲数旬留因得徧阅呉公賔客精明强济纪出侪等如君者固心期之然而才者名之府忌之招固疑君之老于行也卒之一偾一起以终其身君取聂氏故同知枢宻院昌之孙女封安人前君四年卒子男二人长衡年二十以卒次嗣孙女适从事郎佥书象州判官郭起宗起宗挈其孤护輤还里以其年十二月卜桃源县之僊洞郷杜青村合葬于聂氏墓起宗继爲靖州理曹㑹余迁靖起宗慨然曰公吾舅之所善也铭不可以他属乃爲之铭曰山木自焚雉文故翳材絫则然义命有制偾兴靡常丗涂自隘于君何加坎止流逝武陵之原山环水汭我铭章之尚谷来裔华容县丞奉议郎致仕沈君墓志铭故奉议郎致仕沈君讳连字少逸以寳庆二年四月庚子卒年五十有八其孤奉遗令卜分寕县仁义郷古城之原以明年甲申窆而介张忠献公诸孙以君伯氏沔所书圹记全州文学黄梦雷所状行实求铭于余维君系出呉兴徙豫章之分宁曾大父元大父世瑛父彦珙妣郑氏嘉定二年举进士三年大理卿张孝曾爲国信使辟君爲属还循从事郎调太平州司户参军未上丁母忧免䘮调静江府司法叅军京西路提刑司检法官兼干办公事以劳累足至承直郎调岳州华容县丞未上致其仕转奉议郎君姿禀端粹早有庠校声大理没于使事君诹经订律动合轨程馆伴使惊异曰南朝士大夫精练若此试吏爲法官每以所上成案识诸䇿而书其上曰日监在兹其审克之以是用法平恕民无称冤郡计仰鬻盐以给吏徃徃抑配齐民君禁防吏姦视盐多寡爲价髙下不限以常直民乐爲市而无损于公歳入视前增倍常平仓前后以缄鐍相授受诘之吏曰是腐不可校故未甞孰何之君请阅实其数以新易陈㑹郡贰杨炎正亦主其议人颇难之君白于郡曰帑廪皆官物也以帑羡𥙷廪阙其谁曰不可守莫能移官吏赖以免摄举事诏延左右生论说无时歳余百废具举学廪用増或告以旧例当献于郡公曰是朝廷所以飬士而可献乎乃以修大成殿刑狱使者方孚若信孺闻而善之爲助材用焉蛮㓂古县焚掠生聚经略司命君抚定受命不辤讫事爲图某所当备某事当更帅长大悦明年再遣临桂薄正李闳祖问民疾苦民指君昔所经理曰是皆可乆愿守之母失京西刑狱司治襄阳以边防移汉东且兼领郡事㝷又还襄寮属惟君一人徃来劳勋㑹虏薄襄城君入禆莫议出厉将士咸中机㑹制置使赵彦仁方亦移治㐮君修十事以献赵称之不容口由是与参谋议歳时犒士亦惟君属秩满荐书阙一当路者欲留之君辤去曰奈何以巳妨人有宅在豫章城中因徙居焉华容丞当上即挂衣冠不复出矣平生事亲从兄交友睦族皆尽其分取叶氏先二十一年卒继冯氏男子二人曰曰荣发俱世其业荣发甞与郷举女子子二人长适夔州司理同郡宋槻次适贡士广汉张必大皆相阀也孙男二人光述进孙女二人余蜀人也不及与君接按状所云仕桂日尝以守法爲杨子直所知以𥙷常平之乏爲崔正子所善二公端人也所取冝可信其后在襄赵彦仁才之旣去又以书来之去就迟速之节始终可观是冝铭铭曰莫乐无求莫荣无媿寕羸厥躬永焘尔嗣孙武义墓志铭嘉泰末某爲武学博士福唐孙从之应龙以舎选奏名后二十年某待罪史臣从之以守叙州还奏事阙下过余泣而言曰呜唿尚忍言之先君以庆元二年春二月弃诸孤应龙贫且贱葬故缓嘉定元年卜宁德县之孝湾惟丙食厥月葬我先君以妣郑氏祔又未有以识诸竁也应龙不佞阶縁科第洊领州符又累𬒳两朝追命令先君爲武义郎妣人将以命书告第而墓门之石若有待然重惟昔者右庠之席应龙幸有位焉则以是累子不爲无词余每惟积善之有庆非曰爲某事则有某报也方寸之动巳所独知而见乎蓍龟动乎四体显然其不可揜况其子孙固一气之感者乎余不及与君接而知从之巳乆呜唿余曷敢不铭按孙氏系出江表其居福之乌石山下者故光之固始迁也后又徙长溪之西郷五代时割西郷以西爲宁德县故君所居号宁徳之寛岭曾大父劝大父藏皆不仕父举取某氏生三子男君爲长讳景玉字公辅资醇重接物敬以严旁通隂阳地理书客有所欵扣语络绎不穷闽土狭而民稠浮屠氏歳所入厚于齐民民勤瘁节缩仅仅给㐲腊而浮屠利田宅羙衣食故中人以下之产爲子孙计徃徃逃儒归释君习其俗而从焉日积月累生理用饶营室庐卜宅兆凢以承宁考志者靡不殚竭兀恶闻讼狱冡子㳺学未返有强盗入室君熟视听其自去旣瞷知其人亦不以千有司其遵畏涯分大抵若此年七十有四以卒郑氏同郡小将人以勤俭相夫子年前君卒子男四人长丗长次某次应龙今积官至武节郎新差知靖州季某与仲俱学浮屠孙男七人女四人曾孙男女一人铭曰廼基廼捄廼有阖庐匪菑匪畬匪其贮储天之胙善至宻不䟽式糓后人永念拮据孙和卿墓志余迁靖之明年闽人孙君遇从其族父来爲守博志而强善以余之进之也从容语及其大父事泣数行下且曰将有请焉而未之敢余曰何伤乎亦孝子慈孙之情也明年以其父坦之所书事状谒志则君以靖康元年生以嘉㤗四年六月丙午卒且地相去丗相后若此况如余之独学寡闻安足以知君乃即其状而叙之曰孙君和卿讳调系出江表丗居光之固始唐末徙福之乌石山历数丗散处长溪县大留村数丗又徙龙坡曾大父某大父某皆不仕父某号柏巖居士母叶氏君少有异质长通经子百家之书长溪自唐神龙元年薛令之𥘉举进士士知郷学国朝中兴𥘉眉山师彦立古时号义丰先生讲授于县之十里曰赤岸一方士习爲之丕变迨君讲授邑中发明经术砥厉名行时亦号龙坡先生闽俗善爲浮屠君务以攘异端正人心爲巳任县令下车必首咨访葢馆于校官者垂四十年前后着録之生不下千人由是文物彬彬辈出与义丰分鲁焉耻爲丗俗輭媚语故试有司率不合堂之东偏曰寄隠堂聚书千卷藏修息游其间举丗之所谓可恱者一无以动其心焉呜唿自属民之法废闾塾不修民无父师少师之教于是乃有郷党自好者合国人子弟而私淑之譬如大玉孚尹虽不幸不以镇天府祼清庙然含英蓄华辉润一方所及不旣多矣乎裒其遗文得易解书解诗口义各五十卷左氏春秋事类二十卷册府一百卷龙坡文集十六卷子男二人坦夫甫甫早卒女子子二人长适郭德彰再适黄复次适进士林骏曾孙男一人坦夫将以年月日葬君于某所以陈氏配是爲志归州推官承奉郎致仕张君墓志铭君讳宗説字巖夫系出东汉平子其后南徙居广信郡子孙散入闽岭五代𥘉唐州长史乂追赠𥙷阙生五子长保寅次霭官至左司贠外郎今居于崇安县之白石山前者皆保寅之裔曾大父德运行成名立学者称爲白石先生语在建安郡乗大父禀不仕父璋以累举恩得官𥘉尉池之石埭转丞邵武之建宁循从事郎即所居官致其事改承奉郎母髙氏同县将村人故武经大夫某之女继母江氏建阳北乐人故通判某州𣏌之女君刻志励行尤善事继母未冠举于郷游朱文公先生之门得爲学之要耸善扶谊厚亲睦邻邦人爱重之绍熈五年有盗焚掠里闾由西而东尽君之郷境而返后五年复作自东而西亦及境而返咸曰此善人也谨母犯郷邻旣赖以免乃因人情倡爲义甲一家有警则甲衆毕集盗以屏息光宗践祚君以累举恩授官时朱文公以忤权贵人免官君率僚友逆诸武夷㑹于精舎君语及时事感愤激烈文公喟然曰巖夫眞可与语爲张饮尽欢书乐府一阕命同志歌之且题名以识歳月今石刻犹存𥘉调江州湖口尉属开禧北征县当孔道师费百出君董饷役捡吏姦民以不扰授归州推官当上即追惟考志亦致其事改承务郎后二十年今上嗣位以恩转承奉郎自号玉峯逸老恬于宠利无声色之奉家事授之二子唯诗书自娱乐道人之善而略其过建丰爲冨沙之名郷君刑善千里人尊哲艾礼名胜振贫乏字㓜孤而一门之内父慈子孝兄友弟恭故仁逊之风兴焉以寳庆三年四月壬辰卒十月巳酉葬于崇安县仁义郷岚头芦山之下其子壻江叔文状其行求文以识诸竁余惟士之进退去就亦惟反诸心而慊考诸义而恊所谓七十而致仕者特约爲之制耳若乐行忧违翔集色举固不是之计也夫使载髙位食厚禄则大将行其道次将行其言非容容爲禄仕计也犹未免乎禄仕也则辤尊而居卑辤冨而居贫免死而巳矣若上焉不能以有行也下焉不出于爲贫也礼际未善也陈力不能也有一于是而託尊冨以爲禄仕假民社以自豊殖其于义也何居有如张君老不待年令德表里纯名始终吾故喜闻而乐书之取同县胡氏文定公之族也生二男子椿年南劒州将乐县主簿樗年与郷举女二人江叔文即长壻也今爲承议郎知靖州永平县擢通判靖州次适昭武黄顺之故儒林郎緫领湖广京西财赋所干办公事孙男五人时燀时煇时焯时燂时燡孙女四人长适江维宁次适江鐩举寳庆二年进士第谓抚州冝黄县尉即叔文之冡子也余未嫁外孙男子六人曾孙男女二人铭曰物竞而独止人渉而卬不精藴而神内守志彊而气亦至二十年间退之味八十三康宁之歳与其徇物以丧巳叹老而嗟卑也处士黄君墓志铭黄氏自金华徙分宁至光禄卿中理生五子其三爲湜大理丞庶之父太史庭坚之大父也四曰淳淳爲太常少卿则县丞康之父纺之大父也纺兄弟十有二人是时族人有侍御史某家于荆纺徃从之㝷又游学于长沙爱彬阳山水徙名数焉隷业于学官之游艺斋讲学不怠邑人有爲长沙令曹某诣郡舎于学官之侧夜闻诵书声翌日从学掾得其姓名进而问其丗遂以子妻之而馆焉即今郎官里上应坊也生五子三曰中臣中臣生彦明取王氏生四子君爲第三讳师南字鲠卿取何君某之女何君通判某州君就试转运司而州教授适司校比密以私居谂君君曰人禀命有定分辤焉何守廉州州胥以受赇下吏使人訹君曰苟得免请以一斗珠爲报君曰此言奚爲至我且事在有司吾得而知乎又辤焉其学务以谨独畏知不爲利禄计年几四十始举于广西路转运司旣试春官不利遂弃去筑室于所居桂坡之麓辟塾延师以学诸子琴书满室賔客盈门浩然将终身焉庆元三年终于正寝享年七十有三越五年何氏卒享年七十有八君葬于来阳县平陵郷马王岭寻归葬于县之桃源大父墓之侧而何氏祔于崃村祖妣王氏墓之东子男四人长瑰早丗次珍以郷举该特恩今爲靖州军事判官次玙次璲女二人长适陈康年次适李多闻爲欝林州司户参军孙男六人汝谐汝说汝止汝逊汝砺孙女三人长适陈康年之子天竒次适向文简七丗孙汝振次适资汝揖今主零陵簿内外孙男女人先是余举进士始识珍都城后三十年相与道旧故珍泫然以先墓未铭爲请乃爲叙而铭曰虽诱弗廷虽訹弗挻老壮而穷坚以终其年式糓后人勿替有延从义郎胡君墓志铭绍定改元之冬余放靖未还金华胡潜介其妇翁通判靖州邵伯方笥以书来曰潜不天以祸吾父宝庆三年九月巳亥弃诸孤绍定二年三月乙酉旣即金华县之从善郷上髙原葬焉墓道之铭莫夫子若而濳也无以自进于门墙党因其舅以及其甥诸孤之幸亦云从也试摭其状胡氏自安定先生丗居海陵后徙婺之金华宣和间清溪㓂起剽掠郷邑五丗祖友闻战死合葬于清塘遵古制以昭穆葬今称胡家大墓山隂陆务观游尝爲之铭君距大墓五丗讳大异字同之少自克厉冀大厥绍儒科不逹勉就右选𥘉调寕国府旌德酒官部使者见知委摄县事讼清政平监行在激赏西库㑹遣使金国君以才选爲介讫事诏增一秩再调台州兵马监押秩满堂授提举邕州右江兵马母卒不行服阕授行在侍卫歩军司毉药饭食俄寝疾以殁君爲人沈毅而寛明桥梁隄筑之事凡以利人无不爲也婺多冨人里正长募役吏舞文爲姦利君捐田爲义役倡规画并然嘉定十六年诏修复经界是役几废君力持之又頼郡侯相与共守廑廑勿失余毎惟王制既坏民散而无所系仁鄙寿夭贫冨强弱爲吏者弗及问也甚则有罔而夺之者矣幸而一郷一闾犹有忠信诚悫之人耸善扶谊以维持保受之义则母问其所及之广狭人而术斯也不有禆于政教乎呜唿君之铭也余曷敢曰不可君享年六十官至从义郎取范氏文正公七丗孙也三子男潜渭渐三孙男似儋圆二女子嫁承信郎新监潭州南狱庙赵希遦文林郎新池州司法参军赵与珀铭曰匪仕之荣而志之施匪誉之要而义之爲匪铭之羙尚嗣人之诒于夫人墓志铭始余官冑庠天台张子益先之来爲博士弟子贠厥二十有三年予迁靖又三年而子益来爲州教授从容语及家事蹙然曰吾妇氏将有谒焉而未之敢予薄而问之予与子益友也子益有骨肉之爱而予得恝然乎则辟席而进曰予外姑卒于开禧二年二月辛未今歳再终矣史巫纷若实操封竁之柄迨绍定元年十二月庚申始克窆干翠巖山楼谿余氏先茔之卤原予也学先王之道疑不以简丧绥葬爲可妇之兄曰余由将以铭请而吾弗敢致也子其许我乎使诵其事则由之父䕫所爲事状也其略曰吾妻于氏丗爲台之黄巖人父进武校尉光时祖父然曾祖父龄吾妻㓜庄重孝谨校尉死母胡氏有心疾侍膳药漱浣左右无违既归余氏则以所事母事舅姑敬共夙夜承事賔祭䕫夔先君子乐爲善客至无留门吾妻先意议酒食有反调官乏资思赡之不能吾妻岀奁中金以告里之黄氏有二女孤贫无依先君字而嫁之则又助之凡此类弗可胜数予喟然曰是虽妇德之常亦人所难能也姑止是爲子志之子益曰抑吾姑之善也不寕维是吾闻诸妇曰吾母承寕族姻容礼娣姒绥御妾妮燠休贫弱一门之内盎然以春而自律至严毎诵古人夜行以烛之语未甞越足礼法予曰子益之言冝信而予也罪放之余也虽然予曷敢不铭铭曰母良其子舅顺其妇夫贞其配子慈其母壻义其姑我铭其墓重校鹤山先生大全文集卷之八十鹤山先生大全文集鹤山先生大全文集文集八十一重校鹤山先生大全集卷之八十一墓志铭赠奉直大夫丁公慕志铭宝庆元年秋军器监丁黼文伯过史臣魏某言曰黼不天吾父奉直府君以庆元二年月弃诸孤厥年月葬于石埭县舒溪之南曰鸑溪黼虽贫凡以致其诚信于亲者旣不敢不勉惟未有以铭吾竁也敢以前达州王侯东所次行治将子是属某白墓必有铭汉魏之末造也文伯方以正学直道爲时闻人兹其显败不巳多乎而必铭之云虽然余定交于文伯旣二十年知其丗爲详余曷敢不铭公讳㤗亨字巖老丁氏故梁人自汉将军寛以易授同郡砀田王孙砀沛相近其后徙沛公之曾大父洪赠训武郎大父执中武德郎温处衢婺四州都廵检使父逑徐州郷贡进士公生四年而遇靖康之变江淮盗起马吉等剽池之青阳石埭武德以尝中材武科入仕与讨方腊有功遂以选差青阳之武尉督捕羣盗未几虏入汴迫徐贡士携家由清河趋淮隂以达于青阳丁于沛爲右族自经乱离南来者仅两院武德其一也武德徃来石隶经理平㓂爱其山水清丽因託居焉相传至士犹夣寐故疆之归故流移再世未尝治产业也公㓜而明晤日记二千言时版本文字尚少经传史汉书皆昼抄夜诵汉晋以来诗文亦手自编稡善古文于诗尤长以余力爲举子业率先诸子鸣逺近争辟塾延之其后疾不能出者十年皆负笈踵门诸从子亦从受业黼时年十四已知爲学之要会永嘉徐子宜爲郡教授公慨然挈徃从之徐雅敬公留与共学参授后进而训黼以语孟中庸大学黼㓜从公诵言观行渐渍巳乆至是一闻义理之诱气竦神悟卒爲成材公资禀劲直务质行不蕲人知不轻爲然诰在贡士侍侧色庄而气怡贡士卒号毁骨立事母臧夫人晨兴侯户外昏定率至夜分夫人自过江痛家族流离不肉食公食輙不择有嘉䟽旨畜必问奉夫人巳否夫人年八十二而卒公老犹致毁与二弟处极其和孺呜唿公之学其亦异乎世之所谓学者矣享年七十有四元配章氏继室孙氏前后凡五男六女长男辉次耀次某爲叔父某后次黼次黻辉耀某黻寻卒黼今以朝请大夫爲军器监六女各得所归孙男四人铸镒未仕镐以军器任爲将仕郎镕从事郎绍兴府司理参军孙女五人曾孙男今四人铭曰徐沛之间邹鲁所邻质实近本故家典刑公生不辰逢世孔填风气之感则厚且纯冲约自持硕蹇亨屯东周之思西方羙人允毅丁公则我思存承议郎通判叙州李君墓志铭余自昬于成都杜氏道双流必李氏乎馆李则余之妻之舅也其曾大父文显大父庾爲里善人父大年承议郎致仕累赠中散大夫娶同郡勾氏赠令人中散有六子长嘉谋爲宗正丞丗号息斋先生与仲氏嘉猷同举干道二年进士其第五曰嘉量是爲君君生之三月而丧母中散念之以属宗正教焉宗正愽通经子百氏而深于易晚得专气致柔之説以隂符参同博考精玩笃信不懈君亲闻其説而好焉余尝与之语虽不尽合迨嘉定十五年春余将造朝过君于里舎君曰吾尝爲子诵所闻子不吾予余以求诸易盈天地间致用之要无越乎坎离而大较则体性相须精神玄足体不立则性无以行精不藴则神无以发余心异之因相与推明本始究极分际勉之以圣贤之正葢语移日不能休以是始信君之所蓄者厚而世不能以尽知之也十七年冬君之子巽宗忽以书抵余于京曰先君以四月启手足于遂不肖孤无以显敡厥考今葬有曰敢以识墓爲请呜唿其信然邪将俟后期以追前语而忍铭君之墓也君字平仲资醇实不事华饰宗正爲淳熈朝士旧闻遗献尚多接识而君得周旋其间况以尚书郎勾公昌㤗爲之舅刘文节公光祖爲姊之夫闻见熏濡趍向端正㑹科举不利以宗正任爲迪功郎监嘉定府酒务遂宁府司法潼川府通泉县令主管䕫州路安抚司机冝文字用举主改宣教郎知汉州緜竹县通判遂宁府叙州始爲椽于遂议法平恕遂有米粟之征责输嬴余而不察其沽滥君请覈沽滥而罢嬴余兵民两利焉明年当输民诣郡愿得李司法董其事有爲征官死不能归者爲经理其丧二女亦各有适通泉揵江歳靡公私之力而民懔懔不适居君躬任其劳筑事坚乆至于今称之緜竹邑大赋系吏縁爲姦比豪猾而愚善良君请覈登载授劵剂皆无过一日厥明以方揭之凡巳输而未获劵者使告焉或疑其不可继公去之日视始至逾笃以是民无横赋官有余蓄学校桥梁之政皆以次举行最后在遂宁更历旣多财决滋敏前后漕使者皆俾摄属君以郡事辤不许迨转丞叙南喜曰此吾兄所尝愒苃也㑹以职事之普道暍归而得疾属纩之日尚区画官事家政如平生年六十有五君爲吏三十年居室衣食不替儒素与人交平实而可乆所居官皆以职事见知其长固也而吴德夫猎崔正子与之未有雅素争先辟举杨恭惠公鍞蜀径上其姓名迨选部关移乃克知之其恬于荣利大抵若此元配唐氏继室以文皆赠孺人子男二人长巽宗次炳宗以后宗正女适迪功郎利州昭化县尉家寅翁孙男一人思问孙女二人外孙男女四人葬以宝庆二年月日墓在新津县会同郷艮山之原袝宗正墓右从治命也铭曰居焉而熈熈出焉而怡怡脱畧于姑可巳而黾勉于所当爲其晚而有得于巳也葢有人所不及知不知奚伤视此铭诗安人史氏墓志铭宝庆元年冬予得罪南迁明年春行至九江友人家朝南𬒳命造朝其夏赐对便殿擢主军器监簿秋以丧弟求去迁丞请益力又明年春差知隆庆府寻改简州予时待放未返朝南道荆州状其母之行驰书抵靖乞文以识诸竁葢朝南自先朝赐召上申诏趣发及是西还凡阅四载而立朝仅十月余谓朝南秉谊据正不亏其体不辱其身所以成其亲大矣而奚以文爲虽然朝南之请也廑余惧夫文之不足以发也余曷敢不可朝南之状曰吾母史氏讳稷字虞卿隋柱国太平公万岁之后曾大父郷贡进士慥大父振父允谐妣杨氏母年二十归我先君不幸三十而没淳熈八年六月乙夘也大酉兄弟五人女爲长一日大母苏夫人问曰能记而母乎泪栖睫莫能对长者曰母姿间靓不事膏沐儿所能记仅此耳大母曰汝曾大父运干府君方严家人不见其言笑媪御尝进葛衣不惬而母先意改爲运干喜与士接而母竭力酒羞虽服用可辍也汝之曾大母而母之族也运干念外氏飘零甞问其丗墓而母自是岁一展省如运干临之吾母程夫人以礼法持家子妇犇走承意惟恐失之见而母必爲之康色歳时庆贺奉仪物以献如弗胜而精巧絶人其事吾舅吾母若是事我可知吾不能悉数也昔者我疾而母朝夕卧内膝行进药乆而疾间膝有瘢焉吾识之今弗忘语巳顾女兄曰妇道不当如是乎而母师也及大酉龆齓粗省事每侍先君常曰吾大父年八秩寝食必我俱训言娓娓而母时起奉温清敬事不怠大父怜之曰天何以报此妇也汝生三季大父卒犹谓而母曰尔事我善报其在是夫先君言之于邑曰使而母不孤吾大父之望是在汝巳先君尝挈大酉过舅氏见者輙泣下曰而何以报而母乎自归夫氏事重亲拊而兄弟至忘其身之疾歳时来宁尚嫁时衣也人谓弗堪而母无几微见于言靣则又人所甚难而何以报而母乎呜唿大酉尚忍言之頼吾母之泽嘉㤗三年齿一名于进士籍母之殁逾二十年男女婚嫁之事仅毕未有以葬也开禧俶扰从三嵎陈勤节公咸出入戎马间辙不及息侥倖陞朝则姑待之又庶几泽及吾母也嘉定八年大酉试邑成都上祀明堂吾母赠孺人将以命书之副告而卜葬焉未及满戍而先君弃诸孤矣徒跣行营于青神县之长泉曰绍逺郷母所居里也命龟惟某山食问逺日惟十二年四月癸酉食是兆葢考志也孰知遂与吾母偕葬乎除考丧之明年南海崔公与之帅蜀以大酉长莫府未几荐士复先焉大酉敬共夙夜不敢坠厥绍今幸有以归见先墓昔者吾父之葬刘文节公旣爲铭之子之知我不后刘公幸有以纾吾哀也某自孤露以来见人之思亲则惕然以伤不自知身之罹此咎也读国风至凯风陟岵河广读小雅至小弁蓼莪輙废卷毎谓彼以劳苦废飬以䜛毁见逐皆亲在而子长旦携离之暂耳其词巳悲伤不自聊若此一日读韩文公哭兄子文至不省所怙惟兄㛐是依㛐指愈及子言曰韩氏两世惟此而巳兄子尚㓜不复省记愈虽能记不知其言之悲某爲之涕下不能止呜唿未知情于文生文于情生而涕何从出乎顾我复我出入腹我今乃至眉目间略不及訾省仅从其大母若考闻一二言行以求铭然则朝南之请也余寕能恝然乎乃不果辤朝南之考君某以封承事郎卒今赠朝请郎母以赠孺人葬今赠安人三女长未笄而卒次嫁张子辰次孙景舒尝贡于郷二子长即大酉今朝请郎知简州次震巳尝与郷举以又命后族又不幸死矣子之季曰丙仲女之季嫁苏烝则继母今程安人出也内外孙曾十人铭曰望秌而变衰旣去先时方春戢晖孰㧖而摧祭以大夫之牲廞以内子之衣人谓母荣孰知子悲太孺人呉氏墓志铭宝庆元年余待罪太史氏粤人孙之宏与余雅相善也一日泣而请曰之宏不天夙丧我先君吾母抚诸孤凡二十有四年而又弃之厥旣得卜祔于吾又之兆而未有以铭也敢惟子也请余曰子善自饬以成其身兹其爲铭大矣曰是敢不勉虽然之宏之穷毒人有不及知者我先君之五世自山隂徙余姚皆力穑自给伯父早卒大父修职某大母胡夫人年浸髙先君独任家事禇无私藏吾母承顺其志虽余财斥币恬不訾省得故衣败絮亦与冡姒陆氏尺裂而均之讫先君之世聚居雝睦无间言先君肆力于学州荐其名益从师友讲肄矹矹穷晨夜或㝷师它州动渉旬岁吾母服劳馈事不以累先君君性素刚母问戚䟽必觇其所趣而进退之吾母务爲涵覆承宁族婣赒䘏郷䣊人人自以㥦志之宏兄弟年少长又俾负笈千里以赴师友之会多一时知名士课督诸孙察其少进则喜见词色不靡衣食不事游观不溺佛老惟致严于宗室之奉歳时夙兴行事子妇若孙咸在翼翼如也之宏举进士试吏爲某官薄禄不足飬也吾母处之裕如闻楚扑声则曰焉事此闲得其情以告则怿晚歳听聦视明德性引𥙿未尝有厉声疾唿㑹水心先生叶正则葬有日之宏徃㑹吾母曰其巳事即反四月之吉起盥洗簪珥家人咸集忽指头何岑岑若是掖扶就祍已眩不起哀哉之宏犹未反室终天之恨九殒莫赎脱又无以铭之于吾心独无㤦乎余瞿然谢曰如子之言子之先君子上顺父母旁睦兄弟下冝子孙则先夫人棐承之力是乌可以无纪周公之诗曰妻子好合如皷瑟琴兄弟旣翕和乐耳湛冝尔室家乐尔妻孥孔子大之曰父母其顺矣乎夫道行于家而妻子好合此刑善之着也则兄弟以和室家以冝子孙以乐顺亲之道孰大于是非所谓风自火出者乎世降俗薄二女同居志不相得而家道以睽子孙是效者徃徃而是呜唿闻夫人之风余惧夫词之不令也以爲神羞虽然余曷敢不铭夫人呉氏世爲余姚着姓父讳端礼赠武义郎母喻氏封太恭人夫人子男四人之宏今以承直郎新荆湖南路安抚司准备差遣次之亮郷贡进士先夫人卒次之震从荆湖制置莫府得官知郢州长寿县次之颕女嫁知某州史弥忠孙男九人自中郷贡进士自道自明自昭自诚自牧自强余未名孙女四人长嫁新晋陵县丞赵与昭次外孙史巍之余尚处夫人生以绍兴十一年四月甲午卒以嘉定十六年四月癸酉朔葬以十月壬午墓在某县某郷某山之原铭曰士不遇曷其望维逑之良式扶而将浅于泳兮深于方旣顺乃祥厥基允荒诏子孙世其庆朝议大夫知敍州魏公予少与从父弟嘉父同居共学季父朝奉府君蚤与郷举孝友温任性不违物嘉父秊十三四巳能左右几谏少长知自力于学尝从师学举子业旣而悔之曰是足爲学乎闻郡人李中文坤臣以明经教授郷里除馆致之中父丧明卧兴饮食嘉父扶相必亲葢自圣贤传心之要以及近世周程邵张诸大儒所讲精体实察穷晨夜弗解或谯其不切于科举嘉父曰安有本厚而末弗滋者乎学益力辞益赡举嘉定四秊进士调迪功郎眉山县尉上事之八月予𬒳命守眉乃两易绵竹县主簿爲吏廉明尝摄法曹以持法忤守意守不能难反以是见知檄受民粟先是廪人额外苛取曰例钱嘉父白守尽蠲之予守汉日使民自执槩量不取赢嘉父白守曰愿守前规守又不能难緫领财赋闻其才辟赡军酒库仅视事改辟干办公事金虏盗边遣属驻汉中籴餫嘉父生男四日弗子而行十二秊四月丁邜溃卒称乱嘉父挺身劳师少保安公开宣威府嘉父之果州趣公赴镇公壮之贼平上功诏减二秊磨勘寻以举主改宣教郎安公谓嘉父习知边圉俾宰金之上津予时以心制里居嘉父固辤辟命请待班见凡家食二秊予读三礼招中父与处嘉父参焉士无逺近负笈来观各有相长之益五羊崔正子与之帅成都辟知新繁县县有祖宗原庙四孟月吉日至郡有朝飨遣属诣县陈䟽食用道流而倡舞于庭嘉父曰是不䙝神黩祀手县请于郡郡上于朝下奉常给太庙彞器法服图而班之嘉父苑金制帛如式凡用泉八百万又给乐章嘉父遣二人诣太常肄业予时爲卿命工授之嘉父即大门外爲藏及时蒇事民听一新大修县庠扁堂曰师立朔月月半谒先圣先师合县之秀茂读中庸大学听者各足其分退而辑成书学有句氏田租百余石乆乃隷常平司会使者张义立方行县嘉父白归于学县未有社仓嘉父节缩浮蠹得钱三百万爲籴本使者以其法风他郡行之通判成都府㑹简州阙守制置司檄兼摄百废具修而去之日府藏之储视前增倍诏再任成都即解郡还次制置使辟知叙州叙空官乆摄事者不爲逺谋先是横江砦之诸底其最蕃曰始鹅始鹅之诸族其最肆曰隔柱仍歳大入爲患嘉父曰吾守封于此而民不得安土吾耻之乃请于连帅杨叔禹汝则假师怜郡俾通判居守而躬率将士问夷罪夷敢拒师十一月壬辰分师以入七战殱其衆戮其渠率夷势穷蹙即面缚军门誓母反归先所侵疆凡四十八邨及民畜甚衆十二月庚子受降辛丑班师数安南知堡狄厚叔卖国误师之罪斩以徇是役也用州卒夷军及泸荣人凡四千粮石二千钱六千万捷闻诏増三秩将士以次进律有差嘉父自以职分所当爲拜恩感激益思报効蠲复业之租以实边圉籴旁郡米以活饥民作止戈堂以简师徒创备边库以拟缓急制置使上其功状诏令再任嘉父尝请移安南堡于风洞市以制诸夷至是报可方鸠工经始会北边𬒳兵制置司徴米五千石嘉父念边民之困出少府余财代输制梱知之爲尽蠲之忧边劳肄盖自是得疾矣九月末犹力疾调丁筑新柴皆手画口援军吏奉以从事十月旣望拜朝议大夫尚能跪起周旋如他日丁丑疾病卒于州临终尚谆谆疆埸之事一语不及私嘉父蚤䎸夙成孝友温任俨有父风自以禄不逮亲每拜一官輙感怆终日春秌尝祀如或见之尝读礼至将爲善思贻父母令名必果讽味不能释名先墓之庐曰果善堂又自爲果斋刘文节公爲铭李中父记之绍定元秊大比时有爲临川陆氏之言者徃徃假窃近佀足以欺庸有司嘉父虑学者贪髙成习乃与新都令郭方叔黄中控于提学司请谕有司毋以是取人将自科举取舎以杜其渐士闻风丕变正学得不泯经史传记诸子百氏皆甞校雠钩纂益昌之乱委于兵火今仅存者读书日记二十卷雅稾十卷繇江中庸大学讲义二卷呜唿嘉父所志所学葢将以千载自期行方而气和见义必爲视人有不获必起而援之其曰果善葢允蹈焉世率以学行词章吏事若不相渉葢曰格物穷理修身齐家者动必古训关于事倩爲词章必迂爲吏事必䟽号曰文士曰能吏虽不学无行不害也不知今之爲学夐与古异今之文古所谓辞今之政古所谓事今之才则古所谓侫人任人也夫使学而夲诸真知着于实践则发爲辞辞泽而理施之政政𥙿而宻非令之所谓又与才也谓予不信则如嘉父者亦眇然一儒生耳其辞逹其事治皆爲世所推许然则非本厚而未滋者乎魏氏世爲卭之蒲江人嘉父名文翁父讳孝寿赠朝奉郎母髙氏赠宐人丝朝奉而上祖讳革曽祖讳大昕则皆某同出也官自迪功郎至朝议大夫秊五十有一取同郡韩氏迪功郎致仕起之女封恭人三男子强恕恭愿进忠恭愿以后其叔父次翁女子二人未嫁予归自靖强恕兄弟拜泣而请曰自伯父之南迁也我先君贰成都守敍南皆除馆以望归去秊八月闻伯父𬒳命西还丙夜得书时巳𬒳疾犹亟出觞客以识其喜今伯父优游林泉先君不及见矣墓门有石舎伯父谁宐予敛泣言曰诺哉墓在普慈郷仁惠里干山葬以绍定五秊七月丙午铭曰姿金玉兮言糓粟兮生何笃兮天沃沃兮暵其暴兮命何蹙兮谁痛毒兮夺之速兮民无禄兮匪我独兮大理少卿直宝谟阁杨公墓志铭孝子之于亲也爱之斯録之故有复有重有铭物有烝彞鼎上之报功也有大烝有铭常有追禭有策有诔有谥逮其降也文于窆石曰碑然而鲜不浮誉而溢美汉人巳谓碑铭唯郭有道无愧然则自有道之外皆愧也予虽不令不敢冒所愧以䛕墓而有德有言足以命之曰无愧则仅仅见焉今铭杨公叔正其一也开禧三秊吴曦以蜀叛成都路安抚使杨公辅㑹僚属议同席三十余人愕视莫敢发公时摄府学教授独诵言今日之事当计逆顺不当计祸福仆言是则正名讨罪曷爲弗克不然愿与先生死此以报国杨公壮之未决也公泣下呜咽请致爲臣而去贼平部刺史陈邕上其事一诏迁一官又十九秊湖州㓂潘丙授济王以叛有司当正以法议一及之辄中其祸于是廷绅咋舌绍定元秊公以戎监对垂拱殿谓去歳风雨爲暴水潦溃溢此隂盛阳微之证而台臣诿曰霅川水患之惨桀之余烈也呜唿尚忍言之后又以理卿对遂申前説谓巴陵追降之命重于违羣臣而轻于絶友爱陛下居天位之至逸则当思天伦之大痛雍熈𥘉元秦邸殁于房陵旣行封谥又録用其子极其存恤之意今乃曰不当爲之后以贻他日忧何圣世示人之不广乎又曰今日不言后必有言之者与其追恤于后固不若举行于今也是日诏直寳谟阁知重庆府呜唿明君臣之分厚兄弟之伦是虽人所当言而利诱物迁不反是爲非则举细遗大公能循理尽分使顽者惕懦者立事君持身之槩若此吾铭可无愧矣公讳㤗之叔正其字也系出汉太尉震在唐居长安静㳟里广明中国子祭酒膳从僖宗入蜀其徙眉青神则自镒始五传至鑑五与郷举以三礼释褐公之五世祖也曾王考芳王考揆封朝奉郎累赠中奉大夫考虞仲中大夫充秘阁修撰致仕累赠宣奉大夫修撰公两召不起谢事凡十又六秊蜀人高之妣史氏封安人累赠硕人修撰守巴州兼山黄公裳爲通江尉俾公受经公尚㓜黄器重之杨致一天倪刘子野卓史鸿渐渐皆以经术教授郷里公历登其门皆列髙苐家故藏书数万卷手自校雠秊十二三后卧不设榻者几十歳读书必及诸实践举斯世声利无足以动其心者𥘉以郊恩𥙷官庆元元秊与兄似之同奏名类省试明秊调泸川县尉两易什邡再调爲绵州州学教授转丞罗江县改宣教郎知严道县特差知广安军未上丁父艰免丧知冨顺监知普州继知果州召赴行在除工部郎中迁军器监大理少卿𥙷外余年差主管绍兴府千秌鸿禧观疾笃以本官致仕积官自迪功郎至朝奉大夫始仕什邡与使者辩狱事不屈使者贤而举之教授尤绵覈职事之窽籍自郡守之客始守不可公径上提学司求避易石泉军教授其在罗江制置司檄置莫府适长沙呉公猎谕蜀公遣三书曰使曦爲乱而士大夫不从必有不敢爲旣乱而士大夫能抗曦犹有所惮夫乱曦之爲也乱所以成士大夫之爲也毎请间论事帅爲改容或疑严道不易治公曰清以莅之何县之不治郡守锐意兴作徴索无蓻先是邑输免役并折官价守更理见缗公数白不听遂以所当得白直钱与令所得酒人稍食日爲钱四万有竒对偿㑹嘉定倅贰阙以公摄事时白崖此石将王堹引蛮㓂利店刑狱使者寘壎于法或又谓罗长五诸人实导之当坐死公访知夷都实迩利店夷都蛮称乱不需引导固请释之不听乃请于制司去所居官制司以议舎檄公公但还雅安公自爲小吏与大官抗声辩是非无所礼逊四川宣抚使安公丙尝荐诸朝曰蜀中名儒杨某之子当逆臣之变勉有位者毋动言不用拂衣而去使得尺寸之柄必能见危致命诏任满赴都堂审察公以亲老辤行诏以广安优之在冨义视事三日即出相告僚吏士民其勤攻吾之阙西湖旧有堂名景濂公易以君子而记之曰堂旣作而旋废巳废而复兴尝攷其故则以中遭伪学之禁尔夫周张二程崛起千载使圣人之学炳如日星其有功于天下后世甚大其徒不曰此孔孟之学也必曰此伊洛之学使人得以集矢于其的苟寄意于君子则自非君子之弃而小人之归者畴忍坏之学者叹其逺识郡之府廪充牣籍其数以康困㨹死举生其后去郡又以禄廪数千缗子邻里以千缗爲义庄普以叛卒之扰安居安岳二县受祸尤惨公力白宣抚使安公尽蠲其赋凢少府用度悉从减省在郡凢输边二万缗蠲赋如之振贫赒阸半之安公复上诸朝召赴行在所公固辤诏差知果州任满日赴行在果以畸零钱乆爲民病公会一秊经费储其赢以爲诸邑对减厥数甚伙遂上尚书按爲定式民歌之曰前张后杨惠我无疆葢吾同年友张义立方实自发其端而公踵行之几四方礼馈率不以入私帑与民约剂而爲之息名长生库以赡独民至今德之上嗣服申前诏趣行实宝庆之元也明年三月乙亥入对后殿首请法天行健奋发英断緫揽威权无牵于私意无夺于邪説以救蛊敝以新治功次谓本朝徳泽迩来斵丧无余民无常心何恃爲国次论陛下以直言求人而以直言罪之使天下士以言爲戒臣恐言路旣梗士气益消循循嘿嘿浸成衰丗之风爲国者何便于此上竒其对頋问再三越翼日除工部郎中时吾友真希元洪舜俞张行父王万里新以言得罪予坐迁靖徐纯忠胡季昭迁象公来自逺方首及之繇是中外臣民闻风兴奋相继言事无所避忌逮淮东之变攸之异言者益衆其端自公发之后四月当对公奏三十年间士大夫之论不过三言而巳爲安静爲用中爲更化安静则苟偷也用中则模稜也更化则纰政尚多何更化之有又谓兵端作于开禧之𥘉民力未困故民之常心未失也兵端再作于十年之后民力巳穷常心丧矣识者以爲笃论三年迁军器监时蜀有狄难势张甚制阃下令弃阶成和鳯天水五郡撤戍退屯今四川制置副使赵敏若彦呐时帅汉中以死干城而军孤援薄蜀二三公亦邮书奔告用蜀者媢忌滋其䧟以深文诏下四川制置司狱公爲书帅蜀人扣政事堂或曰是将爲赵累公曰非畏累赵畏累身耳自爲书上之引来俊臣罗告狄仁杰对狱事爲证又请以身任其无他事得勿治尝以诗爲相君寿有云潭潭位槐鼎旣阅二十年治効何悠悠民瘼殊未痊近甸饥馁摘三垂烽火连人意苦不纾生理絶可怜闻者韪之绍定元年三月又对其略曰自去歳风雨爲沴田庐不存饥馑流离人或相食疫气偾作盗贼肆行淮楚之间狐狸跳梁证状日异不可谓细故也愿陛下进君子退小人使忠直之言日闻而憸佞之说不至惨刻之人不用而忠厚之论得伸一扫贿赂贪墨之习而爲礼义廉耻之归上首肯再三冬孟之吉又对朝拜䟽夕𥙷外过辤相君爲书大略谓宰相职事无大于用人用人有道去自私之心恢容人之度审取舎之择而巳又曰庆暦间吕文靖爲相歳月最乆孙沔上书谓天下将有土崩瓦解之势而吕夷简无一言以启沃上心以謟佞爲君子以姦邪为羽翼是张禹不独坐于汉李林甫复见于今末又引史越王事勉相君毋用聚歛之臣残酷之吏闻者爲之缩颈明年六月至重庆岂弟之政如三郡崃多盗官利其觉籍虚而粥之民民不愿也则临之以威于是土旷民穷者衆公曰是駈之盗也斥余法用从制司市官田募民垦耕置廪居租以赡贫困虽尝为盗者亦周之期以自新俗用大变绍定三年夏四月公闻乞归得请疾且病矣辛巳即自力登舟丁亥始𬒳命五月壬辰朔假馆于江津赵氏癸夘卒得年六十又二诸孤跣护丧车以七月癸夘脱輤于庙公壻于舅故承事郎丙之女三男子森先卒埴迪功郎前监顺庆府酒税埏将仕郎一女子许嫁阎叔恭将仕郎孙七人长续曾以致仕恩奏名孙女四人长适魏恭愿子从父弟文翁之子也余尚㓜四年九月丁酉埴埏以母命葬公于县之玉䑓郷坤山公峻而𥙿介而不倨饮食作止有常无疾声厥行立必正方不苟訾笑祀飨必躬略采古礼行之居官荐士惟其可非是虽达官贵人莫夺也前后三𬒳命召申命者再凡四辤乃就及位朝着甫三月而求归不获则请谢事其不苟就盖若此然济时行道之心未尝不汲汲小试郡邑间赡学助边代输蠲赋以至买田屋居养孤独之类爲钱凡七千万有竒捐巳禄以偿官又不在焉惜其所施仅止此所着书有克斋集百卷论语解三十卷老子解二卷杂着五卷类书有春秌列国事目十五卷公羊谷梁类五卷易类五卷诗类三卷诗名物编十卷论孟类七卷东汉三国志南北史唐五代皆类凡爲卷七十有四历代通鑑及本朝长编类又二十五卷东汉名物编三卷诗事类八卷集诸儒易解爲大易要言二十卷皆手自编缀也某得罪南迁遇公于于湖语及国事公忧形于色曰仆必不爲乆计也后以书至靖曰事有大于巴陵者乎不可舎而及他予益信公之爱其君以忘其身也后二年予𬒳命生还则公卒且葬矣中道得埴埏书曰父之竁未有铭公也知我父者父亦深知公敢百拜以请某每惟丗降俗薄人之蒙謟负义媕娿集诟以终其身者形存而气腐公也伸首万物之上语嘿出处惟义是比则今虽云亾生意未憗乃铭曰千夫之诺诺不如一士之谔谔尚于叔正见之悼九原之不可作惟正理具存人心孰非广居而安宅苟吾分所当言奚利害之究度炯日星其并垂质鬼神而无怍重校鹤山先生大全文集卷之八十一鹤山先生大全文集鹤山先生大全文集文集八十二重校鹤山先生大全文集卷之八十二墓志铭故太府寺丞兼知兴元府利州路安抚郭公墓志铭蜀自绍兴和戎大弃陜服且割啇秦之半于是西阻天水皂郊东阻大散黄牛而阶成和鳯遂爲西南剧开禧三年叛将以四州事金由是金人知我险易安沂公极力宣理仅克就绪㑹移镇去边备浸弛嘉定十秊冬虏遂大举剽西和批天水夺散关明年春制置使董君居谊自成都进治利州又明年虏梼河池抄梁鳯奏三泉制置司退守劒外安抚司退守米仓山蜀之险尽爲虏所觇安公再鎭未及三年而薨南海崔正子与之継之未乆亦称疾去㑹金鞑相持累岁朝廷患之嘉定十六年召淮东帅臣郑损超除四川制置使剸属以疆事一日鞑虏乗虚大入损惧捐四州及天水军退守七方武休僊人三关自沔还利朝廷又患之绍定元年命湖北帅臣桂如渊代之先是吾郷郭公正孙通判金州日当金虏大入东䧟上津西断梁洋公以饷所督餫间道驰使称贷于京湖制置使赵彦仁方而谕豪民冨啇倾财募士虏遂遁去与郡守游勉之九功讫全孤城知长寕军未朞岁崔正子请于朝移知文州㑹虏盗边迫阶文军溃入竟公擒捕寘之法民夷按堵诏进一官因任在郡四年擢知嘉定府兼权成都府路提点刑狱兼提举常平未几爲眞治状转闻除太府寺丞兼知兴元府利州路安抚兼提举秦茶马盖公自安康却虏以来威名着乎西南命下佥谓分阃得人公以本生母忧辤不就申诏夺服公固辤不获命乃起视事公素负才略有经世志每观国家故事至胡丞公力争和尚原而郑亨仲承秦桧风旨割以遗金輙抚几慨叹又谓无五州不可保蜀无大散皂郊诸关不可保五州至是受任汉中首以修大散诸关告诸制置使然边未有警议格不行三秊十一月鞑自宝鸡趋鳯集如升虚邑公之言始信鞑旣去鳯公又言鞑必再来宜亟命沔将以重兵㧖马岭制帅报曰沔将岂可跬歩去九方邪马岭巳付之田燧矣公怃然曰谁爲是谋者悞矣且七方深处腹内汗漫无险异时虏自西入则备西可矣今虏攻京兆闯鳯翔㳺骑数至寳鸡则自东入必矣马岭爲东西边之要有险可守置重兵于此以逆挫之虏气必夺若俟其踰马岭逼七方则五州地数百里巳与虏共之矣时有谓虏必西郷者故公言不用明秊三月虏果由东道纵兵大入舍鳯集不攻而力争马岭田燧以忠义人千四百当虏衆数万血战三日夜矢尽援絶遂死之虏旣踰险乃鼓行而西驰骛平原不可复制公之言至此又信方鞑人之㓂鳯也遗嫚书城下去公移书制置使略曰数秊以来虏尝得志于我今无故请成意未可知万有一如谍报假途擣汴且他有难塞之请将何以应今冝谕以道不可假师无可借粮无可贷舎是三者则本朝交隣自有故实非外有司所得专冝俟奏报虽然议和乃一时之权严备则万全之计首当饰将练兵以备不虞彼若以和误我则勿候覆请随冝勦遏制帅惧拂虏意指公爲异论四秊正月鞑人又至则径属他官徃武休议和事甚秘公弗及知虏又出嫚书索粮二十万斛五日取若干斛其使速不罕诸人裴回兴赵原而别大赤辈巳纵骑焚掠出没自如制帅方令诸将毋得擅出兵沮和好且遣王良能李大举诣鳯翔虏酋所回报而督汉中趣办牛羊酒以犒鞑师边民㧖腕切齿公叹曰馁乆戍之卒以㗖方张之㓂尚䇿之得耶制司旣又下令悉召西和天水凢并边之师入保七方公谓弃五州守三关则蹙地巳数百里痛愤累日又告曰勿谓五州可弃五州之民痛入骨髓则锄扰棘矜利于锋镝勿谓三关可恃翫㓂纵敌使得气去将徃来三关之外而遂巳乎语闻制帅滋不说公知不可救药自是兀然孤城束手待尽矣鞑人自攻鳯翔巳分兵入吾境先自隔芽大散关坌入鞑所驱中原民号投拜户有愿爲我用者公谓平戎旣误若招纳归附以携其党实制变之大机脱又不纳必反爲虏导即言之制帅且请事定之后分处边疆垦辟营屯荒田不忧其聚而生变也衆是公谋诸将亦隂给资粮以俟制司俄下令不纳北人大失望于是鞑人因归附之衆借吾竟三关之外生聚一空四月癸未破鳯遂长驱东郷时大将乆屯武休公爲言武休险絶且重兵在焉虏决不自此入彼不右闯石顶原则左投撁子关者阳明日落黄竹苟谷一处透过数十百骑则武休虽衆无所用之顾乃懵不如省五月丙戌朔越六日辛卯虏果以轻师缀武休而自阳明黄竹趋迫兴元梁洋义士先巳分戍诸关城中惟忠顺军千人制置司檄遣略尽其将唿延棫亦分戌石顶原公誓以死守俄而武休之衆溃谍报鞑人谋趋米仓山寮属子正亲校张谅等请曰事埶至此若招讧溃㧖米仓犹可保民徒死亡益也公亦虑鞑人由巴山深入乃亟索唿延棫俾鸠忠顺余军以俱癸巳遇鞑人于沙我师三战三却死伤几半然犹有支径可避左右劝公公不爲动甲午鞑人自廉水捷出我师之前公与兄子鳯州推官冝中仲子主管机冝文字文中凢一门八人同时遇害左右得免者仅一二具言其状行道之人爲之流涕六月庚午余同产兄髙南叔某自洋州抜将帅师还定汉沔得公杜家坡敛而殡之其孤黄中自巴山跣护以归又明秊余返自南迁哭之殡肂且俾商祝陈词曰呜唿自弃捐边关诲盗延敌而毁封破域矣削弱监牧专利委责而䦧墙鬪室矣金缯事虏饮欺茹诈而堂皇四辟矣有功弗赏有善弗纳卒叛弗戮将骄弗戢而龟玉毁于箧椟龙蛇生于几席矣于是公受任于多故之余挺身于羣疑之侧矣衆投戈于㪚地巳缨冠于同室矣衆飬祸于八秊已承危于一日矣旣幸生之不忍则一死之皇䘏矣自靖自献虽爲臣之常分而言不已从事不巳出则一死之奚益矣祝辞至此其孤黄中泣之恸踊而言曰是深知先人者祝诵终篇黄中愀然曰不得公一言以葬其孤即没于地将无以见先人矣予谢曰予旣与而先人言矣黄中曰盍爲我申叙而铭之予窃惟念去秊𥘉夏公以书抵靖曰比冬鞑人以和欵我今春又以酋书期我乎汉中戎帅拒弗纳或者尤之不知虏情反覆戎帅未爲失也今书犹在笥而公抱知言之名以没是可哀也巳然则予旣知公之心予曷敢不铭公字兴祖系出唐汾阳王六世祖扆自安仁徙临卭曾王考畋举元祐三年进士官至左朝散郎通判绵州累赠左通奉大夫王考季舒举绍兴二年进士官至左子汉皆随难汉中葬公者黄中与其子乆传而巳㓜孙祖传则后公五月而生女子五人长适文林郎潼川府路都钤辖司干办公事张庭秀次贡士何烨次迪功郎胡仲荣次赵森次张好仁惟归明者存孙女三人其存者一长孙壻迪功郎简州司法参军薛桂公𥘉该嘉定十七秊明堂恩以官兄子寅中今爲迪功郎监四川緫领所大安军赡军仓解官持心丧再该绍定三秊明堂恩官兄子寛中黄中将以绍定六秊十月癸酉奉公之丧葬于临卭县白木里之东冈与张冝人同兆旣谒铭于予庭秀又状公行以来乃叙而铭曰西南之祸信亦有繇墙藩隙坏㓂戎之招金缯赂遗彊胡之挑伍乗弗整戎器弗敹彼然者专利宣骄造攻稔衅匪一朝夕公兴受败力支翘翘乃设地险乃絶虏邀诲谆听藐以我言訞一策不试㗖于獍枭循义尽分公心孔昭我原厉阶揭铭山椒国学贡士胡伯清墓铭绍定四秊秋予蒙恩归自靖道荆州监沙市镇胡嘉过予涕泣言曰我先君之葬以元秊十一月甲申墓在泽山之原音者未有以铭之重惟先君尝以愽士弟子贠事先生先生之典校南宫也嚞又以诸生𬒳选然则铭非先生谁冝授予圹记一通则兄森所爲也记曰先君讳扬字伯清某州某县人少有立志从游皆闻人尚友必胜巳谨自饬期毋愧古人尝语郷人曰吾郷自厉仲享于仲山学于京师过江来无闻焉结庐泽山聚辩于斯躬帅其子弟罔昼夜作辍庆元五秊升名于大司成后十有六秊嚞继之又六秊从父弟焱继之又六秊森又继之森先以嘉㤗四秊举于郷嚞登嘉定十六秊进士皆先君刑善之由先君未四举礼部不一得辈流称屈俄感末疾诏森等曰外袭而取之者吾志不存焉而等苟能精义迪彛以不悖厥衷吾殁无憾时嚞尉处之遂昌筮日将车就养而疾弥留继以大故实寳庆二秊九月某甲子秊六十有二先君柔直惠和孝友任睦书曾氏问有余一章寘坐右日省以事其亲亲疾不说帯左右甞乐致䘮以礼忌日必哀遇事肯䋯善噼析郷有竭作礼荒之议则就之好施予不问家人有无里称其仁曽祖考讳仁善祖考讳资渊考讳作乂妣某氏先妣于氏先先君十九秊卒子男三森轰嚞女二适于尧知忠翊郎陈履㤗孙七予读之忾然曰自蔡京更太学法歳鍜曰鍊惟以钩章棘句爲工仁义礼知之本心薄蚀殆旣虽训故义䟽之书且不暇攻矧能立其大者子尝尸厥官惕然如不容今观胡生食太学之禄者三十秊不梏于时之恫不瘁于身之穷不憙于子之通而学之充而德之崇而理之融亦庶㡬君子之曰终始予不能铭诸旅琐之憧憧嚞又六千里以申其请于卭书用识之庶有以志其马鬣之封归自靖之明秊月建维亥营室方中识此者谁史臣了翁是爲铭故迪功郎致仕史君孟传墓志铭今之学者例曰自隋唐以科目取士士于浮夸生斯世也爲斯世也姑以譁衆攫荣亦可矣乃若穷深务广则有司所未喻博古通今则有司不及知故遂以大惭则大好爲不可易之论呜唿胡不以吾友史君孟传之事观之嘉㤗元秊子以劒南莫府较士予眉士之通春秋者询以霸业所由始迨䇿士以汉中朝唐入合本末爲问其间乃有愽赡宏丽者予异而拔之则丹稜史孟传守道也其秊共叔父君承名坤柔与其郎人称之无异辞子始内交焉又九秊大比有司以左右史㳂革䇿士有谓二史不当隷两省又谓国朝之史自时政记起居注国史日历实録玉牒圣政寳训等书凡皆经历宰辅始得上闻故载笔者不得直书反覆辩析如素官于朝者发其名又孟传也又九秊就外省䟽春秋经传柢梧辩晣不遗有司愕曰是敢与公羊子辩必老于经者乃得奏名呜唿孟传以正学直道未尝爲大惭之语也而有司取之公论许之是则患有司之不公不明而惟浮靡之是习苟以譁衆攫荣者不惟浅之待人亦薄乎处巳矣得之不得固不在是也孟传治装入对忽以疾卒实嘉定十三秊正月甲子得秊四十有八诏附刘渭榜赐同进士出身授迪功郎致仕绍定五秊十二月癸卯葬扵蟇頥山寿郷丑冈之原予得罪南迁㑹恩生还厥子廉璧过予泣曰父殁十有三年矣龟始食哀惟吾父生而惟先生之依殁而非先生之文将亡以窆愿有以宠绥之呜唿孟传非予铭谁冝史氏自临卭府君灏始入蜀占名数丹稜八传至克㳟自荣州军事判官摄本县令御贼于蟠鳌崃以死嘉㤗间钖庙褒忠封忠佑侯曾王父王父迪功郎父妣王氏孙氏孙故太学愽士逢之孙知永睦县份之女孟传孙岀也眉目秀杰矩范夙成秊十四以能文名于郡国举文固非其好也自经子百氏及历代国朝诸史一览不志故发于文则援据详博词辩雄放顷刻数千言见者骇服退而即其人似不能言者异时学者託周程诸儒先语以自摽搒孟传爲诗曰但使躬行皆孔孟何忧吾道不周程此岂苟于言者其后学日肆名日大愿交者日广每诵前辈语云士不可多受恩亦不可多受知故独于予爲平生交子召爲学官孟传不能从则以属予外舅故荆湖北路刑狱使者杨公熹予后守汉守眉持节潼遂又与之俱始识后谿刘公光祖䧹湖李公璧皆恨相得之晚李公尝语及本朝明堂用吉辛故事孟传随问辩对不失一字娄试輙竒有欲爲之地者孟传不可曰爲我谢夫君吾宁黜不是之爲也取同郡季氏生一子即廉璧尝与賔荐一女嫁同郡刘铸弟守文爱之笃推田庐予之予爲买屋于眉之南门有大家以小屋易之孟传不之较亦未尝形之言也平生论着有传斋集十卷传斋有用之学二十卷春秋统会十二卷周礼畧十卷书畧十卷诗畧十卷广编二百卷杂钞五十卷国朝名贤秊谱十卷广编藁未竟也孟传爲人不苟得不轻訾笑不戚贫贱于我乎馆者二十秊犹一日也所谓博闻强识而逊笃善行而不怠孟传非与虽然孟传之遇也有司取之公论予之此人心之公也而未及有行天遽夺之天固与人异向与铭曰茸显在式登于耆侯德侯艺匪折伊竒谓天简贤我不敢知胡瓌尔藴靡一日施如马斯磬旋控其驰地泐有巳兹铭永贻恭人杨氏墓志铭子同秊进士今四川制置副使赵敏若彦呐将以绍定六秊二月某甲子葬恭人杨氏于彭州堋口镇僊居郷庚山之原先事以其娅婿户部分差利州粮料院朱元之状来请铭而敏若以书申之曰吾妇丗家资中徙昌元曾大父说大父师中父铎母杜氏吾妇十歳䘮母克自准䋲凡女红酒浆之事罔不毕诚吾适母吾妇之姑也知其贤请以妇我于葬祭自致其诚敬洞洞属属如事存事吾母呉夫人无敢慢呉曦以蜀叛郷民将伺时攘吾爲之捐私财料丁壮以卫郷井㝷以授吾妇曰若居守吾省兄于阆奉母出三崃乞荆襄之师借田杨氏之甲扑逆熖而后可以有夫妇也乃行吾妇不忧不惧治酒浆炙食伍其衆而日犒之大得人和盗爲屏息吾抵夔曦以爱将禄禧扼瞿唐俄报曦授首禧惧将走胡以遗我患吾携其肘腋戮禧而拊其衆厥后吾分符授钺当时多故靡室靡家吾妇里居泊如也吾守汉中与制置使郑损有违言中以竒祸頼有白其冤者犹坐免所居官居数年鞑汉中鏖潭毒赤地而去朝廷不我终弃俾贰制悃吾受命若恫瘝之临其身吾妇曰事君之义不避害不辞难君何疑焉乃起视事军律赋与皆非昔比未㡬鞑乗虚闯关大入吾妇时巳抱癠挈其二子转徙舟檥古渝则疾不可爲矣时绍定五秊正月甲午也秊六十有四呜唿糓不同室殡不褰㧁葬不临穴而又不得公之文瑑诸碑铭无以慰九原之䰟释二子之哀予读之抚然曰中庸以诗乐尔妻帑爲率性修道之端大学以诗冝其家人爲修齐治平之本人之其所贫贱冨贵无不以室家胥庆爲乐而采薇岀车杖杜三诗序情闵劳所谓王事靡盬不遑启居者虽以天子之将帅乗戎车驾四壮与征夫隷人其情则一时之所遭古葢有之敏若不幸而遇人之不淑子何敢固谢按状恭人事父孝父䘮时从敏若于沔不得与于哭泣之哀之死犹流涕道之不解于心佐敏若纪家事秩賔祭法度森肃艰险毕尝教二子圭夫珖夫皆克自立妇孙在列誾誾以和圭夫秊进士前从事郎合州军事判官珖夫时监四川緫领所隆庆府赡军仓孙男时錥𥙷将仕郎孙女二长许嫁晋原钱某铭曰天不靖周蜀祸孔稠英英赵侯同国戚休天哀民刘乃作之逑宗牖奠酬賔筵馈羞深方浅游不遗侯忧侯驾俴收华途孔脩夫人奚邮凄其归丘迪功郎致仕程君墓志铭予𬒳命帅东川眉丹稜程安之从予游一日裒其考君行实一编泣而请曰安之不令繄父兄之教以齿于士賔于郷升于学居歳余未有所成名也惟亲秊之是惧万里驰归而上堂无堂焉者褰肂以哭吾父吾悔之念不得先生之文书之墓石爲前人光无以志吾悔也予尝读昌黎韩公文至于哀欧阳行周之辞曰詹在父母侧虽无离忧其志不乐也詹在京师虽有离忧其志乐也夫人有离父母之忧而外求所乐以解忧焉吾谓无是理也今于安之而信将授之铭而安之之兄卒安之持赴哭不自聊曰吾父吾兄之亡吾皆不及见吾其行也以襄父事以慰母心虽然何以赠我予亦爲之泣下廼铭君讳南金字叔贵九世祖别驾君光履自武昌来徙家爲丹稜人曾祖仁仲祖隲父益母杨氏刘氏君盖伯父鼎臣革之子鼎臣博习士也爲郷先生巽巖李公所知仲明举昻任于是邦因内交焉一时秀士皆从之君渔猎经史口诵手勦尤覃思于音切句投之学旣爲叔父之子父母性严惮不假人以辞色君朝朝莫夕顺适无违父以賔朋咏觞爲乐家有亡不恤君必竭力承意至贷貣以爲飬父母爱诸女君视父母意礼娉惟欲无所于吝父殁姊妹以治命捐田佛宫君又敬听之教二子择所从师而躬自程督率夜漏三十刻乃即安夙兴庭户蠲除家事不戒而治其族子洋州史君伯雄过之喜曰吾家乆閟弗耀我强自立惧亡以继也叔父义方若此家其昌平宝庆元秊季子安之与从子图南聮贡礼部安之又以选𥙷学士弟子贠不欲去亲侧君勉之使行将俾求友四方所以望安之何如而子之归也见父于子之心又何如君尝以恩封迪功郎致仕辤以宝庆三秊十二月戊午享秊六十塴以绍定六年八月丙申娶石氏封孺人生二子长之善字子见爲父卜宅兆感疾而卒则六月巳亥也季即安之女一人先适史德麟再适杜嗣贤内外孙男女六人安之兄弟始以母命治冨寿郷横石之仟孰知其兄得秊四十前葬三月遂从父于九原呜唿父者子之天兄者体之连父笃行而寡遂兄有志而不秊冝其情之䀌而涕之涟是爲铭永康军通判杜君墓志铭始予逆妇成都吾舅威州府君教子有榘度其冡子广心字德充威州诲之曰魏华父志绍徃哲吾以子妻之非若丗之系援髙门也将俾女曹观善刑德焉德充服父训唯恪敏学驯行有闻于荐绅间虽然予犹未之深知也德充凢再丞县乆宦弗遂予甚念之将爲之引重于诸公贵人会李季允自潼川移常德子代爲守新故侯饮酒乐故侯曰我有妇党爲射洪令子爲我举之子之妇党杜某则予不敢遗遂以荐书一通授予曰是将举射洪令者子以吾名改卑中江丞予爲德充言德充赩然曰然则是举潼川守非知有中江丞也况子也方以大公至正表竞廉贪而涖官之𥘉与故侯更引私亲何示人不广子其辤之不然则以付射洪使自爲谋我不敢膺受至是予始知德充之识果有异于人也德充少鞠于母党八歳而归建事王父事继母尤得其驩心刘文节公之妻李与吾外姑晜弟也德充早亲文节之教气质以羙又及事舅息斋先生李公嘉谋见闻染濡郷趋近正以父致仕恩𥙷官监雅州卢山县酒务转爲依政中江涪城三县丞知崇庆府江原县制置使辟通判永康军未上丁母忧未除䘮绍定五秊三月巳亥以疾卒秊五十有四阶奉议郎服绯衣银鱼呜唿德充而止于是耶𥘉仕卢山输负课于期秊部使者才之檄摄隆州盐官逷敝窒渗井坎沛然在依政郡使辅邑长治租赋长不嫌其逼邑有土门堰官吝于费岁輙壊德充赋丈庀役人利灌输在中江捐奉泉治官舎以奉母摄令盐亭以治称曁丞涪城刑狱使者应懋之留以自助谳议不向其长搉盐法不尽利掌米廪不求赢部刺史郡守交荐誉之改秩知江原县县号难治输负课爲緍十万有竒増楹以筑绳桥民不病渉至是仕二十秊矣奉赐率縁手尽聚书求友田亩不长尺寸取于物之薄盖若此而天亦不卑矜之也杜氏故隆州仁寿徙华阳其谱由唐翰林学士逊能以下昭穆可考曽祖开祖宣义郎知来考朝奉大夫知威州葢母导江张氏继母江原张氏双流李氏皆封安人赠冝人妻封安人于冝人爲姑姪知懐安军嘉禾之女安人始归杜氏德充父祖皆无恙三世指千安人左右承事无违李冝人没安人哭之恸继以毁卒绍定四秊六月某甲子秊四十有九德充哭母未几又丧其偶益不自聊明秊予归自靖道成都弔之恠其神离而形瘠爲留数曰乃别抵里门则德充讣闻矣六男子长直柔先卒次直温直道直中直谅直飬孙男三人庆𥘉庆余庆増𥘉爲直柔后孙女一直温兄弟卜六年十月甲申奉德充与安人之丧合葬于成都县金泉郷坤山之原先事来请铭铭曰物竞我舒人弃我趋谦静有福匪天道与而啬其龄而抳其驱幅有所制岂亶然乎故祕书丞兵部郎𬋩潼川府路转运判官张公墓志铭开禧二秊秋予以言事忤权姦与范少才子长赵全道大全相继𥙷外明秊参知政事李李童壁荐士二十以实其处而召者仅四人唐安张公钧其一也公自泸州通判对便殿言曰陛下𥘉即位刘光祖尝以五箴进读至思箴陛下作而曰当从原头上理㑹大哉王言眞天下国家之大本也遂上三䟽其略曰陛下之所谓原者皆爲一权臣所湮故使天地人之愤塞乎宇宙之内抑鬰不得伸以兆其变因祀隐丧而礼乐之原湮以臣掩君而忠孝之原湮杀贤进姧而威福之原湮废经反常而学术之原湮相恐以权相招以利而命义之原爲所湮矣主窃于前仆货于后而爵赏之原爲所湮矣湮法度之原而本朝羙意多废湮廉耻之原而人才良心几坏陛下即其所湮者以爲规摹之要其序有六一者体干而緫万化之目二者法祖以还旧制之良三者用礼乐之实以破曩日之余氛四者修仁义之实以瀹曩日之乖气五者救活生灵使与权臣棓戮生灵之祸等六者振厉士夫使与权臣斵丧士夫之心均则原之湮者彻何物骄虏安能胜陛下澄原进德之力哉二曰今日之最急者莫急于活百姓蜀自绍兴末秊以来一尘不警百姓岁输赡军近二千万緍洎权臣忽开边于大饥之后用度繁兴内郡廪庾取之无镪粒之积调夫繁伙倍于常赋激赏畸零旣减又复陛下赤子或死于馁或死于兵可谓巳极若非陛下以爱肌肤之心爱百姓以畏夷狄之心畏百姓使此念充塞弥满以起天地悔祸之心则国家岂不岌岌然今亦不过取之天取之人取之地以爲吾用而巳取之天者欲使实德散爲两旸两旸结爲百糓取之人者当散权臣之家赀以拯百姓之穷困取之地者欲举郑刚中营田之法爲蜀民除对籴之害推之荆襄以及两淮无不可行其三曰天地之间惟忠义二字以之经天文使三光不失其序以之纬地理使岳渎不失其宗以之立人极使彞沦不失其道惟陛下力行君师之职于一身以起忠孝之心于天下苟欲更化莫此爲切不然何以谓之化也夏六月旱诏求直言公上书谓陛下当求之一已不可求之天地又条更化之説一更弊之説六辞颇剀㘦嘉定三秊九月轮当靣对有仰观俯察而见天心未复近采逺取而见民情不寕泝大讣所自而货源欲穷听四方动息而冦忧难置率人所难言予尝妄谓直道而行宇宙间同此民也正学以言士大夫同此心也自非豪杰之士则屈信消长未有不系乎时之昏明治乱者自干淳至绍熈人才辈出一挫于孽韩之凶熖至㤗橲开边大官喑哑小臣退缩无敢矫其失者人谓士气销铄尽矣而嘉定之𥘉勉而行之忠言谠议尚班班再见呜唿使常如嘉定之𥘉则未戾之民尚有夷届乎公奉使东川予与之爲代居数秊公卒予再仕王朝以言事徙湖北之靖蒙恩西还其孤猷子状公之行泣授使人以抵予曰吾父之友令其存者无几将葬矣墓前之石非执事谁冝铭会予𬒳命渡泸未皇也猷子请不巳则爲志其事曰公字子和氏张其先自文纪葬武阳至唐大中有名祺者徙名数于江原曽祖父弼以八行遗逸应聘登政和五秊进士第终宣教郎懐安军教授祖浚早有声上庠父珣赠朝散大夫妣何氏丘氏俱赠冝人公生九秊而何冝人卒事继母以笃孝称绍熈四秊登进士乙科授迪功郎主洋州西郷县薄再调隆州州学教授改宣教郎知汉州什邡县事通判泸州召赴行在除太常寺簿迁国予监丞櫂太常丞兼权兵部郎官除祕书丞请外除潼川府路提点刑狱兼提举常平等事改转运判官罢踰秊复元官主管建宁府武夷山冲佑观以卒公自㓜藻厉名行不爲凢儿少长直欲尚友古人一时鉅人元夫率从请益而得于孙公巖老范公文叔爲多出语輙惊人不袭前迹才壮意新自成一家光宗𥘉政公上书论国家大耻踰六十秊而不复其末又谓古有四祸中宫外戚阍寺朋党而夷狄不与其论事皆若素官然迨对䇿集英殿首论举朝克已而后可以触一人进德之机末言皇子万丗攸系岂可以世闲学者之事责之有司第其文爲举首㝷尼于异论然自是声誉籍籍荐绅间矣始仕西郷复故侯所废堰䟽洋原木马之水以漑民田凢二百余顷糗粮用充修县学羣秀民而教以礼节人嘉其知务及兼饷属稡财赋源流爲八十一门门各有序有编年有丛志又有大序使长冯公震武甚器重之今其书传于世教授三嵎留意公养士之升堂者毎以六学相讲切尝举张忠献公四勿箴爲劝不专厉以科举之习什邡县大事剧始至大书治事之所曰奉公如奉上帝克巳如克勍敌爱民如爱赤子防吏如防馁狼雨旸少愆诣社稷精祷必躬必诚在泸㑹贼曦爲乱公思所以拒伪帅主钺守川陆以待王师者朝思夕厉得疾㡬殆丞太常丞祕府所陈皆君臣父子夫妇之大伦虽敌巳所难受者皆爲上精言之逮使梓部哀矜审克至论决死罪或至泣下常谓人不死于刑狱率死于水旱亟请于朝匈度僧牒以爲常平籴本先是绍兴间田晟领西师驻鄂歳徴银绢于东西蜀以充犒赐公以例遣而部运官吏爲欺朝廷以罪公其事虽卒暴白然里居数秊公不复斯世志矣元妃李氏通直郎瓌之女继室费氏迪功郎洪之女俱赠冝人又继以王氏封太恭人有子五人存老端老持子猷子骥子二女子长适承直郎泸川军节度判官范充孙次适从事郎资州资阳县监酒税务杨崈之存老端老骥子先夭满觉持子及二女后亡孙一人顺孙外孙男女四人猷子则弟某之子公谓是大夫之嫡孙兄弟之子也命之曰猷子王恭人推本先意遂以猷子爲后将以绍定六秊八月丙申葬公于县之犍爲郷清阳仟大夫之墓之侧公所自卜也铭曰磊磊乎德而度也荦荦平忱而𥙿也滋滋平善之慕也颛颛乎守之固也微主之弗顾也微命之弗遻也绌信安于所遇不以易吾素也雒县丞章公墓志铭予少之时志于博识自书契以来数千百载徃徃贯穿淹该引笔书纸或爲人称诵然不必尽恊古人榘矱也秊十有七从郷先生章公㳺先生必迪以义理语輙心解似不以凢儿畜之子益窞然自愧庆元五秊先皇帝始䇿进士予猥缀科目渉历中外凢二十余秊先生始举进士先是淳熈十六秊先生以词赋举于郷嘉定四秊再该免举恩与樊武仲庚谯仲父仲午贺春卿东寅及予弟文翁偕试于类省试四人咸在选先生独𬒳黜又三秊与予同产兄髙南叔稼西叔崇周宗泽巖举韩子献季壬四人偕试又独遗先生得失虽不足深计而命实有制焉又三秊当嘉定九秊始见録于有司明秊唱第廷中调眉山县主簿毎谓官无卑皆足以行巳爲薄正则稽民版抳吏姦摄校官则明义理劝孝弟再转雒县丞则审劵剂明簿书受米粟之征则平槩量削赢余所居见称廉平耆讲学虽事剧不废䌷绎耆储书虽家贫必畜经史爲诗清婉而深醇自陶杜讫苏黄讽咏弗置尤善茗饮不以酒乱德予自潼川召爲郎从得先生书贫坚老壮将归就而正焉而先生秊七十以疾卒于官实宝庆元年七月乙丑是冬予亦以言事徙湖北之威声憺乎北塞信惠行乎南邦未究厥施赍志永终伟好谦之承考将祔葬于汉中而鞑虏内讧伤其丘封乃端平之卯月窆安乐之丙峯日直壬申歳阳阏逢呜唿君虽云亡耿耿厥衷知之者安崔曹范诸公铭之者太史了翁虽墓表之末合尚斯铭之折衷重校鹤山先生大全文集卷之八十二鹤山先生大全文集鹤山先生大全文集文集八十三重校鹤山先生大全文集卷之八十三墓志铭知南平军朝请江君墓志铭宝庆𥘉元予以言事迁靖建士江叔文爲永平宰叔文从吾友眞希元游最乆闻见熏蒸貌肃而气和孳孳然惟讲学是崇不耻问于予逮予还蜀之明年起家帅东川而叔文亦守南平壤地相错闻其绥御夷汉一境清晏益信希元不苟求友也予方遣人问无恙忽以讣告予惊悼失声爲经理其丧輤以归厥明年其孤燧等以汀州李侯华所状言行走介乞铭于行都呜唿饕吏朘民丰巳天或寿之如吾叔文之乗一鄣廉而静明而不苛则速夺之是可悲也巳叔文讳埙世家建宁之崇安县曽祖灏朝散大夫知南康军祖迪功郎藤州岑令累承议郎父焘累赠朝请郎妣安人梁氏朝请君尝以余财剙义庄辟塾延师聚族教养叔文肄业其间絶出流辈游庠序踔厉有声两举于郷一举于太学嘉定元年希元以博士校礼部试得其文视知贡举倪尚书思嘉其有忧世志櫂第授迪功郎福州古田县东尉县有海㓂岀没帅守檄叔文检视战舰道与贼遇宻授弓卒擒其黠者余党悉遁任满关陞从政郎调武冈军司法参军郡守问以绥御之要对曰吏廉则边安再三竒之命摄佥书判官事有滛祠号刬平王丞祝慿附至用人于庙叔文请焚祠毁像籍巫祝之资以犒军循文林郎爲江南东路提点刑狱司捡法官平反死狱执宪明允刑狱使者葛公洪刑部尚书徐公应龙竞举之改通直郎知永平县事以上登极恩转奉议郎赐绯衣银鱼县故傜地其俗有如甲杀乙则乙家执丙以偿而书于牍以识其事盖洞徭无所赴诉而籍丙之词以声甲之罪其事曰准其牍曰木契甲虽不得免丙则冤矣叔文疆以王法因告部刺史宪其禁永平当满予惜其去请于京湖制置使辟差通判本州吏民习其教而予又得与之处者二年差知南平军过家首问政于希元希元爲序谂之大略谓叔文之先象州以吏治名当世叔文以世学踵世科推所以治靖之廉白清简者而治南平斯可矣若钖光任延汉守将耳于交趾能兴其礼义之俗于九真能迪以父子之性是变戎而华也今之吏细者爲蝱爲蜹以噆人之肤大者爲䝟貐爲凿齿以血人之颅以牣其家以封其孥于是民始然丧其乐生之志而自弃于盗贼之徒矣是驰民而狄也以中国之士大夫爲天子之命吏而其所爲亡异于狄亦何恠其民之狄哉叔文闻其说旣躬蹈之又以风属城之爲吏者公尝条五事以闻上极陈边障空乏不宜视内郡枓调而于支移之虚名论建尤悉大抵如军装布帛取之成都不以时至而梁山军衣䌷忠州博马盐给赏荼㳟涪诸郡𫀆袄之类皆不报期会惟大宁监歳计盐租可救目前之急然视旧才十之一惟有径令输緫领所而对折南平当输之钱亦可乎自余所陈皆居郡日熟察民隐可爲永利者蜀帅上其政最将以叔文知开州未及报可疾不可爲矣实绍定六年八月二十有六日享年六十有五娶张氏封冝人子男六人燧宝庆二年进士爲从事郎汀州军事判官锳受公遗泽𥙷将仕郎镕绍定五年进士鉌贡于郷錝锜未仕女三人诸孤卜以端平二年十有一月甲子奉䘮窆于建阳县西台山之原呜唿以身发财以财发身反覆之间而仁不仁自贪竞成俗驱龙蛇以贼吾民如吾叔文以清白足以信乎属境行乎殊隣盖叔文所谓吏廉则边安者服之终其身是心昭昭吾知江氏之世有人也是爲铭朝奉大夫知巴州常君墓志铭始予守潼川常君子先有开宰涪城颇有惠爱心实嘉之列诸朝曰刬除苛政抚字疲甿曾未期年巳见成效盖承贪虐之余而能抚摩燠休之也又十有余年君再转而丞吾州予返自南迁君辱临焉里之父兄子弟又能道其调护火井夷青予益知子先之行浮于词也言于制置使李季允辟知巴州予守泸而君寓是邦又得亟会于是端平改元年七十有七精神爽伉发目烱炯漆黒如五六十也八月庚午忽以疾终于家其孤南强兄弟十二年八月丙申葬巽山之原予承诏入觐道泸而南强南金乞铭谢未皇也行李追至京请益恪予阅其状系出唐宰相衮之后六世祖惟简银青光禄大夫监察御史兼散骑常侍寓居于蜀曾祖拱忠翊郎祖扬修武郎徙名数于冨义父仁绍熈五年以庆寿恩授迪功郎及君陞朝累赠朝奉大夫妣蒲氏赠冝人君㓜而就传授书过目成诵修武谓是子也大吾门者两与賔贡举庆元二年进士调宜賔县主簿尝摄令究心职业刑狱使者王勲廉知之会宁囚毙于圉者多檄君换理曹临鞠得实使者交举之调荣德县令名室廉勤朝夕服念公井盐爲吏裒减行旅不通则抑配齐民君检抳吏姦而除其害嵗余丁父忧免䘮授潼川府録事参军居民失火有疑纵燎者凡𬒳执诣府立斩以徇人利赏相诬君白府请俟讯爰得实乃辟民用弗冤复调渠江县令安沂公丙宣抚全蜀有婺矛牙妇梜公书以求直而妇之辞妄君一折诸理两造咨异沂公亦不以爲忤也改宣教郎知涪城县事劝分以救饥编竹以楗水民用奠居通判重庆府先是黔以盐籴米乆之而弗给盐更以免钱役之半米旣入而役钱之歛如故君受台檄覆视请併以夏秋役钱对给且减蠲籴十之三着爲定式再通判卭州会雅边有警帅阃遣君阅关隘招土丁君条陈防守之要在牛口且乞官备噐械县储廪糗尉差右选以任训练之责悉见听用夷不敢犯君前后四十年书十五考积官至朝散大夫巴州之辟报可而君不及拜矣呜唿理道不竞士罢愞不才与吏爲市视民如仇者此无以议爲号健决有能徃徃敖狠贪黩以私喜怒肆于民上其害其于不才若君之谨饰和平终始弗渝而不得乗一障以没是可悲也娶杨氏勾龙氏先氏皆赠冝人子男三人南强以明堂恩𥙷将仕郎南金将以君致仕恩𥙷官㓜子申女一人适眉山进士孙嗣勋铭曰秉德兮静渊居官兮饬䖍恂恂兮呐呐兮如不能言所居而称焉巳矣乎常子先姪女端意墓志铭导江黄不巳以书来曰之纯昔歳客临安辱先生之知许以弟之子妻之其后先生南迁之纯西还乃绍定元年十月外姑李夫人醴子而遣叔舅叙州史君賔远以归于我名端意小字广今年秊二十有七有娠㝷感疾以殁实端平元年十二月戊辰也乌乎痛哉大人哭之恸曰尔之柔顺端静不妄言笑自爲我家妇七季之间以尔庶姑与尔母之䘮綵衣佐馂曽不再歳尔乃疾病乃不字乃罔克寿以重爲我哀越五日壬申先生亦以辤弔之曰尔夙䘮而父前歳又䘮而母尔遭闵凶亦云极矣旣极而通汝之舅前诬尽白方以郡绂起家夫子有声士林亦将簿正成都尔乃殒弃盛年尔之诸父唯吾独存遇此不淑其何以爲怀也之纯痛惟妇忝而生于鹤山先生之家又忝而能驯诸父之训而其不忝乃有如祝辞者今命日于蓍龟将以端平二年月甲子葬于郷里山伯舅蚕赐之铭㫺柳氏之小姪尚託柳州以不朽柳州伯舅之所不爲妇之年又不爲小不冝使视柳氏小姪弗如也某执书哭不自胜爲之铭曰䘮父景翁䘮母李氏叙守文翁亦复尔弃仅存唯吾与兄尚志吾以君召窆不尔视尔舅伯㳟尔夫不巳求我铭竁予尚忍识缄泪矢词以纳诸隧知巴州郭君墓志铭庆元末予试吏西川莫府与郭君㓜才爲僚曁守眉㓜才爲青神宰戢姦弭讼崇学厉俗有治理声予尝以陞陟论荐其后南海崔正子与之制置四川辟君巴州则巳迫致事之年权相持不可予爲言君之才开明彊济徃徃精练少年所不及况西山爲西南剧惟才是择何可限以常制相不能难后果以治理闻后九年予论事南还君固无恙也又二年归自泸其孤允文墨绖过予眎以郭方叔黄中之状爲艴然以骇其略曰公讳叔谊㓜才其字也郭氏系出唐汾阳王后有讳及者爲广都令因家于县及兄甫爲御史中丞葬县之灵谿郷墓至今存曾王考简修妣宇文氏王考之邵妣杨氏张氏考泽以公贵赠朝散大夫妣杨氏赠冝人伯父汾号冲寂居士以孝友文学闻于郷娶宇文氏生四子君爲仲庶母史宜人出也大夫无子取君爲后气禀凝重七歳强记过人十二能属文㓜失庶母至䘮冲寂执䘮哀甚巳而所后父母即世公茕然自立与羣从刻若自励有声在庠亭间淳熈十六年以词赋举于成都路转运司绍熈三年再举中类省试宇文夫人卒服心䘮庆元元年始赐同进士出身授迪功郎监成都钱引务至六年始领事篕君三十八而第第九年而禄处之晏如始仕如素官吏无敢易一日使者猝至问歳出内㡬何同列噤无敢对公引牍敷陈指画口喻㑹稽立就使者竒之后有欲减新引之料而以凿过旧引对抄吏虽知有锲薄销蚀之弊畏上官屏气不吐公曰不言爲愧言爲罪宁罪无愧力陈其事退又白之饷所令下果诘所从部使者始不能容以郷嫌去两易汉州绵竹主簿朝廷复绍兴旧制命试教授公中其选参知政事李公壁爲守檄摄理椽事有盘错輙引与谋议谳议称允改眉州教授改辟东川签书判官用举者改宣教郎知眉州青神县首推搉酤以逺利攷覆薄书分涖销注以杜重催䂊借之弊两造在庭促席咨访立爲剖决狱无滞囚邑无冤民通判简州一再摄郡事节费助边爲缗钱三十万通判泸州摄安抚司机冝文字修城埤积仓斛复养济院皆与有劳会巴有剧盗大爲一方患始至大明赏罚盗贼屏息溃卒过境执拘以归制置司巴境用宁廪人以其羡二百石献于州公即以实常乎之虚数絶馈献希宴游不饰厨传考试类省崇雅黜浮四年不伐有怀归意㑹得怔忡之疾遂致其仕以慈明庆寿恩封朝奉大夫尚羊林下者八年以寿终实绍定六年六月也年七十有九自号肖舟老人筑室藏万卷书皆手所校雠遗文有杂着八十卷肖舟诗藁二十卷理学语类三十卷续通鑑长编増添纲目二十卷温公通鑑评三卷藏于家元妃费氏赠冝人先三十一年卒继室费氏封冝人亦先三年而卒子四人允成允行皆将仕郎允文允乆皆业进士允文以后叔氏女二人长适贡士费伯午次适儒林郎监怀安军珍多镇酒税费伯英内外孙十五人端平二年三月甲子葬于县之灵溪郷震山以费冝人袝君气虽劲而心则厚事亲居䘮郷党有闻推田庐以卑同产弟所至与俱易娉田以周外党之乏不尚苟同虽压以逵官贵人遇所不可慷慨论辩不爲势屈人或以执拗目之不知其惟是之从也而尝以谓二气五行流行于天地间虽曰厚薄殊禀刚柔异剂然阳胜者多劲直隂柔者多委靡世衰俗壊士大夫依阿苟容气使莫敢异辞虽梁丘据之可否滔滔皆是于君之事有感焉铭曰德而度其守维固执而求靡迹之留其行若流其止若休灵谿之幽我铭孔昭杜隐君墓志铭予自㓜与内外羣从兄弟皆从杜德称先生游虫飞而兴日三啇而罢夜䆫率漏下二十刻受馆十余年犹一日也厥后弟兄连年举进士第析圭持节者相望余亦沗禁近而公卒不偶命也端平二年今天子亲揽万机凡权相所摈抑者以次収召余玷选中将朝公之子衍状公之行谒铭余方抱空而前志虑纷棼引笔遄阁则又念末俗凉菲师道浸微于德称先生之葬能不慨然廼次其行而铭之公名希仲系出唐工部郎中子美之后曾祖隆祖该父师望皆濳德弗耀师望壻于故驿之樊家焉生五男子公其四也未丱卓荦不凡母疾方革公能尽孝以起其疾父年弥高公能竭力以致其养凡生事死葬惟礼之遵有人所难能安贫力学穷昼夜暑寒不间早有声庠序间郡愽士礼延之以爲多士式平生斥攘释老之书崇尚礼义之学士有叹老嗟贫者公曰穷则独善其身逹则兼善天下今穷不得志则修身以见于世可也奚其忧其受产则辤腴取瘠其约巳则赒贫折劵斥淫祠之方炽䇿曦变之必亡是岂无见而能尔者所爲文早歳冨赡晚造清遒试有司弗合浮湛闾里节衣缩食以经理其生家日以饶授诸子学躬自程督年六十三得疾谢毉却药遗令母奉佛老呜唿师友道䘮士不知学古人自㓜仪简谅方甲书名礼乐射御书数朝省莫习序分彪列循序而进如农之有畔所以习德辅性爲大学止善之本基也自科举用人无复有入学之次而况士苟于得渉猎经传以佔毕训故名物度数爲不足学袭浮踵陋架虚凿空苟能纂爲词章以欺凡有司给取声利以骇庸夫孺子则举世譁然师之于是小学之师废而大学之基不立吾于德称先生之教而重有慨叹云德称取王氏以慈明庆寿恩封孺人男子三人女子子二人适张某髙某男子十三人孙女子五人曾孙男女子六人将以端平二年三月甲子窆于县之正本里兊山之原铭曰释老之患几于无儒科举之学几于无书举世由之德称病诸我铭昭之以警世愚程叔运墓志铭眉丹稜程叔运豪隽明辩有志斯世嘉泰元年子校士眉山得其文绍定元年始䇿名类省试明年射䇿廷中占第乙科以恩升甲授文林郎洋州观察推官徒歩杖䇿过予渠阳山中问所从来曰掌不佞访洪公咨夔于于濳谒眞公德秀于浦城聿求当今名教宗主观善而归今见先生志愿毕矣䄂出一编书大廷敷对之文也内而乗舆宫壸近而政府台諌三衙宦寺外而山东边防和战利害凿凿牙颊间舜俞爲序以送之希元识其后又爲记孝友堂以旌其世德予爲书之且赋诗以遣之予归自靖之明年叔运再调巴州教授予方期之以远则闻死于寓廨矣实绍定六年七月也享年五十其孤恪共治命以端平二年三月葬于云归山故居之北泣而前曰吾父易箦之言曰吾覊而穷惟鹤山是知吾葬而铭惟鹤山是祈汝不吾从吾死不瞑走也敢以父之请请其哀矜而赐之予不忍辤也叔运讳掌程氏系出武昌世家丹稜曾王考诰王考炎以孝友闻今以名堂考士龙郷贡进士予甞铭其墓妣褒忠史氏叔运蚤歳能属文年十八贡于乡家贫自丁父忧千里负米爲孀母养破䆫败壁䌷绎编摩亹亹亡倦以是声名籍甚继丁母史忧自䘮至葬礼而度有姑归二江之膺氏贫不能窆求予言一举四䘮其后客游梁洋始得诸公贵人资之稍稍即故居增筑歌哭有所歳时伏腊亦仅自给虽然其劳甚矣𥘉至洋州即彻新官寺诱劝悍俗未几而边难作四川制置桂如渊檄令犒师于青座华阳隆冬犯塞攀木縁磴遍历山寨尽革虚名占籍之弊今礼部尚书李公爲四川制置喜其深识疆事将辟置成都钤司干官爲有气力者夺去利路转运司又辟教援巴州多士方属心而未及设施以死方叔运未仕时遍观历览多所知识虽草茅言事动中机务予在潼川甞告子三事谓景献之䘮二年无主鬯者谓巩州之师伤于不审谓靖康开禧之祸起于君子之不见用予固竒之洋州太守程侯伯雄参谋制阃叔运论関表五郡兵将之弊䟽漕运便冝计関防利害程甚称之今四川制置赵敏若帅兴元上婺矛牙忧十议曰议十八族议结边豪议守险隘议城汉中议用义士议处忠顺军议䟎金州军议籴夏熟议亲僚友皆当时急务也类省程试之文条饷所一歳钱谷出入分画区处有理此岂局于举子之科臼者嗜周程子及朱张氏诸书尤详于历代通鑑本朝国史爲文不求合程度不唾尘烂语尝举韩秦故相之误声之乐歌以切时政爲赵公所称馆遇甚乆今有云归鼓吹自由编归田心画万物吐气编若干卷藏于家爲人彊项直情人有善称之有不善攘臂厉辞叱之故所至落落有田数顷举其租爲义济以惠贫弱爲姑捐俸营田宅爲汤药之助爲叔祖出缗以归其已易之屋爲郷子弟之贫者招束脩以资其学先是在洋州适当武休之变至巴南则代者过更而弗授印叔运平日负气不肯爲人低屈竟以郁勃不堪致病而毙予甞反复浩气一章大率集义以爲主不集则馁持志以爲帅不持则暴以叔运刚大之气而加之直养无害之功则行行之由亦可以爲圣门之高第矣观其自赞有曰麤厉勐起颇欠时中彊矫磨礲晚果有功方以觇进学之候孰知其遂止于斯也娶蒲江谯氏生二子踏实务实铭曰不可屈者志与气不可必者时与位谁挖其逢十歩九踬郁郁泉原含愤赍志尔藏旣固尚辅于尔后嗣重校鹤山先生大全文集卷之八十三鹤山先生大全文集鹤山先生大全文集文集八十四重校鹤山先生大全文集卷之八十四墓志铭知冨顺监致仕家侯墓志铭余蚤识家侯季文甫吉士也假守眉山于郷大夫士之贤者益知侯爲人侯筮仕年巳四十五练治于物情者熟重以世载清约眎万事退然如不胜而勤小物临大节凛不可乱余尝识侯在冨顺时与诸郡守谋讨贼曦檄及爲侯记积善堂以爲尽所当事而无计功蕲获之心庶乎知侯者记之年侯八十有四后三年余蒙恩归自靖则侯巳卒厥子寅翁以葬告累其行请铭诸碑余按家氏见于节南山之乱及春秋经至晋大夫仆徒唐侍御史方世济休闻方事德宗以言事忤姦臣𣏌出刺戎州自戎居眉族乃大方五传曰季遵爲导江令耻仕孟氏隐岷山之麓寳庆𥘉钖号沖㓗三传爲大理评事正正生朝议大夫隐隐生太中大夫定国历怀安渠嘉三郡守是爲侯之高祖曾祖彬元丰三年进士哲宗朝爲尚书吏部郎中六持使节赠银靑光禄大夫祖彦知资荣二州绍兴间用赵忠简公荐召未造朝卒考铸知隆州赠宣奉大夫妣淑人孙氏侯讳炎季文甫其字也爲人笃谨端静自侯之高曾祖祢宰郡持节而家无厚藏淳熈年贡于潼川路转运司后以父任入官主金州石泉县簿雅州司理参军知潼川府郪县通判叙州知冨顺监丁内艰起知资彭普三州自始爲吏巳能爲邦人延师士知敬业去之日尽籍所载书留于庠使学者稽焉爲理官捐廪给以葺囹圄植庭楠以䕃系囚茶马使故入洪雅簿赵璧赃几万緍侯直其枉使者加盛气诟病不能屈也柴将诬两平人爲蕃人盗边者必寘之死侯瞷其非请于郡贷之弗听守旣知其冤益重侯侯终以鞅鞅郪县二十年皆摄令人疑其不利虚正寝弗敢居侯至新其寝以将母积负三万緍侯䟽滞巳责未几县以治则又辟斋居以燕賔友甓经涂以利民旅无复近世简陋莾卤之政叙州译将言夷人将以某日絶马湖意回测及期而至人情恟动侯曰此译所爲耳召而令之曰一夷人过江来乞汝首以殉译犇命不遑而夷駾矣渠广剧贼罗从义爲民害旣逮泸帅欲徙之沉黎以责后用侯言黎接六诏万一从义走夷中是资㓂也帅动色爲改之侯之䀿情制变率类是抵冨顺之明年曦以蜀叛侯愤惋至忘饔寝母问故侯具以对且曰万一变作守城臣当死爲母忧柰何母曰死城郭分也非吾忧侯乃夜自爲书告本道使者吏窃藁去侯不问驰使四出告至叙叙守薛君九龄亟和之至帅府帅府布其言十四州巳而叛势鸱张皆沮且怖侯不爲变曦诛侯亦不自言也母䘮去官除䘮宣抚使安公上冨顺抗伪事请知开州又荐充监司科侯辤起知资州宣谕使具德夫猎奏移西师屯成都以实内郡安公举以问侯侯曰虽仅捄目前而有二虑凶年粮不足则聚而逋掠者难制歳乆长子孙则浮而骄脆者难用安公然之奏留四分之三不遣资西门曰珠江侵啮城下侯捐钱千万筑五堤而北之又捐三百万置卤井歳収羡爲修隄费刘文节公实记之又捐二千万有竒代民赋葺王子渊诸贤祠筑竒文馆朔月月半属学士试艺优奖风厉歳大比得人爲多置内江井増隷于学以养士资人谓侯三世守此土筑世德堂爲生祠祠吏非古生祠又非也亦以识怀允之诚云耳守彭㑹虑眞批大安叛卒践普遂赤白囊皇火急而三邑期㑹弗应助边犒师之费凡五百有竒皆取诸节缩之余财不以厉民县告豪民匿税版民未就逮冯气力越诉于监司以屈郡县侯辩折其姦使者不说捃拾无所得反以是知其廉最后守普承兵火盗创残之余折嚚讼简冗费代民输者又视资爲赢学故有没盗田载祀四十郷人有爲盗谋并縁宣抚司檄反其田士论弗与犹欲爲盗地侯具本末白宣抚使复归于学侯自普归即谢事里居听聦视明神王志彊婚友徃来细书十行下仕至朝奉郎不复迁曰吾仕最晚幸不坠先泽有官遗子盈矣十九年三遇异霈及磨勘所当陈乞凡五官不迁尝请诸朝以禭其先人弗许事孙淑人极其孝敬侯雅不以吏能名而治剧邑宰彫郡未尝如今人皇皇求利于搉酤米粟之征率能兴仆𥙷滞去之日必俗于始至又能推有余以爲民赐平生践行以约爲主温敝甘粝大行不加族燕酒不过三酌自冨顺䘮母而归室燬于火说輤于僦居庙无序賔之位自退休始有室庐歳视租之入盛暑祁寒周族人之急者至于再凡三十年不易其则故居官号艮吏居郷称善人是冝寿考康寕膺受遐福或谓侯甞昧旦见天上宫阙隐隐有朱书寿圃二字爲侯上寿之证是诞漫之说不于其本焉求之书曰天寿平格彼动于恠神者安知此也绍定四年六月甲子以疾卒于积善坊之里第年八十有七元妃丹稜史氏故䕫州路安抚司凖备差遣寿朋之子继室峩眉杨氏赠封安人二男子羔先卒寅翁前修职郎绵州録事参军二女子长适从政郎前文州曲水县丞郭守中次适故从事郎卭州大邑县丞虞珏再适宣教郎新知成都府新繁县李温男孙三森以侯致仕恩𥙷将仕郎双荣双顶女孙三葬以六年月正元日墓在金仓山之原袝于隆州府君之兆余早入仕及接海内诸儒先毎见昔人言论风指务存有余不尽之泽爲可继可传今之君子小有才智则势相冯利相盐得之不翅杪忽厥䘮固巳丘山甚至斩艾其先世所以遗后者豪髪不疑于行此余于侯之葬深嘉屡叹之而系之铭曰成周取人曰常与吉家邦浚明载祀绵历下逮春秋曰德匪才字敬则𥙿汰愎则烖人之一心与天地贯盛穷寿短非可智筭家侯存存动与善俱所感所遇吉祥毕储彼巧捷者则殆且棘谓予不信于侯是式学究焦君墓志铭予行半天下爲碑铭多矣而于汉嘉焦遂良之请爲之慨然葢自予筮仕佐西川莫府遂良之考君诚父袖文过我端厚质实予一见异之除馆以待君以絫举恩爲四川特奏名进士第一见其冡子日华言行克肖亡何蜀之士仕王朝者自费蜀公士寅以下招其来授学究出身诣吏部拟眉州司户参军未拜书卒于逆旅日华与其弟遂良舟其䘮以归今三十余年虽日华行营宅兆夺于巫史竒衺之说不充葬而卒卒之明年遂良始得卜于古贤郷之坤山得日于明年月甲子呜唿古之葬者日月有时丘封有度昭穆有位非有隂阳之拘风水之疑也惟诚信于附亲附棺之物神明致生致死之分孜孜焉是之究图耳爰自青囊之说行士有没齿而不能揜其亲者乗门之供盛民有荡产而不能供其费者焦君之始识予与予之闻君之名予时冠昏未乆也今旣踰中身冉冉老矣而君之殡肂在堂犹不得以首于丘也而又不得予铭则赍恨何极遂良之请则死者之心也予不敢辤君讳㢲之五世祖父自彭徙嘉之夹江曽大父日成大父松父昌彦官从政郎取蔺氏生二男子君其仲也蚤明晤能自力于学淳熈元年始举于礼部旣挫愈励贯通古今论说经子有诗緫有易原有曾子解宣城孟诚之纶乆仕于蜀得君于刘文节公宰藩持节必招之与居主賔欵绎凡可以进贤扬善伸逹幽枉者未尝隐情惜巳也畜厚思浑有志当丗伯氏卒从政悲不自聊君左右以怡颜爲治䘮恤孤以承考志里有矜寡囏阸死䘮之事率尽分爲之吉月㑹同宗同族旌子弟之尤以劝能者县庠湫隘不可居合郷人新之其所爲皆足以善俗元妃单氏继室以杨皆同郡人皆有令德而二子亦皆以明经举于郷人谓刑善观德之效云孙男女二人曾孙一人铭曰古之命民积于比闾月属歳挍郷登其书郷治旣废科目取人一日之伎爵之终身法虽孔敝间亦得士有如诚父使在郷遂衆賔之席亦于君避天道梦梦而昭眧是昭昭几何而梦梦矣匪终梦梦尔子孙是似监成都府钱引务邓君应午墓志予守潼川邓明父应午爲中江县尉恂恂守道言呐呐如不能出口予固期之尚疑其重迟也又明年春三月某以君命召上印绶去道中江馆于县寺㑹居民失火屋比延燬予挟从行壮士廵火所惞随冝翦扑至则明父巳率廵徼吏奋身颜行抜藩彻屋不移瞬而火熄厥明予拊而劳之曰尉不当如是邪尉歛板百寮底诚卑且贱矣然近民莫尉若也讥盗胗尸追亡擿伏始一不谨祸且蔓延亦犹救焚不务遏截炎炎孰御予于是始信人之不易而儒生之果可用也上其姓名于朝详刑使者应君懋之茶马使者邹君孟卿闻之竞荐其才乃以功令关陞从事郎十七年调华阳丞予旣召入爲郎从官毎与蜀之有位者书记徃返必称明父之才未几予以言事得罪屏之南州声迹絶予归自靖明父之子有中来言曰吾父不幸死矣今卜兆于㑹中郷之坎山得日于今年十一月甲子哀惟吾父以职事受知于予不由左右之容维子之故历事监牧皆受不凡之知今不得子铭无以逭不仁不明之责予瞿然问故则寳庆元年七月十三日殒于风滛呜唿明父而止于是乎明父自嘉定六年以词赋爲郷举首九年再举中明年进士第调中江尉溃卒薄近竟人情汹汹明父程督守御人恃弗恐歳大疫力请于台阃饭饥药疾至捐俸以资之同年进士徐君仁恭卒于阆中簿正爲字其孤恤其家府尹李公风力峻厉明父诣府白事爲康色顾之属之城筑属之籴廪郡有疑狱累歳不能决刑狱使者以付明父一讯立辩囚赖以活自是益见信任令摄铜山县明父移书县令俾其督吏治赋以应期会宪台屡趣不行令亦谓明父言然卒以逭谴人两贤之又令摄通泉以县令郷嫌辞旣不获命则植县纲擿吏姦爲教以谕百姓之怙势逋租者不浃旬而令行财𥙿十七年调华阳丞部使者今工部侍郎黄公伯固俾摄县事县爲西南剧昼理邑事夜覈讼牒剸拨中理吏畏民安黄公才之学校之校比河渠之畚筑将士之廪给征商之检抳悉以付之或谯其烦明父曰事无精粗莫非学也郫令乆虚又俾摄事县以大治旣复而又摄去之日郫人绘而祠之华阳考满黄公惜其去辟监钱引务至则官寺圯役丁穷上下荡亡纪律君爲振而新之凡出入虚实之数增减少多之额工役勤堕之别皆籍而记之黄公劳之爲请于朝自官吏至役徒悉增其廪给职业用劝国无乏用实昉乎此呜唿人果不易知而儒生之果可用也乃若此凡谓儒生不适用者特腐儒爲章句习佔毕不知事无非学而拘滞一方者耳明父丗居新都之弥牟其家彭之蒙阳自王父始邓氏系出东汉司徒禹之后子孙散居蜀右爲多今成都双流新都皆其裔也曾王父仲和生三子其季曰师况登绍兴十一年进士第则明父之王父也奏辟通判潼川府未朞卒于官父森妣王氏生二子明父其季也生有令姿方在龆龀亲疾累月忧无所出刲股和药亲疾少差旣卒执䘮如成人王夫人性严厉明父得其懽心事庶母宋夫人惟谨旣壮兄弟相依兄嫂以家事自任俾明父一意游学明父德嫂之恩死爲之服或以无服靳之明父曰昌黎不以义起乎邓之族大而多贫明父事诸父生则致其养死则赙其䘮世絶者命之后女笄者釐其娉亲党有礼䘮之事必身任之呜唿古之学者爲已盖有所事者矣元配李氏继室以赵赠封皆孺人明父卒后宋夫人尚无恙年八十九乃卒有中今以赵氏之命求铭铭曰古之所谓学以明德而美身所谓士以范俗而明民道湮民散则嗟卑而居下恶嚣而欲赢以予观于明父事无精粗必信必诚尚庶几古道之有存中奉大夫知卭州李公墓志铭予𬒳命帅东川道汉嘉李君伯言合其昆弟之子与戚姻党里寘酒送迎君在羣从归然独存于是生七十五年矣风采精赡论议娓娓心窃异之别仅旬时其孤当楫当炜以状告窆于泸且乞铭爲之瞿然失声李氏自唐御史大夫賛皇公栖筠丞相赵国公吉甫太尉卫国公德𥙿以来凡十一世迄曾祖浩熈宁中登进士乙科积官至朝议大夫累赠少师祖观崇宁𥘉榜登进士第官至太中大夫累赠少师自太华徙嘉生二子曰昌谔官至朝奉郎知洋州赠通奉大夫次昌圗官至工部侍郎洋州取王氏赠淑人生四子君在第三讳骏庄重好修自同儒素凡再举礼部擢庆元二年进士侍郎尚及见之毎以训其子曰吾门自入蜀以来继八叶科第自此始女曹勉之𥘉调隆州贵平尉盗入境輙败论差役曲当民情前諌议大夫传公伯成爲祥刑使者知而举之再调重庆府巴县令崃俗嚚讼分䟽曲直民用劝止有巫左道惑衆寘诸法前后守贤之引以自助使者游忠公仲鸿又知而举之遇事有盘错或传爰讯鞠之不辜率以属公见称明辩㝷改宣教郎知蒙阳县州以积负逮吏无虚日君曰守定㑹期公私胥便堋口水灌输民田歳以首春爲坊县之工材率先诸邑通判汉州又通判遂宁府皆大郡关决敏明吏重足立无敢慢在汉尝摄石泉在遂尝摄宕渠所至以严明称知永康大修学官兴李侯祠通商阜财振凶掩骼知普州如治三郡属有疆事军溃入竟所过残掠君遣官谕告母害我民资尔粮否则以三尺从事军爲歛戢差知卭州君曰吾少孤刻苦自厉以诗书发身禄四千石秩元士泽二子一孙于人世百无慕焉归而筑室曰尘外有终焉之意一日忽命诸子之仕于外者归省属以持守门户更衣就箦而逝实绍定六年六月巳丑也当楫以郊恩𥙷官仕文林郎雅州司理参军当炜以上登极恩𥙷官任从事郎冝賔县主簿女子二适承直郎施州军事推官王似孙儒林郎永康导江县令高斯谋斯谋予之同产兄子也遣贺嘉定十五年元会𥙷官去年秋不幸死孙男一人奕果再遇郊恩𥙷官以慈明宫庆寿恩循从事郎女三人外孙男女一人以是年九月辛酉葬公于嘉定府龙游县安国郷干山之原令人杨氏喻氏祔公风姿颀然临事果决自㓜周旋诸父间耳濡目染食不兼味衣必澣濯祭祀賔客涧毛山蔌必㓗必精予曩闻刘清惠公甲尝言其外王父李用賔始自华徙监政宣奢丽以勤俭自持呜唿如君可谓善继厥家矣铭曰孝殚嫣载五百自华徙监奢侈君衣训自程式耋弥邵穷不戚岂其穷四千石官元士年八袠诏来丗食丰积汉州通判杨君墓志铭杨君讳令圭字如斯世爲遂宁人大父㳟惠公辅兄弟五人咸以文学行谊闻于时人号五杨其后㳟惠与刘文节公光祖历事三宗出入中外切劘献纳嫓德齐名天下称曰杨刘韩侂胄伏辜凡前日与侂胄论者以次召用㳟惠除兵部尚书道拜江东路安抚使建康留守以疾薨于位先是㳟惠冡嗣有翔早世以君爲后万里护䘮西还葬祭如礼服除以㳟惠致仕恩𥙷承务郎监成都府粮料院再调潼川府中江县丞佥书昌州判官㕔公事知涪城县事𥘉文节公尝爲学记韩氏之党以伪学诬善类记中语爲罪刘迁房陵县宰承迎仆碑凡三十年无过而问者君至命封植之郁攸煽灾民多露处君计戸口而赒给其赀民用奠居台府廉知治状就辟通判府事㳟惠遗爱在人闻君之来相率趋令通判汉州西边有警緫领财赋所以文龙移屯军乏粮下州发粟石五千饷军君虑以辇运病民力争之使者不能夺仅输千石至彰明卒免科调之扰衆服其守职不屈未几忽得疾不起实绍定六年二月乙未也年四十有三积官止朝奉郎曾大父依故任左朝散郎累赠特进大父㳟惠公官至端明殿学士父赠宣教郎予生也后何敢班于杨刘然庆元以后守谊尽分唾弃权门讫于权臣之诛首𬒳収召则与二公岀处盖有甚相似者故知君涖事行巳能世厥家而于文节公之流风余烈必欲兴起而懋明之其心事荦荦与世俗不同惜也死不待年而末究其施设也娶成都杜氏故知威州益之女与了翁之妻兄弟也继室以普慈杜氏故兵部侍郎孝严之女子合祖早天本生母邓氏太安人命袭祖爲后授以㳟惠余泽遗腹子曰昌祖九月丁未生四女子长适将仕郎姚季子余尚㓜袭祖卜今年十二月甲申葬君于长江县马覩郷坤山之原君之弟通判简州事令式与袭祖以状来请铭谊不得辤铭曰昭昭匪天厚其质而夭其年丰其行而啬其传虽然李当户生陵以绍广郑益恩生同以继玄死者有知其无恨于重泉知威州禄君墓志铭开禧改元王师将北征予时召对玉堂失权贵人意潼川禄子固擢进士造廷首以高瞻叔书来谒旣亦以正论居末等予与之定交焉予旣补外念荐贤所以报国厌于权力挠于请寄乃盟心自诡自守郡以来凡请者弗予将以少戢趋竞㑹详刑东川子固爲安岳丞循循自守予始至境即怀安传舎择书问之不至者四人举之于子固之辤曰尽心职分不求人知人谓是举也数十年所无子固亦曰是眞知我者其后俾摄遂宁学官又其后守潼川除馆延之益得以察其所安信前言之爲实録也禄本子姓以王父字爲氏唐季曰宗宪始自鳯翔徙名数于郪至本朝曰儒举贤良方正科与眉山苏氏厚善儒生勋举郷进士勋生天授天授生居一累赠朝奉郎居一生二子长曰柬之登进士第善词章尤任治剧淳熈𥘉知叙州南蛮抄竟上帅师讨定以功除直祕阁成都府路提点刑狱次曰槱之以经学教授于家累赠朝请郎娶马氏封冝人子固之父也子固名坚复生十七年而孤弟妹㓜弱家贫爲太夫人忧子固率诸弟从舅氏传堂王君行问学夙夜不敢怠习戴氏礼有郷曲之誉君行名轸潼之秀彦也金堂仲明举以礼币致子固遣二子从游凡再举于郷登进士第仕小溪食簿掾之禄将母一时诸公皆以学术操履期之举考及格关陞爲渠江令沂国安公专阃于蜀辟黔州録事参军摄通判事将以成其秩秩行至合阳念母而反沂公不能夺也期年来安岳以举主改尚书左铨注知蓬谿县母䘮去官服除从外铨拟什邡县㑹有堂授者复求蓬谿凡九阅月又爲人所先复堂授知绵竹县秩满通判永康军嘉定府会资州阙守制置使选子固摄事充四川类试院考校官差知威州解官来归中道得疾寓汉川传法僧舎去家仅两日程而卒绍定六年十二月已丑也得年六十娶马氏男女各三人长男绍本奏𥙷将仕郎次諌孙后族父于祕阁爲诸孙季曰吕孙子固治命俾受致仕恩爲叔父甲南之子长女适阎德方次适陈飞腾次适马皆业进士外孙男女四人卒之明年端平元年十一月甲子葬于射洪县依德里圣水原之新兆子固天姿谨厚念徳不怠毎思二亲輙欲絶旨去甘友爱二弟无行而不与俱也清净寡欲讼狱必躬听之丽于罚者重轻平允后不爲之末减人言子固所至政平讼理无他道也一生知巳如安子文刘德修杨伯昌崔正子李季允虞仲易曹噐逺苟得一二贤相与巴足爲重而于子固皆交口称道无异词葬有期绍本以姚仲有所次行实来求铭余曰我乃知子固爲叙其槩而铭之曰天理之流行以命万物者性也而气数之感遇废兴厚薄之莫逃亦得以谓之命如子固者言而忠信行而笃敬不能以其所安施诸有政而㧖于命之有制仅见于三县与三郡惟后人之绍闻迪训则是心之昭昭者固不与气形俱爲澌尽也苏伯起墓志铭予奉使潼川日今春官贰卿度周卿移书谂予曰子得人矣乎正有友二人曰罗坚父传之苏伯起振文今坚父举进士而苏落落不偶聚书数万卷圣经贤传山经地志私乗野史以至虞𥘉稗官旁行敷落之书靡不搜罗后谿刘德修尝举贤良方正科长沙呉德夫又以遗逸荐于朝子其言之矣先是予衘命入竟首访人物遂合人士多以苏伯起冯仲新鼎重爲称予首延致之皆魁岸人也伯起尤善谈辩诹经计史援据䗬起坐人爲屈予尝谑之曰晏子所谓儒者滑稽而不可轨法倨傲自顺而不可以爲下君其近诸则捧腹大笑处数月而别予仕王朝以言事迁靖伯起遗予书曰吾于遂宁有宅一区竹万箇大木十围者百章溪流径其间将爲啸歌终老之计请书其颜曰水竹庄有亭曰玩芳以故礼部侍郎曹公叔逺记示予大抵述其放于骚人幽愤之意予迁靖后温㝷故书自四经三礼语孟以来摘精抆萃探深抉异虽章匀训故名物度数悉加雠校徃徃有先贤未及发间爲人言或口呿目而伯起过我泸上相与讲切则率多领会予益知其用功之乆方将勉以歛华就实去艰深而趋平易反而验诸眞履实则庶不爲空言之归而君以衰疾求去浩乎不可留盖亦自知血气之不可强别未数旬而卒实绍定六年九月戊申也系出梓州之铜山淳化参知政事易简乃其九世祖自铜山徙合之铜梁今又徙遂宁之遂宁曾大父某大父某王考某元配赵氏朝散郎前知广安军㮊之女继室以钱氏三子男曰坚石坚木女适文林郎知合州巴川县事姚仲子端平元年十二月庚寅坚石兄弟葬君于龙门里先事使来乞铭曰尚死者之心也铭曰自郷治废而公道壅以科目之得失爲人才之轻重有如伯起抱珍藴异而老不见用然则曾谓科目果可以选衆也龙门之峯凄其长终孰铭丘封太史了翁重校鹤山先生大全文集卷之八十四鹤山先生大全文集鹤山先生大全文集文集八十五重校鹤山先生大全文集卷之八十五显谟阁学士特赠光禄大夫倪公墓志铭开禧二年秌了翁以馆职论事忤韩侂胄补外呉兴倪公召爲礼部侍郎兼直学士院公上疏辞曰臣乃者尝爲御史徐柟所劾柟言而是臣不当召臣而可用柟不当留廷论伟之于是申诏趣发以九月入见首言今宗祀孔迩乞用皇祐故事以光宗叅侑尽尊祖严父之礼次言修君德求直言用正人行公道明赏罚三言近歳士大夫寡廉鲜耻列拜于势要之门甚者匍匐门屏穿窦而入门生弟子施于执经受业者今无徃而不称且加以恩府恩使恩父之目䛕文丰赂又在所不论也上虽优容而侂胄得之大怒其间所谓恩父者乃指毛自知之于苏师旦也时谒侂胄者率鞠躬歛容公视之亡如且曰人言公有骑虎之势非也此李林甫杨国忠晚节耳若进退𥙿如必以诸葛武侯先忠献主爲法侂胄愕然明日谓参知政事李壁曰子尝言倪正父之爲人今始至即立异李曰配帝之议谓前之礼官者不知及此则亦以仆爲不然矣遂上䟽争辩了翁时自馆职请外谓李曰执政与从官争辩未问理之曲直从官必不胜是执政逐之也李三䟽而止自知之父宪爲监察御史劾公罢予与公偕至国门外数𣢾语气劲而词直心窃壮之至金陵与永嘉叶正则从容道前事因谂叶曰颇闻倪公不见知于周益公又忤赵丞相今又大忤于韩且韩与周赵诸贤人品不相侔也今日之忤是则前日之忤非叶曰善哉子之问也虽然皆是也方周公爲相公无所附丽事赵公又不合朱公入朝士倾心归之公见之如他日人始谓其不然逮周公罢相赵公爲执政朱公说书崇政殿公当制诏称奖优厚人巳异之迨庆元元年五月公自温陵召归侂胄方排拫异巳意圗节钺以公非赵党且尝与陈君举章茂献不咸将使再掌内命先遣弟仰胄从容伺公意公赩然曰上𥘉即位当惟贤是用以消朋党之祸不当问其何学也旣而刘德秀又訹公公正色叱之曰从赵公者皆一时之杰吾犹不肯轻附尚尔之从邪侂胄知公意郷不囬乃以节度使制属传伯寿俟荅诏旣毕然后公直学士院至是人始知公之心盖不苟于随者予闻叶公之言瞿然兴敬厥明年十一月侂胄既殛公复进用以连拄史弥逺不得乆居中出公知鎭江府改福州治事踰月见弥逺拜右相制叹曰昔董贤爲大司马册文有允执其中一言萧咸以爲尧禅舜之文长老见之莫不心惧今制词所引昆命元龟此舜禹揖逊语也天下有如萧咸者读之不大骇乎乃上书请贴改麻制上付词臣陈晦条具弥逺惧拟晦殿中侍御史于是劾公轻侮朝廷落职镌二秩罢子时以君命召辤不行闻公之风而窃髙之人之称苏文忠者谓其在熈丰不容于熈丰在元祐不容于元祐在绍圣见黜于绍圣呜唿如吾倪公其无媿于此矣圣人明随之义如六二系小子失丈夫其象曰弗兼与也盖旣陪小人必失君子其是非至易决也六三系丈夫失小子可谓得所随矣而圣人犹戒之曰利居正则虽亲附君子亦不可以苟随也此较之六二其失巳难知矣若九五之孚于嘉则所信者皆嘉善矣而圣人曰孚子嘉吉位正中也而先儒程子曰随以得中爲善乃知随小人者固不足论而随君子者亦贵乎居正得中如倪公者其真有得于随之三五乎端平三年予召爲春官公之子祖常过予言曰我先公以年月日葬于某县郷山今十有年矣而墓道之铭未立子也吾先公所畏也敢以请于子予与之道前事祖常慨然曰蒋起居重珍尝状吾先公之行亦犹是矣明日再拜以征前诺乃为约良贵之文而叙之曰公讳思正甫字也湖州归安县人湖今爲安吉曽祖豫祖湜赠承事郎父任承议郎行太常寺主簿后赠少师从撗浦先生张公九成游举某年进士公少师第三子也噐质凝重少师深爱之擢干道二年进士第授遂安军节度掌书记丁少师忧再调筠州军事判官明谨据正不爲苟从辩庐陵冤狱爲刑狱使者辛弃疾所知自后旁郡疑狱率从公决淳熈五年中博学宏词科七年除国子正八年閠月迁太学博士六月丁王夫人忧服阕再入太学阅七月迁太常愽士寻召试馆职除校书郎兼魏惠宪王府小学教授进祕书郎十三年秋大旱公封事累数千言主于罢苛歛察冤狱且请别诏中外士大夫皆得有言避殿减膳明示畏天之实且请时召大臣讲论治道拱黙充位者斥之次言台臣职事官以言𥙷外所冝昭示好言之实以释人心之疑逻者尝以仓库事上闻虽颇得实然百吏各有统察监司台諌皆耳目也焉用此辈为上皆是公言立见施行𥘉孝宗锐意规恢迎合者往往至大官言多不验乆亦厌之更用谨嘿之士公对延和殿言往时虚诞今者软美胥失之上顾谓公曰卿竒才论事详当可行翌日谕左相王淮曰倪思敷奏可嘉朕欲擢爲二史宰相以未有阙对乃超迁着作郎公之自结主知始此十六年正月上问丞相曰学士院阙人谁可者周文忠公进拟数人公与其一然意主陆游上特以命公公以内制不可兼名表因尽辤兼官尝内直召见公言旌廉吏以律贪广集议以审令光宗即位公言光尧揖逊父子无间言今陛下承迎尤当过之又请日引职事官轮对如寿皇𥘉政除权侍立修注官直前言事以虏雏新立爲忧且请増置諌贠又请召将帅访问以知其才否皆见纳用五月迁将作少监兼权直学士院公言速进寿皇圣政按爲成规又言覃恩赏格之滥七月除将作监兼权中书舎人公言皇太子府翊善宜用老儒上以命黄裳八月论呉瑊不可爲兵部诏瑊改知广德军未几上侍重华宫瑊入辤孝宗问上倪思今何官上曰权中书舎人孝宗曰犹爲权邪十月除中书舎人仍兼直学士院兼实録同修撰时㑹计録成几钖赉皆三分减一适重明节特诏伶人依旧公言不可吴琰知衢州公又言之绍熈二年兼侍讲其春以大雪震电求言公谓大臣苟且给諌缄黙讲读官阙贠节钺遥刺轻滥内廷好赐无节燕饮䙝溺版曹州县迫急啇农愁叹会计録条具镌减未十一而羣言未巳无名之赋乆议而未蠲疆埸之备不修缓急必误事𥘉孝宗以户部经费之余财于三省置封摏库以待军用至绍熈移用始频㑹有诏发缗十五万入内帑以备犒军公谓实给他费请母发且曰往歳所入约四百六十四万缗而所出之余不及二万非痛加撙节则封摏自此无储遂定议犒军歳以四十万缗爲额由是费用稍有节矣上尝语公边事公曰若史院乱华编载海上之盟与北狩等事陛下岂容不观上命经筵取索韦璞以后姪孙爲焕章阁待制公引马季良孟忠厚故事及建炎诏书后族勿任侍从以争之璞坐改观察使諌臣论具端不当除带御器械给事中缴孙珰观察使上遣使谕给諌侍御史刘文节公光祖争之上怒左迁刘太府少卿中外沸腾上谓外府之除乃以省闱拆号差讹不因论事公言迁除之命不在自劾之时而在论事之日终无以释天下之疑刘公请外端亦报罢祖宗旧法凡遥郡至观察使迺落阶官转正任防御谯熈载以潜邸旧恩自遥郡观察使径除正任中书舎人莫叔光三䟽不报㑹熈载辤免上令学士院降诏公封还词头卒如旧法左司諌邓驲以论潘景珪结近倖袁佐李蔚宗迁将作监公力陈不可上批匠监之长乃是超擢公争之益力又言姜特立诸人恃恩干请上爲出特立浙东副緫管明年景珪知湖州卒缴罢之王士廉以皇后之姊之夫请佃平江府官田以内小臣杨爱卿袁佐宣谕漕臣公言此自陛下出批中宫邪是乃斜封墨敕之渐祕书监杨万里求去以直龙图阁转运江东公留行不报六月除礼部侍郎先是黄贵妃薨上忽忽不乐乗舆过重华宫巳驾复辍冬至日晏不视朝中外莫敢諌公四䟽开陈会上召嘉王公言寿皇之欲见陛下亦犹陛下之于嘉王也上爲动容时宫闱颇与外事公因进讲姜氏㑹齐侯于泺极论家之不齐至于隂阳易位甚则离间父子汉吕氏唐武韦几至乱亡不特一鲁庄公也胡晋臣尤袤夏执中卒上不以爲信公因鲁僖公十六年二大夫卒恳恳言之且曰陛下大抵因疑致疾疑愈深疾愈甚遂使父子之间中外之事有不能合理者上竦然四年正月兼权吏部侍郎公以饮酒过度爲諌上喜曰卿能尽言如此是时留丞相请罢政待放于范村乆不获命廷臣谓上欲专相葛公邲陈起居賛章司諌击之公于葛虽同郡人实未尝附丽而陈疑之谋于执政命公爲金国贺正使以间之明日待次重华宫语与陈忤公请纳敕更选他使㑹报金虏郑王允蹈叛于河南谋刼使者公嫌于辤难遂行因言陛下屡愆问安之期中国犹知有疾也脱虏酋以爲问臣将何辞上悟曰旦夕便当过宫公甞援仁宗故事请书孝经四章与无逸并寘左右至是章司諌劾公以虏事胁君以孝经讥讪不报公出关待命上不得巳卑以近郡差知绍兴府主管浙东路安抚令朝辤之任未行六月孝宗升遐宁考受内䄠改婺州辤不行七月提举江州太平兴国宫会求言公条十二事曰兢畏曰敬天曰法祖宗曰奉先曰安亲曰正心曰勤政曰任外庭曰亲君子曰纳諌曰节用曰谨终起知泉州未上庆元元年五月召爲吏部侍右侍郎二年同知贡举监察御史姚愈承侂胄风指文致试闱事劾公出知太平州新学校修社稷坯城郭缮器械练卒伍浚河渠造桥梁葺候馆立养济院百废具修民不知役邦交之餽以掩骼埋胔嫁贫女之失时者刘德秀劾公嘉㤗元年复提举兴国宫俄差知泉州以所治当涂者治之留丞相始知公有政以用公不尽爲叹同郡李澄与德清令朱钦则俱求荐于公公不从后澄以韩壻骤用钦则爲监察御史朱遂劾公罢郡侂胄乆执国柄稍弃前怨以収士望于是彭子寿曽无逸复官林和叔宫观徐子冝放自便吕子约量移公提举玉隆万寿宫皆三年七月也四年知建宁府察官徐柟劾免公数月柟进殿中又言公纵巳害民再削一秩开禧二年又奉兴国宫祠其秋入春官直禁林仅十余日复食兴国之禄盖至是巳五奉宫祠矣明年十一月侂胄诛召爲兵部尚书兼侍读入见便殿请遵用故事命东宫叅决政事以杜权臣之专不时宣引宰执及别创直庐令词臣候对以备批㫖谕大臣以容受直言饬朝列以砥厉名节嘉定元年兼修国史兼实録院修撰同知贡举三月给事中许奕使虏公暂摄其事内侍李枢符澄李益徐考叔乆窜得归公执不行盖是时斥官寺之党韩者甘昺再圗知省而惧不获使其子宗茂首以四珰尝外庭闻公之风而寑公又言辛弃疾迎合开边请追削爵秩夺从官䘏典陈自强罪侔侂胄不可异罚乞用丁谓王黼故事逺窜簿録其家皇子薨赠太师尚书令公言子爲父师名不正冝改赠极品史弥逺在枢庭将以兄弥宁爲春坊公持不可娄机代公爲给事卒予之公尝曰阳城脱不遇裴延龄爲相终无以自白故在琐闼一百六日虽小事必言五月进礼部尚书许奕使还中书议表贺二府将以和戎迁秩公曰澶渊之役捷而班师天子下诏辠已中书宻院待罪今屈巳盟戎奚以贺爲乃止飞蝗蔽天公言不可诿之用兵遗孽宜修君德惩权臣弭盗贼察姦贪以求弭灾之实弥逺以枢廷造命除从官宰相钱公象祖数请去公请勿偏委任寻又言咨访宰执不可独召一人上曰前日赵彦逾亦如卿说弥逺衘之章良能将除御史中丞公进台諌论三篇上以付中书章见之滋不悦七月公请禁絶苞苴又请察小人之交缔遂力请外𥙷上谕留再三公曰侂胄以台諌爲私人今章良能未除中司前一日亦以小舆见弥逺矣侂胄盗权擅国专行执奏所称圣㫖类杂巳意今弥逺亦独班奏事矣侂胄未败犹望旧人今旧人出矣而拯救无术臣恐宗社之不堪再坏也越二日除寳谟阁学士知鎭江府未上改福州治事踰月又以贴麻䥴免二年陈晦黜复公元官奉玉隆祠五年瑞庆节虏乱不能遣使公陈备边十事谓虏士则鞑靼之强我独当之执政不乐曰倪公尚云云以阶太中大夫耳未几御史石宗万论公降二官永置闲散八年复元官奉祀于是公年七十矣连䟽请老不听十一年除华文阁学士提举嵩山崇福宫又请老不听公尝言从臣自休致外皆不可陈乞故自玉隆祠满不复请十年间亦未尝乞磨勘至是吏部检举转通议大夫十二年宗祀明堂进爵国伯又请老不听十三年十月以病乞骸骨不允再请未报屏医却药自志其墓命诸孤䘮事从简诏特转一官进职四等以通奉大夫显谟阁学士归安县开国伯食邑八百户致仕是月丙子卒享年七十有四其孤上公所定遗奏犹乞収爵禄赏罚之八柄张礼义廉耻之四维闻者感涕特赠光禄大夫后诸子陛朝该累恩进少保上亲政之明年诏有司谥公文节妻淑人沈氏吏部尚书虚中之女赠福国夫人先十一年卒男六人祖仁朝奉大夫前通判南劒州祖义朝奉大夫前充江南西路安抚司主管机冝文字祖礼宣教郎知抚州金谿县事祖智承直郎前监行在赡军激赏西酒库祖信承议郎新通判袁州公薨后相继卒祖常通直郎监行在都进奏院祖礼以后兄知建平县愿祖智以后弟承务郎惠女子子二人适宣教郎沈铎免解进士周侗孙男四人兴公承公皆将仕郎余二人尚㓜孙女壹人许适将仕郎徐椿年公少孤事继母以孝闻仕五十年官二品而奉身清约如一日先丗田宅以推诸兄弟卜室城东之月河归自当涂始辟小圃以逍遥名亭作屋三间扁曰齐斋左图右史朝吟夕讽尝语诸子吾生平素慕乐天盖乐天直道屡黜而于牛李之党终无所附居数郡有实德在民晚歳委命无求与公出处相似然乐天未七十已苦风痺公晚而益强善乎良贵之言曰方柄臣𥘉相震赫中外公独折其角而夺之气末流之弊至于避柄臣名讳以诏爲诰以照爲证以逺爲邈登之朝廷文书无所忌惮纲常倒植所不忍闻而在廷莫敢言其非至此而后知爲曲突徙薪之功也又曰国朝最重台諌所以彻壅蔽而强主威也弥逺把握言路输欵而后除纳藳而后奏目谕意嗾翦伐忠良浊乱海内者二十有六年观公台諌论之作可谓知祸本矣又曰淳熈之士不变于庆元党祸者鲜矣再坏之开禧三坏之嘉定公刚方质直不尚苟同以周赵之贤犹不肯微受尔汝则其奴视权孽固宜呜唿予早闻叶公之言今又获观良贵之状公之纯忠表里全节始终烂乎简䇿予无所措词矣所着齐斋甲藳二十卷乙藳十五卷兼山小集三十卷兼山四六集十卷词科旧藳五卷翰林前藳二十卷后藳二卷翰林奏章一卷掖垣词章二十卷缴论四卷银台章奏五卷南宫集一卷奏议二十六卷歴官表奏十卷承明集四十卷丙寅録一卷更化奏对録一卷台諌论二卷昆命元龟说一卷北征録七卷合宫严父书五卷南征南辕诗二卷论着三十卷近体乐府二卷些章二卷易章三十卷易说二卷中庸集义大学解辩颜子子思子续曽子各一卷论语义证二十卷孟子问荅十二卷老子原㫖遗事六卷刀笔集十五卷家传六卷经鉏杂志十卷马班异辞三十五卷马史删改古书异辞十二卷藏于家铭曰士于利不有厥躬视人作辍随俗介通维文节公怀诚秉忠相维周赵且不苟同况于韩史尚肯尔从嶷立孤耸如千丈松无依而立无託而容虽隮台省而不乆中八爲郡守八领祠宫位旣弗称用亦罔终彼滥贵者浮云飘风公之大节呉嵩比崇史官博士䇿名诔功我铭申之勒荣丘封宣义郎致仕别公墓志铭端平改元之年予𬒳命还朝明年别侯之杰授使者状以其父母墓隧之铭爲请予谢不敏侯申以书曰亲䘮所自尽也虽然人处其常吾处其变始守德安仅窃豆区禄以爲养无禄先君即世跣护舆輤以返葬于上泉伏闇庐将伸顾复之报㑹四郊多垒起守安陆衘哀吁天屡请弗俞不肖孤惧以方命贻谴重爲吾母忧强起视事厥十年再鎭荆州先夫人又舎去方茕茕在疚公朝未忍弃捐申命守荆寻改仪真追惟异时压于时宰有慙𥘉志乃上䟽固辞然大惧不孝之诛终无以自赎也匪公发潜即死将不暝予惟三年之䘮自天子逹于庶人尧舜至孔孟无改也记礼者奚据乃有金革无辟之说以徐戎作难之年攷之周公固无恙也或曰是爲母䘮然不可攷矣独惟伯禽治鲁方以䘮三年然后除之爲变礼易俗之先务故迟迟而后报政安有以此化民而身自畔之其决不然也本朝宰执起复如冦冨陈蒋诸贤终不可夺虽有强起者亦未有不持余䘮乃自比歳怙权固位之臣昉以伯禽借口虽一时贤牧守亦例𬒳迫蹙至端平以后士大夫始克秉礼奉法以各如其志于仪眞之得请而侯之本心始见则可哀巳按状宣义公讳湜字景甫其先谓以大别山得氏岁乆无可攷证南渡后散居荆郢曾祖震祖宗考中孚妣王氏公㓜而孤依兄澄以立甫入党庠习射于圃升降揖逊发必中鹄年二十发愤力学夙夜不懈专以河洛诸儒及近世朱张二先生经说爲宗郡侯陆公九渊见而异之后徙名数于襄三举于礼部而连黜于春官晚该特恩对䇿大庭语直多忤弟居末等会天子试士以射公六发五中独冠在列外卑上州文学文遇郊赏授迪功郎监卭州合同茶场时之杰亦举进士第主应山簿以归父子并命郷党荣之家食未上引避茶马使亲俾代者徃自是不复再调挂其衣冠隐约阡陌闻族姻有不给者称家有无以赒之鳏寡孤独废疾者绝甘分少以扶持之凡十有八年仅一就养于安陆每慿高望逺中原在目感槩歔欷言言教思人始知公非果无意于世者以宝玺恩循修职郎主上登极以子陞朝恩授承事郎再遇郊恩进宣义郎宝庆元年十二月以疾终于府治之中和堂享年七十有五葬于明年三月壬午取同郡田氏累封太㳟人壷仪肃穆嫓德于公有女士风烈后公十年当端平元年月卒于江陵府治之正寝年八十有三子男二人之英业进士次即之杰朝散大夫直敷文阁前知江陵府女一人适齐可乆孙三人模桷栩将以今年十一月庚申祔葬上泉予尝观春秋之世楚最多材流风所渐至有恱周公仲尼之道北学于中国者如公气弘而毅逮闻先献亦所谓楚产之豪杰矣矧又有子承家是冝铭铭曰允毅别公维德之臧维卒不施匪天则爽有赫其昌遗后人以庆我铭不亡以旌其藏重校鹤山先生大全文集卷之八十五鹤山先生大全文集鹤山先生大全文集文集八十六重校鹤山先生大全文集卷之八十六墓志铭苏和父墓志铭自理义之学不明士衒于词章之末憷于功利之下虽足以随时就事䋲以圣贤之训终爲背戾本朝诸儒后先相望本诸书诗语孟易以明时用春秋以验行事三礼以节人情然后知人所以官天地𥙿万物者盖在此而不在彼五三六经不爲虚言而匹夫匹妇皆可以与知与行周邵二程子之门人嗣守大训至广汉张子敬夫传而习之有胡子仁仲爲之模范朱子元晦吕子伯恭相与下上其论议其学益以粹明二江范文叔早従张子问学剖㭊精微罗络隐遁朱吕氏皆推敬之归安故庐若将终身郷人即其所居以月舟先生称之是时余忘年友人苏君和父实从之游其始也淹贯诸子百家旁及老释二氏旁搜博采晚而歛愽归约落华就实目光炯如头容俨如口授指擿意亡厌斁人有善称奖风厉如弗及或谬于理道简于容仪即庄色厉声道师之言以训迪之故公在则惰者肃譁者嘿毋敢慢其精神气貌之所感发者盖若此呜唿此其所以寿正学而继前哲者乎君讳在镕咊父其字也其先简阳安人后徙郫爲着姓大王父仲文王父处约父觉赠承事郎妣蒋氏赵氏皆赠孺人君方齓而孤赵孺人手抄经史以敎之终其身言及母氏必流涕𬒳面年三十一与郷举年五十六始登进士第涖官行巳无一豪愧负𥘉任监永康军味江镇再仕绵州魏城县丞县民仇其长皷衆入县将爲乱官吏窜伏君闻变推诚往谕民爲散去长官幸脱死反以是忌疾君乃託亲嫌引去三仕果州学官四仕潼川路常平司干办公事㑹狱有疑公不忍缄嘿以负使者具以冤状白之或疑其越职私请毅然上印西归旋致其仕其刚决不挠之气可以观其师友渊源之自矣退居七年誉处益尊诸公要人造门请益贻书讲学无日无之四方大夫士识与不识想见其风采余爲泸州欲挽致之行有日矣端平元年秋七月以五峯先生遗文授其子子礼曰此吾从月舟先生得之吾手自雠校汝可细观当自得之五日命笔题诗溘然而逝得年八十有二娶同邑王氏封孺人先君而卒男三人子贤子起子礼今惟子礼在孙男三人垕振剰孙孙女三人曽孙男子三人子礼卜以二年三月举君之䘮葬于县之崇文郷干山前期来谒铭铭曰道逺民散师异指殊幸而犹有老师宿儒散在郡国教于里闾仪刑前哲领䄂羣趋世莫知之有郁勿祛藁项台背理光丘墟我铭昭之以觉世愚太常博士知绍熈府朝散郎王聘君墓志铭上元年恭黙遵养权㐫伺间窃弄威枋丑正仇善是与比周予友人王万里时爲博士应诏言事其略有三一曰厚风俗必本于明人伦人伦之目则君臣也父子也夫妇也兄弟也朋友之交也所以弥纶天地扶植人极使不爲禽兽夷狄之归者以有是伦也人伦明于上小民亲于下俗之不厚未之有也书曰惟民生厚因物有迁违上所命从厥攸好今夫下风俗可谓薄矣化薄即厚在陛下一转移之顷陛下设廉耻以厉臣节明听断以强主威赫然如大明正中万物毕照而君臣之义立矣陛下以四海之欢心爲孝而不以一巳之用劳爲孝念遗大投艰之託思继志述事之重而父子之恩隆矣陛下致严䘮纪不迩声色俟三年终䘮求昏士族礼备而后聘而夫妇之道正矣陛下之于兄弟不幸而居人道之变然友爱素深神人所共知也若垂念于死䘮之威致厚于䘏终之典而兄弟之爱笃矣陛下日御经幄亲近友臣惟正人是亲惟切巳是务母徒诵说以备故常而朋友之化行矣凡此五者陛下旣躬其厚谁忍复趋于薄二曰尊朝廷在于聚贤才汉梅福谓孝武时淮南王安縁间而起所以计虑不成而谋议泄者以衆贤聚于本朝也孝成之世蜀郡山阳亡徒布衣廼窥国家之隙见间而起者此皆轻量大臣无所畏忌国家之权轻故匹夫欲与上争衡也贤才聚散足以爲国轻重者如此然所以聚之则必有道盖天地沖和之气钟而爲人贤者尤其气之清也利禄不能诱威势不能压惟虚心忘我用其人而行其言则贤者乐爲吾用天下士皆恱而愿立于朝士至于且愿则自靖自献惟恐其后寕复有迟廻偃仰召而不至知而不言者哉三曰崇学校在于养士气土者国之元气而天下之精神也故可杀可贫而不可辱者谓之士京师者首善之地也太学者贤士之关也士相与聚于间宴岂徒诵说词章攫取声利而巳哉盖将讲明义理涵养气质以成其才而待国家之用也上之人冝婴以廉耻不可恐以戮辱冝闲以礼义不可䋲以刑辟今朝廷并建长贰所当专其职任勿烦以它职博士正録不徒以课试爲事日进诸生相与讲论经术陈说古今以作其气万一如有挑逹不捡则成规具在长贰以次举而行之其谁曰不然今乃郡吏得以䋲之下走得以辱之殆非所以章好示俗风厉四方也世之论治者鲜不以城郭甲兵田野货财爲有国之先务而孟轲独以礼坏学废爲忧非阔于事情也而况揆诸今日之事三边风寒赤子露立非无城郭不修之患客强主弱诲盗纳侮非无兵甲不多之忧兵荒之余屯垦未就非无田野不辟之虑币轻物重十室九空非无货财不聚之叹而臣区区惟前三者是急亦曰人伦薄则世道废贤才散则主势孤士气索则邦国空此轲之所谓上无礼下无学贼民兴丧无日者此臣之所爲大惧也时有济邸之狱有蜀边之扰有山阳之变有郡吏卒系捕弟子贠之辱故万里及之所引蜀郡山阳轻量大臣等语切中时务尢爲权㓙所嫉其秋万里轮对又上䟽略曰乃者中外之臣矢谟献议指陈得失此皆激扬圣化鼓舞纶言愿忠于陛下之职分也而在廷之臣巳过忧其沽激逆虑其朋党夫留班㐲合封章扣匦此在先朝常常见之今以降诏求言乆而后应尚曰沽激云乎内外小大之臣动以千百数而言事者无几尚曰朋党云乎今天下议论大槩有三劝陛下以崇孝道厚天伦笃意儒学以养圣明之资亲近正人以杜邪佞之口此爱君忧国之论也愤主威之挠夺伤国躰之抢攘疾贪暴如疾仇雠恶䛕佞如恶恶臭此愤世疾邪之论也听其言汪洋汗漫而可乐察其意避就囬曲而不根此模棱两可之论也爱君忧国者其言恻愤世疾邪者其言激切模棱两可者其言依违臣愿陛下以其恻者施行之激切者奖借之依违者斤絶之则朝廷是非即天下之是非也何忧乎沽激何虑乎朋党哉其二论蜀之利害谓任阃寄者闻命勇往慨然以功名自任然政令峻急人情惶骇任緫饷者承命等计奋然以了办自居始谓不以累公上今乃有七百万缗之请旣上欺朝廷又苛取州县陛下端拱穆清亦知数千里外有叹息愁恨之声矣乎时以郑损制梱四川李景翺緫饷故万里及之上反覆顾间万里随事条析语音琅琅陛者愕眙曰此蜀人也了翁时充贠柱下窃窥天颜甚怡而权凶滋忤蜀之用事者咸不恱㑹朱端常论予不食周粟併及真希元与万里于是一时同志者皆得罪而蜀人无一立朝者盖先是未有也万里旣忤权凶又忤蜀阃人谓持此安之万里浩然归田翠篠碧流之间于焉逍遥若将终身于是又有以见万里所存之实矣万里名万家卭之蒲江曽祖祖某考某赠宣教郎妣赵氏赠安人予昔志宣教墓世系巳详万里之生也淑之学也笃博通经术尤善戴氏礼嘉定三年类省试以第一人充赋历官资州教授以母䘮后改叙州四川宣抚司辟准备差遣召赴都堂审察除吏部架阁文字迁太学録又迁太学国子太常博士出五年起通判成都府未上知广安军又知绍熈府积阶至朝散郎平生自儆有心铭申儆美子若从子有淡斋规约皆善言也爲学官时教循循不倦凛不可干以私在安沂公莫府争辩不可夺爲郡牧视民如伤束吏如湿绍熈府胥强于官君点而籍之郡人股栗躬俭节用察狱必以情皆善行也云闿日明旌淑简修赴阙奏亊之命下而万里不及行矣惜夫予尝观五三盛时相天子者居位乆则贤之积也必厚伊尹相商余五十年招俊求哲列庻位以辅后嗣其后微子微仲箕子比干㬔鬲之俦犹足以迓续灵承其忠臣义士历武王周公成王君陈康王毕公播告深浃而爱商之心不衰后之相者居位乆则日迈月慆销刓锲磨贤之戹也滋甚蔡秦韩史之效今可睹矣万里不幸而不行于寿盗之时事还理明巳不及见非命也夫端平元年三月终于治寺明年四月安厝于善何郷坎山之原娶同邑赵氏赠安人継资中杨氏与予之元配兄弟也今封安人于男子三述升于国子遵贡于郷女子子一人尚㓜𫐠遵状其事来乞铭万里吾徒也义不可辞铭曰丰草之旉嘉谷之瘏旣薙旣诛亦断而殊呜唿天平呜唿天乎大理少卿赠集英殿修撰徐公墓志铭予自嘉定十一年𬒳命帅东川以心制乞身徐公瑄来爲代明年公召还首爲上言蜀之师困财匮而徴调未巳比潼川守许奕与刑狱使者丁必称坐论边事谴斥士齰舌以言爲讳愿无嫌反汗以旌言者次又请明诏大臣分命宰掾枢属以三边所请各专其责庸儆蔽蒙时宰专忌人谓公言人所难除刑部郎官轮对极陈大臣恃独智恱謟辞䟽入不报台臣承望风指诋公免官逮再入爲郎首言皇嗣天下之本冝专辅导之职冝择亲近之人时宰不爲荣国公择传而公能先事识微以切中其疾此又人所难言者十七年八月宁宗升遐公号恸几絶退朝如丧考妣不旬月间须髪尽白上临朝诏公卿各举贤能才识之士公荐通判隆兴府周端朝大理评事胡梦昱凡五人皆一时之选又尝面对请以一日之晷刻而五分之一坐朝一御讲筵一省章奏一召儒臣阅书史啇古今秌冬短晷则移此于夜漏之𥘉余一分爲清间之燕凡奏对封章令左右史铨择付外施行又乞増辅郡之军实以壮行都之威招江隂湖秀之闲民以𥙷禁卫之阙公之爲虑逺矣明年正月湖州民潘甫与弟丙壬聚亡命数十爲乱夜入州刼济王寻败甫死于兵丙磔于市壬逸去余党就擒守臣谢周卿通判张宗涛以下悉付大理狱诏以公鞫其事公矢其寮曰国体民命爲重身爲轻不可爲利害憷幽有鬼神吾侪谨之先是寺之推鞫或付胥徒公偕二丞日躬讯之时壬未就逮蔓及亡辜猥至数十百人公诘其尤冤者全活十六七朝廷捕壬急时宰疑壬之本生父匿之命公织成其罪公弗听未几得壬于楚州时宰面授风旨又数以手简罗致不附巳者且谕公可立致贵顕公语诸子曰王忠嗣唐武将也且不肯以人命易官吾忍以讼受服乎吏有希旨壬词谓它日伪拟某人爲某官者公手裂之吏爲危语公曰吾代诸贤受旤弗恤也狱具腾书于朝曰唐天寳之乱陈希烈等将抵死李岘独曰衣冠奔亡各顾其生可尽责耶彼罪状显着岘欲脱之矧变生仓卒迹渉疑似者乎湖之守贰不能死犹曰可罪谓与闻谓故纵不巳过乎又论许泽等六人罪不当死诏徐焕沈源不贷余悉原之公复执论数四不报壬党有偶同姓名传之死议者公竟出之从政郎周成子坐与潘交时宰疑檄出其手验治亡状公以数百言争之一日保章氏奏荧惑犯左执法廷尉当之公曰吾宁以身易人之死也㑹胡梦昱应诏言事例借印长官或怖公勿与公曰吾位亚卿无能建明而又沮同寮之言乎梦昱坐夺官窜象州公上书时宰争之不可公亦镌二官罢巳而直舎人院王墍再论公故出死罪又镌三官道州居住始至州监察御史梁成大论公不巳更追三官徙象州于是公年巳六十矣人所不堪公不愠也先是去都之夕梦有以适严州告者旦而语其子至象阅郡乗则古严也意益安之州斗绝岭外户不满百公筑室瘴江之濵曰观练掩关谢客以书自娱取孟东野诗自号松月居士摘陶靖节语名堂曰欣止题寓居曰吾道非乎奚至此此心安处便爲郷以绍定元年十月戊午卒呜唿公可谓行乎患难者矣诏许归葬象之人缟巾祖送过饶抚士有相率追哭数十里乃绍定三年八月庚申朔以公治命葬于正议之墓之对明年七月诏复元官致仕官其子一人上始亲政改元端平台臣王遂请褒赠公録用其子诏特赠集英殿修撰仍与子陞擢差遣十月诏又以寳庆三年郊恩特官一子训词有曰晚治廷尉狱訹之风旨不移压之祸福不折宁以一身蹈不测之渊不忍以株连根逮之命资其身公之本心庶几其亡憾矣予与公先后得罪予蒙恩生还起家再守泸寻召爲春官而公不及见公旣葬而献子兄弟过予于临安休沐舎泣而言曰吾父虽葬而未有铭也实惟子之待呜唿同时谴逐者如真景元张行甫胡季昭王万里皆相继下丗其存者惟予与洪舜俞丁文伯然则予奚敢辤公字纯中一字汉玉其先晋江人后徙永嘉曾大父逢大父泽赠朝议大夫考定终朝散大夫主管冲佑观累赠正议大夫妣硕人鲍氏光宗即位正议守潮州遣公表贺𥙷官授太平州司户参军未上庆元元年中刑法科改授庆元府司法叅军除大理评事江东提刑司干官即所居官改京秩知饶州安仁县复召爲评事两月间三迁至大宗正丞权刑部郎官兼户部左曹历知嘉兴宁国府未上改汉阳军䕫州路转运判官直秘阁夔路安抚进宝谟阁知泸州潼川路安抚召除刑部郎官主管成都府玉局观还直寳谟阁主管绍兴府千秌鸿禧观知饶州爲户部郎官大理少卿公始仕庆元府有怙执者侵人冡墓守付公予夺不爲执利屈安仁县于江左最贫公籍邑里所储之粟与民爲约遇粜则如元直官籴则庚以髙直且先期给直十之二俄顷得万余斛藏于境内明年饥公私无损而民以不莩守尝以期会致餽公辤曰赋入有常今以多爲功必将以少爲罪我能责有不能责无也户刑部积椟如山随事剖析不失毫氂嘉兴府常有舶遇风至呉江境上部使者籍之凡得数万缗舶主请不予诉于户部公爲下有司归之㑹使者爲言事官劾公罢嘉兴公在夔尝揭旗于车前曰有诉官吏贪赃蠧国者立其下逺近震竦崃俗嚚讼公发擿如神狱讼用稀夔漕司故以塩利之羡献于朝公念施黔珍民贫地移其羡以代民输爲缗十有二万又歳捐塩若干以充其赋民爲立碑绘象而祠焉夔之军籍八千人而仅存三之一招刺蒐简得精悍五千会虏犯边诸道之师毕会惟兴元夔卒尝先登自漕移守吏以故事输送迎之礼曰不过一迁居耳奚以此爲邦交之餽辄付公帑去泸吏以送使旧比请公损其十之八溃卒莫简爲乱公请起安忠定公镇蜀踰月而盗平治家肃而和自奉澹泊日一肉弊衣故履者终身书不脱手少喜操琴赋诗后亦弃去尝语后生曰士大夫饬廉隅厉名节未有不自约巳始故公虽浸显而清苦自如凡四入朝逺不过三年积阶至朝奉大夫垂当进秩而以罪削官者八娶呉氏累封令人子男三人长即献子先以嘉定郊恩𥙷官今爲儒林郎钦州司法叅军次文子以遗泽𥙷官差监平江府百万西仓门巽子以寳庆郊恩𥙷官女子二适儒林郎赵希吉次适从事郎郑俦孙男二人备孙伟孙孙女六人方湖党之就鞫也时宰旣以付公又擢何处仁爲治狱少卿魏执中爲丞林演以簿摄丞旣而何以末至辤不与惟公据正不阿二丞翕然从公或曰故王不过朽骨残胔安能富贵人虽归狱于王无害也而诸公违时宰捐躯命以昭其冤不亦左乎公曰吾岂不知此亡何四人同日罢去予送之门退而语诸朝曰祖宗育材之盛一至于此汉武帝谓车千秋曰父子之间人所难言也此髙庙神灵使公教我当遂爲吾辅佐千秋非难言也父子天性一言可以动悟况又有封侯取相之利今以权臣专忌朝奏则莫逐而卷卷于所不报其意主于正人心扶善类爲来丗虑盖非有所利之也而得罪者前后凡十余人相望于道此何爲者哉易曰艮其背不获其身行其庭不见其人呜唿艮其背止于所不见也止于所不见则惟义是比不知其他虽吾身且不有也况于人乎铭曰狱有传爰以察烦冤讫威殉货固不足言亦或尽心以求诸道髙闾植槐是犹望报斤斤徐公则匪思存精诚发衷鼓聋昭昏彼饕怙权虽莫予省人心孔昭大义以定焉有所利而殒其身同列奚见亦归吾仁我铭公竁以儆媮薄式昭性𥘉有善无恶故知辰州大夫张君墓志铭予始仕成都番昜张君学古爲转运司主管帐前博物而强志自经子百氏以及天文星暦山经地乗伎巧毉卜之事靡不究悉又多蓄前言徃行隐书祕谍凡丗所罕见予洒然异之由是定交其后于行都于眉山每见輙有异闻间以星暦推人吉凶乆乃能前知国家休戚徃歳闽㓂方剧君就飬于候宫台捆扣问无虚日君䇿贼必败去年聂善之子𫐠陈子华韡吴毅夫潜及四方之贤士大夫忧国隠民者率从咨访君谦抑不敢诵言然固谓京蜀得祸必惨后皆中今春予视师江上旣竣事遣人劳之得其子丗南书曰吾父以正月辛未弃诸孤矣予执书泫然或以靳予曰子以张学古前知爲信乎彼谓治乱不出乎数然则人事固不足问耶曰隂阳五行有是理而后有是气及其生物气聚而有形则象与数所由出先贤谓理者太虚之实义数者太虚之定分然则治乱安能逃乎数予所取于张君者正以其论数而不遗理耳予尝闻其说率以太一爲主然是说也张平子实传之尝试孜其下行九宫法盖与圗书相爲表里张君之言曰知易之妙惟邵子观于皇极经丗书实与太一数相通知乎此则晦明风雨之变水旱盗贼之备皆可以䂊定然而祸福靡常惟人自召开禧𥘉予与张君遇于行都太史奏五福太一将临吴分正韩侂胄开边之时予乃诘之曰如子之说则福星所临其能保数十年之安乎君愀然曰此又当推阳九百六之数因自羿浞至五代歴陈福星之不应者又推本朝以来福星所历之分奚福奚祸作而曰法固谓有道者昌无道者亡不可以委诸数也予旣骇其博又叹其通每谓人曰是非星翁历家之说也又徐扣其所自得则于邵子先天之说以及叅同运气皆能旁通而无滞予又叹浮沈郡县枯藁山林固有博览强识而人不及尽知者旣以是谢客厥十月世南过予江东寓舎墨衰绖泣而言曰明年二月丙午将葬吾父于县之怀德郷白石仵距城二十里父所自卜也墓道之铭非父之执而畴以告予阅其状君讳大训系出唐宰相文瓘至刺史㝏家于杭后辟黄巢之乱迁歙繇歙迁饶之德兴曽大父禹钖大父后以子贵赠奉直大夫父𣏌故任尚书吏部侍郎知潼川府累赠金紫光禄大夫妣徐氏赠安康郡夫人君三歳而孤少长念二亲皆不逮养深自刻励族䣊州闾交称之以侍郎遗泽𥙷𥘉品官绍熈三年伯氏大猷知昌州勉君入蜀调利州绵谷县尉邑多讼台梱必尉是属人服其公爲药局尽澄宿蠧司理洋州数辨冤狱任成都路计帐出纳公允嘉定改元以举主改宣敎郎知江陵府松滋县通判䕫州寛平而事治知文州年糓娄登以所节浮费籴米六万余石剏摏积仓贮之十一年虏批宕昌破阶州阶人来奔公亟济流民凢数万即烧絶栈道虏不能前然数万人聚于斗州未信宿米巳不继力排羣议发桩积仓以济籴价平而惠均省台外梱交是之讫事而籴不愆其旧牧伯监司上其事诏令再任寻改知归州未上改辰州辰蛮数盗边请于制梱讨定又爲民代输三县租爲緍十万有竒民怀之不忘去郡即自请奉祠主管华州云台观藏书数万卷于所居东偏爲楼其下述先志名堂曰悠然前楹曰湛轩且曰吾得鹤山魏华父书之吾老于是不翅足矣华反盖谓予也呜唿与君平生之交曽谓不及一见而遂爲千古之决邪娶同邑方氏吏部侍郎之孙之女封冝人前君十五年卒子男二人世美以玺恩𥙷官爲郁林州南流县簿尉先九年卒世南爲都昌县丞大下人长适承直郎江陵县丞董甄次朝奉大夫知营道县洪仔二壻皆先卒次承直郎前湖北路安抚司榦办公事朱宗尹次朝奉郎前通判澧州汪熙次承直郎寳庆府司法洪亿次修职郎新监常州无钖县户部激赏酒库赵必㬜孙二人刚辰拱辰当以遗泽𥙷官铭曰无竞于物故识虑明无求于丗故论议平啬神葆精寿考且寕庶几无憾视此竁铭重校鹤山先生大全文集卷之八十六鹤山先生大全文集鹤山先生大全文集文集八十七重校鹤山先生大全文集卷之八十七故参知政事兼同知枢宻院事赠少保陈公神道碑陈公讳贵谊字正甫其先固始人后徙名数于福清曾祖确赠少保祖大刚赠少传考宗召任翰林学士通奉大夫知制诰工部尚书赠太师福国公始寓居湖之武康妣郑氏封淑人赠齐国夫人生子男三人公其季也庆元五年宁宗始亲䇿进士公年十七擢乙科上注视良乆福公时以起居郎入侍荐绅荣之待选三年授从事郎瑞州推官连丁齐国福国忧开禧元年调安逺军节度掌书记辟差四川制置司书冩机冝文字嘉定元年中博学宏辞科授江南东路安抚司机冝文字三年除太社令充国子监别试所点捡试卷官寻改武学谕四年爲国子録礼部贡院点捡试卷官寻迁太学博士时宰士建议更新楮劵以一易二期迫而泉无所出几以四五易一宰士心知其非而耻于改令反以流窜籍没从事行之踰年论报山积楮直益损公因轮对言人主令行禁止者以同民之所好恶楮劵之令乃使姦恶获逞道路咨怨非所以祈天永命固结人心因援熈宁新法爲辞次言明锐果敢之才足以集事而失于剽轻老成寛博之士足以厚俗而失于循黙孰若举之以衆取之以公宰士摘新法等语以激怒时相而尤衘剽轻之语且谓公欲引类植党人爲危之赖公论以免冬除太常博士以兄贵谦兼礼部郎官引嫌除将作监丞兼魏惠宪王府小学教授六年轮对谓言路虽开触犯忌讳者指爲好名切劘时政者指爲玩令利害关于天下是非公于人心一人言之未巳或至累十数人言之则又指爲朋党是非易位忠佞不分当国者益不乐七年除祕书郎出知江隂军十年提举江西常平茶盐公事十一年召赴行在未至除礼部郎官明年秌造朝时女眞大扰淮蜀公言人才所以立国令旁蹊曲径倖门四辟言路所以通下情今媕阿循嘿囊括不言民力巳竭而科歛之外餽遗以谋进者未巳军中耻言败北则阵亡者不䘏耻言奔溃则逃窜者复招又言婉顺巽从者是美疢也非爱我也冝屏之外之矫拂捄正者是药石也爱我也冝用之听之时宰滋不乐㑹公以葬子谒告即嗾言者逐公主管建康府崇禧观十五年秋起知徽州明年五月诏奏事之任除司封郎官公见上复伸前说以中外文武之臣未有忠实不二可託缓急者朝廷命令不审监司郡守不恤民怨将帅不䘏士卒明年四月兼翰林权直兼玉牒所捡讨官㑹有事明堂公首引包拯皇祐中乞因肆赦除聚歛掊克之弊耳谓当察州县府库致羡之由倣成周邦飨必及死王事者之子与汉置羽林孤儿专取从军死事之后教以五兵今上即位除宗正少卿兼侍讲兼权直学士院寻迁起居舎人寳庆改元有诏举贤能才识之士公旣奉诏乃言曰丗以容嘿滞固爲贤以苛刻生事爲能以𥚹狭趣办爲才以轻踈甞试爲职及兹𥘉政当求忠实正直奉公爱民知礼义廉耻而不越防范者以充中外之选又奏成王之𥘉元臣故老警以无逸者欲其克寿勉以敬德者欲其永命期以岂弟者欲其受命之长识者知公爱君切而虑患深九月除中书舎人陞兼直学士院茂陵复土建神御殿内侍以缮修受赏者猥衆公皆封还诏书郊祀有日公以民生实艰吏贠尚衆征歛几于夺取公费掩爲私藏冝大明黜陟庶有以见帝于郊迁礼部侍郎仍兼中书舎人明年冬权刑部尚书陞修玉牒官兼侍读又明年冬爲礼部尚书兼给事中都城灾呜咽入对乞罢燕游招离散给以米粟假之室庐尽蠲竹木征搉以通商贾皆见纳用绍定五年春知贡举秋七月除端明殿学士佥书枢宻院事同提举编修经武要略六年冬上始亲万机进参知政事兼佥书枢宻院事上面谕曰顷闻忧国之言朕所不忘于是人始知公有辅弥缝之功丗不尽知也端平元年夏兼同知枢宻院事权监脩国史日历仍同提举编修经武要略王师入汴洛公时巳移疾犹上䟽力争盖自八月以后凡五上章乞归诏勉留之病益侵转四官加邑封致仕于是官正议大夫爵长乐郡公食邑三千户食实封陆伯户十月乙酉薨年五十有二讣闻上嗟悼辍视朝一日遣中使弔问赙䘏加等赠少保资政殿大学士元配程氏故同知枢宻院松之女封普安郡夫人子叔建将仕郎早卒叔逺承事郎监西京中岳庙叔迈承奉郎厥明年十二月丙午窆于武康县之龙青坞叔逺等状公之行以求识竁予与公爲同年进士又同爲柱下史悉公之言行不敢辤也始公爲博士爲匠监丞论事无所挠屈与其兄益父时号二陈再召爲郎气节罙厉权相滋患之忽託告以归四请祠官坚卧不起卜居武康之前谿泊乎无营㑹新安当上朝廷假奏事起公旣至则主爵司宗侍经代言守正不阿物望逾羙会寳庆𥘉政言事者连拄权臣轻者镌免重者追禠窜流以讫于死于是正人屏息权燄益张公愀然忧之与从臣一二同志者居中调护虽几微不见于靣而随事正救善类犹有所依故予甞疑士之出处去就当以㓗身爲贵而孟子所谓或逺或近或去或不去归㓗其身而巳则又若不以必去爲谅然则公决去于爲郎之前而迟囬于记注之后是孰爲失得邪及观易之爻象而舎然有感焉且易之𥘉上一阳一隂者凡四遇复夬剥是也遇之四应𥘉夬之三应上盖以阳应隂于内此不足言也而夬之九三内应一阳独行遇雨若濡圣人虑其取忌于羣隂也则有壮頄之戒有无咎之善复之六四下应一阳中行独复圣人虑其孤立而无助也则断之曰中行独复以从道也当是时阳微隂盛虽未足以有爲而孑然自奋独爲阳德之助此惟道之从利害皆非所计也然则枋臣擅朝知藏在之日而公周旋其间虽遇雨而若濡终独复以从道此人之所甚难者不宁惟是权凶尚炽公巳宻勿乎正邪之辩亲政方新公又能导逹乎中外之情盖又有人不及尽知则所谓或去或不去归㓗其身于公见之是冝铭铭曰孰愦愦以苟容兮独孜孜以首公孰耿耿以逢邮兮独休休而处躬何前之介而后之通介则循斯心之正通乃济吾道之穷介而安奚恤乎乆外通而益奚嫌乎居中况积氛之解駮而大明之昭融人方望治天遽夺公将信眉于郁郁卒赍志于梦梦千古之恨一丘之封朝奉大夫通判䕫州累赠正奉大夫师君墓志铭予分阃东川与眉彭山师祖敬爲僚一日䄂编书拜手言曰此吾大父䕫州府君事状也府君殁于绍兴二十二年六月葬以明年十二月墓在彭山县武阳郷昌乐里乆而末之铭也幸事先生敢以爲请予㓜读杜起部苏文忠公诗于师氏注释明辩闳博心窃好之曁守眉闻邦人道郷之宿德耆齿必师民瞻在焉盖其好徳植善动矩前悊虽位止监州而子孙曼硕丗其书诗爲郡大姓是可无愧于铭虽然古之爲碑以识日景以节賔揖以丽祭牲而墓之有碑则属綍下棺由汉魏而来庙墓皆刻词其上事旣戾古矣虽然犹可以义起也今而祖之葬于今几五百甲子其于铭碑之义也何居从而谢焉祖敬援近比以请踰年弗巳其弟遇又申请会予𬒳命东归檥舟𤏡上爲卒铭之师氏以唐某道緫管元羲爲祖自緫管之子逮始居彭山曰仲瑄曰顺曰适君之三丗也赠右奉直大夫母范氏赠恭人君十歳丧父受教于兄羣颕异彊记十八试成都学官文冠辈类声籍甚王贤良当父执也深所器重至以徐稺方之崇宁年尝与州贡奏名礼部蔡京枋国恶太学上书排巳风失志者诉取士滥命覆试君在汰中政和八年以上舎擢第调京兆府兵曹椽兼工曹自帅臣诸使表章牋记一以诿君曰不出师椽手不可用亡何罢去诸公惜之交辟不报主陜之夏县簿改监京兆府税寻教授延安府会省贠改调干州奉天县丞未上改教授鳯翔府诸公往往乞文于𡵨下前后交荐者数十人会五路𬒳兵君移疾归逾年监汉州税赵公开緫蜀饷改辟成都府等路搉茶司干办公事緫领四川财赋所主管文字赵改剏茶盐酒法饷陜军峻法盛气持其下莫属布郡县作威势独民瞻追然其间曲爲之解弗可则持置邮毋遣以俟其平人多其长者君尝在京学与秦桧有旧及绍兴当国鞫宣抚使郑刚中狱以美官訹君将䧟之不道君力明郑冤旬月间释囚徒三百余人须髪尽白留鞫所待报因得註苏氏诗爰书旣上大拂秦意故爲饷属者奉使典州以去公独囬旋倅贰以终其身通判夔州成都府所事皆大官决剖无所顾畏长严惮之再丞夔州杨文安公提点本道刑狱檄摄緫制司干办公事盛夏以职事至恭州病暑卒始四川制置使席大光益与赵不咸君坐夺官席悔之介君之从兄卫尉卿骥谕使造巳君弗往也赵之卒葬故吏惟君视窆李璆帅成都与茶马使韩球交恶君于李爲贰于韩客也介然靡所附离呜唿自教衰俗薄士丧常心以势利去留爲叛附以事功成败爲是非以风指爱憎爲曲直人之贤否事之虚实不暇问也列御㓂以仕卫爲嫁于卫盖挈此身以依于人犹女之从夫之死靡他不可以囬遹顾望也动于金夫乗垣鑚隙则岂惟父母贱之兄弟咥焉亦将无以自容矣观于师君之言行不爲势挠不爲利囬不当表之以厉衰薄邪君㓜孤事兄如事父给姊妹之贫者爲任其昏嫁仕四十年田宅不长尺寸罢成都裒奉余市书数千卷以归㓜耆学至老不倦自杜苏诗注之外有文集二十卷藏于家积阶至朝奉大夫累赠正奉大夫娶同郡唐氏朝议大夫某之女先君十五年卒累赠硕人五男子悫以子贵赠朝议大夫晔爲族父后终迪功郎路安抚司书冩机冝文字恕终文林郎成都府司理忞淳熈五年进士终朝奉大夫知资州终承议郎致仕二女子长适成都范仲毂幼早卒孙男七人祖庆终朝散大夫知崇庆府祖同未仕祖敬举寳庆二年进士见任承议郎通判泸州新知冨顺监遇举绍定五年进士次祖文祖训祖行孙女十三人曾孙男十二人溥故儒林郎利州拨运茶库澈曾简曾寛曾立曾愿曾毅曾谅曾廉曾直曾操曾孝曾邵曾孙之子四人挺承直郎绵竹县丞抃文林郎合州推官铭曰匪仕伊利不明其德厉气冯炎操之孔棘情一郷背谋威间郄手一髙下是围非戍反是惟君徳义斯则如川之原孔厚且硕启佑厥后终古弗息太令人程氏墓志铭吾友家朝南过予言曰大酉生六年丧母史恭人又五年太令人程氏归于我先大夫又十有七年大酉举进士又十有七年而先君卒哀哀此生所恃以纾无疆之恤者以有母也今又大弃诸孤昔者母史之葬夫子辱铭之今弗敢它请也予尝观于䘮服经传凡君子子之于师母慈母保母皆在小功章而不慈巳者服缌若母之丧父在期父卒三年惟因母与继母同且曰继曰慈曰师曰保皆非巳出而继与因等其传曰孝子不敢殊也而释者曰继母配父即爲片合与母无别是则然矣而予谓人非母不生不幸无母非継母无以生矧子事之如腹巳母拊之如同气是尢人之所难若曰念母之片合而不敢有殊是迫于义之有制非夲诸情之不能巳也观于朝南之子母而尤信朝南之状曰太令人讳曼卿字子华曾王父卫尉少卿赠金紫光禄大夫讳之元王父朝散郎庭父迪功郎讳谨卫尉与苏文忠公爲亲且友元祐同朝文忠诗所谓时闻小语说苏程是也先大夫早寡我王父念诸孙不可无母谓王母苏夫人曰谁冝爲妇必此族也太令人不逮事舅而执䘮祭奉姑章尽礼先大夫教子自离经辨志而上口教指授卧起与俱大酉少壮粗见头角太令人喜爲加餐每讲习至夜艾必问其寒饥而燠休之大酉筮仕昭化亲年五十不知劒道之艰脱选西归调官益部以便奉养至是男女嫁娶阅二十年始毕诸孙嶷嶷然粗不爲亲忧而吾父巳不待飬矣庐墓三年不自意全南海崔正子与之制梱四川致之莫府逹之朝着太令人皆就养焉崔公爱其子以及其母亟问亟餽牲币药石交至大酉待罪匠监而弟丙仲以讣闻不敢白母力请外𥙷明年三月始得知简州以归亲党迎劳太令人问弟无恙不知所对则曰巳矣乎哭之恸旣而以义割爱曰脩短命也吾老矣安能戚戚不解以爲女忧乎歳生辰上寿必愀然曰而父不及见吾安能独饮此酒退又言史恭人劳而不食吾愧之名义根于中而发于言足以兴起人心今年太令人年八十妇子称寿孙曾扶携贺者填门太令人曰吾年如此东游呉会西徧四蜀五𬒳上恩不啻足矣言若喜而实可惧也太令人气禀坚耐少疾苦自丙仲夫妇之死㓜孤满前劬躬覆帱十年间爲之憔悴大酉请闲曰丙仲之诸子将冠笄矣愿母少寛母颔之秋七月大酉𬒳命奏事即援亲年控避八月壬午置酒爲寿尚懽忻夷犹如平生未浃旬得脾疾九月癸亥疾剧不可爲矣先是母忽忽语及殡敛之事家人惊愕母曰死生常事也又戒丧纪母得踰舅姑母多设浮屠老子供又曰女父母葬青城县召逺郷盍泝江往从葬焉大酉痛惟先人之敝庐在而吾母不得哭于斯也乃泝涪陆出眉脱輤牖上端平二年九月癸酉以遗令祔先墓太令人孝友勤俭服澣濯之衣至老不衰就养三州虽幄帟之事悉屏弗御聦明有识虑官居外言不入梱闻利害罢行则毅然见于词色简池救荒首教之曰流殍当散不当聚大酉于是粮地逺近爲之期数日而来授粮而去凡累月无一疾殣全活以万数自余训敕若此者不可殚述呜唿了翁与爲三十余年之交毎见其闺门肃穆母子怡愉不知其有先后之间也迨得罪南迁爲史㳟人志竁然后知大酉鞠于继母然而数十年间无一间言人至于视巳子如一未足异也视非巳出者人莫能名其薄厚则藴诸中者可知诗曰鸤鸠在桑其子七兮淑人君子其仪一兮其仪一兮心如结兮吾于家氏之子母盖两贤之乃爲序而系之铭大夫以子贵赠官至朝议太令人以慈明殿庆寿恩自㳟人进封大酉以朝议大夫直寳章阁知遂宁府次男震巳荐于郷父命爲某人后季曰丙仲三女子嫁张子辰次迪功郎孙景舒次苏丞孙男七人炖翁绍定二年进士从事郎新成都府路安抚司干办公事坤翁迪功郎监普州商税镗翁森翁甞举干潼川路转运司必逹必祥翁孙女四人嫁郷贡进士髙斯衜将仕郎袁増余二人许嫁未行曾孙男女二人外孙曾二十四人铭曰饬已静渊秉心均壹相夫鬻子冝家竞室瞻前无腼垂后有奕爲妇爲母匪斯奚式蒋恭人墓志铭昔人言积善有余庆者必曰家言兴仁兴逊者必曰家家云者父父子子兄兄弟弟夫夫妇妇无一不尽其道然后志叶而事修声和而气感无小大贵贱习成矩则心改形化熏爲吉祥曰庆曰仁非自外致也虽然又当谨于卜昏之始盖男女之片合上以事宗庙而下以继后丗家道之替兴系焉吾观于恭人蒋氏之状而尤信㳟人讳季荃丗爲静江府之兴安人曽祖熈皇右承事郎累赠奉直大夫祖允泽皇任左朝请大夫知邕州累赠中奉大夫父砺皇任奉议郎通判邕州妣孺人吕氏致堂先生胡明仲铭奉直公墓谓蒋氏出蜀相晼后爲衣冠鉅族按家谱在唐有讳重者守零陵其嗣自零陵徙兴安至奉直十六丗矣奉直官学有闻彭忠肃公镇江陵首辟爲属没爲志墓㳟人生长见闻开敏而严重奉议有上气疾遇寒弥剧㳟人待膳服起居惟恪事母亦得懽心先是朝奉大夫丰城李先生脩巳教授江陵府奉议爲令复又一再聮事湖湘间好益宻先生丧元配卢氏以恭人继室晜弟四人聚居数百指㳟人之归承顺调虞无几微薄厚元妃有男义方甫冠女未笄字之均一人莫名所自先生早从诸儒先讲学治家循古法尤谨奉先恭人始至升降馈奠间于礼昧旦而肇事质明而竣无敢不肃歴四十余载如一日呜唿以桂永名家两邕州爲父祖长而归诸先生所交皆天下贤士而又与清江彭氏迭爲昏姻生平耳目所接造次礼法宜其爲女爲妇爲母钟爲余庆形爲仁逊足以范今诒后也始义山生十年而大夫没以属恭人曰此子极力诲之俾有成立于是歳聘贤士爲之师时属所亲察其进否毎训之曰士吾家邕州兄弟与吾仲兄曁汝之二父皆以儒学发身有闻于时善自勉无忘汝父垂絶之言义山踰冠擢进士乙科伤先生之不及见及试吏恭人诲之曰仕以廉勤爲夲邕州虽俸入亦不尽取于湖张公孝祥尝书而刻之石曰清廉蒋德施汝外祖若汝父一介不妄取予小子识之义山仕衡日尝以刑狱司檄往常宁世忠峒谕㓂人谓户曹且蹈不测恭人徐曰彼自内讧岂庸释憾于官乎居数日二峒果退听人服其识先生仕无私蓄而友爱兄弟赒䘏婣族不计有亡恭人谷则先意没则成志中年婺矛牙居内䦧外侮处之自若闻人囏阨如疾痛在巳绍定二三年间里人艰食命计口登其日籴之数厥直视登场时虽他郷价至倍差卒无所増益性俭勤食不兼味衣屡澣无斁先生大夫爲郡俸入寖优不改其故未尝晏起尤好㓗清常言兹二者吾以占家道之兴衰晚歳犹亲细务寒食日遣子姪省墓躬濯漑惠庖翟如他日忽寝疾七日而终实端平二年三月丙辰也春秋六十有七义方以疾倦于仕义山爲奉议郎知贑州贑县事女适训武郎前监潭州南岳庙胡维万将仕郎孙演进士萧爲巳将仕郎彭汯适萧彭者蒋出也皆先卒恭人以先生贵三遇明堂恩封冝人绍定四年又以慈明宫上寿益今封端平三年二孤卜骥山之阳何林之原将以十月丙午奉柩窆焉先事属忠肃公之子今广东提点刑狱彭铉状恭人行治以求铭于予忠肃与大夫同年举进士爲道义交故㳟人之妇道母仪三族皆能道之后又彭李迭爲昏姻故今彭侯所书皆得诸观听之实是宜铭铭曰易繇家人女正是利诗歌祚嗣归诸女士士则身修正则家治吁嗟㳟人视此亡媿寳章阁学士通议大夫致仕赠宣奉大夫曹公墓志铭公讳彦约字简甫南康军都昌人嘉定九年了翁与公分乗使传于蜀道爲志年交上践阼踰月召公及眞公德秀邹公应龙公以明年二月入见又得同侍上左右公尝经帷进读三朝寳训至太宗取士章圣选官皆以德行爲先乃言曰古人以德行爲才十六才子自齐圣广渊明允笃诚忠肃恭懿宣慈恵和凡皆德行之所发见后丗以欺诈暴虐爲才如狄之酆舒晋之知伯齐之盆成括皆以才称卒于败事其实小人本非才也了翁闻而叹曰义理之不明乆矣程子言才禀于气气有清浊禀其清者爲贤禀其浊者爲愚然后知无不善者性也可爲善者情也苟无其才则徒善不能以有行又尝以是观诸近丗如先正大老以诚心实德绥靖家邦者才也以正学卓识统承洙泗者才也以深醇尔雅丕变文弊者才也若口道先王语而聚歛以剥下深文以残民开边以殄国如王吕章蔡而尚曰才之云则吾曹公之所耻也公以孝友着于家以忠信得乎朋友以岂弟行诸郡国以忠忱格于君父呜唿公之所谓才非公不足以当之公之先避唐宋之乱繇宣之南陵徙都昌之龟山自龟山后十有二丗皆以经行称于郷曽大父克大父礼皆不仕父兴宗故左从政郎鄂州司理参军累赠光禄大夫妣黄氏封太安人赠齐安郡太夫人公少迈爽六歳而孤知哀戚年十八后三与賔贡擢淳熈八年进士第授广德军建平尉丁齐安忧服除调桂阳军録事参军改辰溪令未上又辟司法参军改宣教郎知饶州乐平县秩满入都㑹择边守政府以公应诏主管江西安抚司机冝文字开禧元年以前诏差知澧州未及上明年端明殿学士薛公叔似以湖北宣谕升宣抚京西湖北辟公主管机冝文字其冬虏围襄安游骑至汉阳军盗贼蔽野而军阙守以公摄事至军未几虏大入枣阳信阳而襄阳将帅内自相戒公絶江见薛勉以持重搜土豪得许卨俾緫民兵赵观俾防水道党仲昇俾将宣抚司军屯郡城十一月乙未虏兵重围安陆辛丑游骑闯汉川公授观方略俾渔者拒守南河十二月丁未朔虏骑至南河之北观逆击斩其先锋虏造战舰观火之大军继进自十二月辛未至三年正月丁丑朔昼夜殊死战北渡追击虏自是不敢近汉阳时安陆𬒳兵巳乆羣盗蠭起公命仲昇卨擒捕皆骇散三月以守御功进秩二等即授汉阳宇文公绍节代呉公猎爲宣抚治鄂兼领江陵公言不筑枣阳不足以守随守随而德安安矣不筑信阳不足以守安守安而黄安矣不筑神马坡樊城不足以守襄守襄而光化安矣且言沿江师少和不可恃又谓京湖之势以鄂渚爲腹心以江陵德安爲两臂其余犹十指襄州虽大不过骈拇巨擘耳今若顺腹心臂指之势则宣阃不当兼江陵若都统制在襄则副都统当在江陵所论皆切中事机嘉定改元诏求言公上封指陈剀切㑹绍节以公政绩闻诏任满与监司差遣八月除荆湖北路提举常平茶盐㑹鄂州与湖广緫领财赋皆阙以公摄事首劾贪吏罢厢官受讼还冨民摏籴之糓劝以减价出粜免荻场经量悉归诸民蠲米谷薪炭之征歳不下数万缗代偿前官市物缗钱以舟运败者千数株连痩死公取开禧二年以前负者悉蠲之余名有差先是公𥘉领常平事每以湖北旱蝗爲虑亟言于朝丐籴以备春旱又乞假鄂帑官缗以贷下戸种粮明年旱三月公由鄂还治常德下教列郡选僚属二人兴发劝分具有科条澧州奉行不䖍逮吏鞫之一道皆耸十月㰝提点刑狱十二月改湖南路转运判官先是开禧三年盗起郴而桂阳吏不以实闻桂阳当湖南江西广东三路之嵴山川险絶盗窟其间江西羣不逞相挻而起东践吉南安西逼郴衡南蹂韶石北抵攸环数千里盗区朝廷调江鄂军降勑榜捐官资缗钱名捕渠魁累歳不得要领而江西专以招安诲盗诡降覆出朝廷患之公以壬午𬒳命甲申上道三年正月庚寅朔领漕事于益阳时贼巳破安仁茶陵桂阳三邑迫攸县长沙詾惧公亲至攸督运人心乃定㑹帅去以公摄事朝廷下江西招安之请于帅司公谓犯衆怒损国威持不可三月除直祕阁知潭州荆湖南路安抚公规置稍定乃督诸将逼贼巢而屯贼李新败死李如松钟安诚李文杰稍稍出降时郴盗李孟一谋攻桂阳公趋屯命诸将分御贼知有备乃开道突韶之乐平公命守隘俟其归越三曰贼夜登百丈岭以遁公移军蹙之贼大溃官军焚其栅遁入顶头寨又围之渠率李元砺率衆数千来援孟一先是罗世传与元砺有隙宻请于公乗其出穴而攻之公録赏格以报而供其乏世传果擒元砺以献公以除夕还长沙四年正月庚寅复出督战二月戊午破顶头寨生擒孟一余党悉平世传恃功桀骜池州都统制方深交之欲委世传尽统前后洞悉撤湖南江西两路之戌公固争不可宰士不恱九月世传猖獗如公所料公白于朝佴许国紏合前后洞丁讨平之公以衡之水口郴之青要桂阳之上犹皆要地而阔逺不相应援朝廷用其议析茶陵桂阳郴县诸郷置酃资与桂东三县移潭衡州禁军阙额衣粮以召募土丁省冗贠以选辟令佐至今便之以功进直龙圗阁五年春以吏部郎官召而谤书浸闻矣六月上印还家先是时相之弟守潭兄子守士邑而盗起躏吉揺潭遂以公与王公居安代二郡守盗平第功嫌不便于前人故二守之赏不及而归后反以烦言罢免此于公奚损而朝廷黜陟之权病矣公庆元间由龟山徙居南康城下旣又得地数十畆于城东三里外爲圃曰湖庄筑室读书罕至城市时宰语人曰人言曹长沙与人争功二年无一字至庙堂此岂竞进者耶七年忽𬒳命主管武夷山冲佑观八年以元职除利州路转运判官兼知利州明年关外艰食公先以本司所储减价尽粜又辍缗钱赈赡劝分免役通商蠲税匄僧牒于朝告籴于隣路以济公忧蜀边着病夫议以风大抵谓制緫节制三司权分而议不一知事者不敢任事畏事者常至失事领帅权者当近边境当拥亲兵有兵权者当领经费当寛用度其他如训忠义覈间探条理甚详厥后四川制阃虽暂徙利州而兵财异掌卒莫能合是歳秋命董四川类省试讫事以病求归十年二月差知宁国府寻命守泸州而公巳出崃八月差知隆兴府江南西路安抚会江东西大旱公入竟罢吉抚州糯米籴本盐钞不以赋民遣吏鬻之淮东籴及时而民不病十二年蜀边𬒳兵朝论以病夫议善识时务且因蜀人之思五月乙未朔除大理卿壬寅除权户部侍郎公力辤未报六月辛巳除寳谟阁待制知成都府公体朝廷选用不敢礼辤乞赴阙奏事不报再移书庙堂请对权相惮其来八月甲子朔改知福州公且行且辤十月丙子以集英殿修撰知潭州公再上祠请乃得提举亳州明道宫十四年冬提举常德府桃源万寿宫明年正月朔除焕章阁待制提举嵩山崇福宫洎上访落以公爲兵部侍郎兼同修国史实録院同修撰三辤不获命谒告踰月寳庆元年二月入对首劝上讲学防近习乗闲次言当以庆暦元祐听言爲法以绍圣崇观讳言爲戒卒言祖宗爱民之意上通于天冝敕边吏不当效尤丑虏结怨吾民上嘉劳再三㑹下诏求言公封章言给舎欲正君臣之分而陛下冝自伸兄弟之恩时朝廷方以言爲讳故公及之九月兼侍讲未半月除礼部侍郎兼职依旧二年六月谢病除寳谟阁直学士提举佑神观兼侍读公求去愈力三年除兵部尚书力辤不拜四月除寳章阁学士知常德府陛辤劝上以修身讲学爲要献唐张藴古赵师民二箴请图之坐右且奏求言虽切而下情犹未通爱民虽勤而横敛犹未革上曰其病安在公曰台諌专论人主不及时政下情安得通苞苴公行于都城则州县撗歛无可疑者时权相专忌人以公言爲难公又奏夷狄盗贼之患惟在处置得冝一曰守道二曰固本三曰通财四曰稽衆五曰爱民上顾问五者何先奏曰稽衆爲先是日经筵进读髙宗寳训彻章公辤钖赉弗许辤常德之命又弗许五月再提举嵩山崇福宫公还故居之上陇贸赐金㑹宗族病弗巳自草遗表其略云望陛下精勤务学恭俭修身屈巳以求直言不恶其讦守信以御外侮不邀其功塞炎荒迁謪之门絶馈遗往来之路疾姦贪以寛民力进恬退以厚士风病革遗令歛以布素不含珠玉不用巫觋浮屠三月而葬又言自陈致仕不可叙阀阅绍定元年十二月已巳晦卒于正寝年七十有二明年三月巳丑诸孤奉柩葬于都昌县汇泽郷枥田之原公自卜也卒官太中大夫职寳章阁学士爵都昌县开国子食邑六百户诏以华文阁学士通议大夫致仕遗表闻诏赠宣奉大夫官其后二人公元妃萧氏国子祭酒礼部侍郎之敏之女先四十有五年卒累赠淑人继室黄氏通判潮州瓌之女封淑人子男五人士充早卒士况宣教郎新知岳州巴陵县事士规故儒林郎宁国府太平县主簿后公三曰而卒士兖承务郎新蕲州都大监辖蕲口镇仓库兼烟火公事士冕承务郎女三人长适成忠郎前监宁国府泾县酒税牛斗极次适同郡陈畤㓜适湖口萧九式长次女皆先卒孙男八人女二人公笃实爱民出于天禀其爲政精宻务尽理道所至捄荒䘏菑蠲逋巳责寛酒㩁裁商征察廪庾谨储籴苟利于民如巳渴饥至议役法尤切切注意所爲条教皆通䟽缜宻可为法嘉泰都城灾公上书时相乞宽党禁人所难言公之行师专以胜残去杀为本封章奏萹必以杀平民戮降附张虚捷为拂天理絶民望失祖宗仁爱之徳非痛革此弊不可以祈天永命自汉阳乘边惟行此志二年湖南所诛惟各捕首恶十数未尝䡖戮一人方贼未平増捕生之赏眡旧十倍或谓斩级亦当立赏公日此非蛮夷比朝为峒㓂夕为省民吾固欲生之耳故首恶既折胁从易散公才命素髙辅以讲学朱文公守南康兄弟亲炙之为白鹿洞书院诸生后十四年见文公扵长沙又述所知行而请益焉其师友渊源盖如此是以理明行修出入中外垂三十年人以其进退为时重轻攷诸近丗名卿而观公之所成就信乎公之所谓才者矣平生所着舆地纲目十五卷昌谷类藁六十卷经幄管见七卷蔵于家公殁之六年士况邸予书曰无禄先君即世墓道之石未有以铭也大惧幽潜未昭将诸孤死且不暝莫如子也知我父者敢流涕百拜以请予毎叹昔之人选于衆聴于国人旁蒐一丗之才仅济一丗之用而且廪乎有不给之虑也后丗俗薄民散才既鲜少又率以党论迭为偾兴一则常以其半置在闲散故才不周用次则乆闲者多君子而小人虽间不肯久也三则弃之聪明未衰之日而用之老疾交鹤山先生大全文集鹤山先生大全文集文集八十八重校鹤山先生大全文集卷之八十八行状祖妣孺人髙氏行状祖妣孺人姓髙氏讳卭蒲江人曾祖祖父迪功郎致仕妣廖氏封孺人生二男子一女祖妣长也温任绸直有仪法迪功怜之以归我王考事尊章无违志于内外属亡戚䟽皆尽恩意以及于僮妾家故居邑外田家卬市亡明日储脱缓急扣门则貣者訾之耕者种食之疾病死丧者处业振赡之予取予求用劢相我王考爲郷里善人王考即世于是祖妣年五十有一矣杜门寡居釐身治家延师教子翕翕有理用不队先志干道七年春饥米爲石万二千浮莩相枕借死吏亡政民至弄兵祖妣慨然召诸子谓曰民流移至此吾幸有衣食业可延旦夕而忍坐视弗恤乎乃发廪出谷民取给者襁负相望旣得无死又免于从乱爲田里患民德之至今先是数丧妇孙后徙邑中小大毕庆子孙具冝歳丙午贡士季子在选明年以庆寿恩得𥘉品封康宁寿考闾里荣之年七十八而卒淳熈十四年十二月二十八日也七子男长敏孙次即余考皆先卒次和孙以后叔祖郷贡进士邦逹次南寿次直行次以后祖妣之兄季二女子适同里髙大成樊居义皆卒孙男七人丙孙淳了翁灏淞渐洪丙孙洪巳卒了翁旣忝巳未进士今典校中书兄弟皆能以诗书持门戸而后髙氏者预绍熈四年郷举复有子聮取科第士咸谓积善好施之应云呜唿始祖妣葬我王考于善何郷辛冈之原建寿冢其旁谓当同穴他日谋葬祖妣即隂阳家问月日则竞持拘忌之说使人疑而多畏亦尝欲置隂阳拘忌不问惟治命之承而或又谓得卜至今多历年所泽郷易圯动或有悔凢二十年莫敢决至是诸父日就零替了翁与兄弟大惧臯缓获愆幽明谋于髙氏叔父去昔之寿冡百歩地名文池改卜焉山川鬰蟠顾揖先壤域虽异而冈相连遂决意翦除以四叔父其配赵七叔父其配髙咸从葬焉用明年某月即窆敢先事状平生以求铭于当世显人冀託不朽党可赎缓葬之谴云知灵泉县奉议郎致仕髙君行状君讳载字东叔世爲卭之蒲江人自爲儿时颕异越常八歳能属文甞爲犬所噬作赋以詈之其间有云逐利不顾则从跖而吠尧爲飬所移则事齐而背汉父师得其文大惊由是不敢以凡儿蓄之少长通六学尤精于毛氏诗旁及子史百氏异端小说率数行下遇有扣质则事词顚末姓名月日语端骆驿无穷以词赋冠郷举登嘉泰二年第调嘉定府峨眉县尉前官以廨圯僦民居君至拓而新之未半歳百废具举太守果山㳺君仲鸿广都费君士戣闻其才摄嘉定法曹永康陈君谦爲详刑使者亦甚噐之取置幕下且除舘授粲遣子从㳺建人刘君崇之伐陈君固请还邑弗听事无细大异席谘之转丞丹稜邑号难治㑹阙令君以次摄以公勤重吏足以文雅服士心听讼本诸义理尝有兄弟交愬而父直其弟者且曰季能食我君语之曰孔子爲鲁司㓂释父子之讼汉韩延寿不肯决兄弟之争议天伦所在丽于法则害于教今爲之兄者旣不能飬其父党绳以令甲则宁翅不祥之离姑令百拜以谢幸其幡然以返于彞也而犹不悛以干于僇则县令风之未至将无词于责敢缓闭合之思乎于是兄弟感泣拜唯而退遂爲父子兄弟如𥘉讼缿因以浸稀俄丁父忧丧塟尽礼甞于读礼之余览前朝史牒叹熈丰祐圣符靖崇观政宣汔于建绍干淳熈元党论屡变国势偾起不常慨然有感于来今乃取制词之褒贬廷论之是非稡成巨编而自以巳意识其后大抵虽以国史实録长编会要爲之据依而一时诏旨训词封章奏䟽则必于先贤文集私史简稽参质以溃于成凡百数十年间一治一乱开卷了然亦庶几爲时事之𥙷非今世类书比也服阕调泸州録事参军前给事侍郎许公奕爲州州事悉经其手裁处明隽许公旣上其绩去之日又以所知荐焉吏部范公继至则君治任将归乃曲留之俾摄帅属主賔从容惟孜孜讲学之务或语及前言往行诵荅如响范公即郡斋修地理书语寮吏曰无踰于髙君者矣首以委付又参以刘君湜史君尭辅君夙夜究心不日而成又取佗人之未竟者爲稡成之世所谓寰宇九域堪舆舆地诸书亦略备矣君复以国史郡乗私志野録参绎贯通凡郡县之升降诸道之分合职官之沿改风俗之媺恶人物之盛衰与夫宣畒丘乗封国江河乆逺难明之事鸟兽草木选蠕细琐殊尤诡异之物皆亲爲笔削靡微不周往往前之爲丘乗者莫加焉嘉定九年正月改宣教郎居数月制置司辟知灵泉县君至则曰县令民社之寄徒自近世视爲冗恶数日待满况此邦民贫地瘠夏赋虽轻秋输㝡重脱又恣吏侵牟民何从出于是取先民格言凡有渉于爲宰者辑爲书寘诸坐隅视事穷晨夜受输者立得劵剂以归无复它日所谓寄廊揽纳之弊又曰今爲令者率以簿书不报期会爲大故漫不省讼且拘以定日民有缓急将焉愬乃立爲剖决立未容决则贮之紫囊俟公退反复筹惟厥明即以书判示两词之人莫不厌服愧谢尝𬒳制置司檄差充类省别院点捡官㑹本路详刑使者护试事始下令曰异时考官往往不深惟朝廷取士之意背公首私吾侪尚懋敬之母枉有司衆皆曰诺无何与同舎大会堂皇上作而曰今有某所某士以某经应选所当笼取衆复唯唯君独徐而前曰夫朝廷以煳名取士可焉取之不可黜之不知其佗也今以公之𥘉公明若此而以是终之无乃不可乎使者爲改容君夷易踈畅洞无城府虽居官亦敝衣羸马不改其度请谒者或以情告则厚加顾予不则善辤焉亲族之贫者歳以俸廪周之戚䟽厚薄各足其分自扫一室繙阅旧书每语人曰人斯须废学则无所措其身以故孜孜兀兀如不能终日下至词章小枝亦积累成编与賔朋语毋问经史有触其机则丝贯䋲聮娓娓不絶或讲论至夜分无勌意所予虽晚出后进亦折辈行与语所不与虽大官䝿人视之亡如也然亦以是狡险者欺之巳所不予者谤焉至其自信则凛不可夺今年春忽觉气血不仁迨夏四月又闻母病于寕川忧厉熏心遂感忪怔淫热之疾迺即白府乞身以便省侍诸弟寻以母丧赴君执书恸泣曰吾何以生爲也于是柴瘠加等疾不可爲矣遂以七月之九日属纩呜唿痛哉痛哉君取同郡安仁计氏生三子男斯立斯和斯羙一女巽早卒斯立兄弟将以今年十二月庚申葬君于眉州丹稜县长宁郷仙水里干山之原与计夫人同兆重惟君自㓜力学考质经传上下数千年如指诸掌爲文不事钩棘和平赡逸自成一家当世之儒生闻人咸共期以逺到而未见有所施设赍恨以殁冝有立言君子爲识其竁以诒世信后顾事严日薄其孤有志未就姑爲撰次其爵里行义年刻诸墓石以竢知黎州兼管内安抚髙公行状髙公讳崇字西叔世家卭之蒲江维髙氏以学业行谊闻于州闾至大夫而家益昌生六男子冡子载故奉议郎知灵泉县次稼今爲朝散郎前知荣州公在第三㓜英悟受学于郷先生杜德称希仲爲文宏以肆声律所不能束大夫与谯夫人持家矩度严程督诸子穷晨夜弗懈公勤礼笃学大夫爱之遣从李中父惟正学周礼未冠巳驰声士林寻着録于成都之学官李子周崟何叔坚德固以国士期之春秋试事必㞐第一绍熈三年大夫以词赋举于郷由是十年间师友兄弟接踵科级公每试輙㞐首选而实大声宏人所忌率降待𥙷生第一葢尝因周官慢朝援陈灵公与孔宁仪父戯眤事有司黜之又尝论绍兴狄难因及刘豫入㓂有司谬谓刘𥙿尝篡晋绍兴间安得此人又黜之若此类者三公不以芥蔕益大肆于学与仲兄二季弟处某时以馆职𥙷外得与闻讲肄之余寒灯破窗泊如也大夫即世公哀不自胜尽瘁䘮葬母心以宁嘉定六年与仲兄各举于成都潼川路转运司同赴类省试公以周官拟首选知汉州许子然沆私其客罗传之与主文何叔坚论议激触移公爲第四入对大问海内人士望二髙风采恨不先睹眞希元德秀爲人言使二髙不爲举首是盲有司也时任伯起希夷尝爲庙堂言政事与议论自爲两途不必徇人言以摇国是于是任爲详定官而蜀士皆不在前列故公与仲兄各以进士出身得官李思行鸣鳯时以馆职校试殿庐出爲人言髙西叔尝拟甲科爲它人所沮録其对以示人至今戸有此文筮仕爲眉山尉八年春视事郡有老妪独㞐夜死穿穴具在莫知杀者主名公以厚赏重罚败贼于成都又白县宰得三郷顾役钱月给部曲不愆于期士爲公尽力盗贼用稀尉廨在南门外屋穨阶圯公作而新之前堂后室东窗西圃教阅有地眺瞻有所眉易治而难服公涖以清严一辞起敬故参知政事李公壁家居于士少所容接而卷卷于公春秋月戚友之会公未尝不得与太守宋正仲德之引入莫府张义立方继至尤所敬礼校试于简号得士监司牧守荐举交集陞从事郎堂差教授眉州以母䘮去官旣除语不及仕工部尚书杨叔禹汝明白丞相请以教授成都南海崔正子与之来帅成都一见竒公未几摄制置使移治利州公往饯之请罢舎选法复养士田葢先是惩养士泛滥之弊以舎法限弟子贠舎选之名虽美而教飬之数十减其六七教官往往以学粮之羡爲媚上之资故公首及之朔月月半讲授公辩析精微音吐洪畅听者属心士之就公飬者倍于昔土人谓三十年所未见公歴控于台梱得缗钱万余以益之増斋庐以赢之转运判官范君仲武由汉嘉守将漕成都颇眷故封俾公校士于嘉同事无小大于公取决未旣厥事以疾引去使者以所得之士率出于公乃上诸朝张义立时爲刑狱使者杨无悔师复爲緫领财赋汪茂明果爲提举茶马皆愿公出其门公未尝自请也崔公抵益昌荐书从置邮以来又荐公请加召用制司荐士旧以四人爲限公官簿居五仅得陞擢之命实庆元年改宣教郎堂差知什邡县县爲广汉剧积弛旣乆帑人告匮公爲更催科之令分额刻期书之于册俾民自视其条目以上诸县官人情劝趋不两月间库筦充羡未几入外省充点捡官首谓士之渉猎浅浮者掇拾关洛方言窜入举文以阿时好最后学膏肓之疾宜痛除之以救文弊茶马使者应文叔懋之时爲主文嘉纳其说揭之棘门凡所拔擢皆视其言而进退之时论浩然归重二年旱明年春饥公发常平米爲食以食之移书张义立请饭饥一月散之日又给一月使者是之所活不下千人又立爲社仓规约俾邑士遵行之至今不废决嚚讼惩鬪狠质明而视事日未中而退纲条旣立百废具脩以其余力寻绎经史容接人士外至桥梁舎馆阛阓术径罔不新美卫元包之宫旧在县旁歳乆榛圯公读其书而异其人爲葺祠宇俾学者知所矜式县有滑胥持吏短长弟兄盘结乆不能去公至白诸刑狱使者迸之逺方人谓非㓗巳者不能县爲防以漑田贰令者往往取徒长之金而私其利虽旱干水溢不恤也公悉更其法第赋役之髙下式竹楗之大小俾民自修官吏不得以并緑爲姦役简而隄固至今爲便用登极恩转奉议郎在邑三年余无丝发扰民绍定元年至利州谒制置使冨川桂公如渊一见留寘莫府先是利东西路分置安抚一治兴元一治新沔自郑损以制置使移司新沔虏尝入㓂损仓皇囬利州人情震惧公谓爲今日计冝循旧比以二帅分治梁沔守卫边场制置使还利端㞐堂奥委任责成庶几缓急不致贻轻纳侮譬诸象奕大将不出宫不临河也又尝谓川秦茶马可分利东西路戎帅可分而不可合时论以爲识时务之要后皆如其言公才资爽亢遇事可否不少囬屈时有饷所属官呉震乙依慿王人陵籍州郡公移书诸司数其害民蠧政断不可举且诵言于衆谓今视蜀饷爲何等事乃付之此辈闻者快其言而疾者衆矣公自度不可留辤至七八桂公姑听其去二年通判黎州寻磨勘承议郎黎爲西川屏翰而备边市马关系重大自奴儿结构难以来率以马直爲兵端事隶郡丞而钱帛制于茶马司毎歳三千爲额前人常頼其赏然歳入輙半之公绥御有法夷落四集一歳之马当前官一任之数茶马司本钱未到乃以他钱代支不足又以私帑继之余直未充蕃部流言公日夜调护关白茶马司先是茶马司移书朝士马直之当发而不发者爲寛剰钱丞相闻之将以充蜀中科降之数蔽蒙牵掣相持益坚及事转急遣属按视始究其实即发缗以偿之是役也㣲公尽言无隐几启夷衅事定边宁不以及格爲赏反以要胁爲罪公一毫不较涖职滋㳟近山有蒙秦化相传爲古烂柯地符溪薛仲章绂尝仕于彼建玉渊书院以来学者讲习乆废不治公修其墻屋轩户将与邦之秀彦肄业其间㑹阙守以公摄郡该庆寿恩转朝奉郎四秊六月𬒳命即眞未几鞑虏盗边羽书络驿尽发牌丁以备战守褁粮积仓伙费醲赏去辄不返又召雄边子弟多至千数百人边地空虚夷輙伺隙或报白蛮踰河而来数几七百公厚募勇士一日而千余人鸣皷杨旌布列髙阜畨落望见夺气屏息甲仗军需积乆刓敝公命工改爲之凡弓矢弩镞刀戈甲胄数皆五百军容一新邻州资其用焉移屯戍卒歳以千人自边衅开益部内守乆留不遣公虑夷人知力请于制置副使仅得其半俾与州卒共守赏罚信核士气懽踊虏知有备乆不敢窥置筹边库凡图囬贸易之利皆贮其中煑备边盐俾土人日用饮食无艰而官頼其用始至帑缗五百去之日盐米杂物多至十余万而它藏名色不与自夏徂秋疾日以亟视事如昔秋末始得报罢之命即忦然曰吾欲退间乆矣苟以是生还爲幸曷甚吾奉法洁身恃以无恐黄公辟书谓官箴士捡雅尚端洁人所共知不识坐我何罪曁堂帖以台䟽至读半徐曰吾不欲乆居幕府者葢以是如抑求郡之侥倖塞覔举之姦贪结憾同列取恶饷所今之得罪固其所矣而吾尝移书数潘福之不可用帅不我听报书具存今谓朝廷用人大阃命将皆我之由是诬天也败蜀殄民责有在矣然而不足复计后九月癸酉忽索𥿄处分家事命魏良贵书之而自题其末十月癸未乃卒语不及私辩不及谤第言无负君亲吾奚憾公积思力学抱负竒伟自爲布衣识逺才迈刑部侍郎呉德夫猎谕蜀公谓今蜀道始平士修不率冝推明正学以厉人心呉公爲建三先生祠人谓知本公穷经折理明畅精诣遇事感槩奋髯抵掌视王公贵人亡如也逮爲吏益以直道自信遇所讥评皆推见肺肝故善者与居喜其交警玄发而不善者并㳺则常病其尽言以招过然善者少不善者衆是故虽见知于善类亦受侮于羣小天分过人自经史传注下逮骚曲记闻博洽名章俊语层见错出絶去畦畛自成一家虽弄翰戯词亦殚极精妙以科目举者杨叔禹与吏部侍郎胡仲方榘兵部侍郎杜忠可孝严以召用请者前崔后桂今上嗣位以贤能才识举士今工部侍郎黄德常伯固与一时监司皆列上之平生着述有周官解十二卷有经史杂议卷歌诗篇卷其言论风指可爲后法者又莫之胜载生于干道九年卒于绍定五秊娶同邑樊氏卒于开禧二秊年三十有四再娶新津扈氏卒于嘉定十二年秊四十有二皆赠安人子四人斯猷斯仁斯和银莬次斯仁以后季弟茂叔女二人长适前绵州敎授唐季乙先卒次适谯似曽内外孙男女九人斯猷兄弟将以六年正月壬申举公之丧葬于县之普慈郷仁惠里坎山事严未及谒铭于立言之君子敢爲次其阀阅行治卒葬如右谨状鹤山先生大全文集鹤山先生大全文集文集八十九重校鹤山先生大全文集卷之八十九渠阳集行状一敷文阁直学士赠通议大夫吴公行状曾祖故不仕妣李氏祖故不仕妣易氏父累赠太中大夫妣刘氏赠硕人公讳猎字徳夫潭醴陵人自太中公徙名数于善化公年十五𥙷郡博士弟子贠受业于里人陈仲思符王明逺公明㝷受易于陈善长元㑹魏忠献张公寓长沙太中公以易受知因得交张宣公于是年二十有三遂从宣公卒业宣公见公弘𥙿䟽畅喜曰吾道其不孤矣两以郷举试于礼部皆黜岳麓书院成以选爲诸生干道三年冬朱文公来㑹宣公又获亲炙焉公每惟圣贤教人无先于求仁自秦汉以来学者失其传乃以孔门问荅及周子程子以来诸儒凡言仁者稡类䟽析以求正于宣公宣公嘉之授以大义勉以体察寻与郡博士异论辤归七年即城北僧舎受徒太中公交游道广公力贫养志不槩有矣宣公尝与其弟定叟枃及呉伯承铨呉晦叔翌皆一时闻人过之张安国孝祥时爲守爲赋四公子诗夏六月甲子太中公卒执丧一循古制不用浮屠踰月葬东郭门外湘中士大夫丧礼黜浮屠自公始淳熈元年公又与賔贡刘枢密珙再以郡守举送誉不释口明年春试南宫遂之婺谒吕成公与语竒之且行拊而勉之曰小小得失亦足以验学力也寻以选射䇿廷中赐同进士出身五月铨试授迪功郎浔州平南县主簿冬十一月视事宣公方经畧广西檄公摄令寻又摄静江府教授兼节度推官郡建学属役于公公一倣长沙校官宏敞过之宣公移使湖北司业刘公焞代爲帅问士于宣公以公对六年春以举主関陞从事郎刘公辟公经略司准备差遣夏五月陆川妖㓂李接杀九州巡检以叛癸酉夜闻变刘公戒僚吏趣发兵公请以沙丗坚将効用军自梧藤趋容効用粟全五人爲之导陈立国以髙州戍兵自化与丗坚㑹调雷化州水军截海道趣漕司转饷募白霞土丁调巡尉吏士以至増邮兵明闲谍携贼党招叛亡贷胁从纎悉毕陈刘公悉如其请贼势益急䧟容雷撇髙化破贵鬰掠陆川博白等凡八县秌七月刘公𬒳命以节制军马督捕以公辅行露潦熏蒸暍死相望公扶持拯疗士感激思奋遂请分军薄贼营爲连珠砦十三以断贼徃来声势聮属贼气浸索将抵贵太守驰骑报贼二千来自兴业谋袭静江上下愕眙公叱之曰第流移者返不闻有贼也刘公以诘贵守旣闻果流移者复郁林刘公徃抚之公夜请曰师乆不功主知故乎有劳不赏有罪不诛逗遛者获全偃蹇者幸免人奚惮而不全且免也刘公于是大㑹将士録郁林之功而诛南流县尉郁林巡捡与其州胥黄益龙翼人人警厉争死㓂㓂穷之海以有备不得前生縳接及贼将彭四十诸人二百六十有五与接之妻孥以献六州八县平建留屯以守冬十月丁未师还十一月辛酉至自郁林壬戍磔接等于静江市脍其肝心以哭死事者七年三月以功迁文林郎爲转运刑狱使者所劾改主管广东路转运帐司𥘉盗起刘公诘刑狱司佚捕转运司乏兴二司惧且怨事平有希赏不得与者遂乗间抵巇刘闻公之得谴也曰是将何以劝功上䟽力争七月丙寅丁母忧九月跣护还里服除赴选注辰州溆浦令先是公以忧乞身刘公亦移鎭湖北刑漕司遂劾公公坐降授脩职郎刘公亦坐禠职罢镇㝷卒公至是受命慨然叹曰平南之役帅属惟龚㧾杨炤与仆三人炤任督捕㧾任居守而始终同患则刘公与我耳吾而不言将爲死公乎遂上书阙下盛陈六州之功谓犯不测者四居甚难者六且曰臣今不负刘焞乃是不负陛下辞义慷慨以忤时相不报当上溆浦念刘公诬谤未白不徃郡守林公栗方馆致之故相卫文定赵公雄守荆州移书趣行林亦其决县介于五谿之间蛮徭歳抄边公拊而诲之相戒毋敢犯士不知学公命欧阳诚之爲师儒术浸明其后郭褎张逵相继举进士风流文献至今有存焉十二年春有王泾者以公之官违年持吏部符代公公去其秌叙复从事郎明年赴选叙文林郎调监桂阳军赡军酒库歳余之官刑狱使者宋公若水以公摄常宁宰丞㝷又以湖南路安抚潘公畤致之幕下且命兼岳麓书院堂长陈公传良来爲守愿得公助潘公弗许会郴桂大饥潘公命还郡赈给公取南丰曾公法率五日计口授泉恵洽而民不劳又请发常平金贷下农陈公从之全活甚衆赵文定公举公之词曰才资有用气节甚髙使在要涂必不负国此知公之深者十六年以光宗即位迁儒林郎㝷又以年劳循承直郎绍熈元年以举将及格改奉议郎知常州无钖县县爲浙右剧前令鲜以善去公使五家爲甲甲有长二十五家爲保保有大长凡一百二十五家则揭其党里姓名于都亭其有不孝不友不婣不恤凡以泯彞败俗合衆而挞罚之若顚连独则以告于县县称给之比及旬歳教行讼清明年陈公以公闻于上谓公与平李接之乱未尝言功而屡讼帅臣刘焞之冤逮及桂阳酒官助讲荒政甚于饥渴诏赴都堂审察三年冬十二月召试馆职四年春正月差礼部贡院点捡试卷官二月以年劳转承议郎三月丙子给笔扎于学士院问以兵财之䇿公对略曰大义不明而委兵民于交病之地此今日所患也靖康之祸天地之大变而古今之所无使南渡以来君臣上下朝思夕勉如勾践之报呉田单之复齐则将必其将兵必其兵且无贿取倖得之门下无虚籍冗费之敝民之力庶其有瘳而绍兴以来厄于权臣之和议干道以来格于机㑹之未集驯至于今又非前比以偷安爲和平以不事事爲安静天经地义䧟溺而不自知竭州县之力以养不耕不战之军不惟不可用于外亦未保其能恬然于内也䇿入戊寅除祕书省正字夏六月召姜特立公率同列上封事命随寝上以疾乆不朝重华宫秌九月公又率三馆之士上封不报退以书责宰相冬十月与同列三上封不报公又自爲䟽以諌㑹庆节公又奏略曰今慈福宫有八十之太母重华殿有垂白之二亲陛下宜于此时问安上寿恪共子职否则无以慰两宫之望词甚切至也五年春遂白宰臣乞召朱公熹杨公万里且曰使朱公端委以立于殿陛之间声容气色必有以感发人主风指意向必有以作兴人心时相纳用焉夏四月又率同列上封事亦自上䟽极言之陈公爲中书舎人以不用去公爲书留之且曰今天下安危之机巳判然可见而未闻有叩头流血牵𥚑折槛之士方且曰是不冝激激则巳甚公不于此时有所奋发爲士大夫倡第㓗身而去不欲归过君父然则身虽退而奚益陈公爲改容谢七月丙寅以宁考登极恩转朝奉郎赐绯衣银鱼八月辛卯迁祕书省校书郎九月丁卯除监察御史其冬以灾异求言公䟽五事以諌一曰服䘮次以答神人之心二曰审菆殿以徼宗社之福三曰寝御扎以专庙堂之责四曰体干刚以强主徳五曰建皇极以正人心是时上趣修大内韩侂胄巳从中用事黜陟赏刑率託之御笔君子小人之势将不两立故公缕缕及之㝷又诏侍从䑓諌言事公上䟽谓求言未广愿更令百执事悉许尽言上将移御大内公又上䟽略曰寿皇破汉魏以来之薄俗爲髙宗服三年之丧寿康属疾以是付之陛下万一轻弃丧次将无以慰在天之灵况太母春秋髙寿成又当大变之后皆悲切不自聊今陛下在行宫瞻前顾后犹有所冯恃一旦舎之以去不知两宫何以爲怀陛下即位以来未见上皇其间必有几微曲折非外庭小臣所能尽言者陛下固冝笃厉精神少纾歳月以俟上皇和豫徐爲祗见之谋何苦爲是趣迫之举而况行殿之次三年之丧所以祈天永命之意实肇基立夲于此乎自后御扎日盛公复上䟽畧曰陛下临御未数月今日出一帋去一宰相明日出一帋去一諌臣其他令由中出不知其几昨日又闻侍讲朱熹遽以御扎卑之祠禄中外相顾皇骇谓事不出于中书是谓乱政熹当丗老儒善类攸归清议所出陛下毋谓天下爲一人私有而用舍之闲爲是轻易快意之举䟽上权倖侧目闰十月𬒳命监掩攅宫十二月集议孝庙配享公谓艰难以来首倡大义不与贼俱生不以成败利钝异其心精忠茂烮贯日月动天地未有过于张浚也孝宗皇帝规恢之志一饭不忘历考相臣始终此念足以上配孝宗在天之意亦惟浚一人议不合求去除江南西路转运判官庆元元年春至部下令曰其有下陵上卑踰尊贱犯贵不孝不友若当官贪残居郷断在役受赇苟以事至必罚无贷其后历官率以此爲首公在江西仅半载爲言者所劾降奉议郎罢归五年夏始尽复元官其冬主管华州云䑓观嘉泰三年春除广西路转运判官广右十六郡漕司歳借盐夲钱有差郡率不能尽偿故比岁靳不与公曰是趣使歛民也即给借缗钱十余万寻宣公旧规修校官辟漕司酒库以爲桂林精舎与同志共学焉甞请蠲静江府昭州折布之钱九万余缗及广西摄官悉从漕司注拟未报三月改知鄂州有父祖死于瘴子孙落南不能归者数百人遮道公命给其归赀夏五月丁卯至鄂州谕民以义利之便凡家人族姻之讼悉以分义爲断尝奏㳂江郡县征啇之弊乞下诸道緫饷之臣考覈岁入而裁其出以惠商旅又请募湖南北茶商以助大师江湖水手以济水军仅及朞岁除户部贠外郎緫领湖广江西京西财赋湖北京西军马钱粮葢开禧元年夏四月也时柄臣议开边虏谍知增戍公移书当路请号召㳂边忠义人以保边埸刺军中子弟以𥙷军实増枣阳信阳之戍以备冲突分屯阳罗五关以捍昌杜境诱窃以谨边隙选试良家子以卫府库且谓虏惩绍兴末年之败今其来必出荆襄军宜有储峙乃併输湖南米于襄阳凡积米五十万石马料一百三十余万石又以湖北漕司和籴米三十万石分输荆郢安信四郡又蓄银一百万两爲万一进讨之备其后董逹守郢孟宗政守随柴发守南漳克有成绩皆公所㧞而襄阳安郢之围亦赖储峙人心不摇闰八月丙寅𬒳命赴行在奏事冬十一月癸未除祕书少监𥘉对首言臣所闻于师友者惟大义是究甞奏䟽先朝及叨召试未尝舎是而言他今纵未能一举以大快神人之愤谓宜简㧞人才蒐练军实使一日有一日之积一歳有一岁之功其次招勇敢葺险要广招募明闲谍大抵皆申述前在鄂州所请而论光鄂当经理江黄当增戍于良家子中增爵赏以募间探择近臣授之节制视前请加赡公峩冠大衣仪状开伟至是造朝䟽畅明亮朝论归重焉然倡议者方指期克复而公所陈二䟽大抵必欲先内后外日积月累使规摹先全异论不揺故徃徃不快于心㑹上流告饥十二月辛未除祕阁修撰知江陵府主管荆湖北路安抚司公事出大农十万缗赈贷陛辤又申前説辟黄榦准备差遣陈椅营田司干办公事弟犹书冩机冝文字明年春二月至武昌即驰遣岳璠董道隆招商分籴三月视事发米二万石粜给各有差米价爲平又念虏万一窥㐮阳则荆州爲天下剧方髙氏有国尝注水爲防号三海先是守荆者虽尝经理而未有绪公用五十余万夫缗钱半之筑金銮内湖通济保安四柜以逹于上海而注之中海拱辰长林药山枣林四柜以逹于下海分髙沙东浆之流由寸金堤外历南纪楚望诸门东汇于沙市爲南海又于赤湖城西南遏走马湖尉斗陂之水西北寘李公柜水势四合髙可注而下卑可限戎马深可舟浅不可揭隄上有路路端有隘而穴隄以相灌注公甞招某方方而履之其后虏骑东至竟陵比窥荆而不敢聣荆州者以此公尝数请募茶商水手至是行之又刺亲効五百人调荆岳鼎澧义勇防城冬虏犯枣阳公谓枣失则郢重郢重则荆危请调㳂江及关西兵未报虏围襄阳徳安亦遣二千人由建阳荆门屯百顷援郢一千三百人由基城马梁㑹百顷义勇千赴襄阳十一月丙午𬒳命节制军马十二月庚戍虏逰骑至官陂迫竟陵辛亥守臣林管亡公劾之请于朝得䕫州路钤辖张荣以八百人援竟陵统领李撗提军五百护送京西参议官魏良忠继徃时神马陂溃军所至剽掠下令招集前后共得万分以三千人援㐮八百援安癸亥除宝谟阁待制辟王观之主管机宜文字胡庚干办公事荐丰忠简赵公之孙纶于朝三年春正月壬午即拜湖北京西宣抚使仍治荆州辟呉竽于革爲参议官张忠恕张岷爲机冝文字弟犹书冩王观之干办公事陈椅李寿朋陈之经董道隆周郁赵师苍准备差遣胡庚罗颕李儒用王垧准备差使康彦明呉必逹王灏黄輶准备使唤魏友谅乞济师予之千五百又分命章彦珍将义勇军金安丗忠勇军皆五百驻龙涴滩市马瑾以义勇千官军四百再援竟陵应城董逵郝恩各将兵援郢陈椅以义勇四千守荆门丙戍虏犯竟陵张荣死之癸巳虏围郢戊戍䕫路漕司以呉曦反书至内阻外猘公爲寝食俱废某自春正月道荆西归公谓其可与语尝挈与分视守备至是驰书至崃中挽囬俾摄参议官且曰其爲我任西事之责公方以襄阳徳安之围未解勤劳夙夜募士入郢责王宗廉以死守而数调大军及忠义保捷分道夹击郢围既解尚有襄安二围乃督董逵李谦亨严江彭国自京山援徳安而趣董丗雄孟思齐㑹黄陂李横雍政马旺仍隷魏友谅约山砦马伸柴发及忠义统领孟宗政昝丗雄解襄阳之围部分既定惟西事方殷㑹彭辂避乱至自金州秦丗辅以失律謪荆公以二将爲问某因请分授民兵付以襄安之围又公请以王大才爲池州都统将万人戍江陵爲讨叛计公遂移书当路请降御扎付大才辂咸任西事㝷又募水军捍江令钤辖赵翰以禁军三百陈宝吉仲以御前军六百扼秭归巫山立栅石门王舜举亦以三百人控均房转归崃粟以待王师俾求一人徃说伪䕫帅禄禧得衢士赵师济请行㑹安公丙矫制诛曦三月戊子露布至荆公率吏士拜表贺遣人劳安公复驰书当路乞厚平蜀之赏壬辰除刑部侍郎戊戍上手书付公略曰书至荆则西事旣平公执书感泣知遇又念江北汉南之地创残未复发缗钱十三万八千赈湖北六万三千赈京西新潼川佥书判官赵彦呐与夔州判官希混进士昝丗忠朱元之等诛禄禧公爲上其功寻又请城荆门应城请以归崃二州专隷湖北未报除四川宣谕使赍诏谕蜀而自以御扎付公有曰比以逆曦负国付卿西讨頼宗社之灵贼不旋踵巳诛然逺方乱定之𥘉犹轸忧顾必得信实之臣单车所至徃宣徳音惟卿素知体国就辍以行其遂疾駈爲朕访求民瘼鎭安羣情如武兴一军兵数偏重今欲分半屯于益昌别命一帅统之卿可与宣司商略条具来上诸有经画併悉以闻且令至沔州兴元府金州都统司犒军五月巳丑发江陵吴竽爲参议官自黄徃金宣布诏㫖王观之干办公事李儒用董道隆准备差遣岳璠准备差使秌七月丙子至夔吏民扶杖听诏以蒋介当黜揭诸行司以丁焴名闻㝷分遣观之儒用徃成都潼川布诏公由果阆至利区画分屯道大安爲文以吊杨节毅公震仲即学官祠焉九月巳卯至沔与安公定议分兵驻利十月还至利首奏杨公死节及李好义有大功皆请赐谥立祠且乞以官田给赐好义之家劾蒋介不忠遂以十二月戊辰至夔将以淑慝功罪归报天子㑹除敷文阁直学士即授四川安抚制置使兼知成都府公惟受任若此无以上报遂列上倡义之士十有五人守节二十有九人去官二十有三人受伪命九人犹以爲未足也复上人才五十有二人以李侨爲首且援王文正公之说曰臣所荐之士非欲陛下一一召用也士大夫旣爲近臣所荐必知爱重若加养成可爲异日用公之心葢若此而人不及尽知也又请蠲赋役以幸蜀民其略曰窃惟蜀之利病莫甚于赋歛姑以养兵言之歳有二千万之供取民百端未易毛举盐课之在建炎緫爲缗八十万后改行引法逓増至四百万今虽数数寛减尚存三百余万缗酒课之在建炎緫爲缗一百四十万后改场店法逓増至六百九十余万缗今寛减之余尚存四百余万产茶之郡𥘉亦无几自熈宁始行榷法至元丰而倍増及建炎改收引缗至绍兴而倍取今爲缗二百余万矣布估不过六州自薛田创于天圣每疋给以本钱三百至建炎不给夲钱而匹二千今爲缗一百三十七万矣以至二百万缗畸零之钱与三十万缗激赏之绢当时固曰军兴暂科事巳即罢其后取之自如展转滋甚异时飬兵费二千万缗今又倍増至五千万矣不知何以爲继两界钱引巳五千万缗今又添印五百万且増一界又二千四百万缗矣不知子母何以相权重以逆曦之变緫所之积耗于妄赏关外转输焚毁畧尽今平贼之后诸军累资俱髙毎歳俸给増添何啻二百万缗军兴之际起夫运粮固不可免地逺者出夫庸是亦权时之冝然有令人寒心者臣始至巫山士民遮道谓巫山科夫五百夫爲钱八十缗以鄙小县刀耕火种裁自给而输缗四万余可类推矣方军事之殷非财莫济顾以蠲减之议爲献似亦不知时义者愿庙堂之上明诏侍从郎省之臣有恳恻爱民之心备谙蜀事者相与讨论来上然后行下宣制緫司研穷节目条列利病凡无名之供烦重之赋一切蠲减庻几与民更始咸𬒳实徳祈天永命无越于斯其言虽不果用人以爲知本嘉定元年夏四月至成都蜀士学于成都者春秋试率数千人弟子员五百余公揭朱文公白鹿书院学规诲之旣又祠周程三先生于学朱张氏配焉俾某记其事多士闻风胥劝学者益勉公念成都爲西南都㑹师少堞坏不足以控制诸道乃与宣抚司列上移兴元中右军二千分屯罢潼绵歳戍五百人又念蜀之楮币旧号交子随闰更易曰兊界近歳以二千五六百万爲界惟两界竝行今乃増印至八千万缗渐不可继与宣抚司緫领所共请以帑金三万两银一百五十万两更自朝廷卖僧牒收囬増数未报而緫领所忽下令于利州收兊人情皇骇公截留九十三界新引五百万就成都置局且谕民以收兊不尽之数行用如故浮议遂止然自是与緫饷者异向矣赵卫公有子曰昱闻曦变号恸不食而死刘公之子曰墍时亦去官而卒偶皆公所尝事者遂併上其事赵公赐谥文定制置使满岁得荐士遂以李嗣文何悳彦度正刘靖之何应龙李鸣鳯上之秌八月乙丑公𬒳命召赴行在候黄畴若到日起发九月安公除制置大使㑹弥羌结连青羗㓂边寻即窜伏请降公欲増戍防捍而安公欲撃之卒以取败二司由是不咸明年四月癸亥解印去七月至荆州吏民迎拜聚观象而祠之公俯江叹曰吾昔守此正两围未解西事方殷尝指夫誓心事幸而济即幅巾还里今因循累岁遂力上归田之请径还长沙八月以䑓䟽落职罢召命五年春三月差提举隆兴府玉隆万寿宫公以行年七十请致其仕优诏不允明年十有一月乙亥以疾卒卒之日禇无余赀帅守卫公泾与漕使曽工部槃爲给丧事诏以前请特复敷文阁直学士致仕寻覧遗表特赠四官致仕遗表恩泽如令云公襟度恢弘色庄而气怡人之有善不翅巳有过焉曰此必非其本心当徐察之与公乆处者咸曰未甞见公有盛气矜色藏怒廋怨而闻言必复见义必爲则勇不可夺从张忠献公闻复雠二字及从宣公又闻求仁之要终身诵而行之以故志豫附所至林立幕府徃徃不下三十人馆士亦数十计自爲吏凢四十年奉赐縁手尽或咎公施予太滥公曰通有无者理之常余少苦贫资人以活今幸有禄可以及人而闭户独享乎迨其乏絶亦处之夷然无一豪追咎也于诸弟尤极友爱均财共产廉逊之风𬒳于国人鸣唿自师友道缺后生末至不及师事前辈侪类涣散典刑云亡公以湖湘之英历欵诸老先生之门得张公父子爲之依归硕大寛深山岳鎭而江河流也使不幸而不及事前軰其亦幸而亲炙如公者犹有以考言行而察丗变焉而暂起复僵多忤少逢方欲引年谢事聚友求志以私淑后学而天亟夺之志士仁人聚泣交吊呜唿是惟哭其私也欤哉奏议卷经解卷杂着卷藏于家元配李氏故湖南路提举常平茆之女归公五年而卒继室王氏故广东路经略趯之女皆赠硕人子弥昭宣义郎前佥书归州军事判官弥庆承务郎孙男女二十人余以受知之乆弥昭属叙公阀閲年行以求铭于立言者乃不果辤谨状重校鹤山先生大全集卷之八十九鹤山先生大全文集鹤山先生大全文集文集九十重校鹤山先生大全文集卷之九十自菴类藁祭文哭杜威州文呜唿天下之生夭寿并区吉凶同域莫可终诘也歳在丙寅余校中祕书余友虞仲易及杨节毅公以书邸余曰子未有室成都杜子仁端人也其亲知皆天下贤士今其子长矣子盍妻诸余未及报寻丐守汉嘉以归明年还里舎余以虞杨之言冝信不复他求昏又明年而委禽焉礼成之夕公与余表叔父一见投分不翅平生仅踰月公死则元年三月也叔父常悒悒念之踰年始获拜公像于成都哭之恸又踰月而叔父死则二年之三月也相望各旬歳安知其遂相从于九原也与哉余与妇各执䘮于服舎卒卒之懽曾不盈眦而无涯之戚殆将终身尚安用生斯丗也与哉去冬余葬余叔父衘茹荼毒曾禾数月而公之子今又以公之即幽之日月告忧患摧心精力遐漂靡所济集益觉歳月遒卒人命危浅呜唿余永无望也与哉衰制攸系义不得先徃以听役于将事者亟驰薄奠姑识余衷傥未即溘去或能援我吊也与之义蒙缟曵素临封宰上爲公一哀而出涕也言不能文神鉴之哉代哭杨端明文复引疾求谢夏五月至京口秋七月除兵部尚书兼侍读未及造朝除龙圗阁学士知建康府赴鎭旬有九日大星陨于府公不起疾诏以端明殿学士致仕寻赠光禄大夫三年七月庚寅其孙令圭以公之䘮返自建康四年八月壬寅葬于小谿县落星山窃惟公平生淑徳茂行出入中外几五十年有诔有铭有功状有䘏章有奉常之谥有史氏之筞虽如余之晚陋亦尝附于前五人之末者知公不爲不详而亦安所措词也独原公之心人所不及尽知者爲辞以哀之曰桂树兮交枪谷陬兮涧涯芳菲菲兮罗生逺迢迢兮孤枝日杲杲兮扶桑招美人兮云旗濯春晖兮暄和骖景驭兮赫戯歩兰臯兮止息遵大道兮逶迟黾夷犹兮索胡绳莫容与兮畦留夷羗灵脩且焉服媚兮胡爲乎庭之麋历灵辰兮圜丘𣢾清德兮神娭壒其征兮有任之徽不可殄兮维民之彞心戚戚其未安兮目炯而怀疑胡椒榝之充帏兮荃不得揆余之思嘿遐情而涕洟兮蹇不留而空归㩜余辔兮郢丘女婉娈兮调饥辍余榜兮汉广方余枻兮涪之湄荃不余遗兮敕蹇脩以下诒蹙苍波兮于逝望重华兮敶词风飕兮助余以太息嗟长缨之浪清兮不觉涕之横臆瞻胶葛今日极歘邮传兮孔棘猘反噬兮夜缟枭横絶兮昼黒搴杜若兮涂潦撷水芝兮茅塞命不可説兮或推而还蜀无他扬兮济事以权弭余节兮旧服揽赤子兮安眠鎭几事于不容髪兮此无素而能然莫吾知兮壹郁谁陈独我眷兮天王圣明纫蕙纕兮余户将以遗夫友朋舟流乎莫届行迈兮靡臻遗余玦兮门畿卑余钥兮陪京期不可兮时逝路漫漫兮重隂猿啾啾兮鸖飞风冥冥兮雨淋癙思兮肝伤往孰与兮今斯今哭袁参政文呜唿耆臣宿弼在今几人日替月零如星斯晨维建安公蚤事阜陵扬历中外今三十春历从入藩翊枢佐衡维忠作纯维夏斯楹万日喁喁白麻在廷引疾求谢午桥幅巾人傒公归帝圗乃廑天不憗遗胡啬厥龄逺道折轴扶桑成薪逝如可赎何直百身如壁等辈生长西㟭自公之西实睠我仪粤来周行日晜衮衣一去不复今将畴依莫往予哭郁陶余思一奠矢诚终古之违哭杨宝谟文国朝以仁厚遇士大夫以礼义婴臣节故士之处変率能随事着见贝贼之变马遂死之邕贼之变孔宗旦赵师旦曹觐死之睦贼之变彭汝方詹良臣死之伪楚陜虏以窥僣呉乂夫死之伪齐引虏以䧟大名郭永死之后此者八十年而兴贼附虏以叛公死之虽然公非诸公比也或向贼不屈或临阵死守而公未有所迫也责望犹后于时贤也以藐然孤踪任六十州向背之机明万丗君子之分伪檄之来引义语寮史寄声诀家人而后屏人闭合饰巾待终从容就义如往如归由是而爲士者迺知所决择也则视前诸公爲尤难也公非以一死爲谅也节义之称不着于平丗非无也欲恶有其于生死者非独贤者有是心也义在生则生义在死则死贤者亦率吾性素其位慊于中而行之以爲人所当爲者耳况在臣子本无毫髪过分事也丗降道微义理不竞而士之拔然自立不污不屈者则昭昭然揭节义之称于天下矣间有遇患难而能眞知实见爲君史一死则又絶无而仅有矣是虽岀于丗降道微脱併是而无之则亦无以爲国矣能始终听命于天地而不贰者矣纪天彞而扶人极立丗教以奠民志皆在是矣有国家者无使全身失节者终其幸而赍忠入地者重不幸则可以正邦矣幸不幸则固有任之者矣某夙荷公知归自万里吊公独后虽然公不亡矣吾知勉矣哭赵广安文鸣唿君乎余之妻之母之弟也昔在辛酉余佥判西川君亦来介漕事始获拜君于成都风规峻严气象开伟一见固心降焉而又闻亲友间具言忠孝实徳古训是师迂淡事业宠利莫挠则益起敬愿交焉君亦以意气相许九二年欵从未始三日不聚首聚輙移晷徃往开醪命炙觥筹猬毛撷醇注芳务广探深循嵩洛关辅之源流以上遡洙泗之传其爲学盖参观徧考而据之以正歴览博识而㑹之于约每使人惕然有寡陋固滞之愧癸亥之秋余将造朝君亦解漕属且别复相谓白昔者俱以职事不获亟会悉露衷臆今皆在行将爲无相见期之别而舎我去乎方轨齐驱度万松冈临流酾酒饭于东门之圃累日捜郭外山水胜处不主于君则賔于我于饮于游于钓于休盖数日不能去君旣先余首涂出萧寺饮之酒日视晢晢耳语刺刺持我母去曰余归杜门求吾事以期无陨吾丗焉耳矣而子也方爲丗用其正学之务母负而志来日浩瀚子行勉之其数以书来母我翦弃余惟其言之衣不忘以汔今三年周行逮得外𥙷还至荆州犹得君手书烨烨累纸陈义悃愊且言宿疾幸少间或尚堪作州余持以自尉曰吾归复得吾良师友矣正学立朝无负吾志固皆吾所当爲然独幸名场利区免于顚蹶可持靣以见君无恧矣舟未至瞿唐手吾妇翁书以君之赴来且曰夙有气疾自闻叛乱愤废寝食而疾剧以至死乌乎伤哉悠悠苍天此何人哉唿巫阳而莫前頫大江而长号自今蔽谁余之启而吝谁余之释哉岂惟余之莫获从也习往圣之格言烛义理之正宗如君者能抜然自立于頽俗末学之中其于西南人士亦所少见者矣吁余今安所复质也矣河山载邈歛莫余待窆莫余送奠羞告悲惋积臆岂独亲旧之情尔哉呜唿哀哉哭女璧海文呜唿歳在癸亥汝生于成都汝母以产余感疾而殂时吾巳得学官之除亟解佥幕偕汝护汝母之䘮以归旣葬挈汝造朝明年至临安吾属汝妳谨视汝时汝饮食冀汝长在吾侧则犹汝母之存也逮九月汝以脾弱因致风癎吾亲爲问药又使医者王永年诊汝旣少间吾仍入太学考试谓当无他不一二曰汝叔翁以书来云汝疾作吾归省状则巳不可爲矣犹守汝药汝数日而卒寓汝于僧舎后二年吾丐守汉嘉不忍使汝与我偕东而捐汝于万里也使人负汝以归越二年戊辰正月甲子穴汝母之墓之左藏焉吾行负神明使汝夭阏痛伤柰何汝其有知其歆此奠以从母于九京也家庙祭文维开禧四年戊辰二月辛丑朔越五日乙巳孝孙某等谨以牲脯酒茗之奠致祭于皇叔妣孺人髙氏鳯娘子先伯父南五郎伯母赵氏五娘子先叔父郷贡进士南九郎叔母髙氏爱明娘子窀穸之灵呜唿自葬我先大父于今三十有五年先大母爲寿冢其旁昔者尝有治命于我诸父曰我死则合葬于是以从汝父于九原也后十四年大母即丗不幸天降割于我家疫疠相寻自是䘮祭疾病无寻日明年四月伯母继卒旣逾时不举而隂阳家者流遂得以拘忌之说肆今年曰山头不白白矣明年曰隧道不明明矣又明年曰墓龙不出出矣又明年复曰中宫不空家蓄一书人持多喙虽皆诞谩不根而人所共疑不敢独异绵歳历禩事日益变越六年辛亥而伯父卒越九年癸丑而叔母卒越十四年庚申而叔父卒是岁伯父之爲族人后者亦卒至是而诸父之存惟后髙氏者一人某等因自惟念自大母下丗兄弟长者丱次者齓㓜者襁今有室有家有禄有子矣使父祖淹延西序之攅而子孙食稻衣帛尚有颜靣以生斯丗乎爲父祖尚安用此不肖孤乎亦欲置拘忌不问以惟事之早济或又谓泽郷沮洳坎隧乆揜今启之以纳后䘮设有圯頽咎将谁执乃稽之礼经酌之人情而又考诸唐神龙故事将合葬后于干陵严善思谓尊者先葬卑者难复于后开入乞于干陵之旁更择吉地取生墓之法别爲一陵且云神道有知幽涂自得通㑹其议虽爲陵墓设然等而下之以用之于士庶人之葬送取义则一乃定议于昔寿冢之旁爲茔距百歩地名文池得兑山卜焉其地可容数穴兆域虽异而冈连势接新故虽殊而䰟气无不之遂命翦拂赵氏姆居左髙氏妉居右二父在后先大母在二父后撰即窆之日得今年二月之庚申敢先事启殡用酒醴牲牢以告呜唿自大父始造我家我大母实相成之诸父皆不幸早丗克绍我大父母者实惟今葬之二父赖焉不幸亦相继零谢逮二十余年縁情起义乃始克以二丗之五䘮窆不孝之罪上通于天虽百身奚赎神某有知尚歆此薄奠以即安于新宅也哭外舅杜威州文某昔官于公之郷迺识公见其容貎恂恂服用简质夷考其行其郷之人曰如其服若容访其亲知则皆蜀贤士大夫也余心降焉而未得也后数年取公之长子公不我弃逺道送将墍余于居凡三日糓敷袵论心情义欵笃始至如平生且别戒其子曰往之汝家善事尔长相尔夫子其俭共是务旣去则又数以书来㑹期我乎莫之春要我乎其家其悃愊无华亦如其服若容余将撰日越以妇迈乃季春之四日致土之毛遣人问无恙未三十里而及公之家之隷遇诸途来讣公䘮矣致书之日而公死之明日矣踉蹡挈妇昼夜倍道行百八十里逮至而不及冯其棺矣余外姑以公之二子衰而逆我矣吁嗟天乎爲善者果不必报乎报而固若此乎三十年州县以考进阶阶不过外郎以资受任任不过二千石今日藩臣以威州奏可而明日公寝疾病以死天胡夺之亟乎循分迪彞不事矫竞不见知于丗固也而苍苍者未知之乎善类惋嗟里闾惊愕而况余舅甥之至情乎薄奠不腆公乎其尚能饮余酒如畴昔将尔予以过余之日乎呜唿哭族兄德先文呜唿徳先甫其眞亡矣乎余生也后不及知公于春秋鼎盛之日迨其知之则公旣耄而体冲虑澹宇静气夷则未尝与年俱耄脱有不知视其抑抑之仪而徳之藴于中者固可推见矧余知公之深者乎圣贤精微之藴百家异同之论二氏放遁之词参稽徧考而融贯摆落以溃于成惟巳之爲不蕲知闻余虽甚愚不肖而粗有志于学仕止必俱馆置必亲观善之益旣足以启发滞吝而诱诲之切又足以警䇿堕偷由是于公益亲公一日谓余曰吾殆将死矣姑听吾去余曰公奚爲是言也不可冬仲朔至之日公执余手而言曰才知有余者其䧟溺深吾子勉诸余闻之悚然明日又与余论鬼神昼夜之藴又明日忽援笔书𥿄曰死生事大惟当澄心静虑等语凡数十字末又及孟氏六等之序又明日则巳溘然去矣呜唿徳先甫果舎我而去邪大化流形聚散同体旣全而归公则何憾而影沉声谢旣自今安所复质也宁不使我涕泗之横集也公今舎我去矣郡袚是縻不克从公于迈尚几有以隂辅余志也呜唿哀哉哭表嫂李氏文鸣唿自嫂之归于四兄也敬共夙夜克相夫子以承姑志环珮穆然闺门化之不幸遘厉虐疾七年于兹暂巳复作靡有夷瘳去年之秋力疾以辱于眉就访良医即遄药喜今年春疾作则曰昔者晷漏之不保眉之良医甞遗我以安矣盍俟少间而再往疾亦遄愈乃果就道会郡有乐事奉姑游豫固无恙也俄而体少不平由是则旦异而脯不同尽医师术穷极万道汔以就木呜唿人孰无疾而至于阅歳之乆也人孰无死而殒于方壮之年安车以来䘮舟以还死生旦暮如梦一觉呜唿哀哉哭杨修撰文呜唿盈天地间人爲物灵匪禄匪爵匪势而荣人鲜克信以胥厥生维公懋徳秉政履纯维进不絿维用不矜维居不矫先民是程厖然秀艾以考以宁无有祗悔是遗子孙有苾其馨媚于堦庭芸芸并区丰悴亏盈奚集全福于公而并有来假守寔亲美仁一见虽旧相知维新欲往从之简书是䋲独于牋素数瞻仪刑或有来谂公体不乎谓适然耳大命以倾讳音之来霣涕失声九袠非夭胡斯涕零鸣唿哀哉耆徳宿齿在今几人日替月谢如星之晨州有二老蘬然独存厉我有士律我有民而夺其一天谁云憎殄瘁之悲善类同心终畏简书徃吊不能归心典刑寓此哭呉侍郎文呜唿自师友道阙天下学士堇堇屈指后生末至巳不及师事前辈名场利区䘮巳爲人者盖不足道也间亦有志则溺文眩博自爲暧昧保残守阙私恐见破如公盖亲得广汉张氏而事之者其宏深硕大槃槃乎山岳之鎭也寛易夷旷委委乎江河之流也其不幸而不及事前辈者其亦幸而识公犹得以考言行观仪刑以闚衆芳之会也某蜀之鄙人早点䇿府偶聮王事海内之士如某者履屐间所不乏也公一见之顷似不以衆人待遇者合堂同席之际靡微不讲罔末弗诹由是之荆之蜀徃徃异席而容礼焉肫笃恳欵洞见膺鬲毎使人惕然有滞吝之愧自公去蜀今四年矣孤根弱质居养移铄其势安能奋然自立以独卒其业音驿虽阔而风声相闻犹足以自儆忽有来谂谓公引年谢事者某曰此礼经当然也旣又闻莫有絷维之者固窃异之旣遂知公不起疾矣呜唿天乎奚降割于斯文乃至此乎殄瘁之悲吾末知其如何也徒见公在蜀仅二年耳讳音之传某与同志之友霣涕失声固也而识与不识聚泣交吊公微权势人微交誉是卷卷者果何爲乎大化流形聚散同体公之此心其与形俱亡乎其不然乎㟭山之江至于衡湘泯然神交共此一水公乎其尚能歆余奠如畴昔㟭阳祖帐之日乎呜唿哀哉哭虞万州妻赵氏文嗟嗟夫人而止于斯卫国之子雍国之归延阁之妇万侯之妻生长见闻不烦姆师终温且任象服是冝云胡弗讹伊戚之诒天有六气人有四时孔惠孔时福禄尔绥哀乐乐哀如何勿思矧是妇事无非无仪夫人之仪则有过之过焉弗节则戾千彞千和违䂊卒以弗支显允夫子秉徳不疵胡不偕老爲家之肥夫前子后哭踊涕洟赴车之来承问恐悲莫往余哭郡绂是縻亟陈圭荐神尚鉴兹哭宗五弟文呜唿天乎何使汝至于此极也汝质聦慧扶植门户将于汝望焉而不自谨疾夭弃盛年婺矛牙妇㓜子今将畴依言念及此涕泗横集郡绂攸系汝病不及视药汝死不得凭棺负汝多矣遣人以奠将诚临风一恸涕笔俱下哭史致政母范夫人文由我者吾不我者天是以夫人事所当然善恶之报则不敢必云不敢必报宁不即有苾其馨媚于堦庭有茁其华交柯并荣或着之节冰明玉洁或秉尔麾风行日揭以体以志养旣尔全孔曼且硕胡不百年晦明之爽遘厉虐疾期饮弗更期养弗卒子前孙后妇号室啼至于闾井爲之助悲仆之假守亦旣满歳夫人之子託在交契虽则升堂仪刑之觇莫我展兮徳容之瞻今其云亡何嗟及矣何嗟及矣聊陈我悝重校鹤山先生大全文集卷之九十鹤山先生大全文集鹤山先生大全文集文集九十一重校鹤山先生大全文集卷之九十一自菴类藁祭文哭外舅杨提刑文呜唿公而止于斯乎生自名胄倩于相阀玩心徃籍景行先正外视寛𥙿而中实缜宻即之粹温而察焉刚方虽州符簜节皆三钖命而位以劳授官以次迁去就始终秉德不疪非若丗之诡获而倖成者某甚愚不肖甥于公之馆者今十有四年矣公始一见以爲可教徃徃异席而容礼焉泯然相投则喜见颜面命酒张饮双亮交照洞见膺鬲盖若不以丗之常壻畜之者脱有小异则反覆训诏亦无留藏毎使人跃然以舒复惕然以警也昔者公所敭历皆在蜀某虽漫仕而投闲之日半之盖未尝不得从焉公之之楚某以守郡义不得徃见胷臆结约良不可任旣闻将自楚返庶知见时以陶近忧犹以自尉然亦讶闲者之何阔也一日公之子以书来谂进使者而问故则公之戢于木乆矣呜唿公而止于斯乎克自抑畏无有祗悔于丗果奚愠也丗论浅隘旣加排媢无巳则天乎天谁云憎顾亦梦梦于此乎生不得撰杖屦以从病不得执膳药以侍死不得持楄柎以歛归不得服缌惨以吊惽惽此心谁其愬之岷山之江至于荆州心契神交共此一水䰟其来归以即安于华蕚之故墟尚有以歆予奠也呜唿哀哉哭宇文枢宻文呜唿天之生公畴克度之旣予其资而厄其逢而啬其终竟亦何爲者邪自公造朝郎闱枢椽宰士史拗东省南曹北门西掖淸资显序阅历殆遍至于析珪作牧专阃宣威则又无以易公盖自是声实旣孚遂仪政路尚谓公不逢邪而始值权臣威陵势压委心濡迹罔克自靖晚居宥府志亦少纾位则有制凡其尊主庇民之盛心推贤扬善之雅志讫未能有所展布呜唿公乎其亦可悲矣夫自义理不竞士习卑鄙而吾蜀之士习隘踵陋顾私患失媢忌成风汲引莫闻尤爲可叹士将有望于公以一洗耳目之陋而有衘弗祛以殒厥身天乎盍不憗遗俾有以大慰民志者乎某景以诸生受知于公他日又得侍同朝甚喜自丙寅请外音驿顿踈嘉定更化之𥘉録前爲权饕所轧者某首叨召用旣辤不获请则将治任以趋㑹离心制荣望日頽公以德爱我亮其鸟乌之情勉徇私请力遏前命俾守郡绂得以窃禄养母某佩荷此意至于今不忘山川悠逺旣不克驰渍絮之奠合以简书之畏又弗克驰诣帐下爲之一哀而出涕忞忞此心将以醴币神鉴之哉哭张致政文呜唿人亦有年公寿而臧人亦有德公流而光仪于一郷闻于四方将子于仕率履弗忘蕃珪簜节孔脩且张藻衣华绶孔曼且长忽然却眎消摇尚羊负陆侯之劒以自放于山顚水涯此又公不言之教而厥子是似寔承寔将厉我有士律我有民维此义方寔关政经仆以晚出拜公于京髙冠长珮烂其典刑德子云爱施及其亲抚歳月之俯迈慨前㑹之难并追遐感其未憗尚新益之是承复念间阔即期中更綟柂江介摄斋前荣忽闻公之云亡宁不使我搏髀而失声也旣寿允臧亦流而光今复有斯人邪简书是畏欲吊不能薄奠申敬癙思涕零哭刘少监文呜唿降年有永厥有不永非天天民民中絶命维此刘君旣戒旣谨不絶而陨天胡不定和平发衷沖约成性资𥙿器周体庄履正早遻圣期服采于廷右府列属昔佐枢柄其在于今寔禆台鼎殆与宰椽俱称仕径君虽无营时所委听谓繇此升言授之政大车彭彭中道而偾父不哭子是谓大顺胡今斯戾其梦其信仆之交君七阅歳閠纪羣之间甞挹清峻夙期云逺大命以近合散消息隂阳之分矧如君者有死无霣我独何爲癙思涕陨俯观人事仰察天运宗周之忧鬰其未憗魂知无知暝乎弗瞑哭表姪女髙氏文呜唿汝亦止于斯邪毓德于家柔静有仪以得重闱之懽心迨作嫔于闻人又能敬共夙夜以事舅姑环珮穆然克有令问云胡不淑而止斯邪古谓妇人免乳大故十死九生是则然矣彼林林而生斯丗者不属于毛不离于里邪而独于汝乎不利也余方以王事逖东土不克冯棺一恸呜唿汝溘然而归则亦巳矣汝之祖母迨汝诸父将何以爲怀邪哀哉外舅杨提刑哀词呜唿公乎其安之乎言膏其车干梁之西不我后先兮遭逢百罹雷虺虺其未愸兮雾淫淫其无辉唿灵氛爲余占将引车而南之心忽忽其未安兮目炯炯其怀疑豕白蹢兮渉波女婉娈兮调饥吾其綟柂而还归乎日暧暧兮髙舂路漫漫兮崄巇唿巫阳而莫余闻兮伤采旄之逶迟呜唿其所我将安之乎突梯絜楹我不敢爲劬躬尽力亦莫我知华蕚之椒珠江之湄山媚水秀云清日熈玉植青葱交干连枝兰膏在室芳醑盈巵四方上下不可以託兮其将反吾之故居孰得孰丧孰成孰亏是将奚极竟亦何爲集遐感其靡巳岂惟恤乎吾私噫哭史帐干文呜唿衆万之生夭寿不齐是惟其常于子奚悲谓今乏才我不敢知独我知者如子亦希形容甚臞学日以肥生理藁悴而昌于诗鈢心刿目搯擢肝脾劼毖之行深湛之思侯藩使传举辟交驰披云骋迹蒙汜是期云胡不淑而止于斯无儿传业有妻啼饥一哀之涕非子而谁歳且更始子遄其归丧死生力所逮爲不敢有忧以愆于仪犹有鬼神尚克鉴兹哭知遂宁宇文侍郎文维宇文氏丗载其英维公受才超俗迈伦夙敡休问迪简在廷皇帝曰咨咨汝弟兄粤昔先正迭爲疑丞维今闻孙遹承家声言食旧德爲公爲卿邦采云亮王心亶宁故典是拘以公专城治理之効靡人弗称溥彼宁川戎考所营将声克颂以假鲁灵晦明奸𥙿体少不平然犹自力以冀有成何恙弗克卒陨厥身我生虽后早识典刑昔侍同朝色予意倾今聮王事新益是承如何彼苍殱我哲人宁不使我癙思涕零神其鉴兹忾如平生哭韩运干文呜唿君在劒之北我居卭之南地之相去也千有余里风声不接素昧平生偶来涪川获聮王事问其所主则阳安刘起居甞亟称之飞乌杨理卿甞与之交成都范吏部则甞所处荐者也问其所不与则见劾于呉挺矣见忌于呉旰矣呜唿斯其爲人大略从可知矣何恙不巳溘其云亡果毅之资直谅之益宁不使我睠然思澘然涕邪奠以招之神尚不亡哭张緫卿文呜唿寛弘者难周缜宻者不大彊济者易过舒缓者弗及孰有能大而周不敢过也而未尝弗及如君之几于此者乎尽所当事而不蕲赫赫之名所居称治所去见思士所以望君者将何如也而爲亲求逸浩不可遏曾谓亡何而丧其亲以及其身也悠悠苍天亦若是恝邪偏駮纎琐之人匪科是营则事鲜济幸生滥贵视人罔极天亦卑矜之弗问也如君而罔克寿则何爲者邪丗道多艰匪才不乂日零月替如星之晨矢词侑悲涕笔俱下哭李郎中文昔有人见子产如旧识得鬷蔑如故知者声应气求旣云匪易而亦有未及一见不交一言徃徃旧识故知之所不若也如某之于贯之者乎相距万里行理之问无时不至孳孳矻矻先民是程靡有二事他日直道犯患奉身去国尝使人劳诸江介且遄其返也手书言报尚期有以相观相切以共图至善之归也庸讵知其不复一见一言而卒以丧返也藐藐昊天而遂恝于斯丗也幸生滥贵视人罔极者天卑矜之弗敢伤也正道直学将以康时否而济人穷也何辜于天而夺之尔亟也民今方殆匪贤弗乂道丧俗薄匪学弗经而又弱一介焉近忧遐感郁其未憗岂惟哀吾之私也代开三兄同诸弟哭叔母文呜唿自䘮我诸父于今历年藐然诸孤异氏同气则我叔母实依黄芝紫兰膏润风雨越兹穉亦彼余滋谓将百年作镇亲䣊晦明之不时以干常𥙿此亦肤理之微疾也曾谓赴车之成而以凶谂欀崩栋折门户殄瘁零丁孤露果将畴依呜唿其自今永无望矣夫悼心失图靡所底告将诚沃酹言不能文哭樊李二表嫂文维两嫂氏収华茂年凄其寒堂未返玄宅畴启龟兆于今告犹适丁斯时以与凶会两兄衘恤属茨倚庐诸幼满前亦各念母前号后踊创鉅痛仍行道之人徃徃爲之失涕矧伊同气俨在衰绖者乎望旐容车明当归穸将诚沃酹庶或飨之庶或飨之哭薛秘书文呜唿充牣两仪皆我同气厚薄感殊正衺习异杰魁如公盖亦无几敏丗所怯敢人所畏天方梦梦人亦愦愦虫飞而朝㑹盈而退隌不呜仗窳不供事而于斯时造辟陈谊事势若兹今罔攸蔇灾异若兹亦罔攸畏何恃不恐幸可常耳帝爲嚂嘘曰卿言是又言陵木爲风所坏此岂小变恬不知恠帝爲歛容天幸敢恃特公卿者苟若而巳公复开陈纪纲未治庶政未立恃幸攸致帝乃太息他人不尔同列厚颜大官羞泚公名以起而祸此始公之斯言爲社稷计而于公卿亦职有利不是之思方茂尔忮舎尔当事维斯胥忌呜唿百人所指幸生滥贵欲其生者乃以穷死是关天运匪公之爲我拘官常歛不抚肂今我衘恤窆不临隧歳路犹崪山泽殄瘁我忧方殷公则巳矣哭将作张少监文呜唿上下千百载前言徃行旧章故典于其成败得䘮如生其时爲其人以涖其事也今有如公者乎萧然一室圗史左右盖丗所谓可慕可说可憷可愕之事举不足以易其傃今又有如公者乎昔在嘉㤗开禧之间某无似阶縁薄伎倍厕周行不四三年而蜀人之更迭岀入者不下十七八人其始终同省者惟公与参与李公及夕郎许公尔今十七八人中之仅存者乃独李许二公与吏部范公而余皆下丗乆矣矧三公者方以祠官之禄里居而某越在哀焭死亡无日抚人物之牢落感丗道之惛怓于公之葬宁不使我寤叹而啜泣乎毎朝㑹无白首大儒可备顾问昔人以爲深忧然则一哀之涕非特爲公出也哭许侍郎文呜唿射䇿应书宁乏髙第名不揜行荣不盖愧充曹牣省孰匪近侍喑不鸣仗窳不供使耸善扶谊如公亡几不矜于誉不憷于毁始㒒与公同堂并峙权门翕霍我宇髙䆳然㒒犹谓此常分尔寻迁起居遂陟显美以郎从官爲中给事有臣次山王社是涖杜晚钖节髙止廉使自曹向吴韦郭郑氏以元舅封以后父贵至于孟韩巳揜前比矧兹后兄亶谓异礼飏于缙綎脣稽腹诽公独诵言成命巳岀次山即辤请遂其志朝奏九重夕逺万里人爲公危公甘如荠泸遂汔庸徃釐东梓弭囏恤隐罔末弗理㑹有介狄阻兵负鄙莫肯念乱胥爲蒙蔽有告于公狄执孔迩公曰吾尝于朝有位吾而不言谁告君父廼爲奏书道所以故借令过实主听公耳魏高平侯文靖公李数白四方盗贼灾异是卷卷者今昔一意数不加罪一巳见忌况嗾使者遽加搏噬呜唿危言直道婉恋攸忮天则不然惟善是芘胡亦梦梦崇降疾厉然犹庶几天欲平治则罔殱良以劝善类终于梦梦公疾不起今年之春狄难滋炽腹败枝披外讧内猘遂使有位以公惩艾坐视生人肝脑涂地吾相或知吾君则未是孰使然天实爲此一二年来频丧吉士欲其生者率以忠死百人所指则乆于丗善罔攸劝恶罔攸畏是关天运匪公之爲仆方在蹙矧得公讳尝欲徃吊属有疆吏告警于我中路而废䀌伤未憗忧结交至匪私忧伤言路榛闭将使狄难未有止戻公知不知我生靡届哭史孟传文自得孟传今二十年破裘败履断简残编嘿坐兀兀疾书翩翩不见喜愠如一日然科举之弊浅末相㳂昧于一惭求容取妍维此孟传虽有弗挻虽疚逾美虽穷益坚提撕𥘉心脱弃俗挛宁以范御班其屯邅不以此获兽禽丘山谓终不逢忽一遇焉人曰是理可必者天屈信之度转续相嬗彼一惭者祗足叹怜人方交称君巳疾颠然则惭者爲是比者爲贤御不必范屯不必班不然则穷搜历览细大不捐荷重揭贵神降之愆我不敢知独伤孟传进不盈寸复推而旋宁其不逢寿命之延呜唿哀哉代南叔诸兄作先叔母大祥祭文呜唿昔䘮吾父无母畴依母今云亡倐又三载忾彼泉户凄其寒屋昊天孔昭我恤靡至大义攸制䘮期有终勉即先庐祗荐祥事居处维旧杯圈如新藐然诸孤惕是遗体莫飬于下不如无生呜唿哀哉呜唿哀哉哭先叔母文呜唿隂阳之相嬗物化之循环此亦天运之常然而衘恤以来有蠲其前则动心惕志擢肾伤肝悽霜而憷露跼地而蹐天非造化之运独有异于间者之三年也昔䘮叔父不自意全十年之间犹有母怜今陟屺而谁念上堂则无人焉悼昔飬之不终怆前懽之莫旋岌孤踪其无依纷遐感其相㳂哀无穷而礼有制服虽改而情不迁纵体受敬身或能图酬于未死而伶俜孤露亦何羡乎乆生呜唿哀哉呜唿哀哉哭张宣义文呜唿同登诸友亲在者几我免心䘮而哭夫子我徃乗传使于遂州君来过我言汎其流曰从吾児于帝之里雪髪蓬舟我拜我起骎骎令子有闻于朝清衢肃轸华毂杨镳胡不百年以永终养东征不复輤裧西上我承王命来析藩珪望旐容车亦言还归徃吊无从矢词侑奠廞其如昔顾我明荐哭宗三弟文呜唿天祸我家乃至此夫自诸父沦䘮中外弟兄相依爲命脱䘮未几淳甫兄舎我而去今仅八阅月外弟亦相从于九原藐是余息亦何羡于乆生也讳音来蔇举室号恸乃挈孥累并走萧寺爲位而哭神亦有知以歆余荐乎否也哭杨通判文曩余摄守武信㑹君爲长于属邑精飬而沈审寛平而刚特令又聮事于潼我警我导我扶我翊方副车之来上胡六月而遽息呜唿屈信聚散虽物之常则然父不哭子是谓顺德忍使八十之亲而至此极也善人之报茫不可谓楄柎衰麻之事所得爲者不敢不尽力虽然是恶足以写余心之伤䀌也哭表嫂李氏文呜唿同气诸兄早䘮其俪岿然独存维伸嫂氏矧余兄南生丗劬瘁年余四十登太常第浮湛黄绶终养莫遂遭惟若此仅缀息视以讫免䘮强从禄仕三十年间嫂亦劳勚然幸有子有妇有壻女旣宜家男将生子蹙蹙半生仅此少慰胡宁未晡戢景于地兄来赴我惊怛失涕爲位而哭偕我妇穉缄词徃奠不逺千里不知余兄何以慰意呜唿哀哉哭宣抚安少保文呜唿天之方懠民靡有臻金戎假息银夏诡盟逹蒙称币青冀欵庭襮顺里睽孰罔孰真内奰外覃孰抚孰宁何恃不恐福于王明其明维何鎭梁徂荆英英安公荦荦产仁仁之云亡志士失声曾未数月梁亦陨星同诏并峙犹惧国轻又弱一人天威孔频昔歳单阏鸱义血人有在者晢有溃者黥裒兇蔓毒赤子昏醒公惟无出大憝再清胡不牧马士不弄兵赤子晏眠妇织男耕视公未至川臊谷腥视今年春淮甸震惊掀蕲掇黄此乌可泯如千丈松磥砢轮囷虽多节目可任栋楹公今巳矣事变日新岂终无才如公英英畅练军事究谙戎情囬翔西鄙几四丁春则匪骤致积习以成缿筩摘伏隐户罢征闭门谢质保境息民图惟厥终以逊名卿公则奚憾我忧方殷汎汎舟流渺未有程天命难谌人心孔塡一哀之涕匪蜀父兄哭刘阁学呜唿天下逹尊曰爵德齿君子三乐父母兄弟有才教育无事怍愧虽则云然彼事与位与伦与教命有攸制无德居一孰权其二有一愧怍二乐弗遂乃知古今惟命惟义命乃在天义则由巳矧如公者乐极尊备俯仰𥙿如维今鲜俪今春与公尝论是理公荅曰然吾庶几此了翁造朝道出渝水公不我忘以言追遗相与共观虞侯仲易叹公声画气老神邃俄以书来江陵告我谓公疾闻凶音巳叵我率亲朋荆梓故吏爲位相向欲哭复止犹觊传闻或与实戻曰乆地遥前闻狎至抚江长号夺我人瑞尊有不磨乐则永巳何恃弗恐惟今之世鉅人长徳爲国元气苟尚有存无间中外如玉在山余润旁漑奄其若斯天意方懠天匪公懠宛宛赤子行迈靡臻舟流莫届公惟不知则亦巳矣知气未殄幽明一致歳晏风寒江回山瘁怅怅独立靡所止戻呜唿公乎毋我翦弃尚如平生隂辅吾志哭李参政文五月辛酉哭后溪翁六月甲午而又哭公耆徳宿齿欲见无从风流文献罔以考终岷嶓之西邦瘁国空虽天降才曷其有穷岂无后出可配前踪独嗟人物如千丈松培埴崇长非一旦功自文简氏才识清通下渉虞𥘉上穷帝鸿靡遐不纬匪末弗攻公生其间熏炙贯融上下千载挺其遗风乂参天縡竭力劬躬人谓斯人三出勿庸晦明之愆以离鞠凶其在于今忧端猬蠭露立赤子鼎分诸戌兼収衆逮犹虑弗充日替月零天其梦梦矧如了翁早荷奖崇今年造朝道出故封公巳得疾体力慵犹能三日燕豆歌钟感新道旧慷慨发衷孰知此觞永矣无同怜俜顾影于江之东缄泪书词以寄哀恫哭阁学叶侍郎文呜唿合散消息隂阳之分奚独于公感深涕霣匪伤吾私我忧孔殷舟流莫届行迈靡臻匪学弗济匪才弗乆苟尚有存母间中外如珠在渊如玉在山木石何知枯润所关公居海濵奚与人事海内同气眎爲荣顇门墻孤峻基宇邃深披剥传注贯融古今东南诸老収声戢影轩裳所忻公力未憗前年爲诗寄我鹤山去年贻书喜我东还精神风采英晤踔轶言论风指间见层出迨我造朝公诗未赓公书未报公体不平然犹私谓人畸天耦天如有意则俾单厚胡然藐藐不吊我师三朝旧人所存几谁年开八秩不爲夭蹙天隲斯文宁有绝续独嗟入物如千丈松封植培养匪一旦功日零月替世道攸系公知不知我未有届哭王常博呜唿权㓙旣殒圣断日新吾谓曼里必𬒳选抡将与同德之彦扶危持倾以乂我民而止于斯吾将以谁讯邪曼里夙禀良质虑淡气醇居中则引义以劘上𥙷外则节用而爱人盖姦慝之雠而忠信之伦小人之忌而君子之亲积氛未靖公屈弗信厥旣靖之而殒厥身然则屈伸之感天邪人邪或开之先或推而旋或輓而前或揑之颠谓天佑善苟亦无然临风一恸有泪如泉爲时数感匪私其亲哭杨尚书呜唿天之生材其几何秊自拱把而合抱人将頼之以持危扶颠而吾䣊之中又弱一个焉惟公道广而猷迈气和而虑纯进而着定出而蕃宣有言以见于世有德以及乎人歴中外余四十春纷内奰之相仍眇事几其无垠莫乂匪贤莫巩匪天而白首耆艾之士如月星之丽晨公又弃去吾将谁亲三十五秊之交至于渡泸又相后先方行理之踵问忽讣音之堕前合散消息虽隂阳之常分而风舟沸鼎之中吾独伶俜其可怜北巖之趾卢峯之顚与公旧寮及其吏民爲位而哭癙忧酸卒歛涕爲书又以告于有神哭高嘉定呜唿吾哭万里百有余日而又哭公云如何䀌世之论士或以科目或以官职吾观万里邑小而迫然士生其间者非无科目之患名之浮于实实非无官职之忧位之溢于德如公之贤才名才名四十年仕宦八千石此白屋之所甚荣而公退然无矜色于彭于嘉悼志之不行则惧去之不疾行其心之所安循乎理之独得无苛取于斯世无厚望于造物胡亦夺之尔亟某藩绂所縻吊伤未及辞以矢哀不觉涕泗之撗臆也哭虞仲易提刑维宝庆三年冬十一月戊子追降朝请郎靖州居住魏某谨遣家隷明冲以酒脯庶羞之奠告于故某官虞公而系以词曰天之方懠民罔攸蔇言所当言而人疑其幸变爲所当爲而人谓其轧巳恐䛕相师贪暴寡耻苟一日之安则有一日之肆腹败枝披内讧外猘此何时也而越秦之相视学之不讲其流祸乃至是若仲易父则天生是人以拟缓急之备者也昔在先正唱明大谊风流文献子孙是似公生其间培以父祖诗书之泽开以宇宙清明之气瀹以师友道义之渊养以世更甞之味志足以充其学才足以逹其志其尤着者阳安守御之绩䕫崃保伍之利迨乎梁洋之间比隣节授又军政之攸寄暮民垦荒歳入巳十余万讨此在经济之胷仅陈其一二而惊愚骇俗巳无所容其身于斯世沧江之濵习湖之涘顺剥而遂困硕蹇而亨否渺世纷其无垠屹金石而独止使得若人参诸宇内何难之弗济而又弱一个焉嗟善人之难立而正理之果不可恃也合散消息隂阳之常分公全而归则亦巳矣而悠悠斯人莫常安处抚事怀人涕笔俱下呜唿哀哉哭茂叔兄维秊月日具位魏某収家记伏闻谦四宣教表兄讣音谨率妻孥就本州威德寺爲位而哭而系之以词曰嗟嗟吾兄而殒厥身勤约以处巳畏谨以得亲友爱着于兄弟而恩意浃乎郷隣愽闻多识不溺志于词采正色直道不受变于邅迍嘿坐兀兀疾书翩翩虽疚逾美虽诱弗挻同气之伦类爲世用而兄不一遇焉借曰得失有命顾不可少假之秊乎去秊之秋手书谆谆谓苦胀疾艰于屈伸旋闻入冬疾巳少痊而相望数千里终莫能以释然亦谓以半生之坎壈岂不能贸数歳之迁延胡爲凶问忽堕乎前犹幸斯得闻诸路人而彭门亦以书来此冝得诸族姻惊怛失据其梦其信藐是羁穷五溪之频疾不问膳药之齐死不陪哭位之聮蛮荒一恸涕泪撤泉哭张义立提刑郎中维年月日具位魏某谨以禭奠敢昭告于提刑郎中年兄张公之灵呜唿聚散诎信隂阳之常理忽然爲人以立乎两间亦安能凝立而独止惟是非邪正之辩着乎人心阅千载而靡巳吾友义立儁厉踔伟不可径而造如断山絶壁无所丽而立如乔松鉅梓州符使节所居称治此特义立之发诸事者而事亲之实德事君之诚意则可以贯金石监天地虽不幸中身亦庶几尽其道而死平生之交越在荆鄙义立之䘮其母以殒其身也曽不得尺书之赴比其知之则巳易眞而从祭缄词寓哀无废友纪纷内奰之相仍耿遐忧其未弭睠生人之靡届嗟逝者之不可起呜唿哀哉尚飨哭张大监维秊月日临卭魏某谨以禭奠昭告于某官友兄张公之灵呜唿二气之运有诎有信有阖而无开乎如吾行父曷爲一斥而不复长徃而不来也自䂊公雍公以儒学领大闻维师魏公以笃诚佐中兴世济猷念则有宣公之学识端明之器业是纂是承宣失其传茫茫坠绪端明有子维吾行父阅变乆而择善明徙义速而立徳固耻贪得而苟容或违律而弃度独正色而尽言虽九死而不惧建绍干淳之风烈犹庶几其是似方电激而雷轰倐风号而雨止民之无仪不容于位民之靡届溘其永巳呜唿载之以岷峨之灵培之以雍魏之泽开之若是而传之若是然则善人之世亦有时而不可恃邪楚山苍苍湘水洋洋遡长风而永号邈千里其相望呜唿行父其尚予享乎哭叙州弟呜唿昔在我大父有子七人以其一以后髙氏自诸父即世二家兄弟相依以生今其仅存者髙氏六千石而魏氏之从惟予与汝予仕王朝得罪南迁汝贰成都汝守简守敍行理之问歳时不絶知汝尽瘁民事宣昭令犹奋身戎行绥靖王略汝德日懋予心亶宁上恩厖鸿俾予以故官还里汝数奏记予问道所从出讫于十月之望手书尚歴歴也㰕舟䕫予忽手凶问长号永叹几不能生呜唿予将谁望矣乎汝之齿少于子汝之自持其身则瘉于予而汝犹不可恃乎我祖父辛勤立家呜唿其自今谁与共守孤穉满室自悼至壮谁其字之而教诲之乎汝蚤有立志绍闻畜德学脩行明仕于州县忱谨肃括所至称治今而止于是乎是岂惟天祸我家方时多匪才弗乂而又弱一个凡在善类不汝䀌伤乎道阻且脩㓂戎爲梗抚棺一恸悠悠其何期乎衘哀矢词间道驰使以谂诸殡庙党頼我先灵数旬之间得反其田里则尚与其二三孤图所以送汝终事凡汝欲爲而未及者予尚有辞干责乎呜唿哀哉尚鉴兹乎尚飨兹乎哭郭兴元呜唿自弃捐边关诲盗延敌而毁封破域矣削弱监牧专利委责而䦧墙鬪室矣金缯事虏饮欺茹诈而堂皇四辟矣有功弗赏有善弗纳卒叛弗戮将骄弗戢而龟玉毁于箧椟龙蛇生于几席矣于是公受任于多故之余挺身于羣疑之侧矣衆蓄祸于八秊而公持巵于一日衆投戈于散地而公缨冠于同室矣旣幸生之不忍则一死之皇䘏矣自靖自献虽爲臣之常分而言不巳从事不已岀则一死之奚益矣我生不辰离邮蹈绌南迁来反则公之逝䰟邈不可即矣悠悠斯世靡有夷届而公赍忠原穸矣一奠写哀何嗟及矣何嗟及矣尚享哭杨季穆知县伤哉穆乎命何促乎岂民之无禄乎何遇人之不淑乎儁明开亮生不笃乎修㓗愽𥙿行不得乎何开之大而成之蹙乎何予之难而夺之速乎天运茫茫吾将以谁告乎伤哉穆乎伤哉穆乎生刍一束其人如玉呜唿吾犹有望于尔似尔续矣乎重校鹤山先生大全文集之九十一鹤山先生大全文集鹤山先生大全文集文集九十二重校鹤山先生大全文集卷之九十二挽诗任冝人家声门九㦸庭秀树三株阃范闲金燧林风莹玉壷未经亲绛幔何遽作黄垆凝睇两竿竹醇情一束刍支大监四海李南纪蚤从山斗韩耻檐兵部米宁着大夫冠人䑛黄金笔天颁白玉棺平生一厚字千古薄夫寛嘉兴张寺丞壮气凛横秋如何老作州有儿官左墄无地办莵裘木落湖隂瞑书沈塞外秋佳城千古恨树静晚风遒韩主簿当年门列三株树马足骎骎桐未韩谁谓平生萤雪事姳名盘古榜中看不趋益守杜国辅醉伴邻翁王庆源一代风流盖棺了空余翁仲惨青原冯校书髙志峥嵘局九州直从人表着先筹青囊书在鬼神泣黄绢辤髙冰雪羞槐里但知矜折角兰台无复问长头玉棺夜入青云去山是人非白鹤愁丹稜杨子金气象古君子渊源朝大夫里门车下泽客舎马青刍霜栢寒逾劲庭荆老不枯只愁儿返哺不及见飞乌杨经母范氏大父生逢丗严君死守城尊章全急义娣姒得贤名夫子行无玷男儿学有成典刑今巳矣风雨送红旌于眉州士爲谋身虵有足人于嚚讼䑕无牙狱书一落于公手不识从来豪大家南浦冬隂飜手雨湓江春涨打头风乖逢命耳吾何戚赢得三州桃李丛老鴈长云横蜀道归鵶落日倚江城摩娑少日生祠记忍听虞歌薤露声赐冠帔杨氏賔筵笾秩秩宗室𬒳祁祁琴瑟鸡鸣御山河象服冝六珈不偕老两髧誓维仪一代贤公子堂堂鎻繐帷严霜六月降老干四时春事阅三朝旧年开九袠新母孙相与命辈行独斯人蹇我幽忧乆伤心倍等伦李参政夫人张氏涧谿苹采采夙夜𬒳祁祁琴瑟鸡鸣御山河象服冝西悲零雨日南望殷靁时彤管今犹美归荑不及贻衘命龙荒日危机唿吸闲内言知勉正时事迄多难误国头颅去和戎使节还至今爲厉梗抚事不胜澘王寳谟宁怀会稽绶不遗帝城书仕止四千石年开八帙𥘉倾囷除旱魃防岸免民鱼欲识恩田广衘哀到小胥泸江鲛夜泣柳庙鹤秋飞零露伤兰颕凄风撼玉徽焄蒿恍兮惚精爽是邪非岂必存亡问吾知全以归昔我仕龟城犹能友宁馨记曾㪺别酒俄遽隔泉扄顷刻成三丗凄凉隔九龄䰟兮谁与作吾友许公铭郭宣教趋义古君子辤荣真丈夫里门车下泽于舎骑传唿霜栢寒逾劲庭荆老不枯典刑今巳矣宰木叹羣乌蟠鳌孙通直趋义古君子辤荣真丈夫泽车欵段马古锦小奚奴老树檠苍干脩庭拥碧梧发濳无巨笔斜月照龟趺何府君林泉间冨贵缣素老功夫古树檠苍干脩庭拥碧梧只安车下泽不侈骑传唿轧轧成都道还家日未晡槖装随寳劒将水过荆州丗事云翻手客程风打头空囬剡溪棹莫挽海山舟欲报何嗟及堂堂閟一丘袁参政奕奕万夫望才名四十霜重来陪讲幄三入位文昌地辟南㕔峻塼重首折行脩日未旰弭节复相羊耆旧晨星似公胡不憗留竟成青坞去莫返赤松游时事方欹枕天年不到头独余经在笥衮衮付公侯生丗恨不蚤庚申始识公象衣垂綷䌨长珮奏璁珑幸甚蝇依䮲居然燕背鸿灵輀送无路泪洒霅溪风乐府君缣缃迂活计屋壁老功夫月暗乌声逈霜寒鴈影孤江灵知孝子天赋厚耆儒䞉馥多沾丐于今道未臞大雅云亡乆流风尚典刑赋登司马室诗授伯鱼庭不及瞻郎罢犹能识宁馨芜辤书琬琰敢齿蔡邕铭赵广安蚤志周程学期闚孔孟心人知行马贵我爱隙驹隂秋树檠苍榦霜空耸翠岑一生迂事业造物作知音星陨南昌日枭鸣蜀道时孝诚移地轴忠泪洒天涯尽巳皇它恤求仁不复疑卫公精爽在足尉九原思珪组曾分寄经纶未究才冥心求巳事真气养玄胎月遽中河落兰先白露摧若人嗟不淑天意谓何哉谯修职风髙鸿影只秋逈鹗飞双桐㡌人耆耈纶封泽骏厖欧书曽肆力古调孚同腔且幸碑铭识无从亲扣撞韩少谟早年豪气盖区中晚歳頽然一病翁负许才华竟何事有皇上帝岂梦梦据鞍新息困壷头欵叚何如弟少游马革褁尸吾愿足不然肯向死前休镜里孤鸾背影飞庭前玉树向人稀尚思别我成都去忍听虞歌薤露归郭孺人一性根原匪自今厥生异甚理难㝷因思出腹恩难称不恤伤肤念极深雷殷饥肠旋歛蛰春温好语解移隂堂命服蕃孙子天报还渠一片心陈隐君新息亡人过关西畏巳知䄂无漫灭刺门鲜在亡辞庭下荆三树坟前桂一枝堂堂风木恨掩泪读邕碑宇文泸州笃信寕违俗质行非近名室无官烛泪庖有甑尘生吏不知厮卒家母役叟兵兹犹余事耳彻底是真清风壑昻脩榦霜空突翠峯介然疑苦硬行处独从容不忝南轩嗣奚惭北学宗巫阳招不复暧暧日髙舂陈緫领士处宴安日咸歆节谊名范阳徒尔憷河朔莽然平慬识浅利害恶知眞重轻开禧忠义传吾得扈农卿举头西日逺满扇北尘污病巳关心腹吾何爱髪肤变名逃越难微服过啇都忽复天开霁依然只故吾闻诏弹冠日頽然秃鬓翁当肩百钧重卷𬒮两拳空旣上供军㝡方修给饟功大钧那可问曽不愸留公潼川孙监税平地九折坂通天一片心宁甘门肮脏不与俗浮沉方授纵横对忍闻虞殡音平都秋月白精爽伴王隂廖巴州区区白屋一生酸落落朱两鬓班篆水秋成苍氏冨字江春暖玉人间二千石禄人常有九袠年华夫所悭手种芝兰香满室堂堂归去住青山王处士槿篱山下屋桐帽水边村遗子方寸地传家北四言芳荪生夕秀衰柳带秋昏千古堂堂恨青云落泪痕史制干晦甫菑川元自属公孙竟䇿词埸第一勋理有是非宁挠夺官无大小只忧勤纷纷白地皆滩瀬豁豁青天亡片云满腹诗书竟何用泉台暧暧日西曛崇庆通判杨君长珮髙冠集翠𥚑华途落落仅题舆官无小大皆行巳理有是非宁问渠赋似长杨犹悔作材如雄劒独藏余方相掩泪催归去遗藁空存子政书罗承事人爲浮名若挂钩夫君知命独休休寒乌落日风林晚老鴈长云夜壑秋宝劎装留松影里黄金籝在架籖头便随丹旐堂堂去宰木号寒起伏牛张隆州行马门䦨宰胄巍髙冠长珮独委蛇紫微自有申公学太史还从从祖知静嘿无非蒙力处功夫全在不欺时故家遗俗寥寥甚忍听虞歌薤露悲计处士我之外王父早歳识殷州落落双蓬鬓萧萧一衲裘天时四不出人事百无忧事业虽亡试全归闷一丘致政宋君䆫寒研泠一生酸坎止流行百念寛劒骑巳荒江北草简编归伴室中兰孰痴孰觉从渠看真是真非只我观掩泪方相人巳矣广平遗録仅留残杨隆庆夜雨撼雝渠春风载毕逋畏途揺短梦壮志束长湖如此竒男子终于朝大夫鲜原千字诔頼有少公苏孙夫人庄重知爲女寛和解相夫母慈均衆子妇道尽皇姑春日鸣抟黍秋风撼毕逋尚迟彤管笔宿草卧龟跗程节推入官当是学优时政学尤知念昨非鬴实剖争眞识变寳刀佩信解知几人谋是处虽同好天理当然识者希易箦遗言无一愧死能如此庶全归从事郎致仕史人爲浮名若挂钩夫君知命独休休东都门外蚤辤禄西岘山前不入州告第书归泉壌底满嬴金在架籖头当年勇退称三老此老胡宁不憗留雅州教授杜君衣冠不但数城南百丗诗书味孔甘夜半辤金知畏四璞中有玉刖寕三䆠情本与秋俱薄旅梦毎惊春未酣巳矣参军谁喜愠一帔緑水鎭涵涵成都教授史君藁干迂事业讲授老功夫日暮乌声急山空鹤影孤髙谭霜皎㓗及物雨昭苏巳矣公何憾于今道未臞杨夫人行应珩璜女子师荐修苹藻大夫妻礼门揔是行持地䆠海元非爱欲泥翚翟相传犹白鳯鹓雏可伏胜黄鸡柳州念妹嗟何及令德章章银笔题杨修撰早辤天子诏晚挂大夫车文雅三朝旧风流二祖余眼前甲乙石胷次丙丁书自古谁无死前休得似渠东都方枕奠方鎭尚根盘不得裴中立谁承田季安威稜行阃外声绩在朝端犹使江阳隷闻风亦胆寒玉树擎双榦灵椿老一株林泉闲冨贵屋漏静功夫靖节自爲传耆英还有图碑材徒鎭石此墓不须䛕宇文枢宻人物眇然甚天胡不憗公北风鸣槭槭西火乱蓬蓬襄鄂谁专阃江淮孰揔戎是应当馈叹曩日鎭江功夷攷公言行真成肃愍孙星枢绳懿武月殿嫓隆恩契阔成三丗凄凉隔九原壮夫襟上泪併爲两师垣唐昌文重葩殗叶露华浓不忝家声得似公休息生灵牙颊里转移事变笑谭中却将仕宦四千石换取寛闲五百弓歳路今归仙寿里春来原上𥿄钱风通直郎史君亹亹南陔意孜孜北学宗片言销巧诋三语剧崇墉正喜云随歩俄惊日下春楼前半轮月依旧挂长松刘少监端重嗤浮俗深沈烛事几上天陪将相宥地枢机辰告言犹在朝回事巳非空贻郎罢叹不见子行归天子龙飞日东征与子同俄将满舡月换却打头风志尚观其始规模识所终人才眇然甚胡不憗遗公游监丞论激回天力身开夹日勋危言起平勃苺胆落伾文泪洒衡山月神凄蜀岭云若微刘柱史千古閟清芬冰至人犹玩波頽力不支揺揺路旁梗炯炯日中葵学道长身健忧时两鬓丝竟揺天老眼卑以寕馨儿张运判之母吕冝人昔在伤皇辟子行犹不归婺矛牙居言有则䘮事礼无违轲母三迁教莱儿七十衣至今霜月夜松竹带芳徽锦郷闲日月象服俨山河冨贵吾无羡平反尔几何相依在歳晚不竞得天多欲报无终极悲风振蓼莪髙承事长身拘矮屋雅志压华顚巳矣宁非命猗其尚有传饱餐广文饭不击陆侯鲜惜也文明县耆英欠此贤家涪陵闻风唐御史得意古周官治郡当如霸闲居略似潘慈庭春后寂书幌夜深寒漫有一区宅传家地自寛罗监庙春风擢擢秀阶庭歳晚悠然物外身不把簮缨伤野趣肯迂劒骑拂天眞种成坟上一枝桂空老堂前百歳椿郷里善人今巳矣龙门送客一酸辛马少卿重葩殗叶露华浓不忝家声得似公言行端和今丗楷貌心醇质古人风直将趋走二三节换取寛闲五百弓如此名卿縁手尽同时更送竹溪翁费参政鼎鼐谁无宅人间昼锦难秋风三径老夜两两峯寒有志时看劒无心晚据鞍行藏付千载反覆要人看党论危疑日几微细𥙷缝平舟行浪穏暖气拆冰融风雨千闲屋酸咸一鼎饔人才关国夲谁念昔培封曲突有危虑扣阍无隠情挥戈羣啄害断鞅一精诚斩错终何𥙷征辽祸巳成惟公独知我劝主不言兵虞万州妻赵安人妇言加妇德公子嫁公孙澹泊于心慊纷华入耳烦晋秦称匹国韩姞烂盈门乃与其夫子十年江上村江上有何乐萧然吾亦忘午眠春寂历晚歩水沧浪倦去推门入忺来索酒尝清风郡复见江阔莫云长樊仲恂母太硕人李氏梁君遯丗偕妻孟崔母祈天爲妇唐身是六朝人物旧眼看三丗子孙昌人知翕翕味方隽谁识耽耽意㝡长犹恨年龄不满百仅成三万五千场范圣问之母孺人史氏是中无一物快活不容言以此行州里留之遗子孙寒泉鸿鴈影落日鳯皇原三复幽堂志夫人不死存江州司马安君当年风雨嵴令原共挈兇颅奏凯旋弄破峨眉山月影慵移湓浦荻花舡浮云都似梦中觉妙句犹于身后传肠断美人湘水隔慿鸿寄泪识新阡李怀安郷邑赖蓍龟天胡不憗遗与人交乐易处丗事平夷甚矣吾常者伤哉今巳而抚时怀牧守忍泪读刘碑张隐君触事无非学非儒果误身体中识天地笔底定君臣安乐堂前月希夷枕上春是应家有子不止活千人临卭张夫人之葬某旣先事爲之识竁今日月有时而某俨在衰绖义不获徃弔文不能爲文以侑虞殡命儿冲代赋殗叶重葩两大门只慿道义丗昏姻养成气质槐爲芷发见仪容竹有筠自是子能爲国士何须女必嫁官人丗衰俗薄昏成市三复碑铭愤满巾黄夫人之葬某新有䘮不得爲文以侑虞殡命儿冲代赋夫人心事与天谋钱镈功夫歳晚収秸鞠声中春满羽毕逋枝里月横秋将雏欲上空回首食蔗才甘不到头况是我翁方念母两郷风雨一般愁成都杜五一府君之葬某新有䘮不得爲文以侑虞殡命儿仲代赋尚记维川死今年又哭公琴声辤夜月书叶卧春风儿女数行泪亲朋十九空我翁方念母忍泪课儿冲吴府君人夸骂贼与尊君我看闲家与事兄更识爲人谋质实便知处巳事分明夜䆫残梦鸾离照风壑哀号乌失声从此长宁郷下路两山明月一般情史冝人勉夫惟有义爲舅可无生不是多闻识那知眞重轻子从观处化身在吉中行况复无余憾堂封勒蔡铭家承事崑火玉孚尹乔松冬夏青尘沙吹海立风月半䆫醒适意问芒屩无心待屏星风流那复见食报在宁馨史致政口道先生易躬行君子难浮荣残梦觉活计一般酸日晚乌声急风髙鴈影寒行藏付千载反覆要人看王冝人门谱谁夸郡姓强是家元自孝廉郎长来伹识诗书贵老去不知簮珥香吏部生涯缾里粟夫人宗事槖中装他年点检挈菴藳宁愧欧公志薛杨李德迈鸣嘤出谷邈难亲断鴈辤行不可羣论事期期箝在口逢人頟頟齿穿龈干坤许阔犹有碍风雨满前如不闻肠断天津邵夫子东篱掩泪立孤云知崇庆府致政何君外监名父子元方难弟兄鹤空黄壌梦鴈续紫霄声山逺玉无胫春多天有情至今溪上月犹傍碧梧明不把英雄彀移爲仕进媒邑獒群恠吠灶婢亦惊猜且効功成退宁须兴尽囬芸芸终有谢赢得早归来任重庆诸任方衮衮惜也大任君曲突人谁信扣阍天不闻胆随豪满干齿爲愤穿龈莫挽泉台恨周箫咽涧云前利路运判冲佑李君笃谨宁违俗清淳不近名几多岐上泣独自吉中行歳晚露沾草山空霜满荆南溪后月夜的的爲谁明从橐心知旧枢庭肺腑亲不从唿尔食宁独曵其轮呉子杰魁士黄公忠荩臣所知非所厚亦足验爲人杨仲逺属我铭先竁元符事益光十年黄壤梦再丗短松岗楼外焄蒿集阁前名节香吴钩无处挂刍束寄诸郎程隐君歳凶缾粟罄屋破禇衣单地寂鸟乌乐天髙鸿鴈寒坟前晚生桂露下草催兰只把存耕处令人反覆看通直致政姚君一生官偪仄几处狱平反夜雨滴归思凯风唳泪痕竟令驹入梦莫尽桂销冤点检慈恩旧秋空几断䰟乐隐君人畸天则偶俗隘我常优谩道蚿怜鼈终成鹊避鸠蹇驴花露晓孤鴈稻云秋想见招䰟曲人人说少游许侍郎杏园春接𬒮蓬省夜分灯权相不吾以贵人惟子憎虽云殊爵位均不愧交朋顾影追前事悠然涕满膺近事君知不王心莫与宁融风薄台里秋雨暗前星鸿集稻梁少虎嘷川谷腥人才关丗道歛涕爲公铭峨眉主簿乐尹心随处验舜乐切身看春味注胷臆秋河悬笔端胡爲铁研弊才脱纻𫀆酸天匪梦梦者吾于由也观髙公权之母郭氏妇道始衷终宁过三者从髧髦维我特蓬首爲谁容但识同心处宁拘异域封坛前两溪水昼夜自溶溶杨处士丁年巳分与时违便把书棚嘱付儿峩岭秋寒千古意符谿春暖一筒诗彩云来往吾何与草露消磨我自知含笑黄泉应不恨桂华犹有未开枝教授致政李君冠盖任云浮门前日夜流不爲盱豫悔肯作浚恒羞科第聮五叶诗书闲一丘芸芸终有谢赢得早归休魏抚干同姓又同升知君莫我深磨人三寸铁行已四知金雪栢擎苍榦霜钟振晓音若人今在否抚事一沾襟韩圣问蜡貌宁违俗规行不竞时苦思头没膝勤诵涕垂頥州县频劝驾藩方尝俛眉飘零竟何益风雨嵴令枝黎州安抚赵不爲软语混光尘独把刚肠敌丗纷读史功夫头没膝疾时风论齿穿龈慈乌反哺终违志断鴈辤行不作羣犹有宁馨传素业爲求佳传贲丘坟知广安军勾侯突兀双楠树翘枝照户青春风吹湑湑秋雨立亭亭蚁梦迷符竹牛涔兀屏篂但令根本在有茁媚阶庭知合州赵侯悃愊古循吏寛和郷善人鸾宫六老会月墅四时春转眼园松老惊心宰木新来迟伤杜牧賔主揔成尘家夫人江郷推甲乙家史自名门作配昔相友流风今尚存三珠方秀媚双劒忽飞骞丹旐莲峯路悲云落日翻知叙州史侯便乘龙歳去吾䣊果何观春味注眉睫秋河悬舌端仁心随处见民事切身看十载升堂梦堦庭茁紫兰齐安郡向夫人祥符名相裔元祐宰臣孙展也晋秦匹烂其韩姞门丗纷冰似冷壸范玉如温千古峩眉月争辉北客䰟蔡推官之父母与伯父母人生宇宙皆同气况此根心贯一机安用有生衔父恤只愁无德报春辉挂芳春老伤何及树静风号愿竟违更恨母慈临诀日嗟嗟季役未成归冯夫人解道先天易能哦击壌诗只因居有习母谓女无仪在姆师逡立从夫妇得咨暮年尤慰意玉壻作门楣费华文谨厚传燕国寛和似蜀公材猷今丗楷论建古人风阅丗心犹壮忧时鬓巳翁芸芸今有尽归去得全终三鳯齐飞日相期到白头一丘生处乐万事死前休风急啼乌夜霜零断鴈秋怀人竟何极缄泪寄西州张运判悃愊汉循吏咨询周使臣知心三坐主报国两门人綵绣方趋户丝麻巳在身至今寒食路孺慕镇如新李郎中太息金泉守西归空好音孳孳求友意恳恳爱君心谋道身多阨忧时力不任怀人今永巳爲丗一霑襟解道公行止江东老父兄羣州垂瘵死肤使爲更生民𥙿身逾瘠时危命亦轻浔阳江上月犹傍谏书明武康主簿呉羯末夸羣从凝徽肖一之风花揺切梦梅雪照诗脾日短乌声急天寒鴈影悲广轮髙隐地千古一涟洏天台张氏兄弟静将物理验良知父母恩深报称微羣动芸芸看夜息万生点点发春辉错居宇宙犹同气况此根心贯一机理道亶然人莫究是家兄弟庶全归度周卿之母蹇太冝人八十三年雪桧身直将簪珥当冠巾生儿须拟范孟博论士亦知程伯醇在约能令家有塾居闲肯使食无賔丗间爲母皆如此扶值三纲不乏人朱邵州杏园犹记赏花同忍看前旌照眼红民命一丝悬晷刻仁心触处作春风棣华韡韡天伦厚湑叶裳裳丗泽隆万事纷纷縁手尽只将孝友诏无穷袁侍郎学术趋平实年来似寂寥岂无先后觉未在始终条此老能深造诸公独后彫平生寄心事髣髴见鱼朝肮脏常三黜脂韦或万钟芸芸终有谢炯炯此何穷雏穴皆鸣鳯生涯仅老龙轮囷忧丗抱抚事转冲冲㳟挽宁宗皇帝内禅踰三甲中兴㑹百年归疆才汶上勒石未燕然忽怅龙髯堕旋瞻燕翼传遗民满关洛南望涕萦涟玉册宗昭考宁王德比纯宫庭天事业庙室祖精神遣奠俄廞马书言痛获麟人穷天亦慼雨雪故连春呉府君笃信宁违俗徐行不竞时与人交乐易处丗事平夷甚矣古常者伤哉今巳而龙山春夜月长照鳯皇枝陈寺丞人物晨星似如公正献家皂囊眞相业黄卷旧生涯胡不愸遗老而兴大耋嗟天髙那可问泪眼爲麻查圣主贤诏愚臣荐士书髙冈看治鳯灵沼蛰潜鱼时数自信诎帝心谁戚䟽仓徒扰扰穷逹不关渠有子知乎否苍生命益危共伤周赫赫谁呌庙譆譆随处皆螗斧何方不茧丝斯人今巳矣抚事转伤悲樊迪功白鹤招人反旧庐旧人落落晓星䟽正伤邢璧埋黄壤又叹燕椿非老株不见登山灵运屐空悬下泽少游车死于平丗君奚憾鸿鴈嗸嗸未奠居叙州弟与女爲兄弟前年五十年并驱骖接革偕立雁差肩此意春融洩中年俗紏纒毎期身蚤退白首对床眠祸我天何酷子归自古诚女孥俄别父宗直亦辤兄家难巳稠叠冦氛方满盈分明天有眼不照此时情人物寂寥甚天心分付谁御戎伤畜缩讲学病支离吏横民重足时危命一丝若人天亦靳抚事转伤悲杨子礼事业古人谋寒镫耿夜篝正青诸老眼枉白一生头荦确秋难熟崦嵫日易収可怜鸿影断老泪滴监州文彭州二仲婵嫣起清修自一家践涂中险阻宰郡晚光华气𦦨奔金虏威稜憺鐡耶料应九峯下朝露泣姚花赵德安甲申露布告诛曦丙戍巴台巳磔禧或谓禄非汉患谁知田李遗唐危安州得祸闻人说荆莫上功惟我知三十三年旧寮友朔风吹泪读残碑杨叔介尚记少年场英英兀老苍鄂不齐挺秀兰茁竟摧芳老尽凌云气悲成捉月狂若人竒且折此事费平章张通判亲摹都水监文采白云卿奕叶皆华贯夫君独屏星滋滋熈丗学蔼蔼擅诗声耆老彫零尽从谁正典刑鱼耶孙氏可堪风撼木不见雪盈簮婺矛牙纬愁春昼儿书课夜深米盐母我累惸独是予心未报熊丸苦寒堂服巳廞仲女荆江春梦断虞殡夜䰟孤未及陪宗室应难祔舅姑一时母从子百歳妇随夫此礼縁情制临风老泪枯武康军佥判师君换却野人服衣之从事衫人忻牺𬒳绣我笑马羁衘客静闲尊禁身彊阁杖凾典刑那复见宰树閟窑严杨极父髙堂元祐脚下泽少游郷自得林泉趣不登声利埸年方荣四豆日巳下三商有子翁无咎存心味更长史合州昔忝东川使知公才谞长莫邪宁是利薤本未爲彊横槊悲秋塞凝香送夕阳边关正多事感慨卧龙冈孺人谯氏门闾冰似清谯女复苏甥幸有室家乐宁无兄弟情㓕鄫虽未忍归卫不容行独殿诸昆后鸾封贲九京李顺庆蜜绍方闻学亲承太史传才资元近厚辈行最推贤七任二千石分符三十年天廷无一迹归伴壑龙眠髙开国并游英俊半归泉何事夫君又弱焉廉退风标留万口勤劳心事入尘编团团故歩八千石落落浮名四十年除却江东肤使在一时旧话向谁传髙龙学蜀自开禧后西垂畏廪秋更经两单阏尽弃五边州新沔依同谷中梁恃武休匆匆移米岭往往阻金牛嶓冡略逋㓂益昌随解舟近犹趋劒阆逺或至渝涪弃守侪民旅奔军齿㓂雠乱生宁有豸衆溃巳无鸠伯也伤时乆民兮作巳忧升沈随分定行止与天谋髙尚辤丹诏低囬佐碧油封疆资屏翰原隰頼咨诹事变方濡首人情苦掉头誓言捐一死力与障横流固分爲忠鬼安能效泣囚诀辞贻子弟壮语骇朋俦愤极拳穿爪兵交血染髅不随蜍志在甘逐逺巡游志士闻风起顽夫背面羞公身无复憾疆事更谁筹学士标龙直文阶列禁游湛恩沾骨肉新庙贲林丘三禭虽云厚百身安足酬逰䰟如可作近事亦知不惩败从娄敬交邻激叛侯未论轻汉鼎长恐误梁瓯后吏谁荓螫前修不憗留玉棺行有日丹旐送无由渺渺河山隔皇皇兄弟求非惟在原急亦爲念宗周赠赠易数雍尧俞京君明受焦赣易其说长于灾变分卦更直日用事以震离兊坎爲方伯监司之官凡近数月逺一歳所言屡中史号唿大呌遂谓房用之尤精嗟夫易以占往来天地之消长万古之废兴且莫之逃今以能言逺一歳者爲精之尤汉儒之陋可知矣考之传况又未必能言及一歳言乗传奏事及涌水出近一月逺数月耳逮其不宻失身乃不自镜见京易未易疵也特其传数而不论理易者少之雍君颇有志于学推测休咎历历如见无徒効汉儒托经传数则几矣赠资中王彦正风水说祖宗山陵自永安以后皆在嵩少之北洛水之南冈阜演迤互爲拱揖登永安县之西坡望安昌熈三陵在平川尤爲卓絶盖其地势掌平凡一百十有三项方二十里栢林环秀万安山来朝遥揖嵩少考其始𥘉营卜则安陵惟旧而昌熈以后乃以太祖生于洛阳爱其土风尝欲都之不果末年因西幸叹曰朕生不得居此死当葬此遂谒陵登阙台西北向发鸣镝中其所曰我后当葬此他日弓劒旣返即其地爲昌陵而后来皆因之始亦不过以鸣镝爲凖盖非有某山某水之说而至今隂阳家咸谓东南地穹西北地垂爲角音所利故能乆安利不利吾不得而知也而独知夫𥘉卜之意爲不若是也爰蔇南狩庶事草剏隆祐之䘮权卜于会稽而朝向适又与永安诸陵相似亦恊于音利有上皇山新妇尖而隆祐攅宫正宅其下吁开寳之行营蔽自上意绍兴之权厝事出仓卒而山之朝向前后一体又于风水之说不相戾丗盖有本不出诸此而未尝不出诸此者也资中主生虽本以风水名家而心目旷逺善识统体且能传诸卦义裁之以理非史巫纷若之比余一见而竒其有识㑹离忧患俾营兆域主賔一语乃决不数月乃克襄事主生辤去请余言以信其说余固有感于风水之多异说而溺焉者之不知返也乃书前说以遗之以见夫王生善发山川之閟而人之得王生以发之而俾死者有所归皆非偶然也生乎其敬之重之母忽赠术士杨坤开禧二年余自馆职𥙷外普人何大圭善论太一数谓余曰子姑待之蜀且有乱余行至巴崃闲而大圭之言验迨安公以戮曦闻余始还里蜀人往往能道曦未授首时事谓眉人有杨坤者能先事言之今观安公所题果信前闻之不诬也天下之生乆矣一治一乱盖气数屈信之变使然有不容巳者虽天之爱人不能使之常治而无乱然必爲之生才以拟其乱国虽靡止或圣或否民虽靡膴或哲或谋或肃或艾是理之在丗闲盖了然若此而士之聩聩者徃徃一术士之不若甚至辱身䘮节吁其可叹矣夫抚卷慨然书而归诸绅赠太素陈纯术家者流自秦汉以后盛于丗者巳有所谓风角遁甲七政元气逢占覆射挺专须臾孤虚望云省气等说其末益蔓则又不止是然大抵囿于隂阳之器乃若察脉以知吉凶则于人之血气经络往来消息之度而得之较诸他术最爲切近如毉缓识二竖子犹是易事至毉和遂能以君之疾知而觇其臣若社稷况一身之近者乎陈生挟此以游诸公闲数有竒中其术不爲不精矣今自遂而归成都也索余言又书此以勉之赠王彦正嘉定二年余以心制里居宅兆未卜闻资中王直夫雅善青囊之术即具书币致之居三日余表兄髙南叔拉与登隈支山过蟠鳌镇历马鞍山未至山数里直夫顿足而言曰由长秋山而下干冈数里其下当有坤申朝甲乙出之水子之先君子其当葬此乎下而卜之果如所云遂爲今长宁仟旣又爲余言子未有室居子之先庐𬒳山带江其上有山与马鞍之朝向若相似然隈支爲巽巳峯实当其前傥知之乎余曰而未尝渉吾地而恶乎知之曰余以气势之所萃知之卜之又如其所云由是即其地成室是爲今白鹤书院直夫又曰书院气势之所钟当有以文字发祥者余乃约十余士之当赴类省试者会文其上是歳自类元王万里而下凡得七人其不在得中者后亦接踵科第或以恩得官莫有遗者又曰白鹤书院虽得江山之要然此地堙郁巳乆今一旦开豁呈露则家于是山之下者其余气所钟亦当有科级之应是歳余弟嘉甫与邻居谯仲甫同登即七人之选也先是贡士题名于浮屠以问直夫直夫曰若在七级则当七士后皆如其言凡此皆余一歳闲身履而目击者自余类此者不可胜数恐歳浸乆而忘之姑随笔书此以记赠术士孙守中先王盛时瞽蒙与皆得食于乐正大师小师教之眡暸者相之不宁惟是凡穷而无告者皆有常饩凡瘖聋废疾者各以其噐食之盖盈宇宙闲无一民不属焉所以共明命而同气也降春秋而此意亡徃往推筭之伎以煳其口而听其自爲飬上之人不及知也吁亦旣可悯矣而孙生不特自爲养也又将推此以教其类则不亦重可愧乎吾䣊士苟相与扶持之尚见瞽相师之意云书龙恊惠事余自潼川造朝龙恊惠以笔史从旣遣还复思其人从范殿撰借使久之未至余以辠去意不复我从矣抵于湖恊惠闯然来逆余且请爲范公进所撰地志即驰还靖余爲言穷陬绝裔安以笔史爲其归服尔事保尔禄养尔亲畜尔孥乃尔乆计则口呿目瞪若弗㥦志即而问之对曰昔也朝廷法从人所争趋岂欠一贱隷故犹豫弗敢前今曰渠阳逐客则前之争趋者去之此正小人愿效奔走之时巳白吾父四方上下惟主所命余叹嘉之听其竣事而自至亡何踰岭蹈谷跛曵以趋于靖敝衣粝食承事朝夕视异时事余于潼不懈益䖍㑹副使阙彼当次𥙷请于今侯不愿速迁且俾后来者居巳上夫即新而弃故趋利而辟害耆进而耻退乐嚣而恶间往往士大夫有不免而一郡史能守之不渝此岂亡见而然哉恊惠方守其说而余惧其以是取憎于俗也遣之使归而识其事于册云赠术士游大有五谿天下穷处靖居五谿之穷而逐客又其穷者盱江游大有挟术而来言纚纚可听乃请一言以探穷呜唿其果有见耶抑其穷未有愈邪余雅爱顾顗之语人禀命有定分非知力所移惟应共巳守道信天任运而闇者不达妄意徼㚔徒亏雅道无关得䘮或有问于游生者试以是告之安知无以爲然而济其穷乎送左轝归庐陵临卭魏某读易至艮㑹庐陵左行之东归书以赠之易中光明多爲艮发盖人心迁于物则蔽闇止其所则光明是以大象申之曰君子以思不出其位曰所曰位人心之本体所以官天地而命万物也止非其所思出其位则志爲气役物欲外迁而光明内蚀矣呜唿行之尚敬之哉重校鹤山先生大全集卷之九十二鹤山先生大全文集鹤山先生大全文集文集九十三重校鹤山先生大全文集卷之九十三䇿间武学兵机䇿一道丗率谓汉𥘉军制徇秦凡命将出师率多中叶之后选用之详然尝取其一代制度则有不然者髙帝知人善任量才授职诛秦蹷项所向摧拉者其将非时英卢韩彭等辈也主闲廐也而名廐将主辎重也而名重将将如林之师而名林将将筑城之兵而名城将弩则有弩将射则有楼烦将骑则有郎骑将以至谨畏则谓之谨将勇特则谓之特将随才而任之使得各尽其用焉不特此也并两骑爲军翼而谓之骈隣卫军行之止舎而谓之税卫掌军门则有门尉掌旗帜则有帜志掌蔽遮则有寨路执予执盾各有其职车司马骑司马之各効其用长队将二队将三队将之各因其才而游击将军以游击爲事长钲都尉以长钲爲职盖虽一枝一能未尝不兼收并録也此等名号随时建置而𥘉无定制邪或秦楚问固有是名也然皆见之于楚汉未决之时而海内旣定如前所谓诸将之号乃不多见何邪当时如木罂击豹囊沙诳龙与夫睢败泜胜汉亦屡阵于水矣而独无掌舟楫之将何邪魏赵齐楚折北相继而此等诸将乃未尝有显然可见之功以垂史册何邪岂又量才授职有所拘而不得逞耶或贵乎择人而不必徒泥乎名或所重者在主将而其余皆无益于成败也反覆汉𥘉任将之制而有疑焉试与诸君啇订之䇿问一道问古今治乱得失之变未尝不自下情之通塞始工箴瞽诗道谤市议此风降三代而无闻焉不谓汉而仅存遗意也自髙帝十二年燕王之立始诏诸侯王而议之见于史者始此自后刘吕主王之议昭灵尊号之议稍稍见于史然不过及于二三大臣而止也文帝至代邸丞相上言与列侯宗室大臣吏二千石议其议几若广于前矣而即位未几收帑之议止于平勃肉刑之议止于苍敬列侯九卿而下胡爲而不得以预谘访之末邪然贾谊爲愽士每诏令议下先诸老先生而爲之对而后元之诏亦曰令吏二千石愽士议则是比六百石亦得以预议焉又若𥘉无定制何耶建武昭宣元而后筑朔方之议及于中大夫挟弓矢之议及于光禄大夫侯史髙之议及于博士罢郡国庙之议见于议郎议出于小臣而可行则罢珠厓之议违二府而从待诏贾捐之唿韩邪保塞之议违有司而从郎中侯应虏使欲降之议违公卿而从光禄大夫谷永朱博得罪不以将军二千石而废谏大夫胜等之议王家得罪不以骠骑将军御史而弃少府勐等之议𥘉不嫌于以卑抗尊也议出于大臣而可行则入粟屯田之议皆大臣辩论而不决者魏相一言而罢行如响𥘉不嫌于以尊而抑卑也不苟同不挟和不顺指而天子临决可否亦未尝以大小爲嫌几若有公天下之意较之髙文诸君议不及于小臣似若有广狭之不侔何邪然言路浸广而治日益降岂其徒爲具文而未必若髙文之诚于听纳邪抑外庭失权而朝中加官之士更相论难其议未必出于公邪反覆一代之制而有惑焉试与诸君平章之类省别试所䇿问第一道问是是非非人之良心也不以职分之分合而有异同不以时论之向背而爲语嘿古先帝王钦承后帝顾享率吁羣献布列有位越小大谋猷罔有攸伏将以使人罔不自尽昭事厥辟曁我国朝列圣相承屈已稽衆尤足以尽羣下之情不特分建三省以钦谨出令也中书宻院分职授任各班奏事事有大者始得同进故有中书进拟有宻院进拟有三省进拟有三省宻院同进拟其别盖若此赵明与西人战郭逹修堡栅二府不嫌于异议唐淑问除左司谏陆佃等罢侍讲而侍御史谓非西府所当同进副枢欲取中书断案而传尧俞持之李清臣爲吏部尚书而王巖叟辩之宰相欲用韩缜鎭北门而韩忠彦争之自今观之二府同列未始不相亲也至于国事则公尔忘私凛不可夺抑不知是非太明亦有伤于同寅恊恭之义否乎不特经由外省许其封驳也关移台谏先事究图设有奏陈曾无嫌虑故台臣论陈执中而谏官不以爲然諌官论蔡确而台臣以不言罢去至于王汾爲谏议李常爲中司杨畏爲察官台谏亦互有抨击自今观之台谏同列冝无所矛楯也而于先朝旧制不相徃来虽以长官亦无关白遇有当言空臆无隐抑不知善恶太明亦有扬已取名之嫌否乎然犹以爲未也侍从之臣职亲地近论思献纳惟旣厥心盖不惟转对可以尽言也或不时宣诏以备顾问不惟经筵有以进对也国家有大议如濮园新法河防边奏从臣皆得以昌言之熈宁诏书谓言善而不用朕有厥咎道之而弗言尔爲不恭所以望于从臣者若此司马光辤副枢亦曰臣未受恩命犹是侍从之臣于朝廷阙失无不可言者然则副枢虽尊返不若从臣之无不可言乎自今观之所谓从臣分曹列局各有攸司谓于朝廷阙失无不可言抑不知论建太广亦有越职言事之嫌否乎窃又有疑焉祖宗盛时二府合之时少而分之日多以分者爲是邪如韩缜以中书独进拟而私姻戚曾布以宥府独奏事而挤宰臣则分者得爲是乎以合者爲是邪如元祐囬河之役二府之议适同而迄于贻患则合者得爲是乎惟台谏亦然以异者爲是邪始元祐四年以谏官之请而尽罢丞杂以下则得无太甚以同者爲是邪如元祐𥘉虽台谏各兴长官同对而当时巳不谓然矣惟侍从亦然以有言者爲是邪有如溱襄奎绛以议论不阿悉从外𥙷则若将不可以有言矣以不言者爲是邪有如范纯仁所谓侍从之臣优游养望退有后言则若又将有官之讥矣尝三复旧典于其分合而观士气之屈信因其同异而察治道之进否盖有感于中而不能嘿者诗曰不懈于位民之攸塈卷卷之诚愿与诸君切磋究之又一道善爲天下者敌之强不足畏敌之弱不敢忽顾吾所以自治之道何如耳玁狁孔炽我是用急此以弱敌强也而侯谁在矣张仲孝友则敌虽强而不足畏蠢尔蛮荆大邦爲雠此以强御弱也而方叔元老克壮其犹则敌虽弱而不敢忽故凡忽弱而畏强者皆事外忘内者之爲也尝攷诸北狄之始盖自山戎玁狁至于冒顿而其地始大东抵朝鲜南距长城西接乌孙北穷瀚海匈奴旣弱鲜卑嗣兴蠕蠕浸衰突厥踵盛囬纥仅破契丹崛起女眞垂弱鞑靼骤强虽其种族不一兴朁无常而迭相更代长爲北边之患其间惟秦皇汉武长驱深入汉和唐太亦事穷征而卒莫能殄其遗育岂天地间固不可有阳而无隂邪契丹之始至不足道也自入后魏其名始见于中国爰曁五年稍僣位号间扰疆埸太宗旣平河东声势响撼取幽蓟如振藁耳然亦不过旋师于幽迨其主少国危而复伐之乃以名将锐卒衂于歧沟此何爲者哉虏席新胜之余䖍刘我边垂荡揺我鎭定至于咸平景德以来势益猖獗而乗舆旣驾虏折北不支委命下吏永成而退夫太乎雍熈以我全盛之力而不能乗虏衰弱之机咸平景徳以我宴安之乆乃能抗虏鸱张之势岂胜负果不可以人力计邪萧英刘六符之来旣厌所欲萧禧再至又决弃地之议故治平熈宁以后虏势益骄我师西征未皇北顾元祐以来复主和亲迁延至政宣以后则虏巳爲女眞所噬不能国矣二虎交毙我疑若可以分功者是以有燕云之师以一时宿将悉关陜骄锐之兵当契丹垂亡之余而不能胜乃返以夹攻背约重女眞之忿其故何耶契丹旣亡女眞孔炽航江桴海迫我未巳敌之强盖若此而士气国威反振于昔西有和尚原杀金平之胜南有大仪李家湾之胜有顺昌柘臯之胜数年之间虏捄死扶伤不暇至于金亮之暴而采石瓜洲之胜卒使自毙以强弱之势论之其相反乃若此岂吾所谓善爲天下者敌之弱不敢忽敌之强不足畏惟内修政事外固封守将无不可爲之时邪自昔夷狄盗有中土未有乆而不衰者其范晔所谓叛服去来固自有数者邪抑亦不可委诸数而怠其事也诸君自此仕矣其素讲预定以需丗用家塾试䇿问一道问厥今试士于有司其有先于疆事乎夷狄相攻中国之福昔人有是言矣其于今也福乎祸乎或曰建炎以来百年之一时不可失也或曰绍兴以来屡和之成効固可恃也或曰开禧以来轻举之当鉴不可再也或曰按甲毋动缓币毋遣以委之于事势之所趋而姑名以守斯可矣或曰残虏垂亡新冦角立决非可和之时或曰纵虏未亡而以和欵我亦有宣靖以来之事可鉴或曰寓战于守也或曰欵敌以和也或曰姑安之以待羣冦之自相吞噬也是数说者恶乎长朝廷分道置帅使一切假以遂事之权则万一付予非人宁无误事必从中覆亦有不及事之忧若使节制司緫领所得以分其权则又不无掣肘之虑今当以何道处之王旅坏于刻剥禁旅隋于不素教民兵阻于有功而不见知士马物故而不𥙷则不给于用𥙷之则力有不赡忠义人有志于事功而不用则反而雠我用之则费无所出今当以何䇿救之将之粗可用者或多骄恣而妄庸之夫或习爲诞谩沉勇之偏禆或见抑于猜忌轻俊之诸校或志在于贪功今当以何术御之青徐雍豫宻接吾境残虏之虚实诸㓂之盛衰此可立知也边臣以谍报来上亦皆可信乎朝廷以饷兵之计尽付之四緫领予之以诸郡之财赋而益之以盐酒山泽之利十年生聚爲不少矣脱有风尘之警则科调譁然是亦可常乎中原俶扰徯后之望未遂而欵塞之衆浸多受之则贻后忧拒之则失人心听其自去自来则卒爲我患其间流徙之民或曰计口授田予以牛种或曰散处诸郡给以衣食不惟游手末作有不愿耕之人又虑无以赡其后将驱之出境与恐非所以慰遗黎之望山东西河南北之间固多豪杰隐沦屠贩今岂无人招而徕之徒启诞妄寘之边郡又恐不靖将听其销磨与恐非所以収豪杰之心和籴劝籴私籴何者可从兵运募运驮运其计安出截留合拨纲运以给用度或恐乏公上之供亿理巳蠲窠名以救目前或恐觖齐民之望是亦所当精讲者也而皆未有一定之论诸君爲我一一言之毋徒指陈巳然之病而不及治疗之方家塾再试䇿问一道国朝之兵自太祖𥘉定海内不过十有二万至太宗以后日增月益极于章圣而西有灵忧之患北有契丹之难然且不过五十余万且所用皆正兵至康定庆历而后正兵增至百万乃又有河北河东忠义陜西保捷河北弓箭社畿内及诸路保甲河东陜西强壮是正军之外创募民兵乃绐于用何承平无事之日反不若经始多故之时邪非素拊循士大夫也而驱之锋镝之下果皆可用乎南渡以来速于弭变自三衙禁旅御前诸军及州县兵之外民兵之目益繁有荆鄂义勇有洋汉等四郡义士有淮南万弩手有御前万弩营有㳂边土丁有施黔勇敢义兵有福建枪杖手有诸路忠义社此皆民自爲守而不以靡廪粟者此外又有因其来归而资爲郷导生长边方而愿爲我用者率谓之忠义人自绍兴以来颇頼其用然御失其道则慿怙其衆以敌我师然则尚得谓之忠义乎将帅旣不能孰何听其所如则往往生事于境外稍加遏截则谇曰我捐躯以徇国仗义以复雠也而胡爲我沮至反戈以疾视则其势不得不厚资以招集也然苟得所欲则幡然而去愿爲我用则仰给县官民力旣屈岂能胜此横费将于何而给之邪此其爲势决不能乆来者必圗所以更张之也万一袭是迹而动殃祸之变宁有巳耶韩忠献公以义勇刺正兵刘忠肃公亦欲以保甲优等人刺正兵二公自谓得因变制冝之道矣而司马公论义勇之害直谓教之挽射击刺乃他日爲盗之资苏文定论保甲之害亦谓一年不罢则广胜之事可立而待然则今日以忠义分隷正兵其果可恃以爲安乎反覆其事渺未有税驾之期也诸君其爲我筹之家塾䇿问一道自翠华南狩舆地之登于职方者东薄明粤南斥琼崖西尽岷嶓北极淮汉盖仅当舜十二州之三汉十三部之四晋十九州之七爲国若此亦廪廪矣而说者曰雠耻所当雪也分义所当明也然而以强弱利害言则动必有悔其信然乎陆有重关水有长江自江以北又爲淮若汉皆天所以限南北也今释是不守而与羣㓂角逐于两河之间则胜负未可知古人论事亦专以地利言乎比年以来虏尝越我濠梁践我江北窥我汉南又尝夺我西和成鳯梁洋大安之险矣尚地利之足恃乎九十年间生聚教训亦岂不蒙和戎之利今使币之不通乆矣脱又继好宁不示弱于他㓂取轻于亡虏乎于其垂亡而犹与之和果可以纾目前之急乎无巳则有战耳出淮蔡可以晲陈出海道可以擣青齐出襄陜可以袭许出汝可以通洛出嵩可以震河东出啇于秦鳯可以圗陜西此虽武夫小人亦能按图言之然中兴以来固尝得河南而复失矣得陜西十三州而旋弃之矣举唐邓海泗而授人矣自淮入泗自泗入宿绍兴开禧凡再至而再衂矣休兵息民之乆取之而不能得得之而不能守而谓今可爲乎沿边之民习见其尔今复我信乎或曰资山东忠义可以平取青徐结约夏人可以夹攻关陜抚纳宕昌十八蕃族可以援西和阶文然非我族类亦可保信乎我未有以致人之服从而赤手空弮以御狙诈得乎譬彼舟流莫知所届愿与诸君切磋究之宗子取应䇿问一道宗子取应之制务从寛易凡以厚同姓厚亲亲也虽然酌以古制窃有惑焉古之教者必由小学自㓜仪简谅方甲书名礼乐射御具有次第盖将陶镕气质涵飬性端以爲知类格物之基非以劳之也经传所载小学大学之年虽互有不同然大要自成人以至强仕自有二十余年讲学之功今教飬之序浅而禄仕之意多毋乃强之以学问乎取之以科举之文自其童习固巳劝趋利禄宁不爲德性之害乎或曰所谓强仕者疑以用之郷人及异姓也不然何其无别乎然古者王子羣后之太子与郷人偕齿于学自造士以上官爵位禄未尝有贵贱戚䟽之别也今自行都以及郡国皆有学校科举而王族之子弟曾不得与寒畯齿将以厚之也毋乃祗以爲薄乎中兴以来冠进士擢词学举童子者往往出于宗英宁可调无人乎或又曰前所疑皆啇制也周之宗盟其若是乎周制大抵仍啇而升用之次又加严焉诸君攷其德行道艺而进退之盖有巳入太学而复退之者宿卫者号故士其新升试士未得正爵者号新士盖有巳升诸司马而未遽爵者贵游子弟杜子春谓虽贵犹学盖有巳贵而犹在学者三等采地王子母弟之邑也而郑氏释中庸乃曰尊重其禄所以贵之而必授官守然则又有巳禄而不授以官守者今务从寛易以广宗英视啇周孰爲然邪诸君其深惟古义参酌今制相与切磋究之重校鹤山先生大全文集卷九十三鹤山先生大全文集鹤山先生大全文集文集九十四重校鹤山先生大全文集卷之九十四长短句和孙蒲江上元词又见王正班五瑞霁月光风恰与元霄际横玉一声天似水阳春到处皆生意十载奔驰今我里昔元非未信今皆是风月惺惺人自醉却将醉眼看荣悴虞永康所筑美功堂于城南以端牛落成唐涪州赋水调歌即席次韵江水自石纽灌口怒腾辉便如黒水北出迤逦到三危百尺长虹夭矫两岸苍龙偃蹇翠碧互因依古树百夫长脩竹万竿旗画堂开风与月巧相随史君领客行乐旌纛立披披慨想二江遣蹟更起三闾忠愤此日最爲冝推本美功意禹甸六章诗张茶马生日轻露瀹残暑幨影挿髙寒团团只似前夕持向老莱看九袠元开父筭六甲更逢儿换梧竹拥檀栾都把方寸地散作万云烟锦边城云间戌雪中山风流老监在此忧顾頼渠寛天上玉颜合笑堂上酡颜如酒家国两平安又恐玉川子茗椀送飞翰杨崇庆生日风露浸秋色烟雨媚湖弦旌旗十里小队拟约醮坛僊身在黄旗朱邸名在玉皇香案底事箇人传正恐未免耳惊搅日髙眠虎分符龙握节鹿衘轓于君本亦余事所乐不存焉一点春风和气无限蓝田种子渺渺玉生烟冨贵谁不有借问此何縁赵运判生日万里蜀山险难似上青天谁知闲有人心之险甚山川赖得皇华星使满载春风和气来自鑑湖边要识方寸地四十万云烟佩珑璁冠昱爚组蝉聮眼前富贵余事所乐不存焉闻道汉家子政博考兰台载籍胷次着千年会有太一老同结海山縁广汉士民送别用韩推官韵爲谢万人遮道拨不断争挽房湖逐客臣罪旣盈应九死全荷君王矜恻况是当年曾将愚技十字街头立恩波浩荡孤忠未报㳙滴世事应若穿杨一弦不到前发皆虚的自判此生元有分不管筮违龟食靴帽丛中渔樵席上无入非吾得倚湖一笑夜深羣动皆息杜安人生日九十秋光三十八新居𥘉度称觞青衫綵服列郎娘孙枝无处着犹欠两东床尽是当年亲手种如今满院芬芳只慿方寸荅苍苍箇中无尽藏谁弱又谁彊送嘉甫弟赴眉山细雨斜风驱暁瘴绰开坦坦长途膏车秣马问程𥘉梅梢迎候骑鴈影度平芜行巳不论官小大穷探无人会独倚团团羊角便舎瑟铿然而作容室中间分明见暮鸢飞不尽天空阔青山外断霞末看来此意无今昨都不论穷通得失镇长和乐此道舒之弥八极卷却不盈一握但长把根基恢拓将相时来皆可做似君家祖烈弥关洛康国步整戎略七夕之明日载酒李彭州家即席赋银潢濯月金茎团露一日清于一日昨霄云雨暗河桥似刬地不如今夕乗查信断搘机人去误了桥边消息天孙问我巧何如正爲怕不曾陈乞李彭州生日促织谁遣汝唧唧不能休揽衣起观四顾河汉淡如油露下南山荟蔚风抺西湖菱芰客感浩悠悠尚此推不去歳寿两公侯自侯归间日月几春秋东方千骑何事白首去爲州㑹有葛公清侣携上神仙官府玉案侍前旒却䄂经纶手归伴赤松游王緫卿生日自王家无怨住襄城世緫生贤似谢堦兰玉马庭梧竹一一堪怜冨贵关人何事且问此何縁又踏前朝脚领蜀山川点检重关复阁尚甘棠匝地乔木参天中兴规画父老至今传六十年山河未改只芳菲不断紧相聮相将又参陪宰席还似当年别李参政此别情何限最关情一林醒石重湖賔雁几度南楼携手上十二䦨干凭暖肯容我樽前踈散底事怱怱催人去黯西风别恨千千万截不断整仍乱三年瞥忽如飞灵记从前心情双亮意词交刬千古黎苏登临意人道于今重见又分付水流冰冸满腹余疑今谁问上牛头浄拭干坤眼聊尔耳恐不免许遂宁生日多少龙头客数从前何官不做清名难得万里将旜归报汉青鎻还应催当夕又一叶扁舟去囯许史庐前车成雾未如公正怕云霄逼留不尽二三䇿一声千里楼前笛遏天涯浮云不断鎭长秋色试上层楼分明看无数水遥山碧问此意有谁曾识独抱孤衷苍茫外满䦨干都是长安日终有待佐皇极和瞻叔兄除夕一年一度屠苏酒老我惊多又明年岂是更无年巳是虚过三十八年前世间何物堪称好家有斑衣老相期他日早还归怕似瞻由出处不曾齐刘左史生日岸容山意随春好人在春风独立立尽间云来又去目断一天红日岂不怀归于焉信宿此意无人识只看鬓髪丝丝都爲人白风露正满人间齁齁睡息浑不知南北要上南山披荟蔚谁是同心相覔天运楼湖上龟鱼何事桥上鴈犀谁使争挽海山舟便遣旧姻娅解后作斯逰晚风清𥘉暑涨暮云収公堂髙会恍疑僊女下罗浮好是中郎有女况是史君有妇同对藕花洲拟把鹤山月换却鑑湖秋张卭州生日腰着万钉犀玉夸肘垂斗大金章非关性分揔㝷常要知真乐处綵服鬓毛苍浩荡春风生玉树蒸成满院芬芳斗城无处着韶光㑹归天上去长捧伯仁觞赵运判生日有匪碧巖使满腹鑑湖秋不居上界官府来作散僊游长珮髙冠人伟组练锦𫀆官贵清献旧风流杓柄长多少洗尽蜀民愁鵕䴊冠貂尾案鹭鸶辀时来正恐不免留滞劒南州帘卷西州风雨庭竚百城歌皷桃李翠云绸谁谓蜀山逺只在殿山头张緫领生日家住峨山趾暑风轻双泉漱玉五坡攅翠坡上主人归无计梦泛沧波清泚曾拜奏前旒十二愿上皇华将亲去及翁儿未老相扶曵乘欵段过闾里玺书未报人相谓倚西风胡尘涨野隠忧如猬就似东门贤父子祗恐荣亲犹未待洗尽岷峨憔悴便把手中长杓柄爲八荒更作无边施却上表乞归侍管待李眉州劝酒十载交盟可重寻賸于棠苃细论心云障晚日供秋思风逓荷书作晚隂纡胜引豁尘襟未须紫马去骎骎玻瓈无计留君住但乞天公三日霖管待李参政劝酒落日下平楚秋色到方塘人间袢暑难耐独有此清凉龙卷八荒霖雨鹤閟十州风露囬薄水云郷欲识千里润记取主流芳石兰衣江离佩芰荷裳箇中自有服媚何必锦名堂吸取玻瓈清涨唤起逍遥旧梦人物俨相望矫首望归路三十六虚皇管待杨伯昌劝酒独立西风里渺无尘明河挂斗碧天如洗鳷鹊楼前迎风处吹堕乗槎星使弄札札机中巧思织就天孙云锦段尚轻隂未阁留纎翳亲爲挽天潢水等闲冨贵浮云似须存留几分清论护持元气曾把古今兴亡事奏向前旒十二虽去国言犹在耳念我独兮谁与共谩凝思一日如三歳夜耿耿不皇寐李提刑冲佑生日漙露浸秋色零雨濯湖弦做成特地风月管领老臞仙鴈落材间柸影鱼识桥边柱杖虑澹境长偏祗恐未免耳惊搅日髙眠龙握节貂揷案鹿衘轓于公元只余事所乐不存焉手植蓝田种子无数堦庭成树郁郁紫生烟冨贵姑勿道借问此何缘王緫领生日轻露瀹残暑哉魄拟𥘉弦天台万八千丈中有紫霞僊正理中枢旧武却忆邻环昨梦重上蜀青天只守伯禽法駉野万云烟锦川星郎位宿又移躔爲无结辈十数踏遍蜀山川人识绍兴奉使家有显谟科约慧命得公传从此造朝去两地亦青氊利路杨宪生日歳歳爲公寿着语不能新自公持节北去我亦有遐征坐我碧瑶洞府𬒳我石楠嘉䕃冰柱向人清待屈西风指王事有期程我尝闻由汉水逹河津痴牛騃女㑹处应有汎槎人便向汉川东畔直透银河左界去上白云京䄂有传婿研我欲丐余芬送张緫领知年来几畨拜䟽伹言归去归去问归有底怱忙事得恁陈情良苦天未许将花绶藻衣爲揷仪庭羽掉头不顾念白髪翁儿本来天分不是折腰具从头数多少汉庭簮组滔滔车马成雾争如祖帐东门外父子缥缥髙举峩眉下有几许湖山无着春风处留君不住但逺景楼前追陪杖屦莫忘却别时语和赵黎州陪李参政逰醴泉西园沙堤除道火成城换得午桥清寒色般添酒令野芳抵当铏羹松馨花气岸容山意浦思溪情谁记一时胜引坐中喜得间平李参政生日曽记武林日歳上德星堂相君襟度夷雅容我少年狂辇路升平风月禁陌清时钟皷嗺送紫霞觞回首十年事解后衮衣郷古今梦元一辙谩千埸纷纷间较目睫谁解识方将霜落南山秋实风卷北邻夜燎丗事正怱忙天意那可问只愿善人昌送袁黎州晓色昽云日澹绰开坦坦长途西宁太守问程𥘉梅梢迎候骑柳树困平芜九折卭崃浑可事不妨叱驭先驱平平岂是䇿真无抚摩迂事业细宻钝功夫安大使生日人物正寥阔有美万夫望七年塡拊方面帷幄自金汤千尺玉龙衘诏六尺宝靮照路载绩满旂常冨贵姑勿道难得此芬芳尝试看今古梦几千埸人情但较目睫谁解识方将霜落南山秋实风卷北邻夜燎世事正怱忙海内知公者只愿寿而臧上元放灯约束妓前灯火怪见江郷文物地轻豪争逐春妍银花斜亸紫金鞭千灯浑是泪一笑不论钱今歳遨头穷相眼繁华不学常年只余底事索人怜诗书真气味农扈老风烟次韵史少弼致政赋李参政西园海棠日日春风满围海棠又发去年枝月笼火树更深后露滴燕支晓起时看不足醉爲期霄征宁问角巾欹一春好处无多子不分西园掇取归同日李提刑亦有词因次韵脚踏西郊红世界才知春意分明不须更说锦官城香来游治骑得得爲渠停停到花眠人且去酒杯苦欲留行直须醉饮到参撗不因歌白雪三日作狂酲郡圃新开云月胡约客试小舫撺掇花枝䟎那天气一半春休未分真休平湖新涨稚緑𥘉抽等间作箇扁舟便都把湖光卷収世事元来都縁本有不在他求饯黄侍郎劝酒向江头几囬凝望垂杨那畔舟才舣江神似识东归意故放一篙春水却揔𬒳三百里人家祖帐连天起且行且止便爲汝迟留三朝两日如此只如此还须看世上忧端如猬一枰白黒棊子肥边痩腹都间事毕竟到头何似当此际要嘿识沈思一着惺惺地目前谁是料当局诸公歛容缩手日夜待公至杨提刑生日有匪碧嵓使长珮奏琅球门前𥘉暑才涨一室淡于秋帘卷峩眉烟雨䄂挟西川风露满眼緑隂稠人物眇然甚得似此风流此何时公犹滞劒南州分明忧在目睫只恁付悠悠未问人谋当否须信天生贤哲不只等闻休努力崇明德巨浸要平舟赵茶马生日汉使来何许到如今天边又是薫絃三度见说山深人睡稳细雨自催茶户向滴博云间看取料得权竒空却后指浮云万里追风去跨燕越抺秦楚不妨且爲斯人驻正年来忧端未歇壮怀谁吐顷刻隂晴十万态怎解绸缪未雨筭此事谁寛西顾待洗岷峩悽怆气爲八荒更着深长虑间两社辅明主鲜于安抚劝酒固陵江上暮云急一夜打头风雨嗺送春江舡上水笑指山归去靴帽丛中渔撨席上揔是安行处惟余旧话爲公今日拈取见说家近岷山翠云平楚万古青如故要把平生三万轴唤取山灵分付庐阜嵩髙睢阳岳麓㑹与岷爲伍及时须做鬓边应未迟暮生日谢寄居见任官载酒怕年来年去渐雅志易华顚叹梦里青藜间边银信望外朱十年竟成何事虽万钟于我曷加焉海上潮生潮落山头云去云还人生天地两仪间只住百来年今三纪虚过七旬强半四帙看看当时只忧不见恐如今见得又徒然夜静花间明露晓凉竹外晴烟张緫领生日有美人兮招不至几囬凝伫应只爲家山自好不堪他顾忙里抽头眞得计间中䄂手看成趣念从前出处揔无心天分付云冉冉更吞吐泉活活无朝暮与自家意思一般容与月壑晓寒垂叶露风䆫午睡连山雨看苍颜白发两间人摩今古和李提刑见贻生日韵宇宙中间还独笑谁踈谁宻正从容行处山停川溢钟鼎勒铭模物象山林赐路开行荜要不如胸次秪熈熈无今昔便百中穿牙㦸怕六凿生虚室爲幽香小伫旋供吟笔人事未须劳预虑天公浑不消余力看雨余云卷约帘旌明红日送宇文侍郎知汉州劝酒尚忆都门祖帐时重来动是十年期云拖暮雨留行色露挟秋凉入酒巵湖上鴈水边犀未须矫首叹来迟北风满地尘沙暗宣室方劳丙夜思李提刑生日秋意冷然对宇宙一尊相属君看取都无凝滞天机纯熟水拍池塘鸿鴈聚露浓庭畹芝兰馥笑何曽一事上眉头萦心曲兴不浅船明玉人更健巾横幅问人间底处升沉迟速气压晴嵓虹半吐眼明平楚云相逐但年年屈指问西风篘新醁次韵李叅政朝阳阁落成月落星稀露气香烟销日出暁光凉天东扶木三千丈一片丹心似许长淇以北洛之阳买花移竹且迷藏九重阊阖开黄道未信低回两鬓霜李参政生日湖水平漪与我意一般容与任多少双凫乗鴈落花飞絮露冷云寒烟外竹霜明日㓗梅边路怪天随人意作隂晴无非数方寸地图书府老太史亲分付况身名四海未爲不遇用舎行藏皆有命时来将相还须做且闲中䄂手阅时人摩今古邓倅生日许时闭户间踈散风月无人管自从阳律一畨新又把前回风月送西邻浮云冨贵非公愿只愿公身健更教剰活百来年此老终须不枉在人间任隆庆之母正月十一日生隆庆十三日生日无边春色试从汉谕堂边覔儿前上寿孙扶掖九十娘娘身是五朝客眼前冨贵浑间历箇中真乐天然的儿孙强劝持余沥娘道休休明日儿生日燕甲戌进士归自都城古说士夫郡犹欠殿头魁记曽分付公等行矣勉之哉世事奕碁无定甲子循还复尔不免且低回人物价自定万事付衘杯试与公同握手上春台繁红丽紫何限转首便尘埃欲识化工定处须向报秋时节未用较先开休道屋犹矮卿相箇中来张静甫之母夫人生日天爲西南分八使更分四道蕃臣争如齿宿綵衣新亲年开百歳又见子生孙一度平反供一笑无边桃李皆春便归天上极恩荣爲君圗寿母更看太夫人叔母生日遥想庭闱上寿时芝兰玉树俨成围问娘鼎鼎修何行一様都生及第儿春淡沲日熹微两头娘子玉东西一杯更爲诸孙寿子舎新来恰上楣某旣赋小阕爲叔母寿因复惟念昔者未尝不得与称觞之列今迎侍不果又以简书不克徃侍缺然于怀再遣小阕託诸兄代劝记得年年阿奴碌碌常在眼前綵舫呉天锦轮蜀地阅尽山川今年苦恋家园便咫尺千山万山但想称觞三荆树下丛桂堂边次韵虞万州以谒金门曲爲叔母寿那复有气味醲于春酒犹向故郷怀印绶相过何日又吐岀心肠锦绣问我阿娘依旧娘亦祝君如栢寿相看霜雪后即席和李参政白笑花清平乐蓝田玉种爲我酬清供香压冰肌犹怕重更倩留仙羣捧看花美倩偏工举花消息方浓此笑知谁领解无言独倚东风重校鹤山先生大全文集卷之九十四鹤山先生大全文集鹤山先生大全文集文集九十五重校鹤山先生大全文集卷之九十五长短句次韵李提刑白笑词併呈李参政谁分天种来上花鬘供緑叶素云姿雅重那得愁心频捧他花自是无工不关香淡香浓才问爲谁含笑盈盈靴靣欹风约李彭州兄弟看荔丹有赋双荔堂前唿大撇蚪枝看取垂垂帝怜尘土着氷姿故教涷雨过浴出万红衣緑幄頳圎髙下处中含玉色清夷涴人应笑太真肥破除千古恨须待谪仙诗李参政领客访环湖瑞莲席间索赋晓镜揺空髻耸丫夜盘承露掌分叉翠葯揔无华欲徃从之空怅望潜虽伏矣莫藏遮淤况深处瑞莲花李参政赋浣溪沙三首再次韵谢之一日嘉名万口传都慿新乐播芳鲜非关呈瑞作人妍地𥚹不妨金步稳境幽生怕皷声填余尊相与重留连宻叶留香护境天好风时雨媚清涟亭亭双秀倚湖弦造化曽居公掌握呈祥宁许百花先聊占棣蕚蔕芳连试问伊谁若是班二乔铜雀鎻孱颜千年痕露尚余潸羞向眼前供妩媚独于静处惬幽人情多少逐河间生日谢寓公载酒只记来时节又三年朱炜过了恰如时霎独立薰风苍凉外笑傍环湖花月多少事欲拈还辍扶木之隂三千丈逺茫茫无计推华发过三十八此身待向清尊说似江头汎乎不系扁舟一叶将我东西南此去都任长年旋折风不定川云如撇惟有君恩浑未报又故山猿鹤催归切将进酒缓歌阕和李参政惠生日物象芸芸知几许功夫来格更时把荷衣芰制从容平熨云淡天空诗献状竹深花静机藏宻对䆫前屏岫老仪刑真颜色啇古道谁俦匹评今士谁钧敌向平舟问鴈乆闲霜翮枰上举碁元不定磨边旋蚁何曽息傥天公有意要平治饶华髪送简池宋倅之官即席赋脩姱人物元如许谁把屏星留却弄破峩眉山月影似作平分消息卷雾名谭翳云长䄂未称三池客且然䄂手人间烦暑方剧分手未见前期风前耿耿目断斜阳角亦欲乗风归去也问故山猿鹤紞皷催鸡挥弦送鴈转首成乖各愿加湌饭书来频寄新作虞万州生日用所惠词韵乆向间边着对沧江烟轻日淡雨踈云薄一片间心不间精粗只从厚处作规模简编迂事业屋漏拙功夫和阎广安感皇恩韵三崃打头风吹回荆歩坎蓅行谩随遇须臾风静重踏西来旧武世间忧喜地分明觑喜事虽新忧端依旧徒爲岷峩且懽舞隂云掩映天末扣阍无路一鞭归去也鸥爲侣登白鹤山借前韵呈同游诸丈䦨风长雨连宵昨朝晴色随轩骤松声花气江烟浦树如相迎候山送青来僧随麦去山爲吾有更榰笻直上薜萝深处云垂幄藓成甃末至相如独后对山尊劝醻多又记曽犯雪重来巳是緑肥红瘦好语时闻忧端未歇倚风搔首谩持觞自慰冰山安在此山如旧次韵西叔兄咏兰玉质金相长自守间庭闇室对黄昏月冷朦胧雾浥知我者希常我贵于人不即而人即彼云云谩自怨灵均伤兰植鷤鵊乱春芳寂络纬呌池英摘惟国香耐乆素秋同德旣向静中观性分偏于发处知生色待到头声臭两无时眞闻识呉制置生日世界要扶助人物载耆英茫茫四海谁识今代有厖臣万顷青湖佳气一片紫巖心事天付与斯人耸耸鐡冠吏表表白云卿海沮漳城汉郢宅峨岷规摹妙处胷次纳纳几沧瀛未说令公二纪先看武公百歳年与学俱新星弁百僚准天宇四时春和黄侍郎见贻生日韵万里载浮名忆昔从容下帝京冉冉七年如昨梦分明嬴得存存夜气清谁使滥专城有罪当诛尚薄刑细数当时同省士皆卿落落韶阳独九龄张致政生日冬至子之半玉筦罅微阳壷中别有天地转觉日增长一様金章紫服一様朱颜緑髪翁季俨相望翁是修何行未巳且方将玉生烟兰竞秀綵成行翁无他智只把一念荅苍苍今日列城桃李他日八荒雨露都是乃翁庄要数义方训不说窦家郎杨子有母夫人生日尚忆去年称寿日綵衣犹带天香今年还见鴈成行两头娘子拜笑领伯仁觞知是几年培植底如今满院芬芳只慿方寸荅苍苍春风来不断点缀艶阳粧妇生朝李倅同其女载酒爲寿用韵谢之曾向君王说臣愿守嘉州风流别乗𥘉届元在越王无穷事机难料只有储才急愿公寿考养成元祐人物和刘左史人日游南山追和去春词韵天公只解作丰年不相治游天小队春旗不动行庖晚突无烟吟须捻断寒炉拨尽鴈自天边唤起主人失笑寒灰依旧重然元夕行灯轿上赋洞庭春色呈刘左史花帽檐行宝钗梁畔还是上元看去年芳草如今又緑当时皓月此夕仍圎节序驱人人不解道歳歳年年都一般看承处有烛龙照夜鐡鳯连天东风不知倦客又吹向楼阁山巅任管絃閙处诗豪得志绮罗香里侠少当权客与溪翁无一事但随俗簮花含笑看无限意更醉骑花影饱看丰年次韵刘左史自和去年元夕词春漏逢懽恐不深银花火树粲成林酒中和乐无穷味烛里光明一寸心金马朔玉堂㝷风流文献未如今连霄坐我东风里春满肝脾月满襟刘左史夫人生日刘郎𥘉度随春到尚记綵衣春立又上夫人千歳寿相望不争旬日琴瑟仪刑山河态度长是春风识都将和气蒸成满院红白我𬒳五斗红陈三升官酒驱到郪城北解后相逢同一笑此㑹几年难覔寳蜡烧春花光缟夜未放觥筹急天然眞乐傥来知是疣物同官载酒爲叔母寿次韵爲谢时自潼过遂射洪官酒元曾醉又六十八年重至长江驿畔水如蓝也应似向人重翠人生岂必髙官贵愿长对诗书习气陶家髻子作賔筵有如个嘉賔也未叔母生日用许侍郎所和去歳词韵爲谢谁主谁爲客叹人生别离容易㑹逢难得省户髙门十年梦瞥忽浑如昨夕风不定乱云飞急本自无心图冨贵也元知冨贵无縁逼且还我兎园䇿谁知一曲柯亭笛向天涯依然解后长安本色怪我阿㜷今老眼巳是看朱成碧但犹记黄裳曾识多谢殷勤无以报愿阿㜷长健如今日送公去上霄极和虞万州所惠叔母生日词韵人生一世如此元如此造化都从起时起看庭前桃李弄蘂开花还又看一度成隂结子母寿亲认取叶叶枝枝一气分来结成底更得故人书遗我新词把寸心分明指似信过眼浮华几何时剰培植根心等闲千歳妇生日许侍郎载酒用韵爲谢曾记刘安鸡犬误随鼎灶登仙十年尘土涴行缠怪见霞觞频劝会合元非择地乖逢宁得非天妇闻风月正㛹姢亲泼床头醅面叔母生日刘左史以余春时所与爲寿词韵见贶复用韵谢之梦中犹记来时路五马踟蹰攅立江北城南春澹沲山鎻一天晴日伊轧征车徊徨去意只有东风识如今逺在谁人伴我浮白天外一曲阳春依然有脚来到萱堂北不是竒情双照亮肯寄鳞鸿相覔酒引曹醇歌飜楚调触拨归心急醉䰟时遶鸎花世界风物叔母生日人道三十九歳暮日斜时儿今如许才觉三十九年非昨𬒳玉山楼取今仗牛山挽住役役不知疲自巳未能信漫仕亦何爲亦何爲应自叹不如归问归亦有何好堂上綵成围上下东冈南陌来徃北邻西舎逿地看儿啼冨贵适然耳此乐几人知和费五九丈见惠生日韵早歳腾身隮辇路秋月春风只作浑间度手挟雷公驱电母䄂中双劒蛟龙舞如此壮心空浪许四十明朝忍把流年数又过一畨生日去寿觞羞对亲朋举新亭落成约刘左史和见惠生日韵又一畨雨过倚阁炎威探支秋色前度刘郎爲故园一出黄发丝丝赤心片片俨中朝人物诗里香山酒中六一花前康节倦客才归新亭恰就萱径䕃浓卜林香发尊酒相逢看露花风叶跃跃精神生生意思入眼浑如涤更祝天公収囬积潦放开晴日次韵李参政见贻生日水花湖荡翠连天记年年甚因縁闘鸭䦨干云雾踏青妍人似风流唐太白披紫绮卧青莲如今别思浩如川欲腾骞隔风烟月到天心人影在长编只有此身飞不去翔鴈侧狎鸥边和许侍郎韵千里楼前客数从前几般契分更谁同得尚记流鸎催人去又见莎鸡当夕叹天运相煎何急幸自江山皆吾土𬒳南薫吹信还相逼临大路控长䇿向来风月苏家笛问天边玉堂何似黄冈秋色万事无心随处好风定一川澄碧㱔箇事非公谁识我亦年来知此意伹聦明不及于前日谁爲我指无极贺刘左史进职奉祠许大才名知几许功夫做得独自殿三朝耆旧岿然山立出处只从心打当去留不管人忻戚抱孤衷脉脉倚秋风无人识龙可养凡鳞匹鸾可挚凡禽敌便翩然归作玉龙僊客枰上举棋元不定磨边旋蚁何曾息傥天公有意要平治须华发刘左史别席和韵一襟满贮梓城春笑声频笔挥银自有冮山长是管将迎不似如今归去客云外歩水边身萧然今代杰魁人混光尘越精神不把浮云轩冕拂天真化洽堂边应创见人物旧榜颜新约刘左史谢㑹再和如公何地不阳春徃来频醉倾银闻道河阳童穉正懽迎移向德威堂上着疑潞国是前身行人还又送行人夜无尘对丰神自古心知别语转情真须信人生归去好三径旧四时新又西来紫马倦行春上书频阙排银愿听臣归子舎便将迎又爲老臣全晚节关教化系臣身帝心终睠老成人想音尘倍留神且把间风淡月与全真出处如公都有数今古梦几畨新同官酌酒相贺再和前韵与君同醉梓州春不辤频漏更银尚记梅时出郭喜相迎又对西风斟别酒云过眼月分身傥来官职不关人等微尘苦劳神更向中间谩说假和真只有交朋关分义无乆近与陈新别许侍郎即席赋公在春官我巳归公来东蜀我居西及公自遂移潼日正我由潼使遂时如有碍巧相违人生禁得几分飞只祈彼此身长健同处何曾有别离许侍郎生日记北人骑屋看龙首许仲元自拥节来归持荷直上谁与争先好官到头做彻㱔儿欠缺便徒然我爱庆元龙首当春不逐时妍人生天地两仪间且住百来年数𥘉度庚寅未来甲子尽自寛间太平竟须公等终不成造物谩生贤拓取面前路径着身常要平寛宴遂宁新进士记薫风殿上曾当暑侍君王看绛服临轩白𫀆当殿流汗飜浆今年诏书催发趂槐庭𥘉夏午隂凉痩马行时腊雪叠猿啼处年光大科异等士之常难得姓名香叹陋习相承驹辕垂耳麟楦成行平生学爲何事到得时遇主忍留藏看取杏花归路身名浑是芬芳即席和韵问梅花月里谁解唱小秦王向三叠声中兰桡荃棹桂醑椒浆明朝濮渝江上对暮云平野北风凉准拟八千里路破除九十春光砚涵槐影漾旂常披拂御炉香念人世难逢玉堦方寸陛楯颜行休言举人文字系一生穷逹与行藏凡卉都随歳换幽兰不爲人芳西江月梦中作觉后浑能省记独欠第五句因足成之晓起大雪一段同云似练更无剰幅间边玉娥不怕五更寒剪就飞花片片酒里吟边竞爽枝头枝厎争妍入春无物不芳鲜只我依然颜面许侍郎硕人生日新符旧暦交割新年余七日谁识春华元住东川太守家一年一曲拟尽形容无可祝愿似庭梅长向春风伴斗魁刘左史生日见说新来把间事都齐阁东日用处浑无凝滞天机纯熟帘卷春风琴静好庭移晓日兰芬馥笑可曽些子上眉头萦心曲吞宇宙舡明玉批风月诗成轴问人间厎处升沈荣辱与我言兮虽我愿不吾以也吾常足但年年先后放灯时篘新醁同官约瞻叔兄饮于郡圃海棠花下遣酒代劝东君惯得花无頼看不尽治容娇态拟傍小车来又𬒳轻隂绐隂晴长是随人改且特地留花相待荣悴故寻常生意长如海与同官饮于海棠花下烧烛照花即席赋自有天然真冨贵本来不爲人妍谨将醉眼着繁边更擎髙烛照惊搅夜深眠花不能言还自笑何须有许多般满空明月四垂天柳边红沁露竹外翠欺烟次韵同官约瞻叔兄及杨仲博赏郡圃牡丹併遣酒代劝玳筵绮席绣笑蓉客意乐融融吟罢风头摆翠醉余日脚沉红简书绊我赏心无託笑口难逢梦草间眠暮雨落花独倚春风东叔兄生日去歳玉堂山下住母旁后弟前哥今年作县古松坡静参朱祭酒间印马头陁去路更无山䧚断春风跋马经过不妨缓辔尽婆娑愿申临别语长使得天多小圃牡丹盛开旧朋毕至小阕寓意昨夕相逢烟包沁緑月艶羞红旭日生时𥘉春景里太极光中别来三日东风巳非复具中阿蒙须信中间隂阳大造雨露新功叔母生日每歳兄弟多以校试莫遂綵衣团栾之乐今歳复尔良以缺然小词寄五兄代劝养得儿男百不中年年随举子踏春风寿觞庭院燕泥融将雏处长是半西东移孝便爲忠儿行虽在逺母心同若将一念荅天公归来拜也胜橘双红即席次韵张大博爲叔母生日赋莫雨収尘马薫风起箨龙夜凉人鎻武成宫却忆亲旁寿饼荐油葱谁钖诗人类应晞颕谷封儿行虽逺母心通触拨今霄梦逐綵云东瞻叔兄生日梦䰟不踏正牙班直作五云间简编真乐壎篪雅韵菽水凊懽都将瞥忽荣华事春梦晓云看只期他日实头受用大耐髙官南叔兄生日用前韵不居上界烈仙班梅隐寄幽间玉堂云暁玉珍雨夜揔是真懽如兄才誉居人上鹏路正看看只祈兄弟长随母健不爱髙官次韵许侍郎爲叔母生日寿觞庭户正柳明排炫拟斫江鱼鲙银线𬒳春风吹入花锦城中惟有梦时到轻轩翠归来春巳过挑柳成隂但喜庭闱镇强健更得故人书遗我瑰词应重记去年相见望白鹤朱霞杳难攀谩芳草如烟青青河畔又次韵爲妇安人生日夫子同年第太常偶然二内亦同郷其间更有真用处道义场中无别香花入思繍爲肠不妨冬月作重阳家人但歉今年㑹犹欠腰金与鞠黄叔母生日刘左史以余正月十日所与爲寿词韵见贻至是始克再用韵谢之彼羙人兮不肯爲时人粧束空自爱北䆫睡美东隣醅熟不道有人成离索直教无计分膏馥望鹤飞不到暮云高䦨干曲驹在谷人金玉槃在陆人寛轴笑吾今何苦耐司空辱应爲嗷嗷乌反哺眞成落落虵安足到梓州旧事上心来唿盃醁重校鹤山先生大全文集卷之九十五鹤山先生大全文集鹤山先生大全文集文集九十六重校鹤山先生大全文集卷之九十六长短句再和班字韵谢南叔兄见贻生日北风不竞帝师班雨足桔橰间旦容湖使静中藏拙忙里偷懽一怦黒白终何若未可目前看自量愚分不堪世用只称田官生日谢同官四十之年头颅如此岂不自知正东家尼父叹无闻日鄹人孟子不动心时頋我未能真自信筭三十九年浑是非随禄仕便加齐卿相于我何爲人间鬰蒸难耐谁借我五万蒲葵上玉台百尺天连野楼千里江射晴晖此意分明谁与㑹但时把瑶笙和月吹吾归矣有鸿相与和鹤自由飞送赵阆州之官涷雨洗烦浊烈日霁威光逸人去作太守旗志倍精芒莎外马蹄香湿柳下旟隂晨润景气踏苍苍夹道气成雾我独犯颜行对颜行斟尾酒点头纲请君釂此更伴顷刻笑谭香爲问锦屏冨贵孰与熈宁諌议千古蔚仪章世道正頺靡此意傥毋忘再用𥘉八日韵谢通判运管以下安石声名买臣冨贵我不敢知谩扬州汎汎浮湛随水阊门轨轨开阖从时满目浮荣何与我只羸得一场闲是非诚知此问不归何待不饮胡爲嵓松涧篁易老应只能采菽烹葵看风沙漠漠未清紫逻烟云冉冉时露晴晖谁唤当年刘越石爲携取胡笳乗月吹吾无用但窹言独宿奋不能飞次韵东叔兄见贻生日内贵何妨知我希芳荪纽佩石兰衣不教尘外专云壑淮向人间驾使騑忧国梦遶端闱静言思奋不能飞时因风雨思畴昔叹两苏公盍不归次韵髙才卿见贻生日因以爲寿桃李眩春昼松栢傲霜时春妍不必皆是晚秀未爲非画斧河边瘴雾叱驭关前险阻马竭复人疲胡不効侪等趣取好官爲居之安于胥乐咏而归氊䘮鴃舌成市书史俨相围月淡秋亭烽影日静春斋铃索未听杜䳌啼羙酒无深巷莫道不吾知次韵刘左史和三月十八日词见贻生日开汉江山落手中满门花粲䦨锦蒙戎与人和气乐融融应怜我留滞劒南东风味两文忠怳如畴昔夜一尊同如今海内几刘公觇天意犹在笑颜红次韵李参政见贻生日闲放楼前千里目天边云大如囤秋风入帽露华新无端忧国梦应到守封臣旧弼如今都有几长教燕坐申申折杨笑面背阳春忧醒头欲雪浊梦肺生尘贺许侍郎得孙三十作龙首四十珥貂婵幡然携取名节锦绣蜀山川揽辔扶桑𥘉晓饮马咸池未旰来日尽寛间兹事亦云足所乐不存焉女垂髫儿分鼎妇供鲜尊章青鬓未改和气玉生烟造物犹嫌缺䧟要启公侯衮衮又卑贾嘉贤公更厚封植自古有丰年杜安人生日七夕长留河汉女重阳又属骚人只余八八号佳辰中和无与拟摏作一家春俗事萦人何日了随縁女嫁男婚却将不系自由身间中书日月随处弄儿孙九日席上呈诸友旧日重阳日叹蒲城䦨风去雨寂寥萧瑟造物翻腾新机杼不踏诗人陈迹都扫荡一天云物挟客慿髙西风处暮鸢飞不尽秋空碧真意思浩无极餻诗酒帽茱茰席筭今朝无谁不饮有谁真得子羙不生渊明老千载寥寥佳客无限事欲志还忆金气髙明弓力劲正不堪囬首南山北谁弋鴈问消息送赵监丞赴利路提刑西风吹信趣征鞍日髙鸿鴈寒稻粱啄尽不留残侬归阿那边无倚着只苍天将心何处安长教子孙满人间犹令侬意寛逸客归来道中再得数语骊驲未撤客乗鞍征鞭揺晚寒鴈边酲梦角惊残关山斜日边求道地託恩天人情乆亦安转移都在笑颦间鄙夫应也寛茂叔兄生日云外羣鸿逐稻梁独乘下泽少㳺郷赤心片片爲人忙俗事萦纒何日了自身活计孰爲长闭门书卷圣贤香许侍郎生日惠我田畴拯民水火春满蜀东更山连睥睨长蛇隐雾红移略约㫿霓横空人卧流苏行席上公心事夕䦨晨枕中长自苦筭无人识得只有天公天教百般如愿也应是天眼惺愡看田间泥饮门无夜打水濵庐处户有朝春拟上公堂称兕爵酒未抵人间春意浓无可愿愿城池永与公寿无穷李参政生日宇宙一大物掌握付诸人人心不满方寸坎北浩无垠或者寒蝉自比不尔秃犀贻笑龊龊竟何成胡不引贤者相与共弥纶未如何尝试使问苍旻四时迭起代谢有屈岂无伸昨夜伶伦声里一气排隂直上阳德与时新道长自今日持此庆生申刘监丞生日迺翁表里玉无瑕浑是得天多一生受用不完全处都𥙷填他郎君心念和平处似得十分家天何以报重重印字滴滴檐窠西叔兄生日不肯呈身覔举那能随俗爲官梅花寒飐书䆫月一味漂阳酸梅里无边春事书中千古遐观邻翁不识清闲乐惊见满堂欢许侍郎硕人生日无端嫁得龙头客冨贵长相迫云深碧落记骖鸾又逐东方千骑到人间妇前百拜儿称寿季也参行酒最隣小女太憨生约住两头娘子索新声刘左史之生正月十日李夫人之生以十九日赋两词寄之老眼静中看知我其天纷纷得失了无关花柳干坤春世界着我中间世念乆䦨珊随寓随安人情犹望衮衣还我愿时清无一事尽使公间鹤外倚楼着云飐晴天天髙鸡犬碍云关掉臂双仙留不彻还任人间客珮振珊珊来贺平安年年直待卷灯还似是天公偏着意占破春间叔母庆七十儿前捧劝孙扶掖共庆贺孃孃七帙此杯不比㝷常百年间才是省陌眼前綵绣成行立巳应是天公偏惜何须剰覔长年且只消一百二十东叔兄生日才难如此一门生许竒男子长公更是惺惺厎千百年间一寸心爲纸人知公在诗书里天知公在诗书外人间百顺由公起公把无心揔备人间事叔母生日同官载酒用去年词韵风雨移春醉梦中忽然吹信息隋泸戎青炜风物换朱融吾归矣家在月明东公等爲人忠年年称母寿一尊同恨无佳句可酬公相期意滴滴小槽红叔母生日次韵许侍郎临江仙爲寿春院绣帘垂箓一天风月撗陈慈亲𥘉度纪嘉名毎从歌舞地犹记杰魁人大句忽随乌鹊至恍如前歳逢春只祈歳歳及兹辰天风吹寳唾华彩动文星叔母生日同家人劝酒涪右金华宅上有蔚蓝天当年玉女何事未摆世间縁要把平夷心事散作吉祥种子春暖玉生烟囬首生处所更欲与周旋一自归来生处所巳三年山头白鹤候我应讶乆留连巳作秋风归梦忽逓春风消息吹我着泸川安得旦归去绵上饱耕眠约程漕使𥘉筵劝酒记幡然持节下青云巴月几成弦待竹枝歌彻讼棠匝地扉草连天却寻当年旧梦来使蜀东川人物寥寥甚禁许囬旋愧我推挤不去尚新官对旧后任如前与故人饮酒月露冩明蠲叹书生康时无计谩忧思时堕酒痕边且只愿早休兵甲长见丰年次韵费五十九丈题秋山阁有感时事霞下天垂宇倚䦨干月华都在大明生处扶木元髙三千丈不分闲云无数谩转却人间朝莫万古兴亡心一寸只㳙㳙日夜随流注柰与世不同趣齐封冀甸今何许百年间欲招不住欲推不去闸断河流障海水未放游鱼甫甫叹多少英雄尘土挟客慿髙西风外问举头还见南山否花烂熳草蕃庶次韵西叔兄访王宣干梦随痩马渡晨烟月犹弦稻𥘉眠宇宙平寛着我一人间梦破枇杷香满𬒮应唤我驻行韀鴈声杵落晴川抚流年叹区縁随世功名未信果谁贤目断孤云东北角离复合断还连即席次韵南叔兄同亲友饯王万里囬宣幕鬓霜盈握叹刍牧荒墟稻梁衰索落日牛羊晚云鸿鴈傍地飞空无託牧人困和雨睡田父醉连云酌醉梦未醒虎嘷川谷麕惊林薄离别谁不恶心事同时都不论离合眼底时几鼻端人物谁辨北征东略最怜世途局趣只道书生踈阔无可赠君松隂庭院菊华篱落即席次韵宋权县约客世道何常都一似水流云出叹自古燕巾滥宝楚山迷璧老我如今观变熟行藏语嘿惟时适似沧溟容得乗禽飞双凫集花露晓松风夕经味永山光吸历巖中考第案头月日物欲强时心节制才资弱处书扶掖拟棕鞋桐帽了平生投簮舃即席和李潼川韵清燕卧霜角月魄几回哉一声云鴈清呌推枕赋归来流水落花去路画象棠隂陈迹霄观傍楼台别忆入梅艶愁色上田莱记来时惊列缺走呉回人间都失匕箸老婢亦惊猜疋马晓风鞭䄂孤堞暮烟烽柝挥却挂蛇杯不负此邦去笑口也应开约李潼川饮即席赋昨夜严家集霜斗飐晴天干坤如许空阔着我两人间醉帽三更月影别𬒮一帘花气语隽不知还二十年间事肝肺冩明蠲记相逢一似昨两经年风波閙处推出心胆至今寒也爲故人饮酒也念邦人怀旧姑爲驻征鞍未忍作离语留待月华圎贺李潼川改知常德府更尽一杯酒春近武陵源源头父老迎笑人似老癯仙检校露桃风叶问讯渚莎江草点检旧风烟世界要人拄公独卧间边叹从来分宇宙有山川主賔均是寄耳嬴得鬓毛班最苦中年相别更是人才难得相劝且加餐归爲玉昆说时寄我平安刘左史生日庆八十山岳会元气𥘉度首王春扶持许大穹壌全德付耆英二万九千日力四百八旬甲子酿此杰魁人玉劒卧霜斗金鎻掣天扃学宗师人气脉国精神不应间处䄂手试与入经纶磊落蟠溪感遇迢逓彭籛歳月逺到园椿用舎关时运一片老臣心十五日同宪使观灯马上得数语解后皇华并辔游追随世好学风流儿童拍手拦街笑只是酸寒魏梓州一千炬烛数声讴不知白了几人头惺愡两眼看来惯且得人心乐便休十六日再赋两使星前秉烛游滔滔车马九河流耳听宣政升平曲目断炎兴未复州间皷吹强欢讴𬒳人嗺送作遨头慿谁爲扫妖氛静却与人间快活休再和四年前遂宁所赋韵一点阳和浑在里时来尔许芳妍春风吹上醉痕边隽欢欺浅酌清晤失佳眠聊把繁华开笑口须臾雨送风般因花识得自家天烔然长不夜活处欲生烟汪提刑冝人生日庄敏传家文安嫡胄文惠诸孙两大相辉晋秦匹国韩姞盈门天风吹下双轩恰趂得酴醿牡丹锦绣光中殿春不老阅歳长存饯汪漕使劝酒可煞潼人眞慕顾接得官时只道来何暮歳歳何曾椿得住遂人又见迎将去谩自儿曹相尔汝心事同时千里元相梧况是棠隂随处处秋江夜月春空雾王子振生日同书院诸公各赋一阕呜蝉泊雨晴云湿游龙翦岸涪江碧气候尔和平满家浑是春公堂虽有酒不敌公真有寿宿对魁星颊红衫鬓青次西叔兄送南叔兄赴钤干见寄韵中年怕踏长亭路便自有离愁苦一自送君趋莫府惺愡鸎舌呢喃燕觜那解春无语三年山月移朝莫独倚松风等闲度到得除书萦绊佐却愁不似当时皓月长伴君来去即席和书院诸友早厌人间腐䑕要希云外飞皇羲和不肯系朝阳任向鬓边来徃出谷声中气味编蒲册里晶光至今心瞻爲渠狂梦倚银潢天上虞简州生日牛酒享賔客焦烂列前荣有人先事早讨残突伴孤星香火家家绘象鼛皷村村祠宇翦不断人情清泪九皐鹤唤起梦魂惺白苹洲芳草渡玉湖亭画帘挂起箓簌一卷易同盟携手锦江箍隐觌面墨池玄叟扶杖蜀君平三老冁然笑云散太空清应提刑生日红杏花边曾共赏天涯还是相逢人言契分两重重谁知声利外别有一般同烱烱竒情双亮处天光水色相通磨中旋蚁渺何穷共扶天事业此意政须公范遂宁生日和所惠词韵报之千里楼髙人与并箇中彻地通天秋风吹发半成宣都将强歳月空对旧山川养就人才端有意公今三祖差肩偏轻偏重几畨船要公常把柂容我老闲边茂叔兄生日占断人间闲冨贵长秋应是长春前山推月上帘旌缓觞燖旧友勾拍按新声时倚晴空看过鴈几州明月关情知君早巳倦青冥时来那得免事业一䆫萤送西叔兄之官成都逢着公卿谁不道人才难得须认取天根一点几曾休息未问人间多少士一门男子头头立只其间如许广文君谁人识冠盖会渔樵席豪气度清标格要安排稳当讲帷词掖蜀泮堂堂元不恶犹嫌偏惠天西壁嘱公卿着眼看干坤搜人物刘左史生日天生耆德占断四时先春院落锦山川万家灯市明朱紫一庭花艶傍貂蝉妇承姑翁枹息子差肩匼匝是文公开九帙陆续看武公踰九十从九九到千千海风谩送天鸡舞蛰雷未唤壑龙眠且从他歌缓缓皷咽咽人日南山约应提刑无边春色人情苦向南山覔村村箫皷家家笛祈麦祈蚕来趂元正七翁前子后孙扶掖商行买坐农耕织须知此意无今昔会得爲人日日是人日上元马上口占呈应提刑连夕雨盈畴先爲农家做麦秋更放年头晴甲子知不应是天公及尔游随事与民求又与随时验乐忧民气乐时天亦好休休爲尔簪花挿满头过凌云和张大博水调歌头千古峨眉月照我别离杯故人中歳聚散脉脉若爲怀醉帽三更风雨别𬒮一帘山色爲放笑眉开握手道旧故抵掌论人才山中人灶间婢亦惊猜江头新涨催发欲去重裴回世事丝丝满鬓歳月怱怱上靣渴梦肺生埃酒罢听客去公赤赋归来张太博送别壁津楼再赋即席和檥櫂汉嘉口更尽渭城杯凌云山色似爲行客苦伤怀横岀半天烟雨鎻定一川风景未放客船开想见此楼上阅尽蜀人才山猿鹤江鸥鹭亦相猜滔滔日夜东注全璧几人回客亦莞然成笑多少醉生梦死转首揔成埃信屈四时耳寒暑徃还来次韵黄叙州满江红风引舟来恰趂得东楼嘉集正满眼轻红重碧照筵浮席更是姓黄人作守重新墨妙亭遗迹对暮天踈雨话郷情更筹急嗟世眼迷朱碧矜气势才唿吸彼蔡章安在千年黄笔腐䑕那能鹓鳯吓怒蜩未信冥䳟翼与史君酌酒酹兴亡浇今昔次韵黄叙州水调歌头烟雨歛江色江水大于杯蓬䆫一枕霄梦忽忽即无怀苦𬒳江头新涨推起天涯倦客万里片帆开収用到我辈天下岂无才路漫漫行又止信还猜渊鱼得失有分须载月明回寄语鹤山亲友若访吾庐花柳爲我扫烟埃去去傥无辱振𬒮早归来次韵虞夔宪新作巴緑亭江横山簇栢箭森如束满眼飞篷撩乱知几歳未膏沐快意忽破竹一奁明翠玉千古江山只么人都道为君緑生日前数日杨仲博载酒见访即席次韵风定波纹细夜无尘云迷地轴月流天位揺裔飞来江山鹤犹作故郷嘹唳清境里伴人无睡应叹余生舟似汎浪涛中几度身甞试书有恨劒无气从渠俗耳追繁吹抚空明一䆫寒簟对人如砥梦倚银河天外立云露惺惺满𬒮看多少人间嬉戏要话斯心无分付路茫茫还有亲朋至应爲我倒罍洗李季允约登鄂州南楼即席次韵月上南楼月巳穿云去莫照峩眉最上峯同在峯前住东望极青齐西顾穷商许酒到忧边揔未知犹认胡床处李季允同緫漕载酒湖相送即席再和能得几时留王事催人去翠荡涵空酒满船苦要留人住身世两悠悠飘泊知何许但得心亲志合时都是相逢处李季允曾爲白芙蕖赋卜筭子至是乆旱得雨借前韵有赋风雨满空霏揔得江山妙洗出湖光镜似明不受纎尘涴心事竟堪凭天意真难料唿吸丰年湏刻间也合轩渠笑次韵西叔詹叔兄嘉甫弟惠生日词昨梦鹤山去风景逐时新藕花拍满栏槛松竹𬒳池频尽日兄酥弟酪触处言鲭义䐑相对只翁卿梦觉帝郷远有酒爲谁倾忽飞来天外句梦中人自怜何事彊把麋鹿褁朝绅坐看九衢车马鞭䇿长安日月檐阁太玄经只说来时节金气巳髙明孙靖州生日恰秋光四十箕斗外月𥘉弦笑浅瀬平芜寒城小市掌许山川半生梦䰟不到与君侯歳歳此周旋鞍马空销髀肉兠牟未换貂蝉人生天地两仪间湏住百余年数重卦三三后天八八来日千千面前路头尽阔放规模运量十分寛官职终还分定儿孙也靠心传又孙靖州生日九十九峯下百二十年州西风吹起客梦月满驿南楼影入天河左界辰在寿星向上还是去年秋要和木兰曲载酒寿君侯天边信云外歩去难留寿觞庭院依旧巳带别离愁离合钟情未免行止关人何事浪白世间头将相时来作身健百无忧范靖州生日犹记端门外鞭䄂五更寒一声天上钟柝金鎻掣重关君向紫宸上阁我侍玉皇香案都号舎人班梦觉帝郷逺相对两苍颜玉围腰金系肘绣笼韀郷人衮衮严近五马度荆山収拾五湖气度卷束蟠胷兵甲春意满人间天钖公纯嘏气象自平宽靖州江通判生日日上牛头度歳辰黄钟吹籥煦干坤弦歌堂上三称寿风月亭前又见君人似旧景长新明朝六柱侍双椿蛮邦父老惊曽见得似君家别有春和虞壻惠生日月上南箕还认得去年星历知谁把一天星象盪摩朝昔若使平生浑自弃如今老大何嗟及更年来偏得钝工夫蹉跎力溪瘴碍蛮烟隔穹壌断江山窄纵燕巾滥寳楚山囚玉小小穷通都未问忍闻同气相煎急诵虞郎百字短长诗忧何极范静州生日谁把璇玑运化工参旗又挂玉梅东三三律琯声余亥九九玄经卦起中新歳月旧游从一觞还似去年冬人间事㑹无终极分付翘关老令公江通判生日东䆫五老峯前月南䆫九叠坡前雪推出侍郎山着君䆫户闲离骚郷里住恰记庚寅度挹取芷兰芳酌君千歳觞绵州表兄生日𬒳东风吹送都看尽蜀三川向涪水西来东山右去劒阁南旋家家露餐风宿数旬间浑不见炊烟踏遍王孙草畔服明帝子城边一万家赤子日髙眠丝管夜喧阗自梓遂而东岷峨向里汉益从前人人里歌涂咏愿君侯长与作蕃宣我愿时清无事早归相伴华颠荣州表兄生日幸有天遮蔽爲西南空虚一面挺生男子塞下将军支頥卧夜半揽衣推起扫十万胡人如洗见说巴山矟马退也都因粮运如流水劒以北一人耳十年梦断斜阳外恰归来昌蒲蘸酒祝兄千歳入从岀藩谁不是谁是难兄难弟正乐意融融未巳莫趣东方千骑去愿时乎华皓长相对间冨贵只如此髙嘉定生日和所惠韵髙氏八千石驺哄溢街坊庸夫俗子夸道锦绣褁家郷谁识书生心事各要济时行巳肯顾利名埸用我吾所欲不用亦何伤汉嘉守凡阅历几麾幢便教入从出节都是分之常但愿国安人寿更只专城也好不用较彊梁准拟耆英㑹倚杖看人忙送蒋成父风雪锢迁客闭户紧蒙头一声门外剥琢客有从予游直自离騒国里行到林闾屋畔万里入双眸世态随炎去此意澹于秋感毕逋怀秸鞠咏夫不㝷师学道虽乐吾母有离忧歳晚巫云崃雨春日楚烟湘月诗思满归舟来日重过我应记火西流髙嘉定生日记秊时三星明处尊前携手相语家山幸有瓜和芋何苦投身官府谁知道尚随逐风华爲蜀分南土依前廉取便卷郄旌麾提将绣斧天口笑应许逢𥘉度从头要爲君数怕君惊落前箸天东扶木三千丈不照关河烟雨谁砥柱想造物生才肯恁无分付九州风露待公等归来爲清天步容我赋归去上巳和黄成之类尚记春归日锦绣裘江城谁推日驭西去水认故郷痕鱼鸟自飞自跃红紫谁开谁落天运渺无声四序镇如此当当复亭亭是何年修楔事畅幽情竞传元巳天气别是一般清便引郑郊溱洧不道孔门沂泗大道掌如平待挽迷津者都向此中行中秋轻露濯秋风新楼揷太空更遭逢解事天公爲唤羲和驱六马将杲日挂帘栊日影正沈红须臾月在东百万家乐意融融民意乐时天亦好聊与衆一尊同别吴毅夫赵仲权史敏叔朱择善朔雪上征衣春风送客归万杨华数点榴枝春事无多天不管教烂熳任离披开谢本同机荣枯自一时筭天公不遣春知但得溶溶生意在随冷煖镇芳菲江东漕使兄髙瞻叔生日堪怪两外府使传载朝缨虽云身在江表都号汉公卿莫是才堪世用莫是有人吹送中外尔聮荣天运自消息龙蠖不关情更寻思谁得失孰亏成潜鱼要向深渺犹恐太分明且愿时清无事长把书生阁求归践对床盟强似抗尘俗歳歳上陪京建康留守陈尚书生日天地一大物扶植要人才人才谁是不肯随俗强追陪与我言兮我愿莫我知兮谁怨全仗帝爲媒此意乆寥阔今见者留台笏围腰书剏屋骑笼街时贤白尽须发老子抑名斋更取堂名淇緑要把北山万竹一日倚云栽自处只如此将相任时来淮西緫领蔡少卿生日人物盛干淳东嘉最得人费江山几许精神我巳后时犹徧识君子子又相亲秋入塞垣新风寒上醉痕万百般倚靠苍旻只愿诸贤长寿健容老我着间身中秋新河正秋隂盛处忽盪起一冰轮甚汉魏从前才人胜士断简残文都无一词赏翫更拟将美色似非伦此意谁能领㑹自夸光景长新得隂多处倍精神俗眼转增明向大第髙楼痴儿騃女脆竹繁䄄此心到头重校鹤山先生大全文集卷之九十六鹤山先生大全文集鹤山先生大全文集文集九十七重校鹤山先生大全文集卷之九十七歌行送张緫卿护饷益昌陈陈之粟夸西都长旗一摇扫地无剥民肌血事军赋天乎生此桑大夫有唐藩方旣旅拒中朝独仰江淮租士安虽善操低昻弘羊百丗仍同涂要知元和国计簿不以末丗供军圗人间遗利或尽取天下大本湏持扶饷台今得张省主建置不用新规模但云宅家夲忠厚当爲己责寛宿逋操觚数草便民奏不用𥙷疮及宁肤只将常赋供调度泽中有水民其苏八十余年乆胡虏有弓未弛仍张舒军储柆粒皆汗禾植根虽固忧其枯矧今两虎方血闘坐使丛鹯爲吾守边但用平平䇿主计不须急急符苔封木牛卧流马塞南塞北无单于安西相君坐专阃与公体国心肠敷智名勇功不挂眼男粟女布思其余玉皇正用富民相当见二公对府持钧枢南阁行北城之阳有南阁李家石林丈人作上有储皇资善颜下有先丗淳熈脚前瞻平逺后闉阇左揖蟇頥右龙鹤丙丁架上书衡从甲乙槛前石参错有时晨䇿披氤氲九万帝青闯帘幕有时夜几凭泬寥海牛挂空月爲箔啾嘈市声不我即淡沱春风无处着斯干秩秩兄弟好伐木丁丁友朋乐我亦时爲末至賔尊前徃徃追酬酢主人挽我观南山南山分明在天角岂不陪朝隮浮云翳林薄浮云白衣苍狗耳湏臾变态山自若置之姑勿道愿言细啇略试观天地之最中坎北离南俨成列人以一心位两间取象爲离岂徒设譬如南方万物皆相见又如日中纎微靡不炤亭亭当当亦绰绰逺看鸢鱼近夫妇仰观宇宙俯今昨随事炯然存旦昼敢金铄主人闻此笑而兴谓我此言亦观噱次成古歌行聊当南阁说山河叹送刘左史归简州山河两戒南北分天地一气华戎钧譬诸指搐非害事徃徃四体爲不信惟今丑虏相噬吞人言雪耻兹其辰盍驱卞庄刺闘虎又嗾卢㹱擒狡㕙天王仁爱兼南北犹遣升勺苏穷鳞诸公亦复创前误闭戸不肯顾闘邻流移降附莫皇卹斩艾驱迫如穷谁知炎炎将及我事体不与开禧伦竟因示弱启狄侮羽书赤白惊严宸天王坐朝色不怡我非尔畏民吾民急从雨中彻桑土更向火后移突薪大官亦复变前说羣而和者非一人制书丁宁示招纳符檄旁午申拊循臣某奉诏移江介臣某董师留汉賔西南忧顾谁其寛即授臣某留川秦士何廷论忽中变复议保境思和亲迅雷烈风仅飜覆明虹霁日俄逡廵敌人揶揄胆满干志士愤郁齿穿龈东由海泗尽襄汉西起梁沔连房均暴骸蹀血蔽原谷夺险因粮空窖囷将军忧恚或自毙列校偃蹇不可驯县征更赋不遗筭郡空少府无余缗边头𬒳兵甫属耳公私巳屈忧方新静惟人事百罔一恃以士恐惟苍旻苍旻茫茫君爲度但见咎异来相因连年夏旱天无云江淮湖浙田生尘飞蝗排空如羽阵噍类猥衆何诜诜𤏡南山萃陵谷异后土矹矹如转轮春秋二百四十载地震才五兹何频去年东南复告旱徧以牲币走百神太阳朔蚀我无光金星昼见亦累旬汉沔沸腾地移轴涪潼湓溢涛飜银星文屡变台符坼隂象较着阳德屯外爲兵戈爲裔夷内爲宫壶爲羣臣天心渝怒有如此犹以谴告施其仁惧而修政庻可弭恬不知警将仍臻且如前年旱蝗日开道求諌攽明纶庭中不鸣自如故犹有下位人姓陈内言掓房之舛令外及丞相之狎賔能如章向触权忌不効钦永攻上身同时六馆之髦彦陈义固争尤肫肫藐如无闻亦异巳宰士忿疾丞相嗔彼唐畋铎何物耳词鄙意佞如吠狺外省胡独行其言公然贱玉而贵珉自时厥后益惩创遏絶言路忘谘询直臣乆矣甚弃梗公道不迪随荒榛尝居丞疑转猜忌稍负望实尤沈沦人心所同即天意四方蹙蹙天亦颦公今掉头不肯住携家归踏西园春大贤与国同休戚宁忍赤子方嚬呻我非荷蒉不知磬拟効执舆来问津请赋白驹之卒章愿公饮酒车无巾致语燕新利路李运使元都观里桃千树乆怀旣去之思房相湖边鹅一羣复动重来之喜占星有烂披雾爲荣恭惟都运龙图雅量鎭浮髙摽迈俗逺考丗家之谱湑叶裳裳近稽昆友之原棣华韡韡粤隮膴仕蔼着休声尚迟濽省之游洊领专城之寄十夷州之卉服未泯讴歌九折坂之棠隂犹闻蔽芾东征在即北去胡爲爰启皇华用雠雅践惟公正廉明之誉又东清朝冝彫残困弊之余廼烦肤使先声攸蔇舆允维均知府校书旣忝葭草又同桑梓偶此分符之未几属闻濡辔之来临不及陪临卭诸公争从门下以献酒尚能以广汉太守偕县令而先驱舜琴等幸观光华获居卑未聊陈韵语用賛华筵口号恠底梅花破臈前祗因春色到湖边虹飞云锦看华辔脍缕莼丝秩玳筵今日房园供解后明朝汉省接馨妍一觞遮莫霜天晓梅角声中更少延燕孙节推考辛未鼎科之目粤惟文懿之贤由甲子三周而来又见闻孙之盛岂惟士大夫郡有此鲜俪盖凡儒家者流指于荣观工歌鸣鹿之三燕举嘉鱼之什恭惟某官书楼名胄山学故家人称诸孙之孙丗谓君子之子行谊蔼然于太学名声籍甚于诸公十年不出都城未尝宿许史庐而入金张馆一朝遂擅天下殆将摩屈贾垒而短曹刘墻田河阳处士庐佐西川节度府虽负陆侯之寳劒喜扶潘母之轻轩将不待于外庸便入跻于中祕毛女峯前寻旧约紫鳌禁里看重游知郡校书向来投分于儒庠今者託交于仁里第二举状元及第眞不输胡旦之筹十三名进士登科敢谓传和凝之钵詹阶符之两两庆前后之三三仰赞华筵可无韵语口号身是书楼东眷孙老僊况复种僊根高科恰是承先躅盛事还应表里门堂上承颜情最乐䆫前草制梦犹存着鞭且向长安道春色如今紫诏温重校鹤山先生大全文集卷之九十七鹤山先生大全文集鹤山先生大全文集文集九十八重校鹤山先生大全文集卷之九十八祝文导善观人日祈雨踰时不雨深忧宿麦之伤靡神弗宗尚觖祈年之望循愆阳之示异繄谬政之爽中新年换故年渉春巳乆元日至人日常燠有加方兹领事之𥘉惕若求刍之託亟修圭荐仰叩穹崇伏望兴雨其蒙大慰来麰之望多稼且硕用资终歳之勤焚黄告先墓文呜乎子不夫不逮事厥父母亦惟衣厥父事以无敢失队歳巳未猥以薄技滥齿峻甲该龙飞恩视进士第一人躐卑京秩越四年癸亥以国子正造朝明年爲武学愽士又明年召试賔馆六月以实历凑前学官减年遂得陞朝又明年九月上祀明堂同休诸臣某时由校书郎出守汉嘉旣陛辞犹以宫簿得赠考承事郎妣孺人今年始克还墓下以命书之副告吁何及矣弗可赎也矣不学不令岂其自致实紧我先丗克绩我家遗我后人休其不肖嗣特蒙积行之成以不陨其世以奉而致之于我考妣焉耳矣虽然亦尚有可勉者体受敬身以期无忝以庻几显扬万一以对扬天子之宠灵则今其未死兢斯惕斯图惟酬斯惟神之鉴斯焚黄告杨孺人墓文呜唿君弃予而死今五年矣而墓之木枞枞其隂君死之年之冬余造朝明年甲子九月二十六日女璧海亦不幸以病死于临安之官舎矣恍昔懽之犹梦慨响像之滋邈弗可追也矣又明年六月余始以实历凑学官减年得陞朝又明年九月上祀明堂敷祭泽余时校书郎出守汉嘉巳陛辞犹以官簿得赠考妣君亦得妇人𥘉品封今年始克还墓下爇命书之副以告吁谷不受禄死而饰壤何嗟及矣尚其有知以服天子之休命祭先墓文某治郡亡状误叨恩除司臬东梓尝申审朝廷待报解郡㑹宪漕空官制司速令上事遂于前月之晦上眉山印绶㳙十月之望祗服司存敢具所以忝窃告谢于祠下静惟庸虚荐更中外蔑然报效亦旣茍免今委寄日剧伥伥乎未知所以将厚望称隆指者惟神尚隂相之母俾瘝败而作神羞代郷人祭周孔祝文古之士未尝无求也而求其有益于得未尝不欲仕也而仕恶不由其道于铄皇家尚倣周制三歳大比兴其贤能承学之士服先圣之训有年矣于求于仕未之能忘而无益于得不由其道则所不敢用修明荐以自归于斯文之宗惟王尚终相之汔用有济梓潼庙祝文某卭之鄙人也早縁末技滥齿峻甲佐西川节度府召官学省赐对禁林愚戅浅中轻沮边议以取忤时好蓬山未几力陈诡郡冀便将亲一逺阙廷八移歳琯三辞聘召再玷便麾推夲所天巳不待养尚冀有以慰母心也而缪政致异郡人游观死伤横道遂使素尝愠嫉者得以甘心焉尚頼寛恩仅从镌免曽未半载即察前诬亟颁祠廪继还旧秩复卑左符成命𥘉颁申诏趣上厥惟㤗冒寔惟我有神是嘏是祐敢不知自而郡大人微未知所以称隆指者惟神聦明正直永奠西土祝釐禳沴咸克顾享是用圭荐以希灵右匪釐敢祝惟沴寔禳神鉴之哉先圣祝文某巳试罔功固分乆弃敢图误柬卑守江郷成命𥘉颁申诏趣上以未信之学冒承剧寄败车伤锦廪乎未知攸免独惟敬信节爱圣有明训敢不夙夜究图以期无负惟圣寔鉴之载英堂释菜文维士大夫郡逺有自来爰蔇国朝风烈弥邵奠祀于学厥存彛章而象设涣然頋瞻罔一廼稽史牒郡乗家言室于东厢列绘惟肖翼翼其序后先以时兹考厥成敬用舎菜告于先圣先师神保如在是飨是皇启佑后知其永无斁谒苏文公祠祝文眉号士大夫郡圣天子不以某不肖奠守兹土其在境内凡百辟卿士有益于民者夙夜承祀无忒矧惟山川炳灵世载苏氏一翁二季先后相望文章事业在太史氏之典䇿今居郡满歳顾歳时奉尝阙然弗讲殆非所以厉贤崇化律我有民也用修圭荐展于宰下以内翰太师文忠公黄门文定公从祀旣齐旣稷神保攸歆敢不永与多士承绎斯文以母忘德祈晴积隂爲沴每深害稼之忧下民其咨尚觖祈年之愿原乖气之致异繄缪政之爽中方兹领事之𥘉惕若求刍之託亟修圭荐仰致宗祈伏望帝灵居歆神听来假杲杲出日式蠲常雨之愆厌厌其苗俯慰大田之望谢晴曀曀其隂乆觖大田之望杲杲出日爲蠲常雨之愆旣皂旣坚是刈是获钖之多稼旣荷神釐贻我来麰敢徼终惠祈雨春膏动陆期首种之向荣常燠爽中尚贻麰之觖望旣非下民之罪亦岂上帝之心惟守吏之弗䖍乃愆阳之示谴敢修圭荐仰冀惠宁伏望兴雨其蒙悉慰大田之望多稼且硕用资终歳之勤社稷及诸庙祈雨维莫之春常旸爲沴时雨乆旷土膏弗滋若吏之弗䖍政有阙缪以干隂阳之和则罚止厥躬元元何辜罹此菑暵敢修明荐以冀惠宁党赖神休孚霈嘉泽俾物无疵疠麰麦以登则由吏若民咸永有嘉頼谢雨厥罚常旸懔农畴之告瘁以祈甘雨冀云汉之惠宁果蒙顾諟之仁亟霈涵濡之泽钖之多稼贻我来麰物无疵疠之忧民有丰穰之望用伸报谢仍露恳祈惟灵造之鉴观悼民生之不易念一人耕而百人食振古如兹使十日雨而五日风自今以始终承嘉惠汔用康年寺观祈雨南讹纪候斯穑事之向荣旱魃爲菑懔农畴之告瘁旣非下民之罪亦岂上帝之心惟吏守之弗䖍乃常旸之示谴敢修圭荐仰冀惠宁伏望兴雨其蒙悉慰大田之藁多稼且硕用资终歳之勤祭先墓文某不学不令徒赖世积之休猥繇薄技滥齿儒科自癸亥造朝遂不获躬汛埽于松槚夙夜廪廪惟祭祀之之供是惧最后迁校书郎丐守汉嘉以归清朝柬遵惟欲尔从中遭叛乱遡㳂徃复逮今年六月始获善还舎里越三月始展墓下之拜而致壤奠焉明日则爇黄于父母妻之莹自顾么么繄谁云致实惟我先世克绩我家遗我后人休其不肖嗣特蒙积行之成以不队厥世焉耳矣虽然尚有可勉者体受敬身以期无忝以庻几显扬万一则今其未死兢斯惕斯惟神实保祐之谒赵衞公雄祝文于皇阜陵游精太平首撰大吏言授国成英英衞公命世笃生立谈寤主迪简在廷典司百工身修庻明邦采去亮王心亶宁淳熈之治于今耿光爰考敭历昉于涪濵迨还宰韨复杭守旌流风善政蔚其犹存我生孔后虽忝戚姻不及于公前授后承今以王命恪共明刑维棠有苃维公所营是用徃拜睇言风声神其来娭监于克诚寺观祈雪朋阳起陆正宿麦之方兴常燠爽中顾祈年之敢后矧惟蜀左介在山丘土虽广而民稀地旣硗而功倍方冬不雪嗣歳之忧且隂阳之乆愆将疾疠之弗戒用修圭荐庻底惠宁惟冀上天同云式霈雰雰之泽大田多稼少寛闵闵之忧告射洪庙文惟王嘉师厥有常性道逺民散刑章以滋得情则矜阅实其审矧惟货惟反惟内惟来罔黜乃心将有不辜于戮惟王吉士则又异于民无待而兴无产而固今利禄之诱胡亦不然干泽要爵巳丧所贵甚至诡遇贪获谓人不知其将谁欺帝实临汝某猥陈时泉受王嘉师邮罚丽事旣罔攸忽㑹摄将漕爲王吉士谬职选举有邦攸谨曰教与刑兹惟何人敢共二事若曰使民以不冤士罔佚遗则单见謏闻所不敢必惟自靖自献谨所不睹惧所不闻则昊天旦临实鉴猷念神亦左右照知厥心尚以是自勉惟神汔保右之改除潼川运判辤庙祝文某顷𬒳误旨尝以司臬兼摄漕引才谫能薄不堪共二乃叨申命即俾爲眞廪乎未知攸济旣即宪治亟祗成命将以诘朝徃庀厥司惟神照知罔有遐迩尚终相之社稷坛谢晴文间者常隂爲沴害我粢盛于社于方祈求孔力惟神鉴諟克庥于人噼析重隂显行丽日旣谐多稼爰启来牟织妇耕男居民行商忻忻衎衎咸荷神况吏实亡状神罔恫怨不惠之罚而俾蒙成敢率厥僚肃恭以谢惟神实保右之射洪县截江告射洪神文射洪濒江爲县比歳水失故道岸屡崩官寺民庐压覆是惧徙避无所某自春徂秋三过其上躬爲相攸念非䟽凿故道以顺水性遏截新流以除永患则歳一兴筑抗民之精而患固自若也民惧昏垫莫有固志殆犹行迈靡所止戾今不知援而止之是巳溺之也于是物土虑材属役赋丈遴敬事之吏以督工作合一府之斥币以给丁庸随山濬川使故道旣通然后架筠揵石以捍新流或诮其迂或哂其愚亦惟拯民是问消功殚贿不遑恤也吉日丁亥庀事云始惟我有神奠祀兹土敢用圭荐以告事期惟神右之俾勿坏春祈祝文载芟载柞首重春祈敢迪彛章式陈明荐傥頼神况五风十雨靡有愆戾使物无疵疠年谷顺成则嘉与千里之民敢忘昭报惟神汔保右之社禝坛祈雨自冬徂春雨䁑燠寒咸罔不时土膏用滋首种旣入乃旬有四日阳骄肆梗以害于垂成人情皇皇靡所冯依职吏之愆民则何罪惟邦有社宝司我民是用敬共以祈甘泽沛然来下咸俾昭苏傥穑事济登物无疵疠则若民若吏祗荷休德其永永无斁社禝坛谢雨顷以常旸爲沴穑事告伤于社于方以祈甘雨滂沱来下物意昭苏吏贵以寛人情胥恱敢帅寮吏敬谢神贶惟神尚终相之祭江神文维郡濒江地居下湿常隂未解江水横流民坠涂泥罔知攸舎吏则有罪民其何辜维我有神实宅兹土遏絶汎滥划劙重隂使民犹奠居吏逃旷责则荷神之赐宁有弭忘又间以水沴禬于明神神保居歆江流遄返降丘宅土甫奠厥居乃甲申之夕涨潦暴至厥明乙酉云如屯白日霾曀雨亘晨夜江溢常流民情皇皇宵寤昼讹惟惧垫溺之复不免也吏实亡状神惠之罚则止厥躬元元何辜大命近止敢以柔毛刚鬣制币量齐申寓祷祈傥水平其壑民得平土而居则所不与邦人德神之惠者有如大江祭周孔文窃惟成周令典造士以诗书礼乐兴贤以德行道艺而吾先圣先师之训亦以温良恭俭爲求以见闻言行爲禄以仁义忠信爲爵诸生服是明训亦旣有年应聘云𥘉敢述所闻以自归于斯文之宗惟神尚终相之代郷人告灵应神文昔先王肃恭明神教民昭事祈报以无忘本始虽坊农表畷之蜡门行户灶之享伯侯祖纛之灵有德于民则无不宗也矧惟大神令德孝恭奠祀坤倪士之德爵神实司之应聘云𥘉敢用祗遹旧典毖祀于我有神尚无忘本始之荐庻绥灵顾袭于休祥代郷人祭灵应庙文维我有神世笃忠孝承宁帝命隂骘斯文维我有士追遹本始寅念于祀罔或不䖍矧兹灵辰揆度云始敢修祀物祗荐精纯尚其来娭崇降多福灵惠庙祈雨维莫之春嘉生动陆虽时雨之数下尚土膏之弗滋人情嗷嗷靡所底告敢用牲醴以告于我有神庻几顾歆大霈嘉泽终惠多稼汔成康年则荷神之休曷维其巳天庆观祈雨三阳动陆正宿麦之方兴一雨愆期惧土膏之未奋矧惟蜀左介在山椒地广而民稀田硗而功倍冬深未雪歳首尚旸又念隂阳之或乖亦将疾疠之不免用修圭荐亟控宗祈惟冀霈润泽于羣生散之霡霂变札瘥爲和气袭于休祥社稷坛祈雨某自祗厥官荷神之休雨泽洊至首种旣入乃浃辰之间阳骄弗戢以害于垂成人情皇皇易喜爲忧靡所冯依职吏之愆民则何罪惟邦有社实司我民是用敬共以祈终惠傥沛然下雨咸俾昭苏穑事济登物无疵疠则若民若吏祗荷神保其永永无斁谨以制币清酌脯醢明荐于社神稷神社神以后士勾龙氏稷神以后稷氏配神作主灵惠庙生辰祝文我有民人我神祐之我有田畴我神雨之时禋歳祀我仪主之诞弥厥旦我民赴之享有旧典我仪举之无腆具脩神母吐之灵应庙神父生日祭文维我有神世笃忠孝是生哲嗣隂骘斯文惟我有士追遹本始寅念于祀罔或不䖍维仲之春揆度云始敢修祀物祗荐精禋尚其来娭芘我有士时厥纯嘏袭于休祥祭灵应神文惟王生爲正人没爲明神生则令德纯孝垂世范俗没而备物之享貤于其亲二月中吉维圣考揆度之辰郡有彛典酌醴荐纯惟正其歆之芘我有士福我有民再祈雨农有三时而东作实爲首种凡资粮钱鏄实取具焉而方春愆阳害我穑事于方于社若旣应祈乃旬日以来复有暵瘼之虑惟我神保奠祀兹土岀云爲雨以惠我民则于神是望敢敬共以告尚克顾享社禝坛再祷雨春日愆阳农畴告瘁吏则有罪民其何辜惟我有神悯兹下地敷遗甘雨以绥来麰则民业用安吏少逭神亦永有依呜乎尚鉴之哉詈湫文某自祗厥官旣四阅月天乆不雨以害我穑事虽然岂诚不雨者殆杯水车薪不足以胜尔今浸迫南譌秀麦𬒳野又五日不雨莳麦且藁死穜稑之种莳不入土饥馑将至疾疠乗之呜乎神之空我师乃至此也守之庸虚自底不类则自菑于厥躬不于其躬于其无辜之氓神之降罔是爲爽忒且神之冯依而人所输向也亦惟侯禳祷神人交頼焉耳守率僚吏若士民有事于神亦旣累日而神如不闻立而视民之死而不恤也然则民安所复望也谨以元湫投之江流神其有知奋张冯怒速出云爲风雨则尚有以章神之心惠终我师守虽无状宁忘报塞挠湫文守遣僚吏有事于神神卧而不我听也然则民安所复望也挟比躬诣湫潭枞金伐皷以请神庻几改之东岳生辰祝文清宁奠位五岳方峙维东曰岱帝实主之𥘉度嘉名相传自昔旧仪肃穆罔敢不䖍惟今春旸过亢膏泽未洽麦不坚好稻种不入帝闵下地傥出云爲雨以泽四境使百谷登阜民用委安则吏其少逭敢併以请进士题名大成殿舎菜文某学未能信冒承民社之託图所以崇化善俗者惟教学明伦简修旌淑所不敢后昔歳大比邑士王辰应等八人以经明行修爲天子使入治其民今将服厥采敢遹旧典用舎萌之礼于我先圣退而书名于泮示不忘德且俾承学之士有观焉明堂后祀百神文于铄皇家裒祀庙室旣竣釐事爰濡惠术眷我有神辅天福民申严报祀命吏荐陈吏敢不共王之休命重惟愆阳夺我冬令冻闭不宻雷出非时敢併以告神其来娭导迎时和推广德意雨我大田以开嗣歳社禝诸庙祷雨自冬愆阳雨雪未应于方于社靡神不举神不我荅而屯其膏神其聦明则降罚于吏躬母使我民饥而死也敢率僚吏蹐躬俟命神鉴之哉周程三先生赐谥舎菜祝文呜唿大道湮阨千五百年人安于时君之化士习于丗儒之言清虚即明理之极词华即间代之贤冨贵即稽古之力功利即用丗之权大哉人乎成位两间盖鬼神之㑹而五行之端天命我作天明我先人之大也气命于德则日星山川事感于证则雨旸燠寒天且不违而遏其躬者乃若是之颛颛㣲吾周子首发其祕二程张子亲得其传知几于屈信动静之感观生于性命理气之源明一本以示人则亦恶睹夫我生之全奉常易三子之名曰纯曰正而首以元虽出于一介外臣之请而人不咎其僣且专信道之将行而文之未䘮在天非人力之能尔乃是心之同然敢绘德容于与东偏併以命书之三勒于牲石之前无腆币醴告神掲䖍明中子之谥则嗣有请焉呜唿凡我受学之士畴敢不祗治理所关告先墓文某猥由愚戆自速罪辜偶𬒳误恩放归田里尽还职秩申卑眞祠脱命䜛波挺身寇𦦨十年于外一日生还职是侥踰繄神之芘敢共酒币悉帅妻孥展墓告衷神其歆止告杨宜人墓文嘉泰三年夏君以疾卒是年秋卜何村之癸山以葬今三十年矣而隂阳者家流多言其不利幽冥虽异情则一致窃计九原有知亦不能即安于此土也用改卜茅林先墓之侧得干山之原爰以今辰启圹举柩徙于新兆之庐越七日甲申即窆谨以清酌庻羞陈于墓前社禝坛祈雨劒之南东土田下十日不雨四民嗸嗸矧时朱炜阳沴弗戢职吏爲孽繄民何辜民生所资于社于稷谨率僚吏敢共币辤神其来娭雨我多稼瞻仰以俟降假是期诸庙祷雨劒之南东士田下十日不雨四民嗸嗸矧时朱明阳沴弗戢职吏爲孽繄民何辜惟我有神庙食兹土匪逭吏谴亦爲神羞神其来娭雨我多稼永与民吏荷神之休再祈雨社稷坛比以亢旱谒于神保神弗我顾骄阳如惔耕耨失时大命攸系敢再用币以祈以禳神其哀恫益之霡霂雨我多稼神不民恤将率具僚敬共夙宵得请乃巳社稷诸庙祈晴比以积潦霖圯于水龙见戒事兹维其时乃以常阳害我后事神尚隂相剨劙重隂俾克劝功迄底成绩荷神之赐宁有弭忘春祀祝文维莫之春农功载新厥有彛章祈于有神神听来娭顾享苾芬庻几旟鱼梦我牧人过资州展外舅提刑杨大夫墓祝文龙集阉茂造公之居其在涒滩别公之祛公不愸留荆江之墟欲逆公丧乗使者车欲视公窆摄郡守符厥三十年𬒳命守泸上印趋召道公郷闾始以渍絮传于生刍偕我妇子见吾舅姑呜唿公乎其有知夫尚辅吾志如平生与赴召辤先墓及诸庙祝文上亲揽万机凡爲权臣所嫉者以次召还某误在选中辤不获命神灵隂相职是侥踰将简元辰徃趋严诏不负所学是报神庥焚黄告先墓文上践阼之歳某自柱下吏外事官之贰未几以言事得罪赠禭之命凡十余年不敢以请比歳生还起家爲吏㑹宗祀明堂先考妣以恩外四品官明年改元亲政𬒳命造朝将简元辰徃趋严诏始得以命书𬒳诸乐石以其贰焚于墓神其有知歆此休命尚几终相母爲神羞禡祭祝文古者师行必有禡祭郑氏谓是祭也祷气势之増倍蠢兹犬羊敢犯王略天子震怒爱命仗钺专征董师七路谨用牲以告于神惟神典司五兵具在载籍其佑我王国相我戎昭党頼神休肃清天歩匪惟受任之臣得以复命于夫子将社稷生灵实嘉頼之池州祭文孝庙文惟神以御菑捍患秩在祀典蠢彼狂猘自干天诛受我乱民整居王略天子震怒以一介臣爲八州督恪共武服师次池阳神其相我戎昭殄彼羣丑肃清天歩以赫神之灵祭富池庙祝文惟神以捍患御灾秩在祀典蠢彼狂猘自干天诛受我乱民䖍刘疆圉天子震怒以一介臣爲八州督东至于海西接固陵北尽汉淮南曁湘淦力小任重未知攸济神其相我武服殄彼羣丑妥安天歩以赫神之灵重校鹤山先生大全文集卷之九十八鹤山先生大全文集鹤山先生大全文集文集九十九重校鹤山先生大全文集卷之九十九醮词迁居设浄宅醮词文降原陟巘抉江山千古之藏虑材鸿庸营风雨一枝之託自景冈而庀役逮旬歳而考成苟美茍完爰居爰处肆熏修于净供将布露于䖍祈伏念某人徴地寒质薄材朽不揆绳枢之子谩营环堵之宫非徒更爽垲而恶嚣盖谓存室神之无所然畚筑不时而禁忌多触土木大盛而凉薄弗胜伏望赦尔积愆钖之多福敢谓美哉而其谁有此庻几奂然而聚族于斯子孙衆多叶斯干之占梦亲明辑睦希伐木之求仁文昌醮启坛词顺诗书礼乐以造士尝粗知四术之崇攷德行道艺而兴贤今复际三年之比兹惟多士各迪乃心思皇盛旦之逢期就季春之聘然念道之将行有命文之未䘮在天用穆卜于灵辰将恊陈于圭荐仙科考式具繙寳椟之文秘馆延真恭挹飈斿之驭庻蒙鉴諟嗣致宗祈青词天爵修而人爵从固无逃于义命人道迩而天道逺尚有渎于髙明伏念某等生长寒郷迂踈未学少承父师之训勉服圣贤之书念食求饱居求安学将不固而言寡尤行寡悔禄在其中故惟藏器以待时不肯枉道而从彼或託情于文赋或肆力于圣经人欲㓜而学壮而行之辰何来之遟去之速也抚歳隂之遒迈恍科诏之邮传重念邑虽介于穷陬士荐登于畯甲文风浸广儒习用修益惟根夲之趋咸耻浮华之尚油油然日改而月化骎骎乎家诗而户书曷济登兹惟卑矜尔用启无厌之欲敢终惠之私伏愿帝灵居歆神听来假因彼向趍之正示之劝慕之方棫朴芃芃共赴作人之治榛楛济济无慙干禄之诗散坛企清虚之鸿覆旣幸博临陈固陋之芜辞不嫌屡渎载惟爲巳之学𥘉岂求人之知惟穷则独善其身而仕将以行其义兹因大比庸激懦衷咸造在廷愿终有请伏冀作兴多士式谷斯文郷礼礼賔秀者造者俊者功懋懋赏官之爵之禄之畴报洪恩誓坚素守祈雨醮词春膏动陆期首种之向荣常燠爽中尚贻麰之觖望旣非下民之罪亦岂上帝之心惟守吏之弗䖍乃愆阳之示谴敢修圭荐仰冀惠临伏望兴雨其蒙悉慰大田之望多稼且硕用资终歳之勤祈雨醮词厥罚常旸已迫晏隂之候靡神不举未蒙嘉泽之滋繄粃政之积愆頋烝民之何罪瞻卬以请憷惕靡皇伏愿灵监愽临纯忱孚彻念国无六年之蓄曰急矧惟捄死于须臾使雨自三日以徃爲霖尚可更生于田里望霓待命以刻爲年再设九龙醮词时泽昭苏仅徧畇畇之原隰阳骄赐梗又惊涤涤之山川民易喜而爲忧物向荣而俄悴寔繄政事之谬以戾隂阳之和斯民何辜大命近止敢复慿于馨荐以荐控于宗祈党頼帝临不崇朝而徧雨尚令田畯乃力穑以有秋震惧庻宁瞻卬以俟设太一碧玉醮启坛词浃辰不雨烈日如惔莫髙匪天洋洋乎在其上何爲使我皇皇然悯其苗匪帝意之云憎顾民生其何罪厥惟粃政寔召常旸用穆卜于灵辰将控祈于甘泽发蘂笈琅凾之袐㳙祓静坛望紫㣲碧玉之宫肃延列驭庻蒙鉴諟嗣致宗祈青词闵闵农夫暵其瘼矣皇皇后帝欲必从之敢渎髙明荐念恳欵伏愿臣所领偏郡虽名江郷然灌漑之利不及二三而硗之田盖几八九地硗功倍土狭民稠使十日雨而五日风截然有序则一人耕人食仅可无饥脱不幸而稍愆将莫知于攸届矧日在北至时惟南讹方惊涤涤之山川莫惠畇畇之原隰虽滂沱之数下犹霑足之未闻岂时政之爽中有以召灾抑字民之失职至于无告孽由自作宁止吏躬民寔何辜俾罹旱暵惟天心之隂骘悼民力之长勤敢冀惠宁以销大戾且国无六年之蓄日急矧惟捄死于须臾使雨自三日以徃爲霖犹可更生于田里情之所迫言莫能惮元设安宁军府醮词斗正孟阳方万宝向荣之始月盈三五爲羣灵祚善之辰敢捈毣毣之愚仰渎髙髙之听伏念臣误将使指寔治宁川属守吏之空官揆彛章而摄事垂荣三组惧绵薄之弗任祗谒九关肆斋明而有祷伏几灵娭来假神监博临三光全而寒暑平长无菑害五谷熟而民人育汔用康平叔母有疾报恩观设醮小人有母正喜惧之交怀大夏积阳俄晦明之干𥙿浸迫晏隂之候未遄勿药之功匪天降灾繄人召祸使不臧之惟子则自戾于厥躬何辜于亲乃并是咎用谨齐明之荐亟伸请祷之私仰惟皇上帝之有仁闵今此下民之无告迓续乃命庻图効报于母慈寛绰厥心罔俾兴嗟于季役由衷之悃得请是期再爲叔母有祷七十之亲今不幸而有疾再三之渎宁自灾于厥躬乃至累旬未有起色日月逾迈而不任瞑眩之药血气旣衰而莫敌晦明之淫岂上帝之云憎致下民之孔痗是用申述醮陈之事洊希鉴諟之仁使攻之逵之即奏良毉之伎则老者少者誓酬鸿覆之私党不践于斯言将有词于再罚爲叔母设追荐醮靡依匪母未醻顾复之恩何辜于天倐启膏肓之梦未旋臯复汔弃余龄藐然诸孤尚忍一死盖以未说丧车之輤莫褰殡肂之帷旣跣护以来归若充穷而无措每思其居处而思其笑语如闻乎叹息而闻乎容声俨精爽之犹存徒攀号而何及爰谨醮陈之事仰希鉴諟之仁棘心夭夭旣莫効劬劳之报长夜漫漫冀速超冥漠之魂又无父何恃无母何怙怅未报于劬劳谓地盖厚谓天盖髙曾靡容于跼蹐敢循道式恪荐忱辞伏念姓某等自斩焉衰绖以来巳十阅星霜之变尚以北谖之奉少酬南棘之恩夫何缠陟屺之悲又弗竟循陔之养叹綵服绣衣之如梦奉蒲裳苇屋以来归居处之思攀号欲絶而长兄某自闻丧于它邑亦从母于九原叹凶㑹之若斯虽幸生而何益惟秘洞启超昇之式而列眞惟诚意之孚是用醮陈爲慈闱而有请庻蒙右飨脱罪箓以纪生誓毕余龄勉酬洪造先叔母卒哭醮词三月皇皇忘母之不见中心养养过时而未忘虽云礼制之中当卒旦晡之哭然而集遐忧其未憗感知气之如新用陈醮祭之仪少寓劬劳之报曼曼长夜深嗟体魄之何之明明上天尚冀超昇之有所叔母葬事设醮启坛词日月有时方缠哀于陟屺须臾无死尚缀息以号旻言念诸孤自罹大故亦旣痛深而创鉅然犹祸愽而舋仍冡嗣承宗仅及黄泉之见季兰尸祭不胜缪姪之丧盖在子若孙各丧其亲虽扣地号天无词于罚纵圗生而何益欲即没而未能旣得卜于嘉平将致严于厚夜粤稽道式夙开济度之门敢即殊庭恪具齐明之荐醮陈伊始昭假是期青词棘心夭夭未罄劬劳之报丧事纵纵勉趍窀穸之期尚于枕之余敢控吁天之请伏念臣某等无父何怙有母尸饔夙夜敬共粗竭循陔之养晦明袭逆遽罹嗟耋之凶谓酷罚之云深奚余殃之未殄㓜妇卒于护丧之日冡子殂于闻赴之余岂但一歳之间而有丧者二焉所谓鲜民之生不如死之乆矣姑延眎息以奉葬虞旣习卜于灵辰将启帷于殡阼维皇上帝繄谁云憎今此下民亦孔之痗敬循道范冒贡忱辞伏冀悔祸之延于诚克飨母前子后俱承超度之恩妇婉姑慈咸遂逍遥之乐更推余泽溥及含情散坛掩再世之丧忍见累累之冡室望九关之䆳不胜茧茧之言容旣景驭之博临鉴精衷之昭事敢徼终惠汔济逝魂党未先朝露之睎姑逃不孝脱遂及黄泉之见亦永有词代郷人设文昌醮启坛词时正孟陬于四时而首序日临上浃属三日之先春亶惟㤗长之初光启彚征之兆思皇多士咸造在庭仰瞻九则之崇各厉四方之志文昌六宫之次俨司禄之腾辉太微五帝之庭烔进贤之在望醮陈伊始降假是期青词进有道得有命虽古训之莫踰㓜而学壮而行乃人情之甚欲兹因大比咸激懦衷敢输毣毣之愚仰渎髙髙之听窃念臣等或青氊之冷裔或白屋之寒儒刳心于经术之闳深游思于词章之丽则怃歳时之慆迈尚衡泌之栖迟宁敢怨尤但知循省谓天之予人有出于语言之外士之爲学岂矜乎口耳之间故爵从于仁义忠信之修而禄在于疑殆悔尤之谨郷老三年之比攷德行道艺以兴贤乐正四术之崇顺诗书礼乐以造士是匪浮词之尚允惟实践之稽况禀五行之秀而命曰人习先圣之术而谓之士将以纪天彛而扶民极康时否而济世屯重任若兹匪才罔卑一念及此中夜以兴莫知启处之遑宁但冀恢踈之垂宥傥弃瑕而録善获効明时誓改徃以修来终酬大道散坛天威咫尺庻或享诚童渎再三尚兹沥恳念世道晦明之靡定实人才消长之相关维今戎索尚骚师干弗戢赋舆无艺农扈告穷兹惟时事之多艰未省天心之欲治鬰遐忧其如结欲终嘿而不能惟冀有赫监观无疆申钖惠绥黎献长开泰内之祥隂隲下民永觌干明之化斯文未泯善类有依三台山祷雨醮启坛词浃辰不雨烈日如熏莫髙匪天洋洋乎在其上何爲使我皇皇然悯其苗匪帝意之云憎顾民生而何罪厥惟粃政寔召常旸用穆卜于灵辰将祷求于甘泽衣冠戒旦陈三洞之仙科楼殿切云企九关之列驭庻蒙鉴諟嗣致宗祈青词闵闵农夫叹其瘼矣皇皇后帝欲必从之敢渎髙明荐伸恳欵伏念臣所领郡古称要藩然土狭而民贫地硗而功倍矧自比歳疲于饷边姦民嚚讼以受赇污吏并縁而爲市方当事变还来之日巳有本根先拨之虞使十日雨而五日风诚无灾害则一人耕而千人食犹虑饥寒设不幸而稍愆将未知于攸届用修精祷亟冀惠宁傥荷帝临大沛雨云之施庻几民免少纾旦夕之忧散坛山崈宇逈仰瞻咫尺之天威事迫词危敢冒再三之童渎惟今师干弗戢戎索尚骚农扈旣穷赋舆无艺厥十有一月东启融风之异迨一百五日北垂大星之妖惕兹灾变之荐臻邈矣穹苍之难问鬰遐忧其未憗欲终嘿而不能惟几垂有赫之监观申无疆之容保自今后日三光全而寒暑平俾我周邦五谷熟而民人育庻存常产永殄兵端保和观禳火祈雨醮词旧榆旣改正出火于当辰新谷将升尤作云之在望虽夙祈之数应然沴气之未销敢慿醮祭之仪併露禳祈之悃伏冀融风戢燎奠民业于妥安膏雨泽枯济田苗于秀实人心以固吏责少寛设五雷醮启坛词旱气藴隆芒芒然闵苗之不长忧心陨获伥伥乎终夜之有求维皇上帝繄谁云憎今此下民亦孔之痗尚冀感通之万一复殚祈请之再三虽以隂召隂以阳召阳实人心之所感然曰旸而旸曰雨而雨惟天意之宻移戴日望霓以刻爲歳青词民亦劳止矧堪一谷之不登天维显思忍使余黎之俱烬莫遑宁息敢用渎陈伏念臣自服攸司克恭乃事当鸿鴈劬劳之粗定受牛羊刍牧之交求力所得爲心焉旣竭然而阅冬时而不雪迨春日之愆赐肃共明神奔奏羣望亦粗殚于厥虑曾莫惠于我师使刑政之爽中孽由巳作则穹苍之降罔罚止吏躬斯民何辜大命近止宁冒频烦之谴以希鉴諟之仁敢几皷以雷霆散札瘥爲和气奋之风雨转饥馑而丰年旣少固于民心抑共扶于国歩散坛岂无膏雨殆十暴而一寒亦有来年徒寸进而尺退炎炎未殄罔罔可怜虽饥食渴饮之易爲仅濡亦济然杯水舆薪之相敌不救柰何敢纾危迫之情终冀焘临之况念国无六年之蓄曰急矧惟捄死于须臾使雨自三日以徃爲霖始可更生于田里倾心以俟得请爲期冠山保福寺设碧玉醮词出云爲雨旣畜极则有孚终风且霾乃屯膏而不下吏敢自赦天惟民矜尚图万一之鉴临輙冒再三之尘渎伏念臣冒分地守介在山椒伤哉土确而民贫重以钱荒而物贵张弓未弛煽燎方扬脱一谷之不登纷百忧而未憗社稷风雷之祀山林川泽之宗旣沥恳以诚求亦随时而姑应或霹雳奋张而湍沮或蜚廉坏散于垂成或出日而无光或瞻星而有嘒岂政教错缪以戾隂阳之和抑狱讼烦冤以伤天地之德有一于此自葘厥躬忍鸿鴈之哀鸣眎牛羊之立死幸有醮祷之式敢希保右之仁伏几贷慢吏之积尤闵遗黎之供烬纵饥馑难逃于定数而转移实自于洪钧风马云车戒列神而受职雷鞭电帜沛三日以爲霖岂惟収东作之功将以捄夏畦之病使其即没于地亦永有词于民冠山再设碧玉醮词其雨其雨乃有杲然出日之光苍天苍天岂无矜此劳人之意虽渎陈而莫遂欲终嘿而不能伏念臣缪政旣足以奸隂阳之和凉德不能以回天地之造十同所隷一视维钧云胡廵属之封或𬒳滂沱之泽独耳目之所接慨山川其如惔瞑隂四垂涷雨交集忽飞廉之冯怒即屏翳之遄开云尚徃而无功雷满盈而不发岂政令未平于郊关之内岂烦冤无告于邦域之中不然天疠之流行奚独地封之孔迩省循及此谴异晓然而违孽于臾躬以移灾于农亩吏则幸免农其何辜用伸太一之仪靡惮再三之祷尚冀盪除阳沴蠲涤风霾三日爲霖无闲乎逺近郊之境百神受职不难于飜覆手之闲得请是期蹐躬以俟南山祈雪青词冻闭不宻雷出非时未霑雨雪之雰乆缺来年之望使政令之谬孽自巳作则灾异之来罚止吏躬何辜元元爲此廪廪恭蒇醮陈之式仰希保右之仁幽则有鬼神鉴临在上益之以霡霂霑足爲期誓改徃以修来冀善终之如始天庆观祈雨醮词时雨乆愆懔懔常旸之罚首种不入皇皇嗣歳之忧敢渎髙明洊伸祈恳伏念臣所承郡寄介在山椒土狭而民稠地硗而功倍五日不雨即抱瓮而灌畦一谷弗登则操瓢而捐壑矧今钱荒物贵赋重歛烦独仰歳以爲生将救民于垂死当微阳之未复乃冷气之先乗岂惟疫疠之是虞殆恐饥荒之不免皆由政事之谬以戻隂阳之和而违孽于吏躬以挻灾于农畒敢修醮告仰冀哀矜伏愿上天同云式霈雰雰之泽大田多稼少寛闵闵之情祈晴醮词肃霜戒律幸三务之成功积雨弥旬伤羣隂之蔽日岂但稼穑之纳圃抑虞麰麦之违时况江沱汎溢之余有井邑萧条之虑剥庐未葺坏堞弗支旣妨土木之功且病舟车之役有皇上帝伊谁云憎今此下民亦孔之痗于方于社不克不临敢度越于彛章冀哀矜于洪造伏愿云霾解驳天日熈明三光全寒暑平田里咸销于愁恨五谷熟民人育工商亦保于阜康䟽文紫极观化盖三殿䟽紫极爲县之主山古殿頽垣师徒解少十数年来道士罗天启慨然更新之髙其闬闳蕃其徒视昔亦云葺矣又念三殿椽瓦简陋相承不足以馆御天神方议缮完㑹有欲捐金以相其役者缉盖之议乃决虑材计庸或愆于素不免以告诸大姓相与叶成其事而属邑人魏某爲书䟽端某因记八九年间尝有鹤六西来翔舞于殿之前筞其后闻歳复至歳在庚午又有见焉其来輙兆人物之祥以知江山兴旺有时理之先见章章如此宅于兹土者盍有以导迎之至于勉所当事以无负江山之灵则䟽弗及也德阳县鹿堂观化钟䟽德阳之鹿堂道士公孙如海将爲钟于其宫以警晨夕而谒余求一言以信诸人余应之曰奚以余言爲也尔之师有南华眞人者尔独不见其记北宫奢爲钟之说乎三月而成或曰子何术之设奢曰一之间无敢设也旣彫琢复归于朴来者勿禁徃者勿止今尔盍持是以归余不复赘云也道士曰唯因书以赠之四川文昌醮䟽文成都进士宋一鹗黄仲振等过前进士魏某言明年当科举之前一年其日秋分循旧比同四蜀之士以道家者流有事于府北五里梓潼大神之别祠愿得一言以励衆志某曰易系言天地鬼神隂阳之道而卒之以嘿而成之不言而信存乎德行中庸论鬼神之德之盛而卒之以微之显诚之不可揜如此夫夫神之与人隐显异致而圣人乃合言之终归诸德行与诚云者非夫至嘿与微之地德行而诚之所自是则神人之所以一者乎夫孰爲嘿乎其诸不言而信者乎德行之不修非信也夫孰爲微乎其诸诚之不可揜者乎不暏不闻之不谨非诚也嘿与微德行而诚一道也人神之际于是乎在旣进此矣虽安行吾尝何有于计功谋利而人神已契福禄攸系有不占者焉诗曰各敬尔仪天命不又诸君其勉所当事以思对越潼川提刑司瑞庆圣节功德䟽惟天生德与日并明属阳月之维良庆休符之载夙顾縻乗传阻预称觞用敷绎于灵文冀祝延于宸算皇帝陛下伏愿御图有永钖羡无疆布春日之寛条延洪景命扫秋荼之宻纲绥靖嘉师潼川转运司瑞庆圣节功德䟽尧舜同符方域民而跻寿瞿𥅆异道亦度世以延年肆繙二氏之灵文仰祝一人之寳祚皇帝陛下伏愿善积而名显道乆而化成天地长根保谷神之元牝山河并筭迈佛力之威雄潼川提举司瑞庆圣节功德䟽宝绪当阳月旅纯坤之吉虹流纪瑞时闻载震之祥式严净笈之陈逺効脩龄之祝皇帝陛下伏愿诞膺多福式辟四方运神武不杀之机扫清氛祲保清浄无爲之治绥靖邦家广利寺谢晴䟽文曀曀其隂正尔涤埸之候杲杲出日顿纾害稼之忧顾庀职之云𥘉愧祈年之不夙敢图昭假亟启时阳无害无菑旣惬大田之望有祈有报用殚小巳之诚仰荅洪私併徼终佑陈来叟率葬费䟽古者吊恤之礼珠玉衣服车马货财以爲含禭赠之礼问其所乏而给之其有弗能助也则爲之执绋负土听事听役苟可以将敬者不敢不尽而亦不家于丧也世道日薄徃徃以报施爲称以下里诸伪物爲礼无从之涕无实之敬甚非古人捄丧墐死之义然亦有亲死以爲利者故亦使吊恤之家竞相惩创然则捄之柰何彼丧家固所自尽也若亲䣊朋友亦惟尽吾分焉耳吾郷陈来叟釡有亲未葬来叟学礼者也宁忍以亲爲利今日月有时余旣之矣敢复爲告诸吾䣊之士相与问其所乏而助成之广利寺谢雨䟽语常燠爽中浃辰不雨即净坊而有请祈甘澍之及时岂期肹蠁之潜孚亟致滂沱之来下钖之多稼贻我来牟敢伸报谢之私仍露忱诚之恳今一人耕而百人食振古如兹使十日雨而五日风自今以始终承嘉惠汔用康年陈圭度其弟爲道士化䟽韩退之送文畅师谓浮屠之说何故谒吾徒而请也曽子固记仙都观曰老子之教其宫视予或过焉旣知异端之惑人犹若曲笔以从衆始余阅此窃谓不然今天台陈君圭与其弟踵门而告余将由是逃儒而归老愿得一语以信诸人夫圣贤之所必膺律令之所不许况我心之所怫敢世好之强从然而屡郄而请不休累月而意逾厉乃知习俗之弊皆以袭讹而受舛儒先之文未尝以私而废公用述前言爲书䟽首虽有求于其类宁无发于斯言重校鹤山先生大全文集卷之九十九鹤山先生大全文集鹤山先生大全文集文集一百重校鹤山先生大全文集卷之一百劝农文汉州劝农文蜀地险隘多硗少衍侧耕危获田事孔难惟成都彭汉平原沃壤桑麻满野昔人所谓大旱不旱者较之他郡差易爲功而民多游惰不事夲业其所成徃徃视他郡无以相逺非古今异时地有肥硗也太守以天子命来守汉职在劝农自冬渉春常旸爲沴震惧靡宁旣露宗祈迄旋嘉泽今以中春之望率履官常躬行阡陌将进尔民而勉之以服田力穑之要尔之生于平沃亦云幸矣母广土母未作各服尔耕以勤乃事则丰年之报将不尔遗养尔父母睦尔兄弟乐尔妻孥速尔朋友礼义廉逊将由是兴焉若舎是不爲越其罔有黍稷则因无常心以䧟于辟虽悔奚及谨之重之明听我言权遂宁府劝农文歳二月劝农干郊太守事也今部使者摄郡乃得与尔父老周旋于此且吾闻之造物能予人以丰年不能殖不耕之田能遗人以安冨不能福不率之民自比年来江浙淮汉蝗旱相仍流莩蔽野惟我蜀土歳比有秋乃去年之冬三白呈瑞入春雨旸以时尔之得斯于造物也亦云幸矣幸乌何恃也挈率子弟简而稼噐修而穑事若时和歳丰钖尔多稼则仰事父母俯育妻子岂惟尔利赋租以时无阙我饷事盗贼衰息无罹我宪网吾与尔父老咸职有利焉若子若弟乃有不率于教不服田畆不孝养厥父母以害于闾里者其亦以告我当与尔惩之若郡若县乃有官吏不体此意兴不急之务以废而事肆无名之求以害而力亦当爲尔去之使者不妄语敬听毋忽潼川府劝农文太守下车厥旣两月诣学官倣郷饮酒礼以观孝弟㑹賔友招诸生讲隷学业以兴文行坏城郭练军实除盗贼以安民业有不率教于郷者有嚚讼以扰民者有以不当与闻之事挟持上下者有慿恃豪猾武断郷曲者有妄告絶产与官吏爲市使民不得奠居者太守旣爲尔民绳以法令无所贷又虑政事之爽中官吏之剥下工役之妨农游观之废时亦爲尔民图所以除蔽去吝虽未保其无过亦庻几尽心焉耳尔民旣知太守留意尔事则亦当服劳稼穑以副兹丁宁劝劭之意虽然又当推广此义崇孝弟以植善行之根厉廉耻以除心术之莠亲善类以浸灌气质逺小人以隄防蟊贼戒闘狠饮博以母害于尔生夫然后可以上承天意享丰登之报而绵永乆之休其用我言毋曰具文潼川府劳农文太守以九月丁亥尚倣古制劳农于郊登进厥父老而告之曰方春常旸害我穑事告于方社冀得中熟焉亦云幸矣孰惠其宁乃克有秋大踰始望太守才薄德菲无以臻兹也皆尔民孝弟力田以济登于休祥太守亦职有幸焉故今日属尔民而饮之酒非徒懽乐之也七月之诗曰我稼旣同上入执宫功昼尔干茅霄尔索绹亟其乗屋其始播百谷方筑埸内稼又急治庐屋爲来年种植计古之人虽国有余财民有余力而未尝敢一日舎穑以嬉也矧惟今日征调不休公私迫蹙贪吏假威于州县伺民之隙而肆其剽夺姦民罔利于邑野逢吏之贪而售其告讦尔孝弟力田循理奉法毋忿争嚚讼母愽弈慢游则可以免一有不然则贪吏姦民将不汝恤矣夫天道福善祸淫彼爲贪爲姦者终必自败而尔之伤财荡产亡身辱亲则巳不可悔矣夫尔民终歳勤动犹不足以飬父母蓄妻子岂容更以锱铢之积供此泥沙之用吾爲此惧故属尔民而申儆之者惧汝之狃于目前而怠厥事弃尔成如余前之所谓也又恐吾言不能详尽汝不深省今将晦庵先生朱侍讲示俗文一篇刋刻头连在前汝能听用太守言归以告而子弟族姻郷党邻里相与遵行无斁则人事旣尽天报不爽呜唿敬哉其毋忽绍定六年劳农文照㑹当职曩叨误恩自本路宪漕移帅东川旣不果来今十六年间不自意罪谪之余申诏起家再爲此行控辤不获冒昧一出到官半秊未有报效照㑹当职所历州郡歳以二月劝农于郊农事旣毕则又率寮吏以十月劳农因相与讲明风化今仍修故事具列劝谕如后一东川之俗素号淳朴乃自近歳物贵钱囏重以子于父母一体而分若兄若弟实同一气至于族属虽有逺近自祖先视之则均爲骨肉今或科调百出民不聊生浸失常心有关风教且如父母尚在而子孙析居异财视父母如路人兄弟乖争田产赀用纎毫必较徃徃迭相吞併连歳兴讼又有不幸偶无子孙逺近族属争相睥睨死者之肉未寒它人入室掩有家赀如𬒳刼盗其一者诬谤寡妇撼揺当立之人此风薄恶渐不可长又如甥舅之亲婚姻之家虽由人合实系天伦或因贫冨不侔以匃贷而争讼或因孤弱无知以欺陵而致词不思一到讼庭便是仇敌其如无理不免犯法纵令得理亦巳伤恩其争起于毫芒其怨及于子孙此皆长吏无以感移惟有闭合思过然而爲士若民亦冝各率天常循理安分相期无讼省事息争以召和气以厚风俗一夫人家道之兴替传世之乆近皆系乎心念之感易曰积善之家必有余庆书曰作善降之百祥韵语相传盖有自来然而所谓善者只是爲其所当爲如忠于君孝于亲友于兄弟信于朋友皆本分当爲之事苟循理而行则一日之间一家之内吉祥止止和气薫蒸爲庆爲祥皆由乎此近则一家一囯兴仁兴逊逺则流及子孙垂庆无穷却与异端之说爲一善则责一报大有不同彼朝爲善而暮责报者乃是利心非所谓善又有一种人终日爲不善而謟事佛老祈求神明不知恶念之感家道衰替子孙絶㓕皆由此始而况货悖而入者必悖而出各冝儆省同迓休祥一古者比闾族党患难相恤守望相助自时事多囏人心不固乗时幸变所在皆然且如前年之冬虏入军溃游手之民旁縁爲姦大则杀伤小则刼夺巳有当时𬒳人诛戮者其幸而得免则事定之后官司穷治或杀或窜终无清脱曷若守常安分勿起贪心和睦族邻保护郷井可以全躯保家近事昭然所冝深鉴一东川与崃郡接壤家诗户书与崃俗异其间尚有不识是非利害之人徃徃以停爲事内与盗贼结连外与猾吏盘错自谓得计然而世间爲盗未有终身不败者一䧟于罪连及户身犯重刑家财破散骨肉流离诚可哀痛今加劝谕各冝自新免贻后悔一士农工啇各专一业教唆爲事非善谋生本路之民元是淳朴其间或𬒳凶猾之人扇揺是非兴起词讼甚至假儒衣冠出入官府目前岂无所得然两造在庭必有胜负用钱得理者终于理索不得理之家亦有词诉监赃断罪势必不免各冝改过毋取羞辱一近来风俗日敝不安义命之人皆以支干八卦爲名不务本业奔走神佛祈求梦兆以图科举不思行义不脩学业有慊亦岂謟神佞佛可以窃取爲士若此何责乎民各期勉自进修以须时用右今给付父老各冝准此更相劝率以称当职劳农之意端平元年劝农文太守居郡朞歳无德于民上始亲万几用汉宣帝増秩赐金故事以宠灵之滋惧无以称塞明诏茍利于民惟旣厥心昔歳三务成功尝劳尔于郊庻用我言胥训保今春二月复以故事躬行仟佰进尔农而申告之呜唿尔亦知事犹可爲者乎异时柄臣黩货浊乱朝纲贪刻相师刓民蹙国使水旱盗贼无歳无之以害尔穑事今氛翳澄霁大明昭升表廉戢贪旌善别慝若诚意实德持之悠乆则民气和乐精神流通四序协冝三光轨道灾疠不作寇贼消弭尔农亦得以毕力于所当事服田力穑以孝养尔父母辑宁尔族姻尔之生斯时顾非幸与尔不我听游隋般乐博奕饮酒闘狼嚚讼以违农时则虽有圣明在上时和歳丰尔之自弃不获与享以饥饿于我土虽悔奚及尚虑尔农不谕吾志今以先儒朱文公孝经解一章列于篇首尔尚聦听之以告尔子弟毋忽端平元年劳农文太守前年十月以古典劳农于郊今年十月当修故事而太守以君命召去官有日用登进尔父老而终告之曰维民之生于天地间相保也相教也相救也相赒也相葬也此同类之至情也而出乎其类者爲之君公师长则又有以保之教之救之赒之葬之盖无以保则危无以教则昏无以救则厄无以赒则阙无以葬则伤有一于此太守惧焉于是以学校爲第一事治器服正堂序壤者更之未备者𥙷之所当辨正者定其位而营筑之使郷里之英无间逺近皆得以丽习其间庻几不贻乎无礼无学之忧也其次谓比年以来国有狄难兵盗相乗郡邑之间城筑当固戎器当除今龙见驷正以次具举尚庻几无忝于城郭之臣矣则又念民有不幸㒹连废疾鳏寡孤独莫遂生全州故有养济院歳乆法弛廼爲买田以增益之而三者之外又有所谓养生送死者迺循社仓之法官桩本钱秋籴春粜以平物价庻免乎涂莩沟瘠者矣然死者人所不能免也则又择髙燥之地以殣之俾各有归太守所爲止于如斯而巳虽然小惠未徧此何可恃以爲安微尔父老务夲居业服由力穑则国无余财民无余力学校有时而弗葺也城筑有时而圯坏也养济有时而穷也生有时而弗给死有时而弗恤也而所谓务本居业非一人所能自爲则又在于诏而子弟训而妻孥安其安无悖于义事其事无隋于嬉养老而慈㓜食力而助弱赋役以时上下兼𥙿则所谓五事者虽千百年可使爲太守者绳䋲不替以与此邦相爲无穷也顾不美欤重校鹤山先生大全文集卷之一百鹤山先生大全文集鹤山先生大全文集文集一百一重校鹤山先生大全文集卷之一百一举文韩愈不及孟子论凡天下欲爲而不能者其辞厉卫道之君子视天下之小不正孰不欲大其门以受之哉然去圣贒愈逺私智曲学方视古爲有加而巳之才力气量乃非古圣贒之比则心声之发徃徃有峻厉而恨其不能者矣尝观韩昌黎荅孟简一书始终愤世嫉邪类非平时雍容徐缓等语说者以其不及孟子之辞爲愈之过乎谦吁以愈之身而慨然自谓韩愈不及之语愈之辞气亦厉矣彼其意盖以爲邪说之移人今巳甚于孟子之时以堂堂韩愈之贤乃不能如孟子之息邪说号唿大呌于语人之际愈诚有不足之恨哉其曰韩愈不及孟子恨之也今夫喜怒哀乐之情未有不自夫辞气之发者见之然其意亦各有所向也成瞷谓彼丈夫也我丈夫也吾何畏彼哉则是耻其不若人也颜渊谓舜何人也予何人也有爲者亦若是则是必爲而后巳也韩愈谓彼能是我乃不能是则是欲爲而不能也夫惟欲爲而不能者其愤必深天下未有怀不能爲之恨而㤗然帖息于辞气之表也而况愈当觝排异端之日又非若异时慕舜周公之心比也何则自昔异端之病天下莫烈于战国然孟子以亚圣大才力闲先圣之道貉白圭夷许子直夷之妾妇仪衍羞比管晏又非止禽兽杨墨然当时邪说者不得作虽以杨墨之害牢不可破且能康色以受其归而侏离左袵之未有后世犹赖之非轲之力于排击也人心正而邪说自息公道明而私见不作轲之道盖有以受之也今也降汉魏而唐缁黄之徒风天下而惟巳之从其爲害又惨于孟子之时而愈乃以一世山斗顾乃不能如孟子之所以受正人心之责则以愈视轲愈当少降哉愈也学术所宗惟孟氏一人而其言亦曰愈尝推尊孟子平时推尊者乃使异端小道屏息而不敢肆今非惟不能息而又甚焉含愤扼腕冝其託诸孟简慨叹其遗恨也异时杏坛之语人循循然应对进退纡徐和缓宛然有温厚之意而今也愈之一书峻厉激发一则曰韩愈二则曰韩愈且凛然于辞气之表而不及孟子等语所以致其不若人之恨者亦深矣虽然愈恨其不及孟子其意不爲不切而夷攷其论议则愈与孟子固自有不容及者孟子谓性本善也愈则品而爲三孟子谓墨乱孔也愈则合而爲一孟子谓尧舜不徧爱而愈则有同仁之说孟子言必称尧舜而愈则有易伯之论异时趑趄光范之门又颜于孟子之藐大人辞万钟者甞使愈充其觝排攘斥之功以进于孟子纯全之地则轲得其传矣唐文爲一王法论任斯道之託以统天下之异则不可无以尊其权天下惟一王之法最足以一天下之趋向彼其庆赏刑威之用于天下而天下莫与之抗者以其法之所存故也君子任斯道于一身以正天下之不正裁节矫揉而不使之差跌于吾规矩准绳之所不能制则一王之法岂独有天下者司之而斯文独无之哉圣人不作学者无归往之地重之以八代之衰而道䘮文敝后生曲学之于文仅如偏方小伯各主一隅而不覩王者之大全或主于王杨或主于燕许非无其主也然特宗于伯尔有韩子者作大开其门以受天下之归反刓刬伪堂堂然特立一王之法则虽天下之小不正者不于王将谁归史臣以唐文爲一王法而归之韩愈之倡是法也惟韩愈足以当之天下莫不有所主江海能爲百谷主也而后百川归之太山能爲羣岳主也而后羣目仰之天下之分自敌巳以上毫发不可妄踰而况于道之所统其去取予夺可无王法以裁正之乎孔孟一窭人尔鲁史记一书孔子何爲傲然立一王之法以刑赏天下之诸侯而当时谓之素王七篇之书孟子胡爲司距放之权而天下亦谓爲亚圣孔子岂不知华衮鈇钺施之列国则爲僭而禹周公执天下之势孟子亦岂不知与巳大相辽絶乎书以载道文以经世以言语代赏罚笔舌代鞭朴其所立之法虽俨然南靣之尊有不能与之争衡者然后知一王之法吾孔孟立之以垂世乆矣非用空言而徒爲记载也不幸圣人没而王法絶火于秦黄老于汉佛于晋宋齐梁之间间有文人才士以主持斯文攘臂鼓吻以自立其说然目离骚爲奴婢指屈宋爲衙官骂宋玉爲罪人唿阮籍爲俗吏其摽立气势则有之矣而王法则吾不知也有唐之兴絺章绘句尚存江左之失未宗燕许如翠微宫之颂启母碣之铭洛宝书之颂周受命之颂皆迎合揣摩之文也未得王杨则韩休之薄滋味张九龄之窘边幅王勃之多玷缺许景先之乏风骨皆未能粹然一岀于正也是何也主王杨之伯主燕许之宗则蕞尔之国不足以一天下之异也有昌黎韩愈者出刋落陈言执六经之文以䋲削天下之不吾合者原道一书汪洋大肆佛骨一表生意凛凛正声劲气巍然三代令王之法且逊之其始也王杨爲之伯天下安其伯而不敢辤以爲文章之法出于王杨也及其乆也燕许爲之宗则天下宗其文而不敢异以爲文章之法出于燕许也最后愈之爲文法度劲正迫近盘诰宛然有王者之法下视燕许诸人直犹浅陋之曹皆大国之一方尔则凢天下之爲文者谁敢不北靣厥角以听王法之于夺哉虽然天下之习沉涵浸渍之乆则其弊非一朝之可革变齐仅可以至鲁变鲁仅可以至道以圣人之才量岂不能直变一齐而且革之以渐焉况唐之文敝渐靡晋宋之余习自正观后王师旦黜张昌龄裴卢骆賔王等辈虽太宗髙宗主之而斯文之弊且不能尽革使文章之变非燕许诸人爲之先则一韩愈岂能以一髪挽千钧哉虽然立一王之法以裁大下之异习此上之人爲之愈何与焉大暦正元徒事姑息而元和长庆戾吾道尤甚焉立唐文章之王法不出于时君而出于愈愈亦甚不得巳也虽然史臣之说虽论愈也亦规唐也重校鹤山先生大全集一百一鹤山先生大全文集鹤山先生大全文集文集一百二重挍鹤山先生大全文集卷之一百二问汉唐宦官外戚藩镇夷狄天祐皇宋艺祖皇帝提纛下之师収神器于五闰金戈铁马之余异时内患外祸稠见叠作今则传禩二三百载升平之日居多异时尾大不掉足上首下今则居重驭轻君制臣承内外之势大顺窃尝伏读国史然后知圣人之所以遗后丗者其智虑规画固自有逺且大者也自大难甫乎大臣如赵韩王辈左右扶翊元勲宿将休兵归卫老于牗下相臣枢臣或上印绶不以典藩则亦廪之祠禄或奉朝请外而郡之政寄于守县之政付于令守令之权归于按察按察之权归于朝廷上下相维轻重相制近臣无专恣之患藩镇无擅权之势郡县无专杀之威士自一命以上刑辱不加虽间有击柝之虞而絶无萧墙之患立法剏制如此其善行之三百载而患不作岂非圣祖神宗剏法之善而圣子神孙守法之严欤若夫汉唐之患大异此矣汉之弊过乎变者也唐之弊轻乎变者也过乎变至于矫枉而过正轻乎变适以阶变而召乱汉𥘉惩秦孤立大启九国跨州连城拜上东门之命适足以爲呉楚连衡之阶而三庶孽之封适足以培汉法不行之地后来者惩羮推恩之令起附益之法设左官之律兴诸侯惟得衣食租税甚而至于乗牛车又甚而至于上玺以飬成王氏之祸光武之兴此监未逺于是尽夺三公之权而归之尚书厥后大臣权轻不足以制小人而顺帝之立蠡吾之建阎显之诛梁冀之夷至此而外戚宦寺始足以病汉故曰汉过乎变至于矫在而失正此也唐太宗力刬隋弊亭障列玉门号令畅南海辫发之长待唐玺纛而后立正观诏书四夷宝之而传丗上封域图者有之献黄金鹅者有之后丗子孙循守勿失则唐无夷狄之患矣而乃轻变之奈何太宗府卫设兵循西魏以来之旧居重驭轻举天下不能敌关中之半故今日之扶犁南亩即异时之荷戈阃外者也异时之云屯尘合即今日之火耕水耨者也后丗子孙循守勿失则唐无藩镇之患矣而乃轻变之柰何太宗以北门营缮无与南衙政事此固可议者然亲近如内侍省而不立三品官目不以事任之守御合门扫除庭庑不过使之供舆台皁隷之职帝盖谨于履霜者后丗子孙循守勿失则唐无阉寺之患矣而乃轻变之奈何故曰唐轻乎变至于阶变而召乱此也虽然挑虫之不戒而拚飞蚁穴之一溃而滔天人君之用心其严乎汉侯王之患䟽烈特外变耳自马窦权移主上宦者游后庭二将军扬旌隂山而后丗外戚䆠官夷狄之变皆自武帝之欲心启之唐女主之祸虽炽然天所命耳自杨国忠获用髙力士蒙宠诸节度受封而后丗女主宦官藩镇之变皆自元宗之侈心启之先儒苏公子瞻谓汉有一变石公守道谓唐有三患皆贻咎于汉唐之诸君愚请用其责于二英主之用心以附责备之法问六经疑汉儒六经之学以辩说胜而是否不与焉瑕丘江公受谷梁董仲舒受公羊二人同时辩论仲舒辩而江公讷故公羊胜严彭祖受公羊刘向萧望之受糓梁二人同时辩论刘向辩而彭祖讷故谷梁胜至于解頥而说诗折角而论易传古礼十七篇而言礼师法百万言而谈书汉儒六经之学陋执事大人以诸经之疑不鄙夷后学而教督之愚不敢効汉儒以虚辞胜请爲执事质其是否者且书之不记宣王亦犹诗之不録康王也诗之不録威文亦犹春秋之不録管仲也黍离降于国风圣人所以叹王室之卑七月列于国风圣人所以示列国之正晋用天子礼乐则鲁之有颂夫何疑二雅有正变则小雅多文王大雅多幽厉夫何怪诗书之义大略可睹矣三易所以明三代正朔之殊上下经所以言天道人事之异义理象数则学者之自异也刚柔徃来则卦之渉于变者也以至春秋爲尊王而作以臣召君春秋犹爲晋侯讳况射王中肩之事春秋尚忍言之哉楚爲中国患始而称荆呉爲中国援则进而称爵一字之华衮斧钺春秋之法具在易春秋之义大略可睹四经之疑旣略陈其槩矣若夫执事所谓学经之失则请终言之以爲经生之戒诵麦青之诗以发冡大诰之书以文奸咏骊驹之歌则病曲礼矣假瑶爵之则误周官矣几神祖品题易贼也遂事启边衅春秋蠧也黄太史之诗曰自古非一秦六籍盖多难愚愤此乆矣愿从执事印之问兵民财吏之弊今日何以爲革之之方尝读汉金布令甲其文曰边郡数𬒳兵罹饥寒令天下供给其费夫经费调度不仰给于县官而倚办于天下令甲所书特一端耳触类长之汉之求多于民者亦苛哉汉人色色倚办于民疑其兵民财吏之费天下必有涸然不给者然攷之班史则乗坚䇿肥履丝曳缟墙屋𬒳文绣闾阎食梁肉僮骑带刀劒此风虽侈犹可以见汉民之优𥙿也㑹稽计簿三年不上右族占垦县数负课内史假贷租多不入追科虽拙犹可以见汉吏之恤民也自文迄武有都内太仓之积𥘉元永光有水衡少府之赢则国用充积而财不闻其困民㑹稽兵以备闽粤巴蜀兵以备西南夷上谷等郡兵以征匈奴则近郡调发而兵不闻其病民汉取办于天下若此其伙然民力旣优而吏不扰民财不困民兵不病民经费调度随𥙷輙羡将以其帑藏之所储过于宻而足以给之耶则军市之租委之边吏释罪之钱寄于北军廪牺之钱散于冯翊平陵工作假于水衡则帑藏未尝宻也将以其版图之所入足以赡之邪则少府陂泽贵戚冒垦关东流民名数颇落中尉脱卒得数万人乐安隐田多四百顷则版图未始详也天下之财使天雨而鬼输也则可今飬兵置吏与夫生财之道色色倚办于民则是可不爲根本虑哉汉之人君吾知其所以致此者盖有道矣汉自髙惠文景五六十载间或十五而税一或三十而税一取民旣轻而减田租之诏无歳无之其后武帝以贾人之子市中锥刀之末将尽争之若此者疑于苛取矣然惟汉人三十税一之制犹存不改张敞谓其百姓不加赋而军用给班孟坚谓其民不加赋而国用饶攷之西域传有司请益民赋三十以给边用而帝不从夫当边用不给之秋益赋之请是冝忻然一肯首矣而牢辞固拒不忍有一毫之横赋而加诸本根夫苛取如武帝而且知爲根本虑他可见矣不然经费所以责于民者繁而田赋之所以恤于民者薄则凡飬兵与夫国用之制其能一一无歉乎执事枚举民兵吏财下谘承学执事旣巳条列四者于前而又谓修其一而吏以此治财以此冨军政以此成执事其欲先修𥙿民之政以爲三者之本乎敢以此说复于执事且今日天下何病哉置吏飬兵等政类多不满人意者先正宋公祁作郡牧论谓国家倚办于二千石特皆簿领之期㑹狱犴之文致吁今日之事又甚矣追科迫于星火符移惨于矛㦸健敏治办以爲进取之梯媒九重降诏至谓士有横翔捷出之心则吏之刻民如之何而絶之先正苏公辙元祐㑹计録谓艺祖府库充塞创景福内库以蓄金帛今之用度大率多于前丗吁今日之事又甚矣锱铢之取泥沙之用畎浍之益尾闾之泄一遇水旱常平仓无粒粟以振民则财之困民若之何而𥙿之先正吕公陶记成都备武堂谓蜀无事七十有三年民恶干戈吁今日之事又甚矣翠华南渡无事者亦七十有三年矣鹤膝犀渠蛊坏蠧杇蕞尔蜀口云屯九万八千之师不爲不多然歳縻廪粟至有名隷人籍伍符而身爲家人子者则兵之病民如何而革之虽然庙堂旰食以此爲忧执事明问以此爲忧是固可忧矣然愚知其不足忧者何也主上孜孜爱民日者命大臣裒类列圣寛䘏诏令又从有司之请薄歛省责振荒救饥百万生灵拜大赐自今本根旣厚而国用寛绰矫河内发粟制焚益昌榷茶诏不患无若人左藏之赢余六库之别贮不患无此政输家财以给边用送义租以助恢复不患无此民一举而三利则本未其有相病哉儿寛塩铁论曰儒者释耒耜而学不验之语愚无似执事大人无以不验鄙之问进读三朝宝训讲明内外治按汉艺文志自太史公冯商史记之外有髙祖传十三篇有孝文传十一篇有汉着记百九十卷此书虽不存于今切覩其明堂玉版之所藏兰台石室之所记烂然奎壁所谓汉祖宗治略皆聚此书也降武宣而后大夫博士议郎领给事中加官掌中顾问应对未闻有一语援此书以告其君者故汉𥘉之制后丗一切反之髙文诸君详于内治而治外爲缓武宣以后详于治外而治内反踈治内者内外皆治而治外者内外俱废汉𥘉相府领计籍中丞督部刺史分刺州而吏治核衣丝乗车有禁掌教化有吏孝悌力田有科而习俗厚问其民力则乗坚䇿肥履丝曳缟闾闾食粱肉僮骑带刀劒问其财计则庾廪余财太仓红腐司农仓在郡国卒更钱在州内修政事整齐严宻如此而当时外治何如哉尉佗窃据桂林象郡即今之广南西路也闽越王犹保闽中即今福建路也匈奴尽盗河南地而白羊楼烦去长安才七百里而将帅方且因事设屯而士卒或起家人子霸上棘门或多儿戯而从军中或都货子钱故刘安谓汉兴以来七十二年呉越人相攻天子末有举兵而入其地者推此则可以见髙文诸君详于治内而治外爲缓自时厥后笃意右武大司马冠两府诸将军领加官而将军之号又不时置则将帅厉矣命太守等以都试敕武官以貙刘临曲台以飨罢则卒乗精矣问其边琐则筑堠城列屯田山西自三辅而外郡才十有三而置都尉者乃三十问其糗粮则武関给吏卒之食北军储释罪之钱少府续大农之费外修武备光明俊伟如此而当时之内治何如哉㑹稽不上计黄龙多避课长安犹倣侈靡公卿犹广地宅浑邪内附不能具三万乗而两军出战士颇不得禄故班固谓汉宣修武帝故事而又谓孝成修武帝故事盖咎其不复循髙文诸君之法而徒效武帝之外治矣推此则可见夫武宣详于治外而治内反踈执事大人恍金华之清梦衡四蜀之文雅发䇿下询首以侍读之官进读三朝寳训爲问愚无似今愿切有请焉翠华自驻跸东呉迄今七十有三年承平日乆皇帝以方寸之印丈二之组鎭抚薄海而翫歳愒日内外渐弛樊川自治之䇿谓国家焦焦然七十余年今日之内治似之先正吕公陶作成都备武堂记蜀无事七十有三年民恶干戈今日之外治似之日中必熭操刀必割二者将何以处此虽然物有本末事有终始由内以及外虽皆不可以偏废而知其所先后则几矣昔在唐长兴中大理少卿康澄上䟽曰国朝有不惧者五有深可畏者六虽蟊贼等事皆以爲不足惧而独曰贤人藏匿深可畏四民迁业深可畏上下相徇深可畏廉耻道丧可畏毁誉乱真深可畏直言蔑闻深可畏盖谓不足畏者外变而深可畏者内患也使澄而愚人也则可澄而少知治体则是岂可不恝虑哉方今州县额课最虚伪乱眞亦闻有祖宗时命雷徳骧欲令具功过之迹者乎民俗土风日流浇薄亦闻有如祖宗时令御史台访察所在以闻者乎国计尽蠲亦无爱惜太宗成训具在亦尝虑及此乎所在充羡割内库以贮金帛太祖徃事可覆亦尝讲及此乎如其视三朝无愧则天下幸甚若犹未也则今日之所不当缓者唐李翺作函怀赋役衆志之嚣嚣兮叹老而嗟卑神尧以一旅取天下后丗子孙不能以天下取河北欧阳永叔书之日使当时之士咸易其叹老嗟卑之心如翶所忧唐之天下岂有乱亡哉叹夫内治之不立其流弊乃至于此愚愿举此以爲盛时献鍜錬精粹是则何敢若其披露肝胆则有玉阶方寸地问正朔汉贾生于汉文之时上言愿以夏歳二月定明堂造太学班孟坚于髙后文景纪或多书春正月以爲歳首窃读史而疑之汉自太𥘉元年始从寅而二氏于未改正朔前巳首言夏时何也及观汲冡竹书其纪年篇起自夏啇周皆用建寅之月爲岁然后知三代虽以子丑寅建正而授时以作事纪年以垂丗率皆行夏之时而虽啇周有不能易也秦人采邹衍终始五胜之说更以十月爲歳首历变闰余率多舛失髙皇受命之𥘉不能反之以从夏时猥用北平侯之歴而循亥正夫汉火徳也北乎侯一误而遂因仍之帝庶事草剏固未暇责也以孝文盛时汉兴二十余年而犹谦逊于改正朔一事是冝正朔虽未改而班贾二氏乃成于此而摽言夏正盖咎其可从听夏时而不听也非特此也虽圣人之意未始不以夏时爲正也故诸经则示其正春秋则用其权用其正者本夏正以示万丗之常而用其权者託周正以䋲一时之变何谓用其正七月之诗惟用寅正周官垂治象虽曰用子正然于歳首则摽之以正歳是尚存寅正也异时圣人着之于书犹拳拳致意焉纪尧之事曰正月上日纪舜之事曰月正元日纪禹之事曰正月朔旦且尧舜禹用寅正故圣人书其正焉乃若于商则曰十有二月于周则曰一月不独不谓之正月圣人盖不与其正也此所以示万丗之常何谓用其权行夏之时自圣人平居议论圣人非不知夏时之爲正而春秋乃止用周正何也二百四十二年之间正朔相承周也而天下不知有周圣人笔之史正次王王次春华衮斧钺寄之一字使天下暁然知有王室之尊其或不书正不书正皆所以讥其无正也此所以绳一时之变嗟夫正朔一事费夫子议论乆矣用缯用墨之说受图立始之说纷纷籍籍自汉儒固巳信之传丗愈乆而圣人之意愈晦魏景𥘉元年有司奏魏得地独冝以建丑爲正遂改是年三月爲孟夏唐天授四年始用正改十一月爲正月十二月爲腊月夏正月爲一月吁陋哉唐固不足道也然尚有可诿者曰周之子正犹夲于隂阳之度也而魏独何爲者哉季春三月而遽易爲孟夏之四月作讹成易之序不舛乎蒐苗狝狩之事不紊乎然则舎将孰从曰曽经圣人手议论安敢到鹤山先生大全文集鹤山先生大全文集文集一百三重校鹤山先生大全集卷之一百三御䇿一道臣对臣恭惟国朝以忠厚爲治以好生爲心以和平养天下之福以中正作士君子之气熈丰大臣之变法邻于骤元祐诸君子起而救之疑于激惟我仁祖皇帝培养根夲扶植政道治体浑大汪汪乎有唐虞成周㤗和之风诚足以爲万世法陛下习祖宗之余休膺上皇之重寄诚能持平守正以与天下辑安靖和平之福而不凿吾祖宗浑厚之治体则陛下所以䇿臣数条如荐举之尚难其人财货之未知其序吏禾称其职民未安其业贤愚同滞军政未修皆上廑陛下之宵旰者臣愿以仁祖爲法则六者之弊臣当熟数之于前惟陛下裁幸臣伏读圣䇿曰朕嗣承丕绪六年于兹兢业自持罔敢逸䂊宵旰图乂其效悠缅常考古先帝王之治安靖自然靡弗有成矫厉多事者未免于失臣有以见陛下叹六年治効之未着而酌之古先以爲出治之龟鑑也陛下夤畏天威遵守祖武勤恤民隐贬玉食之奉服浣濯之衣屏声色之娯天资固巳超絶而且阅大臣章奏或至日晏御内殿讲筵不问双只日孜孜求理尚惧阙失是以比年以来亲享而霁景舒日蚀而云雾散先春而瑞雪应此天之所以相陛下也边尘不惊狱讼希省盗贼屏息此天之所以顺陛下也陛下兢业自持臻兹六年其大体固巳素定今临轩䇿士之始询臣等于庭乃谓古先帝王之治安靖者成矫厉者失则陛下旣知安靖之足以凝治体矣而独有言宵旰图乂其効悠缅陛下责効于六年则切矣臣犹未敢以圣问爲然也我仁宗四十二年之治巍巍堂堂如此今以其即位之六年考之则亡具甚矣天圣之五年即仁宗之六年也是歳范仲淹上书执政历言时事其略曰今朝廷无忧矣天下乆太平矣兵乆不用矣士曹未教矣中外方奢侈矣百姓反困穷矣使好功喜名之君临政发愤者六年而治効悠乆之若此则必锐意勇爲以激天下于多事之埸惟我仁宗一切爲根本虑财以不聚爲冨兵以不用爲功刑以不杀爲威人才以不作聦明爲贤庆历之治迄今有光陛下无谓六年之乆而治効悠缅诚能以忠厚和平植治本以中正广大作人才则安靖自然靡不有成当不虚陛下所以攷古之意而矫厉多事之失非所忧耳伏惟陛下遵家法而施行之臣伏读圣䇿曰汉文未遑用贾生之䇿武帝则谩唐虞之嘉一乃兴于礼义几至刑措一乃海内虚耗户口减半此其证也朕以凉菲凛凛乎兆民之上其敢嫓踪五三黙观卿士大夫莫不髙谈稷契下卑汉唐然今日之弊亦多端矣臣有以见陛下酌汉文武之得失以爲鉴戒而患卿士大夫之髙谈危论而不切于时政之币也然尝观今日之治以言乎荐贤则人才未甚辈出如汉文而数路得人不如武帝之多以言乎理财则用度节约如汉文而剖析秋毫不如武帝之精以言乎吏治无可纪之绩如汉文而击断于州县不如武帝之察以言乎𥙿民则除租减税如孝文而外施仁义不如武帝之矫以言乎张官置吏选将练民大抵有汉文之寛厚而无武帝之激烈然要其终而观则寛厚者有余味而激烈者无成谋臣切意陛下之所以絶望嫓踪三五者以是数者之政未能根厉奋发以新斯人之耳目而卿大夫所以髙谈危论者亦必厌满于此也然今日之治虽小缓要亦不可太激文武二君之得失臣不敢以爲陛下献臣之所以拳拳于陛下者本朝自有家法耳仁宗在御一时事势浸流于㢮请緫权纲时则有若宋绶请揽威权时则有若余靖请立威福时则有若孙甫请出号令时则有若苏伸谓政令姑息者张方平也谓威柄渐移者宋祈也谓十事不及先朝者冨弼也谓天下之势近于弱者苏洵也而我仁宗曷尝以治具之未张而絶意于五三之治以卿大夫之髙谈逺古而亟永之所以更作之术欤陛下诚能养治体以取法仁宗则陛下六条之问臣当件举而对而陛下详择其中若陛下方以治効悠缅爲忧而亟欲大有所作爲则臣虽言之无益也圣䇿曰百执事盖巳略备时下之令而谋一帅择一部使者戞乎每难其人岂世徒尚于羙观而未究实用欤臣有以见陛下患荐举之未得实才也然今日荐贤之法弊矣异时士大夫介㓗不茍求今不见举也异时举官不妄荐人今未能矣牍章旁午率多具文类曰某人可备监司而不明夫州县之尝有劳绩某人堪充将帅而不明夫谋略之尝有显効某人可举廉吏某人可备着𫐠某人善治狱讼某人善治财赋而不列其可纪之绩下泛然而举之上亦泛然而用之上下俱以虚文不实相尚冝乎谋一帅择一部使而尚难其人也往年陛下论议臣之谋凢宰执台諌侍从不许亲戚子弟交荐日者议臣有请自今科目荐延者各因其长明着实迹茍不如举即坐以妄谬之罚陛下欣然嘉纳圣意一形举官当无缪举而实才当爲时辈出矣然持循至于今而荐举不实之弊自若者何也未闻陛下罪一举官之不实而赏一举官之得人而明示天下以赏罚之信必也昔我仁宗尝诏举官自今巳改迁而贪污者许元举官以实状闻其不实者置之罪臣愿陛下考仁祖之遗意诏中外大臣自今举三人皆实者特与抜擢俱不如举则举官责降巳举而易所守者举主匿其罪而不言他日以事败则以其罪罪举主迟之三年而谋一帅择一部使尚难其人者未之有也惟陛下遵家法而施行之圣䇿曰国家之经制有常朕之自处罔或不约而内焉省计外焉郡邑惴惴乎每虞不给岂财货本末源流未知其序欤臣有以见陛下虑理财之不得其序也财非天雨鬼输必责之民今自两税而外凢军兴之一切权冝者皆入于经赋且茶盐酒鉄之所立古人不敢尽利以遗民者今自一孔以上根栝无余国家虽号承平然犹有经费之不可阙者郊庙之费百官之费军储之费备荒之费歳赂之费阙一不可使藏之州县藏之府库某色可以供某数某数可以备某用官司不相侵移财货可以得其序而今也有所谓备拨有所谓登承有所谓填𥙷有所谓兊措移易文历变乱色额有司者将亦病之徃年议臣患州郡财物之虚数应郡守替移即委本路漕司具实在之数以闻其后又欲于监司郡守放罢及宫祠候省符到日即令同官抅定见在财物之数具申朝省其堤防不可谓不宻矣然以处昇平则可往年五谷不登而诸路常平司支发不给不知欲建规恢等议国胡以餽之昔仁宗朝大臣建言欲令三司使具先朝与天圣中赋入若干官若千及今赋入之数与兵数官数约取中道立爲经制以十分爲率七分爲养兵及官省之㵒以三分备水旱非常迟之十年始可以言上从之臣愿陛下规倣此制明诏三司大臣及诸道计臣自今量入爲出不得更相爲用以紊经常之目庶使盈虚可攷而缓急不至无备惟陛下遵守家法而施行之圣䇿曰考课之制戒饰之诏深切着明而吏治苟简皆自丰贿财有愧乎吏称其职臣有以见陛下之望吏治爲甚切也然今日之天下陛下与守令共治者也得一贤太守则十万户受其福得一贤令尹则万家之县蒙其利然受其福蒙其利者百不一二而贪豢以枉法苛酷以虐民妄诞以废事者緫緫也应守令得官之𥘉率多矫爲公廉之迹以要虚誉一年之后夲心稍见淹延狱讼移易府藏挠乱文暦玄送之㵒公帑之费送迎之费则视爲当得至有合解诸处纲运则占护而不解支应干诸军请给则积压而不支县蕲之州州又蕲之监司动以阙乏借口嗟夫斯民亦重不幸矣日者献议之官谓监司郡守送迎不得过数吏籍不得额外収𥙷监司通判行部不得搔扰又尝有谓欲寛逺郡之忧莫若重守臣之选欲校臧否之实莫若重监司之罚莫非所以责吏治之实陛下悉俞其请陛下责吏之意非不迫切然人不易知以天下郡邑之䌓陛下安得人人亲见而后任之哉今之监司冝緫诸道之守令而进退之也陛下于一道止得一二贤监司则人人知所警惧矣今守令不必择而监司不可不择侧闻庆暦三年范仲淹冨弼条上时事请以次渐易诸路监司之不才者使惩汰所部吏令两府通选转运即委诸路自择知州况日者廷臣有请今后监司遇有阙者乞专用在廷之臣愿陛下自今亲择贤监司分部诸道若内若外必待陛辞而后行当行之日陛下亲御殿假伺色以谕之曰一道之吏实汝之託吏有政绩者其具名以闻而阘冗酷虐者亦仰觉察重加典宪汝将匿不言异时下转上闻汝将有显戮彼知上意勤恳则贤监司之下不容有滥贠矣惟陛下遵守家法而施行之圣䇿曰塩税之蠲逋赋之除前后相望而歳虽丰登民尚愁叹有愧乎民安其业臣有以见陛下念民力爲甚周也然今日之民力病矣徃年江淮湖浙四川等处所申灾伤数目轻重各有差今秋成又未可预计假令歳果大熟则亦仅可支一年之湏而无嬴而况国家之征赋夏输绢冬输䌷以苗折帛有不一之名役钱有两料之数而额外之科歛不与是以年来爲产户者小则易田以避追扰甚则竭产而供转输其弊亦有在也朝廷责之户部户部责之监司监司责之郡守郡守责之县令期限迫于星火文移惨于戈㦸大书长牒遽然而至则系逮案胥凌辱长吏且如朝廷严税绢掯纳之数足而后施行者其患皆起于期㑹之不容缓也使州县府库有以爲应手之备则犹可以纾目前之忧而今也扶东而西倾捉襟而肘见一额之输仅可以应本额之期限财非出于官而使不责之税产户不责之四五等得乎日者陛下俞臣寮之请繤集寛恤诏条颁行郡国虑长吏奉行不䖍则令监司劾奏臣观圣虑非不恳恻然使州县之财未𥙿则长吏虽称有爱氏之心果能一一承宣乎昔仁宗以京东饥出内藏绢代上供以淮南饥岀内藏绢代民输下京西籴军储则则出内库钱下河北市粮草则出内藏绢夫仁宗不惟不责之州县而反取之内库盖谓迅州县之期㑹适所以重斯民之彫瘵也今欲民生之安其业先自𥙿州县始惟陛下遵守家法而行之圣䇿曰官益猥冗而入仕之源未澄率数人而同一阙使贤愚同滞臣有以见陛下欲清入仕之路而使贤不肖有别也国家有三歳进士之外由特科进者多昏耄𥙷进者多骄佚由杂进者多舞文由鬻爵进者多贪污入仕之路虽狭特三歳一用郊三歳一取士名之登于吏部者爲贠可胜计哉故有一阙则替者一人任者一人待之者一二人虽曰速仕者至于营近次仰禄者志于得厚禄而自便者志于得清安然自京秩而上犹未至太冗而未脱选调者至于贠多而无阙可取是以忧国之臣虽屡求所以汰冗之术然多畏于所拂而不行昔我仁宗朝大臣议省冗官是知立法自贵近则人无怨请自嫔御宗室两府大臣及诸司带职贠内外臣之家裁减𥙷䕃则十年当见成功今世赏之数虽烦然减任子废恩赦昔人常难之议者又欲裁奏䕃之法严铨选之数则又恐非祖宗忠厚之意今欲裁省冗滥而仕者仍无所拂莫若开张铨试之期二年一铨不惟俾之涵养气质学而后从政而吏贠多猥冗之弊稍清矣惟陛下遵守家法而施行之圣䇿曰兵虽蒐择而将佐莫之拊循苐闻有掊克苛役使军政未修臣有以见陛下欲革将佐之苛使军政修举也今日之兵自三衙之宿卫江淮之列屯诸道之禁军阶级欲其严号令欲其明军势不可谓不张比年以来缮治沿边之城壁制造御前之军器命臣寮以检视战舰之弊诏诸将以讲求马政之利则武备不可谓不讲江上诸军军器数目则委官检阅沿边州县土兵弓手则议行招填则蒐练不可谓不至今日军政之弊不在乎他而在乎上下之情不相得爲之将者裁简犒赏积压请给而爲之兵者傲晲邀赏骄悍难制平居不能同甘苦则临事难以共患难昔我仁祖经略西夏是时升平日乆兵踰百万范仲淹虑其骄悍条上边政大略以和靖军情爲先臣愿陛下诏诸道将帅自今赏罚欲其信必毋掊克伤士情则军政不修之患非所忧矣惟陛下遵守家法而施行之圣䇿曰况欲教化之行习俗之美不赏而劝不罚而惩动容貌出词气天下向风而化如诗书所载隆古盛时其可得乎朕未甞不当宁慨叹期一新弊蠧深惟矫厉多事之过抑何修而前六者各得其理陛下所以慨慕古先而一新六者之弊蠧陛下责治则太锐矣然尝恭闻哲宗皇帝朝范祖禹建言曰陛下欲法尧舜惟法仁祖法仁祖则可至天德矣夫诗书所载隆古盛时其教化习俗固非后世之所可及然我仁祖之治才智不用而道徳有余功业难名而福禄无穷则所谓隆古盛时亦何以异此何陛下近舍家法而乃取法于太古乆逺之事哉虮虱贱臣恭闻嘉惠圣问之所及臣旣竭愚忠冒犯忌讳件别于前矣陛下于其终复䇿臣曰自昔抗议之臣奏䟽之士文采则冨议论则阔殆类石田将孰与耕有侔画饼莫济于食或矜于爲异惑一时之见闻或隂寓其私规他日之进用朕固不取亦岂公言今始延天下之秀茂䇿之于庭其详着于篇俾无多事之蹈而日臻于盛朕将亲览焉陛下之问及此天下之幸也臣请复以取法仁祖爲陛下终其说国朝自艺祖以至仁祖积四世而治体成自乗舆驻驆东呉至陛下又四世涵养根本作成人才以凝治体于不变以爲我宋筑亿万年无穷之基则在陛下当无以辞其责然尝观仁祖之治体所以汪洋洪大而与唐虞成周比隆者虽自仁祖持平守正以扶植治本而亦一时元老大臣中正广大而维持公道于上也庆暦盛时杜冨韩范相与主公道于上而欧阳脩蔡襄王素余靖等列居言路相与维持正论以固治本天章阁所条陈时事富范诸人身言之而身行之𥘉岂矜于爲异惑一时之见闻如陛下之所忧者哉范仲淹以忤大臣去国愿与俱贬者相继𥘉岂隂寓其私规他日之进用如陛下之所弗取者哉今日涵养治体作成人才以无愧于我仁宗之盛其责在陛下而扶植公道荐进实才以无愧庆暦之大臣其责在人臣愿陛下与左右大臣深思熟计思祖宗之艰难念上皇之付託爲千万世子孙治体虑一切以中正广大行之实宗庙幸甚臣无任惓惓之至臣谨对鹤山先生大全文集鹤山先生大全文集文集一百四重校鹤山先生大全文集卷之一百四周礼折衷按汉唐以来三礼元本首列正经卷第而书名与传註人附于下此必先后郑有所传授今鹤山先生折衷两篇摽题倣之惟自宫正又中分者非敢轻有因革盖以贾氏所发明昉爲义例学者其详考云天官冡宰第一郑象天所立之官冡大也宰官也天统理万物天子立冡宰使掌邦治亦所以緫御衆官不言司者大宰緫御衆官不主一官之事贾郑云象天者周天有三百六十余度天官亦緫三百六十官宰者调和膳羞之名冡宰亦能调和衆官天官兼摄群职故不言司春官以其祭祀鬼神鬼神非人所主故亦不言司惟王建国辨方正位体国经野设官分职以爲民极贾六官之首同此序六句者以其建国设官爲民不异也案桓二年左氏云昔武王克商迁九鼎于洛邑则居洛本是武王之意至成王周公时恐天下爲疑更与诸侯谋定之也郑周公归摄而作六典谓之周礼营邑于土中七年致政成王以此礼授之使居洛邑治天下司徒职曰日至之景尺有五寸谓之地中天地之所合也四时之所交也风雨之所㑹也隂阳之所和也贾书传云五年营成周成周与王城同时营则五年营洛邑与孔安国爲营洛邑封康叔制礼作乐同是摄政七年异彼先郑注云土圭之长尺有五寸以夏至之日立八尺之表其景适与土圭等谓之地中今颕川阳城地爲然郑司农云别四方正君臣之位君南靣臣北靣之属玄谓考工匠人建国水地以县置𣙗以县视以景爲规识日出之景与日入之景昼参诸日中之景夜考之极星以正朝夕是别四方后郑破先郑爲君臣父子之位以其国家草创下论体国经野理应先定宫庙等位岂有宫庙等位未成先正君臣靣位乎又云营国方九里国中九经九纬左祖右社靣朝后市野则九夫爲井四井爲邑之属是也贾营国方九里旁三门旁爲四方方三门则王城十二门门有三道三三而九则九道南北之道谓之经东西之道谓之纬经纬之道皆九轨左祖右社者此据中门外之左右宗庙是阳故在左社稷是隂故在右靣朝后市者三朝皆是君臣治政之处阳故在前三市皆是贪利行刑之处隂故在后也野则九夫爲井四井爲邑四邑爲丘四丘爲甸四甸爲县四县爲都也井方一里邑方二里丘方四里甸方八里县方十六里都方三十二里载师职云家邑任稍地小都任县地大都任畺地若畿内郷遂及四等公邑皆爲沟洫法无此方里爲井之事家邑小都大都三等采地乃有方里爲井之属但郊外曰野大緫言耳散文国外则曰野野对国言之故郷大夫职云国中七尺野自六尺是城外则经中野对国言之谓国外则曰野但据小司徒成文而言郑司农云置冡宰司徒宗伯司马司寇司空各有所职而百事举贾百人无主不散则乱是以立君治之君不独治也又当立臣爲辅极中也言设官分职者以治民令民得其中正使不失其所设官分职助理天工衆人取中以爲治体其实建国之𥘉主在设官分职爲民极耳鹤山魏先生云位字注谓君臣之位先郑之说非不通只是不该盖位緫言宫庙朝廷之位故后郑破之又云王城十二里或又注云九里巳不同又云甸其以出车一乗诗信彼南山惟禹甸之左氏浑良夫衷甸又云极本无中义只天下之理到中便不可过不可过便是穷极如斗极屋极洛邑爲天地之中是四方所取正之地商邑翼翼四方之极是也此极字至朱文公发明始分晓又云经字是经之营之经画也言经则纬在其中九经九纬是也经常经界皆此经后人只此一字尚存如权字便错看乃立天官冡宰使帅其属而掌邦治以佐王均邦国郑司农云邦治谓緫六官之职也故大宰职曰掌建邦之六典以佐王治邦国故论语田君薨百官緫已以听于冡宰后郑云司农引论语者欲见天子冡宰兼百官之义言百则三百六十一也且论语言君薨据诸侯言冡宰百官据天子互言之也冡宰太宰者言不异人也贾言主治则兼六官以其五官虽有教礼政刑事不同皆是治法也云佐王均邦国者以大宰掌均节财用故也周礼以邦国连言者据诸侯也单言邦多据王国也然不先均王国而言均邦国者王之冡宰若言王国恐不兼诸侯今言邦国则举外可以包内也鹤山先生云后郑未见尚书故天官冡宰一叚引论语爲说又云周礼连言邦国多是诸侯邦有封之义建邦设都乃命诸王邦之蔡皆训封后来爲避汉祖讳传注多改邦字槩称国于宝亦曰邦疆国之境有封略之义又云周礼制度数目康成多是使约法推之如大夫五命士三命周七庙便推殷六庙不知自书出来却殷巳有七世之庙可以观德之辞则约法遂穷大宰之职掌建邦之六典以佐王治邦国一曰治典以经邦国以治官府以纪万民二曰教典以安邦国以教官府以扰万民三曰礼典以和邦国以统百官以谐万民四曰政典以平邦国以正百官以均万民五曰刑典以诘邦国以刑百官以紏万民六曰事典以冨邦国以任百官以生万民贾大宰緫御羣职故六典俱建治典教典云官府礼典巳下四典皆云百官者尊天地二官不局其数故不云百官而云官府也天子曰兆民诸侯曰万民此天子之礼不言兆民而言万民者以畿外封诸侯惟有畿内不封故以畿内据近而言郑云王谓之礼经常所秉以治天下也者凡言经者以经纪天下故王言礼经常所秉以治天下也云邦国官府谓之礼法者凡言法者不法于上故邦国官府谓之礼法常所守以爲法式也常者上下之通名者经据在上法据在下至于王与邦国官府俱有常义也鹤山先生云典从册从六自是一件物不可以常训之汉儒去古未逺然字义巳不甚晓故多失经意以八灋治官府一曰官属以举邦治二曰官职以辨邦治三曰官聮以㑹邦治四曰官常以听邦治五曰官成以经邦治六曰官灋以正邦治七曰官刑以紏邦治八曰官计以弊邦治贾此八灋虽不云建亦有建义上六典云治邦国此八灋云官府官府在朝廷之官府也郑玄谓百官所居曰府者欲以官府爲一事解与上府史之府别彼府主藏文书此府是百官所居处皆是府聚之义也官刑先郑谓司刑所掌墨辠劓臯宫辠则辠杀辠此是正五刑施于天下非爲宫中之刑故后郑不从之也官计谓三年大计羣吏之治而诛赏者此爲三年一考乃一计之此官计每歳计之故后郑亦不从之玄谓官刑司冦之职五刑其四曰官刑上能纠职是专施于官府之中于义爲当官计谓小宰之六计所以断羣吏之治羣吏之治即是官中之计于义亦当故引破司农也鹤山先生云府藏受藏之谓藏受用之谓府若言藏主收受府主支用也人一身之藏府亦同后世以府名州郡不知起于何时又云周之官聮其聮事处最宻故朱文公谓一部周礼盛水不漏又云周礼用字处文法极严如小宰八成之类一字移不得以八则治都鄙一曰祭祀以驭其神二曰灋则以驭其官三曰废置以驭其吏四曰禄位以驭其士五曰赋贡以驭其用六曰礼俗以驭其民七曰刑赏以驭其威八曰田役以驭其衆后郑注都之所居曰鄙都鄙公卿大夫之采邑王子弟所食邑周召毛聃毕原之属在圻内者祭祀其先君社稷五祀禄若今月奉也位爵次也赋口率岀泉也贡功也九职之功所税也礼俗昏姻丧纪旧所行也郑司农云士谓学士贾大司徒云凡造都鄙郑注其界曰都鄙所在也春秋传云迁郑焉而鄙留是鄙所居下迁也典法则三者相训但邦国言典官府言法都鄙言则所用处异谓都鄙公卿大夫之采邑者载师职云家邑任稍地则大夫之采也小都任县地则六卿之采也大都任畺地则三公之采也云王子弟所食邑者亲王子母弟与公同处而百里次䟽者与六卿同处而五十里次䟽者与大夫同处二十五里也云禄若今月奉也者古者禄皆月别给之汉之月奉亦月给之云赋口率出泉者下文九职九赋职赋相继而言故知赋即九赋口率出泉也鹤山先生云邑有先君之庙曰都鄙是附左氏曰是鄙郑也西鄙北鄙以我爲边鄙鄙有外意如贪鄙彼都人士只当通作一义看又曰赋有分颁之意以井地所出献于王也如禹贡之赋与诗赋政于外左氏悉率敝赋凡三等采地所出之物与兵车之属尽谓之赋赋是上颁其式贡则下以供上赋通人力所出贡止是地所产如士谓之贡士亦谓之充赋皆地所出之人也康成以汉制解经以赋爲口率出泉三代安有口赋其误后学甚多此其一也以八柄诏王驭羣臣一曰爵以驭其贵二曰禄以驭其冨三曰予以驭其幸四曰置以驭其行五曰生以驭其福六曰夺以驭其贫七曰废以驭其罪八曰诛以驭其过郑康成幸谓言行偶合于善则有以赐予之以劝后夺谓臣有大罪没入家财者六极四曰贫诛责让也曲礼云齿路马者有诛凡言驭者所以欧而内之于善贾太宰以此八柄诏告于王驭羣臣余条皆不言诏独此与下八统言诏王者余并羣臣职务所当依行此乃王所操持王不独执羣臣佐之而巳故特言诏也言驭者此八者皆是欧羣臣入善之事此经自五曰已上皆是善事则大善者在前小善者在后自六曰巳下皆是恶事则大恶者在前小恶者在后此中爵与禄废与置皆别之以王德爲大能明辨之八则中爵禄废置皆共文者以其德小不能辨故也鹤山先生云八则八柄言驭者凡十六字只当通作一义讲康成以欧而内之于善训驭字不知祭祀如何欧神以内于善臣有大罪没入而夺其家财如何欧贫者而内于善窃意古之驭者斟酌疾徐自有其法康成不察此十六箇驭字若以古之善驭者推之当训品节而归于范之意如祭祀而斟酌天神地示人鬼之品节而不违其则庶乎其可以驭神也自祭祀驭神而皆得其品节以下则其他尽通然其间以汉制没入家财爲夺以驭贫一条尤害义理三代安得有没入人臣家财之法古者待臣下无絶法如臣之去国素车白马以丧服去虽待放于郊然犹爵禄有诏于朝出入有诏于国三年然后收其田里虽夺之而不使其妻子至于乏絶故礼爲旧君有服上下皆以忠厚存心及至战国孟子始有君之视臣如草芥则臣视君如冦雠冦雠何服之有之言如臧武仲去国犹以防求爲后于鲁爲臧爲也武仲去而犹据防以请立臧爲爲后故孔子以爲要君是三代之法臣有罪而夺爵之类亦必斟酌而不使至于贫困此其所以爲驭而康成之误解经当表而出之以八统诏王驭万民一曰亲亲二曰敬故三曰进贤四曰使能五曰保庸六曰尊贵七曰逹吏八曰礼賔贾郑云统所以合率以等物也此八者民与在上同有物事也谓率下民使与上合皆有以等其事上行之下效之也故以万民爲主也鹤山先生云统有緫统之意如网领之属若剏业垂统是緫于祖宗而垂之无穷且制度纪网是四件物仪礼纯爲全匹半匹爲制币长一丈八尺如铢只是二十四铢今广称二十五铢便非古制八统如中庸九经逹吏不可拘在下位不能自逹者吏则通上下之官称之三公谓之三吏孟子以诸侯爲天吏今之吏部则举天下之官皆掌之胥史谓之吏不知起于何时又云天官冡宰尽统衆职自小宰巳下无非分职授任各有条理以此知冡宰事无不统以九职任万民一曰三农生九糓二曰园圃毓草木三曰虞衡作山泽之材四曰薮牧养蕃鸟兽五曰百工饬化八材六曰商贾阜通货财七曰嫔妇化治丝枲八曰臣妾聚歛䟽材九曰间民无常职转移执事郑三农平地山泽也先郑以九糓爲黍稷秫稻麻大小豆大小麦后郑以无大麦而有梁苽尔雅髙平曰原下湿曰隰原及平地可种黍稷之等隰中可种稻麦及苽也后郑三农乃以平地及原隰谓山泽不生九糓下食毉亦云凡膳食之冝有犬冝梁鱼冝苽以知无秫大麦而有梁苽地官掌山泽者谓之虞掌川林者谓之衡泽无水曰薮牧田在逺郊贾谓郑约家人所受田处即有牧六畜之地故云逺郊八材珠曰切象曰瑳玉曰琢石曰磨木曰刻金曰镂革曰剥羽曰析金玉曰货案食箕志王莽居摄更作金银龟贝钱布之噐名曰宝货嫔妇人之美称臣妾男女贫贱之称䟽材百草根实可食者尔雅䟽糓皆不孰爲大荒鹤山先生云嫔止匹妃之称传注泥尧女邑姜是有德行之妃故以爲美称横渠破生曰妻死曰嫔之说最是䟽材案委人掌歛野之赋歛薪刍凡䟽材术材凡畜聚之物凡䟽材共野委兵器与其野囿财用注军旅又有䟽材以助禾粟野委谓庐宿北之薪刍其兵噐谓守卫陈兵之器野囿之财用苑囿藩篱之材故臣妾聚歛之间民更芟诗曰侯疆侯以注彊有余力者以谓间民今时佣赁也春秋之义能东西之曰以朱氏谓庸力之人随主人所左右是也又云古无豆之称只称菽字于豆于登乃是爼豆之豆先后郑以菽爲豆疑此字自汉始以九赋歛财贿一曰邦中之赋二曰四郊之赋三曰邦甸之赋四曰家削之赋五曰邦县之赋六曰邦都之赋七曰关市之赋八曰山泽之赋九曰币余之赋先郑财泉糓也邦中之赋二十而税一各有差也币余百工之余后郑谓赋口率出泉也今之筭泉民或谓之赋此其旧名与郷大夫以歳时登其夫家之衆寡辨其可任者国中自七尺以及六十野自六尺以及六十有五皆征之遂师之职亦云以徴其财征征者谓此赋也邦中在城郭者四郊去国百里邦甸二百里家削三百里邦县四百里邦都五百里此平民也关市山泽谓占㑹百物币余谓占卖国中之斥币皆末作当増赋者若今贾人倍筭矣自邦中以至币余各入所有糓物以当赋泉之数每处爲一书所待异也贾以九赋歛财贿此赋谓口率出泉其处有九云赋得口率出泉则财贿非泉而云歛财贿者计口出泉者取财贿以当筭泉之赋云歛财贿也变邦称家削者谓三百里之内地名削其中有大夫采地谓之家削大夫采地中赋税入大夫家但大夫家采地外其地爲公邑公邑之内其民出泉入王家故举家削以表公邑之民邦县之赋者四百里地名县有小都赋入采地之主其中公邑之民出泉入王家也邦都之赋者其五百里中有大都大都采地其赋入主外爲公邑其中民所出泉入王家也关市之赋王畿四面皆有关门及王之市㕓三处其民之赋口税所得之泉也山泽之赋谓山泽之中财物山泽之民以时入而取之出税以当邦赋所税得之物贮之而官未用有人占㑹取之爲官出息此人口税出泉谓之山泽赋也币余之赋者谓爲国营造用物有余并归之职币得之不入府藏则有人取之爲官出泉此人亦口税出泉谓之币余之赋然关市山泽币余不岀上六处而特言者以其末作当増赋故也赋爲口泉郑君引汉法民年二十五以上出口赋镂人百二十以爲筭故于此注云今之筭泉民或谓之赋此其旧名与邦中在城巳下至五百里此皆约载师所云逺郊甸地削地县地畺地之等逺近之差鹤山先生云三代赋字只是颁其式以任井地所出献于上𥘉非计口出泉唐陆贽犹以民间出泉爲不便况成周乎郑氏以汉法解经至熈宁而祸不可胜言此九赋又其一也周礼有三箇县字畿内爲天子之县六遂上有县四等上有县故汉犹以天子爲县官字书无县字即寰字又云王畿四靣有关谓之近关甸稍县鄙自有逺关以九式均节财用一曰祭祀之式二曰賔客之式三曰丧荒之式四曰羞服之式五曰工事之式六曰币帛之式七曰刍秣之式八曰匪颁之式九曰好用之式郑司农云匪分也颁读爲班布之班班谓班赐也后郑谓王所分赐羣臣谓好用然好所赐予以九贡致邦国之用一曰祀贡二曰嫔贡三曰噐贡四曰币贡五曰财贡六曰货贡七曰服贡八曰斿贡九曰物贡郑注嫔故书作賔先郑云祀贡牺牲包茅之属賔贡皮帛之属器贡宗庙之器币贡绣帛材贡材木也货贡珠贝自然之物也服贡祭服斿贡羽毛物贡九州之外各以其所贵爲挚肃慎贡砮矢之属是也后郑嫔贡谓丝枲器贡银鐡石罄丹也币贡玉马皮帛也材贡櫄干括柏篠簜也斿读爲游囿之游游贡燕好珠玑琅玕也物贡杂物鱼盐橘柚九贡先后郑多异说贾言故书者郑注周礼时有数本刘向未出之前或在山嵓石室有古文考校后爲今文古今不同故云故书作賔此九贡皆是诸侯賔之所贡不得特以一事爲賔贡若言丝枲堪爲妇人所作是也器贡服贡大行人因朝而贡此后郑不从币贡谓玉马皮帛禹贡尧时无贡马法觐礼诸侯享礼云匹马卓上九焉随之周则有之先郑以斿贡爲羽毛后郑以斿贡读爲游谓燕好珠玑琅玕也鹤山先生云月令内有贡牺牲者自有一项田养牺牲马是人主所用之物亦无贡惟康王之诰布乗黄朱以爲庭实却非常贡后郑斿贡添水傍爲游恐是九斿旌旗上羽毛当从先郑又云古者旗便是物各以其物乃是字象形所谓九旗之物古人数物多用旗帜之类物马而班之却是物色之物今物贡只是泛言物以九两系邦国之民一曰牧以地得民二曰长以贵得民三曰师以贤得民四曰儒以道得民五曰宗以族得民六曰主以利得民七曰吏以治得民八曰友以任得民九曰薮以冨得民郑两犹耦也所以恊耦万民系聮缀也牧州长也长诸侯也师诸侯师也有德行以教民者儒诸侯保氏有六艺以教民者宗继别爲太宗收族者郑司农云主谓公卿大夫世世食采不絶民税薄利之吏小吏在郷邑者友谓同井相合耦耡作者孟子曰郷田同井出入相友守望相助疾病相扶则百姓亲睦薮亦有虞掌其政令爲之厉禁使其地之民守其材物以时入于王府颁其余于万民冨谓薮中材物贾训两爲耦欲取在上与民相恊聮缀使不离散也郑引孟子郷田同井但郷遂爲沟洫不爲井田而云郷田同井者郷遂虽不爲井田亦三三相任以出税与井田同鹤山先生云周制上自国都王畿外至侯国皆相聮络大而言之分天下爲二伯曰牧九州之长九牧亦曰牧牧有司牧之义长有君临之义师有师道焉通人君卿大夫皆有师道儒之名见于后世周官此一字元无归着不知何所当次第一郷一邦自各有有道之人表仪风俗居郷谓之父师少师亦谓之先生处士亦谓之上老中老此皆可以当儒但周官不分晓说宗以族得民凡人受氏各自有宗大宗一小宗四一子一宗别子四宗左氏谓之立宗诸侯之后是大宗非诸侯之后皆小宗亦有爲嫡子而无嫡孙者亦有宗藩序详之主以利得民主是公卿大夫赵孟谓主相晋国于今八年又事呉敢不如事主乃瞑皆是吏以治得民吏是羣吏几官皆是不必是胥吏友以任得民田里间比闾族党无非相友之义薮以冨得民上八者皆在井田内惟薮则如郑之原圃晋之巨囿楚之云梦皆是薮又云古制上下相聮络亲比如此窃意凡一人生死闾胥便计其年月日时有保有受天地间人都有箇数沟洫道路自有条数闾有门以讥出入纵有盗贼也来不得自后世上失其道民散乆矣民间自生自死盗窃乱贼并作此井田不复之弊也正月之吉始和布治于邦国都鄙乃县治象之灋于象魏使万民观治象挟日而歛之郑正月周之正月吉谓朔日大宰以正月朔日布正治之事于天下至正歳又书而县于象魏振木铎以徇之使万民观焉贾知正月是周之正月者下文乃县是建寅明上云正月是周正月知乃县是正歳建寅之月者下云小宰所以佐大宰彼云正歳县之与此乃县爲一事象魏阙也郑司农云周以谓之象魏雉门之外两观阙髙魏魏焉孔子谓之观春秋定二年传夏五月雉门灾及两观是也观者以其有教象可观望又谓之阙者阙去也仰视治象阙去疑事或解阙中通门左氏庄公二十一年郑伯享王于阙西注阙象魏也案公羊传云子家驹谓昭公云诸侯僣天子大夫僣诸侯公曰吾何僣哉曰设两观乗大辂何氏云天子两观诸侯台门季桓子御公立于象魏之外命藏象魏曰旧章不可忘是县教象之法可知始和郑谓始调和六典八法巳下之事和讫即颁布从甲至甲爲挟凡十日歛藏之于后月月于告朔而行鹤山先生云自郑康成以正月之吉爲周正月乃有三正之说某以爲无前乎爲商以十二月爲歳首而夏时不改后乎秦汉以十月爲歳首夏时亦不改甘誓所谓怠弃三正是废天地人之正道咸有一德之爰革夏正亦谓政也正月之吉始和乃孟春天气始和亦不如郑说牵强其读法则或吉月或四孟月郑谓去民愈近读法愈多象魏观阙也释名曰观在门两旁中央阙然爲道谓之魏以其巍巍也谓之象魏以其县象也诸侯有台门无两观春秋传新作雉门及两观讥加其度谓之观以其可观也谓之阙以其阙中也又云武帝虽建寅从夏时然终西汉至东汉大朝㑹元以十月爲歳首尝于诸志检讨尽然乃施典于邦国而建其牧立其监设其参传其伍陈其殷置其辅乃施则于都鄙而建其长立其两设其伍陈其殷置其辅乃施法于官府而建其正立其贰设其攷陈其殷置其辅郑以侯伯有功德者加命作州长谓之牧所谓八命作牧者监谓公侯伯子男各监一国书曰王启监厥乱爲民参谓卿三人伍谓大夫伍人郑司农云殷治律辅爲民之平也玄谓殷衆也谓衆士也辅府史庶人在官者天台周成子谓牧州牧也舜十二州则有十二牧周九州则有九牧王制即以殷制名曰伯其实一也但八州八伯以王畿王者所治其州不复设牧故云伯然正畿千里以舜十二牧例之又参以左氏五侯九伯汝实征之当有九伯但不统王畿耳监后郑以爲诸侯非也所以名国以有侯尔岂以监名侯哉此乃牧之属长之师就择贤侯爲之犹殷有连帅卒正也职方曰凡邦国小大相维王设其牧制其职设牧之下又曰制职可见州牧必有监长二职以相维也但五长爲五国置长甚明监则莫知几国而设一监岂亦如殷之聮乎王制言天子使大夫爲三监监于方伯之国国三人乃汉博士撰王制篇因书言三监挟殷畔据以立此条决非立监本制州牧自有命卿大夫上监州牧而每牧至三人哉且武庚但承殷祀𥘉非方伯武王以三子并监者以革命之𥘉殷民疑贰一时权冝不爲定法汉𥘉未见周礼王制阙然故汉儒旁縁三监臆爲之说耳参佐也国之卿也非指三人也伍衆大夫也犹行五之云非指五人也卿大夫多少之数随国大小爲之差殷衆士也辅府史胥徒也五都亦立之长如外诸侯但在王畿内不复有帅牧耳书云外薄四海咸建五长是也两卿前郑云两丞按都家无卿官朝大夫乃止上士名爲朝大夫惟都宗人都司马秩虽均上士而职之与名则两卿之似者兹其谓之两与小都之有家宗人而司马则以其家臣爲之伍其都家之士及都则之属辅则不士庶子辅则胥徒也后郑曰正六官之卿贰小宰小司徒小察伯小司马小司冦也攷稽察也宰夫卿帅四帅司马士师也此文先云施法则于官府则官府乃緫言三百六十之官非止六宫也左传云百宦之正长师旅是每宦秩之最髙者爲正其次爲贰爲攷惟独贠及贠少者则不能备贰攷及殷郑专云六宦则拘矣凡治以典待邦国之治以则待都鄙之治以灋待官府之治以官成待万民之治以礼待賔客之治郑八成贾八成小宰职掌据上文官成在八法治官府中今特出之者以其八成夲待万民不待官府若不特出之则无此待万民之事以礼待賔客本在八统今特见之者以他皆王行之于朝以示民唯礼賔特别有礼若聘礼之类是也祀五帝则掌百官之誓戒与其具脩郑祀五帝谓四郊及明堂誓戒要之以刑重失礼也明堂位所谓各扬其职百官废职服大刑是也具所当共脩扫除粪洒贾五帝者东方青帝灵威仰南方赤帝赤熛怒中央黄帝含枢纽西方白帝白招拒北方黒帝汁光纪依月令四时迎气及季夏六月迎土气于南郊故云祀五帝于四郊前期十日帅执事而卜日遂戒及执事眡涤濯及纳亨賛王牲事及祀之日賛玉币爵之事祀大神示亦如之享先王亦如之賛王几玉爵贾案明堂位君肉袒迎牲于门卿大夫賛君及杀讫纳与亨人鹤山先生云古人祀祭最严主亲牵牲又亲射牲以授亨人宗庙不用币玉而几爵则以玉爲饰与天地五帝之几爵不同大朝觐㑹同賛玉币玉献玉几玉爵大丧賛赠玉含玉作大事则戒于百官賛王命郑大㑹同或于春朝或于秋觐举春秋则冬夏可知玉献献国珎异玉几王所依也立而设几优尊者天台周氏云朝觐㑹同大宗伯爲上相今賛以冡宰者亦以㑹同之大也鹤山先生云朝觐廵守之礼舜典王制周礼周官皆不合以事理揆之六年五服一朝又六年王乃大时廵爲近之若一年而廵四岳则恐无是理然传注谓鲁以春朝废春祭又不可暁王眡治朝则賛听治眡四方之听朝亦如之郑治朝在路门外羣臣治事之朝贾王有三朝必知此是路门外朝者但外朝是断疑狱之朝路寝庭朝图宗人嘉事二者并于事简非正朝故知治朝是路门外司士所掌四方之听朝谓王廵狩在外时凡邦之小治则冡宰听之待四方賔客之小治郑大事决于王小事冡宰专平歳终则令百官府各正其治受其㑹听其致事而诏王废置三歳则大计羣吏之治而诛赏之郑正正处也㑹大计也先郑云三载攷绩贾百官攷其治政功状与冡宰听断其所置之功状文书而诏于王大无功不徒废更加罪大有功不徒置更加赏鹤山先生云诛止责让字从言六经皆然自秦汉来始以诛训杀因举陵阳三礼辨云歳终废置各因其事而举错之也三歳诛赏大计其凡而升黜之也舜之法三载而攷绩九载而后黜陟加焉待岳牧九官之法也羣吏则不容候之如此其乆郑师仲旣讲引攷绩爲比而说者又以爲虞周事法详略繁简之不同又误矣又云太宰之属自宫正至掌次掌王起居饮食之事自太府至掌皮掌王财贿出入之事自内宰至屦人掌王之内事夏采掌王之终事凡此诸职在汉则少府领之三公不预在唐则殿中省专之九卿不预此可以观世变矣今之制自宫正以下其职緫于内侍省别于御药院内东门司分于内藏库御厨太毉局翰林仪鸾司御辇院之类其典领者皆奄也小宰之职掌建邦之宫刑以治王宫之政令凡宫之纠禁郑杜子春云宫皆当爲官玄谓宫刑在王宫中者之刑若今御史中丞贾后郑以宫刑宫中之刑不从子春官刑者见司冦已云四曰官刑此小宰不徃贰之则不湏重掌又下文观治象乃退以宫刑宪禁于王宫故知宫刑明矣应劭云御史中丞秩二千石朝㑹独坐副贰御史大夫内掌兰台图籍外督刺史纠察百僚故举汉法以况之鹤山先生云郑以汉制释经类此不知周之御史在五史之下战国时御史在前执法在后犹未甚重秦汉历代至以御史大夫爲三公至本朝不轻除大夫后来亦不除中丞以侍御史爲台端殿中爲副端因云如中书尚书侍中古只是在左右前后掌图书之臣到东汉凡事尽出尚书到唐以爲三省长官本朝侍中只除两人曹韩而已因亲近遂窃权窃权遂秉政掌邦之六典八灋八则之贰以逆邦国都鄙官府之治执邦之九贡九赋九式之贰以均财节邦用郑逆迎受之郑司农云贰副也贾太宰所掌小宰副贰之鹤山先生云六典只是国家旧章上从册下从六王荆公表内用尊阁字乃是字书说典爲尊阁之也典是定本六叙六职等是作职事故上说经邦国下说平上说扰万民下说宁如此推之皆别是义用字极严以官府之六叙正羣吏一曰以叙正其位二曰以叙进其治三曰以叙作其事四曰以叙制其食五曰以叙受其㑹六曰以叙听其情贾凡言叙者皆是次序先尊后卑各依秩次则羣吏得正故云正羣吏也鹤山先生云贾局于后郑以叙爲秩次凡皆先尊后卑情爲争讼之辞恐情字难训争讼又专以先尊后卑爲说则讼岂以尊卑而分曲直乎以官府之六属举邦治一曰天官其属六十掌邦治大事则从其长小事则专逹二曰地官其属六十掌邦教大事则从其长小事则专逹三曰春官其属六十掌邦礼大事则从其长小事则专逹四曰夏官其属六十掌邦政大事则从其长小事则专逹五曰秋官其属六十掌邦刑大事则从其长小事则专逹六曰冬官其属六十掌邦事大事则从其长小事则专逹郑六官之属三百六十象天地四时日月星辰之度数天道备焉前此成王作周官其志有𫐠天授位之义故周公设官分职以法之贾郑依书传云周公摄政三年践奄与灭淮夷同时又按成王周官成王旣黜殷命灭淮夷还归在丰作周官则成王作周官在周公摄政三年时周公制礼在摄政六年时此郑义不见古文尚书故爲此解若孔据古文尚书多士以下并是周公致政后成王之书周公摄政时淮夷奄与管蔡同作乱成王即政后又叛成王亲征之故云灭鹤山先生云孔安国注明王奉若天道亦说设官以象天地日月星辰之意然成王即政与周公摄政年月多不可攷周礼冬官阙与夏官舆司马师司马及司禄等皆阙大率是沟洫兵赋与班爵禄之制诸侯恶其害巳而去其籍至秦而又併天下诗书百家语烧之又云秦虽焚书止焚天下所藏私书其愽士官所职固自若也惜萧何以刀笔史止収图籍以知天下户口阸塞至项羽焚咸阳愽士所藏始荡尽故山嵓屋壁所出皆讹阙不完耳因举三礼辨云六言之属各六十而经文参差不齐自今考之天官之属六十地官之属七十二春官之属六十四夏官之属六十九秋官之属六十一冬官之属三十四或曰六十举其大凡也或曰多少相乗恰得三百六十也然考工记又有梓师朝人之名则其脱遗盖止此矣大事各从其长长六卿也小事则专逹逹于王也尊不亲小事卑不尸大功是以权不侵而国无滞事也以官府之六职辨邦治一曰治职以平邦国以均万民以节财用二曰教职以安邦国以宁万民以怀賔客三曰礼职以和邦国以谐万民以事鬼神四曰政职以服邦国以正万民以聚百物五曰刑职以诘邦国以纠万民以除盗贼六曰事职以冨邦国以养万民以生万物郑怀亦安也賔客来共其委积所以安之聚百物者司马主九畿职方制其贡各以其所有贾教典共其委积者大司徒下有遗人掌十里有庐庐有饮食之等故云共委积也云司马主九畿并引职方者司马且主九畿无贡物之事故引其属职方也鹤山先生云六官皆有事大率扶持世界合有六官一件少不得冬官所谓事此书惜乎不存疑其尽是营国授田等事必有容心去之者荆公谓刑不能胜然后有事此说未尽职字之义则是主此事者谓之职其实典是定本职便是推而行之处王昭禹解是贼字非从戎毁则爲贼乃从刀从弋以官府之六聮合邦治一曰祭祀之聮事二曰賔客之聮事三曰丧荒之聮事四曰军旅之聮事五曰田役之聮事六曰敛弛之聮事凡小事皆有聮郑司农云大祭祀太宰賛玉币司徒奉牛牲宗伯视涤濯涖玉鬯省牲镬奉玉齍司马羞鱼牲奉马牲司冦奉明水火大丧太宰賛赠玉含玉司徒率六卿之衆庶属其六引宗伯爲上相司马平土大夫司冦前王此所谓官聮杜子春云弛读爲施玄谓荒政㢮力役及国中贵者贤者服公事者老者疾者皆舎不以力役之事奉牲者其司空奉豕与贾大祭大丧二事皆不言司空司空亡故也鹤山先生云聮事如每事有关㑹处多也记得朱文公曽说陈君举解受誓戒与分胙付之刑官是要检柅其惰慢之意不必如此说司冦刑官亦合举是职三礼辨云六聮皆官府之大事非一官所能共故合事而共治也丧荒二事而相类田役二事而相关歛民之财弛民之力亦二事而相备也言歛则散可知言弛则用可知凡小事皆有聮谓一官之内自相通属者以官府之八成经邦治一曰听政役以比居二曰听师田以简稽三曰听闾里以版图四曰听称责以传别五曰听禄位以礼命六曰听取予以书契七曰听卖买以质剂八曰听出入以要㑹先郑比居谓伍籍也简稽士卒兵器簿书简犹阅也稽犹计也版户籍图地图也称责谓贷子传别谓劵书也听讼责也以劵书决之传传着约束于文书别别爲两两家各得一也礼命谓九赐也书契符书也质剂谓市中平贾今时月平是也要㑹谓计最之簿书月计曰要歳计曰㑹谓传别爲大手书于一札中宇别之书契谓岀予受入之凡要凡簿书之最目狱讼之要辞皆曰契质剂谓两书一札同而别之长曰质知曰剂传别质剂皆今之劵书也贾责谓贷子者谓贷而生子者若今举责即地官泉府职云凡民之贷者以国服爲之息若近郊民贷则一年十一生利之类是也传别谓于劵背上大作一手书字札字中央破之爲二段别之云书契谓出予受入之凡要者此予则取予谓若泉府云凡賖者祭祀无过旬日丧纪不过三月及旅师云春颁秋歛賖取官物后还无生利之事质剂案地官质人云大市曰质小市曰剂注大市人民马牛之属用长劵小市兵器珍异之物用短劵言两书札同而别之者谓前后作二劵中央破之两家各得其一背无手书字异于传别鹤山先生云礼曰右契古者作字自右起故谓之右契左券者却是主者执右对者执左八成皆是旧法成事品式依时而行之先郑谓简稽士卒兵器簿者如黄池之㑹行头官行拥铎拱稽名籍云责谓贷而生子若今举责即地官泉府国服爲息近郊民贷则一年十一生利此国服爲息恐是刘歆传㑹康成误解以致荆公祸天下周公之制必不放债取利三礼辨谓比居爲五家爲比居所居若今差役簿是也简稽遂人所谓稽其民人简其兵器者今军籍也版图六郷二十五家爲闾六遂二十五家爲里版戸籍图地图也听称责以传别称举贷也责取偿也传别荆公谓即地传判书也判书者着约束文书中别爲两各其一如今所谓合同分支也余并从郑贾说此段取予出入相似而不同传别书契质剂难分而实异故详着之以听官府之六计弊羣吏之治一曰廉善二曰廉能三曰廉敬四曰廉正五曰廉法六曰廉辨郑听平治也平治官府之计有六事弊断也旣断以六事又以廉爲本杜子春云廉辨爲廉端贾此经六事皆先言廉后言善能之等故知将廉爲本廉者絜不滥浊也廉法谓守法不失荆公谓治污谓之污治荒谓之荒治乱谓之乱治扰谓之扰则治弊谓之弊矣廉者察也听官府弊吏治察此而巳善其于谓之善善事谓之能能直内谓之敬能正直谓之正能守法谓之法能辨事谓之辨此六行能而谓之六计者察其吏治而知其所以治者行能如此此听官府弊吏治之数也故谓六计鹤山先生云字书无弊字只是敝敝断也与一言以蔽之字同义廉者以廉隅堂廉谓有分辨界限郑贾王所谓絜廉与治污皆失之以絜廉加于六者义皆不通三礼辨谓听字衍以法掌祭祀朝觐㑹同賔客之戒具军旅田役丧荒亦如之贾言以法堂祭祀巳下七者皆是上六聮百官聮事通职者以官共故经云令百官府共其财用也然六聮中不言朝觐㑹同者以彼賔客中可以兼之此七事在大宰八法中六曰官法彼在八曰官计上者以其彼有数故在上此官法无数故退在六计下也荆公云小宰掌戒而不掌誓掌具而不掌脩盖誓听于一而脩则有所加损戒与衆共而则具之而巳又言以法则亦不豫道揆故也鹤山先生云荆公常以道揆自居而元不晓道与法不可离如舜爲法于天下可传于后世以其有道也法不本于道何足以爲法道而不施于法亦不见其爲道荆公以法不豫道揆故其新法皆商君之法而非帝王之道所见一偏爲害不小因说永嘉二陈作唐制度纪纲论云得古人爲天下法不若得之于其法之外彼谓仁义道德爲法之外事皆因荆公判道法爲二后学从而爲此说曽于南省试院爲诸公发明之衆莫不伏如周礼一部三百六十官甸稍县都郷遂沟洫比闾族党教忠教孝道正寓于法中后世以刑法爲法故流爲申啇七事者令百官府共其财用治其施舎听其治讼郑七事谓先四如之者三施舎不给役者七事故书爲小事杜子春云当爲七事书亦爲七事荆公恵施焉谓之施政役焉谓之舎理其事谓之治争其事谓之讼财用出于官府施舎加于人民治讼则或以财用之不共或以施舎之不治故先言共其财用次言治其施舎后言听其治讼凡祭祀賛王币爵之事祼将之事凡賔客賛祼凡受爵之事凡受币之事丧荒受其含襚币玉之事郑又从太宰助王也賛王酌郁鬯以献尸谓之祼唯人道宗庙有祼天地大神至尊不祼贾丧谓王丧诸侯诸臣有致含禭币玉之事荒谓凶年诸侯亦有致币玉之事荆公宗庙之祼求神于隂賔客之祼则若今礼賔客祭酒也祼将祼而将瓉也丧荒有币玉则赗赠赒委之物鹤山先生云宗庙祭祀自坐尸迎牲以后无非是义理此正所谓精义入神处故曰见君臣之义焉见父子之伦焉如祭天以特牲器用陶匏元酒明水不近人情者最尊若夫祭爓祭孰近人情者礼之降故记曰礼之近人情者非其至也又云賔客之礼诸侯来朝朝享旣毕王礼之王虽不酌而有受酢之礼使宰夫爲主人示公卿大夫不敢抗礼于君而受酢则臣不可以代君饮故有受酢之事又云丧荒之币玉郑贾谓賔客所赒委之礼不知何故不引宣王祷旱之诗云靡神不举靡爱斯牲圭璧旣卒宁莫我听乎月终则以官府之叙受羣吏之要賛冢宰受歳㑹岁终则令羣吏致事郑每月之小计贾小计对下经歳㑹爲大计言冡宰则据百官緫焉谓助冡宰受一歳之计歳终则今羣吏致事者谓使六官各致一年之功状将来考之汉之朝集使谓之上计吏谓上一年㑹计文书及功状也正歳帅治官之属而观治象之法徇以木铎曰不用法者国有常刑郑正歳谓夏之正月得四时之正以出教令者审也古者将有新令必奋木铎以警衆木铎木舌也文事奋木铎武事奋金铎贾知正歳是夏之正月者见凌人云正歳十有二月令斩冰若正歳是建子周正即今之十月冰未坚不得斩之言正歳得四时之正周殷则不得以此知诸言正歳者皆四时之正是建寅之月乃退以宫刑宪禁于王宫令百官府曰各修乃职攷乃灋待乃事以听王命其有不共则国有大刑郑宪谓表县之若今新有法令云贾凡刑禁乃出秋官今云宪禁者与布宪义同故小宰得秋官刑禁文书表而县之于宫内也此经于职末当禀于大宰而令百官谨于此数事以结之也鹤山先生云宪疑训显字礼记举宪宪令徳则古字通用宰天之职掌治朝之灋以正王及三公六卿大夫羣吏之位掌其禁令郑治朝在路门之外其位司士掌焉宰夫察其不如仪贾知此治朝在路门外者燕朝在路寝庭外朝在库门外其事希简非常治正之所此云治朝是常治事之朝天子五门三朝郑司农云王有五门外曰臯门二曰雉门三曰库门四日应门五曰路门玄谓雉门三门也样道谓臯门之内外朝也朝士建其法小司冦掌其政列三槐与九棘设嘉石与肺石而朝诸侯听狱讼询本事在焉应门之内治朝也司士正其位宰夫掌其法太仆正王之位而王日视朝在焉路门之内燕朝也大仆正其位掌摈相而族人朝焉玉藻曰朝服以视朝退适路寝听政然则王日朝于治朝而退听政于燕朝矣雉门之外县治象所以待万民应门之外设宗庙社稷所以严神位路门之外则九室九卿朝焉路寝之内亦九室九嫔居焉是臯库雉应路也后郑雉门与先郑异臯门诗日臯门有伉左传曰鲁人之臯杜氏曰臯缓也臯皷臯无皆以臯爲缓则门之逺者谓之臯冝矣毛氏以臯门爲郭门非也库门郊特牲曰王听誓命曰库门之内戒百官也曲礼曰在府言府在库言库天文东壁爲文府西奎爲武库汉书于府言财物之府于库言武库则库门兵库在焉雉门春秋书新作雉门及两观公羊传云五版爲堵五堵爲雉盖城雉之制在是也何休曰天子外阙两观诸侯内阙一观然天子外阙于经无见应门应门发政以应物也明堂位南门之外亦曰应门康王出在应门之内太保率西方诸侯入应门毕公率东方诸侯入应门右路门路大也王之路车路马路寝皆曰路则大寝之门谓之路门冝矣路门书谓之毕门师氏谓之虎门春秋之时齐晏子端委于虎门郑子良伐虎门未世诸侯之门亦放其名耳右郑云谓檀弓曰鲁庄公之丧旣葬而绖不入库门言其除丧而反由外来是库门在雉门外必矣如是则王五门雉门爲中门雉门设两观周礼阍人掌中门之禁意者雉门无雉门谓之中门犹应门书谓之南门尔雅谓之正门路门书谓之毕门师氏谓之虎门盖中于五门谓之中门前于路门谓之南门发政以应物谓之应门门毕于此而谓之毕门画虎于此谓之虎门门之名岂一端哉大抵天子五门臯库雉应路诸侯三门库雉路耳诸家皆以天子库门之外外朝也朝士掌之路门之外治朝也宰夫司士掌之路寝燕朝也太仆掌之诸侯亦有路寝有燕朝诸侯内朝司士掌之其官与天子同燕朝君子掌之其官与天子异鲁语曰天子及诸侯合民事于外朝合神事于内朝自卿以下合官职于外朝合家事于内朝又月令季春餧兽之药母出九门注天子九门者路门也应门也雉门也库门也臯门也城门也近郊门也逺郊门也关门也鲁有库雉路则诸侯三门又陈祥道曰阍人掌王宫之中门之禁丧服凶器不入宫潜服贼器不入宫司冦凡民之有狱讼入束矢钧金于朝朝凡得获货贿民六畜者委于朝是禁施于雉门之内而不于雉门之外故庶民得以造外朝而竒服恠民得以入臯门库门若然县法于中门冝矣又太仆建路鼔于大寝之门外是穷者逹其情于外朝之肺石朝士又逹穷者之情于内朝之路皷与鹤山先生云古者天子内五门臯库雉应路应门之外左右设宗庙社稷治朝居其中康王受顾命于路寝讫诸侯出庙门俟庙门指应门外也故康王岀在应门之内注云出毕门立应门内之中庭太保毕公率东西方诸侯入应门左右则康王岀御治朝而诰诸侯是治朝得称庙以庙社在左右故天子朝诸侯在庙中亦谓之庙受在庙行飨礼然后路朝行燕礼谓此乃祖宗之治朝非巳之治朝也其三公六卿大夫羣吏之位则司士见焉叙羣吏之治以待賔客之令诸臣之复万民之逆郑愼次叙诸吏之职事三者之来则应使辨理之郑司农云复请也逆迎受王命者复之言报也反也反报于王谓于朝庭奏事自下而上曰逆逆谓上书贾郑司农云复请也逆迎受王命者复是报白之义不得爲请故后郑不从又王命旣出在下受而行云逆逆者向上之言不爲向下之义故后郑亦不从据夏官诸侯臣万民皆复逆并有则此亦有上书奏事耳及至夏官太仆先郑注云复谓奏事逆谓受下奏即与后郑义同是先郑两解也鹤山先生云东西相近谓之逆并行谓之顺掌百官府之徴令辨其八职一曰正掌官法以治要二曰师掌官成以治凡三曰司掌官法以治目四曰旅掌官常以治数五曰府掌官契以治藏六曰史掌官书以賛治七曰胥掌官叙以治叙八曰徒掌官令以徴令郑别异诸官之八职以备王之徴召所谓正辟于治官则冡宰也治要若歳计也师辟小宰宰夫也治凡若月计也司辟上士中士治目若今日计也旅辟下士也治教每事名少也治藏藏文书及器物賛治若今契文书草也治叙次序官中如今侍曹伍伯传史朝也趋令趋走给召唿荆公合衆数而爲目合衆目而爲凡合衆已而爲要要则月计凡则旬计目则日计旬计则宰夫所谓旬约正日成也三三四之数府史之所掌也而旅治之目则旅之所掌也而司治之凡则司之所掌也而师治之要则师之所掌也而正治之此官府之八职也故治之至于要而止若夫㑹则正之所掌也而王治之矣故大宰受百官府之㑹而诏王废置废置在王则王治之矣凡治官府以法爲主成则以待万民之治常则听官治而巳故正掌官法师掌官成旅掌官常司亦掌官法者正掌官法以正其属司掌官法则贰之而巳鹤山先生云汉趋走者谓之伍伯着绛衣朝㑹处追班之类徒只是空手人如舎车而徒徒善徒法亦此义掌治法以攷百官府羣都县鄙之治乗其财用之出入凡失财用物辟名者以官刑诸冡宰而诛之其足用长财善物者赏之郑羣都诸采邑也六遂五百家爲鄙五鄙爲县言县鄙而六郷州党亦存焉乗犹计也财泉谷也用货贿也物畜兽也辟名诈爲书以空作见文书与实不相应也官刑在司冦五刑第四者荆公谓宰夫所考及于百官府羣都县鄙则大宰小宰所谓官府都鄙其爲百官府羣都县鄙可知矣不言财用之出入而曰乗其财用之岀入者以一二三四乗之则谓之乗緫㑹其数则谓之㑹失其所藏之货贿则谓之失财非所用而用焉则谓之失用所失之物非货贿也则谓之失物辟名则其出入名不正而已足用者用无不足而巳长财则所藏又有余焉善物则所作所受又无不善夫物有不可谓之财而财亦物也言失财用物则失物非财以其旣言失财故也言善物则财亦物也以其未尝言善财故也所诛非特治官之属也故曰以官刑诏冡宰而诛之诛以诏冡宰则当可知矣鹤山先生云辟名诈爲文书以空物作见在文书郑说是也凡礼事賛小宰比官府之具凡朝觐㑹同賔客以牢礼之法掌其牢礼委积膳献饮食賔赐之飱牵与其陈数凡邦之弔事掌其戒令与其币器财用凡所共者郑比校次之牢礼之法多少之差及其时也三牲牛羊豕具爲一牢委积谓牢米薪刍给賔客道用也膳献禽羞俶献也饮食燕享也郑司农云飱夕食春秋传云飱有陪鼎牵牲牢可牵而行者春秋传曰饩牵竭矣玄谓飱客始至所致礼凡此礼陈数存可见者贾牛一羊一豕一称牢经以牢礼爲饔饩案大行人上公饔饩九牢飨礼九献食礼九举比等其侯伯降二等以七爲节子男又降二等以五爲节又掌客云上公飱五牢五积侯伯飱四牢五积子男飱三牢三积是其数也荆公云牢礼之共膳则殷膳大牢之属是也献则上介有禽献之属是也不则飱五牢之属是也饮则壷四十之属是也食则食四十之属是也牵则牵四十之属是也賔之飱牵则有司所共赐之飱牵则王所好赐陈数则以爵等爲之鹤山先生云飱夕食以文解字后郑以爲客始至所致礼其义方该大丧小丧掌小官之戒令帅执事而治之三公六卿之丧与职丧帅官有司而治之凡诸大夫之丧使其旅师有司而治之郑大丧王后世子也小丧夫人以下小官士也其大官则冡宰掌其戒令治谓共辨买三公六卿尊故宰夫与春官职丧帅其于丧家有事官有司而治之大夫之丧卑宰夫不自爲使在巳之下其旅三十有二人帅有事于丧家之有司治之歳终则令羣吏正歳㑹月终则令正月要旬终则令正日成而以攷其治治不以时举者以告而诛之郑歳终自周季冬正犹定也旬十日也治不时举者谓违时期㑹贾知歳终是周之季冬者以其正月之吉始和彼正月是周之正月始和布治于天下至今歳终考之是一歳之终故知非夏之歳终也鹤山先生云以后郑注月令于季秋下云秦以十月爲歳首于是歳终使诸侯及郷遂之官定其国家宫室车旗衣服礼仪爲来歳受朔日爲度入唐孔颕逹正义亦案史记案文公获黒龙自爲水瑞命河爲德水以十月爲歳首则知之以十月爲歳终而以十一月爲歳首未尝有之爲夭正之说也正歳则以灋警戒羣吏令脩宫中之职事书其能者与其良者而以告于上郑良善也郑司农云正歳之正月以法戒敕羣吏若今时举孝廉方正茂才异等贾正歳乃夏之正月是其歳始故以法警戒羣吏四科异等此经据宫中子弟先郑所云不要宫中之人鹤山先生云避光武讳改秀爲茂一部周礼诸言正月者先后郑谓爲周之正月诸言正歳者先后郑谓爲夏之正月故书歳终之事常介乎正月正歳之间鹤山先生大全文集鹤山先生大全文集文集一百五重校鹤山先生大全集卷之一百五周礼折衷上下扁宫正上士二人中士四人下士八人府二人史四人胥四人徒四十人宫伯中士二人下士四人府一人史二人胥二人徒二十人注正长也宫正主宫中官之长伯亦长也贾上大宰至旅下士緫御羣职故爲上首自此宫正以下至夏采六十官随事缓急爲先后故自宫正至宫伯二官主宫室之事安身先须宫室故爲先也自膳夫至腊人皆供王膳羞饮食馔具之事人之处丗在安与饱故食次宫室也自毉师以下至兽毉主疗疾之事有生则有疾故毉次食馔也自酒正至宫人陈酒饮肴羞之事毉治旣毕须酒食养身故次酒肴也自掌舎至掌次安不忘危出行之事故又次之自太府至掌皮并是府藏计㑹之事旣有其余理须贮积或出或纳冝计㑹之故相次也自内宰至屦人陈后夫人已下内教妇功妇人衣服之事君子明以访政夜以安息故言妇人于后也夏采一职记招䰟以其死事故于末言之也此宫正并下宫伯虽俱训爲长其义则异若宫正则主任王宫卿大夫士之身故爲宫中官之长故其职云以时比宫中之官府故宫伯所掌者亦掌之故言正长也宫伯云长者直主宫中卿大夫士之适子行其秩序授其舎次之事亦得爲长故云伯长也宫正上士二人爲官首中士四人爲之佐下士八人理衆事府二人主藏文书也史四人主作文书胥四人爲什长徒四十人给傜役诸官体例言府史胥徒之义皆然不可文文重释他皆放此宫正掌王宫之戒令纠禁以时比宫中之官府次舎之衆寡爲之版以待夕击柝而比之郑时四时比校次其人之在否官府之在宫中者若膳夫玉府内宰内史之属次诸吏直宿若今部署诸庐者舎其所居寺版郑司农云爲官府次舎之版图待待比也夕莫也莫行夜以比直宿者爲其有解惰离部署又云柝戒守者所击也贾此时是㝷常事故爲四时解之先郑于八成注版名籍图地图后郑谓版其人之名籍増成先郑义也荆公戒戒其怠忽纠纠其缓散令使爲之禁勿爲也鹤山先生云时以四时解恐拘次舎则暂止之地今之客次吏舎亦此义左氏又立一例谓一宿爲宿再宿爲信三宿爲舎恐亦未然又因版爲名籍说郷党式负版者传注以版爲民数故式之叶梦得燕语却以负版爲仪礼衰辟领负版之制言接凶服者式之皆指凶服亦是一说式车前横木有所敬则俯而慿之负版注谓辟领及衰阔中尺六寸负出于辟领外旁一寸则辟领之长与衰齐衰用三升布则负与辟领之布亦三升国有故则令宿其比亦如之先郑故谓祸灾令宿宿卫王宫后郑故凢非常也文王世子曰公有出疆之政庶子以公族之无事者守于公宫正室守大庙诸父守贵宫贵室诸子诸孙守下宫下室此谓诸侯也王之庶子职掌国子之倅国有大事则率国子而致于大子唯所用之者令宿之事盖亦存焉贾后郑引文王世子文是诸侯法也诸庶一也于诸侯则爲庶子于天子则爲诸子彼郑注倅谓副倅之倅云国有大事冦戎之事鹤山先生云大事不止祀与戎而郑拘此一语凢大事尽以爲祀与戎恐未该辨外内而时禁稽其功绪纠其德行几其出入均其稍食去其淫怠与其竒衺之民㑹其什伍而教之道艺郑司农云分别外人内人禁其非时出入稽犹考也计也功吏职也绪其志业几又云若今时宫中有罪禁止不得出入及无引籍不得入宫司马殿门也后郑谓几荷其衣服持操及䟽数者稍食禄禀淫于滥怠解慢竒衺谲觚非常五人爲伍二伍爲什㑹之使辈作辈学郑司农云道谓先王所谓教道民者艺谓礼乐射御书数贾外人谓男子内人谓妇女稍食则稍稍与之禄禀其禄与之米禀竒衺谲觚非常者兵书有谲觚之人谓谲诈桀出觚角非常先郑谓道若保氏掌养国子以道而教之六艺道则师氏三德三行也艺谓礼乐射御书数亦保氏职文也鹤山先生曰稍食则稍稍与之者谓各以等差稍稍给之荆公谓平班其稍食非是禄禀禀从未谓禄米禄廪从六谓贮米之所义各不同月终则㑹其稍食歳终则㑹其行事凡邦之大事令于王宫之官府次舎无去守而听政令郑行事吏职也使居其处待所爲贾稍食宫中官府等月禄行事吏职当考知功过大事在祀与戎不得去部所守而听待政令春秋以木铎脩火禁凡邦之事跸宫中庙中则执烛郑火星以春出以秋入因天时而以戒郑司农读火絶句云禁凡国之事跸国有宫正爲王执烛也王当出则宫正主禁絶行者若今时卫士塡街跸也宫正主爲王于宫庙中执烛后郑谓事祭事也邦之祭社稷七祀于宫中祭先公先王于庙中隷仆掌跸止行者宫正则执烛以爲明春秋传曰有大事于大庙又曰有事于武宫鹤山先生曰小宗伯云左宗庙右社稷在宫中中门之外则天子三朝皆可谓之庙亦可称宫先后郑谓跸如汉之填街跸犹今之警跸也亦谓之清鞭论语执鞭之士即此鞭从革而跸本从辶因举三礼辨谓六官之掌跸者甚多不知康成何故专指隷仆所掌跸宫门庙门者阍人也爲内人跸者内竖也率四夷之隷守王门跸者师氏也若祭山林则脩除且跸者山虞也祭则守其厉禁而跸者典祀也大丧及诸臣葬于墓而爲之跸者冡人也跸宫中之事者隷仆也邦之大事使其属跸者大司冦也国之大事使其属跸者小司冦也诸侯爲賔则率其属而跸王宫者士师也大军賔丧祭则帅其属夹道而跸者郷士也邦有大事聚衆庶则帅其属而跸者遂士也賔客居馆则帅其属而爲之跸者讶士也盖跸所以禁止行者各随其职而用之则宫正跸于宫中明矣大丧则授庐舎辨其亲䟽贵贱之居郑庐倚庐也舎垩室也杂记曰大夫居庐士居垩室贾倚庐者谓于路门之外东壁倚木爲庐垩室者舎对庐故爲垩室垩室者两下爲之与庐异故多垩室也亲者贵者居倚庐者亲谓大功巳上贵谓大夫巳上䟽者贱者居垩室者䟽谓小功缌麻贱谓士引杂记是诸侯之臣礼不辨亲䟽贵贱而别其逺近并爲天子之臣也鹤山先生云三年之丧自天子至于庶人无贵贱一也故谓之通丧岂可谓贵者服轻贱者服重郑贾说未然宫伯掌王宫之士庶子凢在版者郑司农云庶子宿卫之官版名籍也以版爲之今时郷戸籍谓之戸版后郑谓王宫之士谓王宫中诸吏之适子也庶子其支庶也贾宫伯掌王宫中卿大夫之适子庶子士之适子也凢在版者子弟皆有名籍荆公谓士则卫士也庶子国子之倅未爲士者也上言士下言庶子则包国子之未爲士者矣士庶子非王族则功臣之世贤者之类王以自近而卫焉故君臣国家休戚一体上下亲而内外察也鹤山先生云周制宿卫王宫皆以公族公卿大夫之子弟爲之故曰士至汉宿卫周庐爲郎以宫廊得名故汉署郎有四以入赀爲郎如张苍者号山郎疑若今之抵产非入钱也继有纳粟爲郎有乆次爲郎如冯唐后因武帝推恩诸侯王子弟乃有父任爲郎凢四色亦皆士大夫不如后世以三衙爲宿卫又云汉𥘉萧何剏未央宫按三辅黄图宫中有三十六殿髙祖又剏长乐宫至武帝于南山一边添刼甘泉长扬五柞共爲五宫统在北阙东阙内皆宫也又云汉制自公孙弘以前如贡禹张禹虽爲公卿而其子无官桑洪羊爲御史大夫亦以其子无官怨望惟公孙弘以宰相封侯后乃有子嗣爲侯掌其政令行其秩叙作其徒役之事授八次八舎之职事郑秩禄禀也叙才等也作徒役之事大子所用卫王宫者必居四角四中于徼候便也郑司农云庶子卫王宫在内爲次在外爲舎后郑谓次其宿卫所在舎臣休沐之处贾谓庶子卫王宫先郑意内外次舎有所隔絶而三礼辨谓称士者公卿大夫元士之适子于大胥职所谓学士也称庶子者公卿大夫之庶子于诸子职所谓倅也在掌客职则谓之庶子而礼眡诸侯之大夫其体亦不轻矣古者公卿大夫之子弟元士之适子未世其爵者则又使之偕衆子以卫王宫焉重之至也秦周庐设卒不以士庶子爲之非圣人之法此所以有望夷之祸告邦有大事作宫衆则令之月终则均秩歳终则均叙以时颁其衣裘掌其诛赏郑谓王宫之士庶子于邦有大事或选当行贾事亦谓冦戎之事作起也谓起宫中之衆使士庶子行则宫伯戒令之月终则均其禄禀与宫正均稍食亦一歳终则均叙与宫正异彼宫中官府故㑹其行事此其子弟故均其叙以时班衣裘夏时颁衣冬时班裘有功即赏有罪则诛也膳夫掌王之食饮食羞以养王及后丗子郑食饭也饮酒浆也膳牲肉也羞有滋味者凡养之具大略有四贾膳夫掌王之食饮者此一经以其职首故略举其目下别叙之以养王及后丗子者举爵而言其实羣臣及三夫人巳下亦养之凡王之馈食用六糓膳用六牲饮用六清羞用百有二十品珍用八物酱用百有二十罋郑进物于尊者曰馈此馈之盛者王举之馔也六牲马牛羊豕大鸡也羞出于牲及禽兽以备滋味谓之庶羞公食礼内则下大夫十六上大夫二十其物数备焉天子诸侯有其数而物未得尽闻珍谓淳熬淳母炮豚炮牂擣珍渍熬肝膋也酱谓醢醢也王举则醢人共醢六十罋以五虀七醢七𦵔三臡实之醯人共虀𦵔醢物六十罋郑司农云羞进也六糓稌黍稷梁麦苽雕胡也六清水浆醴䣼医酏贾进物于尊者曰馈郑注玉府云通行曰馈羞岀于牲及禽兽者释经羞用百有二十品此庶羞皆及于牲及禽兽案公食大夫下大夫十六豆中从膷臐膮巳下皆出于牲不见有出禽兽者上大夫加以雉兎鹑鴽此则出禽兽也以其有牲及禽兽故云备滋味之庶羞也内则云雉兔鹑鴽四豆添前十六则是二十是上大夫礼天子诸侯有其数此经云百有二十是天子有其数掌客云上公食四十侯伯三十二子男二十四是诸侯有其数也天子诸侯之数皆从上大夫二十豆上加之内则云牛脩及爵鷃蜩范芝栭巳下三十一物郑注云人君燕食所加庶羞也天子羞百有二十品记者不能次録八珍谓淳熬巳下皆内则文淳熬煎醢加于陆稻上沃之以膏曰淳熬淳母煎醢加于黍食上沃之以膏曰淳母母模也炮取豚若牂封之刳之实枣于其腹中徧萑以苴之涂之以墐涂炮之涂皆干擘之濯手以摩之去其皽爲稻米搔溲之以爲酏以付豚前诸膏膏必灭之鉅镬汤以小鼎芗脯于其中使其汤母灭鼎三日三夜母絶火而后调之以醯醢擣珍取牛羊麋鹿之肉必脥每物与牛若一捶之反侧之去其饵孰出之去其皽徧萑布牛肉焉屑桂与姜以洒诸上而盐之干而食之施羊亦如之肝膋取狗肝一幪之以其膋濡炙之举焦其膋不蓼也是爲八珍彼有糁与餰彼是羞豆之实非珍故不取云酱谓醯醢也者酱是緫名知酱中兼有醯醢者经云百有二十罋醢人共醢六十罋醯人共醯六十罋郑司农云六谷知有稌黍稷梁麦苽者据食酱而知苽雕胡者南方见有苽米䣼医鹤山先生云馈上下通用后郑于此言进于尊者曰馈玉府注又云通行曰馈自无定论如此者不一六牲本用马牲狗牲今宗庙中不用此二者熈宁间有人建议用马牲竟不行此一节言天予备物之享第诗书皆无及此礼者周礼一部可疑此亦其一王荆公专本此意以人主当享备物极至童贯王黼专剏应奉司以启人主侈心祸至不可胜言学术误国原于康成先儒未有发此义者王日一举鼎十有二物皆有俎以乐侑食膳夫受祭品尝食王乃食卒食以乐彻于造郑杀牲盛馔曰举王日一举以朝食也后与王同庖鼎十有二牢鼎九陪鼎三物谓牢鼎之实亦九爼贾一日食有三时同食一举鼎十有二案聘礼致饔饩注饪一牢鼎十有二是也牢鼎九在西阶前云牛羊豕鱼腊肠胃司鼎肤鲜鱼鲜腊云陪鼎三者当内廉膷臐膮并陪牛羊豕鼎后是也云亦九爼者陪鼎三膷臐膮者谓庶羞在于豆唯牢鼎之物各在俎故云亦九俎案赵商问王日一举鼎十有二是爲三牲备焉商案玉藻天子日食少牢朔月太牢郑答云礼记后人所集王制之法与礼违者多当以经爲正此周礼周公太平法玉藻据衰世或异代故与此不同案大司乐云王大食皆令奏钟皷大食是朔食日举之乐不言之殷祭肝周祭肺但祭肺有二种一者名爲举肺亦名离肺此爲食而有也二者名爲祭肺亦名刌肺此爲祭而有也王将食必祭先膳夫授之备火齐不得膳天品皆尝之王乃食天子彻食作乐乐章未闻惟祭祀雍以彻造后郑云作也先郑云彻置故处皆谓造食之处即厨也鹤山先生云礼饮食必祭示有所先凡祭皆祭先造食者今士大夫此礼巳废惟公燕开洒先酹于地近之释老二氏饮食尚先祭三礼辨陪鼎三膷音香牛臛也臐许云切羊臛也膮许尧切豕臛也牢鼎九所谓爼实也陪鼎三所谓豆实也皆所谓羞也荆公品尝食养至尊当㥀故也其所防也微矣王齐日三举大丧则不举大荒则不举大礼则不举天地有烖则不举邦有大故则不举郑司农齐必变食贾齐必变食谓加牲体至三大牢大荒凶年大札疫疠天烖日月晦食地烖崩动大故冦戌之事司农云大故刑杀也春秋传曰司冦行戮君爲之不举此经数事不举司农意谓不举乐但比膳夫不举在食料之中不举即是不杀牲二义俱备荆公祭祀之齐不御于内不听乐不饮酒不膳荤不以哀乐欲恶贰其心又去物之可以昏愦其志意者而致养其气体焉然后可以交神明矣大荒大丧大札天地有烖邦有大故不举者王以能顺承天地和理神人使无烖害变故冝飨备味听备乐今不能然则冝贬损而不举鹤山先生云荤本只是姜桂韭薤之类今却以爲荤腥犹国有故则天子素服减膳今却又有素食之说荆公所谓宜飨备味听备乐亦非三代王者之言此所以开蔡京主黼辈享上之说王燕食则奉膳賛祭几王祭祀賔客食则彻王之胙爼贾案玉藻天子与诸侯相互爲三时食故郑谓燕食者日中与夕相接爲三时奉朝之余膳则一牢分爲三时所賛祭者牢肉天子诸侯朝皆祭肺日中与夕皆祭牢肉案玉藻诸侯夕深衣祭牢肉王与賔客礼食于庙賔在戸牗之间王在阼阶上各有馔皆设爼故亦有胙爼凡王之稍事设荐脯醢郑司农云稍事谓非日中大举时而间食谓之稍事膳夫主设荐脯醢玄谓稍事有小事而饮酒贾脯醢是饮酒肴羞非是食馔若大夫以下燕食有脯无脍王燕饮食则爲献主掌后及世子之膳羞郑司农主人当献賔则膳夫代王爲主君不敌臣也燕义曰使宰夫爲献主臣莫敢与君亢礼贾王日一举注郑以后与王同庖不言世子则世子与王别牲亦膳夫所掌凡肉脩之颁赐守掌之凡祭祀之致福者受而膳之以挚见者亦如之郑司农云脩脯也后郑谓致福爲诸臣祭祀进其余肉归胙干王又云膳夫受之以给王膳以羔鴈雉为挚见者亦受以给王膳贾加姜桂银治者谓之脩不加姜桂以盐干之者谓之脯诸臣自祭家庙致祥于王而云致福者凡祭祀主人受福若与王受福然知诸臣有致胙法者安氏昭六年子产云祭有受脤归脤彼注云受脤谓君祭以肉赐大夫归脤谓大夫祭归肉于公也鹤山先生云文王庙在丰武王庙在镐以文武胙赐齐道理甚逺不知如何致歳终则㑹惟王及后世子之膳不㑹郑不㑹计多少优尊者其颁赐诸臣则讨之荆公至尊不可以有司法数制之世子则唯膳正礼可以不㑹膳禽则燕食之膳也与其饮食及服皆㑹则所以防荒侈故也庖人掌共六畜六兽六禽辨其名物郑始养之曰畜将用之曰牲春秋传曰卜日曰牲郑司农云六兽麋鹿熊野豕兎六禽鴈鹑鷃雉鸠鸽玄谓兽人冬献狼夏献麋又内则无熊则六兽当有狼而熊不属六禽于禽兽及六挚冝爲羔豚牍麛雉鴈凡鸟兽未孕曰禽司马职曰大兽公之小禽私之贾六畜者马牛羔豕大鸡谓夏官校人地官牛人春官鸡人秋官大人冬官豕人緫送六畜与比庖人始养之曰畜将用之曰牲禽中有羔雄狐绥绥牝鸡无晨禽兽通称鹤山先生云古注取包肉之义谓之庖庖字从六恐非包肉盖火化始于宓牺氏厥初茹毛饮血宓牺始取物墐涂而炮之所以谓之庖犠氏牺亦取牛旁凡其死生鱻薧之物以共主之膳与其荐羞之物及后世子之膳羞共祭祀之好羞郑凡计数之羞亦进也备品物曰荐致滋味乃爲羞王言荐者味以不䙝爲尊郑司农云鲜谓生肉薧谓干肉好羞谓四时所爲膳食若荆州之䱹鱼青州之蟹胥者虽非常物进之孝也贾谓四时之间非常大食礼噐云大飨其王事与三牲鱼腊四海九州之美味茍可荐者莫不咸在荆公共祭祀之好羞者先王先公及先后夫人平生所好祭祀则特羞之事士如事存之意夫齐则思其所嗜则其祭也可以不羞其所好哉共丧纪之庶羞賔客之禽献郑丧事之祭谓虞祔也禽兽献禽于賔客献古文爲兽杜子春云当爲献贾凡丧未葬巳前无问朝夕奠及大莫皆无荐羞之法今言共丧纪庶羞者谓虞祔之祭乃有之天子九虞后作卒哭祭虞卒哭在寝明日祔于祖庙举前后虞祔则卒哭在其中賔客之禽由主人献之鹤山先生云死而未葬无几筵无荐羞以其体魄在此生者可以用几筵字或赐之筵或授之几是也始死只说奠有朝夕奠朔月月半则谓之殷奠奠亦无庶羞羞却是祭当在虞祔之后不当言于始死之时今人用庶羞之奠与几筵字尽错且如孔子庙只使得奠字使不得祭字今谓之丁祭亦非释奠字只见于礼记不见于他经二汉以前亦无释奠字然却未至大误非报功使祭宇不得凡令禽兽以灋授之其出入亦如之郑令令兽人也禽兽不可乆处賔客至将献之庖人乃令兽人取之必书其所当献之数与之及其来致禽亦以此书校数之至于献賔客又以此书付使者展而行之掌客乗禽于诸侯各如其命之数聘礼乗禽于客日如其饔饩之数士中日则二双贾掌客乗禽于诸侯各如其命之数上公九命日九十双饔饩五牢日五双士中日则二双者谓作介时士爵一日则一双禽献不以命数中间也故言间日则二双鹤山先生云古人春不毁胎夘又数罟不入汚池取禽兽有时节其法禁甚严然国客之至不可以时拘賔客禽献之事至九十双七十双之类不知如何区处此不可晓凡用禽兽春行羔豚膳膏香夏行腒鱐膳膏臊秋行犊麛膳膏腥冬行鱻羽膳膏羶郑用禽兽谓煎和之以献王司农云膏香牛脂也以牛脂和之腒干雉鱐干鱼膏臊豕膏也杜子春云膏臊大膏膏腥豕膏鲜鱼也羽鴈也膏羶羊脂也玄谓膏腥鸡膏也羔豚物生而肥牍与麋物成而充腒鱐暵热而干鱼鴈水涸而性定此八物者得四时之气尤盛爲人食之弗胜是以用休废之脂膏煎和膳之牛属司徒土也鸡属宗伯木也犬属司冦金也羊属司马火也贾此经四时所膳者皆取所贼死之脂膏火贼金即膏臊犬膏也不得云北方之膏杜子春膏臊犬膏者是也膏腥豕膏也者非也以其秋行犊麛秋时金玉金克木鸡属东方木则膏腥鸡膏也不得爲豕膏用休废之脂膏者五行王相相克春木王火相土死金囚水爲休废夏火王土相金死水囚木爲休废巳下推之可知王所胜者死相所胜者囚新谢者爲休废言然向来之所膳膏者皆是死之脂膏郑以休废言之也荆公膳用牛膏牛土畜也春木用事则助养脾也膳用犬膏犬金畜也夏火用事则助养肺也膳用鸡膏鸡木畜也秋金用事冝助养肝也膳用羊膏羊火畜也冬水用事冝助养心也鹤山先生云郑说非荆公说是吕成公云自传註盛行人都不看经亦爲时王所尚列于学官科举以取士汉唐以至国𥘉惟古注是从如当仁不譲于师宁取落韵不取违古注至程张欧苏方破口斥传注之泥前此周易有多少解说列于学官者止用王弼唐人以论语应举谓之习何论王子雍排郑康成刘铉排杜元凯其说甚当亦何曽行孔颕逹又每科与之辨又有学究一科全是念传注谓之贴经歳终则㑹唯王及后之膳禽不㑹郑膳禽四时所膳禽献加丗子可以㑹之贾上膳夫职所掌者是其正此禽献者是其加丗子可以㑹故歳终则惟王及后之膳不㑹丗子则㑹之矣鹤山先生云加笾荐豆则禽献爲加可知加则惟王及后不㑹丗子则㑹以防太侈内饔掌王及后丗子膳羞之割亨煎和之事辨体名肉物辨百品味之物郑割肆解肉也亨煑也煎和齐此五味体名嵴胁肩臂臑之属肉物胾燔之属百品味庶羞之属言百举成数贾体名案少牢解羊豕前体肩臂臑后体膊胳又有正嵴脡嵴横嵴又有短胁正胁代胁是其体二十一体肉物案公食大夫礼十六豆有胾胾谓切肉少牢主妇献尸以膰从传火曰燔百品庶羞之属鹤山先生云肆託历反取剔义然只从本字亦有肆陈于鼎爼之意亨字本作并同楚茨挈尔牛羊以徃烝尝或割或亨或肆或将祝祭于祊选百羞酱物珍物以俟馈共后及丗子之膳羞郑先进食之时恒选择其中御者百羞者则庶羞百二十酱物者即酱用百一十瓮珍物者诸八珍之类俟待也内饔恒预选知当王意所欲者以待馈王后丗子直言共不言馈者膳夫馈王不馈后丗子此内饔言共是亲馈故郑云膳夫掌之是乃共之辨腥臊羶香之不可食者牛夜鸣则庮羊泠毛而毳羶犬赤股而躁臊鸟皫色而沙鸣貍豕盲眡而交睫腥马黒嵴而般臂蝼郑腥臊羶香可食者是别其不可食者则所谓者皆臭味也泠毛毛长緫结也皫失色不泽羙也沙澌也交睫腥腥当爲星声之误也肉有如米者似星般臂臂毛有文郑司农云朽木臭也蝼蝼姑臭也杜子春云盲视当爲望视贾此经腥有二字郑不破腥臊之腥宜破交睫腥之腥郑答冷刚重牛之牿牛在手曰梏牛无手以前足当之此马亦然故言般臂朽木蝼姑皆臭物此皆不利人故禁之鹤山先生曰古人格物之精如此般臂传注以爲般般然此般字贾谊弔屈赋用颜师云般从丹不从舟交睫腥郑以爲肉有米似星郷在靖州人或告以屠所市豕肉不可食者问其故则云夜于星下饲豕则肉上尽有星如米状此不可食索而观之信然乃知康成之言有所据凡宗庙之祭祀掌割亨之事凡燕饮食亦如之凡掌共羞脩荆膴胖骨鱐以待共膳郑共当爲具羞庶羞也脩鍜脯也胖如脯而腥者郑司农云刑膴谓夹嵴肉或曰膺肉也骨鱐谓骨有肉者玄谓刑铏羮也膴䐑肉大脔所以祭者骨牲体也鱐干鱼贾内饔不掌外神故云宗庙之祭祀言凡者谓四时及祫禘并月祭等皆在其中掌其割亨之事上王后言煎和此不言煎和者鬼神尚质不贵䙝味姜桂鍜治之谓之脩不鍜治者谓之脯干则爲脯不干而腥则谓之胖刑膴爲二物有明文先郑以刑膴爲夹嵴肉故后郑不从或曰膺肉无所出亦不从骨鱐谓骨有肉者玄谓刑铏羮也膴䐑肉大脔所以祭者骨牲体鱐干鱼先郑合爲一后郑不从特牲有铏羮谓铏器盛豕膮设于荐南膴鱼肉緫有也膴又诂爲大凡王之好赐肉脩则饔人共之郑好赐王所善而赐也贾言好赐者谓羣臣所爱好则赐之肉羞饔人共之外饔掌外祭祀之割亨共其脯脩刑膴陈其鼎俎实之牲体鱼腊凡賔客之飱饔飨食之事亦如之郑飱客始至之礼饔旣将币之礼致礼于客莫盛于饔贾致礼于賔客莫盛于饔者以其饔之中有饪有腥有牵又有酒有米兼燕与食其中刍薪米禾又多故朝聘之日致之是以郑云急归大礼故云莫盛于饔也邦飨耆老孤子则掌其割享之事飨士庶子亦如之郑孤子者死王事者之子也士庶子卫王宫者若今时之飨卫士矣王制曰周人养国老于东胶养庶老于虞庠贾邦飨耆老者谓死事者之父祖兼有国老庶老谓卿大夫致仕者庶老谓士之致仕者经直言耆老对孤子则耆老者死事者之父祖可知左氏哀二十三年晋知伯亲禽颜庚至二十七年齐师将兴陈成子属孤子三日朝设乗车两马繋五邑焉召颜庚之子而赐之是礼孤子之法师役则掌共其献赐脯肉之事凡小丧纪陈其鼎俎而实之郑献谓酌其长帅丧事之奠祭贾献谓献酒非献肉故郑谓酌其长帅长师军将巳下至五长有功者飨献之小丧纪谓夫人巳下之䘮陈其鼎俎谓殷奠及虞附之祭皆有鼎俎荆公外饔言飨耆老孤子而以士庶子如之酒正言飨士庶子而后言飨耆老孤子外饔掌饔饔以养之爲主酒正掌酒酒以礼之爲主亨人掌共鼎镬以给水火之齐职外内饔之爨亨煑辨膳羞之物祭祀共大羮铏羮賔客亦如之郑镬所以煑肉及鱼腊之器旣熟乃脀于鼎齐多少之量职主也爨今之灶主于其灶煑物贾案少牢礼爨在庙门外之东大夫五鼎羊豕肠胃鱼腊各异镬镬别有一鼎镬中肉孰各升一鼎故郑云旣孰乃脀于鼎周礼仪礼皆言爨论语王孙贾宁媚于灶礼记祭法天子七祀之中亦言灶若然自孔子巳后皆言灶故郑云爨令之灶鹤山先生云七祀非古礼灶也者老妇之祭也孔子巳后改爨爲灶不知何故大羮肉湇先儒以大羮不致五味也铏羮加盐菜矣肉湇盛于登肉汁一名湇汁字当从肉从泣作湇只有张参能辨若只从水旁字书中无盖湇字以注爲声以肉爲形若是汁却无声又云王者典礼齐威公出来一壊晋文公出来一壊道路之政不脩賔客之政不举然而子产说晋文之时车马有数以至客至如归一叚犹见晋文之时尚余㱔典礼只如㤗山之下明堂之祭则齐宣时犹在又云郑康成五经皆有传注又注五经纬今干坤凿度之类犹在皆以三字爲名如参同契元命包亦是康成自五六十时注到八十歳今左氏正义内间引郑注甸帅掌帅其属而耕耨王借以时入之以共齍盛祭祀共䔥茅郑耨芸芓也王以孟春躬耕帝籍天子三推三公五推卿诸侯九推庶人终于千亩庶人谓徒三百人借之言借也王一耕之而使庶人芸芓终之齍盛祭祀所用糓也齍稷也糓者稷爲长是以名云在器曰盛郑大夫云䔥字或爲莤茜读爲缩束茅立之祭前沃酒其上酒渗下去若神饮之故谓之缩缩浚也齐桓公责楚不贡包茅无以缩酒杜子春读爲䔥䔥香蒿也玄谓诗取䔥祭脂郊特牲䔥合黍稷臭阳逹于墙屋故旣荐然后䔥合馨香合馨香者是䔥之谓也茅以共祭之苴亦以缩酒苴以借祭缩酒泲酒也醴齐缩酌贾言帝借者借田之糓衆神皆用独言帝借者举尊言之周语王耕一发班三之天子借田千亩在南郊自天子三推巳下示相恭敬鬼神之法又示帅先天下稷爲五糓长尔雅以稷爲粢通而言之六糓皆是粢小宗伯辨六粢之名物取䔥祭脂见用萧之时有脂谓馈献之后隂厌之节取䔥与脂及黍稷焫烧之取香气上闻茅以共祭苴则士虞礼束茅长五寸立于几东是也鹤山先生云古无灌茅之义所谓缩酒只是醴有糟故缩于茅以清之若曰渗下去如神饮此是郑大夫臆说又云泲与河济之济通又云郷在靖州见有菁茅甚多有刘子澄者作贡茅亭记谓齐威公葵丘之㑹据司马迁书是合诸侯以封禅所以责楚不贡茅最后谓他日上封㤗山于此亭取茅因爲言孔孟取葵丘之㑹自有明文如何不取乃举司马迁封禅之说封禅二字竟莫晓如茅当以禹贡爲说刘不听云共野果蓏之荐丧事代王受贵烖郑甸在逺郊之外郊外曰野果桃李之属蓏瓜供之属粢盛者祭祀之主也今国遭大丧若云此黍稷不馨使鬼神不逞于王旣殡大祝作祷辞授甸人使以祷借田之神受眚灾弭后殃贾旣殡大祝作祷辞授甸人者知大祝作祷辞在旣殡后见大祝职也鹤山先生云代王受眚灾乃是灾祸之来欲代王受之今人不自殒㓕之义因说古人遇灾祸只是罪巳如云汉一诗胡宁瘨我以旱憯不知其故至于大命近止无弃尔成何求爲我以戻庶正瞻卬昊天曷惠其宁𥘉无后丗祈祷早降甘泽之语所以杜元凯䆁例上只说古人有祭祀无所祷禳禬则有之自异端之教兴然后有祈祷王之同姓有辠则死刑焉郑司农云王同姓有罪当刑者断其狱于甸师之官者也贾甸师在疆埸多有屋舎以爲隐处故就而刑焉案掌囚云凡有爵者与王之同族奉而适甸师氏以待刑杀司农又云文王丗子公族有死罪则磬于甸人又曰公族无宫刑狱成致刑于甸人又曰公族无宫刑不践其类刑于隐者不与国人虑兄弟贾絶服之外同姓姫者有罪者谓凡五刑则刑杀不于市朝于此死刑焉必在甸师氏郑注磬于甸人悬缢杀之曰磬荆公甸师共祭荐之物所以事宗庙宗庙之亲而致死刑焉则正法然后能保天下国家能保天下国家然后宗庙可得而事也然则亲而致死刑乃所以事宗庙也鹤山先生云王之同姓有罪则死刑焉贾氏谓絶服之外同姫姓者盖五服之内则在议亲之辟也李微之谓此说足以𥙷汉儒之所未及是尔至荆公亲而致死刑乃所以事宗庙夫刑于甸师隐之也岂有杀其子孙以事祖祢乎必不然矣是荆公心术之误也帅其徒以薪蒸役外内饔之事郑役谓给役也木大曰薪小曰蒸贾此纂要文又左传云其父析薪即大木可析曰薪自然小者曰蒸也兽人掌罟田兽辨其名物冬献狼夏献麋春秋献兽物郑罟网也以网搏所当田之兽狼膏聚麋膏散聚则温散则凉以救时之苦也兽物凡兽皆可献也及狐狸贾冬献狼者狼山兽山是聚故狼膏聚聚则温故冬献之云夏献䴢者麋是泽兽泽主销散故麋膏散散则凉故夏献之春秋寒温适故兽物皆献之鹤山先生云天地间莫非气凡散皆阳凡聚皆隂然冬间阳气在内亦有聚时夏间隂气在内亦有散时又须分冬夏方说得又云阳气上鹿角解隂气上麋角解时田则守罟及弊田令禽注于虞中郑弊仆也仆而田止郑司农云弊田谓春火弊夏车弊秋罗弊冬徒弊虞中谓虞人釐所田之野及弊田植虞旗于其中致禽而珥焉兽人主令田衆得禽者置虞人所立虞旗之中当以给四时社庙之祭故曰春献禽以祭社夏献禽以飨禴秋献禽以祀祊冬献禽以享烝又曰大兽公之小禽私之公之谓输之虞中珥焉者取左耳以致功若斩首折馘故春秋传曰以数军实贾襄二十四年齐侯祭社蒐军实蒐数军实注谓兵甲器械隐公传三年而治兵数军实引之以证斩首折馘爲军实又生执俘囚如先轸曰堕军实皆是军实鹤山先生云吕东莱曽说人之生也各有血气因设爲田猎以发泄之亦以寓军法凡祭祀丧纪賔客共其死兽生兽凡兽入于腊人皮毛筋角入干玉府凡田兽者掌其政令郑共其完者皮毛筋角给作器物贾兽入于腊人是不完者生兽死兽是完者择取堪作器物者送入于玉府林氏谓此四者可共玩好之器荆公谓王之设官能去民物之害于是可以兼百姓之奉备万物之养以足其燕私玩好之欲也鹤山先生云荆公専以周礼爲辞谓人主可以兼百姓之奉备万物之养以足其燕私玩好之欲此所以误天下而开后来丰亨豫大与享上之侈卒启裔夷之祸可不戒哉䲣人掌以时䲣爲梁春献王鲔辨鱼物爲鱻薧以共王膳羞郑月令季冬命渔师爲梁郑司农云梁水偃也偃水爲关空孔以笱承其空诗曰敝笱在梁王鲔鲔之大者玄以月令季春荐鲔于寝庙鱻生薧干也贾偃水爲关空以笱承其空者谓偃水两畔中央通水爲关孔笱者苇薄以薄承其关孔鱼过者以薄承取之故诗云敝笱在梁取鱼之法有五孟春獭祭鱼一也季春荐鲔二也鳖人秋献龟鱼三也王制獭祭鱼然后虞人入泽梁孝经援神契云隂用事木叶落獭祭鱼同时是十月取鱼四也獭则春冬二时祭鱼潜之诗季冬荐鱼月令季冬渔人始鱼同五也是一歳三时五取鱼唯夏不取宣公夏滥于泗渊以其非时里革諌之凡祭祀賔客丧纪共其鱼之鱻薧凡䲣者掌其政令兄䲣征入于王府郑司农云渔征渔者之租税渔人主抆之入于玉府贾政令以知取之时节及处所凡渔征入于玉府水族之类其中湏骨之事堪饰器物者征税入于玉府以当邦赋也鼈人掌取互物以时籍鱼鼈龟蜃凡貍物郑司农云互物谓有甲䓣胡龟鼈之属蜃大蛤簎谓以扠刺泥中抟取之貍物龟鼈之属自貍藏伏于泥中者玄谓貍物亦谓鱴刀含浆水之属簎谓以扠刺泥中抟取之簎敕角反庄子云冬则擉鳖于江擉义角反蜃蝤类貍莫皆反扠音义鹤山先生云鱼随隂阳而上下冬在水底春在水之半夏在水上冬腹腴在下夏至腹腴在鳍夏时下水以后上水春献鼈蜃秋献龟鱼祭祀共蠯蠃蚳以授醢人掌凡邦之簎事郑此其出在浅处可得之时鱼亦谓自貍藏蠃螔蝓郑司农云蠯蛤也杜子春云蠯蜯也蚳蛾子国语曰虫舎蚳蝝贾案醢人有蠯醢蠃蚳醢蠃螔蝓一物两名司农与子春义同蚳蛾子者谓蚁子之子取白者以爲醢虫舎蚳蝝国语陈宣公言腊人掌干肉凡田兽之脯腊膴胖之事凡祭祀共豆脯荐脯膴胖凡腊物賔客丧纪共其脯腊凡干肉之事郑大物解肆干之谓之干肉若今凉州乌翅矣薄折曰脯捶而施姜桂曰鍜脩腊小物全干脯非豆实豆当爲羞声之误也贾赵商问腊人掌凡干肉而有膴胖何郑答虽鲜亦属腊人知脯非豆实者案笾人职有栗脯则脯是笾实知豆当爲羞者案笾人职凡祭祀共其笾荐羞之实郑云未饮未食曰荐巳饮巳食曰羞羞荐相对下旣言荐脯明上当言羞脯也郑司农云膴膺肉郑大夫胖读爲判杜子春读胖爲版又云膴胖皆谓夹嵴肉又云礼家以胖爲半体者文无所出皆非也祭祀之礼肫解而腥之又有体解而爓之又有荐孰之礼三者皆当先制爲胖此证胖与膴不同賔客丧纪所共者共内外之饔也鹤山先生云礼器晏平仲豚肩不掩豆肩当在爼不在豆谓平仲俭不中礼对文假豆而言以形言豚肩之小也鹤山先生大全文集鹤山先生大全文集文集一百六重校鹤山先生大全文集卷之一百六周礼折衷中天官冡宰下医师掌医之政令聚毒药以共医事凡邦之有疾病者疕疡者造焉则使医分而治之郑毒药药之辛苦者药之物恒多毒孟子曰药不瞑眩厥疾无瘳疕头疡亦毒也身伤曰疡分之者医各有能贾药之无毒亦聚之直言聚毒药者以毒爲主引孟子证药中有毒之意此是古文尚书说命篇语而引孟子者郑不见古文尚书故也言疕头疡案下疡医肿疡等不言疕此特言疕者肿疡等可以兼之医各有能者疾医知疾不知疡疡医知疡不知疾故云医各有能鹤山先生云医师不知甸稍县都之中各有或只主王畿内政令若中外只一医师虽分其属治之亦岂能徧如墓大夫掌丘墓之政不知郊野尽其掌否又云凡疮惟隂阳所侵谓之疡刀劒所伤谓之剏创非本字剏乃本字歳终则稽其医事以制其食十全爲上十失一次之十失二次之十失三次之十失四爲下郑食禄也全犹愈也以夫四爲下者五则半矣或不治自愈贾依序官疾医中士阳医下士王制下士视上农夫食九人禄中士倍下士十八人禄中士禄食有常今差爲五等但功适中者守本禄功髙者益之功下者损之荆公谓饩廪称事然后能者劝不能者勉程子谓郑氏全犹愈也失五则半矣非是但知可冶者不可治者十人皆中即爲上观和缓仓扁之言岂能使人人皆愈哉盖失者谓法本当愈而失之食医掌和王之六食六饮六膳百羞百酱八珍之齐凡食齐眡春时羮齐眡夏时酱齐眡秋时饮齐眡冬时凡和春多酸夏多苦秋多辛冬多咸调以滑甘郑和调也饭冝温羮冝热酱冝凉饮冝寒各尚其时味而甘以成之犹水火金木之载于土贾掌和王之六食以下此等并是膳夫所掌食医调和而巳案公食大夫公亲设酱酱者食之主言酱则该诸豆实三礼辨谓食医酸苦辛咸之和与黄帝书略同调以滑甘郑注谓犹水火金木之载于土者甚善凡㑹膳食之冝牛冝稌羊冝黍豕冝稷犬冝粱鴈冝麦鱼冝苽凡君子之食恒放焉郑㑹成也谓其味相成司农云稌稉也尔雅曰稌稲苽彫胡也贾皆谓味甘苦相成上六食六饮一经据共王不通于下凡食春多酸巳下至鱼冝苽已上齐和相成之事虽以王爲主君子大夫巳上亦依之故云恒放焉鹤山先生云此一叚荆公谓君子以节饮食讲得节字是节非节缩之义兄是恰好合冝疾医掌养万民之疾病四时皆有疠疾春时有痟首疾夏时有痒疥疾秋时有疟寒疾冬时有嗽上气疾郑疠疾气不和之疾痟朘削也首疾头痛也嗽欬也上气逆喘也五行传曰六疠作见贾言疠疾气不和之疾者疠谓疠疫人君政教失所则有五行相克气叙不和疠疫起案五行传六沴貌言视听思之不和则爲泠天虽无泠皇不极配之亦有痾疾病併五者爲六沴彼言沴此言疠彼以五行相乖沴此以疠气与人爲疫荆公列子曰指擿无痟痒痟痛也素问曰冬伤于寒春必病温夏伤于暑秋必痎疟病温则所谓痟首之疾痎疟则所谓疟寒之疾盖方冬时阳爲主于内寒虽入之势未能动及春阳出而隂爲内主然后寒动而搏阳爲痟首之疾矣方夏之时隂爲主于内暑虽入之势未能动及秋隂出而阳爲内主然后暑动而搏隂爲疟寒之疾矣痒疥疾则夏阳溢于肤革清搏而淫之故也嗽上气疾则冬阳溢于藏府清乗而逆之故也鹤山先生云荆公此一节最好常举以教医者又云齐侯疥遂痁本是疥疾后变而爲痁梁元帝改疥作痎以爲𥘉是隔日疟后来变痁非是此便是夏阳溢于肤革至秋则痁以五味五谷五药飬其病以王气五声五色眡其死生郑飬犹治也病由气胜负而生攻其赢飬其不足者五味醯酒饴蜜姜塩之属五谷麻黍稷麦豆也五药草木虫石谷也其治合之齐则存乎神农子仪之术云五气五藏所出气也肺气热心气次之肝气凉脾气温肾气寒五声言语宫商角徴羽也五色靣貌青赤黄白黒也察其盈虚休王吉凶可知审用此者莫若扁鹊仓公贾案刘向云子仪脉神子术案摩并不说神农张仲景金匮云神农能尝百药汉㙯文志大古有岐伯榆柎中丗有扁鹊秦和汉有仓公鹤山先生云神农子仪能治合之齐亦必能候和气也扁鹊仓公能候气也亦必能合和此齐郑氏以臆说分之太拘两之以九窍之变参之以九藏之动凡民之有疾病者分而治之死终则各书其所以而入于医师郑两参之者以观其死生之验窍之变谓开闭非常阳窍士隂窍二藏之动谓脉至与不至正藏五又有胄旁胱大肠小肠脉之大候要在阳明寸口能专是者其惟秦和乎岐伯榆柎则兼彼数术者贾正藏五谓肺心肝脾肾并气之所藏故得正藏之称云又有胃旁胱大肠小肠者此乃六府中取此四者以益五藏爲九藏也六府胃小肠大肠旁胱胆三焦以其受盛故谓之府亦有藏称故入九藏之数然六府取此四者案黄帝八十一难经说胃爲水谷之府小肠爲受盛之府大肠爲行道之府旁胱爲津滴之府气之所生下气象天故故冩而不实实不满若然此则正府也故入九藏其余胆者清浄之府三焦爲孤府非正府故不入九藏也荆公死终终则尽其道而死所谓君子曰终是也终亦有所以而非医之罪也三礼辨谓分治之则疾医似非一科然仅有士八人岂非所治止于邦内而郷遂都鄙各有人与疡医掌肿疡溃疡金疡折疡之祝药劀杀之齐郑肿疡癕而上生创者溃疡癕而含脓血者金疡刄创也折疡踠跌者祝当爲注声之误也注谓附着药刮刮去脓血杀谓以药食其恶肉凡疗疡以五毒攻之以五气飬之以五药疗之以五味节之郑旣刮杀而攻尽其宿肉乃飬之也五气当爲五糓字之误也节节成其药之力贾言止病曰疗郑谓五毒五药之有毒者今医方有五毒之药作之合黄堥置石胆丹砂雄黄礜石慈石其中烧之三日三夜其烟上着以注创恶肉破骨则尽出此五药在五糓下者以上已言用五毒攻之用此五糓飬之于理爲顺凡药以酸养骨以辛养筋以咸飬脉以苦养气以甘养肉以滑养窍凡有疡者受其药焉郑以类相养也酸木味木根立地中似骨辛金味金之缠合异物似筋咸水味水之流行地中似脉苦火味火出入无形似气甘土味土含载四者似肉滑滑石也凡诸滑物通利徃来似窍荆公以酸飬骨者骨欲收以辛养筋者筋欲散以咸养脉者脉欲耎以苦养气者气欲坚以甘养肉者肉欲缓以滑养窍者窍欲利鹤山先生云郑氏之说牵合而滑石尤误人荆公似近之兽医掌疗兽病疗兽疡郑畜兽之疾病及疡疗同医贾此医惟疗家畜不疗野兽伹畜兽义通重人贱畜故兽病兽疡同医凡疗兽病灌而行之以节之以动其气观其所发而养之凡疗兽疡灌而劀之以发其恶然后药之养之食之凡兽之有病者有疡者使疗之死则计其数以进退之郑疗畜兽必灌行之者爲其病状难知灌以缓之且强其气也节趋聚之节气谓脉气旣行之乃以脉视之以知所病先攻而后养之荆公言医师稽其医事以制其食兽医言死则计其数而进退之人言死终兽言死则亦以物之所以死不可不察也三礼辨以爲此医似专爲牛犬之属有劳于人者设马别有医牲用其全无所事乎此酒正掌酒之政令以式灋授酒材爲公酒者亦如之郑式灋作酒之灋式作酒旣有米麴之数又有功沽之巧月令曰乃命大酋秫稻必齐麴糵必时湛饎必㓗水泉必香陶器必良火齐必得司农云授酒材授酒人以其材郷射饮酒以公事作酒者亦以式灋及酒材授之使自酿之贾功沽谓善恶郷射饮酒者谓郷饮酒郷射饮酒郷饮中有党正饮酒賔贤能饮酒郷射中有州长春秋习射于序又有郷大夫賔贤能后以五物询衆庶用州长射礼并是郷射饮酒或是郷大夫居州党或是郷大夫亲来临礼故并谓之郷爲国行礼乃得公酒其百家爲族不得公酒族祭歩神之时合钱饮酒鹤山先生云三代盛时计口授田不许靡糓其饮酒有三惟祀德将无醉一也肇牵车牛逺服贾用孝飬厥父母厥父母庆自洗腆致用酒二也郷饮郷射以行三礼也意其时人虽家有酒而群饮则执拘而将杀之必无卖酒者亦无沽酒者诗虽言无酒沽我沽字毛公音古谓再宿酒而郑康成以秦汉榷酤后解之殊失经意郷党沽酒市脯不食亦当爲音古辨五齐之名一曰泛齐二曰醴齐三曰盎齐四曰缇齐五曰沈齐郑泛者成而滓浮泛泛然如今冝成醪矣醴犹体也成而汁滓相将如今恬酒矣盎犹翁也成而翁翁然葱白色如今鄼白矣缇者成而红赤如今下酒矣沈者成而滓沈如今造清矣自醴以上尤浊缩酌者盎以下差清其象类则然古之灋式未可尽闻杜子春读齐爲粢又云礼器曰缇酒之用玄酒之尚玄谓齐者每有祭祀以度量节作之贾五齐与下三酒及春官鬯人所造鬯酒所以异者五齐三酒俱用稻麴糵又三酒味厚人所饮者也五齐味薄所以祭者也是以下经郑注云祭祀必用五齐者至敬不尚味而贵多品鬯酒自用黒黍爲之翁辨三酒之物一曰事酒二曰昔酒三曰清酒郑司农云事酒有事而饮也昔酒无事而饮也清酒祭祀之酒玄谓事酒酌有事者之酒其酒则今之醳酒也昔酒今之酋乆白酒所谓旧醳酒者也清酒今中山冬酿接夏而成贾其酒则今之醳酒者事酒冬酿春成以汉之醳酒况之云昔酒今之酋乆白酒者言昔爲乆酋亦逺乆之义故以汉之酋乆白酒况之晋语云味厚寔昔毒酒乆则毒也辨四饮之物一曰清二曰医三曰浆四曰酏郑谓醴之泲者医内则所谓或以酏爲醴凡醴浊酿酏爲之则少清矣医之字从殹从酒省也浆今之酨浆也酏今之粥内则有黍酏酏饮粥稀者之清也郑司农说以内则曰饮重醴稻醴清黍醴清粱醴清或以酏爲醴浆水醷后致饮于賔客之礼有医酏糟糟音声与相似医与醷相似文字不同记之者各异耳此皆一物贾向者后郑解或以酏爲醴爲医今先郑以爲醴共重醴爲一物又后郑于内则注醷爲梅浆亦与先郑不同以无正文故引之在下亦得爲一义故也荆公辨五齐之名三酒之物其物之法其名之义皆无所经见不可得而知然五齐言辨名三酒言辨物者五齐以祭祭则致其义名义之所出也三酒以饮饮则致其实物实之所效也共王独三酒则三酒以饮五齐以祭故也鹤山先生曰贾谓三酒味厚人所饮者也五齐味薄所以祭也此语未莹五齐之醴最味厚若曰五齐加明水三酒加玄酒以用于祭祀合爲十六尊可也岂有以人则饮味厚者以祭祀则共味薄者哉医酏泲酨掌其厚薄之齐以共王之四饮三酒之馔及后世子之饮与其酒郑后世子不言馔其馈食不必具设之五齐正用醴爲饮者取醴恬与酒味异也其余四齐味皆似酒郑意五齐之中不用余四齐以其醴恬故取入六饮其余四齐味皆似酒者三酒味厚五齐味薄故言似酒醴恬全与酒味别也凡祭祀以灋共五齐三酒以实八尊大祭三贰中祭再贰小祭壹贰皆有酌数唯齐酒不贰皆有器量郑酌器所用注尊中者数量之多少未闻郑司农玄三贰三益副之也大祭天地中祭宗庙小祭五祀齐酒不贰爲尊者质不敢副益也杜子春云齐酒不贰谓五齐以祭不益也其三酒人所饮者益也弟子职曰周旋而贰帷嗛之视玄谓大祭者王服大裘衮冕所祭也中祭者王服鷩冕毳冕所祭也小祭者王服希冕玄冕所祭也三贰再贰一贰者谓就三酒之尊而益之也礼运曰玄酒在室醴醆在户粢醍在堂澄酒在下澄酒是三酒也益之者以饮诸臣若今常满尊也祭祀必用五齐者至敬不尚味而贵多品贾言凡祭祀者谓天地及宗庙等五齐三酒以实八尊者五齐五尊三酒三尊此除明水玄酒若五齐加明水三酒加玄酒此八尊爲十六尊案礼器云一献质谓祭羣小祀当玄冕三献文谓祭社稷五祀当希冕五献察谓祭四望山川当毳冕七献神谓祭先公当鷩冕虽不言九献下云大飨其王事与大飨谓祫祭先王爲九献当衮冕据此一献至九献以此献数约之故六服差爲三案司服四望山川服毳冕五献社稷服希冕三献社稷在山川下案大宗伯以血祭祭社稷五祀五岳而社稷在五岳上者五岳与土地异形若畿外诸侯服献则尊于王朝之臣社稷号曰土神似若王朝之臣服献则卑于五岳而在五岳上者似若王人虽微犹叙诸侯之上鹤山先生云社稷在五岳之上自是夲等郑康成牵合引王人叙诸侯之上爲证非是又云古者祭祀自迎牲以来凡三献皆是王自四献以下皆有酬酢九献之间尸饮酒极多共賔客之礼酒共后之致饮于賔客之礼医酏糟皆使其士奉之郑礼酒王所致酒也王致酒后致饮夫妇之义糟医酏不泲者泲曰清不泲曰糟后致饮无醴医酏不清者与王同体屈也亦因以少爲贵士谓酒人浆人奄士贾王致酒后致饮夫妇之义者酒是阳故王致之饮是隂故后致之是隂阳相成后致饮无醴医酏不清者对下浆人共夫人致饮于賔客之礼清醴医酏糟而奉之谓夫人卑于后致三饮医酏糟上加之以清醴今后尊惟有医酏二饮无清醴旣无清醴医酏当清今皆不清者以其后尊夫妻片合与王同体故屈夫人卑与王不同体得申故加以清醴也案序官酒人奄十人浆人奄五人皆不言士此经注皆士者爲官首当是士但非贤故不言士内小臣是奄而称士郑云异其贤鹤山先生云古者天子诸侯飨燕賔客王后及君夫人预献礼故有致饮于賔客之酒自阳侯杀穆侯而夺其夫人是以大享废夫人之礼然郑康成又谓古者天子礼命诸侯王后礼命诸侯之夫人恐未必然凡王之燕饮酒共其计酒正奉之郑共其计者献酬多少度当足也故书酒正无酒字郑司农云正奉之酒正奉之也荆公至尊不可以有司法数制之故共其计使知其不节则自戒凡飨士庶子飨耆老孤子皆共其酒无酌数掌酒之赐颁皆有灋以行之凡有秩酒者以书契授之郑要以醉爲度法尊卑之差司农云有秩酒者给事中与之酒秩常也常受酒者国语曰至于今秩之玄谓所秩者谓老臣王制曰七十不俟朝八十月告存九十日有秩贾士庶子谓若宫伯宿卫王宫者士适子庶子其支庶耆老谓国老孤子谓死王事之子则共其酒尊者得多卑者得少赐颁皆有常法司农之意谓在朝羣臣亲近于王緫名给事中王常以酒与之故云常受酒者引王制文者证秩酒如九十日日有秩膳亦如秩酒也酒正之出日入其成月入其要小宰听之郑出谓授酒材及用酒之多少也受用酒者日言其计于酒正酒正月尽言于小宰歳终则㑹唯王及后之饮酒不㑹以酒式诛赏郑诛赏作酒之善恶者贾直言唯王及后不㑹不云世子以其酒与膳异膳羞食之正则世子亦不㑹膳禽食之加世子㑹之酒亦爲加故亦㑹之作酒有旧法式依法善则赏之恶者则诛责之酒人掌爲五齐三酒祭祀则共奉之以役丗妇郑世妇谓宫卿之官掌女宫之宿戒及祭祀比其具酒人共酒因留与其奚爲丗妇役亦官聮贾世妇谓宫卿之官者所谓春官云每宫卿二人故云丗妇谓宫卿之官也世妇职云及祭祀比其具则此酒等是送酒以徃爲世妇所役使序官奄十人女酒三十人奚三百人郑谓奄精气闭藏者今谓之官人月令仲冬其器闳以奄女酒女徒晓酒者古者从坐男女没入县官爲奴其少才智以爲奚今之侍史官婢或曰奚宦女晋惠公之女名妾宦事秦公子亦云宦女也郑依秋官司厉从坐男女没入县官爲奴则奴者男女同名侍史官婢汉法宦女汉时亦有此别号鹤山先生云春官丗妇主王后已下至女御事王后六宫每宫卿二人贾义以爲卿大夫士并奄人爲之左氏祭余之弑讥其近刑人周公制礼必不使天子近刑人可知郑康成多举汉法以解经胡五峯疑此书爲刘歆所传㑹者此亦其一也又云奄是有此天奄之病者非是后丗刑余之人春秋时如二五耦皆奄赵髙元是病非刑余共賔客之礼酒饮酒而奉之郑酒正使之也礼酒飨燕之酒饮酒食之酒此谓给賔客之稍王不亲飨燕不亲食而使人各以其爵以酬币侑币致之则从而以酒徃贾礼酒飨燕之酒者谓飨燕食賔之酒也云饮酒食之酒者曲礼曰酒浆处右此非献酬酒酳口之酒也酬币侑币案聘礼若不亲食使大夫以侑币致享以酬币亦如之诸侯来朝遣三公致享卿来聘遣卿大夫致飨致飨燕以酬币致食以侑币鹤山先生云古者天子有迎送诸侯之礼如今之飨大賔至则王乗金辂迓之有大飨于庙之礼燕于寝之礼有戒有宿有速谓之友邦冡君乃是与诸侯共守天下天子统天下而君之诸侯统一国而君之皆有君道上下相维相亲相敬自秦罢侯置守尊君卑臣一人恣睢于上极情纵慾而天下瓦解土崩此焚㓕典籍隳坏先王法制之过也凡事共酒而入于酒府凡祭祀共酒以徃賔客之陈酒亦如之郑入于酒正之府者是王燕饮之酒酒正当奉之不言奉谓小祭祀陈酒若归饔饩之酒亦自有奉之者以酒从徃贾以其事非一故言凡事共酒入于酒正之府上云祭祀共奉之谓大祭次祭此不言奉谓小祭祀经直云賔客陈酒不指斥言饔饩郑不敢正言谓若饔饩之酒亦自有奉之者浆人掌共王之六饮水浆醴凉医酏入于酒府郑王之六饮亦酒正当奉之醴醴清也郑司农云凉以水和酒也玄谓凉今寒粥若糗饭杂水也酒正不办水凉者无厚薄之齐贾玄谓凉今寒粥若糗饭杂水者案内则饮内有滥无凉彼郑云以周礼六饮校之则滥凉也纪莒之间名诸爲滥言诸者非一之义内则名凉爲滥参验相当此文六饮并有水凉酒正辨四饮无水凉以其水则临时取用凉则至用乃和二者并不须预办故言无厚薄之齐共賔客之稍礼共夫人致饮于賔客之礼清醴医酏糟而奉之凡饮共之郑稍礼非飱饔之礼留间王稍所给賔客者浆人所给亦六饮而巳共夫人亦酒正使之三物有清有糟夫人不体王得备之礼饮醴用柶者糟也不用柶者清也贾留间谓賔未去留间王稍稍所给賔者也故以稍言之浆人不主酒齐惟主饮上共王饮此又云凡饮共之故郑谓非时食凌人掌冰正歳十有二月令斩冰三其凌春始治鑑郑正歳季冬火星中大寒冰方盛之时春秋传曰火星中而寒暑退凌冰室也三之者谓消释度也故书正爲政郑司农云掌冰政主藏冰之政也杜子春读掌冰爲主冰也政当爲正正谓夏正三其凌三倍其冰鑑如甀大口以盛冰置食物于中以御温气春而始治之爲二月将献羔而启冰贾云正歳季冬者周虽以建子爲正行事皆用夏之正歳若据殷周则十二月冰未坚若据夏之十二月冰则坚厚故正歳据夏也引春秋传火星中而寒暑退注云火星季冬十二月平旦正在南大寒退季夏六月黄昏火中暑退证十二月寒退之时冰最盛故取之故书正爲政先郑从之云掌冰政后郑不从言正谓夏正于下还从正歳若歳字向下即是周之十二月冰未厚故从子春也鑑如甀者汉时名爲甀即今瓮也月令献羔而开冰先荐寝庙在季春云鹤山先生云三正之说自郑康成始某以爲无啇周其实止以十一月十二月爲歳首而时则行夏时也昭公四年申丰云古者日在北陆而藏冰西陆朝觌而出之祭寒而藏之献羔而启之公始用之火出而毕赋自命夫命妇至于老疾无不受冰其藏之也周其用之也徧则冬无愆阳夏无伏隂春无凄风秋无苦雨雷出不震无菑霜雹疠疾不降民不夭札此见三代明君良臣财成天地之道辅相天地之冝与论道经邦爕理隂阳秖藏冰一事可知其賛化育之功一部左氏专以星纪时书法最宻虽丗代更革各有所尚而气候可推凡内外饔之膳羞鑑焉凡酒浆之酒醴亦如之郑酒醴见温气亦失朱酒浆酒人浆人也贾凡内外饔之膳羞谓王后及丗子并飨耆老孤子之等以下文祭祀此经直云膳羞非祭祀也二月之后皆须鑑以盛冰祭祀共冰鑑賔客共冰大丧共夷槃冰郑不以鑑徃嫌使停膳羞夷之言尸也实冰于夷槃中置之尸牀之下所以寒户尸之槃曰夷槃牀曰夷牀衾曰夷衾移尸曰夷于堂皆依尸而爲言也汉礼器制度大槃广八尺长丈二尺深三尺赤中贾祭祀谓天地社稷及宗庙之等皆共鑑诸侯来朝王礼之以飱及饔饩直共冰无鑑也前汉叔孙通作礼器制度多得古之周制郑君依而用之周谓之夷槃汉谓之大槃是别代异名丧大记君设大槃诸侯不敢与天子同名大夫云夷槃卑不嫌得与天子同名其制则小也鹤山先生云汉兴叔孙通作礼器制度即绵蕝仪皆其臆决故鲁两生不肯从之三代礼乐隳废郑康成取以证经故多乖刺夏颁冰掌事秋刷郑暑气盛王以冰颁赐则主爲之春秋传曰古者日在北陆而藏冰西陆朝觌而出之刷清也郑司农云刷除冰室当更纳新冰玄谓秋凉冰不用可以清除其室贾三月蝇虫巳生公始用之四月暑气渐盛则赐及羣下北陆西陆服氏北陆言在谓十二月日在危一度西陆朝觌不言在则不在昴谓二月在娄四度春分时奎娄晨见东方而出冰公始用之孙皓问藏之旣晚出之又早何郑荅豳土晚寒故夏正月纳冰夏二月仲春大簇用事阳气出地始温故礼应开氷先荐寝庙是以公始用之笾人掌四笾之实郑笾竹器如豆者其容实皆四升贾言四笾谓下经朝事馈食加笾羞笾是也实麷蕡白黒之等郑知笾下竹器以其字竹下爲之依汉礼器制度而知之云如豆者皆靣径尺柄天亦依汉礼知之朝事之笾其实麷蕡白黒形盐膴鲍鱼鱐郑蕡枲实也郑司农云朝事谓清朝未食先进寒具口实之笾熬麦曰䵄麻曰蕡稻曰白黍曰黒筑盐以爲虎形谓之形盐故春秋传曰盐虎形玄谓以司尊彛之职参之朝事谓祭宗庙祭血腥之事形盐盐之似虎者膴䐑生鱼爲大脔鲍者于室中糗干之出于江淮也鱐者折干之出东海王者备物近者腥之逺者干之因其冝也今河间以北煑穜麦卖之曰燕人脍鱼方寸切其腴以㗖所贵贾司农云朝事谓清朝未食先进寒具口实之笾者先郑不推上下文势祭祀爲义直以爲生人所食解之故后郑不从筑盐以爲虎形左氏僖三十年周公阅来聘飨有昌歜白黒形盐服氏云昌歜昌本之菹辞曰国君文足昭也武可畏也则有备物之飨以象其德荐五味羞嘉糓盐虎形服云克形非筑玄谓以司尊彛之职参之朝事谓祭宗庙荐血腥之事案司尊彛职除一灌有朝践馈献爲食前二节彼又有朝献再献食后酳尸爲一节又参少牢主人酬尸宰夫羞房中之羞复爲一緫四节皆据祭宗庙禘祭之礼自血腥始皆谓毛以告纯血以告杀是爲告杀时有血与朝践荐腥同节耳王者备物近者腥之膴是也逺者干之鲍及鱐是也馈食之笾其实枣果桃干橑榛实郑馈食荐孰也今吉礼存者特牲少牢诸侯之大天士祭祀也不祼不荐血腥而自荐孰始是以皆云馈食之礼干䕩干梅也有桃诸梅诸是其干者榛似栗而小贾有干桃湿梅添五爲七笾则枣亦有干湿取一以添前爲八笾朝事加八岂馈食而不八乎以义参之爲八不祼不荐血腥者若天子诸侯则有室中二祼堂上朝践荐血腥之礼大夫则无此二者自荐孰始是以皆云馈食之礼天子诸侯大夫士虽同名馈食仍有少别天子诸侯尸食前仍有馈献二是馈孰隂厌隂厌后尸入室食乃献大夫士则馈孰与黍稷爲隂厌隂厌前无馈献以此爲异耳加笾之实蔆芡㮚脯蔆芡㮚脯郑加笾谓尸旣食后亚献尸所加之笾重言之者以四物爲八笾蔆芰也芡鸡头也栗与馈食同郑司农云蔆芡脯羞贾知笾是尸旣食后亚献尸所加之笾者案春官内宗云掌宗庙之祭祀荐加豆笾以其内宗所荐明主于后又见特牲主妇献尸云宗妇执两笾于戸外主妇受设于敦南主人献尸之时不见有设笾之事故知惟主于后也蔆芰者屈到嗜芰即蔆角羞笾之实糗饵粉餈郑羞笾谓若少牢主人酬尸宰夫羞房中之羞于户侑主人主妇皆右之者故书餈作茨郑司农云糗熬大豆与米也粉豆屑也茨字或作餈谓干饵饼之也玄谓此二物皆粉稻米黍米所爲也合蒸曰饵饼之曰餈糗者擣粉熬大豆爲饵餈之黏着以粉之耳饵言糗餈言粉互相足贾此王当酬尸内饔进之于尸侑等者也案有司彻上大夫当日賔尸正祭不设内羞故于賔尸设之此天子之礼賔尸在明日则祭祀日当设之案少牢下大夫不賔尸者賔长致爵受酢云宰夫羞房中之羞司士羞庶羞于尸祝主人主妇内羞在右庶羞在左天子之礼賔长受酢后亦当设此内羞庶羞于尸祝及王与后但正祭设于祝賔尸设于侑又賔尸主人酬尸后正祭賔长受酢后爲异耳饵糗餈粉此本一物饵言糗谓熬之亦粉之餈言粉擣之亦糗之凡言互者据两物相互今一物之上自相互故言互相足内则注擣熬糓糓则大豆也糓緫名鹤山先生云朝事谓迎牲纳亨以前馈食谓荐孰以后凡祭祀共其笾荐羞之实丧事及賔客之事共其荐笾羞笾爲王及后丗子共其内羞凡笾事掌之郑荐羞皆进也未食未饮曰荐旣食旣饮曰羞贾丧事谓大奠时賔客之事谓飨燕时亦共其荐笾羞笾郑丧事之笾谓殷奠时于王后世子以共房中之羞贾殷大也大奠朔月月半荐新祖奠遣奠之类言凡王后世子饮食之时用房中之羞醢人掌四豆之实朝事之豆其实韭菹醓醢昌本麋臡菁菹鹿臡茆菹麇臡郑醓肉汁也昌本昌蒲根切之四寸爲菹三臡亦醢也作醢及臡者必先膊干其肉乃后莝之杂以粱麴及盐渍以羙酒涂置甀中百日则成矣郑司农云麋臡麋骭髓醢或曰麋臡酱也有骨爲臡无骨爲醢菁菹韭菹郑大夫读茆爲茅茅菹茅𥘉生或曰茆水草杜子春读茆爲卯玄谓菁蔓菁也茆凫葵也凡菹醢皆以气味相成其状未闻馈食之豆其实葵菹蠃醢脾析蠯醢蜃蚳醢豚拍鱼醢郑蠃螔蝓蜃大蛤蚳蛾子郑司农云脾析牛百叶也蠯蛤也郑大夫杜子春皆以拍爲膊谓胁也或曰豚拍肩也今河间名豚胁声如鍜镈贾八豆之内脾析蜃豚拍三者不言菹皆虀也加豆之实芹菹兎醢深蒲醓醢箈菹鴈醢笋菹鱼醢郑芹楚葵也郑司农云深蒲蒲蒻入水深故曰深蒲或曰深蒲桑耳醓醢肉酱也箈水中鱼衣故书鴈或爲鹑杜子春云当爲鴈玄谓深蒲蒲始生水中子箈箭萌笋竹萌贾馈食之豆亦与馈食之笾同时而荐加豆之实亦与加笾之实同时设之深蒲蒲始生水中子者先郑谓蒲蒻后郑以时事破先郑也箈箭萌者一名篠笋竹萌一名簜羞豆之实酏食糁食郑司农云酏食以酒酏爲饼糁食菜餗蒸玄谓酏也内则曰取稻米举糔溲之小切狼臅膏以与稻米爲又曰糁取牛羊豕之肉三如一小切之与稻米稻米二肉一合以爲饼煎之贾此羞豆之实亦与羞笾之实同时设之言酏食者谓与糁食爲二豆凡祭祀共荐羞之豆实賔客丧纪亦如之爲王及后丗子共其内羞王举则共醢六十罋以五齐七醢七菹三臡实之郑齐当爲韲五韲昌本脾析蜃豚拍深蒲也七醢醓蠃蠯蚳鱼兎鴈醢十菹韭菁茆葵芹箈笋菹三臡麋鹿麇臡也凡醯酱所和细切爲韲全物若䐑爲菹少仪曰麋鹿爲菹野豕爲轩献皆䐑而不切䴢爲辟鸡兎爲宛脾皆䐑而切之切葱若薤实之醯以柔之由此言之则韲菹之称菜肉通賔客之礼共醢五十罋凡事共醢郑致饔饩时贾賔客谓五等诸侯来朝也天子致饔饩案掌客上公之礼醯醢百有二十罋侯伯百罋子男八十罋此共醢五十罋并醯人所共五十罋共爲百罋此据侯伯饔饩之礼举中言之明兼有上公与子男若然上公百二十罋与王数同者据二王之后王所尊敬者而言其同姓诸侯唯鲁得与二王后同其余同姓虽车服如上公从侯伯百罋而巳又案掌客上公巳下并是诸侯自相待法天子待诸侯亦与之同又案聘礼待聘臣亦云醯醢百罋得与诸侯同者彼别爲臣礼礼有损之而益故子男之卿百罋其数多于君荆公朝事之笾豆以象朝事其亲所进也馈食之笾豆以象食时所进也加笾加豆则以象馈之有加羞笾羞豆则以象养之有羞也孝子之事其亲欲致其养其养也欲致其盛旣盛矣以爲未足则欲备其细旣备矣以爲是养而巳弗敬不足以爲孝则又欲致其敬旣备且致其敬斯可以巳矣乃若孝子之心则又欲致其难且致其美夫致其难且致其羙是亦有力者所易也则又欲自致焉服其勤而致新以进之则所以自致也朝事之笾其实䵄蕡白黒形盐膴鲍鱼鱐朝事之豆其实韭菹醓醢昌本麋臡菁菹鹿臡茆菹麇臡则所以致其飬之盛也王使周公阅来聘鲁飨有昌歜白黒形盐辞曰国君文足昭也武可畏也则有备物之飨以象其德羞嘉谷盐虎形盐虎形则所谓形盐昌本则所谓昌歜麷蕡白黒则所谓嘉谷推公阅之言则凡朝事之笾豆爲致其盛矣馈食之笾其实枣栗桃干䕩榛实馈食之豆其实葵菹蠃醢脾析蠯醢蜃蚳醢豚拍鱼醢则所以备其细且致其敬也脾析豚拍物之小体蠃蚳蠯蜃及鱼则亦皆物之细也此所以爲备其细枣栗榛实女所用挚以告䖍也此所以爲致其敬桃干䕩则亦备其细而巳加笾之实蔆芡栗脯蔆芡栗脯加豆之实芹菹兎醢深蒲醓醢箈菹鴈醢笋菹鱼醢所以致其难且致其羙也枣栗桃榛䕩及葵则取诸园圃而足蔆芡深蒲芹箈及笋则取之逺矣蠃蠯蜃蚳则可掇也兎鴈鱼则不可掇而取矣此所以爲致其难葵不若芹之美桃干䕩不若栗脯之羙蠃蠯蜃蚳不若兔鴈鱼之羙此所以爲致其羙盖醓可以爲盛亦可以爲羙故朝事加豆皆以爲实鱼可以爲羙亦可以爲备栗可以爲敬亦可以爲羙故馈食加笾皆以爲实也笾羞之实糗饵粉餈羞豆之酏食糁食其谷出于耕耨而皆用舂治煎和之力爲多而非若菹醢之属可以乆此所以爲服其勤而致新以进之自致之道也凡祭祀共其笾荐羞之实者祭祀各有所共常器笾人共其实而巳丧事及賔客之事共其荐笾羞笾则王有丧事及賔客之事也非特共其实而巳并以笾共之也醢人言凡祭祀共荐羞之豆实賔客丧纪亦如之则非以共王丧事及賔客之事乃以共丧纪及賔客也共荐羞之豆实则共其实而巳笾豆相须而成礼笾人言共丧事及賔客之事则醢人亦如之矣醢人言共賔客丧纪则笾人亦如之矣丧事及賔客之事并器共之则笾醢之器正以共王事故也賔客丧纪则共实而已盖掌客职丧之属主其事者自有器也笾人言共其荐羞之实者笾人官以笾名故也醢人言共荐羞之豆实者醢人之官不以豆名故也笾人醢人皆不言共王及后丗子之内羞而曰爲王及后丗子共其内羞则此内羞非共王及后丗子乃王及后丗子以此内羞共礼事而笾人醢人爲之共之也丗妇及祭之日涖陈女宫之具凡内羞之物则内羞所共爲祭事矣醯人掌共五齐七菹凡醯物以共祭祀之齐菹凡醯酱之物賔客亦如之王举则共齐菹醯物六十罋共后及丗子之酱齐菹賔客之礼共醯五十罋凡事共醯郑齐菹酱属醯人者皆须醯成味贾与醢人共掌醯人连言酱者并豆酱亦掌王举则共齐菹醯物六十罋并醢人六十罋即膳夫酱用百有二十罋是也王后及丗子之酱齐菹者以其与醢人共掌賔客之礼共醯五十罋与醢人五十罋緫共爲百罋亦据侯伯举中言之盬人掌盬之政令以共百事之盬祭祀共其苦盬散盬郑政令谓受入教所处置求者所当得杜子春读苦爲盬谓出盬直用不涷治郑司农云散盬涷治者玄谓鬻水爲盬曰散盬贾政令谓四方盬来有数种处置不同故云受入教所处置也杜子春读苦爲盬者盬咸非苦故破苦爲盬见今海傍出盬之处谓之盬不用涷治者对下经䰞盬是涷治郑司农云散盬涷治者下经自有䰞盬是涷治故后郑不从盬谓出于盬池今之颗盬是也散盬煑水爲之出于东海鹤山先生云苦盬自对下文饴盬不改爲盬亦可然贾谓池盬爲颗而味苦此即解盬之类不用涷治因南风起洒水于草上即结成颗盬却不味苦贾仕于长安此不可晓賔客共其形盬散盬王之饍羞共饴盬后及丗子亦如之凡齐事䰞盬以待戒令郑形盬盬之似虎形饴盬盬之恬者今戎盬有焉齐事和五味之事鬻盬涷治之贾左氏盬虎形戎盬即石盬言齐事食医春酸夏苦之类今涷治盬以待戒令则齐和之幂人掌共巾幂祭祀以䟽布巾幂八尊郑共巾可以覆物以䟽布者天地之神尚质贾据经巾幂俱有郑唯言共巾可以覆物不言幂者但幂唯祗覆物其巾兼以拭物故特解巾可以覆物者也下经画布幂六彛是宗庙之祭是䟽布幂八尊无灌是天地可知礼器云大路素而越席䟽布幂彼皆据祭天则䟽布是祭天地可知举天地则四望山川社稷林泽皆用䟽布皆是尚质之义以画布巾幂六彛凡王巾皆黼郑宗庙可以文画者画其云气与四饮三酒皆画黼周尚武其用文德则黻可贾举六彛对上经八尊无郁鬯以言宗庙有郁鬯其实天地亦有郁鬯之彛用䟽布宗庙亦有八尊亦用画布互举以明义言宗庙可以文者以其用画布对上䟽布爲质画其云气者三礼通例所言画者解画皆可以爲画云气谓画爲五色之云俱无正文故言与以疑之黼郑据酒正之文而言其实酒饮之外巾皆用黼黼者白与黒作斧文取今斧断割之义周尚武者周以武得天下故云尚武故用黼也用文徳则黻可谓若夏以揖让得天下是文定天下当用黒与青谓之黻两巳相背鹤山先生云凡言画郑康成皆臆决以爲云雷于义无所考以周尚武用黼夏尚揖让用黻恐亦未尽然宫人掌王之六寝之脩郑六寝者路寝一小寝五玉藻曰朝辨色始入君日出而视朝退适路寝听政使人视大夫大夫退然后适小寝释服是路寝以治事小寝以时燕息焉春秋书鲁庄公薨于路寝是则人君非一寝明矣贾案守祧职其庙则有司脩除之其祧则守祧黝垩之郑注此虽不注脩亦是埽除路寝制如明堂以听政路天也人君所居皆曰路君日岀始出路门而视朝退适路寝听政使人视大夫大夫退然后适小寝释服服玄端又引左氏庄三十二年薨于路寝得其正僖三十三年薨于小寝讥其即安言此时有不信周礼故引诸文以证之所引诸侯法天子六寝则诸侯当三亦路寝一燕寝一侧室一内则所云是爲其井匽除其不蠲去其恶臭郑并漏井所以受水潦蠲犹洁也诗云吉蠲爲饎郑司农云匽路厠也玄谓匽猪谓霤下之池受畜水而流之者贾谓于宫中爲漏井以受秽又爲匽猪使四边流水入焉井匽二者皆所以除其不蠲㓗又去其恶臭之物秋官蜡氏云大祭祀令州里除不蠲注云蠲读如言圭爲饎之圭圭㓗也此云蠲彼注云圭不同者盖是三家诗故与此不同司农云匽路厠后郑不从者以其匽字与规匽猪同故不从共王之沐浴凡寝中之事埽除执烛共鑪炭凡劳事四方之舎事亦如之郑贾宫人掌㓗清之事沐用潘烦浴用汤亦是自㓗清之事劳事劳䙝之事从王适四方及㑹同所舎亦如之亦如上掌凡劳䙝之事掌舎掌王之㑹同之舎设梐枑再重郑故书枑爲拒司农云梐榱梐也拒受居熘水涑槖者也杜子春读爲梐枑梐枑谓行马玄谓行马再重者以周卫有外内列贾掌舎掌闲卫不掌㓗浄之事又行止之处未即有虫可涑先郑輙依故书拒而爲熘水涑槖又拒非必是受熘水之物故后郑从子春爲行马也虎贲氏舎则守王闲注云闲梐枑此梐枑是周卫之具耳鹤山先生云梐枑爲行马自周以来巳有之魏晋间得上赐方门施行马其他宫府惟丞相府或有之如葬赐卤簿之类也唐李义山见今狐楚之子騊有诗云郎君官贵施行马云设车宫辕门郑谓王行止宿阻险之处备非常次车以爲藩则仰车以其辕表门贾郑知在险阻之处者下文爲坛壝宫是平地有土可掘则爲壝宫明此无土可以爲壝故知此山间险阻爲此车宫也仰两乗车辕相向以表门故爲辕门爲坛壝宫棘门郑谓王行止宿平地筑坛又委壝土起堳埒以爲宫郑司农云棘门以㦸爲门杜子春云棘门或爲材门贾知王行止宿平地者以下文二者非止宿之事唯有此壝宫及上文车宫爲止宿但险阻平地二所不同故知是止宿平地也云委壝土起堳埒者止宿之间不可筑作墙壁冝掘堑爲宫土在坑畔而髙则堳埒也郑司农以㦸爲门知棘是㦸者左氏隐十一年子都与颍考叔争车子都抜棘以逐之故知棘即㦸也杜子春棘门或爲材门闵二年卫文公居楚丘齐桓公共门材是以材木爲门也爲帷宫设旌门郑谓王行昼止有所展肆若食息张帷爲宫则树旌以表门贾若食息者非直有展习亦有食息之时则张帷爲宫树立旌旗以表门案司常云㑹同賔客置旌门则辕门之等皆彼他官置之掌舎直主当取具云旌门则司常所云析羽爲旌者也无宫则共人门凡舎事则掌之郑谓王行有所逢遇若住游观陈列周卫则立长大之人以表门贾知此者一则据上三者见夜宿昼止讫今复云无宫共人门是非常之事二则云无宫及人门是暂驻之事非乆停知止是有所逢遇若有住游观陈列周卫非如上三者爲宫鹤山先生云古者天子所次舎即名宫以车爲宫仰车以辕表门爲辕门今之连帅以治所而号辕门失其义三代王者多省方以观民风问耆老命大师采诗省耕省歛未曽少燕安于内后丗反是幕人掌帷幕幄帟绶之事郑王出宫则有是事在傍曰帷在上曰幕幕或在地展陈于上帷幕皆以布爲之四合象宫室曰幄王所居之帐也郑司农云帟平帐也绶组绶所以系帷也玄谓帟王在幕若幄中坐上承尘幄帟皆以缯爲之凡四物者以绶连系焉贾或在地展陈于上者聘礼云管人布幕官陈币史展币皆于幕上又賔入境至馆皆展幕是幕在地展陈于上又云帷幕皆以布爲之旣夕礼明衣裳用幕布四合象宫室曰幄见颜延之幕要郑司农帟平帐后郑不从见下王丧张帟三重之等皆据承尘又幄巳是帐又言帟明帟非帐也先郑又云组绶绶所以系帷者此语未足后郑増成其义玄谓帟王在幕若幄中坐上承尘者掌次云朝日祀五帝则张大次小次设重帟次即幄是幄中坐上有承尘也云幄帟皆以缯爲之者以其在帷幕之内冝细宻又案丧大记有素锦禇禇即幄彼丧用锦明此用缯可知凡朝觐㑹同军旅田役祭祀共其帷幕幄帟绶大丧共帷幕帟绶三公及卿大夫之丧共其帟郑爲賔客饰也帷以帷堂或与幕张之于庭帟在柩上贾朝觐㑹同皆共掌次使张之此云朝觐㑹同即掌次诸侯朝觐㑹同是也此云军旅田役即掌次云师田此云祭祀即掌次云大旅及朝日祀五帝是也此数事共帷幕幄帟绶与掌次是以郑云共之者掌次当以张也爲賔客饰者若顾命成王丧召公毕公率诸侯入与二王后皆賔客故爲之饰也丧大记士丧礼始死帷堂小歛彻之及殡在堂亦帷之也荆公郑氏以爲王岀宫则有是事以掌次考之则王出宫有掌次掌其法以待张事幕人共张物而巳所谓凡朝觐㑹同军旅田役祭祀共其帷幕幄帟绶是也谓之掌事则非特掌其物矣大丧共帷幕帟绶而不共幄则王方宅丧无所事幄以帷幕帟绶共张丧柩而已掌次掌王次之法以待张事王大旅上帝则张毡案设皇邸郑法大小丈尺大旅上帝祭天于圎丘国有故而祭亦曰旅此以旅见祀也张氊案以氊爲牀于幄中郑司农云皇羽覆上邸后版也玄谓后版屏风与染羽象鳯皇羽色以爲之贾大旅上帝祭天于圎丘案大宗伯国有大故则旅上帝及四望是国有大故而祭谓之旅张毡案者案谓牀也牀上着毡即谓之毡案设皇邸者邸谓以版爲屏风又以鳯皇羽饰之此谓王坐所置也言后版者谓爲大方版于坐后画爲斧文言屏风者据汉法况之无正文故言与以疑之染羽象鳯皇羽以爲之鹤山先生云舜在牀琴乐正子春坐于牀上牀所以寝息案则牀也自古有牀案惟皇邸案二郑以牀后有版染羽象鳯皇爲之荆公曰邸宿次犹汉时诸侯王俟见天子之邸或曰皇君也其言皇邸犹离骚经所谓皇舆以皇爲君断自朱文公发之如书皇帝清问下民皇建其有极诗皇尸旅者国有大故则旅祭上帝有旅有大旅朝日祀五帝则张大次小次设重帟重案合诸侯亦如之郑朝日春分拜日于东门之外祀五帝于四郊次谓幄也大幄𥘉徃所止居也小幄旣接祭退俟之处祭义曰周人祭日以朝及闇虽有强力孰能支之是以退俟与诸臣代有事焉合诸侯于坛王亦以时休息重帟复帟重案牀重席也郑司农云五帝五色之帝贾五色之帝谓东方青帝灵威仰南方赤帝赤熛怒中央黄帝含枢纽西方白帝白招拒北方黒帝汁光纪并依文耀钩所说师田则张幕设重帟重案郑不张幄者于是临誓衆王或回顾占察贾言师田者谓岀师征伐田猎则张幕者爲王设坐不言帷者亦有可知重帟重案如上说诸侯朝觐㑹同则张大次小次师田则张幕设案郑大次亦𥘉徃所止居小次即位待事之处郑司农云谓诸侯相与师田玄谓此掌次张之诸侯从王而师田者贾此与诸侯张之若四时常朝在国内今言朝觐㑹同爲㑹同而来故在国外与大宰大朝觐㑹同一也张大小次亦如上文丈尺则减耳后郑以天子掌次不合与诸侯国内张幕故明非诸侯相与师田也孤卿有邦事则张幕设案郑有邦事谓以事从王若以王命岀也孤王之孤三人副三公论道者不言公公如诸侯礼从王祭祀合诸侯张大次小次师田亦张幕设案贾邦事谓若上王大旅上帝朝日祀五帝合诸侯及师田等数事王亲行则从王徃也若以王命出者若祭祀则容王有故不视羣臣摄之若诸侯使臣时聘殷頫王不亲行则于国外使羣臣受之是王命出也三礼辨古者天子之待诸侯用大賔之礼故其法如此荆公云言掌凡邦之张事则在宫张事自幕人掌之掌次所掌凡在邦而巳凡䘮王则张帟三重诸侯再重孤卿大夫不重郑张帟柩上承尘贾䘮言凡者以其王以下至孤卿大夫兼有后及三夫人巳下后与王同三重丗子三夫人与诸侯再重九嫔二十七丗妇与孤卿大夫同不重一而巳八十一御妻与士同无帟有赐乃得帟也此诸侯谓三公王子母弟若畿外诸侯掌次不张之凡祭祀张其旅幕张尸次郑旅衆也公卿以下即位所祭祀之门外以待事爲之张大幕尸则有幄司农云尸次祭祀之尸所居更衣帐贾若宗庙自有庙门之外若外神于郊则亦有壝宫之门门外并有立位言谓之张大幕者以其言旅故知大幕也司农云更衣帐者未祭则常服至祭所乃更去常衣服祭服也射则张耦次掌凡邦之张事郑耦俱升射者次在洗东大射曰遂命三耦取弓矢于次贾案大射郷射耦皆两两揖让升自西阶郷两楹之间履射物南靣而射射讫又两两揖让降自西阶次在洗东大射文以天子之次无文虽六耦不同设次则与诸侯同也大府掌九贡九赋九功之贰以受其货贿之入颁其货于受藏之府颁其贿于受用之府郑大府爲王治藏之长若今司农矣九功谓九职也受藏之府若内府也受用之府若职内也凡货贿皆蔵以给用耳良者以绐王之用或言受藏或言受用又杂言货贿皆互文贾大府与下诸府官爲长故以大夫爲之云若今司农矣者汉时司农主府蔵故史游章云司农少府国之渊案尚书一曰食二曰货己上皆言饮食讫次言货贿故大府在此也有贾者府官须有市买并须知物货善恶言贰者大宰掌其正此官掌其副贰以其物入大府故也以受其货贿之入者九贡谓诸侯九贡自然有金玉曰货布帛曰贿九赋谓畿内之九赋口率出泉九职如三农园囿之类亦有不出货贿者虽以泉糓爲主民欲得出货贿者则取之以当邦赋之数云颁其货者言大府虽自有府其物仍分置于衆府颁货于受藏之府以其善物颁贿于受用之府以其贱物良者以给王之用覆解入内府意以其余以给国之用覆解入职内意二者善恶不同耳鹤山先生云货爲金玉入受藏之府以给王用贿爲布帛入受用之府以贸迁之以给国用贾谓互文恐不然凡官府都鄙之吏及执事者受财用焉贾凡官府者谓王朝三百六十官有事须用官物者云都鄙之吏谓三等采地吏谓羣臣等有事须取官物者及执事者谓爲官执掌之事湏有营造合用官物者皆来于大府处受财用凡颁财以式瀇授之关市之赋以待王之膳服邦中之赋以待賔客四郊之赋以待稍秣家稍之赋以待匪颁邦甸之赋以待工事邦县之赋以待币帛邦都之赋以待祭祀山泽之赋以待䘮纪币余之赋以待赐予郑待犹给也此九赋之财给九式者膳服即羞服也稍秣即刍秣也谓之稍稍用之物也䘮纪即䘮荒也赐子即好用也郑司农云币余使者有余来还也玄谓币余占卖国之斥币贾自关市之赋巳下并与九式事同文有交错案九赋先邦中之赋次四郊次邦甸次家稍次邦县次邦都次关市次山泽次币余此先言关市在邦中上此家稍又在邦甸上所以次第不同者见事起无常郑司农云币余使者有余来还者案大宰司农注币余百工之余与此注不同者盖是司农互举以相足后郑不从者聘使之物礼数有限何得有余来还又且有余来还何得有赋玄谓币余占卖国之斥币者谓百官所用官物不尽归入职币职币得之不入本府恐乆藏朽蠧则有人占卖依国服出息谓之斥币者谓指斥与人故谓之斥币也鹤山先生云古者关讥而不征泽梁无禁此不知何以关市有赋而关市之赋何以専共王之膳服又先后郑币余之说互不同或以爲使者有余来还或以爲百工之余或以爲占卖国之斥币依国服出息此书所以可疑而康成又专以王莽国服出息等弊法以证三代误后世多矣凡邦国之贡以待弔用凡万民之贡以充府库凡式贡之余财以充玩好之用郑此九贡之财所给也给弔用给凶礼之五事充此以九职之财充足式谓九式贡谓九贡及万民之贡有余财以共玩好器物之用谓先给九式及弔用足府库而有余财乃可以供玩好明玩好非治国之用言式言贡互文贾给凶礼之五事大宗伯云凶礼哀邦国之事有丧礼荒礼弔礼桧礼恤礼皆须以财货哀之按大宰九职任万民此上文又云九功此贡即是九职之功所税故知此是九职之财也鹤山先生云旅獒以玩人丧德玩物丧志爲戒且云无有逺迩毕献方物惟服食器用周公制礼必不专立一条以共王者玩好之用此书所以人疑刘歆之传㑹凡邦之赋用取具焉歳终则以货贿之入出㑹之郑赋用用赋贾上有九贡九赋九功此特言赋明兼有九贡九功亦取具焉入者谓九赋九贡九功入大府出者谓分置于衆府及给九式之用至歳终緫㑹计之玉府掌王之金玉玩好兵器凡良货贿之藏郑良善也此物皆式贡之余财所作其不良又有受而藏之者贾掌王之金玉玩好兵器言玉府以玉爲主玉外所有羙物亦兼掌之三礼辨谓如顾命所陈是也共王之服玉佩玉珠玉郑佩玉者王之所带也玉藻曰君子于玉比德焉天子佩白玉而玄组绶诗传曰佩玉上有葱衡下有双璜冲牙蠙珠以纳其间郑司农云服玉冠饰十二玉贾玉藻谓天子所佩白玉谓衡璜琚瑀用玄组绦穿连衡璜等使相承受韩诗佩玉上有葱衡者衡横也谓葱玉爲横梁下有双璜冲牙谓以组悬于衡之两头两组之末皆有半璧曰璜故曰双璜又以一组悬于衡之中央于末着冲牙使前后触璜故言冲牙案诗传衡璜之外别有琚瑀其琚瑀所置当于悬冲牙组之中央又以二组穿于琚瑀之内角斜系于衡之两头于组末系于璜蠙珠纳其间以组绳有五皆穿珠于其间先郑服玉冠饰十二玉者弁师掌五冕旒皆十二玉王齐则共食玉郑玉是阳精之纯者食之以御水气郑司农云王齐当食玉屑贾知玉是纯阳之精者但玉声清清则属阳又案楚语云王孙围与赵简子言玉足以芘廕嘉谷使无水旱之灾则寳之珠足以御火则寳之服氏云珠水精足以禁火如是则玉是火精可知云食之以御水气者致齐时居于路寝恐起动多故须玉以御水气也先郑食玉屑者研之乃可食荆公又举比齐李预得食玉法益误矣大丧共含玉复衣裳角枕角柶郑角枕以枕尸郑司农云复招魂也衣裳生时服招魂复魄于大庙至四郊角柶角匕也以楔齿士丧礼楔齿用角柶楔齿者令可饭含玄谓复于四郊以绥贾先郑复爲招魂人之死者魂气上归于天形冕仍在欲招取其䰟复于魄内故离骚有招䰟篇王有七庙及寝皆复焉独言大庙语虽不足义犹可又言至四郊后郑不从之角柶角匕也旣夕礼楔貌如轭上两未状如枇杷抜屈中央楔齿玄谓复于四郊以绥者夏采云以冕服复于大庙以乗车建绥复于四郊破先郑于四郊亦以衣服掌王之燕衣服祍席牀第凡䙝器郑燕衣服者巾絮寝衣𫀆襗之属皆良货贿所成第篑也司农云祍席单席也䙝器清器虎子之属贾以燕字爲目衣服已下至䙝器皆是燕案内竖及葬执䙝器以从遣车彼䙝器振饰颒沐之器与此注不同彼从葬于死者若合诸侯则共珠槃玉敦郑敦槃类珠玉以爲饰古者以槃盛血以敦盛食合诸侯者必割牛耳取其血㰱之以盟珠槃以盛牛耳尸盟者执之故书珠爲夷司农云夷槃或爲珠槃玉敦㰱血玉器贾敦槃类珠玉爲饰槃敦应以木爲之珠玉爲饰特牲少牢敦盛黍稷郊血及血以告杀当以槃盛血也合诸侯者必割牛耳取其血㰱之以盟珠槃以盛牛耳者祭祀之时有黍稷故敦中盛黍稷今盟无黍稷敦中冝盛血牛耳冝在槃荆公盟必割牛耳取血相与㰱之牛耳以示顺听血则告幽之物示信之由中也珠槃玉敦盖㰱血之器也珠隂精之所化玉阳精之所生以隂阳之精物爲器而使掌王生服死含之物者共焉则示诸侯以信之至也凡王之献金玉兵器文织良货贿之物受而藏之郑谓百工爲王所作可以献遗诸侯古者致物于人尊之则曰献通行曰餽春秋曰齐侯来献戎捷尊鲁也文织画及绣锦贾言凡王之献金玉者此金玉巳下皆是拟王献遗诸侯故云受而藏之献遗诸侯古者致物于人尊之则曰献者若正法上于下曰赐下于上曰献若尊敬前人虽上于下亦曰献是以天子于诸侯云献故知金玉是献遗诸侯者也况诸侯中兼有二王后王所尊敬自然称献也若三粛之义取家语曰吾闻之君取于臣曰取与于臣曰赐臣取于君曰假与于君谓之献以此难鄚君郑君弟子马昭之等难王粛礼记曰尸饮五君洗玉爵献卿况诸侯之中有二王后何得不云献也齐侯来献戎捷齐大于鲁言来献明尊之则曰献未必要卑于尊乃得言献鹤山先生云君有馈焉曰献赐焉则曰寡君献之义通上下可言冨郑公使北以死争献纳二字惜不举此二语折虏尢切凡王之好赐共其货贿贾此谓王于羣臣有恩好用燕饮而赐之货贿者也内府掌受九贡九赋九功之货贿良兵良器以待邦之大用郑大用朝觐之班赐贾掌受九贡巳下大府颁之内府受藏之也良兵良器冬官百工所作亦由大府而来良兵谓弓矢殳矛戈㦸五兵之良者良器谓车乗及礼乐器之善者以待诸侯来朝觐给颁赐常给九式及弔用是大府所给也玩好之用玉府所给也此又以待邦之大用明是朝觐颁赐可知凡四方之币献之金玉齿革兵器凡良货贿入焉郑诸侯朝聘所献国珍贾凡四方之币献者谓四方诸侯来朝觐及遣大夫来聘问将币三享贡献珍异有此金玉及齿革之等觐礼所云一马卓上九马随之龟金竹箭分爲三享是也聘礼东帛加璧庭实乗皮是也此因朝聘而贡先入于掌货贿入其要于大府乃始通之于内府也凡适四方使者共其所受之物而奉之凡王及冡宰之好赐予则共之郑王所以遗诸侯者冡宰待四方賔客之小治或有所善亦赐予之贾即上王之献金玉兵器巳下是也彼据藏之此据用之以冡宰贰王治事或有所善亦得赐予之云所善释经中好也三礼辨谓古者君臣一体荣辱共之故列国之賔至大夫有饩有饔有食则冡宰之有好赐予亦其冝也好赐予犹春秋传所谓好货也外府掌邦布之入出以共百物而待邦之用凡有灋者郑布泉也布读爲宣布之布其藏曰泉其行曰布取名于水泉其流行无不徧入出谓受之复出之共百物者或作之或买之待犹给也有灋百官之公用也泉始盖一品周景王铸大泉而有二品后数变易不复识夲制至汉唯有五铢之行王莽改货而异作泉布多至十品今存于民间多者有货布大泉货泉货布长二寸五分广寸首长八分有竒广八分其圜好径二分半足枝长八分其右文曰货左文曰布重二十五铢直货泉二十五大泉径一寸二分重十二铢文曰大泉直十五货泉货泉径一寸重五铢右文曰货左曰泉直一也贾周景王巳下并汉食货志文案周景王时患泉轻将更铸大泉单穆公曰不可王不听铸大泉文曰寳货汉兴爲秦泉重难用更令民铸榆荚钱至孝文有司言榆荚三铢轻易姦诈请铸五铢至王莽居摄变汉制更造大泉径寸二分重一十二铢文曰大泉直五十又造契刀形如刀直五百又造错刀以黄金错其文曰一刀直五千与五铢钱凡四品并行至莽即眞罢五铢钱异作泉布多至十品其布有大布次布弟布壮布中布差布厚布㓜布幺布小布是爲货十品也其泉十品者莽居摄作大泉错刀契刀即眞作小钱幺钱㓜钱中钱壮钱元鳯年更造货布与货钱爲十品莽以刘有金刀罢契刀错刀郑云后数变易不复识本制据秦汉至莽巳前而言也从孝文作五铢钱至莽丗数旣多故云乆行也今存于民间有货布大泉巳下者是后莽至汉末郑君时见行此三者案彼文其货布直云长二寸五分广寸首长八分圜好径二分无有竒广八分半足支长八分等十一字此并郑君目所亲见以义増之王莽大泉与景王大泉亦异也共王及后丗子之衣服之用凡祭祀賔客丧纪㑹同军旅共其财用之币赍赐予之财用郑赍行道之财用也聘礼曰问几月之赍郑司农云赍或爲资今礼家定赍作资玄谓赍资同耳其字以齐次爲声从具变易古字亦多或贾资行用也古者君臣谋宻草剏未知所之逺近问行用当知多少而巳凡邦之小用皆受焉歳终则㑹唯王及后之服不㑹郑皆来受贾但外府所纳泉布所积旣少有小用则给之若大用即取余府言王及后不㑹以衣服异于膳羞与所加禽兽故通丗子可以㑹之也司㑹掌邦之六典八灋八则之贰以逆邦国都鄙官府之治郑逆受而钩考之贾案大宰六典治邦国八法治官府八则治都鄙但司㑹是钩考之官还以此三者钩考知得失以九贡之灋致邦国之财用以九赋之灋令田野之财用以九功之灋令民职之财用以九式之灋均节邦之财用掌国之官府郊野县都之百物财用凡在书契版图者之贰以逆羣吏之治而听其㑹计郑郊四郊去国百里野甸稍也甸去国二百里稍三百里县四百里都五百里书谓簿书契其最凡也版户籍也图土地形象田地广狭贾此九式用九赋故以郊野以下依记大宰九赋次第以释之彼九赋一曰邦中之赋当此官府此郊当彼四郊之赋据逺郊言之故云去国百里郊外曰野大緫之言故此野当彼三曰邦甸去国二百里又当彼四曰家稍故郑云甸去国二百里稍三百里也此经县当彼五曰邦县之赋故云县四百里此经都即彼六曰邦都之赋故云都五百里云书谓簿书者汉时以簿书记事至于余物记事亦谓之簿书举汉法而言书契即小宰八成取予以书契之类最凡谓计要之多少以爲契要版户籍也者汉之户籍皆以版书之土地之图有其形象即是民之田地广狭多少皆在于图也以参互攷日成以月要攷月成以歳㑹攷歳成郑参互谓司书之要贰与职内之入职歳之出故书互爲巨杜子春读爲参互贾案司书职云凡税歛掌事者受法焉及事成则入要贰焉职内云掌邦之赋入职歳云掌邦之赋出参互钩考明知此二官出内事以周知四国之治以诏王及冡宰废置郑周犹徧也言四国者本逆邦国之治亦钩考以告贾四国谓四方诸侯之国徧知诸侯之治以此职文书以诏王及冡宰以其冡宰者副贰王之治事故併告之荆公以三攷之爲参以两攷之爲互逆邦国都鄙羣吏之治而听其㑹计又攷其歳月日成则四国之治皆可知也然后以所知诏王及冡宰废置司书掌邦之六典八灋八则九职九正九事邦中之版土地之图以周知入出百物以叙其财受其币使入于职币凡上之用财用必攷于司㑹郑九正谓九赋九贡正税也九事谓九式变言之者重其职明本而掌之非徒相副贰也叙犹比次也谓钩考其财币所给及其余见爲之簿书故书受爲授郑司农云授当爲受谓受财币之簿书也玄谓亦受録其余币而爲之簿书使之入于职币币物当以时用之乆藏将朽蠧贾古有简册以记事若在君前以笏记事后代用簿簿今手版故云吏当持簿簿则簿书也贾变九赋九贡言九正变九式言九事重以其职明本而掌之非徒相副贰也其相副贰者谓司㑹八法八则之贰是也云所给及其余见爲之簿书者司书周知入出百物以叙其财明知叙其财者所给诸官余不尽者即以余见爲之簿书拟与司㑹钩考之荆公叙其财则叙掌事者之财以知其所余受其币则受官府都鄙凡用邦财者之币使入于职币则所余及币皆使入于职币也上之用财但知多少而阙之非是㑹王用也三歳则大计羣吏之治以知民之财器械之数以知田野夫家六畜之数以知山林川泽之数以逆羣吏之徴令郑械犹兵也逆受而钩考之山林川泽童枯则不税贾言三歳者三年一闰天道小成考校羣吏须有黜陟故云三歳则大计羣吏之治羣吏则百官也民之财用谓币帛多少器谓礼乐之器械谓兵器弓矢戈殳㦸予此等则器械之数皆知之又云以逆羣吏之徴令逆谓钩考此司书知民之财器巳下川泽巳上恐其羣吏滥徴歛万民故知此本数乃钩考其徴令也所税税其有山林不茂爲枯则无林木川泽无水爲枯则无鱼鼈蒲苇不税之荆公凡在民者皆知其数然后知羣吏徴令有当否知其有当否然后可得而治正也凡税歛掌事者受灋焉及事成则入要贰焉凡邦治攷焉郑法犹数也应当税者之数成犹毕也攷者攷其法于司书贾当税者之数即上田野夫家之等邦之所治有善恶皆来考于司书者以司书大计羣吏之治知其功过故也荆公要贰物数之要要书之贰也职内掌邦之赋入辨其财用之物而执其緫以贰官府都鄙之财入之数以逆邦国之赋用郑辨财用之物处之使种类相从緫谓簿书之种别与大凡官府之有财入若关市之属贾赋入赋是緫名执其緫谓税入多少緫要簿书赋之所入先由职内始至大府大府分致于衆府官府都鄙有财入若关市之属者司关司市皆属地官关市皆有出税言属者兼有城十二门亦有税入凡受财者受其贰令而书之郑受财受于职内以给公用者贰令者谓若今御史所冩下本奏王所可者书之若言某月某日某甲诏书出某物若干给某官某事贾其有官府八用官物而受财者并副冩一通敕令文书与职内然后职内依数付之故云受其贰令书之贰令谓若今御史所冩下本奏王所可者案御史职云掌賛书彼注云王有令则以书致之则賛爲词若今尚书作诏文是其用官财者先奏白于王王许可则御史賛王爲辞下职内是其贰令职内则书之爲本案然后给物与之若然职内主入职歳主出职内分置于衆府职内亦有府货贿留之者故得出给及㑹以逆职歳与官府财用之岀而叙其财以待邦之移用郑亦参互钩考之亦钩考今藏中余见爲之簿移用谓转运给他贾案司㑹参互考成彼注云参互谓司书之要贰职内之入职歳之出以三官相钩考此职内逆职歳明兼有司之要贰故言参互此言叙财案司书以叙其财注谓叙犹比次亦谓比次职内藏中余见爲簿书以待邦之移用更给他官职歳掌邦之赋出以贰官府都鄙之财出赐之数以待㑹计而考之郑以贰者亦如职内书其贰令而编存之贾职内云凡受财者受其贰令而书之此官主出所出亦皆由上令所出前后不同亦皆书其贰令编存爲案以待㑹计而攷之也凡官府都鄙羣吏之岀财用受式灋于职歳郑百官之公用式灋多少职歳掌出之旧用事存焉贾以其岀财用皆爲有事事有旧法用有常职歳出财皆有旧法式在于职歳故须受法于职歳也凡上之赐予以叙与职币授之及㑹以式灋賛逆㑹郑助司㑹钩考羣吏之计贾郑谓叙受赐者之尊卑王与冡宰所有小赐予之事以叙与职币授之至歳终㑹计之时则以式灋賛助司㑹钩考㑹计之事故云以式灋賛逆㑹职内以贰官府都鄙之财入之数此职歳以贰官府都鄙之财出赐之数二官一出一入皆书其贰共相钩考职币掌式灋以歛官府都鄙与凡用邦财者之币郑币谓给公用之余凡用邦财者谓军旅贾职币主余币给诸官之用亦依灋式与之故云掌式灋以歛官府巳下之币币则余币也以此官主歛余币故知币谓给公用之余别言用邦财谓国之大事惟有军旅振掌事者之余财皆辨其物而奠其録以书楬之以诏上之小用赐予抍郑振犹抍也检也掌事谓以王命有所作爲先言歛币后言振财互文奠定也故书録爲禄杜子春云禄当爲録定其録籍司农云掲之若今时爲书以着其币贾振者抍也捡也以财与之谓之抍知其足剰谓之捡职币捡掌事者有余则以受取故云振掌事者之余财知掌事以王命有所作爲以上经官府已下是其国家常事此别言掌事是王命有所作爲先言歛币后言振财互之者凡用国家财物皆先振而后歛今于上文直言歛不言振财有余亦歛之可知上经歛得币皆当辨其物知其色类及善恶而奠其録者谓定其所録簿书色别人一府以书掲之者谓府别各爲一牌书知善恶价数多少谓之掲小赐予此谓常赐予玉府王之好赐内府王冡宰之好赐此二者非常赐外府及典丝枲三官言赐予与此职币同是国家常赐予歳终则㑹其出凡邦之㑹事以式法賛之贾以其职币主出故歳终与司㑹㑹之下賛之亦賛司㑹之㑹事三礼辨振犹举也亦币余之属也定其録而掲之但掌其籍而不私其财耳古者上下相信而吏姦不行方率作兴事之𥘉其予财固稍寛也有余则归之公上冝矣重挍鹤山先生大全文集卷之一百六鹤山先生大全文集鹤山先生大全文集文集一百八鹤山先生大全文集鹤山先生大全文集文集一百九重校鹤山先生大全文集卷之一百九十师友雅言鹤山云汤以前未言仁与信字孔子以前未言恕字鹤山云最爱项平甫孚斋诗云乳殻中函天浑沌浮筠破处玉璘珣鹤山云应宪懋之曾问土木偶之神象与鬼神何如荅曰风雨霜露无非教也此天之神地载神气风霆流行庶物露生此地之神惟岳降神生甫及申此山川之神清明在躬志气如神此人之神也极其至以爲文武之德鹤山云因讲易与天地凖设凖字本如淮字而尾长水取声自后魏有赵凖反时云要知其名凖水不足乃只两点而又添下一十字至今错鹤山云典则制度字皆有义典是竹爲册而六承之制如制币之制有尺寸鹤山云以天产作隂德以地产作阳德古注错说人皆错讲此只是祭祀一箇义天产如玄酒明水之类地产如圭玉之类鹤山云周易备三易之义阖户谓之坤即归藏终万物始万物莫盛乎艮即连山鹤山云古者帝王开国承家必先整顿易一部凡国有大事大祭祀大賔客事事先于卜筮乎决之晦翁谓易爲卜筮而作所以名爲本义祭义云昔者圣人建隂阳天地之情立以爲易易抱龟南面天子卷冕北面虽有明知之心必进断其志焉示不敢专以尊天也汉儒犹知先代圣人所重如此鹤山云书言若㒹木之有由蘗由字左氏谓再萌芽谓之由故云楚其复由鹤山云日生于东月生于西日生于离东月生于次西曾赋十六夜月诗云干阙一钩金又一絶云东西日月自来徃皇恤人间有喘牛鹤山云颜氏之子其迨庶几乎古注以颜子近于知几通上知几其神作一章讲朱汉上谓此一叚举九卦十爻除豫不言而此知几通两爻云鹤山云后山诗仰看一鸟过虚负百年身此语甚深意鹤山云干坤后屯卦伏剥䝉伏复故杂物撰德鹤山云干坤后六卦皆坎躰谓刚柔始交而难生鹤山云物字从牛天地之数始于牵牛说文物字却象旗故周礼旗爲物射立处曰物鹤山云诗字有奉持之义礼记有一诗字世子卜士见之吉者朝服于寝门外诗负之正义云诗者持也以手维持则承奉之义谓以手承下而抱负之仪礼有一诗字特牲礼执以亲嘏主人主人再拜稽首复位诗怀之实于左袂注诗犹承也谓奉纳之懐之鹤山云古亥字豕字也二首六身是后世字亦左氏非丘明之证也鹤山云左传范氏出于尧一叚文不连属贾逵以爲汉人添入刘氏要左传行于世与虞不腊矣亦秦时字此左传可疑处鹤山云赵文子其中退然不胜衣中身也鹤山云长子主器震卦之义伊川亦谓将来出震主祭祀也鹤山云伊川羿莾之事犹可言也吕武之事不可言也亦有病鹤山云三代嫁嫡女则娣姪媵异姓亦媵无嫁少女法并谓之妾如戴嫁生子爲宣公亦只说送归妾疑买妾不知其姓则卜之此是后世秦汉来语左传奔曰妾亦同此鹤山云诗与骚中予字只作与音读无作如音者鹤山云周礼女男巫职巫湏如国语楚昭问观射父谓民之精爽齐肃衷正其智能上下以义其圣能光逺宣㓪其明能光照其聦能听彻如是则明神降之在男曰觋在女曰巫又曰使先圣之后有光烈忠信而敬共者爲祝使名姓之后心率旧典者爲之宗巫亦皆抱道懐徳之人故孔子曰人而无恒不可作巫毉李肩吾云孔子谓吾自卫反鲁然后乐正雅颂各得其所雅颂即乐也古乐不存惟于雅颂见之鹤山云易言贞观有贞明透彻之意鹤山云洪舜俞近书云昔中原之祸根底于熈宁之得君异时东南之祸胚胎于嘉定之专国其语极深逺鹤山云子思作中庸始称仲尼字其祖中庸君子之道四丘未能一焉亦不讳其祖之名鹤山云人死未葬只谓奠旣葬之谓祭始死用重其制用木二块如交爻字上取饭含之余置鬲中县于上者在西南庭中令受天地霜露之气以苇席包之孝子庐其旁及葬后虞主用桑及练方用栗爲主鹤山云古之祭皆以尸孟子时犹有弟爲尸之说孟子后无言之者主始于作僖公云主疑爲主乃战国后之制六经不言主鹤山云周礼左氏并爲秦汉间所附㑹之书周礼亦有圣贤遗法然附㑹极多鹤山云纪以苍龙者爲歳阳如甲午之类以歳隂爲龙集书太歳亦歳阳书歳次则歳隂鹤山云周礼与左氏两部字字谨严首尾如一更无䟽漏处疑秦汉初人所作因圣贤遗言足成之鹤山云祧字以庙神之兆域于义非谓祧其亲尽之庙也郑康成以超然训祧后世氶误不知先君之祧处之冠于成公之庙止四世岂祧庙主乎此康成错鹤山云衣裳之制先始于韠鞈亦名绂盖揜前后者以皮爲之鹤山云凢参字只当唤作生天上参星亦只是三箇毋徃参焉也只是三箇勿贰以二勿参以三亦只是生字读看来礼部韵不当有参一䪨今人门状说参字賔主只两箇如何是参鹤山云古人无饮一盃过一品食之只是事连饮荐脯醢而巳若用食礼乐燕客只是食末后用酒嗽口名酳颜师古注酳谓用盪口鹤山云古説鸡属巽天上日暦巽宫鸡鸣某谓属木所以日到寅则鸡鸣易中巽属金巽属鸡五行鸡属酉郭璞洞林以巽爲文鸡酉爲小鸡汉上云巽九三爻酉也鹤山云有酒糈我无酒沽我毛谓一宿酒曰沽郑谓酤酒非三代无沽酒者沽酒市脯亦一宿酒鹤山云畧字从田从各谓王畧封畧有界限分明郑氏谓深知之畧行之乃错不深知之了更畧以行之各段段令分晓周礼以役世妇及左氏以无忧客使塓舘宫室等语皆是古人文章妙处李肩吾云复至于八有㓙自复至坤姤遯故凶所谓七日复谓复姤中隔一坤卦以硕果不食数凢七爻恰复李肩吾云孙炎后有沈约李肩吾云歳十一月徒杠成十二月舆梁成民未病渉也只在未字上说纵十一月十二月亦未病渉耳以夏正说鹤山云三代以后称唿犹严惟宋以客称公以周公同二王后未曾妄以公称者伯有一段以公称渐有称公之意若叶公则夷礼僣者也李肩吾云贾达只有音自元魏胡僧神琪入中国方有四声反切鹤山云日在木中曰东木在臼中曰陈束八曰柬今人三字一律是误鹤山云日月星辰山龙华虫作㑹爲衣藻火粉米黼黻絺绣爲裳尧舜衣裳十二章周以日月星辰画于太常之旂谓之三辰旂旗登龙于山升火于宗彛爲九章尊其神明也一龙二山三华虫四火五宗彞爲缋六藻七粉米八斧九亚爲绣鹤山云有问舜作五絃之琴今乃七絃何也某荅云文武添二絃以象君臣国语载武王伐纣数皆尚七鹤山云权度量衡自魏㤗武一变不复如先代齐一古者天下平一无有不同者差异则杀之谓擅变王制今咸平钱十文有一两他钱则多寡轻重不同鹤山云陆农师陶山集首辨大裘郑康成谓黒羔裘者非云王有六冕而五裘其一恐是大裘不可以通四时服之鹤山云熊侯虎侯豹侯非谓服诸侯只是祭侯文尽之侯字从人从二矢非立人旁正谓躬起义鹤山云西汉代言之职不分晓有正文惟前后参攷方见如文帝一代制诏极有躰不知其爲何人及东汉百官表尚书郎三十六人主作文书起草始顕言之鹤山云黄昏二刻半让昼昧爽以前二刻半亦属昼系昼常侵夜夜四十刻只三十七刻半昼六十刻有六十二刻半明常迫隂隂不能遮阳尽髙舂而起三啇而眠夕阳舂髙舂下舂三啇三刻半一刻一啇举大畧鹤山云四游升降地形亦升降所以揜南斗不见鹤山云反如辛卯则金尅木之类岀王充论衡鹤山云土旺季月四季月盖日于季月返行黄道中鹤山云古之支干只用书日不以纪年盖每日十二时辰可验而用书甲子则可验故上以歳星书鹤山云卢肇海潮赋极好肇袁州人鹤山云壤字汉书谓封于肥饶之国山郎汉书以赀者多爲山郎鹤山云衡谓眉稜骨又心前亦谓之衡李肩吾云九经互考出古无四声䪨只共有九䪨大东小东杼轴其空呉才老以爲阳字䪨不必如此东字两䪨叶阳字䪨各叶它皆然鹤山云三代官制凢春秋战国以来亵近人主者皆持权当三代时三公论道六卿帅属甚尊严如内史外史御史五史止掌䇿命王之亲近之臣至春秋如赵盾弑君专畏南史氏至战国淳于髠虽玩臣乃云御史在前执法在后则一斗而醉是御史执法君臣胥畏之至秦则御史爲执政汉𥘉则御史大夫爲三公丞相多拥虚噐惟其三公六卿尊严多爲后世之君所惮所以春秋战国秦汉归御史又执法又严惮武帝以后爲中常侍大司马归尚书光武以后事归台阁御史大夫又尊而䟽之至魏晋则事归祕书又以中官典领枢要谓之枢宻如桑维翰辈虽以士人爲之亦自中朝窃命至本朝乃中书尚书枢宻并爲二府大率秦汉以后三代所谓最亵近之臣最秉重权而三公六卿之官多拥虚位世变然也周时天下诸侯无史及衰而齐晋各有史故太史公谓史记独藏周室明堂无屋只以方明爲坛而巳离骚作而文词兴盖圣贤诗书皆实有之事虽比兴亦无不实自庄周寓言而屈原始托渔父者等爲虚词司马相如又託爲亡是公等爲赋自是以来多谩语传于世蔡仲克庸祇德周公以爲巳卿士巳字可见周公大圣人蔡叔有罪而辟之有子仲祗德则以爲巳卿士眞与天地同其大也巳字极好玩味东莱云左传有一巳字郑伯克叚于鄢人皆以爲杀叚不知七八年后公自云寡人有弟而使餬口于四方只出奔后不穷治之三代国子教于大司乐𥘉无大学之文亦无大学之所汉𥘉寓于曲䑓于大司徒之意至景帝世文翁爲蜀守首建学于成都市中剏愽士弟子贠遣等授业于京师孝武又诏郡县皆立斈然汉大斈终无文可见其实始于文翁建斈官武帝推广而今郡县建斈云梅福仲尼之庙终汉世不岀阙里又云絶人之祀而欲自长世无此理甚佳汉魏间以周公爲先圣孔子爲先师周孔同庙后黜周公而专祠孔子刘道原谓经无五帝三皇之文某谓亦无五伯三王之说一部左氏家臣不曾轻唿其主爲公只伯有一叚有一公字以唐交州贡荔枝长安只七驿约八百里乃自南平取涪州逹州以入子午谷乃知夔崃一带与交趾近马援平交趾亦自关中入涪入南平黔中一带以往赵中川希光尝问封赠何所始某荅云徃徃自追王处来希光良以爲然然当时姑如此荅了后访㝷三十余年此一事终未分晓乃知中川读书多亦不能自决此等事是难晓也鹤山因读泸州斈记说斈规以谤讪朝政爲第一件此规自蔡京剏爲之专以禁太斈诸公议政此规当毁后捡法册乃大观颁行条令因以宰相拜罢年表对之正是京罢在京充太一宫使次年宰相时事处州孔子庙碑退之虽以大儒然所举皆与经训相反勾龙与弃配社稷皆坛而不屋爲若夫子巍然南面而弟子从祀爲尊意以有屋爲重不知古者亡国之社则屋之屋非所以爲尊圣人且郊丘尽是坛墠专以祭天则坛岂不重于屋此等皆退之错处后世无有指其非者陈君举奉使䇿谓楚汉割鸿沟后羽势巳屈而汉有强形故辕公一说而归太公吕后其爲使本以国势强弱爲主末后却说太祖已有天下遣不识字一人使江南虽无口辩亦可屈服之便了更不结说本意永嘉人立论大抵不说令尽呉季元说孔子眼中见多少人每云未见刚者我未见力不足者我未见好仁如好色者吾未见好仁者天下此等人果难鹤山荅孔子却云固有之矣我未之见也则其词宛而切周汉唐三宣皆中兴于始而不克终弔临之事同姓于宗庙同宗于祖庙同族于祢庙礼运一篇专以月爲量一句则天运故日播五行于四时气和而后月生焉是故三五而盈三五而阙天度惟月盈亏乃可度量天度必竟始于月令䟽可考潜龙勿用下也见龙在田时舎也以爲经无下马一䪨凢下皆音虎如此时舎字亦音庶杨季穆王子正曾在潼川郡斋云不特干有时舎与下叶井卦亦有之鹤山荅云井泥不食下也旧井无禽时舎也诗易叶䪨自呉材老断然言之汉高帝以未央宫舎太上皇自居长乐宫故崩于长乐独髙帝一人自帝崩后吕后元居长乐而惠帝居未央以此遂爲母后宫名汉未央爲正衙自未央视长乐居东所以谓之东朝如上官后立宣帝一月后太后还长乐宫始置屯卫是也汉唯有北阙东阙自北阙出入而南阙西阙无之至今只说天北阙檀弓必子游之门人所记盖其语专美子游而于曾子有子辈则差贬之阳在内隂不得而入则喷薄而爲雨隂在内阳不得而入则发散而爲风撗渠此语最造理震离本属雷与火而噬嗑与丰改日与火爲电以离隂包震阳故取电之义凢震离八卦尽说刑狱取刚柔分而明也噬肤灭鼻肤古注云柔脆也仪礼肤鼎之义灭没也李肩吾云毛诗报之以琼玖叶李音几孔子以前九皆音几至孔子传易有纠音乃是不可乆也叶天德不可爲首也至杂卦说咸感也恒乆也涣离也节止也其乆字又叶止读疑杂卦是孔子以前书舜生于诸冯迁于负夏卒于鸣条孟子说得分晓南巡死苍梧二妃从而投江皆诞妄自太史公好竒失之坎离爲心肾之说岀于素问附㑹之论不可信易中坎却言心亨易中华字多叶莩与诗䪨同中庸说君子之道本诸身证诸庶民方说建诸天地质鬼神百世以俟圣人盖道不信于当世无縁可以信后世北方神耦故卦取习坎两字汉以前如五行传以土居中爲心盖水火并位居中汉以后以歧黄素问以坎离爲心肾某尝疑素问爲东汉后人所撰郑忽一叚忽所谓自求多福在我而巳与夫今以君命奔齐之急而受室以归是以师昏也此非尝从事学问者不能此语说诗者所谓终以无大国之助乃与祭仲所谓君多内宠子无大援此皆以利害成败言与忽所见天囦悬絶然则忽盖有过人之识济乱之才也惟于狂童狡童之刺终费解说或以爲诗人所指乃祭仲虽前辈曾有此说然大叚与程范诸儒相反觉似费力若云刺忽之不当爲狂狡所制亦自不妨诗人之意往往借祭仲以刺忽其君曰彼惟狡童之用而不与言是或一说惟是未入春秋二十年前祭仲城都之谏盖劝庄公图叔段在周幽王之二十八年至公子之争极于子仪之立在禧公末首尾五十年操抦国柄反易天明使人至于室家流离不相保聚然则郑人岂有舎祭仲而不怨而惟君之怨者乎诗者盖有拳拳于忽之意惟有㹥狡二字害义若只作祭仲说亦自不妨如硕䑕之诗旧因晋卦九四亦疑此诗只是指用事大臣未必尽讥其君也但古人之告其君情真而语切如祖伊之于纣卫武公之于厉王真谓殷之即䘮指乃功不无戮于尔邦谓嗟予小子未知臧否匪手携之言示之事匪面言提其耳盖秦汉以前君臣之间便如家人父子相告诏无许多忌讳若谓忽爲狡童本亦可若更要回互以养爱敬之心尤不失爲厚也山泽通气如天秉阳垂日星地秉隂窍于山川此其义也咸卦伊川龟山不甚分明惟吕与叔山体内虚泽气通爲是盖八卦如天地否地天泰山泽损泽山咸其实有定体其用则交咸其腓只训随如易艮卦及卉木萋萋不曰腓亦只随卉木而萋萋也小贞吉大贞凶周礼有大贞谓卜筮如迁国立君大则卜之不训正六经中无茶马下字䪨尽作荼母虎无来字䪨只从黎音于端平二年二月祗召过合江县相携登安乐山同观李邯郸所作延真观皇祐间杨南仲书丹腾字从舟朝字亦从舟与今俗书不同焉鸖山云李淑与杨南仲并博物者南仲时爲天平军节度掌书记欧公集古録载其与刘原父辩钟鼎字胡承公亦云有三馆太常古噐图鹤山因题屈大夫祠辩椒兰非指香草乃是大夫椒公子兰并误怀王客死于秦者故始述椒兰之美终以爲变艾萧其意可见骚中反复致意于椒兰有深意又云椒兰必不变萧文君子贤人必无变爲小人之理此指大夫椒公子兰但朱文公以爲不然题师厚卿挂冠诗后云敬天之怒无敢戯豫子也急求缓弃违心所安是戯豫也心之外岂别有天乎梦得一聮云民劳讫可小康盖莫严于先备胡灭诚爲大庆冝益谨于后图巳而宝赏诏下遂以此爲贺表落句又梦莫之爲而爲非所据而据忽自祕监权右史乆之真除乃作辝免云历考庭中之盛典莫如柱下之清班莫之爲而爲巳慙乆假非所据而据复冒真除明时何至于乏材上命不嫌于反汗汉制尽坏于武帝唐制尽坏于明皇肤寸之肤投壷有一字注侧指爲肤握拳便有四寸古者以声爲律身爲度在靖有农者买牛谓自顶至䏝有十九肤者良邦近古犹有古字存于丗书曰賛賛襄哉训助怀山襄陵训平襄我二人训合中遘之言不可襄也训除玁狁于襄训攘终日七襄训反礼周有襄尺训让左氏雨不克襄训成经传襄事字随文助义而通经中只说曾祖巳上皆言曾其孙亦称曾孙巳下皆曾无高祖玄孙之文无妄不耕获不菑畬古註最好谓不耕而获不葘而畬代终已成而不造也郑康成王辅嗣并有六经注解看汉书内外朝加官事以刘辅及百官表魏相传参看说东汉长乐宫以昭宣纪参看上𥘉即位三从官轮日上殿曹简父陈正父乔寿朋皆说天子之学与夫不同不谋而合爲此说张忠恕行父对札却云天子之学正与士大夫一同大学云自天子至于庶人一是皆以脩身爲本盖自致知格物诚意正心爲脩身之夲齐家治国平天下爲脩身之用天子至于庶人一也必竟有家学渊源云吾尝欲着礼记一部专破汉儒穿凿以误后人之病如献田宅者操右契古者郷井授田有定法安得有献田宅之理如经止说曾祖而下至曾孙亦无自高祖至玄孙之文记所谓显祖皇祖其说亦不一若有高祖以下之称则汉惠不应名其父爲高祖矣以此知记礼皆汉儒曲说三先生祠堂记云夏桀絶灭纲常汤有天下先云建中肇修人纪纣灭纲常武王有天下先建极叙彛伦今御史台有端公副端之称盖始于唐以御史大夫加强藩鎭之叛者至有极于司空者故后世唿军贠多谓之端又谓之司空云李肩吾云古圣贤无四声韵自郑康成不曾有反切惟王辅嗣周易内有反切两箇问厮字李肩吾说未见出处惟武帝踞厠见卫青音训谓床边爲厠字汲黯传何传皆有处注作行清行清字仪礼䘮服传有覇陵帝临厠古殿字不但天子之居汉卫青传有一殿字古上下通称至秦汉后殿始爲天子之居韵古下字尽音虎周易潜龙勿用下也见龙在田时舎也至井卦井泥不食下也旧井无禽时舎也并与九二井谷射鲋无与三韵同音方转鹤山共坐因见旧烛不明偶举郷之谚云油蜡经乆则号爲䐈乃云某记此字郑康成于弓人注下有此一字谓物腐败则䐈髪之胶黏亦曰髪䐈故字从肉从直古字有相反者乱爲治扰爲驯污爲㓗粪爲蠲等甚多六经中未尝有以甲子书年书月者止以书日如左氏专以歳星书有歳隂则爲歳次歳阳则爲太歳及晋末而陶渊明以甲子起年爲避宋篡夺非其正也古班与斑通令尹子文以虎有斑文故字子文曰鬪斑后因有斑氏青字郑注训青以緑竹青青不应緑又青也有省中蒋岘郎中者在监云硕人之诗本有素绚兮一句常棣偏其反而一句孔子删之此二诗便见孔子删诗之法廼荅云未问诗之精粗但举其槩以知其必无删此二语之事蒋与衆客愕然乃爲言硕人四章章七句焉有美兮之下却添一句是爲八句与他章不类之理若常棣则毛诗作常字论语作唐棣此字是两様花孔氏曰郭璞云今关西有棣子如樱桃可食此与常棣异木则常棣爲郁李花自与唐棣如棣棠者两诗或别一诗逸而后人合之而误以常爲唐也衆皆伏庄子下随务先许由等皆寓言古无此人太史公伯夷传信以爲其有此数人及孔子与盗跖问荅相类孔子时去柳下惠巳应盗跖与孔子同卋李仲衍国博同赴杨嗣勲侍郎㑹于成都钱文子作漕同坐仲衍或问杨以离骆若孔子时取与不取杨不荅李再三问鹤山如何乃荅云此诗柏舟之义问何以柏舟又荅云此诗伤宗国不容去之意钱大称叹以爲好乃言某平尝亦有此意但诗序不见有宗国事似何云然荅云诗中云虽有兄弟不可以据又曰静言思之不能奋飞此可推见谓宗国耳钱李皆服古无而后世撰字者多如钱字字书无古只谓泉疑自战国来始伪㯢钱字𥿄字从糹而以氐爲声皆后世撰字如此甚多四经无将字自三礼三传来方有军将将军之称郑康成未有音切止称唿如某字王辅嗣注易始言某字音某者二至唐胡音大传中国有音有反切皆胡语也杜预传在嘉定府学讲书说博爱之谓仁四语者游宪问韩此语说得如何荅云说得未尽又问旧说爱不足以尽仁是否荅云韩此四语极好游怪前说以爲未尽后以爲甚好何也荅云第一句说博爱谓仁似未尽次言行而冝之即是行而合冝则博爱中非爱无差等矣由是而之焉之谓道则由博爱之仁而之也足乎巳无待于外之谓德亦仁之足乎已而无待于外也此博爱之谓仁亦兼四言而备但定名虚位之语学者疑人而不贯而通之耳因说歧农问谓心爲火而以坎维心亨观之则易中惟坎有心字是心属土汉五行传专以心属土意素问之书东汉后方有此撰黄帝爲名耳其说与五行传皆不合又极而言之说土王四季十八日其说盖日自冬行北陆以往每季月则日回行黄道此可见四季十八日土旺不爲无理魏书说日春行东陆都错了盖日东行星正中恰在未申间亦可见心属土况心星起牵牛牛亦土属也近过庐山灵汤院见温泉沸如火煎四靣尽冷此理难言渔樵问对说水以体行火以用行水随而不能迎火迎而不能随故天地有温泉而无寒火此理极深可以意喻而不可言传因说八卦相类如天地否地天㤗山泽损泽山咸未济水火旣济皆言交然后有用惟雷风恒风雷益不知如何坐莫能对鹤山乃云撗渠云阳在内隂不能入故回旋而爲风隂在内阳不能入故喷薄而爲雷爲雨于此便可晓或又云风雷益君子以见善则迁有过则改何义荅云人能如风雷改过迁善之疾则爲君子矣因说祭有祈焉有报焉谓春夏祈年祈谷等秋冬烝皆报也因说呉叔永行明堂约束有引祭有祈焉用对礼不豊也不杀也且一札缴进说今之明堂不但报亦当有祈此于古义不合如左氏一部杜预特出一论谓古无祈多是报祈惟祈谷而巳今明堂在九月当止报而无祈汉以前皆知之如文帝敕受釐之命自今无归福朕躬尚此意也鹤山云经之分或指体或指用如入行如地势皆体也故上经之卦多指体如荐雷兼山随风等是用也故下经以去多指用也胡文定六昔祖宗宅都于汴其势固当自内而制外置京西路而襄在汉水之南则制湖北也置湖北路而岳鄂在荆水之南则以制湖南与江西也今建都江左未能恢复中原则当自南而制北置于江西者治南昌而分兵屯鄂置于湖南者治长沙而分兵屯岳置于湖北者治荆南而分兵屯襄则东南之势全恢复之基立矣此语极好因讲惠而不费说人多讲作费用之费似未尽如孟子说分人以财谓之惠教人以善谓之忠以天下与人易爲天下得人难尧舜岂无所用心哉亦不用于耕耳尧爲天下得舜舜爲天下得禹此即惠而不费力耳岂必分人以财然后谓之惠因说肤寸字在靖州有人买牛者谓顶阔四肤者良遂问何如爲肤云铺四指爲一肤及读投壷注筹室中五扶堂上七扶庭中九扶注铺四指曰扶一指案寸春秋传曰肤寸而合是扶肤同音曽子易箦一事某终疑其无此事擅弓内短曽子多而誉子游某疑此书必秦汉间人所撰否亦是子游门人相传之说恐曽子必不与季孙交且受其物使孔子知曽子与季孙交檀弓在礼记中亦似孔门之遗言者然终是可疑近因点捡论孟䟽本朝如孙奭诸公比贾公彦孔颕逹辈絶欠该洽仅于一日所看得夏后殷人两说却好夏后以禅让得天下故曰后殷以应天人故曰人又说李季章说屈原未尝投水死盖将从彭咸之所㞐等语有此意而实未然也虽新竒亦有此理今之华表即古之桓楹寘于墓与庙前始避时讳桓改作华楹后又避讳盈改作华表至今遂得名今官府前寘之亦无义想是以丁令威事尔然令威亦说冡累累可见墓前物也火无体託物而后见于用故离爲丽凢南方之物多附丽以见诸用如朱砂本世寒以桑柴煑则煖是火丽于桑木也他皆然字书从才者惟在惟存推木䁀从才其余多从手周孔国服之法郑康成直以王莾二分之息解之此自康成传注穿凿误引以祸天下致得荆公坚守以爲成周之法常时诸老虽攻荆公但无敢自郑康成处说破推原其罪自郑康成始以政事学术误天下后丗盖不可不监易数至邵康节皆以四起日月星辰元㑹运丗易诗书春秋皇帝王覇皆以四言盖天下皆有四数如东西南北北当虚而不用春夏秋冬冬亦歛而不用先朝三省分时尚书省有尚书令多不除尚书左右仆射爲宰相尚书左右丞爲执政贰拾肆司爲属官中书省则有中书令多不除以中书侍郎爲执政中书舎人爲属官门下省有侍中多不除门下侍郎爲执政给事中爲属官甞梦中与人言天下国都皆坐北靣南惟卫坐西靣东窹而思之盖诗竹竿有泉源在左淇水在右梦中不失对后检注䟽果然岂精神专乙而然耶今按读书记于毖诗下吕氏云泉水即令卫州其城之有泉也淇水出相州林虑县东流泉自西北来注之故曰亦流于淇而竹竿诗言泉源在左淇水在右者盖主山而言之相卫之山东靣故以北爲左南爲右余尝爱班固举论语斯民也三代之所以直道而行也以爲今之民亦与三代之民同何爲古之民心如此今之民心如彼与义䟽家说不同后见晦翁说𡵨豊之地文王用之以兴二南之化如彼其忠旦厚秦人用之未几而一変其俗见于诗者大柢尚气槩先勇力巳悍然有招八州而朝同列之气盖雍州土厚水深其民敦重质直以善导之则易以兴起以勐駈之则其强毅果敢之质亦足以强兵力农而成冨强之业以此见今民与三代之民皆同而上之导民不可不谨也古重宗法惟宗子许祭而支子皆不许各祭此见重大宗嫡子甚好但或分居或仕它处岂支子便废祭享乎后见晦翁荅潘立之云宗子之家立主而祭其支子则只用牌子其刑如木主而不判前后不爲䧟中及两窍不爲匵以从降杀之别此论最近人情可通行晦翁谓释解文字不可令注脚成文则注与经各爲一事惟看注而忘经汉儒毛孔之流畧释训语名物及文义理致尤难明而其易明处更不说此最得体后来见辅嗣注易不但爲玄虚语又间出己意一段易反晦而难明故丗谓郭象注庄子反似庄子注郭象张横渠谓地在气中此语最诣理又尝见黄帝书云地在太虚之中大气举之又曰天在地外水在天外表里皆水两仪运转乗气而浮载水而行又曰地乗气载水气无涯水亦无涯水亦气也二程因康节论及六合之外叹曰平生惟见周茂升论列到此恐是说此朱汉古者衣裳相连干坤相依君臣上下同体也至秦始取衣裳离之昔人谓礼失则求诸野今沪叙獠俗多衣统裠上下相连犹是古法及到靖州土俗祭祀皆重丧则戴片白而斋戒不茹荤腥三年此古三苗旧国也晦翁讲筵札子贴黄云中庸有言人一能之巳百之人十能之巳千之果能此道虽愚必明虽柔必强盖有善而无恶者性也人所同也昏明强弱之禀不齐者才也人所异也诚之者所以反其同而变其异也夫以不美之质求变而美非百倍其功不足以致之今以莾卤灭裂之学或作或辍以求变其不美之质及不能变则曰天质不羙非学所能变是果于自弃其爲不仁甚矣某因晦翁此言惜隂爱日义理愈探索而愈无穷歳月逾迈令人慨然以惧胡五峯荅曽吉甫论心性二字乃道义渊源当明辨不失毫釐然后有所持循未发只可言性巳发乃可言心故伊川云中者所以状性之体叚而不言状心之体叚心之体叚则难言无思也无爲也寂然不动感而遂通天下之故是也未发之时圣人与衆同一性巳发则无思无爲寂然不动感而遂通天下之故圣人之所独若杨尹二先生以未发爲寂然不动是圣人感物亦动与衆人何异至尹先生又以未发爲真心然则圣人立天下之大业成絶俗之至行举非真心邪故某尝谓喜怒哀乐未发沖漠无朕同此大本虽庸与圣无以异而无思无爲寂然不动乃是指易而言易则发矣故无思无爲寂然不动圣人所独喜怒哀乐未发句下还下得感而遂通一句否若下不得则知立意自不同伊川指性指心盖有深意鹤山云胡五峯此等语直是广大而尽精微某亦尝谓人生而静天之性也此语好継云感于物而动性之欲也此语差盖汉儒之论多然古人财成辅相賛天地之化育于藏氷改火二事最紧切氷政则七月诗左氏甚详改火则孔门余论周季此政尚存且如本朝氷与火二件仅备故事而巳若火政则当于季春大火出时人主领百官修火祀仍通国扫㓕旧火仍鑚榆栁中释火以次班布庶老火不炽盛而失性自然无大叚火灾薛符溪谓楚辞悲风云借光景徃来兮于黄棘之枉䇿盖秦主尝盟黄棘后再㑹武関楚王遂执死于秦黄棘之盟楚祸所始而朱晦翁注楚辞偶不举此以䇿杖于黄尘荆棘之类解之殆不可晓井田之变于宣王之料民再变于齐桓之内政极弊大坏于渠梁啇鞅之决裂阡陌周季人尝以厉宣幽平并称者其有以夫某尝谓易上经似指体下经似指用蒋成父云经之有上下本谓造化互相终始于干坤体用皆具不可分言如上经之坤终于复下经之干终于姤上坤尽干坤之尽尽于升干坤至升而后尽而遂继以困则上下经不可分体用明矣今考上经三十卦干坤坎离则居其首尾下经三十四卦之后旣不㞐首又不居尾是下经不主于震艮巽兊也下经不主于四子则四子不得配干坤坎离爲用是四子祖乎干坤而父母乎坎离鹤山谓成父相从于渠阳所得甚多诗者歌也古之乐章也撮其大要爲乱辞所以节儛乱如今三节儛矣曲终乃更变章乱节故谓之乱如関㫿之乱如辑那之乱桉国语谓正考父校啇之名颂十二篇于周太师以那爲首其乱曰自古在昔先民有作温恭朝夕执事有格先圣王之传恭犹不敢专称曰自古古曰在昔昔曰先民正考父乃孔子之上祖礼记载䁀铭莫非恭之实而师乙谓啇有五帝之遗声自正考父至孔子又亡其七篇仅余其五此郑师仲所以深叹也退必合诸友讲权从容启曰先友罗坚甫曽云班固去司马迁未乆也巳不知史记书注如项羽本记在髙帝前陈渉丗家在孔子后皆有深意盖迁以秦焚㓕典籍使羲黄至孔子之道几于坠地渉与羽先后倡爲亡秦之谋可谓大有功于斯道故叙陈渉丗家云桀纣失其道而汤武作周失其道而春秋作秦失其政而陈渉发迹诸侯作难风起云蒸卒亡秦族天下之端自渉发难作陈渉丗家而叙项羽本纪则云秦亡其道豪桀并扰项梁业之子羽接之杀庆救赵诸侯立之诛婴背怀天下非之作项羽本纪盖奋于鉏挺以云秦者起于陈渉项羽次之髙祖又次之故汉𥘉以字行者惟称陈渉项羽刘季张子房此外未有以字行者皆以灭秦而捄天下于涂炭故也古人称字最尊某尝因张行甫谓记又不当唿胡子仁仲张子敬夫朱子元晦而告之曰仪礼子孙于祖祢皆称字孔门弟子皆谓夫子爲仲尼孟子又子思弟子也亦称仲尼汉魏后只称仲尼虽今人亦称之而不以爲恠游夏门人皆字其师汉𥘉惟子房一人称字今丗有字其诸父字其诸父字其诸祖者近丗犹有后学唿退之儿童诵君实等语今观坚甫所发明则班固名陈胜而降爲列传第一名项籍而降爲列传第二是以成败论而失史迁功过不相揜之笔多矣迂叟有言今人所谓文古之所谓辤也古之所谓文如柔来刚分刚上而文柔盖刚柔交错而成文则天文也文明以正人文也观天文以察时变观乎人文以化成天下岂辤章之谓哉如尧之文思文王之所以爲文此圣人之文也下此则敏而好学不耻下问爲孔文子之文曾荅周子云某向来多作易与三礼工夫意欲似读诗记之类爲一书比来山间温㝷旧读益觉今是昨非安知数年后有不非今也以此多惧未暇轻有着𫐠又见得向来多看先儒解说不如一一从圣经看来盖不到地头亲自渉历一番终是见得不真来书乃谓只须祖𫐠朱文公朱文公诸书读之乆矣正縁不欲于卖花檐上看桃李须树头枝底方见活精神也曽与真西山云某循环读经亦以自明此心未敢便有着述来谕拈出礼注中太一鬼神等说乃下与鄙见合中庸䟽中巳有气禀之说亦与先儒相表里惟所疑其误以水属信盖古来元有二说师传各异如干凿度与纬中皆谓水爲信土爲知故王制礼运等处注䟽皆有水主信之说而五行传许叔重说文之类又有肺火心土等说然亦皆有理盖水土有包火土同位各有所据以天文察之以一身验之亦有合处惟以坎爲肾离爲火则圣贤书中未有明文特见之歧黄之说耳左传所载固未能全粹而格言精义頼此得存者居一六七如刘子受中一节晓然爲圣贤相传之要某尝爲学者言讲学须一字一义不放过则靣前何限合理㑹处且如先王礼乐刑政始变于厉宣幽平浸微于春秋浸微于战国大坏于秦不能复于汉而尽亡于五胡之乱今仅从残编中搜讨于孔孟王郑伏杜诸儒训注中参求古今之物称谓各异风气亦殊汉去古未逺诸儒已是臆度悬料其大者如郊丘明堂庙祧尸主田制邦域徃徃一人之见一时之意遂定爲不可易之制其不可忽者音训声韵偏旁点画徃徃诸儒所未及今骤然理㑹人亦惊怪不知要作穷理格物工夫无三代以前规模在胷中只左汉晋诸儒脚迹下盘旋终不济事程卲张诸公皆由此而充者某自迁渠阳山深日永自易与诗三礼语孟重下顿工名物度数音训偏旁字字看过益知义理无穷而歳月易得使非假以暇日将虚此生矣令未敢便有着𫐠且温旧读以发新知又与许介之书云诸经义䟽重与䟽剔一遍帝王典训则粗见端绪仪礼一书幸而存者以之参考诸经尤爲有功今咀嚅味已乆便觉秦汉以后体格夐别况魏晋隋唐文人所作又是一格此甚难言某向来曽与李微之说六经语孟发多少义理不曽有体用二字逮后丗方有此字先儒不以人废言取之以明理而二百年来才说性理便欠此二字不得亦要别㝷一字换却终不得似此精宻在江阳书院夜坐与诸友云某𥘉起家赴镇时过叙南诣学教授合阳赵运臣者升讲堂说周礼以时相方拜少师遂陈说冡宰兼三公甚详某爲说周礼一书止说三老二卿公一人无冡宰兼三公事郑康成注师氏保氏召公爲保周公爲师相成王爲左右以爲圣贤兼此官则乃指师氏保氏未见其真是三公否及公羊谓周召分主陜西东而一相处乎内皆是定说前辈虽云三公官不必备六卿中有道德者可以上兼三公无事则一相处内而论道有事则出将六军而征伐审如此则六卿之兼三公者爲司马其他五官并听命乎无所经见某终疑之叙守冯邦佐及衆郡寮莫能对诸友以爲此事如何与权因曰窃尝讨究此事亦有经见亦有传注在康成前者言之鹤山喜曰愿闻之与权曰常武之诗曰赫赫明明王命卿士南仲太祖太师皇父整我六师以修我戎又曰王谓尹氏命程伯休父左右陈行戒我师旅按孔氏曰上命元帅此命司马王谓其丙史大夫尹氏汝当爲䇿书命此程国之伯字休父爲大司马王氏曰所命之卿士言其丗则南仲爲太祖言其官则太师言其字则皇父也苏氏曰皇父以卿士兼太师朱氏曰上章旣命皇父而下章又命程伯休父盖王亲命太师以三公出将而谓内史命程伯休父以六卿副之耳此六经上兼三公之经证若顾命乃召太保奭芮伯伯毕公衞侯毛公孔安国注云太保毕毛称公则三公矣此先后六卿次第冡宰第一召公领之司徒第二芮伯爲之宗伯第三彤伯爲之司马第四毕公领之司冦第五卫侯爲之司空第六毛公领之据先友罗坚甫传之曾曰禅代之际宰相緫百官非召公不可司马掌兵非毕公不可司空掌邦国版图非毛公不可聀之重者皆以三公下兼之召公相成康于危疑时有深意鹤山再三称善后又见黄飬正云司马虽爲掌兵之官至于军旅大事五官之长咸有事焉冡宰征师于侯大司徒以旗致万民而治其政令大宗伯以军礼同邦国大司冦涖戮于社此冡宰摄大师出将之法与常武相合惜鹤山不及识黄名頥其字飬正云朱晦翁易大槩本诸邵子启蒙明𫐠先天啚而賛之辞谓邵明羲易程演周经此意可见某曾亲闻辅汉卿广其说谓湏是识得辞变象占四字如𥘉九潜龙勿用此辞也有九则有六此变也潜龙即义勿用即占人谓本义专主占筮者此未识先生之意耳某以此看本义诚是精宻卲子无易解不过观物经丗先天图诸书系壤诗中亦多有发明先天处参以汉上易则程卲之说尤明苐汉上太烦人多倦看却是不可废耳先天一圗亭亭当当愈玩愈有意味决是古来曾有此说特不知何爲汉唐千余年间更无一人说着及本朝康节发此义而吾郷观物先生张行成文饶颇得易数之详有通变经丗𫐠衍翼玄通灵等凡七书而大意谓理者太虚之实义数者太虚之定分未形之𥘉因理而有数因数而有象旣形之后因象以推数因数以推理今不可论理而遗数想朱文公不得见之可惜古者庙有碑以丽牲墓有碑以下棺故仪礼自士以上庙皆有碑在庭所曲揖亦以爲庭中进趍之节汉以后因庙有碑而识歳月墓碑始亦不过书歳月爵里子孙乃墓称颂功德若不假牲石爲辞则后丗立石刻以识兴造本末渐失碑之本意云师氏守王之中门次舎在王宫盖諌救官之长参之收誓顾命十月之交诸文最爲亲近而国之子弟守卫王宫皆有次舎在王宫故周礼云以八柄诏王以三德教国子居虎门之左司王朝掌国中失之事以教国子弟子盖与国子同处王宫因使教之朱文公所谓王宫国都以及闾巷莫不有学正指此不然除却师氏外别不见王宫有学郑司农于师氏下注云周公爲师召公爲保圣贤兼此官之窃意后郑不见古文乃以约度解经耳周礼一书不见三公之官与书全不合郑康成在师氏注云以爲周召曽爲此官考之顾命师氏虎臣则师氏乃大夫之官而牧誓亦先于师氏注大夫官以兵守王门者意郑康成不见古文尚书故臆度师氏爲三公耳某曾荅夔漕赵师恕云读书虽不可无注然亦有不可尽从者只如郑注王礼巳各随之爲义不能尽同而礼与诗异诗与书异书与易异有一事而自爲两说三说者极多其改字处十有八九不可从最害义者以纬证经以莾前谦周公之法李恱㪰曽见告古文碑则有诗记则无某荅云恐不尽然只韩公黄陵庙碑无诗而汴州水门记则有诗盖碑之始庙以丽牲墓以下棺后人因识岂用于后则刻文爲记又其后也乃有碑记表碑之类字书始一终亥其形也始东终北其声也许叔重元无反切后人渐加附益至徐䁀臣始以孙愐唐韵音切爲定自音切行人以爲便于检问而不知字之本乎偏傍故李巽嵓𥘉作五音言以许叔重部叙爲之后在遂宁出示虞仲房仲房乃改用徐楚全韵季巽嵓谓偏旁一切都置则字之有形无声者岂不愈难捡阅虽从仲房而巽嵓实不以韵谱爲然故后徐要自别行其五音谱乃贾端修所定蜀前辈如巽巖字斈甚深郑注周礼有小祭祀因言古者明王祭祀亲行礼不曾差人出东汉有不亲行羣臣争之日至而郊启蛰而交皆亲行后丗改作明堂便不出今四孟之祭太庙亦未必出一两次人主多是燕安深宫只如讲读是早间到晚一个讲官独对本意要人主不敢自暇自逸后丗直是以位爲乐贾谊书言天子曰相诸侯亦曰相天子曰后诸侯亦曰后天子曰大夫诸侯亦曰大夫古者天下与人分做人主只一个王畿千里余外分国使诸侯共守何甞自尊自安诗有酒醑我无酒沽我醑缩酒古者沽酒字何意周礼只有几酒沽字虽不系紧要可以推得丗变汉髙祖从王媪贳酒到武帝方搉酤文帝时犹禁民靡糓又疑沽字只是个不好的字沽滥也沽亦音蛊注谓功沽之巧贾释功沽善恶沽亦是悪也治毛诗音古郷党酒市脯不食亦此意康成直谓榷酤之沽失经汉时赐酺三日许民间饮三日犹有古意按燕礼君尊一人爲宾使宰夫爲主与之对行礼其实君设酒肴君臣皆有君爲之主羣臣緫爲宾也饮有酬賔送酒之币食有侑賔劝饱之币公食大夫賔三饭之后公报大夫束帛以侑聘礼云致飨以酬币明亲飨有酬币矣古者天子有迎送诸侯之礼如今之飨太賔则王乗金辂迓有大飨于庙之礼有戒有速谓之友邦冡君乃与诸侯共守天下天子统天下而君之诸侯统一国而君之皆有君道上下相维相亲相敬有故使人致享致币自秦罢侯置守尊君卑臣无复古意秦之亡冝矣王介甫错看膳夫一义以爲王者受天下之奉后王黼等专置应奉司以爲当受四海九州之奉不知他经元无此义独周礼膳夫一聀有备享之事介甫差处只爲大荒大扎不举今无此可以备享解经如此最关利害政宣之误至于亡国皆膳夫一句误之古人只说共俭菲饮食底事此一职几乎开后丗人主之心释经者不可不严哉执天子之器则上衡国君之器则平衡郑氏衡谓与心平孔氏曰凡言衡有二此衡谓与心平也予谓衡二在面前眉爲衡在身心爲衡君出就车则仆并辔授绥左右攘辟郑氏谓攘却也或者攘古让字后来陈晦试宏词用攘字而𬒳点郑康成以音释字后丗不敢违前有车骑则载飞鸿古人不骑马今言骑恐是周末时按春秋时左师展以昭公乗马而归此骑之渐此言骑知礼记出周末汉丗胡邦衡亦有此论向是真希元在部中尝云某在潭州见王南强易彦章言古者马不单骑牛不用耕至赵过用牛耕乃诘之云古称乗马者四马以牵车不闻单骑马此或有之未知骑马自何始惟孔门弟子冉伯牛司马牛子耕却是牛耕不始于赵过希元良服且谓惜不早闻以诘王与易也刑不上大夫贾谊所告文帝者极详如蓝田吕氏所谓古之制礼皆自士始庶人则略而已大夫有罪非不刑也公议所不赦则刑于隐者周掌囚所谓凡有爵者与王之同族奉而适甸师氏以待刑杀是也讲义又曰大夫之贵当厉其节不当待之以刑也然庶人岂不可行礼哉不以礼责之耳大夫岂不可加以刑哉不宜待刑而后治耳五十不致毁六十不毁七十唯衰麻在身饮酒食肉处于内圣人制礼从中道然亲丧固所自尽如六十而欲尽其礼亦莫之禁也郑康成谓大夫士礼各不同此决无三年之丧自天子逹岂有贵贱隆杀耶御食于君郑氏谓劝侑曰御吕氏谓侍食也如内则父没母在冢子御食是也予谓御字字义谓行止有卩午取音如诏王驭羣臣之驭与此驭同祭食祭所先进长乐刘氏曰古者于爨则祭先炊于乐则祭乐祖将射则祭侯用火则祭司爟用亀则祭先卜飬老则祭先老于马则祭马祖马社于田则祭先啬司啬某谓蚕则祭先蚕于学则祭先圣先师每事有所先酹酒于地方谓之祭今人谓之奠则失之奠乃寘于其所非酹之也然祭与飨亦别天神方谓之飨止取其气逹于上地方言祭祭乃缩酒于地尔古人祭先肺以肺主气最爲祭之重食牲体以肩爲贵最后方食之其他以爲贱骨凡进食之礼左殽右胾食居人之左羮居人之右古人一饮食皆取隂阳之义方氏云食以六谷爲主谷地产所以作阳德故居左羮以六牲爲主天产也所以作隂德故居右大畧有此意古礼体是今之浑豕也如笾豆大旁是羊边猪边之类也若折爼则折骨而寘于爼今人乃以折钱若干贯爲折盛礼之爼胥失之矣古者飨食燕分三等飨如体荐之类浑牲谓训恭俭也食礼次之燕又次之孔氏谓熟肉帯骨而脔曰殽纯肉切之曰胾骨是阳故在左肉是隂故在右饭燥爲阳故居左羮湿是隂故居右义亦通古人无改名惟有弒君者三人楚公子围弑君而改名熊䖍吴公子光弑君而改名阖庐楚公子弃疾弑君而改名熊居子生三月妻以子见而父名之字者冠时命于賔蓝田吕氏曰殷人以前质不讳名至周人以讳事神名终将讳之郑孔以来皆爲此说然尝考之孔子殷之子孙而周人如文武祀庙之诗不避昌字长发诗不避发字大诰弗弃基亦不避后稷讳如孔子之父叔梁纥而春秋书臧孙纥如襄王郑出居子郑地名不曽讳可见孔门之法不避啇周以来讳于五经有明证娶妻不娶周姓故买妾不知其姓则卜之按仪礼昏礼夫家无告庙之礼故楚公子围告于庄共之庙而来以爲非礼惟女氏受婿亲迎则在庙此与记斋戒以告鬼神爲不同春秋时诸侯取一国之女则诸国以娣姪媵未闻有买妾如后丗者此不惟古礼不能尽行于后丗而仪礼礼记未免或疑之爲秦汉后书也周礼有媒氏一职故礼记谓男子非有行媒不相知名而仪礼无之郑康成以不逹爲媒氏通逹其意此亦未知其是否至于同姓爲昏其说爲多据长乐刘氏曰夏啇以前容取同姓周公佐武王定天下取神农黄帝尧舜禹汤之子孙列圡封之以爲公侯而使姬姓与之爲婚欲先代圣王子孙共享天下之禄也乃立不取同姓礼焉故曰百丗而昏不通者周道然也姑姊妹女子子巳嫁而反兄弟不与同席而坐弗与同器而食父子不同席孔氏云女子子者谓已嫁女子男则单称子女则重言子者郑注丧服云是别于男子故云女子子熊氏云郑谓男子在堂女子在房若大宗収族宗子燕食族人于堂宗子之妇燕食族妇于房也兄弟弗与同席同器未嫁亦然及考左氏䟽姑姊妺谓姑姊姑妺与礼记䟽不同古者男子之别最严如敬姜乃季康子闭门而语是敬姜在门内康子在门外也尊者犹然安得同席同坐乎侍坐于长者履不上于堂解屦不敢当阶就屦跪而与之孔氏曰此一节明解屦着屦之法长乐陈氏曰凡祭于室中堂上无跣故牲牲少牢食自主人以至凡执事之人自迎尸以至祭末旅酬无筹爵与夫尸谡馂食之节皆不脱屦以其侍神不敢燕惰也惟登坐于燕饮并以脱屦爲礼而侍坐于长者亦无不脱屦以尽致亲不敢不跣也观孔陈所言古人燕饮以脱屦爲礼惟祭与尸则否左氏禇师声子韈而登席其君㦸手而怒之竟以此杀之则脱屦而留韈又以爲轻巳此又不可晓者先生书䇿琴瑟在前长者不及无儳言先生与长者似有别先生有道德可尊之称长者止年长之长古者称先王称有拈起之意孟子道性善言必称尧舜是对文席南郷北郷以西方爲上东郷西郷以南方爲上古礼与今不同此二项惟郑注可通郑云因于隂阳布席无常上谓席端也坐在阳则上左坐在隂则上右孔氏云凡坐随于隂阳若坐在阳则贵左坐在隂则贵右南坐是阳其左在西北坐是隂其右亦在西也俱以西方爲上若南北设席皆以南方爲上者坐在东方西鄊是左阳以南方爲上坐在西方东郷是右隂亦以南方爲上此据平常布席如此若礼席则不然布筵设席席是今褥之类而筵则从竹似皆以篾爲之先布筵后却设席于上但顾命亦云篾席亦有竹爲席者或问明堂几筵是此筵否曰明堂之筵乃谓文尺若云明堂之上可铺几筵之文尺耳古之布席先筵后席若得齿尊者又有几庶使慿之也今人谓几筵爲丧位者非人死方在柩在殡上从下室奠飨岂㑹设几筵几筵乃养老乞言行礼之所陈此皆后丗之悖礼也父母存衣冠不纯素素字从垂纵云古者旣祥之服缟冠素纯素非丧服用绢不用布如人主因灾异素服临朝不纯以丧服止是以绢素衣服耳因服素服故不可飨盛馔从而饭蔬菜遂併有素食之名因素服而有素食名也仪礼有素食字谓丧除而还平素之食馔又别是一义父母存不许友以死如战国㳺侠爲人执仇固不可若南霁云见廵逺曰南八男儿等死尔不可爲不义屈曰将以有爲也公有言敢不死则亦有当许死者矣此爲死君事也此可以死可以无死圣贤自有定说孝子不服闇蓝田吕氏曰服闇者爲穿窬之行欺人所不见此语极有病如此则是亲在不可爲穿窬之行亲没则可爲耳爲人子者居不主奥朱文公曰古人室在东南隅开门东北隅爲突西北隅爲屋漏西南隅爲奥人才进便先见东北隅却到西北隅然则始到西南隅此是至深宻之地所游必有方所习必有业业云者字于乐器钟架爲业人各当有所学之业尝疑礼运人不独亲其亲不独子其子爲其兼爱之意虽朱文公亦云然及见横渠说惟不独亲其亲子其子故知能亲亲而子子与孟子老吾老以及人之老㓜吾㓜以及人之㓜同意此说不费辤而义足凡爲人子之礼冬温而夏清昏定而晨省在丑夷不争此三句全在丑夷不争方是孝子之实独戴氏云温凊在时定省有节则礼制然也在丑夷不争者谓处于羣居中不敢有争以伤父母之心诗云妻子好合如鼓瑟琴兄弟旣翕和乐且湛冝尔室家乐尔妻孥子曰父母其顺矣乎妻子好合兄弟和乐父母处于其间怡然而顺然则在丑夷而争者父母之心固有所不乐也古者公卿以上无致仕之文所以优老尊贤如毕公如卫圣武公亦九十五未致仕太上贵德其次务施报马氏曰服文三年者其服必期服之期者报亦如之夫䘮服布等不可増减甞记吴畏斋一日有弟之所生母讣曽相与质疑云妾母爲长子齐衰三年某若先死弟之母爲某服三年今乃先死爲父妾之有子者大功五月则报似轻否荅云此圣人制礼不可加减其防微杜渐有深意如燕燕之诗生戴公等竟以归妾称其谊可见人而无礼不亦禽兽之心乎圣人不曾有此等语吕东莱于臯陶朕言惠下说孟子说自反一章及自反而仁自反而有礼也而横逆由是则此亦妄人而巳矣异于禽兽者几希于禽兽又何难焉旣云自反乃有此三语孟子之咅有锋稜孔子口中无之谓坐如尸古谓适子不爲尸父在不爲尸周七庙皆有尸未知于孙行孰爲尸后丗难行至孟子时尚以爲言郑康成谓社稷之祭皆有尸夏之郊以董伯爲尸则天亦有尸不知董伯爲谁典礼譌关汉以来传注信口立说多不可攷尸之爲字取死者之义元同在床曰尸之字故后人谓善人载尸位皆同礼失则求诸野向见靖州祭鬼皆以活人爲尸徃徃相传元是古礼块桴土鼓皆有存者尸则服死者之上服如周七庙皆有尸则则后稷以来恐上服不存谓敖不可长欲不可从志不可满乐不可极此四句决非孔氏语乃汉儒驳杂之言乱之某甞因爲张行甫作拙斋记谓凢字皆有二义如欲如情如志如乐皆有一故五峯谓天理人欲同体异用同行异情此语最完备独此所谓敖不可有而岂止不可长哉惟王肃本敖游也以敖游不可长作平声此义胜郑毋不敬毋字有戒敕意字从女内有一画有禁止意唐陆元助云郑注易曰审言语者君子之枢机今易谓言行君子之枢机郑本作语字其义长又曰安定二字诸家说得未尽大学谓定而后能虑虑而后能安当细讲若辞则圣贤以爲重如易所谓吉人凶人之辞与辞支辞屈而孟子谓知言爲飬气之本则诐辞淫辞邪辞遁辞皆非今丗辞华之比曲礼第一陆氏曰本或作曲礼上者后人加也不知何人必大儒如郑康成辈耳膳夫掌王之食饮膳羞以飬王及后丗子读六经只当用古礼看古无饮酒礼只有郷饮酒献酬之外饮无筭其他饮止有酳古者执酱而馈执爵而酳酳注谓漱也又颜师古云盪口也次序大率汉任子不立法洪羊爲御史大夫爲子求官贡禹爲御史子亦无官又不封国者父死子爲庶人位列侯者有嗣侯支庶则否武帝用主父偃说分封诸侯王子弟之后庶于方有官汉宫殿之制宫是緫名宫中各有殿汉𥘉有未央长乐两宫武帝以来有长阳五祚甘泉如未央宫自有三十六殿又古元无箇殿宇却借殿后的殿宇如今人称㕔元无㕔宇上从广殊无义理周礼制度数目多是郑康成约之如周七庙便说殷六庙夏五庙虞四庙不知尚书中元说七世之庙可以观德已是殷七庙制康成不见古文尚书天子七庙是七箇庙不是衮作一庙庙前堂后室各有制昭穆各是一庙在堂则太祖东向南昭北穆在室则太祖南向西昭东穆祧是庙外兆域郑康成误以爲祧主遂至今相承甚非古意周礼以官刑诏冡宰而诛之诛对赏爲责孔安国注䟽放窜极皆诛圣人无杀之义诛止是责至秦以后乃以诛爲杀如戮字孔安国注甘誓孥戮汝亦止云戮辱及汝子至魏绛戮杨干之仆谓至于用钺则春秋以来亦以戮转爲杀按四罪流爲重殛最轻书䟽云周礼以法掌㑹同祭祀朝觐賔客之戒具法字是有准则的道理本是好书字舜爲法于天下后丗何尝不好后丗却用鞅斯之法看向在试院见诸公称古者之治天下者纯任法以爲好不知道法两字元不可离有不可易之道方是法法不出于道成甚法道何如行有法以行之三百六十官邦国都鄙祭祀賔客截然有条未甞无道在其中若是无法则纪纲制度都无故有法即有道道寓于法也古今治天下皆无唐虞三代之泫周官许多法所以教忠教孝仁义礼乐便行乎其间后丗谓出于礼则入法浑错看法字作刑法之法法字无一不是法周礼六官皆有事做箇丗界合有箇六官不是建一官了方建一官王介甫穿凿如冬官以爲刑之不能胜然后有事却未稳冬官所谓事窃疑是营囯授田等事惜书不存周官与司马行司马司禄等官多缺文大率是班爵定赋制军分田紧要处分信孟子所谓诸侯悪其害巳而去其籍诚有此理如冬官非是偶然亡必有去之者到秦又焚之秦令非传士所藏天下不容有藏者到项羽焚咸阳锥传士所藏亦亡矣萧何所収止圗籍不及书后来惠帝除挟书之令看得来书之七非尽是秦焚汉𥘉兴时羽焚咸阳尢尽亡或以爲吕伯恭亦曽有此说但未见舜南廵时巳一百歳二妃度亦百歳上下又后人谓舜死二妃至湘涙班竹帝出廵妃嫔何得从行必无此舜卒于鸣条当以孟子爲正周礼三歳则大计羣吏之治而诛赏之䟽引尚书三载考绩三考黜陟幽明李微之以郑说不是尚书三载三考乃九年今三歳乃三年便诛赏看来九载以待岳牧三年乃以待羣吏各不同祀五帝于明堂某尝疑明堂无屋若有屋与后丗爲宫室以馆天神何檡焉汉律暦志祀五帝于方明方明意是神主之类画五方之色于其间诸侯歃牲于其下若是有屋如何祀天书厥子乃弗肯堂矧肯未构谓之堂元非屋王制与周礼不同周礼与左氏不同制度处直要参考正月本无音止当称正月避秦讳耳注谓周十一月又谓始和爲改造义未尽六经无三正之说正月即当建寅之月始和只是天气言之周十一月谓之正歳嵗首谓元也十有二月朔啇以丑爲歳首秦汉以来十月爲歳首不可便称十一月爲春也春秋两书无氷亦知正月不见氷也歳首不同时元不改注未可尽信康成以汉制解经以赋爲口率出泉三代安有口赋王介甫用之以误熈寕皆郑注启之传注之误最计利害又如国服爲息息字则凡物之生歇处便生王介甫引用王莾时事以证周礼爲二氂取息之制古人元不取民以钱土地所产元无钱误国甚矣介甫错处尽是郑康成错注处王莾时歳什一之法法康成引以注息字介甫浑错看可见欧苏以前未尝有人骂古注想承其误以至此周礼一书毕竟曾行与否成王在豊止曾徃洛行祭礼一次如书称烝祭歳事是也即不曽居洛行此书王在豊周公自在洛行之此不可信也又王畿之外甸稍县都各五百里王畿之地长一千里凑合豊与洛之地方得一千里甸稍县都如何安排此又不可信也先儒只去僻处说不曽从大处看惟胡五峯断然以爲刘歆周礼盖汉成帝时向子歆校理祕书始将此书列序于録畧亡冬官一篇以考工记足之是起于成帝刘歆而成于郑玄附离者太半周礼一部可疑处甚多然制度纪纲缜宻处亦多看周礼湏是只用三代法度看义理方精郑注多引后丗之法释经尤不是周礼凌人掌氷正十有二月令斩氷今人犹从平声唿何必更作去声如秦人尚衣尚药尚食尚乗从去声今尚书湏要从平声何义正歳十有二年月一句难通把家注正字附上句以爲掌氷正左氏大星中而寒暑退十二月旦火中寒退六月昏火中暑退分两时三正之说自郑康成始窃以爲无啇周实止以十一月十二月爲岁首而时则行夏时也昭公四年申豊云古者日在北陆而藏氷西陆朝觌而出之祭寒而藏之献羔而启之公始用之火出而毕赋自命夫命妇至于老疾无不受氷其藏之也周其用之也徧则冬无愆阳夏无伏隂春无凄风秋无苦雨雷出不震无菑霜雹疠疾不降民不夭扎此三代明君良臣财成天地之道辅相天地之冝其賛化育之功藏氷一事非细事也龙见而雩火昏正而烖左氏纪时专以星象虽丗有更革而天地可考因以推暦此法极好如歳星纪皆是此义古者命士以上皆有氷伐氷之家不畜牛羊颁氷自有等级有官之家皆谓之伐氷之家左氏藏氷反覆五叚文字又火出毕赋赋班也所以训赋爲班义本此注引大簇作二月言大簇用事只此用律不用吕一律用而又注引危一度说十二月则是氷坚之时三之日纳之凌隂方是藏天地间星皆预半月见气亦然如二月半火星见昴南春分便见注言夏之三月用季春出火泥文也此时火已尽出古人位天地育万物把做巳聀事谓如一年裁作三百六十五度了又除箇闰分箇二十四气七十二候成位乎两间官天地府万物要各得其所天地是我去做五行五气都在我一念间节宣之丗人自人天自天人失其人之聀人主失其人主之聀说脩德只在于释囚负寛卹上做去不当刑之人却存之以是感格雨阳偏颇莫盛又甚至从事祈祷而已司马子巳叔原说重卦或以爲伏羲以系辤或以爲文王或以爲夏禹司马子长以爲文王但舜说谋及卜筮若未重卦则筮十有八卦变方成卦卦未重则筮用不行宋孔父乃孔子六丗祖正考父又孔父之祖国语谓宣王时人东字日在木中是扶桑也日在木上曰果在木下曰杳木中曰东云每夜挟册子啇量十字襄公二十八年春无氷李肩吾谓班氷也是年冬温无水可藏故春无氷可颁乃行夏时也晦翁所谓一部周礼盛水不漏者以其官相聮属更无罅漏踈阔处若㒹木之有由糵由是物始生状如端字亦从叚犹物𥘉生其萌芽端直凢求端与四端之类皆㡬微之义字通一意谥周道如尭舜禹汤意其皆名而非谥惟尭曰内有予小子履以爲汤名恐此一节亦断续文理不费穿可疑宰我子贡论夫子谓㤗山之于丘垤河海之于潢潦麒麟之于走兽鳯凰之于飞鸟等说孟子断之以三子足以知圣人污若颜子真知孔子者云仰之弥髙鑚之弥坚瞻之在前忽然在后夫子循循然善诱人博我以文约我以礼欲罢不能其竭吾才如有所立卓尔虽欲从之末由也巳此真知孔子者自成都佥判徃眉州主文䇿问加官入阁之仪内用唐明宗一日九开延英事有老士友十来箇问主司所用事不知何所夲恐是有九开延英诸公皆失色某对云诸公本之何书云本之伍代史说三六九日开延英某云主司只据欧阳公以一日九开延英爲疑以问刘原父今问亦是欧阳公五代史亦是欧公并有所据衆士人遂揖而退时鹤山年二十四因说三礼谓某亦欲下工整顿三礼但如曲礼毋不敬俨若思安定辤安民哉外如敖不可长欲不可从便着整理此决非圣贤语谓张大监行甫曽因曾鸿甫说兵端旣开呉曦第一可疑却云呉璘𬒳召时与十余姬阙两宫燕劳甚厚其姬侍入宫本意欲覊縻于中都璘讽谕金州一佥判以边警申上遂急璘归巳而虞雍公宣谕白发其事乃诛佥判云隂不与阳对地不与天对赵中川希光问赠官所始当时仅以追王等事以爲其所自对后读春秋追命疑爲赠官始而传注谓追䇿上告墓读汉书杂着因说髙祖爲亭长爲县送徒骊山徒多道亡使秦不废井田则比闾族玄相觉察岂容徒之亡夜话因说圣经不轻下一字如与治同道罔不兴与乱同道罔不亡之类甚多曾见弥逺论诸贤士弥逺云恐相激成朋党鹤山荅云朋党有君子党有小人党弥逺云固然鹤山云不知谁忍作小人一党弥逺沈吟良有悞意因论康诰谓有云朕心朕德惟乃知可见康叔视管蔡爲有间盖深知周公之心德故以殷民付之广中运司申有破赋用德能博施者时以爲落韵𬒳诉申上送国子监看详大小司成以下并以爲博旋济衆却无平音此施落韵分明某爲言此可周旋无疑衆以爲讳再三诘所以然某与之博施济衆却前后无德字推有仁与圣字今此云德能博施此在汉书谓之所施者博而所加者广迺正在韵是谓诉者妄也衆大以爲然九纬书皆三字名如干凿度凿度参同契等皆然可细考然郑康成皆有注是经书纬书尽读也张衡传载郑康成注太乙九宫法专论坎离与参同契先天图河图与今丗八白九紫并同其不可以改之一日因叹云中华自靖康以来爲女真乱其种姓几百余年而不复意谓上天悔祸中原有豪杰崛起尚可以仅存今又以鞑靻荐兴种姓又变女真爲鞑矣此皆东北之裔夷耆杀残忍如禽兽中土未有复礼义之期且如五胡乱华以来经六代至隋唐如阿史那爲史如宇文拓跋爲宇文之类变化养以致本朝始渐改革爲善类夫岂一朝一夕之积以目前论之蜀之三边与荆襄两淮之边民沦于鞑以易种姓者何限此极可哀悼也天下何时而复古耶以萧望之传难张敞议举金布令甲考之边军调度令天下供其费盖法据荀说纪田租行百一之税如水衡有某钱内史有某钱韩延寿东郡放散钱千余万乐安隠田四百顷之类余财尽藏于民间虽武帝穷兵四夷征搉盐鉄筭舟车无所不至有司欲加赋帝不从末年轮台悔悞下诏而根本不揺皆民力不竭止括工啇之赀耳诗云琐兮尾兮信矣其衰矣甞见宇文挺臣自言某向甞亲登张南轩之门靣传遗言凡作文字须从源头说来近因中书舎人权直学士院行某官兼删定律令官词先说先王以教化爲务而仅以法律辅政之所流敝又行项平父起复词一对云反经合道是非天理之公移孝爲忠盖亦人臣之义戓者短某不长于行词可笑也前軰云太史公有二罪云诬宰我以从叛传子贡以货殖亦谓太史公误庄子古人姓名皆寓言许由者许其自由务要者晦光等可也邵康节首尾吟第六篇尧夫非是爱吟诗诗黙坐时天欲使闲湏有意人心刚动是无知烟轻栁叶眉闲皱露重花枝涙静垂从諌如流是难事尧夫非是爱吟诗此诗意甚深逺言人违理而轻动也杜预释例一部论古人只有报而无祈或亦非之盖如今郊与明堂上主于报故多于秋冬行之汉文帝诏近古十四年诏云昔先王逺施不求其报望祀不祈其福其令祠官无有所祈后丗反此甞言九月火墓在戍人不穷理所谓墓戍者果于何而墓藏其实伏乎金不水土之间凡人热疾至九十月以后须求肝脾间方可若到十一月黄中之宫一阳来复则水气上滋木复萌芽心火亦生故穷理者方可以爲医于尝书杨敬仲所作韩贯道墓志或曰先贤可字乎曰若用孔门弟子与子思孟子称仲尼例则字先贤巳过矣不平缺可乎曰魏晋以来文书不足法谓之出跳吾六经二汉爲据台意谓何韩忠献之后多贤者特以开禧权臣例遭挫揠或曰侂胄实非韩氏遗体也本朝用人常用一半如景德用冦莱公大中祥符用丁谓王钦若加祐治平用韩冨熈豊用王吕元祐用马范绍圣用章蔡用小人坏天下后君子必起而当艰危用小人多亨禄位及坏了而反居闲用君子抵当䰟气升于天体魄降于地仪礼礼记所以有升屋而号皐某复之别而屈原招魂举东西南北以爲文字亦于礼上起义耳牟存友向屡魇魇必令人升屋唿之即惺亦是比义始史弥逺与中宫杨后欲图侂胄时乃汝谠汝谈及后家賔客王梦龙聚自古中宫谋去大臣事一秩名坤鑑纳之中宫自是杨乃㫁意主诛侂之事汝譡先卒终弥逺之身不放汝谈梦龙等上盖畏其复图之耳庆元赵忠定祧禧祖正太祖东向之位朱文公极力办其不然非惟翼顺宣无夹宣可藏主其实凢人主心剏业垂统当有积功累仁非一丗之所能自致朱说爲长古之庙制序昭穆而各宫自汉明帝以后合爲一室而各异龛古人后惟元配神宗变而并配古之祭升鱼于爼阳月荐鱼鳍于左宗庙尚右隂月荐鱼服于右宗庙尚右此皆有义改元不始武帝亦不始于文帝汉儒文王所以惟九年大统未集不知自何年纪年或云虞芮质成乏歳是不可攷或云梁惠王自魏渉大梁之歳实改元也按稽古録周显王三十二年甲申魏惠王称后元年先是显王二十九年春魏鞅伐魏魏公子夘御之鞅诈公子与饮因执之以系魏师大败之魏惠王惧自安邑东徙大梁恨不用公叔之言遂改后元及显王四十四年秦始称王四十五年秦亦改后元则是称改元者始于魏惠王継爲秦惠王然后及文帝云鱼隂类而随阳而上一阳㐲在水底三阳则鱼上氷四阳五阳浮水面冬至鱼腧在腹底近春腧在鳍易中惟剥姤有鱼象天下物惟瓜熟在隂生以后然与鱼二件皆内溃鱼腧淮鲌惟所验姤包有鱼剥贯鱼以宫人宠皆谓隂土旺在四季乃每季之下弦日行黄道黄属士故也至季夏谓之正旺乃六月之下半月正行心星牵牛之所起牛属土此其义也礼记祭先脾注许氏异义云今尚书欧阳说肝木也心火也脾土也肺金也肾水也古尚书说脾木也肺火也心土也肝金也肾水也许氏又谨案月令四时之祭与古尚书同郑驳云月令祭四时之也及其五藏之上下次之耳愚按以心爲土盖汉以前大抵皆然考于五行传以貌言视听思于五行爲木金火水土于五行常爲仁义礼智信思即心也尽亦以思心爲土也至论镇星亦曰中央季夏土信也心思也仁义礼智以信爲主貌言视听以必爲主故四星皆失填星爲之动四星歳星东方春木五常仁五事貌营惑南方夏火也视也礼也西方太白西方秋金义也言也星辰北方水知也听也以心爲土爲塡徐锴说云人心土藏在身之中象形博士说以爲大藏臣锴曰心星爲大火然则心属火也按此则汉以来元有二说许叔重汉人也所引博士说盖汉讲师所传也以水火爲心肾亦未见所岀礼记季夏注民惊则心动是害土神之气酒浆取其气牺牲取其形报气取阳体荐取隂素问人以爲黄帝书但其中如云醉后入房等语决非黄帝时语今以六经考之有门有唐有阶有陈有督有垂有塾有记有廉其中爲堂爲屋堂室各半大率堂之向北一半爲室室两夹爲房乃祭祀享賔之所非人燕休之地若谓房爲妇人所在后丗语也左氏书晋侯疥后书晋侯痎注以爲疥误其实不然人之气血夏爲疥则秋冬变爲痎周官疾医春时有痟首疾夏时有痒疥疾秋时有虐寒疾冬时有嗽上气疾此见可验向尝作禹贡言九州山川论断云圣人之忧心无穷而分有制专斥所论崑崙之髙日月之相避爲妄诞大意以禹顺五行之性治水先从北方用工次东次南次西终于雍末文说太史公从孔安国学有所传授云甞作墨梅诗云素王本自离缁涅墨者胡爲乨等差玄里只知杨子白皜中谩见圣人污分付商巖谱此花坎中一画即心体故八卦推习坎有孚惟心亨心居中虚于坎可见然心肾皆属坎水火未甞离非深于易自得者不及此因论今人以素问所载遂以坎离爲心肾而在易只有坎爲心而离不言心屡爲人言而辞穷素问所配八卦亦与汉儒五行传不同甞因王万里爲常博时患耳痛劝以加青盐鹿茸煎雄附不以爲然后病剧乃爲言此药非谓虚损浅料其不摄如易中坎爲心病爲耳痛正是经中巳说岀证候如何不服此药竟饵此药然后疾良愈礼妻将生子及月居侧室注侧室夹之室次燕寝也䟽正寝之室在前燕寝在后侧室又次燕寝之旁妻旣居侧室妾亦当然文帝赐尉佗诏自称侧室之子正是非谦词也论者误讲自视师还感热正气辤召辤藩在芜湖舟中命医乃犹力疾与诸友讲礼记一节与权乗间说晦翁说其爲气也配义与道云非此浩然之气不能衬贴道义出来便如人之夫妇相配然后能与成家配字讲得极精自成都佥判往眉州主文鹤山年二十四按文靖生于淳熈戊戌嘉定元年登第年卅一次年除佥判其主文当