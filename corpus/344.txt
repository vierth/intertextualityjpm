礼记註疏御制读礼记文王世子篇御制读礼记文王世子篇文王世子记周公抗世子法于伯禽引仲尼曰闻之为人臣者杀其身有益于君则为之况于其身以善其君乎周公优为之郑康成训于读为迂迂犹广也大也后之説经者多傅㑹之孔疏则以为周公之益君于身优饶于徳广大而黄敏求陈祥道方悫则或以为周公委曲其身以正其君或以为迂身非直躬或以周公抗世子法为致曲是皆不𠂻于理夫周公之摄政时成王已为君成王不可挞故挞伯禽以警成王其理甚正而其道甚直初非有迂曲迁就之私孔颕达疏申引广大之释委曲烦言以致经义反晦偶因检永乐大典得陈懋赏集说云况止于其身以善其君于此大人正已而物正之事语较直截夫于诠为于义固当矣而身字解尚未能亲切因考古篆身作子作二字相似疑或当时传写之譌若作于其子以善其君则与周公所行适合而于理于文皆无弗合康成盖未思及子字之误为身字遂强附训释后儒益从而为之词使孔子之言周公之事皆不得其正夫强解以误后学不可乃因强解而诬孔子并以诬周公则尤不可是不容以不辨但经文沿诵日乆无改正之理姑记余所见如是以俟后之考古者目录钦定四库全书经部四礼记注疏礼类三目录礼记正义序礼记注疏原目三礼注解传述人卷一曲礼上卷二曲礼上卷三曲礼上卷四曲礼下卷五曲礼下卷六檀弓上卷七檀弓上卷八檀弓上卷九檀弓下卷十檀弓下卷十一王制卷十二王制卷十三王制卷十四月令卷十五月令卷十六月令卷十七月令卷十八曾子问卷十九曾子问卷二十文王世子卷二十一礼运卷二十二礼运卷二十三礼器卷二十四礼器卷二十五郊特牲卷二十六郊特牲卷二十七内则卷二十八内则卷二十九玉藻卷三十玉藻卷三十一明堂位卷三十二䘮服小记卷三十三䘮服小记卷三十四大传卷三十五少仪卷三十六学记卷三十七乐记卷三十八乐记卷三十九乐记卷四十杂记上卷四十一杂记上卷四十二杂记下卷四十三杂记下卷四十四䘮大记卷四十五丧大记卷四十六祭法卷四十七祭义卷四十八祭义卷四十九祭统卷五十经解哀公问仲尼燕居卷五十一孔子闲居坊记卷五十二中庸卷五十三中庸卷五十四表记卷五十五缁衣卷五十六奔䘮问䘮卷五十七服问间传卷五十八三年问深衣投壶卷五十九儒行卷六十大学卷六十一冠义昏义乡饮酒义卷六十二射义燕义卷六十三聘义丧服四制等谨按礼记正义三十六卷汉郑元註唐孔颕达疏隋书经籍志曰汉初河间献王得仲尼弟子及后学所记一百三十一篇献之时无传之者至刘向考校经籍检得一百三十篇第而叙之又得明堂隂阳记三十三篇孔子三朝记七篇王史氏记二十一篇乐记二十三篇凡五种合二百十四篇戴徳删其烦重合而记之为八十五篇谓之大戴记而戴圣又删大戴之书为四十六篇谓之小戴记汉末马融遂传小戴之学融又益月令一篇明堂位一篇明堂一篇合四十九篇云云其说不知所本今考后汉书桥元传云七世祖仁撰礼记章句四十九篇号曰桥君学仁即班固所谓小戴授梁人桥季卿者成帝时尝官大鸿胪其时已称四十九篇无四十六篇之说又孔疏称别録礼记四十九篇乐记第十九四十九篇之首疏皆引郑目録郑目録之末必云此于刘向别録属某门月令目録云此于别録属提要明堂隂阳记明堂位目録云此于别録属明堂隂阳乐记目録云此于别録属乐记盖十一篇今为一篇则三篇皆刘向别録所有安得以为马融所增疏又引元六艺论曰戴徳传记八十五篇则大戴礼是也戴圣传礼四十九篇则此礼记是也元为马融弟子使三篇果融所増元不容不知岂有以四十九篇属于戴圣之理况融所传者乃周礼若小戴之学一授桥仁一授杨荣后传其学者有刘佑髙诱郑元卢植融絶不预其授受又何从而増三篇乎知今四十九篇实戴圣之原书隋志悞也元延祐中行科举法定礼记用郑元註故元儒说礼率有根举自明永乐中勅修礼记大全始废郑註改用陈澔集说礼学遂荒然研思古义之士好之者终不絶也为之疏义者唐初尚存皇侃熊安生二家贞观中勅孔颖达等修正义乃以皇氏为本以熊氏补所未备颕达序称熊则违背本经多引外义犹之楚而北行马虽疾而去愈逺又欲释经文惟聚难义犹治丝而棼之手虽繁而丝益乱也皇氏虽章句详正㣲稍繁广又既遵郑氏又时乖郑义此是本落不归其根狐死不首其邱皆二家之弊未为得也故其书务伸郑註未免有附㑹之处然採摭旧文词富理博说礼之家鑚研莫尽譬诸依山铸铜煮海为盐即卫湜之书尚不能窥其涯涘陈澔之流益如莛与楹矣干隆四十二年八月恭校上总纂官纪昀陆钖熊孙士毅总校官陆费墀序钦定四库全书礼记正义序唐孔颖达撰夫礼者经天纬地本之则大一之初原始要终体之乃人情之欲夫人上资六气下乘四序赋清浊以醇醨感隂阳而迁变故曰人生而静天之性也感物而动性之欲也喜怒哀乐之志于是乎生动静爱恶之心于是乎在精粹者虽复凝然不动浮躁者实亦无所不为是以古先圣王鉴其若此欲保之以正直纳之于徳义犹襄陵之浸修隄防以制之覂驾之马设衔䇿以驱之故乃上法圆象下参方载道之以德齐之以礼然飞走之伦皆有懐于嗜慾则鸿荒之世非无心于性情燔黍则大享之滥觞土鼓乃云门之拳石冠冕饰于轩初玉帛朝于虞始夏商革命损益可知文武重光典章斯备洎乎姬旦负扆临朝述曲礼以节威仪制周礼而经邦国礼者体也履也郁郁乎文哉三百三千于斯为盛纲纪万事雕琢六情非彼日月照大明于寰宇类此松筠负贞心于霜雪顺之则宗祏固社稷宁君臣序朝廷正逆之则纪纲废政教烦隂阳错于上人神怨于下故曰人之所生礼为大也非礼无以事天地之神辨君臣长幼之位是礼之时义大矣哉暨周昭王南征之后彝伦渐壊彗星东出之际宪章遂泯夫子虽定礼正乐頽纲暂理而国异家殊异端竝作画蛇之説文擅于纵横非马之谈辩离于坚白暨乎道丧两楹义乖四术上自游夏之初下终秦汉之际其间岐涂诡说虽纷然竞起而余风曩烈亦时或独存于是博物通人知今温古考前代之宪章参当时之得失是以所见各记旧闻错总鸠聚以类相附礼记之目于是乎在去圣逾逺异端渐扇故大小二戴共氏而分门王郑两家同经而异注爰从晋宋逮于周隋其传礼业者江左尤盛其为义疏者南人有贺循贺玚庾蔚崔灵恩沈重宣皇甫侃等北人有徐道明李业兴李寳鼎侯聪熊安等其见于世者唯皇熊二家而已熊则违背夲经多引外义犹之楚而北行马虽疾而去逾逺矣又欲释经文唯聚难义犹治丝而棼之手虽繁而丝益乱也皇氏虽章句详正微稍繁广又既遵郑氏乃时乖郑义此是木落不归其本狐死不首其丘此皆二家之弊未为得也然以熊比皇皇氏胜矣虽体例既别不可因循今奉𠡠删理仍据皇氏以为本其有不备以熊氏补焉必取文证详悉义理精审翦其繁芜撮其机要恐独见肤浅不敢自专谨与中散大夫守国子司业臣朱子奢国子助教臣李善信守太学博士臣贾公彦行太常博士臣栁士宣魏王东合祭酒臣范义頵魏王参军事臣张权等对共量定至十六年又奉𠡠与前修疏人及儒林郎守太学助教云骑尉臣周𤣥逹儒林郎守四门助教云骑尉臣赵君赞儒林郎守四门助教云骑尉臣王士雄等对勑使赵𢎞智覆更详审为之正义凡成七十卷庶能光赞大猷垂法后进故叙其意义列之云尔序考证礼记正义序考证其为义疏者南人有贺循贺玚庾蔚崔灵恩沈重宣皇甫侃等北人有徐道明李业兴李寳鼎侯聪熊安等按庾蔚之脱之字于义犹可若沈重单名而误衍宣字皇侃姓皇而误作复姓皇甫熊安生二名而误脱生字则全非其人矣蔚之刘宋员外散骑常侍也隋志有礼论抄二十卷唐志有礼记畧解十卷重萧岿散骑常侍也隋志有礼记义疏四十卷侃陈国子助教也隋志有义疏九十九卷讲疏四十八卷唐志作五十卷安生周露门博士也北史有义疏三十卷王应麟玉海引此文姓名并无差讹则知宋本尚仍古人之旧而后来转写刊刻其舛讹乃至于是为之正义凡成七十卷按宋咸平二年祭酒邢昺上新印礼记疏七十卷是宋初卷数尚仍其旧今本止六十三卷系后人并合数篇为一卷而然原目钦定四库全书礼记注疏原目礼记音义疏曲礼上第一音义疏曲礼下第二疏檀弓上第三音义疏檀弓下第四疏王制第五音义疏月令第六音义疏曽子问第七音义疏文王世子第八音义疏礼运第九音义疏礼器第十音义疏郊特牲第十一音义疏内则第十二音义疏玉藻第十三音义疏明堂位第十四音义疏丧服小记第十五音义疏大传第十六音义疏少仪第十七音义疏学记第十八音义疏乐记第十九音义疏杂记上第二十音义疏杂记下第二十一丧大记第二十二音义疏祭法第二十三音义疏祭义第二十四音义疏祭统第二十五音义疏经解第二十六音义疏哀公问第二十七音义疏仲尼燕居第二十八音义疏孔子闲居第二十九音义疏坊记第三十音义疏中庸第三十一音义疏表记第三十二音义疏缁衣第三十三音义疏奔丧第三十四音义疏问丧第三十五音义疏服问第三十六音义疏间传第三十七音义疏三年问第三十八音义疏深衣第三十九音义疏投壶第四十音义疏儒行第四十一音义疏大学第四十二音义疏冠义第四十三音义疏昏义第四十四音义疏乡饮酒义第四十五音义疏射义第四十六音义疏燕义第四十七音义疏聘义第四十八音义疏丧服四制第四十九音义疏礼记注疏原目三礼注解传述人三礼注解传述人唐国子博士兼太子中允赠齐州刺史呉县开国男陆德明录安上治民莫善于礼郑子太叔云夫礼天之经地之义民之行也左传云礼所以经国家定社稷序民人利后嗣者也礼教之设其源逺哉帝王质文世有损益至于周公代时转浮周公居摄曲为之制故曰经礼三百威仪三千及周之衰诸侯始僭将踰法度恶其害已皆灭去其籍自孔子时而不具矣孔子反鲁乃始删定値战国交争秦氏坑焚惟故礼经崩坏为甚汉兴有鲁髙堂生传士礼十七篇即今之仪礼也而鲁徐生善为容孝文时为礼官大夫景帝时河间献王好古得古礼献之或曰河间献王开献书之路时有李氏上周官五篇失冬官一篇乃购千金不得取考工记以补之瑕邱萧奋以礼至淮阳太守授东海孟卿卿授同郡后苍及鲁闾邱卿其古礼经五十六篇苍传十七篇所余三十九篇付书馆名为逸礼苍说礼数万言号曰后苍曲台记孝宣之世苍为最明授沛闻人通汉及梁戴德戴圣沛庆普由是礼有大小戴庆氏之学普授鲁夏侯敬又传族子咸大戴授琅邪徐良小戴授梁人桥仁及杨荣王莽时刘歆为国师始建立周官经以为周礼河南缑氏杜子春受业于歆还家以教门徒好学之士郑兴父子等多往师之贾景伯亦作周礼解诂礼记者本孔子门徒共撰所闻以为此记后人通儒各有损益故中庸是子思伋所作缁衣是公孙尼子所制郑𤣥云月令是吕不韦所撰卢植云王制是汉时博士所为陈邵周礼论序云戴德删古礼二百四篇为八十五篇谓之大戴礼戴圣删大戴礼为四十九篇是为小戴礼后汉马融卢植考诸家同异附戴圣篇章去其繁重及所叙畧而行于世即今之礼记是也郑𤣥亦依卢马之本而注焉范晔后汉书云中兴郑衆传周官经后马融作周官传授郑𤣥𤣥作周官注𤣥本治小戴礼后以古经校之取其于义长者顺者故为郑氏学𤣥又注小戴所传礼记四十九篇通为三礼焉汉初立髙堂生礼博士后又立大小戴庆氏三家王莽又立周礼后汉三礼皆立博士今庆氏曲台久亡大戴无传学者唯郑注周礼仪礼礼记并列学官而丧服一篇又别行于世今三礼俱以郑为主马融注周官十二卷郑𤣥注十二卷王肃注十二卷干寳注十三卷郑𤣥注仪礼十七卷马融王肃孔伦陈铨裴松之雷次宗蔡超田儁之刘道㧞周续之卢植注礼记二十卷郑𤣥注二十卷王肃注三十卷孙炎注二十九卷业遵注十二卷庾蔚之畧解十卷郑𤣥王肃李轨刘昌宗徐邈射慈谢桢孙毓缪炳曹耽尹毅蔡谟范宣徐爰王晓右作音人近有戚衮作周礼音沈重撰问礼礼记音梁国子助教皇侃撰礼记义疏五十卷又传䘮服义疏并行于世礼记註疏卷一钦定四库全书礼记注疏卷一汉郑氏注唐陆德明音义孔颖达疏曲礼上曲礼曰毋不敬注礼主于敬音义俨若思注俨矜庄貌人之坐思貌必俨然音义安定辞注审言语也易曰言语者君子之枢机音义安民哉注此上三句可以安民説曲礼者美之云耳疏敖不可长欲不可从志不可满乐不可极注四者慢游之道桀纣所以自祸音义疏贤者狎而敬之注狎习也近也谓附而近之习其所行也月令曰虽有贵戚近习音义畏而爱之注心服曰畏曾子曰吾先子之所畏爱而知其恶憎而知其善注谓凡与人交不可以己心之爱憎诬人之善恶音义积而能散注谓己有蓄积见贫穷者则当能散以赒救之若宋乐氏音义安安而能迁注谓己今安此之安圗后有害则当能迁晋咎犯与姜氏醉重耳而行近之音义临财毋苟得注为伤亷也音义临难毋苟免注为伤义也音义很毋求胜分毋求多注为伤平也很䦧也谓争讼也诗云兄弟䦧于墻音义疑事毋质注质成也彼已俱疑而已成言之终不然则伤知音义直而勿有注直正也己若不疑则当称师友而正之谦也疏若夫注言若欲为丈夫也春秋传曰是谓我非夫音义坐如尸注视貌正立如齐注磬且聼也齐谓祭祀时音义礼从宜注事不可常也晋士匄帅师侵齐闻齐侯卒乃还春秋善之音义使从俗注亦事不可常也牲币之属则当从俗所出礼器曰天不生地不飬君子不以为礼鬼神不飨音义疏夫礼者所以定亲疏决嫌疑别同异明是非也礼不妄説人注为近佞媚也君子説之不以其道则不説也音义不辞费注为伤信君子先行其言而后从之音义礼不踰节不侵侮不好狎注为伤敬也人则习近为好狎音义修身践言谓之善行注践履也言履而行之音义行修言道礼之质也注言道言合于道质犹本也礼为之文饰耳礼闻取于人不闻取人注谓君人者取于人谓髙尚其道取人谓制服其身音义礼闻来学不闻徃教注尊道艺疏道德仁义非礼不成教训正俗非礼不备分争辩讼非礼不决君臣上下父子兄弟非礼不定宦学事师非礼不亲班朝治军涖官行灋非礼威严不行祷祠祭祀供给鬼神非礼不诚不庄注分辩皆别也宦仕也班次也涖临也庄敬也学或为御音义是以君子恭敬撙节退让以明礼注撙犹趋也音义婴母能言不离飞鸟狌狌能言不离禽兽今人而无礼虽能言不亦禽兽之心乎夫唯禽兽无礼故父子聚麀注聚犹共也鹿牝曰麀音义是故圣人作为礼以教人使人以有礼知自别于禽兽疏大上贵德注大上帝皇之世其民施而不惟报音义其次务施报注三王之世礼始兴焉礼尚往来往而不来非礼也来而不往亦非礼也人有礼则安无礼则危故曰礼者不可不学也夫礼者自卑而尊人虽负贩者必有尊也而况富贵乎注负贩者尤轻恌志利宜若无礼然音义富贵而知好礼则不骄不淫贫贱而知好礼则志不慑注慑犹怯惑音义疏人生十年曰㓜学注名曰幼时始可学也内则曰十年出就外傅居宿于外学书计二十曰弱冠三十曰壮有室注有室有妻也妻称室音义四十曰强而仕五十曰艾服官政注艾老也音义六十曰耆指使注指事使人也六十不与服戎不亲学音义七十曰老而传注传家事任子孙是谓宗子之父音义八十九十曰耄注耄惛忘也春秋传曰谓老将知耄又及之音义七年曰悼注悼怜爱也音义悼与耄虽有罪不加刑焉注爱幼而尊老百年曰期颐注期犹要也颐养也不知衣服食味孝子要尽养道而已音义大夫七十而致事注致其所掌之事于君而告老若不得谢注谢犹听也君必有命劳苦辞谢之其有徳尚壮则不听耳音义则必赐之几杖行役以妇人适四方乘安车自称曰老夫注几杖妇人安车所以养其身体也安车坐乘若今小车也老夫老人称也亦明君尊贤春秋传曰老夫耄矣于其国则称名注君虽尊异之自称犹若臣越国而问焉必告之以其制注邻国来问必问于老者以答之制法度疏谋于长者必操几杖以从之注从犹就也音义长者问不辞让而对非礼也注当谢不敏若曾子之为疏凡为人子之礼冬温而夏凊昏定而晨省注安定其牀衽也省问其安否何如音义在丑夷不争注丑衆也夷犹侪也四皓曰陛下之等夷音义疏夫为人子者三赐不及车马注三赐三命也凡仕者一命而受爵再命而受衣服三命而受车马车马而身所以尊者备矣卿大夫士之子不受不敢以成尊比踰于父天子诸侯之子不受自卑逺于君音义故州闾乡党称其孝也兄弟亲戚称其慈也僚友称其弟也执友称其仁也交游称其信也注不敢重受赐者心也如此而五者备有焉周礼二十五家为闾四闾为族五族为党五党为州五州为乡僚友官同者执友志同者音义见父之执不谓之进不敢进不谓之退不敢退不问不敢对注敬父同志如事父此孝子之行也音义疏夫为人子者出必告反必面注告面同耳反言面者从外来宜知亲之颜色安否音义所游必有常所习必有业注缘亲之意欲知之恒言不称老注广敬年长以倍则父事之注谓年二十于四十者人年二十弱冠成人有为人父之端今四十于二十者有子道内则曰年二十惇行孝弟音义十年以长则兄事之五年以长则肩随之注肩随者与之并行差退音义羣居五人则长者必异席注席以四人为节因宜有所尊疏为人子者居不主奥坐不中席行不中道立不中门注谓与父同宫者也不敢当其尊处室中西南隅谓之奥道有左右中门谓枨闑之中央内则曰由命士以上父子皆异宫音义食飨不为槩注槩量也不制待宾客馔具之所有音义祭祀不为尸注尊者之处为其失子之道然则尸卜筮无父者音义听于无声视于无形注恒若亲之将有教使然不登高不临深不苟訾不苟笑注为其近危辱也人之性不欲见毁訾不欲见笑君子乐然后笑音义注孝子不服闇不登危惧辱亲也注服事也闇冥也不于闇冥之中从事为卒有非常且嫌失礼也男女夜行以烛音义父母存不许友以死注为忘亲也死为报仇雠不有私财疏为人子者父母存冠衣不纯素注为其有丧象也纯缘也玉藻曰缟冠𤣥武子姓之冠也缟冠素纰既祥之冠也深衣曰具父母衣纯以青音义疏孤子当室冠衣不纯采注早丧亲虽除丧不忘哀也谓年未三十者三十壮有室有代亲之端不为孤也当室适子也深衣曰孤子衣纯以素音义疏幼子常视毋诳注视今之示字小未有所知常示以正物以正教之无诳欺音义童子不衣裘裳注裘大温消隂气使不堪苦不衣裘裳便易音义立必正方不倾听注习其自端正长者与之提携则两手奉长者之手注习其扶持尊者提携谓牵将行音义负劒辟咡诏之注负谓置之于背劒谓挟之于旁辟咡诏之谓倾头与语口旁曰咡音义则掩口而对注习其乡尊者屏气也音义疏礼记注疏卷一卷一考证礼记注疏卷一考证曲礼上曲礼曰注疏是引仪礼正经按古人以周礼为经礼仪礼为曲礼故贾公彦疏曰仪礼亦名曲礼言曲者见行事有屈曲也此文是作记者引旧礼经之语説见后文礼曰君子抱孙不抱子疏乐不可极疏天子宫县以下皆得有乐云云按以乐为音乐在郑注实无明文孔疏特依皇侃为説耳以上文三句推之陆氏音义谓乐音洛是也若夫注言若欲为丈夫也刘敞曰坐如尸立如齐乃大戴礼曽子事父母篇之辞曰孝子惟巧变故父母安之若夫坐如尸立如齐云云此成人之善也而未得为人子之道也此篇盖取其文而若夫二字失于删去郑氏不知其然乃谓此二句为丈夫之事误矣按宋儒以夫音扶作发语辞觧是也决嫌疑疏若妾为女君期云云是决嫌疑者按是决嫌疑者当作是决嫌也与下文是决疑也相对陈澔集説引此条甚明可知宋以前之本不误凡为人子之礼注四皓疏一东园公二绮里季三夏黄公四甪里先生按四皓名当云二绮里季夏三黄公据此疏则唐初人已误作夏黄公读矣又疏引臣闻母爱者子抱之按史汉原文无之字盖衍文也夫为人子者三赐不及车马注疏然则此三赐郑康成知非九钖之第三而亡三命之赐者按此疏亡字系云字之讹指注三赐三命也一叚各本俱误故州闾乡党称其孝也疏周礼司徒去王城百里逺郊云云按去字毛本作云字但此二句非周礼本文乃孔疏约其意耳王城百里为逺郊司马去文百里内为六乡外为六遂则大司徒序官郑司农注也此疏逺郊上脱为字祭祀不为尸注然则尸卜筮无父者按此注下无疏少牢馈食礼筮以某之某为尸注曰某之某者字尸父而名尸也字尸父尊鬼神也贾疏曰曲礼言父在不为尸然则凡为尸者父皆死矣死者当讳其名故云字尸父尊鬼神也可为此句确疏礼记注疏卷一考证礼记註疏卷二钦定四库全书礼记注疏卷二汉郑氏注唐陆德明音义孔颖达疏曲礼上从于先生不越路而与人言注尊不二也先生老人教学者音义遭先生于道趋而进正立拱手注为有教使音义先生与之言则对不与之言则趋而退注为其不欲与已并行从长者而上丘陵则必乡长者所视注为逺视不察有所问音义疏登城不指城上不唿注为惑人音义将适舍求毋固注谓行而就人馆固犹常也求主人物不可以旧常㦯时乏无周礼土训辨地物原其生以诏地求其类将上堂声必扬注警内人也音义疏戸外有二屦言闻则入言不闻则不入将入戸视必下入戸奉扃视瞻毋回注不干掩人之私也奉扃敬也音义戸开亦开戸阖亦阖注不以后来变先音义有后入者阖而勿遂注示不拒人音义毋践屦毋踖席抠衣趋隅必愼唯诺注趋隅升席必由下也慎唯诺者不先举见问乃应音义疏大夫士出入君门由闑右注臣统于君闑门橛音义不践阈注阈门限也音义疏凡与客入者每门让于客注下賔也敌者迎于大门外聘礼曰君迎賔于大门内音义客至于寝门则主人请入为席注为犹敷也虽君亦然音义然后出迎客客固辞注又让先入主人肃客而入注肃进也进客谓道之音义主人入门而右客入门而左注右就其右左就其左主人就东阶客就西阶客若降等则就主人之阶注降下也谓大夫于君士于大夫也不敢辄由其阶卑綂于尊不敢自专主人固辞然后客复就西阶注复其正音义主人与客让登主人先登客从之拾级聚足注拾当为渉声之误也级等也渉等聚足谓前足蹑一等后足从之併音义连步以上注重蹉跌也连步谓足相随不相过也音义上于东阶则先右足上于西阶则先左足注近于相乡敬疏帷薄之外不趋注不见尊者行自由不为容也入则容行而张足曰趋音义堂上不趋注为其廹也堂下则趋音义执玉不趋注志重玉也聘礼曰上介授賔玉于庙门外音义堂上接武注武迹也迹相接谓每移足半蹑之中人之迹尺二寸堂下布武注布武谓每移足各自成迹不相蹑室中不翔注又为其廹也行而张拱曰翔并坐不横肱注为害旁人音义授立不跪授坐不立注为烦尊者俛仰受之音义疏凡为长者粪之礼必加帚于箕上注如是得两手奉箕恭也谓初执而往时也弟子职曰执箕膺擖厥中有帚音义以袂拘而退其尘不及长者注谓扫时也以袂拥帚之前扫而郄行之音义以箕自乡而扱之注扱读曰吸谓収粪时也箕去弃物以乡尊者则不恭音义奉席如桥衡注横奉之令左昂右低如有首尾然桥井上㮮橰衡上低昂音义请席何乡请袵何趾注顺尊者所安也袵卧席也坐问乡卧问趾因于隂阳音义席南乡北乡以西方为上东乡西乡以南方为上注布席无常此其顺之也上谓席端也坐在阳则上左坐在隂则上右音义疏若非饮食之客则布席席间函丈注谓讲问之客也函犹容也讲问宜相对容丈足以指画也饮食之客布席于牖前丈或为杖音义主人跪正席注虽来讲问犹以客礼待之异于弟子客跪抚席而辞注抚之者答主人之亲正客彻重席主人固辞注彻去也去重席谦也再辞曰固音义客践席乃坐注客安主人乃敢安也讲问宜坐主人不问客不先举注客自外来宜问其安否无恙及所为来故音义将即席容毋怍注怍颜色变也音义两手抠衣去齐尺注齐谓裳下缉也音义衣毋拨注拨发扬貌音义足毋蹶注蹶行遽貌音义疏先生书策琴瑟在前坐而迁之戒勿越注广敬也在前谓当行之前音义虚坐尽后注谦也音义食坐尽前注为污席音义坐必安执尔颜注执犹守也长者不及毋儳言注儳犹暂也非类杂音义正尔容听必恭注听先生之言既说又敬音义毋勦説注勦犹擥也谓取人之説以为己説音义毋雷同注雷之发声物无不同时应者人之言当各由己不当然也孟子曰人无是非之心非人也音义必则古昔称先王注言必有依据侍坐于先生先生问焉终则对注不敢错乱尊者之言音义请业则起请益则起注尊师重道也起若今抠衣前请也业谓篇卷也益谓受説不了欲师更明説之子路问政子曰先之劳之请益曰无倦音义父召无诺先生召无诺唯而起注应辞唯恭于诺音义侍坐于所尊敬毋余席注必尽其所近尊者之端为有后来者音义见同等不起注不为私敬烛至起注异昼夜食至起注为馔变上客起注敬尊者烛不见跋注跋夲也烛尽则去之嫌若烬多有厌倦音义尊客之前不叱狗注主人于尊客之前不敢倦嫌若风去之音义让食不唾注嫌有秽恶音义疏侍坐于君子君子欠伸撰杖屦视日蚤莫侍坐者请出矣注以君子有倦意也撰犹持也音义侍坐于君子君子问更端则起而对注离席对敬异事也君子必令复坐音义侍坐于君子若有吿者曰少闲愿有复也则左右屏而待注复白也言欲须少空闲有所白也屏犹退也隠也音义毋侧听注嫌探人之私也侧听耳属于垣音义毋噭应毋淫视毋怠荒游毋倨立毋跛坐毋箕寝毋伏敛发毋髢冠毋免劳毋袒暑毋褰裳注皆为其不敬噭号唿之声也淫视睇眄也怠荒放散身体也跛偏任也伏覆也髢髲也毋垂余如髲也免去也褰祛也髢或为肄音义疏侍坐于长者屦不上于堂注屦贱空则不陈于尊者之侧音义解屦不敢当阶注为妨后升者音义就屦跪而举之屏于侧注谓独退也就犹着也屏亦不当阶音义乡长者而屦跪而迁屦俯而纳屦注谓长者送之也不得屏迁之而已俯俛也纳内也迁或为还疏离坐离立毋往参焉离立者不出中间注为干人私也离两也男女不杂坐不同椸枷不同巾栉不亲授嫂叔不通问诸母不潄裳外言不入于梱内言不出于梱女子许嫁缨非有大故不入其门姑姊妹女子子已嫁而反兄弟弗与同席而坐弗与同器而食注皆为重别防淫乱不杂坐谓男子在堂女子在房也椸可以枷衣者通问谓相称谢也诸母庻母也潄澣也庻母贱可使潄衣不可使潄裳裳贱尊之者亦所以远别外言内言男女之职也不出入者不以相问也梱门限也女子许嫁系缨有从人之端也大故宫中有灾变若疾病乃后入也女子有宫者亦谓由命士以上也春秋传曰羣公子之舎则已卑矣女子十年而不出嫁及成人可以出矣犹不与男子共席而坐亦逺别也音义父子不同席注异尊卑也男女非有行媒不相知名注见媒徃来传昏姻之言乃相知姓名音义非受币不交不亲注重别有礼乃相纒固故日月以告君注周礼凡取判妻入子者媒氏书之以告君谓此也音义齐戒以告鬼神注昏礼凡受女之礼皆于庙为神席以告鬼神谓此也音义为酒食以召乡党僚友注㑹賔客也以厚其别也注厚重愼也取妻不取同姓故买妾不知其姓则卜之注为其近禽兽也妾贱或时非媵取之于贱者世无夲系音义寡妇之子非有见焉弗与为友注辟嫌也有见为有竒才卓然衆人所知音义疏贺取妻者曰某子使某闻子有客使某羞注谓不在賔客之中使人往者羞进也言进于客古者谓候为进其礼盖壶酒束脩若犬也不斥主人昏礼不贺疏贫者不以货财为礼老者不以筋力为礼注礼许俭不非无也年五十始杖八十拜君命一坐再至音义名子者不以国不以日月不以隠疾不以山川注此在常语之中为后难讳也春秋传曰名终将讳之隠疾衣中之疾也谓若黒臀黑肱矣疾在外者虽不得言尚可指擿此则无时可辟俗语云隠疾难为医音义疏男女异长注各自为伯季也男子二十冠而字注成人矣敬其名音义父前子名君前臣名注对至尊无大小皆相名女子许嫁笄而字注以许嫁为成人音义疏凡进食之礼左殽右胾食居人之左羮居人之右注皆便食也殽骨体也胾切肉也食饭属也居人左右明其近也殽在爼胾在豆音义脍炙处外醯酱处内注殽胾之外内也近醯酱者食之主脍炙皆在豆音义葱㳿处末注㳿烝葱也处醯醤之左言末者殊加也㳿在豆音义酒浆处右注处羮之右此言若酒若浆耳两有之则左酒右浆此大夫士与賔客燕食之礼其礼食则宜放公食大夫礼云音义以脯脩置者左胊右末注亦便食也屈中曰朐音义客若降等执食兴辞注辞者辞主人之临已食若欲食于堂下然主人兴辞于客然后客坐注复坐主人延客祭注延道也祭祭先也君子有事不忘本也客若降等则先祭音义祭食祭所先进注主人所先进先祭之所后进后祭之如其次殽之序徧祭之注谓胾炙脍也以其本出于牲体也公食大夫礼鱼腊湆酱不祭也音义三饭主人延客食胾然后辨殽注先食胾后食殽殽尊也凡食殽辨于肩食肩则饱也音义主人未辨客不虚口注俟主人也虚口谓酳也客自敌以上其酳不待主人饱主人不先饱也音义疏侍食于长者主人亲馈则拜而食注劝长者食耳虽贱不得执食兴辞拜而已示敬也音义主人不亲馈则不拜而食注以其礼于己不隆疏共食不饱注谦也谓共羮饭之大器也共饭不泽手注为汗手不絜也泽谓捼莎也礼饭以手泽或为择音义疏毋抟饭注为欲致饱不谦音义毋放饭注去手余饭于器中人所秽音义毋流歠注大歠嫌欲疾音义毋咤食注嫌薄之音义毋啮骨注为有声响不敬音义毋反鱼肉注为己歴口人所秽毋投与狗骨注为其贱饮食之物毋固获注为其不廉也欲专之曰固争取曰获音义毋扬饭饭黍毋以箸毋嚃羮注亦嫌欲疾也嚃为不嚼菜音义毋絮羮注为其详于味也絮犹调也音义毋刺齿注为其弄口也口容止音义毋歠醢注亦嫌详于味也歠者为其淡故音义客絮羮主人辞不能亨客歠醢主人辞以窭注优賔音义濡肉齿决注决犹断也音义干肉不齿决注坚宜用手毋嘬炙注为其贪食甚也嘬谓一举尽脔特牲少牢哜之加于俎音义疏卒食客自前跪彻饭齐以授相者注谦也自从也齐酱属也相者主人赞馔者公食大夫礼賔卒食北面取粱与醤以降也音义主人兴辞于客然后客坐注不听亲彻疏侍饮于长者酒进则起拜受于尊所注降席拜受敬也燕饮之礼乡尊音义长者辞少者反席而饮长者举未釂少者不敢饮注不敢先尊者尽爵曰釂燕礼曰公卒爵而后饮也音义疏长者赐少者贱者不敢辞注不敢亢礼也贱者僮仆之属音义疏赐果于君前其有核者懐其核注嫌弃尊者物也木实曰果音义御食于君君赐余器之溉者不写其余皆写注重污辱君之器也溉谓陶梓之器不溉谓萑竹之器也写者传已器中乃食之也劝侑曰御音义疏馂余不祭父不祭子夫不祭妻注食人之余曰馂馂而不祭唯此类也食尊者之余则祭盛之音义疏御同于长者虽贰不辞注谓侍食于长者馔宜与之同也贰谓重殽膳也辞之为长者嫌音义疏偶坐不辞注盛馔不为巳音义疏羮之有菜者用梜其无菜者不用梜注梜犹箸也今人或谓箸为梜提音义疏为天子削瓜者副之巾以絺注副析也既削又四析之乃横断之而巾覆焉音义疏为国君者华之巾以绤注华中裂之不四析也音义为大夫累之注累倮也谓不巾覆也音义士疐之注不中裂横断去疐而已音义庻人龁之注不横断音义疏父母有疾冠者不栉行不翔注忧不为容也音义言不惰注忧不在私好惰不正之言音义琴瑟不御注忧不在乐食肉不至变味饮酒不至变貌注忧不在味笑不至矧怒不至詈注忧在心难变也齿本曰矧大笑则见音义疾止复故注自若常也有忧者侧席而坐注侧犹特也忧不在接人不布他面席有䘮者专席而坐注降居处也专犹单也疏水潦降不献鱼鼈注不饶多也音义献鸟者佛其首注为其喙害人也佛戾也盖为小竹笼以冐之音义畜鸟者则勿佛也注畜飬也飬则驯音义献车马者执策绥献甲者执胄献杖者执末献民虏者操右袂献粟者执右契献米者操量鼓献孰食者操酱齐献田宅者操书致注凡操执者谓手所举以告者也设其大者举其小者便也甲铠也胄兜鍪也民虏军所获也操其右𬒮制之契劵要也右为尊量鼓量器名音义凡遗人弓者张弓尚筋弛弓尚角注弓有徃来体皆欲令其下曲隤然顺也遗人无时已定体则张之未定体则弛之音义右手执箫左手承弣注箫弭头也谓之箫箫邪也弣把中音义尊卑垂帨注帨佩巾也磬折则佩垂授受之仪尊卑一音义若主人拜注拜受也则客还辟辟拜注辟拜谦不敢当音义主人自受由客之左接下承弣注由从也从客之左右客尊之接下接客手下也承弣却手则箫覆手与音义乡与客并然后受注于堂上则俱南面礼敌者并授进劒者左首注左首尊也进戈者前其鐏后其刅进矛㦸者前其镦注后刃敬也三兵鐏镦虽在下犹为首鋭底曰鐏取其鐏也平底曰镦取其镦也音义疏进几杖者拂之注尊者所冯依拂去尘敬音义效马效羊者右牵之注用右手便效犹呈见音义效犬者左牵之注犬齛啮人右手当禁偹之音义执禽者左首注左首尊饰羔鴈者以缋注缋画也诸侯大夫以布天子大夫以画音义受珠玉者以掬注愼也掬手中音义受弓劒者以𬒮注敬也饮玉爵者弗挥注为其宝而脆音义凡以弓劒苞苴箪笥问人者注问犹遗也苞苴裹鱼肉或以苇或以茅箪笥盛饭食者圜曰箪方曰笥音义操以受命如使之容注谓使者音义疏礼记注疏卷二卷二考证礼记注疏卷二考证将适舎求毋固注周礼土训辨地物原其生以诏地求其类按周礼本文至地求絶句其类二字郑所増加以概其余也孔疏自明凡与客入者毎门让于客疏其侯伯立当前疾胡下地按大行人本文祗云立当前疾注云前疾谓驷马车辕前胡下垂拄地者则此文胡下地之上应有注字与下文同则主人请入为席注疏及庙门公揖入于中庭是也按聘礼本文云及庙门公揖入立于中庭此文误脱立字姑姊妹女子子已嫁而反疏女子子者谓已嫁女子子是己之女顾炎武曰女子子谓己所生之子也若兄弟之子言女子者别于男子也犹左氏言女公子又曰古人谓其女亦曰子诗曰齐侯之子论语曰以其子妻之是也此章言男女之别故加女子于子之上以明之下乃专言兄弟者兄弟至亲于姊妹犹勿与同器席况于姑乎况于女子子乎䘮服小记言女子子在室为父母杖然则女子子为己所生之子明矣胡氏谓重言子字衍文黄氏以为女子之子皆非也酒浆处右註疏牛俎在西云云按自此句以下皆孔氏以己意约公食大夫礼而为之次第者也殽之序徧祭之注疏赞者辨取之一以授賔按一当作壹三饭主人延客食胾然后辨殽注疏案特牲少牢云云按特牲馈食初举肺嵴以授尸尸三饭吿饱注曰礼一成也佐食举干尸又三饭注曰礼再成也举骼尸又三饭注曰礼三成也举肩注曰不复饭者三三士之礼大成也举先正嵴后肩自上而郄下䋫而前始终之次也此应云初食嵴次食干次食骼后食肩长者举未釂少者不敢饮注疏此据燕饮正礼故引燕礼以证之云云按士相见贾疏曰曲礼云云是大燕饮礼故郑注引燕礼曰公执爵而后饮也父不祭子夫不祭妻註馂而不祭唯此类也云云顾炎武曰父于子夫于妻以尊临卑则死者之神亦必不安故其当祭则有代之者矣此别是一条説者乃䝉上馂余不祭之文而为之解非也又曰此谓平日四时之祭若在䘮则祥禫之祭未尝不行也按顾説是礼记注疏卷二考证礼记註疏卷三钦定四库全书礼记注疏卷三汉郑氏注唐陆德明音义孔颖达疏曲礼上凡为君使者已受命君言不宿于家注急君使也言谓有故所问也聘礼曰君有言则以束帛如飨礼音义君言至则主人出拜君言之辱使者归则必拜送于门外注敬君命也此谓国君问事于其臣若使人于君所则必朝服而命之使者反则必下堂而受命注此臣有所告请于其君音义疏博闻强识而让敦善行而不怠谓之君子注敦厚音义君子不尽人之欢不竭人之忠以全交也注欢谓饮食忠谓衣服之物疏礼曰君子抱孙不抱子此言孙可以爲王父尸子不可以爲父尸注以孙与祖昭穆同音义爲君尸者大夫士见之则下之君知所以爲尸者则自下之注尊尸也下下车也国君或时幼少不能尽识羣臣有以告者乃下之音义尸必式注礼之乗必以几注尊者慎也音义齐者不乐不弔注爲哀乐则失正散其思也音义疏居丧之礼毁瘠不形视听不衰注为其废丧事形谓骨见音义升阶不由阼阶出入不当门隧注常若亲存隧道也音义居丧之礼头有创则沐身有疡则浴有疾则饮酒食肉疾止复初不胜丧乃比于不慈不孝注胜任也音义五十不致毁六十不毁七十唯衰麻在身饮酒食肉处于内注所以养衰老人五十始衰也音义疏生与来日死与徃日注与犹数也生数来日谓成服杖以死明日数也死数往日谓殡敛以死日数也此士礼贬于大夫者大夫以上皆以来日数士丧礼曰死日而袭厥明而小敛又厥明大敛而殡则死三日而更言三日成服杖似异日矣丧大记曰士之丧二日而殡三日之朝主人杖二者相推其然明矣与或为予音义疏知生者弔知死者伤知生而不知死弔而不伤知死而不知生伤而不弔注人恩各施于所知也弔伤皆谓致命辞也杂记曰诸侯使人弔辞曰寡君闻君之丧寡君使某如何不淑此施于生者伤辞未闻也説者有弔辞云皇天降灾子遭罹之如何不淑此施于死者葢本伤辞辞毕退皆哭音义疏弔丧弗能赙不问其所费问疾弗能遗不问其所欲见人弗能馆不问其所舍赐人者不曰来取与人者不问其所欲注皆为伤恩也见人见行人馆舎也与人不问其所欲已物或时非其所欲将不与也音义适墓不登垄注为其不敬垄冡也墓茔域音义助葬必执绋注葬丧之大事绋引车索音义临丧不笑注临丧宜有哀色揖人必违其位注礼以变为敬望柩不歌入临不翔注哀伤之无容乐音义当食不叹注食或以乐非叹所邻有丧舂不相里有殡不巷歌注助哀也相谓送杵声音义适墓不歌注非乐所哭日不歌注哀未忘也送丧不由径送葬不辟涂潦注所哀在此音义临丧则必有哀色执绋不笑临乐不叹介胄则有不可犯之色注貌与事宜相配介甲也故君子戒慎不失色于人注色厉而内荏貌恭心狠非情者也音义国君抚式大夫下之大夫抚式士下之注抚犹据也据式小俛崇敬也乗车必正立音义礼不下庻人注为其遽于事且不能备物音义刑不上大夫注不与贤者犯法其犯法则在八议轻重不在刑书音义刑人不在君侧注为怨恨为害也春秋传曰近刑人则轻死之道疏兵车不式注尚威武不崇敬武车绥旌注尽饰也绥谓垂舒之也武车亦兵车音义德车结旌注不尽饰也结谓收敛之也德车乘车疏史载笔士载言注谓从于㑹同各持其职以待事也笔谓书具之属言谓㑹同盟要之辞前有水则载青旌前有尘埃则载鸣鸢前有车骑则载飞鸿前有士师则载虎皮前有挚兽则载貔貅注载谓举于旌首以警衆也礼君行师从卿行旅从前驱举此则士衆知所有所举各以其类象青青雀水鸟鸢鸣则将风鸿取飞有行列也士师谓兵衆虎取其有威勇也貔貅亦挚兽也书曰如虎如貔士或为仕音义行前朱鸟而后𤣥武左青龙而右白虎招摇在上急缮其怒注以此四兽为军陈象天也急犹坚也缮读曰劲又画招摇星于旌旗上以起居坚劲军之威怒象天帝也招摇星在北斗杓端主指者音义进退有度注度谓伐与步数左右有局各司其局注局部分也音义疏父之雠弗与共戴天注父者子之天杀己之天与共戴天非孝子也行求杀之乃止音义兄弟之雠不反兵注恒执杀之备交逰之雠不同国注雠不吾辟则杀之交游或为朋友疏四郊多垒此卿大夫之辱也注辱其谋人之国不能安也垒军壁也数见侵伐则多垒音义地广大荒而不治此亦士之辱也注辱其亲民不能安荒秽也疏临祭不惰注为无神也音义祭服敝则焚之祭器敝则埋之龟筴敝则埋之牲死则埋之注此皆不欲人䙝之也焚之必已不用埋之不知鬼神之所为音义凡祭于公者必自彻其俎注臣不敢烦君使也大夫以下或使人归之祭于公助祭于君也音义疏卒哭乃讳注敬鬼神之名也讳辟也生者不相辟名衞侯名恶大夫有名恶君臣同名春秋不非音义礼不讳嫌名二名不偏讳注为其难辟也嫌名谓音声相近若禹与雨丘与区也偏谓二名不一一讳也孔子之母名征在言在不称征言征不称在音义逮事父母则讳王父母不逮事父母则不讳王父母注逮及也谓㓜孤不及识父母恩不至于祖名孝子闻名心瞿讳之由心此谓庶人适士以上庙事祖虽不逮事父母犹讳祖音义君所无私讳注谓臣言于君前不辟家讳尊无二也大夫之所有公讳注辟君讳也诗书不讳临文不讳注为其失事正庙中不讳注为有事于高祖则不讳曾祖以下尊无二也于下则讳上夫人之讳虽质君之前臣不讳也注臣于夫人之家恩远也质犹对也妇讳不出门注妇亲远于宫中言辟之大功小功不讳入竟而问禁入国而问俗入门而问讳注皆为敬主人也禁谓政教俗谓常所行与所恶也国城中也音义疏外事以刚日注顺其出为阳也出郊为外事春秋传曰甲午祠兵内事以柔日注顺其居内为阴凡卜筮日旬之外曰远某日旬之内曰近某日注旬十日也音义丧事先远日吉事先近日注孝子之心丧事葬与练祥也吉事祭祀冠取之属也音义曰为日假尔㤗龟有常假尔㤗筮有常注命龟筮辞龟筮于吉㐫有常大事卜小事筮音义卜筮不过三注求吉不过三鲁四卜郊春秋讥之卜筮不相袭注卜不吉则又筮筮不吉则又卜是渎龟筴也晋献公卜取骊姬不吉公曰筮之是也音义疏龟为卜筴为筮卜筮者先圣王之所以使民信时日敬鬼神畏法令也所以使民决嫌疑定犹与也故曰疑而筮之则弗非也日而行事则必践之注弗非无非之者日所卜筮之吉日也践读曰善声之误也筴或为蓍音义疏君车将驾则仆执策立于马前注监驾且为马行音义已驾仆展軨注展軨具视音义效驾注白已驾奋衣由右上取贰绥注奋振去尘也贰副也音义跪乗注未敢立敬也音义执策分辔驱之五步而立注调试之音义君出就车则仆并辔授绥注车上仆所主音义左右攘辟注谓羣臣陪位侍驾者攘却也或者攘古让字音义车驱而驺至于大门君抚仆之手而顾命车右就车门闾沟渠必步注车右勇力之士备制非常者君行则陪乗君式则下步行音义凡仆人之礼必授人绥若仆者降等则受不然则否若仆者降等则抚仆之手不然则自下拘之注抚小止之谦也自下拘之由仆手下取之也仆与己同爵则不受音义客车不入大门注谦也妇人不立乘注异于男子犬马不上于堂注非挚币也音义疏故君子式黄髪注敬老也发句言故明此衆篇杂辞也下卿位注尊贤也卿位卿之朝位也君出过之而上车入未至而下车音义入国不驰注爱人也驰善躙人也音义入里必式注不诬十室君命召虽贱人大夫士必自御之注御当为迓迓迎也君虽使贱人来必自出迎之尊君命也春秋传曰跛者御跛者眇者御眇者皆迓也世人乱之音义介者不拜为其拜而蓌拜注蓌则失容节蓌犹诈也音义祥车旷左注空神位也祥车葬之乘车乘君之乘车不敢旷左左必式注君存恶空其位音义仆御妇人则进左手后右手注远嫌音义御国君则进右手后左手而俯注敬也国君不乘竒车注出入必正也奇车猎衣之属音义车上不广欬注为若自矜广犹𢎞也音义不妄指注为惑衆立视五巂注立平视也巂犹规也谓轮转之度巂或为繠音义式视马尾注小俛顾不过毂注为掩在后国中以策彗䘏勿驱尘不出轨注入国不驰彗竹帚䘏勿搔摩也音义国君下齐牛式宗庙大夫士下公门式路马乘路马必朝服载鞭策不敢授绥左必式步路马必中道以足蹙路马刍有诛齿路马有诛注皆广敬也路马君之马载鞭䇿不敢执也齿数年也诛罚也音义疏礼记注疏卷三卷三考证礼记注疏卷三考证君言不宿于家注聘礼曰君有言则以束帛如飨礼按君有言当作若有言玩疏则知注引聘礼原文不误而刋本传冩以若与君字形相近而讹也子不可以为父尸疏四方百物及七祖之属按七祖应作七祀各本俱误又疏故异义公羊説祭天无尸左氏説云云按毛诗既醉疏引石渠论曰周公祭天以太公为尸此又一证也急缮其怒注缮读曰劲陈澔集説读如字引吕氏云缮言作而致其怒不必读为劲也疏故星约言云又画也按文义当作故注约言云又画也监本作星既谬毛本作皇尤非注疏第五至第七为标按标字当作杓此引天官书及汉志文也又标则以下为端亦当作杓二名不偏讳疏改为熊君君当作居各本俱误卜筮不过三疏九曰筮旅谓筮可致师不按周礼人掌九九曰筮环贾疏曰环与环人字同此疏作旅传冩之误也日而行事则必践之注践读曰善声之误也陈澔曰注读甚迂当依王氏读如字国中以䇿彗䘏勿驱尘不出轨注彗竹帚朱子曰䇿彗疑谓䇿之彗若今鞭末韦带耳国君下齐牛式宗庙疏熊氏曰此文误当以周礼注为正按此文当云国君下宗庙式齐牛郑既引此文以注齐右则郑时礼记本未误也郑以后之本始误倒其字句而熊氏正之注疏谷梁传云曹公子手偻同时聘齐按此文曹公子手偻句上脱季孙行父秃晋郄克眇衞孙良夫跛三句十四字孔疏引书未有割裂无理至此者也其为刋本误脱无疑礼记注疏卷三考证礼记註疏卷四钦定四库全书礼记注疏卷四汉郑氏注唐陆徳明音义孔颖达䟽曲礼下凡奉者当心提者当带注髙下之节音义䟽执天子之器则上衡注谓髙于心弥敬也此衡谓与心平音义国君则平衡大夫则绥之士则提之注绥读曰妥妥之谓下于心音义䟽凡执主器执轻如不克注重慎之也主君也克胜也音义䟽执主器操币圭璧则尚左手行不举足车轮曳踵注重慎也尚左手尊左也车轮谓行不絶也音义䟽立则磬折垂佩主佩倚则臣佩垂主佩垂则臣佩委注君臣俛仰之节倚谓附于身小俛则垂大俛则委于地音义执玉其有借者则裼无借者则袭注借藻也裼袭文质相变耳有藻为文裼见美亦文无藻为质袭充美亦质圭璋特而袭璧琮加束帛而裼亦是也音义䟽国君不名卿老世妇大夫不名世臣姪娣士不名家相长妾注虽贵于其国家犹有所尊也卿老上卿也世臣父时老臣音义䟽君大夫之子不敢自称曰余小子注辟天子之子未除丧之名君大夫天子大夫有土地者音义大夫士之子不敢自称曰嗣子某注亦辟其君之子未除丧之名不敢与世子同名注辟僭傚也其先之生则亦不改世或为太音义䟽君使士射不能则辞以疾言曰某有负薪之忧注射者所以观徳唯有疾可以辞也使士射谓以备耦也忧或为疾音义䟽侍于君子不顾望而对非礼也注礼尚谦也不顾望若子路率尔而对䟽君子行礼不求变俗注求犹务也不务变其故俗重本也谓去先祖之国居他国祭祀之礼居丧之服哭泣之位皆如其国之故谨修其法而审行之注其法谓其先祖之制度若夏殷䟽去国三世爵禄有列于朝出入有诏于国注三世自祖至孙踰乆可以忘故俗而犹不变者爵禄有列于朝谓君不絶其祖祀复立其族若臧纥奔邾立臧为矣诏告也谓与卿大夫吉凶徃来相赴告音义若兄弟宗族犹存则反告于宗后注谓无列无诏者反告亦谓吉凶也宗后宗子也䟽去国三世爵禄无列于朝出入无诏于国唯兴之日从新国之法注以故国与己无恩兴谓起为卿大夫䟽君子已孤不更名注亦重本已孤暴贵不为父作谥注子事父无贵贱音义䟽居丧未葬读丧礼既葬读祭礼丧复常读乐章注为礼各于其时居丧不言乐祭事不言凶公庭不言妇女注非其时也䟽振书端书于君前有诛倒筴侧龟于君前有诛注臣不豫事不敬也振去尘也端正也倒颠倒也侧反侧也皆谓甫省视之音义䟽龟筴几杖席盖重素袗絺绤不入公门注龟筴嫌问国家吉凶几杖嫌自长老席盖载丧车也杂记曰士輤苇席以为屋蒲席以为裳帷重素衣裳皆素丧服也袗单也孔子曰当暑袗絺绤必表而出之为其形䙝音义苞屦扱袵厌冠不入公门注此皆凶服也苞藨也齐衰藨蒯之菲也问丧曰亲始死扱上袵厌犹伏也丧冠厌伏苞㦯为菲音义书方衰凶器不以告不入公门注此谓丧在内不得不入当先告君耳方板也士丧礼下篇曰书赗于方若九若七若五凶器明器也音义公事不私议注嫌若姦也䟽君子将营宫室宗庙为先厩库为次居室为后注重先祖及国之用音义凡家造祭器为先牺赋为次养器为后注大夫称家谓家始造事牺赋以税出牲音义无田禄者不设祭器有田禄者先为祭服注祭器可假祭服宜自有君子虽贫不粥祭器虽寒不衣祭服为宫室不斩于丘木注广敬鬼神也粥卖也丘垄也音义䟽大夫士去国祭器不踰竟注此用君禄所作取以出竟恐辱亲也音义大夫寓祭器于大夫士寓祭器于士注寓寄也与得用者言寄觊已后还音义䟽大夫士去国踰竟为坛位乡国而哭素衣素裳素冠彻縁鞮屦素簚乗髦马不蚤鬋不祭食不说人以无罪妇人不当御三月而复服注言以丧礼自处也臣无君犹无天也坛位除地为位也彻犹去也鞮屦无絇之菲也簚覆笭也髦马不鬄落也蚤读为爪鬋鬋鬓也不自说于人以无罪嫌恶其君也御接见也三月一时天气变可以遂去也簚或为幕音义䟽大夫士见于国君君若劳之则还辟再拜稽首注谓见君既拜矣而后见劳也聘礼曰君劳使者及介君皆答拜音义君若迎拜则还辟不敢答拜注嫌与君亢宾主之礼迎拜谓君迎而先拜之聘礼曰大夫入门再拜君拜其辱䟽大夫士相见虽贵贱不敌主人敬客则先拜客客敬主人则先拜主人注尊贤䟽凡非弔丧非见国君无不答拜者注礼尚徃来丧宾不答拜不自宾客也国君见士不答其拜士贱音义䟽大夫见于国君国君拜其辱士见于大夫大夫拜其辱同国始相见主人拜其辱注自外来而拜拜见也自内来而拜拜辱也君于士不答拜也非其臣则答拜之注不臣人之臣大夫于其臣虽贱必答拜之注辟正君音义男女相答拜也注嫌逺别不相答拜以明之音义䟽国君春田不围泽大夫不掩羣士不取麛卵注生乳之时重伤其类音义䟽岁凶年谷不登注登成也君膳不祭肺马不食谷驰道不除祭事不县大夫不食粱士饮酒不乐注皆自为贬损忧民也礼食杀牲则祭先有虞氏以首夏后氏以心殷人以肝周人以肺不祭肺则不杀也天子食日少牢朔月太牢诸侯食日特牲朔月少牢除治也不治道为妨民取蔬食也县乐器钟磬之属也粱加食也不乐去琴瑟音义䟽君无故玉不去身大夫无故不彻县士无故不彻琴瑟注忧乐不相干也故谓灾患丧病音义䟽士有献于国君他日君问之曰安取彼再拜稽首而后对注起敬也䟽大夫私行出疆必请反必有献士私行出疆必请反必告注臣不敢自専也私行谓以己事也士言告者不必有其献也吿反而已音义君劳之则拜问其行拜而后对注亦起敬也问行问道中无恙及所经过音义䟽国君去其国止之曰奈何去社稷也大夫曰奈何去宗庙也士曰奈何去坟墓也注皆民臣殷勤之言国君死社稷注死其所受于天子也谓见侵伐也春秋传曰国灭君死之正也大夫死衆士死制注死其所受于君衆谓军师制谓君教令所使为之䟽君天下曰天子朝诸侯分职授政任功曰予一人注皆摈者辞也天下谓外及四海也今汉于蛮夷称天子于王侯称皇帝觐礼曰伯父寔来余一人嘉之余予古今字音义䟽践阼临祭祀内事曰孝王某外事曰嗣王某注皆祝辞也唯宗庙称孝天地社稷祭之郊内而曰嗣王不敢同外内音义䟽临诸侯畛于鬼神曰有天王某甫注畛致也祝告致于鬼神辞也曰有天王某甫某甫且字也不名者不亲徃也周礼大㑹同过山川则大祝用事焉鬼神谓百辟卿士也畛或为祗音义䟽崩曰天王崩注史书策辞复曰天子复矣注始死时唿魂辞也不唿名臣不名君也诸侯唿字䟽告丧曰天王登假注告赴也登上也假已也上已者若僊去云耳音义措之庙立之主曰帝注同之天神春秋传曰凡君卒哭而祔祔而作主音义天子未除丧曰予小子注谦未敢称一人春秋传曰以诸侯之踰年即位亦知天子之踰年即位以天子三年然后称王亦知诸侯于其封内三年称子生名之死亦名之注生名之曰小子王死亦曰小子王也晋有小子侯是僭取于天子号也䟽天子有后有夫人有世妇有嫔有妻有妾注妻八十一御妻周礼谓之女御以其御序于王之燕寝妾贱者音义䟽天子建天官先六大曰大宰大宗大史大祝大士大卜典司六典注典法也此盖殷时制也周则大宰为天官大宗曰宗伯宗伯为春官大史以下属焉大士以神仕者天子之五官曰司徒司马司空司士司宼典司五衆注衆谓羣臣也此亦殷时制也周则司士属司马大宰司徒宗伯司马司宼司空为六官天子之六府曰司土司木司水司草司器司货典司六职注府主蔵六物之税者此亦殷时制也周则皆属司徒司土土均也司木山虞也司水川衡也司草稻人也司器角人也司货丱人也音义天子之六工曰土工金工石工木工兽工草工典制六材注此亦殷时制也周则皆属司空土工陶旊也金工筑冶凫㮚段桃也石工玉人磬人也木工轮舆弓庐匠车梓也兽工函鲍韗韦裘也唯草工职亡盖谓作萑苇之器音义五官致贡曰享注贡功也享献也致其嵗终之功于王谓之献也周礼大宰嵗终则令百官府各正其治受其㑹聴其致事而诏王废置音义䟽礼记注䟽卷四卷四考证礼记注䟽卷四考证曲礼下执玉其有借者则裼无借者则袭注䟽陈澔曰此所言専主圭璋特而袭璧琮加束帛而裼一条言之先儒乃以执圭而垂缫为有借执圭而屈缫为无借此则不然窃详经文裼袭是一事垂缫屈缫又别是一事不容混而为一说按注言有藻无藻䟽言玉亦有裼袭此以旁说引起正说耳至裼袭正文注言圭璋璧琮䟽引聘礼注一段言之甚详原未甞混也又䟽凡圭广三寸广字当依聘礼记及赞大行作博字又䟽下以黄为地聘礼记注黄字当作绛又䟽其裼袭之义者按自此以下觧有借者裼无借者袭之正文也又䟽初享或用虎豹之皮按觐礼原文初享或用马或用虎豹之皮此文脱或用马三字又䟽裼所以异于袭者云云林希元曰按诸儒之说裘上外衣尚有三重裼衣一也袭衣一也正服一也袭与裼之异祗在第二重上分别耳第二重衣直领而露出裼衣则谓之裼盖以所露者言也第二重衣曲领而掩蔽裼衣则谓之袭盖以所掩者言也君子行礼不求变俗䟽又左传定四年封鲁因商奄之人按此不成文义定四年之下当有祝佗曰三字封鲁疑当作成王封鲁公于鲁盖脱文多矣又䟽案有列于朝有诏于国云云按此一段当在下节去国三世之下各本俱误脱于此姑存之鞮屦注䟽按鞮屦氏无絇繶之文氏字当作是君天下曰天子注䟽异义天子有爵不易孟京说云云按此一问一答答者引孟京易说也天子有爵不句絶易孟京说易下易字衍文也内事曰孝王某外事曰嗣王某注按内事外事正与上篇外事用刚日内事用柔日同而郑必异觧何也天子建天官先六太注此盖殷时制也吕氏曰殷人尊神太宗以下皆事鬼神奉天时之官故谓之天官太宰则佐王代天工者也天子之五官注此亦殷时制也䟽然天官以下殷家六卿按殷家之上当有即是二字䟽意言殷亦以五官配太宰为六卿也郑注谓五官是殷制亦非凿空史记周本纪古公作五官有司民皆歌乐之此即本大雅乃召司空乃召司徒之文以为说耳若左传言职官五正则殷制之明騐也五官致贡曰享䟽后一天官二地官三六府四六工五云云按经文明以司徒等为五官此䟽乃总计后以下何也后䟽又明指司徒一节不㡬于一幅中自相矛盾乎此条当去后条当存编正义时失于详审耳礼记注䟽卷四考证礼记註疏卷五钦定四库全书礼记注疏卷五汉郑氏注唐陆德明音义孔颖达疏曲礼下五官之长曰伯注谓为三公者周礼九命作伯音义是职方注职主也是伯分主东西者春秋传曰自陜以东周公主之自陜以西召公主之一相处乎内是或为氏音义疏其摈于天子也曰天子之吏注摈者辞也春秋传曰王命委之三吏谓三公也音义天子同姓谓之伯父异姓谓之伯舅自称于诸侯曰天子之老于外曰公于其国曰君注称之以父与舅亲亲之辞也外自其私土之外天子畿内音义疏九州之长入天子之国曰牧注每一州之中天子选诸侯之贤者以为之牧也周礼曰乃施典于邦国而建其牧音义天子同姓谓之叔父异姓谓之叔舅于外曰侯于其国曰君注牧尊于大国之君而谓之叔父辟二伯也亦以此为尊礼或损之而益谓此类也外自其国之外九州之中曰侯者本爵也二王之后不为牧音义疏其在东夷北狄西戎南蛮虽大曰子注谓九州之外长也天子亦选其诸侯之贤者以为之子子犹牧也入天子之国曰子天子亦谓之子虽有侯伯之地本爵亦无过子是以同名曰子疏于内自称曰不谷注与民言之谦称谷善也音义于外自称曰王老注威逺国也外亦其戎狄之中疏庶方小侯入天子之国曰某人于外曰子自称曰孤注谓戎狄子男君也男者于外亦曰男举尊言之疏天子当依而立诸侯北面而见天子曰觐天子当宁而立诸公东面诸侯西面曰朝注诸侯春见曰朝受挚于朝受享于庙生气文也秋见曰觐一受之于庙杀气质也朝者位于内朝而序进觐者位于庙门外而序入王南面立于依宁而受焉夏宗依春冬遇依秋春秋时齐侯唁鲁昭公以遇礼相见取易略也觐礼今存朝宗遇礼今亡音义疏诸侯未及期相见曰遇相见于郄地曰㑹诸侯使大夫问于诸侯曰聘约信曰誓涖牲曰盟注及至也郄闲也涖临也坎用牲临而读其盟书聘礼今存遇㑹誓盟礼亡誓之辞尚书见有六篇音义疏诸侯见天子曰臣某侯某注谓啬夫承命告天子辞也其为州牧则曰天子之老臣某侯某奉珪请觐音义其与民言自称曰寡人注谦也于臣亦然音义其在凶服曰适子孤注凶服亦谓未除䘮音义临祭祀内事曰孝子某侯某外事曰曾孙某侯某注称国者逺辟天子死曰薨注亦史书䇿辞复曰某甫复矣注某甫且字既葬见天子曰类见注代父受国类犹象也执皮帛象诸侯之礼见也其礼亡言谥曰类注使大夫行象聘问之礼也言谥者序其行及谥所宜其礼亡音义诸侯使人使于诸侯使者自称曰寡君之老注系于君以为尊也此谓诸侯之卿上大夫音义疏天子穆穆诸侯皇皇大夫济济士跄跄庶人僬僬注皆行容止之貎也聘礼曰宾入门皇又曰皇且行者曰衆介北面锵锵焉凡行容尊者体盘卑者体蹙音义疏天子之妃曰后注后之言后也音义诸侯曰夫人注夫之言扶大夫曰孺人注孺之言属音义士曰妇人注妇之言服庶人曰妻注妻之言齐公侯有夫人有世妇有妻有妾注贬于天子也无后与嫔去上中音义夫人自称于天子曰老妇注自称于天子谓畿内诸侯之夫人助祭若时事见自称于诸侯曰寡小君注谓飨来朝诸侯之时自称于其君曰小童自世妇以下自称曰婢子注小童若云未成人也婢之言卑也于其君称此以接见体敌嫌其当音义子于父母则自名也注名父母所为也言子者通男女列国之大夫入天子之国曰某士注亦谓诸侯之卿也三命以下于天子为士曰某士者如晋韩起聘于周摈者曰晋士起自称曰陪臣某注陪重也音义于外曰子注子有德之称鲁春秋曰齐高子来盟音义于其国曰寡君之老使者自称曰某注使谓使人于诸侯也某名也音义疏天子不言出诸侯不生名君子不亲恶注天子之言出诸侯之生名皆有大恶君子所逺出名以絶之春秋传曰天王出居于郑衞侯朔入于衞是也音义诸侯失地名灭同姓名注絶之疏为人臣之礼不显谏注为夺美也显明也谓明言其君恶不几微音义三谏而不听则逃之注逃去也君臣有义则合无义则离疏子之事亲也三谏而不听则号泣而随之注至亲无去志在感动之音义疏君有疾饮药臣先尝之亲有疾饮药子先尝之注尝度其所堪音义医不三世不服其药注慎物齐也音义疏儗人必于其伦注儗犹比也伦犹类也比大夫当于大夫比士当于士不以其类则有所䙝音义疏问天子之年对曰闻之始服衣若干尺矣注既不敢言年又不敢斥至尊所能问国君之年长曰能从宗庙社稷之事矣㓜曰未能从宗庙社稷之事也问大夫之子长曰能御矣㓜曰未能御也问士之子长曰能典谒矣㓜曰未能典谒也问庶人之子长曰能负薪矣㓜曰未能负薪也注皆言其能则长㓜可知御犹主也书曰越乃御事谓主事者谒请也谓能摈赞出入以事请告也礼四十强而仕五十命为大夫疏问国君之富数地以对山泽之所出问大夫之富曰有宰食力祭器衣服不假问士之富以车数对问庶人之富数畜以对注皆在其所制以多少对宰邑士也食力谓民之赋税音义疏天子祭天地祭四方祭山川祭五祀岁徧诸侯方祀祭山川祭五祀岁徧大夫祭五祀岁徧士祭其先注祭四方谓祭五官之神于四郊也句芒在东祝融后土在南蓐收在西𤣥㝠在北诗云来方禋祀方祀者各祭其方之官而已五祀户灶中霤门行也此盖殷时制也祭法曰天子立七祀诸侯立五祀大夫立三祀士立二祀谓周制也音义疏凡祭有其废之莫敢举也有其举之莫敢废也注为其凟神也废举谓若殷废农祀弃后不可复废弃祀农也后有德者继之不嫌也音义非其所祭而祭之名曰淫祀淫祀无福注妄祭神不飨音义疏天子以牺牛诸侯以肥牛大夫以索牛士以羊豕注牺纯毛也肥养于涤也索求得而用之音义疏支子不祭祭必告于宗子注不敢自专谓宗子有故支子当摄而祭者也五宗皆然疏凡祭宗庙之礼牛曰一元大武豕曰刚鬛豚曰腯肥羊曰柔毛鸡曰翰音犬曰羮献雉曰疏趾兎曰明视脯曰尹祭槀鱼曰商祭鲜鱼曰脡祭水曰清涤酒曰清酌黍曰芗合梁曰芗萁稷曰明粢稻曰嘉蔬韭曰丰本盐曰咸鹾玉曰嘉玉币曰量币注号牲物者异于人用也元头也武迹也腯亦肥也春秋传作腯腯充貌也翰长声也羮献食人之余也尹正也商犹量也脡直也萁辞也嘉善也稻菰蔬之属也丰茂也大咸曰鹾今河东云币帛也音义疏天子死曰崩诸侯曰薨大夫曰卒士曰不禄庶人曰死注异死名者为人䙝其无知若犹不同然也自上颠坏曰崩薨颠坏之声卒终也不禄不终其禄死之言澌也精神澌尽也音义在牀曰尸注尸陈也言形体在也在棺曰柩注柩之言究也音义疏羽鸟曰降四足曰渍注异于人也降落也渍谓相瀸污而死也春秋传曰大灾者何大渍也音义疏死寇曰兵注异于凡人当飨禄其后祭王父曰皇祖考王母曰皇祖妣父曰皇考母曰皇妣夫曰皇辟注更设称号尊神异于人也皇君也考成也言其德行之成也妣之言媲也媲于考也辟法也妻所取法也音义疏生曰父曰母曰妻死曰考曰妣曰嫔注嫔妇人有法度者之称也周礼九嫔掌妇学之法教九御妇德妇言妇容妇功疏寿考曰卒短折曰不禄注禄谓有德行任为大夫士而不为者老而死从大夫之称少而死从士之称音义疏天子视不上于袷不下于带注袷交领也天子至尊臣视之目不过此音义国君绥视注视国君弥高绥读为妥妥视谓视上于祫音义大夫衡视注视大夫又弥高也衡平也平视谓视面也士视五步注士视得旁游目五步之中也视大夫以上上下游目不得旁音义凡视上于面则敖注敖则仰音义下于带则忧注忧则低倾则姦注辟头旁视心不正也倾或为侧音义疏君命大夫与士肄注肄习也君有命大夫则与士展习其事谓欲肄所发为也音义在官言官在府言府在库言库在朝言朝注唯君命所在就展习之也官谓版图文书之处府谓寳藏货贿之处也库谓车马兵甲之处也朝谓君臣谋政事之处也音义朝言不及犬马注非公议也辍朝而顾不有异事必有异虑注心不正志不在君辍犹止也音义故辍朝而顾君子谓之固注固谓不达于礼也在朝言礼问礼对以礼注于朝廷言无所不用礼疏大飨不问卜注祭五帝于明堂莫适卜也郊特牲曰郊血大飨腥音义不饶富注富之言备也备而已勿多于礼也疏凡挚天子鬯诸侯圭卿羔大夫鴈士雉庶人之挚匹童子委挚而退注挚之言至也天子无客礼以鬯为挚者所以唯用告神为至也童子委挚而退不与成人为礼也説者以匹为鹜音义野外军中无挚以缨拾矢可也注非为礼之处用时物相礼而已缨马繁缨也拾谓射鞴音义妇人之挚椇榛脯脩枣栗注妇人无外事见以羞物也椇榛木名椇枳也有实今邳郯之东食之榛实似栗而小音义疏纳女于天子曰备百姓于国君曰备酒浆于大夫曰备埽洒注纳女犹致女也壻不亲迎则女之家遣人致之此其辞也姓之言生也天子皇后以下百二十人广子姓也酒浆埽洒贱妇人之职音义疏礼记注疏卷五卷五考证礼记注疏卷五考证天子当依而立疏有夷镇藩三服按藩字与下引大行人云九州之外谓之藩国俱应作蕃又六服之中服数朝外应作于数朝外此皆转写之误也注疏若然周礼天子有射朝燕按此不可句当是燕下有朝字而刋本脱之前引射人则周礼射朝之明文引太仆则周礼燕朝之明文也涖牲曰盟疏故春秋左氏云周礼有司盟之官云云按左氏下当有説字此左传説之辞非传文也言谥曰类注疏中类字言比类聘问之礼请谥于天子按礼记疏多阙文旧本并同无可考补后凡空处倣此士跄跄庶人僬僬注衆介北面锵锵焉按郑用聘礼记文当云衆介北面跄焉玩此下疏亦作跄焉则锵锵二字并误也天子之妃曰后疏以特牲大夫士之礼按特牲下阙三字以文义推之当是及少牢三字特牲士之礼少牢大夫之礼也又后文故继其王言之也阙三字当是而称后三字祭五祀注五祀户灶中霤门行也此盖殷时制也祭法曰天子立七祀诸侯立五祀大夫立三祀士立二祀谓周制也王应麟曰郑谓五祀殷制七祀周制然周官天子亦止五祀明堂月令春祀户夏祀灶中央祀中霤秋祀门冬祀行及曲礼礼运皆云五祀不及司命泰厉仪礼士亦祷五祀聘礼大夫有门行郑释大宗伯之五祀用左传家语之説小祝之五祀用月令之説王制之五祀用祭法之説按大宗伯以血祭祭社稷五祀五岳是周制五祀之明騐也郑注谓是五官之神总因祭法有王立七祀之文耳安见祭法之必可据乎又按汉书郊祀志周大夫祭门户井灶中霤五祀白虎通及刘昭续志亦同然则此经谓大夫祭五祀自是周制不得以祭法大夫立三祀为据也大飨不问卜注吕氏曰冬至祀天夏至祭地日月素定故不问卜至敬不坛埽地而祭故不饶富按郑以明堂祀五帝为解太泥陈澔故深取吕氏説礼记注疏卷五考证礼记註疏卷六钦定四库全书礼记注疏卷六汉郑氏注唐陆德明音义孔颖达疏檀弓上公仪仲子之丧檀弓免焉注故为非礼以非仲子也礼朋友皆在他邦乃袒免音义仲子舍其孙而立其子注此其所立非也公仪盖鲁同姓周礼适子死立适孙为后音义檀弓曰何居我未之前闻也注居读为姬姓之姬齐鲁之间语助也前犹故也音义趋而就子服伯子于门右曰仲子舍其孙而立其子何也注去宾位就主人兄弟之贤者而问之子服伯子盖仲孙蔑之𤣥孙子服景伯蔑鲁大夫音义伯子曰仲子亦犹行古之道也昔者文王舍伯邑考而立武王微子舍其孙腯而立衍也夫仲子亦犹行古之道也注伯子为亲者隐耳立子非也文之立武王权也微子适子死立其弟衍殷礼也音义子游问诸孔子孔子曰否立孙注据周礼音义疏事亲有隐而无犯注隐谓不称扬其过失也无犯不犯颜而谏论语曰事父母几谏左右就养无方注左右谓扶持之方犹常也子则然无常人音义服勤至死致丧三年注勤劳辱之事也致谓戚容称其服也凡此以恩为制音义事君有犯而无隐注既谏人有问其国政者可以语其得失若齐晏子为晋叔向言之音义左右就养有方注不可侵官服勤至死方丧三年注方丧资于事父凡此以义为制事师无犯无隐左右就养无方服勤至死心丧三年注心丧戚容如父而无服也凡此以恩义之间为制疏季武子成寝注武子鲁公子季友之曾孙季孙夙杜氏之葬在西阶之下请合葬焉许之入宫而不敢哭武子曰合葬非古也自周公以来未之有改也注自见夷人冢墓以为寝欲文过也音义吾许其大而不许其细何居命之哭注记此者善其不夺人之恩疏子上之母死而不丧注子上孔子曾孙子思伋之子名白其母出音义门人问诸子思曰昔者子之先君子丧出母乎曰然注礼为出母期父卒为父后者不服耳音义子之不使白也丧之何也子思曰昔者吾先君子无所失道道隆则从而隆道汚则从而汚注汚犹杀也有隆有杀进退如礼音义伋则安能注自予不能及音义为伋也妻者是为白也母不为伋也妻者是不为白也母故孔氏之不丧出母自子思始也注记礼所由废非之疏孔子曰拜而后稽颡頽乎其顺也注此殷之丧拜也頽顺也先拜宾顺于事也音义稽颡而后拜颀乎其至也注此周之丧拜也颀至也先触地无容哀之至音义三年之丧吾从其至者注重者尚哀戚自期如殷可疏孔子既得合葬于防注言既得者少孤不知其墓音义曰吾闻之古也墓而不坟注墓谓兆域今之封茔也古谓殷时也土之高者曰坟音义今丘也东西南北之人也不可以弗识也于是封之崇四尺注东西南北言居无常处也聚土曰封封之周礼也周礼曰以爵等为坵封之度崇高也高四尺盖周之士制音义孔子先反注当脩虞事门人后雨甚至注后待封也孔子问焉曰尔来何遟也曰防墓崩注言所以遟者脩之而来音义孔子不应注以其非礼音义三注三言之以孔子不闻音义孔子泫然流涕曰吾闻之古不脩墓注脩犹治也音义疏孔子哭子路于中庭注寝中庭也与哭师同亲之有人弔者而夫子拜之注为之主也既哭进使者而问故注使者自衞来赴者故谓死之意状音义使者曰醢之矣注时衞世子蒯聩簒辄而立子路死之醢之者示欲啗食以怖衆音义遂命覆醢注覆弃之不忍食音义疏曽子曰朋友之墓有宿草而不哭焉注宿草谓陈根也为师心丧三年于朋友期可音义疏子思曰丧三日而殡凡附于身者必诚必信勿之有悔焉耳矣三月而葬凡附于棺者必诚必信勿之有悔焉耳矣注言其日月欲以尽心脩之附于身谓衣衾附于棺谓明器之属音义丧三年以为极亡注去已久远而除其丧音义则弗之忘矣注则之言曽故君子有终身之忧注念其亲而无一朝之患注毁不灭性故忌日不乐注谓死日言忌日不用举吉事音义疏孔子少孤不知其墓注孔子之父郰叔梁纥与颜氏之女徴在野合而生孔子徴在耻焉不告音义殡于五父之衢注欲有所就而问之孔子亦为隐焉殡于家则知之者无由怪已欲发问端五父衢名盖郰曼父之邻音义人之见之者皆以为葬也注见柩行于路其愼也盖殡也注慎当为引礼家读然声之误也殡引饰棺以輤葬引饰棺以柳翣孔子是时以殡引不以葬引时人见者谓不知礼音义问于郰曼父之母然后得合葬于防注曼父之母与征在为邻相善疏邻有丧舂不相里有殡不巷歌注皆所以助哀也相谓以音声相劝音义丧冠不緌注去饰音义有虞氏瓦棺注始不用薪也有虞氏上陶音义夏后氏堲周注火熟曰堲烧土冶以周于棺也或谓之土周由是也弟子职曰右手折堲音义殷人棺椁注椁大也以木为之言椁大于棺也殷人上梓音义周人墙置翣注墙柳衣也凡此言后王之制文音义周人以殷人之棺椁葬长殇以夏后氏之堲周葬中殇下殇以有虞氏之瓦棺葬无服之殇注略未成人音义疏夏后氏尚黑注以建寅之月为正物生色黑音义大事敛用昏注昏时亦黒此大事谓丧事也音义戎事乘骊注戎兵也马黑色曰骊尔雅曰騋牝骊牡𤣥音义牲用𤣥注𤣥黑类也殷人尚白注以建丑之月为正物牙色白大事敛用日中注日中时亦白戎事乘翰注翰白色马也易曰白马翰如音义牲用白周人尚赤注以建子之月为正物萌色赤音义大事敛用日出注日出时亦赤戎事乘騵注騵駵马白腹音义牲用骍注骍赤类音义疏穆公之母卒注穆公鲁哀公之曽孙使人问于曽子曰如之何注问居丧之礼曽子曽参之子名申音义对曰申也闻诸申之父曰哭泣之哀齐斩之情饘粥之食自天子达注子丧父母尊卑同音义布幕衞也縿幕鲁也注幕所以覆棺上也縿缣也縿读如绡衞诸侯礼鲁天子礼两言之者僭已久矣幕或为幦音义疏晋献公将杀其世子申生注信骊姬之谮音义公子重耳谓之曰子盖言子之志于公乎注盖皆当为盍盍何不也志意也重耳欲使言见谮之意重耳申生异母弟后立为文公音义世子曰不可君安骊姬是我伤公之心也注言其意则骊姬必诛也骊姬献公伐骊戎所获女也申生之母蚤卒骊姬嬖焉音义曰然则盖行乎注行犹去也世子曰不可君谓我欲弑君也天下岂有无父之国哉吾何行如之注言人有父则皆恶欲弑父者音义使人辞于狐突曰申生有罪不念伯氏之言也以至于死申生不敢爱其死注辞犹告也狐突申生之傅舅犯之父也前此者献公使申生伐东山臯落氏狐突谓申生欲使之行今言此者谢之伯氏狐突别氏音义虽然吾君老矣子少国家多难注子骊姬之子奚齐音义伯氏不出而图吾君注图犹谋也不出为君谋国家之政然则自臯落氏反后狐突惧乃称疾音义伯氏苟出而图吾君申生受赐而死注赐犹惠也再拜稽首乃卒注既告狐突乃雉经音义是以为恭世子也注言行如此可以为恭于孝则未之有音义疏鲁人有朝祥而莫歌者子路笑之注笑其为乐速音义夫子曰由尔责于人终无己夫三年之丧亦已久矣夫注为时如此人行三年丧者希抑子路以善彼音义子路出夫子曰又多乎哉踰月则其善也注又复也音义疏鲁庄公及宋人战于乘丘注十年夏音义县贲父御卜国为右注县卜皆氏也凡车右勇力者为之音义马惊败绩注惊奔失列音义公队佐车授绥注戎车之贰曰佐授绥乘公音义公曰末之卜也注末之犹微哉言卜国无勇县贲父曰他日不败绩而今败绩是无勇也注公他日战其御马未尝惊奔遂死之注二人赴敌而死圉人浴马有流矢在白肉注圉人掌养马者白肉股里肉音义公曰非其罪也注流矢中马非御与右之罪音义遂诔之注诔其赴敌之功以为谥音义士之有诔自此始也注记礼失所由来也周虽以士为爵犹无谥也殷大夫以上爲爵音义疏曽子寝疾病注病谓疾困乐正子春坐于牀下注子春曽参弟子曽元曽申坐于足注元申曽参之子童子隅坐而执烛注隅坐不与成人竝音义童子曰华而睆大夫之箦与注华画也箦谓牀笫也説者以睆为刮节目字或为刮音义子春曰止注以病困不可动曽子闻之瞿然曰唿注唿虚惫之声音义曰华而睆大夫之箦与曽子曰然斯季孙之赐也我未之能易也元起易箦注未之能易已病故也曽元曰夫子之病革矣不可以变幸而至于旦请敬易之注言夫子者曽子亲没之后齐尝聘以为卿而不为也革急也变动也幸觊也音义曽子曰尔之爱我也不如彼注彼童子也君子之爱人也以德注成已之德细人之爱人也以姑息注息犹安也言苟容取安也吾何求哉吾得正而毙焉斯已矣注毙仆也音义举扶而易之反席未安而没注言病虽困犹勤于礼音义疏始死充充如有穷既殡瞿瞿如有求而弗得既葬皇皇如有望而弗至练而慨然祥而廓然注皆忧悼在心之貌也求犹索物音义疏邾娄复之以矢盖自战于升陉始也注战于升陉鲁僖二十二年秋也时师虽胜死伤亦甚无衣可以招䰟音义鲁妇人之髽而弔也自败于台鲐始也注败于台鲐鲁襄四年秋也台当为壶字之误也春秋传作狐鲐时家家有丧髽而相弔去纚而紒曰髽礼妇人弔服大夫之妻钖衰士之妻则疑衰与皆吉笄无首素总音义疏南宫縚之妻之姑之丧注南宫縚孟僖子之子南宫閲也字子容其妻孔子兄女音义夫子诲之髽曰尔毋从从尔尔毋扈扈尔注诲敎尔女也从从谓大高扈扈谓大广尔语助音义盖榛以为笄长尺而总八寸注总束髪垂为饰齐衰之总八寸音义疏孟献子禫县而不乐比御而不入注可以御妇人矣尚不复寝孟献子鲁大夫仲孙蔑音义夫子曰献子加于人一等矣注加犹踰也疏孔子既祥五日弹琴而不成声注哀未忘音义十日而成笙歌注踰月且异旬也祥亦凶事用远日五日弹琴十日笙歌除由外也琴以手笙歌以气音义疏有子盖既祥而丝屦组缨注讥其早也礼既祥白屦无絇缟冠素纰有子孔子弟子有若音义疏死而不弔者三注谓轻身忘孝也畏注人或时以非罪攻已不能有以説之死之者孔子畏于匡厌注行止危险之下音义溺注不乘桥船音义疏子路有姊之丧可以除之矣而弗除也孔子曰何弗除也子路曰吾寡兄弟而弗忍也孔子曰先王制礼行道之人皆弗忍也注行道犹行仁义音义子路闻之遂除之疏礼记注疏巻六卷六考证礼记注疏卷六考证檀弓上趋而就子服伯子于门右注疏郑云未忍即主人位也郑注士䘮礼原文云未忍在主人位也事君有犯而无隐注既谏人有问其国政者可以语其得失按郑注非也隐是缄黙隐匿之谓事君者当知无不言言无不尽故曰有犯而无隐也若谓既諌即可言君之过岂有是理哉孔疏不加纠正何也疏孔子不仕昭公既先谏先谏当作未谏古不修墓方孝孺曰取乎古而师之者以其合乎情当乎理也父母之棺暴露而不修何取于古乎其诬孔子甚矣谓殡于五父之衢亦然注疏其父梁纥虽为大夫梁字上脱叔字丧三年以为极亡音义王以极字絶句按王肃説是亡字当连下句陈澔从之殡于五父之衢陈澔曰此经杂出诸子所记不可据以为实夏后氏尚黑疏舜以十一月为正尚赤云云按三正记之説未可信不如孔安国谓改正朔起自殷周为确尧典以春分为仲春则岁首孟春之建寅晓然也又疏故礼纬稽命微云微字应作征礼记注疏卷六考证礼记註疏卷七钦定四库全书礼记注疏卷七汉郑氏注唐陆德明音义孔颖达疏檀弓上大公封于营丘比及五世皆反葬于周注齐大公受封留为大师死葬于周子孙生焉不忍离也五世之后乃葬于齐齐曰营丘音义君子曰乐乐其所自生礼不忘其本注言其似礼乐之义音义古之人有言曰狐死正丘首仁也注正丘首正首丘也仁恩也音义疏伯鱼之母死期而犹哭注伯鱼孔子子也名鲤犹尚也音义夫子闻之曰谁与哭者门人曰鲤也夫子曰嘻其甚也注嘻悲恨之声音义伯鱼闻之遂除之疏舜葬于苍梧之野注舜征有苗而死因留葬焉书説舜曰陟方乃死苍梧于周南越之地今为郡音义盖三妃未之从也注古者不合葬帝喾而立四妃矣象后妃四星其一明者为正妃余三小者为次妃帝尧因焉至舜不告而取不立正妃但三妃而已谓之三夫人离骚所歌湘夫人舜妃也夏后氏増以三三而九合十二人春秋説云天子取十二即夏制也以虞夏及周制差之则殷人又増以三九二十七合三十九人周人上法帝喾立正妃又三二十七为八十一人以増之合百二十一人其位后也夫人也嫔也世妇也女御也五者相参以定尊卑音义季武子曰周公盖祔注祔谓合葬合葬自周公以来音义疏曾子之丧浴于爨室注见曾元之辞易箦矫之以谦俭也礼死浴于适室音义疏大功废业或曰大功诵可也注许其口习故也疏子张病召申祥而语之曰君子曰终小人曰死注申祥子张子欲使执丧成己志也死之言澌也事卒为终消尽为澌太史公传曰子张姓颛孙今曰申祥周秦之声二者相近未闻孰是音义吾今日其庶几乎注言易成也音义疏曾子曰始死之奠其余阁也与注不容改新阁庋藏食物音义疏曾子曰小功不为位也者是委巷之礼也注讥之也位谓以亲疏叙列哭也委巷犹街里委曲所为也音义子思之哭嫂也为位注善之也礼嫂叔无服音义妇人倡踊注有服者娣姒妇小功倡先也音义申祥之哭言思也亦然注説者云言思子游之子申祥妻之昆弟亦无服过此以往独哭不为位疏古者冠缩缝今也衡缝注缩从也今礼制衡读为横今冠横缝以其辟积多音义故丧冠之反吉非古也注觧时人之惑丧冠缩缝古冠耳音义疏曾子谓子思曰伋吾执亲之丧也水浆不入于口者七日注言已以疾时礼而不如音义子思曰先王之制礼也过之者俯而就之不至焉者跂而及之故君子之执亲之丧也水浆不入于口者三日杖而后能起注为曾子言难继以礼抑之音义疏曾子曰小功不税注据礼而言也日月已过乃闻丧而服曰税大功以上然小功轻不服音义则是远兄弟终无服也注言相离远者闻之恒晚而可乎注以己恩怪之疏伯高之丧注伯高死时在衞未闻何国人孔氏之使者未至注谓赙赗者音义冉子摄束帛乘马而将之注冉子孔子弟子冉有摄犹贷也音义孔子曰异哉徒使我不诚于伯高注徒犹空也礼所以副忠信也忠信而无礼何传乎音义疏伯高死于衞赴于孔子注赴告也凡有旧恩者则使人告之孔子曰吾恶乎哭诸注以其交会尚新音义兄弟吾哭诸庙父之友吾哭诸庙门之外注别亲疏也音义师吾哭诸寝朋友吾哭诸寝门之外所知吾哭诸野注别轻重也于野则已疏于寝则已重注已犹大也夫由赐也见我吾哭诸赐氏注本于恩哭于子贡寝门之外音义遂命子贡为之主注明恩所由曰为尔哭也来者拜之知伯高而来者勿拜也注异于正主音义疏曾子曰丧有疾食肉饮酒必有草木之滋焉注増以香味为其疾不嗜食音义以为姜桂之谓也注为记者正曾子所云草木滋者谓姜桂音义疏子夏丧其子而丧其明注明目精音义曾子弔之曰吾闻之也朋友丧明则哭之注痛之曾子哭子夏亦哭曰天乎予之无罪也注怨天罚无罪曾子怒曰商女何无罪也吾与女事夫子于洙泗之间注言其有师也洙泗鲁水名音义退而老于西河之上注西河龙门至华隂之地音义使西河之民疑女于夫子尔罪一也注言其不称师也丧尔亲使民未有闻焉尔罪二也注言居亲丧无异称音义丧尔子丧尔明尔罪三也注言隆于妻子而曰女何无罪与子夏投其杖而拜曰吾过矣吾过矣注谢之且服罪也音义吾离羣而索居亦已乆矣注羣谓同门朋友也索犹散也音义疏夫昼居于内问其疾可也注似有疾音义夜居于外弔之可也注似有丧是故君子非有大故不宿于外注大故谓丧忧非致齐也非疾也不昼夜居于内注内正寝之中音义疏高子臯之执亲之丧也注子臯孔子弟子名柴泣血三年注言泣无声如血出未尝见齿注言笑之微音义君子以为难注言人不能然疏衰与其不当物也宁无衰注恶其乱礼不当物谓精麄广狭不应法制音义齐衰不以边坐大功不以服勤注为亵丧服边偏倚也音义疏孔子之衞遇旧馆人之丧注前日君所使舎己入而哭之哀出使子贡説骖而赙之注赙助丧用也騑马曰骖音义子贡曰于门人之丧未有所説骖説骖于旧馆无乃已重乎注言説骖大重比于门人恩为偏颇音义夫子曰予乡者入而哭之遇于一哀而出涕注遇见也旧馆人恩虽轻我入哭见主人为我尽一哀是以厚恩待我我为出涕恩重宜有施惠音义予恶夫涕之无从也小子行之注客行无他物可以易之者使遂以徃音义疏孔子在衞有送葬者而夫子观之曰善哉为丧乎足以为法矣小子识之子贡曰夫子何善尔也曰其徃也如慕其反也如疑注慕谓小儿随父母啼唿疑者哀亲之在彼如不欲还然音义子贡曰岂若速反而虞乎注速疾子曰小子识之我未之能行也注哀戚本也祭祀末也疏颜渊之丧馈祥肉注馈遗也音义孔子出受之入弹琴而后食之注弹琴以散哀也孔子与门人立拱而尚右二三子亦皆尚右注傚孔子也音义孔子曰二三子之嗜学也注嗜贪音义我则有姊之丧故也二三子皆尚左注复正也丧尚右右隂也吉尚左左阳也疏孔子蚤作注作起音义负手曳杖消摇于门注欲人之怪已音义歌曰泰山其頽乎注泰山衆山所仰音义梁木其坏乎注梁木衆木所放音义哲人其萎乎注哲人亦衆人所仰放也以上二句喻之萎病也诗云无木不萎音义既歌而入当戸而坐注蚤坐急见人也子贡闻之曰泰山其頽则吾将安仰梁木其坏哲人其萎则吾将安放夫子殆将病也注觉孔子歌意殆几也音义遂趋而入夫子曰赐尔来何迟也注坐则望之夏后氏殡于东阶之上则犹在阼也殷人殡于两楹之间则与宾主夹之也周人殡于西阶之上则犹宾之也注以三王之礼占已梦音义而丘也殷人也予畴昔之夜梦坐奠于两楹之间注是梦坐两楹之间而见馈食也言奠者以为凶象畴发声也昔犹前也音义夫明王不兴而天下其孰能宗予予殆将死也注孰谁也宗尊也两楹之间南靣乡明人君听治正坐之处今无明王谁能尊我以为人君乎是我殷家奠殡之象以此自知将死音义盖寝疾七日而没注明圣人知命疏孔子之丧门人疑所服注无丧师之礼子贡曰昔者夫子之丧颜渊若丧子而无服丧子路亦然请丧夫子若丧父而无服注无服不为衰弔服而加麻心丧三年疏孔子之丧公西赤为志焉注公西赤孔子弟子字子华志谓章识饰棺墙注墙之障柩犹垣墙障家置翣注墙柳衣翣以布衣木如襵与音义设披周也设崇殷也绸练设旐夏也注夫子虽殷人兼用三王之礼尊之披柩行夹引棺者崇牙旌旗饰也绸练以练绸旌之杠此旌葬乘车所建也旌之旒缁布广充幅长寻曰旐尔雅説旌旗曰素锦绸杠音义疏子张之丧公明仪为志焉注志亦谓章识褚幕丹质注以丹布幕为褚葬覆棺不墙不翣音义蚁结于四隅注画褚之四角其文如蚁行徃来相交错蚁蚍蜉也殷之蚁结似今蛇文画音义殷士也注学于孔子傚殷礼疏子夏问于孔子曰居父母之仇如之何夫子曰寝苫枕干不仕注虽除丧居处犹若丧也干盾也音义弗与共天下也注不可以并生遇诸市朝不反兵而鬭注言虽适市朝不释兵音义曰请问居昆弟之仇如之何曰仕弗与共国衔君命而使虽遇之不鬭注为负而废君命音义曰请问居从父昆弟之仇如之何曰不为魁注魁犹首也天文北斗魁为首杓为末音义主人能则执兵而陪其后注为其负当成之音义疏孔子之丧二三子皆绖而出注尊师也出谓有所之适然则凡弔服加麻者出则变服音义羣居则绖出则否注羣谓七十二弟子相为朋友服子夏曰吾离羣而索居易墓非古也注易谓芟治草木不易者丘陵也音义疏子路曰吾闻诸夫子丧礼与其哀不足而礼有余也不若礼不足而哀有余也注丧主哀祭礼与其敬不足而礼有余也不若礼不足而敬有余也注祭主敬疏曽子弔于负夏注负夏衞地主人既祖塡池注祖谓移柩车去载处为行始也塡池当为奠彻声之误也奠彻谓彻遣奠设祖奠音义推柩而反之注反于载处荣曾子弔欲更始音义降妇人而后行礼注礼既祖而妇人降今反柩妇人辟之复升堂矣柩无反而反之而又降妇人盖欲矜宾于此妇人皆非音义从者曰礼与注怪之音义曾子曰夫祖者且也注且未定之辞音义且胡为其不可以反宿也注给説从者又问诸子游曰礼与注疑曾子言非子游曰饭于牖下小敛于戸内大敛于阼殡于客位祖于庭葬于墓所以即远也故丧事有进而无退注明反柩非音义曾子闻之曰多矣乎予出祖者注善子游言且服音义疏曾子袭裘而弔子游裼裘而弔曾子指子游而示人曰夫夫也为习于礼者如之何其裼裘而弔也注曾子盖知临丧无饰夫夫犹言此丈夫也子游于时名为习礼音义主人既小敛袒括髪子游趋而出袭裘带绖而入注于主人变乃变也所弔者朋友音义曾子曰我过矣我过矣夫夫是也注服是善子游言疏子夏既除丧而见注见于孔子音义予之琴和之而不和弹之而不成声注乐由人心音义作而曰哀未忘也先王制礼而弗敢过也注作起音义子张既除丧而见予之琴和之而和弹之而成声作而曰先王制礼不敢不至焉注虽情异善同俱顺礼疏司寇惠子之丧注惠子衞将军文子弥牟之弟惠叔兰也生虎者音义子游为之麻衰牡麻绖注惠子废适立庶为之重服以讥之麻衰以吉服之布为衰音义文子辞曰子辱与弥牟之弟游注谢其存时又辱为之服敢辞注上之服也子游曰礼也文子退反哭注子游名习礼文子亦以为当然未觉其所讥子游趋而就诸臣之位注深讥之大夫之家臣位在宾后文子又辞曰子辱与弥牟之弟游又辱为之服又辱临其丧敢辞注止之在臣位子游曰固以请注再不从命文子退扶适子南靣而立曰子辱与弥牟之弟游又辱为之服又辱临其丧虎也敢不复位注觉所讥也虎适子名文子亲扶而辞敬子游也南靣而立则诸臣位在门内北靣明矣子游趋而就客位注所讥行疏将军文子之丧既除丧而后越人来弔主人深衣练冠待于庙垂涕洟注主人文子之子简子瑕也深衣练冠凶服变也待于庙受弔不迎宾也音义子游观之曰将军文氏之子其庶几乎亡于礼者之礼也其动也中注中礼之变音义疏幼名冠字五十以伯仲死谥周道也绖也者实也注所以表哀戚音义掘中霤而浴毁灶以缀足及葬毁宗躐行出于大门殷道也注明不复有事于此周人浴不掘中霤葬不毁宗躐行毁宗毁庙门之西而出行神之位在庙门之外音义学者行之注学于孔子者行之傚殷礼疏礼记注疏卷七卷七考证礼记注疏卷七考证大公封于营丘比及五世皆反葬于周顾炎武曰大公已就封于齐矣其后复入为太师薨而葬于周事未可知使其有之亦古人因薨而葬不择地之常耳乃云比及五世皆反葬于周夫齐去周二千余里使其已朽之骨自东徂西于死者为不仁古之葬者祖于庭塴于墓反哭于其庭故曰葬日虞勿忍一日离也使齐之孤重趼送葬旷月踰时不获遵五月之制速反而虞于生者为不孝且也入周之境而不见天子则不度离其䘮次而以衰绖见则不祥若其君不行而使卿摄之则不恭劳民伤财则不惠此数者无一而可禹葬会稽其后王不从而崤之南陵有夏后臯之墓岂古人不逹于礼哉然则大公无五世反葬之事明矣召申祥而语之注太史公传曰子张姓颛孙今曰申祥周秦之声二者相近按颛孙是复姓申祥则二名也何乃疑申声近颛而为一字姓乎康成此注似误小功不税而可乎注以己恩怪之韩文与李祕书曰小功服最多亲则叔父之下殇与适孙之下殇与昆弟之下殇尊则外祖父母常服则从祖祖父母礼沿人情其不可不服也明矣君子之于骨肉闻其死则悲哀岂有间于新故哉特以讣告不及时闻死出其日数则不服其可乎按昌黎引此经及郑注云以情责情似韩所见本异也梁木其坏哲人其萎则吾将安放谢枋得曰刘尚书美中家藏古本礼记梁木其坏下有则吾将安仗五字文义更顺按古本以无此五字故孔疏云子贡意在匆遽不暇别言是也叠山所见别本必好事者为之注疏案庄子圣人无梦云云按此不必辨袛以论语梦见周公証之何谓圣人无梦殷士也按周人而用殷制必是周之䘮礼本兼二代而听人所为不然弟子不可违制以尊师使䧟于不义也仪礼存夏祝商祝之名周官大卜存夏商之易然则周礼之兼用二代者多矣礼记注疏卷七考证礼记註疏卷八钦定四库全书礼记注疏卷八汉郑氏注唐陆徳明音义孔颖逹疏檀弓上子柳之母死子硕请具注具葬之器用子栁鲁叔仲皮之子子硕兄音义子柳曰何以哉注言无其财子硕曰请粥庶弟之母注粥谓嫁之也妾贱取之曰买音义子柳曰如之何其粥人之母以葬其母也不可注忠恕旣葬子硕欲以赙布之余具祭器注古者谓钱为泉布所以通布货财子柳曰不可吾闻之也君子不家于丧注恶因死者以为利音义请班诸兄弟之贫者注以分死者所矜也禄多则与邻里乡党疏君子曰谋人之军师败则死之谋人之邦邑危则亡之注利已亡衆非忠也言亡之者虽辟贤非义退公叔文子升于瑕丘蘧伯玉从注二子卫大夫文子献公之孙名㧞音义文子曰乐哉斯丘也死则我欲葬焉蘧伯玉曰吾子乐之则瑗请前注刺其欲害人良田瑗伯玉名音义疏弁人有其母死而孺子泣者注言声无节音义孔子曰哀则哀矣注此诚哀而难为继也注失礼中夫礼为可传也为可继也故哭踊有节音义疏叔孙武叔之母死注武叔公子牙之六世孙名州仇毁孔子者旣小敛举者出尸出戸袒且投其冠括发注尸出戸乃变服失哀节冠素委貌音义子游曰知礼注嗤之音义疏扶君卜人师扶右射人师扶左注谓君疾时也卜当为仆声之误也仆人射人皆平生时赞正君服位者音义君薨以是举注不忍变也周礼射人大䘮与仆人迁尸疏从母之夫舅之妻二夫人相为服君子未之言也注二夫人犹言此二人也时有此二人同居死相为服者甥居外家而非之音义或曰同爨缌注以同居生缌之亲可音义疏丧事欲其纵纵尔注趋事貌纵读如总领之总音义吉事欲其折折尔注安舒貌诗云好人提提音义故丧事虽遽不陵节吉事虽止不怠注陵躐也止立俟事时也怠惰也音义故骚骚尔则野注谓大疾音义鼎鼎尔则小人注谓大舒君子盖犹犹尔注疾舒之中疏丧具君子耻具注辟不怀也丧具棺衣之属一日二日而可为也者君子弗为也注谓绞紟衾冒音义疏丧服兄弟之子犹子也盖引而进之也嫂叔之无服也盖推而逺之也注或引或推重亲逺别音义姑姊妹之薄也盖有受我而厚之者也注欲其一心于厚之者姑姊妹嫁大功夫为妻期音义疏食于有丧者之侧未尝饱也注助哀戚也曾子与客立于门侧其徒趋而出注徒谓客之旅曾子曰尔将何之曰吾父死将出哭于巷注以为不可发凶于人之馆曰反哭于尔次注次舎也礼馆人使専之若其自有然曾子北面而弔焉疏孔子曰之死而致死之不仁而不可为也之死而致生之不知而不可为也注之徃也死之生之谓无知与有知也为犹行也音义是故竹不成用瓦不成味木不成斵注成犹善也竹不可善用谓边无縢味当作沫沫靧也音义琴瑟张而不平竽笙备而不和注无宫商之调音义有钟磬而无簨虡注不县之也横曰簨植曰虡音义其曰明器神明之也注言神明死者也神明者非人所知故其器如此疏有子问于曾子曰问丧于夫子乎注有子孔子弟子有若也夫子卒后问此庶有异闻也丧谓仕失位也鲁昭公孙于齐曰丧人其何称音义曰闻之矣丧欲速贫死欲速朽有子曰是非君子之言也注贫朽非人所欲音义曾子曰参也闻诸夫子也有子又曰是非君子之言也曾子曰参也与子游闻之有子曰然然则夫子有为言之也曾子以斯言告于子游子游曰甚哉有子之言似夫子也昔者夫子居于宋见桓司马自为石椁三年而不成注桓司马宋向戌之孙名魋音义夫子曰若是其靡也死不如速朽之愈也死之欲速朽为桓司马言之也注靡侈音义南宫敬叔反必载宝而朝注敬叔鲁孟僖子之子仲孙阅盖尝失位去鲁得反载其宝来朝于君音义夫子曰若是其货也丧不如速贫之愈也丧之欲速贫为敬叔言之也曾子以子游之言告于有子有子曰然吾固曰非夫子之言也曾子曰子何以知之有子曰夫子制于中都四寸之棺五寸之椁以斯知不欲速朽也注中都鲁邑名也孔子尝为之宰为民作制孔子由中都宰为司空由司空为司宼昔者夫子失鲁司宼将之荆注将应聘于楚音义盖先之以子夏又申之以冉有以斯知不欲速贫也注言汲汲于仕得禄音义疏陈荘子死赴于鲁鲁人欲勿哭注君无哭邻国大夫之礼陈庄子齐大夫陈恒之孙名伯缪公召县子而问焉县子曰古之大夫束脩之问不出竟虽欲哭之安得而哭之注以其不外交音义今之大夫交政于中国虽欲勿哭焉得而弗哭注言时君弱臣强政得大夫专盟㑹以交接音义且臣闻之哭有二道有爱而哭之有畏而哭之注以权微劝之公曰然然则如之何而可县子曰请哭诸异姓之庙注明不当哭于是与哭诸县氏疏仲宪言于曽子曰夏后氏用明器示民无知也注所谓致死之仲宪孔子弟子原宪殷人用祭器示民有知也注所谓致生之周人兼用之示民疑也注言使民疑于无知与有知曽子曰其不然乎其不然乎注非其説之非也夫明器鬼器也祭器人器也夫古之人胡为而死其亲乎注言仲宪之言三者皆非此或用鬼器或用人器疏公叔木有同母异父之昆弟死问于子游注木当为朱春秋作戍卫公叔文子之子定公十四年奔鲁音义子游曰其大功乎注疑所服也亲者属大功是狄仪有同母异父之昆弟死问于子夏子夏曰我未之前闻也鲁人则为之齐衰狄仪行齐衰今之齐衰狄仪之问也疏子思之母死于卫注子思孔子孙伯鱼之子伯鱼卒其妻嫁于卫栁若谓子思曰子圣人之后也四方于子乎观礼子盖愼诸注栁若卫人也见子思欲为嫁母服恐其失礼戒之嫁母齐衰期子思曰吾何慎哉吾闻之有其礼无其财君子弗行也注谓时可行而财不足以备礼有其礼有其财无其时君子弗行也注谓财足以备礼而时不得行者吾何愼哉注时所止则止时所行则行无所疑也䘮之礼如子赠禭之属不踰主人音义疏县子琐曰吾闻之古者不降上下各以其亲注古谓殷时也上不降逺下不降卑音义滕伯文为孟虎齐衰其叔父也为孟皮齐衰其叔父也注伯文殷时滕君也爵为伯名文音义疏后木曰丧吾闻诸县子曰夫丧不可不深长思也注后木鲁孝公子恵伯巩之后音义买棺外内易我死则亦然注此孝子之事非所託音义疏曽子曰尸未设饰故帷堂小敛而彻帷仲梁子曰夫妇方乱故帷堂小敛而彻帷注敛者动摇尸帷堂为人亵之言方乱非也仲梁子鲁人也音义小敛之奠子游曰于东方曾子曰于西方敛斯席矣注曾子以俗説非又大敛奠于堂乃有席小敛之奠在西方鲁礼之末失也注末世失礼之为疏县子曰绤衰繐裳非古也注非时尚轻凉慢礼音义疏子蒲卒哭者唿灭注灭盖子蒲名子臯曰若是野哉注非之也唯复唿名子臯孔子弟子髙柴音义哭者改之疏杜桥之母之丧宫中无相以为沽也注沽犹略也音义疏夫子曰始死羔裘𤣥冠者易之而已羔裘𤣥冠夫子不以弔注不以吉服弔丧音义疏子游问丧具夫子曰称家之有亡子游曰有亡恶乎齐注恶乎齐问丰省之比音义夫子曰有毋过礼苟亡矣敛首足形注形体音义还葬注还之言便也言己敛即葬不待三月音义县棺而封注不设碑繂不备礼封当为窆窆下棺也春秋传作塴音义人岂有非之者哉注不责于人所不能疏司士贲告于子游曰请袭于牀注时失之也礼唯始死废牀音义子游曰诺县子闻之曰汰哉叔氏専以礼许人注当言礼然言诺非也叔氏子游字音义疏宋襄公𦵏其夫人醯醢百瓮曽子曰既曰明器矣而又实之注言名之为明器而与祭器皆实之是乱鬼器与人器音义疏孟献子之丧注献子鲁大夫仲孙蔑司徒旅归四布注旅下士也司徒使下士归四方之赙布夫子曰可也注时人皆贪善其能廉读赗曾子曰非古也是再告也注曽子言丧礼袒而读赗宾致命将行主人之史又读赗所以存録之疏成子髙寝疾注成子髙齐大夫国成伯髙父也庆遗入请曰子之病革矣如至乎大病则如之何注观其意革急也遗庆封之族音义子高曰吾闻之也生有益于人死不害于人吾纵生无益于人吾可以死害于人乎哉我死则择不食之地而葬我焉注不食谓不垦耕音义疏子夏问诸夫子曰居君之母与妻之丧居处言语饮食衎尔注衎尔自得貌为小君恻隠不能至音义宾客至无所馆夫子曰生于我乎馆死于我乎殡注仁者不厄人疏国子髙曰葬也者藏也藏也者欲人之弗得见也是故衣足以饰身棺周于衣椁周于棺土周于椁注言皆所以为深邃难人发见之也国子髙成子髙也成谥也音义反壤树之哉注反覆也怪不如大古也而反封树之意在于俭非周礼音义疏孔子之丧有自燕来观者舎于子夏氏子夏曰圣人之葬人与人之葬圣人也子何观焉注与及也音义昔者夫子言之曰吾见封之若堂者矣注封筑土为垄堂形四方而髙音义见若坊者矣注坊形旁杀平上而长音义见若覆夏屋者矣注覆谓茨瓦也夏屋今之门庑也其形旁广而卑音义见若斧者矣注斧形旁杀刃上而长从若斧者焉注孔子以为刃上难登狭又易为功音义马鬛封之谓也注俗闻名音义今一日而三斩板而已封注板盖广二尺长六尺斩板谓断莫缩也三断止之旁杀盖高四尺其广袤未闻也诗云缩板以载音义尚行夫子之志乎哉注尚庶㡬也疏妇人不葛带注妇人质不变重者至期除之卒哭变绖而已疏有荐新如朔奠注重新物为之殷奠疏既葬各以其服除注卒哭当变衰麻者变之或有除者不视主人疏池视重霤注如屋之有承霤也承霤以木为之用行水亦宫之饰也栁宫象也以竹为池衣以青布县铜鱼焉今宫中有承霤云以铜为之音义疏君即位而为椑注椑谓杝棺亲尸者椑坚着之言也言天子椑内又有水兕革棺音义嵗一漆之注若未成然音义藏焉注虚之不令音义疏复楔齿缀足饭设饰帷堂并作注设饰谓迁尸又加新衣音义父兄命赴者注谓大夫以上者士主人亲命之疏君复于小寝大寝小祖大祖库门四郊注尊者求之备也亦他日所尝有事疏丧不剥奠也与祭肉也与注剥犹倮也有牲肉则巾之为其久设尘埃加也脯醢之奠不巾音义疏既殡旬而布材与明器注木工宜干腊且豫暴材椁材也音义疏朝奠日出夕奠逮日注隂阳交接庶㡬遇之音义父母之丧哭无时使必知其反也注谓既练或时为君服金革之事反必有祭疏练练衣黄里縓缘注小祥练冠练中衣以黄为内縓为饰黄之色卑于纁縓纁之类明外除音义葛要绖绳屦无絇角瑱注瑱充耳也吉时以玉人君有瑱音义鹿裘衡长袪注衡当为横字之误也袪谓褎缘袂口也练而为裘横广之又长之又为袪则先时狭短无袪可知吉时麛裘音义袪裼之可也注裼表裘也有袪而裼之备饰也玉藻曰麛裘青豻褎绞衣以裼之鹿裘亦用绞乎音义疏有殡闻逺兄弟之丧虽缌必徃注亲骨肉也非兄弟虽邻不徃注疏无亲也所识其兄弟不同居者皆弔注就其家弔之成恩旧也疏天子之棺四重注尚深邃也诸公三重诸侯再重大夫一重士不重音义水兕革棺被之其厚三寸注以水牛兕牛之革以为棺被革各厚三寸合六寸也此为一重音义杝棺一注所谓椑棺也尔雅曰椵杝音义梓棺二注所谓属与大棺音义四者皆周注周帀也凡棺因能溼之物音义棺束缩二衡三衽每束一注衡亦当为横衽今小要衽或作漆或作髹音义柏椁以端长六尺注以端题凑也其方盖一尺音义疏天子之哭诸侯也爵弁绖䊷衣注服士之祭服以哭之明为变也天子至尊不见尸柩不弔服麻不加于采此言绖衍字也时人间有弁绖因云之耳周礼王弔诸侯弁绖缌衰也音义或曰使有司哭之注非也哀戚之事不可虚为之不以乐食注盖谓殡敛之间疏天子之殡也菆涂龙輴以椁注菆木以周龙輴加椁而涂之天子殡以輴车画辕为龙音义加斧于椁上毕涂屋注斧谓之黼白黒文也以刺绣于縿幕加椁以覆棺已乃屋其上尽涂之音义天子之礼也疏唯天子之丧有别姓而哭注使诸侯同姓异姓庶姓相从而为位别于朝觐来时朝觐爵同同位音义疏鲁哀公诔孔丘曰天不遗耆老莫相予位焉呜唿哀哉尼父注诔其行以为谥也莫无也相佐也言孔子死无佐助我处位者尼父因其字以为之谥音义疏国亡大县邑公卿大夫士皆厌冠哭于大庙三日君不举注军败失地以䘮归也厌冠今䘮冠其服未闻音义或曰君举而哭于后土注后土社也疏孔子恶野哭者注为其变衆周礼衔枚氏掌禁野呌唿叹唿于国中者行歌哭于国中之道者音义疏未仕者不敢税人如税人则以父兄之命注不专家财也税谓遗于人音义疏士备入而后朝夕踊注备犹尽也国君之䘮嫌主人哭入则踊疏祥而缟注缟冠素纰也音义是月禫徙月乐注言禫明月可以用乐音义疏君于士有赐帟注帟幕之小者所以承尘赐之则张于殡上大夫以上幕人职供焉音义疏礼记注疏卷八卷八考证礼记注疏卷八考证公叔文子升于瑕丘注名拔按注据世本名拔陆氏音蒲八反是也朱子论语集註作公孙枝以字相近而误食于有丧者之侧应镛曰食字上疑脱孔子字夫子制于中都注疏故周礼太宰职云诸侯立三卿五大夫也按太宰职云设其参傅其伍注云参谓卿三人伍谓大夫五人此文当作大宰职注云刋本误脱注字耳夫明器鬼器也疏故用恭敬之器送之按文义与上叚相对此句当作故用人器送之刋本因误有重复致误有阙文耳仲梁子注鲁人也按仲梁子是六国时鲁人诗定之方中注引仲梁子正义曰郑志张逸问仲梁子何时人答曰先师鲁人当六国时在毛公前小敛之奠按此自为一章旧本误接仲梁子下读赗此亦自为一章注下应有疏而无之刋本遂接孟献子章而误録其疏于下賔客至无所馆此亦自为一章刋本因无疏误接上章子夏曰圣人之葬人与人之葬圣人也子何观焉按此郑注句读也疏引王肃曰圣人葬人与属上句则与字音余义胜于郑故陈澔从王肃读呜唿哀哉尼父注尼父因其字以为之谥按字非谥也郑注太曲左传疏曰此传惟说诔辞不言作谥传记羣书皆不载孔子之谥盖惟累其美行示已伤悼之情而赐之命耳不为之谥故书传无称焉郑注礼记云因其字以为之谥谓孔子为尼父郑错读左传云以字为谥遂复妄为此解按颖达此疏可谓直紏郑违矣本文疏乃复依阿郑氏不言其失何耶又按郑言因字为谥旣以误读左氏衆仲之言复因谷梁说孔父为字谥遂疑与尼父相类然孔父非谥先儒已早疑谷梁矣谓尼父即谥可乎礼记注疏卷八考证礼记註疏卷九钦定四库全书礼记注疏卷九汉郑氏注唐陆德明音义孔颖达疏檀弓下君之适长殇车三乘公之庶长殇车一乘大夫之适长殇车一乘注皆下成人也自上而下降杀以两成人遣车五乘长殇三乘下殇一乘尊卑以此差之庶子言公卑远之传曰大功之殇中从上音义疏公之丧诸达官之长杖注谓君所命虽有官职不达于君则不服斩疏君于大夫将葬弔于宫及出命引之三歩则止注以义夺孝子宫殡宫出谓柩已在路如是者三君退注退去也三命引之凡移九歩朝亦如之哀次亦如之注君弔不必于宫朝丧朝庙也次他日宾客所受大门外舎也孝子至此而哀君或于是弔焉音义疏五十无车者不越疆而弔人注气力始衰音义疏季武子寝疾蟜固不说齐衰而入见曰斯道也将亡矣士唯公门说齐衰注季武子鲁大夫季孙夙也世为上卿强且专政国人事之如君蟜固能守礼不畏之矫失俗也道犹礼也音义武子曰不亦善乎君子表微注时无如之何佯若善之表犹明也及其丧也曾点倚其门而歌注明已不与也㸃字晳曾参父音义疏大夫弔当事而至则辞焉注辞犹告也摈者以主人有事告也主人无事则为大夫出音义弔于人是日不乐注君子哀乐不同日子于是日哭则不歌音义妇人不越疆而弔人注不通于外行弔之日不饮酒食肉焉注以全哀也弔于葬者必执引若从柩及圹皆执绋注示助之以力车曰引棺曰绋从柩赢者音义丧公弔之必有拜者注往谢之虽朋友州里舎人可也注谓无主后弔曰寡君承事注示亦为执事来主人曰临注君辱临其臣之丧音义君遇柩于路必使人弔之注君于民臣有父母之恩大夫之丧庶子不受弔注不以贱者为有爵者主疏妻之昆弟为父后者死哭之适室注以其正也子为主袒免哭踊注亲者主之音义夫入门右注北面辟正主音义使人立于门外告来者狎则入哭注狎相习知者音义父在哭于妻之室注不以私丧干尊非为父后者哭诸异室疏有殡闻远兄弟之丧哭于侧室注嫌哭殡无侧室哭于门内之右注近南者为之变位音义同国则往哭之注丧无外事疏子张死曾子有母之丧齐衰而往哭之或曰齐衰不以弔注以其无服非之曾子曰我弔也与哉注于朋友哀痛甚而往哭之非若凡弔音义疏有若之丧悼公弔焉注悼公鲁哀公之子音义子游摈由左注摈相侑丧礼者丧礼废亡时人以为此仪当如诏辞而皆由右相是善子游正之孝经说曰以身摈侑音义疏齐谷王姬之丧注谷当为告声之误也王姬周女齐襄公之夫人音义鲁庄公为之大功或曰由鲁嫁故为之服姊妹之服或曰外祖母也故为之服注春秋周女由鲁嫁卒服之如内女服姊妹是也天子为之无服嫁于王者之后乃服之庄公齐襄公女弟文姜之子当为舅之妻非外祖母也外祖母又小功也音义疏晋献公之丧秦穆公使人弔公子重耳注献公杀其世子申生重耳辟难出奔是时在翟就弔之音义且曰寡人闻之亡国恒于斯得国恒于斯注言在丧代之际虽吾子俨然在忧服之中丧亦不可久也时亦不可失也孺子其图之注劝其反国意欲纳之丧谓亡失位孺稺也音义以告舅犯注舅犯重耳之舅狐偃也字子犯舅犯曰孺子其辞焉丧人无宝仁亲以为宝注宝谓善道可守者仁亲亲行仁义父死之谓何又因以为利注欲反国求为后是利父死而天下其孰能说之孺子其辞焉注说犹解也公子重耳对客曰君惠弔亡臣重耳身丧父死不得与于哭泣之哀以为君忧注谢之音义父死之谓何或敢有他志以辱君义注他志谓私心疏稽颡而不拜哭而起起而不私音义子显以致命于穆公注使者公子絷也卢氏云古者名字相配显当作韅音义穆公曰仁夫公子重耳夫稽颡而不拜则未为后也故不成拜哭而起则爱父也起而不私则远利也音义疏帷殡非古也自敬姜之哭穆伯始也注穆伯鲁大夫季悼子之子公甫靖也敬姜穆伯妻文伯歜之母也礼朝夕哭不帷音义疏丧礼哀戚之至也节哀顺变也君子念始之者也注始犹生也念父母生己不欲伤其性疏复尽爱之道也有祷祠之心焉注复谓招魂且分祷五祀庶几其精气之反音义望反诸幽求诸鬼神之道也注鬼神处幽闇望其从鬼神所来北面求诸幽之义也注乡其所从来也礼复者升屋北面音义疏拜稽颡哀戚之至隐也稽颡隐之甚也注隐痛也稽颡者触地无容疏饭用米贝弗忍虚也不以食道用美焉尔注尊之也食道亵米贝美音义疏铭明旌也注神明之旌音义以死者为不可别已故以其旗识之注不可别形貌不见音义爱之斯录之矣敬之斯尽其道焉耳注谓重与奠也与音义重主道也注始死未作主以重主其神也重既虞而埋之乃后作主春秋传曰虞主用桑练主用栗殷主缀重焉注缀犹联也殷人作主而联其重县诸庙也去显考乃埋之音义周主重彻焉注周人作主彻重埋之疏奠以素器以生者有哀素之心也注哀素言哀痛无饰也凡物无饰曰素唯祭祀之礼主人自尽焉尔岂知神之所飨亦以主人有齐敬之心也注哀则以素敬则以饰礼由人心而已音义疏辟踊哀之至也有算为之节文也注算数也音义疏袒括髪变也愠哀之变也去饰去美也袒括髪去饰之甚也有所袒有所袭哀之节也疏弁绖葛而葬与神交之道也注接神之道不可以纯凶天子诸侯变服而葬冠素弁以葛为环绖既虞卒哭乃服受服也杂记曰凡弁绖其衰侈袂音义疏有敬心焉注踰时哀衰而敬生敬则服有饰大夫士三月而葬未踰时音义疏周人弁而葬殷人冔而葬注周弁殷冔俱象祭冠而素礼同也音义疏歠主人主妇室老为其病也君命食之也注尊者夺人易也歠歠粥也音义疏反哭升堂反诸其所作也注亲所行礼之处音义主妇入于室反诸其所养也注亲所馈食之处音义疏反哭之弔也哀之至也反而亡焉失之矣于是为甚注哀痛甚殷既封而弔周反哭而弔注封当为窆窆下棺也音义疏孔子曰殷己悫吾从周注悫者得哀之始未见其甚音义疏葬于北方北首三代之达礼也之幽之故也注北方国北也音义疏既封主人赠而祝宿虞尸注赠以币送死者于圹也于主人赠祝先归疏既反哭主人与有司视虞牲注日中将虞省其牲有司以几筵舎奠于墓左反日中而虞注所使奠墓有司来归乃虞也舍奠墓左为父母形体在此礼其神也周礼冢人凡祭墓为尸音义疏葬日虞弗忍一日离也注弗忍其无所归音义是日也以虞易奠注虞丧祭也卒哭曰成事注既虞之后卒哭而祭其辞盖曰哀荐成事成祭事也祭以吉为成疏是日也以吉祭易丧祭注卒哭吉祭音义明日祔于祖父注祭告于其祖之庙音义其变而之吉祭也比至于祔必于是日也接不忍一日末有所归也注末无也日有所用接之虞礼所谓他用刚日也其祭祝曰哀荐曰成事音义疏殷练而祔周卒哭而祔孔子善殷注期而神之人情音义君临臣丧以巫祝桃茢执戈恶之也注为有凶邪之气在侧君闻大夫之丧去乐卒事而往未袭也其已袭则止巫去桃茢桃鬼所恶茢萑苕可埽不祥音义所以异于生也注生人无凶邪疏丧有死之道焉注言人之死有如鸟兽死之状鸟兽之死人贱之先王之所难言也注圣人不明说为人甚恶之音义疏丧之朝也顺死者之孝心也注朝谓迁柩于庙音义其哀离其室也故至于祖考之庙而后行殷朝而殡于祖周朝而遂葬疏孔子谓为明器者知丧道矣备物而不可用也注神与人异道则不相伤哀哉死者而用生者之器也不殆于用殉乎哉注殆几也杀人以卫死者曰殉用其器者渐几于用人音义其曰明器神明之也注神明死者异于生人涂车刍灵自古有之注刍灵束茅为人马谓之灵者神之类音义明器之道也注言与明器同孔子谓为刍灵者善谓为俑者不仁不殆于用人乎哉注俑偶人也有面目机发似于生人孔子善古而非周音义疏穆公问于子思曰为旧君反服古与注仕焉而已者穆公鲁哀公之曾孙音义子思曰古之君子进人以礼退人以礼故有旧君反服之礼也今之君子进人若将加诸膝退人若将队诸渊毋为戎首不亦善乎又何反服之礼之有注言放逐之臣不服旧君也为兵主来攻伐曰戎首音义疏悼公之丧季昭子问于孟敬子曰为君何食注悼公鲁哀公之子昭子康子之曾孙名强敬子武伯之子名捷音义敬子曰食粥天下之达礼也吾三臣者之不能居公室也四方莫不闻矣注言邻国皆知吾等不能居公室以臣礼事君也三臣仲孙叔孙季孙氏勉而为瘠则吾能毋乃使人疑夫不以情居瘠者乎哉我则食食注存时不尽忠丧又不尽礼非也孔子曰丧事不敢不勉音义卫司徒敬子死注司徒官氏公子许之后子夏弔焉主人未小敛绖而往子游弔焉主人既小敛子游出绖反哭注皆以朋友之礼往而二人异子夏曰闻之也与曰闻诸夫子主人未改服则不绖疏曾子曰晏子可谓知礼也已恭敬之有焉注言礼者敬而已矣有若曰晏子一狐裘三十年遣车一乘及墓而反国君七个遣车七乘大夫五个遣车五乘晏子焉知礼注言其大俭偪下非之及墓而反言其既窆则归不留宾客有事也人臣赐车马者乃得有遣车遣车之差大夫五诸侯七则天子九诸侯不以命数丧礼畧也个谓所包遣奠牲体之数也杂记曰遣车视牢具音义曾子曰国无道君子耻盈礼焉国奢则示之以俭国俭则示之以礼注时齐方奢矫之是也疏国昭子之母死问于子张曰葬及墓男子妇人安位注国昭子齐大夫子张曰司徒敬子之丧夫子相男子西乡妇人东乡注夹羡道为位夫子孔子也音义曰噫毋注噫不寤之声毋禁止之辞音义曰我丧也斯沾注斯尽也沾读曰觇觇视也国昭子自谓齐之大家有事人尽视之欲人观之法其所为音义尔专之宾为宾焉主为主焉注专犹司也时子张相妇人从男子皆西乡注非也疏穆伯之丧敬姜昼哭文伯之丧昼夜哭孔子曰知礼矣注丧夫不夜哭嫌思情性也文伯之丧敬姜据其牀而不哭曰昔者吾有斯子也吾以将为贤人也注盖见其有才艺吾未尝以就公室注未尝与到公室观其行也季氏鲁之宗卿敬姜有㑹见之礼音义今及其死也朋友诸臣未有出涕者而内人皆行哭失声斯子也必多旷于礼矣夫注内人妻妾音义疏季康子之母死陈亵衣注亵衣非上服陈之将以敛敬姜曰妇人不饰不敢见舅姑将有四方之宾来亵衣何为陈于斯命彻之注言四方之宾严于舅姑敬姜者康子从祖母音义疏有子与子游立见孺子慕者有子谓子游曰予壹不知夫丧之踊也予欲去之久矣情在于斯其是也夫注丧之踊犹孺子之号慕音义子游曰礼有微情者注节哭踊有以故兴物者注衰绖之制有直情而径行者戎狄之道也注哭踊无节衣服无制音义礼道则不然注与戎狄异人喜则斯陶注陶郁陶也音义陶斯咏注咏讴也音义咏斯犹注犹当为摇声之误也摇谓身动摇也秦人犹摇声相近音义犹斯舞注手舞之舞斯愠注愠犹怒也愠斯戚注戚愤恚音义戚斯叹注叹吟息音义叹斯辟注辟拊心音义辟斯踊矣注踊跃音义品节斯斯之谓礼注舞踊皆有节乃成礼人死斯恶之矣无能也斯倍之矣注无能谓心之无所复能音义是故制绞衾设蒌翣为使人勿恶也注绞衾尸之饰蒌翣棺之墙饰周礼蒌作柳音义始死脯醢之奠将行遣而行之既葬而食之注将行将葬也葬有遣奠食反虞之祭音义未有见其飨之者也自上世以来未之有舎也为使人勿倍也注舎犹废也音义故子之所刺于礼者亦非礼之訾也注訾病也音义疏吴侵陈斩祀杀厉注祀神位有屋树者厉疫病吴侵陈以鲁哀元年秋音义师还出竟陈大宰嚭使于师夫差谓行人仪曰是夫也多言盍尝问焉师必有名人之称斯师也者则谓之何注大宰行人官名也夫差吴子光之子盍何不也尝犹试也夫差修旧怨庶几其师有善名音义大宰嚭曰古之侵伐者不斩祀不杀厉不获二毛注获谓系虏之二毛鬓髪斑白音义今斯师也杀厉与其不谓之杀厉之师与注欲微切之故其言似若不审然正言杀厉重大音义曰反尔地归尔子则谓之何注子谓所获民臣曰君王讨敝邑之罪又矜而赦之师与有无名乎注又微劝之终其意吴楚僭号称王疏颜丁善居丧注颜丁鲁人始死皇皇焉如有求而弗得及殡望望焉如有从而弗及既葬慨焉如不及其反而息注从随也慨惫貌音义疏子张问曰书云高宗三年不言言乃讙有诸注时人君无行三年之丧礼者问有此与怪之也讙喜说也言乃喜说则民臣望其长久音义仲尼曰胡为其不然也古者天子崩王世子听于冢宰三年注冢宰天官卿贰王事者三年之丧使之听朝疏知悼子卒未葬注悼子晋大夫荀盈鲁昭九年卒音义平公饮酒注与羣臣燕平公晋侯彪音义师旷李调侍注侍与君饮也燕礼记曰请旅侍臣音义鼓钟注乐作也燕礼宾入门奏肆夏既献而乐阕献君亦如之音义杜蒉自外来闻钟声曰安在注怪之也杜蒉或作屠蒯音义曰在寝注燕于寝杜蒉入寝歴阶而升酌曰旷饮斯又酌曰调饮斯又酌堂上北面坐饮之降趋而出注三酌皆罚音义平公唿而进之曰蒉曩者尔心或开予是以不与尔言注曩曏也谓始来入时开谓谏争有所发起音义尔饮旷何也曰子卯不乐注纣以甲子死桀以乙卯亡王者谓之疾日不以举乐为吉事所以自戒惧音义知悼子在堂斯其为子卯也大矣注言大臣丧重于疾日也杂记曰君于卿大夫比葬不食肉比卒哭不举乐音义旷也大师也不以诏是以饮之也注诏告也大师典奏乐尔饮调何也曰调也君之亵臣也为一饮一食忘君之疾是以饮之也注言调贪酒食亵嬖也近臣亦当规君疾忧音义尔饮何也曰蒉也宰夫也非刀匕是共又敢与知防是以饮之也注防禁放溢音义平公曰寡人亦有过焉酌而饮寡人注闻义则服杜蒉洗而扬觯注举爵于君也礼扬作媵扬举也媵送也扬近得之音义公谓侍者曰如我死则必毋废斯爵也注欲后世以为戒至于今既毕献斯扬觯谓之杜举注此爵遂因杜蒉为名毕献献宾与君疏礼记注疏卷九卷九考证礼记注疏卷九考证檀弓下车三乘疏则国王宜九乘王字上不应有国字疑衍文大夫弔注疏郑注大夫以下时来弔襚时来应作特来又疏庙门谓殡宫门也按此庙门即寝门贾疏曰士死于适室以鬼神所在则曰庙故名适寝为庙也仁亲以为宝注仁亲亲行仁义按注太远其注大学又云仁亲犹言亲爱仁道也明不因丧规利也视此注为稍近然何不以爱亲直解而必倒其辞乎稽颡而不拜哭而起起而不私按国语作再拜不稽首起而哭退而不私穆公曰重耳仁再拜不稽首不没为后也起而哭爱其父也退而不私不没于利也与此文所记不同拜稽颡哀戚之至隐也疏此云拜稽颡或举殷礼按拜字读断言拜而必用稽颡者其义如是疏非也重主道也注按重之制度疏未言及士丧礼曰重木刋凿之甸人置于中庭三分庭一在南注曰木也悬物焉曰重士重长三尺卒哭曰成事注其辞盖曰哀荐成事按士虞记始虞曰哀荐祫事再虞如初曰哀荐虞事三虞卒哭他用刚日亦如初曰哀荐成事郑以三虞之文测卒哭之制当是一例耳是日也以吉祭易丧祭注卒哭吉祭按士虞记贾疏云卒哭为吉祭者丧中自相对若据二十八月后吉祭而言则禫祭以前总为丧祭也陈太宰嚭使于师夫差谓行人仪曰洪迈曰嚭乃夫差宰陈遣使者用行人则仪乃陈臣也记者简错当云陈行人仪使于师夫差谓太宰嚭曰子卯不乐音义郑同汉书翼奉说则不然顾炎武曰甲子乙卯但言子卯古人省文也翼奉乃谓子为贪狼卯为隂贼是以王者忌子卯礼经避之春秋讳焉此术家之说非经义也注疏案昭十八年二月乙卯昭字上当有左传二字各本俱脱礼记注疏卷九考证礼记註疏卷十钦定四库全书礼记注疏卷十汉郑氏注唐陆徳明音义孔颖达疏檀弓下公叔文子卒注文子卫献公之孙名拔或作发音义其子戌请谥于君曰日月有时将葬矣请所以易其名者注谥者行之迹有时犹言有数也大夫士三月而葬音义君曰昔者卫国凶饥夫子为粥与国之饿者是不亦恵乎注君灵公也音义昔者卫国有难夫子以其死卫寡人不亦贞乎注难谓鲁昭公二十年盗杀卫侯之兄絷也时齐豹作乱公如死鸟音义夫子听卫国之政脩其班制以与四邻交卫国之社稷不辱不亦文乎注班制谓尊卑之差故谓夫子贞恵文子注后不言贞恵者文足以兼之疏石骀仲卒注骀仲卫大夫石碏之族音义无适子有庶子六人卜所以为后者注莫适立也音义曰沐浴佩玉则兆注言齐絜则得吉兆音义五人者皆沐浴佩玉石祁子曰孰有执亲之丧而沐浴佩玉者乎不沐浴佩玉注心正且知礼石祁子兆卫人以龟为有知也疏陈子车死于卫其妻与其家大夫谋以殉葬注子车齐大夫定而后陈子亢至以告曰夫子疾莫养于下请以殉葬注子亢子车弟孔子弟子下地下音义子亢曰以殉葬非礼也虽然则彼疾当养者孰若妻与宰得已则吾欲己不得已则吾欲以二子者之为之也注度谏之不能正以斯言拒之已犹止也音义于是弗果用注果决疏子路曰伤哉贫也生无以为养死无以为礼也孔子曰啜叔饮水尽其欢斯之谓孝敛首足形还葬而无椁称其财斯之谓礼注还犹疾也谓不及其日月音义疏卫献公出奔反于卫及郊将班邑于从者而后入注欲赏从者以惧居者献公以鲁襄十四年出奔齐二十六年复归于卫音义柳庄曰如皆守社稷则孰执羁靮而从如皆从则孰守社稷注言从守若一靮纼也音义君反其国而有私也毋乃不可乎注言有私则生怨弗果班疏卫有大史曰柳庄寝疾公曰若疾革虽当祭必告注革急也音义公再拜稽首请于尸曰有臣柳庄也者非寡人之臣社稷之臣也闻之死请徃注急弔贤者不释服而往遂以襚之注脱君祭服以襚臣亲贤也所以此襚之者以其不用袭也凡襚以敛音义与之邑裘氏与县潘氏书而纳诸棺曰世世万子孙毋变也注所以厚贤也裘县潘邑名音义疏陈干昔寝疾属其兄弟而命其子尊己曰如我死则必大为我棺使吾二婢子夹我注婢子妾也音义陈干昔死其子曰以殉葬非礼也况又同棺乎弗果杀注善尊己不陷父于不义疏仲遂卒于垂壬午犹绎万入去籥注春秋经在宣八年仲遂鲁庄公之子东门襄仲先日辛巳有事于太庙而仲遂卒明日而绎非也万干舞也籥籥舞也传曰去其有声者废其无声者音义仲尼曰非礼也卿卒不绎疏季康子之母死公输若方小注公输若匠师方小言年尚幼未知礼也敛般请以机封注敛下棺于椁般若之族多技巧者见若掌敛事而年尚幼请代之而欲尝其技巧音义将从之注时人服般之巧公肩假曰不可夫鲁有初注初谓故事公室视丰碑注言视者时僭天子也丰碑斲大木为之形如石碑于椁前后四角树之穿中于间为鹿卢下棺以繂绕天子六繂四碑前后各重鹿卢也音义三家视桓楹注时僭诸侯诸侯下天子也斲之形如大楹耳四植谓之桓诸侯四繂二碑碑如桓矣大夫二繂二碑士二繂无碑音义般尔以人之母尝巧则岂不得以注以己字言谁有强使女者与僭于礼有似作机巧非也以与已字本同音义其母以尝巧者乎则病者乎注毋无也于女宁有病苦与止之音义噫注不寤之声音义弗果从疏战于郎注郎鲁近邑也哀十一年齐国书帅师伐我是也公叔禺人遇负杖入保者息注遇见也见走辟齐师将入保罢倦加其杖颈上两手掖之休息者保县邑小城禺人昭公之子春秋传曰公叔务人音义曰使之虽病也注谓时繇役音义任之虽重也注谓时赋税君子不能为谋也士弗能死也不可注君子谓卿大夫也鲁政既恶复无谋臣士又不能死难禺人耻之音义我则既言矣注欲敌齐师践其言与其邻重汪踦往皆死焉注奔敌死齐冦邻邻里也重皆当为童童未冠者之称姓汪名踦邻或为谈春秋传曰童汪踦音义鲁人欲勿殇重汪踦注见其死君事有士行欲与成人之丧治之言鲁人者死君事国为敛葬音义问于仲尼仲尼曰能执干戈以卫社稷虽欲勿殇也不亦可乎注善之疏子路去鲁谓颜渊曰何以赠我注赠送曰吾闻之也去国则哭于墓而后行反其国不哭展墓而入注无君事主于孝哭哀去也展省视之谓子路曰何以处我注处犹安也子路曰吾闻之也过墓则式过祀则下注居者主于敬疏工尹商阳与陈弃疾追吴师及之注工尹楚官名弃疾楚公子弃疾也以鲁昭八年帅师灭陈县之楚人善之因号焉至十二年楚子狩于州来使荡侯潘子司马督嚣尹午陵尹喜围徐以惧吴于时有吴师陈或作陵楚人声音义陈弃疾谓工尹商阳曰王事也子手弓而可手弓子射诸注商阳仁不忍伤人以王事劝之音义射之毙一人韔弓注不忍复射毙仆也韔韬也音义又及谓之又毙二人每毙一人揜其目注揜其目不忍视之音义止其御曰朝不坐燕不与杀三人亦足以反命矣注朝燕于寝大夫坐于上士立于下然则商阳与御者皆士也兵车参乗射者在左戈盾在右御在中央音义孔子曰杀人之中又有礼焉注善之疏诸侯伐秦曹桓公卒于会注鲁成十三年曹伯庐卒于师是也庐谥宣言桓声之误也音义诸侯请含注以朋友有相啖食之道音义使之袭注非也袭贱者之事襄公朝于荆康王卒注在鲁襄二十八年康王楚子昭也楚言荆者州言之荆人曰必请袭注欲使襄公衣之音义鲁人曰非礼也荆人强之注欲尊康王音义巫先拂柩荆人悔之注巫祝桃茢君临臣丧之礼音义注滕成公之丧注鲁昭三年使子叔敬叔弔进书注子叔敬叔鲁宣公弟叔肸之曾孙叔弓也进书奉君弔书音义子服恵伯为介注恵伯庆父𤣥孙之子名椒介副也音义及郊为懿伯之忌不入注郊滕之近郊也懿伯恵伯之叔父忌怨也敬叔有怨于懿伯难恵伯也春秋传曰敬叔不入音义惠伯曰政也不可以叔父之私不将公事注政君命所为敬叔于昭穆以懿伯为叔父音义遂入注恵伯强之乃入疏哀公使人弔蒉尚遇诸道辟于路画宫而受弔焉注哀公鲁君也画宫画地为宫象音义曾子曰蒉尚不如杞梁之妻之知礼也注行弔礼于野非齐庄公袭莒于夺杞梁死焉注鲁襄二十三年齐侯袭莒是也春秋传曰杞殖华还载甲夜入且于之隧隧夺声相近或为兑梁即殖也音义其妻迎其柩于路而哭之哀庄公使人弔之对曰君之臣不免于罪则将肆诸市朝而妻妾执注肆陈尸也大夫以上于朝士以下于市执拘也音义君之臣免于罪则有先人之敝庐在君无所辱命注无所辱命辞不受也春秋传曰齐侯弔诸其室音义疏孺子䵍之丧注鲁哀公之少子音义哀公欲设拨注拨可拨引輴车所谓绋音义问于有若有若曰其可也君之三臣犹设之注犹尚也以臣况子也三臣仲孙叔孙季孙氏颜柳曰天子龙輴而椁帱注輴殡车也画辕为龙帱覆也殡以椁覆棺上涂之所谓菆涂龙輴以椁音义诸侯輴而设帱注輴不画龙为榆沈故设拨注以水浇榆白皮之汁有急以播地于引輴车滑音义三臣者废輴而设拨窃礼之不中者也而君何学焉注止其学非礼也废去也绋系于輴三臣于礼去輴今有绋是用輴僣礼也殡礼大夫菆置西序士掘肂见衽音义疏悼公之母死注母哀公之妾哀公为之齐衰有若曰为妾齐衰礼与注讥而问之妾之贵者为之缌耳音义公曰吾得已乎哉鲁人以妻我注言国人皆名之为我妻重服嬖妾文过非也音义疏季子臯葬其妻犯人之禾注季子臯孔子弟子髙柴孟氏之邑成宰或氏季犯躐也音义申祥以告曰请庚之注申祥子张子庚偿也音义子臯曰孟氏不以是罪予注时僭侈音义朋友不以是弃予注言非大故以吾为邑长于斯也买道而葬后难继也注恃宠虐民非也音义疏仕而未有禄者君有馈焉曰献使焉曰寡君注见在臣位与有禄同也君有馈有馈于君音义违而君薨弗为服也注以其恩轻也违去也疏虞而立尸有几筵卒哭而讳注讳辟其名音义生事毕而鬼事始已注谓不复馈食于下室而鬼神祭之已辞也既卒哭宰夫执木铎以命于宫曰舍故而讳新注故谓髙祖之父当迁者也易说帝乙曰易之帝乙为成汤书之帝乙六世王天之钖命疏可同名音义自寝门至于库门注百官所在库门宫外门明堂位曰库门天子臯门疏二名不偏讳夫子之母名征在言在不称征言征不称在注称举也杂记曰妻之讳不举诸其侧疏军有忧则素服哭于库门之外注忧谓为敌所败也素服者缟冠也音义赴车不载櫜韔注兵不戢示当报也以告丧之辞言之谓还告于国櫜甲衣韔弓衣音义疏有焚其先人之室则三日哭注谓人烧其宗庙哭者哀精神之有亏伤故曰新宫火亦三日哭注火人火也新宫火在鲁成三年疏孔子过泰山侧有妇人哭于墓者而哀夫子式而听之注怪其哀甚使子路问之曰子之哭也壹似重有忧者而曰然昔者吾舅死于虎吾夫又死焉今吾子又死焉注而犹乃也夫之父曰舅音义夫子曰何为不去也曰无苛政夫子曰小子识之苛政勐于虎也音义疏鲁人有周丰也者哀公执挚请见之注下贤也挚禽挚也诸侯而用禽挚降尊就卑之义音义而曰不可注辞君以尊见卑士礼先生异爵者请见之则辞公曰我其已夫注已止也重强变贤音义使人问焉曰有虞氏未施信于民而民信之夏后氏未施敬于民而民敬之何施而得斯于民也注时公与三桓始有恶惧将不安对曰墟墓之间未施哀于民而民哀社稷宗庙之中未施敬于民而民敬注言民见悲哀之处则悲哀见庄敬之处则庄敬非必有使之者墟毁灭无后之地音义殷人作誓而民始畔周人作会而民始疑注会谓盟也盟誓所以结衆以信其后外恃衆而信不由中则民畔疑之孔子曰其身正不令而行其身不正虽令不从苟无礼义忠信诚悫之心以涖之虽固结之民其不解乎注涖临音义疏丧不虑居注谓卖舍宅以奉丧毁不危身注谓憔悴将灭性音义丧不虑居为无庙也毁不危身为无后也延陵季子适齐于其反也其长子死葬于嬴博之间注季子名札鲁昭二十七年吴公子札聘于上国是也季子让国居延陵因号焉春秋传谓延陵延州来嬴博齐地今泰山县是也音义孔子曰延陵季子吴之习于礼者也徃而观其葬焉注徃弔之其坎深不至于泉注以生恕死音义其敛以时服注以行时之服不改制节既葬而封广轮揜坎其髙可隐也注示节也轮从也隐据也封可手据谓髙四尺所音义疏旣封左袒右还其封且号者三曰骨肉归复于土命也若魂气则无不之也无不之也注还围也号哭且言也命犹性也音义而遂行注行去也孔子曰延陵季子之于礼也其合矣乎疏邾娄考公之丧注考公隐公益之曽孙考或为定音义徐君使容居来弔含注弔且含音义曰寡君使容居坐含进侯玉其使容居以含注欲亲含非也含不使贱者君行则亲含大夫归含耳言侯玉者时徐僭称王自比天子音义有司曰诸侯之来辱敝邑者易则易于则于易于杂者未之有也注易谓臣礼于谓君礼杂者容居以臣欲行君礼徐自比天子使大夫敌诸侯有司拒之音义容居对曰容居闻之事君不敢忘其君亦不敢遗其祖昔我先君驹王西讨济于河无所不用斯言也容居鲁人也不敢忘其祖注言我祖与今君于诸侯初如是不闻义则服驹王徐先君僭号容居其子孙也济渡也言西讨渡于河广大其国鲁鲁钝也言鲁钝者使自明不妄音义疏子思之母死于卫注嫁母也姓庶氏赴于子思子思哭于庙门人至曰庶氏之母死何为哭于孔氏之庙乎注门人弟子也嫁母与庙絶族子思曰吾过矣吾过矣遂哭于他室天子崩三日祝先服注祝佐含敛先服音义五日官长服注官长大夫士七日国中男女服注庶人三月天下服注诸侯之大夫虞人致百祀之木可以为棺椁者斩之注虞人掌山泽之官百祀畿内百县之祀也以为棺椁作棺椁也斩伐也音义不至者废其祀刎其人音义疏齐大饥黔敖为食于路以待饿者而食之有饿者䝉袂辑屦贸贸然来注蒙袂不欲见人也辑敛也敛屦力惫不能屦也贸贸目不明之貌音义黔敖左奉食右执饮曰嗟来食扬其目而视之曰予唯不食嗟来之食以至于斯也注嗟来食虽闵而唿之非敬辞音义从而谢焉终不食而死注从犹就也曾子闻之曰微与其嗟也可去其谢也可食注微犹无也无与止其狂狷之辞音义疏邾娄定公之时有弑其父者注定公貜且也鲁文十四年即位音义有司以告公瞿然失席曰是寡人之罪也注民之无礼教之罪音义曰寡人尝学断斯狱矣臣弑君凡在官者杀无赦子弑父凡在宫者杀无赦注言诸臣子孙无尊卑皆得杀之其罪无赦音义杀其人坏其室洿其宫而猪焉注明其大逆不欲人复处之猪都也南方谓都为猪音义盖君踰月而后举爵注自贬损疏晋献文子成室晋大夫发焉注文子赵武也作室成晋君献之谓贺也诸大夫亦发礼以徃张老曰羙哉轮焉羙哉奂焉注心讥其奢也轮轮囷言髙大奂言衆多音义歌于斯哭于斯聚国族于斯注祭祀死丧燕会于此足矣言此者欲防其后复为文子曰武也得歌于斯哭于斯聚国族于斯是全要领以从先大夫于九京也北面再拜稽首注全要领者免于刑诛也晋卿大夫之墓地在九原京盖字之误当为原音义君子谓之善颂善祷注善颂谓张老之言善祷谓文子之言祷求也音义疏仲尼之畜狗死注畜狗驯守音义使子贡埋之曰吾闻之也敝帷不弃为埋马也敝盖不弃为埋狗也丘也贫无盖于其封也亦予之席毋使其首陷焉注封当为窆陷谓没于土音义路马死埋之以帷注路马君所乗者其他狗马不能以帷盖季孙之母死哀公弔焉曽子与子贡弔焉阍人为君在弗内也注阍人守门者音义曽子与子贡入于其廏而修容焉注更庄饰音义子贡先入阍人曰乡者已告矣注既不敢止以言下之音义曽子后入阍人辟之注见两贤相随弥益敬也音义渉内霤卿大夫皆辟位公降一等而揖之注礼之音义君子言之曰尽饰之道斯其行者逺矣疏阳门之介夫死注阳门宋国门名介夫甲卫士司城子罕入而哭之哀注宋以武公讳司空为司城子罕戴公子乐甫术之后乐喜也音义晋人之觇宋者反报于晋侯曰阳门之介夫死而子罕哭之哀而民说殆不可伐也注觇闚视也音义孔子闻之曰善哉觇国乎注善其知微诗云凡民有丧扶服救之注救犹助也音义虽微晋而已天下其孰能当之注微犹非也音义疏鲁庄公之丧既葬而绖不入库门注时子般弑庆父作乱闵公不敢居丧葬已吉服而反正君臣欲以防遏之微弱之至音义士大夫既卒哭麻不入注麻犹绖也羣臣毕虞卒哭亦除丧也闵公既吉服不与虞卒哭音义疏孔子之故人曰原壤其母死夫子助之沐椁注沐治也音义原壤登木曰久矣予之不託于音也注木椁材也託寄也谓叩木以作音音义歌曰貍首之斑然执女手之卷然注说人辞也音义夫子为弗闻也者而过之注佯不知音义从者曰子未可以己乎注己犹止也音义夫子曰丘闻之亲者毋失其为亲也故者毋失其为故也疏赵文子与叔誉观乎九原注叔誉叔向也晋羊舌大夫之孙名肸音义文子曰死者如可作也吾谁与归注作起也叔誉曰其阳处父乎注阳处父襄公之太傅音义文子曰行幷植于晋国不没其身其知不足称也注幷犹専也谓刚而专己为狐射姑所杀没终也植或为特音义其舅犯乎文子曰见利不顾其君其仁不足称也注谓久与文公辟难至将反国无安君之心及河授璧诈请亡要君以利是也音义我则随武子乎利其君不忘其身谋其身不遗其友注武子士会也食邑于随范字季晋人谓文子知人注见其所善于前则知其来所举文子其中退然如不胜衣注中身也退柔和貌乡射记曰弓二寸以为侯中退或为妥音义其言呐呐然如不出诸其口注呐呐舒少貌音义所举于晋国管库之士七十有余家注管库之士府史以下官长所置也举之于君以为大夫士也管键也库物所藏音义生不交利注廉也死不属其子焉注洁也音义疏叔仲皮学子柳注叔仲皮鲁叔孙氏之族学敎也子柳仲皮之子音义叔仲皮死其妻鲁人也衣衰而缪绖注衣当为赍坏字也缪读为木樛垂之樛士妻为舅姑之服也言虽鲁钝其于礼胜学音义叔仲衍以告注告子柳言此非也衍盖皮之弟衍或为皮音义请繐衰而环绖注繐衰小功之缕而四升半之衰环绖弔服之绖时妇人好轻细而多服者衍既不知礼之本子柳亦以为然而请于衍使其妻为舅服之音义曰昔者吾丧姑姊妹亦如斯末吾禁也注衍答子柳也姑姊妹在室齐衰与妇为舅姑同末无也言无禁我欲其言行音义退使其妻繐衰而环绖注妇以诸侯之大夫为天子之衰弔服之绖服其舅非疏成人有其兄死而不为衰者闻子臯将为成宰遂为衰成人曰蚕则绩而蟹有匡范则冠而蝉有緌兄则死而子臯为之衰注蚩兄死者言其衰之不为兄死如蟹有匡蝉有緌不为蚕之绩范之冠也范蜂也蝉蜩也緌为蜩喙长在腹下音义疏乐正子春之母死五日而不食曰吾悔之注勉强过礼子春曽子弟子音义自吾母而不得吾情吾恶乎用吾情注恶乎犹于何也音义疏岁旱穆公召县子而问然注然之言焉也凡穆或作缪音义曰天久不雨吾欲暴尫而奚若注奚若何如也尫者面乡天觊天哀而雨之音义曰天则不雨而暴人之疾子虐毋乃不可与注锢疾人之所哀暴之是虐音义然则吾欲暴巫而奚若曰天则不雨而望之愚妇人于以求之毋乃已疏乎注已犹甚也巫主接神亦觊天哀而雨之春秋传说巫曰在女曰巫在男曰觋周礼女巫旱暵则舞雩音义徙市则奚若曰天子崩巷市七日诸侯薨巷市三日为之徙市不亦可乎注徙市者庶人之丧礼今徙市是忧戚于旱若丧音义疏孔子曰卫人之祔也离之注祔谓合葬也离之有以间其椁中音义鲁人之祔也合之善夫注善夫善鲁人也祔葬当合也音义疏礼记注疏巻十卷十考证礼记注疏卷十考证陈干昔寝疾疏又晋赵孟孝伯并将死其语偷按此引晋赵文子及鲁孟孝伯两事也孝伯上脱鲁孟二字则岂不得以其母以尝巧者乎则病者乎此郑读也按今读则岂不得以其母以尝巧者乎十二字为句盖郑以毋字为母音而今读如字也又一读则岂不得以其母以尝巧者乎亦通注疏汉书谓之方中按方中亦曰方上赵广汉传杜建䕶作平陵方上是也亦曰斥上惠帝纪视作斥上者将军四十金是也张汤传调茂陵尉治方中子手弓而可手弓子射诸此注疏读也陈澔集説以子手弓而可手弓子射诸注疏弃疾君陈蔡苛慝不作弃疾故楚人善之因号为陈弃疾也疏阙四字毛本作盗贼伏隐是也按左传称蔡公不称陈公当是称谓异耳如公叔务人为禺人曹宣公为桓公记者记事原与史文不核又疏故成右云赞王鼓成右当作戎右各本俱误使之袭注非也袭贱者之事按诸侯亲袭非礼孔氏必有发明此处盖脱疏一叚矣及郊为懿伯之忌不入注忌怨也疏谓敬叔杀懿伯云云刘氏曰此与左传注不同而皆有可疑按左传云及郊遇懿伯之忌此作为懿伯之忌皆先言及郊而后言忌可见是入郊后方遇忌也恐是忌日之忌按叔父忌日岂可不行刘説非也此记本文与左传无异自郑为异説而孔疏遂顺注解之然左传疏明斥郑注此记之谬可参考也辟于路画宫而受弔焉音义辟音避按上下文义辟当音辟言辟除道路以画宫室之位而受弔也哀公欲设拨注所谓绋方悫曰以文考之为榆沈故设拨则是以手拨榆沈而洒于道也郑以为绋失之仕而有未禄者君有馈焉曰献使焉曰寡君注按注以臣有馈于君解君有馈焉非经意也陈栎曰賔之而勿臣故有馈焉不曰赐而曰献其将命之使不但曰君而曰寡君若子思之仕衞孟子之仕齐是也此説得之葬于嬴博之间注嬴博齐地今泰山县是也按前后书志泰山郡有博县嬴县此注犹云今泰山郡之属县耳邾娄考公之䘮注考或为定顾炎武曰邾隐公当鲁哀公之时传至曾孙考公其去春秋已逺而鲁昭公三十年吴灭徐徐子章禹奔楚楚沈尹戌帅师救徐勿及遂城夷使徐子处之是已失国而为寓公其尚能行王礼于隣国乎定公在鲁文宣之时作定为是晋献文子成室注晋君献之谓贺也陈澔曰君有赐于臣岂得言献疑献文二字皆赵武谥如贞惠文子之类执女手之卷然疏言孔子手执斤斧如女子之手卷巻然而柔弱按疏非是刘敞曰如貍首之斑言木文之华也卷与拳同如执女手之拳言沐浴之滑腻也此説似胜本文言夫子助之沐棺非助之造作也疏谓孔子手执斤斧误矣礼记注疏卷十考证礼记註疏卷十一钦定四库全书礼记注疏卷十一汉郑氏注唐陆德明音义孔颖达疏王制王者之制禄爵公侯伯子男凡五等诸侯之上大夫卿下大夫上士中士下士凡五等注二五象五行刚柔十日禄所受食爵秩次也上大夫曰卿音义疏天子之田方千里注象日月之大亦取晷同也此谓县内以禄公卿大夫元士音义公侯田方百里伯七十里子男五十里不能五十里者不合于天子附于诸侯曰附庸天子之三公之田视公侯天子之卿视伯天子之大夫视子男天子之元士视附庸注皆象星辰之大小也不合谓不朝㑹也小城曰附庸附庸者以国事附于大国未能以其名通也视犹比也元善也善士谓命士也此地殷所因夏爵三等之制也殷有鬼侯梅伯春秋变周之文从殷之质合伯子男以为一则殷爵三等者公侯伯也异畿内谓之子周武王初定天下更立五等之爵増以子男而犹因殷之地以九州之界尚狭也周公摄政致太平斥大九州之界制礼成武王之意封王者之后为公及有功之诸侯大者地方五百里其次侯四百里其次伯三百里其次子二百里其次男百里所因殷之诸侯亦以功黜陟之其不合者皆益之地为百里焉是以周世有爵尊而国小爵卑而国大者唯天子畿内不增以禄羣臣不主为治民音义疏制农田百亩百亩之分上农夫食九人其次食八人其次食七人其次食六人下农夫食五人庶人在官者其禄以是为差也注农夫皆受田于公田肥墽有五等收入不同也庶人在官谓府史之属官长所除不命于天子国君者分或为粪音义诸侯之下士视上农夫禄足以代其耕也中士倍下士上士倍中士下大夫倍上士卿四大夫禄君十卿禄次国之卿三大夫禄君十卿禄小国之卿倍大夫禄君十卿禄注此班禄尊卑之差疏次国之上卿位当大国之中中当其下下当其上大夫小国之上卿位当大国之下卿中当其上大夫下当其下大夫注此诸侯使卿大夫頫聘并㑹之序也其爵位同小国在下爵异固在上耳音义疏其有中士下士者数各居其上之三分注谓其为介若特行而并㑹也居犹当也此据大国而言大国之士为上次国之士为中小国之士为下士之数国皆二十七人各三分之上九中九下九以位相当则次国之上士当大国之中中当其下小国之上士当大国之下凡非命士亦无出㑹之事春秋传谓士为微音义疏凡四海之内九州州方千里州建百里之国三十七十里之国六十五十里之国百有二十凡二百一十国名山大泽不以封其余以为附庸闲田八州州二百一十国注建立也立大国三十十三公也立次国六十十六卿也立小国百二十十二小卿也名山大泽不以封者与民同财不得障管亦赋税之而已此大界方三千里三三而九方千里者九也其一为县内余八各立一州此殷制也周公制礼九州大界方七千里七七四十九方千里者四十有九也其一为畿内余四十八八州各有方千里者六设法一州封地方五百里者不过四谓之大国又封方四百里者不过六又封方三百里者不过十一谓之次国又封方二百里者不过二十五及余方百里者谓之小国盈上四等之数并四十六一州二百一十国则余方百里者百六十四也凡处地方千里者五方百里者五十九其余方百里者四十一附庸地也音义疏天子之县内方百里之国九七十里之国二十有一五十里之国六十有三凡九十三国名山大泽不以朌其余以禄士以为闲田注县内夏时天子所居州界名也殷曰畿诗殷颂曰邦畿千里惟民所止周亦曰畿畿内大国九者三公之田三为有致仕者副之为六也其余三待封王之子弟次国二十一者卿之田六亦为有致仕者副之为十二又三为三孤之田其余六亦待封王之子弟小国六十三大夫之田二十七亦为有致仕者副之为五十四其余九亦以待封王之子弟三孤之田不副者以其无职佐公论道耳虽有致仕犹可卽而谋焉朌读为班音义疏凡九州千七百七十三国天子之元士诸侯之附庸不与注不与不在数中也春秋传云禹㑹诸侯于涂山执玉帛者万国言执玉帛则是惟谓中国耳中国而言万国则是诸侯之地有方百里有方七十里有方五十里者禹承尧舜而然矣要服之内地方七千里乃能容之夏末旣衰夷狄内侵诸侯相并土地减国数少殷汤承之更制中国方三千里之界亦分为九州而建此千七百七十三国焉周公复唐虞之旧域分其五服为九其要服之内亦方七千里而因殷诸侯之数广其土增其爵耳孝经说曰周千八百诸侯布列五千里内此文改周之法关盛衰之中三千之间以为说也终此说之意五五二十五方千里者二十五其一为畿内余二十四州各有方千里者三其余诸侯之地大小则未得而闻音义疏天子百里之内以共官千里之内以为御注谓此地之田税所给也官谓其文书财用也御谓衣食音义疏千里之外设方伯五国以为属属有长十国以为连连有帅三十国以为卒卒有正二百一十国以为州州有伯注属连卒州犹聚也伯帅正亦长也凡长皆因贤侯为之殷之州长曰伯虞夏及周皆曰牧音义八州八伯五十六正百六十八帅三百三十六长八伯各以其属属于天子之老二人分天下以为左右曰二伯注老谓上公周礼曰九命作伯春秋传曰自陜以东周公主之自陜以西召公主之音义疏千里之内曰甸注服治田出谷税音义千里之外曰采注九州之内地取其美物以当谷税音义曰流注谓九州之外也夷狄流移或贡或不禹贡荒服之外三百里蛮二百里流音义疏天子三公九卿二十七大夫八十一元士注此夏制也明堂位曰夏后氏之官百举成数也疏大国三卿皆命于天子下大夫五人上士二十七人次国三卿二卿命于天子一卿命于其君下大夫五人上士二十七人小国二卿皆命于其君下大夫五人上士二十七人注命于天子者天子选用之如今诏书除吏是矣小国亦三卿一卿命于天子二卿命于其君此文似误脱耳或者欲见畿内之国二卿与音义疏天子使其大夫爲三监监于方伯之国国三人注使佐方伯领诸侯音义疏天子之县内诸侯禄也注选贤置之于位其国之禄如诸侯不得世疏外诸侯嗣也注有功乃封之使之世也冠礼记曰继世以立诸侯象贤也音义疏制三公一命卷若有加则赐也不过九命次国之君不过七命小国之君不过五命注卷俗读也其通则曰衮三公八命矣复加一命则服龙衮与王者之后同多于此则赐非命服也虞夏之制天子服有日月星辰周礼曰诸公之服自衮冕而下如王之服音义疏大国之卿不过三命下卿再命小国之卿与下大夫一命注不着次国之卿者以大国之下互明之此卿命则异大夫皆同周礼公侯伯之卿三命其大夫再命子男之卿再命其大夫一命疏凡官民材必先论之注论谓考其德行道艺音义论辨然后使之注辨谓考问得其定也易曰问以辨之任事然后爵之注爵谓正其秩次音义位定然后禄之注与之以常食音义疏爵人于朝与士共之刑人于市与衆弃之注必共之者所以审慎之也书曰克明德慎罚是故公家不畜刑人大夫弗养士遇之涂弗与言也屏之四方唯其所之不及以政亦弗故生也注屏犹放去也已施刑则放之弃之役赋不与亦不授之以田困乏及无赒饩也虞书曰五流有宅五宅三居是也周则墨者使守门劓者使守关宫者使守内刖者使守囿髠者使守积音义疏诸侯之于天子也比年一小聘三年一大聘五年一朝注比年每岁也小聘使大夫大聘使卿朝则君自行然此大聘与朝晋文霸时所制也虞夏之制诸侯岁朝周之制侯甸男采卫要服六者各以其服数来朝音义天子五年一巡守注天子以海内爲家时一巡省之五年者虞夏之制也周则十二岁一巡守音义疏岁二月东巡守至于岱宗注岱宗东岳音义柴而望祀山川注柴祭天告至也音义觐诸侯注觐见也音义问百年者就见之注就见老人命大师陈诗以观民风注陈诗谓采其诗而视之音义命市纳贾以观民之所好恶志淫好辟注市典市者贾谓物贵贱厚薄也质则用物贵淫则侈物贵民之志淫邪则其所好者不正音义命典礼考时月定日同律礼乐制度衣服正之注同阴律也山川神祗有不举者爲不敬不敬者君削以地注举犹宗也音义宗庙有不顺者爲不孝不孝者君绌以爵注不顺者谓若逆昭穆音义变礼易乐者爲不从不从者君流注流放也音义革制度衣服者爲畔畔者君讨注讨诛也有功德于民者加地进律注律法也五月南巡守至于南岳如东巡守之礼八月西巡守至于西岳如南巡守之礼十有一月北巡守至于北岳如西巡守之礼归假于祖祢用特注假至也特特牛也祖下及祢皆一牛音义疏礼记注疏卷十一卷十一考证礼记注疏卷十一考证王制天子之三公之田视公侯疏若虞虢之君爵为公地方百里按公侯百里周初定制虞虢公爵自应百里耳张逸问及康成答皆非也春秋时之爵大地小与爵卑地大岂周初定制然哉制农田百亩注疏按周礼地有九等故司徒上地家七人按司徒上脱小字又大司徒所云农夫授田实有九等大字则小字之讹也均土地是小司徒职文下所引不易一易再易云云则大司徒职文也州二百一十国注设法一州封地云云疏谓假设为法非实封也按頼有此文理尚可解朱子曰恐是儒者算法其实不然建国必因山川形势无截然可方之理真通论哉八州八伯疏郑答志云志字衍又疏不可分为四侯半云云按左传所谓五侯九伯杜预以五等之侯九州之伯解之是也郑拘泥太过遂至支离制三公一命卷注疏故尚书臯陶云云字上脱谟字又疏其三公司服无文云云按周公三公也诗曰我觏之子衮衣绣裳则衮冕矣但周公是九命者其余八命之三公自合鷩冕以此经文推之可见疏据射人有执璧之文谓当与子男同服毳冕非也天子之卿视侯况三公乎五年一朝注疏殷则经籍不见故不言也按商颂有来享来王岁事来辟之文何不引之又疏则侯服朝者东方以秋南方以冬西方以春北方以夏按此刋本转写之误也当云东方以春南方以夏西方以秋北方以冬斯与郑注明堂位之意相合至于南岳疏自魏武帝以来始徙南岳之神于庐江霍山耳按魏字误徙衡之祀于霍自汉武帝始也尚书疏作汉字是礼记注疏卷十一考证礼记註疏卷十二钦定四库全书礼记注疏卷十二汉郑氏注唐陆徳明音义孔颖达疏王制天子将出类乎上帝宜乎社造乎祢诸侯将出宜乎社造乎祢注帝谓五徳之帝所祭于南郊者类宜造皆祭名其礼亡音义疏天子无事与诸侯相见曰朝注事谓征伐音义考礼正刑一徳以尊于天子天子赐诸侯乐则以柷将之赐伯子男乐则以鼗将之注将谓执以致命柷鼗皆所以节乐音义诸侯赐弓矢然后征赐鈇钺然后杀赐圭瓒然后为鬯未赐圭瓒则资鬯于天子注得其器乃敢为其事圭瓒鬯爵也鬯秬酒也音义疏天子命之教然后为学小学在公宫南之左大学在郊注学所以学士之宫尚书传曰百里之国二十里之郊七十里之国九里之郊五十里之国三里之郊此小学大学殷之制天子曰辟廱诸侯曰頖宫注尊卑学异名辟明也廱和也所以明和天下頖之言班也所以班政教也音义疏天子将出征类乎上帝宜乎社造乎祢禡于所征之地注禡师祭也为兵祷其礼亦亡音义受命于祖注告祖也受成于学注定兵谋也出征执有罪反释奠于学以讯馘吿注释菜奠币礼先师也讯馘所生获断耳者诗曰执讯获丑又曰在頖献馘馘或为国音义疏天子诸侯无事则歳三田一为干豆二为賔客三为充君之庖注三田者夏不田盖夏时也周礼春曰蒐夏曰苗秋曰狝冬曰狩干豆谓腊之以为祭祀豆实也庖今之厨也音义无事而不田曰不敬田不以礼曰暴天物注不敬者简祭祀略賔客天子不合围诸侯不掩羣注为尽物也音义天子杀则下大绥诸侯杀则下小绥注绥当为緌緌有虞氏之旌旗也下谓弊之音义大夫杀则止佐车佐车止则百姓田猎注佐车驱逆之车音义獭祭鱼然后虞人入泽梁豺祭兽然后田猎鸠化为鹰然后设罻罗草木零落然后入山林昆虫未蛰不以火田注取物必顺时候也梁絶水取鱼者罻小网也昆眀也眀虫者得阳而生得隂而藏音义不麛不卵不杀胎不殀夭注重伤未成物殀断杀少长曰夭音义不覆巢注覆败也音义疏冢宰制国用必于歳之杪五谷皆入然后制国用注制国用如今度支经用杪末也音义用地小大视年之丰耗注小国大国丰凶之年各以歳之收入制其用多少多不过礼少有所杀音义以三十年之通制国用量入以为出注通三十年之率当有九年之畜出谓所当给为音义祭用数之仂注筭今年一歳经用之数用其什一音义丧三年不祭唯祭天地社稷为越绋而行事注不敢以卑废尊越犹躐也绋輴车索音义丧用三年之仂注丧大事用三歳之什一丧祭用不足曰暴有余曰浩注暴犹耗也浩犹饶也音义祭丰年不奢凶年不俭注常用数之仂国无九年之蓄曰不足无六年之蓄曰急无三年之蓄曰国非其国也三年耕必有一年之食九年耕必有三年之食以三十年之通虽有凶旱水溢民无菜色然后天子食日举以乐注菜色食菜之色民无食菜之饥色天子乃日举以乐侑食音义疏天子七日而殡七月而葬诸侯五日而殡五月而葬大夫士庶人三日而殡三月而葬注尊者舒卑者速春秋传曰天子七月而葬同轨毕至诸侯五月同盟至大夫三月同位至士踰月外姻至三年之丧自天子达注下通庶人于父母同天子诸侯降期音义庶人县封葬不为雨止不封不树丧不贰事注县封当为县窆县窆者至卑不得引绋下棺虽雨犹葬以其礼仪少封谓聚土为坟不封之不树之又为至卑无饰也周礼曰以爵等为丘封之度与其树数则士以上乃皆封树贰之言二也庶人终丧无二事不使从政也丧大记曰大夫士既葬公政入于家既卒哭弁绖带金革之事无辟也音义自天子达于庶人丧从死者祭从生者支子不祭注从死者谓衣衾棺椁从生者谓奠祭之牲器疏天子七庙三昭三穆与大祖之庙而七注此周制七者大祖及文王武王之祧与亲庙四大祖后稷殷则六庙契及汤与二昭二穆夏则五庙无大祖禹与二昭二穆而已音义诸侯五庙二昭二穆与大祖之庙而五注大祖始封之君王者之后不为始封之君庙大夫三庙一昭一穆与大祖之庙而三注大祖别子始爵者大传曰别子为祖谓此虽非别子始爵者亦然士一庙注谓诸侯之中士下士名曰官师者上士二庙庶人祭于寝注寝适寝也音义疏天子诸侯宗庙之祭春曰礿夏曰禘秋曰尝冬曰烝注此盖夏殷之祭名周则改之春曰祠夏曰礿以禘为殷祭诗小雅曰礿祠烝尝于公先王此周四时祭宗庙之名音义天子祭天地诸侯祭社稷大夫祭五祀注五祀谓司命也中霤也门也行也厉也此祭谓大夫有地者其无地祭三耳音义天子祭天下名山大川五岳视三公四渎视诸侯注视视其牲器之数诸侯祭名山大川之在其地者注鲁人祭泰山晋人祭河是也疏天子诸侯祭因国之在其地而无主后者注谓所因之国先王先公有功徳宜享世祀今絶无后为之祭主者昔夏后氏郊鲧至杞为夏后而更郊禹晋侯梦黄熊入国而祀夏郊此其礼也音义疏天子犆礿祫禘祫尝祫烝注犆犹一也祫合也天子诸侯之丧毕合先君之主于祖庙而祭之谓之祫后因以为常天子先祫而后时祭诸侯先时祭而后祫凡祫之歳春一礿而已不祫以物无成者不殷祭周改夏祭曰礿以禘为殷祭也鲁礼三年丧毕而祫于大祖明年春禘于羣庙自尔之后五年而再殷祭一祫一禘音义诸侯礿则不禘禘则不尝尝则不烝烝则不礿注虞夏之制诸侯歳朝废一时祭音义诸侯礿犆注互明犆礿文音义禘一犆一祫注下天子也祫歳不禘音义尝祫烝祫疏天子社稷皆大牢诸侯社稷皆少牢大夫士宗庙之祭有田则祭无田则荐注有田者旣祭又荐新祭以首时荐以仲月士荐牲用特豚大夫以上用羔所谓羔豚而祭百官皆足诗曰四之日其蚤献羔祭韭音义庶人春荐韭夏荐麦秋荐黍冬荐稻韭以卵麦以鱼黍以豚稻以鴈注庶人无常牲取与新物相宜而已音义祭天地之牛角茧栗宗庙之牛角握宾客之牛角尺注握谓长不出肤音义诸侯无故不杀牛大夫无故不杀羊士无故不杀犬豕庶人无故不食珍注故谓祭飨疏庶羞不踰牲注祭以羊则不以牛肉为羞燕衣不踰祭服寝不踰庙音义疏古者公田借而不税注借之言借也借民力治公田美恶取于此不税民之所自治也孟子曰夏后氏五十而贡殷人七十而助周人百亩而彻则所云古者谓殷时音义市廛而不税注廛市物邸舍税其舍不税其物音义关讥而不征注讥讥异服识异言征亦税也周礼国凶札则无门关之征犹讥也音义林麓川泽以时入而不禁注麓山足也音义夫圭田无征注夫犹治也征税也孟子曰卿以下必有圭田治圭田者不税所以厚贤也此则周礼之士田以任近郊之地税什一音义疏用民之力岁不过三日注治宫室城郭道渠疏田里不粥墓地不请注皆受于公民不得私也粥卖也请求也疏司空执度度地注司空冬官卿掌邦事者度丈尺也音义居民山川沮泽时四时注观寒煖燥溼沮谓莱沛音义量地逺近注制邑井之处音义兴事任力注事谓筑邑庐宿市也音义凡使民任老者之事食壮者之食注寛其力饶其食音义疏凡居民材必因天地寒煖燥溼注使其材艺堪地气也音义广谷大川异制注谓其形象民生其间者异俗注谓其所好恶音义刚柔轻重迟速异齐注谓其性情缓急音义五味异和注谓香臭与咸苦音义器械异制注谓作务之用音义衣服异宜注谓旃裘与絺绤音义脩其敎不易其俗齐其政不易其宜注教谓礼义政谓形禁中国戎夷五方之民皆有性也不可推移注地气使之然东方曰夷被髪文身有不火食者矣南方曰蛮雕题交趾有不火食者矣注雕文谓刻其肌以丹青湼之交趾足相乡然浴则同川卧则僢不火食地气煖不为病音义西方曰戎被发衣皮有不粒食者矣北方曰狄衣羽毛穴居有不粒食者矣注不粒食地气寒少五谷音义中国夷蛮戎狄皆有安居和味宜服利用备器注其事虽异各自足五方之民言语不通嗜欲不同达其志通其欲东方曰寄南方曰象西方曰狄鞮北方曰译注皆俗间之名依其事类耳鞮之言知也今冀部有言狄鞮者音义疏凡居民量地以制邑度地以居民地邑民居必参相得也注得犹足也音义无旷土无游民食节事时民咸安其居乐事劝功尊君亲上然后兴学注立小学大学音义疏礼记注疏卷十二卷十二考证礼记注疏卷十二考证天子将出类乎上帝注帝谓五德之帝按上帝即天也郑以五德之帝解之又自生荆棘类乎上帝告天也宜乎社告地也造乎祢告宗庙也岂不简易明了乎注疏郑注云祷祈礼䡖类者于其正礼而为之小宗伯注类者依其正礼而为之依字讹于遂不可解诸侯赐弓矢然后征疏晋文侯虽受弓矢不受鈇钺按晋文侯当作晋文公下文引崔氏言不得専杀故执卫侯归之于京师文公事也又疏鲁无弓矢之赐云云按疏文甚迂鲁公初封即受大弓费誓谓为方伯矣天子曰辟廱诸侯曰頖宫注疏按诗注曰王廱水之外圎如璧注又云頖之言半以南通水北无也按郑此注与诗笺异鲁颂笺云辟廱者筑土雝水之外圎如璧四方来观者均也泮之言半也半水者盖东西门以南通水北无也天子诸侯宫异制因形然孔疏引笺稍加裁截文义未明天子诸侯无事则嵗三田注三田者夏不田盖夏时也按孔疏引郑释废疾云嵗三田谓以三事为田即一曰干豆之等此说甚确何以注戴记复据公羊家纬书之陋也孔疏言禹以仁让得天下又触其夏名故夏不田尤为穿凿无理若然则虞时不当设虞官矣士庶人三日而殡注疏按膏肓休以为按当作何休膏肓以为倒休字于膏肓下刋本转写之误也又疏许慎谨案易下邳传其容说当作下邳传其容易说天子七庙注七者太祖及文王武王之祧与亲庙四云云按郑解经最僻莫如七庙之説専据元成而尤足骇者谓殷人六庙夏五庙无太祖也虞夏固无可考若殷人七庙则尚书有明文而所谓三宗者与太祖并百世不祧不在七庙之数者也咸有一徳曰七世之庙可以观徳孔疏曰汉氏以来论七庙者多矣其文见于纪传者礼器家语荀卿书谷梁传皆曰天子立七庙以为常法不辨其庙之名王制云三昭三穆与太祖祭法云考王考皇考显考祖考庙皆月祭之逺庙为祧有二祧享尝乃止汉韦元成议周后稷始封文武受命而王三庙不毁与亲庙四而七郑元据此为説惟周有七庙二祧为文武王制注殷则六庙云云由不见古文故为此谬説商书己云七世之庙非独周人始有也刘歆马融王肃虽不见古文皆以七庙为天子常礼按书疏此叚甚精惜不移入此注下以正郑之失也诸侯五庙注疏若有大功徳王特命立之则可若鲁有文王之庙云云按鲁有文王之庙僭也立武公之庙以耦鲁公又后人之妄不得以为典常大夫祭五祀注五祀谓司命也中霤也门也行也厉也云云按周礼仪礼及礼记他书皆言五祀独祭法言七祀康成遂以七祀为周制五祀为商制实臆説也周礼所云岂商制乎又五祀所祀之神觧説不一左传国语以五行之官为説月令则以为门戸行灶中霤先郑觧周礼则以为五色之帝大约月令近是白虎通髙堂隆及刘昭之徒则去行而祀井亦微不同若康成此注则犹执祭法之七祀为加减也天子诸侯祭因国之在其地而无主后者注顾炎武曰有胜国有因国周礼媒氏凡男女之讼聴之于胜国之社士师若祭胜国之社稷则为之尸是也此言因国左传子产对叔向曰迁阏伯于商邱主辰商人是因迁实沈于大夏主参唐人是因齐晏子对景公曰昔爽鸠氏始居此地季萴因之蒲姑氏因之而后太公因之是也天子犆礿祫禘祫尝祫烝注疏如郑此言则夏殷三时俱殷祭皇氏之説也按文义当作皇氏之説非也刋夲相沿误脱非字古者公田借而不税注疏又司马云井十为通司马下脱法字礼记注疏卷十二考证礼记註疏卷十三钦定四库全书礼记注疏卷十三汉郑氏注唐陆徳眀音义孔颕达疏王制司徒脩六礼以节民性明七教以兴民徳齐八政以防淫一道徳以同俗养耆老以致孝恤孤独以逮不足上贤以崇徳简不肖以绌恶注司徒地官卿掌邦教者逮及也简差择也音义命乡简不帅教者以吿注帅循也不循教谓敖狠不孝弟者司徒使乡简择以告者乡属司徒音义耆老皆朝于庠元日习射上功习乡上齿大司徒帅国之俊士与执事焉注将习礼以化之使之观焉耆老致仕及乡中老贤者朝犹㑹也此庠谓乡学也乡谓饮酒也乡礼春秋射国蜡而饮酒养老音义不变命国之右乡简不帅教者移之左命国之左乡简不帅教者移之右如初礼注中年考校而又不变使转徙其居觊其见新人有所化也亦复习礼于乡学使之观焉音义不变移之郊如初礼注郊乡界之外者也稍出逺之后中年又为之习礼于郊学音义不变移之遂如初礼注逺郊之外曰遂遂大夫掌之又中年复移之使居遂又为习礼于遂之学不变屏之逺方终身不齿注逺方九州之外齿犹録也命乡论秀士升之司徒曰选士注移名于司徒也秀士乡大夫所考有徳行道艺者音义司徒论选士之秀者而升之学曰俊士注可使习礼者学大学升于司徒者不征于乡升于学者不征于司徒曰造士注不征不给其繇役造成也能习礼则为成士音义乐正崇四术立四教注乐正乐官之长掌国子之教虞书曰夔命女典乐教胄子崇髙也髙尚其术以作教也㓜者教之于小学长者教之于大学尚书传曰年十五始入小学十八入大学音义顺先王诗书礼乐以造士注顺此四术而教以成是士也春秋教以礼乐冬夏教以诗书注春夏阳也诗乐者声声亦阳也秋冬隂也书礼者事事亦隂也互言之者皆以其术相成音义王大子王子羣后之大子卿大夫元士之适子国之俊秀皆造焉注皆以四术成之王子王之庶子也羣后公及诸侯音义凡入学以齿注皆以长幼受学不用尊卑将出学小胥大胥小乐正简不帅教者以告于大乐正大乐正以吿于王注此所简者谓王大子王子羣后之大子卿大夫元士之适子大胥小胥皆乐官属也出学谓九年大成学止也音义王命三公九卿大夫元士皆入学不变王亲视学注亦谓使习礼以化之不变王又亲为之临视重弃贤者子孙此习礼皆于大学也不变王三日不举注去食乐重弃人音义屏之逺方西方曰棘东方曰寄终身不齿注棘当僰僰之言偪使之偪寄于夷戎不屏于南北为其大逺音义大乐正论造士之秀者以吿于王而升诸司马曰进士注移名于司马司马夏官卿掌邦政者进士可进受爵禄也疏司马辨论官材注辨其论官其材观其所长音义论进士之贤者以吿于王而定其论注各署其所长论定然后官之注使之试守任官然后爵之注命之音义位定然后禄之大夫废其事终身不仕死以士礼葬之注以不任大夫也有发则命大司徒教士以车甲注乘兵车衣甲之仪有发谓有军师发卒音义凡执技论力适四方臝股肱决射御注谓擐衣出其臂胫使之射御决胜负见勇力音义凡执技以事上者祝史射御医卜及百工注言技谓此七者凡执技以事上者不贰事不移官注欲专其事亦为不徳出乡不与士齿注贱也于其乡中则齿亲亲也仕于家者出乡不与士齿注亦贱疏司寇正刑明辟以听狱讼注司寇秋官卿掌刑者辟罪也音义必三刺注以求民情断其狱讼之中一曰讯羣臣二曰讯羣吏三曰讯万民音义有旨无简不听注简诚也有其意无其诚者不论以为罪附从轻注附施刑也求出之使从轻赦从重注虽是罪可重犹赦之凡制五刑必即天论注制断也即就也必即天论言与天意合闵子曰古之道不即人心即或为则论或为伦音义邮罚丽于事注邮过也丽附也过人罚人当各附于其事不可假他以喜怒音义凡听五刑之讼必原父子之亲立君臣之义以权之注权平也意论轻重之序慎测浅深之量以别之注意思念也浅深谓俱有罪本心有善恶音义悉其聪明致其忠爱以尽之注尽其情疑狱汜与衆共之衆疑赦之必察小大之比以成之注小大犹轻重己行故事曰比音义成狱辞史以狱成告于正正听之注史司寇吏也正于周乡师之属今汉有正平丞秦所置音义正以狱成告于大司寇大司寇听之棘木之下注周礼乡师之属辨其狱讼异其死刑之罪而要之职听于朝司寇听之朝王之外朝也左九棘孤卿大夫位焉右九棘公侯伯子男位焉面三槐三公位焉音义大司寇以狱之成吿于王王命三公参听之注王使三公复与司寇及正共平之重刑也周礼王欲免之乃命公㑹其期三公以狱之成吿于王王三又然后制刑注又当作宥宥寛也一宥曰不识再宥曰过失三宥曰遗忘音义凡作刑罚轻无赦注法虽轻不赦之为人易犯音义刑者侀也侀者成也一成而不可变故君子尽心焉注变更也音义析言破律乱名改作执左道以乱政杀注析言破律巧卖法令者也乱名改作谓变易官与物之名更造法度左道若巫蛊及俗禁音义作淫声异服竒技竒器以疑衆杀注淫声郑卫之属也异服若聚鹬冠琼弁也竒技竒器若公输般请以机窆音义行伪而坚言伪而辩学非而博顺非而泽以疑衆杀注皆谓虚华㨗给无诚者也音义假于鬼神时日卜筮以疑衆杀注今时持丧葬筑盖嫁取卜数文书使民倍礼违制音义此四诛者不以听注为其为害大而辞不可习凡执禁以齐衆不赦过注亦为人将易犯有圭璧金璋不粥于市命服命车不粥于市宗庙之器不粥于市牺牲不粥于市戎器不粥于市注尊物非民所宜有戎器军器也粥卖也音义用器不中度不粥于市兵车不中度不粥于市布帛精麤不中数幅广狭不中量不粥于市姦色乱正色不粥于市注凡以其不可用也用器弓矢耒耜饮食器也度丈尺也数升缕多少音义锦文珠玉成器不粥于市衣服饮食不粥于市注不示民以奢与贪也成犹善也五谷不时果实未熟不粥于市注物未成不利人木不中伐不粥于市注伐之非时不中用周礼仲冬斩阳木仲夏斩阴木音义禽兽鱼鼈不中杀不粥于市注杀之非时不中用月令季冬始渔周礼春献鼈蜃音义关执禁以讥禁异服识异言注关竟上门讥呵察音义疏大史典礼执简记奉讳恶注简记策书也讳先王名恶忌日若子卯音义疏天子齐戒受谏注歳终羣臣奏歳事谏王当所改为也音义司㑹以歳之成质于天子注司㑹冡宰之属掌计要者成计要也质平也平其计要音义冡宰齐戒受质注质王受之大乐正大司寇市三官以其成从质于天子注大乐正于周宗伯之属市司市也于周司徒之属从从于司㑹也大司徒大司马大司空齐戒受质百官各以其成质于三官大司徒大司马大司空以百官之成质于天子注百官此三官之属百官齐戒受质注受平报也然后休老劳农注飨养之音义成歳事注断计要也制国用疏凡养老有虞氏以燕礼夏后氏以飨礼殷人以食礼周人脩而兼用之注兼用之备隂阳也凡饮养阳气凡食养隂气阳用春夏隂用秋冬音义五十养于乡六十养于国七十养于学达于诸侯注天子诸侯养老同也国国中小学在王宫之左学大学也在郊小学在国中大学在郊此殷制明矣疏八十拜君命一坐再至瞽亦如之九十使人受注命谓君不亲飨食必以其礼致之音义五十异粻六十宿肉七十贰膳八十常珍九十饮食不离寝膳饮从于游可也注粻粮也贰副也逰谓出入上观音义六十歳制七十时制八十月制九十日脩惟绞紟衾冒死而后制注绞紟衾冒一日二日而可为者音义五十始衰六十非肉不饱七十非帛不煖八十非人不煖九十虽得人不煖矣注煖温音义五十杖于家六十杖于乡七十杖于国八十杖于朝九十者天子欲有问焉则就其室以珍从注尊养之音义七十不俟朝注大夫士之老者揖君则退八十月告存注毎月致膳九十日有秩注秩常也有常膳五十不从力政六十不与服戎七十不与賔客之事八十齐丧之事弗及也注力稍衰也力政城道之役也与及也八十不齐则不祭也子代之祭是谓宗子不孤音义五十而爵注贤者命为大夫六十不亲学注不能备弟子礼七十致政唯衰麻为丧注致政还君事疏有虞氏养国老于上庠养庶老于下庠夏后氏养国老于东序养庶老于西序殷人养国老于右学养庶老于左学周人养国老于东胶养庶老于虞庠虞庠在国之西郊注皆学名也异者四代相变耳或上西或上东或贵在国或贵在郊上庠右学大学也在西郊下庠左学小学也在国中王宫之东东序东胶亦大学在国中王宫之东西序虞庠亦小学也西序在西郊周立小学于西郊胶之言紏也庠之言养也周之小学为有虞氏之庠制是以名庠云其立乡学亦如之胶或作絿音义有虞氏皇而祭深衣而养老夏后氏收而祭燕衣而养老殷人冔而祭缟衣而养老周人冕而祭𤣥衣而养老注皇冕属也画羽饰焉凡冕属其服皆𤣥上纁下有虞氏十二章周九章夏殷未闻凡养老之服皆其时与羣臣燕之服有虞氏质深衣而已夏而改之尚黒而黒衣裳殷尚白而缟衣裳周则兼用之𤣥衣素裳其冠则牟追章甫委貌也诸侯以天子之燕服为朝服燕礼曰燕朝服服是服也王者之后亦以燕服为之鲁季康子朝服以缟僭宋之礼也天子皮弁以日视朝也音义凡三王养老皆引年注已而引戸校年当行复除也老人衆多非贤者不可皆养音义八十者一子不从政九十者其家不从政废疾非人不养者一人不从政注废废于入事音义父母之丧三年不从政齐衰大功之丧三月不从政将徙于诸侯三月不从政自诸侯来徙家期不从政注自从也音义疏少而无父者谓之孤老而无子者谓之独老而无妻者谓之矜老而无夫者谓之寡此四者天民之穷而无吿者也皆有常饩注饩廪也音义疏瘖聋跛躃断者侏儒百工各以其器食之注断谓支节絶也侏儒短人也器能也音义疏道路男子由右妇人由左车从中央注道中三途逺别也音义父之齿随行兄之齿鴈行朋友不相踰注广敬也谓于涂中音义轻任并重任分斑白者不提挈注皆谓以与少者杂色曰斑音义疏君子耆老不徒行庶人耆老不徒食注徒犹空也大夫祭器不假祭器未成不造燕器注造为也疏方一里者为田九百亩注一里方三百歩方十里者为方一里者百为田九万亩方百里者为方十里者百为田九十亿亩注亿今十万音义方千里者为方百里者百为田九万亿亩注万亿今万万也疏自恒山至于南河千里而近注冀州域自南河至于江千里而近注豫州域自江至于衡山千里而遥注荆州域自东河至于东海千里而遥注徐州域自东河至于西河千里而近注亦冀州域自西河至于流沙千里而遥注雍州域音义西不尽流沙南不尽衡山东不尽东海北不尽恒山凡四海之内断长补短方三千里为田八十万亿一万亿亩注九州之大计音义方百里者为田九十亿亩山陵林麓川泽沟渎城郭宫室涂巷三分去一其余六十亿亩注以一大国为率其余所以授民也山足曰麓音义疏古者以周尺八尺为歩今以周尺六尺四寸为歩古者百亩当今东田百四十六亩三十歩古者百里当今百二十一里六十歩四尺二寸二分注周尺之数未详闻也案礼制周犹以十寸为尺盖六国时多变乱法度或言周尺八寸则歩更为八八六十四寸以此计之古者百亩当今百五十六亩二十五歩古者百里当今百二十五里疏方千里者为方百里者百封方百里者三十国其余方百里者七十又封方七十里者六十为方百里者二十九方十里者四十其余方百里者四十方十里者六十又封方五十里者百二十为方百里者三十其余方百里者十方十里者六十名山大泽不以封其余以为附庸闲田诸侯之有功者取于闲田以禄之其有削地者归之闲田音义疏天子之县内方千里者为方百里者百封方百里者九其余方百里者九十一又封方七十里者二十一为方百里者十方十里者二十九其余方百里者八十方十里者七十一又封方五十里者六十三为方百里者十五方十里者七十五其余方百里者六十四方十里者九十六疏诸侯之下士禄食九人中士食十八人上士食三十六人下大夫食七十二人卿食二百八十八人君食二千八百八十人次国之卿食二百一十六人君食二千一百六十人小国之卿食百四十四人君食千四百四十人次国之卿命于其君者如小国之卿天子之大夫为三监监于诸侯之国者其禄视诸侯之卿其爵视次国之君其禄取之于方伯之地方伯为朝天子皆有汤沐之邑于天子之县内视元士注给齐戒自洁清之用浴用汤沐用潘音义诸侯世子世国注象贤也大夫不世爵使以徳爵以功注谓县内及列国诸侯为天子大夫者不世爵而世禄辟贤也音义未赐爵视天子之元士以君其国注列国及县内之国也诸侯之大夫不世爵禄疏六礼冠昏丧祭郷相见注郷饮酒郷射音义七教父子兄弟夫妇君臣长幼朋友賔客八政饮食衣服事为异别度量数制注饮食为上衣服次之事为谓百工技艺也异别五方用器不同也度丈尺也量斗斛也数百十也制布帛幅广狭也音义礼记注疏卷十三卷十三考证礼记注疏卷十三考证乐正崇四术立四教注尚书传曰年十五始入小学十八入大学按入小学大学之年为说不一郑此注据伏生大传也白虎通则云八歳入小学十五入大学朱子取白虎通说春秋教以礼乐冬夏教以诗书陈选曰教者虽分四时学者则未必截然弃彼而习此也注疏遂则县与州同鄙与党同云云按此疏甚是遂大夫各掌其遂之政令三歳大比则帅其吏而兴甿注曰兴甿举民贤者能者如六郷之为也然则县正鄙师皆必有学同于州长党正可知矣邮罚丽于事注邮过也顾炎武曰邮即尤字古通用诗賔之初筵曰是曰既醉不知其邮国语曰夫邮而效之邮又甚焉汉书中以邮为尤甚多史以狱成告于正注正于周郷师之属疏案周礼乡师属地官不掌狱讼按郑注頼疏始明据疏则乡师之属乡师二字当分读犹云乡士之属士师之属也地官乡师职虽有掌其刑令纠禁听其狱讼之文孔知郑必非误引者以下节注周礼乡师之属云云直引秋官乡士及遂士县士朝士职文也执左道以乱政杀注若巫蛊及俗禁疏王遂令江充检之王字系帝字之讹又故思子望子归来句当作筑思子宫刋本相沿误脱筑字宫字耳天子齐戒受谏按此句依注疏为司㑹节引首与下冢宰齐戒受质三官齐戒受质百官齐戒受质正是一例但经文明云受谏下文㑹计歳用非谏也宋儒以此句上属大史典礼执简记奉讳恶之下于义为近九十日有秩注有常膳按周礼酒正凡有秩酒者以书契授之注引此文贾疏曰谓日月有秩膳即此经秩酒是也但秩酒秪秩膳中一事耳五十不从力政注疏其野王城之外力徒又少徒当作役方三千里为田八十万亿一万亿亩疏陈澔曰按方百里为田九十亿亩则方三千里当云八万一千亿亩如疏义亦承误释之也六礼冠昏丧祭乡相见按此下自为一节旧本误接诸侯之大夫不世爵禄之下而以上节疏附萹末今移正礼记注疏卷十三考证礼记註疏卷十四钦定四库全书礼记注疏卷十四汉郑氏注唐陆德明音义孔颖逹疏月令孟春之月日在营室昏参中旦尾中注孟长也日月之行一岁十二会圣王因其会而分之以为大数焉观斗所建命其四时此云孟春者日月会于诹訾而斗建寅之辰也凡记昏明中星者为人君南面而听天下视时候以授民事音义疏其日甲乙注乙之言轧也日之行春东从青道发生万物月为之佐时万物皆解孚甲自抽轧而出因以为日名焉乙不为月名者君统臣功也音义疏其帝大皥其神句芒注此苍精之君木官之臣自古以来着徳立功者也大皥宓戏氏句芒少皥氏之子曰重为木官音义疏其虫鳞注象物孚甲将解鳞龙蛇之属其音角注谓乐器之声也三分羽益一以生角角数六十四属木者以其清浊中民象也春气和则角声调乐记曰角乱则忧其民怨凡声尊卑取象五行数多者浊数少者清大不过宫细不过羽疏律中大蔟注律候气之管以铜为之中犹应也孟春气至则大蔟之律应应谓吹灰也大蔟者林钟之所生三分益一律长八寸凡律空围九分周语曰大蔟所以金奏赞阳出滞音义其数八注数者五行佐天地生物成物之次也易曰天一地二天三地四天五地六天七地八天九地十而五行自水始火次之木次之金次之土为后木生数三成数八但言八者举其成数其味酸其臭羶注木之味臭也凡酸羶者皆属焉音义其祀户祭先脾注春阳气出祀之于户内阳也祀之先祭脾者春为阳中于藏直脾脾为尊凡祭五祀于庙用特牲有主有尸皆先设席于奥祀户之礼南面设主于户内之西乃制脾及肾为俎奠于主北又设盛于俎西祭黍稷祭肉祭醴皆三祭肉脾一肾再既祭彻之更陈鼎俎设馔于筵前迎尸略如祭宗庙之仪音义疏东风解冻蛰虫始振鱼上氷獭祭鱼鸿鴈来注皆记时候也振动也夏小正正月启蛰鱼陟负氷汉始亦以惊蛰为正月中此时鱼肥美獭将食之先以祭也鴈自南方来将北反其居今月令鸿皆为候疏天子居靑阳左个乘鸾路驾仓龙载靑旂衣靑衣服仓玉食麦与羊其器疏以逹注皆所以顺时气也青阳左个大寝东堂北偏鸾路有虞氏之车有鸾和之节而饰之以青取其名耳春言鸾冬夏言色互文马八尺以上为龙凡所服玉谓冠饰及所佩者之衡璜也麦实有孚甲属木羊火畜也时尚寒食之以安性也器疏者刻镂之象物当贯土而出也凡此车马衣服皆所取于殷时而有变焉非周制也周礼朝祀戎猎车服各以其事不以四时为异又玉藻曰天子龙衮以祭𤣥端而朝日皮弁以日视朝与此皆殊音义疏是月也以立春先立春三日大史谒之天子曰某日立春盛德在木天子乃齐注大史礼官之属掌正岁年以序事谒告也音义立春之日天子亲帅三公九卿诸侯大夫以迎春于东郊还反赏公卿诸侯大夫于朝注迎春祭仓帝灵威仰于东郊之兆也王居明堂礼曰出十五里迎岁盖殷礼也周近郊五十里赏谓有功德者有以显赐之也朝大寝门外音义疏命相布德和令行庆施惠下及兆民注相谓三公相王之事也德谓善教也令谓时禁也庆谓休其善也惠谓恤其不足也天子曰兆民音义庆赐遂行毋有不当注遂犹逹也言使当得者皆得得者无非其人音义疏乃命大史守典奉法司天日月星辰之行宿离不贷毋失经纪以初为常注典六典法八法也离读如俪偶之俪宿俪谓其属冯相氏保章氏掌天文者相与宿偶当审候伺不得过差也经纪谓天文进退度数音义疏是月也天子乃以元日祈谷于上帝注谓以上辛郊祭天也春秋传曰夫郊祀后稷以所农事是故启蛰而郊郊而后耕上帝太微之帝也乃择元辰天子亲载耒耜措之于参保介之御间帅三公九卿诸侯大夫躬耕帝籍天子三推三公五推卿诸侯九推注元辰盖郊后吉辰也耒耜之上曲也保介车右也置耒于车右与御者之间明已劝农非农者也人君之车必使勇士衣甲居右而参乘备非常也保犹衣也介甲也帝籍为天神借民力所治之田也音义反执爵于大寝三公九卿诸侯大夫皆御命曰劳酒注既耕而宴饮以劳羣臣也大寝路寝御侍也音义疏是月也天气下降地气上腾天地和同草木萌动注此阳气蒸达可耕之候也农书曰土长冒橛陈根可㧞耕者急发音义王命布农事命田舍东郊皆修封疆审端径术注田谓田畯主农之官也舍东郊顺时气而居以命其事也封疆田首之分职术周礼作遂夫间有遂遂上有径遂小沟也步道曰径今尚书曰分命羲仲宅嵎夷也音义善相丘陵坂险原隰土地所宜五谷所殖以敎道民必躬亲之注相视之音义田事既饬先定准直农乃不惑注说所以命田舍东郊之意也准直谓封疆径遂也夏小正曰农率均田音义疏是月也命乐正入学习舞注为仲春将释菜乃修祭典注重祭礼岁始省录命祀山林川泽牺牲毋用牝注为伤妊生之类音义禁止伐木注盛德所在毋覆巢毋杀孩虫胎夭飞鸟毋麛毋卵注为伤萌㓜之类音义毋聚大衆毋置城郭注为妨农之始掩骼埋胔注谓死气逆生也骨枯曰骼肉腐曰胔音义是月也不可以称兵称兵必天殃注逆生气兵戎不起不可从我始注为客不利主人则可毋变天之道注以阴政犯阳毋絶地之理注易刚柔之宜毋乱人之纪注仁之时而举义事疏孟春行夏令则雨水不时注已之气乘之也四月于消息为干草木蚤落注生日促音义国时有恐注以火讹相惊音义行秋令则其民大疫注申之气乘之也七月始杀音义猋风暴雨总至注正月宿直尾箕箕好风其气逆也回风为猋音义藜莠蓬蒿并兴注生气乱恶物茂音义行冬令则水潦为败雪霜大挚首种不入注亥之气乘之也旧说首种谓稷音义疏礼记注疏卷十四卷十四考证礼记注疏卷十四考证月令昏参中旦尾中疏皆大畧而言不与歴正同大衍歴议曰秦歴立春在营室五度于太初星距危十六度少也昏毕八度中月令参中谓肩股也按孔疏引三统元嘉二歴以证昏旦中星不同是也但云不与歴正同其说未畅夫月令之中星不同尧典犹之三统元嘉不同月令此则岁差使然唐宋以来又去元嘉逺矣律中大蔟疏夷则长五寸七百二十九分周礼注作二十七分祭先脾注疏郑驳之云月令祭四时之位及其五藏之上下次之耳按春祭脾夏祭肺秋祭肝皆祭其所尅季夏祭心则祭其所生冬祭肾则祭其所旺许慎据此篇四时所祭即配五行所属康成驳之是也蛰虫始振注汉始亦以惊蛰为正月中疏前汉之末刘歆作三统歴改惊蛰为二月节按前志犹云惊蛰正月中雨水二月节至续志始移雨水于前则刘歆之后始改易也春秋疏乃云太初以后更改气名以雨水为正月中惊蛰为二月节不㡬于两疏自相矛盾乎天子居青阳左个注大寝东堂北偏按注是说明堂四面各三室其中为堂其左右为个共十二室也朱子则谓十二室实是九室制如井田青阳之右个乃明堂之左个明堂之右个乃总章之左个但随时方位开门耳太庙太室则每时十八日居焉说异于郑又按明堂制度歴代诸儒纷纭不一实以周颂孝经左传考工记孟子荀子家语明堂位之文不得而强合大戴贾逵蔡邕服䖍之说亦不得而强同也唐书礼志颜师古曰周书叙明堂有应门雉门之制以此知为王者之常居耳其青阳总章元堂太庙左右个皆路寝之名也文王居明堂之篇带弓䪅礼髙禖九门磔禳国有酒以合三族推其事皆与月令合则皆在路寝也此说近之注疏然云东堂则知听朔皆堂不于五角之室中也礼记补正曰此所谓居非言听政乃每日释服退息而居之时也按疏五角当作四角食麦与羊注麦实有孚甲属木羊火畜也陈澔曰麦以金王而生火王而死当属金而郑云属木兑为羊当属金而郑云火畜皆不可晓按麦属木不知所出若羊属火则五行传已列之非臆说也孔疏自明以迎春于东郊注祭仓帝灵威仰疏贾马蔡邕皆为迎春祭太皥及勾芒按此可融为一说祭苍帝以太皥及勾芒配之郑之失在名目必据纬书耳宿离不贷注离读如俪偶之俪云云按注误宿离即承上句而言日月星辰所止曰宿所行曰离不贷言占验不可差忒也注以冯相保章相与宿偶解宿离二字则凿矣天地和同草木萌动注农书云云疏先师以为氾胜之书也按周礼草人掌土化之法注云若氾胜之术也贾疏云汉时农书有数家氾胜为上故月令注亦引氾胜礼记注疏卷十四考证礼记註疏卷十五钦定四库全书礼记注疏卷十五汉郑氏泣唐陆徳明音义孔颕逹疏月令仲春之月日在奎昏弧中旦建星中注仲中也仲春者日月㑹于降娄而斗建卯之辰也弧在舆鬼南建星在斗上音义疏其日甲乙其帝大皥其神句芒其虫鳞其音角律中夹钟其数八其味酸其臭羶其祀户祭先脾注夹钟者夷则之所生三分益一律长七寸二千一百八十七分寸之千七十五仲春气至则夹钟之律应周语曰夹钟出四隙之细音义疏始雨水桃始华仓庚鸣鹰化为鸠注皆记时候仓庚骊黄也鸠搏谷也汉始以雨水为二月节音义疏天子居青阳大庙乘鸾路驾仓龙载青旂衣青衣服仓玉食麦与羊其器疏以逹注青阳大庙东堂当大室是月也安萌芽养幼少存诸孤注助生气也音义择元日命民社注社后土也使民祀焉神其农业也祀社日用甲命有司省囹圄去桎梏毋肆掠止狱讼泣顺阳寛也省减也囹圄所以禁守系者若今别狱矣桎梏今械也在手曰梏在足曰桎肆谓死刑暴尸也周礼曰肆之三日掠谓棰治人音义疏是月也𤣥鸟至至之日以太牢祠于髙禖天子亲徃注𤣥鸟燕也燕以施生时来巢人堂宇而孚乳娶嫁之象也媒氏之官以为候高辛氏之世𤣥鸟遗卵娀简吞之而生契后王以为媒官嘉祥而立其祠焉变媒言禖神之也音义疏后妃帅九嫔御注御谓从徃侍祠周礼天子有夫人有嫔有世妇有女御独云帅九嫔举中言也乃礼天子所御带以弓韣授以弓矢于髙禖之前注天子所御谓今有娠者于祠大祝酌酒饮于髙禖之庭以神惠显之也带以弓韣授以弓矢求男之祥也王居明堂礼曰带以弓韣礼之禖下其子必得天材音义疏是月也日夜分雷乃发声始电蛰虫咸动启户始出注又记时候发犹出也音义先雷三日奋木铎以令兆民曰雷将发声有不戒其容止者生子不备必有凶灾注主戒妇人有娠者也容止犹动静音义日夜分则同度量钧衡石角斗甬正权概注因昼夜等而平当平也同角正皆谓平之也丈尺曰度斗斛曰量三十斤曰钧称上曰衡百二十斤曰石甬今斛也称锤曰权概平斗斛者音义疏是月也耕者少舍乃修阖扇寝庙毕备注舍犹止也因蛰虫启戸耕事少闲而治门户也用木曰阖用竹苇曰扇毕犹皆也凡庙前曰庙后曰寝音义毋作大事以妨农之事注大事兵役之属疏是月也毋竭川泽毋漉陂池毋焚山林注顺阳养物也畜水曰陂穿地通水曰池音义天子乃鲜羔开氷先荐寝庙注鲜当为献声之误也献羔谓祭司寒也祭司寒而出氷荐于宗庙乃后赋之春秋传曰古者日在北陆而藏氷西陆朝觌而出之其藏氷也深山穷谷固隂沍寒于是乎取之其出之也朝之禄位賔食丧祭于是乎用之其藏之也黒牡秬黍以飨司寒其出之也桃弧棘矢以除其灾其出入也时食肉之禄氷皆与焉大夫命妇丧浴用氷祭寒而藏之献羔而启之公始用之火出而毕赋自命夫命妇至于老疾无不受氷音义疏上丁命乐正习舞释菜注乐正乐官之长也命习舞者顺万物始出地皷舞也将舞必释菜于先师以礼之夏小正曰丁亥万舞入学音义天子乃帅三公九卿诸侯大夫亲徃视之注顺时逹物也仲丁又命乐正入学习乐注为季春将习合乐也习乐者习歌与八音音义疏是月也祀不用牺牲用圭璧更皮币注为季春将选而合腾之也更犹易也当祀者古以玉帛而已疏仲春行秋令则其国大水寒气总至注酉之气乘之也八月宿直昴毕毕好雨音义宼戎来征注金气动也毕又为边兵行冬令则阳气不胜麦乃不熟注子之气乘之也十一月为大隂音义民多相掠注隂姦衆也行夏令则国乃大旱煖气早来注午之气乘之也音义虫螟为害注暑气所生为灾害也音义疏季春之月日在胃昏七星中旦牵牛中注季少也季春者日月㑹于大梁而斗建辰之辰音义疏其日甲乙其帝大皥其神句芒其虫鳞其音角律中姑洗其数八其味酸其臭羶其祀户祭先脾注姑洗者南吕之所生也三分益一律长七寸九分寸之一季春气至则姑洗之律应周语曰姑洗所以修絜百物考神纳賔音义疏桐始华田鼠化为鴽虹始见蓱始生注皆记时候也鴽鴾母螮蝀谓之虹蓱萍也其大者曰苹音义疏天子居青阳右个乘鸾路驾仓龙载青旂衣青衣服仓玉食麦与羊其器疏以逹注青阳右个东堂南偏是月也天子乃荐鞠衣于先帝注为将蚕求福祥之助也鞠衣黄桑之服先帝大皥之属音义命舟牧覆舟五覆五反乃告舟备具于天子焉注舟牧主舟之官也覆反舟者备倾侧也音义天子始乘舟荐鲔于寝庙注进时美物音义乃为麦祈实注于含秀求其成也不言所祈承寝庙可知疏是月也生气方盛阳气发泄句者毕出萌者尽逹不可以内注时可宣出不可收敛也句屈生者芒而直曰萌音义天子布德行惠命有司发仓廪赐贫穷振乏絶注振犹救也音义开府库出币帛周天下勉诸侯聘名士礼贤者注周谓给不足也勉犹劝也聘问也名士不仕者疏是月也命司空曰时雨将降下水上腾循行国邑周视原野修利隄防道逹沟渎开通道路毋有障塞注广平曰原国也邑也平野也沟渎与道路皆不得不通所以除水潦便民事也古者沟上有路音义田猎罝罘罗网毕翳餧兽之药毋出九门注为鸟兽方孚乳伤之逆天时也兽罟曰罝罘鸟罟曰罗网小而柄长谓之毕翳射者所以自隐也凡诸罟及毒药禁其出九门明其常有时不得用耳天子九门者路门也应门也雉门也库门也臯门也城门也近郊门也逺郊门也关门也今月令无罘翳为弋音义疏是月也命野虞毋伐桑柘注爱蚕食也野虞谓主田及山林之官音义鸣鸠拂其羽戴胜降于桑注蚕将生之候也鸠鸣飞且翼相击趋农急也戴胜织纴之鸟是时恒在桑言降者若时始自天来重之也音义具曲植籧筐注时所以养蚕器也曲薄也植槌也音义后妃齐戒亲东乡躬桑禁妇女毋观省妇使以劝蚕事注后妃亲採桑示帅先天下也东乡者乡时气也是明其不常留养蚕也留养者所卜夫人与世妇妇谓世妇及诸臣之妻也内宰职曰仲春诏后帅外内命妇始蚕于北郊女外内子女也夏小正曰妾子始蚕执养宫事毋观去容饰也妇使缝线组紃之事音义蚕事既登分茧称丝效功以共郊庙之服毋有敢惰注登成也敕徃蚕者蚕毕将课功以劝戒之音义疏是月也命工师令百工审五库之量金铁皮革筋角齿羽箭干脂胶丹漆毋或不良注工师司空之属官也五库藏此诸物之舍也量谓物善恶之旧法也干器之木也凡輮干有当用脂良善也音义疏百工咸理监工日号毋悖于时毋或作为淫巧以荡上心注咸皆也于百工皆理治其事之时工师则监之日号令之戒之以此二事也悖犹逆也百工作器物各有时逆之则不善时者若弓人春液角夏治筋秋合二材冬定体之属也淫巧谓伪饰不如法也荡谓动之使生奢泰也今月令无于时作为为诈伪音义疏是月之末择吉日大合乐天子乃帅三公九卿诸侯大夫亲徃视之注大合乐者所以助阳逹物风化天下也其礼亡今天子以大射郡国以乡射礼代之是月也乃合累牛腾马游牝于牧注累腾皆乘匹之名是月所合牛马谓系在厩者其牝欲游则就牧之牡而合之音义牺牲驹犊举书其数注以在牧而校数书之明出时无他故至秋当録内且以知生息之多少也音义疏命国难九门磔攘以毕春气注此难难隂气也隂寒至此不止害将及人所以及人者隂气右行此月之中日行歴昴昴有大陵积尸之气气佚则厉鬼随而出行命方相氏帅百𨽻索室敺疫以逐之又磔牲以攘于四方之神所以毕止其灾也王居明堂礼曰季春出疫于郊以攘春气音义疏季春行冬令则寒气时发草木皆肃注丑之气乘之也肃谓枝叶缩栗国有大恐注以水讹相惊音义疏行夏令则民多疾疫时雨不降注未之气乘之也六月宿直鬼鬼为天尸时又有暑也山陵不收注髙者暵于热也音义疏行秋令则天多沈隂淫雨蚤降注戍之气乘之也九月多隂淫霖也雨三日以上为霖今月令曰衆雨音义兵革并起注隂气胜也疏孟夏之月日在毕昏翼中旦婺女中注孟夏者日月㑹于实沈而斗建巳之辰音义疏其日丙丁注丙之言炳也日之行夏南从赤道长育万物月为之佐时万物皆炳然着见而强大又因以为日名焉易曰齐乎巽相见乎离音义其帝炎帝其神祝融注此赤精之君火官之臣自古以来着徳立功者也炎常大庭氏也祝融颛顼氏之子曰犂为火官音义其虫羽注象物从风鼓翼飞鸟之属其音徴注三分宫去一以生徴徴数五十四属火者以其微清事之象也夏气和则徴声调乐记曰徴乱则哀其事勤音义律中中吕注孟夏气至则中吕之律应中吕者无射之所生三分益一律长六寸万九千六百八十三分寸之万二千九百七十四周语曰中吕宣中气音义其数七注火生数二成数七但言七者亦举其成数其味苦其臭焦注火之臭味也凡苦焦者皆属焉音义其祀灶祭先肺注夏阳气盛热于外祀之于灶从热类也祀之先祭肺者阳位在上肺亦在上肺为尊也灶在庙门外之东祀灶之礼先席于门之奥东靣设主于灶陉乃制肺及心肝为俎奠于主西又设盛于俎南亦祭黍三祭肺心肝各一祭醴三亦既祭彻之更陈鼎俎设馔于筵前迎尸如祀戸之礼音义疏蝼蝈鸣蚯蚓出王𤓰生苦菜秀注皆记时候也蝼蝈蛙也王𤓰萆挈也今月令云王萯生夏小正云王萯秀未闻孰是音义疏天子居明堂左个乘朱路驾赤駵载赤旂衣朱衣服赤玉食菽与鸡其器髙以粗注明堂左个大寝南堂东偏也菽实孚甲坚合属水鸡木畜时热食之亦以安性也粗犹大也器髙大者象物盛长音义疏是月也以立夏先立夏三日太史谒之天子曰某日立夏盛德在火天子乃齐注谒告也音义立夏之日天子亲帅三公九卿大夫以迎夏于南郊还反行赏封诸侯庆赐遂行无不欣説注迎夏祭赤帝赤熛怒于南郊之兆也不言帅诸侯而云封诸侯诸侯时或无在京师者空其文也祭统曰古者于禘也发爵赐服顺阳义也于尝也出田邑发秋政顺隂义也今此行赏可也而封诸侯则违于古封诸侯出土地之事于时未可似失之音义疏乃命乐师习合礼乐注为将饮酎音义命太尉赞杰俊遂贤良举长大注助长气也赞犹出也杰俊能者也遂犹进也三王之官有司马无太尉秦官则有太尉今俗人皆云周公作月令未通于古音义行爵出禄必当其位注使顺之也音义是月也继长增髙注谓草木盛蕃庑音义毋有坏堕注亦为逆时气音义毋起土功毋发大衆注为妨蚕农之事毋伐大树注亦为逆时气是月也天子始絺注初服暑服音义命野虞出行田原为天子劳农劝民毋或失时注重敕之音义命司徒循行县鄙命农勉作毋休于都注急趋于农也县鄙乡遂之属主民者也王居明堂礼曰毋宿于国今月令休为伏是月也驱兽毋害五谷毋大田猎注为伤蕃庑之气农乃登麦天子乃以彘尝麦先荐寝庙注登进也麦之新气尤盛以彘食之散其热也彘水畜是月也聚畜百药注蕃庑之时毒气盛音义靡草死麦秋至断薄刑决小罪注旧説云靡草荠葶苈之属祭统曰草艾则墨谓立秋后也刑无轻于墨者今以纯阳之月断刑决罪与毋有坏堕自相违似非音义出轻系注崇寛疏蚕事毕后妃献茧乃收茧税以桑为均贵贱长幼如一以给郊庙之服注后妃献茧者内命妇献茧于后妃收茧税者收于外命妇外命妇虽就公桑蚕室而蚕其夫亦当有祭服以助祭收以近郊之税耳贵贱长幼如一国服同疏是月也天子饮酎用礼乐注酎之言醇也谓重酿之酒也春酒至此始成与羣臣以礼乐饮之于朝正尊卑也孟冬云大饮烝此言用礼乐互其文音义疏孟夏行秋令则苦雨数来五谷不滋注申之气乘之也苦雨白露之类时物得雨伤音义四鄙入保注金气为害也鄙界上邑小城曰保疏行冬令则草木蚤枯注长日促后乃大水败其城郭注亥之气乘之也疏行春令则蝗虫为灾暴风来格注寅之气乘之也必以蝗虫为灾者寅有启蛰之气行于初暑则当蛰者大出矣格至也音义秀草不实注气更生之不得成也疏礼记注疏卷十五卷十五考证礼记注疏卷十五考证昏弧中注弧在舆鬼南按注畧差弧在井南其去舆鬼稍逺故疏云实当井之分域也大衍歴议云斗井度长弧建度短故以正昏明注疏尚书所举星者自取毕见之义不谓南方之中按凡星中俱指午位正中孔疏之説非是以太牢祠于髙禖注娀简吞之而生契按简下当有狄字以疏推之自唐初已脱矣注疏故娀简狄也娀字上当有言字又疏娀简狄吞凤子之后凤字当作鳦字各本俱误日夜分疏郑康成注尚书云日中星以为日见之漏五十五刻云云星字下当有鸟字天子乃鲜羔开氷按月令藏氷较豳风先一月颁氷较周礼左传先两月疏但建辰火星在昴昴字系卯字之讹天子乃荐鞠衣于先帝注疏色如鞠尘按鞠尘应作曲尘周礼贾疏曰鞠尘不为曲字者古通用又按内司服所掌王后六服有鞠衣是王后亲蚕之服此则荐于神坐者也衣色则一所用则不同后妃齐戒亲东乡躬桑疏按此经是季春躬桑内宰云仲春者云云贾疏曰月令云三月内宰云二月不同者仲春始蚕亦谓浴种至三月始生蚕之时又浴种乃生之故设文异也昏翼中疏土星十度张十八度土星系七星之讹命太尉赞杰俊遂贤良注三王之官有司马无太尉疏此尧时置之三王不置也按郑多据纬书独此注能不用纬书之妄太尉自是秦官耳三王之官无太尉况唐虞乎孔疏乃引中候巧为之说一若尧有太尉官而三王改称司马者何其妄也此则注本直而疏故曲之者也又疏此等未通职于古职字当作识礼记注疏卷十五考证礼记註疏卷十六钦定四库全书礼记注疏卷十六汉郑氏注唐陆德明音义孔颕逹疏月令仲夏之月日在东井昏亢中旦危中注仲夏者日月会于鹑首而斗建午之辰也音义疏其日丙丁其帝炎帝其神祝融其虫羽其音征律中蕤宾其数七其味苦其臭焦其祀灶祭先肺注蕤宾者应钟之所生三分益一律长六寸八十一分寸之二十六仲夏气至则蕤宾之律应周语曰蕤宾所以安静神人献酬交酢音义疏小暑至螳蜋生鵙始鸣反舌无声注皆记时候也螳蜋螵蛸母也鵙博劳也反舌百舌鸟音义疏天子居明堂太庙乘朱路驾赤駵载赤旂衣朱衣服赤玉食菽与鸡其器高以粗注明堂太庙南堂当太室也养壮佼注助长气也音义疏是月也命乐师修鼗鞞鼓均琴瑟管箫执干戚戈羽调竽笙竾簧饬钟磬柷敔注为将大雩帝习乐也修均执调饬者治其器物习其事之言音义疏命有司为民祈祀山川百源大雩帝用盛乐乃命百县雩祀百辟卿士有益于民者以祈谷实注阳气盛而常旱山川百源能兴云雨者也衆水始所出为百源必先祭其本乃雩雩吁嗟求雨之祭也雩帝谓为坛南郊之旁雩五精之帝配以先帝也自鼗鞞至柷敔皆作曰盛乐凡他雩用歌舞而已百辟卿士古者上公若句龙后稷之类也春秋传曰龙见而雩雩之正当以四月凡周之秋三月之中而旱亦修雩礼以求雨因着正雩此月失之矣天子雩上帝诸侯以下雩上公周冬及春夏虽旱礼有祷无雩音义疏农乃登黍注登进也是月也天子乃以雏尝黍羞以含桃先荐寝庙注此尝雏也而云以尝黍不以牲主谷也必以黍者黍火谷气之主也含桃樱桃也音义疏令民毋艾蓝以染注为伤长气也此月蓝始可别夏小正曰五月启灌蓝蓼音义疏毋烧灰注为伤火气也火之气于是为盛火之灭者为灰毋暴布注不以隂功干太阳之事音义门闾毋闭关市母索注顺阳敷纵不难物音义疏挺重囚益其食注挺犹寛也疏游牝别羣注孕妊之欲止也则絷腾驹注为其壮气有余相蹄啮也音义班马政注马政谓养马之政教也廋人职曰掌十有二闲之政教以阜马佚特教駣攻驹此之谓也音义疏是月也日长至隂阳争死生分注争者阳方盛隂欲起也分犹半也音义疏君子齐戒处必掩身母躁注掩犹隐翳也躁犹动也今月令毋躁为欲静止声色毋或进注进犹御见也声谓乐也易及乐春秋说夏至人主与羣臣从八能之士作乐五日今止之非其道也音义疏薄滋味毋致和注为其气异此时伤人音义疏节耆欲定心气注微隂扶精不可散也音义百官静事毋刑注罪罚之事不可以闻今月令刑为径以定晏隂之所成注晏安也隂称安音义疏鹿角解蝉始鸣半夏生木堇荣注又记时候也半夏乐草木堇王蒸也音义疏是月也毋用火南方注阳气盛又用火于其方害微隂也可以居高明可以远眺望可以升山陵可以处台榭注顺阳在上也高明谓楼观也阇者谓之台有木者谓之榭音义疏仲夏行冬令则雹冻伤谷注子之气乘之也阳为雨隂起胁之凝为雹音义道路不通暴兵来至注盗贼功劫亦雹之类疏行春令则五谷晚熟注卯之气乘之也生日长百螣时起其国乃饥注螣蝗之属言百者明衆类并为害音义疏行秋令则草木零落注酉之气乘之也八月宿直昴毕为天狱主杀音义果实早成注生日短民殃于疫注大陵之气来为害也音义疏季夏之月日在柳昏火中旦奎中注季夏者日月㑹于鹑火而斗建未之辰也疏其日丙丁其帝炎帝其神祝融其虫羽其音征律中林钟其数七其味苦其臭焦其祀灶祭先肺注林钟者黄钟之所生三分去一律长六寸季夏气至则林钟之律应周语曰林钟和展百物俾莫不任肃纯恪音义疏温风始至蟋蟀居壁鹰乃学习腐草为萤注皆记时候也鹰学习谓攫搏也夏小正曰六月鹰始摰萤飞虫萤火也音义疏天子居明堂右个乘朱路驾赤駵载赤旂衣朱衣服赤玉食菽与鸡其器高以粗注明堂右个南堂西偏也命渔师伐蛟取鼍登龟取鼋注四者甲类秋乃坚成周礼曰秋献龟鱼又曰凡取龟用秋时是夏之秋也作月令者以为此秋据周之时也周之八月夏之六月因书于此似误也蛟言伐者以其有兵衞也龟言登者尊之也鼍鼋言取羞物贱也鼍皮又可以冒鼓今月令渔师为榜人音义疏命泽人纳材苇注蒲苇之属此时柔刃可取作器物也音义是月也命四监大合百县之秩刍以养牺牲令民无不咸出其力注四监主山林川泽之官百县乡遂之属地有山林川泽者也秩常也百县给国养牺牲之刍多少有常民皆当出力为艾之今月令四为田音义以共皇天上帝名山大川四方之神以祠宗庙社稷之灵以为民祈福注牲以供祠神灵为民求福明使民艾刍是不虚取也皇天北辰耀魄寳冬至所祭于圜丘也上帝大微五帝音义疏是月也命妇官染采黼黻文章必以法故无或差贷注妇官染人也采五色音义疏黑黄苍赤莫不质良毋敢诈伪注质正也良善也所用染者当得眞采正善也以给郊庙祭祀之服以为旗章以别贵贱等给之度注旗章旌旗及章识也音义疏是月也树木方盛乃命虞人入山行木毋有斩伐注为其未坚刃也音义不可以兴土功不可以合诸侯不可以起兵动衆注土将用事气欲静疏毋举大事以摇养气注大事兴徭役以有为音义毋发令而待以妨神农之事也注发令而待谓出徭役之令以豫惊民也民惊则心动是害土神之气土神称曰神农者以其主于稼穑疏水潦盛昌神农将持功举大事则有天殃注言土以受天雨泽安静养物为功动之则致害也孝经说曰地顺受泽谦虚开张含泉任萌滋物归中疏是月也土润溽暑注润溽谓涂溼也音义大雨时行烧薙行水利以杀草如以热汤注薙谓迫地芟草也此谓欲稼莱地先薙其草草干烧之至此月大雨流水潦畜于其中则草死不复生而地美可稼也薙氏掌杀草职曰夏日至而夷之又曰如欲其化也则以水火变之音义疏可以粪田畴可以美土疆注土润溽膏泽易行也粪美互文耳土疆强㯺之地音义疏季夏行春令则谷实鲜落国多风欬注辰之气乘之也未属巽辰又在巽位二气相乱为害音义民乃迁徙注象风转移物也疏行秋令则丘隰水潦注戌之气乘之也九月宿直奎奎为沟渎沟渎与此月大雨并而高下皆水禾稼不熟注伤于水也乃多女灾注含任之类败也疏行冬令则风寒不时注丑之气乘之也鹰隼蚤鸷注得疾厉之气也音义四鄙入保注象鸟雀之走窜也都邑之城曰保音义疏中央土注火休而盛徳在土也音义疏其日戊巳注戊之言茂也已之言起也日之行四时之间从黄道月为之佐至此万物皆枝叶茂盛其含秀者抑屈而起故因以为日名焉疏其帝黄帝其神后土注此黄精之君土官之神自古以来着德立功者也黄帝轩辕氏也后土亦颛顼氏之子曰犂兼为土官疏其虫倮注象物露见不隐藏虎豹之属恆浅毛音义疏其音宫注声始于宫宫数八十一属土者以其最浊君之象也季夏之气和则宫声调乐记曰宫乱则荒其君骄疏律中黄钟之宫注黄钟之宫最长也十二律转相生五声具终于六十焉季夏之气至则黄钟之宫应礼运曰五声六律十二管还相为宫疏其数五注土生数五成数十但言五者土以生为本其味甘其臭香注土之臭味也凡甘香者皆属之其祀中霤祭先心注中霤犹中室也土主中央而神在室古者复穴是以名室为霤云祀之先祭心者五藏之次心次肺至此心为尊也祀中霤之礼设主于牖下乃制心及肺肝为俎其祭肉心肺肝各一他皆如祀户之礼音义疏天子居大庙大室乘大路驾黄駵载黄旂衣黄衣服黄玉食稷与牛其器圜以闳注大庙大室中央室也大路殷路也车如殷路之制而饰之以黄稷五谷之长牛土畜也器圜者象土周布于四时闳读如纮纮谓中寛象土含物音义疏孟秋之月日在翼昏建星中旦毕中注孟秋者日月㑹于鹑尾而斗建申之辰也疏其日庚辛注庚之言更也辛之言新也日之行秋西从白道成熟万物月为之佐万物皆肃然改更秀实新成又因以为日名焉其帝少皥其神蓐收注此白精之君金官之臣自古以来着德立功者也少皥金天氏蓐收少皥氏之子曰该为金官音义疏其虫毛注象物应凉气而备寒狐貉之属生旃毛出音义其音商注三分征益一以生商商数七十二属金者以其浊次宫臣之象也秋气和则商声调乐记曰商乱则陂其官坏音义疏律中夷则注孟秋气至则夷则之律应夷则者大吕之所生也三分去一律长五寸七百二十九分寸之四百五十一周语曰夷则所以咏歌九则平民无贰疏其数九注金生数四成数九但言九者亦举其成数其味辛其臭腥注金之臭味也凡辛腥者皆属焉其祀门祭先肝注秋隂气出祀之于门外隂也祀之先祭肝者秋为隂中于藏値肝肝为尊也祀门之礼北面设主于门左枢乃制肝及肺心为俎奠于主南又设盛于俎东其他皆如祭灶之礼疏凉风至白露降寒蝉鸣鹰乃祭鸟用始行戮注皆记时候也寒蝉寒蜩谓蜺也鹰祭鸟者将食之示有先也既祭之后不必尽食若人君行刑戮之而已音义疏天子居总章左个乘戎路驾白骆载白旂衣白衣服白玉食麻与犬其器廉以深注总章左个大寝西堂南偏戎路兵车也制如周革路而饰之以白白马黑鬛曰骆麻实有文理属金犬金畜也器廉以深象金伤害物入藏音义是月也以立秋先立秋三日大史谒之天子曰某日立秋盛徳在金注谒告音义天子乃齐立秋之日天子亲帅三公九卿诸侯大夫以迎秋于西郊还反赏军帅武人于朝注迎秋者祭白帝白招拒于西郊之兆也军帅诸将也武人谓环人之属有勇力者音义天子乃命将帅选士厉兵简练桀俊专任有功以征不义注征之言正也伐也诘诛暴慢以明好恶顺彼远方注诘谓问其罪穷治之也顺犹服也音义是月也命有司修法制缮囹圄具桎梏禁止姦愼罪邪务搏执注顺秋气政尚严音义命理瞻伤察创视折注理治狱官也有虞氏曰士夏曰大理周曰大司寇创之浅者曰伤音义审断决狱讼必端平注端犹正也音义戮有罪严断刑天地始肃不可以赢注肃严急之言也赢犹解也音义是月也农乃登谷天子尝新先荐寝庙注黍稷之属于是始熟疏命百官始收敛注顺秋气收敛物完隄坊谨壅塞以备水潦注备者备八月也八月宿直毕毕好雨音义修宫室坏墙垣补城郭注象秋收敛物当藏也音义是月也毋以封诸侯立大官毋以割地行大使出大币注古者于尝出田邑此其尝并秋而禁封诸侯割地失其义音义疏孟秋行冬令则隂气大胜注亥之气乘之也介虫败谷注介甲也甲虫属冬败谷者稻蟹之属音义戎兵乃来注十月宿直营室营室之气为害也营室主武事疏行春令则其国乃旱注寅之气乘之也云雨以风除也阳气复还五谷无实注阳气能生而不能成音义疏行夏令则国多火灾注已之气乘之也寒热不节民多疟疾注疟疾寒热所为者今月令疟疾为厉疫音义疏仲秋之月日在角昏牵牛中旦觜觽中注仲秋者日月㑹于寿星而斗建酉之辰也音义疏其日庚辛其帝少皥其神蓐收其虫毛其音商律中南吕其数九其味辛其臭腥其祀门祭先肝注南吕者大蔟之所生三分去一律长五寸三分寸之一仲秋气至则南吕之律应周语曰南吕者赞阳秀物疏盲风至鸿鴈来𤣥鸟归羣鸟养羞注皆记时候也盲风疾风也𤣥鸟燕也归谓去蛰也凡鸟随隂阳者不以中国为居羞谓所食也夏小正曰九月丹鸟羞白鸟说曰丹鸟也者谓丹良也白鸟也者谓闽蚋也其谓之鸟者重其养者也有翼为鸟养也者不尽食也二者文异羣鸟丹良未闻孰是音义疏天子居总章大庙乘戎路驾白骆载白旂衣白衣服白玉食麻与犬其器廉以深注总章大庙西堂当大室也是月也养衰老授几杖行糜粥饮食注助老气也行犹赐也音义乃命司服具饬衣裳文绣有恆制有小大度有长短注此谓祭服也文谓画也祭服之制画衣而绣裳音义衣服有量必循其故注此谓朝燕及他服凡此为寒益至也诗云七月流火九月授衣于是作之可也音义冠带有常注因制衣服而作之也乃命有司申严百刑斩杀必当毋或枉桡枉桡不当反受其殃注申重也当谓値其罪音义疏是月也乃命宰祝循行牺牲视全具案刍豢瞻肥瘠察物色必比类量大小视长短皆中度五者备当上帝其飨注于鸟兽肥充之时宜省羣牲也宰祝大宰大祝主祭祀之官也养牛羊曰刍犬豕曰豢五者谓所视也所案也所瞻也所察也所量也此皆得其正则上帝飨之上帝飨之而无神不飨也音义疏天子乃难以达秋气注此难难阳气也阳暑至此不衰害亦将及人所以及人者阳气左行此月宿直昴毕昴毕亦得大陵积尸之气气佚则厉鬼亦随而出行于是亦命方相氏帅百𨽻而难之王居眀堂礼曰仲秋九门磔攘以发陈气御止疾疫音义疏以犬尝麻先荐寝庙注麻始熟也是月也可以筑城郭建都邑穿窦窖修囷仓注为民将入物当藏也穿窦窖者入地隋曰窦方曰窖王居明堂礼曰仲秋农隙民毕入于室曰时杀将至毋罹其灾音义疏乃命有司趣民收敛务畜菜多积聚注始为御冬之备音义乃劝种麦毋或失时其有失时行罪无疑注麦者接絶续乏之谷尤重之疏是月也日夜分雷始收声蛰虫坏户杀气浸盛阳气日衰水始涸注又记时候也雷始收声在地中动内物也坏益也蛰虫益户谓稍小之也涸竭也此甫八月中雨气未止而云水竭非也周语曰辰角见而雨毕天根见而水涸又曰雨毕而除道水涸而成梁辰角见九月本也天根见九月末也王居明堂礼曰季秋除道致梁以利农也音义疏日夜分则同度量平权衡正钧石角斗甬是月也易关市来商旅纳货贿以便民事四方来集远乡皆至则财不匮上无乏用百事乃遂注易关市谓轻其税使民利之商旅贾客也匮亦乏也遂犹成也音义凡举大事毋逆大数必顺其时愼因其类注事谓兴土功合诸侯举兵衆也季夏禁之孟秋始征伐此月筑城郭季秋教田猎是以于中为之戒焉疏仲秋行春令则秋雨不降注卯之气乘之也卯宿直房心心为大火也草木生荣注应阳动也音义国乃有恐注以火讹相惊音义疏行夏令则其国乃旱蛰虫不藏五谷复生注午之气乘之也音义疏行冬令则风灾数起注子之气乘之也北风杀物音义收雷先行注先犹蚤也冬主闭藏草木蚤死注寒气盛也疏礼记注疏卷十六卷十六考证礼记注疏卷十六考证乃命百县雩祀疏百县谓诸侯也按诸侯雩祀百辟卿士自不待言此百县似专指畿内言季夏命四监大合百县之秩刍注曰百县乡遂之属则郑明指畿内矣疏似差止声色毋或进注声谓乐也易及乐春秋说夏至人主与羣臣从八能之士作乐五日今止之非其道也按此郑据纬书以紏经之违也但记言声色是言淫靡流荡不主音乐以上下句推之犹云省嗜欲耳郑必以乐解声字则太拘矣且八能之士所作者古乐岂可与新声同日语哉其神后土注后土亦颛顼氏之子曰犂兼为土官按此注误也勾龙官为后土而祀于社即土神矣何乃疑祝融之以火官兼土官乎孔疏不加紏正又引大宗伯以实其说尤无谓也天子居大庙大室疏以夏月大室此句疑有脱文其祀门注秋隂气出祀之于门外隂也按此文对春祀户之内阳也门户本通称既对举分为春秋二祀则户属在内者门属在外者水始涸注周语云云疏见灵公与孔宁仪行父如夏云按当作如夏氏各本俱误礼记注疏卷十六考证礼记註疏卷十七钦定四库全书礼记注疏卷十七汉郑氏注唐陆徳明音义孔颖达疏月令季秋之月日在房昏虚中旦柳中注季秋者日月会于大火而斗建戌之辰也疏其日庚辛其帝少皥其神蓐收其虫毛其音商律中无射其数九其味辛其臭腥其祀门祭先肝注无射者夹钟之所生三分去一律长四寸六千五百六十一分寸之六千五百二十四季秋气至则无射之律应周语曰无射所以宣布喆人之令徳示民轨仪音义疏鸿鴈来宾爵入大水为蛤鞠有黄华豺乃祭兽戮禽注皆记时候也来宾言其客止未去也大水海也戮犹杀也音义疏天子居总章右个乘戎路驾白骆载白旂衣白衣服白玉食麻与犬其器亷以深注总章右个西堂北偏是月也申严号令注申重音义命百官贵贱无不务内以会天地之藏无有宣出注内谓收歛入之也会犹聚也疏乃命冡宰农事备收注备犹尽也举五谷之要注定其租税之簿音义藏帝籍之收于神仓祗敬必饬注重粢盛之委也帝籍所耕千亩也藏祭祀之谷为神仓祗亦敬也音义疏是月也霜始降则百工休注寒而胶漆之作不坚好也疏乃命有司曰寒气总至民力不堪其皆入室注总犹猥卒音义上丁命乐正入学习吹注为将飨帝也春夏重舞秋冬重吹也音义疏是月也大飨帝注言大飨者遍祭五帝也曲礼曰大飨不问卜谓此也疏尝牺牲吿备于天子注尝者谓尝羣神也天子亲尝帝使有司祭于羣神礼毕而告焉疏合诸侯制百县为来岁受朔日与诸侯所税于民轻重之法贡职之数以远近土地所宜为度以给郊庙之事无有所私注秦以建亥之月为岁首于是岁终使诸侯及乡遂之官受此法焉合诸侯制者定其国家宫室车旗衣服礼仪也诸侯言合制百县言受朔日互文也贡职所入天子凡周之法以正月和之正岁而县于象魏音义疏是月也天子乃敎于田猎以习五戎班马政注敎于田猎因田猎之礼敎民以战法也五戎谓五兵弓矢殳矛戈㦸也马政谓齐其色度其力使同乘也校人职曰凡军事物马而颁之音义疏命仆及七驺咸驾载旌旐授车以级整设于屏外注仆戎仆及御夫也七驺谓趣马主为诸官驾説者也旣驾之又为之载旌旗司马职曰仲秋敎治兵如振旅之陈辨旗物之用王载大常诸侯载旂军吏载旗师都载旜乡遂载物郊野载旐百官载旟是也级等次也整正列也设陈也屏所田之地门外之蔽音义疏司徒搢扑北面誓之注誓衆以军法也音义疏天子乃厉饰执弓挟矢以猎注厉饰谓戎服尚威武也今月令猎为射音义疏命主祠祭禽于四方注以所获禽祀四方之神也司马职曰罗弊致禽以祀祊音义疏是月也草木黄落乃伐薪为炭注伐木必因杀气音义蛰虫咸俯在内皆墐其戸注墐为涂闭之辟杀气音义疏乃趣狱刑毋留有罪注杀气已至有罪者卽决也音义收禄秩之不当供养之不宜者注天气杀而万物咸藏可以去之也禄秩之不当恩所增加也供养之不宜欲所贪耆熊蹯之属非常食音义疏是月也天子乃以犬尝稻先荐寝庙注稻始熟也季秋行夏令则其国大水冬藏殃败民多鼽嚏注未之气乘之也六月宿直东井气多暑雨音义疏行冬令则国多盗贼边竟不宁土地分裂注丑之气乘之也极阴为外边竟之象也大寒之时地隆坼也音义疏行春令则煖风来至民气解惰注辰之气乘之也巽为风音义师兴不居注辰宿直角角主兵不居象风行不休止也疏孟冬之月日在尾昏危中旦七星中注孟冬者日月会于析未之津而斗建亥之辰也音义疏其曰壬癸注壬之言任也癸之言揆也日之行冬北从黒道闭藏万物月为之佐时万物怀任于下揆然萌芽又因以为日名焉其帝颛顼其神𤣥冥注此黒精之君水官之臣自古以来着徳立功者也颛顼髙阳氏也𤣥冥少皥氏之子曰脩曰熙为水官音义疏其虫介注介甲也象物闭藏地中龟鼈之属音义其音羽注三分商去一以生羽羽数四十八属水者以为最清物之象也冬气和则羽声调故乐记曰羽乱则危其财匮音义疏律中应钟注孟冬气至则应钟之律应应钟者姑洗之所生三分去一律长四寸二十七分寸之二十周语曰应钟均利器用俾应复音义疏其数六注水生数一成数六但言六者亦举其成数其味咸其臭朽注水之臭味也凡咸朽者皆属焉气若有若无为朽音义其祀行祭先肾注冬阴盛寒于水祀之于行从辟除之类也祀之先祭肾者阴位在下肾亦在下肾为尊也行在庙门外之西为軷壤厚二寸广五尺轮四尺祀行之礼北面设主于軷上乃制肾及脾为俎奠于主南又设盛于俎东祭肉肾一脾再其他皆如祀门之礼音义疏水始氷地始冻雉入大水为蜃虹藏不见注皆记时候也大水淮也大蛤曰蜃音义疏天子居𤣥堂左个乘𤣥路驾铁骊载𤣥旂衣黑衣服𤣥玉食黍与彘其器闳以奄注𤣥堂左个北堂西偏也铁骊色如铁黍秀舒散属火寒时食之亦以安性也彘水畜也器闳而奄象物闭藏也今月令曰乘轸路似当为袗字之误也音义疏是月也以立冬先立冬三曰大史谒之天子曰某日立冬盛徳在水天子乃齐注谒告音义立冬之日天子亲帅三公九卿大夫以迎冬于北郊还反赏死事恤孤寡注迎冬者祭黒帝叶光纪于北郊之兆也死事谓以国事死者若公叔禺人颜涿聚者也孤寡其妻子也有以恵赐之大功加赏音义疏是月也命大史衅龟筴占兆审卦吉凶注筴蓍也占兆龟之繇文也周礼龟人上春衅龟谓建寅之月也秦以其岁首使大史衅龟筴与周异矣卦吉凶谓易也审省録之而不衅筮筮短贱于兆也今月令曰衅祠祠衍字音义疏是察阿党则罪无有掩蔽注阿党谓治狱吏以私恩曲桡相为也音义疏是月也天子始裘注九月授衣至此可以加裘命有司曰天气上腾地气下降天地不通闭塞而成冬注使有司助闭藏之气门戸可闭闭之窓牖可塞塞之音义命百官谨盖藏注谓府库囷仓有藏物音义命司徒循行积聚无有不歛注谓刍禾薪蒸之属音义疏坏城郭戒门闾脩键闭愼管籥固封疆备边竟完要塞谨关梁塞徯径注坏益也键牡闭牝也管籥搏键器也固封疆谓使有司循其沟树及其衆庶之守法也要塞边城要害处也梁桥横也徯径禽兽之道也今月令疆或为玺音义疏饬丧纪辨衣裳审棺椁之薄厚茔丘垄之大小高卑厚薄之度贵贱之等级注此亦闭藏之具顺时饬正之也辨衣裳谓袭敛尊卑所用也所用又有多少音义疏是月也命工师效功陈祭器按度程母或作为淫巧以荡上心必功致为上注霜降而百工休至此物皆成也工师工官之长也效功録见百工所作器物也主于祭器祭器尊也度谓制大小也程谓器所容也淫巧谓奢伪怪好也荡谓摇动生其奢淫音义物勒工名以考其诚注勒刻也刻工姓名于其器以察其信知其不功致功有不当必行其罪以穷其情注功不当者取材美而器不坚也音义疏是月也大饮烝注十月农功毕天子诸侯与其羣臣饮酒于大学以正齿位谓之大饮别之于他其礼亡今天子以燕礼郡国以乡饮酒礼代之烝谓有牲体为俎也党正职曰国索鬼神而祭祀则以礼属民而饮酒于序以正齿位亦谓此时也诗云十月涤场朋酒斯飨曰杀羔羊跻彼公堂称彼兕觵受福无疆是颂大饮之诗音义疏天子乃祈来年于天宗大割祠于公社及门闾腊先祖五祀注此周礼所谓蜡祭也天宗谓日月星辰也大割大杀羣牲割之也腊谓以田猎所得禽祭也五祀门戸中霤灶行也或言祈年或言大割或言腊互文音义疏劳农以休息之注党正属民饮酒正齿位是也音义疏天子乃命将帅讲武习射御角力注为仲冬将大阅简习之亦因营室主武士也凡田之礼唯狩最备夏小正十一月王狩音义疏是月也乃命水虞渔师收水泉池泽之赋毋或敢侵削衆庶兆民以为天子取怨于下其有若此者行罪无赦注因盛徳在水收其税孟冬行春令则冻闭不密地气上泄注寅之气乘之也音义民多流亡注象蛰虫动疏行夏令则国多暴风方冬不寒蛰虫复出注己之气乘之也立夏巽用事巽为风音义疏行秋令则雪霜不时注申之气乘之也小兵时起土地侵削注申隂气尚微申㝛直参伐参伐为兵音义疏仲冬之月日在斗昏东辟中旦轸中注仲冬者日月会于星纪而斗建子之辰也音义疏其日壬癸其帝颛顼其神𤣥冥其虫介其音羽律中黄钟其数六其味咸其臭朽其祀行祭先肾注黄钟者律之始也九寸仲冬气至则黄钟之律应周语曰黄钟所以宣养六气九徳疏氷益壮地始坼鹖旦不鸣虎始交注皆记时候也鹖旦求旦之鸟也交犹合也音义天子居𤣥堂大庙乘𤣥路驾铁骊载𤣥旂衣黑衣服𤣥玉食黍与彘其器闳以奄注𤣥堂大庙北堂当大室饬死事注饬军士战必有死志疏命有司曰土事毋作愼毋发盖毋发室屋及起大衆以固而闭地气沮泄是谓发天地之房诸蛰则死民必疾疫又随以丧命之曰畅月注而犹女也畅犹充也大隂用事尤重闭藏音义疏是月也命奄尹申宫令审门闾谨房室必重闭注奄尹主领奄竖之官也于周则为内宰掌治王之内政宫令讥出入及开闭之属重闭外内闭也音义省妇事毋得淫虽有贵戚近习毋有不禁注省妇事所以静隂类也淫谓女功奢伪怪好物也贵戚谓姑姊妹之属近习天子所亲幸者音义疏乃命大酋秫稻必齐麴糵必时湛炽必絜水泉必香陶器必良火齐必得兼用六物大酋监之毋有差贷注酒孰曰酋大酋者酒官之长也于周则为酒人秫稻必齐谓孰成也湛渍也炽炊也火齐腥孰之调也物犹事也差贷谓失误有善有恶也古者获稻而渍米麴至春而为酒诗云十月获稻为此春酒以介眉夀音义疏天子命有司祈祀四海大川名源渊泽井泉注顺其徳盛之时祭之也今月令渊为深是月也农有不收藏积聚者马牛畜兽有放佚者取之不诘注此收歛尤急之时人有取者不罪所以警惧其主也王居眀堂礼曰孟冬之月命农毕积聚系收牛马音义疏山林薮泽有能取蔬食田猎禽兽者野虞敎道之其有相侵夺者罪之不赦注务收歛野物也大泽曰薮草木之实为蔬食音义疏是月也日短至隂阳争诸生荡注争者隂方盛阳欲起也荡谓物动萌芽也音义君子齐戒处必掩身身欲宁去声色禁耆慾安形性事欲静以待隂阳之所定注宁安也声谓乐也易及乐春秋说云冬至人主与羣臣从八能之士作乐五日此言去声色又相违音义疏芸始生荔挺出蚯蚓结麋角解水泉动注又记时候也芸香草也荔挺马䪥也水泉动润上行音义疏曰短至则伐木取竹箭注此其坚成之极时是月也可以罢官之无事去器之无用者注谓先时权所建作者也天地闭藏而万物休可以去之涂阙廷门闾筑囹圄此以助天地之闭藏也注顺时气也仲冬行夏令则其国乃旱注午之气乘之也氛雾冥冥注霜降之气散相乱也音义雷乃发声注震气动也午属震疏行秋令则天时雨汁瓜瓠不成注酉之气乘之也酉㝛値昴毕毕好雨雨汁者水雪杂下也子㝛値虚危虚危内有瓜瓠音义国有大兵注兵亦酉之气疏行春令则蝗虫为败注当蛰者出卯之气乘之也水泉咸竭注大火为旱民多疥疠注疥疠之病孚甲之象音义疏季冬之月日在婺女昏娄中旦氐中注季冬者日月㑹于𤣥枵而斗建丑之辰也音义疏其曰壬癸其帝颛顼其神𤣥冥其虫介其音羽律中大吕其数六其味咸其臭朽其祀行祭先肾注大吕者蕤賔之所生也三分益一律长八寸二百四十三分寸之百四季冬气至则大吕之律应周语曰大吕助阳宣物疏鴈北乡鹊始巢雉雊鸡乳注皆记时候也雊雉鸣也诗云雉之朝雊尚求其雌音义疏天子居𤣥堂右个乘𤣥路驾铁骊载𤣥旂衣黒衣服𤣥玉食黍与彘其器闳以奄注𤣥堂右个北堂东偏命有司大难旁磔出土牛以送寒气注此难难隂气也难阴始于此者隂气右行此月之中日歴虚危虚危有坟墓四司之气为厉鬼将随强隂出害人也旁磔于四方之门磔攘也出犹作也作土牛者丑为牛牛可牵止也送犹毕也音义疏征鸟厉疾注杀气当极也征鸟题肩也齐人谓之击征或名曰鹰仲春化为鸠音义疏乃毕山川之祀及帝之大臣天之神祗注四时之功成于冬孟月祭其宗至此可以祭其佐也帝之大臣句芒之属天之神祗司中司命风师雨师音义疏是月也命渔师始渔天子亲往乃尝鱼先荐寝庙注天子必亲往视渔明渔非常事重之也此时鱼洁美疏氷方盛水泽腹坚命取氷注腹厚也此月日在北陆氷坚厚之时也北陆谓虚也今月令无坚音义疏氷以入令吿民出五种注氷既入而令田官告民出五种明大寒气过农事将起也音义命农计耦耕事脩耒耜具田器注耜者耒之金也广五寸田器镃錤之属音义疏命乐师大合吹而罢注岁将终与族人大饮作乐于大寝以缀恩也言罢者此用礼乐于族人最盛后年若时乃复然也凡用乐必有礼用礼则有不用乐者王居眀堂礼季冬命国为酒以合三族君子说小人乐音义疏乃命四监收秩薪柴以共郊庙及百祀之薪燎注四监主山林川泽之官也大者可析谓之薪小者合束谓之柴薪施炊㸑柴以给燎春秋传曰其父析薪今月令无及百祀之薪燎音义疏是月也日穷于次月穷于纪星回于天数将几终注言日月星辰运行于此月皆周匝于故处也次舍也纪会也音义疏岁且更始専而农民毋有所使注而犹女也言専一女农民之心令之豫有志于耕稼之事不可徭役徭役之则志散失业也音义疏天子乃与公卿大夫共饬国典论时令以待来岁之宜注饬国典者和六典之法也周礼以正月为之建寅而县之今用此月则所因于夏殷也音义疏乃命大史次诸侯之列赋之牺牲以共皇天上帝社稷之飨注此所与诸侯共者也列国有大小也赋之牺牲大者出多小者出少飨献也疏乃命同姓之邦共寝庙之刍豢注此所以与同姓共也刍豢犹牺牲疏命宰歴卿大夫至于庶民土田之数而赋牺牲以共山林名川之祀注此所与卿大夫庶民共者也歴犹次也卿大夫采地亦有大小其非采地以其邑之民多少赋之疏凡在天下九州之民者无不咸献其力以共皇天上帝社稷寝庙山林名川之祀注民非神之福不生虽有其邦国采地此赋要由民出疏季冬行秋令则白露蚤降介虫为妖注戌之气乘之也九月初尚有白露月中乃为霜丑为鼈蟹四鄙入保注畏兵辟寒象音义疏行春令则胎夭多伤注辰之气乘之也夭少长也此月物甫萌芽季春乃句者毕出萌者尽达胎夭多伤者生气早至不充其性音义国多固疾注生不充性有久疾也命之曰逆注衆害莫大于此疏行夏令则水潦败国时雪不降氷冻消释注未之气乘之也季夏大雨时行音义疏礼记注疏卷十七卷十七考证礼记注疏卷十七考证上丁命乐正入学习吹疏必用丁者取其丁壮成就云云按仲春上丁释奠无疏据此文则亦取学者道艺成就之义也合诸侯制音义絶句陈澔集説从王氏说以合诸侯制百县为句天子乃敎于田猎以习五戎注疏后郑又注云歩卒之五兵则无夷矛而有弓矢按司兵注先引司农所云戈殳㦸酋矛夷矛谓是车之五兵也此文脱此一句文义未显其祀行注行在庙门外之西为軷壤厚二寸广五尺按壤字当作坛属上句读周礼大驭贾疏引此注作为軷坛是也又本节疏可证各本因坛壤字形相近而误耳固封疆注今月令疆或为玺按蔡邕独断作固封玺蔡所据月令本即郑所谓今月令也是月也大饮烝注天子诸侯与其羣臣饮酒于大学以正齿位旧本讹天子与其诸侯羣臣今据疏移正又注羣国以乡饮酒礼代之羣国当作郡国腊先祖五祀疏此等之祭总谓之蜡云云按祭蜡与息民似同而异息民亦可谓之蜡礼运之仲尼与于蜡宾杂记之子贡观蜡是也蜡在前息民在后郊特牲之言蜡以皮弁素服而祭言息民以黄衣黄冠而祭是也诗桧风疏足与此疏相发眀又下文劳民以休息之应与腊先祖五祀句相连正言息民也疏特以郑注间隔遂另分为节耳去声色注声谓乐也云云按注之失与仲夏注同出土牛以送寒气疏持水之隂气持字疑当作胜礼记注疏卷十七考证礼记註疏卷十八钦定四库全书礼记注疏卷十八汉郑氏注唐陆德眀音义孔颕达疏曾子问曾子问曰君薨而世子生如之何孔子曰卿大夫士从摄主北面于西阶南注变于朝夕哭位也摄主上卿代君听国政大祝裨冕执束帛升自西阶尽等不升堂命毋哭注将有事宜清静也裨冕者接神则祭服也诸侯之卿大夫所服裨冕絺冕也𤣥冕也士服爵弁服大祝裨冕则大夫音义祝声三告曰某之子生敢告注声噫歆警神也某夫人之氏也音义升奠币于殡东几上哭降注几筵于殡东眀继体也衆主人卿大夫士房中皆哭不踊注衆主人君之亲也房中妇人尽一哀反位遂朝奠注反朝夕哭位小宰升举币注所主也举而下埋之阶间疏三日衆主人卿大夫士如初位北面注三日负子日也初告生时大宰大宗大祝皆裨冕少师奉子以衰祝先子从宰宗人从入门哭者止注宰宗人诏赞君事者音义子升自西阶殡前北面祝立于殡东南隅祝声三曰某之子某从执事敢见子拜稽颡哭注奉子者拜哭音义祝宰宗人衆主人卿大夫士哭踊三者三降东反位皆袒子踊房中亦踊三者三袭衰杖注踊袭衰杖成子礼也奠出注亦谓朝奠大宰命祝史以名徧告于五祀山川注因负子名之丧于礼畧也音义疏曾子问曰如己葬而世子生则如之何孔子曰大宰大宗从大祝而告于祢注告生也音义三月乃名于祢以名徧告及社稷宗庙山川䟽孔子曰诸侯适天子必告于祖奠于祢注皆奠币以告之互文也冕而出视朝注听国事也诸侯朝天子必裨冕爲将庙受也裨冕者公衮侯伯鷩子男毳音义命祝史告于社稷宗庙山川注临行又徧告宗庙孝敬之心也乃命国家五官而后行注五官五大夫典事者命者勅之以其职道而出注祖道也聘礼曰出祖释軷祭酒脯也音义告者五日而徧过是非礼也注既告不敢久畱凡告用牲币反亦如之注牲当为制字之误也制币一丈八尺音义诸侯相见必告于祢注道近或可以不亲告祖朝服而出视朝注朝服为事故也命祝史告于五庙所过山川注山川所不过则不告贬于适天子也亦命国家五官道而出反必亲告于祖祢乃命祝史告至于前所告者而后听朝而入注反必亲告祖祢同出入礼䟽曾子问曰竝有丧如之何何先何后注竝谓父母若亲同者同月死孔子曰葬先轻而后重其奠也先重而后轻礼也自启及葬不奠注不奠务于当葬者行葬不哀次注不哀次轻于在殡者反葬奠而后辞于殡遂脩葬事注殡当为賔声之误也辞于宾谓告将葬启期也音义其虞也先重而后轻礼也䟽孔子曰宗子虽七十无无主妇注族人之妇不可无统非宗子虽无主妇可也䟽曾子问曰将冠子冠者至揖让而入闻齐衰大功之丧如之何注冠者宾及赞者音义孔子曰内丧则废外丧则冠而不醴彻馔而埽即位而哭如冠者未至则废注内丧同门也不醴不醴子也其废者丧成服因丧而冠音义如将冠子而未及期日而有齐衰大功小功之丧则因丧服而冠注废吉礼而因丧冠俱成人之服及至也除丧不改冠乎孔子曰天子赐诸侯大夫冕弁服于大庙归设奠服赐服于斯乎有冠醮无冠醴注酒为醮冠礼醴重而醮轻此服赐服酌用酒尊赐也不醴眀不为改冠改冠当醴之音义父没而冠则已冠埽地而祭于祢已祭而见伯父叔父而后飨冠者注飨谓礼之疏曾子问曰祭如之何则不行旅酬之事矣孔子曰闻之小祥者主人练祭而不旅奠酬于宾賔弗举礼也注奠无尸虞不致爵小祥不旅酬大祥无无算爵弥吉昔者鲁昭公练而举酬行旅非礼也孝公大祥奠酬弗举亦非礼也注孝公隐公之祖父疏曾子问曰大功之丧可以与于馈奠之事乎注馈奠在殡时也音义孔子曰岂大功耳自斩衰以下皆可礼也曾子曰不以轻服而重相为乎注怪以重服而为人执事音义孔子曰非此之谓也注非谓为人谓于其所为服也天子诸侯之丧斩衰者奠注为君服者皆斩衰唯主人不奠大夫齐衰者奠注服斩衰者不奠辟正君也齐衰者其兄弟音义士则朋友奠不足则取于大功以下者不足则反之注服齐衰者不奠辟大夫也言不足者谓殷奠时音义曾子问曰小功可以与于祭乎注祭谓虞卒哭时孔子曰何必小功耳自斩衰以下与祭礼也曽子曰不以轻丧而重祭乎注怪使重者执事孔子曰天子诸侯之丧祭也不斩衰者不与祭大夫齐衰者与祭士祭不足则取于兄弟大功以下者曽子问曰相识有丧服可以与于祭乎注问己有丧服可以助所识者祭否孔子曰缌不祭又何助于人䟽曾子问曰废丧服可以与于馈奠之事乎注谓新除䘮服也孔子曰说衰与奠非礼也注执事于人之神为其忘哀疾也音义以摈相可也䟽曾子问曰昏礼既纳币有吉日女之父母死则如之何注吉日取女之吉日音义孔子曰壻使人弔如壻之父母死则女之家亦使人弔注必使人弔者未成兄弟父丧称父母丧称母注礼宜各以其敌者也父使人弔之辞云某子闻某之丧某子使某如何不淑母则若云宋荡伯姬闻姜氏之丧伯姬使某如何不淑凡弔辞一耳父母不在则称伯父世母注弔礼不可废也伯父母又不在则称叔父母婿已葬壻之伯父致命女氏曰某之子有父母之丧不得嗣为兄弟使某致命女氏许诺而不敢嫁礼也注必致命者不敢以累年之丧使人失嘉㑹之时音义壻免丧女之父母使人请壻弗取而后嫁之礼也注请请成昏女之父母死壻亦如之注女免丧壻之父母亦使人请其已葬时亦致命䟽曾子问曰亲迎女在涂而壻之父母死如之何孔子曰女改服布深衣缟总以趋丧注布深衣缟总妇人始丧未成服之服音义疏女在涂而女之父母死则女反注奔丧服期音义䟽如壻亲迎女未至而有齐衰大功之丧则如之何孔子曰男不入改服于外次女入改服于内次然后即位而哭注不闻丧即改服者昏礼重于齐衰以下曾子问曰除丧则不复昏礼乎注复犹偿也音义孔子曰祭过时不祭礼也又何反于初注重喻轻也同牢及馈飨相饮食之道音义䟽孔子曰嫁女之家三夜不息烛思相离也注亲骨肉也音义取妇之家三日不举乐思嗣亲也注重世变也䟽三月而庙见称来妇也择日而祭于祢成妇之义也注谓舅姑没者也必祭成妇义者妇有供养之礼犹舅姑存时盥馈特豚于室音义䟽曾子问曰女未庙见而死则如之何孔子曰不迁于祖不祔于皇姑壻不杖不菲不次归葬于女氏之党示未成妇也注迁朝庙也壻虽不偹丧礼犹为之服齐衰也音义䟽曾子问曰取女有吉日而女死如之何孔子曰壻齐衰而弔既葬而除之夫死亦如之注未有期三年之恩也女服斩衰疏曾子问曰丧有二孤庙有二主礼与注怪时有之音义孔子曰天无二日土无二王尝禘郊社尊无二上未知其为礼也注尊喻卑也神虽多犹一一祭之昔者齐桓公亟举兵作伪主以行及反藏诸祖庙庙有二主自桓公始也注伪犹假也举兵以迁庙主行无则主命为假主非也音义丧之二孤则昔者卫灵公适鲁遭季桓子之丧卫君请弔哀公辞不得命公为主客入弔康子立于门右北面公揖让升自东阶西乡客升自西阶弔公拜兴哭康子拜稽颡于位有司弗辩也今之二孤自季康子之过也注辨犹正也若康子者君弔其臣之礼也邻国之君弔君为之主主人拜稽颡非也当哭踊而已灵公先桓子以鲁哀公二年夏卒桓子以三年秋卒是出公也音义䟽曾子问曰古者师行必以迁庙主行乎孔子曰天子廵守以迁庙主行载于齐车言必有尊也今也取七庙之主以行则失之矣注齐车金路音义当七庙五庙无虚主虚主者唯天子崩诸侯薨与去其国与祫祭于祖为无主耳吾闻诸老聃曰天子崩国君薨则祝取羣庙之主而藏诸祖庙礼也卒哭成事而后主各反其庙注老聃古夀考者之号也与孔子同时藏诸主于祖庙象有凶事者聚也卒哭成事先祔之祭名也音义君去其国大宰取羣庙之主以从礼也注鬼神依人者也音义祫祭于祖则祝迎四庙之主注祝接神者也主出庙入庙必跸注跸止行也音义老聃云曾子问曰古者师行无迁主则何主孔子曰主命问曰何谓也孔子曰天子诸侯将出必以币帛皮圭告于祖祢遂奉以出载于齐车以行每舎奠焉而后就舎注以脯醢礼神乃敢即安也所告而不以出即埋之反必告设奠卒歛币玉藏诸两阶之间乃出盖贵命也䟽子游问曰丧慈母如母礼与注如母谓父卒三年也子游意以为国君亦当然礼所云者乃大夫以下父所使妾养妾子孔子曰非礼也古者男子外有傅内有慈母君命所使敎子也何服之有注言无服也此指谓国君之子也大夫士之子为庶母慈己者服小功父卒乃不服昔者鲁昭公少丧其母有慈母良及其死也公弗忍也欲丧之有司以闻曰古之礼慈母无服注据国君也良善也谓之慈母固为其善国君之妾子于礼不服也昭公年三十乃丧齐归犹无戚容是不少又安能不忍于慈母此非昭公眀矣未知何公也音义今也君为之服是逆古之礼而乱国法也若终行之则有司将书之以遗后世无乃不可乎公曰古者天子练冠以燕居公弗忍也遂练冠以丧慈母丧慈母自鲁昭公始也注公之言又非也天子练冠以燕居盖谓庶子王为其母音义䟽礼记注䟽巻十八卷十八考证礼记注疏卷十八考证曽子问君薨而世子生疏犹称世子异于春秋之例按此即春秋公羊之例也曽子言世子生以别于余子也孔子言告殡则云某之子生即是君薨称子之例何乃以为异哉大祝裨冕注则大夫疏以天子大祝是大夫云云按经文是举天子以例诸侯故有大宰小宰此大祝即周礼之大祝无可疑者祝声三注声噫歆警神也疏古人发声多云噫按如疏所言是噫歆二字亦想当然之辞但汉去古近康成必有所据既夕篇商祝声三注云旧说以为声噫与也士虞记祝升止哭声三注云声者噫歆也则固凿凿言之矣乃命国家五官而后行注五大夫典事者疏是诸侯有三卿五大夫按此疏甚确三卿亦谓之三官左传所云三官书之是也五大夫谓之五官此文是也其虞也先重而后轻礼也疏旧本误与下章宗子虽七十经文相连而疏一叚亦误脱在下章之末今移正又何反于初注疏旧本疏误在下章今移正成妇之义也注䟽旧本误与经文下二章接连䟽尤附丽失次今一一移正天子廵守以迁庙主行载于齐车注齐车金路疏按疏但引齐仆掌驭金路以証此文齐车耳小宗伯职曰若大师则帅有司而立军社奉主车注引此经主车即迁主齐车也吾闻诸老聃曰注䟽陈国苦县頼乡曲仁里人也旧本脱人字今补君命所使教子也何服之有注此指谓国君之子也大夫士之子为庶母慈己者服小功案南史儒林传梁武帝勅官议皇子慈母之服司马筠引此经及郑注云国君之子不服则王者之子可知宜依礼刋除以正前代之惑梁武帝谓礼言慈母有三条一则妾子之无母使妾之无子者养之命为母子服以三年丧服齐衰章所言慈母如母是也二则嫡妻之子无母使妾养之慈抚隆至妾无为母之义而恩深事重故服以小功丧服小功章所以不直言慈母而言庶母慈己者眀异于三年之慈母也其三则子非无母正是择贱者视之义同师保而不无慈爱故亦有慈母之名师保旣无服则此慈母亦无服矣内则云择于诸母与可者使为子师其次为慈母次为保母此其眀文也子㳺所问自是师保之慈非三年小功之慈也故夫子得有此对岂非师保之慈母无服之证乎郑元不辨三慈混为训释案司马筠直据此经甚确但慈母实有不同梁武所论亦从来説经者之所未晰也礼记注䟽卷十八考证礼记註疏卷十九钦定四库全书礼记注疏卷十九汉郑氏注唐陆徳明音义孔颕逹疏曾子问曾子问曰诸侯旅见天子入门不得终礼废者几注旅衆音义孔子曰四请问之曰太庙火日食后之丧雨霑服失容则废注大庙始祖庙宗庙皆然主于始祖耳音义如诸侯皆在而日食则从天子救日各以其方色与其兵注示奉时事有所讨也方色者东方衣青南方衣赤西方衣白北方衣黑兵未闻也音义大庙火则从天子救火不以方色与兵疏曾子问曰诸侯相见揖让入门不得终礼废者几孔子曰六请问之曰天子崩大庙火日食后夫人之丧雨霑服失容则废注夫人君之夫人疏曾子问曰天子尝禘郊社五祀之祭簠簋既陈天子崩后之丧如之何孔子曰废注既陈谓夙兴陈馔牲噐时也天子七祀言五者闗中言之音义疏曾子问曰当祭而日食大庙火其祭也如之何孔子曰接祭而已矣如牲至未杀则废注接祭而已不迎尸也疏天子崩未殡五祀之祭不行既殡而祭其祭也尸入三饭不侑酳不酢而已矣自启至于反哭五祀之祭不行已葬而祭祝毕献而已注既葬弥吉祝毕献而后止郊社亦然惟尝禘宗庙俟吉也音义疏曾子问曰诸侯之祭社稷俎豆既陈闻天子崩后之丧君薨夫人之丧如之何孔子曰废注亦谓夙兴陈馔牲噐时也自薨比至于殡自启至于反哭奉帅天子注帅循也所奉循如天子者谓五祀之祭也社稷亦然音义疏曾子问曰大夫之祭鼎俎既陈笾豆既设不得成礼废者几孔子曰九请问之曰天子崩后之丧君薨夫人之丧君之大庙火日食三年之丧齐衰大功皆废外丧自齐衰以下行也注齐衰异门则祭其齐衰之祭也尸入三饭不侑酳不酢而已矣大功酢而已矣小功缌室中之事而已矣注室中之事谓賔长献音义士之所以异者缌不祭注然则士不得成礼者十一所祭于死者无服则祭注谓若舅舅之子从母昆弟疏曾子问曰三年之丧弔乎孔子曰三年之丧练不羣立不旅行注爲其苟语忘哀也音义君子礼以饰情三年之丧而弔哭不亦虚乎注爲彼哀则不专于亲也爲亲哀则是妄弔疏曾子问曰大夫士有私丧可以除之矣而有君服焉其除之也如之何孔子曰有君丧服于身不敢私服又何除焉注重喻轻也私丧家之丧也丧服四制曰门外之治义断恩音义于是乎有过时而弗除也君之丧服除而后殷祭礼也注谓主人也支子则否音义疏曾子曰父母之丧弗除可乎注以其有终身之忧疏孔子曰先王制礼过时弗举礼也非弗能勿除也患其过于制也故君子过时不祭礼也注言制礼以爲民中过其时则不成礼音义疏曾子问曰君薨既殡而臣有父母之丧则如之何孔子曰归居于家有殷事则之君所朝夕否注居家者因其哀后隆于父母殷事朔月月半荐新之奠也疏曰君既启而臣有父母之丧则如之何孔子曰归哭而反送君注言送君则既葬而归也归哭者服君服而归不敢私服也疏曰君未殡而臣有父母之丧则如之何孔子曰归殡反于君所有殷事则归朝夕否注其哀杂主于君大夫室老行事士则子孙行事注大夫士其在君所之时则摄其事大夫内子有殷事亦之君所朝夕否注谓夫之君既殡而有舅姑之丧者内子大夫妻也妻爲夫之君如妇爲舅姑服齐衰音义疏贱不诔贵㓜不诔长礼也注诔累也累列生时行迹诔之以作谥谥当由尊者成音义唯天子称天以诔之注以其无尊焉春秋公羊说以爲读诔制谥于南郊若云受之于天然诸侯相诔非礼也注礼当言诔于天子也天子乃使大史赐之谥疏曾子问曰君出疆以三年之戒以椑从君薨其入如之何注其出有丧偹疑丧入必异也戒犹偹也谓衣衾也亲身棺曰椑其余可死乃具也音义孔子曰共殡服注此谓君已大敛殡服谓布深衣苴绖散带垂殡时主人所服共之以待其来也其余殡事亦皆具焉音义则子麻弁绖疏衰菲杖注棺柩未安不忍成服于外也麻弁绖者布弁而加环绖也布弁如爵弁而用布杖者爲己病音义入自阙升自西阶注阙谓毁宗也柩毁宗而入异于生也升自西阶亦异生也所毁宗殡宫门西也于此正棺而服殡服既涂而成服殷柩出毁宗周柩入毁宗礼相变也如小敛则子免而从柩注谓君已小敛也主人布深衣不括发者行远不可无饰音义入自门升自阼阶注亲未在棺不忍异入使如生来反君大夫士一节也疏曾子问曰君之丧既引闻父母之丧如之何孔子曰遂既封而归不俟子注遂遂送君也封当爲窆子嗣君也音义曾子问曰父母之丧既引及涂闻君薨如之何孔子曰遂既封改服而往注封亦当爲窆改服括发徒跣布深衣扱上祍不以私丧包至尊音义疏曾子问曰宗子爲士庶子爲大夫其祭也如之何孔子曰以上牲祭于宗子之家注贵禄重宗也上牲大夫少牢祝曰孝子某爲介子某荐其常事注介副也不言庶使若可以祭然音义疏若宗子有罪居于他国庶子爲大夫其祭也祝曰孝子某使介子某执其常事注此之谓宗子摄大夫音义摄主不厌祭不旅不假不绥祭不配疏皆辟正主厌厌饫神也厌有隂有阳迎主之前祝酌奠奠之且飨是隂厌也尸谡之后彻荐俎敦设于西北隅是阳厌也此不厌者不阳厌也不旅不旅酬也假读爲嘏不嘏不嘏主人也不绥祭谓今主人也绥周礼作堕不配者祝辞不言以某妃配某氏音义布奠于賔賔奠而不举注布奠谓主人酬賔奠觯于荐北賔奠谓取觯奠于荐南也此酬之始也奠之不举止旅音义不归肉注肉俎也谓与祭者留之共燕音义其辞于賔曰宗兄宗弟宗子在他国使某辞注辞犹告也宿賔之辞与宗子爲列则曰宗兄若宗弟昭穆异者曰宗子而已其辞若云宗兄某在他国使某执其常事使某告音义疏曾子问曰宗子去在他国庶子无爵而居者可以祭乎孔子曰祭哉注有子孙存不可以乏先祖之祀请问其祭如之何孔子曰望墓而爲坛以时祭注不祭于庙无爵者贱逺辟正主音义若宗子死告于墓而后祭于家注言祭于家容无庙也宗子死称名不言孝注孝宗子之称不敢与之同其辞但言子某荐其常事音义身没而已注至子可以称孝子游之徒有庶子祭者以此注以用也用此礼祭也若义也注若顺今之祭者不首其义故诬于祭也注首本也诬犹妄也疏曾子问曰祭必有尸乎注言无益无用爲若厌祭亦可乎注厌时无尸孔子曰祭成丧者必有尸尸必以孙孙幼则使人抱之无孙则取于同姓可也注人以有子孙爲成人子不殇父义由此也祭殇必厌盖弗成也注厌饫而已不成其爲人祭成丧而无尸是殇之也注与不成人同孔子曰有隂厌有阳厌注言祭殇之礼有于隂厌之者有于阳厌之者曾子问曰殇不祔祭何谓隂厌阳厌注祔当爲偹声之误也言殇乃不成人祭之不偹礼而云隂厌阳厌乎此失孔子指也祭成人始设奠于奥迎尸于前谓之隂厌尸谡之后改馔于西北隅谓之阳厌殇则不偹音义疏孔子曰宗子爲殇而死庶子弗爲后也注族人以其伦代之明不序昭穆立之庙其祭之就其祖而已代之者主其礼疏其吉祭特牲注尊宗子从成人也凡殇则特豚自卒哭成事之后爲吉祭祭殇不举肺无肵俎无𤣥酒不告利成注此其无尸及所降也其他如成人举肺嵴肵俎利成礼之施于尸者音义是谓隂厌注是宗子而殇祭之于奥之礼小宗爲殇其祭礼亦如之疏凡殇与无后者祭于宗子之家当室之白尊于东房是谓阳厌注凡殇谓庶子之适也或昆弟之子或从父昆弟无后者如有昆弟及诸父此则今死者皆宗子大功之内亲共祖祢者言祭于宗子之家者爲有异居之道也无庙者爲墠祭之亲者共其牲物宗子皆主其礼当室之白尊于东房异于宗子之爲殇当室之白谓西北隅得户明者也明者曰阳凡祖庙在小宗之家小宗祭之亦然宗子之适亦爲凡殇过此以往则不祭也祭适者天子下祭五诸侯下祭三大夫下祭二士以下祭子而止音义疏曾子问曰葬引至于堩日有食之则有变乎且不乎注堩道也变谓异礼音义孔子曰昔者吾从老耼助葬于巷党及堩日有食之老耼曰丘止柩就道右止哭以听变既明反而后行曰礼也注巷党党名也就道右者行相左也变日食也反复也音义反葬而丘问之曰夫柩不可以反者也日有食之不知其已之迟数则岂如行哉注已止也数读爲速老耼曰诸侯朝天子见日而行逮日而舎奠大夫使见日而行逮日而舎注舍奠每将舍奠行主音义夫柩不蚤出不莫宿注侵晨夜则近姦宼音义见星而行者唯罪人与奔父母之丧者乎日有食之安知其不见星也注爲无日而慝作豫止也音义且君子行礼不以人之亲痁患注痁病也以人之父母行礼而恐惧其有患害不爲也音义吾闻诸老耼云疏曽子问曰为君使而卒于舍礼曰公馆复私馆不复凡所使之国有司所授舎则公馆已何谓私馆不复也注复始死招魂音义孔子曰善乎问之也注善其问难明也自卿大夫士之家曰私馆公馆与公所为曰公馆公馆复此之谓也注公馆若今县官舍也公所爲君所命使舍己者疏曾子问曰下殇土周葬于园遂舆机而往涂迩故也注土周堲周也周人以夏后氏之堲周葬下殇于园中以其去成人逺不就墓也机舆尸之牀也以绳絙其中央又以绳从两旁钩之礼以机举尸舆之以就园而敛葬焉涂近故耳舆机或爲余机音义今墓逺则其葬也如之何注今人敛下殇于宫中而葬于墓与成人同墓涂乃逺其葬当舆其棺乎载之也问礼之变也孔子曰吾闻诸老耼曰昔者史佚有子而死下殇也墓逺注盖欲葬墓如长殇从成人也长殇有送葬车者则棺载之矣史佚成王时贤史也贤犹有所不知音义召公谓之曰何以不棺敛于宫中注欲其敛于宫中如成人也敛于宫中则葬当载之音义史佚曰吾敢乎哉注畏知礼也召公言于周公注为史佚问音义周公曰岂不可注言是岂于礼不可不许也音义史佚行之注失指以为许也遂用召公之言下殇用棺衣棺自史佚始也注棺谓敛于棺疏曾子问曰卿大夫将为尸于公受宿矣而有齐衰内丧则如之何孔子曰出舍于公馆以待事礼也注吉凶不可以同处孔子曰尸弁冕而出注为君尸或弁者先祖或有为大夫士者卿大夫士皆下之注见而下车尸必式注小俛礼之必有前驱注为辟道音义疏子夏问曰三年之丧卒哭金革之事无辟也者礼与初有司与注疑有司初使之然音义孔子曰夏后氏三年之丧既嫔而致事殷人既葬而致事注致事还其职位于君则卒哭而致事记曰君子不夺人之亲亦不可夺亲也此之谓乎注二者恕也孝也子夏曰金革之事无辟也者非与注疑礼当有然孔子曰吾闻诸老耼曰昔者鲁公伯禽有为为之也注伯禽周公子封于鲁有徐戎作难丧卒哭而征之急王事也征之作费誓音义今以三年之丧从其利者吾弗知也注时多攻取之兵言非礼也疏礼记注疏卷十九卷十九考证礼记注疏卷十九考证诸侯旅见天子按旧本分巻无理莫如曾子问篇自此至当祭而日食太庙火章孔子答语未全即截爲十八巻其十九卷首简即前章答语之半细玩孔疏条理秩然原本必不如此割裂也今断自此章以下为十九卷祝毕献而已注疏旧本误与下章经文接连而疏亦脱于后今移正孔子曰共殡服注疏小敛苴绖大鬲散带垂大鬲旧本讹太髙今据士丧礼改正士丧礼注曰鬲搤也中人之手搤围九寸绖带之差自此出焉摄主不厌祭不旅不假不绥祭不配疏按少牢馈食云云按经文顺便而言孔疏顺叙祭祀行礼之次第故先言不配次言不绥祭次言不假次言不旅而后言不厌祭也又疏尸入即席坐云云按疏虽引少牢馈食此文则又节取特牲馈食之文也特牲馈食本文云尸即席坐祝命绥祭左执觯右取菹㨎于醢祭于豆间佐食取黍稷肺祭授尸尸祭之至尸饭十一饭云云又约少牢文也周公曰岂不可音义周公曰岂絶句陈澔曰郑注以岂为句非也周公曰岂不可者谓何为不可也自史佚始也注疏所谓土周而此下疏文全阙旧本后空二十三行今仍之昔者鲁公伯禽有爲为之也注疏周公犹在按此疏真足以补注所不及礼记注疏卷十九考证礼记註疏卷二十钦定四库全书礼记注疏卷二十汉郑氏注唐陆德明音义孔颖逹疏文王世子文王之爲世子朝于王季日三注三皆曰朝以其礼同音义鸡初鸣而衣服至于寝门外问内竖之御者曰今日安否何如注内竖小臣之属掌外内之通命者御如今小史直日矣音义内竖曰安文王乃喜注孝子恒兢兢及日中又至亦如之注又复也音义及莫又至亦如之注莫夕也音义其有不安节则内竖以告文王文王色忧行不能正履注节谓居处故事履蹈地也音义王季复膳注饮食安也然后亦复初注忧解音义疏食上必在视寒煖之节注在察也音义食下问所膳注问所食者命膳宰曰末有原应曰诺然后退注末犹勿也原再也勿有所再进为其失饪臭味恶也退反其寝音义武王帅而行之不敢有加焉注庶几程式之帅循也文王有疾武王不説冠带而养注言常在侧音义文王一饭亦一饭文王再饭亦再饭注欲知气力箴药所胜音义旬有二日乃间注间犹瘳也音义疏文王谓武王曰女何梦矣注间后容卧音义武王对曰梦帝与我九龄注帝天也音义文王曰女以为何也武王曰西方有九国焉君王其终抚诸注抚犹有也言君王则在受命之后也文王曰非也古者谓年龄齿亦龄也我百尔九十吾与尔三焉注年天气也齿人寿之数也九龄九十年之祥也文王以勤忧损寿武王以安乐延年言与尔三者明传业于女女受而成之音义文王九十七乃终武王九十三而终注君子曰终终其成功疏成王㓜不能涖阼注涖视也不能视阼阶行人君之事音义周公相践阼而治注践履也代成王履阼阶摄王位治天下也音义抗世子法于伯禽欲令成王之知父子君臣长幼之道也注抗犹举也谓举以世子之法使与成王居而学之音义成王有过则挞伯禽所以示成王世子之道也注以成王之过击伯禽则足以感喻焉音义文王之为世子也注题上事疏凡学世子及学士必时注四时各有所宜学士谓司徒论俊选所升于学者音义春夏学干戈秋冬学羽籥皆于东序注干盾也戈句孑㦸也干戈万舞象武也用动作之时学之羽籥籥舞象文也用安静之时学之诗云左手执籥右手秉翟音义小乐正学干大胥赞之籥师学戈籥师丞赞之注四人皆乐官之属也通职秋冬亦学以羽籥小乐正乐师也周礼乐师掌国学之政教国子小舞大胥掌学士之版以待致诸子春入学舍菜合舞秋颁学合声籥师掌教国子舞羽吹籥音义胥鼓南注南南夷之乐也胥掌以六乐之㑹正舞位旄人教夷乐则以鼓节之诗云以雅以南以籥不僭音义春诵夏弦太师诏之瞽宗秋学礼执礼者诏之冬读书典书者诏之礼在瞽宗书在上庠注诵谓歌乐也弦谓以丝播诗阳用事则学之以声隂用事则学之以事因时顺气于功易成也周立三代之学学书于有虞氏之学典谟之教所兴也学舞于夏后氏之学文武中也学礼乐于殷之学功成治定与己同也音义疏凡祭与养老乞言合语之礼皆小学正诏之于东序注学以三者之威仪也养老乞言养老人之贤者因从乞善言可行者也合语谓乡射乡饮酒大射燕射之属也乡射记曰古者于旅也语音义大乐正学舞干戚语説命乞言皆大学正授数注学以三者之义也戚斧也语説合语之説也数篇数音义大司成论说在东序注论説课其义之深浅才能优劣此云乐正司业父师司成即大司成司徒之属师氏也师氏掌以媺诏王教国子以三徳三行及国中失之事也音义疏凡侍坐于大司成者逺近间三席可以问注间犹容也容三席则得指画相分别也席之制广三尺三寸三分则是所谓函丈也音义终则负墙注却就后席相辟音义列事未尽不问注错尊者之语不敬也疏凡学春官释奠于其先师秋冬亦如之注官谓礼乐诗书之官周礼曰凡有道者有徳者使教焉死则以为乐祖祭于瞽宗此之谓先师之类也若汉礼有髙堂生乐有制氏诗有毛公书有伏生亿可以为之也不言夏夏从春可知也释奠者设荐馔酌奠而已无迎尸以下之事音义疏凡始立学者必释奠于先圣先师及行事必以币注谓天子命之教始立学官者也先圣周公若孔子疏凡释奠者必有合也注国无先圣先师则所释奠者当与邻国合也有国故则否注若唐虞有夔龙伯夷周有周公鲁有孔子则各自奠之不合也音义凡大合乐必遂养老注大合乐谓春入学舍菜合舞秋颁学合声于是时也天子则视学焉遂养老者谓用其明日也乡饮酒乡射之礼明日乃息司正徴唯所欲以告于先生君子可也是养老之象类疏凡语于郊者注语谓论説于郊学必取贤敛才焉或以徳进或以事举或以言扬注大乐正论造士之秀者升诸司马曰进士谓此矣曲艺皆誓之注曲艺谓小技能也誓谨也皆使谨习其事音义以待又语注又语为后复论説也音义三而一有焉注三説之中有一善则取之以有曲艺不必尽善乃进其等注进于衆学者以其序注又以其艺为次谓之郊人逺之注俟事官之缺者以代之远之者不曰俊选曰郊人贱技艺音义于成均以及取爵于上尊也注董仲舒曰五帝名大学曰成均则虞庠近是也天子饮酒于虞庠则郊人亦得酌于上尊以相旅音义疏始立学者既兴器用币注兴当为衅字之误也礼乐之器成则衅之又用币告先圣先师以器成音义然后释菜注告先圣先师以器成有时将用也不舞不授器注释菜礼轻也释奠则舞舞则授器司马之属司兵司戈司盾祭祀授舞者兵也乃退傧于东序一献无介语可也注言乃退者谓得立三代之学者释菜于虞庠则傧賔于东序鲁之学有米廪东序瞽宗也音义疏教世子注亦题上事疏凡三王教世子必以礼乐乐所以脩内也礼所以脩外也礼乐交错于中发形于外是故其成也怿恭敬而温文注中心中也怿説怿音义立太傅少傅以养之欲其知父子君臣之道也注养犹教也言养者积浸成长之音义太傅审父子君臣之道以示之注谓为之行其礼音义少傅奉世子以观太傅之徳行而审喻之注为説其义太傅在前少傅在后注谓其在学时入则有保出则有师注谓燕居出入时是以教喻而徳成也注以有四人维持之师也者教之以事而喻诸徳者也保也者慎其身以辅翼之而归诸道者也注慎其身者谨安䕶之记曰虞夏商周有师保有疑丞注记所云谓天子也取以成説设四辅及三公不必备唯其人语使能也注语言也得能则用之无则已不必备其官也小人处其位不如且阙君子曰徳徳成而教尊教尊而官正官正而国治君之谓也疏仲尼曰昔者周公摄政践阼而治抗世子法于伯禽所以善成王也闻之曰为人臣者杀其身有益于君则为之况于其身以善其君乎周公优为之注闻之者闻之于古也于读为迂迂犹广也大也音义疏是故知为人子然后可以为人父知为人臣然后可以为人君知事人然后能使人成王幼不能涖阼以为世子则无为也注以为世子若为世子时是故抗世子法于伯禽使之与成王居注亦学此礼于成王侧欲令成王之知父子君臣长㓜之义也君之于世子也亲则父也尊则君也有父之亲有君之尊然后兼天下而有之是故养世子不可不慎也注处君父之位览海内之士而近不能教其子则其余不足观矣音义疏行一物而三善皆得者唯世子而已其齿于学之谓也注物犹事也故世子齿于学国人观之曰将君我而与我齿让何也曰有父在则礼然然而衆知父子之道矣其二曰将君我而与我齿譲何也曰有君在则礼然然而衆着于君臣之义也其三曰将君我而与我齿让何也曰长长也然而衆知长幼之节矣故父在斯为子君在斯谓之臣居子与臣之节所以尊君亲亲也故学之为父子焉学之为君臣焉学之为长幼焉注学教音义父子君臣长㓜之道得而国治语曰乐正司业父师司成一有元良万国以贞世子之谓也注司主也一一人也元大也良善也贞正也周公践阼注亦题上事疏庶子之正于公族者教之以孝弟睦友子爱明父子之义长幼之序注正者政也庶子司马之属掌国子之倅为政于公族者音义其朝于公内朝则东面北上臣有贵者以齿注内朝路寝庭音义其在外朝则以官司士为之注外朝路寝门之外庭司士亦司马之属也掌羣臣之班正朝仪之位也其在宗庙之中则如外朝之位宗人授事以爵以官注宗人掌礼及宗庙也以爵贵贱异位也以官官各有所事也若司徒奉牛司马奉羊司空奉豕疏其登馂献受爵则以上嗣注上嗣君之适长子以特牲馈食礼言之受爵谓上嗣举奠也献谓举奠洗爵酌入也馂谓宗人遣举奠盥祝命之馂也大夫之嗣无此礼辟君也音义疏庶子治之虽有三命不踰父兄注治之治公族之礼也唯于内朝则然其余㑹聚之事则与庶姓同一命齿于乡里再命齿于父族三命不齿不齿者特为位不在父兄行列中音义其公大事则以其䘮服之精麤为序虽于公族之䘮亦如之以次主人注大事谓死䘮也其为君虽皆斩衰序之必以本亲也主人主䘮者次主人者主人恒在上主人虽有父兄犹不得下齿若公与族燕则异姓为賔注同宗无相賔客之道膳宰为主人注君尊不献酒公与父兄齿注亲亲也族食世降一等注亲者稠疏者希音义疏其在军则守于公祢注谓从军者公祢行主也所以迁主言祢在外亲也公若有出疆之政注谓朝觐㑹同也音义庶子以公族之无事者守于公宫正室守大庙注正室适子也大庙大祖之庙音义诸父守贵宫贵室注谓守路寝音义诸子诸孙守下宫下室注下宫亲庙也下室燕寝或言宫或言庙通异语疏五庙之孙祖庙未毁虽为庶人冠取妻必告死必赴练祥则告注赴告于君也实四庙孙而言五庙者容显考为始封子也音义族之相为也宜弔不弔宜免不免有司罚之注弔谓六世以往免谓五世音义至于赗赙承含皆有正焉注承读为赠声之误也正正礼也音义疏公族其有死罪则磬于甸人注不于市朝者隐之也甸人掌郊野之官县缢杀之曰磬音义其刑罪则纤剸亦告于甸人注纤读为歼歼刺也剸割也宫割膑墨劓刖皆以刀锯刺割人体也告读为鞠读书用法曰鞠音义公族无宫刑注宫割淫刑狱成有司谳于公其死罪则曰某之罪在大辟其刑罪则曰某之罪在小辟注成平也谳之言白也辟亦罪也音义公曰宥之注宥寛也欲寛其罪出于刑也音义有司又曰在辟公又曰宥之注又复也音义有司又曰在辟及三宥不对走出致刑于甸人注对答也先者君每言宥则答之以将更寛之至于三罪定不复答走往刑之为君之恩无己公又使人追之曰虽然必赦之有司对曰无及也注罪既正不可宥乃欲赦之重刑杀其类也反命于公注白已刑杀公素服不举为之变如其伦之䘮无服注素服于凶事为吉于吉事为凶非䘮服也君虽不服臣卿大夫死则皮弁钖衰以居往弔当事则弁绖于士盖疑衰同姓则缌衰以弔之今无服者不往弔也伦谓亲疏之比也素服亦皮弁矣音义亲哭之注不往弔为位哭之而己君于臣使有司哭之疏公族朝于内朝内亲也虽有贵者以齿明父子也注谓以宗族事㑹外朝以官体异姓也注体犹连结也宗庙之中以爵为位崇徳也注崇髙也宗人授事以官尊贤也注官各有能登馂受爵以上嗣尊祖之道也注上嗣祖之正统䘮纪以服之轻重为序不夺人亲也注纪犹事也公与族燕则以齿而孝弟之道逹矣注以至尊不自异于亲之列其族食世降一等亲亲之杀也注杀差也音义战则守于公祢孝爱之深也注行主君父之象正室守太庙尊宗室而君臣之道着矣注以其不敢以庶守君所重诸父诸兄守贵室子弟守下室而让道逹矣注以其贵者守贵贱者守贱上言父子孙此言兄弟互相备也疏五庙之孙祖庙未毁虽及庶人冠取妻必告死必赴不忘亲也亲未絶而列于庶人贱无能也敬弔临赙赗睦友之道也古者庶子之官治而邦国有伦邦国有伦而衆乡方矣注乡方言知所乡音义公族之罪虽亲不以犯有司正术也所以体百姓也注犯犹干也术法也音义刑于隐者不与国人虑兄弟也弗弔弗为服哭于异姓之庙为忝祖逺之也素服居外不听乐私䘮之也骨肉之亲无絶也公族无宫刑不翦其类也注翦割截也音义疏天子视学大昕鼔徴所以警衆也注早昧爽击鼔以召衆也警犹起也周礼凡用乐大胥以鼔徴学士音义衆至然后天子至乃命有司行事兴秩节祭先师先圣焉注兴犹举也秩常也节犹礼也使有司摄其事举常礼祭先师先圣不亲祭之者视学观礼耳非为彼报也有司卒事反命注告祭毕也祭毕天子乃入始之养也注又之养老之处凡大合乐必遂养老是以往焉言始始立学也音义适东序释奠于先老注亲奠之者已所有事也养老东序则是视学于上庠遂设三老五更羣老之席位焉注三老五更各一人也皆年老更事致仕者也天子以父兄养之示天下之孝弟也名以三五者取象三辰五星天所因以照明天下者羣老无数其礼亡以乡饮酒礼言之席位之处则三老如賔五更如介羣老如衆賔必也音义适馔省醴养老之珍具注亲视其所有遂发咏焉退脩之以孝养也注发咏谓以乐纳之退脩之谓既迎而入献之以醴献毕而乐阕反登歌清庙注反谓献羣老毕皆升就席也反就席乃席工于西阶上歌清庙以乐之既歌而语以成之也言父子君臣长㓜之道合徳音之致礼之大者也注既歌谓乐正告正歌偹也语谈説也歌备而旅旅而説父子君臣长㓜之道诸合乐之所美以成其意乡射记曰古者于旅也语下管象舞大武大合衆以事逹有神兴有徳也注象周武王伐纣之乐也以管播其声又为之舞皆于堂下衆谓所合学士也逹有神明天授命周家之有神也兴有徳美文王武王有徳师乐为用前歌后舞正君臣之位贵贱之等焉而上下之义行矣注由清庙与武也有司告以乐阕注阕终也告君以歌舞之乐终此所告者谓无筭乐王乃命公侯伯子男及羣吏曰反养老㓜于东序终之以仁也注羣吏乡遂之官王于燕之末而命诸侯时朝㑹在此者各反养老如此礼是终其仁心孝经説所谓诸侯归各帅于国大夫勤于朝州里于邑是也音义疏是故圣人之记事也虑之以大注谓先本于孝弟之道爱之以敬注谓省其所以养老之具行之以礼注谓亲迎之如见父兄脩之以孝养注谓亲献之荐之纪之以义注谓既歌而语之终之以仁注谓又以命诸侯归于国复自行之疏是故古之人一举事而衆皆知其徳之备也古之君子举大事必慎其终始而衆安得不喻焉注言其为之本末露见尽可得而知也喻犹晓也兑命曰念终始典于学注兑当为説説命书篇名殷髙宗之臣傅説之所作典常也念事之终始常于学学礼义之府音义疏世子之记曰朝夕至于大寝之门外问于内竖曰今日安否何如注朝夕朝朝暮夕也日中又朝文王之为世子非礼之制世子之礼亾言此存其説音义内竖曰今日安世子乃有喜色其有不安节则内竖以告世子世子色忧不满容注色忧忧浅也不及文王行不能正履内竖言复初然后亦复初朝夕之食上世子必在视寒煖之节食下问所膳羞必知所进以命膳宰然后退注羞必知所进必知亲所食音义若内竖言疾则世子亲齐𤣥而养注亲犹自也养疾者齐𤣥𤣥冠𤣥端也音义膳宰之馔必敬视之注疾者之食齐和所欲或异音义疾之药必亲尝之注试毒味也尝馔善则世子亦能食注善谓多于前尝馔寡世子亦不能饱注又不及武王一饭再饭以至于复初然后亦复初注复常所服疏礼记注疏卷二十卷二十考证礼记注疏卷二十考证文王世子食上必在视寒煖之节按应接连前文旧本相沿误提行写君王其终抚诸注言君王则受命之后也疏谓受命六年之后也按作记者追述之辞犹之言王季言文王亦追称也郑注谓是受命之后大误文王终身服事何尝一日称王雅颂所云受命皆追叙之文溯王业所由成耳谓文王受命七年而崩者汉儒之陋也孔颖逹疏尚书泰誓谓文王非及身改正朔所见甚明何此疏复惑于郑注哉我百尔九十吾与尔三焉注文王以勤忧损寿武王以安乐延年按郑注大谬孔疏又引无逸篇证之无逸篇正言文王以忧勤得寿何谓损寿乎诗云执竞武王无竞惟烈又曰丰水有芑武王岂不仕诒厥孙谋以燕翼子古圣人未有不以忧勤治天下者也文王之为世子也注题上事陈澔集説引王氏谓此句衍文按此与教世子及周公践阼当是古人竹简记事之后自标识其目郑注是也春诵夏弦大师诏之按大师即周礼大师掌六律六同以合隂阳之声者郑注不言以可知也诵谓乐歌即大师职教六诗以六徳为之本也弦谓以丝播其声以六律为之音也凡释奠者必有合也注当与邻国合也一説合即合乐有国故则否谓国有凶荒之故但释奠而不合乐以下文推之似较郑注为顺凡语于郊者取爵于上尊也陈祥道曰诸侯之学小学在内大学在外故王制言小学在公宫南之左大学在郊以其选士由内以升于外然后逹于京故也天子之学小学居外大学居内故文王世子言凡语于郊者于成均取爵于上尊以其选士由外以升于内然后逹于朝故也又曰董仲舒以成均为五帝之学大戴贾谊有帝入五学之説郑谓周有四郊之虞庠王肃谓辟廱即明堂皆不可考也其在外朝则以官司士为之注疏按周礼司士掌正朝仪之位王族旅士虎士在路门之右南面太仆从者在路门之左南面是在路门外也按此文有脱误正朝仪之位下当有三公北面东上孤东面北上卿大夫西面北上十八字太仆从者之上脱大仆大右四字又旅士系故士之讹庶子治之疏然此句应承第二条前臣有贵者以齿之下按此疏言经文脱简足以补注所不及遂设三老五更羣老之席位焉注三老五更各一人也疏按以东汉事证之一人为三老一人为五更郑注自确疏引蔡邕説非也礼记注疏卷二十考证礼记註疏卷二十一钦定四库全书礼记注疏卷二十一汉郑氏注唐陆徳明音义孔颕达疏礼运昔者仲尼与于蜡賔注蜡者索也歳十二月合聚万物而索飨之亦祭宗庙时孔子仕鲁在助祭之中音义事毕出游于观之上喟然而叹注观阙也孔子见鲁君于祭礼有不备于此又覩象魏旧章之处感而叹之音义仲尼之叹盖叹鲁也言偃在侧曰君子何叹注言偃孔子弟子子㳺孔子曰大道之行也与三代之英丘未之逮也而有志焉注大道谓五帝时也英俊选之尤者逮及也言不及见志谓识古文不言鲁事为其大切广言之音义疏大道之行也天下为公选贤与能讲信脩睦注公犹共也禅位授圣不家之睦亲也音义故人不独亲其亲不独子其子注孝慈之道广也使老有所终壮有所用㓜有所长矜寡孤独废疾者皆有所养注无匮乏也音义男有分注分犹职也音义女有归注皆得良奥之家音义货恶其弃于地也不必藏于己力恶其不出于身也不必为己注劳事不惮施无吝心仁厚之教也音义是故谋闭而不兴盗窃乱贼而不作注尚辞譲之故也故外户而不闭注御风气而已是谓大同注同犹和也平也疏今大道既隠注隠犹去也天下为家注传位于子音义各亲其亲各子其子货力为己注俗狭啬音义大人世及以为礼城郭沟池以为固注乱贼繁多为此以服之也大人诸侯也礼义以为纪以正君臣以笃父子以睦兄弟以和夫妇以设制度以立田里以贤勇知以功为己故谋用是作而兵由此起注以其违大道敦朴之夲也敎令之稠其弊则然老子曰法令滋章盗贼多有音义禹汤文武成王周公由此其选也注由用也能用礼义以成治音义此六君子者未有不谨于礼者也以着其义以考其信着有过刑仁讲让示民有常注考成也刑犹则也如有不由此者在埶者去衆以为殃注埶埶位也去罪退之也殃犹祸恶也音义是谓小康注康安也大道之人以礼于忠信为薄言小安者失之则贼乱将作矣疏言偃复问曰如此乎礼之急也孔子曰夫礼先王以承天之道以治人之情故失之者死得之者生诗曰相䑕有体人而无礼人而无礼胡不遄死注相视也遄疾也言䑕之有身体如人而无礼者矣人之无礼可憎贱如䑕不如疾死之愈音义是故夫礼必本于天殽于地列于鬼神注圣人则天之明因地之利取法度于鬼神以制礼下敎令也既又祀之尽其敬也敎民严上也鬼者精魂所归神者引物而出谓祖庙山川五祀之属也音义达于丧祭射御冠昏朝聘注民知严上则此礼达于下也音义故圣人以礼示之故天下国家可得而正也注民知礼则昜敎音义疏言偃复问曰夫子之极言礼也可得而闻与注欲知礼终始所成音义孔子曰我欲观夏道注欲行其礼观其所成是故之杞注杞夏后氏之后也而不足征也注征成也无贤君不足与成也吾得夏时焉注得夏四时之书也其书存者有小正音义我欲观殷道是故之宋而不足征也注宋殷人之后也吾得坤干焉注得殷隂阳之书也其书存者有归藏音义坤干之义夏时之等吾以是观之注观于二书之意疏夫礼之初始诸饮食其燔黍捭豚污尊而抔饮蒉桴而土鼓犹若可以致其敬于鬼神注言其物虽质略有齐敬之心则可以荐羞于鬼神鬼神飨徳不飨味也中古未有釜甑释米捭肉加于烧石之上而食之耳今北狄犹然污尊凿地为尊也抔饮手掬之也蒉读为凷声之误也凷堛也谓抟土为桴也土鼓筑土为鼓也音义及其死也升屋而号告曰臯某复注招之于天音义然后饭腥而苴孰注饭以稻米上古未有火化苴孰取遣奠有火利也苴或为俎音义故天望而地藏也体魄则降知气在上注地藏为葬音义故死者北首注首隂也音义生者南乡注乡阳也音义皆从其初注谓今行之然也疏昔者先王未有宫室冬则居营窟夏则居橧巢注寒则累土暑则聚薪柴居其上音义未有火化注食腥也食草木之实鸟兽之肉饮其血茹其毛未有丝麻衣其羽皮注此上古之时也音义后圣有作然后脩火之利注孰冶万物范金注铸作器用音义合土注瓦瓴甓及甒大音义以为台榭宫室牖戸注榭器之所藏也音义以炮注裹烧之也音义以燔注加于火上音义以亨注煑之镬也音义以炙注贯之火上音义以为醴酪注烝酿之也酪酢酨音义治其麻丝以为布帛以养生送死以事鬼神上帝皆从其朔注朔亦初也亦谓今行之然故𤣥酒在室醴醆在户粢醍在堂澄酒在下陈其牺牲备其鼎俎列其琴瑟管磬钟鼓脩其祝嘏以降上神与其先祖以正君臣以笃父子以睦兄弟以齐上下夫妇有所是谓承天之祜注此言今礼馔具所因于古及其事义也粢读为齐声之误也周礼五齐一曰泛齐二曰醴齐三曰盎齐四曰醍齐五曰沈齐字虽异醆与盎澄与沈盖同物也奠之不同处重古略近也祝祝为主人飨神辞也嘏祝为尸致福于主人之辞也祜福也福之言备也音义疏作其祝号𤣥酒以祭荐其血毛腥其俎孰其殽与其越席疏布以幂衣其澣帛醴醆以献荐其燔炙君与夫人交献以嘉魂魄是谓合莫注此谓荐上古中古之食也周礼祝号有六一曰神号二曰鬼号三曰祇号四曰牲号五曰齍号六曰币号号者所以尊神显物也腥其俎谓豚觧而腥之及血毛皆所以法于大古也孰其殽谓体觧而爓之此以下皆所法于中古也越席翦蒲也幂覆尊也澣帛练染以为祭服嘉乐也莫虚无也孝经说曰上通无莫音义然后退而合亨体其犬豕牛羊实其簠簋笾豆铏羮祝以孝告嘏以慈告是谓大祥注此谓荐今世之食也体其犬豕牛羊谓分别骨肉之贵贱以为衆俎也祝以孝告嘏以慈告各首其义也祥善也今世之食于人道为善也音义此礼之大成也注解子游以礼所成也疏孔子曰呜唿哀哉我观周道幽厉伤之吾舍鲁何适矣注政乱礼失以为鲁尚愈音义鲁之郊禘非礼也周公其衰矣注非犹失也鲁之郊牛口伤鼷䑕食其角又有四卜郊不从是周公之道衰矣言子孙不能奉行兴之音义疏杞之郊也禹也宋之郊也契也是天子之事守也注先祖法度子孙所当守音义故天子祭天地诸侯祭社稷注祝嘏莫敢易其常古是谓大假注假亦大也不敢改其常古之法度是谓大大也将言今不然疏祝嘏辞说藏于宗祝巫史非礼也是谓幽国注藏于宗祝巫史言君不知有也幽闇也国闇者君与大夫俱不明也疏醆斝及尸君非礼也是谓僣君注僣礼之君也醆斝先王之爵也唯鲁与王者之后得用之耳其余诸侯用时王之器而已音义疏冕弁兵革藏于私家非礼也是谓胁君注劫胁之君也冕弁君之尊服兵革君之武衞及军器也音义疏大夫具官祭器不假声乐皆具非礼也是谓乱国注臣之奢富儗于国君败乱之国也孔子谓管仲官事不摄焉得俭音义疏故仕于公曰臣仕于家曰仆三年之丧与新有昏者期不使以衰裳入朝与家仆杂居齐齿非礼也是谓君与臣同国注臣有丧昏之事而不归反服其衰裳以入朝或与仆相等辈而处是谓君臣共国无尊卑也有䘮昏不归唯君耳臣有䘮昏当致事而归仆又不可与士齿音义疏故天子有田以处其子孙诸侯有国以处其子孙大夫有采以处其子孙是谓制度注言今不然也春秋昭元年秦伯之弟鍼出奔晋刺其有千乗之国不能容其母弟音义故天子适诸侯必舍其祖庙而不以礼籍入是谓天子壊法乱纪注以礼籍入谓大史典礼执简记奉讳恶也天子虽尊舍人宗庙犹有敬焉自拱勑也音义诸侯非问疾弔丧而入诸臣之家是谓君臣为谑注无故而相之是戏谑也陈灵公与孔寗仪行父数如夏氏以取弑焉音义疏是故礼者君之大柄也所以别嫌明微傧鬼神考制度别仁义所以治政安君也注疾今失礼如此为言礼之大义也柄所操以治事音义故政不正则君位危君位危则大臣倍小臣窃刑肃而俗敝则法无常法无常而礼无列礼无列则士不事也刑肃而俗敝则民弗归也是谓疵国注又为言政失君危之祸败也肃骏也疵病也音义疏故政者君之所以藏身也注于此又遂为之言政也藏谓辉光于外而形体不见若日月星辰之神音义是故夫政必本于天殽以降命注降下也殽天之气以下敎令天有运移之期隂阳之节也音义命降于社之谓殽地注谓教令由社下者也社土地之主也周礼土㑹之法有五地之物生音义降于祖庙之谓仁义注谓敎令由祖下者大传曰自祢率而上至于祖逺者轻仁也自祖率而下至于祢髙者重义也音义降于山川之谓兴作注谓敎令由山川下者也山川有草木禽兽可作器物共国事音义降于五祀之谓制度注谓敎令由五祀下者五祀有中霤门戸灶行之神此始为宫室制度此圣人所以藏身之固也注政之行如此何用城郭沟池之为疏礼记注疏卷二十一卷二十一考证礼记注疏卷二十一考证礼运而有志焉注志谓识古文按宋儒解作立志之志孔子自言有志于行道文义似顺郑则以古书解志字也疏大道之行也谓广广字下阙三字又虽然下及尚可知于下并阙三字各本俱同无可考补注疏姓言名偃字子㳺鲁人也按鲁人也当作吴人也今常熟县即子游故里又疏以下云禹汤文武成王王字下阙五字按当是惟唐尧虞舜五字下节疏文可证又案辨名下阙二字当是记曰二字倍人曰茂十人曰选云云此蔡氏辨名记语也见月令孟夏太尉赞杰俊疏是谓小康陈澔集说引王氏曰以五帝之世为大同三王之世为小康有老氏意而语又引以实之且谓礼为忠信之薄皆非儒者语所谓孔子曰记者之辞也而不足征也注征成也朱子曰征证也言二国不足取以为证以文献不足故也按朱子说足以矫郑之失吾以是观之疏即下云夫礼之初以下阙三字按以字误也以下节疏文推之当云即下云夫礼之初始诸饮食注疏观此夏下阙四字又求夏后之后而得下阙四字按当作得东楼公而封之于杞又征者征下阙四字又疏皇帝坟典按此据孔安国尚书序谓三皇之书谓之三坟五帝之书谓之五典也旧本讹作黄帝误矣今改正皆从其初疏前文云下阙八字又上栋下宇之上阙八字又时也之上以为五帝之下并阙九字皆从其朔注朔亦初也亦谓今行之然此下阙疏一大叚自先王未有宫室至然后修火之利十二句疏觧并失旧本共七行每行虽间有十数字然已不复成句矣姑尽阙之粢醍在堂注四曰醍齐按酒正作缇齐从系注云缇者成而红赤则此注醍字传写之误也注疏王乃出迎牲后从灌二献也按司尊彝注曰裸谓以圭瓒酌郁鬯始献尸也后于是以璋瓒酌亚灌灌以圭璋用玉气也既灌然后迎牲致隂气也贾疏曰此注引郊特牲后亚王裸后王乃出迎牲按内宰注云王既灌与此违者彼注取王事自相亚故先言王既灌出迎牲后乃后灌其实以此注为正也据贾疏事有先后则后从灌二献也当在出迎牲之上又疏至荐孰之时下阙三字按当是尸入室三字也又祝以斝爵酌下阙五字按当是奠诏主人拜五字也又取肠间脂上阙五字按当是荐孰时祝更五字也又奠谓荐孰下阙五字按二字当作时也下三字不可晓又以妥尸上阙三字按当是主人拜三字也又故郊特牲云举斝角拜妥尸是也本文作祝妥尸此拜字误又则后未酳尸下阙五字按当是以前不用也五字又正献之外下阙五字按当是加爵并得用五字又其禘祭所用四齐者以下阙文凡八处俱阙五字鲁之郊禘非礼也周公其衰矣注鲁之郊牛口伤鼷鼠食其角又有四卜郊不从是周公之道衰矣按此注非也下文明言杞宋之郊是天子之事守也天子祭天地不王不禘惟杞宋以王者之后亦得行之鲁非先代之后以诸侯而上僣天子不能守其祖周公之法制为可惜也岂谓其郊禘不䖍致郊牛之灾伤为不能行礼乎哉此圣人所以藏身之固也疏谨慎行之下阙三字又此叚阙文共五处俱三字礼记注疏卷二十一考证礼记註疏卷二十二钦定四库全书礼记注疏卷二十二汉郑氏注唐陆德眀音义孔颖达疏礼运故圣人参于天地竝于鬼神以治政也处其所存礼之序也玩其所乐民之治也注竝并也谓比方之也存察也治所以乐其事居也音义故天生时而地生财人其父生而师教之四者君以正用之故君者立于无过之地也注顺时以养财尊师以教民而以治政则无过差矣易曰何以守位曰仁何以聚人曰财音义疏故君者所眀也非眀人者也君者所养也非养人者也君者所事也非事人者也故君眀人则有过养人则不足事人则失位注眀犹尊也音义故百姓则君以自治也养君以自安也事君以自显也故礼达而分定故人皆爱其死而患其生注则当为眀人之道身治居安名显则不苟生也不义而死舍义而生是不爱死患生也音义疏故用人之知去其诈用人之勇去其怒用人之仁去其贪注用知者之谋勇者之断仁者之施足以成治矣诈者害民信怒者害民命贪者害民财三者乱之原音义故国有患君死社稷谓之义大夫死宗庙谓之变注变当为辩声之误也辩犹正也君守社稷臣卫君宗庙者患谓见围入音义疏故圣人耐以天下为一家以中国为一人者非意之也必知其情辟于其义眀于其利达于其患然后能为之注耐古能字传书世异古字时有存者则亦有今误矣意心所无虑也辟开也音义疏何谓人情喜怒哀惧爱恶欲七者弗学而能何谓人义父慈子孝兄良弟弟夫义妇听长惠幼顺君仁臣忠十者谓之人义讲信脩睦谓之人利争夺相杀谓之人患注极言人事音义故圣人之所以治人七情脩十义讲信脩睦尚辞让去争夺舍礼何以治之注唯礼可耳饮食男女人之大欲存焉死亡贫苦人之大恶存焉故欲恶者心之大端也人藏其心不可测度也美恶皆在其心不见其色也欲一以穷之舍礼何以哉注言人情之难知眀礼之重音义疏故人者其天地之德隂阳之交鬼神之㑹五行之秀气也注言人兼此气性纯也疏故天秉阳垂日星注秉犹持也言天持阳气施生照临下也地秉隂窍于山川播五行于四时和而后月生也是以三五而盈三五而阙注窍孔也言地持隂气出内于山川以舒五行于四时此气和乃后月生而上配日若臣功成进爵位也一盈一阙屈伸之义也必三五者播五行于四时也一曰水二曰火三曰木四曰金五曰土合为十五之成数也音义五行之动迭相竭也五行四时十二月还相为本也五声六律十二管还相为宫也五味六和十二食还相为质也五色六章十二衣还相为质也注竭犹负戴也言五行运转更相为始也五声宫商角征羽也其管阳曰律隂曰吕布十二辰始于黄钟管长九寸下生者三分去一上生者三分益一终于南事更相为宫凡六十也五味酸苦辛咸甘也和之者春多酸夏多苦秋多辛冬多咸皆有滑甘是谓六和五色六章画缋事也周礼考工记曰土以黄其象方天时变火以圜山以章水以龙鸟兽蛇杂四时五色之位以章之谓之巧也音义疏故人者天地之心也五行之端也食味别声被色而生者也注此言兼气性之效也音义故圣人作则必以天地为本以隂阳为端以四时为柄以日星为纪月以为量鬼神以为徒五行以为质礼义以为器人情以为田四灵以为畜注天地以至于五行其制作所取象也礼义人情其政治也四灵者其征报也此则春秋始于元终于麟包之矣吕氏説月令而谓之春秋事类相近焉量犹分也鬼神谓山川也山川助地通气之象也器所以操事田人所捊治也礼之位宾主象天地介僎象隂阳四面之位象四时三宾象三光夫妇象日月亦是也音义疏以天地为本故物可举也注物天地所养生以隂阳为端故情可睹也注情以隂阳通也音义以四时为柄故事可劝也注事以四时成以日星为纪故事可列也注事以日与星为候兴作有次第月以为量故功有艺也注艺犹才也十二月各有分犹人之才各有所长也艺或为倪音义鬼神以为徒故事可守也注山川守职不移五行以为质故事可复也注事下竟复由上始也礼义以为器故事行有考也注考成也器利则事成人情以为田故人以为奥也注奥犹主也田无主则荒四灵以为畜故饮食有由也注由用也四灵与羞物为羣疏何谓四灵麟鳯龟龙谓之四灵故龙以为畜故鱼鲔不淰鳯以为畜故鸟不獝麟以为畜故兽不狘龟以为畜故人情不失注淰之言闪也獝狘飞走之貌也失犹去也龟北方之灵信则至矣音义疏故先王秉蓍龟列祭祀瘗缯宣祝嘏辞説设制度故国有礼官有御事有职礼有序注皆卜筮所造置也埋牲曰瘗币帛曰缯宣犹扬也缯或作赠音义疏故先王患礼之不达于下也注患下不信也疏故祭帝于郊所以定天位也祀社于国所以列地利也祖庙所以本仁也山川所以傧鬼神也五祀所以本事也故宗祝在庙三公在朝三老在学王前巫而后史卜筮瞽侑皆在左右王中心无为也以守至正注此所以达礼于下也教民尊神慎居处也宗宗人也瞽乐人也侑四辅也音义疏故礼行于郊而百神受职焉礼行于社而百货可极焉礼行于祖庙而孝慈服焉礼行于五祀而正法则焉注言信得其礼则神物与人皆应之百神列宿也百货金玉之属音义故自郊社祖庙山川五祀义之脩而礼之藏也注脩犹饰也藏若其城郭然音义疏是故夫礼必本于大一分而为天地转而为隂阳变而为四时列而为鬼神其降曰命注圣人象此下之以为教令音义其官于天也注官犹法也此圣人所以法于天也疏夫礼必本于天注本于大一与天之义动而之地注后法地也列而之事注后法五祀五祀所以本事也变而从时注后法四时协于分艺注协合也言礼合于月之分犹人之才也合于月之分本或作日月之分日衍字其居人也曰养注养当作义字之误也下之则为教令居人身为义孝经説曰义由人出音义其行之以货力辞让饮食冠昏丧祭射御朝聘注货挚币庭实也力筋骸强者也不则偃罢音义疏故礼义也者人之大端也所以讲信脩睦而固人肌肤之㑹筋骸之束也所以养生送死事鬼神之大端也所以达天道顺人情之大窦也注窦孔穴也音义故唯圣人为知礼之不可以己也故壊国丧家亡人必先去其礼注言愚者之反圣人也音义疏故礼之于人也犹酒之有糵也君子以厚小人以薄注皆得以为美味性善者醇耳音义疏故圣王修义之柄礼之序以治人情注治者去瑕秽养菁华也音义故人情者圣王之田也脩礼以耕之注和其刚柔陈义以种之注树以善道讲学以耨之注存是去非类也音义本仁以聚之注合其所盛音义播乐以安之注感动使之坚固故礼也者义之实也协诸义而协注协合也合礼于义则与义合不乖刺音义则礼虽先王未之有可以义起也注以其合于义可以义起作义者艺之分仁之节也注艺犹才也协于艺讲于仁得之者强注有义则人服之也仁者义之本也顺之体也得之者尊注有仁则人仰之也疏故治国不以礼犹无耜而耕也注无以入也音义为礼不本于义犹耕而弗种也注嘉谷无由生也音义为义而不讲之以学犹种而弗耨也注苖不殖草不除讲之以学而不合之以仁犹耨而弗获也注无以知收之丰荒也音义合之以仁而不安之以乐犹获而弗食也注不知味之甘苦安之以乐而不达于顺犹食而弗肥也注功不见也音义四体既正肤革充盈人之肥也父子笃兄弟睦夫妇和家之肥也大臣法小臣㢘官职相序君臣相正国之肥也天子以德为车以乐为御诸侯以礼相与大夫以法相序士以信相考百姓以睦相守天下之肥也是谓大顺大顺者所以养生送死事鬼神之常也注常谓皆有礼用无匮乏也车或为居故事大积焉而不苑竝行而不缪细行而不失深而通茂而有闲连而不相及也动而不相害也此顺之至也注言人皆眀于礼无有蓄乱滞合者各得其分理顺其职也音义故眀于顺然后能守危也注能守自危之道也君子居安如危小人居危而安易曰危者安其位疏故礼之不同也不丰也不杀也所以持情而合危也注丰杀谓天子及士名位不同礼亦异数所以扶持其情合安其危音义故圣王所以顺山者不使居川不使渚者居中原而弗敝也注小洲曰渚广平曰原山者利其禽兽渚者利其鱼盐中原利其五谷使各居其所安不易其利劳敝之也民失其业则穷穷则滥音义用水火金木饮食必时注用水谓渔人以时渔为梁春献鼈蜃秋献龟鱼也用火谓司爟四时变国火以救时疾及季春出火季秋纳火也用金谓卝人以时取金玉钖石也用木谓山虞仲冬斩阳木仲夏斩隂木饮食谓食齐视春时羮齐视夏时醤齐视秋时饮齐视冬时音义合男女颁爵位必当年德注谓媒氏令男三十而娶女二十而嫁司士稽士任进退其爵禄也音义用民必顺注不夺农时故无水旱昆虫之灾民无凶饥妖孽之疾注言大顺之时隂阳和也昆虫之灾螟螽之属也音义故天不爱其道地不爱其寳人不爱其情注言嘉瑞出人情至也故天降膏露地出醴泉山出器车河出马圗凤皇麒麟皆在郊棷龟龙在宫沼其余鸟兽之卵胎皆可俯而闚也注膏犹甘也器谓若银瓮丹甑也马圗龙马负圗而出也棷聚草也沼池也音义则是无故注非有他事使之然也先王能脩礼以达义体信以达顺故此顺之实也注实犹诚也尽也疏礼记注疏卷二十二卷二十二考证礼记注疏卷二十二考证君者立于无过之地也疏因自然之性其功易成云云按疏非是经言人君当自正其身立于无过之地故能裁成辅相富而教之以成治功即皇建其有极之义郑注自眀疏非经意并失注意矣故百姓则君以自治也注则当为眀注以上文言所眀也非眀人者也故谓此则字当为眀陈澔谓则字当读如字而上文两眀字并当为则陈説较胜故人者其天地之德疏天以覆为徳地以载为徳云云按疏非是天地之德健顺是也惟人德肖干坤故曰天地之性人为贵又按注云人兼此气性纯也是统论四句之意疏以天地隂阳属气言鬼神五行属性言强为分析亦非也人所以异于万物者以得气最灵而赋性完备耳播五行于四时音义本亦作播五行于四时按孔疏亦云定本无于字然则注疏今本亦俗本相沿也五声六律十二管还相为宫也注终于南吕疏十二管相生之次至中吕而毕按当作至南吕而毕盖终于南吕此司马迁刘歆班固之説而康成所本也若终于中吕则京房之説非康成之意故下文备引京房律吕相生本末以辨其异因各本并同姑仍之而识于此又疏诸本及定本多作终于南事作字旧本讹则今改正又疏房对受学故小黄令焦延夀等按后汉志无等字此等字衍又当月者各自为宫后汉志作当日者此月字误又黄钟自冬至始及冬至而复复字此误作后又色育六日律八寸九分㣲强后汉志作八寸九分小分八㣲强此脱三字又执始六日律八寸八分小分八弱后汉志作小分七大强此文误又质未下生否与后汉志作质末此未字误又陵隂下生去南后汉志作凌隂是此陵字误又路时为宫离躬商依后汉志当作离宫又小分一㣲强当作二㣲强按京房六十律之説可谓详矣然细碎而不可用故宋何承天讥其不悟古人简易之説隋牛𢎞亦谓六十律不可行也何谓四灵注疏故北方水为信水既为信则土为知也按以五德分配五行北方水属知中央土属信自是不易之理汉儒自五行传以后水土所属往往纷杂不眀而䜟纬复乱之故言四灵瑞应者并穿凿无谓也此记言四灵为畜不过言尽物之性万类得所云尔何有修母致子及当方来应诸説之妖妄也哉又疏许慎谨按公议郎尹更始按公下脱羊字又疏则不得为瑞以应孔子至元之闇也按元之闇也系元之闻也之讹此以下引洪范五事云云皆康成驳许慎语诗麟趾疏可证此疏孔子下当有郑駮异义云五字刋本相沿并脱又误以云字作至字耳故先王患礼之不达于下也注疏按此节当与下节相连孔疏特以有注而隔之实非也其居人也曰养注疏此疏阙三䖏共九字又顺人情之大窦也疏阙三字可以义起也注疏疏阙一叚按疏当是引檀弓卫将军文子受弔于庙一节犹耕而弗种也注无由生也阙处疑是五谷二字礼记注疏卷二十二考证礼记註疏卷二十三钦定四库全书礼记注疏卷二十三汉郑氏注唐陆徳明音义孔颖逹疏礼器礼器是故大备大备盛徳也注礼器言礼使人成器如耒耜之为用也人情以为田脩礼以耕之此是也大备自耕至于食之而肥礼释回増羙质措则正施则行注释犹去也回邪辟也质犹性也措置也音义其在人也如竹箭之有筠也如松栢之有心也二者居天下之大端矣故贯四时而不改柯易叶注箭篠也端本也四物于天下最得气之本或柔刃于外或和泽于内用此不变易也人之得礼亦犹然也音义故君子有礼则外谐而内无怨注人协服也故物无不懐仁鬼神飨徳注懐归也疏先王之立礼也有本有文忠信礼之本也义理礼之文也无本不立无文不行注言必外内具也礼也者合于天时设于地财顺于鬼神合于人心理万物者也注鬼神所祀事有徳也是故天时有生也地理有宜也人官有能也物曲有利也注言皆有异故天不生地不养君子不以为礼鬼神弗飨也注天不生谓非其时物也地不养谓非此地所生居山以鱼鼈为礼居泽以鹿豕为礼君子谓之不知礼注不顺其乡之所有也故必举其定国之数以为礼之大经注定国之数谓地物所出多少礼之大伦以地广狭注谓贡赋之常差音义礼之薄厚与年之上下注用年之丰凶也音义是故年虽大杀衆不匡惧则上之制礼也节矣注言用之有节也杀谓谷不孰也匡犹恐也音义疏礼时为大顺次之体次之宜次之称次之注言圣人制礼所先后也音义尧授舜舜授禹汤放桀武王伐纣时也注言受命改制度诗云匪革其犹聿追来孝注革急也犹道也聿述也言文王改作者非必欲急行己之道乃追述先祖之业来居此为孝音义天地之祭宗庙之事父子之道君臣之义伦也注伦之言顺也社稷山川之事鬼神之祭体也注天地人之别体也丧祭之用賔客之交义也注义之言宜也人道之宜羔豚而祭百官皆足大牢而祭不必有余此之谓称也注足犹得也称称牲之大小而为爼此指谓助祭者耳而云百官喻衆也疏诸侯以龟为寳以圭为瑞家不宝龟不藏圭不台门言有称也注古者货贝寳龟大夫以下有货耳易曰十朋之龟瑞信也诸侯执瑞孤卿以下执挚阇者谓之台音义疏礼有以多为贵者天子七庙诸侯五大夫三士一天子之豆二十有六诸公十有六诸侯十有二上大夫八下大夫六诸侯七介七牢大夫五介五牢天子之席五重诸侯之席三重大夫再重天子崩七月而葬五重八翣诸侯五月而葬三重六翣大夫三月而葬再重四翣此以多为贵也注豆之数谓天子朔食诸侯相食及食大夫公食大夫礼曰宰夫自东房荐豆六设于酱东此食下大夫而豆六则其余着矣聘礼致饔饩于上大夫堂上八豆设于户西则凡致饔饩堂上之豆数亦如此周礼公之豆四十其东西夹各十有二侯伯之豆三十有二其东西夹各十子男之豆二十有四其东西夹各六诸侯七介七牢者周之侯伯也大夫五介五牢者侯伯之卿使聘者也周礼上公九介九牢侯伯七介七牢子男五介五牢聘义所云上公七介侯伯五介子男三介乃谓其使者也天子葬五重者谓抗木与茵也葬者抗木在上茵在下士丧礼下篇陈器曰抗木横三缩二加抗席三加茵用疏布缁翦有幅亦缩二横三此士之礼一重者以此差之上公四重音义疏有以少为贵者天子无介祭天特牲天子适诸侯诸侯膳以犊诸侯相朝灌用郁鬯无笾豆之荐大夫聘礼以脯醢天子一食诸侯再大夫士三食力无数大路繁缨一就次路繁缨七就圭璋特琥璜爵鬼神之祭单席诸侯视朝大夫特士旅之此以少为贵也注天子无介无客礼也灌献也一食再食三食谓告饱也食力谓工商农也大路繁缨一就殷祭天之车也周礼王之五路玉路繁缨十有二就金路九就象路七就革路五就木路翦繁鹄缨圭璋特朝聘以为瑞无币帛也琥璜爵者天子酬诸侯诸侯相酬以此玉将币也大夫特士旅之谓君揖之音义疏有以大为贵者宫室之量器皿之度棺椁之厚丘封之大此以大为贵也音义有以小为贵者宗庙之祭贵者献以爵贱者献以散尊者举觯卑者举角五献之尊门外缶门内壶君尊瓦甒此以小为贵也注凡觞一升曰爵二升曰觚三升曰觯四升曰角五升曰散五献子男之飨礼也壶大一石瓦甒五斗缶大小未闻也易曰尊酒簋贰用缶音义疏有以髙为贵者天子之堂九尺诸侯七尺大夫五尺士三尺天子诸侯台门此以髙为贵也疏有以下为贵者至敬不坛埽地而祭天子诸侯之尊废禁大夫士棜禁此以下为贵也注废犹去也棜斯禁也谓之棜者无足有似于棜或因名云耳大夫用斯禁士用棜禁如今方案隋长局足髙三寸音义疏礼有以文为贵者天子龙衮诸侯黼大夫黻士𤣥衣纁裳天子之冕朱緑藻十有二旒诸侯九上大夫七下大夫五士三此以文为贵也注此祭冕服也朱緑似夏殷礼也周礼天子五采藻音义疏有以素为贵者至敬无文父党无容大圭不琢大羮不和大路素而越席牺尊疏布鼏樿杓此以素为贵也注大圭长三尺杼上终葵首琢当为篆字之误也明堂位曰大路殷路也鼏或作幕樿木白理也音义疏孔子曰礼不可不省也礼不同不丰不杀此之谓也盖言称也注省察也不同言异也音义疏礼之以多为贵者以其外心者也注外心用心于外其徳在表也徳发扬诩万物注诩犹普也徧也音义大理物博如此则得不以多为贵乎故君子乐其发也注发犹见也乐多其外见也音义疏礼之以少为贵者以其内心者也注内心用心于内其徳在内徳产之致也精微注致致密也音义观天下之物无可以称其徳者注万物皆天所生孰可奉荐以称也如此则得不以少为贵乎是故君子慎其独也注少其牲物致诚悫音义疏古之圣人内之为尊外之为乐少之为贵多之为美是故先王之制礼也不可多也不可寡也唯其称也音义疏是故君子大牢而祭谓之礼匹士大牢而祭谓之攘注君子谓大夫以上攘盗窃也音义疏管仲镂簋朱纮山节藻梲君子以为滥矣注滥亦盗窃也镂簋谓刻而饰之大夫刻为龟耳诸侯饰以象天子饰以玉朱纮天子冕之纮也诸侯青组纮大夫士当缁组纮纁边栭谓之节梁上楹谓之梲宫室之饰士首本大夫达棱诸侯斵而砻之天子加密石焉无画山藻之礼也音义疏晏平仲祀其先人豚肩不揜豆澣衣濯冠以朝君子以为隘矣注隘犹狭陋也祀不以少牢与无田者同不盈礼也大夫士有田则祭无田则荐澣衣濯冠俭不务新音义是故君子之行礼也不可不慎也衆之纪也纪散而衆乱注言二大夫皆非也纪丝缕之数有纪疏孔子曰我战则克祭则受福盖得其道矣注我我知礼者也克胜也疏君子曰祭祀不祈注祈求也祭祀不为求福也诗云自求多福福由已耳音义不麾蚤注麾之言快也祭有时不以先之为快也齐人所善曰麾音义不乐葆大注谓器币也葆之言褒也音义不善嘉事注嘉事之祭致夫人是也礼宜告见于先祖耳不善之而祭牲不及肥大荐不美多品注以礼之义有以小少为贵也疏孔子曰臧文仲安知礼夏父弗綦逆祀而弗止也燔柴于奥注文仲鲁公子彄之曽孙臧孙辰也庄文之间为大夫于时为贤是以非之不正礼也文二年八月丁卯大事于大庙跻僖公始逆祀是夏父弗綦为宗伯之为也奥当为爨字之误也或作灶礼尸卒食而祭饎爨饔爨也时人以为祭火神乃燔柴音义夫奥者老妇之祭也盛于盆尊于瓶注老妇先炊者也盆瓶炊器也明此祭先炊非祭火神燔祭似失之音义疏礼也者犹体也注若人身体体不备君子谓之不成人设之不当犹不备也礼有大有小有显有微大者不可损小者不可益显者不可揜微者不可大也故经礼三百曲礼三千其致一也注致之言至也一谓诚也经礼谓周礼也周礼六篇其官有三百六十曲犹事也事礼谓今礼也礼篇多亡本数未闻其中事仪三千音义未有入室而不由戸者注三百三千皆由诚也疏君子之于礼也有所竭情尽慎致其敬而诚若注谓以少小下素为贵也若顺也有美而文而诚若注谓以多大髙文为贵也疏君子之于礼也有直而行也注谓若始死哭踊无节也有曲而杀也注谓若父在为母期也音义有经而等也注谓若天子以下至士庶人为父母三年有顺而讨也注讨犹去也谓若天子以十二公以九侯伯以七子男以五为节也音义有摲而播也注摲之言芟也谓芟杀有所与也若祭者贵贱皆有所得不使虚也音义有推而进也注谓若王者之后得用天子之礼有放而文也注谓若天子之服服日月以至黼黻音义有放而不致也注谓若诸侯自山龙以下音义有顺而摭也注谓若君沐粱大夫沐稷士沐粱音义疏三代之礼一也民共由之或素或青夏造殷因注一也俱趋诚也由用也素尚白青尚黒者也言所尚虽异礼则相因耳孔子曰殷因于夏礼所损益可知也周因于殷礼所损益可知也变白黒言素青者秦二世时赵髙欲作乱或以青为黒黒为黄民言从之至今语犹存也疏礼记注疏卷二十三卷二十三考证礼记注疏卷二十三考证礼器诗云匪革其犹聿追来孝疏革棘聿遹字异义同诗主来勤也诗主当作诗注旧本误脱偏旁诸侯以龟为寳注古者货贝寳龟云云按郑注非谓是泉货龟贝之龟乃以贝解龟之可贵重耳前疏谓诸侯有保土之重宜须占详吉凶故得以龟为寳此经意也此疏特以注言货贝而详引食货志以明之非正解也大路繁缨一就次路繁缨七就注木路剪繁鹄缨按翦巾车本文作前注读为缁翦之翦翦浅黒也木路无龙勒以浅黒饰韦为樊鹄色饰韦为缨不言就数与革路同也此疏但引巾车本文证之而未觧明翦繁鹄缨之义此以大为贵也此自为一节旧本误连下文今分断贵者献以爵贱者献以散注五升曰散按鬯人疈事用散注谓漆尊也无饰曰散则形制亦异于爵之饰以玉矣此以髙为贵也疏旧本疏误脱下节之下今移正礼有以文为贵者注疏旧本与下节相连而疏脱在后又孔子曰节总论前文亦接以文为贵以素为贵二节之下今并提行天子龙衮注疏孤希冕而下孤下脱卿字希当作絺管仲镂簋朱纮注疏案周礼九嫔云赞玉齍玉府云共玉按疏阙四字汲古阁本作共王之服玉非也玉府掌王之服玉佩玉珠玉指服饰言与本文言饰簋无渉以文义推之当作玉府云共玉敦是也而下文朱纮上当有云字又士冠礼缁组纮纁边是士也下阙四字当是天子诸侯四字又孙炎云梁上侏儒柱下阙四字故经礼三百曲礼三千其致一也注经礼谓周礼也云云按周礼为礼之经仪礼为礼之曲康成说也朱子则谓礼仪三百如仪礼中士冠诸侯冠天子冠之类此其大节也其中如始加再加三加之目是其小目则有三千说异于郑未有入室而不由户者疏此疏阙文八处又君子之于礼也节阙文七处又或素或青夏造殷因疏阙文五处礼记卷二十三考证礼记註疏卷二十四钦定四库全书礼记注疏卷二十四汉郑氏注唐陆德明音义孔颕达疏礼器周坐尸诏侑武方其礼亦然其道一也注言此亦周所因于殷也武当为无声之误也方犹常也告尸行节劝尸饮食无常若孝子之为也孝子就养无方诏侑或为诏囿音义夏立尸而卒祭注夏礼尸有事则坐殷坐尸注无事犹坐周旅酬六尸注使之相酌也后稷之尸发爵不受旅曾子曰周礼其犹醵与注合钱饮酒为醵旅酬相酌似之也王居明堂之礼仲秋乃命国醵音义疏君子曰礼之近人情者非其至者也注近人情者䙝而逺之者敬音义郊血大飨腥三献爓一献孰注郊祭天也大飨祫祭先王也三献祭社稷五祀一献祭羣小祀也爓沉肉于汤也血腥爓孰逺近备古今也尊者先逺差降而下至小祀孰而已音义是故君子之于礼也非作而致其情也注作起也敬非已情也所以下彼音义此有由始也注有所法也是故七介以相见也不然则已悫三辞三让而至不然则已蹙注已犹甚也悫蹙愿貎大愿则辞不见情无由至也音义故鲁人将有事于上帝必先有事于頖宫注上帝周所郊祀之帝谓苍帝灵威仰也鲁以周公之故得郊祀上帝与周同先有事于頖宫告后稷也告之者将以配天先仁也頖郊之学也诗所谓頖宫也字或为郊宫音义晋人将有事于河必先有事于恶池注恶当为唿声之误也唿池呕夷并州川音义齐人将有事于泰山必先有事于配林注配林林名音义三月系七日戒三日宿慎之至也注系系牲于牢也戒散齐也宿致齐也将有祭祀之事必先敬慎如此不敢切也音义故礼有摈诏乐有相步温之至也注皆为温借重礼也摈诏告道賔主者也相步扶工也诏或为绍音义疏礼也者反本脩古不忘其初者也故凶事不诏朝事以乐注二者反本也哭泣由中非由人也朝廷养贤以乐乐之也醴酒之用𤣥酒之尚割刀之用鸾刀之贵莞簟之安而稾鞂之设注三者脩古穗去实曰鞂禹贡三百里纳鞂服音义是故先王之制礼也必有主也注主谓本与古也故可述而多学也注以本与古求之而已疏君子曰无节于内者观物弗之察矣注节犹验也欲察物而不由礼弗之得矣故作事不以礼弗之敬矣出言不以礼弗之信矣故曰礼也者物之致也注致之言至也极也疏是故昔先王之制礼也因其财物而致其义焉尔故作大事必顺天时注大事祭祀也春秋传曰启蛰而郊龙见而雩始杀而尝闭蛰而烝音义为朝夕必放于日月注日出东方月生西方为高必因丘陵注谓冬至祭天于圜丘之上为下必因川泽注谓夏至祭地于方泽之中是故天时雨泽君子达亹亹焉注逹犹皆也亹亹勉勉也君子爱物见天雨泽皆勉勉劝乐音义疏是故昔先王尚有德尊有道任有能举贤而置之聚衆而誓之注古者将有大事必选贤誓衆重事也是故因天事天注天高因高者以事也因地事地注地下因下者以事也因名山升中于天注名犹大也升上也中犹成也谓巡守至于方岳燔柴祭天告以诸侯之成功也孝经説曰封乎泰山考绩燔燎禅乎梁甫刻石纪号也音义因吉土以飨帝于郊注吉土王者所卜而居之土也飨帝于郊以四时所兆祭于四郊者也今汉亦四时迎气其礼则简升中于天而凤凰降龟龙假注功成而太平隂阳气和而致象物音义飨帝于郊而风雨节寒暑时注五帝主五行五行之气和而庶征得其序也五行木为雨金为𤾉火为燠水为寒土为风音义是故圣人南面而立而天下大治注南面立者视朝音义疏天道至教圣人至德注目下事也庙堂之上罍尊在阼牺尊在西庙堂之下县鼓在西应鼓在东注礼乐之器尊西也小鼓谓之应牺周礼作献音义君在阼夫人在房注人君尊东也天子诸侯有左右房大明生于东月生于西此隂阳之分夫妇之位也注大明日也音义君西酌牺象夫人东酌罍尊注象日出东方而西行也月出西方而东行也周礼曰春祠夏禴祼用鸡彜鸟彝皆有舟其朝践用两献尊其再献用两象尊皆有罍诸臣之所酢音义礼交动乎上乐交应乎下和之至也注言交乃和疏礼也者反其所自生注自由也制礼者本已所由得民心也乐也者乐其所自成注作乐缘民所乐于己之功舜之民乐其绍尧而作大韶汤武之民乐其濩伐而作濩武音义是故先王之制礼也以节事注动反本也脩乐以道志注劝之善也音义故观其礼乐而治乱可知也注国乱礼慢而乐淫也蘧伯玉曰君子之人达注观其礼乐则知治乱也蘧伯玉衞大夫也名瑗音义故观其器而知其工之巧观其发而知其人之知注礼乐亦犹是也音义故曰君子慎其所以与人者注将以是观疏太庙之内敬矣君亲牵牲大夫赞币而从注纳牲于庭时也当用币告神而杀牲音义君亲制祭夫人荐盎注亲制祭谓朝事进血膋时所制者制肝洗于郁鬯以祭于室及主音义君亲割牲夫人荐酒注亲割谓进牲孰体时卿大夫从君命妇从夫人洞洞乎其敬也属属乎其忠也勿勿乎其欲其飨之也注勿勿犹勉勉也音义纳牲诏于庭血毛诏于室羮定诏于堂三诏皆不同位盖道求而未之得也注肉谓之羹道犹言也音义设祭于堂注设祭之馔于堂人君礼焉为祊乎外注祊祭明日之绎祭也谓之祊者于庙门之旁因名焉其祭之礼既设祭于室而事尸于堂孝子求神非一处也周礼曰夏后氏世室门堂三之二室三之一诗颂丝衣曰自堂徂基音义故曰于彼乎于此乎注不知神之所在也疏一献质注谓祭羣小祀也三献文注谓祭社稷五祀五献察注察明也谓祭四望山川也七献神注谓祭先公疏大飨其王事与注盛其馔与贡谓祫祭先王音义三牲鱼腊四海九州之美味也笾豆之荐四时之和气也注此馔诸侯所献音义内金示和也注此所贡也内之庭实先设之金从革性和荆扬二州贡金三品音义束帛加璧尊德也注贡享所执致命者君子于玉比德焉龟为前列先知也注龟知事情者陈于庭在前荆州纳钖太龟金次之见情也注金炤物金有两义先入后设音义丹漆丝纩竹箭与衆共财也注万民皆有此物荆州贡丹兖州贡漆丝豫州贡纩扬州贡篠簜音义其余无常货各以其国之所有则致逺物也注其余谓九州之外夷服镇服蕃服之国周礼九州之外谓之蕃国世一见各以其所贵寳为挚周穆王征犬戎得白狼白鹿近之音义其出也肆夏而送之盖重礼也注出谓诸侯之賔也礼毕而出作乐以节之肆夏当为陔夏音义疏祀帝于郊敬之至也注言就而祭之不敢致也宗庙之祭仁之至也注仁恩也父子主恩也丧礼忠之至也注谓哭踊袒袭也音义备服器仁之至也注谓小敛大敛之衣服葬之明器賔客之用币义之至也注谓来赙赗故君子欲观仁义之道礼其本也注言礼有节于内可以观也疏君子曰甘受和白受采忠信之人可以学礼苟无忠信之人则礼不虚道是以得其人之为贵也注道犹由也从也音义疏孔子曰诵诗三百不足以一献一献之礼不足以大飨大飨之礼不足以大旅大旅具矣不足以飨帝注诵诗三百喻习多言而不学礼也大旅祭五帝也飨帝祭天毋轻议礼注谓若诵诗者不可以强言礼音义疏子路为季氏宰注宰治邑吏也季氏祭逮闇而祭日不足继之以烛注谓旧时也虽有强力之容肃敬之心皆倦怠矣注以其久也有司跛倚以临祭其为不敬大矣注偏任为跛依物为倚音义他日祭子路与室事交乎户堂事交乎阶质明而始行事晏朝而退注室事祭时堂事傧尸音义孔子闻之曰谁谓由也而不知礼乎注多其知礼疏礼记注疏卷二十四卷二十四考证礼记注疏卷二十四考证周旅酬六尸疏余自文武二尸就亲庙尸凡六按六尸之文可知天子七庙除后稷尸是六也周初制礼时文武犹在亲庙之末疏以文武二尸曲证康成五庙之说非也必先有事于頖宫注告后稷也按頖宫学也所祀者先圣先师周之礼乐兴自周公而鲁主周公之祀则先有事于頖宫者告周公也后稷之主如何得在頖宫鲁颂传笺并不言頖宫祀后稷且鲁人僭礼既为郊祭以稷配天鲁颂閟宫明言新庙奕奕笺谓姜嫄庙也姜嫄且有庙乃于后稷无庙其主必寄祀于頖宫乎葢鲁所以僭郊其名为周公也故郊虽以稷配而必先告先圣先师于頖宫是以閟宫之诗曰皇皇后帝皇祖后稷享以骍牺是享是宜降福既多周公皇祖亦其福女也周公之视后稷与恶池视河配林视泰山何以异哉注谓頖宫告后稷固遁辞也注疏则天子鲁侯大学在公宫东也按天子辟廱诸侯頖宫定制也鲁人事事僭天子惟学未僭辟廱故仍称頖宫耳泮宫即是鲁之大学疏非也醴酒之用疏醴酒五齐第二酒也按此但对明水而言则五齐三酒通名为醴酒犹诗言为酒为醴也疏太拘观物弗之察矣疏言若欲外观察万物万物上旧本衍先字今去因吉土以飨帝于郊注吉土王者所卜而居之土也飨帝于郊以四时所兆祭于四郊者也按注解吉土是也而解飨帝于郊则太拘匡衡言昔周文武郊于丰镐成王郊于洛邑天随王者所居而飨之即此经吉土之説飨帝即祀天也飨帝于郊即祀天圜丘也上句言名山升中王者廵狩之柴于方岳也此句言吉土飨帝王者平时之祀于南郊也何必为此纷纭之説乎县鼓在西应鼓在东注疏县鼓大于应鼓大旧本讹木今改正为祊乎外注祊祭明日之绎祭也按郊特牲疏曰凡祊有二种一是正祭之时既设祭于庙复求神于庙门之内二是明日绎祭之时设馔于庙门之西室礼器言为祊乎外以其称外故注云祊祭明日之绎祭但以经文推之此句亦似指本日求神于门内之祊葢以门内对庙中言则为外也下文言于彼乎于此乎正见祭时无所不求之意郑必以绎解祊拘矣则致逺物也注周穆王征犬戎得白狼白鹿近之按致逺物如肃慎氏贡砮矢及周书王㑹篇所列是也穆王事何足法哉此注又不如大行人注礼记注疏卷二十四考证礼记註疏卷二十五钦定四库全书礼记注疏卷二十五汉郑氏注唐陆徳眀音义孔颖达疏郊特牲郊特牲而社稷太牢天子适诸侯诸侯膳用犊诸侯适天子天子赐之礼大牢贵诚之义也故天子牲孕弗食也祭帝弗用也注犊者诚悫未有牝牡之情是以小为贵也孕任子也易曰妇孕不育音义大路繁缨一就先路三就次路五就注此因小説以少为贵者礼器言次路七就与此乖字之误也音义郊血大飨腥三献爓一献孰至敬不飨味而贵气臭也注血腥爓祭用气音义诸侯为宾灌用郁鬯灌用臭也大飨尚腵脩而已矣注亦不飨味也此大飨飨诸侯也音义疏大飨君三重席而酢焉注言诸侯相飨献酢礼敌也音义三献之介君専席而酢焉此降尊以就卑也注三献卿大夫来聘主君飨燕之以介为宾宾为尊敬则彻重席而受酢也専犹单也音义疏飨禘有乐而食尝无乐隂阳之义也凡饮飬阳气也凡食飬隂气也故春禘而秋尝春飨孤子秋食耆老其义一也而食尝无乐注言义同而或用乐或不用乐也此禘当为禴字之误也王制曰春禴夏禘音义饮飬阳气也故有乐食飬隂气也故无声凡声阳也疏鼎俎竒而笾豆偶隂阳之义也笾豆之实水土之品也注水土之品言非人常所食音义不敢用亵味而贵多品所以交于旦明之义也注旦当为神篆字之误也音义疏宾入大门而奏肆夏示易以敬也注宾朝聘者易和説也音义卒爵而乐阕孔子屡叹之注美此礼也音义奠酬而工升歌发徳也注以诗之义发明宾主之徳歌者在上匏竹在下贵人声也注匏笙也音义乐由阳来者也礼由隂作者也隂阳和而万物得注得得其所疏旅币无方所以别土地之宜而节逺迩之期也注旅衆也迩近也音义龟为前列先知也以钟次之以和居参之也注钟金也献金为作器钟其大者以金参居庭实之间示和也音义虎豹之皮示服勐也束帛加璧往徳也音义疏庭燎之百由齐桓公始也注僭天子也庭燎之差公盖五十侯伯子男皆三十音义大夫之奏肆夏也由赵文子始也注僭诸侯赵文子晋大夫名武疏朝觐大夫之私觌非礼也大夫执圭而使所以申信也注其君亲来其臣不敢私见于主国君也以君命聘则有私见音义不敢私觌所以致敬也而庭实私觌何为乎诸侯之庭注非其与君无别为人臣者无外交不敢贰君也注私觌是外交也疏大夫而飨君非礼也注其飨君由强且富也大夫强而君杀之义也由三桓始也注三桓鲁桓公之子荘公之弟公子庆父公子牙公子友庆父与牙通于夫人以胁公季友以君命鸩牙后庆父弑二君又死也音义天子无客礼莫敢为主焉君适其臣升自阼阶不敢有其室也注明飨君非礼也音义觐礼天子不下堂而见诸侯注正君臣也下堂而见诸侯天子之失礼也由夷王以下注夷王周康王之𤣥孙之子也时微弱不敢自尊于诸侯疏诸侯之宫县而祭以白牡击玉磬朱干设钖冕而舞大武乘大路诸侯之僭礼也注言此皆天子之礼也宫县四面县也干盾也钖傅其背如龟也武万舞也白牡大路殷天子礼也音义台门而旅树反坫绣黼丹朱中衣大夫之僭礼也注言此皆诸侯之礼也旅道也屏谓之树树所以蔽行道管氏树塞门塞犹蔽也礼天子外屏诸侯内屏大夫以帘士以帷反坫反爵之坫也盖在尊南两君相见主君既献于反爵焉绣黼丹朱以为中衣领缘也绣读为绡绡缯名也诗云素衣朱绡又云素衣朱襮襮黼领也音义故天子微诸侯僭大夫强诸侯胁于此相贵以等相觌以货相赂以利而天下之礼乱矣注言僭所由诸侯不敢祖天子大夫不敢祖诸侯而公庙之设于私家非礼也由三桓始也注言仲孙叔孙季孙氏皆立桓公庙鲁以周公之故立文王庙三家见而僭焉疏天子存二代之后犹尊贤也尊贤不过二代注过之逺难法也二或为三音义疏诸侯不臣寓公故古者寓公不继世注寓寄也寄公之子非贤者世不足尊也寓或为託音义疏君之南乡答阳之义也臣之北面答君也注答对也音义大夫之臣不稽首非尊家臣以辟君也注辟国君也音义疏大夫有献弗亲君有赐不面拜为君之答己也注不面拜者于外告小臣小臣受以入也小臣掌三公及孤卿之复逆也疏乡人禓注禓强鬼也谓时傩索室殴疫逐强鬼也禓或为献或为傩音义孔子朝服立于阼存室神也注神依人也疏孔子曰射之以乐也何以听何以射注多其射容与乐节相应也孔子曰士使之射不能则辞以疾县弧之义也注男子生而设弧于门左示有射道而未能也女子设帨音义疏孔子曰三日齐一日用之犹恐不敬二日伐鼓何居注居读为姬语之助也何居怪之也伐犹击也齐者止乐而二日击鼓则是成一日齐也音义疏孔子曰绎之于库门内祊之于东方朝市之于西方失之矣注祊之礼宜于庙门外之西室绎又于其堂神位于西也此二者同时而大名曰绎其祭礼简而事尸礼大朝市宜于市之东徧周礼市有三期大市日侧而市百族为主朝市朝时而市商贾为主夕市夕时而市贩夫贩妇为主音义疏社祭土而主隂气也君南乡于北墉下答隂之义也注墙谓之墉北墉社内北墙音义日用甲用日之始也注国中之神莫贵于社天子大社必受霜露风雨以达天地之气也注大社王为羣姓所立音义是故丧国之社屋之不受天阳也薄社北牖使隂明也注絶其阳通其隂而已薄社殷之社殷始都薄音义社所以神地之道也地载万物天垂象取材于地取法于天是以尊天而亲地也故教民美报焉家主中霤而国主社示本也注中霤亦土神也唯为社事单出里唯为社田国人毕作唯社丘乘共粢盛所以报本反始也注单出里皆往祭社于都鄙二十五家为里毕作人则尽行非徒羡也丘十六井也四丘六十四井曰甸或谓之乗乗者以于车赋出长毂一乘乗或为邻音义疏季春出火为焚也注谓焚莱也凡出火以火出建辰之月火始出然后简其车赋而歴其卒伍而君亲誓社以习军旅左之右之坐之起之以观其习变也注简歴谓算具陈列之也君亲誓社誓吏士以习军旅既而遂田以祭社也言祭社则此是仲春之礼也仲春以火田田止弊火然后献禽至季春火出而民乃用火今云季春出火乃后誓社记者误也社或为省音义而流示之禽而盐诸利以观其不犯命也注流犹行也行行田也盐读为艶行田示之以禽使歆艶之观其用命不也谓禽为利者凡田大兽公之小禽私之音义求服其志不贪其得注失伍而获犹为犯命故以战则克以祭则受福疏天子适四方先柴注所到必先燔柴有事于上帝也书曰嵗二月东巡守至于岱宗柴音义疏礼记注疏卷二十五卷二十五考证礼记注疏巻二十五考证郊特牲而社稷大牢疏案圣证论以天体无二郊即圜丘圜丘即郊郑氏以为天有六天丘郊各异按孔疏亦似心疑于郑説者但曲为回䕶不如贾氏大宗伯疏云一天而已似无六天之义为直截明快也又疏天有六天嵗有八祭八字旧本讹六今据下文改正按祭天一嵗有九曲礼天子祭天地疏言之已详故此文稍略杨复曰疏言周礼一嵗九祭天孙奭亦言嵗有九祭但疏谓郊祭感生帝不如孙奭谓正月郊是祈谷于经有明证也上帝即天故程子以秋明堂冬圜丘夏大雩春祈谷四者俱为祭天不可易矣又疏以文王配五天帝则谓之祖以武王配五人神则谓之宗按此亦曲説孝经祇云宗祀文王于明堂以配上帝周颂我将序祇云祀文王于明堂并不及武王也又疏社五土总神稷是原隰之神白虎通曰社者土地之主稷者五谷之长土地广博不可徧敬故封土以为社五谷衆多不可徧祭故立稷而祭之按谷神为稷故与社并重周礼大宗伯以血祭祭社稷注曰社稷土谷之神有徳者配食焉义甚明白此注乃谓稷是原隰之神夫原隰即土也何以异于社神哉又疏则神州亦用黝牲也其崑崙地祗用黄犊云云杨复曰大司乐祭地示注云地示所祭于北郊及社稷牧人注云隂祀祭地北郊及社稷夫祭地惟有夏至方泽之礼此外则有社之祭亦祭地也郑既知之矣又云地示有二夏至祭崑崙之神于方泽夏正祭神州之神于北郊何也有崑崙复有神州有方泽又有北郊析一事以为二事此则惑于纬书而牵合圣经以文之者也三献之介注疏但礼不具耳但旧本讹爼今改正诸侯之僭礼也注疏若他国诸侯非二王之后云云按此经似指鲁之僭礼其不明言鲁者为本国讳也白牡鲁颂有明文朱干舞大武则子家以讥昭公矣疏似非诸侯不敢祖天子注疏文三年左传云宋祖帝乙郑祖厉王按宋祖帝乙先代之后自无可疑郑祖厉王此即僭礼之实疏谓有大功徳云云非也谓有大功徳即可立天子庙此鲁人僭祀文王之饰辞也尊贤不过二代疏按疏所引左氏説古説也襄二十五年传曰封诸陈以备三恪杜注云周得天下封夏殷二王后又封舜后谓之恪并二王后为三国其礼转降示敬而已故曰三恪杜所説与古説及郑不同社所以神地之道也疏杨复曰社者五土之神是亦祭地也而有广狭之不同曰里社者所祭不过一里之地而已曰州社者所祭不过一州之地而已诸侯有一国曰侯社所祭亦祇一国之地天子有天下其社曰王社则所祭者天下之地也故以祭社为祭地惟天子可以言之按社与郊对则社是祭地天子圜丘方泽之大礼是也经文明言神地之道王肃軰尚谓是祀勾龙宜为孔疏所驳惟社与稷对举者可云社祀士神而配以勾龙耳注疏案尚书无逸篇曰大社唯松云云按无字衍此尚书逸篇文也见后汉志注而君亲誓社以习军旅注言祭社则此是仲春之礼也顾炎武曰此郑紏经之违天子适四方先柴旧本即接前文祭则受福之下而前文疏尽误脱于此节下今移正礼记注疏卷二十五考证礼记註疏卷二十六钦定四库全书礼记注疏卷二十六汉郑氏注唐陆徳明音义孔颕逹疏郊特牲郊之祭也迎长日之至也注易説曰三王之郊一用夏正夏正建寅之月也此言迎长日者建夘而昼夜分分而日长也音义疏大报天而主日也注大犹徧也天之神日为尊音义兆于南郊就阳位也注日太阳之精也疏扫地而祭于其质也噐用陶匏以象天地之性也注观天下之物无可以称其徳音义于郊故谓之郊牲用骍尚赤也用犊贵诚也注尚赤者周也音义疏郊之用辛也周之始郊日以至注言日以周郊天之月而至阳气新用事顺之而用辛日此説非也郊天之月而日至鲁礼也三王之郊一用夏正鲁以无冬至祭天于圜丘之事是以建子之月郊天示先有事也用辛日者凡为人君当斋戒自新耳周衰礼废儒者见周礼尽在鲁因推鲁礼以言周事音义疏卜郊受命于祖庙作龟于祢宫尊祖亲考之义也注受命谓告之退而卜疏卜之日王立于泽亲听誓命受敎谏之义也注泽泽宫也所以择贤之宫也既卜必到泽宫择可与祭祀者因誓勑之以礼也礼噐曰举贤而置之聚衆而誓之是也音义疏献命库门之内戒百官也大庙之命戒百姓也注王自泽宫而还以誓命重相申勑也库门在雉门之外入库门则至庙门外矣大庙者祖庙也百官公卿以下也百姓王之亲也入庙戒亲亲也王自此还齐路寝之室库或为廏音义祭之日王皮弁以听祭报示民严上也注报犹白也夙兴朝服以待白祭事者乃后服祭服而行事也周礼祭之日小宗伯逆粢省镬告时于王告备于王也音义疏丧者不哭不敢凶服汜埽反道乡为田烛注谓郊道之民为之也反道刬令新土在上也田烛田首为烛也音义弗命而民听上注化王严上疏祭之日王被衮以象天注谓有日月星辰之章此鲁礼也周礼王祀昊天上帝则服大裘而冕祀五帝亦如之鲁侯之服自衮冕而下也音义戴冕璪十有二旒则天数也注天之大数不过十二音义乘素车贵其质也旂十有二旒龙章而设日月以象天也注设日月画于旂上素车殷路也鲁公之郊用殷礼也天垂象圣人则之郊所以明天道也注明谓则之以示人也注帝牛不吉以为稷牛注养牲必养二也帝牛必在涤三月稷牛唯具所以别事天神与人鬼也注涤牢中所搜除处也唯具遭时又选可用也音义疏万物本乎天人本乎祖此所以配上帝也注言俱本可以配郊之祭也大报本反始也疏天子大蜡八注所祭有八神也音义伊耆氏始为蜡注伊耆氏古天子号也音义蜡也者索也注谓求索也岁十二月合聚万物而索飨之也注岁十二月周之正数谓建亥之月也飨者祭其神也万物有功加于民者神使为之也祭之以报焉造者配之也蜡之祭也主先啬而祭司啬也注先啬若神农者司啬后稷是也祭百种以报啬也注啬所树蓺之功使尽飨之音义疏飨农及邮表畷禽兽仁之至义之尽也注农田畯也邮表畷谓田畯所以督约百姓于井间之处也诗云为下国畷邮禽兽服不氏所敎扰勐兽也音义古之君子使之必报之迎猫为其食田鼠也迎虎为其食田豕也迎而祭之也注迎其神也音义祭坊与水庸事也注水庸沟也音义疏曰土反其宅水归其壑昆虫母作草木归其泽注此蜡祝辞也若辞同则祭同处可知矣壑犹坑也昆虫暑生寒死螟螽之属为害者也音义疏皮弁素服而祭素服以送终也葛带榛杖丧杀也蜡之祭仁之至义之尽也注送终丧杀所谓老物也素服衣裳皆素音义疏黄衣黄冠而祭息田夫也注祭谓既蜡腊先祖五祀也于是劳农以休息之论语云黄衣狐裘音义疏野夫黄冠黄冠草服也注言祭以息民服象其时物之色季秋而草木黄落疏大罗氏天子之掌鸟兽者也诸候贡属焉草笠而至尊野服也注诸侯于蜡使使者戴草笠贡鸟兽也诗云彼都人士台笠缁撮又曰其饷伊黍其笠伊纠皆言野人之服也音义罗氏致鹿与女而诏客告也以戒诸侯曰好田好女者亡其国注诏使者使归以此告其君所以戒之音义天子树瓜华不敛藏之种也注华果蓏也又诏以天子树瓜蓏而已戒诸侯以蓄藏藴财利也音义疏八蜡以记四方注四方方有祭也四方年不顺成八蜡不通以谨民财也注其方谷不熟则不通于蜡者使民谨于用财蜡有八者先啬一也司啬二也农三也邮表畷四也猫虎五也坊六也水庸七也昆虫八也顺成之方其蜡乃通以移民也注移之言羡也诗颂丰年曰为酒为醴烝畀祖妣以洽百礼此其羡之与音义既蜡而收民息已故既蜡君子不兴功注收谓收敛积聚也息民与蜡异则黄衣黄冠而祭为腊必矣音义疏恒豆之菹水草之和气也其醢陆产之物也加豆陆产也其醢水物也注此谓诸侯也天子朝事之豆有昌本麋臡茆菹麏臡馈食之豆有葵菹蠃醢豚拍鱼醢其余则有杂错云也音义笾豆之荐水土之品也不敢用常亵味而贵多品所以交于神明之义也非食味之道也注言礼以异为敬音义先王之荐可食也而不可耆也卷冕路车可陈也而不可好也武壮而不可乐也宗庙之威而不可安也宗庙之噐可用也而不可便其利也所以交于神明者不可以同于所安乐之义也注武万舞也音义酒醴之美𤣥酒明水之尚贵五味之本也黼黻文绣之美疏布之尚反女功之始也莞簟之安而蒲越槀鞂之尚明之也大羮不和贵其质也大圭不琢美其质也丹漆雕㡬之美素车之乗尊其朴也贵其质而已矣所以交于神明者不可同于所安亵之甚也如是而后宜注尚质贵本其至如是乃得交于神明之宜也明水司烜以隂鑑所取于月之水也蒲越槀鞂借神席也明之者神明之也琢当为篆字之误也㡬谓漆饰沂鄂也音义鼎爼竒而笾豆偶隂阳之义也注牲阳也庶物隂也音义黄目郁气之上尊也黄者中也目者气之清明者也言酌于中而清明于外也注黄目黄彝也周所造于诸侯为上也祭天扫地而祭焉于其质而已矣醯醢之美而煎盐之尚贵天产也割刀之用而鸾刀之贵贵其义也声和而后断也音义疏冠义始冠之缁布之冠也注始冠三加先加缁布冠也音义大古冠布齐则缁之其緌也孔子曰吾未之闻也注大古无饰非时人緌也杂记曰大白缁布之冠不緌大白即太古白布冠今丧冠也齐则缁之者鬼神尚幽闇也唐虞以上曰太古也音义冠而敝之可也注此重古而冠之耳三代改制齐冠不复用也以白布冠质以为丧冠也音义适子冠于阼以着代也注东序少北近主位也音义醮于客位加有成也注每加而有成人之道也成人则益尊醮于客位尊之也音义三加弥尊喻其志也注始加缁布冠次皮弁次爵弁冠益尊则志益大也冠而字之敬其名也注重以未成人之时唿之委貎周道也章甫殷道也母追夏后氏之道也注常所服以行道之冠也或谓委貎为𤣥冠也音义周弁殷冔夏收注齐所服而祭也音义三王共皮弁素积注所不易于先代无大夫冠礼而有其昏礼古者五十而后爵何大夫冠礼之有注言年五十乃爵为大夫也其有昏礼或改取也诸侯之有冠礼夏之末造也注言夏初以上诸侯虽有㓜而即位者犹以士礼冠之亦五十乃爵命也至其衰末未成人者多见篡弑乃更即位则爵命之以正君臣而有诸侯之冠礼音义天子之元子士也天下无生而贵者也注储君副主犹云士也明人有贤行着徳乃得贵也音义继世以立诸侯象贤也注贤者子孙恒能法其先父徳行以官爵人徳之杀也注言徳益厚官益尊也死而谥今也古者生无爵死无谥注古谓殷以前也大夫以上乃谓之爵死有谥也周制爵及命士虽及之犹不谥耳今记时死则谥之非礼也礼之所尊尊其义也注言礼所以尊尊其有义也失其义陈其数祝史之事也故其数可陈也其义难知也知其义而敬守之天子之所以治天下也注言政之要尽于礼之义疏天地合而后万物兴焉注目礼之义夫昏礼万世之始也取于异姓所以附逺厚别也注同姓或取多相亵也音义币必诚辞无不腆注诚信也腆犹善也音义告之以直信注直犹正也此二者所以敎妇正直信也信事人也信妇徳也注事犹立也音义壹与之齐终身不改故夫死不嫁注齐谓共牢而食同尊卑也齐或为醮男子亲迎男先于女刚柔之义也天先乎地君先乎臣其义一也注先谓倡道也音义执挚以相见敬章别也注言不敢相亵也挚所奠鴈也音义男女有别然后父子亲父子亲然后义生义生然后礼作礼作然后万物安注言人伦有别则气性醇也无别无义禽兽之道也注言聚麀之乱类也音义壻亲御授绥亲之也亲之也者亲之也注言已亲之所以使之亲己敬而亲之先王之所以得天下也注先王若太王文王出乎大门而先男帅女女从男夫妇之义由此始也注先者车居前也音义妇人从人者也㓜从父兄嫁从夫夫死从子注从谓顺其敎令夫也者夫也夫也者以知帅人者也注夫之言丈夫也夫或为傅音义𤣥冕齐戒鬼神隂阳也将以为社稷主为先祖后而可以不致敬乎注𤣥冕祭服也隂阳谓夫妇也共牢而食同尊卑也故妇人无爵从夫之爵坐以夫之齿注爵谓夫命为大夫则妻为命妇噐用陶匏尚礼然也注此谓大古之礼噐也三王作牢用陶匏注言大古无共牢之礼三王之世作之而用大古之噐重夫妇之始也厥明妇盥馈舅姑卒食妇馂余私之也注私之犹言恩也音义舅姑降自西阶妇降自阼阶授之室也注明当为家事之主也昏礼不用乐幽隂之义也乐阳气也注幽深也欲使妇深思其义不以阳散之也昏礼不贺人之序也注序犹代也疏有虞氏之祭也尚用气血腥爓祭用气也注尚谓先荐之爓或为䐲音义殷人尚声臭味未成涤荡其声乐三阕然后出迎牲声音之号所以诏告于天地之间也注涤荡犹摇动也音义周人尚臭灌用鬯臭郁合鬯臭隂逹于渊泉灌以圭璋用玉气也既灌然后迎牲致隂气也萧合黍稷臭阳逹于墙屋故既奠然后焫萧合羶芗注灌谓以圭瓉酌鬯始献神也已乃迎牲于庭杀之天子诸侯之礼也奠谓荐孰时也特牲馈食所云祝酌奠于铏南是也萧芗蒿也染以脂合黍稷烧之诗云取萧祭脂羶当为馨声之误也奠或为荐音义凡祭慎诸此魂气归于天形魄归于地故祭求诸隂阳之义也殷人先求诸阳周人先求诸隂注此其所以先后异也诏祝于室坐尸于堂注谓朝事时也朝事延尸于户西南面布主席东面取牲膟膋燎于炉炭洗肝于郁鬯而燔之入以诏神于室又出以堕于主主人亲制其肝所谓制祭也时尸荐以笾豆至荐孰乃更延主于室之奥尸来升席自北方坐于主北焉音义用牲于庭注谓杀之时升首于室注制祭之后升牲首于北墉下尊首上气也音义直祭祝于主注谓荐孰时也如特牲少牢馈食之为也直正也祭以孰为正则血腥之属尽敬心耳索祭祝于祊注索求神也庙门曰祊谓之祊者以于绎祭名也不知神之所在于彼乎于此乎注室与堂与音义或诸逺人乎祭于祊尚曰求诸逺者与注尚庶㡬也音义祊之为言倞也注倞犹索也倞或为谅音义肵之为言敬也注为尸有肵爼此训也音义富也者福也注人君嘏辞有富此训之也或曰福也者备也音义首也者直也注训所以升首祭也直或为犆也音义相飨之也注相谓诏侑也诏侑尸者欲使飨此馔也特牲馈食礼曰主人拜妥尸尸答拜执奠祝飨音义嘏长也大也注主人受祭福曰嘏此训也音义尸陈也注尸或诂为主此尸神象当从主训之言陈非也音义毛血告幽全之物也注幽谓血也告幽全之物者贵纯之道也注纯谓中外皆善血祭盛气也祭肺肝心贵气主也注气主气之所舍也周祭肺殷祭肝夏祭心祭黍稷加肺祭齐加明水报隂也注祭黍稷加肺谓绥祭也明水司烜所取于月之水也齐五齐也五齐加明水则三酒加𤣥酒也音义取膟膋燔燎升首报阳也注膟膋肠间脂也与萧合烧之亦有黍稷也明水涚齐贵新也注涚犹清也五齐浊泲之使清谓之涚齐及取明水皆贵新也周礼㡛氏以涚水沤丝涚齐或为汎齐音义凡涚新之也注新之者敬也其谓之明水也由主人之絜着此水也注着犹成也言主人齐絜此水乃成可得也音义君再拜稽首肉袒亲割敬之至也敬之至也服也拜服也稽首服之甚也肉袒服之尽也注割解牲体祭称孝孙孝子以其义称也注谓事祖祢称曽孙某谓国家也注谓诸侯事五庙也于曽祖以上称曽孙而已祭祀之相主人自致其敬尽其嘉而无与让也注相谓诏侑尸也嘉善也腥肆爓腍祭岂知神之所飨也主人自尽其敬而已矣注治肉曰肆腍孰也爓或为䐲音义举斚角诏妥尸古者尸无事则立有事而后坐也尸神象也祝将命也注妥安坐也尸始入举奠斚若奠角将祭之祝则诏主人拜安尸使之坐尸即至尊之坐或时不自安则以拜安之也天子奠斚诸侯奠角古谓夏时也音义缩酌用茅明酌也注谓泲醴齐以明酌也周礼曰醴齐缩酌五齐醴尤浊和之以明酌借之以茅缩去滓也明酌者事酒之上也名曰明者事酒今之醳酒皆新成也春秋传曰尔贡包茅不入王祭不共无以缩酒酌犹斟也酒已泲则斟之以实尊彞昏礼曰酌𤣥酒三注于尊凡行酒亦为酌也音义醆酒涚于清注谓泲醆酒以清酒也醆酒盎齐盎齐差清和之以清酒泲之而已泲盎齐必和以清酒者皆久味相得音义汁献涚于醆酒注谓泲秬鬯以醆酒也献读当为莎齐语声之误也秬鬯者中有煮欎和以盎齐摩莎泲之出其香汁因谓之汁莎不以三酒泲秬鬯者秬鬯尊也音义犹明清与醆酒于旧泽之酒也注犹若也泽读为醳旧醳之酒谓昔酒也泲醴齐以明酌泲醆酒以清酒泲汁献以醆酒天子诸侯之礼也天子诸侯礼废时人或闻此而不审知云若今明酌清酒与醆酒以旧醳之酒泲之矣就其所知以晓之也泲清酒以旧醳之酒者为其味厚腊毒也音义祭有祈焉注祈犹求也谓祈福祥求永贞也有报焉注谓若获禾报社有由辟焉注由用也辟读为弭谓弭灾兵逺罪疾也音义齐之𤣥也以隂幽思也故君子三日齐必见其所祭者注齐三日者思其居处思其笑语思其志意思其所乐则见之也疏礼记注疏卷二十六卷二十六考证礼记注疏卷二十六考证郊之祭也迎长日之至也注夏正建寅之月也此言迎长日者建卯而昼夜分分而日长也按经文是言冬至圜丘之祭非寅月祈谷之祭也日至冬至极短从此渐长是所以迎长日之至也中春未暑也而暑渐至故曰迎暑中秋未寒也而寒渐至故曰迎寒四时迎气亦然郑必以为郊非圜丘因以春分解长日此拘泥左传启蛰而郊郊而后耕之文而误者也郊之用辛也周之始郊日以至注郊天之月而日至鲁礼也云云疏王肃用董仲舒刘向之説以此为周郊云云按王肃谓是周郊确当之至此经葢曰郊何以必用辛日由周始郊时冬至日用辛其后凡遇冬至后辛日则郊天也经文明明言周而郑谓是鲁礼又自生荆棘矣王肃谓圜丘即郊义甚简易故后儒多从之汜埽反道注刬令新土在上也土旧本讹仕今改正祭之日王被衮以象天注此鲁礼也周礼王祀昊天上帝则服大裘而冕按郑所据以为鲁礼者以此文衮象天异于周礼天官司裘春官司服之大裘下文乘素车又异于春官巾车之玉辂以祀也然经文明言王被衮是天子礼矣鲁侯其可称王乎礼文残缺作记者考据未审犹自可言若疏谓鲁公得称王者作记之人既以鲁礼而为周郊遂以鲁侯而称王也此必无之理也伊耆氏姑为蜡注古天子号也音义或云即帝尧是也按注不质言是何帝陆氏云是帝尧陈澔从之飨农及邮表畷注诗云为下国畷邮疏今毛诗作畷旒按今毛诗作缀旒此疏畷字误也郑所据当是齐鲁韩之诗耳八蜡以记四方注四方方有祭也按郑引此文以解大宗伯而误云祀四方贾疏云祀字误也又按大宗伯以疈辜祭四方百物与小雅以社以方来方禋祀相合故郑以蜡解之冠义始冠之缁布之冠也按此及昏义二叚可见古记篇简淆乱诸儒编集时偶未审定后遂相沿耳陈澔集説引王氏曰冠一叚当附冠义昏一叚当附昏义厥明妇盥馈疏而礼本亦有云厥明妇盥馈者也按此句有脱误以释文证之是言别本厥明下无妇盥馈三字周人尚臭灌用鬯臭郁合鬯臭隂逹于渊泉此注疏句读也礼记注疏卷二十六考证礼记註疏卷二十七钦定四库全书礼记注疏卷二十七汉郑氏注唐陆德明音义孔颖达疏内则后王命冢宰降德于衆兆民注后君也德犹敎也万亿曰兆天子曰兆民诸侯曰万民周礼冢宰掌饮食司徒掌十二敎今一云冢宰记者据诸侯也诸侯并六卿爲三或兼职焉音义疏子事父母鸡初鸣咸盥潄栉縰笄总拂髦冠緌缨端韠绅搢笏注咸皆也縰韬发者也总束发也垂后为饰拂髦振去尘着之髦用发为之象幼时鬌其制未闻也緌缨之饰也端𤣥端士服也庶人深衣绅大带所以自绅约也搢犹扱也扱笏于绅笏所以记事也音义左右佩用注自佩也必佩者备尊者使令也音义左佩纷帨刀砺小觿金燧注纷帨拭物之佩巾也今齐人有言纷者刀砺小刀及砺砻也小觿解小结也觿貌如锥以象骨为之金燧可取火于日音义右佩玦捍管遰大觿木燧注捍谓拾也言可以捍弦也管笔彄也遰刀鞞也木燧钻火也音义偪注偪行縢屦着綦注綦屦系也音义疏妇事舅姑如事父母鸡初鸣咸盥潄栉縰笄总衣绅注笄今簪也衣绅衣而着绅音义左佩纷帨刀砺小觿金燧右佩箴管线纩施縏袠大觿木燧注縏小囊也縏袠言施明为箴管线纩有之音义衿缨綦屦注衿犹结也妇人有缨示系属也音义疏以适父母舅姑之所注适之及所下气怡声问衣燠寒疾痛苛痒而敬抑搔之注怡説也苛疥也抑按搔摩也音义出入则或先或后而敬扶持之注先后之随时便也音义进盥少者奉槃长者奉水请沃盥盥卒授巾注槃承盥水者巾以帨手音义问所欲而敬进之柔色以温之注温借也承尊者必和颜色音义饘酏酒醴芼羮菽麦蕡稻黍粱秫唯所欲注酏粥也芼菜也蕡熬枲实音义枣栗饴蜜以甘之堇荁枌榆免薧滫瀡以滑之脂膏以膏之注谓用调和饮食也荁堇类也冬用堇夏用荁榆白曰枌免新生者薧干也秦人溲曰滫齐人滑曰瀡也音义父母舅姑必尝之而后退注敬也疏男女未冠笄者鸡初鸣咸盥潄栉縰拂髦总角衿缨皆佩容臭注总角收发结之容臭香物也以缨佩之为迫尊者给小使也音义昧爽而朝注后成人也音义问何食饮矣若已食则退若未食则佐长者视具注具馔也疏凡内外鸡初鸣咸盥潄衣服敛枕簟洒扫室堂及庭布席各从其事注敛枕簟者不欲人见己亵者簟席之亲身也音义孺子蚤寝晏起唯所欲食无时注又后未成人者孺子小子也音义疏由命士以上父子皆异宫昧爽而朝慈以旨甘日出而退各从其事日入而夕慈以旨甘注异宫崇敬也慈爱敬进之日出乃从事食禄不荒农也音义疏父母舅姑将坐奉席请何乡将衽长者奉席请何趾少者执牀与坐注将衽谓更卧处音义御者举几敛席与簟县衾箧枕敛簟而襡之注须卧乃铺之也襡韬也音义疏父母舅姑之衣食簟席枕几不传杖屦祗敬之勿敢近注传移也音义敦牟巵匜非馂莫敢用注馂乃用之牟读曰堥也巵匜酒浆器敦牟黍稷器也音义与恒食饮非馂莫之敢饮食注馂乃食之恒常也旦夕之常食疏父母在朝夕恒食子妇佐馂注妇皆与夫馂也旣食恒馂注每食馂而尽之末有原也父没母存冢子御食羣子妇佐馂如初注御侍也谓长子侍母食也侍食者不馂其妇犹皆馂也旨甘柔滑孺子馂疏在父母舅姑之所有命之应唯敬对进退周旋愼齐注齐庄也音义升降出入揖游不敢哕噫嚏咳欠伸跛倚睇视不敢唾洟注睇倾视也易曰明夷睇于左股音义寒不敢袭痒不敢搔注袭谓重衣音义不有敬事不敢袒裼注父党无容音义不涉不撅注撅揭衣也音义亵衣衾不见里注为其可秽音义父母唾洟不见注辄刷去之音义冠带垢和灰请潄衣裳垢和灰请澣注手曰潄足曰澣和渍也音义衣裳绽裂纫箴请补缀注绽犹解也音义五日则燂汤请浴三日具沐其间面垢燂潘请靧足垢燂汤请洗注潘米澜也音义少事长贱事贵共帅时注共犹皆也帅循也时是也礼皆如此也疏男不言内女不言外注谓事业之次序非祭非丧不相授器注祭严丧遽不嫌也音义其相授则女受以篚其无篚则皆坐奠之而后取之注奠停地也音义外内不共井不共湢浴不通寝席不通乞假男女不通衣裳内言不出外言不入注湢浴室也音义男子入内不啸不指夜行以烛无烛则止注啸读为叱叱嫌有隠使也音义女子出门必拥蔽其面夜行以烛无烛则止注拥犹障也音义道路男子由右女子由左注地道尊右疏子妇孝者敬者父母舅姑之命勿逆勿怠注恃其孝敬之爱或时违解音义若饮食之虽不耆必尝而待注待后命而去也音义加之衣服虽不欲必服而待注待后命释藏也加之事人代之己虽弗欲注谓难其妨己业音义姑与之而姑使之而后复之注逺怼怨于劳事姑犹且也音义子妇有勤劳之事虽甚爱之姑纵之而宁数休之注不可爱此而移苦于彼也音义子妇未孝未敬勿庸疾怨注庸之言用也姑敎之若不可敎而后怒之注怒谴责也音义不可怒子放妇出而不表礼焉注表犹明也犹为之隐不明其犯礼之过也音义疏父母有过下气怡色柔声以谏谏若不入起敬起孝説则复谏注子事父母有隠无犯起犹更也音义不説与其得罪于乡党州闾宁孰谏注子从父之令不可谓孝也周礼曰二十五家为闾四闾为族五族为党五党为州五州为乡也父母怒不説而挞之流血不敢疾怨起敬起孝注挞击也音义疏父母有婢子若庶子庶孙甚爱之虽父母没没身敬之不衰注婢子所通贱人之子子有二妾父母爱一人焉子爱一人焉由衣服饮食由执事毋敢视父母所爱虽父母没不衰注由自也子甚宜其妻父母不説出注宜犹善也子不宜其妻父母曰是善事我子行夫妇之礼焉没身不衰疏父母虽没将为善思贻父母令名必果将为不善思贻父母羞辱必不果注贻遗也果决也音义疏舅没则姑老注谓传家事于长妇也音义冢妇所祭祀宾客每事必请于姑注妇虽受传犹不敢专行也介妇请于冢妇注以其代姑之事介妇衆妇音义舅姑使冢妇毋怠注虽有勤劳不敢解倦音义不友无礼于介妇注衆妇无礼冢妇不友之也善兄弟为友娣姒犹兄弟也舅姑若使介妇毋敢敌耦于冢妇注虽有勤劳不敢掉磬音义不敢并行不敢并命不敢并坐注下冢妇也命为使令音义凡妇不命适私室不敢退注妇侍舅姑者也妇将有事大小必请于舅姑注不敢专行子妇无私货无私畜无私器不敢私假不敢私与注家事统于尊也音义妇或赐之饮食衣服布帛佩帨茝兰则受而献诸舅姑舅姑受之则喜如新受赐注或赐之谓私亲兄弟音义若反赐之则辞不得命如更受赐藏以待之注待舅姑之乏也不得命者不见许也妇若有私亲兄弟将与之则必复请其故赐而后与之疏适子庶子祗事宗子宗妇注祗敬也宗大宗音义虽贵富不敢以贵富入宗子之家虽衆车徒舍于外以寡约入注入谓入宗子家子弟犹归器衣服裘衾车马则必献其上而后敢服用其次也注犹若也子弟若有功德以物见馈赐当以善者与宗子也若非所献则不敢以入于宗子之门注谓非宗子之爵所当服也不敢以贵富加于父兄宗族注加犹髙也若富则具二牲献其贤者于宗子注贤犹善也夫妇皆齐而宗敬焉注当助祭于宗子之家音义终事而后敢私祭注祭其祖祢疏饭注目诸饭也黍稷稻粱白黍黄粱稰穛注孰获曰稰生获曰穛黍黄黍也音义膳注目诸膳也膷臐膮醢牛炙醢牛胾醢牛脍羊炙羊胾醢豕炙醢豕胾芥酱鱼脍雉兎鹑鷃注此上大夫之礼庶羞二十豆也以公食大夫礼馔校之则膮牛炙间不得有醢醢衍字也又以鷃为鴽也音义饮注目诸饮也重醴稻醴清糟黍醴清糟粱醴清糟注重陪也糟醇也清泲也致饮有醇者有泲者陪设之也音义或以酏为醴注酿粥为醴黍酏注酏粥浆注酢胾音义水注清耕醷注梅浆音义滥注以诸和水也以周礼六饮校之则滥凉也纪莒之间名诸为滥音义酒注目诸酒也清白注白事酒昔酒也羞注目诸羞也糗饵粉酏注糗擣熬谷也以为粉饵与餈此记似脱周礼羞笾之实糗饵粉餈羞豆之实酏食糁食此酏当为餰以稻米与狼臅膏为餰是也音义食注目人君燕食所用也音义蜗醢而苽食雉羮麦食脯羮鸡羮折稌犬羮兎羮和糁不蓼注苽彫胡也稌稻也凡羮齐宜五味之和米屑之糁蓼则不矣此脯所谓析干牛羊肉也音义濡豚包苦实蓼濡鸡醢醤实蓼濡鱼卵酱实蓼濡鼈醢酱实蓼注凡濡谓亨之以汁和也苦苦荼也以包豚杀其气卵读为鲲鲲鱼子或作也音义腵脩蚳醢注腶脩捶脯施姜桂也蚳蚍蜉子也音义脯羮兎醢麋肤鱼醢鱼脍芥酱麋腥醢酱桃诸梅诸卵盐注自蜗醢至此二十六物似皆人君燕所食也其馔则乱肤切肉也肤或为胖卵盐大盐也音义凡食齐视春时注饭宜温也羮齐视夏时注羮宜热也音义酱齐视秋时注酱宜凉也饮齐视冬时注饮宜寒也凡和春多酸夏多苦秋多辛冬多咸调以滑甘注多其时味以养气也牛宜稌羊宜黍豕宜稷犬宜粱鴈宜麦鱼宜苽注言其气味相成春宜羔豚膳膏芗夏宜腒鱐膳膏臊秋宜犊麛膳膏腥冬宜鲜羽膳膏羶注此八物四时肥美也为其大盛煎以休废之膏节其气也牛膏芗犬膏臊鸡膏腥羊膏羶腒干雉也鱐干鱼也鲜生鱼也羽鴈也音义牛脩鹿脯田豕脯麋脯麕脯麋鹿田豕麕皆有轩雉兎皆有芼注脯皆析干肉也轩读为宪宪谓藿叶切也芼谓菜酿也轩或为胖音义爵鷃蜩范注蜩蝉也范蜂也音义芝栭蓤椇枣栗榛柿𤓰桃李梅杏楂棃姜桂注蓤芰也椇枳椇也椇棃之不臧者自牛脩至此三十一物皆人君燕食所加庶羞也周礼天子羞用百有二十品记者不能次录音义疏大夫燕食有脍无脯有脯无脍士不贰羮胾庶人耆老不徒食注尊卑差也疏礼记注疏卷二十七卷二十七考证礼记注疏卷二十七考证内则后王命冢宰注后君也云云王氏曰注分后王作两字解不通书説命后王君公后王犹言君王天子之别称也郑注皆非记者本意但据周礼太宰掌建邦之六典则教典在所兼统如此亦可觧郑分天子诸侯甚无意义按释文载孙炎王肃以君王解后王甚为直截何得以冢宰不司教即疑为诸侯之卿乎三代以上治教无二理始教之本不外孝弟冡宰佐王平四海不过使人人亲其亲长其长耳孔疏曲䕶郑失亦非也疏君谓诸侯王谓天子旧本天子上衍诸侯王三字今去子事父母鸡初鸣疏自子至着綦以上还论子事父母之法也陈选曰在首则栉髪加縰加笄加总拂髦着冠结缨委緌在身则服元端着韠加绅搢笏佩用在足则缚偪纳屦着綦各以次第施之又疏以右厢用力为便故佩大物右厢应作右旁右佩箴管陈澔曰箴在管中也按注云縏袠言施明为箴管线纩有之疏云明为四物而施矣疏似解箴与管各一物也总角衿缨皆佩容臭陈选曰恐身有秽气触尊者故佩之升降出入揖游揖游二字注疏未解陈选曰揖谓进而前其身畧俯如揖也游扬也谓退而后其身微仰而扬也睇视注易曰明夷睇于左股按郑所据易本往往与今易不同如明夷六二夷于左股夷伤也郑作睇则为斜视之义不友无礼于介妇注衆妇无礼冡妇不友之也按依注则经当云不友无礼之介妇不当云不友无礼于介妇觧説甚曲刘敞曰使以事使之也毋禁止辞不友者不爱也无礼者不敬也言舅姑以事命冡妇则冡妇当自任其劳不可怠于劳而怨介妇不助已遂不爱敬之也陈选曰友字当作敢言舅姑以事使冡妇既不可怠于事又不敢恃舅姑之命而无礼于介妇也按二説虽稍不同并胜郑注之説糗饵粉酏注此酏当为餰陈澔曰酏字当读作餈许慎云餈稻饼也炊米擣之按郑注疑粉下脱餈字而酏字为餰字之讹陈氏则直云酏字当作餈不必有餰字也凡食齐视春时按食齐羮齐酱齐饮齐齐字并去声释文脱礼记注疏卷二十七考证礼记註疏卷二十八钦定四库全书礼记注疏卷二十八汉郑氏注唐陆徳明音义孔颖达疏内则脍春用葱秋用芥豚春用韭秋用蓼注芥芥酱也脂用葱膏用䪥注脂肥凝者释者曰膏音义三牲用藙注藙煎茱萸也汉律㑹稽献焉尔雅谓之榝音义和用醯注畜与家物自相和也音义兽用梅注亦野物自相和鹑羮鸡羮鴽酿之蓼注酿谓切杂之也鴽在羹下烝之不羮也音义鲂鱮烝雏烧雉芗无蓼注芗苏荏之属也烧烟于火中也自脍用葱至此言调和菜酿之所宜也音义不食雏鼈狼去肠狗去肾狸去正嵴兔去凥狐去首豚去脑鱼去乙鼈去丑注皆为不利人也雏鼈伏乳者乙鱼体中害人者名也今东海鰫鱼有骨名乙在目旁状如篆乙食之鲠人不可出丑谓鼈窍也音义肉曰脱之鱼曰作之枣曰新之栗曰撰之桃曰胆之柤棃曰攒之注皆治择之名也音义牛夜鸣则庮羊泠毛而毳羶狗赤股而躁臊鸟皫色而沙鸣郁豕望视而交睫腥马黑嵴而般臂漏雏尾不盈握弗食舒鴈翠鹄鸮胖舒凫翠鸡肝鴈肾鸨奥鹿胃注亦皆爲不利人也庮恶臭也春秋传曰一薰一庮泠毛毳毛别聚于不解者也赤股股里无毛也皫色毛变色也沙犹嘶也郁腐臭也望视视逺也腥当爲星声之误也星肉中如米者般臂前胫般般然也漏当爲蝼如蝼蛄臭也舒鴈鹅也翠尾肉也鹄鸮胖谓胁侧薄肉也舒凫鹜也鸨奥脾也鹄或爲鸨也音义肉腥细者爲脍大者爲轩注言大切细切异名也脍者必先轩之所谓聂而切之也音义或曰麋鹿鱼爲菹麕爲辟鸡野豕爲轩兔爲宛脾切葱若薤实诸醯以柔之注此轩辟鸡宛脾皆菹类也酿菜而柔之以醯杀腥肉及其气今益州有鹿者近由此爲之矣菹轩聂而不切辟鸡宛脾聂而切之轩或爲胖宛或作郁音义羮食自诸侯以下至于庶人无等注羮食食之主也庶羞亦异耳音义大夫无秩膳注谓五十始命未甚老也秩常也大夫七十而有阁注有秩膳也阁以板爲之庋食物也音义天子之阁左达五右达五公侯伯于房中五大夫于阁三士于坫一注达夹室大夫言于阁与天子同处天子二五倍诸侯也五者三牲之肉及鱼腊也音义疏凡养老有虞氏以燕礼夏后氏以飨礼殷人以食礼周人脩而兼用之凡五十养于鄕六十养于国七十养于学达于诸侯八十拜君命一坐再至瞽亦如之九十者使人受五十异粻六十宿肉七十贰膳八十常珍九十饮食不违寝膳饮从于游可也六十嵗制七十时制八十月制九十日脩唯绞紟衾冒死而后制五十始衰六十非肉不饱七十非帛不煖八十非人不煖九十虽得人不煖矣五十杖于家六十杖于鄕七十杖于国八十杖于朝九十者天子欲有问焉则就其室以珍从七十不俟朝八十月告存九十日有秩五十不从力政六十不与服戎七十不与宾客之事八十齐衰之事弗及也五十而爵六十不亲学七十致政凡自七十以上唯衰麻为丧凡三王养老皆引年八十者一子不从政九十者其家不从政瞽亦如之凡父母在子虽老不坐有虞氏养国老于上庠养庶老于下庠夏后氏养国老于东序养庶老于西序殷人养国老于右学养庶老于左学周人养国老于东胶养庶老于虞庠虞庠在国之西郊有虞氏皇而祭深衣而养老夏后氏收而祭燕衣而养老殷人冔而祭缟衣而养老周人冕而祭𤣥衣而养老注记王制有此音义疏曾子曰孝子之养老也乐其心不违其志乐其耳目安其寝处以其饮食忠养之孝子之身终终身也者非终父母之身终其身也是故父母之所爱亦爱之父母之所敬亦敬之至于大马尽然而况于人乎注贱喻贵也音义疏凡养老五帝宪注宪法也养之为法其徳行三王有乞言注有读为又法从之求善言以施行也五帝宪养气体而不乞言有善则记之为惇史三王亦宪旣养老而后乞言亦微其礼皆有惇史注惇史史惇厚是也微其礼者依违言之求而不切也音义疏淳熬煎醢加于陆稻上沃之以膏曰淳熬注淳沃也熬亦煎也沃煎成之以为名音义淳母煎醢加于黍食上沃之以膏曰淳母注母读曰模模象也作此象淳熬音义疏炮取豚若将刲之刳之实枣于其腹中编萑以苴之涂之以谨涂炮之涂皆干擘之濯手以摩之去其皽为稻粉糔溲之以为酏以付豚煎诸膏膏必灭之鉅镬汤以小鼎芗脯于其中使其汤母灭鼎三日三夜毋絶火而后调之以醯醢注炮者以涂烧之为名也将当为牂牂牡羊也刲刳博异语也谨当为瑾声之误也墐涂涂有穰草也皽谓皮肉之上魄莫也糔溲亦博异语也糔读与滫瀡之滫同芗脯谓煮豚若羊于小鼎中使之香美也谓之脯者既去皽则解析其肉使薄如为脯然唯豚全耳豚羊入鼎三日乃内醯醢可食也音义擣珍取牛羊麋鹿麕之肉必脄毎物与牛若一捶反侧之去其饵孰出之去其皽柔其肉注脄嵴侧肉也捶擣之也饵筋腱也柔之为汁和也汁和亦醢醢与音义渍取牛肉必新杀者薄切之必絶其理湛诸美酒期朝而食之以醢若醯醷注湛亦渍也音义疏为熬捶之去其皽编萑布牛肉焉屑桂与姜以洒诸上而盐之干而食之施羊亦如之施麋施鹿施麕皆如牛羊欲濡肉则释而煎之以醢欲干肉则捶而食之注熬于火上为之也今之火脯似矣欲濡欲干人自由也醢或为醯此七者周礼八珍其一肝膋是也音义疏糁取牛羊豕之肉三如一小切之与稻米稻米二肉一合以为饵煎之注此周礼糁食也音义肝膋取狗肝一幪之以其膋濡炙之举燋其膋不蓼注膋肠间脂举或为巨音义取稻米举糔溲之小切狼臅膏以与稻米为酏注狼臅膏臆中膏也以煎稻米则似今膏矣此周礼酏食也此酏当从餰音义疏礼始于谨夫妇为宫室辨外内男子居外女子居内深宫固门阍寺守之男不入女不出注阍掌守中门之禁也寺掌内人之禁令也音义男女不同椸枷不敢县于夫之楎椸不敢藏于夫之箧笥不敢共湢浴注竿谓之椸楎杙也音义夫不在敛枕箧簟席襡器而藏之注不敢䙝也少事长贱事贵咸如之注咸皆也夫妇之礼唯及七十同藏无闲注衰老无嫌及犹至也音义故妾虽老年未满五十必与五日之御注五十始衰不能孕也妾闭房不复出御矣此御谓侍夜劝息也五日一御诸侯制也诸侯取九女姪娣两两而御则三日也次两媵则四日也次夫人专夜则五日也天子十五日乃一御音义将御者齐漱澣愼衣服栉縰笄总角拂髦衿缨綦屦注其往如朝也角衍字也拂髦或为缪髦也音义虽婢妾衣服饮食必后长者注人贵贱不可以无礼音义妻不在妾御莫敢当夕注辟女君之御日也音义疏妻将生子及月辰居侧室注侧室谓夹之室次燕寝也夫使人日再问之作而自问之妻不敢见使姆衣服而对至于子生夫复使人日再问之注作有感动音义夫齐则不入侧室之门注若始时使人问子生男子设弧于门左女子设帨于门右注表男女也弧者示有事于武也帨事人之佩巾也三日始负子男射女否注始有事也负之谓抱之而使鄕前也音义疏国君世子生告于君接以大牢宰掌具注接读为捷捷胜也谓食其母使补虚强气也音义三日卜士负之吉者宿齐朝服寝门外诗负之射人以桑弧蓬矢六射天地四方注诗之言承也桑弧蓬矢本大古也天地四方男子所有事也音义保受乃负之注代士也保保母宰醴负子赐之束帛注醴当为礼声之误也礼以一献之礼酬之以币也卜士之妻大夫之妾使食子注食子不使君妾适妾有敌义不相䙝以劳辱事也士妻大夫之妾谓时自有子音义疏凡接子择日注虽三日之内尊卑必皆选其吉焉冢子则大牢注天子世子也冢大也冢子犹言长子通于下也庶人特豚士特豕大夫少牢国君世子大牢注皆谓长子其非冢子则皆降一等注谓冢子之弟及衆妾之子生也天子诸侯少牢大夫特豕士特豚庶人犹特豚也疏异为孺子室于宫中注特扫一处以处之音义择于诸母与可者必求其寛裕慈惠温良恭敬愼而寡言者使为子师其次为慈母其次为保母皆居子室注此人君养子之礼也诸母衆妾也可者傅御之属也子师教示以善道者慈母知其嗜欲者保母安其居处者士妻食乳之而已音义他人无事不往注为儿精气微弱将惊动也音义疏三月之末择日翦发为鬌男角女羁否则男左女右注鬌所遗发也夹囟曰角午达曰羁也音义是日也妻以子见于父贵人则为衣服由命士以下皆漱澣注贵人大夫以上也由自也男女夙兴沐浴衣服具视朔食注朔食天子大牢诸侯少牢大夫特豕士特豚也夫入门升自阼阶立于阼西鄕妻抱子出自房当楣立东面注入门者入侧室之门也大夫以下见子就侧室见妾子于内寝辟人君也音义疏姆先相曰母某敢用时日祗见孺子注某妻姓若言姜氏也祗敬也或作振音义夫对曰钦有帅父执子之右手咳而名之注钦敬也帅循也言教之敬使有循也执右手明将授之事也音义妻对曰记有成遂左还授师注记犹识也识夫之言使有成也师子师也音义子师辩告诸妇诸母名注后告诸母若名成于尊音义妻遂适寝注复夫之燕寝夫告宰名宰辩告诸男名书曰某年某月某日某生而藏之注宰谓属吏也春秋书桓六年九月丁卯子同生宰告闾史闾史书为二其一藏诸闾府其一献诸州史州史献诸州伯州伯命藏诸州府注四闾为族族百家也闾胥中士一人五党为州州二千五百家也州长中大夫一人也皆有属吏献犹言也夫入食如养礼注夫入己见子入室也其与妻食如妇始馈舅姑之礼也音义疏世子生则君沐浴朝服夫人亦如之皆立于阼阶西乡世妇抱子升自西阶君名之乃降注子升自西阶则人君见世子于路寝也见妾子就侧室凡子生皆就侧室诸侯夫人朝于君次而褖衣也音义疏适子庶子见于外寝抚其首咳而名之礼帅初无辞注此适子谓世子弟也庶子妾子也外寝君燕寝也无辞辞谓钦有帅记有成也音义疏凡名子不以日月不以国注终使易讳音义不以隐疾注讳衣中之疾难为医大夫士之子不敢与世子同名注尊世子也其先世子生亦勿为改疏妾将生子及月辰夫使人日一问之子生三月之末漱澣夙齐见于内寝礼之如始入室君已食彻焉使之特馂遂入御注内寝适妻寝也礼谓己见子夫食而使独馂也如始入室始来嫁时妾馂夫妇之余亦如之旣见子可以御此谓大夫士之妾也凡妾称夫曰君音义疏公庶子生就侧室三月之末其母沐浴朝服见于君摈者以其子见君所有赐君名之衆子则使有司名之注摈者傅姆之属也人君尊虽妾不抱子有赐于君有恩惠也有司臣有事者也鲁桓公名子问于申繻也音义疏庶人无侧室者及月辰夫出居羣室其问之也与子见父之礼无以异也注夫虽辟之至问妻及见子礼同也庶人或无妾疏凡父在孙见于祖祖亦名之礼如子见父无辞注见子于祖家统于尊也父在则无辞有适子者无适孙与见庶子同也父卒而有适孙则有辞与见冢子同父虽卒而庶孙犹无辞也疏食子者三年而出见于公宫则劬注劬劳也士妻大夫之妾食国君之子三年出归其家君有以劳赐之音义大夫之子有食母注选于傅御之中丧服所谓乳母也士之妻自养其子注贱不敢使人也疏由命士以上及大夫之子旬而见注旬当为均声之误也有时适妾同时生子子均而见者以生先后见之既见乃食亦辟人君也易说卦坤为均今亦或作旬也音义冢子未食而见必执其右手适子庶子已食而见必循其首注天子诸侯尊别世子虽同母礼则异矣未食已食急正缓庶之义也音义疏子能食食教以右手能言男唯女俞男鞶革女鞶丝注俞然也鞶小囊盛帨巾者男用韦女用缯有饰缘之则是鞶裂与诗云垂带如厉纪子帛名裂繻字虽今异意实同也音义疏六年教之数与方名注方名东西七年男女不同席不共食注蚤其别也八年出入门戸及即席饮食必后长者始教之让注示以廉耻音义九年教之数日注朔望与六甲也音义十年出就外傅居宿于外学书计衣不帛襦袴礼帅初朝夕学幼仪请肄简谅注外傅教学之师也不用帛为襦袴为大温伤隂气也礼帅初遵习先日所为也肄习也谅信也请习简谓所书篇数也请习信谓应对之言也音义十有三年学乐诵诗舞勺成童舞象学射御注先学勺后学象文武之次也成童十五以上音义二十而冠始学礼可以衣裘帛舞大夏惇行孝弟博学不教内而不出注大夏乐之文武备者也内而不出谓人之谋虑也音义三十而有室始理男事博学无方孙友视志注室犹妻也男事受田给政役也方犹常也至此学无常在志所好也孙顺也顺于友视其所志也音义四十始仕方物出谋发虑道合则服从不可则去注方犹常也物犹事也音义五十命为大夫服官政注统一官之政也七十致事注致其事于君而告老凡男拜尚左手注左阳疏女子十年不出注恆居内也姆教婉娩听从注婉谓言语也娩之言媚也媚谓容貌也音义执麻枲治丝茧织纴组紃学女事以共衣服注紃绦音义观于祭祀纳酒浆笾豆菹醢礼相助奠注当及女时而知音义十有五年而笄注谓应年许嫁者女子许嫁笄而字之其未许嫁二十则笄音义二十而嫁有故二十三年而嫁注故谓父母之丧聘则为妻注聘问也妻之言齐也以礼聘问则得与夫敌体奔则为妾注妾之言接也闻彼有礼走而往焉以得接见于君子也奔或为衒音义凡女拜尚右手注右阴也疏礼记注疏卷二十八卷二十八考证礼记注疏卷二十八考证不食按此不食二字总下一节鼈去丑注谓鼈窍也陈澔曰丑或云颈下有骨能毒人凡养老疏此一节皆王制文记者重而録之后人虽知其重因而不去慎疑不敢删易也按王制作于汉文帝时在记中诸篇最为后出则此一叚系内则本文而王制引之也疏特以礼记篇第王制在前故云然耳涂之以谨涂注谨当为墐许慎説文墐黏土也以醢若醯醷陈澔曰醷梅浆也屑桂与姜以洒诸上洒集説本作洒糁取牛羊豕之肉云云按此节虽居肝膋之前实不在八珍数中糁与下文酏相对也注自明国君世子生告于君接以大牢注接读为㨗㨗胜也臣召南按注大迂接犹见也重世子生当承宗庙之祀故以大牢礼接见之方悫谓当读如本字是也易曰康侯用钖马蕃庶昼日三接臣觐于君亦称接也男角女羁注夹囟曰角囟旧本讹自今改正由命士以上及大夫之子旬而见注旬当为均云云应镛曰子固当以礼见于父父则欲时时见之又不可凟故毎旬而一见之若庶人则简畧易通不必以旬而见按此説较注为直截旬字不必读为均也舞勺朱子曰酌即勺也十三舞勺即以于铄王师诗为节而舞也南按象即大武于皇武王篇是也然则成童舞象亦以武诗为节而舞矣礼记注疏卷二十八考证礼记註疏卷二十九钦定四库全书礼记注疏卷二十九汉郑氏注唐陆徳明音义孔颖达疏玉藻天子玉藻十有二旒前后邃延龙卷以祭注祭先王之服也杂采曰藻天子以五采藻为旒旒十有二前后邃延者言皆出冕前后而垂也天子齐肩延冕上覆也𤣥表纁里龙卷画龙于衣字或作衮音义𤣥端而朝日于东门之外听朔于南门之外闰月则阖门左扉立于其中注端当为冕字之误也𤣥衣而冕冕服之下朝日春分之时也东门南门皆为国门也天子庙及路寝皆如明堂制明堂在国之阳每月就其时之堂而听朔焉卒事反宿路寝亦如之闰月非常月也听其朔于明堂门中还处路寝门终月凡听朔必以特牲告其帝及神配以文王武王音义疏皮弁以日视朝遂以食日中而馂奏而食日少牢朔月大牢注馂食朝之余也奏奏乐也音义五饮上水浆酒醴酏注上水水为上余其次之音义卒食𤣥端而居注天子服𤣥端燕居也动则左史书之言则右史书之注其书春秋尚书具存者御瞽几声之上下注瞽乐人也几犹察也察其哀乐音义年不顺成则天子素服乘素车食无乐注自贬损也疏诸侯𤣥端以祭注祭先君也端亦当为冕字之误也诸侯祭宗庙之服唯鲁与天子同裨冕以朝注朝天子也裨冕公衮侯伯鷩子男毳也音义皮弁以听朔于大庙注皮弁下天子也音义朝服以日视朝于内朝注朝服冠𤣥端素裳也此内朝路寝门外之正朝也天子诸侯皆三朝朝辨色始入注羣臣也入入应门也辨犹正也别也音义君日出而视之退适路寝听政使人视大夫大夫退然后适小寝释服注小寝燕寝也释服服𤣥端又朝服以食特牲三俎祭肺注食必复朝服所以敬养身也三俎豕鱼腊音义夕深衣祭牢肉注祭牢肉异于始杀也天子言日中诸侯言夕天子言馂诸侯言祭牢肉互相挟音义朔月少牢五俎四簋注五俎加羊与其肠胃也朔月四簋则日食粱稻各二簋而已音义子卯稷食菜羮注忌日贬也音义夫人与君同庖注不特杀也音义疏君无故不杀牛大夫无故不杀羊士无故不杀犬豕注故谓祭祀之属君子逺庖㕑凡有血气之类弗身践也注践当为翦声之误也翦犹杀也音义至于八月不雨君不举注为旱变也此谓建子之月不雨尽建未月也春秋之义周之春夏无雨未能成灾至其秋秀实之时而无雨则雩雩而得之则书雩喜祀有益也雩而不得则书旱明灾成也音义疏年不顺成君衣布搢本关梁不租山泽列而不赋土功不兴大夫不得造车马注皆为凶年变也君衣布者谓若衞文公大布之衣大帛之冠是也搢本去珽荼佩士笏也士以竹为笏饰本以象闗梁不租此周礼也殷则闗但讥而不征列之言遮列也虽不赋犹为之禁不得非时取也造谓作新也音义疏卜人定龟注谓灵射之属所当用者音义史定墨注视兆坼也音义君定体注视兆所得也周公曰体王其无害疏君羔幦虎犆注幦覆苓也犆读皆如直道而行之直直谓缘也此君齐车之饰音义大夫齐车鹿幦豹犆朝车士齐车鹿幦豹犆注臣之朝车与齐车同饰疏君子之居恆当户注乡明音义寝恆东首注首生气也音义若有疾风迅雷甚雨则必变虽夜必兴衣服冠而坐注敬天之怒音义日五盥沐稷而靧粱栉用樿栉髪晞用象栉进禨进羞工乃升歌注晞干也沐靧必进禨作乐盈气也更言进羞明为羞笾豆之实音义浴用二巾上絺下绤注刷去垢也音义出杅履蒯席连用汤注杅浴器也蒯席涩便于洗足也连犹同也音义履蒲席衣布晞身乃屦进饮注进饮亦盈气也音义将适公所宿齐戒居外寝沐浴史进象笏书思对命注思所思念将以告君者也对所以对君者也命所受君命者也书之于笏为失忘也既服习容观玉声注玉佩乃出揖私朝煇如也登车则有光矣注私朝自大夫家之朝也揖其臣乃行音义疏天子搢珽方正于天下也注此亦笏也谓之珽珽之言珽然无所屈也或谓之大圭长三尺杼上终葵首终葵首者于杼上又广其首方如椎头是谓无所屈后则恆直相玉书曰珽玉六寸明自炤音义诸侯荼前诎后直让于天子也注荼读为舒迟之舒舒懦者所畏在前也诎谓圜杀其首不为椎头诸侯唯天子诎焉是以谓笏为荼音义大夫前诎后诎无所不让也注大夫奉君命出入者也上有天子下有己君又杀其下而圜疏侍坐则必退席不退则必引而去君之党注引郄也党乡之细者退谓旁侧也辟君之亲党也音义登席不由前为躐席注升必由下也音义徒坐不尽席尺注示无所求于前不忘谦也读书食则齐豆去席尺注读书声当闻尊者食为汚席也音义若赐之食而君客之则命之祭然后祭注虽见宾客犹不敢备礼也侍食则正不祭先饭辩尝羞饮而俟注俟君食而后食也君将食臣先尝之忠孝也音义若有尝羞者则俟君之食然后食饭饮而俟注不祭侍食不敢备礼也不尝羞膳宰存也饭饮利将食也君命之羞羞近者注辟贪味也音义命之品尝之然后唯所欲注必先徧尝之音义凡尝逺食必顺近食注从近始也君未覆手不敢飱注覆手以循咡已食也飱劝食也音义君既食又饭飱注不敢先君饱音义饭飱者三饭也注臣劝君食如是可也君既彻执饭与醤乃出授从者注食于尊者之前当亲彻也音义疏凡侑食不尽食食于人不饱注谦也音义唯水浆不祭若祭为己偞卑注水浆非盛馔也已犹大也祭之为或有所畏廹臣于君则祭之音义疏君若赐之爵则越席再拜稽首受登席祭之饮卒爵而俟君卒爵然后授虚爵注不敢先君尽爵君子之饮酒也受一爵而色洒如也注洒如肃敬貌洒或为察音义二爵而言言斯注言言和敬貌斯犹耳也音义礼已三爵而油油注油油说敬貌音义以退注礼饮过三爵则敬杀可以去矣退则坐取屦隐辟而后屦坐左纳右坐右纳左注隠辟俛逡遁而退着屦也音义凡尊必上𤣥酒注不忘古也唯君面尊注面犹乡也燕礼曰司宫尊于东楹之西两方壶左𤣥酒南上公尊瓦大两有丰在尊南南上音义唯飨野人皆酒注饮贱者不备礼音义大夫侧尊用棜士侧尊用禁注棜斯禁也无足有似于棜是以言棜音义疏始冠缁布冠自诸侯下达冠而敝之可也注本大古耳非时王之法服也音义𤣥冠朱组缨天子之冠也缁布冠缋緌诸侯之冠也注皆始冠之冠也𤣥冠委貌也诸侯缁布冠有緌尊者饰也缋或作绘緌或作蕤音义𤣥冠丹组缨诸侯之齐冠也𤣥冠綦组缨士之齐冠也注言齐时所服也四命以上齐祭异冠音义缟冠𤣥武子姓之冠也注谓父有丧服子为之不纯吉也武冠卷也古者冠卷殊音义缟冠素纰既祥之冠也注纰缘邉也纰读如埤益之埤既祥之冠也已祥祭而服之也间传曰大祥素缟麻衣音义疏垂緌五寸惰游之士也注惰游罢民也亦缟冠素纰凶服之象也垂长緌明非既祥音义𤣥冠缟武不齿之服也注所放不帅教者居冠属武注谓燕居冠也着冠于武少威仪音义自天子下达有事然后緌注燕无事者去饰音义五十不㪚送注送丧不散麻始衰不备礼音义亲没不髦注去为子之饰音义大帛不緌注帛当为白声之误也大帛谓白布冠也不緌凶服去饰𤣥冠紫緌自鲁桓公始也注盖僭宋王者之后服也緌当用缋音义疏朝𤣥端夕深衣深衣三袪注谓大夫士也三袪者谓要中之数也袪尺二寸围之二尺四寸三之七尺二寸音义缝齐倍要注缝紩也紩下齐倍要中齐丈四尺四寸缝或为逢或为豊音义衽当旁注衽谓裳幅所交裂也凡衽者或杀而下或杀而上是以小要取名焉衽属衣则垂而放之属裳则缝之以合前后上下相变音义袂可以回肘注二尺二寸之节音义长中继揜尺注其为长衣中衣则继袂揜一尺若今褎矣深衣则缘而已音义袷二寸注曲领也音义袪尺二寸注袂口也缘广寸半注饰邉也音义以帛里布非礼也注中外宜相称也冕服丝衣也中衣用素皮弁服朝服𤣥端麻衣也中衣用布音义士不衣织注织染丝织之士衣染缯也音义无君者不贰采注大夫去位宜服𤣥端𤣥裳音义衣正色裳间色注谓冕服𤣥上纁下音义非列采不入公门注列采正服振絺绤不入公门表裘不入公门注振读为袗袗禅也表裘外衣也二者形且亵皆当表之乃出音义疏袭裘不入公门注衣裘必当裼也音义纩为茧缊为袍注茧袍衣有着之异名也纩谓今之新绵也缊谓今纩及旧絮也音义襌为絅注有衣裳而无里音义帛为褶注有表里而无着音义朝服之以缟也自季康子始也注亦僭宋王者之后疏孔子曰朝服而朝卒朔然后服之注谓诸侯与羣臣也诸侯视朔皮弁服曰国家未道则不充其服焉注谓若卫文公者未道未合于道疏唯君有黼裘以誓省大裘非古也注僭天子也天子祭上帝则大裘而冕大裘羔裘也黼裘以羔与狐白杂为黼文也省当为狝狝秋田也国君有黼裘誓狝田之礼时大夫又有大裘也音义疏礼记注疏卷二十九卷二十九考证礼记注疏卷二十九考证玉藻闰月则阖门左扉立于其中注天子庙及路寝皆如明堂制疏案考工记云云按郑说明堂也太庙也路寝也其地虽异制度并同大戴言明堂即是辟廱古周礼说及孝经说言明堂即是宗庙卢植礼记注谓明堂即是灵台辟雍蔡邕明堂月令谓清庙太庙明堂太学辟雍名异而实一也颕子容春秋释例谓太庙有八名以上诸名外如太室及宫亦明堂也然则汉儒并谓明堂即太庙辟雍矣惟康成谓是异地诗灵台疏较此疏为尤详又疏所以朝诸侯其外名曰辟廱按诗灵台疏引大戴礼盛徳萹云明堂者所以明诸侯尊卑也外水名曰辟雍则此文所以朝诸侯朝字系明字之误诸侯下脱尊卑也三字其外下又脱水字也又疏谨按今礼古礼各以其义说说无明文以知之元之闻也云云按此疏字多讹脱谨按三句系许慎五经异义之词元之闻也以下则郑驳异义语也明堂位疏亦引此可证又按说无明文当作经无明文又疏今说立明堂于己由此为也按以明堂位疏推之当作今汉立明堂于丙巳此疏说字系汉字之讹巳字上又脱丙字又疏礼戴说而明堂辟廱是一而字当作以又疏故在明堂门中乐太史云闰月诏王居门终月按乐字衍太史下当有职字疏引周礼太史职文也陈澔集说引此疏亦作乐太史云则刋本舛讹已久而莫之辨矣动则左史书之言则右史书之疏熊氏云云按如熊氏说则周礼太史即此文左史周礼内史即此文右史矣侍坐则必退席音义党乡之细也云云释文二十八字旧本误以为郑注大书接注之下今改正登席不由前为躐席疏陈澔曰疏说席之上下固为明白窃意此经八字当作一句而为字平声按注疏本作一句读不知陈氏何以云云也为字释文亦兼载两音读书食则齐豆去席尺按此注疏读也陈澔用王氏说读书食则齐豆去席尺亦通以退按此二字当连上文礼已三爵而油油为句疏特以有注断之非也注油油说敬貌五字当在本文注上大夫侧尊用棜疏饮酒义云按饮酒义上脱乡字元冠紫緌自鲁桓公始也注盖僭宋王者之后服也按诸侯緌当用缋则非纯朱而有杂采然皆正色也鲁桓公始用间色之紫故记之注非也又朝服之以缟也自季康子始也朝服不当用缟以其变古故记之注亦谓僭宋王者之后亦非也朝服当元衣素裳若其视私朝当服元端礼记注疏卷二十九考证礼记註疏卷三十钦定四库全书礼记注疏卷三十汉郑氏注唐陆徳明音义孔颖达疏玊藻君衣狐白裘锦衣以裼之注君衣狐白毛之裘则以素锦为衣覆之使可裼也袒而有衣曰裼必覆之者裘亵也诗云衣锦絅衣裳锦絅裳然则锦衣复有上衣明矣天子狐白之上衣皮弁服与凡裼衣象裘色也音义君之右虎裘厥左狼裘注衞尊者宜武勐士不衣狐白注辟君也狐之白者少以少为贵也音义疏君子狐青裘豹褎𤣥绡衣以裼之注君子大夫士也绡绮属也染之以𤣥于狐青裘相宜狐青裘盖𤣥衣之裘音义麛裘青豻褎绞衣以裼之注豻胡犬也绞苍黄之色也孔子曰素衣麛裘音义羔裘豹饰缁衣以裼之注饰犹褎也孔子曰缁衣羔裘狐裘黄衣以裼之注黄衣大蜡时腊先祖之服也孔子曰黄衣狐裘音义锦衣狐裘诸侯之服也注非诸侯则不用锦衣为裼犬羊之裘不裼注质略亦庶人无文饰疏不文饰也不裼注裼主于有文饰之事疏裘之裼也见美也注君子于事以见美为敬音义疏弔则袭不尽饰也注丧非所以见美疏君在则裼尽饰也注臣于君所疏服之袭也充美也注充犹覆也所敬不主于君则袭疏是故尸袭注尸尊疏执玉龟袭注重寳瑞也疏无事则裼弗敢充也注谓己致龟玉也疏笏天子以球玉诸侯以象大夫以鱼须文竹士竹本象可也注球美玉也文犹饰也大夫士饰竹以为笏不敢与君并用纯物也音义见于天子与射无说笏入大庙説笏非礼也注言凡吉事无所説笏也大庙之中唯君当事说笏也音义小功不説笏当事免则説之注免悲哀哭踊之时不在于记事也小功轻不当事可以搢笏也音义既搢必盥虽有执于朝弗有盥矣注搢笏輙盥为必执事音义凡有指画于君前用笏造受命于君前则书于笏笏毕用也因饰焉注毕尽也音义笏度二尺有六寸其中博三寸其杀六分而去一注杀犹杼也天子杼上终葵首诸侯不终葵首大夫士又杼其下首广二寸半音义疏而素带终辟大夫素带辟垂士练带率下辟居士锦带弟子缟带并纽约用组注而素带终辟谓诸侯也诸侯不朱里合素为之如今衣带为之下天子也大夫亦如之率繂也士以下皆禅不合而繂积如今作幧头为之也辟读如裨冕之裨裨谓以绘采饰其侧人君充之大夫裨其纽及末士裨其末而已居士道艺处士也此自而素带乱脱在是耳宜承朱里终辟音义疏韠君朱大夫素士爵韦注此𤣥端服之韠也韠之言蔽也凡韠以韦为之必象裳色则天子诸侯𤣥端朱裳大夫素裳唯士𤣥裳黄裳杂裳也皮弁服皆素韠音义圜杀直注目韠制音义天子直注四角直无圜杀公侯前后方注杀四角使之方变于天子也所杀者去上下各五寸大夫前方后挫角注圜其上角变于君也韠以下为前以上为后音义士前后正注士贱与君同不嫌也正直方之间语也天子之士则直诸侯之士则方韠下广二尺上广一尺长三尺其颈五寸肩革带慱二寸注颈五寸亦谓广也颈中央肩两角皆上接革带以繋之肩与革带广同凡佩繋于革带音义大夫大带四寸杂带君朱绿大夫𤣥华士缁辟二寸再缭四寸凡带有率无箴功注杂犹饰也即上之裨也君裨带上以朱下以绿终之大夫裨垂外以𤣥内以华华黄色也士裨垂之下外内皆以缁是谓缁带大夫以上以素皆广四寸士以练广二寸再缭之凡带有司之带也亦繂之如士带矣无箴功则不裨之士虽繂带裨亦用箴功凡带不裨下士也此又乱脱在是宜承绅韠结三齐音义一命缊韨幽衡再命赤韨幽衡三命赤韨葱衡注此𤣥冕爵弁服之韠尊祭服异其名耳韨之言亦蔽也缊赤黄之间色所谓韎也衡佩玉之衡也幽读为黝黑谓之黝青谓之葱周礼公侯伯之卿三命其大夫再命其士一命子男之卿再命其大夫一命其士不命音义天子素带朱里终辟注谓大带也疏王后袆衣夫人揄狄注袆读如翚揄读如摇翚摇皆翟雉名也刻绘而画之着于衣以为饰因以为名也后世作字异耳夫人三夫人亦侯伯之夫人也王者之后夫人亦袆衣音义三寸长齐于带绅长制士三尺有司二尺有五寸子游曰参分带下绅居二焉绅韠结三齐注三寸谓约带纽组之广也长齐于带与绅齐也绅带之垂者也言其屈而重也论语曰子张书诸绅有司府史之属也三分带下而三尺则带髙于中也结约余也此又乱脱在是宜承约用组结或为袗音义君命屈狄再命袆衣一命襢衣士褖衣注君女君也屈周礼作阙谓刻绘为翟不画也此子男之夫人及其卿大夫士之妻命服也祎当为鞠字之误也礼天子诸侯命其臣后夫人亦命其妻以衣服所谓夫尊于朝妻荣于室也子男之卿再命而妻鞠衣则鞠衣襢衣禒衣者诸侯之臣皆分为三等其妻以次受此服也公之臣孤为上卿大夫次之士次之侯伯子男之臣卿为上大夫次之士次之褖或作税音义唯世妇命于奠茧其他则皆从男子注奠犹献也凡世妇已下蚕事毕献茧乃命之以其服天子之后夫人九嫔及诸侯之夫人夫在其位则妻得服其服矣自君命屈狄至此亦乱脱在是宜承夫人揄狄疏凡侍于君绅垂足如履齐颐霤垂拱视下而聼上视带以及袷聼乡任左注绅垂则磬折也齐裳下缉也袷交领也音义凡君召以三节二节以走一节以趋注节所以眀信辅君命也使使召臣急则持二缓则持一周礼曰镇圭以徴守其余未闻也今汉使者拥节音义在官不俟屦在外不俟车注趋君命也必有执授之者官谓朝廷治事处也音义疏士于大夫不敢拜迎而拜送注礼不敌始来拜则士辟也音义士于尊者先拜进面答之拜则走注士往见卿大夫卿大夫出迎答拜亦辟也疏士于君所言大夫没矣则称谥若字名士与大夫言名士字大夫注君所大夫存亦名疏于大夫所有公讳无私讳注公讳若言语所辟先君之名凡祭不讳庙中不讳注谓祝嘏之辞中有先君之名者也凡祭祭羣神庙中上不讳下音义教学临文不讳注为惑未知者音义疏古之君子必佩玉注比徳焉君子士已上右徴角左宫羽注玉声所中也徴角在右事也民也可以劳宫羽在左君也物也宜逸音义趋以采齐注路门外之乐节至应门谓之趋齐当为楚荠之荠音义行以肆夏注登堂之乐节周还中规注反行也宜圜音义折还中矩注曲行也宜方音义进则揖之退则扬之然后玉锵鸣也注揖之谓小俛见于前也扬之谓小仰见于后也锵声貎音义故君子在车则闻鸾和之声行则鸣佩玉是以非辟之心无自入也注鸾在衡和在式自由也音义君在不佩玉左结佩右设佩注谓世子也出所处而君在焉则去徳佩而设事佩辟徳而示即事也结其左者若于事有未能也结者结其绶不使鸣焉居则设佩注谓所处而君不在焉朝则结佩注朝于君亦结左齐则綪结佩而爵韠注綪屈也结又屈之思神灵不在事也爵韠者齐服𤣥端音义凡带必有佩玉唯丧否注丧主于哀去饰也凡谓天子以至士佩玉有冲牙注居中央以前后触也音义君子无故玉不去身君子于玉比徳焉注故谓丧与灾眚音义天子佩白玉而𤣥组绶公侯佩山𤣥玉而朱组绶大夫佩水苍玉而纯组绶世子佩瑜玉而綦组绶士佩瓀玟而缊组绶注玉有山𤣥水苍者视之文色所似也绶者所以贯佩玉相承受者也纯当为缁古文缁字或作丝旁才綦文杂色也缊赤黄音义孔子佩象环五寸而綦组绶注谦不比徳亦不事也象有文理者也环取可循而无穷疏童子之节也缁布衣锦縁锦绅并纽锦束发皆朱锦也注童子未冠之称也冠礼曰将冠者采衣紒也音义肆束及带勤者有事则收之走则拥之注肆读为肄肄余也余束约组之余纽也勤谓执劳辱之事也此亦乱脱在是宜承无箴功音义童子不裘不帛不屦絇无缌服聼事不麻无事则立主人之北南面见先生从人而入注皆为幼小不备礼也虽不服缌犹免深衣无麻徃给事也裘帛温伤壮气也絇屦头饰也音义疏侍食于先生异爵者后祭先饭注谦也音义客祭主人辞曰不足祭也注祭者盛主人之馔也客飱主人辞以疏注飱者美主人之食也疏之言麤也音义主人自置其酱则客自彻之注敬主人也彻奠于序端一室之人非賔客一人彻注同事合居者也賔客则各彻其馔也壹食之人一人彻注壹犹聚也为赴事聚食也凡燕食妇人不彻注妇人质不备礼疏食枣桃李弗致于核注恭也音义瓜祭上环食中弃所操注上环头忖也音义凡食果实者后君子注隂阳所成非人事也音义火孰者先君子注备火齐不得也音义有庆非君赐不贺注唯君赐为荣也有忧者注此下絶亡非其句也勤者有事则收之走则拥之注此补脱重音义疏孔子食于季氏不辞不食肉而飱注以其待己及馔非礼也疏君赐车马乘以拜赐衣服服以拜注敬君惠也赐君未有命弗敢即乘服也注谓卿大夫受赐于天子者归必致于其君君有命乃服之君赐稽首据掌致诸地注致首于地据掌以左手覆案右手也音义酒肉之赐弗再拜注轻也受重赐者拜受又拜于其室也凡赐君子与小人不同日注慎于尊卑音义疏凡献于君大夫使宰士亲皆再拜稽首送之注敬也膳于君有荤桃茢于大夫去茢于士去荤皆造于膳宰注膳美食也荤桃茢辟凶邪也大夫用荤桃士桃而已荤姜及辛菜也茢菼帚也造于膳宰既致命而授之荤或作焄音义大夫不亲拜为君之答已也注不敢变动至尊音义疏大夫拜赐而退士待诺而退又拜弗答拜注小臣受大夫之拜复以入告大夫拜便辟也音义大夫亲赐士士拜受又拜于其室衣服弗服以拜注异于君惠也拜受又就拜于其家是所谓再拜也敌者不在拜于其室注谓来赐时不见也见则不复往也音义凡于尊者有献而弗敢以闻注此谓献辞也少仪曰君将适他臣若致金玉货贝于君则曰致马资于有司是其类也士于大夫不承贺下大夫于上大夫承贺注承受也士有庆事不聼大夫亲来贺己不敢变动尊也音义亲在行礼于人称父人或赐之则称父拜之注事统于尊疏礼不盛服不充注礼盛者服充大事不崇曲敬故大裘不裼乘路车不式注谓祭天也周礼王祀昊天上帝则服大裘而冕乗玉路或曰乘兵车不式疏父命唿唯而不诺手执业则投之食在口则吐之走而不趋注至敬音义亲老出不易方复不过时注不可以忧父母也易方为其不信已所处也复反也亲癠色容不盛此孝子之疏节也注言非至孝也癠病也王季有疾文王色忧行不能正履音义父没而不能读父之书手泽存焉尔母没而杯圈不能饮焉口泽之气存焉尔注孝子见亲之噐物哀恻不忍用也圈屈木所为谓巵匜之属音义疏君入门介拂闑大夫中枨与闑之间士介拂枨注此谓两君相见也枨门楔也君入必中门上介夹闑大夫介士介鴈行于后示不相沿也君若迎聘客摈者亦然音义賔入不中门不履阈注辟尊者所从也此谓聘客也阈门限音义公事自闑西注聘享也私事自闑东注觌面也疏君与尸行接武注尊者尚徐蹈半迹音义大夫继武注迹相及也士中武注迹间容迹徐趋皆用是注君大夫士之徐行也皆如与尸行之节也疾趋则欲发而手足毋移注疾趋谓直行也疏数自若发谓起屦也移之言靡迆也毋移欲其直且正欲或为数音义圈豚行不举足齐如流注圈转也豚之言若有所循不举足曵踵则衣之齐如水之流矣孔子执圭则然此徐趋也音义席上亦然注尊处亦尚徐也音义端行颐霤如矢弁行剡剡起屦注此疾趋也端直也颐或为䨨也音义执龟玉举前曵踵蹜蹜如也注着徐趋之事音义疏凡行容愓愓注愓愓直疾貎也凡行谓道路也音义庙中齐齐注恭悫貎也音义朝廷济济翔翔注庄敬貎也音义疏君子之容舒迟见所尊者齐遫注谦悫貎也遫犹蹙蹙也音义足容重注举欲迟也手容恭注髙且正也目容端注不睇视也音义口容止注不妄动也声容静注不哕欬也音义头容直注不倾顾也气容肃注似不息也立容徳注如有予也音义色容庄注勃如战色坐如尸注尸居神位敬慎也燕居告温温注告谓教使也诗云温温恭人疏凡祭容貎颜色如见所祭者注如覩其人在此音义疏丧容累累注羸惫貎也音义色容颠颠注忧思貎也音义视容瞿瞿梅梅注不审貎也音义言容茧茧注声气微也音义疏戎容暨暨注果毅貎也音义言容詻詻注教令严也音义色容厉肃注仪形貎也视容清明注察于事也音义立容辨卑毋讇注辨读为贬自贬卑谓磬折也讇为倾身以自下也音义头颈必中注头容直山立注不摇动也时行注时而后行也诗云威仪孔时盛气颠实扬休注颠读为阗扬读为阳声之误也盛身中之气使之阗满其息若阳气之休物也音义玉色注色不变也疏凡自称天子曰予一人注谦自别于人而已音义伯曰天子之力臣注伯上公九命分陜者音义诸侯之于天子曰某土之守臣某其在边邑曰某屏之臣某其于敌以下曰寡人小国之君曰孤摈者亦曰孤注邉邑谓九州之外大国之君自称曰寡人摈者曰寡君音义疏上大夫曰下臣摈者曰寡君之老下大夫自名摈者曰寡大夫世子自名摈者曰寡君之适注摈者之辞主谓见于他国君下大夫自名于他国君曰外臣某音义公子曰臣孽注孽当为枿声之误音义士曰传遽之臣于大夫曰外私注传遽以车马给使者也士臣于大夫者曰私人音义大夫私事使私人摈则称名注私事使谓以君命私行非聘也若鲁成公时晋侯使韩穿来言汶阳之田归之于齐之类音义公士摈则曰寡大夫寡君之老大夫有所徃必与公士为賔也注谓聘也大聘使上大夫小聘使下大夫公士为宾谓作介也往之也音义疏礼记注疏卷三十卷三十考证礼记注疏巻三十考证君衣狐白裘锦衣以裼之注疏此经云君则天子兼诸侯也按当作则兼天子诸侯也又疏则秦诗云君子至止锦衣狐裘是也告庙之后则服之按文义当作告庙之后则不服之刋本相沿误脱不字耳秦风锦衣狐裘疏曰诸侯在天子之朝乃服狐白归国则不服之孔子曰天子赐诸侯冕弁服于太庙归设奠服赐服然则诸侯受天子之赐服归则服之以告庙而已于后不复服之足以证此文脱不字矣又疏其在国视朔则素衣麑裘旧本误作霓裘今改正不文饰也不裼按此宜连前文刋本误断之而素带终辟注此自而素带乱脱在是耳疏其文杂陈又上下烂脱今一依郑注以为先后云云按疏依注整齐错简编其次第是也陈澔集说即用此文凡帯有率无箴功之下即接肆束及带勤者有事则收之走则拥之亦用郑注也此疏但次序至无箴功止又韠及王后祎衣二叚集说本亦依注次序韠君朱大夫素士爵韦左传桓二年疏玉藻发首言韠末句言韦明皆以韦为之凡韠皆视裳色言君朱大夫素则尊卑之韠直色别而已无他饰也其黻则有文饰焉明堂位有虞氏服黻夏后氏山殷火周龙章是説黻之饰也士缁辟二寸注是谓缁带按疏未明士冠礼主人元冠朝服缁带素韠贾疏曰郑玉藻注云是谓者指此文也三命赤韨葱衡注疏按诗毛传天子纯朱诸侯黄朱按毛传当作郑笺此斯干朱芾斯皇笺也若采芑毛传但云朱芾黄朱芾耳又按采芑疏云玉藻言至三命而止则三命以上皆葱衡也明至九命皆葱衡非谓方叔惟三命也又疏士冠礼爵弁韎韐此緼韨则当彼韎韐故云所谓韎也按士冠礼缁帯韎韐注曰韎韐缊韨也贾疏曰此经云韎韐玉藻云缊韨二者一物故郑合为一物以觧之一命襢衣疏襢展也诗君子偕老其之展也笺曰此以礼见于君及賔客之盛服也展字误礼记作襢衣疏曰内司服展衣注以展为声误从襢为正以衣服之字宜从衣故也其他则皆从男子疏其夫得命则其妻得着命服命服旧本讹命妇今改正注疏故内司服陈六服之下云素縳按素縳当作素沙郑以白縳觧素沙耳不当改内司服本文也君赐车马乘以拜赐衣服服以拜赐君未有命弗敢即乗服也按此古读也朱子作君赐车马乘以拜赐衣服服以拜赐君未有命弗敢即乘服也陈澔从之较古读为顺賔入不中门朱子曰门之左右各有中所谓阖门左扉立于其中者也饶鲁曰但挨闑旁而行避君出入处也大夫有所往必与公士为賔也音义賔必刄反方悫曰賔读如字摈虽为賔执事亦与之同为賔而已礼记注疏巻三十考证礼记註疏卷三十一钦定四库全书礼记注疏卷三十一汉郑氏注唐陆德明音义孔颖达疏明堂位昔者周公朝诸侯于明堂之位注周公摄王位以明堂之礼仪朝诸侯也不于宗庙辟王也音义天子负斧依南乡而立注天子周公也负之言偝也斧依爲斧文屏风于户牖之间周公于前立焉音义三公中阶之前北面东上诸侯之位阼阶之东西面北上诸伯之国西阶之西东面北上诸子之国门东北面东上诸男之国门西北面东上九夷之国东门之外西面北上八蛮之国南门之外北面东上六戎之国西门之外东面南上五狄之国北门之外南面东上九采之国应门之外北面东上四塞世吿至此周公明堂之位也注朝之礼不于此周公权用之也朝位之上上近主位尊也九采九州之牧典贡职者也正门谓之应门二伯帅诸侯而入牧居外而紏察之也四塞谓夷服鎭服蕃服在四方爲蔽塞者新君即位则乃朝周礼侯服嵗一见甸服二嵗一见男服三嵗一见采服四嵗一见衞服五嵗一见要服六嵗一见九州之外谓之蕃国世一见音义疏明堂也者明诸侯之尊卑也注朝于此所以正仪辨等也疏昔殷纣乱天下脯鬼侯以飨诸侯注以人肉爲荐羞恶之甚也音义是以周公相武王以伐纣武王崩成王幼弱周公践天子之位以治天下六年朝诸侯于明堂制礼作乐颁度量而天下大服注践犹履也颁读爲班度谓丈尺髙卑广狭也量谓豆区斗斛筐筥所容受音义七年致政于成王成王以周公爲有勲劳于天下注致政以王事归授之王功曰勲事功曰劳疏是以封周公于曲阜地方七百里革车千乗注曲阜鲁地上公之封地方五百里加鲁以四等之附庸方百里者二十四井五五二十五积四十九开方之得七百里革车兵车也兵车千乘成国之赋也诗鲁颂曰王谓叔父建尔元子俾侯于鲁大启尔宇爲周室辅乃命鲁公俾侯于东钖之山川土田附庸又曰公车千乘朱英绿縢音义命鲁公世世祀周公以天子之礼乐注同之于周尊之也鲁公谓伯禽是以鲁君孟春乘大路载弧韣旂十有二旒日月之章祀帝于郊配以后稷天子之礼也注孟春建子之月鲁之始郊日以至大路殷之祭天车也弧旌旗所以张幅也其衣曰韣天子之旌旗画日月帝谓苍帝灵威仰也昊天上帝鲁不祭疏季夏六月以禘礼祀周公于大庙牲用白牡尊用牺象山罍郁尊用黄目灌用玉瓒大圭荐用玉豆雕篹爵用玉琖仍雕加以璧㪚璧角俎用梡嶡升歌清庙下管象朱干玉戚冕而舞大武皮弁素积裼而舞大夏昧东夷之乐也任南蛮之乐也纳夷蛮之乐于大庙言广鲁于天下也注季夏建巳之月也禘大祭也周公曰大庙鲁公曰世室羣公称宫白牲殷牲也尊酒器也牺尊以沙羽爲画饰象骨饰之郁鬯之器也黄彝也灌酌郁尊以献也瓒形如槃容五升以大圭爲柄是谓圭瓒篹笾属也以竹爲之彫刻饰其直者也爵君所进于尸也仍因也因爵之形爲之饰也加加爵也㪚角皆以璧饰其口也梡始有四足也嶡爲之距清庙周颂也象谓周颂武也以管播之朱干赤大盾也戚斧也冕冠名也诸公之服自衮冕而下如王之服也大武周舞也大夏夏舞也周礼昧师掌教昩乐诗曰以雅以南以籥不僭广大也音义疏君卷冕立于阼夫人副袆立于房中君肉袒迎牲于门夫人荐豆笾卿大夫赞君命妇赞夫人各扬其职百官废职服大刑而天下大服注副首饰也今之歩摇是也诗云副笄六珈周礼追师掌王后之首饰爲副袆王后之上服唯鲁及王者之后夫人服之诸侯夫人则自揄翟而下赞佐也命妇于内则世妇也于外则大夫之妻也祭祀世妇以下佐夫人扬举也大刑重罪也天下大服知周公之徳宜飨此也音义疏是故夏礿秋尝冬烝春社秋省而遂大蜡天子之祭也注不言春祠鲁在东方王东廵守以春或阙之省读爲狝狝秋田名也春田祭社秋田祀祊大蜡嵗十二月索鬼神而祭之音义疏大庙天子明堂库门天子臯门雉门天子应门注言庙及门如天子之制也天子五门臯库雉应路鲁有库雉路则诸侯三门与臯之言髙也诗云乃立臯门臯门有伉乃立应门应门将将音义疏振木铎于朝天子之政也注天子将发号令必以木铎警衆音义山节藻梲复庙重檐刮楹达乡反坫出尊崇坫康圭疏屏天子之庙饰也注山节刻欂卢爲山也藻梲画侏儒柱爲藻文也复庙重屋也重檐重承壁材也刮刮摩也乡牖属谓夹戸窓也每室八窓爲四达反坫反爵之坫也出尊当尊南也唯两君爲好既献反爵于其上礼君尊于两楹之间崇髙也康读爲亢龙之亢又爲髙坫亢所受圭奠于上焉屏谓之树今桴思也刻之爲云气蛊兽如今阙上爲之矣音义疏鸾车有虞氏之路也钩车夏后氏之路也大路殷路也乘路周路也注鸾有鸾和也钩有曲舆者也大路木路也乘路玉路也汉祭天乘殷之路也今谓之桑根车也春秋传曰大路素鸾或爲栾也音义疏有虞氏之旂夏后氏之绥殷之大白周之大赤注四者旌旗之属也绥当爲緌读如冠蕤之蕤有虞氏当言緌夏后氏当言旂此盖错误也緌谓注旄牛尾于杠首所谓大麾书云武王左杖黄钺右秉白旄以麾周礼王建大旂以宾建大赤以朝建大白以即戎建大麾以田也音义疏夏后氏骆马黑鬛殷人白马黑首周人黄马蕃鬛夏后氏牲尚黑殷白牡周骍刚注顺正色也白马黑鬛曰骆殷黑首爲纯白凶也骍刚赤色音义疏泰有虞氏之尊也山罍夏后氏之尊也着殷尊也牺象周尊也注泰用瓦着着地无足音义疏爵夏后氏以琖殷以斝周以爵注斝画禾稼也诗曰洗爵奠斝音义疏灌尊夏后氏以鸡夷殷以斝周以黄目其勺夏后氏以龙勺殷以疏勺周以蒲勺注夷读爲彝周礼春祠夏禴祼用鸡彝鸟彝秋尝冬烝祼用斝彝黄彝龙龙头也疏通刻其头蒲合蒲如凫头也音义疏土鼓蒉桴苇籥伊耆氏之乐也注蒉当爲凷声之误也籥如笛三孔伊耆氏古天子有天下之号也今有姓伊耆氏者音义疏拊搏玉磬揩击大琴大瑟中琴小瑟四代之乐器也注拊搏以苇爲之充之以穅形如小鼓楷击谓柷敔皆所以节乐者也四代虞夏殷周也音义疏鲁公之庙文世室也武公之庙武世室也注此二庙象周有文王武王之庙也世室者不毁之名也鲁公伯禽也武公伯禽之𤣥孙也名敖疏米廪有虞氏之庠也序夏后氏之序也瞽宗殷学也頖宫周学也注庠序亦学也庠之言详也于以考礼详事也鲁谓之米廪虞帝上孝今藏粢盛之委焉序次序王事也瞽宗乐师瞽蒙之所宗也古者有道徳者使教焉死则以爲乐祖于此祭之頖之言班也于以班政教也音义疏崇鼎贯鼎大璜封父龟天子之器也注崇贯封父皆国名文王伐崇古者伐国迁其重器以分同姓大璜夏后氏之璜春秋传曰分鲁公以夏后氏之璜音义疏越棘大弓天子之戎器也注越国名也棘㦸也春秋传曰子都拔棘疏夏后氏之鼓足殷楹鼓周县鼓注足谓四足也楹谓之柱贯中上出也县县之簨虡也殷颂曰植我鼗鼓周颂曰应县鼓音义疏垂之和钟叔之离磬女娲之笙簧注垂尧之共工也女娲三皇承宓戏者叔未闻也和离谓次序其声县也笙簧笙中之簧也世本作曰垂作钟无句作磬女娲作笙簧音义疏夏后氏之龙簨虡殷之崇牙周之璧翣注簨虡所以县钟磬也横曰簨饰之以鳞属植曰虡饰之以臝属羽属簨以大版爲之谓之业殷又于龙上刻画之爲重牙以挂县纮也周又画缯爲翣载以璧垂五采羽于其下树于簨之角上饰弥多也周颂曰设业设虡崇牙树羽音义疏有虞氏之两敦夏后氏之四琏殷之六瑚周之八簋注皆黍稷器制之异同未闻音义疏俎有虞氏以梡夏后氏以嶡殷以椇周以房俎注梡断木爲四足而已嶡之言蹷也谓中足爲横距之象周礼谓之距椇之言枳椇也谓曲桡之也房谓足下跗也上下两间有似于堂房鲁颂曰笾豆大房音义疏夏后氏以楬豆殷玉豆周献豆注楬无异物之饰也献疏刻之齐人谓无发爲秃楬音义疏有虞氏服韨夏后氏山殷火周龙章注韨冕服之韠也舜始作之以尊祭服禹汤至周增以画文后王弥饰也山取其仁可仰也火取其明也龙取其变化也天子备焉诸侯火而下卿大夫山士韎韦而已韨或作黻音义疏有虞氏祭首夏后氏祭心殷祭肝周祭肺注气主盛也夏后氏尚明水殷尚醴周尚酒注此皆其时之用耳言尚非疏有虞氏官五十夏后氏官百殷二百周三百注周之六卿其属各六十则周三百六十官也此云三百者记时冬官亡矣昏义曰天子立六官三公九卿二十七大夫八十一元士凡百二十盖谓夏时也以夏周推前后之差有虞氏官宜六十夏后氏宜百二十殷宜二百四十不得如此记也疏有虞氏之绥夏后氏之绸练殷之崇牙周之璧翣注绥亦旌旗之緌也夏绸其杠以练爲之旒殷又刻缯爲重牙以饰其侧亦饰弥多也汤以武受命恒以牙爲饰也此旌旗及翣皆丧葬之饰周礼大丧葬巾车执盖从车持旌御仆持翣旌从遣车翣夹柩路左右前后天子八翣皆戴璧垂羽诸侯六翣皆戴圭大夫四翣士二翣皆戴緌孔子之丧公西赤爲志亦用此焉尔雅说旌旗曰素锦绸杠纁白縿素升龙于縿练旒九音义疏凡四代之服器官鲁兼用之是故鲁王礼也天下传之久矣君臣未尝相弑也礼乐刑法政俗未尝相变也天下以爲有道之国是故天下资礼乐焉注王礼天子之礼也传传世也资取也此盖盛周公之徳耳春秋时鲁三君弑又士之有诔由庄公始妇人髽而弔始于台骀云君臣未尝相弑政俗未尝相变亦近诬矣资或爲饮音义疏礼记注疏卷三十一卷三十一考证礼记注疏卷三十一考证明堂位昔者周公朝诸侯于明堂之位注周公摄王位叶梦得曰明堂位非出吾夫子也成王幼周公以冡宰摄政此礼之常摄其事非摄其位也王氏曰注言周公摄王位又言天子即周公周公未尝爲天子岂可以天子爲周公乎此记者之妄注亦曲狥之按明堂位本出鲁之陋儒但记文物典章灿然可观不知鲁人郊禘原属僭礼其用以尊周公者皆其所以诬周公者也而摄位称天子之説其诬尤甚缘金縢有我之勿辟及洛诰有复子明辟之文汉儒误解遂据以爲摄位称王之证成王天子也则以爲称孟侯称公孙周公冡宰也则以爲称王称天子冠履倒置名义全乖上诬古圣以下启簒臣其害有不可言者康成作注但知紏其四代官名之舛政俗未变之诬至朝诸侯负斧依不能駮正又从而附会爲说何哉注疏鲁隠分摄诸侯之位而称薨周正诸侯者按周字当作同各本俱误又疏周礼侯服嵗一见以下旧本讹虽一见今改正七年致政于成王刘敞曰此盖因洛诰终篇有诞保文武受命惟七年之语遂生此论殊不知受命惟七年者史臣叙周公留后治洛凡七年而薨也是以封周公于曲阜地方七百里革车千乗按鲁始封百里当以孟子之说爲据周礼言上公五百里本属可疑此文七百里则尤诞矣鲁颂公车千乘正是百里所出又左传子产对晋人曰天子之地一圻列国一同杜注云方百里也然则古制昭然郑注甚曲命鲁公世世祀周公以天子之礼乐程子曰成王之赐伯禽之受皆非也按此鲁后人文饰之说非成王果有此赐也祭统亦然祀帝于郊配以后稷注帝谓苍帝灵威仰也昊天上帝鲁不祭按鲁颂明言皇皇后帝即昊天上帝也谓鲁仅祭灵威仰此郑之惑于纬书也尊用牺象山罍注疏郑司农注周礼司尊彝云献读爲牺尊其饰以翡翠按尊上脱一牺字秋省而遂大蜡注省读爲狝陈澔曰秋省省歛也年不顺成则八蜡不通必视年之上下以爲蜡之丰啬注作狝非也库门天子臯门雉门天子应门注疏鲁既有三门则余诸侯亦有三门故曰诸侯三门与但其余诸侯有臯门应门及路门也引诗乃立臯门应门者证诸侯有臯门应门也陈祥道曰诸侯门三库雉路诸侯之外门库门也鲁以周公之故犹不可以称臯门应门特爲臯应之制度而已况非鲁乎按古公之立臯应虽在爲诸侯之日及周有天下遂尊以爲天子之制而诸侯不得立焉虽以鲁之僭踰亦不过拟其制而不敢用其名也其余诸侯三门之无臯应晓然也孔疏此条全误礼书说是疏屏注刻之爲云气蛊兽蛊当作虫各本并误疏同鲁公之庙文世室也武公之庙武世室也疏非实辞也按此疏是武宫之立春秋明书于经后人误名世室欲以比周文武岂不诬哉有虞氏官五十注不得如此记也按注云云亦未必然是故天下资礼乐焉注亦近诬矣按诬字足以括明堂位礼记注疏卷三十一考证礼记註疏卷三十二钦定四库全书礼记注疏卷三十二汉郑氏注唐陆德明音义孔颕逹疏丧服小记斩衰括发以麻为母括发以麻免而以布注母服轻至免可以布代麻也为母又哭而免音义齐衰恶筓以终丧注筓所以卷髪带所以持身也妇人质于丧所以自卷持者有除无变音义男子冠而妇人筓男子免而妇人髽其义为男子则免为妇人则髽注别男女也音义疏苴杖竹也削杖桐也音义疏祖父卒而后为祖母后者三年注祖父在则其服如父在为母也疏为父母长子稽颡注丧尊者及正体不敢不尽礼音义大夫弔之虽缌必稽颡注尊大夫不敢以轻待之妇人为夫与长子稽颡其余则否注恩杀于父母音义疏男主必使同姓妇主必使异姓注谓为无主后者为主也异姓同宗之妇也妇人外成疏为父后者为出母无服注不敢以己私废父所传重之祭祀音义疏亲亲以三为五以五为九上杀下杀旁杀而亲毕矣注已上亲父下亲子三也以父亲祖以子亲孙五也以祖亲髙祖以孙亲𤣥孙九也杀谓亲益疏者服之则轻音义疏王者禘其祖之所自出以其祖配之注禘大祭也始祖感天神灵而生祭天则以祖配之自外至者无主不止音义而立四庙注髙祖以下与始祖而五庶子王亦如之注世子有废疾不可立而庶子立其祭天立庙亦如世子之立也春秋时衞侯元有兄絷音义疏别子为祖注诸侯之庶子别为后世为始祖也谓之别子者公子不得祢先君继别为宗注别子之世长子为其族人为宗所谓百世不迁之宗继祢者为小宗注别子庶子之长子为其昆弟为宗也谓之小宗者以其将迁也音义有五世而迁之宗其继髙祖者也注谓小宗也小宗有四或继髙祖或继曾祖或继祖或继祢皆至五世则迁是故祖迁于上宗易于下尊祖故敬宗敬宗所以尊祖祢也注宗者祖祢之正体庶子不祭祖者眀其宗也注眀其尊宗以为本也祢则不祭矣言不祭祖者主谓宗子庶子俱为适士得立祖祢庙者也凡正体在乎上者谓下正犹为庶也音义疏庶子不为长子斩不继祖与祢故也注尊先祖之正体不二其统也言不继祖祢则长子不必五世音义疏庶子不祭殇与无后者殇与无后者从祖祔食注不祭殇者父之庶也不祭无后者祖之庶也此二者当从祖祔食而已不祭祖无所食之也共其牲物而宗子主其礼焉祖庶之殇则自祭之凡所祭殇者唯适子耳无后者谓昆弟诸父也宗子之诸父无后者为墠祭之音义疏庶子不祭祢者眀其宗也注谓宗子庶子俱为下士得立祢庙也虽庶人亦然疏亲亲尊尊长长男女之有别人道之大者也注言服之所以隆杀疏从服者所从亡则已注谓若为君母之父母昆弟从母也音义属从者所从虽没也服注谓若自为己之母党妾从女君而出则不为女君之子服注妾为女君之党服得与女君同而今俱出女君犹为子期妾于义絶无施服音义疏礼不王不禘注禘谓祭天疏世子不降妻之父母其为妻也与大夫之适子同注世子天子诸侯之适子也不降妻之父母为妻故亲之也为妻亦齐衰不杖者君为之主子不得伸也主言与大夫之适子同据服之成文也本所以正见父在为妻不杖于大夫适子者眀大夫以上虽尊犹为适妇为主音义疏父为士子为天子诸侯则祭以天子诸侯其尸服以士服注祭以天子诸侯养以子道也尸服士服父本无爵子不敢以己爵加之嫌于卑之音义父为天子诸侯子为士祭以士其尸服以士服注谓父以罪诛尸服以士服不成为君也天子之子当封为王者后以祀其受命之祖云为士则择其宗之贤者若微子者不必封其子为王者后及所立为诸侯者祀其先君以礼卒者尸服天子诸侯之服如遂无所封立则尸也祭也皆如士不敢僣用尊者衣物疏妇当丧而出则除之为父母丧未练而出则三年既练而出则己未练而反则期既练而反则遂之注当䘮当舅姑之䘮也出除䘮絶族也音义疏再期之䘮三年也期之丧二年也九月七月之丧三时也五月之䘮二时也三月之丧一时也注言䘮之节应嵗时之气音义故期而祭礼也期而除丧道也祭不为除丧也注此谓练祭也礼正月存亲亲亡至今而期期则宜祭期天道一变哀恻之情益衰衰则宜除不相为也音义三年而后葬者必再祭其祭之间不同时而除丧注再祭练祥也间不同时者当异月也既祔明月练而祭又明月祥而祭必异月者以葬与练祥本异嵗宜异时也而除丧者祥则除不禫音义大功者主人之丧有三年者则必为之再祭朋友虞祔而已注谓死者之从父昆弟来为丧主有三年者谓妻若子㓜少大功为之再祭则小功缌麻为之再祭可也音义士妾有子而为之缌无子则已注士卑妾无男女则不服不别贵贱疏生不及祖父母诸父昆弟而父税丧已则否注谓子生于外者也父以他故居异邦而生己巳不及此亲存时归见之今其死于丧服年月已过乃闻之父为之服己则否者不贵非时之恩于人所不能也当其时则服税读如无礼则税之税税丧者丧与服不相当之言音义为君之父母妻长子君已除丧而后闻丧则不税注臣之恩轻也谓卿大夫出聘问以他故久留降而在缌小功者则税之注谓正亲在齐衰大功者亲缌小功不税矣曾子问曰小功不税则是逺兄弟终无服也此句补脱误在是宜承父税䘮已则否音义近臣君服斯服矣其余从而服不从而税注谓君出朝觐不时反而不知䘮者近臣阍寺之属也其余羣介行人宰史也音义君虽未知丧臣服己注从服者所从虽在外自若服也疏礼记注疏卷三十二礼记註疏卷二十二考蹬礼记注疏卷三十二考证䘮服小记免而以布疏至尸出堂子拜宾事之时犹与为父不异按子拜宾事之时当作子拜宾竟之时事字误也以下文推之可见男子免而妇人髽疏丧服既不论男子之括免则不容説女子之未成义也按当作未成服也各本俱误又按疏论髽字意义委曲详尽约其大意则后文所云二髽一是斩衰麻髽二是齐衰布髽皆名露紒三句足以括之又疏在二日不敛之前不敛当作小敛苴杖竹也削杖桐也疏陈澔曰竹杖圆以象天削杖方以象地父母之别也按疏文牵强陈氏説似较直截然后文又曰母为长子削杖则似二杖所以分别重轻在乎自然与微加斲削耳且削杖亦未尝不圆也王者禘其祖之所自出以其祖配之注祭天则以祖配之赵匡曰禘王者之大祭也王者既立始祖之庙又推始祖所自出之帝祀之于始祖之庙而以始祖配之也按禘与祭天无渉而郑以配天解之非也祖所自出之帝即始祖之父若商周之于帝喾非感生帝也禘之名义至赵伯循而始明与大传及此文相合故程朱俱用其説而立四庙按此文即韦元成所据以为天子五庙之証而康成祖述其説者也但此文似有错简以礼不王不禘句尚脱在后可知庶子王亦如之疏则郊日立祀五庙郊日当作郊天别子为祖继别为宗程子曰言别则非一也如别子五人各为大宗所谓兄弟宗之者谓别子之子继祢者之兄弟宗其小宗子也注疏继祖者至曾孙五世曾孙旧本讹曾祖今改正礼不王不禘疏此经上下皆论服制记者乱録不禘之事厠在其间无义例也以承上文禘其祖之所自出云云按疏疑为错简是也但此文与大传同则王氏谓此句当在王者禘其祖之所自出句上説尤有理世子不降妻之父母注疏按此自为一节注下疏旧本误脱在后文下今移正为父母丧未练而出则三年疏值兄弟之小祥则随兄弟丧三年之受按受字当作服礼记注疏卷三十二考证卷三十三钦定四库全书礼记注疏卷三十三汉郑氏注唐陆德明音义孔颕达疏丧服小记虞杖不入于室祔杖不升于堂注哀益衰敬弥多也虞于寝祔于祖庙疏爲君母后者君母卒则不爲君母之党服注徒从也所从亡则已音义疏绖杀五分而去一杖大如绖注如要绖也音义疏妾爲君之长子与女君同注不敢以恩轻轻服君之正统疏除丧者先重者注谓练男子除乎首妇人除乎要易服者易轻者注谓大丧旣虞卒哭而遭小丧也其易丧服男子易乎带妇人易乎首疏无事不辟庙门注鬼神尚幽闇也庙殡宫音义哭皆于其次注无时哭也有事则入卽位疏复与书铭自天子达于士其辞一也男子称名妇人书姓与伯仲如不知姓则书氏注此谓殷礼也殷质不重名复则臣得名君周之礼天子崩复曰臯天子复诸侯薨复曰臯某甫复其余及书铭则同音义疏斩衰之葛与齐衰之麻同注绖之大俱七寸五分寸之一带五寸二十五分寸之十九齐衰之葛与大功之麻同注绖之大俱五寸二十五分寸之十九带四寸百二十五分寸之七十六麻同皆兼服之注皆者皆上二事也男子则绖上服之葛带下服之麻妇人则绖下服之麻同自带其故带也兼服之文主于男子也疏报葬者报虞三月而后卒哭注报读爲赴疾之赴谓不及期而葬也旣葬卽虞虞安神也卒哭之祭待哀杀也音义疏父母之丧偕先葬者不虞祔待后事其葬服斩衰注偕俱也谓同月若同日死也先葬者母也曾子问曰葬先轻而后重又曰反葬奠而后辞于殡遂修葬事其虞也先重而后轻待后事谓如此也其葬服斩衰者丧之隆哀宜从重也假今父死在前月而同月葬犹服斩衰不葬不变服也言其葬服斩衰则虞祔各以其服矣及练祥皆然卒事反服重音义疏大夫降其庶子其孙不降其父注祖不厌孙也大夫爲庶子大功音义大夫不主士之丧注士之丧虽无主不敢摄大夫以爲主疏爲慈母之父母无服注恩不能及音义疏夫爲人后者其妻爲舅姑大功注以不贰降音义疏士祔于大夫则易牲注不敢以卑牲祭尊也大夫少牢也疏继父不同居也者必尝同居皆无主后同财而祭其祖祢爲同居有主后者爲异居注录恩服深浅也见同财则期同居异财故同居今异居及继父有子亦爲异居则三月未尝同居则不服音义疏哭朋友者于门外之右南面注变于有亲者也门外寝门外疏祔葬者不筮宅注宅葬地也前人葬旣筮之士大夫不得祔于诸侯祔于诸祖父之爲士大夫者其妻祔于诸祖姑妾祔于妾祖姑亡则中一以上而祔祔必以其昭穆注士大夫谓公子公孙爲士大夫者不得祔于诸侯卑别也旣卒哭各就其先君爲祖者兄弟之庙而祔之中犹闲也音义诸侯不得祔于天子天子诸侯大夫可以祔于士注人莫敢卑其祖也疏爲母之君母母卒则不服注母之君母外祖适母徒从也所从亡则已疏宗子母在爲妻禫注宗子之妻尊也疏爲慈母后者爲庶母可也爲祖庶母可也注谓父命之爲子母者也卽庶子爲后此皆子也传重而已不先命之与适妻使爲母子也缘爲慈母后之义父之妾无子者亦可命已庶子爲后疏爲父母妻长子禫注自所爲禫者也音义疏慈母与妾母不世祭也注以其非正春秋传曰于子祭于孙止疏丈夫冠而不爲殇妇人筓而不爲殇注言成人也妇人许嫁而筓未许嫁与丈夫同音义爲殇后者以其服服之注言爲后者据承之也殇无爲人父之道以本亲之服服之疏久而不葬者唯主丧者不除其余以麻终月数者除丧则已注其余谓旁亲也以麻终月数不葬者丧不变也疏箭筓终丧三年注亦于丧所以自卷持者有除无变疏齐衰三月与大功同者绳屦注虽尊卑异于恩有可同也疏练筮日筮尸视濯皆要绖杖绳屦有司吿具而后去杖筮日筮尸有司吿事毕而后杖拜送宾注临事去杖敬也濯谓漑祭器也音义大祥吉服而筮尸注凡变除者必服其吉服以卽祭事不以凶临吉也间传曰大祥素缟麻衣音义疏庶子在父之室则爲其母不禫注妾子父在厌也庶子不以杖卽位注下适子也位朝夕哭位也音义父不主庶子之丧则孙以杖卽位可也注祖不厌孙孙得伸也音义父在庶子爲妻以杖卽位可也注舅不主妾之丧子得伸也疏诸侯弔于异国之臣则其君爲主注君爲之主弔臣恩为己也子不敢当主中庭北面哭不拜诸侯弔必皮弁钖衰所弔虽已葬主人必免主人未丧服则君亦不钖衰注必免者尊人君爲之变也未丧服未成服也旣殡成服疏养有疾者不丧服遂以主其丧注不丧服求生主吉恶其凶也遂以主其丧谓养者有亲也死则当爲之主其爲主之服如素无丧服音义非养者入主人之丧则不易已之丧服注入犹来也谓养者无亲于死者不得爲主其有亲来爲主者素有丧服而来爲主与素无服者异素无服素有服爲今死者当服则皆三日成也养尊者必易服养卑者否注尊谓父兄卑谓子弟之属疏妾无妾祖姑者易牲而祔于女君可也注女君适祖姑也易牲而袝则凡妾下女君一等音义疏妇之丧虞卒哭其夫若子主之祔则舅主之注妇谓凡适妇庶妇也虞卒哭祭妇非舅事也祔于祖庙尊者宜主焉士不摄大夫士摄大夫唯宗子注士之丧虽无主不敢摄大夫以爲主宗子尊可以摄之主人未除丧有兄弟自他国至则主人不免而爲主注亲质不崇敬也疏陈器之道多陈之而省纳之可也省陈之而尽纳之可也注多陈之谓宾客之就器也以多爲荣省陈之谓主人之明器也以节爲礼音义疏奔兄弟之丧先之墓而后之家爲位而哭所知之丧则哭于宫而后之墓注兄弟先之墓骨肉之亲不由主人也宫故殡宫也疏父不爲衆子次于外注于庶子略自若居寝音义疏与诸侯爲兄弟者服斩注谓卿大夫以下也与尊者爲亲不敢以轻服服之言诸侯者明虽在异国犹来爲三年也疏下殇小功带澡麻不絶本诎而反以报之注报犹合也下殇小功本齐衰之亲其绖带澡率治麻爲绖带不絶其本屈而上至要中合而纠之明亲重也凡殇散带垂音义疏妇祔于祖姑祖姑有三人则祔于亲者注谓舅姑母死而又有继母二人也亲者谓舅所生其妻爲大夫而卒而后其夫不爲大夫而祔于其妻则不易牲妻卒而后夫爲大夫而祔于其妻则以大夫牲注妻爲大夫夫爲大夫时卒不易牲以士牲也此谓始来仕无庙者无庙者不祔宗子去国乃以庙从音义疏爲父后者爲出母无服无服也者丧者不祭故也注适子正体于上当祭礼也妇人不爲主而杖者姑在爲夫枚注姑不厌妇母爲长子削杖注嫌服男子当杖竹也母爲长子服不可以重于子爲己也女子子在室爲父母其主丧者不杖则子一人杖注女子子在室亦童子也无男昆弟使同姓爲摄主不杖则子一人杖谓长女也许嫁及二十而筓筓爲成人成人正杖也疏缌小功虞卒哭则免注棺柩已藏嫌恩轻可以不免也言则免者则旣殡先启之间虽有事不免旣葬而不报虞则虽主人皆冠及虞则皆免注有故不得疾虞虽主人皆冠不可久无饰也皆免自主人至缌麻音义爲兄弟旣除丧己及其葬也反服其服报虞卒哭则免如不报虞则除之注小功以下音义远葬者比反哭者皆冠及郊而后免反哭注墓在四郊之外音义君弔虽不当免时也主人必免不㪚麻虽异国之君免也亲者皆免注不散麻者自若绞垂爲人君变贬于大敛之前旣启之后也亲者大功以上也异国之君免或爲弔音义疏除殇之丧者其祭也必𤣥注殇无变文不缛冠𤣥端黄裳而祭不朝服未纯吉也于成人爲释禫之服音义除成丧者其祭也朝服缟冠注成成人也缟冠未纯吉祭服也旣祥祭乃素缟麻衣疏奔父之丧括发于堂上袒降踊袭绖于东方奔母之丧不括发袒于堂上降踊袭免于东方绖卽位成踊出门哭止三日而五哭三袒注凡奔丧谓道逺已殡乃来也爲母不括发以至成服一而已贬于父也卽位以下于父母同也三日五哭者始至讫夕反位哭乃出就次一哭也与明日又明日之朝夕而五哭三袒者始至袒与明日又明日之朝而三也疏适妇不爲舅后者则姑爲之小功注谓夫有废疾他故若死而无子不受重者小功庶妇之服也凡父母于子舅姑于妇将不传重于适及将所传重者非适服之皆如庶子庶妇也疏礼记注疏卷三十三卷三十三考证礼记注疏卷三十三考证杖大如绖注如要绖也按有首绖有要绖郑恐人认爲如首绖故明之除丧者先重者疏所以卒哭不受以轻服按文义祗当云不受轻服以字衍复与书铭自天子达于士其辞一也注其余及书铭则同按士丧礼爲铭各以其物贾疏云士长三尺诸侯七尺天子九尺若不命之士以缁长半幅长一尺䞓末长终幅长二尺总长三尺檀弓孔疏引之则周制铭之尺度不同以复辞不同例之则其书铭亦应不同也夫爲人后者其妻爲舅姑大功按舅姑卽夫之所生父母也仍称舅姑者其辞穷也犹爲人后者爲其本生父母期亦仍称父母也疏若子出时未昏至所爲后家方昏者按子出时谓子出继时也爲慈母后者王氏曰爲庶母爲祖庶母后皆可谓旣是妾子此三母皆妾皆可以妾生之子爲后爲殇后者以其服服之注殇无爲人父之道以本亲之服服之顾炎武曰殇无爲人父之道而有爲殇后者此礼之变也谓大宗之子未及成人而殇取殇者之兄弟若兄之子以爲后则以爲人后之服而服之如父不以其殇而杀重大宗也若鲁之闵公八岁而薨僖爲之后是已夫礼之制殇所以示长幼之节而杀其恩也大宗重则长幼之节轻故殇之服而有时不异乎成人不以宜杀之恩而亏尊祖之义此所谓权也若曰服其本服云尔记何必言之而亦乌有爲殇后者哉按郑此注非是当云爲殇后者卽以爲人后之服服之此指天子诸侯及世卿大夫承幼主而爲之后者不可以寻常之殇例之不然旣名爲殇必无有爲之后者也顾说可谓确当久而不葬者惟主丧者不除疏庾云谓昔主要记按庾云之下似有脱文以下文推之则解主丧者以子爲父臣爲君妻爲夫孙承重爲祖卽庾蔚之说也卢植谓其子孙皆不除则失之过萧望之独谓子则失之不及故皆不如庾说也昔主要记四字亦必有误庶子不以杖卽位注下适子也顾炎武曰古之爲杖但以辅病而已其后以杖爲主丧者之用丧无二主则无二杖故庶子不以杖卽位又曰夫爲妻杖则其子不杖矣父爲长子杖则其孙不杖矣杂记曰爲长子杖则其子不以杖卽位父不主庶子之丧疏故大夫降庶子爲其孙不降其父也按当作而孙不降其父也而字譌爲字又衍其字陈器之道多陈之注疏而遗死者谓之就者按当作凡遗死者谓之就器此文而字者字并误姑在爲夫杖母爲长子削杖顾炎武曰姑在爲夫杖必其无子也母爲长子削杖必其无父也此二者皆无主之丧故妇人杖女子子在室爲父母其主丧者不杖则子一人杖顾炎武曰无主则不成丧故女子子在室父母死而无男昆弟则女子杖其曰一人杖明无二杖也礼记注疏卷三十三考证礼记註疏卷三十四钦定四库全书礼记注疏卷三十四汉郑氏注唐陆徳明音义孔颖达疏大传礼不王不禘王者禘其祖之所自出以其祖配之注凡大祭曰禘自由也大祭其先祖所由生谓郊祀天也王者之先祖皆感大微五帝之精以生苍则灵威仰赤则赤熛怒黄则含枢纽白则白招拒黑则汁光纪皆用正嵗之正月郊祭之盖特尊焉孝经曰郊祀后稷以配天配灵威仰也宗祀文王于明堂以配上帝汎配五帝也音义诸侯及其太祖注太祖受封君也大夫士有大事省于其君干祫及其髙祖注大事寇戎之事也省善也善于其君谓免于大难也干犹空也空祫谓无庙祫祭之于坛墠立曰义疏牧之野武王之大事也既事而退柴于上帝祈于社设奠于牧室注柴祈奠告天地及先祖也牧室牧野之室也古者郊关皆有馆焉先祖者行主也遂率天下诸侯执豆笾逡奔走注逡疾也疾奔走言劝事也周颂曰逡奔走在庙音义追王大王亶父王季歴文王昌不以卑临尊也注不用诸侯之号临天子也文王称王早矣于殷犹为诸侯于是着焉音义疏上治祖祢尊尊也下治子孙亲亲也旁治昆弟合族以食序以昭缪别之以礼义人道竭矣注治犹正也缪读为穆声之误也竭尽也音义疏圣人南面而听天下所且先者五民不与焉注且先言未遑余事音义一曰治亲二曰报功三曰举贤四曰使能五曰存爱注功功臣也存察也察存仁爱也五者一得于天下民无不足无不赡者五者一物纰缪民莫得其死注物犹事也纰缪犹错也五事得则民足一事失则民不得其死明政之难音义圣人南面而治天下必自人道始矣注人道谓此五事立权度量考文章改正朔易服色殊徽号异器械别衣服此其所得与民变革者也注权称也度丈尺也量斗斛也文章礼法也服色车马也徽号旌旂之名也器械礼乐之器及兵甲也衣服吉凶之制也徽或作祎音义其不可得变革者则有矣亲亲也尊尊也长长也男女有别此其不可得与民变革者也注四者人道之常音义疏同姓从宗合族属异姓主名治际㑹名着而男女有别注合合之宗子之家序昭穆也异姓谓来嫁者也主于母与妇之名耳际㑹昏礼交接之㑹也着明也母妇之名不明则人伦乱也乱者若卫宣公楚平王为子取而自纳焉音义疏其夫属乎父道者妻皆母道也其夫属乎子道者妻皆妇道也注言母妇无昭穆于此统于夫耳母焉则尊之妇焉则卑之尊之卑之明非己伦以厚别也音义谓弟之妻妇者是嫂亦可谓之母乎注言不可也谓之妇与嫂者以其在已之列以名逺之耳复谓嫂爲母则令昭穆不明昆弟之妻夫之昆弟不相爲服不成其亲也男女无亲则逺于相见音义名者人治之大者也可无慎乎注人治所以正人音义疏四世而缌服之穷也五世袒免杀同姓也六世亲属竭矣注四世共髙祖五世髙祖昆弟六世以外亲尽无属名音义其庶姓别于上而戚单于下昏姻可以通乎注问之也𤣥孙之子姓别于髙祖五世而无服姓氏所由生音义系之以姓而弗别缀之以食而弗殊虽百世而昏姻不通者周道然也注周之礼所建者长也姓正姓也始祖为正姓髙祖为庶姓系之弗别谓若今宗室属籍也周礼小史掌定系世辨昭穆音义疏服术有六一曰亲亲二曰尊尊三曰名四曰出入五曰长幼六曰从服注术犹道也亲亲父母为首尊尊君为首名世母叔母之属也出入女子子嫁者及在室者长幼成人及殇也从服若夫为妻之父母妻为夫之党服音义疏从服有六有属从注子为母之党有徒从注臣为君之党有从有服而无服注公子为其妻之父母有从无服而有服注公子之妻为公子之外兄弟有从重而轻注夫为妻之父母有从轻而重注公子之妻为其皇姑疏自仁率亲等而上之至于祖名曰轻自义率祖顺而下之至于祢名曰重一轻一重其义然也注自犹用也率循也用恩则父母重而祖轻用义则祖重而父母轻恩重者为之三年义重者为之齐衰然如是也音义疏君有合族之道族人不得以其戚戚君位也注君恩可以下施而族人皆臣也不得以父兄子弟之亲自戚于君位谓齿列也所以尊君别嫌也音义疏庶子不祭明其宗也庶子不得为长子三年不继祖也注明犹尊也一统焉族人上不戚君下又辟宗乃后能相序音义别子为祖注别子谓公子若始来在此国者后世以为祖也继别为宗注别子之世适也族人尊之谓之大宗是宗子也音义继祢者为小宗注父之适也兄弟尊之谓之小宗有百世不迁之宗有五世则迁之宗百世不迁者别子之后也宗其继别子之所自出者百世不迁者也宗其继髙祖者五世则迁者也尊祖故敬宗敬宗尊祖之义也注迁犹变易也继别子别子之世适也继髙祖者亦小宗也先言继祢者据别子子弟之子也以髙祖与祢皆有继者则曾祖亦有也则小宗四与大宗凡五疏有小宗而无大宗者有大宗而无小宗者有无宗亦莫之宗者公子是也注公子有此三事也公子谓先君之子今君昆弟疏公子有宗道公子之公爲其士大夫之庶者宗其士大夫之适者公子之宗道也注公子不得宗君君命适昆弟爲之宗使之宗之是公子之宗道也所宗者适则如大宗死爲之齐衰九月其母则小君也爲其妻齐衰三月无适而宗庶则如小宗死爲之大功九月其母妻无服公子唯己而已则无所宗亦莫之宗音义疏絶族无移服注族昆弟之子不相爲服音义亲者属也注有亲者服各以其属亲疏疏自仁率亲等而上之至于祖自义率祖顺而下之至于祢是故人道亲亲也注言先有恩亲亲故尊祖尊祖故敬宗敬宗故收族收族故宗庙严宗庙严故重社稷重社稷故爱百姓爱百姓故刑罚中刑罚中故庶民安庶民安故财用足财用足故百志成百志成故礼俗刑礼俗刑然后乐注收族序以昭穆也严犹尊也孝经曰孝莫大于严父百志人之志意所欲也刑犹成也音义诗云不显不承无斁于人斯此之谓也注斁厌也言文王之徳不显乎不承成先人之业乎言其显且承之人乐之无厌也音义疏礼记注疏卷三十四卷三十四考证礼记注疏卷三十四考证大传追王太王亶父王季歴文王昌注文王称王早矣云云按谓文王及身受命称王者汉儒之诬也此文明言追王足以正之但与中庸亦微有异据中庸则追王文王者武王之事追王太王王季者周公之事非同在一时也据此经则并在武王克啇时矣孔疏谓周公追王太王王季者谓以王礼改葬耳不改葬文王者先以王礼葬故也此説尤爲无谓盖此经顺便总言中庸又分叙次第耳改正朔疏随寅丑子所损也损字当作建异器械疏器谓輵豆房俎輵字当作楬同姓从宗合族属疏凡赐氏族者此爲卿乃赐此字当作必又疏若子孙若爲卿其君不赐族按当作若子孙虽爲卿刋本误耳五曰长幼疏幼爲诸殇爲字当作谓族人不得以其戚戚君位也注疏王氏曰详注意以十一字爲句然位也当自爲句盖族人不敢戚君者限于位也按后文公子有宗道疏云公子不得宗君者君尊族人不敢以戚君故不得宗君也是疏读亦从君字絶句详味注意不得以父兄子弟之亲自戚于君位谓齿列也亦自可读但本疏意自连十一字爲句耳爱百姓故刑罚中云云按此下极言宗法之善足以化民成俗而登至治非泛言政教也孔疏太迂诗云不显不承无斁于人斯注言文王之德不显乎不承成先人之业乎云云疏诗笺云云按清庙之诗周公所作以歌咏文王之德也此注言文王之徳甚显甚承于义甚确诗笺乃云周公祭清庙是光明文王之徳承顺文王之志则周公作诗乃以自赞有是理乎郑笺诗虽在注礼之后然其说不及此注逺矣禯记注疏卷三十四考证礼记註疏卷三十五钦定四库全书礼记注疏卷三十五汉郑氏注唐陆德明音义孔颖达疏少仪闻始见君子者辞曰某固愿闻名于将命者注君子卿大夫若有异德者固如故也将犹奉也卽君子之门而云愿以名闻于奉命者谦远之也重则云固奉命传辞出入音义疏不得阶主注阶上进者言宾之辞不得指斥主人音义疏敌者曰某固愿见注敌当也愿见愿见于将命者谦也疏罕见曰闻名注罕希也希相见虽于敌者犹爲尊主之辞如于君子音义疏亟见曰朝夕注亟数也于君子则曰某愿朝夕闻名于将命者于敌者则曰某愿朝夕见于将命者音义瞽曰闻名注瞽无目也以无目辞不称见疏适有丧者曰比注适之也曰某愿比于将命者比犹比方俱给事疏童子曰听事注曰某愿听事于将命者童子未成人不敢当相见之礼疏适公卿之丧则曰听役于司徒注丧忧戚无宾主之礼皆爲执事来也音义疏君将适他臣如致金玉货贝于君则曰致马资于有司敌者曰赠从者注适他行朝㑹也资犹用也赠送也音义疏臣致襚于君则曰致废衣于贾人敌者曰襚注言废衣不必以其敛也贾人知物善恶也周礼王府掌凡王之献金玉兵器文织良货贿之物受而藏之有贾八人音义疏亲者兄弟不以襚进注不执将命者以即陈而已疏臣爲君丧纳货贝于君则曰纳甸于有司注甸谓田野之物音义疏赗马入庙门注以其主于死者音义赙马与其币大白兵车不入庙门注以其主于生人也兵车革路也虽爲死者来陈之于外战伐田猎之服非盛者也周礼革路建大白以即戎音义疏赙者旣致命坐委之摈者举之主人无亲受也注丧者非尸柩之事则不亲也举之举以东音义疏受立授立不坐注由便音义性之直者则有之矣注有之有跪者也谓受授于尊者而尊者短则跪不敢以长临之音义疏始入而辞曰辞矣即席曰可矣注可犹止也谓摈者爲宾主之节也始入则告之辞至就席则止其辞排阖说屦于戸内者一人而已矣注虽衆敌犹有所尊也音义有尊长在则否注在在内也后来之衆皆说屦于戸外音义疏问品味曰子亟食于某乎问道艺曰子习于某乎子善于某乎注不斥人谦也道三德三行也艺六艺音义疏不疑在躬注躬身也不服行所不知使身疑也不度民械注械兵器也不计度民家之器物使已亦有音义不愿于大家注大谓富之广也不訾重器注訾思重犹寳也音义疏汜埽曰埽埽席前曰拚拚席不以鬛执箕膺擖注鬛谓帚也帚恒埽地不洁清也膺亲也擖舌也持箕将去粪者以舌自乡音义疏不贰问注当正己之心以问吉凶于蓍龟不得于正凶则卜筮其权也音义问卜筮曰义与志与义则可问志则否注大卜问来卜筮者也义正事也志私意也音义疏尊长于己踰等不敢问其年注踰等父兄党也问年则己恭孙之心不全音义燕见不将命注自不用宾主之正来则若子弟然音义遇于道见则靣注可以隐则隐不敢烦动也不请所之注尊长所之或卑亵音义丧俟事不犆弔注亦不敢故烦动也事朝夕哭时音义侍坐弗使不执琴瑟不画地手无容不翣也注端悫所以爲敬也尊长或使弹琴瑟则爲之可音义寝则坐而将命注命有所传辞也坐者不敢临之侍射则约矢注不敢与之拾取也音义侍投则拥矢注不敢释于地也投投壶也投壶坐胜则洗而以请注洗爵请行觞不敢直饮之音义客亦如之注客射若投壶不胜主人亦洗而请之音义不角注角谓觥罚爵也于尊长与客如献酬之爵音义不擢马注擢去也谓彻也已彻马嫌胜故专之音义疏执君之乘车则坐注执执辔谓守之也君不在中坐示不行也音义仆者右带劒负良绥申之面拖诸幦注靣前也幦覆苓也良绥君绥也负之由左肩上入右腋下申之于前覆苓上也音义以散绥升执辔然后步注步行也音义疏请见不请退注去止不敢自由音义朝廷曰退注近君爲进音义燕游曰归注礼亵主于家也师役曰罢注罢之言罢劳也春秋传曰师还曰疲音义疏侍坐于君子君子欠伸运笏泽劒首还屦问日之蚤莫虽请退可也注以此皆解倦之状伸频伸也运泽皆玩弄也金器弄之易以汗泽音义疏事君者量而后入不入而后量凡乞假于人爲人从事者亦然然故上无怨而下远罪也注量量其事意合成否音义疏不窥密注嫌伺人之私也密隐曲处也音义不旁狎注妄相服习终或争讼音义不道旧故注言知识之过失损友也孔子曰故旧不遗则民不偷音义不戏色注暂变倾颜色爲非常则人不长失敬也音义疏爲人臣下者有谏而无讪有亡而无疾注亡去也疾恶也音义颂而无讇谏而无骄注颂谓将顺其美也骄谓言行谋从恃知而慢也音义怠则张而相之注怠惰也相助也音义废则埽而更之注废政敎壤乱不可因也音义谓之社稷之役注役爲也疏毋拔来毋报往注报读爲赴疾之赴拔赴皆疾也人来往所之当有㝛渐不可卒也音义毋凟神注凟谓数而不敬音义毋循枉注前日之不正不可复遵行以自伸音义毋测未至注测意度也音义士依于德游于艺注德三德也一曰至德二曰敏德三曰孝德艺六艺也一曰五礼二曰六乐三曰五射四曰五御五曰六书六曰九数工依于法游于说注法谓规矩尺寸之数也说谓鸿杀之意所宜也考工记曰薄厚之所震动清浊之所由出侈弇之所由兴有说说或爲申音义毋訾衣服成器注訾思也成犹善也思此则疾贫也音义毋身质言语注质成也闻疑则传疑若成之或有所误也音义疏言语之美穆穆皇皇朝廷之美济济翔翔祭祀之美齐齐皇皇车马之美匪匪翼翼鸾和之美肃肃雍雍注匪读如四牡騑騑齐齐皇皇读如归往之往美皆当爲仪字之误也周礼敎国子六仪一曰祭祀之容二曰宾客之容三曰朝廷之容四曰丧纪之容五曰军旅之容六曰车马之容音义疏问国君之子长㓜长则曰能从社稷之事矣糿则曰能御未能御注御谓御事音义问大夫之子长幼长则曰能从乐人之事矣幼则曰能正于乐人未能正于乐人注正乐政也周礼大司乐以乐德敎国子中和祇庸孝友以乐语敎国子兴道讽诵言语以乐舞敎国子舞云门大卷大咸大韶大夏大濩大武音义问士之子长糿长则曰能耕矣幼则曰能负薪未能负薪注士禄薄子以农事爲业执玉执龟筴不趋堂上不趋城上不趋注于重器于近尊于迫狭无容也步张足曰趋音义武车不式介者不拜注兵车不以容礼下人也车中之拜肃拜音义疏妇人吉事虽有君赐肃拜爲尸坐则不手拜肃拜爲丧主则不手拜注肃拜拜低头也手拜手至地也妇人以肃拜爲正凶事乃手拜耳爲尸爲祖姑之尸也士虞礼曰男男尸女女尸爲丧主不手拜者爲夫与长子当稽颡也其余亦手拜而已虽或爲唯或曰丧爲主则不手拜肃拜也音义疏葛绖而麻带注谓旣虞卒哭也带所以自结束也妇人质少变于丧之带有除而无变疏取俎进俎不坐注以其有足亦柄尺之类音义执虚如执盈入虚如有人注重愼疏凡祭于室中堂上无跣燕则有之注祭不跣者主敬也燕则有跣爲欢也天子诸侯祭有坐尸于堂之礼祭所尊在室燕所尊在堂将燕降说屦乃升堂音义疏未尝不食新注尝谓荐新物于寝庙疏仆于君子君子升下则授绥始乘则式君子下行然后还立注还车而立以俟其去音义疏乘贰车则式佐车则否注贰车佐车皆副车也朝祀之副曰贰戎猎之副曰佐鲁庄公败于干时公丧戎路传乘而归音义贰车者诸侯七乘上大夫五乘下大夫三乘注此盖殷制也周礼贰车公九乘侯伯七乘子男五乘卿大夫各如其命之数疏有贰车者之乘马服车不齿注尊有爵之物广敬也服车所乘车也车有新旧观君子之衣服服劒乘马弗贾注平尊者之物非敬也音义疏其以乘壶酒束脩一犬赐人若献人则陈酒执脩以将命亦曰乘壶酒束脩一犬注陈重者执轻者便也乘壶四壶也酒谓清也糟也不言陈犬或无脩者牵犬以致命也于卑者曰赐于尊者曰献音义其以鼎肉则执以将命注鼎肉谓牲体已解可升于鼎音义其禽加于一双则执一双以将命委其余注加犹多也犬则执緤守犬田犬则授摈者旣受乃问犬名牛则执纼马则执靮皆右之注緤纼靮皆所以系制之者守犬田犬问名畜养者当唿之名谓若韩卢宋鹊之属右之者执之宜由便也音义臣则左之注异于衆物臣谓囚俘音义车则说绥执以将命甲若有以前之则执以将命无以前之则袒櫜奉胃注甲铠也有以前之谓他挚币也櫜弢铠衣也胄兜鍪也袒其衣出兜鍪以致命音义器则执盖注谓有表里弓则以左手屈韣执拊注韣弓衣也左手屈衣并于拊执之而右手执箫音义劒则启椟盖袭之加夫襓与劒焉注椟谓劒函也袭郄合之夫襓劒衣也加劒于衣上夫或爲烦皆发声音义笏书脩苞苴弓茵席枕几颖杖琴瑟戈有刄者椟荚籥其执之皆尚左手注苞苴谓编束菅苇以裹鱼肉也茵着蓐也颖警枕也荚蓍也籥如笛三孔皆十六物也左手执上上阳也右手执下下隂也音义刀却刄授颖削授拊注辟用时颖镮也拊谓把音义凡有刺刄者以授人则辟刄注辟刃不以正乡人也音义疏乘兵车出先刄入后刄注不以刄向国也军尚左注左阳也阳主生将军有庙胜之䇿左将军爲上贵不败绩卒尚右注右隂也隂主杀卒之行伍以右爲上示有死志音义疏宾客主恭祭祀主敬丧事主哀会同主诩注恭在貌也而敬又在心诩谓敏而有勇若齐国佐音义疏军旅思险隐情以虞注险阻出竒覆谖之处也隐意也思也虞度也当思念己情之所能以度彼之将然否音义疏燕侍食于君子则先饭而后已注所以劝也音义毋放饭毋流歠小饭而亟之注亟疾也备哕噎若见问也音义数噍毋爲口容注口容弄口音义客自彻辞焉则止注主人辞其彻疏客爵居左其饮居右注客爵谓主人所酬宾之爵也以优宾耳宾不举奠于荐东介爵酢爵僎爵皆居右注三爵皆饮爵也介宾之辅也酢所以酢主人也古文礼僎作遵遵谓乡人爲卿大夫来观礼者酢或爲作僎或爲驺音义疏羞濡鱼者进尾注擗之由后鲠肉易离也干鱼进首擗之由前理易析也音义冬右腴注气在下腴腹下也音义夏右鳍注气在上鳍嵴也音义祭膴注膴大脔谓刳鱼腹也膴读如哻音义疏凡齐执之以右居之于左注齐谓食羮酱饮有齐和者也居于左手之上右手执而正之由便也音义疏赞币自左诏辞自右注自由也谓爲君受币爲君出命也立者尊右音义疏酌尸之仆如君之仆注当其爲尸则尊其在车则左执辔右受爵祭左右轨范乃饮注周礼大驭祭两轵祭轨乃饮轨与轵于车同谓轊头也轨与范声同谓轼前也音义疏凡羞有俎者则于俎内祭注俎于人爲横不得祭于间也君子不食圂腴注周礼圂作豢谓犬豕之属食米谷者也腴有似人濊音义小子走而不趋举爵则坐祭立饮注小子弟子也卑不得与宾介具备礼容也凡洗必盥注洗盥乃洗爵先自洁也盥有不洗也音义牛羊之肺离而不提心注提犹絶也刳离之不絶中央少者使易絶以祭耳音义凡羞有湆者不以齐注齐和也音义爲君子择葱薤则絶其本末注爲有萎干音义羞首者进喙祭耳注耳出见也音义尊者以酌者之左爲上尊注尊者设尊者也酌者乡尊其左则上尊也音义尊壶者面其鼻注鼻在面中言乡人也饮酒者禨者醮者有折俎不坐注折俎尊彻之乃坐也已沐饮曰禨酌始冠曰醮音义未步爵不尝羞注步行也牛与羊鱼之腥聂而切之爲脍注聂之言䐑也先藿叶切之复报切之则成脍音义麋鹿爲菹野豕爲轩皆聂而不切麕爲辟鸡兎爲宛脾皆聂而切之切䓤若薤实之醯以柔之注此轩辟鸡宛脾皆菹类也其作之状以醯与荤菜淹之杀肉及腥气也音义其有折俎者取祭反之不坐燔亦如之注亦爲尺柄之类也燔灸也乡射曰宾奠爵于荐西兴取肺坐絶祭左手哜之兴加于俎坐帨手音义尸则坐注尸尊也少牢馈食礼曰尸左执爵右兼取肝肺擩于俎盐振祭哜之加于菹豆音义疏衣服在躬而不知其名爲罔注罔犹罔罔无知貎音义疏其未有烛而后至者则以在者告道瞽亦然注爲其不见意欲知之也师冕见及阶子曰阶也及席子曰席也皆坐子吿之曰某在斯某在斯音义凡饮酒爲献主者执烛抱燋客作而辞然后以授人注爲宵言也主人亲执烛敬宾示不倦也言献主者容君使宰夫也未爇曰燋音义执烛不让不辞不歌注以烛继昼礼杀音义疏洗盥执食饮者勿气有问焉则辟咡而对注示不敢歆臭也口旁曰咡音义疏爲人祭曰致福爲己祭而致膳于君子曰膳祔练曰吿注此皆致祭祀之余于君子摄主言致福申其辞也自祭言膳谦也祔练言告不敢以爲福膳也凡膳吿于君子主人展之以授使者于阼阶之南南面再拜稽首送反命主人又再拜稽首注展省具也音义其礼大牢则以牛左肩臂臑折九箇少牢则以羊左肩七箇犆豕则以豕左肩五箇注折断分之也皆用左者右以祭也羊豕不言臂臑因牛序之可知音义疏国家靡敝则车不雕几甲不组縢食器不刻镂君子不履丝屦马不常秣注靡敝赋税亟也雕画也几附纒爲沂鄂也组縢以组饰之及紟带也诗云公徒三万贝胄朱綅亦铠饰也音义疏礼记注疏卷三十五卷三十五考证礼记注疏卷三十五考证少仪敌者曰某固愿见注敌当也敌者集说本作适者音注曰适音敌按此句无释文以郑注推之古本是作敌者玩下文敌者曰赠从者敌者曰襚可例集说本作适者非也君将适他疏此一经论臣致物于君及适者之辞适者当作敌者问道艺注道三德三行也艺六艺按艺指六艺是也所谓道者安知非司徒之六德六行而必师氏之三德三行乎又下云子习于某乎习传习也则又安知非乐正之四术所谓礼乐诗书者乎师役曰罢音义罢音皮陈澔曰当读如欲罢不能之罢然故上无怨而下远罪也按然字湏畧读犹言能若是也士依于德游于艺注德三德也按六德三德皆德也疏谓六德敎万民三德敎国子此经言士故以三德解之拘泥极矣世岂有能全知仁圣义中和而不称爲贤士者乎祭祀之美齐齐皇皇注读如归往之往方悫谓当读如字又注美皆当爲仪字之误也陈澔曰读如本字亦可幼则曰能负薪未能负薪注按注下应接疏二叚下节执玉执龟筴不趋又自爲一节不相连也乘贰车则式佐车则否注疏以此经佐车贰车相对车云式主敬按当作贰车云式主敬刋本相沿车上误脱贰字耳乃问犬名注疏战国䇿云韩子卢者按当作韩之卢者之字误作子祭左右轨范乃饮注轨与范声同谓轼前也按此条孔疏甚明轼前之軓车旁着凡亦作范周礼及此文是也毂末之轨车旁着九诗弼风及考工记中庸之文是也疏谓济盈不濡轨轨字与此范字音同则非矣刋本于注祭軓乃饮及軓与范声同并误作轨字凡饮酒爲献主者疏若尊卑不敌则使宰夫与主人以献賔按与主人当作爲主人礼记注疏卷三十五考证礼记註疏卷三十六钦定四库全书礼记注疏卷三十六汉郑氏注唐陆德明音义孔颖达疏学记发虑宪求善良足以謏闻不足以动衆注宪法也言发计虑当拟度于法式也求谓招来也謏之言小也动衆谓师役之事音义就贤体远足以动衆未足以化民注就谓躬下之体犹亲也音义君子如欲化民成俗其必由学乎注所学者圣人之道在方䇿音义疏玉不琢不成器人不学不知道是故古之王者建国君民教学爲先注爲内则设师保以教使国子学焉外则有大学庠序之官音义兑命曰念终始典于学其此之谓乎注典经也言学之不舍业也兑当爲説字之误也高宗梦傅説求而得之作说命三篇在尚书今亡音义疏虽有嘉肴弗食不知其旨也虽有至道弗学不知其善也注旨美也音义是故学然后知不足教然后知困注学则睹己行之所短敎则见己道之所未逹音义知不足然后能自反也知困然后能自强也故曰敎学相长也注自反求诸己也自强脩业不敢倦音义兑命曰学学半其此之谓乎注言学人乃益己之学半音义疏古之教者家有塾党有庠术有序国有学注术当爲遂声之误也古者仕焉而已者归教于闾里朝夕坐于门门侧之堂谓之塾周礼五百家爲党万二千五百家爲遂党属于乡遂在远郊之外音义比年入学注学者每歳来入也中年考校注中犹间也乡遂大夫问嵗则考学者之德行道艺周礼三歳大比乃考焉音义一年视离经辨志三年视敬业乐羣五年视博习亲师七年视论学取友谓之小成九年知类通达强立而不反谓之大成注离经㫁句絶也辨志谓别其心意所趣乡也知类知事义之比也强立临事不惑也不反不违失师道音义夫然后足以化民易俗近者説服而远者懐之此大学之道也注懐来也安也音义记曰蛾子时术之其此之谓乎注蛾蚍蜉也蚍蜉之子微虫耳时术蚍蜉之所爲其功乃复成大垤音义疏大学始敎皮弁祭菜示敬道也注皮弁天子之朝朝服也祭菜礼先圣先师菜谓芹藻之属音义宵雅肄三官其始也注宵之言小也肄习也习小雅之三谓鹿鸣四牡皇皇者华也此皆君臣宴乐相劳苦之诗爲始学者习之所以劝之以官且取上下相和厚音义入学鼓箧孙其业也注鼓箧击鼓警衆乃发箧出所治经业也孙犹恭顺也音义夏楚二物收其威也注夏槄也楚荆也二者所以扑挞犯礼者收谓收敛整齐之威威仪也音义未卜禘不视学游其志也注禘大祭也天子诸侯既祭乃视学考校以游暇学者之志意音义时观而弗语存其心也注使之悱悱愤愤然后启发也音义幼者听而弗问学不躐等也注学敎也敎之长穉音义此七者敎之大伦也注伦理也自大学始敎至此其义七也记曰凡学官先事士先志其此之谓乎注官居官者也士学士也疏大学之敎也时敎必有正业退息必有居注有居有常居也学不学操缦不能安弦注操缦杂弄音义不学博依不能安诗注博依广譬喻也依或爲衣音义不学杂服不能安礼注杂服冕服皮弁之属杂或爲雅不兴其艺不能乐学注兴之言喜也歆也艺谓礼乐射御书数音义故君子之于学也藏焉脩焉息焉游焉注藏谓懐抱之修习也息谓作劳休止谓之息游谓闲暇无事谓之游音义夫然故安其学而亲其师乐其友而信其道是以虽离师辅而不反也兑命曰敬孙务时敏厥脩乃来其此之谓乎注敬孙敬道孙业也敏疾也厥其也学者务及时而疾其所脩之业乃来音义疏今之敎者呻其佔毕多其讯注呻吟也佔视也简谓之毕讯犹问也言今之师自不晓经之义但吟诵其所视简之文多其难问也呻或爲慕讯或爲訾音义言及于数注其发言出说不首其义动云有所法象而已音义进而不顾其安注务其所诵多不惟其未晓使人不由其诚注由用也使学者诵之而爲之说不用其诚敎人不尽其材注材道也谓师有所隠也易曰兼三材而两之谓天地人之道其施之也悖其求之也佛注敎者言非则学者失问音义夫然故隠其学而疾其师苦其难而不知其益也注隐不称扬也不知其益若无益然虽终其业其去之必速注速疾也学不心解则忘之易音义敎之不刑其此之由乎注刑犹成也疏大学之法禁于未发之谓豫注未发情慾未生谓年十五时音义当其可之谓时注可谓年二十成人时不陵节而施之谓孙注不陵节谓不敎长者才者以小敎幼者钝者以大也施犹敎也孙顺也音义相观而善之谓摩注不并问则敎者思专也摩相切磋也音义此四者敎之所由兴也注兴起也疏发然后禁则扞格而不胜注敎不能胜其情慾格读如冻之扞坚不可入之貎音义时过然后学则勤苦而难成注时过则思放也音义杂施而不孙则坏乱而不脩注小者不达大者难识学者所惑也音义独学而无友则孤陋而寡闻注不相观也燕朋逆其师注燕犹䙝也䙝其朋友音义燕辟废其学注䙝师之譬喻音义此六者敎之所由废也注废弛疏君子旣知敎之所由兴又知敎之所由废然后可以爲人师也故君子之敎喻也道而弗牵强而弗抑开而弗达注道示之以道涂也抑犹推也开爲发头角音义道而弗牵则和强而弗抑则易开而弗达则思和易以思可谓善喻矣注思而得之则深疏学者有四失敎者必知之人之学也或失则多或失则寡或失则易或失则止此四者心之莫同也注失于多谓才少者失于寡谓才多者失于易谓好问不识者失于止谓好思不问者音义知其心然后能救其失也注救其失者多与易则抑之寡与止则进之敎也者长善而救其失者也疏善歌者使人继其声善敎者使人继其志注言爲之善者则后人乐放傚音义其言也约而达㣲而臧罕譬而喻可谓继志矣注师说之明则弟子好述之其言少而解臧善也音义疏君子知至学之难易而知其美恶然后能博喻能博喻然后能爲师能爲师然后能爲长能爲长然后能爲君注美恶说之是非也长达官之长音义故师也者所以学爲君也注弟子学于师学爲君是故择师不可不愼也注师善则善记曰三王四代惟其师其此之谓乎注四代虞夏殷周疏凡学之道严师爲难注严尊敬也师严然后道尊道尊然后民知敬学是故君之所不臣于其臣者二当其爲尸则弗臣也当其爲师则弗臣也注尸主也爲祭主也大学之礼虽诏于天子无北靣所以尊师也注尊师重道焉不使处臣位也武王践阼召师尚父而问焉曰昔黄帝颛顼之道存乎意亦忽不可得见与师尚父曰在丹书王欲闻之则齐矣王齐三日端冕师尚父亦端冕奉书而入负屏而立王下堂南面而立师尚父曰先王之道不北面王行西折而南东面而立师尚父西面道书之言音义疏善学者师逸而功倍又从而庸之不善学者师勤而功半又从而怨之注从随也庸功也功之受其道有功于己善问者如攻坚木先其易者后其节目及其久也相说以解不善问者反此注言先易后难以渐入音义善待问者如撞钟叩之以小者则小鸣叩之以大者则大鸣待其从容然后尽其声不善答问者反此注从读如富父舂戈之舂舂容谓重撞击也始者一声而已学者既开其端意进而复问乃极说之如撞钟之成声矣从或爲松音义此皆进学之道也注此皆善问善答也疏记问之学不足以爲人师注记问谓豫诵杂难杂说至讲时爲学者论之此或时师不心解或学者所未能问音义必也其听语乎注必待其问乃说之力不能问然后语之语之而不知虽舍之可也注舍之须后音义疏良冶之子必学爲裘注仍见其家锢补穿凿之器也补器者其金柔乃合有似于爲裘音义良弓之子必学爲箕注仍见其家挠角干也桡角干者其材宜调谓乃三体相胜有似于爲杨桞之箕音义始驾马者反之车在马前注以言仍见则贯即事易也音义君子察于此三者可以有志于学矣注仍读先王之道则爲来事不惑疏古之学者比物丑类注以事相况而爲之丑犹比也丑或为之计鼓无当于五声五声弗得不和水无当于五色五色弗得不章学无当于五官五官弗得不治师无当于五服五服弗得不亲注当犹主也五服斩衰至缌麻之亲音义疏君子曰大徳不官注谓君也大道不器注谓圣人之道不如器施于一物大信不约注谓若胥命于蒲无盟约音义大时不齐注或时以生或时以死音义察于此四者可以有志于本矣注本立而道生言以学为本则其德于民无不化于俗无不成三王之祭川也皆先河而后海或源也或委也此之谓务本注源泉所来也委流所聚也始出一勺卒成不测音义疏礼记注疏卷三十六卷三十六考证礼记注疏卷三十六考证学记发虑宪疏言有人不学而起发谋虑终不动衆举动必能拟度于法式故云发虑宪按文义祗应云言有人不学而起发谋虑必能拟度于法式耳终不动衆举动六字竝衍文也因各本竝同姑仍之大学之敎也时敎必有正业退息必有居学不学操缦不能安絃此注疏读也陈澔读大学之敎也时敎必有正业退息必有居学大学之法禁于未发之谓豫注谓年十五时按此注太拘古人设敎事事皆豫爲之防事事皆适当其可必画定年十五爲禁于未发年二十爲当其可非也燕辟废其学注亵师之譬喻按燕辟之辟似不当作譬喻解陈澔谓是邪辟之辟音僻是也及其乆也相说以解音义说音悦朱子曰说字人以爲悦恐只是说字先其易处难处且放下少间见多了自然相证而解解物爲解自解释爲解恐是相证而晓解也学无当于五官疏五官金木水火土之官也陈澔曰五官即洪范之五事也按以经义推之陈说爲是又疏是师情有在三年之义按年字衍当云有在三之义礼记注疏卷三十六考证礼记註疏卷三十七钦定四库全书礼记注疏卷三十七汉郑氏注唐陆德明音义孔颕达疏乐记凡音之起由人心生也人心之动物使之然也感于物而动故形于声注宫商角徴羽杂比曰音单出曰声形犹见也音义声相应故生变注乐之器弹其宫则衆宫应然不足乐是以变之使杂也易曰同声相应同气相求春秋传曰若以水济水谁能食之若琴瑟之专一谁能听之音义变成方谓之音注方犹文章也比音而乐之及干戚羽旄谓之乐注干盾也戚斧也武舞所执也羽翟羽也旄旄牛尾也文舞所执周礼舞师乐师掌敎舞有兵舞有干舞有羽舞有旄舞诗曰左手执籥右手秉翟音义疏乐者音之所由生也其本在人心之感于物也是故其哀心感者其声噍以杀其乐心感者其声啴以缓其喜心感者其声发以㪚其怒心感者其声粗以厉其敬心感者其声直以廉其爱心感者其声和以柔六者非性也感于物而后动注言人声在所见非有常也噍踧也啴寛绰貌发犹扬也粗麄也音义是故先王慎所以感之者故礼以道其志乐以和其声政以一其行刑以防其姦礼乐刑政其极一也注极至也音义所以同民心而出治道也注此其所谓至也音义疏凡音者生人心者也情动于中故形于声声成文谓之音是故治世之音安以乐其政和乱世之音怨以怒其政乖亡国之音哀以思其民困声音之道与政通矣注言八音和否随政也玉藻曰御瞽几声之上下音义疏宫为君商为臣角为民徴为事羽为物五者不乱则无怗懘之音矣注五者君臣民事物也凡声浊者尊清者卑怗懘敝败不和貌音义宫乱则荒其君骄商乱则陂其官壊角乱则忧其民怨徴乱则哀其事勤羽乱则危其财匮五者皆乱迭相陵谓之慢如此则国之灭亡无日矣注君臣民事物其道乱则其音应而乱荒犹㪚也陂倾也书曰王耄荒易曰无平不陂音义疏郑卫之音乱世之音也比于慢矣注此犹同也音义桑间濮上之音亡国之音也其政㪚其民流诬上行私而不可止也注濮水之上地有桑闲者亡国之音于此之水出也昔殷纣使师延作靡靡之乐已而自沈于濮水后师涓过焉夜闻而写之为晋平公鼓之是之谓也桑闲在濮阳南诬㒺也音义蔬凡音者生于人心者也乐者通伦理者也注伦犹类也理分也音义是故知声而不知音者禽兽是也知音而不知乐者衆庶是也唯君子为能知乐注禽兽知此为声耳不知其宫商之变也八音竝作克谐曰乐音义是故审声以知音审音以知乐审乐以知政而治道傋矣是故不知声者不可与言音不知音者不可与言乐知乐则几于礼矣礼乐皆得谓之有德德者得也注几近也听乐而知政之得失则能正君臣民事物之礼也音义是故乐之隆非极音也食飨之礼非致味也注隆犹盛也极穷也音义清庙之瑟朱絃而疏越壹倡而三叹有遗音者矣大飨之礼尚𤣥酒而俎腥鱼大羹不和有遗味者矣注清庙谓作乐歌清庙也朱絃练朱絃练则声浊越瑟底孔也画疏之使声迟也倡发歌句也三叹三人从叹之耳大飨祫祭先王以腥鱼为俎实不臑熟之大羹肉湇不调以盐菜遗犹余也音义是故先王之制礼乐也非以极口腹耳目之欲也将以敎民平好恶而反人道之正也注敎之使知好恶也音义疏人生而静天之性也感于物而动性之欲也注言性不见物则无欲物至知知然后好恶形焉注至来也知知毎物来则又有知也言见物多则欲益衆形犹见也音义好恶无节于内知诱于外不能反躬天理灭矣注节法度也知犹欲也诱犹道也引也躬犹己也理犹性也音义夫物之感人无穷而人之好恶无节则是物至而人化物也人化物也者灭天理而穷人欲者也注穷人欲言无所不为于是有悖逆诈伪之心有淫泆作乱之事是故强者胁弱衆者暴寡知者诈愚勇者苦怯疾病不养老㓜孤独不得其所此大乱之道也音义疏是故先王之制礼乐人为之节注言为作法度以遏其欲音义衰麻哭泣所以节丧纪也钟鼓干戚所以和安乐也昏姻冠笄所以别男女也射乡食飨所以正交接也注男二十而冠女许嫁而笄成人之礼射乡大射乡饮酒也音义礼节民心乐和民声政以行之刑以防之礼乐刑政四达而不悖则王道傋矣疏乐者为同礼者为异同则相亲异则相敬注同谓协好恶也异谓别贵贱也乐胜则流礼胜则离注流谓合行不敬也离谓析居不和也音义合情饰貌者礼乐之事也注欲其竝行斌斌然音义礼义立则贵贱等矣乐文同则上下和矣好恶着则贤不肖别矣刑禁暴爵举贤则政均矣仁以爱之义以正之如此则民治行矣注等阶级也音义疏乐由中出注和在心也礼自外作注敬在貌也乐由中出故静礼自外作故文注文犹动也大乐必易大礼必简注易简若于清庙大飨然音义乐至则无怨礼至则不争揖让而治天下者礼乐之谓也注至犹达也行也音义暴民不作诸侯賔服兵革不试五刑不用百姓无患天子不怒如此则乐达矣合父子之亲眀长㓜之序以敬四海之内天子如此则礼行矣注宾协也试用也音义疏大乐与天地同和大礼与天地同节注言顺天地之气与其数和故百物不失注不失其性节故祀天祭地注成物有功报焉眀则有礼乐注敎人者幽则有鬼神注助天地成物者也易曰是故知鬼神之情状与天地相似五帝德说黄帝德曰死而民畏其神者百年春秋传曰若敖氏之鬼然则圣人之精气谓之神贤知之精气谓之鬼音义如此则四海之内合敬同爱矣礼者殊事合敬者也乐者异文合爱者也礼乐之情同故明王以相沿也注沿犹因述也孔子曰殷因于夏礼所损益可知也周因于殷礼所损益可知也沿或作缘音义故事与时并注为事在其时也礼器曰尧授舜舜授禹汤放桀武王伐纣时也名与功偕注为名在其功也偕犹俱也尧作大章舜作大韶禹作大夏汤作大濩武王作大武名因其得天下之功音义疏故钟鼓管磬羽籥干戚乐之器也屈伸俯仰缀兆舒疾乐之文也簠簋俎豆制度文章礼之器也升降上下周还禓袭礼之文也注缀谓酇舞者之位也兆其外营域也音义故知礼乐之情者能作识礼乐之文者能述注述谓训其义也作者之谓圣述者之谓眀眀圣者述作之谓也疏乐者天地之和也礼者天地之序也和故百物皆化序故羣物皆别注化犹生也别谓形体异也乐由天作礼以地制注言法天地也过制则乱过作则暴注过犹误也暴失文武之意明于天地然后能兴礼乐也疏论伦无患乐之情也欣喜欢爱乐之官也注伦犹类也患害也官犹事也中正无邪礼之质也庄敬恭顺礼之制也注质犹夲也音义若夫礼乐之施于金石越于声音用于宗庙社稷事乎山川鬼神则此所与民同也注言情官质制先王所专也疏王者功成作乐治定制礼注功成治定同时耳功主于王业治主于敎民明堂位说周公曰治天下六年朝诸侯于眀堂制礼作乐音义其功大者其乐傋其治辩者其礼具注辩徧也音义干戚之舞非傋乐也注乐以文德为备若咸池者孔子曰韶尽美矣又尽善也谓武尽美矣未尽善也孰亨而祀非达礼也注达具也郊特牲曰郊血大飨腥三献爓一献孰至敬不飨味而贵气臭也音义五帝殊时不相沿乐三王异世不相袭礼注言其有损益也乐极则忧礼粗则偏矣注乐人之所好也害在淫侉礼人之所勤也害在倦略音义及夫敦乐而无忧礼傋而不偏者其唯大圣乎注敦厚也音义疏天高地下万物㪚殊而礼制行矣注礼为异也流而不息合同而化而乐兴焉注乐为同也春作夏长仁也秋敛冬藏义也仁近于乐义近于礼注言乐法阳而生礼法隂而成音义乐者敦和率神而从天礼者别宜居鬼而从地注敦和乐贵同也率循也从顺也别宜礼尚异也居鬼谓居其所为亦言循之也鬼神谓先圣先贤也音义故圣人作乐以应天制礼以配地礼乐明备天地官矣注官犹事也各得其事疏天尊地卑君臣定矣卑高以陈贵贱位矣动静有常小大殊矣方以类聚物以羣分则性命不同矣在天成象在地成形如此则礼者天地之别也注卑高谓山泽也位矣尊卑之位象山泽也动静隂阳用事小大万物也大者常存小者随阳出入方谓行虫也物谓殖生者也性之言生也命生之长短也象光耀也形体貌也音义疏地气上齐天气下降隂阳相摩天地相荡鼓之以雷霆奋之以风雨动之以四时煖之以日月而百化兴焉如此则乐者天地之和也注齐读为跻跻升也摩犹迫也荡犹动也奋讯也百化百物化生也音义疏化不时则不生男女无辨则乱升天地之情也注辨别也升成也乐失则害物礼失则乱人疏及夫礼乐之极乎天而蟠乎地行乎隂阳而通乎鬼神穷高极远而测深厚注极至也蟠犹委也高远三辰也深厚山川也言礼乐之道上至于天下委于地则其间无所不之音义疏乐着大始而礼居成物注着之言处也大始百物之始主也音义着不息者天也着不动者地也注着犹明白也息犹休止也易日天行健君子以自强不息一动一静者天地之间也注间谓百物也故圣人曰礼乐云注言礼乐之法天地也乐静而礼动其并用事则亦天地之间耳疏礼记注疏卷三十七卷三十七考证礼记注疏卷三十七考证乐记其爱心感者其声和以柔疏若外境亲属死亡心起爱情云云按疏非是若如所云经当言其哀心感者其声和以柔矣爱心与哀心不同当与敬心相对声成文谓之音毛诗大序笺云声成文者宫商上下相应疏云原夫作乐之始乐写人音人音有小大髙下之殊乐器有宫征商羽之异依人音而制乐託乐器以写人是乐夲效人非人效乐但乐曲既定规矩先成后人作诗模凖旧法此文若据乐初之时则人能成文始入于乐若据制乐之后则人之作诗先须成乐之文乃成为音又曰以声变乃成音音和乃成乐故别为三名对文则别㪚则可以通朱子曰成文谓其清浊高下疾徐疏数之节相应而和也商为臣疏商所以为臣者何以郑注月令云按以下角征羽三叚疏推之此文何以二字衍文也又疏郑注月令云征属火以其征清事之象也按征清当作微清物至知知朱子曰上知字是体下知字是用以敬四海之内天子如此则礼行矣应镛曰四海之内恐在合字上则文理为顺按如应说夲文当云四海之内合父子之亲眀长㓜之序以敬天子如此则礼行矣明则有礼乐幽则有鬼神注圣人之精气谓之神贤知之精气谓之鬼按以圣贤分鬼神此郑注之凿且陋也鬼神是天地之功用隂阳徃来无所不包故与礼乐对言朱子曰在圣人制作处便是礼乐在造化功用处便是鬼神又曰礼主减乐主盈鬼神亦止是屈伸之义礼乐鬼神一理也郑专以人鬼言何足与礼乐相对上文所谓天地同节天地同和者又何说耶后文率神居鬼注亦误也礼记注疏卷三十七考证礼记註疏卷三十八钦定四库全书礼记注疏卷三十八汉郑氏注唐陆徳眀音义孔颕逹疏乐记昔者舜作五弦之琴以歌南风夔始制乐以赏诸侯注夔欲舜与天下之君共此乐也南风长养之风也以言父母之长养己其辞未闻也夔舜时典乐者也书曰夔命女典乐音义疏故天子之为乐也以赏诸侯之有徳者也徳盛而教尊五糓时熟然后赏之以乐故其治民劳者其舞行缀逺其治民逸者其舞行缀短注民劳则徳薄酇相去逺舞人少也民逸则徳盛酇相去近舞人多也音义疏故观其舞知其徳闻其谥知其行也注谥者行之迹也音义疏大章章之也注尧乐名也言尧徳章明也周礼阙之或作大卷咸池备矣注黄帝所作乐名也尧増修而用之咸皆也池之言施也言徳之无不施也周礼曰大咸音义韶继也注舜乐名也韶之言绍也言舜能继绍尧之徳周礼曰大韶音义夏大也注禹乐名也言禹能大尧舜之徳周礼曰大夏殷周之乐尽矣注言尽人事也周礼曰大濩大武音义疏天地之道寒暑不时则疾风雨不节则饥教者民之寒暑也教不时则伤世事者民之风雨也事不节则无功注教谓乐也音义然则先王之为乐也以法治也善则行象徳矣注以法治以乐为治之法行象徳民之行顺君之徳也音义疏夫豢豕为酒非以为祸也而狱讼益繁则酒之流生祸也注以谷食犬豕曰豢为作也言豢豕作酒本以飨祀养贤而小人饮之善酗以致狱讼音义是故先王因为酒礼壹献之礼宾主百拜终日饮酒而不得醉焉此先王之所以备酒祸也注壹献士饮酒之礼百拜以喻多故酒食者所以合欢也乐者所以象徳也礼者所以缀淫也注缀犹止也音义是故先王有大事必有礼以哀之有大福必有礼以乐之哀乐之分皆以礼终注大事谓死丧也音义乐也者圣人之所乐也而可以善民心其感人深其移风易俗故先王着其教焉注着犹立也谓立司乐以下使教国子音义疏夫民有血气心知之性而无哀乐喜怒之常应感起物而动然后心术形焉注言在所以感之也术所由也形犹见也音义是故志㣲噍杀之音作而民思忧啴谐慢易繁文简节之音作而民康乐粗厉勐起奋末广贲之音作而民刚毅廉直劲正荘诚之音作而民肃敬寛裕肉好顺成和动之音作而民慈爱流辟邪散狄成涤滥之音作而民淫乱注志㣲意细也呉公子札听郑风而曰其细已甚民弗堪也简节少易也奋末动使四支也贲读为愤愤怒气充实也春秋传曰血气狡愤肉肥也狄涤徃来疾貌也滥僭差也此皆民心无常之傚也肉或为润音义疏是故先王本之情性稽之度数制之礼义合生气之和道五常之行使之阳而不散隂而不密刚气不怒柔气不慑四畅交于中而发作于外皆安其位而不相夺也注生气隂阳气也五常五行也密之言闭也慑犹恐惧也音义然后立之学等广其节奏省其文采以䋲徳厚注等差也各用其才之差学之广谓増习之省犹审也文采谓节奏合也䋲犹度也周礼大司乐以乐语教国子兴道讽诵言语以乐舞教国子舞云门大卷大咸大韶大夏大濩大武音义律小大之称比终始之序以象事行注律六律也周礼典同以六律六吕辨天地四方隂阳之声以为乐器小大谓髙声正声之类也终始谓始于宫终于羽宗庙黄钟为宫大吕为角大蔟为徴应钟为羽以象事行宫为君商为臣音义使亲疏贵贱长幼男女之理皆形见于乐故曰乐观其深矣注谓同听之莫不和敬莫不和顺莫不和亲音义疏土敝则草木不长水烦则鱼鼈不大气衰则生物不遂世乱则礼慝而乐淫是故其声哀而不荘乐而不安慢易以犯节流湎以忘本广则容姦狭则思欲感条畅之气而灭平和之徳是以君子贱之也注遂犹成也慝秽也广谓声缓也狭谓声急也感动也动人条畅之善气使失其所音义疏凡姦声感人而逆气应之逆气成象而淫乐兴焉正声感人而顺气应之顺气成象而和乐兴焉倡和有应回邪曲直各归其分而万物之理各以类相动也注成象者谓人乐习焉音义是故君子反情以和其志比类以成其行姦声乱色不留聪明淫乐慝礼不接心术惰慢邪辟之气不设于身体使耳目鼻口心知百体皆由顺正以行其义注反犹本也术犹道也音义疏然后发以声音而文以琴瑟动以干戚饰以羽旄从以箫管奋至徳之光动四气之和以着万物之理注奋犹动也动至徳之光谓降天神出地祗假祖考着犹成也音义是故清明象天广大象地终始象四时周还象风雨五色成文而不乱八风从律而不姦百度得数而有常小大相成终始相生倡和清浊迭相为经注清明谓人声也广大谓钟鼓也周还谓舞者五色五行也八风从律应节至也百度百刻也言日月昼夜不失正也清谓㽔宾至应钟也浊谓黄钟至中吕音义故乐行而伦清耳目聪明血气和平移风易俗天下皆宁注言乐用则正人理和隂阳也伦谓人道也疏故曰乐者乐也君子乐得其道小人乐得其欲以道制欲则乐而不乱以欲忘道则惑而不乐注道谓仁义也欲谓邪淫也疏是故君子反情以和其志广乐以成其教乐行而民乡方可以观徳矣注方犹道也音义徳者性之端也乐者徳之华也金石丝竹乐之器也诗言其志也歌咏其声也舞动其容也三者本于心然后乐器从之是故情深而文明气盛而化神和顺积中而英华发外唯乐不可以为伪注三者本志也声也容也言无此本于内则不能为乐也音义注乐者心之动也声者乐之象也文采节奏声之饰也君子动其本乐其象然后治其饰是故先鼓以警戒三歩以见方再始以着徃复乱以饬归奋疾而不㧞极幽而不隠独乐其志不厌其道备举其道不私其欲是故情见而义立乐终而徳尊君子以好善小人以聼过故曰生民之道乐为大焉注文采乐之威仪也先鼓将奏乐先击鼓以警戒衆也三歩谓将舞必先三举足以见其舞之渐也再始以着徃武王除丧至盟津之上纣未可伐还归二年乃遂伐之武舞再更始以明伐时再徃也复乱以饬归谓鸣铙而退明以整归也奋疾谓舞者也极幽谓歌者也音义疏乐也者施也礼也者报也注言乐出而不反而礼有徃来也音义乐乐其所自生而礼反其所自始乐章徳礼报情反始也注自由也疏所谓大辂者天子之车也龙旂九旒天子之旌也青黑縁者天子之寳龟也从之以牛羊之羣则所以赠诸侯也注赠诸侯谓来朝将去报之以礼音义疏乐也者情之不可变者也礼也者理之不可易者也注理犹事也乐统同礼辨异注统同同和合也辨异异尊卑也礼乐之説管乎人情矣注管犹包也疏穷本知变乐之情也着诚去伪礼之经也礼乐偩天地之情逹神明之徳降兴上下之神而凝是精粗之体领父子君臣之节注偩犹依象也降下也兴犹出也凝成也精粗谓万物大小也领犹理治也音义疏是故大人举礼乐则天地将为昭焉注言天地将为之昭焉明也天地䜣合隂阳相得煦妪覆育万物然后草木茂区萌逹羽翼奋角觡生蛰虫昭苏羽者妪伏毛者孕鬻胎生者不殰而卵生者不殈则乐之道归焉耳注䜣读为熹熹犹蒸也气曰煦体曰妪屈生曰区无䚡曰觡昭晓也蛰虫以发出为晓更息曰苏孕任也鬻生也内败曰殰殈裂也今齐人语有殈者音义疏乐者非谓黄钟大吕弦歌干扬也乐之末节也故童者舞之铺筵席陈尊俎列笾豆以升降为礼者礼之末节也故有司掌之注言礼乐之本由人君也礼本着诚去伪乐本穷本知变音义乐师辨乎声诗故北面而弦宗祝辨乎宗庙之礼故后尸商祝辨乎丧礼故后主人注辨犹别也正也弦谓鼓琴瑟也后尸居后赞礼仪此言知本者尊知末者卑是故徳成而上艺成而下行成而先事成而后注徳三徳也行三行也艺才技也先谓位在上也后谓位在下也音义是故先王有上有下有先有后然后可以有制于天下也注言尊卑备乃可制作以为治法音义疏魏文侯问于子夏曰吾端冕而聼古乐则唯恐卧聼郑卫之音则不知倦敢问古乐之如彼何也新乐之如此何也注魏文侯晋大夫毕万之后僭诸侯者也端𤣥衣也古乐先王之正乐也疏子夏对曰今夫古乐进旅退旅和正以广弦匏笙簧㑹守拊鼓始奏以文复乱以武治乱以相讯疾以雅君子于是语于是道古修身及家平均天下此古乐之发也注旅犹俱也俱进俱退言其齐一也和正以广无姦声也㑹犹合也皆也言衆皆待击鼓乃作周礼太师职曰大祭祀帅瞽登歌令奏击拊下管播乐器合奏鼓文谓鼓也武谓金也相即拊也亦以节乐拊者以韦为表装之以穅穅一名相因以名焉今齐人或谓穅为相雅亦乐器名也状如漆筩中有椎音义疏礼记注疏卷三十八卷三十八考证礼记注疏卷三十八考证昔者舜作五絃之琴以歌南风注南风长飬之风也以言父母之长飬也其辞未闻也按郑以意説耳并无所据王肃引家语及尸子以难郑是也孔疏乃曲䕶郑注何哉史记乐书曰南风之诗者生长之音也舜乐好之乐与天地同意得万国之欢心故天下治则其説与尸子同矣闻其谥知其行也疏知其行之所好恶按所字衍咸池备矣注疏熊氏又云五行钩命决云伏牺乐为立基神农乐为下谋祝融乐为祝续云云按钩命决孝经纬也周礼大司乐贾疏亦引此作孝经纬云此文五行二字误也又祝融乐为祝续贾疏作属续又疏引乐纬帝喾曰六英颛顼曰五茎按颛顼宜叙帝喾之前此文误倒寛裕肉好顺成和动之音作而民慈爱注肉肥也陈澔曰考工记注云好璧孔也肉倍好曰璧好倍肉曰瑗肉好均曰环如此则肉乃璧之肉地也此言肉好则以璧喻乐音之圎莹通滑耳按此説可以补注疏所不及是故清明象天广大象地注清明谓人声也广大谓钟鼓也云云按注分别人声钟鼓非也方悫曰清明者乐之声广大者乐之体终始者乐之序周旋者乐之节其説较注为胜是故先鼓以警戒三歩以见方再始以着往复乱以饬归注再始以着徃武王除丧至盟津之上云云陈澔曰此章诸家皆以为论大武之乐以明伐纣之事且以再始为十一年观兵十三年伐纣此误久矣愚谓此特通论乐与舞之理如此故曰生民之道乐莫大焉岂可以生民之道莫大于战伐哉按陈説是玩上下文义与后文賔牟贾章无渉也乐者非谓黄钟大吕弦歌干扬也按史记集觧引郑注云扬钺也似古本有此注又按疏引皇氏云扬举也干扬举干以舞也则以扬作虚字但诗言干戈戚扬扬戚皆斧之属则觧作舞器为顺干扬犹言干戚弦者琴瑟歌者人声也魏文侯问于子夏注疏季生武仲州州生荘子降降生献子茶按武仲州即左传魏武子犨荘子降即綘献子茶即舒也古人字不同耳㑹守拊鼓注帅瞽登歌令奏击拊帅旧本讹师令旧本讹合今改正礼记注疏卷三十八考证礼记註疏卷三十九钦定四库全书礼记注疏卷三十九汉郑氏注唐陆德明音义孔颖逹疏乐记今夫新乐进俯退俯姦声以滥溺而不止及优侏儒獶杂子女不知父子乐终不可以语不可以道古此新乐之发也注俯犹曲也言不齐一也滥滥窃也溺而不止声淫乱无以治之獶猕猴也言舞者如猕猴戏也乱男女之尊卑獶或为优音义疏今君之所问者乐也所好者音也夫乐者与音相近而不同注言文侯好音而不知乐也铿锵之类皆为音应律乃为乐音义文侯曰敢问何如注欲知音乐异意疏子夏对曰夫古者天地顺而四时当民有德而五谷昌疾疢不作而无妖祥此之谓大当然后圣人作为父子君臣以为纪纲纪纲既正天下大定天下大定然后正六律和五声弦歌诗颂此之谓德音德音之谓乐注当谓乐不失其所音义诗云莫其德音其德克明克明克类克长克君王此大邦克顺克俾俾于文王其德靡悔既受帝祉施于孙子此之谓也注此有德之音所谓乐也德正应和曰莫照临四方曰明勤施无私曰类敎诲不倦曰长庆赏刑威曰君慈和徧服曰顺俾当为比声之误也择善从之曰比施延也言文王之德皆能如此故受天福延于后世也音义疏今君之所好者其溺音乎注言无文王之德则所好非乐也文侯曰敢问溺音何从出也注玩习之久不知所由出也音义疏子夏对曰郑音好滥淫志宋音燕女溺志卫音趋数烦志齐音敖辟乔志此四者皆淫于色而害于德是以祭祀弗用也注言四国皆出此溺音滥滥窃姦声也燕安也春秋传曰怀与安实败名趋数读为促速声之误也烦劳也祭祀者不用淫乐音义疏诗云肃雍和鸣先祖是聼夫肃肃敬也雍雍和也夫敬以和何事不行注言古乐敬且和故无事而不用溺音无所施疏为人君者谨其所好恶而已矣君好之则臣为之上行之则民从之诗云诱民孔易此之谓也注诱进也孔甚也言民从君所好恶进之于善无难音义疏然后圣人作为鞉鼓椌楬壎箎此六者德音之音也注六者为本以其声质也椌楬谓柷敔也壎箎或为簨虡音义然后钟磬竽瑟以和之干戚旄狄以舞之此所以祭先王之庙也所以献酬酳酢也所以官序贵贱各得其宜也所以示后世有尊卑长幼之序也注官序贵贱谓尊卑乐器列数有差次音义疏钟声铿铿以立号号以立横横以立武君子聼钟声则思武臣注号号令所以警衆也横充也谓气作充满也音义疏石声磬磬以立辨辨以致死君子聼磬声则思死封疆之臣注石声磬磬当为罄字之误也辨谓分明于节义音义疏丝声哀哀以立廉廉以立志君子听琴瑟之声则思志义之臣注廉廉隅也疏竹声滥滥以立会㑹以聚衆君子听竽笙箫管之声则思畜聚之臣注滥之意犹擥聚也㑹犹聚也聚或为最音义疏鼓鼙之声讙讙以立动动以进衆君子听鼓鼙之声则思将帅之臣注闻讙嚣则人意动作讙或为欢动或为勲音义疏君子之听音非听其铿锵而已也彼亦有所合之也注以声合成己之志音义疏宾牟贾侍坐于孔子孔子与之言及乐曰夫武之备戒之已久何也对曰病不得其衆也注武谓周舞也备戒击鼓警衆病犹忧也以不得衆心为忧忧其难也音义疏咏叹之淫液之何也对曰恐不逮事也注咏叹淫液歌迟之也逮及也事戎事也音义发扬蹈厉之已蚤何也对曰及时事也注时至武事当施也音义武坐致右宪左何也对曰非武坐也注言武之事无坐也致谓膝至地也宪读为轩声之误也音义声淫及商何也对曰非武音也注言武歌在正其军不贪商也时人或说其义为贪商也子曰若非武音则何音也对曰有司失其传也若非有司失其传则武王之志荒矣注有司典乐者也传犹説也荒老耄也言典乐者失其説也而时人妄说也书曰王耄荒音义子曰唯丘之闻诸苌𢎞亦若吾子之言是也注苌𢎞周大夫音义疏宾牟贾起免席而请曰夫武之备戒之已久则旣闻命矣敢问迟之迟而又久何也注迟之迟谓久立于缀音义疏子曰居吾语汝夫乐者象成者也总干而山立武王之事也发扬蹈厉大公之志也武乱皆坐周召之治也注居犹安坐也成谓己成之事也总干持盾也山立犹正立也象武王持盾正立待诸侯也发扬蹈厉所以象威武时也武舞象战鬭也乱谓失行列也失行列则皆坐象周公召公以文止武也音义疏且夫武始而北出再成而灭商三成而南四成而南国是疆五成而分周公左召公右六成复缀以崇注成犹奏也每奏武曲一终为一成始奏象观兵盟津时也再奏象克殷时也三奏象克殷有余力而反也四奏象南方荆蛮之国侵畔者服也五奏象周公召公分职而治也六奏象兵还振旅也复缀反位止也崇充也凡六奏以充武乐也音义疏天子夹振之而驷伐盛威于中国也注夹振之者王与大将夹舞者振铎以为节也驷当为四声之误也武舞战象也每奏四伐一击一刺为一伐牧誓曰今日之事不过四伐五伐音义疏分夹而进事蚤济也注分犹部曲也事犹为也济成也舞者各有部曲之列又夹振之者象用兵务于早成也音义久立于缀以待诸侯之至也注象武王伐纣待诸侯也且女独未闻牧野之语乎注欲语以作武乐之意音义武王克殷反商未及下车而封黄帝之后于蓟封帝尧之后于祝封帝舜之后于陈下车而封夏后氏之后于杞投殷之后于宋封王子比干之墓释箕子之囚使之行商容而复其位庶民弛政庶士倍禄济河而西马散之华山之阳而弗复乘牛散之桃林之野而弗复服车甲衅而藏之府库而弗复用倒载干戈包之以虎皮将帅之士使为诸侯名之曰建櫜然后天下知武王之不复用兵也注反商当为及字之误也及商谓至纣都也牧誓曰至于商郊牧野封谓故无土地者也投举徙之辞也时武王封纣子武庚于殷墟所徙者㣲子也后周公更封而大之积土为封封比干墓宗贤也行犹视也使箕子视商礼乐之官贤者所处皆令反其居也弛政去其纣时苛政也倍禄复其纣时薄者也散犹放也桃林在华山旁甲铠也衅衅字也包干戈以虎皮明能以武服兵也建读为键字之误也兵甲之衣曰櫜键櫜言闭藏兵甲也诗曰载櫜弓矢春秋传曰垂櫜而入周礼曰櫜之欲其约也蓟或为续祝或为铸音义疏散军而郊射左射貍首右射驺虞而贯革之射息也裨冕搢笏而虎贲之士说劔也祀乎明堂而民知孝朝觐然后诸侯知所以臣耕借然后诸侯知所以敬五者天下之大敎也注郊射为射宫于郊也左东学也右西学也貍首驺虞所以歌为节也贯革射穿甲革也裨冕衣裨衣而冠冕也裨衣衮之属也搢犹插也贲愤怒也文王之庙为明堂制耕借借田也音义食三老五更于大学天子袒而割牲执酱而馈执爵而酳冕而总干所以敎诸侯之弟也注三老五更互言之耳皆老人更知三德五事者也冕而总干亲在舞位也周名大学曰东胶音义疏若此则周道四逹礼乐交通则夫武之迟久不亦宜乎注言武迟久为重礼乐音义疏君子曰礼乐不可斯须去身致乐以治心则易直子谅之心油然生矣易直子谅之心生则乐乐则安安则久久则天天则神天则不言而信神则不怒而威致乐以治心者也注致犹深审也子读如不子之子油然新生好貌也善心生则寡于利欲寡于利欲则乐矣志明行成不言而见信如天也不怒而见畏如神也乐由中出故治心音义疏致礼以治躬则庄敬庄敬则严威注躬身也礼自外作故治身心中斯须不和不乐而鄙诈之心入之矣注鄙诈是贪多利伪生外貌斯须不庄不敬而易慢之心入之矣注易轻易也疏故乐也者动于内者也礼也者动于外者也乐极和礼极顺内和而外顺则民瞻其颜色而弗与争也望其容貌而民不生易慢焉故德煇动于内而民莫不承听理发诸外而民莫不承顺注德煇颜色润泽也理容貌之进止也音义疏故曰致礼乐之道举而错之天下无难矣疏乐也者动于内者也礼也者动于外者也故礼主其减乐主其盈注礼主其减人所倦也乐主其盈人所欢也音义礼减而进以进为文乐盈而反以反为文注进谓自勉强也反谓自抑止也文犹美也善也音义礼减而不进则销乐盈而不反则放故礼有报而乐有反注放淫声乐不能止也报读曰襃犹进也音义礼得其报则乐乐得其反则安注得谓晓其义知其吉凶之归音义礼之报乐之反其义一也注俱趋立于中不销不放也疏夫乐者乐也人情之所不能免也乐必发于声音形于动静人之道也声音动静性术之变尽于此矣注免犹自止也人道人之所为也性术言此出于性也尽于此不可过疏故人不耐无乐乐不耐无形形而不为道不耐无乱注形声音动静也耐古书能字也后世变之此独存焉古以能为三台字音义疏先王耻其乱故制雅颂之声以道之使其声足乐而不流使其文足论而不息使其曲直繁瘠廉肉节奏足以感动人之善心而已矣不使放心邪气得接焉是先王立乐之方也注流犹淫放也文篇辞也息犹销也曲直歌之曲折也繁瘠廉肉声之鸿杀也节奏阕作进止所应也方道也音义疏是故乐在宗庙之中君臣上下同听之则莫不和敬在族长乡里之中长幼同听之则莫不和顺在闺门之内父子兄弟同听之则莫不和亲故乐者审一以定和比物以饰节节奏合以成文所以合和父子君臣附亲万民也是先王立乐之方也注审一审其人声也比物谓杂金革土匏之属也以成文五声八音克谐相应和音义疏故听其雅颂之声志意得广焉执其干戚习其俯仰诎伸容貌得庄焉行其缀兆要其节奏行列得正焉进退得齐焉故乐者天地之命中和之纪人情之所不能免也注缀表也所以表行列也诗云荷戈与缀兆域也舞者进退所至也要犹㑹也命敎也纪总要之名也音义疏夫乐者先王之所以饰喜也军旅鈇钺者先王之所以饰怒也故先王之喜怒皆得其侪焉注侪犹辈类音义喜则天下和之怒则暴乱者畏之先王之道礼乐可谓盛矣注天子之于天下喜怒节之以礼乐则兆民和从而畏敬之礼乐王者所常兴则盛矣疏子赣见师乙而问焉曰赐闻声歌各有宜也如赐者宜何歌也注子赣孔子弟子师乐官也乙名声歌各有宜气顺性也音义师乙曰乙贱工也何足以问所宜请诵其所闻而吾子自执焉注乐人称工执犹处也音义爱者宜歌商温良而能断者宜歌齐夫歌者直已而陈德也动已而天地应焉四时和焉星辰理焉万物育焉故商者五帝之遗声也寛而静柔而正者宜歌颂广大而静疏逹而信者宜歌大雅恭俭而好礼者宜歌小雅正直而静廉而谦者宜歌风肆直而慈爱注此文换简失其次寛而静宜在上爱者宜歌商宜承此下行读云肆直而慈爱者宜歌商商宋诗也爱或为哀直已而陈德各因其德歌所宜育生也音义商之遗声也商人识之故谓之商齐者三代之遗声也齐人识之故谓之齐注云商之遗声也衍字也又误上所云故商者五帝之遗声也当居此衍字处也音义明乎商之音者临事而屡断明乎齐之音者见利而让注屡数也数断事以其肆直也见利而让以其温良能断也断犹决也音义临事而屡断勇也见利而让义也有勇有义非歌孰能保此注保犹安也知也故歌者上如抗下如队曲如折止如槀木倨中矩句中钩累累乎端如贯珠注言歌声之着动人心之审如有此事音义故歌之为言也长言之也说之故言之言之不足故长言之长言之不足故嗟叹之嗟叹之不足故不知手之舞之足之蹈之也注长言之引其声也嗟叹和续之也不知手之舞之足之蹈之欢之至也音义子贡问乐注上下同美之也疏礼记注疏卷三十九卷三十九考证礼记注疏卷三十九考证今夫新乐按分卷无理莫如此叚截子夏答文侯语强割为二应从前篇魏文侯问于子夏二节为此卷之首宋音燕女溺志按宋无风而子夏与郑衞齐并列或是但论四国之音不渉诗篇也注及疏并无明训此六者德音之音也注疏又郑司农注笙师云箎七孔埙六孔郑云埙烧土为之大如雁卵按埙六孔以下郑注小师文也又鼗如鼓而小持其柄而摇之旁耳自击按本文自击上有还字此文脱耳又故周语覃穆云革木一声当作周语单穆公云刋本旣脱公字又讹单为覃也亦若吾子之言是也注疏读八字一句陈澔读亦若吾子之言是也武乱皆坐注乱谓失行列也失行列则皆坐按此注非是凡乐之卒章曰乱此言武乱犹论语言关雎之乱也舞队整齐必无乱失行列之理朱子曰乱即乐终之杂声楚辞亦有乱曰是也六成复缀以崇注崇充也凡六奏以充武乐也王肃读崇字连下文天子为句陈澔从之谓注以充训崇未可通也天子夹振之而驷伐注王与大将夹舞者振铎以为节也疏按疏先引熊氏祭统君执干戚就舞位之说此郑注之正说也次引皇氏象武王与大将代纣之说则郑注之旁说也但郑断句从天子起实属牵强疏谓皇氏说胜熊氏盖亦疑注之未可信矣若断句从王肃而以皇氏说为正解则经义自明又疏天子夹振用舞之法在于经典按孔晁难马昭当云出何经典此文误作在于未及下车而封黄帝之后于蓟音义按黄帝姓姬君奭盖其后也按蓟即燕黄帝之后即召公陆氏此说甚确为先儒所未及疏大禹与此同按大禹下当有之后于杞四字误脱耳使之行商容而复其位注使箕子视商礼乐之官贤者所处皆令反其居也疏郑不见古文故为礼乐也按郑此注最僻商容为贤者姓名不至古文武成出而后明也史记周本纪已载其事郑何以不据之且牵连箕子亦非也右射驺虞疏驺虞天子于西学中习射也按驺虞二字衍食三老五更于太学注更知三德五事者也疏文王世子注云象三辰五星者义相包矣疏言郑彼此注异则易直子谅之心油然生矣注朱子曰韩诗外传子谅作慈良无可疑矣肆直而慈爱者史记集解引郑注云肆正也似古本有此注宜歌商注商宋诗也按商即指宋人所传之商颂诗长发疏曰商颂是商世之颂非宋诗也而乐记歌商注云商宋诗者以宋承商后得歌商颂非谓宋人作之也礼记注疏卷三十九考证礼记註疏卷四十钦定四库全书礼记注疏卷四十汉郑氏注唐陆德明音义孔颖达疏杂记上诸侯行而死于馆则其复如于其国如于道则升其乘车之左毂以其绥复注馆主国所致舎复招魂复魄也如于其国主国馆賔予使有之得升屋招用襃衣也如于道道上庐宿也升车左毂象升屋东荣绥当为緌读如蕤賔之蕤字之误也绥谓旌旗之旄也去其旒而用之异于生也音义疏其輤有裧缁布裳帷素锦以为屋而行注輤载柩将殡之车饰也輤取名于衬与蒨读如蒨斾之蒨衬棺也蒨染赤色者也将𦵏载柩之车饰曰柳裧谓鼈甲边缘缁布裳帷围棺者也裳帷用缁则輤用赤矣輤象宫室屋其中小帐衬覆棺者若未大敛其载尸而归车饰皆如之音义疏至于庙门不毁墙遂入适所殡唯輤为说于庙门外注庙所殡宫墙裳帷也适所殡谓两楹之间去輤乃入庙门以其入自有宫室也毁或为彻凡柩自外来者正棺于两楹之间尸亦侇之于此皆因殡焉异者柩入自阙升自西阶尸入自门升自阼阶其殡必于两楹之问者以其死不于室而自外来留之于中不忍远也音义疏大夫士死于道则升其乘车之左毂以其绥复如于馆死则其复如于家注绥亦緌也大夫复于家以𤣥冕士以爵弁服大夫以布为輤而行至于家而説輤载以輲车入自门至于阼阶下而説车举自阼阶升适所殡注大夫輤言用布白布不染也言輤者达名也不言裳帷俱用布无所别也至门亦説輤乃入言载以輲车入自门明车不易也輲读为辁或作槫许氏説文解字曰有辐曰轮无辐曰辁周礼又有蜃车天子以载柩蜃辁声相近其制同乎辁崇盖半乘车之轮诸侯言不毁墙大夫士言不易车互相明也不易者不易以楯也庙中有载柩以輴之礼此不耳音义疏士輤苇席以为屋蒲席以为裳帷注言以苇席为屋则无素锦为帐音义疏凡讣于其君曰君之臣某死注讣或皆作赴赴至也臣死其子使人至君所告之音义父母妻长子曰君之臣某之某死注此臣于其家丧所主者音义君讣于他国之君曰寡君不禄敢告于执事夫人曰寡小君不禄大子之丧曰寡君之适子某死注君夫人不称薨告他国君谦也音义疏大夫讣于同国适者曰某不禄讣于士亦曰某不禄讣于他国之君曰君之外臣寡大夫某死讣于适者曰吾子之外私寡大夫某不禄使某实讣于士亦曰吾子之外私寡大夫某不禄使某实注适读为匹敌之敌谓爵同者也实当为至此读周秦之人声之误也音义疏士讣于同国大夫曰某死讣于士亦曰某死讣于他国之君曰君之外臣某死讣于大夫曰吾子之外私某死讣于士亦曰吾子之外私某死疏大夫次于公馆以终丧士练而归士次于公馆注公馆公宫之舎也练而归之士谓邑宰也练而犹处公馆朝廷之士也唯大夫三年无归也音义大夫居庐士居垩室注谓未练时也士居垩室亦谓邑宰也朝廷之士亦居庐疏大夫为其父母兄弟之未为大夫者之丧服如士服士为其父母兄弟之为大夫者之丧服如士服注大夫虽尊不以其服服父母兄弟嫌若踰之也士谓大夫庶子为士者也已卑又不敢服尊者之服今大夫丧服礼逸与士异者未得而备闻也春秋传曰齐晏桓子卒晏婴麄衰斩苴绖带杖菅屦食粥居倚庐寝苫枕草其老曰非大夫之礼也曰惟卿为大夫此平仲之谦也言己非大夫故为父服士服耳麤衰斩者其缕在齐斩之间谓缕如三升半而三升不缉也斩衰以三升为正微细焉则属于麤也然则士与大夫为父服异者有麤衰斩枕草矣其为母五升缕而四升为兄弟六升缕而五升乎惟大夫以上乃能备仪尽饰士以下则以臣服君之斩衰为其父以臣从君而服之齐衰为其母与兄弟亦以勉人为髙行也大功以下大夫士服同音义疏大夫之适子服大夫之服注仕至大夫贤着而德成适子得服其服亦尊其适象贤音义疏大夫之庶子为大夫则为其父母服大夫服其位与未为大夫者齿注虽庶子得服其服尚德也使齿于士不可不宗适音义疏士之子为大夫则其父母弗能主也使其子主之无子则为之置后注大夫之子得用大夫之礼而士不得也置犹立也疏大夫卜宅与葬日有司麻衣布衰布带因丧屦缁布冠不蕤占者皮弁注有司卜人也麻衣白布深衣而着衰焉及布带缁布冠此服非纯吉亦非纯凶也皮弁则纯吉之尤者也占者尊于有司卜求吉其服弥吉大夫士朔服皮弁音义疏如筮则史练冠长衣以筮占者朝服注筮者筮宅也谓下大夫若士也筮史筮人也长衣深衣之纯以素也长衣练冠纯凶服也朝服纯吉服也大夫士日朝服以朝也音义疏大夫之丧既荐马荐马者哭踊出乃包奠而读书注嫌与士异记之也既夕礼曰包牲取下体又曰主人之史请读赗音义疏大夫之丧大宗人相小宗人命龟卜人作龟注卜葬及日也相相主人礼也命龟告以所问事也作龟谓扬火灼之以出兆音义疏内子以鞠衣襃衣素沙下大夫以襢衣其余如士注此复所用衣也当在夫人狄税素沙下烂脱失处在此上耳内子卿之适妻也春秋传曰晋赵姬请逆叔隗于狄赵衰以为内子而已下之是也下大夫谓下大夫之妻襢周礼作展王后之服六唯上公夫人亦有袆衣侯伯夫人自揄狄而下子男夫人自阙狄而下卿妻自鞠衣而下大夫妻自展衣而下士妻税衣而已素沙若今纱縠之帛也六服皆袍制不襌以素纱里之如今袿袍襈重缯矣襃衣者始为命妇见加赐之衣也其余如士之妻则亦用税衣音义疏复诸侯以襃衣冕服爵弁服注复招魂复魄也冕服者上公五侯伯四子男三襃衣亦始命为诸侯及朝觐见加赐之衣也襃犹进也疏夫人税衣揄狄狄税素沙注言其招魂用税衣上至揄狄也狄税素沙言皆以白沙縠为里音义疏复西上注北面而西上阳长左也复者多少各如其命之数音义疏大夫不揄绞属于池下注谓池饰也揄揄翟也采青黄之间曰绞属犹系也人君之柳其池系绞缯于下而画翟雉焉名曰振容又有铜鱼在其问大夫去振容士去鱼此无人君及士亦烂脱音义疏大夫附于士士不附于大夫附于大夫之昆弟无昆弟则从其昭穆虽王父母在亦然注附读皆为祔大夫祔于士不敢以己尊自殊于其祖也士不祔于大夫自卑别于尊者也大夫之昆弟谓为士者也从其昭穆中一以上祖又祖而已祔者祔于先死者音义疏妇附于其夫之所附之妃无妃则亦从其昭穆之妃妾附于妾祖姑无妾祖姑则亦从其昭穆之妾注夫所附之妃于妇则祖姑疏男子附于王父则配女子附于王母则不配注配谓并祭王母不配则不祭王父也有事于尊者可以及卑有事于卑者不敢援尊配与不配祭馔如一祝辞异不言以某妃配某氏耳女子谓未嫁者也嫁未三月而死犹归葬于女氏之党音义疏公子附于公子注不敢戚君疏君薨大子号称子待犹君也注谓未踰年也虽称子与诸侯朝㑹如君矣春秋鲁僖公九年夏葵丘之㑹宋襄公称子而与诸侯序待或为侍疏礼记注疏卷四十卷四十考证礼记注疏卷四十考证杂记上以其绥复注绥当为緌读如蕤賔之蕤字之误也顾炎武曰男子以车为居故死于道则升其乘车之左毂以其绥复注改绥为緌谓旌旗之旄也以旄复死不切于事按顾説是其绥即君所执以升车之绥少仪所谓良绥者也其輤有裧注疏封康叔以綪茂按綪茂当作蒨斾各本俱误载以輲车注輲读为辁或作槫蜃辁声相近按周礼遂师注云蜃礼记或作槫或作辁贾疏引此注曰輲读为辁或作辁是贾所见礼记注本异也仪礼既夕记纳车于阶间注云周礼谓之蜃车杂纪谓之团或作辁或作槫声读皆相附耳未闻孰正是郑所见本不同也但槫字应从木从専各本并从专则误耳又后人称輀车音而则因輲字而误也疏周礼谓之蜃车杂记谓之团按团下当有车字君讣于他国之君疏案隐三年声子卒传云不赴故不曰薨杜云隣国之赴鲁史书卒者臣子恶其薨名改赴书也按疏引杜注稍误传云不赴故不曰薨者传解君氏卒所以不称夫人不书薨之义也为夫人言之也杜云隣国之赴鲁史书卒者臣子恶其薨名改赴书也此约癸未葬宋穆公之注及释例中语也为鲁君书薨隣国君书卒言之也虽同是隐三年而义各不相涉也大夫为其父母兄弟之未为大夫者之丧服如士服注春秋传云云疏案圣证论王肃云云按三年之丧无贵贱一也王肃及张融説正合曽子自天子达孟子三代共之之义齐疏之服岂有大夫士之异哉晏平仲身行古礼而不直言当时之非谦也不可以春秋变制为先王之正礼也郑注非是左传疏曰郑以杂记之文士为父母兄弟之服不得与大夫同皆缕细降一等但杂记之文记当时之制以当时大夫与士有异故为此解足与此疏相发明士之子为大夫则其父母弗能主也王氏曰此最无理充其説则是子爵髙父母遂不能子之舜可以臣瞽瞍矣大夫之丧大宗人相小宗人命龟疏大宗谓大宗伯也小宗谓小宗伯也刘氏曰大宗人或是都宗人小宗人或是家宗人掌都家之礼者按此説较疏为长内子以鞠衣襃衣素沙注当在夫人狄税素沙下陈澔从注次序复诸侯以襃衣冕服爵弁服节承上节大夫之丧下夫人税衣揄狄狄税素沙一节在此节上夫人税衣揄狄音义税他唤反陈澔曰税衣色黒而缘以纁按税衣即周礼内司服之缘衣丧大记所云士妻以褖衣者也缘褖税三字音并同故郑注玉藻士褖衣云褖或作税太子号称子待犹君也注虽称子与诸侯朝㑹如君矣春秋云云按经意是言虽称为子而国中臣民事之同于正君若在丧而出与朝㑹则春秋衰世之事不可以为典常也然即诸侯之待犹君可知本国臣民之翼戴矣疏今宋襄公未葬君当宋子某而称子者按当云今宋襄公未葬先君当称宋子某而称子者刋本误脱两字耳礼记注疏卷四十考证礼记註疏卷四十一钦定四库全书礼记注疏卷四十一汉郑氏注唐陆徳明音义孔颕达疏杂记上有三年之练冠则以大功之麻易之唯杖屦不易注谓既练而遭大功之丧者也练除首绖要绖葛义不如大功之麻重也言练冠易麻互言之也唯杖屦不易言其余皆易也屦不易者练与大功俱用绳耳音义疏有父母之丧尚功衰而附兄弟之殇则练冠附于殇称阳童某甫不名神也注此兄弟之殇谓大功亲以下之殇也斩衰齐衰之丧练皆受以大功之衰此谓之功衰以是时而祔大功亲以下之殇大功亲以下之殇轻不易服冠而兄爲殇谓同年者也兄十九而死已明年因丧而冠阳童谓庶殇也宗子则曰隂童童未成人之称也某甫且字也尊神不名爲之造字音义疏凡异居始闻兄弟之丧唯以哭对可也注恻怛之痛不以辞言爲礼也音义其始麻散带绖注与居家同也凡丧小敛而麻音义未服麻而奔丧及主人之未成绖也疏者与主人皆成之亲者终其麻带绖之日数注疏者爲小功以下也亲者大功以上也疏者及主人之节则用之其不及亦自用其日数疏主妾之丧则自祔至于练祥皆使其子主之其殡祭不于正室注祔自爲之者以其祭于祖庙君不抚仆妾注略于贱也疏女君死则妾爲女君之党服摄女君则不爲先女君之党服注妾于女君之亲若其亲然音义疏闻兄弟之丧大功以上见丧者之乡而哭注奔丧节也适兄弟之送葬弗及遇主人于道则遂之于墓注言骨肉之亲不待主人也凡主兄弟之丧虽疏亦虞之注丧事虞祔乃毕疏凡丧服未毕有弔者则爲位而哭拜踊注客始来主人不可以杀礼待之音义疏大夫之哭大夫弁绖大夫与殡亦弁绖注弁绖者大夫钖衰相弔之服也如爵弁而素加环绖曰弁绖音义疏大夫有私丧之葛则于其兄弟之轻丧则弁绖注私丧妻子之丧也轻丧缌麻也大夫降焉弔服而徃不以私丧之末临兄弟疏爲长子杖则其子不以杖即位注辟尊者疏爲妻父母在不杖不稽颡注尊者在不敢尽礼于私丧也音义疏母在不稽颡稽颡者其赠也拜注言独母在于赠拜得稽颡则父在赠拜不得稽颡疏违诸侯之大夫不反服违大夫之诸侯不反服注其君尊卑异也违犹去也去诸侯仕诸侯去大夫仕大夫乃得爲旧君服疏丧冠条属以别吉凶三年之练冠亦条属右缝注别吉凶者吉冠不条属也条属者通屈一条绳若布爲武垂下爲缨属之冠象大古丧事略也吉冠则缨武异材焉右缝者右辟而缝之音义小功以下左注左辟象吉轻也缌冠缲缨注缲当爲澡麻带绖之澡声之误也谓有事其布以爲缨音义疏大功以上散带注小功缌轻初而绞之疏朝服十五升去其半而缌加灰钖也注缌精麄与朝服同去其半则六百缕而疏也又无事其布不灰焉音义疏诸侯相禭以后路与冕服先路与襃衣不以禭注不以己之正者施于人以彼不以爲正也后路贰车贰车行在后也音义疏遣车视牢具注言车多少各如所包遣奠牲体之数也然则遣车载所包遣奠而藏之者与遣奠天子大牢包九个诸侯亦大牢包七个大夫亦大牢包五个士少牢包三个大夫以上乃有遣车音义疏疏布輤四面有章置于四隅注輤其盖也四面皆有章蔽以隠翳牢肉四隅椁中之四隅音义疏载粻有子曰非礼也注粻米粮也音义丧奠脯醢而已注言死者不食粮也遣奠本无黍稷音义疏祭称孝子孝孙丧称哀子哀孙注各以其义称音义疏端衰丧车皆无等注丧车恶车也丧者衣衰及所乘之车贵贱同孝子于亲一也衣衰言端者𤣥端吉时常服丧之衣衰当如之音义疏大白冠缁布之冠皆不蕤委武𤣥缟而后蕤注不蕤质无饰也大白冠大古之布冠也春秋传曰卫文公大布之衣大白之冠委武冠卷也秦人曰委齐人曰武𤣥𤣥冠也缟缟冠也音义疏大夫冕而祭于公弁而祭于己士弁而祭于公冠而祭于己注弁爵弁也冠𤣥冠也祭于公助君祭也大夫爵弁而祭于己唯孤尔士弁而亲迎然则士弁而祭于己可也注縁类欲许之也亲迎虽亦己之事摄盛服尔非常也音义疏畅臼以椈杵以梧注所以擣郁也椈柏也音义枇以桑长三尺或曰五尺注枇所以载牲体者此谓丧祭也吉祭枇用棘音义毕用桑长三尺刋其柄与末注毕所以助主人于载者刋犹削也音义疏率带诸侯大夫皆五采士二采注此谓袭尸之大带率繂也繂之不加箴功大夫以上更饰以五采士以朱緑袭事成于带变之所以异于生音义疏醴者稻醴也瓮甒筲衡实见间而后折入注此谓葬时藏物也衡当爲桁所以庪瓮甒之属声之误也实见间藏于见外椁内也折承席也音义疏重既虞而埋之注就所倚处埋之音义疏凡妇人从其夫之爵位注妇人无专制生礼死事以夫爲尊卑小敛大敛启皆辩拜注嫌当事来者终不拜故明之也此既事皆拜音义疏朝夕哭不帷注縁孝子心欲见殡肂也既出则施其㧁鬼神尚幽闇也音义疏无柩者不帷注谓既葬也棺柩已去鬼神在室堂无事焉遂去帷音义疏君若载而后弔之则主人东面而拜门右北面而踊出待反而后奠注主人拜踊于賔位不敢廹君也君即位车东出待不必君留也君反之便奠疏子羔之袭也茧衣裳与税衣纁袡爲一素端一皮弁一爵弁一𤣥冕一曾子曰不袭妇服注茧衣裳者若今大䙱也纩爲茧缊爲袍表之以税衣乃爲一称尔税衣若𤣥端而连衣裳者也大夫而以纁爲之縁非也唯妇人纁袡礼以冠名服此袭其服非袭其冠曾子讥袭妇服而已𤣥冕又大夫服未闻子羔曷爲袭之𤣥冕或谓爲𤣥冠或爲𤣥端音义疏爲君使而死公馆复私馆不复公馆者公宫与公所爲也私馆者自卿大夫以下之家也注公所爲君所作离宫别馆也音义公七踊大夫五踊妇人居间士三踊妇人皆居间注公君也始死及小敛大敛而踊君大夫士一也则皆三踊矣君五日而殡大夫三日而殡士二日而殡士小敛之朝不踊君大夫大敛之朝乃不踊妇人居间者踊必拾主人踊妇人踊賔乃踊音义疏公袭卷衣一𤣥端一朝服一素积一纁裳一爵弁二𤣥冕一襃衣一朱緑带申加大带于上注朱緑带者袭衣之带饰之杂以朱緑异于生也此带亦以素爲之申重也重于革带也革带以佩韨必言重加大带者明虽有变必备此二带也士袭三称子羔袭五称今公袭九称则尊卑袭数不同矣诸侯七称天子十二称与音义疏小敛环绖公大夫士一也注环绖者一股所谓纒绖也士素委貎大夫以上素爵弁而加此绖焉散带音义疏公视大敛公升商祝铺席乃敛注丧大记曰大夫之丧将大敛既铺绞紟衾乃铺席则君至爲之改始新之也音义疏鲁人之赠也三𤣥二纁广尺长终幅注言失之也士丧礼下篇曰赠用制币𤣥纁束帛音义疏弔者即位于门西东面其介在其东南北面西上西于门注賔立门外不当门音义主孤西面注立于阼阶下相者受命曰孤某使某请事客曰寡君使某如何不淑注受命受主人命以出也不言摈者丧无接賔也淑善也如何不善言君痛之甚使某弔音义相者入告出曰孤某须矣注称其君名者君薨称子某使人知适嗣也须矣不出迎也音义弔者入主人升堂西面弔者升自西阶东面致命曰寡君闻君之丧寡君使某如何不淑子拜稽颡弔者降反位注子孤子也降反位者出反门外位无出字脱疏含者执璧将命曰寡君使某含相者入告出曰孤某须矣注含玉爲璧制其分寸大小未闻音义含者入升堂致命子拜稽颡含者坐委于殡东南有苇席既葬蒲席降出反位注言降出反位则是介也春秋有既葬归含赗禭无讥焉皆受之于賔宫音义宰夫朝服即丧屦升自西阶西面坐取璧降自西阶以东注朝服告邻国之礼也即就也以东藏于内也疏襚者曰寡君使某禭相者入告出曰孤某须矣禭者执冕服左执领右执要入升堂致命曰寡君使某禭子拜稽颡委衣于殡东注亦于席上所委璧之北顺其上下音义禭者降受爵弁服于门内将命子拜稽颡如初受皮弁服于中庭自西阶受朝服自堂受𤣥端将命子拜稽颡皆如初襚者降出反位注授襚者以服者贾人音义宰夫五人举以东降自西阶其举亦西面注亦西面者亦襚者委衣时疏上介赗执圭将命曰寡君使某赗相者入告反命曰孤某须矣陈乘黄大路于中庭北辀执圭将命客使自下由路西子拜稽颡坐委于殡东南隅宰举以东注辀辕也自率也下谓马也马在路之下觐礼曰路下四亚之客给使者入设乘黄于大路之西客入则致命矣使或爲史音义疏凡将命乡殡将命子拜稽颡西面而坐委之宰举璧与圭宰夫举襚升自西阶西面坐取之降自西阶注凡者説不见者也乡殡将命则将命时立于殡之西南宰夫宰之佐也此言宰举璧与圭则上宰夫朝服衍夫字音义疏赗者出反位于门外注乃着言门外明礼毕将更有事上客临曰寡君有宗庙之事不得承事使一介老某相执綍注上客弔者也临视也言欲入视丧所不足而给助之谦也其实爲哭耳音义相者反命曰孤某须矣临者入门右介者皆从之立于其左东上注入门右不自同于賔客宗人纳賔升受命于君降曰孤敢辞吾子之辱请吾子之复位客对曰寡君命某毋敢视賔客敢辞宗人反命曰孤敢固辞吾子之辱请吾子之复位客对曰寡君命某毋敢视賔客敢固辞宗人反命曰孤敢固辞吾子之辱请吾子之复位客对曰寡君命使臣某毋敢视賔客是以敢固辞固辞不获命敢不敬从注賔三辞而称使臣爲恭也爲恭者将从其命音义客立于门西介立于门左东上孤降自阼阶拜之升哭与客拾踊三注拜客谢其厚意音义客出送于门外拜稽颡注不迎而送丧无接賔之礼疏其国有君丧不敢受弔注辟其痛伤己之亲如君音义疏外宗房中南面小臣铺席商祝铺绞紟衾士盥于盘北举迁尸于敛上卒敛宰告子冯之踊夫人东面坐冯之兴踊注此丧大记脱字重着于是音义疏士丧有与天子同者三其终夜燎及乘人专道而行注乘人谓使人执引也専道人辟之音义疏礼记注疏卷四十一卷四十一考证礼记注疏卷四十一考证有三年之练冠则以大功之麻易之疏先师解此凡有三义案圣证论云范宣子之意云云按三义即范宣子及贺玚庾蔚之三説而孔氏断从庾説也圣证论是魏时王肃所撰以难郑学者范宣子即东晋范宣在肃之后肃何縁得引之后文爲妻父母在不杖不稽颡疏引礼论范宣子申云可知此文圣证论三字系礼论二字之讹也则练冠附于殇称阳童某甫不名神也此注疏读也陈澔读则练冠附于殇称阳童某甫不名神也按上文已云附兄弟之殇则注疏读爲是主妾之丧则自祔至于练祥皆使其子主之按祔必自爲以尊祖也练祥使其子主之异正嫡也此谓摄女君之妾故曰主妾之丧若凡妾则不得爲主皆使其子自主之而已疏甚分明爲妻父母在不杖不稽颡疏父没母存爲妻虽得杖而不得稽颡按陈澔疑此文并言父母爲词害意但下文即云母在不稽颡则词意本自了然也孔疏自明朝服十五升去其半而缌加灰钖也此注疏读也陈澔读而缌加灰钖也端衰丧车皆无等注贵贱同孝子于亲一也按此文则斩衰之服贵贱一致与中庸孟子正合此先王之定制前经所记大夫爲其父母兄弟之未爲大夫者之丧服如士服士爲其父母兄弟之爲大夫者之丧服如士服非也当以此文正之士二采疏此天子之士也诸侯之士则缁带故士丧礼缁带按本文明与士丧礼不合疏以天子之士强解之然上句言诸侯大夫皆五采岂是天子之大夫也又大夫不应与诸侯同此类礼文残缺无可考正注疏皆爲之辞耳实见间而后折入音义见音间厠之间棺衣也按既夕礼乃窆藏器于旁加见音义云见音贤徧反则与此音畧异疏引既夕注见棺饰也原文又云更谓之见者加此则棺柩不复见矣解见字爲最明惜不全引之公大夫士一也疏杂记云大夫与殡亦弁绖以大夫此下旧本阙六字细玩文义以大夫与他殡尚弁绖则其子弁绖明矣似无阙文弔者即位于门西东面按诸侯丧礼仅存此经言弔含襚赗及临数节耳郑注士丧礼有襚者则将命摈者出请入告主人待于位云摈者出请之辞曰孤某使某请事又注摈者出告须以賔入云出告之辞曰孤某须矣即约此经语以补士丧礼也宰夫朝服即丧屦升自西阶西面坐取璧按此文当云宰朝服夫字衍也説见后文凡将命注盖此节宰夫渉于下文宰夫五人而衍者也上客临疏前者四礼皆是奉君命而行如聘礼聘之与享也此临是私礼若聘礼私觌故在门东按此疏甚确若细分别之弔含赗如聘礼襚如享礼赙则亦享之属也临则使者之私觌耳终夜燎疏谓迁柩之夜须光明故竟夜燎也按士丧礼日宵爲燎于中庭厥明灭燎是其事也大敛之夕已然不惟迁柩时矣礼记注疏卷四十一考证礼记註疏卷四十二钦定四库全书礼记注䟽卷四十二汉郑氏注唐陆徳明音义孔颖达疏杂记下有父之丧如未没丧而母死其除父之丧也服其除服卒事反丧服注没犹竟也除服谓祥祭之服也卒事旣祭反丧服服后死者之服虽诸父昆弟之丧如当父母之丧其除诸父昆弟之丧也皆服其除丧之服卒事反丧服注虽有亲之大丧犹为轻服者除骨肉之恩也唯君之丧不除私服言当者期大功之丧或终始皆在三年之中小功缌麻则不除殇长中乃除音义如三年之丧则旣顈其练祥皆行注言今之丧既服顈乃为前三年者变除而练祥祭也此主谓先有父母之服今又丧长子者其先有长子之服今又丧父母其礼亦然然则言未没丧者已练祥矣顈草名无葛之乡去麻则用顈音义王父死未练祥而孙又死犹是附于王父也注未练祥嫌未祫祭序于昭穆尔王父既附则孙可祔焉犹当为由由用也附皆当作祔音义疏有殡闻外丧哭之他室注明所哭者异也哭之为位入奠卒奠出改服即位如始即位之礼注谓后日之哭朝入奠于其殡既乃更即位就他室如始哭之时疏大夫士将与祭于公旣视濯而父母死则犹是与祭也次于异宫旣祭释服出公门外哭而归其它如奔丧之礼如未视濯则使人吿吿者反而后哭注犹亦当为由次于异宫不可以吉与凶同处也使者反而后哭不敢专己于君命也音义如诸父昆弟姑姊妹之丧则旣宿则与祭卒事出公门释服而后归其它如奔丧之礼如同宫则次于异宫注宿则与祭出门乃解祭服皆为差缓也音义疏曽子问曰卿大夫将为尸于公受宿矣而有齐衰内丧则如之何孔子曰出舍乎公宫以待事礼也注尸重受宿则不得哭内丧同宫也孔子曰尸弁冕而出卿大夫士皆下之尸必式必有前驱注冕兼言弁者君之尸或服士大夫之服也诸臣见尸而下车敬也尸式以礼疏父母之丧将祭而昆弟死旣殡而祭如同宫则虽臣妾𦵏而后祭祭主人之升降散等执事者亦散等虽虞附亦然注将祭谓练祥也言若同宫则是昆弟异宫也古者昆弟异居同财有东宫有西宫有南宫有北宫有父母之丧当在殡宫而在异宫者疾病或归者主人适子散等栗阶为新丧略威仪疏自诸侯达诸士小祥之祭主人之酢也哜之衆賔兄弟则皆啐之大祥主人啐之衆賔兄弟皆饮之可也注哜啐皆尝也哜至齿啐入口音义疏凡侍祭丧者吿賔祭荐而不食注荐脯醢也告祭告賔祭荐賔既祭而食之丧祭賔不食疏子贡问丧子曰敬为上哀次之瘠为下颜色称其情戚容称其服注问丧问居父母之丧也丧尚哀言敬为上者疾时尚不能敬也容威仪也孝经曰容止可观音义请问兄弟之丧子曰兄弟之丧则存乎书策矣注言疏者如礼行之未有加也齐斩之丧哀容之体经不能载矣君子不夺人之丧注重丧礼也亦不可夺丧也注不可以轻之于己也疏孔子曰少连大连善居丧三日不怠三月不解期悲哀三年忧东夷之子也注言其生于夷狄而知礼也怠隋也解倦也音义疏三年之丧言而不语对而不问庐垩室之中不与人坐焉在垩室之中非时见乎母也不入门注言言己事也为人説为语在垩室之中以时事见乎母乃后入门则居庐时不入门音义疏衰皆居垩室不庐庐严者也注言庐哀敬之处非有其实则不居疏妻视叔父母姑姊妹视兄弟长中下殇视成人注视犹比也所比者哀容居处也音义疏亲丧外除注日月己竟而哀未忘兄弟之丧内除注日月未竟而哀己杀音义疏视君之母与君之妻比之兄弟发诸颜色者亦不饮食也注言小君服轻亦内除也发于颜色谓醲美酒食使人醉饱音义疏免丧之外行于道路见似目瞿闻名心瞿弔死而问疾颜色戚容必有以异于人也如此而后可以服三年之丧其余则直道而行之是也注恻隠之心能如是则其余齐衰以下直道而行尽自得也似谓容貌似其父母也名与亲同音义疏祥主人之除也于夕为期朝服祥因其故服注为期为祭期也朝服以期至眀日而祥祭亦朝服始即吉正祭服也丧服小记曰除成丧者其祭也朝服缟冠是也祭犹缟冠未纯吉也既祭乃服大祥素缟麻衣释之礼云𤣥衣黄裳则是祭𤣥冠矣黄裳者未大吉也既祭乃服服朝服綅冠踰月吉祭乃𤣥冠朝服既祭𤣥端而居复平常也音义疏子游曰旣祥虽不当缟者必缟然后反服注谓有以丧事赠赗来者虽不及时犹变服服祥祭之服以受之重其礼也其于此时始弔者则卫将军文子之为之是矣反服反素缟麻衣也疏当袒大夫至虽当踊絶踊而拜之反改成踊乃袭注尊大夫来至则拜之不待事已也更成踊者新其事也音义于士旣事成踊袭而后拜之不改成踊注于士士至也事谓大小敛之属疏上大夫之虞也少牢卒哭成事附皆大牢下大夫之虞也犆牲卒哭成事附皆少牢注卒哭成事附言皆则卒哭成事附与虞异矣下大夫虞以犆牲与士虞礼同与音义疏祝称卜葬虞子孙曰哀夫曰乃兄弟曰某卜葬其兄弟曰伯子某注祝称卜𦵏虞者卜𦵏卜虞祝称主人之辞也孙谓为祖后者称曰哀孙某卜𦵏其祖某甫夫曰乃某卜𦵏其妻某氏兄弟相为卜称名而已音义疏古者贵贱皆杖叔孙武叔朝见轮人以其杖关毂而輠轮者于是有爵而后杖也注记庶人失礼所由始也叔孙武叔鲁大夫叔孙州仇也轮人作车轮之官音义疏凿巾以饭公羊贾为之也注记士失礼所由始也士亲饭必发其巾大夫以上宾为饭焉则有凿巾音义疏冒者何也所以揜形也自袭以至小敛不设冒则形是以袭而后设冒也注言设冒者为其形人将恶之也袭而设冒言后衍字耳音义疏或问于曾子曰夫旣遣而包其余犹旣食而裹其余与君子旣食则裹其余乎注言遣既奠而又包之是与食于人己而裹其余将去何异与君子宁为是乎言伤廉也音义曾子曰吾子不见大飨乎夫大飨旣飨卷三牲之俎归于宾馆父母而宾客之所以为哀也子不见大飨乎注既飨归賔俎所以厚之也言父母家之主今宾客之是孝子哀亲之去也音义疏非为人丧问与赐与注此上灭脱未闻其首云何是言非为人丧而问之与人丧而赐之与问遗也久无事曰问音义疏三年之丧以其丧拜非三年之丧以吉拜注谓受问受赐者也稽颡而后拜曰丧拜拜而后稽颡曰吉拜疏三年之丧如或遗之酒肉则受之必三辞主人衰绖而受之注受之必正服明不苟于滋味音义疏如君命则不敢辞受而荐之注荐于庙贵君之礼丧者不遗人人遗之虽酒肉受也从父昆弟以下旣卒哭遗人可也注言齐斩之丧重志不在施惠于人音义县子曰三年之丧如斩期之丧如剡注言其痛之恻怛有浅深也音义期之丧十一月而练十三月而祥十五月而禫注此谓父在为母也当在练则弔上烂脱在此音义三年之丧虽功衰不弔自诸侯达诸士如有服而将往哭之则服其服而往注功衰既练之服也诸侯服新死者之服而往哭谓所不臣也练则弔注父在为母功衰可以弔人者以父在故轻于出也然则凡齐衰十一月皆可以出矣旣𦵏大功弔哭而退不听事焉注听犹待也事谓袭敛执綍之属音义期之丧未𦵏弔于乡人哭而退不听事焉功衰弔待事不执事注谓为姑姊妹无主殡不在己族者音义小功缌执事不与于礼注礼馈奠也音义相趋也出宫而退相揖也哀次而退相问也旣封而退相见也反哭而退朋友虞附而退注此弔者恩薄厚去迟速之节也相趋谓相闻姓名来㑹丧事也相揖尝㑹于他也相问尝相惠遗也相见尝执挚相见也附皆当为祔音义弔非从主人也四十者执綍注言弔者必助主人之事从犹随也成人二十以上至四十丁壮时乡人五十者从反哭四十者待盈坎注非乡人则长少皆反优逺也坎或为圹音义疏丧食虽恶必充饥饥而废事非礼也饱而忘哀亦非礼也视不明听不聪行不正不知哀君子病之故有疾饮酒食肉五十不致毁六十不毁七十饮酒食肉皆为疑死注病犹忧也疑犹恐也音义有服人召之食不往大功以下旣𦵏适人人食之其党也食之非其党弗食也注往而见食则可食也为食而往则不可党犹亲也非亲而食则是食于人无数也音义功衰食菜果饮水浆无盐酪不能食食盐酪可也注功衰齐斩之末也酪酢酨音义孔子曰身有痬则浴首有创则沐病则饮酒食肉毁瘠为病君子弗为也毁而死君子谓之无子注毁而死是不重亲音义疏非从柩与反哭无免于堩注言丧服出入非此二事皆冠也免所以代冠人于道路不可以无饰堩道路音义疏凡丧小功以上非虞附练祥无沐浴注言不有饰事则不沐浴疏疏衰之丧旣葬人请见之则见不请见人小功请见人可也大功不以执挚唯父母之丧不辟涕泣而见人注言重丧不行求见人尔人来求见己亦可以见之矣不辟涕泣言至哀无饰也音义疏三年之丧祥而从政期之丧卒哭而从政九月之丧旣葬而从政小功缌之丧旣殡而从政注以王制言之此谓庶人也从政从为政者教令谓给繇役音义疏曾申问于曾子曰哭父母有常声乎曰中路婴儿失其母焉何常声之有注婴犹鹥弥也言其若小儿亡母啼号安得常声乎所谓哭不偯音义卒哭而讳注自此而鬼神事之尊而讳其名王父母兄弟世父叔父姑姊妹子与父同讳注父为其亲讳则子不敢不从讳也谓王父母以下之亲讳是谓士也天子诸侯讳羣祖母之讳宫中讳妻之讳不举诸其侧与从祖昆弟同名则讳注母之所为其亲讳子孙于宫中不言妻之所为其亲讳夫于其侧亦不言也孝子闻名心瞿凡不言人讳者亦为其相感动也子与父同讳则子可尽曽祖之亲也从祖昆弟在其中于父轻不为讳与母妻之亲同名重则讳之疏以丧冠者虽三年之丧可也旣冠于次入哭踊三者三乃出注言虽者明齐衰以下皆可以丧冠也始遭丧以其冠月则丧服因冠矣非其冠月待变除卒哭而冠次庐也虽或为唯音义疏大功之末可以冠子可以嫁子父小功之末可以冠子可以嫁子可以取妇已虽小功旣卒哭可以冠取妻下殇之小功则不可注此皆谓可用吉礼之时父大功卒哭而可以冠子嫁子小功卒哭而可以取妇已大功卒哭而可以冠子小功卒哭而可以取妻必偕祭乃行也下殇小功齐衰之亲除丧而后可为昏礼凡冠者其时当冠则因丧而冠之音义疏礼记注疏卷四十二卷四十二考证礼记注疏卷四十二考证杂记下出舍乎公宫以待事礼也注疏与前与后祭同但尸尊故出舍云之宫馆以待君之祭事不在己之异宫耳按此疏字句有误当云与前与祭同但尸尊故出舍公之宫馆以待君之祭事不在己之异宫耳前与祭即指上节诸父昆弟姑姊妹之丧则既宿则与祭卒事出公门释服而后归也故出舍公之宫馆异于上文如同宫则次于异宫也刋本相沿与前与祭同句误衍后字公之宫馆公误作云遂不可觧兄弟之丧内除注日月未竟而哀已杀顾炎武曰亲丧外除者祥为丧之终矣而其哀未忘故中月而禫兄弟之丧内除者如其日月而止注非也上大夫之虞也少牢卒哭成事附皆大牢按左传襄二十二年郑公孙黑肱有疾使薄祭祭以特羊殷以少牢杜注曰四时祀以一羊三年盛祭祭以羊豕殷盛也疏曰少牢馈食礼者诸侯之大夫时祭礼也诸侯之大夫止用少牢而礼器云君子大牢而祭谓之礼匹士大牢而祭谓之攘郑云君子谓大夫以上是大夫之祭有用大牢时也又杂记云上大夫之虞也少牢卒哭成事祔皆大牢据此二文大夫得用大牢者礼器之文据天子大夫言也杂记据丧祭故进用一等士丧礼士遣奠用少牢是也礼大夫时祭少牢大祭大牢今黒肱全减之谦也按此疏甚眀可移以解此文凿巾以饭注士亲饭必发其巾按郑据士丧礼布巾环幅不凿之文也彼注云环幅广衺等也不凿者士之子亲含反其巾而已大夫以上賔为之含当口凿之嫌有恶贾疏引此记及注以証巾之不凿孔疏不引士丧礼何也又下节説冒之义士丧礼于冒之形制颇详孔疏亦不引之期之丧十一月而练十三月而祥十五月而禫注此谓父在为母也顾炎武曰盖以十月当大丧之一周踰月则可以练矣故曰十一月而练以十二月当大丧之再周踰月则可以祥矣故曰十三月而祥又加两月焉则与大丧之中月同可以禫矣故曰十五月而禫必言十一月十三月十五月者亲丧外除也按郑注甚眀此期丧专主父在为母之丧故备二祥之节而加以禫若他期丧及期而除无所谓禫也所谓兄弟之丧内除也下殇之小功则不可疏贺氏云小功下殇本是期亲以其重故不得冠取推此而言之降在大功理不得冠嫁矣按贺玚此论孔疏之所取也又按南史贺琛传皇太子议大功之末可以冠子嫁女琛驳议曰令旨以大功之末可得冠子嫁女不得自冠自娶推以记文窃犹致惑冠嫁之礼本是礼之所成无父之人乃可自冠故记称大功小功并以冠子嫁子为文非关惟得为子而己身不得也小功之末既得自娶而亦云冠子取妇其义益眀冠子嫁子结于后句方显自娶之义既明小功自娶即知大功自冠矣盖有服不行嘉礼本谓吉凶不可相干子虽小功之末可得行冠嫁犹应须父得为其冠嫁父于大功之末可以冠子嫁子是于吉凶礼无碍岂不得自冠自嫁乎又令旨推下殇小功不可取妇则降服大功亦不得为子冠嫁按记文惟称下殇实有其义縁幼弱之故夭丧情深故特明不娶以示本恩之重不得言大功之降服皆不冠嫁也且记言下殇则不得通于中上语小功又不兼于大功也遂从琛议按琛即玚之从子而其论与玚判然不同盖即庚蔚之之説也虽为孔疏所不取而驳辨甚畅今附録焉礼记注疏卷四十二考证礼记註疏卷四十三钦定四库全书礼记注疏卷四十三汉郑氏注唐陆徳眀音义孔颕达疏杂记下凡弁绖其衰侈袂注侈犹大也弁绖服者弔服也其衰钖也缌也疑也袂之小者二尺二寸大者半而益之则侈袂三尺三寸音义疏父有服宫中子不与于乐母有服声闻焉不举乐妻有服不举乐于其侧注宫中子与父同宫者也礼由命士以上父子异宫不与于乐谓出行见之不得观也音义大功将至辟琴瑟注亦所以助哀也至来也音义小功至不絶乐疏姑姊妹其夫死而夫党无兄弟使夫之族人主丧妻之党虽亲弗主注此谓姑姊妹无子寡而死也夫党无兄弟无缌之亲也其主丧不使妻之亲而使夫之族人妇人外成主必宜得夫之姓类夫若无族矣则前后家东西家无有则里尹主之注丧无无主也里尹闾胥里宰之属王度记曰百戸爲里里一尹其禄如庶人在官者里或为士诸侯弔于异国之臣则其君为主里尹主之亦斯义也或曰主之而附于夫之党注妻之党自主之非也夫之党其祖姑也疏麻者不绅执玉不麻麻不加于采注吉凶不相干也麻谓绖也绅大带也丧以要绖代大带也麻不加于采衣采者不麻谓弁绖者必服弔服是也采𤣥纁之衣音义疏国禁哭则止朝夕之奠即位自因也注禁哭谓大祭祀时虽不哭犹朝夕奠自因自用故事童子哭不偯不踊不杖不菲不庐注未成人者不能傋礼也当室则杖音义疏孔子曰伯母叔母疏衰踊不絶地姑姊妹之大功踊絶于地如知此者由文矣哉由文矣哉注由用也言知此踊絶地不絶地之情者能用礼文矣能用礼文哉美之也伯母叔母义也姑姊妹骨肉也泄栁之母死相者由左泄栁死其徒由右相由右相泄栁之徒为之也注亦记失礼所由始也泄栁鲁穆公时贤人也相相主人之礼音义疏天子饭九贝诸侯七大夫五士三注此盖夏时礼也周礼天子饭含用玉音义士三月而𦵏是月也卒哭大夫三月而𦵏五月而卒哭诸侯五月而𦵏七月而卒哭士三虞大夫五诸侯七注尊卑恩之差也天子至士葬即反虞疏诸侯使人弔其次含襚赗临皆同日而毕事者也其次如此也注言五者相次同时音义疏卿大夫疾君问之无算士壹问之君于卿大夫比葬不食肉比卒哭不举乐爲士比殡不举乐疏升正柩诸侯执綍五百人四綍皆衔枚司马执铎左八人右八人匠人执羽葆御柩大夫之丧其升正柩也执引者三百人执铎者左右各四人御柩以茅注升正柩者谓将葬朝于祖正棺于庙也五百人谓一党之民诸侯之大夫邑有三百戸之制綍引同耳庙中曰綍在涂曰引互言之御柩者居前道正之大夫士皆二綍音义疏孔子曰管仲镂簋而朱纮旅树而反坫山节而藻梲贤大夫也而难为上也注言其僭天子诸侯镂簋刻为虫兽也冠有笄者为纮纮在缨处两端上属下不结旅树门屏也反坫反爵之坫也山节薄栌刻之为山梲侏儒柱画之为藻文音义晏平仲祀其先人豚肩不揜豆贤大夫也而难为下也注言其偪士庶人也豚爼实豆径尺言併豚两肩不能覆豆喻小也音义君子上不僭上下不偪下音义疏妇人非三年之丧不踰封而弔注踰封越竟也或为越疆音义如三年之丧则君夫人归注奔父母丧也夫人其归也以诸侯之弔礼其待之也若待诸侯然注谓夫人行道车服主国致礼夫人至入自闱门升自侧阶君在阼其他如奔丧礼然注女子子不自同于女賔也宫中之门曰闱门为相通者也侧阶亦旁阶也他谓哭踊髽麻闱门或为帷门音义疏嫂不抚叔叔不抚嫂注逺别也音义君子有三患未之闻患弗得闻也既闻之患弗得学也既学之患弗能行也君子有五耻居其位无其言君子耻之有其言无其行君子耻之既得之而又失之君子耻之地有余而民不足君子耻之衆寡均而倍焉君子耻之注耻民不足者古者居民量地以制邑度地以居民地邑民居必参相得也衆寡均谓俱有役事人数等也倍焉彼功倍已也音义疏孔子曰凶年则乘驽马祀以下牲注自贬损亦取易供也驽马六种最下者下牲少牢若特豕特豚也音义疏恤由之丧哀公使孺悲之孔子学士丧礼士丧礼于是乎书注时人转而僭上士之丧礼己废矣孔子以教孺悲国人乃复书而存之音义子贡观于蜡孔子曰赐也乐乎对曰一国之人皆若狂赐未知其乐也注蜡也者索也岁十二月合聚万物而索飨之祭也国索鬼神而祭祀则党正以礼属民而饮酒于序以正齿位于是时民无不醉者如狂矣曰未知其乐怪之音义子曰百日之蜡一日之泽非尔所知也注蜡之祭主先啬也大饮烝劳农以休息之言民皆勤稼穑有百日之劳喻乆也今一日使之饮酒燕乐是君之恩泽非女所知言其义大音义疏张而不弛文武弗能也弛而不张文武弗爲也一张一弛文武之道也注张弛以弓弩喻人也弓弩久张之则絶其力久弛之则失其体音义疏孟献子曰正月日至可以有事于上帝七月日至可以有事于祖七月而禘献子为之也注记鲁失礼所由也孟献子鲁大夫仲孙蔑也鲁以周公之故得以正月日至之后郊天亦以始祖后稷配之献子欲尊其祖以郊天之月对月禘之非也鲁之宗庙犹以夏时之孟月尔明堂位曰季夏六月以禘礼祀周公于大庙音义疏夫人之不命于天子自鲁昭公始也注亦记鲁失礼所由也周之制同姓百世昏姻不通吴大伯之后鲁同姓昭公取于吴谓之吴孟子不告于天子自此后取者遂不告于天子天子亦不命之疏外宗为君夫人犹内宗也注皆谓嫁于国中者也为君服斩夫人齐衰不敢以其亲服服至尊也外宗谓姑姊妹之女舅之女及从母皆是也内宗五属之女也其无服而嫁于诸臣者从为夫之君嫁于庶人从为国君音义疏厩焚孔子拜乡人为火来者注拜谢之拜之士壹大夫再亦相弔之道也注言拜之者为其来弔己宗伯职曰以弔礼衰祸灾疏孔子曰管仲遇盗取二人焉上以为公臣曰其所与游辟也可人也注言此人可也但居恶人之中使之犯法音义管仲死桓公使为之服官于大夫者之为之服也自管仲始也有君命焉尔也注亦记失礼所由也善桓公不忘贤者之举官犹仕也此仕于大夫更升于公与违大夫之诸侯同尔礼不反服疏过而举君之讳则起注举犹言也起立者失言而变自新与君之讳同则称字注谓诸臣之名也疏内乱不与焉外患弗辟也注谓卿大夫也同僚将为乱己力不能讨不与而已至于邻国为宼则当死之也春秋鲁公子友如陈葬原仲传曰君子辟内难而不辟外难音义疏赞大行曰圭公九寸侯伯七寸子男五寸博三寸厚半寸剡上左右各寸半玉也藻三采六等注赞大行者书说大行人之礼者名也藻荐玉者也三采六等以朱白苍画之再行也子男执璧作此赞者失之矣音义疏哀公问子羔曰子之食奚当注问其先人始仕食禄以何君时音义对曰文公之下执事也成庙则衅之其礼祝宗人宰夫雍人皆爵弁纯衣注庙新成必衅之尊而神之也宗人先请于君曰请命以衅某庙君诺之乃行音义雍人拭羊宗人祝之宰夫北面于碑南东上注居上者宰夫也宰夫摄主也拭静也音义雍人举羊升屋自中中屋南面刲羊血流于前乃降门夹室皆用鸡先门而后夹室其衈皆于屋下割鸡门当门夹室中室注自由也衈谓将刲割牲以衅先灭耳旁毛荐之耳听声者告神欲其听之周礼有刉衈音义有司皆乡室而立门则有司当门北面注有司宰夫祝宗人音义旣事宗人告事毕乃皆退注告者告宰夫反命于君曰衅某庙事毕反命于寝君南乡于门内朝服旣反命乃退注君朝服者不至庙也音义路寝成则考之而不衅衅屋者交神眀之道也注言路寝者生人所居不衅者不神之也考之者设盛食以落之尔檀弓曰晋献文子成室诸大夫发焉是也凡宗庙之器其名者成则衅之以豭豚注宗庙名器谓尊彜之属音义疏诸侯出夫人夫人比至于其国以夫人之礼行至以夫人入注行道以夫人之礼者弃妻致命其家乃义絶不用此为始音义使者将命曰寡君不敏不能从而事社稷宗庙使使臣某敢告于执事主人对曰寡君固前辞不教矣寡君敢不敬须以俟命注前辞不教谓纳采时也此辞賔在门外摈者传焉賔入致命如初主人卒辞曰敢不听命音义有司官陈器皿主人有司亦官受之注器皿其夲所赍物也律弃妻畀所赍音义妻出夫使人致之曰某不敏不能从而共粢盛使某也敢告于侍者主人对曰某之子不肖不敢辟诛敢不敬须以俟命使者退主人拜送之注肖似也不似言不如人诛犹罚也音义如舅在则称舅舅没则称兄无兄则称夫注言弃妻者父兄在则称之命当由尊者出也唯国君不称兄主人之辞曰某之子不肖如姑姊妹亦皆称之注姑姊妹见弃亦曰某之姑某之姊若妹不肖疏孔子曰吾食于少施氏而饱少施氏食我以礼注言贵其以礼待己而为之饱也时人倨慢若季氏则不以礼矣少施氏鲁惠公子施父之后音义吾祭作而辞曰疏食不足祭也吾飱作而辞曰疏食也不敢以伤吾子注纳币一束束五两两五寻注纳币谓昏礼纳徴也十箇为束贵成数两两者合其卷是谓五两八尺曰寻五两五寻则毎卷二丈也合之则四十尺今谓之匹犹匹偶之云与音义妇见舅姑兄弟姑姊妹皆立于堂下西面北上是见己注妇来为供养也其见主于尊者兄弟以下在位是为己见不复特见音义见诸父各就其寝注旁尊也亦为见时不来女虽未许嫁年二十而笄礼之妇人执其礼注虽未许嫁年二十亦为成人矣礼之酌以成之言妇人执其礼明非许嫁之笄燕则鬈首注既笄之后去之犹若女有鬌紒也音义疏韠长三尺下广二尺上广一尺㑹去上五寸纰以爵韦六寸不至下五寸纯以素紃以五采注㑹谓领上缝也领之所用盖与纰同在旁曰纰在下曰纯素生帛也纰六寸者中执之表里各三寸也纯纰所不至者五寸与㑹去上同紃施诸缝中若今时绦也音义疏礼记注疏卷四十三卷四十三考证礼记注疏卷四十三考证凡弁绖其衰侈袂疏此等三衰而袂半而益一按当作则袂半而益一而字误也执玉不麻麻不加于采疏按周礼己国君薨至于主国衰而出注云于是可以凶服将事饭行聘享之事按周礼当作聘礼周礼无此文也饭行聘享之事当作非行聘享之事贾疏曰于是可以凶服将事者谓主人所归礼则賔可凶服受之其正行聘享则着吉服矣故杂记云执玉不麻也孔子曰伯母叔母注按此节注下无疏旧本误以上章国禁哭及童子哀不偯二节之疏接于注下非也今移还上章泄栁之徒为之也注疏按此疏旧脱于下章注下今移正大夫五疏子叔声伯云云非谓当时实含用珠玉也按左传所云是当时大夫僭踰实用珠玉疏云云非也君子上不僭上下不逼下疏按疏二叚旧本误脱于下章妇人非三年之丧不踰封而弔之下今移正按妇人非三年之丧不踰封而弔实后文如三年之丧则君夫人归章之首句也应接写士丧礼于是乎书注国人乃复书而存之按此注下无疏此士丧礼当是考正仪文异于卿大夫处若仪礼士丧礼篇恐是自古所传非至此时始书也故仪礼注疏并不云是孺悲所传孟献子曰正月日至疏献子言十一月建子冬既祭上帝按冬下当有至字又郑又一解云礼记之言不可合于春秋之例按此通人之论也郊禘日月论説纷纭总缘强合二书为一耳襄七年左传孟献子曰启蛰而郊郊而后耕杜注云启蛰夏正建寅之月耕谓春分疏云据传献子此言郊天之礼必用周之三月而杂记云云二文不同必有一谬礼记后人所録左传当得其真若七月而禘献子为之则当献子时应有七月禘者烝尝过则书禘过亦宜书足知礼记之言非献子也按彼疏较此疏为尤确外宗为君夫人犹内宗也疏君内宗为君按上君字衍赞大行曰注疏朱白苍是也既重云朱白苍按聘礼但云朱白苍耳未尝重言也疑此疏十一字并衍文门夹室皆用鸡疏谓先衅门后衅夹室又卑于门也按又卑于门也之上脱夹室二字此因上句而误脱者也礼记注疏卷四十三考证礼记註疏卷四十四钦定四库全书礼记注疏卷四十四汉郑氏注唐陆徳明音义孔颕达疏䘮大记疾病外内皆埽注为宾客将来问病也疾困曰病音义疏君大夫彻县士去琴瑟注声音动人病者欲静也凡乐器天子宫县诸侯轩县大夫判县士特县去琴瑟者不命之士音义寝东首于北牖下注谓君来视之时也病者恒居北牖下或为北墉下音义废牀彻亵衣加新衣体一人注废去也人始生在地去牀庶其生气反彻亵衣则所加者新朝服矣互言之也加朝服者眀其终于正也体手足也四人持之为其不能自屈伸也音义男女改服注为宾客来问病亦朝服也庶人深衣属纩以俟絶气注纩今之新绵易动摇置口鼻之上以为候音义男子不死于妇人之手妇人不死于男子之手注君子重终为其相亵疏君夫人卒于路寝大夫世妇卒于适寝内子未命则死于下室迁尸于寝士之妻皆死于寝注言死者必皆于正处也寝室通耳其尊者所不燕焉君谓之路寝大夫谓之适寝士或谓之适室此变命妇言世妇者眀尊卑同也世妇以君下寝之上为适寝内子卿之妻也下室其燕处也音义疏复有林麓则虞人设阶无林麓则狄人设阶注复招魂复魄也阶所乗以升屋者虞人主林麓之官也狄人乐吏之贱者阶梯也簨虡之类音义疏小臣复复者朝服君以卷夫人以屈狄大夫以𤣥赪世妇以襢衣士以爵弁士妻以税衣皆升自东荣中屋履危北面三号卷衣投于前司服受之降自西北荣注小臣君之近臣也朝服而复所以事君之衣也用朝服而复之者敬也复用死者之祭服以其求于神也君以卷谓上公也夫人以屈狄互言耳上公以衮则夫人用祎衣而侯伯以鷩其夫人用揄狄子男以毳其夫人乃用屈狄矣赪赤也𤣥衣赤裳所谓卿大夫自𤣥冕而下之服也其世妇亦以襢衣荣屋翼升东荣者谓卿大夫士也天子诸侯言东霤危栋上也号若云臯某复也司服以箧待衣于堂前音义其为宾则公馆复私馆不复其在野则升其乗车之左毂而复注私馆卿大夫之家也不于之复为主人之恶音义疏复衣不以衣尸不以敛注不以衣尸谓不以袭也复者庶其生也若以其衣袭敛是用生施死于义相反士䘮礼云以衣衣尸浴而去之音义妇人复不以袡注袡嫁时上服而非事鬼神之衣音义凡复男子称名妇人称字注妇人不以名行唯哭先复复而后行死事注气絶则哭哭而复复而不苏可以为死事疏始卒主人啼兄弟哭妇人哭踊注悲哀有深浅也若婴儿中路失母能勿啼乎音义蔬既正尸子坐于东方卿大夫父兄子姓立于东方有司庶士哭于堂下北面夫人坐于西方内命妇姑姊妹子姓立于西方外命妇率外宗哭于堂上北面注正尸者谓迁尸牖下南首也子姓谓衆子孙也姓之言生也其男子立于主人后女子立于夫人后世妇为内命妇卿大夫之妻为外命妇外宗姑姊妹之女疏大夫之䘮主人坐于东方主妇坐于西方其有命夫命妇则坐无则皆立注命夫命妇来哭者同宗父兄子姓姑姊妹子姓也凡此哭者尊者坐卑者立士之䘮主人父兄子姓皆坐于东方主妇姑姊妹子姓皆坐于西方注士贱同宗尊卑皆坐凡哭尸于室者主人二手承衾而哭注承衾哭者哀慕若欲攀援音义疏君之䘮未小敛为寄公国宾出大夫之䘮未小敛为君命出士之䘮于大夫不当敛则出注父母始死悲哀非所尊不出也出者或至庭或至门国宾聘大夫不当敛其来非敛时音义蔬凡主人之出也徒跣扱衽拊心降自西阶君拜寄公国宾于位大夫于君命迎于寝门外使者升堂致命主人拜于下士于大夫亲弔则与之哭不逆于门外注拜寄公国宾于位者于庭乡其位而拜之此时寄公位在门西国宾位在门东皆北面小敛之后寄公东面国宾门西北面士于大夫亲弔谓大夫身来弔士也与之哭既拜之即位西阶东面哭大夫特来则北面音义疏夫人为寄公夫人出命妇为夫人之命出士妻不当敛则为命妇出注出拜之于堂上也此时寄公夫人命妇位在堂上北面小敛之后尸西东面疏小敛主人即位于戸内主妇东面乃敛卒敛主人冯之踊主妇亦如之主人袒説髦括发以麻妇人髽带麻于房中注士既殡説髦此云小敛盖诸侯礼也士之既殡诸侯之小敛于死者俱三日也妇人之髽带麻于房中则西房也天子诸侯有左右房音义疏彻帷男女奉尸夷于堂降拜注夷之言尸也于迁尸主人主妇以下从而奉之孝敬之心降拜拜宾也音义疏君拜寄公国宾大夫士拜卿大夫于位于士旁三拜夫人亦拜寄公夫人于堂上大夫内子士妻特拜命妇汜拜衆宾于堂上注衆宾谓士妻也尊者皆特拜拜士与其妻皆旅之音义主人即位袭带绖踊注即位阼阶之下位也有袭绖乃踊尊卑相变也母之䘮即位而免注记异者礼斩衰括髪齐衰免以至成服而冠为母重初亦括髪既小敛则免音义乃奠注小敛奠也弔者袭裘加武带绖与主人拾踊注始死弔者朝服禓裘如吉时也小敛则改袭而加武与带绖矣武吉冠之卷也加武者明不改冠亦不免也檀弓曰主人既小敛子游趋而出袭裘带绖而入音义疏君䘮虞人出木角狄人出壶雍人出鼎司马县之乃官代哭注代更也未殡哭不絶声为其罢倦既小敛可以为漏刻分时而更哭也木给爨灶角以为㪺水斗壶漏水之器也冬漏以火爨鼎沸而后沃之此挈壶氏所掌也属司马司马涖县其器音义大夫官代哭不县壶注下君也音义士代哭不以官注即以亲疏哭也君堂上二烛下二烛大夫堂上一烛下二烛士堂上一烛下一烛注烛所以照馔也灭燎而设烛音义疏宾出彻帷注君与大夫之礼也士卒敛即彻帷彻或为废疏哭尸于堂上主人在东方由外来者在西方诸妇南乡注由外来谓奔䘮者也无奔䘮者妇人犹东面音义疏妇人迎客送客不下堂下堂不哭男子出寝门外见人不哭注妇人所有事自堂及房男子所有事自堂及门非其事处而哭犹野哭也出门见人谓迎宾客者也音义其无女主则男主拜女宾于寝门内其无男主则女主拜男宾于阼阶下子㓜则以衰抱之人为之拜为后者不在则有爵者辞无爵者人为之拜在竟内则俟之在竟外则殡葬可也䘮有无后无无主注拜者皆拜宾于位也为后者有爵摄主为之辞于宾耳不敢当尊者礼也音义疏君之䘮三日子夫人杖五日既殡授大夫世妇杖子大夫寝门之外杖寝门之内辑之夫人世妇在其次则杖即位则使人执之子有王命则去杖国君之命则辑杖听卜有事于尸则去杖大夫于君所则辑杖于大夫所则杖注三日者死之后三日也为君杖不同日人君礼大可以见亲疏也辑敛也敛者谓举之不以拄地也夫人世妇次于房中即位堂上堂上近尸殡使人执杖不敢自持也子于国君之命辑杖下成君不敢敌之也卜卜𦵏卜日也凡䘮祭虞而有尸大夫于君所辑杖谓与之俱即寝门外位也独焉则杖君谓子也于大夫所杖俱为君杖不相下也音义疏大夫之䘮三日之朝既殡主人主妇室老皆杖大夫有君命则去杖大夫之命则辑杖内子为夫人之命去杖为世妇之命授人杖注大夫有君命去杖此指大夫之子也而云大夫者通实大夫有父母之䘮也授人杖与使人执之同也音义疏士之䘮二日而殡三日之朝主人杖妇人皆杖于君命夫人之命如大夫于大夫世妇之命如大夫注士二日而殡者下大夫也士之礼死与往日生与来日此二日于死者亦得三日也妇人皆杖谓主妇容妾为君女子子在室者子皆杖不以即位注子谓凡庶子也不以即位与去杖同大夫士哭殡则杖哭柩则辑杖注哭殡谓既涂也哭柩谓启后也大夫士之子于父父也尊近哭殡可以杖天子诸侯之子于父父也君也尊逺杖不入庙门弃杖者断而弃之于隐者注杖以䘮至尊为人得而亵之也音义疏君设大盘造氷焉大夫设夷盘造氷焉士併瓦盘无氷设牀襢笫有枕含一牀袭一牀迁尸于堂又一牀皆有枕席君大夫士一也注此事皆沐浴之后宜承濡濯弃于坎下札烂脱在此耳造犹内也襢笫袒箦也谓无席如浴时牀也礼自仲春之后尸既袭既小敛先内氷盘中乃设牀于其上不施席而迁尸焉秋凉而止士不用氷以瓦为盘併以盛水耳汉礼大盘广八尺长丈二深三尺赤中夷盘小焉周礼天子夷盘士䘮礼君赐氷亦用夷盘然则其制宜同之音义疏始死迁尸于牀幠用敛衾去死衣小臣楔齿用角柶缀足用燕几君大夫士一也注牀谓所设牀笫当牖者也士䘮礼日士死于适室幠用敛衾去死衣病时所加新布及复衣也去之以俟沐浴音义疏管人汲不説繘屈之尽阶不升堂授御者御者入浴小臣四人抗衾御者二人浴浴水用盆沃水用枓浴用絺巾挋用浴衣如它日小臣爪足浴余水弃于坎其母之丧则内御者抗衾而浴注抗衾者蔽上重形也挋拭也爪足断足爪也音义疏管人汲授御者御者差沐于堂上君沐粱大夫沐稷士沐粱甸人为垼于西墙下陶人出重鬲管人受沐乃煑之甸人取所彻庙之西北厞薪用㸑之管人授御者沐乃沐沐用瓦盘挋用巾如他日小臣爪手翦须濡濯弃于坎注差淅也淅饭米取其潘以为沐也浴沃用枓沐于盘中文相变也士丧礼沐稻此云士沐粱盖天子之士也以差率而上之天子沐黍与音义疏君之䘮子大夫公子衆士皆三日不食子大夫公子衆士食粥纳财朝一溢米莫一溢米食之无算士疏食水饮食之无算夫人世妇诸妻皆疏食水饮食之无算注纳财谓食谷也二十两曰溢于粟米之法一溢为米一升二十四分升之一诸妻御妾也同言无算则是皆一溢米或粥或饭音义疏大夫之丧主人室老子姓皆食粥衆士疏食水饮妻妾疏食水饮注室老其贵臣也衆士所谓衆臣士亦如之注如其子食粥妻妾疏食水饮疏既葬主人疏食水饮不食菜果妇人亦如之君大夫士一也练而食菜果祥而食肉注果瓜桃之属疏食粥于盛不盥食于篹者盥食菜以醯酱始食肉者先食干肉始饮酒者先饮醴酒注盛谓今时杯杅也篹竹筥也歠者不盥手饭者盥篹或作簨音义疏期之丧三不食食疏食水饮不食菜果三月既葬食肉饮酒期终丧不食肉不饮酒父在为母为妻九月之丧食饮犹期之丧也食肉饮酒不与人乐之注食肉饮酒亦谓既葬音义疏五月三月之丧壹不食再不食可也比葬食肉饮酒不与人乐之叔母世母故主宗子食肉饮酒注义服恩轻也故主谓旧君也言故主者关大夫及君也音义不能食粥羮之以菜可也注谓性不能者可食饭菜羮有疾食肉饮酒可也注为其气微五十不成丧注成犹备也所不能备谓不致毁不散送之属也疏七十唯衰麻在身注言其余居处饮食与吉时同也既葬若君食之则食之大夫父之友食之则食之矣不辟粱肉若有酒醴则辞注尊者之前可以食美也变于颜色亦不可音义疏小敛于戸内大敛于阼君以簟席大夫以蒲席士以苇席注簟细苇席也三者下皆有莞音义疏小敛布绞缩者一横者三君锦衾大夫缟衾士缁衾皆一衣十有九称君陈衣于序东大夫士陈衣于房中皆西领北上绞紟不在列注绞既敛所用束坚之者缩从也衣十有九称法天地之终数也士丧礼小敛陈衣于房中南领西上与大夫异今此同亦盖天子之士也绞紟不在列以其不成称不连数也小敛无紟因绞不在列见之也或曰缩者二音义疏礼记注疏卷四十四卷四十四考证礼记注疏卷四十四考证丧大记小臣复按此文祗详诸侯以下所用之服异耳若其复之处所不同则檀弓详之司服受之注司服以箧待衣于堂前按士丧礼作受用陆氏释文曰篚或作箧据此注则郑仪礼本作箧矣妇人哭踊疏通自上诸侯竝踊也诸侯当作诸人所谓诸人指上主人及兄弟等为寄公国宾出注出者或至庭疏士出迎大夫士也按士也系是也之讹士于大夫则出至庭于士则不出也弔者袭裘加武带绖注疏君于士大夫士自相于无服友恩者则亦皮弁服袭裘无弁绖也按无服友恩者当作无朋友恩者朋服二字以相近而误盖君于士也大夫于大夫也士于士也其用皮弁服袭裘竝同所异者有朋友之恩则加弁绖无朋友之恩则无弁绖也设牀襢笫有枕按疏读设牀襢笫为句有枕连下含一牀非也郑注士丧礼引此文以设牀襢笫有枕六字为句又引含一牀三句于义甚明疏案士丧礼云士有冰用夷盘何不言君赐知君赐者云云按夷盘当依仪礼原文作槃何字系可也两字之讹不言君赐以下则疏自解此注也御者入浴小臣四人抗衾注抗衾蔽上重形也按蔽上上字无谓士丧礼主人皆出户外此面注云象平生沐浴祼裎贾疏引此注云谓其裸裎蔽之也与此文小异此蔽上恐是蔽之之讹士以苇席按士丧礼则士亦上用簟与此异疏故同几筵按当作司几筵此引周礼文也缩者一横者三疏谓从者一幅坚置于尸下按坚字系竖字之讹礼记注疏卷四十四考证礼记註疏卷四十五钦定四库全书礼记注疏卷四十五汉郑氏注唐陆徳明音义孔颖逹疏丧大记大敛布绞缩者三横者五布紟二衾君大夫士一也君陈衣于庭百称北领西上大夫陈衣于序东五十称西领南上士陈衣于序东三十称西领南上绞紟如朝服绞一幅爲三不辟紟五幅无紞注二衾者或覆之或荐之如朝服者谓布精麤朝服十五升小敛之绞也广终幅析其末以为坚之强也大敛之绞一幅三析用之以为坚之急也紞以组类为之缀之领侧若今被识矣生时禅被有识死者去之异于生也士丧礼大敛亦陈衣于房中南领西上与大夫异今此又同亦盖天子之士紞或为㸃音义疏小敛之衣祭服不倒注尊祭服也敛者要方㪚衣有倒音义君无襚大夫士毕主人之祭服亲戚之衣受之不以即陈注无襚者不陈不以敛音义小敛君大夫士皆用复衣复衾大敛君大夫士祭服无筭君褶衣褶衾大夫士犹小敛也注褶袷也君衣尚多去其着也音义疏袍必有表不襌衣必有裳谓之一称注𫀆䙝衣必有以表之乃成称也杂记曰子羔之袭茧衣裳与税衣纁袡为一是也论语曰当暑袗絺绤必表而出之亦为其䙝也音义疏凡陈衣者实之箧取衣者亦以箧升降者自西阶注取犹受也音义凡陈衣不诎非列采不入絺绤纻不入注不诎谓舒而不卷也列采谓正服之色也絺绤纻者当暑之䙝衣也袭尸重形冬夏用袍及敛则用正服音义疏凡敛者袒迁尸者袭注袒者于事便也音义君之丧大胥是敛衆胥佐之大夫之丧大胥侍之衆胥是敛士之丧胥为侍士是敛注胥乐官也不掌丧事胥当为祝字之误也侍犹临也大祝之职大丧赞敛丧祝乡大夫之丧掌敛士丧礼商祝主敛音义疏小敛大敛祭服不倒皆左衽结绞不纽注左衽衽乡左反生时也音义疏敛者既敛必哭士与其执事则敛敛焉则为之壹不食凡敛者六人注敛者必使所与执事者不欲妄人䙝之执或为音义疏君锦冒黼杀缀旁七大夫𤣥冒黼杀缀旁五士缁冒赪杀缀旁三凡冒质长与手齐杀三尺自小敛以往用夷衾夷衾质杀之裁犹冒也注冒者既袭所以韬尸重形也杀冒之下帬韬足上行者也小敛又覆以夷衾裁犹制也字或为材音义疏君将大敛子弁绖即位于序端卿大夫即位于堂廉楹西北靣东上父兄堂下北靣夫人命妇尸西东靣外宗房中南靣小臣铺席商祝铺绞紟衾衣士盥于盘上士举迁尸于歛上卒敛宰告子冯之踊夫人东靣亦如之注子弁绖者未成服弁如爵弁而素大夫之丧子亦弁绖音义疏大夫之丧将大敛既铺绞紟衾衣君至主人迎先入门右巫止于门外君释菜祝先入升堂君即位于序端卿大夫即位于堂廉楹西北面东上主人房外南面主妇尸西东面迁尸卒敛宰告主人降北面于堂下君抚之主人拜稽颡君降升主人冯之命主妇冯之注先入右者入门而右也巫止者君行必与巫巫主辟凶邪也释菜礼门神也必礼门神者礼君非问疾弔丧不入诸臣之家也主人房外南面大夫之子尊得升视敛也音义疏士之丧将大敛君不在其余礼犹大夫也注其余谓卿大夫及主妇之位疏铺绞紟踊铺衾踊铺衣踊迁尸踊敛衣踊敛衾踊敛绞紟踊注目孝子踊节疏君抚大夫抚内命妇大夫抚室老抚姪娣注抚以手案之也内命妇君之世妇音义君大夫冯父母妻长子不冯庶子士冯父母妻长子庶子庶子有子则父母不冯其尸凡冯尸者父母先妻子后注目于其亲所冯也冯谓扶持服膺音义君于臣抚之父母于子执之子于父母冯之妇于舅姑奉之舅姑于妇抚之妻于夫拘之夫于妻于昆弟执之注此恩之深浅尊卑之仪也冯之类必当心音义冯尸不当君所注不敢与尊者所冯同处音义凡冯尸兴必踊注悲哀之至冯尸必坐疏父母之丧居倚庐不涂寝苫枕凷非丧事不言君为庐宫之大夫士襢之注宫谓围障之也襢袒也谓不障音义疏既葬拄楣涂庐不于显者君大夫士皆宫之注不于显者不涂见靣音义疏凡非适子者自未葬以于隐者为庐注不欲人属目盖庐于东南角既葬犹然音义疏既葬与人立君言王事不言国事大夫士言公事不言家事注此常礼也疏君既葬王政入于国既卒哭而服王事大夫士既𦵏公政入于家既卒哭弁绖带金革之事无辟也注此权礼也弁绖带者变丧服而弔服轻可以即事也音义疏既练居垩室不与人居君谋国政大夫士谋家事既祥黝垩祥而外无哭者禫而内无哭者乐作矣故也注黝垩垩室之饰也地谓之黝墙谓之垩外无哭者于门外不哭也内无哭者入门不哭也禫踰月而可作乐乐作无哭者黝垩或为要期禫或皆作道音义疏禫而从御吉祭而复寝注从御御妇人也复寝不复宿殡宫也音义期居庐终丧不御于内者父在为母为妻齐衰期者大功布衰九月者皆三月不御于内妇人不居庐不寝苫丧父母既练而归期九月者既葬而归注归谓归夫家也音义疏公之丧大夫俟练士卒哭而归注此公公士大夫有地者也其大夫士归者谓素在君所食都邑之臣疏大夫士父母之丧既练而归朔月忌日则归哭于宗室诸父兄弟之丧既卒哭而归注归谓归其宫也忌日死日也宗室宗子之家谓殡宫也礼命士以上父子异宫音义疏父不次于子兄不次于弟注谓不就其殡宫为次而居疏君于大夫世妇大敛焉为之赐则小敛焉注为之赐谓有恩惠也疏于外命妇既加盖而君至注于臣之妻畧也疏于士既殡而往为之赐大敛焉夫人于世妇大敛焉为之赐小敛焉于诸妻为之赐大敛焉于大夫外命妇既殡而往大夫士既殡而君往焉使人戒之主人具殷奠之礼俟于门外见马首先入门右巫止于门外祝代之先君释菜于门内祝先升自阼阶负墉南靣君即位于阼小臣二人执戈立于前二人立于后注殷犹大也朝夕小奠至月朔则大奠君将来则具大奠之礼以待之荣君之来也祝负墉南靣直君北房户东也小臣执戈先后君君升而夹阶立大夫殡即成服成服则君亦成服钖衰而往弔之音义摈者进注当赞主人也始立门东北靣主人拜稽颡君称言视祝而踊主人踊注称言举所以来之辞也视祝而踊祝相君之礼当节之也音义疏大夫则奠可也士则出俟于门外命之反奠乃反奠卒奠主人先俟于门外君退主人送于门外拜稽颡注迎不拜拜送者拜迎则为君之答己君于大夫疾三问之在殡三往焉士疾壹问之在殡壹往焉注所以致殷勤也疏君弔则复殡服注复反也反其未殡未成服之服新君事也谓臣丧既殡后君乃始来弔也复或为服疏夫人弔于大夫士主人出迎于门外见马首先入门右夫人入升堂即位主妇降自西阶拜稽颡于下夫人视世子而踊奠如君至之礼夫人退主妇送于门内拜稽颡主人送于大门之外不拜注视世子而踊世子从夫人夫人以为节也世子之从夫人位如祝从君也疏大夫君不迎于门外入即位于堂下主人北靣衆主人南面妇人即位于房中若有君命命夫命妇之命四隣賔客其君后主人而拜注入即位于下不升堂而立阼阶之下西靣下正君也衆主人南靣于其北妇人即位于房中君虽不升堂犹辟之也后主人而拜者将拜賔使主人陪其后而君前拜不俱拜者主人无二也音义疏君弔见尸柩而后踊注涂之后虽往不踊也踊或为哭或为浴疏大夫士若君不戒而往不具殷奠君退必奠注荣君之来疏君大棺八寸属六寸椑四寸上大夫大棺八寸属六寸下大夫大棺六寸属四寸士棺六寸注大棺棺之在表者也檀弓曰天子之棺四重木兕革棺被之其厚三寸杝棺一梓棺二四者皆周此以内説而出也然则大棺及属用梓椑用杝以是差之上公革棺不被三重也诸侯无革棺再重也大夫无椑一重也士无属不重也庶人之棺四寸上大夫谓列国之卿也赵简子云不设属椑时僭也音义疏君里棺用朱緑用杂金鐕大夫里棺用𤣥緑用牛骨鐕士不緑注鐕所以琢着里音义疏君盖用漆三衽三束大夫盖用漆二衽二束士盖不用漆二衽二束注用漆者涂合牝牡之中也衽小要也音义疏君大夫鬊爪实于緑中士埋之注緑当为角声之误也角中谓棺内四隅也鬊乱发也将实爪发棺中必为小囊盛之此緑或为篓音义疏君殡用輴欑至于上毕涂屋大夫殡以帱欑置于西序涂不暨于棺士殡见衽涂上帷之注欑犹菆也屋殡上覆如屋者也帱覆也暨及也此记参差以檀弓参之天子之殡居棺以龙輴欑木题凑象椁上四注如屋以覆之尽涂之诸侯輴不画龙欑不题凑象椁其他亦如之大夫之殡废輴置棺西墙下就墙欑其三靣涂之不及棺者言欑中狭小裁取容棺然则天子诸侯差寛大矣士不欑掘地下棺见小要耳帷之鬼神尚幽闇也士达于天子皆然帱或作錞或作埻音义疏熬君四种八筐大夫三种六筐士二种四筐加鱼腊焉注熬者煎谷也将涂设于棺旁所以感蚍蜉使不至棺也士丧礼曰熬黍稷各二筐又曰设熬旁各一筐大夫三种加以粱君四种加以稻四筐则手足皆一其余设于左右音义疏饰棺君龙帷三池振容黼荒火三列黻三列素锦褚加伪荒纁纽六齐五采五贝黼翣二黻翣二画翣二皆戴圭鱼跃拂池君纁戴六纁披六大夫画帷二池不振容画荒火三列黻三列素锦褚纁纽二𤣥纽二齐三采三贝黻翣二画翣二皆戴绥鱼跃拂池大夫戴前纁后𤣥披亦如之士布帷布荒一池揄绞纁纽二缁纽二齐三采一贝画翣二皆戴绥士戴前纁后缁二披用纁注饰棺者以华道路及圹中不欲衆恶其亲也荒蒙也在旁曰帷在上曰荒皆所以衣柳也士布帷布荒者白布也君大夫加文章焉黼荒縁边为黼文画荒縁边为云气火黻为列于其中耳伪当为帷或作于声之误也大夫以上有褚以衬覆棺乃加帷荒于其上纽所以结连帷荒者也池以竹为之如小车笭衣以青布柳象宫室县池于荒之爪端若承霤然云君大夫以铜为鱼县于池下揄揄翟也青质五色画之于绞缯而垂之以为振容象水草之动摇行则又鱼上拂池杂记曰大夫不揄绞属于池下是不振容也士则去鱼齐象车盖蕤缝合杂采为之形如𤓰分然缀贝络其上及旁戴之言值也所以连系棺束与柳材使相值因而结前后披也汉礼翣以木为筐广三尺高二尺四寸方两角高衣以白布画者画云气其余各如其象柄长五尺车行使人持之而从既窆树于圹中檀弓曰周人墙置翣是也绥当为緌读如冠蕤之蕤盖五采羽注于翣首也音义疏君葬用輴四綍二碑御棺用羽葆大夫𦵏用輴二綍二碑御棺用茅士𦵏用国车二綍无碑比出宫御棺用功布注大夫废輴此言輴非也輴皆当为载以辁车之辁声之误也辁字或作团是以文误为国辁车柩车也尊卑之差也在棺曰綍行道曰引至圹将窆又曰綍而设碑是以连言之碑桓楹也御棺居前为节度也士言比出宫用功布则出宫而止至圹无矣綍或为率音义疏凡封用綍去碑负引君封以衡大夫士以咸君命毋譁以鼓封大夫命毋哭士哭者相止也注封周礼作窆窆下棺也此封或皆作敛檀弓曰公输若方小敛般请以机封谓此敛也然则棺之入坎为敛与敛尸相似记时同之耳咸读为缄凡柩车及圹説载除饰而属绋于柩之缄又树碑于圹之前后以绋绕碑间之鹿卢輓棺而下之此时棺下窆使輓者皆系绋而绕要负引舒纵之备失脱也用绋去碑者谓纵下之时也衡平也人君之丧又以木横贯缄耳居旁持而平之又系鼔为纵舎之节大夫士旁牵缄而已庻人县窆不引绋也礼唯天子𦵏有隧今齐人谓棺束为缄绳咸或为椷音义疏君松椁大夫柏椁士杂木椁注椁谓周棺者也天子柏椁以端长六尺夫子制于中都使庶人之椁五寸五寸谓端方也此谓尊者用大材卑者小材耳自天子诸侯卿大夫士庶人六等其椁长自六尺而下其方自五寸而上未闻其差所定也抗木之厚盖与椁方齐天子五重上公四重诸侯三重大夫再重士一重音义疏棺椁之间君容柷大夫容壶士容甒注间可以藏物因以为节音义疏君里椁虞筐大夫不里椁士不虞筐注里椁之物虞筐之文朱闻也疏礼记注疏卷四十五卷四十五考证礼记注疏卷四十五考证君无襚三字为句此注疏读也熊氏则以君无襚大夫士六字为句士丧礼君襚不倒贾疏引此文亦以六字为句袍必有表不禅衣必有裳谓之一称按士丧礼褖衣郑注引此记而倒其文云衣必有裳袍必有表不禅谓之一称于文义更为明白禅衣亦曰明衣士丧礼曰明衣不在算注云算数也不在算明禅衣之不成称也大胥是敛注胥当为祝疏并引士丧礼商颂祝主敛按颂字衍当云商祝主敛自小歛以往用夷衾疏士丧礼云云按幠用夷衾贾疏云初死幠用大敛之衾以小敛之衾当陈今小敛后大敛之衾当拟大敛故用覆棺之夷衾以覆尸也禫而从御吉祭而复寝注顾炎武曰此二句互言之也郑注已明而孔氏乃以吉祭为四时之祭虽禫之后必待四时之祭讫然后复寝非也禫即吉祭也岂有未复寝而先御妇人者乎疏杜预以为禫而从御谓从政御职事按杜説异于郑陈澔谓杜説是然以下文証之郑説不可易也君于大夫世妇疏熊氏曰彼谓帑也卿则小敛焉为之赐则未袭而往按此文有误彼谓帑也当作彼谓大夫也此熊氏觧公子益师卒公不与小敛之意但春秋大夫书卒者皆是卿熊氏亦意为之説耳主妇送于门内疏门寝门也妇人迎送不出门故夫人去于路寝门内而拜送之而不拜迎而拜送之义按此门是大夫士家之寝门非路寝门也路字衍而不拜迎而拜送之义当作亦不拜迎而拜送之义承上文君退主人送于门内拜稽颡也用杂金鐕疏尚书曰贡金三品黄白青色按书言三品者黄白赤三色也熬注所以感蚍蜉使不至棺也按感字当作惑仪礼注可証饰棺注汉礼翣以木为筐广三尺筐字当作匡齐三采疏绛黄色也按既夕齐三采注云齐居柳之中央若今小车之上蕤矣以三采绘为之上朱中白下苍则此疏云绛黑黄者非也士𦵏用国车注辁车柩车也尊卑之差也按注意似言载柩俱用辁车无尊卑之差也因本脱无字故熊氏以尊卑之差也属下在棺曰綍行道曰引读然牵强矣不如皇氏一叚为直截明白大夫柏椁按左传定元年魏献子卒于寗范献子去其柏椁以其未复命而田也疏曰卿𦵏于礼用柏椁可为此记之证礼记注疏卷四十五考证礼记註疏卷四十六钦定四库全书礼记註疏卷四十六汉郑氏注唐陆徳明音义孔颕逹疏祭法祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊𠖇祖契而宗汤周人禘喾而郊稷祖文王而宗武王注禘郊祖宗谓祭祀以配食也此禘谓祭昊天于圜丘也祭上帝于南郊曰郊祭五帝五神于明堂曰祖宗祖宗通言尔下有禘郊宗祖孝经曰宗祀文王扵明堂以配上帝明堂月令春曰其帝太昊其神句芒夏曰其帝炎帝其神祝融中央曰其帝黄帝其神后土秋曰其帝少昊其神蓐收冬曰其帝颛顼其神𤣥㝠有虞氏以上尚徳禘郊祖宗配用有徳者而已自夏已下稍用其姓代之先后之次有虞氏夏后氏冝郊颛顼殷人冝郊契郊祭一帝而明堂祭五帝小徳配寡大徳配衆亦礼之杀也音义疏燔柴于泰坛祭天也瘗埋于泰折祭地也用骍犊注坛折封土为祭䖏也坛之言坦也坦明貌也折炤晳也必为炤明之名尊神也地隂祀用牲与天俱用犊连言尔音义疏埋少牢于泰昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也四坎坛祭四方也山林川谷丘陵能出云为风雨见怪物皆曰神有天下者祭百神诸侯在其地则祭之亡其地则不祭注昭明也亦谓坛也时四时也亦谓隂阳之神也埋之者隂阳出入于地中也凡此以下皆祭用少牢相近当为禳祈声之误也禳犹郄也祈求也寒暑不时则或禳之或祈之寒扵坎暑于坛王宫日坛王君也日称君宫坛营域也夜明亦谓月坛也宗皆当为禜字之误也幽禜亦谓星坛也星以昏始见禜之言营也雩禜亦谓水旱坛也雩之言吁嗟也春秋传曰日月星辰之神则雪霜风雨之不时于是乎禜之山川之神则水旱疠疫之不时于是乎禜之四方即谓山林川谷丘陵之神也祭山林丘陵于坛川谷扵坎每方各为坎为坛怪物云气非常见者也有天下谓天子也百者假成数也音义疏大凡生于天地之间者皆曰命其万物死皆曰折人死曰鬼此五代之所不变也注生时形体异可同名至死腐为野土异其名嫌同也折弃败之言也鬼之言归也五代谓黄帝尧舜禹汤周之礼乐所存法也音义七代之所更立者禘郊宗祖其余不变也注七代通数颛顼及喾也所不变者则数其所法而已变之则通数所不法为记者之微意也少昊氏修黄帝之法后王无所取焉音义疏天下有王分地建国置都立邑设庙祧坛墠而祭之乃为亲疏多少之数是故王立七庙一坛一墠曰考庙曰王考庙曰皇考庙曰显考庙曰祖考庙皆月祭之远庙为祧有二祧享尝乃止去祧为坛去坛为墠坛墠有祷焉祭之无祷乃止去墠曰鬼诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠坛墠有祷焉祭之无祷乃止去墠为鬼大夫立三庙二坛曰考庙曰王考庙曰皇考庙享尝乃止显考祖考无庙有祷焉为坛祭之去坛为鬼适士二庙一坛曰考庙曰王考庙享尝乃止显考无庙有祷焉为坛祭之去坛为鬼官师一庙曰考庙王考无庙而祭之去王考为鬼庶士庶人无庙死曰鬼注建国封诸侯也置都立邑为卿大夫之采地及赐士有功者之地庙之言貌也宗庙者先祖之尊貌也祧之言超也超上去意也封土曰坛除地曰墠书曰三坛同墠王皇皆君也显明也祖始也名先人以君明始者所以尊本之意也天子迁庙之主以昭穆合藏于二祧之中诸侯无祧藏于祖考之庙中聘礼曰不腆先君之祧是谓始祖庙也享尝谓四时之祭天子诸侯为坛墠所祷谓后迁在祧者也既事则反其主于祧鬼亦在祧顾逺之于无事祫乃祭之尔春秋文二年秋大事扵大庙传曰毁庙之主陈于太祖未毁庙之主皆升合食扵太祖是也鲁炀公者伯禽之子也至昭公定公乆已为鬼而季氏祷之而立其宫则鬼之主在祧明矣唯天子诸侯有主禘祫大夫有祖考者亦鬼其百世不禘祫无主尔其无祖考者庶士以下鬼其考王考官师鬼其皇考大夫适士鬼其显考而已大夫祖考谓别子也凡鬼者荐而不祭王制曰夫夫士有田则祭无田则荐适士上士也官师中士下士庶士府史之属此适士云显考无庙非也当为皇考字之误音义疏王为羣姓立社曰大社王自为立社曰王社诸侯为百姓立社曰国社诸侯自为立社曰侯社大夫以下成羣立社曰置社注羣衆也大夫以下谓下至庶人也大夫不得特立社与民族居百家以上则共立一社今时里社是也郊特牲曰唯为社事单出里音义疏王为羣姓立七祀曰司命曰中霤曰国门曰国行曰泰厉曰户曰灶王自为立七祀诸侯为国立五祀曰司命曰中霤曰国门曰国行曰公厉诸侯自为立五祀大夫立三祀曰族厉曰门曰行适士立二祀曰门曰行庶士庶人立一祀或立户或立灶注此非大神所祈报大事者也小神居人之间司察小过作谴告者尔乐记曰明则有礼乐幽则有鬼神鬼神谓此与司命主督察三命中霤主堂室居䖏门户主出入行主道路行作厉主杀罸灶主饮食之事明堂月令春曰其祀户祭先脾夏曰其祀灶祭先肺中央曰其祀中霤祭先心秋曰其祀门祭先肝冬曰其祀行祭先肾聘礼曰使者出释币于行归释币于门士䘮礼曰疾病祷于五祀司命与厉其时不着今时民家或春秋祠司命行神山神门户灶在旁是必春祠司命秋祠厉也或者合而祠之山即厉也民恶言厉巫祝以厉山为之谬乎春秋传曰鬼有所归乃不为厉音义疏王下祭殇五适子适孙适曾孙适𤣥孙适来孙诸侯下祭三大夫下祭二适士及庶人祭子而止注祭适殇者重适也祭适殇于庙之奥谓之隂厌王子公子祭其适殇于其党之庙大夫以下庶子祭其适殇于宗子之家皆当室之白谓之阳厌凡庶殇不祭音义疏夫圣王之制祭祀也法施于民则祀之以死勤事则祀之以劳定国则祀之能御大菑则祀之能捍大患则祀之是故厉山氏之有天下也其子曰农能殖百谷夏之衰也周弃继之故祀以为稷共工氏之霸九州也其子曰后土能平九州故祀以为社帝喾能序星辰以着衆尧能赏均刑法以义终舜勤衆事而野死鲧鄣鸿水而殛死禹能修鲧之功黄帝正名百物以明民共财颛顼能修之契为司徒而民成㝠勤其官而水死汤以寛治民而除其虐文王以文治武王以武功去民之菑此皆有功烈于民者也及夫日月星辰民所瞻仰也山林川谷丘陵民所取财用也非此族也不在祀典注此所谓大神也春秋传曰封为上公祀为大神厉山氏炎帝也起于厉山或曰有烈山氏弃后稷名也共工氏无录而王谓之霸在太昊炎帝之间着衆谓使民兴事知休作之期也赏赏善谓禅舜封禹稷等也能刑谓去四凶义终谓既禅二十八载乃死也野死谓征有苖死于苍梧也殛死谓不能成其功也明民谓使之衣服有章也民成谓知五教之礼也㝠契六世之孙也其官𤣥㝠水官也虐菑谓桀纣也烈业也族犹类也祀典谓祭祀也音义疏礼记注疏卷四十六卷四十六考证礼记注疏卷四十六考证祭法夏后氏亦禘黄帝而郊鲧祖颛顼而宗禹苏辙曰此禹之子孙之礼也栁下惠称有虞氏郊尧而宗舜以虞推禹则虞其有不宗舜乎虽然夏之子孙所以不宗舜者以有鲧也鲧虽得罪于舜而从事于水者九年非瞽瞍之比也故卒为夏郊而三代祀之三代犹以其功祀之而其子孙顾可以他人废之乎故夫虞夏之祀皆义之所予也注此禘谓祭昊天于圜丘也祭上帝于南郊曰郊祭五帝五神于明堂曰祖宗朱子曰禘祇是祭始祖及所自出之帝二者而已杨复曰大司乐冬至圜丘章与禘絶不相关而注妄称圜丘为禘祭法禘祖宗三条分明说宗庙之祭惟郊一条谓郊祀以祖配天耳而注皆指为祀天大传礼不王不禘章言王者禘其祖所自出诸侯祗及太祖大夫有功始祫高祖所论宗庙之祭降杀远近耳于祀天何与而注妄谓祀感生帝夫祭法歴叙四代禘郊祖庙之礼禘文乃在郊上盖谓郊止于稷而禘上及于喾禘所及者最逺故先言之耳郑氏不察谓禘又郊之大者于是以祭法之禘为祀天圜丘以喾配之以大传之禘为正月祀感生帝于南郊以稷配之且祭法之禘与大传之禘其义则一皆禘其祖之所自出也郑氏强柝为配天二义遂分圜丘与郊为二䖏昊天上帝与感生帝为两祀喾配天与稷配天为两事谬矣又以祀五帝五神于明堂以文武配之谓之祖宗夫抗五神于五帝之列而以文武并配于理自不通矣况祖宗乃二庙不毁之名于配食明堂何关哉按王肃巳辟郑注之违杨氏说则尤鬯矣又注郊祭一帝而明堂祭五帝小徳配寡大徳配衆亦礼之杀也按此亦遁辞也祖宗谓百世不祧之庙与明堂配帝无渉因配天配帝而又较量其徳有大小不尤妄乎以天视五帝总一天耳纬书怪诞何可据以释经疏天有五行木火金水及土四分时化育按当作分四时化育刋本相沿误倒之又春秋命歴序云云此郑之所据也按帝王世系远近説者不一司马迁与郑康成各有所据然皆不能信其必然也此疏当合大雅生民疏观之毛传之说与史记大戴礼同可见西汉之初纬书未出郑则专据纬书耳燔柴于泰坛祭天也瘗埋于泰折祭地也疏此经论祭感生之帝于南郊神州地祗于北郊也马端临曰郑氏于天地之祀皆分为二是有二天二地矣经文祭地惟有方泽乃以为此所祀者崑崙而又有神州则祭扵北郊盖北郊之名亦出纬书礼经所不载也按泰坛即圜丘也所祭即昊天上帝也泰折即方泽也所祭即后土也为义岂不简易而必为感生帝及神州之说乎且经文固明言祭天祭地矣相近于坎坛祭寒暑也注相近当为禳祈声之误也音义王肃作祖迎也按王肃作祖迎盖据周礼有仲春昼迎暑仲秋夜迎寒之文也又幽宗雩宗郑读宗为禜王肃读如字盖据虞书有禋于六宗之文也陈澔并从王说疏此经所载谓四时乖序寒暑僭逆水旱失时须有祈祷之礼非关正礼之事故不列于宗伯也按疏可谓饰非矣祭日祭月可谓非正礼乎必谓泰昭坎坛六者即虞书之六宗所不敢知然谓六者非正礼则必不可也远庙为祧有二祧享尝乃止疏远庙谓文武庙也文武并在应迁云云按以文武二庙觧二祧非也陈祥道曰二祧即五世六世二庙将祧者也文武二庙不在七庙之数百世不迁与始祖等故曰祖文王而宗武王又疏是毁庙在太庙祫乃陈之按毁庙下当有之主二字王为羣姓立社曰大社王自为立社曰王社疏其王社所在云云按晋太康中诏并二社之祀傅咸上表曰祭法王社大社各有其义天子尊事宗庙故冕而躬耕所以重孝享之粢盛亲耕故自报自为立社者为借田而报者也国以人为本人以谷为命故以为百姓立社而祈报焉事殊报异此社之所以有二也挚虞又据周礼大司徒及封人以证二社之明文盖晋世从王肃说欲并二社故诸儒驳之疏引崔氏谓王社在借田则傅咸已先有此说矣注䟽郑驳异义引长职曰按引下脱州字州长职也王为羣姓立七祀陈澔曰五祀之文散见经传者非一此言七祀三祀二祀一祀之说殊为可疑曲礼大夫祭五祀注言殷礼王制大夫祭五祀注谓有地之大夫皆未可晓疏世祀厉山之神得其鬼为厉按得上当有不字其子曰农疏故国语云神农之名柱作农官按名上当有子字国语曰昔烈山氏之有天下也其子曰柱能殖百谷百蔬此文脱子字耳尧能赏均刑法以义终疏禅尧而老按当作禅舜礼记注疏卷四十六考证礼记註疏卷四十七钦定四库全书礼记注疏卷四十七汉郑氏注唐陆徳明音义孔颕达疏祭义祭不欲数数则烦烦则不敬祭不欲疏疏则怠怠则忘是故君子合诸天道春禘秋尝注忘与不敬违礼莫大焉合于天道因四时之变化孝子感时念亲则以此祭之也春禘者夏殷礼也周以禘为殷祭更名春祭曰祠音义霜露既降君子履之必有悽怆之心非其寒之谓也春雨露既濡君子履之必有憷惕之心如将见之注非其寒之谓谓悽怆及憷惕皆为感时念亲也霜露既降礼说在秋此无秋字盖脱尔音义乐以迎来哀以送往故禘有乐而尝无乐注迎来而乐乐亲之将来也送去而哀哀其享否不可知也小言之则为一祭之间孝子不知鬼神之期推而广之放其去来于阴阳音义疏致齐于内散齐于外齐之日思其居处思其笑语思其志意思其所乐思其所嗜齐三日乃见其所为齐者注致齐思此五者也散齐七日不御不乐不弔耳见所为齐者思之熟也所嗜素所欲饮食也春秋传曰屈到嗜芰音义疏祭之日入室僾然必有见乎其位周还出户肃然必有闻乎其容声出户而聼忾然必有闻乎其叹息之声注周还出户谓荐设时也无尸者阖户若食间则有出户而聼之音义疏是故先王之孝也色不忘乎目声不絶乎耳心志嗜欲不忘乎心致爱则存致悫则着着存不忘乎心夫安得不敬乎注存者则谓其思念也音义疏君子生则敬飬死则敬享思终身弗辱也注享犹祭也飨也音义君子有终身之丧忌日之谓也忌日不用非不祥也言夫日志有所至而不敢尽其私也注忌日亲亡之日忌日者不用举他事如有时日之禁也祥善也志有所至至于亲以此日亡其哀心如丧时音义疏唯圣人为能飨帝孝子为能飨亲注谓祭之能使之飨也帝天也飨者乡也乡之然后能飨焉注言中心乡之乃能使其祭见飨也上飨或为相音义是故孝子临尸而不怍君牵牲夫人奠盎君献尸夫人荐豆乡大夫相君命妇相夫人齐齐乎其敬也愉愉乎其忠也勿勿诸其欲其飨之也注色不和曰怍奠盎设盎齐之奠也此时君牵牲将荐毛血君献尸而夫人荐豆谓绎日也傧尸主人献尸主妇自东房荐韭菹醢勿勿犹勉勉也悫爱之貎音义疏文王之祭也事死者如事生思死者如不欲生忌日必哀称讳如见亲祀之忠也如见亲之所爱如欲色然其文王与注思死者如不欲生言思亲之深也如欲色者以时人于色厚假以喻之音义诗云明𤼵不寐有懐二人文王之诗也祭之明日明发不寐飨而致之又从而思之祭之日乐与哀半飨之必乐已至必哀注明发不寐谓夜至旦也祭之明日谓绎日也言绎之夜不寐也二人谓父母容尸侑也音义疏仲尼尝奉荐而进其亲也悫其行也趋趋以数注尝秋祭也亲谓身亲执事时也悫与趋趋言少威仪也趋读如促数之言速也音义巳祭子赣问曰子之言祭济济漆漆然今子之祭无济济漆漆何也子曰济济者容也逺也漆漆者容也自反也容以逺若容以自反也夫何神眀之及交夫何济济漆漆之有乎注漆漆读如朋友切切自反犹言自脩整也容以逺言非所以接亲亲也容以自反言非孝子所以事亲也及与也此皆非与神明交之道音义反馈乐成荐其荐爼序其礼乐偹其百官君子致其济济漆漆夫何慌惚之有乎注天子诸侯之祭或从血腥始至反馈是进熟也荐爼豆与俎也慌惚思念益深之时也言祭事既偹使百官助已祭然而见其容而自反是无慌惚之思念音义夫言岂一端而已夫各有所当也注岂一端言不可以一槩也礼各有所当行祭宗庙者賔客济济漆漆主人悫而趋趋音义疏孝子将祭虑事不可以不豫比时具物不可以不备虚中以治之注比时犹先时也虚中言不兼念余事音义疏宫室既脩墙屋既设百物既备夫妇齐戒沐浴盛服奉承而进之洞洞乎属属乎如弗胜如将失之其孝敬之心至也与注脩室谓埽除及垩音义荐其荐俎序其礼乐备其百官奉承而进之注百官助主人进之疏于是谕其志意以其慌惚以与神眀交庶或飨之庶或飨之孝子之志也注谕其志意谓使祝祝飨及侑尸也或犹有也言想见其彷彿来音义疏孝子之祭也尽其悫而悫焉尽其信而信焉尽其敬而敬焉尽其礼而不过失焉进退必敬如亲听命则或使之也注言当尽己而已如居父母前将受命而使之疏孝子之祭可知也其立之也敬以诎其进之也敬以愉其荐之也敬以欲退而立如将受命已彻而退敬齐之色不絶于面注诎充诎形容喜貌也进之谓进血腥也愉颜色和貌也荐之谓进熟也欲婉顺貌谓齐庄音义孝子之祭也立而不诎固也进而不愉疏也荐而不欲不爱也退立而不如受命敖也已彻而退无敬齐之色而忘本也如是而祭失之矣注固犹质陋也而忘本而衍字音义疏孝子之有深爱者必有和气有和气者必有愉色有愉色者必有婉容注和气谓立而诎孝子如执玉如奉盈洞洞属属然如弗胜如将失之严威俨恪非所以事亲也成人之道也注成人既冠者然则孝子不失其孺子之心也音义注先王之所以治天下者五贵有徳贵贵贵老敬长慈幼此五者先王之所以定天下也贵有徳何为也为其近于道也贵贵为其近于君也贵老为其近于亲也敬长为其近于兄也慈幼为其近于子也注言治国有家道音义是故至孝近乎王至弟近乎霸至孝近乎王虽天子必有父至弟近乎霸虽诸侯必有兄先王之教因而弗改所以领天下国家也注天子有所父事诸侯有所兄事谓若三老五更也天子衰诸侯兴故曰霸音义疏子曰立爱自亲始教民睦也立敬自长始教民顺也注亲长父兄也睦和厚也敎以慈睦而民贵有亲敎以敬长而民贵用命注尊长出教令者孝以事亲顺以聼命错诸天下无所不行音义疏郊之祭也丧者不敢哭凶服者不敢入国门敬之至也注祭者吉礼不欲闻见凶人疏祭之日君牵牲穆答君卿大夫序从注祭谓祭宗庙也穆子姓也答对也序以次第从也序或为豫音义既入庙门丽于碑卿大夫袒而毛牛尚耳鸾刀以刲取膟膋乃退爓祭祭腥而退敬之至也注丽犹系也毛牛尚耳以耳毛为上也膟膋血与肠间脂也爓祭祭腥祭爓肉腥肉也汤肉曰爓爓祭祭腥或为合祭腥泄䐲熟也音义疏郊之祭大报天而主日配以月夏后氏祭其闇殷人祭其阳周人祭日以朝及闇注主日者以其光眀天之神可见者莫着焉闇昏时也阳读为曰雨曰𤾉之𤾉谓日中时也朝日出时也夏后氏大事以昏殷人大事以日中周人大事以日出亦谓此郊祭也以朝及闇谓终日有事音义疏祭日于坛祭月于坎以别幽眀以制上下注幽明者谓日照昼月照夜疏祭日于东祭月于西以别外内以端其位注端正音义疏日出于东月生于西隂阳长短终始相廵以致天下之和注廵读如沿汉之沿谓更相从道音义疏天下之礼致反始也致鬼神也致和用也致义也致让也注因祭之义汎说礼也致之言至也使人勤行至于此也至于反始谓报天之属也至于鬼神谓祭宗庙之属也至于和用谓治民之事以足用也音义致反始以厚其本也致鬼神以尊上也致物用以立民纪也致义则上下不悖逆矣致让以去争也合此五者以治天下之礼也虽有竒邪而不治者则微矣注物犹事也变和言物互文也微犹少也音义疏宰我曰吾闻鬼神之名不知其所谓子曰气也者神之盛也魄也者鬼之盛也合鬼与神敎之至也注气谓嘘吸出入者也耳目之聪眀为魄合鬼神而祭之圣人之敎致之也音义疏衆生必死死必归土此之谓鬼骨肉毙于下阴为野土注阴读为依廕之廕言人之骨肉廕于地中为土壤音义疏其气发扬于上为昭明焄蒿悽怆此百物之精也神之着也注焄谓香臭也蒿谓气烝出貌也上言衆生此言百物明其与人同也不如人贵尔蒿或为藨音义疏因物之精制为之极眀命鬼神以为黔首则百衆以畏万民以服注明命犹尊名也尊极于鬼神不可复加也黔首谓民也则法也为民作法使民亦事其祖祢鬼神民所畏服音义疏圣人以是为未足也筑为宫室设为宗祧以别亲疎逺迩敎民反古复始不忘其所由生也衆之服自此故听且速也注自由也言人由此服于圣人之敎也听谓顺敎令也速疾也音义疏二端既立报以二礼建设朝事燔燎羶芗见以萧光以报气也此敎衆反始也荐黍稷羞肝肺首心见间以侠甒加以郁鬯以报魄也敎民相爱上下用情礼之至也注二端既立谓气也魄也更有尊名云鬼神也二礼谓朝事与荐黍稷也朝事谓荐血腥时也荐黍稷所谓馈食也见及见间皆当为覸字之误也羶当为馨声之误也燔燎馨香覸以萧光取牲祭脂也光犹气也有虞氏祭首夏后氏祭心殷祭肝周祭肺覸以侠甒谓杂之两甒醴酒也相爱用情谓此以人道祭之也报气以气报魄以实各首其类音义疏礼记注疏卷四十七卷四十七考证礼记注疏卷四十七考证祭义出户而听注疏则吉祭以当然也按以字当作亦又皇氏谓尸稷之后阳厌之时稷字当作谡君献尸夫人荐豆注谓绎日也云云按注太拘玩经意是指正祭时言不得以先献后荐指为傧尸之事献序荐先者以君及夫人为辞之先后也周人祭日以朝及闇疏以其尚文祭百神礼多故以朝及闇也按疏前文既云夏后氏尚黑故祭在于昏时殷人尚白故祭在日中时然则周人以尚赤故用朝及闇取赤色也何为又变例以解乎至于终日有事自朝及闇而事竣其祭百神之礼又较繁于二代则质文之说也祭日于坛祭月于坎按此下三节自为一叚旧本即接前文之下非也孔疏自明疏此经及下经皆据春分朝日秋分夕月通典曰周制以实柴祀日月日坛曰王宫月坛曰夜明牲币俱色青乐同祭五帝乐礼玉以珪璧按前文云郊之祭大报天而主日配以月者此因祭天而日月星辰从之者也此文则春分于东郊朝日秋分于西郊夕月专为日月而分祭之者也周礼典瑞王搢大圭执镇圭缫借五采五就以朝日郑注云天子常春分朝日秋分夕月玉藻天子元端而朝日于东门之外郑注云朝日春分之时也鲁语天子大采朝日少采夕月皆春秋二分专祀日月之明文也崔氏以此经还据上文郊祭之时则混而为一矣故孔疏驳其非是其气发扬于上为昭明焄蒿悽怆此百物之精也按注疏读焄蒿悽怆连下此百物之精也为句宋儒读其气发扬于上为昭明焄蒿悽怆此百物之精也朱子曰如鬼神之露光处为昭明其气蒸上处是焄蒿使人精神悚然处是悽怆又曰昭明乃光景之属焄蒿气之感触人者悽怆如汉书所谓神君至其风肃然之意盖郑以昭明属人以焄蒿悽怆属百物故其说太拘泥耳以为黔首则疏按史记云秦命民曰黔首此记作在周末秦初故称黔首云云按此疏甚明礼记杂出诸儒之手所称子曰皆作记之人述之耳礼记注疏卷四十七考证礼记註疏卷四十八钦定四库全书礼记注疏卷四十八汉郑氏注唐陆德明音义孔颖逹疏祭义君子反古复始不忘其所由生也是以致其敬发其情竭力从事以报其亲不敢弗尽也注从事谓脩荐可以祭者也疏是故昔者天子为借千亩冕而朱纮躬秉耒诸侯为借百亩冕而青纮躬秉耒以事天地山川社稷先古以为醴酪齐盛于是乎取之敬之至也注借借田也先古先祖音义疏古者天子诸侯必有养兽之官及嵗时齐戒沐浴而躬朝之牺牷祭牲必于是取之敬之至也君召牛纳而视之择其毛而卜之吉然后养之君皮弁素积朔月月半君廵牲所以致力孝之至也注歳时齐戒沐浴而躬朝之谓将祭祀卜牲君朔月月半廵视之君召牛纳而视之更本择牲意音义疏古者天子诸侯必有公桑蚕室近川而爲之筑宫仞有三尺棘墙而外闭之及大昕之朝君皮弁素积卜三宫之夫人世妇之吉者使入蚕于蚕室奉种浴于川桑于公桑风戾以食之注大昕季春朔日之朝也诸侯夫人三宫半王后也风戾之者及早凉脆採之风戾之使露气燥乃以食蚕蚕性恶溼音义岁旣单矣世妇卒蚕奉茧以示于君遂献茧于夫人夫人曰此所以爲君服与遂副袆而受之因少牢以礼之注岁单谓三月月尽之后也言岁者蚕岁之大功事毕于此也副袆王后之服而云夫人记者容二王之后与礼之礼奉茧之世妇音义古之献茧者其率用此与注问者之辞音义及良日夫人缫三盆手遂布于三宫夫人世妇之吉者使缫遂朱绿之𤣥黄之以爲黼黻文章服旣成君服以祀先王先公敬之至也注三盆手者三淹也凡缫每淹大总而手振之以出绪也音义疏君子曰礼乐不可斯须去身注斯须犹须臾也致乐以治心则易直子谅之心油然生矣易直子谅之心生则乐乐则安安则久久则天天则神天则不言而信神则不怒而威致乐以治心者也注子读如不子之子谅信也油然物始生好美貌音义致礼以治躬则庄敬庄敬则严威注躬身也心中斯须不和不乐而鄙诈之心入之矣外貌斯须不庄不敬而慢易之心入之矣故乐也者动于内者也礼也者动于外者也乐极和礼极顺内和而外顺则民瞻其颜色而不与争也望其容貌而衆不生慢易焉注极至也音义故德煇动乎内而民莫不承听理发乎外而衆莫不承顺注理爲言行也音义故曰致礼乐之道而天下塞焉举而措之无难矣注塞充满也音义乐也者动于内者也礼也者动于外者也故礼主其减乐主其盈礼减而进以进爲文乐盈而反以反爲文注减犹倦也盈犹溢也乐以统情礼以理行人之情有溢而行有倦倦而进之以能进者爲文溢而使反以能反者爲文文谓才美音义礼减而不进则销乐盈而不反则放故礼有报而乐有反注报皆当爲褒声之误音义礼得其报则乐乐得其反则安礼之报乐之反其义一也疏曾子曰孝有三大孝尊亲其次弗辱其下能养公明仪问于曾子曰夫子可以爲孝乎曾子曰是何言与是何言与君子之所谓孝者先意承志谕父母于道参直养者也安能爲孝乎注公明仪曾子弟子音义曾子曰身也者父母之遗体也行父母之遗体敢不敬乎居处不庄非孝也事君不忠非孝也涖官不敬非孝也朋友不信非孝也战陈无勇非孝也五者不遂烖及于亲敢不敬乎注遂犹成也音义亨孰羶芗尝而荐之非孝也养也君子之所谓孝也者国人称愿然曰幸哉有子如此所谓孝也已注然犹而也音义衆之本敎曰孝其行曰养养可能也敬爲难敬可能也安爲难安可能也卒爲难父母旣没愼行其身不遗父母恶名可谓能终矣仁者仁此者也礼者履此者也义者宜此者也信者信此者也强者强此者也乐自顺此生刑自反此作曾子曰夫孝置之而塞乎天地溥之而横乎四海施诸后世而无朝夕推而放诸东海而凖推而放诸西海而凖推而放诸南海而凖推而放诸北海而凖注无朝夕言常行无辍时也放犹至也凖犹平也音义诗云自西自东自南自北无思不服此之谓也曾子曰树木以时伐焉禽兽以时杀焉夫子曰断一树杀一兽不以其时非孝也注夫子孔子也曾子述其言以云音义孝有三小孝用力中孝用劳大孝不匮注劳犹功也音义思慈爱忘劳可谓用力矣尊仁安义可谓用劳矣博施备物可谓不匮矣注思慈爱忘劳思父母之慈爱己而自忘己之劳苦音义父母爱之喜而弗忘父母恶之惧而无怨注无怨无怨于父母之心音义父母有过谏而不逆注顺而谏之父母旣没必求仁者之粟以祀之此之谓礼终注喻贫困犹不取恶人物以事亡亲疏乐正子春下堂而伤其足数月不出犹有忧色门弟子曰夫子之足瘳矣数月不出犹有忧色何也乐正子春曰善如尔之问也善如尔之问也吾闻诸曾子曾子闻诸夫子曰天之所生地之所养无人爲大父母全而生之子全而归之可谓孝矣不亏其体不辱其身可谓全矣注曾子闻诸夫子述曾子所闻于孔子之言音义故君子顷步而弗敢忘孝也今予忘孝之道予是以有忧色也注顷当爲跬声之误也予我也音义壹举足而不敢忘父母壹出言而不敢忘父母壹举足而不敢忘父母是故道而不径舟而不游不敢以先父母之遗体行殆壹出言而不敢忘父母是故恶言不出于口忿言不反于身不辱其身不羞其亲可谓孝矣注径步邪趋疾也忿言不反于身人不能无忿怒忿怒之言当由其直直则人服不敢以忿言来也音义疏昔者有虞氏贵德而尚齿夏后氏贵爵而尚齿殷人贵富而尚齿周人贵亲而尚齿注贵谓燕赐有加于诸臣也尚谓有事尊之于其党也臣能世禄曰富舜时多仁圣有德后德则在小官疏虞夏殷周天下之盛王也未有遗年者年之贵乎天下久矣次乎事亲也注言其先老也疏是故朝廷同爵则尚齿七十杖于朝君问则席八十不俟朝君问则就之而弟达乎朝廷矣注同爵尚齿老者在上也君问则席爲之布席于堂上而与之言凡朝位立于庭鲁哀公问于孔子命席不俟朝君揖之卽退不待朝事毕也就之就其家也老而致仕君或不许异其礼而已音义疏行肩而不併不错则随见老者则车徒辟斑白者不以其任行乎道路而弟达乎道路矣注错鴈行也父党随行兄党鴈行车徒辟乘车步行皆辟老人也斑白者髪杂色也任所担持也不以任少者代之音义居乡以齿而老穷不遗强不犯弱衆不暴寡而弟逹乎州巷矣注老穷不遗以鄕人尊而长之虽贫见无子孙无弃忘也一鄕者五州巷犹闾也音义疏古之道五十不爲甸徒颁禽隆诸长者而弟达乎獀狩矣注四井爲邑四邑爲丘四丘爲甸甸六十四井也以爲军田出役之法五十始衰不从力役之事也颁之言分也隆犹多也及田者分禽多其老者谓竭作未五十者春猎爲獀冬猎爲狩音义军旅什伍同爵则尚齿而弟达乎军旅矣注什伍士卒部曲也少仪曰军尚左卒尚右音义疏孝弟发诸朝廷行乎道路至乎州巷放乎獀狩脩乎军旅衆以义死之而弗敢犯也注死之死此孝弟之礼音义疏祀乎明堂所以敎诸侯之孝也食三老五更于大学所以敎诸侯之弟也祀先贤于西学所以敎诸侯之德也耕借所以敎诸侯之养也朝觐所以敎诸侯之臣也五者天下之大敎也注祀乎明堂宗祀文王西学周小学也先贤有道德王所使敎国子者音义疏食三老五更于大学天子袒而割牲执酱而馈执爵而酳冕而总干所以敎诸侯之弟也是故鄕里有齿而老穷不遗强不犯弱衆不暴寡此由大学来者也注割牲制俎实也冕而总干亲在舞位以乐侑食也敎诸侯之弟次事亲音义天子设四学当入学而大子齿注四学谓周四郊之虞庠也文王世子曰行一物而三善皆得唯世子而已其齿于学之谓也疏天子廵守诸侯待于竟天子先见百年者注问其国君以百年者所在而往见之音义八十九十者东行西行者弗敢过西行东行者弗敢过欲言政者君就之可也注弗敢过者谓道经之则见之疏壹命齿于鄕里再命齿于族三命不齿族有七十者弗敢先注此谓鄕射饮酒时也齿者谓以年次立若坐也三命列国之卿也不复齿席之于宾东不敢先族之七十者谓旣一人举觯乃入也虽非族亦然承齿乎族故言族尔音义七十者不有大故不入朝若有大故而入君必与之揖让而后及爵者注谓致仕在家者其入朝君先与之爲礼而后揖卿大夫士疏天子有善让德于天诸侯有善归诸天子卿大夫有善荐于诸侯士庶人有善本诸父母存诸长老禄爵庆赏成诸宗庙所以示顺也注荐进也成诸宗庙于宗庙命之祭统有十伦六曰见爵赏之施焉音义疏昔者圣人建阴阳天地之情立以爲易易抱龟南面天子卷冕北面虽有明知之心必进断其志焉示不敢专以尊天也善则称人过则称已敎不伐以尊贤也注立以爲易谓作易易抱龟易官名周礼曰大卜大卜主三兆三易三梦之占音义疏孝子将祭祀必有齐庄之心以虑事以具服物以脩宫室以治百事注谓齐之前后也及祭之日颜色必温行必恐如惧不及爱然注如惧不及见其所爱者音义其奠之也容貌必温身必诎如语焉而未之然注奠之谓酌尊酒奠之及酳之属如语焉而未之然如有所以语亲而未见答音义宿者皆出其立卑静以正如将弗见然注宿者皆出谓宾助祭者事毕出去也如将弗见然祭事毕而不知亲所在思念之深如不见出也及祭之后陶陶遂遂如将复入然注思念旣深如覩亲将复入也陶陶遂遂相随行之貌音义是故悫善不违身耳目不违心思虑不违亲结诸心形诸色而术省之孝子之志也注术当爲述声之误也音义疏建国之神位右社稷而左宗庙注周尚左也疏礼记注疏卷四十八卷四十八考证礼记注疏卷四十八考证古者天子诸侯必有公桑蚕室按公桑蚕室在北郊内宰注云妇人以纯阴爲尊是与借田之在南郊阴阳相对之义也故祭统曰天子亲耕于南郊以共齐盛王后蚕于北郊以共纯服又按天子借田在南郊诸侯在东郊后及夫人之公桑蚕室并在北郊此礼说也何休公羊传注乃谓天子亲耕东田千亩诸侯百亩后夫人亲西郊采桑又似借田并在东郊公桑并在西郊者盖何说未可爲典要也岁旣单矣注方悫曰自去岁蚕成之后迄今期岁矣若孟夏称麦秋亦此之意古之献茧者其率用此与注问者之辞按此二句是束上语注谓问者之辞非也疏则夫人唯一人世妇之吉者按唯一人之下脱而曰三宫夫人六字各本俱误仁者仁此者也疏言欲行仁者先仁恩于此孝也按此十二字并衍文当以下各叚疏例之祀先贤于西学注周小学也疏则于西郊也方悫曰先贤则乐祖是也西学则瞽宗是也乐祖有道德者故曰敎诸侯之德按方说是周兼四代之学其右学卽瞽宗在太学之西故曰西学耳何必以西郊之小学爲解乎哉三命不齿注疏今案仪礼云云按此疏当合周礼党正贾疏观之建国之神位右社稷而左宗庙疏何休云质家右宗庙云云按恐是三代通礼左爲阳右爲阴赏于祖戮于社自夏后氏己然矣何休之说未足据也礼记注疏卷四十八考证礼记註疏卷四十九钦定四库全书礼记注疏卷四十九汉郑氏注唐陆徳明音义孔颕达疏祭统凡治人之道莫急于礼礼有五经莫重于祭注礼有五经谓吉礼凶礼賔礼军礼嘉礼也莫重于祭谓以吉礼为首也大宗伯职曰以吉礼事邦国之鬼神祗音义夫祭者非物自外至者也自中出生于心也心憷而奉之以礼是故唯贤者䏻尽祭之义注憷感念亲之貌也憷或为述音义疏贤者之祭也必受其福非世所谓福也福者备也备者百顺之名也无所不顺者之谓备言内尽于己而外顺于道也忠臣以事其君孝子以事其亲其本一也注世所谓福者谓受鬼神之祐助也贤者之所谓福者谓受大顺之显名也其夲一者言忠孝俱由顺出也音义上则顺于鬼神外则顺于君长内则以孝于亲如此之谓备唯贤者䏻备能备然后能祭是故贤者之祭也致其诚信与其忠敬奉之以物道之以礼安之以乐参之以时眀荐之而已矣不求其为此孝子之心也注眀犹洁也为谓福祐为己之报音义祭者所以追养继孝也孝者畜也顺于道不逆于伦是谓之畜注畜谓顺于徳教音义疏是故孝子之事亲也有三道焉生则养没则䘮丧毕则祭养则观其顺也䘮则观其哀也祭则观其敬而时也尽此三道者孝子之行也注没终也音义疏既内自尽又外求助昏礼是也故国君取夫人之辞曰请君之玉女与寡人共有敝邑事宗庙社稷此求助之本也注言玉女者美言之也君子于玉比徳焉音义夫祭也者必夫妇亲之所以备外内之官也官备则具备注具谓所供衆物音义水草之菹陆产之醢小物备矣三牲之爼八簋之实美物备矣昆虫之异草木之实隂阳之物备矣注水草之菹芹茆之属陆产之醢蚳蝝之属天子之祭八簋昆虫谓温生寒死之虫也内则可食之物有蜩范草木之实蔆芡榛栗之属音义疏凡天之所生地之所长苟可荐者莫不咸在示尽物也外则尽物内则尽志此祭之心也注咸皆也是故天子亲耕于南郊以共齐盛王后蚕于北郊以共纯服诸侯耕于东郊亦以共齐盛夫人蚕于北郊以共冕服天子诸侯非莫耕也王后夫人非莫蚕也身致其诚信诚信之谓尽尽之谓敬敬尽然后可以事神眀此祭之道也注纯服亦冕服也互言之尔纯以见缯色冕以着祭服东郊少阳诸侯象也夫人不蚕于西郊妇人礼少变也齐或为粢音义疏及时将祭君子乃齐齐之为言齐也齐不齐以致齐者也是故君子非有大事也非有恭敬也则不齐不齐则于物无防也耆欲无止也及其将齐也防其邪物讫其耆欲耳不聼乐故记曰齐者不乐言不敢散其志也心不苟虑必依扵道手足不苟动必依于礼注讫犹止也音义是故君子之齐也専致其精眀之徳也故散齐七日以定之致齐三日以齐之定之之谓齐齐者精眀之至也然后可以交于神眀也注定者定其志意是故先期旬有一日宫宰宿夫人夫人亦散齐七日致齐三日注宫宰守宫官也宿读为肃肃犹戒也戒轻肃重也音义君致齐于外夫人致齐于内然后会于大庙君纯冕立于阼夫人副袆立于东房君执圭瓒祼尸大宗执璋瓒亚祼及迎牲君执纼卿大夫从士执刍宗妇执盎从夫人荐涚水君执鸾刀羞哜夫人荐豆此之谓夫妇亲之注大庙始祖庙也圭瓒璋瓒祼器也以圭璋为柄酌鬰鬯曰祼大宗亚祼容夫人有故摄焉纼所以牵牲也周礼作絼刍谓藁也杀牲时用荐之周礼封人祭祀饰牲共其水藁涚盎齐也盎齐涗酌也凡尊有眀水因兼云水尔哜哜肺祭肺之属也君以鸾刀割制之天子诸侯之祭礼先有祼尸之事乃后迎牲刍或为䅳音义疏及入舞君执干戚就舞位君为东上冕而总干率其羣臣以乐皇尸是故天子之祭也与天下乐之诸侯之祭也与竟内乐之冕而总干率其羣臣以乐皇尸此与竟内乐之之义也注君为东上近主位也皇君也言君尸者尊之音义疏夫祭有三重焉献之属莫重于祼声莫重于升歌舞莫重于武宿夜此周道也注武宿夜武曲名也周道犹周之礼音义凡三道者所以假于外而以増君子之志也故与志进退志轻则亦轻志重则亦重轻其志而求外之重也虽圣人弗䏻得也是故君子之祭也必身自尽也所以眀重也道之以礼以奉三重而荐诸皇尸此圣人之道也疏夫祭有馂馂者祭之末也不可不知也是故古之人有言曰善终者如始馂其是己是故古之君子曰尸亦馂鬼神之余也恵术也可以观政矣注术犹灋也为政尚施惠尽美能知䏻惠诗云维此恵君民人所瞻音义是故尸谡君与卿四人馂君起大夫六人馂臣馂君之余也大夫起士八人馂贱馂贵之余也士起各执其具以出陈于堂下百官进彻之下馂上之余也注进当为馂声之误也百官谓有事于君祭者也既馂乃彻之而去所谓自卑至贱进彻或俱为馂音义凡馂之道毎变以衆所以别贵贱之等而兴施恵之象也是故以四簋黍见其脩于庙中也庙中者竟内之象也注鬼神之恵徧庙中如国君之恵徧竟内也音义祭者泽之大者也是故上有大泽则惠必及下顾上先下后耳非上积重而下有冻馁之民也是故上有大泽则民夫人待于下流知惠之必将至也由馂见之矣故曰可以观政矣注鬼神有祭不独飨之使人馂之恩泽之大者也国君有蓄积不独食之亦以施恵于竟内也音义疏夫祭之为物大矣其兴物备矣顺以备者也其教之本与注为物犹为礼也兴物谓荐百品音义是故君子之教也外则教之以尊其君长内则教之以孝于其亲是故眀君在上则诸臣服从崇事宗庙社稷则子孙顺孝尽其道端其义而教生焉注崇犹尊也音义是故君子之事君也必身行之所不安于上则不以使下所恶于下则不以事上非诸人行诸己非教之道也注必身行之言恕己乃行之音义是故君子之教也必由其本顺之至也祭其是与故曰祭者教之夲也已注教由孝顺生也疏夫祭有十伦焉见事鬼神之道焉见君臣之义焉见父子之伦焉见贵贱之等焉见亲疎之杀焉见爵赏之施焉见夫妇之别焉见政事之均焉见长㓜之序焉见上下之际焉此之谓十伦注伦犹义也音义疏铺筵设同几为依神也䛇祝于室而出于祊此交神眀之道也注同之言詷也祭者以其妃配亦不特几也䛇祝告事于尸也出于祊谓索祭也音义疏君迎牲而不迎尸别嫌也尸在庙门外则疑于臣在庙中则全于君君在庙门外则疑于君入庙门则全于臣全于子是故不出者眀君臣之义也注不迎尸者欲全其尊也尸神象也鬼神之尊在庙中人君之尊出庙门则伸音义疏夫祭之道孙为王父尸所使为尸者于祭者子行也父北靣而事之所以眀子事父之道也此父子之伦也注子行犹子列也祭祖则用孙列皆取于同姓之适孙也天子诸侯之祭朝事延尸于戸外是以有北靣事尸之礼音义疏尸饮五君洗玉爵献卿尸饮七以瑶爵献大夫尸饮九以散爵献士及羣有司皆以齿眀尊卑之等也注尸饮五谓酳尸五献也大夫士祭三献而献賔音义疏夫祭有昭穆昭穆者所以别父子逺近长㓜亲疎之序而无乱也是故有事于大庙则羣昭羣穆咸在而不失其伦此之谓亲踈之杀也注昭穆咸在同宗父子皆来音义疏古者眀君爵有徳而禄有功必赐爵禄于大庙示不敢専也故祭之日一献君降立于阼阶之南南乡所命北靣史由君右执䇿命之再拜稽首受书以归而舎奠于其庙此爵赏之施也注一献一酳尸也舎当为释声之误也非时而祭曰奠音义疏君卷冕立于阼夫人副袆立于东房夫人荐豆执校执醴授之执镫尸酢夫人执柄夫人授尸执足夫妇相授受不相袭处酢必易爵眀夫妇之别也注校豆中央直者也执醴授醴之人授夫人以豆则执镫镫豆下跗也音义疏凡为爼者以骨为主骨有贵贱殷人贵髀周人贵肩凡前贵于后爼者所以眀祭之必有恵也是故贵者取贵骨贱者取贱骨贵者不重贱者不虚示均也恵均则政行政行则事成事成则功立功之所以立者不可不知也俎者所以眀恵之必均也善为政者如此故曰见政事之均焉注殷人贵髀为其厚也周人贵肩为其显也凡前贵于后谓嵴胁臂臑之属音义疏凡赐爵昭为一穆为一昭与昭齿穆与穆齿凡羣有司皆以齿此之谓长㓜有序注昭穆犹特牲少牢馈食之礼衆兄弟也羣有司犹衆賔下及执事者君赐之爵谓若酬之疏夫祭有畀煇胞翟阍者恵下之道也唯有徳之君为䏻行此眀足以见之仁足以与之畀之为言与也䏻以其余畀其下者也煇者甲吏之贱者也胞者肉吏之贱者也翟者乐吏之贱者也阍者守门之贱者也古者不使刑人守门此四守者吏之至贱者也尸又至尊以至尊既祭之末而不忘至贱而以其余畀之是故眀君在上则竟内之民无冻馁者矣此之谓上下之际注眀足以见之见此卑者也仁足以与之与此卑者也煇周礼作韗谓韗磔皮革之官也翟谓教羽舞者也古者不使刑人守门谓夏殷时音义疏凡祭有四时春祭曰礿夏祭曰禘秋祭曰甞冬祭曰烝注谓夏殷时礼也音义礿禘阳义也甞烝隂义也禘者阳之盛也甞者隂之盛也故曰莫重于禘甞注夏者尊卑着而秋万物成古者于禘也𤼵爵赐服顺阳义也于甞也出田邑𤼵秋政顺隂义也注言爵命属阳国地属隂故记曰甞之日𤼵公室示赏也草艾则墨未𤼵秋政则民弗敢草也注𤼵公室出赏物也草艾谓艾取草也秋草木成可芟艾给爨亨时则始行小刑也音义故曰禘甞之义大矣治国之本也不可不知也眀其义者君也䏻其事者臣也不眀其义君人不全不䏻其事为臣不全注全犹具也夫义者所以济志也诸徳之𤼵也是故其徳盛者其志厚其志厚者其义章其义章者其祭也敬祭敬则竟内之子孙莫敢不敬矣注济成也𤼵谓机𤼵也竟内之子孙万人为子孙是故君子之祭也必身亲涖之有故则使人可也虽使人也君不失其义者君眀其义故也注涖临也君不失其义者言君虽不自亲祭祭礼无阙于君徳不损也其徳薄者其志轻疑于其义而求祭使之必敬也弗可得已祭而不敬何以为民父母矣疏夫鼎有铭铭者自名也自名以称扬其先祖之美而眀着之后世者也为先祖者莫不有美焉莫不有恶焉铭之义称美而不称恶此孝子孝孙之心也唯贤者䏻之注铭谓书之刻之以识事者也自名谓称扬其先祖之徳着已名于下音义铭者论譔其先祖之有徳善功烈动劳庆赏声名列于天下而酌之祭器自成其名焉以祀其先祖者也显扬先祖所以崇孝也身比焉顺也眀示后世教也泣烈业也世功曰勲事功曰劳酌之祭器言斟酌其美傅着于钟鼎也身比焉谓自着名于下也顺也自着名以称扬先祖之徳孝顺之行也教也所以教后世音义夫铭者壹称而上下皆得焉耳矣是故君子之观于铭也既美其所称又美其所为注美其所为美此人为此铭为之者眀足以见之仁足以与之知足以利之可谓贤矣贤而勿伐可谓恭矣注眀足以见之见其先祖之美也仁足以与之与其先祖之铭也非有仁恩君不使与之也知足以利之利己名得比于先祖音义故卫孔悝之鼎铭曰六月丁亥公假于大庙注孔悝卫大夫也公卫庄公蒯瞶也徳孔悝之立己依礼褒之以静国人自固也假至也至于大庙谓以夏之孟夏禘祭音义公曰叔舅乃祖荘叔左右成公成公乃命荘叔随难于汉阳即宫于宗周奔走无射注公曰叔舅者公为䇿书尊唿孔悝而命之也乃犹女也荘叔悝七世之祖卫大夫孔达也随难者谓成公为晋文公所伐出奔楚命荘叔从焉汉楚之川也即宫于宗周后反得国坐杀弟叔武晋人执而归之于亰师寘之深室也射厌也言荘叔当奔走至劳苦而不厌倦也周既去镐京犹名王城为宗周也音义启右献公献公乃命成叔纂乃祖服注献公卫侯衎成公曾孙也亦失国得反言荘叔之功流于后世启右献公使得反国也成叔荘叔之孙成子烝鉏也右助也纂继也服事也献公反国命成子继女祖荘叔之事欲其忠如孔达也音义乃考文叔兴旧耆欲作率庆士躬恤卫国其勤公家夙夜不解民咸曰休哉注文叔者成叔之曽孙文子圉即悝父也作起也率循也庆善也士之言事也言文叔䏻兴行先祖之旧徳起而循其善事音义公曰叔舅予女铭若纂乃考服注若乃犹女也公命悝予女先祖以铭以尊显之女继女父之事欲其忠如文子也成公献公荘公皆失国得反言孔氏世有功焉宠之也音义悝拜稽首曰对扬以辟之注对遂也辟眀也言遂扬君命以眀我先祖之徳也音义勤大命施于烝彝鼎注施犹着也言我将行君之命又刻着于烝祭之彞鼎彞尊也周礼大约剂书于宗彞音义此卫孔悝之鼎铭也注言铭之类衆多也畧取其一以言之古之君子论譔其先祖之美而眀着之后世者也以比其身以重其国家如此注如荘公命孔悝之为也荘公孔悝虽无令徳以终其事于礼是行之非子孙之守宗庙社稷者其先祖无美而称之是诬也有善而弗知不眀也知而弗传不仁也此三者君子之所耻也疏昔者周公旦有勲劳于天下周公既没成王康王追念周公之所以勲劳者而欲尊鲁故赐之以重祭外祭则郊社是也内祭则大甞禘是也注言此者王室所铭若周公之功音义夫大甞禘升歌清庙下而管象朱干玉戚以舞大武八佾以舞大夏此天子之乐也康周公故以赐鲁也注清庙颂文王之诗也管象吹管而舞武象之乐也朱干赤盾戚斧也此武象之舞所执也佾犹列也大夏禹乐文舞也执羽籥文武之舞皆八列互言之耳康犹褒大也易晋卦曰康侯用钖马音义子孙纂之至于今不废所以眀周公之徳而又以重其国也注不废不废其此礼乐也重犹尊也疏礼记注疏卷四十九卷四十九考证礼记注疏卷四十九考证祭统祭者所以追养继孝也按此当自为一莭不连上文不求其为疏承致多福无疆子女孝孙侯女受禄于天当作于女孝孙于字讹子使女使字讹侯俱以字形相近而误孝者畜也疏谓畜养云云按疏未当其引纬书亦非经意但孔子闲居以畜万邦注云畜孝也疏即引此经为证似古人旧解如此刘氏曰畜者藏也中心藏之而不忘天叙之伦焉诗云中心藏之何日忘之此畜之义也其説较长水草之菹注疏朝事之豆茆菹麋臡按麋当作麋音京伦反又加豆之实有深蒲醯醢当作醓醢又昆虫之属上脱是字凡天之所生按此莭应接连前文写至是故天子亲耕于南郊则又另是一莭也宗妇执盎从夫人荐涚水音义従夫人絶句一读以従字絶句按此则音义与疏句读不同疏读宗妇执盎従夫人荐涚水舞莫重于武宿夜注武曲名也疏皇氏云师说书传云武王伐纣至于商郊停止宿夜士卒皆欢乐鼓舞以达旦因名焉按此即大武乐之舞曲也周语伶州鸠曰王以二月癸亥夜陈未毕而雨以夷则之上宫毕之此宿于商郊之明证也大雅曰上帝临汝无贰尔心又曰㑹朝清眀则士卒欢乐鼓舞之眀证也铺筵设同几疏故郑注同几筵云按当作司几筵君迎牲而不迎尸别嫌也注不迎尸者欲全其尊也按特牲馈食礼祝迎尸于门外主人降立于阼阶东贾䟽曰此士礼虽无君道亦以尊尸不亲迎之则成尸之道尊也又按大司乐尸出入奏肆夏然则大祝迎尸入门奏肆夏矣公曰叔舅王氏曰蒯瞶悝之舅而悝则甥今反谓之叔舅其倣周礼同姓之臣称伯父叔父异姓之臣称伯舅叔舅欤悝拜稽首曰对扬以辟之勤大命施于烝彛鼎此注疏读也陈澔曰对扬至彞鼎十三字止作一句言对答扬举用吾君殷勤之大命施及于烝祭之彞尊及鼎也辟音璧按注以辟为明非也陈澔读是以比其身以重其国家如此注荘公孔悝虽无令徳以终其事于礼是行之非按此注一叚无疏推按文义郑谓荘公孔悝皆不足以当之其辞则合于古其行则戾于今作记者祗因其辞可取故録之非谓孔悝为贤人君子䏻称扬其先祖之美也注当读虽无令徳以终絶句其事于礼是絶句行之非絶句疏是夏之孟月禘祭之时按孟月当作四月升歌清庙下而管象注吹管而舞武象之乐也按此疏未眀当以诗疏证之周颂于皇武王序曰武奏大武也疏曰周公象武王伐纣之事作大武之乐此本文所谓象也至维清缉熙序曰维清奏象武注曰武王制焉疏曰左传见舞象箾南籥者传直言舞象象下更无武字则此乐名象而已象武之乐象文王之事其大武之乐象武王之事二者俱是为象故文王世子眀堂位祭统皆云升歌清庙下管象眀堂位注象谓周颂武也必知象非维清者若是维清则与清庙并是文王之乐不容一升一下有尊卑之异也礼记注疏卷四十九考证礼记註疏卷五十钦定四库全书礼记注疏卷五十汉郑氏注唐陆徳明音义孔颖达疏经解孔子曰入其国其教可知也注观其风俗则知其所以教其为人也温柔敦厚诗教也疏通知逺书教也广博易良乐教也絜静精㣲易教也恭俭庄敬礼教也属辞比事春秋教也注属犹合也春秋多记诸侯朝聘㑹同有相接之辞罪辩之事音义故诗之失愚书之失诬乐之失奢易之失贼礼之失烦春秋之失乱注失谓不能节其教者也诗敦厚近愚书知逺近诬易精㣲爱恶相攻逺近相取则不能容人近于伤害春秋习战争之事近乱音义其为人也温柔敦厚而不愚则深于诗者也疏通知逺而不诬则深于书者也广博易良而不奢则深于乐者也絜静精㣲而不贼则深于易者也恭俭庄敬而不烦则深于礼者也属辞比事而不乱则深于春秋者也注言深者既能以教又防其失疏天子者与天地参故徳配天地兼利万物与日月竝明明照四海而不遗㣲小其在朝廷则道仁圣礼义之序燕处则听雅颂之音行歩则有环佩之声升车则有鸾和之音居处有礼进退有度百官得其宜万事得其序诗云淑人君子其仪不忒其仪不忒正是四国此之谓也注道犹言也环佩佩环佩玉也所以为行节也玉藻曰进则揖之退则扬之然后玉锵鸣也环取其无穷止玉则比德焉孔子佩象环五寸人君之环其制未闻也鸾和皆铃也所以为车行节也韩诗内传曰鸾在衡和在轼前升车则马动马动则鸾鸣鸾鸣则和应居处朝廷与燕也进退行歩与升车也音义发号出令而民説谓之和上下相亲谓之仁民不求其所欲而得之谓之信除去天地之害谓之义义与信和与仁霸王之器也有治民之意而无其器则不成注器谓所操以作事者也义信和仁皆存乎礼音义疏礼之于正国也犹衡之于轻重也绳墨之于曲直也规矩之于方圜也故衡诚县不可欺以轻重绳墨诚陈不可欺以曲直规矩诚设不可欺以方圜君子审礼不可诬以姦诈注衡称也县谓锤也陈设谓弹画也诚犹审也或作成音义是故隆礼由礼谓之有方之士不隆礼不由礼谓之无方之民敬让之道也故以奉宗庙则敬以入朝廷则贵贱有位以处室家则父子亲兄弟和以处乡里则长幼有序孔子曰安上治民莫善于礼此之谓也注隆礼谓盛行礼也方犹道也春秋传曰教之以义方疏故朝觐之礼所以明君臣之义也聘问之礼所以使诸侯相尊敬也丧祭之礼所以明臣子之恩也乡饮酒之礼所以明长幼之序也昏姻之礼所以明男女之别也夫礼禁乱之所由生犹坊止水之所自来也故以旧坊为无所用而坏之者必有水败以旧礼为无所用而去之者必有乱患注春见曰朝小聘曰问其篇今亡昏姻谓嫁娶也壻曰昏妻曰姻自亦由也音义疏故昏姻之礼废则夫妇之道苦而滛辟之罪多矣乡饮酒之礼废则长幼之序失而争鬭之狱繁矣丧祭之礼废则臣子之恩薄而倍死忘生者衆矣聘觐之礼废则君臣之位失诸侯之行恶而倍畔侵陵之败起矣注苦谓不至不答之属音义疏故礼之教化也㣲其止邪也于未形使人日徙善逺罪而不自知也是以先王隆之也易曰君子慎始差若豪氂缪以千里此之谓也注隆谓尊盛之也始谓其㣲时也音义疏哀公问哀公问于孔子曰大礼何如君子之言礼何其尊也孔子曰丘也小人不足以知礼注谦不答也君曰否吾子言之也孔子曰丘闻之民之所由生礼为大非礼无以节事天地之神也非礼无以辨君臣上下长幼之位也非礼无以别男女父子兄弟之亲昏姻疏数之交也君子以此之为尊敬然注言君子以此故尊礼音义然后以其所能教百姓不废其㑹节注君子以其所能于礼教百姓使其不废此上事之期节有成事然后治其雕镂文章黼黻以嗣注上事行于民有成功乃后续以治文饰以为尊卑之差音义其顺之然后言其丧算备其鼎俎设其豕腊脩其宗庙歳时以敬祭祀以序宗族即安其居节丑其衣服卑其宫室车不雕㡬器不刻镂食不贰味以与民同利昔之君子之行礼者如此注言语也算数也即就也丑类也㡬附纒之也言君子既尊礼民以为顺乃后语以丧祭之礼就安其居处正其衣服教之节俭与之同利者上下俱足也音义公曰今之君子胡莫之行也孔子曰今之君子好实无厌淫德不倦荒怠敖慢固民是尽午其衆以伐有道求得当欲不以其所昔之用民者由前今之用民者由后今之君子莫为礼也注实犹富也淫放也固犹故也午其衆逆其族类也当犹称也所犹道也由前用上所言由后用下所言音义疏孔子侍坐于哀公哀公曰敢问人道谁为大孔子愀然作色而对曰君之及此言也百姓之徳也固臣敢无辞而对人道政为大注愀然变动貌也作犹变也徳犹福也辞让也音义公曰敢问何谓为政孔子对曰政者正也君为正则百姓从政矣君之所为百姓之所从也君所不为百姓何从注言君当务于政公曰敢问为政如之何孔子对曰夫妇别父子亲君臣严三者正则庶物从之矣注庶物犹衆事也音义公曰寡人虽无似也愿闻所以行三言之道可得闻乎注无似犹言不肖音义孔子对曰古之为政爱人为大所以治爱人礼为大所以治礼敬为大敬之至矣大昏为大大昏至矣大昏既至冕而亲迎亲之也亲之也者亲之也是故君子兴敬为亲舍敬是遗亲也弗爱不亲弗敬不正爱与敬其政之本与注大昏国君取礼也至矣言至大也兴敬为亲言相敬则亲音义公曰寡人愿有言然冕而亲迎不已重乎注已犹大也怪亲迎乃服祭服音义孔子愀然作色而对曰合二姓之好以继先圣之后以为天地宗庙社稷之主君何谓己重乎注先圣周公也音义公曰寡人固不固焉得闻此言也寡人欲问不得其辞请少进注固不固言吾由鄙固故也请少进欲其为言以晓己音义孔子曰天地不合万物不生大昏万世之嗣也君何谓己重焉孔子遂言曰内以治宗庙之礼足以配天地之神明出以治直言之礼足以立上下之敬物耻足以振之国耻足以兴之为政先礼礼其政之本与注宗庙之礼祭宗庙也夫妇配天地有日月之象焉礼器曰君在阼夫人在房大明生于东月生于西此阴阳之分夫妇之位也直犹正也正言谓出政教也政教有夫妇之礼焉昏义曰天子听外治后听内职教顺成俗外内和顺国家理治此之谓盛德物犹事也事耻臣耻也振犹救也国耻君耻也君臣之行有可耻者礼足以救之足以兴复之音义孔子遂言曰昔三代明王之政必敬其妻子也有道妻也者亲之主也敢不敬与子也者亲之后也敢不敬与君子无不敬也敬身为大身也者亲之枝也敢不敬与不能敬其身是伤其亲伤其亲是伤其本伤其本枝从而亡三者百姓之象也身以及身子以及子妃以及妃君行此三者则忾乎天下矣大王之道也如此则国家顺矣注忾犹至也大王居豳为狄所伐乃曰土地所以养人也君子不以其所养害所养乃去之岐是言百姓之身犹吾身也百姓之妻子犹吾妻子也不忍以土地之故而害之去之𡵨而王迹兴焉音义疏公曰敢问何谓敬身孔子对曰君子过言则民作辞过动则民作则君子言不过辞动不过则百姓不命而敬恭如是则能敬其身能敬其身则能成其亲矣注则法也民者化君者也君之言虽过民犹称其辞君之行虽过民犹以为法疏公曰敢问何谓成亲孔子对曰君子也者人之成名也百姓归之名谓之君子之子是使其亲为君子也是为成其亲之名也已孔子遂言曰古之为政爱人为大不能爱人不能有其身不能有其身不能安土不能安土不能乐天不能乐天不能成其身注有犹保也不能保身者言人将害之也不能安土动移失业也不能乐天不知己过而怨天也音义疏公曰敢问何谓成身孔子对曰不过乎物注物犹事也疏公曰敢问君子何贵乎天道也孔子对曰贵其不已如日月东西相从而不已也是天道也不闭其久是天道也无为而物成是天道也已成而明是天道也注已犹止也是天道也者言人君法之当如是也日月相从君臣相朝㑹也不闭其久通其政教不可以倦无为而成使民不可以烦也已成而明照察有功音义疏公曰寡人憃愚冥烦子志之心也注志读为识识知也冥烦者言不能明理此事子之心所知也欲其要言使易行音义孔子蹴然辟席而对曰仁人不过乎物孝子不过乎物是故仁人之事亲也如事天事天如事亲是故孝子成身注蹴然敬貌物犹事也事亲事天孝敬同也孝经曰事父孝故事天明举无过事以孝事亲是所以成身音义疏公曰寡人既闻此言也无如后罪何注既闻此言也者欲勤行之也无奈后日过于事之罪何为谦辞孔子对曰君之及此言也是臣之福也注善哀公及此言此言善言也疏仲尼燕居仲尼燕居子张子贡言游侍纵言至于礼注言游言偃子游也纵言汎説事音义子曰居女三人者吾语女礼使女以礼周流无不徧也注居女三人者女三人且坐也使之坐凡与尊者言更端则起音义疏子贡越席而对曰敢问何如注对应也子曰敬而不中礼谓之野恭而不中礼谓之给勇而不中礼谓之逆子曰给夺慈仁注夺犹乱也巧言足恭之人似慈仁实鲜仁特言是者感子贡也子贡辩近于给音义疏子曰师尔过而商也不及子产犹衆人之母也能食之不能教也注过与不及言敏钝不同俱违礼也衆人之母言子产慈仁多不矜庄又与子张相反子产尝以其乘舆济冬渉者而舆梁不成是慈仁亦违礼音义疏子贡越席而对曰敢问将何以为此中者也子曰礼乎礼夫礼所以制中也注礼乎礼唯有礼也子贡退言游进曰敢问礼也者领恶而全好者与子曰然注领犹治也好善也音义然则何如子曰郊社之义所以仁鬼神也尝禘之礼所以仁昭穆也馈奠之礼所以仁死䘮也射郷之礼所以仁乡党也食飨之礼所以仁賔客也注仁犹存也凡存此者所以全善之道也郊社尝禘馈奠存死之善者也射乡食飨存生之善者也郊有后稷社有句龙音义子曰明乎郊社之义尝禘之礼治国其如指诸掌而已乎是故以之居处有礼故长幼辨也以之闺门之内有礼故三族和也以之朝廷有礼故官爵序也以之田猎有礼故戎事闲也以之军旅有礼故武功成也是故宫室得其度量鼎得其象味得其时乐得其节车得其式鬼神得其飨䘮纪得其哀辨説得其党官得其体政事得其施加于身而错于前凡衆之动得其宜注治国指诸掌言易知也郊社尝禘尊卑之事有治国之象焉辨别也三族父子孙也凡言得者得法于礼也量豆区斗斛也味酸苦之属也四时有所多及献所宜也式谓载也所载有尊卑辨礼之説谓礼乐之官教学者党类也体尊卑异而合同音义子曰礼者何也即事之治也君子有其事必有其治治国而无礼譬犹瞽之无相与伥伥乎其何之譬如终夜有求于幽室之中非烛何见若无礼则手足无所措耳目无所加进退揖让无所制是故以之居处长幼失其别闺门三族失其和朝廷官爵失其序田猎戎事失其䇿军旅武功失其制宫室失其度量鼎失其象味失其时乐失其节车失其式鬼神失其飨䘮纪失其哀辨説失其党官失其体政事失其施加于身而错于前凡衆之动失其宜如此则无以祖洽于衆也注凡言失者无礼故也策谋也祖始也洽合也言失礼无以为衆倡始无以合和衆音义疏子曰慎聼之女三人者吾语女礼犹有九焉大飨有四焉茍知此矣虽在畎亩之中事之圣人已两君相见揖让而入门入门而县兴揖让而升堂升堂而乐阕下管象武夏籥序兴陈其荐俎序其礼乐备其百官如此而后君子知仁焉行中规还中矩和鸾中采齐客出以雍彻以振羽是故君子无物而不在礼矣入门而金作示情也升歌清庙示徳也下而管象示事也是故古之君子不必亲相与言也以礼乐相示而已注犹有九焉吾所欲语女余有九也但大飨有四大飨谓飨诸侯来朝者也四者谓金再作升歌清庙下管象也事之谓立置于位也圣人己者是圣人也县兴金作也金再作者献主君又作也下谓堂下也象武武舞也夏籥文舞也序更也堂下吹管舞文武之乐更起也知仁焉知礼乐所存也采齐雍振羽皆乐章也振羽振鹭及雍金作示情也賔主人各以情相示也金性内明象人情也示徳也相示以徳也清庙颂文王之徳示事也相示以事也象武武王之大事也音义子曰礼也者理也乐也者节也君子无理不动无节不作不能诗于礼缪不能乐于礼素薄于徳于礼虚注缪误也素犹质也歌诗所以通礼意也作乐所以同成礼文也崇徳所以实礼行也王制曰乐正崇四术立四教顺先王诗书礼乐以造士春秋教以礼乐冬夏教以诗书王大子王子羣后之大子卿大夫元士之适子国之俊选皆造焉则古之人皆知诸侯之礼乐音义子曰制度在礼文为在礼行之其在人乎注文为文章所为子贡越席而对曰敢问夔其穷与注见其不逹于礼音义子曰古之人与古之人也逹于礼而不逹于乐谓之素逹于乐而不逹于礼谓之偏夫夔逹于乐而不逹于礼是以传于此名也古之人也注素与偏俱不备耳夔逹于乐传世名此贤人也非不能非所谓穷音义疏子张问政子曰师乎前吾语女乎君子明于礼乐举而错之而已注言礼乐足以为政也错犹施行也音义子张复问子曰师尔以为必铺几筵升降酌献酬酢然后谓之礼乎尔以为必行缀兆兴羽籥作钟鼓然后谓之乐乎言而履之礼也行而乐之乐也君子力此二者以南面而立夫是以天下大平也诸侯朝万物服体而百官莫敢不承事矣礼之所兴衆之所治也礼之所废衆之所乱也目巧之室则有奥阼席则有上下车则有左右行则有随立则有序古之义也室而无奥阼则乱于堂室也席而无上下则乱于席上也车而无左右则乱于车也行而无随则乱于涂也立而无序则乱于位也昔圣帝眀王诸侯辨贵贱长幼逺近男女外内莫敢相踰越皆由此涂出也注服体体服也谓万物之符长皆来为瑞应也衆之所治衆之所以治也衆之所乱衆之所以乱也目巧谓但用巧目善意作室不由法度犹有奥阼宾主之处也自目巧以下古今常事不可废改也音义三子者既得闻此言也于夫子昭然若发蒙矣注乃晓礼乐不可废改之义也音义疏礼记注疏卷五十卷五十考证礼记注疏卷五十考证经解按以六籍为经其名目始于此周易疏论谁加经字曰子夏传虽分为上下二篇未有经字经字是后人所加不知谁始案前汉孟喜易本云分上下二经是孟喜之前已题经字此篇是后儒所记本非孔门诸弟子所为或是秦汉间人撰述未可知也入其国其教可知也王氏曰孔子时春秋之笔削未出又曰加我数年五十以学易性与天道不可得闻岂遽以易教人哉所以教人者多言诗书执礼耳且其言愚诬奢贼烦乱之失亦岂经使之然哉此决非孔子之言孔子曰安上治民莫善于礼此之谓也疏从篇首孔子曰至此长幼有序皆是孔子之辞记者录之而为记按疏云云非也此篇实非孔子语观此文又引孝经可知语由记者结撰矣陈澔谓篇首孔子曰记者述孔子之言是故隆礼由礼以下疑是记者之言故引孝经孔子言以结之恐亦未然也或者入其国其教可知也二句本系圣言记者遂敷衍以成篇耳易曰君子慎始差若豪氂缪以千里疏此易系辞文也按系辞无此文汉书司马迁传引下二句颜师古曰今之易经及彖象系辞并无此语易纬则有之盖易象之别记者也孔氏此疏殊误哀公问公曰寡人固不固焉得闻此言也此注疏读也陈澔读寡人固不固焉得闻此言也出以治直言之礼注直犹正也正言谓出政教也集説曰直言二字当作朝廷疏驳之云太姒之家在渭之涘按在渭之涘上脱在洽之阳四字诗疏亦引康成此驳可証又毛诗传云按诗称太王居豳按此緜之诗毛传也原文直云古公处豳又国人束脩奔走而从者三千成止而民成三千户之邑也按诗疏引书传畧説较详字句亦稍异彼疏云国人束脩奔而从之者三千乘一止而成三千户之邑也文义甚明此疏成字系乘字之讹止字上又脱一字遂不可解公曰寡人憃愚冥烦子志之心也此注疏读也集説读憃愚冥烦子志之心也志读如字仲尼燕居下管象武疏按周颂维清奏象舞也注云武王制焉按此文与文王世子明堂位祭统同明堂位注云象谓周颂武也毛诗疏辨下管象武不指维清之诗説甚明了何故于此篇又以维清之序为据彼此乃自相矛盾乎疑此疏武王制焉之下尚有辨论而刊夲脱失耳礼记注疏卷五十考证礼记註疏卷五十一钦定四库全书礼记注疏卷五十一汉郑氏注唐陆徳明音义孔颖达疏孔子闲居孔子闲居子夏侍子夏曰敢问诗云凯弟君子民之父母何如斯可谓民之父母矣注凯弟乐易也音义孔子曰夫民之父母乎必逹于礼乐之原以致五至而行三无以横于天下四方有败必先知之此之谓民之父母矣注原犹本也横充也败谓祸烖也音义疏子夏曰民之父母既得而闻之矣敢问何谓五至孔子曰志之所至诗亦至焉诗之所至礼亦至焉礼之所至乐亦至焉乐之所至哀亦至焉哀乐相生是故正明目而视之不可得而见也倾耳而听之不可得而闻也志气塞乎天地此之谓五至注凡言至者至于民也志谓恩意也言君恩意至于民则其诗亦至也诗谓好恶之情也自此以下皆谓民之父母者善推其所有以与民共之人耳不能闻目不能见行之在胷心也塞满也音义疏子夏曰五至既得而闻之矣敢问何谓三无孔子曰无声之乐无体之礼无服之丧此之谓三无子夏曰三无既得略而闻之矣敢问何诗近之注于意未察求其类于诗诗长人情音义孔子曰夙夜其命宥密无声之乐也威仪逮逮不可选也无体之礼也凡民有丧匍匐救之无服之丧也注诗读其为基声之误也基谋也密静也言君夙夜谋为政教以安民则民乐之此非有钟鼓之声也逮逮安和之貌也言君之威仪安和逮逮然则民傚之此非有升降揖让之礼也救之赒恤之言君于民有丧有以赒恤之则民傚之此非有衰绖之服音义疏子夏曰言则大矣美矣盛矣言尽于此而已乎孔子曰何为其然也君子之服之也犹有五起焉注言尽于此乎意以为説未尽也服犹习也君子习读此诗起此之义其説有五也子夏曰何如孔子曰无声之乐气志不违无体之礼威仪迟迟无服之丧内恕孔悲无声之乐气志既得无体之礼威仪翼翼无服之丧施及四国无声之乐气志既从无体之礼上下和同无服之丧以畜万邦无声之乐日闻四方无体之礼日就月将无服之丧纯徳孔明无声之乐气志既起无体之礼施及四海无服之丧施于孙子注不违者只不违君之气志也孔甚也施易也从顺也畜孝也使万邦之民竞爲孝也就成也将大也使民之傚礼日有所成至月则大矣起犹从也音义疏子夏曰三王之徳参于天地敢问何如斯可谓参于天地矣孔子曰奉三无私以劳天下注三王谓禹汤文王也参天地者其徳与天地为三也劳劳来音义子夏曰敢问何谓三无私孔子曰天无私覆地无私载日月无私照奉斯三者以劳天下此之谓三无私其在诗曰帝命不违至于汤齐汤降不迟圣敬日齐昭假迟迟上帝是祇帝命式于九围是汤之徳也注帝天帝也诗读汤齐为汤跻跻升也降下也齐庄也昭明也假至也祇敬也式用也九围九州之界也此诗云殷之先君其为政不违天之命至于汤升为君又下天之政教甚疾其圣敬日庄严其明道至于民迟迟然安和天是用敬之命之用事于九州谓使王也是汤之徳者是汤奉于无私之徳也音义疏天有四时春秋冬夏风雨霜露无非教也地载神气神气风霆风霆流形庶物露生无非教也注言天之施化收杀地之载生万物此非有所私也无非教者皆人君所当奉行以为政教音义疏清明在躬气志如神耆欲将至有开必先天降时雨山川出云其在诗曰嵩髙维岳峻极于天维岳降神生甫及申维申及甫惟周之翰四国于蕃四方于宣此文武之徳也注清明在躬气志如神谓圣人也耆欲将至谓其王天下之期将至也神有以开之必先为之生贤知之辅佐若天将降时雨山川为之先出云矣峻髙大也翰干也言周道将兴五岳为之生贤辅佐仲山甫及申伯为周之干臣天下之蕃卫宣徳于四方以成其王功此文武之徳也是文王武王奉天地无私之徳也此宣王诗也文武之时其徳如此而诗无以言之取类以明之音义疏三代之王也必先其令闻诗云明明天子令闻不已三代之徳也注令善也言以名徳善闻天乃命之王也不已不倦止也疏弛其文德协此四国大王之德也注弛施也恊和也大王文王之祖周道将兴始有令闻子夏蹶然而起负墙而立曰弟子敢不承乎注承奉承不失队也起负墙者所问竟辟后来者音义疏坊记子言之君子之道辟则坊与坊民之所不足者也注民所不足谓仁义之道也失道则放辟邪侈也音义大为之坊民犹踰之注言严其禁尚不能止况不禁乎故君子礼以坊徳刑以坊淫命以坊欲注命谓教令疏子云小人贫斯约富斯骄约斯盗骄斯乱注约犹穷也音义礼者因人之情而为之节文以为民坊者也故圣人之制富贵也使民富不足以骄贫不至于约贵不慊于上故乱益亡注此节文者谓农有田里之差士有爵命之级慊恨不满之貌也慊或为嫌音义疏子云贫而好乐富而好礼衆而以宁者天下其几矣注言如此者寡也宁安也大族衆家恒多作乱音义诗云民之贪乱宁为荼毒注言民之贪为乱者安其荼毒之行恶之也音义故制国不过千乘都城不过百雉家富不过百乘以此坊民诸侯犹有畔者注古者方十里其中六十四井出兵车一乘此兵赋之法也成国之赋千乘雉度名也髙一丈长三丈为雉百雉为长三百丈方五百歩子男之城方五里百雉者此谓大都三国之一音义疏子云夫礼者所以章疑别微以为民坊者也故贵贱有等衣服有别朝廷有位则民有所让注位朝位也音义子云天无二日土无二王家无二主尊无二上示民有君臣之别也春秋不称楚越之王丧礼君不称天大夫不称君恐民之惑也注楚越之君僭号称王不称其丧谓不书𦵏也春秋传曰吴楚之君不书𦵏辟其僭号也臣者天君称天子为天王称诸侯不言天公辟王也大夫有臣者称之曰主不言君辟诸侯也此者皆为使民疑惑不知孰者尊也周礼曰主友之雠视从父昆弟音义诗云相彼盍旦尚犹患之注盍旦夜鸣求旦之鸟也求不可得也人犹恶其欲反昼夜而乱晦明况于臣之僭君求不可得之类乱上下惑衆也音义子云君不与同姓同车与异姓同车不同服示民不嫌也以此坊民民犹得同姓以弑其君注同姓者谓先王先公子孙有继及之道者也其非此则无嫌也仆右恒朝服君则各以时事唯在军同服尔音义疏子云君子辞贵不辞贱辞富不辞贫则乱益亡注亡无也音义故君子与其使食浮于人也宁使人浮于食注食谓禄也在上曰浮禄胜己则近贪己胜禄则近廉音义子云觞酒豆肉让而受恶民犹犯齿衽席之上让而坐下民犹犯贵朝廷之位让而就贱民犹犯君注犯犹僭也齿年也礼六十以上笾豆有加贵秩异者音义诗云民之无良相怨一方受爵不让至于己斯亡注良善也言无善之人善遥相怨贪爵禄好得无让以至亾己音义疏子云君子贵人而贱已先人而后己则民作让故称人之君曰君自称其君曰寡君注寡君犹言少徳之君言之谦子云利禄先死者而后生者则民不偝先亾者而后存者则民可以託注言不愉于死亾则于生存信音义诗云先君之思以畜寡人注此卫夫人定姜之诗也定姜无子立庶子衎是为献公畜孝也献公无礼于定姜定姜作诗言献公当思先君定公以孝于寡人音义以此坊民民犹偝死而号无告注死者见偝其家之老弱号唿称寃无所告无理也音义疏子云有国家者贵人而贱禄则民兴让尚技而贱车则民兴艺注言人君贵尚贤者能者而不吝于班禄赐车服则让道兴贤者能者人所服也技犹艺也音义故君子约言小人先言注言人尚徳不尚言也约与先互言尔君子约则小人多矣小人先则君子后矣易曰君子以多识前言徃行以畜其徳音义疏子云上酌民言则下天上施上不酌民言则犯也下不天上施则乱也注酌犹取也取衆民之言以为政教则得民心得民心则㤙泽所加民受之如天矣言其尊音义故君子信让以涖百姓则民之报礼重注涖临也报礼重者犹言能死其难音义诗云先民有言询于刍荛注先民谓上古之君也询谋也刍荛下民之事也言古之人君将有政教必谋之于庶民乃施之音义疏子云善则称人过则称己则民不争善则称人过则称己则怨益亡诗云尔卜尔筮履无咎言注尔女也履礼也言女乡卜筮然后与我为礼则无咎恶之言矣言恶在已彼过浅音义子云善则称人过则称己则民让善诗云考卜惟王度是镐京惟龟正之武王成之注度谋也镐京镐宫也言武王卜而谋居此镐邑龟则出吉兆正之武王筑成之此臣归美于君音义子云善则称君过则称己则民作忠君陈曰尔有嘉谋嘉猷入告尔君于内女乃顺之于外曰此谋此猷惟我君之徳于乎是惟良显哉注君陈盖周公之子伯禽弟也名篇在尚书今亡嘉善也猷道也于乎是惟良显哉美君之徳音义子云善则称亲过则称己则民作孝大誓曰予克纣非予武惟朕文考无罪纣克予非朕文考有罪惟予小子无良注大誓尚书篇名也克胜也非予武非我武功也文考文王也无罪则言有徳也无良无功善也此武王誓衆以伐纣之辞也今大誓无此章则其篇散亾音义疏子云君子弛其亲之过而敬其美注弛犹弃忘也孝子不藏记父母之过音义论语曰三年无改于父之道可谓孝矣注不以己善駮亲之过音义髙宗云三年其惟不言言乃讙注髙宗殷王武丁也名篇在尚书三年不言有父小乙丧之时也讙当为欢声之误也其既言天下皆欢喜乐其政教也音义子云从命不忿㣲谏不倦劳而不怨可谓孝矣注微谏不倦者子于父母尚和顺不用鄂鄂论语曰事父母几谏见志不从又敬不违内则曰父母有过下气怡色柔声以谏谏若不入起敬起孝説则复谏此所谓不倦音义诗云孝子不匮注匮乏也孝子无乏止之时音义子云睦于父母之党可谓孝矣注睦厚也党犹亲也故君子因睦以合族注合族谓与族人燕与族人食诗云此令兄弟绰绰有裕不令兄弟交相为瘉注令善也绰绰寛容貌也交犹更瘉病也音义子云于父之执可以乘其车不可以衣其衣君子以广孝也注父之执与父执志同者也可以乘其车车于身差逺也谓今与己位等音义子云小人皆能飬其亲君子不敬何以辨注辨别也音义子云父子不同位以厚敬也注同位尊卑等为其相亵音义书云厥辟不辟忝厥祖注厥其也辟君也忝辱也为君不君与臣子相䙝则辱先祖矣君父之道宜尊严音义子云父母在不称老言孝不言慈闺门之内戏而不叹注孝上施言慈则嫌下流也戏谓孺子言笑者也孟子曰舜年五十而不失其孺子之心叹谓有忧戚之声也音义君子以此坊民民犹薄于孝而厚于慈子云长民者朝廷敬老则民作孝注长民谓天子诸侯也音义子云祭祀之有尸也宗庙之有主也示民有事也脩宗庙敬祀事教民追孝也注有事有所尊事以此坊民民犹忘其亲疏子云敬则用祭器注祭器笾豆簋铏之属也有敬事于宾客则用之谓飨食也盘盂之属为燕器音义故君子不以菲废礼不以美没礼注言不可以其薄不及礼而不行礼亦不可以其美过礼而去礼礼主敬废灭之是不敬音义故食礼主人亲馈则客祭主人不亲馈则客不祭故君子茍无礼虽美不食焉易曰东邻杀牛不如西邻之禴祭寔受其福注东邻谓纣国中也西邻谓文王国中也此辞在既济既济离下坎上离为牛坎为豕西邻禴祭则用豕与言杀牛而凶不如杀豕受福喻奢而慢不如俭而敬也春秋传曰黍稷非馨明徳惟馨信矣音义诗云既醉以酒既饱以徳注言君子飨燕非専为酒肴亦以观威仪讲徳美音义以此示民民犹争利而忘义疏子云七日戒三日齐承一人焉以为尸过之者趋走以教敬也注戒谓散齐也承犹事也音义醴酒在室醍酒在堂澄酒在下示不淫也注淫犹贪也澄酒清酒也三酒尚质不尚味音义尸饮三衆宾饮一示民有上下也注上下犹尊卑也主人主妇上宾献尸乃后主人降洗爵献宾因其酒肉聚其宗族以教民睦也注言祭有酒肉羣昭羣穆皆至而献醻之咸有荐爼音义故堂上观乎室堂下观乎上注谓祭时肃敬之威仪也诗云礼仪卒度笑语卒获注卒尽也获得也言在庙中者不失其礼仪皆欢喜得其节也音义疏子云宾礼每进以让丧礼每加以逺浴于中霤饭于牖下小敛于户内大敛于阼殡于客位祖于庭𦵏于墓所以示逺也注逺之所以崇敬也阼或为堂音义殷人弔于圹周人弔于家示民不偝也注既𦵏哀而哭踊于是弔之音义子云死民之卒事也吾从周注周于送死尤备以此坊民诸侯犹有薨而不𦵏者疏子云升自客阶受弔于宾位教民追孝也注谓反哭时也既𦵏矣犹不由阼阶不忍即父位也未没丧不称君示民不争也故鲁春秋记晋丧曰杀其君之子奚齐及其君卓注没终也春秋传曰诸侯于其封内三年称子至其臣子踰年则谓之君矣奚齐与卓子皆献公之子也献公卒其年奚齐杀明年而卓子杀矣音义以此坊民子犹有弑其父者注弑父不子之甚疏子云孝以事君弟以事长示民不贰也故君子有君不谋仕唯卜之日称二君注不贰不自贰于尊者也自贰谓若郑叔段者也君子有君谓君之子父在者也不谋仕嫌迟为政也卜之日谓君有故而为之卜也二当为贰唯卜之时辞得曰君之贰某尔晋恵公获于秦命其大夫归择立君曰其卜贰圉也音义丧父三年丧君三年示民不疑也注不疑于君之尊也君无骨肉之亲不重其服至尊不明父母在不敢有其身不敢私其财示民有上下也注身及财皆当统于父母也有犹専也故天子四海之内无客礼莫敢为主焉故君适其臣升自阼阶即位于堂示民不敢有其室也注臣亦统于君父母在馈献不及车马示民不敢専也注车马家物之重者音义以此坊民民犹忘其亲而贰其君疏子云礼之先币帛也欲民之先事而后禄也注此礼谓所执之贽以见者也既相见乃奉币帛以修好也或云礼之先辞而后币帛音义先财而后礼则民利注财币帛也利犹贪也无辞而行情则民争注辞辞让也情主利欲也故君子于有馈者弗能见则不视其馈注馈遗也不能见谓有疾也不视犹不内也音义易曰不耕获不菑畬凶注言必先种之乃得获若先菑乃得畬也安有无事而取利者乎田一歳曰菑二歳曰畬三岁曰新田音义以此坊民民犹贵禄而贱行注行犹事也言务得其禄不务其事音义疏子云君子不尽利以遗民注不与民争利也诗云彼有遗秉此有不敛穧伊寡妇之利注言获者之遗余捃拾所以为利音义故君子仕则不稼田则不渔食时不力珍大夫不坐羊士不坐犬注食时谓食四时之膳也力犹务也天子诸侯有秩膳古者杀牲食其肉坐其皮不坐犬羊是不无故杀之诗云采葑采菲无以下体徳音莫违及尔同死注葑蔓菁也陈宋之间谓之葑菲䔰类也下体谓其根也采葑菲之菜者采其叶而可食无以其根美则并取之苦则弃之并取之是尽利也此诗故亲今疏者言人之交当如采葑采菲取一善而已君子不求备于一人能如此则徳美之音不离令名我愿与女同死矣论语曰故旧无大故则不弃也音义以此坊民民犹忘义而争利以亡其身疏子云夫礼坊民所淫章民之别使民无嫌以为民纪者也注淫犹贪也章明也嫌嫌疑也故男女无媒不交无币不相见恐男女之无别也注重男女之会所以逺别之于禽兽也有币者必有媒有媒者不必有币仲春之月㑹男女之时不必待币音义以此坊民民犹有自献其身注献犹进也诗云伐柯如之何匪斧不克取妻如之何匪媒不得蓺麻如之何横从其亩取妻如之何必告父母注伐柯伐木以为柯也克能也蓺犹树也横从横行治其田也言取妻之法必有媒如伐柯之必须斧也取妻之道必告父母如树麻当先易治其田音义疏子云取妻不取同姓以厚别也注厚犹逺也音义故买妾不知其姓则卜之注妾言买者以其贱同之于衆物也士庶之妾恒多凡庸有不知其姓者以此坊民鲁春秋犹去夫人之姓曰吴其死曰孟子卒注吴大伯之后鲁同姓也昭公取焉去姬曰吴而已至其死亦畧云孟子卒不书夫人某氏薨孟子盖其且字音义疏子云礼非祭男女不交爵注交爵谓相献酢以此坊民阳侯犹杀缪侯而窃其夫人注同姓也以贪夫人之色至杀君而立其国未闻音义故大飨废夫人之礼注大飨飨诸侯来朝者也夫人之礼使人摄音义疏子云寡妇之子不有见焉则弗友也君子以辟逺也注有见谓睹其才艺也同志为友音义故朋友之交主人不在不有大故则不入其门注大故丧病以此坊民民犹以色厚于徳子云好徳如好色注此句似不足论语曰未见好徳如好色疾时人厚于色之甚而薄于徳也音义诸侯不下渔色注谓不内取于国中也内取国中为下渔色昬礼始纳采谓采择其可者也国君而内取象捕鱼然中网取之是无所择音义故君子逺色以为民纪故男女授受不亲注不亲者不以手相与也内则曰非祭非丧不相授器其相授则女受以篚其无篚则皆坐奠之而后取之音义御妇人则进左手注御者在右前左手则身微背之姑姊妹女子子已嫁而反男子不与同席而坐注女子十年而不出也嫁及成人可以出矣犹不与男子共席而坐逺别寡妇不夜哭注嫌思人道妇人疾问之不问其疾注嫌媚略之也问增损而已以此坊民民犹淫泆而乱于族注乱族犯非妃匹也音义疏子云昏礼壻亲迎见于舅姑舅姑承子以授壻恐事之违也注舅姑妻之父母也妻之父为外舅妻之母为外姑父戒女曰夙夜无违命母戒女曰母违宫事音义以此坊民妇犹有不至者注不至不亲夫以孝舅姑也春秋成公九年春二月伯姬归于宋夏五月季孙行父如宋致女是时宋共公不亲迎恐其有违而致之也音义疏礼记注疏卷五十一卷五十一考证礼记注疏卷五十一考证孔子闲居夙夜其命宥密注基谋也疏基始也按疏与注説不同疏据毛诗笺也昊天有成命传云基始也笺云夙夜始顺天命不敢解倦也郑笺诗在注礼之后为説尤精故疏不据此注而据彼笺又疏行寛𢎞仁静之化按郑笺当作寛仁安静之化威仪逮逮逮逮诗作棣棣盛也凡记所引诗书字句多异帝命不违至于汤齐汤降不迟圣敬日齐注诗读汤齐为汤跻跻升也降下也齐荘也按郑读汤齐为跻读日齐为斋与诗不同陆氏释文己言之矣但长发笺云帝命不违者天之所以命契之事世世行之其徳浸大至于汤而当天心则读汤齐如字也解日跻云汤之下士尊贤甚疾其圣敬之徳日进则读日齐为跻字也当是注礼时误读及笺诗之后又不及追改耳地载神气疏故春秋云天有六气按春秋下脱左传二字生甫及申注仲山甫及申伯疏按诗嵩髙之篇甫侯及申伯甫侯谓吕侯也按以甫侯为仲山甫此郑一时偶误孔疏甚眀嵩髙当作崧髙此刋本之误也弛其文徳协此四国疏诗本文云矢其文徳按弛字诗作矢疏己言之协字诗作洽疏未及言也坊记命以坊欲疏又设依命以坊民之贪欲也依命当作敎命故制国不过千乗注疏按千乗之赋地方三百一十六里有畸按周礼云公五百里侯四百里则是过千乗云云按千乗之説有二谓地方三百一十六里而出车千乗者马郑説也谓千乗即百里之国者包咸何休説也不能相通包氏註论语以为古者井田方里为井十井为乗百里之国通计万井则鲁地方百里当有千乗矣合从包氏説朱子注孟子亦以包氏之説为是又疏郑注公司徒云百里之国凡四都云云按公司徒当作小司徒此经土地而井牧其田野注也君不与同姓同车注疏均服振振助虢之旗助字当作取论语曰三年无改于父之道王氏曰既有子云又引论语曰不应孔子自言因知皆后人为之且不应孔子发言段段引证如此齐同采葑采菲注疏郑之后释不知何意如此按此疏纠郑注两可之説以此坊民民犹有自献其身陈澔曰此十一字以类推之当在所引诗云之下寡妇之子疏此段阙文八处每处俱阙八字以此坊民妇犹有不至者注季孙行父如宋致女是时宋共公不亲迎云云此疏阙四䖏每䖏阙七字按注宋伯姬云云左氏公羊并无此説惟谷梁疏载徐邈説与郑畧同然则郑本于谷梁家説也礼记注疏卷五十一考证礼记註疏卷五十二钦定四库全书礼记注疏卷五十二汉郑氏注唐陆德明音义孔颖达疏中庸天命之谓性率性之谓道脩道之谓教注天命谓天所命生人者也是谓性命木神则仁金神则义火神则礼水神则信土神则知孝经说曰性者生之质命人所禀受度也率循也循性行之是谓道脩治也治而广之人放傚之是曰教音义道也者不可须臾离也可离非道也注道犹道路也出入动作由之离之恶乎从也音义是故君子戒慎乎其所不睹恐惧乎其所不闻注小人闲居爲不善无所不至也君子则不然虽视之无人听之无声犹戒慎恐惧自脩正是其不须臾离道音义莫见乎隠莫显乎微故君子慎其独也注慎独者慎其闲居之所为小人于隠者动作言语自以为不见睹不见闻则必肆尽其情也若有佔听之者是为显见甚于衆人之中为之音义喜怒哀乐之未𤼵谓之中𤼵而皆中节谓之和中也者天下之大本也和也者天下之达道也注中为大本者以其含喜怒哀乐礼之所由生政教自此出也音义致中和天地位焉万物育焉注致行之至也位犹正也育生也长也音义疏仲尼曰君子中庸小人反中庸君子之中庸也君子而时中小人之中庸也小人而无忌惮也注庸常也用中为常道也反中庸者所行非中庸然亦自以为中庸也君子而时中者其容貌君子而又时节其中也小人而无忌惮其容貌小人又以无畏难为常行是其反中庸也音义子曰中庸其至矣乎民鲜能久矣注鲜罕也言中庸为道至美顾人罕能久行音义子曰道之不行也我知之矣知者过之愚者不及也道之不明也我知之矣贤者过之不肖者不及也人莫不饮食也鲜能知味也注罕知其味谓愚者所以不及也过与不及使道不行唯礼能为之中音义子曰道其不行矣夫注闵无明君教之音义疏子曰舜其大知也与舜好问而好察迩言隠恶而扬善执其两端用其中于民其斯以为舜乎注迩近也近言而善易以进又察而行之也两端过与不及也用其中于民贤与不肖皆能行之也斯此也其徳如此乃号为舜舜之言充也音义疏子曰人皆曰予知驱而纳诸罟擭陷阱之中而莫之知辟也人皆曰予知择乎中庸而不能期月守也注予我也言凡人自谓有知人使之入罟不知辟也自谓择中庸而为之亦不能久行言其实愚又无恆音义疏子曰回之为人也择乎中庸得一善则拳拳服膺而弗失之矣注拳拳奉持之貌音义子曰天下国家可均也爵禄可辞也白刃可蹈也中庸不可能也注言中庸难为之难音义疏子路问强注强勇者所好也音义子曰南方之强与北方之强与抑而强与注言三者所以为强者异也抑辞也而之言女也谓中国也音义寛柔以教不报无道南方之强也君子居之注南方以舒缓为强不报无道谓犯而不校也音义袵金革死而不厌北方之强也而强者居之注袵犹席也北方以刚勐为强音义故君子和而不流强哉矫中立而不倚强哉矫国有道不变塞焉强哉矫国无道至死不变强哉矫注此抑女之强也流犹移也塞犹实也国有道不变以趋时国无道不变以辟害有道无道一也矫强貌塞或为色音义疏子曰素隠行怪后世有述焉吾弗为之矣注素读为攻城攻其所傃之傃傃犹乡也言方乡辟害隠身而行佹谲以作后世名也弗为之矣耻之也音义君子遵道而行半涂而废吾弗能已矣注废犹罢止也弗能已矣汲汲行道不为时人之隠行音义君子依乎中庸遯世不见知而不悔唯圣者能之注言隠者当如此也唯舜为能如此音义君子之道费而隠注言可隠之节也费犹佹也道不费则仕音义夫妇之愚可以与知焉及其至也虽圣人亦有所不知焉夫妇之不肖可以能行焉及其至也虽圣人亦有所不能焉注与读为賛者皆与之与言匹夫匹妇愚耳亦可以其与有所知可以其能有所行者以其知行之极也圣人有不能如此舜好察迩言由此故与音义天地之大也人犹有所憾注憾恨也天地至大无不覆载人尚有所恨焉况于圣人能尽备之乎音义故君子语大天下莫能载焉语小天下莫能破焉注语犹说也所说大事谓先王之道也所说小事谓若愚不肖夫妇之知行也圣人尽兼行诗云鸢飞戾天鱼跃于渊言其上下察也注察犹着也言圣人之徳至于天则鸢飞戾天至于地则鱼跃于渊是其着明于天地也音义君子之道造端乎夫妇及其至也察乎天地注夫妇谓匹夫匹妇之所知所行音义疏子曰道不逺人人之为道而逺人不可以为道注言道即不逺于人人不能行也诗云伐柯伐柯其则不逺执柯以伐柯睨而视之犹以为逺注则法也言持柯以伐木将以为柯近以柯为尺寸之法此法不逺人人尚逺之明为道不可以逺音义故君子以人治人改而止注言人有罪过君子以人道治之其人改则止赦之不责以人所不能忠恕违道不逺施诸己而不愿亦勿施于人注违犹去也君子之道四丘未能一焉所求乎子以事父未能也所求乎臣以事君未能也所求乎弟以事兄未能也所求乎朋友先施之未能也注圣人而曰我未能明人当勉之无己庸徳之行庸言之谨有所不足不敢不勉有余不敢尽言顾行行顾言注庸犹常也言徳常行也言常谨也圣人之行实过于人有余不敢尽常为人法从礼也音义君子胡不慥慥尔注君子谓衆贤也慥慥守实言行相应之貌音义君子素其位而行不愿乎其外素富贵行乎富贵素贫贱行乎贫贱素夷狄行乎夷狄素患难行乎患难君子无入而不自得焉注素皆读为傃不愿乎其外谓思不出其位也自得谓所乡不失其道音义在上位不陵下在下位不援上注援谓牵持之也音义正已而不求于人则无怨上不怨天下不尤人注无怨人无怨之者也论语曰君子求诸己小人求诸人音义故君子居易以俟命小人行险以徼幸注易犹平安也俟命听天任命也险谓倾危之道疏子曰射有似乎君子失诸正鹄反求诸其身注反求于其身不以怨人画布曰正栖皮曰鹄音义君子之道辟如行逺必自迩辟如登髙必自卑注自从也迩近也行之以近者卑者始以渐致之髙逺音义诗曰妻子好合如鼓瑟琴兄弟既翕和乐且耽宜尔室家乐尔妻帑注琴瑟声相应和也翕合也耽亦乐也古者谓子孙曰帑此诗言和室家之道自近者始音义子曰父母其顺矣乎注谓其教令行使室家顺注子曰鬼神之为徳其盛矣乎视之而弗见听之而弗闻体物而不可遗注体犹生也可犹所也不有所遗言万物无不以鬼神之气生也使天下之人齐明盛服以承祭祀洋洋乎如在其上如在其左右注明犹洁也洋洋人想思其傍僾之貌音义诗曰神之格思不可度思矧可射思注格来也矧况也射厌也思皆声之助言神之来其形象不可亿度而知事之尽敬而已况可厌倦乎音义夫微之显诚之不可揜如此夫注言神无形而着不言而诚音义疏子曰舜其大孝也与徳为圣人尊为天子富有四海之内宗庙飨之子孙保之注保安也音义故大徳必得其位必得其禄必得其名必得其夀注名令闻也音义故天之生物必因其材而笃焉注材谓其质性也笃厚也言善者天厚其福恶者天厚其毒皆由其夲而为之故栽者培之倾者覆之注栽读如文王初载之载栽犹殖也培益也今时人名草木之植曰栽筑墻立板亦曰栽栽或为兹覆败也音义诗曰嘉乐君子宪宪令徳宜民宜人受禄于天保佑命之自天申之故大徳者必受命注宪宪兴盛之貌保安也佑助也音义疏子曰无忧者其唯文王乎以王季为父以武王为子父作之子述之注圣人以立法度为大事子能述成之则何忧乎尧舜之父子则有凶顽禹汤之父子则寡令闻父子相成唯有文王武王纉大王王季文王之绪壹戎衣而有天下身不失天下之显名尊为天子富有四海之内宗庙飨之子孙保之注纉继也绪业也戎兵也衣读如殷声之误也齐人言殷声如衣虞夏啇周氏者多矣今姓有衣者殷之胄与壹戎殷者壹用兵伐殷也音义武王末受命周公成文武之徳追王大王王季上祀先公以天子之礼斯礼也达乎诸侯大夫及士庶人父为大夫子为士葬以大夫祭以士父为士子为大夫葬以士祭以大夫期之丧达乎大夫三年之丧达乎天子父母之丧无贵贱一也注末犹老也追王大王王季者以王迹起焉先公组绀以上至后稷也斯礼达于诸侯大夫士庶人者谓葬之从死者之爵祭之用生者之禄也言大夫葬以大夫士葬以士则追王者改葬之矣期之丧达于大夫者谓旁亲所降在大功者其正统之期天子诸侯犹不降也大夫所降天子诸侯絶之不为服所不臣乃服之也承葬祭说期三年之丧者明子事父以孝不用其尊卑变音义疏子曰武王周公其达孝矣乎夫孝者善继人之志善述人之事者也春秋脩其祖庙陈其宗器设其裳衣荐其时食注脩谓扫粪也宗器祭器也裳衣先祖之遗衣服也设之当以授尸也时食四时祭也音义宗庙之礼所以序昭穆也序爵所以辨贵贱也序事所以辨贤也旅酬下为上所以逮贱也燕毛所以序齿也注序犹次也爵谓公卿大夫士也事谓荐羞也以辨贤者以其事别所能也若司徒奉牛宗伯共鸡牲矣文王世子曰宗庙之中以爵为位崇徳也宗人授事以官尊贤也旅酬下为上者谓若特牲馈食之礼賔弟子兄弟之子各举觯于其长也逮贱者宗庙之中以有事为荣也燕谓既祭而燕也燕以髪色为坐祭时尊尊也至燕亲亲也齿亦年也音义践其位行其礼奏其乐敬其所尊爱其所亲事死如事生事亡如事存孝之至也注践犹升也其者其先祖也践或为纉郊社之礼所以事上帝也宗庙之礼所以祀乎其先也注社祭地神不言后土者省文音义明乎郊社之礼禘尝之义治国其如示诸掌乎注示读如寘诸河干之寘寘置也物而在掌中易为知力者也序爵辨贤尊尊亲亲治国之要音义疏哀公问政子曰文武之政布在方䇿其人存则其政举其人亡则其政息注方版也䇿简也息犹灭也音义人道敏政地道敏树注敏犹勉也树谓殖草木也人之无政若地无草木矣敏或为谋夫政也者蒲卢也注蒲卢蜾蠃谓土蜂也诗曰螟蛉有子蜾蠃负之螟蛉桑虫也蒲卢取桑虫之子去而变化之以成为己子政之于百姓若蒲卢之于桑虫然音义故为政在人注在于得贤人也取人以身脩身以道脩道以仁注取人以身言明君乃能得人仁者人也亲亲为大义者宜也尊贤为大亲亲之杀尊贤之等礼所生也注人也读如相人偶之人以人意相存问之言音义在下位不获乎上民不可得而治矣此句其属在下着脱误重在此音义故君子不可以不脩身思脩身不可以不事亲思事亲不可以不知人思知人不可以不知天注言脩身乃知孝知孝乃知人知人乃知贤不肖知贤不肖乃知天命所保佑天下之达道五所以行之者三曰君臣也父子也夫妇也昆弟也朋友之交也五者天下之达道也知仁勇三者天下之达徳也所以行之者一也注达者常行百王所不变也音义或生而知之或学而知之或困而知之及其知之一也注困而知之谓长而见礼义之事已临之而有不足乃始学而知之此达道也音义或安而行之或利而行之或勉强而行之及其成功一也注利谓贪荣名也勉强耻不若人音义疏子曰好学近乎知力行近乎仁知耻近乎勇知斯三者则知所以脩身知所以脩身则知所以治人知所以治人则知所以治天下国家矣注言有知有仁有勇乃知脩身则脩身以此三者为基音义凡为天下国家有九经曰脩身也尊贤也亲亲也敬大臣也体羣臣也子庶民也来百工也柔逺人也懐诸侯也注体犹接纳也子犹爱也逺人蕃国之诸侯也音义脩身则道立尊贤则不惑亲亲则诸父昆弟不怨敬大臣则不眩体羣臣则士之报礼重子庶民则百姓劝来百工则财用足柔逺人则四方归之懐诸侯则天下畏之注不惑谋者良也不眩所任明也音义疏齐明盛服非礼不动所以脩身也去谗逺色贱货而贵徳所以劝贤也尊其位重其禄同其好恶所以劝亲亲也官盛任使所以劝大臣也忠信重禄所以劝士也时使薄歛所以劝百姓也日省月试既廪称事所以劝百工也送徃迎来嘉善而矜不能所以柔逺人也继絶世举废国治乱持危朝聘以时厚徃而薄来所以懐诸侯也注同其好恶不特有所好恶于同姓虽恩不同义必同也尊重其禄位所以贵之不必授以官守天官不可私也官盛任使大臣皆有属官所任使不亲小事也忠信重禄有忠信者重其禄也时使使之以时日省月试考校其成功也既读为饩饩廪稍食也槀人职曰乗其事考其弓弩以下上其食音义疏凡为天下国家有九经所以行之者一也凡事豫则立不豫则废言前定则不跲事前定则不困行前定则不疚道前定则不穷注一谓当豫也跲踬也疚病也人不能病之音义疏礼记注疏卷五十二卷五十二考证礼记注疏卷五十二考证中庸子曰中庸其至矣乎注疏本此及下二节俱相连更不画断故必读注疏而后知章句之精也后凡兮章无理处仿此君子之道费而隠注言可隠之节也费犹佹也道不费则仕按注疏以索隐行怪及此章为一节因有两隠字偶同遂强觧之费字音弗尤为难觧朱子断此自为一章而释之曰费用之广也隠体之微也费符味反理始可通父母其顺矣乎疏即上云道不逺施诸己按文势当云忠恕违道不逺施诸己而不愿亦勿施于人也道不逺上脱三字施诸己下脱九字壹戎衣注衣读如殷朱子读衣字追王太王王季注则追王者改葬之矣按古未见有改葬之事郑臆说耳夫政也者蒲卢也注谓土蜂也沈括谓是蒲苇三者天下之达徳也疏五事为本故曰道三者为末故曰徳按此疏谬矣达徳可云末乎子曰好学近乎知注疏以此下另为章因有子曰二字也朱子曰子曰二字衍文又曰家语亦载此章而其文尤详成功一也之下有公曰子之言美矣至矣寡人实固不足以成之也故其下复以子曰起辞今无此问而犹有子曰二字盖子思删其繁文以附于篇而所删有不尽者今当为衍文也柔逺人也注逺人蕃国之诸侯也按此则逺人与诸侯是一事不应并列为九经矣朱子以无忘賔旅觧之是也尊其位重其禄疏重其禄谓重多其禄位崇重而已位崇重而已上当有但禄二字凡事豫则立注一谓当豫也按注甚精所当豫者诚是也疏云一谓豫也非注之意礼记注疏卷五十二考证礼记註疏卷五十三钦定四库全书礼记注疏卷五十三汉郑氏注唐陆徳明音义孔颕达疏中庸在下位不获乎上民不可得而治矣注获得也言臣不得于君则不得居位治民获乎上有道不信乎朋友不获乎上矣信乎朋友有道不顺乎亲不信乎朋友矣顺乎亲有道反诸身不诚不顺乎亲矣诚身有道不明乎善不诚乎身矣注言知善之为善乃能行诚疏诚者天之道也诚之者人之道也诚者不勉而中不思而得从容中道圣人也诚之者择善而固执之者也注言诚者天性也诚之者学而诚之者也因诚身説有大至诚音义疏博学之审问之愼思之明辨之笃行之有弗学学之弗能弗措也有弗问问之弗知弗措也有弗思思之弗得弗措也有弗辨辨之弗明弗措也有弗行行之弗笃弗措也人一能之已百之人十能之已千之果能此道矣虽愚必明虽柔必强注此劝人学诚其身也果犹决也音义疏自诚明谓之性自明诚谓之教诚则明矣明则诚矣注自由也由至诚而有明德是圣人之性者也由明徳而有至诚是贤人学以成之也有至诚则必有明德有明德则必有至诚疏唯天下至诚为能尽其性能尽其性则能尽人之性能尽人之性则能尽物之性能尽物之性则可以赞天地之化育可以赞天地之化育则可以与天地参矣注尽性者谓顺理之使不失其所也赞助也育生也助天地之化生谓圣人受命在王位致太平音义疏其次致曲曲能有诚诚则形形则着着则明明则动动则变变则化唯天下至诚为能化注其次谓自明诚者也致至也曲犹小小之事也不能尽性而有至诚于有义焉而已形谓人见其功也尽性之诚人不能见也着形之大者也明着之显者也动动人心也变改恶为善也变之乆则化而性善也疏至诚之道可以前知国家将兴必有祯祥国家将亡必有妖孼见乎蓍龟动乎四体祸福将至善必先知之不善必先知之故至诚如神注可以前知者言天不欺至诚者也前亦先也祯祥妖孼蓍龟之占虽其时有小人愚主皆为至诚能知者出也四体谓龟之四足春占后左夏占前左秋占前右冬占后右音义疏诚者自成也而道自道也注言人能至诚所以自诚也有道艺所以自道也音义诚者物之终始不诚无物注物万物也亦事也大人无诚万物不生小人无诚则事不成是故君子诚之为贵注言贵至诚诚者非自成已而己也所以成物也成己仁也成物知也性之徳也合外内之道也注以至诚成己则仁道立以至诚成物则知弥博此五性之所以为徳也外内所须而合也外内犹上下音义故时措之宜也注时措言得其时而用也故至诚无息不息则乆乆则徴徴则悠远悠远则博厚博厚则高明注征犹效騐也此言至诚之徳既着于四方其高厚日以广大也徴或为彻博厚所以载物也高明所以覆物也悠乆所以成物也博厚配地高明配天悠乆无彊注后言悠乆者言至诚之徳既至博厚高明配乎天地又欲其长乆行之音义如此者不见而章不动而变无为而成天地之道可一言而尽也注言其徳化与天地相似可一言而尽要在至诚其爲物不贰则其生物不测注言至诚无贰乃能生万物多无数也音义天地之道博也厚也髙也明也悠也久也注此言其着见成功也疏今夫天斯昭昭之多及其无穷也日月星辰系焉万物覆焉今夫地一撮土之多及其广厚载华岳而不重振河海而不洩万物载焉今夫山一巻石之多及其广大草木生之禽兽居之寳藏兴焉今夫水一勺之多及其不测鼋鼍蛟龙鱼鼈生焉货财殖焉注此言天之高明本生昭昭地之博厚本起撮土山之广大本起卷石水之不测本由一勺言天地山川积小致大为至诚者亦如此乎昭昭犹耿耿小明也振犹收也卷犹区也音义诗曰维天之命于穆不己盖曰天之所以为天也于乎不显文王之徳之纯盖曰文王之所以为文也纯亦不已注天所以为天文王所以为文皆由行之无己为之不止如天地山川之云也易曰君子以愼徳积小以成高大是与音义疏大哉圣人之道洋洋乎发育万物峻极于天注育生也峻高大也音义优优大哉礼仪三百威仪三千待其人而后行故曰苟不至德至道不凝焉注言为政在人政由礼也凝犹成也音义疏故君子尊德性而道问学致广大而尽精微极高明而道中庸温故而知新敦厚以崇礼注德性谓性至诚者道犹由也问学学诚者也广大犹博厚也温读如燖温之温谓故学之孰矣后时习之谓之温音义疏是故居上不骄为下不倍国有道其言足以兴国无道其默足以容注兴谓起在位也音义诗曰既明且哲以保其身其此之谓与注保安也音义疏子曰愚而好自用贱而好自专生乎今之世反古之道如此者烖及其身者也注反古之道谓晓一孔之人不知今王之新政可从音义非天子不议礼不制度不考文注此天下所共行天子乃能一之也礼谓人所服行也度国家宫室及车舆也文书名也今天下车同轨书同文行同伦注今孔子谓其时音义虽有其位茍无其徳不敢作礼乐焉虽有其徳苟无其位亦不敢作礼乐焉注言作礼乐者必圣人在天子之位疏子曰吾説夏礼杞不足徴也吾学殷礼有宋存焉吾学周礼今用之吾从周注徴犹明也吾能説夏礼顾杞之君不足与明之也吾从周行今之道音义王天下有三重焉其寡过矣乎注三重三王之礼音义上焉者虽善无徴无徴不信不信民弗从下焉者虽善不尊不尊不信不信民弗从注上谓君也君虽善善无明徴则其善不信也下谓臣也臣虽善善而不尊君则其善亦不信也徴或为证故君子之道本诸身征诸庶民考诸三玉而不缪建诸天地而不悖质诸鬼神而无疑百世以俟圣人而不惑质诸鬼神而无疑知天也百世以俟圣人而不惑知人也注知天知人谓知其道也鬼神从天地者也易曰故知鬼神之情状与天地相似圣人则之百世同道徴或为证音义是故君子动而世为天下道行而世为天下法言而世为天下则逺之则有望近之则不厌注用其法度相思若其将来也音义诗曰在彼无恶在此无射庶几夙夜以永终誉君子未有不如此而蚤有誉于天下者也注射厌也永长也音义疏仲尼祖述尧舜宪章文武上律天时下袭水土注此以春秋之义説孔子之德孔子曰吾志在春秋行在孝经二经固足以明之孔子祖述尧舜之道而制春秋而断以文王武王之法度春秋传曰君子曷为为春秋拨乱世反诸正莫近诸春秋其诸君子乐道尧舜之道与末不亦乐乎尧舜之知君子也又曰是子也继文王之体守文王之法度文王之法无求而求故讥之也又曰王者孰谓谓文王也此孔子兼包尧舜文武之盛徳而着之春秋以俟后圣者也律述也述天时谓编年四时具也袭因也因水土谓记诸夏之事山川之异音义辟如天地之无不持载无不覆帱辟如四时之错行如日月之代明万物并育而不相害道并行而不相悖小德川流大德敦化此天地之所以为大也注圣人制作其徳配天地如此唯五始可以当焉帱亦覆也小徳川流浸润萌芽喻诸侯也大德敦化厚生万物喻天子也帱或作焘音义唯天下至圣为能聪明睿知足以有临也寛裕温柔足以有容也发强刚毅足以有执也齐庄中正足以有敬也文理密察足以有别也注言徳不如此不可以君天下也盖伤孔子有其徳而无其命音义溥博渊泉而时出之注言其临下普徧思虑深重非得其时不出政教音义溥博如天渊泉如渊见而民莫不敬言而民莫不信行而民莫不説是以声名洋溢乎中国施及蛮貊舟车所至人力所通天之所覆地之所载日月所照霜露所队凡有血气者莫不尊亲故曰配天注如天取其运照不已也如渊取其清深不测也尊亲尊而亲之音义唯天下至诚为能经纶天下之大经立天下之大本知天地之化育注至诚性至诚谓孔子也大经谓六艺而指春秋也大本孝经也音义夫焉有所倚肫肫其仁渊渊其渊浩浩其天注安有所倚言无所偏倚也而人人自以被德尤厚似偏颇者肫肫读如诲尔忳忳之忳忳忳恳诚貌也肫肫或为纯纯音义茍不固聪明圣知达天徳者其孰能知之注言唯圣人乃能知圣人也春秋传曰末不亦乐乎尧舜之知君子明凡人不知诗曰衣锦尚絅恶其文之着也故君子之道闇然而日章小人之道的然而日亡注言君子深远难知小人浅近易知人所以不知孔子以其深远禅为絅锦衣之美而君子以絅表之为其文章露见似小人也音义君子之道淡而不厌简而文温而理知远之近知风之自知㣲之显可与入徳矣注淡其味似薄也简而文温而理犹简而辨直而温也自谓所从来也三知者皆言其睹末察本探端知绪也入徳入圣人之徳音义诗云潜虽伏矣亦孔之昭故君子内省不疚无恶于志注孔甚也昭明也言圣人虽隠居其徳亦甚明矣疚病也君子自省身无愆病虽不遇世亦无损害于己志音义君子之所不可及者其唯人之所不见乎诗云相在尔室尚不愧于屋漏注言君子虽隠居不失其君子之容徳也相视也室西北隅谓之屋漏视女在室独居耳犹不愧于屋漏屋漏非有人也况有人乎音义故君子不动而敬不言而信诗曰奏假无言时靡有争注假大也此颂也言奏大乐于宗庙之中人皆肃敬金声玉色无有言者以时大平和合无所争也音义是故君子不赏而民劝不怒而民威于鈇钺诗曰不显惟徳百辟其刑之注不显言显也辟君也此颂也言不显乎文王之徳百君尽刑之诸侯法之也音义是故君子笃恭而天下平诗曰予怀明徳不大声以色注予我也怀归也言我归有明徳者以其不大声为严厉之色以威我也疏子曰声色之于以化民末也诗曰徳輶如毛注輶轻也言化民当以徳徳之易举而用其轻如毛耳音义毛犹有伦上天之载无声无臭至矣注伦犹比也载读曰栽谓生物也言毛虽轻尚有所比有所比则有重上天之造生万物人无闻其声音亦无知其臭气者化民之徳清明如神渊渊浩浩然后善音义疏礼记注疏卷五十三卷五十三考证礼记注疏卷五十三考证在下位按此分卷无理又自此文至虽柔必强分为三节尤为割裂朱子章句断自哀公问政为一章不可易已博学之朱子曰博学之以下家语无之意彼有阙文抑此或子思所补也欤见乎蓍龟动乎四体注四体谓龟之四足春占后左云云按此注最陋若如其説则经言见乎蓍龟一句足矣何必复説乎且上蓍龟并言此又单説龟亦非辞也郑以误据龟筴列传而失之疏尚书祥桑谷共生于朝是恶此经云善何得入国者按此文有误何得入国者五字不可觧当是衍文诚者自成也注疏以此文至悠也乆也为一章其意以至诚无息以下皆言成物之极功也若其断今夫天至纯亦不已另为一节则无义矣今夫天疏疏中阙文四处俱阙四字维天之命注易曰君子以愼徳积小以成高大愼徳旧本作顺徳今改正成高大易无成字当是衍文大哉圣人之道不凝焉疏此疏阙文共十处俱阙十一字遂不可句按礼仪三百威仪三千疏文仅存者云言三百者举其成数耳推按文势上文似云礼仪即周礼其官三百六十言三百者举其成数耳又云仪礼虽十七篇其中事有三千上文似云威仪即仪礼言仪文委曲也礼噐曰经礼三百曲礼三千注曰经礼谓周礼也周礼六篇其官有三百六十曲犹事也谓今礼也礼篇多亡本数未闻其中事仪三千是郑以仪礼即曲礼但不云三千之仪已尽于高堂所传之十七篇耳此疏虽上下有阙而云仪礼虽十七篇其中事有三千则推明郑説而未莹者也故君子尊徳性而道问学疏疏中阙文六处一处阙九字三处并阙十字又二处阙二字按此及居上不骄节并另为章无条贯矣又以子曰吾説夏礼为王天下有三重章之首不过因有子曰二字便为分章耳王天下有三重焉注三重三王之礼朱子曰程子亦因郑注然于文义不通吕氏曰谓议礼制度考文也説为得之上焉者注上谓君也按注以上焉者为君下焉者为臣终属强觧朱子曰上焉者谓时王以前下焉者谓圣人在下经意了然仲尼祖述尧舜注孔子祖述尧舜之道而制春秋云云按郑觧中庸之妄此章为最此经赞孔子中庸之徳冠古今而同天地不止言删定六经也况祗以春秋当之乎因公羊传以春王为文王获麟传有乐道尧舜之语遂附㑹以成其説觧上律下袭则以编年记事释之觧小徳大徳则以诸侯天子喻之无己则又以大经为春秋以大本为孝经矣孔疏但知附注不能据经以辨其妄何哉惟天下至圣按此及惟天下至诚经纶章并连接祖述尧舜章下犹可説也衣锦尚絅至不大声以色并通前为一章则文义并舛矣浩浩其天疏浩浩盛大其若如天也按其若二字并衍知风之自疏疏阙五字子曰声色之于以化民疏子思既説君子之徳不大声以色引夫子旧语声色之事以按之云云按疏于衣锦节云以前经论夫子之徳难知故此经云云则孔氏亦明知衣锦之自为一章而此节当与不大声以色相接连矣拘于郑注遂至分章无理又按中庸一篇虽杂在记中自古亦自单行隋志有宋戴颙中庸传二卷梁武帝中庸讲疏一卷唐李翺有中庸説宋仁宗天圣以还每书中庸赐新进士其书之重乆矣但自程子以前俱墨守郑注耳礼记注疏卷五十三考证礼记註疏卷五十四钦定四库全书礼记注疏卷五十四汉郑氏注唐陆徳眀音义孔颖达疏表记子言之归乎君子隐而显不矜而庄不厉而威不言而信注此孔子行应聘诸侯莫能用己心厌倦之辞也矜谓自尊大也厉谓严颜色音义疏子曰君子不失足于人不失色于人不失口于人是故君子貌足畏也色足惮也言足信也注失谓失其容止之节也玉藻曰足容重色容庄口容止音义甫刑曰敬忌而罔有择言在躬注甫刑尚书萹名忌之言戒也言己外敬而心戒慎则无有可择之言加于身也疏子曰裼袭之不相因也欲民之毋相渎也注不相因者以其或以裼为敬或以袭为敬礼盛者以袭为敬执玉龟之属也礼不盛者以禓为敬受享是也音义子曰祭极敬不继之以乐朝极辨不继之以倦注极犹尽也辨分别政事也祭义曰祭之日乐与哀半飨之必乐已至必哀音义疏子曰君子慎以辟祸笃以不揜恭以逺耻注笃厚也揜犹困廹也音义疏子曰君子庄敬日强安肆日偷注肆犹放恣也偷苟且也肆或为䙝音义君子不以一日使其躬儳焉如不终日注儳焉可轻贱之貌也如不终日言人而无礼死无时音义子曰齐戒以事鬼神择日月以见君恐民之不敬也注择日月以见君谓臣在邑竞者音义子曰狎侮死焉而不畏也注于无敬心也音义疏子曰无辞不相接也无礼不相见也欲民之毋相亵也注辞所以通情也礼谓挚也春秋传曰古者诸侯有朝聘之事号辞必称先君以相接也音义易曰初筮告再三渎渎则不告注渎之言亵也音义疏子言之仁者天下之表也义者天下之制也报者天下之利也注报谓礼也礼尚往来子曰以徳报徳则民有所劝以怨报怨则民有所惩注惩谓创艾音义诗曰无言不雠无徳不报注雠犹荅也音义大甲曰民非后无能胥以宁后非民无以辟四方注大甲汤孙也书以名篇胥相也民非君不能以相安音义子曰以徳报怨则寛身之仁也以怨报徳则刑戮之民也注寛犹爱也爱身以息怨非礼之正也仁亦当言民声之误音义子曰无欲而好仁者无畏而恶不仁者天下一人而已矣是故君子议道自己而置法以民注一人而已喻少也自己自尽己所能仁音义子曰仁有三与仁同功而异情注三谓安仁也利仁也强仁也利仁强仁功虽与安仁者同本情则异音义与仁同功其仁未可知也与仁同过然后其仁可知也仁者安仁知者利仁畏罪者强仁注功者人所贪也过者人所辟也在过之中非其本情者或有悔者焉音义仁者右也道者左也仁者人也道者义也注右也左也言相须而成也人也谓施以人恩也义也谓断以事宜也春秋传曰执未有言舎之者此其言舎之何人也音义厚于仁者薄于义亲而不尊厚于义者薄于仁尊而不亲注言仁义并行者也仁多则人亲之义多则人尊之道有至义有考至道以王义道以霸考道以为无失注此读当言道有至有义有考字脱一有耳有至谓兼仁义者有义则无仁矣有考考成也能取仁义之一成之以不失于人非性也音义疏子言之仁有数义有长短小大中心㦧怛爱人之仁也率法而强之资仁者也注资取也数与长短小大互言之耳性仁义者其数长大取仁义者其数短小音义诗云丰水有芭武王岂不仕诒厥孙谋以燕翼子武王烝哉数世之仁也注芭枸檵也仕之言事也诒遗也燕安也烝君也言武王岂不念天下之事乎如丰水之有芭矣乃遗其后世之子孙以善谋以安翼其子也君哉武王羙之也音义国风曰我今不阅皇恤我后终身之仁也注阅犹容也皇暇也恤忧也言我今尚恐不能自容何暇忧我后之人乎音义疏子曰仁之为器重其为道逺举者莫能胜也行者莫能致也取数多者仁也夫勉于仁者不亦难乎注取数多言计天下之道仁居其多音义是故君子以义度人则难为人以人望人则贤者可知己矣注言以先王成法儗度人则难中也当以时人相比方耳音义子曰中心安仁者天下一人而已矣大雅曰徳輶如毛民鲜克举之我仪圗之惟仲山甫举之爱莫助之注輶轻也鲜罕也仪匹也圗谋也爱犹惜也言徳之轻如毛耳人皆以为重罕能举行之者作此诗者周宣王之大臣也言我之匹谋之仲山甫则能举行之美之也惜乎时人无能助之者言贤者少音义小雅曰髙山仰止景行行止注仰髙勤行者仁之次也景眀也有眀行者谓古圣贤也音义子曰诗之好仁如此郷道而行中道而废忘身之老也不知年数之不足也俛焉日有孳孳毙而后已注废喻力极罢顿不能复行则止也俛焉勤劳之貌毙仆也音义子曰仁之难成久矣人人失其所好注言仁道不成人所由不得其志故仁者之过易辞也注辞犹觧说也仁者恭俭虽有过不为甚矣惟圣人无过音义子曰恭近礼俭近仁信近情敬让以行此虽有过其不甚矣夫恭寡过情可信俭易容也以此失之者不亦鲜乎注言罕以此失之音义诗曰温温恭人惟徳之基子曰仁之难成久矣惟君子能之注言能成人道者少也是故君子不以其所能者病人不以人之所不能者愧人注病愧谓罪咎之音义是故圣人之制行也不制以己使民有所劝勉愧耻以行其言注以中人为制则贤者劝勉不及者愧耻圣人之言乃行也音义礼以节之信以结之容貌以文之衣服以移之朋友以极之欲民之有壹也注移读如水氾移之移移犹广大也极致也壹谓専心于善音义小雅曰不愧于人不畏于天注言人有所行当慙怖于天人也音义是故君子服其服则文以君子之容有其容则文以君子之辞遂其辞则实以君子之徳注遂犹成也是故君子耻服其服而无其容耻有其容而无其辞耻有其辞而无其徳耻有其徳而无其行注无其行谓不行其徳音义是故君子衰绖则有哀色端冕则有敬色甲胄则有不可辱之色注言色称其服也音义诗云维鹈在梁不濡其翼彼其之子不称其服注鹈鹈鹕汚泽也汚泽善居泥水之中在鱼梁以不濡汚其翼为才如君子以称其服为有徳音义疏子言之君子之所谓义者贵贱皆有事于天下天子亲耕粢盛秬鬯以事上帝故诸侯勤以辅事于天子注言无事而居位食禄是不义而富且贵音义子曰下之事上也虽有庇民之大徳不敢有君民之心仁之厚也注庇覆也无君民之心是思不出其位音义是故君子恭俭以求役仁信让以求役礼不自尚其事不自尊其身俭于位而寡于欲让于贤卑己而尊人小心而畏义求以事君注役之言为也求以事君者欲成其忠臣之名也得之自是不得自是以听天命注言不易道徼禄利也音义诗云莫莫葛藟施于条枚凯弟君子求福不囬注凯乐也弟易也言乐易之君子其求福修徳以俟之不为囬邪之行要之如葛藟之延蔓于条枚是其性也音义其舜禹文王周公之谓与有君民之大徳有事君之小心注言此徳当不囬也音义诗云惟此文王小心翼翼昭事上帝聿懐多福厥徳不回以受方国注昭眀也上帝天也聿述也懐至也言述行上帝之徳以至于多福也方四方也受四方之国谓王天下音义子曰先王谥以尊名节以壹恵耻名之浮于行也注谥者行之迹也名者谓声誉也言先王论行以为谥以尊名者使声誉可得而尊信也壹读为一恵犹善也言声誉虽有衆多者即以其行一大善者为谥耳在上曰浮君子勤行成功声誉踰行是所耻音义是故君子不自大其事不自尚其功以求处情过行弗率以求处厚彰人之善而美人之功以求下贤注率循也过行不复循行犹不二过音义是故君子虽自卑而民敬尊之注言谦者所以成行立徳子曰后稷天下之爲烈也岂一手一足哉注烈业也言后稷造稼穑天下世以为业岂一手一足喻用之者多无数也惟欲行之浮于名也故自谓便人注亦言其谦也辟仁圣之名云自便习于此事之人耳音义疏子言之君子之所谓仁者其难乎诗云凯弟君子民之父母凯以强教之弟以说安之乐而毋荒有礼而亲威庄而安孝慈而敬使民有父之尊有母之亲如此而后可以爲民父母矣非至徳其孰能如此乎注有父之尊有母之亲谓其尊亲己如父母音义疏今父之亲子也亲贤而下无能母之亲子也贤则亲之无能则怜之母亲而不尊父尊而不亲水之于民也亲而不尊火尊而不亲土之于民也亲而不尊天尊而不亲命之于民也亲而不尊鬼尊而不亲注或见尊或见亲以其严与恩所尚异也命谓四时政令所以教民勤事也鬼谓四时祭祀所以训民事君也音义疏子曰夏道尊命事鬼敬神而逺之近人而忠焉先禄而后威先赏而后罚亲而不尊注逺鬼神近人谓外宗庙内朝廷音义其民之敝惷而愚乔而野朴而不文注以本不困于刑罚少诈谖也敝谓政教衰失之时也音义疏殷人尊神率民以事神先鬼而后礼先罚而后赏尊而不亲注先鬼后礼谓内宗庙外朝廷也礼者君臣朝㑹凡以挚交接相施予音义其民之敝荡而不静胜而无耻注以本于鬼神虚无之事令其心放荡无所定困于刑罚茍胜免而无耻也月令曰无作淫巧以荡上心音义疏周人尊礼尚施事鬼敬神而逺之近人而忠焉其赏罚用爵列亲而不尊注赏罚用爵列以尊卑为差其民之敝利而巧文而不慙贼而蔽注以本数交接以言辞尊卑多狱讼音义疏子曰夏道未凟辞不求备不大望于民民未厌其亲殷人未凟礼而求备于民周人强民未凟神而赏爵刑罚穷矣注未凟辞者谓时王不尚辞民不亵为也不求备不大望言其政寛贡税轻也强民言承殷难变之敝也赏爵刑罚穷矣言其繁文备设音义疏子曰虞夏之道寡怨于民殷周之道不胜其敝注胜犹任也言殷周极文民无耻而巧利后世之政难复音义子曰虞夏之质殷周之文至矣注言后有王者其作质文不能易之音义虞夏之文不胜其质殷周之质不胜其文注言王者相变质文吝有所多音义子言之曰后世虽有作者虞帝弗可及也已矣君天下生无私死不厚其子子民如父母有憯怛之爱有忠利之教亲而尊安而敬威而爱富而有礼恵而能散其君子尊仁畏义耻费轻实忠而不犯义而顺文而静寛而有辨注死不厚其子言既不传位又无以丰饶于诸臣也耻费不为辞费出空言也实谓财货也辨别也犹寛而栗也静或爲情音义甫刑曰徳威惟威徳眀惟眀非虞帝其孰能如此乎注徳所威则人皆畏之言服罪也徳所眀则人皆尊宠之言得人也音义疏子言之事君先资其言拜自献其身以成其信注资谋也献犹进也言臣事君必先谋定其言乃后亲进为君言也是故君有责于其臣臣有死于其言故其受禄不诬其受罪益寡注死其言者竭力于其所言之事死而不负于事不信曰诬音义疏子曰事君大言入则望大利小言入则望小利注大言可以立大事也小言可以立小事也入为君受之利禄赏也入或为人音义故君子不以小言受大禄不以大言受小禄注言臣受禄各用其徳能也易曰不家食吉注此大畜彖辞也彖曰不家食吉养贤也言君有大畜积不与家食之而已必以禄贤者贤有大小禄有多少音义疏子曰事君不下逹不尚辞非其人弗自注不下逹不以私事自通于君也不尚辞不多出浮华之言也弗自不身与相亲小雅曰靖共尔位正直是与神之听之式糓以女注靖治也尔女也式用也谷禄也言敬治女位之职事正直之人乃与为伦友神听女之所为用禄与女音义疏子曰事君逺而諌则讇也近而不谏则尸利也注尸谓不知人事无辞让也音义子曰迩臣守和宰正百官大臣虑四方注迩近也和谓调和君事者也齐景公曰惟据与我和宰冡宰也冡宰主治百官子曰事君欲谏不欲陈注陈谓言其过于外也诗云心乎爱矣瑕不谓矣中心藏之何日忘之注瑕之言胡也谓犹告也音义疏子曰事君难进而易退则位有序易进而难退则乱也注乱谓贤否不别音义故君子三揖而进一辞而退以逺乱也注进难者为主人之择己也退速者爲君子之倦也音义子曰事君三违而不出竟则利禄也人虽曰不要吾弗信也注违犹去也利禄言爲贪禄留也臣以道去君至于三而不遂去是贪禄必以其强与君要也音义子曰事君慎始而敬终注轻交易絶君子所耻子曰事君可贵可贱可富可贫可生可杀而不可使爲乱注乱谓违废事君之礼疏子曰事君军旅不辟难朝廷不辞贱注言且忠且谦也音义处其位而不履其事则乱也注履犹行也故君使其臣得志则慎虑而从之否则孰虑而从之终事而退臣之厚也注使谓使之聘问师役之属也慎虑而从之者此己志也欲其必有成也否谓非己志也孰虑而从之又计于己利害也终事而退非己志者事成则去也事或为身音义易曰不事王侯髙尚其事注言臣致仕而去不复事君也君犹髙尚其所为之事言尊大其成功也音义疏子曰惟天子受命于天士受命于君注言皆有所受不敢专也惟当为虽字之误也音义故君命顺则臣有顺命君命逆则臣有逆命注言臣受顺则行顺受逆则行逆如其所受于君则为君不易矣音义诗曰鹊之姜姜鹑之贲贲人之无良我以为君注姜姜贲贲争鬭恶貎也良善也言我以恶人为君亦使我恶如大鸟姜姜于上小鸟贲贲于下音义疏子曰君子不以辞尽人注不见人之言语则以爲善言其余行或时恶也音义故天下有道则行有枝叶天下无道则辞有枝叶注行有枝叶所以益徳也言有枝叶是衆虚华也枝叶依干而生言行亦由礼出是故君子于有丧者之侧不能赙焉则不问其所费于有病者之侧不能馈焉则不问其所欲有客不能馆则不问其所舎注皆辟有言而无其实音义故君子之接如水小人之接如醴君子淡以成小人甘以壊注水相得合而已酒醴相得则败淡无酸酢少味也接或为交音义小雅曰盗言孔甘乱是用餤注盗贼也孔甚也餤进也音义疏子曰君子不以口誉人则民作忠注誉䋲也音义故君子问人之寒则衣之问人之饥则食之称人之美则爵之注皆为有言不可以无实音义国风曰心之忧矣于我归说注欲归其所説忠信之人也音义疏子曰口惠而实不至怨菑及其身注善言而无信人所恶也音义是故君子与其有诺责也宁有己怨注已谓不许也言诺而不与其怨大于不许音义国风曰言笑晏晏信誓旦旦不思其反反是不思亦已焉哉注此皆相与为昏礼而不终也言始合㑹言笑和说要誓甚信今不思其本恩之反覆反覆之不思亦已焉哉无如此人何怨之深也音义疏子曰君子不以色亲人情疏而貌亲在小人则穿窬之盗也与子曰情欲信辞欲巧注巧谓顺而说也音义疏子言之昔三代眀王皆事天地之神眀无非卜筮之用不敢以其私亵事上帝注言动任卜筮也神眀谓羣神也是故不犯日月不违卜筮注日月谓冬夏至正月及四时也所不违者日与牲尸也音义卜筮不相袭也注袭因也大事则卜小事则筮大事有时日注大事有事于大神有常时常日也小事无时日有筮注有事于小神无常时常日有筮临有事筮之外事用刚日内事用柔日注顺隂阳也阳为外隂为内事之外内别乎四郊音义不违龟筮子曰牲牷礼乐齐盛是以无害乎鬼神无怨乎百姓注牷犹纯也音义疏子曰后稷之祀易富也其辞恭其欲俭其禄及子孙注富之言备也以传世之禄共俭者之祭易备也音义诗曰后稷兆祀庶无罪悔以迄于今注兆四郊之祭处也迄至也言祀后稷于郊以配天庶㡬其无罪悔乎福禄传世乃至于今音义疏子曰大人之器威敬注言其用之尊严天子无筮注谓征伐出师若廵守也天子至尊大事皆用卜也春秋传曰先王卜征五年嵗袭其祥音义诸侯有守筮注守筮守国之筮国有事则用之天子道以筮注始将出卜之道有小事则用筮诸侯非其国不以筮卜宅寝室注入他国则不筮不敢问吉凶于人之国也诸侯受封乎天子因国而国惟宫室欲改易者得卜之耳天子不卜处大庙注卜可建国之处吉则宫庙吉可知音义子曰君子敬则用祭器注谓朝聘待賔客崇敬不敢用燕器也音义是以不废日月不违龟筮以敬事其君长注用龟筮问所贡献也音义是以上不凟于民下不亵于上注言上之于下以直则下应之以正不亵慢也音义疏礼记注疏卷五十四卷五十四考证礼记註疏卷五十四考证表记子言之方悫曰此篇称子言之者八皆总其大同之略也称子曰者四十五皆别其小异之详也子曰祭极敬按此当自爲一章刋本误接前文此类甚多笃以不揜注揜犹困廹也按揜是揜抑之意经言笃实自然辉光不可揜抑注疏之说迂矣以怨报怨则民有所惩陈澔曰以论语以直报怨以徳报徳之言观之此章恐非夫子之言则寛身之仁也注仁亦当言民声之误方悫曰以徳报怨则忘人之怨虽不足以有惩而衆将徳之而有裕矣故曰寛身之仁按方读如字亦通仁者人也注疏传称诸侯春秋执大夫经不书舎按当云传称春秋诸侯执大夫刋本误倒诸侯二字于春秋之上遂不可解义道以霸王氏曰此非孔子之言也诒厥孙谋以燕翼子注乃遗其后世之子孙以善谋以安翼其子也疏按诗笺以诒爲传以孙爲顺以翼爲敬云云按诗笺以顺训孙则孙字当读去声于义甚曲郑笺诗虽在注礼之后而说诒谋燕翼反不如此注眀快以孙对子而言则不烦解说也孔疏反以诗笺为据不亦迂乎信近情王氏曰当为情近信今父之亲子也按此当连接前文刋本误提行易曰不家食吉注言君有大畜积不与家食之而已云云按周易正义觧不家食谓不使贤人在家自食较此注为直截迩臣守和注齐景公曰惟据与我和按注误矣若梁邱据之于齐景所谓茍同非所谓守和者也必和而不流如晏子所言可否相济斯为守和耳事君难进而易退疏难进谓君择己易退谓君厌已按疏未确难进者进必以礼不茍进也易退者退必以义不逡廵也若以君择己而进难厌己而退易则岂烦经训耶诸侯非其国不以筮卜宅寝室天子不卜处太庙注按陈澔以卜宅寝室属诸侯出行时言以处太庙为天子适诸侯所当处说异于注礼记注䟽卷五十四考证礼记註疏卷五十五钦定四库全书礼记注疏卷五十五汉郑氏注唐陆徳明音义孔颖达疏缁衣子言之曰为上易事也为下易知也则刑不烦矣注言君不苛虐臣无姦心则刑可以措音义疏子曰好贤如缁衣恶恶如巷伯则爵不渎而民作愿刑不试而民咸服注缁衣巷伯皆诗篇名也缁衣首章曰缁衣之宜兮敝予又改为兮适子之馆兮还予授子之粲兮言此衣缁衣者贤者也宜长为国君其衣敝我愿改制授之以新衣是其好贤欲其贵之甚也巷伯六章曰取彼谗人投畀豺虎豺虎不食投畀有北有北不受投畀有昊此其恶恶欲其死亡之甚也爵不渎者不轻爵人也试用也咸皆也音义大雅曰仪刑文王万国作孚注刑法也孚信也仪法文王之徳而行之则天下无不为信者也文王为政克明徳慎罚疏子曰夫民教之以徳齐之以礼则民有格心教之以政齐之以刑则民有遯心注格来也遯逃也音义故君民者子以爱之则民亲之信以结之则民不倍恭以涖之则民有孙心注涖临也孙顺也音义甫刑曰苖民匪用命制以刑惟作五虐之刑曰法是以民有恶徳而遂絶其世也注甫刑尚书篇名匪非也命谓政令也髙辛氏之末诸侯有三苗者作乱其治民不用政令专制御之以严刑乃作五虐蚩尤之刑以是为法于是民皆为恶起倍畔也三苗由此见灭无后世由不任徳音义疏子曰下之事上也不从其所令从其所行注言民化行不拘于言音义上好是物下必有甚者矣注甚者甚于君也音义故上之所好恶不可不慎也是民之表也注言民之从君如影逐表音义子曰禹立三年百姓以仁遂焉岂必尽仁注百姓傚禹为仁非本性能仁遂犹达也音义诗云赫赫师尹民具尔瞻甫刑云一人有庆兆民赖之大雅曰成王之孚下土之式注皆言化君也孚信也式法也音义疏子曰上好仁则下之为仁争先人故长民者章志贞教尊仁以子爱百姓民致行已以説其上矣注章眀也贞正也民致行己者民之行皆尽己心音义诗云有梏徳行四国顺之注梏大也直也音义疏子曰王言如丝其出如纶王言如纶其出如綍注言言出弥大也纶今有秩啬夫所佩也綍引棺索也音义故大人不倡㳺言注㳺犹浮也不可用之言也音义可言也不可行君子弗言也可行也不可言君子弗行也则民言不危行而行不危言矣注危犹髙也言不髙于行行不髙于言言行相应也音义诗云淑慎尔止不諐于仪注淑善也諐过也言善慎女之容止不可过于礼之威仪也音义疏子曰君子道人以言而禁人以行注禁犹谨也音义故言必虑其所终而行必稽其所敝则民谨于言而慎于行注稽犹考也议也音义诗云慎尔出话敬尔威仪注话善言也音义大雅曰穆穆文王于缉熙敬止注缉熙皆明也言于明眀乎敬其容止音义疏子曰长民者衣服不贰从容有常以齐其民则民徳壹注贰不一也音义诗云彼都人士狐裘黄黄其容不改出言有章行归于周万民所望注黄衣则狐裘大蜡之服也诗人见而説焉章文章也忠信为周此诗毛氏有之二家则亡音义疏子曰为上可望而知也为下可述而志也则君不疑于其臣而臣不惑于其君矣注志犹知也尹吉曰惟尹躬及汤咸有壹徳注吉当为告告古文诰字之误也尹告伊尹之诰也书序以为咸有壹徳今亡咸皆也君臣皆有壹徳不贰则无疑惑也音义诗云淑人君子其仪不忒音义疏子曰有国家者章善恶以示民厚则民情不贰注章明也病也音义诗云靖共尔位好是正直音义疏子曰上人疑则百姓惑下难知则君长劳注难知有姦心也故君民者章好以示民俗慎恶以御民之滛则民不惑矣注滛贪侈也孝经曰示之以好恶而民知禁音义臣仪行不重辞不援其所不及不烦其所不知则君不劳矣注仪当为义声之误也言臣义事君则行也重犹尚也援犹引也引君所不及谓必使其君所行如尧舜也不烦以其所不知谓必使其知虑如圣人也凡告喻人当随其才以诱之音义诗云上帝板板下民卒注上帝喻君也板板辟也卒尽也病也此君使民惑之诗音义小雅曰匪其止共惟王之卭注匪非也卭劳也言臣不止于恭敬其职惟使王之劳此臣使君劳之诗也音义疏子曰政之不行也教之不成也爵禄不足劝也刑罚不足耻也故上不可以䙝刑而轻爵注言政教所以明赏罚音义康诰曰敬明乃罚甫刑曰播刑之不迪注康康叔也作诰尚书篇名也播犹施也不衍字耳迪道也言施刑之道音义疏子曰大臣不亲百姓不宁则忠敬不足而富贵已过也大臣不治而迩臣比矣注忠敬不足谓臣不忠于君君不敬其臣迩近也言近以见逺言大以见小互言之比私相亲也音义故大臣不可不敬也是民之表也迩臣不可不慎也是民之道也注民之道言民循从也君毋以小谋大毋以逺言近毋以内图外注圗亦谋也言凡谋之当各于其党于其党知其过审也大臣柄权于外小臣执命于内或时交争转相陷害音义则大臣不怨迩臣不疾而逺臣不蔽矣注疾犹非也音义叶公之顾命曰毋以小谋败大作毋以嬖御人疾庄后毋以嬖御士疾庄士大夫卿士注叶公楚县公叶公子髙也临死遗书曰顾命小谋小臣之谋也大作大臣之所为也嬖御人爱妾也疾亦非也荘后适夫人齐庄得礼者嬖御士爱臣也荘士亦谓士之齐荘得礼者今为大夫卿士音义子曰大人不亲其所贤而信其所贱民是以亲失而教是以烦注亲失失其所当亲也教烦由信贱也贱者无壹徳也诗云彼求我则如不我得执我仇仇亦不我力注言君始求我如恐不得我既得我持我仇仇然不坚固亦不力用我是不亲信我也音义君陈曰未见圣若已弗克见既见圣亦不克由圣注克能也由用也音义疏子曰小人溺于水君子溺于口大人溺于民皆在其所䙝也注言人不溺于所敬者溺谓覆没不能自理出也音义夫水近于人而溺人徳易狎而难亲也易以溺人注言水人所沐浴自洁清者至于深渊洪波所当畏慎也由近人之故或泳之游之䙝慢而无戒心以取溺焉有徳者亦如水矣初时学其近者小者以从人事自以为可则侮狎之至于先王大道性与天命则遂扞格不入迷惑无闻如溺于大水矣难亲亲之当肃敬如临深渊音义口费而烦易出难悔易以溺人注费犹惠也言口多空言且烦数也过言一出驷马不能及不可得悔也口舌所覆亦如溺矣费或为哱或为悖音义夫民闭于人而有鄙心可敬不可慢易以溺人注言民不通于人道而心鄙诈难卒告谕人君敬慎以临之则可若陵虐而慢之分崩怨畔君无所尊亦如溺矣音义故君子不可以不慎也注慎所可䙝乃不溺矣太甲曰毋越厥命以自覆也若虞机张往省括于厥度则释注越之言蹷也厥其也覆败也言无自颠蹷女之政教以自毁败虞主田猎之地者也机弩牙也度谓所拟射也虞人之射禽弩已张从机间视括与所射参相得乃后释弦发矢为政亦当以己心参于羣臣及万民可乃后施也音义兑命曰惟口起羞惟甲胄起兵惟衣裳在笥惟干戈省厥躬注兑当为説谓殷髙宗之臣傅説也作书以命髙宗尚书篇名也羞犹辱也衣裳朝祭之服也惟口起辱当慎言语也惟甲胄起兵当慎军旅之事也惟衣裳在笥当服以为礼也惟干戈省厥躬当恕己不尚害人也音义太甲曰天作孼可违也自作孼不可以逭注违犹辟也逭逃也音义尹吉曰惟尹躬天见于西邑夏自周有终相亦惟终注尹吉亦尹诰也天当为先字之误忠信为周相助也谓臣也伊尹言尹之先祖见夏之先君臣皆忠信以自终今天絶桀者以其自作孼伊尹始仕于夏此时就汤矣夏之邑在亳西见或为败邑或为予音义疏子曰民以君为心君以民为体心庄则体舒心肃则容敬心好之身必安之君好之民必欲之心以体全亦以体伤君以民存亦以民亡注荘齐庄也音义诗云昔吾有先正其言眀且清国家以宁都邑以成庶民以生谁能秉国成不自为正卒劳百姓注先正先君长也谁能秉国成伤今无此人也成邦之八成也谁能秉行之不自以所为者正尽劳来百姓忧念之者与疾时大臣专功争美音义君雅曰夏日暑雨小民惟曰怨资冬祈寒小民亦惟曰怨注雅书序作牙假借字也君雅周穆王司徒作尚书篇名也资当为至齐鲁之语声之误也祈之言是也齐西偏之语也夏日暑雨小民怨天至冬是寒小民又怨天言民恒多怨为其君难音义疏子曰下之事上也身不正言不信则义不壹行无类也注类谓比式音义子曰言有物而行有格也是以生则不可夺志死则不可夺名注物谓事验也格旧法也音义故君子多闻质而守之多志质而亲之精知略而行之注质犹以也多志谓博交汎爱人也精知孰虑于衆也精或为清音义君陈曰出入自尔师虞庶言同注自由也师庶皆衆也虞度也言出内政教当由女衆之所筑度衆言同乃行之政教当由一也音义诗云淑人君子其仪一也疏子曰唯君子能好其正小人毒其正注正当为匹字之误也匹谓知识朋友音义故君子之朋友有乡其恶有方注乡方喻辈类也小人徼利其友无常也音义是故迩者不惑而逺者不疑也注言其可望而知迩近也诗云君子好仇注仇匹也疏子曰轻絶贫贱而重絶富贵则好贤不坚而恶恶不着也人虽曰不利吾不信也注言此近徼利也音义诗云朋友攸摄摄以威仪注攸所也言朋友以礼义相摄正不以贫富贵贱之利也疏子曰私惠不归徳君子不自留焉注私惠谓不以公礼相庆贺时以小物相问遗也言其物不可以为徳则君子不以身留此人也相惠以䙝渎邪辟之物是为不归于徳归或为懐音义诗云人之好我示我周行注行道也言示我以忠信之道音义疏子曰苟有车必见其轼苟有衣必见其敝人苟或言之必闻其声苟或行之必见其成注言凡人举事必有后验也见其轼谓载也敝败衣也衣或在内新时不见音义葛覃曰服之无射注射厌也言己愿采葛以为君子之衣令君子服之无厌言不虚也音义疏子曰言从而行之则言不可饰也行从而言之则行不可饰也注从犹随也音义故君子寡言而行以成其信则民不得大其美而小其恶注以行为验虚言无益于善也寡当为顾声之误也音义诗云白圭之玷尚可磨也斯言之玷不可为也注玷缺也言圭之缺尚可磨而平之言之缺无如之何音义小雅曰允也君子展也大成注允信也展诚也君奭曰在昔上帝周田观文王之徳其集大命于厥躬注奭召公名也作尚书篇名也古文周田观文王之徳为割申劝宁王之徳今博士读为厥乱劝宁王之徳三者皆异古文似近之割之言盖也言文王有诚信之徳天盖申劝之集大命于其身谓命之使王天下也音义疏子曰南人有言曰人而无恒不可以为卜筮古之遗言与龟筮犹不能知也而况于人乎注恒常也不可为卜筮言卦兆不能见其情定其吉凶也音义诗云我龟既厌不我告犹注犹道也言䙝而用之龟厌之不告以吉凶之道也兑命曰爵无及恶徳民立而正事纯而祭祀是为不敬事烦则乱事神则难注恶徳无恒之徳纯犹皆也言君祭祀赐诸臣爵毋与恶徳之人也民将立以为正言放效之疾事皆如是而以祭祀是不敬鬼神也恶徳之人使事烦事烦则乱使事鬼神又难以得福也纯或为烦音义易曰不恒其徳或承之羞恒其徳侦妇人吉夫子凶注羞犹辱也侦问也问正为侦妇人从人者也以问正为常徳则吉男子当专行干事而以问正为常徳是亦无恒之人也音义疏礼记注疏卷五十五卷五十五考证礼记注疏卷五十五考证缁衣为下易知也注疏按注疏俱以为臣解为下义未包举经文为下兼羣臣百姓而言也仪刑文王万国作孚万国诗作万邦音义未及注此经所引他书多与原文字句异甫刑曰苗民匪用命注疏孔注尚书云云按苗民匪用命书作弗用灵是以民有恶徳而遂絶其世也二句记者櫽括书之大意也又按孔传谓九黎即蚩尤其説甚谬郑谓苗民即九黎之后亦想当然然已胜孔传矣禹立三年百姓以仁遂焉疏论语所称者谓承杂之后离下当有乱字其出如纶注疏按汉书百官公卿大夫表云按大夫二字衍疏引百官公卿表耳又续汉书百官表云乡置有秩三老游徼有秩部所置秩百户当作秩百石彼都人士注此诗毛氏有之二家则亡按当作三家则亡谓齐鲁韩三家诗并无此首章也故襄十四年左传引行归于周二句服䖍以为逸诗説见诗疏叶公之顾命曰按此篇子曰皆公孙尼子记録之词自为编次非孔子时语也叶公沈诸梁之卒在孔子后本文述其顾命可以証矣夫水近于人而溺人徳易狎而难亲也易以溺人注有徳者亦如水矣初时学其近者小者云云按注误矣此节申上文小人溺于水也徳字言水之徳不谓人之道徳也若是道徳惟恐人之不习何谓易狎欲仁仁至何谓难亲且日习则日进乎髙眀之域而日逺乎污浊之累矣何谓易以溺人乎兑命曰注谓殷髙宗之臣傅説也作书以命髙宗按疏则此文当云以戒髙宗命字系传冩之误惟尹躬天见于西邑夏注疏按世本及汲冢古文并云禹都咸阳正当亳西也按咸阳二字当作阳城后汉书郡国志注引汲冡书曰禹都阳城是也阳城对偃师言则亦为西矣诗云昔吾有先正云云音义今诗皆无此语余在小雅节南山篇或皆逸诗也按陆氏説是盖逸诗散见传记者未必即是节南山之逸文也谁能秉国成欧阳修谓孔子删能字夏日暑雨小民惟曰怨资冬祈寒小民亦惟曰怨音义资依注音至尚书作咨连上句按郑不见古文尚书故误读疏己言之祈寒应解作盛寒郑以是字训之亦非也惟君子能好其正注正当为匹字之误也陈澔从吕氏説读如字按经文正字不误正人君子之所好而小人之所毒也若作匹字意义反浅故君子寡言而行以成其信注寡当为愿陈澔读如字在昔上帝周田观文王之徳注古文云云按郑不见孔安国之古文尚书其所谓古文者即二十八篇之古本其字多异于欧阳夏侯三家所传者也民立而正事纯而祭祀是为不敬按尚书説命无此三句但云黩于祭祀时谓弗钦又事烦则乱书作礼烦则乱礼记注疏卷五十五考证礼记註疏卷五十六钦定四库全书礼记注疏卷五十六汉郑氏注唐陆徳明音义孔颕达疏奔丧奔丧之礼始闻亲丧以哭答使者尽哀问故又哭尽哀注亲父母也以哭答使者惊怛之哀无辞也问故问亲丧所由也虽非父母闻丧而哭其礼亦然也音义疏遂行日行百里不以夜行注虽有哀戚犹辟害也昼夜之分别于昏明哭则遂行者不为位音义唯父母之丧见星而行见星而舍注侵晨冒昬弥益促也言唯着异也音义若未得行则成服而后行注谓以君命有爲者也成丧服得行则行音义过国至竟哭尽哀而止注感此念亲音义哭辟市朝注爲惊衆也音义望其国竟哭注斩衰者也自是哭且遂行音义疏至于家入门左升自西阶殡东西面坐哭尽哀括髪袒注括髪袒者去饰也未成服者素委貌深衣已成服者固自丧服矣音义降堂东即位西乡哭成踊注已殡者位在下音义袭绖于序东绞带反位拜賔成踊注袭服衣也不于又哭乃绖者发丧已踰日节于是可也其未小歛而至与在家同耳不散带者不见尸柩凡拜賔者就其位既拜反位哭踊音义送賔反位有賔后至者则拜之成踊送賔皆如初衆主人兄弟皆出门出门哭止阖门相者告就次注次倚庐也音义于又哭括髪袒成踊于三哭犹括髪袒成踊注又哭至明日朝也三哭又其明日朝也皆升堂括髪袒如始至必又哭三哭者象小歛大歛时杂记曰士三踊其夕哭从朝夕哭不括髪不袒不踊不以为数音义三日成服拜賔送賔皆如初注三日三哭之明日也既哭成其服丧服杖于序东疏奔丧者非主人则主人爲之拜賔送賔奔丧者自齐衰以下入门左中庭北面哭尽哀免麻于序东即位袒与主人哭成踊注不升堂哭者非父母之丧统于主人也麻亦绖带也于此言麻者明所奔丧虽有轻者不至丧所无改服也凡袒者于位袭于序东袒袭不相因位此麻乃袒变于爲父母也音义于又哭三哭皆免袒有賔则主人拜賔送賔注又哭三哭亦入门左中庭北面如始至时也丈夫妇人之待之也皆如朝夕哭位无变也注待奔丧者无变嫌賔客之也于賔客以哀变爲敬此骨肉哀则自哀矣故于此乃言待之明奔丧者至三哭犹不以序入也疏奔母之丧西面哭尽哀括髪袒降堂东即位西乡哭成踊袭免绖于序东拜賔送賔皆如奔父之礼于又哭不括髪注爲母于又哭而免轻于父也其他则同音义疏妇人奔丧升自东阶殡东西面坐哭尽哀东髽即位与主人拾踊注妇人谓姑姊妹女子子也东阶东面阶也妇人入者由闱门东髽髽于东序不髽于房变于在室者也去纚大紒曰髽拾更也主人与之更踊賔客之音义疏奔丧者不及殡先之墓北面坐哭尽哀主人之待之也即位于墓左妇人墓右成踊尽哀括髪东即主人位绖绞带哭成踊拜賔反位成踊相者告事毕注主人之待之谓在家者也哭于墓爲父母则袒告事毕者于此后无事也音义遂冠归入门左北面哭尽哀括髪袒成踊东即位拜賔成踊賔出主人拜送有賔后至者则拜之成踊送賔如初衆主人兄弟皆出门出门哭止相者告就次于又哭括髪成踊于三哭犹括髪成踊三日成服于五哭相者告事毕注又哭三哭不袒者哀戚已久杀之也逸奔丧礼説不及殡日于又哭犹括髪即位不袒告事毕者五哭而不复哭也成服之朝爲四哭此谓既期乃后归至者也其未期犹朝夕哭不止于五哭音义爲母所以异于父者壹括髪其余免以终事他如奔父之礼注壹括髪谓归入门哭时也于此乃言爲母异于父者明及殡不及殡其异者同音义疏齐衰以下不及殡先之墓西面哭尽哀注不北面者亦统于主人免麻于东方即位与主人哭成踊袭有賔则主人拜賔送賔賔有后至者拜之如初相者告事毕注不言袒言袭者容齐衰亲者或袒可遂冠归入门左北面哭尽哀免袒成踊东即位拜賔成踊賔出主人拜送于又哭免袒成踊于三哭犹免袒成踊三日成服于五哭相者告事毕注为父于又哭括髪而不袒此又哭三哭皆言袒袒衍字也疏闻丧不得奔丧哭尽哀问故又哭尽哀乃爲位括髪袒成踊袭绖绞带即位注闻父母丧而不得奔谓以君命有事不然者不得为位位有酇列之处如于家朝夕哭位矣不于又哭乃绖者丧至此踰日节于是可也音义拜賔反位成踊賔出主人拜送于门外反位若有賔后至者拜之成踊送賔如初于又哭括髪袒成踊于三哭犹括髪袒成踊三日成服于五哭拜賔送賔如初注不言就次者当从其事不可以丧服废公职也其在官亦告就次言五哭者以廹公事五日哀杀亦可以止疏若除丧而后归则之墓哭成踊东括髪袒绖拜賔成踊送賔反位又哭尽哀遂除于家不哭注东东即主人位如不及殡者也遂除除于墓而归主人之待之也无变于服与之哭不踊注无变于服自若时服也亦即位于墓左妇人墓右疏自齐衰以下所以异者免麻疏凡爲位非亲丧齐衰以下皆即位哭尽哀而东免绖即位袒成踊注谓无君事又无故可得奔丧而以己私未奔者也唯父母之丧则不为位其哭之不离闻丧之处齐衰以下更为位而哭皆可行乃行音义袭拜賔反位哭成踊送賔反位相者告就次三日五哭卒主人出送賔衆主人兄弟皆出门哭止相者告事毕成服拜賔注卒犹止也三日五哭者始闻丧讫夕爲位乃出就次一哭也与明日又明日之朝夕而五哭不五朝哭而数朝夕备五哭而止亦为急奔丧己私事当毕亦明日乃成服凡云五哭者其后有賔亦与之哭而拜之音义若所爲位家逺则成服而往注谓所当奔者外丧也外丧缓而道逺成服乃行容待赍也音义疏齐衰望乡而哭大功望门而哭小功至门而哭缌麻即位而哭注奔丧哭亲疏逺近之差也音义疏哭父之党于庙母妻之党于寝师于庙门外朋友于寝门外所识于野张帷注此因五服闻丧而哭列人恩诸所当哭者也党谓族类无服者也逸奔丧礼曰哭父族与母党于庙妻之党于寝朋友于寝门外壹哭而已不踊言壹哭而已则不为位矣凡爲位不奠注以其精神不在乎是哭天子九诸侯七卿大夫五士三注此臣闻君丧而未奔为位而哭尊卑日数之差也士亦有属吏贱不得君臣之名大夫哭诸侯不敢拜賔注谓哭其旧君不敢拜賔辟为主音义诸臣在他国爲位而哭不敢拜賔注谓大夫士使于列国音义与诸侯爲兄弟亦爲位而哭注族亲昏姻在异国者凡爲位者壹袒注谓于礼正可为位而哭也始闻丧哭而袒其明日则否父母之丧自若三袒也疏所识者弔先哭于家而后之墓皆爲之成踊从主人北面而踊注从主人而踊拾踊也北面自外来便也主人墓左西面音义疏凡丧父在父爲主注与賔客为礼宜使尊者父没兄弟同居各主其丧注各为其妻子之丧为主也祔则宗子主之音义亲同长者主之注父母没如昆弟之丧宗子主之音义不同亲者主之注从父昆弟之丧疏闻逺兄弟之丧既除丧而后闻丧免袒成踊拜賔则尚左手注小功缌麻不税者也虽不服犹免袒尚左手吉拜也逸奔丧礼曰凡拜吉丧皆尚左手音义疏无服而爲位者唯嫂叔及妇人降而无服者麻注虽无服犹弔服加麻袒免为位哭也正言嫂叔尊嫂也兄公于弟之妻则不能也妇人降而无服族姑姊妹嫁者也逸奔丧礼曰无服袒免为位者惟嫂与叔凡为其男子服其妇人降而无服者麻音义疏凡奔丧有大夫至袒拜之成踊而后袭于士袭而后拜之注主人袒降哭而大夫至因拜之不敢成己礼乃礼尊者或曰大夫后至者袒拜之为之成踊疏问丧亲始死鸡斯徒跣扱上衽交手哭恻怛之心痛疾之意伤肾干肝焦肺水浆不入口三日不举火故邻里爲之糜粥以饮食之注亲父母也鸡斯当为笄纚声之误也亲始死去冠二日乃去笄纚括髪也今时始丧者邪巾貊头笄纚之存象也徒犹空也上衽深衣之裳前五藏者肾在下肝在中肺在上举三者之焦伤而心脾在其中矣五家为邻五邻为里音义夫悲哀在中故形变于外也痛疾在心故口不甘味身不安美也注言人情之中外相应音义三日而敛在牀曰尸在棺曰柩动尸举柩哭踊无数恻怛之心痛疾之意悲哀志懑气盛故袒而踊之所以动体安心下气也妇人不宜袒故发胸击心爵踊殷殷田田如坏墙然悲哀痛疾之至也故曰辟踊哭泣哀以送之送形而往迎精而反也注故袒而踊之言圣人制法故使之然也爵踊足不絶地辟拊心也哀以送之谓葬时也迎其精神而反谓反哭及日中而虞也音义其往送也望望然汲汲然如有追而弗及也其反哭也皇皇然若有求而弗得也故其往送也如慕其反也如疑注望望瞻望之貌也慕者以其亲之在前疑者不知神之来否音义求而无所得之也入门而弗见也上堂又弗见也入室又弗见也亡矣丧矣不可复见已矣故哭泣辟踊尽哀而止矣注説反哭之义也音义心怅焉怆焉惚焉忾焉心絶志悲而已矣祭之宗庙以鬼享之徼幸复反也注説虞之义音义成圹而归不敢入处室居于倚庐哀亲之在外也寝苫枕块哀亲之在土也注言亲在外在土孝子不忍反室自安也入处室或为入宫音义故哭泣无时服勤三年思慕之心孝子之志也人情之实也注勤谓忧劳或问曰死三日而后敛者何也注怪其迟也曰孝子亲死悲哀志懑故匍匐而哭之若将复生然安可得夺而敛之也故曰三日而后敛者以俟其生也三日而不生亦不生矣孝子之心亦益衰矣家室之计衣服之具亦可以成矣亲戚之逺者亦可以至矣是故圣人爲之断决以三日爲之礼制也注匍匐犹颠蹷或作扶服音义或问曰冠者不肉袒何也注怪冠衣之相为音义曰冠至尊也不居肉袒之体也故爲之免以代之也注言身无饰者不敢冠冠为䙝尊服肉袒则着免免状如冠而广一寸音义然则秃者不免伛者不袒跛者不踊非不悲也身有锢疾不可以备礼也故曰丧礼唯哀爲主矣女子哭泣悲哀击胸伤心男子哭泣悲哀稽颡触地无容哀之至也注将踊先袒将袒先免此三疾俱不踊不袒不免顾其所以否者各为一耳击胸伤心稽颡触地不踊者若此而可或曰男女哭踊音义或问曰免者以何爲也注怪本所为施也音义曰不冠者之所服也礼曰童子不缌唯当室缌缌者其免也当室则免而杖矣注不冠者犹未冠也当室谓无父兄而主家者也童子不杖不杖者不免当室则杖而免免冠之细别以次成人也缌者其免也言免乃有缌服也音义或问曰杖者何也注怪其义各异曰竹桐一也故爲父苴杖苴杖竹也爲母削杖削杖桐也注言所以杖者义一也顾所用异耳音义或问曰杖者以何爲也注怪所为施曰孝子丧亲哭泣无数服勤三年身病体羸以杖扶病也注言得杖乃能起也数或为时音义则父在不敢杖矣尊者在故也堂上不杖辟尊者之处也堂上不趋示不遽也此孝子之志也人情之实也礼义之经也非从天降也非从地出也人情而已矣注父在不杖谓为母丧也尊者在不杖辟尊者之处不杖有事不趋皆为其感动使之忧戚也音义疏礼记注疏卷五十六卷五十六考证礼记注疏卷五十六考证奔丧遂行注哭则遂行者不爲位按奔丧之礼皆不爲位爲位者礼之权也惟有君命之事未得即代者则爲位下文若未得行则成服而后行是也疏甚明爲位及成服互文也若未得行则成服而后行疏此奉君命而使使事未了云云按使事未了有二其一使者未出国境在途闻丧则徐行而不反则春秋宣八年经书公子遂如齐至黄乃复公羊传曰讥尔大夫以君命出闻丧徐行而不反何休注曰闻丧而不反重君命也徐行者爲君当使人追代之然则君果使人追代则不待成服而即奔丧矣若不使人追代犹当不反也其一使者已入所聘之国正当行礼而闻丧则聘礼云若有私丧则哭于馆衰而居不飨食归使衆介先衰而从之是也望其国竟哭注斩衰者也疏虽云斩衰其实母之齐衰亦然也按此疏极精可以补注所不及注以斩衰兼父母也降堂东即位西乡哭成踊注疏当奔之礼又哭奔字下当有丧字凡爲位非亲丧齐衰以下注谓无君事又无故可得奔丧而以己私未奔者也疏既不衔君事又无私事故可得早奔云云按注言无君事则非衔使命也言又无故则身非有疾病变故也但以己有他事未得即奔耳疏以又无私事觧无故不亦舛乎且既言无私事矣下文又言惟以己之私事未得奔何也必系传冩之讹无服而爲位者唯嫂叔疏疏阙十字问丧不冠者之所服也注不冠者犹未冠也按此注意未明刘氏曰已冠者爲丧变而去冠则必着免盖去冠犹嫌于不冠故加免也童子初未冠则虽爲丧亦不免也若爲童子而当室则虽童子亦免以其爲丧主而当成人之礼也发明注意了然盖约而言之凡童子皆不免不杖不缌其当室者则虽童子亦免杖缌也礼记注疏卷五十六考证礼记註疏卷五十七钦定四库全书礼记注疏卷五十七汉郑氏注唐陆徳明音义孔颖达疏服问传曰有从轻而重公子之妻为其皇姑注皇君也诸侯妾子之妻为其君姑齐衰与为小君同舅不厌妇也音义有从重而轻为妻之父母注妻齐衰而夫从缌麻不降一等言非服差音义有从无服而有服公子之妻为公子之外兄弟注谓为公子之外祖父母从母缌麻有从有服而无服公子为其妻之父母注凡公子厌于君降其私亲女君之子不降也传曰母出则为继母之党服母死则为其母之党服为其母之党服则不为继母之党服注虽外亲亦无二统三年之丧既练矣有期之丧既葬矣则带其故葛带绖期之绖服其功衰注带其故葛带者三年旣练期旣葬差相似也绖期之葛绖三年既练首绖除矣为父旣练首绖除矣为父既练衰七升母旣葬衰八升凡齐衰既葬衰或八升或九升服其功衰服麤衰音义有大功之丧亦如之注大功之麻变三年之练葛期既葬之葛带小于练之葛带又当有绖亦反服其故葛带绖期之绖差之宜也此虽变麻服葛大小同耳亦服其功衰凡三年之丧既练始遭齐衰大功之丧绖带皆麻小功无变也注无所变于大功齐斩之服不用轻累重也音义麻之有本者变三年之葛注有本谓大功以上也小功以下澡麻断本音义既练遇麻断本者于免绖之既免去绖每可以绖必绖既绖则去之注虽无变缘练无首绖于有事则免绖如其伦免无不绖绖有不免其无事则自若练服也音义小功不易丧之练冠如免则绖其缌小功之绖因其初葛带缌之麻不变小功之葛小功之麻不变大功之葛以有本为税注税亦变易也小功以下之麻虽与上葛同犹不变也此要其麻有本者乃变上耳杂记曰有三年之练冠则以大功之麻易之唯杖屡不易也音义殇长中变三年之葛终殇之月算而反三年之葛是非重麻为其无卒哭之税下殇则否注谓大功之亲为殇在缌小功者也可以变三年之葛正亲亲也三年之葛大功变既练齐衰变既虞卒哭凡丧卒哭受麻以葛殇以麻终丧之月数非重之而不变为殇未成人文不缛耳下殇则否言贱也男子为大功之殇中从上服小功妇人为之中从下服缌麻音义君为天子三年夫人如外宗之为君也注外宗君外亲之妇也其夫与诸侯为兄弟服斩妻从服期诸侯为天子服斩夫人亦从服期丧大记曰外宗房中南面音义世子不为天子服注逺嫌也不服与畿外之民同也音义君所主夫人妻大子适妇注言妻见大夫以下亦为此三人为丧主也音义大夫之适子为君夫人大子如士服注大夫不世子不嫌也士为国君斩小君期大子君服斩臣从服期君之母非夫人则羣臣无服唯近臣及仆骖乘从服唯君所服服也注妾先君所不服也礼庶子为后为其母缌言唯君所服伸君也春秋之义有以小君服之者时若小君在则益不可音义公为卿大夫钖衰以居出亦如之当事则弁绖大夫相为亦然为其妻徃则服之出则否注弁绖如爵弁而素加绖也不当事则皮弁出谓以他事不至丧所音义凡见人无免绖虽朝于君无免绖唯公门有税齐衰传曰君子不夺人之丧亦不可夺丧也注见人谓行求见人也无免绖绖重也税犹免也古者说或作税有免齐衰谓不杖齐衰也于公门有免齐衰则大功有免绖也音义传曰罪多而刑五丧多而服五上附下附列也注列等比也音义疏间传斩衰何以服苴苴恶貌也所以首其内而见诸外也斩衰貌若苴齐衰貌若枲大功貌若止小功缌麻容貌可也此哀之发于容体者也注有大忧者面必深黑止谓不动于喜乐之事枲或为似音义斩衰之哭若往而不反齐衰之哭若往而反大功之哭三曲而偯小功缌麻哀容可也此哀之发于声音者也注三曲一举声而三折也偯声余从容也音义斩衰唯而不对齐衰对而不言大功言而不议小功缌麻议而不及乐此哀之发于言语者也注议谓陈说非时事也音义斩衰三日不食齐衰二日不食大功三不食小功缌麻再不食士与敛焉则壹不食故父母之丧既殡食粥朝一溢米莫一溢米齐衰之丧疏食水饮不食菜果大功之丧不食醯酱小功缌麻不饮醴酒此哀之发于饮食者也父母之丧既虞卒哭疏食水饮不食菜果期而小祥食菜果又期而大祥有醯酱中月而禫禫而饮醴酒始饮酒者先饮醴酒始食肉者先食干肉注先饮醴酒食干肉者不忍发御厚味音义父母之丧居倚庐寝苫枕块不说绖带齐衰之丧居垩室苄翦不纳大功之丧寝有席小功缌麻牀可也此哀之发于居处者也父母之丧既虞卒哭拄楣翦屏苄翦不纳期而小祥居垩室寝有席又期而大祥居复寝中月而禫禫而牀注苄今之蒲苹也音义斩衰三升齐衰四升五升六升大功七升八升九升小功十升十一升十二升缌麻十五升去其半有事其缕无事其布曰缌此哀之发于衣服者也注此齐衰多二等大功小功多一等服主于受是极列衣服之差也音义斩衰三升既虞卒哭受以成布六升冠七升为母疏衰四升受以成布七升冠八升去麻服葛葛带三重期而小祥练冠縓缘要绖不除男子除乎首妇人除乎带男子何为除乎首也妇人何为除乎带也男子重首妇人重带除服者先重者易服者易轻者又期而大祥素缟麻衣中月而禫禫而纎无所不佩注葛带三重谓男子也五分去一而四纠之带轻既变因为饰也妇人葛绖不葛带旧说云三纠之练而带去一股去一股则小于小功之绖似非也易服谓为后丧所变也妇人重带带在下体之上妇人重之辟男子也其为带犹五分绖去一耳丧服小记曰除成丧者其祭也朝服缟冠此素缟者玉藻所云缟冠素纰既祥之冠麻衣十五升布深衣也谓之麻者纯用布无采饰也大祥除衰杖黒经白纬曰纎旧说纎冠者采缨也无所不佩纷帨之属如平常也纎或作綅音义易服者何为易轻者也注因上说而问之斩衰之丧既虞卒哭遭齐衰之丧轻者包重者特注说所以易轻者之义也既虞卒哭谓齐衰可易斩服之节也轻者可施于卑服齐衰之麻以包斩衰之葛谓男子带妇人绖也重者宜主于尊谓男子之绖妇人之带特其葛不变之也此言包特者明于卑可以两施而尊者不可贰既练遭大功之䘮麻葛重注此言大功可易斩服之节也斩衰已练男子除绖而带独存妇人除带而绖独存谓之单单独也遭大功之丧男子有麻绖妇人有麻带又皆易其轻者以麻谓之重麻既虞卒哭男子带其故葛带绖期之葛绖妇人绖其故葛绖带期之葛带谓之重葛音义疏齐衰之丧旣虞卒哭遭大功之丧麻葛兼服之注此言大功可易齐衰期服之节也兼犹两也不言包特而两言者包特着其义兼者明有绖有带耳不言重者三年之丧既练或无绖或无带言重者以明今皆有期以下固皆有矣两者有麻有葛耳葛者亦特其重麻者亦包其轻音义疏斩衰之葛与齐衰之麻同齐衰之葛与大功之麻同大功之葛与小功之麻同小功之葛与缌之麻同麻同则兼服之注此竟言有上服既虞卒哭遭下服之差也唯大功有变三年既练之服小功以下则于上皆无易焉此言大功之葛与小功之麻同小功之葛与缌之麻同主为大功之殇长申言之音义兼服之服重者则易轻者也注服重者谓特之也则者则男子与妇人也凡下服虞卒哭男子反其故葛带妇人反其故葛绖其上服除则固自受以下服之受矣疏礼记注疏卷五十七卷五十七考证礼记注疏卷五十七考证服问有从轻而重公子之妻为其皇姑按本文四叚孔疏于大传尤明有从重而轻舅之子亦是也有从无服而有服娣姒亦是也有从有服而无服嫂叔亦是也经但随举一条以例之三年之丧既练矣疏故葛带谓三年练葛带也按集说引此疏作谓三年丧之练葛带也推按文义此似脱丧之二字又今期丧既塟男子则应着葛带与三年之葛带麤细正同集说与三年之上有此葛带三字又绖期之绖者谓三年练后首绖既除集说三年下有之丧二字似宋以前本未脱也闲传齐衰四升五升六升大功七升八升九升小功十升十一升十二升注此齐衰多二等大功小功多一等云云按此注当合丧服记注及贾疏观之其义始明今撮其畧齐衰四升此谓为母服也其正服五升其义服六升大功七升言降服而在大功者也其正服八升其义服九升小功十升言降服而在小功者也其正服十一升其义服十二升丧服记言其畧故但云齐衰四升大功八升若九升小功十升若十一升也此记备悉衣服之等差故于齐衰多二等于大功小功各多一等也此注云服主于受指丧服记所列也又云是极列衣服之差指此记所列也礼记注疏卷五十七考证礼记註疏卷五十八钦定四库全书礼记注疏卷五十八汉郑氏注唐陆徳眀音义孔颕达疏三年问三年之丧何也曰称情而立文因以饰羣别亲疏贵贱之节而弗可损益也故曰无易之道也注称情而立文称人之情轻重而制其礼也羣谓亲之党也无易犹不易也音义创鉅者其日久痛甚者其愈迟三年者称情而立文所以为至痛极也斩衰苴杖居倚庐食粥寝苫枕块所以为至痛饰也注饰情之章表也音义三年之丧二十五月而毕哀痛未尽思慕未㤀然而服以是断之者岂不送死有已复生有节也哉注复生除丧反生者之事也音义疏凡生天地之间者有血气之属必有知有知之属莫不知爱其类今是大鸟兽则失丧其羣匹越月踰时焉则必反廵过其故乡翔回焉鸣号焉蹢䠱焉踟蹰焉然后乃能去之小者至于燕雀犹有啁噍之顷焉然后乃能去之故有血气之属者莫知于人故人于其亲也至死不穷注匹偶也言燕雀之恩不如大鸟兽大鸟兽不如人含血气之类人冣有知而恩深也于其五服之亲念之至死无止已音义疏将由夫患邪淫之人与则彼朝死而夕㤀之然而从之则是曾鸟兽之不若也夫焉能相与羣居而不乱乎注言恶人薄于恩死则㤀之其相与聚处必失礼也音义疏将由夫修饰之君子与则三年之丧二十五月而毕若驷之过隙然而遂之则是无穷也注驷之过隙喻疾也遂之谓不时除也音义疏故先王焉爲之立中制节壹使足以成文理则释之矣注立中制节谓服之年月也释犹除也去也音义疏然则何以至期也注言三年之义如此则何以有降至于期也期者谓为人后者父在为母也音义曰至亲以期断注言服之正虽至亲皆期而除也音义是何也注问服断于期之义也曰天地则已易矣四时则已变矣其在天地之中者莫不更始焉以是象之也注法此变易可以期也疏然则何以三年也注言法此变易可以期何以乃三年爲曰加隆焉尔也焉使倍之故再期也注言于父母加隆其恩使倍期也下焉犹然音义疏由九月以下何也曰焉使弗及也注言使其恩不若父母故三年以爲隆缌小功以爲杀期九月以爲间上取象于天下取法于地中取则于人人之所以羣居和壹之理尽矣注取象于天地谓法其变易也自三年以至缌皆歳时之数也言既象天地又足以尽人聚居纯厚之恩也音义故三年之丧人道之至文者也夫是之谓至隆注言三年之丧丧礼之最盛也是百王之所同古今之所壹也未有知其所由来者也注不知其所从来喻此三年之丧前世行良久矣孔子曰子生三年然后免于父母之怀夫三年之丧天下之达丧也注达谓自天子至于庶人疏深衣古者深衣盖有制度以应规矩绳权衡注言圣人制事必有法度音义短毋见肤注衣取蔽形音义长毋被土注爲污辱也音义续衽钩邉注续犹属也衽在裳旁者也属连之不殊裳前后也钩读如鸟喙必钩之钩钩边若今曲𥚑也续或爲裕音义要缝半下注三分要中减一以益下下宐寛也要或爲优音义袼之高下可以运肘注肘不能不出入袼衣袂当掖之缝也音义袂之长短反诎之及肘注袂属幅于衣诎而至肘当臂中爲节臂骨上下各尺二寸则袂肘以前尺二寸肘或爲腕音义带下毋厌髀上毋厌胁当无骨者注当骨缓急难爲中也音义制十有二幅以应十有二月注裳六幅幅分之以爲上下之杀音义袂圜以应规注谓胡下也音义曲祫如矩以应方注祫交领也古者方领如今小儿衣领音义负绳及踝以应直注绳谓裻与后幅相当之缝也踝跟也音义下齐如权衡以应平注齐缉音义故规者行举手以爲容注行举手谓揖让负绳抱方者以直其政方其义也故易曰坤六二之动直以方也注言深衣之直方应易之文也政或爲正下齐如权衡者以安志而平心也注心平志安行乃正或低或卬则心有异志者与音义五法已施故圣人服之注言非法不服也故规矩取其无私绳取其直权衡取其平故先王贵之注贵此衣也故可以爲文可以爲武可以摈相可以治军旅完且弗费善衣之次也注完且弗费言可苦衣而易有也深衣者用十五升布鍜濯灰治纯之以采善衣朝祭之服也自士以上深衣爲之次庶人吉服深衣而已音义具父母大父母衣纯以缋具父母衣纯以青如孤子衣纯以素注尊者存以多饰爲孝缋画文也三十以下无父称孤音义纯袂縁纯边广各寸半注纯谓缘之也缘袂谓其口也缘緆也缘边衣裳之侧广各寸半则表里共三寸矣唯祫广二寸音义疏投壶投壶之礼主人奉矢司射奉中使人执壶注矢所以投者也中士则鹿中也射人奉之者投壶射之类也其奉之西阶上北面音义主人请曰某有枉矢哨壶请以乐宾宾曰子有㫖酒嘉肴某既赐矣又重以乐敢辞注燕饮酒既脱屦升坐主人乃请投壶也否则或射所谓燕射也枉哨不正貎爲谦辞音义主人曰枉矢哨壶不足辞也敢固以请宾曰某既赐矣又重以乐敢固辞注固之言如故也言如故辞者重辞也主人曰枉矢哨壶不足辞也敢固以请賔曰某固辞不得命敢不敬从注不得命不以命见许疏宾再拜受主人般还曰辟注宾再拜受拜受矢也主人既辟进授矢两楹之间也音义主人阼阶上拜送宾般还曰辟注拜送送矢也辟亦于其阶上疏已拜受矢进即两楹间退反位揖宾就筵注主人既拜送矢又自受矢进即两楹间者言将有事于此也退乃揖宾即席欲与偕进眀爲偶也宾席主人席皆南乡间相去如射物音义疏司射进度壶间以二矢半反位设中东面执八算兴注度壶度其所设之处也壶去坐二矢半则堂上去宾席主人席邪行各七尺也反位西阶上位也设中东面既设中亦实八算于中横委其余于中西执算而立以请宾俟投音义疏请賔曰顺投爲入比投不释胜饮不胜者正爵既行请爲胜者立马一马从二马三马既立请庆多马请主人亦如之注请犹告也顺投矢本入也比投不拾也胜饮不胜言以能养不能也正爵所以正礼之爵也或以罚或以庆马胜算也谓之马者若云技艺如此任爲将帅乘马也射投壶皆所以习武因爲乐音义疏命弦者曰请奏貍首间若一大师曰诺注弦鼓瑟者也貍首诗篇名也今逸射义所云诗曰曽孙侯氏是也间若一者投壶当以爲志取节焉音义疏左右告矢具请拾投有入者则司射坐而释一算焉宾党于右主党于左注拾更也告矢具请更投者司射也司射东面立释算则坐以南为右北为左也已投者退各反其位音义疏卒投司射执算曰左右卒投请数二算爲纯一纯以取一算爲竒遂以竒算告曰某贤于某若干纯竒则曰竒钧则曰左右钧注卒已也宾主之党毕已投司射又请数其所释左右算如数射算一纯以取实于左手十纯则缩而委之每委异之有余则横诸纯下一算爲竒竒则缩诸纯下兼敛左算实于左手一纯以委十则异之其它如右获毕则司射执竒算以告于宾与主人也若告云某贤于某者未斥主党胜与宾党胜与以胜爲贤尚技艺也钧犹等也等则左右手各执一算以告音义疏命酌曰请行觞酌者曰诺注司射又请于賔与主人以行正爵酌者胜党之弟子音义当饮者皆跪奉觞曰赐灌胜者跪曰敬养注酌者亦酌奠于丰上不胜者坐取乃退而跪饮之灌犹饮也言赐灌者服而爲尊敬辞也周礼曰以灌宾客赐灌敬养各与其偶于西阶上如饮射爵音义疏正爵旣行请立马马各直其算一马从二马以庆庆礼曰三马旣备请庆多马宾主皆曰诺注饮不胜者毕司射又请为胜者立马当其所释算时也三立马者投壶如射亦三而止也三者一党不得三胜其一胜者并其马于再胜者以庆之眀一胜不得庆也饮庆爵者偶亲酌不使弟子无丰音义正爵既行请彻马注投壶礼毕可以去其胜算也既彻马无算爵乃行音义疏算多少视其坐注算用当视坐投壶者之衆寡为数也投壶者人四矢亦人四算音义筹室中五扶堂上七扶庭中九扶注筹矢也铺四指曰扶一指案寸春秋传曰肤寸而合投壶者或于室或于堂或于庭其礼䙝随晏早之宜无常处音义算长尺二寸注其节三扶可也或曰算长尺有握握素也音义壶颈脩七寸腹脩五寸口径二寸半容斗五升壶中实小豆焉爲其矢之跃而出也壶去席二矢半注脩长也腹容斗五升三分益一则为二斗得圜囷之象积三百二十四寸也以腹脩五寸约之所得求其圜周圜周二尺七寸有竒是为腹径九寸有余也实以小豆取其滑且坚音义矢以柘若棘毋去其皮注取其坚且重也旧説云矢大七分或以棘取其节音义疏鲁令弟子辞曰毋幠毋敖毋偝立毋踰言偝立踰言有常爵薛令弟子辞曰毋幠毋敖毋偝立毋踰言若是者浮注弟子宾党主党年穉者也为其立堂下相亵慢司射戒令之谓鲁薛者礼衰乖异不知孰是也幠敖慢也偝立不正乡前也踰言逺谈语也常爵常所以罚人之爵也浮亦谓是也晏子春秋曰酌者奉觞而进曰君令浮晏子时以罚梁邱据浮或作匏或作符踰或为遥音义疏鼓半鲁鼓半薛鼓注此鲁薛击鼓之节也圜者击鼙方者击鼓古者举事鼓各有节闻其节则知其事矣音义取半以下为投壶礼尽用之为射礼注投壶之鼓半射节者投壶射之细也射谓燕射司射庭长及冠士立者皆属宾党乐人及使者童子皆属主党注庭长司正也使者主人所使荐羞者乐人国子能为乐者此皆与于投壶音义鲁鼓半薛鼓半注此二者记两家之异故兼列之疏礼记注疏卷五十八卷五十八考证礼记注疏卷五十八考证三年问三年之丧二十五月而毕按经言二十五月实则二十七月故前篇间传孔疏曰中月而禫中间也大祥之后更间一月而为禫祭二十五月而祥二十七月而禫即据郑注士虞礼之文也然则何以至期也注谓为人后者父在为母也疏今检寻经意云云按此疏直谓注非经意是也焉使倍之注下焉犹然陈澔曰焉语辞犹云所以也按音义一云发声也此説为是若如陈说则下节焉使勿及也不可通矣深衣续衽钩边注杨复曰深衣制度惟此节难考郑注续衽二字文义甚眀特疏家乱之耳注曰续犹属也衽在裳旁者也属连之不殊裳前后也郑意盖言凡裳前三幅后四幅既分前后则其旁两幅分开而不相属惟深衣裳十二幅交裂裁之皆名为衽所谓属衽者指在旁两幅言之谓属连裳旁而幅不殊裳之前后也又衣图曰既合缝了又再覆缝方便于着以合缝者为续衽覆缝为钩边制十有二幅以应十有二月注陈栎曰深衣之裳以布六幅斜裁为十二幅三分之一皆在上三分之二皆在下要狭齐濶要不用襞积而旁有斜裁之杀缝善衣之次也注善衣朝祭之服也陈祥道曰虞夏啇周养老皆以燕服又周大夫士之于私朝朝元端夕深衣庻人吉服深衣而已则深衣在虞为燕服在周以为夕与丧服以至大夫士庻人皆服焉此所谓可以为文可以为武可以摈相可以治军旅完且弗费善衣之次也盖文事则有冕弁服武事则有韦弁服而深衣次之先儒以善衣为朝祭之服盖举一端眀之也然则深衣所以异于余衣者余衣上衣下裳而不相连深衣则衣裳连矣余服前三后四深衣则十二幅矣余服之带三分带下绅居一焉由带以下四尺五寸深衣之带则当无骨者矣又曰深衣与长中同制异饰盖以其衣裳邃焉故谓之深衣以其袪褎长焉故谓之长衣以其有表而在中焉故谓之中衣投壶司射奉中注士则鹿中也疏按乡射记云大夫兕中士鹿中按乡射记君国中射则皮树中于郊则闾中于竟则虎中注云国中燕射也皮树兽名于郊大射也闾兽名如驴一角于竟谓与隣国君射也然则诸侯之中随事而异大夫与士则惟用兕与鹿耳算多少视其坐疏以仪礼凖之此亦正篇之意按文义当云此亦正篇之记盖仪礼十七篇于礼之正文后説零星事为记如聘礼记觐礼记之类此经自算多少以下即投壶礼正篇之记也记字讹意司射庭长及冠士立者云云王氏曰司射至主党二十四字与上文薛令弟子若是者浮相属陈澔从其説移此一节于鼓字之上礼记注疏卷五十八考证礼记註疏卷五十九钦定四库全书礼记注疏卷五十九汉郑氏注唐陆徳眀音义孔颕逹疏儒行鲁哀公问于孔子曰夫子之服其儒服与注哀公馆孔子见其服与士大夫异又与庶人不同疑为儒服而问之音义孔子对曰丘少居鲁衣逢掖之衣长居宋冠章甫之冠丘闻之也君子之学也博其服也乡丘不知儒服注逢犹大也大掖之衣大袂襌衣也此君子有道艺者所衣也孔子生鲁长而之宋而冠焉宋其祖所出也衣少所居之服冠长所居之冠是之谓乡言不知儒服非哀公意不在于儒乃今问其服庶人襌衣袂二尺二寸袪尺二寸音义疏哀公曰敢问儒行孔子对曰遽数之不能终其物悉数之乃留更仆未可终也注遽犹卒也物犹事也留久也仆大仆也君燕朝则正位掌摈相更之者爲久将倦使之相代音义疏哀公命席注爲孔子布席于堂与之坐也君适其臣升自阼阶所在如主孔子侍曰儒有席上之珍以待聘夙夜强学以待问怀忠信以待举力行以待取其自立有如此者注席陈也珍善也铺陈徃古尧舜之善道以待聘召怀忠信之徳以待见举用也取进取位也音义疏儒有衣冠中动作愼其大让如慢小让如伪大则如威小则如愧其难进而易退也粥粥若无能也其容貌有如此者注中中间谓不严厉也如慢如伪言之不愊怛也如威如愧如有所畏音义疏儒有居处齐难其坐起恭敬言必先信行必中正道涂不争险易之利冬夏不争隂阳之和爱其死以有待也养其身以有爲也其备豫有如此者注齐难齐庄可畏难也行不争道止不选处所以远鬭讼音义疏儒有不宝金玉而忠信以爲宝不祈土地立义以爲土地不祈多积多文以爲富难得而易禄也易禄而难畜也非时不见不亦难得乎非义不合不亦难畜乎先劳而后禄不亦易禄乎其近人有如此者注祈犹求也立义以为土地以义自居也难畜难以非义久留也劳犹事也积或为货音义疏儒有委之以货财淹之以乐好见利不亏其义劫之以衆沮之以兵见死不更其守鸷虫攫搏不程勇者引重鼎不程其力徃者不悔来者不豫过言不再流言不极不断其威不习其谋其特立有如此者注淹谓浸渍之劫劫胁也沮谓恐怖之也鸷虫勐鸟勐兽也字从鸟鸷省声也程犹量也重鼎大鼎也搏勐引重不量勇力堪之与否当之则往也虽有负者后不悔也其所未见亦不豫备平行自若也不再犹不更也不极不问所从出也不断其威常可畏也不习其谋口及则言不豫其説而顺也断或为继音义疏儒有可亲而不可劫也可近而不可迫也可杀而不可辱也其居处不淫其饮食不溽其过失可微辨而不可面数也其刚毅有如此者注淫谓倾邪也恣滋味爲溽溽之言欲也音义疏儒有忠信以爲甲胄礼义以爲干橹戴仁而行抱义而处虽有暴政不更其所其自立有如此者注甲铠胄兜鍪也干橹小楯大楯也音义疏儒有一亩之宫环堵之室筚门圭窬蓬戸瓮牖易衣而出并日而食上答之不敢以疑上不答不敢以谄其仕有如此者注言贫穷屈道仕爲小官也宫谓墙垣也环堵靣一堵也五版爲堵五堵爲雉筚门荆竹织门也圭窬门旁窬也穿墙爲之如圭矣并日而食二日用一日食也上答之谓君应用其言音义疏儒有今人与居古人与稽今世行之后世以爲楷适弗逢世上弗援下弗推谗谄之民有比党而危之者身可危也而志不可夺也虽危起居竟信其志犹将不忘百姓之病也其忧思有如此者注稽犹合也古人与合则不合于今人也援犹引也取也推犹进也举也危欲毁害之也起居犹举事动作信读如屈伸之伸假借字也犹图也信或爲身音义疏儒有博学而不穷笃行而不倦幽居而不淫上通而不困礼之以和爲贵忠信之美优游之法慕贤而容衆毁方而瓦合其寛裕有如此者注不穷不止也幽居谓独处时也上通谓仕道达于君也既仕则不困于道徳不足也忠信之美美忠信者也优游之法法和柔者也毁方而瓦合去己之大圭角下与衆人小合也必瓦合者亦君子爲道不逺人音义疏儒有内称不辟亲外举不辟怨程功积事推贤而进达之不望其报君得其志苟利国家不求富贵其举贤援能有如此者注君得其志者君所欲爲贤臣成之音义疏儒有闻善以相告也见善以相示也爵位相先也患难相死也久相待也远相致也其任举有如此者注相先犹相譲也久相待谓其友久在下位不升已则待之乃进也远相致者谓己得明君而仕友在小国不得志则相致远也音义疏儒有澡身而浴徳陈言而伏静而正之上弗知也麤而翘之又不急爲也不临深而爲高不加少而爲多世治不轻世乱不沮同弗与异弗非也其特立独行有如此者注麤犹疏也微也君不知己有善言正行则观色缘事而微翘发其意使知之又必舒而脱脱焉己爲之疾则君纳之速君纳之速怪妬所由生也不临深而爲高临衆不以己位尊自振贵也不加少而为多谋事不以己少胜自矜大也世治不轻不以贤者并衆不自重爱也世乱不沮不以道衰废坏己志也音义疏儒有上不臣天子下不事诸侯愼静而尚寛强毅以与人博学以知服近文章砥厉亷隅虽分国如鍿铢不臣不仕其规爲有如此者注强毅以与人彼来辨言行而不正不苟屈以顺之也博学以知服不用己之知胜于先世贤知之所言也虽分国如鍿铢言君分国以禄之视之轻如鍿铢矣八两曰鍿音义疏儒有合志同方营道同术并立则乐相下不厌久不相见闻流言不信其行本方立义同而进不同而退其交友有如此者注同方同术等志行也闻流言不信不信其友所行如毁谤也音义疏温良者仁之本也敬愼者仁之地也寛裕者仁之作也孙接者仁之能也礼节者仁之貌也言谈者仁之文也歌乐者仁之和也分散者仁之施也儒皆兼此而有之犹且不敢言仁也其尊让有如此者注此兼上十有五儒盖圣人之儒行也孔子嫌若斥己假仁以爲説仁圣之次也音义疏儒有不陨获于贫贱不充诎于富贵不慁君王不累长上不闵有司故曰儒注陨获困迫失志之貌也充诎欢喜失节之貌慁犹辱也累犹系也闵病也言不为天子诸侯卿大夫羣吏所困迫而违道孔子自谓也充或为统闵或为文音义今衆人之命儒也妄常以儒相诟病注妄之言无也言今世名儒无有常人遭人名为儒而以儒靳故相戏此哀公轻儒之所由也诟病犹耻辱也音义孔子至舍哀公馆之闻此言也言加信行加义终没吾世不敢以儒爲戏注儒行之作盖孔子自衞初反鲁时也孔子归至其舍哀公就而礼馆之问儒服而遂问儒行乃始觉焉言没世不敢以儒爲戏当时服音义疏礼记注疏卷五十九卷五十九考证礼记注疏卷五十九考证儒行长居宋冠章甫之冠注疏应从鲁冠而犹着殷章甫冠者以立为制法之主故孔子于人所行之事多用殷礼不与寻常同也按为下不倍人臣之大义孔子每事言从周而冠用章甫必周制冠服得用其乡之所尚故下文曰其服也乡非违制而创为此惊世骇俗之举也疏言立为制法之主可谓大谬且以章甫为殷冠据郊特牲毋追章甫委貌之文耳然论语公西华言宗庙㑹同端章甫愿为小相注谓端元端章甫礼冠则端章甫犹之左传所云端委也公西华并非宋人而所言者又朝庙赞相之事倘系殷制其可以周官冠殷世之冠以赞相当代之大礼乎哉儒行原属后儒所记疏又以纬书附㑹之尤不可解也遽数之不能终其物宋儒谓儒行非孔子之言葢战国时豪士所以高世之节耳其条十有五而㫖意重复要其归不过三数涂而已引重鼎不程其力疏于时孔子为都礼之事按都礼当作相礼各本俱误其行本方立义音义本方絶句立义絶句按疏则读其行本方立义六字为句与陆氏不同礼记注疏卷五十九考证礼记註疏卷六十钦定四库全书礼记注疏卷六十汉郑氏注唐陆徳明音义孔颖逹疏大学大学之道在明明徳在亲民在止于至善知止而后有定定而后能静静而后能安安而后能虑虑而后能得物有本末事有终始知所先后则近道矣注明明徳谓显明其至徳也止犹自处也得谓得事之宜也音义古之欲明明徳于天下者先治其国欲治其国者先齐其家欲齐其家者先脩其身欲脩其身者先正其心欲正其心者先诚其意欲诚其意者先致其知注知谓知善恶吉凶之所终始也音义致知在格物注格来也物犹事也其知于善深则来善物其知于恶深则来恶物言事縁人所好来也此致或为至音义物格而后知至知至而后意诚意诚而后心正心正而后身脩身脩而后家齐家齐而后国治国治而后天下平自天子以至于庻人壹是皆以脩身为本其本乱而末治者否矣其所厚者薄而其所薄者厚未之有也此谓知本此谓知之至也注壹是専行是也音义所谓诚其意者毋自欺也如恶恶臭如好好色此之谓自谦故君子必慎其独也小人闲居为不善无所不至见君子而后厌然揜其不善而着其善人之视己如见其肺肝然则何益矣此谓诚于中形于外故君子必慎其独也注谦读为慊慊之言厌也厌读为黡黡闭藏貌也音义曽子曰十目所视十手所指其严乎富润屋徳润身心广体胖故君子必诚其意注严乎言可畏敬也胖犹大也三者言有实于内显见于外音义诗云瞻彼淇澳菉竹猗猗有斐君子如切如磋如琢如磨瑟兮僴兮赫兮喧兮有斐君子终不可諠兮如切如蹉者道学也如琢如磨者自脩也瑟兮僴兮者恂慄也赫兮喧兮者威仪也有斐君子终不可谖兮者道盛徳至善民之不能忘也注此心广体胖之诗也澳隈崖也菉竹猗猗喻美盛斐有文章貌也諠忘也道犹言也恂字或作峻读如严峻之峻言其容貌严栗也民不能忘以其意诚而徳着也音义诗云于戏前王不忘君子贤其贤而亲其亲小人乐其乐而利其利此以没世不忘也注圣人既有亲贤之徳其政又有乐利于民君子小人各有以思之音义康诰曰克明徳太甲曰顾諟天之明命帝典曰克明峻徳皆自明也注皆自明明徳也克能也顾念也諟犹正也帝典尧典亦尚书篇名也峻大也諟或为题音义汤之盘铭曰苟日新日日新又日新康诰曰作新民诗曰周虽旧邦其命惟新是故君子无所不用其极注盘铭刻戒于盘也极犹尽也君子日新其徳常尽心力不有余也音义诗云邦畿千里惟民所止诗云缗蛮黄鸟止于丘隅子曰于止知其所止可以人而不如鸟乎注于止言鸟之所止也就而观之知其所止知鸟择岑蔚安闲而止处之耳言人亦当择礼义乐土而自止处也论语曰里仁为美择不处仁焉得知音义诗云穆穆文王于缉熙敬止为人君止于仁为人臣止于敬为人子止于孝为人父止于慈与国人交止于信注缉熈光明也此美文王之徳光明敬其所以自止处音义疏子曰聼讼吾犹人也必也使无讼乎无情者不得尽其辞大畏民志注情犹实也无实者多虚诞之辞圣人之聼讼与人同耳必使民无实者不敢尽其辞大畏其心志使诚其意不敢讼音义此谓知本注本谓诚其意也所谓脩身在正其心者身有所忿懥则不得其正有所恐惧则不得其正有所好乐则不得其正有所忧患则不得其正心不在焉视而不见聼而不闻食而不知其味此谓脩身在正其心注懥怒貌也或作懫或作疐音义所谓齐其家在脩其身者人之其所亲爱而辟焉之其所贱恶而辟焉之其所畏敬而辟焉之其所哀矜而辟焉之其所敖惰而辟焉故好而知其恶恶而知其美者天下鲜矣故谚有之曰人莫知其子之恶莫知其苗之硕此谓身不脩不可以齐其家注之适也辟犹喻也言适彼而以心度之曰吾何以亲爱此人非以其有徳美与吾何以敖惰此人非以其志行薄与反以喻己则身脩与否可自知也鲜罕也人莫知其子之恶犹爱而不察硕大也音义所谓治国必先齐其家者其家不可教而能教人者无之故君子不出家而成教于国孝者所以事君也弟者所以事长也慈者所以使衆也康诰曰如保赤子心诚求之虽不中不逺矣未有学飬子而后嫁者也注飬子者推心为之而中于赤子之耆欲也音义一家仁一国兴仁一家让一国兴让一人贪戾一国作乱其机如此此谓一言偾事一人定国注一家一人谓人君也戾之言利也机发动所由也偾犹覆败也春秋传曰登戾之又曰郑伯之车偾于济戾或为吝偾或为犇音义尧舜率天下以仁而民从之桀纣率天下以暴而民从之其所令反其所好而民不从注言民化君行也君若好货而禁民淫于财利不能正也音义是故君子有诸己而后求诸人无诸己而后非诸人所藏乎身不恕而能喻诸人者未之有也故治国在齐其家注有于己谓有仁譲也无于己谓无贪戾也诗云桃之夭夭其叶蓁蓁之子于归宜其家人宜其家人而后可以教国人诗云宜兄宜弟宜兄宜弟而后可以教国人诗云其仪不忒正是四国其为父子兄弟足法而后民法之也此谓治国在齐其家注夭夭蓁蓁美盛貌之子者是子也音义所谓平天下在治其国者上老老而民兴孝上长长而民兴弟上恤孤而民不倍是以君子有絜矩之道也注老老长长谓尊老敬长也恤忧也民不倍不相偝弃也絜犹结也挈也矩法也君子有挈法之道谓当执而行之动作不失之倍或作偝矩或作巨音义所恶于上毋以使下所恶于下毋以事上所恶于前毋以先后所恶于后毋以从前所恶于右毋以交于左所恶于左毋以交于右此之谓絜矩之道注絜矩之道善持其所有以恕于人耳治国之要尽于此音义诗云乐只君子民之父母民之所好好之民之所恶恶之此之谓民之父母注言治民之道无他取于己而已音义诗云节彼南山维石巖巖赫赫师尹民具尔瞻有国者不可以不慎辟则为天下僇矣注巖巖喻师尹之髙严也师尹天子之大臣为政者在下之民俱视所行而则之可不慎其徳乎邪辟失道则天下共诛之矣音义诗云殷之未丧师克配上帝仪监于殷峻命不易道得衆则得国失衆则失国是故君子先慎乎徳有徳此有人有人此有土有土此有财有财此有用徳者本也财者末也外本内末争民施夺是故财聚则民散财散则民聚是故言悖而出者亦悖而入货悖而入者亦悖而出注师衆也克能也峻大也言殷王帝乙以上未失其民之时徳亦有能配天者谓天享其祭祀也及纣为恶而民怨神怒以失天下监视殷时之事天之大命持之诚不易也道犹言也用谓国用也施夺施其劫夺之情也悖犹逆也言君有逆命则民有逆辞也上贪于利则下人侵畔老子曰多藏必厚亡音义康诰曰惟命不于常道善则得之不善则失之矣注于于也天命不于常言不専祐一家也音义楚书曰楚国无以为寳惟善以为寳注楚书楚昭王时书也言以善人为寳时谓观射父昭奚恤也音义舅犯曰亡人无以为寳仁亲以为寳注舅犯晋文公之舅狐偃也亡人谓文公也时辟骊姬之谗亡在翟而献公薨秦穆公使子显弔因劝之复国舅犯为之对此辞也仁亲犹言亲爱仁道也明不因丧规利也音义秦誓曰若有一介臣断断兮无他技其心休休焉其如有容焉人之有技若己有之人之彦圣其心好之不啻若自其口出寔能容之以能保我子孙黎民尚亦有利哉人之有技媢疾以恶之人之彦圣而违之俾不通寔不能容以不能保我子孙黎民亦曰殆哉注秦誓周书尚书篇名也秦穆公伐郑为晋所败于殽还誓其羣臣故作此篇也断断诚一之貌也他技异端之技也有技才艺之士也若已有之不啻若自其口出皆乐人有善之甚也美士曰彦黎衆也尚庻几也媢妒也违犹戾也俾使也拂戾贤人所为使功不通于君也殆危也彦或作盘音义唯仁人放流之迸诸四夷不与同中国此谓唯仁人为能爱人能恶人注放去恶人媢疾之类者独仁人能之如舜放四罪而天下咸服音义见贤而不能举举而不能先命也见不善而不能退退而不能逺过也注命读为慢声之误也举贤而不能使君以先己是轻慢于举人也音义好人之所恶恶人之所好是谓拂人之性菑必逮夫身注拂犹佹也逮及也音义是故君子有大道必忠信以得之骄泰以失之注道行所由生财有大道生之者衆食之者寡为之者疾用之者舒则财恒足矣注是不务禄不肖而勉民以农也音义仁者以财发身不仁者以身发财注发起也言仁人有财则务于施予以起身成其令名不仁之人有身贪于聚敛以起财务成富音义未有上好仁而下不好义者也未有好义其事不终者也未有府库财非其财者也注言君行仁道则其臣必义以义举事无不成者其为诚然如己府库之财为己有也孟献子曰畜马乘不察于鸡豚伐氷之家不畜牛羊百乘之家不畜聚敛之臣与其有聚敛之臣寕有盗臣此谓国不以利为利以义为利也注孟献子鲁大夫仲孙蔑也畜马乘谓以士初试为大夫也伐氷之家卿大夫以上䘮祭用氷百乗之家有采地者也鸡豚牛羊民之所畜飬以为财利者也国家利义不利财盗臣损财耳聚敛之臣乃损义论语曰季氏富于周公而求也为之聚敛非吾徒也小子鸣鼓而攻之可也音义长国家而务财用者必自小人矣注言务聚财为己用者必忘义是小人所为也音义彼为善之小人之使为国家菑害并至虽有善者亦无如之何矣注彼君也君将欲以仁义善其政而使小人治其国家之事患难猥至虽云有善不能救之以其恶之已着也音义此谓国不以利为利以义为利也疏礼记注疏卷六十卷六十考证礼记注疏卷六十考证大学致知在格物注格来也物犹事也按注以来训格于理难通司马光谓为扞格之格即扞御外物之意说经亦僻程子始以穷理解格物朱子从之未之有也按注疏于大学俱一片说不分经传亦不云有错简分经传订错简自程子始而朱子从之此谓知本此谓知之至也古本二句接未之有也之下程子以为衍文朱子曰此谓知本衍文此谓知之至也句上别有阙文此特其结语耳章句置此二句于聼讼章之后所谓诚其意者必诚其意朱子定为传之六章释诚意诗云瞻彼淇澳没世不忘也朱子移此二节于穆穆文王节后为传之三章释止至善康诰曰克明徳皆自明也朱子定为传之首章释明明徳汤之盘铭曰用其极朱子定为传之二章释新民诗云邦畿千里止于信朱子定为传之三章释止至善而移前文淇澳二节接止于信之下疏此经大学之道云云按刋本相承于画叚全不分明细玩孔疏则亦自有界限大学之道至则近道矣为一章章首也古之欲明明徳于天下者至此谓知之至也为二章言明明徳之理也所谓诚其意者至大畏民志此谓知本为三章广明诚意之事也各叚疏宜各附本章之下而刋本自大学之道至止于信连为一叚以三章之疏总附于下又截聼讼一节于后则全非孔疏之意也聼讼吾犹人也此谓知本朱子定为传之四章释本末按董槐以知止而后有定二节合聼讼章为格物传谓格物致知传本不阙也叶梦鼎王柏皆以为然方孝孺曰朱子以聼讼章为释本末律以前后之例稍为不类今合知止以下至则近道矣以上四十二字于聼讼吾犹人之右为传第四章以释致知格物与尧舜之智不徧物之言正相发明且古人说经畧举大义而意趣自备非若后世说者之固也由国家而推之天下大学之所宜为则欲致知者舍聼讼而何以哉是语虽异于朱子而不乖乎道固朱子之所取也今录于此以备一说所谓脩身在正其心者按以下四章夲文自明即孔疏亦条理秩然但刋夲相承俱接连写则失孔疏之意耳舅犯曰疏此叚疏阙十处又不察于鸡豚疏阙十九处又注春秋传曰登戾之疏阙五处又注椘书椘昭王书疏阙二十五处又注其为诚然疏阙二字又注卿大夫以上疏阙五处各本并同今仍其旧按疏于椘书两引王孙圉及昭奚恤之事正以郑注谓椘书是椘昭王时书未尝指定是楚语也但疏引椘语仅列观射父则脱左史倚相一叚矣又引新序一叚司马子反讹作子发又理百姓实仓廪使民各得其所令尹子西在此五叚宜接即贤人也之下礼记注疏卷六十考证礼记註疏卷六十一钦定四库全书礼记注疏卷六十一汉郑氏注唐陆徳明音义孔颖达疏冠义凡人之所以为人者礼义也礼义之始在于正容体齐颜色顺辞令注言人为礼以此三者为始容体正颜色齐辞令顺而后礼义备以正君臣亲父子和长幼注言三始既备乃可求以三行也音义君臣正父子亲长幼和而后礼义立注立犹成也故冠而后服备服备而后容体正颜色齐辞令顺注言服未备者未可求以三始也童子之服采衣紒音义故曰冠者礼之始也是故古者圣王重冠古者冠礼筮日筮宾所以敬冠事敬冠事所以重礼重礼所以为国本也注国以礼为本音义故冠于阼以着代也醮于客位三加弥尊加有成也注阼谓主人之北也适子冠于阼若不醴则醮用酒于客位敬而成之也戸西为客位庶子冠于房戸外又因醮焉不代父也冠者初加缁布冠次加皮弁次加爵弁每加益尊所以益成也音义已冠而字之成人之道也注字所以相尊也见于母母拜之见于兄弟兄弟拜之成人而与为礼也𤣥冠𤣥端奠挚于君遂以挚见于乡大夫乡先生以成人见也注乡先生谓乡老而致仕者服𤣥冠𤣥端异于朝也音义成人之者将责成人礼焉也责成人礼焉者将责为人子为人弟为人臣为人少者之礼行焉将责四者之行于人其礼可不重与注言责人以大礼者已接之不可以苟音义故孝弟忠顺之行立而后可以为人可以为人而后可以治人也故圣王重礼故曰冠者礼之始也嘉事之重者也是故古者重冠重冠故行之于庙行之于庙者所以尊重事尊重事而不敢擅重事不敢擅重事所以自卑而尊先祖也注嘉事嘉礼也宗伯掌五礼有吉礼有凶礼有宾礼有军礼有嘉礼而冠属嘉礼周礼曰以昏冠之礼亲成男女也音义疏昏义昏礼者将合二姓之好上以事宗庙而下以继后世也故君子重之是以昏礼纳采问名纳吉纳征请期皆主人筵几于庙而拜迎于门外入揖让而升听命于庙所以敬愼重正昏礼也注听命谓主人听使者所传壻家之命音义疏父亲醮子而命之迎男先于女也子承命以迎主人筵几于庙而拜迎于门外壻执鴈入揖让升堂再拜奠鴈盖亲受之于父母也降出御妇车而壻授绥御轮三周先俟于门外妇至壻揖妇以入共牢而食合卺而酳所以合体同尊卑以亲之也注酌而无酬酢曰醮醮之礼如冠醮与其异者于寝耳壻御妇车轮三周御者代之壻自乘其车先道之归也共牢而食合卺而酳成妇之义音义疏敬慎重正而后亲之礼之大体而所以成男女之别而立夫妇之义也男女有别而后夫妇有义夫妇有义而后父子有亲父子有亲而后君臣有正故曰昏礼者礼之本也注言子受气性纯则孝孝则忠也音义疏夫礼始于冠本于昏重于丧祭尊于朝聘和于乡射此礼之大体也注始犹根也本犹干也乡乡饮酒音义疏夙兴妇沐浴以俟见质明赞见妇于舅姑妇执笲枣栗段修以见赞体妇妇祭脯醢祭醴成妇礼也注成其为妇之礼也赞醴妇当作礼声之误也音义舅姑入室妇以特豚馈明妇顺也注以馈明妇顺者供养之礼主于孝顺音义厥明舅姑共飨妇以一献之礼奠酬舅姑先降自西阶妇降自阼阶以着代也注言既献之而授之以室事也降者各还其燕寝妇见及馈飨于适寝昏礼不言厥明此言之者容大夫以上礼多或异日音义疏成妇礼明妇顺又申之以着代所以重责妇顺焉也妇顺者顺于舅姑和于室人而后当于夫以成丝麻布帛之事以审守委积盖藏注室人谓女姑女叔诸妇也当犹称也后言称夫者不顺舅姑不和室人虽有善者犹不为称夫也音义是故妇顺备而后内和理内和理而后家可长久也故圣王重之注顺傋者行和当事成审也音义疏是以古者妇人先嫁三月祖庙未毁敎于公宫祖庙旣毁敎于宗室教以妇徳妇言妇容妇功敎成祭之牲用鱼芼之以苹藻所以成妇顺也注谓与天子诸侯同姓者也嫁女者必就尊者教成之教成之者女师也祖庙女所出之祖也公君也宗室宗子之家也妇德贞顺也妇言辞令也妇容婉娩也妇功丝麻也祭之祭其所出之祖也鱼苹藻皆水物隂类也鱼为俎实苹藻为羹菜祭无牲牢告事耳非正祭也其齐盛用黍云君使有司告之宗子之家若其祖庙已毁则为坛而告焉音义疏古者天子后立六宫三夫人九嫔二十七世妇八十一御妻以听天下之内治以明章妇顺故天下内和而家理天子立六官三公九卿二十七大夫八十一元士以听天下之外治以明章天下之男教故外和而国治故曰天子听男教后听女顺天子理阳道后治隂徳天子听外治后听内治敎顺成俗外内和顺国家理治此之谓盛徳注天子六寝而六宫在后六官在前所以承嗣施外内之政也三夫人以下百二十人周制也三公以下百二十人似夏时也合而言之取其相应有象大数也内治妇学之法也隂徳谓主隂事隂令也音义疏是故男教不脩阳事不得适见于天日爲之食妇顺不脩隂事不得适见于天月为之食是故日食则天子素服而脩六官之职荡天下之阳事月食则后素服而脩六宫之职荡天下之隂事故天子之与后犹日之与月隂之与阳相须而后成者也注适之言责也食者见道有亏伤也荡荡涤去秽恶也音义天子脩男教父道也后脩女顺母道也故曰天子之与后犹父之与母也故为天王服斩衰服父之义也为后服资衰服母之义也注父母者施教令于妇子者也故其服同资当为齐声之误也音义疏乡饮酒义乡饮酒之义主人拜迎宾于庠门之外入三揖而后至阶三让而后升所以致尊譲也注庠乡学也州党曰序音义盥洗扬觯所以致絜也注扬举也今礼皆作腾音义拜至拜洗拜受拜送拜既所以致敬也注拜至谓始升时拜拜宾至尊让絜敬也者君子之所以相接也君子尊让则不争絜敬则不慢不慢不争则逺于鬭辨矣不鬭辨则无暴乱之祸矣斯君子所以免于人祸也故圣人制之以道注道谓此礼音义疏乡人士君子尊于房戸之间宾主共之也尊有𤣥酒贵其质也注乡人乡大夫也士州长党正也君子谓卿大夫士也卿大夫士饮国中贤者亦用此礼也共尊者人臣卑不敢専大惠音义羞出自东房主人共之也注羞燕私可以自专也音义洗当东荣主人之所以自絜而以事宾也注絜犹清也音义疏宾主象天地也介僎象隂阳也三宾象三光也让之三也象月之三日而成魄也四面之坐象四时也注隂阳助天地养成万物之气也三宾象天三光者系于天也古文礼僎皆作遵音义天地严凝之气始于西南而盛于西北此天地之尊严气也此天地之义气也天地温厚之气始于东北而盛于东南此天地之盛徳气也此天地之仁气也注凝犹成也音义主人者尊宾故坐宾于西北而坐介于西南以辅宾宾者接人以义者也故坐于西北注宾者接人以义言宾来以成主人之徳主人者接人以仁以徳厚者也故坐于东南而坐僎于东北以辅主人也注以僎辅主人以其仕在官也仁义接宾主有事俎豆有数曰圣圣立而将之以敬曰礼礼以体长幼曰徳注圣通也所以通宾主之意也将犹奉也徳也者得于身也故曰古之学术道者将以得身也是故圣人务焉注术犹艺也得身者谓成已令名免于刑罚也言学术道则此说宾贤能之礼疏祭荐祭酒敬礼也哜肺尝礼也啐酒成礼也于席末言是席之正非专为饮食也为行礼也此所以贵礼而贱财也卒觯致实于西阶上言是席之上非专为饮食也此先礼而后财之义也先礼而后财则民作敬让而不争矣注非专为饮食言主于相敬以礼也致实谓尽酒也酒为觞实祭荐祭酒哜肺于席中唯啐酒于席末也音义疏乡饮酒之礼六十者坐五十者立侍以听政役所以明尊长也六十者三豆七十者四豆八十者五豆九十者六豆所以明养老也民知尊长养老而后乃能入孝弟民入孝弟出尊长养老而后成教成教而后国可安也君子之所谓孝者非家至而日见之也合诸乡射教之乡饮酒之礼而孝弟之行立矣注此说乡饮酒谓党正国索鬼神而祭祀则以礼属民而饮酒于序以正齿位之礼也其乡射则州长春秋以礼㑹民而射于州序之礼也谓之乡者州党乡之属也或则乡之所居州党乡大夫亲为主人焉如今郡国下令长于乡射饮酒从太守相临之礼也音义疏孔子曰吾观于乡而知王道之易易也注乡乡饮酒也易易谓教化之本尊贤尚齿而已音义疏主人亲速宾及介而衆宾自从之至于门外主人拜宾及介而衆宾自入贵贱之义别矣注速谓即家召之别犹明也音义疏三揖至于阶三让以宾升拜至献酬辞让之节繁及介省矣至于衆宾升受坐祭立饮不酢而降隆杀之义辨矣注繁犹盛也小减曰省辨犹别也尊者礼隆卑者礼杀尊卑别也音义疏工入升歌三终主人献之笙入三终主人献之间歌三终合乐三终工告乐备遂出一人扬觯乃立司正焉知其能和乐而不流也注工谓乐正也乐正既告备而降言遂出者自此至去不复升也流犹失礼也立司正以正礼则礼不失可知一人或为二人音义疏宾酬主人主人酬介介酬衆宾少长以齿终于沃洗者焉知其能弟长而无遗矣注遗犹脱也忘也音义疏降说屦升坐脩爵无数饮酒之节朝不废朝莫不废夕宾出主人拜送节文终遂焉知其能安燕而不乱也注朝夕朝莫听事也不废之者既朝乃饮先夕则罢其正也终遂犹充备也音义疏贵贱明隆杀辨和乐而不流弟长而无遗安燕而不乱此五行者足以正身安国矣彼国安而天下安故曰吾观于乡而知王道之易易也疏乡饮酒之义立宾以象天立主以象地设介僎以象日月立三宾以象三光古之制礼也经之以天地纪之以日月参之以三光政敎之本也注日出于东僎所在也月生于西介所在也三光三大辰也天之政教出于大辰焉音义疏亨狗于东方祖阳气之发于东方也注祖犹法也狗所以养宾阳气生养万物音义洗之在阼其水在洗东祖天地之左海也注海水之委也音义尊有𤣥酒敎民不忘本也注大古无酒用水而已音义疏宾必南乡东方者春春之为言蠢也产万物者圣也南方者夏夏之为言假也养之长之假之仁也西方者秋秋之为言愁也愁之以时察守义者也北方者冬冬之为言中也中者藏也是以天子之立也左圣乡仁右义偝藏也注春犹蠢也蠢动生之貌也圣之言生也假大也愁读为揫揫敛也察犹察察严杀之貌也南乡乡仁贵长大万物也察或为杀音义介必东乡介宾主也注献酬之礼主人将西宾将南介覸其间也音义主人必居东方东方者春春之为言蠢也产万物者也主人者造之产万物者也注言礼之所共由主人出也音义月者三日则成魄三月则成时是以礼有三让建国必立三卿三宾者政教之本礼之大参也注言礼者隂也大数取象法于月也音义疏礼记注疏卷六十一卷六十一考证礼记注疏卷六十一考证冠义吕氏曰冠昏射乡饮酒燕聘天下之逹礼也仪礼所载谓之礼者礼之经也礼记所载谓之义者皆举其礼之节文以述其制作之义也按朱子谓仪礼是经礼记是传如有士冠礼则记有冠义有士昏礼则记有昏义之类推此而言则未经秦火以前仪礼既不止十七篇即诸儒解释仪礼之义亦不止于数篇也今仪礼尚有士相见公食大夫觐礼而记无其义则散佚者多矣见于母母拜之按士冠礼冠讫未字先见于母字讫乃见兄弟等此文见母见兄弟俱在已冠而字之下不分先后此因拜字类述贾疏曰记人以下有兄弟等皆拜故退见母于下使与兄弟拜文相近也疏见于母母拜之故不拜也按故不拜也四字俱衍此因下文言唐礼不拜而误者也昏义纳采问名疏问其女之所生母之姓名故昏礼云谓谁氏言女之母何姓氏也按此疏误矣问名不过问女之姓氏耳非问女所生之母之姓名也士昏记问名曰某既受命将加诸卜敢请女为谁氏注曰谁氏者谦也不必其主人之女贾疏曰本云问名而云谁氏者妇人不以名行也并无问其女之母姓氏之说男先于女也疏适命亲迎之意按适字当作释厥明注昏礼不言厥明此言之者容大夫以上礼多或异日按郑以士昏礼舅姑共飨妇以一献之礼上无厥明二字故疑此文或为大夫昏礼也然亦安知士昏礼之不有脱文乎是以古者妇人先嫁三月注疏但嫁前三月特就公宫之敎欲尊之也按当作特就公宫教之文误倒耳乡饮酒之义按孔疏言乡饮酒凡有四事一则三年賔兴贤能二则乡大夫饮国中贤者三则州长春秋习射一年再饮者也四则党正十二月蜡祭一年一饮者也详见篇目下与论语所云乡人饮酒者不同此篇是解乡饮酒礼之义但乡饮酒礼专言诸侯之乡大夫三年賔兴贤能之事此记则兼及党正之饮酒而其余二条礼亦不异也乡人士君子尊于房戸之间注君子谓卿大夫士也卿大夫士饮国中贤者亦用此礼也按疏则注当云君子谓卿大夫也士字衍卿大夫士饮国中贤者以篇目下疏及贾疏推之又当作乡大夫士四面之坐按仪礼乃席宾主人介注云賔席牗前南面主人席阼阶上西面介席西阶上东面独于遵不言坐处遵坐东北赖此记以明之祭荐祭酒敬礼也疏祭脯醢奠爵右取肺按右下当有手字六十者坐云云注按注惟此一节为党正饮酒于序以正齿位之事此仪礼本文所无者注疏则从郡之太守及主国之相按主国当作王国介必东乡介賔主也张子曰坐有四位者礼不主于敬主欲以尊贤若宾主相对则其礼主于敬主矣故其位賔主不相对坐介僎于其间以见尊贤之义也礼记注疏卷六十一考证礼记註疏卷六十二钦定四库全书礼记注疏卷六十二汉郑氏注唐陆徳明音义孔颖达疏射义古者诸侯之射也必先行燕礼卿大夫士之射也必先行乡饮酒之礼故燕礼者所以明君臣之义也乡饮酒之礼者所以明长幼之序也注言别尊卑老稺然后射以观徳行也音义疏故射者进退周还必中礼内志正外骸直然后持弓矢审固持弓矢审固然后可以言中此可以观德行矣注内正外直习于礼乐有德行者也正鹄之名出自此也音义疏其节天子以驺虞爲节诸侯以貍首爲节卿大夫以采苹爲节士以采蘩爲节驺虞者乐官备也貍首者乐㑹时也采苹者乐循法也采蘩者乐不失职也是故天子以备官爲节诸侯以时㑹天子爲节卿大夫以循法爲节士以不失职爲节故明乎其节之志以不失其事则功成而德行立德行立则无暴乱之祸矣功成则国安故曰射者所以观盛徳也注驺虞采苹采蘩今诗篇名貍首逸下云曽孙侯氏是也乐官备者谓驺虞曰壹发五豝喩得贤者多也于嗟乎驺虞叹仁人也乐㑹时者谓貍首曰小大莫处御于君所乐循法者谓采苹曰于以采苹南涧之滨循涧以采苹喩循法度以成君事也乐不失职者谓采蘩曰被之童童夙夜在公音义疏是故古者天子以射选诸侯卿大夫士射者男子之事也因而饰之以礼乐也故事之尽礼乐而可数爲以立徳行者莫若射故圣王务焉注选士者先考徳行乃后决之于射男子生而有射事长学礼乐以饰之音义疏是故古者天子之制诸侯岁献贡士于天子天子试之于射宫其容体比于礼其节比于乐而中多者得与于祭其容体不比于礼其节不比于乐而中少者不得与于祭数与于祭而君有庆数不与于祭而君有让数有庆而益地数有让而削地故曰射者射爲诸侯也注岁献献国事之书及计偕物也三岁而贡士旧説云大国三人次国二人小国一人音义是以诸侯君臣尽志于射以习礼乐夫君臣习礼乐而以流亡者未之有也注流犹族也书曰流共工于幽州音义疏故诗曰曽孙侯氏四正具举大夫君子凡以庶士小大莫处御于君所以燕以射则燕则誉言君臣相与尽志于射以习礼乐则安则誉也是以天子制之而诸侯务焉此天子之所以养诸侯而兵不用诸侯自爲正之具也注此曽孙之诗诸侯之射节也四正正爵四行也四行者献宾献公献卿献大夫乃后乐作而射也莫处无安居其官次者也御犹侍也以燕以射先行燕礼乃射也则燕则誉言国安则有名誉誉或爲与疏孔子射于矍相之圃盖观者如堵墙注矍相地名也树菜蔬曰圃音义射至于司马使子路执弓矢出延射曰贲军之将士国之大夫与爲人后者不入其余皆入盖去者半入者半注先行饮酒礼将射乃以司正爲司马子路执弓矢出延射则爲司射也延进也出进观者欲射者也贲读爲偾偾犹覆败也亡国亡君之国者也与犹竒也后人者一人而已既有爲者而往竒之是贪财也子路陈此三者而观者畏其义则或去也延或爲誓音义又使公罔之裘序㸃扬觯而语公罔之裘扬觯而语曰幼壮孝弟耆耋好礼不从流俗脩身以俟死者不在此位也盖去者半处者半序㸃又扬觯而语曰好学不倦好礼不变旄期称道不乱者不在此位也盖㢙有存者注之发声也射毕又使此二人举觯者古者于旅也语语谓説义理也三十曰壮耆耋皆老也流俗失俗也处犹留也八十九十曰旄百年曰期颐称犹言也行也者不言有此行不可以在此宾位也序㸃或爲徐㸃壮或爲将旄期或爲旄勤今礼扬皆作腾音义疏射之爲言者绎也或曰舍也绎者各绎己之志也故心平体正持弓矢审固持弓矢审固则射中矣故曰爲人父者以爲父鹄爲人子者以爲子鹄爲人君者以爲君鹄爲人臣者以爲臣鹄故射者各射己之鹄故天子之大射谓之射侯射侯者射爲诸侯也射中则得爲诸侯射不中则不得爲诸侯注大射将祭择士之射也以爲某鹄者将射还视侯中之时意曰此鹄乃爲某之鹄吾中之则成人不中之则不成人也得爲诸侯谓有庆也不得爲诸侯谓有让也音义疏天子将祭必先习射于泽泽者所以择士也已射于泽而后射于射宫射中者得与于祭不中者不得与于祭不得与于祭者有让削以地得与于祭者有庆益以地进爵绌地是也注泽宫名也士谓诸侯朝者诸臣及所贡士也皆先令习射于泽已乃射于射宫课中否也诸侯有庆者先进爵有让者先削地音义疏故男子生桑弧蓬矢六以射天地四方天地四方者男子之所有事也故必先有志于其所有事然后敢用谷也饭食之谓也注男子生则设弧于门左三日负之人为之射乃卜食子也音义疏射者仁之道也射求正诸己己正而后发发而不中则不怨胜己者反求诸己而已矣注诸犹于也孔子曰君子无所争必也射乎揖让而升下而饮其争也君子注必也射乎言君子至于射则有争也下降也饮射爵者亦揖让而升降胜者袒决遂执张弓不胜者袭説决拾却左手右加弛弓于其上而升饮君子耻之是以射则争中音义疏孔子曰射者何以射何以听循声而发发而不失正鹄者其唯贤者乎若夫不肖之人则彼将安能以中注何以言其难也声谓乐莭也画布曰正栖皮曰鹄正之言正也鹄之言梏也梏直也言人正直乃能中也发或为射音义诗云发彼有的以祈尔爵祈求也求中以辞爵也酒者所以养老也所以养病也求中以辞爵者辞养也注发犹射也的谓所射之识也言射的必欲中之者以求不饮女爵也辞养让见养也尔或为有音义疏燕义古者周天子之官有庶子官庶子官职诸侯卿大夫士之庶子之卒掌其戒令与其教治别其等正其位注职主也庶子犹诸子也周礼诸子之官司马之属也卒读皆为倅诸子副代父者也戒令致于大子之事敎治脩徳学道位朝位也音义国有大事则率国子而致于大子唯所用之若有甲兵之事则授之以车甲合其卒伍置其有司以军法治之司马弗正注国子诸子也军法百人为卒五人为伍弗不也国子属大子司马虽有军事不赋也音义凡国之政事国子存游卒使之脩徳学道春合诸学秋合诸射以考其艺而进退之注游卒未仕者也学大学也射射宫也燕礼有庶子官是以义载此以为説音义疏诸侯燕礼之义君立阼阶之东南南乡尔卿大夫皆少进定位也君席阼阶之上居主位也君独升立席上西面特立莫敢适之义也注定位者为其始入踧踖揖而安定也音义疏设宾主饮酒之礼也使宰夫为献主臣莫敢与君亢礼也不以公卿为宾而以大夫为宾为疑也明嫌之义也宾入中庭君降一等而揖之礼之也注设宾主者饮酒致欢也宰夫主膳食之官也天子使膳宰为主人公孤也疑自下上至之辞也公卿尊矣复以为宾则尊与君大相近音义疏君举旅于宾及君所赐爵皆降再拜稽首升成拜明臣礼也君答拜之礼无不答明君上之礼也臣下竭力尽能以立功于国君必报之以爵禄故臣下皆务竭力尽能以立功是以国安而君宁礼无不答言上之不虚取于下也上必明正道以道民民道之而有功然后取其什一故上用足而下不匮也是以上下和亲而不相怨也和宁礼之用也此君臣上下之大义也故曰燕礼者所以明君臣之义也注言圣人制礼因事以託政臣再拜稽首是其竭力也君答拜之是其报以禄恵也音义疏席小卿次上卿大夫次小卿士庶子以次就位于下献君君举旅行酬而后献卿卿举旅行酬而后献大夫大夫举旅行酬而后献士士举旅行酬而后献庶子俎豆牲体荐羞皆有等差所以明贵贱也注牲体俎实也荐谓脯醢也羞庶羞也音义疏礼记注疏卷六十二卷六十二考证礼记注疏卷六十二考证射义古之诸侯之射也必先行燕礼卿大夫士之射也必先行乡饮酒之礼吕氏曰诸侯之射大射也卿大夫士之射乡射也按乡射礼云无介注云虽先饮酒主于射也其序宾之礼畧然则乡射之先行饮酒礼惟无介以辅宾爲异余俱同也诸侯歳献贡士于天子注疏读歳献絶句者不在此位也音义者不此二字一句下及注皆同集説以者字属上句不字一句射之爲言者绎也注疏凡天子诸侯及卿大夫礼射有三云云疏通论射之制度当合毛诗宾之初筵及行苇疏观之己射于泽而后射于射宫按宾之初筵疏曰将祭再为射礼泽宫言习射则未是正射射于泽宫乃行大射即此记之义也揖让而升下而饮此注疏读也朱子以揖让而升句下而饮句陈澔谓注疏读是燕义升成拜疏为拜故下宾未拜也下不敢輙拜礼杀也按仪礼注原文云为拜故下实未拜也下不輙拜礼杀也此文宾字当作实以字形相近而误敢字则衍文也席小卿次上卿按燕礼但言卿不分别上卿下卿惟献诸公当先于卿但大国之孤本不常设而三卿中自有命于天子命于其君之异席当不同以大射礼凖之则燕礼言卿之文不备赖有此记以明之也又按燕礼献卿献大夫献士庶子之后尚有献左右正与内小臣一莭此不言者省文从可知也疏按燕礼上卿在宾席之东小卿在宾席之西云云按燕礼无明文但言卿席设于宾左东上而已小卿在宾西东上孔疏葢凖大射礼而为之说礼记注疏卷六十二考证礼记註疏卷六十三钦定四库全书礼记注疏卷六十三汉郑氏注唐陆徳眀音义孔颕逹疏聘义聘礼上公七介侯伯五介子男三介所以眀贵贱也注此皆使卿出聘之介数也大行人职曰凡诸侯之卿其礼各下其君二等音义疏介绍而传命君子于其所尊弗敢质敬之至也注质谓正自相当音义疏三让而后传命三让而后入庙门三揖而后至阶三让而后升所以致尊让也注此揖让主谓賔也三让而后传命賔至庙门主人请事时也賔见主人陈摈以大客礼当已则三让之不得命乃传其君之聘命也三让而后入庙门让主人庙受也小行人职曰凡四方之使者大客则摈小客则受其币听其辞音义疏君使士迎于竟大夫郊劳君亲拜迎于大门之内而庙受北面拜贶拜君命之辱所以致敬也注贶赐也宾致命公当楣再拜聘君之恩惠辱命来聘者也音义疏敬让也者君子之所以相接也故诸侯相接以敬让则不相侵陵注君子之相接宾让而主人敬也疏卿爲上摈大夫爲承摈士爲绍摈君亲礼宾宾私面私觌致饔饩还圭璋贿赠飨食燕所以明宾客君臣之义也注设大礼则宾客之也或不亲而使臣则爲君臣也音义疏故天子制诸侯比年小聘三年大聘相厉以礼使者聘而误主君弗亲飨食也所以愧厉之也诸侯相厉以礼则外不相侵内不相陵此天子之所以养诸侯兵不用而诸侯自爲正之具也注比年小聘所谓岁相问也三年大聘所谓殷相聘也音义疏以圭璋聘重礼也已聘而还圭璋此轻财而重礼之义也诸侯相厉以轻财重礼则民作让矣注圭瑞也尊圭璋之类也用之还之皆爲重礼礼必亲之不可以已之有遥复之也财谓璧琮享币也受之爲轻财者财可遥复重贿反币是也音义疏主国待客出入三积饩客于舍五牢之具陈于内米三十车禾三十车刍薪倍禾皆陈于外乗禽日五䨇羣介皆有饩牢壹食再飨燕与时赐无数所以厚重礼也注厚重礼厚此聘礼也音义疏古之用财者不能均如此然而用财如此其厚者言尽之于礼也尽之于礼则内君臣不相陵而外不相侵故天子制之而诸侯务焉尔注不能均如此言无则从其实也言尽之于礼欲令富者不得过也疏聘射之礼至大礼也质明而始行事日几中而后礼成非强有力者弗能行也故强有力者将以行礼也注礼成礼毕也或曰行成音义酒清人渴而不敢饮也肉干人饥而不敢食也日莫人倦齐庄正齐而不敢解惰以成礼节以正君臣以亲父子以和长幼此衆人之所难而君子行之故谓之有行有行之谓有义有义之谓勇敢故所贵于勇敢者贵其能以立义也所贵于立义者贵其有行也所贵于有行者贵其行礼也故所贵于勇敢者贵其敢行礼义也故勇敢强有力者天下无事则用之于礼义天下有事则用之于战胜用之于战胜则无敌用之于礼义则顺治外无敌内顺治此之谓盛徳故圣王之贵勇敢强有力如此也勇敢强有力而不用之于礼义战胜而用之于争鬭则谓之乱人刑罚行于国所诛者乱人也如此则民顺治而国安也注胜克敌也或爲陈音义疏子贡问于孔子曰敢问君子贵玉而贱䃉者何也爲玉之寡而䃉之多与注䃉石似玉或作玟也音义孔子曰非爲䃉之多故贱之也玉之寡故贵之也夫昔者君子比徳于玉焉温润而泽仁也注色柔温润似仁也润或爲濡音义缜密以栗知也注缜致也栗坚貌音义廉而不刿义也注刿伤也义者不苟伤人也音义垂之如队礼也注礼尚谦卑音义叩之其声清越以长其终诎然乐也注乐作则有声止则无也越犹扬也诎絶止貌也乐记曰止如槀木音义瑕不揜瑜瑜不揜瑕忠也注瑕玉之病也瑜其中间美者玉之性善恶不相揜似忠也音义孚尹旁达信也注孚读爲浮尹读如竹箭之筠浮筠谓玉采色也采色旁达不有隠翳似信也孚或作姇或爲扶音义气如白虹天也精神见于山川地也注精神亦谓精气也虹天气也山川地所以通气也音义圭璋特达徳也注特达谓以朝聘也璧琮则有币惟有徳者无所不达不有须而成也音义天下莫不贵者道也注道者人无不由之诗云言念君子温其如玉故君子贵之也注言我也贵玉者以其似君子也疏丧服四制凡礼之大体体天地法四时则隂阳顺人情故谓之礼訾之者是不知礼之所由生也注礼之言体也故谓之礼言本有法则而生也口毁曰訾音义疏夫礼吉凶异道不得相干取之隂阳也注吉礼凶礼异道谓衣服容貌及器物也丧有四制变而从宜取之四时也有恩有理有节有权取之人情也恩者仁也理者义也节者礼也权者知也仁义礼知人道具矣注取之四时谓其数也取之人情谓其制也音义疏其恩厚者其服重故爲父斩衰三年以恩制者也注服莫重斩衰也音义疏门内之治恩揜义门外之治义断恩资于事父以事君而敬同贵贵尊尊义之大者也故爲君亦斩衰三年以义制者也注资犹操也贵贵谓爲大夫君也尊尊谓爲天子诸侯也音义疏三日而食三月而沐期而练毁不灭性不以死伤生也丧不过三年苴衰不补坟墓不培祥之日鼓素琴告民有终也以节制者也资于事父以事母而爱同天无二日土无二王国无二君家无二尊以一治之也故父在爲母齐衰期者见无二尊也注食食粥也沐谓将虞祭时也补培犹治也鼓素琴始存乐也三年不为乐乐必崩音义疏杖者何也爵也三日授子杖五日授大夫杖七日授士杖或曰担主或曰辅病妇人童子不杖不能病也百官备百物具不言而事行者抉而起言而后事行者杖而起身自执事而后行者面垢而已秃者不髽伛者不袒跛者不踊老病不止酒肉凡此八者以权制者也注五日七日授杖谓爲君丧也扶而起谓天子诸侯也杖而起谓大夫士也面垢而已谓庶民也髽妇人也男子免而妇人髽髽或为免音义疏始死三日不怠三月不解期悲哀二年忧恩之杀也圣人因杀以制节注不怠哭不絶声也不解不解衣而居不倦息也音义此丧之所以三年贤者不得过不肖者不得不及此丧之中庸也王者之所常行也书曰高宗谅闇三年不言善之也注谅古作梁楣谓之梁闇读如鹑䳺之䳺闇谓庐也庐有梁者所谓拄楣也音义王者莫不行此礼何以独善之也曰高宗者武丁武丁者殷之贤王也继世即位而慈良于丧当此之时殷衰而复兴礼废而复起故善之善之故载之书中而高之故谓之高宗三年之丧君不言书云髙宗谅闇三年不言此之谓也然而曰言不文者谓臣下也注言不文者谓丧事辨所当共也孝经説曰言不文者指士民也音义礼斩衰之丧唯而不对齐衰之丧对而不言大功之丧言而不议缌小功之丧议而不及乐注此谓与宾客也唯而不对侑者为之应耳言谓先发口也音义父母之丧衰冠绳缨菅屦三日而食粥三月而沐期十三月而练冠三年而祥音义疏比终兹三节者仁者可以观其爱焉知者可以观其理焉强者可以观其志焉礼以治之义以正之孝子弟弟贞妇皆可得而察焉注仁有恩者也理义也察犹知也音义疏礼记注疏卷六十三卷六十三考证礼记注疏卷六十三考证聘义君使士迎于竟大夫郊劳疏君使士请事遂以入是也按本文入字下当有竟字又君使下大夫请行君又使卿朝服用束帛劳按请行下当有反字言下大夫请行者已反也君又使卿朝服又字衍比年小聘三年大聘注疏此经诸侯相聘是周公制礼之正法王制所云谓文襄之法故不同也按此疏甚精王制谓诸侯于天子亦比年一小聘三年一大聘与大行人所云诸侯之邦交岁相问殷相聘者不同但诸侯使卿聘于天子大行人所谓时聘殷頫者时聘既无常期殷頫即一服朝之歳似其礼反疎于邦交苐时聘殷頫必使其卿而不使大夫为尊敬耳大行人又云王之所以抚邦国诸侯者歳徧存三岁徧頫五岁徧省天子之礼于诸侯者如此其勤而诸侯之礼于天子顾不如邦交之数何哉王制出汉诸博士之手或亦疑及于此未可知也疏谓王制本文襄之法说本王制郑注以圭璋聘重礼也按此卿大夫所执之圭与诸侯亲行所执之命圭不同周礼典瑞公执桓圭侯执信圭伯执躬圭子执谷璧男执蒲璧以朝觐宗遇㑹同于王诸侯相见亦如之是命圭也又云瑑圭璋璧琮以頫聘注云大夫衆来曰頫寡来曰聘贾疏曰此遣臣行聘问之所执者若其君亲自朝所执上文桓圭之等是若遣臣聘不得执君之圭璧无桓信躬谷蒲之文直瑑之而已然则诸侯朝觐所执者命圭亦曰介圭韩奕之诗言韩侯入觐以其介圭是也卿大夫聘所执之圭瑑圭也玉人所谓瑑圭璋八寸璧琮八寸以頫聘仪礼疏谓臣所执皆降其君一等是也朱子解论语执圭即以命圭训之于义稍差盖命圭惟诸侯亲行则自执之以爲瑞耳已聘而还圭璋疏二王之后享天子用圭享后用璋则虽圭璋亦受之不归也按本文所云圭卿大夫所执之瑑圭也聘礼毕即还之若其享时所用之璧琮则受之此以圭璋对璧琮则执以聘者为礼而奉以享者为财也疏言二王之后享天子用圭享后用璋则虽圭璋亦受之而不归者此又以命圭亲执以朝者对享礼之瑑圭璋言则亲执以朝者为礼而享礼之圭璋为财也子男以璧琮对琥璜亦然乗禽日五双疏按疏未明聘礼记曰既致饔旬而稍宰夫始归乗禽日如其饔饩之数注谓鴈鹜之属其归之以双为数贾疏曰言如其饔饩之数者一牢当一双故聘义曰乗禽日五双是此饔饩五牢者也若然上介三牢则三双也士一牢则一双也燕与时赐无数按时赐即聘礼所谓俶献孚尹旁逹注孚读为浮尹读为竹箭之筠音义尹依注音笋又作筠按音义当云尹依注音筠又作笋又按许氏説文引孔子赞玙璠曰逺而望之奂若也近而眎之瑟若也一则理胜二则孚胜即此孚尹旁达之説也礼记注疏巻六十三考证礼记註疏考证跋语侍读齐召南谨言礼记之列学官也自郑康成注行遂配仪礼周官称三礼自孔颖达正义行遂配周易尚书毛诗左氏春秋称五经汉时称五经者礼惟髙堂所传即周官不得比并唐以后小戴学盛二礼古经之学反俱不及其故何耶记本丛书也撰录非一人荟粹非一説自孔门弟子下逮秦汉诸儒所记并採兼收故虽不能有纯无杂然其大者如大学中庸广博精深为圣贤传道之经训曲礼少仪内则实小学之支流余裔玉藻郊特牲文王世子实朝庙之文物典章也冠昏乡饮酒射聘燕诸义䘮服小大杂记服问间传曽子问三年问诸萹既皆仪礼之正解余论而深衣奔丧投壶则又古经之剰简佚萹可以补仪礼所不及者记以兼收并採而纯杂相半亦以兼收并採而鉅细不遗选言宏富便于诵习视仪礼难读周官不全相去固有间也此记之以丛书得称为经也康成汉代大儒兼通五经尤精礼学其于记也廓马融卢植余业参以仪礼周官异同订譌紏缪索隠钩深导絶壑断港于通州辟榛莽﨑岖为坦道缕分条贯厥功懋焉虽或旁引纬书时生异解祫禘偏信鲁礼王制多指夏殷五庙但守元成七祀惟据祭法六天二地王肃驳其违配喾南郊赵匡矫其失譬则明堂位儒行亦在记中大醇小疵瑕瑜自不相掩至于礼器制度先古遗文本本原原无非确有根据故即以宋儒之好去古注以解经也独于礼墨守康成亦歩亦趋不敢于轻议岂非天人性命之旨可据理自骋其心思名物度数之学必不可凭虚以拟其形似乎哉郑注既精孔氏与贾公彦等又承南北诸儒后斟酌于皇熊二家讨论修饰委曲详明宜其书之垂世而行逺也国子监十三经板夲嵗乆刓敝譌谬相沿礼记尤甚礼运礼器各篇正义阙文实多我皇上稽古右文加意经籍干隆四年特命重刋以惠学者在馆诸臣遍蒐善本再三雠对是正文字凡六年始付开雕以读礼家居奉敕即家编辑校勘之说附各卷后学识浅陋不足窥礼学之万一惟即见闻所及取郑氏所为仪礼周官二注以校此注之从违取孔氏所为各经正义以校此䟽之得失衍字脱文畧志本末其无可据概从阙疑至儒先论辨有专切注疏者亦莭録焉谨编考证如右谨识