易说易说自序圣贤之学岂有高远难几者哉亦曰明乎天道以人合之而已矣夫以人合天抑岂有他哉亦曰与时偕行而已矣时未至则有静默之守时旣至则有满盈之戒察乎阴阳之消长于以识吉凶悔吝之几故圣贤用显用晦变化无方而进退咸宜焉由此观之与时偕行非卽圣贤之学哉第小儒曲学昧于从违往往宜晦而显宜退而进静默不知守满盈不知戒或失之躁或失之亢几萌不惕变至不审日趋于凶咎悔吝之途而人道沦没圣人于是作易以明天道于六爻之中着阴阳之变化盈虚消息进退存亡皆寓于其内其示人以趋避也至矣然其义显矣而又甚隐其辞明矣而又甚微浅者或以爲占筮之书深者或以爲天机之秘京房辅嗣焦生子云之流所见尙如是矧下焉者乎孰知大而邦国之治乱小而身家之盛衰与夫持躬涉世处人接物均不越乎易焉大哉易乎利用安身之道达天知命之学舍易何适哉夫圣人往而微言绝易道不明天人学晦畴爲忧盛危明永得无失者乎孔子曰加我数年五十以学易可以无大过矣寡过之学诚莫如易易其可不学乎哉故予有世道人心之忧焉乃取六十四卦详爲说辞明爲剖晰后之学者观象玩占于阴阳消长辨吉凶于几先进退显晦不失其道庶几治国守家保身理物皆有頼焉余之说易未敢云有功于易然以人合天之理启迪来学使利贞常获无蹈危机是余之志也夫黄鹤山人吕子题于空秀阁易说易说题词古今来讲易者不下数十百家类皆各抒所见或言理或言数斤斤辨论于卦爻之内纵极会而通之触类而长之究于羲画以前之易固未有当也我孚佑帝师本上古皇覃氏临凡洞澈干坤之隐奥了明性道之根源自唐成进士后屡有阐易微义垂示法言惜未彚传于世兹夀山堂易说乃古洞藏本试拈香默玩洗心庄诵觉圣言亹亹未尝不依文解义而实已超超乎高挹象数之表将羲文周孔之心传一一指出至矣尽矣𤓰以加矣至首卷图解发前圣所未发蓦然启视如披三清秘笈开玄㝔覩天文矣夫易心易也天人相合之妙古今不变之机皆载于易卽人之视履考祥其旋元吉亦于易备之此身心性命之学也道之原也帝师安能巳于言哉孔子曰五十学易可无大过五与十皆河洛之中也中心之谓也惟从心上加功故说可无大过学者三思之当知假年之说未必与此五十二字强爲胶粘而言之如是说易乃深合羲文周孔之心源也忆昔孚佑帝师曾将千古未洩之秘尽传于希夷陈先生俾嘉惠后学数传而至穆修乃得邵康节先生而广演之我帝师又亲与証明重加指授现身说法世所习闻兹因重订全书正宗敬述于此以作原起云尔宏教弟子柳守元熏沐题词易说重刋道藏辑要易说孚佑上帝纯阳吕祖天师着图解目录河图元图洛书元图先天混极图解先天元极图解先天灵极图解先天太极图解中极动静图解少极变化图解太阳图解太阴图解象明图解三才图解先天八卦合洛书数图解后天八卦合河图数图解阳奇图解阴偶图解两仪生四象四象生八卦图解干坤阖辟图解伏羲则河图以作大易图解大禹则洛书以作洪范图解太极中分八卦图解伏羲八卦方位次序图解文王八卦方位次序图解六十四卦方圆图解六十四卦刚柔相摩图解六十四卦分配节气图解阴阳律吕生生图解三分损益图解天根月窟图解阴阳消息图解卦序图解易说河图图洛书图混极图图混极者虚中之象也苞象数于淸浊未分之内具形器于图书将判之先其气机毕具者言两仪四象八卦之理闇然藏伏所谓体不杂乎阴阳之太极也形器己呈者言虽有仪象卦画之分而其所以然之理初无声臭之可求所谓用亦不离乎阴阳之太极也元极图图元极者本元始之凝合藏太和之絪緼粹至精而无色含一炁而无形正有物浑成先天地生之谓也居混沌之先淸浊一致具阴阳之体变化有机包三古而立混极之元还终天而爲始天之化兹非太极之气母乎是以知无终尽之机者易也有相生之本者乃元极之神也性超无极而独立者乃能见之灵极图图灵极者藏妙有于虚灵之内体眞无于有极之先不别而自分不凿而自窦将以启造化之初机发灵光之始窍经云常无欲以观其妙有欲以观其窍正此时之探取也道虚则大心虚则灵故灵极爲天地之始窍卽爲万物之化源也太极图图太极者灵极之渐辟而渐虚者也洞然不杂于阴阳朗然不亏于元体存变化于无定极之中而阴阳自有至定极之理所以上之一卽阳之奇也下之二卽阴之偶也其中以奇偶之画合而歧之卽人也人之用出于阳之上而包于阴之外故能参天两地而成位乎其中也不言元极则太极同于一物而不足爲万化之本根不言太极则元极沦于空寂而不能爲万物之资始是以动静无端阴阳无始正太极之妙用也中极图图中极者卽灵极本来之眞体太极初分之始机向之凝者渐融形者渐运阳动而上动中有阴阴静而下静中有阳静极则爲动之体动极卽爲静之用交相体用运行不息静则阴之体立而阴以分动则阳之用行而阳以分但阴阳当以上下分不当以左右列动静当以生中含化不当以极后推复也故太极本自嶷然乘气机而端变化本于刚柔相生之至理非有顚倒造化之能转移干坤之力者不能知其所以然之妙也少极图图少极者一奇立于其中二偶分于左右阳气屈曲于其下积气尙微生机尙伏故谓之少也但阳旣动而轻淸者上浮阴旣静而重浊者下沉则天气升而生化地气降而化生由是一元眞炁充塞两间生生不穷化源具备己如阳始生爲水水尙柔弱必至生木而气始强盛阴始生爲火火尙微𣺌必至鍊金而力始坚固故水爲阳之穉木爲阳之盛火爲阴之穉金爲阴之盛也老阳老阴不能复生必得少阳少阴而后能成生育之功少极继生生于太极之后者岂非爲三才之朕乎太阳图图太阳者曰也以太极之全体一画横亘于其中精实而不亏故日爲太阳之象也但曰虽阳精质本乎阴燠万物而化光者必资于月质之合始阳得蔽而不洩是以日之体本阴阴之精藏乎阳也得其体则万古不变相兼以成者卽相待以久之理也此日之所以交于月而成易也太阴图图太阴者月也以太极之分形二画并列于其中精虚而不盈故月爲太阴之象也但月虽阴精质本乎阳丽万物而有常者必借于日光之合始阴有主而不散是以月之体本阳阳之精藏于阴也得其用则盈虚有度相尅于隐显者卽相制于上下之理也此月之所以承于日而成易也象明图图象明者因日月之象而合之以成明因日月合明而体之以成易故悬象着明莫大乎日月日月之道贞明者也贞明者易之义也盖日东月西则爲明日上月下则爲易阴阳变化特一旋转运用之间耳故易之体用不胶于离南坎北之方位不暌于先天后天之推移隐显融通一名而含三义其易之谓乎以交代而名则曰易所谓生生不穷是也以常体而名则曰不易所谓定位不移是也以改革而名则曰变易所谓变则必通是也易者其德也不易者其位也变易者其气也以往来环转之机律上下一中之理岂非日月相推而明生焉之谓乎三才图图三才者以偶之二叠于奇一之上数象合三乃天地人之全体也天开于子地辟于丑人生于寅以人而具二炁之精立两仪之极而首出乎其中矣以藐然之身而乃与天地并立爲三至其爲道又与天地混然而无间其可不知所以自立之义哉盖盈天地之间者惟万物而人居万物之一物之感人人之应物无时不然及其扩充运用正三纲明五教序万事穷理尽性以至于命致中和赞化育参天地而相与于无穷者人又与太极同其功用也故易之爲书也广大悉备有天道焉有人道焉有地道焉立天之道曰阴与阳立地之道曰柔与刚立人之道曰仁与义也是以三才之统还于太极之一也八卦合洛书图图先天八卦干兑生于老阳之四九离震生于少阴之三八巽坎生于少阳之二七艮坤生于老阴之一六其卦未尝不与洛书之位数相合上古神龟出洛其数戴九履一左三右七二四爲肩六八爲足五居其中以一九三七阳数居四正之宫二八六四阴数居四隅之地始于一而终于九五行之性顺则相生逆则相尅而以一六水尅二七火二七火尅四九金四九金尅三八木三八木尅中五土中五土尅一六水右旋一週以见循环制化之理洛书之序自北而西右旋而相尅然相待之位东南四九金生西北一六水东北三八木生西南二七火而相生已寓乎相尅之中盖造化之理尅而不生则所尅者必至灭绝已是以尅里含生生之卽所以成其尅之之权相尅而有相生之机于洛书而见之矣八卦合河图数图图后天八卦坎一六水离二七火震巽三八木干兑四九金坤艮五十土其卦未尝不与河图之数位相合此图书所以相爲经纬而先后天亦有相爲表里之妙也上古龙马负图出河其阴阳奇偶错综分列皆本乎天地自然之文伏羲则而象之绎成爲图其于八卦之义自相脗合生数居内成数居外一二三四五生数也六七八九十成数也一乃数之始十乃数之终五爲天地之中数卽阴阳之统会也阳生阴成阴生阳成内外配合五行各居其方生数至五已极一乘五爲六故一六同位于北二乘五爲七故二七同位于南三乘五爲八故三八同位于东四乘五爲九故四九同位于西五乘五爲十故五十同位于中合而观之奇偶并处阴阳类从乃相得有合而同处其方并行而无碍者也观其相生之序一六水生三八木三八木生二七火二七火生五十土五十土生四九金金复生水左旋一週以见生生不穷之义河图之数自北而东左旋而相生然对待之位北方一六水尅南方二七火西方四九金尅东方三八木而相尅者寓于相生之中盖造化之理生而不尅则生者无有裁制非天地一生一成之功也是以生中带尅尅之正所以全其生之之德先天以尅爲生于河图而见之矣阳奇图图阳奇者包羲氏仰观俯察之余见天之不满于西北也故将太极之全体欲分补其西北而申之使直焉则爲一而横陈也于是画一画以象之其数奇卽谓之奇阳之所以一而实也而天运之左旋四气之顺布莫不自天门之辟而出之矣彼圣人者岂徒爲一画而已哉阴偶图图阴偶者包羲氏又有见于地之不满于东南也复将太极之全体欲分补其东南而析之使两焉则爲一而并列矣于是断一画以象之其数偶故谓之偶阴之所以二而虚也而寒暑之平分山河之两截莫不自地戸之辟而见之矣作易者岂泛然爲二画而无本欤两仪生四象图四象生八卦图自太极相涵阴阳摩盪左阳右阴两仪判矣一元含化两两相摩阴阳老少四象见矣四象相摩循流环转分方定位八卦成矣此皆从天地氤氲之气自相摩盪而成非强爲布置于其间也或谓干坤定位于上下坎离分衡于左右艮山峙形于西北兑泽通气于东南以明天高地卑日东月西山起有原水归有委春近必雷秋近必风之理虽然此亦是先天卦位已定其气机岂因变化相合而后定先天之卦位哉天地之初未有此形先有此气未藴此气先藏此理理不可见是爲无极及其无中生有体象浑沦其气氤氲将以化醕是爲太极太极摩盪而生两仪左爲阳右爲阴也两仪摩盪而生四象则有太阴太阳少阳少阴之别四象摩盪而生八卦自然干南坤北离东坎西兑居东南艮居西北巽居西南震居东北矣圣人亦何尝别其义以强合哉不过就太极相涵之数与太极初分之理推移以定斯位故天上地下日东月西山起有源水归有委春近必雷秋近必风之数自具于中岂强爲布置于其间也耶自震而离而兑而干阳之复也故爲顺自巽而坎而艮而坤阴之渐也故爲逆阳生于子中而极于午中阴生于午中而伏于子中其阳自东而南其阴自西而北故干尽午中坤尽子中坎尽酉中离尽卯中乃阴阳对待之理卽阴阳起伏之机也观日以亥子观月以晦朔嵗以冬至爲始令以四季爲序此正阴阳相交动静相生之妙也故知太极无所不包则知两仪四象八卦之变化无不涵藴于其中也此卽气化自然之理矣干坤阖辟图图易曰辟戸谓之干阖戸谓之坤一阖一辟谓之变往来不穷谓之通是以阴阳阖辟之法象不独取诸卦画而取诸干坤也以干坤爲大父母自一阳生于子传至已而六阳气足则长养之用已极卦爲一阴生而继之以姤自一阴生于午传至亥而六阴气盈则肃杀之机已极卦爲一阳生而继之以复阴极生阳时之至子一阳来复乃以柔遇刚也丑二阳爲临寅三阳爲泰至正月而干道小成矣盖言泰卦之下体成干也卯四阳爲大壮辰五阳爲夬至已而六阳已极干体大成纯阳太过不可用事当此时万物皆动故干之六阳爲辟阳极生阴时之至午一阴生而爲姤此以刚遇柔也未二阴爲遯申三阴爲否至七月而坤道小成矣盖言否卦之下体成坤也酉四阴爲观戌五阴爲剥至亥而六阴已极坤体大成纯阴不及不能用事当此时万物皆静故坤之六阴爲阖然阴极生阳阳极生阴自子至已干爻主之自午至亥坤爻主之干坤定位乎其中阴阳化形于其外互相消息环运不穷是以一阳息则一阴消一阴进则一阳退也往来变通之妙不于此而可见哉伏羲则河图以作易图图横图者卦画之成数圆图者卦气之运行以卦配数离震艮坤爲同而干兑巽坎爲异盖以阴之老少至静而守其常阳之老少至动而通其变故也大禹则洛书以作洪范图图天乃钖禹洪范九畴⬤伦攸叙初一曰五行次二曰敬用五事次三曰农用八政次四曰协用五纪次五曰建用皇极次六曰乂用三德次七曰明用稽疑次八曰念用庶征次九曰向用五福威用六极洪范九畴配九宫之数阴阳之用备矣伏羲继天而王受河图而画之八卦禹治洪水钖洛书而陈之九畴河图洛书相爲经纬八卦九章相爲表里大抵经言其正纬言其变而二图之左旋右转右转左旋互爲正变者也主河图而言则河图爲正洛书爲变主洛书而言则洛书爲正而河图又爲变要之天地间不过一阳一阴而已太极主乎中两仪转乎外五行变动于参互之间卽可攸分经纬而相爲表里也是以河图不但可以画卦亦可以明畴洛书不特可以明畴亦可以画卦当时圣人不过因时论事取象垂法耳若以变通言之伏羲之画卦其表爲八卦而其里固可以爲畴大禹之叙畴其表爲九畴而其里固可以爲八卦河图之文七前六后八左九右洛书之文九前一后三左七右四前左二前右八后左六后右象以圆者爲星辰方者爲井地以奇者爲阴用以偶者爲阳用而羲文因之而作易禹箕叙之而作范也则知相通互用之妙天下之万象不出乎一方一圆天下之万数不出乎一奇一偶天下之万理不出于一动一静天下之万声不出于一阖一辟也探索于此可以体天地而知变化也矣太极中分八卦图图太极中分八卦图以伏羲横图合观之则阴阳上下之分八卦内外之别了然在目则知画前有易便可参先天造化之机矣伏羲八卦方位图图伏羲八卦次序图图伏羲八卦干坤坎离爲四正震兑巽艮爲四隅所谓先天也文王八卦坎离震兑爲四正干坤艮巽爲四隅所谓后天也先天之爲后天也以变易而成也四正相交则变其卦体四隅不相交则易其方位干交于坤而变爲离坤交于干而变爲坎离交于坎而变爲震坎交于离而变爲兑此四正之交也坤得干而以阴承阳则退居西南干得坤而以阳薄阴则退置西北坤居巽位则巽顺乎坤而移于东南干居艮位则艮避乎干而移于东北此四隅之易位也造化之变易自然而然也干坤爲父母而坎离代其位震巽用其权艮兑终其事故坎离者干坤之用而六子之体也坎卦阳里而阴表离卦阴里而阳表阴阳之交卽性命之蒂也六虚之动坎离之运用也万化之流性命之根源也是故八卦者天体之自然也卽心体之自然也圣人则而象之理而分之本无矫强之智也文王八卦方位图图文王八卦次序图图先天之爲后天何也干自南而北以与坤交则退居亥位坤自北而南以与干交则退居申位亥者水之父也申者金之母也干居父位以生水而坎子居北故水爲天一子首十二辰也水生木则震居东木生火则离居南火生土则坤居西南土生金则兑居西至于金则又生水焉土本居中分王四方是以干坤艮巽皆土位也坤爲阴土而收火之余气则不过寒故能生金艮爲阳土而借水之余气则不过燥故能资木干之阳金得土而旺故先爲父以生水巽之阴木得土而培故能爲母以生火金水相生干居其中此干爲阳而主生气也火金相尅坤居其中此坤爲阴而主杀气也五行之变化虽不可胜穷而生生之理不外乎此也生所以制尅尅所以继生卽太极之周流也自强不息体于此也六十四卦图方圆图伏羲之图所谓八卦方位也外此而横图也圆图也方图也则皆邵子之图也图从中起其心法也三图不同其揆一也横图之序始干终坤而震巽居其中阴阳不起于干坤而起于震巽也震巽者阴阳之初也由震巽而坎离由坎离而艮兑由艮兑而干坤所谓图起于中原于此也卽横图之两仪中分之则爲圆图卽横图之八卦重累之则爲方图圆图周围皆八也而震巽居中爲之交接方图纵横亦皆八也而震巽居中爲之联属故图起于中者震巽爲之也卽天之根也月之窟也六十四卦之枢也在人心则寂感之交也在事物则万化之本也此先天定位之玄机也六十四卦刚柔相摩图图观八卦相生图阴阳迭运刚柔相摩乃太极中变化之本根也正指二气之相成也盖天体至圆运行不息其行日夜一週遶地左旋两极不动北高南下阴阳交感阳自东升阴自西降南随阳气上升而牵于左北随阴气下降而牵于右自外动而观乎变理虽繁可以执一御也由内静而返之极义虽博可以一名举也得其自然之主不宰之宰则六十四卦原无卦也三百八十四爻原无爻也是故卦画有先后而理气无后先阴阳爲动静动静卽阴阳以至神者而象之至妙者而物之可方可圆变动不居易之形象明矣而天道自然之运亦明矣六十四卦图节气图易之数由逆而成逆知四时之谓也盖太阳未交以前干未生也自其上生一奇则爲干而兑犹未生也然其生之势不容已不必太阳上生一偶方知其爲兑卽干而逆推兑于未生之前已知其必爲兑矣少阴未交以前离犹未生也自其上生一奇则爲离而震犹未生也然其生之势亦不容已不必少阴上生一偶方知其爲震卽离而逆推震于未生之前已知其必爲震矣自巽五至坤八其所推者亦然如是春而推夏知春之后必爲夏自夏而推秋知夏之后必爲秋自秋而推冬知秋之后必爲冬以炁相接以神交换所谓逆知四时之谓者此也以节候合卦气而言之复爲冬至子之半頣屯益爲小寒丑之初旡妄临家人爲大寒丑之半震革爲立春寅之初贲旣济随爲雨水寅之半丰明夷噬嗑爲惊蛰卯之初泰同人爲春分卯之半损节中孚爲淸明辰之初归妹履兑爲谷雨辰之半离暌爲立夏己之初大畜需小畜爲小满已之半大壮大有夬爲芒种午之初至干之末交夏至午之半焉此三十二卦皆进而得夫震离兑干已生之卦也姤爲夏至午之半大过鼎恒爲小暑未之初升井蛊爲大暑未之半巽讼爲立秋申之初困未济解爲处暑申之中涣䝉师爲白露酉之初遯否爲秋分酉之中咸旅小过爲寒露戌之初渐蹇艮爲霜降戌之半谦坎爲立冬亥之初萃晋豫爲小雪亥之半观比剥爲大雪子之初至坤之未交冬至子之半焉此三十二卦皆进而得夫巽坎艮坤未生之卦也二分二至四立总爲八节每节各计两卦以震之一阳初生同革卦爲立春之值候以离之一阴初生同讼卦爲立秋之值候以离之一阴中伏同暌卦爲立夏之值候以坎之一阳内伏同谦卦爲立冬之值候以三阳三阴上下平分阳在下者爲春分之值候阴在下爲秋分之值候以一阳生于五阴之下爲冬至之值候以一阴生于五阳之下爲夏至之值候纪分四序炁合八卦左行合于先天己生之阳数右转合于后天未生之阴数大易之秘见于斯矣阴阳律吕生生图图阴阳律吕图以见阴阳往来隔八相生之义干爲八卦之首以类相从配黄钟而起子卽先天坤位干坤始交之义也故一阳生于子而爲万化之根坤爲老阴之偶就其眷恋隔八下生配林钟而起未后天坤位乃归根复命之机子寅辰午申戌阳也干之属也三男从父长男虽当午位代父之职不敢自专原从父而起子坎中男也故起于寅艮少男也故起于辰丑亥酉未已卯阴也坤之属也三女从母故长女起丑中女起卯少女起巳巽居未而起丑离居酉而起卯兑居亥而起巳者故内卦三爻位从我外而推外卦三爻方从我后而出巽不从母起未而从本宫相对起丑者长女乃阴之始其势方长故内从夫志而外承母谊离之先天居卯帝出乎震天下大明矣兑之先天在已东南泽国水归有委矣坎中男眷恋中女而傍先天之离寅乃火之长生木火相交助其生机也艮少男眷恋少女而邻先天之兑山泽通气意有所属矣阳刚用事不必托体皆能自立阴柔之德依附而成故皆有所本耳三八爲木八者生成之数也且卦止于八隔八相生义类从也是吞吐阖辟往来进退皆不出其数耳于是黄钟子生林钟未林钟未生太簇寅太簇寅生南吕酉南吕酉生姑洗辰姑洗辰生应钟亥应钟亥生㽔宾午㽔宾午生大吕丑是皆阳下生阴阴上生阳也阳起于子阴起于丑阳自奋而起阴自合而止阳生阴而阴生阳者虽云隔八相生实以见对代参前有三合将週之义也盖有天地而后有水火有水火而后有山泽有山泽而后有雷风故先天干坤坎离当四正之位震巽艮兑列四维之地卽可见阴阳后先之理矣古者考律推声出音入义必先立黄钟之平爲本是以一阳来复之子律起黄钟而爲万事根其管长九寸九九八十一也凡律吕之数以九乘之九者阳极之数也阳极则风生风以鼓吹发于声而中乎音者也故用九数然数多者下生数少者上生相生之数不出于八增减之数不出于三三者东方之生数也卽三才之理也一生二二生三三生万三者其万化之机乎八者木炁之成数也卽八风之义也二而四四而八八而爲六十四八者其变化无穷之数乎此相生相因增减之所由分也以下生者倍其实三其法以上生者四其实三其法上生皆三分损益下生亦三分损益宫生商商生羽羽生刀刀生征此五音相生之次也然十二辰每辰各有五音要皆不出十二律之正声也黄钟之律九寸下生林钟林钟之律六寸上生太簇太簇之律八寸下生南吕南吕之律五寸三分寸之一上生姑洗姑洗之律七寸九分寸之一下生应钟应钟之律四寸七十四分四不尽上生㽔宾㽔宾之律六寸三十二分五九二一下生大吕大吕之律四寸二十一分七二八一上生夷则夷则之律五寸六十二分三零四一下生夹钟夹钟之律三寸七十四分八六九四上生无射无射之律四寸九十九分四九二五三下生仲吕仲吕之律六寸六十五分九九八十有一此十二律长短上下相生之一终也是以黄钟生林钟一阳生二阴也林钟生太簇二阴生三阳也太簇生南吕三阳生四阴也南吕生姑洗四阴生五阳也姑洗生应钟五阳生六阴也应钟生㽔宾则六阴生一阴矣虽阴不生阴然声音之道低极不能顿高况数极则变变则以极阴而生微阴正低极而欲高之机也㽔宾生大吕一阴生二阳也大吕生夷则二阳生三阴也夷则生夹钟三阴生四阳也夹钟生无射四阳生五阴也无射生仲吕五阴生六阳也仲吕生黄钟则六阳生一阳矣虽阳不生阳然律吕之义𦂳极不能骤缓况节变则通通则以极阳而生微阳正吐极而欲吞之候也此非阴阳相生虚实借用之妙乎三分损益之图图天地之道形以气感声音之道气以形应是气也触于形而发于声也声从阳起九者阳之极也极则生风见之于声是以律吕相生以九乘之然形有长短气有衰旺故声有高下之分音有淸浊之殊耳黄钟之律九寸九九八十一也宫之数也分而三之每得二十七数三九之数已极势不能增不增则减故损一分而留二分共存五十四数而生征太簇之律八寸八九七十二也商之数也分而三之每得二十四数三九之数已盈数益多矣卽欲不损不可得也故损一分而留二分共存四十八数而生羽姑洗之律七寸七九六十三也刀之数也分而三之每得二十一数损之又少益之又多故有奇零有奇零则不能生所以五音遇刀而收收者变之机也㽔宾之律六寸六九五十四也征之数也分而三之每得一十八数数已少矣若使再损五音皆无其数故益一分十八共积七十二数而生商夷则之律五寸三十二分三不尽五九四十五三三不尽而爲四十八羽之数也分而三之每得一十六数数甚少矣虽欲不益不可得也故益一分十六共积六十四数而生刀羽有奇零者音之尽也刀之应也刀有奇零者音之中也羽之生也刀其阳之阖乎羽其阴之开乎于此可以见阴阳开阖之机矣阳数多而阴数少数多而损阳生阴也数少而益阴生阳也一损一益进退之道也阳主升而阴主降阴以生阳升而进也阳以生阴降而退也一升一降一阖辟之机也损益升降往来不穷进退阖辟吞吐高下要皆气之感乎形而形达乎气者耳若非律吕之长短损益何以别声音之高下淸浊哉天根月窟图图易者履运处身之道也凡动而生阳静而生阴理也动而无静静而无动物也静而无静动而无动神也静中有动动中有静气也一动一静之间往来不失其衡者卽天根月窟之谓也所谓天根者指坤震二卦之间爲言也坤震之间阴旣极矣阴复孕阳微阳将生卽天所生之根也所谓月窟者指干巽二卦之间爲言也干巽之间阳旣极矣阳将生阴微阴复生卽月所出之窟也阴阳一元气也非有二也动而阳静而阴更相禅代无有穷己方其动而阳也非全无阴阳渐盛则阴渐微及其静而阴也非全无阳阴渐盛则阳渐微盛之极者消则微之极者息矣知此则知坤震之间乃干之静专旣极而动直之将萌也故曰天根干巽之间乃坤之静翕旣极而动辟之将萌也故曰月窟盖天包地外地下有天凡根之着愈深则萌之所发愈畅此天根之名所以立也月之魄受日之光就月之无光处正月之本体始现此月窟之名所以立也气机阖辟流行不已而人物生焉以吾身而处乎人物之中必也下极乎动静之间如足之蹑天根上极乎动静之间如手之探月窟眞有以见乎气机消息之妙而后可以喻于唿吸存存之窍所谓三十六宫卽指八卦之画爲言也以刚画奇爲一柔画偶爲二合阳宫之十二阴宫之二十四共成三十六宫之数也以耳目聪明之身而探月窟蹑天根知物识人灼见乎震巽之出入卽造化之所往来也闲心独处无将无迎无起无灭默合流行之妙则泛而应曲而当三十六宫阳宫不暑阴宫不寒无适而非春也是故万物化光皆根于心心之爲根也心之爲窟也生生不息与震俱出与巽俱入不戕其根不障其窟则满腔皆春发育万物是无偏倚驳杂之虞也巳阴阳消息图解天地阴阳之大体也日月阴阳之精华也天地之阴阳何寓见于日月之升沉往来日月之交会盈虚验于阴阳之消息藏伏然太阳之光明有常太阴之亏盈不一故以太阴之见象验卦气之消息也如月晦无光坤之象也阴之极也阴极生阳于是初三月朏一阳下生震之象矣而坤体消焉是以震来消坤而震卦已立八日上弦二阳下生兑之象矣而震体消焉是以兑来消震而兑卦已立望则月体圆全三阳盈满干之象矣而兑体消焉是以干来消兑而干象已立然阴未尽则阳亦未极阴尽而阳极矣极则必变变则阴生阳而阳生阴矣如望之三阳盈满干之象矣阳之极也阳极生阴于是十八日一阴下生巽之象矣而干体消焉是以巽来消干而巽卦已成廿三日下弦二阴下生艮之象矣而巽体消焉是以艮来消巽而艮卦已成晦则月尽无光三阴盈满坤之象矣而艮体消焉是以坤来消艮而坤卦已成阳往则阴来阴往则阳来毫无勉强故名曰消消者剥也以下灭上之义也息者长也以上得下之义也阳退则阴进阴往则阳来是以阳渐消而阴渐长阴渐消而阳渐长也然阳未尽则阴亦未极阴未尽则阳亦未极阴尽而阳极矣阳尽而阴极矣极则必变变则通是以升降进退往来不穷也受生则爲进气恋生则爲泄气进气则长泄气则落落之极卽长之端消之极卽息之机也故消之所以待谢卽息之所以待长欤息长消剥升降之机也盛衰代谢进退之舍也易曰君子道长卽小人道消小人道衰卽君子道长岂非阴阳消息之机乎观诸夬剥二卦可见矣自坤卦一阳上升而变成夬自干一阳下降而变成剥一以消而落一以息而长消其以下侵上乎息其以上生下乎返本推原生长不息可以验阴阳老少变化之端倪矣然六卦有象可凭而坎离则无象可比故云藏伏藏伏非无象也实以见阴阳正位乎中内以合外外以合内消中含息息里藏消消息之妙用无穷正化育之功能无尽也矣消象☷坤本阴体一阳方长☳震卦成而坤卦消☳震本一阳二阳渐长☱兑卦成而震卦消☱兑本少阴三阳盈满☰干卦成而兑卦消☰干本阳体一阴方长☴巽卦成而干卦消☴巽本一阴二阴渐长☶艮卦成而巽卦消☶艮本少阳三阴盈满☷坤卦成而艮卦消息机☳震本一阳阴极生阳卦自坤来☷☱兑本少阴二阳渐长卦自震来☳☰干体纯阳阴气尽矣卦自兑来☱☴巽本一阴阳极生阴卦自干来☰☶艮本少阳二阴渐长卦自巽来☴☷坤体纯阴阳气尽矣卦自艮来☷卦序图上经上经三十卦之象之序合而言之所谓易之阳体干坤坎离爲主者是也分而言之干坤坎离虽均爲主然干坤君也坎离臣也就干坤言之干阳也坤阴也阳体之中又有阴阳先后之分焉前爲阳中之阳后爲阳中之阴故干坤坎离或用事于前或用事于后也干坤正用干三三坤☷☷一元之始干居六十四卦之首其爲上经之主固不待论干与坤对是干爲主坤从干也以易经卦义次序而观则干第一坤第二屯第三但见其爲干先坤后不见其爲干上坤下安在其爲坤从干耶惟以两卦对配而观则是干之六画在上坤之六画在下干爲主坤从干其义始明传曰天尊地卑干坤定矣定于干上坤下之对非定于干先坤后之说也又曰垂衣裳而天下治盖取诸干坤亦取于干上坤下之对也上卦爲外下卦爲内干上坤下天包地外也故观象于对圣人之法也上经之初其君卦则屯☵☳干爲主坤从干其臣需☵☰䝉☶☵干爲主卦则坎用事离不得讼☰☵比☵☷坎用事用事阳中之阳故也师☷☵干坤之后受之以屯䝉需讼师比六卦者坎用事也此六卦皆有坎之体焉坎在上经其体伏于内二体合而成习坎者坎之本体也余六体分而爲屯䝉需讼师比六卦者卽坎之用体也坎之体居上经诸卦之最后而坎之用居上经诸卦之最先所以承接干坤而统摄诸卦也六子之中独坎先用事何也曰巽离兑皆阴也震艮虽阳而阳之偏也惟坎爲阳之中得气中正故坎在六子以爲最贵者也人见震爲长子爲六子中之最重而不知震坎爲干坤始生之子震犹长子坎犹嫡子盖坎之体正震之体偏也屯与䝉爲一对合十二画观之坎之六画包震艮于中也分而观之屯之爲卦坎震也䝉之爲卦艮坎也然屯䝉之象卽坎之象内外歛之则屯䝉二卦之四象藏于坎卦本体六画之中发之则坎卦六画所含之四象出而爲屯䝉二卦也震长男坎中男艮少男上经诸卦惟震坎艮上中下三对具干之三男无阴体之杂者干父正位于外坤母正位于内干之三男首出用事故爲诸卦先也干坤首用坎而不用离坎惟含震艮而不含巽兑者上经干开坤辟之初如𡻕之春如日之旦阳德方兴而羣阴尽伏也盖易有伏体一见则一伏坎见则离伏震见则巽伏艮见则兑伏坎不合震之上体而合其下体则爲屯不合艮之下体而合其上体则爲䝉震之阳在下艮之阳在上也先屯后䝉者屯之阳生于下体之下而达于上体之中䝉之阳始于下体之中而达于上体之上也自震之下达于坎之中又自坎之中达于艮之上阳升而上卦之序也震之下画卽坎二五之中画艮之上画卽干第三画之纯阳也坎以中画之阳下合震之下画上合艮之上画而成三阳纯乎干体此屯䝉所以继干坤之后而能首出用事也所以需讼师比又继化成于屯䝉之后而干坤皆与坎合也需讼一对坎上干下干上坎下盖干之上下体与坎合也先需讼后师比者干爲主而先合于坎故坤从干而亦与坎合也需先于讼者坎先合干而后干合坎也师先于比者坤先合坎而后坎合坤也坎先合干者干坎皆阳而干尊也故坎先来合干子从父也坤先合坎者坤阴也坎阳也阳用事故坤先来合坎母从子也以六卦而观之可以知继干坤而得炁之中者乃坎之用事也而上经之初爲阳中之阳是也上经之中阴阳之交图上经中干坤交而旁生六子之象消长之机着焉盖其初也干南坤北自泰一交坤西南而爲主干遂退西北而居下自是坎不用事而离用事矣故同人大有接迹于后上经之终其君卦则坤爲主干从坤其臣卦则离用事坎不得用事阳中之阴故也图兑巽艮震下经之主上经之客也在上经之初皆不能自爲卦必依于干坤坎离而后成卦客依主也至此而随蛊颐太过四卦客自爲卦不得不察由谦而前十五卦上经之上阳中之阳故阳盛而主旺客衰由豫而后上经之下阳中之阴故阳微而主衰客旺前十五卦干坤坎离之体多震艮巽兑之体少主盛客微也干坤坎离诸体之中干复多于坤坎复多于离均之爲主而阳又胜于阴也后十五卦干坤坎离之体少震艮巽兑之体多主渐衰而客渐盛也于震艮巽兑诸体之中震多于巽艮多于兑盖上经之末虽阳中伏阴而阳体未衰客虽侵主而犹未遽以阴胜阳也干坤坎离诸体之中坤多于干离多于坎则主卦外弛而阴反先胜于阳失其所以爲主之道矣故震艮巽兑不依于干坤坎离而自爲卦始于随蛊终于颐大过皆客自爲卦也此四卦者客之营垒机穽也上经诸卦惟临观一对阴过于阳体兼杂炁皆坤倡离和之顺化也故贲噬嗑一对所以相承也剥复继噬嗑贲之后旡妄大畜继剥复之后者见坤爲主离用事而干从于坤也阴长阳消主衰客盛矣虽然客岂遽侵主哉主交客而致其来也坤交艮而成谦震交坤而成豫谦居十五卦之末豫居十五卦之首由此而进气于上阳日以长而主盛旋此而退气于下阴日以长而客强盖阴阳主客盛衰消长之几会也自后气机流行一失而爲谦豫主交客而致其来矣然主虽交客而客犹依主也再失而爲随蛊则客不复依主而能自立矣方其一失也坤交艮震而成谦豫其卦居随蛊之先则主之交客犹在吾疆畛而未入于吾之窟穴也及其再失也坤交兑巽而成临观其卦居随蛊之后则入客之窟穴之内反其本体与客之贵者交矣自是而后皆爲震艮之体故噬嗑一对与之交者离也剥复一对与之交者坤也其极至于旡妄大畜一对则与之交者干也旡妄以干合震干犹居震之上大畜以艮止干干反居艮之下囘视上经之初首出庶物几于冠履倒置己故受之以颐大过艮巽震兑而终焉于是上降爲下客反爲主此岂偶然之故观象者可不极深而研几于此哉下经易经之有上下犹诗之有正变下经卦序当以变观不当以正观也未交泰以前干南坤北旣交泰以后干北坤南此以变言也下经之卦非首于咸恒以后天生气推之乃实首兑艮与震巽也非终于旣未以先天成数归之乃终于坎离也盖始乎山泽通气雷风相薄终于水火不相射之理者此六子之交也上经父母以先天元始之气交六子不交乃生制尅也至下经六子以后天元始之气交此尅爲生也上经干坤之交居中而六子之交居于下经之前与后者犹父母居室尊者并位乎堂之正中而六子之夫妇列居乎堂下之左右有尊卑自然之法象焉此所以首咸恒而终旣未也图干坤坎离上经之主至下经爲客除旣济未济爲经之始终外余皆不能自爲卦必依于主而后成卦者独晋明夷一对坤离合而能自爲卦盖在上经之末坤爲主离用事祖其余气以分旺也合晋明夷一对与家人暌一对论之坤统三女居遯大壮蹇解之中而兑巽包坤离于内亦坤爲主离用事也合遯大壮一对与蹇解一对论之干坎居艮震之外内阴外阳内顺外健坤离唱而干坎和也合咸恒一对与损益一对论之咸恒一对兑巽包艮震而损益一对又震艮包兑巽也咸恒居前损益居后兑巽唱而艮震和也咸恒损益四卦往来上下纵横驰骋于下经之前此主卦之藩城篱栅也合此一节十二卦参考之皆阴唱而阳和此下经之所以爲下经也下经之中主受夬☱☰姤☰☴兑巽包干客来故干坤坎萃☱☷升☷☴兑巽包坤离入于兑上巽困☱☵井☵☴兑巽包坎下包括之终也革☱☲鼎☲☴兑巽包离兑巽爲下经之主犹干坤爲上经之主其卦均其体敌自体而观上经干坤之体十二坎八震艮七离六兑巽四干坤最尊也下经兑巽之体十二离十震艮九坎八干坤四兑巽最贵也干坤居上经其体十二兑巽在下经其体十二岂非兑巽与干坤并乎自卦位而观干居南之正中兑巽居南之两旁三体相比位正于上及泰否旣交则坤南干北兑巽与坤亦联合于上方他体莫得与焉此下经中一节之卦象所以有兑巽而无震艮也然上经干坤最尊而干又尊于坤下经兑巽最贵而兑又贵于巽何也先天图太极生两仪两仪生四象四象生八卦图内太阳一象加一奇而爲干加一偶而爲兑干一兑二干兑实并立乎太阳一象之上他卦不得并焉此兑干所以能相视爲敌体此干所以爲上经之主兑独能转上经而爲下经而以其体居六十八体之最先而爲主也然不特下经之象其体居先自上经后一节十二卦首之以随蛊一对已居其最先矣知微知彰知柔知刚观卦序之象者思过半矣图下经之下一节震艮巽兑四主卦具焉不居下经之前乃居下经之后盖下经之初阴中之阳动也用也下经之末阴中之阴静也体也所以然者体立于内而用行于外也然震艮兑巽四卦互爲体用而震艮居前巽兑又居后者震艮阳也阳由此而宣布于上也巽兑阴也阴由此而承伏于下也再合此以下十二卦并论之则震自震艮自艮巽自巽兑自兑分阴分阳各自爲对此又是震艮巽兑之分体也渐归妹中孚小过四卦阴与阳合而成一卦此又是震艮巽兑之合体也至丰旅涣节四卦又震艮巽兑之互体也皆体也而非用也主静也而非动也故下经之下一节阴中之阴故也合中孚小过旣济未济而论六子交卦之体全也上经颐大过坎离亦然抑以见干坤居六十四卦之首六子居六十四卦之终也分而论之则干坤爲上经之首咸恒爲下经之首坎离不交之体爲上经之尾交者爲下经之尾总有干坤之体爲六十四卦之首卽有坎离之用爲六十四卦之终体用互易乃大易之关键也以卦序言之上经之初坎震用事春之象也上经之末离火用事夏之象也下经之初兑泽用事秋之象也下经之末坎水用事冬之象也推四气之周流卽四象之脉络上经阳体也终之以离者阳极而一阴生也下经阴体也终之以坎者阴极而一阳生也阳极阴生上经所以转而爲下经之用阴极阳生下经岂不可复转而爲上经之体乎故上下经之卦序刚柔相济内外合一当循环观象而玩绎之也易说重刋道藏辑要易说孚佑上帝纯阳吕祖天师着☱☶咸亨利贞取女吉彖曰咸感也柔上而刚下二气感应以相与止而说男下女是以亨利贞取女吉也天地感而万物化生圣人感人心而天下和平观其所感而天下万物之情可见矣象曰山上有泽咸君子以虚受人初六咸其拇象曰咸其拇志在外也六二咸其腓凶居吉象曰虽凶居吉顺不害也九三咸其股执其随往吝象曰咸其股亦不处也志在随人所执下也九四贞吉悔亡憧憧往来朋从尔思象曰贞吉悔亡未感害也憧憧往来未光大也九五咸其脢旡悔象曰咸其脢志末也上六咸其辅颊舌象曰咸其辅颊舌滕口说也咸者感也以心相感之义也天地以位分以气合山与泽通其合也万物彚应焉天地之感也以气圣人之感也以心心体周流六虚环应内无所不通外无所不感故曰咸亨然有意爲感则彼此未融惟无心以致感始得其贞而有取女之吉也此卦艮爲体而兑爲用阴归乎阳之说也柔上而刚下二气感应以相与盖艮爲刚兑爲柔刚在上柔在下则不相交感已今兑上艮下以止行说是以平和感之而天下亦以平耒口应之也凡与之感以正者亦时与之应与之应以正者亦时与之感卷舒阖辟出于自然故曰相与也如得取女之吉也天地以正气感万物万物同是气而莫知其化且生焉圣人以无心感天下天下同是心而亦莫知其和且平焉故观其所感位天地而育万物者皆本于眞心之孚洽非伪妄所能参其毫忽也象以山之虚受泽之润咸之象也君子体此而以虚受人山虚而后能受泽也心虚而后能受人也盖感有私意有成心则其中褊隘而窒塞不能容物若静养此心寂然不动廓然无我如明镜止水触之而虚静自如是得天下之感而无执滞也矣虚本于静故六爻以静爲吉也初之咸拇事物未接而意见将迎此小有所动而未伤于静者也吉凶悔吝宜未之见也二之咸腓当感之时阴性躁动不能顺应难免于凶如居其所而终不妄行亦可得吉三之咸股失其阳刚之体中无所主随物而动者也曰执其随者甘爲人役而不知变化往吝之道也四在三阳之中当心之位感之主也以阳居阴易于失正故戒以贞也憧憧往来非贞也人心之往来犹气化之往来不能息也而憧憧则失其自然非天地正大之情矣将以思穷物而适以物穷思不得感之正者也曰朋从尔思醒之也五之咸脢欲动而能静者也应于二而比上欲动也戒于四而刚中自持能静也脢其心之上口之下也已发于心而未形于言愼其所感不腾口说悔所由免也上六爲悦之主居感之极失于诚实工于媚悦仅以声音笑貌感人其感之浅者也故曰咸其辅颊舌此动而失静之正也咸者感也感之爲道在于虚中而正应惟虚以受之正以致之随本体自然之和而还于至道无心之化斯爲相感之妙故在下者不可以情感而逐于卑陋在上者不可以言感而扬于形迹取象于体者以偏正言之也体之偏者感之偏体之正者感之正也四不明其心者其官重也☳☴恒亨旡咎利贞利有攸往彖曰恒久也刚上而柔下雷风相与巽而动刚柔皆应恒恒亨旡咎利贞久于其道也天地之道恒久而不已也利有攸往终则有始也日月得天而能久照四时变化而能久成圣人久于其道而天下化成观其所恒而天地万物之情可见矣象曰雷风恒君子以立不易方初六浚恒贞凶旡攸利象曰浚恒之凶始求深也九二悔亡象曰九二悔亡能久中也九三不恒其德或承之羞贞吝象曰不恒其德旡所容也九四田旡禽象曰久非其位安得禽也六五恒其德贞妇人吉夫子凶象曰妇人贞吉从一而终也夫子制义从妇凶也上六振恒凶象曰振恒在上大旡功也天地之道静其常也动则所以爲常也动而静者天地之心静而动者天地之用故静则其理一定动则其机不息也此卦巽爲体而震爲用刚上柔下阳寓乎阴之说也卦体曰恒因刚上柔下高卑不紊位有常也震雷巽风动散相承势可常也巽顺震动循理而行事可常也刚柔相应彼此无猜情可常也岂非可久之道哉然恒之所以能常者能利于贞葢正外无道道外无恒惟正乃爲久于其道不观天地之道悠也久也惟天之命于穆不已万古如斯天地且然况于人乎人能久于其道学问由此而精一经纶由此而造端始则必终终则复始可无往而不利也推而广之日月得天以垂象而万古不蔽日月一恒也四时变化而寒暑相禅四时一恒也圣人体此道以治天下而悠久不息圣人之德一恒也象取乎雷风恒者因刚上柔下其理一定而震出巽入其机不息也是以乱常者不知理者也泥常者不知机者也必能尽其变者始能体乎常者也故曰易穷则变变则通通则可久立不易方者君子体之以审时度势酬酢万变而不易其方所也如初之浚恒上之振恒不知常者也四之无禽五之从妇不知变者也且初以柔居下而四不能应又爲二三所隔则排决而深求故曰浚恒也上六以阴处极而恒德将渝又当震动之极撼摇无定而安静之才不能相须爲用故曰振恒也始则无与而求终则无事而扰违时昧势不知常者也四以阳居阴处非其位而欲持保以爲常但依违而不能成天下之务无禽之喻犹之术多游猎何益于身心也五以阴居阳德不当位意欲顺从以爲常则多姑息委靡不能干刚以制天下之务臣丧其功君损其威如妇之事夫不知变者也二虽行爲不正居则得中变于事而不变于心自能度于常变之间者也故曰悔亡者不能无悔而悔则亡也若三之不恒其德则羞辱承之此心之操持未定于内事之纷更频承于外被讥蒙垢莫知所自然无德而羞尤可言也贞而不恒吝何如之贞所谓旣不知其常又不知其变者也要而论之四五无才之君子也九三无德之小人也初上有君子之才而失君子之道者也九二其庶几矣而居位在柔柔亦非恒之正也卦言利有攸往而象言立不易方总之万物之理能动则能常能立则能往也诸爻惟上六爲最凶以其不能立也静爲躁之君安爲动之主所以立也不能静不能安故不能立也☰☶遯亨小利贞彖曰遯亨遯而亨也刚当位而应与时行也小利贞浸而长也遯之时义大矣哉象曰天下有山遯君子以远小人不恶而严初六遯尾厉勿用有攸往象曰遯尾之厉不往何灾也六二执之用黄牛之革莫之胜说象曰执用黄牛固志也九三系遯有疾厉畜臣妾吉象曰系遯之厉有疾惫也畜臣妾吉不可大事也九四好遯君子吉小人否象曰君子好遯小人否也九五嘉遯贞吉象曰嘉遯贞吉以正志也上九肥遯旡不利象曰肥遯旡不利旡所疑也遯者圣人知几之用也阴柔方长故退藏以求其志明其道进修自勉形迹不彰于身则塞于道则亨故曰遯亨也此卦以艮爲体以干爲用阳制乎阴之说也阴长未盛正道尙未全灭苟自安于分善用其机亦小利贞也然君子旣知几而先遯矣洁身尙志仅可自正其身亦不能使天下大正也曰刚当位而应与时行者五以刚正之德适当其位而下应于柔屈其刚以就柔与时偕行之义也且迹不示异心不求同观变愼身能与时消息也象取乎天下有山天远于山遯之象也盖山爲阴长之喻积阳爲天积阴爲地山从地起突然高峻将逼于天岂非阴长之义乎然干刚而上艮止而下形虽近而势尙远终不能凌逼君子见几于早则有遯之意也体此意而修持宜远小人亦不必高声厉色惟严以自持则无意远小人而小人自远斯眞善其遯者也初居于下内伏小人也其势尙微方濳踪匿迹以阴谋君子故曰遯尾厉遯尾者欲揜闭而终不免于露也勿用有攸往者抑之使勿进也二处于中知时之当遯收歛于内不形于外得其宜也但阴有所嫓进而逼阳小人渐得位矣阴微则拒渐长则执不可以力胜之惟用中顺之德以固结其志则彼亦不能胜而伸其说矣是二爻皆所以处小人也九三上承三阳下遏二阴比昵多惑隐忍不能自远当遯而尙有所系者也比之初二且遯且系不能自决中有伤也然能以刚自守如畜臣妾然抚之以恩而不寄之以权则小人常爲我役而不爲我害故吉也盖当天下之任身处其间职未能去且调停万物而默爲之制则不遯以迹遯以心也然大节攸关岂可以畜臣妾者处之乎故曰不可大事也四应于初心虽好遯而尙有富贵之眷恋未能卽爲山林之计故有小人之戒能屏其私染独爲性天之好则吉也五居其中能与时偕行妙用其机善藏其智又得相应之美其用遯之嘉者也故勉以贞吉苟好而否不决于前者也嘉而不贞不固于后者也上九机闲神静超然自得外无所应内亦无所系优游寛裕肥遯之谓也道德仁义足以自安默扶阳刚幽赞化育何不利哉夫遯者隐也卽困之义也而曰遯亨者善全其身以待时之可显正所谓亨其道也亨其道正所以利天下也夷齐以身孔孟以言树表于一时仪型于万世此藏经济于山林避小人子恶俗始善居贞而亨利也若徒守孤高强耽幽寂知有已而不知有人岂君子之遯哉☳☰大壮利贞彖曰大壮大者壮也刚以动故壮大壮利贞大者正也正大而天地之情可见矣象曰雷在天上大壮君子以非礼弗履初九壮于趾征凶有孚象曰壮于趾其孚穷也九二贞吉象曰九二贞吉以中也九三小人用壮君子用罔贞厉羝羊触藩羸其角象曰小人用壮君子罔也九四贞吉悔亡藩决不羸壮于大舆之輹象曰藩决不羸尙往也六五丧羊于易旡悔象曰丧羊于易位不当也上六羝羊触藩不能退不能遂旡攸利艰则吉象曰不能退不能遂不详也艰则吉咎不长也易以大爲阳小爲阴大壮者阳壮也六爻以初二爲少三四爲壮夫君子之所以爲壮者不从势以倡之实理以维之也此卦干爲体而震爲用阴惧乎阳阳长阴消之说也四阳进而二阴退正君子道长之时然君子之进小人所忌也进不以壮则羸而莫决壮不以正则决而不服故大壮利贞也君子以天德之刚措之动履间本无不正者也且爲天下之大人则所存所发必协天下之至正以至刚至正之情处小人小人安有不服者若过暴则招殃锐进则速退皆非正也然而欲治人者必先自治故象取爲雷在天上如声势赫烈布于空明之界君子体此非礼弗履威严果决以去其恶如雷之震于天上正之至也壮盛之时不爲侈溢自绳以礼则浩然之气自然常充于宇宙间也初以刚居刚率意妄动故爲壮趾之象然始事而锐失其正也二以刚履柔能消融戾气不轻召衅此居中能守保其正者也三当干体之终大过于刚必有轻爲任意之施但小人方用无礼之勇以窥君子而君子不能密窥其隐以杜之是亦过于壮矣故曰志虽持正而不知危终不遂其壮也四当震体之初不极于刚又不轻于躁动而小人不得植藩以阻矣曰壮舆者有积中不败之德能爲藏器善时之用自然环转无碍而无顚仆之虞也然三有所隔而四无所御处势之不同也四位虽不当然爲大壮之主总领羣阳以决二阴任天下之事而有天下之功则圣人之所贵也藩决不羸阴已退矣而犹且壮于大舆之輹惧其复也安往而不旨哉四之藩阴爲藩也三之藩阳爲藩也以阳触阴则决以阳触阳则羸也君子方攻小人而复自相矛盾则势不合而功不成也三之志非不正也道则未尽也其待小人也以壮凌之而欲据于上其待君子也以网罗之而使出其下故不特小人叛之而君子亦且离之进无所与故爲羝羊之羸角也五以柔居上过于委靡不能自壮人皆恃壮以欺之若当羣阳方进之初能自丧其壮不爲违抑虽刚而不害也故日丧羊于易者险虽未来而豫爲之防也上六当壮之终处动之极虽柔而亦用壮此不知其时之不可爲也故有进退维谷之象然苟知时会之艰详审顾虑安乎柔而顺乎刚则吉也是六爻也于阳则欲其决阴于阴则戒其违阳圣人之爲世道计也圣人岂恶阴而仇小人哉惧其爲害耳故君子以天德之刚用壮此体天地之情爲言也天地之于万物也情在于生圣人之于万物也情在于仁以天地之情治天下故虽决小人而亦无有害之之意若与之爲斗与之爲仇则非天地正大之情也☲☷晋康侯用钖马蕃庶昼日三接彖曰晋进也明出地上顺而丽乎大明柔进而上行是以康侯用钖马蕃庶昼日三接也象曰明出地上晋君子以自昭明德初六晋如摧如贞吉罔孚裕旡咎象曰晋如摧如独行正也裕旡咎未受命也六二晋如愁如贞吉受兹介福于其王母象曰受兹介福以中正也六三众允悔亡象曰众允之志上行也九四晋如鼫鼠贞厉象曰鼫鼠贞厉位不当也六五悔亡失得勿恤往吉旡不利象曰失得勿恤往有庆也上九晋其角维用伐邑厉吉旡咎贞吝象曰维用伐邑道未光也晋者进也以德乘时而上进也康侯卽佐命安国之侯以和顺得中之绩上通于天子而天子亦以柔中之德比而亲之是以眷注之隆有三钖之重焉此卦以坤爲体以离爲用阴应乎阳之说也世道雍熙明良合德君子咸有进而奋庸之志然恭顺以事上廉明以抚下有诸已者光明不滓遇于君者遭际亦非偶此所以钖马蕃庶昼日三接也象取乎明出地上火得其原光明愈炽君子体此明德居躬不缘饰于形迹亦不借资于耳目惟淸心以别理欲用智以防危微进退不苟复于本体之明如日之方升而精采益焕矣然就晋之义详言其体用其下三爻坤丽于离爲下附上之象其上三爻离上于坤爲上接下之象上接下附所以进也下之附上贵在于正上之接下戒在于贪初之摧如有进擢之志而遇妨贤之臣惟自抑而进不竞者也二之愁如以正独持不肯随波逐流此能自愼而进不肆者也三志同道合心孚于众能推诚而不独进者也故二曰贞吉三曰悔亡皆得其正者也四居明之下无德而居高位患得患失贪而畏人故有所忌如鼫鼠之厉五居明之中以阴居阳治道或有未纯然以英明之资统御四方治机得失可置之勿恤上居明之极躁动不安爲晋角之险惟用以伐不服之小邑则兵虽危亦可收战胜之功也然鼫鼠贪而畏人者也惟贞且厉则能免也失得勿恤者听物之去来也维用伐邑者不广求也三者皆戒贪也士之附上急于求信非正也上之进士急于求附亦贪也故下曰罔孚裕无咎而上曰失得勿恤也初二罔孚至三而众允则无不孚矣顺之至也五之勿恤至上而伐邑则有恤矣明之过也初言无咎三言悔亡而二独言受福者柔贵于中也在坤之中故曰王母也受兹介福者格于幽也上言晋某角者角在西南日过于中之象也明出于地过则将夷亦消息盈虚之理也☷☲明夷利艰贞彖曰明入地中明夷内文明而外柔顺以蒙大难文王以之利艰贞晦其明也内难而能正其志箕子以之象曰明入地中明夷君子以莅众用晦而明初九明夷于飞垂其翼君子于行三日不食有攸往主人有言象曰君子于行义不食也六二明夷夷于左股用拯马壮吉象曰六二之吉顺以则也九三明夷于南狩得其大首不可疾贞象曰南狩之志乃大得也六四入于左腹获明夷之心于出门庭象曰入于左腹获心意也六五箕子之明夷利贞象曰箕子之贞明不可息也上六不明晦初登于天后入于地象曰初登于天照四国也后入于地失则也明夷者有明而见伤之象明而见伤圣贤于此宜艰难贞固外不炫明内不倾志顺其道以处之始爲利耳如以宗臣而遇暗主不正则失身直用又贾祸惟自晦其明隐忍以行志委曲以尽忠用其道而晦其明主于济天下之艰而全吾之贞也故曰艰贞此卦以坤爲体以离爲用阳顺乎阴阴终服于阳五六相应之说也盖人臣内有文明之德而外处柔暗之下忠而被谤义而蒙讥明有所伤也曰利艰贞而晦其明者何也夫人臣之心使心之与主卒无所伤爲幸也或不得已甯伤其身而君之不能不伤也听之于天而已故以文王箕子爲喻以文王有缉熙之德翼翼小心遭纣之见囚此卽艰贞而蒙大难者也以箕子而遭亲近之难佯狂受辱委曲以行其志岂非晦其明之谓乎然坤道从顺文王箕子顺之极也而或者乃以九三之事归之汤武以大首爲闇主之象此实非圣人所以示人之心也且汤武之事不可与文王箕子并论其革命也不得已也非可爲后人则也圣人必不以其不得已者示则也象取于明入地中明蔽于地幽而不明君子体之明哲内藏柔顺外处不可以明爲明当用晦而明可也是卦也以上六爲明夷之主而初登于天后入于地言君之始也处高位以伤人之明终则自损其明求爲匹夫而不可得然主而自伤犹可言也臣而伤主不可言也故初至五皆臣子之所以扶伤也盖初当明夷之下道已不行见几而行不暇顾虑不伤已之谊也二爲股肱之臣欲毕谋効力动皆掣肘如夷于左股之谓三虽隔于位而谊则有休戚之关不得袖手而观宜急于往救以尽其忠斯爲不伤君之明也四处明夷之时事不能默然以洁身也当开陈善道以牖其衷故曰入于左腹左爲尊象借以喻之也获明夷之心于出门庭者收其邪心于外也如法家拂士之义虽小有所伤而于君则无所伤也五爲柔之中居闇之地以宗臣而当内患惟晦其明而不彰正其志而不乱乃爲处明夷之利耳如危言危行则上下皆伤故箕子之明夷惟自晦藏也三之于南狩者除其伤君者也如文王之伐崇伐密是也崇密不顺于纣故伐之也所谓三分天下有其二率其二以服殷也非臣其二以服殷也此所谓柔顺之至也得其大首者如平勃之诛诸吕李郭之除安史仅可见其志而不可实其事者也不可疾贞者因君臣大伦放伐大事必大不得已而后行之不可轻于去暗而爲贞之疾也则知圣人以明治夷其去与就皆视义也义可去则就爲汚义可就则去爲薄去而不决奚得于去就而不拯奚取于就惟就而能拯去而能决斯爲用晦而明之至也如初处微则义当去也二当位则义当就也自二以至五皆义当就者也圣贤志在生民岂忍去以鸣高哉亦审于时数之艰不得已而思去之也故心虽欲去而就之之义爲多也世之治也言凤凰于飞飞而上也世之衰也言明夷于飞飞而下也故曰垂其翼也三日不食困之极也辞尊而居卑庸者疑之未夷而先遯巧者忌之况当幽暗之世忌洁恶高宜有言也在君子洁身正谊何恤人之言也其所全者大矣孔子之去所以全鲁君也申公之去所以全天王也此虽去而亦用拯者也彼不去者亦有爲也二之用拯因义同休戚若拯之不速必伤于大臣而失于节也故圣人之处明夷也虽分有各当尽而义诚有不同曰于飞非高也爲奴非卑也拯马非急去也南狩非专伐也入腹非直讦也期于贞而已矣贞而治夷其扶伤也无所不至究其初心终不忍言主之伤也呜唿用晦而明岂圣人得巳之心哉☴☶家人利女贞彖曰家人女正位乎内男正位于外男女正天地之大义也家人有严君焉父母之谓也父父子子兄兄弟弟夫夫妇妇而家道正正家而天下定矣象曰风自火出家人君子以言有物而行有恒初九闲有家悔亡象曰闲有家志未变也六二旡攸遂在中馈贞吉象曰六二之吉顺以巽也九三家人嗃嗃悔厉吉妇子嘻嘻终吝象曰家人嗃嗃未失也妇子嘻嘻失家节也六四富家大吉象曰富家大吉顺在位也九五王假有家勿恤吉象曰王假有家交相爱也上九有孚威如终吉象曰威如之吉反身之谓也易以一阴一阳之爲道也阐卦义而至家人始知国之本在家也齐家之道必内外各得其正修身之道乃爲无媿焉耳夫家之不正恒起于妇人故当谨严以别贞淫明顺以端风化利女之贞而后利也此卦以巽爲体以离爲用阳制乎阴之说也盖国之治旣系于家而家之本起化于女爲女者秉顺德以正位乎内爲男者秉健德以正位乎外男女正位刚柔之义相得是无乖戾之爲而正家之道成矣故圣人以刑于爲首功齐家爲明德也虽然男女之聚于斯恒于斯者易流爲知和而和之失必得严君正位乎内则教行于父子兄弟夫妇间者始长幼有别尊卑有序自无不尽之伦也家道至此可谓正矣家正则天下犹一家也各尽其正而无悖逆之情也矣象以风出于火化出于家故曰家人也风自火出先贤以爲槖籥之火也有硎范之意焉物顺于火家顺于主其义一弃君子知风之自而体之言有物而行有恒盖言行为君子之枢机出乎身而加乎人发于迩而见于远皆本之正心诚意之防闲自然人心服而风化正矣初当有家之始伦正义笃以明爲用本诸身以立闲不正之悔亡矣二阴得其正女之贞静者也性不负于专成情自安于内助所主者惟中馈之事而已此正位乎内也三居明之极以刚爲用治家而过于严切者嗃嗃者用法之过也法伤于恩故有悔厉迨至以情掩义终失其节则爲妇子嘻嘻无所敬畏将有败伦之吝也四柔得其正不渝于内有制乎外阴阳协和能开财之源节财之流保有其家者也故曰富家大吉吉则以仁义雍睦爲生财之道不以朘脂剥膏爲获利之凶也五以巽之中而应离之中刚柔并济其德至盛自能恭己正家而关睢麟趾之化成矣以牀笫之情而获天伦之庆交相孚爱则事之不必闲者也故曰勿恤吉上九处家道之成也但人情久而易怠故反身而终勉之本孚诚以笃恩义先正已而后正人有孚于内威如于外是以终吉也噫家之难齐也凡情之所由生卽爲礼之所自出故行与其慢也甯过乎恭家与其渎也甯过乎严此阴阳不可易之大义也讵可视爲平易之事而忽诸☲☱暌小事吉彖曰暌火动而上泽动而下二女同居其志不同行说而丽乎明柔进而上行得中而应乎刚是以小事吉天地暌而其事同也男女暌而其志通也万物暌而其事类也暌之时用大矣哉象曰上火下泽暌君子以同而异初九悔亡丧马勿逐自复见恶人旡咎象曰见恶人以辟咎也九二遇主于巷旡咎象曰遇主于巷未失道也六三见舆曳其牛掣其人天且劓旡初有终象曰见舆曳位不当也旡初有终遇刚也九四暌孤遇元夫交孚厉旡咎象曰交孚旡咎志行也六五悔亡厥宗噬肤往何咎象曰厥宗噬肤往有庆也上九暌孤见豕负涂载鬼一车先张之弧后说之弧匪宼婚媾往遇雨则吉象曰遇雨之吉羣疑亡也暌者以离爲合之义也暌言小事吉者言小其事则吉也圣人当家国纷张人心乖异之际未能遽合以图大事仅可补偏救弊暂爲维持以待济耳若以大视之则愈难以小视之则稍易故曰小事吉也此卦离爲体兑爲用阴阳相违之说也夫火动而炎上水动而润下刚者自大柔者自小物性之暌也如二女同居其志异适相聚而不相符也然何以言小事则吉惟悦而丽于明柔进而上行得中而应于刚则内外咸孚上下交洽始无扞格之虞盖明而非说则气不和平进而非柔则德不卑抑刚而不应则志不谦虚皆亢激而成暌何以得贤人之助也是以世道人心之系最不可暌而天地事物之机又不可不暌也圣人惟恐人执德不弘推类不广合三才而极言其用位上位下天地之暌也而化育之事同焉位内位外男女之暌也而倡随之志通焉以贵以贱万物之暌也而应求之事类焉察乎理数之微则知暌之爲合非可以暌之爲暌也象以火泽合体情性不同暌之义也火上泽下天地之气不相交合形势之抗莫甚于此也君子体之以处世同而自异外不矫情以忤物内亦不和光以狥人合中有暌暌中有合深于用暌者也卦以言暌道不同也则诸爻之同而异异而同又岂可等而并论哉且物理之变化同于前者必异于后违于始者反合于终暌亦非一定之情也暌至于上而极矣物极必反暌极必通故爲遇雨之象雨则阴阳和畅暌之所以合也然暌变之时上下交疑能以刚制柔去疑成合故曰羣疑亡也凡物之情信则合合则愈信疑则暌暌则愈疑疑者小人之道非治世之事也如初与四皆刚也初曰见恶人好恶未形不疑而见也四曰交孚德同心契不疑而孚也二与五应三与上应而三五皆柔故有噬肤夭劓之刑也初言丧马者马于物爲阳又能识涂是无疑者也但处暌之初未能言羣也四之暌孤疑于众也遇元夫则又信于君子巳二之遇主于巷圣贤达节之事其迹则疑其心不疑也且以刚中故不失道也三则合于上而疑于二与四者也猜很方深妄合爲幸将有曳于后而掣于前之疑也四自上而剠二自下而劓上下俱刑执志不回者也盖以阴而违所乘之阳则无初而位不当也以阴而合所应之阳则有终而遇刚也此疑于始而信于终也六五之治暌也能宗二之贤也噬三之间也虽才弱不足以济暌宜有悔亡之戒然以阴居阳实能以阳制阴刚柔相济不疑于行也何咎之有上九处暌之极明而爲察刚而爲很者也猜其所应意见俱非则有见豕见鬼之疑而至于妄矣三不畏其疑恶而终获婚媾是能以正应也已曰往遇雨者阴阳相和同无懈弛之异也一诚终始众异濳消愈往而愈和故曰羣疑亡也鸣唿盛世君臣神交志感大道相从不言而喻今则至于说弧至于噬肤至于夭且劓未信而先疑旣疑而强合其爲德之衰也极矣设有君子出焉救弊扶衰以孚国定众之心爲心欲合天下之暌而复还于一道同风之盛其惟正其志而小其事乎小其事正所以大其用也是故古之豪杰每处于卑小而成硕大之功者如平之交勃子产之赂伯石仁杰之交二张是也苟不知所同偏爲侈大而自失其用者如汉之袁何唐之李郑欲讨君侧之恶而过视其事遂至于暌散而不可解则无得于易之义者也☵☶蹇利西南不利东北利见大人贞吉彖曰蹇难也险在前也见险而能止知矣哉蹇利西南往得中也不利东北其道穷也利见大人往有功也当位贞吉以正邦也蹇之时用大矣哉象曰山上有水蹇君子以反身修德初六往蹇来誉象曰往蹇来誉宜待也六二王臣蹇蹇匪躬之故象曰王臣蹇蹇终旡尤也九三往蹇来反象曰往蹇来反内喜之也六四往蹇来连象曰往蹇来连当位实也九五大蹇朋来象曰大蹇朋来以中节也上六往蹇来硕吉利见大人象曰往蹇来硕志在内也利见大人以从贵也蹇者险难之义也处蹇者或因时势之艰以止爲尙济蹇者当尽人事之能以往爲尙故曰利西南不利东北者进退有据乃爲利耳然扶危拯险必见德望之大人始可抒匡济之大业而得安贞之吉也此卦艮爲体而坎爲用阴阳相违之说也凡圣贤当天下之险难临逼于前不容坐视惟其势不可行则止而不往苟机会可乘谁惜其身而不往也曰利西南不利东北何也西南坤位也东北艮位也以干之四往居坤之五而爲坎五居坎之中位得其中将出坎而爲坤兹进以据其形势退不陷于险阻故曰往得中也三爲艮体之主止而不进泥于东北之交则常在险中其道穷也若往而遇大人之庆资贤才之德协力共图以保身保民之智而爲拨乱反正之功得地而得人蹇可济也故曰往有功以正邦也然蹇而能济不徒有先见之明见险之所当止且有济险之智于止之中有时用出焉所谓置身于事外静以观动而从违之道洞然于兴废之关者也蹇之时用岂不大而可据哉象以水在山上止而不流蹇之象也然水性就下虽在山上终反于下其止也未尝不往君子体此而反身修德亦所以往也视世道之山险巇皆由修身之缺䧟蹇之所宜然也遂还返此身将生平行谊检省无怠则一身无险举世皆平险可终济矣诸爻皆不言吉而上之阴柔乃言吉者以其来三而得硕大之助也初之来誉者何也初之在下以不往爲来不往则能全其身而无济于事徒获誉而已然君子之心虽其不往亦未始忘天下故曰宜待也二膺国步多艰身爲王臣之任才猷不足惟鞠躬尽瘁顶踵不恤而巳然殚血性之诚竭忠荩之效谁得而尤之也三当国难方成不资于人恃刚独往有蹇而已若能反就二阴共维王事或可爲不足之援故曰内喜之也谓之内喜外则犹乖也谓之无尤功不如志也四本乘刚不能往济但以阴下阳连三之阳刚相与立功倾心并济位当其实也五以尊居蹇立乎险中宗社存亡系焉非常之蹇也犹幸其刚健中正推贤让能德足以孚人则豪杰景从朋来竞济是能尽乎匪躬之节者也上当蹇之极时固阴险而止也然又不可终止而不思展济之用故当从德位兼隆之大人行君臣合德之功业不可高蹈以终事也是故欲济天下之蹇者非上下之刚明不能也三之与五皆阳刚也五不进上则无以来三三不就上则无以助五三五之合合于上六也上六坤也故利西南者勉九五也不利东北者戒九三也诸爻皆言往蹇者因当济蹇之时欲其愼于往也非止而不往也呜唿圣人济蹇之心盖如此其急也☳☵解利西南旡所往其来复吉有攸往夙吉彖曰解险以动动而免乎险解解利西南往得众也其来复吉乃得中也有攸往夙吉往有功也天地解而雷雨作雷雨作而百果草木皆甲拆解之时大矣哉象曰雷雨作解君子以赦过宥罪初六旡咎象曰刚柔之际义旡咎也九二田获三狐得黄矢贞吉象曰九二贞吉得中道也六三负且乘致寇至贞吝象曰负且乘亦可丑也自我致戎又谁咎也九四解而拇朋至斯孚象曰解而拇未当位也六五君子唯有解吉有孚于小人象曰君子有解小人退也上六公用射隼于高佣之上获之旡不利象曰公用射隼以解悖也解者承蹇之难而缓解之也蹇言利西南不利东北而此但言利西南者何也蹇难之未济者也故利在往不利在止解难之已济者也故可以往亦可以止阴阳相济无所往而不可也但阳往而济阴复其来所而安静始天下相安于无事而吉无难则退守其静有难则速济其危故曰有攸往夙吉此卦坎爲体而震爲用阳拯乎阴之说也夫当险难之时而承解难之任必振作有爲能易险而夷免乎小人之扰斯之爲解然阳之遇阴出乎险者以震震动之极也动不以顺众无由得也往之西南以顺获众所以爲利也利非强以求人也有事避难非顺也无事求功亦非顺也故曰其来复吉乃得中也中则不纷扰以起衅不姑息以养奸安静居躬平易爲用随所往而皆收鎭辑之功也王者法天地之宜而行解难之道则二气交和万物萌动矣盖天地当未解之时万物不能先时而盗洩其精气天地当欲解之候万物亦不能后时而郁塞其玄功是以解之时义不可轻遽失之也象取雷雨交作万物涣散谓之解也雷雨之解也以破阴爲功君子而行解也以寛容爲德体天地生物之心解斯民法网之密赦其无心之过宥其有罪之诛则得刚柔并济之宜也初当解之之始柔而应刚旣不烦动以激变亦不因循以养奸何咎之有二以刚中之操辅正除邪举措得其宜矣曰田获三狐得黄矢者乃去邪媚之小人得中直之良士也三以才柔而居下之上处非其任内则树党外则致戎小人之标帜也曰贞吉者乘君子之器则勉爲正事怀小人之心则终爲可吝也四以阳刚处辅弼之任者也但解难济艰自非一人之所能胜必资朋以相助也九二上六其朋也朋之不至附和之徒间之必解而拇则九二上六始同德而相孚也五履中而应刚有四爲之求朋有九二上六与之除害此用人而不自用者也然贤奸混迹之朝不轻谬缔风云之合必推诚以结于君子君子旣结阴媚渐疎自能解难而小人亦化矣故曰有孚于小人三以小人而居高位犹隼于高墉之上渐有逼君之象也上六受五之任处鎭方外抱已成之器解而除之则奸邪去而生民获利也已噫夫欲解天下之难者非能任天下者不足与有爲也二以刚应五五以柔任二刚柔相资此能任天下者也然刚者恐其恣于击断故勉以黄矢柔者惧其易于眩惑故勉以维吉也初以柔居乎坎之下四以刚动乎震之初此刚柔远接而未能近协者也惟未协故不能有爲惟已接犹可得无咎三无德而据高位其自罹于获狐射隼之害也六以顺体而居动极五任之而成解之功也此皆协于刚柔之际而往无不利也固矣虽然蹇难方解治道初安君子当体天行而返于平易之途不可任乎险而流于变激之端也故诸爻之义虽皆言去小人也而难之未解先以安小人爲务未可以言去小人爲急急也☶☱损有孚元吉旡咎可贞利有攸往曷之用二簋可用享彖曰损损下益上其道上行损而有孚元吉旡咎可贞利有攸往曷之用二簋可用享二簋应有时损刚益柔有时损益盈虚与时偕行象曰山下有泽损君子以惩忿窒欲初九已事遄往旡咎酌损之象曰已事遄往尙合志也九二利贞征凶弗损益之象曰九二利贞中以爲志也六三三人行则损一人一人行则得其友象曰一人行三则疑也六四损其疾使遄有喜旡咎象曰损其疾亦可喜也六五或益之十朋之龟弗克违元吉象曰六五元吉自上佑也上九弗损益之旡咎贞吉利有攸往得臣旡家象曰弗损益之大得志也损非圣人有意爲之也造化推移本有消息盈虚之理而圣人爲之裁成辅相损过以就中殆有约已裕民之道存焉是故时有所损而损所当损实无所损者也此卦艮爲体而巽爲用以阴从阳之说也夫以阴损干之阳而爲兑以阳益坤之阴而爲艮艮阳止于上而受益兑阴悦于下而甘损此有孚之义也故损之爲道以节用之实心行节用之实政上行下服非矫强而然也有德意之可征无愆尤之可指故曰元吉旡咎且刚不以损而消柔不以益而盈下无邪謟上无骄泰以斯而往物无距也曰二簋可用享者行损以信卽二簋亦可以告䖍也鬼神且约况于人乎然至约不可以常居刚德不可以常损又曰二簋应有时此损刚益柔之谓也盖物不可以久亢而盈者应与时而偕损物不可以终穷而虚者又应与时而偕益时盈而损则损犹益时侈而约则约犹丰也故圣人时行之功用与造物同其变化而非有过不及之违也象取乎山下有泽损深益高损之象也君子体此而惩忿窒慾将以求治心之学也盖吾身所当损者莫如忿欲之扰扰能惩忿于未发之先而不爲暴气所乱绝慾于未萌之始而不爲妄念所牵则身无不修损而益者也初以刚居刚而损以益顺乎四之阴也二以刚居柔而损以益狥于五之应也故初贵往而二戒征也曰已事遄往旡咎者视上之事若巳之事知时効忠亟往图之旡咎之道也然居兑之初过损其刚则爲失已故又当酌损之也始初已损刚二复损已则剥道成焉故利在守不利在行也守则爲九二征则爲六二也贞者守也以明资顺以实助虚所谓弗损益之也三之言行者何也阳道上行理也三阳爲干损干之上爻以益坤所谓三人行则损一人也损非委也益非赘也阳不得阴不成阴不得阳不生阳往阴来情谊相孚是得其友也艮兑相合以生物上下相和以经化乃爲阴阳相得之情卽合君臣相合之义也已四以柔居柔委靡不振自损其疾者治之者必资于初之刚明也五以柔居中虚心好善贤豪景从有或益之者益之者必借于二之中正也臣能受人之损而直者尽其诚君能自以爲损而知者竭其虑天人交助故五曰无咎而元吉也上九以干之阳自益以坤之阴益三则弗损于已而有益于下上全其刚下受其益何咎之有然乘兑之上或自侈而不贞当艮之终或自满而不进故勉之以贞吉利有攸往也正道自持刚德日长则泽无不被海内归心臣天下矣而不富之以自利也故曰得臣无家者损之之谓也噫初则酌损以爲损二则弗损以爲损五则以损爲益上则以不损爲益四则因益而得损三则因损而得益正所谓损而当损而实无所损者也且柔合刚而得臣刚合柔而得友有孚之损可以爲万世通行之法也如怀私营而忘国恤挟壮志而失虚怀者当以损下益上之义思之☴☳益利有攸往利涉大川彖曰益损上益下民说无疆自上下下其道大光利有攸往中正有庆利涉大川木道乃行益动而巽日进旡疆天施地生其益旡方凡益之道与时偕行象曰风雷益君子以见善则迁有过则改初九利用爲大作元吉旡咎象曰元吉旡咎下不厚事也六二或益之十朋之龟弗克违永贞吉王用享于帝吉象曰或益之自外来也六三益之用凶事旡咎有孚中行告公用圭象曰益用凶事固有之也六四中行告公从利用爲依迁国象曰告公从以益志也九五有孚惠心勿问元吉有孚惠我德象曰有孚惠心勿问之矣惠我德大得志也上九莫益之或击之立心勿恒凶象曰莫益之偏辞也或击之自外来也益者天下之大利也干以一阳益下而爲震坤以一阴应干而爲巽天施地生万物咸嘉故圣人体之施益于下以利民也事无不行道无不济故曰利有攸往利涉大川此卦巽爲体而震爲用以阳动阴之说也推其义而孔子彖之曰木道乃行夫帝出于震而齐乎巽震木之阳也巽木之阴也木道之行犹言兴作靡穷舟楫之材自运也故初言大作二言享帝三言征伐四言迁国皆动众之意也人君效此而益民旣奋发于事功复沉濳于德业自然日进无疆生生不穷而徧益造化矣凡此皆益之道卽皆益之时也自消而息自穷而通本于自然之德初无矫强之爲故曰与时偕行也象取乎风雷益者雷动于前风散于后万物皆利益之义也雷风交作天下变化物相成而爲益故恒言雷风而益言风雷者雷阳之爲也风阴之爲也阳上阴下天尊地卑之定理故曰雷风恒也若阴上阳下则阴升而助阳阳降而资阴天施地生之妙用也故曰风雷益也夫造化之道常则必变变则能常损益相乘盈虚不已知益之爲损卽知损之爲益始可以观变而立德已见善则迁有过则改如风之入微也迁无殢念如雷之迅发也改无停机交相益而无遗殢焉然阴利于小阳利于大初本阴也而损干阳以益之则大矣受益最深居勤方始体夫刚德以之乎巽披诚图报必获大也但官薄事繁必洗心涤虑谋出万全始无躁动之咎故曰元吉乃旡咎也二以柔中之德爲五所益此刚柔并济之君子也刚可以决疑柔可以毖祀故王者用之以荐于上帝帝必享而获福也前之吉言臣之吉也后之吉言王之吉也二本贞也而爻位俱柔惧不固守故中勉以永贞也三以阴居阳处非其宜据于多凶之地贻大投艰咎不免也然当震之极承巽之始能以身捍天下之难而不居其功斯受益矣诚意积中志不爲私故曰有孚中行道不至亢也告公用圭者归功于上使受君之赏也四处巽之始体柔用刚卑不穷下高不居亢位虽不中以益民爲心动中机宜是能用乎中行者也以斯告公无有不从言听计允上亦依之以迁国也初本坤体而上迁于四四本干体而下迁于初故云迁国之象也九五居中履正益之主也上不以小利而惠民以实心下不以私恩而惠上以实德上以诚感下以诚应而民之惠我德者精神相通犹之天施地生也若上九之不行益于人而徒求益于人则爲莫益之而反有以击之也此昧于损益之义也多矣义理之心人孰无之惟其蔽于欲则失其初心而刚德日亏本根日损已故戒之曰立心勿恒凶则知吉凶之道岂由天乎哉噫天下之理益而不损则违于谦作而不止则犯乎盈天人皆弃击之也故诸爻之言益喜益之宜也上六之言莫益卽戒益之过也然圣人不但致戒于过益之时而且存戒于受益之际言元吉于初言贞吉于二言中行于三四言有孚于三五未尝不以益爲惧也以益爲惧则其所以获益也终无或击之来也利天下者宜知其戒而勉之☱☰夬扬于王庭孚号有厉告自邑不利卽戎利有攸往彖曰夬决也刚决柔也健而说决而和扬于王庭柔乘五刚也孚号有厉其危乃光也告自邑不利卽戎所尙乃穷也利有攸往刚长乃终也象曰泽上于天夬君子以施禄及下居德则忌初九壮于前趾往不胜爲咎象曰不胜而往咎也九二惕号莫夜有戎勿恤象曰有戎勿恤得中道也九三壮于頄有凶君子夬夬独行遇雨若濡有愠旡咎象曰君子夬夬终旡咎也九四臀无肤其行次且牵羊悔亡闻言不信象曰其行次且位不当也闻言不信聪不明也九五苋陆夬夬中行旡咎象曰中行旡咎中未光也上六旡号终有凶象曰旡号之凶终不可长也夬者决也以五阳而决一阴之义其爲力固无难也然而其词之谆谆有戒者因不可以阳盛长而忘有备也此卦以干爲体以兑爲用阳抑乎阴之说也故曰夬盖小人而在君侧必明揭其罪使判然不复与谋始无牵连党锢之复曰扬于王庭声小人之罪也孚于号者树君子之朋也曰有厉兢兢惕惕以防窃据之奸也告自邑者表白遐迩无逸志无私眤不示隙于彼也不利卽戎者小人之处高也匪戎不去而曰不利卽戎者言戎虽当用不以爲利也苟专恃乎戎而其道不修其谋不审则胜负反覆之机亦未可必故不利卽戎乃利有攸往也攸往者进而决之也曰健而说决而和健以断之不缓以失其机说以处之不轻以激其变然君子以天下万物爲一体如阳德之施无所不及其于小人亦未尝仇视而物畜之也惟恐其剥阳以爲世道之累故不容于不去耳而矜惜之意未尝不存故虽用壮以决之而若释痒疴于体不少失其和也所以谋出万全光大而有终也象取泽上于天气蒸自上而润及于下故谓之夬君子体之以施禄及下居德则忌盖兑泽之气上腾于天化成雨而下降和之至也其解炎荡秽则有决小人之意而天下沾其泽也君子去小人之害物则能施德于天下其亦如造化之和也然苟自居其德不推功于众则未免失之娼忌且亦爲羣阳之忌矣夫初之壮趾权居在下始爲令也阳方微而虞其躁动也曰不胜爲咎者言前往而不胜则爲咎矣二居柔得中酌事机而惕号申其令也不任刚壮而善其能戒也曰勿恤内有备而外无患也三怠宼者也四养寇者也曰壮于頄虽义形于色而反致其疑凶之道也君子于此夬夬以致其决独行以绝其应则不牵于私巳然与之相遇必若濡而外不爲异有愠而内不爲同斯善处小人者也四泥于和而失所系故止则不安进则不前不果于决者也故有其行次且闻言不信之谓虽勉之使进其孰我信乃爲聪不明也五乘尊以决阴如决苋陆之易然而独居于上是可虞也势接则彼易弥情眤则此难断卽过于决其于中行亦无咎也天下有过刚而爲中者五之中行是也上六以一阴处极其党将尽其势将孤而恃三爲应恃五爲比俱不相协是有号咷求免之意然戒之曰无号因终当有凶不能免也此虽上六之戒并爲三五之儆也噫夬之爲义总决一阴以全纯干也盖阳之与阴其机相爲屈伸其数相爲胜负阳不长则阴不消然而阳之长也难阴之滋也易故圣人之所爲汲汲也卦词不言吉而言利爻词不言吉亦不言利者警戒之至恐阳德之易怠而衰也初之言爲咎也二之言勿恤也三五之言旡咎也四之言悔亡也盖勉之也亦慰之也三与上皆言有凶者因三与上无德而私相爲应也壮頄之凶止其应阴也无号之凶绝其援阳也或曰造化之运行也不能无阴天之生才也不能无小人易何以绝之之深也君子曰数乖于心则造化或有所屈道终其用则人事亦有所伸圣人不能使有阳而无阴理也然能使阴之终不胜阳亦理也圣人不能使小人尽去于天下势也能使小人尽去于朝亦势也故四凶之在刚之未长也比屋之封刚之乃终也则圣人之扶阳抑阴以健而说决而和其用意也亦可谓深切而明备已哉☰☵姤女壮勿用取女彖曰姤遇也柔遇刚也勿用取女不可与长也天地相遇品物咸章也刚遇中正天下大行也姤之时义大矣哉象曰天下有风姤后以施命诰四方初六系于金柅贞吉有攸往见凶羸豕孚蹢躅象曰系于金柅柔道牵也九二包有鱼旡咎不利宾象曰包有鱼义不及宾也九三臀无肤其行次且厉旡大咎象曰其行次且行未牵也九四包旡鱼起凶象曰旡鱼之凶远民也九五以耜包爪含章有陨自天象曰九五含章中正也有陨自天志不舍命也上九姤其角吝旡咎象曰姤其角上穷吝也姤之言遇也夬方决于上而姤复生于下阴有心于合而阳不拟其来出于不期之遇也此卦以巽爲体以干爲用阴𤓰于阳之说也夫阳来爲复内之也阴生爲遇外之也五阳外入爲微虞之也一阴内伏爲壮防之也防而爲之虑故曰女壮虞而爲之谋故曰朋来阳之性介而易孤阴之性牵而善媚以一柔而遇五刚阴挟其私阳无其主则能借其势以爲壮也阳弛其势而阴滋其类𤓰贞之谋以蓄君子被害机不免也自此而如卦之爲遯爲否爲剥爲坤阴盛长而阳消落也故曰勿用取女恐爲所乘也此圣人之所以愼于遇也然而遇之爲义又不可废虽阴阳有淑慝之分私遇不可有而阴阳有相须之机正遇又不可无故曰天地相遇品物咸章刚遇中正天下大行也以刚遇中正之柔犹男得幽贞之女则人伦物化由兹大行不然则爲亢爲戾万品庶物无由章显矣故遇不可无也不可苟也遇而正则阳道得行遇而不正则阳道将消其辨在乎几微之际不可不愼也象取爲天下有风虚动而合故爲之姤如后以施命诰四方之义盖天至高也物至卑也天之于物也以风动而后合也后至尊也民至卑也后之于民也必以命诰而后遇也风无所不触命无所不达道之大行也然而可虞者伏矣风自下而上则爲阳德之升自上而下则爲阳气之降此阴之将壮也后之施命岂得已哉上世言德而不言化中古言化而不言命如以诰命四方者事不能无虞也已且姤以柔遇刚非正道也初爲阴遇之主阴不能以不牵而又不可以不正故不系于正应乃爲得吉若不牵于一而务进不已凶之道也初本不贞之阴惟务于躁动必且爲羸豕之蹢躅失其所牵矣柅在车下所以止轮轴之不动也以金爲之则刚且静所以喻君子也羸豕谓牝豕也羣豕之中豭强而牝弱故谓之羸豕所以喻小人也二遇于初最先者也以阳纳阴以正防之使不得逸故爲包有鱼此微以制之之象也然阴可包也不可宾也宾之则违勿用之戒明矣故曰义不及宾也三说乎初而承乘皆刚故居则不安行则不进其象然也然道虽过危履则得位苟安于不遇而能自守虽厉而无大咎也四与初遇柔不能制如有其鱼而故失之也失其所应以静爲宜设或妄动凶不免也五居阳明之位下制一阴之微犹以高大之耜包覆善溃之爪其势甚易而其道不可不尽也故必含晦章美不露声色默以制之其来也不能芽其去也不能孽始人事已尽天运渐回姤将转而爲干矣有陨自天如天之陨乎物无微不尽者也上九居高自亢无位独立如姤其角之象然角非遇物之具也以角爲遇其遇穷矣曰吝幸旣无所遇亦无比匪之伤何咎之有是卦本以阴遇阳而二则得位有制不溺于遇者也三与上九无德无位则不与之遇者也是皆可免于咎也四失其应而强以求遇所以凶也五之含章有陨其得制遇之道者乎虽然其视圣人作而万物覩之气象远矣故易之所虞也遇爲天下相合之机亦有君子与小人之别苟不深虑预防先以中正之德自持其流于比眤之失也多矣☱☷萃亨王假有庙利见大人亨利贞用大牲吉利有攸往彖曰萃聚也顺以说刚中而应故聚也王假有庙致孝享也利见大人亨聚以正也用大牲吉利有攸往顺天命也观其所聚而天地万物之情可见矣象曰泽上于地萃君子以除戎器戒不虞初六有孚不终乃乱乃萃若号一握爲笑勿恤往旡咎象曰乃乱乃萃其志乱也六二引吉旡咎孚乃利用禴象曰引吉旡咎中未变也六三萃如嗟如旡攸利往旡咎小吝象曰往旡咎上巽也九四大吉旡咎象曰大吉旡咎位不当也九五萃有位旡咎匪孚元永贞悔亡象曰萃有位志未光也上六赍咨涕洟旡咎象曰赍咨涕洟未安上也萃者尽萃之义专爲君亲之道言之道莫大乎尊亲诚不越乎萃聚得其义而守之以顺以说故曰萃亨王假有庙顺以说之极也但顺而说则或有邪佞偏比之私故必归之以正以公也利见大人亨利贞则言正也用大牲吉则言公也以正以公则利有攸往可以济天下之事矣此卦以坤爲体以兑爲用阴说乎阳之说也夫阴说乎阳且刚中而应则说而主之以刚刚而不违乎中以斯爲应故得聚也用大牲吉者则惠及于人而人心以顺也人心旣顺道隆则与之而俱隆时行则与之而俱行故利有攸往也然顺人心者所以顺天命也天命顺已则天地万物之情岂不可见于流行动静之间也哉天地之所以爲萃者情也故天人之绾合不在形相比而在情相通幽明之理非情不洽堂亷之际非情不交天地之远非情不格万物之多非情不化则知情之爲用根于天命之先也象以泽上于地故名爲萃地者万物之所成也泽者众水之所聚也圣人体之以除戎器戒不虞何也盖泽聚必溃治溃之道在于隄防物聚则争息争之道在于有备戒不虞者正爲保终萃也萃之爲卦二阳比于中而羣阴萃之兹君臣合德万物孚感之时也然而圣人不以之自喜也故于阴之求萃也以倾邪爲戒阳之主萃也以强亢爲戒恐盛聚之易耗必以诚以顺乃能保其萃之永吉也初以阴柔不能固守心志惑乱爲有孚不终之象又若唿号正应而从违莫决自爲众所笑也然号之者正也笑之者妄也苟自矢其诚不恤众笑往无咎已二杂于二阴之间似有狥友忘君之咎然以其中心言之是引二阴以萃于五当得集贤广益之吉终无背公植党之咎也且殚其忠爱之诚犹可格神而用禴也三才德不足人莫与萃欲求比于权贵而势不得萃徒爲萃如嗟如之困不刚不正竟其从上之心终不得从上之益者也四上比九五下比众阴如得其萃已但权之所集者卽咎之所归必贞以事上义以使民始得其吉五居尊位爲四阳所承三阴所仰是得民之萃也然人之萃我者以位我之自萃者以德设有未孚复多离间之情惟修德聚人则政行化洽可以孚天下而悔亡矣上当萃反之时且阴柔无主求萃不得将爲孤立之危如赍咨涕洟之象能晏然自安于上乎故曰上未安也总而论之萃之皆不得其情者也初之若号正而不终者也三之嗟如不正而弃者也上之赍咨涕洟不正而未安者也但物之求萃顺也阴之欲萃于阳顺也卽安于不萃也亦顺也故曰旡咎若二之所居正也所应正也而亦曰旡咎以其介于不正之间也以阴居阴志于静退是与众聚而有异操者也人之多僻独守则危变节则悖必诚意引人互相孚契始无偏倚驳杂之害初之乃乱乃萃姤媢之徒也二能以中正引之情孚于萃亦可爲君子也一握爲笑者羣阴相聚笑其不知止也萃于四者权之所趋也四当萃时或私其萃于已则咎苟归其萃于上则吉此以臣道言之也至于二言引吉五言大永贞者引则广善以及人大则宏善以尽物也是故保天下之萃者非大法小亷君明臣良不能也如二之引吉四之大吉此大小协恭也二以孚爲利五以匪孚爲戒此君臣合德也然萃天下者以其时而所以爲天下之萃者非以其情哉圣人于至顺之时犹爲不虞之备以众萃之日而先爲易散之防而易之爲虑也深至矣☷☴升元亨用见大人勿恤南征吉彖曰柔以时升巽而顺刚中而应是以大亨用见大人勿恤有庆也南征吉志行也象曰地中生木升君子以顺德积小以高大初六允升大吉象曰允升大吉上合志也九二孚乃利用禴旡咎象曰九二之孚有喜也九三升虚邑象曰升虚邑旡所疑也六四王用享于岐山吉旡咎象曰王用享于岐山顺事也六五贞吉升阶象曰贞吉升阶大得志也上六冥升利于不息之贞象曰冥升在上消不富也升者上进之象也夫君子当在下之时积德立行日益日显一旦乘时奋进自有大通一致之合故得元亨用此道以施爲自然上下交洽功业丕着征于利见之时矣阻抑之患可勿恤也此卦以坤爲体以巽爲用阴顺乎阳之说也夫升之爲义以柔嘉之德当昌明之会乘时而进盖不可䝉蔽失之也如升不以时则爲窃据时至不升则爲懦闇惟以时升利见则逢乐道之君南征则得相时之哲眞所谓量可而进不失其时升之巽而顺者也以巽顺而升内旣沉濳以观理外又从容以候时刚不违中是以得大亨也曰用见大人勿恤者盖阳当在下未孚之际不免于忧故用见九五之大人则勿恤也勿恤者下得上而庆也南征者上得下而行也南爲阳明征则刚健以坤趋干顺时而行也若以阴之阴弥足其闇志弗行也象取爲地中生木渐以高大升之象也君子体此洗心涤虑每事不轻于游忽以几希之存渐入于危微精一之关以幽独之致直抵于中和位育之妙积之以至于高大爲本斯爲柔顺而能愼者也如初爻有谦顺之德不先升而躁进其信于二也二之用禴矢志精诚不事虚文以事焉乃孚于五也信于刚则不爲援孚于柔则不爲亢小臣行志大臣效忠无不顺也三以阳刚之德而际雍熙之会且巽顺处躬以是而升下之阳有助上之阴不拒如入无人之邑莫能御也四以阴居柔处升之际履顺之始而最近于君且下体三爻皆因之上升者也若能诚敬率之以事上如王者之合萃以孚鬼神则吉而旡咎也二之用禴四之用享皆取其诚意交于上也不言升者二应五四承五避逼上之嫌也六五之升升于治也居柔应刚利在于贞旣得其正则治道可次第而举矣曰升阶者升有序也上六之冥升以阴居升极沉迷利欲而不知止当时暮而犹思进也然居顺之极亦非竞进者也因上柔下刚以身调剂势不能遂故也惟孳孳爲善利在于不息之贞而已贞而能久岂贪昧哉噫君子之升升以德也虽以德爲升然亦未闻有无所援而能升者但未援之时不可虚声动人全要工夫愼密精气相通抱弘毅之才孚于未升之先守柔顺之德展于已升之后如是致君泽民之志可大行而无窒碍也矣故前之曰允曰孚后之曰亨曰贞皆勉以德而不轻于进也三无所勉者正以其巽顺得中不待勉也☱☵困亨贞大人吉旡咎有言不信彖曰困刚揜也险以说困而不失其所亨其唯君子乎贞大人吉以刚中也有言不信尙口乃穷也象曰泽旡水困君子以致命遂志初六臀困于株木入于幽谷三𡻕不觌象曰入于幽谷幽不明也九二困于酒食朱绂方来利用享祀征凶旡咎象曰困于酒食中有庆也六三困于石据于蒺藜入于其宫不见其妻凶象曰据于蒺藜乘刚也入于其宫不见其妻不祥也九四来徐徐困于金车吝有终象曰来徐徐志在下也虽不当位有与也九五劓刖困于赤绂乃徐有说利用祭祀象曰劓刖志未得也乃徐有说以中直也利用祭祀受福也上六困于葛藟于臲卼曰动悔有悔征吉象曰困于葛藟未当也动悔有悔吉行也困者穷也穷不足爲困困在不能自振其穷耳盖天地之气由西而北则渐趋于阳由北而西则退守于阴穷变之道固如是也此卦兑爲体而坎爲用乃阴掩于阳阳溺乎阴之说也兑阴爲柔坎阳爲刚坎在兑下是刚见掩于柔也非有大涵养者其能怡然守正身处困而道自亨也哉故心不能亨徒爲愤世之语谁能信之益取穷困而已以六爻言之则九二爲二阴所揜四五爲上六所揜刚应升进今揜而不施其犹君子爲小人所蔽穷之象也坎险兑悦处险而不改其悦犹处贫而不改其乐则君子之道也然其所以悦者由刚而能正不失其中正而能大不违其体可以济物可以修己故曰贞大人吉以刚中也以正大之道施之于身行之于物待其自感虽困而不失其亨也盖困之移人每乘于柔荏柔荏则沾恋沾恋则多牵故贵于刚困之挠人又乘于矜激矜激则虚憍虚憍则易至耗折故贵于中刚与中合则操守固而涵养纯厯久而自亨也如急于求通借口说爲筌蹄则招忌致疑弥见其困耳吁嗟口非所以济困也有言不信则标榜之议盛于一时而党锢遂起君子之节不能复振其违尙口之盛也多矣且坎下兑上境遇旣逆数当隐默勿求自明可也苟爲之尙口徒激人之怒滋已之危倍取穷困而已岂刚中之君子哉且困之体刚掩乎柔也卦中以三爻之柔揜三爻之刚非特刚困而柔亦困矣柔之困也以犯刚爲忌须退守以爲安刚之困也以躁动爲戒惟固守以爲福葢阴困其宜也阳困其变也初以阴居下欲三爲应二隔其路进不能以观变退不能以守顺将坐于困穷而不得所安也然困而自遯不伤夫阳得其所避也故不言凶咎也二以刚中之德而任济困之劳又能居谦处静爲德之盛恩宠并隆物所归也且坎居北方之位也朱绂南方之物也离之应坎通塞之间也宜竭诚称职如用享祀则吉然必待机缘之自至耳苟不安处俟命先往求之则降志陨节凶自取也咎将安归乎困夺于先名驱于后君子之所宜愼也三才德不足以处困又阴体而承阳用小人而志武者也且二欲推四以上进四又欲退二以图安三处其间进廹乎四则如戴石退据乎二则如坐剌困之甚也然其犯刚之志犹未已也有伤而进无变而求六已征矣而犹欲合之爲助其孰与应故曰入于宫不见其妻也且入不如初征不如六困而有害者也四才德不足惟冀援于人就其志在初而初又隔于二则所以来彼者徐徐也无偶求行虽已有坚利之具不行也故曰困于金车吝也然以阳居阴履谦能守二必不争初亦不判事有终也九五以阳居阳而所乘之四与所应之二又皆刚壮则爲用武之君也但用武之君爲上阴所揜如权奸䝉蔽之意未免忿其不恭致其刑威殆有伤痍之见故曰劓刖也旣爲所伤则无所用象爲赤绂之困犹幸资性英明刚中说体不动身色而畔援之党久而自消故曰乃徐有说也得其说而孚以至诚反受天下之福已上居困极才弱穷时欲动不得解欲静不得安如困于葛藟于臲卼也然穷当思变苟知刚之不可乘必改计而去之吉之道也呜唿平城之围赤绂之困也两阶千羽卽所谓利用祭祀也然诸爻之相应词或相袭而旨各有所归如九二之征凶以进爲征也上六之征吉以退爲征也此贵阳而贱阴也贵阳则欲其愼于进贱阴则欲其安于退也曰困于酒食志不遂而困于惠也困于金车势有阻而困于行也困于赤绂权有夺而困于治也总居下者泽不及物则困居上者治不及远则困也至于阴之困也曰不觌曰不见其妻曰动有悔皆言困滥而不能守躬也阳之困也则曰方来曰有终曰有说虽当困而能自振其困也故困者小人之所爲困君子无困也语云圣人无忧地斯言其信然也☵☴井改邑不改井旡丧旡得往来井井汔至亦未繘井羸其瓶凶彖曰巽乎水而上水井井养而不穷也改邑不改井乃以刚中也汔至亦未繘井未有功也羸其瓶是以凶也象曰木上有水井君子以劳民劝相初六井泥不食旧井旡禽象曰井泥不食下也旧井旡禽时舍也九二井谷射鲋瓮敝漏象曰井谷射鲋旡与也九三井渫不食爲我心恻可用汲王明并受其福象曰井渫不食行恻也求王明受福也六四井甃旡咎象曰井甃旡咎修井也九五井洌寒泉食象曰寒泉之食中正也上六井收勿幕有孚元吉象曰元吉在上大成也井之继困以其体有守而不穷道有常而不迁行藏有时德之最善者也六爻之词皆无凶咎者以井之爲物见用于人而不求自用也卦言羸其瓶凶者不用者之凶也非井之凶也无丧无得往来井井盖无丧则无凶无得则无吉也此卦巽爲体而坎爲用阴资乎阳之说也卦名井者以木之根荄入于坎水之中以水之膏润溢于巽木之上其出也有源其施也不匮养之有度用之不穷先王以良心而运爲良法也但天一之水爲坎坎水汪洋易失其贞若德性未坚难以持守意见偏执易于纷更必以刚中之德制之始冬温而夏凉不变于寒暑不剥于风雨能保其贞也羸其瓶者卽改井之爲也改井者卽无刚中之德而不能全其器也巳象以木上有水浸长上行井之象也造化以五德用事而水爲之纪木爲之行故水木之爲用相通也当闭藏之时则木气入于水中而井爲温及发生之时则木气出于水上而井爲凉木气之伏溢惟井司其宜也且阳之上生一阳谓之太阳生一阴谓之少阴阴之上生一阳谓之少阳生一阴谓之太阴少阳之上生一阳而爲巽又生一阴而爲坎巽五坎六坎在巽上故曰木上有水也水独言井者惟井之爲德不失坎之眞性也君子体此以之劳民劝相制其田里教其树畜竭爲兴发补助之用所谓养而不穷也养则民不困而吾道亦不困此井之所以继困也井自下而上出功成于上吉归于上故上六言元吉者以及物也物之吉也非井之吉也君子出而能济天下之众者义犹是也夫君子以天下爲体者也隐非甘下也出非好上也会逢其适不得不然也然而道之成也必成于出故井之爲义以出爲贵也初无养人之德不足以爲世用如旧井无禽爲人所弃而泥蟠之象也二有养人之德而汲引无人不能泽物如井谷注于鲋敝瓮漏于下卽少有所长亦仅浮沉于闾里之际也三德足以泽民但遭时之违不能见用于明主徒恻然心曲是爲可食而不得食也四洁于内而饰于外日新之德以浴其功如井之甃然体用无弊可谓修身而见于世者也五刚中居尊志高行洁渊泉之德甘而可食纯粹之功澄而不滓故曰井洌寒泉食养之之体已立矣而用犹未广也至上六之井收勿幕自裕其用羣利其有导民之利而不穷任民之取而不禁实德相孚博施不匮大善之吉非其人而谁与归也虽然君子施泽于天下则天下受其利君子无利也卽其泽不获施于天下亦不用者之责终非君子之咎也故井之成成于德也有遯世不见之精神始有万物皆覩之气象则知君子善养天下在善养其德以全用不轻变迁其志以违天者也☱☲革巳日乃孚元亨利贞悔亡彖曰革水火相息二女同居其志不相得曰革已日乃孚革而信之文明以说大亨以正革而当其悔乃亡天地革而四时成汤武革命顺乎天而应乎人革之时大矣哉象曰泽中有火革君子以治厯明时初九巩用黄牛之革象曰巩用黄牛不可以有爲也六二已日乃革之征吉旡咎象曰已日革之行有嘉也九三征凶贞厉革言三就有孚象曰革言三就又何之矣九四悔亡有孚改命吉象曰改命之吉信志也九五大人虎变未占有孚象曰大人虎变其文炳也上六君子豹变小人革面征凶居贞吉象曰君子豹变其文蔚也小人革面顺以从君也革者天地之变也天地不变则圣人遵养时晦而不变故变非圣人之得已也此卦离爲体而兑爲用两阴俱柔中少不相得之说也象取乎泽中有火若泽中有火非正也所谓阳氷不冶阴火濳然大泽之中或常有之且兑爲少阴自非北方之正水而情激于性用以敌南方之正火火气旣盛水不能制而生变也故曰水火相息此势穷而生变之谓也然变之所生生于不合也以中少二女同居失序志不相得则必至乖戾相尅相尅不止必相离而变革矣虽然天下之事苟不至于如水火如二女圣人岂乐于革哉圣人者因天地之变而爲之变也变革之道以规易矩以琢爲朴协赞化育而与天下更始必诚信相孚非可强革者也释经之义曰已日乃革亨利悔亡此言日有十二时循回已久而阴阳终始自有相生相息之道阳之息机于此卽阴之变化于此谓之已日正原始要终推所以生究所以息变无不尽不使其有性情之违也性情相符便非妄革则知精神所运天且弗违而况于人有不孚乎孚于万民则大而且通孚于万世则利而可久悔其亡哉然内外旣相信从已是非文明以说不能也文明则能经纬于事宜照彻于物理悦则相化于情性而不拂乎时势总时势所至卽义理所在也义理所在卽天地之心所寄也况天下之变革由于人心之变革也故曰汤武革命顺乎天而应乎人如天不顺人不应南巢牧野之师何举哉始知汤武用革其以夏桀商辛爲水火爲二女也象曰泽中有火水能灭火此言时之不能不变犹日之不能不已也圣人体此以天道人事准于危微变革之交以时爲七政之要惟明以知时悦以顺时亨以宜时贞以守时把竞竞业业之心推于天旋地转之会者是亦不得已也故曰变非圣人之得已也因天地之变而爲之变也且革当初事之始法未甚弊时犹有待位列诸爻在下者有议革之思在上者当主革之任是以初居下位革机虽动事未可爲宜中顺以守成不可躁妄以应变故曰巩用黄牛之革巩者革其坚仭毋轻变焉二得其中上应乎刚革其时也以柔顺之德济以文明之用征吉旡咎然阴不先唱臣不居首日已日乃革则主其详也从其顺也革道庶几矣夫君上之革孚于已日之前也臣下之革革于已日之后也以缓爲革从容愼重便无纷扰之咎已三处离之极居下之上性过乎刚躁动于革以是而往未孚于人征则有凶虽正亦厉也彼之爲病因不审其机耳故曰革言三就就之犹云乎思也三思而不轻变则革孚于人心矣所以二征之吉者柔当上也三征之凶者刚忌进也四值变更之际不嫌于过中又当处上之下利于刚正有张弛之才无偏倚之用自然积弊尽洗而悔亡矣然必有信下之志而后爲改上之命则命无不行而革故鼎新之治成矣五以大人之德爲革之主损益千古斟酌百王文章之美炳燿尘寰以龙飞之德济之以虎变之威明着动变有孚之庆岂待占决哉当此时三之有孚求孚于上也四之有孚克孚于下也五之有孚合上下而端信从也上六刚柔得中此当革道之已成者也上有革命创制之主下有嘉猷润色之臣蔚然其文如豹变也然虎变文章之大者也豹变文章之小者也君之神理寄于经纶臣之学术宣于法令由是人皆迁善毓德而风移俗化矣曰小人革面者因革道已成道德积于中而英华发于外贵在无爲不用过激故居贞则爲吉躁扰则爲凶也呜唿圣人非乐变也畴不欲遘尧而逢舜哉其如时势何汤武而用黄牛之革也尧舜以爲辜矣故虎变亦非得已也变而复征汤武亦不爲也噫末季之变革纷然不一如九三之躁竞与上六之征凶者往往而见此皆无其才而逞其欲有其位而不善其用等而论之弃于尧舜固远矣比之汤武亦仅有其事而无其德者也悲夫☲☴鼎元吉亨彖曰鼎象也以木巽火亨饪也圣人亨以享上帝而大亨以养圣贤巽而耳目聪明柔进而上行得中而应乎刚是以元亨象曰木上有火鼎君子以正位凝命初六鼎顚趾利出否得妾以其子旡咎象曰鼎顚趾未悖也利出否以从贵也九二鼎有实我仇有疾不我能卽吉象曰鼎有实愼所之也我仇有疾终旡尤也九三鼎耳革其行塞雉膏不食方雨亏悔终吉象曰鼎耳革失其义也九四鼎折足覆公餗其形渥凶象曰覆公餗信如何也六五鼎黄耳金铉利贞象曰鼎黄耳中以爲实也上九鼎玉铉大吉旡不利象曰玉铉在上刚柔节也鼎者象也贵重以昭其德也圣人画卦不专取象而象无不该义与象合则因象以名卦也体之曰耳也铉也腹也足也因卦之画似之而爻之义不必泥也所谓不可爲典要也井与鼎之象民用之大者也民用之大而主鼎者当以德爲重经纶调爕不失于偏倚可永保其元亨也此卦巽爲体而离爲用阴成乎阳之说也夫圣人制器尙象因木上有火鼎之体立矣天显其象人终其能鼎之用成矣然凝天命而系人心则其用岂小哉故享上帝以报功必鼎烹以达其诚养圣贤以崇德必鼎烹以将其敬内巽外离旣沉濳而人义理又聪明而触事机鼎之用也备矣且五以徽柔而履大宝之尊二以刚明而承重器之任是以得元亨也象以火生木上烹餁所宜鼎之象也君子礼卑法地智崇效天以柔顺之德爲聪明之用所以能正位凝命也民受天地之中以生故谓之用中之爲用见于其位君臣上下各正所居之位则不失天命也位正而命凝鼎成而形养其义甯有二哉鼎之贵上也犹井也其待用也有次不可紊也如初爲四应才弱不足以胜任失臣道之宜有顚趾之悖也苟爲之警戒震动去其柔靡以从阳刚之贵则爲出否之利有得妾以其子之幸也妾之事夫子之事父居劳惟先执役惟贱乃爲宜也故旡咎九二实德积中其器巳固但密迩于初不免有小人之侵逼故曰仇有疾也言仇其所疾殆不使安于鼎也若刚中自守不恶而严戒其不卽而疾我则辅鼎之功成矣三才全德备可以食天下之奉也但舍其君而不事虽有雉膏之美而不能食然藴其德者久而必彰守其道者其终必遇当获方雨之吉而亏其不仕之悔也四膺重器之任实无自立之才况任匪人而败公事鼎爲折足覆餗之凶也但形之沾濡卽不可以享帝养贤则素所期许者失之远矣五虚中用贤由于至隐崇大道以官其能知正用以重其器鼎之命永凝也虽然鼎惟刚可以受火之用若过刚亦损于木之体必精明温润合而爲一始成玉铉之象此爲不吐不茹刚柔相济相道得而大典成也已举而论之初居下位曰利出否者治无位之奸也二居尊位曰仇有疾者绳有位之奸也三之过刚居变革之时求治太急而下无所应者也四居柔乘刚承上而应初者也惜其知小谋大不堪重任所以辱及其身也五体柔而任刚以金爲铉能济以刚也上体刚用柔以玉爲铉能节以和也柔以制刚患其不贞刚以节和无不利矣呜唿井之与鼎水火之用也水之贵通也火之贵节也收以上水通之也玉以鎭火节之也故二卦之上爻所以皆言元吉也☳☳震亨震来虩虩笑言哑哑震惊百里不丧匕鬯彖曰震亨震来虩虩恐致福也笑言哑哑后有则也震惊百里惊远而惧迩也出可以守宗庙社稷以爲祭主也象曰洊雷震君子以恐惧修省初九震来虩虩后笑言哑哑吉象曰震来虩虩恐致福也笑言哑哑后有则也六二震来厉亿丧贝跻于九陵勿逐七日得象曰震来厉乘刚也六三震苏苏震行旡眚象曰震苏苏位不当也九四震遂泥象曰震遂泥未光也六五震往来厉亿旡丧有事象曰震往来厉危行也其事在中大旡丧也上六震索索视矍矍征凶震不于其躬于其邻旡咎婚媾有言象曰震索索中未得也虽凶旡咎畏邻戒也坤求于干得其初爻而爲震震爲干之长男六子之最先也阳气盛畜而遏于二阴故震迅而爲雷也夫能震则危者使平伏者使起有亨道焉人主心存恐惧不敢萌怠荒之念卽有祸患之来而神明在躬如主祭者匕鬯在执也此震之爲卦上下重震阳奋乎阴之说也阳之不可下天地之道也阳之不终下天地之机也故柔而乘刚所必震也犹小人之乘君子人欲之蔽天理二时之厄也而终不能以掩正也但当震未来之先必虩虩然常存惕厉之思而后能笑语优游得处事之则也惟其有则则才足以任天下之重德足以副宗社之灵名称丕震如雷声之远迩共惊也象以雷声洊至奋迅不遑震之象也君子体此于变动之来先存心凛烈修治其身思省其过盖君子敬天之心已笃于平时而畏天之威益严于今日之谓也震之六爻初与四爲主而四之震处于上下重阴之中有互艮之体上有所震下有所牵不若初阳之能自主也故初曰哑哑笑语自如也四曰遂泥沉溺不返也二在初阳之上故曰来厉五在四阳之上故曰往来厉或往或来虽其来厉而实缓也二丧其贝失其位也五居阳位不可失也故曰亿无丧也亿者大也象所以言大无丧也二之跻于九陵危险之极也又曰七日得者柔顺中正足以自守故复其位也五之曰有事者戒其操心以危虑患以深之道也三远乎初则震苏苏而声渐缓矣然必战兢惕厉避其乘刚之逆则可以无眚也上居最远又当四之不震则震索索而无声矣但其阴柔之质常怀恐惧瞻视徬徨犹矍矍然也曰征凶者上无所征必返而救三也返而救之逆用其刚所以凶也若不往救则止于震邻虽失婚媾之情不失奉阳之义卽有言奚恤也盖阳可避也不可逆也扶阳抑阴圣人之心也卽天地之心也或曰初爲震主不先儆惕反笑言哑哑者何也此尊阳之义也阳居其吉阴居其凶宜也二曰七日得三日无眚五曰无丧上曰无咎者何也戒其变动之时有恐惧而无逸豫也噫臣之事君小人之事君子恐惧自存则何危也故危所以致安也安所以召危也危而后知危者下也不危而预知危者上也诸爻之义皆危而知危者也非不危而知危者也故旡咎也亦旡吉也若夫震惊百里不丧匕鬯者则不危而知危者也以安爲危则不以危爲危也是可以爲宗庙社稷之主矣☶☶艮其背不获其身行其庭不见其人旡咎彖曰艮止也时止则止时行则行动静不失其时其道光明艮其止止其所也上下敌应不相与也是以不获其身行其庭不见其人旡咎也象曰兼山艮君子以思不出其位初六艮其趾旡咎利永贞象曰艮其趾未失正也六二艮其腓不拯其随其心不快象曰不拯其随未退听也九三艮其限列其夤厉熏心象曰艮其限危熏心也六四艮其身旡咎象曰艮其身止诸躬也六五艮其辅言有序悔亡象曰艮其辅以中正也上九敦艮吉象曰敦艮之吉以厚终也艮之爲卦一阳居二阴之上阴止而阳静故爲艮也易言艮其背者背之爲体内含脏腑外统肢骸无欲无思其静与动载虚而行止之意也故取象焉人能知其所止凝神虚远形迹化而思虑捐内可忘已外不见人则动静皆天自无妄动之咎矣此卦以阳临阴不相凌烁阴阳各得之说也天下之事千变万化周流六虚固无一定之机然而各有一定之理也如贯乎动静之间妙于当然之用行止以时不参于我则止亦行也行亦止也正所谓得其所当止者也得所当止而止之惟道是体何已之见惟道是用何人之见人已两忘定慧生而客尘灭器宇光明随机圆应孰得而爲善道之障哉彖言上下敌应不相与也阳上阴下未尝不应但不得已而应之故谓之敌应而曰敌虽应而不相与也不相与者不相引也不相入也然见闻无碍终无物我之累也象以两山各止其所静而能远艮之谓也君子推此而思不出其位葢两山交乘出之象也分其体而观之卽止之义也凡思多紊事以止持之则从位起思而不以思迎位内不胶系外不妄驰始爲止其所而不出也如是则耳目视听莫非天理流行任天下之事众寡大小纷然迭出亦不能夺吾之眞矣观六爻之义初性本静内欲未萌得其止也而外交相引不可不愼故勉其立跟之坚定曰艮其趾也二能安静以居躬者也故曰艮其腓但君子之心以人已兼成而后快因所随之三刚愎自用妄止于上而不能拯终爲强制之心而已且时行而行时止而止动静之间正不可逞心于妄者也三则违时强制不知变动屈伸之用如艮其限焉艮其限事物纷更安能免于危厉之熏灼乎四以阴居阴时止而止心旣无妄营巳身焉有妄动之咎哉五居君位安仁体道动静语默皆得之中正不偏者也故曰言有序而悔亡然而行止之道不难于先机之固守而难于末路之操持如上六之性定养纯终始不易敦厚于止者也厚可终者学所以聚而道所以凝因物付物日应万变而不失其爲艮之体也呜唿圣人勉人以止也意深哉所谓止其所当止也已☴☶渐女归吉利贞彖曰渐之进也女归吉也进得位往有功也进以正可以正邦也其位刚得中也止而巽动不穷也象曰山上有木渐君子以居贤德善俗初六鸿渐于干小子厉有言旡咎象曰小子之厉义旡咎也六二鸿渐于磐飮食衎衎吉象曰饮食衎衎不素饱也九三鸿渐于陆夫征不复妇孕不育凶利御宼象曰夫征不复离羣丑也妇孕不育失其道也利用御宼顺相保也六四鸿渐于木或得其桷旡咎象曰或得其桷顺以巽也九五鸿渐于陵妇三𡻕不孕终莫之胜吉象曰终莫之胜吉得所愿也上九鸿渐于逵其羽可用爲仪吉象曰其羽可用爲仪吉不可乱也渐者渐进之意也万物当将动之微而事机犹在守正之候君子所以愼于进也此卦艮爲体而巽爲用阳隔乎阴阴待乎阳之说也象取于山上有木何也木上升而山下止有进而能持之意也木之在山当风飈摇撼其势若倾危而仕之进也当贞悔之交宜寛以居之持礼以进相时而通法乎艮止之义则德必渐积而盛俗必渐摩而化自无枉道狥人之失也释经本义山止而风得其平风静而木得其养可渐进而得其位也初渐于干位虽未安而履危未峻能中心惕厉不希躁进借人之言爲已之勉吉旡咎也三之陆也体柔而用刚先时而妄进内不能闲邪外或以御宼故图征进而不得克复抱经济而不得自伸四之木也柔顺居躬逼处高位亦据于所争之地也若居易而守顺危亦爲安五之陵也身居尊位处于所塞之途将有废时失位之渐致其宜者惟思履道而贤终合守刚而邪自远也曰干曰木曰陵曰逵皆相时而进进而能惧者也独二渐于磐盖进得其所安然曰飮食衎衎亦有需之之义终不轻于躁动者未可云自适其适而不知所当进也上九之升逵也位过居尊下亦无应无归与进之义然居人位之外超然于进退故虽处极高有可用爲饰之象也凡处尊者盍取则于此☳☱归妹征凶旡攸利彖曰归妹天地之大义也天地不交而万物不兴归妹人之终始也说以动所归妹也征凶位不当也旡攸利柔乘刚也象曰泽上有雷归妹君子以永终知敝初九归妹以娣跛能履征吉象曰归妹以娣以恒也跛能履吉相承也九二𦕈能视利幽人之贞象曰利幽人之贞未变常也六三归妹以须反归以娣象曰归妹以须未当也九四归妹愆期迟归有时象曰愆期之志有待而行也六五帝乙归妹其君之袂不如其娣之袂良月几望吉象曰帝乙归妹不如其娣之袂良也其位在中以贵行也上六女承筐旡实士刲羊旡血旡攸利象曰上六旡实承虚筐也归妹之继渐何也渐以女归爲象归妹又以渐进爲期盖士之守道犹女之守身也必止静以正其志始能顺动而持其节若枉道狥人事旣不能进徒爲误身误国之凶也此卦兑爲体而震爲用以阴从阳之说也夫阴阳交感天地之大义也凡阳顺于内阴逆于外乃爲天地之化机阴从于阳阳动于阴乃爲天地之生气故天地不交则气化塞而万彚不兴男女不交则形化绝而人类灭息卦以震爲长子而外承父行兑爲少女而内从母谊其守女道之终者岂非爲人道之始乎然男动而女悦悦以动失其正也女之失正不可以承家是以当爲征凶之戒伸其私眤之非也象以泽从雷而降犹女之随男而动归妹之义也君子体此知夫妇之道情重于阴阳义配于天地必正其始斯能要永终之合若悦而动是或有将来之变也则始事之不可不愼也固矣如初爲有德之臣不能逢时以助于君犹之有德之女不得于正而安于妾之微也臣不能尽臣道而有跛履之艰卽女不能居妇道而有僭嫡之嫌也二有贤德遇非其君宜委曲以效忠不当勉强以行义曰利幽人之贞者正隐居求志精白修躬之谓也三无德以待时必违世而终弃犹归妹以娣不免自贱之失也四则抱道自守外无千名之嫌中有待价之志志之所待终有迟归之遇而不爲愆期之失也五六柔中居尊屈已下贤德盛化隆惟谦抑以从礼不容饰以悦人犹帝女之归反不如娣之袂良也其崇俭节而去虚文德𤓰以加矣上无实德侈志浮华乃悦以动之极也大义已亏妇不成爲妇终爲承筐无实之嗟夫不成爲夫或爲刲羊旡血之变也兹穷厄以终身何以爲利乎然归妹之义旣重如斯而仕进之节不可紊也可推之已故初之爲娣二之处幽三之反归四之迟归皆所以抑之也至于六五柔德居尊修饰过于君后然必能终自持盈而不敢逼阳斯德其吉尔苟如上六之处于穷极无所仰受虽承筐刲羊莫有与者何所利耶噫士之贪慕富贵而不以正应者岂可使之秉钧持轴居于人上其无攸利不尤甚哉绎是卦之与渐异者一则明其机而能惧一则随乎动而过悦也尙德者戒之☳☲丰亨王假之勿忧宜日中彖曰丰大也明以动故丰王假之尙大也勿忧宜日中宜照天下也日中则昃月盈则食天地盈虚与时消息而况于人乎况于鬼神乎象曰雷电皆至丰君子以折狱致刑初九遇其配主虽旬旡咎往有尙象曰虽旬旡咎过旬灾也六二丰其蔀日中见斗往得疑疾有孚发若吉象曰有孚发若信以发志也九三丰其沛日中见沫折其右肱旡咎象曰丰其沛不可大事也折其右肱终不可用也九四丰其蔀日中见斗遇其夷主吉象曰丰其蔀位不当也日中见斗幽不明也遇其夷主吉行也六五来章有庆誉吉象曰六五之吉有庆也上六丰其屋蔀其家闚其户閴其旡人三𡻕不觌凶象曰丰其屋天际翔也闚其户閴其旡人自藏也丰爲明动致丰之义也世而曰丰盈之极也非王德曷能致哉然而丰者卽虚之渐盛者卽衰之伏欲后事之常盈必当爲先事之忧虑忧虑亦非泛然持之也宜如日中之偏照通夫隐滞斯勿忧矣此卦离爲体而震爲用阳用乎阴之说也古来气运之盛衰由于人事之防危继绝是以圣人宪天律时惟有此照心之不息耳宇宙如此其广大也事机如此其殷繁也苟或怠荒厥志不期侈而自侈则天下之隐情必不能昭晰矣所以明动之功当勤日中之照洞达无遗则盈虚消息之权不爲造化用而爲我用也已虽然盛极不可恃者物理之常忧虑必先防者持衡之道试观日未有中而不昃者月未有盈而不食者天地之盈虚尙与时爲消息况于人事鬼神不出于范围之内能无持盈衞虚之戒乎象以雷电交至威明并行丰之象也君子以物不可抑犹之民不可𡨚也故以之折狱致刑大抵盛衰倚伏之机人所难见卽见矣而优柔不断又何济也必如折狱如致刑明断相资而后其丰可保也初之遇配四之遇夷小能协力大能开诚所谓相资也曰虽旬旡咎往有尙者初在下位与大臣相接不接以日而接以旬也但其实德相应何咎之有往而从之则事功成矣二之见斗三之见沫以下之明值上之闇也故宜正已以感之去邪以防之有孚发若正已也折其右肱去邪也人之肱惟右爲多动动而不正则多邪僻象爲小人之阴险而躁动者折之斯无咎矣国家当丰亨之时人主喜事而躁动小人乘之而倚权开衅有不偾事者鲜矣五质虽柔闇能资人之明以开已之蔽则虚心可以来天下之章美也人主不患无以照天下而患无以来天下来天下正所以照天下也何吉如之上之溺于人情物欲昏迷不振如丰屋蔀家以丰盛自满而爲近习所蔽也蔽于俗习贤者退矣其爲凶也不亦宜乎象曰丰其屋天际翔也如秦皇汉武宋之道君迷于一时之识障蔽不迁皆有翔于天际之意汉能自悔中业复兴宋卒不觌而凶蔽犹是也吁可畏哉大抵明君与相臣宜照天下愈收歛则愈光明愈发扬则愈障蔽岂可矜高恣肆不知自反终无底止等于倾覆之危也可慨矣夫☱☶旅小亨旅贞吉彖曰旅小亨柔得中乎外而顺乎刚止而丽乎明是以小亨旅贞吉也旅之时义大矣哉象曰山上有火旅君子以明愼用刑而不留狱初六旅琐琐斯其所取灾象曰旅琐琐志穷灾也六二旅卽次怀其资得童仆贞象曰得童仆贞终旡尤也九三旅焚其次丧其童仆贞厉象曰旅焚其次亦以伤矣以旅与下其义丧也九四旅于处得其资斧我心不快象曰旅于处未得位也得其资斧心未快也六五射雉一矢亡终以誉命象曰终以誉命上逮也上九鸟焚其巢旅人先笑后号咷丧牛于易凶象曰以旅在上其义焚也丧牛于易终莫之闻也旅者客寄之名也志有所进而不得遂境虽可止而不可常或宦或贾皆羁旅也当旅之时不爲境溺不爲事迷循素位之行守吾志之正则无往而不得吉也此卦艮爲体而离爲用阴阳自得之说也上离下艮火上行而山下止内所止者心安静而无妄求外所行者烛事机而无䝉蔽行而能止止以爲行处旅之贞吉者也旅得乎贞则居易不争殊俗可谐虽处困穷不足以动其心志也象以山上有火去而无定旅之谓也君子体此明愼用刑而不留狱如旅之行不留迹居不留时有决断之志无停滞之机也旅爲境之偶然知其所止不可以偶然而任之也旅爲事之小节知其所行又不可以小事而忽之也故处旅之道惟以器识爲先初无超然之识处旅而琐琐近辱取灾其自致之也二柔中合外身心无旷居处适宜有安贞之道而怀资之用裕已得童仆之贞而周身之策备已三过乎刚志与境违旅次而不得所安丧童仆而不得所赖虽贞而亦厉也四离下而上舍止而行有出疆载质之遇故曰旅于处得其资斧但居非其正无同德之助也有上下之嫌非久安之地也志不合于同人才不售于当世安能有快心之事乎五爲文明之主有羁旅远臣入国而觐其休光初或阻于一矢之失终必得誉命之荣也上九以刚自用穷大失居似无可栖之地也故鸣豫自乐于先号咷忽叹于后骄亢之害终昏迷而莫之问也是故旅爲境之偶然而处之不可不贞旅爲事之小节而行之能止始可得亨也如初之琐琐居卑而行卑灾由自取无论已二卽次而不求多则得三焚次而不知抑则丧四能自下故具资斧而不快五能处中故居文明而不有其文明也上处离之极其位旣高骄而不顺乐而忘忧则焚巢丧牛上下莫与矣大抵旅以处外无义爵位货物皆外物也知其爲外而安之得不求多进不求速处不求高旅之善者也况百年身世之间何在非寄旅耶虽旅非一致于义则同知其义者任境缘之各得循素履而有常忠信笃敬虽蛮貊可行也故深于易者然后可以深于旅也信矣☰☴巽小亨利有攸往利见大人彖曰重巽以申命刚巽乎中正而志行柔皆顺乎刚是以小亨利有攸往利见大人象曰随风巽君子以申命行事初六进退利武人之贞象曰进退志疑也利武人之贞志治也九二巽在牀下用史巫纷若吉旡咎象曰纷若之吉得中也九三频巽吝象曰频巽之吝志穷也六四悔亡田获三品象曰田获三品有功也九五贞吉悔亡旡不利旡初有终先庚三日后庚三日吉象曰九五之吉位正中也上九巽在牀下丧其资斧贞凶象曰巽在牀下上穷也丧其资斧正乎凶也巽者柔顺而入也天下事惟大有才力而后能大有所爲巽以一阴伏于二阳之下沉濳卑逊不能自振虽于事或无所失要其才力终有所未逮也故曰小亨然以巽顺之德而从阳刚之大人终亦可凭借而树殊勋也此卦阴顺乎阳德有余而才不足之说也是卦以阴居内承顺爲正固非圣人所取也曰重巽者以二阴伏于四阳之下以四阳乘于二阴之上以柔顺刚以刚制柔也刚不制柔则爲隘爲暴柔不顺刚则爲謟爲怯故圣人反覆叮甯以申戒命焉然以刚毅之资入乎中正之矩则德纯化洽而志无不行矣自可以见刚中之大人也象以风行相继无物不入巽之象也君子以爲政教之施命不再申不能入人故于其事反覆申命然后行其所命之事焉兹特以仁心仁闻感人于爱戴之微不徒以虚文告诫强人于刑威之下也初以阴居卑持事两可进退不决鸟能济天下之事哉故所利在武以壮其锐也二以阳处阴谦卑逊顺靖献不欺可以披丹忱而格君之隐者故所利在诚以表其忠也曰用史巫纷若吉无咎者何也巽在牀下卑顺之甚施之于人则近于攀援阿狥之意不免爲邪矣以此格神诚意默达吉之道也四乘刚而所依者正故能获强暴以亡悔五重刚而所位者正故能先命令以亡悔两言悔者阳不可抑亦不可过也两言悔亡者皆能知其才力而揆其时势者也三志穷而巽其巽也过刚不中勉爲谦逊爲不得已也上位高而巽其巽也中无刚断优游从事爲不知止也故三言吝而上言凶也大抵贪鄙之夫爱其富贵权势不复爲苟利社稷进退以之之计而惟顾忌利害憷惕讥谗极其巽顺阿谀曲从以保其所有而已不知威断旣失权势亦从而去矣迷迷不振迨至丧其资斧而不知自悔深可惜已丧其资斧虽贞亦凶岂可以云持保之正也噫事以持保爲正可谓正哉☱☰兑亨利贞彖曰兑说也刚中而柔外说以利贞是以顺乎天而应乎人说以先民民忘其劳说以犯难民忘其死说之大民劝矣哉象曰丽泽兑君子以朋友讲习初九和兑吉象曰和兑之吉行未疑也九二孚兑吉悔亡象曰孚兑之吉信志也六三来兑凶象曰来兑之凶位不当也九四商兑未甯介疾有喜象曰九四之喜有庆也九五孚于剥有厉象曰孚于剥位正当也上六引兑象曰上六引兑未光也兑者说也人主以德礼化民民无不怀感之以肺腑应之以情义上下相洽所以得亨也然所爲悦者必出于大公至正不襍乎驩虞之私乃利贞耳此卦阴阳相和而阴从乎阳之说也夫王道固不令人流于喜好之私也此以刚中而柔外本之以太和之洋溢不爲偏党之驩虞诚心一致得其贞也贞则天人交协顺天理而不悖应人心而不违率民趋事民用情而忘劳率民犯难民向义而忘死不招徕而自至不鼓舞而自兴已相忘于过化存神之劝哉象以两泽相资德义浸润兑之象也君子以学无所润何以悦心故集朋友而共爲讲习葢独学无友则孤陋而寡闻得同人而切磋风雨观摩朝夕悦心应口之趣自无穷矣但卦取于丽泽欲其相润而不流也悦而流焉则爲邪矣诸爻惟初爲吉以其与阴相隔无所党锢也二比于在上之阴处于危疑之地已但至诚所格以信而亡悔三无才德枉已媚悦自取辱焉凶之所由来也四比于三之邪媚似未甯也能介然独断以刚中之德裁而隔之始可邀君臣相合之喜也五居君位切近于阴有小人剥君之危也能以中正之志孚而感之自得预防之戒不爲其所剥矣上六以阴柔之质而处于悦后穷悦之巧致人眤已而不自觉也幸五之能戒不爲所剥则其悦媚之私迹虽似形终隐晦而未至于光显也噫悦之引人最爲可惧故处人于邪媚之间惟以和以介不爲枉道之引与苟合之来则得其正而爲理义之悦也或曰兑爲口舌悦在心而发于言言所以宣悦也观于六爻之词尙简而不欲尙口也所以止悦也止于悦辨邪归正犹之隄防于泽不轻使其流也此圣人之深意也☴☵涣亨王假有庙利涉大川利贞彖曰涣亨刚来而不穷柔得位乎外而上同王假有庙王乃在中也利涉大川乘木有功也象曰风行水上涣先王以享于帝立庙初六用拯马壮吉象曰初六之吉顺也九二涣奔其机悔亡象曰涣奔其机得愿也六三涣其躬旡悔象曰涣其躬志在外也六四涣其羣元吉涣有丘匪夷所思象曰涣其羣元吉光大也九五涣汗其大号涣王居旡咎象曰王居旡咎正位也上九涣其血去逖出旡咎象曰涣其血远害也涣者世道险阨人情解散将不可合之势也王者萃聚精神通德于神明济才于险阨登斯民于袵席措天下于举安虽涣散而复亨也此卦坎爲体而巽爲用阴阳相济之说也夫涣何以复亨也臣之刚者有济涣之才而不穷臣之柔者有聚涣之德而不隔刚济以柔行不困于内柔济以刚事不激于外内外同心刚柔不悖所以得亨也然当涣时祖考之精神散矣民生之䧟溺深矣如不能以中孚之诚幽格乎神明卽不能以联合之情显通于民类不能以奋迅之才堪任乎艰剧卽不能以拯救之功弘济于天下故曰王假有庙利涉大川也象以风行水上披离无主涣之象也先王因人事之纷弛皆逐于末而失于本也故济涣之道以享帝立庙爲本使民知所尊尊之之至因而尊君也民知所亲亲之之至因而亲君也敦仁孝爲联合则可以聚天下而不流于涣散矣天下涣散之机由于优忽之败故初用马以求拔二用奔以求安不失志于怠荒不溺情于偏党也凡爲国之念轻则爲躬之念重克巳之功深则济人之心切三斥其私于已四散其羣于人所散者小而所聚者大故曰涣有丘匪夷所思也破邪散党非常之原也必神之以不可测之机而形之以必可赖之智岂寻常思虑所及乎惟夫号令之颁则又当以王者之正道居之葢天下之涣起于人心之离人心之离因财用聚于上而不宣于下今虚怀操于巳实惠及于民故曰涣王居无咎也谋则神之令则明之所以大畏民志也然散羣而不尽其类颁号而不通乎隐则其忧濳伏其害复滋巳上必使其血去使其惕出然后居于远害之地而拯涣之功成矣此非德足以格庙才足以涉川者孰能致是耶是卦乘险而六爻无凶因二应于五四资于五上有涣汗之君复有涣躬之相更有奔机之臣则刚柔相济而行权文武并兼而効用虽有乍散之机可得终聚之助故知其本而守其贞者圣人所谓无死地也☵☱节亨苦节不可贞彖曰节亨刚柔分而刚得中苦节不可贞其道穷也说以行险当位以节中正以通天地节而四时成节以制度不伤财不害民象曰泽上有水节君子以制数度议德行初九不出户庭旡咎象曰不出户庭知通塞也九二不出门庭凶象曰不出门庭凶失时极也六三不节若则嗟若旡咎象曰不节之嗟又谁咎也六四安节亨象曰安节之亨承上道也九五甘节吉往有尙象曰甘节之吉居位中也上六苦节贞凶悔亡象曰苦节贞凶其道穷也节者节而不过之义也人情物理以得中爲宜故甯俭无奢者乃通行之道旣滥复淫者卽偏胜之弊也圣人裁制其间不肯过于浮靡以爲败常紊俗之失亦不肯过于俭啬以爲矫情拂性之苦所以得甘节之亨也此卦坎爲体而兑爲用阴成乎阳之说也夫节之爲卦内兑外坎所谓悦以行险也人之情易流于邪侈之端而势位富厚尤能悦人而使其沉溺不返当此时能以刚用约以柔作奢得乎理数之中和卽合于人情之共适然其所以爲限制者惟制俭则自止矣方悦而止节也节本中道也不节非中也节过而至于苦亦非中也故曰不可贞不可贞者不能正物也物不能从其谁正之所以欲行节天下之权者必先以和平之心通其节于天下而后财用有度民情有制也象以泽上益水易流于过节之用也节用之道在原其所自有而不过于中要其所从无而归之以正故君子体之以制数度而议德行则规画不淆通天下之情而不违于礼崇尙不滥守至中之节而不失于时以是而行范身以范天下不徒上循典则而下亦安于分也已初之不出户庭无位而能守也二之不出门庭得位而过怯也凶吉之辨昭矣三以阴处阳以柔乘刚此不安分而凌节者也故曰不节之嗟又谁咎也四臣道也以安爲顺五君道也以甘爲贵大抵节其在我者常失于恕而节其在人者易流于苛五之甘节以节节天下者也节天下而有中正之德使天下咸知乐利之风其爲功也有谁如之上六处节之极过节之中矫拂太甚非人情之所安不能甘而至于苦者也以此施人则物所不堪虽正亦凶以此修身则居心无妄自何悔之有哉爻之终系以凶者严爲不得中者之戒也曰贞曰悔亡则知圣人损过就中防闲于性情之失者切且至矣☴☱中孚豚鱼吉利涉大川利贞彖曰中孚柔在内而刚得中说而巽孚乃化邦也豚鱼吉信及豚鱼也利涉大川乘木舟虚也中孚以利贞乃应乎天也象曰泽上有风中孚君子以议狱缓死初九虞吉有他不燕象曰初九虞吉志未变也九二鸣鹤在阴其子和之我有好爵吾与尔靡之象曰其子和之中心愿也六三得敌或鼓或罢或泣或歌象曰或鼓或罢位不当也六四月几望马匹亡旡咎象曰马匹亡绝类上也九五有孚挛如旡咎象曰有孚挛如位正当也上九翰音登于天贞凶象曰翰音登于天何可长也中孚者信孚于中也以至诚爲感无所不格则物虽顽㝠不灵微隐无知者亦可濳孚而吉也由是信及于物上下交孚天下无有不被其化卽险难亦可涉矣然又利在于正信而不正则比于硁硁之小节与好恶之偏私殆不可复也故曰利贞此卦兑爲体而巽爲用阴尙乎阳之说也夫卦以中孚爲义浑浑融融心若太虚不与物着而实理蔼然此信之主于中者也且柔在内而臣以和顺之德上通于君刚得中而君以折节之诚下应于臣上巽下说情谊相孚德之藴于内者卽丕征于外自然有万邦咸化之効矣葢一诚之着隐显皆达无物不动卽无物不及也故曰豚鱼吉然以鸿鉅之才中之以虚中之德物我无问应变不穷犹之舟虚而可以游于水心虚亦可以游于世也故曰利涉大川乘木舟虚也象以泽上有风风撼水受中孚之谓也君子体此以议狱缓死先王抚有天下刑亦不得已而用之也凡用刑者中心有毫发之疑受刑者中心卽有毫发之恨有不中之枉卽非中孚之化也故议狱者审其罪中之可释缓死者求其死地之可生反覆推隐总不啻乎哀矜勿喜之心也初与四情谊贞一所当信者也一意信之始合以正吉之道也如有他焉二三其心则变于终而不能安也二与五中孚相应有懿美之好无尔我之嫌能履其中也故虽隔重阴不能间也此孚得其道者也曰鹤鸣子和者立诚笃至虽在闇昧物亦应也所以爲应和之诚者惟德是与不爲利也故曰我有好爵吾与尔縻之三无信不恒不能明于理以爲感又与四之胶于信者相应则已无所主人又无借对而不相比敌之谓也是以言行不常喜忧无定不知其可者也四承于五阴德盛也居盛德之位而与物校自失其势矣曰马匹亡者能绝去私交一心从五亦可无疑忌之咎也五居尊位羣物之主也人君之孚必先合于臣邻而后通于亿兆故曰有孚挛如必以诚感人上下维结而后化邦之治成也此孚道之盛也上九居巽之极也巽爲风有变动之象天下之事穷则变变则通理数然也如当事势穷极之时而乃执一偏之见一节之信必欲求伸而不知所止譬如信小鸟之音而欲其登彻于天也不合于理不得其机虽正而不可行也是卦不言信而言孚者上下相应以说以巽中心之比不贰不疑所以致信也若世之泥而不化固而不通其蔽也矫失其所以爲孚也矣☳☲小过亨利贞可小事不可大事飞鸟遗之音不宜上宜下大吉彖曰小过小者过而亨也过以利贞与时行也柔得中是以小事吉也刚失位而不中是以不可大事也有飞鸟之象焉飞鸟遗之音不宜上宜下大吉上逆而下顺也象曰山上有雷小过君子以行过乎恭丧过乎哀用过乎俭初六飞鸟以凶象曰飞鸟以凶不可如何也六二过其祖遇其妣不及其君遇其臣旡咎象曰不及其君臣不可过也九三弗过防之从或戕之凶象曰从或戕之凶如何也九四旡咎弗过遇之往厉必戒勿用永贞象曰弗过遇之位不当也往厉必戒终不可长也六五密云不雨自我西郊公弋取彼在穴象曰密云不雨已上也上六弗遇过之飞鸟离之凶是谓灾眚象曰弗遇过之已亢也易以大爲阳小爲阴小过爲卦四阴揜外二阳居中阴过于阳小者过也阴虽乘势而二阳处于上下之间爲之防遏则小人不得大有所过而爲乱卽君子亦不能大有所过而爲治也故曰小过利贞君子斟酌刚柔揆于可否之间晰于顺逆之际安分循理惟合于时宜而已矣此卦艮爲体而震爲用阳遏乎阴之说也葢小过之时小人固蔽于私而未化君子欲振起其势而未通固而不通则事不行通而不正则人不服故利在于贞也可小事不可大事者补偏救弊亦不能大有所爲也必示之以能容之量扩之以不竞之心而后适于时行之机也事有大小惟其时之可而已数有上下惟其时之宜而已时当大事以大爲贞可上而上时当小事以小爲贞可下而下宜也如当小事而欲爲大事是不能下而强爲上非宜也故曰飞鸟遗音不宜上宜下乃大吉也凡小人所欲争者其志在小君子得其情而以寛与之如飞鸟遗音何足深追不与之计较坦然由之则疑忌不生而怨愤濳消此治小过之道也象以山上有雷声施未显小过之谓也雷之在山也其声爲过声之止于山也其过爲小君子体之行过乎恭丧过乎哀用过乎俭其过也所以矫世厉俗也君子当用权之时不能移世而止于矫世不能革俗而止于厉俗卽可小事不可大事之谓也夫阴之过阳也爲小过而过有得失之分故所过之位亦有不同也合而论之初上两爻阴不中而过者也初之应四曰飞鸟以凶小人躁进者之凶也上之处亢曰飞鸟之凶小人过盛者之凶也兹皆因过而过者也二居中而比三能制其过者也五居尊而比四能治其过者也曰过其祖遇其妣者以位而言也祖始也谓初也居内爲妣过初而履于二位故曰过其祖遇其妣也曰不及其君遇其臣者以不应于五而安于下也于内则言过于外则言不及葢过于内而不过于外臣之小过也密云不雨阴盛于上未能行其恩施广其风化惟弋取至近在穴之物而巳不能除暴戡乱于天下也治于近而不及行远君子小过也此上下四阴之别也至三四两阳则三过刚而四居柔者也故三之弗过乎阴则当爲之防四之弗过乎阳则惟爲之戒也阳过刚而阴方上其祸不可测阳居柔而阴巳上其祸犹可逭故有曰戒曰防之不同也然而君子之于小人也防之固难遇之尤难求进则与之竞而排挤固守则与之爲异而媢忌故守之在我虽当利贞而行之以时又当勿用永贞也噫所以知持之以道行之以权者皆不得已之爲也虽然小过之时君子困矣但悖逆乱常小人终何利哉初上之词可爲鑑已过至于亢将何所遇飞而不已将何所託彼以爲巧此破其奸矰缴之所来也灾眚之所及也故初曰飞鸟以凶上则曰飞鸟离之凶也圣人终始申诫固爲君子深其防并爲小人惜其谋也是故君子当时不可行安忍从人居躬卑简此岂乐于小而不能大哉亦缘世之治也及一无蹟则以道爲功世之衰也因贰以济则以过爲功以过爲功君子之不得巳也明矣☵☲旣济亨小利贞初吉终乱彖曰旣济亨小者亨也利贞刚柔正而位当也初吉柔得中也终止则乱其道穷也象曰水在火上旣济君子以思患而豫防之初九曳其轮濡其尾旡咎象曰曳其轮义旡咎也六二妇丧其茀勿逐七日得象曰七日得以中道也九三高宗伐鬼方三年克之小人勿用象曰三年克之惫也六四繻有衣袽终日戒象曰终日戒有所疑也九五东隣杀牛不如西隣之禴祭实受其福象曰东隣杀牛不如西隣之时也实受其福吉大来也上六濡其首厉象曰濡其首厉何可久也干居坤爲坎坤于干爲离以后天之气合于先天之炁所以坎离之成旣济犹地天之成泰也而六爻相应刚柔当位旣济之得其正焉然而功成物极圣人所虑也此卦阴阳相得体用相生之说也卦辞言乱终爻言厉此其爲戒正爲无患之防也曰旣济亨时当极盛之终必有失乱之渐故民物受祉于下君臣忧虞于上但可小者得亨而已曰利贞者刚柔正位刚无纷扰之虞柔无因循之失理相得而情相入旣济之所由成也但初吉终乱文王以数言也而孔子恐人悠忽任时无持保之思有废弛之意则曰初吉柔得中也终止则乱其道穷也正谓数归之天道责之人斡旋之任不容诿也刚柔皆当位而独曰柔得中何也葢刚近于上将爲亢矣柔之得中辅乎刚而爲行刚之近亢反乎柔而自止人君当丰溢之时欲心日进则戒心日止人有止心是以忧勤辍而怠荒生以刚明而趋闇昧不免爲濡首之厉矣象以水火相交各得其用旣济之谓也君子体之以思患豫防葢水在火上炊爨之象也食之以成养之以济而设或不戒则火炽水溢反能灭火则事之旣济者转爲未济矣君子知机揆势先爲不测之防也防患者非防患于未然正防终止于此则患生也卦之离先而坎后也有始明而终暗始丽而终䧟之象故势极于上则爲濡首之厉也然其爲儆也位虽相得自始至终无一爻而不申意也如初之退而后进也二之丧而后得也三之惫而后克也四之濡而后戒也独五居其尊不言戒而勉以福者戒之至也初之曰曳轮也濡尾也非不济也心常谨畏事不轻爲不果于济也二有得济之才可用之德是无所丧者也然处明应刚居二阳之间而上无所承下无所比势必见侵故曰丧其茀也然以中正之道不可终废待时而动必应于五无不得也三以刚承坎过于求济者也四以柔乘离愼于处济者也求功于外孰与之弭隙于内故旣济之所急者非才也所最忌者则小人也九五履正居中济世之主也然而善始则易继终则难当举祭祀之诚以爲戒也作事在东收功在西创制于始文多繁密则当以简约甯静使天下孚于安靖之福故东隣之杀牛不如西隣之禴祭象所谓时者时惟其可不求过也曰吉大来者旧者已除新者方来也若不能持盈则有往而旡来矣鸣唿治乱旡定局转易在人心初终有两念治乱则有歧形耳故初之得中则治终之有止则乱此非终之能乱也以其终有止心而乱之所由生也治乱之关岂可借口于天而自溺于止哉故易之刚柔相济者正所以维治乱之运者也☲☵未济亨小狐汔济濡其尾旡攸利彖曰未济亨柔得中也小狐汔济未出中也濡其尾旡攸利不续终也虽不当位刚柔应也象曰火在水上未济君子以愼辨物居方初六濡其尾吝象曰濡其尾亦不知极也九二曳其轮贞吉象曰九二贞吉中以行正也六三未济征凶利涉大川象曰未济征凶位不当也九四贞吉悔亡震用伐鬼方三年有赏于大国象曰贞吉悔亡志行也六五贞吉旡悔君子之光有孚吉象曰君子之光其晖吉也上九有孚于飮酒旡咎濡其首有孚失是象曰飮酒濡首亦不知节也卦终未济理虽阴阳顚倒实干坤往复之机也以卦论之离阴在上而坎阳在下水火之志不相资也以爻言之阴上爲君阳下爲臣刚柔之分不相当也志不交分不定是以爲未济也然而阳居阴则不亢阴居阳则不靡阴应乎阳阳应乎阴所以志暌而终合也分乖而终正也故曰禾济亨也亨者天也亦由人心之敬愼也不终穷者天道也不使其穷者亦由人事之斡旋也此卦离爲体而坎爲用阴阳相应之说也未济之卦而亨也因五柔得中尽人事以回天不爲轻锐以偾事曰小狐汔济者因时事方殷尙未离于险难之交也但易于干之未言亢龙戒阳之多动也于未济之始言小狐戒阴之多疑也阴之应刚也患其不力也患其不果也故以狐之几济而濡尾者爲戒也狐本多疑小者力弱故举以爲喻也不戒阳而戒阴以阴之当位也象以火在水上不相爲用未济之象也君子体此以愼辨物居方者察其所以异而求其所以同也物以羣分方以类聚辨则知水火之相克也卽所爲相生也居则知阴阳之相违也卽所爲相应也此以人事赞天道也六爻之义以居中者爲重观于三四两爻任其责者也三出坎而承离故以渉川爲利四居离而履坎故以伐国爲功三以其位四以其才济险树功皆爲上下所倚借者也三之才虽不正而所居阳也所应阳也所比阳也虽欲诿焉其孰与诿故不宜避难利济难也征者去而违之也上下交责所以凶也苟矢志而济焉上下助之无不利矣故曰未济征凶利涉大川也四履非其位而才称其任者也静而以正自勉动而以刚爲用则悔所以亡也功所建也赏所以得也曰震用伐鬼方者力去阴邪如伐远然也故三四两爻皆当济难之地者也若初之濡尾二之曳轮一处于坎之下一居于坎之中或自量而不能济或自避而不急济皆未可语此也五居明之中有粹美之德无矫饰之用有君子之光济事任人明而不炫者也上九才过乎刚势居其极求济不已则患必生非所云拯危济险之具也惟飮酒自乐从容以待命明之至也然饮酒而曰有孚者葢济难在人而修德在已获福在天知节在心之谓也自古拔难济险之才非不多也而或遭谗取忌中道而倾覆则知人而不知天竟爲水火之蹈也惟明哲之士不与物争待时爲济如孔明之吟啸于先子房之辟谷于后皆得于有孚飮酒之义者也若不知时会之艰逸乐自娱则爲刘伶阮借之濡首矣以身与世相爲浮沉岂徒无济且有害焉故曰有孚失是易之终戒深哉然易理深渊终于未济者何也正所以见易理之变化终不可穷也易不可穷则纯一不已天人相爲贞胜也易说系辞上传天尊地卑干坤定矣卑高以陈贵贱位矣动静有常刚柔断矣方以类聚物以羣分吉凶生矣在天成象在地成形变化见矣是故刚柔相摩八卦相盪鼓之以雷霆润之以风雨日月运行一寒一暑干道成男坤道成女干知大始坤作成物干以易知坤以简能易则易知简则易从易知则有亲易从则有功有亲则可久有功则可大可久则贤人之德可大则贤人之业易简而天下之理得矣天下之理得而成位乎其中矣摩是八卦以前事观万物之生成也盪是八卦以后事藏万物之变化也摩交感也盪推移也惟阴阳之交感共相切摩所以八卦之运化推移而不息殆不可以先后言也比之离爲日坎爲月日月爲干坤之用卽爲阴阳之摩盪也故日月运行一寒一暑日在牵牛则寒东井则暑牵牛水宿也远人而寒东井火宿也近人而温太玄经云日一南而万物死日一北而万物生语亦准此葢谓夏至日南在东井则万物向死冬至日北在牵牛则万物向生死萌于生生芽于死卽相摩盪之谓也右第一章圣人设卦观象系辞焉而明吉凶刚柔相推而生变化是故吉凶者失得之象也悔吝者忧虞之象也变化者进退之象也刚柔者昼夜之象也六爻之动三极之道也是故君子所居而安者易之序也所乐而玩者爻之辞也是故君子居则观其象而玩其辞动则观其变而玩其占是以自天佑之吉旡不利右第二章彖者言乎象者也爻者言乎变者也吉凶者言乎其失得也悔吝者言乎其小疵也旡咎者善补过也是故列贵贱者存乎位齐小大者存乎卦辩吉凶者存乎辞忧悔吝者存乎介震旡咎者存乎悔是故卦有小大辞有险易辞也者各指其所之右第三章易与天地准故能弥纶天地之道仰以观于天文俯以察于地理是故知幽明之故原始反终故知死生之说精气爲物游魂爲变是故知鬼神之情状与天地相似故不违知周乎万物而道济天下故不过旁行而不流乐天知命故不忧安土敦乎仁故能爱范围天地之化而不过曲成万物而不遗通乎昼夜之道而知故神旡方而易旡体易不言阴阳而曰阴阳何也先阴后阳知有生生不穷之义也故理之不言生死而曰死生者知死则生之源不绝也不曰神鬼而曰鬼神者知微则显之用自通也不曰辟阖而曰阖辟者知静则动之机自寓也故易之爲用能于天地之道兼阴兼阳弥之而旡遗能于天地之道分阴分阳又纶之而旡紊信乎易之经回终始与天地准也夫阴精阳气合而有生阴形阳神聚而有身此所谓精气爲物也魂卽此心之神也物有形有质固常以聚散爲有旡神则旡声旡臭讵得以生死成聚散哉诗曰文王陟降在帝左右游之谓也古语云忽然爲人化爲异物变之谓也夫人也念之往来识之起灭卽生死之大根也所以其终也能游而爲变变非复形形于气乃不滞于神耳故可以返亦可以来可以合亦可以离也方其生也形神爲一未易察也及其死也神则去矣而去者初旡形可见阳有知而旡形阴有形而旡知其信然也但形神之分惟魂升魄降而已能知阴阳之理相变而不相离则升而上者气之精也降而下者气之迹也精则爲神爲生爲灵明迹则爲形爲死爲故物究其变化之微终归于太虚冥块然莫可测其形神之分也总宇宙之理以气相感淸旷者得天之气重浊者得地之气洁修者爲神系恋者爲鬼夫其所自取也孰得而定其说哉是故易之所谓变者其理不可胜原也圣人之安土随寓而安也小人之怀土择寓而安也择寓而安则人已异视随寓而安则物我不隔故曰安土敦仁圣心顺适如止水澄波与境流通不与境执着也右第四章一阴一阳之谓道继之者善也成之者性也仁者见之谓之仁知者见之谓之知百姓日用而不知故君子之道鲜矣显诸仁藏诸用鼓万物而不与圣人同忧盛德大业至矣哉富有之谓大业日新之谓盛德生生之谓易成象之谓干效法之谓坤极数知来之谓占通变之谓事阴阳不测之谓神造化之道一阴一阳而巳矣阳动阴静阳明阴晦阴有形阳旡形阳旡体以阴爲体阴旡用待阳而用二者相合则物生相离则物绝微哉微哉变通其说则鬼神之幽人物之着与天经地纬之祕一贯之而旡遗矣究极其理动静往来阖辟升降循环旡端积微而着由着而微始终不已而莫知其所以然之宜者乃谓之道也故旡朕之初一阴一阳也有象之后亦一阴一阳也若世儒之见以冲漠旡朕观之则引之于前要之于终者独非道乎正惟一阴一阳之谓道可以见理气之非二物也或以继善爲阳成性爲阴继善爲先天流行之气成性爲人物受生以后保合直丂之质皆非也兹特言一阴一阳道之流行于天地间者有如是也所以继道之功而终天地之能者惟人之善也继之则能成之矣且人物受生之始而性旡善恶溺于气质之习而见有偏全故仁智各有所见百姓日用而不知也百姓日用而不知者卽所谓先天流行之道也至道浑融初旡胶滞可以知性之旡恶也其有恶者蔽于气也气有杂揉则失其性矣失其性则违于阴阳之道也已天地之德广矣大矣显之而发造化生育之仁藏之而本成物机缄之妙一显一藏以成变化此天地所以鼓万物于旡言之中也鼓之而不愆于时不泥于象皆以自然之理故无忧也是以天之知物不以耳目心思而知之之理过于耳目心思也圣人循天理而欲万物同之所以有忧然无忧者乃天道无心之妙而有忧者圣心欲及天道之妙也易之爲道也一阴一阳而巳阴尽则阳生阳尽则阴生生生不已以旋造化之机故生生之理卽易之根源也天下有不易之理理卽有生生之数诚得其理则数之相生者皆理之不易者也卦畴钖于龟龙律吕协于凤凰圣人则而象之推测阴阳默契其生生之妙岂待显示而后知哉是故鸡雏可以观仁山木可以知性梅可以察理兎可以画卦触之而通则生理昭昭执之而求则生机冥冥凡无物而非阴阳之生生者卽无事而非生生之变化也是以知神非天苞也奇非地符也图书在易易在圣心所谓神奇也秘之而退藏于密泄之而错综其数其所泄者卽其所秘也其所秘者卽生生之易也道体兼有无而论也阴爲形阳爲神神无而形有其本体固未尝相混也及其化生之功本太虚之灵气纎悉不淆万有俱备归于一元之致也故其体用有动有静有蒸有湿静者能藏伏爲地爲形动者能变化爲天爲神蒸者能生运爲阳爲火湿者能凝润爲阴爲水无静则动无以机不动则静无以复无湿则蒸靡附无蒸则湿不化始虽淸微气郁则妙合而凝神乃生焉故曰阴阳不测之谓神则知气者形之种而形者气之化一虚一实皆气之爲也而神又爲形气之妙用卽性之不能巳者也故曰有虚卽有气虚不离气气不离虚无所始无所终正神之爲用也神爲形气之主气爲造化之宗得其自无而有以有还无之理阴阳不测之用得矣右第五章夫易广矣大矣以言乎远则不御以言乎迩则静而正以言乎天地之间则备矣夫干其静也专其动也直是以大生焉夫坤其静也翕其动也辟是以广生焉广大配天地变通配四时阴阳之义配日月易简之善配至德阴阳有自然之变卦画有自然之体此易之爲书所以爲文字之祖义理之宗也然极其源凡事物之属于阴阳者虽天地之大与鬼神之幽其理莫不具于卦画之中矣本一致以贯万殊统万殊而归一致易之爲用所以称广大而悉备者固矣是以圣人之精藴必于此而寄之也圣人之精画卦以示圣人之藴因卦以发卦不画则阴阳变化之理不可得而见也圣人不绎卦则吉凶消长之义亦不可得而闻也诚哉包天地鬼神之奥者其惟易乎知进退存亡之道者其惟圣人乎右第六章子曰易其至矣乎夫易圣人所以崇德而广业也知崇礼卑崇效天卑法地天地设位而易行乎其中矣成性存存道义之门十翼者上彖一也下彖二也上象三也下象四也上系五也下系六也文言七也说卦八也序卦九也杂卦十也葢伏羲始画八卦而无文字当风气浑沦结绳而治故与天下相忘于无言也逮至文王之卦辞当殷之末世以忧患爲德视之伏羲卦体繁矣周公之爻辞体备上下惧以终始视之文王卦义又繁矣以孔子之十翼反覆註论事在春秋之时治乱不一说更繁矣然探赜索隐彰显阐幽圣人岂好殚其秘哉亦谓世道衰微不得已也故曰龙出于河则八卦宣其象麟伤于泽则十翼彰其用圣人之所遇不同也噫孔子之渊源在易作用在春秋易书着于理春秋表其事春秋之天王卽易之干也春秋之春夏秋冬卽易之元亨利贞也易以四德统人事之变化春秋以四时定王法之从违大哉易也含蓄无涯包括旡尽斯其至矣以言乎远可通于千载以言乎迩可喻于几席也则知圣人五十学易究其极深研几之心甯有已哉右第七章圣人有以见天下之赜而拟诸其形容象其物宜是故谓之象圣人有以见天下之动而观其会通以行其典礼系辞焉以断其吉凶是故谓之爻言天下之至赜而不可恶也言天下之至动而不可乱也拟之而后言议之而后动拟议以成其变化鸣鹤在阴其子和之我有好爵吾与尔縻之子曰君子居其室出其言善则千里之外应之况其迩者乎居其室出其言不善则千里之外违之况其迩者乎言出乎身加乎民行发乎迩见乎远言行君子之枢机枢机之发荣辱之主也言行君子之所以动天地也可不愼乎同人先号咷而后笑子曰君子之道或出或处或默或语二人同心其利断金同心之言其臭如兰初六借用白茅旡咎子曰苟错诸地而可矣借之用茅何咎之有愼之至也夫茅之爲物薄而用可重也愼斯术也以往其旡所失矣劳谦君子有终吉子曰劳而不伐有功而不德厚之至也语以其功下人者也德言盛礼言恭谦也者致恭以存其位者也亢龙有悔子曰贵而旡位高而旡民贤人在下位而旡辅是以动而有悔也不出戸庭旡咎子曰乱之所生也则言语以爲阶君不密则失臣臣不密则失身机事不密则害成是以君子愼密而不出也子曰作易者其知盗乎易曰负且乘致寇至负也者小人之事也乘也者君子之器也小人而乘君子之器盗思夺之矣上慢下暴盗思伐之矣慢藏诲盗冶容诲淫易曰负且乘致宼至盗之招也天下之事虽隐微难测卽而象之莫不有阴阳之道存焉会通之理伏焉故物之诡怪阖辟实有至一之理苟引而伸之莫非道也苟达乎道则牛鬼蛇神蛟人龙伯非怪也不明乎道则指之屈伸拇之运动无非怪也右第八章天一地二天三地四天五地六天七地八天九地十天数五地数五五位相得而各有合天数二十有五地数三十凡天地之数五十有五此所以成变化而行鬼神也大衍之数五十其用四十有九分而爲二以象两挂一以象三揲之以四以象四时归音于扐以象闰五𡻕再闰故再扐而后挂干之策二百一十有六坤之策百四十有四凡三百有六十当期之日二篇之策万有一千五百二十当万物之数也是故四营而成易十有八变而成卦八卦而小成引而伸之触类而长之天下之能事毕矣显道神德行是故可与酬酢可与祐神矣子曰知变化之道者其知神之所爲乎河洛之玄造物示于卦画之前者也图之五位乎中宰万有之衡齐一致之理所谓维天之命于穆不已之神也凡一而六二而七三而八四而九命之流行不息也夫物之始生也醖酿于元阳滋润于眞液故天之始生也一爲水有滋润者气必煖故二爲火气煖者必鬯达故三爲木鬯达者必坚凝故四爲金火位乎南体干道而成男也金位乎西体坤道而成女也水爲父而木爲子也水火金木非土不成故一得土而六成二得土而七成三以八成而四以九成也此天地间对待之定体也洛书之中与河图之中一也至其四隅则尅以西南而火金禅形生以东北而水木继体水气左旋而生木也火气右行而尅金也子绍乎父男交于女此宇宙间流行之妙用也万物始于土而终于土图书之五居中者冲气也冲气者卽气交也所谓人受天地之中以生者也圣人之画卦则于是焉卦之贞悔系乎中之得失也其一之居下者卽五中之一也五者中之机辖也一者中之根荄也干初之勿用与大衍之勿用皆此一也六七八九之错综无穷干坤六子之摩盪不息皆以此一也吾人皆有五也亦有一也圣人之所谓一者不匹合于万物而妙万物以爲用也乘御霄汉俯仰八极经纬于万物之中错综于万物之变一之生化亦不可胜原也然则圣人崇效天卑法地终合乎一五之妙用者岂以其数哉大衍之说其说不同爲十日十二辰二十八宿凡五十也其一不用者天之生气将欲以虚来实以变居成之理故用四十九焉易有太极犹天象之有北辰也太极生两仪两仪分日月日月明四时四时配五行五行之经回又分爲十二月十二月之盛衰又积爲二十四气惟北辰正位居体不动乎中任四十有九之用转运枢机于无息也以卦言之卦有六爻六八四十八加以干坤二用合爲五十准数之盈藏理之用干之初九曰濳龙勿用卽四十有九之用也总天地之数五十有五以五行之气各减其一损其有余以代不足非四十九之通用乎大衍之数五十葢以河图中宫天五乘地十而得之至用以筮去其六以象六画之数则又止用四十九矣皆出于理数之自然而非智力所能损益也五乘十者卽五其十也五十者数之成也去其一则起变动之机矣极其数而虚其一者善天地之用也旣以有形之气司其成则必有无形之理以通其变也是故非忘象者旡以制其象非遗数者无以穷其数也右第九章易有圣人之道四焉以言者尙其辞以动者尙其变以制器者尙其象以卜筮者尙其占是以君子将有爲也将有行也问焉而以言其受命也如向旡有远近幽深遂知来物非天下之至精其孰能与于此参伍以变错综其数通其变遂成天地之文极其数遂定天下之象非天下之至变其孰能与于此易旡思也旡爲也寂然不动感而遂通天下之故非天下之至神其孰能与于此夫易圣人之所以极深而研几也唯深也故能通天下之志唯几也故能成天下之务唯神也故不疾而速不行而至子曰易有圣人之道四焉者此之谓也寂然不动者诚也感而遂通者神也动而未形于有旡之间者几也葢人心危微感物易动动而未正则越于中故先天至一之持行当本然而未发者实理之体善应而不测者实理之用动静体用之间恍恍惚惚介然有顷之际而实理忽然发见此卽众事之机吉凶之兆也然机虽巳感犹爲元始之初尙未流于琢削人能体道恒守其初尽人识之中于似有未有之交随机应变不离于一至之极则性焉安焉精明应妙诚神与机之道皆备于我矣右第十章子曰夫易何爲者也夫易开物成务冒天下之道如斯而已者也是故圣人以通天下之志以定天下之业以断天下之疑是故蓍之德圆而神卦之德方以知六爻之义易以贡圣人以此洗心退藏于密吉凶与民同患神以知来知以藏往其孰能与于此哉古之聪明睿知神武而不杀者夫是故明于天之道而察于民之故是兴神物以前民用圣人以此斋戒以神明其德夫是故阖戸谓之坤辟戸谓之干一阖一辟谓之变往来不穷谓之通见乃谓之象形乃谓之器制而用之谓之法利用出入民咸用之谓之神是故易有太极是生两仪两仪生四象四象生八卦八卦定吉凶吉凶生大业是故法象莫大乎天地变通莫大乎四时县象着明莫大乎日月崇高莫大乎富贵备物致用立成器以爲天下利莫大乎圣人探赜索隐钩深致远以定天下之吉凶成天下之亹亹者莫大乎蓍龟是故天生神物圣人则之天地变化圣人效之天垂象见吉凶圣人象之河出图洛出书圣人则之易有四象所以示也系辞焉所以告也定之以吉凶所以断也易非爲卜筮而设也卽卜筮以明理也故曰圣人以此洗心退藏于密圣人因蓍卦爻三者之道显诸象数流转无滞得失并陈消息自见摩万物之心者巳昭然可据而其无思旡爲之体则退藏于密殆不可得而窥也且天地之机不翕聚则其发必不大人心之德不收歛则其用必易穷是以蓍生卦立吉凶之理旣听命于天矣而人爲之妄自此可以盪除其心也若圣人之心浑然太极民可由之而不可知之也故不蓍而神不卦而知不爻而贡旡吉也旡凶也亦旡患也惟其参三才而体万物则民之患犹巳之患也故吉凶与之同也所以其神以知来智以藏往者可见也虽然圣人之神智神则圆神所谓用智而不用蓍智则前知所谓用知而不用卦不如是则冥嘿旡爲仅退藏于密而巳矣何神何知之可言哉且圣人形骸空而物我一本旡吉凶也以与民同患而后有吉凶也此惟古之聪明睿知神武而不杀者能之也洗其心则民心服同其患则民患消以神爲武又何杀焉右第十一章易曰自天祐之吉旡不利子曰祐者助也天之所助者顺也人之所助者信也履信思乎顺又以尙贤也是以自天祐之吉旡不利也子曰书不尽言言不尽意然则圣人之意其不可见乎子曰圣人立象以尽意设卦以尽情伪系辞焉以尽其言变而通之以尽利鼓之舞之以尽神干坤其易之緼耶干坤成列而易立乎其中矣干坤毁则旡以见易易不可见则干坤或几乎息矣是故形而上者谓之道形而下者谓之器化而裁之谓之变推而行之谓之通举而措之天下之民谓之事业是故夫象圣人有以见天下之赜而拟诸其形容象其物宜是故谓之象圣人有以见天下之动而观其会通以行其典礼系辞焉以断其吉凶是故谓之爻极天下之赜者存乎卦鼓天下之动者存乎辞化而裁之存乎变推而行之存乎通神而明之存乎其人默而成之不言而信存乎德行右第十二章系辞下传八卦成列象在其中矣因而重之爻在其中矣刚柔相推变在其中矣系辞焉而命之动在其中矣吉凶悔吝者生乎动者也刚柔者立本者也变通者趣时者也吉凶者贞胜者也天地之道贞观者也日月之道贞明者也天下之动贞夫一者也夫干确然示人易矣夫坤隤然示人简矣爻也者效此者也象也者像此者也爻象动乎内吉凶见乎外功业见乎变圣人之情见乎辞天地之大德曰生圣人之大宝曰位何以守位曰仁何以聚人曰财理财正辞禁民爲非曰义天下之事非吉则凶非凶则吉常相胜而不巳也是未得乎动之贞也贞者正也一也夫有动则未免乎累殉吉则未离乎凶故尽会通之变而不累于吉凶者其惟贞者乎老子曰王侯得一以爲天下贞万变虽殊可以执一御也葢人之所以动者由其殉吉而有所贪欲也然而求荣则招辱求得则致丧亦自然之理也若能不造不爲冥心任数而乘御于太虚则旡吉也亦无凶也卽数有吉凶之卒至而吾心之旡吉旡凶足以胜之矣六十四卦三百八十四爻皆以贞爲贵惟天下之理一正而能胜天下之万变非我之求胜而彼之不能胜也尧舜不以乐移天下之忧以正胜吉也孔颜不以忧易一身之乐以正胜凶也故正之爲道自造化而来者也天地之道贞观者也日月之道贞明者也天下之动贞夫一者也知吉凶之道而动之以贞悔吝亡之矣且悔吝言乎其小疵也但悔者自责以省愆道心也故虽有疵而日损吝者因过以自解人心也故虽无疵而日增然均爲小疵苟得于贞一之守而自有消长之机也矣儒者之言曰旡极而太极阴阳五行万物自旡而达于有造化之生机也太极而旡极自万物五行阴阳自有而归于旡造化之杀机也生机爲顺杀机爲逆一顺一逆造化之妙用存焉故曰易逆数也此论过矣造化无所谓杀机也葢天地以生物爲心阳舒阴惨皆生生之气也故自无而达有则生意之显于万物也自有而归于旡则生意之歛于万物也天地之大德曰生所云杀机之说出于阴符此理以杀爲生权变乎术数之间非圣人示天下之常道也右第一章古者包牺氏之王天下也仰则观象于天俯则观法于地观鸟兽之文与地之宜近取诸身远取诸物于是始作八卦以通神明之德以类万物之情作结绳而爲网苦以佃以渔葢取诸离包牺氏没神农氏作斵木爲耜揉木爲耒耒耨之利以教天下葢取诸益日中爲市致天下之民聚天下之货交易而退各得其所葢取诸噬嗑神农氏没黄帝尧舜氏作通其变使民不倦神而化之使民宜之易穷则变变则通通则久是以自天祐之吉旡不利黄帝尧舜垂衣裳而天下治葢取诸干坤刳木爲舟剡木爲楫舟楫之利以济不通致远以利天下葢取诸涣服牛乘马引重致远以利天下葢取诸随重门击析以待暴客葢取诸豫断木爲杵掘地爲臼臼杵之利万民以济葢取诸小过弦木爲弧剡木爲矢弧矢之利以威天下葢取诸暌上古穴居而野处后世圣人易之以宫室上栋下宇以待风雨葢取诸大壮古之葬者厚衣之以薪葬之中野不封不树丧期旡数后世圣人易之以棺椁葢取诸大过上古结绳而治后世圣人易之以书契百官以治万民以察葢取诸夬伏羲之有四图何也曰伏羲有一图而旡四也其圆图也横图也方图也皆后人准易而爲之者也横图之说前巳详矣圆图则干午坤子离卯坎酉阳南而阴北一顺一逆流行中之对待象天而爲之者也方图则干始西北坤尽东南阴南而阳北有逆无顺定位中之对待象地而爲之者也伏羲当结绳之世始画八卦葢以原测淑淸剖判大宗矣而𡻕运月节终始之故后人起而分之当日亦未尝条示于忘言之民也且易原不待图而后见也大传曰神旡方易旡体卦散于六十四可圆可方一泥于方圆之定象必有曲而不该者故散图以爲卦而卦义全纽卦以爲图面卦体局故天道远人道迩天者圣人所独得而人者圣人之所以告人也故圣人之作易凡所谓深微悠忽之理举皆推之庸言庸行之中始于干而终于未济图书之灿然者莫是过矣是故精于易者精于图书者也哉曰是图也因伏羲重卦而有也曰重卦者文王也演义之谓也卽易之名亦始于文王也于大传征焉大传之言曰包牺氏始作八卦以通神明之德以类万物之情未尝言包牺氏作易也言文王之作易则屡屡矣曰干坤其易之门耶其称名也杂而不越于稽其类其衰世之意耶又曰易之兴也其于中古乎作易者有忧患乎又曰易之兴也其当殷之未世周之盛德耶当文王与纣之事耶是可征也所谓圣人设卦观象系辞焉而明吉凶所谓圣人有以见天下之赜而拟诸其形容象其物宜圣人有以见天下之动而观其会通以行其典礼所谓圣人以此洗心退藏于密斋戒以通神明其德所谓圣之作易也幽赞于神明而生蓍皆指文王也圣人画卦论易皆因天之变而尽其变者也羲皇先天则万象之用藏于冥默虞夏中天则三极之道见于勋庸惟文王当殷之将丧师也值周之方得众也处上下之际居治乱之间凶而贞之以吉动而持之以静以不易之心回变易之天而不能也故因而动之效其用于两体寄其心于六位而阴以维其衰乱也故君子谓之幽赞观其见无首于干之用九戒永贞于坤之用六可以得其所重之志矣以卦分爻爻亦因重而后有也三则爲画六则爲爻爻者交相变化之义葢取于两卦之交也故孔子曰八卦成列象在其中矣因而重之爻在其中矣卦卽爲象不待定之名而爲象也重卽有爻不待系之词而爲爻也此重卦之说也或曰是固然矣然神农之耒耜取诸益交易取诸噬嗑者取于重卦也黄帝尧舜垂衣裳治天下取诸干坤者取于重卦也伏羲之佃渔取诸离者取于所自重之卦也所以知伏羲之所重也曰固哉子之论也系辞之所谓佃渔也耒耜也交易也衣裳也舟楫也牛马也门柝也杵臼也弧矢也宫室也棺椁也书契也所以必备举而爲言者言六十四卦足以尽民用虽圣人之制作不能越于此所谓先天而天弗违也苟必待取卦而后制器则先王爲器象而画画非自然后圣据卦象而制制亦非自运所谓竭心思耳目者又何爲也若然则包牺氏尽重之亦包牺氏尽制之可也何必有所遗以待后圣卽后圣若神农氏旣能取益以耒耜取噬嗑以交易何不能取干坤以垂裳治天下又何不能取涣以济不通而必有待于黄帝尧舜耶若然则兑爲妾妾亦始于羲皇之世耶坎爲盗盗亦作于羲皇之世耶子之言固矣葢伏羲当治世故画卦以泄天地之秘文王当衰世故重卦以尽天地之变伏羲非乐于简也文王非乐于繁也与时之道不得不然也彼明夷也旡妄也革也涣也蹇也遯也惟世衰而始见也苟伏羲预设之而预兆之岂所谓旡将旡迎与时消息耶圣人所以效天地者易简也所以窥天地者精藴也通其变而极其数者不得已也右第二章是故易者象也象也者像也彖者材也爻也者效天下之动者也是故吉凶生而悔吝着也右第三章阳卦多阴阴卦多阳其故何也阳卦奇阴卦耦其德行何也阳一君而二民君子之道也阴二君而一民小人之道也阳卦以奇爲正则阳之德挺出而常尊者自在阴卦以偶爲主则阴之行依附而并胜者自在然世道而亨泰也阳一君而二民卽君子之道也世道而浊乱也阴二君而一民是小人之道也天下之道贞夫一私则二矣一君二民贵一贱二主于公而斥夫私也二君一民弃一向二主于私而背夫公也是以学问不得其刚则爲二君一民也同爲恭敬若不得其刚则恭敬是君此心是民若得其刚则恭敬者乃保养此心也右第四章易曰憧憧往来朋从尔思子曰天下何思何虑天下同归而殊涂一致而百虑天下何思何虑日往则月来月往则日来日月相推而明生焉寒往则暑来暑往则寒来寒暑相推而𡻕成焉往者屈也来者信也屈信相感而利生焉尺蠖之屈以求信也龙蛇之蛰以存身也精义入神以致用也利用安身以崇德也过此以往未之或知也穷神知化德之盛也易曰困于石据于蒺藜入于其宫不见其妻凶子曰非所困而困焉名必辱非所据而据焉身必危旣辱且危死期将至妻其可得见邪易曰公用射隼于高墉之上获之旡不利子曰隼者禽也弓矢者器也射之者人也君子藏器于身待时而动何不利之有动而不括是以出而有获语成器而动者也子曰小人不耻不仁不畏不义不见利不劝不威不惩小惩而大诫此小人之福也易曰屡校灭趾旡咎此之谓也善不积不足以成名恶不积不足以灭身小人以小善爲旡益而弗爲也以小恶爲旡伤而弗去也故恶积而不可掩罪大而不可解易曰何校灭耳凶子曰危者安其位者也亡者保其存者也乱者有其治者也是故君子安而不忘危存而不忘亡治而不忘乱是以身安而国家可保也易曰其亡其亡系于包桑子曰德薄而位尊知小而谋大力小而任重鲜不及矣易曰鼎折足覆公餗其形渥凶言不胜其任也子曰知几其神乎君子上交不謟下交不渎其知几乎几者动之微吉之先见者也君子见几而作不俟终日易曰介于石不终日贞吉介如石焉甯用终日断可识矣君子知微知彰知柔知刚万夫之望子曰颜氏之子其殆庶几乎有不善未尝不知知之未尝复行也易曰不远复旡祇悔元吉天地絪緼万物化醕男女媾精万物化生易曰三人行则损一人一人行则得其友言致一也子曰君子安其身而后动易其心而后语定其交而后求君子修此三者故全也危以动则民不与也惧以语则民不应也旡交而求则民不与也莫之与则伤之者至矣易曰莫益之或击之立心勿恒凶情者性之发也实以致情斯性之德情以伪爲卽害之端也夫易以阴阳爲体刚柔爲用刚柔变化屈伸相感之道存焉凡阴屈而阳伸阳屈而阴伸阴阳屈而又伸伸而又屈皆得乎性情之正者易之道也故相感而利生则人物由此而生由此而成旣旡虚假亦旡止息感之以诚也若情伪相感而利害生此人之道也人之道旣有虚假复有间断私欲所蔽或有时而诚或有时而伪也易言诚之感而利生伪之感而利害生者何也因天理未尽冺绝而人心复杂之以伪也故至诚则顺理而利伪则不循理而害也夫成天下之务者见几则义明动而不诎则利用屈信顺理则身安此言致养乎内利乎外之道也然精研其义至于入神屈之至也及其出而致用之本则施于外者旡不顺所用旣顺于外则养于内者益厚矣内外交养知行之功不亦深切而兼至乎至于穷神知化乃德盛仁熟与天爲一积修之自致耳卽君子亦未之或知也且神者妙万物而旡方化者着万物而有迹惟穷理尽性自臻于神化之极也岂思之所能得勉之所能至哉但学者当存其神而致渊默之功顺其化而待变通之日则人欲净尽天理流行便可以继至善之道而成神化之性也巳易之致勉于存养者如此圣人知几其神不待察者也颜子至明犹察其机者也故曰其殆庶几乎葢圣人与善爲一故知不善于未形之先颜子与善犹有稍间故察不善于方形之始曰有不善未尝不知者天下之事有不善者未尝不知也不善未尝不知则不萌之于心也知之未尝复行则不形之于动也此颜子之所以庶几也非谓颜子之有不善也亦非谓颜子之行而后能复也惟其以心而察不善视之纯乎天者稍有违尔夫君子见事之几微则须动而应之不待终其日此其赴机之速也兹亦非便捷敏利者之所能也惟介于石者能之大凡私欲不入于心则其心凝定照心不累其动则其动光明进旡畔援退旡迟留又何终日之俟耶虽然君子之介于石亦非执一不变也微以窥天彰以察地柔以法阴刚以体阳合乎神道通乎冥运与时爲变而其中确乎有一定之衡而不可夺者所以爲万夫之望也右第五章子曰干坤其易之门邪干阳物也坤阴物也阴阳合德而刚柔有体以体天地之撰以通神明之德其称名也杂而不越于稽其类其衰世之意耶夫易彰往而察来而微显阐幽开而当名辨物正言断辞则备矣其称名也小其取类也大其旨远其辞文其言曲而中其事肆而隐因贰以济民行以明失得之报右第六章易之兴也其于中古乎作易者其有忧患乎是故履德之基也谦德之柄也复德之本也恒德之固也损德之修也益德之裕也困德之辨也井德之地也巽德之制也履和而至谦尊而光复小而辨于物恒杂而不厌损先难而后易益长裕而不设困穷而通井居其所而迁巽称而隐履以和行谦以制礼复以自知恒以一德损以远害益以兴利困以寡怨井以辨义巽以行权易之爲卦六十有四而义有专别于九卦者何也葢作易者其有忧患则以是九者爲处困之道乎曰非也圣人之忧患者忧天下之迷复也乃其处困又何忧患焉是故九卦者所以释天下之忧患也其重在于复而先之以履与谦则有意乎其言之也夫道与器不相离而神与迹不相判也然而以道自命者率以器爲物以神爲玩者率以迹爲滞易之爲道尽性至命变动不居者也故贵虚乐肆者依焉此圣人所深忧也忧之如何以礼朂之而已履者礼之所以行谦者礼之所自起也履以闲邪于外谦以聚精于内心可复矣复而不固其复有时而失也故不可以不知恒恒而不通其恒有时而泥也故不可以不知损益能知损益则私欲日消天理日莹虽处危困而此心卓然不动然后左右逢源如井之勿幕处处皆足至此则触机而动顺之而应如风之无所不入而无所阻碍故可以行权也学至于行权变化则此心之眞体浑然全复矣然必以礼爲之基德爲之柄则圣人之学可知也是故礼非明也易非幽也易爲之动礼爲之主虽不可爲典要而未尝旡典要也虚旡放荡之论诎于是矣或谓圣人作易探之茫茫索之冥冥用其机权以求尊于天下此不知圣人忧患之心者也暌于时而不顺者偏僻之士也顺于时而旡制者委靡之士也巽则旡之矣故曰巽德之制也制则称物而有辨矣然而不露其迹不炫其能巽之所以称而隐也德常丧失于小心常厌倦于杂若人能操虑于丛挫之时弘量于纷纭之际如复小而辨物恒杂而不厌当言动之微而辨之不诱于物则复其初矣当酬酢之烦而安之不厌于事则恒其德矣天下之事逆乎情则先难顺乎理则后易也学问之道德日进则寛裕心日下则不侈张也右第七章易之爲书也不可远爲道也屡迁变动不居周流六虚上下无常刚柔相易不可爲典要唯变所适其出入以度外内使知惧又明于忧患与故旡有师保如临父母初率其辞而揆其方旣有典常苟非其人道不虚行右第八章易之爲书也原始要终以爲质也六爻相杂唯其时物也其初难知其上易知本末也初辞拟之卒成之终若夫杂物撰德辨是与非则非其中爻不备噫亦要存亡吉凶则居可知矣知者观其彖辞则思过半矣二与四同功而异位其善不同二多誉四多惧近也柔之爲道不利远者其要旡咎其用柔中也三与五同功而异位三多凶五多功贵贱之等也其柔危其刚胜邪右第九章易之爲书也广大悉备有天道焉有人道焉有地道焉兼三才而两之故六六者非他也三才之道也道有变动故曰爻爻有等故曰物物相杂故曰文文不当故吉凶生焉右第十章易之兴也其当殷之末世周之盛德耶当文王与纣之事耶是故其辞危危者使平易者使倾其道甚大百物不废惧以终始其要旡咎此之谓易之道也右第十一章夫干天下之至健也德行恒易以知险夫坤天下之至顺也德行恒简以知阻能说诸心能研诸虑以定天下之吉凶成天下之舋舋者是故变化云爲吉事有祥象事知器占事知来天地设位圣人成能人谋鬼谋百姓与能八卦以象告爻彖以情言刚柔杂居而吉凶可见矣变动以利言吉凶以情迁是故爱恶相攻而吉凶生远近相取而悔吝生情伪相感而利害生凡易之情近而不相得则凶或害之悔且吝将叛者其辞慙中心疑者其辞枝吉人之辞寡躁人之辞多诬善之人其辞游失其守者其辞屈右第十二章说卦传昔者圣人之作易也幽赞于神明而生蓍参天两地而倚数观变于阴阳而立卦发挥于刚柔而生爻和顺于道德而理于义穷理尽性以至于命天赋爲命物受爲性根源皆系于易此易之所以爲大也圣人仰观俯察以作易容天下之理尽人物之性而合于天道之自然所以得性命之源也学者穷理尽性以至于命则性命之源究不越乎四德之统天也得天命之元在我谓之仁得天命之亨在我谓之礼得天命之利在我谓之义得天命之贞在我谓之智故曰元亨利贞乃天道之常仁义礼智卽人性之纲也观乎此造化之理天尊地卑阳动阴静贵贱攸分吉凶互致根于太极之先一定而不可易者卽性命之源也右第一章昔者圣人之作易也将以顺性命之理是以立天之道曰阴与阳立地之道曰柔与刚立人之道曰仁与义兼三才而两之故易六画而成卦分阴分阳迭用柔刚故易六位而成章右第二章天地定位山泽通气雷风相薄水火不相射八卦相错数往者顺知来者逆是故易逆数也天下之事数往者顺知来者逆易爲知来而作故其数用逆也易画自下而上易图自右而左易数之用逆卽理之用顺也凡自上下下曰顺自下上上曰逆左徂右曰顺右徂左曰逆顺则数知旣往之事逆则数知将来之事也事未来而欲假象以先知之则爲逆睹其事迎之之谓也数往知来葢爲伏羲文王两卦言也天地定位山泽通气雷风相薄水火不相射此伏羲之卦也八卦相错此文王之卦也伏羲之卦天上地下日东月西山鎭西北泽注东南风起西南雷动东北是其定体之在先者也故爲往也文王之卦干居西北坤退居于西南坎离得位于中震巽用事于左艮兑配于右是其流行之在后者也故爲来也数定体于旣往则干坤方位可以顺而知之察流行于方来则元会运世可以逆而知之然易之所用以占者皆因其变动也当以文王之卦位爲准虽逆探其变而实顺用其机也非若金丹以尅爲生之理逆推造化于返还也右第三章雷以动之风以散之雨以润之日以暄之艮以止之兑以说之干以君之坤以藏之太极生两仪两仪生四象四象生八卦此伏羲易象之本也干离皆生于阳故谓天火爲阳坤坎皆生于阴故谓地水爲阴干变其初九爲初六则爲巽故谓风此爲天之变葢天下交于阴也坤变其六三爲九三则爲艮故爲山此爲地之变葢地上交于阳也离变其九三爲六三则爲震火爲阴伏则奋击而爲雷故谓雷此爲火之变坎变其初六爲初九则爲兑水与阳交则相和而爲泽故谓泽此爲水之变坤艮离震相比从其类也干兑坎巽相远而分其化也由化可以推相从之道由变可以知相生之理且震巽爲始交震阳少而阴尙多巽阴少而阳尙多故初之气雷以动之风以散之也兑离坎艮爲再交兑离阳侵于阴也坎艮阴侵于阳也故中之气雨以润之日以暄之山以止之泽以说之也震兑离之阳皆统于干故干以君之也巽坎艮之阴皆归宿于坤故坤以藏之也然干虽主阳而阴阳旡不兼统故曰君曰帝上必旡爲而用天下下必有爲而爲天下用帝虽出入乎诸卦之中而帝未尝出入也葢万物之生成变化皆本乎帝德之生成变化也是以知生生之谓太极右第四章帝出乎震齐乎巽相见乎离致役乎坤说言乎兑战乎干劳乎坎成言乎艮万物出乎震震东方也齐乎巽巽东南也齐也者言万物之洁齐也离也者明也万物皆相见南方之卦也圣人南面而听天下向明而治葢取诸此也坤也者地也万物皆致养焉故曰致役乎坤兑正秋也万物之所说也故曰说言乎兑战乎干干西北之卦也言阴阳相薄也坎者水也正北方之卦也劳卦也万物之所归也故曰劳乎坎艮东北之卦也万物之所成终而所成始也故曰成言乎艮帝爲干坤之枢旡可窥其出入于动而见其出入也故曰帝出乎震巽者春夏之交也生意毕齐若有所以絜度之故曰齐乎巽夏者四气之中阳与阴相遇所谓姤也故曰相见乎离坤在西南养物之方也帝主其始而委其成功于地故曰致役乎坤兑正秋也生气已成杀气未见万物说其成而忘其杀故曰说言乎兑西北爲阴而干阳居之是阴阳相薄之象也以将尽之阳敌方盛之阴故曰战乎干坎爲北方之卦万物于此归藏休息若有以慰劳之故曰劳乎坎至于艮则止矣气不止则不成机不止则不生止者成之终而生之始也故曰成言乎艮大哉艮乎天地之所以成始而成终也卽圣学之所以有终而有始也右第五章神也者妙万物而爲言者也动万物者莫疾乎雷挠万物者莫疾乎风燥万物者莫熯乎火说万物者莫说乎泽润万物者莫润乎水终万物始万物者莫盛乎艮故水火相逮雷风不相悖山泽通气然后能变化旣成万物也右第六章干健也坤顺也震动也巽入也坎䧟也离丽也艮止也兑说也右第七章干爲马坤爲牛震爲龙巽爲鸡坎爲豕离爲雉艮爲狗兑爲羊右第八章干爲首坤爲腹震爲足巽爲股坎爲耳离爲目艮爲手兑爲口右第九章干天也故称乎父坤地也故称乎母震一索而得男故谓之长男巽一索而得女故谓之长女坎再索而得男故谓之中男离再索而得女故谓之中女艮三索而得男故谓之少男兑三索而得女故谓之少女右第十章干爲天爲圜爲君爲父爲玉爲金爲寒爲冰爲大赤爲良马爲老马爲瘠马爲驳马爲木果坤爲地爲母爲布爲釜爲吝⬤爲均爲子母牛爲大舆爲文爲众爲柄其于地也爲黑震爲雷爲龙爲玄黄爲旉爲大涂爲长子爲决躁爲苍筤竹爲萑苇其于马也爲善鸣爲馵足爲作足爲的颡其于稼也爲反生其究爲健爲蕃鲜巽爲木爲风爲长女爲绳直爲工爲臼爲长爲高爲进退爲不果爲臭其于人也爲寡发爲广颡爲多白眼爲近利巿三倍其究爲躁卦坎爲水爲沟渎爲隐伏爲矫輮爲弓轮其于人也爲加忧爲心病爲耳痛爲血卦爲赤其于马也爲美嵴爲亟心爲下首爲薄蹄爲曳其于舆也爲多眚爲通爲月爲盗其于木也爲坚多心离爲火爲日爲电爲中女爲甲冑爲戈兵其于人也爲大腹爲干卦爲鼈爲蟹爲蠃爲蚌爲龟其于木也爲科上稿艮爲山爲径路爲小石爲门阙爲果蓏爲阍寺爲指爲狗爲鼠爲黔喙之属其于木也爲坚多节兑爲泽爲少女爲巫爲口舌爲毁折爲附决其于地也爲刚卤爲妾爲羊巽顺也而爲躁坎䧟也而爲通言其究也风极则急水溢则行故上于人者能竞世者也下于人者善趋时者也且阴阳之精泄之于水阴阳之气播之爲风故坎之爲盗也窃阴阳之精也巽之爲入也发阴阳之气也人物之精泄之于智故智之爲盗也盗人物之精也圣人之退藏于密所以完其精而不使盗也固其气而不使入也右第十一章序卦传有天地然后万物生焉盈天地之间者唯万物故受之以屯屯者盈也屯者物之始生也物生必䝉故受之以䝉䝉者䝉也物之穉也物穉不可不养也故受之以需需者飮食之道也飮食必有讼故受之以讼讼必有众起故受之以师师者众也众必有所比故受之以比比者比也比必有所畜故受之以小畜物畜然后有礼故受之以履履而泰然后安故受之以泰泰者通也物不可以终通故受之以否物不可以终否故受之以同人与人同者物必归焉故受之以大有有大者不可以盈故受之以谦有大而能谦必豫故受之以豫豫必有随故受之以随以喜随人者必有事故受之以蛊蛊者事也有事而后可大故受之以临临者大也物大然后可观故受之以观可观而后有所合故受之以噬嗑嗑者合也物不可以苟合而已故受之以贲贲者饰也致饰然后亨则尽矣故受之以剥剥者剥也物不可以终尽剥穷上反下故受之以复复则不妄矣故受之以旡妄有旡妄然后可畜故受之以大畜物畜然后可养故受之以颐颐者养也不养则不可动故受之以大过物不可以终过故受之以坎坎者䧟也䧟必有所丽故受之以离离者丽也右上篇有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错夫妇之道不可以不久也故受之以恒恒者久也物不可以久居其所故受之以遯遯者退也物不可以终遯故受之以大壮物不可以终壮故受之以晋晋者进也进必有所伤故受之以明夷夷者伤也伤于外者必反其家故受之以家人家道穷必乖故受之以暌暌者乖也乖必有难故受之以蹇蹇者难也物不可以终难故受之以解解者缓也缓必有所失故受之以损损而不已必益故受之以益益而不已必决故受之以夬夬者决也决必有所遇故受之以姤姤者遇也物相遇而后聚故受之以萃萃者聚也聚而上者谓之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若长子故受之以震震者动也物不可以终动止之故受之以艮艮者止也物不可以终止故受之以渐渐者进也进必有所归故受之以归妹得其所归者必大故受之以丰丰者大也穷大者必失其居故受之以旅旅而旡所容故受之以巽巽者入也入而后说之故受之以兑兑者说也说而后散之故受之以涣涣者离也物不可以终离故受之以节节而信之故受之以中孚有其信者必行之故受之以小过有过物者必济故受之以旣济物不可穷也故受之以未济终焉右下篇杂卦传干刚坤柔比乐师忧临观之义或与或求屯见而不失其居䝉杂而着震起也艮止也损益盛衰之始也大畜时也旡妄灾也萃聚而升不来也谦轻而豫怠也噬嗑食也贲旡色也兑见而巽伏也随旡故也蛊则饬也剥烂也复反也晋昼也明夷诛也井通而困相遇也咸速也恒久也涣离也节止也解缓也蹇难也暌外也家人内也否泰反其类也大壮则止遯则退也大有众也同人亲也革去故也鼎取新也小过过也中孚信也丰多故也亲寡旅也离上而坎下也小畜寡也履不处也需不进也讼不亲也大过顚也姤遇也柔遇刚也渐女归待男行也颐养正也旣济定也归妹女之终也未济男之穷也夬决也刚决柔也君子道长小人道忧也易说后跋易圣人之书也圣人之书惟圣人可以解之下此者不能解也夫旣不能解圣人之书而又以圣人之书不可不解于是穿凿附会各以已意求圣人而圣人作书之旨益晦何也文章莫大于六经尙书者史官之所纪也诗采之武夫游女礼爲汉儒所补缀春秋虽经圣人笔削而大半因其旧文惟易则经伏羲文王周公孔子数圣人而成之者也夫圣如伏羲文王周公孔子可以止矣以伏羲文王周公孔子爲一书其书固𤓰以加矣后之人万万不能至于伏羲文王周公孔子之域而徒欲解伏羲文王周公孔子之书多见其不知量而巳然则伏羲文王周公孔子而后遂无可解易者乎曰有以圣人之人解圣人之书则易何不可解而必于伏羲文王周公孔子哉今读易说爲大仙宗吕先生所着其言发前人所未发而又明白洞达如日月之揭中天而无不可晓然共见然后知先生眞圣人也眞能解圣人之书者也向使伏羲文王周公孔子互爲解说亦无以过则虽谓易说一书仍以伏羲文王周公孔子解伏羲文王周公孔子之易可矣抑闻之易说藏于虞山之玉松巳久厯年数矣今庚戍冬广陵虚净同人乃梓而行之岂书之行也有其时有其地亦有其人欤然易经数圣人而成自伏羲迄孔子凡几千年而易说成于先生一人之手且藏诸虞山至今而始出则其事固奇而其书亦与易爲不朽矣后学许承宣谨识易说后跋大易一书天地之所以范围日月之所以运行阴阳之所以统驭者也顺而推之则一本而万殊逆而用之则万殊而一本精研之爲性与天道之根源体行之爲三教至诣之实功大哉易乎此卽精一执中之心傅亦吾夫子五十学易之心易也乎顾古今以来注解是经者不下数十百家类皆各就其所见亦自足以发明其说然或执于理气或泥于象数仅成一家言而未克以阐三教同源之妙道壬子之春儿子予蒲得纯阳道祖易说予敬读之寻绎数十过觉此眞足发三圣未启之心传彚万圣同宗之奥藴前辈许筠菴先生跋志甚详无事予之再爲赘赞矣爰重梓之命予蒲偕鹿园龎太史详爲校刋独惜其中阙蹇卦半幅数年来覔补无由逮已未之𡻕始于嘉会处遇之以成完璧今适值重订全书之时此亦一大奇缘也因备志其顚未如是梅芳弟子蒋曰纶谨志易说后跋葢闻圣人之精画卦以示圣人之藴因卦以发故先儒谓因象以明理由象以知数得其义则象数在其中矣自言易者歧而二之于是郞顗毛爽假其名而流于技术王弼阮籍涉其藩而昧于精微至列史艺文志所载若葛勾漏周易杂占陶贞白周易髓李湻风周易冥轨袁天纲易镜元要李含光周易义略成元英周易穷寂图释一行易传蒲干贯易轨释希觉周易会释记陈希夷易龙图王昭素易论罕有存者意者金科玉笈祕藏元都亦如王远知易总未许流传缃帙耶兹读孚佑上帝易说明于天道切于人事揭中庸之旨阐神化之宗开物成务之功数往知来之理不学上达一以贯之以视演元洞极元包辨虚诸书诚不可同年而语也昧道懵学莫窥阃奥循环雒诵研味无穷语有之终身戴天不知天之高也终身履地不知地之厚也操壶杓就江海而飮之满腹而去又安知江海之深乎今于是经也亦然谨拜手而爲之跋易说重刋道藏辑要易说上经孚佑上帝纯阳吕祖天师着☰☰干元亨利贞初九濳龙勿用九二见龙在田利见大人九三君子终日干干夕惕若厉旡咎九四或跃在渊旡咎九五飞龙在天利见大人上九亢龙有悔用九见羣龙旡首吉彖曰大哉干元万物资始乃统天云行雨施品物流形大明终始六位时成时乘六龙以御天干道变化各正性命保合太和乃利贞首出庶物万国咸寍象曰天行健君子以自强不息濳龙勿用阳在下也见龙在田德施普也终日干干反复道也或跃在渊进旡咎也飞龙在天大人造也亢龙有悔盈不可久也用九天德不可爲首也文言曰元者善之长也亨者嘉之会也利者义之和也贞者事之干也君子体仁足以长人嘉会足以合礼利物足以和义贞固足以干事君子行此四德者故曰干元亨利贞初九曰濳龙勿用何谓也子曰龙德而隐者也不易乎世不成乎名遯世旡闷不见是而旡闷乐则行之忧则违之确乎其不可拔濳龙也九二曰见龙在田利见大人何谓也子曰龙德而正中者也庸言之信庸行之谨闲邪存其诚善世而不伐德博而化易曰见龙在田利见大人君德也九三曰君子终日干干夕惕若厉旡咎何谓也子曰君子进德修业忠信所以进德也修辞立其诚所以居业也知至至之可与几也知终终之可与存义也是故居上位而不骄在下位而不忧故干干因其时而惕虽危无咎矣九四曰或跃在渊旡咎何谓也子曰上下旡常非爲邪也进退旡恒非离羣也君子进德修业欲及时也故无咎九五曰飞龙在天利见大人何谓也子曰同声相应同气相求水流湿火就燥云从龙风从虎圣人作而万物覩本乎天者亲上本乎地者亲下则各从其类也上九曰亢龙有悔何谓也子曰贵而无位高而无民贤人在下位而无辅是以动而有悔也濳龙勿用下也见龙在田时舍也终日干干行事也或跃在渊自试也飞龙在天上治也亢龙有悔穷之灾也干元用九天下治也濳龙勿用阳气濳藏见龙在田天下文明终日干干与时偕行或跃在渊干道乃革飞龙在天乃位乎天德亢龙有悔与时偕极干元用九乃见天则干元者始而亨者也利贞者性情也干始能以美利利天下不言所利大矣哉大哉干乎刚健中正纯粹精也六爻发挥旁通情也时乘六龙以御天也云行雨施天下平也君子以成德爲行日可见之行也濳之爲言也隐而未见行而未成是以君子弗用也君子学以聚之问以辨之宽以居之仁以行之易曰见龙在田利见大人君德也九三重刚而不中上不在天下不在田故干干因其时而惕虽危旡咎矣九四重刚而不中上不在天下不在田中不在人故或之或之者疑之也故旡咎夫大人者与天地合其德与日月合其明与四时合其序与鬼神合其吉凶先天而天弗违后天而奉天时天且弗违而况于人乎况于鬼神乎亢之爲言也知进而不知退知存而不知亡知得而不知丧其爲圣人乎知进退存亡而不失其正者其爲圣人乎古者包羲氏仰观象于天俯观法于地中察鸟兽之文与地之宜近取诸身远取诸物于是作八卦以通神明之德以类万物之情八卦之元始于干坤二义干健坤顺所以明太极阴阳之理也贯三才而宗太极统四象而彚五行首之以干者盖以爲众卦之父母也非专言天地之位也藴先天一画之玄启造化浑沦之用刚健中正纯阳不杂干乃天德之刚也元亨利贞发于文王以天明人也四德之义着于孔子以人胜天也卦而纯阳也纯心纯政终始不渝扩之而广大行之而通达得之而攸利存之而贞固冥运默成无待勉强此德化之盛惟天与圣人始足以当之耳卦辞之意不专言圣人者不欲以是绝天下也何也干德者万物之干德也天地非虚寂也天人非遐隔也圣人非生而有余也众人亦非生而不足也自强不息其致一也三才之立始于干元而三才之用发于人心是人心者干坤之变化也易卽人心之所藏也有天地而无人心生生之理畴爲大之畴爲通之畴爲利之畴爲贞之也人心所至鬼神所至也鬼神所体人心所体也是故拟诸形容象其物宜上稽动变之繁下征蓍策之应欲人反诸心而自得之也故穷理尽性以至于命一也是以知易心易也以易爲书则泥皆未明于大易之秘也善学易者能于一念入微极深研几适乎万变周流之妙则虚明寂照之体可以合乎元亨利贞之用也已干六龙皆圣人也濳见惕跃飞亢惟其时也时下则下时上则上也下非固于隐也上非竞于趋也阳德之变化圣人因之而上下也如初有圣德时当侧微宜爲濳龙之待也凡圣贤抱大经纶皆从濳养中出曰勿用者不用天下也非天下之不用也二之刚健中正出濳离隐犹龙之在田居位不偏处于平易之地也然身虽寄于𤱶亩而德已显于寰宇乃声施泽溥之机也曰利见大人者虽非君位有君之德天下利见之也三处下之上干道犹未革也幸其性体刚健能忧勤惕厉可以当任大责重之地也四处上之下干道则巳革也欲进而革命犹迟疑于天人去留之际故爲或跃在渊之象也然三之将革则待时而厉四之已革则揆时而试皆与干道相爲变化也渊视之田则危矣跃视之见则疑矣跃以安天下也跃而不离乎渊所以安其身也五乘刚而居天位象飞龙在天之庆以圣德而御大器则大人之路亨也制度经纶与天下初爲更始非徒恭默而已将以爲万物快睹之休也自五而进则极矣阳极则亢物极则反上九所以有悔也但干道岂遂以亢终识其通变之术卽可复于濳龙之用故不言凶也龙之言亢亦圣人处于时之当亢也时之当亢圣人不能反亢之有悔仅能易亢之无凶也呜唿天地旣闭则显不如隐万物思治则默不如语惟其时也尧舜逊上而五者也文王逊五而四者也周公惕于三者也孔子见于二者也亦濳于初者也故曰干六龙皆圣也六爻之体初二爲地龙之下位也五上爲天龙之上位也三四不言龙以人位而当时乘者也而九三一爻居人道之首故独言干干也圣人之乘六龙无所不惕而独惕于三者因三处上下之间也盖六龙诚无一首而时乘必有六位干之下三爻者皆不得位之圣人也就不得位之中而安危复殊轨焉初则濳而不见二则见而不濳三则置身于不濳不见之间邻于濳见之所难持而又不能遽爲飞跃之事而利见之也不能利见则必有反而戕之者矣故圣人危其地而系之辞曰君子终日干干夕惕若者惟以进修爲实地也噫君子居躬行事反复善道不但处三之危地者利用在惕卽地不危而欲以修身见于世者亦利用惕也是以知确乎不拔者惕于濳也闲邪存诚者惕于见也进德修业者惕于跃也位乎天德者惕于飞也不失其正者惕于亢也故圣人乘龙御世无时而不惕也干卦六爻之后曰用九见羣龙旡首何也九爲干德之极阳极于九刚健之至也极则必反用阳之道也干以刚健爲体而其用则屈伸变化莫测其所向故谓之无首君子体干之体用干之用飞濳跃见圆融应化亦不胶于一辙时刚而刚非有意于刚也则非以刚爲首也时柔而柔非欲变于柔也则亦非以柔爲首也盖君子夙昔抱负亦龙德也当龙之飞跃天下莫不快覩及其乘气茫洋穷乎玄閴之际其首终莫能见也呜唿干之始物圣称先天非无首也干始物而终之圣先天而后之神化之机皆不见其爲首也始终先后之间不失其节不失其宜乃所谓则也天循则而行故行而不息君子循则而变故变而不失也是故天道之动静无端阴阳之回环无始理信然也夫干天也元亨利贞其德也天有四德惟元所统此元之所以爲大也元气弘通品物頼之而生成化机因之而不滞则阴阳之阖辟不偏干道之始终无间乃天理之本然也故干道变化各正性命保合太和者此天理之在万物者也理之在天地者与在人心者无二在人心者与在万物者亦无二但万物之生虽或冥顽而此理无不具也故干之爲道或使物随时而渐变者或使物感气而卒化者各能正定其性命而保合此生理也且天之运行也行以和也和卽所谓资始之元也元爲理气之始天德旣以时而成万物卽资元而以始流行之正各保合于太和之中也万物各保其和则眞性不失所以利贞也元不生于元而生于贞也当变化之始爲元变化之成爲贞不贞无以爲元也不元无以能贞也元以得贞贞以起元乃万物之机轴也圣人于此知大明终始也噫鼓万物而不激体干元而有终者正时乘御天之妙用也天体至圆行有常度而无停机者天非有体也因星之附丽以爲体也阳经阴纬经之体纵纬之体横天行度以二十八宿爲经五星之纒爲纬静而有常者经星主之动而不息者纬星主之体如倚盖南北二极平分相贯北高南下极中一星旋转尤速曰天纽星卽天之枢也天体不动非不动也旋转不离乎垣犹枢之启闭不离乎旧见以爲动之用若是耳究其体未尝有所动也故曰维天之命于穆不己天之所以爲天也圣心之运也岂异哉尧舜竞业文王缉熙孔子不厌不倦兹皆不待强而自无不息也贤人以下非强以矫之则不能胜矣故曰君子以自强不息夫易之象心之象也心之用易之机也用易者神而明之卽心用之也是以六十四卦之大象皆言以也言以者默而会之则知吾心之用与易象中之变化有当然之合也天地万物之象皆吾心之象也吾心之用卽天地万物之用也故遗心而逐象者非玩易之玄舍象而求心者亦非知易之至也圣人以天地万物爲一体飞濳惕跃乃物理自然之数也吉凶悔吝乃事理当然之数也故或隐或见非圣人之得已也濳虽圣人之不得己而圣人无不得已之心也故曰乐行忧违确乎其不可拔也忧乐者时也圣人之心无忧乐也从违者时之道也圣人之行无从违也或曰亢龙有悔圣人遭焉则亦濳乎曰在上则戒在下则濳亢非忧违之时也贵极而无位可处高极而无民可近贤人在下位而敌体不应动而皆悔之时也圣人于此惟抑其贵损其高以下乎贤庶不至于亢极之害也如世道衰微人心危险当天下之责岂可委身去之也惟其不以位爲心则其处亢也犹其处濳也或曰见龙在田何以言舍也曰圣人濳而修也飞而达也不濳不飞而在田也特以爲蘧庐而非所常寓也匪进则退矣此圣人乐行忧违之用也大抵君相之爲千古之勋猷易振寸心之诚悫难持故夙兴匪懈全从德业之修进也德业修进又从乎知至知终之妙用知之德卽干之至德也天有常运进退不失是天之知也故曰干知大始知之神化人与天同也昧而不觉者不能复其体也干之九三以大臣而处危疑之地非以知至知终之惕厉则不能免于倾覆之虞也大凡德之极至爲至而至之隐微爲几知其至而求所以至之则可与于微妙之几矣业之归宿爲终而终之条理爲义知其终而求所以终之则可存于精确之义矣几能动者也义守静者也处进退之宜知至而进故可与论几也知终则退故可与存义也虽然知亦未易言也以天地一诚之灵气凝而爲知无心出之能合于变动始终之妙苟非无欲者其孰能之乎河图洛书皆以五居中而一居下也大衍之数五十而虚其一也其一者下之一也一者万物之根荄卽大造之化源也故曰天地之道可一言而尽也其爲物不二不二一也干者一数也而初九之濳龙勿用其一之主也圣人系之曰阳气濳藏阳在下也下者抱于一也其濳藏者非谓有时而发用也抱一而处卽发用而常濳藏也其在下者非谓有时而上也抱一而出卽在上而不离乎下也干卦所谓勿用于濳龙者卽大衍所谓勿用之一也四十有九之用变化无穷而未始离乎一也故龙之见跃飞亢六位成矣而未始离乎濳也然而濳之爲言也非匿影销声伏其身而不见也惟显诸仁藏诸用精与玄运而神与天符浑浑穆穆韬光歛迹与道爲一此圣贤之濳也是故大舜以濳爲治则恭已孔子以濳爲教则忘言颜子以濳而处易则斋心箕子以濳而䝉难则正志皆体乎濳龙勿用之旨而不违于天者也噫三代而下贤知之士或以意气自负或以功名自急识时而濳者鲜其人矣乃若留侯之操椎以濳爲用者也平阳之饮醕以用爲濳者也皆资之近道者也若汉文之谦让泥于濳矣贾生之叹息失于濳矣所谓濳者勿用而能用能用而勿用故勿用之妙非有德者不能知之干元旣始而亨矣有生生不息之机卽有生生各具之性生之所存者性性之所含者情正而不偏刚而能化干之性情也各正性命本体自成物之性情也天无可拟之性情以万物爲性情也万物有一定之性情卽天之性情也是以收歛归藏乃见性情之实此所谓霜降水涸天根乃见者也然以发生之初推至于化成之后不有干元何能通物之始不性其情何能久行其正是故始而亨者必干元也利而正者必性情也盖谓性者天生之质正而不邪者也情者卽性之所欲也若不能以性制情使情流失性则不能久行其正也故君子体干之用专直而不挠健运而不息事合于理而不偏志绝于邪而不杂乃得乎性情之利贞也六爻之濳见惕跃飞亢变化不测而藏显之机固曲畅而无余矣然万化归元卽六爻之发越挥㪚旁通于万物之情者皆本于自然而然无所勉强也是以大人之乘时卽所以御龙御龙所以体元体元所以法天也推而广之见大则旁通矣体仁则见大矣天地鬼神与道爲一也圣人全体干元亦与道爲一以易简之德合其体以生成之德合其用以先哲圆通合日月之明以阖辟惨舒合四时之序以彰善瘅恶合鬼神之吉凶默而契之神而明之无适而非天理之宜也是以尧舜在上而蓂生凤仪昼不暝宵无光者先天而天弗违也孔孟在下而惧乱臣贼子息邪说横行者后天而奉天时也圣人所以参赞于先后天之间者以致中和也今夫人莫不有本然未发之中和未发之中卽先天也发而中节卽后天也尧舜致中和于上者也孔孟致中和于下者也所以先天后天者非有意而别之也以德与之先后也以时与之先后也以道与之先后也大哉干也伏羲画之一以专其统也文王象之元以大其生也孔子又名之曰干知大始以尽其德也始而曰大是至虚而未见乎气至神而独妙其灵通天彻地贯古悉今皆一知也惟圣人体之纯粹用之中正明于未然行乎当然凖于盈虚消息之间而不流于得丧存亡之系故能见天地之心而复一元之始也天之数终而复始阳极而剥也干上而亢也时也时或有过也而道无过也体道而行则不失其正也故曰知进退存亡而不失其正者其惟圣人乎正者贞也干元之用所归宿也万物不贞无以爲元也君子不正无以体干也☷☷坤元亨利牝马之贞君子有攸往先迷后得主利西南得朋东北丧朋安贞吉彖曰至哉坤元万物资生乃顺承天坤厚载物德合旡疆含弘光大品物咸亨牝马地类行地旡疆柔顺利贞君子攸行先迷失道后顺得常西南得朋乃与类行东北丧朋乃终有庆安贞之吉应地旡疆象曰地势坤君子以厚德载物初六履霜坚冰至象曰履霜坚冰阴始凝也驯致其道至坚冰也六二直方大不习旡不利象曰六二之动直以方也不习旡不利地道光也六三含章可贞或从王事旡成有终象曰含章可贞以时发也或从王事知光大也六四括囊旡咎旡誉象曰括囊旡咎愼不害也六五黄裳元吉象曰黄裳元吉文在中也上六龙战于野其血玄黄象曰龙战于野其道穷也用六利永贞象曰用六永贞以大终也文言曰坤至柔而动也刚至静而德方后得主而有常含万物而化光坤道其顺乎承天而时行积善之家必有余庆积不善之家必有余殃臣弑其君子弑其父非一朝一夕之故其所由来者渐矣由辨之不早辨也易曰履霜坚冰至盖言顺也直其正也方其义也君子敬以直内义以方外敬义立而德不孤直方大不习旡不利则不疑其所行也阴虽有美含之以从王事弗敢成也地道也妻道也臣道也地道无成而代有终也天地变化草木蕃天地闭贤人隐易曰括囊旡咎旡誉盖言谨也君子黄中通理正位居体美在其中而畅于四支发于事业美之至也阴疑于阳必战爲其嫌于旡阳也故称龙焉犹未离其类也故称血焉夫玄黄者天地之杂也天而地黄易首干坤而干统乎坤坤体乎干者也坤不体干则其德不顺而义非代终矣何以明臣道之当顺也曰利牝马之贞者干以龙御天坤以马行地别其限以明阴阳飞伏之分也马而曰牝顺之至也从阳也阴从乎阳则吉疑于阳则凶故曰先迷后得主利先阳而往则爲迷错后阳而往则得其主而利矣兹爲阳阴主之义也曰西南得朋东北丧朋安贞吉者西南阴也东北阳也以阴诣阳何以能吉惟政而诣阴则舍朋得主化育以成斯终其庆矣盖阳非阴之朋也往东北则刚暴是偕失其同心之助往西南则柔嘉爲侣而有类应之吉也坤之体以顺承爲生化之源坤之德以博厚爲载物之本坤之攸行以顺健爲致远之具坤道之所以爲安贞者以濳孚爲类应之合也视之商之应宫箎之应埙濳通迅速抑又甚矣象以地顺而厚万物并载坤之谓也君子体此以厚德载物扩包与之量弘仁泽之施生意满怀靡不翕聚其爲承天时行之道也深矣造化之功用有干以主始有坤以代终主始者无爲而专成代终者至柔而健顺坤之不先天而生意自裕于中不后天而化机默达于外岂非承顺之功用乎观坤之爲道恬退无爲其至柔也及其代天有终沛然莫御动何刚也惟刚乃见其用柔之至矣当渊默无事至静也想其赋形有定贞固不移德何方也惟方益知其守静之至矣柔而用刚方以持静而中德之藏美之至也初阴始生是小人初进之机也曰履霜者一阴之象也坚冰者六阴之象也君子能防微杜渐则不至于危矣故六爻之动变至理之推移防龙战之危于始则无坚冰之祸于终也卦惟二五柔顺中正默应乎干者也主乎内者无邪曲而直见乎外者有矩则而方故二之曰直方大五之爲黄中通理也所谓直方大者干元资始之气发见于坤而洪纤高下飞濳动植无所囘隐无所错乱也此非坤之能自大也惟其体干之大以大也体干之大以爲大夫岂待习而始利耶五之曰黄裳元吉温恭抑抑不与阳争浑浑穆穆通中之条理而畅于四肢亦犹是也然诸卦之五皆爲尊位而坤独安于下者配干之用而避干之阳也如三之无成从乎阳而不居成也四之括囊顺乎阳而不争智也上六曰龙战坤失其德矣盛而不己阳所不堪也其血玄黄者阴之伤也非阳之伤也气阳而血阴也阴疑于阳则血亦疑于玄矣故曰玄黄者天地之杂也曰于野者阴势泛漫散溢无底是无限制之意也惟其势之盛也乃其道之穷也用六之言利永贞者戒其变也能守之而终不失其贞则免于战矣象曰以大终也干以大始坤以大终守阴之义也圣人之于坤也美而有戒称而有抑所以明阴阳敬义之大分也此卽天地尊卑之妙用阴阳变化之玄机而吾人学问亦卽此而寓矣是故敬非他也卽坤之直也生生自内而中正无邪者也义非他也卽坤之方也生生直达由中及外而方整齐一者也内本直也外本方也非直之而后直方之而后方也始卽终之事也终复始之机也此终之不得不成于始非始之有待于终也则知心体自然之妙与天地造化之妙同归一致者也☵☳屯元亨利贞勿用有攸往利建侯彖曰屯刚柔始交而难生动乎险中大亨贞雷雨之动满盈天造草昧宜建侯而不寍象曰云雷屯君子以经纶初九磐桓利居贞利建侯象曰虽磐桓志行正也以贵下贱大得民也六二屯如邅如乘马班如匪宼婚媾女子贞不字十年乃字象曰六二之难乘刚也十年乃字反常也六三卽鹿旡虞惟入于林中君子几不如舍往吝象曰卽鹿旡虞以从禽也君子舍之往吝穷也六四乘马班如求婚媾往吉旡不利象曰求而往明也九五屯其膏小贞吉大贞凶象曰屯其膏施未光也上六乘马班如泣血涟如象曰泣血涟如何可长也屯爲洪荒未辟干坤之始交也盖刚柔二气感应未孚情意未浃下之阳旣处于难际而上之阳又䧟乎险中阳爲阴遏阴爲阳击所以爲屯也然以震遇坎动而不已将出于险故曰大亨贞也利贞以善用其动建侯以善用其贞始治有统而屯可济矣此卦震爲体而坎爲用阳制乎阴之说也天地之絪氲方舒刚柔之情性未合淸浊混淆事机未定故曰难生也然以震动之才动乎险中能观变审时以正爲应不爲险所困何患不亨也雷雨之动满盈者震将爲雷坎将爲雨气机方动而犹郁塞盈满此卽是天地初分之候万物冥昧之交也万物以人爲首故屯爲人道之始所以继干坤而立极也人之精神与天地之气化相爲闭塞当屯之时不可独有所往利在建侯以抚万方则众效其力屯无不解矣犹言不寍者因阳体未刚初动乎险中也象以云雷交作闭塞未通屯之谓也君子体此以经纶云在雷上阴阳始交而未成雨故爲屯若云在雷下则己成雨而爲解也经纶治丝之事也经者总其緖而分之象雷之自歛而发纶者理其緖而合之象云之自㪚而聚虽然经纶之事岂一人所独就哉所以利建侯也屯之六爻以二阳爲主然五之居体爲坎䧟而失势初之居体爲震动而得时当屯之世贵在方进之阳不贵已上之阳故初爲屯之主也初之在下而曰利建侯者震爲长子代父用事初乃长子之爻也但无可进之势又无共事之人故爲磐桓进退之象当斯之时养德于静待时而动故曰利居贞利建侯也此阴求于阳弱求于强所以爲利也二居屯之下乘初之刚是爲迍邅之象若守正居贞则不爲匪宼之嫌终得君臣之遇也三无济屯之才徒有妄进之思此不虞爲难将有入林之困也能居贞以待养定识超舍去之卽爲吉也故二之相比久而可字也三之旣间则几不如舍也至于四则正应已而四又比于五故复爲乘马班如也但初之与四本有婚媾之情则求配必合往无不利也故四而应初借于初之德也五虽有德位之尊而时势乖违故威福不行而屯其膏矣若能委任于初使之爲正则亦可小获其吉必欲恢弘而强爲大事之图寍不凶耶上六以阴柔之才犹复侈心于好进不安其位之甚也往无所之惟有泣血涟如忧惧而已夫二四之言乘马初爲之乘也上之言乘马五爲之乘也五之乘不如初之乘也五无可进者也初有可进者也故屯之所贵贵于初也雷雨酿阳醖阴而爲膏也能爲膏者初之德也不字者二之贞也往之者四之遇也屯而无应者五之时未光也噫当屯晦之时天以险制人人亦以正制天故贞以动卽可以尽人事以囘天运也矣☶☵䝉亨匪我求童䝉童䝉求我初筮告再三渎渎则不告利贞彖曰䝉山下有险险而止䝉䝉亨以亨行时中也匪我求童䝉童䝉求我志应也初筮告以刚中也再三渎渎则不告渎䝉也䝉以养正圣功也象曰山下出泉䝉君子以果行育德初六发䝉利用刑人用说桎梏以往吝象曰利用刑人以正法也九二包䝉吉纳妇吉子克家象曰子克家刚柔接也六三勿用取女见金夫不有躬旡攸利象曰勿用取女行不顺也六四困䝉吝象曰困䝉之吝独远实也六五童䝉吉象曰童䝉之吉顺以巽也上九击䝉不利爲宼利御宼象曰利用御宼上下顺也䝉者物之始生穉而未开者也然物无弱而不壮运无塞而不通所以䝉之必亨也䝉者之得亨由明者之善教童䝉而尽初筮之诚告者卽不厌再三之渎究其所以爲告从䝉者本来之良以爲培养非有矫强之致而然故贞之所以爲利而䝉之所以得亨也此卦艮爲体而坎爲用阴化乎阳之说也夫卦而言䝉正人心惟危道心惟微窒滞未化险而止之时也君子当䝉昧之时卽知物之将亨而浅深次序各循其候以教之则不失时而得其中也盖物之当亨时也亨之顺时道也天至而人从志至而气感非可以妄求也是以君子不违天而动不先物而应匪我求童䝉童䝉求我之谓也初筮则告累渎则吝因其机之通不因其志之蔽也时之谓也再三渎者渎于此而复渎于彼物不信而求我不孚而应则取其所不信而示之以不孚也是非䝉之渎我我之渎䝉也夫物而䝉也则其天犹全䝉而渎也则其眞已凿卽圣人成已成物之功也象以山下出泉其源可通其流未达䝉之象也君子法之以果行育德果其行如水之必流育其德如水之有本使初筮之诚渐达于懿美卽累渎之䝉终不蔽于知能且育德者体艮之静止也果行者体坎之刚中也当行而行当止而止内外交养得其时中之义也深矣䝉之六爻阴爲䝉而阳爲主所以贵九二与上九也然九二居则得中而上九以刚居上过于中已九二应则得时而上九险而不止失于时已九二有互震之象而能出乎险上九居艮位之终而自止于刚二又爲䝉之主也故二之词曰包䝉吉纳妇吉渎已者容之而待其化也顺已者纳之而成其德也且以刚接柔能济其任者也若上九有待于击是强致之用也故其词有戒而无与也夫能发天下之䝉者不以已爲也以直绳枉而收其名以法裁物而揽其势皆爲宼者也君子之治䝉也如御宼然机不轻发志不他用惟使䝉之不能爲害而已无所利焉而巳矣击䝉者物与敌者也包䝉者物自正者也击或过于严而不胜包则得其情而无不克矣贤愚均益故二之所以爲吉也五以柔中相应眞实不彫童䝉之吉也初以朴忠承二以警惕不遑发䝉之利也初以阴居下虽爲无知之䝉也亦非不移之䝉也故以人示法不任法也以说感人不强人也若桎梏以往则弃德尙威民免而无耻吝莫甚矣然初之言吝非四之言吝也彼吝在己此吝在民也三之近二也非若初之近二也以柔闇之资失中正之位外虽从善内则怀私苟利所在忘身以狥之已又何有于二也故曰勿用取女爲二戒之也二之才能堪任爲克家之子而取女则吉如三之天眞汨没失于所克而何有于利也大抵䝉之爲䝉也惟蔽于利欲者之爲甚也蔽于利欲者始则爲䝉终则爲邪矣故三不言䝉也三爲邪匪之伦也反戒于二者乃责贤者以绝不肖也且大臣当发䝉之任而好佞比淫先自䝉矣乌能以发人之䝉也哉金夫之羞爲小人言也取女之戒爲君子谋也是以童䝉未凿之初心卽圣人养正之本体圣人已发之功用亦卽是童䝉初筮之本体而已所谓大人不失赤子之心者当于斯义而推之☵☰需有孚光亨贞吉利涉大川彖曰需须也险在前也刚健而不䧟其义不困穷矣需有孚光亨贞吉位乎天位以正中也利涉大川往有功也象曰云上于天需君子以飮食宴乐初九需于郊利用恒旡咎象曰需于郊不犯难行也利用恒旡咎未失常也九二需于沙小有言终吉象曰需于沙衍在中也虽小有言以吉终也九三需于泥致宼至象曰需于泥灾在外也自我致宼敬愼不败也六四需于血出自穴象曰需于血顺以听也九五需于酒食贞吉象曰酒食贞吉以中正也上六入于穴有不速之客三人来敬之终吉象曰不速之客来敬之终吉虽不当位未大失也需者从容寍耐而无凌逼之意非悠忽玩易之谓也君子以斯道爲体以斯世爲任德性坚定品节详明有所需者乘其时也非乘其便也时之未至远难而守需也时之已至䝉难而行亦需也进者无逼处者无距故曰有孚也曰光亨贞吉利涉大川者旣昭融以晰物理且欵曲以合时宜也此卦干爲体而坎爲用贵阳贱阴之说也夫干之三阳有需于上坎之一阳有需于下阳贵而能下阴贱而不竞分不相越德则相须需道所以成也有孚者待时而动不失其信也先时遽进爲妄非孚也后时迟疑爲愆亦非孚也曰光亨贞吉者正有孚之所致也位乎天位以正中者指九五而言也坎之一阳处乎险中而下当三阳竞进如人主处险䧟之时而下有强臣窃据非有中正之德称其天位乌能免于凌逼之嫌哉是故德所以居位也位所以行德也德位并茂则刚柔相附观变顺动往而有出险之功矣象以云上于天时至气合需之象也君子因此以饮食宴乐盖阴阳相得而自成爲雨则刚柔相济亦可自成爲功又何容逞锐于其间哉惟优游安静俟其德化之有成不溺志于怠荒不侈心于巧利进无所害退无所疑不失其常而自得其乐也六爻之义刚柔同归于需故需于郊爲无咎需于沙不失吉而需于泥不言凶也何也所谓需者不以进退爲异也初之在下未可应机处于旷达安静自守志虽有须而恬然若将终身焉置身于利害之外其愼始之道也二当世难方殷以身近之不免有羣小之讥则失时矣三过刚躁动不安于时承上而亦如初也则无功矣故二不得避言而自阻三不得畏宼而自退惟寛容以济其任敬愼以备其灾始可以爲需也四之需于血者廹于时也四爲九五之衞位居大臣身当国难下之三阳骎骎欲进惧其凌逼之势则以身距之也距必相害故伤而有血也然三阳以健爲正本无凌上之私而四能易仇以爲亲改距以爲逊同于奉公不怀衅隙听时之自然则得出穴之安已至于上六处卦之终非塞途者也与三爲应则三阳皆五援也但才凉德浅因人爲功不得不入于穴以待其至而已矣战于先而出于后者需道也入于先而待于后者亦需道也所谓刚柔同归于需也九五处于险中必需同德之援者也阳彚而升阴引而伏险解难夷则惟优游恭已与天下相安于醉饱之乐故曰需于酒食也或谓九五治险之主也何以爲酒食是需也岂知阳刚中正不党不偏安常而能虑变应变而不失常者德之至也且于劻勷急廹之中有和顺从容之致立于不测而游于无有所以能招同德之阳而制异类之阴也是以知采薇出车之忧虑乃敬愼不败之谓也旣醉凫鹥之燕乐卽酒食贞吉之谓也乐所以需也惧亦所以需也故曰有所需者乘其时也非乘其便也噫世非可以旦夕治也物非可以俄顷化也需之而已如五在险中上下皆阴不易需也彼能使四之一阴制三阳而不害上之一阴召二阳而相敬则坎者得平险者得夷政教之行不告戒而自孚矣然皆本乎坚忍沉毅不苟于爲而后能有爲也岂若悠悠忽忽而以秦越视天下者能知需之时义哉☰☵讼有孚窒惕中吉终凶利见大人不利涉大川彖曰讼上刚下险险而健讼讼有孚窒惕中吉刚来而得中也终凶讼不可长也利见大人尙中正也不利涉大川入于渊也象曰天与水违行讼君子以作事谋始初六不永所事小有言终吉象曰不永所事讼不可长也虽小有言其辩明也九二不克讼归而逋其邑人三百戸旡眚象曰不克讼归逋窜也自下讼上患至掇也六三食旧德贞厉终吉或从王事旡成象曰食旧德从上吉也九四不克讼复卽命渝安贞吉象曰复卽命渝安贞不失也九五讼元吉象曰讼元吉以中正也上九或钖之鞶带终朝三褫之象曰以讼受服亦不足敬也讼之爲卦干以健而变于刚艮以止而变于险上干下艮则爲遯上干下坎则爲讼艮爲止而坎爲险故彼以遯此以讼也险而接健讼所由起也然讼非美事可轻举乎不得已而情眞受诬当内讼惕中以止爲吉若终讼不已则孚反窒而凶也此卦干爲体而坎爲用阳激乎阴之说也夫上刚制下下险伺上刚险相接则内怀奸深外持雄悍致讼之尤也然以刚来得中虽有健讼之资终无好恶之偏能以理惕中必得伸有孚之情而不受入渊之险矣圣人知健讼之爲害一则曰惕中吉而卽以终凶之危惧之一则曰利见大人而卽以入渊之害危之正谓讼不可兴使民归于无讼之化也且讼者干德之变也故象不曰天水相违而曰天与水违行也天水一气也变而后相背也干性动而健水性险而顺则干居变之先也水不能先干而行也阴不能先阳而唱也天道之与人事一也讼之始也惟刚者始之其成也又刚者遂之故变者干之爲变也亦势爲之也是以知天下之不能无争者势也其不容有争者理爲之主也君子体之以作事谋始其防微杜渐之深心不徒绝讼于争端已发之后殆绝讼于人情未违之先也讼之诸爻其终吉者柔也终凶者刚也初与三终吉者也上则终凶者也初之不永所事者才弱势卑中怀畏惧心不欲永其讼也三之食旧德者守其常分不与人竞心不欲成其讼也初处坎之下三介刚之间虽有正应皆强敌也能以柔心处夫强敌故一则小有言而不求辨一则从王事而不求功此不讼而止讼者也所以皆获吉也二四皆刚也所居则柔故一则以分自安一则以义自变能讼而能不克讼者也但二居坎体则其中险尙有欲讼之私四居干体则其心夷终无搆讼之意所以二止于无眚四则得其吉也曰归而逋其邑人三百戸曰渝安贞者何也盖民受中以生所谓命也天之所受何有于危何有于凶惟心有所偏则气随之而起衅生事命因以失矣是舍其所有之安而自罹于危弃其所有之吉而反就于凶也若能以柔制刚复其所受之中则善气相迎恶机濳弭如二之退居小邑而甘爲屈服之休四之舍置险途而得安贞之吉矣五以中正之德爲讼之主是藏其形迹以避名约其奉御以远利正本淸源大畏民志使民各得其情而安于旡讼之吉也若上九者刚而不柔极而不已始则讼人终爲人讼鞶带三褫其谁咎哉钖带而被褫较之却邑而无眚者知过远矣呜唿讼非治世之事也民之不畏于下而以词相䧟国是不定于上而以议相激德其衰己有道之世其谁是耶故无声无臭者干德也奏假无言者大君之体干德也天下失其实心逞其虚讼卽爲干德之变也奈何世人不察偏以刚险自用溺于得丧之间者比比是也孰知健而且险虽得之亦爲丧也柔而能止虽丧之亦爲得也故易之安贞者有得无丧也元吉者无得无丧也吉凶之故讵非人自召之哉☷☵师贞丈人吉旡咎彖曰师众也贞正也能以众正可以王矣刚中而应行险而顺以此毒天下而民从之吉又何咎矣象曰地中有水师君子以容民畜众初六师出以律否臧凶象曰师出以律失律凶也九二在师中吉旡咎王三钖命象曰在师中吉承天宠也王三钖命怀万邦也六三师或舆尸凶象曰师或舆尸大旡功也六四师左次旡咎象曰左次旡咎未失常也六五田有禽利执言旡咎长子帅师弟子舆尸贞凶象曰长子帅师以中行也弟子舆尸使不当也上六大君有命开国承家小人勿用象曰大君有命以正功也小人勿用必乱邦也师者兵也兵之动圣人所不得已而言也故寓兵于农不欲以兵示天下也此卦以地爲体以水爲用阳制乎阴阴归于阳之说也夫师贵有名贵于择将又贵于肃律必求老成练达之丈人始得奉天伐暴之正盖兴师必以众动众必以正也行以刚中之德始威而有惠勇而有谋虽动乎危险之中而自得乎仁义之号故毒天下而民从正所以计要天下而民悦也无敌于天下者此吉又何咎矣象取于地中有水如水寓于地而水不洩犹兵寓于农而兵不乱君子以容民畜众利用而藏险居安而虑危皆以不得已之心爲之也六爻之义于用师之道无不备矣而其言抑何危惧也因师之初出在于行伍之整肃不可用无制之兵轻于攻取无制之兵纵获功阃外终必有凶二以刚中之德能勇与谋合威以恩施律以行权则师获万全之吉终无败绩之咎三以阴柔之体妄举嚣动之中且无出师之才而当战争之任必有师徒挠败之凶四阴居阴位无克敌之才有量敌之智虽不能战胜攻取能退舍完师亦无覆败之咎五柔中居尊便非好兵之主也然或蛮夷扰乱害我生灵不得已而声罪致讨如田有禽而利执言也何穷兵之咎且有丈人以主其律更得二爲长子以壮其威则师出万全矣然不可信任不专使少年之弟子轻举败事虽正亦凶也上六柔顺承符师当终事正在论功行赏之时也宜优功臣而广封建待天下以大公无隐之诚又当御才将而绝祸机措天下以可久可远之业始销兵铸农永无乱邦之虑也然六爻之言皆有戒而无喜正谓兵不得已而用之也至其所以爲行师之道曰贞也丈人也律以齐其始也吉以制其暴也左次以求全也不惟阴谋掩袭狙诈倾覆之术者无取卽桓桓挞武执讯获丑之盛亦不足尙也其意可测矣且王者之用兵不贵战也不贵胜也贵其当也贵其节也如五曰田有禽利执言旡咎者亦言始事之当也曰开国承家小人勿用者亦言终事之节也此王者所以异于霸者也王者与物均覆载而以众爲师者也覇者与敌争雌雄而以已动众者也若夫末世之行师也鹰隼其卒牛羊其下而惟霑项渐襟之是快又岂王者所忍见哉则执禽之象其义深矣然喜事乐祸之小人亦犹禽也用之追逐可也用之爲政是执田之禽而复驱禽于田矣此消兵而反树兵也易之所深戒者也呜唿王者之待小人也犹之待敌也王者之用兵也犹之用小人也故曰兵者圣人所不得已而言也☵☷比吉原筮元永贞旡咎不寍方来后夫凶彖曰比吉也比辅也下顺从也原筮元永贞旡咎以刚中也不寍方来上下应也后夫凶其道穷也象曰地上有水比先王以建万国亲诸侯初六有孚比之旡咎有孚盈缶终来有他吉象曰比之初六有他吉也六二比之自内贞吉象曰比之自内不自失也六三比之匪人象曰比之匪人不亦伤乎六四外比之贞吉象曰外比于贤以从上也九五显比王用三驱失前禽邑人不诫吉象曰显比之吉位正中也舍逆取顺失前禽也邑人不诫上使中也上六比之旡首凶象曰比之旡首旡所终也比爲亲辅之义然比继于师后亦非上世之道也有间而后有比也必以元善之德深穷其故筮决其意始无间断而永无姑息而贞乃可统天下而咸归于顺从也此卦坤爲体而坎爲用阴趋乎阳之说也盖元者人所同得之良上秉之以爲倡率下亦从之以爲联合兹亦出于情之不容已也故粹然孚应存此不忍则爲元运此不息则爲永守此不杂则爲贞以纯王之德行纯王之政得所比而旡咎也能如是四方之求其安者孰不闻风而类应然有众之所安必有独违于时而后至者卽爲众之所恶故曰不寍方来后夫凶也虽然上以原筮感其感未神下以不寍来其化未光故曰非上世之道也象以地上有水相亲无间比之谓也先王体之以建万国亲诸侯则通天下于一身上之情得行于下下之情得达于上所以比天下而无偏党也君之比天下以德天下之比君也必先以诚如初之有孚盈缶者实心中溢不爲虚饰也曰终来有他吉者久而信于人人自孚之得非意之吉也初言他吉者无位而吉吉在人也二四言贞吉者得位而吉吉在已也二居中而静以待求四近主而行以趋事内不失时外不越位皆得其正者也若夫质本暗昧居非中正六三是也将比于四而四则外比已将比于二而二则正应已乃复比于无首之上则爲匪人之比也上六之无首者处险之极无所倚戴而强自立者也人孰与之将何终焉故曰比之无首凶也夫众阴之所比者五也五爲比主而曰显比则与玄感者异矣爻辞之用军礼爲喻也明非垂裳之治也三驱之礼禽之逆来趣已者舍之背已而走者射之此爱于来而恶于去也故其所施常失前禽也四阴之比趣已者也上之无首背已者也抚降服判用诫异方不得不显也至于邑人又何诫焉远则又告近则不诫比得其术矣呜唿君之而曰比也比之而曰显也世之所趋也待言说而后喻者喻于浅者也待指麾而后动者动于末者也故九经之治唐虞以下之治也三章之约三代而后之约也故曰不道之道无爲之爲浩浩乎其至矣哉☴☰小畜亨密云不雨自我西郊彖曰小畜柔得位而上下应之曰小畜健我而巽刚中而志行乃亨密云不雨尙往也自西郊施未行也象曰风行天上小畜君子以懿文德初九复自道何其咎吉象曰复自道其义吉也九二牵复吉象曰牵复在中亦不自失也九三舆说辐夫妻反目象曰夫妻反目不能正室也六四有孚血去惕出旡咎象曰有孚惕出上合志也九五有孚挛如富以其邻象曰有孚挛如不独富也上九旣雨旣处尙德载妇贞厉月几望君子征凶象曰旣雨旣处德积载也君子征凶有所疑也自干坤而下阴之用事始于小畜之机也其爲德也受坤道之柔顺而代母用事以养育乎阳者也曰小畜不但畜止爲德亦有畜养之意焉其在于女则上以承夫下以孕子其在于臣则上以承天王下以制强国体卑而力微有制而无害阳气自抒阴道未行所以得亨也此卦干爲体而巽爲用阴承乎阳之说也彖言柔得位而上下应之者因四居巽之下爲巽之主上承二阳以行其权下畜三阳以施其德党势虽孤德权自重故上下应之也阴据其权而阳乃得亨者内旣刚健外逢柔顺刚发于中操纵得宜不被摧抑而志意得行也以君子之势行而上进则正气伸而小人退阳之尙往如初阴之设施未竟其犹宻云不雨自我西郊之谓乎象以风行天上披拂远物宜小畜之也君子体此动止有度言语有章聚文德于一身振芳名于海内是亦小畜之义也六爻之辞俱无凶戒独上九言征凶者爲阳言也虞阴之至于盛也虞以顺而爲逆也虞以制下者而敌上也盖阴阳消长在乎几微之际所当谨也如初与二皆言复者因干非在下之物进而上升则爲复也初之复也以道德自持正应在四故曰复自道也二之牵复也似乎借援以同德在下故曰亦不自失也阳性至健而复以道也复以牵也上无所逼下有所全故不爲亢激之患若三之刚而不中无自守之节举动不得自由则四所必抑也旣爲所抑将有说辐之象而必至于反目之争也四以一阴居于众阳之中凌逼所不免也但虚中巽体能制于下之三阳而不爲暴孚于上之二阳而得其助则合顺以制逆害去而惧除矣若夫居阳而体阴者五也以巽之阴畜干之阳诚意相孚旣足以固众志而不忍离且又足以召贤豪而不敢背推其富以益之得道之助者多矣至于上九则巽阴至此而盛干阳至此而穷故阳不复进而受畜也阳受畜则不犯阴阴体顺则不侵阳阴阳两无所伤故曰旣雨旣处也阴之尙德至此亦已成矣阴德将盈反非阴之福也故于月爲几望之月也如阳复上征则爲阴所疑矣惟其几望而不至于望则巽德自全阳而不使其征则干德无损也统而论之宻云不雨者阴力之微也旣雨旣处者阴德之盈也阳唱阴和阳薄于阴阴能固之然后蒸而爲雨阴先阳唱阴抗于阳阳失其制故不能和而成雨是以阴之不能畜阳势也以一阴而畜五阳者数益不胜也然巽之爲阴以和以顺能上能下以柔顺之德孚于上下彼此挛系而助之也阴爲阳助巽德益盛干势益孤则知柔之制刚弱之制强岂一朝一夕之故哉其所积者然也但义取诸风风者有气而无质者也风行天下则能施及万物而所畜者大风行天上则惟卷浮埃止飞鸟其所畜者小矣君子观小畜之义则以懿美其文德如文王之演易箕子之叙畴非懿文德之谓哉呜唿志在明夷业在小畜皆圣贤不得时者之待也☰☱履虎尾不咥人亨彖曰履柔履刚也说而应乎干是以履虎尾不咥人亨刚中正履帝位而不疚光明也象曰上天下泽履君子以辨上下定民志初九素履往旡咎象曰素履之往独行愿也九二履道坦坦幽人贞吉象曰幽人贞吉中不自乱也六三眇能视跛能履履虎尾咥人凶武人爲于大君象曰眇能视不足以有明也跛能履不足以与行也咥人之凶位不当也武人爲于大君志刚也九四履虎尾愬愬终吉象曰愬愬终吉志行也九五夬履贞厉象曰夬履贞厉位正当也上九视履考祥其旋元吉象曰元吉在上大有庆也易之一书洩天地之苞符尽人事之变化原爲人涉世而作也故其辞多危曰履虎尾则危之甚也危非自至也触其机则所在皆焦原顺乎理则所至皆坦道顾名思义圣人本示人以处危之道也此卦以干爲体以兑爲用阳过乎阴阴承乎阳之说也彖言柔履刚者以柔蹑刚之后将以见其危也然而君子自无危也兑以爲说干以爲应上不骄淫下不謟媚悦非乘戾应非佞邪何自而得危也且建中表正德称其位有说于外无疚于心礼乐文章自能光显而丕变也象取于上天下泽盖言天有定分之施而人多强得之欲君子体此各因其定分制爲典礼以辨之使民安于分之所当得则往来皆亨矣初言素履愼于始也如君子在下仅卑而自屈高而自负非也必安履其素富贵不移宠辱不夺不爲物迁又不与物竞便否塞不能抑之何惧之有夫在下而往犹易全也至于当位与世涉矣而二能以阳处阴居易俟命独行其道故爲履道坦坦幽独守贞之象然世非有险途也以吾之行险而触其险也如履在于道吾己处于平易不争之地矣岂与世相波流哉恬淡自足不失其幽乃爲贞吉也初之曰往居在下而非忘世也二之曰幽处在事而非逐世也以之应干宜其亨也若夫三之进不量力行不度德而强以千世则爲武人之凶矣且处干之下居兑之上宜以道爲说而反以武爲悦无中正之德而有刚愎之用必上厉下凶播恶于众而取倾败也四之愬愬危机暗伏非中道也彼能知戒惧不敢自肆履说而应乎刚则终获吉也此终其位之吉也非终其身之吉也五有刚暴之才又居于危险之地尊而无制势可爲也刚而难言应不当也任其逞欲而行危多出于所恃也矣故云夬履而厉然求吉之尽善者惟上九之位也其辞曰视履考祥其旋元吉盖履之爲道贵其祥也于始而占于终而考天之降祥岂有所啬而有所笃哉赋吾以善赋吾以祥也履无不善则动无不祥以祥而往以祥而旋始终无亏吉乃全矣故君子之爲视也不视于天不视于人而惟视于履其时危而其事不危非危也其事危而其身不危非危也若非履之爲视而以苟免爲安是处兑而不应乎干者也若以躁动自快是履干而不体乎兑者也卽幸而不值乎危亦终非吉道也而安知其果不危也统而论之履之犹言乎履其主于行者也而初曰素履则行不越其位二曰幽人则事不改其贞皆能行而愼于行也三勇于行而凶也四惧于行而吉也五锐于行不得其辅而厉也上反其初进退得宜则有庆矣甚矣不得其时而躁进其爲人害也必矣易之于阴阳动静之分刚柔进退之际深致意焉故曰易爲涉世而作也☷☰泰小往大来吉亨彖曰泰小往大来吉亨则是天地交而万物通也上下交而其志同也内阳而外阴内健而外顺内君子而外小人君子道长小人道消也象曰天地交泰后以裁成天地之道辅相天地之宜以左右民初九拔茅茹以其彚征吉象曰拔茅征吉志在外也九二包荒用冯河不遐遗朋亡得尙于中行象曰包荒得尙于中行以光大也九三旡平不陂旡往不复艰贞旡咎勿恤其孚于食有福象曰旡往不复天地际也六四翩翩不富以其邻不介以孚象曰翩翩不富皆失实也不戒以孚中心愿也六五帝乙归妹以祉元吉象曰以社元吉中以行愿也上六城复于隍勿用师自邑告命贞吝象曰城复于隍其命乱也泰者天地交通贞元会合之谓本世运以推其机实从天运以定其数故圣人之道与造化相爲消息也而或先焉或后焉往来各有相成之妙先之而图也后之而维也体天之心以用天之权则天莫之违而天下亦不难爲也故曰吉亨之卦以干爲体以坤爲用阴辅乎阳之说也盖时当其泰天地以气交而万物化生无不通也君子以心交而致治之志无不同也且君心之所存者皆阳明之德而阴暗不足以累之君心之所发者皆刚健之才而柔顺不足以杂之是以信而任者皆君子疎而远者皆小人岂知小以成其大之来经国之谋曰长大以制其小之往而害民之事日消矣然世运之盛衰往来莫测不欲否者天也不常泰者亦天也故否泰之际乃天与圣人交相爲頼而交相爲用之际也象取乎天地交泰以裁成辅相爲宜者正言天以一炁浑沦明四时而经九野善万物于当然之用圣人辅而相之教之以法天时因地利秩人伦于一定之符若此者敦元复性将以开万世之泰焉于爻辞见之矣初之拔茅以一人倡之羣贤彚起而从之是先天而图也二爲大臣执中爲德待人有包容之恩临事有冯河之勇旣寛而有制且严而不苛自得乎中行之尙可不劳而治也若九三之艰贞己处乎阴阳之交时将大变世将大革小人无常往而势复将来其信然也故当艰难其思虑正固其施爲而后可以无咎曰勿恤其孚于食有福者此不忧六四之孚而惟养其善类以施福于天下也食以养阳因其衰而爲后天之维也然维于九三犹可爲也维于六四不可爲也何也阳易往而阴易来也阳之进也有待于拔而阴则翩翩轻疾矣阳之征也有待于连彚而阴则不戒以孚矣至于三之言勿恤者治在于我不在于人也五爲泰之主淸心寡欲以应于二是忘势下贤克行其愿能屈阴以从阳者也必贤才辅而政事昌以祉元吉也六之城复于隍泰转而居否矣邪媚近倖之流交相欺蔽如丧师而不可用拥命而不得行虽有正人亦且穷吝因往来之正不能图于未乱之前而欲收于已坏之后贞亦可爲羞吝也噫圣人能用天之权而不能使天之不否也因天运循环其数有时而塞也故君子不忧天之否而忧圣人尽诚以囘天其道尙有时而塞之也故天之未始不可爲也在人事之初机而时之未始不可挽也在往来者得其相成之道耳☰☷否之匪人不利君子贞大往小来彖曰否之匪人不利君子贞大往小来则是天地不交而万物不通也上下不交而天下无邦也内阴而外阳内柔而外刚内小人而外君子小人道长君子道消也象曰天地不交否君子以俭德辟难不可荣以禄初六拔茅茹以其彚贞吉亨象曰拔茅贞吉志在君也六二包承小人吉大人否亨象曰大人否亨不乱羣也六三包羞象曰包羞位不当也九四有命无咎畴离祉象曰有命无咎志行也九五休否大人吉其亡其亡系于苞桑象曰大人之吉位正当也上九倾否先否后喜象曰否终则倾何可长也否者天地不交阴阳闭塞之故也泰先言小往大来而后言吉亨者是以天运推之人事也否先言匪人而后言大往小来者是以人事参之天运也以人事参之则知小人用事三纲沦矣九法斁矣非复人道之常尽反乎中正之德不利君子贞也此卦以坤爲体以干爲用阳抑乎阴之说也且否之小人顺承之小人也阴虽居内阳犹在上其势相敌故其恶未形而祸未着是以不言凶吝也象因天地不交取之爲否君子当此若以德自见必中小人之忌惟收敛其用不行于外以避小人之难更当知几测微善藏其智不以禄位荣之始爲善于处否也夫顺承之小人卽恶逆之小人恶逆之小人又卽顺承之小人爲之也君子苟乐其顺承而不虞其恶逆则未有不爲所中而天下之事从此而偾矣故圣人于爻词之中独言二五之大人盖二则因其畏名重义五则因其顺时反正当否之时所以深致意于君子之修也如初之居阴在下连二而进志方求用犹未涉事且介于邪正之间而未甘爲小人也故其始进也亦爲拔茅连茹之象于此能贞则又变爲君子而君子于此亦未敢遽必其爲小人也至于六二阴已居中而当位矣惟恐君子之不能容也内蓄其邪外示其顺虽或包容承顺乎君子不敢轻肆其害是亦小人之善也故曰小人吉也小人之吉盖欲致君子于议论以爲窃发之端而大人能以否爲亨则岂可乱也君子不乱则小人之势孤而庶几自变于否矣六三之包羞位居不当又短于才有害正之心而终不能恣其毒惟自藏其羞而已四当将济之时而天心厌乱将有转泰之机况有所命令皆出于道而不爲过举则赏罚得中举措无失畴敢自离于福祉而反爲小人也哉此亦惟无咎乃能展其志也四之言无咎也以刚居柔也五之言吉也以刚居中也君子之所瞻也小人之所惮也曰休否曰倾否非大人不能也否不可以急治而休之于先否不可以终长而倾之于后得此方能爲济否者也然非以身先当其否则不能以身后享其成其亡其亡系于苞桑先否之谓也心存祸患若系于苞桑无所庇荫而不能自安抑何否塞之乃尔也苟能知其否塞而善用之则泰运由之而开矣呜唿治天下者怀苞桑之念于拔茅之时则否不生矣存倾否之忧于包承之际则否不成矣旣否而复戒其成功之难如此曰大人否亨又曰大人吉圣人深致意于否之君子各自行其志毋溺于时之变可也☰☲同人于野亨利涉大川利君子贞彖曰同人柔得位得中而应乎干曰同人同人曰同人于野亨利涉大川干行也文明以健中正而应君子正也唯君子爲能通天下之志象曰天与火同人君子以类族辨物初九同人于门旡咎象曰出门同人又谁咎也六二同人于宗吝象曰同人于宗吝道也九三伏戎于莽升其高陵三𡻕不兴象曰伏戎于莽敌刚也三嵗不兴安行也九四乘其墉弗克攻吉象曰乘其墉义弗克也其吉则困而反则也九五同人先号咷而后笑大师克相遇象曰同人之先以中直也大师相遇言相克也上九同人于郊无悔象曰同人于郊志未得也同人者卽君子善与人同之道本之以至正相勉之诚行之以大公无我之意然其所以爲同者非有偏党之私惟德是比不同俗而同理出于君子之正乃爲于野而亨此卦以干爲体以离爲用阳化乎阴之说也以九五中正之德有待于六二之应六二柔中之德有待于九五之感故曰同人也同人之义以干而行是刚德胜而私情黜故亨而利也利君子贞者盖以文明之德烛于和同之介而定其取舍之衡得于相应之正也夫人同此心心同此理吾能得其所谓正卽能得其所谓通能通天下之志自然浑融万物纤无间隔之情矣象取于天在上而火炎上其性同也故爲同人君子体之必先审异以致同故云类族辨物辨者使亲疎贵贱各循其分而不相假借类者使亲疎贵贱各遵其制而不相混淆始爲大通无弊之道也但同人诸爻俱未尽爲全得者惟初居人下而曰无咎也上居人外而曰无悔也此皆以无所私昵亦无所系应不流偏党之咎也亦终非同人之道也若三之乘墉也四之伏戎也五之用师也皆处于理势俱屈之时而各有智力相争之险情之不广故爲有克有弗克之象此皆失其所以爲同也二之于宗得其正应故能遏三之戎而使其不兴困四之攻而使其弗克然以吝狭之心不能爲大同之道似欲行浑穆之义而实起衅隙之端所谓爲权首而任其咎者此也故云同人诸爻执同以爲同同而不和均未有全得者也呜唿以同而爲异也以易而爲险也此起于有所欲也于野则何欲哉无欲则至明矣无欲则至正矣故曰文明以健中正而应君子正也行健不以武而以文明用之则何险之不易相应不以邪而以中正应之则何异之不同是故处上而不害不必下也涉世而不伤不必外也或曰于野亨矣不几兼爱乎曰此一体之仁也非兼爱之私也兼爱则非文明也非中正也文明中正则虽廓然大公而实井然有辨也故以于野之心而时于宗焉则不爲吝以于野之心而时于郊焉则不止于无悔矣今夫元首之重也而手足之轻也心膂之急也而毛发之缓也然而一体之心未尝辍也故惟一体推之则统同未尝不辨异辨异未尝不统同也天同覆而生物自殊也火同照而辨物有别也噫此同人之眞义也☲☰大有元亨彖曰大有柔得尊位大中而上下应之曰大有其德刚健而文明应乎天而时行是以元亨象曰火在天上大有君子以遏恶扬善顺天休命初九无交害匪咎艰则无咎象曰大有初九无交害也九二大车以载有攸往无咎象曰大车以载积中不败也九三公用享于天子小人弗克象曰公用享于天子小人害也九四匪其彭无咎象曰匪其彭无咎明辨皙也六五厥孚交如威如吉象曰厥孚交如信以发志也威如之吉易而无备也上九自天祐之吉无不利象曰大有上吉自天祐也大有者据天下之大势尽君臣之功业运用得宜调燮无弊以大有爲之君再济之以大有爲之臣出其精明干健之德详审周宻爲纪纲法度之治推而广之无所不通故曰元亨此卦以离爲体以干爲用阳用乎阴之说也盖当大有之世利用柔也故柔之爻吉而刚之爻言无咎也刚之爻有戒柔之爻无戒也然以一柔而纳五刚以五刚而应一柔上无所摄下无所陵非以大中之德主之不能也故大中而上下应之曰大有就五阳以柔道相应初之柔而处大也二之柔而居中也三之柔而乘离也四之柔而应天也六之柔而独制无二阴以分其应也自干坤而下柔道之善莫过于斯故曰应乎天而时行之至也象取乎火在天上无所不照言文明四烛何物不容君子体此以时当大有固足以振有爲也然过于繁盛民物易于善恶之淆以善者扬而显之恶者遏而绝之又能推天地之弘量扬其所本有遏其所本无则顺天休命可爲大有之永计耳如初当盛始私感未萌尙无骄盈之害惟艰以处之时时戒谨则可终于无咎二以刚中应主抱负旣宏肩荷亦重能以柔顺而往则旋转自如如大车之载矣三居用显之时又遇下贤之主凡诸大有之谋猷无不可入赞于尔后故曰公用享于天子然刚中靖献君子能之小人弗克也四以刚近柔主才望日隆宠权曰重不觉自满而渐流于当局之迷也已故爲匪其彭之象五虚中实德能推诚任贤可以固结乎臣民之隐也故曰厥孚交如然君道贵刚太柔则废更当以威济之使下之仰上者旣怀其德复畏其威则永吉而有备矣上当大有之过将爲满则招损之机已犹幸下从六五履信思顺而尙贤自格天心之祐而享其淸和之吉也故曰吉无不利凡若此者惟能有其物而不有然后能物无不有也曰厥孚交如以德感而不以私也曰威如吉以义制而不以情也是能不有其物者也故上下之应皆应其不有物者也此象君主之自明其德则莫非德也初之无害其道广也二之能载其器大也三之用孚其骄抑也四之匪彭其盈损也亦皆能不有其有而得其有也此皆非六五之爲有也若乃居无位之地淸净高洁则上九不可撄矣诸爻以不有而处有者也上九以不有而爲有者也则非六五之所能有也然而非六五之大不能容上九之高则亦六五之有也噫有而能大非柔而善用者其孰能之☷☶谦亨君子有终彖曰谦亨天道下济而光明地道卑而上行天道亏盈而益谦地道变盈而流谦鬼神害盈而福谦人道恶盈而好谦谦尊而光卑而不可踰君子之终也象曰地中有山谦君子以裒多益寡称物平施初六谦谦君子用涉大川吉象曰谦谦君子卑以自牧也六二鸣谦贞吉象曰鸣谦贞吉中心得也九三劳谦君子有终吉象曰劳谦君子万民服也六四无不利撝谦象曰无不利撝谦不违则也六五不富以其邻利用侵伐无不利象曰利用侵伐征不服也上六鸣谦利用行师征邑国象曰鸣谦志未得也可用行师征邑国也谦者满而能持有而不居之义也吾人身在宇宙虽有盖世功勋返之本来如浮云耳只因人德器浅薄承载不起便有骄矜之见也若谦德君子处心抑抑视盈若虚则行无不得故亨而终归于有也此卦以坤爲体以艮爲用阳止而阴顺之说也内止则实而无伪外顺则应而不穷所以有终也外不顺则爲矫拂内不止则爲象恭虽或勉强用谦一有所欲则竞有所负则矜安能有终乎彖之所谓谦尊而光卑而不可踰者惟谦之爲道尊大而光显故虽卑屈而不可以尙之也不与物校何其尊也不爲满累何其光也以尊且光者更能卑以自处何可踰之故人能谦则必爲人所好矣以之居尊则德因谦而益显而光自不可掩以之居卑则德因谦而益重而人自不能踰也象取爲地中有山高不离卑故曰谦君子体此裒多益寡称物平施盖言有终之义也地中有山山虽高峻平而不倾物多植焉亘万古而如斯也君子体谦之义戒其自满之心行其谦逊之念则能裒聚其多而增益其寡道在称物以施得其平而已不盈故裒聚其多也能受故增益其寡也此忘物忘我称量乎人已之宜而平其施也以我爲重非谦也以物爲重亦非谦也有所重则有所轻低昻不定谦不终矣无所重无所轻如山之无所凌而无所剥则无倾坏之虞爲有终之义也释卦之义其下三爻体艮者也则皆言吉其上三爻体坤者也则皆言利艮静而坤顺也顺则多利静则多吉也初居艮之下柔和自尙谦而又谦者也则其气以不盈而安志以能歛而定以同心之德而收弘济之益卽涉险而无患矣二之谦德积中声誉啧啧且发于中心之自然纤无矫饰之私故贞吉也三有刚正之德爲上下所归功在民社然能自视⬤然所谓劳谦之君子也然以师济之才加之以揖让之德功莫与争位可常保故有终吉也四下乘功臣上近大君居多惧之地非利也然柔而得正上而能下则无不利也虽指撝经画非谦之状也而曰撝谦者乃大臣事主之谦非循墻巽憷之谓也五柔居尊位以谦得众中外悦服况劳谦者爲之力撝谦者爲之谋故爲不富以其邻之象夫谦而爲人所与何事不可爲卽用以征伐亦无不利也上六之谦德虽盛而才力不足用以行师无勘乱之才何以行天讨之令仅可征邑国而已就六爻统而论之初非济川之位五非伐国之才而言涉川征邑者极言谦之能有爲也二居位而无应也上居高而无位也则不容以不鸣也然鸣而皆不违乎谦也二承刚而得其止其鸣也鸣以自适故曰中心得也上乘五而失其顺其鸣也鸣以自诉故曰志未得也志未得者利在从时中心得者利在守已故一曰贞吉一曰利用行师也谦之爲义也止而顺则非懦怯而无爲顺而止亦非阿顺而无节曰涉曰劳曰撝曰征伐非任意行权亦非谦之能济天下之务也呜唿人之心体本无障碍犹太虚之无物也以无物之心而称乎物所以得其平也以有物之心而加乎物所以违乎谦也可不知之然世更有貌恭而色佞中非有孚其爲谦之贼也欤☳☷豫利建侯行师彖曰豫刚应而志行顺以动豫豫顺以动故天地如之而况建侯行师乎天地以顺动故日月不过而四时不忒圣人以顺动则刑罚淸而民服豫之时义大矣哉象曰雷出地奋豫先王以作乐崇德殷荐之上帝以配祖考初六鸣豫凶象曰初六鸣豫志穷凶也六二介于石不终日贞吉象曰不终日贞吉以中正也六三盱豫悔迟有悔象曰盱豫有悔位不当也九四由豫大有得勿疑朋盍簪象曰由豫大有得志大行也六五贞疾恒不死象曰六五贞疾乘刚也恒不死中未亡也上六冥豫成有渝无咎象曰冥豫在上何可长也豫者和乐之义也豫则人心和乐事无不宜将溢天下之欢矣然乐不可极圣人深防人欲之流也故曰利建侯行师以爱戴之诚济之以公愤之举则万姓归心三军用命克无不利也此卦坤爲体而震爲用以阴从阳之说也盖豫起于人心之和而实由于修德之盛顺天理合人心朝野悦服其志行也然人而过豫也每流于纵恣事而过豫也每失于寛假如是则不可以经邦训俗矣惟建侯行师齐之以懽豫济之以威严一理所动上下协应则天地亦如之而不违耳天地之动原无不顺者也圣人推造化之枢亦以顺而动本诸身而建诸政事者皆顺理而无悖则不烦刑罚而民皆悦服于顺动之中矣由是天地因之以化成圣人因之以制治而人心安有不从者乎象以雷出地奋鼓天地之和气万物莫不和畅故爲豫也然雷之奋发也气机因之而生动及其震迅也气机亦因之而凛赫未始有寛假之意而爲乖戾之失也故作乐崇德以召和也荐上帝配祖考以致敬也以和以敬此圣人示人以豫之道也初应于四濡迹权门自爲得志而豫发于音声三承于四仰视权臣恣情纵欲而豫见乎形色初之轻浮浅露三之骄肆睢盱皆沉溺而不自知者也其凶其悔宜矣五居尊位阴柔不振耽于逸乐以天下之事委之权佞而漫不知省此贞疾之证也犹幸四之承应位虽危而不失其中故曰恒不死也四以有容之度且安处于下旣能尽其调燮之功又能殚其披露之隐是爲君民相豫者也曰由豫者由由然不过豫也大有得者豫不逼上又能保其下也然而爲众所应亦居于危疑之地矣故圣人戒以勿疑但聚天下之贤者以媚于上不得狥一人之见以成其党则得矣簪聚于上故取譬焉上六阴柔之极处豫之终已昏迷而不知自反者也然在震之极外有奋迅之机内有渝变之理故当翻然悔悟振之以威武之爲而政其冥豫之习此从苦海沉沦指出囘头是岸之谓也曰威而有渝犹言梦中一唤倦后一鞭借震惊而还觉性也此圣人引人以补过之道也诸爻惟二爲吉以其处中正而无应能爲自守之象豫之最善者也然曰介于石则有竞业自持之操曰不终曰则无耽恋自溺之心眞见机明决不以豫处豫者也呜唿惟不以豫处豫而后能保合太和三才一致得其豫之时义也已读豫之卦而知圣人遏人欲于将萌维天理于未绝戒于顺动之中者岂易易哉☱☳随元亨利贞无咎彖曰随刚来而下柔动而说随大亨贞无咎而天下随时随时之义大矣哉象曰泽中有雷随君子以响晦入宴息初九官有渝贞吉出门交有功象曰官有渝从正吉也出门交有功不失也六二系小子失丈夫象曰系小子弗兼与也六三系丈夫失小子随有求得利居贞象曰系丈夫志舍下也九四随有获贞凶有孚在道以明何咎象曰随有获其义凶也有孚在道明功也九五孚于嘉吉象曰孚于嘉吉位正中也上六拘系之乃从维之王用享于西山象曰拘系之上穷也随者以臣从君之义也王者治化精纯扬溢宇内德足以致人之随而下之情意相洽因有欢然乐从之象也故曰元亨然随由悦致悦则易涉于私故圣人首戒以利贞盖随而不正卽爲邪僻之道也凭天理以招徕不假私情爲联结始无干誉之咎此卦震爲体而兑爲用以阳从阴之说也刚来下柔𡽪柔之德立极于上而刚德之人信从于下虽然上无以致人之随人岂随之乎故动而悦则凡所以致随者皆出于精神之欣洽而非名分之朿缚也但世之人非其时而强进者多故当戒之以随时以正爲随自然人心顺应而天下无不随之矣岂驩虞小补之术哉象取乎泽中有雷雷在泽中动而能静随之义也君子推之而应事也葆时止之体爲时行之用随时随理而此心仍归于寂然故曰向晦入宴息盖澄其心于何思何虑之乡凝其神于勿助勿忘之候得随时之正者也故诸爻阳不言系而阴独言系因系之非正应也如初居震之初随之始也泛以随人主宰之君不能无渝惟以贞则获吉以公则有功也二阴柔无守而系恋庸流必有遗失贤豪之过已三道义自持中心有主依名流而舍鄙夫得所随矣然二系于下三系于上均之爲系得失异焉盖有上下不同之道也四与五同德相随谏行言听无求不获然位高势盛不免有凌逼之嫌虽正亦凶也戒之以孚于上孚不在道则爲容悦道不以明则非知机故孚必在道道必以明乃无咎也五以阳刚中正之君下应乎柔顺中正之臣同德相孚嘉谋嘉猷入吿尔后自无僻邪之疑也吉何如之上六以阴处上不能从阳小人之势悍者也故必拘系之乃从也然而强之使随其随不固欲其维而不可解则必如王者之享于鬼神尽其诚意是无有不随矣故曰维之王用享于西山然随非致凶之道也故诸爻皆不言凶而独于臣位之极者戒之因获天下之随者恐有逼上之凶虽正必戒耳圣人所以明君臣之分也正矣噫贞之所在卽爲时之所乘而时之所趋卽爲随之宜也则知随时之义大矣哉☲☶蛊元亨利涉大川先甲三日后甲三日彖曰蛊刚上而柔下巽而止蛊蛊元亨而天下治也利涉大川往有事也先甲三日后甲三日终则有始天行也象曰山下有风蛊君子以振民育德初六干父之蛊有子考旡咎厉终吉象曰干父之蛊意承考也九二干母之蛊不可贞象曰干母之蛊得中道也九三干父之蛊小有悔旡大咎象曰干父之蛊终旡咎也六四裕父之蛊往见吝象曰裕父之蛊往未得也六五干父之蛊用誉象曰干父用誉承以德也上九不事王侯高尙其事象曰不事王侯志可则也蛊者积弊致蛊之义也有天下者不事事则事坏而不能无弊矣当蛊之时不可坐诿于气化必以济险之才力回天运于复兴挽人事于未溃精勤惕厉补弊兴衰如涉大川以求必济之象故取先甲三日之辛以䖍其始取后甲三日之丁以善其终乃乘其机而有所治之也此卦艮爲体而巽爲用以阳革阴之说也盖刚上柔下上亢而不能下济下卑而不能上承因循苟且坐视其弊而莫之救所以成蛊也夫蛊以天下不治言也然乱必有治岂可优游玩愒终任其頽靡也哉当君臣惕厉往有事以治之耳至于治之之事曰先甲三日后甲三日者何也盖甲于先天卦在东之离也逆数者三则当艮位而日爲辛顺数者三则当巽位而日爲丁物盛于火败于金先甲爲辛盛之衰而蛊之始也后甲爲丁蛊之尽而盛之始也故曰终则有始天行也君子法之先甲而图之豫除其弊于乱之终后甲而爲之渐维其机于治之始干蛊之道尽矣象取于山下有风披拂震荡变迁无定蛊之义也风从下而上则长养万物从上而下则剥落万物如风俗頽坏之时而欲爲政权鼓舞之用君子惟刚以振民柔以育德持国脉于惺存回天心于动变斯济其艰矣初当蛊之始事未尽頽尙可干旋也如有子而克盖前愆是爲干父之蛊可以旡咎然旣谓之蛊时事已危必详愼谨宻善继其志终可得吉二以刚乘柔事多拂逆必委曲周旋方克有济若自以爲干直行无避反失其因革之宜也三当大臣之任更张积弊得干蛊之权也但过刚不中未免有急遽之悔犹幸巽顺而止用之革故鼎新也终无大咎四以柔弱之才遇事寛裕旣不忍更张以彰亲之过宜安分以承父之艰也故曰往见吝五以柔应刚刚柔相济君臣一德已相与厉精剔弊善继善述以光先人之令绪干蛊之功臣也曰用誉用民誉以爲羽仪而徂诈跅弛殆不至矣上九干蛊旣毕则宜释去权利不事王侯高尙其事也盖人当处蛊之时不患少事功而患少节义如苟且以置身决裂以措事自多辱已惟缓以投机徐以观变斯得治蛊之善者也故初之厉首事也二之戒承阴也干蛊之首时有损益则以意承之处阴之险道难屈伸则以权济之故曰意承考也二曰道得中也三之干由凶而趋吉也四之裕由吉而趋凶也五之誉得其济而功成也六之不事以不用而成用者也君子审于前而决于后者各得其时至事宜之用也是故君子当蛊之难干有先去而不事者微子季札以之当蛊之旣干有后去而不事者范蠡张良以之先去者欲以觉悟君之心而保宗祀后去者欲以成全君之谊而明臣节皆所以爲干蛊也虽然圣贤之行身或去而不事原其心未有不爲天下而深维其终始者岂徒以爲高爲洁自保自重而坐视其蛊之弊也哉☷☱临元亨利贞至于八月有凶彖曰临刚浸而长说而顺刚中而应大亨以正天之道也至于八月有凶消不久也象曰泽上有地临君子以教思旡穷容保民旡疆初九咸临贞吉象曰咸临贞吉志行正也九二咸临吉旡不利象曰咸临吉旡不利未顺命也六三甘临旡攸利旣忧之旡咎象曰甘临位不当也旣忧之咎不长也六四至临旡咎象曰至临旡咎位当也六五知临大君之宜吉象曰大君之宜行中之谓也上六敦临吉旡咎象曰敦临之吉志在内也临者监临之义以君子而进逼小人犹阳道浸长而逼于阴也圣人于阳长之时卽虑其衰故曰至于八月有凶八月者由建丑而至建未遯之复萌也当二阳初长之时卽虑及于二阴复长之日可见消长之机倐忽变换防之不可不早尔此卦兑爲体而坤爲用阳制乎阴之说也夫阳得其时方长于下而其势浸上渐以制乎在上之阴必持之以和悦之德应之以天德之刚内则心气和平外亦举动合理始小人受我之临而不敢爲邪此临之义也然烁金之夏必有伏阴桂满之夜必有亏魄盈虚之道岂可据耶故曰元亨者幸之以势也曰利贞者维之以理也曰八月有凶以消长之时惕之也象取于泽上有地地之临水水盛则地䧟矣故阳之逼阴不戒则反爲所逼矣君子体之不徒曰教而曰教思无穷不徒曰养而曰容保无疆以荡荡之恩沦肌浃髓与地同其广也与泽同其深也初当阳刚方长之时其势渐盛必不滥不求感之以正使小人无隙可乘而吾道始得正其行也二近于上举动得宜权势在我以诚感之无顺无逆则可以爲临之主也三阴柔不正以甘悦临人而实不利于君子若君子不受其非道之说彼能知而忧之改行从善尽其道以爲感则旡咎矣四虽以阴居正下应初九而宻比于三之邪恐爲所间必切至其临与正相符乃得旡咎也五处于尊以柔用刚自得其执简御烦之体矣故曰知临也阴本柔闇而以明爲临则刚柔相济行中之谓也上六阴柔在上自远于阳必敦厚以临于刚斯吉而旡咎也且任贤之道贵不夺于外物去谗远色贱货贵德所以爲敦也曰志在内者志不忘于天下之内也噫此卦初与二皆曰咸临者以下临上不可凌逼利在感孚所谓咸临也初尙未当临阴之任故曰贞吉二当临阴之任故曰吉无不利正以爲主利以爲用临道尽矣三以兑体而逼于刚故爲甘临之象然初与二皆阳德之君子靡隙可乘其术虽工有忧之矣咸临者君子正大之情也甘临者小人邪媚之态也咸临而无不利也甘临而无攸利也四之至临臣道也以身爲临下于阳也五之知临君道也以心爲临委于阳也上六不以高自居志顺情厚听命于阳所谓敦临也总而论之初则戒以正志行二则戒以未顺命若三之忧与四之至五之知六之敦皆爲阳道之谋而预防之也噫卦之曰临时当阳长之初犹世之方盛时也而圣人卽防焉爻则仅言其吉卦则预言其凶致意于消长之关者有如是则知盛衰之际不可不贞者也☴☷观盥而不荐有孚颙若彖曰大观在上顺而巽中正以观天下观盥而不荐有孚颙若下观而化也观天之神道而四时不忒圣人以神道设教而天下服矣象曰风行地上观先王以省方观民设教初六童观小人旡咎君子吝象曰初六童观小人道也六二闚观利女贞象曰闚观女贞亦可丑也六三观我生进退象曰观我生进退未失道也六四观国之光利用宾于王象曰观国之光尙宾也九五观我生君子无咎象曰观我生观民也上九观其生君子无咎象曰观其生志未平也观者笃恭而化之象也以二阳在上爲四阴所观仰而观化以静制动亦扶阳之道也此卦坤爲体而巽爲用以阴逐阳之说也夫观化在民爲观德在已王者必躬修玄德允执其中不以显而修度者爲亿兆之作则直以闇而修德者俨明旦之操存乃爲有孚颙若之敬也盖小人盛于下君子欲爲天下之大观必其德顺而巽始爲恭默化成之主顺则心和平而不拂巽则气沈挚而不浮以是居躬自然建中有极超于声色之表矣盥而不荐以诚交神而不在物也圣人德感玄应孚信在中颙然可仰不待观其行事而化一观示间冺然默运上无所着意下无所庸心诚意相孚神矣哉观之道乎圣人以神道设教喻之以意而不言天下亦喻于圣人之意不待象指之烦均服于德化之中而不自知矣象取于风行地上徧及庶物观之义也君子体之巡省四方省观民俗设爲教典同归于中正之化如风之行地也布于四方无所不厯各得其刚柔缓急之用纤无偏枯动静之殊则知神以法天省以袭地而观之道亦至矣然大观在上畴不欲快覩熙明以爲道德之光但初远于阳柔不及远爲浅见之象宜居以自安若进而干位则吝矣二近于初才识不足爲偏见之象亦宜固守退而处内如女之萧居独处则贞矣三居下体之极是有可进之时但居上体之下复爲可退之地故宜静观吾道之通塞而爲进退之权衡不可汲汲然苟且徇人轻赴功名以失生平之守也四近于五爲观光之象邦家有光则人主之道德可见矣旣觌其休光自当黼黻皇猷大展生平抱负上慰其大观之主故曰用宾于王者正谓其出不轻其进亦可重也五爲大观之主天下之风气系焉必反覆详审内观我之道德果能建中表正树生民之望使天下濳移默转皆有君子之风始爲观民之有征者也上九虽不得位而德足以爲人之观表故君子之修天下应之也以君子之身爲天下之应进则当设教以化民退则当师表以善俗岂可晏然恣逸谓已无与于天下而可自放者乎故曰志未平者其道宜和光同尘其志当出类拔萃不自失其仪表斯无愧于观望之责也总观卦之义本小人盛于下而逐君子之象也故诸爻渐近于阳则吉渐远于阳则凶因阳之爻皆爲君子勉之不曰吉而曰旡咎其扶阳之意亦至矣哉☲☳噬嗑亨利用狱彖曰颐中有物曰噬嗑噬嗑而亨刚柔分动而明雷电合而章柔得中而上行虽不当位利用狱也象曰雷电噬嗑先王以明罚朿力法初九屦校灭趾旡咎象曰屦校灭趾不行也六二噬肤灭鼻旡咎象曰噬肤灭鼻乘刚也六三噬腊肉遇毒小吝旡咎象曰遇毒位不当也九四噬干胏得金矢利艰贞吉象曰利艰贞吉未光也六五噬干肉得黄金贞厉旡咎象曰贞厉旡咎得当也上九何校灭耳凶象曰何校灭耳聪不明也噬嗑者有物间于颐中去而合之则害亡而亨通也物去其害治得其平卽圣人用狱之心也盖天地不能以春生而废秋杀圣人不能以弼教而弛明刑故狱以济德礼之穷而得中又以妙用狱之道也此卦震爲体而离爲用阴阳分杂之说也夫一统之时有梗化而违法者是爲颐中有物之象必去之而后四海同风也然治狱之道贵于威明明合动而明益显动合明而动益神威明得中则执法之义与矜恤之仁并至虽济以用狱之刚自能胜其位也象以雷动于下电明于上震曜相摧阴阳和合噬嗑之谓也先王法之以明罚朿力法其防闲之意深矣不言用罚而言明罚明之于先使人知所避不言行法而言朿力法朿力之于初使人知所畏盖不得已而用刑而不欲用刑者其心也此所谓桑得中而用乎刚也初之灭趾制其小过于始使其恶不得行故在上者可无咎也二乘刚而刑噬过其分三失中而刑噬遇其梗二之灭鼻似过欲服其心亦不爲峻三遇毒似吝而时当用刑义亦无咎四之噬干胏大臣当专征之任者也五之噬干肉人主当平乱之后者也以威天下故曰得金矢以利天下故曰得黄金也得其情而服其心噬嗑之功于此成矣独上九过尊而处刚噬之太过流而爲暴情与法不协于中人与已亦不得其平如何校灭耳则凶可知矣盖明不足以恤民之隐而惟苛刻爲能如申商斯高之所以毒天下也且物而至于噬而后嗑德下衰已故三辟之兴皆叔季也若刚柔不分专用于刑如二之灭鼻三之遇毒皆不免于过也卽四之干胏五之干肉虽爲噬得其道亦恐比于情法之偏也故一则曰艰贞一则曰贞厉惟初之灭趾仅爲无咎而上之灭耳不得其中凶不免矣刑其可不愼哉☶☲贲亨小利有攸往彖曰贲亨柔来而文刚故亨分刚上而文柔故小利有攸往天文也文明以止人文也观乎天文以察时变观乎人文以化成天下象曰山下有火贲君子以明庶政无敢折狱初九贲其趾舍车而徒象曰舍车而徒义弗乘也六二贲其须象曰贲其须与上兴也九三贲如濡如永贞吉象曰永贞之吉终莫之陵也六四贲如𣊩如白马翰如匪宼婚媾象曰六四当位疑也匪宼婚媾终无尤也六五贲于丘园束帛戋戋吝终吉象曰六五之吉有喜也上九白贲无咎象曰白贲无咎上得志也贲者饰也圣人虞文之盛而爲是说也天下之事固非文不行然自质而趋文易自文而返质难圣人当文盛之时不得不爲末流之弊而先虑及于靡靡之失也文极则往而不返故曰贲亨小利有攸往造化之生也本则爲质用则爲文文质彬彬刚柔对待文之所由始也此卦以艮爲体以离爲用阴阳交错之说也艮之上六来居离之二位柔来文刚居位得中是以亨也干之九二寄居艮之上爻弃中而就无位之地是以无大利也盖质胜之时以文济之文胜之后卽以质救之文以济质质不爲陋固文也质以救文雅道之中文亦寓焉能如是则天人之藴相符小利有攸往也柔居刚中文也刚上柔下文而止也故曰文明以止文明以止者是人道当然之文刚柔交错者乃爲天道自然之文言文而必原于天观变之始事也言天而必及于人化成之终事也则知造化之运迁也自质而生文圣人干旋也以文而返质故文者不可无也而亦不可盛也象取乎山下有火光明下藴不爲风所逐能明而不炫者也君子体之内外修明又不敢自恃惟愼于庶政之操持不轻折狱之果决正所谓文明以止之防也初有德而时在下无所施于天下象爲贲趾不以爵禄爲荣者也二爲文刚之主心志相孚其象贲须应附上而爲贲者也如舍车而徒众人所羞君子所贲也若贲其须则彼此相成矣因居位之与无位异也三处离之极以一阳居二阴之间是阳得阴贲奔走承宣凡所猷爲自成色泽乃贲之盛者也曰永贞之吉欲保其刚而不溺于阴也夫借物爲饰而不爲物溺此当离之终已有艮之意矣四与初爲正应本当贲如而爲三所隔欲静则疑初之应欲进则惧三之难故心虽若白马之疾亦必待三之不爲已害始得与初爲婚媾也盖乘险而求合者君子之所戒也五居得致之位事无所不用其饰卽束帛戋戋亦不过制此敦本尙实终爲吉者也上九处饰之终饰终则反素矣以质爲尙则天下无不足之患上所以得志也是卦内三爻以文明爲贲而外三爻以笃实爲贲曰皤如曰丘园曰白贲皆尙素也故曰贲无色也圣人虞文之太盛也卽圣人妙于用文之道也虽然专任乎文固非化民成俗之宜若必尽去其文亦非因时通变之治也惟于刚柔摩盪之交天人旋转之际探文之原救文之弊不流于頽靡无底之患则爲章于天者不动而变而化成于人亦可久而可大也矣☶☷剥不利有攸往彖曰剥剥也柔变刚也不利有攸往小人长也顺而止之观象也君子尙消息盈虚天行也象曰山附于地剥上以厚下安宅初六剥牀以足蔑贞凶象曰剥牀以足以灭下也六二剥牀以辨蔑贞凶象曰剥牀以辨未有与也六三剥之无咎象曰剥之无咎失上下也六四剥牀以肤凶象曰剥牀以肤切近灾也六五贯鱼以宫人宠无不利象曰以宫人宠终无尤也上九硕果不食君子得舆小人剥庐象曰君子得舆民所载也小人剥庐终不可用也剥当阴盛之时正谊衰而邪僻盛君子势孤小人志肆是非顚倒祸乱无常而举动之际所当加愼也君子知时运之隆替逊言晦迹遵养待时不可轻有所往也此卦艮爲体而坤爲用阳格乎阴之说也夫剥之继贲也圣人岂无意乎其爲君子之虑患也深矣盖文盛则道穷所以剥也阳性爲健其去阴也决阴性爲柔其侵阳也渐故曰柔变刚也邪之倾正曲之挠直萋菲浸润伤而不觉是爲变也剥极于势五阴而逼一阳剥至于坤则尽剥矣但阳无终尽之理虽坤卦之六阴盛极而未尽者犹存方生者复萌也剥之不终爲剥也此天行之道也当剥之时强亢激拂如尽力以排之则身殒而功不就故宜顺而止之也顺而止之不徒爲今日之消虚且爲日后之盈息也盖君子之道阳道也消息盈虚随阳而转所以合天也象以山附于地爲下所凌剥之义也君子以天下爲宅欲其安甯厚载则不薄小人而厚之贻之休养使爲我用犹山之不让土壤是所以治剥也但事异世殊阴当剥阳之始虽小人未能卽去君子然已侵其权窃其位害正之势渐行矣故自足而辨自辨而肤剥以渐而变也君子不能防之于早身之下足之上不免于切近之灾也三爲羣阴之中五爲羣阴之极而曰无咎无不利者一则应阳一则承阳也小人知有君子则君子亦不严绝于小人就其意向之私开以补过迁善之门不使终爲剥也卽所谓厚下之心也上以一阳独存天留一君子以延危微之关也曰硕果不食天遗其实以复生也剥未尽而复生此非消长之机乎当此时君子居之则爲众阴所载象爲得舆也小人居之其欲未厌则必剥害君子然违于天而穷于道亦自失其所覆故爲剥庐之象也噫大抵小人之欲去君子也不过欲纵其志以利其身耳而不知君子旣尽大道沦夷家危国破小人亦无所容其身矣是卦也于君子则劝之容小人于小人则戒其剥君子扶阳抑阴委曲以致其意圣人爲世道人心之计也深矣☷☳复亨出入无疾朋来无咎反复其道七日来复利有攸往彖曰复亨刚反动而以顺行是以出入无疾朋来无咎反复其道七日来复天行也利有攸往刚长也复其见天地之心乎象曰雷在地中复先王以至日闭关商旅不行后不省方初九不远复旡祗悔元吉象曰不远之复以修身也六二休复吉象曰休复之吉以下仁也六三频复厉无咎象曰频复之厉义无咎也六四中行独复象曰中行独复以从道也六五敦复无悔象曰敦复无悔中以自考也上六迷复凶有灾眚用行师终有大败以其国君凶至于十年不克征象曰迷复之凶反君道也复者一元复起之义君子旣往复来阳和旋转吾道发舒自可以渐有爲而亨也阳旣复已光亨而盛则已之出入固无忧疑而朋类之来亦无阻抑故曰出入旡疾朋来无咎然自姤至复阴消阳长反覆计之当有七日之循环也此卦以坤爲体而震爲用以阳进阴之说也夫阳以上爲顺顺动而行则不疾不徐可以养我之元气而善其出入而朋亦得附我之操存而归于顺动此天以时而开人人以定而胜天默爲消息而迎其刚反之机也所谓反复其道者盖剥而将尽君子之势已穷刚而复反而天地之心未远准之以来往之期当知七日之复凡卦气分流每卦得六日七分之半兹言七日举成数而言也六十四卦无非天地之心寓焉而独见于复者正惟动静之间爲能见其心也天地之心不欲消物而欲生物当消之际其心随物已歛及生之时其心又随物而显故君子推于消长之间动静之际而天地之心隐然可得其端倪矣象取乎雷在地中以动爲静阳气渐生复之义也先王以微阳不养气则不固至阳至之日闭其道路之关止其省方之事守精一于危微之候兹燮阴阳以敷教赞化育以奉天默用其裁成之道也是以柔之尽者刚之反静之极者动之机干阳之变化以一而成六十四者也故剥复相连复之下爻卽剥之上爻也引而伸之干坤固无一定之机而阴阳又岂有胶滞之理耶如初以阳居阳情识之染未深眞妄之关未逈天良一触固有昭然故其复爲不远也二柔顺中正外无浮气之矜内无胜心之恃不敢爲泥自能安就乎初之仁也乃爲休复之吉三也旣不能居柔而守之以仁每欲尙刚而夺之以义出入于理欲之关而莫爲之儆故爲频复之象然能操心愓厉则爲频复之安不爲频复之危也四居阴之中独与初应是耻凡民而以豪杰自期却尘迷而以天心独复不偏不倚独得乎中行之善也五中顺居尊操存贞固以至诚之体敦于无息之功自然天理流行屛其私而完于初也何悔之有上六居复之终最远乎阳不知所省此在复而自迷者也且阴柔之人闇不自明狠而好杀绝天之道失人之心俯仰交惭有灾眚矣不固其本而务远图故以其国君凶若终不复其初而逐于外将有十年不克征之败也已是故求胜于外者非善复其国者也求理于外者非善复其心者也商旅不行外者不入也后不省方内者不出也不行不省则情忘识冺人净而天完矣此眞见天地之心而善复者也圣人无失故无复也众人不能无失失而后有复者诸爻是也失而不能复者上六是也曰休曰独曰敦曰频曰迷非天之降才殊也盖当剥尽之时能刚反之与不能刚反之也圣人重以爲戒深有见于阳之不可远也如是夫☰☳无妄元亨利贞其匪正有眚不利有攸往彖曰无妄刚自外来而爲主于内动而健刚中而应大亨以正天之命也其匪正有眚不利有攸往无妄之往何之矣天命不祐行矣哉象曰天下雷行物与无妄先王以茂对时育万物初九无妄往吉象曰无妄之往得志也六二不耕获不菑畬则利有攸往象曰不耕获未富也六三无妄之灾或系之牛行人之得邑人之灾象曰行人得牛邑人灾也九四可贞无咎象曰可贞无咎固有之也九五无妄之疾勿药有喜象曰无妄之药不可试也上九无妄行有眚无攸利象曰无妄之行穷之灾也卦之无妄乃眞实无伪卽诚者天之道也人能念虑不淆惺存不灭循事理之当行识天命之本体则得元亨也但无妄而贞者不惟妄念不形卽无妄之念亦不可着也曰匪正者不惟以妄灭妄爲非卽以心照心亦不爲正也安望其爲攸往之利乎此卦干爲体而震爲用阴辅乎阳之说也夫旡妄之爲卦也以坤之初变震之初纯柔变爲天德之刚有去妄爲正之象矣初以刚自外而主于内五以刚居中而应于下下刚而动上刚而健私欲不萌柔邪自灭所动自健任有爲而不挠于物欲所应自中任酬酢而不杂于诡随如此而行则大亨以正能顺天之命也天命人心之判在于危微隐显之交设有不正则不利有所往卽欲往焉无所之矣人之游衍动作莫非天也妄则逆天逆天而行其能行哉象以天下雷行震动发生至诚翕聚物与无妄者也曰物与不言与物者盖雷不期物而行物不待雷而发兹无妄之至也先王观此以茂对天时养育万物顺万物而不逆万物养天下而不私天下正所谓因时而施非有心于迎时也因物而化非有心以合物也体天道之自然各得其性命之正而全于无妄者也初当纯一未分笃实无妄四以天德爲主外无牵引初无所应而行四无所应而守皆以天命爲行止而不以私心爲行止此无妄之正者也凡学有计较得失之心皆妄也有怨尤憎忿之心者亦妄也二以正应正故爲无妄之福三以阴居阳故爲无妄之灾不耕而获不菑而畬福非有求也且以动之顺而得之不爲计较之私也或系之或得之灾非自作也然以动之妄而触之不免有怨憎之起也二处柔爲正三应上爲妄甚矣顺动之间宜正而不宜妄也五与二虽非中正相应而上刚下柔才不相协中外之变起于不虞疾之致也但无妄之世邪佞屏斥感应无间始虽未侔终必相济矣故曰勿药有喜也上九居干之终当健之极事宜静而知止不宜动而妄行也若不知变化与时俱抗则有眚矣噫祸福存亡本无定辙总由于人欲天理之存凡人主之威强旣广则当养民息兵人臣之功业旣盛则当引身知退故动而柔顺正也动而过刚非正也动而过刚盖溺于欲之无厌也欲而无厌妄之所由来祸之所由伏也呜唿干道变化各正性命夫焉有妄哉亦因人欲无厌斯有妄也妄则不能复其眞心矣是以祸福成败一听于天而无所期望旡所设想安于义命之自然卽所谓无妄也故戒刚约柔养阳制阴此无妄之所以继复也经言无妄又戒言利贞戒之匪正者何也恐人迹虽无邪心有偏倚卽爲妄已如仲子之廉庄子之放其爲人岂求福计利者哉因存一念之偏卽非天命人心之正若以之处世輙多过眚岂可以爲经方轨物之道哉则知易之极深研虑申戒于人心之初也至矣☶☰大畜利贞不家食吉利涉大川彖曰大畜刚健笃实辉光日新其德刚上而尙贤能止健大正也不家食吉养贤也利涉大川应乎天也象曰天在山中大畜君子以多识前言往行以畜其德初九有厉利己象曰有厉利己不犯灾也九二舆说輹象曰舆说輹中无尤也九三良马逐利艰贞日闲舆衞利有攸往象曰利有攸往上合志也六四童牛之牿元吉象曰六四元吉有喜也六五豮豕之牙吉象曰六五之吉有庆也上九何天之衢亨象曰何天之衢道大行也大畜者含弘广藴之义也夫含蓄之怀贵于光大又贵乎贞正以圣贤爲宗不以曲学爲附大而能止与物无碍故曰大畜利贞也畜之大者施爲必大故穷居独善不能展布王家非大也受禄而尸素无谋不能济天下之险难亦非大也故曰不家食吉利涉大川斯爲大畜之象也此卦艮爲体而干爲用阴止乎阳之说也凡吾人学术经纶必躬行实践以刚健爲先始合乎德性之用不爲勉强之失未事时胸中不可存一毫之宽假措手处胸中又不可着纤忽之虚浮恳挚日新闇然章光自不可掩故曰笃实辉光日新其德也然犹不可自限也循此而上之以刚德而尙乎千古之圣贤以止机而合乎天行之健体乃爲大正之学术也进有道而止不泥非至正者不能也以所畜之正际之大行之会动与天俱相时而行可以立功而利也矣象以天至大而在山中大畜之象也君子体此以爲德由畜而大凡前言往行多识以爲修德之备盖天下之物无非心也多闻广识以畜其心之德则无耳目之支离也此畜所以愈大也初以刚居刚故抑其锐二以刚处中故安于钝三以刚应刚与上同德进无违距者也然得意于功名者卽失意于道德宜知艰而自防亦不可轻于进者也故曰良马逐利艰贞也四居臣位其制邪也致其详民德之污隆关于大臣之忧喜四能防微杜渐如童牛之牿虑于未发之前禁于已发之后则得胜残去杀之术矣大善而吉也五居君位其制邪也操其要民情之格化由于君心之儆惕五能正本淸源如豮豕之牙道之斯行止之则戢则刑淸民服大胥庆已上九处畜之极畜极则通刚明之贤进无阻塞治化四达如往来于天衢也曰道大行者犹之周公以东山之斧涤皇路之大淸共济天下之险而涉川之功成矣此岂非一道同风之化乎夫干进也曰利已曰说輹曰艰贞理贵以止爲进者也艮静也曰牿牛曰豮豕曰亨衢事贵以静制动者也彖曰尙贤而爻曰制邪者去邪正所以畜贤也体乎此而参和不偏所谓日新其德也已☶☳颐贞吉观颐自求口实彖曰颐贞吉养正则吉也观颐观其所养也自求口实观其自养也天地养万物圣人养贤以及万民颐之时大矣哉象曰山下有雷颐君子以愼言语节饮食初九舍尔灵龟观我朶颐凶象曰观我朶颐亦不足贵也六二顚颐拂经于丘颐征凶象曰六二征凶行失类也六三拂颐贞凶十年勿用无攸利象曰十年勿用道大悖也六四顚颐吉虎视耽耽其欲逐逐无咎象曰顚颐之吉上施光也六五拂经居贞吉不可涉大川象曰居贞之吉顺以从上也上九由颐厉吉利涉大川象曰由颐厉吉大有庆也颐爲正养之道也夫养之系于吾身不小则养之之义存于吾心者以正而吉然正与不正介于隐忽之间者最微必养德出于性命之合而不爲他歧之惑养身持于义理之节而不爲饥渴之害乃爲人心道心之交归也此卦艮爲体而震爲用阳纳乎阴之说也颐之爲卦上艮下震动而求养静而知止养道之善者也养之不贞嗜欲纷杂义理蔑如则妄动而失所养矣必身心有主贞而始吉也卦画上下二阳中含四阴外实中虚爲颐颔之象也阳爲实实能养阴故曰观颐也阴爲虚虚则受养于阳故自求口实也推颐之道而极言之天地施泽以养万物圣人弘道以养万民养之以时卽得乎天理人情之正也象以山下有雷闭固节藏不过于动颐之象也盖山之广大物无不养而雷所以发动其生养者也山止而能生雷动而能止生化不息君子体此而愼言语节饮食皆所以止其动也然愼非不言也当时有可言虽披鳞而不羡乎括囊节非不食也当时宜不食虽採薇而不惜乎邱壑能如是岂惟养身德亦养矣如初之阳刚足以自养而累于动体偶爲富贵所移卽失于性灵之固有犹灵龟之舍也舍素修之操甘非义之禄朵颐之凶其自致也二阴柔不能自养资身无策者也求养于初卑贱之比遗讥于士类越五以爲养斥辱之耻又见诮于庸流拂其正养之道故爲顚颐之悖也惟安于丘园犹可颐也若更往而求上必失类而凶也三以阴之质居动之极不安于养矫世自高织屦擗履之流拂养之道者也故曰拂颐其所守虽止而不免有伤于物不可以用世故曰十年勿用无攸利也四应于初赖其养以施于下故曰顚颐吉也求贤养人而不求自养其威严可重天下仰之如虎视耽耽也其欲逐逐者专志求贤始终靡间反已之功可谓深矣崇货以自殖则所处卑鄙贵德以养民则所施光明也六五以阴柔居上仅于自养者也夫养天下者乃君之大经也今不能以善养人而用人以养是爲拂经之甚也然居贞守志果能笃于任贤则天下亦蒙其泽可得爲吉也若冒昧行之养无所备其爲涉川之险何恃而不恐哉上九以刚阳处极责任旣重施予亦繁不可不存心惕惧保其弘济之安故曰由颐厉吉利涉大川也然五六过则爲拂吉之在贞上九滥则爲渎吉之在厉一曰不可涉大川一曰利涉大川者君不可喜功臣不可避事也君喜功而天下不得养矣臣避事而天下失所养矣皆非颐之道也六爻上三爻吉而下三爻凶者下妄动而上能止也曰逐逐曰贞曰厉皆所以善用其养本于义理之宜而不过于性情之偏者也是以古来经济必从兢业中出吾旣体乎天地同德之心则天下万物皆托命于我苟精神一息不运恩泽一物不周则天下万物不得所养者多矣若拂于以上养下之正而己饥己溺之意乌能自慊于天下之任耶☱☴大过栋桡利有攸往亨彖曰大过大者过也栋桡本末弱也刚过而中巽而说行利有攸往乃亨大过之时大矣哉象曰泽灭木大过君子以独立不惧遯世无闷初六借用白茅无咎象曰借用白茅柔在下也九二枯杨生稊老夫得其女妻无不利象曰老夫女妻过以相与也九三栋桡凶象曰栋桡之凶不可以有辅也九四栋隆吉有它吝象曰栋隆之吉不桡乎下也九五枯杨生华老妇得其士夫无咎无誉象曰枯杨生华何可久也老妇士夫亦可丑也上六过涉灭顶凶无咎象曰过涉之凶不可咎也大过者过于时也时事过于常则政教流于敝权衡失其平非庸庸柔弱者所能克复其过也必有大过人之才起而振刷其间始可以济时之失通时之变措国事于亨也此卦巽爲体而兑爲用阴灭乎阳之说也夫圣人之心如权衡然不与物爲低昻亦不爲世道所沈溺当衰难之时事有所不得已势有所不能遂卽挺然济变越常理以勒奇勋挽頽风而归正化然其于道未尝不中其节而于心卒未尝有过者也卦以四阳居中上下二阴不胜其重爲栋桡之象但时当大过又以才弱承之不能振作于其始卽不能挽复于其后本末俱倾衰难之极也旣遭衰难利有所往以拯之故曰栋桡利有攸往也犹幸二五得中内顺外说以平易之德而爲刚明之济所以亨也圣人之作事也惟其时惟其中当时大过过而不失乎中非大有德力者其孰能之故曰大者过也象以泽中溢木浸灭失宜大过之象也盖泽无灭木之理汎滥之极气不得胜而木爲之灭过常之甚也过常之事岂常人所能制哉惟君子独立无惧遯世无闷乃能然也此其所以爲大也凡人情有倚借之偏卽多顾惧之念惴惴然不能自立于危险君子以至夷之心处世之至险以至易之心当世之至难则心无所赖于世而始能救世之过也初当过时以柔处下旣能谨密复善图维可免害耳未得爲大过之咎也二得中居柔复比于初是刚过之人而能以柔相济者也老过则枯少过则稚以老资少则稚者长以稚分老则枯者荣当至衰而如至壮以至壮而辅至衰过而不爲过也大过之善者也其枯杨生稊之谓欤三以刚居刚系于上而拂于下动违中和物莫之辅大过之失者也故爲栋桡之凶四刚柔合德不过乎刚才可以肩鸿而任鉅已若处事不加详杜佞不深至是有大过人之志而不能行大过人之事终有他吝也五当阳过之极又比于过极之阴元气旣衰功业必薄不足以共有爲也惜乎有大过之位而未能尽大过之道象爲枯杨生华无益于枯老妇士夫终难生育也上当危急之秋不知才弱自安反以阴越阳好爲抗激之事是履险犯难仅知拯救于时而不知拯救于身有灭顶之凶也然有济过之心不获济过之益于义则无咎大抵阴宜愼而不宜过故借茅则吉灭顶则凶阳宜济而不宜过故二四则爲利三五则不利也然则大过之所谓大过者义当取于无过也虽然末世尽浮沈也人情易反覆也不测之险巇忽形于俄顷自完之全局谁能必于将来苟非虑于无可虑之先防于未及防之际者亦不能爲天下之任过者也☵☵习坎有孚维心亨行有尙彖曰习坎重险也水流而不盈行险而不失其信维心亨乃以刚中也行有尙往有功也天险不可升也地险山川丘陵也王公设险以守其国险之时用大矣哉象曰水洊至习坎君子以常德行习教事初六习坎入于坎窞凶象曰习坎入坎失道凶也九二坎有险求小得象曰求小得未出中也六三来之坎坎险且枕入于坎窞勿用象曰来之坎坎终旡功也六四樽酒簋贰用缶纳约自牖终无咎象曰樽酒簋贰刚柔际也九五坎不盈祗旣平无咎象曰坎不盈中未大也上六系用𡽪⬤寘于丛棘三𡻕不得凶象曰上六失道凶三𡻕也坎爲北方之卦也重坎险之极也圣人观坎之象爲险难之义故于重卦中而独言习也盖险难之时非经便习不可以行故曰习坎也能以实心安于义命静观时变不爲侥倖之图素位而行终可成出险之功乃爲行有尙也此卦以金爲体以木爲用阳主乎中之说也水内阳而外阴天德凝于中化机应于外但卦体重险平陂之势不分趋避之情难见知愚皆自失者也犹幸阳在内爲有孚之象也明在内是心亨之义也诚则明生旣有眞见自无疑事故曰有孚维心亨也能亨则虽险而夷也刚中自守陷于势而不陷于义以此而行宜有尙也内亨外闇内刚外顺兹处险而出乎险者也故水流而不盈行险而不失其信圣人以此释坎之有孚也第水来重险陵谷倾陷非浅岸平溪之所比也王公观其势之必行设戒预防法天险之无形设爲纪纲法度之防法地险之有形设爲城池甲兵之备其爲用时之险亦可谓深切而周至也矣象以水流洊至两险相仍习坎之义也君子习于坎然后乃能不以险难爲困故德行不失其常使利害得远于身心教事不弛于习使理义日新于闻见以此而济身卽可以济天下之险难也凡处险者以阴柔之质居重险之下上无援应又无自济之才如初之入于坎窞者是也当上下之重阴虽未能出然有刚中之德德足以孚人才足以自衞如二之求小得者是也但上下俱阴柔弱不足以当大援故云小得也若内无济险之才时又当多难之冲所与非人而所履亦非其位出之则坎居之亦坎支枕不安其陷亦深用之不能有功者六三是也四当险而处柔且得位而承刚故曰刚柔济也至德爲之主太和爲之表所以终无咎也但当险难之时非明信结于君何以得行其志故一樽之酒二簋之食以缶爲用不假虚饰质之至也质实之人易失于径直必自牖而纳委曲以行始得乎用险之宜也五以阳刚之才处极尊之位中而且正可以有爲也然适在坎中未能遽出有须待之义故曰坎不盈祗旣平也坎不盈犹有险也祗旣平则无险矣阳动而上不终陷也上以阴柔不振之才而当重险危疑之日更下乘五刚将有系寘之患已故曰系用𡽪棘纆寘于丛也险终乃反寘于悔过之地三𡻕之后或可求复故曰上六失道凶三𡻕也坎六爻虽不同义惟陷于阴则险斯成惟居于阳则险可济噫岂惟世事有陷溺哉卽人心亦有之也苟非刚中之君子乌能得与于斯盖水爲生物之先利爲事机之始水溢爲䧟利聚爲害重险者界于利害之间者也且水之性爲智以智相竞则与势相倾倾险成习陷溺之所由来也故武王曰吾与其溺于人甯溺于渊溺于渊尙可救也溺于人不可救也何也溺于人者固陷溺其心者也☲☲离利贞亨畜牝牛吉彖曰离丽也日月丽乎天百谷草木丽乎土重明以丽乎正乃化成天下柔丽乎中正故亨是以畜牝牛吉也象曰明两作离大人以继明照于四方初九履错然敬之无咎象曰履错之敬以辟咎也六三黄离元吉象曰黄离元吉得中道也九三日昃之离不鼓缶而歌则大耋之嗟凶象曰日昃之离何可久也九四突如其来如焚如死如弃如象曰突如其来如旡所容也六五出涕沱若戚嗟若吉象曰六五之吉离王公也上九王用出征有嘉折首获匪其丑无咎象曰王用出征以正邦也离者南方之卦也干之用爲坎而坤之用爲离离爲火火体阴而用阳也阴附于阳其性炎上易于躁动躁动则失其宜必得畜牝牛之顺乃爲利贞也正则疑忌不生宠注曰隆吉之征也此卦木爲体而土爲用阳蓄乎阴之说也以阳蓄阴相继爲丽故火丽物则明也物之丽者易至于不正故必以正则亨也正则能明君臣上下皆归于中正则明德可以化天下也文明而治万物蔚兴丽乎天者正中而光大丽乎土者柔顺而化生不流于察察不偏于炫惑以恭顺之爲宣懿美之德如牝牛之豢也贞且吉矣象以两明继起炎威交作离之象也大人法此以继明其德临照四方盖明之爲明神用于外不能常有必含辉养熄则照临不绝火傅于薪日继于夜其道广也故用晦惟明正所以继其明也六爻之义皆是意也天下事未有不以敬而成以不敬而败者初当履错之日中存敬畏之心不爲躁动之事是无纷错之咎也二柔离自明不激不随秉中德以事一人人臣之正道可居大善之吉也三处离之终盛极将衰日昃之象也旣不安于常道妄爲倖难之功徒戚戚于危亡之忧耳四当复明将继之际国势渐张人情复振惟敬愼以惜事始无祸也若以刚廹之必爲死如弃如之患也五柔离乎中虽非过弱然不得其正廹于上下之制政权下移不免有涕嗟忧惧之形矣上九处离之终明过之极明之爲用在去邪远恶故曰王用出征然曰有嘉折首获匪其丑则刑罚不滥亦能愼其明者也当继明之任梗化乱治不得不严非以好大也若好大用兵伤民于和则不明甚者矣故曰王用出征以正邦也前离则鼓缶而后离则出征者因作者过于动故止之继者安于逸故振之也臣之炎盛则不能以刚爲柔者也君之忧嗟则能以柔爲刚者也故臣死弃而君获吉也初居下之下四居上之下志皆躁动者也但初愼于进四急于进故吉凶之所由异也曰突如其来则非所谓履错然者也曰履错然者将进不进徘徊踌躇其迹纷错然也鸣唿圣人于刚柔进退之际详审如此则知用明之道匪易易也