紫柏尊者全集X卍XXX紫栢老人集序匡山逸叟憨山释德清着太虗寥廓长风鼓而万窍怒号殊音众响皆一气之所宣又奚可以大小精麤谓灵根之有闲哉惟吾佛以不思议智流出一切音声陀罗尼故世谛语言皆悉显示第一义谛若夫尘说剎说炽然说即水流风动皆演圆音况宇泰定而照羣情触境而发无思而应若谷响者乎是以从上诸祖证无师自然智者即扬眉瞬目怒骂讥诃莫不直示西来大意又岂可以识情语言而拟议其形容哉故达磨西来不立文字而曹溪则有坛经及二派五宗虽直指向上然皆曲为今时或上堂入室示众举扬机如雷电凡垂一语必辑为录大槩聊尔门头若大慧中峯至我明楚石皆其类也葢借语传心因言见道言其所绝言耳今去楚石二百余年有达观禅师出当禅宗巳坠之时蹶起而力振之得无师智秉金刚心其荷负法门之志如孛陵之血战纵张空拳犹挥驻日虽未犁庭扫穴而一念孤忠与囓雪吞氊者未可以死生优劣议也真末法一大雄勐丈夫哉然师赋性不与世情和合至老见客未效一额手虽未踞华座竖槌拂然足迹所至半天下无论宰官居士望影归心见X形折节者不可亿计以自性宗通故随机之谈如千钧弩发应弦而倒无非指示西来的意称性冲口曾无刻意为文也一唾便休弟子辈笔而藏之者什一师初往来于金沙曲阿之闲与于王贺氏诸君子大有夙缘所闻最多如庵居士于公执侍甚谨得片言如宝只字不遗凡随师杖屦者必搜而得之师每至匡庐必主于江州孝廉邢君来慈长松馆多有所说师化后併属弟子仲櫜润甫结集成帙予久沈瘴海适为师了末后因缘之双径先过金沙之东禅二公以予与师为法门深契故出其稿稽首请校而梓之予三读其言喟然而叹曰嗟乎末法降心力拔生死之根如一人与万人敌者予独见师其人也覩其发强刚毅勇勐之气往往独露于毫端如巨灵挥斤真所谓与烦恼魔欲魔死魔共战竟能超越死生如脱敝屣可谓战胜有功者也故其所吐岂可以文字语言音声色相求之者耶佛说欲为生死根师凡所举必三致意痛处札锥直欲勦绝命根即此可当金鎞矣又何庸夫门庭施设哉昔觉范禅师妙悟超绝语工典则其所着述自自之曰文字禅故予题之曰紫栢老人集葢非堕于俗数也观者当具金刚正眼视之于言外则思过半矣时天启元年岁在辛酉春王上元日书于匡山五乳峰下木石庵中X紫栢大师集序庄生曰卜梁倚有圣人之才无其道吾有圣人之道无其才夫圣人矣又何才与道之别曰苟非其人道不虗行才者人也予尝披历代祖图于少室其人无不魁杰有奇表心窃异之既而遇紫栢大师见其旋尺之面合围之腰坐若熊蹲行如象步士大夫得晋接者不言而意巳消学徒瞻依者未施棒喝而魂虑巳慴与向所见图中诸宿若或睹之葢真其人哉神庙戊子已丑闲大师驻钖吾地与先正陆庄简公先师冯具区先生深谈不二因筑精舍舍于棱严废址时灌莾极目而大师说法如云如雨东南净信闻风趋向施物填委无何杞梓丹青峩峩晖焕不啻还旧观而巳大师偕高足开公创列规条期为百世之守江以南海以北诸剎不啻累百而称清规楚楚遵蹈不踰尺寸者必首棱严也大师涉涛江礼育王跻雪栈瞻峨嵋蹑冰壑朝五顶足迹徧天下而后之京辇以弘法故示灭圜扉所被显晦大小钝敏诸机益广而语言亦益散落其所说法触着信口所录以示人拈着信手绝组絍蹊线之迹而波澜横溢起没自在吞天沃日之势日澎湃于方幅之楮也近代未见其俦求之于古妙喜幻住庶或近之金沙于润甫大X夫赤心自行混俗而扶大教宛古净名庞蕴之流其于大师参领最深契谊最笃遇所摅撝辄录藏之迨乎归寂闻有手笔落人家者不远千里必力致之二十年余裒然成大帙矣近则谨书精刻以宠同学既而又幡然曰大师生平所栖託注念无如棱严所发弘愿无如方册法藏为第一事剞劂之役近在双径去棱严不五六舍是录宜归棱严俾模印以行稍取其直以资刻藏于大师寂光土中必所欣也且弘法维人棱严主者白法师为大师克家之子兴废举坠靡不殚力是录宜并入荷法担中乃以今上崇祯辛未嘉平月舁板于堂白法师受之驰告于予予曰大夫之意良矣尝试与子爇一片檀诣大师影堂相对繙阅告语之意必有浮于纸墨之上者言诚可味人诚可追也是以吾贵其合且也大师之言行则于法得其纲骨大师之愿满令佛菩萨之言尽行则于法彻其源底不可谓非佛日崦嵫时弩力鲁阳之戈也师与吾辈其必勉之无负大夫无负大夫就李竹嬾居士李日华沐手撰书大师应机说法随缘拈举不假安排俱从第一念中流出惟期与人共明此事原无意于文字语言凡所开示人者即令其人代书书毕随手携去大师未尝X再一寓目故其中意旨或多重复即累字叠句亦复不少惜当时未有专掌书记者微言妙义散于四方多矣兹集仅得之吴江周子介九江邢来慈同邑王仲弢三人所录大同小异不肖与二三友人虗心参订疑者姑阙方敢授梓其他散佚不能一一访致凡我同学思报法乳之恩普慈航之济有藏片言半偈不惮远颁并收集中以续传灯实法门之一快云时天启丁卯秋弟子三炬盥手谨识紫栢大师集䟦自法席久尘祖灯无𦦨求其担荷大法振扬宗风摧情魔于百战枯识海于千流者有明自楚石以后惟有紫栢大师一人而巳大师洞彻自心皎皎孤映语言文字从心光中自然溢出一经拈指本妙见前至其慈悲热肠淋漓痛切无非欲学人积劫无明当下冰销究此一大事因缘耳噫初祖不立文字直指人心大师不离文字亦指人心其揆一也烺尝见侍者握管旁立大师冲口而出侍者奋腕疾书犹苦不给一纸既盈复易一纸如泉喷地琅琅不停自非见地圆明了无凝滞曷至此乎噫有文字有未始有文字学者繇文字悟未始有文字则X妙膳上味人人充满如但作文字会也何异指馔说饱岂疗枵虗虽然凡心未鐍圣解难窥即请于大师日用着眼集中拈出毗舍浮佛一颂谓包括大藏透彻禅源持此凡十五寒暑而精虔不休自云每触逆顺爱憎之境必以此颂为前茅覆军杀将亦不知其几矣噫了彻如师而犹坚锐勐决若此此所以孤风绝侣佛意祖髓在在逢源也即晚寄圜中洒然夷适死生利害如撼空虗照用之妙前齐古德矣夫人人本有心光不知照用以致坠失而大师慈怜迫切代为指授片语单词皆拭垢还光之助于此逗得消息方是紫栢儿孙至利根男子略沾涓滴立见风涌云蒸腾骧变化超然默契逈绝意言即一部语录无只字可得矣亦菴先生数载讨论独任流布使紫栢心光如日华月彩注射千古先生之光岂不交映互摄融成一片乎弟子贺烺熏沐拜书紫栢老人集目录卷之首像赞塔铭附圜中语录卷一之十X法语卷之十一释心经释金刚经释棱严经卷之十二释毗舍浮佛偈释八大人觉经释十二因缘八识规矩卷之十三缘起疏卷之十四序记文卷之十五题䟦卷之十六拈古卷之十七赞卷之十八颂古卷十九之二十偈卷之二十一襍说字说卷之二十二襍记解易铭X传卷二十三之二十四书卷二十五之二十八诗卷二十九歌大师自题这个阿师心直口快走徧天下圜中自在万历壬寅夏日题于赫山会延庆寺之慈标明秊癸卯冬果圆寂圜中前知其明验云弟子三炬盥手拜书紫栢大师像赞法界网裂其维不张适生大师力振其纲踞狮子窟斫栴檀树奋迅未伸爪牙巳露击涂毒鼓酾甘露浆饮之者醉耳之者狂寂灭性空轰霹雳舌奔雷卷电触者褫魄以大地心竖金刚骨眼里有筋胸中无物临济不死黄蘖犹生谁知大师不受其名大方阔步不存轨则翻身掷过须弥峰一拳槌碎无生国憨山德清赞山阴钱伯子持达观大师小影索予为赞时予X正病剧抽思未能信口作禅语贻之呵呵呵这就是达观昔日须𩯭犹存今日眉毛不换相对依然慈容悲愿人传此老示寂圜中却在这上头舒来卷去一从方便欲识师真于此窥他颜面虽然也祇得一半若欲全彰连这焚却方得相见何以故大明国内着不得这汉予晤师在癸巳岁金陵贺氏园中为驾部郎时乃予请见固有年矣忆先于比部瞿洞观太常傅太恒二君共介其徒以往到而复却凡几度筞马空归二君遂不复言求见而予意未巳至是晤焉师须𩯭不剪顶着樵巾体干丰伟坐立如山晦翁所谓其人皆魁岸雄杰者是巳相见慈容满面权然如故室中有数辈儒衣冠者握笔沈思肃如试举予坐定侍者设席予前具笔伸纸予问故曰请与诸子同作棱严经中某四句讲义或偈亦可予唯然受之不为异随与大师论他义一二转未竟师辄唿侍者曰周老先生面前纸笔彻过又论一二转师曰硬挣也硬挣顷之侍者持客刺来报乃鸿胪觉斋徐公一徒起曰老师今日体倦徐公见可俟他时某请回之便欲趋出师曰不可到即请见徐公向日与予求见师知不可得每侦予所至则尾之故今剌得入以予有人在门剌得至师前以予有人在室其徒请命以予在座不然恐师皆无由知矣是日与徐公共午斋而散明日天始辨色X街鲜人行乃余衙有叩门者询之为师二徒余出迓言大师且来谒少选手持拄杖濶步长趋数徒拥掖而至盘桓至暮始别时从行有周叔宗贺知忍余名氏巳忘从行者曰大师从未谒人以是施君异数也余窃叹是时胸中尚未尽稳商量不得彻底嗣后欲载证无缘可恨人言师奇恠余具覩如此奇耶易耶凡初见作难意皆诸徒所为予以目击徐公一节可推虽然即师何病世界不宽时人眼孔不大竟莫容此老或以其入都门为病而悲愿深远殆不可测余为钱子题赞词更为叙相见始末且更嘘唏及此云丙午腊八日剡城周汝登伏块敬书开脱空口东语西话以慈悲法盲拳瞎骂冷面热肠莲花一社冷债热还竹篦廿下鸟去遗音香飞落灺真箇达师僧繇难画余久向紫栢师辛丑入都而师住西山忻然欲以瓣香见之会同学数友皆短师心疑而止后读其遗言审其生平真证密行深慈高节一时丛林踞师席者诚罕其比然犹惜师不早去终以及祸非明明喆之道及见吴咸熙氏所寄示遗像味其自赞语类谶者岂师固夙知若二祖师子尊者耶常不轻菩萨见人礼拜称汝等皆当作佛人乃相趂打掷呵詈之袁景倩言一国中有狂泉人饮皆狂独国王汲井以免而通国狂者覆以王为狂也相X与捽缚烧灼不胜苦趍饮其泉狂作国人喜谓王病巳也始舍之紫栢视众人为佛不得不度众人视紫栢为狂不得不死于乎何足恨哉丁未正月上澣日会稽陶望龄敬题飞扬须眉头颅秃竖眼控拳坦胸腹颠翻神妙智具足天龙人鬼俱降伏声摇山岳纳空谷拔劒虎丘埋天目八面威风画一轴六六原来三十六寓生黄汝亨赞高挂两眸颓然双颊河汉为口风雷为舌汲汲波波济度人大扣小扣俱不竭忒慈悲忒豪杰贤愚终古无休歇那辨侯王与宰官少不省时加棒喝恁般热肠难打叠这打叠不可说休问纸上人试看径山碣长水弟子李培敬题存日门庭峻厉没时棒喝交加一念常观自在天堂地狱无差人说因缘果报我说本分作家祇有逆来顺受从他幻影空花长水姚士慎敬题昔先庄简法门金汤博求龙象为法津梁既遇吾师曰真法王皈依参请笃老皇皇忠得夤缘巾瓶侍旁昏衢智灯苦海慈航世闲父执出世导师近之则畏远之又思创见则诧即之转慈揭示道要能觉我迷我于弹指悟昔之非舍海认沤乃今始知因师知佛因佛知儒灵明廓彻乃有阶梯师曰咄咄阶梯非是脚下承当举足便至每惟深慈感激涕泗法乳难酬X有死无贰岂期缘深躬承师逝嗟乎哲人不可思议戒慧之光遇缘益炽游于福堂作大法施历诸苦恼意地寂然既展王法曰了夙缘合掌跏趺只履翩翩六日牢户露地风尘屹峙如山光溢于颧西原夏󰢍淫涝成川倾城漂舍激荡靡坚意此土封雨啮风穿南迁启龛载觌师颜相好庄严俨若生前闻古贤圣去来如意定慧力故结成舍利入火入水色身不坏不图愚蒙覩此奇异允若师言验瞑目地非肉身佛岂能若是陆基忠敬赞紫栢尊者达观可大师像赞有大医王治痴暗病入泥入水拍拍成令唤醒梦宅接续慧命为法忘身高提祖印香光居士董其昌赞不妄视眼不坏不妄听耳不坏不妄言舌不坏不妄动身不坏不弄精魂不揑怪这回方验真持戒要与人天插箇标何妨地狱还些债咄债巳还有甚待端端坐待老憨来打破从前旧皮袋一道神光火电飞风流銕汉今疎快闻闻居士陈继儒赞X达观大师塔铭夫大地死生颠瞑长夜以情关固闭识鎻难开有能蹶起一击而碎之掉臂而独往者自非雄勐丈夫具超世之量者未易及也历观传灯诸老咸其人哉久不复作顷于达观禅师见之矣师讳真可字达观晚号紫栢门人种尊者重法故也其先句曲人父沈连季子世居吴江太湖之摊缺母梦异人授以附叶大鲜桃寤而香满室遂有娠师生五岁不语时有异僧过其门摩顶而谓其父曰此儿出家当为天人师言讫忽不见师遂能语先时见巨人迹下于庭自是不复见师髫年性雄勐慷慨激烈貌伟不羣弱不好弄生不喜见妇人浴不许先一日姊误前就浴师大怒自后至亲戚妇女无敢近者长志日益大父母不能拘尝有诗曰屠狗雄心未易消年十七方仗劒远游塞上行至苏州阊门天大雨不前偶值虎丘僧明觉相顾盻觉壮其貌知少年不羣心异之因以伞蔽之遂同归寺具晚飱驩甚相得闻僧夜诵八十八佛名师心大快悦侵晨入觉室曰吾两人有大宝何以污在此中耶即解腰缠十余金授觉令设斋请薙发遂礼觉为师是夜即兀坐达旦每私语三叹曰视X之无肉喫之有味时觉欲化铁万斤造大钟师曰吾助之遂往平湖巨室门外趺坐主人见进食师不食主问何所须师曰化铁万斤造大钟有即受食主人立出铁万斤于门外师笑食毕径载回虎丘归即闭户读书年半不越阃尝见僧有饮酒茹荤者师曰出家儿如此可杀也时僧甚惮之年二十从讲师受具戒尝至常熟遇养斋翁识为奇器留月余之嘉兴东塔寺见僧书华严经乃跪看良久叹曰吾辈能此足矣遂之武塘景德寺掩关三年复回吴门一日辞觉曰吾当去行脚诸方历参知识究明大事也遂杖䇿去一日闻僧诵张拙见道偈至断除妄想重增病趍向真如亦是邪师曰错也当云方无病不是邪僧云你错他不错师大疑之每至处书二语于壁间疑至头面俱肿一日斋次忽悟头面立消自是凌跞诸方尝曰使我在临济德山座下一掌便醒安用如何如何过匡山穷相宗奥义一日行二十里足痛师以石砥脚底至日行二百里乃止师游五台至峭壁空巖有老宿孤坐师作礼因问一念未生时如何宿竖一指又问既生后如何宿展两手师于言下领旨寻迹之失其处师至京师参徧融大老融问从何来曰江南来又问来此作么曰习讲又问习讲作么曰贯通经旨代佛扬化融曰你须清净X说法师曰只今不染一尘融命褫师直裰施傍僧顾谓师曰脱了一层还一层师笑颔之遂留挂搭时知识啸巖法主暹理诸大老师皆及门去九年复归虎丘省觉乃之淞江掩关百日之吴县适聊城傅君光宅为县令其子利根命礼师子不怿子一日搦二花问师云是一是二师曰是一子开手曰此花是二师何言一师曰我言其本汝言其末子遂作礼之天池遇管公东溟闻其语深器之师因拈蔷薇一蒂二花问公公曰此花同本生也师分为二复问公公无语因罚斋一供遂相与莫逆时上御极三年大千润公开堂少林师结友巢林戒如辈往参叩及至见上堂讲公案以口耳为心印以帕子为真传师耻之叹曰西来意固如是邪遂不入众寻即南还至嘉禾见太宰陆五台翁心大相契先是有密藏道开者南昌人弃青衿出家披薙于南海闻师风往归之师知为法器留为侍者凡百悉委之郡城有棱严寺为长水疏经处久废有力者侵为园亭师有诗吊之曰明月一轮帘外冷夜深曾照坐禅人志欲恢复乃属太宰为护法开公力主其闲太宰公弟云台公施建禅堂五楹既成请师命一联师曰若不究心坐禅徒增业苦如能护念骂佛犹益真修谓当以血书之遂引锥剌臂流血盈碗X书之自是接纳往来豪者力拒未完局后二十余年适太守槐亭蔡公竟修复盖师愿力所持也师见象季法道陵迟惟以弘法利生为家务念大藏卷帙重多致遐方僻陬有终不闻法名字者欲刻方册易为流通普使见闻作金刚种子即有谤者罪当自代遂倡缘时与太宰光祖陆公司成梦祯冯公廷尉同亨曾公冏卿汝稷瞿公等议各驩然愿赞佐命弟子密藏开公董其事以万历己丑创刻于五台属弟子如奇纲维之居四年以冰雪苦寒复移于径山寂照庵工既行开公以病隐去其事仍属奇恊弟子幻予本公本寻化复请澹居铠公终其役始司成具区冯公意复化城为贮板所未克初桐城用先吴公为仪曹郎参师入室从容及刻藏事师遽曰君与此法有大因缘师化后吴公出参浙藩进至方伯竟复化城且蠲俸散刻藏数百卷固吴公信力亦师预谶云师先于嘉禾刻藏有成议乃返吴门省前得度师觉公时觉巳还俗以医名师闻之意行度脱时夜觉饭盂忽堕地裂其精诚所感如此乃诈病于小舟中命请觉眕视觉至见师大惊惧师涕泣曰尔何迷至此耶今且柰何觉曰唯命是听师即命薙发竟载去觉惭服愿执弟子礼亲近之师初过吴江沈周二氏聚族而归之时至曲阿贺孙二氏率X族而礼至敬之至金沙于王二氏合族归礼愈益重师于于园书法华经以报二亲颜书经处曰墨光亭今在焉师以刻藏因缘议既成闻妙峰师建铁塔于芦芽乃送经安置于塔中且与计藏事未偕复之都门乃访予于东海时万历丙戌秋七月也是时予以五台因缘有闻于内因避名于东海那罗延窟适遇慈圣皇太后为保圣躬延国祚印施大藏十五部皇上颁降海内名山勅僧讽诵首及东海予以谢恩入长安师正擕开公走海上至胶西值秋水泛涨众度必不能渡师解衣先涉疾唿众水巳及肩师跃然而前既渡顾谓弟子曰死生关头须直过为得耳众心服师时予在长安适师弟子于君玉立来访言师巳东行计其程旦夕乃入山期也予闻之亟促装归日夜兼程亦犯横流赶至即墨时师巳出山在脚院诘朝将长发是夜一见大欢笑明发请还山留旬日心相印契师即以予为知言许生平矣师返都门复潭柘古剎乃决䇿西游峨嵋由三晋历关中跨栈道至蜀礼普贤大士顺流下瞿塘过荆襄登太和至匡庐寻归宗故址唯古松一株为寺僧售米五斗匠石将伐之适丐者怜而乞米赎之以X存寺蹟师闻而兴感其树根底为樵者剥斵过半势将折师砌石填土呪愿复生以卜寺重兴兆后树日长寺竟复其愿力固如此时江州孝廉邢懋学礼师延居长松馆执侍最勤师为说法语集名长松茹退先是邹给谏尔瞻丁大参勺原素雅重师意留驻钖匡山未果遂行过安庆时有江阴居士赵我闻谒见不可适阮君自华归心于师因为居士先求得度未许阮君请游皖公山马祖庵师喜其境超绝即属阮宜建梵剎居士恳乞出家遂薙发于山中詺名曰法铠是为澹居其庵今蒙勅赐佛光寺师复北游至石经山晋琬公虑三灾坏劫正法浸灭乃石刻藏经安于巖穴师见而感之时琬公塔院被力者侵师志复之启石室佛座下得函贮佛舍利若干出时光烛巖壑适圣母闻师至命近侍陈儒致斋供特赐紫伽黎师让之谢曰自惭贫骨难披紫施与高人福更增因请佛舍利入内供三日出帑金重藏于石窟师重二事思得予作记适予闻师西游回即驰至京候于上方兜率院师拉予游观石经遂记之予回寓慈寿师感遇亦出山见访同居于西郊园中对谈四十昼夜目不交睫信为生平至快事时徧融老巳入灭因吊之有嗣德不嗣X法之语师在潭柘居常礼佛后方食一日客至喜甚误先举一食乃对知事曰今日有犯戒者命尔痛责三十棒轻则倍之知事惊不知为谁顷师授杖知事自伏地于佛前受责如数而股如墨乃云众生无始习气如油入面牢不可破苟折情不痛未易调伏也师与予计修我朝传灯录予约师往濬曹溪以开法脉师先至匡山以待时癸巳秋七月也越三年乙未予初以供奉圣母赐大藏经建海印寺成适以别缘触圣怒诏逮清下狱鞫无他辞送法司拟罪蒙恩免死遣戍雷阳毁其寺时师匡山闻报为予许诵法华经百部冀祐不死即往探曹溪回将赴都不救予闻予将南放遂待于江浒是年十一月方会师于下关旅泊庵师执予手叹曰公以死荷负大法古人为法有程婴公孙杵臼之心我何人哉公不生还吾不有生日予慰之再三濒行师嘱曰吾他日即先公死后事属公遂长别予度岭之五年庚子上以三殿工下矿税令中使者驻湖口南康守吴宝秀不奉令劾奏被逮其夫人哀愤缳死师时在匡山闻之曰时事至此倘阉人杀良二千石及其妻其如世道何遂䇿杖越都门吴入狱师至多方调护授X吴公毗舍浮佛半偈嘱诵满十万当出狱吴持至八万蒙上意解得末减吴归每念师辄涕下师以予未归初服每叹曰法门无人矣若坐视法幢之摧则绍隆三宝者当于何处用心耶老憨不归则我出世一大负矿税不止则我救世一大负传灯未续则我慧命一大负若释此三负当不复走王舍城矣癸卯秋予在曹溪飞书属门人之计偕者招师入山中报书直云舍此一具贫骨居无何忽妖书发震动中外时忌者乘白简劾师师竟以是罹难先是圣上以轮王乘愿力敬重大法书金刚经偶汗下渍纸疑更当易亟遣近侍曹公质于师师以偈进曰御汗一滴万世津梁无穷法藏从此放光上览大悦由是注意适见章奏甚怜之在法不能免因逮及旨下云着审而巳及金吾讯鞫以三负事对绝无他辞送司宼先是侍御曹公学程以建言逮久在狱与师问道有圜中语录时执政欲死师师闻之曰世法如此久住何为乃索浴罢嘱侍者小道人性田曰吾去矣幸谢江南诸护法道人哭师叱之曰尔侍予二十年仍作这般去就耶乃说偈语在录中言讫端坐安然而逝曹公X闻之急趋至抚之曰师去得好师复开目微笑而别时癸卯十二月十七日也师生于癸卯六月十二日世寿六十有一法腊四十有奇噫师生平行履疑信相半即此末后快便一着上下闻之无不叹服于戏师于死生视四大如脱敝屣何法所致哉师常以毗舍浮佛偈示人予问曰师亦持否师曰吾持二十余年巳熟句半若熟两句吾于死生无虑矣岂其验耶师化后待命六日颜色不改及出徒身浮葬慈慧寺外次春夏霖雨及秋陆长公西源欲致师肉身南还启之安然不动适予弟子大义即奉师龛至经潞河马侍御经纶以感师与李卓吾事心最恸因启龛拂面痛哭之至京口金沙曲阿诸弟子乃奉归径山供寂照庵以刻藏因缘且推沈中丞重建大殿乃师遗命以师临终有偈云恠来双径为双树贝叶如云日自屯以是故耳时甲辰秋九月也越十一年乙卯弟子先葬师全身于双径山后适朱司成文宁公礼师塔知有水亟嘱弟子法铠启之果如言复移龛至开山乃与俗弟子缪希雍谋得五峰内大慧塔后开山第二代之左曰文殊台卜于丙辰十一月十九日茶毗廿三日归灵骨塔于此予始在行闲闻师讣即欲亲往吊因循一纪未遂本怀顷从南岳数千里来无意与期会而预定祭日葢精神X感孚亦奇矣师后事予幸目击得以少尽心焉于戏师生平行履岂易及哉始自出家即脇不至席四十余年性刚勐精进律身至严近者不寒而慄常露坐不避风霜幼奉母训不坐阈则尽命立不近阃秉金刚心独以荷负大法为怀每见古剎荒废必志恢复始从棱严终至归宗云居等重兴梵剎一十五所除刻大藏凡古名尊宿语录若寂音尊者所着诸经论文集皆世所不闻者尽搜出刻行于世晚得苏长公易解大喜之室中每示弟子必令自参以发其悟直至疑根尽拔而后巳然义重君亲忠孝之大节入佛殿见万岁牌必致敬阅历书必加额始覧师于阳羡偶读长沙志见忠臣李贲以城垂陷不欲死于贼授部将一劒令斩其全家部将恸哭奉命既推刃因复自杀师至此泪直迸洒弟子有傍侍者不哭师呵曰当推堕汝于崖下其忠义感激类如此师气雄体丰而面严冷其心最慈接人不以常情为法求人如苍鹰攫兔一见即欲生擒故凡入室不契者心愈慈而恨愈深一棒之下只欲顿断命根故亲近者希凄然暖然师实有焉师性躭山水生平云行鸟飞一衲无余无住足地居常悲禅宗凋敝欲求国初来诸尊宿机缘续为传灯未遂本愿賷志X而往于戏师岂常人哉即其见地直捷稳密当上追古人其悲愿利生弘护三宝是名应身大士予甞有书答故人问师何如人予曰正法可无临济德山末法不可无此老也师每慨五家纲宗不振常提此示人予甞叹曰纲宗之不振其如慧命何原其曹洞则专主少林沩仰圆相久隐云门自韩大伯后则难见其人法眼大盛于永明后则流入高丽独临济一派流布寰区至宋大慧中兴其道及自国初楚石无念诸老后传至弘正末有济关主其门人先师云谷和尚而典则尚存顷五十年来狮絃绝响近则蒲团未稳正眼未明则妄自尊称临济几十几代于戏邪魔乱法可不悲乎予以师之见地足可远追临济上接大慧之风以前无师派未敢妄推若据尧舜之道传至孔子孟轲轲死不得其传至宋二程直续其脉以此证之则师之不忝为转轮真子矣姑录大略以俟后之明眼宗匠续传灯者釆焉以师未出世故无上堂普说示众诸语但就参请机缘开示门人缉之有集若干卷梓行于世入室缁白弟子甚多而宰官居士尤众师生平行履不能具载别有传乃为之铭铭曰佛未出世祖未西来击涂毒鼓谁其人哉鹫岭拈花少室面壁只道快便翻成狼籍黄梅夜半X老卢窃逃谁料岭南有此獦獠南岳青原擦脓涕汉多少痴人被他诓赚五家手快如抚舜琴南熏倐至辨者知音儿孙恶辣触者先亡伹放一线其家永昌门户孤单命存一丝有救之者定是嫡儿如汉张良为韩报仇纵然国破宗祧可求是生吾师如石迸笋出则凌霄孰知其本为法力战通身汗血大似李陵空弮不怯身虽陷虏其心不亡千秋之下毕竟归王师金刚心尽化为骨逼塞虗空岂在山麓师不知我谁当知师一死一生春在花枝时万历四十四年嘉月朔旦前海印住山沙门辱教德清稽首譔祭文维万历四十四年岁次丙辰十一月庚子朔越十有九日丙戌前海印沙门辱教德清谨陈香积之供致祭于紫栢尊者达观大师之灵曰呜唿惟师之生也不生乘愿力而来师之死也不死顺解脱而去去来不落常情生死岂同世谛以师之住世也秉金刚心踞坚固地三十余年家常茶饭嵴骨纯钢千七百则陈烂葛藤鼻孔残涕推倒弥勒释X迦不让德山临济为人极尽慈悲临机绝无忌讳誓护法若惜眼睛求大事如丧考妣不与世情和合便是真实行履晏坐水月光中独步空华影里初访予于东海也顿脱形骸既再晤于西山也搜穷骨髓当予祸之未形也备告之以隐微及予难之既发也将为我以雪洗且酬夙约于曹溪将扣阍于帝里冐炎蒸于道路兮望影响而进止乃设法以多方冀出予于九死呜唿师之为法门也实抱程婴杵臼之心师之为知已也殆非管鲍陈雷之比予荷皇仁之薄罚兮师之心犹未巳予被放岭表兮师伫候于江沚一见欢若更生兮如九原之复起予与师作永诀兮甘为炎方之厉鬼师嘱予以宁志兮冀幽扄之再启予挥涕以临长路兮师执手含悲而不语维时关山一别兮日月若矢心知师之不我忘兮每叮咛其无以师以愿力所持兮誓不负其本始乃敛太阿之光焰兮不顾放身于尘滓冀和璧之必信兮不惜隋珠之轻抵将扣君门兮九重倐遇飈风兮四起陆海波腾龙蛇披靡玉石俱焚法幢倾𡉏师登八道之康衢兮忽遇长蛇与封豕皇天实鉴其衷兮唯见逞于庸鄙幸此心之白X兮聊以发其蕴底师实旷然何忧何喜逆顺随宜死生游戏何夙负之相寻兮信前缘之固尔师悲五浊之不堪直一行之可恃乃盥潄以趺坐兮遂寂然而长往矣呜唿痛哉师既不以祸患撄宁又何以去来为事故撒手便行全无拟议惟师以金刚为心故留不坏之体有予弟子奉师以南旋兮就双径以归止予闻讣以摧心兮望长空而殒涕欲亲礼于龛室兮柰业系之覊縻拟生还以慰师灵兮忽星霜之踰纪匪此心之暂安兮第因缘之不我与顷幸遂其本怀兮始得陈辞而致诔呜唿痛哉师何死兮我何生我不来兮师不宁形骸异兮共此心幽冥隔兮终合并誓同归兮践深盟寂光朗兮师安住我顶礼兮展哀慕陈香积兮洒甘露师临机兮愿来赴光明兮照曜翘勤兮延伫哀哉尚飨举火性火真空性空真火狭路相逢定没处躲恭唯紫栢尊者达观大和尚偶来人世误落尘寰赤力力脱尽娘生布衫光烁烁露出本来面目荷担正法纯钢炼就肩头彻底为人生铁铸成肝胆死生路上直往直来今事门头半开半掩六十余年松风水月襟怀千七百则兔角龟毛拄杖饶他末后风流未免藏头露尾撇下赃私谁料X落在憨山道人手中今日特为人天众前当阳拈出大众还见么拄杖挑开双径云通身涌出光明藏珍重诸人着眼看这回始信无遮障紫栢大师全身舍利塔颂有序一切宗教不离七佛偈以为根本最初毗舍浮佛偈云假借四大以为身心本无生因境有只这半偈巳将三藏十二部五千四十八卷千七百则葛藤满口道出更无覆藏悟之者号祖师禅证之者即如来果紫栢大师持此半偈普印众生若干种心四十年脇不至席手不停挥为初学人谈法相义为久习辈开般若门为利智根指涅槃心显法界藏有时雷轰电掣截断众流有时带水拖泥四轮着地随机赴感未曾一鍼锋许出得半偈道场谓法友憨山师道吾持此偈巳得句半现前更得半句了了常知自许一生参学事毕后十余年师以佛知见力慈善根力向刀山劒岭任运游戏自在神通戒定余熏生身不坏可谓空假泯合心境一如用四大分解之尘根演半偈重玄之妙旨毗浮舌相徧覆三千持与持者同时寂灭谁谓师非七佛所遣化人广瀹覩面缘悭闻名种熟清净明诲私淑有年甲寅秋仲卒业遗教增上闻思虽漩澓惊涛目不得暇而王印在手斗柄当天行布圆融莫不消归半偈独恨未能将此半偈枯禅消X归自已长为穷子辜负婆心聊作颂辞充窣堵波最下劣供七金山下羽毛有同色之奇两足舌端毒药化醍醐之味以此善根自熏成种或者他生后世不烦半偈阿师眉毛堕地矣颂曰四大是假亦是真心境不二亦不一兼二为一一亦亡即假悟真真乃徧发毛爪齿及涕唾暖气动转诸浮根我说即是金刚王幻化空身皆实相地水火风和合聚明闇色空相待摇识心吸揽镜上痕若亏其一必无两十方三际本虗玄无相无名无有边一切时处入一尘半偈重重罗帝网紫栢得此三昧门从大涅槃示生死来以口光说半偈风林墻壁皆雷音缻泻云兴文字禅一一众生毛孔吼去以身光说半偈常与无常俱戏论了知假合即坚固皮囊劫火恒宴然于去来中逆顺行梦入他心令觉梦悲智交参禅教律发挥半偈无有余巍巍双径窣堵波师坐其中炽然说佛偈即师师即偈徧在众生心想中我从遗编获髻珠不历百城持供养传师半偈即传衣一切如来同鼻孔万历丙辰季秋七日皖舒私淑小子广瀹优婆塞吴X应宾和南谨述紫栢老人圜中语录序圜中语录录紫栢道人居圜语也录语者浙西吴生彦先也彦先儒者何慕为此耶吾儒宗孔孟辄云辟佛老非恶其道之尽非也恶溺于非者相率而至于灭伦畔道也苟可以裨性灵廓闻识补吾圣教所不及者即伶人嫠妇之辞昆虫草木之变无往而非道稗官博士往往不弃至釆之声歌以备覧观矧吾儒与二氏分驰鼎立于当代哉昔韩昌黎称一世大儒力排异说原道一篇凛凛乎与日月争烈及居潮时贻大颠书累幅至留题留衣又何两截也彼其所以非之者非其流于邪者也所以是之者是其近于正者也故曰通于儒者始可与谈佛老矣紫栢道人字达观早失恃怙廿岁出家不识文字立禅三年苦行持戒一旦顿悟藏典羣书了然领会云游遍天下脇不至席者三十年像若弥勒心若寒潭声若洪钟口若悬河静慧玄朗名倾海内荐绅贵倨每折节下之道人内大慈悲外严戒律世拟为临济尊宿复出云于人无贵贱大小持平等心待之故贱者小者喜其容贵者大者目为傲得其门而入者靡不归依不得其门而入者闲为排诋道人故以此得名亦以此贾X祸道人自谓有义命存焉吾不知有名实也吾不知有祸福也此可以槩其生平矣岁庚子玉芝子与南康子同系福堂闲谈名理南康子喜诵佛经予独不喜诵佛经每嘲云即心是佛耶即口是佛耶南康子未与道人面而心严事道人笔札相往来甞出其观音赞示予两人相赓和道人有当于心也因了戒子寄予茶贻予半偈予酬和之又为予作石佛渡海记语语皆明心见性又赠茶扇香花四偈各有唱和恨不一见以偿夙心无何讹言搆大狱兴蔓延善类中外震悚道人亦以罣误下于理两人幸相见之晚也道人拷讯时神色自如持议甚正以衰老残躯备尝笞楚抵死不屈有烈士风时严寒道人且冻馁予施一盂饭一蒲团一衲衣道人昼夜跏趺不寐环匣累系者扣之随人启迪无非接引向善不勦空谈幻语惑人宜当代贤豪乐与之游甚广也癸卯十二月初五日入狱十七日无疾坐化寿止六十一先是道人授彦先偈若预知其将化者又与予论朝闻道章甚有解脱处化之日说偈若干首至五鼓语人以圆寂人莫解天明户启唿姜汤净口作念佛声出门就地坐众惊扶坐榻上闭目不语众走报道人逝矣予往视之大唿道人去得好记着么道人复张目视予自启手扶两足跏坐而逝舁出闲地经六昼夜旋风曝日阴翳严霜飞沙落垢摧折备至俨然端坐神釆焕发现光明状予与圜中人靡不目击叹异焚香顶礼X佛声浩浩及埋󰢍土穴中七越月启骸南迁幻身如生不毁世未曾有此平湖陆西源亲历其事者吁异哉岂其巨灵呵护抑道人自护有神欤江南士人某等嘉其神异治龛藏魄归葬初修山寺中道人逮系彦先始终周旋曲至复手录圜中问答语偈以授旧游者自谓于道人有夙缘乞予一言叙之予惟佛氏不立文字此录不足为道人有无生死一大事乃前知其故至灭不乱性留不坏身踪迹昭然灵异如此此非修持于一世者可得而骤至也又岂末世缁流所能彷彿其万一也哉玉芝子湘源曹学程撰紫栢老人圜中语录示潭柘寺僧众水缘湿燥山以高崩此有因所致为福致殃为恶致祥此何因耶因自多生凡夫不觉耳老朽出山山门无恙欲不待请主先往焉彼必以余事累汝等姑待之汝辈遇境慎勿惊以因不属汝辈故也雪寒蔀屋亦不恶镬汤炉炭苦痛呻吟总是意乐三昧不信请于老朽瞑目地验之被逮答檀越达朽既被逮巳有世智辨聪辈愤然谓余曰和尚厌X离尘界宜翛然无累何载遭白简犹恋恋京师致今日之苦耶曰檀越以何物为尘界何物为苦乎深山大泽虎豹龙蛇居焉蛇虎未尝不苦人也然探渊者则得珠凿山者则获璧是见珠璧之为利未尝知有龙蛇虎豹也吾诸大乘沙门以利济为事方冒难以救援安知尘劳之可出无上大宝失之于穷子方矢浩劫以追求乌知分段之可惜特患衣珠之喻未喻耳不患衣之频易也朽乘此解脱其躯殻岂但解脱鹘臭弊衣乎内衣之珠不假外得夫何苦哉檀越言苦异乎朽之为苦矣与曹直指夜谈曹直指举苏长公罗汉赞曰右手持杖左手拊石为手持杖为杖持手宴坐石上安用杖为无用之用世人莫知尊者曰入道之机机则透微微透则手杖皆离故曰离微入道之真机直指曰东坡东坡手杖如何有时用也有时舍作甚么尊者曰撑天拄地先以欲钩牵后令入佛智此维摩诘所说也图难于其易为大于其细此老氏所说也皮毬子以二氏之说观其所以然不过至人照圆众人照偏偏则泥圆则通既谓之通矣则事无大小理无浅深声入而心通矣奚疑之有哉虽然理通始于检名故名不检则实不得实不得则义不精义不精则理不易穷理不穷则性命之学安从而入欤故有志于性命之学者倘不知自重而饮食男女之欲乱其真即世闲功名X事业尚了不来况大于此者乎示吴彦先观夫名利之来非无所本也若以四大观身前境观心则身与心何殊焦谷芽石女儿哉以众人不知此观不醉乎名则醉乎利矣殊不知缘名利而逆观乎身心缘身心而逆观乎身心之前者名耶利耶身耶心耶吾不得而知也示郢中仇文学咄咄胡为睡螺蛳蚌蛤类一睡一千年不闻佛名字此偈释迦老子为弟子阿𨚗律陀正闻经时贪睡交眼警其昏惰而说也呜唿五欲之重莫重于睡故睡重者虽西施唼其唇春雷奋乎地不知声色为何物夫声之与色此众人之常习也及乎睡而声色当其前有眼不见有耳不闻由是观之则睡酒之醉人较其余醉其芘大矣故曰昏魔不斩散魔不召而集葢昏之与散必根乎念念必根乎感知念根感念本无我我既无我则受感者谁知属观无受属止观足以铸昏止足以汰散昏铸则明散汰则静明与静固有之性德也以性变而为情昏散生焉若然者明非固有昏则无源静非固有散亦无地众人不知以昏散明静为两物所以情之复性卒不易也警大众X皮毬子曰时不可忽一忽时则昧心心昧则何事不昧哉由忽生怠怠习一长则气为主心为奴矣故卧薪尝胆非虗设也谓勾践能之我不能此不知自重耳若知自重则天地万物皆末也我本也虽然性既变情则自无待而为有待有待则物我亢然顺习则喜逆习则瞋此情为政而性隐矣性则智周万物而不劳形充八极而无累故能会万物为一已一已则已外无物物外无已以物外无已故我用即物用也以已外无物故物用即已用也知周不劳形充无累复何疑耶经又曰若能转物即同如来由是论之我能转物谓之如来则我被物转谓之如去如去即众人也如来即圣人也圣则无我而灵凡则有我而昧昧则忽时忽时之人忧不深虑不远不知自重耳人为万物之灵而不知自重皮毬又何言哉十一月二十九日被逮别潭柘寺偈寒潭古柘映青莲野老经行三十年留偈别来冲雪去欲乘爽气破重玄出潭柘示僧众偈达观老汉出山去堂内禅和伹放心头上有天开正眼当机祸福总前因腊月初五日从锦衣卫过邢部偈大贾闯入福堂来多少鱼龙换骨胎恐怖海中重睡稳翻身蓦地一声雷闻柝X匿王问法忽齐年自谓观河不见迁我有眼根听夜柝却沈丰蔀更冷然柝声未断铃声续谁是声兮谁是闻却忆法堂钟鼓候古来魂梦更纷纭同曹侍御诸文学集吴彦先夜谈白法剖微尘翠涛生嚥唾何妨真与俗两釆夜深赌一见原来是故人同心何必在同身者条担子谁轻重两道眉毛绰有神倾葢白头匪两人祇缘岐念总同身两闲担子谁堪任箇有生来一点神示吴彦先江南知识隔风尘独影𨚗从暗地亲长啸一声空界裂谁知针芥在覉人覉人敢必全无罪要识生机即死机觑破死生原一贯羽还走也足还飞相逢不必问前因藻镜离尘万象新花菓故园应自好溪声山色总宜人日高三丈尚憨眠绝胜云林鼻观禅却被头陀闲扰醒梦魂无地更留连寄示法密阎罗可是执金吾火镬冰山事有无试问密郎何所解区区六尺等交芦色空偈示杨中涓闲居徒自伴花眠谁谓花神解说禅空色两关留不X住春风幽鸟领三玄添数珠偈一线穿珠百八偶然一珠堕落何须物外追寻即把觉迷添着腊月十一日司审被杖偈三十竹篦偿宿债罪名轻重又何如痛为法界谁能荐一笑相酬有太虗坐来尝苦虱侵肤支解当年事有无可道竹篦能致痛试将残䏶送跏趺十四日闻拟罪偈夙业今缘信有机南中莲社北圜扉别峰倘有人相问师子当年正解衣忆介公谁能念尔冲寒去傀儡提撕岂有神长别莫谈身后愿好从当下剖微尘忆卓老去年曾哭焚书者今日谈经一字空死去不须论好恶寂光三昧许相同十五日法司定罪说偈一笑由来别有因那知大块不容尘从兹收拾娘生足铁橛花开不待春十六日临化说偈事来方见英雄骨达老吴生岂夙缘我自西归君自北多生晤语更泠然X南北经行三十年钝机仍落箭锋前此行莫谓无消息雪夜先开火内莲尽称达老鼓风波今日风波事若何试向明年看老达风波满地自哆和潭柘双青谩说龙相依狴犴更从容主人归去香云冷好卧千峰与万峰幻骨吾知无佛性从来称石总虗浮夜深寒照吴门月翻笑生公暗点头幽关寂寂鎻难开那道沙门破雪来饥鼠何妨霑法喜冻脓早许委黄埃夙愿平生未易论大千经卷属重昏恠来双径为双树贝叶如云日自屯启龛须记合龛时痛痒存亡尔即伊不必燕云重眷恋此身许石肯支离山鬼不必赛水神胡可解枯木冷重云独见田侍者人生那忽死死者生之府法门何所闻付诸涂毒鼓手字致江南诸法属等各各自宜坚持信心老杤休矣不得载见特此为别付与小道人持执示覧护持三宝棱严径山刻藏事可行则行不可则止癸卯年十二月十六日不佞少事铅椠从诸名贤游即闻紫栢尊者德风籍籍以为肉身大士竟媿火驰方X内无从快覩劫外青莲也壬寅岁彦罹白简逮系比部狱明年癸卯冬圣上以奸书震怒大索国中而尊者以弘法来忌亦挂弹章比闻难一众股栗而师从容笑语如平时乃以佛法开譬僧众夷然出山赴诏狱无何入西曹彦幸获归依焉初闻师严冷不易亲及见则深慈等悲沁人心髓彦因炷香求心要师为拈毗舍浮佛半偈云假借四大以为身心本无生因境有令久久持诵且为决了其旨曰是身无从合由四大是心无从起因前境试推四大及境更何所从乎凡夫不知性变为情之旨随情起执生死浩然圣人以理折情性斯复矣性复情空何生死之有哉彦惟时如后夜闻雷顾念古人求法至于立雪断臂而彦罪累凡愚沈迷牢户乃忽闻万劫出苦之因法乳恩深即捐顶踵不足明报也师既居圜久之彦时时从闲同曹直指沈令尹郢中诸文学阐抉儒释性命之渊奥如河决川委随宜说偈冲口而成及被讯以衰残历诸刑苦凡侍者皆心欲落而师云闲水止了无一事甫入圜辄又渠渠以佛法劝发一众葢其定慧精严壁立万仞如此腊月望合爪说偈徐语彦曰道人将去彦愕然曰师不念法道不念众生耶殷勤启请而师顾笑曰去得快来得快旋即为吾浙何君说转生歌而彦以仓卒未之录也越二日既曙圜扉启师遽出户X仰视曰辰刻矣因唿姜汤净口遂地坐连称毗卢遮那佛数声众惊扶坐榻上遂瞑直指君闻之仓茫及榻前大唿去得好记着么师乃更微睇直指君启手敛足革展然而逝即十七日辰刻也随舁坐露地霜风尘沙种种摧蚀经六昼夜而神釆溢发如未度世既出狱以师遗言毋敛仅周以蘽梩而土掩于西郊会甲辰京师大水城关皆崩四郊如海诸弟子念师在巨浸中命田侍者鸣诸当事得归龛陆比部西源于孟秋十三日躬往视事七尺之土未干疑师且水化及破封而端坐如生不动不变一众号唿叹未曾有嗟乎此岂非光明硕大超格越量不可思议之肉身大士乎彦遇师晚即于宗乘教理未有证入终日戴天履地而其高厚非所能知然其甘祸患如游戏等生死于往来其灭度也则併幻身而不坏其一息之存也则困顿刑楚了不入意而勤勤恳恳逢人劝诱必欲出之苦海有如拯溺救焚目不及瞬而手不及援者如是而曰非大修行人非真圣贤则凡古之圣贤皆不足信也师入圜中随地随时随人横口法施若决藏海滔滔滚滚香象鼷鼠无不满腹随人手录各各擕去而彦所见闻者则尽此帙中先以致江南法属授诸梓而后徐致其余所恨独少转生歌耳呜唿微言未绝灵光妙音岂违咫尺哉万历甲辰中秋朔竺灵居士吴中彦彦先甫和南X记紫栢老人集卷之一明憨山德清阅法语释迦文佛以文设教故文殊师利以文字三昧辅释迦文而用拣择之权于楞严会上进退二十五圣独选择观音当机无有敢议其私者观世音虽弥陀辅佐亦以闻思修入近乎文字三昧故释迦文佛亦退三十二亿恒河沙菩萨独进观世音岂非此方真教体清净在音闻欤若文字三昧不以音闻为体是犹花不以春为神岂真花也哉葢文字根于音闻音闻根于觉观觉观又根于无觉无观者佛意欲一切众生因有分别心入文字三昧因文字三昧入音闻之机因音闻之机入无觉无观无觉无观既入则最初有分别心至此不名有分别而名无觉无观矣夫无觉无观者所谓正因佛性也正因佛性既变而为情苟不以了因契之则正因终不能会也了因虽能契正因若微缘因熏发之则了因亦不能终自发也缘因即文字三昧之异名也了因即音闻之机之异名也学者苟能触类而长之则文殊文字三昧与观音音闻三昧皆不在文殊观音与释迦文佛在我日用X而巳故老庞曰日用事无别惟吾自偶谐神通并妙用运水及搬柴柴水即老庞文字三昧也神通即老庞音闻之机也惟吾自偶谐即老庞了因契会正因佛性者也即此观之凡佛弟子不通文字般若即不得观照般若不通观照般若必不能契会实相般若实相般若即正因佛性也观照般若即了因佛性也文字般若即缘因佛性也今天下学佛者必欲排去文字一超直入如来地志则高矣吾恐畵饼不能充饥也且文字佛语也观照佛心也由佛语而达佛心此从凡而至圣者也由佛心而达佛语则圣人出无量义定放眉间白毫相光而为文字之海使一切众生得沾海点皆得入流亡所以至空觉极圆寂灭现前而后巳若然者即语言文字如春之花或者必欲弃花覔春非愚即狂也有志于入流亡所者当深思我释迦文以文设教所以然之意如其明之即文字语言可也离文字语言可也如其未明即文字与离文字皆不可也非即非离亦不可也师曰娑婆世界与十方众生世界皆根于空空复根于心故经曰空生大觉中如海一沤发有漏微尘国皆依空所生第众生胶固于根尘之习久积成坚卒不易破故诸佛菩萨先以空药治其坚有之病世之不知佛菩萨心者于经论中见其炽然谈空遂谓佛以空为道牓其门曰空门殊不知众生有病若愈则佛菩萨之空药亦无所施空药既无所施又以妙药X治其空病然众生胶固根尘之习虽赖空药而治空病一生苟微佛菩萨之妙药则空病之害害尤不细世以佛门为空门者岂真知佛心哉或以曹溪本来无一物何处惹尘埃之语横计于心便谓我本来无一物又有何尘埃可染请自审察我既本来无一物人举手揖我我随喜人以手㦸我我随怒现前喜怒又何物乎如此物不能直下爆破则碍膺长劫有在敢谓横计者本来无一物即曹溪之本来无一物乎佛菩萨说法如良医用药如良将用兵药与兵岂有常哉但察病人与敌人情之所在何如耳苟得其所在之情则药与兵如庖丁之解牛矣故世以佛门为空门及掠曹溪本来无一物为自已本来无一物者皆刀折而牛未解者也佛菩萨知众生迷心而有空迷空而有身心迷身心而有前尘前尘即世界之属身心即众生之类然世界与众生离空则无有根空离觉心则亦无根故佛菩萨教众生始以解空终以悟心心悟则空与世界众生皆不可得所谓大觉心者譬如浮云相尽不待举目而明月在前矣浮云则空有之譬明月乃喻固有之常光耳或进曰由尘而达根由身心而达空由空而达心乞师指某甲只今心在何处师笑曰汝若无心设此问端又是何物进者罔措师曰将心问心指心不知心是汝错是梅西错曰是学人错曰汝若果知自错则汝行里坐里饥里寒里境缘顺逆是非里能不忘此错则空生大觉X中如海一沤发有漏微尘国皆依空所生汝有日自知在不惟众生国土与虗空皆在汝心即大觉心离汝心亦不可得进者稽首而退夫理性之通也情性之塞也然理与情而属心统之故曰心统性情即此观之心乃独处于性情之间者也故心悟则情可化而为理心迷则理变而为情矣若夫心之前者则谓之性性能应物则谓之心应物而无累则谓之理应物而有累者始谓之情也故曰无我而通者理也有我而塞者情也而通塞之势自然不得不相反者也如曰性相近也习相远也相近则不远复之谓也相远则不知复之谓也不远复根于心之悟也不知复根于心之迷也故通塞远近悟迷初皆无常者也心悟则无塞而不通心迷则无近而不远也呜唿心果何物乎能使人为圣人又能使人为众人圣人与众人亦皆无常者也顾我善用心不善用心何如耳心之为物不可以内外求不可以有无测内求不免计心于身内外求则不免计心于身外有求则不免计心于声色形骸无求则不免计心于寂灭虗空如是求悟心者皆不善求者也故曰离心意识参若然者若攀缘心不歇则情根终不枯情根不枯则心意识终不能离心意识不能离则神不凝神不凝则不一不一则不能独立不能独立则有外有外则有待有待则物我亢然故触不可意事不免勃然而怒遇可意事不觉欣然而喜喜怒交战X寤寐无停要而言之不过总为心意识搬弄坏了也故真参学者寒不知寒饥不知饥劳逸相忘形如枯木心如死灰方此之时知得心意识无坐地处如是积久一旦根尘逈脱常光现前至此则心之内外有无非内外有无皆凭我说雌说黄皆自然与修多罗合所谓闭门造车出门合辙是也古德有云不是死中发活一番终是药汞银触火必飞去矣又曰不是一番寒彻骨怎得梅花扑鼻香此皆亲证实悟之样子也年来禅学与道学之徒初不知心是何物便泼口谈禅孟浪讲学一涉危疑便丧胆亡魂被境风吹坏了娘生鼻孔作不得一些主宰实不如三家村里一丁不识不知但种田博饭吃人也龙树乃九地菩萨其破四性则曰诸法不自生亦不从他生不共不无因是故说无生如嗜欲浅而天机深者一闻而能思思而能精精而遗闻闻遗所脱所脱则能消能所既荡虽处于境缘顺逆之中应而无累则多生种子现行日损一日损之又损终至于无损忽然契同由是观之则前之所谓根尘既消者与夫忽然契同者果一耶二耶一则前不是后二则舍前无后而学者不媿推四性之不精反疑龙树之偈无验譬病重而不耐服药见病不去遂大怒而骂药无验也夫治身病必以神农为药师治心病亦必以龙树为药师舍神农本草虽华陀扁鹊不能治身病而学者欲治心病不以龙树破四性之偈治之欲其X病愈亦未之有焉此偈予初闻而骇既而疑因痛思不巳用之境缘顺逆之际多败绩败愈多战愈力自是敢战而𢬵死予始胜噫要知盘中飱粒粒皆辛苦若是种田人闻此必泪堕后生小子理惑心浮不知惭媿业必不消病难坐愈加以闻诲生不受善之心甘作护短之金汤呜唿哀哉我知龙树复生耳提面命不遭病者之唾骂无有是处夫利刀出匣光芒耀日削铁如泥凡梓楠松栢经其斫削必皆成器此善用刀者也有等痴人刀虽快利惟用割泥泥无所成器刀刃日损此不善用刀者也譬如众生心性本妙不以定慧观照惟纵攀缘奔尘莫返流浪生死幻苦愈深了无出期此岂善用心者哉如利根上智以心性之光照破根境两俱无性定慧功成即尘劳而得解脱即情识而达智光如是用刀得非剖金削玉凡所成器坚完不坏满盛甘露徧洒一切凡沾滴许热恼清凉得无量百千三昧皆非外来以心性本有故也故曰善用其心八万四千烦恼即八万四千三昧不善用其心八万四千三昧即八万四千烦恼嗟乎刀本无二善用则无割不成不善用者刀日就损夫光有真妄真则照万古而无待妄则粘六尘而发光故曰离暗离明无有见体离动离静无有听质通塞离而恬变丧则嗅与尝如粪中香氷中火合离离而生灭灭觉之与分别则有名而无实矣然尘之与X根必相资而有相资而无故因境生心谓之粘妄发光不因境生而孤明圆照始谓之无待之光无待则内外之情空有待则内外之情封情空性复情生性迷故物能转物者物为入路之资所以情不烦遣而空也老庞曰我见石头始得目前万境俱融又曰日用事无别惟吾自偶谐葢此老以了知为火烧空根尘有待废而无待全全则无外无外则更无纤尘为我障碍者也曹溪闻客读金刚经一闻应无所住而生其心即根尘解脱而灵光圆此谓之见道未明道也故曰尊其所知则高明行其所知则光大比来学道失宗见道与明道多混谈而不清甚且不免认情为性所以长沙岑大悲哀而说偈曰学道之人不识真只为从前认识神无量劫来生死本痴人唤作本来人此实为天下认情为性者顶门针也夫夫乃男子之称有男子之称而无男子之实所谓假男子而实妇人也如曹溪初本卖柴贫汉一闻金刚经便直下无疑此真奇男子也夹山回头船子命断则子疑父而父不得不翻船矣光甫汝既发心持金刚经于憎爱荣辱交加之际若不能以曹溪所悟者痛治现行则有待之情终难复性性不复则三涂一报五千劫乃光甫所当忧者光甫勉之汉大傅疏广上疏乞骸骨帝赐黄金二十斤太子赠五十斤广归里中日令家供具设酒食请族人故旧宾客相娱乐岁余金将尽广子孙劝立产业广曰吾X岂老誖不念子孙哉顾自有旧田庐令子孙勤力其中足以供衣食今复增益之以为赢余但教子孙怠惰耳况贤而多财则损其志愚而多财则益其过且夫富者众之怨也吾既无以教化子孙不欲益其过而生怨于是族人悦服又庞德公释耕于陇上而妻子耘于前荆州剌史刘表指而问曰先生苦居𤱶畆而不肯受禄后世何以遗于子孙乎德公曰世人皆遗之以危我独遗之以安虽所遗不同未为无所遗也表叹息而去二翁皆世谛之贤者其所见高明如此吾曹为出家儿不乞食自活而贪人供养横受非礼究其咎之所自不过图穿现成衣吃现成饭耳夫恶劳好逸人之常情衣不天降饭不地涌一衣一食皆必出自劳勤人劳勤而我安享之计欲久享而无患者无有是处疏仲翁本汉廷老臣赐金而不敢独享与族人共之即其子孙亦不得有吾曹既处四民之外乞食以资残喘则外四民其谁为我檀施哉檀施虽士农工商之不同然寸丝粒米皆出于劳勤也其劳勤而得之而欢然惠我者为欲求忏其罪与增其利益耳倘我有僧之名无僧之实必不能自利利他他生异世须改头换面为畜生身酬其惠施始得如阎罗老子许汝滑稽輭顽瞒得他过则天堂地狱五福六极之说皆妄语也如来圣人岂为此妄语诳众生耶且饮食男女人之大欲于此四者之中果然立得脚跟定何必避城市居山林乎此就上一等僧X说葢其佛知见巳开佛悲愿巳发故也如此种僧岂有供养之而不能雪罪与增利益哉若佛知见虽未大开悲愿虽未大发但能诵佛之言稍解其义依解修行此种谓之中等僧如但诵佛言不能解义惟恐玷法门勉强守戒此种谓之下等僧此三种僧虽浅深不同皆非有名无实者若人恭敬供养必罪消福长夫复何疑外此三者皆髠民非僧也汝向来虽祝发而于僧之实曾反思无愧否僧实有媿则外侮之来实自取之故老人特举西汉疏仲翁东汉庞德公兼上中下三种僧说以示汝汝当刳其心忘其形痛哭读二三十过则后来做好僧从今日始予读东坡观音赞乃知东坡非迂儒所能彷彿也东坡以为一身之微八难萃聚何异一丝悬九鼎乎方此之时身不待忘而自忘身忘而世独不忘无有是处身世忘则根与尘齐丧而无偶根尘无偶识自成智智照灵源所忘流入向所谓火坑刀山勐兽毒药一切众苦至此皆我入流之师也故入流不难了痛不痛为难果当痛之际痛究此痛果生于根耶外尘则无根果生于尘耶外根则无尘外尘则无根根乃尘家之根根岂我有哉外根则无尘尘乃根家之尘与根无二无二则一一则无外无外则无待至此唤甚么作痛若了不彻觉有丝毫之痛岂真无待哉但众生于此不彻了便与无待血脉断绝无待血脉断绝则有待血脉自续矣有待血脉既续横见心外有X法此非众生以二故一身受众苦乎苦极光回直照无待无待则无我况有物耶物我忘而照不枯则灵源妙湛徧洒焦枯枯沾甘露藁而秀茂此非若能真不二即是观世音耶死生回环爱憎为根故我无心则梦中天地人物不烦遣而自空空待天地人物而名我无心时虽空亦无地也人为万物灵不知此而他知则灵者昧焉所以寒暑迭迁古今代谢荣荣辱辱死死生生皆能劫我也如灵不昧则伪心空伪心空则彼劫我者岂待我建旗鼓然后逃哉人而知此则千穷万变我应之而不劳矣夫饥而食寒而衣此人之常情也一旦辟谷而服水苟非有大于生死者吾欲求而得之得之则死生虽烈而不能祸福于我如是则水可服也如食虽辟水虽服而情根不枯忍饥妄想则服水不若吃饭为愈耳吾闻服水之源源于智积菩萨菩萨以众生不得道者昏散累之服水则饥饥则不能睡不能睡则醒多而睡少也醒多而睡少心持半偈志专神凝而妄想不生妄想不生则身心之执受终将无地矣故曰月在上方诸品静心持半偈万缘空缘空则我无偶我既无偶缘岂独有偶哉噫至此则固有常光宁待生心而现前乎沩山曰灵光独耀逈脱根尘体露真常不拘文字文字根尘也即此观之辟食服水初若细事而收功之大如未见独者难与言也X佛言凡三宝之地办造饮食供养佛法僧之所谓之香积厨故办造饮食者三德不解六味不辨兼自已身口意三业不净则办食之所不名香积厨谓之秽积厨矣何谓三德清净柔软如法是何谓六味淡醎辛酸甘苦是葢奉佛供僧之食若不精洁荤秽不拣便失清净德若不精细甘和稍有粗澁便失柔软德若不随时措办制造得宜忽略纵情兼未供流涎便失如法德又三德若无六味调和亦不成就葢淡味为诸味之体醎味其性润能滋于肌肤故味之调者必以盐为首辛味其性热能暖脏腑之寒故味之辣者为辛酸味其性凉能解诸味之毒故味之酢者为酸甘味其性和能和脾胃故味甜者为甘苦味其性冷能解腑脏之热故味啬者为苦汝等即三德六味谛审观察了知德之所以然与味之所以然之说加以无我无人无众生无寿者之心率领六根四肢勤勇善巧办造饮食奉佛供僧此人功德假使以满虗空七宝布施无量劫不生疲厌悭恡之心与相较量其功德亦万不及一何以故三德无阙六味无失此等饮食若触佛鼻若入僧口如嗅旃檀如饮甘露五内调和百毛畅悦身适心安显资色力冥资心力色力得资则身康徤心力得资则神无扰身康徤则进道有资神无扰则观智易成凡饮食不如法则身多病心多扰身心既病且扰而能精进开悟者无有是处即此观之修行人之性命实系于厨中人之手故X厨中人三德不辨六味不精谓之牛头阿旁杀人无外如三德辨六味精更以无我无人无众生无寿者之心率领六根四肢如法办造饮食奉佛供僧者谓之大慈悲菩萨故曰三千诸佛皆出在厨中又为常住悭恡不尊贤敬贵当来得饿鬼报为常住破费不察来处艰难当来得贫乏报又办造饮食六根不谨九窍放肆四肢不净当来得粪蛆臭虫报如上所述皆如来所言若闻若见当生惭媿遵而行之愚痴必破般若必开众罪必消万福必集现在身心安隐当来得无上道登菩萨位佛言无诳厨中佛子当体佛心出苦有分在夫清净本然则无方所云何忽生之后山河世界列焉自是则有方所矣方有东西南北之名有名则必有实故西方属兑东方属震北方属坎南方属离华严善财童子遍参知识何故略三方而独询南方得非南方离卦在耶葢离中虗虗则明明则文故曰离乃文明之象也夫文字语言必本于音声音声又本于自心之虗灵华严四十二字字字包含义理无尽诚以字本于声声本于心心乃我固有之虗灵也且此四十二字摄四十二位法身大士因诸大士皆处南方故善财不惮百城烟水境风逆顺誓于百尺竿头更进百步者葢欲历尽诸大士门庭故也呜唿诸大士门庭岂易历哉苟不能以理折情则死生祸福之关诚不易破即首楞严五十五位真菩提路自初X信以至等觉金刚道后于四十二品无明重重历煅无明煅尽而妙觉始圆亦不出以理折情四字良以理无我情有我善造道者能以无我折有我则有我日消而无我日光光则明明则虗虗则灵灵则通既通而灵则我曹求无上道之能事毕矣故善财余方不询而独询南方者葢离心之譬也亦心外无法故也既知心外无法则目前万境顿融万境融而谓我独存者则此我何异龟之毛兔之角哉藏子如荐此始知问南非问南也乃问离也非问离也实问心也噫心不见心岂可以心问心耶悟则勿问疑则别参予读长沙岑禅师偈始知认识神为佛性以虗空为家乡者不独近世有之而季唐时巳有之矣葢此辈但知日用昭昭灵灵之识神便为佛性殊不知唯见性者识神即佛性也而未见性者佛性即识神也即此观之识神与佛性固非两物若未见性则识神是识神佛性是佛性断不可儱侗而混说也如混说之则圣凡不分悟迷不辨圣凡不分而白衣有妄坐龙牀之罪悟迷不辨则众生邪正不明是故佛祖门中教有性相宗有照用或信性而不信相终陷断坑或信相而不信性必堕常穽或信照而不信用则情根难拔枉逞口解故沩山诃仰山曰寂子汝莫口解脱或信用而不信照则狂魔入心灭裂因果欺视死生以为知解绝无毫釐之用要在行得一分是一分徒夸知解于死生关头终靠他一点不得殊不知徒X夸知解而不能行固是病若全无知解而灭裂横行则其病更大故长沙老汉哀愍是辈而说此偈偈曰学道之人不识真只为从前认识神无量劫来生死本痴人唤作本来人苏子瞻曰君子与小人之心皆正君子与小人之肾皆邪然君子能以理养心故心行而肾从之小人不能以理养心故肾行而心从之心行而肾从之此邪从正也肾行而心从之此正从邪也邪从正则情消而理渐明正从邪则理昧而情渐流情消而理明则心将复于性也理昧而情流则心渐累于物也心将复于性则坤复干有日矣心渐累于物则坤终不能复干矣葢干即理也坤即情也心之为物以理养之则终复性不以理养之则渐将流于情矣情如水故以坠为性理如火故以𦦨为性坠则必堕于污暗𦦨则必升于高明故污暗是肾之气分高明是心之气分心常近于理肾常近于情惟性也处于理情之间苟以正学之水浇灌之则灵苗日茂不幸以邪学之水浇灌之则稊稗日长灵苗心之譬也稊稗肾之喻也昔人有言曰取将坎位中心实点化离宫腹内阴从此变成干徤体潜藏飞跃尽由心此诗意谓性变而为情干变而为离坤变而为坎矣则干之一阳陷于坤之二阴坤之一阴处乎干之二阳离心之象也坎肾之象也至人知其如此故穷理尽性则坎之一阳可得复而为干也离之一阴亦当还其坤也予以X理观之则坎离既济之说干坤反覆之机本自了然何必疑滞而道家者流或以铅汞名之至于龙虎梨枣婴儿姹女种种名之者不过劝人于此道苟有志者自然不厌其名相𤨏𤨏困而求之困近忘忘则驰求心自歇驰求心既歇或于真人謦欬之间一闻千悟则知性既可变而为情情独不可变而为性乎情既可变而为性则凡人而求为真人亦非分外事也自是情习渐除道心愈固情习既除则离中之一阴将还坤矣道心愈固则坎内之一阳终复干也纯阴消尽纯阳复全则能入水不溺入火不焚金石可以直度虗空可以游行故曰从此变成干徤体潜藏飞跃尽由心虽然此虽易知实难行者也葢众生情习纯熟如油入面苟非至明至勇者欲面之出油不亦难哉夫世界实有则终不可碎微尘实有则终不可合今则合微尘而为世界碎世界而为微尘卷舒无常而合碎不昧无常则多一情尽不昧则合碎机存情尽则理有而涂穷机存则情枯而事显是故大地虽坚观等轻云一身固爱了如聚沫形遗则神全神全则念息念息则心有而无生形遗则身虗而有用无生则灵而无我有用则无我而灵夫近取诸身可谓亲矣远取诸物可谓疎矣故衣食亲于房室房室亲于田畆田畆亲于众有之地今迦文老人唿须菩提而问之曰碎大千世界而为微尘可为多乎须菩提闻X末知本以为尘虽有多碎之名初无多碎之实葢外世界则无微尘故以世界观微尘尘本无尘以微尘观世界世本无世呜唿世界于我可谓疎矣一身于我可谓亲矣苟能因疎而悟亲则饮食男女之欲岂待宰割身心竭力排遣然后清净无累耶虽然众生自无始以来计四大假合之躯必为我有计四蕴合辏之心亦必我有执着不化坚如大地如油入面欲其视坚成脆观有即无而天机浅者固不易也如徐无鬼一见武侯便能转其常情故使武侯炽然五欲之中无量热恼顿化清凉此非我忘而物遗神合而形解者孰能至于此然不若点疎而悟亲方省伤锋犯手之喘即此观之天机深浅则悟有先后故见过而讼输于颜氏又知人者智自知者明颜氏非自知之明则过亦不易见非力行之勇则过亦不易讼吾与二三子多生有般若之缘适有此聚秋风既高行色摇摇此别之后志各坚牢自度度人泛舟惊涛一唿而上谁非杰豪三唿不应我涕沾袍念其同体无损秋毫背本逐末竛竮悴憔夫知废则觉全知立则觉隐隐则昧昧则无往而非障也至于色之障眼声之障耳香臭之障鼻味之障舌触之障身法之障心所以根尘汩然常浊而不清矣呜唿我之灵台本来空清以种种障之自是空者不空清者不清空者不空则于无色处横谓有色无触处横谓有触无身处横谓有身无心处横谓有心X身心备则死生好恶不召而至焉此何以故以知立觉隐故也夫知也者巳发而昧中者也觉也者发而中节而不昧中者也昧中则不和不和则何往而非率情也情有私而性无我故率性则何往而非灵古德曰无我而灵者性也既曰无我而灵所谓色声香味触法眼耳鼻舌身意此十二者果有障乎果无障乎有障则有我有我则不灵所以根根尘尘皆成我障唯见性者了知性外无心心外无法以故种种凡为我障者不烦观空而后空澄清而后清所谓本来空清者如天廓云布未始不昭然者也觉慈来前吾语汝若果能觉则无往而不慈矣慈则视物之生即我之生不觉则我生非物生物生非我生抗然两立两立则分别起分别起则好恶不期私而私矣私则谓我生可贵物生可贱戕物之心莫知其然而生焉此心果慈乎果不慈乎汝若知此则觉自全知自废觉全则无不照知废则无不公公则自然无我无我而行慈此所谓觉慈也觉慈勉之夫众人之与圣人初非两人也圣人人也众人亦人也然圣人则无往而非率性众人则无往而非率情率性则惺寂双流率情则昏散齐骋惺寂双流则根尘空而不废能所之用昏散齐骋则根尘障而昧一真之体故我永嘉大师于无门之中开此十门门虽次第理实一条譬之珠虽有数线本一条故心通理达者门无不历浅深不同然其究竟不越乎理即也X天台智者大师有六即之科一理即二名字即三观行即四相似即五分真即六究竟即此六即精而明之则楞严五十五位真菩提路不烦徧探而其要领在我矣觉皮来前吾语汝汝当谛听此集乃永嘉祖师心髓也始由读读而诵诵而持持而精精则一一则独立独立则物我平等古今一条矣嘻人为万物之灵不此精而他精非愚则狂也觉皮勉之夫般若有三种所谓文字般若观照般若实相般若是也又此三般若名三佛性缘因佛性了因佛性正因佛性是也嗟乎娑婆教体贵在音闻有音声然后有文字有文字然后有缘因佛性有缘因佛性然后能熏发我固有之光固有光开始能了知正因佛性在诸佛不加多在众生不加少如是了知谛印于心然后于境缘逆顺之冲荣辱交加之际以此印光印破诸境根尘脱而常光现然后持此常光普照一切自利利他愿轮无尽则菩萨能事毕矣即此观之娑婆界中苟无文字般若则观照般若无有开发观照般若既不开发则将何物了知正因般若所以金刚般若波罗蜜经五千余言字字放光句句日月又若明灯日月照不及处灯能继焉是故若人能持金刚般若经者终必见性如曹溪六祖本是卖柴穷汉一闻金刚般若经应无所住而生其心便即开悟又正因佛性如木中之火了因佛性如火发而能烧木者X缘因佛性如钻燧木木虽有火不因钻燧烟终不生烟既不生安能发火火既不发将何烧木木若不烧终难复土故木也者欲升而不能终升之物也然微土则无木木因土生火发而木化元还于土此木之终也噫性变而为情犹土生木也情熏而复性犹木还土也觉声知此痛持此经至千万遍持熟情消情消云尽则性天廓布岂待觉声瞠眼然后始见者哉觉声勉之眼前世界若果实有则真如未随缘时世界众生初皆本无以初本无故终亦无有初始与终既皆无有必谓现前独有此情也非理也譬如热时𦦨日未出与日没皆无此𦦨必谓是水计以止渴此鹿之痴也鹿若不痴安肯奔逐众生不痴安肯分别故法喻同观两头既无中间岂有理如函葢合现在何分别分别既不生光消影亦灭逆观分别时能所梦中雪开眼日在窻梦雪不可得量及所量空根尘初不恶此理也非情也师曰自一精明分成六和合则眼等与六尘和合从无始以来我不能须臾离者也葢开眼与醒中色尘和合合眼与梦中色尘和合故也即此观之则六根与六尘和合若醒若梦尘尘相受自无始以来至于今日无有剎那顷而不和合者明矣又眼根与色尘和合之见谓之有待之见眼根不与色尘和合之见谓之无待之见有待之见必缘明而有明灭则不能X见无待之见则不因明而有处暗室中不异白日也故楞严经曰缘见因明暗成无见不明自发则诸暗相永不能昏本朝楚石琦禅师阅楞严经至此遂大悟根与尘初不相到伹众生横计未消于无明暗中横见明暗耳教中谓之非量非比量现量也此横见以非量用之者以第六识不能检名审实精义入神从由尘发知之知知奔前境故被好丑所转如此知苟能了好丑明暗之影因根有相则明暗之影亦初本无性既了明暗之影初本无性则由尘发知之知岂独有性哉行者于日用中能作是观察以理折情此方谓之比量也如是观察久渐成熟熟则见思爆落则行者始入相似位矣此相似位在藏通二教皆是佛位非菩萨罗汉位也在圆教但名相似位耳别教即七住位行者至此位则眼可以观声耳可以闻色鼻舌与身皆可以互用矣若然者则眼耳鼻舌身五根照境时若第六识未起则五根之精如镜之光好丑虽明了无分别也此无分别者谓之现量故永明曰初居圆成现量之中浮尘未起后落明了意根之地外状潜形浮尘与意根皆指第六识而言也又非量者恣情横见不能以理折情之谓比量者行者能于缘因佛性之海检名审实实审则义精义精则理通理通则情不能昧我得比拟而用之至此谓之有心观察乘理折情故以比量目之比量即无尘智也无尘智熟方得相似无心未得真无心也此理X稍明教观者皆能了了不待老汉雌黄饶舌虽然如是老汉此段热肠自有大阐提知在又缘见因明之见虽谓之有待之见能以由尘发知因根有相互夺而痛观之观之有入则所不待忘而所未常有累于见精也但行者此观不熟情屈其理理不能信所以智通之信不开故不能出依通之信恒被情屈也如善观之则知明暗自相陵夺本与见精了无交涉故永嘉曰一切数句非数句与我灵觉何交涉老汉则曰一切明暗非明暗与我见精何交涉于楞严会上佛勅罗睺罗击钟验常亦此理也葢闻精初不因钟声生而生亦不因钟声灭而灭声尘动静自相陵夺亦与闻精初无交涉也第庆喜计现前能推穷分别之心未破于见精闻精卒不能了了故佛特勅罗睺罗击钟佛意欲借声尘动静起灭令阿难即动静起灭处会无动静起灭者如香严见沩山时沩山曰闻汝一问则能十答我问汝父母未生前试道一句看香严屡答皆不能凑沩山之机乃乞沩山代答一语沩山曰我道得是我之三昧与汝有何交涉于是香严尽弃所学涕泣而行且曰我终身作箇长行粥饭僧罢了及住菴粪除瓦砾适闻击竹声则所知顿忘洞契自心于是向沩山大展而礼曰当时和尚若为我说破安有今日严有偈曰一击忘所知更不假修持动容扬古路不堕悄然机噫如香严者所谓从缘荐得永无退失者也由是而观则香严之所知即庆X喜能推穷寻逐之心耳此心即由尘发知之知此知不忘则智通之信终不能入智通之信既不能入饶汝谈玄说妙辩齐佛祖不过依通之信而巳又由尘发知之知乃香严未见沩山之时能所心也此能所心虽沩山号称大善知识卒不能使其忘之须待严闻击竹声自忘始得故此事决不可以情求者也葢情求不出乎根尘妄想如能了达根尘无性则由尘之知亦自可忘也又香严谓之自诚而明若依教理折情治习而有所入谓之自明而诚昔有祖师问僧曰隔壁闻钗钏声即是破戒汝作么持戒僧曰好箇入路此僧得入与香严之入果同耶果异耶同则钗钏声不是击竹声异则钗钏声固不是击竹声然卒无有二也行者于此辨得雌雄则一精明分成六和合六和合复成一精明揑聚放开任汝施为若辨不得古人有一颂汝辈再咬嚼去果然咬嚼得破再来见老汉未晚也颂曰不汝还者复是谁残红留在钓鱼矶日斜风定无人扫燕子㘅将水际飞紫栢老人集卷之一X紫柏尊者全集X卍XXX紫栢老人集卷之二明憨山德清阅法语夫圣凡虽多途要而言之总不出乎四谛也谛谓审实不谬故圣人言苦必苦言集必集言道必道言灭必灭又四谛有生灭四谛有无生四谛有无量四谛有无作四谛故声闻四谛与缘觉四谛皆苦集在前灭道在后葢声闻缘觉志在二乘惟独善其身无有兼善之愿故也惟无量四谛与无作四谛虽别圆固殊而并有兼善之愿故谓之弘誓即此观之声闻与缘觉有谛而无誓明矣故曰有誓名大乘阙誓名二乘何谓无量四谛以空假中三观历别而修先以空观破见思惑次以假观破尘沙惑末后以中观破根本无明见思破则获般若德尘沙破则获解脱德根本无明破则获法身德此三德者天然之性德也在凡不少在圣不多故曰性相近也自性变而为情则粗顺之门开矣粗顺之门开则近者习远矣习远而不返则沦坠受苦无休歇矣故曰习相远也于是先觉者忧之务使远者习近即于粗顺门中始开逆门逆也者葢泝而上之之谓也上而底极所谓圣人与众人无多少者我得全之矣我全而人不全圣人则又不忍故乘其全徧游于万化之中开物成务俾未识全者皆得其全故逆门之后有妙顺焉然妙顺惟别教菩萨与圆教菩萨有之声闻与缘觉则有逆而X无妙顺矣葢其阙四弘誓不发同体之悲故也何谓同体之悲谓我逆于粗顺之中受无量苦于无量苦中苦极思本思本则近觉近觉则易熏发是时也先觉者知我可熏发矣遂量我何因缘而可熏发即以何因缘而熏发之如箭锋相值吭几啄同时巧力不得预莫知然而自符契之噫此非检名审实精义入神者则能熏所熏安得能所忘而无思契同哉虽然伍员勾践复粗顺之讐耻并能焦身苦思二十余年而遂其欲今我等于出世法中求无上道出无量苦果能焦身苦思千日之勤则我所欲者必遂而无疑也何以故葢伍员与勾践率情图事于性非近所以须苦久而遂其欲也我等志在复性求出情之法勤继性之善于性有孝子之道焉所以千日之功可博彼二十余年之苦功耳此乃自然之理必然之势我复何疑兹以四弘誓后出四谛之精粗与叙三德二顺一逆之槩者恐汝等发心不辨藏通别圆浅深之教则发心无主主宗也微宗则归宿无本要知宗本大藏中有天台四教仪约有万字若求而得之必誓读而成诵诵而稍通其大意则四教浅深发心宗本又在我而不在书也马忘绳与规矩而中绳与规矩者马终不败焉如未忘绳与规矩而驰马未有不败者也故足忘屦始适腰忘带始适未始不适者忘而适始适即此观之身忘则心用周心忘则未始不周者周万物而未尝劳X也以其未尝劳而能劳万物不劳于万物耳故曰惟忘忘而忘无所忘者惟未穷而知变者能之鄂州沙门明秀所节径山节要果明白精到然其所作偈曰动静参机要安排路更差今离情见处别有好生涯予不知情见果是何物而欲离之耶殊不知拟欲离情见者是情见耶非情见耶是情见次离即初离非情见离次离无非情见之情见噫节要果精到矣宁知节要精到处乃是径山茶饭非秀公之饮食也秀公速道速道如道不来非秀公节径山乃径山节秀公耳缘生无生之旨稍通于文字般若者率皆能言之殊不知知缘生无生特畵饼充饥耳曷能劫生死贼哉惟知而能行行而能战战而能胜胜则证之矣呜唿证而不能忘则大用不彰大用不彰则带果行因之妙与夫普贤常然之行几乎息矣予以是知明道易而用道难决非虗语吾曹当勉之性如水情如氷氷有质碍而水融通融通则本无能所质碍则根尘亢然此义有知有觉知则意虽了然触事仍迷觉则触事会理情尘自空迷则情之累也觉则性之契也累则二契则一二则有待一则无生无生乃性之常也有待乃性之变也常则无我而灵变则有情而昧故昧中之知知不胜昧所以道不敌习灵则习不胜觉所以不假修持而坐进菩提反是虽舍身命等如恒沙祇增有为业耳良以觉近现量X知近比量是以觉之与知成功殊也所中有能所则不成能中有所能亦不成以所中无能能即是所能中无所所即是能此葢能所不相遇故也如相遇则能与所两俱不成矣两俱不成非是佛法性昧智故两俱成就智虽不昧性断血脉亦非佛法如不断血脉而智又不昧惟亲证者然后知耳夫眼梦色耳梦声鼻梦香舌梦味身梦触意梦法而一身之微六根皆梦脱无有觉之者则一梦永梦矣于是我大悲菩萨教之以眼观音以耳听色以鼻尝味以舌嗅香以身攀缘以意觉触是以六梦忽醒覆盆顿晓也即此观之以顺流用六根则六尘皆梦媒以逆流用六根则六尘皆觉雷如二十五圆通以六根六尘六识与夫地水火风空见识迭互为雷震惊梦者迩来世道交丧以雷为梦以梦为雷莫知孰为觉者孰为梦者既梦觉不辨不至于玉石俱焚不止也夫道学虽弊则胜俗学多矣禅学虽弊则胜道学多矣今有以道学为名利之渊薮互而排之以禅学为逋逃之渊薮亦互而排之殊不知风俗无常以道学之风鼓之则成道学之俗以禅学之风鼓之亦成禅学之俗道学与禅学之俗成自然高明者日多而污暗者日少即或假道学禅学以为污暗者有之此亦嘉禾中稊稗耳必禾多而稗少也若恶少稗而欲尽去多禾岂仁人之用心哉我大觉老人于灵山会上说妙法莲华经总二十八X品虽铺张重叠法喻兼明不过即粗会妙而巳至于较六根功德之优劣又粲然若日星如眼鼻身三根惟八百功德耳舌意三根则千二百功德也据实言之舌根较之鼻身功德亦惟八百然其敷演妙法则功高诸根矣所以如来加之四百功德者葢赏之也倘不能说法而妄言绮语不真语不实语两舌恶骂则其罪罚亦过诸根也故曰君子居其室一言善则千里应之一言不善亦千里应之又曰言语福祸之阶也荣辱之主敢不慎乎又眼耳两根皆离中取境鼻舌身三根合中取境意根伹司前五根落谢影子耳五尘实境并前五识所司也然楞严会上如来勅文殊选圆通之根彼二十四圣并拣而不取独取耳根正当堪忍之机所以长观音而后诸圣葢因缘时节也岂诸圣果有惭德哉昔有禅师问僧曰闻隔壁堕钗钏声即为破戒子作么持戒对曰好箇入路禅师曰汝向后可为千五百善知识粥饭主去在若然则普贤菩萨心闻洞十方又岂有媿于此僧耶葢当此方之机普贤不若观世音余方则观世音又不若普贤之当机未可知也良以圣人说法如投夜光之珠于金盘之中而其横斜宛转冲突自在虽圣如迦文亦不自知也虽然更有一问心闻洞十方时为方在心外故能闻耶为方在心内故能闻耶在外能闻在内能闻以理推之皆无是处惟亲闻而实证者所知也故穷理尽性之学舍我如来则六根优劣事圆X理彻孰能究之乎小子何幸入如来家培无上种稍不思报佛深恩非人矣子其痛勉之长风游太虗万窍竞怒号众人闻以耳菩萨用眼观是声果有常圆通门难开嗟乎声来耳边来时孰主耳往声处能闻何物往来究之根尘之性有则能所难遗无则枯若藁木两路既穷中岂孤立故曰智入三世而无来往此本光之常也识涉三世此本光之变也本光变而根尘封痴痴众生睡梦浓黄昏礼佛谁击磬声入耳中空不空空则无闻不空障闻响重为说圆通声既如是色不异香味触法玄乎哉知之一字众妙门知见立知祸大矣率情率性霄壤隔相逢几人辨端的两者从来一而二用处在人悟与迷悟则喜怒唯率性率性能通天下情情通开物而成务譬如一指间屈信不能率性而率情迷中倍人可怜生以巳通人分别起逆顺关头多爱憎故曰至道无难唯嫌拣择但莫爱憎洞然明白又曰率性之谓道率情之谓倒噫圣人岂无情哉唯其通而不昧情而无累情故无所不达无累故初无爱憎所以一切大菩萨饥馑之岁身化为鱼米肉山疾疫世身化为一切药草此情耶非情耶无情则同木石有情则不异众生故能以眼闻声者圣人也以耳闻声者众人也仲尼六十而耳顺说者以为声入心通道人常病之夫何故耳顺则声无顺逆皆率性之媒率性则无我无我则无内外内外既无则出入者其谁乎嘻不X出不入畵眉混沌况出出入入哉觉情觉情觉则性明无分憎与爱触处本光灵自觉更觉他相逢葢始倾目击不存存别后更惺惺毗舍浮佛此言自在觉葢此佛于身与心皆觉了解脱故身解脱则无生死之碍心解脱则无烦恼之碍解脱即自在义也而一切众生不能觉了身之与心所以不能解脱生死烦恼之碍若能觉破身心执受众生与佛无殊若不能觉破身心执受即诸佛亦安得自在哉且道如何觉破身当细细观察我身之皮肉筋骨凡坚之类初从何有我身之涕唾津液血尿凡湿之类初从何有我身之温暖凡热之类初从何有我身之四肢百骸八万四千毛孔运而无滞血脉周流能运能动者初从何有身观既熟次当观心我现前分别之心因他而有耶因自而有耶因他而有未触境时爱憎不起因自而有若无境触心无爱憎于自于他反复推究谓因他生谓因自生以理折之自他之情枯极无地自他之情既枯将何物共而生心耶共而生心之情既枯岂无因而能生心耶若无因能生何火中无水石不生草盐中无淡兔何无角龟何无毛耶龙树曰诸法不自生亦不从他生不共不无因是故说无生龙树之偈又毗浮佛偈之註脚也吾尝静而思之天下未始有吉凶也吉凶之生生于毁誉耳故毁我者则人凶而我吉誉我者则人吉而X我凶又毁誉生于好恶好恶又生于未始好恶者吾故曰天下未始有吉凶也虽然吾尝以未始有好恶者观天下之吉凶皆龟毛兔角也若以吉凶观未始有吉凶者则未始有吉凶者无往而非吉凶也若然者吉凶初无所从顾我所观何如耳故箭穿石虎鱼跃氷河若不以未始有吉凶者感氷与石则氷鱼与石虎岂能随我而变之哉如君子不宿怒于心正此道也但众人昧理而纵情始乃物我亢然耳且凡好恶不能自生必因前境而生既因前境而生则我现前之好恶本前境之好恶与我初无有涉也譬如亲疎之人我心坦然或亲疎忽至则我好恶之情油然而生不能自禁矣谓此情我心固有因境牵而始彰则我真心生尚不有安得有我有我则有待有待则可说心与境相牵而生此情谓我心无生而能生此情者得非无因生乎自生他生共生以理折之俱不能生况无因生乎昔人有言曰暂时不在即同死人葢言理昧而情驰也曹溪亦曰若真修道人不见世闲过吾以是知见世间有过者则我心未忘所以物敢待我如我无心则物亦随无心而化矣岂烦重加排遣然后消哉汝曹能以此观观逆顺境缘则境缘真吾大师也敢忤逆大师乎夫众生事若有常则佛事亦有常众生事既无常所以佛事亦无常也如众生有饥馑之病佛则以香饭为药或众生犯寒冻之病佛则以絮裘为药众生有X以黑暗为病佛则以光明为药故众生犯病无量而佛施药亦无量耳如灵山会上佛放眉闲白毫相光照东方万八千土玄沙备公亡僧偈则曰万里神光脑后相临济则曰汝等诸人赤肉团上各各有一无位真人于六根门头放大光明由是观之则此光出没初无常处法华云佛放眉闲白毫相光照东方万八千土则此光似有常处矣何者光照东方而余方不照故也虽然光照东方而不照余方者非不照余方也葢如来之意举一方而欲九方反也或谓临济无位真人光无常所玄沙法华光有前后予应之曰经既举一方而九方反则眉闲之光未始不圆照十方也眉闲之光子谓之前光脑后之光子谓之后光乃子妄生穿凿非佛祖之光有前后也但佛祖之意众生苟从一光而入则圆照十方之光明未始异也如大海一滴之湿未尝异海之味如一尘入正受诸尘三昧起况一方从光入而诸方不为三昧乎予故曰众生事无常佛事亦无常众生病不一佛药亦不一晓禅人倘从此入则东光之名岂但一方而巳哉禅人勉之夫达磨之始来也一槩斥相泯心不立文字义学窠臼彻底翻空彼义稍精而信力深者竞大骇之遂诬祖为妖僧百计欲害之祖经六毒忍死而得可祖即顺世而西归矣夫义未精信力深必以佛语为垛根一旦闻斥相泯心不立文字之声刺然入其耳则其X惊骇而诬祖此自然之情也若义精而巳得受用者则以为我祖何来之晚耶亦理之自然也若夫少疑而老信以至朝入暮出者此又矮人观场随声悲欢者复何恠哉然相果应斥心果当泯文字果宜屏黜者如是则心外有法矣予闻得心者有言曰若人识得心大地无寸土即此观之则心之与相及语言文字果有乎哉果无乎哉葢鼻祖意在夺情而不夺法也情夺而法存是法即鼻祖所传之心也是故凡夫计诸法为有二乘计诸法为无外道计诸法亦有亦无非有非无皆情也非理也于是真常光中四谤之坑设矣倘不得祖东来彼张目而堕坑者岂少哉初祖果以心相语言文字必屏黜而后得心则楞伽䟦陀罗宝经祖何未尝释卷且密以此经授可大师可授璨璨授信信授忍忍授曹溪大鉴鉴复精而深之其偈曰大圆镜智性清净平等性智心无病妙观察智见非功成所作智同圆镜五八六七果因转但有名言无实性若于转处不留情繁兴永处那伽定葢楞伽以八识二无我五法三自性转识成智为宗彼不达此义者以为得心之后再无一事矣殊不知道可顿悟情须渐除而鼻祖所传之心道也楞伽所谓转识成智之法治情之具也倘闻道而不治情此果真闻道者乎此必魔外也我如来法中无有是事所以知鼻祖忧深虑远既传其心矣复密授此经为治情之具故自甘退屈之溺我慢贡高之剌不待扶植X而强力拔而除也予初亦不达法相以为达磨西来一字无岂有转八识成四智之落索耶及阅六祖坛经知有此偈卒不大解存注久之则转识成智之柄在予而不在曹溪也葢识虽有八能检名审义义精而入神入神以致用者皆第六识之事也即七识虽号因中转亦坐转非行转也岂五八独坐转耶所谓行转者权在六识以此识三量俱通心所总摄故也又转识成智转心所而不转心王如八识心所有五前五识具三十四心所第七识伹十八心所耳独第六识五十一心所备统而无遗也所以转识之柄必在此识故此识炽然分别我我所法即缘生之前茅也炽然分别无我我所法即入无生之利器也又转识成智根稍利者于逆境不难转惟触顺境则受境转而不能措手脚矣或根钝者于逆境初不易转如能𢬵命挨久转得后触顺境转之不难也若大利根人于逆顺境缘如汤泼雪无往而不自得耳老庞曰日用事无别惟吾自偶谐头头非取舍处处勿张乖此便是大利根样子也迩来黑白之徒器识浮浅成羣逐队噇饱饭裹暖衣以为佛法虽有宗教之别不过如来与祖师发明众生本有而巳忽有人把住拶曰君本有果发明未发明耶即怒曰这箇魔王偏解无事生事则达磨所传之心及楞伽治情之具予知其必曰此亦驾空凿虗耳我窥破久矣又何烦勘我哉果如是而五家纲宗之说彼闻而不信不亦宜乎X四微合而地大成三微合而水大成二微合而火大成一微立而风大成四大合而世界成故得般若菩萨能碎世界而为微尘复能合微尘而为世界若屈伸一指了无异同之见异同之见不生则何往而非入法界之门故曰一念不生全体现六根才动被云遮由是而观则异同之见是六根才动之机非一念不生全体境界也但凡夫不了世界初本微尘合成及碎世界而为微尘又不了微尘初本世界碎成所以见世界便生一合相执见微尘便生多散相执成法界门终不能入如见世界而不生一合相执见微尘而不生多散相执则迎宾待客俯仰周旋喫饭穿衣疴屎放尿无往而非法界也若法界入法界法界见法界法界示法界法界悟法界总是名有多一而实无多一也如实有多一则多多一一者岂能多一哉若人有三归而无五戒则因正而福不全有五戒而无三归则有人天之福而无出世之因故异类有闻法之流人天有不信之党惟三归五戒全有者乃感人天身而谛信正法又有半归半戒者所以有半疑半信之流此四者谓之四料简凡归依佛教者若未明四料简此等众生凡种福慧之因决不正当今汝等既各发心归依佛法僧三宝及受根本五戒此非细故乃千生万劫邪正之关头偏圆之根本故不可不严审精察X堪忍众生之机苟不以闻思修三慧熏发之则其佛知见终不能开矣或谓德山临济之徒未闻其以闻思修三慧使人开佛知见也若其所用棒如雨点喝如雷霆使当机者于一念不生未入阴界之地神而明之而巳若必以三慧熏发之而当机然后开佛知见者恐三慧于未入阴界之初无地可着耳此乃知其终而不知其始者也昔汾阳昭禅师有问鸟窠之侍者何以见鸟窠吹布毛而即大悟耶昭以偈应之曰侍者初心发胜缘寻师访友为参禅鸟窠知是根机熟吹毛当下得心安如以汾阳此偈观之则此侍者于多劫之中不以百千诸佛所借闻思修三慧熏发之久未必一吹布毛而狂心顿歇也且久则熟熟则化于将化之时乘其化而发之譬如箭锋相值岂巧力之所能预哉夫巧力不能预之地不惟闻思修无所着处即云门干屎橛与圆通死猫头亦无着处也予故曰彼知其终而未知其始者也如知之则不疑临济德山之棒喝与夫闻思修三慧有所相悬者也又闻而不思亦有开佛知见者此神而明之者也非思而明之也葢思而明之属比量闻而明之属现量又现量之闻非心闻也乃神闻耳然初心有神闻而明之者乃百千万人中亦不多得也惟以三慧熏发之者则百千万中多多愈善也故法华曰若人称六十二亿恒河沙菩萨名号不若称观世音菩萨一人之名号谓是故也又达耳谓之闻注心谓之思思X明而能力行之谓之修予愿吾曹闻而能思闻则有终也思而能修修而能入则二者皆有终矣反是则闻思修三慧虽我观世音菩萨终日夜逐一耳提面命亦何益之有哉如以临济德山之大机大用混我闻思修三慧此所谓自不能始而责人于终者也此非狂而丧心岂有如是之妄人乎若以身受戒身乃四大成四大有归复则受戒者谁若以心受戒心乃四蕴成三阴本受来受从前尘有前尘达本空则受曾无得受既不可得彼三成兔角谛推心受戒如石女生子若以合而受身心既不立将何为物合吾以是知以身心受戒者不得戒本戒本不得终难永持何以故非性戒故性戒须贵悟明非借相受汝既受吾戒吾戒即性戒性戒为诸戒中王大经论中广明斯旨梵网经中亦贵明此但季世比丘皆为魔气所熏痛讳举此吾虽不敏以力任是事常以此获谤流俗逆思达磨六毒南岳思八九毒况余小子以道以德较彼二祖何啻天渊敢不消归自已乎圣人以为书不尽言言不尽意故设象以寓其意使学者玩象积久智讫情枯意得而象忘则书与言不能尽者我得之矣一得永得千古无疑死生迭更是非交错而我所得者光洁坚固了无污染损坏也所谓象者如龙象干马象坤如大鹏象止观如童男童女表真谛如长者优婆夷表俗谛故表即象也象即X表也象则託物寓意表则借事显理故意得则无象非意理显则无事非理无象非意我不欲忘象而象自忘无事非理我无心会理而理自冥象忘则意难独存理冥岂事能碍者乎夫事不能碍理则观精而止深观精而止深则意不存而象无待无待则无外所以天地虽大万物虽众虗空虽无边畔然皆不能逃我无外之用者也是故我欲天地万物作虗空我欲虗空作天地万物譬如一指屈信我欲信即信我欲屈即屈我欲不屈不信即不屈不信我欲即信即屈即屈即信而信屈不相遇信屈即不相遇至于千变万化卷虗空入万物粉万物为虗空如已指屈信初无难也而众人执虗空无形执天地万物有形所以有形者不能作无形无形者不能作有形苟能于无形有形之执以观精察察此执情为从自生为从他生若谓自生则非他不自若谓他生则非自不他非他不自则自无自体非自不他则他无他体自他之体各各观察察精理开理开情释情释执空执空心净心净用圆所以我欲有形则虗空受役我欲无形则有形奉命推其所以然之说始因观而入止终则即止而用观因观而入止功在玩象而得意即止用观功在意忘而象无待故也故学者有志于道则止之与观苟不精研玩象则意不得意不得则象不忘象不忘则意在意在则止不深止不深则不能即万化而寂寥此意甚远非身心可到惟即身心而忘X身心者似可彷彿夫众生执受皆本无常但随所观时复现行故以八万四千毛孔观一身则一身执受直下爆落以一身观八万四千毛孔则八万四千毛孔执受亦当处销融此就正报而观也若以众多微尘观三千大千世界则三千大千世界执受亦爆落无存以三千大千世界观众多微尘则众多微尘执受亦销融无得此就依报而观也若以法界缘起而观依正二报则依正二报皆称法界性而交彻冲虗所谓依正执受与夫根本无明皆即大智大则无外智则常灵无外则无我常灵则随宜故毗卢遮那如来顺本垂教为三涂众生而说人天乘为人天而说声闻乘为声闻而说缘觉乘为缘觉而说菩萨乘菩萨乘性本无生智愿无尽然非无所依者也唯华严大经直转根本法轮凡有所依倚者皆圆摄顿融总入法界令其彻底无依动寂任智不落情量即于生死烦恼海中称性治染染尽净除圣凡坐断文殊为牛普贤作马大行常然事事无碍而后巳此名佛知见此名最上乘此名涂毒鼓此名金刚子耳其声则命根立断吞入腹直至毗卢而疴出即此观之善观依正二报者则执受皆智而不善观者则本智皆执受耳予读天阙山人枣栢论约语及山人题约语后语乃知山人以天台匡庐竹林方广譬毗卢境界以人间世譬众生境界山人以为毗卢境界与众生境界初无常规苟达X缘起无性则染净无非智光以此智光洞照法界则法界初亦无性岂但缘起无性而巳然达缘起无性则入事不成就三昧达法界无性则入理不成就三昧唯圆达二性无性则事理不成就三昧如月在秋水春在花枝岂待眼孔定动然后见哉贤哉山人其知此者乎凡见心外有法者皆谓之外尘邪执如闻佛说法不悟佛意亦外尘邪执也况余声色乎然凡夫发菩提心初不以外尘邪执为弄引则意言之境无由得入意言之境不入则唯识与法界皆无入路矣又凡夫被外尘所转了不知尘本无体自心所变反执尘为实有尘复生心则徧计炽然心复生尘则意言境起菩萨了知一切境界意言变起意言无体不出唯识唯识无体不出法界故以法界观唯识唯识即法界也以唯识观意言意言即唯识也以意言观外尘邪执外尘邪执即意言也所以能物转不为转物耳如博陵王问牛头融曰境缘色发时不言缘色起云何得知缘乃欲息其起博陵以谓意言之境缘前五尘起不言我缘前尘起前尘亦不言我能发意言之境不言即不知也谓有知则能言无知则不能言故能所皆无知无知则无我无我即无自性也能所既皆无自性则境与色孰为能缘孰为所缘此非缘生即无生乎缘生既即无生又教谁知缘必欲令其息耶故牛头即蹑博陵意绪答曰境色初发时此即缘生X也色境二性空此即无生也本无知缘者心量与知同能所本皆无生教谁知缘既无知缘者则心与量与知皆无生也葢不照本则能所摐然照本则根尘寂灭故曰照本发非发尔时起自息抱暗生觉缘心时缘不逐谓觉因暗生觉生暗谢暗谢觉湛心无所缘所缘既无湛亦无寄未生前本无色心养育惟廓然无念凡色心养育想受皆言念生生实无生故曰起发未曾起是时不惟众生无地佛亦难泊此葢以理折情融事为理也飘风不终朝骤雨不终日飘风骤雨天地为之尚不能保其终且久况天地之下者乎然天地之道未穷而密变故万物虽处乎变化之域而万物不知也如一岁之道冬未穷而变春春未穷而变夏夏未穷而变秋秋未穷而变冬冬终也终穷也昔人有海日生残夜江春入旧年之句此亦未穷而知变者也如一身之道生未穷而变少少未穷而变壮壮未穷而变老老未穷而知死知死则死不能穷我矣死不能穷我则生岂能悦我哉夫死既不能穷生亦不能悦而我以生死为舟航游于祸福之海适当飘风骤雨之惊是能惊众人耳焉能惊我乎夫三皇以道化天下道未穷而变德五帝以德治天下德未穷而变仁义三王以仁义治天下而不知变故穷于仁义也仁义穷则五伯乘其隙而以智力劫天下有不可言者矣是故有身有家国者不知此则身不能修家不能齐X国能不治也然未穷而知变者其惟圣人乎夫幽明之故鬼神之说死生之道皆变后事也而世人辄懵然如滇粤之民谈含元殿里事至于鬼神尤深疑之顾第弗究心耳诚由鬼神以究极于性情由性情以究极于魂魄夫既究极于魂魄知以理治情之为魂恣情灭性而成魄则幽明死生一切了然矣虽然死生本乎有身幽明鬼神本乎有心众人惟昧其本故莫烈于生死亦安焉玩之以苦为乐是以大觉老人哀而拯之教以四大推身四蕴推心推之既久身穷心了则身本无身心本无心无身之身则大苦永超无心之心则靡幽不烛故龙胜于此又特地一槌其偈曰若使先有生后有老死者不老死有生生不有老死诚如其言则是穷身四合之后覔心四蕴之先犹若环轮孰为终始其于毗舍浮佛可谓各梦同牀而所谓幽明鬼神死生皆作广长舌相矣今此偈总二十八字前半偈中有箇入头便能于好恶交加之际是非逆顺之塲心心无间痛念无生无生习熟缘生渐疎易粗为精身心不能笼罩合下见大自在觉矣夫云有聚散水有昇沈日月交迁时序代谢好恶相凌兴废相禅千态万状变化无端究其所以然之说则彼种种奇特变幻神智莫测者不异梦中所见推梦之所自则由昼想所成推昼想之所自则耳目无待声色无根所谓当处出生随处灭尽圣人岂欺我X哉乃众人闻生则喜闻死则悲又有失常者闻死则喜闻生则悲是皆蔽于情未达于理故也至人设教难以尽同达本忘情则千途一致余读龙胜大士死生偈顿见周易原始反终之旨偈曰若使先有生后有老死者不老死有生生不有老死若使有老死而后有生者是则为无因不生有老死偈旨皎如日星不待穷搜竭思然使众人道其所以然往往瞠目如见父讳推其所蔽特不能原始反终耳苟能之则知始不本于终始何所始终不本与始终何所终始何所始未尝始始也终何所终未尝终终也始终不惑则喜怒好恶吉凶祸福死生成败果有所以然者为之耶果无所以然者为之耶至是则所称极天下之难明者譬如明镜湛水见我须眉又何蔽耶夫无欲则无生无生则不烦所资故有生必有所自资生亦有所本是以孝亲忠君之途辟矣如达身为患资为患媒而以四大观身则患本可拔也苟拔患本资生奚借以是之故亲虽至慈君虽至严皆谢而不顾慈始弘焉严始重焉虽然情为化母羣有皆子能即子得母即母而得母之父则弘慈重严亦非反常之道也夫至愚之人使其蹈汤火则畏烧煑虽强驱之而不肯入五欲汤火烧煑众生法身慧命非止一朝一夕而人甘心蹈之竟弗畏者岂其丧心病狂哉葢计臭皮囊为净器计无明心为命根不能以四大观身四X蕴观心故也今人于眠卧之际枕子稍不安稳则不能睡必安之而后适死生于人亦大矣人皆公然自安略不为之计何哉逆究常光初无圣凡之地以其有觉无外自作梦缘缘实无从无待成待始乎三细终乎六粗粗细有常众生岂有觉路常光不变昬动之机何生故曰起惟法起灭惟法灭起灭虽殊法本无二譬如泡生于水泡外无水水生于泡水外无泡又如风中鼓槖光里拣明谁为能拣谁为所拣孰为内风孰为外风孰为是水孰为非水故名此法真不思议夫不思议者非不可思议以不思议之外别无法思议不思议故然一切众生善思不思议法者即能一尘入正受诸尘三昧起故曰非不思议也由是观之凡作佛事以无利之利为利利莫大焉以有利之利为利利莫微渺何以故无利之利称性而发有利之利因情而施称性而发妙契无生因情而施醉梦缘生妙契无生虽微细之施福等虗空醉梦缘生总施国城妻子得益甚小良以无生则无待缘生则有住无待则无外有住则有所无外则更无有能坏无外者有所则有能若坏其所能亦随坏故住色生心者终受色坏不住色生心者色不能刼然无坏之妙可以神会难以事求有住之情可以图度易以算料昔有一僧造大铜钟若干斤出门偶值贫婆问僧何往僧曰乞铜造钟去贫婆信手施破钱一文僧强受而嫌其薄即投之X寺河既而僧乞铜数满钟铸七火而当钟要处即有一孔僧怒曰我铸钟心亦诚矣七火而钟孔生如再铸而孔不满我必投身洋铜与之俱化亦甘心焉时有异人晓僧曰钟不圆满无他故以公昧却最初檀越信心之施故也僧熟思良久曰我知之矣我初乞铜值贫婆施钱一文时我嫌微投之寺河于是遂断河吸水水涸得破钱掷向所铸七火铜内一火而钟圆矣悲哉无心之施则与不思议合刻画而舍则与无明为前茅比径山刻大藏有计利而不计法者则以为与和尚刻莫若自刻费少而易成且得我利者皆我眷属僮仆有计法而不计利者则以为我但施钱与和尚刻藏渠真实为我刻经我将无作有必所甘焉且佛语无妄我必赖刻藏因缘借缘生而植无生之因终当出苦顾不伟哉或谓计利者不若计法者达观道人则不然计法固胜于计利者然皆出有心岂若贫婆闻僧乞钱之声未竟信手将一破钱施与谓之有心贫婆初不作较量功德多少念谓之无心则木偶人不解布施灵山会上我大觉老人拈花示众惟饮光破颜微笑达观道人向无公道处作公道断以为贫婆与头陀当并案结欵如是则计法计利者自知负堕也金汤大法不越乎折摄二门折则佛祖犹有所诃斥况其他哉惟摄一门网罗怯弱之机尽矣虽然若未得佛祖之心则佛祖亦不易骂如德山以大藏为拭X疮纸布裩和尚以文殊普贤置裩当之间不闻诸方具眼尊宿诃之者脱未得佛祖之心孰同肯首迩来大人不现魔外充斥无论黑白微有知解便谓巳了于古德机缘之中纲宗不别明暗犹豫得为虗名甘昧自心强横批判逞一时之情结长劫之业此所谓因地不真果招迂曲譬如纸花终难结果吾知其这点虗名终须亦自打泼了不若自附怯弱队里虽未得佛祖心且信佛祖语精严奉行敢保万无一失如未能爬莫学走多少稳当爬未能而强走吾知其堕坑落壍终有日在黄龙心始了此事故其笔头三昧生杀纵横折摄自在贪之与瞋固俱是毒然莫若痴之毒尤甚夫何故吾心不痴则贪与瞋无所从起及贪瞋既起痴而不觉贪则如海吞流嗔则如火烧山造无量黑业受苦长劫难以芥石喻之既究苦之所以然则离痴无贪与嗔苦自何来然痴生由乎不觉不觉复由乎觉觉既本觉缘何生痴耶以其觉外无觉能觉本觉故本觉亦不能自觉本觉若能自觉谓之始觉则可谓之本觉则觉外有觉矣而本觉之义安在哉以此观之唯本觉不能自觉所以痴生痴生起贪与瞋而贪瞋之极苦报必酷酷则难堪难堪必究苦毒之所自来始了知贪之与瞋初本乎痴痴复本乎本觉本觉则无所本本无中边安有内外灵然而无我无我则谁受其毒灵然则痴本自无既悟此理以理治情情穷复X本本复而哀诸未复者乃乘智愿之轮究转一切碾断痴根同登无上然后乃快此圣人之心也故曰净法界身本无出没大悲愿力示现受生夫念息尘忘故忘而无功尘忘念息故息而无力无功无力故道成无作无作之作违顺解脱违顺解脱根尘炽然而无待以炽然故则净佛国土成就众生故一针一线之施功虽细而不昧以无待故故细而不昧之功功齐等空之福即此观之能所未忘则根尘乃鬼狱之师根境脱落则能所乃无生之导何以故称性而修我不欲忘而能所自忘因情着力我欲忘而根尘愈结所以得其旨也热恼凡夫不异道中之圣失其旨也离欲圣者取笑道前之辈是故有志于出世者必先知而后行则功不虗弃不知而行虽舍身命等恒河沙数终成业苦者也即用而酬数外无知故离数无知离知无数数未尝数故何数非知知未尝知故何知非数如是了知自然能所不立而用不昧故曰即用而酬初无圣凡用处无疑虽涉死生好恶之塲知本不累累则非用也故宗门贵用处不昧不昧即照到耳约教而酬虽等觉亦有所知愚两种不能破尽至玅觉则无愚可破矣此论说到不拘用到也若伶利作家待渠问时伸一指反问渠知此指否彼曰知则曰识得一万事毕更问甚齐头数不齐头数渠若不荐我且出身去也右紫栢老人说老婆禅诳吓禅雏不知是甚么心行X疑则参取法无可喻法若可喻法亦喻也惟圣人知法不可喻而种种喻之者不过一时方便耳若喻以空空虽无际而不能出生一切若喻以地地虽能出生而有边畔若喻以水水虽融通而有枯竭若喻以风风虽鼓舞万物而有息灭若喻以火火虽明能破暗不可撄触触而附物则生离物即灭若喻以树树虽能种种花果而离地则根无所托若喻以莲花虽花果同时而离水不有若喻以薝卜薝卜虽香秋风忽生香亦随尽若喻以摩牟夜光两者虽葢世奇宝而不若法之虗彻灵通也至于喻以龙喻以师子喻以大人喻以王喻父喻母喻大喻小喻长喻广喻方喻圆喻曲喻直喻动喻静喻屈喻伸喻待喻无待要而言之百喻千喻法不可喻也余故曰喻者圣人一时应物之方便耳是以执喻而难法不知法者也夫根之与尘初非两物众人不了横计成迷如以慧眼观之见虽非树离见无树树虽非见离树无见以离见无树故树有而非存以离树无见故见有而无我树有非存虽万象纵横而无物当情见有无我即炽然分别而无我当物根之与尘往复观察两无所当而众人于两无所当之塲境分好丑心存爱憎万死不知得非开眼作梦者哉夫婬习不难克难在知婬之所以然所以然明则能寻流而得源矣流譬心也水喻性也水本静而流动X能了动外无静则心可以复性也心既可以复性率性而治习犹残雪扑红炉之焰习岂能久停者哉虽然复性不易苟非达心无体全性为心其孰能之夫恶无大小善无浅深而有心为之则罪大功微何哉良以无知为恶虽有丘山之罪而君子詧其无知犹乃恕之故物莫不善于有心有心为善则有执有执则有边际唯无心为善者始福等虗空耳由是而观有心为善尚不可况有心为恶乎易戒有心老亦戒有心然观其象而察其爻亦未始无心也老亦不敢为天下先而不敢者宁非有心乎故有心无心唯圣人善用之无入而不可也自非圣人不唯有心有过即无心亦未尝无过若然者则初心之人如何作功能辨此者可以读易老予受性疎放懒于拘检虽为比丘忽略绳墨本图有益乃反致损如内典之于外书满字之于半字凡百安置必有伦次以不知故每犯颠错及阅大藏经始痛悔而改之永不敢以外书加于内典之上以半字越于满字之先何者经云不辨半满忽略内外凡所生处于般若种永不清楚及遭面貌不端严报万历壬辰于龙泉寺灯下偶见案上众书堆叠不辨内外甚惊怖之夫苟欲拔苦非般若为迅航迷津曷渡非智慧为灯烛重昏宁晓故有志求无上菩提者脱般若种子不清如蒸沙为饭纵经累劫即名热沙终不成饭因书此以自警云X迦旃延有慧辨善说法要于大众中以解行称第一常宴坐树下有外道问曰以我观世人但有此世更无他世可得然乎迦旃延曰今此日月为天为人为此世为他世耶若无他世则无日月矣外道俛首如是转折几十而外道情枯智讫遂归依之或者问佛迦旃延富楼那皆有慧辩何故佛曰渠二人多生修无我观故曰修无我观何以得慧辩佛曰汝不见钟鼓乎本无心念而随扣随应以其内本空故也问者始解念佛求生净土之义义在平生持念至于临命终时一心不乱但知娑婆是极苦之场净土是极乐之地譬如鱼鸟身在笼槛之内心飞笼槛之外念佛人以娑婆为笼槛以净土为空水厌慕纯熟故舍命时心中娑婆之欲了无芥许所以无论其罪业之轻重直往无疑耳倘平生念佛虽久及至舍命娑婆欲习不忘净土观想不一如此等人亦谓念佛可以带业往生净土以义裁之往生必难故庐山先造法性论次开白莲社非无以也葢法性不明则情关不破情关不破则身心执受终不能消释以执受未消释故于饮食男女之欲根断不能拔所以口念弥陀神驰欲境如先以破身心之方教之渐习而熟则能了知身与心皆非吾有此解若成则身心执受虽未顿破然较之常人高明远矣破身心之方莫若毗舍浮佛传心前半偈最为捷要或先持千万过五百万过三百X万过持数完满徐为持偈者开解之自然身心横计便大轻了此计既轻即以持偈之心持阿弥陀佛专想西方至舍命时则娑婆欲念不待着力然后始空何以故乘解专想故古德曰先了身心非有此智既开专心念佛求生净土九人念佛我敢保他无一人不生净土者此义亦本庐山先造法性论开众生知解次建白莲社成众生之行而来也予闻观世音菩萨初因古观音佛而发心曰我若成佛等观音如来以闻思修三慧自入教他入由闻而思由思而精由精而遗闻闻遗则所忘所忘则闻尽以如是三昧熏以悲智治往劫之染习陶铸众生之黑业一切众中亦如我等此愿不成誓不成佛然于六根之中菩萨惟用耳根开圆通之门者其本愿应娑婆之机又此以音闻为教体所以余方诸大菩萨数等微尘非有惭德迦文拣而退之而独进观世音者以诸大菩萨应当余方惟观音大士独当应此方故也即此观之则感应之道若针芥函葢毫釐有差便不恰好矣虽神通智巧于恰好中莫能作小方便如方便可作则诸大菩萨岂无神通智巧哉予少时似与观世音有大因缘不然予初不知大悲菩萨为何神予将祝发忽生变心自思曰我不祝发亦可修行何必祝之须头光然后能修哉众助缘者闻予言皆为之变色率多不乐时予偶睡睡中见一老僧立于东南空中遥指西南一无所言予因指掉头则见X西南有一舟满载黑白异口同音念南无阿弥陀佛佛声入耳五内清凉悦豫难状急走欲登其舟然竟不及而梦醒谓助缘者言梦中之异佥曰公既发心祝发中道而辄变公与观世音菩萨有大因缘菩萨因现比丘身而为公说法予曰了无一言但手指而巳何曾说法众中有曰菩萨以指为舌说法巳竟公自不解耳予闻此音而祝发之心始判然无惑既祝发之后以予多生习染兼受性精悍虽为比丘于如来绳墨之度不无忽略此岂独自心了了亦难逃大悲他心道眼之所照烛也呜唿予祝发将三十余年于万历戊戌三月初二日停舟于襄河之岸适有二三隣船皆进武当香者自暮达旦焚香诵经似若不辍且皆异口同音唿南无无量寿佛声入睡耳予不觉寸衷剌然此我三十年前将祝发时所梦之境也又观世音菩萨乃阿弥陀佛辅弼之臣今彼众朝玄武而称无量寿佛者则玄武即观世音之化身应此方之机未可知也又是夜予合眼顷梦一僧持三轴像设欲予观看及展而视之则吕纯阳与观世音菩萨像也绢皆新笔气亦新非妙手不能写予意得古者始妙此僧曰我有古观音一幅汝可供养予即展视之果绢旧像亦似旧且有一童子喃喃而谓予曰此菩萨灵感异常当受之予梦醒追感往曾朝武当中道大病至襄阳病愈甚偕行者佥曰子不能上山矣予强起露坐忽有清风一触头面顿觉病稍愈胸X次亦畅然因而偕众上山惟行路时了然无病及至旅邸则病复重众曰于此且止俟病好再上山未晚也予闻而不然明日复强起至好汉坡则病全愈矣于是进黄金殿礼玄帝圣容且私感谢帝之灵祐使我大病顿瘳还至净乐宫对帝像立誓曰我若不祝发为僧学无上道则长劫当堕阿鼻地狱异哉临祝发则观音现比丘身而度我朝武当则观音现玄帝身而灵祐我媿予小子业重垢深天机鲁钝道不胜习识不知微忝为比丘三十余年大悲重恩君亲厚德皆未能酬纤毫于万一而菩萨犹孩而不舍复于梦现比丘身授菩萨像于小子小子梦醒而痛感乃忘其鄙陋序祝发之颠末始始终终若一镜现三世去来之像丝毫无昧亦欲世之人知玄帝实大悲之化身也且见小子发心之因实亦帝之所发起也然圆净陈居士之德助我犹不浅者我若得道首先以菩萨闻思修三昧度之则观音之照烛乃无媿焉紫栢老人集卷之二X紫柏尊者全集X卍XXX紫栢老人集卷之三明憨山德清阅法语贪则不止瞋则不反痴则不觉是以无穷之苦长劫沦坠皆三者所致然此三者不越乎瞥然一念果能念起即觉觉之不息虽至愚之人可以铸三毒为三德犹已指之屈信耳况聪明者乎虽然愚者欲寡智者多缘多缘则精神不一而照功有隙故反不若愚人之专也由是推之于世故之中非智则不利惟于学道智为大障故曰以智治国国之贼不以智治国国之福或曰既以智为障道而念起即觉非智乎曰智无二体用之克念则谓觉用之利私则谓智且觉之为言如大梦忽醒智之为言如梦中之计较也故觉之与智少有不同耳古人云自讼此言少通文义者未必不能了了然触好恶关头便昧却了也故知见愈多行门愈广反为障道之贼此贼不灭虽与佛同胞无益英灵男子能于好恶境上如急流撑篙相似篙篙不失则万斛之舟轻若鸿毛矣且道好恶之流怒如奔马若何着鞭咄直于好其人知其恶恶其人知其善好好恶恶此知较然不惑如明镜当台妍丑交临本光常净便是篙篙不失的样子也虽然亦有好恶不能瞒者但知而不能行不行之弊非外魔障碍乃我多生我相现行为之崇耳此崇现前即当于我有仇之人观想其X相以其两足加我颈上口唿我名而骂我手搥我头而恨我尔时反照自心起恶念否若有念起即当于是人作父母想作如来想直待我之恶念消融譬如阳回大地层冰顿释则逆境之贼破矣尔时自信战功可立又于顺境之贼更增勇勐凡所爱者必以天下至公之理痛折私暱如折之不断即作仇想此想现前爱魔自灭如是头头不肯放过爱魔之窟破之何难乎或曰但以心外无法观之善恶好恶境界自然不可得矣何必𤨏𤨏碎碎作这等㤓工夫耶噫慧胜而无实行者是不知事障还须事消理障还须理遣故患弱病者不可进之以泻药患实病者不可进之以参苓若然者慧胜而无实行果胜乎哉果不胜乎哉知此可以言自讼之効也夫止观无门即以昏散为户昏散无地即以明静为源是以善造道者必以止观之火煅昏散之鑛煅之既精精成定慧故圣人反复干坤而不乱定之力也彻穷万有而不迷慧之功也若然者凡则即明静而为昏散圣则即昏散而成定慧如土为器善作者即成上器而不善作者即为下器耳究始终而推之上器土也下器亦土也然上器以盛宗庙之饍下器以贮舆台之食譬夫圣凡皆性特苦乐天渊耳故凡不可不仰于圣苦不可不慕乎乐仰圣在乎明道慕乐必须断苦明道贵悟自心断苦必先绝恶虽然自心未悟则出苦之志岂坚出苦志疲则恶缘之本宁易X拔哉以是之故自心不彻难与言止观之作略者也凡炼心者必以话头为椎轮然而有有心话颂有无心话头有心话头则初机精进者有无心话头则无功任运者有有心话头于现行时即伎俩穷矣惟无功任运者生则于昏沉睡熟之际死则于闷绝息断之时如水清珠虽汩汩乎浊流之中而光耀炯然也余以是知寻常世所谓散心称佛者临命终时冀其得力不殊一星之火欲沸沧海岂不愚哉夫嗜羶臭者不可与语芳洁也执狭小者不可与语广大也然而至羶至臭至狭至小者身也至芳至洁至广至大者心也而天下自古自今自男自女自贤自愚皆以至羶至臭至狭至小者执嗜而不厌何哉良以皆未悟至芳至洁至广至大者故也如悟而知之虽鸟兽虫鱼之微亦莫不慕此而厌彼矣况首出万物至灵至圣者乎虽然此身之羶臭狭小吾不件数而示之此心之芳洁广大吾不若揭日月以明之使其昭然共覩天下岂能即信之哉噫此身之羶臭狭小自足至顶自内至外周观悉数地则皮肉筋骨水则涕唾津液黄痰白痰赤痰又若血之腥尿之臊屎之臭蛔蛲百虫蟠屈宛转伸缩浮沈于五脏六腑之间以为高天厚地嘉山秀水奇花艶草瑶宫金屋珍飡宝味皆乐之而不厌也以臭为香以秽为洁以苦为乐窃谓是足以为极乐矣宁知天地之外更有他乐耶由是观之人为万物最灵者而嗜执至羶至X臭至狭至小之身曾不知觉何异乎彼之蛔蛲百虫蟠屈于革囊之中以为至芳至洁至广至大而竟弗悟者哉且皮肉之类感土而有湿者感水而有暖者感火而有动者感风而有凡有感必有还还则所谓至羶至臭至狭至小者皆不可得也况嗜而执之者乎岂不即化羶臭狭小而成芳洁广大之心乎故曰心山育功德流馨万由延又曰空生大觉中如海一沤发知此始可与语心之芳洁广大矣纸尽姑置之古人之交朋友也取其长而舍其短就其贤而矜其愚长则补贤则师是以心愈诚而志愈坚德愈茂而身愈下下则受受则广广则大大则无极无极则不穷不穷则能常矣故反愆而责已者进德之基也含怒而尤人者召祸之始也冀其不穷而能常恶可得哉心无好恶好恶由情故情有爱憎而境成顺逆也是以遇顺境如登春台熈然与之偕忘触逆境不啻乎白刃撼胸与之偕死呜唿人生若梦憎爱如云梦有惺寐云有聚散惟所以能惺能梦者如太虗焉故知太虗者何妨云之聚散乎今有人于此好其人推之层霄之上恶其人陷之重泉之下吾知其寸虗无窦天光奚生哉眼光照境初无憎爱不为旃檀先照不为狗粪后照是谓平等光也此片平等之光在佛祖分上一喜一怒一哀一乐无往而非本光于凡夫分上热恼云中X时一迸露而现行力勐即复蔽之故曰彩云影里神仙现手把红罗扇遮面急须着眼看神仙莫看神仙手中扇所谓云之与扇者即五蕴坑中烦恼执着也故善造道者能于好恶难克之际此光迸露之顷着眼窥彻不被现行所转是谓豪雄少不精彩痴云顿合始作观照则力费排遣如一夫当万幸克者几人哉于光露之时一肩领过积劫无明当下冰消如兵不血刃天下太平矣南印度香至国王施无价宝珠供养般若多罗尊者时国王有三子其季开士也尊者欲试彼所得乃以所施珠问三王子曰此珠圆明有能及此否第一子月净多罗第二子功德多罗皆曰此珠七宝中尊固无踰此非尊者道力孰能受之第三子菩提多罗曰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此珠光明不能自照要假智光光辨于此既辨此巳即知是珠知既是珠即明其宝若明其宝宝不自宝若辨其珠珠不自珠珠不自珠要假智珠而辨世珠宝不自宝要假智宝以明法宝然则师有其道其宝即现众生有道心宝亦然尊者叹其辩慧又战国诸侯之所宝惟以珠玉为论而知所宝者惟齐威王楚王孙圉而巳威王不以径寸之珠为宝楚王孙圉不以白珩为宝是知所宝在此两不在彼虽然华竺不同而邦风轨未始不同故以宝X为宝者照惟盈丈以人为宝直照千里震旦鼻祖菩提多罗知宝外无道道外无宝惟时有通塞用有行藏既而少林壁观九年得一神光华联珠贯以色为声听之以目顿使心精遗闻珠体独露灵焰为灯光传无尽象先而不曜画后而圆照不曜近昏圆照近智重以悲承之则灯又化为高广大车矣是车也竖穷三际横徧十方兼载凡圣包举古今由是而观则魏王之乘小大何如哉故曰化家为国者不知道化心为道者可以兼忘天下予以是知万物一物万神一神唯善用其心者何物非神反是者何神非物何物非神虽云山重叠眼绝纤尘何神非物虽静默渊澄心多窒碍又曰道远乎哉触事而真圣远乎哉体之即神又曰中有一宝秘在形山然此宝复有解宝行宝证宝忘宝唯解宝者则知尊其所知矣行宝者其宝光渐将完矣証宝者宝虽巳完不忘则用不全故惟忘宝者乃能用宝也嗟乎宝之所以然宁易知哉如知而不能行行而不能证中道废弛証而不能忘如人在瓮如鱼在陆且未能自用况能用物乎万物浮沈出没苦海虽人天有异横竖不伦长劫迷坠情为其根情之所起以迷自心自心灵彻照极循动动则有昏昏又生动昏动交加如辘轳下上靡有穷巳究实言之情本于爱爱滋贪疾贪而不足遂生不悦好恶无常互生互灭于如意境系恋躭湎如醉如痴害当顷刻犹自嬉嬉以相忘故耳大都不忘则X一体生异忘则异体如一有二有对有对角立角立之际抗然尔我微逆即知惟于顺境相忘之至异而如一一则无对无对难觉又众生最初受生由爱而来顺境滋之任运冥合所以逆境易觉顺境常迷能于顺境照之不昧则爱源渐竭嗔波亦停瞋不自瞋由爱所生爱既渐除瞋岂不灭譬如伐木既截其根枝柯自坠瞋爱交损亦复如是地无边际皆吾足履声无边际皆吾心闻地乃所履心乃能闻所履者死能静不能动能闻者活而恒活故万声不昧巨细了然恒故声自起灭闻者不迁譬诸宝镜光明圆满象触即照妍媸难瞒唯其照而不情丛应无迹无迹之妙应不流影所以从古至今弥照弥闲我心本光普应万有有未尝关足之履也其亦如然吾言地死指物之权耳根既妙身根亦圆足不自显因地以彰地不自露因足以知犹若交芦两虗相倚顿悟足地能闻亦尔夫人之所以有生死者以见思未断耳见则五利使也思则五钝使也历三界九地而言之故所以有开合也五利使者谓身见边见邪见戒取见戒禁取见是也五钝使者谓贪瞋痴慢疑是也此十合言也开则天台四教仪註中可寻偹览也此十断尽藏教果头位也圆教七信相似位也果头七信二位贤圣便能六通纵任无违山壁由之直度矣断此十惑初修空观空分别我法二执二执即十惑也亦开合有异X耳惟圆教修进逈异常途而一心三观圆修满进最初行者存志意在直破根本无明不在见思尘沙也然而观志坚勐任运而进见思粗惑带落之也如壮夫入阵射人先射马擒贼先擒王也然刀头展处王之左右任运而伤者未尝不有也王者根本无明也左右者见思惑也见思如尽将破尘沙矣然而非空观能破惟用假观此惑可破尘沙之为言者言其不明者多也不明者何法耶谓世出世法世则经济王伯天文地理阴阳筭数吉凶消长文武杂秇万物所由周知根本出世则三学六度十方尘剎佛土或说法之轨度生之仪种种方便三十七品及八万法门等一皆通彻则尘沙无明断矣此菩萨初断此惑徧游十方国土承事十方诸佛一一问明一一印正了无余疑自是而后乌玄鹄白莫不知之矣此假观工夫不过博访先觉无事不知也言无明者谓触事面墻也尘沙既破将破根本无明矣根本之为言者言其能为一切众生惑业根本故也此根本无明最初本净本不觉故迷而循动三细生焉此三细者为见思尘沙根本见思尘沙是其枝条枝条虽则先断根本犹在行者此际惟以中观之斧破之然此三细于楞严经中分为四十二品破之四十二位者谓十住十行十回向十地等觉兼前尘沙无明故曰四十二品初住菩萨以中观力四十二品中断最初一品无明而入初住即能王百佛土封疆矣一佛土封疆X一大千是也一大千者即积一千箇天地谓之小千积一千箇小千谓之中千积一千箇中千谓之大千而初住菩萨如此大千佛土能王一百矣夫饮食男女声色货利未始为障道而所以障道者特自身自心耳故昔人有言功劳莫先于有智大患莫若于有身智即妄心也身即妄身也夫妄心者託物而生者也妄身者假物而成者也然唯真心物生不生物灭不灭真身气聚不聚气散不散物者何前尘之谓也气者何四大之谓也所谓妄心者触境生情好恶代谢从生至老从老至死绵然不断于不净处躭湎味着如自髓脑执吝不舍虽有良师父兄善友言以觉之非唯不能顿然弃舍改恶迁善犹至于结恨者不少也此纵妄心情识顺则欢然逆则不悦如此者所谓人头牛耳又有劳劳勤勤深谋远虑以养生为计者贫则冀富富则冀贵贵则冀寿寿则冀仙情波浩浩无有穷巳此谓痴众生也究而言之如此妄念终朝汩汩毕世辛勤不过最初一点妄心不能空耳我故曰饮食男女声色货利非能障道也障道者惟此妄心也此妄心又名智者何哉以其善谋能画故也若能废此妄心从前种种勤劳如汤消氷泮然荡矣然能废此心者非真为死生汉子英灵豪杰未易易也金刚般若经中须菩提首以降心为问者葢知此心苦海源头生死根株故也此心一废智识销融所谓真心者如浮云散而明月彰矣明月照X世高低远近四海百川行潦蹄涔处处影见然未尝有心也惟悟此心者虽凡夫而即佛矣不悟佛亦凡夫也妄心真心并陈于此有志出世者留心焉妄身真身不暇言矣能所分而不断者良以能本非所所本非能然则能不自能所不自所能不自能由所故能所不自所由能故所由所故能则功属于所矣由能故所亦功归于能矣功属于所则独立者所也功归于能则独立者能也凡谓独立则无待故曰不分不独立则有待故曰分知此则得实相之用矣实相者毫无渗漏之谓也古人云难易相成是以难即易之机故畏难者谓之自塞易机易者灵而常通之谓也通即易易即变变则神大智道人每晓人曰世之迷倒者莫甚贪欲而贪欲之起起于前境前境虽众惟男女色相最为妖嫚男爱女色观女如花女爱男相观男如宝绵着生爱虽白刃甘蹈汤火可赴败名丧德玷俗戕生亦不暇顾矣殊不知揭妆饰而观之四衢之中头蓬丑露岂惟不生爱着且呕哕不胜矣再揭皮而观之宁独呕哕且不胜恐怖矣再去肉而观之则白骨頺然宁独恐怖巳哉始悟由空有骨由骨有肉由肉有皮四者具而加严饰乃能惑人今天下纷然如登春台如观好花至死不悟可不哀哉奚若外严饰而观其皮外皮X而观其肉骨外肉骨而观其空外空而观无生夫无生者众圣之所宅万灵之所始故曰惟得始者可以善终如不穷其始而死虽金棺银椁藏之吉地谓之善终者乎作若有作安能有止止若有止岂复有任任若有任安得有灭惟其不作不止不任不灭所以能作作止止任任灭灭也有人荐此则三世十方五蕴十八界拈取丝毫许向人前抛掷吾恐黄面瞿昙亦无辣手楞严经曰妙触宣明此语开剖本光无剩矣第学者思致不妙往往当面蹉过昔有堂头问僧隔壁听钗钏声即破戒戒作么持僧曰好箇入路由是而观在身则为妙触宣明在耳则为妙声宣明一根既然何根不尔又四祖信大师年十四参粲大师曰愿和尚与信箇解脱法门粲曰解脱则且止即今谁缚汝信遂大悟于言下古德有言曰搕着撞着无非入路良不我欺也师曰坐静有三品曰下劣坐平等坐增上坐下劣坐者伹能舌拄龈腭齿关谨密双手握拳夹嵴天柱挺竖不欹以信力为主或持半偈或持佛号及呪上有严师慈护下有法侣夹辅是谓下劣坐也平等坐者初以识破根尘识三界为主于三界始末洞悉无疑临坐时视身如云影视心如网风别无作手若能坚劲昏散痛痒自然剥落或一坐半日或两三日饮食不进气力仍旧是谓平等坐也增上坐者是以洞彻X本心为事或以古德机缘关技痒者自然凝结不化若负戴天不共之仇我不欲瞋闷而瞋闷塞破虗空直得依正圣凡合下尽翻窠窟有此等志气力量累足蒲团以刻超劫而无超劫之心到此时昏散无渠栖泊处尽十方三世都卢是一箇话头迥迥然在前塞煞眉眼忽然心地有爆荳之机不生欣喜何以故渠我故有今适相逢有何奇特是谓增上坐也小人与君子处莫之然恒有不快君子之心此正小人之情也如小人幸而自知此情痛力克治则不烦岁月便觉与君子处则快然与众人处则惕然矣从此以明勇为前茅克治弗巳将来与众人处则快然与君子处则惕然也如至此更克治之不休则又非深于悟自心者不能耳天机粗澁佛语即障万苦骈集而天机深者皆导师也故曰善用其心触处缘因不善用心头头障碍如威音之前未有佛兴而因缘无地则威音之师毕竟其谁殊不知苦即导师何用别征然威音之后亦以苦亦以乐亦以不苦不乐杂示而为熏机又万不同也惟威音非苦煎逼虽天机深觉亦难开觉开则一切缘因皆从中流出此威音果上之用也思之则凡有疑滞可触类而通矣凡夫之知周乎六尺圣人之知无外不了然凡夫之知离无外不了之知则知无所本如唤六尺之知心为自心则心惟六尺而六尺之外毫无所知如洗荡X此知则无外不了之知终不得矣如不洗荡此知则无外不了之知亦终不得矣故曰即能知不得徧知离能知不得徧知离即离非不得徧知即离即非不得徧知此圣人万古不欺之言也大抵众生之机不越四料简有高而不能下者有下而不能高者有不能高下者有能高能下者善教者随机引接夫真心明净本自圆照照极昏生瞥成业相由是转现顿兴冥然能所然而智相未起犹无分别因不了现相从自心生妄生分别分别即智相也智相即是意识种种爱憎千态万状变幻无常妄分彊界若无意识而眼耳鼻舌身之五识虽各寄根各守分限然皆无分别既无分别五本无五则眼耳等识言一亦可言五亦可六根不能互用总因意识横计眼则能见耳则能闻等意识若空则眼耳识等终日见闻未尝见闻以无分别故凡有分别即有能所能分别者是心所分别者是境心境角立物我纷然故迷彼明净所以一箇精明分为六用眼乃见色耳乃闻声情尘交互妄生妄灭无有了期故眼离明暗则无见体余五亦然见体既无谁明尘相尘相既无见体亦无尘见双亡元一真心此箇真心情生则转为根尘情空则根尘元是真心根尘真心迷之成二悟之元一只此一名待二乃有二若不有一何所寄譬如说箇不可得待有可得有此不可得始有可得若无不可X得可得亦何所寄则前所谓业转现三相及智相复归元真葢迷元真而有此等悟此等而显元真此等元真不是两物譬如一箇醒人少有昏生虽闻外声又不明了虽不明了又闻外声唤他作醒实不明了唤他作昏又闻外声到此境界谓之昏醒相半有人唤之则随醒边无人唤之则随昏边既随昏边外不了境内不作梦昏然而凝能所未成少顷入梦能所则有初者谓之证自证分二者谓之自证分入梦则分两分能见者谓之见分所见者谓之相分法喻参合理自晓然色生处即是空生空生处即是色生万法虽广无越空色苟能洞达色空则无塞非通无通非圆圆则理彻事穷佛祖圣贤便可同一鼻孔出气矣根尘非物妄想成迷妄想元空根尘成滞余以是知根尘非妄想而不有妄想非根尘而本无不有则山河非碍本无则念虑非知山河非碍则无往而非身念虑非知则无往而非心无往而非身则尘尘剎剎皆功德之聚无往而非心则念念心心总妙应之机情与无情本来一片佛与众生元非两致是以众生笑语即如来圆极之谈诸佛梵音即众生诙谐之语或谓我但按指海印发光或谓我謦欬涕唾皆西来意真不我欺自是众生不了自心非幻成幻直下知归本来成现虽然造斯玄极功由慧力譬夫观语实相者究语所从若生于觉观外无匡郭则音韵不成X若生于根器内无觉观则鼓击无由反复推穷两端不有二既不有中又何来当体无依豁然独露如是则岂五目之能窥四智之可测哉修行易而悟心难悟心易而治心难治心易而无心难无心易而用心难如倚门傍户者不可与语此也学佛者倚傍释迦学儒者倚傍孔子学道者倚傍老子离却倚傍露地上立脚如师子王往返游行跳踯自在了无依倚唯悟彻心光者信手便用若定上座从临济来或问如何是禅和穷到底定即搊住掷向桥下有同行者解之定曰若不是这老冻脓直教禅和穷到底定可谓信手便用者矣如是之用出世即名为佛经世即名为儒养生即名为老彼倚门傍户者譬犹贾舟自无势力假冐他势扁其额曰某翰阁某部寺某台谏以欺诳一切不知者鲜不望风而靡若彼真主卒然相值则所冐扁不唯不敢炫燿而且覆藏之不暇矣呜唿男儿家顶天立地睁眉努眼高谈濶论孰不自谓圣贤豪杰之徒一朝撞着个没面目汉子将无孔铁椎轻轻敲击未有不眼目动定支吾不及如是而安望其能知四难之旨乎皮裘子曰外离无合外合无离离由合生合由离起以离推合合无所从以合推离离无所自至人知离合无我遂推自于远近无常古今无待也是以先天而生不为老后天而降不为少近取诸身既其然矣远取诸物未始有二道焉于六尘之中就触尘推之X如此然受杖楚者不能究痛之始终则不免魂惊骨骇酸楚入心虽息断形消神游气散而能知者尚抱痛取生生隔世矣而痛犹历然或自祖而传于父自父而传于子子孙相继积五代而痛始化呜唿众生积情情积成坚至于贤女化为贞石苌弘血光为碧推其所以然之故始从迷性为情情积而万化无恒故变化者不出乎有待有待始终之别名也智者知其如此直推痛于未痛之前于既痛之后始终了无受痛之地正当痛时以勇乘明应念化痛为乐痛化则在有而能无乐存则在无而能有在有而能无可以卷舒尘剎于毛孔在无而能有可以展毛孔而吐山河也故曰善观察者即一尘而入佛智乃今以触之一尘始于离合相推延而至远近古今靡不达也况入尘尘三昧者哉一切寤时于有色处则见色于无色处不见色此天下之常情也一切梦时于无色处则见有色于有色处不见色此亦天下之常情也惟达道者以梦时无色处见色之情验寤时有色处见色之妄皎如日星更有何惑哉夫疑情纵想则情愈滞而惑愈深系意念明则澄鑑朗照而造极弥密心如水火拥之聚之则其用弥全决之散之则其势弥薄故论云质微则势重质重则势微如地质重故势不如水水性重故力不如火火不如风风不如心心无形故力无上神通变化入不X思议心之力也心力既全乃能转昏入明明虽愈于不明而明未全也明全在于忘照照忘然后无明非明无非明耳乃几乎息矣几乎息者慧之功也故经云无禅不智无智不禅然则禅非智不照照非禅不成大哉禅智之业可不务乎僧问临济见大愚还如何黄蘖便知渠大事巳彻师曰寒者得酒颜面生春饥者得饭精神发悦况醉无上醍醐者哉包万物者天地也包天地者泰清也包泰清者知是何物有物则不能载有形无物则功何所存知则不疑疑则不知不知而不求其知终不知矣人为万物之灵知愚知贤知寒知暑知香知臭知古知今于是物也而独不知人果灵乎不灵乎般若者真智慧火也凡夫二乘皆有而不皆善用之或执有或执无知有知无所谓真知也真智慧火触有有坏触无无坏矣因境有之心凡有而圣无惟无生之心圣凡共有凡有而圣无者有待之影也圣凡共有者无待之光也向上一路则又非无待有待可能彷彿惟本色衲子鼻孔在手所以生杀自在圣凡交驰正与而夺正杀而生夜光在盘其宛转横斜冲突流转不可以意得之惟其不可以意得者不可以即知求离知求非即非离求因送亡僧骨入普同塔问大众曰此把骨头与天界X寺佛牙且道是同是别同则凡圣不分别则心外有法速道速道众无对良久曰一入普同僧海里慈悲波浪泼天香饥渴烧心令人热恼几死少得饮食济之便觉无限清凉不求而足殊不知饥渴之初有不饥渴者存焉但肯徐而察之如池开水满月忽现前岂待傍人指点然后见哉虽然众人以饮食男女生饥渴自众人而上者以功名生饥渴或以义理道德性命生饥渴虽复高明与卑暗之不同而饥渴之前者未始不同也故君子急以闻道为前茅夫空色一条而或两之两之者人自两耳所谓一者果两乎者然一若不两则万物奚源两若不一则众人绝梯圣之阶矣故曰但愿空诸所有慎物实诸所无梧桐壮风芭蕉壮雨梧桐芭蕉产于地而风雨来乎天如风雨不资乎两者之善壮则飘风骤雨乃知其威而微细时桐蕉虽有若无也故曰天不资地无以生地不资天无以长夫有形之大者莫过乎天地尚必相须而能成其体故毛虫羽虫苟无雌雄则其化也易穷今有人于此进道德而退势利殊不知微进则退无其母微退则进无其资若然者道德势利初非两物也惟善用者势力皆道德也不善用则道德隐然流而为势利昧者不知也是故道不足则以德济之德不足必资乎仁义仁义不足必流于刑名惟X圣继圣则不流降是吾不得而知焉古之忧天下者以饮食男女为大欲思欲治之殊不知忧其一而不忧其二者也夫饮食男女若无能知则相悦之地甘味之本无由矣能知之不忧而忧所知是不知类也然能知难破类油入面以其习熟成性苟不能洞明本心以无我而灵者治之则油终不出矣今天下号称讲道者不知能知是贼豢养无法又力滋培之所谓无我而灵者亦终屈而不伸矣更有甚者认能知为主人公为见性为良知噫唤奴作郎何其甚也夫蝼蚁之知能周芥许鵾鹏之知能周数千里然究其所从名有大小能则一也故曰剖一微尘出大千经卷非闻道者不能焉如龙闻以神蛇眼闻牛鼻闻根易而闻不殊则能知者可以类推矣一身九想初皆强观强观力熟应念但见见胀则恶见坏则恐恐恶难堪计弃此身如厌死蛇腥臭逆鼻魂梦觳觫况复眼观行者至此欲覔淫心等焦谷芽如石女儿十方推求五内徧搜一切毛孔往复搜剔臭秽薰蒸淫念何地推求一死乃快吾意一想力成慾海顿枯若彼诸想一一成就何秽不涤秽想既尔净想之因初无定相一微之忽忽而随流流而不返计臭为香由忽积刻由刻积时由时积日由日积月由月积岁由岁积劫由劫积迷如油入面情不复性面难出油一迷永迷觉路昏黑爱欲为命升沉万端六道板筑三涂习熟刀血火烧饮食衣服苦痛无量X彻心入骨圣人哀之教即此想强观不净不净功圆颠倒习化即蛇而龙即凡而圣长揖苦趣生死缚解无我之乐乐无有尽逆推其功由一想始发挥谈论是文字般若能勘破身心迷情是观照般若佛与众生同体是实相般若此心本来唤识不得唤智不得故曰说是一物则不中柰何无性随缘瞥生一念自尔之后三细六粗次第名焉所谓大圆镜智者法身上用平等性智在凡夫时名染污识此染污非是外染污谓其计八识见分为我究理言之见分实非其我以其横执而计之为此识体此识体以我为主即生痴见慢爱谓之四惑此四惑不比六识烦恼动心发念乃生乃是莫知然而然凡触境界自然而憎自然而恶此习最细又唤做俱生无明此就染言也若就净言之六识作法空观即七识法执自伏如六识作二空观久六识自转为妙观察智久而精进观力渐勐即七识我法二执溶然冰销成平等性智至于八识及前五识化为大圆镜智成所作智此二智在果上一念相应时转不涉阶级者也前所谓三细六粗者八识之异称也由是观之莫愁八识不成大圆镜智五识不成成所作智但要六识上着得力见得透日积月深自然转识成智六识既转成智不坐顶堕加功不巳七识自然转平等性智此二智在凡夫最初发心出世一念至于第七地是其收功也至于八地九地十地及等X觉皆无功用到也此来佛法大患患不在天魔外道患在盲师资七大错耳一者以为禅家古德机缘可以悟道悟道断不在教乘上我且问你安禅师读楞严破句悟道永嘉看维摩经悟道普菴肃禅师英邵武皆读华严论悟道你谓唯禅家机缘可悟道教乘不可悟道岂非大错二者以为知见理路障自悟门道不从眼耳入须一切屏绝直待冷灰豆爆发明大事始为千了百当一得永得我且问你当世黑白中谁是有知见理路者你若果检点得一个半个出我也不管他悟道不悟道敢不惜之只恐亦不多得一日王介甫问蒋山元禅师曰教外别传可得闻乎元曰公有障且以教海资茂霛根更一两生来乃可耳今人去介甫远甚尚未解爬先学走岂非大错三者以为念佛求生净土易而不难比之参禅看教唯此着子最为稳当我且问你净土染心人生耶净心人生耶半净半染人生耶全净心人生耶若染心人可生净土则名实相乖因果离背若半染半净生净土者吾闻古德有言若人临终之际有芥子许情识念娑婆世断不能生净土若全净心生者心既全净何往而非净土奚用净土为如是以为念佛一着子能胜参禅看教岂非大错四者有等瞎公鸡闻真鸡啼假鸡啼皆倣効作种种声以为动念即乖本体思量便落鬼家活计况复有言乎我且问你此等见识为是解为是行解则X何乖动念何病思量古人有五斗米饭熟后方能酬一转语亦不乖本体诸大禅老皆许其悟彻又曰思之思之鬼神将通之非鬼神通之心开而明也思量何伤观音闻思修三慧熏化一切你徧以思量为病岂非大错五者人生未必无欲有欲能制而弗随非贤者不能又有纵而不制者颇籍多生慧种稍涉猎教乘或得一知半解即眼空一切以为古人造理不过如此本来无事何必别参于逆顺境风之中又东飘西荡作不得一毫主宰我且问你古人见得即用得着你这般没头脑即见得用不得尚未梦见敢无惭无愧莾撞说大话徒招苦报岂非大错六者三教中人各无定见学儒未通弃儒学佛学佛未通弃佛学老学老未通流入傍门无所不至我且问你你果到孔孟境界也未若巳到决不作这般去就若未到儒尚未通安能学佛佛尚未通何暇学老又有一等人谓佛家道理先是义利关头便见不明白何况圣道且其书汪洋汗漫卒不能摸其边徼不如各守已道却不省事我且问你你悟佛心否若悟佛心心自无疑无疑则无悔无悔即入信今你不愧自已天机浅陋反疑佛经岂非大错七者在家出家之人较唐宋黑白天渊不同唐宋时人若裴休苏轼于宗教两途并皆有所悟入或一句一偈赞扬吾道犹夜光照乘千古之下光不可掩粲然与佛日争明即吾曹或与之酬酢若韬光禅师答白乐天偈寂音尊者酬陈X莹中之古诗亦自风致有余至于碑文经序虽长篇短述不等然与修多罗若合符契非真得佛心者孰能臻此至本朝自宋濂以来能以语言文字赞扬吾道者不道全无敢谓亦少葢唐宋诸公与方外人游俱能超情离见裂破俗网置得失荣辱于空华之中心心相照如两镜交光相似故其遗风余烈后人自不能附赘呜唿以情求道所谓首越而之燕也去情求道所谓离波而覔水也若人于两者之间别有出身之路不涉忌讳管取不参禅不看教敢保他悟道有日如以两者之间立脚跟不定不若做个长行粥饭人岂不是好又今之僧俗或亲师访友未见师友之心便乃揣摩卜度某师不过如此某友亦不过如此此心既生则虽如来复起亦不能利益渠矣况其它乎凡亲师访友譬如摘桃宁暇管其树之曲直唯在桃美而巳若然者亲师访友刚以情识求道岂非大错如是七错我也是趂口胡说一上不知黑白贤豪以为如何然此七错亦是醍醐亦是毒药能善用之毒药未始非醍醐不善用之醍醐未始非毒药我又问你此七错一念未生时着在何处一念巳生时着在何处若人辨得出老汉与他提鞋挈瓶有日在如辨不出不可草草惹他明眼人笑你去念非忘尘而不息者葢念与尘如形与影若谓形先而影后影先而形后形影本非能所此皆未了心外无法而随情穿凿者也夫心外无法法外无心然心X法若似二者何哉良由以理照之则心外无法法外无心以情分别则物我抗然难以消释横谓见前分别者我心何疑见前所分别者彼物何疑物我横执积执成坚坚塞十方何往非执辟如蜂蜜初无中边呜唿此执之累我遡流穷源自无始以来至于今日犹浇水于冰冰日渐厚坚者不化而厚者愈坚如是积习坚于大地厚于须弥若欲破荡苟非了悟本心目前无待于境缘逆顺中痛以无待之光智慧勐火烧然力深则此习千佛出世终难化也灵润法师野火四来无逃避处同行逸散润师即作唯心观御之以为火寔自心岂有心能烧心之理此观稍入火即潜息此乃破荡坚习之样子也如是而尘自忘而念自消尘忘念消本心始全以全应物物无不顺物无不顺虽应无应应而无应则古今中外谁物谁我即如以我周旋于我我外何物以物周旋于物物外何我故曰艮其背不获其身行其庭不见其人也此葢自远而习近者之能事也如得近者驾近以接物则此道光大矣圆颅方服顶冠束带谓之黑白之徒此两种人或由儒而入佛由佛而入儒或终不相入或相入而变化无穷儒亦可佛亦可此之种种遡而上之云何忽生之前辟如大火聚上无一可泊泊则焦烂不旋踵矣故曰众生攀缘之心处处能缘唯不能缘于般若之上由是而观以攀缘心学出世法出世法皆攀缘也X以无攀缘心学世间法世间法皆般若也今有人于此谓文字语言不足以见道惟参禅究话头足以见道如文字语言不足以见道则永嘉读维摩经而悟六祖听金刚经而悟普菴肃看枣柏华严论而悟天台智者读法华经得旋陀罗尼三昧如此样子难以广举又宗门机缘皆诸祖旧案苟得其人据案则典刑可步赏罚可行照用不惑纲宗在握于暗呜叱咤之间棒喝雷霆之下偷心顿死活句纵横苟不得其人所谓千七百则葛藤翻成魔绕一遭缠缚万劫难解何以故见剌入心故古德有言曰文字语言葛藤闲具本无死活死活由人活人用之则无往不活死人则无往不死所患不在语言文字葛藤顾其人所用何如耳又外语言文字而求道者即语言文字而求道者世人谓之宗教宗教既分各相非是一则以为宗可以悟心教惟义路义路恶足明自心哉殊不知精义则能入神入神便能致用悟心亦精义之别名故宗门大老有大机大用苟不入神机用何自故曰解得佛语祖师语自然现前真万古之名言也常黑庸白菽麦不辨雌雄未识妄自谓文字语言我不必求之离文字顿然超语者吾始快心如此之流眼中亲曾勘验十个却有五双都怀此见不化管取佛语终不精佛心终不明两者既无所入复旁搜曲问雌黄诸方某善知识如何某善知识不如何一旦利害当头死生信急如何不如何亦总记不起了况能X死生自在乎故曰忧不深不免忽略病多太细求猜刻鬼在我愿一切黑白贤豪教不可不精宗不可不明教精则佛语我语也宗明则祖心我心也到此田地即佛入儒即儒入佛终不相入无可无不可自知用处谁摇动得汝虽然犹是途路之劳向上一着犹未梦见在紫栢老人集卷之三紫柏尊者全集X卍XXX紫栢老人集卷之四明憨山德清阅法语问汝一岁之前多少岁数汝答一岁之前父母阴阳交会如未交会又问汝父母两家念头不动则阴阳交会境界又在何处若晓得父母念头未起时则汝之岁数多少必定知得下落如这一点不晓得便是买檀香雕佛佛中不解放光若透彻了这一点即狗粪雕佛也解放光破汝覆盆之暗且人生几何苦多乐少生死不明一息不来驴胎马腹又恁么撞去了可不哀哉古德云三涂一报五千劫得出头来是几时我则曰出得头来休要问五千劫里细寻思师问子今现在之身恶得而有对曰假借四大而有X问曰四大未聚之先子身恶在对曰身本无有问曰四大既散之后子身恶在对曰亦无有师舍然大笑曰子求身于四大未聚之先既散之后皆无有独现身假借四大而有以理推之得非两头无而中闲有乎两头既无中闲独有恐无是事子当熟推之先有中闲而有两头耶先有两头而有中闲耶倘推之精熟观智剖开子然后再来为子痛究子心又复何在如究身未精即乃究心心终不精故曰审名以精义精义以入神入神以致用此东方圣人西方圣人必由道也故颜子则隳肢体黜聪明老氏则曰吾有大患为吾有身若吾无身何患之有又曰介然有之行于大道唯施是畏老氏亦东方圣人也若究其所归本与儒同宗昔人曰老氏之学源易谦卦也虽然穷生死之故究性灵之极设不学佛终难彻了何以故葢穷灵极数之学苟非满证自心事理无碍者终未易明也事则属数理则本灵穷其理而遗其数则谓之干慧极其数而昧其理则谓之忽本若夫瑜伽唯识乃极数之书也华严楞严穷理之经也数理俱精如不透禅宗乃叶公畵龙耳岂能兴云作电哉故学究身心者身不精则有生死荣辱之累心不精则有好恶是非之攻故曰究性与命自身心始如忽身心而不究虽读五车三藏终与身心何益哉圣凡无门门启迷悟迷悟无本本于自心自心不明以耳闻声则信以眼观声则疑矣虽然以耳闻声则X好恶皎然以眼观声则好恶何存于此了知毫无疑惑方信不惟大士能以眼观音人皆可以眼观音也呜唿前境不化而融能根不解而脱此边解也如闻与脱功若不昧则境与根未始非本也功若可昧则又圣凡不辨始觉无功矣安有是处哉婆伽婆入于神通大光明藏不二随顺现诸净土与大菩萨摩诃萨十万人俱其名曰文殊普贤普眼金刚藏弥勒清净慧威德自在辨音净诸业障普觉圆觉贤善首法菩萨等共入神通大光明藏呜唿是大光明藏岂婆伽婆与诸大菩萨独有之而一切众生果无分耶虽然一切众生迷无我灵知而认攀缘有我之知为自心是以贫女宅中之宝藏穷子衣里之明珠现有而不能用一切众生皆证圆觉此我婆伽婆之语也昔人以具易证真净文禅师唿为𦏛臭奴以文字义理障自本心佛语犹疑而不信妄改圣经则其所悟可知巳故曰不涉情解当处现前凡圣路断则所谓婆伽婆与诸大菩萨尔时向甚处安着用光曾参道人于长松兰若且自愿持大方广圆觉了义经始而读读而成诵既成诵巳则持之不假卷帙用光能泝而上之初则假卷帙再而弃卷帙成诵诵而能持持而能精精而能入则所谓神通大光明藏者与婆伽婆诸大菩萨磕头撞脑时果有分别耶如简择得出则不妨他日流水野云桃源城市蓦然撞着始能商量贤善首老汉流通之句时光能几声色X关头神通光藏脱被埋没则生不若不生也用光勉之体之夫华严大典虽文丰义博实雄他经然其大义不过四分四法界而巳一念不生谓之理法界一念既生谓之事法界未生不碍已生已生不碍未生谓之事理无碍法界如拈来便用不涉情解当处现成不可以理求之亦不可以事尽之权谓之事事无碍法界行者能信此解此行此证此总谓之四分也又事理无碍法界自大典东来几千载而黑白诸豪杰莫不以为此经是根本法轮皆研精殚思䟽之论之至于事事无碍法界则如子闻父名终不敢称谓纵有强发挥者亦不过以理融事事始无碍若然则大雄氏于事理无碍之外设此法界岂不徒然也耶又帝心之与善慧或曰怀州牛喫禾益州马腹胀天下覔毉人灸猪左膊上等语乃不过旁敲耳夫帝心善慧皆文殊弥勒再来彼二大菩萨于事事无碍法界亦惟旁敲不敢正言今子书是经于青山白云之间可谓大有胜缘也者知子前三法界可以智识通之末后一界子若不离智识而求之则终不入矣且离智识而可求之则土木偶人亦可求之矣何待子求子若求而未通未通之处正好勐着精彩𢬵命求之如命根忽断则子所书之经譬如涂毒鼓击之发声有心无心闻者皆不旋踵而死死后复活再来印可未晚也X活人之身固仁矣尤莫若活人之心为不可思议也活人之身以药活人之心以法药则有无难必法则自心即是初非有无可限者也又心不活心如水不洗水何以活之能悟此即佛毉耳如有疑即不可放下疑极更疑疑若忽破方可论毉夫饥寒之于荣辱贫贱之于死生天下莫不以为患呜唿知其为患而不知患之所自是之谓迷迷则不觉不觉则不能返既不返则自生至死莫非背本而行殊不知一生背本乃至于无量生如能直下返照达本忘情情忘则烦恼根拔烦恼根拔前所云患之所自得矣得而治之则皮烦恼立地根抽始得治肉烦恼骨烦恼嘻皮烦恼抽则六通纵任无为山壁由之直度此谓枝末无明尽也枝末无明尽其灵用尚乃如斯况骨肉烦恼尽乎此三烦恼世人名尚不知恶知其义义既不知恶知其理理既不知恶知其道而所谓德者尤不知矣夫名者义之筌也义者鱼也义有众多会而通之之谓理理而行之之谓道行而功忘之谓德今欲治身心而名义不辨毋乃徒役其名徒役其名计治而有效不亦痴乎即如有身则有饥寒之迫次之荣辱再次之莫大乎死生又有心则有好恶顺我则喜逆我则瞋自是而后则有不可胜言者矣故我大觉圣人示之以毗舍浮佛偈如读而成诵诵而推义推义会理理会可行行则有证夫贫者思富富者思贵贵者思安逸安逸者思不死X殊不知从思有生从生有富贵贫贱劳逸以至万有诸苦不可胜穷也故欲济苦海者必以无思为舟楫而彼岸始登焉然思不能自无必假闻道以无之道不能自闻又必假缘因为之汲引乃可闻耳夫缘因者诚诸佛之母众生之资以相好为缘因者如观德人之容而鄙吝自消之类是也以音声为缘因者如一言之下心地开通之类是也又以圣教为缘因大善知识为缘因善友法侣为缘因以逆境为缘因以顺境为缘因或以精进勇勐剥皮为纸析骨为笔剌血为墨写大乘圣典为缘因故曰佛种从缘起如是种种缘因虽皆闻道之助唯最后剌血为墨书经缘因最为超胜但众生身相执重蚊蝇微而唼之尚不胜怒而拂焉使之不去不巳况以利针剌指血流心惊而能挺然忍痛得终胜缘苟非素常信心坚笃识见超群者岂易为之唐贯休尊者题楚云禅师血书法华云剔皮刺血诚何苦为写灵山九部文十指沥干成七轴后来求法更无君法灯当痛歌此诗数十遍则身执自轻矣身执既轻此经不过五千余字书之奚难哉夫吾曹于日用之中不以吾我我所之光照破交错憎爱之境虽处幽闲寂寞之濵无异乎马足车尘之地也故曰但自忘怀无往不妙予读东吴支谦所译阿弥陀经始知诸佛顶光有小大不同有七丈顶光一里顶光百里顶光乃至千万X里顶光唯阿弥陀佛顶光殊胜无量摄山栖霞寺寺背有千佛岭岭有巖龛如蜂房螘穴高低曲折累然布列其佛身量亦有大小差别先是齐征君明僧绍请法度禅师讲无量寿佛经感天雨四花梦覩佛容于是征君据梦所见觉后令凿山成像若干尊功未半而征君逝矣其子某临沂令继父志完之自齐迄元将千载其间寺之兴废佛之成毁皆因缘会遇耳金兀术屯兵摄岭将战祷佛冥祐及战败绩怒令诸将曰佛既不福我祐贼佛即贼也当毁之雪愤以故巖龛像设无择大小并遭损或身首残缺以至耳目口鼻臂腕错坏见者悲之予虽不敏敢籍如来宠灵并素菴禅伯苍方丈之奖爱愿脩补之禅伯之孙名海印者实闻予言即愿捐躯图之呜唿征君之奉佛兀术之毁佛奉佛心也毁佛亦心也用之善则光流万世反是则恶塞虗空虗空有坏恶名乃灭慎之哉且心外无佛佛外无心心佛情消常光独露肯心自许矣此光有七丈至有千万丈及无量国土者非诸佛道别是皆因中所愿不同也海印来前予东西南北之人去往无常姑书此以遗若其勉之一蝨在耳鸣若雷震一蚤在怀攒唼不宁况乃四大毒蛇盘紏一身人不知怖非丧心病狂土木形骸者孰能堪之至于四蛇相鬬力有强弱势有轻重火蛇乘胜则心骨蒸烧风蛇败绩则四肢不举土蛇质重水蛇性寒一有中我寒痛酸麻精神恍惚若楚万状X虽名曰人与鬼无异病后思之可惧可惊是以毗耶城中净名居士示疾说法指四蛇为大患唿五欲为鸩毒弹偏斥小叹大褒圆会麤入妙百千伎俩净佛国土成就众生若然者病与不病顾其人用心何如耳善用其心大患鸩毒即广长舌相唤何物作病文子不远数千里抵燕京一旦遘疾将若不起仰籍三宝光被得再生之路病虽渐愈而长途南还秋高木落悲风惨悽行者依依此时能思病中苦恼较今者秋容溢目杖履飘然不急于此中求个无疾病方子作箇自在无患人前愧净名老汉多矣文子来前吾问你正病时有不病者么文子不能答道人叱咤曰隔江见影横趋去先后无心分别他文子荐得四大毒蛇未始非四等慈也净法界身本无生死瞥尔情动十界昭然由粗而精由苦而乐则地狱界因十恶所感饿鬼界因悭妬所感畜生界因痴婬所感人界因持五戒所感修罗界因修善兼嗔诈所感天界因十善所感此六界谓之六凡声闻界因四谛所感缘觉界因修十二因缘还灭所感菩萨界因修六度所感佛界因修无上菩提所感此四界谓之四圣若由精而粗由乐而苦则不能入佛界者在菩萨界不能入菩萨界者堕缘觉界不能入缘觉界者陷声闻界不能入声闻界者堕天界不能入天界者堕修罗界修罗界不能回心则堕畜生饿鬼及地狱界人界不回心亦堕畜生饿鬼及X地狱三界呜唿一心未生凡圣皆不可得唯净法界身圆满无缺一心既生则圣凡判然毫不可昧是以修行之者以十界镜心凡念头起处当知自已所入所堕之界如掌中见纹理条然明白如于十恶境上生心即知是地狱界因于悭妬境上生心即知是饿鬼界因于痴婬境上生心即知是畜生界因于五戒境上生心即知是人界因于嗔诈善境上生心即知是修罗界因于十善境上生心即知是天界因于四谛境上生心即知是声闻界因于十二因缘境上生心即知是缘觉界因于六度境上生心即知是菩萨界因于无上菩提境上生心即知是佛界因然而地狱苦有轻重饿鬼饥有浅深畜生痴婬有厚薄人道有富贵贫贱修罗有强弱天人有优劣声闻缘觉有巧拙菩萨佛有差级是皆众生日用业力所感如镜照面好丑宛然然地狱众生欣慕饿鬼饿鬼欣慕畜生畜生欣慕人道人道欣慕天人天人欣慕声闻声闻欣慕缘觉缘觉欣慕菩萨菩萨欣慕诸佛何啻泥蟠之龙之慕云霄蹄涔之虫之慕沧海哉乃有一种痴人厌浮生有限寿乐不常欣慕仙道以图长寿享乐永久殊不知地狱众生一念能发无上菩提之心乃至直超菩萨境界况天之与人修罗之与仙乎如在人道中不能发无上之心培佛种子则不若地狱中能一念发菩提心众生远矣且地狱之苦不为极苦女身之苦最为极苦虽贵为天子之母自谓受福X无上殊不知访道名山参禅佛海不若贫贱男子多矣何者女人障碍无量嫌疑多种一动一静一出一入凡百所为受人禁縳不得如意贫贱男子则不然但发肯心访道名山亦由我参禅师海亦由我游行千万里亦由我深山静坐亦由我高声念佛亦由我欢喜乐道大笑几声亦由我纵横自在去来随意以此言之则极贵女人不如贫贱男子明矣然要脱女身亦不难但能信得善知识言语透彻反邪归正旁门小道一顿併扫朝去暮来欢喜烦恼忙闲动静昏沉散乱种种关头毫不放过惟以毗舍浮佛颂为根本话头于一切逆顺境上绵绵不断历历不昧持诵将去如是做工夫做得三年五年若无効验当来若不脱女身不惟我之舌根当破则十方诸佛广长舌根亦当破也我发此诚实语汝等不能信受不能以十界照心警䇿日用堕大地狱现在招苦总怨不得善知识咄三涂一报五千劫出得头来是几时夫一心不生有无莫待况有闻见者乎虽然一心既生矣六根巳备矣舍是而有入者未之有焉所至人说法或以舌根演之耳根入之或以身根启之眼根入之以至鼻与诸根循环而阐其微无常而纳其妙若然者则凡悲歌感慨唾骂讥诃棘林琼树衣冠礼乐鼓吹笙簧饮食男女是非好恶戈矛交加鼓而进之金而退之寂寞云林喧嚣市井皆如来广长舌相也有入无入顾其听者何如耳万历岁在癸巳春三X月十有一日夕阳在峯炉烟凝翠虗堂若镜心眸澄渟时开郎趋入肃拜而立斋头有身根说法眼根听受舌根说法耳根见纳之语予不觉舍然大喜曰吾子可谓知言矣因援笔书此以广其义焉圣人设律所以防奸邪祖制纲宗所以防魔外是以是凡是圣若不打这箇圈囗套里过得纵有些微见地皆非正因故巖头奯禅师曰但了纲宗本无实法年来去佛遥远真子简出在处逐队成群胡吼乱吼若遇箇作家拈大明律一条据赃问罪直饶你古佛再来也须纳欵况小根魔子者哉虽然如是且道末后又作如何话会天上乐有尽人闲苦不穷百年如晓梦莫待醒来空老汉挂搭清凉山中一日浣禅人白曰浣患热病几三月时浣母视病劳顿不堪怨而祝曰这厮何不早死于是浣知母慈不及佛慈多矣老汉不觉怆然久之乃谓浣郎曰汝知言矣然而犹未尽善也佛慈之于众生虽天覆地载空包万有亦难喻之况情爱之父母乎父母触恼至极则怨心犹生众生触脑如来远经尘劫犹且姿曲方便慈护之不暇不至成佛终不巳也由是观之佛慈母慈岂可同年而语哉万历辛卯仲秋三日达观老汉被业风吹到一处名曰华严菴菴前有流水菴背有青山青山与流水广长舌相寒时老汉问浣禅人曰此菴名甚么对曰华严菴老汉从容就上一拶我闻华严有四法界一曰X理法界二曰事法界三曰事理无碍法界四曰事事无碍法界且道理法界现前时事法界在甚么处事法界现前时理法界在甚么处事理无碍法界现前时事事无碍法界在甚么处若谓理法界即事法界事法界即理法界此便抹略前两重法界了也只成得个事理无碍法界若谓事理无碍法界即事事无碍法界则是释迦老人开事事无碍法界成个有名无实去又四法界中前三法界特为后一法界作前茅耳是以前三法界饶你透彻了了第四重若过不得不免逢缘触境种种婴障碍去此种种障碍亦非天降亦非地涌亦非人与亦非境碍其病根只在事事无碍法界关棙子卒未能掉臂过得此个关棙子非但今时学人透不过去昔有一座主内外淹博于黄面老子所说一大藏教无不指掌明彻于孔老百家亦无不诣极自谓经世出世无不了当且有一条好热肚肠病天台贤首慈恩三宗及外教侮慢佛法互相冰炭拟作一书折衷三宗墻堑内典适有一禅人问曰我闻座主欲折衷三宗不知座主是谁家儿孙座主曰本宗贤首禅人曰杜顺是华严第几祖座主曰是第三祖禅人曰此老有个颂子曰怀州牛吃禾益州马腹胀天下覔医人灸猪左膊上敢问座主如何理会座主舌大而不能答禅人曰此是你本宗关棙尚透不过敢折衷他宗乎由是座主发愤参方去达观老汉即今为现前大众再下个註脚使人人X管取当下了彻双林傅大士乃弥勒菩萨化身渠亦有个颂子曰空手把锄头步行骑水牛人从桥上过桥流水不流若谓傅大士颂子与杜顺老汉是同则弥勒菩萨乃慈恩之始祖也杜顺亦文殊菩萨化身乃华严第三祖也而慈恩本宗相宗华严本宗性宗性之与相从来冰炭不相入者如何说同若谓是异相宗如波性宗如水波不离水而有水不离波而显如何异说又临济有个四料拣一曰夺人不夺境二曰夺境不夺人三曰人境俱夺四曰人境俱不夺汝大众且道四料拣与四法界是同是异谓同则饶你华严四法界重重了彻于临济四料拣中又透不过谓异则临济所传佛心也华严四法界所诠佛语也岂佛心与佛语自相违背者乎老汉生平不耐扯葛藤今日则为现前大众于华严四法界中如盲人摸象相似乃老婆彻困如此虽然永嘉大师有言嗟末法恶时世众生薄福难调治闻说如来顿教门恨不灭除令瓦碎呜唿圣人慈悲之心岂啻天覆地载而巳岂啻慈父慈母而巳但众生不悟自心故不知佛心既不知佛心安知佛语宜乎于四法界中撞头搕脑左滞右碍过在未明自心耳且道如何是自心怀州牛吃禾益州马腹胀天下覔医人灸猪左膊上咄莫道是两重公案疑则痛参去夫慈惠之与谦谨含浑之与精勤深静之与光明而残刻之与我慢褊急之与因循轻浮之与昏庸此六X者之与彼六者果一物乎果多物乎呜唿善恶无常麤妙如幻唯了悟自心者能力行善用之虽残刻亦慈惠也如存我未忘之徒虽慈惠亦残刻也以此观之慈惠之与残刻果一物乎哉果二物乎哉顾其人用之麤妙何如耳故曰善造道者不烦千日之功靡不臻其妙讵不信夫师问本公居常人谓色身有坏法身不坏且道梦时法身在否本曰在师曰梦时身与醒时身同否曰同曰醒时身有坏否曰有坏曰梦时身有坏否曰不坏曰醒时身既有坏则梦时身应同有坏梦时身既不坏则醒时身应同不坏弗尔即不可言同如何甄别师问本公凡作一字少一画可成字否本曰不成曰有义否曰字既不成安得有义曰画全成字否曰成曰有义否曰有义师曰且如身字有几画本曰六画曰义在那一画本无语少顷进曰义在六画师曰均等六画不均等六画以成其义曰均等曰总均别均若总均则义总在初画余五无义别均则画画有义散则不成本无语饮食男女人之大欲故能制大欲者则可与言无上觉道也夫欲之难制甚于毒龙勐虎于是觉帝顾命之际阿难请问佛灭度后四众人等以何为师如来勑曰我灭度后凡我弟子以波罗提木叉为汝大师能若是如我住世无异由是观之则波罗提木叉既为佛子敢弗钦承迩来去佛时遥岂惟山陬海隅僧X徒不遵戒法即名山宝地不知波罗提木叉是何骨董呜唿自心清净戒根本洁自心空寂定水本澄自心明彻慧光圆满一念之忽无端强照所谓本具戒定慧迷而为贪瞋痴矣自是从生至死从死至生死死生生缠绵业网升沉靡常或鳞甲羽毛天冠人服苦乐万种皆曰无明故曰随顺无明堕诸有若不随顺诸有断若然者无明智慧辟若一指之屈伸耳予夺皆由自心焉用他力顾其人自肯不自肯何如耳果自肯发心虽至愚之人渴而知饮饥而知食男而知女女而知男既办肯心即将此知知身非有知心惟名身心解脱则逆顺境缘千差万别皆发挥我自心之光也到此时节智慧尚无地可寄况愚痴乎予以是知人无愚智伹在发心不发心耳故智慧之人肯心未发亦与牛马无异现前大众巳往所作从此无论既经拈阄以来断须共遵佛勑杜绝女人无令入寺女人既不入寺自然德香清远泉石生光亡者得生善处生者俱获祯祥少违佛勑死者愈堕生者灭亡现前大众各各要知好恶必以波罗提木叉为汝大师无得怠慢无贻后痛四明天童灭翁文礼禅师往净慈参混源不契谒育王佛照光禅师照问恁么来者那个是汝主人公师豁然领旨异日照再问是风动是幡动这僧如何师曰物见主眼卓竖又问不是风动不是幡动甚处见祖师师曰揭却脑葢照喜其俊迈后松源唱道饶之X荐福室中问僧不是风动不是幡动僧拟议即棒出师闻之顿忘前解往参焉蒙印可师上堂举棱严经云诸可还者自然非汝不汝还者非汝而谁颂云不汝还者复是谁残红留在钓鱼矶日斜风定无人扫燕子衔将水际飞呜唿汝看这灭翁老子六岁即知有此事见佛照发之见松源了之及出世为人一机一境片言只语生杀自在魔佛胆落辟如淮阴出师霍光立朝节制典刑闭门造车出门合辙故曰参须实参悟须实悟用须实用汝三人既皆割断世缘同心行脚老汉虽不敏有几句淡话布施汝等前途作个主杖子也须知好恶始得用去第一句断得尽第二句做得彻第三句随分过能于第一句中荐得不唯可与佛祖为师要见灭翁老子面目亦不难第二句荐得管取汝等天上人闲受大快乐去第三句荐得又不若即就目前随缘度日亦好何必水云万里讨甚劳顿虽然古德有言汝有主杖子与汝主杖子汝无主杖子夺汝主杖子且道为甚么如此咄妙德菴中辞我去两行热泪为谁流此三则机缘皆是古人了大事之籧庐也虽然行在中途卒风暴雨忽然到来亦可以作个躲避苫架免得淋头浇面去汝三人既取断得尽第一句则念佛持呪诵经总属第二句中不知一切果断尽了我问汝等茫茫行脚毕竟以何为主杖子辟如樵夫入山不持斧子渔翁入海不持网子将甚X么斫柴将甚么捕鱼汝等黑楼莾撞如此竟不自知可笑可痛老汉悯汝等愚痴忽略特着当家的持三则机缘授汝等前途作个主杖子大须要知好恶如旃檀不知其香狗粪不知其臭逆境不知忍辱顺境不知厌离忠言不知为我阿谀不知害我如是行脚纵行到头白老死有甚利益由是观之莫若不出门好虽然男儿自有沖天志肯落寻常流辈中毕竟此三则机缘不透生不如死夫心术无常圣凡缘起一切惟其所凭凭诸净则人法梦空根尘迥脱自心完朗反是则三涂横辟万有沉沦众苦交缠绊缚终古抱灵男子可不慎哉兹陆生痛染习难除乘胜道场恭伏三宝光中剌指血书戒文可谓严以自治慎其所凭者也将由凡入圣博度有情道人血愿陆生无忘吾闻古皇先生有言曰大凡物有累则力寡如目累于色耳累于声鼻累于香舌累于味身累于触意累于攀缘六尘封蔀一心光蔽矣是以地大四尘所成则能载有情水大三尘所成则能载地大火大二尘所成则能载水大风大一尘所成则能载火大由是观之一尘不立则其力大不可思议焉吾人封蔀六尘而不知觉终古若长夜固有慧力而不知用宁不痛哉夫道心唯微人心唯危微之乘危危之倾微苟无志以持之则微者几不复矣虽然微果非危乎危果非X微乎微乎危乎危乎微乎今有人于此苟有志于道德功名之域不能尊其所谓微者宁惟所愿弗克将靡所不至焉噫万类纷纭唯人最灵不能重此而重彼非夫也夫火非膏不延膏非薪不炽或者以火辟神以膏辟精以薪辟形故精竭形腐则神不留矣若然者火未甞不在微膏与薪则相不可显故曰相火者火之皮肤也若所谓性火者岂可以耳目闻见之所既哉第贵神而明之耳古人以衣恶衣食恶食则谓之能甘澹泊大率恶衣不过槲蔴之类恶食不过糟糠之食吾虽不德夏则喜着槲蔴冬则乐服布裘食则糟糠菜根荳查靡所不甘至于断食或一日两日或三日习以为常略不经意呜唿吾虽如是不知后之居喜福者果能践吾之志否如能之则丛林自然秀茂鸾凤自然翔集法道自然兴隆山门自然无事噫青山流水可以怡耳目贝叶苏灯可以澄身心天子不得而臣之诸侯不得而友之一介匹夫而能臻此者皆佛光所被也可不自重乎自佛法东来天下但知有佛而后有法有法而后有僧殊不知过去诸佛现在诸佛未来诸佛及十二部经皆以僧为本源也故曰僧者佛法所从出而本源不清则佛之与法有若无也乃僧之本源则又基于性事二戒性戒者洞明自性决了无疑即名性戒事X戒者初则根本五戒中则沙弥十戒后则比丘二百五十戒五戒者不杀不盗不婬不妄语不饮酒十戒者五戒后续增不香油涂身不坐高广大牀不故往听音乐不手捉金银生像等不过中食二百五十戒者兹不暇述是名事戒迩来世道交丧凡为僧者事戒茫然不知况望其洞明性戒乎𣵠州石经山为天下法海自隋琬祖以来龙像蹴踏振扬宗教代不乏人逮我明珠林鞠为草莾金碧化为泥涂究其病源在吾曹性戒不明事戒不持故耳老汉实于此山有大宿因感慨今昔不能坐视于是命诸檀越赎琬公塔院巳赎自隋以来高僧骨塔二百余座巳复思业既失而归复复而无所守不若不复乃集东云居西云居两寺住持并执事僧等撞大钟挝法皷禀报十方诸佛释迦如来一切贤圣僧思大尊者琬公尊者诸护法灵聪本寺护伽蓝神等授以毗舍浮佛传法颂开性戒之本源也次告以根本五戒者培事戒之镃基也尔等自今而后各宜忏悔前愆改往修来于毗舍浮佛颂始而能读读而成诵诵而无闲忙闲则性戒有日明于根本五戒勉强受持能千日不犯则尽形寿可持矣噫仰佛宠灵及大善知识委曲提拔性戒事戒果能如车两轮如鸟双翅保重不失则运远腾空有何难哉咄八十翁翁上场来决不是小儿戏尔等也须知好恶则佛本源枯而复荣涸而复溢端在是矣X汝欲他行实为好事反求古之成大器于当世者无一人不从行脚中来也若不徧游知识之门历炼钳鎚之下而欲成器者未之有也虽然未必常行而不住亦未必常住而不行但当行则行当住则住其当行者或饱食闲居恣情肆欲不行而住其可乎其当住者或逢辣手师承真正道友不住而行其可乎据汝所见以为世缘扰扰不与佛法相应拟舍而他求殊不知佛法与世缘皆为余事于自已分上了不相干不若向扰扰处回头转脑看毕竟是甚么不得作世缘支撑亦不得作佛法会取久而恍然自省则其工愈倍矣如或虽欲行脚求心不息缘念纷然今日某州明日某县奔南走北目盻心驰至于白首终无成就直须按下云头舍着性命历艰经险面皮若生铁铸成遇乐逢欢心志似纯钢打就心不到境境不到心如是则有少许行脚分耳夫利较名则名高于利名较身则身复亲于名身较心则心又密乎身心较性性则复为彼种种本故曰穷理尽性嗟乎性若可尽则欲尽者果何物哉其所欲者又果何物哉如金刚与泥人揩背而痛痒甚奇伹未有知之者殊为土地恨也夫玄黄无咎咎生于情情若不生触目皆道故情有理无者圣人空之理有情无者众人惑焉古德云一心不生万物无咎又曰自心取自心非幻成幻法由是而观则得心者千差皆如胶境者一真纷扰呜唿X森罗万象一法之所印所谓一法者果即心而有耶果离心而有耶果非即非离而有耶学者于此苟能谛审观察观久缘热爆然心开则离亦如即亦如非即非离亦如若然者无往而非如矣岂可以万尽之哉万如当痛持戒珠无为五色粪之所埋没勉之勉之夫情未变之初谓之心心之前谓之性性体本具明静二德以性体无外不能自觉故强照生强照生则明静之德变而为昏动矣昏动既作则万法生焉而变化莫穷也故名无知觉者谓之依报谓之器界有知觉者谓之正报谓之众生此自本而末也又谓之顺流谓其流逸前尘陷于根界夫根尘既备有待铿然似不可解矣葢由昏动昧之动散也故又谓之昏散呜唿昏散果何物哉置我于生死浩然之中颠连长劫痛苦历穷竟不能摆脱消解使我现前日用之际如处覆盆之下如盪飘风之中无须臾明静者非天地非鬼神为之祟究其所以必使我当明反昏当静反动人号万物之灵而昏散之权在彼而不在此所以无我而灵者埋没不振本明不明本静不静皆昏散主之也有志于收放心者苟不能主昏散而受昏散主则收放之功终难建矣故曰欲收放心先究昏散之所以然昏散之所以然既明则昏散之权在此而不在彼然昏散之所以然亦不易明如能明之则由情而复心用心而复性如掌中见纹理镜中见X眉目自此乘明治情譬如挟天子而令诸侯孰敢抗命故曰率性治情非见性者不能又曰闻道易明道难又曰大事未明如丧考妣大事巳明如丧考妣真万古之名言也苟非丧心病狂者谁不信入依此而行功不虗弃终归无所得则昏散名定慧不名明静者圣人葢欲不忘复性之功也此谓之逆流葢逆无明流而入法性海故曰随顺无明起诸有若不随顺诸有离此理昭着虽至愚者举逆顺梗槩示之亦必了然况智者乎又常居饮食后不觉昏沉要睡此断不可纵情必当以散动倒治之则醒醒后虽熟睡可也其治散乱法亦同良以众生日用不昏即散不散即昏昏昏散散散散昏昏自无始以来劳敝我如此又一切病患皆生于昏散故善治昏散者百病轻减亦不易老究其所以不过要昏散之权不属昏散而必属我要醒则醒昏之不得要睡则睡散之不得始试之于饮食前后终征不于即昏即散而明止观由止观而治昏散昏散复本则所谓明静之德不待召而至也如问性体待汝铸昏散成定慧后再为汝道未晚也龙乃鳞虫之长其亦有君臣男女虽深云重嶂之中而出没往来大都无常是故吾辈居此当一切起居疴屎放尿赤体不净之言宜一一戒之则护卫信心自然之理其必不愆者也反是则能久处而无魔事未之有也嘻住兹幽胜受此清祉真片时直抵百年X可不自重自大哉近日人命干连今日舍利临筵且道谁福谁罪开沉吟师咄曰黑暗女功德天善用之福无边风鼓万物泉行地中树动即知有风物润即知有水岂必待眼见风与泉然后知哉人心固有之光初无内外匪属生灭无我而灵眼资之而见色耳借之而闻声鼻假之而识香臭舌借之而味不昧身意二根凭之而始有觉与知也济上曰汝等诸人各各有无位真人在六根门头放大光明照天照地总不荐取而取我求实一何愚痴长沙曰学道之人不识真祇为从前认识神济上则以六根门头昭昭灵灵者即是佛性无烦别求长沙又以六根门头昭昭灵灵者指为识神佛性则无我而灵识神则有我而昧济上乃法海老龙宗门匠石岂不辨佛性与识神耶长沙仰山畏其机峻唿为岑大虫岂亦不能辨识神与佛性耶此两重关去圣时远无论黑白菽麦不知每认识神为佛性斥佛性为识神是此非彼是彼非此即号称大善知识与老道学者佛性识神尚辨不出况矮人与瞎公鸡乎万佛也不识好恶一味信口乱统不遑顾人喜与不喜但愿纲宗明白眼目人天虽杀身可也巖头曰但了纲宗本无寔法奯公法窟爪牙也不以佛性识神提撕直以纲宗为已任学者可以思矣葢纲宗晓了魔外防闲不费金汤祖庭自固矣所谓寔法者说理说事说事理无碍说事事无碍说X鼻祖东来斥相泯心直指人心见性成佛说三藏十二部说一千七百则机缘皆实法也故曰一大藏教是拭疮瘤纸一千七百则机缘是乱葛藤虽然如纲宗了然则彼种种皆我固有之光也何以故心外无法故古德曰心明则始见性光由是观之见色则以眼为眼见性则以心为眼心见性时如风游太虗如泉润大地谓之有能所亦不可谓之无能所亦不可何者以风与太虗不可捉摸故润与土拣择不出故然非无风与太虗非无泉与土也始光既发心求无上菩提设纲宗不明看教则受教瞒参宗则受宗瞒教与宗并是出世清净之法犹皆瞒得始光况饮食男女声色货利荣辱场中千奇万怪不能瞒始光耶且道如何是纲宗即临济云门沩山法眼与洞上密印诸方纳子者也纲宗如大将兵符兵符在握则兵多多愈善兵符释手则一兵不受命矣故纲宗一明即诸佛诸祖或生或杀机握在我况人天魔外耶教家纲宗如不明理事皆不成就三昧则文字语言与种种义理都谓之所知愚禅家纲宗不明则不能钳鎚学人死其偷心偷心不死古人谓之鹘臭布衫始光须知佛祖旋陀罗尼智非黑白浅识阘茸所堪留神惟大心众生可以担荷旋陀罗尼即宗教纲宗别名耳始光如旋陀罗尼不知则心不明且被情夺将恁么当眼见性乎性亦不难见难在于不能自重能自重凡所施为自然不敢苟且比来黑白虽号称谭X禅讲道咸不能忧深虑远总来苟且图个口解脱便了所以识神佛性九箇到有十箇辨别不出识神佛性既辨别不出则率性与率情所以然之说渠安能明了率性则无往不妙率情则无往不麤何以故率性则无往而非无我而灵者用事故率情则无往而非有我而昧者用事故又率性若未见性安能率之如人渴不见水又饮何水惟见性者然后能率性能率性则无始以来一切染习种子现行无择境缘顺逆自然任运而消故曰见性人习气不消而消不修而修古德曰识得主杖子与汝主杖子一任挑云挂月拨草瞻风识不得主杖子夺取汝主杖子直教汝扶篱摸壁去此即率性与率情样子也亦纲宗中不得不料简者脱不料简则佛魔不辨矣又率性不昧则始受用得本有光明受用得本有光明谓之密以此密能料简防闲魔外谓之印曹溪因惠明问曰此外有密意否曹溪曰密在汝边若始光问万佛此外有密意否万佛则曰玄沙破砂盆是密意临济干屎橛是密意雪峯滚毬是密意曹山木蛇是密意沩山水牯牛是密意躭章和尚堕字是密意始光若谓破砂盆等是无义路句此乃近时魔外见解如此若谓别有义路且道毕竟如何是他义路如于此透不过去则树动不识风地润不识泉可知矣风与泉佛性之譬也动与润识神之譬也譬喻乃象之小者也始光如能玩象得意则识神与佛性一任安名赏号了X无过咎如意未得则句不活句不活则不能洗光佛日且道佛日悬在何处咄除却覆盆求烛照斩头觅活太痴生紫栢老人集卷之四紫柏尊者全集X卍XXX紫栢老人集卷之五明憨山德清阅法语原夫无事生事薄福所致薄福所从从于般若不明故曰愚痴者招畜生报畜生则去饿鬼不远饿鬼去地狱不远此从高而下也若从下而高则由地狱升至饿鬼由饿鬼升至畜生由畜生升至贫贱人由贫贱人升至富贵人由富贵人升至学般若人以此而观从高而下不过随顺愚痴从下而高不过随顺般若而般若愚痴初非两物譬如波之与水耳比来清平世界忽搆此大谤大疑大危虽复邪党横驾由理而推亦是我曹日常世出世路头交游不甚清楚皆坐庸常坑中忧不深虑不远忧不深虑不远自甘坐于庸常坑中究竟所以根不重般若之故是以无端招此疑危今既推根究本知其所由若不等一痛切捐头目脑髓庄严般若境缘顺逆煅炼般若舍身受X身于出世常为佛种前茅于世中常为忠孝前茅如是痛悔如是立志是为正观若不如是即是邪党非佛眷属非忠孝种子又庄严般若之中唯刻藏一事最为肯䏿有识无识直下易见者无俟吾言梁元帝在会稽年始十二便能好学时又患疥手不得拳膝不得屈闭斋张葛帏避蝇独坐银瓯贮山阴甜酒时复进之以自宽率意自读史书一日二十卷既未师受或不识一字或不解一语要自重之不知厌倦义阳朱詹世居江陵后出杨都好学家贫无赀累日不㸑乃时吞纸以实腹寒无氊被抱犬而卧犬亦饥虗起行盗食詹唿之不至哀号动隣犹不废业卒成学士官至镇南录事参军为孝元所礼呜唿一则帝胄之尊童稚之逸尚能如此况于士庶冀以自达者哉一则贫困到骨犹吞纸实腹竟不废业今吾曹借大觉老人之灵宠家山徧十方衣食可终老不以寸阴自惜而饱食横眠游谈无根以消白日较诸梁元帝朱镇南犹斥鷃之匹大鹏也且彼世间之学一期报受不啻沤华空影能精勤克励置形骸于度外宝学问若珠玑必冀成名而后巳吾曹变形毁服割情绝俗为求无上菩提一生不克则再生再生不克必至于无尽生克则始巳而志不逮梁朱譬如求石女生儿层冰中觅火𦦨安可得哉迩来去古逾远风俗愈薄出家儿成羣逐队游州猎县上则以为山水可以益道心终年贪观无厌中则持半扇破瓢披X一领重衲以为如是则谓之修行矣下则犹有不可胜言者所谓禅之与讲不知是何等味又有一种野狐魔子记得一两端因果便谓我通讲矣学得几句没把柄话便谓我解禅矣逆而推之法门之弊一至于此者大抵为师者最初一念断不真实为生死出家为弟子者最初出家一念亦必不真上下既皆不真岂有不真之师而能教真弟子哉岂有不真弟子而能亲近真正之师哉用是观之祖道下衰固其所也若幸童真出家即居名山又得亲近诸大耆宿于清凉山朝薰夕炙等闲咤叱鞭朴之闲转常情为智光移染习为净习所读者皆佛祖灵篇若不能外形骸以道自胜积微成着受滴为海彻已躬大事大报佛恩则生一日不如蚤死一日也天上五衰未足为苦人间八难亦未足为苦至于幸而为人乃受女身是则为苦故诸佛菩萨以女身为鸩毒坑为恶蛇窟鸩毒坑边不幸失脚慧命立断恶蛇窟中不幸共宿毒气入心虽有卢扁亦难救疗是以古德有言曰宁为贫贱男子莫作富贵女人何以故女身为天下猜疑之本毁谤之媒故名山道场村墟精舍或安禅讲佛子所聚法雷震天慧日光耀诸佛慈念鬼神护持贫贱乞儿往来求食无有阻碍凡诸见者生怜愍心起周济念如有女人暂入道场一切见者闻者不推其来意如何即皆生疑卜度人既生疑因疑起谤因谤集祸道场以此光辉顿灭法雷X以此消声僧众以此人不敬仰譬如毒果一枝三蒂滋借而成由是观之则贫贱男子胜于富贵女人万倍无可疑者故女人学道先须审察自已若身若心有何心行今受此身此身何故致人疑谤于此两者推究明白即知前生心多欲念今受此身此身既因欲念而有欲念如花此身如果若欲无果先断其花虽然众生业重习深知而故犯以故鸩毒坑中终难出离恶蛇窟内甘自长眠岂但女人不能翻身奋出堂堂男子犹且视之若登春台不思厌离若真心学道欲出生死者闻我所言必痛哭流涕莫能自已如闻之若不闻吾知其驴胎马腹鸠鸽鸟雀断一肩荷负有在然虽如此我岂忍坐观成败亦不免发一片好心为汝作一种出苦方便诸方便中惟有观身一着最要紧先观我身皮肉筋骨因何而有涕唾血脉凡诸湿者因何而有凡诸煖气因何而有凡诸动转因何而有于此观察生路渐熟熟路渐生一旦了知我身坚者感地而有湿者感水而有煖者感火而有动者感风而有一一次第还其所感则所谓鸩毒坑恶蛇窟毕竟安置何处于此透脱不妨以五色粪为广长舌说法度生有何不可难道男子个个三头六臂而女人必不若耶某奉读此言当痛哭流涕精进做去若不尔者学仁代汝求语亦有干系我寻常开示女人绝少因学仁哀求多次书此遗汝转授行持凡欲出离生死先须知苦苦若不知不免认苦为X乐既认苦为乐矣则终莫返一迷永迷出离何期何以故葢不知苦是第一重迷认苦为乐是第二重迷因乐不返是第三重迷故从迷积迷迷终不解然女人之苦较乎男子苦更重大若要次第剖析其苦虽以大地为舌虗空为口亦不能尽是以女人而不先知苦痛拔苦根则枝枝叶叶长到何时而枯且道如何是苦根苦不远祇汝现前此身便是如直下识破此身则一切不如意事触将来便不须大排遣自然烧心之火不扑而灭矣大鑑悟后即曰本来无一物何处惹尘埃牛头悟后则曰河沙妙德总在心源百千三昧不离当处二大老皆千古宗师也一则如此一则如彼同耶异耶同则两言若反异则既皆悟心之大老岂不同也哉而黄蘖又曰如两头捉汝不着则可以免苦乐形相也如黄蘖所言则兼遮二大老之言而言也以情而观三老之言似难消会以理通之未始不符契焉夫如来藏性或以空言则一尘不立或以不空言则无法不具或即空有而言则曰空不空如来藏也大都称谓虽则种种实而言之即人各本来面目也以此面目可空可有可空不空所以受名别耳然此面目凡夫迷之瞥然而成三惑圣人悟之顿然证三如来藏也夫三惑者所谓见思尘沙根本无明是也以见思故则障空如来藏焉以尘沙惑故则障不空如来藏焉以根本无明故则障空不空如来藏焉余友念公X其高足名曰性藏或以蕴真字之者葢不知此性有三藏也如以蕴真之义配于三藏可当不空如来藏耳而空如来藏空不空如来藏皆遗之矣余以是知字性藏者不知性者也或曰大鑑亦言本来无一物此岂举一而遗二耶予应之曰大鑑指一隅而欲人以三隅反也予改以顺南字之以含藏识中有觉义及不觉义故如人三观圆修则见思断尘沙破而根本无明由是终拔也故断破拔则与藏识觉义冥顺不违违则不觉矣不觉所谓违门也顺无明而逆觉义故曰违门南则虗明之位也喻心觉也藏子果能遵我言而躬践之即三如来藏者可坐证也白刃撼胸则目不顾流矢葢势有缓急也如荣辱之与生死事非两人而缓急先后当谛审所宜直下便判则诸俗套不烦洗涤而自除矣执古以御有心妙以了色者良以心术无常凭之有地故滞有则触处成乖凭灵则圆照无碍照身则四大所辏照心亦四蕴所成了其所辏身执自消自消之照将之照心四蕴无常无常无主无主无树一任寒暄本无荣落既观达此旨逢缘触境顺逆关头秉志坚精𢬵命赤身捱得过便是功夫功夫渐熟会色即心色既是心心不防心孤明独立触有成功开物成务即智运悲不沈枯寂即悲运智不染尘纷如是行持由微而着则五十五位真菩提路非四禅四空可匹也X颜平原死不忘君生平所养张睢阳生犹骂贼死到不改所以握拳透爪啮齿空龈固其所也吾曹参禅不透葢无二公志耳如有其志悟道一生可办心术无常操之由人是故以道德操心者不知有功利以功利操心者不知有仁义推其所始虽道德功利发轸不同然皆不外自心但志之所存有殊耳道德操心则劫夺毁辱无非阶地功利操心则荣名尊宠总是惊媒惊媒汩心神魂常扰况遭劫夺毁辱之际而有所得也故学道之人于境缘不可意处最为大幸于大幸中不生觉照逐境漂流谓之昧心昧心之人虽日与圣贤同席款接何异盲人头戴杲日计为大夜者哉大都但莫瞒心心自灵圣以灵圣之心处不可意境时如残雪逢春自然融化岂待轰雷裂地然后消释乎诗曰他山之石可以攻玉若以玉攻玉成器殊难良以两俱温润砥砺无功故处可意境时心境相忘忘则失照虽有严师良友痛加明诲翻滋狎习狎习既成譬犹娇儿不畏父母心既无畏敬从何生无敬无畏益从何得故曰逆境面前鎗顺境脑后箭面前鎗易躲脑后箭难防且世道转衰师友之风颓然不振久矣所谓严师良友者岂易遘哉能以不可意境为师友堦地则何往而非严师良友也情识浮沈乃致四大增损能智光独露虗恬回遡纵有宿滞无有鼓者焉能作害男子家颈腰有铁非道义所铸岂易屈伸既屈其身X心光不剖如云覆月幽蔽精神于是非曲直之闲好恶升沉之地弗能挺然独立知而甘昧一息不来杳成千古滞魄悠悠出期希有可不哀哉何不踢翻窝臼顿断情根若利若害若逆若顺惟心光炳露等视浮云一朝愿克笑傲家山顾不乐乎圣凡无穷依正无尽升沈万变情与无情卒不可以智识知算数了然皆以名言为体也夫何故葢有名必有义有言必有意所以闻水火之名则湿之与煖不待召而至矣闻毁誉之言则喜之与怒亦不待召而至矣知两者之如此则凡凡圣圣正正依依实外名言而不可得也噫名言不知果何物哉而依正圣凡皆以之为体故居其室出一言善则千里应之出一言不善亦千里应之由是而观凡立名立言苟不端正其原见理之澈莫若不立无遗祸也故曰名言也者迷悟之绍介也可不慎乎或者以赵州无字为话头历年既久自以为生死顺逆念即话头话头即念无往而非一片或者又闻而舍然大笑曰彼若果能话头一念打成一片面目自然殊乎常人眉宇闲光霁若清风朗月使牛马鸡犬触而悦之况人乃万物之灵者乎此等语当与愚者道不可与智者言大抵参禅之诀心地果然顺逆成片则悟在旦夕之闲矣今人看古人机缘犹泥人摸象手无知觉安知象之肥瘦哉呜唿此等人以名闻供养为膏肓之疾以生死大事付之马足闲者也楞X严经曰大妄语成堕无闲地狱非此谓乎凡人子报亲之德生供三牲死献万肉不过特重其黑业耳柰世俗冥盲卒难谕之正理且顺其俗习快其眼前圣贤知其习不易化权与之浮沈阴以理折其情密为调摄功久力充则习自化彼受调者亦忘其所以然矣故礼五易而同俗人之庆不贺丧不弔此圣人之苦肠也虽然苟不以无上慈光烛其幽爽则滞者终付之于无拔矣又岂人子人臣之本心哉夫欲烛其幽爽莫若为人子者净自三业为亡者持毗舍浮佛偈最为简益夫礼者身之榦木禾也榦木禾而不端其余虽多恶足道哉自大觉应世迦叶而降虽宗教支分而礼则一耳大人俱没典刑废弛凡后尘之徒莫识大体不以端榦资本惟竞浮华所谓榦者摧折尽矣汝等念报佛恩束力于兹凡见晚进未识大体者切慈勤奖劝之使其榦端则本华根固则本壮毋爱人以姑息宜爱人以大德是以远别近聚晨昏相见务要行列弗苟长幼有伦先后据礼勿得恣情老汉浪迹江湖足音半寰中矣在在颇多感触故草是语出家者既然在家者宁独略是乎哉密藏侍吾至勤但触名分纪纲犹多汗漫况其他耶仲尼曰必也正名乎葢名不正则分不定分不定则礼不可立人而忽礼尚弗敢况为佛弟子而不端此则剃染奚为元石问曰陆老先生当今大居士也精勤大道巳X非朝夕今以年老抱疾而曰念佛持呪并参祖师机缘俱不得力则一生辛勤几于虗费其所以不得者何故弟子于此深怀疑闷乞师开示以为将来修习佛乘之鑑子发此问不惟直陈自疑亦开奖黑白深矣夫祸福莫烈于死生真伪难逃于所忽此老金汤法门有年数矣凡触利害关头不以世情生顾忌惟知护念大法苟非内有定见重以多生愿力冥显相资孰能臻此哉且好名之心贤者不能卒忘今抱疾颓然而卧卒然而问忽然而答譬如晴空霹雳旱地雷鸣可与智者道难与众人言子当默而痛思必自知此老用处子不闻青山白云漱石枕流二三十年抱寂枯坐设偷心未空皆为大障我如是而问彼如是而答有偷心耶无偷心耶有则决不能如是而答无则实念佛持呪参禅三者俱未得力愿子再深思之或恐自见身有大身有小身心亦尔以大身为身者则能挈天地整万物以小身为身者能则周旋一家不能则一身尚不遑理况功名事业哉然则大身吾固有之或者迷而莫觉小身乃四大之假合假合则非本有既非本有翻坚然执之而不化是以见有可欲即大心昧矣大身失矣夫大心者智周万物而不劳妙洞象先而非始葢有始则有生有生则有灭惟无始则无生无生则无灭光贯十虗灵达三际处方寸而包空X弥太虗而入芥故曰谈禅而言空者乃谈者之陋也虽然较以五尺为躯方寸为心认一沤而背全潮高培塿而忘泰岱者则胜多矣余生余生痛惜时阴即夜继昼勒勤补钝缘文字之堦级究佛祖之心髓理精慧开以特厚为炭扇以惭愧之风信火炽然勇而能恒则铸小心为大心化小身为大身譬如投片雪于红罏掷残冰于春海复何难哉佛法虽大大于众生之心若离众生之心则大无本由是观之则大乃众生自大耳故发大人心者为大人不发大人心者便落小人中矣今汝发此大心惟贵恒之故曰立心不恒凶恒则吉不可量中国微言不越乎六经西来大法宁出乎三藏至于庄老之书亦不可不读者此古人博达君子之所务也是以白首穷经然灯精法代不阙人虽求之于纸墨十年之功不若求之于心性一朝可敌也王安石谒周茂叔一谒不见再谒亦不见安石怒曰我自求之六经亦可得之何必卑卑求人乎自是读书彻旦少睡即嚼石莲以破昏及其学问大成至于入参大政自谓孔孟不足多致君尧舜不足难慨然以经世自负一切贤才程能献䇿皆不合意唯恣执拗俱逐之究其初心志非不大学非不博心非不远卒于坏宋元气而自招不美之名大都学问虽渊博于心法不曾妙悟一番譬如学大匠者规矩方圆曲直非不了了而疾徐之节未应手故不免伤手之患耳规矩X方圆法也疾徐之妙心也执法而不妙悟自心能成大器未之有也无论若儒若道若释先妙悟自心而博达羣书谓之推门落臼自然之妙用之出世则谓之最上乘以之经世则谓之王道此真学真才也再次由博而约博则学耳约即心也此又其次也至于读书虽多临机无用如叶公画龙望之非不头角宛然遇亢旱欲其雷雨无有是处故先约而后博禅门诸祖十中七八先博而后约自古及今一切座主十中一二耳佛者既然儒老之徒大抵亦皆如此于约言之此心爱人即仁施仁得宜即义于义合节即礼于礼通变无滞即智于智诚恪克敏即信以此观之五者妙用本在吾心而不在于书也且道一心不生僧耶老耶儒耶于此直下廓然无疑在儒谓之真儒在老谓之真道在佛谓之真僧不然则皆圣人出而大盗生赃物现在据欵结案罪难免诛谁敢拍大嬭诳吓小儿故学问量人根器斤斧随机十人十成反是成希矣汝自今而后当先熟永嘉集勿读註次则读肇论再次则读圆觉巳上既熟当熟四书白文及老子道德经则六经三藏若博若约工夫成熟自知好恶矣或曰王安石乃宋之大儒韩生乃刀笔庸吏以此教之未必能克始克终我未敢保余则应之曰我闻师子捉香象全力捉兔亦尔或曰先曰量根器以教人则成者多不成者少以前语照之无乃自背乎余曰背不背量不量亦自有妙处非子所知X大凡男子家出世一番断不可与草木同腐与畜生同养必须垂芳千古光照大夜若因循度日无所长进岂惟草木畜生巳乎大不如远矣草木可以充薪㸑畜生可以供庖膳由是观之人为万物之灵饱食煖衣垂死而无所成就则不如草木畜生明矣汝初见我于燕山无梁寺今日又遇于兹则汝善根灵种殊不浅也然汝父母爱之太过汝又赋性精悍且多聪明若克明心法薰炙圣学则后之望汝作大法城堑或未可知自今而后变习气须从憎爱关头𢬵命做去恶其人必须知其美爱其人必须知其过此三个须字能负荷担得长久世出世事毕矣永嘉集天下奇书文简旨丰熟此则大学中庸骨髓无劳敲打自然得矣世人以为教迹不同妄生分别见小而不大识近而不远执粗不诣精所以心法微耳此书既熟当熟七经白文一切对句自今亦不必屑屑待诸书贯通之后方始聚精会神一两三月天机所动自然水到渠成如此发轸必出人头地反是逗落俗格挽之卒难可畏可畏兹焚香烧烛于大圣人之前以此嘱汝汝须珍重香满金罏花满瓶此一句具无边三昧故陆亘大夫取正于南泉曰肇论甚奇天地同根物我一体南泉对曰庭前一枝花人虽见如梦相似大夫罔措天花道人偈曰香满金罏花满瓶余乃顺水推舟亦曰此一句子具无边三昧妙喜有言若是真将军何须武X库中取刀杀人赤手空拳可以却敌余今即此一瓶花一罏香布一个漫天大阵以虗空为鼓以妙高为枹挝而进之管取是圣是凡剎那败绩故曰权衡在手生杀自由噫道远乎哉触事而真圣远乎哉体之即神既曰触事而真无相者虗空有相者天地大块之闲殊形异状有情无情若爱若憎世出世法道虽不同总谓之事所谓真者在七经百氏之书未始不具至于般若灵篇华严上典相为表里古人有言礼乐前驱真道后启即此言之会万物归已者书无内外理无精粗都来一片心光曾无别物此片心光在大学即谓之明德在中庸即谓之天命在论语谓之仁谓之孝谓之政种种名目标榜不同而仲尼所答弟子所问问者器有方圆答者水本无常水若有常安能顺器方圆圣人有心安能应事种种恰好大道无情运行日月云雨无情普滋万物此心孟子用之祖述周孔集义成浩此气在春秋则折衷是非在周易为太极为八卦在书为允执其中在礼经条贯品节皎如日星在诗情动于中天机触发歌咏不足则舞蹈之此心在乐为韶为濩昔孔子在齐见牧牛童子视端而目正喟然叹曰此必听韶乐而出者也丘驱之晚矣且道韶之妙何如乃令牧牛童子声入耳根神凝方寸天花道人当下知此则四海云涛千山松韵未尝非韶乐也此乐在法华谓之实相在华严谓之四法界在楞严谓之大定在圆觉谓之大光明X藏在般若谓之文字谓之观照亦谓之实相在悟谓之禅在制谓之律在辩谓之论天魔不能沮风火不能坏贯万古而长存故曰经或曰汝这老汉舌头雌黄不准将佛法世法搅做一团使后人标无所宗派无所辨不亦过乎余应之曰若人识得心大地无寸土有土有人有人有法有法有内外有圣有凡有世出世一寸土不可得则一切何存说甚搅做一团不一团自是痴人不了自心情见不破妄生分别在儒被儒缚在老被老杀在佛被佛累譬如穿一身䌷绢从荆棘林过相似拈得这剌那剌又入拈得那剌这剌又入剌剌牵制竟不能掉臂而行你这尿牀鬼子自家绊倒在荆棘中爬不起来反来攀条引例要我同受此苦我非呆子肯听你言作颠倒去古人有云依文解义三世佛冤离经一字即是魔说是以佛祖真子乘愿而来可儒可佛至于种种异道随类利生如水银堕地颗颗成圆兴穆兴穆汝若悟此便晓得香满金罏花满瓶此一句具百千三昧也若未悟得不免波外求水离色求空空之与色本无二致情生智隔横计不同如水与波岂两物哉以风激之名为波少顷风息名为水风喻妄情波喻妄色水喻妄空既皆曰妄何必生疑且此水天人湛为琉璃鱼龙认为窟宅饿鬼怖为勐火人闲世谓之波流若谓一物四执不同若谓四相一尚不有安得有四空即是色空不可得色即是空色不可得空色不得谁辨空色X有所有能所忘能息若有辨者所忘能立所忘能立虗空可以有骨兔角可以为杖龟毛可以系风余共天花道人昆季等慧炬光中饶舌至此噫聊城月即燕山月光照天池色不同再听香花童子偈尘劳即是法王宫离一念之前者则剎那不可得离剎那则十世古今不可得是以微尘顿剖大经现前大经也者岂惟释迦如来之根本法轮亦是过未诸佛根本法轮此轮吉水曾干亨不知何处持来施与庐岳黄龙寺心悟禅人悟复施与浔阳邢楙学达观道人闻而异之遂命悟即持此轮现与楙学且嘱之曰此轮若不有方山长者转运发挥则大经微尘岂易剖哉呜唿华梵缁素自汉明迄萧梁隋唐之世特羣拔类登觉苑而称雄者代不乏人惟是根本法轮以无师智自然智根本智差别智四智纵横首尾钩锁即近示远即大示微果样高悬普使初心晓达取法启圆因期圆果而因果不能笼罩是以大心凡夫一蹴龙门顿入智海手把猪头戒珠光净违顺莫测魔外闻之而心惊二乘触之而习化舍我长者其孰能之今长者栖神之地造轮之龛荆棘丛生狐干喧扰安得如宋丞相商英张公者乘顺轮为我光复之则某心死矣三敬无忘斯嘱能所两义出苦要门入苦崄路皆此也以能所角物我恣情识则为阿鼻前茅以能所宛转观身身为所X观心为能观所观者若无能观为之主宰惟血肉匡殻耳乌有所谓知觉哉既无知觉于我何有咄以智治国国之贼汝生前以耳见我相貌即今汝以眼听我说法声音此汝多生善根所致遭此清胜因缘汝若当下会得我一句两句岂惟觅女身相不可得保汝神超净土不难若会不得此段风光汝当用心谛听女身过患之苦天上人闲五衰之苦地狱之苦饥寒冻饿之苦求不得苦脱不得苦苦虽无量不能尽说要而言之诸苦之中女身最苦未知人事时虽苦未深重才知人事时折旋俯仰进退屈伸一动一止忌讳千端回互万种高不得下不得轻不得重不得举步少高坐处少低言语声重莫非都是回互自家一段本来真实光明都被这些忌讳蒙蔽了我如此开示汝只要你举一而知十因有言得无言之意汝若果知苦意即晓得千条毒蛇缠身不甚为苦无如被这肉块子假模样笼罩羁系无片刻露光明处汝晓得我开示汝意头必然悲彻心魂发大誓愿汝若再受女身宁受碎尸分骨之刑断不再受此女身何以故碎身分骨之苦不过一两箇时辰挨过了便罢此肉块子带累牵缠积情缚爱从无始劫来牵制于今犹不痛醒假如现前子死身丧这一条情根绵绵愈固千劫万劫只是割不断这割不断处苦根深厚稍无福力不知又落在那一类中醉无明酒游恩爱园眠卧火坑X铁牀岂有了日我此等语无半箇字是假的若半箇字假我舌根当破诸佛菩萨亦是说谎的了你仔细思量诸佛菩萨肯说谎么我为甚以舌根自誓恐汝信不及汝若信得及咄五漏身中荆棘种弹指莲开极乐池虽然如是去路尚遥看汝丈夫徐琰分上赠汝一千般若金银定使汝头出头没无有乏少之苦夫祸福莫烈于死生而世不患之葢以饮食男女之欲醉之耳如稍省之虽至愚亦患之况智者乎虽然有其病必有治病之方方得而能力治之则患不难也敢问其方紫栢道人舍然笑而应之曰假借四大以为身四句偈此古佛之遗方也若能诵千万徧则死生之根不待拔而自断矣未生巳生是异是同异则未生巳生定不相即同则未生巳生初非两事如何有常无常会而难通果定不相即则未生离巳生而得名巳生亦离未生而有号同而究之异而推之常无常义终无归宿谓之有名无实岂有真胜义谛有名而无实乎简则近无易则在平心无事而神栖于平虽万怪丛辏千险迭至直以空平应之超然有余矣忽细故挂心神泊感慨即鸿毛飞前横以为大鹏垂天耳又乌足应他事哉故曰能平险阻能知险阻有以乎黄帝有二十五子或有姓而无名或有名而无姓或无名姓以山川封地而姓名之皆以奇功茂勋而定X氏族即我释迦牟尼如来降生中天竺国敝屣万乘而苦行六年得无上觉道自是世有佛焉及说法度生世有法焉迨憍陈如等剃染之后世有僧焉然僧之种族有剎帝利种有婆罗门种有首陀种有旃陀罗种惟我世尊本剎帝利种姓释迦嗣佛而后无贵贱凡剃染出家者皆以释为姓如四河入海同名为海耳至梁大通年闲达磨航海东来为震旦鼻祖既而宗出五派派各其源有号临济宗者曹洞宗者沩仰宗者云门宗者法眼宗者若智慧清净道德圆明真如性海寂照普通总十六字天下谓之临济宗派予虑十六字历世易穷从真字左骈岔十五字曰真法元在解契恒灵大吼雷音慈门师子右骈岔十九字曰真三圣秀昌原远茂胜光日月昭万古嘉福佛运长自今而后既横抽两枝凡我弟子应宗嗣之不遵者不孝根尘识三者全谓之人或谓之余于是三者能洞然窥破则当处不见有全人矣凡一切荣辱死生皆刃也欲使刃之不伤莫若不见全牛为嚆矢耳葢刃不伤牛亦不伤牛若不伤而牛本不全则刃之游亦寓言也嗟乎以神为刃游于象先太虗不到之地亦可以宰制矣况有形者哉牵近缚滞近塞缚则缠绵难解塞则壅遏不通是皆无生之理不明缘生境界成熟也殊不知无生缘生初无两条在众人则谓之缘生在圣人则谓之无生X缘生则身心铿然无生则性天廓彻即此而观外身心而穷性天管取终古不旦故曰牵滞不难破难在于穷理理穷则无往而非高明矣高明则自然事到即了仲尼曰颜氏之子有不善未尝不知知之未尝复行此无他良以清明在躬志气如神触处无昧耳大都牵滞习重病欠明勇明则观照精密勇则不堕现行铸情而复性子其勉之大凡学道人一切都不障碍只是柰何自家身心不下却难果然真正男子直下究竟此箇身心是我的身心如何却柰何他不下毕竟要见障碍在何处这些子实能觑得破十方诸佛底鼻孔即是民部底鼻孔傥卒未能荐得听贫道醉梦中说一上葛藤与民部听去此身此心若要将就柰何他当观何由而有此身何由而有此心葢此身不过四大假合此心不过四蕴凑成地水火风谓之四大受想行识谓之四蕴即就民部皮肉筋骨种种窒碍的便是地大痰唾血脉津液便利便是水大徧体煖热之气便是火大动转助民部趋走运用者便是风大或谓举动运转皆是心力与风大何与殊不知中风的人要举手举不得要移足移不得难道他岂无心力如何手足宛然竟不依他使唤葢阙风缘故也此四件合则有身不合则此身何在民部于此切须谛观我身之四大与外之四大是同是别外四大者脚下践履的谓之地大眼前九江流的水便是水大日常灶里烧的灯X上点的及一切日色暖气便是火大长江送客帆饱如飞林木动摇浮萍聚散便是风大此与民部别则民部此身又从何来葢我之四大必感外四大而成此四大开而言之谓之五行合而言之谓之四大自古至今并无一人不感五行而生者岂民部独离四大而有此身耶此与民部同则内四大即是外四大若即是外四大者岂有有智之人认践履之土九江之水灶中之火树头之风为自已身耶虽至愚之人愚不到此况民部高明者乎于此粗粗会得身相即轻身相既轻便把死生窠窟子踢翻了也死生尚不能动其余荣辱爱憎又安能动得此是学道人世谛中讨便宜的方子果然依得何累可干惟四蕴道理较之四大推察审究抑亦微矣民部于此遇境逢缘时憎爱念起谛观此念从何所起若从我起未逢缘时如何不起若从境有无我亦不能起两端合而能起者先推于我起不可得于境起不可得岂有两不可得合而能起耶这里民部瞥然省得虽不谓之了当生死海中救得一半四蕴者何领衲前境谓之受前境者何前所谓逢缘遇境时此境便是前境此受离前境亦无所得受既不有想又何来想既不有行亦何来行既不有识又何来葢是因受所以有想筹量卜度谓之想想善恶未定忽迁于善忽迁于恶往返不定未能决了谓之行行迁流也忽尔判然决了是善是恶毫无所疑谓之识虽四者用处不同究其X所由必因受有想因想有行因行有识此非强配乃自然之势自然之理也贫道上来胡言乱语不过教家糟粕未是衲僧活计即如古德问僧即心是佛乃是头上安头离心是佛乃是斩头觅活民部于此讨得个分晓不要取信于人自家直下透得自然无纤毫疑的影子此是衲僧的活计犹不是衲僧的巴鼻且道如何是衲僧的巴鼻五老峯前云去来等闲触着民部鼻法名之重重于大宝大宝不过一期之极贵法名则由名得义由义会理由理行道无阻矣以无阻之梯便能直登道岸得登道岸始谓之德故德者得也呜唿道德无古今而包古今所以得之者虽匹夫非穷也不幸而失之即王天下非通也况官乃中人之籧庐乎又法名法亲与俗名俗亲断不可同日语者以俗名俗亲形寿尽更生别姓岂可以今世之名姓拘之耶故得宿命通者长劫一刻也而一刻之中罪福形影昭然在目若弗更生耳三定毋自弃勉之铁钵虽坚弹之则锽然有声清亮幽远达耳心空万历癸未与汝云闲南禅寺相别去岁于清凉山坂忽得汝书开而读之知汝于此箇门头得一隙之明矣我甚喜欢南禅亲近我者颇亦不少而寥寥五七年闲无一人寄音言此观旨戊子孟夏汝又无心同坚默大变之际请益聊城傅居士绀圃斋中逆而思之今昔光景如悬寸镜影像了然且四月朔日复汝落X草之辰参陪诸上善人香灯光中同音异口勤礼水忏洗涤前生之垢浣洁此世之尘转罪为福转愚为慧大是好事亦当自知惭愧无负已灵努力精进必以悟为期了达自心作箇末法中李龙眠以笔头三昧发挥自心光明庄严三宝报佛深恩大抵根无利钝发心真而精进勐即得道快当如发心不真力行不勐虽天资高迈闻见博极亦徒增知见培植我相根耳反不若老实头人多矣汝奔走四方孤纵万里弔影旅邸不过以父母在堂妻属在下衣食之费大不可缓者将一片精神不辞飘泊博些供给以充甘旨亦是为人子大关头处切勿嬾惰负青春辜白日使父母生忧妻属担虑此点念头便是自心慈悲三昧如来放光照世也此光不昧虽出魔入佛皆汝道场行履处亦当衣食供养父母丰洁为尽心又当劝父母生大信心于佛法中立决定信以娑婆为毒瘴之乡极乐为安乐之窝盻时盻日惟望一旦生彼国土亲近弥陀奉侍九品菩萨汝能如此供养父母虽曾参之孝不可异同言也汝不见坚默一岁之闲两子继殁妻室续亡遑遑道途持四丧南归即聊城傅氏爱女亦继坚默乃正而亡金沙文卿皆我法门骨肉俱遭此伤心不如意事以俗情言之固可痛恨以法眼观之安知诸亡者非菩萨示此无常光景使汝曹生恐怖心悟世非坚或未可测此段因缘汝还家日近当白于父母使其亦生恐怖于西方生决定信X心何异战阵而挝鼓鼓所以壮兵气旗所以一众目即如无常为旗鼓一众生信心一般上根之人见几而作不俟终日闻声便悟见色即明亦是拍盲榜样岂待摇脣鼓舌说文字禅乃开悟哉峩眉山行期迫矣想盘桓不甚久也我初弹铁钵作声时即壮行色法炮耳汝辈声达耳根竟不省悟则眉山归日长进不长进未可定如闻如闻当自克责勿逐流俗珍重吾以兴严命汝其意甚远不可忽而不深思之严之义极广聊举二三示汝严心以悟严身以德严身心以问学三者苟不废我言凡百所当严者得其纲矣我书此戒汝推汝父教尔庚而来汝今虽则年少未知所以至于长大终必知也噫种树方高寸年多成茂阴众生横计封蔽本心是故于全体作用中疑而不能用也余以一指屈而问如闻曰见么曰见此外见么曰不知余喟然叹嗟久而示之曰我此指一屈一切圣凡一切依正无有一法可伸者岂惟此屈如是法法皆然如一念生则尽虗空界俱生无有芥子许空隙可容灭者灭亦如是故维摩谓弥勒曰一切众生皆如又文殊对维摩曰居士我不来相而来若初有来今则不能见居士矣由是言之则不来非来来非不来明矣惟谛了自心者情见渐破于此法门通得一法而法法皆了矣X从古至今大都学道不成者往往柰何自家身心不下是故生死爱憎交加纷扰灵台浑浊片饷不得清宁总不如生死何招爱憎何成虽复奔波湖海寻真觅诀为治身心或从眼中看得来的耳中闻得来的攒头相授依凭扭揑又有静中得少光景即为究竟长年终日弄鬼眼睛鼓粥饭气自家身心毫釐竟治不得设临颠沛流离之际逆顺是非之场依旧生死浩然憎爱满腔纷飞摇荡方寸中如着芒剌相似此葢不知自身自心来源既不知身心来源即此身心障碍不浅如是不唧熘做去岂惟大道终难悟彻了当日用中敢保从生至死未梦见安闲在何则不知身源则见有身见有身故则受身累不知心源则见有心见有心故则受心劳肇祖云劳勤莫先于有智大患莫若于有身岂欺我哉且道身心来源处现前此个躯殻子不过四大合现前分别了了此点妄心不过四蕴攒就众生颠倒妄以此身为身此心为心尘沙劫波沦坠不巳改头换面如火傅薪蔓延无歇大丈夫真心学道何不勐着精彩拍胸自判发一片决定心志直下以四大推身四蕴推心逢缘触境从朝至暮绵然无闲欢喜也如是推烦恼也如是推推来推去工夫纯熟一旦身心廓落荡然虗明到此境界毕竟唤甚么作身心唤甚么作生死爱憎德修果然担荷得真做得不惟成佛有分学仙有路管取参禅门中亦推尔不出德修闻此语不免疑他成佛成X仙到参禅门中皆是末事殊不知禅门向上巴鼻诸佛犹未梦见在且道如何是向上巴鼻十方诸佛在何处尽在驴胎马腹中一切众生见身可得是谓愚痴认知觉为心是谓愚痴且道愚痴现前般若在什么处仰劳大众助称摩诃般若波罗蜜多绕灵三匝且道般若现前愚痴又在什么处少江若于此声中了得过去心不可得现在未来心不可得咦门前流水长无尽无限鱼龙唱鹧鸪孔子没发挥孔子者孟子一人而巳夫何故葢孟子得孔子之心也孔子之心当如何求求诸孟子而巳欲求孟子之心者求诸已而巳自心既得孔孟之心得矣自心如何求当于日用中求也日用闲人欲虽众不出逆顺昏昧放逸而巳何谓逆凡不可意处皆谓之逆顺则反是何谓昏昧触道义事闻道义言不耸然奋为因循废弃皆谓之昏昧何谓放逸读圣贤书全不体认做去见善人君子略不收敛情驰欲境神思飞扬不生自返之心皆谓之放逸汝等于此四种关头挺然精进做去即经纶宇宙整顿苍生收功当世垂芳千古尚且不难况目前一第哉然求此放心贵在知心起处起于道义竭力充之起于不道义竭力制之制之之要又在先悟自心自心不悟虽强制之终难拔根根既不拔工夫稍懈则人欲之芽勃然难遏矣必于穿衣喫饭处饮食男女处迎宾待客X处疴屎放尿处百凡所为务审此心为生于我耶生于物耶若生于我生于身中耶生于身外耶生于身中如何不见五藏生于身外则与自已了无交涉如他人喫饭我必不饱也若生于物无我应之心本自无若无我应而物能生心则击钟磬于木偶人傍胡不见其生心耶心虽变幻不测出入无时然不出物我之闲若离物我求心即如泼波觅水也若即物我是心又成认贼为子也离不是心即不是心毕竟如何是心于此参之真积力久一旦豁然而悟则孟子求放心效验不待求于孟子矣紫栢老人集卷之五紫柏尊者全集X卍XXX紫栢老人集卷之六明憨山德清阅法语汝见之与虗空者皆徧满十方界不可拣空出见拣见出空葢空之与见必相待而有者故曰空见不分有空无体有见无觉者空不自有必待色显故曰有空无体见不自起起借空尘率尔照境如镜照像初无分别故曰有见无觉此属现量微涉觉知则堕比量矣X喜怒未形性本圆满喜怒既形所发不过不乖未发则谓之和微有所偏则谓之不和和则吉祥骈集不和则万戾勃兴吉祥骈集则与佛祖圣贤同一血脉万戾勃兴则与小人种种恶类同一所习所习既深虽以天地为罏阴阳为炭造物为力毗岚为鼓鞴卒难陶化矣于是大觉借空水以洗之夫众生所以为偏戾者不过饮食男女耳得其正则为吉祥不得其正则为咎戾咎戾则所召惟苦苦则精神惶怖魂魄颠倒殊不知喜怒未发者与吾佛祖同然故戾于瞋者为脩罗戾于愚者为畜生戾于悭者为饿鬼戾于恶者为地狱惟天之与人吉以十善五戒耳此所谓六道者也然为天不觉亦可以为人为人不觉亦可以为畜若是众蔽非以空水涤荡欲复其真未之有也而不觉有三一则见思二则尘沙三则无明凡血气之属皆坐此三者所以不得圣道于理不彻于事不融于道不妙彻则无往而不达融则无事而可碍妙则统空有而无累如是现成妙用各各圆满今吾人日用之中好恶积亿人我山高顺之则欢然而悦逆之则勃然不快喜怒既生灵台即昧灵台既昧见色即受色迷闻声则被声惑若香若臭甜苦涩滑好恶影子斯皆由尘发知知迷成戾戾则乖真一块圆明六识破碎既为识矣计身为我男女相诳饮食相滋情波浩浩漱汩靡常于臭髑髅上妄想穽中作种种恶露天不能葢地不能载幽絷长劫变易形骸升X沉万态苦剧难言若人或遭蚊蝇所唼尚侧掉而不安闻是剧苦而心不动者谓之最灵可乎以要言之一切剧苦始于不觉以不觉故于无身中妄执有身于无形中妄见有心既见有身心则坚者不觉是地湿者不觉是水煖者不觉是火动者不觉是风受者不觉因境想不觉因受行不觉因想识不觉因行故坚固执着能所八法于死生荣辱得失关头小有所犯则心魂皇怖毛竖骨寒此无他病在不解以坚归地以湿归水以煖归火以动归风以受归境以想归受以行归想以识归行耳能力归之则不觉成觉矣然正归之际且道寻常所谓身心者毕竟何在于此洞达则可转万戾而为吉祥化不和而为中和身充八极而无患智周万物而不劳此观之门以空为路千里始步空非是道道即家山且道穷子还乡唱谁家曲调咦剪灯不借傍人力尽有余光照十虗在立则如候大宾在舆则如朝至尊此两句书如不动舌根囫囵吐出敬容来善则善矣犹未尽美咄一片心光恒不昧虎狼羣里总春风任运徧知光本无待忽起分别能所亢然矣今一切众生欲复无待之光苟不从有待之中立大志发大心则本光亦不易复何故良以有待之知惟周六尺六尺之外隔一纸则杌然无知矣宁惟六尺之外隔膜而不知即六尺之闲如发毛爪齿之属亦割剪而X不知也如吾曹求无上道为即用周六尺之知求之耶不用而求之耶若用此求岂周六尺之知能求之哉若不以此求吾曹脱废此知即等木石求无上道若此可求则一切无情皆能求道矣故曰学道之人不识真只为从前认识神识神即周六尺之知耳如外此而求又坐无情求道之难卜郎痛究之夫心不以理养则所见弗灵犹鱼不以水养则所长非龙至人知此两者必须交相养而能事始毕故奉尘剎而不厌勤循一真而非醉寂虽然初不以空寂为自已不免受七尺之累不以灵知为自心不免被攀缘之牵空寂故则死生祸福之横来如云触石灵知故则好恶公私之倒置如风游空果有志于大事此两者忽而不痛痛而不恒恒而不化则继往开来圣贤之种子断矣若然者则天地万物皆失依怙也岂有是处昔毗耶城中有维摩居士以病说法度无量众今桐庐先生亦以病说法能度无量众乎若不能度无量众则为病所转佛言若能转物即同如来我则曰若能转病即同维摩如不能转则维摩鼻孔在达观手里虽然且道此病从坚煖湿动有耶离四者有耶若从坚煖湿动有此病者则坚属地大湿属水大煖属火大动属风大彼四既各有所属则此身果有乎果无乎有则病乃有地无则病根何在先生趁此时节须究病根所在则生也好死也好不生不死也不甚X奇特即生即死也无不是好事噫身为苦本何须说四大分张病属谁夫钟不撞钟撞不自撞人不引人鸣不自鸣闻不自闻是须三合而后鸣五合而有闻此众人之情也殊不知离三求鸣离五求闻三各无鸣五各无闻各既无鸣无闻岂合三五而有鸣闻哉夫合三五而无鸣闻则鸣鸣闻闻果有鸣闻乎果无鸣闻乎于此洞然了知则妄不待穷而自穷矣真不待契而自契矣妄穷而真契究其功能非大圜为师非撞为士非人能引则吾曹即缘生而入无生功何所自耶然求功于钟撞苟微其人则钟之与撞不能自鸣苟微钟撞则人不能作钟鸣往复推求求功于钟撞微人无功求功于人微钟撞亦无功也惟其能所无功功无有待功既无待谓之无功之功无功之功先圣谓之内绍有功之功谓之外绍也呜唿昧三则有鸣昧五始有闻如鸣不昧三闻不昧五则鸣鸣闻闻本无能所故无说而说法法岂有尽耶倘逢缘不荐必根境抗然因成失照则不免流入相续相待故曰汝应如是闻不应如是听然坡公身为宰官而说法自在若夜光宛转横斜于金盘之中而冲突自如竟不可以四隅测也渠不得事不成就三昧理不成就三昧则不免口缝才开事理钝置或者诮东坡于文字禅说法多理障吾知其未梦见坡公在也夫钟悬而无撞撞有而无人则钟与撞不能相鸣必X三合而钟始鸣故钟未鸣时闻不自闻必资鸣而后闻鸣与闻并前之三者非五合而后有闻则缺一不能闻可知矣五合而后闻闻果有闻耶无闻耶如有闻闻应有五如无闻则何殊木偶哉惟闻而无闻则无所不闻无所不闻则闻无所在闻无所在则眼与鼻舌身皆可闻也岂耳独能闻耶若然者则正闻时闻本无闻闻既无闻谓鸣有无者非也呜唿众人扰扰束耳能闻则大圜谹然卧士击撞谓之无闻可乎然无人引之功则两者无用虽借人引若微两者人亦何功互而推之皆非有功非有功故无所不功如是则大圜广长舌相徧覆十虗说无尽法然非以眼闻之谁领玄旨又卧士与人即舌耶非舌耶即舌则舌不撞舌非舌则舌不能徧古德有言曰唤作竹篦则触不唤作竹篦则背今穷舌相于是则舌相又翻成竹篦子矣由是而观则不免碍塞天下人去也故问关吏可否者未过关者也如惯过关者自能掉臂而行肯复更问耶如未过关谓闻非听谓听非闻何异宰割虗空争其多寡而择其肥瘦耶四方上下谓之六合眼耳鼻舌身意谓之六根以为方决不可易根决不可紊则谓之众人是不知方生于无方根生于无根设知之则方之与根果可易耶果不可紊耶虽然惟圣人在方而不为方之易寄根而不为根之移故能颠倒上下反覆见闻指地为天指天为地以耳见色以眼闻声无为不可也X生灭灭巳寂灭为乐此半偈者乃我大雄氏双林示灭时作也自古诸师解有多种有藏教生灭寂灭有通教生灭寂灭有别教生灭寂灭有圆教生灭寂灭藏教必以拨生灭之波取止水寂灭为乐通教以即波是水为乐别教以波可会水水还成波不波不水为乐圆教以一波无水不波一水无波不水以不波不水无往不波不水为乐也者于此既然举一物会通万法皆具四教之旨顾其人善通不善通善用不善用何如耳达观道人则不然别有出身之路请有缘者火速荐取如何是生灭灭巳吾指解伸如何是寂灭为乐吾指解屈伸兮屈兮即吾指兮离吾指兮非即非离兮是即是离兮眼中有筋骨里有骨快性男子向此咬嚼得破则三世诸佛与此人作奴儿婢子去历代祖师为此人为牛为马去若咬嚼不破正好向达观栗楖棒下讨分晓去珍重珍重此身本是血肉筋骨及涕涶津液煖气动转之风攒凄假合便有此相若能将此相识得破了便得真身真身之好不生不死清净干洁不同肉身有生有死有病有苦有勤有懒种种之苦都是此不净血肉之身所招来常当行住坐卧谛观审察身内五脏之上五脏之下五脏之中一一逐脏推寻肝在何处肺在何处肠在何处肚在何处肠中所藏何物肚中所藏何物着实看得分明想得分明了又当观察从足至膝是几节骨从膝至上又几节骨从胸前至头顶上X种种观察何者为胸膈何者为咽喉何者为头头中又有何物观来观去察上察下一一如看掌文如镜照面了了分明自然众苦渐息执着渐消此皆观身妙观也故曰观身厌有形也此身是箇苦种痴人执着智者实厌谛信谛信不可忽不可忽若忽了不依我作工夫用力观察现在诸病相寻死去人身难得至祝至祝上来都是观身观不是观心观若说观心观之功德比之观身观其功德胜万倍现前晨朝起来管种种事忙忙不得停歇心中犹豫烦恼不知一箇时辰起了几番夜来梦中胡梦乱梦悲欢离合与日里一样不差是故令人精神枯耗疲倦了也若能识破此心从何处生查得他明白一切苦根拔断无疑最初观起先观此分别好恶之心梦想颠倒从境生耶从自生耶若从境生我无知觉不生若从自生境不触我不生此心又以受蕴为根因有受蕴便有想蕴因有想蕴便有行蕴因有行蕴便有识蕴此名四蕴蕴者积聚义然此四蕴穷破了受蕴三蕴自然不生何为受蕴领纳前境曰受境有六种眼以色为境耳以声为境鼻以香臭为境舌以滋味为境身以触尘为境意以五尘影子为境故受有六受对六尘而言也穷破一受诸受遂消故曰以四大观身即得真身以四蕴观心即得真心真身无死生真心无好恶虽曰无好恶不同木石一向无知即如明镜物来自照好丑虽分本无照心能作此观非但现在福寿X安乐成佛成祖亦不难也我说不虗勐生信心我说若虗我舌当烂汝不信心汝苦当受一切圣凡证明此语可畏可畏夫杀盗淫妄饮酒食肉之习初无自性以无自性不能自觉要待逢缘始觉无性一觉无性则能履憎爱之场触生死之境此觉不昧如定风珠一投大海波浪渐停所谓五习不远而复凡为佛子者初心受戒贵先知此知此则名性戒不知则名事戒性之与事若氷水本无异同融则名水凝则名氷是故先知性戒则一切事戒无事而非性即如知氷为水则无氷而非水耳智潭智潭汝发此心诚为希有此点初心如初三之月终至圆满虽然如是智潭若未知性戒且守事戒事戒积久熏炙觉性终有开悟之日事戒者有根本事戒沙弥事戒比丘事戒智潭汝当先受根本五戒培后戒之基根本五戒者一不杀生云云初春正光居士送爆竹供养三宝因着净人试火者三一一皆响如破热之雷忽忆佛令罗睺罗击钟钟则有声不击则无声此葢常情之所计也若以眼听之则击时未尝有声不击时未尝无声例爆竹放与不放声与不声俱两头语耳如坐断两头中闲亦安可得目前大众以此听爆竹之声则此声即达观老汉广长舌相也虽然可与知言者道不知言者管取未梦见在X若睡了不作梦时果乃无我则主出入息者阿谁若谓有我我在何处不解作梦卒然不知下落痛当屏息万缘一念万年万年一念讨箇下落方好商略此事如若乘兴而来兴尽而去欲以有思惟心卜度此事纵有一知半解总是以网张风徒劳无获道人念公远来且见怀有日所以不敢忽公好心特俟人静身自问公公当念老病不与之期时光不可把玩得功名时不异梦中簪花失功名时不异梦中所簪之花为风雨摧谢慨花易谢而醒醒后逆思梦中簪花梦中花谢及至觉来簪者谁乎谢者谁乎醒来知簪知谢者又谁乎以至推未有我时我忽何来既有我时我不能转物终被物转毕竟病根在什么处若检得病根出簪花也好花谢也好开眼妄想也好合眼做梦也好不做梦也好见道人也好不见道人也好赞道人也好谤道人也好设检不出儒也没分老也没分佛也没分此是真实语如黑业浓覆便信不及若黑业轻见此语闻此语孰不感痛千经万论说离身心故觉有身心即是无明不见有身心即是大智慧噫无明智慧初非两事但顺情时身心现前情消时身心廓落身心现前生死烦恼不待而来身心不见涅槃菩提非求即证生人之大累莫过乎身心所以圣人先治自已身心之后然后开物成务辟如瓮外运瓮不惟一瓮可运虽百千万瓮可以命人运之有余力矣何烦自运哉X众人异此辟如身困瓮中而欲运瓮虽一瓮决难运之况多瓮哉又治身治心先务穷身心之始终然后能治之如不穷其始终而妄治之终不能也然身粗而易穷心精而难穷故先穷其易者作离身之观稍稍成熟然后穷其精者则心亦不难穷矣身者何义身以聚为义心者何义心以附丽为义故曰离者丽也由是而观先须聚五行四大身然后成境未当前则心不能独立必境有以触然后心有以附丽毗舍浮佛偈曰假借四大以为身心本无生因境有与夫聚而后有身附丽而后有心若合符契但众人不以文字语言会其妙反被文字语言障碍所以通者成塞塞者不能通也如善会之何塞非通何通非妙智灯来前吾语汝汝当精穷身心始终之所以然所以然得则治身治心若屈无名之指也但患不肯屈苟肯屈之孰不能乎智灯勉之自今而后凡遇荣辱风波牢把柁柄坚然自持莫为前境所转则身存而无死生之累心有而无好恶之偏慎之体之则千万瓮可运也饥火所烧可以食救欲火所烧难以色拔良以食饱则不饥色无饱理故也此两者虽难易不同然皆同出于愚痴故曰愚痴不破饱复还饥欲终难饱由是而观一切罪业必以愚痴为母一切福慧皆出于自心明了明了自心又以般若为母今有人于此视母为路人自以为不愚者得非愚痴中之倍人乎X有能碎千金之璧而不能不失声于破釜者有心无心之别也故曰慷慨杀身易从容就义难慷慨非有心乎从容非近无心乎仲尼曰原始要终故知生死之说夫祸福莫烈于死生如知其说则祸福乃细故耳何谓原始知生之所以然也何谓要终知死之所以然也知生之所以然则生何所忻知死之所以然则死何所戚虽然众人之情有我而昧昧以性成坚逾须弥苟不得其道破其坚执亦未易也予读金刚般若波罗蜜经至如来问须菩提曰若善男子善女人以三千大千世界碎为微尘于意云何是微尘众宁为多否须菩提曰甚多予不觉置卷热泪横流夫何故慙我自无始以来坚执一合相计为实有劳彼至人婆心委曲以三千大千世界可碎开我迷云夺我执恡不异残氷荡漾于春海片雪飞触于红炉此恩此德深大难酬我既知一合置于三千大千世界之中有若无也况世界亦可碎乎如来言世界微尘所成即仲尼原始也言世界可碎即仲尼要终也以黑白之徒习儒不闲儒习佛不闲佛致不遑会通焉呜唿惜哉夫千金璧可碎破釜不能不失声情也知大千可碎微尘可合而成世界理也情则有我而昧理则无我而灵老人愿圣香自今而去痛以无我而灵者为前茅庶不负如来圣人深慈慨切圣香痛勉之夫恶无大小善无浅深而有心为之则罪大功微何X哉良以无知为恶虽有丘山之罪而君子察其无知犹乃恕之故物莫不善于有心有心为善则有执有执则有边际唯无心者为善始福等虗空耳由是而观有心为善尚不可况有心为恶乎易戒有心老亦戒有心然观其象而察其爻亦未始无心也老亦不敢为天下先而不敢者宁非有心乎故有心无心唯圣人善用之无入而不可也自非圣人不唯有心有过即无心亦未尝无过若然者则初心之人如何作功能辨此者可以读易老夫梧叶落而知秋葭灰动而知春梧叶葭灰非可见者乎春与秋非不可见者乎然微可见之物则不可见者终不见之矣苟圣人不以可见之情见不可见之性则性终不可见也夫性不可见则我固有之全失固有之全失则我欲立于大全之中而运其末亦终不可得而易之道亦几乎息矣易息而谓天地万物存则天地万物皆易外有也虽至愚不信予以是知性有性之体性有性之用性有性之相何谓体用所从出也何谓用相所从出也何谓相昭然而可接者也如善恶苦乐之情此相也苦乐之情未接灵然而不昧者此用也外相与用而昭然与灵然者皆无所自矣此体也昔人以性无善恶情有善恶殊不知性无性而具善恶之用用无性而着善恶之相若赤子堕井而不忍之心生此善之情也此情将生未生之闲非吉凶有无可能彷彿者乃不知其为心而遂X认心以为性所以性命之学于是乎晦而不明也即易之卦爻有谓卦寓性爻寓情此亦认心为性者也夫卦六十有四而吉凶之情具而未着也具故非无也未着故非有也非无故则不可谓之性非有故则不可谓之情既不可谓之性与情谓之心非乎故六十四卦心之所寓也三百八十四爻情之唐肆也故内外之情吉凶之机虽错变无常然不出乎封之内外爻之奇偶也内近亲外近疎吉近善凶近恶亲疎具而无我心也善恶具而有状情也夫心与情易之道穷于是矣而心之前有所谓性者则非卦爻所能彷彿者也然离卦爻而求之则又离波求水也然如之何曰非予所知也知之者非知之者也是何故良以性不知性如眼不见眼故也宗教虽分派然不越乎佛语与佛心传佛心者谓之宗主传佛语者谓之教主若传佛心有背佛语非真宗也若传佛语不明佛心非真教也故曰依经解义三世佛冤离经一字即同魔说知身可爱之知知身不可得之知前知因身可得而立后知因身不可得而立前知如前步后知如后步前步若不起后步安得移前步续后步步步似不断前知续后知知知似不灭初心作观者此知不可忽痛究知知源源得知自歇知歇照万物不劳无不彻只此不劳者亦名般若德此德常现前逆顺汤泼雪入死併出生自在不思议此后未及言能到终自知X舌板摇脚跟无上法轮转顾生宝而藏之俟汝受用得来方可示物男子家不知自重自大则靡所不至矣不自重则物重而身轻不自大则物大而我小重者大者我则篾有轻者小者却受不辞夫至重至大者无择老幼贤愚谁不具足特以微名小利浮荣轻爵赚误了也人人本来心光照穷三际解等火观等薪薪无火而不化火无薪而不传是以大心凡夫即热恼心顿开圆解之火即生灭之心渐副解火如凡夫初入信乃至十信生灭功完始登初住办不生灭行至八住始得无功用行斯意昧久他种安知生铁男儿欲究明此事无择智愚但办肯心直下即得噫当昧爽之际交生灭之时头面忽呈动睛已失故曰彩云影里神仙现手把红罗扇遮面急须着眼看神仙莫看神仙手中扇心光本湛妙物无累横生知见失彼精明是以眼识黏色耳识黏声鼻识黏香舌识黏味身识黏触意识黏法奔境流逸竟各忘返殊不知五识一觉唯六炽知六若不炽彼觉何咎故曰初居圆成现量之中浮尘未起后落明了意根之地外状潜形故全觉斯缺能悟潜起痛于境缘逆顺之际是非荣辱之场历然挺然观一切得失如云触石如风过树了无窒碍始不负为男子汉出家标格设负之生不若死也全其X体之则缺者全矣缺者全即疴屎放溺皆佛事也宁独拈香拨火为佛事哉韩信白起今昔孰不以大将称之然但能战人不能战已战人易耳战已实难战人如以手捉物战已如以眼观眼想此等境界如何下得手想久得入一旦十八界魔兵荡除五蕴巢踢翻一安永安长劫作个无事人去如此豪杰将韩白较之奚啻醯鸡之匹大鹏也本白本白精进度日十八界未空五蕴浓厚膏肓之疾未瘳死生之梦未醒敢因循而偷活哉男子立志必操从苦起业就艰难鸩毒浮华骊珠澹泊历风霜而不变累岁月而恒新扩襟抱于爱憎之关蓄精神于荣落之际尊知而履韬璧而光尚友千古之先定理一心之内崑崙可拔拳石难倾汝果能之不负此晤若夫蔽日月之光于覆盆之下穷风云之思于闺阁之闲而能扬音于丹桂之丛奋翮于黄埃之上安可得哉夫众人知贵生而不知所以养生之道故为生之所累至人知养生之道本于无生故能视生无生无生而生生无物累也嗟唿目为色之所累耳为声之所累至于心为七情五欲之所累犹曰我平生快乐无累殊不知无累者累之久矣葢众人欲重神昏坐过而不知焉辟如醉夫卧于泥淖之中人晓之曰此泥淖非可卧之所也醉者瞪目而怒曰我生平不解饮酒汝奚诬我今天下俱抱醉夫之疾安得有不醉者X而与之言哉教理行果此四者乃黑白凡夫之模范也如黑白凡夫不以四者为模范未有不遭邪小所网者邪则外道是小则二乘是教乃圆教理乃圆理行乃圆行果乃圆果如四韦陀五明典籍是外道教如阿含等教是二乘教如华严法华圆觉楞严等教是终教顿教圆教是故于邪小发心是邪小种子于圆教发心是成佛种子又佛性有三有缘因佛性有了因佛性有正因佛性正因佛性我虽固有必待了因佛性开之了因虽能开正因佛性又必待缘因佛性熏发之夫缘因佛性者非他物也即圆教所诠之理此圆理在凡夫分上谓之无明如以圆教理火熏发之则此无明以理火能熏炙之力而凡夫无明于不知不觉之中转而为无尘智谓之了因佛性无尘智真积功终谓之金刚无碍智金刚无碍智谓之如理智非如量智也以如量智能开物成务接引初机以如理智非理外之智智本无功非智外之理契而无能故智与理理如春水智如游鱼水无养鱼之矜鱼无乐水之趣鱼水相忘而养而游自然与万物共也初心凡夫如金银铜铁教理行果如大冶洪炉金银铜铁融而化之倘不假模范欲其成佛祖圣贤之像终不可得也故教必有师开理则圆理圆则行不偏行不偏必正果大备然华严文富法华幽䆳楞严微密圆觉简备此四法宝当各写一阄澡身漱口置阄佛菩萨像X前严整衣冠至心祷祝弟子某如往昔亲近佛菩萨因缘何经因缘熟信手拈之拈得何阄即阄得经尽形寿受持不敢懈怠如受持经后佛知见稍开决不敢独善一已誓必如一灯之明传千万明千万明传之于无尽此初心凡夫依教理行果之模范如鼻祖西来直指人心见性成佛则教理行果之窝臼早破这缺齿老胡踢翻了也且问雷雨居士教理行果窝臼既被老胡踢翻了也雷雨于寻常日用之际又将谁家窝臼栖泊宋别驾朱炎一日问讲僧义江曰此身死后心在何处江反问曰此身未死心在何处炎勐然有省呈偈曰四大不须身后觉六根还向用时空难将语默呈师也只在寻常语嘿中江首肯之雷雨于吴门天池山初晤时亦首问雷雨日用能分别心毕竟在何处屡问屡拶雷雨竟无有答诘朝遂别于天池只今天池风月依旧而问拶话头不知得依旧否如得依旧岂有真积力久而疑团不迸破者哉又雷雨二次书来有王制台求开示之嘱制台于理水未深不便裁书请益虽然书虽未裁而制台菩提之心早发于语言文字之先矣此语言文字之先之心即鼻祖东来直指之心也如于此能直下信而不疑用处廓达则天地万物皆在制台掌握之中何况西蜀一省不霑制台沛然之法利乎宋朱炎呈偈后不久立化于多人之中启无量黑白信心雷雨居士能不忘吴门天池风月则峨嵋风月又岂在天池之X上哉古德曰若人识得心大地无寸土达观则曰若人识得心心外无风月修山主曰风动心摇树云生性起尘若明今日事暗却本来人达观又曰修山主但见锥头利不见凿头方达观但见凿头方不见锥头利敢问王制台与成都使君且道修山主与达观孰雌孰雄若辨得出则教理行果窝臼不踢翻也不妨倘辨不出即踢翻教理行果窝臼管取此身直得无栖泊处偈曰峨嵋风月与天池几处欢歌几处悲心外了知无别法境缘逆顺尽吾师偶与宇泰言及禅门宗纲因举机不昧终始如王太傅勘朗上座又如僧问青林展转接拍冷然恰好朗公不得明昭谦代转不免机昧终始去也其临机之际宾主酬酢如两镜交光弥满清净中不容他如涉一毫拟议即片云点太清矣这箇境界不可作人我会不可作有心无心会触着即应岂念虑可及灵然接拍岂木女同伦此非见地干净保任圆熟权衡在手杀活自由的汉子管取张良智巧淮阴作略直得乡关万里把柄巳在别人手里杀活凭他脚跟波波地随人转去如此之流近来觅一箇半箇尚不可得何况真没力量汉愈加愁人且道如何得懽喜去萧萧夜雨蒙头坐泪洒春风不尽哀漫山徧野野狐精到处逢人瞎眼睛实法与人诚漏逗无规说法转悲零迦叶菩萨问佛云一切众生见妍是妍见丑是丑诸X佛亦见妍丑了然不昧如何众生即是妄想诸佛便不是妄想佛告迦叶云一切诸佛但有世流布想于中不生执着一切众生于流布想中妄生执着所以被妍丑转却诸佛如镜照物影像交罗有何妨碍此是教中糟粕衲僧门下即不然驴胎马腹教谁去不是观音即普贤信得及入地狱有分信不及入魔队有分若要两家坐断做箇出脱汉子去朝朝夜夜夜夜朝朝若此身心着何处行藏曾不离刀山世闲有两种亲眷一种浓厚滋养道种一种浓厚增长恶习若是有智慧人恶习亲眷亦滋养得道种如力量不甚大必须生处要熟熟处要生这里见不真行不力千生万劫受他累坠即如女色一端父母婚配本欲绍祖先血脉名教良规世闲岂可少得有等人儿女既有淫慾不断籍此为乐迷恋没世终无醒日堂堂男子被这臭溺孔断送一生一慾迷心万理斯蔽子本从父母生一听妇女之言父母之言永不入耳君臣分上往往有犯此过兄弟朋友不言可知色慾迷人如此恶毒倾覆大伦不惟增长恶习缠绵灵识何日得脱古德有言宁近毒蛇莫亲女色毒蛇害人不过此身女色系缚尘沙劫波尚难解脱惟有法属之亲转多转益滋养道种终当得果明师良友不言世务但究真宗以般若灵津迭相浇灌耳根薰蒸了因正因渐着孜孜永久一念相应大事了毕生死高超尘网顿脱如华鳞入海永无罗网之患法友X眷属利益如此世人不以为重生死眷属受害如此世人皆以为重如真学道人于此不可不具眼不可不知好恶若不知好恶不是地狱种子定是魔家眷属如此等流梦见犹惊况聚首促膝而论道哉仲来此理亦当谨慎自已无过亦可将此化人较之粧佛造殿济贫拔苦功德愈多何者法属兴隆正教得行正教得行魔风殄息菩提种子徧尘弥剎如春回大地百物遂生当来成佛眷属参随弘大法化必今日培植者噫用力少而收功多丈夫不可不取圣人本无常心众生本无常习是以蚖蛇蝮蝎无非大士之分身菩萨如来无非众生之本色圣人若有常心何殊木石众生若有常习则佛祖永无相续是故观音神头鬼脸凡形圣容百千方便泛用随宜一一皆菩萨悲田所出譬夫片月在空影临万水岂思量分别可测哉悟此则菩萨随处出现矣俗谛中人入吾法中如人溺大海露发髻子善知识提擕如援发髻子相似须自家尽命挣着不然是自要沈没千佛出世也难救取我闻如来三十二相凡一一福皆自受用惟白毫相光此福不受慈惠儿孙享用无尽是故檀越滴水根线临当受时观此白毫圆照法界无论圣凡影现光中由是施者及其受者俱现光内了无能所三轮体空不昧物我如是作观一切有为皆成无为夫佛法本平常而世以奇特求之故往往不得佛心X也故曰平常心是道此平常心凡有血气之属皆本有之岂待佛菩萨传而后有哉若必待佛菩萨传而后有则世人日用境缘逆顺好恶多端以非为是以是为非炽然而分别不歇者此又何心哉此即平常心也但众生不善用之而现三毒奇险之心也如善用之则众生三毒奇险之心即是诸佛平常之心也虽然众生奇险习熟脱闻平常心是道之说自然承当不下葢其平常习生故也是故必须待佛菩萨以宝几珍御之风鼓吹而化其下劣之心则荷担之心生矣此一心生又追惟往时下劣之心鄙而恶之于平常心则生大惊异以为闻所未闻得所未得故没量大人知其如此复以狸奴白牯之风鼓吹而化其惊异之心至此则圣凡情尽平常心开开而用之谓之大机机之为言葢取照不昧用用不昧照耳夫照不昧用则谓之真照用不昧照则谓之大用故临济曰沿流不止问如何真照无边说似他离相离名人不禀吹毛用了急须磨吹毛用了急须磨者变而不穷之谓也一微涉动则吉凶横生能洞照微先则祸福爆落但众生迷染成性卒难回机机苟能回习染渐释如习染终不能解则过现诸佛又从何来过现圣人得道有据则习染虽久必有除因知有除因而甘随习染者此一种人自有阎罗老子不放过渠在不劳旁人代渠担忧葢此一微不出四运故以四运观之微本X不有何况有动何谓四运未微欲微正微微巳是也一微若实有者岂假四运而名微哉虽然四运观微微实不有则涉动之时于可意境便觉懽悦于不可意境便不耐烦此懽喜与不耐烦果体四运而观有此两者果不能观有此两者如果体而观有此两者是两者习熟此观习生故也如此观力强两者力弱则得力不得力观者自知胜负故曰解不难而行难行不难而克终难克终不难而忘又难故惟忘而能用者则触途成观矣又道前道中道后有两顺一逆真妄工夫不可不知者何谓妄顺清净本然而忽生山河大地是何谓妙顺泝而上之缘情复性是何谓逆性复而悲同体驾慈航而拯济万有是此两顺一逆东方出圣人西方出圣人上古出圣人现在出圣人倘灭视而不信者皆天魔外道非圣人也夫业未尝不真心亦未尝不真业之真即心之真心之真即业之真真外无业与心心业之外亦无有真即此观之一切众生于颠倒七趣之中本皆现证者也以众生日用而不知于现证中横生分别故现证者日用而不知也殊不知于日用不知之中实未尝不现证者矣如心不知身则身本法身身不知心心即本智法身如镜本智如光光依镜有光还照镜本无所能何事非真今有人谓心不知业则业无待业不知心则心亦无待便谓罪福皆空我不可得殊不知罪福皆空待罪福未空者之影耳我不可得亦待X我必可得之影耳是皆嗜欲情熟研真理生说时似悟对境还迷者也如法华之妙法法即一切万法妙即了达万法之外初无别真故曰借婆衫子拜婆年又曰妄想无性将甚知业业亦无性将甚知心心不知业能存而无我业不知心所存而本虗无我而虗所能不昧知而能行日用无生知而不能行日用爱憎日用无生阴阳虽巧不得加陶铸之功于我矣日用爱憎根境虽无性则无往而不摇我精精摇则六合六合则一失一失则头迷头迷则心粗故曰心粗乱撞头又仲尼心不死日用自然活颜回心死活不得故便不能不言而信不比而周无器而民蹈乎前葢回日用之际回必知民民亦知回以两相知故能所横生活者死矣故曰有我我在天地中无我天地在我中我乃生于可欲故有欲者不能不生生既生矣不能不死天下有欲长生者端以生为福死为祸故曰祸福莫烈于死生葢不知功德天与黑暗女我能一心不生彼将不待遣而俱逃矣然后同天下吉凶而吉凶莫能累也如是者谓之正因反是者谓之邪因又横计心外有法不能会万物归已谓之外道以此观之外心则无生无生则无灭如生生灭灭动动静静通通塞塞恬恬变变离离合合暗暗明明本一精明映彼六者流而不返近取诸心则为生灭远取诸物则为明暗昼夜古今寒暑之多也而天机深者悟一X尘泝而上之则余黏齐拔矣故曰缘见因明暗成无见不明自发则诸暗相永不能昏此指眼根脱黏而入也至于意根则缘知因法无法无知不法自知则诸灭相永不能惑呜唿使贪长生者洞悟此旨则痛悔向之所为首越而之燕也百尺竿头蹈大木而惊悸大地之上履寸板而坦然此何故哉竿本不虗地本不实一切众生于无虗实中横计虗实故皮毬子曰有一事则有一义义宜也如地宜坚水宜湿火宜热风宜动如坚者湿湿者热热者动则非义矣理则不然坚可以为湿湿可以为热热可以为动动复可以为热热为湿湿为坚葢宜者可以不宜不宜者可以宜譬如轮之始终岂果有端哉故地水火风又名曰四轮然轮虽不可以始终穷外铁则轮何所有梦悟醒迷圣凡途隔究其所自不过未达本源故曰达本忘情知心体合即此而观情未忘时不必以情忘情何以故情终不忘故如一达本情不待忘而自忘矣如体未合亦不必求合何谓体合无思契同也若然者知心即达本达本即知心明矣是故达本知心之人虽同众人纷然于梦境然其达境无性知心无外愈梦而愈觉一旦梦缘爆断觉影亦空故不同于醒迷之曹如本未达心未知虽其人忠信廉洁如伯夷叔齐其情执坚固过于须弥之难破也此难破X之执谓之一合相此一合相是一切众生之痛疮疤虽父母妻子稍触其疤则无明之发烈如勐焰况他人乎圣人知此相之难破以为须弥虽则坚固胜一切然以三千大千世界较之则须弥又太仓稊米耳故圣人一碎三千大千世界以为微尘使众生知三千大千世界坚固于须弥者尚可碎而为微尘众况我蕞尔之躯块然之相岂能久留而不可坏哉且此世界不能自有其体必合微尘众而成微尘众亦无自体必碎世界而有故以世界观微尘众则微尘众不可得以微尘众观世界则世界不可得世界与微尘众既互观而不可得则一切圣凡依正二报且道毕竟安着何处偈曰兔子怀胎产六龙不惟为雨更为风临机纵夺能翻弄一片春光万卉融紫栢老人集卷之六紫柏尊者全集X卍XXX紫栢老人集卷之七明憨山德清阅法语地水火风空见识与觉闻知名为十大究其所自则十大不离阿赖耶识而有也阿赖耶此言含藏葢此识能含藏觉义不觉义与见相二分若地水火风空X五大乃因此识相分而建立也见识觉闻知五大亦因此识见分而建立也又此识本自无体体本不动智而有也何以故以不动智智本无性无性之义古今难明此义唯枣栢大士于华严论发泄殆尽矣然学者心识粗浮论虽曾阅了知此义者不殊麟角焉予虽不敏试且解之葢此智智外无智了知此智有性无性又智不知智有性无性于此不了即名无明无明即属生灭无明无性即属不生灭以生灭与不生灭似一非一似二非二此二和合而成阿赖耶识此识觉义即属不生灭气分摄此识不觉义即属生灭气分摄又觉与不觉初无别故以本智无待无外故要须本智随缘于缘生中乐极苦生苦极思本思极心开方始知我此极苦本极乐来极乐本有待来有待则物我亢然相摇而成苦乐今我悟有待初本无待于无待中求乐尚不可得安得有苦回观物我相摇之梦譬如醒中笑梦颠倒虽梦熟余习未能顿除以我所悟无待无物无我廓然而灵者治梦余习譬如春阳之照残雪雪岂能久留哉即此观之八识不觉义具于待先故曰本净本不觉由兹妄念起此识觉义开于有待之中故曰能迷非所迷安得常相似既不相似则不免乐极苦生苦极方求出苦之智出苦智入直下了知有待如氷无待如水虽质碍融通似不相即而离水无氷离氷无水故氷现前时水无涓滴水现前时氷无毫毛自是以此了知周旋五X位盘根错节置身心于死生祸福之中𢬵性命于逆顺境风之际横磨竖炼竖炼横磨磨炼既久行不负知身心爆落生死门开乘悲智轮浮沈于十方三世展转于三世十方若一阐提不乘此轮者我不得佛又此识见分第七识计而为内自我七识又为六识后半细相分之源故引满二业虽隔生不昧也故六识颂曰引满能招业力牵葢七识为源耳若动身发语独为最又此六识粗相分也若前五识皆八识相分相分即气分也非相分之相分也此种种识妙达法界缘起无性俱不动智也虽然先起信发心难证发心易葢先起信发心贵在缘知证发心但在现知故也吾尝因照镜见已之影吾作何状影亦作何状既而究能作吾状者毕竟是何物吾瞋状即瞋吾喜状即喜始求之于六根再求之于九窍至于五脏六腑八万四千毛孔长求短求内求外求精粗皆状惟能状状者具六根九窍于徧身毛孔根有根虗窍有窍虗毛孔有毛孔之虗状即是色虗即是空若能状状者属于空色便与空色为一则空色不知空色何以故一不知一故也一若知一一是所知知即是能此成二矣一义何在吾种种求能状状者始悟其初不属空色耳渠既不属空色岂可以内外古今远近求之哉虽然能求之能若不廓落则此能虽精于空色而实粗于能求之前者故曰若以知知寂此非无缘知X若以自知知亦非无缘知亦不知知寂亦不自知知即此观之则能求之前者断不可以智识穷功力到惟契无生者自知也昔有一僧平生为常住务担阁了修行一日鬼使催捕僧曰烦鬼使奏闻阎罗乞假七日修行虽死无恨鬼使曰奏淮则七日后来不准即至矣僧修行七日后鬼使复来勾当前案则觅僧不可得矣噫死生亦大矣此僧七日精进虽酷烈如阎罗王尚柰何伊不得况阴阳造物能陶铸耶汝等既发心持偈若精进之心不如此僧决断纵持七百日无益也中印圣人其名曰佛其所设教凡摄众人必先三归然后授与五戒三归者谓归佛法僧是也五戒者即不杀不盗不邪淫不妄语不饮酒是也其意以为不归佛则出世无主不归法则开悟无门不归僧则教授无师故三者阙一不可如三归虽备若不严持五戒则树德无基不杀即孔之仁不盗即孔之义不邪婬即孔之礼不妄语即孔之信不饮酒即孔之智此五者凡学出世法者既授之后无有破犯则谓之优婆塞葢有实然后有名也又归依佛佛者觉也归依法法者范也归依僧僧者和也觉而不范如但知土可以为器若不经模则器终不成如范而不和如有模而不解调治则器成不美是故世出世法圣人设教不同然三归与三纲五戒与五常初无别也近世有等妄庸之徒假佛门为逋逃之薮其初入门既非X真心则既入之后靡所不为一旦恶满事败陷于王难波及无过之僧及真心斋戒者上之人又不察其真伪凡见髠其首者即谓之僧殊不知首髠而非僧者众矣故执政者又不可不精辨其真伪也倘一忽之则㘅冤者虽百千万世终不免雪之然后其冤始解耳汝既归依佛法僧三宝又从性天老师授持五戒若不知好恶少有破犯则韦䭾尊天现在戮害汝身死后复诛汝神此真实语情不敢私私则在上在下罪不容赦毗卢遮那佛此言光明徧照一切处吾于此未尝不痛心也何故既言光明徧照一切处则凡血气之属疴屎放尿一动一静无一剎那顷不在此光之中如何十恶熏之则地狱相现乃至缘因佛性熏之则现如来之身且道现地狱相时如来之身毕竟在恁么处现紫金聚时地狱相何在于此拣得出见得透则虽蚤虱臭虫蝼蚁之属其威神光明不让毗卢遮那如来一毛头许今若虗发大誓愿转根本法轮于一微尘中此一微尘如可剖破尘无头脑如不可剖则根本法轮转亦未易大凡学出世法先要洞明自心然后昭廓心境穷内外典籍而大其波澜则化风自远矣人天自向矣然欲洞明自心贵在情死葢情不死性不活则于博地凡夫欲其直下转识成智心径圆通安有是处吾与汝先授五根本戒者亦愿汝根门洁白攀缘自断情X亦渐死耳设情不死夹带修行谓之野干种何哉以其自生至死若静若动若秽若洁若精进若懒堕无非情故故曰万物浮沈于生死者情为其累焉且道情死一句子又作么生举扬是佛是魔皆蛊毒非魔非佛总冤讐直饶棒下番身汉未入黎奴白牯流古德曰若人识得心大地无寸土我则曰若人识得大地身心不可得顾朗驱乌曰古德说得是我说得是汝莫瞒心试说看朗曰皆说得是又问朗曰汝曾读楞严经不曰读曰汝读楞严经记得佛告阿难我常说言汝身汝心皆是妙明真精妙心中所现物云何汝等迷失本妙圆妙明心宝明妙性聚缘内摇趣外奔逸昏扰扰相以为心性一迷为心决定惑为色身之内不知色身外洎山河虗空大地咸是妙明真心中物譬如澄清百千大海弃之唯认一浮沤体目为全潮穷尽瀛渤朗曰记得曰汝再试说看我与佛及大德三样说毕竟那箇说得好朗曰检别不得曰汝这儱侗蠓虫作这个解管取他生异世改头换面偿他信施始得何以故只解顺水推船不能逆风把舵故故曰若能转物即同如来如佛解祖解与极玄极妙古德谓之闺合中物如打叠不净早晚上床下地终不免碍人脚手在稜稜鴈塔标云外混混龙泉续洞宗二桧芬芳五灯圆照此等家声寂寥久矣皮毬道人每念及此未始不痛心扼腕冀大振祖道且尝慕申包胥为人彼覆X我存赤心耿耿无须臾断葢疾恶习重来自多生或谓佛祖圣贤尽虗空为量遍法界垂慈何示人不广乃尔道人笑而应之曰若岂不闻生处要熟熟处要生夫疾恶不重即向善不真向善不真则触境逢缘利害相关处脚跟便立不定故五持与五犯当知犯持之际申包胥哭秦庭光景若不现前决定败绩矣人天小善持志不真尚不能成就况出世无上菩提乎万历丙戌春皮毬道人由路南达燕山距都城八十里为古潭柘幽胜绝天下瓶钖因留之隆冬未巳春风忽动千山煖回万壑氷消则峨嵋之兴油然而生诸檀越有相慕而不舍者蹑迹重云大开祖帐悲歌荐茗感慨竹风皮毬亦怅然嘱曰若等果向善心真秉持初志坚克有终岂独人天小果决定成就出世心灯定当续焰虽然不谈六经安知王道不读佛书岂知佛心柳宗元信不我欺或者闻言进曰灵光独耀迥脱根尘体露真常不拘文字道人之言甚哉其胶柱鼓瑟也且言说害道障蔽自心有不可胜言者今之缁素不求之经而求之疏不求之疏而求之钞不求之钞而求之音义少林实宗风所系比来委靡更不堪观大都以秘要为直指以评唱为资托以颂古为过路以机缘为剩语是嘈嘈之徒号称参禅者不求之机缘而求之颂古不求之颂古而求之评唱不求之评唱而求之秘要呜唿语言之为害一至于此而道人复示人以语言文字岂非救火而油之X也皮毬道人又笑而应之曰岂语言之为害哉特求之者不善耳三藏十二部千七百则葛藤皆佛祖深远广大之心参禅者求之于机缘习教者求之于佛语则语言文字乃入道之阶梯破暗之灯烛今乃宗教陵迟祖道萧瑟咎在弃本逐末重轻轻重如习教以佛经为本明宗以机缘为本弘阐宗教以道德为本以戒行辅之以学问大之视浮名为游尘视金帛如粪土秉志坚贞憎爱关头死生以之管取宗雷大震教雨滂沱昏者醒而藁者润不尔躆法王之座披如来之衣传我佛之言者所谓狐嘷耳焉足为法门轻重一时开侍者暨慧轮中光觉天浴慈田湛镇洁明宗俱列祖帐之前共献此茗受者进者皆非小缘人人当生悲感之心誓期出世无以富贵为怀决以道德为本学问资之自然此别之后有志者必遂若等不见潭柘之祖塔乎碑铭琅琅余光烈烈使我读之而殒泪拜之而毛骨寒彼其未得道前皆臭凡夫耳既得道巳师范人天流芳千古如此之名名终不朽如此之功功葢天地上之人天下之蝼蚁皆受其恩泽较淮阴夷吾彼皆生死之因此乃无坠之本奇男子必以吾言为不谬且道万里长途临行一句作么生鸡园竞秀春风暖柱杖横担日月行言无广略义无浅深顾其人得旨行持何如耳是以善星比丘虽聪慧过人不特博通大藏亦无书不窥以心术不佳遂招生陷之报如摩诃比丘蛇奴乞士X唯持摩诃般若一句苕帚二字尚记不全皆生身得果以其天资湻朴一念万年神凝方寸用志不分所致也昙衡梅禅人一朝辞紫栢道人于清凉山中将由燕京而图南乞一言以为资粮道人嘱之曰若所持诵禅宗永嘉集言略义要此永嘉大师巳验之方依之行持必然出苦道人何言而禅人犹低首长跽不起复次嘱之曰众生日用无往而非昏动菩萨日用无往而非止观诸佛日用无往而非定慧谓之三耶则外昏动本无止观外止观本无定慧谓之一耶则昏动不即止观止观不即定慧果一之耶果三之耶若于一三之闲未能判然了彻岂唯永嘉集不能资汝出苦一大藏教亦皆长物矣何况非法又巖头奯老一日有僧问曰起灭不停时如何奯老喝曰是谁起灭其僧得旨而退今时有一般野狐魔属便道我会也起灭者是某甲本来佛性呜唿哀哉如此妄会一人传十十人传百百人传万吹徧世闲灭佛种族满眼皆是禅人来前设于巖头句下未能彻去且依永嘉大师此集行持终不悞汝勉之勉之夫钵之为器翼三宝备六德何以明其翼三宝葢微此则僧无所资僧无所资则慧命断慧命断则佛种灭矣彼其能清能容能俭能广能尊能古则六德之谓也古由佛授尊由天献广则普利一切俭则过中不食容则施受精粗而福利平等清则举世不忍以荤投之如是而吾曹敢不宝重哉呜唿去佛日远魔X外充斥髠其颅而毁其容伪其僧而真其俗至于祖宗标格法道纲常破坏殆尽反以操瓢为便捷而安之若钵则视为滞货皆弃而不持矣既作佛子凡百所行须遵佛勅故特为提三辅而申六德使吾曹即名制器即器昭义得义崇古振颓波而回末俗斥伪众而集真流共扶慈化并报佛恩兹嘱万佛菴陈宝林居士归而制之或万或千尽自心力承荷无忽此风一扇能克终始吾眉山转麈当有可观也离重云而孤明独露映湛水而素影全彰此等解会总是拨波寻水外尘觅地是以古人诮之诸方所示佛性皆半生半灭的老僧这里方是全不生灭或者诘之则曰彼皆以色身有坏法身常存岂非半生半灭乎老僧这里即臭肉团便是金刚不坏之身故与诸方不同据皮毬道人观之则这老僧也未梦见金刚不坏身在且道如何是金刚不坏身咄日月升沈施大照举眸休自昧清晖能急于收放心而不能知心之所在心果能收乎于此不能审究下落则心终不能知矣不先知其心而欲收之吾不知其所收者果有心可收耶无心可收耶吾以是知不先知心所在而能收之者尽世未有其方如鸡犬既放之将欲收之不先知鸡犬所在虽千唿万唿终难收也大抵役名昧义之习不破而精义入神之路塞矣且心不可以有无求又岂可以内外推乎如我现前六尺之躯剌头则头知剌足则足X知剌胸背则胸背知至于一身八万四千毛孔设有八万四千针一时剌之而一时皆知若离毛孔一纸之厚虽有千剌万剌不知矣此知果是我心此心知周六尺而巳六尺之外都无所知若然者离身无知之义明矣倘此身一朝腐烂则此知果随而腐耶果不随而腐耶如随而腐则身有相而可腐心本无相所以有无不能尽之岂果随身而腐耶死既不随身而腐岂未死但能周六尺余无所知者以理折之终难大通昔人有言曰不惟真心不倚形而立即妄心亦难必其倚形而立何以故求之内外无所故岂有内外无所之物倚形而立哉吾以此又知收放心之要要在先悟妄心无体则所诱我者自不能为待也噫物我无归谁为放者谁为收者收收放放放放收收于此豁然譬如牧牛而得其鼻绳矣牵之东臯亦可牵之南畆亦可牵久而纯则不收不放亦可放放收收亦可二生既有志于学问不能此而能他得非惑乎又此既明儒亦可释亦可老亦可如此不明儒非真儒老非真老佛岂真佛二生勉之学道无他要要在偷心不生偷心不生则古德机缘言句中磕着撞着时以宿善根力大都悟入终易如偷心不死又无痛切精进之力复遭差别因缘阻乱之是皆多生恶习所致所谓偷心者不惟凡情即圣情不尽亦谓偷心汝忽触病缘善用之即入道缘不善用即差别缘哀汝道缘多障附此励汝X夫寒往则暑来夜往则昼来开往则合来而寒往则暑来以一岁言之也夜往则昼来即一日言之也开往则合来就一瞬言之也众人以一岁为长以一日为短以一瞬为短中之短也殊不知由瞬而日由日而岁由岁而成古今皆念后事也如一念不生前后际断长短路穷则所谓岁之与日日之与瞬皆睡中语耳岂大觉之境哉是哉有大梦而后有大觉夫觉则不睡不睡则无梦而众人眼睡于色耳睡于声鼻睡香臭舌睡味身睡触意睡法尘一睡永睡长劫不觉根尘抗然识摇其中开眼合眼虽有寤寐而实皆睡也惟达者觉由尘发知因根有相知初无知相本无相故抗然之根尘不待观空而自泯故曰狂心顿歇即是菩提菩提此言觉也呜唿本是一精明分成六和合积执成坚各各不化以睡为惺以苦为乐颠倒梦想苟不鸣以大觉之雷则睡者终不惺矣且惺也者待睡而称未睡之初惺在何处谓惺在尘是尘非惺谓惺在根根既是惺孰为其根谓惺在惺惺不惺惺江生来前吾语汝推惺于三知惺所在则寒来暑往暑往寒来皆汝眼开合又唤谁为睡乎谁为惺乎虽然转得睡者然后可使惺耳倘转睡未能则惺使江生去也江生勉之夫木具火性然不能自焚必须假钻燧而烟始生然烟虽非火乃火之前茅也如钻燧不休火必继烟而至矣火则木尽成灰嗟乎木始由土而生终还于土X此理势然也众生佛性木中火性也诸佛教典钻燧之具也具有而不得其人则火终不发火发而木然众生因佛教典熏发观照之火焚五蕴木终归性土此葢即情而复性之譬也去佛世远祖亦不出时劫转浊故修行人最初立念虽为生死到头败阙者多大抵病在何处不在声色货利不在七情六欲只在当人一箇臭躯殻子打不破一点妄想心觑不透便被生死魔所役从无始来天身人身畜鬼之身羽毛鳞甲之身于苦海中改头换面升沈无有暂止且道这生死魔及天畜等身人与之耶自招之耶总来不出一点攀缘心这点攀缘心看来无许大黄面老子因地中舍金论王头不可胜数即至将证果时更受种种恶逆之境十生九死𢬵命挨排饥寒不顾利害不管但知此点攀缘心不了祸媒不浅务必觑透方了不知此点攀缘心是何物件非惟黄面老子併精着彩不顾危亡然后降伏得下自古及今豪杰不少扶王佐伯成功业于涕涶之闲百世芳名血食未有能觑透此点攀缘心者既觑不透岂能降伏得下故般若会中须菩提人天众前发个问端云何降伏其心云何应住为问住则且止毕竟此心如何降伏这点机关不在于佛不在于祖不在于知识法师可以传授与你佛祖知识只好与你作箇傍敲助缘若要觑透此心悟彻了当譬如壮士屈臂惟在自已不假他力纵有大藏圣教亦不X过是傍敲说话孟修若真要了此生死于此决当发一段𢬵身舍命的志气此心不悟穿衣即是披毛皮吃饭即是吃尿屎要悟此心不知自责便被懈怠昏沈魔所蔽终不能到古人悟处如干峰示众云法身有三种病二种光一一透得方可说修行云门出曰为什么菴内人不知菴外事干峰也只得呵呵大笑而巳敢问孟修云门话头是何旨意干峰笑处有何利害于此二老口角头知些好恶所谓降伏其心辟如顺风扬尘有何难哉于此放过不求了彻则前所谓苦海之中改头换面升沈不止羽毛鳞甲请孟修一一从头做将去石崖云三涂一报五千劫出得头来是几时楞严会上佛告阿难一切众生从无始来生死相续皆由不知常住真心性净明体用诸妄想此想不真故有轮转诸仁者此一段经有两种血脉一是四圣血脉一是六凡血脉遮箇关头辨析不真管取十人举心动足五双错了常住真心性净明体此便是四圣血脉此想不真故有轮转此便是六凡血脉四圣者佛菩萨声闻缘觉是也六凡者天修罗人傍生饿鬼地狱是也此十者又谓之十法界言法界者法则共合界则各别此皆总是众生最初发心不等感果亦异若是箇大阐提汉子直下一念不生转身就父大事因缘千了万当举箇佛字早是染污且道十法界者向恁处着落贫道此等说话也是钵盂添柄嚼X饭喂人哕心不少虽然未是箇阐提汉子也须循规蹈矩做来亦无大错故末法修行者切须明此两种血脉始有商量好恶分不然尽是说鬼话的人头牛耳贫道与仁者聚首此地莫非前劫因缘非今情识诸仁者自今而去必当以四圣为血脉莫以六凡为眷属要以四圣为血脉必要发四圣的心肠且道四圣的心肠如何发起一念剖析得空此声闻血脉也即念体空此缘觉血脉也即念即空即空即念空念历落此菩萨血脉也且道佛之血脉如何接得驴胎马腹寻常事宝座莲花有甚奇诸仁者一念析空方接声闻血脉不知诸仁者逢缘遇境逆顺关头一念析得空否一念若空则心与空相应心既与空相应说恁么躯殻子到此时节又唤恁么作爱憎诸仁者此箇境界不过声闻血脉尚爱憎超然何况缘觉菩萨佛耶贫道也有几句闲淡话聊与诸仁者解登山之劳众生习气卑劣但提着六凡血脉分上事即如胶如漆蔼然莫之亲而亲之精神爽利言谈有味如饮醇醪每提起四圣血脉分上事不是昏沈便是散乱方便勉强劝他多念一声佛多拜一拜佛多看两行经多奉事两箇知识善友其精神不期倦怠而自倦怠方寸中又若芒剌便身觉不自在心觉不悦乐此无他不过出世心轻尘劳业重耳今诸仁者皆是杰然汉子岂寻常可比虽然自是而后法脉中宜各殷重莫因六根门头憎爱影子伤了血脉源头若不X幸有此皆是人头牛耳又何足道贫道说此语十方诸佛併殿上释迦佛国山寺里护法伽蓝及三洲感应韦䭾菩萨天眼遥见天耳遥闻他心证知诸仁者不是等闲事若忽略了不惟现在遭大患苦向后地狱不免在且道一念未生地狱天堂是有是无有则堕增益谤无则堕损减谤亦有亦无非有非无总堕谤数此不管你张三李四照律问罪将去那管你承当不承当若要出此谤类须会得水急偏留月山高不碍云豫章黄山谷尝叹息学者鹜流忽源故以机缘则惊奇而趋之曰诸祖西来意舍此无从入矣以七佛偈则忽略而不究殊不知舍七佛偈则禅无源矣禅之流又恶自来哉七佛偈似可以义解诸祖机缘似难乎义解以为义可解者终不能超情识义不可解者非情识可入参而悟之则一悟永悟始千了百当耳是不知七佛偈亦有义解不得入处诸祖机缘亦有可以义解者大槩学禅之法法本无定譬如大将用兵有时以正胜敌有时以奇胜敌有时以奇正兼用胜敌有时奇正俱不用胜敌而学者必谓西来意在诸祖机缘而不在七佛偈何异用兵者必谓奇可胜敌而正不可胜敌得非痴乎若七佛偈学者果能精而究之方知禅不外偈矣于诸祖机缘参而不悟则恐又不若持偈矣千经万论别无一事不过说离身心耳如学者身心执受之障不能离于七佛偈祖机X缘不能悟入总谓之叶公画龙倘真龙现前吾知其必投笔怖走矣故吾劝出家在家有志于断生死割烦恼者于毗舍浮佛偈能信持之持久熏熟则身心执受之障终有消释时在又身执受消时涅槃现前心执受消时菩提现前此二者教中谓之二转依果葢转生死而依涅槃转烦恼而依菩提也噫生死既转而成涅槃烦恼既转而成菩提到此时节则我更有何事我既无事可乘悲智轮运彼一切有事者都还无事之乡此不惟山谷居士之愿亦诸佛菩萨之本愿也又老氏曰吾有大患为吾有身及吾无身吾有何患又曰介然有知行于大道唯施是畏又颜子心齐坐忘则曰堕肢体黜聪明堕肢体得非老氏以身为患之意黜聪明得非老氏以心为畏之意哉三教圣人皆教众生说离身心宁唯释氏乎毗舍浮佛此言自在觉葢身心未离则何往非碍身心一离则何往非自在欤恭闻过去诸佛诸菩萨现在诸佛诸菩萨未来诸佛诸菩萨皆以六种摄十方三世一切众生无有遗漏未闻炼顶烧臂拔发熏鼻眠针卧棘而能摄受众生如妙法莲华经有然臂焚身之说楞严有然指忏罪之条法华则以象寓意意得而象忘实不在然臂烧身也楞严然指实忏已罪非籍此以鼓惑愚夫愚妇者何名六摄一顿摄谓诸佛菩萨从初发心于一切众生作父母想随力所能直以一切乐事饶益而摄X取之是名顿摄二增上摄增上犹增胜也谓诸佛菩萨既巳发心若于父母起尊重心种种方便劝修善法随时供养知恩报恩若于妻子眷属教修善法令其胜进或诸佛菩萨化身为明王圣帝即摄受人民如法正化不加非罚以财以法而为饶益随其力能教诸人民令修善法是名增上摄三取摄谓诸佛菩萨常以二种摄取众生一者常以舍心以财饶益一切众生令其离于贫穷二者常以慈悲心以法饶益一切众生拔恶邪见教修正法是名取摄恶谓十恶身三口四意三是名十恶邪谓拔发熏鼻眠针卧棘炼顶烧臂牛狗等戒是名邪见四久摄谓诸佛菩萨摄取众生多历时数久久教化乃得成熟是名久摄五不久摄谓诸佛菩萨摄取众生教化不久即得成熟是名不久摄如善财龙女广额屠儿是也六后摄谓诸佛菩萨于前五摄之后摄取众生于此生内即能成熟是名后摄又名最后摄无论出家在家凡有志于出生死苦海者如上六摄应当一一查考明白依而行之自然佛知见借此而开观行借此而成如不遵诸佛菩萨遗教所知所行直饶你舍恒河沙身命历种种难行苦行皆为魔业何以故佛知见不开故佛行不成就故佛之与魔譬如氷水不氷即水不水即氷故曰毫釐有差天地悬隔又炼顶烧臂博米饭僧固是好事然不若以四大观身四蕴观心身心观熟转生死为涅槃转烦恼为菩提较饭有僧名而X无僧实之僧胜劣晓如黑白佛言为佛弟子不解佛语不行佛行谓之髠头俗人故饭髠头俗人与饭常人乞儿等若然者未知转生死为涅槃转烦恼为菩提妄以苦身为行鼓惑愚痴众生此非魔外而何哉众生灵知固有而不能用者第未知有耳如一知有日用便能惟吾自偶谐矣大抵知有的人知身身化知心心化所以处身心而解脱有余也故曰知有有坏知无无败有无既尔则罪福吉凶独有性乎凡学佛性宗通而相宗不通常迷于相似般若路头二宗通而禅宗不通如叶公画龙形容龙之态状宛若真者然终不能致雷雨耳于相似般若路头不辨清楚不免牵诸外典附会佛书且性宗一味虗豁灵彻尘劳中人少挹波澜怀抱便觉超放即如读庄子一般令人心魂游扬浊世之表于此虗豁快活处受用了若以为极则永不求进凡见善知识敲打处便以为生事此病不消到底成天然外道去也于治习路头罔然不辨好恶者良以相宗不通八识混淆不知何识是现量何识是比量何识是非量何识兼带三量转何识为智日用逆顺境上何识作观既不知转识成智阶梯饶你于性宗七通八达只是画饼充饥安能得饱于禅宗未能究竟则云门打杀佛喂狗子南泉斩猫儿等机缘纵十地菩萨闻此等差事亦不免生大疑怖震旦国中自昔以来每有窃谓佛经X皆是抽绎庄老六经自成一家如此等人若使其于相宗中讨箇分晓何至失言如此取后人之笑即如义学之徒或于禅宗生谤立言排斥总是为虑不远执泥心重于情识上通不去故堕此失且如现前一身于相宗究竟不清断不知此身下落便识他不破识他不破便被他瞒饮食男女境上自然作不得主便见可欲既见可欲此心便乱心乱身惑纵使活佛终日耳提面命也化你不得葢此心此身都成了箇欲块有何虗处可受醍醐要识破此身亦不甚难生前眼不揽色耳不揽声鼻不揽香臭舌不揽醎淡身不揽触则意根上便无待根既无待境宁有待境识无待当下寂灭寂灭现前一切顺逆因缘顿化为常光由是推之现前一身不过生前五尘落谢之影子横计不消成此肉块耳噫生前有五尘影子识不破乃结成现前肉块子如现前肉块子再识不破则肉块陆续展转无穷去也故不管你利根钝根于三界二十五有之中要求箇出头分最初便把肉块子觑得粉碎始得肉块子既能觑破有生之患根株拔矣此根既拔一切无累既得无累凡咳唾掉臂皆清净梵行也以此梵行之光照彼魔外自然胆丧魂惊归依之不暇矣虽然要觑破肉块子也是难事苟于出世之心见未定而惑不决岂易为哉又相宗之书无有通变师承学一分加一分系缚故于性宗禅宗上和会不来若于相宗精了即一切外书亦总是佛法X故古人云若人识得心大地无寸土寸土尚无外书非心而何我每常见此等病人多故不惜劳扰牵枝引蔓如此藏教利用急于陶凡通教利用急于陶灭色明空之劣习别教急于转通人之狭识圆教全始全终吾如来初之本致也通人以狭言者其断惑止于见思惟巧胜乎灭色耳别教功用殊特非通之例葢断无明十二品也圆教则圆断之矣凡内书读之不以六即双融了了不昧其滥魔外无疑也将此细议则不迁论旨可过半矣诸大众今日是腊月三十夜梅花色上添新岁爆竹声中减旧年请各屏息缘心谛听慈云说两句淡话大凡人生死不切只被箇富贵贫贱忙迫闲散障了他富贵最极人中不过轮王天上不过摩醯首罗及至福尽五衰相现眷属厌离威德不振死魔现前他岂不要强作箇主宰多享几日痴福其如无常没情直下请行到此时际与庸人何异慈云见眼前齐头整脑伶牙利齿谈吐便便的汉子专心致志莫不以功名富贵为极则眠思梦想必欲满愿方休他轮王摩醯首罗到头也只是这等榜样何苦并尽精神波波逐逐断送了一生又有一等富贵笼罩他不得的以闲散为怀陶情高尚殊不知天上人闲最闲散者莫过神仙乘风往返瞬息万里意有所向莫不遂心一旦报谢沦坠生死从前神通变幻种种逍遥一无X所仗随业受苦与猪狗同伦偿也业债大众上来富贵闲散撞了箇大年三十夜也都结梢如此贫贱忙迫又何足道此是三界里苦乐榜样又不知三界外亦有苦乐大众肯信否若说不信诸佛诚言安敢不信声闻断见思惑尽永脱分段秽躯六通纵任无为山壁由之直度改身换质称念即成岂不乐也然还有尘沙无明及根本无明在难免变易生死于佛性上未得洞然彻了酣饮寂灭浊酒触事面墻如枯桩死汉相似岂不是苦此是三界外的苦乐障蔽了佛性不得受用真寂灭三昧何况三界里头腥臊危脆之身结业颠狂之想恋此涕唾富贵果是皮里有血眼里有筋的汉子闻此淡话岂不面热痛省寻箇出脱这圈袖由匮的活路大众有一段极平常极奇特的事只自不知如何是极平常人皆固有本自现成只为情封识鎻不得受用如何是极奇特不离此臭秽之躯即就烦恼业窟里发一段坚固信心勇勐精进利害毁誉略不顾着办了此段志气然后见真善知识将此怀抱直心告诉他必不辜你此点真诚必指你箇寻活路的方法直下信受其言不得揣摩不得卖聪明杜撰即如初生婴儿惟乳是念不知母之妍丑贵贱参禅的汉子也要如是葢人不本色心不纯粹决做此等事不得果办了此等肚肠系住本参话头不论日月孜孜绵密迥迥现前一片触不碎的境界情关坐断意识不行到此光景胸中覔一点憎爱了X不可得何况躯殻上的死生这箇时节并着精彩𢬵命直前以悟为期你真心不退十方诸佛与权位天龙八部必慈悯冥加忽然透彻大事了当杀活自由不妨就富贵以弘化示高尚以振俗若必以富贵闲散为障道此又无绳自缚死结不少果到此地位即不离臭皮袋便是肉身菩萨与众生抽钉拔楔点凡成圣纵步于毗卢顶上鼓化于今事门头叱咤死参禅豪杰之偷心棒喝敲落无明汉子的习气若也如是不惟自了亦且为人岂不特奇乎大众如何是本参话头赵州问投子大死的人却活如何子云不许夜行投明须到且道是何道理有会得的出来吐露看若都不荐各各自便偈曰一念无明昧已灵昏昏埋没几千生臭尸殻上分妍丑虗幻门头起爱憎深溺邪途谁解险飘流苦海不知醒莫言此是闲饶舌大要诸人出火坑夫五慾覆盆心光不明有能揭之千古长旦不亦快哉故全生之德莫若袭明之功也葢日沈则月袭其明月没则灯袭之如日月灯三者照不及处苟微不明自发之光则诸暗相永昏我矣是故宗谱之设贵在袭明自饮光至于震旦鼻祖皆以不传之妙抛掷乎衣钵偈颂之闲使天资高者即妙袭明明明无尽又譬诸无尽灯然唯济北一枝光茂特盛似他宗莫及也虽然云门洞山沩仰法眼之门出人亦皆奇伟又非后世黄口禅雏得而皂白者也X五戒精持须明三聚五戒者不杀不盗不淫不妄不酒是也三聚者一摄律仪戒律即法律是禁止之义仪即仪式是轨范之义持此戒者一者不得为利养故自赞毁他二者不得故悭不施前人三者不得瞋心打骂众生四者不得毁谤大乘经典持此四法无恶不离故名摄律仪戒二摄善法戒者谓身口意所作善法及闻思修三慧六度万行无不聚摄故名摄善法戒三摄众生戒者谓能摄受一切众生能摄之行即是慈悲喜舍慈名爱念能与众生乐故悲名怜愍能拔众生苦故喜名喜庆庆一切众生离苦得乐故舍名无憎无爱常念众生同得无憎无爱故以此等法摄诸众生故名摄众生戒夫五戒三聚精博无遗精则五为诸戒之本故名此五为根本戒博则无善不摄故名此三为三聚戒是故持五而不持三但绍人天难继佛祖然戒杀而不能放生戒盗而不能布施戒淫而不能教人持戒戒妄语而不能爱语说法戒酒而不能劝人戒饮此名下品五戒反是名中品五戒如能五戒三聚兼持无犯名上品五戒呜唿一念不生五戒三聚凡圣圆满一念既生五戒三聚在道前或不闻名字或闻名字不知义趣或知义趣以染业障重不能持守惟道中道后道有浅深或满持或分持教有明文兹不烦举又初心之人谓之毛道凡夫设触境风逆顺心识飘忽如堕鸿毛于康庄微风歘起飘忽无定故有志出苦持五戒者若不发X重大恶誓痛制心识偶触境风现行力故染流易堕净岸难登故古人自知染习浓厚于戒戒之下一一发大重誓扶持戒心使无飘忽今可既知浮荣危脆见几而作挂冠祝发自外及庶自庶求真生生世世不受杂身常为男子六根完具福慧随愿永作比丘断见思后分身散影净佛国土成就众生如是戒愿岂可易发自受戒后苟不以恶誓怖心愿绳束缚戒实难持愿实难发故戒急愿缓戒属生灭戒急愿急戒本无生灭如能持无生灭戒则五戒三聚自然于境风逆顺之中任运无犯倘虑三聚广博难持五须精持三聚渐持如五不精持戒神瞋怒一戒五神五戒二十五神如影随形护持戒人剎那不离如持戒不精神亦无时不怒两顺一逆迷悟纲宗纲宗不明解行失凖唐宣宗大中五年召京兆荐福寺弘辨入见上问曰何为顿见何名渐修对曰顿名自性与佛同俦然有无始染习故假渐修对治令顺性起用如人吃饭不因一口便饱帝悦赐号圆智禅师此两顺一逆纲宗之所劵也大抵众生本无有苦受以性变为情昏动乃作万法生焉昏动既作明静失真明静既失昏动日深昏动既深靡所不至故瞥起一念念不在上品十恶则在中品悭吝十恶不在中品悭吝十恶则在下品愚痴十恶不在下品愚痴十恶则在五戒满缺之闲不在五戒满缺之闲则在猜忌修十善之域不在猜忌修X十善之域则在纯修十善之天此六者虽升沈不同苦乐各交皆性变为情而有也夫性初本妙变而为粗故名下凡粗必流至于浊浊必受苦苦极必思本如人临死生之际不号唿父母必哀天叩地诸佛菩萨乘其思本之时遂以缘因佛性熏之熏熟则解解则能了知根尘无性孰为物我此无物我者在尧不加多在纣不加少尧能以解治染习所以人欲日消天理日全如阳回大地消得一分氷则一分水现前消得十分氷则十分水现前水既现前氷不可得此名一逆水性融通在方而方在圆而圆可以为六合之灵润可以为三冬之霜雪在天为雨在地为泉在流为江在贮为湖在纳为海名虽多种实则惟湿而巳以其在方圆之器而器不能留碍如妙觉圣人分身散影遍入诸趣开迷成觉铸苦为乐务莫不济然未尝有累此名妙顺又名顺性起用然顺性起用中有逆而未全者有逆而将全者有逆而巳全者如巳全不能忘之则顺性之用必不能称性惟称性之用方能妙物无累往大通智胜佛十劫坐道场不得成佛道适坐此座即佛法现前以其忘而能起称性之用耳此一逆之中有声闻缘觉菩萨佛四法界不等葢声闻厌苦集为染欣灭道为净缘觉厌流转为苦欣还灭为乐菩萨虽圆别殊种皆以六度十波罗蜜净佛国土成就众生佛则不然顿明自性虽臊臭凡夫能于境缘逆顺之冲一味率性应之如龙用水如X虎用风谓之有心耶龙虎念未起时而风云自生谓之无心耶脱微龙虎则风云不起老庞曰日用事无别惟吾自偶谐头头非取舍处处没张乖朱紫谁为号丘山绝点埃神通并妙用运水与搬柴云门问大众曰柴搬人人搬柴耶小寿禅师以担柴出市薪忽堕地即大悟偈曰扑地非他物纵横不是尘山河及大地全露法王身又陆亘大夫谓南泉曰肇法师甚奇怪解道天地同根万物一体南泉指庭前牡丹花云人见此一株花如梦相似呜唿叶公画龙非不专真龙现前即投笔怖走若紫栢见南泉恁么道打一掴云和尚脑后数行白发曾见么法树来前紫栢受性不耐落索为树郎略拈两顺一逆纲宗兼提古德机缘一两则又自弄家风代陆亘转一上语者不过愍树郎不远登山辞别寿母若不以本分事慰树郎母子之心得非儿女态乎虽然本分事非彻骨英雄亦不易承当姑以三归培母子出世之因五戒资人天之种三归者谓归依佛则不迷归依法则不饥归依僧食必正故曰非正命食不足以资法身慧命五戒者不杀则寿不盗则泰不淫则洁不妄则信不酒则智此五者有上中下焉上者治心中者束身下者戒虽曾受实或负名树郎当斟酌上中下戒谨自择之夫众人为欲噉惟圣人能噉欲为欲噉则迷已而逐物能噉欲则无物不转故曰若能转欲即同如来众X人一涉欲境伹知有境而不知有已惟圣人即欲无欲故能妙万物而无累也世闲法精神不极我所不化终不能入其阃域况出世闲法乎大都世闲法带情而入亦可得其精出世闲法苟不超情而入直饶你苦心到驴年终无有入处故曰离心意识参若不离心意识凡所参者皆心意识也古人谓之用贼作家非伹家破祸终不免憨憨子曰吾读枣栢论乃知清凉之疏华严也虽精且深然不若李方山之发挥无蹊径可寻而天机深者以不可寻为前茅研穷不巳忽焉而入则笑謌于弥勒楼阁之中遨游于无量剎海之上得事事无碍者如普菴肃英邵武辈自唐迄明亦不乏人也但于遭际有通塞故其所得者有隐显于时焉如船子不得夹山则终陆沈于烟波中巳夫华严法华吾大雄氏始终本怀也彼大经疏则有清凉论则有方山唯法华也既为华严之终若不假手于天台则玄义之作其孰能之有宋寂音尊者作论论法华则以文字而抛掷不传之妙于三周九喻之闲譬如夜光之珠宛转横斜冲突于金盘之内不可得而测其方向也所可必者知其不出盘耳盘喻文字珠喻不传之妙也或曰妙不可传既不可传孰知其妙既知妙而不可以文字语言得之则文字语言独外乎妙哉如文字语言既在妙外则文字语言不可得而传妙可传也妙既可传而文字语言不可传者则粗者愈精精X者愈粗矣子为我即之憨憨子应曰精谓理也粗谓事也理犹水也事犹波也如必以为文字语言非妙妙非文字语言是离波求水也离水求波也子悟波水之喻则精粗不待吾再告而知矣天台建六即六波也即水也有迷波者谓波非水也有迷水者谓水非波也谓波非水则凡夫甘陷无分之阱终迷而不出矣谓水非波则浅悟之徒不免坐于忽圣之坑也此吾天台六即所以建也六即者理即名字即观行即相似即分证即究竟即是也夫理即也者谓圣凡共有也名字即谓其闻名知义也观行即谓其能依解起行也相似即谓其依行得相似理水也分证即谓其能入初住得与真法流水即也自是由等觉而成妙觉谓之究竟即也是以知即外六则即无所得知六外即则六亦无所得能如是知者乃谓之圆解也依圆解起行始谓之圆行行既圆则所证独不圆乎呜唿藏通别皆金口所流出也不名之圆教惟华严法华诸最上乘经谓之圆教葢根器异也如华严时非鹿苑时也乃至非法华时也岂如来圣人有异心异言哉如六即之建五位之设总谓理可顿悟事须渐除故不假五位陶铸无始习染至尽则果体终不可证也陶铸习染若不先顿悟圆旨则行属有为非圆行也唯六即即波外无水也唯即即六水外无波也然华严法华皆以象寓意能得意而忘象者指波为水可也指理为事可也指精为粗可也指粗为X精可也脱泥象而不得其意虽清凉方山石门复出吾未如之何巳夫绳之为网则水陆之命有所逸者未可知也以钱为网则水陆之味穷矣夫味离舌无有舌离身无有身离心无有故至淫者化为妇人至暴者化为勐虎葢其心既变其形不得不变也此非心能生身乎人苟能因味得舌因舌得身因身得心因心得性性得则孰为物孰为我故曰血气之属必有知凡有知者必同体又曰性相近也世儒不知性横谓我性与物性不同遂因味失舌因舌失身因身失心因心昧性昧性则无往而非情所以被形用而不能用形耳既为形用不过穷口腹之欲安知所谓性哉刘生倘荐此则戒杀不难矣紫栢老人集卷之七紫柏尊者全集X卍XXX紫栢老人集卷之八明憨山德清阅法语圣人知三障为患之大所以设忏摩法而荡除之三障既荡本心光圆本心光圆则自利利他无往而不克矣三障者何所谓烦恼障业障报障烦恼障者何X本心无欠以日用而不知此点不知即烦恼障也由不知而造不善即业障也既造不善则天地鬼神必厌之矣厌必诛诛则据罪结款死必无赦即报障也如一心不生万善不昧开物成务功高无累此又由不知而悟不知初无自性不知成智以智治习习尽神全则无为而不可也假名曰圣夫水之为物也果有常耶果无常耶有常天人则以为琉璃饿鬼则以为勐焰鱼龙则以为窟宅人闲世则以为波流无常则舍琉璃而勐焰无从舍勐焰而窟宅无从舍窟宅则波流亦无本矣众人日用之尘劳在圣人则无非解脱也尘劳解脱果一物乎果二物乎一则热恼之与清凉不同二之则舍热恼而求清凉譬如离波求水安可得哉今有人于此欲以尘劳作大佛事苟未知余说终不免受尘劳驱役奴而为主主宁不受命宜痛思之夫凡圣无常悟迷似异谛观当处本绝纤尘然未拔情根爱憎封蔀绵历长劫徒自疲劳固有衣珠莫知是宝一朝指破富乐无穷八大人觉经辞简理胜风致幽奥即众生一念之迷如来大人妙开八觉有缘众生苟得一觉定超苦海况兼得者哉陆太宰季子基志受性多思狥习不悟殊不知多思则伤脾脾伤土瘠万物以土为母母病而子岂独无恙乎于是命其受持此经葢欲以资觉思化思化无我无我则同同则无物物我既忘孰为能思孰为所思能所寂然X一念之迷遂成八觉矣此季高续命丹也敢不宝之夫七情之与八觉果一乎哉果二乎哉随顺七情则苦海涛生随顺八觉则涅槃山寂于是大觉老人悯诸流浪即众生日用之不觉开为八觉葢欲一切众生一觉永觉如分一灯之光光光无尽然此光在眼为见在耳为闻在鼻为嗅在舌为尝在身为觉在意为知故曰分一精明为六和合如一心不生且道八觉在甚么处英灵黑白直下果知好恶则经所谓八觉者何异画蛾眉于浑沌者哉原夫鍜昏散之椎轮三世诸佛迭相授受者也第在用之何如耳用之果善消昏散于剎那扶止观于大寂陨山河于未始有地荡身心于无得之乡断欲结之利刀资灵躯之正命効见当人之勇心游象帝之先本有神珠光明在掌初非他宝价直谁酬即凡身而证佛身依俗谛而造真谛功高空施福德难量诚以行人一息昏散清即一息佛一念昏散清即一念佛耳呜唿茫茫苦海之中凡有血气之属莫不抱灵而头出头没不可胜计设有一人能于椎轮之下清一息一念昏散成一息一念佛者若以佛眼观之则其功德信不可思议况夫多时日者乎葢人贵自反果能反照自已分上昏散自生至死剎那有停息乎故曰若人静坐一须臾胜造河沙七宝塔宝塔毕竟化为尘一念静心成正觉如或用之不善亦不荒失X人天福田是以黑白贤豪能言者宜游扬赞叹有力者宜护持周给凡道塲所在等心助扬之寿夭无相相惟其心心生则吉凶可管不生则凡圣坐断是以铸夭为寿如土作块成与不成顾我所作如何耳故以增上心持呪靡不成就平平心持呪但可敌夭眇劣心持呪终未得效但植来因也法立则不法者不立矣然不以智火铸其情则法情并立矣大槩圣人立意不过化其情而不化其法也葢法属依他情属徧计如能即徧计而入依他即依他而入圆成即圆成而入破沙盆即破沙盆而入涂毒鼓由涂毒鼓而入深慈三昧海则凡圣之罏锤在干屎橛而不在法立也故曰烦他万象说法我且博闲耳法立荐此始不负石头路滑之记相本无常随熏而就是以过去善恶之业熏心则感现在苦乐之报如印印泥卒难改转此葢论众人也若修行之士则不可定其修短纵前生所造之业应感苦报以其现在力行精进罪不胜功转苦为乐易短成修往往目见且验之不少矣及读南岳思大禅师曲授心要印证明白皎如日星不复疑之其言曰初学行者未得事从心转但可闭目假想为之久久纯熟即诸法随念改转如指屈伸了无难者故大菩萨乃至二乘小圣五通仙人等能得即事改变无而现有有而现无也由是观之以假观熏心则法法皆假变易何难哉以空观熏心法法皆空卷有入无相X不可得何夭何寿何罪何福以中观熏心则有无离即阴阳不能笼罩神智不能卜度言相可转亦可不可转亦可不可不违可可不违不可如夜光神珠宛转横斜于金盘之中虽圣似仲尼明如离娄孰能定其所向者乎故曰相逐心生相随心灭有相无相生灭由心了心之人所以生死之际来如着衫去如脱裤略不作爱憎见也僧海洲参师问曰汝出家为甚么曰为求出苦师曰以何法则求出苦曰我资钝但念佛师曰汝念佛常闲断否曰合眼睡时便忘了师震威呵曰合眼便忘如此念佛念一万年也没干汝自今而后直须睡梦中念佛不断方有出苦分若睡梦中不能念佛忘记了一开眼时痛哭起来直向佛前叩头流血或念千声或念万声尽自家力量便罢如此做了三二十番自然大昏睡中佛即不断矣且世上念佛底人或三二十年或尽形寿念佛及到临时却又无用此是生前睡梦中不曾有念头故也人生如觉人死如梦所以梦中念得佛底人临死自然不乱也念佛法门最为简便但如今念佛之人都无定志所以千百人念佛无有一两人成就者这一句佛一切菩萨一切天一切人若生西方者莫不因此这一句阿弥陀佛而度苦海然念佛心真不真勘验关头直在懽喜烦恼两处取证其真假之心历然可辨大抵真心念佛人于惧喜烦恼中必然念念不闲断是以X烦恼也动他不得欢喜也动他不得烦恼欢喜既不能动死生境上自然不惊怖今人念佛些小喜怒到前阿弥陀佛便撇在脑后了如何能得念佛灵验若依我念佛果能于憎爱关头不昧此句阿弥陀佛而现在日用不得受用临终不得生西方我舌根必然破烂你若不依我法行则念佛无有灵验过在汝与我无干夫人之识心久混尘劳莫知返本欲即尘劳契于觉性宜假摄持其方匪一宁有善乎诸如来密因总持陀罗尼者也何以故随根利钝逗教浅深非究竟故惟得持此呪不问愚痴智慧咸得成就无上甚深希有以密因不可思议故若开士信心观照所持呪语一字一句历历耳根心耳交摄无所杂乱于睡梦中亦不忘失即持一遍胜百千万遍能灭八万四千尘劳能生八万四千道果所有功德甚为希有不可思量以是呪为炽盛光王如来所说本愿功德故开士当持呪时应当九礼炽盛光王如来合掌梵跪日持一百八遍持一气毕取气可系心故是以经云其诵如锥谓当入心主持不少闲断也十二时中除对人语言外初醒可持未睡可持行可持住可持坐可持卧可持食饮可持便溺可持是以持诵不得闲断大要以合口默持令音相了然是为真实持呪当得四大安乐福慧增长有所希求必获如愿若持呪时当以两手握金刚拳上下齿相匝舌拄上齿龈正中眼X常观鼻依鼻观心从心观脐全体精力默与呪会则冥契无功用观法实心性得入之津梁也愿见闻者欢喜受持乃至坚固尽形寿命信心不逆珍重流通是真佛子闲居斗室一言不祥则千里应之好恶积意至公斯蔽矣芸芸万物虽贵贱有序巨细弗伦而所谓生者未尝不均也然则固情谨声以严尊生则为君子如纵情肆声不宝所生则为小人矣夫宝生者贵乎重身重身者贵乎制情慎言此三者惟君子能之夫色声香味触法皆名尘而不名心者何哉良以六者蔽蒙本觉如尘堕眼中不惟四方易位即伸已指莫能见矣故以尘名然尘名所根名能能所具则心不名心而名识也心去性不远识则远甚故知道之士以心推根尘根尘犹残雪能推之智若罏火方炽而残雪投之何虑其不化哉如推触尘必究离合所自所自既得则根亦随尘而拔根拔尘脱情化名性性既复焉然后于荣辱死生得丧之塲千陶万炼功深观熟重以弘愿熏之智光为导而大丈夫之能事毕矣一触既尔余尘独非复性之云梯乎士不可不知好恶以致流落异趣期再出头难矣问白毫宛转五须弥何以作此观曰堕体黜聪可矣堕体则能外身黜聪则能外心外其身身则无量外其心心则无边以无量之身无边之心作此观有何不成若局促于五尺之身较计于方寸之心是以见X小而忽大也比丘乞食本为远累累不远则多扰扰多则初心者不能无乱此吾佛之深忧也而后世号为僧者以乞食为耻毋乃不思之甚乎又世之号金汤者唯贵阿谀是以摇尾乞怜善解迎合之徒皆得知事体之称由是而观僧徒苟且不独出家者之罪也亦在家者毗成之耳今本朝取士惟以举业僧徒试经之科寝而不行夫举业者本无用之具借之以覊縻人情消磨岁月则可若以之取人材裨治道譬如救火以油滋其焚矣僧不以试经剃染则佛言尚不知安知佛心乎不知佛心而为僧僧何殊俗僧不殊俗剃染奚为故亡佛者非魔王外道能亡之亡之者不殊俗之僧耳夫人之多欲始必生于不知足知足则欲不待遣而自忘矣吾尝躬试之一日潞河舟中顾谓二三子曰吾与若俱安坐彼舟人徒步而牵我且食恶食吾与若岂惟安坐复食美食两者相较惭惧之心不觉油然而生此心一生万欲自薄宁假磨砺以损之耶虽然二三子与夫舟人或劳心劳力之不同人各自知焉眼也者明瞽俱一而所以有见有不见者以根之所具不同也根有二焉一者浮尘二者净色浮尘根者有形之体而无照之用也净色根者有照之用而无X形之体也所以死人眼未尝不存色未尝不触而终不能见者形具而用不存也吾人之所以能见者以两者俱存故随触而照随照而辨也葢色者眼之相分以色之形于眼也而眼者尤识之相分以眼不能辨色必辨于识也故曰眼为亲相分色为疎相分识为见分三者合而观之则能不离所所不离能分而论之能中无所所中无能也故眼中无色识葢亲相分中无疎相分与见分也识中无色眼者见分中无亲相分与疎相分也夫三者俱无则根尘不对能所不分虽有色之可见而色岂独如石女生儿乎哉故曰离暗离明无有见体也普贤菩萨有十愿王王王殊胜威勐若得一愿王则成佛无疑况尽得哉一者礼敬诸佛则得身业殊胜二者称赞如来则得口业殊胜三者广修供养则得福业殊胜四者忏悔业障则得三业肃清五者随喜功德则得妬习顿空六者请转法轮则得慧光圆满七者请佛住世则得自他兼益之胜八者常随佛学则得慧命长生九者恒顺众生则得冤亲平等十者普皆回向则得事理障消如是十愿王于日用之际凡遇境缘逆顺痛心唿之日积月久自然化憎为爱化爱为憎憎憎爱爱爱爱憎憎好恶无常愿王不动直趋妙觉有何艰险达观道人乞食足迹徧天下凡名山福地佛老道塲靡不历至其两家之书亦颇涉猎然终必以无生为X宗久视为资即擉火练魔水斋之业亦所不弃近寓潭柘山嘉福寺率二三禅人期服水斋一期既而輙改初辙因诸禅人根器随其便宜或终其期或不克其期则命其读大乘内典如天台四教仪永嘉禅宗集或者白道人曰既服水斋则内典非所急也兹废水斋而勤文字般若似不可耳道人愀然对曰若无正知正见非但服一期水斋徒受枯淡即服千期万期于正知见中有何干涉故沩山施众僧小衣一僧不受且曰我自有娘生裤在沩遂拶曰父母未生前穿甚么僧无语无语之僧不逾年坐化至火焚其躯得舍利无算有僧传至沩山沩山曰纵有八斛四斗不若当时酬老僧一转语由是观之为佛弟子若不以开佛知见为急务饶你勤苦累劫非无漏正因也且水斋之剏考诸大藏并无所出我辈凡所举止必奉教而行可以利当世开来学今子必欲道人终其水斋者不过怕人疑谤耳殊不知道人自脱白巳来滥入空门三十余年大小丛林知识法师或于道人生信赞叹或于道人生疑谤毁而道人略不以赞叹生喜亦不以毁谤生怒喜怒自彼与道人何预譬如浮云触石风游太虗于道人有何损益且道人要喫水斋时如因地而倒要开水斋时如因地而起起倒皆在道人自起自倒与诸黑白本无相累既无相累或赞叹或谤毁岂非画蛾眉于浑沌凿七窍于无始者哉虽然且道这老汉扯这一上葛藤为甚么咄好X歹是非能眼听普门大士现全身夫爱人以大者则其所存也远爱人以小者则其所存也浅远则难窥浅则易见是以利覇者不欲王利王者不欲佛夫佛道旷远发一愿立一行动经尘劫一生不克则千百生千百生不克必期于无尽生吾曹苟有志于佛道其所视人天之浮荣何啻置一毛于太虗哉今有人见浅而不见远执小而谤大潭柘先生闻而哀之恐其断佛慧命罪当坐堕借喻世法引浅入深使其知诈力近功不若真实仁义真实仁义不若开佛知见夫佛知见者不可以巧智得亦不可以苦行求唯贵熏蒸开发耳然熏蒸开发有万不同如以十恶五逆熏蒸开发者乃地狱知见以悭吝熏蒸开发者乃饿鬼知见以愚痴熏蒸开发者乃畜生知见以五戒十善兼未到地等熏蒸开发者乃人天知见以生灭四谛熏蒸开发者乃声闻知见以十二因缘熏蒸开发者乃辟支缘觉知见以无量四谛熏蒸开发者乃别教菩萨知见惟以无作四谛熏蒸开发者始名佛知见也呜唿像季之世末法风高魔外云兴龙象稀觏不惟佛种难培即人天种子因果纰缪者多真正者寡矣况佛知见乎于是先生假水斋为旗皷借枯淡为熏蒸之资作其气而坚其心密以文字般若熏蒸了因开发正因冀同行者即众生日用不知之知见开发实相然根器利钝弗伦难以克愿愿既未克功效不彰则所疑者必众所信者必X寡疑则生谤谤则招业或者告先生曰当稍顺人情以收众心使疑者生信信者开解不亦善乎先生含然大笑曰谤不孤生必待于赞疑亦无地必资于信今子欲我铸谤成赞范疑为信譬如恶屈而去其信也殊不知为高人易而为大人难所谓高人者不过持一小节小行硁硁不回者是也所谓大人者但愿有益于天下后世虽蒙盗跖飞廉之恶名亦所弗辞况小谤小疑何足介焉大都众人所执者情也至人所行者智也情如坚冰质碍多端智如清水方圆任器故我大觉圣人有四悉檀随缘设化不拘常度亦如大将用兵使其由之而不使其知之知则情生情生则利害随之矣岂可以胜敌哉所谓四悉檀者一曰世界悉檀谓其有界限不可踰越也一曰对治悉檀谓其见病进药也一曰为人悉檀谓其随机宜也一曰第一义悉檀谓其开正知见也又前三悉檀近随情三昧后一悉檀近随智三昧此四悉檀凡为如来使者传法弘道苟不知其端绪则中无有主外无法范或小触境风便立脚不定矣又随情三昧或易见随智三昧则难窥难窥而生疑生谤固其分也子必欲先生解其疑止其谤先生非子安肯效子作无义事乎于是告者闷然而去夫九横而死言其不得天年而殁也然九横中不应食而食不量食而食不习食而食不出食而食止熟而食皆致横死者此横死之常也至于不持戒而横X死近恶知识而横死入里不时而横死可避不避而横死此四者又横死之变也常则不惊不疑故犯者偏众变则人情骇异惊疑生怖故犯者不多由是观之饮食本欲资生而反致横死者皆无明不觉而食故也如以觉照当先不唯不犯变横即常横永不犯矣故我曹滴水粒米未入口时必先觉照从何所来既入口中从口入喉从喉入腹化为何物又我食此食果于世法出世法中有补有损也耶如是则纵食金刚子亦能消得何况他物凡修禅波罗蜜者有十意焉一大意二释名三明门四辨诠次五简法心六别方便七释修证八显示果报九从禅起教十结会归趣今于大意中以初心行人发心不同故有简非正明之辨简非者行人发心修禅不同多堕邪僻一为利养故发心修禅多属发地狱心二为名闻称叹故发心修禅多属发饿鬼心三为眷属故发心修禅多属发畜生心四为嫉妬胜他故发心修禅多属发修罗心五为畏恶道苦报息诸不善业故发心修禅多属发人心六为善心安乐故发心修禅多属发六欲天心七为得力自在故发心修禅多属发魔罗心八为得利智捷故发心修禅多属发外道心九为生梵天处故发心修禅此属发色无色界心十为度老病死苦速得涅槃故发心修禅此属发二乘心即此十种行人善恶虽殊缚脱有异既并无大悲正观发心邪僻皆非佛种故简非之X若夫正明菩萨行人修禅波罗蜜大意有二姑置弗论者葢恐常人闻而骇怖怖则惊惊则疑疑则不信不信则生谤生谤则受苦受苦则为怨怨深则结业结业则不可解不可解则终仇对于是且置之耳呜唿发心修禅岂易易哉最初发心若不遇明眼知识正其因地纵使不食如夷齐忍苦如墨翟劳勤万劫于佛菩提有障无碍故曰戒缓乘急不是缓戒急乘缓真是缓吾于水斋中作慧行行行调治情习宛转种种方便互相资用大抵慧行为正行行为助未及一七即觉身心轻利旧于经教中所闻有疑难而未释者自然皆豁尔无滞并一切情习亦大廓落及以行行为正慧行为助磨砺多日终不若慧行为正行行为助得益之多既而自愧慧行薄劣于阴界入境借观入止资止入观犹障碍多端相状蒙昧遂复探讨天台智者大师所说禅波罗蜜摩诃止观併辅行等书以昭廓慧行且多识行行深浅颠末葢非独便自已进修之补亦乃为后之喫水斋者示其最初发心务须先审因地端正则不负圣人所诫是以掇缀十种发心邪僻者为殷鉴然水斋缘起考诸大藏未见所据即其方法相传一昼夜芝蔴三抄枣三七二十一枚分三飱服之终南伏牛皆以此为定式或以念佛为话头持呪为话头次者水斋虽服惟随自意昏散延日而巳所谓慧行行行名尚不闻安知其义义既不知凭何作观观既不作焉能入止止既不入X攀缘岂息攀缘不息则心地不清心地不清则烦恼炽然烦恼炽然则我相坚固我相坚固则于臭皮袋上生大执着是以身心自相矛盾一动一静护剌万态言无好恶顺情则虽无益于已欣然而乐闻逆情则虽有益于已勃然而不喜闻殊不知凡学佛者必须先达患累缘于有身不存身以息患知生生由于禀化不顺化以求宗若然者如于臭皮袋上生大执着于热恼心中起诸护剌是存身耶是禀化耶若是存身则患累终无期脱若是禀化则情识不枯干患累既无期脱则生死难逃情识既不枯干则烦恼苦海何时可出如是过失患在知见不明知见即慧行具慧行则行行可资无漏若无慧行终属有漏有漏则同前简非中九种发心邪僻难昇易坠断非出苦津梁甚可怖畏是故若不解慧行行行即小乘见谛尚未知况始终顿圆之见谛乎故服水斋不以见谛为本终非正因虽尽形寿服之于已躬下事了无交涉虽然若较诸奢侈自纵而不甘枯淡者良亦可敬也又服水斋北地多寒姜可随意服之设大便不甚通利则服蜜水由是观之身心开遮惟如来大人体悉至当故于律部中虽则就情检制逢缘亦可开遮如靴履裘毳遮比丘不许服既以多寒国土仍为开之后之喫水斋者可法也或曰师所谓有菩萨行人修禅大意恐众人闻而不信以至终作怨对者宁有是事对曰吾初祖菩提达磨梯山航海不远数万里X而来此土别无所求不过自既悟心悲他未悟所以勿惮寒暑专为度生而来然邪师魔外百计千套毒至于六即南岳思大禅师生身巳证六根清净之位亦遭中毒几死而复生彼皆圣人以弘法之故尚不能免况吾见思未斩分段犹存设不卷口缩舌装痴卖颠则这条穷性命断送久矣问曰师为生死出家如何怕死吾笑曰怕死不怕死不在口硬伹临期出脱看他便了东平打破镜巳三百余年龙潭吹灭灯复四百余载后代子孙迷于正眼谓镜灯灭而不知行住坐卧放十大光明灯未曾灭也见闻觉知虗鑑万象镜未曾破也灯虽无景能照生死长夜镜虽无台能辨生死魔惑镜与灯光光常寂明与鑑幻幻皆如照之无穷则曰无尽之灯鑑之无穷则曰无尽之镜日用不昧昭昭于心目之闲但众生迷而不知故有修多罗教开如幻方便设如幻道塲度如幻众生作如幻佛事譬如东西南北四维上下中点一灯外安十镜以十镜喻十法界一灯况一真心一真心则理不可分十法界则事有万状然则理外无事镜外无灯虽镜镜有无穷灯无穷灯惟一灯也事事中有无尽理无尽理惟一理也以一理能成差别事故则事事无碍由一灯全照差别镜故则镜镜交参一镜不动而能遍能容能摄能入一事不坏而即彼即此即一即多主伴融通重重无尽悲夫众生居一切尘中而不知尘X尘皆毗卢遮那无尽剎海普贤示一毛孔而不知一一毛孔含众生三昧色身然则一切众生日用在普贤毛孔中毗卢光明内慈氏楼阁中出没文殊剑刃上往来念念中与诸佛同出世证菩提转法轮入灭度如镜与镜如灯与灯一切一时普融无碍诚谓不可思议解脱法门非大心众生无以臻于此境或问即今日用见闻觉知毕竟是灯耶非灯耶是镜耶非镜耶答曰镜灯灯镜本无差大地山河眼里花黄叶飘飘满庭际一声砧杵落谁家夫众生无常随所熏习熏之以五逆十恶则地狱众生发现熏之以悭贪之业则饿鬼众生发现熏之以愚痴贪欲则畜生众生发现熏之以五戒善业则人道众生发现熏之以好胜诈力福业则修罗道众生发现熏之以纯十善业兼修未到地定则天道众生发现熏之以四谛之业则声闻众生发现熏之以十二还灭因缘则缘觉众生发现熏之以三学六度之业则菩萨众生发现熏之以无上菩提之业则诸佛发现矣由是观之自佛而下九界众生虽世出世圣凡之不同然皆未脱众生之名自九界巳上唯佛道中始脱众生之名耳是以弥勒菩萨悬知释迦缘化将满继佛位者以已身当之既将任佛职深虑一切众生若不先以般若熏之培其智种则将来龙华位中内无智种虽外熏以无上法缘终无益也如地有种外借阳和之力熏之则油然而各遂所生也于是X弥勒菩萨乘悲愿轮托生婺州双林之傅氏现为居士身广化有情时梁天鑑年闲也然居士深知众生得道因缘唯耳目最要径而耳目中又虑众生识文字者少闻法亦复不多既而设为藏轮藏法于中使一切众生若见若闻若识字不识字以鼻齅之以口舌赞之以身触之以意慕之毋论其有心无心贤智与愚借此六根熏习植般若智种作成佛因呜唿大士之心可谓极深广大矣夫身不自身因触而身所以身即触也身既即触反而推之即知触亦身也身即触身不可得触即身触亦不可得身触既皆不可得矣则识本无生识本无生即身之与触亦俱无生也今有人于此解路虽通灵机尚昧所以说时似悟对境仍迷耳是以知识依通非佛知见内莹发光真名大智予以是知身之与触触之与识迷时成三悟后一尚不得何况于三三一绝待独露常光遇物即宗不乖血脉理事函葢宗教同春枝有短长花心不二伹善用其心者即触途成观不善用者触事生迷也不见可欲则无所爱故以志一气清明在躬志气如神虽禄之以天下穷至于匹夫无所损益也虽然爱不可以自洗以闻道而洗之故曰闻道者灵台常虗虗则明明则彻彻则远远则久久则大大则圆圆则备虽虗空之无际万物之广多天地之确隤众妙之所出皆自道也道乃如是可不爱乎众人则不然其X所爱不出于饮食男女之闲而巳悲夫世儒每以知行合一为妙殊不知曾子述夫子之意则曰尊其所知则高明矣行其所知则光大矣由是而观先知而后行明矣不知而行者又乌足道然知有解悟之知有修行之知有证极之知故无解悟之知则修行之知无本矣无修行之知则证极之知无道矣又证极之知为解悟修行之知之所归宿也知行合一之旨可得闻乎曰行时非知时证时非行时到此地位不可以智知所知不能及知既不能及行亦不能及知行路穷不唯神仙失其静笃管取罗汉遗其空醉矣若然者毕竟如何即是回看云树杪不觉月沉西夫义非文而不诠意非义而不得旨非意而不冥冥则无思无思则同同则无实无实则无同若然同而无待异亦无待矣譬如一指屈伸伸喻同焉屈喻异焉故正伸时伸本无待正屈时屈亦无待虽然且道离屈伸之外全指在甚么处知此则可以言同异无待矣精神不凝而思谓之揣摩揣摩之患大矣杜灵机而生见剌故曰悟学废于揣摩夫身为荣辱巢穴心为好恶根株如根株不拔巢穴未空入山则怕虎兕入水则怕蛟龙夜行则怕鬼入羣则怕众凡愚之怕智短之怕长低之怕高近之怕远或可怕不怕不可怕反怕究其所由有身则荣辱X可以为巢穴有心则憎爱可以为根株能即身见空则何空非身即心了幻则何幻非照若然者荣辱好恶不唯可以为解脱之梯航实乃真为大夜之灯烛今有人事善知识而生怕怕则神不安神不安则恍惚起恍惚起则心无所见身无所主终必因怕至于远离善知识既远离善知识不期然而近恶知识矣呜唿华严经有十种事失佛法道最初即于善知识不生渴慕方便亲近失佛法道且善知识机缘有多种不同有以慈悲为佛事者有以瞋怒为佛事者有以和光同尘为佛事者有以叱咤棒喝为佛事者有以恭敬供养为佛事者有以守约为佛事者有以多闻为佛事者有以超放为佛事者有以庄重为佛事者有以人见喜而为佛事者有以人见怕而为佛事者故曰逆顺皆方便而世之人循声流转触相取着以为某善知识慈悲某善知识贡高某善知识有道心某善知识太孤峻此所谓孟八郎汉皆作实法回向不免被他明眼人鼻笑汝在又有一等人事善知识不以善知识见处为重专以伺察善知识直达无心之过摭为口实向背地里对人说去噫若将生死为闲事知识何须亲近他须把身心抛脑后自然陆地长莲华凡学人沐浴当生大惭愧洞察所因称摩诃般若波罗蜜多三声方可入水葢般若者一切诸佛之母称其母则其子无论多寡皆随之矣凡不明般若者不X能生大惭愧不能洞察所因何以故以智鉴不明不辨好丑故何谓生大惭愧当作是念我此身垢浊不堪而见地不彻行业凉薄享此净浴何以克当何谓洞察所因当作是念此沐浴水众力所成深山寒云之中雪老氷枯之地柴薪汲运转冷为热揣我有何行德受大众心力即以沐浴一事入水出水毫忽不昧心光妙触宣明坐入佛海至于饮食起居行住坐卧境缘逆顺情隙爱憎若不生大惭愧洞察所因舍命时至管取九人之中有十人手忙脚乱在或比来凡沐浴时称阿弥陀佛以为话头但贵音声不断即为沐浴刀钱殊不知般若不明饶你佛声不绝我知其大惭愧决生不起凡百所因决洞察不彻若然者吾曹沐浴不称摩诃般若波罗蜜者是弃佛母也佛母既弃称子奚为粗识如此惟贤者正之夫禅波罗蜜者其书有十卷大章亦有十乃天台智者大师所说也大章十者一禅波罗蜜大意二释禅波罗蜜三明禅波罗蜜门四辨禅波罗蜜诠次五简禅波罗蜜法心六分别禅波罗蜜前方便七释禅波罗蜜修证八显禅波罗蜜果报九说禅波罗蜜起教十结会禅波罗蜜归趣而大章中第六分别禅波罗蜜方便章举二子焉初外方便二内方便而内方便复生二孙初正明因止发内外善根二明验恶根性大章第七释禅波罗蜜修证章举四子一修证世闲禅相二修证亦世闲亦出世闲禅相三修证出世闲X禅相四修证非世闲非出世闲禅相而一修证世闲禅相复生三孙初四禅二四无量心二四无色定二修证亦世闲亦出世闲禅相亦生三孙初六妙门二十六特胜三通明三修证出世闲禅相生二孙初对治无漏二缘理无漏而对治无漏生九玄孙初九想二八念三十想四八背舍五八胜处六十一切处七九次第定八师子奋迅三昧九超越三昧大都禅书科判明白皎如日星善读者得其科判譬如得祖而寻父得父而寻子得子而寻孙得孙而寻玄曾有何难哉葢此书由祖而父由父而子由子而孙由孙而玄曾凡三十五科也若夫修禅之妙阶级次第委曲精尽由欲界未到地定入初禅未到地定由初禅未到地定入二禅未到地定乃至色无色定九次第定等或发有漏通或发无漏通至于三乘圣道靡不资之是以凡缁素之流有志于修禅者是书不可不精熟焉呜唿世谓神仙之术可以长生久视譁而嗜之殊不知神仙固奇矣而最上品者不过享地居之禄耳如中下品者不过浮游深山海岛之闲渠安知地居之上有夜摩天夜摩之上有兜率天兜率之上有化乐天化乐之上有他化自在天他化之上有初禅天初禅之上有二禅天二禅之上有三禅天三禅之上有四禅天四禅之上有空无边天空无边之上有识处天识处之上有无所有天无所有之上有非想非非想天此葢就凡夫天中论层级耳至于非想之X上复有四圣人天乃置而弗及者行恐大鹏若鸣凡鸟皆惊故也紫栢老人集卷之八紫柏尊者全集X卍XXX紫栢老人集卷之九明憨山德清阅法语长松茹退序憨憨子不知何许人其应物之际多出入乎孔老之樊然终以释氏为歇心之地其所着书曰茹退者乃自贬非暴耀也夫何故立言不难难于明理明理不难难于治情能以理治情则理愈明理愈明则光大故其所立之言天下则之鬼神尊而诃护之憨憨子自知不能以理治情以饮食不节而致病病生复不畏死犹妄着书譬如牛马不能力耕致远枉费水草之余唯所退者存焉耳名其书曰茹退不亦宜乎虽然迫而后应与夫不扣而自鸣者不可同日语也浔阳有匡石子者谓憨憨子曰石兄来慈搆长松馆于此有年数矣徒厂然于青松白云之闲且岷江涛生声襍钟梵境不可谓不幽也然未得高人胜士击无生之磬震缘生之梦则梦者终不觉矣岂至人之存X心乎哉憨憨子愀然久之曰敢不唯命乃长长松为牛马焉长松茹退诸法无生何谓也心不自心由尘发知尘不自尘由心立尘由尘发知知果有哉由心立尘尘果有哉心尘既无谁为共者若谓无因乌有是处吾以是知山河大地本皆无生谓有生者情计耳非理也故曰以理治情如春消冰千年暗室一灯能明一灯之明微吹能冥明暗果有常哉如明暗有常则能见明暗者非常矣知此者可以反昼为夜反夜为昼而能昼能夜者初无昼夜也明暗无代谢谓有代谢者随分别始至也如分别不生明暗何在悲夫明则能见暗则不能见是谓尘使识若识能使尘则明暗在此而不在彼矣故曰若能转物即同如来火性无我寄于诸缘外诸缘而觅火性何异离波觅水者哉火性既如此彼六大独不然乎噫道远乎哉触事而真圣远乎哉体之即神今触事不能真体之不能神葢分别性未亡也无尘智亦未明也明暗生昼夜昼夜生寒暑寒暑生古今脱离吾现前一念彼皆如石女生儿故曰十世古今始终不离于当念又曰觅心了不可得虽然了不可得而有如无可得则不可得者曷能独存哉如来藏中不许有识此古人之言也吾则不然众人X心中不许有如来藏夫何故凡圣皆独立故譬如一指屈伸正屈时伸何所有正伸时屈何所有一现前一不现前固不同而全露指体本无优劣故曰师子游行不带伴侣空外无色色外无空空兮色兮根情而有外情而观则空色奚寄故曰情为化母万物皆子母亡子随乃自然之势也或曰有可情化空岂能化憨憨子曰空待色有色化空殒此理之必然者也子何独疑道不生虗则有形者何所置之人心不虗则无穷之善自何出焉故曰虗则能容能容则大大则无外无外则独立而独立者在尧不加多在纣不加少然尧得之纣失之也性变而为情情变而为物有能泝而上之何物非性五行相生复能相克天下好生而恶克殊不知外生无克外克无生故达者知生生克闻死不惑知克生生闻生不盈出者有隐者之心处者有出者之情皆惑也夫出而不决为忠不彻处而不果是谓大惑噫大惑不除虽处于幽巖深壑之闲何异市朝见水不能渡者以其无筏见空不能蹈者以其无翼然筏与翼皆属于木木生于土由是而观是见土不能渡不能蹈也古之人有知于此者故能不筏而浮沧海不翼而履太空我不待我而待于物物不待物而待于我两者相待X而物我亢然故广土地者见物而忘我略荣名者见我而忘物一忘一不忘何异俱不忘唯俱忘者可以役物我鸟能飞鱼能游然微空水则翼不可展尾不能动故野马奔于远郊长风游于太虗苟无肆足之地容怒之天则殆而巳矣故君子之处小人若不能使之各得其所用而不弃则君子闻道奚益于世待欲炽始乃治之何异一杯之水救积薪之火也唯为之于未有所谓未昏而我本明未动而我本静慎之可耳如明极则照生静穷即动起照为昏媒起为动引故圣人预知此乃设止观之药治昏动之病一朝病除药废则向我本明本静者又不名明静乃曰定慧者葢不欲忘其复性之功也饮食男女众人皆欲欲而能反者终至于无欲嘻唯无欲者可以劳天下可以安天下身非我有有之者愚也破愚莫若智智不徒生必生于好学学而能辨之非智安至此故曰学非是道然足以破愚愚破智开始可入道矣能病病者病奚从生以不能病病我故病焉然病之大者莫若生心心生则靡所不至矣岂唯病哉故曰眼病乎色耳病乎声心病乎我唯忘我者病无所病可以药天下之病松本无声风入涛生铜本非镜镜成生明无情者有情之待也无声者亦有声之待也不明待明明即不X明声即无声情即无情故曰有待无待者皆无自体唯自心建故达心无我者虽处吉凶之域而吉凶不可得而惑无物不神不神有心心有而能无者无岂能醉哉无不能醉有不能昧可以颠倒天地有无万物神耶非神耶刻木为鱼鱼腹空虗以物击之声出于无无能出声无果无乎声从无出声果有乎噫举一类诸何物能愚有形至大者莫若天地无形至大者莫若虗空有道者知彼二者皆自心影响故见空不空见形非形龙为鳞虫之长孰不宾焉然长而有欲则人可以豢之豢之者犬豕也今龙亦可豢之岂真龙也哉介然有知唯施是畏此老氏之言耳曹溪大鑑则曰对境心数起菩提作么长则又若有知不乖无知也老乎曹乎同乎异乎吾不得而知付之副墨之子俟来者辨之今有百人焉异口而同音使听之者疑若一人焉嗟夫口异者情之所感也音同者性之所出也敢问性对曰音之前心之初唯无思者可以契同耳世人见画鸟以为非真见飞鸟则以为真鸟也殊不知人借五行为身析而观之身则不有何况有人人既不有则画鸟飞鸟独能有哉故曰真待假有假忘真随忘若然者何真何假X刍狗未陈锦绣饰焉既祭牧竖践焉夫刍之为狗刍不增多狗复为刍刍不减少由是而观狗徒有名实唯刍也或者见刍则以为薪见狗则以为畜狗能防盗薪能传火盗能杀人火能烧山一相因万相因以至无穷竟不可以知识知故曰一波才动万波随学所以破愚也今有人于此不以学破愚而以学周欲即此而观则圣人设教本在药众人之病今药生病则圣人之技穷矣故曰醍醐成毒药也豆在瓶中春至则能萌芽人在欲中觉生则能梦除故曰有大觉而后知有大梦也夫大梦者併梦觉而言也梦觉则梦除觉觉则觉除觉梦俱除始名大觉焉庄周梦为蝴蝶蝶梦为庄周此就有心而言也吾则曰我梦为山河山河梦为我此该有心无心而言也噫能有心能该有心无心者果梦耶果不梦耶万物本闲閙之者人耳人而不閙天下何事故垂衣裳而天下治者非出有心也一盆之水一拳之石足以尽泰山沧海也夫何故大不自大待小而大小不自小待大而小待小而大则天地可以置于芥子矣待大而小则毛孔可以容乎虗空矣虗空无形毛能容之况天地万物者乎故曰毫釐非细闲关其内虗空非大广容无外种松所以栖鹤也养鹤所以代风也故列子泠然乘风而游于八荒之外返而失其故居犹谓在八荒之X外也故曰道非有无岂可以方所求之哉道非远近岂可以去来疑之哉唯不求不疑者非上智则下愚矣心有真心妄心真心照境而无生妄心则因境牵起者也真心物我一贯圣不能多凡不能少妄心则境有多种或以有为境或以无为境或以诸子各偏所见为境故曰心本无生因境有六合之外六合之内罗笼尽矣又老氏以身为大患身无患无而不言所以然之旨曰假借四大以为身则无身之所以然明矣夫心本不劳形累之劳身遗则心无能劳之者心果有乎昔人有言全神者心将遗之况于身乎故曰有心则罪福有主心忘主无虽有罪福孰主之哉我心未起义路莫造故穷天下之辨尽天下之义皆谓之以网张风翦龟之毛也虽然善行者无足迹善言者无舌力如是言如是行谓之不言而言不行而行不言而言者言满天下本无言不行而行者行徧天下本无行故曰不行而至不言而信也众人以为高不过乎天厚不过乎地故曰天高地厚无能匹者殊不知天地虽高厚亦有形之大者夫有形离无形形何所从无形离有形无形谁明明也者有无一致之谓也勇而不义谓之暴仁而不明谓之倒倒也者以小伤大之谓也唯仁不仁乃合乎道月在秋水春着花容虽至愚者亦未有见之而不悦X也殊不知外我一心则水无所清月无所明春无所呈花无所荣知此者可与言即物会心之大略也生公聚石为徒与之谈涅槃大意羣石皆点首而肯之夫石本无心岂有耳哉无心无耳于意则肯首于声则能受肯之受之心耶耳耶见欲忘身者乃欲重于身也见身忘欲者乃身重于欲也欲重之人虽多才奚为唯圣人因其欲而用之终使之无欲焉重身之人固能忘欲身为欲本心则主之而不能忘心则身亦欲也故曰唯忘心者则身无所劳蛇可以为龙众人可以为圣今众人满天下而登圣者何稀焉噫风行于上俗成于下顾其鼓舞者何如耳如鼓舞者不得其人虽圣人满天下有若无也稚子弄影不知为影所弄此谭子之言也吾则曰影弄稚子不知为稚子所弄谭言可以义求吾言难以理通谭兮吾兮孰先孰后孰智孰愚吾不得而辨且付之无辨子焉吾读庄子乃知周非老氏之徒也吾读孟子乃知轲非仲尼之徒也夫何故老氏不辩周善辩仲尼言性活轲言性死辩则失真死则不灵失真不灵贤者之大疵也羊不知驴驴不知马马不知龙谓驴不能百里谓马不能千里谓龙不能蜿蜒九霄是皆以已尽人者也夫人可以已尽则道可以力得矣何君至尊臣不得X而献之父至慈子不得而传之耶故曰人不可以已尽道不可以力得唯舍已尽人者无情不尽无道不得也日高则羣阴自灭云厚则杲日失明今有人于此不以无生之水沃贪欲之火而烁灵焚和终无息矣昼想之夜梦之想想梦梦积岁成劫万古一息或谓之延或谓之促延兮促兮有兮无兮唯离念者乃知此也岷山而至石头从高而下也岷山如在天石头如在渊天上有水鱼龙藏焉渊中有陆人物寓焉在上者不以陆低而设底脱之防在下者亦不以水高而忧冲洗之患者命也业也故曰知见每欲留于世闲业运屡常迁于国土男见女喜悦女见男亦喜悦男女虽别而喜悦未尝不一也噫喜悦之初有不累于喜悦者存焉人能知此则喜悦乃思无邪也俭可以积福亦可以积祸吾同众人之俭俭非吾俭福必积矣如俭人而不俭已祸必积焉故曰同人之俭者人虽饿死而不怨俭人而不俭已者虽温饱而不怀也少而不老老而不病病而不死则生者无媒矣生而不少少而不老老而不病则死者亦无媒矣噫死为生媒生为死媒譬如环轮端从何起故曰生本无生死本无死或者横生横死耳X吴人嗜鲈鱼莼菜燕人嗜驼乳牛乳莼菜驴鱼牛乳驼乳味虽不同嗜无两种鲈鱼莼菜众人以为鲜驼乳牛乳众人以为羶噫如舌根不摇识不尝味天雨甘露地产甘肥孰知嗜哉公之私之皆自心出公则天下喜之私则天下怒之喜则福生怒则祸生知福生于公而不能以公灭私者欲醉其心也制欲不难唯自重难人而能自重虽高爵厚禄不能动之果能昭廓不动至于动而无欲则几于圣矣古有节妇谓饿死犹胜生失节失节生犹死遂饿而死是以天下仰其遗烈如月在寒空也皎如青天忽尔生云吾清净心中念生忽然念自生耶固有生之者乎生而能返出而能归者也生而不返流浪他乡竛竮辛苦朝之莫之弗得暂安如长风驱云云虽无心茫茫不能己者风使之然也故曰境风浩浩凋残功德之林心火炎炎烧断觉山之路山上有天谁得见之饮食之于人也所以资其生耳今有人于此不以饮食资生反乃伤之者盖不节之过也饮食而能节之小则可以资一身一家大则可以资天下故曰智者能调五脏充而用之能调天下非夸也昔之人有力拔山者气吞天下者人在地上口在人面而能拔山山地也口亦地也谓之地拔地地吞天下于理则无悖反是虽有其辞乃过壮之耳X天下以美妇人譬好花以好花譬美妇人殊不知以人譬花以花譬人而能譬譬者非花非人也故曰境缘无好丑好丑起于心胡马依北风越鸟巢南枝南人解乘舟北人解乘马人物虽殊便常则一也故使农人揖让于明堂之上置缙绅于耕锄之闲久习虽亦安之终非其常也是以圣人不以反常教天下但以中庸教之者率其常而巳矣常则久久则远远生大大无不尽何必反常桃李芳浓游蜂不待召而聚花落亦不待遣而散殊不知花有荣悴而树无代谢夫树无代谢则今日之零落安知不为异日芳浓之本与昔人有方受相印而贵震天下即题诗于馆壁闲曰霜松雪竹钟山寺投老归欤寄此生噫大悲菩萨手眼何多果乃一些瞒他不得良有以夫开眼见山水合眼梦山水开眼所见世以为真合眼所见世以为不真殊不知真与不真离心无尘尘尚非有况山水乎哉闻钟声而能卜阴晴者耳聪英于人者也过万马一见而不忘其毛色者目明雄于人者也故世皆以为极聪明之人也虽然合聪不聪合明不明聪之与明果聪明欤果不聪明欤昔人有言曰世人之耳非不聪耳聪特向经中聋世人之目非不明目明特向经中盲若然者彼能卜阴晴之聪辨马色之明岂真聪明也耶X孟轲言性善荀况言性恶杨雄言性善恶混夫言善言恶者是析一而为二也言善恶混者是併二而为一也噫性也者非一非二而一而二孰能析之孰能併之吾以是知析之者併之者皆画蛇添足者也吾读墨子然后知其非大悖于孔子者也吾读杨子亦知其非吝一毛而不拔者也今曰墨子悖孔氏杨朱吝一毛是皆不读杨墨书者也杨墨骨巳朽而不朽者寓于书然不读其书而随人口吻以妄排之假使杨墨不死闻其排语宁不捧腹而绝倒欤十习六交恶情所积果熟征报所以詶因也若夫十号具足万德周隆亦善情所积果熟詶因也然恶积则受苦善积则受乐如一心不生万法何咎人而知此则将善不敢恃况敢为恶而甘受苦哉故曰善虽是美恶固非善善不借恶则为善无资矣恶不借善则为善无师矣今有人于此必欲逐尽小人然后天下始可治者岂圣人之心也耶火胜水水必成汤水胜火火必成凉是故易之泰卦贵权在君子亦使小人各得其所也然圣人不病于临而病于大壮者至泰且固守而不敢进噫非忧深虑远者孰能知此吾读易然后知六十四卦本无常性故曰周流六虗上下无常所以性之情之恶之好之凶之吉之循环无端变化无穷矣中庸之未发即易之未画发而皆中节即易之巳画X或曰中或曰和或曰道或曰易中也者未发不昧巳发之谓也和也者巳发不乖未发之谓也先天谓之道后天谓之易故曰形而上者谓之道形而下者谓之器器成则易行乎其中矣外器而求易犹外卦而求爻也宁有是处深山大泽龙蛇生焉茂族巨姓善恶出焉苟不得有福慧者为之长折摄于未有则灭族杀身之祸将必不可免矣故曰一微涉动境成此頺山势则未至时不知是福祸至而追思无祸之日真大福也岂待必得万钟然后为福哉勤于善者不知善之所积甘于恶者亦不知恶之所积善之所积以其不知福莫大焉恶之所积亦以其不知祸莫大焉良以不知生于所忽祸之始也知而勤之福之梯也故曰忽则昧心知则不昧人之心虑整之则热恼将自洗落而渐入清凉之域忽而不能整则众苦不召而至矣至则难遣曷若整之于未至用力少而收功多耶故曰诸天正乐修罗方瞋是皆心虑弗整被其所覆也覆则本心隐蔽非明而勇者心虑岂易整之哉转识成智非解圆而精于止观者未之能也夫佛性有三缘因了因正因是也缘因不明了因不生了因不生正因难冥冥也者所以复之也今有人于此欲复其性而忽了因欲发了因而忽缘因譬如不糓而欲苗不苗而欲饭安有是理乎文始虽言转识成智X而不言转识成智之所以然所以然不明是有名无实也或曰敢问转识成智之所以然对曰若能探释氏唯识之书乎若能悉缘因了因正因之旨乎曰未也将能之矣噫若果能之则转识成智之所以然乃在子而不在文始也文始转识成智之说但言其成不言其所以成所以成之说不明则义由何精凡义精乃可以入神致用耳虽然义有多涂岂易言哉性变而为识识有多种曰含藏曰传送曰分别曰见色闻声齅香尝味觉触知法总谓之八识唯含藏前五果转非因转也六之与七乃因转非果转也然彼七识皆坐转非行转也行转也者唯分别事识之能事也夫何故以其量备心所备故也合理之谓比谓比度而知知而不谬于圣经合辙故曰比量不合则非量矣现量也者初无分别照境无思也是以有志于转识成智者苟非精辨事识则转识成智所以然之说终不明矣吾故曰文始言其成不言其所以成也吾读文始虽爱其文章精洁光而且旷也精则不襍洁则清而无尘俗习光乎其𦦨不可掩旷乃包博冲远非浅识者可窥也虽然精之洁之光之旷之其粗也不可精不可洁不可光不可旷者岂精精洁洁光焉旷焉而能暴之哉吾以是知不能暴者精而至于密者也故其言曰圣智造迷鬼神不识不可为不可致不可测不可分强曰天曰命曰神曰玄合曰道者X亦密之之谓也饥饱无常法故饱可以治饥饥亦治饱非但饥饱可以相治生能治死死能治生死若不可治则生生之道息矣生若不可治则生者不死矣今乃生必有死此天下之共见者也吾以是知生本无生死本无死而谓祸福莫烈乎死生者安知此乎般若总八部雄文六百余卷若天风海涛音出自然文成无心可谓出圣之智母陶凡之红炉也而弘法大士乃束八部雄文成心经字无三百而显密要领罄备之矣或者再束心经归一句使反约精求者习化心通则我法二空无劳举足彼岸先登矣虽然二空之解未精而入神致用之机岂易发哉初心学者当先求精我空之解曰我之有我根于五蕴若离五蕴我本无我且彼聚而成我耶散而成我耶聚而成我聚必有散我岂真我散而成我我则有五聚散求之我终无我是谓我空彼五者初唯识变而有识如幻梦精而观之识化法无是谓法空二解既成依解起行当于憎爱荣辱之地死生聚散之场力而行之则又不在解而在行也吾读棱严始悟圣人会物归已之旨而古人有先得此者则曰若人识得心大地无寸土又曰我今见树树不见我我见何见棱严文字之妙委曲精尽胜妙独出此眉山之言也口腹累人阳物多事至于灭身败国亡家者岂少哉X然得其机而制之不难不得其机而强制之非惟无益亦足致狂夫机者何噫心未生时心将生时心正生时心生巳时机乎机乎果在谁乎知此则口腹绝长蛇封豕之技阳物无星火烧山之勐矣老氏宗自然夫自然也者即无为之异称也无为即不烦造作之谓也若然者则圣人设教将教谁乎何者以善既自然恶亦自然则无往而非自然果如此则众人之希贤贤希圣始从勉然而终至于自然之说老氏大悖也故老氏但言其终而略其始之说行则薰恶为善之教将战而不能全胜矣夫始终一条也故众人希贤贤希圣此尽其始也圣希天尽其终也尽始也者以理治情之谓也尽终也者复其性也性复则向谓一条者昭然在前矣夫复何事至此则知自然俱掉棒打月耳终天下之道术者其释氏乎六合之外昔人存而不论六合之内论而不议非不可论恐骇六合之内非不可议恐乖五常之意今释氏远穷六合之外判然有归近彻六合之内画然无混使高明者有超世之举安常者无过望之争是故析三界而为九地会四圣而共一乘六合之外唯不受后有者居之六合之内皆有情之窟宅也能依者名之正报所依者谓之依报圣也凡也非无因而感皆因其最初发心为之地有以缘生为归宿者有以无生为归宿者唯佛一人即缘生而能无生即无生而不昧缘生遮之照之X存之泯之譬如夜珠在盘宛转横斜冲突自在不可得而思议焉故其远穷近彻如见掌心文理镜中眉目也吾故曰终天下之道术者其释氏乎憨憨子正沐时以背示匡石子曰若见广长舌相乎曰不见噫见生不见善反不见岂惟背有舌眼有耳将毛与发无往而非见矣一条也者初本不远在吾日用中耳日用而不知者外物累之也殊不知物不自物待我而物我若能忘我物岂能独立乎故曰唯忘我者不惟物不能累物且为之转也一盆之水奚异沧海谓之盆谓之海者情而巳矣如情忘则海尚不有何况于盆是时也昭然现前者盆乎海乎通红而告我者炽炭也飘白而告我者飞雪也红白虽殊告我则一耳色为五尘之先先者能告则余者宁弗告哉虽然具有目目耳耳以至意意者亦恶能领旨乎缘明有见是谓众人不缘明能见是谓圣人然而鸱鸮夜撮蚤虱察秋毫昼则瞋目而不见丘山因暗有见明成无见又虎狼猫犬昼夜俱见则与不缘明之见何别嘻虎狼有待则见而圣人有待亦见无待亦见故曰圣人处明暗之域开物成务明暗不能累焉唿圣人圣人应唿众人众人应说者以圣人之应谓之唯众人之应谓之阿夫唯与阿皆应而有不同者X情也同者性也性与情相去不远故曰性相近也习相远也既近可以习远远者独不可习近乎吾以是知性本无常情亦无常性若有常情何所生情若有常性何所光光则圆圆则明明即觉也圭山曰统众德而大备烁羣昏而独照故名圆觉水有蛟龙山有虎豹樵者不敢入焉渔者不敢浴焉以其有物故也知其有物而避之不若忘我忘我物亦忘之故古之人能与蛇虎为伍而两相忘者岂有他道哉风雨雾一耶三耶谓之一则风本非雨雨本非雾雾非两者谓之三非雾则风雨无本故曰雾醒成风不醒成雨三即一兮一即三兮三即一三何所有一即三一亦本无知此者可与言一心三观之理也凿地可以得泉披云可以见天地也云也情之譬也泉也天也性之喻也今有人于此欲坚于地浓于云且恣而弗制不唯伤生终必灭性也孟轲排杨墨廓孔氏世皆以为实然是岂知孟子者欤如知之则知孟子非排杨墨乃排附杨墨而塞孔道者也虽然孔氏不易廓而能廓之者吾读仲尼以降诸书唯文中子或可续孔脉乎外通或有能续之者吾不得而知也人身生虮虱则怒其咂我輙扪死之殊不思大道为身虮虱天地天地为身虮虱万物人乃万物中之一物耳人能推其所自则知离大道无天地外天地无X万物而所为人者特灵焉而巳即形骸而观之虮虱与人何异以为秒而扪之非忘其所自者孰能忍乎古皇征庆喜曰汝心果在内耶对曰心在身中曰果在中者汝能见五脏六腑乎曰不见愀然乃再征之曰汝处室中见室中之物乎曰见今汝言心在身中而不能见身中之物法喻相悖于理非通也喜穷于内必奔于外殊不知内为外待外为潜根待潜根为明暗待反观见内为中闲待中闲为随所合处待随所合处为一切无着待则徧计横执缘待而立七处也天机深者了内穷即外穷亏一丧两则余处宁烦排遣然后省哉八者可还皆前尘耳唯能见八者不可还见精也即此而观则见精本妙万物而无累明矣今有人于此缘明则见不缘明则不见此果见精之咎乎噫明了不起五根本妙故眼可以闻声耳可以见色也如喜怒有常既喜则终不能怒既怒则终不能喜以其无常所以正喜时忽闻不可意事随勃然而怒正怒时忽闻可意事随欣然而喜故曰喜不自喜物役而喜怒不自怒物役而怒呜唿物奴我主我不能喜怒物役之而喜怒何异奴之役主而人为万物之灵竟不能役物终为物役可不悲哉吾身至微盈不六尺六尺在大化之闲何异大海一沤然是身所託者犹多焉盖以至微之身毛孔有八万四千一毛孔中一虫主之吾饥彼亦饥吾饱彼亦X饱吾为善彼皆蒙福吾为恶彼皆婴祸故有志于养生者生不可轻如果重生先养其主主者谁主乎生者也噫能主乎生者果有生乎是以唯无我者可以养生主生既无我生果生乎知此者可与言养生之道也智者老人以七喻譬五欲之无益于人也故其言曰五欲者得之转剧如火益薪其𦦨转炽五欲无乐如狗啮枯骨五欲增诤如鸟竞肉五欲烧人如逆风执炬五欲害人如践毒蛇五欲无实如梦所得无欲不久假借须臾如击石火学人思之亦如怨贼呜唿一微涉动五欲生焉五欲害人七喻作焉能善观一微者则于因成假中了知五欲初无所从也夫何故未生五欲正生五欲五欲生巳四运精而推之则一微非有唯一微之前者固自若也鱼在水中不知水人在心中不知心如鱼能知水人能知心鱼果鱼乎人果人乎是以滴水可为六合之云微尘可容万方之剎者非龙非圣人孰能之哉吾以是知为龙不难鱼知水难为圣人不难人悟心难故曰日用而不知者众人也天地可谓大矣而不能置于虗空之外虗空可谓无尽矣而不能置于吾心之外故以心观物物无大小以物累心心不能觉惟能觉者始知心外无物也故曰诸法无法体我说唯是心不见于无心而起于分别X积字成句积句成章积章成篇积篇成部部所以能诠所以然之说也所以然之说不明则字字句句章章篇篇如虫蚀木偶尔成文虫岂有心乃蚀之乎虫既无心宁有义寓于文哉义也者心之变也如喜怒未发但谓之中巳发则曰仁曰义曰礼曰智曰信仁有仁之宜义有义之宜礼智信亦各有其宜如春宜温夏宜热秋宜凉冬宜寒冬而不寒则谓之不宜也是故会众义整而不紊谓之理由理而行无往不达谓之道由道而造乎归宿之地谓之德德也者如得字成句得句成章得章成篇所以成部也吾读洪范乃知箕子圣人也圣人而不在位纣在位商亡可知巳箕谓五福六极唯敬天爱民者天以五福应之反是则以六极应之由是而观则报复之理因果之条释氏未东之日而中国有欲治天下者未始不严于此也今谓因果之谈报复之唱乃释氏皷惑愚者之技岂君子所当道哉噫是说也不唯得罪于释氏亦箕子所当恶也画屏花鸟非不悦目也如欲使之香使之鸣虽圣如神禹吾知其不能也今有人于此智不能周一身力不能缚一鸡衣之冠之而周旋揖让非不悦目也然使之为上治民何异使画花香画鸟鸣乎水在釜中非火不能热也种在土中非春不能生也愚在心中非学不能破也今天下学非不学也所学在于周欲而不为破愚是以世丧道道丧世世道交X丧之风扇之未巳也噫扇之未巳则将有不可胜言者至矣伊兰之臭天下之至臭也而得旃檀熏之则可以为香今谓下愚者终不可教何异伊兰终不可使之香也如伊兰得旃檀而熏之亦可以为香则下愚何独不可教之但教而无倦为难果能教而不倦则金石可贯人虽至愚知觉固有即其固有熏之以教诲之香久而至于熟则其至愚之臭亦熏而成香矣故曰教而无倦惟圣人能之夜梦地裂将欲逃之逃前恐前裂逃后恐后裂逃左右恐左右裂是时也计无所出犹逃心不能巳恐怖万出既春雪扑窓春梦顿觉则床前后床左右地本如故裂何曾裂横谓裂者乃徧计耳如故者依他也噫徧计虽忘依他不忘犹梦觉觉存觉为梦本梦本不忘岂真觉也耶本惟一触了触非性则谓之妙触受触所转乃触而巳妙则失焉故曰妙触宣明若然者则广长舌相不在口而摇于身矣宁惟身哉待身者触触既为入妙之阶则声声色色皆广长舌相也虽然苟非听之于踵则音岂易领哉竖而趍者谓之人能竖者亦可以横非有竖而非竖者恶能竖竖横横有知此者可与言性之似也力不足生畏理不明生疑是故大言而欺人者畏人者也触事生疑无事谓事者乃不明所致也心既不X明则中无主中无主谓我能见能闻聪明特羣非愚而自欺者恶至此欤孟轲见王公大人则藐之藐之也者有心乎无心乎如有心非能藐人乃自藐也如我无心奚用藐为彼王公大人一触无心之人将忘势之不暇何待藐之然后使之服耶故曰飘瓦扑人人不怒虗舟触人人亦不怒知其无心故也君子怀道而游于诸侯之门苟不以虗心应之则无所不至矣惠不可妄受受则当思惠之所自来爱我而来耶哀我而来耶爱出于敬哀出于怜敬则我何德之有而当其敬怜则既为男子竖趍于天地之闲使人怜我我不能怜人岂丈夫也哉故曰币厚言甘道人所畏牡丹谚谓之花王盖尊其艶丽之富耳殊不知青松托根于白石之上当风霜凛洌之时为云涛于万木之丛使听者低回而不能去以为海潮初鸣夫松鸣使尘心荡然雷鸣能使羣蛰顿醒钟磬鸣能生人道心以此言之则牡丹之艶丽恶能有青松劲节之风哉梅以香欺雪雪以白欺梅两者各恃其所长而相欺互不能降故酣战不巳噫天风忽起雪卷花飞则向之所恃者安在故曰恃长而欺人者不能终海有大鱼背负万山山有大兽尾占千里众人闻而不信兹请实之微四尘则大地不有微三尘则大水不有微两尘则大火不有微一尘则大风不有然地X以水浮水以火浮火以风浮风以空浮空以心浮夫心也者万物一体物我同根者也以此而言则焦螟可以负太山蝼蚁可以抗雷雨鱼大而背负万山兽大而尾拖千里夫复何疑众人爱富贵而恶贫贱所以富贵贫贱之累至于死犹不觉也殊不知富贵贫贱本是一条而一条之上强爱之强恶之岂理也哉故曰理有情无者圣人得之众人失之噫得之者虽死生在前直使为一条况富贵贫贱乎死生根于有我有我根于无我若然者则有我乃无我之枝条也而善反者即枝条而求根本譬如瓮中捉鳖囊中探物耳奚难之有虽然众人有我习熟无我习生熟而能生生而能熟非大明至勇者岂易之哉有我无我譬一指屈伸屈伸无常指无隐显今有人于此见屈伸而忘指体则在尧而不能加在纣不能损者终失之矣圣人众人本唯一光然圣人不假日月灯之明直用本光自照所以处昏暗之中而昏暗不能昧也众人则不然本光固有而不能用反缘日月灯之明方始得见此明一谢则暗相现前是时也伸已指而不能见况见天地万物者哉沧海无际氷凝千尺一夕阳回氷生微响则氷复为水可立待也吾观复卦一阳生于五阴之下阳似不X能胜阴然机在阳而不在阴则阴不胜阳多矣如初发心大士即成正觉盖众人生于五欲火中一旦心发清凉非至明大勇者孰能臻此故因该果海譬层氷之初泮则知复水不久焉果彻因源盖氷离水无体故也噫氷水似殊故质碍之与融通大相悬绝然离氷无水离水无氷知此者可与言襍花之大意矣老氏以为五音可以聋耳五色可以瞽目介然有知可以惑我无知殊不知耳目无所有有因身有知亦无所有有因境有呜唿身心既有则死生荣辱好恶是非靡所不至矣是以大觉夫子教天下以四大观身四蕴观心而八者现前则身心并无所有身心既无则所谓死生荣辱好恶是非譬如片雪飞于红炉之上恶得有哉然身心之执虽解而八者犹未涤除复教之以四尘观四大前境观分别心如天机深者即了悟外四尘则四大无所有外四大四尘亦无所有外前境则分别心亦无所有外分别心则前境亦无所有能所互洗物我荡然是时也无身之身无心之心昭然在前矣始知形充八极大患莫能累焉智周万物热恼莫能焚焉驾四弘之轮乘十愿之马飞行无际碾穷色空尽使博地含灵顿跻觉地乃大士之能事也心本无我而灵故不可以有我求之亦不可以无我求之以有我求之渠既无我岂不乖渠耶以无我求之渠既灵然岂不乖渠耶既不可以有我求复不可X以无我求则我终不可得渠耶果如此不唯众人绝希圣之阶即圣人继往开来之功可得而泯巳但渠非有无可求要在从缘会得故曰从缘荐得永无退失缘也者如众人以十恶五逆之缘熏之则渠发现阿鼻之相乃至以人缘熏之声闻大士之缘熏之则九界发现之相皎如日星唯佛一人若不以无作之缘熏之则渠且不能发现殊绝之妙相焉由是而观九界之相既循缘业发现今有人于此能循缘业沂而上之则彼无我而灵者不待召而至矣宗儒者病佛老宗老者病儒释宗佛者病孔病李既咸谓之病知有病而不能治非愚则妄也或曰敢请治病之方曰学儒而能得孔氏之心学佛而能得释氏之心学老而能得老氏之心则病自愈是方之良蒙服之而有征者也吾子能直下信而试之始知蒙不欺吾子也且儒也释也老也皆名焉而巳非实也实也者心也心也者所以能儒能佛能老者也噫能儒能佛能老者果儒释老各有之耶共有之耶又巳发未发缘生无生有名无名同欤不同欤知此乃可与言三家一道也而有不同者名也非心也今有人于此能读四库书而约者不明书多奚为夫约者心也心为万化之主反不能自信乃勤朽骨糟粕惑矣或曰敢问心所曰在眼能见在耳能闻如生心动念即情也非心也噫惟明心者可与复性矣古有道战德战仁义战智勇战道战无心德战怀恩X仁义战乃所以安天下之生也智勇战乃所以强遂其志也或有没巴鼻战者不得无心而敌敌则败不得有心而敌敌则败畏败而不敢敌者亦败噫惟云门德山善战之帅也义井笔录师说你的性刚一日遇诸般事如何忍得过去复问如何方忍得师说看得自家大自然忍得去复问如何看得自家大便忍得去师说天地大便能包容得万物虗空大便包得天地我本来真心大便包得虗空师又说大端人不能容物无他为物障碍但自昧了真心便自小了棱严曰空生大觉中如海一沤发有漏微尘国皆依空所生沤灭空本无况复诸三有大觉真心本非有无可以形容得才昧此心便有虗空世界矣是故圣人处于死生祸福之域而死生祸福不能累者无别奇特不过不昧心而巳然此心虽在日用之中众人不知不知即是无明无明者谓真心本有而反不知昧心而有虗空世界却胶固不舍三界里头总是一块情大家在情里要说超情之言如达磨遭六毒南岳思禅师遭十余毒盖二老说话没偷心便惹得许多好供养偷心情也无偷心性也处于情中而率性用事自古及今未始不遭魔外所害也然向后去害大则光愈大故君子常喫亏常得便宜X师唤复你竖起拳来复竖拳师问你这拳是谁竖起复对是心竖起师问假若是没了此手你的心何在复罔措师说你要在这里自家查考看查考不出真是苦复求之不解请师开示师曰人都愚在这里终日将个灯点到这里又去人家里讨火去不能忘利者必不能任怨要想此身从何而有此身从何而去知其从何而有则知其从何而去易曰羣龙无首吉此象也如玩象得意则活者在我活者既在我则死者亦活矣至此则孰为意孰为象故曰若人识得心大地无寸土我则曰若人识得意意外本无象无象则无物无意则无我无物无我君子何怕多存物存我君子多不好宋之君子甚多只是各有其首首者我相也如各无意无必无固无我即王安石与诸攻安石者皆君子也要心器利无如甘澹泊要身器利无如闲劳勤身在心里所以运得身动心在身里便运不动矣何以故如风筝在风里所以风吹得风筝起如风在风筝里则筝大风小小不能吹大也心是箇非里非外的所以能里能外他若是有里外与里外何异既与里外无异自然里外不能运里外如里外能运里外金可博金水可洗水矣心有知觉气无知觉四大是一气之变一气是四大之复故庄子曰气聚则生气散则死生生死死不过X气之聚散耳达人知其如此所以方生方死之闲未尝喜生畏死也不然则此五尺之躯便能拘限得这无边无际之灵明矣如人以手运笔笔始能画达者由画推至于笔由笔推至于手由手推至于心由心推至于无我而灵者无我则无外外者内之待也我既无外内亦穷矣内穷则外不能独立内外之情既枯则无内无外而能内能外者现前矣圆觉曰一切众生皆证圆觉其此谓乎心不自有因境而有此六尘缘影之心也如此心不能查考彻了则本有灵明之心终不现前譬如浮云未净青天不露又世人论身时却襍心说论心时却襍身说所以身心头脑终是不清楚如身心头脑清楚了则会生死身为法身会烦恼心为菩提心不异屈伸已指耳人是有形之鬼鬼是无形之人谓人鬼有两心无是理只是有形无形差别耳学人先要断婬欲断淫欲之道亦无多岐但能识破自身则眼前虽有西施之容子都之貌自然忘之矣然识破是明能忘是勇如明而不勇则多生染习如油入面欲使之出亦不易易且道身如何识破得他先当推我未生之前是身果有耶果无耶有则何劳父母交姤而生无则既本原无如何无中忽有此身如是推究推究不巳则此身一旦洞然识破了自身X既识破了则他身不待破而破矣自他之身既破且道将何物为能所淫欲之具哉若如此推究未能识破自身当次观父母交姤时母心先动耶父心先动耶父母心一齐动耶父母心不动耶父母心不动两俱无心无心则无我无我谁生淫欲父母心齐动齐则一一则亦无能所淫心亦不能动父母先后淫心动先不是后后不是先本不相待淫心亦无动此以理推也非情计也又父母交姤时我无淫心身因亦无我有淫心父母不交姤身缘亦无须因与缘三者合方有身如三者合而果有身者则父分多少母分多少我分多少如是往复多少推之推来推去推去推来推到情枯智讫处则是身是有是无不待问人而自知矣知则明明则不惑不惑则西施子都皆我得无欲之前茅也又无我而灵者性也有我而昧者情也性变而为情性无边际情亦无边际情复而全性情无边际性亦无边际如水广氷多氷厚水深也学问不多头脑不过穷灵极数而巳穷灵则无我而灵者全矣极数则有我而昧者不能昧我矣以数不能昧我所以一为多多多多为一在我而不在数也如形骸假五行而成非数乎如心形骸成而不生形骸败而不死可以为数之主数乃心之奴也众人则不然主反为奴奴反为主或者谓禅家但知性而不知命道家但知命而不知性此说非通也灵性也数命也未有能穷灵而不能极数者未有能极数而不X能穷灵者设有穷灵而不能极数小乘是也极数而不能穷灵地仙是也如曰有物先天地无名本寂寥能为万象主不逐四时凋能为万象主者非灵乎万象非数乎又有心统性情之说世皆知有此说知其义者寡矣夫情波也心流也性源也外流无波舍流则源亦难寻然此说不明在于审情与心心与性忽之故也应物而无累者谓之心应物而有累者谓之情性则应物不应物常虗而灵者是也由是观之情即心也以其应物有累但可名情不可名心心即情也以其应物无累但可名心不可名情然外性无应与不应累与不累耳若然者情亦性也心亦性也性亦心也性亦情也有三名而无三实此乃假言语而形容之至其真处大非言语可以形容彷彿也故曰参须实参悟须实悟涅槃经有王者库内之刀是刀光洁明净不惟削铁如泥亦可以照人妍丑削铁如泥非利乎照人妍丑非明乎利而明非天下至宝乎我心决断是非利于库刀照物妍丑明如秦镜如见可欲则利者不利明者不明矣故大丈夫常要胸中无物眼前无欲胸中无物则心可以包太虗眼前无欲则眼可以穷象先虽然知则易行则难复探䇿得五数师曰夫五者无我之数也无我而数数而无我得非穷灵而极数极数而穷灵哉何者如四方才定则中央定中央定则四方定未始有先中央而后有四方先四方而后有中央者也由是观之X不惟中央无我四方亦无我但众人昏而不察理蔽于情谓四方自四方中央自中央殊不知外四方而求中央外中央而求四方得非索龟之毛求兔之角耶又身如中央地水火风如四方故金木水火若有我则不必揽土而成体土若有我亦不能为四行之资所以土不自土四行借而成体四行不自四行为土所寄如身不自身可以复还四大四大不自四大可以假借成身中央不自中央须假借四方而为中央四方不自四方须资中央而为四方噫知此说者则一理散为万事万事会归一理譬如镜中见眉目掌中视文理复何疑乎夫中四无我理也无我而中中四四事也所以然者外事无理外理无事犹外氷无水外水无氷也故曰若人识得心大地无寸土紫柏则不然若人会得理万物一任閙我偏得清闲逆顺无烦恼如二四六八十此倚数也非本数也地水火风毫釐混不得似乎有我然合四者而为身则四者又无我故知身若有我亦不能复还四大身若终不能复还四大者则人有生无死矣又坚湿暖动如四方中央如身故外四方则中央不有外中央则四方亦不有外坚湿暖动则身决不有外身则坚湿暖动亦不有学者于饮食男女之场胜负不决勐作此观自然理水日深人欲日浅矣有我而昧者舍得尽则无我而灵者方得全复问三世一身有是事乎师曰有良以身一而世三如人行X路路有千里而行惟一人谓路千里而人亦有千此愚痴之说也然此身非形骸生死聚散之身也乃法身也夫法身着千古一瞬万劫一息岂但三世一身而巳乎老人告汝曰三世一身此密示未尝死之机也不可忽之痛当自重设遇扶颠伏勐之事直肩负荷勿得支吾两人静坐心皆清明清则无扰明则不昧无扰而不昧岂有待之心乎适然喜境现前则喜心生不喜境现前则不喜心生如喜心是我固有之心则不喜境现前他只是喜岂能成不喜心那三祖曰能由境能境由能境欲知两段元是一空人要在是非患难里滚得过是非患难里滚不过则好人何来故真金须火煅好人须境炼颜子隳肢体外形骸也黜聪明空妄心也妄心空则真心露形骸外则法身全离乃心之象也如玩象而得意则虗而明者在我而不在文字语言若一切文字语言都从虗明流出自然文天而机妙也唐李长者每以南无释曩谟义文字之师往往笑之以为长者不辩华梵殊不知长者独得华严事事无碍法界之旨既曰事事无碍即以梵语释华言亦可华言释梵语亦可以世闲书释出世闲书亦可以出世闲书释世闲书亦可以恶言明善言亦可以善言明恶言亦可言明则意得意得则至虗而明者常为其君一切染净善恶华梵是非好X恶皆臣妾也皆语言三昧也呜唿心本虗而明世忽之而不究皆我现前身与心碍而不虗昧而不明反执吝而不肯释殊不知碍而昧者能释之则虗而明者不待索而至矣由是观之玩象得意之说苟非嗜欲浅而天机深者象亦不易玩意亦不易得复勉之坛经曹溪六祖所说也曹溪初不知文字语言然闻金刚经而豁然大悟遂造黄梅得衣钵而归岭南传心宗于曹溪宝林寺自是天下称曹溪焉其所说坛经至于性相二宗经之纬之错综万态若老于文字语言三昧者也此乃悟自心虗明之验耳人为万物灵知有此而不痛求而求他谓万物灵可乎大丈夫得其机而巳矣机无多少以用之不同故似有多少耳然象先之机即象后之机象后之机即象先之机谓之一机则象先不是象后谓之多机则象后之机外象先之机而机无别机以乘时应物故有象先象后之异也紫栢老人集卷之九X紫柏尊者全集X卍XXX紫栢老人集卷之十明憨山德清阅法语示元复复述姚少师在崇国寺自题其像曰看破芭蕉拄杖子等闲彻骨露风流有时摇动龟毛拂直得虗空笑点头师说芭蕉拄杖子身之谓也我若看破则心无累心无累则明明则性可见矣凡见性之人龟毛可以为拂拂可以为天地卷舒太虗屈伸万象在我而不在造物也此姚自赞也紫栢则不然芭蕉杖子即龟毛生杀纵横气意豪是圣是凡魂胆落薰风吹落树头桃师问复姚老子有何长处紫栢有何短处若长短辨不出便是眼中无珠汉虽然紫栢只知天经地义礼也姚老子若跳得这礼字圈柜出饶他三十棒如跳不出三十棒一棒也不饶紫栢左右视曰姚老子何在复目睁师曰不在者且放过他在者代受棒始得复问人之性在母腹中时有乎抑在母既生之后一落地时方有乎师问你说性有边际否性有古今否复曰性无边际无古今师曰性既无边际古今岂可以母之腹中立有性不有性论与既生之后有性不有性论棱严曰清净本然云何忽生山河大地此满慈问如来之词也夫清净本然犹水也山河大地犹氷也水则融通氷则窒碍疑窒碍不是融通谓氷即X水可乎然离水无氷谓氷非水可乎复问所谓忽生者果何旨耶师曰忽则非有心所及必欲穷忽所以然之说则忽似可以有心所测也虽然以佛性无常水可以成氷以诸法外真常而不能自建故知氷可复水也又有我而昧者外无我而灵者则有我而昧者不可得也圣人知其如此先会物归已然后开物成务无往而不达也夫何故良以外已无物外物无已外已无物则开物成务之物未尝非已也外物无已则物不待会而巳全矣然此理知而不能行则多生染习终不能消行而不能证则固有之灵亦终不能全复证而不能忘则称性之用终不现前故曰有大机必有大用水寒极则成氷寒过则氷还复水性变而为情情盛则阴极凡一切染习种子皆属阴也照性成修则染习势也渐自损减净种功能亦渐增益转依有六惟损力益能转是初心者日用逆顺关头之利器也然非惭媿助其胜解则余转便不能入矣师问复曰汝身之可把捉者皮肉筋骨而巳湿煖动者皆不可把捉也可把捉者谓地大不可把捉者或谓水或谓火或谓风总名四大有本四大有末四大本四大汝寻常所履之地所饮之水所食热物所能鼓万物者是也末四大汝身皮肉筋骨与湿煖动是也然末不离本始假借本而有身有身如不假本而资之身必败坏此理甚明但众人封于情计不能以X理折情所以执身之习不易消耳圣人以心用身众人以身累心以心用身者如口吐沫一吐不知有几千沫星如周颠仙以一身而化多身也以身累心者计可把捉皮肉筋骨为我之身而不知终非我有也此身始本不为我有终亦不为我有则中闲所有者又岂我之有耶圣人当有此身之时即不有其有故至于将死之时地还地水还水火还火风还风即以其所借者交还之何怖惧之有死惟其不怖惧则一点灵明凝定如泰山何得昏乱以故死累于其所借者而不累于其所未乱者况有此一点灵明在自然死者不死而复借本地大与本水火风大为身死而复生生而复死更历千万世而机不息也此说虽是然未知六尘缘影为心所以然之故本末四大纵件数借还似亦了了观其会物归已则终成两橛如能究彻缘影之心则灵明始凝又灵明凝定亦有浅深如断见思惑得罗汉果断尘沙惑得菩萨果断根本无明尽者始得佛果故曰心数理妙孔老未知也墨香庵常言乳参水则漓醪参水则薄去古远而人心浇故以不恠者为恠谓恠者常也有法古之风者见之则以捏恠目之宜然也或曰民性多暴圣人道之以其仁民性多逆圣人道之以其义民性多纵圣人道之以其礼民性多愚圣人道之以其智民性多妄圣人道之以其信殊不知X民性非暴可以道之于仁民性非逆可以道之于义民性非纵可以道之于礼民性非愚可以道之于智民性非妄可以道之于信若然者暴而道之以仁逆而道之以义纵而道之以礼愚而道之以智妄而道之以信皆治之也非道之也治之如鲧治水道之如禹道水故逆其性者功弗置顺其性者续乃成若性本暴而道之以仁吾知圣人复生其道难行矣大都习可以治性可以道故暴者习也非性也披林逐虎兕入水婴蛟龙世以之为勇非勇也能以至公之理折隐私之情胜而弗败者是为勇也或曰今道有赤子将为牛马所践见之者无问贤不肖必惕惕然皆欲驱牛马以活之也至夫国有弱君室有色妇而谋其国欲其室者惟恨其君与夫不罹赤子之祸也噫是复何心哉即欲活之之心耳微涉可欲瞥然失照一至此乎故曰不见可欲使心不乱夫技与道同出而异名耳故善于道者技亦道也不善于道者道亦技也若然者道与技果一乎哉果异乎哉夫烦恼之与菩提浊波之与清水空之与色屈之与信果一物乎两物乎忽而弗观则三惑浩然反而推之则三德宛尔此非劳形役骨而可入贵乎于妄心忽生时穷其所自或牵于声耶或牵于色耶逆耶顺耶生耶死耶随心生处即而体之极而穷之生于自乎生于他乎两者合而生乎绵然无闲坚然痛究至X于智力无所加功情根无地可植越着精彩如饥狗之啮枯骨细嚼则无味舍之则无聊啮之啮之又啮之忽而精力之与枯骨能所命断始不疑空不异色屈不异信烦恼不异菩提众生不异诸佛矣噫能𢬵命者可以杀人能割情者可以入道虽圣人复生不易吾言矣夫心术无常顾其所冯如何耳故冯于十恶则泥犁见焉冯于悭贪则饿鬼见焉冯于愚痴则畜生见焉冯于五戒则见之人冯于十善则见之天冯于四谛则声闻道成冯于十二因缘则缘觉果就冯于六度则菩萨慈弘冯于最上乘则佛果圆满至于冯于六经则谓之儒冯于百家则谓之百氏若韩非冯于刑名孙武冯于兵较之畜生之与饿鬼饿鬼之与地狱三者推其所冯虽皆不善此果报非因心也噫人为万物之灵如所冯果善则克圣奚难哉而韩非孙武既为人矣不幸而所冯不善导天下以杀戮则其泥犁以为园观长劫游戏吾知其不免乎或曰刑名以救德教之不备兵乃戮寡而救多皆仁术也子何俱非之对曰考之出世之典征之治世之经未有不闻大道而善用者也如善用之自非圣人莫能焉夫廓然无朕奚吉奚凶阴阳既不可以笼罩祸福岂可以雌雄之哉噫介尔有知万物生焉是以观爻象可以推休咎听音声可以定吉凶也若然者一心不生则三藏六经恶能筌蹄之乎X夫深山重渊蛟龙虎兕之所恃也多财高位富姓贵耀之所恃也然蛟龙虎兕富姓贵耀皆不能免其患者以恃贾之耳虽然外天下者则不可悦以富贵外富贵者则不可辱以贫贱也噫恃洁而高世贾患而伤生者名乎非名乎若然者则蛟龙虎兕不为暴富姓贵耀不为贪而至暴至贪者非外天下忘富贵者乎夫荣之贾辱利之贾盗人皆易知也而名之招忌德之招谤道之招毁知而未真乎果真知乎非真蹈其阃者岂易知哉天下皆慕富贵而厌贫贱皆恶饥寒而好饱煖殊不知非贫贱饥寒为之地则富贵饱煖何自而来哉夫旱极则水至涝极则旱来是以圣人履霜而知氷验来而知往也若然者未至其极犹可备之既至其极极则不返备之何益凡为之于未有一为而万成万成而一不损损则万亦何益以其不损谓之益矣夫招生死者身也招好恶者心也生死之与好恶圣人痛患之以其患之患无所患也众人不患之故患患之耳今有人于此虽未能即去其招知招为患之媒以其知之媒日疎矣于是知疎媒者虽未齐圣圣由是始也夫惺之与梦昼之与梦天乎人乎在天则谓之昼夜在人则谓之惺梦故知此者天亦可也人亦可也若X然者天之与人在我而不在造物明矣吾甞思天之上更有何物思地之下载我者谁乎思之思之又思之思不及处则不可以口门吐矣又岂可以言语形状之哉虽然真悲者无声真亲者无情故声容情生则天地大而我细矣夫荣者梦辱富者梦盗饥者梦食渴者梦饮勇者梦怯怯者梦勇南人梦舟北人梦马天机深者梦山水云物以其所嗜不同故梦之各别耳是以至人达此知天地可以反复山海可以移易死生可以游戏故曰悟唯识者可以绍佛祖之位或问余曰布袋和尚何笑之多哉曰怕人恠耳问者闻余言以为绐而不信是不知图大事者虑必远行远道者辎必重布袋和尚与双林傅大士皆弥勒化身也此老为当来之佛任释迦之东宫事非细矣若不深思远谋则临时悔无及也问者曰吾闻子之言若深告我者也苦仆根钝识昏卒未能领略乞详而示之予复谓之曰子知之乎傅大士制藏轮布袋和尚以笑面对人盖虑娑婆化周龙华将始若不预培众生般若之因结天下欢喜之缘则临成佛时机感愚痴众生多瞋愚痴则闻法无益多瞋则行慈不普两者圣人之重责重责不虑成佛何为乎且众生以十分言之识字者寡而不识字者多顺之则喜逆之则瞋故寄广长舌于轮藏结欢喜缘于笑面也若然者六根皆眼逆顺皆春故以眼见轮藏者耳闻轮藏X者手摸轮藏者身触轮藏者意缘轮藏者若口赞若口毁皆于轮藏培般若因此既培之彼则成之故布袋之笑乃英雄之卖憨也傅大士之制轮藏乃豪杰之网罗也余故曰图大事者谋必远涉远道者辎必重问者感泣而谢焉凡善笑者必善哭善走者必善蹶是以飞廉恶来皆不得其死韩娥秦青世皆以能讴闻若然者则布袋和尚之笑非笑也屈原之愁非愁也予以是知弥勒以笑说法三闾大夫以愁得道也至于仲由结缨而死死非真死飞廉之与恶来非真死可乎窓前有松天上有月风摇窓影不知者夜见之疑以为鬼怖而失声求救旁人人晓之曰非鬼也月上窓明风摇松影耳何故妄怖怖者虽闻其言终疑着鬼至于黎明日上躬自验之不觉失笑始悟非鬼也呜唿窓闲之影夜见之即疑为鬼昼见之则不以为鬼影非有二见者一人何自起自倒若是乎夫十方依正三世犹窓闲之影耳凡夫见之以为有二乘见之以为空菩萨见之以为心故曰若人识得心大地无寸土吾少时但知人有过不知已有过既长虽知人有过亦知已有过矣久之但知已有过不知人有过矣水不自清人清之也人不清之水自清也譬夫心不自明人明之也人不明之心自明也噫虽不自明谓之无明可乎X心有四德常乐我净是也常则无生灭乐则无好恶我则无主宰净则染不得故得常者天地毁而不老得乐者众苦交而超然得我者造万有而无心得净者处五浊而清泠虽然四者即心之有乎离心之有乎离即之有乎三者辨则四德可言也一日忽觉身心超然从夕至旦此乐不失偶触逆境便不超然也病在觉故如乐不觉则苦亦不觉矣噫觉之为害也若是况不觉乎夫饥而得食渴而得饮贫而得富富而得官此四者其始得之也喜不可以言语形容焉况愚而得智智而得忘忘而得心其乐岂可以言语形容之哉夫人而无仰食者非奴则婢也故家有十人仰食者其相必不寒家有百人仰食者其相必殊众至千人仰食万人仰食者犹星中之月也其光明硕大可知矣于戏凡人仰之而食者财有余故耳殊不知富有法财能博济万古之苍生者则其光明之普又非星中之月可并矣由此观之世财可以资生不能资无生生则有死死则有尽无生则无死无死则无尽若然者资生之德有尽资无生之恩宁有尽哉故仰食于人者以自不能资生故也自既不能资生岂能资人之生乎如牛马不能自生必资于人然后可生也故无人仰食者谓之奴婢乃贵之也非贱之也故古人骂义学之徒谓之奴儿婢子良有以焉或曰人有圣贤之异道无圣贤之异我则曰人无圣X贤之异道有圣贤之异故曰一切圣贤皆以无为法而有差别也或曰道者说也路也殊不知有说则有声有路则可行有声非道可行非到非道非到道非道也或者爱画花而不爱生花有笑之者曰爱假而不爱真愚矣乎其人曰生花造化所化画花吾心所画造物乃吾心中之影子以影生者为真吾以心生者不为假吾非乎子非乎必有知者然后可辨也或者犯淫病而不能治至于病笃欲死良医拱手焉吾因问病者曰淫从何生答曰淫从心生吾再问曰心从何生曰不知吾曰心尚不知将何生淫淫尚不生将何生病病者闷然而不应自夕至旦疑而不解疑重则淫轻淫轻则病减忽然悟心无生所谓淫与病者龟之毛兔之角也恶可实哉或者参究赵州庭前栢树子话头有年矣亦甞自谓有所悟一日叩之子参庭前栢树子话既无义路则汝谓之无义路又何从而得也耶吾甞于喜怒哀乐四者之闲寻其头目果是何物而能喜能怒能哀能乐乎又正喜时则怒安在正怒时则喜安在正哀时则乐安在正乐时则哀安在朝寻之暮寻之日寻之月寻之年寻之积年寻之一旦得其头面始知喜时非人怒时非人哀时非人乐时非人皆我也我喜我怒我哀我乐我自寻之俱非人也虽然乃巳发之伎俩耳如未发之时则四者头面又X安在哉知此则可与言喜怒哀乐也又知喜怒哀乐者始可与言未发也噫未发果可言乎果不可言乎然而善言之者以不言言之言之不言奚不可哉声之与色果障道乎果不障道乎说者以为聪明凿而真知丧矣殊不知风鸣万松月照千峰声乎色乎障道乎不障道乎此既不障则艶姬清唱岂独障道哉若然者声色恶能障道人自障耳人障道而反诬声色何异张翁吃酒李翁醉也龙之喜渊虎之喜林虽水陆不同然皆喜其可庇形也殊不知龙无欲虎无毒虽陆蟠昼出其谁害之人所以室之者以龙颔有夜光之珠虎能食人故也或者以为天之高自高也地之厚自厚也日之明自明也月之圆自圆也灯之光自光也殊不知离吾心则天失其高明而地失其博厚矣若然者日之明月之圆灯之光皆吾心之彩也噫人能知此可与言天地之道乎平受为苦乐之因苦乐为平受之果三受互借无有暂停如汲井轮循环无始忽憎忽爱忽爱忽憎憎爱忽穷现平受容忽撄逆顺受容随失失成爱憎是以无受之明如云笼月光不能显受尽云空本月昭然此受不可以无功而遣不可以有功而驱无功则受岂自空有功则反资受地反复推循理无所出若然者则受终不可空耶受不可空则众生绝成佛之梯诸佛塞度生之路圣凡两病学佛何益X天道悯疎略人道贵周密疎略者于人则不竞于时则失利周密者于人则善竞于时则多利竞而多利者虽取胜于目前未必有益于身后也不竞而失利者虽负败于目前未必无益于身后也且人不胜天败岂有常哉毛道凡夫初无见谛于诸逆顺憎爱无常或我之所憎人之所爱或我之所爱人之所憎皆妄也然而离妄求真离波求水未之有焉故曰迷悟真妄如臂屈伸本无背面若悟者妄即真也迷者真即妄也所以能屈能伸者臂也能真能妄者心也故知臂者不可以屈伸惑之了心者不可以迷悟拘之于诸欲境观若险崖则染因为净之资矣于诸胜境不生欣仰则净因为染之隙矣故曰境无染净惟精进者则触途成观也地非水无以浮水非地无以载静推两者之功卒不能折衷能折衷者可以为师矣天下皆知富贵之与贫贱有而不无者也昨天堂之与地狱或者决以为无殊不知富贵贫贱既有而不无奚独天堂地狱无而不有也哉吾赋性刚褊人少有逆之则勃然不悦然而事过即忘之矣噫吾虽忘之受吾触者安能忘之哉若然者我忘而人不忘未忘也须人我俱忘始忘也夫见后而不见先者未可与语春也见下而不见上者未可与语主也故牛马知牧而不知主鱼鸟知春X而不知冬殊不知非冬奚春非主奚牧皆不思耳故思之思之鬼神将通之况主与冬哉噫人而不思则去牛马不远矣夫万物皆心也以未悟本心故物能障我如悟本心我能转物矣是以圣人促万劫为一瞬延一刻为千古散一物为万物如片月在天影临万水也卷万物为一物如影散百川一月所摄也此非神力为之吾性分如是耳不吃糖者不知甜不吃醋者不知酸甜酸尚尔况大道乎夫一心不生万法无咎人物交辏本来廓如也若然者羣芳非色滂沛非声明矣故曰哀乐相生正明目而视之不可得而见也倾耳而听之不可得而闻也忍字为义以刀剌心则使识字晓义者知触事之际念不可轻起也如念起不当乎理即拔慧刀以剌之乃恶念消而善心长矣善湻而化之则几乎道矣忍也如是可不儆哉吾问王子曰仲由闻过则喜令名无穷奚哉曰惟心虗者能受善故天地虽大虗能包之虗则久长令名之无穷宜矣善恶无常爱憎无住故众人可以希贤贤人可以希圣喜可以为怒怒可以为喜如四者有常则圣人设教益天下之愚矣罗笼五脏者形骸也主宰一身者自心也形骸可见X而五脏可知唯自心非但人莫能知即自知自心犹已眼观已眼也故介然有知物即生心今有人于此召羣愚而为叛其讨叛者不以诚而以诈岂唯叛不可讨使天下失信自此始矣我未甞见有大无明人如有之千尺层氷一朝燸动即汪洋莫测也若人以为骨贱气昏于大道不敢企焉殊不知鳞虫可以为龙羽虫可以为凤善恶无常清浊无主勤勤于善而不息则近性近则顺顺则化化则虗虗则灵然虗而灵者即心而求耶外心而求耶即心而求则把柄在我不属造物明矣若然者骨之贵贱气之清浊岂有常哉顾其所习如何耳故曰性相近也习相远也必以骨贱气昏而不能圣此自弃之徒也既自弃矣虽终年日月与圣人为侣亦不能熏之矣况下焉者乎人为万物之灵虽五尺童子亦能习而言之及征其所谓灵者何物虽大儒老衲未始不罔错者也故曰事事寻常总不差相逢举着便淆讹且道病根在恁么处参三十年来为汝说破天生日月不为穿窬而张明地阙江湖不为车马而设险然行者之恶险盗者之恶明不啻吴越之讐也惟天废日月地塞江湖则两者无憾矣噫天废日月则羣生失明地塞江湖则万物焦心故天不为盗者之恶明而废日月地不为行者之恶险而塞江湖仲X尼不为桓魋之疾贤而避是非也或曰子之道不能行因毁者之多耳曰吾道之不能行非毁者之过也过在吾修道之弗诚耳诚则感物必弘矣虽然昔人有闻乞肉声而悟道覩桃花而识心岂既死之猪无知之木贤于吾者耶介然有知召毁之始廓然无我纵毁谁知无知而知不昧是非此可毁乎不可毁乎或曰牛头融公未见四祖时则百鸟衔花天人献供既见之后花鸟不来天人绝响何哉曰鬼神敬德而不知道知道则孰非圣人何花鸟天人之别哉夫天理之与人欲微尘之与大地果一乎哉果二乎哉一之则众人皆圣人也不一则是圣人设教为无益也故知氷即水者氷非有也知水即氷者水非有也水非有则理不碍事氷非有则事不碍理事不碍理则行弥十界而常寂理不碍事则知周万物而不劳不劳则教无不施常寂则道无不一道无不一如花在春教无不施如春在花果一乎哉果二乎哉或曰惠迪吉从逆凶有是乎哉噫无是则日月可以使之坠江海可以使之枯矣今日月在天江海固然有是乎哉无是乎哉昔有指鹿为马证龟成鼈者天下不平之今则指鹿为麟证龟为龙天下皆然之哀哉夫风之驱云水之转石何无心而有力焉情之昏性习之惑知亦若莫之为而为之其有心也耶无心也X耶何力捍而莫能制乎阳燧取火方诸取水故向月则水注向日则火然夫水之与火果生于日月乎果生于诸燧乎果生于盘艾乎若生于日月则非诸燧水何不注火何不然若生于诸燧未向日月时亦何不注不然耶知此则可与语神化矣有形而最大者莫过乎天地无形而最大者莫过乎太虗包诸有无而最大者莫过乎自心自心如镜之光两者光中之影也故见光者则影无留碍执影者则本光常失本光常失则光用不显光用不显则影执不消安有即影见光者与之言自心之光乎夫形者心之影影者形之影今有人于此图影欲真殊不知纵真影也生形者岂可以笔墨图之哉或曰何物非心哉但因分别而心成物耳直不分别物物皆心也故马顾影而不惊狐见侣而不疑初无二见故也火可见此相火非性火若性火则周徧而不可见故凡薪传则见不传则不见者相火非性火也乃若云水性湿火性热此则又以性喻义耳以世眼观人不足尽人何以故地狱众生见丈六金身如黑象腿佛尚如此况其他乎有我则我在天地中无我则天地在我中如现前各人之身毕竟因何而有究其所归父母情未动赤白决不流身何所有父母既情动四大随感X生精华非形质似形而非形非形任运长所以有此身由是而观以父母情动为因赤白二交而为缘穷身之因与缘不过如此乃心之因则在我而不在父母父母虽交会我若无憎爱想岂无故投以是而推之因境生心则境为生心之因感受气分亦缘也心力无状取功名而试之此试之有也次忘身心而试之此试之无也有无俱试而弗醉始能妙万物而神矣故曰能豪杰而未圣贤者执有心坚事所以遂也惟豪杰而能圣贤者有无之主也噫有之主尚难立况无之主乎昔人有言曰有无二法摄尽一切法非独立于有无之初而用有无者恶能吐此与净瓶数枝花无生残红堕水面点胭脂亦是春深路惟心之外别无一法离心有法无有是处若知此者长于金屋死于泥涂籧篨为棺何异骊山骊山秦椁凿石千仞骨隣下天可谓深藏藏深宂深盗得致富由是观之泥涂秦椁孰我孰若是以达人未死忘生未生忘死空中种树春岂有边花开结果实占大地无生若可知为有知知无生无知知无生有知则生巳有生安知无生哉无知知无生既曰无知谁知无生若知无生还同有知生无所立谓之行尸死有所负谓之债鬼地大四尘成水大三尘火大二尘风大一尘故尘多者质重质重者力微唯心无一尘故力不可思议尘谓色香味触也X一身之亲莫亲于皮是故以针剌皮悽然觉痛难禁焉然皮之亲不若肉之亲肉之亲不若骨之亲骨之亲不若髓之亲髓之亲不若心之亲故曰心生则种种法生今天下不唯不以亲者为亲反以不亲者为亲是以亲亲者终不亲矣呜唿心作天堂心作地狱心作圣人心作众人至于大之天地广之万物皆心之造作而世之号称聪明有识者若问其身与心之所从来皆莫知何说也此而不悲更复何悲夫喜怒无常其犹板筑而人情胶执妄结悲欢是以讐如吴越爱如妻子一言相合即割封成好一事相乖即背恩忘义悠悠古今率惑于兹惟有道者知喜可使怒怒可使喜二俱无常视同镜像故好恶交前而心常闲也一念不生孤明圆照六尘葑蔀本妙失真是以情波浩瀚业火焦然三界朽居并遭焚溺唯彻见自心者知念不单生必籍尘起尘难独立必凭念彰反复推寻当处寂灭故神珠在掌光非外来悟物除真而不作用想也四十八愿弥陀如来因中为法藏比丘时对世自在王佛所发之愿也若以众生有思惟心测度之即一愿尚难担荷况四十八愿哉殊不知于理推之虗空之无际天地之高厚万物之广多圣乎凡乎有知乎无知乎皆不越我自心者也故曰空生大觉中如海一沤发有漏微尘国皆依空所生沤灭空本无况复X诸三有以此观之则法藏所发之愿如来印证之辞证之于理即之于事皎如日星夫复何疑又众生习俗庸鄙识不高明横计六尺之躯为身方寸之心为心无论贵贱贤愚荣荣辱辱顺顺逆逆穷神殚虑严饰万态自生至死无须臾之休歇者特未能窥破此身此心耳是以大觉圣人愍而哀之发广大之愿昭廓心境使一切众生豁清慧目获无身之身无心之心无身则大患永息无心则劳勤顿空故曰大患莫若于有身劳勤莫先于有智也然则无身之身形充八极无心之心照穷万有人为万物之灵于此大身广心冥然不悟局于臭躯殻上堕于妄想梦中毫不自觉反乃惊怪于法藏比丘者果灵乎哉达观未见树而梦藤庄周自知人而化蝶然藤无知而蝶有知无知则无情有知则有识无情必无感有识必有因无感而入梦有识而相缘一以此梦一以彼梦梦虽无别梦源匪同惟知源者可详梦也夫道之在人如空在谷谷也者千唿则千应万唿则万响以其空在故也人为万物灵以恶言触之即勃然而怒以美言奖之则春然而喜千触则千怒万奖则万喜今触则今怒古奖则古喜由是而观则千唿千应万唿万响者岂谷能然哉空能应也知此则怒怒喜喜今今古古非有妙喜怒今古而喜怒今古不能累者存则触之将至应有穷焉墨光亭常言X宴坐静堂胸次寂寥若可以喻太虗忽闻声响即瞥然心生便觉方寸稍窒而太虗之度不复有矣是以静中所得难以应世应世则失故曰不可以静中求亦不可以动中求超然动静之外而不废其用可也又曰动用于一虗之中寂寥于万化之域虽然会得做不到者未易及此好生恶死人物皆然以知觉齐故也夫知觉齐终当得圣故曰有心者皆可成圣戒杀非怖罪也特不敢食圣人肉耳使虎狼知此宁再害物人为最灵嗜杀不止是人不如虎狼也明可以破暗乎暗可以蔽明乎明能破暗明即自破暗能蔽明暗即自蔽何哉明非暗则功不留暗非明则势不立故曰明中有暗不与暗相遇暗中有明不与明相睹念果有生乎念果无生乎有生则生不生生无生则无生不生若然者则介然一念乃无生之梯乎大凡逆境生则不过毁谤骂詈死则不过相杀相戮能观身非有观心如幻则骂詈杀戮何损何加故曰若真修道人不见世闲过一心不生万法无咎此三祖之言也脱白驱乌率能道之然一心不生虽庞眉老宿或不易到况其下者乎紫栢先生未能醒梦一如故开眼即醒合眼即梦醒梦交驰初无暂息有时即梦推醒中之境有时即醒X推梦中之境醒梦虽殊然境不越乎逆顺推来推去日久岁深忽然醒梦皆空而能醒能梦者乃憨笑而嘲紫栢先生曰汝开眼时推寻我合眼时推寻我推寻得我如老鼠入牛角相似我今跳出醒梦圈匮汝再能奈我乎紫栢先生震怒喝曰直饶汝躲根在醒梦之表亦是梦中夸梦也于是渠不答而遁去且道渠遁向何处去古德有曰虾跳不出斗夫巳过之事犹醒中之梦也果且有乎哉果且无乎哉有则虽造物之妙莫能使之即呈焉无则犹计之若不能忘耳故至愚之人不忘昨殴也惟有道者能忘之大黄之与人参药中之春秋虽贩夫灶妇无不晓然也如病犯在食大黄虽暴必甘服之者以其暴能泄积也今有人于此以暴言危计种种加陷于我我能春然受之褊习之积日消而不自知若然者则大黄未必非人参之地也以思为眼见身始终闻为思之始思为闻之终思为修之始修为思之终修为证之始证为修之终证为度之始度为证之终如环轮相转愿王无尽如大白牛牵最上乘车运岂有终哉尚色者不知有利尚利者不知有名尚名者不知有身尚身者不知有心尚心者不知有性尚性者不知无性之性由是言之蛇而龙凡而圣尚而巳矣是以X尚尚者可以情通可以理执惟无所尚者谓之满觉既满既觉尚何加哉故曰如来藏中不许有识有识则藏破破则漏或漏于小或漏于外乃至漏于地狱等皆从识始合眼即梦梦而求醒以谓巳醒一切人境靡不现前殊不知谓醒之醒犹在梦中忽然大醒方知梦中之醒初非真醒若然者梦由心有无心无梦醒由梦有无梦无醒予是以知介尔有知无心而不境廓然无思无境而非心梦兮醒兮心兮境兮如水洗水如金博金厌梦而求醒痛醒而求空此所谓把髻投衙谁为讼主智进全名余度皆字先以定动后以智拔良以烦恼山坚非定力不足以摇撼之无明根深非智光不足以照其无本彻其无体周处志在斩蛟则不见水可溺李广志在射虎则不见石可坚商丘开信利而不疑害则出入于火而不见火可烧与夫从高而坠亦不见高可危予是以知水本不溺石本不坚火本不烧高本不危而或者畏溺而不敢入畏坚而不敢射畏热而不敢近畏危而不敢坠者皆自溺自坚自烧自危也嘻知此则能出入于死生吉凶之域而无害矣凡菩萨欲成佛者必以四弘誓为椎论舍是而修则小道矣或者疑之曰烦恼断不断在我而巳至于众生无边法门无量力有强弱证有愚智曷能槩尽之X欤殊不知人但无恒心耳心果能恒则劫石可磨沧海可竭况其他哉且烦恼未断则慧风不大多闻弗逮则法雷不远故易之恒雷风恒盖非雷无以惊昏蛰非风无以鼓万物夫昏蛰既醒复能鼓之非恒而何不恒者巫医尚不可作能与有为乎庄周以为鱼之大莫过乎馄鲸鸟之大莫过乎鹏人之巨莫过乎龙伯国氏此三者天下有情之至大者也殊不知应持菩萨以不见佛顶致疑由十方上穷三十二恒河沙而佛顶不见如故若然者则周所谓鲲鹏龙伯氏不异焦螟蝼蚁矣而或者又以吾言弘濶胜大而弗信今请实之夫小大生乎有待有待生于有心如一心不生物我两化觅无待尚不可得况有待哉人因口腹以钱为网穷舌根之味结报复之怨故楚子将死犹贪熊蹯竟不遑食而被弑噫子父尚然况受噉者乎人心无常犹若水耳方圆随器初无定体遇可欲境心则成贪遇不可欲境心则成瞋遇可欲不可欲境犹豫不决心则成痴故方痴时则贪瞋无地方瞋时则痴贪无源若境不触心心不染境则所谓贪瞋痴三者会而为常光矣虽然会不徒耳苟未了心境皆心如眼不见眼手不捉手会岂易易哉匹夫匹妇不达死生幽明之故凡有所感愤以为一死永不复生往往甘非命死者岂少哉殊不知死果X不复生则圣贤劳勤以为善反不若匹夫匹妇之智矣圣贤以知生必有死不为生累死必有生不为死愚所以为善而无倦焉如果死不复生则桀纣所为之恶孰代其偿责欤夫以是知尧舜为善必不谬桀纣为恶必大愚由是而观匹夫匹妇有所不堪甘心而死者乃桀纣之余气也有问皮毬子曰色即空乎皮毬子曰子唤何物为色大之天他耶小之万物耶若以天地为色则天地外徧计依他而不有若以万物为色外天地则万物复何可得耶夫徧计者谓于无色处横计有色色计空消则横计色影殊不知外色无空计色之计既消复计色影与计色之计何异哉大都众生不明自心心外见法或起色见或起空见空色无常随计所见譬如氷水本非两物忽然为氷忽然为水众人于无常忽然之中计氷为质碍计水为融通计质碍者固迷其本矣计融通者亦迷其末矣盖融通无性待质碍而有号质碍亦无性待融通而立名夫名者宾也非寔也今天下宗宾而失寔以离色求空为拙即色明空为巧拙拙巧巧情计横生窝巢万种见闻栖泊如绵着棘如胶投漆自无始以来至于即今不以超情求入惟任情问道道变为情故曰空色如子情为其母又曰情为化母又曰情为有无母子以情问吾以情答盖因情酬情情在子而不在我矣子若忘情始知我不以情答子也子未忘情我虽超情应子子亦X谓情子若知此则即色即空之旨亦在子而不在我矣皮毬子曰至显而不可见者情也故深情厚貌之人父子不相测至隐而不难见者性也故见性之人圣人众人无相疑也今天下恣情而忽性父生子而疑于子子生于父而疑父盖恣情则习相远也如伏羲氏生千古之上而文王仲尼生千古之下仲尼不疑周公文王不疑伏羲盖不忽性则性相近也故曰凡百众人以交神之道见之则于开物成务之际不生心而仁普不裁制而义当不威仪而礼明不变通而智不惑不盟约而信不爽此无他盖率性而然也应物而物不能摇谓之寂不摇者本无生谓之灭无生而应物应物而不摇谓之寂灭夫但能周一身者妄知也徧能周万有者真知也妄知外真知则如波离水也真知外妄知如水不即波也然知有真妄又何哉盖知本无真妄以众人自真自妄耳如天机深者知妄知不离真知而有则妄自穷矣妄既穷则真之待安能独立耶噫真妄情枯本知昭然于日用之闲辟如春着花容不取则艶然在目设生心取之而花神逝矣故曰不离当处常湛然觅即知君不可见以此观之则本知充然常在以众人心粗而不精故日用昧之耳棱严曰心精遗闻闻遗则所谓声尘者皆会本妙矣故曰一切浮尘及器世闲诸变化相如汤消氷应念化成无上知觉夫佛X语本平常辟如地坚水湿火暖风动义本如是岂待刳去本妙之心思方始洞然哉虽然如庸常魔入其心肺至于世智辨聪者虽于佛语平常亦不易入也莲密瓣鎻蓬蓬鎻子子鎻密三鎻而斯藏苟无斯藏则生生无尽者几乎息矣故能知此则无尽者皆在握矣既皆在握则圣圣凡凡愚愚智智或生或杀柄不在人人安能见岂惟人不见自亦难见如密知密密则不密矣故曰鬼神可以知者念后之事也常则安异则骇骇则疑疑则无主无主则为变化所眩矣刚柔所摇矣故常也者破疑之利器也鸟之所以能飞鱼之所以能跃人皆见之而眼之所以能见耳之所以能闻人皆莫能自觉是以终身而见终身而闻终不能知闻见者是何物焉悲夫蓬蓬而鸣者孰不知其风焉潺湲而流者孰不知其水焉而忽卷屋拔茅漂州荡县则不知其所以致之端也能知其端虽复旋岚偃岳稽天浸地未始惊也夫羞恶之心无耻之习犹吴越耳吴强则併越越强则併吴此自然之势也如学者见理未定操志非坚凡卒然临事之际不觉不知习乘理隙一鼓而下理君败绩矣老氏曰上士闻道勤而行之中士闻道若存若亡下士闻道大笑之不笑不足以为道予则曰上士闻道大笑之不笑不足以为道中士闻道勤而行之下士闻道若存若亡或者以老为是以予为非非唯不得X予心且不知老矣亮公过江止何园寺颜延之张绪眷德留连每叹曰安汰吐珠玉于前斌亮振金声于后清言妙绪将绝复兴呜唿良马微伯乐则终困于盐车至人微识者则没世而不闻浩然沧海岂唯一珠隤然泰山宁无异木我大觉圣人统九有而为君宅大千以为国智山崇峻教海汪洋之中则异木神珠断不可以车载斗量能知其数也但智者见之谓之智仁者见之谓之仁耳自心清旷止水澄空不可以喻其至也得其至则余欲自忘矣及一微涉动则吉凶不召而集吉凶既集利害盈前而患得患失之心浮沉于寸虗之馆所谓清旷自心早埋没矣自心埋没则万事无主唯见可欲者即欣然而欲得见不可欲者则剌然而弗快心光既蔽羣暗云生矣我闻善用其心者五逆十恶皆菩提之康庄也而不善用其心者三学六度皆般若之仇讐也由是观之青山白云未必为幽闲紫陌红尘未必为喧扰顾其人遇之如何耳故曰我自调心非干汝事公孙大娘之舞剑也不知剑之舞我手也我手之舞剑也剑兮手兮相忘而相用虽有圣智莫可测识况物我未忘者安能知此乎故曰技无大小能入神者乃与造化同功也由是观之大之天地小之万物物物皆手手手皆剑矣敌何自而入焉知此者可与言X触事而真体之即神与道不在心欲不在物心生则道失物弃欲自存是以建心求道者伤刳物制欲者狂譬之自刎而求生耽形而逃影吾知穉子见之必哀其伤而笑其狂矣今天下方将以伤狂为指南道乌乎明欲乌乎止紫栢老人集卷之十紫柏尊者全集X卍XXX紫栢老人集卷之十一明憨山德清阅解经心经说般若波罗蜜多此言智慧到彼岸非愚痴者所能到般若有三种如实相观照文字是也实相般若即人人本有的心观照般若即心上光明能悟达则心光发朗凡吐一言一句长篇短什足为万古灯明用除痴暗故称文字般若心此经大部之纲骨如人一身虽有五脏百骸惟心为主经X训常又训路常则天魔外道不能沮坏路则凡圣皆所共由观自在菩萨行深般若波罗蜜多时照见五蕴皆空度一切苦厄观自在即观世音之别名此菩萨既悟自心以观照之光深破昏毒不同二乘偏浅故曰行深夫昏毒即五蕴为万苦根株千殃之本众生未能空此故萦缠苦厄如蚕作茧于百沸汤中头出头没丝无断日菩萨既断蕴丝故得空色两融智悲并运若事若理譬庖丁解牛无物迎刃故称自在舍利子色不异空空不异色色即是空空即是色受想行识亦复如是舍利子鹙子佛之弟子也其慧辨超卓识越等伦然未悟大乘真空尚醉枯寂故如来唿其名而告之曰我所谓照见五蕴空者非是离蕴之空即蕴之空也汝莫错了五蕴色受想行识是也色则远而言之太虗天地山河草木无分巨细凡可见者皆谓之色近而言之现前块然血肉之躯是也受谓无始以来从生至死眼见耳闻鼻臭舌尝身触意缘皆吸前尘而生者想谓受而筹量善恶臧否宠辱是非行谓筹量无常迁流不决识谓筹量晓了判然无惑此五者合而言之实惟一念分而言之乃五用差别也舍利子是诸法空相不生不灭不垢不净不增不灭X是故空中无色无受想行识无眼耳鼻舌身意无色声香味触法无眼界乃至无意识界无无明亦无无明尽乃至无老死亦无老死尽无苦集灭道无智亦无得如来虑鹙子及一切众生余疑未尽复揭而示之曰五蕴既空心光独露浮云净尽满月当天则生灭垢净增减皆红炉点雪矣故悟真空之后岂但五蕴元空即十二处十八界及十二因缘苦集灭道亦龟毛兔角也虽然冰不自融春回乃泮霜不自释日出乃消五蕴乃至十八界十二因缘等法冰也霜也观照般若如春如日冰霜既化所谓春之与日何啻巳陈刍狗故曰无智亦无得以无所得故菩提萨埵依般若波罗蜜多故心无罣碍无罣碍故无有恐怖远离颠倒梦想究竟涅槃三世诸佛依般若波罗蜜多故得阿耨多罗三藐三菩提嗟乎此段无得之光不特菩萨依之而无罣碍诸佛亦依而得菩提佛与菩萨光非有二而优劣迢然者何哉究光之始实无优劣以光极强照照极生迷故觉迷迷灭灵觉极圆者名之为佛光虽圆悟迷习渐除觉路尚遥名为菩萨以本光言之非惟众生妄想即成佛亦妄想耳然未成佛者若无妄想悟入无门故曰一切众生由妄想而堕生死亦由妄想而出生死由妄想而堕生死者凡夫也X凡夫不悟此身众苦根株此心攀缘贼媒放之不放游戏于六根六尘如苍蝇为唾所粘濡滞腥沫至死不悟由妄想而出生死者或逢知识明诲或读佛祖圣贤经书始悟蝇为唾粘之咎翻然悱愤乃慕鹏举青冥若然则妄想之心得非扶摇之风哉故未证悟者此片妄想断不可不坚不固有等愚痴凡夫错解佛祖圣贤之旨见说无我无人无众生无寿者毋意毋必毋固毋我及本来无一物天理上着不得人欲等语遂牢记胸中逢人高谈危论以为巳悟如是之人诚可哀悯且汝现前日用之闲七情六欲三毒无明如蛇如蝎谁敢触着不幸而有触之者未有不遭螫囓既自家毒气曾未消得纤毫说甚大话汝欲消此毒气须服清凉之药始得清凉药非龙肝凤髓非善见空青即是上来所谓此片妄想不可不坚不固者是也果能此志坚固则七情六欲三毒无明渐化为般若光明矣观想虽多以要言之一曰空想二曰假想三曰中想空想若成则内之身心外之世界若漆桶底脱直下玲珑老氏所谓大患者永免矣假想若成皎月浮空长天一碧蹄涔江海散影分辉中想若成陶空铸有如臂屈伸宛转随心不乖全体空想治见思之毒假想治尘沙无明之毒中想治根本无明之毒噫此三毒者乃天下之大毒也除佛之外谁不遭其毒害皮毒毒般若肉毒毒解脱骨X毒毒法身是以天竺医王制大神方以空想之药治皮毒以假想之药治肉毒以中想之药治骨毒然想药虽三而不越乎一念故达一念空者即成般若德念虽空洞不废羣有即成解脱德有无相即空色相离不即不离一念相应即成法身德要到无罣阂地位无恐怖境界直须三惑都除若纤毫不尽纵菩萨犹沉觉碍况凡夫哉故曰余尘尚诸学明极即如来又曰因明有见暗成无见不明自发则诸暗相永不能昏所谓因明有见者匪独三光之明因空因假因中皆因明耳若不因明孤光自发凡圣情消又说甚么三观一心一心三观即所谓文字般若观照般若实相般若亦不胜赘焉然未到彻头彻脑处此智慧光明寸步舍离不得若背明而行管取断常坑中堕落有分在故知般若波罗蜜多是大神呪是大明呪是无上呪是无等等呪能除一切苦真实不虗故说般若波罗蜜多呪即说呪曰揭谛揭谛波罗揭谛波罗僧揭谛菩提萨婆诃大哉心光智不可知识不可识阴阳不能笼罩有无不能形容破障除昏凡圣无与等者谓之大神呪大明呪无上呪无等等呪不亦宜乎而般若有显密自观自在菩萨至于得阿耨多罗三藐三菩提谓之显说般若自故知般若波罗蜜多乃至菩提萨婆诃谓之密谈般若又呪者加蜾蠃之祝螟X蛉念兹在兹似我之声绵绵不断则诸虫受薰莫知然而化为蜾蠃矣诸佛如来以慈悲显密薰一切众生故一切众生莫知然而化之呜唿佛恩广大谁知报者而正法垂秋祖道寥落顾钝根小子道悳虗薄无以感人甘向秦庭号唿彻岁赋无衣而救楚者谁哉心经般若波罗蜜多心经夫智慧愚痴初非两种彼岸此岸本是同源以其见有身心即名愚痴住此岸以其不见有身心即名智慧到彼岸也经则万古不变之称心则八部最先之主不变则凡圣可以共由最先则谁能舍此而求无上菩提哉观自在菩萨行深般若波罗蜜多时照见五蕴皆空度一切苦厄众生未始非菩萨但不达人法皆空被苦厄所陷故名众生若了达无碍孰非菩萨舍利子色不异空空不异色色即是空空即是色受想行识亦复如是至此特唿名而告之者谓上菩萨所证之空非小乘偏空亦非顽空亦非断空直即色之空耳色既可以即空则空亦可以即色故曰色不异空空不异色五蕴之中色蕴其一色空既可以相即余蕴例然故曰受想行识亦复如是X舍利子是诸法空相不生不灭不垢不净不增不减是故空中无色无受想行识无眼耳鼻舌身意无色声香味触法无眼界乃至无意识界无无明亦无无明尽乃至无老死亦无老死尽无苦集灭道无智亦无得以无所得故至此再唿名而告之者佛虑其偏小习重卒难游大乘二空法海故明揭显露以启迪之诸法空相譬如质碍之冰既巳融化成水在方器则随而方之在圆器则随而圆之触风可以为涛声映地可以为天色在江湖可以浮万斛在大旱可以为云霓无往而莫不自在矣又方圆之器喻前境前境自有生灭垢净增减如水成冰无非质碍学者知此则十二处十八界十二支及四谛皆了如也虽然境不能自空必假照以空之境空智在病去药存终非本体药亦洗之方尽染污故曰无智亦无得菩提萨埵依般若波罗蜜多故心无罣碍无罣碍故无有恐怖远离颠倒梦想究竟涅槃三世诸佛依般若波罗蜜多故得阿耨多罗三藐三菩提故知般若波罗蜜多是大神呪是大明呪是无上呪是无等等呪能除一切苦真实不虗故说般若波罗蜜多呪即说呪曰揭谛揭谛波罗揭谛波罗僧揭谛菩提萨婆诃呜唿甚矣偏小习重之难化也如此故如来种种X告之令其深信意者此般若波罗蜜多不惟观自在菩萨依之心无罣碍而得涅槃即三世诸佛亦因之而得无上菩提尚恐其惊疑未彻再敕之曰此般若波罗蜜多是大神呪是大明呪是无上呪是无等等呪神则威灵莫测明则无幽不烛无上则更无有上者无等则更无有等者圣人为物至矣尽矣无可以加矣犹说密呪以加持之予读此经至是不觉涕泗横流莫能自止比因抱疾潭柘山中念云闲徐太仆琰卫法劳勤释此以慰益其道心耳心经说般若波罗蜜多心经者实众生大夜之明灯诸佛之慧命也梵语般若此飜智慧梵语波罗蜜多此飜到彼岸葢谓有智慧者照破烦恼不溺情波生死超然妙契本有所谓登彼岸焉心乃喻此经如人一身虽有百骸五藏心为主耳此经文虽简略实六百卷雄文之心也经者古今不易常然径路人得趋而进也观自在菩萨者谓此菩萨以如上智慧圆照空有了无罣碍肇公云照不失虗则涉有而无累虗不失照则观空而不醉即有无而离色空所以能有能无可空可色故曰自在若夫众生执有二乘尚无各偏所见不能圆通便不自在夫智慧之与聪明大相悬绝聪明则由前尘而发智慧则由本心而生故聪明有生灭而智慧无依倚也所以不生灭耳行深般若波X罗蜜多时者谓此菩萨所修观智不同二乘偏浅乃深般若也惟其深般若故故能照彻色空本无二致元一实相自是凡夫不了见色而不见空二乘偏执见空而不见色一如恒河之水鱼龙认为窟宅天人认为琉璃人闲世认为波流饿鬼认为勐𦦨四者所见不过皆情耳惟悟心者了无此见色既如是受想行识未尝有异故曰受想行识亦复如是照见五蕴皆空则一切苦厄尽矣凡夫迷倒不悟此身四大假合执以为实故闻生则喜闻死则悲殊不知此身以四大观之本不可得唤谁生死身既乃尔此心亦然妄想攀缘影子不过四蕴合成若以四蕴观之是心亦不可得唤谁烦恼人不悟此闻誉则懽然为顺闻毁则戚然不悦此乃恣情纵识不以观行转识而成智则将飘沦苦海逆浪千寻出没无常改头换面横竖羽毛宁有已哉痛矣众生佛本现成不肯承当众生分外甘自担荷受此荼毒犹未省悟舍利子佛之高弟也聪明绝伦才辨超众佛唿其名而告之曰菩萨以智慧照彻五蕴大患永辞长揖三界汝知之乎即色之空而不废涉世也是诸法空相者此空相照见五蕴之空也此空本无生灭本无垢净本无增减或以道前道中道后释之未必然也何故行人以智慧照五蕴时色空坐断凡圣情尽此时宝劒当阳佛亦不能婴其锋铓况菩萨与凡夫耶是故空中无色无受想行识无眼耳鼻舌身意无色声香味触法无X眼界乃至无意识界者谓此菩萨以此智慧岂惟照五蕴空耳至于十二处十八界莫不皆空矣何故谓五蕴即十二处十二处即十八界佛以众生根器不同随机设教有迷心不迷色者为说五蕴有迷色不迷心者为说十二处有心色俱迷者为说十八界要而言之蕴处界三不出色心也无无明亦无无明尽乃至无老死亦无老死尽无苦集灭道无智亦无得者谓菩萨以智慧照之此真空之中非惟蕴入界本空至于十二因缘流转亦空非惟流转空耳还灭亦空非惟还灭空耳苦集灭道皆空也非惟种种皆空即此能空蕴入界三乃至苦集灭道之智亦不可得葢所既不有能不单立故也十二支及四谛虽则声闻缘觉巧拙有异要而言之真空之中无是事也菩提萨埵依般若波罗蜜多故心无罣碍无罣碍故无有恐怖远离颠倒梦想究竟涅槃三世诸佛依般若波罗蜜多故得阿耨多罗三藐三菩提者谓此经不惟众生宗之度生死流而登彼岸直饶诸佛菩萨分真究竟亦必本此也此葢赞劝流通此经使诸众生依般若而进修庶不遭魔外眩惑也永嘉曰大丈夫兮秉慧劒般若锋兮金刚𦦨非但空摧外道心蚤曾落却天魔胆大都有志于出世者如此力量如此风云之思如此激烈之怀抱如大火聚使万物婴之直下灰飞烟灭可也不然则少见可欲而儿女情生矣或云师之论此经不分因果不列科章似乎儱侗不X合古规恐不宜也余则应之曰我佛所说千经万论五时不等不过陶汰众生情尘洗涤其见地苟情尘尽而见地正则古规不合之中实合之也子胡多语乎故知般若波罗蜜多是大神呪是大明呪是无上呪是无等等呪能除一切苦真实不虗此亦赞叹般若尊重效验耳神则妙万物而莫测可测则不神矣明则圆应万有而无所累累则不明矣无上则更无过其上者有过之者则不上矣无等等则无可与等者圆满充实更无及者也圭峰云弥满清净中不容他孰与等之巳上皆显说般若也然般若有三所谓文字观照实相也葢非文字无以起观照非观照无以鉴实相非实相则菩萨无所宗极也极者何证之谓也夫证有浅深浅则断见思及尘沙耳深则圆拔根本无明直抵妙觉而后巳虽三观一心兼修并进然断见思则空观之力居多断尘沙无明则假观之力居多断根本无明则中观之力居首夫见地明而不修观行者何殊有田而不耕也虽修观行而见地不明又如盲人行路非惟不能还家我恐其将堕坑落堑也若人怕生死而厌烦恼无如以四大观身四蕴观心焉夫四大观身四蕴观心之旨此如来剖心剜胆指箇方便冀众生即此臭躯殻上攀缘影中使即妙悟此身此心原一实相耳然众生流浪生死轮转苦趣实非声色货利饮食男女牵障也特其不能以四大观身四蕴观心则见有身可得有心可碍有X身可得则生死宛然有心可碍则憎爱炽然生死厚而憎爱深则本有智慧光明埋没矣佛与众生岂两箇耶佛不过无死生无爱憎人耳众生则有生死有憎爱佛也四大观身者凡行人行住坐卧当以斋洁念头回观此身皮肉筋骨本属地大血脉涕涶津液本属水大暖气属火动转属风谛审观察于我何有今横执之而不舍离认以为实何殊两鬼争臭尸焉如是观久积习行深生处渐熟熟处渐生至于练尽练之一字不可忽也苟非真为死生汉子逆顺境临便担荷不起矣四蕴观心者先观受蕴究从何有推而穷之为无因忽生耶为託境生耶无因能生则前境未感本心寂寥灵彻乌得有所谓妄想耶托境而生则前境迁变心亦迁变迁变之心岂真我心若真我心天地以之建立万物以之为本若其迁变安能为天地根蒂万物之本乎故知迁变者特攀缘影子耳夫真心则尘生不生尘灭不灭照物而无累者也故毗舍浮佛偈曰假借四大以为身心本无生因境有前境若无心亦无罪福如幻起亦灭此偈世尊大慈全提缘起无生纲领也如能悟此则心经之妙尽于此矣夫缘起无生者谓心不自生生必由尘尘不自显显必由心惟不自生心无性也惟不自显尘无性也心尘无性则无生现前无性心尘则缘生不废心尘既尔万法皆然矣此旨在于华严则谓之法界在法华则谓之实相或曰此经以破相为宗谈空为X趣岂与华严法华同辙而语哉夫华严法华皆显示圆宗而此经密谭实相乃古德成言非不佞臆度穿凿也噫众生疑情不了此旨于无身中妄见有身于无心中妄见有心殊不知无身之身形充法界无心之心灵照羣品夫此身此心岂是高远玄妙也耶即吾日用之中应缘之际未始不昭昭然也老洞华严曰佛法在日用处穿衣吃饭处疴屎放尿处举心动念即不是了也庞居士曰日用事无别惟吾自偶谐神通并妙用运水及搬柴然此旨有悟而未修者有修而未成者有证而受用者今有人于此微有小悟即不修行便谓巳了则修与证掉头不顾痴到臈月三十日一场懡㦬也不佞此论非敢参入义党比因海阳居士偶叩及此不觉率意而成故无启请三宝证明加被偈也揭谛揭谛波罗揭谛波罗僧揭谛菩提萨婆诃者此密说般若也既谓之密则不佞不敢彊论矣心经说夫心经一书乃世出世闲圣贤豪杰之神术也是以得其旨者御大千而王天下如黠童牧羊鞭䇿指挥之闲靡不得其所者也究其关键则照见五蕴皆空一句又此经之心焉今有人于此志在闻道而欲兼善一切舍是书而他求所谓夜行而弃烛非愚即狂矣大抵道之不明世之难治皆根于我相我相既立见可欲者即欣然而悦之悦之而不满所怀即勃然X而怒矣天机由是而塞好恶由是而偏以故本有智慧光明埋没尽矣以日用而观之则爱憎交战于灵台情识浮沉于宠辱以今古而观之七雄五伯之相戮汉唐宋元之得失虽复尽善不尽善不可同年而语及乎非武则乱不可定非智则国不可守要而言之皆不出我相也是以真性日昧妄想日浓质朴日漓世道日下故曰以智治国国之贼有我治人物之敌夫贼之与敌虽父母施之于子必不能行宁惟不能行将必反目而攻之矣如来知我相之毒天下其害甚大所以即一念而开色心即色心而开五蕴即色尘而开十二处又即五蕴而开十八界使夫众生悟知身执心执俱本于我相我相根本又生于无明支支相缘苦集相起故达无明之所由生者则真性自朗达色心无性者则一念不可得达五蕴无性则色心亦不可得达十二处之所由生者即如庖丁解牛了无全牛矣以十二处观现前此身亦无全身可得也达十八界之所由生者则知色心二法外则析为六尘内则析为六根中则即将现前分别历历觉知之心又析为六识嘻非我佛大慈深悲则我相之根毒害之本众苦之垢岂易拔易涤哉涤垢如寒涛漱石拔根如金刚破物漱之不巳石必终易破之不巳物必终空石易终穿物空我废所谓若亏其一必丧其两耳夫物我既忘则本心自露故曰灵光独耀逈脱根尘也若夫将此光照出世则觉路可登照世X闲则古道可复余故曰心经一书世出世之神术也般若总部其名有八文则六百余卷惟此经又六百卷雄文之关键也此经之关键又照见五蕴皆空一句是矣照见五蕴皆空又本乎色心二法色心二法又本乎瞥起一念瞥起一念又本乎真心惟真心初本澄湛本无根尘物我而独立于五蕴之先绝无所感则一念瞥起所由虽大智高明之士扣其瞥起所由生竟无有能酬者也小子于此亦疑之久矣安得有破疑之大师我以身肉充供亦所甘心焉释金刚经心外无法如来实语水外无波圣人切喻但众生从无始以来名言习气染深难化故闻凡着凡闻圣着圣闻有着有闻无着无闻生死着生死闻涅槃着涅槃闻世界着世界闻微尘众着微尘众本心即隐没被名言所转执而忘返埋没自性所以如来于般若会上说金刚经即世界而破微尘众即微尘众而破世界坚习坚习既破微尘习除亏一丧两一两既丧本心顿露故六祖曰不思善不思恶阿那箇是明上座本来面目此老即善恶情上指渠晓得箇无善恶的这箇无善恶的名有多种曰本性曰真心曰佛性曰本觉等故天机深者不受名言所染能即名言而悟名言不及者如此经以世界微尘众情上如来宛转方便借微尘众破世界有名无实借世界破微尘众有名无实究竟两者名实无当情消性复即与六X祖因善恶之情悟无善恶本来面目初无差别即此而观若不能即名言了悟得名言染不得的不惟世界即一合相微尘众亦一合相也何以故情未破故吾故曰亏一丧两兹众位偶聚泖上结金刚般若缘此非就地抽苗皆是多生曾亲近诸佛菩萨来所以不期邂逅道人与世泊然初无他慕今更深夜静白烛光中不惜口业世出世法将高就低种种辟喻委曲剖析此一分经虽众位根器生熟不同或闻道人拈提或有所入或无所入解者自今日后由麤而精既精则必入神既能入神则一切名言世界微尘圣凡善恶把柄在自手里彼名言安能转我未解者自今日后必须要解始不负尧峯中此翻邂逅且老病不与人期流光不可把玩世出世法各须努力众生情计不此即彼不圣即凡故曰圣凡情尽体露真常今世界可碎微尘可合则世界与微尘未始有常也而众生于未始有常之闲计世界为一计微尘为多不一即多不多即一酣计而不醒从无始以来至于今日死此生彼死彼生此究其所以不过我见未空随处计着故如来曰一合相即不可说凡夫贪着其事利根众生苟和合微尘而有世界世界果有乎碎世界而为微尘微尘果有乎呜唿此贵在自悟不贵说破所以如来于此经提无生之纲于缘生之中真深慈大悲也夫碎世界而为微尘众微尘果有乎合微尘众而为X世界世界果有乎此两者互为主客迭相荡洗而一多之情岂烦天风海涛鼓漱然后涤除者哉故善用其心者终日处乎一多之中而一多不能累也反是者则不胜累矣故此经曰一合相者即非一合相是名一合相而凡夫贪着其事者是不达一多无常主客无定故也如能达之则一合相未始非天人师焉苏长公有言曰溪声便是广长舌吾则曰一合相便是广长舌也或者以长公为是以我为非以我为是以长公为非此所谓痴人前不可说梦也世界与微尘众往复研之但有名言俱无自体谓世界合微尘众而有谓微尘众碎世界而有皆众生横计也然此横计不无其因始因于事不精理不彻而生事精则能了知事外无理理彻则能了知理外无事事外无理事果有乎理外无事理果有乎是以性宗不成相宗始精相宗不成性宗始圆精即圆故精而无思圆即精故圆而历然无思故即事而契同历然故即理而弥照此等受用自他满足伹因中易知而难证果中易证而难忘噫因中即受用果中受用忘此非披毛戴角者不能也夫我人众生寿者四见初本一我见耳以展转横计遂成四见若以智眼观之则一心不生我尚不有谁为我见我见既拔则余者不待遣而自空矣又我见者无主宰中强作主宰之谓人见则待我而生众生见即循情分别不能返照之谓寿者见不过贪生畏X死之念也用是观之则金刚经所说四见实不在经即在吾人周旋日用逆顺之闲与佛何干虽然若不是这瞿昙老汉曲折点破则茫茫大块终古不旦矣佛问须菩提曰若人碎三千大千世界而为微尘众是微尘众可谓多乎须菩提曰甚多予以是知须菩提之意以为不但多耳谛观而察之诚乃有名无实故曰即非微尘众是名微尘众复次世界之意亦有名无实耳故曰即非世界是名世界葢微尘自无其体必碎世界而有世界亦无其体必合微尘而成故以世界观尘世现而尘不现以微尘观世尘形而世不形或计多碎相则多碎相现计一合相则一合相现多碎相即微尘之别名一合相即世界之异称耳若当机顿了多碎相与一合相皆有名而无实则一多之情不待扫而自尽矣一多之情既尽则我固有之心光昭然现前矣故曰凡圣情尽体露真常又此情缘一而起谓之一情缘多而起谓之多情缘凡而起谓之凡情缘圣而起谓之圣情故一一多多凡凡圣圣不过一情之横计耳又曰徧计又曰前尘相想又曰六尘缘影皆此情之别名也圭峰科此段义谓证法界有味乎哉夫有卷则有舒有聚则有散有合则有碎此自然之理也故如来唿须菩提而告之曰若三千大千世界可碎而为微尘是微尘众果多耶少耶须菩提承佛而言曰甚多夫碎大千世界而为微尘以凡夫心量X较之则不胜其多矣若如来所知则不胜其少也岂微尘多少之数如来不知乃待须菩提定耶葢如来逆知一切众生虽根有钝利之不同而执世界为一合相未始有不同者也但利根众生一闻世界可碎而为微尘则不待须菩提言多微尘即非微尘众是名微尘众然后悟世界必非一合相柰钝根众生须待须菩提密破其微尘多众之执然后知一合相初本非世界假众微尘合而始成世界世界既合微尘众而始有者则世界当一合相住时住本无住合本无合岂待碎世界而为微尘众然后一合相始破哉又须菩提以为我与如来碎世界而为微尘合微尘而为世界合合碎碎重叠翻腾上根与中根固巳皆悟世界本无合微尘而有微尘亦无碎世界而有至此则一多之执情不待观空然后破也柰下根之难悟所以须菩提复拈三千大千世界即非世界是名世界显告而晓之曰若世界实有者即是一合相世界若是一合相则如来往尝又说一合相即非一合相是名一合相此又何耶如来与须菩提悯众生执情之难破味着此身计为实有委曲翻腾而下根众生执解未尽故如来唿须菩提而再告之曰一合相者即是不可说但凡夫之人贪着其事岂须菩提不知一合相即非一合相待如来再告之而后晓耶葢如来借须菩提而深责下根执现前之身横谓实有而味着也呜唿初碎世界而为微尘征微尘而非有X微尘非有则世界无体故须菩提不先破一合相之执而先破多微尘之执葢多微尘既破则一合相之执不待破而破矣何者多为一体多破则一无体矣一多情尽则世界与微尘皆清净法界也指何物为世界微尘耶学者知此则我如来父子翻腾剖析之苦心方始知也如果知之则三千大千世界之坚初碎而为微尘再合微尘而为世界何异一纸卷舒浮云之聚散者哉释棱严经吾尝读佛顶经于七处征心初有疑焉既而疑情忽消始知如来之心即我之心也吾之疑即阿难之疑也吾疑既消则阿难岂复疑之乎凡学者于七处征心之辩皆谓初处不难余者难耳殊不知有内则有外有外则立潜根立潜根则立中闲立中闲则立开眼见明合眼见暗立开眼见明合眼见暗则立随所合处立随所合处则立一切无着若然者则初征内之辩为六者之尤也得其尤则余党自灭矣且众生之执情特执心在内之情难破耳如执内之情既破余者何难哉吾以是知学者谓六者难不谓初者难实不经苦心故也夫明心是明何心为明真心耶为明妄心耶若明真心真外无妄更教谁明真心耶若明妄心为妄心有心可明以明之耶为无心可明以明之耶有心可明则阿难认能推穷者为心世尊直咄之不许咄之不X许者非不许也世尊之意冀阿难回机反照照此能推穷之心为在七处耶为不在七处耶若在七处则处处推心所在皆一无所在为不在七处则根境都无心託何处良以阿难于七处征心时推穷不精呈答未了以为能推穷者固即七处推之无在然知无在之心又是何物若初计心在七处之心固依根尘而有二推之无在我巳无疑但现前能知无在者又是何物此物字较之前物字又深一层矣前物字是依根尘而有之心后物字是离根尘而有之心虽直下推之无在而知无在者是必我心故阿难曰我以能推穷者为心殊不知未经七处推穷之心是有在之心既经七处推穷之后则有在之心巳了无在久矣然有在之心是託有境而有知无在之心是託无在而有託有在而有之心阿难巳忘之矣惟託无在而有之心尚认为心此所以佛虽咄之而阿难心终不死至于见闻觉知俱离而内守幽闲犹为法尘分别影事故阿难心稍有肯处然终不能全肯者阿难似未悟法尘分别之影此尘此影即无在之异名故也如阿难果知此尘此影本无在之境牵引而起初无有性则分别此影者又转而为无尘智矣夫无尘智者从凡而至圣从迷而至悟苟微此智则一切众生终不可成佛矣故此章题之曰明心不亦宜乎佛顶经曰因明有见暗成无见不明自发则诸暗相永不能昏余悟此始知孔老非同道也乃同化也自X是余之信心弥切实以成佛自期矣然此光又岂待成佛而有耶即吾现前日用未尝不烱烱然在也特以横计明暗之执未消所以籍明尘则能见不籍则不能见故暗相可昏耳如明暗执谢于大夜之中见不殊白日矣而白日之中光亦无增焉嘉靖闲有书华严经者以精诚坚至妄念不生情执不起能于暗室书经如白昼余不敢自秘愿与天下共乃属四明李生记之根尘之初本光本自圆满于圆满中佛尚着不得况众生乎以此光元无常性瞥尔不觉变起根尘光陷其中即名为识然识有六在眼司色谓之眼识乃至在意司法谓之意识又七识亦名意识而与此识不同葢名同体异耳凡一切众生不以六尘为前境作牵引识总不生若无六根虽生亦无所托故曰境有牵心之业用根有托识之功能心与识名异体同勿生别解呜唿以根尘之初言之尧与纣光无增减以根尘既立言之则尧与纣霄壤悬隔葢尧得之纣失之耳如缘见因明暗成无见此便是陷根尘的样子如不明自发此便是廓落根尘的样子又陷之与廓本无常法若得缘因佛性熏炙之则根尘之初圆满本光终必开解解则会行行则终证设已解不行习终不消习既不消根尘难脱如解而能行不惟根尘逈脱即根尘皆复本光矣此事说则容易领略尤难解尚难领何况行哉伹得能行何愁不证既得之自X然发愿广大良以同体之悲称性之慈大且无待宁局于小如四弘誓十愿王等皆痛同体而发者也道人口门狭小一时为汝一气吐不尽聊书此以作前茅程子宜知好恶努力精进缘见因明见初非缘明既非缘暗岂为缘我以是知有日月灯之明则见万物无日月灯明则不见万物以理准之无有是处何以故以见暗在眼前者暗既在前能所昭然两非交涉以暗较明明亦如是夫因明而见物明谢则不见矣故曰缘见因明暗成无见也不因明而见物虽一切暗相现前而我无待之见本自昭然故曰不明自发则诸暗相永不能昏也虽然鸱枭夜撮蚤虱察秋毫昼则瞑目而不见太山又猫犬昼夜俱见昼夜俱见则与无待之见又何别焉夫猫犬根全则见根不全则不见惟圣人根全亦见根不全亦见至于顶亦见足亦见背亦见腹亦见周身四体八万四千毛孔无不见者故大悲菩萨八万四千母陀罗臂臂臂有手手手有眼良以书不尽言言不尽意圣人设象以尽其意犹一人之身身有六根六根所待者谓之六尘今棱严会上大觉圣人于六根之中略举眼根因日月灯光之明尘尘能发识有识则见此妄见也真见则不待明尘而本照彻无遗者是也一根既然余根皆尔故临济曰汝等诸人赤肉团上有一无位真人在人之六根乃能放大光明汝若生心拟会即非真人矣X以手搔痒谓有能所以手把髻身不离地缘见因明见如我手痒如明缘以此而观能所宛然不明自发独立无待不明自发旨本符契横计忽生千转相因因因无尽识难穷究惟得真法界者不受识瞒得惟识者不受意言瞒此皆据用征照苟非鵞王择乳实难明暗自相代谢见精本自湛然吾不见时何不见吾不见之处若见不见自然非彼不见之相若不见吾不见之地自然非物云何非汝师曰大慧禅师一日问礼侍者唤作竹篦则触不唤作竹篦则背如何礼答不得却曰望和尚为某作箇方便指示大慧向他道你是福州人我说箇喻子向你如将名品茘枝和皮殻一时剥了以手送在你口边只是你不解吞达观灯下看大慧语录至此不觉失笑你众人且道笑箇恁么如荐得不劳达观饶舌既荐不得老汉为汝说破此段经也不妨碍只如如来为阿难老婆心切至矣何异大慧和皮殻剥了名品茘枝送在礼侍者口边只是他不解吞大底此事苟不到智讫情枯之地断然承当不下且道如何是智讫情枯的样子咄泥牛夜半归来远踏破前峰万顷云由彼觉明有明明觉失彼精了黏妄发光是以汝今离暗离明无有见体离动离静元无听质无通无塞齅性不生非变非恬尝无所出不离不合觉触本无X无灭无生了知安寄汝但不循动静合离恬变通塞生灭明暗如是十二诸有为相随拔一根脱黏内伏伏归元真发本明曜耀性发明诸余五黏应拔圆脱不由前尘所起知见明不循根寄根明发由是六根互相为用阿难汝岂不知今此会中阿那律陀无目而见䟦难陀龙无耳而听殑伽神女非鼻闻香骄梵钵提异舌知味舜若多神无身觉触如来光中映令暂现既为风质其体元无诸灭尽定得寂声闻如此会中摩诃迦叶久灭意根圆明了知不因心念阿难今汝诸根若圆拔已内莹发光如是浮尘及器世闲诸变化相如汤消冰应念化成无上知觉师曰灵光寂照弥满清净中不容他外此有法无有是处凡众生见心外有法皆瞥尔念生念生即有我有我则有限量所以有内有外内则根识是外则依报是依报是无情正报是有情因有是是有我我所虽三细六粗生起次第有别究本言之原是一箇圆常佛性以众生念起之后了不觉悟胶于根尘识託其中恋能恋所能即六根所即六尘根尘能所疆界确然是以眼识则能司色耳识则能司声余四例然所谓由彼觉明有明明觉觉明即是真心明觉即是妄心此妄心即真心迷转者非离真心外别有妄心生既迷于真失彼精了黏妄发光根尘是所黏识是能黏譬如眼识不能自生必由明暗二尘引起才有此识若无前尘识终不有故心外见法者则有前尘有前尘则X有妄识既有妄识六根次第应用一点也差谬不得此皆是情识封蔀故也若能当下照此一念原无起相即念本无念尚不有安得有前尘凡有前尘为留碍者只是自家直下不能观破此念故清凉云十世古今终始不离于当念无边剎海自他不隔于毫端葢有念即有自他即有古今念他唤一尚不可何处有二由是观之天地万物一切含灵不出我一念又天台智者云一念具三千谓有念时念息三千泯谓无念时行者真发菩提心者当于起念时了不可得念息时洞照十虗所以这一节经最初不过迷了真心有妄心因有妄心即有根尘因有根尘即有疆界因有疆界便不能互用灵通此就迷上说若离暗离明既无见体难道就没了见若没了见即是木偶人也葢因明暗而有见者应物之识也离明暗而有见者真心之照也此箇关头正是迷悟根本悟得来应物之识即是真见悟不来真心之照即是应物之识却不是两件因迷悟斯有二致耳一根如是诸根亦然真心发照则不托于前尘而起起不托尘此是离物独立而照独立则心外无法心外无法不知又唤恁么作根尘故云门云尽大地是沙门一只眼云门此意即是经云今汝诸根若圆拔已内莹发光如是浮尘及器世闲诸变化相如汤消冰应念化成无上知觉器世闲是无情众生是有情如何众生悟了道一切无情器世闲亦化成无上知觉此箇窍子不知X在何处寻得这箇窍子着说无情器界成佛亦可说有情众生不成佛亦可所谓拈头作尾唤尾作头权衡在手褎贬由谁到这里说无六根而有见闻亦可有六根而无见闻亦可上来云门的话头有照处便有用在经旨直饶会得只是一箇照用处又存乎其人六根互用也不甚奇特会得从缘荐得相应捷之句即便受用得来也此节经虽由真起妄会妄归真发许多作用不过自家日用寻常事耳以迷者谓之奇特又古德云灵光独耀逈脱根尘这等说话只好为未发心的人说若少有见的闻此定然鼻笑不巳既谓之灵光是活漉漉地说恁么逈脱不逈脱且他本无畔岸这个躯殻子不过三五尺长以三五尺长置之无畔岸之中且道是逈脱不逈脱若道不逈脱六尺躯殻子安能笼罩得无畔岸的灵光若道逈脱只今大众莫不在躯殻上作窝坐这箇窝坐虽只有五六尺长若不是箇真正英灵男子且慢莫提起说他逈脱不逈脱若然如是毕竟怎么样好三途一报五千劫得出头来是几时真心实不可以一体求多体得又不可以徧体知亦不可以不徧测离一离多离徧不徧所以又能一能多能徧能不徧也今阿难不悟真心惟攀缘横计故如来知其病处随机付药究竟言之了无实义亦无定方如难阿难云若咸觉者挃应无在既挃一处徧体多觉断无是理如来就阿难计处难之意者挃一X支而四支咸觉则挃者亦知不挃者亦知则可言挃者无挃矣何则以三支不挃有知则一支挃者可即无挃也紫栢老人集卷之十一紫柏尊者全集X卍XXX紫栢老人集卷之十二明憨山德清阅释毗舍浮佛偈夫外坚湿暖动而观之则此身初非我有外前境而观之则此心本无生处外心境而观之则罪罪福福皆本无主也故曰假借四大以为身如来大慈岂欺我哉宋黄庭坚号山谷有贵人以绢求山谷书自所作文山谷笑曰庭坚所作文乌足宝惟寒山诗乃沃火宅清凉之具遂书与之复嘱之曰寒山诗虽佳然源从七佛偈流出故山谷凡所行乐之地书七佛偈最多而七佛偈中毗舍浮佛偈尤为殊胜所以然者葢过去千佛微此佛则莫能成其终现在千佛微此佛则莫能成其始成始成终实系此偈是故读诵书写受持乐说流布毗舍浮佛偈者十方三世诸佛併其神力现出广长舌相赞叹是人功德不少毗舍浮佛此X言一切自在觉呜唿一切自在觉一切不自在障初非异源故曰心佛及众生是三无差别但诸佛善用其心则无往而非自在众生不善用其心则无往而非障碍然此障碍不从天降不从地生亦非人与以其见有我身则死生荣辱至矣以其见有我心则好恶烦恼至矣夫死生荣辱好恶烦恼皆以我身我心为本源苟有勇勐丈夫能直下拔其本塞其源则众生之障碍未始非诸佛之解脱也八大人觉经曰心为恶源形为罪薮予以是愈信山谷谓寒山诗为沃火宅清凉之具源从七佛偈流出无欺焉或问曰枯恶源空罪薮有道乎应之曰假借四大以为身心本无生因境有此半偈能读而诵诵而思思而明明而达则恶源之枯不枯罪薮之空不空子自知之非予口舌所能告也夫心为恶源形为罪薮凡血气之属必有知血气非形乎知非心乎呜唿形之与心莫知是何怪物而毒众生若此人有言曰修行本无他术苟能柰何得自已身心便了虽然柰何得自已身心岂细故哉是以圣人哀之设大方便使博地凡夫即恶源而为慈悲之海即罪薮而为功德之林达形非形了心非心非形则形充八极而无累非心则智周万物而不劳如是妙用莫如毗舍浮佛颂也毗舍浮佛此言一切自在觉此自在觉烱然独立于众生日用之中初无障碍然在诸佛便得自在受用在众生便成障碍且道X病根在甚么处咄大地众生成正觉十方诸佛陷泥犁夫患本无根根于身心所以颜子堕肢体黜聪明者拔患根也老子亦曰我有大患为我有身我若无身何患之有由是言之身乃饥冻荣辱死生之桩也如以坚湿暖动观身则患桩不待推而倒矣心乃好恶是非之桩如以物我同根观心劳勤好恶襍毒之桩亦不待推而倒矣噫两桩既倒身心情枯坚湿暖动即法身也能好恶为襍毒者即无分别智也以无分别智之鱼游无边际法身之海水不待忘鱼鱼自忘鱼不待忘水水亦自忘鱼水相忘而浮沈自在清冷之怀则鱼与水皆象先之绍介也剖尘居士勉之毗舍浮佛此言自在觉觉与自在体用互称耳葢觉则自在自在则觉故圣人体用圆融无粗不精精则一一则无待无待则无外无外则物我同根天地一体所以大不废小体不废用根兮尘兮根不自立由尘而桩尘不自立由根而宾由尘而桩桩果有乎由根而宾宾果有乎两者既决物我寂寥故曰寂寥于万化之域动用于一虗之中故根不碍尘尘不碍根大用全而无迹无迹则物我何在知此谓之觉根尘不相留碍谓之自在若然者根未尝有根尘未尝有尘圣人善用其心故自在而觉众人不善用其心所以自在觉翻成不自在障耳余以是知以四大观身有身用而无身相以前境观心有心用而无我执故X此半偈诚破死生之爻象治心病之医王也夫身心之初有无身心者湛然圆满而独存焉伏羲氏得之而画卦仲尼氏得之而翼易老氏得之二篇乃作吾大觉老人得之于灵山会上拈花微笑人天百万圣凡交罗独迦叶氏亦得之自是由阿难氏乃至于达磨氏大鑑氏南岳氏青原氏并相继而得之于是乎千变万化鬼面神头或以慈悲为三昧或以瞋怒为三昧或以苦行为三昧或以语言文字为三昧或以棒喝破沙盆为三昧以至于滚木毬握木蛇斩蛇伏虎叱龙之类书不胜举如上种种三昧世出世法交相造化使夫众生日用而不知而或知不知即名凡夫或知即名圣人呜唿圣人与众人初本一条惟以知不知乃凡圣分焉由是而观知亦由我不知亦由我何天下知者寡而不知者多病在何处良以有生以来计身心以为我而身心之前者湛然圆满妙物无累反昧之而不觉一不觉则永不觉所以威音同禀以至于今犹茫然无省劳他圣人右提左挈百计千方委曲施尽伎俩亦穷总不知觉古人唿此辈谓之行尸走肉白日小鬼不亦宜乎吾毗舍浮佛复不以众生难度而退愿心说此偈要使博地凡夫共登无上夫无上者谓身心之初有大圆镜智光彻终古妙拔羣有威神莫测得之即圣失之则凡故也若然者凡圣之分不过于身心窠窟翻得破者则解脱无方不能翻得破者则障碍长劫葢死生无根X以身为根好恶无本以心为本苟能以四大观身身何所在前境观心心从何起知身所在即身有而无累知心所起即心有而不生身有而无累生死何妨心有而不生应物何碍生死何妨则愿轮常转应物无碍则慧日常明虽然初心学人不以持偈为梯航则苦海难度又持偈有上中下之不同上者以其天机深妙触偈即悟中者惟持久始得心开下者由读而诵诵而能持持而能熟熟则或以此生得入或以多生得入入则本同上达无异以此观之根无利钝能信者皆得出苦何故自甘暴弃或以贫贱累而不能持偈或以富贵累而不能持偈贫贱富贵虽荣辱不等累无两般且年光不可把玩老病不与人期一息不来便成他世凡百罪业是汝作者不免随之随而不离如影随形天上人闲太虗空中总无你逃避处如可逃得则一切佛祖圣贤之聪明不若凡夫之愚痴矣假借四大以为身心本无生因境有夫有生之患莫大于生死而生死之患惟至人则能超然无累下是则孰不受其累然生死又本于有身老氏云我有大患为我有身故出世圣人示此偈开悟是辈此身不过五行攒簇而成四大合併而有所言四大者地水火风是也此四何名为大谓其无处不徧故称之为大此四大在身则为肉为皮为筋骨为血脉为痰唾为津液为热气为动转今现前此身不过此等合成X既合成矣众生不悟非坚确然执之为身故临死生之际处利害关头心神恍惚千算万计不过要保全此个躯殻子殊不知此身皮肉筋骨感地而有血脉津液感水而有一切热气感火而有凡百运转感风而有故智者不待闲时方作此想于日用中常作此想皮肉筋骨原从地有血脉津液原从水有热气原从火有动转原从风有此四大者一切众生凡有血气之属皆所共有我何痴迷确然妄执为身此想周旋俯仰进退屈伸常专注不断渐渐纯孰一旦顿悟此身何在故昔人有悟之者云将头临白刃犹似斩春风且一切生死众患如箭我身如垛既悟此身坚湿暖动各还其本垛尚不有箭来谁受故曰假借四大以为身也夫心有真心有妄心真心则圣人与凡夫无所闲别者无所增损者广大灵明廓然充满本无生安有死本无来安有去离生死绝去来不离日用湛然常在不可以有心得不可以无心求惟神而明之者可几也此心不悟虽衣冠楚楚总是行尸走肉人为万物之灵于此不悚然惧惕然省者非颠倒即着鬼迷矣妄心者感物而有受制于物故逢顺境则喜逢逆境则瞋憎爱交加灵台汩没一受于心恨不即释喜不即化此皆妄心也真心虽然应物物不能累如明镜照像虽辨妍丑而本无心妄心则因境有即受境累故曰心本无生因境有也毗舍浮佛此言一切自在觉既自在觉矣有何物而X为障碍哉然未觉者不免一途成滞见色则被色障碍见空则被空障碍忽然而有身则被身障碍介然而有心则被心障碍身障碍生老病死心障碍喜怒哀乐是以周旋一光之中而妄成角立既角立矣一切不自在至矣生有老迫老有病迫病有死迫喜有怒迫怒有哀迫哀有乐迫迫者相催之谓也呜唿生若定常老不可迫喜若定常哀不可迫以其无常流之莫能巳也惟有道者达身无常四大成故达心无常前境生故达四无常一身待故达境无常因心有故借一荡四四无所立借四荡一一无所存借境荡心心初不有借心荡境境不自留一四互荡心境兼忘一身而为无量之身身相不坏一心而虑周万物寸抱本闲由一切不自在入一切自在达之者剎那可以超旷劫如其未达解脱幢即成行尸肉块智慧津翻作苦海逆浪自古及今豪杰英雄打破这关捩子不得虽功高千古名光万世于本分上事了无交涉故生时受生迷老时受老迷病时受病迷死时受死迷喜怒哀乐时受喜怒哀乐迷以迷续迷迷无断日人为万物之灵而灵不悟以灵续迷为一切黑业本山高海积未有撼竭之时少知自反者安得不惧乎又灵如融通之水迷如窒碍之冰融通则在方而方在圆而圆窒碍则方则定方圆则定圆方圆无滞之谓活方圆有定之谓死是故圣人居方圆而方圆莫能滞以无滞故所以能通天下之情众人则不然X见方而被方惑见圆而起圆执所以在圣人即死而活在众人即活而死故圣人谓之生人众人谓之死人由是观之自上古以来所谓生人者能得几何哉为圣不难难在通灵苟能通灵非惟身心俱灵大则虗空天地万物之伙微则一介一尘一毛一发靡不灵矣至于三藏六经诸子之流百工之技亦无不通故达身灵通无事可碍达心灵通无理可障化生老病死为无上涅槃回喜怒哀乐证大菩提涅槃菩提从身心得若无身心二果何阶故曰此身为尘劳山此心为襍毒海一旦达身无已尘劳山即功德聚也达心如幻襍毒海即般若浆也人为万物之灵不自重甘为死人不为生人可悲巳此半颂特十四字而巳然大藏与一千七百则机缘九经二篇百家之要莫不备焉子若张而演之虽大块为墨崑崙为笔天风为手虗空为纸莫能尽也故曰佛法有不思议力既曰不思议岂可以众生臆见揣摩而能知耶但当谛信受持则终自悟入夫信则诚诚则一一则我持颂之心了无所附丽如是积久则身心横计一朝爆落则生死铸而为涅槃烦恼化而为菩提矣此两者谓之二转依果所谓转生死而依涅槃转烦恼而依菩提也然凡夫心识麤浮卒不能制之一处故须由读而诵诵而持持而专专而一一则隣化隣化则将乘缘生而入无生矣达观道人尝以毗舍浮佛传法偈授人时必曰持千X百万遍自在受用现前矣毗舍浮佛此言一切自在觉而深推其旨大要破众生身心之执耳故曰假借四大以为身心本无生因境有即此观之一切众生从无始劫来至于今日莫能自在于死生憎爱之中者良以见有自身则身相为碍见有自心则心相为碍呜唿身相碍于外心相碍于内一动一静内外相碍无须臾超然之境可哀矣哉即此相碍之境在圣人日用中而身充法界如月赴众水知周万物如镜照羣象不速而至不劳而遍东坡大悲阁记乃此偈註疏也其略曰大悲者观世音之变也至何独疑于大悲乎如以东坡之意推之则心念不静应物必乱非东坡不知即动而静即色而空葢东坡量自已分上只体得理具光景未到无身而现多身无心而智鑑羣品地位如此地位非大菩萨岂易为哉然观东坡理具之旨则所见无惑矣体此无惑之见于憎爱境上死生关头真实挨将去到佛菩萨地位终有时在也释八大人觉经夫觉与不觉如拳手卷舒耳圣人知其如此所以即众生日用不知之知开为八觉觉则如拳复手手复则提挈四生搬运三世束太虗如芥子捻大地为微尘举无不成用无不验皆十指之力也若手作拳则十指屈而不能信矣信既不能安得有如上之用哉故拳譬不觉手譬了觉以此观之诸佛不觉则不异X众生众生忽觉则不异诸佛如屈指则拳信指则手而信之与屈屈之与信机在心而不在拳手也然拳手可见而心不可见唯圣人因可见而见不可见故能以不可见役可见者所以可见者为圣人之利而不为圣人之害也而众人以可见者为我有则不可见者愈远而愈疎矣故曰性相近也习相远也如一旦悟可见者即不可见者则日用不知之知不惟开而为八觉即千万觉可开也此不知之知在诸佛则名八万四千三昧此八万四千三昧在众生则名八万四千烦恼嗟乎烦恼与三昧果有常耶果无常耶有常则众生终难得佛无常则诸佛亦可以为众生如诸佛还作众生则众生又何必求得佛哉凡诵持此经者果知我现前日用不知之知如来为我开为八觉我因八觉而悟廓之则八万四千之觉在我日用不在诸佛言说也予故曰拳手可见而心不可见则不可见者果可以数量尽哉释十二因缘所谓十二缘生者无明行识名色六入触受爱取有生老死不了自心谓之无明既成无明则必循缘谓之行循缘则必分别谓之识既成识矣则必横计横计实无其体但有虗称谓之名身因横计所有块然一物谓之色然而名色解虽次第乃一支也根境相敌谓之触触则领纳谓之受受必耽着谓之爱爱而不舍计为常有谓之取取而执实谓之有有则有生X生则有老老则有死自无明至老死谓之十二支此十二支为一切众生生死烦恼之窟宅亦是一切诸佛菩提涅槃之乐土也顾行人治之何如耳夫十二因缘者谓因无明而缘行因行而缘识因识而缘名色因名色而缘六入因六入而缘触因触而缘受因受而缘爱因爱而缘取因取而缘有因有而缘生因生而缘老死是名十二因缘然无明与行则属过去识乃过去之终现在之始耳名色六入触受爱此五支则属现在取乃现在之终未来之始也有生老死此三支则属来世又无明有迷理无明有迷事无明迷理无明谓不了第一义谛普光明智中本无古今凡圣身心即此不了名之迷理无明迷事无明谓执现前四大假合之身四蕴横集之心此是我身此是我心只此执着分别者顺则欢喜逆则烦恼此点执受名之迷事无明故曰迷理无明未破决不能达本迷事无明未破决不能忘情以不达本故法身本有而不悟以不忘情故色身本无而横执此执不消依之而造善恶之行行成谓之业业熟谓之果受苦乐时谓之报此就行一支而演说也识则以行业牵引受果报分别投胎妄起憎爱名识此识投胎之后在母胎中作赤白主无有形段可见但有其名故谓之名色即赤白和合至第五箇七日名形位谓诸根四肢似有而未全故谓之色六入则名色巳后至第六箇七日名毛发爪齿位至第七箇七日名具X根位谓六根开张有入六尘之用故名六入此两支皆胎中具若形位毛发爪齿位又名色六入两支闲开出也触则出胎巳后至三四岁时六根虽对六尘未能了知故苦乐想未生名触受则谓从五六岁至十二三时因六尘触对六根即能纳受前境好恶等事虽能了别然未能起淫贪之心但名为受爱谓从十四五岁至十八九岁时贪于种种胜妙资具及淫欲等境然犹未能广徧追求但名为爱取则从二十岁后贪欲转盛于五尘境四方驰求曾无厌足故名为取此五支虽在胎出胎之不同总属现在取则是现在终亦未来始先巳拣之此复略显有谓因驰求诸境起善恶业积聚牵引当生三有之果是名为有三有则欲有色有无色有是此三有又名三界生谓从现世善恶之业后世还于六道四生中受生是名为生老死谓从来世受生巳后五蕴之身熟巳还坏故名老死呜唿此十二因缘非三达洞明五眼圆照孰能至于此虽然学不检名名不审义义岂能精义既不精则终难入神义不入神则实用无征实用无征虽说时似悟对境终迷耳故一触死生祸福之机便作不得主宰以致名败德丧取笑千古退世人之信心即此观之不以佛祖圣贤自任则十二因缘之名尚不及闻况能检名审义精义入神以致用哉即太史公号称博古于三世报复犹疑而不了况其他耶如史迁于十二因缘能检名审义一心了知则三X世报复决不至失言取笑于后人呜唿惜哉八识规矩前五识性境现量通三性此言前五识于三境中惟缘性境三量中惟是现量三性俱通性境者谓所缘诸色境不带名言得境自相也相者青黄赤白之谓名者长短方圆之称现量者谓对境亲明不起分别也性境属境现量属心三性者善性恶性无记性也三性俱通以五识性非恒一故性境若说根尘能所八法而成是落小乘如惟识则无有此境此境现前如明镜照象湛然明了不起分别如云真境也善恶两性在五识虽无分别而照从是起故通眼耳身三二地居三界分为九地自地狱至六欲天皆欲界也为一地四禅色界也有四地四空无色界也有四地共为九地欲界名五趣襍居地五识俱全初禅天名离生喜乐地是为二地止有眼耳身三识无鼻舌二识以无段食故自三地以上则五识俱无徧行别境善十一中二大八贪瞋痴此二句言五识心所徧行有五别境有正善心所十一中随烦恼二大随烦恼八根本烦恼六今止X有贪瞋痴三共心所三十四皆任运无分别者五识同依净色根白净色根者指胜义而言惟天眼能见葢落形质者是浮尘根岂能照物以有胜义根在故能缘境言五个识同依胜义根而起也九缘七八好相隣九缘者空明根境作意分别依染净依根本依种子也眼识具九缘而生耳识惟从八除明缘故鼻舌身惟七除空明二缘故合三离二观尘世鼻舌身三识合中取境眼耳二识离中取境观即能缘见分尘世即所缘相分愚者难分识与根此言小乘愚法声闻不知根之与识各有种子现行以为根识互生也不知根之种现伹能导识之种现谓根为生识之缘则可谓生识则不可以识自有能生之种子故也小乘未破所知障于法不了故难分耳变相观空唯后得果中犹自不诠真佛有根本智有后得智根本智乃实智能亲缘真如后得智乃权智伹能了俗不能亲缘真如果头佛巳破见思惑能六根互用变起相分复观相空以不知前五及七八等识遂自认为后得智不知后得智乃从根本智而得者小乘虽有如理如量X二智特其名耳岂真后得智耶即后得智在佛果中犹不诠真况因中乎诠契也根本智无分别所以亲缘真如后得智从色根起是有分别的所以不能亲缘无分别理小乘以无我为真如断了六识分别执便能六根互用以为能亲缘真如偈曰小家果头佛理量徒有名迷名不知义疑大而起诤五识同一觉是以眼可闻耳不能见色实非本根咎咎在分别者以故见思破六根即互用彼小不知此未究七八五三者晓然了横计渠自破既破弃旧法悲哀归大乘罗什首初师疑什亦有辨一朝悟大理仍复师罗什圆明初发成无漏三类分身息苦轮前五识随八识转佛位中第八识转为无漏白净识而相应心所即成大圆镜智歘尔现前故云初发则前五识即成无漏三类身者法报化三身中之化身也千丈大化身被大乘四加行菩萨丈六小化身被大乘三资粮位菩萨及二乘凡夫随类化身则三乘普被六趣均沾以止息众生苦轮也前八句明有漏后四句明无漏第六识俱颂其造善作恶不定之功能三性三量通三境三界轮时易可知善恶无记三性现比非三量性独影带质三境俱X通也比者比类而知非者情有理无比度不着也带质境有二以心缘心中闲相分从两头生带本质生起名真带质以心缘色中闲相分惟从见分一头生起变带质起名似带质独影亦有二一有质独影五根种现皆托质起一无质独影缘空花兔角及过未等所变相分是五尘落谢影子止缘过去五尘与未来变起五尘影子不缘见在五尘也前生六识揽法尘影子以成今生形种今生又因形起影是来生受形种子今生若能六识作观破了我执不揽法尘则不受分段身矣六识轮转三界显易可知相应心所五十一此句是标数性界二句是立名欲令众生因名以阐义因义以会理会理以致用致用在作观上说致用以体道体道以立德善恶临时别配之六识遇善境时与善心所相应遇不善无记境时与不善无记心所相应故曰别配之此特平平缘耳若增上缘则善心勇勐恶心所俱转而为善矣性界受三恒转易六识于三性三界併忧喜苦乐舍五受恒常转变改易也根随信等总相连X根本烦恼六随烦恼二十善十一等余徧行五别境五不定四共五十一亦相连性界受等转易也动身发语独为最动身发语时于八箇识中行相最胜以有情故也引满能招业力牵引引起也满圆满也言六识能造业招果发起初心欢喜地欢喜地因断分别我法故此识于初地初心转成无漏以断有分别我法二执故俱生犹自现缠眠无分别我法二执与生俱生此时尚未断犹缠縳眠伏以所知障未断故远行地后纯无漏观察圆明照大千远行乃第七地也此识以前漏无漏闲襍而生至此地后则俱生二障永不现行而纯无漏相应心所亦转为妙观察智而圆明照大千矣第七识带质有覆通情本七识于三境中缘带质境三性中惟有覆无记性有覆者障蔽真性通六识情故本八识也通情本故曰相分两头生七识缘八识见分为内自我七识是心本识亦是心所以说以心缘心真带质八识是其本质故七X识既以八识见分为内自我则八识见分即七识本位八识见分缘色即七识缘色也色非真故曰似带质问带质是带八识本质而生了然如何是七识的境八识能藏一切所藏一切根身器界我爱执藏八识便有境了这境从何来是从六识来也便知七识原无体位其相分从六八两头而生随缘执我量为非此识于无分别我法二执是任运绵绵故云随缘执我八大徧行别境慧贪痴我见慢相随大随惟八徧行五别境止通慧根本烦恼止具四贪痴见慢是也恒审思量我相随前五识非恒非审六识审而非恒惟此识恒常审推思察量度执八识见分为我故曰我相随有情日夜镇昏迷四惑八大相应起既执八识为内自我则有情恒处生死长夜而不自觉以与四惑八大相应而起四惑即根本烦恼四六转唿为染净依八个识俱为转识惟六识作观则诸识俱转故转独加于六识唿七识为染净之依葢六识有分别七识无分别有分别依无分别起以无分别近无X情故极喜初心平等性无功用行我恒摧凡一地中具初中后三心即入住出也此识于初地初心断一分无明便转成无漏为似平等性智以因中转也无功用行是八地无分别我法二执至此尽断故曰我恒摧乃为真平等性智矣六识到第八地转妙观察智如何七识初地初心就转平等智耶葢六识到观成后转妙观察智初作观时转为似妙观察智如来现起他受用十地菩萨所被机佛果位中现十种他受用身十地菩萨乃所被之机也第八识性惟无覆五遍行此识因中于三性中惟无覆无记性缘境之时相应心所惟五遍行界地随他业力生此识于三界九地之中随六识善恶业力而生以八识无记性故二乘不了因迷执由此能兴论主诤此识最微细所以二乘愚法声闻不信有此惟以前六识受熏持种断了见思执为如理智六根互用执为如量智以无明全未破故所以大乘论主反覆辩论证有此识也X浩浩三藏不可穷能持种子不失曰能藏受染净等熏曰所藏七识执为我曰执藏三藏体用深广故凡小不达渊深七浪境为风八识如澄湛之渊由前七个识揽前境为风兴起波浪耳受薰持种根身器此识能受前染净熏能持根身器界种子根是六根身为内世界器为外世界去后来先作主公惟此识为总报主不动地前才舍藏金刚道后异熟空第八地为不动地此识初至此地才舍能藏所藏执藏至金刚道后乃等觉位异熟者变异而熟异时而熟异类而熟金刚道后断生相无明异熟种子方空也金刚观智是智之名言其坚利能坏一切无明有生住异灭异熟空则瞥起一念无明空矣大圆无垢同时发普照十方尘剎中此识至佛果位中转成上品无漏净体号无垢识与相应大圆镜智同发起时普照十方圆明世界唯识略解夫搜剔阴阳之奥囊括造化之精洞洪蒙之源破浑沌之窍超儒老而独高冠百氏而弘深舍唯识之宗X而他求未之有也夫唯遮境有识简心空遮境则识外无法简空则非同枯灭是以夷断常之坑塞生灭之路圆彰中道刊定因明魔外望绝凡圣共遵耳然识有八种有心王心所之殊苟非智慧空灵思量妙绝岂易窥其庭哉阿赖耶识等大略穷其所由生直以真如照极反昧生灭与不生灭和合谓之证自证分即如醒人忽尔昏作人语虽闻而不能了了谓之醒耶又不能了了谓之昏耶人语又闻此之谓昏醒相半迷悟之关也此等时节有人唤之则昏随醒矣不唤则醒随昏矣醒既随昏而外不能了境又不作梦惟昏然而巳谓之自证分此等时节位无能所冥然独存也少顷顿梦种种悲欢苦乐据能观而言谓之见分即所观之所即相分或问曰见相二分前后生耶抗然生耶余应之曰见相二分谓之前后生者现量之中不许有无分别才生分别现量灭矣谓之抗生则能所弗同也此四分乃八识之本故有志于此宗者不可不留神焉四分通澈则八识之纲思过半矣夫八识四分乃相宗之纲骨也阿赖耶识末那识分别识眼耳鼻舌身五识谓之八识证自证分自证分见分相分谓之四分究本言之八识四分初无别体特以真如随缘乃成种种耳夫真如随缘之旨最难明了良以真如清净初无薰染如何瞥起随缘耶于此参之不巳忽然悟入所谓八识四分不烦少检唯X识之书便能了了矣故曰性宗通而相宗不通则性宗所见犹未圆满通相宗而不通性宗则相宗所见亦未精彻性相俱通而未悟达磨之禅则如叶公画龙头角望之非不宛然也欲其济亢旱兴雷雨断不能焉是以有志于出世而荷担法道若性若相若禅宗敢不端诚而留神哉惟相宗名义数多若非心智妙密委曲精搜实未易明也今则取大略稍论而疏之但粗晓蒙孺耳大抵阿赖耶识通前眼耳鼻舌身五识当併而发挥之似觉易明葢阿赖耶识及前五识皆属现量又皆上品果中转也若第七识第六识则三品皆具三品者见道为下品修道为中品究竟为上品故七六因中转也或曰前五识成无漏相应心品现身益物何以先言第八成无漏耶以圆明初发乃第八识相应心品成大圆镜智故其前五根即第八识所变相分能变本识既成无漏所变五根自当即成无漏矣能发五根既成无漏则所发五识遂成无漏何疑哉或曰既言八识转成四智何故却言相应心品耶对曰唯识第十云此四品总摄佛地一切有为功德皆尽此转有漏八识七识六识五识相应心品如次而得智虽非识而依识转识为主故说识转得又有漏位智劣识强无漏位中智强识劣为劝有情依智舍识故说转识成智也大乘所缘缘义曰言是带已相者带与已相各有二义言带有二义者一则挟带即能缘心亲挟境体而缘二则变带即X能缘心变起相分而缘也亲挟者谓之实境变起者谓之假境假境者何即实境影子也影子者何谓前五识亲挟实境乃任运而缘不带名言现量中也譬诸明镜物临即照原无心也才觉妍丑现量巳灭即落比量矣余是知假境影子意识所缘耳又能缘心变起相分而缘亦假境也今安慧宗中妄谓因中无漏五识能缘真如殊不知五识成智必待第八识转而为根本智然后五识转成所作智也此中目此智为后得者何也谓根本而后得也以五识及第八识皆属现量果上同转故也彼谓因中五识未转智而能缘真如非妄而何纵于果上识虽转智第能照俗而不能缘真如故护法师曰果中犹自不诠真况因中乎紫栢老人集卷之十二紫柏尊者全集X卍XXX紫栢老人集卷之十三明憨山德清阅缘起刻藏缘起嘉隆闲袁汾湖以大法垂秋僧曹无远虑不思唐宋之世大藏经板海内不下二十余副自元迄明南都X藏板印造者多巳糢煳不甚清白矣且岁久腐朽燕京板虽完壮字画清白显朗以在禁中印造苟非奏请不敢擅便又世故无常治乱岂可逆定不若易梵筴为方册则印造之者价不高而书不重价不高则易印造书不重则易广布纵经世乱必焚毁不尽使法宝常存慧命坚固譬夫广种薄收虽遭饥馑不至饿死时法本禅人实闻此言伹本公自顾力弱不能图之然此志耿耿在肝膈闲无须臾敢忘者也至于万历七年予来自嵩少挂钖清风泾上去大云寺不甚远寺有云谷老宿乃空门白眉也时本谷为云谷侍者予访云谷于大云复值本公在焉既而及刻藏之举以为非三万金未能完此众生以财为命岂易乞哉大都常人之情有伤其命虽父母兄弟妻子之闲有不悦者以世外之人乞人性命谁愿之哉予曰小子何不见大若是乎但恐办心不真真则何虑无成且堂堂大明反不若宋元之盛哉宋板藏经亦有书刻者元板亦不下十余副子急图之毋自歉老汉虽不敏敢为刻藏之旗鼓旗所以一人之目鼓所以一人之耳目一则明耳一则聪聪之与明众生之所本有者特无大法以熏开其心故虽有而不能用子谓众生财与命同以故难乞殊不知以财为重者诚聪明未启耳如聪明一启即知此身幻化非坚此心起灭不常矣既知此矣即乞其头亦欢然愿施者况身外阿堵物耶于是法本辈化弱为强转狭为广视X刻藏之举若壮士屈伸臂耳了无难色然犹未举行也及密藏开公问法于老汉因而嘱以刻藏之事开公曰易梵筴为方册则不尊重无乃不可乎予破之曰金玉尊重则不可以资生米麦虽不如金玉之尊重然可以养生使梵筴虽尊重而不解其意则尊之何益使方册虽不尊重以价轻易造流之必溥于普万普之中岂无一二人解其义趣者乎我又闻之我法如涂毒鼓于众人中击之发声无论有心无心闻之者命根皆断若然者不惟尊重供养者有大功德即毁之谤之之徒终必获益且娑㜑度生以折门为先摄门次之纵使轻贱方册之辈先堕地狱受大极苦苦则反本反本即知坠地狱之因知因则改过改过则易轻贱为尊重是以摄之不可则折之以折之之故则见有地狱既见地狱则痛想天堂矣由信天堂而信佛故尊重与轻贱乃翻手覆手耳老汉但愿一切众生轻贱佛法堕地狱中因地狱苦发菩提心若然者易梵筴为方册则广长舌相犹殊胜万万倍矣子何不智若此乎于是道开闻予言泣涕俱下跪而发誓曰谨奉和尚命若有人舍三万金刻此藏板者道开愿以头目脑髓供养是人自今而后藏板不完开心不死由是观之则法本道开不才老汉及现前一切刻藏施主皆袁汾湖之化身也募写大士缘起夫圣人无常身以众生身为身如片月在空影临万X水有见不见则水有清浊非无月也我观音大士以闻思修入三摩地初于闻中入流忘所获二殊胜成三十二应使一切众生心水清净者随缘而得见月焉由是论之则菩萨众生初非有别以闻思修薰之即得入流忘所圆通妙应以贪瞋痴熏之即顺无明流堕诸趣以故菩萨悯其同体即所自验方救疗羣有驾大慈悲分身散影随类利益滇南清上人一日病几死梦观世音劝其念自性佛遂瘳由是发心图大士万身普施供养报菩萨恩信入意地情见乎辞余见其涕泪俱出而作是言因嘅焉为之述此夫清禅人以笃疾为水得覩菩萨清凉之月达观道人闻其言即直下不疑则以不疑为水亦复见之愿诸净信各各若我直下不疑则菩萨清凉之月在在而见虽然众生业重不疑为难且向第二门头往生极乐共覩弥陀闻无上法音又普门中最方便处也銕钵缘起大哉佛钵其来远矣过去诸佛不可数极现在诸佛皆亲执持未来诸佛非钵不食佛尚宝惜况比丘乎去佛既远戒法凋零凡沙门释子住家者多乞食者少而乞食者复率操瓢不知持钵所在名蓝真宇聚徒讲演安禅集众千指万指未见有钵食者夫钵者圣人应量之器量我量物如函受葢如黄钟之律应气不爽故即饮食而调心心调而物化物化而善广远则兼利界外近则泽布寰中故曰一夫全德道洽X大千也然则钵者利已利物大法所系岂细物哉乃今忝为佛子者食非钵食饮非钵饮蹈莲花面之迹坏菩提身之根饰伪以乱真冯虗以搆伪邪风竞扇纯正遭谗于是幻子恺公痛正像之风移慨教流之日薄遂披寻律藏精考钵仪以为泥古则不近人情狥情则乖于古式瓦钵则危脆易损金银则侈奢非法惟銕钵坚朴难毁易办而末法比丘心行麤浮时又艰险故独宜焉呜唿罗睺洗钵钵碎为五自兹律分五部宗尚不一戒珠失掌比丘不持戒律比丘尼等不行八敬持应量器游行酒肆或入婬舍种种家丑如来悬知葢尝闵痛其陵夷迄今戒坛生草衣钵萧然且不知钵为何物矣嗟乎既为佛子当报佛恩报佛恩中复有缓急自非英衲孰识时宜恺公以法器莫重于钵发心造銕钵五百口随缘乞之傥仗我皇灵钵功就绪则上祈圣算下祝民康惟愿正法昌隆魔风殄息绳绳法器万古无残栖霞寺定慧堂饭僧缘起佛法者心学也然绍隆佛法者僧也故薄僧者非薄佛薄自心也夫自心者圣贤由之而生天地由之而建光明广大灵妙圆通不死不生无今无古昭然于日用之闲即之而不可入离之而不可遗在眼而见在心而知境未对时圆满独立百工得之而技精圣人得之而道备不难而易见触事而冥契而人薄之故日用而不知焉昔达观颖禅师行脚时至吴中日X势稍晚投宿律居主者弗纳师责而数之曰如来有言汝曹不闻之乎在家僧不喜客僧来者我法当灭由是观之颖公有道之士一宿不留何怒至此葢非自安实痛佛法之衰心学之不明故也予以是知饭僧一事功德最大大以资培佛种小则广植福因今栖霞禅堂主者云峰徧上人有志饭僧惟是连岁荐饥力不称愿云堂如旧青烟寂寞来者悽然余目覩其事心甚哀之既而为其倡百人之缘一人岁施米十斗十年为限无论丰荒缘不可断呜唿去圣时遥世道交丧识虑非远所重者不重所轻者率重焉夫至重者自心也开明自心者佛学也传佛学者僧也僧来而不喜薄自心也人为万物之灵乃不知重心学其可乎哉因书以告四众云积庆菴缘起寒山子诗曰庭际何所有白云抱幽石世之高明者无论今昔皆味之而不能忘岂不以其天趣自然即物而无累者乎万历岁癸巳中秋达观道人以问疾毗耶维舟当湖既而太宰陆居士疾少差亦放舟顾道人于案山之阳案山距积庆不十里许太宰公季子适与毛修之相视而笑曰案山水富而竹贫积庆水贫而竹富安得有神通者掬当湖之水注积庆老禅钵中移积庆之竹于五老峯下顾不美哉予闻之曰道人受性慵懒亦无奇特神通不暇掬当湖之浪亦不暇移积庆之篁何不放舟积庆饱其空翠归宿X案山不亦可乎既至积庆则苔径幽然修篁澄碧椽败屋老菴宇萧条道人谓二三子曰道远乎哉触事而真圣远乎哉体之即神故曰仁者见之以为仁智者见之以为智夫厌喧趋寂者覩白云幽石而通玄醉荣剌空者闻花馆笙歌而忘倦惟得自心者喧兮寂兮荣兮辱兮无往而非心兮葢独立则无待无待则无外无外则无分别无分别则无我所若然者积庆之废兴成败譬夫水之兴波波之复水耳虽然道人愿诸贤豪君子舍梦中财严空中境即相冥真从缘得旨则积庆瓦砾荆榛琅玕古木皆诸君广长舌相也敢不勤之时一芦运禅人揖其祖曰大师深慈为此菴施笔头三昧增光存殁宁弗拜谢径山佛殿缘起双径冠世绝境也自崑崙南来翱翔万里越天目而逶迤隐隐隆隆雄雌万状势方奔舞直趋东溟而双溪一阻则英灵秀杰之气回而氤氲盘薄怒拔于五峰之闲世为龙象窟宅自唐国一钦祖开山乃至宋大慧杲禅师传心如贯珠灯灯相续以迄于今则去圣弥远世与道丧僧不能转俗更为俗转矣夫经曰若能转物即同如来今不能转俗章为俗转岂非现成肉佛自作众生呜唿一心不生凡圣路断一微涉动染净俄分即此而观众生诸佛初无差别了悟者梦觉都除未了悟者不惟于无梦中作梦更于大梦中强为已觉殊可叹耳昔佛经行时俄指曰此地可X建一梵剎帝释信手拈一茎草插巳曰建剎竟比幻居讲主作径山僧引进导师不远千里来曲阿见老汉曰径山众上人某曾引渠䟦涉燕山请开藏主并祈旁鼓修殿严像藏主巳诺会病未至蒙大师代以幻余本公今复迁化则向来所举似同说梦故某与众僧不惮劳勤今更强颜来礼和尚所愿不惜弹指震大法雷破众生痴梦成就如上胜事老汉曰公等此来既不为自求专为祖道今老汉有一转语举似公等公等答得相应即梦中说觉觉中说梦恣我舌端无不可者试问帝释插草建梵剎耶不建梵剎耶建则琳宫宝坊了不现前不建则佛与帝释两皆脱空时诸上人俱以默答老汉亦以默领唯喝石崖旁观不禁向老汉曰和尚不必抛掷古今广打葛籐国一大慧鼻孔要与和尚不别道开法本虽皆梦中承当和尚大须觉中着到管取径山大雄宝殿剎那成就诸祖残棋移星换斗唯时王内翰于比部只解顺水推船不能逆风把柁撺掇喝石生儿并诸现前黑白大众擎跽而请唯愿和尚发大慈悲勿孤负喝石亦令某等各各愿满噫双径五峰江海秀濑阳江澈影重重相逢莫问谁家曲管取声声落眼中湖州府弁山圆证寺募四万八千弥陀缘起夫四十八愿者乃西方极乐世界阿弥陀如来因中为法藏比丘时对世自在王佛所发之愿也若以有思惟心测度之即一愿功德尚难信受况四十八愿X若广大无极迂濶无稽者宁不为之惊怪哉殊不知于理推之虗空之无际天地之高厚万物之广多圣乎凡乎有知乎无知乎皆不越我自心者也故曰空生大觉中如海一沤发有漏微尘国皆依空所生沤灭空本无况复诸三有以此观之则法藏所发之愿如来印证之辞证之于理即之于事皎如日星夫何疑又众生习俗庸鄙识不高明计六尺之躯为身方寸之影为心无论贵贱荣辱逆顺穷神殚虑劳骨弊形奇智异谋严饰万态自生至死无须臾自在者不过未能窥破身心耳是以大觉愍而哀之发广大之愿示无边之胜照廓其心境使一切众生肃清慧日获无身之身无心之心无身之身形充八极无心之心照穷万有悲夫人为万物之灵于此大身广心冥然莫悟局执于臭躯殻上甘陷于妄想梦中初不自觉反乃惊怪于法藏比丘者人果灵乎不灵乎余万历庚寅岁结夏于留都摄山栖霞寺以七月旬有二日有断手僧如林者来山白余曰我断只手不为名闻不为衣食我闻阿弥陀如来有四十八愿愿依数请四十八员真实持戒求生西方禅僧僧各顶戴旃檀弥陀灵相于昼夜六时精修净业无限年月以毕生为期柰何事大力寡无以感人故断只手以表寸赤愿乞一大檀越舍千金为我开疏惟愿大德决我凡心余闻其言愀然久之乃谓之曰断手不难舍财难耳若不闻众生舍财如割身肉乎苟手断心伪愿X岂易尅哉且连岁海内饥馑不胜有能慨然施千金者恐无是处不若遵弥陀本愿化四万八千人人各乞银一钱积少成多以集事不亦可乎虽然诸佛不可思议众生亦不可思议余非具他心圣人安敢妄言请以初愿及次愿拈阄于佛佛许可者即奉行之断手僧谨置阄于如来慈镜光中泣涕以祷信手拈之即得次愿遂索余言掇叙发心大槩徧告十方媿余不能文不敢赘言于愿尾坚辞弗获免又云台居士余之故人断手僧又居士往所信者故书此以慰存没云虽然佛事人情初非有二顾其用心何如耳若如法藏用心即人情不异佛事也若众生用心即佛事不异人情也余慨如林上人朴实真率能不惜形躯断手自盟于四十八愿愿四万八千人尅弥陀之果视余一瓶一钵独善其身何啻蹄涔匹乎沧海上人慎而行之天必祐之今太宰公巳为四万八千弥陀之领袖则见贤思齐者必云然而和之矣尅愿奚难哉吴江圣寿寺缘起即花寻春者春未必在花即水寻鱼者鱼未必在水虽然离花而覔春外水而求鱼又岂可得哉故道不在迹道岂能自彰教不在人教岂能自弘如来之道犹春也天下名蓝真宇种种教迹则花也吴江圣寿寺肇迹吴赤乌年闲今数百千载犹嵬然独存于荒废之余赵宗伯闻而惜之适与道人及此因缘为之X创五百人缘集兹胜事葢怜花存春之意也若夫教海涛生鱼龙听法又道人末后句耳迎无量寿佛立像缘起释迦文佛成道巳思惟所亲未度而度众生非师范人天之则遂昇忉利为母说法以优阗王想佛成渴命三十二匠往地居天刻佛三十二相请归优阗国供养此像教之始也万历庚子冬有始光居士自闽之杭访云栖袾大师因见大师所供无量寿佛立像殊胜精神慈注瞻礼之闲使众生染习于不知不觉之顷忽生净想居士默谓曰吾安得如此像供之家菴以酬夙愿讯之则刻匠巳死大师望居士眉宇之色欲像之心有不能割者谓居士曰此像亦易得匠者云亡贫衲为居士别覔一匠刻之保任不减先刻者居士遂五体投地捐赀付托于师约明年四月迎像不幸袾大师蹈汤火之灾像不如约届期居士果遣手足来迎大师谓众当即以山中原像应其请像可再雕言不可食既而某迎像出山适当道猬集买舟不得偶有一船泊于江浒迎像者问舟子曰舟可载人否曰否曰船不载人欲载何者舟子曰余以待佛迎像者异之谓舟子曰专欲汝舟载佛耳舟子欣然许诺舁像舟中礼供甚䖍云此佛前一夕巳征余两人梦矣至姑苏又将易舟所易舟子夜复梦金人来舟中像至宛如梦中所见无不惊异葢与前舟夫妇所得梦景正相符耳还家安立净室观者云集奇X哉斯像谓之木佛耶善使人梦谓之肉佛耶谛视之揣摩之则木佛也呜唿木佛善使人梦世则疑之肉佛说法世则不疑如以唯心观之木佛肉佛两者未尝非心也以未尝非心之印印世之疑与信果有疑信耶果无疑信耶天机深者于此印了知不疑则大之天地多之万物及于虗空皆纳于立像一毛孔隙毛孔不窄天地万物不多于不窄不多之中六尘内遂举一尘问天下黑白此尘谓自生耶他生耶共生耶无因生耶黑白中有能转此语者渠臭皮囊不异立像供之无倦募书金字华严经缘起余闻华严大部有一四天下微尘数品三千大千世界微尘数偈每虑其广大众多不能于此生穷之矣及读唐译华严经偶得一偈不胜踊跃庆幸偈曰毗卢遮那佛愿力周法界一切国土中恒转无上轮此偈总二十字而大部华严包括无余毗卢遮那此言光明徧照一切处愿力周法界盖法界有十谓佛法界菩萨法界缘觉法界声闻法界天法界修罗法界人法界畜生法界饿鬼法界地狱法界是也然地狱以十恶五逆为花饿鬼以悭吝刻剥为花畜生以愚痴乱伦为花人以根本戒为花修罗以十善好鬬为花天以未到定十善为花声闻以四谛析色为花缘觉以十二因缘还灭为花菩萨以三学六度为花佛以万德周圆为花呜唿东方出圣人焉西方出圣人X焉上古出圣人焉后千百世出圣人焉凡所作为未有无花而有果者也我无十恶五逆则地狱谁入我无悭吝刻剥则饿鬼谁受我无愚痴乱伦之行则畜生谁作我有五常始得为人我行十善而好胜则不免为修罗我能修定广行十善则当生天我修四谛析色明空必得声闻我作还灭之观终登缘觉我行六度长劫无疲定成菩萨我三惑永断万德周圆必圆证妙觉此名实之征也如我一念不生则十界无地凡焉圣焉镜中眉空中花耳虽然参须实参悟须实悟则华严四法界不在八十一卷而在我日用也如参悟未能且从八十一卷语言文字检名审实实审则义精亦非分外四法界者理法界事法界事理无碍法界事事无碍法界是也理法界则水外无波事法界则波外无水事理无碍法界则波水无碍事事无碍法界则波波无碍以水言之则谓之理以波言之则谓之事以波水言之则谓之事理以波波言之则谓之事事是故善用其心者即一尘而入四法界如因一枝花得无边春耳况此经八十一卷言言皆枝字字皆花有智男子或因一枝一花而得无尽春光则荆棘蓬蒿未始非春也荆棘蓬蒿六凡之譬也如花如枝四圣之譬也荆州府江陵县承天寺有了初善禅人以为古人剥皮为纸析骨为笔剌血为墨而流通此经欲凡有知觉者即文字语言而入华严法界善虽不能流通此经愿以庄严此经为佛事X借此少报四重之恩不亦可乎于是发心募众共书金字华严经一部併纶观一卷如胜事梦感愿凡书一字一言一叶一卷乃至十卷八十一卷者皆仗此因缘如因一花而得无边之春因一言一字而尽入华严法界此禅人发心庄严此经之愿也索予数语为前茅予愿凡诸黑白贤豪皆当见作随喜然众生舍财如割身肉苟无卓见随喜之缘亦不易结禅人当作剥皮析骨剌血之想则一钱半钱不可误用况多钱者乎善禅勉之山东东昌府铁塔隆兴寺化缘文东昌东郭二里许有寺曰隆兴肇自洪武初乃祝圣道场也地势幽朗高林垂阴古塔昂霄钟梵流响或悲风尘而登临者顿觉烦襟洗然徘徊卒不忍去良以如来说法权实迭唱或以香饭为阶梯放光为舟楫寄文字以传心施棒喝而启悟乃至楼台碍日觉路铺金通而会之无非广长舌之波澜也大凡人情无常善恶从境故以善境诱之则善心生恶境熏炙则恶念起圣人有见于此弗吝弘慈分身散影应质垂躯饰以奇特庄严广以无边妙剎使夫众生磕着撞着触处善境冥移其习密化其恶所谓铸顽成仁陶痴为慧者也或者不达此意以浪费民财短之是数二五而不知十也夫行一善则息一恶息一恶则省一刑一刑省于家十刑省于里万刑省于国谓之无补于治道可乎隆兴大殿及支官旁宇廊庑且以X年深日久风霜虫剥摧颓极甚若不修整非惟祝圣失古即广长舌坏说法器残而雷音亦无闻矣寺僧觉莲课公大慨于兹乃谋诸侍御傅居士并一切黑白贤豪誓续旧绪余甚敬其识卓见殊以故缀数语代为十方白云棱伽山寺大藏阁缘起众生不悟言说法身而为文字所转如悟言说法身则不必离言说而求法身也古有鸟官闻羽虫之音知其好恶吉凶焉由是而观则言说法身亦不外鸟音有也眉山曰溪声便是广长舌山色无非清净身则言说法身与色相法身无别也岂惟色相哉鼻之所臭舌之所尝身之所触意之所知谓之臭味法身触法法身亦不悖初言说法身也故灵云见桃花而悟道楼子听曲声而明心良有以乎然文字般若又言说法身广长舌相也娑婆众生心量狭小习尚卑微苟不以广长舌相吐大雷音震其常情则生死之梦终不醒矣又诸施之中法施为上财施次之然微财施则法施难广是以能割所有身命之财流通佛法者其功与法施等也某人立心造大藏一部施石湖棱伽山僧某禅人搆阁供养永为人天眼目施者受者必皆无我所心而能成此言说法身之功德也岂可以算数知哉末法众生福薄凡集胜事多难少易某其勉之棱严寺五十三参长生缘起X橘矛隹李棱严以嘉靖时倭奴之变寺因火之于是清凉宝地翻成热恼之场旷古名林遂为游晏之所识者慨焉万历闲有豫章密藏开公乞食城中以为长水灵迹岂当久委草莾乃不辞寒暑而旧物始复虽正殿缓之未建然有静室可以藏经板有云堂可以安法侣有香厨可以供饘粥晨昏禅诵异口同音击磬鸣钟祝延圣寿愿吾君明齐日月筭等山河五谷丰登苍生乐业此林下道人寸志也呜唿一旦既废热恼之场复为清凉福地游晏之所今为更始名蓝微开郎则旷古祝圣之坛几为有力皮矣虽然法界门中无孤单法设微鹤林蕖上人佐之宁即功成速若是乎至于诸大金汤不避嫌疑不顾毁誉併心护持始终如一虽给孤复生庞老再来不是过也余固不敏感金汤护持之念开郎寉林寒暑之勤倡善财五十三参之缘究五十三善知识无论黑白男女但闻缘发心见作随喜者请一人施米千升永充棱严十方圣凡长生供养庶几无负吾君资生之恩如来法乳之惠金汤护持之力二上人恢复之劳也䟽刻大藏经䟽大觉示生顺机缘而应质圣人制诰愍同体以垂慈大梦雷霆幽霄日月揭万古之昏葢活羣灵之慧根半字满字宛转剖本有之光大身小身方便现圆回之相道高则声闻自远义备则圆照无亏理不乖事X开凡圣之正因色不异空杜魔外之邪见滋多生之净种破五使之疑情曰深曰浅总就路以还家若见若闻俱立地而成佛是以补天地之玄化广君亲之至仁挽回薄俗之风启迪高明之习舍乎大藏别覔真乘何啻饥寒弃捐梁纩或以释迦非我国之人而不从其法抑不思文王亦西夷之产奚以被其风渴不辨泉饥无择饭迷方固当问路愈病必事求毉乃智者之所尊不智者之所弃从长为善舍短称贤泥涂可以致云霄行潦可以通沧海故剌血为墨者非无知而作剥皮伐纸者心有见而然在昔固有英贤当世岂无豪杰是非曲直义理浅深譬夫九天之上而日星皎如万镜之中而灯珠灿尔然非韩愈欧阳修之排斥曷致契嵩洪觉范之发挥阳挤阴助权抑实扬天风起而云翳消时雨降而枯藁茂爰自运有通塞法以升沉玄奘求经于印度必也唐文皇之朝怀琏鸣佛于洛阳宜乎宋仁宗之世况我太祖高皇帝成祖文皇帝于通训则颁金汤之诏在会典则列墻堑之条故曰化顽凶而益王纲利善良而资帝道义林幽䆳俗世罕闻王臣无爱无憎黎庶宜崇宜正捧王言之焕朗识圣鉴之渊微岂不以功高世宪道格殊方者哉用是吾道开法本不揆下愚远追德意誓刻经律论之全藏愿报佛法僧之至恩力微而满愿为艰事胜而资檀须普或十函五函量缘而襄刻或一部两部随意而乐成大地慈云普天甘露一字X之功赞扬之莫尽半偈之益思议之难穷乃知常啼东请善财南询皆重法以轻生亦知恩而报德直以身为如来之牀座岂若手持菩萨之慧灯众生造罪愚昧先之大士利生智光始也万行波腾离般若则终归苦业六通云变舍沤和则俱堕徧空慈母周旋百至未喻佛子之用心良友曲照多方庶象至人之护念流通大藏希觏胜因或贵或贱共成坚固之缘无亲无䟽咸作难遭之想终期克济永用宣流广诸祖道影䟽华钟匪叩则音响不流宝炬未然则寒光匿耀故归依佛祖借有刑仪即像道存云传贵广愿身星布影徧寰区譬一钟声多人梦破如分灯𦦨大夜常明矣洪武闲黑白中好道者绘华梵诸祖道影自大迦叶尊者而下至国初耆宿百二十尊藏诸留都之南牛首山其精神慈注风度高简非灵台空清妙思通幽者未易着笔也万历己丑开待者省余于金坛于观察北园且西发清凉道出石头余曰牛首诸祖道影往曾于祖堂尘𡋯中检得六尊若云开月露光华照人咨询其余寺僧曰均藏牛首余怀此六寒暑矣弗能忘汝无却劳披暑一行或可理也对曰谨奉和尚命随䇿杖往果得灵相会太宰陆公见之喟然叹曰是当俨临人天光映羣品柰何岁月浸久凋残若是圣人未灭度时吾辈业重垢深不遑近事兹覩道影何啻亲承得丹青家妙契其真者临写十部散布十X方永作供养分辉迸耀普照昏衢顾不大哉开待者韪太宰议慨然任之太宰首临一部金沙善云居士于九部中随写一部余尚未得其人开待者跪而请曰愿和尚䟽是因缘令诸善信生大法喜合併胜心成此希有余曰善夫由心生形由形生影而善反者由影得形由形得心由心得道若然者则百二十纸和尚不动舌根为天下人漏洩家风不少也又夫有自心则有虗空有虗空则有天地有天地则有山水有山水则有道场有道场则有诸祖有诸祖则有道影是以由道影而识诸祖由诸祖而辨道场由道场而知天地由天地而测虗空由虗空以悟自心者可谓寻流而得源矣若然者则大如天地襍如万物皆诸祖道影也岂待索于僧繇道玄之笔端然后谓道影乎哉虽然凡心鄙劣未能触途成观须凭胜相故阿难白佛我见如来三十二相胜妙殊绝形体映彻犹如瑠璃常自思惟此相非是欲爱所生何以故欲气粗浊腥臊交遘脓血襍乱不能发生胜净妙明紫金光聚是以渴仰从佛剃落以此观之阿难佛弟尚观胜相发心况凡劣者乎故诸祖道影不可不广也虽华梵殊土其天容道貌精光炳烁使人瞻之尘习顿空即相会心千古旦暮与诸祖周旋于大光明藏中微道影孰能至此留都牛首山藏诸祖道影一百二十尊以岁久纸故色劳将至零落于是某人X誓愿广图祖影徧流天下惟善男信女覩影开悟共证自心云常熟慧日寺西方殿造像䟽圣人无常心以众生心为心大觉无常善以众生善为善众生既有此心即具此善如心本不有善本不具虽圣人设教大觉垂形何异乎夸锦绣鼓琴瑟于聋瞽人之前哉是以圣人设教不可不周大觉垂形不可不广也然教有浅深形有大小千变万化染净无常要而言之不过开众生本有之心熏发本具之善而巳常熟县郭中慧日寺西方殿既万鼎新而像设未备果林禅人发心造阿弥陀佛像辅以观音势至二大士像意在为缘广普像虽三座愿结万人之缘人乞三分以讫其事有愿独造者禅人正色告之曰真松最初一念意在缘普虽属大檀盛心不敢奉命紫栢道人闻而嘉之遂述此以告有缘者流芳不可把翫老病不与人期逢缘勇勐见作随喜慨然乐助结净土缘培成佛种岂惟不负禅人最初一念亦人人本分事也此片勇勐随喜之心本非天降亦非地生先天地而非无后天地而非有故曰有物先天地无名本寂寥能为万象始不逐四时凋阿弥陀佛此云无量寿佛佛有事佛有理佛理佛圣凡平等愚智本具不因成佛而增不因为凡而减惟有事佛必假缘熏而显事佛既显理佛即圆事理无亏是谓究竟故曰佛种从缘起所以圣人设教贵乎必周必广X者以众生染净无常熏发成种故也果林禅人方将以弥陀之愿观音之慈势至之悲普熏一切有缘如一灯光传百千灯以至无尽所谓万人缘者乃无尽灯之嚆矢耳重建嘉兴棱严寺佛殿疏首棱严此言一切事究竟坚固一切事者略则五蕴六入广则十二处十八界也初长水璇禅师读首棱严经至清净本然云何忽生山河大地处疑而不解及参瑯琊觉曰清净本然云何忽生山河大地觉曰清净本然云何忽生山河大地璇师于是疑情顿释归檇李疏此经譬夫禹之治水循其性而疏之古今称绝唱焉兹寺自宋迄本朝时虽代谢慧炬常然像设庄严香台静宇昭映日月而诸方龙象道长水者必怀香入郭探寻灵迹恋弗忍去葢璇师行化之地精神所存故也嘉靖闲寺废僧徒散逸珠林宝地掬为丘墟余过而哀之无何豫章开郎拥钖东来遂有恢复之举既而诸缙绅先生高其义羣然和之诚通造物枯木为之重荣甘泉为之再涌于是禅室粗备香灯续明唯大雄宝殿尚有待焉敢告四方贤豪见善随喜胜因宜培呜唿璇师因读棱严而生疑因疑而参瑯琊顿悟清净本然之心遂为百世心宗之祖然璇师所悟之心岂外诸君子日用昭昭灵灵者乎特迷悟一闲耳故迷之则清净本然遂为五蕴六入十二处十八界悟之则五蕴六入十二处十八界未X始不清净本然也由是观之则一切事究竟坚固一切事不究竟坚固苟非其人道不虗行然则诸君子凡有树于棱严者如富者施财贫者施力辩者施言艺者施伎有力者之金汤孰非究竟坚固者哉忏荐牛麂疏夫忽生之前我尚不有唤谁作业有业有酬是以造善则升造恶则坠坠极思本本于恶因翻然改图惟善是务坠因始杜福报油然人天途开鬼狱缘薄坠者日升升者日多多寡相资升坠无巳某披搜圣断罪福昭如凡有所辜敢不忏荐万历甲午八月之初挂搭匡庐忽搆疟疾寒热交楚神识煎惶将百日有余幻质憔悴气力衰微畏寒服皮兼饮牛乳皮则九麂牛乳百斤服饮之余窃生惭愧滥充佛子道业不修慧不胜痴致此重罚犹借毛族身分资生苟不仗佛慈口读内典心生恐怖罪花难凋福果非香于是始服麂皮即发愿心一皮转妙法莲花经一部九皮九转酬乳惟三愿彼牛麂乘此法力解脱毛羣生人天界英特超朗福慧并深不忘宿命常思德本委肝弃脑竭生尽诚痛念我恩忘我资已护持佛法昭廓人天扶升抑坠虗空有尽彼愿无穷福慧为航广载一切凡有知者彼岸咸登某今幸身体康强精力如旧若忘初愿有如梵川于是洒扫馆室张挂如来仪容然灯烧香朝暮劝劬无敢懈疲口读妙法心注妙义身体莲花三业清净忏摩牛麂傍生罪戾如汤消X氷现业往因应念化成无上知觉生生世世我为其师牛麂为子现人天身摧邪辅正转大法轮震大法雷十方三世微尘剎海凡有情处愿力悉充如空充满虽有圣智于色边际拣毛许色相决不可得故色充满即是空充满又如氷多水多泥多象大水深湿深我发是愿牛麂如船我如明月船载明月归宿无得不胜惭悚仰干三宝证明谨疏本空上人住西菴饭僧疏夫公私无常心忘已为人则谓之公忘人为已则谓之私公则无为而不大私则无为而不小故以广心施一针则福德难量以狭心施千金其福德亦有限也由是观之则作福聚德岂惟富贵者能之而贫贱者不能耶顾其施心广狭何如耳通江桥西百步许有华严菴者乃太宰陆公司宼王公捐俸买废菴而延本空上人饭僧之所也五台弇州二公现宰官身犹为客比丘计若此况吾曹乎佛言住家比丘见客比丘来不喜者是我法灭之兆夫喜与不喜公私判然我曹苟有把茆葢头痛以佛诫警心则法将灭而复昌炽可期也本空勉诸代大众止雨祈晴疏伏闻一心不生万法无咎三言感格五福咸臻兹者淫雨连绵田畴渐没百谷将腐黎民绝再生之望一人忧惶溥海增有死之悲沟壑几填之时性命未残之际痛省水涝之灾目外无眚光辉之钖心上有征X故众生不贪水涝无源众生不瞋亢旱无本情迁而后有凶吉心动而后属阴阳今某等抉眚有方塞源有土仰仗佛法僧三宝威神之力君亲师三敬精到之诚合捐净资营办微供然香讽经礼忏兼洗人我之愆尊卑之罪伏愿上天俯察赦难解之刑赐易求之福天风忽起羣阴扫尽而无遗皜日顿生万物均辉而共戴再愿圣主算余天地臣佐福等山河自然风不鸣条雨不破块合境之内比闾之闲无择长幼共享安康募写十六开士道影疏夫形之与影未始不相因而有也亦未始不相因而无也然则有无之初有不相因而有有不相因而无者存焉明矣世人徒役于有无形影之闲流而忘反以真为假以假为真众患生焉圣人悲之即真假而设方便以为从有形可以入无形由有无可以入非有非无入而全之则向之所谓存焉者昭然在目也虽然形近乎有影近乎无近则易入是故圣人形化而影留使天下后世即影得形即形得心即心复性亦犹从有入无从无入不无者也今有人誓写十六开士道影三十余堂徧散寰内名剎供养之如片月在天影临万水或因此而得复性则生是心者岂非大慈乎哉说者以为影不若形形不若心心不似性何不即以性示安事影为是不知由粗可以得精由精可以入妙若然者则粗为入妙之嚆矢明矣达观X道人闻而悦之乃张大其说以广劝知其道者共成胜事云耳卢沟桥资福菴募资常住地䟽卢沟桥东资福菴菴中守心老禅凿土得泉泉鸣如雷众人皆惊不移时鸣止唯寒流湛然来源莫测其深浅老禅汲之普施四方往来渴乏者然绠短井深虑不能久遂斫木为轮合轮为毂利有用无以人役畜轮名般若泉名福海人畜俱名菩萨老禅意者以菩萨运般若轮汲福海水周济十方无论贵贱人畜有心无心凡沾涓滴者皆得发明自心同登彼岸托莲华中亲近弥陀达观道人闻而悦之悦而随喜之喟然叹曰大哉是轮轧轧福海上下无常虗而不屈守心老禅以无尽愿力持之运而不穷则其功德岂可心思口议者欤于是为之倡一百七十人缘买地四百余亩用资常住使般若之轮福海之水润沾一切终古无息伏愿见者闻者于此因缘生大欢喜生大感激慨然破悭贪囊施如意珠共成胜事顾不美哉方山李长者像前自卜出处疏伏闻佛祖圣贤凡出出处处必随宜而然若不随宜则机不逗物于教于法于自于他皆无利益某自惟发身于荒寒绝俗于仓卒乘虗入实弄假成真此心此迹一切颠末人虽不知自决了了且佛祖智鉴前无量劫后无量劫现前无量事如秋潭无波湛彻三X际微云度空纤影弗昧自然某平生好丑皆在照中然而某见地虽则无疑而现行思惑逢缘触境智劣识强每堕愆失自惟出处未即判然何者顾在身命易舍于教无益于法无补如是则出不如处也又念祖道荒凉陵迟不忍受其恩而不能捐躯报德寸心难安如是则处不如出也于是于某年日月躬诣长者尊像前焚香疏意拈阄决之伏惟长者不吝慈悲为教为法为某判然一决出处敢不奉命不胜惶悚以闻喜禅人然指修檀溪寺䟽吾悲世之人知有昨日知有今日又知有明日若以三世诘之则曰不知也殊不知过去世即昨日现在世即今日未来世即明日故曰昨日今日与明日是名小三世过去现在与未来是明大三日可见今生富贵者必从前所修而来现在贫贱者必从前所不修而召然有前修而富贵不能荣者前不修而贫贱不能累者此乃富贵贫贱初无增减者也此两者知其修而不知其不能修者是谓福人知其不能修者而初无所修是谓智人惟佛与诸大菩萨始二严俱备檀溪寺昔道安祖师率襄人修智福之所迩来凋落不堪有真喜禅人虽有志修建顾福德凉薄无以感人乃以指为烛燃而供佛且誓曰喜若心真胜事必克喜心不真胜事难成吾闻襄之僧徒佥曰喜禅人然指修寺非为衣食胜事无终神其无灵予四月二十四日再游檀溪适值喜禅人察其眉宇知其心X真遂书此仰白十方云施坚固子及顶骨庄严佛像䟽恭闻七宝布施满四方空福德无边终归生灭全身顿捐等一芥子慧光圆极始契真常是故雪山菩萨不以微躯悭惜得法于形骸之余善财童子不以百城迢遥满心于烟水之聚倘非忧深虑远愿终难克必须诚竭思穷道则易成然婬机不断血肉化腥臊之物欲习顿枯皮肤成香洁之珠心有粗精涂分香臭苟悟一念未生之始圣凡谁名痛观四微初借之时男女始兆故万宝之海惟舍利为君坚固为辅良以无生未达缘生梦痴若了缘生腥臊不朽天地毁而坚固无损出界空而舍利常光比丘可九顿首于释迦如来及文殊普贤十八阿罗汉像设灵焰之中布施坚固子三十颗顶骨三十圆永安于主伴五腑之虗所愿弟子可生生世世在在处处升沉交加之际凡圣互聚之场见思未断常以比丘身承事三宝如影随形如光随镜影逢阴灭光受尘封吾此愿心精持坚密非同光影灭处愈彰封时愈照幸而见思惑断一切襍身随类弘法无敢疲厌更愿施我坚固者施我顶骨者我所积福慧皆回向施者并一切众生福等佛福慧等佛慧我愿始满我闻无论僧俗凡修福慧福慧十分国王得四分修者得六分何以故皇帝为世主故作福慧者若不仰仗世主宠灵护持之德欲作一毛头福慧终不可得是故修福慧者无X忘君恩亲恩师恩施者恩善友恩如忽略忘恩者宁惟作福慧难成即人身易失寿命不长百凶交聚万吉自消我故追思种种之恩五内如焚一心悲痛代发种种愿心伏乞十方常住三宝释迦如来十二部经憍陈如尊者一切圣凡护法灵聪共垂证盟又愿发愿之后当今圣主尧风永扇舜日长明四海清平万民乐业生身父母光生于朽骨悟达于游魂可再九顿首不胜惭痛谨疏度麂疏伏闻如来明诲比丘不得服丝绵绢帛靴履裘膬兹可久疟之余精气少损形骸羸弱动止畏寒苟不以皮革藩屏则江风夜露恐难支御于是贾麂皮若干张缉下衣一条聊防先患虽则律有开遮持犯之欵然内心终不自安切念麂类生前黑业牵连死后慈门无路命残箭网皮碎刀针今既用其气分将来瓜葛难辞若不预期超拔作缘未必无阶所以用一皮为其口诵妙法莲华经一部伏愿仗如来之慈力妙法之威神麂等开迷云于剎那梯觉路于般若自知作佛如凿井见泥发愿度生即穷子得宝祈雨疏恭闻圣人无常心众生无常习顾在感应奚若则机教生焉譬如医无常医病无常病医病相扣而精粗始辨故病以寒者治之以寒药病以热者治之以热X药如众生有无量病佛为医王亦有无量药世有亢旱之忧如来则不恡实力之应又此实力者非但如来独有亦有天实力地实力圣实力凡实力龙王实力龙王眷属实力併一切鬼神余部等实力所以雨不求则不降众生不感诸佛不应然诸佛中有大悲云生如来者深愍众生亢旱之苦禾苗不秀则谷饭无本谷饭无本则众生生机绝矣于是大悲云生如来发愿救之故凡有亢旱之处称此如来名则如来大自在实力三昧之用率诸圣凡种种齐施实力转枯藁而为滋茂即亢阳而为甘霖伏愿大悲云生如来不违本誓俯应羣机三草二木一切百谷普救焦枯并得秀实谨疏紫栢老人集卷之十三紫柏尊者全集X卍XXX紫栢老人集卷之十四明憨山德清阅金刚经白文序此经东来炽于唐迄于历代芒寒色正皎如日月逮我明扬光续𦦨虽不乏人而金刚正眼若堕云雾葢常思其故学问尚理谓之所知愚所知愚不破则自心不得现前自心不得现前则心随境转纠缠莫解以有所住见求无所住心离经分析萧统孤涎沁于X识海而经曷由明乎欲经之明莫若直求佛心欲求佛心莫若持诵本文冥寞于离微玄妙之外坚精于死生顺逆之关心心不断如酵之于酪如面蘖之于酒亦非有心亦非无心缘缘之中有忽然而成者故大鑑本新州卖柴汉耳非积文字义理之素偶然弛担闻经心开因造黄梅取祖印而佩之号于万世曰六祖夫非历劫闻熏缘缘成熟之明验耶昔庞蕴一日仰卧读此经丹霞诃之曰非慢法乎蕴于左足加右足而巳余读传灯录至此未尝不流涕交颐扼腕而痛不巳也今删分数刻经本文如来之旨云廓天布凡有知识者死生受持操大鑑之券以展庞公之用则酪出乳中决矣石门文字禅序夫自晋宋齐梁学道者争以金屑翳眼而初祖东来应病投剂直指人心不立文字后之承虗接响不识药忌者遂一切峻其垣而筑文字于禅之外由是分疆列界剖判虗空学禅者不务精义学文字者不务了心夫义不精则心了而不光大精义而不了心则文字终不入神故宝觉欲以无学之学朝宗百川而无尽叹民公南海波斯因风到岸标榜具存仪刑不远呜唿可以思矣葢禅如春也文字则花也春在于花全花是春花在于春全春是花而曰禅与文字有二乎哉故德山临济棒喝交驰未尝非文字也清凉天台疏经造论未尝非禅也而曰禅与文字有二乎X哉逮于晚近更相笑而更相非严于水火矣宋寂音尊者忧之因名其所着曰文字禅夫齐秦搆难而按以周天子之命令遂投戈卧鼓而顺于大化则文字禅之为也葢此老子向春台撷众芳谛知春花之际无地寄眼故横心所见横口所言鬪千红万紫于三寸枯管之下于此把住水泄不通即于此放行波澜浩渺乃至逗物而吟逢缘而咏并入编中夫何所谓禅与文字者夫是之谓文字禅而禅与文字有二乎哉噫此一枝花自瞿昙拈后数千余年掷在粪扫堆头而寂音再一拈似即今流布踈影撩人暗香浮鼻其谁为破颜者重刻智证传序大法之衰由吾侪纲宗不明以故祖令不行而魔外充斥即三尺竖子掠取古德剩句不知好恶计为巳悟僣窃公行可叹也有宋觉范禅师于是乎惧乃离合宗教引事比类折衷五家宗旨至发其所秘犯其所忌而不惜昔人比之贯高程婴公孙杵臼之用心噫亦可悲矣书以智证名非智不足以辨邪正非证不足以行赏罚葢照用全方能荷大法也充觉范之心即天下有一人焉能读此书直究纲宗行祖令斯不负着书之意即未能洞明此书而能广其传于天下以待夫一人焉能洞明之者纵未能即酬觉范之志亦觉范所与也觉范所着有僧宝传林闲录与是书相表里业巳有善刻金沙于中甫比部复捐赀刻X是书三集并行于世亦法门一快事也有志于宗门者珍重流通是所望云麟禅人剌血跪书华严经序吾襍华通法界之经也直指毗卢果海性德圆融无碍广大自在微细严以示众生日用现证平等心地法门欲因之以廓尘习昭真境不离当处顿得无量受用耳观夫佛等众生等剎土尘毛染净等劫念往来三际等迷悟因果理事等法尔如然居然自在惟其所以不等者良由吾人自昧于一念之差究竟有天渊之隔所以情生智隔想变体殊故曰奇哉奇哉一切众生具有如来智慧德相但以妄想颠倒执着而不证得若离妄想执着则自然业智当下现前如一微尘具含大千经卷智人明见剖而出之则利用无穷由是观之无论众生心具不具只在当人眼明不明耳岂更有他哉是以文殊举之以为智普贤操之以为行善财挟之以发心弥勒带之而趣果四十二位之各证五十三人之全提月满三观星罗十门行布圆融事理无碍以极尘毛涉入依正互严种种言诠重重法象火聚刀山之解脱卧棘牛狗之坚持乃至异类潜行分身散影无非游刃微尘之利具也由具利则尘易破尘破则经卷出经卷出则德性彰德性彰则果海足果海足则无不足其犹融会万派吐纳百川故德用无边惟心现量恒沙佛土即目非遥不涉途程而顿证者只在当人一念回光返照之X力耳斯则六千道成于言下犹是钝根三唤普贤于目前岂为智眼信乎聋瞽封蔀识情非上根圆器其孰彷彿之故曰众生日用而不知苟知之则根尘识界草芥尘毛通为法界之真经屈伸俯仰咳唾掉臂总是普贤之妙行以如是经海墨积书而不尽以如是行日用现行而有余如是则非智眼莫能见非大力莫能荷今麟禅人用沥血跪书此经是明见而后书之耶抑因书而后明见耶犹然书之欲见而未及见耶若明见而后书则不待操觚全经巳具如临宝镜又岂淋漓翰墨区区于简牍文字之闲耶若因书而后明见则现前日用妙用全彰似悬珠网又岂昏沉业识茫茫于水月空华之界耶若书之欲见而未及见则析骨为笔剥皮为纸剌血为墨徒点染太虗挥洒金屑岂不重增迷闷枉历辛勤耶虽然一枝叶落而天下秋回寸管灰飞而大地春起是则书与不书全经自在见与不见明昧一如悲夫夜壑藏舟力者负之而不觉觉则透出毗卢全彰法界昭昭然毫端眉睫之闲物物头头而与普贤交臂也此其麟乎休师有言华严性海与我同游者舍子其谁欤否则暂闭阁门试请回途重参曼室大士子行矣无忘所属小板法华经序此经不属刻未刻亦不不属刻未刻所以众生与诸佛未尝须臾离此经也然诸佛证而忘之忘而用之X故日用触事而真真则神神则不可测故曰此经非思量分别之所能解唐修雅法师谓此经佛之意祖之髓众生之心由是观之则修雅之言又可比丘之左券也虽然众生日用而不知又岂能证而忘之忘而用之哉故不知此经者不可不知证此经者不可不忘之故曰情存一念悟宁越昔时迷檇李鲍胜友昆季发心刻小字梵筴妙法华经与佛顶首棱严经法华根于无量义处束为六万余言六万余言束为二十八品二十八品束为七轴七轴束为如是妙法四字而巳四字束为众生日用现前一念一念束至于无念无念即无量义处也此无量义处则十方三世圣凡依正精麤好丑报复因果皆无量义处大圆镜之影像也鲍胜友昆季所刻二经笔画精爽流布稀奇负笈担囊行脚甚便于鑑照真不可思议功德耳鹤林蕖公属比丘䟦之比丘素不能言姑书鲍胜友昆季刻二经缘起遗之然二经刻未刻二胜友于境风逆顺之顷未尝不流布也小板棱严经序首棱严此言一切事究竟坚固一切事究竟坚固即法华触事而真也第名异而实同故未得坚固定者往往被名言所转耳棱严七处征心与八还辨见佛与阿难主宾酬酢往复奇险虽苏秦张仪之辨设登棱严会上知其必舌卷而神丧矣葢苏张能驰骋有心有见之域一涉无心无见之场其舌之卷神之丧X不亦宜乎呜唿无心则无不知无见则无不视于无不知之知无不视之视会一切圣凡好丑之事则何事不坚固哉鲍胜友昆季倘能悟此则棱严与法华字字皆实相顶佛也重寿投子青和尚颂古集序洞上家风曹山三堕日出连山月圆当户纵横生杀明暗相参无缝布衫木人服得半穿皮履石女拖来汝若下劣宝几珍御汝若惊异白牯狸奴至于云攒顶急佛眼难窥劫外灵枝乌鸡失晓此非卖油翁的骨儿孙管取未梦见在嘻此一段家风寂寥扫地久矣岁戊戌一阳初复连山之日重放光明当户之月倍加精彩吴临川谓天地君亲师皆罔极之恩一官尽瘁万不酬一莫若举扬洞上家风君臣五位曹山三堕使下劣者覩宝几而情消惊异者触狸奴而心歇辉佛日固皇图莫是过也虽然曹洞家风绵密精深若非真参实悟掉臂祖关者往往心粗胆大死在句下故卖油翁颂药山与云巖游山腰闲刀响因缘曰大鹏无伴过天池师子将儿绝后随崑崙触犯归行路一吼吞云万象驰看此翁作略如此济上谓之全机大用全机大用即两个泥牛鬪入海之机也不是家里人切不可向痴儿前说梦临川受性踈朴甘澹泊如鱼甘水昔舒王见蒋山元问向上事元曰公有障道者三近道者一赏舒王平生甘澹泊如头陀耳X远公五论序夫论以不敬王者名果不敬乎盖将折衷于至理而特申其情耳其情既伸则知方内方外并行而不悖矣岂唯不悖哉将使方内有资方外弘通之益而方外有启方内无生之明有启无生之明乃凡有所知者皆沾其灵照有资弘通之益方外之宾虽迹绝于物苟欲行道必乘王者之运其化始广也是故经世能以出世为宗谓之豪杰而圣贤出世能以经世为用谓之圣贤而豪杰若然者方内方外犹波与水耳今有人于斯谓必拨波而饮水其渴始解外水而能波其源始澄虽三尺童子必聚口而笑况上智乎兹论五篇大略阶浅及深缘微而着在家奉法以体极为尊顺化为宅所以重君亲也方外之士必以求宗而超化超化则不贵厚生为益求宗则以息患为功以至形神殊致形则有聚有散神则无灭无生是以为善必召余庆为恶必有余殃辟夫昨日敬客今日客敬我昨日辱人今日人辱我如我前生为善今日得乐前生为恶今日罹殃推而广之一生既尔则千生万生以至无尽生靡不皆然也呜唿孔子作春秋托名于褒贬使后世乱臣贼子惧诛而不敢肆横夫名者宾也借名而讨罪天下尚诫而生恐我楼烦大师特伸亮到之心精剖无生之旨使夫高识之流即缘生而达无生籍无生而广治道小人知为恶有报则其迁善之心不待刑后而始生君子知为善无罪X能为之弗巳则善化而造微微则妙妙则不可以有心求不可以无心入有无既不能彷彿其樊岂可以心思口议哉以此观之东鲁之于楼烦名实可辨矣然此论不行世久矣予甚慨之如日月在天浮云蔽之使天下不覩其光辉如摩尼在秘使饥寒者莫得济其欲于是授梓弘通凡有缘者如渴饮海虽小腹与大腹固不同量恣其各得所饱也重刻应庵和尚语录序临济正宗大于杨岐会盛于五祖演至于圆悟嫡嗣曰虎丘隆而隆之嫡嗣应庵和尚是也予读和尚住处州妙严禅院语乃知此老有心开饭店争柰米不贱饥者怕来喫饱者又生厌若有人于潭柘句中理会得即要见应庵亦不难若也理会未得见潭柘尚难况见应庵者哉记造栴檀轮记俟刻方册大藏经成予愿造栴檀轮贮之轮之上下列四圣六凡轮之最下谓之心海盖四圣六凡虽升沈有异而离心别无建立故曰离圆觉无六道舍圆觉无三乘圆觉即自心之别名也大藏经五千余卷虽浅深弗等圆别逈殊至于权权实实千变万化不过发明我之本有心源耳若然则心海之大此轮之妙转而弗停流而无止正如夜光之宝宛转于金盘之中未尝息焉但众生见有身故即生死浩然执有X心故即爱憎横起是以心海之大迷而成小此轮之妙转而为粗若复大藏流充寰宇使凡有心识者借佛灵宠于一言半句之下心海开通即粗为妙则刻经之功造轮之胜又岂凡夫浅见薄识所能思议者乎老汉虽不敏愿心既发轮影巳成由影而形将徧尘剎由一佛境至于百千佛境由百千佛境至于无量佛境此心此愿亦随诸佛境昭廓我既昭廓愿一切众生如我无异虽然唯不能始终之为难即刻经之际若触可意不可意事此皆十方诸佛护念汝之深慈也无得错会微笑庵记夫微笑者金刚王宝剑也是凡是圣婴其锋芒命根立断故我大觉老人拈花于灵山会上能破颜而微笑者饮光一人而巳至于风穴上堂拈饮光微笑勘诸大众惟念法华接拍成令耳万历丁酉于吴江观音大士像前偶阅大宝积经兜率天授记品触着我释迦如来微笑光剑是时也但觉根外无境境外无根根境各不相到直得一切凡圣窝窟不踢自翻然知根境不相到者复是何物呜唿眼不见眼鼻不嗅鼻花不拈花香不闻香请试道看如道不得则达观道人且不妨移名换字去也径山寂照之傍有大白寮取棱严大白伞盖意也恐后人妄会为老氏大白若辱故用微笑易之凡我法属若知易名之意管取立地凡圣情尽笑光剑新无择有心无心百尺竿头X进步不进步吹毛剑上舍命不舍命道人但管尽法不管无民如是则此微笑光剑又为涂毒鼓也咦大众火速掩耳留取穷性命下五峰出双径震大法雷施大法雨也不是分外事各各珍重长松馆记长松馆在浔阳城中其地有隐然隆然之势馆去庐岳不远故山岚潭雾每轻笼迟回而不灭灭而忽明明灭无常焉昔山谷谓招隐风槩湖光山色朝莫万态能阴而善晴若有鬼神假之作奇供以徼福于有道之士今是馆之岚雾阴晴于前后左右之松似亦不逊招隐也顾予非有道者耳往年抱疟松云闲来慈偕其弟匡石多方调治予性不耐服药复恣情所爽口者故疟鬼得肆焉既而予疟稍瘳遂有曹溪之役曹溪还复偿牢山之盟奄忽三易寒暑至戊戌结夏襄之隆东华严寺时庐岳黄龙潭名修洁者赍来慈书至则匡石巳有净土之游矣叹息久之于是复还浔阳一悼匡石淹留累日复坐长松轩下经行庭除见山岚潭雾变态恍惚不觉追惟过现交游聚散之情与夫死生之变并不可以思惟心定其凶吉若岚雾之幻化可见而不可执捉者也夫名与利众人之所争者也身与心众人之所执者也然有变化密移之君握其机权而我人闲世无论智愚贵贱皆不敢不遵其命者也惟未穷而知变者能弃众人之所争空众人之所执则密移之君始不得逞其权耳即X过现之机局既然则六合之内六合之外种种升沈情状何异乎馆之前后左右山岚潭雾去来之无常哉归宗坚固子记岁戊戌汪大参静峰授实斋居士坚固子一颗已亥春饶州阮司丞遣皖山马祖庵主圆通赍沉香龛一座供养紫栢紫柏以授实斋居士贮大参所授坚固子镇抚归宗居士曰汪大参无心于沉香龛阮司丞亦无心于坚固子两无心而适相受如磁石针自然相吸愿乞一言记之紫栢曰夫坚固不自坚固香龛不自香龛我谓之坚固则坚固现前我谓之香龛则香龛本具如谓坚固与香龛是两物则分别未忘又谓坚固与香龛皆非心外之物则能以理融事未能触事而真苟能触事而真十方三世皆坚固子也尽空法界皆沉香龛也汪大参与阮司丞作如是施则一施一切施实斋居士作如是受则一受一切受一施一切施施本无施一受一切受受本无受施本无施施无有穷受本无受受无有尽如是施何异虗空生风如是受何异镜光纳影所以劫石消而施受皆无尽藏也居士知此则金轮与法轮日用齐转岂惟坚固子与沉香龛善能说偈哉松风水月瓦砾荆棘无非归宗广长舌相也檀溪寺菩提灯记我闻世出世闲有五种广大音声能为五乘之雷随X宜而震惊之皆从如来功德法力中流出也如罸十恶赏十善此震惊人天乘之雷也如达诸行无常是生灭法涅槃寂静无为安乐此震惊声闻乘之雷也如悟不由他狭视声闻独觉得道此震惊缘觉乘之雷也如叱咤二乘广修六度不断菩萨行不舍菩提心处无量生死而不疲厌此震惊菩萨乘之雷也如云此是第一乘胜乘最胜乘上乘无上乘此震惊大心众生之雷也此五乘雷又名五菩提灯盖雷能发聪灯能开明聪发则闻遗而听无远近明开则见彻而视无中边矣若然者则一微之内十虗之外而无遗聪遗明焉惟聪无遗耳可以观色惟明无遗眼可以闻声故曰寄根明发则明不循根明不循根岂惟眼可观声亦可闻香亦可尝味亦可觉触亦可知法即我身八万四千毛孔亦可以见色闻声也噫一根而具六根之用非至明至勇而返流全一者其孰能之万历戊戌新秋日有宰官菩萨金牛居士王尔康游檀溪寺瞻谷隐之遗踪不堪其岑寂时有寒泉古栢独守檀溪之句始蠲俸银一两嘱寺僧真喜佃地一亩稍资佛前灯火之明倘有同志者十人则佃地有十亩之资明不广且远哉或又因明而延聪有施钟鼓而作佛事者未可知也涅槃有涂毒鼓句棱严有击钟验常之辞此又五种广大音声之註脚也顾其人所闻所见何如耳如以人天眼耳闻见之则谓之人天菩提灯人天钟鼓声乃至大心众生眼耳闻X见之则谓之大心众生菩提灯菩提钟鼓声又曰心外无法如当机荐此则近取诸身远取诸物何法非菩提灯非菩提钟鼓声哉紫栢道人闻居士之横口如此阴不悦其须发未除而搀我谈柄聊记此以为他日索柄之媒云房山县天开骨香庵记夫圣人无常身以众生身为身辟如月无常影以百川澄湛而影现焉万历壬申五月十九日𣵠鹿山云居东观音寺住持明亮等以修补石经山雷音窟中三世佛座下地面石石下有一石函函面镌曰大隋大业十二年岁次丙子四月丁巳朔八日甲子于此函内安置佛舍利三粒愿住持永劫明亮等见之且惊且喜遂揭视之内有小铜函铜函内有小金函金函内有小金瓶如胡豆许内秘舍利果三粒小大有差一大逾粟一如粟一细逾粟而铜函外皆灵骨附焉呜唿自隋迄明迨逾千载而舍利灵骨俱时复现岂偶然哉将非积年水旱弗调边塞多虞佛祖悲悯示此希有为和风甘雨殄灭腥丑之征乎将非大明主化瞋习为慈波乎抑圣母祟信三尊所致乎予闻石经山自北齐慧思尊者镌大藏于石以寿佛慧命隋静琬继之至元慧月终焉琬公圆寂灵骨一分塔于灵居寺背一分藏雷音窟中今者舍利灵骨是必琬公门弟子之所藏也子问开侍者曰佛身充满法界乎对曰佛与众生本无差别宁不充满予又问曰X佛身既充满舍利亦充满乎开方沉吟予振声喝曰汝不闻昔有中贵登浙江阿育王山未进三门问笑翁曰舍利安在笑翁指松枝松枝遂放光汝若知此则舍利充满与不充满自知下落余又何言虽然洪钟虗受靡扣不应幽谷无私有声斯响故圣无常身月无常影水清则影现机感则圣应是室之建有年数矣而未得名俟舍利灵骨併光照临始得名焉予与二三子皆得信宿舍利光中又得忍菴慈公昆季为香饭主人何幸如之夫众生骨臭诸佛骨香而果香臭有常凡岂成圣垢岂能净予以骨香名此菴者了知一切众生初无常性以其随顺无明而六道星陈若不随顺谁骨非香愿登菴思名得名思意得意忘思思忘忘忘若然者岂惟是室为骨香哉四方上下无往而非骨香也陆太宰手印记昔有一王生而勤善至老无懈伹临命终时偶触逆境瞋心一生因此命尽即堕蠎身以善根力故身虽堕蟒自知是蟒求脱无由窃以为幸得一比丘为我说三归五戒蟒身可脱也时有一比丘至蟒处不知蟒蟠林中忽闻有唿比丘者比丘异之此深山旷野树林丛襍何人唿我踌蹰四顾又唿曰比丘我是某王以临终生瞋今堕蟒身愿大德说三归五戒度我脱苦比丘曰某王生而勤善至老无懈死必生天岂堕蟒身耶蟒曰以我临终瞋炽瞋主善伴伴必随主X故堕蟒身以生平勤善力故所以若闻三归五戒蟒身可脱于是比丘遂为说三归五戒讫蟒果死奇哉念力变通无常生而勤善死动瞋心故善不善新瞋受报及闻归戒以新善熏力故善随续瞋消蟒死而生天奇哉念力何其神乎即此而观可知念无大小若因善生心虽事大而难成必当深思远虑千万方便委曲为之若因恶生心事虽微细必当直下克去所欲勿使成之自然此世他生人闲天上受报光大德冠常伦凡所欲为靡不克愿何以故最初善念力故故曰善不可不勤恶不可不克当湖陆太宰生平信佛至于护法之际毁誉超然若信佛者即憎为爱若不信者即爱为憎但知护法事重而亲疎荣辱了不关心故其当大病之中眉宇廓清神不为挠其未病时以左手为净凡污染处决不用之惟用右手而巳及病势疑危不知日出为朝日入为暮凡历旬日则左手第二指与大拇指相搯坚然若天生而不可解者苟非念力精虔死生不入其胸孰能臻于此呜唿左手果净右手果不净则一身两手而净秽亢然不同界以迹观之果如是也以理推之又大不然手无净秽净秽唯心岂有一人而二心乎一人既无二心则心净无秽不净果无秽不净宁独左手谓之净将恐右手向谓不净者未有不净者也何以故一心既净即从足至顶从边至中以至八万四千毛孔无不净者故曰心净则佛土净此圣人之言也我则曰X心净则毛孔皆净毛孔既皆净安得山河国土不皆净乎若然者太宰此印果死而不解其往生佛土必矣虽然可与智者道难为众人言也经龛画八部神记万历辛卯余写法华棱严二经毕龛上当绘八部真形借其威神以御不祥使护持二经在在无恙而檇李棱严寺昱公适以华严变相来予观之甚喜遂属鄣山丁生云鹏临摹登龛布置精妙玲珑庄严殊为希有夫华严变相虽圣凡不同其主伴森然威仪具足至于即事表法玄旨幽朗如月在秋水不假言语使见者各各显了不惑其中八部如阿修罗此言非天迦楼罗此言金翅鸟紧那罗此言疑人摩睺罗伽此言大蟒夜叉此言苦活毗楼博叉此言种种色庄严眼根鸠槃茶此言魇魅鬼干达婆此言寻香各有其王统无量眷属敬受佛勅随处护法本有常光生佛不二随缘熏炙现相不同故众生一念起处各有所因如修罗多瞋谄诈迦楼罗吞噉资生紧那罗奏乐得食摩睺罗伽守护伽蓝夜叉恼他活已毗楼博叉主领龙众鸠槃茶食噉精气魇魅众生干达婆寻香奏乐如是种种感报不同亦顾其初心何如耳今一切黑白日用治习之际起念不一试一一观察此阿修罗业耶此迦楼罗业耶乃至干达婆业耶照其恶念起处以知见之火精进之风忍辱之冶持戒之椎禅定之炭布施之水种种淬炼使一切染习之铜X顿镕无迹则孰非如来种族耶如是则八部灵聪各以见光为广长舌相况其秉佛护法肝脑涂地者哉图而供养之宜矣赵少宰施大悲菩萨记夫一心不生手眼无量介然念起手眼用分无量则手可见色眼可捉物用分则手惟能捉眼惟能见以此观之菩萨众生手眼平等是以两目两臂者能一心不生则圆用无亏千手千眼者介然念起则根尘互限譬如空谷无心千唿千应万唿万应然唿者至劳应者无疲空谷虗而匪灵者尚万应而不穷吾人灵而不虗者唿则有尽况虗而至灵妙万物而独立者乎其手眼无量诸根互用奚足疑哉乃有疑而未信者盖执六尺为躯方寸为心故也殊不知见小者必失大见狭者必失广大莫大于无身广莫广于无心故曰非无身之至无以示无量百千宝目妙臂非无量百千宝目妙臂无以示无身之至也故无思者可以契同契同者可以圆用圆用则炽然分别而不乖同体如用未至圆虽身如藁木心如死灰皆非真忘也惟真忘者犹龙焉弹指之顷现身无常大则可以横塞虗空细则可以芥子为宫龙乃有欲之物业力凡用尚难思议况无欲者乎虞山赵少宰以白铜铸大悲菩萨像手眼姿态妙绝天下达观道人一见而悦之赩现眉宇少宰曰师悦之乎对曰悦且谓少宰曰悦名固同悦心大别悦为菩萨悦利益众生是X为出世之悦也悦功名悦爵位是为世闲之悦也贫道固不敏公能以宝像施我不敏范而师之则所惠大矣敢不铭德少宰曰师还天目愿以此像施于青山白云之闲不亦伟乎此像借名山福地可以久安又得师为之主则天目有主菩萨有所不佞之愿也既而道人下天目闻菩萨犹未至潜岂少宰以空谷之心而应我吾以唿者之心以俟是像也欤虽然我以法界为天目虗空为大悲若然者像不出虞山未始不在天目也菩萨虽在虞山道人未始不在大慈悲父提拔照烛之中也恐忘所施后遂无闻负少宰之心施昧道人之初愿故记礼五祖文葢闻过去佛不得无生之心不得成无上觉道现在佛不得过去佛心不得成无上觉道未来佛不得现在佛心亦不得成无上觉道由是而观我释迦老人若不得迦叶佛心则不得有心成佛慈氏不得迦文之心亦不得有心成佛虽然迦文既不得有心成佛则灵山会上拈花示众惟饮光微笑领旨是果有心乎哉无心乎哉于此简别得出前则饮光兄之后则慈氏不敢弟之设简别不出计有则常剌入心计无则断剌入心断常坑崄自古自今遭其翳眼而堕者不知其几矣是以诸佛菩萨兴大慈悲示大手眼一实多名无量方便当其随宜出世曰佛曰祖曰菩萨曰比丘曰居士譬如一味多食一茎多器识得破者X即名得实识不破者忘实遗名曰佛曰祖曰菩萨等皆名也非实也所谓实者古德于无根舌头直吐消息曰大众要识本心否汝等各各现前灵光独耀逈脱根尘体露真常不拘文字荐取则当下缘心顿歇脱复生心即乡关万里某以是知百丈不得马祖之心则不能扬眉吐气马祖不得让祖之心则不免家门枯淡乃知我震旦鼻祖不得多罗之心则神光立雪断臂而求不知将何分付昔然灯佛授迦文之记迦文以无得为得名得阿耨多罗三藐三菩提龙湖闻禅师初参其师曰无上妙道可得闻乎其师曰莫谤他好闻曰从上以来光震华梵岂是虗设其师曰是实事闻公即颖然大悟而去曹溪呈我五祖大师偈曰本来无一物何处惹尘埃若然者则某悬悬二十年若渴鹿思泉冀一接足则不胜有心矣有心则有我有我则有物有物则与曹溪本来无物之旨大煞违背矣虽然见义不为非勇也某固不肖忝为大师远孙宁甘望崖退屈哉且道不退屈一句作么生敢道大师不得我心则无以接曹溪曹溪不得我心则无以光茂儿孙直饶威音王佛设不得我心纵使百劫坐道场管取佛法不现前在若也我不得东村王大伯心即不能为一切圣凡之巴鼻不惟不能为一切圣凡之巴鼻亦不能接引端敬二子发菩提心及一切助缘随喜若霖等可吐此心于祖前实不敢以缘胜生胜情缘劣生劣情二情坐断本心自露惟X愿以此剖献慈光之中伏愿哀怜摄受礼石门圆明禅师文万历二十六年十二月十九日予自庐山归宗寺挈开先寿公与吴门朗驱乌来临川于二十九日黄昏舟次筠溪石门寺西南隅者盖取坤土表信故也夫信之为物也大故出世法与世法微信则皆不成就如出世法备殚五位则以信为始世法经纶五常则以信为终故信始终万法者也夫出世法中自饮光微笑以来能以语言文字扬其笑者惟马鸣龙树而巳然二尊者皆产于梵不产于华产于华能以语言文字大饮光之笑者惟谷隐东林与石门而巳石门即圆明圆明即寂音寂音讳洪字觉范生五十六年而卒着书百余部如尊顶法论法华髻珠论僧宝传林闲录及智证传石门文字禅此皆予所经目者也其余渴慕而未及见焉石门十四岁讲唯识论有声十九参云菴文禅师毕大事门尝曰吾见云菴之后不惟死生祸福皆我道具即语言文字三昧千万言可以立就又拈棱伽经曰以自心执着心似外境转彼所见非有是故说惟心予即师所拈观之伹了心外无法则前境顿融法外无心则我相自化噫前境融而我相化始能自信黄面瞿昙借我舌根说法于二千年前孔老借我舌根述春秋删诗书作六篇鸣道德颜隳肢体则我殻漏子与妄想心巳忘于春秋时矣故饮光一笑落万古于声中颜回一坐坐断语X言文字之路于身心之外若然者则饮光何长颜回何短故短佛而长孔老短孔老而长佛者皆道听涂说非三氏的骨儿孙也夫信有依通之信有智通之信故出世法中自饮光乃至曹溪而下于依通之信智通之信苟非鵞王水乳岂易择哉是以石门于篆面鞭背谪戌瘴海之时搜剔五家纲宗精深整理成禅宗标格防闲魔外于像季之秋此心何心乎即仲尼述春秋之心也故师曰知我者其惟此书乎罪我者其惟此书乎所谓五家者即临济曹洞云门伪仰法眼是也呜唿予生于五百年后师着书于五百年前予因师之书而始知宗门有纲宗之说既而寒忘衣饥忘食窥索久之则纲宗肯綮照用生杀之机亦稍尽崖略矣纲宗崖略不但宗门为然即教家亦有纲宗如天台清凉慈恩于佛所说法各有所判如天台有化仪化法四教之说清凉有小始终顿圆五教之说泝而上之五天则有清光戒贤此皆产于梵者也若谷隐凡佛所说经率以三分判之所谓序正流通也戒贤即唐奘师得法师也戒贤传弥勒之宗其宗谓之法相宗若天台清凉西土马鸣龙树皆谓之法性宗法相如波法性如水后世学者各专其门互相排斥故波之与水不能通而为一此曹皆以情学法者也非以理学法者也殊不知凡圣精粗情有而理无者也凡耳精粗所不能尽者理有而情无者也至于甚者斥达磨所传之宗谓邪禅其说曰自饮光X以至二十四祖师子尊者为异见王斩之安有所谓二十五祖与夫达磨者乎彼不知神光学穷内外立雪齐腰断左臂置于鼻祖之前而乞安心使达磨果非圣人则神光之臂亦不易断光能以理自胜外形骸而求法岂独善其身者能为之乎盖其志在兼善万世者也及光得粲则光为二祖粲为三祖三祖有信心铭其言简其理精此非洞了心外无法法外无心孰能臻于是粲授此铭于四祖信信授此铭于五祖忍忍授此铭于六祖能六祖本岭南新州卖柴汉初不识文字语言一日担柴入市有贾买柴适诵金刚经祖闻应无所住而生其心诵声未巳祖即大悟及贾偿柴直祖问曰汝所读者何书贾曰金刚经曰此经何从来贾曰蕲州黄梅五祖处得来祖咨嗟久之且曰奈我有老母在无人养耳若得十金安母则黄梅可往也贾闻而异之随施十金与祖安母祖至黄梅忍大师知其根性勐利故当众盖覆之至祖得衣钵而南遁后大阐达磨之宗长饮光之笑予以是知马鸣龙树谷隐东林与圆明大师皆即文字语言而传心曹溪则即心而传文字语言即文字语言而传心如波即水也即心而传文字语言如水即波也波即水所谓极数而穷灵水即波所谓穷灵而极数极数而穷灵则法相法性之波也穷灵而极数则法性法相之水也故石门以文字禅名其书文字波也禅水也如必欲离文字而求禅渴不饮波必欲拨波X而觅水即至昏昧宁至此乎故曰性宗通而相宗不通事终不圆相宗通而性宗不通理终不彻事不圆则不能入事不成就三昧理不彻则不能入理不成就三昧纵性相俱通而不通禅宗机终不活机不活则理事不成就三昧虽入而不能用也若夫圆明大师则又出入乎性相之樊掉臂于禅宗之域即出世法而融摄世法以世法而波澜乎出世之法如春着花如花承春秾鲜秀丽又如月在秋水岂烦指点而得其清明者哉某本杀猪屠狗之夫唯知饮酒噉肉恃醉使气而巳安知所谓佛知见耶不谓吴门枫桥雨中承轮道人一伞之接雨渐而为甘露甘露渐而续石门之血脉石门之血脉幸而续之则饮光之笑声或将传于龙华会上未可知也虽然不肖何人敢大言如此苟无自信于心初不假于外者何不惮大川峻岭即穷冬而登石门此心之痛惟佛与孔老必皆俯而慈摄者也偈曰心外无法圣凡生杀情枯智讫天机始活稽首石门心法洞达饮光之笑长而不歇天风怒号万窍皆悦笑不在口声岂有灭太虗为颐大地为舌不肖所悟圆明之诀法乳恩深敢畏风雪天寒地冻寒极暖发千红万紫如来所说但自忘怀无往不洁以洁开物物皆解脱以是报恩何恩弗答祭法通寺徧融老师文予受性豪放习亦麤戆一言不合不觉眦裂火迸自X吴门遇觉公弃书剑从剃染而旧习亦为稍更然于宗教未有开悟一日读唐张拙偈至断除妄想重增病趣向真如亦是邪句舍然大笑曰谬矣何不道断除妄想方除病趣向真如不是邪时旁僧谓予曰公以为张拙偈错耶若张拙错或错一字何下句亦错予闻之不解遂疑闷经岁弗能巳一日忽醒曰渠本不错乃我错耳既而自设问答如何是断除妄想重增病曰披蓑衣救火如何是趣向真如亦是邪曰罪不重科从此于禅家机缘语句颇究心焉而于教乘汗漫犹未及也及读天台智者观心颂始于教有入时予有偈曰念有一切有念无一切无有无惟一念念没有无无洎万历元年北游燕京谒暹法师于张家湾谒礼法师于千佛寺又访宝讲主于西方庵末后参徧老于法通寺徧问汝是甚么人对曰江南寒贫晚士曰来京城作甚么对曰习讲问习讲作甚么曰贯通经旨代佛扬化徧曰汝当清净说法对曰即今不染一尘徧下炕搊予衣曰汝道不染一尘这好直裰向甚么处来适旁有僧侍徧曰直裰当施此僧遂施之徧见予内尚有衣大笑曰脱去一层还有一层自是予往来徧老之门观其动履冥启予多矣又有普照师者卧法通徧室亦契爱予呜唿徧老照师予违兹范奄忽十九寒暑法堂尘积黄叶萋萋聊具瓣香以表素思徧老有灵伏惟享之予闻世谛有父则有子嗣微嗣则人类绝然有宗嗣焉有恩嗣焉而X出世法中则有戒嗣焉有法嗣焉予于徧老之门未敢言嗣若所谓德则此老启廸不浅焉敢忘之兹叙脱白颠末宗教所自于弔辞者盖寔有报德之思焉悼庐山黄龙彻空堂师文凡寄形于大块闲者无论智愚前乎千百世后乎千百世羣羣而生逐逐而死岂可以数计哉唯有道者虽物生亦生物死亦死然生不以形劳神死不以神计形不以形劳神则同生于万物纷扰之中而其神常静不以神计形则神离形时譬夫人将澡沐脱故弊衣耳我堂师默持金刚般若经三十余年南北驰驱开山创业于天地之阳人劳师亦劳人息师亦息其中人情百端世事变幻若宠若惊或荣或辱此卷金刚经未始须臾放下以故即世时以持经力形不累神且得慈圣皇太后颁大藏经以光其既寂云虽然衲子家平生于空闲寂寞之濵抱赤独立天不可得而清我地不可得而浊我前千百世不可得而弊我后千百世不可得而新我又不以天下共誉可得而光我天下共毁可得而掩我况于外荣乎某甲与堂师为道义交比自峨嵋顺流东归道出浔阳遥见匡庐不觉潸然泪堕余昔与师共乐于此今五峯苍然龙潭湛尔而师巳逝矣呜唿孰知逝而不逝者师乎师乎鉴我之寸赤乎持此经以保厥后乎赠少宗天恩二开士礼补陀还燕文燕之房山县上方兜率寺隆泽二开士慕补陀有年X矣既包腰下黄金台由潞河之彭城折芦渡江浮淮绝海出没于风涛百险一朝登补陀若穷子还故山积怀钦渴唯慈父是觐安知有身心哉于是观音大圣为之现身不亦宜乎或闻而骇且疑之彼二上人者蕴何德业菩萨特为之现身耶是不知万物一物万神一神以身心未忘力不能会真始有凡圣之隔苟能会真菩萨与众生未始不神交也故尝闻之能敬重自已佛性则一切凡圣皆可以交神之道见之然则二开士亲覩我大圣之容如子见父本家常事奚骇之有虽然道德之变如江湖之日趋下也天下不贵性观唯贵情观如咸体咸爻初本一卦即体观之其神未始不全也以爻观之则不胜其纷纷矣噫安得人之忘身心而亲觐大圣于日用之闲哉紫栢老人集卷之十四紫柏尊者全集X卍XXX紫栢老人集卷之十五明憨山德清阅题题金刚经塔余瞻礼是塔自如是我闻以迄信受奉行一画至于一字一字至于一句一句至于一行一行至于一经X鳞鳞曳曳宛转横斜静对之如远水孤峰流观之则长空鴈序及其标塔标佛忽然妙合则七宝无所施其工帝梵何所关其巧直自一心不生处为基不生用处为用世尊未说是经此塔先巳成就经云应无所住而生其心全是此塔註脚鉴大师且从其註脚悟入而今此塔当机电掣岂无毒眼汉见鞭影而驰乎螺灯父子刻施是经余窃有嘱累昔有坚持此经者江风败舟经遂漂堕意其竟入龙宫矣一日其妻浣于溪畔见羣螺结聚沉浮衍漾如水上灯毬怪而掇之羣螺既尽此经独出诚愿刻者施者受持者等彼羣螺遂与此塔共结一段不思议公案也题东坡禅喜集此集或以文章奇之无乃略神骏而取玄黄乎殊不知作者力在自性宗通以不传之妙抛掷于语言三昧尻嵴无常圣凡生杀譬夫夜光在盘宛转流利虽智如神禹曷能测其向方哉题雪山半偈舍身卷圣人一言天地卒难以覆载盖大道所在耳身为大患此男子能于千巖万壑冰雪之闲捐大患而货半偈非至明至勇者乎题普陀大士示现卷拜者不至大士现身岂因至者我至身现岂关菩萨反复观察合现无地于无地中海山霞生妙容慈肃见者泪滴海水可枯此泪无竭作是念人普门顿入X耳掷波闲眼闻鲸吼水陆空行圆通自在乐既无根苦非有蒂题师子林纪胜集师子林记紫柏道人得于吴门沈伯宏斋中呜唿师子林榛莽久矣狐兔成群白日青天作诸妖孽师子贪睡不管今此集一出师子鼻孔竟为之牵痛矣痛则醒醒则吼请问见前大众且道师子正吼时这一队狐兔向何处着落能荐此师子林一旦恢复许渠来林中蹴踏自在去题包生所刻棱伽经此经以五法三自性八识二无我为宗为根熟菩萨直明识体全真顿成智用故佛于棱伽山说经者盖山高峻下临大海傍绝门户惟得神通者堪通之乃表心地法门非修证可能往耳棱伽此言不可往若然者则一切众生终不可往耶虽然境不自境由心故境心不自心由境故心境不自境境不可得心不自心心亦不可得心境既不可得则智山无待觉海无边不动脚跟早登棱伽之顶才生心想顿入如来之藏矣僧问岩头起灭不停时如何岩头问僧谁起灭凡读此经者果于岩头句下别有转身始来与老汉商量此经未晚题坡翁文字禅东坡老贼以文字为绿林出没于峰前路口荆棘丛中窝弓药箭无处不藏专候杀人不眨眼索性汉一X触其机刀箭齐发尸横血溅碧流成赤你且道他是贼不是贼试辨验看若辨得管取从来拦路石沸汤泼雪题赵生画扇雾势昏晓山形有无且不可以心测又岂可以笔墨尽哉然墨光之初心路之始必有主人存焉故达者知云雾昏晓无常即例山形等耳然后笔笔墨墨横拖竖抹意之所到笔之所随主客升降初无常位意果意乎笔果笔乎吾于密郎扇头得赵生矣题师子端禅师语录予客代之清凉山一夕梦一僧蒙师子皮自东而西斜阳在天光烛其面忽然启齿口如血盆牙似霜劒梦切自计曰如彼者我当为之及读端师子语录惊其脱略窠臼大用纵横不从轨则果若金毛师子跳掷露地百兽闻风靡不脑裂者也呜唿去古既远宗门爪牙希遘率皆如妖狐怪狗輭暖委靡凡见可欲摇尾乞怜万态迎合一充其欲阎罗老汉叱咤其前犹不暇顾况顾我道哉至于由机缘而颂古作由颂古而评唱集由评唱而所谓秘要者行秘要行则后之学者评唱不知安知颂古颂古不知安知机缘机缘不知安知自心自心不知安知祖意夫机缘者活句耳生杀自在抑扬莫测凡圣路穷是非药病苟非其人道不虗行唯了悟自心者即病为药即药为病即生而杀即纵而夺正抑乃扬正杀乃生以棒喝为X广长舌以铁钉饭木札羮为供养临机哮吼天龙欣悦狐兔魂销若然者今之以秘要自谓正传慢侮法道宁不有愧于师乎题穆玄菴所着书后昔人有将黄金铸佛而供事之一旦为大盗负而藏之重泉之下世皆不知也奄忽更代初铸佛者子孙亦皆星散异乡矣尔时重泉倐然光达丹霄四方远近靡不覩之且惊且骇譁然相汲引而寻光所自以善水者下重泉而获金像浮举而供事之巢陵唐邑内翰穆孔晖号玄菴其所着述发挥儒释精奥书成若干部先生即世五十余年矣兹由同郡傅侍御光宅表而彰之余故亦得钻研玄菴秘典大凡男子立志不可浅近图一时衒耀于俗党但当务其深远者精克而成之更百世之后或有同志者出焉其犹铸佛以黄金虽藏之于重泉之下异日必光达丹霄也即此言之大盗藏像盗唯一人而俗党蔽高无世不广故庄周有曰高言不止于众心妙乐不达于里耳然精光所积虽天地莫能蔽之况人情私嫉乎哉题王画卷夫见画不见笔见笔不见手见手不见心见心不见心之前者谓之见见可乎苟借画见笔借笔见手借手见心借心见心之前者谓之不见见可乎虽然展卷则云物纵横收卷则峰泉寥寂且道展收把柄毕竟落谁手里得恁么自在疑则辋川有摩诘可问X䟦䟦麒禅人血书华严经吾闻华严大经实根本法轮佛与大菩萨之事非小根可堪故曰龙象蹴踏非驴可堪终始一念今昔一时因果一佛凡圣一性十方一剎三界一体正像末一法初中后一际当处现前不涉情解本自圆成非脩所得故曰智由三昧观照方便迷解显得不是修成若夫悲愿熏炙称性而周事亦无尽或曰愿终功废则过去诸佛带果行因岂不多事虽然一乘无修始终一念云云者盖指果体而言也若在凡夫必当先悟果体根本然后法古佛之样规行矩步始以信入次则历行住回向地等圆治积生染习习尽功圆则毗卢能事毕矣经中首以善财问法徧参胜友五十三者盖圣人所虑书不尽言言不尽意故设像寓意使彼有志于一乘者翫意得像神而明之肉身现证无劳修得如法华以龙女成佛之象寓彼实相以至三周九喻重重旁敲与华严何别但下劣凡夫不信自心徒信佛语被文字所转埋没本光不能直下受用是非之仆荣辱之奴死生之仇好恶之党颠之倒之奴主反位大用翻为迷事无明大机总成迷理之障理迷则触事皆碍事碍则于理终迷故华严之法界法华之实相名存义昧义昧则理无所会理无所会则道不终通道既不通到家何日既不到家安有所得无得则见必不定见不定则偏圆无辨邪正X不分谓之知解之徒渠尚无分岂能现证而受用者哉豫章浔阳之庐山山有黄龙寺寺额即今上所赐也寺众有麒禅人有志于佛一乘顾惟天机不深受性鲁钝于华严法界率难通悟于是发愿书大经全部意在青山白云朝暮书而读读而礼称忏洗过现重轻罪垢果其夙有微善仗毗卢之宠灵襍华之熏发法界顿开入佛种性麒之告余也如此余嘉其有志缀华严大槩如此余再谓麒曰若知举笔饮墨向白纸上横画竖直之者念耶时耶佛耶性耶剎耶乃至际耶象耶意耶现前耶不现前耶呜唿若能领此则须弥为笔太虗为纸大地为墨书若经者果有尽乎果无尽乎子若不会虽剥皮为纸析骨为笔剌血为汁与善财童子相去尚远在况五十三胜友若能亲近乎麒其勉之麒其体之䟦黄山谷集此集如水清珠浊波万顷投之立澄如摩尼宝饥寒之世得之主病即愈盖此老不特尊其所知行其所知而巳且能掉臂格外作狮子吼者也观其于宠辱关头死生路上跳踯自在若夜光之珠宛转于金盘之中影不可留如水天荡漾于太清之内光无定在有诬先生谓列子中亦有禅语禅岂普通始来哉此非先生语不识好恶者所赘语耳列子之言虽精密至到者亦可以义路通禅则不唯义路不可通纵无义路亦非禅也唯彻悟自心者即闭门造车出门合X辙矣而不识好恶者欲以义理穿凿所谓撮摩虗空祇益自劳耳余知其家里人故䟦数语䟦贺知忍剌血书金刚经未剌指时指塞虗空才剌指时血流大地指即金刚血即般若故罪无轻重半字能消福无浅深援毫即满虽然澹菴居士未即世时不以此经为常课则即世之后子虽有曾参之孝为书此经终与金刚般若血脉不能接续若然者居士即此经此经即学仁父子血脉岂以存没断续哉我闻般若无古今金刚无内外有古今则有延促有内外则有亲疎而未至蕴空者则念念生灭情尘胶执即蚊虻唼肤而举身毛竖稻芒在眼而四方易位况以热指剌于冷针鲜血迸流能无痛乎今学仁即流为墨即墨成字至于句偈完兹一卷究其情悃与舍全身何异达观道人见而哀之且感学仁精诚不媿紫岩书此附之经尾愿见闻之者皆发是心䟦钟鼓颂圣人有身而无累有心而不劳以其无累故则一身可为千万身以其无劳故则一心可以穷万法众人则不然有身则有累有心则有劳累之劳之从无始以至今日死死生生荣荣辱辱好恶万端改头换面羽毛鳞角无所不经得为人身忝在最灵极为希有于希有之身不能闻道洗长劫之劳累与马牛何异哉虽然劳之与累亦不可易洗若欲洗之须以此颂X为香水海久涤自除则众人可至于圣人也智者思之䟦牟子言道章庄子曰道恶乎在道在稊稗易则曰形而上者谓之道形而下者谓之器有人问赵州如何是大道州曰大道透长安今有人于此三者併举而问曰牟子之言道庄邪易邪余应之曰庄易且置敢问赵州大道透长安句果言道耶不言道耶若谓言道则其言不可以智识知义路得若谓不言道问道答道有何差别有人于两问中知得好恶雌黄不谬则庄易之道譬如月在秋空朗然廓澈若检点不出不但于赵州句中无有出身之计即庄庄易易总向痴人说梦耳虽然由粗而得精由精而遗闻粗之与精固亦遗闻之嚆矢哉䟦证道歌汉留侯状如美妇人本朝刘诚意亦状如妇人然皆临大事决大几若镜中见眉目然当世无与等者永嘉大师虽云外枯禅貌亦柔秀宋寂音尊者初读其证道歌至大丈夫秉慧劒句寂音以为此老貌必杰特威掩万僧者及礼其道影始知体不胜衣貌如少年宣律师乃叹曰断不可以言貌观人盖此老平生践履明白心智勐利故吐辞等刀锯耳譬如香象摆脱五欲缰锁超然而去真大丈夫哉迩来去圣转遥人根薄劣凡所谓出家者皆产于荒寒昧略之乡其X父母不过为儿女负重舍而出家为其一身衣食之计非为求出世而来次则逋逃之徒宪网张迫以我缁林为其渊薮乃一时偷生之计岂有成佛志乎余浪迹江海三十余年足迹徧天下在在处处所见缁流黄冠率饱食横眠游谈无根靡丑不作污佛污老退人信心若使一宿老人肉目睹此安得不痛哭流涕哉夫子房龙门设不为经世用出家求无上菩提当不在永嘉下风昔崔赵公问径山国一钦禅师曰弟子出得家不钦曰出家乃大丈夫事岂将相之所能为赵公心服之故曰谛审先宗是何标格乃今狐兔成羣龙象腾逝则释迦老子正当为酒肉班头呜唿痛哉䟦大川和尚饭十万八千僧卷余读诸居士偈言䟦语虽喜其有顺水推船之心痛其无逆风把柁之手且道如何是逆风把柁咄直下死生崄浪之中当头荣辱颠风之际赤心不昧万善常勤以舟为命则并力支撑以国为舟则同心共济凡百情关冰消瓦解一切人我电扫雷轰方许渠向没巴鼻汉前雌黄佛法去虽然出身一句又作么生铁索一条谁锁放岭头诸佛笑同牵䟦宋仲珩篆书金刚经金刚般若两者之坚利世所共知惟愚痴之坚利或未察焉夫愚痴不坚我当先破愚痴不利我当先犯今我顽于死生好恶之执牢不可破锋不可犯是以X威音释迦先我得道也虽然愚痴不坚不利则般若无本矣故圣人以金刚喻般若良以金刚能断一切一切不能断金刚故也如般若能断一切愚痴愚痴不能断般若也此就知有者言也如未知有则愚痴能断般若般若不能断愚痴也由是而观愚痴之与般若金刚之与万物岂有常哉顾其人用心如何耳如先以知有为前茅则般若如金刚如未知有强以事行破执则愚痴如金刚故金刚一物不惟能喻般若亦可以喻愚痴也此经有五千余言疑二十有七吾曹果能善用其心则言言疑疑皆观照之媒妁也反是则言言疑疑亦愚痴之绍介也如青萝本元臣荣国公本缁流而所为如此果以言言疑疑为媒妁耶为绍介耶吾不得而知也宋仲珩篆书妙绝古今精密圆活神气流注如春着花余虽至愚贪玩不知目劳况智者乎罗司理心尧初既得之于无心岂终能以有心宝之哉惟无心得之亦无心宝之则有未常有而无未常无所以得常无常有也书周轮云发愿文后有胜解无惭愧谓之见魔有惭愧无胜解谓之悲鬼见魔悲鬼皆自心宛昧所成苟能逆顺关头掉臂徐疾过得所谓见魔悲鬼俱铸为文殊普贤矣嘻知即易行即难万仞崖端谈笑踯寒山拾得两无功物不迁论跋予闻入无生者方知剎那故五十计较经有菩萨白X佛曰我罪灭如何不见罪灭之相佛曰汝曹心能转生否对曰我心若不转生则不能与如来共语佛曰汝曹心转生时见心初生之相否对曰不知佛曰汝曹既不知心生初相岂罪灭相汝曹独知之乎即此以观心转不转生相灭相皆不越一剎那耳而物非物迁不迁又岂能越之哉予以是知驳不迁辩不迁者剎那未知无生尚遥而驳驳辩辩得非掉棒打水月乎则予亦不免多口之咎半山老人拟寒山诗跋月在秋水春在花枝若待指点而得者则非其天矣吾读半山老人拟寒山诗恍若见秋水之月花枝之春无烦生心而悦果天耶非天耶具眼者试为荐之戒杀放生文跋夫贵贱殊业物我同灵恃力残生滋蔓恶习畅一时之口味结万劫之身殃痛不免之酬偿截无始之苦本莫若戒杀杀若不戒则我畅物结物畅我结结畅相乘如汲井轮循环不巳往复思之甚可恐怖恐怖既生视物如人视人如我夫杀机一动不惟残贼同灵寔则自断命根作如是想何待佛出齿臼然后戒杀哉䟦宋猪齿臼化佛文物物有佛物物不知以不知故递相噉食如汲井轮长劫无巳佛悯物故流慈齿臼猪口出佛梵相圆满状若拇指亦如秋月光明显露若闻若见生希奇想X俱大恐怖自是戒杀等不杀已我发是愿佛即现前非色非空非凡非圣凡圣中出以是之故物物是佛云何业醉佛心佛佛相食愿是慈波注入众齿如一灯光分百千灯灯灯续分光光无尽物覩佛光普照三世于此实语凡见闻者号唿涕泣如猪正杀受痛即我作如是观杀习顿止宋绣观音经䟦禅人林白持宋绣观音经一卷予拜而读之至观其音声即得解脱忽然疑生意会不快及见无尽意菩萨闻佛赞观音功德之利而无尽意即解颈众珍宝璎珞持上观世音菩萨菩萨不肯受因佛劝而受之即将一分奉释迦牟尼佛一分奉多宝佛塔处乃豁然疑消夫多宝佛过去佛也释迦佛现在佛也若无过去则现在无待若无现在则过去成断若无过去现在则未来奚立若废三世则昧剎那若昧剎那则一切圣凡之用依正之基将何借焉由是观之盖圣人本欲直示其旨顾众生机钝不能神而明之故设象以寓意使翫而得之则象忘而自契也知此则现前读经者与观读经者虽愚智弗伦皆周旋于寂灭光中初无闲隔此经妙丽神釆具足针针剌入圆通之境字字贯摄至道之真自宋迄明六百载矣而字画锋刃铿然若新非沥肝胆之诚孰能至此䟦怪石供石本无怪怪自禹始迄于东坡居士岂惟不以石为X怪直以石为无上供养众人闻而怪之以为天厨王馔名花香果及珍羞异宝始足为至公以齐安小儿浴时戏石当禅师供不以亵乎然庄生有云高言不止于众心余谓无上之供自应骇俗虽然禹之所怪坡之所爱皆未有树也古德有言曰若人识得心大地无寸土寸土既无又安有石哉则禹所怪坡所爱总梦中语耳即达观道人亦不免开眼说梦在或有傍不禁的出来请问和尚既无寸土只今脚跟在恁么处老汉缓缓向他道汝不闻金屑虽贵落眼成尘耶䟦宋圆明大师邵阳别吴强仲叙未战谁不勇临战谁不恐惟置死生于不可得之地者如师子游行孤踪绝侣然此不可得之地非独石门安乐场寔一切圣凡所共惟临境不惑得受用之不然纵见道精深决非将种若圆明老汉居缧绁濵九死而饮食谈笑如平时死生不入其怀真菩提场中枭骑耶又石门老人有言曰成就世出世法者特一切能舍耳此言虽若不甚精深细而味之苟非置死生于度外者孰能与此哉今老人于桎梏之中而荣辱不能入其怀饮食谈笑不异平日犹超然而自得也者非洞彻自心圆用自心者虽见地高出佛祖我知其触境旗靡矣X䟦半山老人拟寒山子诗受持千百万过心地花开香浮鼻孔鼻孔生香香不闻香善知此者则半山老人舌根拖地亦不分外也书圣观弥勒赞后理水如海吾心如鱼以海养鱼化龙奚难更得触不如意事撼之即如天风激海云涛汹涌泼日震空空为之殒堕则大用始得现前子思所谓尊其所知则高明矣行其所知则光大矣䟦毗舍浮佛偈夫众人知贵生而不知所以养生之道故为生之所累至人知养生之道本于无生故能视生无生无生而生生无物累也嗟乎今有人于此目为色之所累耳为声之所累至于心为七情五欲之所累犹曰我平生快乐无累殊不知无累者累之久矣盖众人欲重神昏坐过而不知焉辟如醉夫卧于泥淖之中人晓之曰泥淖非可卧之所醉者瞪目怒曰我生平不解饮酒汝奚诬我今天下俱抱醉夫之疾安得有不醉者而与之言哉虽然毗舍浮佛颂即醉夫能读而诵诵而思思而明明而得何患其终不醒耶䟦寂音尊者十明论叙夫至愚之人使其蹈火则畏烧煑虽驱之不入五欲汤火烧煑众生法身慧命非止一朝一夕而人甘心蹈之弗畏者岂其丧心病狂哉盖计臭皮囊为净器计无明心为命根不能以四大观身四蕴观心故也X今人于眠卧之际枕子稍不安稳则不能睡必安之而后适死生于人亦大矣人皆公然自安略不为之计则负觉范老汉多矣䟦宋圆明大师邵阳别胡强仲叙清净光中无端强照于无身心处计有身心心为恶源形为罪薮源若不塞恶岂有穷薮若不空罪必无尽虽然心无善恶形未吉凶恶源未始不为慈悲之海罪薮未始不为功德之山顾其用心操行何如耳呜唿介然有知知而不返恶流肆矣块然有执执而不释罪山崇矣唯有道者了心非有不待遗而爱憎自消知身本无不避患而荣辱自解故曰若人欲知佛境界当净其意如虗空远离妄想及诸取令心所向皆无碍我寂音尊者方羁縻于缧绁之中九死一生之地而能超然自得所谓生死忧患莫能入其胸中何术致此哉大丈夫既无经世之志则于出世宜尽心焉故曰尽心了知性知性即能用辟如龙能用水为云用云为雨故处水不溺行云不坠耳予以是知有道者脱处死生忧患之域非惟覔忧患不可得且能用忧患为广长舌者也今以此叙作铁钉饭供养一源宗禅人禅人知此予何憾焉䟦宋圆明大师别胡强仲叙遗愚菴讲主夫法本出情以情求法法不可得知不可得而求之其惑滋甚如范滂孔北海之徒其人品高问学广亦奇男子也至临患难则疑悔横生賷闷而没惜哉此X盖打头不遇作家以情求道误之耳殊不知道若可以情求则仪秦之流皆可谓闻道矣即寂音尊者童丱剃除声巳借甚所至讲席白眉大龙靡不推服然犹不谓之闻道及见云庵文叟始了自心宜其历死生波险之地辟若娑竭出海慈云法雨遐被穷荒也迩来去圣愈远吾曹软暖不胜观矣敢望其出情求法乎嗟哉上则托名宗教次之奔走衣食而巳率以为教之典要宗门活句是古人茶饭岂今人所能咬嚼自是一犬吠声百犬狺之遂乃成风卒难移易惟愚菴贵讲主情出流辈深痛斯弊亦恨挽之而未能焉予故重之赠以洪老送胡生叙且䟦数语如此读法华普门品䟦予读法华普门品至若有众生多于淫欲常念恭敬观世音菩萨便得离欲不觉置卷嗟叹久之众生之大患患莫过于淫欲苟能常念恭敬观世音菩萨便得离欲佛言不妄今天下恭敬念观世音菩萨者在处有之乃称名而离欲者何其寡哉则佛言亦有妄乎呜唿淫欲恭敬初非两物果能至诚常念菩萨即恭敬现而淫欲没称名少懈则淫欲现而恭敬没如此境界深浅气力生熟予亦验之屡矣佛语不妄人无恒志自堕疑网耳䟦周叔宗书听法华歌夫法华七轴六万余言而其所诠者虽三周九喻直谭曲说亦不过一实相耳惟此实相昭然不离日用X之中奈何楼子六十余年辛勤行脚求之而不可得长庆蒲团七破求之而不得由是观之行求亦不得坐求亦不得则此实相又非四威仪中可得而求矣然则昭然本在日用之语宁非梦言哉乃永嘉觉老又曰不离当处常湛然覔即知君不可见以永嘉之语较彼二老所求之见何天下老和尚舌头雌黄不定若是耶及读唐修雅法师法华经歌则若庖丁解牛公输子之为匠而纵横逆顺精粗巨细皆大白牛之全体也是牛也头角峥嵘出入于吾人六根门头咆哮蹴踏喜怒无常平田浅草绿杨溪畔黑白互夺使吾即文字求之而不得离文字求之而不得离即离非求之而不得毕竟至于无可奈何此畜昙生通禅人每以奈何此畜不得为恨一见此歌便有跨牛之志然不得能书者书而宝之作一覔牛话头无择山林城市境缘逆顺持此参此若不得牛殚生弗巳紫栢道人舍然大笑曰汝非跳过鱼盘覔豆腐之瞎猫乎当今能书者舍吾叔宗而他求岂不误邪虽然若有人问大白牛儿毕竟在甚么处张草米书挥笔处细听蹄响墨池边书东坡诗后鸟囚不忘飞马系常念驰静中不自胜莫若任所之贫贱苦形劳富贵嗟神疲作堂名静照此语子谓谁江湖隐沦士岂无适时资此东坡静照堂诗也呜唿心外无法触目其谁动之与静富贵贫贱但有名言X初非他物眉山可谓了得便用何异绳锯木断水滴石穿断则根尘不到主宾梦醒穿则十虗通达生杀机穷谓物即心而心外无物谓心即物而物外无心解用则宾不抗主自然接拍成令不解用则主逐宾队触处成乖故曰若能转物即同如来且道转物一句孰能吐得荣辱交加分主客根尘暂唤作常光䟦苏长公大悲阁记鱼活而筌死欲鱼驯筌苟无活者守之鱼岂终肯驯筌哉如书不尽言言不尽意盖意活而言死故也故曰承言者丧滞句者迷予读东坡大悲阁记乃知东坡得活而用死则死者皆活矣前大悲阁记则公示手眼于文字之中使人即文字而得照用也后大悲阁记则公示手眼于文字之外使人忘文字而得照用也若然则东坡之文字非文字也乃象也如意得而象忘则活者在我矣如所谓大悲菩萨具八万四千清净宝目八万四千母陀罗臂岂菩萨独有耶实我未尝不具也但有照而无用谓之似具唯照用齐到者谓之真具故颜氏之子有不善未尝不知此非照乎知之而未尝复行此非用乎然而必欲八万四千宝目八万四千妙臂以象照用其故何哉盖众生具八万四千烦恼坚等大地非照何以破之非用何以转之又曰穷源达本谓之照铸染成净谓之用予闻东坡尝称文章之妙宛曲精尽胜妙独出无如棱严兹以二记观之非但公得棱严死者之妙苟不得X棱严活者乌能即文字而离文字离文字而示手目者哉䟦陆大宗伯云居募文昔如来不舍穿针之福者良以福非积善而不成善成则性有继矣故曰继之者善也成之者性也即此而观善固缘生能乘缘生而入无生何殊因花而得春哉若然则穿针之福独非花乎今陆大宗伯养高绿野有日矣年登九十犹不以老却穿针之缘为诸缘山主敷冻云之花香浮遐迩可谓给孤后身也呜唿善哉䟦曹溪碎钵夫一心不生则圣凡无地物我同光是故圣人不同而此心此道未始不同也唯执情忘本乃见有不同耳老子生于佛后孔子生于老后我读道德不见其有非佛之言我读春秋论语亦不见有非佛之言大都圣人应世本无常心但以百姓心为心故凡可以引其为善者靡所不至譬如良医但欲愈病参苓姜桂随宜用之至于奇症怪疾虽砒霜蛇蝎亦所不忌其去病一也后世三家之徒不达圣人本意互相是非攻击排斥血战不巳是何异操戈而自刃也我闻庄衢魏公本朝盛德君子妬曹谿一钵而不能容手碎之何示人不广若是虽然大鉴本以虗空为钵天地万物为钵中之食能稻粮饥馑药草疾疫公亦钵中食耳安有食食食哉夫何故无能所故无能所则X无待无待则独立独立则无生心措手之地呜唿起公九原读是䟦宁不汗颜哉虽然且道如何是和事老人手段逆顺境缘风过树残生不直半文钱程康伯书圆觉经䟦婆伽老汉直指众生日用热恼为神通大光明藏十二大士曲说如来神通大光明藏为热恼自是父子情乖圣凡路断康伯程氏旁观忍酸不禁于是发心手书是经积画成字积字成章积章成帙于一剎那中圆觉成就违而复顺断而复通父子欢唿接拍承令圣凡云集水到渠成紫栢道人适买舟于岷江之干康伯氏于神通大光明藏中拈出供养道人是时不以面受乃用背享直得文殊杜口普贤失跌况其余乎虽然虮蝨以头颅为崑崙屈步以蹄涔为沧海小大无常孰得孰失书周叔宗临帖卷禅家有离经一字即是魔说依经解义三世佛冤书家有学书而死于法者谓之奴书观叔宗周氏临诸家帖于纵横变态之中法时露焉譬夫浓云雷动之初龙虽不见头角暂露而天机深者神而明之则龙之头角不在叔宗笔阵而在我欲得不得之闲耳䟦石屋禅师山居诗诗曰莫谓山居便自由年来无日不怀忧竹边婆子常偷笋麦里儿童故放牛栗蟥地蚕伤菜甲野猪山鼠食禾头施为便有不如意只得消归自已X休夫身心者死生好恶之鹄也鹄不忘则矢不巳矢不巳则害我者宁有穷哉然害我者大抵不出有心无心之域故至人去此不去彼此去则彼无主矣主无而敌恣何殊矢射虗空耶故此老以消归自已为归宿旨哉言乎䟦东坡阿弥陀佛颂予读东坡阿弥陀佛颂异其颂旨晓然如日出大地光无不烛奇哉长公昔人谓五祖戒公之前身不亦宜乎夫圆觉倒想初非有常倒想在诸佛即名圆觉圆觉在众生即名倒想如众生能善用其心孰非无量寿觉娑婆孰非莲花净土必曰外众生而得佛外娑婆而生净土此为钝根聊设化城尔今天下请其入化城则欣然皆喜延之宝所莫不攒眉而去何耶书某禅人募刻大藏卷后夫大藏佛语也而大藏之所诠者佛心也佛语如薪佛心如火薪多则火炽薪尽则火不可传火不可传则变生为熟破暗张明之用几乎息矣故传火必待于薪而火始有用传心必合于佛语而心始无疑我心既无疑佛心我心也佛心我心则凡有知觉者孰非佛耶虽然众生本佛奈何日用而不知谓之根本无明辟如生盲之人出胎堕地虽长百岁终不知天地日月是何物也众生本佛日用不知谓之生盲谓之无明不亦可乎夫生盲之人一旦得良毉抉其障X翳则天地之大日月之明了然无惑矣众生之无明若不得佛语为之金錍抉其无明障翳虽佛性本有恶能识哉如火未始不在也不得薪以传之则火不可得而用也故曰地二生火天三成之三若不成则火虽在亦不可得而照物也如众生正因佛性虽在不得缘因佛性熏之则了因不开了因不开则正因终不得而复矣由是而言缘因佛语也了因佛语之所诠者也正因则众生本有之自心也自心固有不得佛语传之了因了之自心虽固有终不能用也正如火在而不得薪以传之火亦终不可得而用也是故有志于用自心者必先明佛语夫自心明则无往而非明矣故曰不明自发则诸暗相永不能昏而永不能昏之人始可以开物成务矣予是知大藏一刻岂惟凡夫可以登正觉寔治道中开物成务一大机也刻大藏之缘始今某将丐缘于四方冯太史䟦其前予继太史而复䟦之者盖念聚薪不易如薪聚而火不传者未之有也佛语宏传而众生不明自心者亦未之有也某行矣无滞䟦法华抒海余读戒公法华抒海至全人即法处勐觉心廓目遗妙不越粗诚非思量分别所能解也夫莲花象也妙法意也学人能玩象得意象未始非意粗未始非妙且道全人即法时阿谁玩象咄书鹤勒那问二十二祖公案后X岁在万历癸巳春予客燕山碧云寺灯下读佛祖通感至此不觉掩卷而叹且覆而思之鹤勒往世为比丘赴饭龙宫徧观五百众中无一人堪任妙供故不欲诸子同赴而诸子不解师意妄生人我师则勉强狥情携之赴会既而五百弟子以福微德薄生于羽族仍感惠而从化呜唿当为最灵之物不以智照而以情较乃为羽族而从化盖迷极而反觉也虽然至此而觉莫若先此而觉岂不胜哉时奇子问曰鹤勒如何不知鹤众夙因二十二祖奚独知之曰见道则无优劣损习则有浅深以深则洞照无涯浅乃光烛有限之故又问鹤勒说法九易寒暑鹤众卒未解脱摩拏说偈将毕鹤众即悟无生飞鸣而去何哉曰起信论云如来色心业胜故闻法者易悟由是而观则摩拏道力过鹤勒多矣辟如撞钟槌大则声洪槌细则响迩奇子闻之跃然合掌作礼䟦苏长公集大眉山凡作文作赞作偈发挥不传之妙纵横诞幻使入莫得窥其藩篱者盖其所得众生语言陀罗尼三昧于大雄氏未覩明星之前久矣故能从是处说出非来从非处说出是来从是非处说出不是不非来从不是不非处说出是是非非来长亦可短亦可高亦可下亦可浅亦可深亦可近亦可远亦可凡其可者皆千古不拔之定见也定见如盘其语言如珠珠走盘中盘盛其珠而横斜曲直冲突自在竟不可X方所测如有生心测之者辟如以网张风以篮盛水也知其难测而甘心终不敢测者益非矣东坡氏岂三头六臂异乎人者耶亦横眉竖鼻无所异乎人耶但事理之障障他不得所以无不可耳又事理之障不能障他妙在何处妙在不传也只此不传者孔氏得之而为万世师老氏得之而为羣有师释氏得之而为无师之师今有人于此能知无师之师住处则不可传之妙许渠独得焉䟦唐修雅法师听法华经歌夫心法本妙无闲圣凡乃今在圣人则能六根互用凡夫则甘坐丰蔀之愚以为眼惟能见而不能闻耳惟能闻而不能见殊不知凡夫以徧计不了谓籐是蛇故六根似不能互用耳如徧计情消则依他本妙根尘无得能所不断匪涉情解日用现证故曰佛法在日用处所作所为举心动念却又不是也吾大雄氏于法华会上三周九喻横说竖说形容妙法可谓曲尽慈膓矣然终不若是歌拈提本妙使大心凡夫一读其歌当处现前而法华富有六万余言演说妙法不为不广然皆死句也惟雅得活句之妙能点死为活譬如一切瓦铄铜铁丹头一点皆成黄金白璧又如月在秋水春着花枝其清明秾鲜岂待指点然后知其妙哉书棱严截流后佛顶即自心自心即佛顶心顶互夺常光现前此五X乳峰下鼻祖截流之机如讲主以截流之笔发挥棱严大意开爽绝尘一历眼根耳根洞彻夫顶既不可以眼见心又岂可以智识知哉虽然五阴十二入十八界皆顶也特顶不见顶现行忽起用处生疑逐日顶堕耳䟦五慈观阁记枣栢有言曰十世古今始终不离于当念无边剎海自他不隔于毫端由是观之则一念未生之时谓之宗一念既生之后谓之用故宗之与用如一指之屈伸耳指未屈伸时指在而不可以见闻得指正屈伸时指隐而不可以动静识谓其动乎屈不是伸谓其静乎伸不是屈屈之伸之各各独立故正伸时屈不可得正屈时伸亦不可得正屈伸时指体不可得未屈伸时屈伸亦不可得惟知宗者可以用用宗辟指体用辟屈伸又知宗者则情出古今用用者则自他不隔然后将此爱人谓之仁将此处事得宜谓之义将此施之于上下品节有条谓之礼将此变通一切而不滞谓之智将此确然固守临死生交易之际无毫发苟且谓之信此五者古人用不尽今人故得用之知此则五慈之旨思过半矣虽然爱见之慈忍力之慈与夫等慈大慈皆可以义理得也唯真慈一着子苟非明悟自心不缠知见辟如叶公画龙真龙现前未必不投笔怖走也书肇论后X夫心本无住有着者情情本无根离心无地故会心者情了全性者心空心空则大用自在如春在万物风在千林其吼唤鲜明变化之态乌可以情智彷彿者哉肇祖五论之制宗本不迁等作何异春生万物风啸千林矣乎既能生而能鼓之则生鼓之前必有春不可得而生风不可得鼓者存焉虽然微宗本则四论无心微四论则宗本无身夫身也者心之郛郭也心也者性之郛郭也毗舍浮佛颂䟦此颂四句二十八字包括大藏透彻禅源靡不罄矣伹众生浮浅忧虑弗深立志苟且见卵而求时夜见苗而求腹果是以读者虽多获效则寡耳予持此凡十五易寒暑而犹精持不休每触逆顺憎爱交加之地必以此颂为前茅覆军杀将亦不知其几今人持未满千万过遂尤其不效复求效者持之辟如掘井去土三尺而无水寻易地而掘之复无水复易之水终不得而精神竭渴终不解苟有志持此颂者能知掘井之喻而持之无懈若无灵效老僧舌根定当腐坏八大人觉经䟦八大人觉经辞旨清远如月在秋水虽至愚之人无烦指点皎然意了耳然是经去古既远流行亦寡初因明东禅人手写一轴东虽即世其上足世南持而示余余疾读之不觉心开意朗既而命诸黑白广传X之夫八觉之妙岂外众生日用不知之知别有所觉耶如来大人悯诸不觉即将众生日用不知之知开为八觉有缘者脱得一觉乃可以破长夜之昏矣辟分一灯之𦦨徧照世中则其灵𦦨宁有穷哉又夫人之在心犹鱼之在水也鱼之在水果知水乎人之在心果知心乎鱼能知水则龙巳人能知心则圣巳故曰百姓日用而不知呜唿人为万物之灵生既不知所以生死岂能知所以死乎一不知则永不知永不知则无所知矣人而无知可不痛哉于是大觉圣人见而悲之曰奇哉众生俱有如来吾巳先觉彼犹不觉不觉则昏迷长夜终古不思矣是岂忍乎遂将众生日用不知之知开为八觉虽则浅深阶次所用弗同要而言之从凡入圣自觉觉他靡不满也此经总三百七十一字言简旨丰遮照精深有而能无无而能有能得一觉则大梦顿醒况得八觉者乎嘻觉则众生可以作佛凡鱼可以为龙也元至政闲雪庵溥大师号称能书书此经若干卷流行海宇自元迄今本朝将三百年于万历辛卯四月望日鹤林蕖公偶得一卷于本寺明秀禅房宪副包公乃镌于石以寿其传云书宝积经偈后宝积经偈曰四大假为女其中无所有凡夫迷惑心执取以为实女人如幻化愚者不能了妄见女X相故生于染着心譬如幻化女而实非女人无智者迷惑便生于欲想如是了知巳一切女无相此相皆寂然是名女三昧此偈载宝积经句十六字八十辞旨朗然譬如月在天碧清光照人凉入心肺积生热恼当处冰销此就天机深者染目得益而言也如根器稍钝能读而诵能诵而思能思而用之则毛嫱西施抱身执手唼舌吮唇何殊木偶虽然女人之为害大矣汉李陵与虏战陵曰吾士气少衰而鼓不起者何也军中岂有女子乎搜于匿车下皆劒斩焉明日复战斩首三千余级彼但畜之巳毁王师必胜之气今吾曹坏服毁容求无上道于欲而不能断淫机绵然一旦触境不幸与之从事不唯出苦无期如针鼻缺如石折难合静而思之首可碎也肝可裂也心可刳也遇如斯人此观破坏生不若死死而不生则巳死而有生生必入地狱矣䟦苏东坡十八大阿罗汉颂予读眉山苏轼供十八大阿罗汉颂爱其思致幽深辞气诞幻发挥不传之妙如月在秋水无烦指点朗然现前使人见之不觉心游象先遗物独立也若非得无所得心者乌能致是哉然以是知黄面老人并诸尊者离是无所得心亦无别奇胜或问曰无所得心可得闻乎对曰若不可得闻而问闻者又谁耶虽然心不知心眼不见眼知此则得无所得如哑人食X蜜甜与不甜岂可以口舌穷之哉书黄龙寺藏经阁毗卢佛记后毗卢遮那此言光明徧一切处阿鼻此言无闲地狱谓诸苦具黑业徧一切处此义黑白粲然举着便疑若谓光明果遍一切处则黑业不可遍一切处若谓黑业遍一切处则光明不可遍一切处若谓两种俱徧不相妨碍者此又不然何以故千年暗室忽然一灯暗即随灭光徧满故唯石头老人谓光明中有黑业不与黑业相对黑业中有光明不与光明相对噫宗风久衰此意寂寞往往举似庞眉老衲取胡卢而笑况黄口禅雏吾观华严文殊师利教善财童子一百一十城参五十三知识虽多境缘顺逆三昧无常或以杀业或以淫业如是种种作诸佛事要之皆助发毗卢光耳故顿悟石头参同之意则阿鼻即入毗卢之门不然毗卢即入阿鼻之牖盖一切众生无有定性以无上知见之香熏之则诸佛光生以四弘六度之香熏之则菩萨光生以十二因缘还灭之香熏之则缘觉光生以四谛之香熏之则声闻光生以增上十善之香熏之则诸天光生以猜忌徼福之香熏之则修罗光生以五戒之香熏之则人光生以愚痴之香熏之则旁生光生以悭吝之香熏之则饿鬼光生以十恶五逆之香熏之则地狱光生或谓六凡非光者彼未了黑业无性故也了此则飞潜横走孰非毗卢之光哉今匡庐黄龙寺有僧谓宰官菩萨曾干X亨言曰黄龙藏经阁成未有司阁者仆欲造毗卢佛一尊以为匡庐风月主人可乎曾公曰善哉希有子既欲以毗卢圆满之香熏一切众生亨虽不敏敢不以文字三昧助发此光达观道人偶读斯文亦横口一上见作随喜云耳䟦陈仲醇大藏阁缘起后夫以药治病病得愈者常医也常医死而抄其方者偶中病愈又医之常之常者也惟良医则不然直以病治病此下功也如无择病与不病闻其风而丧我者此上功也嗟乎众生四百四病皆客病也非主病也主病特饥渴两者耳然两者又本于有身身本于有我我故曰闻其风而丧我者上功也若夫五伯之争长七雄之兢雄使其果能我丧我则雄雄长长得非翦龟之毛哉我如来大人凡有所说皆丧我之前茅也若然者垂裳而天下治苟非我丧我不能焉或谓药可以治病者我知其非良医也读石壁经碑䟦万历岁在癸巳春余挂钖燕山碧云柳树菴应华亭徐太仆琰之请也灯下读唐苏州剌史白居易重玄寺石壁经碑逆思隋静琬尊者刊石为经积盈大藏窃校优劣不胜悲惋夫重玄经惟八种而白公极广长舌相赞之犹恨不能尽而我琬公刊大藏于石设公一登白带则其赞叹当复何如适开侍者賷大藏自三吴来令其读之亦不胜悲惋因嘱其刊于𣵠鹿X崖壁之上使观者知琬公之功殆非清冕诸师可并万一矣䟦东坡油水颂薪多火多境大智大离薪离境火智无地是故达人就阴息影日中逃影离境覔智从上以来无有是处油辟本性水辟妄情火辟境智究此三者初非有一况有三乎性变为情情变为境了境须智即情逆用以功较之赏罚立焉毫釐之闲名实难负智者思之敢不力行能力行者千古旦暮眉山长公乃是其子书般若无知论后此论文致婉密理路冲远得之于心可以达六经彻大藏旁通百氏如登妙高羣峰该览故用之出世度越诸乘稳证自心用之经世即事即理横拈竖弄靡不合圣帝明王之辙是真寔学读而成诵诵而味之味之精了自疑永断取决自心不由他印也紫栢老人集卷之十五紫柏尊者全集X卍XXX紫栢老人集卷之十六明憨山德清阅拈古凡佛经首有此然此字之义一切人天魔外皆X不能知唯洞悟自心于一切佛经通达无碍者乃知此义也由此观之则此字是一切诸佛纲宗也苟非佛之真子决不识此字义如汾阳黄犊偈云岩宝镜三昧临济三玄三要与夫四宾主句皆此字之训诂也迩来大人不出典刑谁举此所以佛祖之纲宗本具在而不知耳其不知者果不能知耶特其不畏生死之苦耳如其果知生死可畏唯佛祖典刑是究则知见渐开信力渐充疑情渐破而佛祖之纲宗举着便知矣既知之则于一切古德防闲魔外之具即能举而行之矣岂唯知之而巳哉夫众生所以不得道者别无他障不过未悟现前日用能分别好恶之心是前尘影子认为本来人此认一错则千错万错沦坠长劫皆自此起也故长沙岑曰学道之人不识真只为从前认识神无量劫来生死本痴人唤作本来人如快性丈夫穷此识神为缘境而有耶为不缘境而有耶缘境而有则此识神本自无体不缘境而有则此识神境未触时本无窠臼而棱严会上佛曰一切众生不知常住真心性净明体用诸妄想此想不真故有轮转棱严常住真心即此本无窠臼者是棱严用字即此认字是然棱严即龙树四性开而为七处征穷阿难而阿难虽经七处穷讨其攀缘之心必无所在而阿难犹认能推穷者为心故如来咄曰此非汝心前尘相想佛可谓老婆心彻底矣然阿难执恡相想尚不肯舍至于如来飞X光左右轮掌开合种种方便开晓阿难以为手有开合见无开合头有动静见无动静此非即客而辨主乎客譬开合动静见譬亭主灿如黑白而阿难犹未敢认亭主为主人确计过客是主翁是以如来假匿王观河之见本无童髦旁启阿难既而阿难至于认见为物如来以为阿难见精既同于物则如来见精亦物矣如来见精既同于物则阿难可见如来之见矣故曰若同见者名为见吾吾不见时何不见吾不见之处此如来以离物独立之见示阿难悟入而阿难似未承当故如来又曰若见不见自然非彼不见之相盖不见之相无待而独立者也纵如来五眼且不能窥觌况阿难乎故曰吾见既非是物汝见亦非是物此离物之见非汝而谁又见若同物汝既见物物亦应见汝果如是则物我襍乱并诸世闲不成安立此如来宛转预塞阿难转计之路使其情枯智讫攀缘心歇则即物无累之见逈然现前矣岂阿难果有如许转计者哉偈曰攀缘心歇见精现前一肩担荷岂有中边用处本空何须离根根虽不离用合本源寄根明发如来自说寄非常住即根解脱根脱尘离圆明了知举心动念照镜头迷娑婆此言堪忍盖此界众生于八万四千烦恼一一堪忍于心吝而不肯洗除故也若大心凡夫顿了八万四千烦恼皆无自性则八万四千烦恼不名烦恼而名八万四千三昧矣于诸三昧亦能堪忍于心则X名菩萨不名众生如但堪忍烦恼不能堪忍三昧则名众生不名菩萨也即此观之菩萨众生初无常位苟达烦恼无性则众生不异菩萨于无性中横起无明则菩萨不异众生古德有言菩萨众生本唯一心心迷则法法皆迷心了则法法皆了了则物我无差迷则是非横起且道如何是了的样子于逆境中能作欢喜想于顺境中能作烦恼想此想成熟则逆顺死生之机在我而不在造物矣夫瑜伽之秘密与西天初祖教外别传之秘密大有不同而瑜伽之秘密惟佛与佛乃能知之若教外别传之秘密无论凡小或因拈花而领悟或因棒喝而明心而悟入境界断非未悟之人所能测知故名秘密予以是知瑜伽之秘密在佛则显在凡则密惟教外别传之秘密在凡则显在佛则密何以故盖教外别传之宗不惟不拘凡小即贩夫灶妇一悟其宗便解横拈竖弄大震鼻祖之风若江陵卖米饼汉及凌行婆等所谓教外别传之秘密在此等人分上谓之直显则可谓之秘密则不免惹他鼻笑有分在故曰如来禅许师兄会祖师禅则恐未梦见在予故曰瑜伽秘密在佛则显禅宗秘密在佛则密此两种秘密苟非宗教精深者决不可卤莽举似有招罪咎肇论总有四篇本无则直示无生之体不迁即示物外无真般若无知则无所不知无所不知所以知无知也不真空则无物不真无物不真物果真有哉涅X槃无名所以即名本无名也然四论分门交相发光照我日用逆顺之冲爱憎之口可意则心窍发悦不可意则毛孔生烟故曰一念瞋心起百万障门开然此障谓从境生耶谓从心生耶若从境生境本无知安能生障若从心生境若不触心非有障推之于境境生无理推之于心心生无理心境既皆无理凡谓从境生障从心生障从非心非境生障此皆情之横计非达理之见也故读此论者由读而诵由诵而持持则精精则入神入神则根境若片雪之投红炉我欲不化安可得哉果能至此方不负立言之心授言之慈也然后本无即不迁不迁即般若无知般若无知即不真空不真空即涅般无名涅槃无名即不真空不真空即般若无知般若无知即物不迁物不迁即本无头而尾之尾而头之纵亦可横亦可交错亦可分条亦可可不可不可无不可夜光在盘宛转横斜冲突之际岂可以方隅测哉但不出盘我则不疑也洞微如知此则异日作吾道金汤舍子而谁欤洞微勉之恰恰用心时恰恰无心用无心恰恰用常用恰恰无此四句乃是大师悟心之后消融习气实效也前两句谓调心之功贵在血脉不断后两句圆续本脉有恰恰用心无恰恰无心用则不免粘带故也盖妙性独立坐断两头血脉绵然廓尔虗融习气任运而消真体无心而契任运而消习忘而本无功无心而契X体证而本无得无功则无修无得则无寄无修无寄口挂东壁且道说甚么法细听年年三月里鹧鸪啼处百花香此皆大师亲曾践履过来的光景故其吐辞浑璞不辞圭角模写自受用境界何其切哉且道如何是血脉瞥起便是伤他无念佛即受杀伤杀之际血脉断矣此箇窍子须是见地洁净保任不虗触着自知痛痒信心铭曰境由能境能由境能欲知两段原是一空此四句只是一句一句了彻大事了毕若人果能了知能外境而不有我日月炽然分别之心即大智也果能了知境外能而本无则目前千差万别之境一真独露也夫两段无常虽真不有一真隐显两段舒卷谛了无疑何贵何贱用处昭然生杀万变杀则黄金失色生则瓦砾生光明暗相参权属主张即言而了假名曰教即了通言假名为宗宗教如花春在何处待汝思量残红满地有人丧妻者梦其妻求破地狱偈觉而求之无有也问荐福古老云若人欲了知三世一切佛应观法界性一切唯心造此偈是也遂举家持诵后见亡者宝衣天冠缥缈空中称谢而去轼闻之佛印禅师佛印闻之范尧夫予读东坡书破地狱偈语恨其舌相不甚广长吐偈意未尽呜唿此偈岂特破地狱哉自地狱至饿鬼饿鬼至畜生畜生至人人至修罗修罗至天天至声闻声闻至缘觉缘觉至菩萨菩萨至佛是X凡是圣一破无遗矣或谓地狱饿鬼畜生破则不疑至破人天及界外四圣恐不当理对曰四圣六凡虽染净不同然皆念后事耳如曹溪问惠明不思善不思恶是阿那箇面目明言下大悟遂嗣曹溪能于曹溪句中有箇入头方知破地狱偈是斩佛劒且道劒柄只今在谁手里一念不生沈死水六根才动犯波涛圣凡路断翻身处生杀那知在斗稍大智发于心于心何处寻成就一切义无古亦无今此四句偈事理不成就即是文殊根本智普贤差别智一部华严经尽具其中诵之者多能生慧何以故大智根本智也大智发于心理成就矣然智既发于心则心巳化而为智更从何处觅心若心有可觅则是心能见心无有是理故曰于心何处寻也无处寻即所谓无依也大智无依则横无外横无外则横无待矣无待之智非理不成就乎理不成就则不碍事而事成就故曰成就一切义虽能成就一切义而无古无今则事又不成就矣无古今无所住也无住故竖无外竖无外则竖无待矣此偈是南安巖严尊者为侍者而作侍者前生为牛以䭾砖造寺功德获报为僧苦无闻性诵此偈久闻性豁然而开一切经书遂能记忆故名此偈为智慧偈以诵之者多能发慧故也魏府元禅师曰佛法在日用处行住坐卧处吃茶吃饭处言语相问处所作所为处举心动念又却不是X也芙蓉毓老行食庞居士拟接芙蓉却缩手曰生心受施净名早诃去此一机还甘否老庞曰当时善现岂不作家芙蓉曰非关他事老庞曰食到口边被他夺却芙蓉乃下食老庞曰不消一句达观只今问诸善知识且道芙蓉老庞双镜交光之际机锋捷出又如夜光之珠横斜冲突于金盘之中卒难捉摸谓其东突忽复北突谓其中转忽向西行是举心动念耶不举心动念耶若谓举心动念魏老又道不是佛法若谓不举心动念芙蓉老庞又非土木偶人有人直下拣别得出达观当身为床座供养伊若拣别不出饶你芙蓉老庞复生雪屈也须捺下云头听达观处分始得古人一机一境有纵有夺有生有杀故曰我与汝同条生不与汝同条死且道同死同生作么生会咄双镜交光休拟议法轮大转食轮中东坡赞法偈以意为根四句云法尘是五尘落谢影子意根所取非有实境何以故盖明了意识有初中后三分初分近前五识犹属现量中分是六识正位属比量后分近七识属非量唯五识所取为现量为真境若六识既非现量不过五尘之影耳故曰法尘以佛为体佛是觉义现量所得在境为真境故曰法身永明云初居圆成现量之中浮尘未起此即法身也后落明了意根之地外状潜形外状即浮尘所谓法尘也昔庞居士见马祖顿融前境前境既融非法身而何故偈云风止浪静也然法身离法尘无别有X故又曰水无别水也放为江河用则兼善也是大乘菩萨之作用非止自利兼亦利他且流通不滞也滙为沼沚不用则独善也是声闻小乘之法止于自利而巳岂有及物之功用乎风止浪静浪即前七箇识也八识规矩云渊深七浪境为风是也一唤回头识我不依稀萝月又成钩千金之子才流落漠漠穷途有许愁天童此颂凡留心玄学者或喜其明白现成本无奇险或鄙其粘皮带骨流堕识情殊不知劒无利钝药无贵贱聂政专诸用之立断君相之命扁鹊华陀用之谈笑中可以起死回生苟非其人虽莫耶善劒不若锄䦆之利腐草之効也于是感而重颂之颂曰牛头南马头北觌面相逢还不识邻寺金刚哭甚哀东村大姐呌冤屈若道予此颂与天童本无差别然领会天童颂子则不难领会予颂吾知赵州复起妙喜再生恐亦摸不着在况其下者乎若道予之颂子与天童大别然天童亦颂此则因缘予亦颂此则因缘岂一则因缘而有两意耶诸兄弟这两箇颂子若拣点不知好恶且谩道会禅也自佛教东来方外高宾方内胜士簧鼓其道者代不乏人惟东晋浔阳庐山东林远祖忧深而虑远所见卓然以为僧而不知其宗俗而不知其化则宗化混淆俱无所主乃撰在家出家宗化之所以然垂诸万世使奉法之徒各知方向若揭日月于中天震雷霆于大梦有目者孰不覩焉有耳者孰不闻焉然而近X世在家出家者有至死而不闻其篇目况其义乎呜唿去佛既久魔强法弱邪说横行正言芜没予每思至此不知泪之所从也姑命奇郎先录在家出家论传示有志于吾道者究心焉老氏曰天地不仁以万物为刍狗圣人不仁以百姓为刍狗夫刍狗之为物也其未陈也锦绣以饰之音乐以献之及其巳陈也或弃之道涂或充之釜灶而巳矣金刚般若经曰若有我相人相众生相寿者相则非菩萨又曰若见众生有可度者即是我相人相众生相寿者相以此观之则天地以万物为刍狗圣人以百姓为刍狗非不仁也不仁也者特无我之异称耳圣人岂不知刍狗束薪为之哉复以锦绣文之者以验其无用而用也夫无用而用物无而用不无物无而用不无虽天地之大万物之众未始有物也知其未始有物而天地之用不无万物之用竞足此非无我相无人相无众生相无寿者相而度生之用常然者安知不仁之仁仁大而无外者乎皖山永嘉并得教外别传之妙贵在坐断语言文字直悟自心而信心铭证道歌则千红万紫如方春之花果语言文字耶非语言文字耶有旁不禁者试道看虽然花果碍春乎花如碍春春则不花可也知碍而春必花之则春之痴矣春而不痴花果碍春哉如此则语言文字与教外别传相去几许无从而来蓬蓬如雷借虗能游触物生号鼓万物而X有声无形去来了无其踪号之曰风然不免生灭故非真风也夫真风者不借空而能游不触物而能鸣本无去来岂有生灭灵山拈之头陀微笑迦叶唿之阿难应诺当面蹉过剎竿倒却以至鼻祖西来神光立雪少室风生玉楼起粟欲求安心心不可得断臂胡为鲜血狼籍流入曹溪曹溪为碧天童颂而无声三祖言而无语信心铭作虗空虫蛀自是真风大扇智火炽然无论有心无心是凡是圣触之则烧却面门背之则冻杀法身使能言者卷舌有智者成愚儒失所以为儒老失所以为老何其祸及自家念一声佛者直须漱口三日此皆真风鼓舞所致也天童颂曰一段真风见也么绵绵化母理机梭织成古锦含春象无奈东君漏泄何此颂翻腾家声有损有益有雌有雄化真风而成古锦骡粪拈来换人眼珠好心不得好报雪里送炭反道增寒达观道人忍酸不禁口占一偈一段真风见也么绵绵化母理机梭织成古锦含春象无奈东君漏泄何又有旁不禁者进曰此是天童颂老和尚何故白日青天之下驱耕夫之牛夺饥人之食和尚曰我也不管他天童不天童且道老汉鼻孔在甚么处道不出且礼拜吃茶去再来真风中雌黄别白未晚知三合而有鸣五合而有闻则根尘之搆不待盪洗而后除也故曰知之一字众妙之门古之至人有以眼观音声耳视色相即远示近即塞示通山壁可以X直度虗空可以游行无他道也其始不过知有待迷无待而成耳有待即无待也既知之矣复能行之故有待渐生无待渐熟熟则化化则同所以能于远中示近塞中示通也迷性而为情则油水莫辨即情而悟性始知油水不可以同住同住水见火则起油见火则湛然湛然者可与火一一则无敌所以油不知火火不知油油火不相知而始能相为用水则与火不一矣所以见火则起耳火喻诱情之境水喻染境之情油喻了境之智然外境则情不生外情则智无地夫情与智初非两物以其被境所转名之为情了境非有名之为智是以智情同住如油共水情触境则奔流莫返智了境则能所无生故智恒与理一情恒与理乖如油恒与火一水恒与火乖乖则成敌敌必有胜负如水不胜火则终必负败而起矣即此而观外境则无理外情亦无智学者知此便会老庞日用事无别头头自偶谐也老庞初发身于火宅沈家财于湘水妻子团圞共锻无生根尘萧然转识成智生死大事一生了拔推其所由亦不过了达前境无性根识蒂脱乘理治情逆顺无闲动止一如知得彻行得到自然临腊月三十日一家大小并应念而化宜其然矣如东坡作油水偈胜妙精绝非闻道而勇于行者不能也故有志于了办生死者长公之偈不可不留意焉X洞山曰贪瞋痴太无知果赖今朝捉得伊行即打空即槌分付心王仔细推无量劫来不解脱问汝三人知不知神鼎曰贪瞋痴实无知十二时中任从伊行即往坐即随分付心王无可为无量劫来元解脱何须更问知不知这两颂有人爱洞山日用之闲境缘逆顺锻鍊自心钳鎚勐密有人爱神鼎真到大休歇处咳唾掉臂戏笑讥诃无非解脱三昧达观老汉现前问汝大众汝道洞山鼻孔神鼎脚根在甚么处汝敢胡乱揣摩殊不知神鼎不打洞山炉鞴中陶铸来安得便恁么自在洞山不打神鼎见地上得箇消息从汝朝即打暮即槌敢保贪瞋痴直待驴年也未调伏在汝等若拣别得出许汝会如来禅若祖师禅犹乡关万里若要会祖师禅须把洞山神鼎置向脑后自家面前寻一条转身路头始得故曰只是旧时行履处相逢举着便淆讹奇男子家本来鼻孔撩天脚跟点地为甚么如作贼人常自心虗偶被人按着便愁赃物无地藏去若是良人家男女从他千摇万撼自然不生虗惊心安如海为甚么得如此稳当葢渠从来不窃他人物故比来去古转远大人不出法道凌迟大可怖畏无论黑白或于经论上覔得些知见葛藤内惹得些臊气自谓我巳见彻佛祖源底便乃向无佛处称尊有一等瞎公鸡随声昼夜忽然撞箇本色人轻轻一拶便七荒八乱理会不下又不能直下生大惭愧悲泣自讼反于本色人分上生大我慢X结死冤讐只今之世如此等流十人之中到有五双老汉所谓作贼人心虗殊不知此等事如来谓之一大事因缘祖师谓之向上事苟非夙具灵骨有段英雄气宇岂易荷担近有一等杜撰秃奴拍盲居士以昭昭灵灵日用现成者领会得即谓之彻了何不自家向冷静处细细检点一上我之贪瞋痴种子果拔耶未耶果贪瞋痴即戒定慧耶老汉虽不与他共住然其果肯检点决知他心上亦有不安处在只是被眼前虗名浮利笼罩了故甘昧心不肯向人露布丑处我且问汝一千七百则葛藤虽是古人残羮馊饭如果能则则无疑还有则把未彻耶若有则把未彻且向洞山神鼎颂子里寻箇转身去为甚么如此只为自家面前不解得箇转身路头少不得教汝依门傍户去虽然如是残羮馊饭饥者亦可点心大众珍重华严经曰如是自性如幻如梦如影如像悉不成就直言诸法如幻学者皆知之惟言自性如幻虽久醉于义海者未始弗疑也又不知痛痒而不疑者则疑之者必非不疑者所能知焉而洞了自性巳到不疑之地者此真不疑者也真不疑者佛祖尚畏之况其余乎圆成匪幻依他无地依他匪幻徧计无从徧计匪幻依他匪伏依他匪幻圆成曷契余以是知理不成就则随缘之用不废事不成就则众生复性不难也X予读端师子戒坛示沙弥偈不觉长叹久之大都土无肥瘦水无清浊农人勤劳真实做去瘦地亦自有收渔人耐烦守去清水亦自得鱼因想海东晓公来中国求法夜宿渴甚顾傍有一泓掬而饮之甘凉异常明日视之乃髑髅坑也正哕闲忽自悟曰一心不生万法无咎遂还日本疏华严圆觉等经大行于世又鸠摩罗什五六岁时随母举佛钵窃念曰我身甚小佛钵甚大不觉失声下钵母问其故对曰适我生心钵有轻重一法既尔万法皆然夫复何疑今之学者未见知识法师先自疑曰此善知识果能开悟我否此法师果能教我否此戒师果自已持戒清净否呜唿君子吹毛求善小人吹毛求疵而求善之心不若求疵之工此等器量做世闲好人尚做不得况为如来子乎端师子偈曰登坛受具戒第一莫疑师摘取菓子喫莫管树横枝吾读法华经知得六根清净者则眼见三千大千之色耳闻三千大千之声鼻嗅三千大千之香舌尝三千大千之味身觉三千大千之触意洞三千大千之法若掌中见果也虽然吾知而未得用者六根未清净耳如一清净则现前矣何疑哉于戏此用人谁不有以见思覆之尘沙蔽之故不现前如见思断而尘沙空心如轩辕之镜十方通彻自证之矣岂待人言之乎东坡观世音赞曰众生堕八难身心俱丧失惟有一X念在能唿观世音火坑与刀山勐兽诸毒药众苦萃于身唿者常不痛唿者若自痛则必不能唿若其了不痛安用唿菩萨众生以二故一身受众苦若能真不二即是观世音八万四千人同时俱赴救解曰夫一身之微八难顿集则难存而身心俱丧可知矣然身心俱丧而能唿观音者身耶心耶是身是心则难存而身心巳丧久矣非身非心则知痛而能唿观世音者果有痛乎果无痛乎有痛则身与心未尝丧也无痛则身与心未尝不丧也难者当即身心而推其痛复离身心而推其痛于即离离即之闲往返观察推究一旦察着痛处则果有痛果无痛自知不烦求观音覔痛所在耳东坡此赞妙密超诣岂鲁直少游辈所能彷彿哉予观天童颂洞山病中机缘颂虽妙然不若此赞四稜蹋地也颂曰放下臭皮袋拈转赤肉团当头鼻孔正直下髑髅干予曰髑髅不干则鼻孔不正鼻孔不正则箭锋相值之机自然钝置不少矣又解云自难字至种种观察皆比量也东坡此赞伹于盎生註中头一难字若不忽略着力观察则东坡赞自然有入直下髑髅干即智讫情枯之谓也活人髑髅与死人髑髅初无有异但活人髑髅情识未枯智趣未忘谓之臭髑髅死人髑髅以其情智俱枯古人谓之金刚髑髅即法身之谓也盖情智既枯则我忘我忘则无物非道故曰道远乎哉触事而真圣远乎哉体之即神者体字即比量也神字即现量也X痛咀嚼之韩大伯点雪窦偈曰一兔横身当古路苍鹰才见便生擒后来猎犬无灵性空向枯桩旧处寻香巖曰动容扬古路不堕悄然机今有人以一念不生为佛喜怒未发为中此所谓枯桩旧处寻者也能举一而反诸则明暗动静通塞恬变合离生灭俱未形时若不是佛是中则一精明分成六和合翻成外说矣故有隔壁闻钗钏声者曾亦得入即此言之则六尘皆韩大伯之古路也即六尘而不粘六尘者即韩大伯之兔也临济用其机而变其名则曰诸人赤肉团上各各有一无位真人于六根门头放大光明照天照地自汝诸人不能荐得如上诸语皆古德禅老抖擞屎肠为黄口禅雏说老婆禅也如其本分为人露一些子不得何以故佛祖命根断故况热脑众生耶故曰法堂前草深一丈良不我欺永嘉证道歌有曰伹自怀中解垢衣谁能向外夸精进此两句歌赚杀天下人不少非永嘉之咎也人自咎耳故看教与参禅虽皆是胜事脱打头不逢作家教眼却被义理塞杀禅心即被野狐涎涂抹了殊不知凡尚义理古人谓之所知愚凡染野狐涎古人谓之识解依通葢尚义理情终不枯一不枯一不涉文字义理问答处便茫然不知雌黄如陈掺问云门曰教意则不问如何是教外别传意门曰教外别传则且置如何是教意掺曰黄卷赤轴门曰此是能诠之X文如何是教意掺曰口欲谈而辞丧心将缘而虑忘门曰口欲谈而辞丧为对有言心将缘而虑忘为对妄想如何是教意掺茫然不知答门曰闻尚书善解法华经是否掺曰不敢门曰经云治生产业皆顺正法且道今非非想天几人退位掺愈茫然门诃斥而去以是掺重发心参禅请以云门作用观之则永嘉但自怀中解垢衣谁能向外夸精进岂陈尚书独不解此两句耶如果解了如何见云门如木偶人相似葢此公义理窠臼不先踢翻却被跛足阿师踢翻了直得无坐地处此所谓贪观江上月失却手中桡即识解依通虽稍活泼初非义理窠臼可以埋没得渠然谓之识解此是依通之信非道通之信也依通之信说时似悟触境必迷譬如汞银触火不得一触火便飞去矣道通之信则不然如迦那提婆以舌辩困外道外道弟子恨婆困其师一日婆经行林闲外弟子以利刃决提婆腹曰汝以舌困吾师我以刀困汝汝复能神乎提婆春然受之而且种种安慰教诲之提婆肠胃委地弟子惊号而至提婆诲曰彼自坏善根耳与我何预但悲其忿毒所烧终必堕苦我心果不瞋其所害则其堕苦之苦终当代受之更以甘露洗其肠胃我心方安噫婆之照用岂尚义理之讲师野狐涎之宗所能较其雌雄者哉又有所谓讲道学者更不若讲师与野狐禅矣故曰一盲引众盲引得众盲入火坑予故曰永嘉此两句歌赚杀天下人不X少虽然若是作家此两句歌亦是杀人剑活人剑耳夫华严之小根法华之退席一者以为华严摄机未尽则谓之未畅本怀一者以为法华之退席即华严之小根也恶得独以华严为不圆而法华独圆乎哉于是两家之徒宗清凉者遂以法华为未圆宗天台者又以华严为未圆吾则绐之曰果以华严为摄机未尽尔时佛说大经除诸大菩萨之外犹有八部等众以宿世曾植圆因故亦得闻毗卢之音敢问复除异类闻经之外更有余众生不闻华严乎如有之何独小根不闻经遂谓之摄机不尽耶又以法华之退席为不圆者敢问除退席之下尚有余众生不闻法华耶如有之则华严之小根未必非圆也闻者无以应吾复谕之曰若知之乎华严无小根则圆能缚矣法华无退席则妙能滞矣惟圆而带小妙而带愚始见华严之圆非圆也法华之妙非妙也故曰证圆觉而住持圆觉者凡夫也欲证圆觉而未及圆觉者如来也知此则知天台清凉矣闻者罔措而退华严曰如是自性如幻如化如影如像悉不成就真如之性本自圆成不觉而动随缘流转故理不成就依他徧计即无自性故事不成就事理俱不成就所以理障事障皆不烦化而并消事理障消圣凡莫测故本色人拈头作尾以尾作头而头尾端整生杀自在也我读法华经嘱累品不觉涕泗横流也何故法华之X妙至妙也众生之麤至麤也以至妙之法欲至麤之众生各各领解在大菩萨犹难焉故如来嘱其弘法曰累之者诚然也法华云开佛知见其旨本自明白初无玄妙若以玄妙求之则佛知见便不明白了盖佛意即众生日用不知之知开佛知见知见既开则眼见色耳闻声鼻嗅香舌尝味身觉触意攀援无往而非佛知见也予以是知众生于佛知见中开众生知见诸佛于众生知见中开佛知见耳以此观之诸佛众生元无定体顾其所开知见何如耳无尽意疑音声可以耳闻而此菩萨于一切音声以何因缘独用眼观耶佛答无尽意但言一切众生受诸苦恼时一心称唿观世音观世音即时观一切称唿之音声而众生皆得解脱无尽意即晓然领解不疑众生以耳闻音声则物我亢然故八难交临众苦齐劫劫我者谓之能我受其劫谓之所所以根境摇荡业火焚烧究其所自以耳为闻声之地音声为耳识之牵引故曰境有牵心之业用苟能以眼观声则根无所待而境无能待作是观时不惟众生菩萨窝白尽翻实乃凡圣路穷苦乐根拔然此等作用非知解边事所以遇缘触境无分逆顺皆我入路之楷梯也阿难以无着名心有四重过当因成假时巳说不得无着剎那而相续剎那而相待至于相待假时巳离X不着三重矣于炽然有待之后而曰无着岂非四重过乎夫待三合而执有鸣五合而执有闻此众人也废三而执无鸣废五而执无闻亦众人也惟三五合而不执有三五废而不执无者此非众人之所知也予读东坡法云寺钟铭大悟语言三昧陀罗尼盖一切文字语言皆自心之变也知其自心之变则合三而有鸣合五而有闻废三而无鸣废五而无闻譬如画水成文成文水也不成文亦水也合心也废亦心也既皆是心岂有心取心乎心舍心乎知其如此可以为诗可以为歌可以为赋可以悲鸣可以欢唿文字如花自心如春春若碍花不名为春花若碍春不名为花惟相资而无碍故即花是春也花可以即春尘亦可以即根矣岂根独不可以即尘耶根既可相即又独不可以互用之耶铭曰耳视目可听鸣寂寂时鸣大圆空中师独处高广座卧士无所着人引非引人二俱无所说而说无说法法法虽无尽问则应曰三汝应如是闻不应如是听又此数句共六十字字若譬花句即春也句若譬花义即春也义若譬花理即春也理若譬花心即春也然坡公此作文严义精苟非识妙者直以为纸花耳何春之有盖坡翁以为吾所以得悟六根互用之义六尘皆道之妙苟微三合之鸣五合之闻推至于三五合而无鸣无闻者终不可得也故钟以师名酬其德也有师而无座有座而X不高广何以大称大则无外无外则卧士不可得矣此举钟而略撞非略之也实摄之也故撞有士之名而无士之实也如夺情不尽则至理终不精彻以人夺师士矣师士夺而人不夺犹未臻妙又继而夺其人矣三者互夺则用存而功忘矣夫用存则情见自枯功忘则义路自断义路断而情见枯得全我性命之微岂昧三五而执鸣执闻者之所能也予初曰读东坡钟铭而大悟语言三昧陀罗尼者非绮语也非妄语也有能读予文而知东坡作铭之意则予又大圆师之仲弟也紫栢老人集卷之十六紫柏尊者全集X卍XXX紫栢老人集卷之十七明憨山德清阅佛赞释迦佛赞稽首无等尊本光何起灭在乎用不用凡圣始分辙不用但热恼用之皆神力妙容三十二一一吉祥备功成贤劫时非三亦非五累足青莲花慈风扇万物此花触风欹髻珠亦如堕彷彿欹堕间有意难为语当处念不生法身爆然露若作如是观供者真佛子X释迦文佛赞妙容处处皆充满譬若春光在万物众生日用苦不知忽知福慧本具足佛身非身盈八极吾人计身拘六尺佛心无心通一切吾人生心一切碍了得身心等兔角威光炽盛星中月见者闻者皆清凉况复闻见皆寂灭稽首牟尼无上尊惟愿慈波恒泽物阿弥陀佛赞大道非一亦非二佛国如何有多种究竟愿力初不同所以感报乃如是此去西方十万亿化主号曰阿弥陀往因发愿四十八是故殊胜超一切生其国者皆不退我若发愿祖无量我即弥陀真骨肉弥陀之身寿无数万斛芥子不可喻悲智不从心外生自强勇勐亦心力如是观察了无疑我即弥陀最初师弟子既出苦海巳师长岂堕于生死入山佛像赞南面之乐视同敝屣苟非至明见彼知此幽石白云瑶宫金几谁雌谁雄慈父蒿矢雪山苦行佛像赞眼不见眼心不明心眼若见眼眼非我眼心若明心心非我心谁云六载苦行殷勤明星出时一覩悟道道若可悟亦可修证修证非道三学六度方便劬劳熏炙随顺转识成智智成识空空即万法万法即空异相非碍拈头作尾以脚为手似乃颠倒不坏本相横计不了见手见脚事事执着如眼见眼如心见心X如是见者大海捞针万劫千生劳筋苦骨役心疲志曾有何益瞿昙方便谓言成佛佛若可成断非真佛释迦佛雪山像赞有生最苦者惟生死耳生死本乎情爱情爱不断万劫千生酬偿业债我不重汝苦行雪山覩星悟道但服汝一切情爱一刀截断此非大英雄汉子安能把手心头便判是故稽首赞之本自尊贵作下贱相堆危岩畔宛死模样人鸟绝踪雪覆千嶂寥兮寂兮那来情想为什么活马将他死马毉咦不是一番寒彻骨怎得梅花扑鼻香释迦佛出山像赞衮衣何似鹿裘安雪覆千峰独耐看不是明星惊梦眼肯来苦海弄波澜一覩明星眼便花逢人到处撒泥沙六年苦行成何事惹得诸方口业加慈慧寺毗卢佛赞稽首无上毗卢佛光明炽然徧一切随其分量各得之圣凡受用皆圆满虮蝨未始终于小修罗亦非必于大祇因瞥尔情生时如行巨海限牛迹是故世雄设方便范铜示此希有身譬如云净中秋月众星围绕增殊胜见者闻者益清凉热恼顿入不思议庐岳毗卢佛赞稽首无上真金色相好圆满非有无江涛湖风广长舌一切见闻难思议匡庐震旦胜道场今复驻此光X明尊譬如宝盘得摩尼宛转横斜恒不息痴人若以方隅观何异层氷觅火𦦨智者日用心湛然是故白毫常普照无量寿佛赞有生必有灭有寿必有数佛以无量称必有其所以此去极乐国西方路甚远但念佛号者必当生其土释尊金口宣决定无虗谬生从不生有不生者非数非数为数本是为万物祖此祖人皆有不悟乃不睹如顿见自心生灭不可得依此发誓愿如阿弥陀佛佛佛愿相绍光光照不绝是佛现前时狐疑汤泼雪吴中泛海石佛赞夫像设之始莫始于优填王金像与旃檀像像设之灵奇则莫灵奇于阿育王铜像与吴中石像夫金佛不度罏木佛不度火则石佛不度水明矣而吴中石佛乃出没大海浮沈惊涛螺发绳衣跏趺于碧琉璃上现大希奇鱼龙悲仰济海入吴而独应朱氏父子之请由是观之石佛既以度水则金佛度罏木佛亦度火矣予是以知无物非心无像非真心能所卷舒精粗莫测惟照用俱全者则黄土与松枝皆随感放光况我维卫迦叶二如来于无量劫与吴人有大因缘特此显现令无量众生起灵应想想则思思则悟悟则通通则近取诸身远取诸物皆自心也然四方黑白不道于吴者无缘瞻仰予甚慨之乃属丁南羽氏绘像以传秋空X之月无择蹄涔二如来自兹处处示现矣赞曰金佛不度罏木佛不度火石佛能度水多生愿力故普愿见闻者福慧如春花不假安排力花花妙自佳因影得佛心佛心无中外应用虽不竭迷之苦甚大维卫迦弃佛酬愿显灵奇水陆作佛事由之不许知凡有供养者地狱化佛会佛会五阴空罪福亦不昧狱室名福堂检名寔自详因苦生觉照觉则物我忘尧春无中边舜德宁促延朝暮礼二像披云覩青天鱼龙仰光彩虎兕融瞋颠吴水与燕山十五月皆圆弥勒化身赞河目海口心同太虗长风游之其地有余我心如此何物能转布袋之中圣凡难辨弥勒佛赞世人多愁尊者多笑愁笑有常用无麤妙坦怀垂腹布袋生杀揑聚放开圣凡失着善云堂弥勒佛赞天容道貌妙难思待到龙华见巳迟逈脱根尘浑独露顿空人我便相知面门生笑犹非妙肩背流春始是奇一礼一瞻增福慧常亲宁不获菩提护国寺自来佛赞夫泥牛耕月木马嘶风众人闻而骇之兹像非金非石众品合成解附荆楚之舟密换蛮夷之骨达者知而易感常徒昧而难怀然其销我争于真慈廓清凉于热恼虽不处王侯之位而德贯象帝之X先梵名佛陀此言觉者觉则无物非心不觉则何心非物何物非心一茎草可以为丈六金身何心非物丈六金身可以为一茎草噫苟非其人道不虗行赞曰江清先得月缘熟佛自来我若心水净豁然佛眼开自心垢未空怒佛无灵通病者饮蔗浆横疑黄连同一朝疾病除菜汁甜何如祷佛佛不应佛安有亲疎但将我心审果乃诚未诚若使心诚彻无灵佛不情弥勒佛赞一切烦恼懽喜本若无烦恼懽喜离是知懽喜无烦恼终必懽喜无所资我今稽首弥勒尊笑口常开等海门见闻随喜消人我通身毛孔皆生春此春不向无心生智愿成熟度有情我若无情笑破口敢问心生懽喜否请观木人鸟不怕风吹手动渠不走尊者懽笑谁不喜喜者大都此喜此若知此喜此外无管教喜惧自然堕布袋开来宝不多相逢任取博冻饿枯木弥勒佛赞生铁铸就黄金打成刻彫玉石慈氏五形何如枯木不烦彫刻德相圆满笑容可即木不解笑笑则非木以木求笑笑如龟毛以笑求木木如兔角有名无实无实无理理路不通千寻峭壁苟能攀揽莫是弥勒弥勒佛手执布袋赞闭口舌头隐开口舌根露不开不闭时问在恁么处汝若知得了布袋付与汝汝若未知得手揑终不与X石佛赞无际云涛以为槎并乘光照吴朱家屡经兵火初无恙见闻之者开心花心花开处香十虗光无中边本来如若人有缘一稽首剎那三障顿消除障销石佛解说法两口一舌覆尘剎众生疴屎与放尿舌上周旋谁觉着谁觉着谁觉着眼不见眼见生杀圣凡一例听指挥广额屠儿真勐烈无边苦海成智海一指屈伸情易决深郎持此往峨嵋鱼龙处处生欣悦狭路相逢刘萨诃一切罪根方始拔弥勒佛赞胸中有些事肚皮大而窄此心等虗空胸部窄而广往来牛马羣出入圣凡队何殊风度松宁异月穿水久行忽然坐仰目视霄汉既不惭高鸟岂有游鱼羡毗卢佛及文殊普贤二菩萨十八应真赞毗卢佛毗卢之光日用照彰以我未了法身似藏了知成熟万行功忘就位其谁唤奴作郎文殊菩萨众生未达触处惟情达则情枯讵多爱憎金毛狮子跳踯靡停以此为坐不行而行普贤菩萨万别千差行无正邪入众生见敷大悲花象占十虗蹴蹂三车屠儿广额是子恩家第一宾度罗䟦啰堕阇尊者X左手虎口衔藤一枝藤疑屈伸指若无知稽首尊者幽宵慧灯亲承佛记照彼爱憎第二迦诺迦伐蹉尊者双手奉杖外心手无屈伸手指早是为渠渠若不荐我无奈何且收一足再放为他第三迦诺迦䟦黎堕阇尊者拂栽右手左手空闲闭兑通离心无往还以慈为人人忽我真当面蹉过再来难亲第四苏频陀尊者抚膝左手有何所思握拳右手不见所持抚握虽二人无二知口开非笑眼豁眉垂第五诺矩罗尊者我问耆年痒何因缘为生于中为起于边边则同外痒非中先谛观审察童子超然第六䟦陀罗尊者手虽搯珠心不在兹眼视他处了然无疑大颠举似韩愈罔知首座叩齿雷同逐之第七迦理迦尊者面圆眉长神异难量眉作愿绳绳牵法航度诸有缘出此镬汤月面日面圆缺无常第八伐阇罗弗多尊者肩露臂交袈裟拥腰看经跣足风致逍遥眼目人天人天皆疑是何尊者蹴踏威仪第九戒博迦尊者X云山苍苍以石为床趺坐右握指何仰扬林泉无暑持扇思凉疑独眼龙机锋暗藏第十半託迦尊者顶缩眼瞠注心读经梵音嘹亮不许耳听字布白氎雁飞秋空横斜断续影乱慧风第十一罗怙罗尊者咬牙恨谁恨世人痴横计身心不知舍离剑眉横空眼露杀机以杀济生圣人深慈第十二那伽犀那尊者身栖云外目视人间见彼好丑冷笑销闲笑恐颔堕擎拳撑持小心太甚至人之痴第十三因揭陀尊者奉经遗杖奉杖遗经舍一取一心终不停兼珠与身四者等一一则无外梵声泠泠第十四伐那婆斯尊者出入息空山无异同见山礼足山多笑容谓我在定定无边中无边中处定慧双融第十五阿氏多尊者头如拥肿抱膝轩渠鼻曲眼斜眉垂心虗心虗无我岂有爱憎凡百笑言众生慧灯第十六注茶半託迦尊者树老藤枯心同太虗我忘我所树即自余左指伸屈为谁说禅广长舌相声出右边第十七庆友尊者X松云是身身是松云耳目虽存本无见闻交手奉杯俨如忘怀杨枝浸水不洒同侪第十八宾头卢尊者衣不覆肩足慵约鞋双眸上视日月光霾杖在右手功难左无心非有二用岂差殊李次公画接引佛荐见素居士佛身何在在在而圆日用不见封埋尘缘忽然垂手欲接其谁居士善云此心了知生前有德死后画佛笔笔莲花香风拂拂娑婆极乐染净无常循业发现实难思量弥陀之愿四十有八愿愿逗机当心一札善云善云岂阙见闻好掷黄冠顿超仙羣归无量寿长揖死生车大莲花何妨经行生为死母憎死爱生不若无生无生常生观音为友势至为朋七趣周旋应知重轻于此模煳辜负李生调狮图赞狮子一吼百兽脑裂此勐之至也狮子一跃百兽皆悦此和之至也惟勐不和杀物无辜至人知其如此故调而和之为百兽师宽勐中节威而能和如冬之日暖然而春故易曰无妄之药不可试也法窟爪牙晴空霹雳一鸣一踯若欣若戚我本无心天机浅深同条生杀明白浮沈结角罗纹交加难辨铜睛铁眼蚤被眨转扫象图赞夫根本差别两智一心悟证浅深致有先后见性X则莫大乎根本治情则莫要乎差别故古人有同条生不同条死之典刑明暗相参之权变虽然圣人设象要在尽意得意忘象则象为筌谛得心忘情则得无所得矣十恶五逆穷之有性千魔万恠孰返其正合下了知崐崘非坚色空无地白象现前习垢有余是须扫除长松之下盆水涵虗主伴交映圣凡参差森罗海印在我雄雌菩萨赞文殊师利菩萨赞千岩万壑皆层氷一切众生浑冻杀昨夜梅花放岭头纷纷蜂蝶承春色巴蜀雪消流水急无限鱼龙生欣悦大智现前春光回触着身心等氷释此光曾为七佛师复为迦文之长子无名可唿称文殊善财最初先见之一见百城烟水边境界逆顺不倒颠归来双手一物无清凉老汉重摩顶普贤菩萨赞稽首徧吉大尊者在在佛土为愿王普率羣生归智海波涛浩渺不可测巍巍白象塞虗空譬如钵中盛满饭饭满岂复容纤物象塞虗空坐何处菩萨到此不停思如钟受击声答我万行门中饶伎俩愿王不动恒自在雪覆寒岩法界幽瑯瑯贝叶弹舌转清音不许瞿昙闻牛头马面偏知已礼北台大文殊菩萨赞X稽首文殊智中尊不离万法得根本譬如金师不废器废器独露金之体善财一见难再逢遥伸金臂摩其顶此顶无分圣与凡清净显露不可见不可见处见妙相亦如出水妙莲华妙容缥渺香云中一切见者皆懽喜宝瓶借此兽中王欣然荷负恬于几翻惜人为万物灵相参若个生悲恋有心来此礼菩萨解闻师吼输英杰积劫情根当下消龙蛇混杂常自在妙观察智谁为母烟水百城老人祖率怀仰承菩萨力吐此微词赞功德菩萨功德赞可尽何异晴空轰霹雳巍巍妙首妙吉祥惟愿智光常照我浮云飞尽空无际叶斗峰头月孤冷尽在清光妙湛中瞥尔生心隔千里提珠菩萨赞珠虽成串不拨不转得意毫微璇玑电卷春秋几何提示无多耳处闻声退之淆讹大悲菩萨赞螃蠏蜈蚣足多眼少横行直走心事岂了众人双手目亦惟两多艺多才皆出妄想物我虽殊有待之用同异未忘共而弗共我观大悲由闻而觉声无逆顺一闻脱殻殻乃谓尘尘销根拔初非先后宁有本末任运而周多臂多头头臂具眼如清在秋无论智愚闻见皆惊封我常执疑彼圣明四十八臂一十一首臂有承捉首无左右承则象智捉则象悲悲智交运照无所遗无待之光热恼清凉一指屈信蜜无中旁X念彼众生即蛆螃蠏一切有知三毒难解称大悲名见大悲相罄咳之间悟入无上无量寿圣大悲之君君臣愿力共拯迷羣如臂使指了无彼此正中无邪妙物无累无累之慈惠物所思若求男女男女大师因爱生信因信心通心通爱拔菩萨神功观音菩萨赞稽首大悲观世音有大方便拔众苦若人多于淫欲心常念恭敬便离欲此言初闻不觉妙久而味之妙无极自是众生心识粗不知菩萨救苦益淫业乃非一朝习元从无始至今日一称名号欲顿离众生乍闻谁复信不信以其根未熟根熟自然疑不起治淫观门既如是治瞋观门亦复尔若人多于瞋恚心当究瞋心自何始不知其始欲灭瞋辟如断流不塞源源若不流塞岂止未得其始瞋安息我愿普念观音者于凡逆顺憎爱中发愤自强挨拶去一朝战胜万无异若作是念名正念不作是念邪念耳岂有人为万物灵不行正念行邪念毒药不可食恶人不可亲食毒命必夭亲恶善必损是故佛菩萨种种设方便以毒攻其毒毒亦不杀人以恶攻其恶恶亦不害物若作如是用善恶无常性毒若非妙药圣人物有弃是以知观音善解此三昧能于普门道救一切众生受惠必报德众生常情见以情报菩萨掉棒打空月空月若知痛菩萨乃受供X众生无苦不唿名菩萨不应谁复救救苦慈威苦感生苦是众生大悲父若谓菩萨愿力深一切世间苦皆度作是观者非善观善观圣凡苦为本若人顿了苦性空菩萨尔时乃始现现时电火喻莫齐分别音声皆可见初针至后针线线曾不断由引乃成满满岂有成耶满既非功立引亦何初始若能如是观绣者不可得诸人善思念菩萨即现前寒谿古岸细柳疎篁裙带微飘岩花泛香只篮双鲤人在舟藏无择知愚一瞻容光刀山火聚毒药沸汤凡百诸苦洒然都忘众生热恼本自清凉即觉横梦认奴作郎劳彼至人大慈多方以鱼为鼓声震八荒纵尔阐提闻腥亦丧三灾九横八难二求罪福无常圆通自在罪若有主福不可修福若常恒罪不可洗两俱无力悲智圆成如见一花春非有际云峦海岸朽宅青莲烟波渺弥菩萨欲语春山方青桃花正开天男大士挂坐岩台花枝鹦鹉侧窥童子唱酬本调谁领斯旨脚底有耳耳中有眼观一切音理丰言简无际海涛中云山忽簇簇鱼龙及虾蟹猿狖并麋鹿朝暮听潮音共沾慈悲福人为万物灵睹此应痛哭异类尚归依汝曹徒碌碌浮生若沤泡交臂颜巳秃童子不畏险冲波频仰伏剎那根尘空妙相春可掬X着眼岚雾合阴森惟紫竹吴郎寄逸想大地梅花馥众生有苦菩萨救菩萨最初苦谁拔若使更有所拔者痛思拔拔何穷巳忽然智讫情枯时海月云山菩萨语勐兽刀林及火坑惊雷雹电慈悲鼓此声宁分圣与凡一历耳根无不死是故观音度众生空华落影春光始眼耳鼻舌身此五本来妙瞥尔明了起五根如胶盆一切好恶声观音以目听有时则不然耳闻不异众由闻达无闻同入普门海眼耳俱一境惟根不相等所证了无别归源浪分辙有能则有所所忘能亦灭能既随所尽忘功不属能能尽所随化功亦不属所究竟两无功悲智妙莫测二轮碾大夜譬若杲日出手尚多无数慈威宁有常眼不局面上掌中亦放光例以毛发推手眼复过是世见大悲惊惊则骇而惑谁知即惑者与菩萨无二我闻菩萨心即是众生性众生与菩萨两杓同一柄若说菩萨度众生总是当人颠倒病若说众生忆菩萨亦如斩头求活命且道如何即得药病俱除血脉不断观音应现比丘身补怛岩前行正令真观圣凡情顿断大智现前菩萨露悲观慈观利泽深三草二木皆蒙润如是功德难思议一切众生愿瞻仰众生众苦本无尽菩萨愿力岂有穷无穷愿力度无尽譬如环轮寻始终众生正当苦迫时竭诚一X念唿菩萨菩萨闻唿以眼观唿者众苦即时脱若人知痛知不痛不痛即是观音力一根入流诸尘消八难满证圆通觉天风海涛不与耳交能用眼观众苦氷消三十二应十四无畏并二随顺一心不生无德不备稍涉情尘镜上有痕能所角立横见疎亲以心取心陆地平沈水岂溺人人自溺津自是是水水不消瞋八难之中风火殆险无形割物假物逞威苟外薪空两者势穷风火既尔水力亦同天机深者知此万了未能神会宁免颠倒吾言甚平奇讨难晓达本忘枝合下自了苦是导师勿得憎之离苦觅乐有师无资袭明功坠并昧斯义缟缟白衣月岂在指提篮示人踏入风尘此一尾鱼明暗交陈马郎瞥地牙齿生津鎻骨挑后出水方新稽首大悲观世音所求云何而得道惟愿菩萨开示我使我弹指获圆通圆通傥获誓度众凡属血气有知者一一领之入普门菩萨以身为广舌开示现前所求者汝若真欲得我心我心只在汝日用在眼数与色尘合乃至在意与法和汝能了色并余尘尘为复从何处生若知尘尘所生处六根自无桩立地根尘廓落一精明逈逈孤光埋不住一切众苦解脱师以眼闻声山说法善财何处觅观音当问初求观音人是人身外寻菩萨好坚一株成两橛昙郎化身端郎供昙端俱从我口出我若不得菩萨心安能为渠X通消息菩萨若不得我教沦坠爱河终不了只今危坐石龛中松韵泉声粉枯寂枯木花开香异常鼻根难嗅耳根识观音菩萨能救苦未成菩萨苦谁救往反推之救苦功始终不见有功者若人欲识观世音能解此赞即菩萨众生自然不须救管取即如汤泼雪不以耳当而以眼当一切音声若存若亡六根秀茂片石昂藏是谁鼻孔大士眼眶稽首大悲观世音隐胜现此稚子相周瞻七丈有余许狭习众生犹生惧所惧谓其身高大不信世中有是人吾因若辈说此偈使其当处惧情消顿了吾身大逾彼请观菩萨观观者若有大小讵能观以能观无大小故是则能照大小境即如观空亦此观纵观天地亦复然至于以观观芥子总是能观之所了能观果小弗能大安可复观天与地能观果大不能小亦复不能观芥子吾以妙观察智寻能观毕竟非大小能观既其非大小虗空天地莫可比是三大者尚乃尔何况七丈稚子相哀哉痴儿不自观逐境分别生恐惧若人于偈能返研管取大笑谛信自众生有苦观音救观音救苦自无苦若自有苦能救人自古至今无此理譬如薪火煎冷水水热火本不曾湿众生堕落险难中恐怖悲号求出离谁知自已悲号者一切众苦不能缚众苦能缚悲号者水亦可热火可湿若人遇苦作此观镬汤鑪炭常安乐X普门不远日用之中好恶颜色观音之容能专此观物我本同火聚刀山春波和融才关思惟菩萨潜踪仰冀捄苦首西面东善财不禁直得隐空众人圣人初非两心以不善用致有升沈水若外月清而匪彻月若外水澈而有阙互弗相外能光能洁众人昧之万苦萃身达身无待待者皆神以目观声拯诸迷沦奇峰翠竹菩萨之眉眉解说法孰能闻之直以眼观对境心安刀山火聚不异琅玕外劲中虗灵而我无开彼七趣悲拔三途以智为日霜雪消除我觅罪相女子之胡六根互用何往不洞洞在何处在我毛孔一孔一身菩萨微尘散满十虗月印万津善财欲捉鹦鹉笑人荣辱得丧孰假孰真蜜有中边背岩无春水外无心观者何物心物苟辨水观乃得得此观时无择色空十方三世汪洋冲融凡圣垢除始圆妙容三涂八难无量剧苦恒作是观刀山乐土若作他观乐土刀山冲融性水苦海波澜鱼龙扰扰五欲是躭爱源冀枯须待驴年菩萨悲之以身为船往来欲海结清净缘眼闻涛声主客同玄云涛无际中片月何圆满菩萨月中坐恐怖久巳断鱼龙仰眉宇出没无定时常念观世音涛声入路奇隔壁堕钗钏相逢谁解荐荐得鱼即龙防渠作雷电电比石火忙生心早失光杨枝插净瓶风荡学低昂X团蒲吉祥草坐到何年了众生界未空我亦和泥倒声若用耳闻眼根浑错照稽首大悲观世音一切苦声惟眼闻刀山火聚成解脱是时何处觅迷云长江浪高如雪山我若无心水本闲众河流急喻闪电就中有路透长安长安风月虽然好头上𦦨光烧杏早不借三春出地雷众生蛰梦终不了南无最胜观自在苦厄山中作良导我闻观世音初亦是众生因遇观音佛教眼观声音菩萨领教巳音声用眼观生心观不就几回多愁颜愁苦观不彻观久心忽裂心裂知自遗知遗见亦脱知见双忘时眼观音声决向时无量苦今成悲智路路由普门入回互不回互隔壁堕钗响入路知几个观声善根深见渠悦我心我见观音声朝暮常照临因声荐此意便能投钵针菩萨众生初无异同其心善用先得圆通我用不疑太虗长风游行自在何物成封用稍不善疑情横现死生荣辱魔面佛面菩萨哀之抉我障翳顿还本明光洞三际过现未来氷河莲开臂交徐行足不染埃水变琉璃鱼龙皆惊浮沈无所有眼如盲声若眼观琉璃岂非善财气急自恨钝机春在桃花红如血染春在菩萨慈悲无倦左肘倚石右手屈指伸者惟二二三之中屈伸无住若以住求是谓死句活句在何桃花婆娑花解说法法遍恒河闻者以眼顿出爱波X七称观音三称四弘信手拈来普字分明指上有眼眼界观声自亲而疏众苦消停性能如是缘生无生刀山劒树苦痛难承夜闲摸枕大悲现形交臂失之跣足徒行善财捕影鹦鹉飞鸣在而不见杨枝碍睛谓此非实普陀是真隔垣钗堕入借声尘声可说法色为大师我无隐乎尔欠谛思三十二应雌黄慈威德山托钵杲日流辉眼界闻钟众苦息机雨余芳草绿编草成绿玉趺坐玉温润万虑不烦濯此心空潭清垢净忘边幅见者意自消饶舌非我事万象解高论听者根岂具惟不具根者善听万象说炽然常不停眼根为媒妁接引苦众生普门作安歇净瓶与杨枝当面徒排设热恼清凉初无有常用之何如遂见短长菩萨知此所观异人声闻于眼人则耳尘于眼闻音法无浅深情关坐断凡圣平沈以此为门门包虗空有形无形陶铸此中造化辞巧阴阳难工一毛多身万窍号风声作佛事大悲之宗智悲为航愿力无穷树叶为席妙容盘膝屈信在心岂在形迹碧草蒙茸秋光何密众生眼毒菩萨眼慈慈毒相反难为相知毒盈恶极恶极罪深万苦交至始唿观音观音能捄理折难通眼界司声千灾顿融众生知此菩萨一同众生无明菩萨圆通两者谛观本非异同三涂八难众苦靡穷毒药刀山生心成封拈来便用用处渠逢渠若是我马将唤龙于兹荐取悲智冲融不涉安排X自然适中重巖流水舌相覆空说法无尽眼闻耳聋万般烦恼六月松风睡着善财面西背东悲智之用众生本全以我所故圆而不圆以苦为师苦极深思思之积久心开神怡寄根明发用无顺违夜光在盘自在而驰生心卜度火烧汝眉菩萨哀之方便备施百千三昧应身无疲片月在空万影临池本无前后岂有参差刀山火聚解脱之机但觉畏怯线剌牛皮轻风生微波异草生巖阿菩萨自在坐心念众生多瘦竹五六根瓶中杨柳疎大地本清凉将何热恼除天风生海角翠篠摩空虗杨枝亦解舞瓶水知湛如女人欲成男先将婬机枯婬枯心清净定作大丈夫童真剖恩爱尽形守戒珠参禅与学道魔外难扰渠忽开佛知见以眼闻笙竽分付董道人精进长髭须何必待来生然后出迷涂六根不圆通情念不能空情忘念灭时六根元互用一作多佛事多是一根功八万四千毛个个无优劣谁谓耳闻声谁道眼见色圣凡无寸地何母子先后一念不生时本光常独露圆通在蝮蝎普门属蛇虎大士无功德何赞复何毁以手为目以珠为声虗空鲠骨杂相无生泉石清幽寄此玉颜半跏而坐屈伸本闲鹦鹉覔食善财躲顽唿之不来不唿即还以涛为槎并泛海涯有力争请唯然朱家鱼龙哀鸣X水族失爷既为人有吾曹咨嗟人怜鼋鼍祷佛冥加凡彼湿生心开觉花人心佛心达本无差鱼龙知此咨嗟徒譁心佛众生玉本无瑕吴门缘熟通玄地嘉两钵虽破二尊灵遐见闻之辈数若河沙若毁若誉毒鼓谁挝有心无心鼓实爪牙痴子不解打草惊蛇蛇忽换骨风雨横斜闪电光中雷师开遮石像鼻孔或隆或窐雪浪山崩楮上行艖水陆无虞圣凡一车运重致远手抱琵琶有声无声赵州赐茶才涉唇吻波浪如麻稽首大悲观世音于音声中作佛事一切众生受难时号唿痛切即赴救譬如净月在天际凡有水处皆遍入水即众生痛切心月即菩萨方便力刀山剑树与镬汤黑风鬼国漂堕处众生命根将欲断菩萨委曲为之续或遭饥馑寒病疫子母不顾皆离析菩萨身化衣食药令人欢喜复完聚众生设受愚痴苦文字语言覩不悟菩萨冥以甘露水荡除昏翳忽通达世出世法观掌果了了分明永不惑菩萨威神感即应究竟俱我自心力我心痛切若不真有苦菩萨救不得十四无畏及二随三十二应众功德若离我之痛切心向外驰求宁有济我又谛观此痛切极力推求不见有求之于苦苦无从苦若有所岂能灭我今号唿菩萨时一切苦处成懽悦是知苦乐总无常众生不了生顺逆宠辱纷纷梦正浓几度号唿唤不醒惟愿菩萨愍我愚冥熏加被唤即悟悟后身心空里X花爱憎生死龟毛拂如是了知圆通失菩萨无地可站立无奈去作马郎妇以欲钩牵度众苦譬如以毒攻毒疾疾除毒亦了无所何妨鬼脸与神头顺行逆行普利益我因房山一斗泉得覩菩萨相好身又于慈寿石碑上乞食曾礼菩萨相菩萨手提新篾篮篮里鱼儿若活状莲华艶冶衬光仪令人瞻之生佛想旃檀龙脑朝暮烧香烟霭霭笼楼台供养富贵最无比善财龙女常懽喜惟有鹦鹉心不足犹道枯淡难栖泊谁知上方兜率寺岩龛亦有观世音烟霞香火甚萧索超然不厌于寂寞菩萨未得道涉世宁自在一旦悟自心解脱非障碍非身无尽身慈严相非一无心周万物精照靡不彻身心本三昧众生甘下劣无苦中见苦非乐中求乐是谓颠倒想难入圆通觉惊涛撼岱岳巨舟不敢渡菩萨何所能莲华瓣衬足去来若鸿毛飘然离恐怖蛟龙与鼋鼍一切诸水族覩影生慈心剑轮忽停住南无观世音智愿广无尽我既归命礼愿一切如我本来一精明迷成六和合譬如水结氷窒碍非通达文殊选当机菩萨圣中首闻声声即心心不见心故心若能自见眼亦可观眼如是顿了知众苦皆解脱开物成务圣人之能或经或权缘生无生威中有慈不与威相遇慈中有威不与慈相值如山出云如月临水如春着花三者同现不遇乃成不值乃灵惟X成与灵力在无功大悲千手手手有目较此妙相手眼何寡寡为多母多为寡子多寡不到智者自了了则不疑此相即我我能疑我入道之式五色令人目盲五音令人耳聋竹石而闲栖身世有无中则色之与声皆可入圆通究其所以然眼观音之功是故三涂八难众苦云从凡逆之与顺如清风之度松智海欲海初无有常心兮善用欲海发光倘不善用罏炭镬汤以莲为舟普门浮游即唿而应未分马牛马窥鞭影驰不待再牛拽大车所往自在鱼龙鸟兽水陆之俦海印三昧靡影不収手中杨枝时蘸云涛热恼沾者百苦顿消以海为盏鱼龙在掌眼观龙鸣晴空雷响心火既炽境风扇之凋残本妙八难险奇度一食顷如千百劫相惊宠辱成熟黑业劳彼慈母奔波成劳等观大地如一子骄求不得苦急于烧眉人间乏嗣天上共悲救苦寻声了声之前普门月满我愿亦圆求女得女求男得男自心现量菩萨之贪若问几许手中数珠童男童女转处自如吾尝触逆境热恼烧肝肺吾尝遇顺境喜悦发毛孔本来一吾耳苦乐何多种世以苦为苦不以乐为恶谁知苦不了皆因乐为妁此妁弗能遣苦根安可拔纵使苦乐尽平受亦是剌是故观世音哀众生三者寔为诸恶源众苦之所集于是设方便教汝眼闻声X入流成正觉获三十二应得十四无畏上下二随顺广菩萨悲智且吾正苦时勐兽与刀剑一时俱历受楚痛莫能堪号唿吾菩萨忽想吾果痛唿者复是谁正痛又能唿痛唿两不涉不涉而妄唿何异梦蛇咬方蛇梦咬时怖畏不胜急忽闻鼠翻盆蛇我奚得失佛香庵旃檀观音像赞析旃檀则无片不香分沧海则无滴不湿旃檀沧海以心为母故得心者可以为诸圣祖大地母冯生既逝以情观之似水竞东而不能返矣吾闻万物一物万人一人所以圣人知此而迭用之若然者此像既生冯生果真逝乎赞曰冯生果死此像不存此像既存冯生奚往如眼观声清机历掌冯生有灵莫忽吾想吴道子观音变相赞凡画之妙不难于可见而妙惟不可见而妙着焉为难耳故妙而可见者易以平出难以侧形唯远视而彷彿侧出则非画者逸想幻出焉能不即而亲墨渝而神哉故曰妙万物而无累谓之神神之所存虽至朽之物其生机触心似不可掩此不可掩者寓万物而灵随寓为君君之所在何物非臣岁丁酉余于董内翰家瞻吴道子所画观音变相三十二身其精神态度万变错出譬如夜光之珠在金盘之中流转自在率不可以有思惟心而计其所向也或无心而非木偶有思而非着想者其X可以知此哉赞曰逸想所寄非麤非精观音其师写我虗灵笔笔画着缘生无生一身众妙万镜一灯可悦难即欲离反冥穷其所以渊默雷霆不贵耳闻惟宜目聆普门窈窕意路难登菩萨哀之分光散形为渠绍介招手唿名慈母声咽儿终不应念兹心痛徒自涕零髑髅观音赞观音菩萨闲不彻尽日观身与夜接观去观来见髑髅枯然只在我眉睫此时西施来作礼菩萨淫心了不起莫教出观遭野狐眼中见渠生懽喜咄是男是女皆如此何必生心更爱憎准提菩萨赞一心不生万用皆备手臂错执超然无累众生热恼用处弗齐以呪铸习莲敷欲泥唐贯休画十八罗汉赞第一十方一珠三世一线尊者有心拨之岂转大颠春秋韩愈绸缪咨问几何立僧代酬第二背倚枯槎安知岁华半边鼻孔落在谁家出卖日月破除大夜恋幽之鬼纷然惊诧第三师观一切如母视子子感母恩脱革怀美拳拳握策两指矗天蜗牛生角双塔灯悬X第四握中何物佛祖不识左手倚膝口开可测默如雷轰声在未声若以耳听离娄失明第五心外无法云山此心是身果有定则难寻瞑目巖室即身非身有缘见者其孰弗神第六忽然想逢误独眼龙扇上青山流泉何穷屈伸五指二三无定恣口雌黄千峰钟磬第七绀目澄碧万象莫逃併握支颏恐难坚牢喉深如谷开口便浅不过三寸闭藏孰辨第八视身如云云岂异身钵水杨枝众生之春老松纠盘风雨所在无限龙蛇恣其变态第九饮啄之余消闲梵书横眸数墨自卷自舒白㲲鸟迹鸿飞雪岭随风断续野水留影第十肘阁云石手还在空袒肩持杖眼视飞鸿谓彼神用其谁不备有无非酒饮者皆醉第十一此木童子有身无手借师成功师手我有用处随宜痒非在皮待爬而除问孰了知X第十二以眉说法口吻俱闲舒卷自在长短之间偶将为绳束缚虗空安置芥子江山无穷第十三口闭不开谁知齿缺舌根轻摇一任赏罚抱膝而坐屹如枯株欲昏未昏以此自娱第十四一掌五指屈伸无常如风玩柳枝岂主张谓屈谓伸始终环轮劳勤梦想尊者尔瞋第十五大悲菩萨手眼百千用既皆备照何不圆经珠与杖并治妄想念若未起一亏丧两第十六指麾佛魔把柄在我雷厉风飞纵操皆可驴驼马载并足还钱予夺生心虗空有边第十七两眉如风两目如海经在面前宛然有待一毛山河劫历难穷谓远谓近瓶之贮空第十八微尘既剖经始现前文句无多历观穷年了知在我不在于经两者有常牛皮见星又十八罗汉赞第一枯槎生花非耳不见额鼻俱耸春光何限屈伸有常X机绝抑扬三直两曲臂肱堂堂第二头疑恠石发如飘柳一手持珠以珠代口莫惊濶颔具体而闲颠倒佛头依稀德山第三衣卸肩出碧眸注经此经甚深大梦雷霆文字非实实非文字独垂一足两手自恣第四视经垂头肩背吞耳泉出地中湛然存纸岭南老卢柴担暂停待查龙藏无所住心第五两手支颔恐其堕地口开齿露眼迸心睡心睡身忘石无施刚石忘我足没入何妨第六一心不生我即龛巖波浪衣纹泉鸣翠巉眼虽不开光照六合明暗两忘见精非杂第七以杖倚额额为杖架一肩孤耸并足酬价杖额不同主宾何功唯肩与足空磕虗空第八琉璃与钵内外洞然目注其中五台现前白云卷舒百状千态故埋松根逞其自在第九歛肩抱膝果何所思我所思者心精思遗思遗而坐X宽窄皆可石本无相吹毛莫躲第十腕为杖主手复持珠更恐心放托经自娱秋空雁鸣梵字参差以此赞佛耆年了知第十一怒发冲冠惟思不然刈茅非䦆一怒尽蠲三屈两伸卷舒一手瞋为佛事诚不请友第十二脑后无际枕冯高岩手中所握扇尘同函云沸无心偶遮半面其谁作礼直不我见第十三面圆如楪五官併宋木儿分彊割界漂杵流血众部之君眉应不羣坐妨曲折行则拖云第十四背若果有痒爬难除果然无背爬痒非虗往复观察情枯智讫池成月来眼底见佛第十五眉扬目朗弹指肃然即此为舌法沾人天谁为虎子牙爪锋利具而不张野干争避第十六肩长无用聊可倚杖膝亦空闲承经何恙莫嫌眉长飘拂岩龛不碍眼光湛如寒潭第十七抱杖伸指非三惟两以靴藏足靴脱足爽风致疎闲X巢由之闲发须若存鼻孔蚤露第十八衣不掩胸心同虗空握拳谁击开口漏风谓手按膝膝无我人谓膝承手手原属身紫栢老人集卷之十七紫柏尊者全集X卍XXX紫柏老人集卷十八明憨山德清阅唐贯休画十六应真赞第一宾度罗䟦啰堕阇尊者一手持杖而手屈二指膝上阁经而不观杖穿虎口余指闲屈以此为人唤渠何物头颅异常隆而复穴爪巖底双眸光芒难遮第二迦诺迦伐蹉尊者双手结印而杖倚肩形如枯木忽开面门须眉之闲眼挂鼻掀楖栗一条拳拳握牢有心无心笔墨难描第三迦诺迦䟦黎堕阇尊者骨瘦稜层目瞠而眉横如剑右手执拂左手按膝骨齐枯柴物我忘怀眼露眉横见人活埋右手握拂抑扬雌雄耸肩并足龙象之宗第四苏频陁尊者趺坐石上右手握拳左X手按膝眉长覆面一手握拳一手阁膝累足而坐万古一日面部少宽头多峰峦若问法义两眉覆颧第五诺矩罗尊者双手执木童子爬痒俄觉背痒手爬不能用木童子一爬痒停未痒痒无既痒爬除敢问尊者此痒何如第六䟦陀罗尊者匾脑丰颐瞠目上视手搯数珠春秋几何昼夜百八珠转如轮圣凡生杀脑额欠肥偏颇所希眼光射空鸟骇停飞第七迦理迦尊者宴坐石上眉长绕身面不盈楪五官分职声色香味各有法则身无一寻眉长丈余以此为舌随时卷舒第八伐阇罗弗多尊者露肩交手注目视经贝多展石横眸读之交臂露肩心有所思空山无人老树为伴风弄新条如柔如断第九戒博迦尊者侧坐正见半面一手执扇拂一手屈三指在手握扇右手握拳众人之见我则不然以扇握手拳亦何有作是观者云山我肘第十半託迦尊者双手持经缩颈耸肩注目视之肩高枕骨目迸天裂经转双瞳清机漏洩风月无主X烦兹耆年是龙是蛇逐句试宣第十一罗怙罗尊者撑眉怒目手有所指怒则不喜双目如剑眸子流火晴空电闪凡有邪思指之即空本光独露如日在中第十二那伽犀那尊者擎拳拄颔开口露舌见喉而大笑目动眉摇开口见舌以诚悟物擎拳曲折背后云山流泉潺潺不以耳闻我心始闲第十三因揭陀尊者杖藜倚肩左手托经垂头而注视右手搯珠降伏其心使心不闲珠轮指上经置掌间犹恐其放杖倚腹肩以经视眼心游象先第十四伐那婆斯尊者六用不行入定岩谷心如死灰形如藁木神妙万物苍巖骨肉铁磬谁鸣空谷传声唿之不闻不唿眼瞠第十五阿氏多尊者双手抱膝而开口仰视齿牙毕露脱去数枚抱膝何劳头颅岧嶤才开口缝舌相可描以眼说法开合无常明暗代谢奚累此光第十六注茶半託迦尊者倚枯槎而书空腰插椶扇一握上画日月古树苔垂指频屈伸请问大士为我为人椶扇一柄匪摇风生无边热恼披拂顿清X达磨赞航海东来唱传佛心断臂求之了不可得一场懡㦬阿谁受屈五乳峰前太煞狼籍皮肉骨髓腥氛逆鼻只今闻着还云不识旃檀干闼婆神王赞无生路绝有生门开圣人之权变化莫猜现容威勐慈母之痛凡有赤子爱如麟凤龙树尊者道影赞稽首龙树尊无端现月轮若无那提婆败阙不堪闻且道遮老汉末后转身一句子作么生咄外道五千成佛去自家端只陷泥犂康居国会尊者像赞尝闻孙权初见会公疑其形服及求舍利有验遂建浮图呜唿人心多疑皆生于有欲有欲则计利害利害未决疑从是起殊不知一心不生凡圣平等本光圆满利害奚从众生昧此圣人悲之不远千万里抱夜光而投人人犹按剑痛哉身非我有心亦无常身心之外更复何当三称如来血泪沾裳终古之痛为谁着忙知公者希公德难量舍利昭灵示现无方嗟予小子滥堕僧行中秋之夜一接容光慈严流注沃我焦肠此情此恩芥劫难忘康居国会尊者像赞寄憨公三国为英雄之聚亦刀兵之聚慈悲般若无有入处而康祖一钖浮江三称如来两目流血舍利投X瓶光灿六合泽绵千古是时也吴之君臣莫不为之动心变色即事征理知有佛而不疑六度既译安般门开无择黑白得法眼净与夫禅思入微者不可计算皆我祖为之嚆矢也兹憨山清大师因弘法戍瘴海善以慈心三昧普使朽骨生春圣华居士闻风感慕特写祖影寄上曹溪以为大师影响呜唿曹溪肉佛所现自唐及宋饮曹溪而得道者代不乏人迩来曹溪涸矣摇林萧然又借憨师以谪戍为波澜而曹源复活康祖分身髑髅眼开恒沙难喻岂可以有思惟心测其功德浅深者哉达观道人不解逆风把柁但解顺水推船为之赞曰康祖来吴清公谪粤髑髅大师金刚眼突瘴海之惨骨剌魂惊大师得戍弥感圣明曹谿蛊毒饮者皆丧大师饮之销尽诸障指撮舍利康祖之贪贪不为我此心何惭弘法得罪命如单丝千里瘴岭芒鞋踏遍雷道岧嶤飓风正高钵瓶孤逝舌相昭昭南粤魍魉白日鼓掌我若无心菩萨影响有心应之康祖愚痴章甫之国其谁不疑石头之别肝膈氷冷丁生吹火写康祖影缘影得心心忘性冥大用无常钟以眼听根尘主客収放梦醒掌擎瑶塔牢山之顶潭柘山嘉福寺观音殿足迹赞夫差雪耻而破越勾践尝胆而亡吴伍员覆楚申包胥哭秦庭以复楚皆苦心志劳筋骨积岁月忘X寒暑而后其愿始克今此道人以有情之踵磨无情之缶专缶专穿迹成双趺宛然使后之见者毛发俱竖涕泪交下懈怠之习精进之光云迸日露以夫差等四子心力所积较此道人足力浅深其何如哉余感而赞之不惟见贤思齐愿人人因赞生奋因奋生恒因恒生克赞曰顶礼道人双足迹身毛不觉忽俱竖无始懈怠习顿除觉天云迸精进日逆想斯人初未逝朝暮殷勤礼大士心注圣容口称名形骸屈伸安可计积日成月月成时积时成岁岁成劫如是积渐难尽言水滴石穿心力至辟如千里始初步又如合抱生毫末以踵磨缶专缶专渐易缶专易精进犹未巳缶专穿大地承足底地穿有时人不见我独了了无疑异因之耿耿生悲泣愿我从今顶礼后精进为足践觉地境缘逆顺汤泼雪又如利刀破新竹迎刃而解触热消在在处处常自在又愿见闻此迹者剎那懈怠皆氷释自赞以石为屋初无成败风尘负情水月偿债寂寞心珠虗空眼界田衣拱默累足揑恠咦是教是宗俱不会象先富贵有谁争或言汝廓落吾笑汝褊窄见善便懽喜见恶即不乐善恶未忘怀安可入无着又言汝了了自了复度众信汝如活佛朝夕生殷重吾知汝见思尚在法空未登带情说法诳诸聋盲吾闻知人者智自知者明汝X于两者何者为衡咦带情说法情何物明暗相参作者知汝若是我世出世闲种种好丑一点也瞒你不得我若是汝一切逆顺关头死生路口如风过树如云触石虽然如此也未必是老汉本色事若举本色管取凡圣魂消毒鼓无声在有人不知汝脚根立处横搜竖觅究竟汝生缘何处但向伊道自笑行踪如野鹤前冈飞倦有长松渠是我兮我何所存我是渠兮渠何所留生心拣别兮血脉断流不拣别兮儱侗宗猷枯木开花兮顽石点头当家种草兮皮里春秋咦相逢莫道无机智多少鱼龙银海中汝这汉闲多管见人便劝学菩提更解谈长与说短松江月谁能识今宵皎皎悬空碧无限鱼龙吸影忙江涛滚滚浑泥出阿庵努眼石灰汤水晶庵内离娄窟个中梦春浪急蛊毒之家水莫喫知不知命根断命根断时何处立翻得身来梦巳醒黄金总是虗空骨牛首峰头献花岩畔不惮烟霞访老侬因缘往日曾相结浮玉云金鳌月广长舌相分明说江北江南春本同桃红李白颜分别且道分别个甚么谁家灶里火无烟一任旁吹闲不彻问渠何处人南北恣超放有时观惊涛或复啸层嶂山水癖最深膏肓莫可况天子不得臣诸侯不得党X死生视一条荣辱岂二想更有一般拙轻重不自量直饶佛与祖也要称斤两境风逆顺时行藏任跌宕虗舟横急湍鱼龙凭覆仰虎兕固知暴钖环振偏响忌讳吉亦凶憨痴衰亦旺首尾俱坐断中心拄子丧善善而恶恶誉誉而谤谤触途皆有入生心蚤成障忆昔登葛洪反䇿天水涨河梁罗黑白掉头明月上陈侯即普贤清光本一样永宁暮钟动几回思铁杖高踪不可追令人殊怅怏朗空不远来碧云索尔像信口叙畴昔持归常供养诸方禅和子谁不有生缘惟汝初不语水中涵碧天无风浪自寂有影色本然若谓是僧兮依希具髭髯若谓是俗兮眼空鼻祖禅若谓不可名假号何骈骈惯用明暗鎚鎚破无底船且道船底破时向什么处安身立命落得智香薰法界吴江烟水本依然阴阴紫柏覆枯禅一道神光照大千世上难逢开口笑云边常得枕流眠汝即吾兮片月在天影临千㵎吾即汝兮智讫情枯泥牛作吼且道谁家曲调咄海山云尽花巖出光德庵前春水深汝即我兮全无觉知我即汝兮妄想纷飞合则非一离则愈疑纵有龙树之明鹙子之智亦难辨伊伊赋性豪纵肠肚儱侗绳墨不拘利害如梦颇具英雄之心而无功名之志所以难留于尘樊只宜放浪于泉石更有一种傲性自谓佛祖是钝根才料黧奴白牯X堪与交游有时引教证宗引宗印教有时荆棘瓦砾般般是宝有时珊瑚玛瑙不值粪草一片舌头褒贬无定是非乱统有恩处不异冤仇无情处惯肯淹留最是喜怒不常如婴儿模样我看你对人不设机关触着胡谈汉谈惹得别人憎爱自犹如痴如憨红禅衣一领披之喜懽若被一箇青眼郎君觑破我看你不值一钱呵呵呵谁荐此权衡在手任抑扬要人活兮死即死朝供养暮供养喜怒无常情识浪但能直下死偷心此是老侬真妙相紫罗袍旧袈裟两种看来何者佳旃檀狗粪分明在凡圣关头路不赊如此会无向背流水青山浑不昧只此不昧火中莲香光戒月无瑕颣血书金刚经赞稽首金刚经般若最坚利一切有为法无能越此者若人见一字或复闻一句乃至四句等功德难思议墨书不若银银书不若金金书不若血娑婆震旦国有大精进女视身等沤泡知心本幻化一念坚固信历剌十指血书此无上宝愿彼见闻者顿空身心执持此金刚剑断一切憎爱如是妙利益不求人之福回向般若海澡我五漏身获净七宝体童真割世染早遇明眼师悟心为佛子弘彼妙法华声震微尘剎无心及有心非缘培圣种况我血书经果报宁虗诳憍陈如比丘赞X瑶宫金阙视等微尘不以富贵而勤此身云山苍苍借石为床心如虗空僧中之王田衣被物鼻孔昂藏荷担大法苦海津梁头颅圆满螺发久除欲觅一茎雪触红炉稽首陈如比丘之祖续佛心灯光传终古此光非月月有圆缺不圆缺者苾蒭当说说而不闻自没迷云烦他木石饶舌惊羣惊而忽省杨枝救病瓶解参禅奉如来命泉响千峰眼观正令竹杖赞此君何来惬我素怀拄有撑无峨眉五台手如持杖杖不持手直下便见两头莫走寒山拾得赞兄持数珠弟握扫帚若问雌雄泥牛哮吼山林市城共觅无生取像会意拨粗得精颂古楞严经佛告阿难吾不见时何不见吾不见之处若见不见自然非彼不见之相若不见吾不见之地自然非物云何非汝湛堂准禅师颂曰老胡彻底老婆心为阿难陀意转深韩干马嘶芳草渡戴嵩牛卧绿杨阴颂曰苍龙惯喜卧重泉颔下骊珠愈灿然借问有谁能抉得化为日月照山川南泉因东西两堂各争猫儿师遇之白众曰道得即救取猫儿道不得即斩却也众无对师便斩之赵州自外归师举前语示之州乃脱草履安头上X而出师曰汝适来若在即救得猫儿也颂曰设使南泉不举刀草鞋何地卖风骚相逢若问两堂客鼻直横眉总姓猫猫儿未必直千金惹得堂头亦动心信手一刀成两段草鞋带去血淋淋黄蘖云汝等尽是噇酒糟汉还知大唐国内无禅师么时有僧问诸方聚众为什么却道无禅师师曰不道无禅祇是无师颂曰年去年来噇酒糟迷花醉柳浪滔滔双眸驴粪换将去含笑临行奉一斝德山一日饭迟托钵下堂时雪峰作饭头见便云这老汉钟未鸣鼓未响托钵向什么处去师便归方丈峰举似巖头头曰大小德山未会末后句师闻令侍者唤来问汝不肯老僧那头密启其意师乃休去至明日升堂果与寻常不同头至僧堂前抚掌大笑曰且喜老汉会末后句虽然如是只得三年师果三年而殁颂曰瞽叟掘井迫舜入象却忙忙填土石悲哉舜兮何时出度门未必是真贼又钟鸣喫饭家常事老汉偏渠托钵先不是雪峰亲勘破巖头管取亦茫然又垂垂白发出堂来一钵高擎果异哉不是巖头亲点X破至今眼睡未曾开吉州禾山无殷禅师示众曰习学谓之闻绝学谓之隣过此二者谓之真过有僧问如何是真过师曰禾山解打鼓曰如何是真谛曰禾山解打鼓又问即心即佛则不问如何是非心非佛师曰禾山解打鼓曰如何是向上事师曰禾山解打鼓颂曰崑崙为竿兮长江丝泰山为饵兮钓鲸鲵咄恠底桃花风雨急鱼龙总为浪头迷白云守端禅师往参杨岐岐一日忽问受业师为谁师曰茶陵郁和尚岐曰吾闻伊过桥遭攧有省作偈甚奇能记否师诵曰我有明珠一颗久被尘劳关鎻今朝尘尽光生照破山河万朵岐笑而趋起师愕然通夕不𥧌黎明咨询之适岁暮岐曰汝见昨日打欧傩者么曰见岐曰汝一筹不及渠师复骇曰意旨如何岐曰渠爱人笑汝怕人笑师大悟颂曰从来伯乐九方臯带顾驽骀价倍高怕笑只因心有负一筹不及野狐曹又江上贪观浪势高被人夺却手中桡孤舟风荡浑无主一笑分明杀活刀颂雪峰汝虎光还自照心无恐汝虎谁知光正圆最苦者僧成异类人身一失几时全X颂隔壁闻钗钏声耳外有声无是事除声有耳事还无灯前往复观声耳五色粪中得一珠颂五蕴山前一段空有我时时背主公我无何处不相逢刀山火聚闲游戏不负山前一段空僧问赵州万法归一一归何处州云我在青州做领布衫重七斤颂曰七斤衫子制青州半月沉江鱼惮钩恠底苍龙终是别一归何处解遨游临济寻常上堂曰汝等诸人赤肉团上有一无位真人常在面门出入照天照地自汝诸人未能荐得颂曰无位真人干屎橛一名两实使人猜他家自有通人在岂似韩卢逐块来浮山法远禅师暮年休于会圣巖叙佛祖奥义作九带曰佛正法眼带佛法藏带理贯带事贯带理事纵横带屈曲垂带妙叶兼带金针双鎻带平怀常实带学者既巳传诵师曰若据圆极法门本具十数今此九带巳为诸人说了更有一带还见得么若也见得亲切分明却请出来对众说看说得分明许汝通前九带圆明道眼若见不亲切说不相应唯依吾语而为巳解则名谤法诸人到此如何众无语师叱之而去颂曰X没坐地没坐地五位九带君须记夜来风雨桃花落处处相逢何处避长水问瑯琊云清净本然云何忽生山河大地瑯琊亦曰清净本然云何忽生山河大地颂曰婴儿失怙久飘零蓦路相逢唤一声知得阿娘肠断处从教铁汉泪须倾陆亘大夫举肇论向南泉曰肇公所谓万物一体天地同根也甚奇特泉指庭前牡丹曰大夫时人见此一枝花如梦相似颂曰龙出援毫岂是真行云施雨更谩人梦中说梦知音少花落庭前巳过春圆觉经居一切时不起妄念于诸妄心亦不息灭住妄想境不加了知于无了知不辨真寔颂曰自家痛痒自家爬爬重伤他莫怨嗟翠竹黄花随处有江南江北路非賖巖头全奯禅师值沙汰于鄂渚湖边作渡子两岸各挂一板有人过渡打板一下师曰阿谁或曰要过那边去师乃舞棹迎之一日因一婆抱一孩儿来乃曰呈桡舞棹即不问且道婆手中儿甚处得来师便打婆曰婆生七子六箇不遇知音祇者一箇也不消得便抛向水中颂曰臭口才开蓦一桡老婆无计血腥臊便将赤子抛寒浪惹得鱼龙四海嚣世尊一日升座大众才集定文殊白槌云谛观法X王法法王法如是世尊便下坐颂曰瞿昙上座无奇特下座须知便不同就里相逢能委悉灵山谁是作家翁又圣凡云集非无事有事如何口不开上座定知还下座文殊椎破使人猜又虎踞深林不见踪爪牙才露失威风猎人弓矢寻常在弦响须臾命巳终又圣凡云集事非常据座缘何不举扬赖有文殊解收拾上来下去两头光秀州华亭船子德诚禅师印心于药山与道吾云巖为交洎离药山谓同志曰予率性疎野惟好山水他后知我所止遇伶俐座主指一人来遂分擕至华亭泛一小舟随缘度日吾后到京口遇夹山上堂僧问如何是法身曰法身无相曰如何是法眼曰法眼无瑕吾失笑山下座请问某甲抵对这僧话必有不是致令失笑望不吝慈悲吾曰和尚一等是出世未有师在山曰甚处不是曰某甲终不说请往华亭船子处去山曰此人如何曰此人上无片瓦下无卓锥若去须易服而往山乃散众直造华亭船子才见即问大德住甚么寺山曰寺即不住住即不似师曰不似似箇甚么山曰不是X目前法师曰甚处学得来山曰非耳目之所到师曰一句合头语万劫系驴橛师又问垂丝千尺意在深潭离钩三寸子何不道山拟开口师便打山豁然大悟乃点头三下师曰竿头丝线从君弄不犯清波意自殊山遂问抛纶掷钓师意如何师曰丝悬渌水浮定有无之意山曰语带玄而无路舌头谈而不谈师曰钓尽江波锦鳞始遇山乃掩耳师曰如是如是遂嘱曰汝向去直须藏身处没踪迹没踪迹处莫藏身吾三十年在药山祇明斯事汝今巳得他后莫住城隍聚落但向深山里䦆头边觅取一箇半箇接续无令断绝山乃辞行频频回顾师遂唤阇黎山乃回首师竖起桡子曰汝将谓别有乃覆船入水而逝颂曰父子冤讐结最深覆舟自尽孰知音朱泾水月浑如旧几度空过未了心又一副肝肠剖不留夹山犹自暗回头风恬浪静船翻处苹蓼萧萧万古愁又赠君十五棒恨尔不知心昨夜华亭月朱泾何浅深初祖菩提达磨大师初过震旦至金陵见梁武帝帝问曰如何是圣谛第一义师曰廓然无圣曰对朕者谁师曰不识帝不领悟师遂折芦渡江至魏后武帝举问志公公曰陛下识此人否曰不识志X曰此是观音大士传佛心印曰当遣使诏之曰莫道陛下诏盍国人去他亦不回颂曰萧公岂是等闲人一见当头便撒尘直得老胡无措手折芦火速渡江津文殊师利在灵山会上诸佛集处见一女子近佛坐入于三昧文殊白佛云何此女得近佛坐佛云汝但觉此女令从三昧起汝自问之文殊绕女子三匝鸣指一下乃至托上梵天尽其神力而不能出佛云假使百千文殊亦出此女定不得下方过二十四恒沙国土有罔明菩萨能出此女定须臾罔明至佛所佛敕出此女定罔明即于女子前鸣指一下女子于是从定而出颂曰入定从他近佛休陆行车马水操舟罔明逞俊轻弹指也是无愁惹得愁雪峰因三圣问透网金鳞以何为食师曰待汝出网来向汝道圣曰一千五百人善知识话头也不识师曰老僧住持事繁颂曰一战那分雌与雄重新戈甲再交锋瞎驴鼈鼻相强弱毕竟谁家落下风德山因临济侍次师曰今日困济曰这老贼寐语作甚么师拟拈棒济掀倒禅床颂曰兵家胜负是寻常未战人人手脚忙不识眼前谁可将旌旗拟展早先降湖州吴山端禅师抵鄣南见上方超和尚有一尼X师来参师云待来日五更三点入来师侵早红粉搽面而坐尼入见惊而遂悟超和尚有颂曰堪笑吴山老秃奴巧粧红粉接师姑茫茫宇宙人无数那箇男儿是丈夫颂曰蓦地牸牛见牯牛牯牛产犊牸牛羞从来蹄角分明在今日溪山得自由又五更三点入房中一见红粧计巳穷蜂蝶纷纷过墻去林花夜雨早先空又五更三点急忙来蓦面相逢伎俩灰堂上师姑堂下汉者塲屈事惹人猜又女人剃头拜尼僧尼僧笑汝不知汝可怜特地作人情到底临时无用处又比丘尼接比丘尼橐鼓春风不可思甜有中边宁是蜜分明说破许谁知颂摩登伽女经恠底瞿昙老滑头临机纵夺有谁俦无端赚杀隣家女嫁与祇园少比丘洪州百丈山怀海大智禅师每上堂有一老人常随众听法众退唯老人不退师问汝何人也曰吾非人也于过去迦叶佛时曾住此山因学人问大X修行人还落因果也无某甲对曰不落因果遂五百生堕野狐身今请和尚代一转语贵脱野狐身师曰汝问乃问大修行人还落因果也无师曰不昧因果老于言下大悟作礼曰某甲巳脱野狐身住在山后敢乞依亡僧事例师令维那白椎告众食后送亡僧众惊异食后师领众至山后巖下以杖挑出一死野狐乃依法火葬师至晚上堂举前因缘黄蘖便问古人错祗对一转语五百生堕野狐身转转不错合作箇什么师曰近前来与汝道蘖近前与师一掌师拍手笑曰将谓胡须赤更有赤须胡颂曰前百丈后百丈白云青山无两样夜行荒冢不生疑野狐倒跨金毛上又不笑金毛笑野狐野狐伎俩金毛无鬼脸神头翻大智杖头挑出看烧渠释迦牟尼世尊初降生一手指天一手指地周行七步目顾四方云天上天下唯吾独尊后云门云我当时若见一棒打杀与狗子喫贵图天下太平瑯琊觉云可谓将此深心奉尘剎是则名为报佛恩颂曰才出娘胎便惑人指天指地眼中尘相逢莫与云门道万紫千红别有春又X未出胞胎事巳多那堪笑里弄干戈指天指地夸尊大谁料云门不放过又出得娘胎便不同人闲天上独称雄桃花若使随流水误引渔郎到洞中又出得娘胎气便高指天指地骇儿曹云门以棒为沧海恶水年年此日浇又韶阳度量不多宽一见渠侬眼便酸哑喫黄连心内苦同行谁识舌中甜师读楞严至七处征心八还辨见处置卷而叹曰本是泥里土块何乃众生颠倒支支离离鼓粥饭气颂曰七处征心心征心八还辨见见辨见从教勐风荡钓舟一任吹去水清浅法华经观世音菩萨普门品即时观其音声皆得解脱颂曰率然之怒拔剑斩木木断头落山河匪隔蔡母啮指顺即心痛往反不同血脉非断众生号唿菩萨心戚慈眼视之众生苦息致知格物谁知物格格物情通物格情塞通有解路臭肉蝇集塞无滋味咬嚼莫测于莫测处聚精并力冷灰豆爆灵机无极观彼音声彼即解脱于未观时万苦交迫苦若有常解脱何得X既得解脱苦本无骨解脱有筋开物无门水无筋骨能胜大舟水若无有徐铉愕然张丰失色不见龙潭龙岂有值于剎那顷电光霹雳如是号唿眼根得入普门广大凡无救者入则安适栖贤舜禅师初自洞山如武昌行乞先至一居士家居士高行为郡所敬意所与夺莫不从之故诸方乞士至必首谒之舜老夫方年少不知其饱参颇易之居士曰老汉有一问上人语相契即开疏如不契即请却还新丰问古镜巳磨时如何对曰照天照地未磨时如何曰黑如漆居士曰却请还山舜即驰归举似聪禅师聪为代语舜即趋问曰古镜未磨时如何聪曰此去汉阳不远磨后如何曰黄鹤楼前鹦鹉洲舜于言下大悟颂曰古镜休将勘我曹汉阳此去路非遥丛林澹泊先开疏箇箇儿孙出俊髦文殊问庵遮提女云生以何为义女云生以不生生为生义殊云如何是生以不生生为生义女云若能明知地水火风四缘未尝自得有所和合而能随其所宜是为生义殊又问死以何为义女云死以不死死为死义殊云如何是死以不死死为死义女云若能明知地水火风四缘未尝自得有所离散而能随其所宜是为死义颂曰了四初非有非有恰随宜只此随宜时是名为生义不了初非有染应非随宜迷悟虽无常盘珠毫弗昧X迦叶因阿难问世尊传金襕外别传何物迦叶召阿难难应诺迦叶曰倒却门前剎竿着颂曰金襕之外有何传唤应教他倒剎竿少寔多虗非得巳饮光犹欠自翻船世尊初于腊月八日明星出时忽云奇哉一切众生具有如来智慧德相但以妄想执着不能证得颂曰三七思惟着甚忙痴儿火宅正相狂况兼门狭难回避老汉多番欲断肠颂童子闻韶而出高山流水少知音犬吠鸡鸣调更深试向声前聊听取恐将别有定盘针六祖坛经有僧举卧轮禅师偈曰卧轮有伎俩能断百思想对境心不起菩提日日长祖闻之曰此偈未明心地若依而行之是加系缚因示一偈曰慧能没伎俩不断百思想对境心数起菩提作么长颂曰明镜不照像谓光日日长此见问如何捕风与捉响明镜照万像妍𡟎了不妄此见问如何镜光可有长金刚般若经何以故若世界实有者则是一合相如来说非一合相是名一合相须菩提一合相者则是不可说但凡夫之人贪着其事颂曰微尘世界本无差自是众生眼见花试听江声归海上就中何地着龙蛇X沩山问香巖曰我不问汝经论义理种种知见汝伹向父母未生前道取一句香巖曰和尚替我道沩山曰道得即是我三昧于汝何益于是香巖泣辞沩山曰画饼不可充饥今生不复学识且作箇长行粥饭僧遂去止南阳庵以休息焉久之一日粪除瓦砾击竹笑曰沩山大慈恩踰父母当时若为我说却何处有今日颂曰父母未生头角露沩山今日礼香巖莫嫌此语无分晓万里云空月满天三祖信心铭云境由能境能由境能欲知两段元是一空颂曰若人忽睡问床有无床若不睡是人即醒床醒人觉理致昭灼本法如是生心即错僧问首山念禅师如何是佛答曰新妇骑驴阿家牵僧曰未审意旨如何曰百岁翁翁失却父僧曰百岁翁翁岂有父耶首山曰汝会也又曰此是独坐无尊卑从上无一法与人颂曰婢子奴儿久服劳主人何事反相高无端惹得隣家笑失礼从来乃自招赵州一日问投子大死的人活后如何子云不许夜行投明须到颂曰年老成精久自夸从来惯打不防家谁知更有白拈贼就里何曾放过他僧问赵州玄之又玄如何州云汝玄来多少时耶X僧云玄之久矣州云若不遇老僧几乎玄杀颂曰孟三娘子十分娇脚小才行头便摇嫁与前村王大伯不教刺绣着烧窑丹霞从石头归再往江西谒马祖未参礼便入僧堂内骑圣僧颈而坐时大众惊愕遽报马祖祖躬入堂视之曰我子天然师即下地礼拜曰谢师赐法号因名天然祖问从甚处来师曰石头祖曰石头路滑还跶倒汝么师曰若跶倒即不来也颂曰拨草瞻风去复还石头岂是赵州关无因开眼闲遭跌话撢早传来笑不残杭州无着文喜禅师因参仰山顿了心契令充典座文殊尝现于粥镬上师以搅粥篦便打曰文殊自文殊文喜自文喜文殊乃说偈曰苦瓠连根苦甜瓜彻蒂甜修行三大劫却被老僧嫌颂曰喫茶说话意何亲谁道文殊是主人别后几回倍酬唱再来翻作眼中尘城东有一老母与佛同生而不欲见佛每见佛来即便回避虽然如此回顾东西总皆是佛遂以手掩面于十指掌中亦总是佛颂曰自家欢喜自家瞋业火烧心莫恠人若要瞿昙不相见黄金鼻孔可藏身穷子得亲颂战皷声中父母失散二十余年好恶无常此情不昧无故一朝杏花楼上浅斟低唱异姓骨肉欢唿纵乐X忽人报言父母及门初失散境不思而现凡我佛子迷根本智漂流识海如失父母竛竮孤露剎那念之智日顿朗一切逆顺譬如一毛投大火聚拟欲拈出丧身失命把髻投衙自起自倒忽然酒醒起倒非酒二鬼争尸颂二鬼争尸事不同谁能系取岭头风夜来借宿寒山寺醒后方知拔续空颂张天觉见云庵杨岐一笑端公罔措真净一怒无尽失利法窟牙爪喜怒无常辟如神龙忽舒忽缩一切有心于舒缩时谓龙舒缩如是见者龙去久矣颂三毒四倒亦皆清净汉家功业起淮阴不有萧何月下寻未必此人终得用相逢谁复是知音法身颂紫薇花醉骂荷花输却荷花不理他恼杀紫薇谁抵命风吹杨柳乱如麻慧忠国师一日唤侍者侍者应诺如是三召皆应诺师曰将谓吾辜负汝却是汝辜负吾后有僧问玄沙国师唤侍者意作么生玄沙云却是侍者会云居钖云且道侍者会不会若道会国师又道汝辜负吾若道不会玄沙又道却是侍者会且作么生商量玄觉征问僧什么是侍者会处僧云若不会争解恁么应玄觉云汝少会在又云若于这里X商量得去便见玄沙僧问法眼国师唤侍者意作么生法眼云且去别时来云居钖云法眼恁么道为复明国师意不明国师意僧问赵州国师唤侍者意作么生赵州云如人暗中书字字虽不成文彩巳彰颂曰侍者解应不解会诸方解会不解应夜光宛转金盘中当面阿谁拏得定赵州关颂蜀道虽难尚可行赵州关险不堪登分明举目真如院多少英灵度未能嵩岳破灶堕和尚因嵩山坞有庙甚灵殿中惟安一灶远近不辍祭祀烹杀物命甚多师以杖敲灶三下云咄此灶只是泥瓦合成圣从何来灵从何起恁么烹宰物命又打三下灶乃倾破堕落须臾有青衣峩冠设拜曰我本此庙灶神久受业报今蒙师说无生法得脱此处生天特来致谢师曰是汝本有此性非吾强言神再拜而没后僧问师某甲久侍左右未蒙方便灶神得何宗旨便乃生天师曰我只向伊道是泥瓦合成别无有道理为伊僧伫思师曰会么曰不会师曰本有之性为什么不会僧作礼师曰堕也堕也破也破也后有僧举白安国师国师叹曰此子会尽物我一如颂曰佛灶众生灶杖敲一时堕宝几啮狸奴圣凡巢穴固又X灶不附我我自附灶赖师敲醒不复颠倒灶虽巳堕天岂非灶此堕彼成一丝白皂用处无疑天灶神灶我臂屈伸臂灶堕了礼佛不堕谁起谁倒起倒自在自在万妙一灶所堕岳帝冷笑潮州灵山大颠宝通禅师韩文公一日相访问师春秋多少师提起数珠曰会么曰不会师曰昼夜一百八公不晓遂回次日再来至门前见首座举前话问意旨如何座叩齿三下及见师理前问师亦叩齿三下公曰元来佛法无两般师曰是何道理曰适来问首座亦如是师乃召首座是汝如此对否曰是师便打趂出院颂曰数珠百八记春秋首座承风马学牛三十藤条驱出院韩公有事挂心头又大颠伎俩苦无多却被韩公活网罗算计总来难摆脱潮阳瞎棒肯遭何杭州龙兴宗靖禅师初参雪峰密承宗印尝于众堂中袒一膊钉帘雪峰覩而记曰汝向后住持有千僧其中无一人衲子也师悔过辞归故里住六通院钱王命居龙兴寺有众千余唯三学讲诵之徒果如雪峰所谶袒膊虽然是好心未央宫里斩淮阴年年岁岁花开日长使英雄泪满襟颂轮王髻珠X夜明久向髻中藏欲爱干枯战自强报捷归来亲顶受放光岂但照东方颂百丈怀海禅师宁作心师不师于心好恶关头那管他唿来喝去乱如麻奴儿婢子家家有用处无疑我是爷双峰古禅师尝受双峰印记后到石霜霜欲诘其所悟而未得其便师因辞石霜霜将拂子送出门首召云古侍者师回首霜云拟着即差是着即乖不拟不是亦莫作箇会除非知有莫能知之好去好去师应诺即前迈寻属双峰归寂师乃继续住持颂曰洛阳公子醉豪华不看青山只看花松寺若能留得住老僧那肯惜杯茶庐山归宗智常禅师一日刬草次有讲僧来参忽见一蛇过师以锄断之僧曰久向归宗元来是箇麤行沙门师曰你麤我麤曰如何是麤师竖起锄头曰如何是细师作斩蛇势曰与么则依而行之曰依而行之且置甚处见我斩蛇僧无对颂曰蓦路相逢便一刀一条带作两三条住山束肚无烦篾毒气从今当下消又断处是性动处情蛇儿担荷大英灵十方诸佛渠儿孙说与傍人谁肯听袁州杨岐方会禅师僧问如何是佛师曰三脚驴X子弄蹄行曰莫只这便是师曰湖南长老颂曰杨岐弄蹄驴弄蹄石女生儿知不知一日追风千万里归来一日尚嫌迟僧问兴化奖曰多子塔前共谈何事奖曰一人传虗万人传实颂曰塔前多子共谈玄侧耳听来眼得传万实千真渠不荐骑驴新妇阿家牵紫栢老人集卷之十八紫柏尊者全集X卍XXX紫栢老人集卷之十九明憨山德清阅偈灯光偈灯初未有光我点光始生光若在灯者无光灯不明有人知此意无火夜能行弗信问观音观音笑不停生日偈自知今日出娘胎今日缘何娘不来来去覔娘无所得莲花国里一枝开生无生偈欲晓未生时先须忘巳生巳生若不忘未生终不知示于中甫X干妖百怪总相知心外何曾有一丝达本忘情生灭事他家种草认为痴夜行偈星夜经行时前后步互起前步若至地后步不能起后步若至地前步亦不起前后不至地乃能起不巳即此谛观之足何尝至地足既不至地空水亦可履空水既可履神通孰不具示弟子法华经云佛种从缘起是故说无生夫无生即非堕常无灭即非堕断断常不堕何事非真故妙法者即触事之麤也嗟乎麤妙岂有常哉顾其人所明如何耳是知凡缘所起因地不真果终纡曲比来去佛甚远龙象萧条黑白之徒邪正不知菽麦无辨合掌礼佛心在狐狸剃头为僧志存俗谛以至千态万状不可名言皆由最初剃染之时因地不真耳余每念此虽浪迹江湖将四十年初未尝轻为人祝发命名非无慈心也良恐以小慈伤大慈耳某来吾语汝汝痛体之凡百脱白离俗者最初当审其因地发心真正倘无委曲相决当披剃或吾远近无定音问不接即悬老人禅影剃染授名亦不须执滞直宜圆成其胜因胜因即佛种也因不胜即魔种也魔佛难辨某其慎之偈曰好因缘是恶因缘真实难瞒头上天分付春潮带雨客归来快上渡头船X梦觉偈梦中知梦将入觉中觉中知梦将证我空我既空矣孰为雌雄宿石钟寺乙未三月紫栢道人有曹溪之役偕二三子信宿湖口石钟寺寺据山水之胜才一登之万有尽洗夫浮生聚散不殊沤花惟达人真观视聚为散视散为聚怨歌不废而思本无邪二三子因请留一偈以作广长舌相之前茅偈曰湖口山上石岂惟千万片征航肯暂收法句皆题徧片石一伽陀瞿昙开笑面游人听好音独许眼根便万窍忽怒号长波吼江甸我将生心会眉宇巳闪电夙慕石钟寺寺逢僧未见转经了不难弹指知几转千里步初始行行敢辞倦献栴檀偈献者是香香外无人能所路断是香谁受受者不可何况献者如是观香香即导师征受香者奚如枯木以是之故香总无边等十方空释广百论眼中有色识死人应见物识中有色眼识去眼色随死人如见物何名为死人识去眼色随根境同时去据事观不然能所反复推生者不见色何况乃死乎理极情自忘情忘识即智以智观根尘譬如水洗水择仙偈X身见难消金石轻何须更愿学长生试观父母情非有始见幽宵照世灯赠周叔夜偈处处春风处处花问君何地是根芽檐前松曲数椽朽脱却袈裟更起家观毂偈老子曰三十辐共一毂当其无有车之用又曰有之以为利无之以为用予曰非但埏埴户牗辐毂然也即自身徐察之耳有轮廓而轮廓有窍虗通耳始有用乃至眼鼻口等独不然乎虽至愚举一根以例之则余者自晓了矣偈曰观毂知一身观身知天地是观善昭廓至理靡弗了至理本心有日用欠深视故用而不觉是谓众人耳直下洞了此孰非大觉尊大觉吾尚得何况世中贵究昏偈譬如人醒时倐尔昏住起此昏从醒有是则不名醒离醒有此昏一人宁有二往返细研之昏根植何地于此忽然透疑情直下释旃檀幢偈去冬牢山主人谓余真州吴生出所供旃檀幢竖不盈尺割面为门启门而视中等虗空千佛忽现主伴重重如絫黍聚立而眉绕须弥目湛大海无不毕着巧夺鬼工见者惊绝殆不可以智识测非目力能穷也此夕吴生省余梵川灯前复及是幢X且诧曰安得天划神镂而于不盈尺具一世界耶余喟然叹曰吴生吴生安知生不生如知生不生则芥子可藏虗空牛毛可纳沧海而况是幢乎且蟭螟以蚊睫为世界蜗牛以濡沫为涛澜此皆以小为大也大独不可小哉故曰以小为大小非大外以大为小大非小外小非大外则何小非大大非小外则何大非小何大非小则一豆之中闲关莫穷何小非大则八荒之表密迩非远良以大小生乎情见情忘则何为而不可耶文子荐此则牢山之无风起波若之承虗接响将非蝼蚁拳宫之梦哉偈曰木不盈尺所藏无量凡圣雌雄不可情想如心未生量包虗空微尘剎土像现镜中一念既起即落边际知周五尺弃海认滴小大剑立锋芒难犯苟非忘我心碎形段文子勗之无往不吉我语寻常遵之获益刻画之功施之三宝苟善用心何技非宝孙仲来书经荐母偈此法极微妙亦复极坚固微妙者资父坚固者资母孝子未投毫亡者生善处况乃字积句句续积成部各各自心力存亡皆独露日用而不知摸鼻疑是鼓爬痒偈南泉庭前花紫柏背上爬两者并举似雌雄看作家蝨偈成堆虮蝨有谁知也解申头与展眉若把法身轻抖X擞总教枯殻逐风飞礼诸祖道影偈众人昏昏见影谓假见形谓真智人不然知形生影知影生心心无生灭安有古今以无古今生尚不有况乎有灭不生非常不灭非断作如是说能如是察影影形形智德无阙香供偈心外无香香外无心譬如身手身外有手决非已手手外有身决非已身身手不疑香心了然以此供祖祖必欣受受非事理成就孰住惟其无住施者之福宁有边际以此荐亲亲无不超以此祝君君无不福众人半目睹香非心圣人眼妙见香非香惟吾曹溪香心无常两者不就成就一切用为毒鼓闻者耳失失耳用眼墻壁观树香之所作无可不可为人之师为地狱主香乎香乎栴檀非名孝心为指并热千古端雍知此不枉为子熏续无穷烟霭其后礼六祖法供偈师本卖柴汉天机何其深一闻金刚句直下悟自心既悟自心巳胸中复何事迢遥向黄梅槽厂充贱役用石坠腰闲八月齐食顷米熟机相投夜半入祖室密传声如雷圣凡若鼎沸师听不以耳直用眼观取众人则不然废耳声不领是故应有住能所角然立惟应无所住生心境无咎无咎无不心何物更为待分别虽炽然譬马见自影了知身出故时见不惊异X若见余物影马惊何足疑惟不见余物惊疑从何起自心取自心佛亦不印可离心求法者曹溪水不湿大哉至人虑必以诚为本诚则偷心死心死性自灵灵则无不照理事皆不成即此不成就能成就一切譬如隆冬时万木冻欲折阳春一夕回光辉无不露是谓诚生明非照光圆满吾师得祖心祖心不欠少师心不增多得心本无得无得而心传永作世闲眼重昏须臾旦吾曾读坛经得师心自知亦无得而得用处习为障心明力不逮于是恒痛泣仰凭冥熏慈既失复乃得今献法供偈剖折微知见于法苟不昧乞垂慈印可白茫遇虺吾礼曹溪至白茫将买舟北还沿岸登舟见一虺毒焰炽然怒目呥舌不觉失叹呜唿云何忽生之前本然无二忽生之后乃万其趣是谁负汝汝恨不释积而成毒形随心变受此毒状无择智愚见汝必杀吾观汝性与佛无异视汝如佛偶因不觉暂时迷堕一朝知毒毒本无根根于无性无性无我无我无人唤谁负汝人既无负汝恨何怀虽然一迷永迷迷而求觉苟不籍佛祖宠灵慈悲熏炙方便旁击则寐者终难寤矣今有人于此有少忤怀遂抱恨不解积而成怨怨必终报报则必复如我辈人见此雄虺痛当自反反而有终必证圆通大悲为侣度诸愚蒙反而中止非虺不巳智者思X之宁不毛竖偈曰祖师之乡产此雄虺见人不啮啮则必死慈悲薰蒸翻为毒具不善用心乃至此耳如善用之一切毒具博施之资吾礼曹溪行至白茫见此毒物内心自慌我若怀毒心毒形彰自然之理何必商量籍祖慈力小毒必损大毒敢藏言而不行必受其殃示弟子目前一切境皆自心建立离心覔一毫譬如兔有角人不悟自心见境乃分别遂被好丑转长劫无时止或报人天身或受羽毛等强弱互相噉如已口啮指又如善画者画出如花女容颜世希有忽然生痴心乃谓是实女相思病至死不悟自心出医王何自来咄哉呵病者自画自生着何异口啮口病者闻斯语知离心无法非但此画女凡圣法皆尔一旦痴计消画师本如故偈搜剔春光不见根云来云去石无痕梦中行尽风波路醒后渔舟泊故村又落花芳草恣寻幽夜静明籹独倚楼自是老婆心不死男儿何处不风流又桃源仙子昔曾逢别后重来访旧踪满院好花零落尽却于树底覔残红X又观桥即我桥谁坐达境惟心境自空片月在天光不断夜凉长啸水声中示病僧我无病时初不检情一旦抱疾宛延难屏火烧我骨冷剌我心种种苦楚日将渐深非天地与非鬼神使皆我自作作空病止此真实语谛听逆思忽得病本了然何疑吴江华严寺浮图然灯偈示法麟缘见因明暗成无见不明自发则诸暗相永不能昏此楞严会上如来之语也此语自古及今于中发明本光者岂少哉然而有不发明者何故病在能信佛语而不能信自心故也是以一切血气之属若不缘明横谓不见殊不知知不见者果见耶果不见耶见则见本无欠不见则谁知不见由是而观则本具常光包空裹有未始欠缺在眼名见在耳名闻在鼻名臭在舌名尝在身名觉在心名知尧舜不能加桀纣不能损然非逈脱根尘者亦未易荐取之今有人于此忧是光物物本有柰何日用而不知于是寄有象之明阶入无见之顶吴江华严寺有大浮图空洞特立于江之上凡邑之善信有志于背暗投明者皆割其所爱易油然灯使光彻上下飞而宿者潜而止者同悟本光紫柏道人闻而悦之缀以偈曰X本光谁不具具而不能知以故名众生一朝知本具众生即如来六尺勿谓短有佛时时现百尺勿谓长灯灭光不见法麟能知此灯传定无尽触尘偈未打打巳如有疼两头无有中闲生一切凡夫作此见是故轮回不暂停若人静心痛观察未打打巳痛何在两头不疼谓中疼以理观察难解释究竟此疼了不疑正疼疼了果非有登耶舍塔未闻耶舍塔本无崄不崄既闻耶舍塔心中忽崄生巳登耶舍塔与初未闻冥正登崄太甚自决不能登是时究始末果崄果是平与智灯犀牛昨日与君看头角浑然不见还本欲无言安可得谁怜田地草蔓蔓纸花偈人言此花假我谓此花真红白香欲浮作者之精神于此观天地离心无纤尘况居天地者谩夸造物新智者见之智仁者见之仁通塞本无窍万事存乎人读观心论念有一切有念无一切无有无惟一念念没有无无示元复百千无量苦苦本于三毒三毒乃有名名曰贪嗔痴我常受其贼愤欲搜其窟试覔于身初身初不可得X再覔于心始心始不可得次覔中与外空洞无物我及触逆顺时现行关好恶隐然若有物藏于有无处秉理痛折之其勇不可敌若不𢬵性命与其死捱逼有隙取败绩无隙我即胜胜时观败际总是两头失两失求其中龟毛缚西风此观颇有志成熟犹未能所以憎爱闲违时常失候我今吐实语信我者取则亦如我𢬵命力敌终不负示于润父须枯神索胸中不乐此不乐者本无依託推之于境境非能捉境何所缚推之于能能非境牵能何所着于此两者究而得宗事会于真川归于壑事会于真何事非能能不害能仔细斟酌水归于壑何滴不诺于此顿了苦乐皆乐深慈晓汝丑午匪觉元广代木童子偈试问木童子爬痒有心否有心难随师安能与师遘是时非有无宁复堕来去广子无心来吾适背困倦借代木童子信手搥不巳若说是有意直下情不生用处应不累请问谁鼻孔弥勒大头垂释迦山根直吾本人非人渠亦子非子拳拳不落空倦处斩然畅此畅曹山堕凡圣绝心路人子若有功此堕皆可测汝若不能荐童子木笑汝皮斗偈形骸如皮斗心识若巨烛光焰本无际皮斗罩不明忽然揭皮斗光即满天地此据横计言皮斗烛不同X了达横计空说甚皮斗异示唐凝庵凝庵诣清凉参师师问曰曾看棱严否曰看师曰棱严云缘见因明暗成无见不明自发则诸暗相永不能昏如何理会答曰见暗之见即是见明之见师曰明中则万境昭然暗中则一物不见如何唤得见暗之见即是见明之见唐沈吟次师命侍者灭灯以掌张其面唐不知师震威一喝因示以偈回合羣峰里其谁踏入来过桥云不碍寻我鹿犹猜一喝鸣千古多生住五台吹灯休按剑直下夜光开示冯骥子有一物甚奇特可蛇可龙能风雨有人拈起犹不识能识之则可得处处常有鬼神护不护佛语不真寔又非铜又非铁看来不如干屎橛云门尽力道不全瞿昙到此难饶舌惟有得此如意者任伊横说与竖说灭灯示六根互用拄杖飞来一阵风烛光触灭暗尘封谁知别有通天路一道神光照不穷示林白一切世闲音若以耳闻之能所角然立憎爱迭浮沈自心永埋没如以眼观之寂灭顿现前所谓能所者譬如虗空骨痴狗情瞥生垂涎横咀嚼菩萨哀此流X分身三十二凡有见闻者随类得悟入丙申三月将结夏示朗麟二三子浮生闪电聚首难逢苟不究竟向上机缘则结夏之所何适而不可哉奚必远峰泉而傍城隍耶故说偈见志透则自应同结夏若还不透夏难同一枝藤杖横肩上又入千峰与万峰声听偈声听是一何异木石声听非一谁主谁客主客不辨情终不息长沦声波复性何日偈富贵梦不破贫贱根未断两者念后事念前仔细看圣凡尚难留生死何欣厌憎爱交加时是谁解敬慢于此荐弗能坐禅非善干缚脱分别起嫫母卖笑面佛香庵观月偈一片清天绝点云繁星不见见冰轮郎君若问蟾宫信报道寒香马鼻闻其二此身自笑是虗舟好恶从他一任浮纵使风高翻却了主人嬴得浴清流其三智光力大不思议世界须臾散作泥是事若还君未信梦中荣辱醒中非闻猪声X业识茫茫不解休愚痴为水梦为舟无明风勐摇心海浪大帆开未易收其二收帆何必更商量歇却狂心万事康自是众生心不歇歇心便是法中王佛香庵即事偶成观宗父设斋特地太多事万物有通情恐将情折理此情化未能难入至人域我若以情观空山富寂寞白足肯轻移深云睡正着略情平等观法身何彼此委曲随波浪拔尔出生死竟不以此察盘桓损无益醒梦偈梦中地上走忽然地成水又谓水中游忽然水枯竭谓我空中浮忽然空消殒谓我无承载恐怖求处所怖极忽然醒醒后观种种不异兔之角醒中触憎爱好恶迭相攻攻战情忽破当处无我所醒梦念后事即念得无念醒梦大导师我故稽首敬众人不稽首不知醒梦恩夫醒梦者识一识永不得万古处幽夕覆盆非故乡迷暗岂眷属何为恋不舍劳彼至人咄再过金坛东禅寺寺前寺后行一回门外门内秋云堆马面牛头手握蛇会当以眼听春雷示法钟云门老祖师忽问搬柴人毕竟柴搬汝毕竟汝搬柴吾今问其子毕竟子走地毕竟地走子云门鼻孔垂X紫栢鼻不反古今同一条莫谓有生死地走痛究竟心开情自释情释地与子离即用不亏大千不为广芥子不为窄虗空纳一毛一毛包大地如是不思议于子本来具日用暂不知知得笑不住兰溪示魏觉樗初画若有画次画则不就次画若成就初画未尝画初画未尝画纵使无量画画果成画不若人知此意是则庖牺氏离此覔庖牺何异我覔我示元广见海不能渡疑水惟信土信水与土等惊涛稳可步吾语最真寔元广生恐怖恐怖不生见用处独回护此根从何来以疑未断故示杨生此经能背汝非汝经不背汝能背此经无经将何背经汝痛心究毕竟谁能背若谓汝是能无经汝无对经先汝在后云何认汝能若谓经是所无汝经不立由汝而立经谓经所非理两者往复观根尘当处剖日用尘寰终日觉忙忙那事原来总不妨举步倘能离背向更无岐路泣亡羊拈花因见一花故乃入无边空一花既如是好丑无不同以此观世界雪点红罏中以此观身心兔角杖打风能得此三昧度世力岂穷愚人反此故头头行不通X谁悟不通者当处元虗融沐浴偈稽首沐浴诸佛子赤身入水见长短温然清泠宣妙触香水海中同受用见有身相即镬汤不见身相亦烧煑愿诸佛子作是观沛然涓滴皆般若施者受者功不虗是名沐浴妙三昧麈尾偈吾当手捉白麈尾日用用之不复思一夕独坐忽思之麈尾是所手是能所忘能亦不成捉虽复手在无所用既而再思使手者手即是所使者能手忘能使亦无用若人常思无用者思熟无用用无尽果能妙达此境界无烦悟道出生死断淫偈佛无不喜惟不喜淫佛若喜淫水中用尘尘以水洗尘从水生水不洗水尘岂能清两者匪惑淫火自停示学人等闲鼓此两片皮汝即以我为说法北俱卢洲舌广长溪声山色分明语此即解听彼不听弃彼取此乃心病心病不空听法难北俱卢洲路不遥如何有耳听不入徒自千难与万艰两片之皮哓哓时便谓声声我解知离皮之外谓着耳面面相窥总若痴劝尔向后欲听法北俱卢洲领妙机读信心铭吾读信心铭口倦默然坐坐时闻箫鼓音响直贯耳X复作如是思耳若无虗空此声何自入以耳例诸根根根虗空等根既等虗空空非有边际以空等耳根根根周法界不坏亦不襍见闻嗅尝触及以意思想六用皆不昧不昧而等空能所无分别苟非大智人照必劳心力劳心失本明佛眼光即失分别堕能所慧命早夭折忽达两无功血脉断而续一佛续百佛百佛续万佛万佛续无尽无尽皆骨肉常作如是观弘愿与慈悲无烦外薰炙神力不思议舫粟偈达观道人穷伎俩喜怒无常招誉谤顺则懽喜逆则恼从来自狭而至广试将老汉为毒鼓逆顺闻声命根丧伹恐誉谤不甚多多多愈善度无量无量众生辟如粟达观老汉还同舫以舫载粟无多寡粒粒教他登彼岸智人以此而观之誉谤真实大方便毒鼓化作度人具苦海滩头济众难济难之人疎亦亲岂有智人恶亲属恶亲必定是愚夫愚夫谤毁当哀悯哀悯之心闻恶声即如赤子骂父母父母闻之怜愈深宁暇生心怒赤子若人闻谤意不平当学达观作此观谤者闻之不生怒誉者纷纷何足羡喜怒须知不独立相待而起成憎爱若亏其一两亦空廓达常光无内外既无内外远近遗远近既遗古今丧古今既丧谁老少无生无死真菩萨吾劝世人诵我偈胜阅大藏经千转岂惟功德不可思冻脓直作金刚聚金刚聚兮金刚聚揑不成团打不碎有缘得而善用X之子子孙孙常富贵弘法偈梦中见海不能度孤立海岸日将暮退则还家路巳远进之无地足难措万种徬徨进退难正难之时谁打鼓鼓声未歇梦早醒开眼何曾有恼苦又醒中见海不能度回首西山红日暮进前惊涛怕杀人退后巳失还家路千难万难在此时不知阿谁能救苦能救苦能救苦谛观身心谁福祸祸福从来各有门一心不生孰为主憎爱场中辨伪真死生路上分头绪以水洗水金博金日用分明善回互善回互善回互等闲不犯他苗稼塞破虗空老水牯和苏长公书焦山纶长老壁苏偈曰法师住焦山而寔未尝住我来辄问法法师了无语法师非无语不知所答故君看头与足本自安冠屦譬如长鬣人不以长为苦一旦或人问每睡无所措归来视上下一夜着无处展转遂达晨意欲尽镊去此言虽鄙浅亦固有深趣持此问法师法师一笑许苏子恁么来法师恁么住两名白拈贼无舌能解语此意本平常游人自多故譬如风狂子颠倒冠与屦既以苦为乐亦将乐为苦梦中苦乐事试问谁安措长鬣我自裁我裁我解处无端我疑我石火电光去我若不疑我从他趣非趣忽逢明眼人未语心先许X看桃花偈旧树新花开共看此花不异去年颜谁知花笑人分别荣落频经树本闲读普门品偈众生三毒习以成性如油入面欲压而出之虽神禹莫能也今此经云若有众生多于淫欲常念恭敬观世音菩萨便得离欲等既曰常念又曰便离则其辞势义理卒难消会细而味之常念则无闲断由无闲断始乃便得离欲若然者运东溟之水救束薪之火理必然也虽然恭敬而常苟非大明至勇者其谁能之且恭敬与懈慢势不两立苟见理未定染习力勐理不胜习十战九败如猩猩指酒而怒骂于怒骂中冥遭习转不觉不知去而复返酒香染神神醉气疲骂力忽成软暖以口吸酒是时也不知有利安知有害不知有死安知有身余故曰能常念恭敬观世音菩萨者复三毒而铸三德非大明至勇孰能臻此偈曰恭敬受持此经现前此经现前观音说法眼听始玄不以眼听却将耳闻玄妙之声成愚痴云云埋慧日长处覆盆读此经者恭敬为本无择长幼佛性尔审作如是观韦天护念若巳头目爱惜无倦心尘无性偈心不自心因尘而心尘不自尘因心而尘因尘而心唤谁作心因心而尘指何是尘两者既悟万法通真X送悟慈省亲偈此身敢问自何来四大分明土一堆就里有恩忘不得西风落木渡江淮示禅人流水松风总舌头真言万古转无休若将两耳终难听合调还须死髑髅示申知离雄心偈夫雄心者有不雄者为其母今有人于此不得其母而欲强制其子是谓子制子子终不服惟得母者可以制子也故曰铜山崩雒钟应母囓指而子心痛皆以母召子也子孰不应永嘉云不离当处常湛然子耶母耶知此者是谓得母雄心若可销声伎片掌应须置岱嵩欲海万寻终莫测爱源一滴竟何穷书经荐父母入芦山塔偈我父生时我逃逝痛惭不得奉甘旨我父死时我未归一抔之土孰揜骨此惭此恨何时消日增月累丘山积丘山劫坏终有崩劫坏山崩恨无尽今仗佛光书此经字字功德难思议南无妙法莲华经经中之王我自性以此功德报亡父黑业顿谢生佛国见佛闻法证实相如战有功得髻珠愿我亡父持此宝徧照十方𦦨无际我本母生不及养寸心耿耿石难化期酬至德无所从庆我离尘为佛子深思妇人婬业重坚固难拔等须弥须弥可倾婬难断津梁苦海须X圣力佛说诸经度众生皆先戒杀后婬欲先婬后杀惟棱严是故报母应仗此南无无上棱严呪消母婬业如天风片晌之闲不可得戒珠清净光无缺见佛闻法得自心一切万法悉坚固我发此愿等法性见者闻者皆出苦何况书经报父母若无利益我不实惟愿二经入此塔塔亦永永无𡉏坏风铃宣说诸呪心有心无心俱悟入又愿因缘若至时放大光明照法界触此光者生孝心因此孝心得菩提一灯传至百千灯百千灯传永无尽我愿如是佛证知法僧人天并八部二经会上发心者佛前立誓说诸呪愿护此经如护眼在在处处恒不离我今哀求说呪者护我书经亦如是我若成佛报汝恩如我今日报父母碎甲偈天折地裂物莫不惊发脱爪枯而人不觉设或觉之则与天折地裂惊无不同者此义甚微徐而思之思而知之知无不觉觉无不惊惊则不忽不忽则复复则天本不裂地本不折发本不脱爪本不枯偈曰机无精麤见者用之才欲生心机则成疑疑复不觉天裂宁知麤者如此细者转迷根尘廓落碎甲导师豆佛禅师起龛偈百战争山河埋骨只数步千斛豆念佛佛梦今朝破凡圣情枯时根尘瞥然堕起龛佛威神虗空合掌贺髑髅何处埋法身忽勐露豆佛若有灵当面肯错过X虽然如是且道起龛佛事毕还有出身路否咦从来心外无毫发掘土埋人心用心豆佛禅师悬真偈大地山河是阿谁了无一法可思惟登时豆佛全身显面面相看几箇知咦云山头角露流水解谭经豆佛禅师停龛偈安乐巖前路不差纷纷黑白閙烟霞须知今日停龛处雨霁丛林报觉芽豆佛禅师撒沙藏龛偈一把吉祥沙安乐潭中撒藏龛千万年儿孙常秀发沐浴毕偈入水出水中边何在才稍停思满身白癞示安公偈安公患足疾紫栢施爪甲适然爬痒处根尘顿廓落是时问病足利口请置阁此意颇平常智者摸不着问本亭偈寄崐巖郑居士清净本然问本然瑯琊长水旧机缘五峰双㵎亭中客七塔一池为我严空谷偈万人唿空谷空谷一齐应人谷若知万两者皆有病病在心生时早出人谷境宠辱若万人惊若空有应瞥尔生欣戚惊亦早越境我以比量智人谷理自定宠辱不重辨惊理人谷境粥偈X一碗道心粥胜饮人参汤米岂有两般须知在心肠细人不惜福徒自日损伤智者惭愧重心田种日香示匡石居士分明大地本无尘水火何曾有异真灯下研穷怅然去朝中还是夜来人弔沈母偈地水火风处处有遇缘假合成身首达人了此遗生死是名真得无量寿尊堂报尽还其本地水火风不可混以情观之有死生以理推之无加损山高水深不改常桃红梅白皆配色一度花开一度春年年昆季增悲泣次邸店偈此邸喻三界嘉宾若骤雨忽散而忽聚得示无生旨其奈翳眼人当面不遑视有问台山路出门蓦直去断峰偈古今不可得孰覔前后际生佛不可得孰立真俗谛为有下劣故宝几与珍御为有惊异故黧奴与白牯皆随众颠倒曰此缁此素素因缁得名缁非素无谓究竟缁素闲了无真实义前后并真俗言际亦如是穷际际不有断将安所寄直下心言绝眨眼涉思虑木人拍手万峰头石女崖前笑相觑示僧祖宗一片闲田地无奈儿孙懒不耕日久岁深荒没尽苟非的骨谩翻腾X憩古岩偈人生谁百年转眼即来世浮荣镜中花苦海无边际楚汉竞雌雄只今成何事奚若守心城护此光明地劫烧渠不然烦浊渠不秽灵机统六门出入洩真意劝君观岩石龛内佛是你苟非大丈夫未易承当去示于中甫直下寸丝浑不挂热屎泼人谁不怕披毛戴角解翻身跛跛跳兆挈跳兆挈活卓卓观射偈空含箭迹箭穿空空箭难分体异同若谓空中无箭道分明箭过于空中空玄含箭难观迹箭妙穿空不见踪假使箭空微有碍如何彼此得圆融沐浴碧云禅房覩罗什道影一光东照法被支那虽义有浅深乘分大小皆金口所宣也至于译经者流无虑百余家若夫文质精到逗机不爽无越什师予素钦渴慈雨窃恨不得并世而生一奉瓶钖万历岁在癸巳春信宿碧云寺辱云庄禅丈为予设浴既而庆覩什师道影于其禅室再拜稽首而说偈言稽首罗什师文字般若海澡沐如来言鲜洁流法界愧我生末世不遑奉瓶钖徒瞻尊者影痛生殷重想冥借慈悲力拔我出愚垢澡沐知见水润此实相印不待凿干土坐饱般若浆无择声与色及以牛马音戏笑与唾骂土石诸荆棘皆语言三昧云庄聚宝山X松下迸玉髓汲引绕阶砌流入香积厨转冷为温泉襍以诸药草乘热贮木盆直作香水壑愍我行脚倦衣弊风尘集抛掷清泠中没头兼浸足辟如春波里残冰荡能几妙触宣明时根尘不可得伸手摸虗空虗空宁有骨却被什师见吟吟笑不止咄哉唿稚子莫以眼观眼眼若能自观终非是已眼眼虽不自观已眼非不有子能如是解盆即广长舌出没舌相端不被舌相碍是谓如来使亦名观自在若人拟澡沐先当知此偈不知而费水功罪谁复据紫栢老人集卷之十九紫柏尊者全集X卍XXX紫栢老人集卷之二十明憨山得清阅五常偈南无仁慈佛爱人如爱已此心常不昧如来即出世南无义气佛爱人必得所临事不苟且立地成正觉南无礼节佛事事要明白长幼序不乱世尊即是你南无智慧佛变通无滞碍扶正不扶邪化苦而为福南无信心佛真实无所改一念与万年始终常若一如是五如来人人本自有善用佛放光不善佛灭度我愿一切众死生与好恶务须善用心莫被情欲转X生时佛不死死时佛岂灭不灭不生处此是吉祥地伍员申包胥伍员包胥初为莫逆一曰亡楚一曰存楚员若忌胥岂能亡楚胥若忌员亦难存楚两人如镜递互相照本光不昧大用现前担荷不下拟心进退是曰野狐非师子种不变随缘偈始从一块金造出诸鸟兽鸟兽亡其本鬬争分彼此智者见之笑愚者见之怒笑则鄙其痴怒则助其鬬我观天下人助鬬何其众笑者万无一惟愿乘佛光怒笑俱照破逆顺恒自在读东坡赞石恪画维摩颂我观石子不思议神力大于维摩诘能将过去毗耶室普令观者如见掌三十二士不二谈口门滚滚川江注病夫无语答文殊耳热面黄口寂默圣凡乘隙乱雌黄到头谁解知明暗现成香饭图一饱饱观妙喜延复捉师子座高二万余菩萨更多容不隘方丈无增众不减如灯互照无相碍我观苏公更巧夺劫掠梦中石处士复将维摩置脑后逞已自在神通句卷舒语默臂屈伸壮士宁费纤毫力善使观者骇且惊岂殊胡蝶遭风雨纷纷纸上寻入路竞觅高堂避漂溺自笑老汉旁弗禁一拳打倒眉山子夺得骊珠光更奇覆盆顿教成晓国胡蝶梦回春初霁毗耶城里人方语X陆太宰手印偈夫祸福莫烈于死生而死生之前茅必发端于老病老病疑危之际虽有孟贲之勇神禹之智莫能施也今太宰临老病疑危之顷而神不挠手印坚持老病不能累望其眉宇而气色澄明岂非一生心力精坚之明验乎达观道人因问疾目覩其事赞叹说偈曰手印坚持众所见者手印之初不可心测岂能目覩是不能覩即坏不坏智者了然众人惊恠题金坛龙山圆通庵四佛台一身千闲屋犹嫌住处窄四佛共一台欣然各相得凡圣本来同迷悟乃成隔呵呵呵会也么桃红李白春将半明月清风调不同示某念佛偈五十八岁前汝果年多少于此痛观之多少年便了了得好念佛未了念佛早生死从身有离身何处讨两人未见我灯光如天晓还家仔细参邪路尔勿造慈音母难日偈慈音今日生慈母得身轻般若烦谁转金轮说法声能将毛孔听日用显威灵谁料慈音舌金刚千尺丁示石门故倪道人偈来时无物去还同来去分明鼓橐风若使亡灵知此意眼开眼合有何踪破生死心偈X现前分别心毕竟生何处若使生自心境无孰为地境能生分别境岂分别境设谓相因生两无难成合合无不应理终入自然计智者痛观察痴人轻放过于此宽不究生死心难破示纪禅人紫栢先生往读东坡观音赞最爱其唿者若自痛则必不能唿今闻纪禅人渡江之险于险中排遣初虽自觉有力至浪愈大风愈高则终不免被风浪转却此禅人不欺之言也虽然从此不欺于逆顺境缘风波险处勉强排遣日久则信位可入也因而说偈遗禅人稍为精进之助云千波万浪一舟危勉强支吾能几时试问命根将断处就中谁是大悲师母难偈我娘生我我无生久负我娘一片情今日尹山炷香者为娘请得走方僧住山偈住山无甚巧一味朴头来雨后开新地灯昏剪旧煤照心翻贝叶衬足护苍苔久断风尘路何人问大梅观花偈江上芙蓉开花含秋波奇风摇疑顾盻游子心魂痴花岂有子心子心何不思以思思心前自悟花汝师此意颇不浅心开输天机明暗偈X设不点灯暗则满前忽点灯时明无缺圆暗实有暗明何从生明若有明暗何从形每作此观根境萧然萧然之时湿无中边水当寒沍坚相难除氷当和暖融相本如明暗氷水以类万物一物得入物物皆蜜蜜有边中佛难分析分析不能攀缘自寂见彻观熟死生逆顺宰割虗空千古一瞬孰为灭度孰为出世乘智愿轮而权而实权止儿啼实则自毕明暗吾师曷忘其德氷水吾友敢别好丑舟泊南徐杨枝吾肘无隐斋头镇江闸口奇郎代笔知郎点首同行皆睡梦翻筋斗庐山黄龙潭募供佛灯油偈夫火不自传必假于薪薪亦不自烧必假于火然谓薪尽而火灭则非达人之见也何者盖薪有尽而火无尽故也若火有尽凡有薪处则有火凡无薪处则无火矣今则不然以方诸向月以盘承之即少顷而水盈盘矣谓此水果从月来若微方诸则独月不能流水谓从珠来珠不待月珠何不水出谓珠月合而有水此又不然初月与珠各求其水水皆无自宁有两无合而有水乎世之君子果以格物致知之学不为分外当徐而察之薪尽而火果尽乎方诸与月果合而流水乎如察而久之诚积将明一旦悟通然后知形而上者未尝非器也形而下者未尝非道也若然者则我日用之闲迎宾待客折旋俯仰是非荣辱境缘逆顺身心劳X逸穿衣喫饭疴屎放尿寒则索衣饥则索食顺我则喜逆我则瞋者亦当徐而察之器耶道耶道耶器耶必自了然矣庐山黄龙潭有金像毗卢遮那佛毗卢遮那者此言光明遍一切处既光明遍一切处矣何假于灯盖日以照昼月以烛夜继日月之明明于无尽者惟灯为然圣人欲人即象得意意得象忘此又大觉末后句也奇男子何必登黄龙覩佛像然后开悟即共儿女团圞于灯烛光中夜饮懽歌酣睡之后睡熟酒解微开醉眼徐察此灯之光从油生耶从灯薪生耶火自明耶倘于此际一旦悟光生处管取者醉汉不须三大劫修行立地成佛在襄阳君子不以达观之言为狂能釆听之则黄龙化主檀越如麻矣偈曰庐岳黄龙潭乞油供如来不知谁有缘懽喜舍净财用买香洁油然灯照佛台光明永无尽闻见心花开油亦从水出水偏与火乖战争两不巳水去油火偕此理甚微妙知行世莫猜缘生即无生道器本同胎胎产无量佛皆从光明来愿诸施油者皆契毗卢怀承恩寺十景偈宝狮巖尾拂青天首撼空等闲一吼怖毛虫文殊老汉骑将去游遍十方尘剎中卧牛池不卧苍龙卧白牛大千世界角尖收寻常懒犯人苗X稼云影天光水草优千峰菴路在虗空不在尘白云堆处卧禅人春来一雨千峰净树杪泉飞五朵新鎻凤桥凤舞龙飞恐不归石樑为鎻永覉迟相逢若问僧多少万指森森绕砚池广德剎竿旛动铃鸣调岂同曹溪谩道不因风鱼虾若许平田摝今日桃花旧日红五眼泉五眼人人本自周无明地迸豁清眸若将横目分凡圣兔角挑云过别丘涅槃台除却身心问吉凶分明宰割太虗空涅槃台上清秋夜万里无云月正中成公塔院宝地空林落叶多先师灵骨在洪波荷锄拟斸水中月输我抛香礼上坡洗心轩觅心无得洗心方热恼都教当处凉若使游人知此意松风水月舌根长观音冢万峰深处普门开道骨宁甘火宅霾大士果然炀帝X子麒麟何事产牛胎照身心偈身若即心谁是身心若即身谁是心身若即心则生死何来心若即身则烦恼何在身心了彻疑不生即此身心真般若般若现前身心空身心虽空身心在此身即是真法身此心即是真妙心法身本来无生死众生迷之生死起妙心本来无烦恼众生迷之烦恼扰自达身心水即波寻常日用头头偕相逢不是儿女戏身心不悟真狗彘况乃人为万物灵大事不明须怖惊怖惊日久诸佛怜变身为我说无生眼前早晚相见者谁不胸堂点佛灯佛灯虽点不照已开眼如同夜里行初于闻中入流亡所颂百战将军未肯降太虗空里割疆场冻雷出地醒残梦别有梅花一段香猪偈养猪充口腹因爱结成讐猪若知此意终朝不食愁愁兼与不食猪死肉有不颇赖猪未知肥肉过汝喉终来汝作猪还须偿猪油此理果弗谬劝汝养猪休文薪偈若微文字薪观照火无附若微观照火身心薪不然薪然俄成灰灰飞身心尽湛然实相灯光明无内外自烧复烧人一灯传百千百千传无穷终古常若旦十方无夜时文字薪功德是故有智者即文字得心X心外了无法文字心之光以光照眼根无色能待眼以光为雷音耳闻耳识空以雷为妙香鼻齅鼻无得以香为上味舌尝尝即智以味为触尘觉触身根遗生死在何处龟毛缚兔角以触为法则五尘落谢影缘非因缘变分别变所缘影影各具三种子习气现虽经千万劫六根更无量四生七趣中浮沈难可数种子习现等熏种影不乱不乱各有则故以法则名我作文薪偈名缘因佛性熏汝了与正实相灯传永无论冤与亲皆入光明海释中论偈巳去无有去未去亦无去离巳去未去去时亦无去此偈明何义良以未去为正去之因正去为未去之果正去复为巳去之因巳去为正去之果用是观之正去不能自去必假未去而有去既必假未去而有去去本无自性既了去无性未去巳去皆然譬如有中闲则有两头智者了达此三时无去来去来亦不昧未去不名去巳去不名去离巳去未去去去谁去去又离正去去巳未去不得离两有中间断无有是处离中有两头亦无有是处我以差别智往返推去来龟毛与兔角有名而无实于一法见彻于诸法不疑于诸法有疑于一法未了若人有善根顿达是偈巳一切修多罗洞明如指掌拳手与屈伸卷舒得自在光明偈X无量光明藏随缘用不同始终若有性事事岂圆通勉少年偈子房椎秦气岂止万丈虹一旦能自下进履𡉏桥翁吾闻老屠叟与客宴笑闲唿客客疾跪客面无怒颜跪久竟无语仍唿客共餐客疑敢问叟此跪何所以老屠舒徐言少年登高科未经贫贱抑此跪若不忘平生用不尽子房进履后𡉏翁骨巳朽至今闻其风使人毛骨竦跪者埋黄土相国付流水此跪无今古闻者无不勇此勇遇声色声色不能惑此勇治夷虏夷虏不敢忒我愿以此勇日用持不忘在在极乐国午斋偈予有泉石之疾久患未瘳偶午斋未讫山水忽临不觉眼根食色舌不废味自笑自痴说此偈耳舌以饭为食眼以色为食舌眼一时食次第非次第山水富烟云菜饭醎酸具是同是异耶本是一人事此中覔能所如人手揩鼻鼻外若有手是他非是我此义初明白岂烦求索得病偈示通方人人无病时自谓生铁铸及至有病日何止软如絮四大互增损众苦靡不至所习佛知见试之了无济病中难作主临死岂不错一错千万劫称锤沈海底若欲出头来须待马生角安得奇男子病时如不病寒热交攻时寸心安若海惊涛恣泼天湿性初弗改即此不改者了达譬指掌开握与舒卷壮士屈伸臂X病犹嬴劣夫病者如壮士相角胜与负愚者亦可决况复有智人于此何疑惑知病虗不有般若顿现前才觉有微苦般若即隐没病苦与般若何曾是两物清凉及热恼剎那顺忽倒病根在何处病者自寻讨一旦得其根病愈呵呵笑闻钟偈眼中若有尘尘中若有根根尘既交参能所互不断根中若无尘尘中若无根根尘不交参谁先复谁后真妄各有路同行不同入入则顿了知未入徒支离是事大不小大雄始能了礼四祖偈南无四祖信大师童真便知求解脱苟非夙具灵骨来忧深虑远何至此一朝狭路逢璨老当头一椎迸臭汗了知缚脱两头语黎奴白牯常为队临行接得无姓儿穷家破具从他绍多情突地出黄梅赚杀牛头贫彻骨人天自是失依怙抱赃呌屈谁相悉衔花百鸟觅踪由何异层氷求烈𦦨我悬狗马心巳久带疾慈光一稽首惟愿我祖怜弱丧死生梦中频拔济礼五祖偈稽首五祖忍大师片时不计计长时山前山后种松子松高引得鹤来栖鹤来弗解骑鹤去有去有来非所虑长生固胜短生多莫若无生死亦住一朝释锄拜牀下法道可得相分付堂头嫌老许再来只顾问娘匪问父赚得阿娘肚忽大举族纷纷争痛恶一身X孑然无所依败堂冷庙延朝暮生儿便会道无姓触着堂头心上病西来衣钵总交渠赤卵咆哮行祖令十方诸佛缩却项岭南獦獠神通广猎人队里觅生涯七百高流空腹胀蜀道难行世所知谁云传命法悬丝我常深夜念及此世闲想泪沾缁衣今日浊港滩头过离娘墩前草如故西风落木行路难子母恩情从此破圣凡偈兔子怀胎产六龙不惟为雨更为风临机纵夺能翻弄一片春光万卉融微显台宗性恶妙旨偈稽首十方三宝尊未来过去现在者我今哀求请证明惟愿冥显有加被三际不离一念有岂离三际有一念譬如一指有屈伸废屈立伸血脉断染净亦随缘所熏随缘善恶二相显显者可见谓之修不可见者谓之性性惟非性自不觉不觉不离染与净了知染净既如是一指屈伸奚足病屈伸离指不可得染净离心亦何有心即本体染净源源亦非性宁染净惟有悟心方决了决了始知台宗妙台宗之妙在性恶性恶三昧三昧王一切染净横自在皆借性恶功德力盲师不见性恶玄废染立净坏佛体弟子仰仗三宝力述偈微显台宗旨更愿见者及闻者同悟性恶利含识腊月八日供佛乳麋偈X如来成道是今日成道毕竟何所得我等今日未成道未成毕竟何所失现前大众当痛参参透乳麋用鼻喫莫憎此是孟浪言言言字字涂毒汁蜂触纸窓偈纵使千飞与万飞心因境有岂真知但将能所俱抛却不假钻研透不疑来时初不有遮拦才欲投明透便难若肯反观来甚处去来何路不天宽示徐孟孺偈掉转头来一拍时就中无地着思惟徐郎觌面知归处始信春来花满枝圣智偈若谓念未动是圣智则了得念未动是圣智之知此了涉念耶不涉念耶涉念则有念定不能测无念不涉念则念既不涉知亦本无谓了念未动是圣智此了何异虗空揣骨思之圣智昭然休更觅山河之外别无灵但能当处寻生灭方信红炉有剩氷雷郎吃茶偈念未生时谁吃茶宁知茶不自噇他就中别有通喉路滴滴须教成露花芭蕉菴听雨偈直谓重泉树杪来谷宏谷宏巖壑起轻雷何须方外寻幽僻城市云林趣不乖X雨打芭蕉一样声听来迷悟太分明桃花只许灵云见敢保盘山梦未醒皖公灵迹行尽千峰与万峰飞泉响自半天中背巖有路通幽处流水桃花问皖公示宇靖偈春来谁不爱花红蓦地东风起太空艶冶凋零一条看此心无处不虗融逆顺偈婬怒无常总是渠逢缘逆顺递乘除从教伎俩翻天地几度推寻失旧居偶成偈天上人闲势利同但将罪福判雌雄达观老汉偏奇猾惯解藏身兔角中宣州兴教坦禅师偈宗门武库温州牛氏子世业打银因磨洗银瓶次有省出家号宣州兴教坦禅师恠底牛郎业打银银瓶磨次现全身广长舌相无多子独许渠侬见得亲应事粘滞不觉失笑赋此贼后张弓悔巳迟更教贼后笑愚痴何当明镜无留碍妍丑难瞒不属知寄王元美法身有口能噇饭大地无尘翳眼睛此事遥知已相X委愿垂一语印愚情悼王方麓先生偈未生曾道是华严习气临终果现前释尾儒头难辨别还同竹篦勘痴禅无题丈六金身卖酒标一朝烂醉睡如猫牡丹花下春风里多少馨香带露飘狂心未歇似猿猴日夜翻腾者髑髅一把无明火烧却紫烟堆里好回头莫待焚烧始转头正当强健好调牛皮肤脱落全身白水远山长任自由水国微茫坐入禅六铢缥缈散花天只今灵骨无寻处风雨萧萧送客船踏来空翠几千重曲折曹溪鎻梵宫欲问岭南传底事青山白鸟水声中百尺危梁架碧溪行人到此莫思惟浪花风卷晴飞雨掉得头来巳湿衣县空架地力难移恠石为腔藓作皮无孔铁椎敲便响禅流直下不须疑道人无往不悲秋何事扁舟带月浮白雪阳春谁接拍石门流水暗相投君家几箇长松树引得天风作海涛热恼任教千万斛此中一坐自全消浮云初不染虗空起灭从交淡复浓若使身心成兔X角应酬万有自春风白鸟衔鱼上钓矶渔翁初不涉思惟水天空濶相忘处坐者坐兮飞者飞万别千差总此心谁融大地作黄金爱憎交错难销处多少男儿被陆沈春来花草兴绸缪丹室珠林挟妓游卢舍那身随处现醉中几箇解回头空林何处夜鸣钟踏遍苍苔叩梵宫此会不须言底事相看箕踞明月中万别千差总不妨无心触处可相忘虽然六入如空聚见豕何曾唤作羊春来树杪百重泉饱饭眠云听不厌若使陶潜知此意何须弦断始无弦阿娘奶头大如斗不食小儿见之走饮乳输他亲所生一口未了复一口广长舌相覆虗空大地山河舒卷中若问人天何处着归宗口里有拳容凡当我处皆非我我若无时我始全纵使虗空为辟喻虗空我后我曾先流水青山笑我痴涉川绝岭惯忘疲南来北往缘何事一线真机世不知究心想偈皮毬子曰一心不生为善无地况为恶乎故无论逆顺境风扇中则念之生虽有心拟禁而不起无X是理也伹起善念当勉力而充扩之若起恶念当究此念是贪耶是瞋耶贪近淫瞋近杀淫之为过过莫大焉杀之为祸祸莫甚焉我清净廓然之中而忽生此不祥之念幸而有始无终则过祸似可逃也不幸念起而始终之小则杀身丧名败德大则一堕阿鼻魂灵受罸一日一夜万死万生卒难出离且我此身究其所自初本于父精母血杂而有之现前能分别之心初本于父母交遘之时不达前境惟心乃受境惑故男子投胎时于母作可意想女子投胎时于父亦作可意想既而此想身成之后不名想而名心矣此精血杂成之秽心主之后不名秽而名身矣故有智男女解作此观观久得力则于饮食男女之闲虽境风扇鼓自然念不生也噫念果不生则向之清净廓然还复入我手矣故曰虽然旧阁闲田地一度耘来方始休至此然后说栽田博饭喫无愧于心焉若未诣此祖翁田地尚属别人管业我安敢妄想偈曰𦎬臊交媾始成身中有贪淫即识神两者若能看得破何妨寒冻作阳春祖翁田地卖年深执劵风尘何处寻见说豺狼与狐兔荒寒荆棘久成林行昌剌祖偈行昌剌六祖却被六祖剌世人谁得知岂非冤枉事智识偈X五识揽性境是名因缘变行解犹未起名言岂能及同时意忽生五为退残客五退六既进六揽独影耳由尘发知故此知非本有由知尘现容此容异晴空了知不了知识智竞分路识则假名贼智则克家子炽然善分别我法执渐释入流而亡所所亡能亦失能所无地时𨍏轹摇不息示于中甫国贼患在智心贼患在玄三叉乃见剌诸尘解脱源龙潭虎豹窟惊悸雪松边示于润甫六祖本樵夫悟心乃成祖此心是何物证之迈今古非独释迦然仲尼亦复尔如若道未闻虽生不殊死且道道奚闻最初从信入坚持久不惰自然人指路遵之直截行寸心勿回互世有毁誉风此是诸魔使遇之力愈坚始信真寔做一点疑惑生无媒自招祸苟非英灵汉逆风难把柁净土偈心净佛土净心秽此土秽净秽既在心如何别寻理但观心未生净秽在何处此观若透彻众罪自消灭不待莲花开香光从口发南无阿弥陀佛即自心觉觉即情不生情生成杀佛杀佛堕地狱难生莲花国能使情不生弥陀自来迎莲花为胞胎永不作众生念佛虽不难难破逆顺关逆顺关若破始面弥陀颜自警X众人关意处饮食男女耳我辈所急者治心药贵止止时不由观兹止非尽美止观相为师循环妙无巳现前赤肉团善用初非累谁谓臭髑髅金刚坚莫比色生空匪殊波水谩彼此古德曾有言亡僧痛为子当阳既不荐白骨为汝死回首石楼痴覆舟华亭耻死生等戏具心了何足齿吃水斋闻皷偈我昔吃水斋几月分别轻身心有若无六根泻皷声仔细推所以击皷道士耳此观尚隔河声乃发于迩始悟念不生古今无异路远近分别起法身岂有阻六尺空中云云起有无际聚散初无常何苦徒横计横计若不消驴年出生死脱女身偈有身有女执无身执自消众生久颠倒横执身坚牢坚湿暖动观女身等龟毛此观若成熟莲花为胎胞更将憎爱空心空境寂寥能所情尘荡童真着方袍参禅与学道永无魔外挠真祥痛持偈女身当处超常如寺偈逆顺本无性似有惟横计若知喜即瞋步步安乐地示闻郎鬼怕捺硬人识怕捺硬智强久自成熟忽契无分别示修慈有我众生我无我诸佛我真妄我明白顿超生死路明暗偈X生灭不生灭譬喻明与暗一存一不存未合波罗蜜生灭不生灭譬喻明与暗两存不两遇乃合波罗蜜断婬偈夫言清行浊开眼说律合眼行婬醒梦虽殊婬根无二故此根未拔生死难逃今世后世眼合眼开根尘主客授受无穷苟能一念不起婬机自枯于众生分中念起是常不起是变于菩萨日用不起是常念起是变常变无根随习所熏熟则名常生则名变名虽有换初无异同故能以戒定慧之香熏而不断则净用现前以贪瞋痴之水润之则染用力勐故寂音尊者观音赞有曰悯我心明力不逮时时种子发现行此我尊者踢翻好丑窠臼而能吐言真实如云尽长空明月显露清净光洁如此也偈曰十方三世中惟我一人婬婬机断不难婬人处处满婬机卒难断时时互相熏增长无有巳我断人不断断断熏复深染净各有源源穷染净洗戒根盘虗空空外无有物有婬无地藏戒杀生偈以心观天地天地伯仲同以天地观心物方分雌雄雌雄生强弱强弱生战攻胜负不相下互吞岂有穷未穷能知变口腹戒肥脓卧佛偈睡者不忘石焉能卧石上石非忘睡者石则有我相X谁谓双忘中鼻风吹树向阴阳既不到出入息难状惟有本色人闻斯称绝唱闻雷偈将雨雷先鸣轰然声达耳遂即究闻者犹未决能所所闻既无知能闻宁独起若复合而闻细推无此理能所既不有合者是何物合乃且共生龙树曾不许无因如可闻山河皆吾耳往返研其因毕竟穷无始无始不昧闻闻时遗彼此玄沙老古锥昔日曾有偈皷中无钟响钟中无皷意钟皷不交参句句无终始六识功能偈第六分别观生法功成本位粗相灭细相乃通七识分生法以无分别观观之不巳无功成乘此无功铸异熟异熟既融任运入五八剎那同时转圣人能事自此毕驾此无事自在船逆顺风波渡羣有究竟如上种种德皆是六识作观力余识但坐不能行惟六能行未始坐张翁吃酒李翁醉说与傍人谁肯信三量三境摄心所以此之故功在六圣凡迷悟六不行总是天晴地下湿醒梦偈紫栢老人妄想多夜来合眼梦不少梦中好恶几千般开眼何曾有茎草脑髓心肝命所系梦中有人平白取解空未熟取时悭成就悭贪多巧计直得计穷瞋发尽脑髓心肝宛然具将观具者等梦中死生荣辱恣游戏X持华严偈大方广佛华严经如来初转根本轮此轮转不离四门理转事转事理转事事无碍最幽玄拈来便用无廉纤离理无事波水同事理互转亦流类若微第四事事幽前三终未离窠臼窠臼不离情不枯情不枯兮智不讫智不讫兮觉为碍境风逆顺难自在理障事障谁为魔觉不为碍事事快若能受持此经卷洞达吾偈根本在且道根本毕竟在何处所热恼烧心谁着火清凉彻骨岂天来长松馆雪偈明月在天云障之障云疎漏露明月幻作梨花与柳絮铺遍江山无空缺白象儿休裂蹶境缘逆顺蹴踏时金毛闻之亦脑裂三月桃花笑路人主人于此心能歇修补大藏经板偈百年三万六千日忧勤功利何其急若将长劫较百年百年不殊出入息出入息中营胜事苟非明勇谁能得功利不过周微生胜事资我脱苦趣胜事之中最胜者续佛慧命第一义慧命得续欲命枯娑婆铸为极乐土此意智者独了然愚者狐疑难信入吾偈不实是绮语舌根生生常破碎西子说法偈世人尽爱西施美范蠡不爱却载去此意若使吴王知伍员头始留得住我闻西施美亦爱爱情如火烧X心里无限精神为此枯千排万遣无用处偶读圆觉普眼章西施之丑难掩藏三十六物仔细观但觉其臭不觉香香臭互夺本无地范蠡满载明月光此光要使照千古伍员头断日中霜万花丛里去复来西施翻作说法王试观捧心颦眉时芙蓉两岸秋波长得渔欵乃声何奇耳根一染平空亡云居山复古偈青山无古今白云有去来法运之通塞人情之爱憎道场之兴废俱循业发现不可以有心期亦不可以无心待者也予别云居二十余年近憩归宗金轮峰之阳一日云居绍住山过予问讯且曰云居近有诸缘山主肝脑涂地鼎建古剎予曰此亦循业发现耳问何谓业予曰业命也又问何谓命曰命用也又问何谓用予震声一喝曰在眼能见在耳能闻此是恁么绍不荐予说偈曰见闻历历自何来才复生心光早霾此去欧峰三尺半杖头日月照尘埃示等观读棱严经偈有身之身众苦所聚有心之心万虑所萦惟无身之身形充八极而无患无心之心智周万物而不劳众生日用不知病在外封六尺内迷方寸苟有智男子达封非封了迷非迷然后以一身为无量身神头鬼脸辅弼法门以一心为无穷心奇媒异智通达佛法寄广长舌于诸子百氏之岐使归大X道是为真报佛恩十卷楞严一柄刀全牛不见眼中毛试将智刃游心马积劫无明当下消读东坡观音赞当年客少室饭讫乃经行栢根见短碑刻画观音形上有东坡赞读之蚊上铁徐而久味之一日顿了彻自是恣口门到处为人说眉山苏长公觅佛心巳歇心歇光自圆事理皆活泼戏谑与讥呵譬如青天裂天裂眼界高天外风景别如若自不见反笑人见拙示周季华众生无明炽执身招死生圣人悯其愚教以一观四见四了不昧一身不可得此涤凡夫垢非是二乘执又以一遣四四亦不可得一四俱不有直下无生智不可以数求不可以情会情数两坐断肉块金刚体譬如手作拳或者作拳想或以拳作手或者作手想拳若有拳性作手不可得手若有手性作拳亦不得拳手两无性执者宁非惑虽无拳手性拳手宛然尔我以拳手偈相逢谁荐取自信合佛心龙神谨护持愿凡见闻者俱悟无生理分别能所偈若使分别因境有境有于我何交涉一切凡小未了知根尘扰扰无由歇了知两者但名言能所何曾是两橛环轮之上觅始终笑杀东村王大姐了知成修佛真子烦恼未除超十地此知止观大导师愚者弃X师寻觉路无能所中怖根境谁知根境觉路资氷多水多何须疑众生若使无我所圣凡血脉皆枯断拨无因果成魔种却疑了知非亲儿谁知生灭不生灭智识一条有同别我今说此妙伽陀何异幽宵悬日月大家苦乐光明中日用不知盲者咎医王一朝抉障翳光明初不离眼有此光若谓医王与寻常见暗是何物示知几病中偈祁寒溽暑覉旅不归啖热吞冷惟自知之境缘错迕饮气支持苟弗以理消释甚难逆顺荣辱理遇本闲若以情遣纷扰无端喜则属阳怒则属阴阳易舒畅阴易结沈舒畅融通面目光泽结沈凝滞毒乘为贼贼据肯䏿痛不可胜究其所以惟业是生业生无地造者惟心心外有法圣人沈吟南岳大师身忽肿胀求生不得求死无恙转侧靡停苦极觉朗知病惟业知业惟能推能之初无我而灵肿胀顿消获宿命智过去善恶云度沼沚纤毫不昧如见十指贵郎贵郎病卧一床正当病痛情识张皇智不可治力不可降痛痛痛觉能所两角我代渠观根尘廓落病乃知识诱我得入奇哉奇哉我入贼出一尘正受尘尘历历自他无闲维摩神力八万师座总纳丈室大小相容位分不失问何宗旨端郎把笔笔如宝剑圣凡失色且道末后一句又作么生灯烛光中相问疾净明茶饭自然香X示贺仰庵夫心无真妄而真妄名生良以迷无真妄之心而真妄之名不得不立焉又有迷真妄之名而不求其实役役然巅毛白而执名不返可不痛哉夫物必有名名必有物名物不相负而天机深者即名为梯缘而上之终得其实实得心明则真妄可辨矣何谓真无我而灵炽然而分别与性不违此真之始也何谓妄流逸前境迷而不返妄之谓也又妄身假四大而有妄心亦假四蕴而有故妄身盈不五尺妄心周不逾身今天下竞以五尺者为真身不逾身者为真心不知果真乎果妄乎吾闻空无边际乃法身中影子故曰空生大觉中如海一沤发吾闻圣凡依正亦无有穷尽依真心而建立故曰心外无法又凡夫迷真既久故真生妄熟而于妄熟之中籍佛祖圣贤师友眷属缘因熏发了因初启培而养之境风顺逆死生好恶交加之闲以勇济明以明扶勇锐然而进精然而深是谓以生灭心开生灭解和泥带水究竟十信皆圆解生灭之力也入住则力非生灭矣吾悲悯汝兄弟身处尘劳腥膻之穽而能长斋不茹一切血肉真火宅莲华也乃说此偈曰因境而生因境而灭生灭无常凭境贸易从无始来至于今日执此为心认贼为子自劫家宝无时不尔失功德财一贫如洗背无生灭随顺生灭十二缘生X以为窟宅忻忻恋着莫思舍离不舍离中众苦积集如影随形怒逐不去从劫至劫等汲井轮下上无歇如上众苦初本无地一迷本智幻出诸有无能所处建立人我戈剑胜负血流漂杵皆自心作离心无有即心观察本智何物有何因缘变出根境一旦精明如子得母彼十二支皆功德使自利利他无有穷极示李次德偈水外有波波必不湿波若果湿何波非水愚人不了见彼波相千变万化汹涌无常生灭多状逐彼名言为境所转炽然分别从无始来了无休息改头换面鳞甲羽毛人间天上升沈随业此皆波也迷水疑波谓波非水故名愚人智者不然了波即水达境唯心本无凡圣岂有古今灵然无我为羣有祖故知祖者必能孝顺悟自心者必能奉重如不奉重说食不饱干慧无用触事临机情见妄觅法珠在掌勿误堕失年光难把老病莫期小子痛惭日用勿昧弔顾諟斋偈世有涂毒鼓有击则有声毋论心有无闻者靡不丧若使无人击声亦无所有无声而有闻闻者闻何物是故涂毒鼓有毒等无毒虽复鼓上卧毒不能毒人所以无缘者佛亦不能化吾鼓则不然以名而为之涂毒于名上以传而为枹一人传百人百人传无尽如是无尽枹援之击兹鼓无论见不见闻者无不死有人未见我但闻我名号谁知涂毒名闻声毒入耳X毒入而不发决无有是处公曾闻我名岂得不受毒以此因缘故公终偷心死心死性则活性活孰非佛吾是以知公巳堕诸佛数悼藏主法本偈夫割股救人不若割股救亲割股救亲莫若割俗亡身弘法何以故资我身者不能使我无生生我身者不能使我无患老氏曰我有大患为我有身我若无身何患之有惟亡身弘法之德近则使我即大患而为药草远则使我铸缘生而终契无生以患为药智者所甘从缘悟入众入所昧智甘众昧水中择乳苟非明而勇者孰能鑑此尔少业瑜珈既而遇大善知识割瑜珈而从禅禅虽未悟而操介卓伦教虽未了而弘法无懈惜其志有余而气不能持于万历某月日大命将终犹谓法侣曰我今生乏财凡作佛事则多难少易此去再出头来倘得作宰官身则刻藏不难也呜唿为僧知僧贫而不知官贫为官知官贫而不知僧贫僧贫于财官贫于闲两者所贫皆非识心达本者也故为官多受劳辱则曰莫若为僧清闲为僧多受贫困则曰莫若宰官如意殊不知劳勤莫先于有心大患莫若于有身惟了心非心达身非身者照穷万有而不劳形充十虗而无患然后发同体之悲接无量之众运智于无何有之乡究竟无上灯传不绝乃吾曹能事故曰厌生死苦失佛法道今尔发X愿虽与众殊然以吾曹本色断之步骤失矣夫形有聚散心无古今有聚散者既化则无古今者宁不存耶汝生以慈父事我且为法而死若不以率性之痛诲超情之椎轮提撕本色恐成埋没听吾偈曰四十九年前四十九年后反复觅生死日中见北斗厌僧欲为官官贫汝知不俸薄不能给合家饿如狗为官得有财必从贪中来以贪作佛事培福反培灾赖有弘法愿终与众人殊舍身复受身慎勿失戒珠戒珠如不失生处自光洁所愿终当克九原休泣血我若老未死迟汝疾出头果不昧初心来充法海牛耕徧大藏田福慧始无边假使热铁轮在汝顶上旋𢬵教烧箇死亦是好因缘示王孟夙偈若人静坐时妄想来打搅种种力排遣此妄终不了不了妄是贼贼必劫我宝我宝既劫去主人等枯藁人为万物灵枯藁岂相较若欲得真静必先求动自此动为我生此动为物起此动果我生物未感不有此动为物起物感木人无往复究竟动物我求无得物我求既无横谓合而有两无合若可水可洗其水水既可相洗已眼见已眼已眼能见眼谛观君自省醒梦偈梦里冤亲相逢喜瞋醒中无异奔逸前尘鼠饿翻盆醒知非真幻兼泡影喻此梦身露电倐忽臂交故新X仲尼哀之菩萨沾巾颜子未荐坐忘弥勤肢堕聪黜离云月轮清光充满照绝边中以眼观声普门圆通百川一月触处相逢念彼善财参寻未回难光觅月月被云霾身等梦幻泡影露电殻虽假合恒作是观一观若成余五自现见思消融是身舒卷譬如白云岂涉牵绊跣足经行脚跟具眼墨画偈万物本虗惟人自扰一心本真逐物颠倒惟物惟心悟之皆妙以未悟故成敌狂闹惟大觉人日用了了见物即心见心匪藁智周万有兹灵常皎即色入空废器小道即空接粗众无不晓以觌墨画赋此寄奥伊峰偈非纵非横凡圣莫测瞥尔生心雷轰耳侧持戒偈五戒名根本戒盖人天圣凡之根本也廓而大之则名沙弥十戒再廓而大之则名比丘二百五十戒然皆以初五戒为根本故名根本五戒凡具诸觉而有生者如于初根本五戒中不持一戒两戒决不能生人中故曰戒胜则生胜戒劣则生劣大块闲所以富贵与贫贱断非造物使然皆自心所造尔古人有曰五戒不持人天路绝咦人天路绝且问汝举足向甚么处去偈曰五戒不持人天路穷举足何往牛马胎中持戒不难难在重道苟能重道何戒不皎戒皎根香香遍十方X是凡是圣出没香光如戒有破头头死路我不敢言尔痛自悟紫栢老人集卷之二十紫柏尊者全集X卍XXX紫栢老人集卷之二十一明憨山德清阅杂说匡石暴亡说世有年志俱盛而求菩提一旦志不遂而暴亡或者便生诽谤驱乌子应之曰此亡者乃广长舌相也善听法者即于此悟国土危脆而况微躯乎如雪峰指亡僧髑髅示众曰此僧为汝等却真实大众如何荐取玄沙有颂曰万里神光脑后相若然者则匡石先生之暴亡岂有亡不亡之窠臼为褦襶子作口实翻腾去耶魂魄辨精气为物游魂为变是故知鬼神之情状此孔子之言也而解者互有不同或谓精气无知游魂有知或谓精气与游魂皆无知也或谓精气与游魂皆有知也是故学者所宗亦各不同焉然孔子之言若日月之在天而盲者不见岂日月之咎哉盖孔子立言之X意有顺有逆有逆而复顺三说焉而伊川晦菴谓魄舆魂皆无知东坡与沈内翰谓魄与魂皆有知独新建则谓魄无知而魂有知此皆能会通孔子之意者但解愈易而孔子之意愈晦耳何谓顺自性而之情也何谓逆自情而之性也何谓逆而顺圣人以为我复性而人不复则情不消情不消则我见炽然我见炽然则贪暴无厌争鬬靡巳故以复性之教教之使夫顺者知逆逆者知顺则原始反终死生之说可明也夫迷顺而不知逆者恣情而昧性其生也为魄死也为鬼顺而知逆者悟性而治情其生也为魂其死也为神魄之为言泊也夫泊者以众人未闻道则无往而非情也而情无自体必假于根尘故众人其资厚则气强其资薄则气弱所以其生也寄泊于物而强弱随焉则其死也亦必泊于物而强弱随焉若伯有为厉是也君子则不然既闻道矣知道外无物无物非道也所以贵为天子不以为荣贱为匹夫不以为辱若舜与禹是也即此观之伊川之说非矣新建之论得失半焉唯苏长公与沈内翰近是然苏沈犹未能精辨顺逆逆顺三者之始终所以理全而事略事略则波亏波亏则水缺波譬事也水譬理也故事不融而理终不彻耳予故曰众人恣情而昧性则魄盛而魂衰君子则魂多而魄少以其闻道而能以理折情故也故魄为鬼之因鬼为魄之果魂为神之因神为魂之果因果精而魂魄鬼神之说明若镜中见X眉目耳夫何疑哉至于三魂七魄之说此众人也魂多而魄少此君子也唯圣人无魄而惟神故其生也生不能累而其死也岂独有累耶故曰妙万物而无心谓之神又曰圣人无复夫无复者谓性外更无情可治也如有微情不尽终非无复故曰微尘尚诸学明极即如来又曰一切浮尘诸幻化相应念化成无上知觉即此言之则易之为书也深矣妙矣楞严之为经也妙矣深矣昔张无尽谓我读佛经然后知儒是以非穷理尽性至于命者则魂魄鬼神之说始终逆顺之浅深精而粗之粗而精之因之果之千曲万折解情释缚异其名言同其义理是而非之非而是之无疑处使之生疑有疑处使之无疑此圣人之深慈君子之苦心也学者不可不知焉示宇泰放光石说天下疑信之生不生于事则生于理故生于事者惑乎理矣生于理者疑于事矣以此观之信理而不信事信事而不信理所谓信非真信疑非真疑也惟即理而信事即事而信理者予又何言哉若夫孔陵之蓍草奘老之摩松事以理推理以事究情与无情之异皎如日星此石六稜而锋锐体质光洁映日流辉产于峨嵋而他山无之说者以为六稜以表六度锋锐以表精进充三学而统万行体万行而治众习习治则即事成理即理成事而徧吉之德备矣夫峨嵋盘礡千里空翠接天绝巘奇峰倚伏万状岂星星之X石而备众德耶曰一花可识无边之春勺水可分圆满之月彼既如是此独不然与似完斋说圣人不以长蛇封豕为患而以一身为患其忧亦深矣如章台带水阿房连云极游观之乐至死而不能返者可不哀哉松陵密郎知身是患不重厚生唯不重厚生凡百所治特似完而巳故堂不图高内不图实茆茨可以蔽形饘粥可以煳吻以古砚古书素心贫骨薄金张之荣淡然自富紫栢道人适避风雨于斯喜其朴实所缉有野人之风题曰似完斋书此遗之交芦生书千字文说夫画本未画未画本于自心故自心欲一画欲两画以至于千万画画画皆活未尝死也何谓死活曰若见一画即谓一画见千万画即谓千万画是谓知死而不知活惟知活者画虽无尽晓然了知机在我而不在画也即如六十四卦三百八十四爻如一卦有常一爻落死则变化亦有穷矣唯其卦卦无常爻爻本活所以周流六虗上下无常情之性之鬼之神之往复莫测隐显若惑先天而天不违后天而奉天时设不知活乌能臻此哉故苍颉覩鸟迹而悟字母梵佉娄不烦感而悟字生于心虽文成横竖而诠义未始不同焉如鸟迹而变大篆大篆变小篆小篆变隷隷变楷楷变草草则复几乎鸟迹矣何异中竺而变X四竺四竺而变胡胡变夷乎故曰通其变者始制者也因其变者乃众人耳虽然始制几圣众人几愚有能因画而悟未画因心而得悟心噫未画画母无心天地万物之祖既知其母复得其祖则愚可以为圣圣可以同愚故曰大智若愚予覩交芦生手书千字文其字画起伏纵横变化有条而又不死于法果书者之能品耶孝侯谥说晋周孝侯逢大敌欲𢬵命一战同僚劝曰将军母老矣战而不捷太夫人将安托乎孝侯曰我为大臣必尽臣节今日之事既为人臣安知有母哉遂战殁朝廷嘉其忠谥曰孝侯由是观之忠孝本一条学者以为孝是孝忠是忠作两条解之非也大抵以我见前之心尽力事亲谓之孝尽力事君谓之忠心无异心忠孝者名焉而巳故达心者洞了忠孝为一狥名者横执为二刚说夫子不刚不能孝臣不刚不能忠至于荣辱死生之际不以刚为地即为其眩惑不遑自持矣然刚亦未易言也必先于闻道闻道则识见高明即能了知天地万物古先今后皆我自心影响影响由心而有心由影响而彰而影响现时众人见之计天地万物为大小计形器虗空为有无计一器所聚之块为我身计前境所生之影为我心自此则靡所不至矣岂可X以言说穷乎故曰刚也者五常性命之本也动静说皮毬老人问黄龙孙曰昔人即动而静其义安在孙曰静在动上老人指座前牡丹征之若此花芳秾时零落时岂非动乎谓芳秾自住芳秾零落自住零落以两者各住谓之静乎两则非一一则非两两两一一一一两两譬如梦中见花开谢见花谢开开先谢后谢先开后谓皆各性住于一世即谓之动上即静此愚者之谈也智则决其不然何以故开谢先后离梦不可得故梦非自有必因想生想非自有必因未想有未想不自有必因想显所以未想为想父想为梦父梦为花父花为开谢父开谢为动静父言静在动上者复为动静子子之言弃本太远乌足征之观戏处处相逢是戏塲何须傀儡夜登堂繁华过眼三更促名利牵人一线长稚子自应争诧说矮人亦复浪悲伤本来面目何曾识且向尊前学楚狂此阳明傀儡诗也紫栢先生曰阳明之看戏戏亦道师众人之欢乐何异傀儡故周穆王之怒偃师偃师析其傀儡穆王始悟非真人也今天下无论古今或衣冠相揖男女杂坐谈笑超然若以顷刻散心回观我此身果籍何物而成耶设必由五行而有五行生克无常能有我者尚无常况所有者乎如是观身身不异戏则偃师所作宁非广长舌相哉X卓吾天台闻卓吾有年数矣未遑一见适读耿子庸传始心见卓吾也卓吾谓天台子以人伦为至卓吾以未发之中为人伦之至以故互执而不相化殆十年所乃今始化其自叙如此夫人伦犹波也未发犹水也执波为至固非矣执水为波之至宁不非乎良以巳发外未发则巳发无源矣必谓未发至于巳发则未发似可取殊不知巳发未发皆不可取皆不可舍者也如巳发可取何异离水求波也未发可取何异离波求水也巳发未发既皆不可取又皆可舍乎故曰取不得舍不得不可得中只么得若然者卓吾天台始相执而不化洎相化而不执何异太末虫自取自舍于火聚之上耶古德有言曰死水固不可藏龙活水亦岂藏龙之所盖就假龙言耳如真龙则死死活活在龙而不在水矣夫龙之为物也处空若水触石则石化为水触林木触火皆不旋尾而化即此观之谓空可取则太虗有剩矣谓空可舍则太虗有外矣空为色影尚不可以取舍彷彿之况有大于此者乎卓吾卓吾果真龙也耶果叶公之所画者耶问本亭本不可问可问则非本矣何以故本不问本故如本可问何异水洗水金博金哉虽然善问者以未尝问而问之答者亦以未尝答而答之昔有僧问马祖曰离四句绝百非请和尚直指西来意祖曰我今日劳X倦不能为汝说问智藏去藏曰我亦头痛不能说问海兄去海曰我却不会僧乃见祖举藏海语祖曰藏头黑海头白僧亦懡罗而退天童颂此机缘堂堂坐断舌头路应笑毗耶老古锥吾味天童此颂乃知文殊问维摩不二意摩以默答之此则有问有答者也天台崑巖郑居士万历壬寅冬曾问清净本然之旨于紫栢道人道人曰居士机缘未熟熟后再问不迟噫夜光投人鲜不按剑翻思藏海不觉扼腕癸卯春冲禅人还国清寺紫柏道人先有问本亭偈寄居士且嘱冲曰为居士搆一亭于国清泉石幽爽处榜曰问本以见道人不忘居士问本之意也落日悬鼓众生根钝执重耳目似具聪明心实聋瞽圣人知其如此开之以名言不可即名言寓其方所示其象物此所谓以情博情以境夺境始则铸我成物终则会物成已然苦相多端若不亲尝知苦不易既知苦已即苦推乐乐虽不见理考不虗由是信力坚固作之不休终必克愿悬鼓大义不过如此余观虽多方委曲调摄修习浅深次序历然难混惟有志于出苦者用力不苟终必精深方知真慈初心也三界说夫一天地之闲有四大洲东曰神州西曰贺州南曰部州北曰卢州而其疆土不知几千万里按七政分野推之亦自有里数然南州人寿唯百岁富贵亦不X大崇高东州则人寿二百五十岁富贵崇高固胜南州多矣以东州较西牛贺州则西州人寿五百岁崇高富贵复胜东州即西州较诸北俱卢州又天渊之不同也盖北州人寿千岁中无夭折而富贵崇高可谓至矣若较诸四天王又不啻醯鸡之匹大鹏耳乃至他化自在天之富贵匹诸初禅喜乐犹野人以曝背之暖献万乘之君由初禅天而至非非想层级转胜下不如上大相悬绝也若以声闻天眼视非非想寿命之与富贵崇高辟如朝生暮死之虫沾滞涕唾焉今南州之人率以富贵自恃年华不惜从生至死昏扰欲梦曾不暂觉苟能以三州匹已以四王匹三州以非非想天匹夜摩忉利则南州所谓富贵崇高自恃视百年为长劫者可不悲夫故曰以法眼观三界依正之报不啻狱囚岂欺我哉读素问吾闻得般若菩萨能于一切法中得大自在由是观之在儒而为明王圣师在老而为真人神人在佛而为大觉世雄在百家递为其长各建旗皷而鸣于世者皆菩萨之示现也予读黄帝素问至其略曰粗守关上守机机之动不离其空空中之机清净而微其来不可逢其往不可追知机知道者不可挂以丝发不觉置卷长叹是书也非圣人莫能作焉予以是知得其空者可以治其风得其风者可以治其火得其火者可以治其水得其水者可以治其地故地浮于X水水资于火火凭乎风风载于空故得其空者造其微矣微则不可以朕兆求不可以将迎会若然者湛神于空彻视其形部分经络腑腊浅深犹处堂奥而照万有奚惑哉故良医知守其机而会其微神游无滞靡细不察地惟四尘水则减一火又减一风则一而巳矣一则累轻故力用超乎三者地之坚水之湿火之燥风之动凡有所偏而不均调者病矣空则非四者之所囿故得空者始可以主乎四也四者有主犹民之得君民得君而世弗治者未之有焉虽然得空之微能治有形不能治无形能治无形非得心者莫能也故曰空生大觉中如海一沤发所谓得般若菩萨者是也金舌三目夫自心灵通而循缘成相故金舌和尚截舌以进唐文宗舌犹哦经如故帝异之遂谥金舌和尚焉盖以火锻之而成金色故也三目高僧左臂一目视物远彻世多异之殊不知人心本灵以五欲封蔀故灵用弗显夫大悲菩萨有千手千眼鬼车之鸟九头异情由是观之圣凡犹一指之屈伸耳指喻自心屈伸喻用故观音善用自心而千手之执千目之照亦大海之一滴太仓之一粟也鬼车以不善用自心受斯丑报悲夫虽然蚯蚓截而两头动蚊虫唼而一心惊知此者可与言金舌三目之异矣芦芽夜话记过X自古及今凡作史官者身及子孙不罹人祸必犯天刑盖人为万物灵虽贤愚不同辙不过大槩耳其心曲隐微之际贤者未必无一失愚者亦未必无一得大都世教检人贤否断然弗能彻照既弗彻照则落笔註人岂能无误每见宋儒多犯此病惟出世大雄始能无蔽所以然者盖此老三惑圆断六通满证眼彻无量世界耳闻无量世界鼻舌身心一一虗灵彻照无遗譬如轩辕悬于太空六合四维十方三世一尘一芥靡弗洞然自此老而降凡天下贤愚交游浅深人情反复伤心动念皆不可私定臧否盖大家处在无明窟中岂无差谬岁丁亥予与芦芽妙师灯下偶及世故不觉谈一二交游短处既而思我非如来安知无误书此以记吾过寄聚光洞微作时文说如风在帆风不可见而帆饱舟行此可见者也如地中有泉所以能产百谷泉不可见而百谷秀实可见者也如春在花春不可见而花可见者也如水中盐味水可见而味不可见惟饮水者乃知之耳如色里胶青色可见而青不可见如日出㘅山月圆当户一半可见那一半虽不可见决知非无也如空生处即是色生此真实语然众人但见空而不见色情封故也八者悟其一则余皆等矣如汝等作时文既谓之时文此须我就人者也若待人就我便非时文矣然我就人须就而不就则无所不就矣惟无所不就所X以人虽不欲我就不可得也然人不得不就之者盖有不可见者存焉今人作文可见者有余而不可见者索然苟能于不可见者以可见者为之绍介如云中龙头角虽不露而中自有神此皆伪不掩真真亦不掩伪故也故文如云我意之所寄如龙倘怀抱不虗灵而欲我意如龙之神未之有也夫养怀抱端在以理治情情消则寸虗若青天之廓布文章自秀朗矣此之谓以我就人人虽欲不我就不可得者也戒贪暴说古以为官为家为公器故曰五帝官天下三王家天下今之人上焉者以为官为家为耻辱下焉者以为官为豪客爵位为绿林公然建旗鼓操长蛇封豕之矛而吞劫百姓习以成风天下无恠以此观之则以为官为家为耻辱者乃救时之良剂也盗贼以绿林为薮兵刃为权则易捕设以衣冠为薮爵位为权则难擒故庄周云圣人不死大盗不止良有以夫虽然恃柄而劫生灵饱赂而藏轩冕上则聋瞽君之耳目中则同袍相为扶护下则百姓敢怒而不敢言殊不知生灵为国根本劫生灵乃所以灭君也君灭则爵位谁与衣冠谁主若然者则盗贼自穷其薮自削其权矣呜唿人为万物之灵不为圣贤而甘为盗贼必至薮穷权削而终不悟可不谓之大痴极愚乎法王人王说夫大道梦而天地分天地分而万物生万物生而受X气强弱之不同苟无王以主之则强凌弱弱受凌而弱者不能并生于天地之闲矣昔尧让天下于许由许由恶闻而洗耳说者以为为巢许易为尧舜难尧舜当兼善之任圆通万物之情设有一物不得其所虽南面乐不能解其忧此何心哉若巢许持独善之见享独善之福视天下若敝屣以形骸为大患薄外而厚内此又何心哉梅西子持两说折衷于紫柏先生曰尧舜与巢许孰得孰丧先生春然应之曰皆得皆丧梅西子曰先生言实未解乞先生揭示曰子知有世出世法乎易形而上者谓之道形而下者谓之器故主其道者为法王主其器者为人王尧舜人王也其所设教惟尊天故每临事必称上帝即巢许亦皆尊天惟佛氏以法性无边际设教以所性为封疆以九有为臣民九有者地狱饿鬼畜生人修罗天声闻缘觉菩萨是也而匹以尧舜巢许之所教犹蹄涔之匹沧海也然人王惟一而法王则四有藏教法王有通教法王有别教法王有圆教法王藏教法王修空观而断见思通教法王修假观而分断尘沙别教法王则空假中三观次第而修能断十二品无明证分真三德至圆教法王则究竟三德三观齐修三惑圆断所谓皮烦恼肉烦恼骨烦恼圆断无遗直登妙觉而归于无得呜唿此大道梦而天地分所谓由清净本然而忽生山河大地者也盖根器有小大迷悟有浅深于是藏通别圆不得不设而为四究之四即X一也故圣人有冥权有显权以冥权准之尧舜巢许皆不可思议者也若以显权准之则尧舜巢许皆六凡之数也楞严有七趣虽神仙之徒亦六凡所摄宁尧舜巢许乎夫凡之与圣染之与净非无生也皆缘生也而缘生之中趣万不同皆梦也非觉也苟能从缘生而入无生则觉与梦皆觉矣庄周曰有大觉而后知大梦大觉者无醒无梦皆龟之毛而兔之角也今人每将方内之义以责方外之宾由未明乎人王法王之道故也使责者果知世出世道则亦各率其教而巳又何责之有哉有土为之长谓之人王有道为之长谓之法王土有形埒则尊有所不尊道无边际则无所不尊者也是故铁轮不若铜轮之尊铜轮不若银轮银轮不若金轮金轮虽尊又不若帝释与梵王之尊此皆就土形埒广狭而尊者也惟法王之尊自凡及圣包无并有统十虗而无遗御万有而无敝以道无边际故无所不尊也无所不尊则不可以人主之法绳之矣故不土而君不爵而贵者谓之方外之宾今人必欲以世主之礼法覊绁方外之人至于覊绁之不能则便欲毁废其教是以晋桓玄摛辞欲折远公远因其折徐申其理而玄怒为之顿销岂假口舌以诤之哉理不可屈故也故人王以仁义为理法王以性为理仁义乃情之善者也易曰继之者善也成之者性也即此观之谓善继性可也谓善即性不可也辟如谓子继X父可也谓子即父不可也盖情有待而性无待也苟能缘情而复性圣人谓之逆性复而开物圣人谓之顺故知顺逆之理者则人王法王有所不尊无所不尊皎若日星又何待辩皮孟鹿门子问答客有号皮孟者谓鹿门子曰朱新安不识佛心兼不识孔子心孟拟作一书以驳之子以为何如鹿门子曰建安沈内翰着书十四篇虽论解辨之不同然驳世儒不识佛心者罄矣不独驳新安也子又何驳哉虽然内翰之驳新安岂内翰能驳之乃新安自驳耳孟闻鹿门子语愕然曰凡所谓驳者必有一人驳一人方始成驳譬如两掌拍则有声孤掌则不能鸣也子谓新安自驳仆实不解愿先生谕之鹿门子曰大槩立言者根于理不根于情虽圣人复出恶能驳我若根于情不根于理此所谓自驳宁烦人驳欤夫何故理无我而情有我故也无我则自心寂然有我则自心汩然寂然则感而遂通天下之故汩然则自心先浑亦如水浑不见天影也况能通天下之故哉圣人知理之与情如此故不以情通天下而以理通之也凡彼此胜负皆情有而理无者也朱新安不识佛心与孔子心乃以众人之心推好佛之心何啻天渊相隔哉盖众人不善用其心日用何往而非情圣人了知心外无法则心无所待所以我随理化而物亦无待故物物皆我我我皆物以物通物以我通我理X彻而情空则何情不可通哉譬之水无自相所以随器而方圆矣新安以情立言建安以理立言以无我而攻有我则攻无不破苟以有我攻无我我尚不有谁当我攻予故曰新安自驳非建安驳之也皮孟子闻鹿门子之教再拜而稽首曰理之攻情何情不破情之攻理谁当其攻虽圣人复生不能易子之言也方便说夫天地之始若使有名则名名者其谁哉又谓天地之始本无名殊不知无名待名而有也故天地之始不可以无名名不可以有名名有无之名既穷则有无之实不待召而至矣实至则名不能惑名不能惑凡天之高地之厚万物之多寡欲名其无名则无名欲名其有名则有名以至亦有亦无名非有非无名皆我名之也孰得而使之哉噫有使使者我尝疑积不散不散则聚聚则一一则精精则通通则无疑矣乃知名也实也形也声也心也皆蘧庐也非主人也或曰敢问主先生应之曰汝即主汝不知所以为客汝一日知之客未尝非主也问者不解且跪而请曰解此有方便乎先生曰举扇类月摇树训风以龙譬干以马譬坤而扇之与树龙之与马岂果风月干坤哉但取其能譬四者耳子知此方便在子而不在我如子饥即索食渴即索饮饥之与渴是子之饥渴耶非子之饥渴耶是子之饥渴子当求子饥渴之前者是子乎非子乎若饥渴非子则索食索饮之情从何X而来哉子能痛察于饥渴是非之闲一旦心开主人觌面此即子之师也即子之方便也虽然先生有一方便又方便外之方便耳子能深思而得之则天地万物皆我四肢毛孔矣故曰悟心之人无壅不进如若未悟无通不壅物无壅通壅通在我我能悟心大地非尘我未悟心虗空棘林子果有志于道当精熟此篇字说觉林字说万历壬辰春王正月甲子日自清凉山擕诸法侣谒晋阳方山李长者遗像还道青石村休于宽师禅房其法孙通香者字蕴空余谓二三子曰夫蕴者积聚义也四大积聚名身四蕴积聚名心有身则大患至矣有心则众扰至矣惟有道者视有若无视色即空当积聚处洞见积聚非有也譬如氷水焉方水之为氷也则谓之积聚能视氷即水氷岂有哉知此乃可以寂寥于万化之余动用于一虗之中矣若然者蕴不能自空必觉后始空也然觉支有七焉所谓择法觉支精进觉支念觉支喜觉支猗觉支定觉支舍觉支简邪正别真伪谓之择闻道而力行谓之进进而不杂专注不移谓之念念熟有得心广体胖谓之喜喜而不狂谓之猗猗者安也安而神凝乎象帝之先谓之定定而不恋泛应曲当开物成务谓之舍是以凡夫葑蔀于积聚不遑县解荣之辱之名之利之死X之生之憎之爱之如醉梦不醒也二乘废积聚而缚于枯藁沉空滞寂以为至乐笑傲松泉目视云汉闻苦而不哀见难而不救萧然独善其身不念同体也两者固圣凡不相若也然究其病源奚啻避溺而投火哉故大觉圣人以焦芽败种火宅痴子呵之不亦宜乎通香来前吾语汝凡夫固可厌二乘亦勿取宜以大菩萨为心始不堕断常坑耳兹以觉林字汝盖取诸李长者华严决疑论万行以七觉为体七觉支以根本智为身之义香其勉之思微字说一微涉动境成此頺山势一微尘里转大法轮灵山会上世尊拈花饮光微笑初微之与二微二微之与三微名虽同而实不同焉初则三假之始终次则依正无碍唯末后微笑此笑中有刀也故因成不觉至于相续相续不觉至于相待呜乎心本无生因境而有者此非因成乎由此观之因成即觉无生不远因成不觉势必流于相续相待也故曰初居圆成现量之中浮尘未起后落明了意根之地外状潜形所谓圆成也者即因成之初有觉存焉谓之圆成者圆则极成则住极则变住则坏亦自然之势也所以达者知此能不远复若流入相续相待则远之甚矣可不慨哉思微来前思一微涉动境耶思一微尘中转大法轮耶思饮光破颜微笑耶此三思微随根悟入所以果熟香殊也如能悟一微而得三微此上根也如X三微次第悟入而得自受用三昧者此中根也如一微难入非下根而何又有没量汉用三微而三微不能自用故能遇缘即宗生杀自在如此流类则非宗教所能管辖又非天魔外道可能亲近唯有缘者触着磕着无不瞥地思微来前吾问汝微之始有微乎微之终有微乎微之始有微则微不生微微之终有微则微不终微始终推微既皆无地岂有两头无微而中闲独有哉思微能荐此则一微涉动境时境既无待微自何涉作此观察是名正观不作此观邪观无算剖尘字说夫空藏一粟芥塞大千众人之所疑也兔角施名龟毛立号至人之权也疑则闷闷则死死则无我无我孰为缘主缘主不有即物而虗虗能灵灵而通通则变由是而观众人不疑缘心不死缘心不死前境有敌敌则不虗能所抗立于太虗空中蛮触恣肆一怒万尸靡所不至于是虗者弗灵灵而通者权变乖真故曰微尘不剖大经终隐微尘一剖经褁虗空谓之有耶虗空名负谓之无耶经称寔虗所以净名口杜如来丧言虽然一真失觉万惑云兴苟非明而勇者以恒继之则一尘之固崑崙莫喻其坚长夜莫喻其黑剖尘当念人为万物灵茫茫业海荣辱交争年光易迈流芳难捉不幸失手既沉弗浮剖尘勉之昙生字说X夫昙则不生生则不昙而昙而生堕字义成所谓悬河墻壁枯木花荣鸟但闻声人惟聆响是以隔江摇手顽石点头宗教涛惊圣凡交湿有分者悟在迷先白拈者觉非过后昙生禅人颇知忌讳入鳖腹而再出犯龙鳞而得生有佛处无故成仇无佛处有心作恶黄河虽险亲曾洗耳少室未登亦解安心达观道人爱其风致殊常行藏峭拔复以鳖余警之昙生当痛勉焉照如字说心若不生何物为待凡有所待必因念萌譬如影必从形离形觅影红罏片雪徒实虗名故曰一生二成此由性而情也又曰若亏其一必丧其二此即情而复性也虽然由性而情谁知所始即情复性谁知所终若曰知忘则始终匪得则二乘不必回心向大矣若曰既有所始必有所终始则名生终则名灭生灭未灭自心非圆惟圆乃如如则照生犹若止水生澄天光云影无不洞然此乃果上之德用也岂初心者能之哉今以照如字若若当照果修因因非生灭因圆克果果非自然嗟乎因果之妙世所罕知直以报复言之殊不知黄面老人设此圈匮本破断常迷执初不为报复设也报复乃旁义耳或曰宗门以戒定慧闲家具老汉大没巴鼻喃喃以因果为绳索束缚后学岂古德标格耶余曰来前为汝注破其人亦知手脚恶匍匐而遁去X金了生字说高山出云无尽以其本虗故也远水同天无辨以其本清故也夫人之生也直直生虗虗生清清而虗者谓之本不伤浊而碍者谓之伤本矣是以了缘生即无生者始觉之功也昧无生而奔缘生者不觉之咎也呜唿始觉与不觉果尝有性哉不觉有性则始觉奚生始觉有性则本觉奚冥紫柏老人放浪江湖有年数矣阅人固不少然而能达无生者亦不多见有新安金氏乐生者与老人游从最久故其于缘生无性之旨闲尝有所悟入也惜乎不幸短命而死行其所知不克其功所以光大者不遑现乎世今其侄字了生者老人盖望其了亡叔所未了之公案也了生当痛勉之始不负老人之望焉且功名之与富贵贫贱之与吉凶譬如太虗涂彩浮云过眼能几何哉夫缘生扰扰从生至老百年旦暮一息不来复何丑好故曰境缘无好丑好丑起于心心若不分别好丑从何起以此而观则一心不生万缘顿泯离心之外觅丝毫许缘生了不可得唤何物作好丑耶了生果能了此始堪驾无生之舟泛缘生之海无择朝夕来者恣其先登岂可以有心勘其有缘无缘者哉如高山出云远水混天果有心乎果无心乎清乎虗乎一乎二乎有知乎无知乎有知则分别未亡恶能契同无知即同木石复何贵之昔人有言曰万物皆贱唯道至贵所以王公大人遇之则失其富贵舆台皂隷遇X之则忘其贫贱虽然外水无天离山无云又离水无波离波无水贫贱富贵果一物乎果两物乎紫栢老人唯解穿衣喫饭横眠倒卧宁暇分别同异而同异之辨付之了生为我了之玄藏字说自摩竺入震旦为义学蒿矢达磨来文物为玄学前茅义则可以名言求玄则不可以知识得既不可以知识得则诸方衲子号称玄学者终无所得耶昔有僧问尊宿曰寒暑到来向甚么处回避宿曰向无寒暑处回避僧曰如何是无寒暑处宿曰寒时寒杀阇黎热时热杀阇黎则曰垂手还同万仞崖正偏何必在安排琉璃宝殿藏明月忍俊韩卢空上堦津禅人派通名津字玄藏或以问紫栢先生先生曰狮子蹴人韩卢逐块子若荐此唤玄名藏亦可指藏名玄亦可如不荐此义乃玄则不藏藏则不玄又曹洞家以黑象正位以白象偏位正位即知识不可得者偏位即临济家人境俱不夺者故曰善财参徧处黑豆未生芽由是而观谓玄名黑谓黑名玄谓玄名远谓远名藏无不可也法华曰法花经藏深固幽远无人能到又曰是法非思量分别之所能解先生故曰谓玄即黑谓黑即玄谓玄即远谓远即藏谓藏即非思量者以此虽然道不虗行存乎其人义学玄学初非两藏由智识而入乃名义学离情识而悟乃名玄学如亮座主见马祖而乎大事此非由义而玄乎如晦堂X心玄学透彻复从泐潭精楞严大意此非由玄而义乎津禅人苟荐寒暑之机玄亦可义亦可如未悟此生斋戒持律讲诵经书崇饰塔寺真积力久一旦触事而真道岂远乎玄藏勉之常如字说夫天不常高地不常厚人不常灵如是则天不如天矣地不如地矣人不如人矣三才为万物之统而皆不如独万物如乎哉然而如者何为也良以吉凶悔吝纷然而至本自如也此如在天可以为高在地可以为厚在人可以为灵在万物可以各遂其所生今有人于此如不如则常不常不如则乖真不常则累物真乖而物累谓之颠倒故二乘颠倒醉于空寂凡夫颠倒醉于爱慾皆非如也兹以常如字某人当于吉凶悔吝之中死生得失之际心光弗昧终始常如则此说名当其实矣常如勉之金仲坚字说夫正金精而最坚者莫坚乎黄金故金坚也性以不改为义不改亦坚也兹金生姓金名性字仲坚予徐而观之则知金生志在坚之又坚犹恐未坚复字仲坚以坚之坚则坚固矣如以易道观之则艮之又艮艮之又艮者也艮之又艮则身不获而庭无人矣况又艮之艮哉夫身不获则我忘庭无人则物忘我与物兼忘则身虽有物虽在未尝有身与物也身与物既未尝有则我之姓名与字独有耶且心外无法何X法非心心本妙物而无累者也妙则泛应曲当无累则超然而无待也此艮之止也昔人有言曰死水不藏龙此病艮之又艮者也盖艮止也止则足矣而止之上又止之此何异死水乎即此观之艮之又艮不但死水而巳死水而臭者也予故易金生之名名耀易其字字仲如耀则照与寂会如则寂与物通照与寂会则智周万物而不劳寂与物通则形充八极而无患也虽然知之易而行之难行之易而证之难证之易而忘之难忘之易而用之难凡求无上菩提者苟不知五难之精粗横谓一念不生全体自现何烦𤨏𤨏而广求哉殊不知博则能约不博而约者非约也横莽也故宗门大老悟心之后必皆遍游诸方参求知识淘汰见地以圆差别岂无见而然耶盖根本智固巳发明而差别智未圆则根本智之用终是不全差别智圆则本智之用始全也故曰全机大用又禅门自曹溪之后马祖与石头诸老以谓自拈花微笑以至曹溪而拈花之机变而为义理窠臼使神而明者死矣于是翻然复义理而为禅机也使狂慧与夫世智辩聪揣摩之徒苟未到智讫情枯之地终不能会神而明之者也呜唿江西石头此心何心哉是不可思议之深心也而或者反谓禅家惯设隐语以欺人何失言至此耶良以已眼生盲遂谓举世不覩日月也岂日月之咎乎盲者自咎耳仲如倘知此则生盲障翳岂不可抉之哉仲如勉之X无所字说震旦鼻祖少林壁观九易寒暑有号神光者断臂求祖安心祖索光心光谛思少顷索而无物对曰觅心了不可得祖曰与汝安心竟于是光断臂谢祖昔人为法忘身今汝之求不下昔人夫觅心可得则有所觅心不可得则无所明矣大槩所之所生必由乎能能之所起必由乎所心苟不安能未忘故能未忘者以有所故所之为咎能为媒故觅心无得则所无媒所既无媒能岂有妁往返推究能所都遗知都遗者复为都遗之能都遗成所亦势然也莫若一心不生根境陆沈有所无所不生之影影不自生则生乎形未生为形巳生为影影可见而不可捉谓有可乎形则可捉矣嘻无可捉则兔之有角龟之有毛截角为弓以毛为弦以无我为箭张而射之有无之鸟丧是时也有所耶无所耶无所来前吾语若若身假四大而成若心託前境而有四大是身何物非身哉前境是心心岂有无无所若能痛而思之思极情忘情忘则智枯智枯情忘则所者在无所不在紫栢先生矣无所勉之紫栢老人集卷之二十一X紫柏尊者全集X卍XXX紫栢老人集卷之二十二明憨山德清阅杂记一日于比部言一屠牛者牛将屠忽跪而求生泪堕不止屠不胜怒遂剌其两目牛死未移时屠剔牛肯綮刀忽跃剌其目毙焉呜唿万物一物也万神一神也故以大道观之天地我伯仲也以天地观之万物我伯仲也我戕伯仲则伯仲戕我何尤哉苏长公䟦张无尽清净经曰作止任灭佛言四病无尽言作止任灭是四法门长公则曰无尽若见法门应无是语紫栢老人试拈问麟郎麟曰两头不着老人曰尚未信汝再道看麟则崖柴笑而巳老人谓麟汝见车轮否能引重致远千里往复轮若掩地则一转不能也汝知此谓四病四法门果是两头语然汝还欠一筹者殊不知即两头耳夫龙之为物也隐显莫测变化无常以故世多奇之殊不知有豢龙氏者驾之若牛马驱之若犬羊夫复何奇岂非有欲则易制无欲卒难驯耶竖而趍者灵出万物谓之人设有欲亦弗灵矣昔有鸜鹆效僧念佛久之一旦无疾而化既检其余烬得舍利若干粒灿然夺目闻而未知奇者将非黑业酒醉父母撼而未醒乎当湖有僧诵法华经有年数矣一虾蟇闻经声忽作拳跽状者移时众见恠而厌之少顷若禅坐撼之巳息断矣达观道人闻而奇之以为法华会上X八岁龙女能献珠得佛独擅其美而斯虫复能数千载之下追其芳躅是不奇又孰为奇夫茫茫宇宙人岂少哉人弗能而虫能之则有愧于牛马多矣虽然诵经不诚音难悟物覩虾蟇而后信诵者之诚也我闻唐修雅法师曰佛之意兮祖之髓吾之心兮经之旨合目冥心仔细听醍醐滴入焦肠里若然者则是虫岂非醉醍醐而熟睡者耶达观道人乙酉岁之伏牛山道出滁阳遘丁太仆时方炎暑与二三法侣纳凉于滁之龙泉寺一时田侍御并邹钟二司马俱问法于道人道人应机率性适忤钟司马司马大怒威作百态道人未能以慈心三昧摄伏之终有愧焉使钟君邂逅于今日必以道人为春风主人矣惜其即世早无及此缘也龙泉元封相去八十余里故结夏焉寺主东州与杜生善道人于是始识杜生将七易寒暑矣田侍御两司马较诸二善友虽显晦未始同条然皆识道人于乞食之初可无念哉乃今惟杜生不远千里谒道人于曲阿于生之别墅余甚感之乃嘱杜生曰汝识吾面莫若识吾心汝识吾心莫若识吾无心之心识吾无心之心又莫若识汝之本有心识得本有心虽复舆台走卒轩冕莫若也如未识之急须识取予登峨嵋往返几三年以贪观山水须发不暇剃除遂成头陀焉既至曲阿于观察北园时比部为地主常熟缪生吴江周生并在予以暑热乃剃发而留须X发几四寸许以一囊红花裹而藏之擕至清凉授开侍者寓清凉半载除夕须亦剃除亦授开侍者惟左右鬂命众阄之时一芦运禅人得其右一微渊禅人得其左叶航江禅人阄毕特请于余曰愿得分少须发供养予覩其眉宇真色蔼然乃分向授开侍者所藏发一束与之虽然老汉以十方世界为一缕发且道全身向什么处安着以十方世界为全身且道一缕发向什么处挂着道得亦三十棒道不得亦三十棒如何即得不受棒去咄云山万叠水潺湲𡨔堵稜层顶如削嘉靖初蒲之万固寺背七里许峰峦攒秀处有古剎曰赞叹其中老纳义秀者温里人精进敦实日课阿弥佛十万余声朝夕无闲五十余年矣至于经行之所砖砌成漕或穿及底人试补之久复成漕今犹在也初有贫寒子不能自活来依秀秀纳之久之见其动静弗佳因呵曰汝真贼也无何果约其党乘夜击秀初击秀称佛声犹洪再击称佛声弗断然亦微矣因死亦当垂绝之际佛声不断至于股折能跏趺而逝非五十年志气坚强劲正乌能至此又有白居士者亦往来蒲城佣役得值不择僧俗悉施与之一日灌园汲水忽遗身心鼻息乎绝有老妪不知其定多方强救之醒七日旋定如初后游陜定于盩厔冷庙中将九十日村人谓其死也而埋之呜唿秀老精进而取杀居士禅定而活埋皆多生夙殃也X五祖演和尚一日云我这里禅似个什么如人会作贼止一子其子一日忽问云我爷死后我却如何养家须学个事业始得其爷一夜引至巨室穿窬入宅开柜教儿子入其中取衣帛儿才入柜即鎻却父乃寻先窦而去其儿子在柜中计无所出故作鼠啮声其家点灯开视柜才开贼儿耸身跳出人不及措手得脱随赶至中路贼儿忽见一井乃推巨石投井中追人却于井中觅贼儿直走归家问爷爷云你且道怎生得出儿具说所以爷云恁么却尽做得万历丁亥冬余结制芦芽禅余无事偶与主人妙师阅及此篇妙师捧腹笑而泪下余问何故若是妙师曰我笑中有痛余又问痛甚事妙师曰痛他父子情忘始做得贼余感妙师知言故录之迦旃延有慧辩善说法要于大众中以解行称第一常宴坐树下有外道来问曰以我观世人但有此世更无他世可得然乎迦旃延曰今此日月为天为人为此世为他世耶若无他世则无日月矣外道俛首如是转折几十而外道情枯智讫遂归依之或者问佛迦旃延富楼那皆有慧辩何故佛曰渠二人多生修无我观故曰修无我观何以得慧辩佛曰汝不见钟皷乎本无心念而随叩随应以其内本空故也问者始解嘉靖闲夔州万县象鼻岩下有一庵禅师书华严经一日日暮残阳巳没尚徐徐书之不巳侍者报曰日X光久没何书经不止禅师闻则伸手不见指矣呜唿本有常光无择凡圣瞥尔情生暗相现前余追思一庵之精诚于书经之际此光忽露因缀之以偈曰笔头无火夜生光了了徐书经几行幽鸟一声啼绿树东风吹散百花香此偈余忘之矣适万县福城庵行行上人诣吴请华严经闻余书法华于金坛于见素之墨光亭特过信宿灯下偶及此予憬然因再缀之以偈曰万县吴门共一天书经谁后复谁先夜深偶举陈公案这段常光又现前松陵丁慈音言及金刚经应无所住而生其心句师拶之曰如何是应无所住而生其心丁生惘然师曰汝问我我为汝说丁生唯然师忽击几一下问丁生闻否答曰闻师曰此非而生其心又问丁生汝闻时是有心闻无心闻答曰无心闻师曰此非应无所住既而师复说一偈曰木鱼打得频怕痛忽生瞋汝若知痛处禹门度金鳞解易先天有常则后天何始后天有常则先天何复唯先天无常而后天始开唯后天无常而先天可复也如伏羲未画之先岂无易哉然非伏羲画之则天下不知也予读苏长公易解乃知六十四卦三百八十四爻虽性情有殊而无常则一也何者干若有常则终为干矣离自何始坤若有常则终为坤矣坎自何生故干坤皆无常而离坎生焉至于一卦生八卦一爻X生六十四爻不本于无常则其生也穷矣此就远取诸物而言也如近取诸身则一身有四体手与足也总手与足而数之不过二十指就一指观之可屈可伸若指有常则屈伸之路塞矣若屈伸有常则指终不得复为指矣吾以是知先天之易初无有常则后天之路不穷也后天之易无常而先天之途本自通也苟性若有常情何从生情若有常性何从明唯性无常则道可为器也唯情无常则器可复为道也圣人知其然所以即情而复性而不废耳目之用即性而摄情而本无物我之累也所以开物成务多方变化使天下沾其化而情消性复者如春阳之在万物物无不化也如严冬之藏万物物无不复也然易有理事焉性情焉卦爻焉三者体同而名异何哉所在因时之称谓异也苟神而明之理可以为事事可以为理则性与情卦与爻独不可以相易乎哉如易之数爻情是也如易之理卦性是也数明则吉凶消长之机在我而不在造物也理通则卷万而藏一虽鬼神之灵阴阳之妙亦莫吾陶铸也卦名大有盖一阴而居尊位备有信顺尚贤之三德而羣阳心服自归之故名大有也唯初九处远而不能通五故若有害也九二位与五应阳以柔通三以阳居阳位势可以通天子复有上九冥而援之则其通上岂不易哉四则近五而三又非强梁者则专而附五矣而五自知柔不能独立得上九而附之五既X附上又能容四与三二乃本配专辅五而不惮劳可信也以此观之初九虽则处远其阴被五之德厚矣未有被其厚德而不怀报者也予以是知一阴五阳而阳服其信顺尚贤之德併甘心为其用也不亦宜乎我观易之噬嗑乃知人之情若水火也盖水不至下则不止也火不至空亦不止也以下与空水火之极也如噬嗑之初九恶六二之乘已也怒而噬之由肤而至鼻而六二以至柔之德自持以中正之道自安恬不为介意然终非初九之福也故天道损有余而矜不足也又六三之恶九四乘已也亦怒而噬之是不知九四六五皆至坚而难噬者也六三由是而力穷矣然九四六五不推六三之力穷亦併力噬之则六三也欲敌之则力不胜欲安之则心不甘唯怀毒而巳然则六三之力穷乃九四六五之福也九四六五皆坚而难噬则又六三之福也而六三得福不知唯怀毒焉可谓愚而陋矣若九四六五果知六三之有毒噬而能止则九四六五得福亦多矣唯上九也处噬之终不知戒而以噬为事则处终者凡噬之祸并归之矣其荷校灭耳不亦宜乎呜唿唯君子玩象而得意得意而知戒持理而折情情折而理充理充而日造乎无我之域故有犯而能容容则大大则无外无外则天地万物皆可以范围之岂可当噬嗑时我无术以御之哉X夫井不自井由人而井故井虽不可改而可夷也然井不自夷亦由人而夷即此观之井夷不夷井洁不洁皆由人而巳井何预哉故井无得丧而人有往来汔至则瓶入井而未得水未繘则瓶得水而未出井如繘而出井则有功而无凶未出井而羸其瓶则有凶而无吉也然皆存乎人不由乎井井唯应之而巳又卦不自卦合六爻而后有卦爻亦不自爻分一卦而后有爻然合六爻而为卦则心在而情不存矣分一卦而为六爻则情在而心不存矣夫情果有情哉心果有心哉但应物而有累则谓之情应物而无累则谓之心故情与心名焉而巳若其实也亦存乎其人耳故曰周流六虗上下无常无常者情也六虗者爻也爻乃虗位忽吉忽凶皆情之所致故曰吉凶以情迁设一心不生六虗不游则应物而累与无累者全矣全则谓之卦卦则无我而灵者寓焉爻则有我而昧者寓焉心则又寓乎卦爻之闲故可以统情性统通也盖善用其心则情通而非有性通而非无故老庞曰但愿空诸所有甚勿实诸所无良有以也艮其背不获其身行其庭不见其人此十四字本一义耳盖人之有我以有身也身之有人以相待也身既不获谁复我名我既无我人又谁见吾故曰此十四字是一义也咸之四爻吾知之矣如有心而应之终不甚光大也无心而听天则未光者亦光大也噫吾才生心则性X变而为情矣性无我而灵故能通天下之情情通则无事不吉不通则有我而滞故以之图事吉亦变凶也一日文待者问余咸艮之旨余将拄杖擉其足失声呌疼余征之曰汝知咸艮之旨乎对曰弗知余复示之曰汝知之乎汝若不虗擉即不应汝若不止擉亦不知唯止资虗所以应之不穷唯虗资止所以智之不倦所谓咸艮者在于日用非在语言文字也智鑑曰一心不生万法无咎庐山曰一微涉动境成此頺山势予闻二老之言久矣然终不大明了及读易至渐卦始于二老之言了无所疑盖卦寓性爻寓情如一心不生万法无咎者即卦之意也如一微涉动静成此頺山势者即爻之意也大都一心不生则吉凶无地一微涉动则吉凶生矣故渐之六爻一微未涉之初有其位而无其人一微涉动之后则有是位而有是人矣唐李长者以渐卦六爻寓十信升进之意盖十信自初至十皆以生灭心闻法悟解以解始染尚属生灭未入无生灭位至入初住则分得无生灭矣予读易系辞至在天成象在地成形变化现矣处觉象与形皆在在之籧庐而非在在象象形形者也如得在在象象形形者则象象形形一指之屈伸耳噫金之未销也块然而巳及其既销也则融然而巳然外块然而求融然外融然而求块然吾知神圣亦无X如之何也予观易至泰卦不觉掩卷长叹久之夫大壮之与夬卦当是时也小人愈衰而君子愈盛矣然而圣人独安夫泰者以为世之小人不可胜尽必欲迫而逐之使其穷而无归其势必至于争争则胜负之势未有决焉不若独安乎泰使君子常居中而制其命而小人在外不为无措然后君子之患无由而起噫圣人之见远矣后世君子不体圣人之意一得其位必欲尽逐小人饱快所怀殊不知君子小人邪正不同固虽天渊然而共以天地为父母天地之于子也贤不肖岂不自知哉知而容之以为既生之矣以其不肖而逐之则父母之心亦有所不忍也伹当使贤者制其命不肖者听其令则君子不失包荒之度而小人亦得以遂其所生若必欲尽逐小人而都用君子虽圣人复生不能行也知不能行而强行之谓之悖天之民苟使其人得其位行其志而国家元气不至大坏苍生不受其荼毒未之有也铭樊城仁王寺建大雄殿碑铭盖闻西方般若一名而含多义中国无一名多义之名以翻译之故存梵而略华也般若有文字有观照有实相三者同名实异苟得其实名岂能淆又般若有八部惟仁王般若乃波斯匿王首问释迦如来护国祐民之法波斯匿又名月光月光所问之经总八X千余言言言本于五忍而五忍之立盖凡有国有家者不以为前茅则七大不祥相继而起不祥起复不以五忍御之则社稷亡矣又梵云般若此翻智慧良以一切不祥皆生于愚痴故君愚痴则失臣臣愚痴则不忠父愚痴则不慈子愚痴则不孝桀纣幽厉愚痴之尤也尧舜夷惠智慧之首也襄阳府樊城仁王寺建自宋景定闲迄国朝中废而楚唐襄三王佥谓寺以仁王名必有谓既而访之高人胜士乃知名本于经于是併力重建适逢世庙龙飞汉水易名仁皇焉万历辛卯属有不净火龙怒而浴之殿庑灰烬而楚唐襄三府主以为兹寺也我先王所建于是复并建之呜唿波斯匿王为五天之长不以出世法为问而问世法护国祐民之具苟非夙植善本有大智慧岂能即世闲法而明出世法哉经以仁王名盖旌其德也而楚唐襄三王亦并夙植善本继月光之业而世为金汤岂偶然乎殿成禅客干公从余问讯曰寺不幸而火浴之又幸楚唐襄三令主不忽祖宗之志复同鼎建敢乞先生一言光三主之德予曰某人微言轻曷敢当此且楚才地顾擕布鼓于雷门公愀然久之复率住持等众再问讯曰叙事记土木不无其人若夫考名审实畅般若之玄旨非师笔恐不大快余曰诺夫心外无法文字性离文字性离则观照微密观照微密则所谓无思而契同者得非实相而何大哉般若一名多义孔得之而治六经述春秋老得X之而二篇作子得之而立论王通得之而作经李翱得之着复性之书新建得之揭良知之训虽然有真般若有似般若真般若者了色即空了空即色故不死于枯稿不荡于情波了知而修故修无所修以修无所修所以当境缘顺逆之冲习染消而我无所修也似般若则解而不精忽修以逞见一旦危疑交至解失而气丧境夺识情事败丑布遗笑千古此逞相似般若之咎也凡一切黑白倘有志于般若者苟不能精义入神以致用不惟负我迦文圣人实负波斯匿王与夫楚唐襄三王世世金汤建寺之德铭曰寺名仁王缘起月光五忍之立立销不祥自西而东法传华中襄阳樊城是有禅宫宋景定闲实始创焉绵历既久三王扶颠子孙继护金汤弥坚龙飞汉水仁皇易题尧天佛日万古光辉般若一名多义所存检名审实妙不可言密在汝边在我即粗离我我所翠竹真如火龙浴之殿堂灰飞三王併建波斯之遗予愿吾曹顾披方袍戒根清净地产灵苗鬼神呵护梵剎坚牢晨昏祝圣地久天长舜田秀实觉树花香世出世法光洞八荒凡有心者根尘顿忘灵𦦨炽然共彻真常足轩铭夫大道不痴无梦梦非独有以痴为媒遡流穷源本末洞悉顺而不返狼顿有无是以善观者富有天下而无受贫等饿夫而有余故小人绝窥上之X心君子无多求之玷置三才于末世发大晓于重昏出者若鱼投春海处者如兽老云山礼乐用而不知日用运而忘照公忘私私忘公公私相忘如心忘身不见有余不足谁待不足生足足忘不足始能惟足惟轩足乃充十虗而常惬轩乃示万有而常无地待空浮水随天到四时予夺一念雌雄花茂园林草芳岗阜进退鱼鸟坐卧得之者则头头自在失之者则处处乖张玄黄劳其目力好恶摇其心光当足而不能足足为欲师当轩而不能轩轩为我主名实难欺根尘易昧故去来无常宾主互用粗妙在人轩惟嚆矢铭曰一念不生诸尘无待光景无边岂须钱买七情炽然蔽亏本天烟云起灭以马作船载诸颠倒狂醉宁了声尘万端枕上失晓声色无柜柜惟耳目耳目无主主者不足惟无我者众妙簇簇兼善一切独立无欲足轩铭愚读过秦论知贾生进退英雄雌黄强弱意独在秦余者不过倚数而巳由是而观秦巳过矣然不知足至于鞭山填海希冀长年社稷且不为子孙有况他哉博浪离椎毫不醒悟既而陈胜吴广之徒掉挺崛起秦为之板荡今麟郎于此土堦茅茨粗衣粝食出不为喜处不为忧借风月以陶情假诗书而理性于四部洲中六天之下较秦所逞乃太仓稊米耳于六天中有天曰兜率此言知足嗟X乎知足则茅茨土堦虽瑶宫金屋不能过之不知足虽处九天之上若在沟壑虽然有身而无心荣辱谁知有心而无身苦乐谁受身兮心兮一报之蘧庐横谓我有自是靡患不至矣若然者身心犹非我有始为知足况身心之外者乎古颜氏之子堕体黜聪合于大同大同则天地非大尘毛非小即此而言知足待不知足而名如无不知足则知足亦毛焉而巳云门大师有函盖干坤句截断众流句随波逐浪句三句一句得失在人此又足轩之证据也铭曰三句一句达人自知足轩之舌风行水弥麟室铭龙为鳞虫之长虎覇千峰之中狮子为百兽王哮吼震众至于脑裂凤凰飞鸣羽虫云从麒麟之性不受覉系仁而无欲东西自如无欲近刚仁则近慈惟刚唯慈干坤乃备用九用六出入自在故麒麟出圣人生焉麒麟死圣人悲焉呜唿刚以慈济威而不勐慈以刚克宽而不滥两者不亏圣德乃全圣人初人明勇自强千屈不折终至迈常在鳞为龙在羽为凰在毛错变异其行藏今以麟名子室子念人初碌碌童稚屯蒙未详一旦启正灵窍发光以明明德即心作佛言有异同义无中边善思则无书不经不思则无经不书书记姓名经常无变变者受灭不变不生不生之心断常莫侵百X工技艺触处行深老庞有言日用无别惟我偶谐谐则佛魔受役况其余乎铭曰龙之与虎水陆疆土狮子麒麟各遵其路凤凰飞鸣羽虫生光麒麟产野瑞符圣王在物既然人当自强君子小人初无常种情理相攻胜败漆桶楞伽之洲梵川之岛鸥阁凌虗窗吞月晓此室麟名小子无惊佛魔在握以理治情佛智泉铭佛智深渺能消热恼饮从眼入动念枯稿苍石之下云林之杪湛然本状神会可了覩影知渠我惟颠倒两存无功靡往非道鹏沙弥塔铭鹏子少为书生含毫弄举子业及学为古文诗赋精阴阳谶纬之术皆臻其奥又以宿习现行复知归敬大法既而游学燕京触事感怀遂决薙染瘦骨稜层抱喘疾破积雪不怯严寒深云而登清凉于万历辛卯十一月望日访道人于妙德庵中遂克初志明年四月十日奄然而逝嗟哉俗寿三十二岁僧腊一百四十五日道人哀鹏志有余而寿不永特铭之铭曰抱志未克死生变更耿然一念有愿必成古之今之何殊昼夜昼夜之辟一指高下尻之与嵴本无中边求其两端以黄为玄鹏子了此匪滞假真以誓为毂转大法轮骨埋嘉福鸡园争秀旧佛新祖谁左谁右X鹏其有灵当处速鑑三际同时普振清梵宛平县资福寺开山守心端禅师塔铭师名镇端字守心族姓陈世本山西潞安府长治县师生多祯祥邻里惊异弱不好弄风骨卓羣年十二依黎城县洪福庵瑞禅师之高足惠忍为受业师居无何弃去登伏牛礼补陀既而入代之五台山谒二虎禅师一见器焉为嗣法弟子及还故山沈王闻而敬之延住资福禅院给供甚勤师一日曰大丈夫不出家即当以仁义辅弼明主泽流遐迩出家则当精深宗教彻法底源阐扬佛祖之道俾博地凡夫弹指登圣以报佛恩始不惭为男子顾吾于二者之闲一无所有沈王虽勤厚濡滞一方莫能广饭方来终非鄙志于是复弃去来燕山宛平县卢沟桥东茆茨採椽聊为诸方息肩之地亦额资福者示不忘沈王也资福西南隙师穿大井一口置石漕六方发愿曰无论黑白愚智人畜凡有知者沾我滴水食我粒米同生阿弥陀佛国中无量寿觉亲为授记登不退转虽然以师受性严冷不喜阿世即豪贵临门不少屈故自某年至某年施者简寂常住荒寒师力抱枯淡欢接方来了无倦色或不堪其忧师曰自要弄这迦陀勤苦澹泊不为世釆我分耳复何尤王恭妃亦闻其风而敬之遣中贵易茅茨採椽为金碧师方畅志树功德幢为圣天子祝延圣寿徼福苍生迨于万X历二十年冬十二月预谓门弟子曰我明日行矣积年劳勤施主使我成就行门我去后若辈当併心常住无乏方来粥饭我死犹生也至期果端坐而逝诸檀信佥谓师预知时至倍加归向焉师生于嘉靖二年某月日卒于万历二十年十二月日僧腊五十七世寿七十三门弟子依天竺法阇毗其愿身归骨于南冈之塔达观道人谥师号曰普慈塔曰愿光呜唿祸福莫烈于死生而端师不为之挠超然脱去大患不能留难虽古之所谓豪杰之士挟仁义佐人主建大勋名垂芳百世至于临死生之际软㬉不堪贻天下笑由是而观则端师岂不为大道人者哉铭曰凡有知者皆为欲驭生因欲乘死因欲去唯师异此去来乘愿劳勤死生不为欲贩自生至老老而愈壮周济一切始终匪两树塔南冈普为诸方生资以食死以骨藏燕山可磨愿力靡竟无断僧饭临死之命儿孙念之勉强力支如卢沟水长流无赢吾君长胤母曰恭妃闻师德风笃信归依师其有灵保此英檀福寿无疆万世奠安为佛金汤广建道场龙象蹴踏日月弥光野人之心浅而弗深赤抱尽剖鬼神鑑临铭刻贞石天地同脉形有代谢心无今昔大悲菩萨多臂多目解并铭世疑大悲菩萨臂目广多互相惊恠盖不以理察横以情观苟以理察之则人人自信不暇岂独疑X于大悲乎如我一身之眇毛孔八万四千布植森如六尺匪狭正当毛孔森显则一身弗留一身现前则毛孔皆隐隐显互换而一多历然适此之时岂不有非一多之数所能牢笼系缀者存乎若环轮之无竟应万物而无穷大悲独有而我独无此情也非理也故以理应目则象帝之先我得而彻视也以理应耳则八荒之外蚊蚋之音我得而彻听也我常静坐忽然身心都遗耳目无边远近情化古今梦破始恠大悲臂目甚寡而世犹疑为多不亦痴乎虽然南人不信有千人之帐北人不信有万斛之舟盖其信情而不信理故也殊不知祸福死生物我广狭古今代谢清浊浮沉皆情有而理无者也倘能以理折情则近取诸身远取诸物皆我臂与目也若然者提挈四生智周万有初非勇与明所能预者也铭曰本一精明暂应六根应而不返望流迷源大悲菩萨教我观音不以耳听目视禅深禅深莫测一六陈迹锦绣刍狗既陈勿惜一为无量无量为一事理无成慈及万物循业发现我本平常三十二应尘剎放光若出有心菩萨病狂鼻祖东来眉山奇才大悲阁记揑聚放开卷舒自在理彻无碍桄楖林中长公放赖态罴虎豹视以侪辈出怒入娱了不惊恠吾生公后知公三昧得自禅老语言黼黻晔若春花春容衒态不善观者离花觅春春不可得泣岐沾巾文字语言X道之光华何必排摈始谓不差韶石铭视端神凝牧竖在郊尼父见之悟其闻韶愀然鞭后至则乐凋不以耳闻音鸣寂寥初无古今宁有近遥是石舜心连云岧嶤丁南羽结绿现铭混沌之精昌谿之骨南羽得之象罔不识玄池天启彩笔龙游弹指之闲诸佛云涌庄严净土熏炙羣生若见若闻当处解脱谁促大地成此片琼囊括十虗现诸希有须弥为舌难尽赞扬口即大虗浑吞不出丁氏诸子互相宝之譬若眼珠明不可失于中甫宋端砚铭由天而人由人而天太古之色中有玄泉云出无尽鱼龙可眠若人得之造化同坚卧牛砚铭溪山无尽春草有余饥渴弗扰憨卧超如毛颕为鞭一声觫然颈尾屈伸蹄角柔坚噫鹤背轻危龙背滑归来牛背稳如船孚泉砚辞修诚立信贯金石卓钖泉飞卧氷鲤出用无圣凡名有黑白甘冽异常孚翁血脉瓢铭纳十方之虗不为大勺四溟之水不能溢实济渴之胜具乃补饥之妙器其余滴余粒可以饱龙蛇足虎X豹是为钵之良辅独高菴铭爽垲之阳卜居斯祥风度疎林香涛琅琅饭讫无事读天竺之章闲或得意身世都忘本真揭露云净月光散步庭除薜衣清凉城市焦烦一刻十霜王侯兮若梦争如落魄而徜徉竹瓢铭若之为物兮坚而有节虗而能容雅分溪边之月闲挂石上之松偕而老兮万壑千峰云笠铭头上笠人不识譬如片云覆松梢夜鹤归来巢莫觅无巴生传无巴生自言生于青草滩滩即姑苏之松陵今之吴江也予从无巴生游甚久每于无巴行藏所忽之闲音声笑貌之际与夫习气动静徐而察之似非青草滩人盖无巴受性超放不耐世故于习俗绳墨了不相拘予尝规之无巴笑曰子奚不检名而审实耶名检则实审实审则名不虗名不虗宾即主也主即宾也物与我皆不得巳而受形于天地之闲倘不达此则何往而非有待乎夫有待则有累有累则孔隙不待凿而不可胜数矣吾尝历观有待之大槩不出乎地水火风空见识七大而巳如以自心观七大则七大有名而无实矣方此之时且问子大火聚中为吾拈得一茎眉毛出乎予曰不能无巴舍然大笑曰子X虽从吾游甚久然不我知若是谓之相知可乎子不闻龙树有颂乎诸法不自生亦不从他生不共不无因是故说无生即此观之有生则有我有我始有物脱求以名实之相外名则无实外实则无名吾故曰宾即主也主即宾也宾即主则主未尝主主即宾则宾未尝宾主未尝主宾未尝宾则我与物物与我不待观空而始荡然也故曰会万物归于已者其惟圣人乎如我有已则物岂可会乎如物有物则物亦不受会也所以有待显而无待隐矣无待既隐则地以坚为孔隙水以湿为孔隙火以暖为孔隙风以动为孔隙空以无形为孔隙见以照为孔隙识以分别为孔隙皆不得无巴鼻者也如以自心观此七者则地未尝坚火未尝湿火未尝暖风未尝动空未尝无形见未尝照识未尝分别若然者谓七为一可也谓一为七可也七若可一则七未尝七有待隐而无待显矣一若可七则一未尝一无待隐而有待显矣吾以是知有待与无待初皆无性也如曹溪佛性无常诸法有常之说亦此谓乎故吾以自心观九窍与六根我实未尝有也然九窍六根不妨用而不废我实未尝无也有无路穷凡圣情断子谓我有巴鼻可乎如木生也直人生也静直则无私无私则无我静则无扰无扰则本虗虗则灵灵则妙既妙矣有巴鼻可也无巴鼻可也虽然庄周谓七窍凿而混沌死吾则曰孔隙凿而巴鼻形所以钩索得而秘之矣今吾一受X形之后六根九窍巴鼻太多于是乎声色钩索于外好恶钩索于内吾本无巴鼻者始不得自由矣故以无巴字我者阴借其名而鞭我后也子亦何疑而私察我耶予闻无巴之义乃稽首谢不知之罪无巴曰罪本无性何谢之有哉予不知答而退紫栢老人集卷之二十二紫柏尊者全集X卍XXX紫栢老人集卷之二十三明憨山德清阅书复王宇望叔姪书经之事本老汉私恩岂可累弟子古有僧或荷母而行旁人怜其劳顿欲代荷之其僧拜而辞曰吾母宁敢劳君由是言之弟子图治经坛设迟速亦奚罪且接岁荐饥人力疲极虽素称阿堵翁者为之艰难而况王生家向清寒首出延陵者哉日附件淳此简情真而言朴亦老汉见汝叔姪于北园请书经之心情真色悚诚可裂石所以久淹留都未他游者恐负叔姪初心也或者解传溢言听复不察比来此流触处洋洋汩人耳目使闻见倒置争鬪横起情少弗合视如胡越情少苟合胡越同心是皆我剌坚固佛手X难拔矣可笑老汉不识时务将一片热心出乎委曲强欲拔之剌不能拔反受剌剌此非人过过在老汉修行无力天犹不佑也自今而后惟图自治弗敢照人若起照人之念即我失照失照不照谓之即昧昧而不反更复尤人罪莫大焉贤叔姪并痛感吾言日用之中精进学喫欺觉得喫欺有欢喜处便是学佛灵効若书经日期俟晤再定与王宇泰所受三戒命根金汤凡百行止切切护念如或放逸其畏非言可喻想此箇光景日用宇泰不忘也且凡夫情习浓厚卒难即除当如蝼蚁过须弥力虽微弱必期逾顶而后巳须弥之高蝼蚁之微以常情观之过也必难矣据其初志则蝼蚁与我何别惟吾宇泰常以蝼蚁为师志必须逾顶可也然众生情习积刼熏久高厚烦恼之山又过于须弥远矣与王后石蓦地相逢雅同旧识非顶门具眼病犯烟霞者宁有此哉显亲别后抱寂芙蓉高谊如云攸攸在望不遑过我岂暑妬青山耶闻上人来金坛一询起居知令孙女巳游九原矣云先生追伤成疾世外野人亦觉怆如虽然死生者造物之蘧庐也死者既归嬉笑家山先生皇皇未巳何啻求马于唐肆哉且有先生而有令郎有令郎而有令孙女先生能善返之则令孙女犹在在而求之所谓头上寻头也闻上人风便谨X奉解忧散一剂敢乞服之答王方麓公睡眼乍开日高三丈余睡未尽拭眼读手偈旨趣清远涤除睡魔何啻天外长风杯中春茗也但一微涉动起灭万端喜怒战酣苟不以一微之前者督之则血流漂杵长刼无巳耳故所谕诚尽善矣然道待器言静待动言是皆一微待中境界苟不以一微之前者吸之不过能观者一微万起万灭者特一微待也故曰达本忘情知心体合此古人万古不欺之言也本即一微之前者此尚不可以有无求况可以起灭观之哉又心不知心如已眼不见已眼作么生知既不可知则古人又道知心体始合贫道辱方老过㢡屡矣无以报德敢以谕次直心请余则披晤再请教不尽与王方麓公夫有身必有心有心必有知故搯胸则胸知搯背则背知搯首则首知搯足则足知如离身一纸搯则不知矣今此身从顶至足特不过五尺耳此知即五尺则有知离五尺则无知又爪发须眉皆五尺之分皆搯而不知由是而观则此知但能周五尺此知果是我心我心何小哉此知非我心则离此知别无有心且自古及今建大勋劳虑周万物果周五尺之知之能耶或离此知别有所能者耶呜唿此知甚微孰肯审而究之如究之得其所以然则中庸之未发大学X之在明明德一以心言一以性言此圣贤之深慈也若未发可以五尺拘巳发亦可以五尺拘未发非巳发可知何以故巳发之知但周五尺岂周五尺者能知未发哉贫道与方老或披晤或促膝谈笑之闲若皆处乎无我人之乡苟非两下超情安有此等光景今方老年高贫道𩯭毛亦颁白矣恐此一别不知再晤何期所以深坐而不忍即去兹以周五尺之知请教方老愿方老不负贫道狗马之心傥一检之或有小补未可知焉与陆五台公病中昨日见门下頺然抱疾而卧及客至复能强起支应噫门下今日之事可谓急矣安有闲精神周给人情哉直当痛念无常视自身为罪薮知自心为恶源苟罪薮未空恶源未竭外则形骸为桎梏内则识火焦灵根一刻万刼且念佛持呪并参机缘既言皆不得力则临行一着有何凭据贫道虽不敏实为门下大痛岂门下思此宁弗自痛如果不痛或再来菩萨则非鄙人可思议矣若非菩萨安得不谓之痴憨乎昔庞蕴初见石头便能顿融前境前境既融则何物为吾敌敌既不立则能有之根曷可独存根既不存则身尚不有谁为桎梏蕴次见马祖则命根俱断圣情氷释况凡情耶凡情既洗识火潜消则灵根密固谁为焦烁若然者则罪薮未始非功德之林恶源未始非菩提之路惟善用其心者逆顺皆为解脱之门贫X道诚不作谄语愿门下照其迫切之心深自痛焉复敬郎夫树高必招风名高必招忌非但人闲世如此即出世法中亦所不免者故明教嵩大慧杲皆见道明白问学渊博行不负解出言成章心光耿洁近则可以照一时远则可以光万古然明教大慧俱不免贬辱况其他乎本朝隆庆闲如徧融法界二师操履光耿亦不下古人而皆遭细人之谗至于抵狱既而谗口卷舌心事顿明初虽受诬于一时终大取信于天下无择智愚闻二师之风者莫不引领愿见如肉佛然比劳盛亦遭诬陷吾曹有不知大体者亦随脚跟乘风鼓谤流言充斥扇惑清听殊不知松栢不历风霜黄金不经罏冶道人不涉逆境孰辨真伪嗟哉髠奴徒捐发须不谙大体灭华倡胡浮云散尽明月还孤光彻寰宇汝面泥涂辱书答此可谛踌蹰情申理白邪正皎如古人有语诬人自诬事未定而先见情难辨而理区千载晨昏何疑之有谢于见素公惠麈尾结夏曲阿影栖于圃食残萧散稍复经行匪涉神奇咸投妙会清池白月洞剖禅心沃野嘉禾滋培佛种卷风尘于观力廓泉石于情根鱼跃波鸣蝉啼树响即喧领寂冥妙关麤併有无而通幽齐遐迩以开务辰丁贱诞天赐清凉法侣云臻时逢雨足既除烦暑坐榻生寒主人俨临高宾翔集惠我尘尾举扬真风X岂惟动识雷惊应使无情梦破顾惭薄劣敢弗铭怀寄赵定宇石头一别南北殊踪心境依然初非损昔想吉人多福动履胜常胸中之天身外之累信莫能翳问音久寂积抱常悬与丁勺原滁阳一别嗣后绝音时复逆思宛然一梦黑头俄白悲境夺欢日胜日输苟不以自重为主则眩我者多矣奇男子家如知名重而不知身重知身重而不知心重知心重而不知性重是不知类也贫道虽不敏每爱足下倜傥殊众骨气清深动止严谨惜乎于此道不甚留意比因来慈道者过江西勒此聊叙疏濶来慈于此道操诣清深行履光耿极可与语者南臯近有书见招但贫道病疟未愈不遑赴耳汤若士尊公近清胜否闻佳郎秀爽特羣圆通大士一幅附赠倘令郎夙昔曾亲承大士未可知也春深时序清和教子着书是天下极乐事且得重而遗轻苍苍或厚待足下足下当欢喜承接不宣外附法华合论一部此书能启迪本光譬如长风驱云天月自显尘心浓者亦不易读答请主法事比遣果清问讯足下而足下所答书意况不甚清朗想二郎之母病重扰之耶大都死生荣辱皆命所定夫命业也业不离心故外心与业而论病本者非也X古人有言曰三界尘劳如海濶无古无今閙聒聒都向自已心念生一念不生即解脱此语极真但众生不知自心是何物在何处所以治心无效耳治心既无效即古人言上生疑疑生则不信于古人分上且疑而不信况今人哉又百千中谁有治心之志男子尚甘昏昏而待尽况女人辈乎承大令郎见招为母作佛事佛事作而无效奚若不作虽然效不效诚不在佛顾其作者发心浅深如何耳如病苦有十分非二十分深心作此断无有效果以深心作之病苦不消无有是处若令郎发心果如道人意敢弗赴之道人如孤云野鹤去来凡百现成但虑作之无效反退病者与贤子心耳答竺生得书读之亦甚怃然言实出于赤怀而郁愤之气卒不能自胜此所谓志虽有而理不察故也如能察理则得丧荣辱皆我自致虽天地之大造物之神亦不能陶铸我自致之情此情必须自铸且道自铸之方从何铸起凡向日所不能克者痛当克去所不能全者痛当全去然不耐心而究理则心昏而神浊情岂易铸哉思之答于中甫十二月初四兴勤持手书至资福购灯读之凄然痛人都下风习险诐诚如所言于世闲法则公道谁亮于出世闲法则得少为足且头绪不甚清楚道人见X此光景亦不喜淹留第以既为佛子当报佛恩如报佛之志方自见定而于祸福死生又生心计较则定志何在所以风波迭经总视觉后之梦行住任缘初不预料也但念汝连年境风浩然于不堪忍处强力支持一切拂逆谗谤翻成受益之地余喘幸存此又令道人凄然中生欢喜耳法朗尊公临逝光景断非此生习气乃前生夙习也果如是则道人与汝等亦有助不浅卓头陀胸次洒然本必无根根在见地不虗不审法朗见卓受益何如渠舍宅为寺言不可轻发葢风不可轻起以风无形而能鼓物故也言如风可听而不可见所以与风同势闻之心远远则难挽如不言而事成活机在我言则死巳二天厚其人众患煅之天薄其人众幸诱之汝连年亲涉众患天实厚汝而煅之傥不能欢喜领受便是薄福种子也直以忍辱为海割舍为刀斩我相根株汪洋包纳则将来受用未易量矣三德卿不意至此殊令人哽噎幸汝周旋其儿子辈此又老人合爪痛感麟郎者也骨藏何所知忍能念之否幸致老人意光公急究相宗勿痴度时阴比见学佛缁白骨节不甚硬稍触逆境即如野狐变人作怪一闻犬声故体顿复犬始知其是狐敢恣口咬之傥人形尚存犬决不咬惟卓吾非狐变之人也故不烦X犬咬遂尔自刎然卓吾非不知道但不能用道耳知即照用即行老朽更不如卓吾在四凡读汝来书则句意自然可悲可喜以下字不痴故能令人遥中若汝触不可意事如裁书下字法则不可意事之机即天机之资也傥知而未能却顺逆之境风得无增吾忧乎奇男子须割爱爱不割则堕软暖魔网矣与李次公世闲人自有法度出世人亦自有法度世闲人礼义不可苟出世人照用不可昧礼义但人界照用统九道如忽九道而从人界不免触不可意自然以平时所见治之终不得力葢平时所见者不是自家固有但从本子上拾来耳孔听来非是寒泉涌地明珠万斛倒喷泼日之势安能却迷事无明乎故曰境大般若大如般若威神顿损殊为笑具与元鑑少年为客以技博供供养父母是须笔笔写着古人真处自然即技入道傥谓技道有别此所谓把髻投衙者也思之答冯开之数千里外忽辱手书展读再四如面玉容何乐如之且云般若缘深天去其疾岂胸中无秋江者而能道哉咄青山白云一切不放过时光此又贫道万万所X延颈也与方幼舆迩来祖风凋弊法道荒凉无分黑白凡在此门孰不以为生死为言及问死生所以十箇到有五双罔措此皆最初发心不真实见地不透彻所以一逢逼拶自然手脚忙乱且道真实心如何发善财初见文殊即获根本智然后徧参知识虽则门头次第不同要且换他鼻孔不得何以故有本者如是耳今时人虽说发心学佛大都如瞎公鸡相似他也不知天明不明但听得他鸡鸣亦随胡呌一上撞着个孟尝门下会假鸡鸣的贼冷地呌一声亦即随他鸣去学佛的人见地不透彻见人嘴皮动他心上理知闲解即搬出许多来殊不知总是意根上的影子此点影子熟睡的人熟睡去了或被跌的人跌闷去了或临卒然利害关头意识照管不到处都总用不着这三箇境界较之临命终时孰险孰夷想其轻重好恶幼舆必定辨得出既辨得出必知活时此点影子尚支吾不来临命终时岂有交涉又有一等人以反闻闻自性做工夫是必不闻声尘将闻声尘的机来反照自性积习日久或见个空清境界便谓真得我且问他声尘毕竟是性内的性外的若在性内则声尘亦性何必去声尘而反闻则谓之闻自性若在性外性非有外谓性外有声尘决无是处又有一等于耳根门头灵灵应物的谓之真性殊不知此是由尘发知应境X影子前境迁谢此亦随没以此当本来面目此所谓唤奴作郎皆非佛旨若要真实会得耳根圆通的消息我拈个榜样你看古德问僧隔壁闻钗钏声即为破戒且道作么生持其僧云好个入路幼舆会得这僧入路处么若会得方见善财见文殊的境界方可参天下善知识若会不得也须勐着精彩向这僧入路处讨个分晓无常迅速时不待人珍重与涂毒居士我今止有报佛恩一事𢬵却身命一切利害毁誉非我所知我逆逆顺顺浅浅深深非汝辈所知二俗谛中人入吾法中如人溺大海露发髻子善知识提擕如援发髻子相似须是自家尽命挣着不然是自要沉没千佛出世也难捄取寄沈德舆达观自匡庐下江南二三年往来吴越闲初心窃谓宗门寥落法道陵迟假我门庭炽然以魔习为传以讹继讹真伪不辨天下遂谓宗门光景不过如此而不求真悟至于少林奉朝廷钦依以传宗为名而崇尚曹洞临济沩仰法眼云门五家纲宗亦不辨端倪不知设此胡为则宗风扫地可知矣巖头奯云但识取纲宗本无实法若然者则纲宗乃宗门之命脉而有志于斯道者岂可忽诸达观以此未尝不痛心疾首抚膺流涕然知我此怀者几人哉所以下匡庐持X僧宝传林闲录智证传三书虽亡者糟粕而五家典刑纲宗系焉以故急为梓行意在广传今天下岂无豪杰挺生遇此书顿断命根洞豁纲宗荷担法道不顾危亡必有以宗风中兴为志者出焉则我寂音尊者千古之下若旦暮遇之也达观于居士中时时举扬而荐此者希惟汝虽不能始终彻然然亦知好恶承顺触犯奈汝胜习微弱善根虽有实不能如好坚木出地顷刻千尺垂阴如葢作众生疲热避凉处此皆是往因愿力轻鲜感报不宏故也自今切不可埋没此生直于逆顺关头利害之际如风过树如云行空即常光时时现前如投夜明珠于金盘之中宛转横斜莫测方向特不出盘耳从上祖师以纲宗为盘以见地受用为珠有珠无盘则非人天眼目有盘无珠则自沉情海虗张纲宗拟欲度人则龙天不祐佛祖所厌福日消而罪日长慧云散而情风炽一旦业报尽来请随无常杀鬼受指挥去那时始悔心地未彻妄拈纲宗之所致也悔之何及此等忌讳谅汝必知今书此遗汝虽达观隔远展之示有志于宗乘者则达观未尝不在也比日舟过吴江汝曾索开示当谨受持不可错举若要相应我语不许夜行投明须到于此不能透彻吾此葛籐何异说梦与平廓庄周有言鱼相忘于江湖人相忘于道术夫人不以此而称相知者妄也不侫与座下周旋甚久受座下X益甚深今座下行思无以报敢割肝胆吐一言愿座下釆听座下素研精教乘而宗乘亦未始不留心不无领会处然命根情窟未能翻空截断者其过安在古人云一则不透则千则不透千则不透则一则不透座下得无坐此乎哉惟座下于五灯中留神一上或有一机半缘与座下相仇讐卒不能消释者决不可放过挨排久之而一朝爆然拶破则向所谓仇讐者翻为骨肉矣答汪仲淹辱惠书读至比来业重灾生处达观亦不觉为仲淹怆然久之遂亦为仲淹喜大抵人苦不能自反既不能自反不但达观救不得直教诸佛亦无下手处仲淹独能自反则苦根将拔矣惟仲淹一反永觉于爱憎关头死生境上挺然独立𢬵命捱将去了不失脚正当苦时即推苦根为自心生耶为从业生耶为心业共生耶为离心业生耶若从心生非业则心本无病若从业生非心则业本无主若心业共生初于自他两者推之既无生处又将何物而共生耶若离心业而无端生更无谓矣仲淹果能触境谛察深推于四生中何生中生是苦根一旦推功极处苦根披露到此地位仲淹方体得古人道老僧自有安闲法八苦熬煎也不妨仲淹若不能担当做得去则所问若宗若教何日暮途远尚有闲工夫及此耶虽然达观一则古人葛籐聊为仲淹病苦中作个消闲的方子X一日洞山不安僧问和尚病还有不病者么山云有僧云不病者还看和尚否山云老僧看他有分僧云和尚看他如何山云则不见有病达观将此问仲淹病时亦有人看仲淹否仲淹亦能看渠否于此句中若仲淹罔措不荐则病熟命光迁谢之时敢保至爱的代你不得在江山脩阻云月长新南羽康虞信来复此以为山中音耗耳与陆太宰大法丁艰残灯几灭仅凭墻堑保障缁林是以安禅无狼虎之惊集讲有龙象之庆然则百尺竿头非进步之阶千峯顶上岂穷年之地檀越位高爵厚任重心劳虽则帝渥靡涯悬恐精神有限事繁食简德茂年尊莫教眼下蹉跎直向胸前便判鸟未倦而知返云将归而始闲不失早见之明全收自知之誉功留三宝荫庇诸方此世外野人延颈檀越者也答李虹霄读手疏服笔力雄徤辞旨精朗但神迹之论尚堕于常习世谓迹粗神密殊不知迹是何物神又何物苟神迹果殊圣人曷能会万物归于已哉是以移旧染扩本光必理行事行如车并轮如鸟双翅始能运远腾空今公独抱理行弗重事行何异鸟之折翅车之废轮又执事习气偏用事行则有益偏用理行则无益大都事行难逃于实迹理行则易资乎空谭贫道探讨此道颇有年矣少见不真决不敢横断惟高明X思之与雷雨居士人有小技谤阶自设况吾尔抱出世之道而陵厉尘奴则其不悦自引也又何介哉二人若不生病则空谈可当修行人若不有好恶境界则真心学好无可辨验汝生得这点病便觉受他不得根在何处只为生病日子少无病日子多故耳勿厌此语当味之与邹南臯公燕山无量寺风月不减西江仲淳近当行踪飘泊之际足下能不忘燕山之旧一旦为渠东道则西江风月乃无量之故物也牢山亦自燕山来缧绁隆冬将有万里之行究其所自因弘法被谴亦可哀巳然观其眉宇自有一段不可言处使人意消心化今渠道吉水足下当一晤之铁佛菴有佛名而无佛实如南臯即佛不必别铸虽然也须大经罏䍋一上始不负名此贫道犬马心也闻仲淳堪舆役忙峰头㵎畔葛籐无量倘失脚绊倒足下不垂手扶持之更待阿谁昔沩山勘仰山曰当此境界铁佛也须汗出夫此汗出境界从上圣贤苟不以了知为前茅随顺心体为急务此汗亦未易出与李君实节推易传有宋刻无一字讹者惜未得也闻屠田叔有之X田叔亦曾亲老汉瓶钖今在福建如得渠的本证抄本之讹剔芜没之垢俾列圣不传之妙即文字而传传之者始知无所得也知无所得则一切众生可以交神之道见之见之者乃痛民饥即我饥民寒即我寒如未见之不过率情之痛非率性之痛情属生灭性无生灭故以有生灭者痛民终有倦时惟无倦者见之不见之在李郎而不在老人也与汤义仍浮生几何而新故代谢年齿兼往那堪踌躇静观前念后念一起一灭如环无端善用其心则麤者渐妙不善用其心则妙者渐麤妙者渐麤麤将不妙于不妙处了不觉知是身存而心死矣所以古德云乍时不到便同死人夫身在而心死则不当存者我反存之不当死者我反死之老氏曰我有大患为我有身又曰介然有知惟施是畏即此观之大患当除而我不能除真心本妙情生即痴痴则近死近死而不觉心几顽矣况复昭廓其痴驰而不返则种种不妙不召而至焉至人知其如此惟施是畏颜子隳肢体得非除大患乎黜聪明得非空痴心乎大患除而痴心空则我固有法身本妙真心亦不待召而至矣曹溪闻应无所住而生其心则根尘逈脱妙心昭然故沩山曰灵光独露逈脱根尘体露真常不拘文字至此则麤者复妙矣远者习近矣人为万物之灵于此不急而他急此所谓不知类者也寸虗受性高明嗜欲X浅而天机深真求道利器第向来于此路头生疎不熟或言及此未见渴仰此点消息乃羽毛鳞甲之媒三涂四生之引故曰一微涉动境成此颓山势此半偈三假全备三假者因成假相续假相待假是也如上根利器才入因成觉不随流谓之不远复如天机稍浅流入相续惭媿知返谓之流复于相续中尚不惊觉势必流入于相待矣既流入于相待则以习远为重反以习近为轻夫近者性也远者情也昧性而恣情谓之轻道如唐德宗不能自反迷而不悟终致大盗以乱天下此远公所谓成此颓山势者也又因成是何义葢妄心不能独立必因附前境而生故智鑑曰能由境能此能乃妄心之始我相之根我相乃不善之前茅仲尼曰颜氏之子有不善未尝不知知之未尝复行果如此谓之不远复无祗悔不亦宜乎毗舍浮佛此言自在觉其传法偈曰假借四大以为身心本无生因境有前境若无心亦无罪福如幻起亦灭昔有贵人以上妙素帛求黄鲁直书平时得意之诗鲁直曰庭坚亦凡夫耳诗纵得意亦不妙遂书此偈遗之且属之曰七佛偈乃禅宗之源今天下黑白譁然望流迷源庭坚旁观不禁书之赠公愿公由读而诵由诵而持由持而入由入而化则自在觉在公日用而不在此偈也山谷楚人寸虗亦楚人兹以楚人引楚人则似易倘吴人引楚人则楚人以谓吴人似不知楚人也若相续假以因成错过本来面目X便将错就错不惟不知因成之前心本独立初非附丽即其照无中边之光初不梦见彼照而应物偶然忘照流入因成以不知是因成复流入相续相续流入相待相待是何义谓物我对待亢然角立也呜唿相待不觉则三毒五阴亦不明而迷矣故知能由境能则能非我有能非我有岂境我得有哉此理皎如日星理明则情消情消则性复性复则奇男子能事毕矣虽死何憾焉仲尼曰朝闻道夕死可矣为是故也如生死代谢寒暑迭迁有物流动人之常情众人迷常而不知返道终不闻矣故曰反常合道夫道乃圣人之常情乃众人之常圣人就众人而言故曰反常合道耳据实言之众人之常岂果真常耶野人追维往游西山云峰寺得寸虗于璧上此初遇也至石头晤于南臯斋中此二遇也辱寸虗冒风雨而枉顾栖霞此三遇也及寸虗上疏后客瘴海野人每有徐闻之心然有心而未遂至买舟绝钱塘道龙游访寸虗于遂昌遂昌唐山寺冠世绝境泉洁峰头月印波心红鱼误认为饵虗白吐吞吐吞既久化而为丹众鱼得以龙焉故曰龙乃鱼中之仙唐山禅月旧宅微寸虗方便接引则达道人此生几不知有唐山矣然此遇四遇也今临川之遇大出意外何殊云水相逢两皆无心清旷自足此五遇也野人久慕疎山石门并龙象禅窟冒雨犯风直抵石门黎明入寺然寺有名无实故址虽存草莱荆棘狐蛇渊薮四X顾不堪故不遑抛瓣香熏圆明而行圆明山谷最敬之每叹东坡不遑一面然圆明敬东坡不在山谷之下今石门狼狈至于此使东坡山谷有灵亦其所不堪者也大都真人大士之遗迹乃众生开佛知见之旗鼓也葢旗能一目鼓能一耳耳目既一目即耳可也耳即目可也目可以为耳则旗非目境耳可以为目则鼓非耳境旗鼓固非耳目之境而耳目之用不废此谓六根互用也然以一精明为君六和合为臣臣奉君命无往不一无往不一谓之独往独来独往独来此即妙万物而无累者也此意悼西儿名序中亦稍泄之呜唿野人与寸虗必大有宿因故野人不能以最上等人望寸虗谓之瞒心沩山曰但不瞒心心自灵圣且寸虗赋性精奇必自宿植若非宿植则世缘必浓世缘一浓灵根必昧年来世缘逆多顺少此造物不忍精奇之物沉霾欲海暗相接引必欲接引寸虗了此大事野人二遇于石头时曾与寸虗约曰十年后定当打破寸虗舘也楞严曰空生大觉中如海一沤发即此观之有形最大者天地无形最大者虗空天地生于空中如片云点太清虗空生于大觉中如一沤生大海往以寸虗号足下者葢众人以六尺为身方寸为心方寸为心则心之狭小可知矣然众人不能虗重以日夜而实之为贵寸虗稍能虗之且畏实而常不自安近野人望寸虗以四大观身则六尺可遗以前尘缘影观心则寸虗可遗六尺与X寸虗既皆遗之则太虗即寸虗之身与心也至此以明为相以勇为将破其釜而焚其舟示将相于必死𢬵命与五阴魔血战一塲忽然报捷此野人深有望于寸虗者也愿寸虗不以野人道浅学少略其玄黄而取其神骏神骏者即野人望寸虗之痴心也又野人今将升寸虗为广虗升广虗为觉虗愿广虗不当自降吴临川野人往字以始光葢取佛放眉闲白毫相光照东方万八千土东为动方能以眉光照之则不必释动以求静动本静耳葢方有十举东一方则余九方不待举而可知矣方有十而知则一知即能由境能之能方即境也境有动静能无动静能若是动则不知动能若是静则不知静惟能非动非静所以能知动静耳肇公曰知有有坏知无无败野人则曰知动动坏知静静败动静坏败有无都遣则始光大而为圆光矣此圆光在尧不加多在纣不加少然光有邪正善用则谓之妙光不善用则谓之黏安发光如吴临川巳知野人动静广虗当以此书附达之如是则不惟野人不负五遇之缘亦广虗不负五遇之缘也二屡承公不见则巳见则必劝仆须披发入山始妙仆虽感公教爱然谓公知仆则似未尽也大抵仆辈披发入山易与世浮沉难公以易者爱仆不以难者爱仆此公以姑息爱我不以大德爱我昔二祖与世浮X沉或有嘲之者祖曰我自调心非关汝事此等境界卒难与世法中人道者惟公体之幸甚又年来有等阐提忌仆眼明多知凡所作为彼谓终瞒仆不得殊不知仆眼亦不甚明智亦不甚深此辈窥仆不破徒横生疑忌耳如其一窥破之纵使有人教其疑忌仆彼亦自然不生疑忌矣但破以未窥破浪作此伎俩也且仆一祝发后断发如断头岂有断头之人怕人疑忌耶答吴临川始光居士五金八石世以为宝始光独不宝之不以剩语为笑具而复珍之且愿淘其粗存其精此心何心哉然不知粗者既去果复有精者存乎呵呵二喜哥受性灵奇终非火宅种草缘尽长逝当观往因永嘉曰大千沙界海中沤一切圣贤如电拂况凡夫与喜哥乎此理也非情也道人愿始光力以理折情毋以情昧理且喜哥形有聚散有死生不可拘束而去来自由随业咸报者安知今日去速之机非异日来速之机乎但再愿始光于世缘牵绊交加处踢倒情桩究彻理海而于理海智愿感格佛天于佛天慈严光里流出一两个有福慧儿子慰汝喜哥之痛亦补喜哥金汤之职又即喜哥复来未可知也思之道人于此月十九始闻喜哥长往之音亦不觉悲楚难禁时台泉卓尘与二三法侣亦呜咽不胜然喜哥以X死说法维摩以病说法虽古今老少不同以理推之了无二也不知喜哥老子闻喜哥说法否若闻则悲鸣不废而情弗伤理当前死生顺逆皆吾导师耳道人恐始光父子情重缓以理照或以情延怨天尤人所以先附手字于沸汤釜底急为抽薪也三匡山大佛初生汝心今幸成之当正信坚固勿流异趣且白面郎君蓦地为民父母日用之知人畜所系率性则仁明勇触处现成率情则牛头马面百千畜习亦触事现成噫清净光中无故起念危乎岌哉果非虗语吴郎吴郎咄与李君实达道人自楞严东静室始识贤父子信知贤父子与道人有菩提缘者于是即嘱君实譔护法疏焚于韦䭾之前而君实直下无疑又承贤父子追道人于王江泾值骤雨淋漓而贤父子曾无懈心此非有卓伦之见者断不能也兹幸奉命出典浔阳浔阳乃古禅窟比来缁曹无论主者客者多饱食横眠游谈无根之徒似不少也嗟乎因时布政之弊生则仁信之治救焉仁信之治弊生则智勇之治救焉智勇之治弊生则莫得而救者若干年矣至汉明兆梦摩竺西来则以一出世之法救莫救之弊此理势然也葢世法变极不以出世法救之则变终莫止出世法变极脱不以世法救之则其变亦终不止故迦文老子将涅X槃时付嘱国王大臣金汤正法即此意也然孔释之徒世不多忧深虑远之人所以二氏不得相资而救弊则必相毁而弊愈生焉道人初自吴门来南康止开先而未入浔阳者此意非浅浅以为君实素颇卓伦焚疏之举断非常人所能为窃谓台老之后有赵公定宇继二公者必君实矣君实自今而后于相传溢言之际或于书柬之闲大须要审察谛观此书柬言虽粗率然察其心为我真而无他肠者此书柬言虽甘然察其心未必真为我而口为者于此两者若瞒不过此便是佛心也又人情虽变态百出能以理折情精而衡之则真伪似不可逃焉又真心为人必先以德业伪心为人必先以姑息德业顺性姑息顺情顺性则照用齐到所以染习消而不自知顺情则照用俱昧所以染习不培而日深矣噫嘻三界之内非情重众生决不生之故色界无色界虽胜于鬼狱四空四禅虽胜于无色四王忉利虽胜于四禅据实观之而胜者必情重于劣者以胜者恒处顺境故劣者恒处逆境故逆境则苦极苦极则思本思本则近觉近觉则苦乐之根了而不昧于了而不昧之时忽推苦乐之前苦乐之根毕竟根于何处推久诚积诚积心开则知向来极苦极乐断非此外有耳自是便解将苦乐之前者于境缘逆顺之冲横拈竖弄弄得熟了则入地狱也是好事生天堂亦不作希奇想也然后痛念我同体之流苦海日深火宅烟浓烧然三X界流荡七趣强发四弘誓愿愿克方休四弘誓愿不难发惟强之一字最难荷担耳若能直下荷担得这箇强字牢靠则世出世闲法纵不忧深远虑亦无往而不克矣道人于这强字着实勉力荷担每滑肩不少矣此葢众生习熟佛祖习生众生习熟则我根难拔我根难拔则此肩便不是金刚肩矣所以被利害得失转却了苟能众生习生佛祖习熟不但肩是金刚肩即戏骂讥诃皆金刚雷也此雷出地何蛰梦之不破何担之不可肩耶此等言句说易行难故沩山诃仰山曰寂子汝莫口解脱又佛法不以禅定为要惟以智进为本故曰智进全名余度皆字见彻不疑是智用不疑者而能治恶习是进又近日世态于至亲骨肉中倘触了他毫不顾惜直欲陷死我便快此言不信佛法者即信佛法人偶有无心之失触了他情所护处他且把佛法抛在一边百种生计害人我有日在我佛所谓末法鬬争坚固是也夫鬬争巳是不好了更加坚固之力持鬬争之心则此鬬争不入阿鼻不巳此亦理势然也道人愿君实将智进两者强于此等境界大昭廓王江泾遭雨时心韦䭾前焚疏时心更以护法为已任则报君报亲靡不尽矣君实勉之余不尽紫栢老人集卷之二十三X紫柏尊者全集X卍XXX紫栢老人集卷之二十四明憨山德清阅书与黄慎轩近得王宇泰书知慎轩巳出长安想还家有日兹有台泉上人保持华梵诸祖道影安置峨眉普贤光中永远供养道影乃新安丁南羽云鹏手写而精神慈注风致静深实希有胜事也欲作一记此必出公手方惬道人意徐彦文遂作九原之客令人心痛碧云无恙燕山如昔死者不知何往生者不知何事每念至此悲喜交集不知慎轩会道人意否中甫尊公忠厚迈俗断息时初无昏乱其平生虽不能作清净行想得忠厚之力有此效验夫忠厚则不欺不欺则自无偷心偷心少则日用瞒心处不必提撕自少矣故曰但不瞒心心自灵圣忠厚之力尚如此况开佛知见以知见治习者乎慎轩前书来以为佛知解作障于日用中不得力果如此则临济曰但得知见正当便可横行天下若临济是则慎轩非矣若慎轩是则临济却成不是又有一喻慎轩当熟思之有一武人与贼战不胜退而私忿曰我武艺太多所以不能胜贼如我无武艺则不受武艺障碍可胜贼矣道人知X公读至此必捧腹绝倒也宋大慧禅师每谓士大夫曰聪明固是好事亦是不好事聪明非佛知见则八难中一大难也良以聪明属非量非量者于理不相应之谓也佛知见上则属现量次则属比量现量者不思而得不勉而中之谓也比量者虽出思惟比度而知于佛祖圣断量中相契不妄以之治习终入现量古人谓之流注真如此非宗教精深者不能辨之道人往往见士大夫语及流注真如便掉头不顾殊不知流注真如即临济洞山俱不敢忽故曰以有言露箇无言的又曰动容扬古路不堕悄然机又曰但了纲宗本无实法近见董思白拶及此事渠于不知不觉中佛法习气渐觉生疎横口褒贬古德机缘判寂音决非悟道之僧道人从容谓渠曰汝信大慧杲禅师悟道否渠曰是一定大悟彻的又问曰寂音乃大慧平生所最仰者脱寂音果见地不真大慧难道作人情仰畏他耶思白俛首无语又有一种人见地万不如苏长公握一根毛锥子东剌西擉谓东坡这里又说道理便擉一擉这里却不涉理路便圈几圈殊不知东坡于普贤毛孔中鼻笑如雷曰我不恁么汝却恁么我恁么汝却不恁么长公是慎轩乡老慎轩肯为此老一雪否即流注真如也不甚恶所刻大智度论必大放般若光在道人念公忠厚无大偷心所以因嘱护持诸祖道影忉怛至此倘公不以道人痴野见笑为法自重幸甚X与于中甫谢孝还家当发心作喫臭醋郎游方僧习痛须渐消去老汉教汝两者汝若不能勉强力行汝便当除却于字始凭汝可也汝顶着于字又不能喫臭醋不能消游方僧习支持得于家门里事要家门妥帖无有是处且古人处顺境时长便谓佛菩萨不来护念我矣即此观之良以不可意事重叠加来使当事者苦楚之极不得不忧深虑远耳忧深虑远所应之事必有义者多恣情忽略感激中出来所应之事必无义者多凡有义事自然不觉不知属醒悟门收凡无义事则属散乱门收南岳思大师于一佛性中开违顺二门顺门即醒悟门也违门即散乱门也又违顺二门非南岳新设实本马鸣起信论中真如生灭二门来今天下学禅习讲求生净土兼所谓讲道学者此四种人难道无有一人真心学好者伹俱不肯忧深虑远所以禅非达磨之禅讲非如来之义求生净土以为爱根不拔泛然亦可生者讲道学初不究仲尼之本怀蹈袭程朱烂馊气话以为旗鼓欲一天下人之耳目见学老学佛者如仇讐相似殊不知孔老与佛果三人耶果一人耶此等断案孔老俱通而未精深佛典者且谩度量于三家头脑俱不曾一摸便谈儒谈老谈佛逞一队瞎驴随处鼓扬醋臭倘然狭路相逢若生不耐烦心应酬他便是不能喫酸臭醋样子即游方僧习气终不会消老汉受性才闻酸臭之X名魂惊万里即游方僧习气老汉初出家时较汝更甚年来痛念佛恩难报痛恨自已受性刚烈徐以佛祖知见治之不免酸臭醋也缓缓喫将去刚烈习也痛克将去汝若如此两者不能痛行则汝结果可知也老汉吐此语时方口痛又在行促之中而忍痛不得不喋喋者不知汝读老汉此语时动甚念头这里倘忽略了则狗马不若矣麟郎麟郎痛念吾嘱与王宇泰所天皆在高年而令兄与令弟并受性疎旷不能奉汤药光公苟不任此孰能任之此事理然也老汉但念光公晚得一子则事有继倘事亲而无继不惟家门之光无有传者即心灯之光后𦦨难续矣此苦不独人闲有之天上亦有之故曰人闲有绝嗣之痛天上有无子之悲或光公若能准之因果直下不疑反以无累为作观之资则无子之苦乃光公大师也苦何有哉但恐识得破忍不过终被习绳所牵触世态炎凉处又不知不觉忽生无量感慨矣正当感慨时拭回鼻孔向父母未生前寻些水草喫则感慨之情又光公无生之绍介也此五转汝能次第置于日用中横来竖去恒作是念曰此我本师不远数千里之外重叠风波遣人持来者于我求名耶求利耶要我好耶不要我好耶真心为我耶假心为我耶此六耶字汝能不忽仔细咀嚼之或于汝憎爱关头作个道塲亦是本色不为分外光公勉之X答于润甫十林诣燕得手书徐读次掩卷思之乃觉渡江五易寒暑矣汝自觉悠悠送日于正法中不殊聋盲人无可举似此果出诚痛惕然不歇愤然勇进则恶无大小罪无重轻皆导师与不请友也若志稍懈力稍缓则暂时洗然有清凉处未必非三障嚆矢耳三炬真能顿豁情尘心味老朽剩语将往日无可举似者审谁使之于无可举似中一旦无明障心于不知不觉时恬然造恶恶既造成终难省报无明障心即烦恼障恬然造恶即业障终难省报即报障此三障造就如源与流流与波名虽有三而湿则一矣老人问三炬一是恁么若识得渠即徐察渠之前所造三障是苦耶乐耶于苦乐根源果彻底不疑则三障便是三炬本来面目老朽不惜忉怛追究汝一之前者倘不知重轻直下翻身不得怎生是好要于三宝中拚身舍命护法如过楞严顶礼圣像见朽草破席覆之不觉徧体芒剌汗发淫颡者此片念力能消十恶五逆之罪虽千万金之施不若此念力功德不可情智测度也但此念力能始而终之则本郎与开郎虽死生有先后而其心事亦了矣刻藏事体终有荷之者勿虑即康直指疏乃三伏天松风潭月能不清凉老朽肝肺乎为仲淳致声无萦怀老朽年在耳顺未能声入心通愈自扼腕奚烦远念惟念汝兄弟中我相胜负如攫金人只见其金不见其主大须恕之写至此X老朽固乃解空之冻脓亦于不知不觉中思汝等父母在时光景泪欲迸流强止不能葢父母汝等之本也俱肯念本则分别之情忘情忘则无我之天不烦举目而昭然在上也即汝三兄虽向称于氏之贤者渠失照较汝更多老朽既为汝提明白此后牢持恕字若逆境顺境愤力挨熟得则向后受用不浅炬郎炬郎毋以老朽之言为迂濶痛力勗之二大丈夫处于大块闲本分事元无多端不过经世出世而巳若于经世无心纵得富贵亦何用之若用之于饮食男女乃造罪也非用之也若于出世留心苟不能检摄身心究竟性命之学则大道终不闻矣噫人为万物灵果于经世出世两无所就又甘与愚痴人竞无明更错矣思之思之有省则宜收拾世故自别有受用地幸莫忽与陆太宰去岁闻门下一切屏置唯勤念佛此暮年本色然得胜净之缘资之则念头易得绵密而胜净之缘莫过乎佛缘法缘僧缘也佛像在前经卷列之更得僧徒一二人朝夕亲炙自然胜净之缘殊胜矣但僧徒之中求人卒未易得即贫道亦东西南北之人曷能恒为净助故请丹青丁生写此䟦陀罗尊者道影意在代贫道助门下念佛也愿门下以眼根听其说法当下万缘坐断念头现前此贫道所深望门下者也年X光飘忽剎那不住况头白老翁乎永嘉曰日夜精勤恐缘差故况不精勤乎噫缘之差别惑乱正念虽有见透者每遭其埋没况见未透者乎愿门下莫为鄙人语不近情而忽之幸甚复董元宰缘起无生之旨祖佛骨髓而像季黑白千万人中求一二信者不可得今足下于此独能信入非夙具灵种缘因熏发那来现行暂露何快如之来书谓初颇畅快兹又不活泼若将失去病在何处此既现行暂露熏力稍微自然隐没不必生疑惟宗门语句不可草草若以足下信入者拟通其关棙所谓鲁君以已养养鸟也昔兜率悦问张无尽宗门葛藤有少疑否无尽曰惟德山托钵因缘未了兜率厉声曰此既有疑其余安得无疑迳入方丈不顾无尽由是发愤参究然后大彻今足下十有二三不透则去无尽尚远极当发愤此生决了不得自留疑情遗悞来世来示又谓念念起处索头在手敢问足下为念起处本即无生为了念本空乃契无生若念起本即无生则知无生者念耶非念耶若了念乃契无生则了者谓有念了耶谓无念了耶有念则早乖无生无念则无生谁契于此透脱无疑席几草菴借宿犹非宝所第来示所谓如何践履如何保持待力之充及涉境试验云云自知时节矣岂待贫道饶舌贫道不惜口业如此总是钵盂添柄惟足下或宗乘中或教乘中大着X精神作个仇讐务必搂破其窠窟擣其栖泊再共商量未晚与丁勺原凡荣辱得丧皆念后事也向烦浔阳邢来慈持八行诣足下良欲足下缘得丧而求念缘念而求念之未始念之未始既得然后可以驾未始之航来往于荣辱得丧死生之津博运羣有安置彼岸不意足下报章未久则圣天子之椎轮又至矣此实天以厚足下非薄足下也惟足下力承之且云外散人于世实泊然一无所求而拳拳为足下如此者宁无微意愿足下以瘴乡为苑囿刁斗为游观加摄自重散人脱有曹溪之游再询起止不悉答陈五岳辱问无垢之义鄙人鲁钝宁足以酬然无垢之说多矣不审居士所问者何种也夫夷齐以不食周粟为无垢鲁仲连以解人危周人急而不爱爵禄为无垢颜氏子以箪瓢陋巷超然自乐为无垢此皆世中之无垢也至于声闻以有身为患观空为无垢缘觉则以达患初无为无垢菩萨则见患即心万境皆真为无垢一切如来则以不可得为无垢惟我初祖达磨而下诸禅老以干屎橛为无垢此又世外之无垢也如以世中无垢为得意则足下自能发挥无烦贫道若以出世无垢为悦心则是菴以声闻居之菴即乖空以缘觉居之菴初非有以菩萨居之菴即自心以X如来居之菴不可得或曰如来之不可得得非与声闻缘觉之空同乎对曰如来之不可得虽一切大菩萨莫能窥其涯际即如来自亦不可知岂声闻缘觉所能测哉以如来所到境界一切圣凡莫有容心之地故以不可得名之耳乃遂以小乘之空滥兹虽三尺驱乌闻之莫不捧腹者也此无垢大意敢麤陈之至菴之巅末在高明自定倘披晤有期再容请教与雷雨居士病体稍愈即当默诵八识颂此颂乃相宗纲骨相宗乃性宗五藏如五藏相克不明则一身便调养不来至转识成智之旨若相宗恍惚断不能精了此既不精了即高论元微刳真剔秘若触境鬬机照用便提不出来矣且吾此到巢陵非是小缘但众生泛常之见观之竟不生大奇特想世故非坚人情翻覆横计无常染习难涤宜须痛迸心魂志凌金石少有出头分瞥尔因循知苦未有尽日时在与于中甫大都学道人能未穷知变则变不能惊穷不能困噫此三昧非见几而作者孰能用之与赵干所祸福莫烈乎死生故至贫贱之人闻得生则喜若登天闻得死则悲若入渊然皆情也如能率性观死生荣辱之境不惟死生荣辱之境不得夺我之志且彼境密为我不请友也故大丈夫平居无大苦迫楚之X时理不可不穷性不可不尽耳如此一着子忽略放过于平居时勐涉不可意事交错在前则我之志管取全被境夺矣即李卓吾虽不能从容脱去而以速死为快竟举刀自刎权应怒者之忿亦奇矣今直心之事终不至丧身失命极处不过放归田里而巳又造物以逆境成就我未可知也由是而观则竭计酷谋排陷我之辈恐造物使之然此等意思若以众人之心领会便错过矣直以佛祖圣贤之心虗怀平气勉强领会一有肯首处则无我而灵者头面露焉如此际不信圣贤而信众人则我终莫闻道也人沗物灵道不闻可乎愿熟思之适得手示读之亦不觉伤心然立意摆布人者第恐气力不勐计谋不深一味欲直心生无隙地死有余波此自古至今众人之常态如是故君子涉此境界倘感激心生弗堪受之痛当自讼者以君子见过之生于自心故讼极得力时方见过不生于人心再乞痛思之二古今祸福皆初无常直以天理与人情折断臧否无不验者若以天理折断人情则公道明设以人情折断天理则私忿重方私忿重时则中外防闲布置彼之用心未必不周密于私忿周密之中而忿者且众决死生之机何如此非人力可以阴挽也然直心必无伤命之理自然老苍亦不忍事后或征耳X三凡祸福人我之根根于巳发若以未发照察之则祸福人我之根本无有地也巳发情也未发性也故以情观祸福人我之事则有我而昧者愈重矣重则厚厚则深深则畜畜则决难轻泄故报复人我百千万劫卒不能了此必然之事而愚人不晓此理于人我祸福之根不但不能拔反着力栽种之恨未能深殊可痛也故佛祖圣贤要人闻道见性别无他意不过要拔断众人之情根而巳情根一拔则向之祸福人我之事皆渐渐化为妙用矣以妙用慧眼观众人祸福人我争竞殊不足怪也直心于今日人我场中若不能开心洞肺受野朽之教则汝坠堕但可流涕也思之思之又功名富贵根于身此身极寿长不过百年而百年中享富贵快乐又被愁多喜少占大半去了故百年中享富贵快乐亦不多时何苦为不多时祸福人我之情便甘把本性昧却至人以本性观是非荣辱不异太虗中微云散聚耳奚暇介怀哉汝于今日多故之际野朽不惜口业种种开解直心情抱如于野朽口业中错过这些慈悲热肠则直心受苦时劫正方长在咄大丈夫情性关头若认得真了则今日与直心争竞害直心者皆我善知识也苟有此见何妨恶衣恶食了我生死大事去岂弗乐乎汝名法复正为今日耳四X天力地力佛力法力僧力皆外力也惟自心之力乃内力外力是助内力是正如正力不勐助力虽多终不能化凶为吉故曰先天而天不违又曰自心之力可以颠倒天地设信此不过别寻外助断无是处野朽凡遇祸害更无他术但直信自心之外安有祸害一涉祸害皆自心所造还须自心受毒此理甚平法复思之思之五别来甚久思念甚深不知近来一切境界或有意或无心种种交冲能以观音大士大悲大智铸逆顺为自受用三昧否此三昧初贵知得透次贵行得坚再次必期证而后巳又再次证而能忘忘而用始全矣大丈夫何暇论儒论释论老是皆古人巳用过了不殊巳陈蒭狗耳岂有闲精神理会他虽然若自家本有无生之心倘未知得透则儒释老白文要紧经书又不可不痛留神会之贫道每于好山水行坐时未始不触胜思广虗也又思初与南臯勺原寸虗聚首石头光景邈不可得比赵干所亦尝披晤但渠气胜于理则不免逆顺境风摇荡亦可悯然忠直不减古人也六持忠而遭黜命也惟知命故恬黜而无闷如黜而怀闷则向之所谓忠者果忠乎若人之不忠我必知之此智也非明也惟我之不忠于自心了了不昧此明X也非智也今直心之忠与不忠惟天知之亦惟直心自知之耳且人将欲置直心于死地幸得为白衣郎此莫大之福也又何闷之有大丈夫屡遭黜辱不必为介愿直心以大丈夫自任终必相见有期去年有书寄海若书中巳言直心终必遭黜倘晤海若取书征之由是而观为白衣郎不在今日也直心直心休再沉吟万缘歇却乐最甚深以此送行大地黄金七自正月二十日得手书摇心顿歇未得手书前以传溢纷然虽有定见亦不觉稍受摇眩此人情之常也但直心向后于笔札不必与人极力辩清浊是非辩则失其大大失则局量便小了且清浊是非自直心离长安后未尝不渐皎然明白也比来亦有人为直心扼腕者惟直心直置身心于无何有之乡饥来喫饭困来眠便了倘豪逸习病发作一味看得自大了则我相不异乎无何有乡矣且道这个时节豪逸习病置之何地幸无忽此此是奇男子家常茶饭外此别求皆即外道直心果能见此透彻触境用得则向之与直心为怨府者皆直心入道之资也何怨府之有哉汤若士近有音耗否渠比来亦有思之者老子曰宠辱若惊以老子之意观宠辱惊则等也然此等字非隳体黜聪者断未易知也直心如知之再出头来于世出世法中方许横冲竖撞做得去也西风正高空林落叶更深夜静故人之思何如哉X莫憎人海风波恶心外何曾有浪头豪习登时消不去禅书饭饱细钻求八大都人情时事于可意不可意之闲必有业使之然业即命也倘信情而不信命则感激百出矣故至人知人情时事变幻夺人之志所以必先于穷理理穷则见定见定则人情时事之变幻不能夺其志矣志既有定所谓生死荣辱交错于前虽未能无心应之而持吾志顺理制情力用不怯则情自消而理日开理日开性必彻彻尽也故曰穷理尽性此一路话头向曾数提直心直心以为别有口诀不传将此澹话塞人公置之而弗究及触不可意事即不堪人作贱便欲𢬵命与人决个雌雄岂大君子之所为哉故曰有我我在天地中无我天地在我中直心若不能谛信无我而灵之理力制有我而昧者则昧终不旦矣思之至此际野朽犹提此澹话恐澹中有不澹者存焉与周金吾居士三请谒矣可谓勤至然觌吾相不若得吾心且道如何是吾心马嘶杨柳春风暖人对昙花慧月凉能荐此再晤不暮寄缪仲湻男子出世一番毕竟何事要紧即拜忏一节若任情识支吾不若不拜既拜𢬵穷性命剜心剖胆哀号像X前恶习偏处直下挽回既回片刻不可闲断才闲断即如水银诈死复活要在顺逆火中横煅竖煅死到真处方可与沈及菴佛祖有言一切众生因想念而度生死亦因想念而受生死今人未登极果即谓想念当屏绝是乃不明想念即贼即子之故譬利劒握之劫人即贼用握之救人即道用即此想念用之筹算佛法想来想去念去念来莫知其然众生想念化成佛知见矣到此地位方可说自在现成话或未到此当坚固想念不可少懈杀法答某司寇辱手示知爱女新亡荣迁多扰适当炎暑情绪难堪云外鄙人无能一代劳痛徒为长叹而巳虽然贫道又窃为门下贺夫万苦所集皆从爱生爱者既亡则苦本巳拔且死者不爱生者而长逝矣而生者犹爱而哭之哭之能使其复生则宜哭哭之未必能复生者哭之奚益昔有士人子死痛伤不止因自疑伤痛妨道乃问妙喜曰子死而痛伤太过不妨道乎妙喜曰子死不痛豺狼也以妙喜言较贫道今日之语吾语似近不情若实究竟或有理焉惟门下体之北转行止想自有定衡然贫道又有说焉官当司寇者握死生之柄能忍哀一行𢬵一条老性命救得几人不当死者亦不可思议功德也且能治狱以情则神人X悦服神人悦服则阴阳和顺阴阳和顺则年谷丰年谷丰则民乐生之心重民乐生之心重则刑教易施苟刑教可行则于治道有补大矣奚必濡滞哉某久託道中敢以此奉劝或当与不当亦其曝背心也答某居士得手书读之两过而居士所疑所见无不了了所谓我若无心余者俱了嘻此心岂易无哉纵能当下即无亦非此中正事又云了得烦恼即菩提决乃疑此复为居士生大恐怖昔法眼益公事长庆久甚次见地藏老深始彻头耳长庆高弟昭公昉公皆不平法眼率众征之曰公烧谁家香益公曰地藏汝何辜负先师眼曰吾不会长庆万象之中独露身句昭曰汝问我我为汝决破眼问曰独露身是拨万象不拨万象昉曰不拨益公申两指曰两个我问居士既是不拨恁么却成两个若曰生心于不拨上堕情了故成两个如此见识要摸法眼鼻孔所谓冠章甫而化越矣安得恰好昉公不拨一场懡㦬则居士烦恼即菩提与不拨便拚矣不知居士又作何出身之计跳过懡㦬场去若人果真知生死极大此事必须了当且把寻常大家到得的解会一坐坐断吞一个无味丸子不管味不味悟不悟日嚼不破加之月嚼月嚼不破加之年嚼年嚼不破便𢬵此生不了他生难道不破则此中可来入得保社若无个等志气个等耐烦切不要提起虽然是里既不能措脚亦当于精要内X典中着精神搜索一上则解路自精粗浮习气自然荡也粗习既荡则灵根借般若津之浇溉自然茂秀始可于作家手里讨个实果子终须不难笔舌卒难尽意倘披晤有期重新拈起亦不为缠扰葢做了此等虫豸我也须耐烦也若不耐烦不惟堂前草深一丈管取达观穷性命了在汝等业鬼手中与冯开之云何忽生之前初无生佛宁有人我柰何忽生之后凡夫根识庸常才染人天小乐便移多生本愿本愿既移岂惟小乐难长享用只恐牛头阿旁操镬汤炉炭之具俟渠久矣夫本愿者既称佛子苟不以开佛知见为已任则莫若深云重壑悠悠自得也何烦投足风尘惹黄头蛮子恣白眼也耶此言吾曹出处之分葢如此若在家菩萨则不然有亲则以亲为事有君则以君为重倘其本愿不忘即假君亲为金汤蒿矢委曲多方护持真乘置得失于情波之外化利害于愿海之中心如虗空骨等金刚千磨万折坚强不摧如是则增一倍护法之心消无量罪长无量福何以故本愿不倾善根冥长故也故以六凡较之恶多善少于善少之世不幸不逢正像又值末法稍有灵根者徐而察之管取身毛皆竖在降是更有何言客岁初晤先生于吉祥再晤静海别后道人抱病浔阳百余日再阅岁之曹溪礼六祖复买舟东还忽劳盛事生义当北上为白其冤上诸公书巳仍复南返适X又值先生至此似乎彼此本愿因缘力故于无期会中宛如期会道人不以开佛知见为家务便是忘本愿自断善根榜样先生不以金汤大法为椎轮便是牛头阿旁作戏具的样子吾言不妄先生当痛念本愿毋忽二前状因文字冗鄙叙事扬尘不惟不能发先德之幽光反足掩乱本色如得其菩萨心者于冗处清之鄙处文之叙事扬尘处直吹之以天风洒之以灵雨发幽光于掩乱之中全本色于散漫之后使我龙首尊者重现色身三昧于千古再覆广长舌相于十虗则大明无乏高僧之𦦨而觉苑有传心灯之光矣贫道往复思惟虽能言者代不缺人至于剔冗化鄙善鼓天风海涛清洒朽骨全本色剖幽光非先生之笔将文则失实实则无文而理事轨逸矣惟先生念我戒坛佛祖慧命所系即为我抖擞根尘坚智愿力大舞笔头三昧成就孚翁普现色身利罩无方幸甚与阮三城老汉向来不解生病忽尔病生遇一切热时若火轮洞劫寒时无异寒氷地狱寒热交作时其苦复烈于单寒单热时使老汉一片情识卒支持不下始返病不无端而生生必有自大都推病由业推业由心推心由不心者既推至于斯则能推之者触不心而歇所寒寒热热者随歇而歇惟初不寒热者固自若也X此等言句向不曾受病者漏之何异木札铁丁辱汝远讯从实复此与王宇泰中甫人来得手书甚慰悬想但书中云参禅不易若只将心等悟纵任贪嗔废渐修之功岂不两成躭悞只得随缘制伏葢言前荐得屈我宗风是教将心等悟纵任习气贫道曩与宇泰举扬时未始有此不知宇泰何处得此知见若真心要出生死与人商量不得须要自家讨个分晓贫道虽宗门种草若论见地未始不以教乘为据证释迦因中未值然灯苦修多劫终非佛因值然灯后一称南无佛皆巳成佛道此理显白易了见地一端诸佛称之为大事因缘今人随情起见或专求生净土或持呪课经谓之借缘熏炼消融习气殊不知见地不透彻净土岂能亲切持呪课经何异浇水增氷总皆结业毫无所益古德云悟明后方修行然悟明之说种种不同有解悟有修悟有证悟解悟者从经教熏闻力久心渐开通又谓之依通识解修悟者宿有闻熏曾少开解但未得实受用今生出头来或假修习忽然疑情顿断受用现前证悟者根器勐利不移剎那习随悟消立地成佛今宇泰即未能修悟证悟亦当阅熟一部教乘以求解悟其闲习气以熏力故不求损减而自损减然此亦必以证悟为心柰功不勇勐流至于此取法乎上仅得乎中可也使但只随缘制伏而绝无求悟之心X则习气终不可除而佛道终不可成矣何以故种麻端的不生禾故取法乎下非其因故答乐子晋辱手书读之何志大而忧深哉使吾神怆不巳法道凋衰吾曹妄庸诚如所言顾惟鲁钝道不胜习才识亦复不甚远滥混缁林无补其教人患不自知能自知则余想自歇矣鲁钝虽不敏年来亦颇自知短有余而长不足世好谀而我好直谁能容我人不容我而我不自知持方投圆宁不倒置哉且粗豪如旧憨放不移知我者以为渠胸中无他不足较不知我者以为狂傲无稽恨不即阽之死亡为快以故鲁钝只宜佯狂诈风不拘山林城市饱食横眠苟延此生耳但有负高谊惭愧何如尊慈齿长而子晋为客有年甘旨不能遂而相知中亦不能及时周旋多口抱饿于故山之墟而一身覊绁数千里之外凡相知者岂有闻之而不急见之而不痛哉由是观之则向所称相知于子晋者果相知乎故曰相知不易易不相知耳虽然有深知子晋者而力又不给而力给者未必相知信乎子晋命之穷也密藏闲于禅诵之隙为老汉举似之青山白云亦为之变色况有情者乎又子晋慨世法出世法交丧不堪愤欲剃染然剃染一事如见不彻持不固亦非易者痛思之孙武有言曰少算不如多算况无算乎想子晋言必不苟发预非多算安能便尔耶昔崔赵公问径山钦禅师弟子出得X家否钦正色曰出家乃大丈夫事非将相所能为予初读此以为老钦恃高尚而忽荣名及亲验之乃知此老以真实心吐真实语果不我欺夫情根积固岂崑崙须弥之可并识浪奔腾岂沧海岷江之可齐将相虽非人杰不可为然夹情做事而少有才识者人可为之惟出家一路乘短生而欲拔长劫之情根倚螳螂之臂而欲戽竭沧岷之水静而思之始知可否矣顾子晋直以我言为赘疣大笑而割之我亦无憾清凉大雅非他名山可并倘能稍拨尘事一登何快如之且有法门一两事急欲面商之潭柘机缘具坚默书中不备与吴临川始光居士性宗不精则不免堕事障裷䙌相宗不精则不免堕理障裷䙌禅宗不了则不免堕叶公画龙裷䙌近世黑白并乏忧深虑远之心所以性不性相不相禅不禅且性相禅三宗各有纲宗如天台八教贤首五教皆毫不可紊者也岂禅宗独无纲宗乎禅宗若无纲宗则岩头奯但了纲宗本无实法之语得非孟浪耶奯公宗门龙象宁肯草草特后人心识粗浮根器薄劣了不知古德之典刑作家之大全耳如知之脱不面热余知其心死而不复活者也二到家果能打屏人事专力净业乃第一义第恐净业理未彻必受多生染种现行困折行终难副言也大X抵有志净业切勿厌烦厌烦则性相见地终不高明率此不高明见地专力净业而能困折染种现行资发净种功能无有是处往苏秦欲恃口辩得官及裘敝金尽抱饿还家方悟始以厌烦出终以厌烦归葢厌烦则不能忧深虑远不能忧深虑远则读书必不能得立言人之意立言人之意既不得虽诗书满腹口若悬河终糟粕耳糟粕可以得官官果能治世哉不过循时具位而巳故秦愤饿复还探家所藏之书至于悬梁剌股辍睡忘食稍得书意再出方遂其欲彼功名尚如此况求出世法乎以此言之则见地不高明净业亦未易修也思之又净业一途近时僧俗逋逃薮也三猊当大痛省老朽忉怛如此非无见耳三临汝别来奄忽近岁舟中光景独影昭然信乎一微包裹十世若必然者达与临川未始暌违也虽然两顺一逆之关未能掉臂则性变为情情复成性所以然之说断不可不痛究之且黑白亲近知识赖有此段瓜葛耳否则方外之宾绝物则高染物乃卑此亦自然之势也四此方真教体清净在音闻音闻即文字三昧也此三昧又名文字般若又名缘因佛性如刻藏之举正所谓缘因佛性耳葢众生所习无常以缘因众生性熏之则众生知见发现以缘因佛性熏之则佛知见发X现能熏如风所熏如谷此娑婆世界非以文字三昧鼓舞佛法法安可行五临行匆遽中而事无不周用情可知此非夙植灵根兼有深心视名闻为唾涕者不能也第劳累始光于小善细缘亦心所不忍耳意在小善不忽为大于其细也法华云以众生有种种欲佛以种种因缘譬喻利导之亦此意耳由是言之伹患众生无种种欲心如有欲心则氷外无水之义立矣此义一立又患氷少水不多也幸深思之近来黑白或有不知此义者善虽不择勤而行之乃人天果报及魔外因缘耳小乘则视众善为劳累弃之若火灰恐其烧子故也是以善无大小直以唯心观之则德行未尝不神矣果如此则劳累亦何独不神哉别汪居士林下野人受性狷介啬于希世行止疎慵徒益英俊之笑谈蔑补圣流之玄化虽托于孤清之舘宁忘乎寂寞之濵暂谢白云终惭丹嶂将回瓶钖敢报轩车乞惟遂其猿猱之情亮其犬马之暗得还初地永祝遐龄与娄生别后寒暑屡迁去者不可追矣每一念此则娄生未始不在眼中娄生娄生娑婆缺陷世界耳缺则终难如意陷则终难出离难得如意何往而非苦难得出X离何往而非牵坠哉故众人于缺陷之坑作得意想作得离观譬如执捉虗空祇益自劳也惟达者知身非我有心逐境生于是死生不排而空好恶不遣而化所谓缺陷之坑顿成极乐之邦然明而不能勇则身心二执亦不易排遣者古人于氷崚上走劒刃上行亦为死生之关未易打破爱憎之坑未易出离故有此喻也于此两者未能解脱则谈玄说妙沩山谓之口解脱苟非入水长人难见娄生能痛不负道人慈念管取缺陷坑中如意珠放光有日在道人乞食江陵邂逅贵县某上人空谷足音也上人东归附此鞭后寄顾汝平大凡百工技艺有志成其术苟自心不死而能诣其精处无有是理何以故葢心死则一切旧染失其梼杌而本心自全精神不胜用矣然可死之心必因前尘而有既因前尘而有如能达尘无地则心不死未之有也又达尘无地者关子有似达尘有真远尘凡似达尘之知见谓之药汞银见火即飞去矣曷能终吾事汝自今去必要到真达尘境界则功名性命当必克愿汝痛无负达道人慈念与马君侯夫雨有天雨人雨不祷而雨者天雨也祷而雨者人雨也此古人成训而人之祷天在德不在爵又非奇术可能也诚而巳矣大藏之中有请雨经三帙乃大X觉圣人慈悲真诚济旱之良方也明公既以苍生为念诚发于中则精彻天地雨可必致然须择请戒行高僧设坛净地依科奉行请雨之法必得雨以为期隆兴寺僧能课颇亦真诚行着乡党当敦请主坛加以僧官能钖辅弼奔走建坛之后再得一禅僧夜夜放焰口斛食一筵亦得雨为限良以亢旱所自必由乎所屈屈而不伸则抱郁而怨生怨生则悖戾之气作下有所感上必应之若不仰仗大觉慈光实力神呪并守土诸侯卑躬䖍祷则屈不可伸怨不可解雨乌可得哉怨有多种难卒备言即人情而推之可以意悉惟明公大虗已灵台照野人之衷曲凡坛中一切费用资具项件但凭主坛者所须在处公所当供养大悲云生如来圣位至于命各州县禁屠又皆明公指挥之下也且禁屠大都有名无实童蒙孺子尚不可欺以不实况上天之高明哉此又当榜以哀惨告示徧晓州邑至紧至紧紫栢老人集卷之二十四X紫柏尊者全集X卍XXX紫栢老人集卷之二十五明憨山德清阅诗宿洪福寺怀古浮生若电露岂有山河寿磨笄高入云还同天地久其谁张丽筵夜半操铜斗逐鹿不畏险攫金宁顾丑滹沱镇长流覆宿千峰首骨肉靡暇念侈心若渊薮覇功高几许直道难箝口野寺秋风清塔铃解狮吼灯前闻草虫更复悲蒲柳山居鸟道曲复直迢递通幽寂枯松学龙舞怪石疑僧立香云衬足柔清磬声历历老衲笑相迎有意非言说宿可休堂野人无心来宁复有心去来去总无心白云知所趣幽篁一径通落叶四檐聚念此夜露寒草虫鸣不住绀圃即事无风水自定水定涵太虗四岸交清阴竹槐何翳如游鳞戏树杪天影看却倒去者亦幽人有情难尽道夕阳澄绀圃浅港动兰棹卜居在野旷寂无尘俗想疎钟深夜闻六根泻清响昼读天竺书幽窻思恍𢟨犬吠桃花阴麦浪人来往最爱晚雨晴空林反照爽芙蓉寺跨云梁白云不知畆折竹为轻帚几度扫复合流泉触石吼X望中峰峦奇欲往未敢走老衲驾津梁去来恐怖否患媒以有身堕体无坚朽达者既知此死生何好丑经残磬亦歇岂更闻鸡狗龙潭静室睡起带微昏拭眼出禅户碧天红日高云山光可睹倚栏听流泉桥上孰为伍岩侧立奇石向我石欲舞衲僧傍弗禁于石生忌妬汝本无心物如何解玄路生公昔教汝吾今拟椎破一憎一爱之且道谁福祸了此得佛心未会大莽鲁舍下邳弔留侯子房椎秦气岂止万丈虹一旦能自下进履𡉏桥翁翁怒竟弗纳复进心如初苟非天地量报韩计即疎佐汉功巳成超然掉臂行青山去不返为答赤松盟月夜泊下邳忽闻流水声尚疑先生在感激无尽情山居潭柘溪山深那闻空谷音冻云雷忽鸣日月其谁心塔前解放光此照无古今老人不负渠影响渠有余渠能不负老在处皆迢如白仁岩谁云山路险我觉山路幽空林鸣落木断壁泻寒流径曲难可记云闲时复留楼台斜碍石松柏老成虬拭藓读残碣远公岂凡俦五篇悟今古六事羞王侯危峯代主人玉雪泛磁瓯莲漏滴弗涸棋枰局未収悲歌曳杖去日暮不胜秋X夜坐上方山即事头戴古人笠夜禅松露泣怡然醉遐旷想是多生习云鎻兜率门人来拨云入瑶梯知几层攀援铁绳急举眸见楼台重叠峰峦岌磬韵泻空翠清泉道者汲水穷路亦尽相见惟合十茶罢挥麈尾雄谈匪暇给中岩月未沈谢法且长揖贪睡但畏晓那复顾衣湿潭柘山一音堂寄怀静光滑居士世路多崎岖悠悠寄巖谷去来惟白云天地亦茆屋渴有泉可饮𢠢饥松充禄明月上东峰贝叶聊披读会旨忽丧我虗心而实腹爱生死媒进忘所能岂独譬若古宝镜无尘光自复松边坐良久介尔一成六天水本不远亦宁非五竺行踪顾难留荐茗谁击筑邂逅虽可期江山阻人目摇摇莫尽思卷来托兹幅晨起萧冈纳凉烦暑不可涤扶笻傍溪光偶然值幽阴轻风发林芳新荷浮湛露闲云停萧冈远山既以净远水亦以长眠鸥惊复定吾与我亦忘寂寂花暂落浪浪熘鸣廊虽有合尘心其如法中王为问西来意倒影泛虗堂日暮归自龙潭利名非烟霞牵人不辞远泉石非美酒醉我不知返狂笑出重幽残阳没松坂长松馆夜坐禅庭就树缚草径远尘寰有时鸟相语无人来叩关江声襍松响饭讫听潺湲染习渐将洗灵台似近闲X许询解设难支遁答非悭莫问城楼月浔阳照碧湾山居即怀峰泉本严好何必修饰之蔬食饮水外白云可悦怡放言慙末德危行窃与期麋鹿散还聚诗书忘复思相知嫌地远谁共嚼紫芝仲夏擕觉生受食芙蓉山中闲将饭袋子共尔纳凉此云鹤栖高松池鱼玩清水有心岂得妙无念堕寂止前识古不贵朴哉智之始归鸦点暮烟杖屦怀故里觉生讶讲绛二韵险绝难赓和予应声赋此明珠藏老蚌荡漾吴门港一旦谁剖之圆光照佛项谈经不须舌直示但用棒高枕卧颓巖松涛代昼讲松窻匪贵绛常以云为巷雨歇千山寒流泉随势降林鸦噪夕阳碧汉浮彩虹村落牛羊归晚钟何处撞人生特寄耳埋骨无贤戆题骨香菴隆公静室画梅万木冻欲死枯槎衒春色禅房午夜寒明月挂枝侧彷彿暗香浮鼻根不可识支郎定初回瘦影横瘫肋此意向谁言氷魂自相得盐梅非所望投老终佛国悼无相容公是身如邱井聊以命为绠汲久终必断世中有谁省输他达道人念起恒自儆生灭本一条见形即知影去来有异同諠寂靡炎冷刁斗声弗停沙门观力勐X未死恣昏动含识岂超颕远公之清尘师殁孰为整悼如超往曾见吾影实未得吾心见影虽植因得心道可寻死生非细事神寂昏不侵苟非得道骨安能无浮沈难消是五障易失惟一音新冢遍芳草松风多悲吟谁有坚固经鸣此无生琴哭素菴师栖霞久岑寂泉石渐光霁愿力洒心血禅宫始壮丽青山色不老碧水流无滞舌相与德容见闻安可契师来春着物师去猿亦涕愧我徒识师弗堪支倾替东南法梁折苦海浩难济小子瞻白云几回泪沾毳长松馆西风吟朝来坐庭除木叶堕不歇未是西风高千林如脱发林林成比邱远近坐兀兀无口舌岂劳妙音从手发门人聚白云听法谁敢忽以眼为耳根声尘逈超越长松强出头夜静挂明月万籁寂不喧月明满禅窟闲中度朝暮所见何赏罚燕山送无言道公住持少林寺青山不易老白日何其短叶落黄金台谁人行急缓四泉清且深五乳秋云满取汲岂有心为霖济枯旱苟非善用之虽正亦复反钵树既成抱帝座香未散椎轮久失主赏罚贵明断祖令试全提波旬应左袒焦螟泊火聚燕雀秋鹄卵直下不生心圣凡俱纳欵芭蕉菴偶成X谁谓城市諠我居若空谷晨昏鸡犬声误听作岩瀑庭际罗云石微风撼疎竹故人家务忙谁共法海沐石门寺我爱石门寺临川清旷处业当水月深道益鱼龙助帆影乱幽窻橹声摇静虑南山及峨嵋併换终不与读法华经一室住峰深樵夫犹莫寻日永闲不彻独转莲花经自诵还自听问渠谁赏音反复细推究本来非二心如何根尘识三者各有因使我疑难解取决白云岑白云亦弗答随时变晴阴梵川水曲午风清轻舟浪花浅主人游未归碧草坐来软有茗向谁啜有心向谁展青春感逝波白日应共勉何必观沧溟乃称云涛缅崑崙与培塿会理非隐显岛屿垒块成池塘贵折转水澄见树影隔岸云舒卷中流搆精蓝荆棘试初剪鱼鸟识香灯儿童惯习善辋川王右丞泉石寄轩冕今有曲阿生梵川託幽选道人偶饭兹细雨湿苍藓理棹向何处北园少鸡犬过石钟寺长江水不浅湖口山不深云石多奇巧疑生丹青心予偕二三子取次望春林何异画图上欢笑发空音假山与真山象始可相寻过匡庐栖贤桥我昔游峨嵋峨嵋青云闲巴江泻天上千里一日还X今来匡庐阳峰峦潜复翔玉渊溢必泛三崃何铿锵行倦坐桥侧鸣珮声琅琅闻遗心独清观音舌相长几人度流水即影见慈光风尘通观风尘齐水月染净但唯心试看匣中镜澹然光静深一朝县高台万像等照临好丑纤不昧未尝烦沈吟予心得如此宁畏风尘侵弃杖楖栗何所生托根峨嵋石偶然弃此山尊者何得失且以四尘观推之本无质宁惟此杖哉万物同一职赠马子善堤上垂埀柳堤下青青草等闲清游时文章皆极妙不假彫琢工天然而自巧借问此何来胸中无烦恼赠明月寺皎如古寺负灵岩湖山最深处微尘固难近心远本非预流水解清谈白云好来去经残坐松下调息澄俗虑明月悬高天空床任箕踞莫憎青白眼身世等飞絮山中即事粥残无所事䇿杖寻幽去岩下听流水泠然为谁语天寒茗弗热雾重昼匪曙此本龙蛇乡廓然忘怖虑谈笑殊未休日暮难久据月上还再来何必生犹豫过天宁寺余读唐李长者决疑论是知无为而成者天也应物而不乱者宁也故古人有以撄宁自号者亦此X早春擕二三法侣谒李长者于方山既而还清凉以滹沱冰将泮徘徊未渡少憩天宁远公禅房赋此年华不可留齿发岂堪倚既少终必老逝波力难止无生则无死有末必穷始岸柳梦欲醒桃花尚含耻同谁游宝地歠茗谈庄子一啸出门去千峰兴方起方山金刚泉丈夫患软暖任事不耐长一歃金刚泉形骸顿坚强视生与死等视苦为乐场此观久成熟身心俱清凉送得心开士游五台牢山去五台相近亦相远近则在剎那远则靡涯岸生心礼文殊何啻太虗电转眼光巳沈掌纹不可见秋高风色寒落叶情无限望望孤云遥令人增眷恋读经曾敷莲陆地清馨遍今昔俛仰中千里宁隔线大士笑相迎茗贮玻璃碗鼻风生浪华香光摇台殿无错箭锋机掉头空绝巘月下读书天高秋露寒元侣皆寝歇油浊灯颇昏读书借明月得朋古始初会理心自惬释卷夜巳深清光满岩穴过龙门静室羊肠路高低深林秘禅宫既到坐门次重叠皆云峰刳木三百尺阁石架虗空寒泉委曲泻点滴落厨中昨见僧头上水声来匆匆相看拍手笑王维难形容惟有无心者会旨超尘封X春日登清凉昨来进幽谷草木时雨足欣欣向人笑红黄闲紫绿挥戈日难返流泉去甚速正思东家邱川上嗟不复蚤春谒李长者着论处高人李长者风致久钦尚问法蒲衣子从兹乃西往青山不改色白足递酬唱人代付流水云巖献奇状芙蓉绕禅室贝叶生佛想春雪被四野玄津涤五障华严佛始谈大论诚快畅恨我生何晚不遑奉巾杖犹欣侍尊者龙象共趋蹡夜寒山路幽再宿解悽怆尚朴崖予非太古人君是太古石今昔甚悬远一朝此相识因悲世道衰尚友千古客柰有峨嵋游匪遑久侍侧云边言别离杯茗泻惨恻敢企明月心常相照行识饭凤林寺有感昔人依寒巖虎豹常为伍片心委寂寥颓然混沌父古木不知春鸟不惊樵斧一旦阳光回白云化丹圃我老欲投杖巳生峨嵋羽食菜莫嫌菜味淡淡中趣甚长长者可以久久则耐岁霜人谓梁肉美我爱菜根香东坡曾有言大丈夫须尝淡泊滋高明奢侈汩心光节俭可成家费则近淫荒听我冷舌言天下亦可康山堂夜坐空堂澄佛火寒月照僧笠俯仰天地闲氷壶喻不及X微云淡欲断野鸟雪枝集𢌞岭互明灭流泉冻弗泣相将坐达旦行者频乞入所乐既难齐沧浪岂牛习秋夜宿积善菴洪上人禅房微云散空碧片月当天缟独听草蛩鸣遗尘契深奥缘粗而得精精化合常道目击犹千峰语言岂可到虗窻凉初高拥毳坐来好黄叶飘秋风夜中谁复扫潭柘一音堂即事三界如旅泊比邱宁敢着去来类孤云足迹难可摸树下只一宿迟回恐生缚雕梁与画栱眷顾讵非错末世风俗浇须毛徒剃削酣然醉大欲男女饮食乐虽复着袈裟诸方亦行脚研穷本色事痴默热恼灼一旦死魔至惶惶何所托吴江圣寿寺吾爱吴江山浮杯恣幽寻又爱吴江水临流闲照心城中有古寺铭碣何埋沈偶读高僧传赤乌到于今佛灯断复续棒喝振雷音禅虎瞎堂老昔曾踞此林残碑陷新壁每动骚人吟近世微某公几遭荆棘侵何其弃而去令我弥怆襟山岂贵必高水安贵在深寸虗苟无欲朝市即云岑旷然离苦地谁解投簪缨名二泉诗余游广慧寺见一泉湛然明莹欢喜心生热恼自消因名之曰欢喜泉复见一泉淙淙然泻诸龙吻若枯禅大龙神游觉海慧涛汹涌之中而不挠乎澄洁之性有即动而静彷彿乎禅定之象名之曰X禅悦泉后之高人胜士过广慧者皆生欢喜入禅悦庶无负名二泉之心乎欢喜泉千峰有流水一见何皎皎欢喜油然生相将山月晓掬之开妙触直下无不了夜静钟磬歇清音泻丛篠更闻洗钵残惹得游鳞遶禅悦泉商者见利喜农人得雨悦空山万籁寂老衲默无说所乐虽不同适怀宁优劣寒飈吹微云凡圣情波彻过某公禅房凿破千尺氷云边结方丈渔樵绝往来天地同俯仰不见喧笑声但闻流水响山深游子稀夜静明月上把袂论素心忘机冥大象为烹虎邱茗巳接鹤膝杖何处动疎钟此时谁抚掌人生若沤泡莫使烦恼长高竖精进幢共超无明网宝珠泉嘉靖闲有禅者不知何许人云行鸟飞足迹满天下而爱杭之径山山有凌霄峰高出羣巘石少土多可以树艺然以乏水栖者不能久此禅祷于龙神一旦泉涌成掬更三日泓然厌沃龙象矣万历壬辰仲春自杭来五台言其始末如此遂赋之寒流迸绝顶清冷远泥泞午夜微云空氷轮印沧洄谁披破纳头分玉注炉鼎炽炭三沸初浪花明珠并试倾磁瓯中一啜禅梦醒X芙蓉寺千峰有流水碧沼有明月承坐香云柔此心何所阙美人秋思深肯向岩隈歇麋鹿去复返孤鸿天际没满城夜露寒灯火照佛国镜里浮幢新山河壮禅窟重过楼烦寺至人将欲诞宝地涌灵脉饮者无贤愚俱然消诸厄一朝产金芝佛日生大夕千古鸣法雷舌根等坚石楼烦师之里尔我悲陈迹庐岳秋风高东林正萧索聪明泉未枯胜井尘土积搔首共踌蹰哀鸿催白发敢承圣者光分𦦨照蛮貊况复中华生自来霑法泽惭余道力衰匪及为辉赫玄冈山店别宁武诸法侣偶然饭山店法侣勤正念反视身与心岂殊速闪电百年喻朝露日出花即歛宠辱镜上尘本光谩相染秋风催马蹄去去情无厌过清凉义冢园示某禅人艶姬游花林过者谁不赞白骨乱荒草见之谁不叹从来百年中好丑随时判叹者未死时容仪何粲粲赞者埋黄土白骨同一贯佛说女三昧即身成境观比邱住尸林摄念厌分段如观一枝花洞悉春无畔过华严菴流水青山曲诛茅拭心镜法界虽四重了之凡可圣风高铁磬寒月上松窻净莫谓故纸厚钻研力须劲一尘忽剖破大藏顿究竟且说春光深杏花正当令X浮生能几何谁悟身为病驱旱魃予道兴善寺覩麦苗枯藁知魃鬼为祟遂赋诗驱之期雨足为验苗麦仰甘泉赤子饥念乳我自清凉来久离热恼伍行中覩枯藁魃鬼握炭斧喜旱畅淫习羣生失所父民以食为天麦枯将谁怙圣哉大悲觉云澍滋朽腐遐迩闻雷音妖嫚坠幽苦偶成长年只萧洒靡事可牵挂山河喻苍狗生死齐野马曹刘无几豪荣枯转头罢输与世外人金刚虗空画五言律开化寺有感建胜自隋唐灯传不计霜幢高文字古碑卧藓苔苍雨过金容泣花开铁釜香登临曾感慨槐冷鎻斜阳散发受食芙蓉山中散发长林下清歌傍碧渠水流天影在风静竹声虗路出云松杪心游象帝初上方谁送供香饭及池鱼客多胜阁寡欲地终偏忘机趣自元帆樯争碧浪日月走青天耳寄江声外心游象帝先人闲通觉路登眺石门边日暮风落春时叶堦生雨后苔门前双树老竹外片帆开高塔㗸沈日祇林隐镜台遥看情不尽宿鸟促归来X日莫泊滩头隣船灯火浮地高疑傍斗天暗自停舟春煖衣初减江清兴更投殊方皆逆旅乡语信苏州雪中有怀寂寞空山里连阴雨雪重鹤愁巢树折猿虑洞门封草木应难辨山川彷彿同谁能明此意夕霁上方钟潭柘元日听泉一年今日始寒谷煖初生松下浮天色云边领磬声翻然辞绝壑此去向沧溟吾道秋风冷波光浴日明山居住在万峰深游人何处寻断崖能障路流水自成吟白发生空想青山冷世心那知城市里正昼攫黄金过报恩寺一棹到禅居溪山春雨初宿云横古砌遗像卧荒墟断碣迷唐额空梁得宋书同游皆法侣谁可振门闾明月池老衲闲消遣云边斫此泉浅深不可测今古但澄然照影渠看我涵虗地压天夜寒羣籁寂明月几亏圆秋夜宿本侍者禅房侬家所住处长日少人踪水月四时有云山几万重黄猴偷紫芋白鹤立青松夜静成孤坐灯前孰所从游张公洞暮春与二三子游张公洞玉女潭舟中披阅支公小品序倦而舒目忽见舟前碧翠浮空波光映几时高论者清难云搆虗怀者瓶泻而酬次复舍舟X䇿杖寻樵径而入既至苍松夹道修篁点黛怪石乱出清泉滴响仙源幽胜应接不暇时有小作襍记其事虽无鸡园鹿苑法咏之倡和亦一时之良遇也微波摇树影风好片帆轻望里千峰秀行边一水清高言消永日搜閟托幽情相去桃源近时因法伴登北园襍咏闲来无所事观花适幽情鸟路生明月鱼程混太清苍山常问寺浊世不留名云外存知已前峰钟磬声泊湘中日暮停舟处苍茫古渡西云霾江上月雨湿客中衣行侣乡音异隣船灯火微故山千里隔迢递不胜悲巖居即事潜壑堆云处寒泉不断流千峰长鎻翠六月只如秋蚁鬬惊天地人空恣马牛山林与城市心歇便相投留别憨公大道久荒凉离歌东海旁行踪将万里津济正微茫白日肝肠苦青山骨肉香相逢即相别挥泪欲沾裳示于润父寂寞英雄地浮华计不深好花开万品古木独千寻路尽生奇智言穷得自心封侯西海上白骨博黄金过邢匡石居士朝来居士家一路踏烟霞会理花非待开池水有涯石桥当户险山郭带江斜饭罢无余事空窻转法华X同开侍者缪仲淳宿洪福寺昔思大禅师登南岳恍若旧游因掘地得髑髅及瓦钵道具遂创招提以三生名之贫衲与二三子过洪福寺四顾踌蹰亦若旧游第不知前生髑髅何在虽然即非髅髑瓦钵思大前身为南岳风月主人犹信也洪福由唐迄我明废兴不知凡几其寺僧慈峰朝公今复力举废坠而贫衲与二三子阻雨得假信宿朝公索诗题石遂赋此以结三生之缘时万历丙戌夏六月十有一日也信宿中流寺行藏支许从禅居开水月佛火照鱼龙石弔英雄迹云埋今古踪废兴无限意问取旧栽松牢山海印寺珠林完旧物天子钖灵文鸟道悬丹嶂僧堂起白云鱼龙阶下宿尘世海边分佛火谁相续心香朝暮熏梵川偶作情纵头头碍心空事事如死生虽复大来去总由吾贮水烦沧海关风役太虗诸般皆便用何物可能愚石门舟次石门前代寺泽国隔尘氛四面皆流水孤峰独出云寂音陈世界长者列经文舟到黄昏里钟声皷后闻偶成折苇来初地渔人枕浪眠塔铃闲自语僧梦醒忘缘井灶鱼龙窟风尘水月天虽非亲眼见澄照尚依然住山无甚巧一味朴头来雨后开新地灯昏剪旧煤X照心翻贝叶衬足护苍苔久断风尘路何人问大梅草坐白云寺闲中自较量利名非我事岁月让人忙饭饱松花粉烟浮栢子香流芳如可待公道属侯王我自别人闲空山拟投老松风六月凉潭月千古皎黄独雨后肥白云不烦扫来时路正忘欲出问谁好少林晤高竹川襄阳复晤却赠一别几经霜相逢𩯭共苍行踪云聚散此道路低昂多病知禅观无才损世忙少林今夜月应复照东廊秋日与黑白诸法侣游衍恩寺秋日来金鼠西风落叶声堤杨犹带绿池草尚含青断碣迷前代空山慨世情同行皆法侣谁解说无生咏风干坤全赖尔万物恣翻腾撼树惟闻响排云不见形吐吞真有力来去本无情一种呈奇处空山送磬声卧龙菴寺藏青树密路转白云深山带前朝色人多上古心浮尘不可见流水自知音满目东西意题诗期再寻秋夜宿水月菴黄昏泊钓台坐听草虫哀水濶天无辨堂成月自来巳醒蕉鹿梦肯使海鸥猜对岸人如粟登临念自灰登那罗延窟菩萨僧常住皈依上翠微山高疑日近海濶觉天低岛屿屏中国波涛限外夷重来防失路拂石一留题金轮静室即事X缚屋依金剎时闻钟磬声种苗非博饭锄草代经行春水涵天碧云山当户青斩蛇谁取性拭眼证无生新秋念开郎客里逢秋早林闲宿雨凉小鲜犹聚乐侍者却甘忘莫谓千山隔须知一脉长狂心终自歇含泪礼香床题张公洞清晓探灵蹟行歌入翠微山光开眼界泉响淡尘机去路非难进浮生不可期洞门云不钻出处未成迷题玉女潭长松夹道阴幽胜许吾寻树老宁知岁潭清喻此心同游俱法侣消歇听鸣禽杳蔼天将酉时闻箫管声漯阳庄结夏念开侍者闲中无箇事铁钵贮清泉镜面浮天色禅心空世缘人生既不久幻影岂常坚相见难相悉开郎尚未旋过多宝寺弔元菴穆居士尘中开觉路访胜夜登临贝叶依然在莲花谁复寻行踪寄轩冕名姓落珠林一片青天月先生万古心出佛儿门别潭柘山嘉福住持佐公兼诸法侣灵脉来何远溪深知几回云山常忽断天日顿重开道大终难隐名高不可埋行当尊贵下空翠涌楼台赠王太古旅底逢王子风标逈不羣身家流水叶心事远山云任侠犹存剑陶情但属文何如俱屏却世外一期君X慰徐觉非暂息还乡思同来聚雪岑云山常在目妻子不牵心月下搜禅观闲中学梵音更怜豪纵习铸作大悲针国山寺访了虗不遇迢递来烟寺松门夹道生青山太古色流水自然声石上痴龙迹林闲怖鸽鸣西江相去远谁慰客中情登天目山顶历尽巉巖路中峰地忽平扪萝重涉险坐石看云生有欲人方忌无心道自成相将登绝顶更觉此身轻冯元甫书室逃尘宁是隐养素在苍生湖水砚池碧秋山笔架青烟云通藻思风浪襍书声永日人稀到惟闻幽鸟鸣舟次石门弔古筠溪任黑风折苇石门通一水中浮玉孤林两抱峰津梁劳佛臂舟楫济禅宫岁莫探陈蹟悲歌寒雾浓梵川殻居水国厂禅庭微舟不可轻波光摇阁影松吹学潮声鱼小知常恐龙痴睡未醒莫言城市近隔岸远山青闲来坐池馆乘月弄潺湲鹫岭浮天上渔舟放树闲鸟喧因论法龙出未归湾巳少寻幽者柴荆不用关螺髻山送传广居窈窕不知深谁同此一寻听云天地耳抱寂圣贤心汉室青山在韩祠白日阴那堪离别泪春洒海螺岑偕诸居士登墨光亭X地僻无隣并同来日巳暝穿云惊宿鸟带月到幽亭近水堪资观虗窻可写经渔舟催早渡风冷夜波腥喜于中甫再入潭柘喜尔到山中云门一破封听泉身世尽坐石意言空明月东生海焚香礼大雄来朝今日路杖屦出千峰秋日登玄墓览胜擕高侣扪萝谒梵宫千山飞片雨数载寄孤踪空翠鸣疎磬波光照远峰烟霞谁爱客相送有支公过莒父宝愿寺有感新秋游宝地落日照城隈马迹侵苍藓蝉声泣古槐短碑师子孔高世凤毛才此日扶消歇还须玄度来同勉讲主过洪山寺举刀无可欲断足是何心法雨千山润慈云万里阴清泉还似昔白血到于今古碣迷荒草同谁杖屦寻暮秋宿龙兴寺入寺烟霞古金绳鎻梵宫译经人不见呪水钵成空漂母河边草韩侯墓上松夜深谁共坐难听是秋风示吴康虞此生即晓梦宠辱两俱非三棹何时息千峰早晚离干坤镜里象身世鼻端泥去去春程远烟花示密机圆常寺次松窻宗室韵欲济况无舟名林亦可留楼台片雨歇河汉淡云浮水静月方定心空境自幽慧灯明彻夜日暮不须愁夜读楞严有感X轩冕增人相松泉冷世情微官五岳重大道一毛轻石净云生倦窻空月愈明残经翻未了何处晓钟声访鹿野坪彻空禅师林叟持高节幽居淡世情闲朝观鹤色静夜听泉声行道一身徤翻经两眼明自惭投社晚乞地结松阴清凉有感幽谷深云里楼台知几重茜裙歌夜月缁衲醉秋风鸡犬声将遍猿猱迹岂同因思张相国一怒净龙宫灯下怀憨山支郎昔住此氷雪记流年巳就屠龙技犹参伏虎禅法雷鸣十地花雨散诸天信宿空心累焦桐拟彻絃山居喜雪霁一室万山中何人问远公雪迷樵子路冻合蚁王宫照性知非染无思始契同朝来饘粥罢海日上东峯一微泉怀法侣路断千峰际云门忽破封好山知几叠幽草自成丛石径通林杪寒泉出壁中下方诸法侣谁得此相从仲夏偕诸法侣游上方喜雨路向平田始苍崖似削成有天当绝顶无地可兼程避世云非淡忘机水自清同来逢好雨钟磬报新晴结屋近青天居高地自偏鸟鸣阶下树龙出洞中泉山月通宵白松云拂暑炎遥知城市里枕簟不成眠五言排律过知郎澹然斋X地僻资心静池空悟世忙𢌞观两未有强谓是常光楼阁窻中影松泉镜里香云山终不老水月为谁凉天破鱼吹浪书抛客卧床去来情不染喧寂路俱忘莫厌茆斋小风尘别道场紫栢老人集卷之二十五紫柏尊者全集X卍XXX紫柏老人集卷之二十六明憨山德清阅诗钓竿峰汉家失鹿争相逐江上一丝山水足梦里龙蛇战正酣羊裘之外何所欲钓竿偶掷化危峰挂月撑云曾不曲君不见渭水垂纶一钓闲享年八百资亭毒先生一钓成何事万古令人仰高躅夜宿旴江太平桥南昨夜太平桥北宿今宵太平桥南眠桥南桥北只一水一水何曾有两船若得诘朝天气好从姑山上访神仙神仙初亦是凡女欲海情枯断爱缠一断爱缠蛇为龙飞行自在独超然野鹤千峰道人天边鹤三年状头笼中雀天边野鹤自在X飞笼中饱雀甘束约松云轩冕病不同几人知病能服药自笑少学屠龙术伎成无用浑弃却瓶钖袈裟到处游杨枝漱口朝自嚼苦中有味颇清凉龙肝凤肺输寂寞梵川问月擕麟郎觉生吾问天边月可曾有离别燕山与吴门几见月圆缺或复海上生有时林闲没光辉在隐显肯为迷云汩君不见长安道傍萧寺中焚香露坐月当空昨宵十八高人聚云月无边尔复从又不见不传之妙乱抛掷满地珍珠谁拾得此情难借空虗喻摧破空虗须着力送栗菴居士来南闽道人自惭情未空怜君远行心忡忡漳州一去四千里崎岖不知经几重分水岭头县鸟道僮仆相唿晚与早何处寒云猿狖啼日月不催双𩯭老梁山见说多霜松松根抱石苔色浓幽期无负有如河无予扫发千岩中赵州柏林寺壁闲画水画水何曾有水相有相焉能画水状灵台无物湛然清信手风生扫成浪视之滚滚听无声日日波涛千万丈此中未必无鱼龙头角潜藏待雷响君不明画水之时念不生念生画之终不成譬如阳春回大地红白枝枝岂有情送鹤林寺海祥禅人还南X千年常住一朝僧汝师独为常住死蚊蠓虽微尚贪生人而安能不爱此吾悲死者赋此诗莫言朽骨无所知几回竹院月明夜幽魂呜咽声噫噫名蓝未复心岂忘心不忘兮道在场最怜秋风苦雨歇汝师来往山之冈灵峰观泉山水无心衒灵奇游人分别生幽思幽思之初未分别山水灵奇谁得知就里亦自有佳处有心不是无心时我游灵峰峰不语渊默雷声耳欲遗鳌头戴我欲飞去拄杖挑云何所之山居莫谓云林是化城相逢几箇世缘轻青山不解随人老白发偏知逐岁生万境本空心作障一真无待道方成长安若问开先胜饭罢闲听瀑布声仲夏同诸法侣礼多宝寺五百罗汉适有禅人跪读法华经于像前静而听之若流泉寒泻声声入耳灵台澄彻乐而赋此白日来参伏虎禅衲衣谁共染香烟风尘有路通心地水月无人问性天空想玄菴翻贝叶遥知雷雨护金田冷冷松下听寒浪万劫情根一洒然咏怀小小狂歌混狗屠翻然一旦醉醍醐胸中日月光无尽身外风尘患巳袪虎豹由来山寺犬王侯谁悟利名奴闲朝何事堪消遣饭罢看云独倚梧X天启禅房石磴盘𢌞不记重乱峯深处隐禅宫泉从刳木云闲落僧住高岩眼界空欲了残经还待月偶成半偈暂吟风归来不觉烟霞晚谷口初闻定夜钟感怀二首山重重兮水重重迷悟须知路不同寞寂场中虮似虎长安道上马如龙白云自解归青嶂明月谁将挂碧空若使贵人能不死从教桃李笑春风风尘那得此中幽万壑千岩鎻一邱白发不栽偏易长红颜欲驻却难留飞禽有迹空中觅老衲无心物外游试问故人槐国梦五更霜冷解惺不瑠璃灯谁把氷轮掷下方老禅拈取挂虗堂升沈虽复凭他力内外从来本自光未点金容犹冷淡才燃宝座愈辉煌莫将龙烛堪相比不照人王照法王过楞伽州遗麟郎孤巖面面生云烟无限鱼龙闹水天欲遣百非烦问答那消一句荡中边不须设险人难到但若无求地自偏大慧日长何所事经残抱膝看鸥眠咏开先寺瀑布遗仲坚行脚作探竿影草隐隐隆隆天上来白云重叠不能霾剪裁无地容刀尺惯便乘风作雨雷到海终须涵日月出山岂肯染尘埃杖头挑向诸方去席卷鱼龙担取回听松X水光山色世情空偶听松风更不同无梦却游天地外有身岂落死生中名高自古生心累道在何妨彻骨穷颕上弃瓢嫌聒耳宁知声是大悲翁舟次石门东岸访寂音灵蹟兼怀庐山归宗常禅师行尽溪山兴未穷扁舟聊系石门东金轮雨露承千古玉历春风自九重𩯭发不愁连夜白身心巳悟本来空何妨城市山林处瓶钖飘飘访卧龙山水萦𢌞妙莫穷烟涛空翠着禅宫石门有路凭舟楫金地无人候饭钟雨助溪声吞寂寞云拖海色淬虗空重来一上楞伽阁徙倚长歌望祝融偶成阅世归来隐半峰茅茨小结虎溪东了知我相无安处直得缘心当下空花落花开成败梦沤生沤灭是非踪相逢若问平生事坦腹高歌大块中墨光亭选得幽居傍顾龙竹牀苔径少人踪闲朝有鹤松梢立静夜无云月正中梦里山河乘想起眼前荣辱即缘空名香自爇书经罢犹见陶泓墨气浓遗闻堂夜坐来往风尘老客颜朅来高卧万峰闲从教世路千重乐那得禅心一片闲空翠有情留白足炎蒸无梦到青山蔗浆一任能驱暑石上听泉未可攀登岳阳楼怀吕仙翁X见说先生醉此楼任教唿马亦唿牛无缘浊世谁青眼得意沧波有白鸥一劒寒光天阙冷半瓢明月洞庭秋君山笑我登临晚知尔还同旦暮游早渡嘉陵江登锦屏山日上长峦渡彩虹隔江烟树古蚕丛危峰欲堕松根抱浩露初残花影空山水不殊前代色衣冠犹带野人风白鸥讶我登临晚来去飞鸣锦浪中冬夜墨香菴怀方麓先生卜宅江村远市尘相寻朝暮但耕人水边习坐镜中影月下经行梦里身黄叶不须童子扫白鸥偏与野僧亲着书日久知成癖好到禅房一养神新秋行踪谁料去还留洞壑俄惊夏巳秋佛性喜随云自在禅心懒与水争流身贫方外吾常分病少闲中福最优桐叶尽教飞万片道人无事可生愁过慈寿寺有感恼乱禅心魔是诗怪将岁月废浮辞念头未起光无量情识生时苦不知抱瓮灌园休道拙攻城云栈谩为奇何如石室披衣坐方寸澄来别有机绀圃即事柴门不遣白云封来去何须问主翁方寸高明千古镜万缘空寂一声钟凉生肝肺莲花漏香泛帘栊贝叶风铁钵愿倾三昧水散成甘露洒寰中闻秋声有感X住住行行鸟莫猜因贪幽胜重徘徊烟霞自古非人世石濑偏能洗客怀阶下云峰知几叠岩头秋色怪先来舟藏石壑谁相负静夜深观念是媒季春过竹院访见素居士万竿竹影扫波光野旷风微麦浪香我辈自来多懒癖主人疎朗更相忘阁中棋局敲残月池上峰峦接半堂鸥鸟不知尘世事飞来飞去看人忙过阳羡蜀山弔苏长公来自黄州老此身青山流水隔风尘心同日月难逃谤名满干坤不救贫迁谪几番生似梦文章终古气如春清秋何处堪悲弔蜀阜荒祠一怆神山居相逢多劝罢仙游行脚终难可到头片月在天光不断千峰当户翠常浮消闲石上题黄叶解渴云边饮碧流潦倒那堪闻此语感怀方且暂淹留往曹溪暂憩长松馆幽居卜得在城中竹浪松云草径通习静何须违万化随缘应不昧双空灯前谁是青衫客月下时闻白社钟路债今犹偿未了曹溪礼钵看降龙过陶居士精舍不遇高卧青山绝世埃柴门终日闭苍苔云连树色室中暗竹引泉声空里来凡鸟不题遴佛地主人何处醉仙台相逢未及探高论闲对玄猿一怅怀初冬有感X炎威未巳又寒来催得头毛雪作堆乐事尽从忙里错忧怀应向静中开死生若使饶尊贵道德应看等土埃情理皎然如黑白穷通寿夭不须猜石门夜泛拨草瞻风岂偶然百城迢递旧因缘中流水月深还浅两岸云山断复连诸子竞夸天上坐片帆疑在镜中悬石门钟鼓相将动耳听何如眼听玄示王宇望壮志稜稜𩯭未苍男儿莫负好时光清晨一念埋灵种白昼诸尘化德香世乐从来刀上蜜浮生迅速草头霜超凡有路非天外日用明明不覆藏夜坐闻于缪二生论友道杀命仇讐恨未深相知辜负最难禁坚持劫外精勤愿常省灯前感慨心世谛业缘非骨肉慈门灵种是真因此番失却菩提子苦海茫茫不易寻唐奉常凝菴见访次及楞严予喝之以为禅者多不逊不揖而去赋此嘲之云林何事远相寻破我苍苔岂赏音蕉鹿夜来非好梦火牛古始救重侵多缘薄世尊危爵未必高言止众心既见不烦增傲想王生一叱直千金谢刘司丞伹当净意等虗空何必频来访远公王事若将家事做世心便与道心同须知一死难高下自古浮云易始终每笑闲身无所用纵观山水走西东X宿方山昭化寺夫灵而最良者人也毒而最勐者虎也人遇至人大笑之虎见长者而驯伏人乎虎乎虎乎人乎必有知言者予闻长者之风有年矣快瞻遗像赋此千峰寂历路迢遥长者苔龛乳虎号背岭霜崖云尚冻向阳林壑雪初消齿光法海澄松月舌相天风吼夜涛一自妙严投笔后襍华谁复继挥毫同傅侍御汪将军礼方山大像从来天地是岩龛妙相巍巍独面南万古灯传凭日月一毛散影徧江山献花野鸟飞空下出水苍龙听法酣回首白云封绝顶证明功德共谁参述怀江湖浪迹几经霜不学禅狂学楚狂白发有讐催我老青山无事笑人忙情消岂是将空遣习断还须作观忘杖屦飘然随所住攀缘澹处即家乡偶成远来水面觅遗踪道学西天龙树同挥斥古今眠坐外雌黄凡圣笑谈中书成纸价一时重理彻文章万世雄更有一般萧洒处死生无梦入心中山中偶感住来曾不见风尘野鹿常容伴法身碧海偏闲云外客青山冷笑世中人六龙朽索终难远二鼠枯籐断易邻若使王侯知此事挂冠未必待清晨秋日同澄公开侍者宿南台X丹梯宛转路迢遥兴亟宁知杖屦劳明月满台淆雪色白云横谷误江涛金壜端许藏真骨宝偈能将化毒蛟吾道只今寥落甚为谁流涕湿缁袍睡起读圆觉经翛然草榻伴云眠梦觉檐头月正圆起念除瞋瞋转炽生心捐妄妄尤添有无不立非为妙人法双忘亦未元至道空虗谁敢拟思量巳堕二三边奉答万思默学宪潦倒无心作解嘲干坤谁复可论交澄潭信是苍龙窟华屋终非野鹤巢饭罢祇堪闲坐卧诗成何必苦推敲遥知大范躭光景静里清虗恐未抛墨香菴即事示元广雨过何人䇿短笻道生拥毳自从容碧空无际云初断明月常来水不穷问法应须超意路寻香终是落行踪吾家别有通元处牢系泥牛岭上松道在随缘可遣情唿牛唿马总闲名梅须遇雪方争白竹为当风始见清镜上无尘光自满云边有路鹿常行相逢若问山前寺流水泠泠襍磬声墨香菴示广郎村前村后尽烟波年去年来足稻禾苔径寂寥人不到霜天清旷月先过三茅遥隔长相忆半偈初成独自哦最爱无生琴调别顾龙山上磬声多野外萧萧风雨天支郎入夜未成眠人生若使还无老月阙何须恶不圆业在好山甘作客道成随事断X攀缘穷灵未必非狂慧宁及香床未到禅闲中感怀示广郎火宅炎灾唇吻干蔗浆满钵有谁飡随流得妙从今入对境无心自古难水底摇红花两岸风前舞翠竹千竿年光若使常留在北阙何人肯挂冠日暮潇湘舟中万里归来杖屦轻附舟又得坐经行橹声帆影供诗料水色山光副客情弔古烟波殊有恨忘机鸥鸟自无惊黄昏停泊知何处云外遥天月正明结夏金坛之北园兼怀侯铁菴纳凉何必独夫容水木清幽趣亦同世上共高肥马价林闲单放病僧慵苔痕鹤过偶成字月影鱼吞不解空更忆澹虗亭上梦寒云片片岭头逢吉安舟中望白鹭书院楼台一片水中央白鹭萧萧知几霜两岸青山虽不语千秋黄发仰遗芳烟腾梵宇烧龙脑波撼书灯过客航莫道登临终有日芒鞋踏遍使君肠咏怀少年屠狗混春秋谁料披缁作比邱侠习自惭忘未尽真修方喜进无休安禅云石为床坐说法松风代舌头唯剩闲身何所事山川重叠恣遨游喜王生元广问法四围松竹护禅关布衲萧萧远市阛清磬一声尘梦断白云几片道心闲天边高鸟应须慕堦下苍苔不X可删金地夜来谁问法共分灯火照痴山仲冬怀觉休暑往寒来老易惊干坤谁复慰衷情花非得露终无色松必因风始有声任道自来千古重离家常若一毛轻相逢欲问黄河水少小曾经几度清大觉寺访桂峰禅师行尽溪山到梵居空林落叶遍阶除闲消岁月烧龙脑功葢吾曹赏髻珠鸿信梁闲悬贝叶鸦筹水上看芙蕖寻常饭讫无余事自掬寒泉洗钵盂访袁坤仪有感拟採苹花屡此游桃源忽尔又清秋空巖萧瑟松杉老泽国苍茫兰杜幽紫塞断鸿云外梦青山片雨客中愁维舟欲觅无风树黄叶飞飞卒未休喜于中甫过龙泉瓶钖聊将寄此山千峰迢递问巖龛长松影里尘喧寂流水声中月色寒灵骨不从身外觅神珠共向掌中看相逢有日休相负自古朝花露易残山中偶成因厌风尘此闭关寸心清冷喻寒潭芟松放月墻头上引水移天屋角闲惟有禅书消白日更无人迹到青山相知莫笑谋生拙浩荡干坤几箇闲瀑布谁家千尺素丝抽高挂云端永不收巳悟源头来处远肯将根脚混常流从他妙手应难剪许我闲心分X自投此去定当归大海待看波浪泼天浮欲投沧海作波澜岂惮千重鸟道难响夺磬声双剑冷光吞月色一罏寒银河倒泻青天外玉树孤悬碧嶂闲几度天风吹不断为留云壑伴僧闲秋日礼清凉塔人代风烟知几霜石函灵骨自珍藏珠林倒影天垂葢宝塔鸣空地拥幢泽被干坤归梦杳春回岩谷炼泥香重来尽敬增悲慨落木秋高旧影堂山中襍咏大乘何必断攀缘小隐还须远市廛习定水边观皓月消闲树里看青天心中有欲山非静世上无求地自偏怪底相知归计缓巢陵寂寞鎻重烟野旷风高一壮观为谁谈笑斗牛闲凭栏自觉青天近下界宁知白日闲岳色横空帘外堕海涛喧闼坐中寒登临未尽狂奴兴茗碗悲歌行路难山居咏怀补袖闲中拾断麻肯将泉石易浮华光生瓮牗东山月香散经坛上界花梦里英雄劳白起古来骄主笑夫差隆冬富贵欺高国自凿池氷自煑茶茫茫苦海正波涛莫若逃禅计最高世路巳惊心不死功名犹梦𩯭先凋因甘白粥忘枯淡却怪苍苔分寂寥乐极只缘贫到骨巢由未许让前茅赠永庆寺秀峰法师尘机少小便知休瓶钵萧然隐伏牛明月有光难自X晦白云无累易相留狂猿不可惊禅虎攫兽何曾异海鸥说法年来烦水石断崖瀑布为谁流招隐死生两字事非轻怪底痴人不自惊万里黄金穷口腹满头白发战功名阎公岂贵屠龙技田子何须学狗鸣早晚归来云外寺夜深松火阅传灯雪中登芦芽予寓吴中楞严忽梦登一山叠嶂重峦万松映雪觉而举似开侍者且曰吾今号松雪矣开曰愿以雪松字开跽而请甚坚遂许之兹登芦芽访妙师适逢大雪宛然当年梦境也感而赋此数年杖钖走江湖一旦蓬蒿化净居虎踞岩头关世路泉飞树杪入天厨每因煑茗烦烧叶犹爱看山嬾读书梦境曾来同钵食只今松雪竟何如与芦芽主人谈世故有感云屋寥寥氷雪重灯前盃茗论英雄情关未破宁无失世路相遭岂易公共饮每怜愁不共同床未必梦相同年来多少伤心事总付瞿昙妙观中寄袁了凡居士水斋华岳山人辟谷方先生独得巳休粮悬知天上增仙借岂恋人闲转烛光玉液常吞肝肺润金丹能转𩯭毛苍青山不远终相见知已新添一少郎龙嘴日光之前有岭稜稜垂于磵旁势若虬然曰龙嘴X嘴上茅菴初结喜其清旷且有二禅者转经于此一襍华一莲华予由梵仙而下适闻音响泠泠赋此鸟道盘回不易登此中清矌惬幽情阴笼翠岭春云度影落空潭海月生山菜尽堪供瓦钵道人偏喜听莲经泠泠滴向焦肠里宝所休将喻化城曲阿书经即事敝庐故有不诛茅况隔青山远市朝野衲披云常自到主人护法岂知劳孤灯花落摇红影万竹风生涌翠涛若使贵人能驻景巢由岂肯卧蓬蒿秋夜石经山礼琬公灵骨凡血气必有知有知则有欲有欲则有生有生则有死唯至人能以无生治人欲欲空则知不废而妙用无方矣隋琬公阅南岳思大师发愿文知末法运穷三灾倐起一切法藏皆当尽灭喟然叹曰有天地不可无日月有作息不可无衣食有人生不可无佛法然日能照昼不能照夜月能照夜不能照昼衣能遮人之寒不能使时不寒食能济人之饥不能使年不饥惟佛法之妙不惟使天地终古长旦羣有死生无患以至铸凡为圣即暗为明达生无生以大愿力兼万有而普济之则广大殊胜岂可思议者哉乃刊石为经续佛法寿延及慈氏行恐古今代谢巖壑变迁以佛舍利并已骸骨藏诸石窟填抚兹山矢大法藏永劫无毁予感公X之忧深而虑远也含涕赋此月夜青山谒琬公石堂无语对千峰莲花片片皆心血贝叶行行夺化工灵骨可埋名不朽法身非相用常通那堪更向苍崖上凿室藏经示不穷问竹亭即事䇿杖深林问此君空亭谁复谢尘纷青山不禁长年住流水何须独自闻𩯭发如霜难遣黑利名非酒大家昏输他定起千峰里倒握琅玕扫白云五言绝萧岗望方茅诸山有涛可倾耳何必千尺松偶此借芳草春山当远空咏雪出谷幽云细成花大地阴尽翻桃李梦洁白本来心礼拜石慢幢高须弥能折必自重安得离欲尊频来此献供洗衣泉松边剪碧霞偶尔成袈裟披久亦何染闲将飘浪花观流石路在层峰外扶笻向深壑跏趺水声中静看飞寒瀑同游法侣散坐松冈叔宗忽浮小舟入柳阴宛然有孤鴈没空之致赋此春水望无际乘舟向何处杳然花柳阴日暮忘归去树禅空山木上座坐石不知年岁月无心记风柯舌相全X铁袈裟天造福田衣何年施禅伯厌重抛云边风吹与日炙尔菴襍咏竹静雨初歇风和鸟徤鸣书残成独睡无梦绕江城芭蕉菴月台疑近壑鳞石欲生云谁谓尘嚣里幽居读梵文楞伽洲断㵎苍山裂飞梁老树眠朝来扶杖处云度水中天题画水曲山频合春寒花倦开旰江来复去人在画图回题竹坞石室何处无青山片心灰冷难片心灰冷易智拔万重关讲经台尊者身相空舌根何所寄松风与流水说尽无生义初祖亭面壁不说法此心谁复传神光三拜后震旦五灯悬钱资荡三首青山点树杪斜日照溪湾试问钱资荡沧波长夜寒望里水高船却疑空堕天既到平如掌人声镜里传见水心即了逢山眼便开生平穷伎俩此外复何怀利刀利刀日切泥锋芒渐钝置若向沙石砺斩铁如斫水夜坐夜坐空阶寂清言绝妄梯回看云树杪不觉月沈西X云堕石飞回因阅世堕此不知春拟欲挑将去恐惊林下人望玉台即怀一峰秀云外玉立望不厌坐此未须臾六虗方寸赡题万玉菴谁将崑崙峰一斧千百块散洒天目闲古今无谢代说法石清清㵎水边冷冷奇石下大哉众中尊为说无生话单传崖少林曾断臂五乳血腥高末后谁三拜中云雪并腰示匡石居士拈书相示处石火电光迟才拟生心答松风知未知山中咏松绝顶凌峰寂长年不改青几回良月夜倚杖听涛声天启石行到深云里沉冥孰可识不见太古人只见太古石崑石崑崙太崔巍飞劒斩其顶置之几席闲烟云朝夕瞑过严滩帆饱客舟轻由来饮德名难逢今夜月见月见先生狮吼台飞者不敢飞走者不敢走箕踞寥廓中静听狮子吼欢喜泉爱为烦恼根爱尽烦恼空方寸同此水谁无欢喜容X清深崖万物始乎水六情始乎动一心苟不生清深在日用甘露泉寒流我惯枕消渴非口饮虽弗爱长生心地清凉甚朗公石朗公初不死谓死不知朗试看朗公岩頺然谁观想托钵峰谁伸黄金手笑托碧玉钵欢喜施将来福源永无竭本湛泉石缝泻流水见之心湛然是谁掬嗽齿吸尽空中天韦陀峰我笑叉头石争如韦䭾峰俨然大悲侧草木增威风重游黄花洞弃马陟危峰盘回知几重苍岩开石室共听襍华钟赠龙泉关刘善友之峨眉五峰与三峨相去路无多想念才生处蒲衣笑薜萝尔菴襍咏鹤解听僧语鱼争候梵音海门明月上何处读书声冷巖源从云外来岂止千万折憨卧冷巖上一啸惊天阙绿琼行倦逢绿琼欣然欲一坐纵横紫翠虬喷薄晴云破湖心寺怀坚光赵居士海上明月生太空浮云横清光照衡门须待天风鸣X辞澹然居士斋白云本无心有期则有迹何如无期好随风靡不适登虎邱我爱虎邱云去来初无心游人叹覇业削璧多微唫其二我爱虎邱月清光镇澂澈悲欣几万重普照无分别其三我爱虎邱石谈经解点头生公去不返长抱白云幽偶成胸次千竿竹眉边万顷梧清音常染耳遗听即鸢鱼其二愿留犬马骨努力报慈恩犹若湘江水滋干更润坤赠海通居士残臈逢高阁溪山烟雾深当勤持半偈终出海通心玄帝阁望石门寺怀汤遂昌红鱼飞碧岭白鸟点青林楚越皆初地相逢孰赏音开先龙潭地裂潭初就天开瀑始悬老龙如不在何物起云烟元素菴坐柏酒客窥帘下云禅坐柏根不因摩诘手谁复写元真贮碧轩万竹凝空翠方池贮碧流小桥通别圃抱石白云幽读茅山志夜读茅山传无生有几人都来长视者花落一年春X佛香子曰观此诗意若使无生则不有死如既生矣欲铸生不死恐无此理若欲长生先须忘生良以生忘则死媒绝矣如能无生则忘生之说又在下风耳或万年为一年或万年为一日或三百六十日为一年或以顷刻为长劫此皆念后事也如能泝而上之则念且不有所谓年月日劫岂非计龟之生毛乎紫柏老人集卷之二十六紫柏尊者全集X卍XXX紫柏老人集卷之二十七明憨山德清阅诗龙华坐雪呈瑞菴祯公地从朝市入空山玉屑霏霏万井寒茗碗炉香围磨坐六龙无首卧澄潭晓过天然老禅别室老禅睡未足恬然憨卧赋此赠之海天红日照东窻床枕高眠一切忘客到是谁魂梦里莲邦游赏兴偏长真州别丁南羽吴康虞世梦由来水上沤颠毛谁解镜中秋相逢相别休相X负门外长江日夜流赠潭柘龙泉寺柘林藏主布衲萧萧抱寂寥遍探龙藏答清朝山深自是桃花晚红白枝枝祖意饶赠正菴静主诵莲华经昔日匡庐曾见来黄龙潭上暂徘徊于今又遇燕山里车大莲华舌底开拟登峨嵋丹霄高入翠峰孤闻道从来徧吉居万里翩翩追白象平羗晓渡浪花疎赠静渊秀公孤鸾寂寂久栖桐凡鸟雄雌闹棘丛羊角风高三万里等闲清韵彻丹空龙泉念仲淳晓露风高便结霜氷凌入夏袭衣裳人闲暑气浑无有五顶经行少缪郎示白侣六月耘田水似汤农人肩背尽生疮僧伦饭讫无情思挥麈云闲倚竹窻西台挂月峰地入寒空天倒垂芙蓉万朵丽招提君王翠辇曾留此松下千官月正西清凉有感因悲热恼入清凉白发头陀纷黛香应是秋深霜露X冷白云明月共绳床其二翠卷轻烟紫陌中东风一夜扫残红相逢尽道春归去谁料寒岩春更浓开侍者自清凉迎至彭城以此示之白日青天尔到来翻疑是梦复惊猜须知人世如朝露曼室光中住一回其二寒云重叠万峰深谁把明珠慰远心只恐支郎情未瞥梦中按剑是知音题芦芽山万佛崖一片苍崖古佛胎殷勤凿出万如来寒泉昼夜无休歇鼻口同声唤蚤回寄陆太宰黄尘未巳复青山阶下流泉去不还到海从教为巨浪输他幽石抱云闲陆太宰以宝带施清凉赋此赠之一语参差宝带输等闲笑倒老文殊金汤吾道山河旧八觉聊将抵钵盂双峰寺古殿萧萧门径开双峰如剑列香台夜深流水酬孤调云外禅人一怆怀龙泉寺啜茶一带秋泉断复流向阳回壑厂珠楼是谁小歇云边X石劫外龙团啜七瓯怀诸法侣望里云山知几重更闻流水与松风那堪人代攀缘苦南北车尘梦未空示大道禅人大道阿谁行不得那知障碍自身心若将两者推无地到处白云流水声同朱彦吉登玄墓法堂口占翠微缥缈紫云楼万里湖山一目收擕手偶经禅诵处范峰落叶不胜愁访湛堂禅丈五台铜瓦殿方丈萧萧倚鹫峰显通久寂讲经钟更怜铜瓦风霜老祇恐重来不易逢过抱云堂怀印郎捣雪敲氷不怯寒冻云深处几盘桓夜来独对前峰月试问华亭可一般清凉山怀陆太宰重叠寒云住底人世闲无路可相亲期君不至长啸去杨柳桃花处处春弔无边师纷纷桃李鎻寒云桂折秋风不忍闻莫使余香飘㵎底暗随流水出前村卧病长松馆有怀白云端老有宋僧中龙也观其圆通座上一喝包X腰而去人天百万追之不返耿光照映千古卧病浔阳去能仁不远未皇参礼灵踪先赋此以舒积怀城市何人问白云长松月夜独思君五陵公子机锋别接得贫儒自绝羣万杉寺为访超公入远峰庆云散尽万杉空曾闻圣主亲题墨一片楼台紫翠中过万寿龙巖卜宅重巖计不疎象先有路莫踌躇泉声岳色是何物才复生心蚤失虗寓皖太平寺示濯凡居士科头三拜是何心不见翻成见更深山色江声君舌相隔垣犹复领清音咏画水望里沧溟涌火珠惊涛何处觅龙鱼玉楼但觉寒生粟却唤儿童烧地罏双剑峰雌雄谁把插丹霄时有光芒拂斗梢若使老僧拈起用世情斩断没丝毫辞赐紫以让憨公三十年来江海游寻常片衲度春秋自惭贫骨难披紫转施高人福更优过天花傅母冢X凤凰城畔问仙居水遶天花十里余生气若教乘鎻骨海鸥亦复解诗书于峰闻道于峰有深处于峰行尽更难寻桃花片片随流水只是不闻幽鸟音送孙仲来赴馆新安夫士之为龙为蛇何常顾其志如何耳所志在道德则必先以悟心为主所志在功名则必先以精艺为梯两者见定神识内凝放心自住何往而不可哉今子当溽暑涉崎岖赴新安而不能一日千里一夕十年则其志安在子其勉之夏日蒸泉处处汤千峰夹道暑偏藏怜君此去鱼投沸但念无生当处凉观北园假山树高山矮世闲希抑树扶山痴上痴高者自高矮者矮就中亦自有天机过梅圃访见素居士不遇主人不遇竹先逢曲径微风响自空若使有心听此调耳根瞎却眼根聋偶成美酒醉人醒不贪利名人醉死犹甘浮生果使如春梦枕上归来肯自惭冬夜泊漏泽寺寄梅禅人黄昏停棹问尸林月满寒空秀水深说法不须烦舌X相耳根岂解领玄音重游漏泽寺重来岂是倣仙游最爱春波浴白鸥自笑黑衣非宰相却从觉苑觅封侯漏泽寺闻钟何处烟霞鸣晓钟道人行色又匆匆片帆风饱吴江近歌吹楼船调不同于圃偶感波臣曾不着袈裟解乞园亭作歇家直得主人穷计较籧篨千片代篱笆唐山寺礼禅月大师天台深处觅高人几度登临无一身却上唐山寺里看池清影现妙通神其二浙江静夜月中峰总是吾师管子龙画出如来无量相人闲无水不遗踪还度赤津岭怀汤义仍踏入千峰去复来唐山古道足苍苔红鱼早晚迟龙藏须信汤休愿不灰夜坐偶成每怜世上少人闲笑口频开复更难睡起披衣谁共坐虫琴蛙皷月明闲悼如印昔年共看云闲月今夜月明照曲阿谁道此回竟长X别燕山月色满松萝曲阿夜坐怀休郎道成无事业青山谁复怜君去不还湖口江头月明夜炎蒸迢递苦应难过断崖塔院行到山穷水尽头断崖壁立使人愁谁知别有通天路任尔猿猱不可游礼高峰塔三十余年抱死关那来魂梦落青山临行白骨无藏处掷向金毛舌上安示某居士不向君心觅我心茫茫沧海定难寻鱼龙若使闻消息无限风波总陆沉池上观荷三首红白莲花知几多应斋尊者弄清波临风欲语谁相委茂叔当年爱长哥树密无心遮日色风微有意缓花香当波更许科头坐不尽萧疎孰主张六月树阴坐一息更有荷风水面来试问长安陌上客蔗浆未必冷人怀感梦苦海宽深浮复沈所天沦溺最伤心几回欲拯愁无力踯躅滩头泪满襟昙华峰X此华不开圣人隐一旦复开圣人出拂拂天风生太虗香光无际奉佛日弔吴江某禅师孤城一片太湖东谁料吴江出此雄坐断圣凡无走路儿孙千古泣途穷懒去岩走遍天下不肯住朅来此岩懒复去禅余拳枕卧苍苔就里有心向谁语最胜泉从来大旱了无竭为雨为云散自歇山下争如山上泉出处孤高难胜越谒五台大贤村苏子庙古庙萧萧鎻万峰寒云踏遍觅遗踪殷勤再拜不忍别自笑参寥是旧容日暮龙潭即事巖端待月一天静石上听泉万虑空笑问同来二三子是谁行乐有无中飞云泉苍岩一隙泻寒流欲究根源志未酬莫使天风飘出去混同大海作潮头过楞严废寺三首万花丛里画楼新玉女凭阑天上春明月一轮帘外冷夜深曾照坐禅人曾见名园全盛时春游公子醉芳菲于今鹿苑花无X主惟有杜䳌枝上啼当年游此花无限今日重来不见花想是支郎厌华丽不教留住在烟霞楚江舟中感度门讲主举楞伽大纲荆南喜见度门公字字谈心不放空试问楞伽在何处头头物物是孤峰因麟郎说七里滩景物偶成布帆风急碧溪遥两岸泉声听不劳试问此时人在否青山回合一鸿毛季夏从清凉山过练阳登望湖亭山下湖光山上松是谁高枕卧虗空大风拂拂来何处魂梦还疑氷壑中梵川螺馆天地分明是一螺何殊此舘在烟波闲来折苇登临者独立苍茫自咏歌过奔牛弔苏长公怀中日月隐何方闻道奔牛坐化场剩语残言谁检得江山千古借辉光长松馆遇雪树树有花皆一色枝枝无叶但多光朝来莫道人踪绝亦有东隣送炭忙有感二首滚滚云涛不转头使君因建鎻江楼绯衣未必长为主塔顶何人一启眸X香城开士旧名林流水松涛演梵音端为此山形胜好等闲昧却大夫心弔妙峰觉讲主金翅盘空万里风有门入妙古人同朱陵止观桥头月不挂天台挂别峰襍吟𩯭毛种种日维新逝水滔滔更怆神独有月明流不去蓬窻此夜照幽人劝大川李善友求生净土热恼清凉本不差何妨荆棘与莲花相逢几箇知归者薄暮钟声送落霞悼鹏郎瘦骨稜层上五台顿除须发断尘埃出山不见入山去恼杀文殊泪满腮潭柘山一音堂谢诸法侣梦里青山梦里身那堪去住别疎亲何须醒后观憎爱始信龟毛第七尘遗闻堂喜晴夜来风雨满岩阿树杪泉声百道多无限好山云蔽尽那知今夕更嵯峨过弘恩寺门外千峰寺里灯一光三世照金绳老禅饭讫无余事静听松涛没爱憎过昭庆寺X回合青山鎻梵宫阶前阶后象王踪悬知超世非无本法雨香云不记重大悲阁别陆太宰驰驿还家圣主光凭虗一啸万机忘手中有眼应知响耳处闻声岂妙常其二金身七尺有余高柱石干坤不计劳自是君王怜朽骨放归云外听松涛过潼关黄骡初不异青牛关吏何须作路讐西向秦关同此去神珠大夜向谁投彭城洪福寺月下怀仲淳盘马山前月正明烟波渺渺片帆轻清光不减金台夜禅室南冠少缪生登戏马台掀髯一笑火咸阳衣锦长歌归故乡莫问当年横槊地萧萧秋草带寒霜送仲淳奔丧南还风树萧萧千里归两行血泪染麻衣送君有意难为语那可燕山闻子规夏日游清泉寺寺里清泉户外山波光空翠尽生寒独怜大士翻经馆狐兔黄昏自往还彭城题苏公黄楼X一片孤城捍怒涛几回隍壑舞鼋蛟祖龙曾此求周鼎不及黄楼意自高题福岩师子峰千日万日尔不吼我来便作无畏声风雷夜半震岩谷深林百兽无不惊同诸法子金山看月青山两岸鎻金鳌石上观涛月正高云外片帆飞不住分明镜里渡鸿毛同诸法子过广陵宿上方寺叙别月下寻幽叩梵宫老禅犹在梦魂中溪山莫问来朝路夹岸桃花色不同题上方寺观音池大士无端错用心不观色相却观音寒流若使离声入千尺云涛觅一针读桃源记夹岸桃花知几深渔郎何事解相寻此回出去轻饶舌负杀丁宁一片心晋王义之晒书堂竹帛古人心血在肯教鱼蠧更生尘自知南渡无归日献与如来转法轮示徐符卿孺东予告还山沧浪辛苦几经秋一片丹衷竟未酬偶向双林寻白足谈空犹自梦春畴夜泊义兴城下X烟涛空翠雨蒙蒙一片孤城山水中我欲寻幽向深处黄昏停棹但闻钟哀路南塘先生示路抱赤贫寒彻骨更连丧开士闻之亦感伤江上麦舟谁肯弃儿孙珞珞产南塘闻秦直指禁令野禅若使是妖僧敢惜残年渎圣明便请一刀彰国宪何妨痛处了无生中秋泊苏长公祠下维舟祠下露沾巾雪涨铜棺月色新歌笑不须刀布换闲中开口许何人寿双山先生轩冕松云路不同双山高出大夫松天风一阵来何处吹走云涛响碧空过漏泽园髑髅此地莫言多法界都来毗富罗更看陌头谁氏冢几回欢笑几悲歌题金沙寺岳武穆王碑阴将军何事谒金仙弘忍精忠本一源不具杀人真手段安能截断世闲缠长者菴定起微云净尽天如洗定起经行月色中无限风光向谁道菴前菴后碧山重长者菴读决疑论X善财童子不辞劳五十三参粉寂寥不是当年李长者瞿昙安得有皮毛示大贤村诸善友世人都怨日闲忙梦里波波醒后忘何者真兮何者伪大家为我细推祥早春谒方山李长者还清凉招陆太宰特赋此二绝饭喫黄精衣着麻长菘七碗胜芽茶相知若问山中事定起巖前扫落花其二五峰氷雪古来深春满干坤冷莫禁曼室老人虗别室遥知端不负登临谒方山李长者还定襄道中余慕唐李长者有年数矣而以参学未暇一访遗踪万历壬辰发春三日自清凉山擕开江彩三子特礼觐之既而挥鞭还清凉春雪缤纷千山裹玉逆思长者音容笑貌恨不与之同生得事巾拂感而赋此十年如渴仰高风神福山原访道踪春雪纷纷遍南北杖藜何处倚寒松过圣寿寺三首郭外青山两岸斜禅房寂寂鎻烟霞佛前灯火谁相剔分得清光照万家看花若使待花红无限春光逐晚风着眼直须天地X外持竿寰海辨鱼龙柳条何事漏春光蜂蝶纷纷过短墻只恐东风妬花笑马蹄千里踏红香送魏觉樗富阳江畔别君时此别兰谿月尚微明月无心能两照钱塘渡口使人思过七里滩富春山水杳无穷谁着羊裘隐此中若使刘郎不相唤后人何处觅遗踪北园见紫薇花有感未见花时巳落花雨前雨后两无差纷纷蜂蝶来还去一段春光被眼遮秋夜半室崖闻法云菴居士读经片雨初收生夜凉半峰趺坐石为床忽闻松下读经响清磬敲残斜月光题庙壁修庙还灾庙里松庙成松去鹤巢空无如留却青松在逮得长生老化龙夜坐后夜空山坐入禅那知明月照寒泉无端失伴猿相唤瞥地身心又宛然示觉迷居士𩯭毛如雪骨如蒿若问长生路转遥淫杀且将根蒂X断蟠桃只在自心苗慰傅居士重叠青山古树多一菴高结在松萝通幽别有池边路居士空床独抱疴礼香山卧如来两脚长伸只管眠那知苦海浪滔天相参莫问双林梦几度春深啼杜䳌来隐标当年三士隐修禅鹤在松梢龙在渊我老一来寻胜迹莫愁破灶不生烟登说法台凤头老汉一登台万壑千巖笑面开说法若教烦舌相雨花惹得帝天来题戒坛九松五岳三山曾遍游此中松树更无俦马鞍云尽葢坛出风月龙蛇舞不休大贤村长者菴怀江南诸法侣阶前屋后尽青山苔径萧萧远市寰来往风尘头共白争如云外听潺湲燕京别文卿中甫之峨嵋三义庙前杨柳青垂垂无语不胜情从来木帝难为主莫厌闲中风雨声梦端师子梦中曾见端师子潇洒风流自不羣一片皮儿蒙却X首等闲哮吼万重云潭柘怀缪仲淳谷水龙泉一片云去来谁解见离羣夜深唯有沧溟月无限清光不可分烧爆竹魏中光居士于万历十四年冬参予于潭柘山嘉福寺明年仲春仍送别于此中光好烧爆竹闻予不喜遂止予谓中光曰潭柘阴气久积法轮弗转正当以爆竹声震散之中光大喜烧竹达旦日轮重转和气翕集中光其有所助欤因感而赋此爆竹声中一别来桃花谷口几回开尧天佛日重光处莫把浮生送酒杯碧云寺禅房见迎春花一段风情自不同道人瞥见万缘空最是松泉明月夜清香浮遍梵王宫长松馆君家几个长松树引得天风作海涛热恼从教千万斛此中一坐自然消怀弇山居士太室归来事事幽散花天女岂全牛云边水木同谁赏隐几无心对海鸥悼无尽禅伯坐破蒲团知几枚世缘见说久成灰春深岩畔花狼籍百鸟空啼唤不回X上方别守愚座主绍宗天恩开士之峨眉大家都是异乡人相送殷勤骨肉亲回首白云重叠处巴江行色洞中春梵川西爽楼雨中即事屈曲池塘杨柳风浮空沤阁雨烟中谁将半偈拴心马夜聚鱼龙水月宫曲阿梵川即怀流金烁石雪漫漫岂但危峰与峻峦秦道巴江千万曲芦芽云树带氷看示王中贵江南江北尽丛林惟有龙神愿最深身命肯将抛此地盲龟植木芥投针与大光禅人瓶钖飘然历万山境风逆顺片心闲若将水月同行迹刻画虗空作道颜舟行即事两岸好山青不了一溪流水碧无穷布帆风急浪花白飞入千峰与万峰寄嘉禾李培秀才武塘一别几经秋万里云山两地愁惟有吴门江上月清光不逐水东流洗砚池洗砚洗头试问津波光潋灔墨花春一心清白居云屋人世于今有几人X法华寮玩月有感寂寞空山夜气澄长天那得片云生不知身在清光里犹乞傍人指月明游太湖平生那得此游奇夹岸风高落木稀一水征帆千万片青天镜里浪花飞赠一光赵居士蓦路相逢唤喫茶杖头有眼辨龙蛇谁知邂逅秋风后南国疎梅又着花登牛首文殊楼高楼忆昔抚长松塔势稜稜云壑中闲笑一声天地外行踪髣髴在虗空偕魏李沈三子登钓台云外钓台高若许桐江万古一丝垂水寒夜静鱼龙睡谁听先生歌紫芝华严岭丹楹画栋鎻凡峰绝巘盘回有路通一部襍花乖古调龙蛇曾此领真风悼石头洪济寺守心禅伯夕阳归鸟向江濵勐浪声中共息身大树无何风折倒一回过此一沾巾谶禅客宝塔凌空众鸟喧那来英物解飞翻一双铁翮天生就梦里曾惊燕雀魂X灵岩过傅居士旧游处嗜酒狂歌问狗屠禅房白日醉唿卢溪山不改前来路香饭空庭读佛书题用师静室龙供泉把茅谁缚万峰头绝壑寒泉日夜流一自用师归去后老龙玉髓竟还收登伏虎崖岂是来寻伏虎踪为看巖底列羣峰笑将四大分千影处处山头有冻脓欢喜泉鸟道盘回知几重寒泉润吻想龙宫唿童试斫云边石止渴梅林亦有功过活埋菴十首山林清净本无尘那得泥灰埋此身莫如老死娘胎里省却寰中触恼人试看父母未生前可有形骸倚树边自是堂头无出豁腥臊炙地更薰天髑髅究竟本来空空可埋藏空有踪未审吾师作何见无端捕形与关风逼塞虗空不厌高何须掘土葬山腰应知世眼无多大肯把皮囊剌尔曹大患从来为有身不如埋却免生尘青山白石为棺椁作箇闲中活死人生死何曾是两条活埋未必掩腥臊从教逼塞虗空X去万户千门处处高鼻孔撩天不可藏被人牵拽转慌忙何如未死先埋却也胜林梢挂角羊埋身未必胜埋心直下无生绝古今岩谷市朝皆大隐吾师何事遁云深埋身何必在青山但自无心万境闲怪底老禅太多事白云深处立重关自古名高累不轻饮牛终是上流清吾师未死先埋却又向巢由顶上行弔月公杉经残手自植云边摩拂风霜知几年毫末眼看成合抱越王慢道破吴贤过昙阳馆闻道昙阳巳得仙尽看白日上云天是谁却恨相从晚华发萧萧读老篇有感二十年来勘此心无分净秽任浮沈相逢谩道轻绳墨除却青松孰赏音简魁禅客师事昙阳一从别后感同袍少室论真尔独高不谓年来爱翀举却将解脱博逍遥答禅客藜杖春风入阁来此中心事谩相猜谁家楼上如花女倦倚栏杆手托腮X贻南竺僧葛鑁闻道慈心及昆虫降龙曾不假神通相逢莫问途中事葸十夕岭春深雪未融佛手崖茫茫三界总成迷孔老虽能力尚微不是瞿昙舒大手众生沦坠孰提擕赵州关蜀道虽难尚可行赵州关险不堪登分明举目真如院多少英灵度未能过悬珠塔清谿委曲抱楼台金地空闲绝点埃闻道当湖旧林鸟无枝可宿亦飞来龙光寺诸文学开讲见招有答雨过空林生午凉衣冠高论洗心堂遥知此道今收住不属禅家棒喝旁拟偕开公之匡庐度夏千寻绝壑夹龙潭旁有长松片石寒避暑开先谁是伴卧看飞瀑泻云端供花谁把金刀费剪裁殷勤双手献如来虽然不借春风力红白枝枝次第开偶成二首野牛鼻孔本撩天去住从来不受穿水草鲜明随分足行期早晚漫相怜X松毛着火𦦨初腾逐逐趋光竞北行未及更深烟尽散归来都怨筮无灵赠某禅人断指利斧轻将断指头百花林里万缘休只今举似湘江上鲜血翻成碧水流宿文殊寺怀凤林禅伯别诸法侣覆宿风高白草凄孤桐空在凤先飞月光如水清人梦杯茗相看动所思感怀𩯭毛历历几经霜越鸟燕鸿倍感伤行尽江湖三十载买船无限客如常欲过麟郎别墅先此示之连日天阴今日晴杖藜跃跃南园行主人池上笑相待茗碗相看香浪生同王方老过子成别业因悼子成夕阳烟水对荒坟亦有人来扫白云今日倚栏同啜茗萧萧落木不堪闻别如晓莫道来朝各一天溪山虽异月无偏若能心水常如镜处处清光在眼前访万延老禅三箇柴头品字烧支郎拥毳暖偏饶千岩雪覆人踪绝唯有梅花慰寂寥华亭颐浩寺微笑堂X泽畔桃花岁岁红几回带醉笑春风年来莫问灵山会夜半吟残晓寺钟僧买蟹供檀越闻而有感汝辈横行巳积年成羣白日海沙田今朝捉去为媒妁百沸汤中谩呌天喜遇王居士见说终南几万峰春来一雨瀑千重茆茨欲结最深处可有阳坡着冻脓偶成故山初不改苍茫万陇萦回得气庞自笑草莱埋不尽空中头角尚昂藏冬日上歌风台峨嵋应拄万重天历尽氷霜到绝巅憎爱当头风过树象王行处自超然难胜泉修罗爱酒海为器酿乃不成遂大怒岂若此泉清且甘一歃令人忘众苦太古峰前怀许使君相对颓然幽思生鹿泉此去隔云层更闻白佛山中事苍石谁留不朽名萧冈纳凉二首纳凉触处藕花风望里青山知几重怪底萧冈秋色早炎蒸不到绿阴浓五老峰头结夏难日闲无暑夜愁寒城居六月心游X此铄石流金总是闲怀杨慈湖先生三首曾读先生所着书明星朗月照禅居夜来头面浑呈露知我慈湖浪里鱼其二那个男儿不丈夫念头才起便糢煳试看白日青天上云翳从来一点无其三慈湖今日尚长清谁谓先生有死生何处风来波浪起依然不断讲经声秋日偶成少年走马过邯郸侠客闻风毛骨寒饭罢日长无箇事断云自剪补衣残春游隔岸桃花血染红谁家犬吠水声中不因雨过春江濶一扣柴扉问小空开先瀑布黄岩老衲经行倦瞌睡触翻净瓶水化作长虹千万丈潺湲今古鸣不止送怀慈之南海每闻南海风波濶未得身心空莫游浪翫小舟如芥子财童云里为担忧过赵州柏林寺花木萧萧春色微庭前柏子旧来机只今谁复重拈X出无限人天领旨归题画千松断磵绝飞梁松下何人问老庞花落不随流水出那知深处有春光庐山夜坐云吞瀑布有无闲锦阁归来日巳阑法侣二三谈坐稳磬声流水共潺湲月下偶成静夜无云月正中清光何处不相同江南江北闲台殿几箇心闻晓寺钟宿灵隐山房有感长松九里接飞来碧岫云涛吼法雷猨鸟无端惊斧凿一回登此一伤怀登丹阳玄覧亭松矮看山松色蒙待成千尺自疎通南湖西岭清秋夜月下看来更不同示吴元石孤光一片本圆明才复心生便隔程纸上相寻尤可笑画龙安得解通灵醒梦梦里悲欢知是虗醒中境界岂真乎常将醒梦细推勘逆顺关头便自如示密藏潜行密用道阶梯才露聪明早自欺醒处未能违现X行梦中安得不昏迷咏怀年来心事随流水一到沧溟不复还剩得灵台无所着境风顺逆镇常闲忆孙仲来随余过祖堂寻懒融尊者䇿杖同谁问竹房千山空翠染衣裳献花鸟去无消息却使延陵道更香玉板桥留度门一片寒琼跨碧流行人到此忽惊秋莫教飞出人闲去为雨为云不转头承天寺怀古风尘何处问罗家八德池头见觉花庭下丛兰今寂寞更生留得破迷邪峨眉送人游清凉氷雪风尘路不同出门拄杖便成龙朝来何处桃花浪片片香云接五峰过十八滩二首孤蓬终日翠微闲才过前滩复一滩直入深山更深处曹溪犹在岭西南两岸青山月满川篙师贪睡不行船此时意味清如许法句难将口吻宣草寺别顾南宫马嘶杨柳春风煖人对昙花慧月凉此别不知何处见片帆缥缈渡沧浪X住山厚篾三条束肚皮住山谁饱复谁饥几回独自随荒陇不学曹溪滚是非吴城舟中黄梅未巳复红梅浈水歌残吉水来若使东林堪卓钖聪明泉冷涤纷埃过关挑云横雪岭南来流水青山几日回关吏何须扣疲马囊中无物惹尘埃偶成长松之下坐片刻直抵红尘三百日岂知一念未生前空虗悬块苍苔石题楞伽山海图陜代峰泉曾见来这回所见更奇哉云涛空翠皆无尽一任人闲辨劫灰夜泊星子朱堤浪刬南康城脚时往来舟檝命如丝新安不产朱夫子谁向湖边筑此堤过南雄遗贵善人南来岂止千重岭终日烟霞伴客行浈水西流谁解道广长舌相说无生登二祖说法台鼻祖当年此说经寻常花雨慧风清只今台殿萧萧里惟有封龙不改青X挽守心禅人十年辛苦在丛林六月葵花一片心云过龙泉秋雨歇寒流多是断肠音秋夜宿本侍者禅房秋初久雨忽新晴云屋寥寥片月明爽气逼人眠不去经行谁共听泉声梦觉偶成梦历峰泉兴正浓万松失在一声钟觉来空翠犹堪掬才复生心趣便穷题好坚木图寿王司宼牛羊不敢卧其阴出地高升压众林坚直不随秋气改无情岂肯负初心秋日过多宝寺怀陈平江侯穆文简公鱼龙不改旧波涛多宝撑云壮寂寥陈穆遗踪何处觅断碑残碣草萧萧哀福圣寺古栢香叶玲珑翠作阴几回风度泻清音檐前宝地依然在无复朝来报晓禽夜登中台师子峰头纵大观翻身直上碧云端一声长啸干坤外五顶风生月影寒喜姚侍御问法乌台白足笑曾登柱史焚香问大乘佛性自来无贵贱有心男子即通灵X过鹤林古竹院二首深云徧种碧琅玕小结茆茨亦可安一任流金并铄石老禅拥毳尚憎寒其二青山有竹千万竿听雨时来一倚阑蓦地耳根寻不见主人喝下破痴顽入湘阴自古巴江学字流湘潭水出更深幽三十六湾来似去不知谁是共行舟咏怀葢世功名岂足谈时人所贵我如闲谁知别有登科处不在文章纸墨闲阳羡舟中即事来往风尘两𩯭彫青山冷笑世人劳平生碌碌成何事一片年光梦里消示僧衣中难着是袈裟龙衮貂裘未必佳若使为僧心不了何须祝发住烟霞过大庾岭二首空拳出岭一樵夫得钵归来上祖图鼻孔大头还向下支那翻作葛藤窠红梅林下黄梅钵夜半谁持过岭南无限好山青不语箇中一句若为参赠本来和尚X前后千峰去复来几回蜡屐破苍苔只今懒向诸方走饭罢和云卧石台过张文学茂木竹林流水读书堂更爱清风送午凉喜怒未萌谁是主香云片片度长廊哭千松座主茫茫宇宙总他乡像季惊摧正法幢南望江梅愁不尽千松深处落寒香望鞋山无劳针线自成鞋万古惊涛不可埋世上有人能着得输他没量道人来悼穆元菴怪底元菴老觉翁春光漏尽树头空惭余一片红莲舌无地轻摇此辩锋九江舟行春风杨柳问前途南北关山万里孤一片月明照江水此时心事有中无紫栢老人集卷之二十七X紫柏尊者全集X卍XXX紫栢老人集卷之二十八明憨山德清阅诗登吴江华巖寺塔汉武何须问劫灰只今沧海旧尘埃塔灯谁点吴江上直得鱼龙睡眼开空堂夜坐趺坐空堂如水清灵机历历自超情百年三万六千日安得须臾此地行咏于三公观察十郎竹秋风疎影摇窻冷夜月清香引坐深更爱诸君能抱节不因霜露失初心弔鹤林寺松从来说法有松涛老衲无烦舌相劳谁料一朝都伐尽几回归鹤夜寻巢寄吴江诸法侣吴江明月旧时同万里迢迢向蜀中寄语长桥流水道莫催尘世白毛翁寄仲湻去去峨眉万里余掉头东海意何如但将亲骨埋平地到处青山好着书赠姚国宾柱史归来一箧霜其谁问疾到东昌汾河片影巢陵月千里关山不尽光X悼大千老师八功德水最清凉饮者能消热恼狂不二楼高云散尽十千龙象益悲伤灵巖喜汪将军傅侍御至却扫风尘进白云空山流水静中闻九重天上人多少遍数那能及二君佛香院佛香院里过清明门外垂垂柳正青怪底晓莺啼不断广长舌相荡风轻宿东台绝顶风高白日寒云山重叠槛前看夜深徙倚南楼柱喜见沧溟涌玉团题玉女潭仙肌香洁本无尘未必临潭浴此身自是山公嫌寂寞装成幽胜引游人弔玄晏桃红李白春光好谁料东风夜半狂玄晏先生非寂寞菜根滋味古今长过玄晏草堂春鸟啼来花巳深草堂可得静居心逝川既去不复返几度临风泪满襟示姜士华火宅焦烦岂久居𩯭毛成雪费驱除故山相去无多远车大莲华衣里珠X示端雍花落花开几度春此身如梦亦如尘晓来聚散东风急红点苍苔色不新示傅公肃江上芙蓉向晓风雾华初染色偏浓人闲乐事真堪笑歌管楼台写镜中白发从来不怕人侯王头上晓霜新还家莫道关山远一念回光冻地春日月升沈不解停𩯭毛镜里雪花明何如掉臂风尘外闲伴樵渔过此生逝水滔滔日夜鸣浮生谁复解心惊青山常在人频老紫陌絃歌不可听示韩生螺髻山中雪色寒绣衣云外有弹冠韩生也解闻钟磬消尽声尘领八还寄铁菴居士天雄山色武夷同负约寻来入梦中怪底维摩常抱疾八行无鴈有谁通游海门二首岳宗朝会古来闻此日寻源到海门寄语行边碣石上图南还有北溟鲲青山结伴好忘机春水桃花一色绯鹏翼自怜风力细殴鱼先向海东归避暑萧冈X利名不识有何亲累杀世闲多少人在处松泉堪避暑肯将白足走风尘偶成烟波堆里道场开车马终难践碧苔清梵竹篱关不住磬声飞出水云来山头百畆钵盂田闻道英檀据有年此日云居得新主彫胡食尽好垂怜襄江一水曲何多两岸桃花色未酡莫道春寒杨柳怯乘风也解弄烟波建昌山水胜临川纵使王维画不全风大观成君试看直将吹放小西天祖庭秋晚觉花空祗树萧条鎻梵宫幽鸟似怜无缝塔几回肠断呌西风四顾干坤一洞然长江万里片帆悬浔阳此去无多路五老云开翠泼天野水去来六七里小舟黑白两三人雨余自是烟波润归去清歌月色新朝来金凤卖红香朵朵含羞挹露光色更空生空更色谩夸飞燕体轻扬闻磬长堤短岸绝烟波彷彿龙宫隐薜萝风煖磬声飞欲断遗闻谁解听渔歌夏日曲阿梵川偶成三伏干坤一甑同静思水壑驾寒松冻云便觉生毛X孔不若长斋绣佛容泛舟梵川绿杨堤畔微风起红掌争惊碧玉盘谁棹小舟横水口清香拂拂带轻寒不抹胭脂趣巳幽自怜颜色照池头须知此外无空相蜀锦何妨隔水浮春日重游光德菴流水桃花大士家道人曾此泛星槎白牛塘上闲吹笛归去儿童日巳斜慈寿访劳盛主人不遇千巖披月到风尘一访那罗洞里人莫道过门余不入香云腾处示全身过玉河观音寺一径秋云到薜萝隋唐陈迹问烟波重来谁起祥公定马上行吟五噫歌客东云居寺即事轩冕松云调不同那堪箫鼓襍疎钟一声长啸出山去野鹤从来无定踪显灵宫闻邢炼师语有感仙源密迩蕋珠宫云尽天坛月正中松露鹤翻曾湿袖相逢莫笑野烟浓过西云居寺有感万里峨嵋去复来古碑无字洗苍苔琬公慧命谁将续泪洒青山染刼灰X南岳观音沼流泉岂是世中声妄想纷飞听不成试把耳根暂拈却云边别有路通明镜虗镜里虗空花上春未生心处却投真若教蜂蝶纷纷集只恐东风解作瞋望普说殿广长舌相覆虗空佛与众生吞吐中隔壁钏声生杀柄清凉热恼辨雌雄尊者堂双松盘据万峰腰静夜微风学怒涛龙象百千相次礼卷帘喜见凤头高戒坛偶成黄金不记筑为台死马能牵乐毅来绝壑筑坛传佛戒大雄家具冻云雷结冬永慈寺赠芦芽主人妙公莫测深林虎豹居道高何事费驱除危峰环列听禅观流水潆洄学梵书悼寿禅堂师宿草平兴共度关只今灵骨葬空山瓣香飞奠秋风里流水声中塔影寒芙蓉阁偶成白犊溪头过小舟布帆风急浪花浮烟深不识归何处时听歌声到画楼X约王泰宇登茅山因未返赋此处处东风弄柳条行踪犹未上三茅华阳洞口春将老愁杀游人归路遥吴中夜泊凉生苹藻动秋风万里无云一镜空今夜孤舟系何处吴江清浅月明中吴氏废园汾阳门第晋风流缥缈湖山感胜游今日松萝谁是主断云残月鎻江楼筑成金屋贮婵娟草魇花迷知几年愁见向来歌舞地古槐疎柳起寒烟寓匡山黄龙潭寄宾阳老禅一菴高结翠微闲千尺飞泉万仞山月夜为谁歌白雪遥闻清响落松关山中老人青山回合路纡盘流水松风六月寒九十老翁忘昼夜醒时只把梦时看葛洪山访泽上人路当断㵎倚寒松重叠峯峦拥梵宫未过竹桥清磬歇老禅扶杖笑相逢西沼晚泊扁舟日暮泊孤村何物吹空天上云卧看月明照清浅是谁遥指水晶纹忆山居X劳劳白足走风尘才别青山秋复春重叠云深巖畔屋寂寥空鎻久无人访郑春寰不遇湖州城里风光别一半人家烟浪中惆怅仙公醉何处柴门岑寂水云封赠天竺僧十万程途数载通沙头弹舌授降龙五天到日头应白月落斜西半夜钟大方禅伯上山白云一片解深藏家丑虽多慎播扬松谷老禅真面目太行山色自苍苍与邹南臯居士孤松高倚大江头日夕波涛荡去舟野鹤几回翔欲下风枝缥缈未能留过向城广福寺万簇云山拥佛宫璇题藻井草莱封夕阳墟落向城北几度钟声送晚风潭柘怀缪仲淳谷口龙泉一片云去来谁复见离羣夜深唯有沧溟月无限清光不可分怀燕京诸居士羣籁消沈片月西阿谁写出未生时长安不在春光外梦里浮华几箇知别开侍者X日光寺前日巳西空山摇落语离违行尘𡋯𡋯两条路头上青天不可移咏石乳泉石乳高悬不记秋半空珞珞泻寒流遥知此去归沧海大作云涛浴巨舟志梦独惜无人万斛舟风波恍惚卒难留谁知岸上持竿者几度斜阳泪湿裘示诸沙弥赤心片片为诸人痛棒难禁满腹瞋只恐出门三十里恨心竟作水中尘嘱芦沟桥资福寺住持本公十年𢬵命死挨排逆顺相逢莫动怀待过隆冬春自到千红万紫一齐开山居独自经行未欲眠夜凉明月照松泉好茶一碗昏方歇踏破虗空别有天白云无心道人心流水无迹道人迹心迹两忘齐有无白云流水谁复识别陆太宰余童时知太宰名既脱白始识于嘉善之大胜寺今逆推之凡易二十二寒暑矣余尝见太宰出处无常得失参互不可以凡情测也如维摩以卧疾为广长舌说不二法门夫疾与不疾为二死与生X为二荣与辱为二老与少为二凡与圣为二了知疾即不疾死即不死荣即不荣老即不老凡即不凡是谓不二法门苟能入之虽火聚刀山皆清凉慈忍地惟太宰久入是法门故能于生死荣辱出处之际纵横自在耳余少太宰二十二年辱太宰不以齿少贫病託于道义之分今将别而之晋阳披晤未期感而赋此春过丈室维摩疾夏到维摩丈室安此别不知何处去浮生开口笑多难谢太初静主惠楞严集註万叠寒云抱寂寥日高犹自懒伸腰楞严十轴谁相送一炷名香笑里刀自肯寮自讼莫嫌奇特障灵泉大用临机不现前媿我毒心行未彻赚他男女落廉纤般若泉独坐苔龛万虑空瀖然一脉泻层峰从教龙象如云集供佛浇花用不穷月夜登海藏楼怀江南诸法侣头上青天四面山一楼高耸翠微闲空窗最爱无云夜溢目清光只独看睡起示道开粥罢正怜方梦醒日高犹自打鼾眠开郎巳解随慵懒伸脚无端裩布穿X自肯寮年来足迹遍江山五顶清凉未欲还却笑今朝心自肯河沙龙象任跻攀为新剃可禅人字止台昔人有言曰知人者智自知者明马大师住山时猎人石巩逐鹿过其前问曰鹿何之大师曰汝一箭射几鹿巩曰一鹿大师曰吾则不然巩曰师射几鹿曰一羣巩闻而骇之大师乘其骇而启廸之曰汝能射鹿何不自射巩遂反弓自射曰直无下手处大师曰这汉千刼无明当下氷消去也若然者信知人易而自知难人能自知如已眼见眼苟非就中人则石巩之无下手处宁易言哉禅人名常可余字之曰止台以渠剃染清凉诚无忘文殊老汉并其受业和尚之德耳虽然止台能自知则台可止台可止斯恩不负人寿几何老而知反脱不能于空闲寂寞之濵氷枯雪老之地以终其志非夫也止台勉之世上稀逢七十人羡君老大出风尘慧刀举处情根断去住无忘五顶春再游潭柘寺峨嵋万里去重来法雨香云遍九垓谁料昔年荆棘地空山巳复涌楼台云尽见石门山此中山水如西子手抱琵琶面半遮若使风流潭看X见今朝云尽孰惊嗟悼栗菴居士武夷不改旧山青十卷楞严讲未成惭媿自言还自食但将一颂寄延陵悼王方麓先生前生曾道是华严习气临终果现前释尾儒头难辨别还同竹篦勘痴禅旴江舟中望从姑山学得长生固是奇身存影逐有谁知何如只学无生好我既无生死自离曾为紫栢巢中鷇和好音声总不如今日一编重举似血痕沾洒透珊瑚满腹春工着处栽含毫聊当一枝开是谁管领无絃曲双径迢迢庾岭梅丁卯秋日阅刻紫柏集弟子元广分预其役每见当时拈似处失声而泣因成二绝句漫缀于末不自计其词之工拙也歌愿僧歌君不见大块内大块外凡属有形皆聚沫风卷沧溟彻底枯皮既不存毛奚赖今与古知几代搜剔兴亡多感慨镜里豪华草上霜日出浮光竟安在大道丧仁义起愚智遑遑分彼此七雄五伯杀气骄楚狂悲凤讥孔子李伯阳尔胡为去华取实亦支离欲返真X淳盘古心时人未必解相随穷百家讨众论傍门骈户增迷闷精闲文武战功名究竟空余千载恨自秦来不可说力并山河流杵血虽然美恶不同观到头名分慙先列千算计万思量古往今来梦一场寒暑相推毛易白争如削发礼空王空王业贵人绍生死中流施橹棹有缘拍手便登船一念不生等麤妙死井水岂藏龙巨灵一拨泥沙通百千三昧总心源横拈竖弄振家风有等人眼睁睁欲心如火觅长生谁知生是死之媒媒在终难药物成纵成得必有坏有坏修之非所解少年自笑学飞昇一段风骚几为卖多算胜少算败算来算去为僧快五蕴身心水即波圣凡坐断无罣碍一瓶一钵海山宽云行鸟飞恣歌呗愿为僧愿为僧世世生生继祖灯四弘为毂法为轮碾断众生爱与憎杜鸿渐王钦若生愿为僧死负约不荣国相贵为僧达者自知解与缚青山曲碧水湾松竹风来益道颜相逢若问为僧事须信为僧非等闲唤鸟歌道人天放度浮生城市山林信脚行除却着衣并喫饭眼前无事可留情云边松松下石枕钖横眠消白日从他花鸟报年光鼻息如雷睡正密忽醒来持铁钵狂謌出谷真快活望烟乞食向前村一饱那分精与粝风尘中境界别憎爱纷纷难了绝输与心空及第人遇缘好丑何烦热知不知漫自痴萧梁陈迹草X萋萋两轮日月如丸掷竹马儿童𩯭巳丝贫与贱富与贵冷眼看来无面背狂奴自是卖高名平等光中生忌讳簑衣不着着羊裘七里滩头成浪费这段光见不见日用堂堂同掣电直饶师旷与离娄竭尽聦明隔一线访道易悟道难相逢几个委心肝些儿拂意便生瞋神珠肯把与君看得此珠大事了我本不生谁复老流水声中唱哩啰斜阳影里唤归鸟罢罢罢及早休千峰古木足清幽莫待飞高勌始下羽毛零落道难修弔开先湖月鑑公种树歌君不见开先老僧号湖月罗公见之不敢忽赠之湖月非无取清明在躬体外拙湖上山月边窟朝暮往来行不歇见人斫树即哀号跪拜其前求莫伐毫末全抱霄壤然损我一枝拔我发君欲伐者便一时老僧视之如斫骨愿君顿发菩提心留与禅林壮门阙夏月游人夹道凉冬来风雪难埋没更有神飈天外来树响泉声当面咄男儿咄面解翻身凡圣情尘弹指劂示觉皤居士歌去年花落开今年今年花落开明年花开花落知几回有谁能究未生前未生前痛究竟死生憎爱登时净觉花开遍菩提树香满十虗耳根领病病歌五行四大是何物解寒热兮解生克风寒水湿互交X驰情根未拔遭渠惑遭渠惑几度寻渠浑不得一片虗明碍口门千言万语吐不出马驹儿日面佛月面佛洞山暗里同轨则看他有分有谁知拈转顽心赤骨立赤骨立从教五眼难窥识却许狸奴白牯流寒热罏中闲跳踯君不见桃花红李花白才得春光便增色昨夜东风过短墻朝来满地空狼借眼前荣能有几二鼠侵藤坠复起等闲镜里𩯭毛斑报道当人死消息死消息我若无生媒不入这些病痛向谁言多少男儿甘自忽甘自忽铁面阎君解罗织三途一报刼五千出得头来终费力又不见高张富贵震天地头白黄金买不去南山北岭冢累累见说蓬蒿穿眼里憨憨子能病病梦中拾箇破沙盆醒来却是谈禅柄曲折松枝随手应天风偏向手中吹霹雳一声头却耸桃花歌君不见桃花开桃花落开时何芳秾落时何寂寞谁知本无殊人情有丰约南青阡东紫陌无限桃红与李白玉楼人醉唤不醒梦里南柯郡政积不知何处晓莺啼醒来红日悬天碧追思枕上荣辱事兔角龟毛争仲伯古与今休与戚动静一条横喧寂尧舜巢由镜里花春深风雨闲吹笛牧童岂有悲欢心有心听之心如摘桃花开桃花落开落恣无常道人卧巖壑壑之上巖之东偏多翠栢与苍松长风忽然游太虗云涛滚滚鸣千峰耳根无何声洗脱我乃丧我我X无踪无踪是我我是谁斜阳西去自鸣钟钟中皷声如可襍晓来何以破昏蒙桃花落桃花红分别情空代谢同我是如来真骨肉肯将妄语诳寰中示如印观身歌君不见如花女子谁不恋只缘面嫩怕风吹几回躲避桃花畔又不见吴王楼船载西施荡漾中流衒颜色一朝越兵过行春等闲笑里姑苏失这肉块害杀人古今无限没风尘老僧有箇降魔术不是英雄不解识常将此心观此身此身毕竟是何物今日观明日察内外搜求没搭杀皮褁肉肉包骨横筋竖络互相织三焦五脏细复推蛲蛔以为极乐国脓为浆粪为食终日醺醺自为得一朝报尽幻躯烧总随烟焰风飘失能观者是我心所观者是我身能所何曾有䟽亲譬如吴越各江山痴人无智认为一观之久观力渐熟成抖擞一道神光照厕坑蛆虫滚滚希延寿臭秽中不堪处争名夺利谁思止万两黄金买粉头直谓风流长不死悲哉业鬼与婬妖不道东风夜半生犹谓春光常若此纸袄歌君不见天上六铢衣人闲宫锦袍纤柔交错固无比争若溪籐道味高西风起谁不怕凛凛侵人如箭射寂寞千巖披坐时恣尔寒云覆房瓦夜将半窗月白侍者莫能辨青赤误认霜猨扰余禅蓦地当头打一䇿曲兮曲直兮直凡圣情忘难可测化母机梭织不X成那堪罗绮较颜色行着轻坐着𤏙坐卧相应便舒卷八风一任作风涛道人岂改菩萨面挂松枝晒屋角穿窬见之亦不捉隆冬独壮老僧怀一片虗明谩描邈又不见纸衣道者亦奇特生死去来何自在却被曹山痛斥之念异便与玄体昧中峰老亦纸袄横拈竖弄无不好即衣说法声如雷自是聋人耳昏耗比年来俗愈薄狐兔成羣乱穿凿柳絮芦花翳眼睛解脱光明甘束缚紫栢生见弗忍逆即逆兮顺即顺夜叉菩萨面无常刼化痴郎悟心印也不管你青州衫重七斤也不管你溪籐袄无四两一条性命等微尘赏即罚兮罚即赏悼徐文卿太仆避暑何须万峰去虗堂寂寂多山趣飘风骤雨须臾过屋嵴瓦沟流泉注万壑千岩孰卷来等闲却向城中开秋雷轰轰鸣法皷无限劳生梦里回君不见开门绿自到望处红如妆即色知非相风尘莲蕚香不数日徐彦文匆匆束装朝圣君讣音一旦闻意外空解未深泪缤纷前船便是后船眼莫道他死我不管蓦地临到我头上电光石火徒悲叹随顺无明起诸有英雄百战争好丑若不随顺诸有离佛手何曾异我手观牡丹念来慈未花主人何处去正花犹自不归来倘然一夜风雨生可怜艶冶点苍苔君不见富贵贫贱本一条花开X花落徒嘈嘈槎芽未发试着眼摇落孤根煖独饶鞭镜歌君不见桃李华鲜且软红白枝枝风未卷公子停鞭勒马看等闲一片飘清浅河边水去不返可惜朱颜日渐损从教把镜玩髑髅笑杀痴心生缱绻又不见潘安宋玉貌最美一息不来成弃委青铜知道落谁家不照儿郎照婆子山居歌达观颠达观颠众人所爱渠弗怜閙里抽身委躁君疎狂一味乐林泉撩起行未甚错鼻孔孤危不受索世路崎岖行道难算来肥遁是高着大率进莫若退行藏慎密终无累粪衣怀宝宁负痴人不知我我则贵住深山敢偷安火种刀耕度岁寒饭讫虗窗礼佛书几回明月借光看置残卷双足歛水韵松声耳不揽一块圆明忽现前瞥尔生心即不见眼中钉脑后楔不是轮扁难出脱相应约莫徐疾闲放过依然成两橛无手人解行拳轻轻击破赵州关五家祖印落掌握生杀纵横岂等闲罗缑岭石孤硬鸟道悬空常寂静万壑千巖一线通龙泉幽䆳多潭洞可栖身可涤心觉路萧萧缺嗣音狐兔成羣白日嘷夕阳碧殿下秋阴君不见屈步虫即屈即伸难大用苍虬一蛰迈三冬出水云雷自相送烟霞趣莫谩举古往今来挹巢许衡山懒瓒枕流眠丹诏连征不解起这家风勿外通若将此意透王公管取当头失高贵涕唾功X名学苦空梵川问月擕麟郎觉生吾问天边月可曾有离别燕山与吴门几见月圆缺或复海上生有时林闲没光辉在隐显肯为迷云汩君不见长安道傍萧寺中焚香露坐月当空昨宵十八高人聚风月无边尔复从又不见不传之妙乱抛掷满地珍珠谁拾得此情难借虗空喻摧破虗空须着力清凉寺双栢歌君不见古清凉伯仲干霄知几霜窗前倐忽神飈生翠涛吼唤寒焦肠此时趣谁领略积刼情尘俱廓落堂堂一片旧灵台塞破虗空无处着好家风谩从聋浮生如梦梦如空今昔豪华镜里狂劝君莫负主人公淮阴功留侯䇿究竟都来闲费力三月桃花雨后看残红满地悲狼籍大将军五大夫荣名无故落江湖争似清源堤下柏难兄难弟世中无又不见鸾凤高去去来来爱此巢香叶玲珑韵独奇静听瀑水涤心苗俗渐薄真可哀几人痴想制棺材金郛玉廓终须坏木板安能保久埋勿短见取势便唿奴喝隷逞好汉直谓青天亦可欺青天较汝更会算大张罗任他钻到头一一结公案何如当年即回光留取清阴后人感示张春堂丹衷云外寻知已赤脚尘中觅信心二十年来霜雪X苦寸肠愁绝为谁吟为谁吟吴门风月最知音知音不在念生后一道神光贯古今闻我行惠双履万里烟云生足底烟云总是相知心去去怀君宁有已宁有已瞥尔生情早不亲愿君护念常如死死人坐断攀缘时藁木寒灰未足比勐然大地回春光头头处处皆芳紫信手拈来总药经问君何处留经註唯愿龙神常护持普与众生作良剂姜节妇歌项羽强勐谁敢并恣暴纵火烧咸阳烟𦦨亘天三百日视之谈笑略不伤想必肚肠生铁铸又同木石无情思及别虞姬便动情歌罢伤心泪如雨又不见汉高大度天下闻抱病呻吟欲断魂戚姬难舍死不顾抚床相视泪纷纷这两汉气吞当世真罕见罗络英雄如小儿使贵即贵贱即贱触着虞姬与戚姬不殊生铁遭火煅方圆曲直任钳鎚又如籧篨任舒卷楚覇王汉高祖大度强勐何足数爱欲关头皆受降临死恋恋犹相顾反不如嘉禾城东姜氏女亡夫节抱金石固弹指高楼五十年不异覊旅寓旦暮又如枯木倚寒岩春光荏苒心如死唯有清贞不变常遗风永永镇颓世游善卷洞性僻平生爱泉石天下山川遍曾历搜奇讨异几经秋佛窟仙源靡不识靡不识善卷幽灵更殊特香蔼崆峒别一天雕巖刻岫缀云烟石田丹灶尚依然仙X人一去不复还人物森森俨若生游人把翫何多情造物变幻固难测以道究之亦可得自是游人不悟心却于心外生情执生情执随境迁流何日息此心明旷本无涯昧之无故生欣戚临泉坐石便欢然把酒高歌自比仙须臾兴尽复尘劳一段幽怀变萦缠何如直悟本有心信手握土总成金大地都来一只眼不知何处可安针若有一针可容得此心之外必有物有物安能无爱憎爱憎既起迷真识吾之爱山水从来不断此踏遍名山不着尘看尽江山又何色撩天鼻孔任昂藏去住无非无有乡不知谁荐此中旨国山寺里礼空王空王礼毕出法堂千峰回合巳残阳扁舟缥缈向何处夜泊烟波万里长汝坚歌赠项子有形坚久惟天地水火风灾终飘没此乃如来真实言不是等闲相诳惑天地闲事虽多升沈光景暗消磨一一巳过不复计荣辱牵人情不枯情不枯逢春欢喜遇秋悲古往今来皆若斯不思天地不长久但见所欲皆可守天地数穷尚倾颓须臾荣辱我何有春花虽媚终必凋容颜虽好终必憔君不见偷桃曼倩头解白寒暑催年不可逃可逃惟有一着子天地有坏他不死不在深云远壑求不离现前日用处穿衣喫饭莫放过生心早是路头错一路光明变识情改头换面由渠作瞥然悟识情即是金刚座一切万物属生灭惟有此座常坚固不是英灵大丈夫阿谁X占之得安妥得安妥汝字汝坚不虗度我歌信口不思量傍人读之笑我狂惟有汝坚信不疑晨昏吟咏遣时光遣时光春花烂熳香何处不用鼻尝用口尝白衲歌为冯开之作此色不异奔茶棃来往风尘不染泥愿君此心如此色一点孤明常历历又同日月破幽霄昇沉宇宙无踪蹟此衣披之不颠倒愿君此身常皎皎朔风吹雪天不寒又作苍生黄绵袄此衣又同青山云卷舒自在为甘霖一切枯藁被恩泽无情亦生懽喜心与君聚首不甚久知君心地少尘垢临别遗君此衲头愿君精神常抖擞耳根如铁卷不转相逢依旧春风脸黑白丛中标格奇魔外望之心胆战我去矣君须记云影天光总我情闲朝静夜休相忆休相忆绝情识一点孤明常历历此色不异奔茶棃愿君此心如此色呵呵呵咄咄咄到头光景何消息白白白黑黑黑君之脉懒瓒歌赠曾金简我闻君家住衡岳出入常随猿与鹤消闲更解弄潺湲绝胜风尘争奕博又闻衡岳有懒瓒只会穿衣并喫饭众生苦海正浮沉隈藏岩畔浑不管丈夫儿既出世不为众生作何事焦芽败种非大根唯堪打杀餧狗子普天之下皆王土汝独潜心恣懒惰假使天下都学汝众生沦坠复谁度懒病不除害非浅此风从今不可扇君不见天子懒惰社稷亡丈夫懒惰家X不昌农夫懒惰致饿死蚕妇懒惰蚕必僵汝这汉没思算专以习懒为惯便懒病既成无药医平生一事无所办汝不闻如来呵懒为毒蛇昏蔽灵台苦无涯头出头没生死中几能得覩优昙花君既归懒瓒想必旧相知为我殷勤致此说从今勿以懒为辞闻此说仍不改犹复松萝贪自在与我一拳打杀伊敢保长刼无罪债只恐君力量小反被懒瓒到打倒一塲败阙天下闻惹得儿孙聚口笑子房山歌彭城山上云彭城山下水聚散及浮沉人代迭终始君不见人生大块能几何黄河东逝无回波豪华过眼晓天霜谁能百战争山河楚汉雌雄一梦劳其余蹄涔安足多世谓先生见几蚤侯印弃之如腐草超然故托赤松游到头那得韩彭恼此据先生迹安知先生心先生在报韩功名非所忻秦亡心事了不去何沉吟又不见功名长生不相远弃彼取此识亦浅我知先生天机深刀圭羽翰都非恋因登古寺赋此歌偶将墨迹洒烟萝先生莫笑太多事男儿志气情难磨难磨若是苍苍𡾊河迁谷变无定轨惟有先生一片心恒与兹山增秀美龙蛇歌君不见龙与蛇本无常龙若有欲即为蛇蛇能无欲鳞虫王世人所欲固虽多饮食男女为六疴若以饮食较男女男女又为欲之戈汉高祖之大度楚覇王X之强悍一火咸阳心不悲虞姬别时情何软淮阴功高尚忍诛戚姬临决苦踌蹰能将欲海轻掀倒自古人闲几丈夫西施不知是何物倾城倾国无多力当时若使留于越越覇诸侯亦未必又不见五百仙人善驭云去来空际尽超羣才听宫女一声曲神力俱遭欲火焚苏子卿持汉节吞毡噉雪命欲绝死生朝夕不可保胡妇生儿犹所悦欲之难断有若是难断能断须男子男子断欲尚多难妇人失节何足耻言虽反意甚切字字分明心吐血是男是女能断欲诚为世上真豪杰扶人伦整世道苟非豪杰宁堪造饶有周公伊尹才未能断欲终颠倒大可笑大可笑好汉多迷尿屎窍臭皮袋上巧庄严相看莫不称为妙殊不知四大合成身四蕴攒为心若以四四观身心何处寻烦恼海岂有边龙蛇出没足云烟人欲关头雷雨深等闲换骨阿谁先旧路岭龙泉寺普同塔歌君不见隆兴东龙泉西稜层窣堵倚云霓山高灵骨鳞虫长地发琳瑯鸾凤栖老别传愿行坚峨嵋补怛咸周旋戒珠圆洁光饮日兴福十万并八千了此心非一生十方三世时精诚谁料髑髅无着处清凉山里伴缁英金阁岭亦曾住再来矢愿立标帜可怜一片好心肠深郎徒剖驴肝肺照法师涅槃义皮肉相连无断际生公尽道是前身来往白云知几祀临终时显大机讲堂端坐称阿弥十气未残神独逝莲花X国里诞婴儿义禅客实难得天生一段混沌质无论早晚话头勤採药林闲忽禅寂红日暮不知归虎豹羣中身正遗儿孙满望阿爹还灯烛相寻鸟道迷古㵎边定松烟痴儿一见呌苍天如何连日不归家却向深林伴虎眠既唤醒忘所证犹道须臾无片顷尔曹无故恼老僧好塲瞌睡多破静这三老谁解表输与皮毬闲炒闹家丑翻腾无剩留浩浩声光千古调齐一变至于鲁鲁一变至于道从粗至精成风教花落花开不记春年年黑白来祭扫此道塲初起难数番血战清寒巖鎗疤刀口谁知痛会首当年命几𢬵助战者老与少僧俗横死真可悼而今大众得安然饥餐渴饮皆温饱如是恩莫忘却举首虗空有菩萨行藏好歹渠尽知劝君莫为没傝仁二我作歌意甚美但恐吾曹忘所始始忘本折枝叶衰前人辛苦成何事话到此肝胆裂知恩报恩须豪杰春来寺外桃花开前后残红亡者血弔子陵严先生自洗饮风微至马上得天下之雄而功利智勇波震尘飞君臣交猜朝富贵夕诛夷然趋之者犹如夜蛾之投𦦨哀哉及先生足加帝腹耻缨绋而激清颷延至李膺范滂之徒不以死生易义槩桐江一丝之余烈也今幸过祠下因寄短章一弔先生吟曰三召兮不能荣先生一退兮不能高先生荣高既外X兮则先生不可得而名唯山高水长兮一瞻先生之眉宇怅然而行铜犊歌扶桑之西黑水之东劳盛凌厉海色朦胧奇岩异壑曲㵎巨峰烟云深处惊涛振空中有美人寂默禅宫予曾扣关如桴击钟不虑而酬即问而通见斯苍犊背负仙翁展卷勿收意托冲融神游混茫之初迹符既判之后长者绪言久承下风覩物思人真怀忡忡上方山夜坐怀孙仲来明月在青天流泉在碧山素辉与寒响静听有无闲我有所思兮美人纷未还时阴固难待奄忽𩯭毛斑结屋松萝深况连清溪湾轻舟飘白波渔父多软顽既去仍复来华鳞得非艰欣然换浊酒一醉忘万般拍手唤不醒游魂江海闲风涛未可测彼岸宜早攀警世嗟哉世闲人所计何其短但欲遂目前终古竟不管形骸有败坏真光常自在不灭必受生生必酬业债今生弗如意前因所招待贵贱虽有殊业镜宁假借形端影必佳面恶形必怪少年如春花既鲜岂不萎常将萎事看安俟零落悟哀灵岩寺僧歌莫谓出家好山居绝闲扰年来苦更多开口向谁道山地枯山田瘦枯瘦丰收能几斗往来宾客强支持分外征求何所有况复三年两度荒每日吞饥如饿X狗说到此泪如雨莫若离山托钵去翻思佛祖旧丛林难将一旦委荒楚君不见灵岩寺大小禅房皆废弃老僧乞食未归来白骨不知葬何地流泉声难可听谁谓灵岩四绝英松风今作断肠吟木偶闻之亦泪零悼栖霞素菴节公师之所得以无得为得所以处失而未始失也以其未始失故凡庄严净土崇丽缁林者触愿而成虽云山可磨岷江可竭师之德容充如也一旦弃我而逝宁无悲乎故以辞悼之辞曰师来兮以慈悲为钓师逝兮而性命合妙青山兮师骨流水兮师笑余痛哀兮垂照法梁折兮孰肖鄙词瓣香兮一弔登方山歌君不见晋阳方山李长者爱虎䭾经不用马大贤村头高山奴一见至人便能下嗟哉世道衰斯文竟成假空闻冠葢名巳乏旧风雅马家古佛堂土室久荒凉长者去不返佛日谁洗光惭小子生何晚双林那堪绍缁衮见贤思齐非惮劳寻山问水叩玄阃我曾闻华严经十方如来之典刑四重法界难思议孰能挥毫无留停譬百川争赴海万里云涛焕文彩又如春光在万物洪纤浓淡皆自在理法界喻夫水水结为氷事相似互成互夺等屈伸千舒万卷不离指最难悟后一种事事无拘非襍氄输与文殊阿逸多当X阳颂出价增重怀州牛嘉州象张三吃草李四胀更兼空手把锄头明暗相参呈伎俩日用中露形容含毫临纸何匆匇星霜五易论告成世传天女俱腾空又闻长者初来时囊挈经书历险危风霜一夕震林谷老松拔去泉如饴至今巖僧仰饥渴圣师厚德宁忘之达观憨出苔龛蚤春结伴下寒岚芒鞵踏破几层雪神福山原试一参广眉朗目蹑上峰丹唇紫脸髯不同身长七尺有二寸天开法海真英雄殷勤再拜不忍别行行回首烟云重式庐歌我闻太极老人乍梦之后而两仪始行自是特立环立于大块闲者惟山焉耳震旦中祖崐崘高三峨尊五岳奇杰牢盛神异蓬莱今有易崐崘退三峨隐五岳进匡庐而独式焉者葢匡庐之山清深憨秀故也清则离垢独立深则幽讨莫测憨则近厚秀则远媚若人取之有以哉憨憨子闻而为之歌曰清兮本无染兮深兮难讨测兮憨兮且有容兮秀兮远媚兮奚独全此四德兮予其望之厚兮澄公泉歌君不见高山岩曲有流水烟鎻云藏人不觑白足穷幽偶识之倚杖徘徊不忍去泉泉泉何其玄俨若欲语声弗全又不见伯夷清巢父洁若喻此泉难我惬澄公讲余来弹舌苍虬作雨润枯渴令人长忆胥靡X君泥涂板筑龙蛇穴江水歌江水忽起兮江水忽伏兮起兮伏兮是谁所使兮心水本澄忽然怒生怒既为媒兮所谓喜者不烦介绍自然而相赓是事甚易知兮柰何触事而迷起伏无媒风哥作戏蓬蓬然而来寂寂然而去来兮去兮其谁之命说者曰有阴阳而后有动静风兮风兮阴阳未判兮廓然昭彻兮此为浑沌之老敢问此老之先曰太极无极耳嘻无极之先孰名无极或曰无极之后名德始兴憨憨子抱膝而歌曰名兮实兮相互而穷兮所谓无极也者太虗涂彩耳喜兮怒兮一心未生兮果异果同兮喜怒既发兮有待无待兮知有无者果然真兮果然妄兮有能析兮则江水之起伏富兮贵兮贫兮贱兮皆春风中小儿骑竹马耳知此则风之所始在我而不在物矣昔人有偈曰大地山河是阿谁了无一法可思惟灯前喜怒自起倒敢问西隣知不知咄夜来处处鸣钟皷敲破髑髅人不知燕山送雷雨居士奉使入楚君不见湘水湘山天下希烟涛空翠交相辉片帆杳然向深处掉首方悲人世非贾傅韩生曾去来满前幽胜成思归好山好水不解赏此道遥知未入微又不见懒瓒憨眠石枕头禅心如水清无休千峰伹觉芋火煖那知世上有王侯君承王命辞燕山拂拂秋风两𩯭斑岷江洞庭远更阔虎兕鱼龙日夕环觉有X心见有身无端明镜忽生尘腾今耀古光自在相逢几箇用天真莫道此言淡无味无味之中无限春朱陵高久寂寥回鴈峰前荆棘饶狐兔成羣笑复哀驱除剪拂金汤劳临行更劝一杯茗两行热泪沾缁袍再过澹菴居士园有感勺水何必沧海水爱石何必太山石此石此水意甚深白云碧草谁复识谁复识谁复识见说先生手自垒一花一木皆自植吾虽无心来此中恍若先生共相揖紫栢老人集卷之二十八紫柏尊者全集X卍XXX紫栢老人集卷之二十九明憨山德清阅歌皮囊歌这皮囊无好丑空色从来莫能牖自是当人情未消千零百碎分净垢君不见元沙老髑髅面前金刚倒费尽精神扶不起使人常夜徒悲懊岑大虫逞家风快言丛障本来空一朝拶着难伸诉业障依然障不通两禅伯心路直血血刀刀无愧色公案分明请试观冷灰豆爆知恩德透此关便不难掉臂纵横恣软X顽伹得胸中无夙食从教药病自般般圣凡情顿坐断不住中流岂两岸须知死水不藏龙雷电光中看胡乱看胡乱看胡乱末上通身出臭汗生杀交加意气闲大底输他本色汉送静菴知客之燕京造佛像歌静菴上人将铸铜为像一旦辞予出山予问此行奚为曰造佛去予曰佛如可造空可青黄若知泥佛不度水金佛不度炉乎莫若铸心为佛大水稽天弗能漂刼火洞然弗能烧顾不伟哉焉用范铜为乎上人曰我闻氷可以为水色可以为空土木铜铁皆可以目得之色乎非乎若然者心无形段空无边际即空即心即心即空空兮心兮孰得而思议之范铜为佛有何不可古德有言曰若人识得心大地无寸土寸土尚无指何为铜予曰善哉子行矣乃作歌以壮之歌曰刼火洞然天地灰毗岚吼击三禅隤铸铜为佛不可坏常光千古破昏埃此行秋深时渐寒归来应是桃花残文殊老人频相唤梦里春光兴易阑君不见鴈塔稜层高入云龙藏稀奇难可闻等闲莫把年光玩老病休将口舌分呵呵呵会得么剥皮剌血苦何多岂是古人无所见行边早晚细思他悼无尘开士沁水谐观兮不迁遥入潭柘兮独还白云忽散兮宁堪不远悼尔兮义完生为死媒兮奚欢死为生母兮X奚难了此而超然兮即羣动而固闲公若有知兮悬解于去来之闲红禅衣歌与开侍者宛然一片大火聚触着当下谁不死惟有命根久断者披之处处为标帜又如初八天上月黑白相参难辨别朽枯髅内解龙吟乌云重叠清光发莫谓穿旧不复美华林曾示裴相国再来非仗观世音老僧端取直壁立君不见鸟窠拈起等闲吹侍者当阳便知归阳天和暖披此坐一切回互不回互曹谿少室有来由不是知音不点头或五位或三堕总是众生寒之服杀猪屠户念弥陀圣凡觌面谩分诉谩分诉银盆盛雪月藏鹭阿谁于此辨端倪木儿石女堪分付堪分付不是绫不是布灿烂光明处处露披之安坐风雪中不异周围设罏火设罏火点雪投之可见么若还不见总颟顸见之无事讨事做寄弔陈内翰良轴我登庐山时东林访君子别后不几年君子取高第黄粱梦未全忽闻巳弃世花开终必落人生终必死花落还复开人死竟不起此情向谁言耒阳有名士以人还自惊无常无彼此纵活一百年不过先后耳君子君子兮望云空相思聪明泉不枯声咽何时巳观放花炮歌君不见富贵人所喜贫贱世所厌古往及今来升沈宁有限惟有达道人荣辱俱如幻汉高祖楚覇王争X锋气势何昂藏正眼看来总是空长安彭城俱荒凉亚夫冢萧何墓荆棘深深眠狐兔山河不改勋业尽奚必从前多劳苦大不若林闲叟宠辱胸中曾不有白云去住本无心泉石城隍恣游走或爱静或任喧超然直下了非关万籁寥寥夜月寒何妨花炮共相看声悦耳色供目声色丛中谁解悟常光生灭两俱遗千峰寂历心如谷又不见张相国冯司礼光𦦨辉辉贵无极一朝福尽草头霜日出何曾睹涓滴古如此今如此相逢谁是奇男子听炮观花洞世情挂冠岩穴寻高士荐大机闻涂毒弹指根尘成石火羽化还同氷夹鱼阳回大地俱懡㦬学无生即无死生死从来互相起生若无生死亦无孤明历历照千古要会得须豪杰一切情头都断绝譬如香象脱覊鎻纵横不受人牵拽人听炮我亦听人观花我亦观就中别自有玄端妍丑交加慧鑑前片心湛湛喻寒潭寒潭水清彻底富贵贫贱如泡翳碌碌珞珞有何期输吾枕石和云睡病中歌皮毬道人以四国王相胜负而未调或以火攻或以土遏水风二帅复激而皷之大战不休是以阴阳弗和结为寒涎病求医于卢扁贾术于华陀皆为之缩手且曰此病根于混沌之初发于太极之后证自而相须有识而致之非我曹可以疗也皮毬道人侧闻而笑之遂发而为歌X皮毬道人抱痰火咳嗽寒涎朝暮吐四大相凌未易调一唿一吸无常主达此理真快活谩言天地为棺椁此是庄周梦里谈无生路上渠难摸既无生宁有死一切屈伸皆幻耳干坤亦是臭皮囊囊中脓滴奚相惜千万劫如一瞬南岳关门何太钝由心造业业生灾劳顿侬家失本分君不见一念不生佛亦幻既生有觉觉生情常寂光中受磨难离圆觉无六道废六道无三乘增减关头理不明医王设药聊荡洗皮毬道人一身轻一身轻徤如狗卫主譊譊不歇口相逢谁悉片肝肠湿草功勋亦曾有罢罢罢变毛骨曼殊大士骑未足于今只上峨嵋山象王队里超拳拲又不见遗二道人最相爱灯前为我偿笔债一行两行写病单皮毬道人常不坏常不坏太自在房山深处觅春光巨桃易杏谁偷卖孙郎药贵近来风飘零鲜蕚无人晒身既尔物亦同痰火机关万法通造化莫瞋漏真诀谁家园里杏非红憨郎挠柴歌挠柴好挠柴强古人标格谁敢忘无分老少与贤愚一声梆响下禅床下禅床看转变歘忽更头并换脸人人围片破簟肩翩翻随众出门远一步高一步低孤悬鸟道路跷蹊风团冷气攻心腹日照氷崚滑似泥到云深稍停息天寒地冻难久立拣得枯株窃喜轻谁知雨打中心湿撞着了重也罢安上肩头逐步下高坡峻岭转折烦几回蹉脚心惊怕不做过宁知X苦往往偷安恣懒惰直待亲身经一番从今去后知回互喫热饭睡暖坑也要回光暗自想大家若不共勤劳安能有此清福享挠柴强挠柴好居山莫要闲炒閙衲僧既欲炼昏沉挠块柴儿勿生恼与开侍者龙泉侍者名道开白云飞去又飞回山深迢递劳去来萧萧祖道生尘埃羊蹄马迹遍苍苔优昙枯悴不复开几番搔首忆黄梅轮椎斵出梁栋材竭力晚季支倾颓犒汝特赐茶七杯子房山漫歌彭城山上云彭城山下水聚散及浮沈废兴不可数君不见人生天地能几何黄河东逝无回波豪华过眼晓天霜谁能百战争山河楚汉雄雌一梦劳其余蹄涔安足多世谓先生见机蚤侯印弃之如腐草超然故託赤松游到头那得韩彭恼此据先生迹安知先生心先生在报韩功名非所欣秦亡心事了不去何沈吟又不见功名长生不相远弃彼取此识亦浅我知先生天机清登仙冲举皆无恋因登此山作此歌偶将墨迹洒烟萝先生闻之谓我何男儿意气情难磨难磨惟是山与水河迁谷变无定轨惟有先生一片心恒与兹山增秀美弔虗白师我正生兮五蕴本空师方灭兮一真无待本空则生而无生无待则灭而非灭生而无生师不异我灭而X非灭我不异师师我穷极炎罏雪飞此中有旨谁复提撕我今哭师非悲之悲师其有灵鉴我寸思燕迁垒避佛歌余寓傅侍御之绀圃以时事多感又见其俗尚强喜夸诈杀伐故淹留日深冀以化之一日礼佛闻呜呜声视之则见梁燕巢佛顶者迁垒于偏掖矣余不觉泫然葢余挂钖几三月此方疑信朝暮无常燕乃知罪福避佛迁巢则佐我化多矣岂羽虫之欲累轻而灵隙犹存不若人心凶昧本心蔽尽欤因悲慨作歌谁谓羽虫愚羽虫人不如年年垒巢当正梁今岁自迁偏掖居大为主人供圣像窃恐粪秽罪难除细思想诚可悲飞鸣之类何知机人乃最灵万物首腥臊唐突入禅期我重此燕异常鸟形虽昧略信三宝倘尔闻经悟自心羽虫可作慈悲棹慈悲棹红日落几回渡头待行客无明浪里作津梁始信羽虫人不若来绀圃读此歌歌中滋味苦心多莫谓喃喃口海涛急要人人出爱河这段缘非无端只因燕子成此篇由是观之鸟我师师恩师德敢不传芦芽山阅法华论怀开侍者君不见北帝震怒寒飈生苍云彤雾驰太清木榻林扉睡起时出门一片琼瑶明怀美人郁幽思䇿杖孤游飘泊子地冻山氷草木强兽踪鸟迹浑莫视明窗下法华论焚香坐阅陶所闷纸劳字故念初澄非思X量处牛眠隐寂灭体光明腰三周九喻皆皮毛相逢若问渠头角万壑千岩雪径遥才眨眼即不见行步如风又如电恼杀扬鞭唤不回熊窝豹窟多坑堑荆棘林烦恼域憎爱交加埋自已芦芽清胜异风尘早晚归来眠露地归来兮勿带伴火宅众生心路险同床合被尚相猜何况烟霞没量汉没量汉兮闲不彻冷看侯王营黑业至死不闻知见香茫茫苦海何时竭又不见生天上犹有坠人闲富贵能几日春花虽好岂常鲜到头零落风雨急夫差骄勾践辱卧薪尝胆勤报复只今吴越旧山河年年惟见芳草绿争如七轴妙莲花深云净室频翻读频翻读兮尘习断灵山一会曾不散凡圣交参赶閙塲拈华微笑头陀惯如是相无委曲和盘托出宁掩覆自是众生情见深醍醐上味翻成毒开侍者颇可恼杖屦翩翩何处倒齐鲁风高落木寒长更那得黄绵袄好归来听此经檐前共看天花落湛绿亭歌昔人有以利为病者则重名以药之病名则药以重生病生则药以重忘殊不知利不自利名不自名生不自生忘不自忘皆相待而有也故白黑红绿初非有色而或者色之岂非忘湛醉绿欤紫栢先生偕二三子问狄生疾于湛绿亭觉非子进曰大师来不一发药乎先生舍然大笑曰红绿白黑声声色色乃至饮食男女万物精粗如冥湛而不X昧绿孰非良药觉非曰若然者奚不曰湛六而曰湛绿先生曰书不尽言言不尽意圣人设象以尽意耶夫象者似也故绿即六也九方臯之相马略其玄黄取其神骏今子胶之乎玄黄则所谓神骏者隐矣歌曰湛兮绿兮雄兮雌兮苟非其人兮岂易同归介然有知兮则属妄想藁然无知兮则伦木石复揣摩兮愈得愈失非开朗兮孰能辨析茅山歌送思灯还松陵吴江丁生幼业儒屡试不第遂弃去问津无生既而将祝发其子求父得之云阳号咷白父曰儿虽家贫饘粥可供何忍弃故土去异乡丁生舍然大笑曰三界以名言为体名言以因缘变而有浮生于因缘变中变态万状子也父也亲也疎也荣也辱也死也生也譬如龟毛绳兔角杖系风挑月岂可以泥哉小子行矣无悞乃翁大事紫柏先生壮丁生之言哀其子之诚孝赠之以茅以吟吴江江上月此夕照茅山茅山山上云送汝吴江还人生乃小梦逆顺徒悲欢试观心未生何缺复何完茅山云吴江月父子恩情卒难割卒难割到头恩爱终有歇君不见五世后庆不贺丧不弔使汝由之不为道霜毛顷刻随刀空昨夜头痛长五峰得道归来撑渡船兼载冤亲无我中佛香菴夜坐X今夜佛香菴前坐明朝濑阳江上别今夜月明照坐客来宵月明照行役行踪去来故无定月明在处常相识常相识犬吠鸡鸣报消息月明若使堪把翫海上神仙肯蜕骨寿仲坚寻李生佛歌人事卒难遂年光不可留是非横劫掠使我莫自由岂惟今如此往古恐相侔但若得闻道死生付波流何况荣与辱不殊云空浮君不见猪揩金山金愈光小人君子各有长小人怀恶则忘善君子怀善恶必忘终来善恶不到处自是君子快活堂一夫快活天下安一夫愁戚天下难丹山碧水益道心金钗换酒王公寒又不见李弥逊李生佛崇学祠前虎渡桥行踪月明犹髣髴山僧本是方外宾竹杖芒鞵何所亲却言远寻李生佛七阖宁复畏嶙峋凤头歌道人往年乞食京师诸中贵纷然争饭道人中有年少未冠者谚唿为凤头迩来抱病房山而凤头者又不远来饭道人则巳冠矣呜唿梵志白首而归隣人谓昔人犹在梵志晓之曰吾犹昔人非昔人也隣人皆惊愕其言道人感凤头不畏巖谷崎崄敬持主命饭道人于深山遂赋此昔凤头今凤头谁云今凤头是昔凤头来者且未至去者不可留来去既非有眼中见凤头嗟哉世上人当面昧凤头凤头复凤头横计如奔流滔滔正莫返X无风争覆舟大觉不忍看垂手援痴牛夜光暗投人按剑谁非讐嗟哉世上人何人识凤头题净业堂彻天师卷经残老衲无余事手自窗前拂竹几一卷横铺非等闲烟涛空翠何穷止君不见断岸孤村富花卉容颜零落妬山鬼又不见一片闲云度碧空舳舻千里疑䘖尾浪巨风高帆互飞鼋鼍出没如蝼蚁看来性命微尘轻弄险收成能有几半峰上石磊磊春去幽枝含蓓蕾彷彿吴姬拟笑时贪观日暮不知悔前王冢后王坟秋雨萧萧欲断魂相逢莫问雌雄事得失还同谷口云今与古柳生肘富贵功名非我有任他造物乱翻腾殷勤抱住无生帚鸱与枭鸾与凤麒麟香象同一瓮长松雪重鹤巢倾谁知打破渔人梦烟霞曲隐龙宫钟梵喧喧震太空闻声几箇解入流万劫根尘当处融运笔端凭觉观念未生时谁所判和盘托出与人看始是英雄豪杰汉咄咄咄勿漏洩落霞孤鹜两俱绝水色山光一镜悬通天别有超情诀静乐县万花山清凉寺歌君不见万花深处清凉寺山回水遶清佳处昔有幽人此练心黎羮藿食知几祀一旦荆棘化楼台青莲宝座踞如来等闲忽作师子吼魔外妖兽脑裂开哲人既出成草莽狐狼野干鸣如雷琳宫金砌卧牛马其谁见之弗生哀我愍往者心血枯蒿莱力尽成精庐相去未有五百世宁能忍之不扶持又不见布金X太子芳名久给孤长者随方有读我歌信我语便是祇园贤檀那慨然出手为之整儿孙管取多魁渠呵呵呵智者谁清凉一念未生时万花开处六门香若人闻之领大机领大机勿生疑业重终难味厌离厌离二字圣贤命常人闻之等糠粃唯有英雄调不同相逢一见便相期畜生无有厌离心安得为人秉彝伦为人无有厌离心安得闻道出苦津不厌财被财杀不离色被色缚杀缚由来厌离缺诸君欲迈风尘路洗心厌离是真诀眉山歌君不见眉山高入云霄际翠霭氤氲三万里其谁度夏清凉深雪飞六月寒侵肌银钩挂懒能拭一任垂垂壮风骨南衡老汉调不同时可入兮时可出显与晦岂有常譬如一手握复张痴人见之有开合了得寰中总不妨巴江水龙翻石梦里徒劳分远迩何处青林鸟忽鸣醒来白象仍师子山中乐声闻缚大隐何须生执着去住闲云恣卷舒从人笑我无圭角五羊皮一钓竿无底盘中弄弹丸浮空落地谩留碍宛转横斜着眼看秋风高暑气消栈阁岩峦道路遥翩翩瓶钖汉关险二三法侣俱腰包一箇下一箇上松畔回头浑画样足倦团圞坐树闲满前黄叶扶清旷坐复起过幽曲流水泠泠绝尘俗却忆淮阴算计多陈仓刁斗喧空谷出不意备不及席卷中原无许力英雄不见空闻名玄猿月下啼山色今即古古即今X行人怕听断肠音输我胸中无所虑萍踪江海尽浮沈过楼烦寺有感君不见五胡乱华纲纪裂君臣相啖如蛇蝎晋室翻成累卵危奸雄窃保逞豪杰老与少弗忍道骨肉流离委荒草中国瓜分属犬羊腥羶满地将谁告仁与义咸废弃七经二篇成故纸佳兵尚武杀气骄直谓山河马上治佛菩萨闵此辈铸顽为良慈雨沛谷隐龙飞绍佛图楼烦豹变昭羣类随方设化顺机宜贵贱从风启蒙昧姚秦石勒悟初心苍生涂炭承兹济又不见胜井金枝秀异常扬光将表醍醐瑞三草二木均受霑鼓声那入阐提耳投鞭断流狭长江强梁狼顾恣吞噬出师安公谏再三符坚伏轼佯瞌睡一朝兵散霸业空取笑千古真成戏飘风骤雨刁斗鸣生民无柰樵苏计庐山高五峰峻翠霭氤氲趺座稳五篇六事迈巢由天子浔阳诏不准贪夫懦夫闻此风孰不刚明消鄙吝利世从来功绩高昌黎吉水犹猜忿乌纱巾天在上雌黄人品休卤莽休卤莽人祸天刑指诸掌我劝尔慢弄文凋淳损朴文为君是非颠倒诚堪惜鸾凤驱入鸱枭羣引后生祖轻薄短什丰章播唇舌大方君子自有见肯逐儿童营黑业习凿齿刘遗民襄阳匡阜挹清芬片言一偈相酬唱流光足启万世昏边风劲侵骨冷杖履翩翩寻胜井白草黄云古殿寒远公芳躅萧条尽莲华漏石棋枰东X林白社空留名自惭小子道业疎坐观成败难支撑悲歌涕泗拽杖去滹沱滚滚愁堪听长歌送庐山黄龙潭湛上人游学古人之志于学也学则必成今人虽志于学迄未有成者岂古今人知觉不同耶葢古人之学也专专而勤勤而恒恒而思思而明明而行于是六者斯须不敢怠也而其学成矣今子将游学四方亦能于此六者持之有常则古人不远聊赠以歌作长途主杖子决战从来贵𢬵死决学从来贵自强𢬵死临敌心慷慨慷慨之者敌必亡自强不息学必成宁虑中途无主张所以古人志于学寻常脸上生氷霜美恶境界付虗空不留方寸蔽心光心光不蔽慧自生慧生触理无不明理明覧教自相契自然吐语佛智冥佛智既冥天有梯知君到此不生迷归来高隐黄龙潭白足蹈遍万峰西相逢月下论畴昔始证予言无不实无不实也是无端太狼借不是鎗旗惑乱人要衒侬家没巴鼻登天目径山作天上富贵人闲慕人闲富贵天上唾从来惟有达道人天上人闲都觑破栗楖一条横瘦肩穷山探水不知年两丸日月谁抛掷沧海桑田几变迁君不见崑崙腹飞来浙江号天目一枝摇摆向东溟怒马方驰忽顿伏双径萦回云雾深五峰盘踞星辰簇天所作X地所藏待人而兴名始扬钦师一受龙神施深湫涨为行道场道成德厚动天子王侯奔走为金汤须信开池莫待月池成水满月自光又不见幽岩树历尽严霜春未遇一旦阳和蓦地回娇花嫰蘂纷相附自唐来至于今烟霞朝市几浮沉何事东风撼塔铃残红流水澹人心龙与蛇无常居山头老汉八十余夜叉佛面振家声正令当阳肯让渠白兔踪灵鸡冢暖足功高报晓勇岂可人为万物灵逢缘不布菩提种放生池金莲开异香时复染楼台微风闲吹石上松定里初惊声若雷声与色休妄测眼闻耳见不可即两者既然法法同凡夫作佛无多力怪底獃郎业垢昏青天白日生疑惑石解喝螺解活情与无情一机括试将轻线石下牵横来竖去皆通达螺既死仍复生百沸锅中别路行若人于此知消息劫火毗岚一任烹且拈小喻其大了得头头本非昧前朝后代祖师禅善解施为何利害赵州狗无佛性相逢举着谁不病一朝彻底忽掀翻救却瞿昙穷性命一大事饶将相管取悬知弄不上非是钦师惑乱人情断输他本色匠子房谋淮阴功楚汉争雄春梦中飞沙何处鸣刀斗醒来自笑两成空遮空相元清净无边剎海虗明镜一微涉动太山崩今古纷纷憎爱柄莫若早直下休千头万绪付溪流明月溪边趺坐时云空台殿自清秋嗟祖道转荒凉狐兔成羣白日狂三衣瓦钵是何物淫坊酒肆较低昂水山胜无过此绝顶才X登收众美浙江涛接海门潮观音舌相拖牀被大慧老慈悲好白云却许红裙扫游人若怪烟花迷敢保先生未闻道迷在我不在人境缘逆顺陷根尘迥脱根尘光独露闲花野草大家春聊暂游未能留阿谁追我双溪头孤灯达旦话畴昔临别瓶窑情更绸丈夫脚肯闲踏莲花藏板期永纳分付山灵善护持万古苍生无畏塔奴歌予闻万物浮沉于生死者情为其累耳故未超情者解奴人而而不自奴何殊东施丑嫫母哉因而信口歌此君不见萧梁求为佛家奴五体投地拜泥涂至今天下聚口笑谁知就里存远图又不见张子房𡉏桥进履人唿狂少年不耻拜白头强秦一旦为之亡死生于人亦大矣若比强秦难此彼不笑留侯笑梁武西施貌恶嫫母美嗟世眼见何短是远非近徒毁赞尘劫不忧忧顷刻缓者反急急者缓子房亡秦为报韩秦亡心事都巳完超然且托赤松游流水青山天地宽人生大患莫若身老子立言宁不真既悟此身为大患忘身事佛岂凡民劝君夜气清明时细将两者较疎亲萧张所存志远近何殊青天与黄尘众人见小不见大蚁垤龙峰等一巾又不见眼为色之奴耳为声之奴鼻为香臭奴舌为咸酸奴身为触之奴意为攀缘奴巢许为名高之奴尧舜为天下之奴老子X为三宝之奴孔氏为仁义之奴释迦为众生之奴达观老汉为没巴鼻之奴长亦奴短亦奴美亦奴恶亦奴古亦奴今亦奴大道未判何尔汝凡落朕兆皆为奴嗟哉浊世颠复倒不奴于汝谓我奴譬如鱼龙在水中分疆割界严异同殊不知离水觅鱼龙鱼龙何所从又如大地上培塿与崑崙离地辨高低瞎子笑盲人呵呵呵会也么若知此可来同度苦海波漯阳结夏歌漯阳庄漯阳庄地广天低野色苍碧树尘希昼作阴翠籐月上夜生光凭净几对明窗饭罢喃喃读竺章慧风飒尔卷迷云一轮灵鉴照无方喜长夏荒林僻游子那能觅踪迹钵水罏香魂梦凉共谁箕踞恣幽适君不见宠辱陌患得患夫惊俗骨华发萧萧孰解休等闲气断空悲泣儿与孙纵满眼黄泉路上苦无眼自家造罪自家当悔恨生前欠营善慈阴槐翠蛟轩培植构来知几年从闻阁覆垂玉堂飞红一片浮青天朝与暮勤功课铁磬声中亡者度右丞别墅改招提辋川千载王氏做叹古今错用心懒积白业积黄金满头雪色买难消歌舞楼台变荆榛吴王墓齐王陵年年岁岁记空名金棺银椁属豪客行人弔古枉车停争似聊城傅居士为爷生子续传灯房山歌房山奇胜天下寡羣峰梁栋青天瓦四围翠壁鎻空明就中幽䆳难图写行鸟路多恐怖挟䇿扪萝防失X悞禅流欲透死生关百尺竿头须进步𢬵跌杀危机竭虎穴龙宫皆寂灭对境无心方寸闲悬崖跳踯须豪杰阎老子见此辈业镜分明罪难配从来不落朕兆中邓公碾折马驹腿据尊卑明彼此丹霞烧佛亦合死谁知祸着热心人院主眉须甘堕耳冤不冤屈不屈生杀那论祖与佛驴粪相逢换眼睛夜光翻作路旁物君不见云深处兜率钟声等刀踞白拈老子解回互明暗相参向谁语言不言知不知云边老树碍人枝月夜几回横瘦影驱乌错解作蛇儿行未里频滴沥点点有声何处觅一声既尔万声同眼听清音太古笛禅家乐调自朴不属宫商辨清浊去圣远兮邪见深纷纷魔子宁知觉笛既尔琴亦然子期千古卧黄泉料难拍手唤得起伯牙安忍再整絃高山上有流水一斗之名何代始曾闻大旱为云䨘三草二木生悲喜一六合水可见未合巳前浪更险若言龙去水即枯性空真水成虗陷如是观名正观魔外从教心胆寒一大既然三大等事事同条莫自瞒顿悟了识转智六七因中分等地观门逆顺痛自强年光宜惜莫虗弃补处尊相宗祖知足天中施法雨上方台殿信玲珑龙象当年成队伍寒岩下异草青才说兴亡不可听空门尚复有消歇人代安能无朽荣汉高祖楚覇王山河百战争雌黄请看而今安在哉龙楼凤阁草莱荒笑淮阴输留侯自成自败谁之由只为当头一着差满盘棋子未央收奇男儿不见快X开眼却教妇人卖相逢多少称英雄事到头来皆纳败春梦晓闻啼鸟古往今来事多少昨夜东风过短墻残红满地谁相眺初立表华严老法界精深试寻讨前三可以学解知后一从来没头脑殃及儿孙卒未休天开林叟分青皂皮毬道人强证明也是自起还自倒房山好任行坐峰峦面面如花朵石磴苍苔笑马蹄冷看游人攀铁鎻上者上下者下流芳自古不可把老病不与人相期莫待临时泪空洒因有身招宠辱因有心生好恶苦海茫茫难济度直将两者等干城那怕房山路头错兄伯歌羊生虎犬生牛指鹿为马谁所尤大抵人情反复闲波澜未必喻能周势所临利所在血口论交心尚昧况复相酬杯酒中伊能便肯倾肝肺君不见有形大者惟天地包罗万有纤不弃暑往寒来兴与亡未尝有心为轨则孔方兄势耀伯威福年来甚辉赫骨肉相逢狭路中死生荣辱恣所役孔夫子李老君释迦文干坤三老最超羣直得于今伎俩穷相看品坐泪纷纷青者黄白者黑直者枉兮枉者直礼乐诗书过耳风五千十二干芦菔孔方伯势耀兄英雄彼此互峥嵘证今作古古作今仰凭神力无不成自笑从来不安分淡视二兄如土粪同侪尽道且狥时赋受刚褊情不近穷性命直甚钱东抛西掷信前缘寸衷苟有真机在头上安能无青天云山中风尘里出处何X曾有定轨士庶公侯一道看境缘逆顺何悲喜言之易行之难好恶关头战岁寒自心未了强磨砻到底情根未易𢬵破钵盂折拄杖一息不来都弃放单单剩得臭尸骸从他蛆出烂如酱烂如酱银椁金棺无两样南北山头多墓田未死谁非势利匠吾所言大似正歌之恐犯伯兄病伯兄从此肯回光迷云铄破呈心镜心镜明便自信向来势利真罪衅即将此念扩充之伯兄直下俱尧舜又不见君子小人岂有常魔佛还同雪与汤雪消汤内重寻雪何殊石女觅爷娘这般话甚易晓未解为缘人欲扰试看一念未生时日用身心奚大小忽顿悟子得母腾腾天性自相厚死生颠沛只如闲一段恩情无左右千古始千古末如我所说理方达若非我说别寻条从教佛也奉一喝道吉水怀邹郎隔吉水兮望吉山吉山之下谁结菴菴前古道苍苔满独许白云闲往还山居歌遗兜率寺隆禅人山居春花木氤氲气象斯幽鸟一声啼晓梦等闲唤醒本来人山居夏雷雨龙蛇争变化户外阶前云水深禅人憨卧长松下山居秋石上裁云补衲头一任西风频落叶园林芋栗巳全收X山居冬雪覆千峰与万峰茅屋夜深成独坐地鑪达旦暖烘烘寄憨师观音歌石头船舱大几多我与公坐宽如何一别三年不相见几曾离得上新河然无船主为把柁普门寻得观音哥观音老哥我不异今寄观音到广城广城亦不异船舱我公朝莫富欢情此情情在象帝先千磨万折观音怜故特分身作三老长年为公撑此船此船撑到安稳处何怕风波浪泼天浪泼天浪泼天宝船厂里结因缘我闻南海宝最众公载众宝船满乎船若不满重相见观音老哥意何如意何如意何如巨峰海月明如镜照破支郎不丈夫庞德公歌襄阳庞公少检束白发不髠亦不俗世所奔趋我独弃我巳有余彼不足鹿门有月树下行虎溪无风舟上宿不识当时捕鱼客但爱长康画金粟杜口如今不复言庞公为人不曲局东西有人问老翁为道明灯照华屋五言七言正儿戏三行五行亦偶耳我性不饮只解醉正如春风弄羣卉四十年来同所事老去何须别愚智古人不住亦不灭我今不作亦不止寄与悠悠世上人浪生浪死一埃尘洗墨无池笔无冢聊以作戏悦吾尔岷江歌蓝袍不服服缁袍身处尘諠慕寂寥山水移来杖藤X上闲消那得白头毛头毛白雪覆层峰趣难得从教热恼化清凉娑婆不异莲华国但将憎爱付岷江龙堂寺里龙初出龙初出千山万山云墨黑火星撞见老比丘伎俩难施空自泣古㵎歌直下千峰与万峰山中一雨瀑千里流来深处湛然满分出池平映远空君不见源远流长出处高终归大海作波涛此言虽复寻常句得意忘言理本遥又不见言说法身无精麤忘言得意皆真如白雪重叠流水声侧耳听来有若无自太宰与诸君麤言细语如虫食木偶尔成文有心无心路既穷流水冷冷出白云达观道人徤行脚海北天南遍摸索青山饱饭卧松下泉声咽石催梦觉梦觉眼开天地宽寒暄何处不安乐偶然乞食来荆楚净业禅房竹几角禅人笑而示此卷两耳泉声洗烦浊横疑身在烟霞中禅房何日诛茅缚溪声果是广长舌说法何劳口聒聒髠丁歌恣软顽恣软顽去圣远兮无羞颜髠丁六羣与七羣饱食游谈胡乱攀或攀佛或攀祖佛祖吾曹当踵武羊质虎皮徧诸方为非往往烦官府官不知横生疑玉石俱焚一同看遂谓缁林无灵芝三家村七里店善恶贤愚皆可验检名审实情难瞒善者赐香恶赐剑赏罚明奸莫逃难将黑白昧丝毫空门广濶人烟众荆棘梧桐各有条凤栖棘鸮聚梧凤鸮自然精神X殊莫因栖止眩毛色鸮岂能作凤鸣乎佛知见贵戒律背则凶兮奉则吉为僧若不断荤羶如来唿为髠头卒城市里山林闲名蓝真宇指可颁相将十九废七八疎山石门徒悲潸推所自废寺由不因黄冠因髠头髠头若使守戒珠福田自然多秋收实相米饭如雪嚼破一颗狂心歇狂心歇处本菩提光还自照无圆缺僧如此孰不敬敬僧檀那心亦正僧俗心光照不穷疎山石门行正令正令行兮神鬼泣当机佛祖难搀柄陈莹中人中龙天台教观有门融上蓝长老世英勘宗教精深觉范翁登那罗窟有感君不见太朴未凿混沌始情与无情无彼此瞥然一念是谁生骨肉山河成碍窒那罗窟甚深密底里空明不可测见说神僧向入中云边千古遗包笠闻其风我亦来幽岩感慨增徘徊自惭身见仍还在菩萨有门不为开一直上莫分别凡圣都卢干屎橛当头若许着思量石人脑后重加楔由是观休外参眼声耳色髑髅寒常光一片色非色干坤摄取一毛端又不见维摩丈室十笏许百千师座皆容处若言老汉弄神通分明瞌睡成错去这妙用孰不有吃饭穿衣记得否自是男儿不丈夫超踔金毛变痴狗风吹草本非贼望影狺狺吠不巳及乎大盗劫主人烦恼刀鸣遂窜匿业酒醉何日醒碌碌浮华俱酩酊轻裘肥马送时光愁杀相知多此病且由他各管自沐猴性X躁方痛治好恶关头林木深上下何曾有定止鞭其后即回首叱去唿来不敢扭掌中绳索尚相持禅翁谩笑狂奴丑明道易履道难习水情潭岂易干不是一番𢬵命做说时似悟用时瞒话到此泪如雨滴滴皆从肝肺出相逢罕遇箇中人愁人莫向愁人语既有苦必有甜阴尽阳回峒口干闲来暴背解麻纳宁知身在重峦闲夜来趣忘人情万里烟波海月生设使侯王知此境便教敝屣视功名皮囊歌怪哉四大诚吾患害孜孜给其所需念念从其所爱未尝少顷而哀矜胡廼忘恩之莫大正欲䇿进于清虗反招增损于勤怠正欲忘彼于无何有之乡不觉迁移于爱憎之态幼而累父母匡扶长以借师资教诫昼则役我如马牛夜则昏我如虫虿登山兮气喘神疲涉水兮足寒腰瘵动时才觉得其所宜转眼以成无能静时方欲憩其几微倐尔千条万派我之恩德日隆汝之过𠎝日败从今识破这冤家任我纵横俱自在或赴火或投崖终不为汝生惊怪或中矢或婴矛岂复还为汝罣碍伹愿人人出此情何分九莲及三界若还一念被他迷管取来生偿业债石门多胜阁啜茗问月歌连宵明月在何处明月今宵始见汝我问明月月佯聋清光湛湛娇不语谁知不语意更深明月无心解相与海角天涯在在逢根尘迥脱月为侣月明若使X有盈亏拾得寒山肯轻许李白把酒问月明月明石门翻问予予无所答指溪山溪山明月常所处我心即月月即我我兮月兮谩寒暑卢仝七碗生清风予啜三瓯问吴楚吴王楚子安在哉章台余艎梦空举雪消巴蜀春水来罗岕龙团试重煑瓦炉汤沸学雷鸣冻壑一声忘我所临川文昌桥水月歌君不见文昌桥上月几回圆兮几回缺月缺月圆非无心要知黑发成白发发白若使不复黑无拘贵贱终埋骨金棺银椁与籧篨骨朽到头总须没又不见文昌桥下水逝波一去不复返花开花落知几遭流水送花无近远近送前川花自沈远送东溟花始损虽分远近皆残红树底悲歌何太晚月兮花兮是何物盈亏荣落信还屈扣其两端情自枯情枯自然智亦讫智讫情枯着眼观月明流水如汤沸如汤沸文昌桥断应黼黻黼黻文昌功最高津梁万古何崎崛何崎崛利害关头情贵拂情拂理通津梁成头颅水底休悲郁文昌桥上月明时法食徧抛无烦乞管教一饱忘百饥髑髅梦觉心非佛游飞鳌峰悼罗近溪先生云峰如花公如春春归花自少精神高山流水初不异风月无边欠主人主人一去不复返笑予何事来游晚梅花落尽浪花浮片帆风饱来迹远舟停山脚望山头桥横半空跨绝巘见说罗公桥上行仰看青X天桥上偃身心巳视等虗空虗空岂复有增损翻身桥上东复西下方人见惊不稳罗公浩歌行云停声满干坤谁复隐歌声全落麻姑泉泉化为酒解愁本愁本莫过利与名利名又以身为键身忘患忘神始全神全风尘即阆苑何必云深觅从姑却被麻姑笑凡混罗公心曲歌中剖摩利支天司北斗一身多臂手纵横各执法物心岂有有心两手劳不胜无心千手妙自偶罗公此妙孰能传能传问君有受否有受心外则有法根尘亢然神复走身心翻作是非巢利名鸟雀争好丑鹪鹩一枝身以安肯学乌雅开恶口恶口不开善口开开言终与理不乖横说竖说万窍号天风宁出有心哉无心根尘何彼此如去如来莫乱猜罗公此意得无得暗将无得化春雷春雷出地羣蛰醒醒后三家梦自回君不见儒释老三家儿孙横烦恼罗公一笑如春风无明桩子都吹倒旴江三月放桃花两岸红颜知多少莫道罗公去不归云峰古路无人扫悟道歌古人谓悟道难予甚不然特作歌聊泄微意君不见牛与马只爱憨眠不爱打草肥水美情更欢蹄角饥焦难可惹水中鱼树上鸟一样飞潜无大小慕潭择木最难瞒骇弩惊钩太分晓又不见上达轻轩冕云壑松泉苦躭湎空谷幽兰独自香终须不逐清风卷惟中人甘缙绅声色游观意气新琼林宴罢X喝如雷带酒归来烛巳陈田家苦田家乐苦乐浮沈任丰约最是西风晚稻香浊醪肥鸭对斟酌南枝鹊瀚海羊苏武当在冷独尝马市开来三十年破肤将军齿尽黄人与物殊阶级喜则扬声悲则泣莫言人贵物贱微一念未生皆独立性所变乃为情憎爱交加理不清须知想念即本智觅水离氷佛岂成临济棒德山喝马面牛头手段辣士庶公侯只眼看是凡是圣从宰割这些子真妙术扫却迷云悬慧日大家都在清光中盲者依然黑漆漆再方便开觉路内外推寻心无住无住之心物我同炽然成异因喜怒喜怒起初无性离却前尘没把柄智者顿达能所空迸出轩辕太古镜等闲用处辨妍媸断送瞿昙穷性命悟道易难在人人而果敢冬可春孟宗哭竹笋为抽蛇奴虽钝亦登真满天下老和尚一片舌头横赞谤一千七百葛藤窝都将截断随风飏喫饭穿衣谁不能死生荣辱奚欣怆荒坟见鬼不生疑便是金毛师子样棕履歌破棕履聊相赆蹈遍千崖与万仞试看脚尖未举时圣凡侧耳雷电迅勤警䇿勿懈困好把年光惜分寸塞北边南往返劳不明大事千生恨又不见老达磨手持只履过寒𡶊岭头相见果是真熊耳开棺事更讹何如老汉这棕鞋浪迹云山与薜萝直饶大悲千手眼管教摸索火中波又一事谩再卜来去如毬转X辘辘东村大伯最相知几回正笑翻成哭妄念起不须觉信步茫茫最真朴若离大地觅脚根何殊离石求其璞诚实语若斟酌失却木梳问锄󰑁向上程途有路行赚煞呆郎自担阁登径山歌紫栢老紫栢老一枝笻杖探奇奥但除中国未经封胜水佳山无不到惟此山未尝攀春来绝顶叩禅关五峰盘踞诸天上双径潆回万壑闲唐国一号初祖芟茅剪棘开兹土灯传终古慧光寒龙象绳绳争步武这担板不可绾是圣是凡一切刬直饶剑刃解翻身早被侬家笑杜撰法王孙喻鸾凤岂逐山鸡闲打閧羊角风高十万里世闲荣辱谁能控朝出将暮入相一息不来皆莫仗拆天勋业目前云罪过阎罗肯轻放君不见留侯挥臂入千峰不事君王事赤松不是好花开未遍等闲台殿起秋风虎丘图海涌崔嵬高入云青松白石远尘纷烟萝深处前朝寺钟磬风清时忽闻我曾投䇿礼大觉殿堂金壁光辉发谁将龙脑焚宝炉香云缭绕沾摩衲今日君家见此图当年胜事宛如昨人生韶华能几何常年行乐不为多君不见吴王盛时强巳极观兵中国谁敢逆黄池败阙归来迟吴王山川带羞色英雄梦在瞬息平地宫花变荆棘剑池今巳属游人惟有鱼肠伴枯骨又不见勾践得意渡钱塘如花吴女满舟航蛟X龙欲得不敢夺越王载之还故乡只今会稽仍复在竹箭萧萧变人代吴王盛越王衰越王盛时吴王败吴越雌雄梦一场业魂千古偿冤债前车既覆后车鉴一念回光复不远虽然大小不同伦由来有理不隔线我作此歌有深意顺逆关头君却记吴越争锋尚巳非侬家那复争闲气澹泊勤劳是本行精深内典明心志从他面面鼓风波一炷清香答天地消遣春光展此图虎丘移入书堂里题某公禅房歌羡公所居兮高旷而远尘机重岩閴寂兮麋鹿同栖迟白云抱幽石兮未可以有无知明月留清泉兮岂可以去来期雪窦抚髀兮荐此机者稀余拽杖出山兮孤松芳兰牵所思牵所思兮在离微离则不可言说求微则不可心想推既不可求推兮天地一指万物一马渠即是我我即伊我即伊兮何所思看花歌看花来看花来花开花落乐多回人闲富贵亦如此看花几箇心花开心花开色本空从来富贵花在风风中艶冶与馨色兔角龟毛岂不同眼见色耳闻声声色场头多爱憎荣即喜兮辱即悲茫茫苦海岸难登看花好看花好寒暑相催人易老从今热恼化清凉莫使清凉来热恼花即心意最深相逢几箇是知音文殊队里解翻身尘尘剎剎皆黄金花障眼眼生花分明本是却成差境缘好丑心外无天上人闲一X朵花看花去看花去凡圣有无切莫住从来花相权最奇既解放开又揑聚问君把柄凭谁力看花歌意休轻举赠戴升之君不见戴郎短小胆气豪不畏岷江涛不畏庐山高慠然驾孤蓬意思何飘飘轻截蛟龙窟闲寻虎豹巢长松之下拜老衲老衲无印佩瘦腰戴郎所为为何事敢挹玄津滋灵苗灵苗一抽千万丈天风忽起摩重霄见说稻花香十虗金汤大法安辞劳又不见戴郎裘敝黄金尽众人相逢无不哂谁知屈乃伸之机头角峥嵘待雷震泥蟠设无冲天志丈夫虽生何异死又不见勾践报吴痛尝胆孟明拜赐心不反破釜焚舟决一战晋人坚守出不敢戴郎别我将十年𩯭毛相见惊苍然精神不似观河时负车犹困羊肠巅自惭本是解空叟不觉饮泣独良久青春古道不再来戴郎此去莫甘朽庐山山色镇长青岷江江涛镇长吼焰光一朝烧杏花三尺乌纱也不丑再来五老望番湖莫言心事今朝剖紫栢老人集卷之二十九