揞黑豆集X卍XXX揞黑豆集序宗门中事明取脚跟下本无实法六祖云不思善不思恶巖头云百不思时名为正句欲得识句向事上覰则疾向意根下摸索则迟但于机用上略露些子如同电拂如击石火快便难逢岂容拟议所谓向上人活计者灵鹫拈花少林面壁至大鑑而法周沙界矣厥后五宗分派流出一源建化门庭盛衰各异济下则宋元明赖虎邱一支流衍至今而正法眼藏指月录诸书无继选者诸师语录机缘残编賸帙日渐消亡后学无由考证此一线之传所系为尤重也台家本儒林幼沾坟籍释褐后奔走风尘无裨身世每闻修多罗一言半偈輙有会于心谬疑一乘之道有路可通妄缘解路以求其合而名利中钩鎻连环复不能自脱流浪天涯发白齿落回思生死事大如燎眉剥肤之迫不容缓于是息影余菴自谋活计闭关谢客锐志参穷一日于信步经行次触发元沙立地搆取语瞥然摸得娘生鼻孔踏着本地风光欢喜踊跃信知此道本来成现不属语言不落知见然而徧X阅古德机缘于差别机用末后牢关仍多疑义顷与心圆居士住菴结夏取指月录及诸家灯史所载应菴巳下诸尊宿法语机缘一一拈提决择始会得古人杀活机权无非洞明从上来事于是向之所疑涣焉冰释脚跟下事洞彻无遗窃幸于垂暮之年而识还乡之路自此归家稳坐喘息方定回看同道诸君或沈淹于虀瓮或踯躅于歧途求心未歇特地艰难正与台昔日相似所谓曾为荡子偏怜客者耿耿寸心不能自巳此黑豆集之所以刻也盖自应菴华祖振虎邱之绪绵延弗绝再盛于龙池其间龙象蹴踏如密云天隐雪峤湛然诸尊宿下师吼如林洪钟递响至䒢溪而万派归墟千峯到岳美盛洋洋大哉观止然而展卷则目迷五色没量大人被黑豆换却眼睛其稍劣者即辗转推寻愈寻愈远世有灵根慧性之士肯于黑豆未生芽巳前一肩担荷得去便能拈一茎草现丈六金身拈丈六金身作一茎草咳唾掉臂杀活得人不犯锋铓不落拟议此古镜未磨前一段光明乃人人脚跟下同具者也久参上士买石饶云入道初心担泉得月庶克绍隆祖位负荷正宗西来一线之传永无失坠而五宗建立千波竞涌一亘晴空之的旨又岂不人文殊而类普贤哉嗟乎如来以一大事因缘出兴于世教外别传语言道断庸钝者既苦拍盲之无路士君子幸具福慧两足之缘能自拔于五欲而求免于轮回又以邪见稠林枉受辛X勤歇心无日贶以是编夫亦中流之一壶千年之优钵焉尔是为序干隆五十九年甲寅夏火莲居士平圣台书觚语四则苕溪曰吾有大病非世所医释迦医王也文殊医相也降而历代祖师古今善知识皆医国手也然而自医则可医人则否故曰吾有大病非世所医且既非世所医彼医者即病者既不自医胡能医人故无论言句是病扬眉瞬目亦是病擎拳竖拂亦是病行棒行喝亦是病既皆是病医可废乎废医则医病不废医则众生病且废医则医先病而后众生病不废医则医不病而众生有病有不病众生有病有不病而医仍病必也众生皆无病无不病而医乃不病降而论之等病也有巳病之病有益病之病何谓巳病之病着着向未举以前打脱透过者是也何谓益病之病步步在既举以后辗转摸索者是也其服未举以前药者吾不能言其味瘳者自知之服既举以后药者譬犹调味之盐适口之酱盐为饭而酱为饮其与砒鸩相去几何哉要之非医咎也故众生虽有病有不病而医总不病医不病信吾病苕溪一语洵久病之良医也打相云巳上病供心圆押字我宗止破法无成法破家散宅即作活计昔南泉住菴时有一僧至菴泉曰我上山作务待斋时作饭自X喫了送一分上来其僧作饭自喫了却一时打破家事就牀卧泉待不见来便归菴见僧卧泉亦就伊边卧僧便起去诸公还识此僧喫南泉饭不孤负南泉底作用么还见此僧送绝好一分饭与南泉南泉到口便吞么譬如世尊出世四十九年拆一间屋拆樑拆椽拆柱拆础拆成一片白地然后椽樑柱础件件精严所以南泉一见便印可道汝既如是吾亦如是古人云若有一法过于涅槃我说亦如梦幻参学人具此眼目方始好看教辨别得诸方邪正不则到处堕坑落堑披枷带鎻卒未有出头日在南泉云此是风力所转终成败坏此老眼光观千古事如掌中菴摩罗果今有孔被楔塞者巧匠乃以楔出之而无奈彼楔既出人即以此出楔之楔奉为至宝遂至彼楔既出此楔旋巳牢着孔中更出一楔更填一楔如是辗转经百千劫楔终不尽孔终不出又其甚者彼楔未出此楔羼入楔楔相并更无孔穴间有黠者视出楔巳旋更添穴或吹一吹或拂一拂孔穴之中更安孔穴是又一楔也噫佛法大要一言以蔽之曰净地上勿疴古德云修证即不无染污即不得但形文彩即属染污佛见法见左降铁围才生便齩自然无事自然露倮倮地即是从缘荐得相应疾也虽然心圆恁么道早巳疴了一地更说谁疴伶俐学人向者里着得一只眼见人说禅说道说妙说元蓦口便筑教伊合取屎孔去却有X些子气息忽有箇齩人矢橛底恶狗奴出来道虽复不以言语见亦复不着无言说心圆不觉大怒跳下禅牀擒住此奴问伊有甚么言说速道速道眼目定动奋金刚拳碎魔子首犹如微尘咄偶阅拂子源流举此数语此圆操觚大意也居士选本成集为后人学佛津梁但使读居士集者人人成佛作祖不必人人作唱导师庶几不孤负居士一番选刻之意鄙见如此陈之执事他日书成以为䟦也可以为序也亦可圆顿白揞黑豆集目次佛祖机用言句卷之首六祖下十七世卷之一应菴昙华简堂行机慧通清旦大明诠灵巖仲安无着道闲或菴师体济颠钱端礼别峯宝印全菴齐已觉阿葛郯退菴休晦菴慧光且菴守仁心闻昙贲坦然卍菴道颜此菴守净连云道能最菴道印宗元菴主尼妙道尼妙总沩山法宝老讷祖证长翁如净六祖下十八世密菴咸杰颜丙海门师齐钝菴宗颖X遯菴祖珠敬叟居简六祖下十九世破菴祖先松源崇岳隐静致柔藏叟善珍友云宗鍪偃溪广闻东山道源无文灿吾舍从宽竹巖妙印六祖下二十世无准师范元叟行端栯堂益余放牛瞎驴无见中和璋臭菴宗六祖下二十一世世卷之二雪巖祖钦楚石梵琦愚菴智及无能教六祖下二十二世高峯原妙南石文琇闲极云虗谷希陵方山宝铁山琼湻拙文材六祖下二十三世中峯明本了菴清欲断崖了义梦窗智曤碧峯宝金无闻思聪六祖下二十四世千巖元长天如惟则敬中普庄六祖下二十五世世卷之三万峯时蔚唯菴德然宋濂俱空契斌六祖下二十六世六祖下二十七世宝藏普持田居士虗白慧旵荆璧绍琦六祖下二十八世六祖下世海舟普慈翼善永慈宝峯明瑄天奇本瑞X六祖下三十一世绝学明聪古巖大休实蕴空常忠六祖下三十二世笑巖德宝法舟道济慈舟方念无明慧经六祖下三十三世卷之四幻有正传幻也佛慧大觉圆无趣如空晦堂元镜永觉元贤湛然圆澄六祖下三十四世卷之五密云圆悟雪峤圆信天隐圆修抱朴大莲古湛性冲石雨明方三宜明盂叶昙茂余集生觉浪道盛六祖下三十五世卷之六玉林通琇林皋通豫箬菴通问山茨通际印中通授惟一润破山海明木陈道忞牧云通门六祖下三十六世卷之七不退行勇美发行湻蕴荆行璧骨巖行峰栖云行岳寂菴行洽全菴行进丈雪醉百城着冲然义芥菴大湛菴常宏远诏岫云行玮石隐贞方居士蘧夫一天笠珍千仞冈铁舟海云外行泽湘翁沄六祖下三十六世卷之八䒢溪行森䟦语X揞黑豆集卷首拈颂佛祖机用言句世尊三陞座无为真佛实在我身须菩提巖中宴坐却见吾法身吾以真珠示之便总不知时五方天王悉自悟道无可舍处是汝放身命处普眼菩萨见普贤佛召五通仙人那一通你问我世尊勅阿难持钵世尊答比邱问耆婆罔知生处七贤女游尸陀林世尊布发掩泥是吾弟子迦叶拟摈文殊城东老母女子出定殃崛持钵文殊不入门无边身量世尊干闼献乐说大集经调达入地狱二铁围山文殊持劒逼如来不问有言不问无言无说无听是为一义二义昨日定今日不定答异学问答二商人问梵志索论义汉项上脱却铁枷者回死而无怨世尊问猪子世尊拈花迦叶微笑文殊请佛再转法轮若谓吾灭度若谓吾不灭度诸行无常是生灭法生灭灭巳寂灭为乐此药能杀人亦能活人文殊菴提遮女互相问答语文殊善住意天子互相问答语祇说者箇法乃至无有语言文字是菩萨真入不二法门善财参弥勒善财答无着须菩提宴坐诸天雨花须菩提说法帝释雨花舍利弗见月上女舍利弗问弥勒舍利弗问天女鸯崛弃刃宾头卢赴斋障蔽魔王随金刚齐那咤太子因缘广额屠儿成佛迦叶踏泥乐人作舞倒却剎竿达磨西来慧可礼拜依位而立觅罪了不可得此是谁作亦未见性指授即无惟论见性不论禅定解脱佛法是不二之法六祖云我有一物无头无尾无名无字无背无面诸人还识否六祖云叶落归根来时无口青原云不辞向汝道恐巳后无人承当马祖云我今日劳倦不能为汝说盘山云向上一路千圣不传沩山云父母所生口终不为子说仰山云我若一向举唱宗门中事身边要一人为伴亦无有也长沙云我若一向举扬宗乘法堂前草深一丈六祖云不是风动不是幡动仁者心动马祖云我有时教伊扬眉瞬目有时不教伊扬眉瞬目有时扬眉瞬目者是有时扬眉瞬目者不是子作么生百丈野狐公案沩山云有句无句如藤倚树子意何如雪峰云诸上座望州亭与汝相见了也乌石岭与汝相见了也僧堂前与汝相见了也临济三度上堂云要识临济宾主句问取堂中二禅客巖头至僧堂前拊掌大笑曰且喜堂头老汉会末后句他后天下人不奈伊何六祖云我不会佛法石头云恁么也不得不恁么也不得恁么不恁么总不得马祖云不是心不是佛不是物药山云不是不是南院云错错高峰云不得不得无门云不是不是万峰云瞎瞎六祖云汝当一念自知非自已灵光常显现归X宗云一镞破三关分明箭后路可怜大丈夫先天为心祖三角云若论此事眨上眉毛早巳蹉过了也临济云若是过量人向未举巳前撩起便行犹较些子资福云隔江望见资福剎竿便回脚跟下好与三十棒南岳云说似一物即不中药山云千圣亦不识归宗云光不透脱祇为目前有物庞居士云各请自检好百丈再参马祖挂拂子于旧处祖振威一喝黄檗礼佛次沙弥问不着佛求不着法求不着僧求长老礼拜当何所求檗曰不着佛求不着法求不着僧求常礼如是事弥曰用礼何为檗便掌弥曰太麤生檗曰者里是甚么所在说麤说细随后又掌临济半夏上黄檗山住数日辞檗檗曰汝破夏来何不终夏去济曰某甲暂来礼拜和尚檗便打趁令去济行数里疑此事却回终夏后又辞檗檗曰甚处去济曰不是河南便归河北檗便打济约住与一掌檗大笑乃唤侍者将百丈先师禅板几案来济曰侍者将火来檗曰不然子但将去巳后坐断天下人舌头去X在济一日谓普化克符曰我欲于此建立黄檗宗旨汝且成褫我二人珍重下去三日后普化却上来问和尚三日前说甚么济便打三日后克符上来问和尚三日前打普化作么济亦打济临灭谓众曰吾灭后不得灭却吾正法眼藏三圣曰争敢灭却和尚正法眼藏济曰巳后有人问你向他道甚么圣便喝济曰谁知吾正法眼藏向者瞎驴边灭却大觉临终时谓众曰我有一只箭要付与人时有僧出曰请和尚箭觉曰汝唤甚么作箭僧喝觉打数下便归方丈却唤其僧入来问曰汝适来会么曰不会觉又打数下掷却拄杖曰巳后遇明眼人分明举似兴化开堂日拈香云此一炷香本为三圣师兄三圣于我太孤本为大觉师兄大觉于我太赊不如供养临济先师兴化示众曰若是作家战将便请单刀直入更莫如何若何旻德出众礼拜起便喝化亦喝德又喝化亦喝德礼拜归众化曰适来若是别人三十棒一棒也较不得何故为他旻德会一喝不作一喝用南院云棒X下无生忍临机不见师风穴上堂举世尊以青莲华目顾视大众乃曰正当恁么时且道说箇甚么若道不说而说又是埋没先圣且道说箇甚么首山拂袖而出穴掷下拄杖归方丈次日山上问讯穴曰作么生是世尊不说说山曰动容掦古路不堕悄然机汾阳参老宿七十一人作五位偈呈石门彻彻称善最后见首山山问百丈卷席意旨如何阳曰龙袖拂开全体现因问山意如何山曰象王行处绝狐踪阳大悟言下拜而起曰万古碧潭空界月再三捞摝始应知慈明参汾阳二年未许入室每诣阳阳揣其志必诟骂使令者或毁诋诸方及有所训皆流俗鄙事一夕诉曰自至法席巳再夏不蒙指示但增世俗尘劳念岁月飘忽已事不明失出家之利语未卒阳熟视骂曰是恶知识敢裨贩我怒举杖逐之明拟伸救阳急掩其口明忽大悟曰乃知临济道出常情杨岐问幽鸟语喃喃辞云入乱峯时如何明曰我行荒草里汝又入深村岐曰官不容鍼更借一问明便喝岐曰好喝明又喝岐亦喝明连喝两喝岐礼拜明曰此事是箇人方能担荷岐拂袖便行白云端谒杨岐岐一日忽问受业师为谁端曰茶陵郁和尚岐曰吾闻伊过桥遭攧有省作偈甚奇能记否端诵毕岐笑而趋起端愕然通夕不寐黎明咨询之适岁暮岐曰汝见昨日打敺傩者么曰见岐曰汝一筹不及渠端复骇曰何谓也岐曰渠爱人笑汝怕人笑端大悟五祖演云吾因兹出一身白汗便明得下载清风圜悟云少年一段风流事祇许佳人独自知虎邱隆谒圜悟一日入堂悟问曰见见之时见非是见见犹离见见不能及举拳曰还见么隆曰见悟曰头上安头隆闻脱然契证悟叱曰见箇甚么隆曰竹密不妨流水过参学人磨裩擦裤蹋破草鞵三二十年寻不着路头一经层层指出左右逢原社火家依样画描承虗接响机关者回掌血棒痕洞筋擢髓然则畴非朗智珠在抱孰不秉慧劒当阳运出自已家珍方许千途合辙读指月传灯者一向迷闷至此豁然还获本心心圆虽则费尽貍涎与杜口毗耶何异若其悟力未充知非不尽葢覆灵光无从显现仅资口耳记持遂成葛藤露布不独孤负心圆自戕慧命不小普愿读此编者人人作难遭之想发慙媿之心也火莲谨䟦揞黑豆集卷一心圆居士拈别火莲居士集梓六祖下第十七世明州天童应菴昙华禅师蕲州江氏子生而奇杰年十七于东禅去发首依水南遂染指法味因遍历诸X老门墙至云居礼圆悟悟一见痛与提䇿及入蜀指见彰教教移虎邱师侍行未半载顿明大事去谒此菴分座连云开法妙严屡迁巨剎住归宗日大慧在梅阳有僧传师垂示语至慧见以偈寄赠曰坐断金轮第一峯千妖百怪尽潜踪年来又得真消息报道杨岐正脉通其归重如此后出住天童上堂九年面壁坏却东土儿孙只履西归钝置黄面老子以拄杖画一画曰石牛拦古路一马生三寅上堂临济在黄檗处三度喫棒底意旨你诸人还覰得透也未直饶一咬便断也未是大丈夫汉三世诸佛口挂壁上天下老和尚将甚么喫饭上堂德章老瞎秃从来没滋味拈得口失却鼻三更二点唱巴歌无端惊起梵王睡喝一喝曰我行荒草里汝又入深村上堂十五日巳前水长船高十五日巳后泥多佛大正当十五日东海鲤鱼打一棒雨似盆倾直得三千大千世界一切众生悉皆欢喜谓言打者一棒不妨应时应节报恩不觉通身踊跃遂作诗一首举似大众蜻蜓许是好蜻蜓飞来飞去不曾停被我捉来摘却两边翼恰似一枚大铁钉上堂若作一句商量喫粥饭阿谁不会不作一句商X量屎坑里虫子笑杀阇黎拈拄杖云拄杖子罪犯弥天贬向二铁围山且道荐福还有过也无卓拄杖曰迟一刻上堂明不见暗暗不见明明暗双忘无异流俗阿师野干鸣师子吼师子吼野干鸣三家村里臭猢狲价增十倍骊龙颔下明月珠分文不值若作衲僧巴鼻甚处得来三十年后换手搥胸未是苦在上堂饭箩边漆桶里相唾饶你泼水相骂饶你接嘴黄河三千年一度清蟠桃五百年一次开华鹤勒那咬定牙关朱顶王呵呵大笑归宗五十年前一则公案今日举似诸人且道是甚么公案王节级失却帖上堂三十二相八十种好从朝至暮啾啾唧唧说黄道黑不知那里是二时上堂喫粥喫饭不觉嚼破舌头血溅梵天四天之下霈然有余玉皇大帝怒发追东海龙王向金轮峯顶鞫勘顷刻之间追汝诸人作证见也且各请依实供通切忌回避傥若不实丧汝性命上堂赵州喫茶我也怕他若非债主便是冤家倚墙靠壁成羣队不知谁解辨龙蛇上堂五百力士揭石义万仞崖头撒手行十方世界一团铁虗空背上白毛生直饶拈却炙脂帽子脱却鹘臭布衫向报恩门下正好喫棒何故半夜起来屈膝坐毛头星现衲僧前上堂三世诸佛眼里无筋六代祖师皮下无血明果咬定牙关𨁝跳也出他圈䙌不得何故南泉斩猫儿上堂参禅人切忌错用心悟明见性是错用心成佛作祖是错用心看经讲教是错用心行住坐卧是错用心喫粥喫饭是错用心疴屎送尿是错用心一动一静一往一来是错用心更有一处错用心归宗不敢与诸人说破何故一字入公门九牛拔不出虎邱忌拈香平生无兴撞着者无意智老和尚做尽伎俩凑泊不得从此卸却干戈随分着衣喫饭二十年来坐曲彔木悬羊头卖狗肉知他有甚凭据虽然一年一度烧香日千古令人恨转深师于室中能锻鍊耆艾故世称大慧与师居处为二甘露门尝诫徒曰衲僧家着草鞋住院何啻如蚖蛇恋窟乎隆兴改元六月十三日奄然而化塔全身于本山台州国清简堂行机禅师本郡人姓杨氏风姿挺异才压儒林年二十五弃妻孥学出世晚见此菴密有契证出应莞山刀耕火种单丁者一十七年尝有偈云地炉无火客囊空雪似杨花落岁穷拾得断麻穿坏衲不知身在寂寥中每谓人曰某犹未稳在岂以住山乐吾事邪一日偶看斫树倒地忽然大悟平昔碍膺之物泮然冰释未几有江州圆通之命乃曰吾X道将行即欣然曳杖而去登座说法云圆通不开生药铺单单只卖死猫头不知那箇无思算喫着通身冷汗流上堂单明自已乐是苦因趣向宗乘地狱劫住五日一参三八普说自扬家丑更若问理问事问心问性克由叵耐若是英灵汉窥藩不入据鼎不尝便于未有生佛巳前转得身却于今时大官路上捷行阔步终不向老鼠窟草窠里头出头没若也根性陋劣要去有滋味处咬嚼遇着义学阿师递相锢鏴直饶说得云兴雨现也是虾蟇化龙下梢依旧喫泥喫土堪作甚么示众云衲僧拄杖子不用则巳用则如鸩鸟落水鱼鼈皆死正按傍提风飒飒地独步大方杀活在我所以道千人排门不如一人拔关若一人拔关千人万人得到安乐田地还知么鸳鸯绣出从君看不把金鍼度与人长沙府慧通清旦禅师蓬州严氏子上堂说佛说祖正如好肉剜疮举古举今何异残羹馊饭一闻便悟巳落第二头一举便行早是不着便须知箇事如天普葢似地普擎师子游行不求伴侣壮士展臂不借他力佛祖拈掇不起衲僧愿见无门迷悟双忘圣凡路绝且道从上诸圣以何法示人喝一喝曰莫妄想佛性忌日上堂三脚驴X子弄蹄行步步相随不相到树头惊起双双鱼拈来一老一不老为怜松竹引清风其奈出门便是草因唤檀郎识得渠大机大用都推倒烧香勘证见根源粪扫堆头拾得宝丛林浩浩漫商量劝君莫谤先师好彰德府磁州大明诠禅师依仁山得旨赋性潇洒好诙谐谈笑仁山常嘱定侍者拘检之师曰人生一梦而巳快乐一世是好梦拘检一世是恶梦我宁作好梦耳徒单二驸马赴南京任道过大明入堂见一僧面壁而坐驸马曰好箇澹汉师曰今日被驸马着盐酱也澧州灵巖仲安禅师上堂参禅不究渊源触途尽为留碍所以守其静默澄寂虗闲堕在毒海以弱胜强自是非他立人我量见处偏枯遂致优劣不分照不搆用用不离窠此乃学处不元尽为流俗到者里须知有杀中透脱活处藏机佛不可知祖莫能测所以道有时先照后用且要共你商量有时先用后照你须是箇汉始得有时照用同时你又作么生抵󳳀有时照用不同时你又向甚么处凑泊X还知么穿杨箭与惊人句不是临时学得来台州府万年无着道闲禅师本郡洪氏子上堂全机敌胜犹在半途啐啄同时白云万里才生朕兆巳落二三不露锋铓成何道理且道从上来事合作么生良久曰诬人之罪以罪加之镇江府焦山或菴师体禅师台州罗氏子初参此菴举十方同聚会箇箇学无为此是选佛场菴遽震威一喝师大悟有以天封勉师出世者师摇手曰我不解悬羊卖狗也即遯去干道初瞎堂住国清于稠人中得师请为第一座后出住焦山上堂道生一无角铁牛眠少室一生二祖父开田说大义二生三梁间紫燕语呢喃三生万物男儿活计离窠窟多处添少处减大虫怕喫生人胆有若无实若虗争掩骊龙明月珠是则是祇如焦山坐断诸方一句作么生道肚无偏僻病不怕冷油齑拍禅牀下座僧问如何是即心即佛师曰鼎州出狞争神曰如何是非心非佛师曰闽蜀同风曰如何是不是心不是佛不是物师曰穷坑难满问起灭不停时如何师曰谢供养问我有没絃琴久居在旷野不是不会弹未遇知音者知音既遇未审如何品弄师曰钟作钟鸣鼓作鼓响曰云门放洞山三顿棒意旨如何师曰和身倒和身攂曰他道X饭袋子江西湖南便恁么去又作么生师曰泪出痛肠曰真金须是红炉煅白玉还他好手磨师曰添一点也难为室中常举苕帚柄问学者曰依稀苕帚柄髣髴赤斑蛇众下语皆不契有僧请益师示以颂曰依稀苕帚柄髣髴赤斑蛇棒下无生忍临机不识爹杭州府净慈济颠道济禅师出家灵隐性不羁甞与市井浮沈喜打筋斗不着裈形媟露人姗笑自视夷然与明颠同时师为尤甚饮酒居常为寺僧唾骂笞逐走居净慈为人诵经下火得酒食便赴有诗曰何须林景胜潇湘只愿西湖化为酒和身卧倒西湖边一浪来时吞一口时从市喜息人之诤救人之死戏谑笑谈神出鬼没人罕有能测之者年七十三而没一日与明颠偶识于朱泾明目之曰咦济颠乃赠以诗诗曰青箬笠前天地阔碧簑衣底水云宽不言不语知何事只把人心不自瞒参政钱端礼居士字处和号松窗从此菴发明已事凡宗门旨趣一一极之湻熙丙申简堂归住平田遂与往来丁酉秋微恙修书召堂及国清瑞巖主僧诀别堂与二禅诣榻次公起趺坐言笑移时即书曰浮世虗幻本无去来四大五蕴必归终尽虽佛祖具大威德力亦不能免者一着天下老和尚一切善知识X还有跳得过者无葢为地水火风因缘和合暂时凑泊不可错认为已有大丈夫磊磊落落当用处把定立处皆真顺风使帆上下水皆可因斋庆赞去留自在此是上来诸圣开大解脱一路涅槃门本来清净空寂境界无为之大道也今吾如是岂不快哉尘劳外缘一时扫尽荷诸山垂顾咸愿证明伏惟珍重置笔顾简堂曰某坐去好卧去好堂曰相公去便了理会甚么坐卧公笑曰法兄当为祖道自爱遂敛目而逝杭州府径山别峯宝印禅师嘉州李氏子世居峨嵋之麓幼通六经厌俗从德山清素得度具戒依密印于中峯一日印举僧问巖头起灭不停时如何巖喝曰是谁起灭师即豁然大悟会圆悟归昭觉印遣师往省因随众入室悟问从上诸圣以何接人师竖拳悟曰此是老僧用底作么生是从上诸圣用底师以拳挥之悟亦举拳相交大笑而止后至径山谒大慧慧问甚处来师曰西川慧曰未出劒门关与汝三十棒了也师曰不合起动和尚慧忻然扫室延之慧南迁师乃西还连主数剎后再出陜住保宁金山雪窦径山开堂陞座曰世尊初成正觉于鹿野苑中转四谛法轮憍陈如比邱最初悟道真净曰今日新丰洞里祇转箇拄杖子遂拈拄杖着左边曰还有最初悟道者么若无丈夫自有冲天志莫向如来行处行遂喝一喝下座若是印上座则X不然今日向凤凰山里初无工夫转四谛法轮亦无气力转拄杖子祇教诸人行须缓步语要低声何故欲得不招无间业莫谤如来正法轮宁波府东山全菴齐已禅师卬州谢氏子莲社会上堂渐渐鸡皮鹤发父少儿子老看看行步躘踵疑杀木上座直饶金玉满堂照顾白拈贼岂免衰残老病正好着精彩任汝千般快乐渠侬合自由无常终是到来归堂喫茶去唯有径路修行依旧打之遶但念阿弥陀佛念得不济事复曰恶者条活路巳被善导和尚直截指出了也是你诸人朝夕在径路中往来因甚么当面蹉过你若向者里荐得不致蹉过便可除迷倒障拔犹豫箭截疑惑网断痴爱河伐心稠林浣心垢浊正心谄曲绝心生死然后转入那边擡起脚向佛祖践履不到处进一步开却口向佛祖言诠不到处说一句唤回善导和尚别求径路修行其或准前舍父逃走流落他乡撞东磕西苦哉佛陀耶觉阿上人日本国滕氏子十四得度受具习大小乘有声二十九属商者自中都回言禅宗之盛阿奋然拉法弟金庆航海而来袖香谒灵隐海海问其来阿辄书而对复书曰我国无禅宗唯讲五宗经论国主无姓氏号金轮王以嘉应改元舍位出家名行真年四十四王子七岁令受位度僧无退纳而讲义高者赐之某等仰服圣朝禅师之名特远投诚愿传心印X以渡迷津且如心佛及众生是三无差别离相离言假言显性禅师如何开示海曰众生虗妄见见佛见世界阿书曰无明因何而有海便打阿即命海陞座决疑明年秋辞游金陵抵长芦江岸闻鼓声忽大悟始知佛海垂手旨趣旋灵隐述五偈叙所见辞海东归偈曰航海来探教外传要离知见脱蹄筌诸方参遍草鞋破水在澄潭月在天扫尽葛藤与知见信手拈来全体现脑后圆光彻太虗千机万机一时转妙处如何说向人倒地便起自分明蓦然踏着故乡地倒裹幞头孤路行求真灭妄元非妙即妄明真都是错堪笑灵山老古锥当阳抛下破木杓竖拳下喝少卖弄说是说非入泥水截断千差休指注一声归笛啰啰哩海称善书偈赠行归本国住叡山寺洎通嗣法书海巳入寂矣知府葛郯居士字谦问号信斋少擢上第玩意禅悦首谒无菴全菴令究即心即佛久无所契请曰师有何方便使某得入菴曰居士太无厌生巳而佛海来居劒池公因从游乃举无菴所示之语请为众普说海发挥之曰即心即佛眉拖地非心非佛双眼横蝴蝶梦中家万里子规枝上月三更留旬日而返一日于不是心不是佛不是物话豁然顿明颂曰非心非佛亦非物五凤楼前山突兀艳阳影里倒翻身野狐跳入金毛窟无菴肯之即遣书颂呈佛海海报曰此事X非纸笔可尽居士能过我当有所闻矣遂复至虎邱海迎之曰居士见处止可入佛不能入魔何不道金毛跳入野狐窟公乃脱然甞问诸禅曰夫妇二人相打通儿子作证且道证父即是证母即是或菴体着语曰小出大遇孝宗湻熙六年守临川八年感疾一夕忽索笔书偈曰大洋海里打鼓须弥山上闻钟业镜忽然扑破翻身透出虗空召僚属示之曰生之与死如昼与夜无足怪者若以道论安得生死若作死生会则去道远矣语毕端坐而化饶州府荐福退菴休禅师上堂风动邪幡动邪风鸣邪铃鸣邪非风铃鸣非风幡动此土与西天一队黑漆桶诳惑世间人看看灭胡种山僧没奈何趁后也打闹咦瓠子曲湾湾冬瓜直儱侗上堂结夏时左眼半斤解夏时右眼八两谩云九十日安居赢得一肚皮妄想直饶七穴八穿未免山僧拄杖虽然如是千金之弩不为鼷鼠而发机上堂先师寻常用脑后一鎚卸却学者胸中许多屈曲当年克宾维那曾中兴化此毒往往天下丛林唤作超宗异目非惟孤负兴化亦乃克宾受辱若是克肖儿孙终不依草附木资福喜见同参今日倾肠倒腹遂卓拄杖喝一喝曰还知先师落处么伎死禅和如蔴似X粟上堂言发非声是箇甚么色前不物莫乱鍼锥透过禹门风波更险咄广信府龟峯晦菴慧光禅师建宁人上堂数日暑气如焚一箇浑身无处安着思量得也是烦恼人者箇未是烦恼已躬下事不明更是烦恼所以达磨大师烦恼要为诸人吞却又被咽喉小要为诸人吐却又被牙齿碍取不得舍不得烦恼九年若不得二祖不惜性命往往转身无路烦恼教死所谓祖祢不了殃及儿孙后来莲华峯菴主到者里烦恼不肯住南岳思大到者里烦恼不肯下山更有临济德山用尽自已查梨烦恼盂无柄龟峯今日也是为他闲事长无明为你诸人从头点破卓拄杖一下曰一人脑后露顋一人当门无齿更有数人鼻孔没半边不劳再勘你诸人休向者里立地瞌睡殊不知家中饭箩锅子一时失却了也你若不信但归家检点看扬州府仪真长芦且菴守仁禅师越州上虞人依雪堂于乌巨闻普说曰今之兄弟做工夫正如习射先安其足后习其法后虽无心以久习故箭发皆中喝一喝曰只今箭发也看看师不觉倒身作避箭势忽大悟上堂百千三昧无量妙门今日且菴不惜穷性命祇做一句子说与诸人乃卓拄杖下座甞颂台山婆话曰开箇X灯心皂角铺日求升合度朝昏只因风雨连緜久本利一空愁倚门台州府万佛心闻昙贲禅师永嘉人上堂一见便见八角磨盘空里转一得永得辰锦朱砂如墨黑秋风吹渭水巳落云门三句里落叶满长安几箇而今不被瞒竖拂子曰瞒得瞒不得总在万年手里还会么华顶月笼招手石断桥水落舍身巖住江心病起上堂维摩病说尽道理龙翔病咳嗽不巳咳嗽不巳说尽道理说尽道理咳嗽不巳汝等诸人还识得其中意旨也未本是长江喫冷水却教露柱患头风僧问百丈卷席意旨如何师曰贼过后张弓高丽国坦然国师少嗣王位钦慕宗乘因海商方景仁抵四明录无示语归师阅之启悟即弃位圆颅作书以语要及四威仪偈令景仁呈无示示答曰佛祖出兴于世无一法与人实使其自信自悟自证自到具大知见如所见而说如所说而行山河大地草木丛林相与证明其来久矣后复通嗣法书其略曰生死海中矌劫难渡得遇本分宗师以三要印子验定其法实谓盲龟值浮木孔耳九江府东林卍菴道颜禅师潼州鲜于氏子上堂一叶落天下秋一尘起大地收鸟窠吹布毛便有人X悟去今时学者为甚么却不识自已良久曰莫错怪人好上堂诸人知处良遂总知良遂知处诸人不知作么生是良遂知处乃曰鸬鹚语鹤上堂仲冬严寒三界无安富者快乐贫者饥寒不识元旨错认定盘何也牛头安尾上北斗面南看上堂一滴滴水一滴滴冻天寒人寒风动幡动云门扇子𨁝跳上三十三天筑着帝释鼻孔东海鲤鱼打一棒雨似盆倾不出诸人十二时中寻常受用福州府西禅此菴守净禅师上堂谈元说妙撒屎撒尿行棒行喝将盐止渴立主立宾华擘宗乘设或总不恁么又是鬼窟里坐到者里山僧巳是打退鼓且道诸人寻常心愤愤口悱悱合作么生莫将闲学解埋没祖师心上堂道是常道心是常心汝等诸人闻山僧恁么道便道我会也大尽三十日小尽二十九头上是天脚下是地耳里闻声鼻里出气忽若四大海水在汝头上毒蛇穿你眼睛虾蟇入你鼻孔又作么生上堂闭却口时时说截却舌无间歇无间歇最奇绝最奇绝眼中屑既是奇绝为甚么却成眼中屑了了了时无可了元元元处亦须呵上堂佛祖顶𩕳上有泼天大路未透生死关如何敢进步不进步大千没遮护一句绝言诠那咤擎铁柱问不施寸刃请师相见师曰逢强即弱曰何得埋兵擢鬭师曰祇为阇黎寸刃不施曰未审向上还有事也X无师曰有曰如何是向上事师曰败将不斩处州府连云道能禅师僧问镜清六刮意旨如何师曰穿却你鼻孔曰学人有鼻孔即穿无鼻孔又穿箇甚么师曰抱赃呌屈曰如何是就毛刮尘师曰筠袁虔吉头上插笔曰如何是就皮刮毛师曰石城虔化说话厮骂曰如何是就肉刮皮师曰嘉眉果阆怀里有状曰如何是就骨刮肉师曰漳泉福建头匾如扇曰如何是就髓刮骨师曰洋澜左蠡无风浪起曰髓又如何刮师曰十八十九痴人夜走曰六刮巳蒙师指示一言直截意如何师曰结舌有分杭州府灵隐最菴道印禅师汉州人上堂大雄山下虎南山鼈鼻蛇等闲撞着抱赏归家若也不惜好手便与拔出重牙有么有么中秋上堂举马大师与西堂百丈南泉翫月话师曰马祖垂丝千尺意在深潭西堂振鬣百丈摆尾虽则冲波激浪未免上他钩线南泉自谓跃过禹门谁知依前落在巨网即今莫有绝罗笼出窠臼底么也好出来露箇消息贵知华藏门下不致寂寥其或未然此夜一轮满清光何处无建宁府竹原宗元菴主本郡连氏子示众若究此事如失却鎻匙相似祇管寻来寻去忽然撞着恶在者里开箇鎻子便见自家库藏一切受用无不具足X不假外求别有甚么事示众诸方为人抽钉拔楔解黏去缚我者里为人添钉着楔加绳加缚了送向深潭里待他自去理会示众主法之人气吞宇宙为大法王若是释迦老子达磨大师出来也教伊叉手向我背后立地直得寒毛卓竖亦未为分外垂语曰者一些子恰如撞着杀人汉相似你若不杀他他便杀了你温州府净居尼妙道禅师延平尚书黄裳之女上堂问答罢乃曰问话且止直饶有倾湫之辩倒岳之机衲僧门下一点用不着且佛未出世时一事全无我祖西来便有许多建立至今累及儿孙山僧于人天众前无风起浪语默该不尽底弥亘大方言诠说不及处徧周沙界通身是眼觌面当机电卷星驰如何凑泊有时一喝生杀全威有时一喝佛祖莫辨有时一喝八面受敌有时一喝自救不了遂喝一喝曰且道者一喝是生杀全威邪是佛祖莫辨邪是八面受敌邪是自救不了邪若向者里辨别得堪报不报之恩脱或未然山僧无梦说梦去也拈起拂子曰还见么若见被见剌所障击禅牀曰还闻么若闻被声尘所惑直饶离见绝闻正是二乘小果跳出一步葢色骑声全放全收主宾互换所以道欲知佛性义当观时节因缘敢问诸人即今是甚么时节荡荡仁风扶圣化熈熈和气助昇平掷拂子下X座问如何是佛师曰非佛曰如何是佛法大意师曰骨底骨董问言无展事语不投机时如何师曰未疴巳前堕坑落壍苏州府资寿尼无着妙总禅师丞相苏颂孙女也上堂宗乘一唱三藏绝诠祖令当行十方坐断二乘闻之怖走十地到此犹疑若是俊流未言而喻设使用移星换斗底手段施搀旗夺鼓底机关犹是空拳岂有实义向上一路千圣不传学者劳形如猿捉影灵山付嘱俯徇时机演唱三乘各随根器山僧今日与此界他方乃佛乃祖山河大地草木丛林现前四众各转大法轮交光相罗如宝丝网若一草一木不转法轮则不得名为转大法轮所以道于一毫端现宝王剎坐微尘里转大法轮乘时于其中间作无量无边广大佛事周遍法界一为无量无量为一小中现大大中现小不动步游弥勒楼阁不返闻入观音普门情与无情性相平等不是神通妙用亦非法尔如然于此倜傥分明皇恩佛恩一时报足且道如何是报恩一句天高羣象正海阔百川朝上堂举云门示众十五日巳前则不问十五日巳后道将一句来自代云日日是好日师曰日日是好日佛法世法尽周毕不须特地觅幽元祇管钵盂两度湿问如何是夺人不夺境师曰野花开满路偏地是清香曰如何是夺境不夺人师曰茫茫宇宙人无数几X箇男儿是丈夫曰如何是人境俱不夺师曰处处绿杨堪系马家家门首透长安曰如何是人境两俱夺师曰雪覆芦花舟横断岸曰人境巳蒙师指示向上宗乘事若何师便打长沙府大沩山法宝禅师福州人上堂千般言万种喻祇要教君早回去夜来一片黑云生莫教错却山前路咄上堂唤作竹篦则触不唤作竹篦则背直须师子咬人莫学韩獹逐块呵呵呵会不会金刚脚下铁崑崙捉得明州憨布袋德安府随州大洪老讷祖证禅师上堂万象之中独露身如何说箇独露底道理竖拂子曰到江吴地尽隔岸越山多僧问云门问僧光明寂照徧河沙岂不是张拙秀才语僧云是门曰话堕也未审那里是者僧话堕处师曰鲇鱼上竹竿问离却言句请师直指师竖拂子僧曰还有向上事也无师曰有曰如何是向上事师曰速礼三拜宁波府天童长翁如净禅师生而岐嶷不类常童长学出世法参足菴于雪窦菴令看庭前栢树子话有省呈颂曰西来祖意庭前柏鼻孔寥寥对眼睛落地枯枝才𨁝跳松萝亮槅笑掀腾菴颔之后出世屡迁名剎住净慈时奉敕陞天童捧敕黄示众曰云开九天呈起曰看彩凤衔出且道如何委悉急急如律令X敕开炉上堂召众打圆相曰箇是天童火炉近前则烧杀退后则冻杀忽有箇汉出来道合作么生㘞火炉动也上堂霜风号肃杀木叶堕萧台台举拂子曰看惟有玲珑巖崔嵬望转高所谓天童滞货今朝短贩一遭莫有酬价底么下座巡堂上堂外不放入内不放出痛下一槌万事了毕且道如何太白峰前令斩新内外纪纲俱委悉谢新旧两班上堂开无间地狱现阎罗大王聚夜叉一部列牛头两行与其进者劒树上勐火进用与其退者刀山里寒冰退藏且道理会甚事尀耐饭饱弄筯判断矢急尿牀其或未然花柳春风入戏场上堂天童铁臭老拳头打杀江湖水牯牛夜深忽然生箇卵天明推出大日头且道如何晒㫰诸人蒸湿处免教行步滑如油完桥上堂去那边去来者里来中间绝壑断崖且道如何相委以拂子作弯桥势曰看依稀金磴阔彷彿彩虹弯人从桥上过又作么生松萝影里开天巧翰墨光中入画看上堂灵云见处桃花开天童见处桃花落桃花开春风催桃花落春风恶灵云且置莫有与天童相见者么春风恶桃花跃浪生头角新起妙严阁庆忏陞座推倒多年老鼠窠扫空平地笑呵呵稜𡾓榱桷揑云表万亿斯年葢覆多大众见么今朝成就大缘千古发挥大事且道如何卓拄杖曰斫额任他门外客到家还我箇中人复举文殊问无着近离甚处曰南方殊曰南方佛法如何主持曰末X法比邱少奉戒律殊曰多少众曰或三百或五百师曰春风钩引鹧鸪啼曰此间佛法如何主持殊曰凡圣同居龙蛇混杂曰多少众殊曰前三三后三三师曰平地没澜驾铁船天童者两转语仅与诸方眉毛撕结更有两转语要为诸方点眼或三百或五百铜钱铁钱省数足陌前三三后三三萝卜芋艿浅贮满担诸方忽然眼开决定拍手大笑且道笑箇甚么不笑巴叉便笑杜撰虽然笑者还稀或有人问天童多少众便向道新起妙严夸第一团圞都在画图中上堂陆修静陶渊明文殊普贤作圆相曰咦一款具呈且道凭谁批判若是孔夫子吾无隐乎尔举世尊初生公案颂曰无忧树下浴婴孩清晓蔷薇带露开转过衲僧相见处后槽驴马出胞胎举初祖对武帝不识话颂曰金乌飞上玉栏干黑漆崑崙对面看毕竟者些传不得落花流水太无端举杨岐栗棘蓬金刚圈话颂曰肘后蓦生闲落索风前忽布閙叉撑那咤八臂空惆怅夜半三更白昼行师六坐道场两奉天旨法道之盛可想见也示寂说偈曰六十六年罪犯弥天打箇𨁝跳活陷黄泉塔全身于本山六祖下第十八世庆元天童密菴咸杰禅师闽之福州人幼颕悟出家后究心禅理徧参知识后谒应菴华和尚于衢之明果华孤硬难入屡遭诃叱一日华问如何是正法眼X师遽答曰破沙盆华颔之上堂牛头横说竖说不知有向上关棙子有般漆桶辈东西不辩南北不分便问如何是向上关棙子何异开眼尿牀华藏有一转语不在向上向下千手大悲摸索不着雨寒何处晒㫰今日普请布施大众良久曰达磨大师无当门齿上堂卓拄杖曰迷时祇迷者箇复卓拄杖云悟时祇悟者箇直饶迷悟双忘粪扫堆头重添擸𢶍莫有东涌西没全机独脱处道得一句么若道不得华藏自道去也掷拄杖曰三十年后上堂世尊不说说抝曲作直迦叶不闻闻望空启告马祖即心即佛悬羊头卖狗肉赵州勘菴主贵买贱卖分文不值祇如文殊是七佛之师因甚出女子定不得河天月晕鱼分子槲叶风高鹿养茸解夏上堂僧问如何是正法眼师云草鞵无𦄍进云只如和尚道破沙盆又作么生师云老僧不曾动着舌头进云此语巳遍天下师云杓卜听虗声如如颜丙居士颂子湖狗话曰贫家无所有只养一只狗便是佛出家也须遭一口宁波府天童海门师齐禅师每晨起童行捧香盒随X师各殿堂逐一行香毕还方丈望佛作回向语曰上来持诵大方广佛华严经一部回向真如日以为常而举寺未甞信师乃谓众曰华严经有八十一卷汝以八十一人各执一卷听老僧一口同时诵出八十一人各闻所诵与手中一字不谬乃知为华严大菩萨也福州府干元钝菴宗颕禅师上堂卓拄杖曰性燥汉祇在一槌靠拄杖曰伶俐人不劳再举而今莫有伶俐底么良久曰比拟张麟兔亦不遇荆州公安遯菴祖珠禅师南平人也上堂不是心不是佛不是物沥尽野狐涎趯翻山鬼窟平田浅草里露出焦尾大虫太虗寥廓中放出辽天俊鹘阿呵呵露风骨等闲拈出众人前分明是何物咄咄临安北磵敬叟居简禅师上堂识得一万事毕了事衲僧一字不识直饶恁么未称全提禹力不到处河声流向西六祖下第十九世夔州卧龙破菴祖先禅师蜀之广安王氏子闻缘老宿住照觉往参扣语契令奉圆悟香火一日从方丈前过缘问菴头有人么师云无人语未竟缘噼胸与一拳云你聻师忽有省出崃依澧州德山涓公祝发受具徧叩诸方值雪夜坐自念行脚数年未得悟彻正闷闷间忽见钟动趋后架举首见照堂二字疑情X顿释即见水菴一于双林水曰师子尊者被罽宾斩却头且置你道西天胡子为甚么无须师曰非双林不举此话水曰作家禅客师曰心不负人面无惭色水遂以手拓开师曰勘破了也迨水菴谢事往参密菴杰和尚杰命师典客一日杰对旁僧举不是风动不是幡动语师闻豁然大悟次日杰过寮前谓师曰总不得作伎俩试露箇消息来师应声曰方丈里有客杰呵呵大笑杰迁蒋山师侍行亲炙凡五载尽得旨要辞还蜀杰送以偈曰万里南来川䖃苴奔流度刃叩元关顶门戳瞎金刚眼去住还同珠走盘上堂密菴先师道有问冬来事京师出大黄贪他一粒米失却半年粮秀峯则不然有问冬来事京师出大黄只图一粮米却得百年粮上堂举东山道如何是禅阎浮树在海南边近则不离方寸远则十万八千毕竟如何禅禅师曰穹窿也有道处如何是禅阎浮树在海南边撑天拄地拄地撑天巧说不得只要心传毕竟如何禅禅上堂不是心不是佛不是物山僧忍俊不禁为诸人作箇撇脱拈拄杖卓一下曰流水暗销溪畔石劝人除却是非难师将示寂作书别交游复书偈曰末后一句巳成叨呾写出人前千错万错端坐而逝杭州府灵隐松源禅师名崇岳龙泉吴氏子见大慧杲于径山慧陞堂称蒋山应菴为人径捷师闻之不X待旦而行既至入室未契退愈自奋厉朝夕咨请应菴问世尊有密语迦叶不覆藏汝作么生会师云钝置和尚应菴厉声一喝师有省应菴大喜以为法器说偈劝使祝发自是遍参诸大老罕当其意者迺入闽见干元木菴永公永举有句无句如藤倚树师云裂破永云瑯琊道好一堆烂柴聻师曰矢上加尖永曰吾兄下语老僧不能过其如未在他日拂柄在手为人不得验人不得师曰为人者使博地凡夫一超入圣域固难矣验人者打向面前过不待开口巳知渠骨髓何难之有永举手曰明明向汝道开口不在舌头上后当自知明年见密菴于衢之西山随问即答密菴微笑而巳师切于究竟至忘寝食一日密菴挂牌为众入室次问僧不是心不是佛不是物师侍侧豁然大悟乃曰今日方会木菴和尚道开口不在舌头上上堂大凡扶竖宗乘须具顶门正眼悬肘后灵符举保寿开堂三圣推僧公案乃云二尊宿等闲一挨一拶发明临济心髓殊不知性命总在者僧手里还有捡点得出者么昔年觅火和烟得今日担泉带月归示众举临济如蒿枝拂公案雪窦拈曰临济放处太危收来太速师拈拄杖曰临济据令而行不知孤负黄檗雪窦尽力担荷也只见得一边且道荐福节文在甚么处掷下拄杖上堂举保宁勇上堂大方无外大圆无内无内无X外圣凡普会瓦砾生光须弥粉碎无量法门百千三昧拈拄杖曰总向者里会去苏卢苏卢悉利悉利师曰大小保宁业识茫茫不奈船何打破戽斗示众古者道拈起也天回地转放下也草偃风行冶父则不然拈起也干坤黯黑放下也瓦砾生光忽有一箇半箇蓦然戳瞎顶门眼达磨一宗未至寂寥示众明眼衲僧因甚打失鼻孔有贼无赃辞世日示众久参兄弟正路行者有只不能用黑豆法难以荷负正宗临济佛法到此平沈痛哉痛哉复书偈曰来无所来去无所去瞥转元关佛祖罔措跏趺而寂太平隐静致柔禅师上堂饥荒老鼠咬葫芦巧计猢狲倒上树要透报恩向上关直须一步低一步既是向上关因甚却要一步低一步待你踏着却向你道临安径山藏叟善珍禅师泉州南菴吕氏子也据室顾众云者里是你立地底所在么你自钝置犹可莫来钝置老僧上堂春雪寒春宵短古佛心破灯盏正法眼干纸捻抖擞精神只管看看到北斗西移南斗东转上元依旧正月半示众云古者道知之一字众妙之门又有道知之一字众祸之门只者二门入得更须出得三世诸佛出不得六代祖师出不得天下老和尚出不得何故变铁成金易变金成铁难自题其像曰参禅无悟识字有数X眼三角似燕山愁胡面百折如赵婆呷酢一着高出诸方敢道饭是米做吉安龙济友云宗鍪禅师庐陵王氏子岁暮僧问腊月三十日到来时如何师曰门无索债人临安净慈偃溪广闻禅师侯官林氏子十八得度受具参浙翁于天童鍼芥虽投自知未稳及再参于双径翁笑而问曰汝来耶一夕坐檐间闻更三转入堂曳履而蹶忽省翌朝造室翁举赵州是钵盂话师将启吻翁遽以拳止之疑情当下冰释上堂云门放洞山三顿棒嚼饭餧婴儿黄檗打临济三顿棒按牛头喫草只今不犯丝毫有箇方便良久曰大事为你不得小事自家担当上堂赵州喫茶去金牛喫饭来龙门多上客有人续得末后句许你入阿字法门苏州府虎邱东山道源禅师题蚬子像曰纸钱堆里可怜生臭口才开便葛藤荡尽鬼家穷活计至今古庙绝人行饶州荐福无文灿禅师上堂云门放洞山三顿棒黄檗打临济三顿棒减灶添兵伤盐费酱一不成单二不成两多少芦花对蓼红时人只看丝纶上上堂百不知百不会饥喫饭暖打睡要得尅期取X证须证如是三昧吾舍从宽禅师临终谓其次兄曰佛祖父母我今一箭射杀二哥以为何如随整襟坐脱焉长沙府石霜竹巖妙印禅师谒月林林问如何是祖师西来意师曰老鼠咬破灯盏林颔之对月看经偈曰未动舌头文彩露五千余卷一时周若言待月重开卷敢保驴年未彻头六祖下第二十世临安径山无准师范禅师梓潼雍氏子九岁出家长游成都坐夏请益坐禅之法于老宿尧首座座曰禅是何物坐底是谁师画夜体究一日如厕提前话有省明年往谒佛照光于育王光问曰何处人师曰劒州光曰带得劒来么师随声便喝光笑曰者乌头子也乱做贫甚无赀剃发人皆以乌头子唿之久之复至灵隐时破菴居第一座同游石笋菴菴之道者请益曰胡孙子捉不住愿垂开示光曰用捉他作甚么如风吹水自然成纹师闻之大悟上堂灵山指月曹溪话月递代相传证龟成鼈范上座寻常一张口挂在壁上今日无端入者行户未免拈出多年历日说似诸人且要郭大李二邓四张三知得江南两浙春寒秋热湻祐戊申秋师筑室明月池上榜曰退畊乞老于朝而旧病适作三月旦日陞X堂示众曰山僧既老且病无力得与诸人东语西语令日勉强出来将从前所说不到底尽情向诸人面前抖擞去也遂起身抖衣曰是多少便归方丈十五日集两序区画后事亲书遗表言笑如平时其徒以遗偈为请乃执笔疾书曰来时空索索去也赤条条更要问端的天台有石桥移顷而逝临安径山元叟行端禅师临海何氏子世业儒母陈氏师生而秀拔幼不茹荤十二出家十八受具一切文字不由师授初参藏叟珍于径山珍问甚处人师曰台州珍便喝师展坐具珍又喝师收坐具珍曰放汝三十棒参堂去师于言下豁然顿悟一日侍立次珍曰吾泉南无僧师曰和尚聻珍便棒师接住曰莫道无僧好珍颔之命入侍司洎珍告寂乃至净慈尝自称寒拾里人见雪巖钦于仰山钦问何处来师曰两浙钦曰因甚语音不同师曰合取臭口钦曰獭径桥高集云峯峻未识阇黎在师拍手曰鸭吞螺蛳眼睛突出钦笑顾侍者点好茶茶师曰也不消得钦寂乃还浙径山请居第一座僧问如何是正法眼师曰十字街头石敢当曰只者便是么师曰月似弯弓少雨多风师尝勘一新到曰何方圣者甚处灵祇僧曰临朕碪师曰杜撰禅和如蔴似粟参堂去X又勘一僧曰噼开华岳连天秀放出黄河彻底清即且置平实地上道将一句来僧拟开口师便打汉也出不得门所以道佛法如狼毒砒霜不是别人与你都是你自已无始劫来带得底遇缘即发奉劝诸公尽情放下丝毫不尽明朝后日大有事在问僧棋盘石斫破你脑门钵盂池浸烂你脚板僧拟答师便喝师以诃叱怒骂为慈诱之诲利他之事皆阴为之没齿不言上堂边戍朝鸣角空山夜答钟人人皆共听何处不圆通示微疾问侍者曰唿之曾巳休吸之尚未舍寄语诸苦源来者不来者如何是来者不来者侍无语师曰后五日看至期沐浴更衣书偈示众曰本无生灭焉有去来冰河发𦦨铁树花开投笔垂一足而化留龛七日颜色如生明州奉化岳林栯堂益禅师上堂五千四十八卷只作一句道却遂起身曰立地待诸人搆取下座杭州府放牛余居士参无门凡有问门皆噼面截曰不是不是及见臭菴问曰吾师何所见敢对人天颠倒是非耶菴曰我在无门处无法可得无道可传只得两箇字士曰是甚两字菴曰不是不是士大悟温州府华藏瞎驴无见禅师举兴化打克宾话颂曰兴化打克宾言亲语亦亲棒头如雨点敲出玉麒麟顺天府大庆寿寺中和璋禅师室中示徒或握木劒或执锦蛇海云简参入门便问某甲不来而来师作么生相见师曰参须实参悟须实悟莫打野榸简曰某甲因击石火光迸散乃知眉横鼻直师曰吾此处别曰如何表信师曰吾牙是一口骨耳乃两片皮曰将谓别有师曰错简喝曰草贼大败师便休次日师举临济两堂首座齐下喝至宾主历然话问简如何会简曰打破秦时镜磨尖上古锥龙飞霄汉外何必更鍼锥师曰汝只得其机不得其用简便掀倒禅牀师曰途路之乐终未到家简与一掌曰精灵千载野狐窟看破如今不值钱师打一拂曰汝只得其用不得其体简进前曰青山耸寒色月照一溪春师曰汝只得其体不得其智简曰流水自东西落花无向背师曰汝虽善语言三昧要且没交涉简竖拳拍一拍直得丈室震动师曰如是如是简拂袖便出杭州府护国臭菴宗禅师上堂举丰干谓寒山拾得曰你与我去游五台便是我同流山曰你去游五X台作么干曰礼拜文殊山曰你不是我同流师曰丰干开口不在舌头上寒山同坑无异土检点将来两箇驼子厮撞着世上由来无直人上堂举岳林振示众布袋口开还有买底么僧曰有林曰不作贱不作贵你作么生买僧无语林曰老僧失利师曰岳林设箇问端也甚奇特及至被人道箇有字直得东遮西掩囊藏不迭护国今日布袋口开还有买底么良久曰阑干虽共倚山色不同观揞黑豆集X卍XXX揞黑豆集卷二心圆居士拈别火莲居士集梓六祖下第二十一世袁州府仰山雪巖祖钦禅师一字慧朗闽漳州人五岁出家十六薙染十八行脚初参双林洎妙峰善石田薰诸老无所发明闻灭翁住净慈怀香请益翁示临济三顿痛棒话亦无所入遂上径山谒无准锐志咨参封被脇不至席者数载一日上蒲团忽然面前豁开如地陷时中净倮倮地静悄悄地浮逼逼地动相不生者半月余自兹坐定碍膺十年寻常入室遇X举主人公话便可打𨁝跳若教举起衲僧巴鼻佛祖爪牙更无下口处后同忠石梁过天目擡眸见古柏触着向来所得境界和底一时飏下碍膺之物始爆然而散从此不疑生不疑死不疑佛不疑祖彻见径山老人立地处上堂一见便见一得永得展手曰撒开两手大家看毕竟明明是何物潭州内外有一十八座城门白日行人千千万万往往来来一任东西南北上堂石门𡾟崄玉崃潺湲未到此间不妨疑着到则到矣平展一句又作么生古路铁蛇横上堂水不洗水金不博金青天白日自古自今山僧到者里直是插手不入汝等诸人还肯信自已是仰山么曹谿波浪如相似无限平人被陆沈上堂海水不可斗量虗空不可尺度净地不可撒沙烂泥不可着脚者四转语转转有落处且道落在甚么处东京大相国寺里有树芭焦风吹雨打一似破袈裟上堂有句无句如藤倚树白鹭下田千点雪黄鹂上树一枝华三千里外卖却布单不远而来因甚放下泥盘呵呵大笑毗婆尸佛早留心直至如今不得妙上堂箇事本成现觅则不可见白圭本无瑕琢磨翻成玷执之以实法空中生闪电视之为等闲脚下添红线珍重学道X人好好看方便作么生急须着眼看仙人莫看仙人手中扇嘉兴府天宁楚石梵琦禅师明州象山朱氏子母梦日坠怀而生方襁褓有神僧摩师顶曰此儿佛日也他日当振扬佛法烛照昏衢因以昙曜字之早失怙恃九岁入永祚寺受业十六受具戒一日阅楞严至缘见因明暗成无见不明自发则诸暗相永不能昏处有省历览羣籍恍如宿契时元叟唱道双径师往参之问如何是言发非声色前不物叟遽曰言发非声色前不物速道师拟进语叟震威一喝师错愕而退会英宗召高衲金书大藏师应诏入京一夕睡起闻彩楼鼓声豁然大悟拊几笑曰径山败缺处为我识破了也因成偈曰崇天门外鼓腾腾蓦札虗空就地崩拾得红炉一点雪却是黄河六月冰后归径山叟迎笑曰西来密意喜子巳得之矣处以第二座泰定中出世海盐福臻天历戊辰迁天宁至元乙亥迁杭报国僧问如何是山里禅师云猢狲上树尾连颠曰如何是城里禅师云十字街头一片甎曰如何是村里禅师X曰扶桑人种陜西田曰谢师答话师云苍天苍天一日索面次有僧来参师引面示之僧珍重便去师召大德僧应诺回首师曰有口不得喫面者多上堂通身是眼为甚么看不见通身是耳为甚么听不闻通身是口为甚么说不到通身是心为甚么鑑不出报恩有一道聪明神呪布施诸人去也便下座一日座主参师问讲甚么经主曰法华师曰经中道是真精进是名真法供养如来是否曰是师曰供养即不无如何是真法曰具在药王品师曰将谓是金毛师子元来是野犴眷属主却问如何是真法师曰汝岂不从天台来主曰是师曰天台山高一万八千丈顶上着得几人坐主无对师曰喫茶去上堂僧问不愁念起惟恐觉迟如何是觉师曰牛角马角曰如何是念师曰四五二十也不识问一大藏教是箇切脚未审切箇甚么字师曰切箇不字曰只如不字又切箇甚么字师曰莫错举似人曰谢师指示师曰石羊头子向东看问佛祖因缘即不问君臣庆会事如何师曰瑞草生嘉运灵华结早春曰如何是君师曰莫触龙颜曰如何是臣师曰量材补职曰如X何是臣向君师曰赤心片片曰如何是君视臣师曰如月入水曰如何是君臣道合师曰俱问晷运推移日南长至阿那箇是常住法师曰冬不寒腊后看曰教学人如何履践师曰独木桥子问西天以蜡人为验未审此间以何为验师曰验甚么盌曰和尚岂无方便师曰鹞子过新罗问一年将尽夜万里未归人还许归去也无师曰十里长亭五里短亭曰与么则不归去也师曰直须归去曰作么生是到家一句师曰天寒日短两人共一盌问日从东上月向西没作么生是不迁义师曰柳絮随风自西自东曰年年是好年日日是好日师曰瞎老婆吹火问护明大士未降王宫释迦老子在甚么处师曰眨上眉毛曰谢师答话师曰恰值拄杖不在问尽大地是箇佛身向甚么处安居禁足师曰锦上铺华又一重曰竹密不妨流水过山高岂碍白云飞师曰噼开华岳连天色放出黄河到海声曰如何是先用后照师曰劒为不平离宝匣药因救病出金缾曰如何是照用同时师曰定光金地遥招手智者江陵暗点头曰如何是照用不同时师曰三月懒游华下路一家愁闭雨中门僧礼拜师曰更问一转岂不好问大悲菩萨用许多手眼作甚么师曰春风不褁头修佛殿次师问掌事僧者殿是甚么年中盖造僧掴露柱曰何不祇X对和尚师曰克繇尀耐倒来者里捋虎须三十棒一棒也不恕曰容某甲伸说便礼拜师曰且放过一着芟草次僧问有根草任和尚芟无根草作么生芟师锄地一下僧便放身倒师曰诸方火葬我者里活埋僧起走师呵呵大笑上堂未离兜率巳降皇宫未出母胎度人巳毕三世诸佛历代祖师天下老和尚说心说性举古举今总是无风匝匝之波实情好与二十拄杖新福臻今日不是尽法无民打头不遇作家到底翻成骨董若相委悉拈却炙脂帽子脱却鹘臭布衫其或未然明朝后日大有事在上堂巖头道须是一一从自已胸中流出与我盖天盖地去恁么道被他掘窖深埋了也茫茫宇宙人无数那箇男儿是丈夫男儿丈夫相去多少待你出窖来却向你道上堂弥勒真弥勒分身千百亿时时示时人时人自不识拈拄杖曰冲开碧落松千尺截断红尘水一谿上堂米里有虫麦里有面厨库僧堂山门佛殿盏子扑落地楪子成七片上堂若论生佛未具以前一段大事只在诸人脚跟下动便踏着只是不知起处你道从甚么处起掀翻四大海踢倒五须弥正觅起处不得岂不见东山演祖道山僧昨夜入城见一棚傀儡不免近前看或见端严奇特或见丑陋不堪动转行坐青黄赤白一一见了仔X细看来元来青布幕里有人山僧忍俊不禁乃问长史高姓他道老和尚看便了问甚么姓师曰谁家别馆池塘里一对鸳鸯画不成上堂眉毛虽长不碍眼鼻孔虽高不碍面诸佛虽悟无二心众生虽迷无二见见不见倒骑牛兮入佛殿上堂兔角不用无牛角不用有两两不成双三三亦非九夜来空手把锄头天明面南看北斗上堂大树大皮褁小树小皮缠若不同牀睡焉知被底穿上堂驴事未去马事到来猫儿上露柱铁锯舞三台大唐天子呵呵笑移取眉毛眼上栽上堂举祖师道在胎名身处世名人在眼曰见在耳曰闻在鼻齅香在舌谈论在手执捉在足运奔徧现俱该法界收摄在一微尘识者知是佛性不识唤作精魂师曰书头教孃勤作息书尾教孃莫瞌睡还识孃面此束么玉容寂寞泪阑干棃华一枝春带雨喝一喝上堂一道圆光阿谁无分猫儿若无分为甚么解捉老鼠若有分为甚么做猫儿千年田八百主浴佛上堂清净法身簸土扬尘圆满报身倚富欺贫千百亿化身弄假像真三身中浴那一身谢三孃秤银上堂头上是天脚下是地青山是青山白云是白云你若会得有马骑马无马步行若不会夜行莫踏白不是水便是石上堂无手人行拳无舌人解语忽若无手人打无舌人无舌人连忙道箇不必良久曰只箇不必天下衲僧跳不出上堂箇箇抱X荆山之璧人人怀沧海之珠斡旋佛祖枢机提掇衲僧巴鼻尽谓顶门眼正肘后符灵殊不知灵龟负图自取丧身之兆出格一句作么生朝霞不出市暮霞行千里上堂黄檗手中棒剜肉作疮大愚肋下拳喫盐救渴速则易改久则难追选佛若无如是眼假饶千载亦奚为喝一喝上堂拈却钵盂匙箸喫饭不得屏却咽喉脣吻出气不得色身安法身不可不安法身色身是一是二华须连夜发莫待晓风吹上堂俱胝竖一箇指头雪峰辊三箇木毬石巩张弓架箭华亭短棹孤舟凤山无法可说不妨坐断杭州就中却有箇好处好在甚么处四五百条华柳巷二三千所管絃楼上堂大事未明如丧考妣大事巳明如丧考妣你道有成褫无成褫常因送客处忆得别家时上堂闻声悟道塞却你耳根见色明心换却你眼睛蒲团上端坐鍼眼里穿线西风一阵来落叶两三片至正甲申迁禾之本觉丁亥帝师钖号佛日普照慧辩禅师适符昔日神僧之言后自光孝退归天宁上堂一毫吞却山河大地则易山河大地吞却一毫则难也不难也不易铺箇破席日里睡料想上方兜率宫也无如此日炙背筑西斋为终老计自号西斋老人洪武戊申秋九月诏江南大浮屠十余人于蒋山建大法会命师陞座说法上悦已酉春复召师说法赐斋文楼下亲承顾问暨行出内府白金以赐庚X戌秋上以鬼神情状幽微难测召问僧中博通三藏者师与梦堂噩行中仁等应诏至京馆大天界寺师援经据论成书将进忽示微疾越四日沐浴更衣索笔书偈曰真性圆明本无生灭木马夜鸣西方日出书毕谓梦堂曰我去矣堂曰何处去师曰西方去堂曰西方有佛东方无佛耶师乃震声一喝而逝时辛亥七月二十六日也上闻嗟悼久之时禁火葬以师故特从阇维例火余齿舌数珠不坏舍利五色纷缀遗骼弟子文晟奉骼及诸不坏者归西斋塔焉计世寿七十五僧腊六十三杭州府径山愚菴智及禅师字以中别号西麓苏之吴县顾氏子幼出家穹窿海云院受具听贤首法师讲法界观未终篇辄笑曰一真法界圆同太虗但涉言词即成賸法纵获天雨宝华于我奚益哉遂谒笑隐于建业隐文章道德倾动一时师微露文彩得交相延誉有屿上人诃曰子才若此不思担荷正法乃甘作骚坛奴隶乎师舌噤不能答旋归海云胸襟碍塞目不交睫者踰月忽一日见秋叶坠庭豁然有省走双径谒寂照呈所证照可之至正壬午出世昌国之隆教寻领普慈戊戌迁净慈后领径山僧问不与万法为侣者是甚么人师曰十字街头石敢当僧拟再问师曰更要第二杓恶水在问如何是宾中宾师曰君向潇湘我向秦曰如何是宾中主师曰常在途中不离家舍曰如何是主中宾师曰常在家舍不X离途中曰如何是主中主师曰横按镆鎁全正令太平寰宇斩痴顽曰宾主巳蒙师指示向上宗乘事若何师曰三年一闰九日重阳问众生为解碍菩萨未离觉和尚作么生师曰天寒日短两人共一盌问释迦巳灭弥勒未生正当今日佛法委付何人师曰老僧打退鼓曰前迦释无后无弥勒还有参学分也无师曰风不来树不动问佛法禅道相去多少师举手曰展则成掌握则成拳僧礼拜师曰狂狗趁块问如何是毗卢师师曰断跟草鞋曰如何是法身主师曰尖檐席帽曰学人不会师曰现成行货有甚么不会僧拟议师便喝问至道无难唯嫌拣择不拣择时如何师曰遇饭即饭遇茶即茶僧礼拜师曰放汝三十棒问莲华未出水时如何师曰寒则普天普地寒曰出水后如何师曰热则普天普地热曰如何是佛法大意师曰门前一湖水问心佛及众生是三无差别还端的也无师曰的曰不是心不是佛不是物是箇甚么师曰不识问佛身无为不堕诸数因甚有千百亿化身师竖拂子曰你道者箇是第几身僧拟进语师便喝问如何是本身卢舍那师曰不离阇黎所问曰如何保任师曰彼自无疮勿伤之也问不起一念时如何师曰道者合如是曰与么则依而行之师曰虗生浪死汉问如何是一句中具三元师曰万仞峯头驾铁船曰如何是一元中具三要师曰眼里瞳人吹木呌问牛头未X见四祖时如何师曰深山藏毒虎曰见后如何师曰浅草露羣蛇曰见与未见时如何师曰日出东方夜落西问三世诸佛不知有貍奴白牯却知有未审知有箇甚么师曰师姑元是女人做问声闻见性如夜见月菩萨见性如昼见日和尚见性如箇甚么师曰黄河九曲水出崑崙曰直指人心见性成佛还端的也无师曰问取达磨大师僧拟议师曰鹞子过新罗问达磨未来时如何师曰眼在鼻上曰来后如何师曰脚在肚下问如何是学人自已师曰脚板大如手掌曰如何是衲僧行脚事师曰紧峭草鞋上堂冬至月头卖被买牛冬至月尾卖牛买被一年三百六旬有六日以闰月定四时成岁移易一丝毫不得东头买贵西头买贱三十年后破草鞋向甚处着上堂时维三月节届清明不寒不暖半阴半晴落华啼鸟一声声蓦拈拄杖曰穿却解空鼻孔戳瞎达磨眼睛踏破草鞋赤脚走好山犹在最高层佛成道日上堂举赵州问南泉如何是道泉曰平常心是道州曰还假趋向否泉曰拟向即乖州曰不拟争知是道泉曰道不属知不属不知知是妄觉不知是无记若真达不疑之地廓如太虗岂可强是非耶师曰王老师过犯弥天将释迦世尊六年雪山千苦万辛所得无上大道等闲华噼殆尽合与二十拄杖当时赵州眼光烁破四天下面被热瞒则且置今日众中莫有为世尊拔本底么X如无隆教不是为他闲事长无明忝为遗教远孙未免出只手去也拽拄杖下座一时打散上堂世尊三昧迦叶不知迦叶三昧阿难不知阿难三昧商那和修不知普慈三昧诸人不知诸人三昧各各不知所以道譬如河中水川流竞奔逝各各不相知诸法亦如是喝一喝曰将谓合有与么说话上堂举东山演示众曰祖师说不着诸佛看不见四面老婆心为君通一线师曰若教频下泪沧海也须干卢州府无为州天宁无能教禅师门悬一牌云谨防恶犬竺源参才跨门便曰老和尚为我赶狗师便入去闭却门智首座出迎同坐少时方丈会茶智起白曰此上人得得来见和尚师曰巳相见了也六祖下第二十二世杭州天目高峯原妙禅师苏之吴江人姓徐氏母梦僧投宿而生甫离襁褓辄喜趺坐遇僧入门便爱恋欲从之年十五恳请父母出家于嘉禾密印寺十六薙染二十受具翼岁习天台教复入净慈立三年死限工夫及后请益断桥伦和尚令参生从何来死从何去话于是意分两路心不归一又不曾得闻说做工夫处分晓看看躭搁至一年有余每日只如箇迷路人相似每遇同参告言雪巖和尚常问你做工夫何不去一转于是欣然怀香往谒方问讯插香即被X打出闭却门一路垂泪再往始得亲近即问巳前做处师一一供吐当下便蒙剿除日前所积之病却令看箇无字从头开发做工夫一遍自此参叩无虗日后见师说得工夫有绪竟不问做处凡入门钦便问阿谁与你拖者箇死尸来声未绝便打总不契其机后值钦赴南明师上双径参堂方半月偶梦中忽忆断桥室内所举万法归一一归何处话疑情顿发三昼夜目不交睫值少林忌随众诣三塔讽经次擡头忽覩五祖演和尚像赞曰百年三万六千朝反覆元来是者汉蓦然打破拖死尸之疑时年二十四矣解夏诣南明钦一见便问阿谁与你拖箇死尸到者里来师便喝钦拈棒师把住曰今日打某甲不得钦曰为甚么打不得师拂袖便出翼日钦问万法归一一归何处师曰狗䑛热油铛钦曰你那里学得者虗头来师曰正要和尚疑着钦休去自是机锋不让次年江心度夏过雪窦见希叟昙昙问曰那里来师抛下蒲团昙曰狗子无佛性上座作么生师曰抛出大家看昙乃自送归堂师自此于古今公案明得不受人瞒然于日用中尚不得自由暨钦开法于天宁师又随侍服劳一日钦问日间浩浩时还作得主么师曰作得主又问睡梦中作得主么师曰作得主复问正睡着时无梦无想无见无闻主在甚么处师无语钦嘱曰从今日去也不要你学佛X学法也不要你穷古穷今但只饥来喫饭困来打睡才眠觉来却抖擞精神我者一觉主人公毕竟在甚麻处安身立命师遂奋志入临安龙须自誓曰拚一生做箇痴獃汉决要者一着子明白越五载因同宿道友推枕堕地作声廓然大彻自谓如往泗洲见大圣远客还故乡元来只是旧时人不改旧时行履处住龙须九年缚柴为龛风穿日炙冬夏一衲不扇不炉日捣松和糜延息而巳德祐丙子春大兵至双髻师掩关危坐自若事定户履纷至师腰包宵遁直入西天目之狮子巖拔地千仞崖石林立师即洞营小室丈许榜曰死关悉屏给侍服用破瓮为铛併日一食洞梯山以升虽弟子亦罕得见共筑师子院请师开堂上堂谈元谈妙说性说心攒花簇锦巧妙尖新如蔴似粟从古至今莫不皆是乘虗接响底汉倚草附木精灵山僧虽是他家种草决定不向者里藏身既然如是且道今日为众开堂斩新条令一句又作么生喝一喝云符到奉行示众有一物明历历佛祖觑不破大地无人识常在舌头尖尽力吐不出吐得出也是胡饼里呷汁示众三世诸佛说不到开口道着历代祖师行不到动步踏着行说俱到时如何正好行脚示众百千诸佛历代祖师乃至天下老和尚以拂子击禅牀一下云总向者里堕坑落堑还有跳得出者么又击一下云三生六十劫示众以拄杖横肩顾左右云大众会么楖𣗖横肩不顾人直入千峰万峰去上堂万法归一一归何处乃顾视左右下座结制上堂大限九旬小限七日麤中有细细中有密密密无间纤尘不立正恁么时银山铁壁进则无门退之则失如堕万丈深坑四面悬崖荆棘切须勐力英雄直要翻身跳出若还一念迟疑佛亦救你不得此是最上元门普请大家着力山僧虽则不管闲非越例与诸人通箇消息川㊂上堂昨夜梦中作得一偈举似大众良久云忘却了也蓦拈拄杖云拄杖子还记得么良久云同坑无异土上堂以拂子│卜云四十五日前荐得非特日消万两黄金亦乃能应四天下供养四十五日后荐得寸丝滴水也当牵犁拽耙还他以拂子击禅牀一下云曾经巴崃猿啼处不是愁人也断肠上堂海底泥牛衔月走巖前石虎抱儿眠铁蛇钻入金刚眼崑崙骑象鹭鸶牵此四句内有一句能杀能活能纵能夺若捡点得出许汝一生参学事毕中夏上堂竖拂子召大众云到者里进前一步也不得退后一步也不得总不恁么也不得毕竟如何不得不得上堂喫X粥了也洗钵盂去矢上加尖一场败露西峰今日忍俊不禁却要向鹭鸶腿上割股良久云便恁么去开炉上堂竖起拂子云者些火种自灵山传至西峰巳得二千二百三十余载今日幸遇开炉特为诸人拈出以拂子吹一吹乃掷下云照顾烧却眉毛腊八上堂黄面瞿昙夜半成道正是唤奴作郎赢得一场好笑山僧恁么告报也是细姑赚嫂冬至上堂世间动不动法皆属阴阳迁变蓦拈拄杖云惟有山僧木上座能为万象主不逐四时淍乃靠拄杖云无形本寂寥上堂低头觅天仰面寻地波波挈挈远之远矣蓦然撞着徐十三郎嗄元来只在者里以手拍膝一下云在者里腊月三十日到来也是开眼见鬼上堂举百丈和尚问沩山云併却咽喉脣吻道将一句来向他道柴荒米贵忍饥无暇祇对晚参身贫道贫无法可亲一味盲枷瞎棒见者莫不生瞋卓拄杖云黄金自有黄金价终不和沙卖与人雪巖和尚忌日拈香巴陵设忌三转语西峰单单只一句且道是那一句聻遂插香逢人切忌错举佛诞上堂指天指地一棒打杀鸩屎砒霜合造毒药飏在三千世界中不知那箇亲遭着卓拄杖一下晚参万法归一一归何处狭路相逢两手分付逴得便行黄河三千年一度清上堂意句不到宗X说不通盲龟跛鼈意句俱到宗说俱通盲龟跛鼈西峰恁么告报莫有离此之外别有生涯底么盲龟跛鼈芗林居士至上堂此事如欲登天目大山相似未到山时不免蕴一座山于八识田中洎至一到所蕴之山恍焉消殒因甚如此竖拂子云只缘身在此山中上堂举云门大师到干峰云请师答话含血喷人先污其口峰云到老僧也未赤眼撞着火柴头门云与么那与么那河里失钱河里摝峰云将谓候白更有候黑好手手中呈好手红心心里中红心上堂举僧问长庆众手掏金谁是得者庆云有伎俩者得僧云学人还得也无庆云大远在西峰则不然今日忽有人问众手掏金谁是得者只向他道阿谁无分又云学人还得也无犹嫌少在复举芙蓉一日告辞马祖祖云装却包了来与你说一上佛法芙蓉于次日至方丈侍立少顷祖云时寒善为道路芙蓉至法堂上忽然有省师拈云马祖佛法恁么流布拈花微笑命若悬丝今日凡有人来告辞总与草鞋一緉上堂今朝八月一行脚禅和出不识自家珍却向途中觅直饶走遍一百一十城参见五十三善知识功超十地三乘位等释迦弥勒若还来到西峰未免一棒打折你驴嵴示众若论此事如大火聚烈焰亘天曾无少间世间所有之物悉皆投至犹如片雪点着便消争容毫末若能恁么提持尅日之功万不失一傥不然者纵经尘X劫徒受劳矣若论此一段奇特之事人人本具箇箇圆成如握拳展掌浑不犯纤毫之力祇为心猿扰扰意马喧喧恣纵三毒无明妄执人我等相如水浇冰愈加浓厚障却自已灵光决定无由得现若是生铁铸就底汉的实要明亦非造次直须发大志立大愿杀却心猿意马断除妄想尘劳如在急水滩头泊舟相似不顾危亡得失人我是非忘寝忘餐绝思绝虑昼三夜三心心相次念念相续札定脚头咬定牙关牢牢把定绳头更不容丝毫走作假使有人取你头除你手足剜你心肝乃至命终诚不可舍到这里方有少分做工夫气味嗟乎末法去圣时遥多有一等泛泛之流竟不信有悟门但只向遮边穿凿那边计较直饶计较得成穿凿得就眼光落地时还用得着也无若用得着世尊雪山六年达磨少林九载长庆坐破七箇蒲团香林四十年方成一片赵州三十年不杂用心何须讨许多生受喫更有一等成十年二十年用工不曾有箇入处者只为他宿无灵骨志不坚固半信半疑或起或倒弄来弄去世情转转纯熟道念渐渐生疎十二时中难有一箇时辰把捉得定打成一片似遮般底直饶弄到弥勒下生也有甚么交涉若是真正本色行脚高士不肯胡乱打头便要寻箇作家才闻举着一言半句更不拟议直下便恁么信得及作得主把得定孤迥迥峭巍巍凈躶躶赤洒洒更不问危亡得失只恁么捱将去蓦然绳断X喫攧绝后再甦看他本地风光何处更觅佛矣又有一偈举似大众急水滩头泊小舟切须牢把遮绳头蓦然绳断难回避直得通身血迸流兄弟家成十年二十年拨草瞻风不见佛性往往皆谓被昏沈掉举之所笼罩殊不知只遮昏沈掉举四字当体即是佛性堪嗟迷人不了妄自执法为病以病攻病致使佛性愈求愈远转急转迟设使一箇半箇回光返照直下知非廓然药病两忘眼睛露出洞明达磨单传彻见本来佛性若据西峰点检将来犹是生死岸头事若曰向上一路须知更在青山外若论此事如万丈深潭中投一块石相似透顶透底了无丝毫间隔诚能如是用工如是无间一七日中若无倒断妙上座永堕阿鼻地狱十二时中四威仪内宝劒全提如临大阵才有丝毫念起当急剉之一断永断莫令再续若能如是用工管取干戈永息天下太平有志之士思之避之夜后参前递相警励师自双峰而至死关风励学者入室不以时每见一期将终上堂诲示谆谆甚至继以悲泣平居诲人世出世法皆恳恳切至软语咄咄和易如坐春风中使人醉心悦服咸自谓得师意及室中握三尺黑蛇鞭笞四海龙象则丝毫无少容借来者如登万仞山而跻冰崖雪磴进无所依退无所据莫不凛然失其所执设有不顾性命强争锋者师必据其案欵尽底搜诘破石验璞刮骨见髓勘其深浅真伪定其是非与夺卸僧伽X黎痛决乌藤以明正其赏罚尝语学者曰今人负一知半解所以不能了彻此事者病在甚处只为坐在不疑之地自谓千七百则公案不消一喝及乎坐却曲彔牀子被参徒下一喝则不能辩其邪正往往一句来一句去如小儿相扑伎俩盖是从前得处莽卤故也直须参到大彻之地亲见亲证明得差别智方能勘辨得人方能杀活得人此是喫折脚铛中饭底工夫做到未易以口舌争胜负也假如两人从门外来未见其面同时下一喝且道那一箇有眼那一箇无眼那一箇深那一箇浅还辨得出么师之机用不可凑泊下语少所许可其门户险绝如此复念今时学者不能以戒自律纵有妙语亦难取信于人乃有毗尼方便之说焉师寓南竺日尝误踏一笋取而食之其后卖衣告偿㭊薪擘果见虫复全而置之泸水囊终身不废师之细行涅南山之竹莫能殚姑举是数端以识其梗概使后之欲见师而不可得者亦足以景仰遗风于万一云耳师患胃疾巳久适雍来省师嘱以后事元贞乙未十二月朔黎明陞座辞众曰西峰三十年妄谈般若罪犯弥天未后有一句子不敢累及诸人自领去也众中还有知落处者么良久曰毫釐有差天地悬隔辰巳间复说偈曰来不入死关去不出死关铁蛇钻入海撞倒须弥山泊然而寂遗命塔全身于死关寿五十八腊四十三杭州府径山南石文琇禅师崑山李氏子上堂今X朝七月初一门前金风淅沥特地打鼓陞堂一字也道不出露柱礼拜释迦灯笼问讯智积独有无事衲僧依然眼横鼻直敢问大众那箇是无事衲僧良久曰此束长三尺径山上堂森罗及万象一法之所印前面是钵盂峰后面是凌霄峰中间是佛殿唤甚么作一法良久曰国一祖师元是崑山人上堂马大师道自从胡乱后三十年不少盐酱此地无金二两俗人沽酒三升上堂但参活句莫参死句头头上显物物上明是死句举步踏着南辰转身触翻北斗是死句作么生是活句苏州街雨过着绣鞵众拟议掷拂子下座见僧庭中过师厉声曰屋檐㘱下来也僧仰望师曰鹞子过新罗见僧入门便曰你者踏州县汉脚跟下好与三十棒曰某甲话也未问便蒙赐棒师曰待你开口堪作甚么僧拟议师便喝出上堂一句子墨漆黑无把柄有准则良久曰会么碓捣东南磨推西北苏州府邱径闲极云禅师久依虗堂于径山居第一座一日宝叶源请益虗堂德山末后句曰若谓之有德山焉得不会若谓之无巖头又道德山未会乞和尚慈悲指示堂曰我不会汝去问首座源诣师值师游山归索水濯足源亟进水复委身为师摩捋因仰面举前话叩之师乃掬水浇泼曰有甚么末后句源不契复上见堂堂曰首座如何向汝道源举似前话X堂曰那那我向你道他会得源于是释然领旨西白虗谷希陵禅师尝垂三语以验来学曰三乘十二分教拈向一边虾蟇口里道将一句来狗子闻蛙声因甚咬破库堂前露柱獭径桥吞却集云峰是第几机铁关枢行脚时尝叩师值冬至小参师举云门餬饼因缘关呈四偈以进师问你是谁关曰枢上座师曰从那里来关曰云门师曰你是颠是狂关曰和尚眼在甚么处师便喝关亦喝师挥一拳关进前迎住曰打即且置云门餬饼意作么生师奋手掠去关帽关曰错师连挥数拳关曰拳头无眼向后遭人检点在师去关七条踏翻在地拦腰数棒曰教你知我手段关曰屈棒屈棒师高声唤直岁鎻者汉送库司着瑞巖方山宝禅师一日为众挂牌入室垂语曰南泉斩却猫儿时如何众下语皆不契适有一仆在旁曰老鼠做大师曰好一转语只是不合从你口里出袁州府慈化铁山琼禅师谒蒙山屡入室呈解山但曰只是欠在一日忽触着欠字身心豁然彻骨彻髓乃跳下禅牀擒住山曰我欠少箇甚么山打三掌师礼拜山然之南阳府邓州香严淳䂐文材禅师上堂满盘打算X了只有者一着最便宜敢问诸人且道是那一着卓拄杖曰切忌卜度六祖下第二十三世杭州府天目中峯明本禅师钱塘孙氏子从高峯薙染观流泉有省诣峯求证峯为打趁出既而民间譌传官选童男女师因问忽有人来问和尚讨童男女时如何峯曰我但度竹篦子与他师于言下洞然彻法源底苏州府灵巖南堂了菴清欲禅师台州临海朱氏子问曹溪流非止水一滴忽来千波竞起时如何师曰退后退后曰平生不解藏人善到处逢人说项斯师曰莫谤山僧好问单传直指巳涉离微坐断千差请师答话师曰破镜不重照落华难上枝曰便恁么去时如何师曰乌龟钻败壁曰即色明心附物显理时如何师曰癞马系枯桩曰三九二十七牛头南马头北如何是接手句师曰百花深处鹧鸪啼问一不做二不休时如何师曰水底捞明月曰退一步又作么生师曰相逢尽道休官去林下何曾见一人问如何是佛师曰面前案山子曰法即不问如何是僧师曰三头两面得人憎僧礼拜师却问曰如何X是法僧曰明年更有新条在恼乱春风卒未休师曰洎不问过问阴极阳生则不问祖师门下事如何师曰石笋抽条长丈二曰牛头未见四祖时如何师曰华阴山前百尺井曰见后如何师曰祝融峯顶万年松曰去此二途愿闻法要师曰休将闲学解埋没祖师心问举一不得举二放过一着落在第二时如何师曰怀州牛喫禾益州马腹胀曰云门扇子𨁝跳上三十三天筑着帝释鼻孔东海鲤鱼打一棒雨似盆倾又作么生师曰西川斩画像陜府人头落问说法不应机总是非时语作么生得应机去师曰夜半起来失却牛天明起来失却火问如何是通宗通途师曰东去西去曰如何是叶带叶路师曰南来北来问蟭螟虫吞却虎时如何师曰赏你大胆曰恁么则退身三步师曰漳泉福建头匾如扇僧拟议师便打曰一任举似诸方问如何是德山棒师曰义出丰年曰如何是临济喝师曰俭生不孝问蜡人冰铁弹子即且置如何是金刚圈栗棘蓬师曰我早知你吞透不下曰岂无方便师喝曰棒上不成龙问佛未出世时如何师曰释迦自释迦曰出世后如何师曰弥勒自弥勒曰承师有言释迦不受然灯记毕竟受甚么人记师曰自家肚皮自家画问离四句绝百非请师直指西来意师曰拈灯笼来佛殿里将山门安灯笼上曰还有为人处也无师曰若无举鼎拔山力千里乌骓不易骑问云门放洞山X三顿棒意旨如何师曰沙里无油曰鸟窠吹起布毛又作么生师曰石中有髓上堂夜来州中琴堂上般杂剧也有端严奇特也有丑陋不堪鬼面神头亦自好笑且道笑箇甚么我观世间人是箇大杂剧所谓文武医卜士农工商各逞已能互相欺诳逗到腊月尽头不觉一场败阙具眼旁观掩口不暇喝一喝曰元正启祚万物咸新岸柳摇金梅破玉万邦一气转洪钧下座巡堂喫茶清明上堂冬至寒食一百五今朝正是三月六山又青水又绿一声欵乃渔家曲山僧昨日偶尔郊行作得一偈举似大众华冠不整舍那衣秃帚还随破畚箕五箇老婆三箇丑一双红杏换消棃下座上堂春日晴黄莺鸣大藏小藏鼻孔眼睛木马嘶泥牛舞寿山不打者破鼓便下座上堂一大藏教束之高阁长期短期无绳自缚莫更纷纷纭纭直须洒洒落落杨岐一头驴只有三只脚潘阆倒骑归攧杀黄番绰五味拈来饡秤锤别有香风满寥廓喝一喝杭州府天目正宗断崖了义禅师湖州德清汤氏子能食不茹荤尽六岁始能言但从其母诵法华经于人世事懵无所知姿貌巍然志若有所待年十七有禅者过之诵高峯上堂语曰欲穷千里目更上一层楼师忽言曰此大善知识必能为人拔钉去楔尔能与我往见之乎母惊异之各具衣装与之行见高峯于天目山师子巖之死关为童峯谓之曰汝所持何X多为师曰以待寒暑峯曰学佛者不如是师即刻尽以散诸人乃令提万法归一一归何处话因名之曰从一他日峯为僧举牛过窗櫺话师闻之忽生疑参究不倦一日告峯曰上极天宫下穷水际尽大地一琉璃瓶峯曰莫作圣解他日过钵盂塘见松上雪坠有省即诣峯呈颂曰不问南北与东西大地山河一片雪声未绝峯痛棒之不觉陨身崖下悬崖壁立人意其必死同学明通扪萝接磴以救之则师已出半山无所苦也谓通曰我往江西见钦公去也通曰汝孤负老汉棒矣力挽之还即与通还山之西禅菴自誓曰七日不证则决去矣遂端直坚壁忘废寝食夜则攀树露立达旦未至所期豁然大悟驰至死关唿曰老和尚今日谩我不得也呈颂曰大地山河一片雪太阳一照便无踪自此不疑诸佛祖更无南北与东西峯上堂云我布缦天大网打凤罗龙不曾遇得一鰕一蠏今日有蟭螟虫撞入三十年后向孤峯绝顶扬声大呌且道呌箇甚么举拂子云大地山河一片雪师便夺峯拂子为众举掦诃励同学辞不少逊复曰尽大地有一人发真归元从一皆知之峯叹其俊快僧有参峯次峯令见师师曰蓦直去其出言大抵如此久参者愧之几有命若悬丝之虑遂归德清其母为卖簪珥同入武康上柏山结茅以居人见其混俗罔测其意越五年X还山峯云大有人道你拖泥带水师曰两眼对两眼遂薙落峯改其名曰了义元贞乙未高峯示寂师亦韬晦或游禅林颓然居下板孤峭严峻不假借人辞色或触其机锋发言如奔雷诸方宿衲莫不惊叹居不择地随寓而休而律范大闲凛如冰雪所至四众归重公侯贵人争相迎奉无虗日师子正宗禅寺累请住持师若不闻亦未尝受请立僧而咸尊之曰义首座云中峯本公大扬高峯之道烜赫昭着法席之盛中外罕及至治癸亥弃众而化同门布衲雍公见地明白提唱超卓而去世更久后太定三年师勉徇众请归坐祖庭者一载所谓正宗禅寺者也参学之众辐辏而至或示众曰除却语默动静道将一句来又尝曰一息不来向何处安身立命然或嬉笑怒骂觕言秽语人所不堪或不因劝请自肆谈说或作偈颂不待思维应机而发人所莫测元统元年岁除日师忽谓从者曰有一件事天来大你还委悉么良久云明日是年期正月六日乙未诣法云塔西指空地曰更好立箇无缝塔其晚与禅者谈笑至夜分乃曰老僧明日天台去也禅者曰某甲随师去师曰你走马也趁我不及翌午跏趺而化世寿七十二僧腊四十有九后七日藏其全身于师子巖之后云深菴化之日雷砰雨射白昼晦暝葬之日雪花缤纷林木缟素送葬者数千人悲痛哀恋声撼山谷初本公示寂会葬斋次笑谓众曰后十二年更为老僧一会至是X十二年矣日本国南禅梦窗智曤国师本国势州源氏宇多天王九世孙九岁出家十八为僧每梦游中国疎山石头二剎一老僧授以达磨像遂名疎石乃决志参方初谒无隐范次见一山宁备陈求法之诚山曰我宗无语句亦无一法与人师曰岂无方便乎山曰本来廓然是大方便师疑闷不辍复谒高峰峰曰一山有何指示师述前语峰厉声喝曰何不道和尚漏逗不少师于言下有省益自奋励一夕坐久忽倚壁身踣豁然大悟作偈有等闲击破虗空骨之句呈似峯峯为印可乃出无学元公渊源以𢌿之后于本国大宏宗教赐号普济国师师志在烟霞聘至皆力辞之其国主起师主南禅入见引坐求退王曰吾非有他欲期朝夕问道耳复强师入天龙钖师号手书后于兜率内院示寂世寿七十九僧腊六十全身塔于院之后存日所翦爪发瘗云居者发中累累生舍利太原府五台山灵鹫碧峯宝金禅师干州永寿石氏子为邑名胄父母崇善有桑门授以观音像未几生师诞时白光盈室甫六岁即命出家薙染后徧历讲肆忽叹为非遂更衣谒如海真于缙云昼夜精勤偶𢹂筐撷蔬忽凝坐不动历三时方寤真曰入定耶师曰然真曰何所见师曰有所悟真曰悟处如何师举筐示之真曰不是师置筐于地拱手而立真又曰不是师便喝真拦胸擒住曰道道师揑拳便筑真曰未在X此尘劳暂息耳必使心路绝祖关透然后大法始明师由是胁不沾席者三年一日闻伐木声汗下如雨乃曰古人道大悟一十八遍小悟无数岂欺我哉未生前事今日方知亟见真真不诺师掀倒禅牀而出翌日复见真真于地上画一圆相师以袖拂去真复画一圆相师于圆相中画一画又拂去真再画一圆相师于圆相中画十字又拂去真复画如前师于十字隅作卍字又拂去真大笑曰参学悟者世岂无之能明大机用宁复几人遂授记莂命往朔方道当大行先是师尝于定中见一山秀丽重楼杰阁金碧绚烂诸菩萨行道其中有招师者曰此秘魔巖也尔修道其中何遽忘之后师游台山道逢蓬首女子身被五彩弊衣赤足徐行一黑獒随后师问何之答曰入山师曰入山何为答曰一切不为言讫而没叩同行者皆不见知为文殊化身也师因就山建灵鹫菴以待方来僧俗闻风趋赴常至万指至正戊子冬召入内廷值大雪夜有红光自师室中直透霄汉上惊叹赐金襕伽黎明年祷雨辄应敕赐寂照圆明大禅师号诏住海印寺洪武初诏师至京住天界问法称旨辛亥设普济会于钟山命师涖其事赐伊蒲馔上亲幸临御翰赐诗壬子六月沐浴更衣集众言别弟子请偈师曰三藏十二部尚为故纸吾言何为端坐遂瞑目世寿六十五僧腊五十九茶毗舍利成五色汝州香严无闻思聪禅师香山人初参独峯令看不X是心不是佛不是物话同云峯月山等六人立盟互相究竟次见淮西无能教教示无字话令参一日晤同参敬上座敬问你六七年来有甚见处师曰每日只是目前无一物敬曰你者一络索从甚处来师罔然乃问毕竟明此大事应作么生敬曰不见道要知端的意北斗面南看说了更去师被一拶直得不知行坐者七日偶到净头寮疑情不解食顷乃觉胸次轻清目前人物一切不见直是通身汗流遂见敬敬举扇曰速道速道师遽曰举起分明也妙哉清风匝匝透人怀箇中消息无多子直得通身欢喜来自此下语作颂都无滞碍及至向上一路又不得洒落乃入香严山过夏复谒无方普普问万法归一一归何处师曰鼻竖眼横普曰者是学得底师曰鸡寒上树鸭寒下水普曰不问者箇如何是你父母未生前面目师竖起拳曰看普曰好与三十拄杖师拂袖便出适值铁山从高丽回至石霜师往见山问仙府何处师曰汝州山曰风穴面目如何师将二十年工夫通说一遍山把定咽喉问如何是无字师曰近从潭州来不得湖北信山曰未在更道师曰和尚几时离高丽山曰未在更道师喝一喝拂袖便出山曰者兄弟都好只一件大病道我发明了师闻而感激复入光州山中十七年方得颕脱常示众曰法无定相遇缘即宗秉金刚劒吞栗棘蓬截断衲僧舌头坐却毗卢顶𩕳拈一茎草作丈六金身将丈六金身作一茎草X直教寸丝不挂月冷秋空寒灰发𦦨到者里唤作佛法入地狱如箭射不唤作佛法入地狱如箭射诸仁者毕竟作么生会不见船子道藏身处没踪迹没踪迹处莫藏身虽然恁么正眼观来尽是闲家具衲僧分上料掉没交涉六祖下第二十四世金华府义乌伏龙无明千巖元长禅师萧山董氏子年七岁从诸父比邱昙芳于富阳法门院十九薙发受具戒学律于灵芝会行丞相府饭僧中峰适在座遥见师唿而问曰汝日用如何师曰念佛峰曰佛今何在师拟议峰厉声叱之师作礼求示法要峰以狗子无佛性话授之缚茅灵隐脇不沾席者三年一日闻雀声有省亟往见峰峰复叱之师愤然归夜静忽鼠翻猫食器堕地作声恍然开悟复往质峰峰曰赵州何故云无师曰鼠餐猫饭峰曰未也师曰饭器破矣峰曰破后如何师曰筑碎方甓峰乃微笑嘱曰善自护持时节若至其理自彰师受嘱隐天龙之东菴笑隐主中竺力荐起之宣政院脱欢亦遣使见迫师皆不诺居无何诸山争相劝请师度不为时所容遂杖钖踰涛江东至义乌之伏龙山山如青莲华乃卓钖巖际曰山有水吾将止焉俄山泉溢出作白乳色师遂依大树以居时泰定丁卯十月也初山有禅寺名圣寿久荒废师入山乡民咸梦异僧来遂相率为伐木构精庐寻因旧号成大伽蓝朝廷三遣重臣降X香钖号佛慧圆鉴普济禅师并赐金襕法衣僧问如何是祖师西来意师曰野马入牛栏问如何是佛师曰今日好雨曰如何是道师曰此去义乌不远问如何是宾中宾师曰当胸叉手问他人曰如何是宾中主师曰堂上坐来日正午曰如何是主中宾师曰有时欢喜有时瞋曰如何是主中主师曰横按镆鎁无佛祖问如何是露地白牛师曰草里卧曰甚么人骑得师曰无髭须胡子曰三身中那身说法师曰卖油婆子水梳头曰德山棒临济喝意旨如何师曰恶人先做大问如何是和尚家风师曰无力竖拳头问达磨面壁意旨如何师曰有口开不得问浩浩尘中如何辨主师举拳示之曰辨后如何师曰你主在甚么处问释迦弥勒犹是他奴未审他是阿谁师曰粪扫堆头破苕帚曰学人不会师曰问取净头上堂僧问如何是第一句师曰有口如哑曰如何是第二句师曰有眼如盲曰如何是第三句师曰棒折也未放你在乃掷下拂子曰此是老僧第二句如何是第一句便下座上堂僧问如何是夺人不夺境师曰日照山河影动摇曰如何是夺境不夺人师曰背水阵圆增勇健曰如何是人境俱夺师曰任是锋刀常坦坦假饶毒药也闲闲曰如何是人境俱不夺师曰野老不知尧舜力冬冬打鼓祭江神僧礼拜师曰有麝自然香何用当风立乃曰转山河国土归自X已则易转自已归山河国土则难拈了也父母未生前道将一句来示众今朝初一上殿巳毕喝啰怛那西方日出示众举德山托钵因缘拈曰末后句子德山巖头雪峰总跳不出乃喝一喝曰大丈夫当作真王何以假为示众良久曰大众会么会则事同一家不会则万别千差临济道我在黄檗喫六十痛棒如蒿枝拂相似如今更思量一顿谁为下手时有僧出曰某甲下手济度杖于僧僧拟接济便打看他的的显示者些子无你近傍处岂常情所能测老僧寻常痛口骂你痛棒打你你不作无明会便作佛法会又何曾梦见我先祖门风所以古人云临济之道将坠于地痛哉正与么时合作么生超羣须是英灵汉敌胜还他师子儿示众傅大士曰夜夜抱佛眠朝朝还共起起坐镇相随语默同居止分毫不相离如形影相似欲识佛去处只者语声是元沙曰大小傅大士祇认得箇昭昭灵灵洞山聪曰且道衲僧家日里还曾睡也无保宁勇曰要眠时即眠要起时即起水洗面皮光啜茶湿却此束大海红尘生平地波涛起呵呵阿呵呵哩哩哩啰哩三尊宿大似徐六担板傅大士又俗气不除若论向上宗乘总欠悟在且道无明具甚么眼目不见道直须挥劒若不挥劒渔父栖巢示众举瑯琊觉有句无句如藤倚树树倒藤枯好一堆烂柴大慧曰作贼人心虗X虽然如是恩大难酬师曰一人作佛法商量一人作世谛流布捡点将来总欠悟在无明见处也要诸人共知有句无句如藤倚树树倒藤枯响示众江月照松风吹面面青山展笑眉经有经师论有论师莫怪老僧无法说劳汝诸人立片时示众一喝分宾主照用一时行要会箇中意日午打三更诸禅德与么说话四稜塌地了也乃喝一喝曰且道是宾是主是照是用又喝一喝曰只者是宾只者是主只者是照只者是用又喝一喝曰且不是宾且不是主且不是照且不是用是箇甚么又喝一喝曰进前求解会特地斩精灵示众龙门水急一句截流茅屋风高千山起浪三世诸佛望风结舌六代祖师斫额有分天下老和尚仰羡不及是汝诸人到者里作么生与无明相见蓦拈拄杖曰与么与么人境俱夺不与么不与么照用同时卓一下曰龙生金凤子冲破碧瑠璃喝一喝示众世尊拈华眼里撒沙迦叶微笑全身落草达磨面壁皇天苦屈二祖安心老鼠居金德山行棒莽莽荡荡临济下喝喫盐止渴沩山水牯泥里洗土仰山插锹性命难逃俱胝竖指是何道理雪峰辊毬老不知羞石巩张弓诳謼盲聋赵州勘婆大有誵譌元沙未彻话作两橛者一队不唧𠺕老冻侬生前卤莽死后颟顸罪犯弥天髑髅徧野无明忍俊不禁与渠一坑埋却拈拄杖卓一下曰直得十方世界风凛凛地法堂前何止草X深一丈汝诸人向甚么处出气良久曰拟心凑泊二铁围山放之自然七穿八穴复卓一下客至上堂披衣登法座道者是高僧将谓多奇特元来百不能西风吹细雨落叶满空庭有客来相访青山自送迎日本国请法衣上堂举石门聪曰西天二十八祖尽得传衣付法东土六祖之后得道者多只传其法不传其衣无明则不然衣以表法故谓之法衣人能宏道故谓之法身无处不徧无处不明故谓之法眼高峯老祖法衣一顶今日对众请与高丽国金刚山供养去也幻住先师法衣一顶我得来三十年矣如今大拙首座又要请归供养虽然如是从上诸祖各各有三十棒分无明亦有三十棒分众中莫有下得者般毒手者么有则出来如无他时后日不得向背地里呌苦呌屈击拂下座至正丁酉六月十四日示微疾沐浴更衣集众说偈曰平生饶舌今日败阙一句轰天正法眼灭奄然而逝师世寿七十四僧腊五十六弟子用陶龛奉全身󰢍于青松菴谥佛慧鑑禅师苏州府师子林天如惟则禅师吉安庐陵谭氏子受业禾山得法中峰住后僧问佛佛授手祖祖相传毕竟传箇甚么师曰脚未跨门与你三十棒了也问达磨不来东土二祖不往西天还有为人处也无师曰有曰如何是为人处师曰浴院里灯笼笑破半边X口曰莫便是学人转身处么师曰上天无路入地无门曰今日多幸得闻师子吼也师便喝僧礼拜师曰拜则任你拜者一喝不曾倒地在问如来一音演说法众生随类各得解未审和尚如何为人曰虾蟆𨁝跳上天蚯蚓蓦过东海曰恁么则超佛越祖去也师曰你向那里见得曰今古应无坠分明在目前师曰杜撰禅和华严会僧问无边剎境自他不隔于毫端既有自他如何不隔师曰怀州牛喫禾益州马腹胀曰十世古今始终不离于当念既有始终如何不离师曰天下觅医人灸猪左膊上曰此会翻宣教典毋劳说禅且望和尚直谭教文师曰山僧无两箇舌头曰一真法界十种元门还有自他终始也无师喝曰那得许多骨董来曰既无许多骨董毕竟华严所说何义师曰说华严曰离却法界元门华严经在甚处师曰在你诸人手里曰与么则信受奉行去也师曰赠你三文买草鞋问德山小参不答话问话者三十棒意作么生师曰我者里不打有问即答曰无法可说是名说法又作么生师拈棒僧便走师曰作贼人心虗问禅门一派分为五宗其间还有优劣也无师曰五五二十五曰临济一宗儿孙徧地他有何长处师曰细鱼齩断鸬鹚脚白鹭惊飞上树梢曰涅槃心易晓差别知难明五宗异同请师开示师曰退后三步示众赵州道箇无字开口见心肝因甚诸人自生障碍有僧请益曰蠢动含灵X皆有佛性为甚狗子独无师曰莫说狗子直饶你问他释迦弥勒还有佛性也无他也道无僧曰赵州禅在口脣边因甚只会道箇无字师曰赵州见处只到者里僧曰和尚不肯赵州那师曰是僧曰赵州是古佛因甚不肯他师曰赵州在那里随后便喝示众诸方有海蠡禅海蚌禅铁刬禅老僧者里却似水上葫芦触着便动捺着便转活鱍鱍地无你奈何处昨日一阳来复见说生根了也诸人为我提起看示众有时伸出佛手有时放出驴脚错有时拍禅牀有时击香桌错有时舌生毛脣生醭拄杖长年靠壁角临济德山鼻孔一时穿却错诸禅德向者三箇错处认得老僧请你喫无面䬪饦示众临济大师道我者里是活祖师西来意一切临时要用便用遂拈拂子摇曳曰我者里也是活底要用便用一切临时且道与临济底是同是别击一击掷下曰临济大师犹欠者一着在示众佛祖行不到处行取一步佛祖说不到处说取一句召众曰一铺是九里三铺廿七里者箇是佛祖行不到处老僧行到今日初三明日初四后日初五者箇是佛祖说不到处老僧说到喝一喝曰宁与有智人厮骂莫与无智人说话示众跛者命在杖渡者命在舟有来由没来由一身还有一身愁衲僧门下夺食驱牛拟着眼看便与X闭却户牖拟开口道便与塞却咽喉夜廊无月不点火露柱从教撞破头示众慈悲不是佛忿怒不是魔明州布袋横拖竖拖人人自屎不觉臭净洁地上正好放疴金窠草窠相去几何岁寒落叶无人扫一任门前堆积多示众天如老汉一箇獃僧争奈诸人认他不着道他卓卓巍巍他却藞藞䕢䕢道他藞藞䕢䕢他又卓卓巍巍或时做善知识模样谈元说妙或时现三头六臂发瞋发恶如是等处一一认他不着殊不知老汉不在诸人眼睛里却在诸人鼻孔里诸人不信伸手摸看总饶摸他不着也摸着自家鼻孔示众举临济道我在黄檗先师处喫六十痛棒如蒿枝拂相似师曰好箇顽皮癞骨不知痛痒底麤汉何似近代儿孙箇箇皮下有血动着他丝毫不得也奇哉示众举百丈野狐因缘师曰前云不落后云不昧引得野狐随羣逐队当时若下得者一喝前后五百生一时粉碎示众释迦老子推不开达磨大师赶不出引得一畮之田三蛇九鼠尽道唿蛇易遣蛇难拍膝曰有甚么难家有白泽之图必无如是妖怪示众女子临出嫁时治家作活之法一一请教父母惟有生子养子不待教而自能所以俗书曰未有学养子而后嫁者也诚哉近代宗门衲子则不然先学说法然后学做佛宁可不做得佛不可不会说法怪哉师不领院事居恒随机开导行省平章咸稽颡执弟子礼屡起浙江诸名山坚却不赴遁X迹吴淞间弟子就吴中构地结屋如丛林规制名师子林居十有三年道价日振至正甲午帝师钖以佛心普济文慧大辨禅师号兼赐金襕法衣示寂后塔于水西原杭州府径山呆菴敬中普庄禅师台之仙居袁氏子依天童左菴芟染久之不契出游参了堂于天宁堂问何来师曰天童堂曰冒雨冲寒着甚死急师曰正为生死事急堂曰如何是生死事师以坐具作摵势堂曰敢来者里捋虎须参堂去一日室中举庭前柏树子话师拟开口堂噼口便掌从此悟入初出世抚州北禅后迁云居问新到我者里虎狼塞路荆棘参天上人到来有何忙事曰特来礼拜和尚师曰入门一句则不问脚跟下草鞋甚处得来僧拟议师便喝又问昨离何处曰庐山师曰不劳再勘师尝勘僧曰近奉公文务要打点上座僧曰某甲不是奸细师曰也须勘过始得曰和尚莫倚势欺人师展手曰把将公验来僧拟议师便掌一僧曰久闻和尚有此机要师曰山僧失利一僧问承闻和尚有打点之机是否师熟视曰汝来自首那曰学人掀倒禅牀去也师曰汝是甚处人曰高着眼师曰者依草附木底精灵铲草次僧问者片田地几时鉏得干净师举起锄头曰未审上座唤作甚么僧无语师抛下锄头曰者片田地几时刬得干净问骑虎头收虎尾中间事作么生师曰渠侬得自由曰只如古人道我也弄X不出意旨如何师曰入水见长人僧请益师曰汝自已分上少箇甚么却来请益僧拟对师曰钵盂口向天曰此是古人底师曰老僧用得恰好曰如何是奇特事师曰千年田八百主曰学人不会师曰至今将不去留与老农耕问如何是道师曰木落崖石出曰只如先德云山上有鲤鱼井底有蓬尘意作么生师曰见之不取思之千里示众宗师家不得巳一言半句无非为学者抽钉拔楔解粘去缚如善舞太阿自然不伤其手近代据师位训学徒记持文字崇饰语言夸耀后来增长恶习不知有自已出身路如衣坏絮行棘林中不能自由少林直指之宗于此坠地良可痛伤汝辈行脚各须带眼莫教堕他网中出头不得只如古人道入此门来莫存知解若约山僧见处直饶知解顿忘犹是门外汉到者里须辨缁素始得珍重上堂老僧开荒时于法堂基上掘得一箇鈯斧子久聚兄弟若用得着者两手分付若是荷负不去老僧收得来着甚死急不如飏向擸𢶍堆头从他日炙风吹去也蓦拈拄杖卓一下曰鞭起铁牛耕大地谁能井底种林檎上堂举盘山示众心月孤圆光吞万象光非照境境亦非存光境俱忘复是何物洞山曰光境未忘复是何物师曰二尊宿弄物不知名各与二十拄杖不见道见义不为何勇之有永乐癸未十月二十三日示寂于不动轩世寿五十八僧腊四十五阇维烟焰所至舍利如贯珠塔于X凌霄揞黑豆集X卍XXX揞黑豆集卷三心圆居士拈别火莲居士集梓六祖下第二十五世苏州府邓尉万峯时蔚禅师温州乐清金氏子参虎跑止巖巖令参不是心不是佛不是物话抵明州达蓬山佛趾寺侧卓菴昼夜力参一日闻寺主举沩山踢倒净瓶话蓦地触发说偈曰颠颠倒倒老南泉累我工夫费半年当日有人亲在侧如何不进噼胸拳遂往谒无见于华顶见嘱师住山仍返达蓬单丁十载后造千巖巖曰将甚么来与老僧相见师竖起拳曰者里与和尚相见巖曰死了烧了向何处安身立命师曰沤生沤灭水还在风息波平月印潭巖曰莫要请益受戒么师掩耳而出明日普请砍松次师拈圆石作献珠状曰请和尚酬价巖曰不值半文钱师曰瞎巖曰我也瞎你也瞎师曰瞎瞎即呈偈曰龙宫女子将珠献价值三千与大千却被傍观人抉破谁知不值半文钱巖谓左右曰蔚山主颇有衲僧气息遂命居第一座一日巖陞座举无风荷叶动决定有鱼行语师出众震声一喝拂袖便出X乃卓菴于兰溪之嵩山凡九载巖寄以偈曰郁郁黄华满目秋白云端坐碧峯头无宾主句轻拈出一喝千江水逆流三为手书招之爱重弥至旋𢌿以法衣顶相僧问如何是嵩山境师曰四面好山擎日月一湖秋水浸青天曰如何是境中人师曰三仙描不就终不与君传问如何是目前事师曰眉毛眼上横曰莫是他安身立命处也无师曰错认定盘星二僧参师问那里来僧曰陇西师曰我闻陇西有鹦鹉是否僧曰是师曰还会吟诗作赋么僧曰会师曰会吟甚么诗试道看僧无对师便打曰妄语汉汝不从陇西来第二位道看僧作舞势师曰似即似争奈口不同自代曰上大人邱乙巳上堂舒两手曰大开方便门便从者里入复握拳曰闭却牢关说家里话且道不开不闭一句又作么生敛僧伽黎便下座上堂三世诸佛如是说历代祖师如是说天下老和尚如是说嵩山亦如是说若有不如是说者与他三十棒若有如是说者亦与他三十棒何故卓拄杖曰嵩山门下令不虗行上堂月头是初一光明渐渐出月尾是三十光明何处觅假饶老释迦也道拈不出拈得出万事毕有人道得出来道看如无嵩山与诸人露箇消息展两手曰我见灯明佛本光瑞如此后游姑苏邓尉喜其山水盘结遂驻钖焉未几四众咸集成大伽蓝名曰圣恩明X洪武辛酉正月二十九日集众曰老僧时节至矣即说偈曰七十九年一味杜田悬崖撒手杲日当天语毕泊然而寂奉全身于院西冈塔曰永光世寿七十九僧腊六十宋濂金华人母梦一异僧手写华严经谓母曰吾乃永明延寿愿假一室终此卷觉巳濂即生因名曰寿后更名濂字景濂别号无相居士六岁日记二千余言九岁能诗入青萝山三阅大藏尝往谒千巖元长长吐言如奔雷士欲屈之相与诘难数千言不契而退越二年又谒长长曰闻君阅尽一大藏教有诸曰然曰君耳阅乎抑目观也曰亦目观耳曰使目之能观者君谓谁耶士扬眉向之于是相视一笑又尝参见楚石琦相与谈元因出賸语一编求正琦亟叹赏嘱善护持尝作永明赞云我与导师有宿因般若光中无去来今观遗像重作礼忽悟三世了如幻灵山一会犹俨然愿证如如大圆智松江府华亭松隐唯菴德然禅师里之张氏子幼从无用贵祝发徧叩诸方未有所契后于千巖会中闻上堂语豁然悟入石屋珙谓师曰子缘当在华亭因书松隐二字授之于是归里筑室于郭𣿬之阳遂名松隐足不踰阃者三载尝剌血书华严有天华满庭之异感居民为建宝坊洎千巖迁化众请继席开堂日僧问远离松水来据龙峯海众临筵请师祝圣师曰万年松在祝融峯曰祝圣巳蒙师指示列祖家X风事若何师曰冬到寒食一百五曰莫便是和尚为人处也无师曰斧头是铁作曰恁么则龙门无宿客也师曰早巳点额曰若不登楼望焉知沧海深师曰你道老僧眉毛有几茎曰一堂风冷澹千古意分明师曰蹉过不少问承古有言向上一路千圣不传还端的也无师曰那里得者消息来曰卖金须遇买金人师便喝曰金屑虽贵落眼成翳又作么生师曰好向绣湖湖上看月明夜夜散金波曰三十年后此话大行师曰杜撰禅和如蔴似粟曰大众证明学人礼拜师乃曰第一义谛巳被东白和尚一槌击碎了也未免向第二义门露箇消息山僧数年搓得一条龟毛索子今日拈来将三世诸佛西天四七东土二三天下老和尚鼻孔一串穿却且道山河大地草木丛林森罗万象有情无情甚处得来良久曰莫将闲学解埋没祖师心复举三圣道我逢人则不出出则便为人兴化道我逢人则出出则不为人师曰者两箇老汉同门出入宿世冤家一人向孤峯顶上卧月眠云一人向十字街头扬尘簸土点检将来二俱漏逗各与三十拄杖且道新龙峯与么提持是赏渠是罚渠蓦拈拄杖卓一卓曰天上有星皆拱北世间无水不朝东上堂日可冷月可热众魔不能坏真说有来由无途辙六月炎炎撒冰雪文殊无处着浑身普贤特地呈丑拙是真说非真说若无闲事挂心头便是人间好时节喝一喝谢藏主维那上堂天无门X地无户俊快衲僧一任来去藏里摩尼照彻十方洞里桃花千葩竞吐假劫外之春风应今时之律吕海禅夜半看鲛珠眼光挂在扶桑树喝一喝结制上堂蜡人为验始于今日九十日中推功辨的黄面老瞿昙结住布袋头百万人天咸皆受屈松隐结制总不恁么以手作摇橹势曰山僧即今驾无底铁船普请大众同入大圆觉海游戏去也喝一喝曰看取定南鍼腊八上堂明星一见出山来刚道孃生两眼开不是髑髅干得尽争知春色上桃腮上堂德山棒临济喝拈放一边诸人脚跟下道将一句来以拄杖画一画曰毗婆尸佛早留心直到如今不得妙示医士话头一则耆婆药大藏诸经和剂方抹过二途开口笑不劳鍼砭起膏肓洪武初以有道征未几以病还尝曰学佛法人无徒恃见地一知半解济得何事顾力行何如耳戊辰四月十四示寂塔全身于松隐河南府嵩山俱空契斌禅师晋毫邑王氏子从重兴院无相薙染永乐丙申参凝然求示心要然曰你向达磨未西来时道一句看师窘无以对于是疑之不知饮食之为何味者久之一日覩秦封槐豁然契悟上丈室拟呈似然遽曰契斌参得禅也师便喝然曰作么师曰和尚何得赃诬平人自是愈加锻鍊日新日益一日然问赵州勘破婆子婆子败缺在甚么处师曰一对无孔铁锤曰赵州意又作么生师曰荆棘X林中重加陷穽曰石头道书亦不达信亦不通是何意旨师曰千里同风曰青原垂足又作么生师曰祸事祸事然为点首曰洞上一宗在汝躬矣六祖下第二十六世苏州邓尉宝藏普持禅师参万峯蔚和尚彻证大法蔚付以偈曰大愚肋下痛还拳三要三元绝正偏临济窟中狮子子灯灯续焰古今传峯临入灭有人问曰和尚会中几箇得法弟子峯示偈曰慈悲无念花开果熟因地分明慧实致嘱僧慧旵参具述悟由师斥之曰佛法如大海相似转入转深那得泊在者里一日室中慧旵侍立师问心不是佛智不是道汝云何会旵向前问讯叉手而立师呵曰汝在此许多时犹作者般见解旵遂发愤力参至第二夜蓦然彻证作偈曰一拳打破太虗空百亿须弥不露踪借问箇中谁是主扶桑涌出一轮红诣呈方丈师视而笑曰虽然如是也须善自护持时节若至其理自彰旵既受嘱师以偈送之住山偈曰见得分明不是禅竿头进步绝言诠发扬祖道吾宗旨更入山中二十年扬州素菴田居士世为江都名族以弟子员屡试不第遂一意空宗勐力参究时何密菴太守唱道东南士为入室高弟钳锤久之顿付心印士乃手握竹篦勘验僧徒四方来学无不仰素菴为现在古佛通国X称田大士而不名示众近来笃志参禅者少才提箇话头便被昏散二魔缠缚殊不知昏散与疑情正相对治信心重则疑情必重疑情重则昏散自无示众大海不宿死尸虗空不着五色火聚不藏蚊蚋无住法中不立迷悟如今参禅底将光影门头自相覆却入地狱如箭射僧诵经次士问诵甚么经僧云法华经士曰六万字那箇字有眼僧罔措士便打僧入门便拜士喝快走僧再拜士云你讨甚么盌僧喝士便掌士居城之田家巷以宅为菴四方参叩之士日拥座下一日与众禅人茶话忽然掷盏合掌别众而逝六祖下第二十七世杭州府东明虗白慧旵禅师楚王氏子父为丹阳税课司遂家焉幼颕悟年十四从妙觉湛然受业适作务次然问汝在此作甚么师曰切萝卜然曰你只会切萝卜师曰也会杀人然引颈师曰降将不斩然异之会然迁抚之疎山师闻唯菴唱道松隐将往见至一小菴自誓曰此行若不彻证决不复回一定六日忽举首睹松豁然有省遂返昼夜危坐端如铁幢诸方因号旵铁嵴后抵姑苏邓尉谒果林林指令参宝藏证彻在宝藏传中于天目之平山堂结侣坐千日长期后游安溪古师山峯峦秀拔遂有终焉之志一住三十余载影不出山宿衲争趋成大精蓝宣德乙卯敕额东明禅寺嗣领众重修净慈大殿正统辛酉X六月廿七忽集众叙谢诀别众请偈师曰一大藏教无人看着争用得者几句闲言语廿九辰刻跏趺而逝茶毗舍利无算塔于本山东坞寿七十腊五十有五安庆府桐城投子楚山幻叟荆璧绍琦禅师蜀之安唐雷氏子幼从元极通受业首参无际一日闻板声有省复参坏空有贼不打贫家一段语正统癸亥再参无际际问数年以来在甚么处住师曰廓然无定际曰有何所得师曰本自无失何得之有际曰者是学得来底师曰一法不有学自何来际曰莫落空耶师曰我尚非我谁落谁空际曰毕竟事作么生师曰水落石出雨霁云收际曰莫乱道只如佛祖来也不许纵你横吞藏海理百千神通到者里更是不许师曰和尚虽则把住要津其奈劳神不少际拍膝一下师便喝际曰克家须是破家儿恁么干蛊也省力师掩耳而出至晚复召师诘曰汝将平昔次第发明处说来看师从实具对际曰还我无字义来师呈偈曰者僧问处偏多事赵老何曾涉所思信口一言都吐露翻成特地使人疑际曰如何是汝不疑处师曰青山绿水燕语莺啼历历分明更疑何事际曰未在更道师曰头顶虗空脚踏实地际乃记莂焉壬申抵金陵访月溪海舟住后僧问如何是天柱境师曰㵎阔云归晚山高日出迟曰如何是境中人师曰额下眉遮眼腮边耳搭肩曰如何是天柱家风师曰云甑炊X松粉冰铛煑月团问如何是祖师西来意师曰海神撒出夜明珠曰学人不会师曰文殊失却玻璃盏问如何是佛师曰生铁秤鎚曰如何是法师曰石头土块曰如何是僧师曰黑漆拄杖景泰乙亥迁投子上堂僧问远离皖山来据投子海众临筵请师祝圣师曰鼎内长生篆峯头不老松曰祝圣已蒙师的旨投子家风事若何师曰提瓶穿市过不是卖油翁曰只如祖师道不许夜行投明须到还端的也无师曰虽然眼里有筋争奈舌头无骨曰赵州道我早猴白渠更猴黑意作么生师曰不因弓矢尽未肯竖降旗问和尚今日陞座说法未审有何祥瑞师曰麒麟步骤丹霄外优钵华开烈焰中曰如何是祖师西来意师曰雪消山顶露风过树头摇问宝劒未出匣时如何师曰神号鬼哭曰出匣后如何师曰佛祖吞声曰出与未出时如何师曰无须鎻子两头摇僧提起坐具师便喝僧拟议师便打乃曰毒蛇头上揩痒勐虎口里横身也须是恁般人始得适来者僧大似一员战将敢来者里夺鼓搀旗惜乎龙头蛇尾死在棒下若解转身活路自然不犯锋铓所以道弄蛇须是弄蛇手不会弄蛇蛇齩杀上堂拈拄杖曰祇者些子誵譌多少师僧到者里开口不得思量不及举扬不出即今落在山僧手里横也由我竖也由我提起放下卷舒杀活总由我以拄杖空中点一点曰正当恁么时从上佛祖天下老和尚到者里只得乞命X有分众中莫有为佛祖出气者么良久卓拄杖一下曰翟支瞎金刚正眼靠倒空王宝座汝等诸人讨甚么盌便下座上堂众集师敛衣就座良久曰大众分明记取便下座师到园见冬瓜问园头者箇无口因甚长得如许大头曰某甲不曾怠惰一时师曰主人公还替你出些力气也无头曰全承渠力师曰请来与老僧相见头便礼拜师曰者犹是奴儿婢子在头转身拈篾缚架师乃呵呵大笑回顾侍者曰菜园里有虫性空首座请益蒙山三关语曰蟭螟虫吸干沧海鱼龙虾蠏向何处安身立命师曰长安路上金毛卧曰水母飞上色究竟天入摩醯眼里作舞因甚不见师曰五凤楼前铁马嘶曰莲湖桥为一切人直指明眼人因甚落井师曰明月照见夜行人曰请师颂出师曰好与痛棒曰棒则甘领颂则乞师不吝师乃大笑颂曰当机把断圣凡津拟议知渠屈未伸欲识蒙山端的旨垂钩意在钓金鳞成化癸巳三月中示微疾众请末后句师展两手曰会么复曰今年今日推车撞壁撞破虗空青天霹雳呵呵呵泥牛吞却老龙珠澄澄性海沤华息泊然而逝世寿七十僧腊六十一建塔天成六祖下第二十八世松州东明海舟普慈禅师常熟钱氏子出家于破山读楞严至凡有言说都无实义寻思不得日益憔悴有居士问曰师颜色有病师曰佛法不明故耳非病X也士曰佛法不明何不往府中邓尉山问取万峯蔚和尚去师闻欣然便诣邓尉见万峯峯问曰沙弥何来师礼拜起曰常熟峯曰到彼何为师举前话再拜求示峯便噼头两棒拦背一踏以脚两踢曰只者实义师有省起曰好只好大费和尚心力峯笑而许之付以偈曰龟毛付嘱与儿孙兔角拈来要问津一喝耳聋三日去箇中消息许谁亲又曰子当匿迹护持莫轻为人师范师自以为得乃结庐于洞庭山坞二十九年一日僧至师问曰上座何处来曰安溪曰安溪有人么曰虗白和尚说法不异高峯曰是谁弟子曰宝藏曰有甚言句僧举室中验人语云心不是佛智不是道三藏不是法是甚么下语者皆不契举毕复问师曰参宝藏否师曰我与宝藏同参万峯僧曰当日有何所见遂隐于此就再不参人去师曰问但有言说都无实义峯便打我从此得悟僧曰请言得之所以师曰但要人知痛痒的是实义是妙心言说尽属皮毛僧笑曰若据此见解生死尚未了何得云悟未在未在不见道心不是佛智不是道耶师遂有疑曰彼处众中有真大彻者么僧云无师即弃菴渡湖往安溪诣东明适有人设斋师至关前问明曰今日斋是甚滋味明曰到口方知说即远矣师曰如何是到口味明即打灭灯曰识得灯光何处着落味即到口师无语次日黎明遣侍者请师师即至明问曰曾见人否师笑曰见只见一人说出X恐惊人明曰假使亲见释迦依然是箇俗汉但说何妨师曰万峯明曰为叙先后耶为佛法耶若叙先后万峯会下有千人若论佛法老阇黎佛法未梦见在何惊之有若亲见万峯万峯即今在甚么处师面赤惘然明曰若如此不曾见万峯师归客寮三昼夜寝食俱忘偶值香灯绳断堕地忽然大悟诣关前呈悟由明曰老阇黎承嗣万峯去师曰公为我打彻岂得承嗣万峯明乃笑遂集众出关陞座曰瞿昙有意向谁传迦叶无端开笑颜到此岂容七佛长文殊面赤也茫然今朝好笑东明事千古令人费唾涎幸得海公忘我我济宗一脉续緜緜乃掷下拄杖云千觔担子方全付元要如今拄杖谈以拂子击三下下座师即入方丈礼拜明曰老僧不出月去也至二十七日辞众二十九日示寂师仍欲遁归洞庭四众苦留乃继其席尝举兴化问克宾维那你不久为唱导之师宾云不入者保社化云会了不入不会不入宾云总不与么化便打云克宾维那法战不胜罚钱五贯充设堂饭至来日斋饭时兴化自白椎云克宾维那法战不胜不得喫饭即便趁出院师拈云若为济宗儿孙必要明他家里事予昔蒙万峯老人付我偈便以为得直至今日始知我错万峯不错一遇东明和尚乃明棒头赏罚言句亦然果然悟在已而法借师岂曰一悟即为了当如以一悟灵通不求师法正谓威音以前无师X可也威音以后师师相受者此也所以克宾识得父师苦心䇿发巳明向上关棙子洞达闺阈中事不在言宣骨碎身粉也难酬报兴化万一况打罚出院乎海长老今日所以不嗣万峯而嗣东明者亦此也古谚云养女方知娘受苦生子乃识父辛勤诚哉是言也实有箇中大事岂容草草若与人抽钉披楔坐狮子座为人天师抉人眼翳绍佛祖位者必须一一透过切莫以悟为是将纲宗抹杀置而勿究何异天魔外道莽荡招殃悔乎万峯忌日师拈香指真曰我几淹杀你瓮里幸是普慈若是别人不可救也爇此瓣香堪酬接引喝一喝云只笑你护短没投师佛法当人情展坐具礼拜又拈香云此一瓣香供养东明长老一片赤心鞭䇿令余洞达宗源连喝两喝云一言岂尽普慈心千古儿孙替报恩又拈香云此瓣香供养昔日师僧指南之力若不蒙师何有今日他日到来拄杖三十喫有分堪报不报之恩喝一喝云受恩深处便为家有乳方知是阿娘礼拜起说偈曰源头只在喝中存三要三元四主宾五棒当人言下会四料还须句里明末后真机死活句箇中消息在师承碎形粉骨酬师德将此深心报佛恩恸哭归方丈临示寂说偈曰九十六年于世七十四载为僧中间多少誵讹一见东明消殒以拂子打圆相云释迦至我六十二世有不可数老和尚又打圆相云多向者里安身咄乃投笔而逝景泰元年全身塔于东明X左侧得法十二人金陵东山翼善海舟永慈禅师按东山行实碑载师为蜀之成都余氏子生于洪武二十七年甲戌龆龀时见僧辄喜一日闻说生死事遂发志弃俗趋彭县大惰山影德寺投礼住持独照月师剃染后入西山住静八载发志参方行脚首谒太初和尚开示父母未生前话做工夫一日初问师曰父母未生前那箇是本来面目师即从东过西叉手而立初曰未在更道师曰两眼相对有甚相瞒初大悦制解起单复参东普无际和尚不契乃出崃赴京得度宣德二年复还金陵灵谷挂搭雪峯和尚请师充首座制解即诣古道山参东明旵禅师一见便问无相福田衣甚么人得披旵下座掴一掌师曰四大本空五蕴非有汝作么生掌旵又一掌师曰一掌不作一掌用速道旵又一掌师神色不变曰老和尚名不虗播复展具三拜而立旵曰我居古道山三十载今日只见者僧乃留旬日欲付袈袈师曰某甲不为衣来坚不受下山自此声誉丛林金陵牛首请师领众三载退隐天界山居太监袁诚钦师道德请往翼善寺开山说法正统五年庚申六月二十八日旵和尚留嘱白明菴曰吾有衣法二物待十年后送至金陵东山海舟和尚受纳付嘱曰字付慈海舟访我我无酬明年之明日西风笑点头明年如期果寂白菴不违遗嘱限满日请首座法荐于景泰二年八月二十三X日持衣賷至东山师祝香而受六祖下第二十九世江宁府高峯宝峯明瑄禅师吴江范氏子俗业斵因海舟令造塔院足伤索酒舟曰幸伤足若斫去头虽千埕汝能喫不师憷然遂求为僧一日烧火搬柴次舟曰是甚么师曰是柴舟曰是柴将去烧师致疑通夕不寐忽为火燎去眉毛面如刀刈以镜照之大悟趋见舟舟拈棒师夺棒曰者条六尺竿多时不用今日又要重拈舟大笑师呈偈有笑里藏刀子细看句舟曰即此偈可绍吾宗遂以偈付之有临济儿孙狮子子之句后住金陵高峯寺天奇瑞参师问甚处来奇曰北京师曰只在北京为复别有去处曰随方潇洒师曰曾到四川么曰曾到师曰四川境界与此间何如曰江山虽异云月一般师举拳问四川还有者箇么曰无师曰因甚却无曰非我境界师曰如何是汝境界曰诸佛不能识谁敢强安名师曰汝岂不是着空曰本瑞终不向鬼窟里作活计师曰西天九十六种外道汝是第一奇拂袖便出师喜为克家种草堪支吾道遂书偈付之曰济山棒喝怒如霆杀活临机手眼亲圣解凡情俱坐断昙华放出一枝新师于成化辛卯腊月九日示寂塔全身于东明寺左六祖下第三十世安陆府荆门州天奇本瑞禅师南昌钟陵人父江堂母徐氏年廿二弃家远投荆门无说能薙发能示万X法归一一归何处话令参后遇高邮全首座同往襄阳途中偶闻妇人唿猪声全曰阿娘墙里唤哪哪途路师僧会也么拶破者些关棙子娘娘依旧是婆婆师瞿然汗下一日病甚有晖禅者勉师曰病中工夫切不可放过因举大慧在径山患背疮昼夜呌唤或问慧还有不痛底么慧曰有曰作么生是不痛底慧曰痛杀人痛杀人师于言下豁然透得娘娘依旧是婆婆意旨又一日闻山鹿呌唤会得日用之中无不是底道理遂往蜀中谒楚山问某甲闲时看来了然明白及至临机因甚茫然山曰毫釐有差天地悬隔后游金陵路次忽然如从梦觉从前所得一场懡㦬遂参宝峯于高峯鍼芥相契遂蒙印证住后上堂祖师西来不立文字直指人心见性成佛更无别法若向者里知箇落处定也有分慧也有分宗也有分教也有分佛法世法无可不可腰缠十万贯骑鹤上扬州其或不然定也不是慧也不是宗也不是教也不是葢为不识本心名为狂妄经云虗妄浮心多诸巧见不能成就圆觉方便诸佛诸祖惟传一心不传别法汝等不达本心便向外求于妄心中起妄功用如邀空华欲结空果纵经尘劫只名有为须知所谓见性成佛者见性不是见他人之性成佛不是成他人之佛决定是汝诸人本有之性与十方法界秋毫不昧人人本具箇箇不无但向二六时中一切处回光返照看是阿谁不得执定一处须是于一切X处大起疑情将高就下将错就错一丝一毫毋令放过行住坐卧时便看者行住坐卧底是谁见色闻声时便看者见底闻底是谁觉一触时便看者觉底是谁知一法时便看者知底是谁乃至语默动静周旋往返一一返看昼夜无疲倘若一念忘了便看者忘了底是谁妄想起时便看者妄想底是谁你道不会只者不会底又是阿谁现今疑虑你看者疑虑底又是阿谁如是看来看去万境不能侵诸缘不能入得失是非都无缝罅明暗色空了无彼此山河大地日月星辰尽圣尽凡都卢祇是一箇谁字更无杂念上下无路进退无门山尽水穷情消见绝豁然爆地一声方知非假他求咄示众闲花野草露真机劒号巨阙蛱蝶穿园拍板扉珠称夜光两岸芦花齐点首云腾致雨一条江水伴鸥飞露结为霜山僧于此尽情吐露更有一句尚未曾道会么那边不坐空王殿争肯耘苗向日轮寂后门人于宏治十一年戊午建塔于卫辉府辉县白鹿山之白云寺左六祖下第三十一世德安府随州关子岭龙泉无闻绝学明聪禅师邵武奚氏子母吴十七出家二十受具习止观唯识论一日有宿衲相诘曰大通智胜佛十劫坐道场佛法不现前不得成佛道其意如何师依文而答宿讥诃之师从此疑情顿发坐卧不安经六载一日闻马嘶大悟遂往见天奇奇可之住后上堂僧问云门如何X是一代时教门曰对一说龙泉则不然若有问如何是一代时教噼嵴便打曰合取狗口僧问如何是本来面目师曰石香亭曰便恁么去时如何师曰丧却了也问今朝四月八日天下丛林皆庆如来圣诞未审如来何处降生师于几画圆相示之笑巖宝侍师围炉次师曰人人有箇本来父母子之父母今在何处巖曰一火焚之师曰恁么则子无父母耶巖曰有则有佛眼觑不见师曰子还见不巖曰不见师曰为甚不见巖曰若见即非真父母师曰善哉巖复以偈呈曰本来真父母历劫不曾离起坐承他力寒温亦共知相逢不相见相见不相识为问今何在分明呈似师师遂付以偈曰汝心即吾心吾心本无心无心同佛心佛心非吾心复嘱曰汝当护持缘熟智愚皆度后示微疾诀众说偈趺坐而逝全身塔于寺右汉阳府古巖禅师中年双目失明笑巖参师问何所来巖曰亲从关子岭来师曰无闻老兄好么巖曰好师曰如何见得好巖曰老来康健师曰争见得康健巖曰着衣喫饭坐卧经行师曰与么则不出常情巖曰要且常情莫测师仰面大笑翌日巖入室师曰岭头老兄先师尝许他悟处见骨只是太朴无博学巖曰和尚博学乎师曰老僧亦非博学巖曰恁么则一同也师曰亦有不同处巖曰如何是不同处师曰他有眼我无眼巖曰和尚若无眼争见得渠无博学师X又大笑嘱曰子器非凡深根固蔕广作利益非汝而谁惜吾衰老不及见矣巖拜谢而去河南府嵩县伏牛济菴大休实禅师新郑李氏子幼投宝珠受业年二十访老宿古心心示万法归一一归何处话令参寻入火场打三有省述偈曰法身本无相法相本来空会得者消息处处显家风后往谒天奇途遇天真月印二禅客同至关子岭奇问你三人一路么师曰虽然一路来处不同奇曰如何是你本来面目师便珍重奇曰未在更道师便喝奇曰父母未生前喝箇甚么师无语而出自后数呈伎俩奇皆不诺一日侍奇于承天奇问藏身处没踪蹟没踪蹟处莫藏身你作么生会师曰当堂不正坐那赴两头机奇为助喜住后陞座须弥作舞海水腾波龙象交参人天共聚大地山河同宣妙句三贤十圣共证菩提眉藏宝劒起寒光袖隐金鎚行正令明杀活显全机举拂子曰还有明眼衲僧不顾危亡向前一肩担荷得么便下座笑巖参问如何是祖师西来意师竖起拂子巖曰此外更有指示也无师掷下拂子巖便礼拜复叙参关子岭话师曰怪道亲见作家来巖便喝少顷师又问无闻别来四十年未知近日鼻孔如何巖曰与和尚鼻孔一般师曰上座还见老僧鼻孔么巖曰见师曰向甚么处见巖曰两眼下口门上师曰有秘密句曾向上座道么巖曰曾道师曰试举看巖曰合取臭口师拈拂子巖便拂袖而出X建昌府廪山蕴空常忠禅师从鹤林老宿剃落参少林小山值山外出乃前问曰达磨面壁石何在山指那青青黯黯处师曰指东画西作么山曰杜撰禅和如麻似粟师曰者老汉在者里魔魅人那山便打侍山迁宗镜师服勤三载受嘱还吁江隐从姑山日唯趺坐有问者师但摇手曰汝不会我语曰试说看师曰南城城外水滔滔向北流问者目瞪师曰向道汝不会我语后缚茅廪山二十年不与世接缙绅过谒唯默坐而已罗近溪辈相与论理学师则以向上语直扫之僧有以经论旨趣见难者师呵曰宗眼不明非为究竟僧便问如何是宗眼师振衣而起无明参呈所得师曰悟则不无更须受用得着始得不然祇是箇汞银禅遂举南泉打破锅因缘问曰古人意在甚处明曰拂袖便行钩有饵锅儿打破玉无瑕师曰去牧牛场上待汝久在万历戊子忽一日告众曰我有件要了底大事汝等须知众茫然竖拳曰会么众无对乃挥案一下曰吽吽为汝了去遂趋寂塔于本山之麓寿七十五腊五十生平言行缜密非有真心为法者概不轻示六祖下第三十二世北京月心笑巖德宝禅师金台世族也父吴门母丁氏早失恃怙弱冠偶之讲席听华严大疏至十地品云世尊因中曾作转轮王时有乞者来求国城妻子头目手足内外布施王作念言我今若不施与向后X百年一旦空废全无少益反招悭恡过失不若施与空我所有益我功德师闻之不觉身心廓然叹曰古今同一幻梦中遂决志出家岁余就于本境广惠寺礼大寂能和尚披缁祝发明年受具朝参夕叩徧谒大川月舟古春古拙诸老宿后至关子岭参无闻聪和尚问十圣三贤巳全圣智如何道不明斯旨聪乃厉声曰十圣三贤汝巳知如何是斯旨速道速道师连下十数转语皆不契遂发愤寝食俱废一日𢹂篮到㵎边洗菜一茎菜叶堕水旋转捉不住忽有省提篮喜跃而归聪立檐下问是甚么师曰一篮菜聪曰何不别道师曰请和尚别问来至晚入室聪举元沙敢保老兄未彻话师曰贼入空室聪曰者则公案不得草草师喝一喝拂袖便出复往见济菴古巖大觉诸尊宿皆器重之后上关子岭再参聪和尚乃受记莂复亲炙年余辞去回翔襄汉间后抵金陵寓净海牛首高座等处还里居圆通次迁南寺鹿苑慈光善果诸剎晚年退居京城柳巷于万历辛巳正月十六日示寂奉全身塔于小西门外世寿七十僧腊四十八上堂举古宿云第一句荐得与佛祖为师第二句荐得与人天为师第三句荐得自救不了又老宿倒云第三句荐得可与佛祖为师师乃云若总恁么去达磨单传之旨扑地了也山僧今日也随𣯫㲣道取一句贵要与诸人同箇受用乃曰第一句荐得饮水着噎第二句荐得看孔着楔第X三句荐得证龟成鼈复拈拄杖云第一句荐得漆光晃晃第二句荐得强名拄杖第三句荐得泛应曲当时有僧出云未审和尚是第几句荐得师乃噼嵴棒云天下榜样上堂男儿固奋冲天志莫若从头放下来直把髑髅枯死尽仍教死眼豁然开上堂拈拄杖曰有么有么时有僧出作礼师噼嵴便打曰多口作么曰某甲一言未举何为多口师复打曰再犯不容僧参问从上千七百老冻脓某甲今日一串穿来献与和尚伏请判断时门外忽闻犬吠师遽顾侍者看是甚么客来侍者出问话僧四顾师曰上座适来问甚么僧拟重举师连棒打出上堂举赵州无宾主话师云好箇无宾主话幸是无人举着若要举出直教诸人箇箇饱齁齁地上堂举杨岐和尚问僧云栗棘逢你作么生吞师云百杂碎金刚圈你作么生跳师云过也复拈拄杖卓一下云大众适才栗棘蓬巳为汝等吞却金刚圈巳为汝等跳过汝等还识杨岐老汉么若能识得便与杨岐握腕并行同箇受用未为分外慈悲踰于先古若未能识得且听山僧一偈栗棘蓬吞甘露美金刚圈跳作家欢何缘抛掷诸人面百计千方过者难上堂当门一只箭来者看方便拟进问如何穿过髑髅面不夺饥人食不牵耕夫牛惟行一本分买帽须相头X上堂举百丈再参马祖话师云马祖震喝知子时节百丈耳聋命根方断奋狮子之全威得无师之大用直得黄檗吐舌临济解痛讵知千百年巴鼻落在笑巖手里遂喝一喝云汝等诸人还闻么若道闻则为室外之庸僧若道不闻则汝诸人生来耳重以拄杖卓一下云还端的么为甚么而今天下寂无踪是他狮子将儿绝后共上堂举马祖一日问药山惟俨禅师子近日见处作么生山云皮肤脱落尽唯有一真实祖云子之所得可谓协于心体布于四肢汝既如是可将三条篾束取肚皮随处住山去山云某甲复是何人敢言住山祖云未有长行而不住未有常住而不行欲益无所益欲为无所为宜作舟航无久住此师云有无涯之渊海可以容千里之神鲸有万重之峯峦可以产莫大之巨兽所谓源远流长师真子胜者原见于斯矣众兄弟试看他药山到此田地尚不肯容易住山去如今学佛之徒如往千里之都拟才行数步便住止辄自甘休未审是何心行上堂举傅大士云夜夜抱佛眠朝朝还共起起坐镇相随语默同居止纤毫不相离如形影相似欲识佛去处祇者语声是师云此是当来龙华树下语吾此娑婆界内释迦会中使未着在复拈拄杖云诸仁者山僧与么批判还有能缁素者也未若有能缁素者可与拄杖子同参如未有缁素得者拄杖子夜来遶万亿四天下X万亿须弥顶向诸人眉毛眼睫上高声唱言士旷人稀相逢者小上堂举子湖和尚夜半在僧堂中忽呌云有贼有贼众皆惊起有一僧立在僻处被子湖拦胸搊住云捉得也捉得也僧急唿云不是某甲湖拓开云是即是只是你不肯承当师云试看古人为人得恁么老婆深入虎穴者僧若是伙里人才被捉住自有相通分可谓驾与青龙不解骑师拈拄杖左右顾视云如今者里还有肯承当者么自云有有复云逐队串来填沟塞壑上堂举僧问赵州如何是祖师西来意州云庭前柏树子僧云和尚何得将境示人州云我不将境示汝僧云既不将境示人毕竟如何是祖师西来意州云庭前柏树子师召云诸道者试观此箇公案成成现现只是要一箇肚里没一星禅底汉两肩担荷去不妨尽善尽美你若才以名言义路注解他直待弥勒下生再下生也未识老赵州在复云如今众中可有担荷者么若无担荷者山僧更有箇颂子令汝等与老赵州石火光中相见一面颂曰西来祖意庭前柏更谓不能诚自画熟睡之夫梦忽醒撞头磕额干坤窄上堂举云门问僧近离甚处僧云南岳门云我不曾与人葛藤近前来僧近前门云去师云云门今日勘者僧虽唿遣自在止是平地上推人者僧虽去其心不了若据杀活杖子又X且不然但唿僧云近前来僧近前乃云去勐虎不食伏肉若尔非独不辜南岳而来管教伊直下别有生涯上堂举圆觉经居一切时不起妄念语师告众曰山僧每一段下箇诺字世尊以四段开示山僧以四诺领来贵要与现前诸佛子等同箇受用而今还有共力担荷者么若能担荷可谓龙得水时增意气虎逢山势长威狞又曰今复翻案去也易四诺为四喝若人会得者四喝落处非但只教一箇老释迦开口不得管取坐断百亿释迦舌头时有首座出云和尚今日把断要津大众无措毕竟还有趋向分也无师云一任七纵八横座云与么则官不容鍼私通车马去也师云拄杖乍开封略且放过汝上堂举马祖三十年不少盐酱话师曰马大师三十年不曾少盐酱方可聚徒说法山僧者里三十年不曾见箇盐酱汝等偎傍住此毕竟图箇甚么以拄杖一时趁散师寓终南山有清长老来参问曰吾师居此甚孤寂师曰妙德疎慵恒我伴普贤潦倒颇随宜清曰恁么则万象恒谈无昼夜灵山一会古今存师曰今日本八清曰老师从此不答话去也师曰若是克家闻便了野干之类转疑猜清遂作礼曰巳知老师慈悲不浅道绝古今师震声一喝一日有二尼参X礼拜起左右各立师曰女子如来前入定有钱不解使台山婆子蓦直去解使却无钱你道者两箇老婆禅如何得恰好去尼左者过右边右者过左边合掌相向各嘘一声师曰与么非但解老婆禅更会鼓粥饭气尼曰和尚惜取眉毛好师曰山僧眉毛且置周金刚买油餈点心食到口边被婆子夺却刘铁磨请沩山往台山大会斋沩山不赴等是者箇时节你道为甚么取舍不同二尼作礼曰某等若不来礼拜和尚争得见古人神通大用师曰好各与三十棒恰值拄杖不在且归堂喫茶有两官人游山入门哦曰茂松修竹回顾见师便问如何是道人家风师曰茂松修竹曰有何旨趣师曰自家观不足留与客来看有士人阅师净土偈乃问佛说是经则有六方诸佛出广长舌相作证吾师说偈有何人证师曰居士舌头亦不短又问何为不思议功德师曰前街人唤犬后巷骂猫儿又问老师高寿师曰论年不见箇荤腥作么不藁瘦了僧问处处入法界念念见遮那如何是遮那师曰净地不须疴颂投子不许夜行投明须到话三十六物都灰烬只遗一双枯眼睛置向九衢深夜后无光明处作光明举经题米木八字颂曰黑白未分巳堕偏那堪拟议费钻研西干此土诸贤圣鼻孔撩天总X被穿一斋和尚问如何是文殊普见三昧师曰死人眼云如何是观音普闻三昧师曰死人耳云古云一言道尽如何是一言师曰死人口云如何是如来喫粥时师曰平旦寅师过潼关至熊耳山礼祖塔寺僧叱云汝憨拜空塔奚为师以手指石塔问僧曰此是空塔乎僧云然师曰祖师聻僧云祖师𢹂履西归久矣师曰苍天苍天僧问元沙不过岭保寿不渡河落第几机曰总落第二机僧云如何是第一机师曰元沙不过岭保寿不渡河僧问如何是世间法师曰天地日月国土山河云如何是出世间法师曰天地日月国土山河云与么则世间法出世间法不二也师曰你唤甚么作天地日月国土山河僧问如何是和尚昔年获益事师以拂子倒悬视僧曰会么僧云某甲巳识得和尚做处也师曰你道荆州黄四娘礼佛求箇甚么僧无对师乃打出座主问祖意教意端的为同为别师曰柳影横塘鱼上树槐阴罩地马登枝主云与么则形影两分曲直自显去也师曰未尝饱食庐陵米徒把蒲团认作天主礼拜云蒙师大悲拔我茅塞师曰争奈更有须弥山子在主逡巡而退师入堂见一僧在禅牀上昏沈师唿僧僧举首师曰你几时离伏牛山云二月初七师曰东西两𥐞朵夜来相殴吓X得娑竭老龙王现细身潜入众禅和子鼻孔里和尚子为甚么都不觉不知云和尚莫惑人好干他𥐞朵娑竭龙王甚么事师曰你恁么也只是箇长连牀上喫粥饭汉僧问如何是祖师西来意师曰万里黄河彻底清云直指单传未审传箇甚么师曰一片餬饼九人餐云神光速礼三拜意旨如何师曰三足虾蟆当路坐云如何是和尚亲传底意旨师打一掴云六耳不同谋师礼佛次僧问不于佛求不于法求不于众求和尚礼拜当何所求师曰汝适来见我礼佛否云和尚现礼拜争得不见师曰若见吾礼佛汝与佛同下地狱僧无语又僧云某甲一总不见和尚礼佛师曰若不见吾礼拜汝自已下地狱师又一日拜佛次人问老师既都无所求用拜奚为师指像顾人曰为伊作佛故礼渠三拜一日众禅者劝云和尚若不度生则为独善有乏大悲岂道人之究竟乎师总不顾众复苦劝师遂喝曰莫乱统复以偈答曰大悲不是等闲图枯木花开绝后甦尘佛法门经几寂于今度尽也还无僧问大死底人却活时如何师曰与伊一盏茶喫僧问何为夺人不夺境师曰黑漆拄杖长七尺何为夺境不夺人师曰突出人前若活龙何为人境两俱夺师曰夜深倚立漆牀头铁眼铜睛无处觅何为人境俱不夺师曰有时扶过断桥水几度伴归明月村僧问如何是和尚大人相师曰无边身菩萨祇曾见得半身云如X何是和尚全身师和声便打复一僧问久闻和尚大人相乞请随喜师乃缩项作蹲势僧罔措僧问婆子烧菴意旨如何曰不奈船何打破戽斗云此僧还有过也无师曰此僧有过婆子合喫三十棒师偶堂前瞑目而坐一僧潜诣师边立师开目云会么云不会师曰今日暖如昨日云某甲未识佛性乞师指示师曰幸得此去不远一官人问佛道元旷冲奥弟子拟欲求进未知还有分否师曰人皆为尧舜云如何契入师曰我欲仁斯至仁矣云一切时中云何履践师曰进则过之退则不及云倘不进不退可适中否师曰易开终始口难保岁寒心师于汉楚间寓夏时当季秋偶于金沙滩阳濵地坐有两子随侍师侧忽见一沙门执钖沿濵而来貌甚奇古近前卓立朗声问云仁者可识从上相承密论密义否师曰仁者密则非论论则非义彼乃退后一步以钖横肩上翘足独立云是甚么义师于地上书一更字彼以钖画地一画阔两胫立上复以钖横按腹上亚身而视云是甚么义师于地上书一嘉字彼即卓钖地上以两手叉腰悬翘一足切齿怒目作降魔势云是甚么义师于地上书一之字彼复分手指天地以身周旋一匝云是甚么义师于地上书一尤字彼复进一步叉手作女人拜复分手指两衲子云者箇是甚么义师于地上书一蚕字彼绕师三匝于前作礼立于X师右师于地上书佛魔此字示之曰会么彼拟进语师复曰设到此地更须知有魔佛者箇时节始得彼欢喜合爪叹云咦真摩诃衍萨婆若上士也仍作礼浩然而去时两衲子皆惊喜罔测请问云彼是何所沙门所为复何义耶师良久乃曰还识此人否两衲子俱云不识师曰此是应真贤圣所呈乃是金刚王变相三昧及三昧王三昧用来勘吾然彼亦将有新证师寓慈光寺手持如意廊下徐行一僧欲借看师即度与僧拟接师乃打一如意云日本国人不识火种田之夫常患饥僧问那咤太子析骨还父析肉还母那箇是正那咤师曰山高那碍白云飞僧问和尚参见许多尊宿未审拈香的嗣何人师曰头挨周岭雪衣挂楚山云云恁么则巳知绝学之嫡子中峯之远孙也师曰有甚么交涉一僧闻风吹角铃喜跃云某甲今日始识破观音老汉了也即入室求证才礼拜师乃噼嵴打一棒云速将你识破底观音来看僧才以手作摇铃势师直打出方丈僧问何等是文殊境界师曰手长衫袖短何等是普贤境界师曰脚瘦草鞋宽何等是观音境界师曰头大尾小何等是和尚境界师噼嵴便打灵谷问古人云打破镜来相见既打破镜拟向甚么处相见师曰慙惶杀人谷有省师举四祖优波毱多尊者偈问侍者祖云心自本来心本心非有法我道巳是抱赃呌屈又云有法有本心我道将来恰好填X沟塞壑又云非心非本法我道又是泥里洗土块分疎不下我总与么道汝作么生会侍者云和尚连祖师也不回互师曰优波毱多尊者适来钻入你鼻孔里鼓掌呵呵大笑你为甚么总都不觉不知者云某甲无鼻孔师曰与么则一场气闷耶者作打喷嚏势师打一拂子云是你连祖师也不回互耶者作礼喜跃而出师问僧才入思惟便成剩法你作么生会僧拟议师喝出师见一僧来随画一圆相示之僧即作礼师便打僧云某甲话在师震声喝出又见一僧来师亦画一圆相示之僧见即作礼师合掌云善哉举巖头作渡子时有一老婆抱一孩儿至问云呈桡举棹即不问且道婆手中儿甚处得来头便打婆云婆生七子六箇不遇知音祇者一箇也不消得遂抛向水中头乃吐舌师乃呵呵笑云此婆子图箇甚么巖头当时待他才抛便噼嵴一棹俱打入水中始较些子何故不见道祇者一箇也不消得举南泉因陆亘大夫云肇法师也甚奇怪解道天地同根万物一体泉指庭前牡丹花云大夫时人见此一株花如梦相似师云南泉老汉被大夫将箇墼子一磕直得无穷宝藏罄囊倒出举六祖能大师风幡话师云善则甚善美则未美当时见二僧纷纭不巳但出前云仁者也不是幡动也不是风动便乃休去非只令二僧知恩有地直使天下儿孙X感戴祖师无有休日还知么万机虽不思春力时到只数花自开举干峯示众云举一不得举二放过一着落在第二云门出众云昨日有人从天台来却往径山去峯云来日不得普请便下座师云拾得酒酣寒山醉倒相扶相搀和泥卧草天明𢹂手出松门直至如今无处讨示众真得道人心常闲旷寂寞无为质直无伪如崖如壁实塌塌地如太虗空无有限碍难以图摸𠯗啖无味求觅无方十二时中随缘举措方便施为无不分明了了如初生孩子六用闲闲底无实分别教中有喻须弥山顶上辊一粒芥子至山底投置一鍼锋上诚为难极佛云犹易唯于六道之中得生人道更难过此而今于此极难之中巳获具足品貌明知身中有圣道而不自究明甘自轻弃为愚为慧仁者审诸师谓众大夫曰予尝笑昔儒毁佛辟佛大似不究佛是何物而碍毁之辟之彼云佛此云觉彼佛云者乘大愿轮示迹人中于三界长夜而独醒故称大觉世尊诚悟心得道大圣之异称耳辞恩爱弃荣贵慈悲喜舍为心不畜不取能施能济不畜云者非惟金玉等实空痴贪烦恼之余习全真净无漏之功德也能施云者岂止财谷等直示无上正真之道觉悟有情令人人获自本心而成佛也近而言之佛者即人人本具大体大用浑全之真心耳而人自颠倒背真觉合妄尘反迷而X不自信也既不自信自已本具湻全之真心则莫得其受用也由是于他大圣则异而疑之疑之不释则又厌而恶之厌恶之不巳则毁之辟之自谓有大才佛氏巳被吾辟倒了也吾胸中巳足痛快了也且语言文义权衡一方之机拟向甚么处识佛乎毁佛辟佛又安知自心毁自心自心辟自心乎如犊觝影正不知影是何物自何而有拟欲觝之一人传虗万人传实一人为之多人効之以至展转効者无穷独不悟此妄作徒苦其精神耳又不止徒苦精神唯恐他时或有不测之余殃耳于戏仁人君子宁不为之寒心者欤嘉兴府天宁法舟道济禅师郡之思贤里张氏子年二十一投天宁为行者时默堂宣受宝月记归自繁昌师往谒服勤久之复诣东禅从昂祝发参吉菴菴门庭孤峻师能朝夕咨叩一日闻磬声豁然洞彻寻趋方丈菴曰子着贼也师曰贼巳收下曰贜在甚处师振坐具曰狼借狼借曰者掠虗汉狼借箇甚么师一喝归众菴可之未几长安觉王寺请居第一座室中秉拂机用莫能凑泊嘉靖初住金陵安隐僧问如何是安隐境师曰三山半落青天外二水中分白鹭洲曰如何是安隐家风师曰石虎山前鬬泥牛水底眠曰不会师曰用会作么精巖寺晚参精巖寺里撞钟府谯楼上擂鼓同时显大神通穿透千门万户大众还闻么若道不闻争奈钟鼓分明人人有X耳若道闻将甚么闻即今鼓绝钟消闻底事又作么生试道看卓拄杖曰黄金自有黄金价终不和沙卖与人陆五台问画前元有易不师曰若无伏羲将甚么画台曰画后如何师曰元无一画台曰现有六十四卦何得言无师曰莫着文字台曰请和尚离文字发一爻看师召居士台应诺师曰者一爻从何处起又问至人无梦何也师曰常人于现前虗幻分别境界不知全体是梦认为实有而以昏昧想心系念神识纷飞境界为梦所谓寤寐俱梦梦中复作梦也至人于自心境界如实而知故于现前虗幻境界妙用泠然通彻无碍而睡梦亦自明明而知历历而觉所谓寤寐一如者也故至人无梦之说非有无之无乃是无梦无非梦梦与非梦一而巳矣又问梦里须臾何以历涉万里师弹指一下曰千里万里只在者里问圣人有妄念不师曰无曰既无妄念何用兢兢业业师曰兢兢业业故无妄也问为政如何得无倦师曰荣辱得丧毁誉是非一切不管但虗其心行其所无事则无倦矣问终日喫饭何故不曾咬着一粒米师曰喫饭底人居士还曾见不问四方上下有穷尽不师曰居士试返观自已心量有穷尽不士良久曰实无穷尽师曰世界亦然又问地狱实有不师曰人作了恶历历自知虽经久远忆持不忘便是业镜自心明知自恶不能自释便是法王心地不空地狱实有心若空了地狱随空示禅人偈曰工夫不X间四威仪听板闻钟好下疑打破未生时面目好来炉畔爱钳鎚道本无为岂属修有修头上更安头虗空若使重加柄野草闲华正好愁将谓衣中有宝珠衣穿方信宝珠无前年尚有无珠说今日无珠说也无内不寻思外不求大千沙界一毫收尘尘剎剎莲华藏认着依然是外头后迁弁山晚退归天宁嘉靖庚申秋示寂寿七十四腊五十二茶毗塔禅悦堂顺天府大觉寺慈舟方念禅师别号清凉古唐杨氏子十岁失父投京广德大慈义为师十五剃染登具廿一游讲肆知文字非究竟法乃参幻休于少林休问甚处来师曰北方休曰北方法道何似此间师曰水分千派流出一源休曰恁么何用到此师曰流出一源水分千派休可之命典维那一日游初祖面壁处忽然大悟乃曰五乳峯前好箇消息大小石头块块着地呈休休知为克家种草遂嘱曰从上佛祖以自已所证递相承袭欲令一切人知有此事余得之小山先师今授于汝汝当体佛祖心绍续慧命然尚宜晦迹林泉乘时而出付以偈曰无上涅槃心佛祖相分付吾今授受时云净峯头露时年二十八既而以差别智不可不明遂徧参诸方备行苦行精厉过分双目失明乃思惟曰幻身非有病从何来身心一齐放下端坐七昼夜眼仍平复如常寻入吴渡江历补陀辛卯说法越之止风涂广济兰若有澄铁此束者以所得来见师勘验间知为法门樑栋乃出休所授X嘱累焉有五乳峯前无镞箭射得南方半箇儿之句师以大法肩承得人可谓无事乃游吴抵秀州福城整饬东塔次走江西云居匡庐赴将台山请而越中缁白力挽之主宝林当万历甲午也未几示寂嗣子迎遗骨塔于显圣之南山先是师在越以宝林眷眷于怀汰如何公以为必清凉后身乃载之高僧传焉建昌府新城寿昌无明慧经禅师抚之崇仁裴氏子生而颕异性无嗜好九岁入乡校便问浩然之气为何物塾师异之长依廪山常疑金刚四句为必有指据偶阅傅大士录有若论四句偈应当不离身之句不觉洒然时年二十四知有此事遂辞山结庐峩峯阅灯录于兴善章僧问如何是道善曰大好山有疑日夜提究至忘寝食一日因搬石正极力推次忽然有得走呈山山诘之应对有绪遂与剃染受具自是二十年不出山有偈曰野狮不噉人间食十二巫峯得自由养就纵横无碍力崑崙翻转作瀛洲偶一僧问曾见甚么人来便住此山师以总未行脚对僧曰岂可以一隅而小天下乎师然其言急担囊首谒少室会无言主席与论旦夕言喜师出语奇特因与当道尚父熊公请就寺示众一时缁白叹未曾有寻入五台访瑞峯通南还受闽建董巖结制请一香为廪山拈出也后迁寿昌宝坊峩峯三剎三剎得师唱道皆焕然一新上堂诸佛常时说法不须拟议猜详且道说的是甚么法天地元黄宇宙洪荒不论通宗X透教祇贵直下承当承当箇甚么云腾致雨露结为霜蛟龙不宿死水勐虎肯行道旁透得者些关棙何须愿往西方不问先佛后祖鼻孔一样放光作么生放光化被草木赖及万方释迦不肯漏泄达磨九载覆藏峩峯不惜口业直下为你宣扬且作么生宣扬罔谈彼短靡恃已长上堂拍案一下曰向上一宗难为措置大用大机怎容拟议等闲垂一句如太阿锋离匣触之者死不移时似涂毒鼓受挝闻之者丧不旋踵所以道妙峯峻峙异兽难藏宝树晶光灵禽莫泊其用也单趁金毛归野窟直追铁额入深山扫天下之搀抢拂世间之孽屑提堕阬落壍之类揭迷封滞殻之流其功也使法界世界虗空界一体同观俾佛道人道地狱道万法融会虽然犹未是向上事须知更有出格限量外一句且作么生是量外一句正令未施先斩首大机才展佛魔悲上堂南泉道三世诸佛不知有黧奴白牯却知有恁么则三世诸佛齐立下风且道黧奴白牯有甚长处首座曰为他金烹大冶玉出蓝田师曰宝坊者里总与趁出何故秉纲立纪振丛林海晏河清正令行好汉尽驱归宝所化城推倒不留人座曰某甲则不然师曰汝作么生座曰闲担布袋浑无事笑等街头一箇人师曰也是闲絃子师问僧赵州道台山婆子为汝勘破了也毕竟勘破在甚么处僧曰和尚今日败缺了也师曰老僧一生也不奈何好教你知若实会举似看僧X拟进语师打一棒云者掠虗汉师登古希尚混劳侣耕凿不息丈室翛然唯作具而巳尝有偈曰冒雨冲风去披星戴月归不知身有苦唯虑行门亏益王向师道德屡加襃敬尝曰去圣时遥幸遗此老万历丁巳腊八前一日自田中归谓众曰吾自此不复砌石矣众莫谕其旨除夕示众曰今年只有兹时在试问诸人知也无那事未曾亲磕着切须痛下死工夫末复曰此是老僧最后分付切宜珍重明正三日示微恙遂不食其教诫󳴱󳴱倍常时众环侍不怿师谕以偈曰人生有受必偿莫为老病死慌拈却无生法忍自然业识消亡一时云净常光发佛祖皆安此道场十四作书辞道俗十六书举火偈次晨盥潄拭身巳索笔大书曰今日分明指示掷笔端坐而逝七众为失依茶毗顶骨牙齿不坏塔方丈后世寿七十一僧腊四十四憨山清云师不唯法眼圆明一振頺纲而峻节孤风诚足以起末俗葢实录也揞黑豆集X卍XXX揞黑豆集卷四心圆居士拈别火莲居士集梓六祖下第三十三世常州府宜兴龙池一心幻有正传禅师溧阳李氏子X年二十二投荆溪静乐院乐菴芟染菴示以本分事师遂矢志曰若不见性明心决不将身倒睡一夕闻瑠璃灯华熚爆声有省举似菴菴颔之未几菴迁化师直造燕都谒笑巖于观音菴巖问上座何来师曰南方巖曰来此拟需何事师曰但乞和尚印证心地工夫巖曰若果识得心地何须印证师曰虽然不得不举似一过巖曰参堂去师珍重便出至晚入室方具述所以巖蓦踢出只履曰向者里道一句看遂把话头一时打断懡㦬而出通夕不寐翌日巖出方丈见师犹立檐下蓦唤上座师回顾巖翘一足作修罗障日月势师豁然悟旨后礼舜巖乃书曹溪源流付之复赠一笠曰覆之毋露圭角师受嘱径往台山缚茅祕魔巖居十有三载会太常唐鹤征问道恳师南还住荆溪龙池六载复游燕都寓普照后仍归龙池上堂无上法王有大陀罗尼门名为圆觉蓦竖怫子曰鹞子巳飞天外去獃郎犹向月边寻上堂一切法不有一切法不无若能如是会水上按葫芦佛诞上堂今晨四月八日是我释迦如来示生降诞之时山僧忽然思量二千吾百余年巳来不知有多少路见不平之辈务要别寻一箇人来与我释迦老子比胜负较优劣殊不知我释迦如来是何等一箇面孔汝诸人还知得我释迦如来脚跟立地处么还曾梦见我释迦如来顶相么良久曰举手扳南斗翻身倚北辰出头天外看谁是箇般X人蓦竖拂子曰云门大师来也掷拂子便下座上堂老僧者里不问久参晚进贵要正知正见知见若正了生死如反掌自不落他断常有无二乘偏见更有甚么商量若有僧问作么生是正知正见但向他道老僧在你脚下良久喝一喝下座僧问如何是祖师西来意师曰屋北鹿独宿曰不会师曰溪西鸡齐啼问如何是奇特事师曰虾蟆捕大虫曰恁么则不奇特也师曰猫儿捉老鼠僧礼拜师便喝曰老和尚为甚么放某甲不过师厉声曰老僧有事你且去有士人举僧问云门如何是诸佛出身处门曰东山水上行意作么生师曰无孔笛几人解吹士曰弟子得否师曰得士曰如何是诸佛出身处师曰西河火里坐士大夫从师游师每举门前冷落车马稀老大嫁作商人妇二语罕有契者山居偈曰五峯云顶古文殊尽日跏趺总笑余半点苦寒禁不得踌躇未了又踌躇师风度简易神观凝肃以法道为已任而机用妙密迥出常情于万历甲寅二月十二日示寂先一日有僧自台山来师与剧谈宿昔抵暮索浴众察师意请遗训师举所着帽者三众无语师抚膝奄然而逝世寿六十六僧腊四十四茶毗灵骨塔本山之右嘉兴府天宁幻也佛慧禅师会稽史氏子母梦僧託宿而娠年十四礼天台松谷受业一日晨课至白毫宛转五须弥处忽有悟举呈谷谷奋挺逐之于是徧X参诸方机契笑巖遂为笑巖室中子出住燕山天宁优昙苑晚南还寓天宁上堂箫吹凤至琴奏鹤来钵展龙降杖𢹂虎伏因缘会遇鍼芥相投正恁么时莫有道底么良久曰钟声彻晓鸡唱黄昏若欲了知也不消得唵穆栗临娑诃示众西来大意干屎橛多少人咬嚼不彻当时我悔来迟好与推他一跌管教他喫得进疴不出免使儿孙费脣舌咦日出千山晓春回大地华柳烟门外绿游子未归家喝一喝示众生一干坤死一干坤圣一法界凡一法界何曾谩得诸人若也谩得那讨甚么是非好恶贤善才能灼然些子谩不得欠不得你遗是甚么境界会么满目尘埃千圣眼一身落魄五宗心僧参师曰甚处神祇何方灵圣曰金粟师曰在彼作甚么曰司园师曰蔬割时还呌痛么僧作负痛声师曰老僧刀也未下呌唤作么曰今日亲见和尚师曰盲人摸象师生平丈室翛然不废万行凡利物边事靡不乐为然皆出自已缘未尝干谒将示寂捡历示侍僧曰过二日可侍僧惊问师曰吾将有所适侍僧涕泣固留师笑诺曰更留三日亦可至期浴出更衣跏趺榻上适报制龛工竣遂趋寂寿九十一腊七十八襄阳府大觉圆禅师汉川人仪貌丰硕声如洪钟参静菴有契菴付偈曰一枝正法眼列祖递传来付汝待时至馨香徧九垓师受嘱后隐居襄西笑巖爽菴来求依侍师曰上座错了也老拙平生温饱自适别X无所长爽曰某等生死事大语未竟师约而笑曰老拙亦有生死何独尔有爽曰某恨晚进多无恒志和尚岂拒人哉师曰出家儿本自无事尔何无事生事少间曰粥饭自办始得一日室中举外道问佛不问有言不问无言世尊良久外道大悟语曰问既不涉有无良久亦是闲名正恁么时外道悟箇甚么巖拟进语师以手掩其口曰犹挂脣齿在巖乃释然曰可谓东土衲僧不及西天外道占偈曰自笑当年画模则几番红了几番黑如今谢主老还乡那管平生得未得师称赏之后无疾而化世寿七十三僧腊五十三嘉兴府敬畏无趣如空禅师本郡秀水施氏子幼慕宗乘留心体究同法舟济参访数载后见野翁彻法源底启关示众自结元关自活埋自吾闭也自吾开一拳打破元关窍放出从前者汉来元宵示众画角声中荐得观音未是作家彩灯影里捉得室利谩夸好手恁么告报与诸人未免笑破虗空口诸人若也未瞥然再看鳌山颠倒走参小参众立定师喝一喝曰祸出私门便归方丈示众言前荐得巳天涯句下承当路转赊一击铁围如粉碎海天空阔鴈行斜除夕小参时穷何似日穷好月若穷来岁亦然三十六旬穷过了东村王老夜烧钱老汉虽无一物也要应箇时节因缘乃拈拄杖曰只者箇无穷无尽历劫经年今夜随时送去免教涉蔓相牵掷下X拄杖曰历劫得来今断送拍双空手接新年示众佛是众生屋里了事人众生是佛屋里不了事汉诚能以佛与众生一时放却则了与不了并为剩语卓拄杖曰但于事上通无事见色闻声不用聋端阳示众佳节端阳何曾订约五月五日年年撞着风摇蒲劒碧楞楞日照榴华红灼灼道在时节因缘岂论正法末法向来着意驰求通身是草今日信手拈来无不是药竖拂子曰大众且道此药治甚么人底病击拂子曰不但老维摩药王药上也须一剂示众豁开顶门眼照彻大千界既作法中王于法得自在便下座一日湖边步月谓一僧曰明月与清风水天同一色人人在此中只是出不得僧曰打草惊蛇作么师曰上座又作么生曰看脚下师大笑曰将谓胡须赤更有赤须胡万历已卯仲冬谓门人性沖曰来岁仲秋十五六间吾行矣子宜知之庚辰八月十六日冲如期而至师集众说偈曰生来死去空华死去生来一梦皮囊付与丙丁公白骨断桥随众阿呵呵明月清风吟弄语毕端坐而逝世寿九十建宁府东苑晦台元镜禅师别号湛灵郡之建阳人幼而颕拔笃于孝友甲辰投虎啸巖丽空祝发读楞严知见无见处有得遂抠衣参寿昌于宝方呈所见昌为痛呵曰堕大𡽗坑汉师惊悸失所守于是奋志参究不知味者久之一日阅维摩经至此室何以空无侍者曰诸佛国土亦复皆空处豁然大彻第觉行X与解左复疑作后阅圆觉随顺觉性章而一切疑碍始得永拔是年庚戌竟趋寿昌求质曰元镜特以此事求和尚着眼昌曰但言此事此事何凭师弹指一下昌曰犹疑你在师即呈偈曰可怜摸索几多年识破不值半文钱宗流特煞瞒人甚刚道祖师别有禅昌复诘曰且道甚处是赵州勘破婆子处师曰和尚莫作怪昌为大笑曰衲僧家到恁田地始不受人牢笼师遂掩两耳昌嘱曰子此后宜深隐自有好时节到来若强出便可惜也因付以偈有正令相持时刻慎逢人唯勘印其心之句师拜受而归乙卯会无异说法闽之大仰师特访之相见次异曰礼佛着师端坐异又曰礼佛着师把住曰那箇是佛异曰者是那里来底师拓开曰者是那里来底异就坐师大笑出又喫茶次异曰闻师兄亲见寿昌且道寿昌和尚当年命根断在甚么处所师噼面一掌曰且道在甚么处所异不对师便出异曰三十棒可惜放过即日异上堂唿曰晦台师将出众异曰谁呌你师出震声一喝异曰取棒来师曰宿食不必拈出且道马祖一喝因甚百丈三日耳聋异曰金风多肃杀秋露愈加寒师拂袖归众异曰你只学得一箇走师不顾戊午出住书林东苑辛酉开法一枝菴上堂羽衣道道法本无多南辰贯北河祇消一箇字降尽世间魔且道是那一箇字喝一喝便下座寻归隐武夷搆室石屏巖孤风绝侣人所难亲间有衲子求见者师遽X喝曰你者秃厮失了魂来者里讨甚么盌尝蹑崄兀坐终日来者皆望崖而退崇祯庚午示疾一日指巖下谓行者曰此处可以埋我者曰设使死了埋了又作么生分发师大笑一声曰恰好恰好行者再问则师巳蜕去时七月十三也寿五十四腊二十六塔于师所指石巖福州府鼓山涌泉永觉元贤禅师建阳蔡氏子二十补邑庠读书山剎闻僧唱云我尔时为现清净光明身忽觉通身欢喜急请经阅之则又茫然莫晓乃往参寿昌于董巖昌令看干矢橛话久之一日因僧举南泉斩猫话有省成颂曰两堂纷闹太无端宝劒挥时胆尽寒幸有晚来赵州老毗卢顶上独盘桓呈昌昌曰此事切不得于一机一境上作解会须是向百帀千重处垂手直过尚当遇人所谓心虽巳在千峯上犹更将身入众藏始是参学眼也师唯唯丁巳年四十亲殁乃弃家竟投寿昌剃染一日值昌田中归师逆问曰如何是清净光明身昌振衣而立师曰祇此更别有昌遂行师当下豁然随入方丈拜起将通所得昌遽连打三棒曰向后不得草草次年昌寂圆戒博山居香炉峯三载每当酬酢皆当仁不让山尝曰者汉生平自许他时天下人不奈渠何归闽舟次劒津闻同行僧诵曰一时謦欬俱共弹指是二声音徧至十方诸佛世界师忽大悟乃彻见寿昌用处作偈曰金鸡啄破碧琉璃万歇千休祇自知稳卧片帆X天正朗前山无复雨鸠啼嗣是居金仙菴阅藏三载上堂东海龙王与日月灯明佛大相争战胜负不分山僧将二人各与三十乌藤赶过北郁单越去也诸人还委悉么良久曰二人是非且置只如晴明阴雨外一句作么生道咄上堂雪山老人指鹿为马东西祖师证龟成鼈次第累及山僧亦不免将错就错今当端阳佳节不可虗度将太虗空揑作箇小粽子与诸人充肠果腹乃托起香盒曰大众还嚼得碎么若嚼得碎行也竞龙舟歌楚些一任烟波自由不用饮蒲酒挂艾旗自然妖踪顿息如嚼不碎小粽子塞却诸人口门去也咦临渊无限伤心事安得黄金铸屈原上堂生从何处来铁锯舞三台死从何处去三台吞铁锯勿以明相覩勿以暗相遇坐断两头关银花开玉树堪笑当年老冻侬不解放行只解把住山僧今日放行也诸人还会么咦夜半石人方反侧一场好梦向谁言上堂诸方浩浩竞谈禅老僧常抱白云眠今朝却被人唆哄无端走向法堂前算来无计施设只得将古人葛藤为诸人拈出一上僧问古德如何是禅曰猢狲上树尾连颠又僧问如何是禅曰勐火着油煎又僧问如何是禅曰碌砖此三转语如骇鸡犀八面玲珑如大火聚栖泊不得如涂毒鼓闻者丧身失命诸人向者三句语透得一千七百则陈烂葛藤一捏粉碎但老僧者里却不如此若有问如何是禅向道凤山深处雨如烟又问如何是X禅向道门前池水养新莲又问如何是禅向道鹧鸪啼破白云天若会得老僧底尽会得古人底会得古人底未必会得老僧底若会得老僧当别甑炊香饭供养你也小参直截根源不存知解当阳露出不费纤毫若也眨起眉毛早成蹉过才落拟议便隔千山所以睦州见僧来便掩门鲁祖见僧来便面壁可谓真实相为岂似我辈疴漉漉地说三道四问妙答元祖师门下成箇甚么虽然也须识古人誵讹始得祇如鲁祖面壁罗山云我当时见好与五火抄何故为他解放不解收元沙云我当时见也与五火抄且道与罗山是同是别二大老虽则各具手眼检点将来总是借西家灯照东家壁山僧今日将三大老各与五火抄还会么横身当宇宙谁是出头人小参曲如箭直如钩小是海大是沤蚯蚓跳过东海跛鼈飞上云霄参示众临济喝收归后架德山棒抛向前坑不用从前残羹馊饭斩新条令一句作么生只把一枝无孔笛夜深吹彻紫霄穹问洞山三十年鬼神寻不见安平真人却来乞和尚戒此与古人是同是别师曰拯溺须临水啸月却登峯问有道之臣因甚不用师曰无渠着力处问主人不出户如何见客师曰自有侍者在问既是无垢净光院因甚又作浴堂师曰净地恐迷人问牛头未见四祖时如何师曰破驴嵴上足苍蝇曰见后如何师曰铁牛背上无蚊蚋僧参便喝师亦喝X僧亦喝师亦又喝僧复喝师曰饶你更喝八万四千不如还我未喝前一句僧无语师曰掠虗头汉好与三十棒师器宇峻特通内外典所着有䆿言禅余内外集及诸法语生平慎重大法行道三十年未尝轻易许可绍兴府云门显圣湛然圆澄禅师别号散木会稽夏氏子生而颖悟具辨才触事解了性不羁亲没投隐峯参念佛是谁三昼夜有省趋似峯峯叱之退觉有物碍膺脇不沾席者三年一日闻僧诵傅大士偈碍膺脱然便能记持解甚深义受具云栖掩关宝林因忆干峯举一不得举二话豁然大悟至半堂访无念问古人道如红炉上飞片雪相似且道还具透关眼也未念云我不见有甚么古人师急指曰背后底聻念休去适慈舟和尚来自京师说法会稽止风涂师以所得质之舟问止风涂向青山近越王城畔沧海遥时如何师曰月穿沧海破波斯不展眉舟复以洞上宗旨次序征诘师对以偈曰五位君臣切要知箇中何必待思惟石女惯弄无丝线木偶能提化外机井底红尘腾霭霭山头白浪滚飞飞诞生本是无功用不觉天然得帝基舟曰子日后开两片皮截断天下人舌头有分在遂命入室印以偈曰曹源一滴水佛祖相分付吾今授受时大地为甘露咄五乳峯头无镞箭射得南方半箇儿太史陶石篑太学张濬元请兴复显圣住持三十年在越祖庭首称其X盛师生平不为律缚脱略仪轨肠直如弦舌快如矢丙寅腊月朔作付嘱语数纸四日过天华示众罢有僧告假师曰老僧今日亦欲起程晚复为众垂语谆谆至夜半丑时右脇而寂奉全身塔于显圣之南山世寿六十六僧腊四十三上堂前山头鸦鸣后山头鹊噪祇者是沈思即不妙妙不妙哑子喫黄连有口不解道上堂唤二作三指七为八倒柄太阿佛魔尽杀却忆东村王大娘翻着西村李公袜见者闻者皆笑杀拍手曰噫嘻嘘阿喇喇晚参举鼓山赴闽王请因缘曰一人死中得活好手手中呈好手一人半路抽身得便宜处失便宜雪峯道好只箭射入九重城里去早是抛钩掷钓孚上座云待某甲勘过始得盲龟跛鼈纳败缺了也孚趁至中路归举似雪峯大似把髻投衙峯云他有语在须知不是好心孚云老冻脓犹有乡情在祇知贪程不觉蹉路峯便休无齿大虫伤人不知痛大众经山与么批判久参上士定知雪峯做处若是初机切不得向他三人分上着脚直须自已有箇活路始得僧问万法归一一归何处师拈丝绦示之曰此是杭州六分银买得底问南泉斩猫意旨如何师曰莫谤他好曰作么生得不谤去师曰X苍天苍天问和尚常教人放下未审放下箇甚么师曰优钵罗华三千年开一度问麻谷参章敬章敬道是意旨如何师曰拈一放一不是好手僧问如何是差别一着师云当断不断僧无语旁僧云某甲断得师曰作么生断僧云适间肚饥喫饭如今甚饱师云亦未断得云和尚莫瞒人好云栖大师举高峯海底泥牛话问师师将旁僧推出乃云大众证明云栖大师示众亡僧迁化向甚么处去众下语不契师云多谢和尚罣念一众改容僧问如何是异类中行师曰轻打我轻打我一客云我会也我会也师云你作么会客作驴鸣师休去喫芋次问客天是禅地是禅且道芋头是禅不客拈起芋头师曰未在客云师意如何师拈起芋头噼面掷麦浪灵虗侍次师召麦浪灵虗有吹毛偈汝批判看麦云借吹毛劒看灵以手作斫势麦云是白铁灵云我适才从桥上过打碎了箇钵盂麦云好败缺师曰且喜灵虗脚跟稳密其如麦浪气宇如王同陶石篑无念师向火次石篑曰无念师在阿师得力句乞为举似师曰向火背犹寒李次公居士问老师还辨得某甲么师云你是箇无主孤魂石篑曰他是有主底师不答次公云老师安知某甲无主师曰X好箇有主底麦浪举黄中丞访少林和尚未下轿便问世尊生下一手指天一手指地云门大师云若被老僧看见一棒打杀餧狗我今日要一棒打杀和尚和尚还作么生少林无对若问和尚作么生道师云待中丞脚跟点地却向他道问古人道鸳鸯绣出从君看不把金鍼度与人三乘十二分教一千七百公案俱是鸳鸯如何是金鍼师拿起净瓶云者箇是净瓶云者箇亦是鸳鸯不是金鍼师云却被汝道着六禺问和尚未到此间大众未集法会是何境界师曰门对陶公岭曰如何是法身师曰背倚秦望山曰如何是法身向上事师曰开口道不得曰道了也师曰好狗不逐块问世尊拈花是败缺和尚上堂不惟拈槌竖拂抑且说长道短是败缺不师曰被汝勘破曰如何得无败阙师曰喫三顿饭曰犹是败缺师曰喫饭又恁么去也乃曰师僧家不解息心只管于自心起种种异见若是坐得断底佛来也三十棒魔来也三十棒进云既云坐断为甚么用打师曰只为唤作佛唤作魔所以不得不打师至杭城文谷师等数员知识慧闻师等数员法师及缙绅护法各命侍者持柬迎师慧闻法师柬内云今日大众欲与和尚作家相见和尚若来巳堕情识和尚不来犹缺慈悲师阅毕即将众简一齐扯碎厉声云者些客作汉敢于老僧处纳败缺耶师至即升堂正立慧云和尚莫要般门弄斧师X与一掌云速道速道慧面赤无语师曰死汉文谷师遂率众作礼同达观大师月川和尚大司成陶石篑大中丞左心源内翰黄慎轩曾仲水朱友石玩月次慎轩问马祖玩月因缘乞师一语师曰你睡我立不得为说慎轩亟起谢过二师咸云吾下语不如此人巡漕苏云浦问鸳鸯绣出从君看不把金鍼度与人如何是金鍼师曰我在京都走一遭未曾遇着一箇人苏拟进语师曰金鍼失也僧问礼拜是问讯是师云随汝颠倒僧便喝师曰成箇甚么僧礼拜推府黄桥海问梵志与世尊论义梵志拂袖而去中途有省谓弟子曰我义两处负堕是见若受负堕处粗是见不受负堕处细如何是负堕处粗负堕处细师曰连我也不会黄无语推府李九嶷问何故众中无一人发问师曰他们都是佛曰何谓也师曰问即落第二门僧问曰除却门风方便外别有为人处么师曰我不如一切人曰何故不如师曰他无方便进士黄石思问如何是杀人刀师曰布鼓当轩谁敢击曰如何是活人劒师曰虽然后学也堪为问教中云忏者忏其前愆悔者悔其后过且如中间事作么生师曰只可自知福城寺山门回禄僧问尽道金刚不坏身者四箇汉那里去了师曰X坏者不是金刚曰者箇聻师曰不可以色相见如来海眼问和尚到城中穿得几箇髑髅师曰两三箇海伸手索云将来与某甲看师曰从人索者不是好手僧问某甲二六时中不念佛不参禅不看教不断妄想不取真如但饥来喫饭困来打眠任性自在可合道不师曰彼圆觉性非任有故说名为病曰如此则一切皆出四病不得如何修行师曰一切众生皆证圆觉问有情化无情佛性甚么处去也师曰有情化无情曰佛性聻师云甚么处去也进云有情化有情因甚么会变化师曰有情化有情僧不契问乍会时有宾主否师曰宾主历然问还分别否师曰两眼对两眼问圆眼为何壳儿恁么大核儿恁么小师曰位高者心必小问性宗与相宗是同是别师曰翻手覆手问睡快活讲经快活师曰都快活因快活在内在外师云穷则独善其身达则兼善天下曰不要把我们儒书用师云我是寻常语居士自作书会问性宗紧要处乞示一二师曰性宗无甚么紧要处问周海门相会否师曰常会曰他是道学耶是禅宗耶师曰道学曰恁么则不合也师云在天而天在人而人张翰林问世尊几时陞座师云居士甚处见世尊士拟议师曰处尚不知要问几时抱朴莲问香严上树话未审和尚有何方便通箇消息师曰我X定是无命底莲曰是则是只是做性命不着不算好汉僧问殃崛持佛语往告女子因何便生下师曰何曾生下曰恁么则在腹中好没奈何师曰生下则不复更恁么也师叹曰处世若探汤不如归去好僧曰到甚么处去师曰知得底是我同参僧问此身败坏后向甚么处安身立命师云问者等大事更礼三拜不与你说师云止止是甚么处安身僧不解师咄之僧跪求示师云去佛也奈何你不得火头问灰尘满天何时得清净去师曰且烧火麦浪指南侍次师召指南老僧四大不和汝能疗之乎南云苍天苍天师复问麦麦云谵语作么师云不如者箇不识字底雪庭参礼拜起便问和尚在此作么师云杀人雪云有者等手段师云五六年不见只道你鼻孔向上了元来犹作者般去就出去问虎生七子第几箇无尾巴师曰祇者箇无尾巴复颂曰问答总无差如将扇子遮来人须觌面莫看扇中花僧问如何是一老师云昔人犹在非昔人自是儿童认不真问如何一不老师云除却幻身见端的不知谁是白头翁问如何是亲人不得度师云一念生心成罣碍问如何是渠不度亲人师云全身放下孰为亲问如何是不借别人家里物师云有语还成妄无言未是真拟欲求元旨直是眼中尘问德云常住妙高峯善财如何参不见师云对面不相识进云如何别峯又见师云举意便知有僧问如何是空手把鉏头师云有口不能道僧问如何是本分事师云穿衣喫饭僧问明知生死是不生之法为甚么却被生死之所流转师曰只是箇数珠曰某甲不会师云不会却好僧举鹤林素因僧敲门素云是谁云是僧素云非但是僧佛来也不着今问和尚为甚么不着师云当面被瞒又云我当时若在但云谢和尚慈悲师一日作痛苦声云吾死即死矣奈何先师事无下落处众中有体仁云此事巳有麦浪在何出此言师云他于第二门头即得麦浪云和尚失却了也师云我失者一顶禅衣耳此事如何失却麦云一之已甚师默然居士问父母未生前请师道一句师曰不可全靠老僧问如何是直下见性师曰者问也不少曰不少箇甚么师曰问我即不得麦浪问如何是善财参遍处黑豆未生芽师曰不答曰何故不答师曰答即芽生问如何是妙性圆明离诸名相师拈拄杖云者箇唤作甚么曰拄杖子师曰又道离诸名相问智不到处作么生宗师曰切忌道着曰拈槌竖拂言谈语句都是智如何是不到处师曰此是甚么人语我不记得汝试举看曰此是智如何是不到处X师曰汝欠伶俐何不审他来历良久曰汝更要问那僧拟举口师推开入室问既是师子儿为甚却被狐貍咬师云被汝一问直得口塞曰为甚如此师曰若是师子决不逐块师开法云门时麦浪在云栖大众以书招之麦即以白纸一幅封固如回书式上写偈一首偈曰上覆云门众古锥陈年故纸漫踌躇假饶透过三千则犹有云栖一纸书众人不愤且不知所措即以呈师师即拈来中扯一孔云大众证明老僧透过去也众如言寄去麦即至明翮问亘古亘今我信无有第二人为甚么公案透不得师曰汝有甚么公案透不得举来看翮拟开口师曰去去汝不是好人问频唿小玉原无事祇要檀郎认得声如何是声师曰者箇不是声僧问不落生灭时如何师曰不答曰岂无方便师曰方便即生灭也问木叉和尚道道得也叉下死道不得也叉下死当时若问和尚作么生师曰者野狐精又云我定是没有性命底僧问无梦无想如何是某甲主人师云你名甚么僧云大化师曰你且去僧问马师一喝百丈三日耳聋为复明大机明大用师曰一般米面曰意旨如何师曰由人造作僧问某甲昨日洗浴得箇境界祇是说不出师指童子曰是伊也知得么X曰他也知得师曰若是知得决定不随人所转僧问离心意识参绝圣凡路学且如心意识作么生离师曰将心识来我为汝离曰将不得来师曰既将不得来用离作么明翮问某甲看箇放下拂子因缘只是教人休去歇去莫住化城是否师曰不是你看他古人问如何是法身竖起拂子如何是法身向上事放下拂子岂可作放下论耶若真正悟明放下不放下总是闲话所以道末后一着始到牢关绝后再甦欺君不得问如何是超然不借借师云我听不清你再问看曰学人不肯在师云者是借僧喝师云犹是借僧又喝师云三喝四喝后作么生僧拜云推散大众去也师曰三十棒且待别时首座问未有之言请和尚道师曰宁可截舌不犯国讳僧问如何是大用师曰打杀千万人不名性燥汉麦浪问如何是无住本师举起拂子麦云无住还有本么师云汝适才问甚么麦云无住本师云还有本么麦礼拜麦浪问如何是三界惟心万法惟识师云汝年多少麦云与和尚同条生不同条死师云三界惟心万法惟识师上堂举无缝塔话下座后素源问麦浪如何是无缝塔麦与一掌复生问麦如何是无缝塔麦云明日来向汝道湛源问麦如何是无缝塔麦云问取和尚去三人入方丈举前话师以三人初心者曲陈其事麦云他日有人骂老和尚扯葛藤在师云你若他日骂我X我即今合掌礼拜师问麦浪在菴中作甚么麦云种田师云何不来此随众麦云争似种田博饭喫师云是何田地便作此说麦云和尚是何田地师云也不可草草麦云和尚也不可草草和尚若不草草如何便说某甲草草师休去师举婆子烧菴话拟问麦浪麦抱住师云正恁么时如何师云他也恁么你也恁么不知弄到甚么麦云他是恁么我是那么不知弄到甚么师云也不得草草麦作女人拜云和尚万福师观水次麦浪问天人见为琉璃鱼龙见为窟宅和尚见作甚么师云水麦云恁么落在人见中师云好聪明师一日入园捉菜虫一握旁僧问云是甚么师以虫擦杀曰者业障者业障曰和尚为甚杀生师云你偿命你偿命新到从淮上来求开示师曰汝镇江来么曰是又云从苏州过么曰是师云开示巳竟问两口一无舌意旨如何师曰与汝说破了也曰求和尚再通方便师便打瑞白问大众济济灯烛煌煌请和尚指示师云有眼皆见进云恁么则箇箇成佛去也师云你眼不瞎又问万竹林中事不问石伞峯头意旨如何师默然瑞礼拜进云祇如万竹林中又作么生师云三茎四茎斜七茎八茎曲进云万竹林中与石伞峯头是同是别师云X三茎四茎斜进云如何是向上事师云七茎八茎曲瑞拜起曰佛法巳蒙师指示正偏不落有无机师曰不落正偏你作么生道瑞便问讯归位破山呈解曰某甲得箇小休歇师云休歇事作么生山曰师姑元是女人做师曰者箇且置祇如白鹭下田千点雪黄鹂上树一枝花且道明甚么边事山曰滚汤不养鱼师叱之问曹源汝病中作么生源云我祇是病无作么生师云我即不然曰和尚又如何师云祇看不病底曰虾跳不出斗师云你要药与你一贴大黄源云苍天苍天师云巴豆更好僧问如何是佛法大意师默然僧云老老大大说者箇话师云你见我说箇甚么僧便出师云你却会逃走揞黑豆集X卍XXX揞黑豆集卷五心圆居士拈别火莲居士集梓六祖下第三十四世天童密云禅师讳圆悟常州宜兴蒋氏子八岁知念佛春阳游嬉輙动世间无常想十五能躬耕养亲二十六阅坛经欢喜诵习知有向上事负薪入市释肩X立横术竟日不知有人三十安置妻孥依禹门传和尚脱白执爨赁春负米百里外时以已事𧥣传瞪目直眎襍以询骂惭闷成病二七日汗下乃苏服劳四载始纳僧服掩关千日矢明此事传屡加勘验终不许可师亦自审一似有物昭昭灵灵卒未泯怀如是者六载秋日过铜棺山顶豁然大悟忽觉情与无情焕然等现大端说似人不得正大地平沈境界从前碍膺涣然氷释与其师往复纵辩箭锋相触传入京参侍二载归而上双径礼天台探禹穴海门周汝登唱道东南师与之水乳相契祭酒陶望龄司空王舜鼎交参𧥣击师之法道盈于海东自三公始也传归龙池且老挝鼓集众以衣拂付师传入灭心丧三年始徇众请陞堂开法明年移海盐之金粟明州司李黄端伯迎主鄮山阿育寺住三月复迁天童自是一住十一年师六坐道场于金粟天童最久应缘甫毕曳杖入通元万众輓之不可居六月示微疾晨起按行工筑停午卧榻少选趺坐频申而逝崇祯十五年七月七日也寿七十七夏四十四明年癸未弟子建塔天童迎全身窆幻智庵之右陇上堂举高峯和尚云清底泥牛衔月走巖前石虎抱儿眠铁蛇钻入金刚眼崑崙骑象鹭丝牵此四句内有一句能纵能夺能杀能活简点得出者参学事毕师云高峯之句不妨奇怪只是不经简点今日禹门亦有四句四句者何饥飡渴饮闲坐困眠此四句内亦有一句能纵X能夺能杀能活简点得出者来方丈通箇消息上堂四月十五日巳过去六月十五日犹未来过去与未来以拄杖〡云都从者里剖复以拄杖中口云若于此识得根源朝打三千暮打八百若识不得是不知痛痒底死汉莫怪悟上座造口业压良为贱掷下拄杖复举德山初出蜀于澧阳路上见一婆子卖饼息肩买饼点心婆指担曰甚么文字曰青龙疏钞曰讲何经曰金刚经曰我有一问你若答得施与点心若答不得且别处去金刚经道过去心不可得现在心不可得未来心不可得未审上座点那箇心德山当时无语师云我若作德山只向道山僧肚饥拣大者快搬来使者婆子直得手忙脚乱打发不迭及至搬来时肩担便行管教者婆子疑杀行脚衲僧别有长处上堂𥩟立座前云老僧气喘不能说话遂咳𠻳吐痰于地云众兄弟试道看良久无有出者师以脚抹却归方丈上堂若论此事描也描不成画也画不就喝下铁围山倒走一句当天八万门句句自然绝渗漏赵州关云门普雪峯辊毬禾山打鼓上来一队老古锥看来未解师子㖃汝诸人须抖擞转身路子若能行处处莫着随人后拶X着翻身便咬伊始可人前开大口且道禹门者里用箇什么蓦拈拄杖云一条拄杖黑如漆是圣是凡噼嵴搂喝一喝下座上堂举韶国师偈通元峯顶师云大家在者里不是人间师云错下註脚心外无法师云畐塞杀人满目青山师云有眼如盲大众还识韶国师么若也识昔日韶国师今日老僧不成话堕若不识且道是谁之过下座云参因雪上堂昨日青山今朝白雪众兄弟好消息野鹿行人步步成迹惟有挂角羚羊绝气息从来猎犬难寻觅高着眼始得上堂人人本具箇箇不无不是圣贤了事凡夫且事又作么生了举起拂子云不唤作拂子便了取好不唤作拂子便了又唤什么作事以拂子击香几云惺惺底惺惺瞌睡底瞌睡然唤作惺惺瞌睡依旧无本可据喝一喝云老僧据本去也便下座上堂今朝正是正月七世上相传是人日可怜大梦未醒人却见阴晴起瞋说令人转忆云门老解道日日是好日众兄弟还知云门老子落处么良久云只是不分皂白底漆桶复云日日好日当下心息本无孔窍宁容情测各各珍重不烦久立开炉上堂烹佛烹祖大炉鞴煅生煅死恶钳鎚蓦拈拄杖云若是超佛越祖出生逾死者不用如何若何便请单刀直入与通元拄杖子相见上堂当头一着坐断要津才然侧耳丧却家珍从来佛法不顺人情所以道出羣须是英灵汉胜敌还他师子儿上堂通元峯顶好箇消息若人识得参学事毕喝一喝云不烦久立便下座上堂二月初十好箇消息尽大地人𨁝跳不出喝一喝云百年三万六千场反覆原来是者贼上堂举僧问云门如何是透法身句门云北斗里藏身大慧道云门老人恁么道只答得法身句未答得透法身句今日或有人问径山如何是透法身句向他道蟭螟眼里放夜市大虫舌上打秋千通元又且不然有问如何是透法身句噼嵴便棒纵使不会管教永劫不忘开炉上堂般若如大火聚拟之则燎却面门蓦拈拄杖连卓云当炉不避火者与拄杖子相见问正偏兼带即不问临济家风事若何师便打僧拟进语师复打云再犯不容乃云火𦦨为三世诸佛说法照顾眉毛多少茎三世诸佛立地听历历分明赤骨惺死柴头发浑身𦦨始可联辉继祖灯善信求开示师云汝为何来云弟子不为别事师云何为不别事云为修行故来乞开示师云修行也是别事做买做卖也是别事乃至虗空大地日月星辰森罗万象以至父母兄弟妻子皆是别事如何是你不别底事云弟子不会师云汝去会不会底来问月明帘外如何转身师云你但进门来云如何是门X里事师便打云请师不用棒不用喝将转身事尽情道一句师起云我倦要睡去问如何是三元三要师云你者一问聻云某甲不会请和尚明示师云你且放下着问某甲一向做工夫没箇入处师云谁教你来僧拟开口师直打出问古人道亡僧诵一部佛法语未绝师云亡僧甚处去也僧拟议师便打僧云乞和尚开示师云汝道亡僧还开得口么僧无语师云既开口不得佛法合作么诵问如何是佛法大意师偶搔头云老僧头痒云还有奇特也无师展两手问大事未明乞师开示师云你唤甚么作大事云岂无方便师便打问瑯琊觉赞初祖末句云师心兮戴大慧杲云戴之一字不得动着动着即祸生师拈棒指云直须动着动着从教东掷西抛问不会做工夫求师开示师云不干老僧事云求箇明白路头师云但向暗处走问诸法从心生未审心从甚处生师云老僧正疑着居士问弟子扬州来为大事不明师云汝既不明将甚么来士无语问还是念佛好还是做工夫好师云总不好僧拟议师打云向者里会得却好问如何是干屎橛师云田塍上看问工夫散乱不成片时如何师打云我道棒打不开问乞师指箇修行路师云我从来不会修行云更冀慈悲师云一事无成两𩯭丝问古人道老僧无法与人祇解识病时有僧出作礼古人便归X方丈意旨如何师云汝且出去僧拟再问师云你未知病在云如何是某甲未知病处师举手搔头僧罔措问众生即佛弟子信不过师云信不过且做众生云佛又作么样师云但肯作众生佛即在其中问清水洗尘尘水归何处师云茅厕里云某甲不会师云问取净头去问生灭不停如何降伏师拦胸搊住云停不停云不会师放云恁么即降伏了也僧拟进语师乃叱出问如何是五眼圆明师曰老僧止两只问未举念时意旨如何师良久僧拟再举师云去问黑漆皮灯笼还有亮时也无师打云老僧要打破问如何得出生死师云如何是生死云学人不会乞和尚慈悲师云老僧无奈汝何问某甲一字不识乞师开示师云我正要一字不识底还你一字不识底去处来僧无语师乃打俗士问我辈修行不知从那步起师云从你未动脚者一步起又问此心如何定得师云定即且置如何是心士无语师云汝且会会心看问大修行人为甚担枷带鎻师云自作自受无人救云万丈嵒前作揖百尺竿头拱手师云自拈自弄得人憎蕴虗讲主参问未到金粟时如何师曰云岫菴中曰到后如何师云喫茶巳毕曰释迦未出世祖师不西来唤甚么作正法眼藏师正身云见么曰有见则不堪师云未梦见在又问古人道唤作一物即不中如何又唤作无X位真人师云你即今是一物是无位真人曰若说作两橛师云还我一橛来云犹是第二门师云怪你做座主所以会讲云怡蔡居士问渴鹿趁𦦨如何歇得师云摸取脚跟摩尼珠云久埋尘土中如何急切觅得师云满面羞惭云一斩一切断如何得此利剑师云照顾汝头云等是水味有品为第一泉有品为第二泉作何剖分师云饮者自生分别云黑夜中认贼为子认子为贼作何判断师云各打三十棒云家亲作祟如何处置师云家无二主云的的主人翁如何得觌面一见师云拦腮与汝掌云堪舆家罗经纵横移动针必指南是谁作主师云且向罗经后看云家宅是诸人生身活计见得甚么便肯破家荡宅师云春色满园关不住一枝红杏出墙来云电光中良骥瞬息千里如何得一往追上榄辔入手师云好箇驴前马后汉云大慧云将八识一刀凭甚么安身立命师云还我刀子来云胡来胡现汉来汉现是镜体是镜光师云打破镜来好相见云未开口巳前为甚便棒便喝师云为汝不荐云日升月沈雷轰电掣山静云闲水流花开莫非是者箇迸现如何拈得向脚跟下要用便用师云鱼行水浊云修行人多怕去后黑漫漫地不知现前黑漫漫地更苦尽说生死事大不知现前剎那死死生生更切此际重关一X击如何下手师云好与三十棒云高峯言大彻底人未脱生死为甚命根不断命根既未断呌做大彻彻底何事师云汝唤甚作命根云一句当天八万门永绝生死者一句得恁有力师云坐断干坤问巳事未明乞师指示时值板响师云打板了喫粥去问云门饼赵州茶和尚者里有么师云一顿大拳头问众中操履好静中操履好师曰分身两处看问乞师指截径处师云汝是甚处人云江西师把住云江西到者里多少路僧拟议师推出问古人一言之下为甚么便晓得云门儿孙师打云你是甚么人僧礼拜师又打问如何是秘密藏师云八万四千问搬石挑沙明甚么边事师云来日再去挑行者问吞不进吐不出时如何师云问取舌头比丘尼问如何是本地风光师云尝在汝面门出入尼欣然礼拜师云且放过汝问如何是的的大意师云向前来僧近前师便打僧云上根大器直下承当中下人来如何师云老僧从来未尝眼花僧无语师云你是最下种也未得在问曹洞宗有君臣偏正师云除却君臣偏正致一问来云除君臣偏正教某更问甚么师云只你恁么道是君是臣是偏是正僧拟议师喝出问生死如何透师打一拳云向者里透问如何是无生法师打云会么云不会师云赖汝不会若会X老僧性命却在汝手里师作务次僧参云某甲特来参叩和尚师拖土篮云为我擡土去云某甲只是闲师云去老僧没工夫说闲话问古人道须参活句莫参死句如何是活句师云老僧舌破为你说不得去僧出复入曰和尚舌破用冬青叶好师云汝为甚着死句连棒趁出问离却拄杖子请师别道一句师掌云不是拳头定是巴掌僧礼拜师以脚趯云更有脚尖在岳石帆居士参出自撰禅门口诀请正师接得即置云闲言语士云和尚看看师阅数行至实字指问云此字如何解说士拟议云却解说不出师云恁么则是虗言了士无语良久又云和尚者里有甚么人护法师云贫道法也无护箇甚么问某甲生死不明师云者饭袋子僧拟开口师便打又僧出礼拜拟问师云适才你问甚么僧罔措师推倒居士问伎俩尽时如何师便打士拟议师云伎俩尽了问死人难活时如何师云你且去僧拟议师打云真箇死汉问学人到巳一月不见堂头时如何师云者老汉甚处去也僧拟议师便打问前念过去后念未生主人公在何处师云立地死汉僧云不会师云拖出死尸去问如何是佛身无为不堕诸数师云合取狗口问如何是学人自已师云我不识你僧求开示师翘一足僧云一口气不来X时作么生师弹足云但问取他问如何是生死业师云即汝是如何是涅槃心师云即汝是僧礼拜起师以拄杖指云去僧喜跃而出问疑情顿发因甚么命根不断师云只为你疑情命根不断云断后如何师打云教你没处藏身问人人有箇本具底影子为甚踏不着师云看脚下僧礼拜师与一踏云却是老僧踏得着问有佛出世作何供养师云老僧不受云请师方便师打云与你一顿问如何是清净法身师云你会种田不云不会师云我者里用你不着兴化黄伯初居士参问弟子有条拄杖子见佛杀佛见祖杀祖今日特来呈似师云放下着云弟子连自已都杀却了师云将甚么来士无语又问和尚入闽将甚么来师云祇有贫道问某甲初出家求和尚开示师云出家来多少时云去岁师云逢人但恁么说不得错举黄司李问风清月白时如何师云大家在者里又问弟子转机不圆过在甚么处师云过在问人处云不问人时如何师云信口道将来问和尚还有不为人说底法么师云我曾向道甚么来僧无语师云元来钱相国入山问如何是如来大意师云居士今日从甚处来云从人行过底路来师云恁么则不如来了国无语问铁牛吞却虗空时如何师云老僧在甚么处僧无语行者问如何是无上菩提道师云俗人头戴X僧官帽云毕竟有何方便师云自家摸取好僧自径山来参问如何是不动尊师云此去径山五百里僧喜跃作礼而退道者问如何是百草头上祖师意师拈拄杖云者是百草头打云如何是祖师意者拟议师喝退问目前无一法时如何师云背后着眼问如何是圆满觉师打云你欠一着问如何是新年最初行脚句师云去云如何是步步不错句师云去居士问世间以何为尊师云唯汝为尊士礼拜师云忽然霹雳打汝又作么生士无语问如何是急水行船师云山僧未做长年三老僧无语师打云崖上看取问虗空破了将何补师云将你补居士问弟子有病求和尚授记师云死云再请一语师云待汝活时向汝道行者超智侍立次师问今日有新到么者云无师便打问向上一路千圣不传棒喝交驰合明何事师便打僧云明知生是不生之法因甚被生死所留师打云还知么进云便恁么去时如何师云赚杀阇黎居士问者里风境与嘉兴风境如何师云处处白云处处日问某甲出山去忽有人问天童佛法声未绝师便打僧礼拜师复打云逢人不得错举僧起云祇者是师云孟八郎汉问不是心不是佛不是物师以手拦胸推倒阶下云是甚么僧罔措师便打问大众X一齐上来未审和尚将何管待师打云只将者箇管待云恁么则箇箇饱齁齁去也师云你自已分上作么生僧无语师复打问生死不明乞师指示师云正好消息僧礼拜师诘云你道好在甚么处僧无语师便打居士问诵经持呪还了得生死不师云了不得士云作么生了得师打云向者里荐得方可了得士云和尚还有生死不师云你若有时我也有你若无时我也无问如何是清净法身师云泥猪癞狗问行住坐卧如何是学人本身师云行住坐卧狮林问和尚不会打福州乡谭来作么师云换汝眼睛东土人说话西天人领略是何曲调师云五音六律不相当和尚拄杖拂子烧却了将何示人师云正示人和尚归金粟有几人相伴师云尽大地人新到参方拟人事师云巳相见了也速退速退云和尚因甚着忙师高声云道甚么云某甲博山来师便打僧云打错了师云汝动足时即错了在者里觅甚么盌连棒打出僧参师问甚处来云杭州师云杭州有几多官员在任几多官员不在任云不知师云你不从杭州来僧拟议师叱出师问僧那里来云苏州来师云那里人云金华人师云到苏州作甚么云一事也无师云恁么则空去空回也云长远如此师云长远如此箇甚么云不知师打云还知么僧无语师云又道长远如X此师採豆荚次有僧参师问那里来云绍兴来师云绍兴还有豆荚也无云有师云既有来作甚么云特来礼和尚师云喫茶去求如居士呈偈云水到渠成瓜熟蒂落钵盂无柄徒劳把捉大千沙界法王正觉若人会得是名绝学且云弟子有箇会处求和尚证明师未过手便云我巳为汝证明了也云此是会处还有箇行处先不得后不得正与么时恁么得咦老鼠见猫儿动也动不得师云你者獃子云和尚家风巳尽知原来祇是者些儿若云更有元和妙虗空穵孔总成痴师云一发獃了士拂袖便出次夕复入室师云今日又作么生士就师膝一揑师云你试道看云和尚还要第二杓恶水那师云你试泼看士转身作女人拜便出师一晚与五峯话次蓦伸脚云你作么生峯以脚趯之师笑云未在未在云和尚道看师倒卧峯云也只是困师云你又与么去也峯乃礼拜石车参师问那里来云云门来师云几时起身车打一圆相师云不可乱做云千里同风今日特来亲领痛棒师云既是千里同风又来作么车即提起左脚师云者还不是车又提起右脚师云错也云风吹别调中师休去新到参方礼拜师乃蹋之僧拟开口师便打出僧才礼拜师以杖抵云去去云某甲话也未问师云设若问话堪作甚么僧拟议师喝出僧参自叙诸方相见机缘将毕师咳𠻳一声唾地云你道道看僧罔措师连棒打出X僧呈偈师接得即撦破顾僧云今日多少泥水匠云前三三与后三三师打云是多少僧竖拳师直打出河南僧参喫茶次师问曾到少林么僧云曾到师云堂头和尚如何云提唱为主师云提唱箇甚么僧无语师举起茶盏云还提唱者箇么云拈来无不是师云错认定盘星僧复无语师问僧甚处来云天目来师云高峯祖师安么僧无语师云想必你不从天目来缾匋僧参呈一圆相后书偈云缾匋烧得破砂盆不妨拈出众人惊祖师一见攒眉哭后来那有者儿孙师目竟即撦破顾僧云如何解交僧罔措师趁出华山僧参师问华山道场做完也未云巳毕师云既毕又来做甚么僧无语僧参师问甚处来云河南师云临济大师道不在河南定在河北即今在河南河北云在河南师云何不教他同来僧无语师云掠虗汉出去僧呈偈云未明心地印追究祖师关识破分明也前三三与后三三师云不前不后是多少僧拟议师打出一僧入室云某甲有箇见处师云汝作么见僧拟对师摇手云未见在僧云和尚道一句看师云待老僧别有箇见处即向汝道僧罔措师叱出僧参师问甚么处来云扬州师云来作甚么云生死不明来见和尚师曰他死了僧沈吟师以杖逐出复唤阇黎僧回首师曰虗生浪死汉僧参师问那里来云博山来师云X住多少年云三年师云喫多少饭僧无语扬州僧同居士参师云古人道腰缠十万贯骑鹤上扬州且道是甚么人士云古人师云古人在甚么处士云古人与今人同体师云四大本空五蕴非有将甚么作体士无语僧云此居士特来请问和尚无开口处师云你口向甚么处开僧云向和尚脚跟下开师云向汝道甚么僧亦无语师问僧今日多少人擡树僧云八十多师云多多少云八十一箇师曰那箇起头那箇住僧无语嘉兴密印寺僧参师曰当初高峯和尚亦是密印寺里出身僧云是师云即今在甚么处僧茫然师云且坐喫茶天竺二僧参师问甚么处来云海上来师曰海上观音与天竺观音如何云一样师指僧曰与你一样耶与者上座一样耶二僧俱无语二僧论大颠摈首座话一云令当行一云贼被狗咬争之不巳白师师云祇如贼被狗咬落在那箇分上一僧云首座分上师遂一齐摈出示纯一上人参禅正忌襍毒入心贵乎纯一所以道举一不得举二放过一着落在第二须知参禅也是第二修元门也是第二成仙也是第二作佛也是第二生也是第二死也是第二总之凡起一念皆是第二苟真实要会纯一无襍但向一念未生前看行也看住也看坐也看卧也看一看看得行不知行住不知住坐不知坐卧不知卧不觉不知忽然觌面相逢始觉从前错用心示X时功林居士祖师西来不立文字直指而巳惟至德山临济以棒喝直指最为明白切要所谓棒打石人头嚗嚗论实事今人不荐棒头指处而以知痛痒者是为心殊不知乃识神耳古人云学道之人不识真只为从前认识神无量劫来生死本痴人认作本来人所以贫道征居士云祇如不痛不痒时如何居士如果要了生死透识神但看者一扇子落在甚么处则自然知道者一扇初不曾打在痛上真果似棒打石人头便见临济大师道我被黄檗先师打六十棒如蒿枝拂着相似彼岂以知痛痒者为然哉示林道人祖师西来唯直指单提令人返本还源而巳欲究其旨但向不睹不闻之先直下覰透便见分晓如黑漆桶处于黑夜初无二色即无二见既无二见则不见有男不见有女不见有缠缚有解脱不见有凡圣有净秽亦不见有元有妙有觉不觉亦不见有道不道不见有空不空不见有真不真亦不见有苦乐昏慧火宅清凉所以贫道生平但有来者便当头一棒俾伊漆桶生光即无二见所谓直截根源佛所印耳示静虗禅人真欲超生脱死须办铁石心如枯木死灰圣念凡情俱无起灭于净臝臝赤洒洒上洞然契证明见得彻谛信得及与从上佛祖握臂共行无有差忒更须一念万年万年一念纯一无襍才有纤豪起灭便是生死因缘无有超脱之期务使如鸟出笼无欲无依举动施为常在本分中真践实履无X虗弃工夫赵州二十年不襍用心涌泉四十年尚自走作香林四十年方成一片信知从上古人皆自寻常日用中密密体验始能临末稍头不怕瓮中走鼈耳复清都史居士居士越要葢天葢地自繇自在终不能得乃与隐隐阴魔对敌故有恁么也不得不恁么也不得恁么不恁么总不得直须坚竖嵴梁全身翻转勐着精彩把世出世闲一口吞尽不用葢天葢地而自葢天葢地赤条条去也若胸次中一豪治不尽要了生死无有是处故曰豪釐系念三途业因非虗语也复子元刘居士来书一发愿二程途三醒悟四工夫足见居士立志真实骨器不凡聪明灵利异于常人然细玩之悟境未实现相非真现相急须拨採悟境着实参期若不期悟发愿枉发程途枉行工夫枉为何也未悟时期悟为工夫不悟不休为程途不悟不休为发愿如悟则乘其悟力以兹利已以兹利人则工夫程途发愿皆在其间不假别发愿别程途别工夫耳且果悟则一一不着问人而自明矣复纪常陈居士学道当先期悟以悟力充至头头无间则无昧悟力而平时熟习自无地矣复元怙张居士葢与此事相应则世缘不待抛而自抛知见不待离而自离语言不待忘而自忘总之世出世间语言知见都来与道人分上无干涉者无他因与此事相应故也复似孙江居士手谕认得言思路绝一着又云于古德言句有彼此乖迕不能无X疑者总之未真证得言思路绝故也若果证得则自然一心不生一心不生则妄情不起妄情不起则无现业流识无现业流识则旷劫习气顿净矣然则试问居士如何是言思路绝底一着切莫学恁么说便当了也复吴道婆五宗差别之语言亦无非明人人本分一着若离人人本分一着别有差别之智则随名相展转生差别之情识依旧无自繇分当知涅槃妙心是大海差别智是雨滴滴虽不同总归大海自无差别所谓唯此一事实余二则非真是正宗正旨若有差别之智胜过涅槃者是为魔说绍兴府云门雪峤圆信禅师鄞县朱氏子年九岁闻僧诵水鸟树林皆悉念佛念法念僧语遂知信向佛乘二十九弃家访秦望祯山主祯举昔有他心通僧住山有僧造访心巳预知遂躬往溪边候迎且负渡之至中流问僧曰汝是甚处来僧答天竺心曰我闻有三天竺你从那一竺来速道速道僧无对心复负回掷于地曰且教汝岸上死僧归病发遂死师闻举疑情顿发彻夜参究次日拽杖入山见危石高耸弃而登奋跃上下高声提曰从那一竺来速道速道复自誓曰悟不悟性命只在今日了狠提至日午忽然前后际断如空中迸出日轮相似乃冲口说偈曰石贴背嵴骨翻身脇肋骨子细看将来动也动不得复喝曰张三杀人李四偿命次往天台擡头见古云门三字豁然大悟述偈曰一上天台云X更深脚跟踏断草鞋绳比丘五百无踪影若见他时打断筋往参云栖问如何得成佛作祖去栖云问道于盲师云道岂盲耶栖云我盲师打相云总在者里栖指相云盲师云见妇不须重下泪还他原是箇中人栖云不是箇中人师云恰好栖云好好师礼拜呈偈云不解西方不学禅偶来尘世却随缘三间茅屋傍溪住两扇竹窗关月眠碎尽衲衣那有结养长头发欲成颠自从会得吾师意白雪飘飘六月天参龙池一见便把住曰佛不见身知是佛且置如何是若实有知别无佛池曰有了你没有我师拓开池云雪峤不得老僧道师礼拜次年复参池池竖一指师云唤作甚么池休去一日着草鞋入方丈池云你草鞋犹未脱也师云何处见我草鞋来池微笑师呈偈云数载龙池三度登重重问话舌生冰草鞋分付虎狼去双髻峯头一箇僧顺治丁亥八月十九日师示微疾次日封钟板亲书一纸示众云小儿曹生死路上须逍遥皎月冰霜晓喫杯茶坐脱去了至二十六日酉时果索茶饮口唱雪花飞之句奄然坐逝寿七十八塔于云门之右麓上堂云门宗旨绝商量函葢干坤不覆藏触着顶门便颠蹶棒头指出好儿郎僧问一口吸尽西江水时如何师曰X露出野狐精僧拟议师便打上堂亘古开先风景异此山何似紫袈裟无言童子分明说那箇男儿先到家喝云易复易难复难何人施大臂斩断祖师关上堂四十年来恁么行斩开碧落血腥腥其中果有希奇事师子游行不问程稽首灯王如来普愿微尘国土众生同入般若波罗蜜门且道作么生入举拂子云鉴陞座怒雷击碎须弥石化作大洋海底雪泥牛吼木马嘶拔出波斯眼中楔春晴桃李尽风流在处绿杨黄鸟掷惟有住山人打眠平生佛祖无交涉无交涉山花处处流鲜血拍膝一下云咦颛愚师切菜次师曰作么生切愚云刀刀到底师曰用许多气力作么愚云你作么生师曰一刀到底黄端伯入山久闻雪峤及至到来不见一点师曰日头大黄云雪溶后如何师曰春水满溪流黄云大师曾见甚么人来师点胸曰雪老黄礼拜黄问既是出家人何不剃发师云与居士一般黄云要做官那师作扶翅势黄大笑师曰当时庞公也甚利害黄云当面蹉过师目视之黄云咦程季清问一庭月色如何收拾得起师曰且待明早看程问心字中作么生加者一撇师曰漏僧问有杀人刀活人剑便请用师曰不是时僧云借看得么师曰钝僧云有石头在师击拂子三下僧礼拜僧问常言生死事大无常迅速还是幻身受法身受若幻身受幻身无体何可受若法身受法身同虗空毕竟生死在何处师曰汝今年多少僧云三十九岁师云汝三十九岁前在何处僧无语师曰者箇便是生死僧云要见在何处迷起师举茶曰者箇唤作甚么僧曰茶杯师曰向者里迷起骆沆瀣问某心绪常乱作么生师曰正乱时是看甚么物骆云是主人公师曰若说是主人公转转乱起来也师与蔡五岳过放生池师曰许多鱼何不放些去蔡曰我者里飞去底师以扇打云还在者里陆文虎请斋师曰风云际会时如何陆云原是箇文虎师曰只道得八成陆曰风云际会时如何师曰虎生角也道开问近今佛法如何师云拄杖长一丈开问清净雪山还有狗子也无师曰不消得开曰背后底聻师曰两箇开拟议师便打开把住拄杖师曰侍者点茶来开放手师曰多少伎俩一杯茶冰消瓦解师扪蝨次闻谷师向背后拍肩一下云和尚慈悲些师曰箇箇见血闻谷问大悲千手眼那一只是正眼师曰露天石臼子曰意旨如何师曰瞎唐祈远问破屋将倒时主人如何料理师竖手曰撑唐云古人省力处便是得力处两手撑时莫费力么师曰屋倒也唐问冤家忽到时作何相待师曰里头底人聻唐礼拜师曰诸佛诸祖便认得者箇人唤作大事巳毕唐云学人亦觉里头有人缘何常似隔X一壁师曰不是者箇人俞彦直问祖祖相传传箇甚么师竖一指俞云人人有者箇何必要传师云你只认得指头师坐次蔡五岳指旁僧云者邱荒田怎么好师曰直待春到蔡云春到来时如何师曰犁耙一齐出僧问急水滩头下一篙时如何师曰你还打湿脚也未僧无语师喝出郭黎眉问如何是无地地主人师曰不居阴界郭云菩萨向地狱观化一巡谁是同伴师曰眼中无珠脚下无指郭云尽三界是箇圜扉谁人出得师曰向三界外问将来郭将白纸作一相问云是甚么师曰起动居士僧问路逢狮子时如何师震威一喝僧罔措师直打出师一日问侍者曰一切说得出到此为甚么说不出者云嗄师曰不关口事僧问云生月际时如何师曰甚么时节进云树凋叶落时如何师曰鸟不宿僧问如何是休粮方师曰两粥一饭曰此理如何师曰不曾嚼着一粒米云若然一切人皆相似也师曰不堕诸数僧云望大师慈悲佛法布施些师曰穷云大师用不尽底师曰悭僧无语师拈布毛吹之僧云者箇是鸟窠底师曰钝根奴明明示汝又道是鸟窠底僧问如何是云门饼师曰官巷口曰如何是赵州茶师曰不湿嘴曰如何是祖师西来意师曰六月火烧山曰意旨如何师曰好下萝卜僧参次X师将拂子击案一下曰者一击五家宗是那一家僧拟答师喝曰一击三千里果然人不知师曰既是陈尊宿为甚身子只得半截众下语不契师云前人置得又云埋没他不得僧问四大分离时向甚么处去师曰棺材里去云意旨如何师曰埋在泥里僧礼拜师喝出僧问如何是第一元师曰虾蟇吞大虫头动尾巴颠云如何是第二元师曰赤土画簸箕是甚祖师意云如何是第三元师曰悔杀当年句鲇鱼上竹竿云如何是第一要师曰乞我一文钱十字街头讨云如何是第二要师曰五更侵早起终岁茫茫了云如何是第三要师曰月落不成眠书声秋阁晓何芝岳方坦菴方孩未参次师曰昔日僧问云门如何是一切智通无障碍门云扫地泼水相公来今日静明者里也不扫地也不泼水相公来也请下一转语何云荒田不拣草师大笑何云者一笑是赏是罚师复笑何罔措僧问不是心不是佛不是物是箇甚么师曰正好着力僧问如何是本来面目师曰参僧云作么生参师曰如何是本来面目僧问万法归一一归何处师曰你做几年工夫了僧云四五年师曰再做四五年始得僧问无梦无想主人翁在甚么处师云在无梦无想处僧喝师曰可惜许师问僧X大悲菩萨用许多手眼作么僧无语师曰应接不下僧问如何是不涉廉纤一句师曰不答僧云败了也师曰没人领会僧进方丈云会得者箇便礼拜师曰者箇是甚么僧无语师直打出方丈叶开生问觌面相逢如何指示师曰你姓甚么叶云与大师同姓师曰你道老僧姓甚么叶拟议师喝出祁德公颂佛号师曰念佛作么祁云成佛师云有一人不念佛亦成佛祁云念佛亦成佛师曰佛之一字吾不喜闻祁季超指亭前树问者树几时成佛师曰成佛久矣祁云为甚才长出来师曰异见众生侍者问一僧还做工夫不师代曰早起三碗粥日中两碗饭者云恁么则不必做工夫了师曰饭里有砂者云或遇无齿人又如何师曰天然师在堦下曝背见彻崖至忽作跪势曰意旨如何崖云揑怪不少师骤步归方丈僧问牛头未见四祖时如何师曰水长船高云见后如何师曰泥多佛大侍者问如何是向上事师曰方塔云如何是向下事师曰塔影者云水干塔倒又如何师曰一堆砖围炉次侍者指火云还彫琢得么师云灰者云忽然回𦦨时如何师曰火师问侍者如何是人者曰不逢师曰不逢时如何者云落日照青山师曰一场懡㦬师至佛殿指阿X难云者一位为甚么合掌者云见尊者来师曰施者难消僧问天童和尚师曰虽是弟兄向未往来僧曰既是弟兄为甚么不往来师曰骨󳵊疎冷侍者问灯尽油干时如何师曰昧不得师问僧你参甚么话头僧云一归何处师曰一归何处僧无语师曰一归不须归其法故不立师问僧见甚么人来僧云不曾见人师曰当面妄语师入堂问维摩默然意旨如何众无语师曰树高千尺叶落归根示禅人志同孤鹤远钵响乱云流夜宿石桥下晓行黄叶秋古人云未跨船舷好与三十拄杖若向者里会得百城烟水一场逗漏伸脚打眠度人巳毕思之示禅人此事不必向外寻讨但办一箇干净肚皮无事不办做工夫人尽是说工夫者他会做工夫人默默十二时中只有一箇不了底心肝横于胸次更无第二物也古人云那箇拖你死尸来但向者里看不须持呪念经求人不如求已诚哉是言也者箇事要真真实实念兹在兹虗言浪语一些来不得示张服卿云生黑暗定知有雨人生在世岂不知末后有一堆黄土青茅冷冷春秋不管寒影疎疎而今人只是一箇胆大拚自已一段灵明佛性丢向脑后终日只是受用五欲贪瞋痴外别无所知因果轮回亦不肯信皮顽竟有一丈思之答金太史巳分中事只在举足掉臂间无劳远觅若将道理语言X凑泊他转疎转远矣何以故他无滋味无道理寂泊无为道理加之如何使得西来大师教外别传者正为此方人泥于道理文字弄得嘴头水漉漉地不得见性劳他得得过来扫除葛藤有直指人心见性之一宗也今时士大夫做工夫不得力偏喜解说不知一切解说他不着何以故他无自性无知解非佛非众生你作么生解直饶文殊普贤快口利辞与么与么不与么不与么那事毫没交涉若有所得心欲证西来大意十万八千未是远在毕竟如何须要办箇冰冷心肠和前所知所觉道理非道理乃至世谛习气一齐扫却扫不去拚命扫忽然扫破释迦顶相诸代祖师鼻孔一时穿却岂不快哉古人云但办肯心决不相赚示闻孝廉禅宗如黄金布地在在处处皆作金色拾得一块生生受用不尽虽然且未要欢喜更向深山穷谷里一二十年灰头土面忍饥吞饿撞着咬猪狗手脚烂槌一顿方成金器不然唤作无用物又示一重一重造业如𧏙螂推粪丸相似长日在里许推直待推杀在里许方休他也不怕死在粪堆里心心只恨推不出饶他推得出只是箇臭粪丸古往今来推杀万万千千恒河沙𧏙螂虫也倘有一箇㘞地望空飞去永不回头我说阎罗王亦怕是虫与管干三居士十二时中念念在天台教上作活计想汝智者再来也肯承当么若不如是且依本分向是名真精X进真法供养如来处看不然天台教无根无本饮人残液不是丈夫老汉长日在大歇石上斫额望汝看你钻故纸直钻到弥勒下生只是箇管干三呵呵答李梦白冢宰近今末法衰替要箇真参实悟底人万中无一此事大不容易达磨大师云行解相应是名曰祖而今人总之不论意识卜度生死结根总得十分相似皮毛而巳便向人前乱做宗门扫地矣或竖指或喝或打相或拂袖便行或作女人拜此等灭胡种类皆魔子也可悲可痛杜撰长老稻蔴竹苇然朽到开先原非本意自念福薄德浅言语不重何能似古人匡宗行道只可深埋山谷茅屋石铛挨一日是一日有何道可悟众生可度哉示宋居士人命无常莫作久计古云六道中人最灵你若不明本命元辰灵从何来不过多集五欲贪瞋痴耳肯向喉咙下割得一刀方许你称灵称圣居六道中为师为范要来要去如脱臭衫不然总被他拘管无自由分要学佛法还须真参实悟十二时中提箇话头看来看去日久岁深自然桶底脱落脑门豁开常州府磬山天隐圆修禅师本郡宜兴闵氏子依龙池剃染参父母未生前话一日读棱严至佛叱阿难此非汝心处有省但于干峯一路涅槃门话有疑后闻驴鸣豁然大悟一日入室问历历孤明时如何池曰待你到者田地与你道师便喝池曰汝还起缘心X么师拂袖便出久之受印可池迁化师缚茆磬山后住报恩示众山僧住箇破院子不能为汝等提持佛法赖土木瓦石为诸人转大法轮发大机用诸人切不得当面蹉过若蹉过只知事逐眼前过不觉老从头上来一日蓦地入堂一喝众骇然无语师四顾而出次晚乃召众曰山僧昨晚为汝等立在万仞崖头命如悬丝今晚为汝等用老婆禅亦命如悬丝复喝一喝曰且道今日者一喝与昨日一喝是同是别会得者出众道看一僧出才礼拜师拈棒噼嵴便打僧起师曰速道速道僧拟议师复打一居士家壁上贴戒杀二字下竖刀杖有僧问士云既戒杀何故又畜杀生之具士云此非杀生之具杀人之具也其僧不肯士乞师代一转语师云唤作杀生之具入地狱如箭射士喜跃稽首僧问生死不明乞师开示师云我也不明云愿和尚慈悲师云你将生死来我为你开示云生不知来处死不知去处岂非生死师云又道不明僧礼拜慧生居士问如何是格物师拈香炉云会么士云不会师云昔日张无垢问大慧云如何是格物慧云汝但知格物而不知物格无垢便悟去士云如何是物格师云若无物格争知格物僧琇石参礼起打一相师云者瞎汉石便喝师亦喝石云恁么则石磬音嘹喨聋人耳更闻师云看脚下石又喝师拈棒X石便礼拜僧问元沙道用处不换机如何是用处不换机师举茶瓯云者箇只好喫茶僧问山河大地尽世界是父母未生前本来面目如何师云汝转山河大地作自已则易转自已作大地山河则难僧云山河大地尽是自已何处更着自已师击案云我打者里你却不痛我打你却痛你作么生会僧无语师云参箬菴问疑情不起时如何师云汝见甚么道理进云言一物即不似师云又疑箇甚么进云古人道似镜长明唤甚么作镜师云真常流注进云者是学人疑情边事师云你还见镜中有物么进云镜中既无物为甚么打破镜师云为无一物进云打破镜来时如何师云处处无踪迹进云古人为甚么又拈椎竖拂师云处处无踪迹菴便礼拜僧问古人道既是师子儿为甚么被文殊骑师云理能伏人僧结破地狱印呈师问云舌印心三处俱用红色𠶹哩字如何一处放光乞和尚说破师云放下印子与汝道僧放开手云如何得破师云破了也僧参问唤作一物即触不唤作一物即背时如何师云汝唤甚么作物僧云目前法法师云触僧不进语师云会么僧云不会师云背僧无语师云喫茶去僧参问踏破千峯来请师指示师云既踏破千峯你向那里下脚僧云今日亲到磬山师云磬山是山不是山僧云踏破了也师震声一喝僧礼拜通琇问古人十智同真请师曲垂方便师云老僧今日劳倦云乞师X不吝师云试问看云千形揉襍万象森罗作么生同一质师云不用巧安排云会权归实而五千退席拈花别传而百万迟疑作么生同大事师云迷悟同源云此坐彼立之不一太孤太奢之各殊作么生总同参师云高低普应云人心之不同犹如人面作么生同真志师云曲不藏直云南人恶热北人畏寒作么生同徧普师云寒时寒杀你热时热杀你云黄菊经霜绽红叶趁风飘作么生同具足师云枯者从他枯茂者从他茂云一家懽喜一家忧作么生同得失师云出得得失来与你道云揖让而鸟兽咸若征诛而血流漂杵作么生同生杀师云仁者能好人能恶人云百舌千声殊唇异口作么生同音吼师云未开口时其声如雷云各家门各家户作么生同得入师云知出便知入云十智巳蒙师指示汾阳当时说到者里舌头拖着地和尚还肯道与甚么人同得入师云东村王大姐云与阿谁同音吼师便喝云作么生是同生杀师云好与三十棒云甚么物同得失师云拄杖子今日𨁝跳云阿那箇同具足师云石敢当云是甚么同徧普师云夜半正明云何人同真志师云波斯嚼铁云孰能总同参师云山河大地云那箇同大事师云孟八郎汉云何物同一质师云脚下草鞋云恁么则澄潭不碍蛟龙舞笑杀看桩摇橹人师云一轮明月照万影碧潭空琇云箇中能有几人知便礼拜僧问四大分张眼光落地在何处安身立命师X云你即今在甚么处安身立命云十二时中如何用心师云无心可用僧复拟语师连打两掌清辨问一尘不立时如何师云直须打破云若打破又是尘耶师云一翳在目清礼拜师示偈云一尘不立犹窠臼到得心空空亦空二十空门空不住大千沙界绝罗笼严𨍏轹居士参师云久闻居士笃信此事士云和尚唤甚么作此事师噼面一拂士云久向和尚有此机要师云你还要第二杓恶水那士礼拜少顷又入室师云今时人乱做者多若论此事须当究已已事既明然后造差别智士云恁么说话弟子疑和尚也师云只恐你不疑僧参云学人拾得一双破草鞋未曾呈似人今日特来见和尚师云将来看云从来不假借师云难道云莫怪学人悭吝便礼拜师云露丑了也僧问忽然打破砂锅露出家常茶饭时如何师云吞又吞不得吐又吐不得僧拟议师云着崇正乙亥示寂寿六十一腊三十七湖州府净名抱朴大莲禅师临安骆氏子年十五投青山妙严祝发受具云栖久游讲席一日自念教相旨趣虽有理会处生死岸头全用不着遂入径山坐禅三七日中廊然洞彻述偈曰自幼失亲娘徧觅于他乡蓦然一相见更不再思量解制往参龙池池问何方人师曰古杭云栖弟子池曰云栖说何法师云云栖不说法池曰老僧者里也不说法师云某甲自远瞻风何不说法池曰老僧牙齿疎缺了师曰道不X在牙齿上池云不是者箇时节了师云道无古今池云者样上座明白了师云不知还许明白否池云巳道过了师云亲切处乞一言池伹据坐而巳师唤侍者点茶来池曰上座不妨伶俐师曰某甲患聋池休去次早进方丈问讯池曰昨日上座道还许明白否许明即是妄想不许又是无记上座作么生师云和尚问他作么池又云恁么也不是不恁么也不是恁么不恁么总不是然后要者等者等师拂袖便出一日辞去池曰老僧犹有语言未尽在师曰和尚言虽未尽其意某甲巳知池曰且道老僧意作么生师便喝池曰再喝喝看师转身便出池以源流拂子付之住后僧问佛是何义师曰觉义曰佛还迷否师曰迷曰既觉云何复迷师曰不迷又问作么曰也须问过师拈棒打出问如何是蔴三斤师曰斤两分明苏州府车溪无幻古湛性冲禅师秀水张氏子初见无趣遂有所契趣一日举径山元要颂云彻骨彻髓道一句三元三要绝遮护此二句中山僧欲取一句为法你道取那一句好师曰和尚适才问那一句趣瞋目叱曰得恁无记性师曰祇为和尚彻骨彻髓趣曰不然为汝一人即得争奈大众何师曰取即不辞孤负先圣丧我后人示众大道无向背至理绝言诠迥出三乘高超十地万法不到处特地光辉生佛未分时灵源独耀不落见闻不随声色直下无一丝X毫头徧界全彰奇特事直饶棒头取证喝下承当犹是曲为今时更或光境俱忘契心平等究竟亦非的旨所以道向上一路千圣不传学者劳形如猿捉影到者里绝行绝解绝照绝用绝理绝事若倚天长剑凛凛神威如铁牛之机罗笼不住今日明眼人前不敢囊藏被葢八字打开去也拈拂子曰诸上座还委悉么耀古腾今只者是大千沙界一闲身示众明明百草头明明祖师意笑杀老庞公至今犹瞌睡鲁祖见人面壁不解寒温秘魔到便擎叉全无礼义南山鼈鼻不若死䲡西院镊刀浑如钝锯且道大悲如何为人轮王总未抛三寸徧界先闻刀斧声示众良久云世界如许开濶为甚么在老僧手里便归方丈示众古德有休去歇去底特地一场愁有一念万年底死骷髅上无活蛆还有闹市里虎么一僧遽出师便出去其僧随后云和尚道甚么师曰老鸦入布袋一座主到师云古德道穷诸元辨若一毫置于太虗竭世枢机似一滴投于巨壑若恁么不如歇去好上座还歇得也未主便喝师便打云客亭尚远二僧到师问曰却是作家禅客么一僧曰和尚问甚么师曰且过者里来僧拟对师便打僧无语师曰龙头蛇尾汉复指第二僧僧曰某甲道过了也师作拈棒势僧拟出师喝曰同坑无异土僧到师问大德何处来僧曰庐山师曰古人道不向庐山寻落处象王鼻孔漫撩天X如何是庐山落处僧曰举即不难旁观者哂师曰不然你且举看僧云和尚尊重万福师曰我还疑着汝僧云不消师休去师烧火次僧到问曰如何是自性天真佛师曰与我搬取一束柴僧搬柴了又问师曰者奴子好恶也不知便打绍兴府显圣三宜明盂禅师钱塘丁氏子生而有异八岁与羣儿戏嬉歌梵呗十四断荤喜习定有禅者叱其非令看高峯主人公话忽一日触庞公语成偈曰铁牛解吼木人善走心境如何打箇筋斗年二十三投真宗印薙染喜博闻印尝挫抑之一夕经行忆婆子转藏因缘触香桌有省举似印印曰汝悟道耶师曰道即不悟捉败赵州印曰甚处见赵州师乃叙所得印曰如何是那半藏师曰此是透法身事印遽噼面一掌师退次参云门入堂约不语戒正提撕忽门入堂高声曰放下着师不觉掀眉一笑门问怀州牛喫禾为甚么益州马腹胀师曰问取露柱门曰祇如树倒藤枯毕竟句归何处师曰长江翻白浪门曰如何是一口道不尽的句师曰小月落孤峯门曰尚疑你在师遂成偈曰石伞峯前玉一溪逢源那说动舟迷落花无限春山暮得路还家听鸟啼门揶揄之师拂袖出一日入室门曰狗子佛性无意作么生师应声颂曰佛性无佛性无秤锤落井却能浮曾经捉败赵州后拍手终朝唱鹧鸪门可之遂嘱累焉冬从天童悟圆聚跨门便喝童默然师曰伫思停机鬼家X活计即出旁僧曰蹉过了也师掌曰阵后兴兵闻云门讣归哭影堂众请小参举石霜徧界不曾藏因缘毕曰大众不曾藏东风摇曳柳丝长红肥绿瘦纷纷蛱蝶度危墻燕子双双绕画梁作弹琵琶势曰谩剔银缸夜深独自理宫商复喝一喝下座上堂无缝塔葢覆官家喫油糍难瞒土地三世诸佛有智而沈下僚白牯狸奴无德而居上位直贱非贱直贵非贵总不若露柱灯笼善于和会卓拄杖曰此是无诤三昧上堂点得无油灯豁开顶门窍走入闹市丛中左右逢源得妙如何寒山子忘却来时道阮借猖狂孙登长啸上堂大众世尊拈花后还有人举着箇事么良久曰要识来年米价问取东村王大上堂好休休去不休休白首登科恋黑裘黄菊谩夸霜后色白云红树满荒坵舍利弗没来由剑去徒劳更刻舟果然世系金轮子岂肯要功万户侯问如何透法身底句师曰青荷叶上耍孩儿问万法归一一归何处师曰我清早割菜晚上擡水那里有闲气力兴你们缠僧无语师曰菩提萨婆诃普请次师擎起数珠翘一足云向者里道得一语免汝等出坡一僧云放下着师云甚么所在又僧竖拳师云乱道出坡去僧问和尚还许商量么师竖拳云商量看僧拟议师打出僧复入云看破了也师云那里是看破处僧亦竖拳师云拄杖为题试一颂看僧拟议师云弄虗头汉亦打一僧入室云求和尚解制师曰金X鍼入眼事如何僧无语师打出僧问圣僧前着一分是何宗旨师云此话那里来底僧云贴在穿堂里师便掌云是者宗旨居士问吾道一以贯之且道一从何来师即席拈豆示云东关籴来二两九钱一石士罔措师云我不负汝僧问念佛是谁师云城东南进云和尚将第二门头示学人看师云瞎汉僧礼拜垂问云唤作竹篦则触不唤作竹篦则背速道速道僧云老汉伎俩不忘师云草贼大败僧云勘破了也垂问恁么也不得不恁么也不得道将一句来僧云和尚未入室巳前早巳三十棒了也师云者棒教谁喫僧云不得连累学人师云苍天苍天问僧云怀州牛喫禾为甚么益州马腹胀僧云香炉两箇耳师云未在更道僧拟进语师云者箇所在许你打妄想那便趁出问僧云你做甚么功夫僧云参如何是佛法大意师云你为甚么进厨下去偷萝卜喫僧罔措师一喝僧问某甲参万法归一不明求和尚开示师顾侍者云者箇袖口你与我缝缝僧罔措师便喝一僧礼拜起师云错僧一喝师以杖作呈势云此令合上座行僧以坐具打圆相师搊住云何不道将一句来僧云恐成狼借师连打云一箇纸老虎僧问某甲一向参底是死句不得活句如何是活句师云我右边耳聋你过左边来僧过左边立拟问师便起身云你呕死人一僧才入师转身背立僧亦背立师直趁出问僧云尽大X地是黄金为甚么东邻西舍一贫如洗僧呈坐具师便打问僧云天地与我同根万物与我同体为甚么臯亭山与南亭峯各各不相知彼彼不相见僧拟议师便打僧礼拜起师以鞋覆棹上云是何意旨僧一喝师云是何意旨你便喝直棒出问僧云一人在昭化寺一人在宗会庵不得道相见了也试道看僧云人天善知识作者箇去就师云问你相见证甚么去就僧礼拜师便打仪侍者云某甲看忘却用心时是箇甚么两年无所契入乞师指示师云堂里开静也未侍云未师展两手云忘却用心时师问云除却抽钉拔楔外还有甚么事也无众下语皆不契宣侍者云苍天中更添冤苦师唤宣侍者至云是你下底语么侍云是师拈竹篦云错下转语该打三十侍云苍天苍天师打一竹篦云苍天中更添冤苦复代云枷上更着杻师入堂一僧云昨日有箇僧到方丈里未开口和尚便打还是赏伊罚伊师竖拳云会么僧拟议师便打云云门者里赏罚分明问僧云道箇如如早巳变了如何免得无过僧云动即不动师伸手云我与你打箇拳僧拟议师便打师耻禅者空腹高心不明一经故时及讲演应机接物有古云门风即动止谐谑一皆密义康熙乙巳十月十一辞世寿六十七腊四十五塔全身于显圣前山之阴杭州府宝寿石雨明方禅师别号断拂嘉兴武塘陈X氏子慧业生知灵根夙种年二十二偶游双塔寺触昔缘遂辞亲弃室出家一日课佛号次忽掷󳲳曰不惟西方东方亦可生矣独于南泉三不是语碍膺如块往参云门呈所得门无他示但以俚言热骂之而向所碍膺忽消落嗣阅棱严至我真文殊无是文殊若有是者则二文殊不觉身心世界打成一片然冷地拶着未免吞吐不下复走见门门示以本色钳鎚不少假借次参博山憨山纳戒辞门住山饥寒毗佛洞风雨西方庵者久之心灰智泯如大死人却恨死了活不得复下西峯再参云门一日门上堂曰放下着师乃豁然通身庆快呈偈曰平空一掷绝踌躇转眼风波彻太虗会得竿头舒卷意放生原是钓来鱼门阅毕佯为叱之经行次闻僧举大慧语礼侍者净剥茘枝话忽轩渠一笑首座搊住曰道道师曰恰直某甲持不语戒座异之时有僧问话而身甚抖战门曰问话且置把者抖战底去了着师出众曰和尚何得以貌取人门拟答师却作抖战势门曰贼师曰贼贼自是机锋人莫敢犯一日入室门问如何是一口道不尽底句师曰晨昏礼拜和尚也是寻常事门曰赵州道无意作么生师曰和尚喜着棋某甲粗知门曰他道有又作么生师矢口颂曰家家有幅遮羞布放下便能当雨露独怪当年老赵州掷却头巾顶却裤门大喜付以断拂一枝故自号断拂上堂四十九年三百余会决定不是第一义摩竭掩室毗耶默然决定不是第一义九载面壁千七百则决定不是第一义毕竟如何是第一义良久曰心不负人面无惭色上堂夜半金乌突出难辨日中玉兔觌面犹迷齐彭殇一死生儒宗之妙唱即生灭非生灭释氏之元提露柱怀胎㹀牛生子且道是妙唱是元提咄无将送客风翻为留客雨上堂智人一言快马一鞭便恁会去犹涉廉纤蓦拈拄杖曰看看松篁桥水逆流也你辈要点铁成金转凡为圣喝一喝曰消得龙王多少风上堂在日用中错过穿衣喫饭向筵席上去觅酸枣甜梨贪观天上月矢却手中桡深为可悯大众且唤甚么作手中桡痴人面前不得说梦上堂宝寿山高突兀中有人不相识中有境取不得欲拟心身命失奇花幽木不知年古塔新开旧石田此日为君重说破宝龙桥下水连天喝一喝小参识得破意不过不知把住要津即是私通一路随尔颠倒以缁为素带累三世诸佛也要在草里坐蓦竖拂子曰者是草还有出得三世诸佛者么良久掷下拂子曰令人长忆李将军万里天边飞一鹗象田上堂者片田地人人都有只是不会料理致使荒却所以劳他上古象为之耕鸟为之耘梵乡禅师为之灌荫念首座为之扶耒灵禅者为之总耕今日众中若有能向前承X赁善于料理者蓦拈拄杖曰山僧有全纸契书两手分付有么有么良久众无语乃度拄杖与侍者曰且收着问那咤析骨还父折肉还母未审将何说法师曰冬不寒腊后看问凡有言句尽属染污如何得不染污师曰巡人犯夜问不是心不是佛不是物毕竟是箇甚么师曰老鼠吞大象问马祖道藏头白海头黑是何意旨师曰惺惺自古惜惺惺问一悟永悟因甚却有大法未明师曰无米熟熬油问併却咽喉唇吻请师答话师曰此问不答曰为甚不答师曰恐犯咽喉唇吻问此土无佛向那里描画师曰贼身巳露问佛祖谈不及处请和尚下一转语师曰没有者闲工夫曰和尚舌头长也师曰你那里见得曰学人把臂共高歌师曰且缓缓石车乘同师坐次黄元公问两石相磕时如何师曰只可自怡悦不堪持赠君南昌府叶昙茂居士参云门有省值浪杖人说法上蓝士过访觉问云门得力句还记得么士曰当时恨不唧𠺕觉云如今又作么生士曰却放过和尚一着觉曰咦开府大成余集生居士桐城人参博山覩法堂联坐断十方犹点额密移一步看飞龙之句有省雪关誾问闭门作活为何事公曰出卖𨍏轹钻曰补网张风成何用公曰添箇黑捞波曰八卦正位如何排公X曰切忌当头曰路逢勐虎如何避公曰一任𨁝跳曰一条直路如何入公曰巍巍堂堂曰斜街曲巷如何通公曰婆婆和和曰中心树子如何斫公曰亚父空劳樽俎计曰关津把断如何过公曰苏卿原是汉朝臣曰如何是透顶底人公曰脚跟点地曰如何是透底底人公曰鼻孔撩天断拂老人住雪峯时公问当年真觉大师所遗三箇毬子和尚还是一时用次第用总不用断拂答以偈曰雪峯毬子总不用死烂蛇头能活弄次第拈来举向人眉毛与眼一齐动一时抛出大家看波斯乞命无门缝三转语酬余石头莫教磕破人间梦公于是竭力雪峯者无倦容江宁府天界觉浪道盛禅师闽柘浦张氏子幼聪慧闻大父坐化輙疑曰此箇灵明向何处去一日街行闻猫声有省年二十出家掩关梦笔默默参究一日阅百丈再参因缘有悟往博山求具戒且问从上佛祖如何行履山曰须从工夫透脱始得师曰佛祖行履岂因工夫耶山曰子且去做到那田地着师辞拟参寿昌道经书林见东苑苑问曾闻博山提唱维摩经否师曰曾闻苑曰弥勒得一生授记作么生师曰大有人疑着苑曰你又恁么去师异之围炉次师举僧问古德劫火洞然大千俱坏未审者箇X坏不坏有云坏有云不坏此意如何苑曰你又恁么来师遂折节过冬因呈生平所见苑喜以偈付之次年随苑礼寿昌昌勘验奇之师因问东苑当时答一语和尚便满口见许若是道盛决不轻易放过昌曰祇如他道和尚莫作怪你又作么生师才启口昌便噼面一掌师曰也是贼过后张弓昌曰且喜有人喫掌在嗣以临济赵州元沙诸公案诘之师以六颂发明昌颔之师因事系狱陈太宰命吏省师索偈师书问余何事捿碧山笑而不答心自闲桃花流水杳然去别有天地非人间诗遗之宰嘉甚会操江李公雪其事师出亦无异色李顾当事曰禁之无愠释之无喜非真道人而何师坐道场五十余处语录如之内集三十三种外集三十一种师为人机虽孤峻而性实温和凡示诲人不豁然则不巳故士大夫多出其门海内尊为宗匠上堂双轮合璧泥牛入海如神五曜经天石马回途自妙微云澹河汉秋雨滴梧桐路逢达道人不将语默对若有箇汉向者里发得一笑许他亲见歇祖八字打开别施手眼衣被万化乳育羣英使箇箇遮天葢地去还会么夜排月户清光远秋拭山稜秀色多上堂十字街头结制惟有石橛子自肯承当急水滩上白椎祇许竹篙儿全机活脱杖人恁么举忽有箇出来卷却席子也好与三十棒且道是赏伊罚伊检点得出黄头碧眼剜肉成疮X检点不出白牯黧奴开眼作梦祇如今日与众造箇欵端又作么生巨灵擡手无多子噼破华山千万重上堂人从贤溪来请击臯亭鼓䇿杖独登堂一喝惊今古是谁直下耳聋又谁当央舌吐不劳象骨更抛毬且看元沙是甚虎巢知风穴知雨动植飞潜各有主电卷星驰龙骧凤翥者些儿须自许太平一曲韵深长流水高山何足谱问僧甚处来僧曰和尚试定当看师曰野狐精𨁝跳作么曰情知和尚有此一机师曰苦不是新罗僧便拜师曰村夫喫橄榄闽僧参师曰你是延平来底么曰是师曰交剑潭两条龙还在否曰不知师曰蚯蚓穿过东海虾蟇撞倒须弥伎死禅和打瞌睡未曾醒在问如何是常住三宝师曰两粥一饭曰如何奉持师曰朝看东南晚观西北问有问石头如何是道头曰木头如何是禅头曰㼾砖此意如何师曰艺压当行曰或问和尚如何是道师曰好皮不染皂曰如何是禅师曰好人不借钱曰此与石头同别师曰石马庙前有伞舖曰不会师曰木屐店在对门开X揞黑豆集X卍XXX揞黑豆集卷六心圆居士拈别火莲居士集梓六祖下第三十五世湖州报恩玉林通琇禅师蓉城杨氏子童子时一长者令诸晚学各闭目一回反观念起众童子各言起念毕师良久云某甲反观无念可得参天隐修和尚于磬山命充侍司随堂坐香一夕未开静即进方丈修见云今日香完何早师云自是我不去坐香修云见甚道理不去坐师云即今亦无不坐修蓦拈案上石屋录问云者箇是甚么师云却请和尚道修云你不道教老僧道师云情知和尚不敢道修云石屋录我为甚不敢道师云随他去也修云赃诬老僧师者里透不过直得大泪如雨一晚目不交睫立修单侧竟忘入寮至五鼓修唿云不用急我为你举则古话当初有箇庞居士初见人时也似你一般孤孤迥迥开口便问人不与万法为侣者是谁马祖当时为甚踏向前一步云待法一口吸尽西江水即与汝道师云某有一颂修云汝颂云何师呈颂云不侣万法的为谁谁亦不立始亲渠有意驰X求转暌隔无心识得不相违修云不问你不侣万法要你会一口吸尽西江水师于言下大悟迺拂袖而出自后凡有征诘皆当机不让修深肯之师掩关蓉城江干修迁武康报恩连书促师云老僧在报恩精神日不如前当知我必不久人世得书即来有最要语分付师得书破关诣修不作礼近前叉手云狂儿国土父不容过者箇峯头还是老汉住处么修云你且跕下脚与你道师蓦掀倒香案而出修高声云将拄杖来师遥应云劒去久矣次日修上堂维那拟白椎师喝住云待我问了话白椎便问云昔日大唐国里无禅师而今国里还有么修拈拄杖作打势云看棒师便喝修亦喝师复喝一喝转身云不是狂儿多意气祇因曾透上头关便出修喝一喝师亦喝遥闻维那重白椎师乃高声云叹死气宜兴众檀越入磬山请老和尚小参尚蓦竖拄杖云大众急着眼看卓一下云天得之以覆育地得之以生成君王得之恩被万物羣臣得之报国祐民且道衲僧家得之又如何施设师时侍侧蓦掀倒香案云截断天下人舌头便出堂尚掷下拄杖擎两手作修罗势振威一喝便下座顾视两旁一众失色尚复转身召云大众便归方丈师随后礼拜云适来触怒和尚尚云好与三十拄杖随声拈棒师迎上掌云即今便打说甚好与尚亦打师约住拄杖尚注视师即耸拄杖云须还者老汉始得竟休去尚掷下拄杖大众作礼至晚尚X与玉峯洪师焚香对坐唤师云今夜洪师叔在此为汝证明我且问你譬如大将出征自家副将可好冲阵底师云和尚作者箇语话掉臂竟退尚笑唿曰来老僧亦要说些老婆禅峯云他骤然一来四众无不惊张底师兄下了座都还照顾不来不出礼送尚云当初黄檗起来打维那我今日转身召大众你道是同是别峯唯唯尚乃谓师云你一向要坐关我今许你也翌日侍尚饭毕拟收盌出尚举拂子语师云此拂收放自繇随处用得特付与你师收盌竟出尚乃悬拂禅牀角师后有出山意乃白尚云某他去结庐求赐一扁尚大书报恩堂三字与之师复作礼云昔者师执龟毛拂谓某云此拂收放自由随处用得特付与你某时放之公所一任大众观瞻今思事无一向作偈收之尚云偈聻师拈拂便打尚笑云儿大欺爷声未绝师云不劳赞和连打两拂而退报恩库房有二猫师𢹂至方丈问老和尚云那一箇好尚指左手底云者箇好师蓦掷下而去二猫皆几死尚问旁人云死了耶移时师复入尚云你又来乃趁出师云老汉真箇无杀心至后尚出猫犹在地师入更与一踏猫乱辊尚赶进师巳从别路出尚拈棒直趁至门外打众皆集师转身云和尚也挣命尚便打师约住作掌势尚复抽杖打师拗折拄杖掷地归寮尚复至寮外高声X云你不知鼠底害只欲行祖师门下事师云说甚么祖师不祖师尚云与么为甚踏杀猫师云和尚作者箇说话入地狱如箭射尚低头入方丈至晚特特小参举前因缘至低头入方丈处云老僧到者里性命几合不存众中有人代得一转语相救老僧么箬菴禅师出众云大众和尚今日普请拂袖出尚云过去了也师亦厉声云箭去西天十万里犹在大明国里拟议便退尚卓拄杖云虽然如是不因渔父力争得见波涛一僧惊倒欲遁去师乃呵呵大笑住报恩上堂拈拄杖曰奇特因缘须奇特人拈出惊羣句子于惊羣处举扬今日既遇奇特人有奇特缘真是惊羣处举惊羣句且道惊羣句作么生举蓦召大众曰吴中石佛大示众举道吾每执木劒因缘云吠虗逐块韩卢咬着半醒半醉汉子终不免大家草里辊道吾若于者僧才欲取劒便一脚踏翻傥其知非不惟令彼顿易皮毛自亦头正尾正那堪不示本分草料木劒竟成戏具示众透脱末后牢关云菴正骂洞达历祖纲宗妙喜犹呵汝等诸人趣向者箇法门大须仔细前谿水急鱼行涩后岭风高鸟泊难示众举殃崛摩罗产难因缘云且道世尊者X两语是箇甚么道理得恁么灵验救得人家产难蓦喝一喝云莫做梦山僧为汝诸人说箇譬喻恰似人来买生姜世尊乃与他一大把人参其时将去竟作生姜受用带累人乱咬嚼吞了吐不得吐了吞不得如今者里有不乱咬嚼底出来山僧与汝三十拄杖何故世尊当年折本山僧今日与他上利示众举唐州大乘遵禅师上堂云上来又不问下去又不疑不知是不是是即也大奇师云其时无量大众一时成道师问僧树凋叶落时如何僧云不隔一丝毫师云机不离位堕在毒海僧喝师便打居士问明知日用不离者箇为甚么道不得师云知之一字众祸之门僧问昔日高祖道海底泥牛衔月走巖前石虎抱儿眠铁蛇钻入金刚眼崑崙骑象鹭鸶牵意旨如何师曰好儿终不使爷钱示众山僧说得一篇好佛法悬在雨花桥上大众各自看取良久曰伯乐曾三顾千金谁解增赠君君不纳完璧倚枯藤示众举世尊才生下一手指天一手指地周行七步目顾四方云天上天下惟我独尊云门偃云我当时若见一棒打杀与狗子喫贵图天下太平雪窦显云便与掀倒禅牀瑯琊觉云云门可谓将此身心奉尘剎是则名为报佛恩天童华云云门此语虽行未免落他陷穽黄面老子末上卖俏正是依草附木二俱不了以X左手拍禅牀云过者边着汝诸人还知明果落处么珊瑚枕上两行泪半是思君半恨君师云激掦醻唱须是其人高山流水老释迦何期得知音于异世云门如九转灵丹若非雪窦瑯琊谁能着价然而一椎百当须还应菴好手古人评书云如华岳三峯卓立参昴虽造化之罏锤不自知其妙也此言虽俗可以喻道示众举雪峯一日普请自负一束籐路逢一僧峯便抛下僧方拟取峯便踏倒归举似长生迺云我今日踏者僧快生云和尚替者僧入涅槃堂始得峯便休去师于峯便抛下代僧便就籐边卧又于便踏倒下代僧云好心不得好报有僧自负久参无明重师鸣鼓集众示云你无明从自负来我且问你尽大地是箇火坑得何三昧不被烧却进云何处不称尊师云者样逐块何得放肆痛与十棒掷棒令别下语僧进云通身在里许师蓦拈棒僧无语师云头破作七分僧又无语师云你者钝汉与人争竞闲气作么于山僧蓦拈棒别下语来僧无语师打云者里何不道夺却棒打和尚莫言不道汝既不能我便放过一着你向头破作七分下一语来僧又无语师云者钝汉放肆作么死于机下正是死汉乃问旁僧云者僧犯何约进云破口约迺焚衣摈出举森首座立僧小参师拈拄杖云山僧有时一句子在诸人日用中诸人若向日用处会未免触途成滞山僧有时一句子无你诸人用心处诸人若向无用X心处会未免当面蹉却山僧有时一句子八角磨盘空里走诸人若作八角磨盘空里走会转见白云万里所以道一句中具三元一元中具三要有权有实有照有用千日并照不足喻其明千雷并吼不足喻其威第一句中荐得方可与佛祖为师且道如何是第一句卓拄杖云问取堂中森首座小参师云赵州勘婆子婆子烧菴巖头末后句者三则语都道是淆讹公案料掉没交涉淆讹在人公案有何淆讹又道是向上关出格机道听涂说识甚好恶山僧不惜眉毛如实告报诸方者三箇老古锥一人祇做得箇筋节巡照一人祇做得箇奢遮铺堂一人祇做得箇伶俐行者用得者三箇执事底任你住丛林住静室在在高卧羲皇若用不得者三箇执事则便是流俗长者碌碌一生他时衔铁负鞍莫言无人道过卓拄杖云劒为不平离宝匣药因救病出金瓶问为甚要者箇巡照师云篱门倩谁关进云为甚要者箇铺堂师云饭后浓斟一盏茶须是恁么进云为甚要者箇行者师云倾溺壶执浴巾少他不得晚参僧问面目现在为甚摸索不着师云你为甚么粧獃师语未竟僧喝便行师云你为甚么又粧伶俐僧无语师召出责令进语进云和尚莫瞒盰师连夜趁出初秋檀越请小参问有中说无无中说有不从外有不从内得作么生荐取师云西江竖立庐山倒卓师乃云一夏来不肯用心底三十棒肯用心底X也三十棒有见处底也三十棒无见处底也三十棒久亲近底也三十棒不久亲近底也三十棒卓拄杖召众云常将折筯搅沧溟要汝鱼龙知性命早参师云昨夜六僧参内一未受戒老僧问云头脑相似为甚有搭衣底有不搭衣底或云来路不同或云出处有异皆不契老僧意大众代一语看良久师乃云学者于寻常事事看得容易被人拶着每去不得还知么只为分明极翻令所得迟晚参师云屏却咽喉脣脗道将来众拟议师便喝一僧云和尚何得知而故犯师云将谓停囚长智一僧指露柱云者汉死中得活师云巳放过众作礼退峯顶掩室蘧夫一自竹林来关前作礼云久慕和尚特来作礼恭惟起居万福师云山路崎岖远陟不易一又作礼师云尽大地是箇火坑得何三昧不被烧却一提坐具画相师指东偏云喫茶去僧举问稳坐家堂主人公因甚不识师云幸是大人进云掀翻大海掴碎须弥平地上因甚擡脚不起师云曾问几人来进云眼光烁破四天下自已眉毛落尽因甚不见师随声便喝僧参师便喝僧亦喝师云我喝你亦喝僧无语师叱出僧问如何道廓然无圣师云烁破面皮进云如何又道不识师云头正尾正僧问无梦无想无见无闻主人公在甚处安身立命师云枕子扑落地打破常住砖僧问无梦无X想无见无闻主人公在甚处师云高声问将来进云恁么则承师指示去也师云你不要哄我一僧礼拜师以书示云者是甚么进云书师云入地狱如箭射僧拟议师打云更要第二杓僧才入师云我者里打得人头破脑裂你又来作甚么僧礼拜师云今日却被者浙子钝置一场进云如何得独脱无依去师以扇掩面云猫问僧为甚道得也打道不得也打僧无语师云何不道学人争敢见大人过众僧参师问髑髅粉碎时如何一僧云大地血淋淋师云老大年纪说出死句一僧云脑后眉毛透梵天师云别道将来进云礼拜有分师云未喫得棒在一僧云山河大地一口吞却师打云争奈拄杖子何僧无语师曰学语之流次日众参师问如前一云腥气逼人一云烁破干坤一云天下太平一云鲜血遍地师云我每说老婆禅道机不离位堕在毒海如何闻若不闻众僧请语师云髑髅粉碎识干坤到此自然生方便一僧礼拜云某甲小出大遇师云者汉又走到棒下来一僧礼拜云恩大难酬师云你与他作伴一僧问不展旗鎗如何得胜师云汝等辊藤牌三日也进云弓折箭尽时如何师云待你到者时节僧礼拜云战马休缰兵气尽野老讴歌乐太平师云万人阬里唱高歌僧参师顾视之僧无语师打出僧参作礼起师便打出众僧参师云你们信得各各是佛么一僧云来亲近和尚师云为甚屈尊就卑无语师问洞悟源婆子送钱与赵州请转藏经赵州下禅牀行一转因甚便道转藏经巳竟进云连者一转也不消得师云有施主送钱与你请转藏经你作么生进云未送钱来巳为他转却了也师云施主道祇转得半藏你又作么生进云但道你祇会得半藏师云放汝三十棒山行次师指路侧石问僧将者块石与你作点心进云与和尚同喫师云你莫嫌残一僧面蔴师问你脸得恁么光无语自代云非师不委僧问即今开口底莫便是某主人公师云切忌认驴鞍鞒作阿爷下颔进云家无二主师云者认贼作主汉连棒打出众欲坐七师不许迟两日师入堂云前日你们说欲打七累我疑了两日今请大众自说看有甚事要打七僧出作礼师便与一踏归方丈掩上门师在古山禅院因侍者还山自持裹脚布往洗一僧迎拜求开示师云洗裹脚去僧接得喜跃而去师大笑僧洗净持纳师云会么僧云是教学人除垢污师云汝只会洗裹脚僧号无字师问旁僧云如何号无字进云因参无字故以为号师笑云参干矢橛时如何僧作礼师竖起拳进云杲日一轮当午照不劳钟鼓报新晴师蓦入寝X室侍者云和尚面赤不如语直师云你出得甚么语进云但向道剌汝眼那师云你语胜我者作礼师蓦休去僧问如何是有拄杖子与你拄杖子师云别人争不得进云如何是无拄杖子夺却你拄杖子师云你侬怪不得师问白车黑豆未生芽时如何进云叶徧十方师云巳生后如何进云寂寂地师云生与未生相去几何进云一串穿却师便喝车礼拜问僧刮去髓存箇甚么进云彻体风流师云脱下衲衣痛与一顿师举云门拈扇子𨁝跳上三十三天筑着帝释鼻孔东海鲤鱼打一棒雨似盆倾征僧云是何意旨僧答不契连棒打出茶次命彦远居士答远出位跪高声云青天老爷在上小的所供是实师颔之僧参便喝师云得恁么伶俐僧拟进语师呵云鸡栖凤巢非其同类出去师令客司于得恁么伶俐下代语进云作家宗师天然有在师云何不道某甲到者里却被和尚钝置师在客寮举案头书云达磨西来不立文字为甚者里有两本语录一客司云不妨锦上铺华师大笑一客司云和尚错下名言师云救得一半僧参师云近前来僧近前师打出一僧问是法平等无有高下师打出一僧才自称名师亦打出问旁僧两僧与我相见不同为甚一齐打出僧无语师亦打出居士礼拜起师云居士为法而X来因甚见山僧不礼拜士云新参不会师云山僧眼花菜头请益师云终日切菜切着几箇祖师头进云没有师云要眼睛做甚么头拟议师云者瞎汉师谓僧云我有一方济世大黄八两水二碗浓煎顿服你肯喫么进云某甲无病师云再加四两一居士作礼云且喜医王出世师云服后何如进云作风作颠师良久云我不答是肯你不肯你进云待肯堪作甚么师云渣再煎进云请师珍重师大笑僧直领数僧求入室值师睡次师遂度鞋与侍者出示之僧良久无语师又顾旁僧云钝置杀人僧直代领三十棒者复持鞋入师云你三十棒也少不得者云某甲亲承入室师云念汝辛苦师问僧面上要者鼻子作甚么进云少他不得师云为甚么少他不得进云和尚慈悲师云何不道为人也要有些孔窍问僧拈却鼻孔成何面嘴僧礼拜师云丑问侍者每命汝召众入室忽遇箇唤不动底作么生者答不契师云何不道某甲功不浪施僧参师顾视之僧无语师打出居士问照用即不问如何是三元三要底意旨师指老年居士云他底年纪小你底年纪大郑州僧参师云郑州为甚出曹门进云不会师云忘却来时路众入室立次师云各人与你一只眼有云和尚是大善知识因甚为人头上安头师云好X心不得好报僧礼拜师云何其前倨而后恭也众入室师云我今日作箇大施主每人布施你一只眼一僧云和尚今日向紫罗帐里撒珍珠师笑云得恁识好恶师在法堂前当路坐众僧出堂见师作礼师问去不得时如何众拟议师拈竹篦便打一僧云也要和尚顶门具眼师又打云我只是盲锥瞎棒问古人入门便棒意旨如何师云钝置人师单上燕坐侍者佛事回整衣作礼师拈数珠问云唤者箇作甚么侍答不契师自代云某甲不曾人事和尚何用免礼众僧参师拍案云被人一拍粉碎时如何一僧礼拜而立师云死一僧展两手师云了一僧作礼云何幸如此师云尽力道只道得一半进云请和尚道师云父母所生口终不为子道一僧云道过了也一僧云谢师指示师云尽力领话也只领得一半问僧如何是呌不应底山谷进云今日被和尚呌着了师便打僧问如何是本分事师曰管人家烟冲大小僧问挝鼓鸣钟所为何事师曰换人眼睛师问僧元沙是汝虎话你如何会僧舒五指云牙爪齐露师便打复示偈云生平不出岭一语古今传明眼人难会君须向上看师问僧向父母未生前道将一句来僧云八角磨盘空里走师指香盒云者是甚么僧拟议师便打僧无语师云真诚莫作小儿嬉问行堂云饭桶里多少达磨眼睛堂罔措问X火头三世诸佛向火𦦨里说法还端的也未头亦罔措师指旁立一僧云惟有者箇师僧解答话便归方丈园头问和尚病好了么师云我从来不病有何好不好进云某甲不能亲近得和尚师云我日日在你园中师一日入库房指团子问库头吸尽西江即不问你试吞却者箇箩团子看进云吞却了也师云大众喫箇甚么头答不契师自代云乐则同欢僧问不与万法为侣底是谁师云桌子板凳师从龙渊归问侍司云你十二时中还见念起处么进云念头了不可得更觅甚么起处师云适来见一块石有九十九条缝修殿公务作礼师云释迦老子向灰瓦上转大法轮甚么人得闻众无语师云好生看取壁侍司作礼云请和尚答一转语师云问来进云闻底事作么生师云逼塞虗空无缝殿东西南北月轮红江上归师问众云大地无寸土是甚么人境界一僧进云和尚家风师云如何大地无寸土是山僧家风僧不能答师代云常州湖州杭州僧问大地山河即不问一毛头上事如何师云吞取七箇八箇进云不会师云吐却两箇三箇僧问如何是万法归一师云天圆地方进云一归何处师云地方天圆僧问百千法门无量妙X义如何是第一义师云横七竖八问如何是本来面目师举扇示云不得唤作扇僧礼拜师云伶俐衲僧问前不得后不得时如何是出身处师云前去佛殿后去东司为甚不得问僧父母未生前道来僧以手外拱云遍界不曾藏师云遍界不曾藏因甚偏向那边僧无语师云何不道某甲指东画西僧参师云承你远来无可供养将五间禅堂与你一口吞却进云大地无寸土吞箇甚么师云多少人恁么道苕帚柄也要打三十师问圆证堂寮主云香炉几时成佛进云成佛久矣师云昨夜被虗空压碎你还知么僧拟议师云脱空妄语汉师云覆菴归侍司中路接师云你来得迟将前面远山与你作点心侍拟议师以拄杖蓦面划一划云再加一分䞋钱进云也不得将别人家物作人情师云不伹䞋钱点心也消受不起客问士大夫可学道乎曰噫难言之矣士大夫不可学道乎曰噫是何言欤客惊异曰师半肯半不肯何也曰吾明语子世之言道者不一教子问道于我岂非了生脱死见性成佛之道乎此道不可以有心得不可以无心求离娄无以用其明师旷无以用其聪公输子无以用其巧甯武子无以用其愚不能忘身不可以学道不能忘心不可以学道不能忘世不可以学道名不能忘不可以学道利不能忘不可以学道妻拏眷属不忘不可X以学道家园事业不忘不可以学道知见不忘不可以学道记习不忘不可以学道喜有靠傍不可以学道贪易畏难不可以学道而士大夫果能如是乎然而舜何人也予何人也况佛称两足尊士大夫非福慧具有之人乎倘把智慧不向他处唐丧勐看破此身虗幻一息不来即便败坏此身尚尔无可把捉身外更有何可留恋努力向天地未成人物未立自已身心亦无之前一回证自广大性体方知自性本自清净本自具足本自不生灭自天子以至于庶人无一不宜为无一不可到岂士大夫而云不可学道哉客问何等士大夫易于学道曰具足三事者易于学道何等三事一知有三世若不知有过现未来则上者勉为圣贤而不高远下者寻常修省尚未必能况可与言出世之道二者知畏三世知而不畏与不知者相去无几三者知了三世畏而不了终被三世之所笼络所言知者灼见性灭论之谬眼见耳闻多过现未来之感应不可不信今生所处之顺逆由于前生所为之善恶今生所为之善恶关乎后生所处之顺逆一当安分顺受二当防微杜渐何以云安分顺受今生仁而夭贞而厉皆系前生之因无可怨尤今生富而贪寿而忍皆感后世之果无可侥倖如是知者具有学道气分所言畏者勐念三际轮回相续不断一念之差升沈顿异且不独恶可畏而善亦未足恃纵今生修为尽美安知来生处顺境而不迷乎知X此而不坐卧不安饮食无味者未之有也如是畏者具有学道阶梯所言了者三世之妄本于一迷由前世迷自本性认物为己以四大为身以对境而生者为心增长妄想妄业故感今生妄身妄世今世复迷自本性认物为己不知四大虗假心本无生则现在复多妄想妄业而成来世妄身妄世若欣慕从上佛祖无量劫来喫尽千辛万苦觅得捷径底法门教人于身心世界未有以前识自本性则便本自无生何灭之有现在尚不可得何过去未来之有方知也无人也无物十方世界海中沤一切圣贤如电拂然后不妨乘自愿轮于无生死中示有生死于无身世中示有身世于无三际中示有三际出没卷舒如同梦幻求如是了者方可以学道官问学道如何不蹉路曰善哉斯问世之不参涅槃堂里禅者难乎其不蹉路矣虽然当今传法者徧界方等行慈不择净秽开阐无遮度诸疑谤先进者以广接为心后进者以易入为事知名盛而实衰辩名似而实非者难道全无敢谓罕有吾言之安足为人重而可与子深言之也哉客固请曰如子之不以人废言吾姑与子漫言之学道欲无首越之燕之叹第一须发心谛当或志小见近图作世间善人只消读治世圣贤之书行治世圣贤之事或遵行如来权教法门助其修省亦有益无损若欲究竟出世无上妙道当颛为生死始得颛为生死则博闻强记如庆喜一问十答如香严百鸟X衔华如牛头千指遶座如夹山尚须舍己从人况降斯而下者乎不为生死必尚知见此道不属知见不为生死必务功能此道不属功能不为生死必慕豪放此道不属豪放一尚知见务功能慕豪放则非愚即狂成魔落外善因而招恶果多自不颛为生死学道者而成岂不一蹉永蹉哉第二须工夫谛当既为生死发心学道可不返躬自省果能具大根器一闻千悟也未若也未能须参一句话头一日不透一日参一月不透一月参一年不透一年参一生不透一生参今生不透来生参永无退失永无改变方谓之谛当工夫参定一句话头便是斩知见稠林之利刃渡生死苦海之慈航解杂毒入心之圣药指万古迷津之导师不集善而自集不断恶而自断不持戒而自戒不习定而自定不修慧而自慧不课佛而自课不诵经而即诵不求生胜处而自生胜处不求多善友而自多善友本不求誉亦莫可毁如是颛一如是精进如是久远纵未发明亦现在可为后学规模将来必得佛祖心髓傥名色为生死学道而起傍疑求别助生异见多外鹜惮艰辛喜快便管教百妄交集其蹉可胜言哉第三须悟处谛当既颛为生死纯一参究必待工穷力极时至理彰命根断本来面目现不疑生死不疑古今不堕坑落堑不强作主宰不认识神不陷空豁不涉矫乱不入邪师圈缋不犯明眼料简傥鱼目为珠瞌睡当死以卤莽承当为有力量X以硬差排为不疑以粗放狂乱为大机大用以颟顸为透脱无余竿头宜进而不进言句应参而不参不烦穿凿而穿凿不可抹杀而抹杀入门一蹉异解杂陈所谓可痛哭流涕长太息者非此类乎第四须师承谛当非但无真传杜撰阿师不可承虗接响即沿流不断者亦须察其行实不担条断贯索谬自主张蹉过师家相为处否不孤负师家脑后深锥否洞明从上纲宗否不施为偏重瞎人眼目否若无真正作家宗师为之打瞎顶门眼夺却肘后符则虽有实悟自了则可为人则祸生傥若己见既偏投人又谬自方空豁复向瞎棒瞎喝下似水合水如空合空谬执金刚宝劒斩尽一切为实不知我王库内无如是刀盲引众生江河日下或自入处廉纤沾着邪知恶解家滋味邪毒入心如油入面更或不知错认漫云自肯不受人究竟谓之不被他转却又或云我见处是底只要行履了此等何足挂之齿颊第五须末后谛当末后一句始到牢关灵龟负图自取丧身之兆不透末后牢关而言得大机大用不透末后牢关而言具本分草料其不为粗恶狂徒者鲜矣不透此关有正悟者犹可谓一时唱导之师如无正悟不知有此关者其于古人参悟与悟后重疑不移前作后指悟为迷者鲜矣谤先圣误后人皆由不知向上一关可不畏惧乎自利不全利人不足皆由不知向上一关可不惕厉乎第六须修道谛当虽发心谛当工夫谛X当悟处谛当师承谛当末后透脱谛当更须自已觉察是顿悟顿修根器否是果地善知识否打成一片速于香林否不走作过涌泉否现业流识净尽否事事无碍否行解相应名之为祖试看先宗是何标格第七须为人谛当不可实法与人不可骗人云有方便助汝易入不可教人不参死话头决要人真参决要人实悟决要人悟后达向上关棙决以见性谓之悟不可轻意牢笼人于人认识之谬哄云有省于人向念未生时认妄为真印云有入图一时门庭热闹不顾展转误赚邪法纵横病发于此宁绝嗣不乱传方谓之为人谛当前六种不谛当则自错后一种不谛当则错人良药苦口忠言逆耳怜子请之诚而示之甚弗轻以语人示𡿄侍司在堂中不要学佛学法辩古明今当毒眼孤𥊼无佛无祖无人无己放出葢天葢地志气来东拂于逮横身西瞿耶尼展脚南赡部洲啜饭北郁单越撒溺语默超越常情动止迥殊旧习天神捧华无路人鬼觑捕无门果能如是不变不杂等闲举起钝刀子也能杀也能活也能照人肝胆也能称人伎俩把从上千七百老古锥遗下一言半句或是作家相见或是出格提持或严密或危险或泥中有剌或沙里无油或人目为誵讹或人目为奇特千岐万别骇状奇音逢着箇钝刀子自然如庖丁之解牛由基之绕树岂他穿窬担板乱统支离者可同年而语哉然犹未也并知山僧与么庭训亦X是怜儿不觉丑方是有气性衲子祖师云行解相应名之曰祖又曰明道者多行道者少如斯料简岂是等闲今时有等无忌惮者拟为佛祖苗裔得些见地全不修省难免道力不胜业力又安望其透末后句向上关哉戒之勉之康熙十四年八月初十日命沐浴澡身昧明时说偈曰本自无生今亦不灭此是正说余为魔说端坐而逝塔于半山之东坞菴世寿六十二腊四十京口夹山林臯本豫禅师晚号晦夫崑山陈氏子十九脱白于姑苏之尧峯诵金刚经应无所住而生其心句有省初参博山来来曰未入金笼贮谁家野鸟儿师曰鹤有九臯翀碧汉马无千里不追风来曰运斤非郢未免伤痕师曰祇如诸方竖拂扬眉又得恁么边事来曰片云横海岳樵子尽思归师曰怪来巖下虎特地暗惊人次参密云悟和尚其日巳晚便问夜宿投人时如何悟云者里歇不得师曰岂无方便悟拈拄杖师接住一送云看破也便出后参磬山修和尚修问那里来师云武林修云怎知我者里师云臭名难瞒修云污汝耳师便喝修云喝后何如师云犹是不知修云老僧不知汝知箇甚么师拟掌修云犹弄虗在师礼拜一日修云今时学人着实用心所以法门寥落师云虽然如是大约过在知识如黄龙南公不得慈明和尚痛折云何得知道出常情修云岂口传耳授之所得耶师吐舌又一日X入室修云我疑你不会廓侍者与华严相会因缘师云不但和尚疑某甲尽大地人疑某甲修曰尽大地人疑你则可莫使老僧疑你师曰恁么则某甲罪过修曰只如兴化与旻德宾主四喝化曰适才若是别人三十棒一棒也饶不得何故为他会一喝不作一喝用那里是他会一喝不作一喝用处师曰放某甲别通箇消息修曰不要下语师遂颂曰宾主相逢纵夺家喝下从云见活蛇棒头突出通无犯岂作亲承解撒沙修然之师开法中山石湫乃过报恩谢法修将如意付曰此是老僧四十年用不尽底将去揩磨不得有忘师秉如意入堂曰者箇是堂上老人为豫上座作用不尽底公案敢问有同相证用者么良久击板头一下便出上堂若论此事心不可求智不可学揑断百匝千重于中下机一时飏却突出孤危方教峻峭都卢收拾将来非心非色非如非异要用即用要舍即舍要行即行要藏即藏拟思一毫地便落生死关头到者里作么生相救得复曰五蕴山头自在身了然物物应天真顿教直下无思议元要全分见本人卓拄杖一喝示众十五日巳前汝诸人放出山水十五日巳后汝诸人坐断柴头正当十五日山僧看破汝诸人一着要出出不得要入入不得出不得入不得火里眉毛乌历历自家鼻孔急须参碧眼胡僧恒面壁师一日开山次握枯藤于手谓僧云此是曹家女僧云却少X箇谢家郎在师曰但得有女何愁不郎僧云也要全完始得师度藤与僧拟接师即掷下云却不相当僧问三更月落后古殿灯残有一箇没面目人来如何相见师曰笑杀人笑杀人曰和尚笑箇甚么师咄云问头也不识僧问如何是诸佛出身处师云须弥倒卓半虗空曰如何是透法身事师云猢狲吞大象僧问如何是虗空师云你亦在里许僧云某甲不见虗空师云者瞎汉好与三十棒示众石里压油水中取火不是动转劳人祇贵当阳吐露赵州老子太惺惺切忌道青州布衫重七斤僧问明月堂前花开枯木是宾家句主家句师云石女哭苍天僧问天不葢地不载甚处安身立命师打出方丈次日又问某甲昨日喫棒今日和尚痛否师复打出顺治丙戌冬预计逝日说偈辞众窆全身于山门之右天童忞禅师铭其塔着有宗门诚范四卷并语录行世杭州南㵎理安箬菴问禅师吴江俞氏子幼失恃病甚饮酒不自好年十六始自惊曰奈何使身心无措足之地哉奋志读书一日偶过山寺见楞严经云此身及心外洎虗空山河大地咸是妙明真心中物有疑特走谒磬山修教看父母未生前本来面目话一日修与客立㵎边提金刚经师开口修蓦札云如何是其心当时不觉自失二十四岁姻事苦逼竟宵遁至武林脱白尝夜跪佛灯下单提父母未生前本来X面目话不契决计参方闻金粟悟和尚在北禅腰包赶入吴中得蒙痛棒垂示复上磬山又遇山茨际公同在山中五更闻得一阵风声疑情顿释目前净躶躶地了无一法当情直是通身庆快作偈云千元万妙隔重重箇里无私总不容一种没絃琴上曲寒崖吹落五更风呈似修修云元妙即不问如何是不隔底句拟对被棒者里却又去不得修见师疑滞示一颂云千波万浪隔重重识得源源处处通根境脱然全体用拈来物物始从容看颂亦自了了却是临机不得活脱自由一日颂百丈併却咽喉脣吻云併却咽喉脣吻三人口阔一尺夜半露柱相逢横吹无孔铁笛呈似修修云露柱还有口么师云炽然说修云道得一半师云和尚又如何修云此问复何来当时被者一拨直下如团热铁火相似次日呈似修修云不得烧却眉毛师便喝修云烧却了也师转身云看者老汉一场败阙方才不受人瞒上堂望剎竿便横趋而过犹是不唧𠺕汉电影里穿鍼弓絃上走马也须是箇衲僧始得匙挑不上底如稻麻竹苇千札不回底亦如稻麻竹苇截断天下舌头即不问如何是汝诸人全身独脱句举拂子云漫天网子百千重上堂我者里禅无你诸人歇足处无你诸人依傍处无你诸人计较搏量处直下如一团热铁火𦦨相似你才拟歇足烧却脚跟了也才拟依傍燎却眉毛了也才拟计较搏量自己早打失眼睛X鼻孔了也你若总不恁么又有甚么气息凑泊也凑泊他不得躲避也躲避他不得除是你勐烈提取始得道箇勐烈提取巳是蹉过多时也到者里你诸人作么生顾左右掷杖归方丈雪峤信和尚至问你是那边为甚么又在者边师曰一点墨水两处成龙信曰不会兴云作雾在师曰今日放大师过茶次信曰我平日只教人诵金刚经师曰多少人错会大师意信曰直饶不错会大远在师曰大师莫瞒人好山门前行次见狗子吠信曰者无佛性底东西师曰却搔着大师痒处信大笑师亦大笑大众作礼次信左右顾视众伫立信曰都是老实头师曰大师面前谁敢出手山茨禅师问释迦掩室净名默然尽属化门边事不落今时请师道一句师曰未问巳前答了也曰阿谁证明师曰十字街头廖胡子又问先师不了事你我共知作么生与先师了却师曰苍天中更添冤苦曰非兄不委师曰逢人切忌错举又问十年同学唱拍板不相离此去理安兄还见我否师曰无人处斫额相望曰渠无面目望箇甚么师曰草贼大败问拈椎竖拂即且置斩新条令道将来师曰一掌一握血曰须老兄始得师曰是我罪过又问谈元说妙先哲所诃瞬目扬眉今时禅弊去此二途如何是兄的的为人处师曰我不教坏人家男女曰忒煞婆心师曰龙蛇易辩衲子难瞒僧问大悲千手眼那只是正眼师云急水滩头下钓丝僧X问对面不识时如何师云刀斧斫不开问如何是法身三种病师曰灸疮瘢曰如何二种光师曰觑着则瞎天童和尚至师领众出迎云远离太白来到钱塘道路炎蒸请师暂驻尚噼嵴棒云者里是甚么所在师云恁么则千峯势到岳边止万派声归海上消尚又打一棒师约住拄杖云请和尚尊重尚收拄杖师云大众礼拜众礼拜师近前人事黄司理海岸居士相访云几时到者里师云腊月二十士云曾在那里相会来师云忘却了那士云曾在磬山相会报恩相会师云当面蹉过茶次士举五祖演因缘问如何是下载清风师云知音者少士云非师不委师云且请喫茶士云作家师云逢人切忌错举吴宏度居士相访云弟子根钝师云若钝争得到者里士云求和尚开示师云今日新到放居士三十棒唐祈远居士问心不负人时如何师噼面一掌士礼拜师云若到诸方切忌错举一日因火起士问大地火起时如何师云看取眉毛士云还有烧不着底么师掇转身云你不会我语周台公居士问承教亦深明此事奈日用打失处多师云还知日用有打失处么士云知师云何曾打失冯镇台孙明府请斋次冯问达磨西归因甚犹遗只履师云也要留箇榜样冯为点首孙云祖师灭度了么师云若灭X度争得今日镇台点首僧问如何是娘生裤师垂一足进云娘未生时如何师收起足僧问一贫彻骨寒时如何师云我有一件破衲头要便与你僧拟议师云穿不着非干我事古石侍次师问你做甚么工夫石云参三不是师云作么生参石伫思师与噼面掌少顷进方丈云适来承和尚提挈分明是箇贼师云剑去久矣汝犹刻舟石拟议师趁出僧问薰风自南来殿阁生微凉意旨如何师曰好箇消息僧拟议师以茶蓦面泼僧参师问那里来僧云天台师云寒山逢拾得拍手笑呵呵是天台语不是天台语僧拟对师便喝僧亦喝师云你看者瞎汉僧拟议师云诸方头破脑裂者里自领出去师上法堂举临济一喝不作一喝用众下语不契昱上座云可笑今时人都作喝会师云你作么生会昱云看者老汉一场败缺便出师呵呵大笑七僧参师云更有一箇因甚不来僧拟进语师便喝僧拟议师打出僧参师云那里来云五台来师云文殊骑底狮子如今还在么僧云在师云在甚么处僧拟议师与噼面掌僧参师云一向在甚么处撞头磕额僧无语师云无绳自缚去死十分僧参师云那箇是师子儿僧便喝师作怕势僧拂袖便出师云看脚下僧又喝师云不信道僧问白云出在青山里因甚青山却被白云遮师云X山僧不曾眼花问真金不怕火因甚入火便镕师云瞎问冤有头债有主因甚桑树着箭柳树出汁师云纳尽败阙问如风吹水自然成纹祇如风未生时纹在甚么处师云露也问大用现前不存规则因甚方木不投圆窍师云你是甚么心行问一切众生皆顺孝道因甚土枭食母师云冤家路狭问哑子不说话因甚吹笛又有字音师云切忌错流传问春到人间无硬土因甚枯木不开花师云手忙脚乱作么问冬至一阳生因甚天道愈寒师曰不许夜行问菩提本无树因甚一花开五叶师云你那里得者消息二僧参师问那里来僧云金粟师云我问你那里来僧云金粟师便打问第二位云同路么云不同师云十方薄伽梵一路涅槃门为甚不同僧礼拜师亦打僧参师云你唤甚么僧云初吐师云是日是月僧拟议师云有名无实汉僧参问不历阶级请师相见师便打僧云不虗枉见者员尊宿师又打僧礼拜师云前一棒且置后一棒你作么生僧拟对师直打出二僧参一僧问从上宗乘即不问主宾相见事如何师便打僧云人居大国方知贵水到潇湘一样清师又打云你且领者棒僧云和尚得恁老婆心切师复打僧云若不登楼望焉知沧海深师掷拄杖云勘你不破又问第二位同行么僧云是师云也放过不X得僧云知音不在频频举师云你试道箇知音底句看僧礼拜云今日亲见和尚师云恁么则放过问勐虎入室时如何师曰冤家路狭进云摆尾摇头去也师云者畜生性命也不顾师一日举古德垂语我三十年前曾断一人命根而今日夜忧愁如何免得一僧下语云射虎不真徒劳没羽师问如何是真虎僧作虎声师便打僧云贼过后张弓师笑云祇道得一半首座云某甲亦有一语师云如何座云洎合放过问僧既是师子因甚被文殊骑僧云祇知文殊骑却师子不知师子骑却文殊师云文殊骑却师子人人尽知师子骑却文殊你向那里见得僧将傍僧抱住云看看师云瞎汉不是者箇道理僧问唤作竹篦则触不唤作竹篦则背不得有语不得无语毕竟是箇甚么师云亲言出亲口僧云争奈学人不会师云者里甚么所在说会不会僧拟议师喝出师问佛朗德山见僧入门便棒临济见僧入门便喝雪峯见僧入门便道是甚么睦州见僧入门便道现成公案放你三十棒你道四大老还有为人处也无朗云一场败阙师云是你败阙是古人败阙朗云鹞子过新罗师云过后如何朗拂袖便出师云早迟八刻僧参问单刀直入时如何师便喝僧亦喝师又喝僧复喝师连喝两喝僧云情知和尚有此两喝师便打僧云学人到者里只得礼拜和尚师云纳尽败阙僧又喝师打出X沈灿如居士自呈会得无字意师云闻说大潮山佛殿昨夜被火焚了是么士愕然云恐无此事师云赵州今日要来与你讨命士无语师顾白涵居士云白涵居士证明决不放过你白云求和尚慈悲师拈起茶瓯云你为甚么不喫僧问不落因果因甚堕野狐身师云搥手哭苍天不昧因果因甚却脱野狐身师云入地狱如箭前百丈后百丈未审还有优劣也无师云长忆江南三月里鹧鸪啼处百花香顺治乙未夏磬山解制后师将方丈所有器血各具手书分送诸方为遗念乃杖钖出游至武康报恩扫塔晤琇禅师备托法门细大预定逝期于九月二十七日行至吴江寓应天寺如期坐逝宏觉木禅师为之铭塔南岳绿萝山茨际禅师邗之通州李氏子儿时父遇相师云尔子骨格太清年未必永乃舍之出家初侍东隐若昧法师听讲有会礼辞参方谒金粟悟和尚一见便问客散堂空时如何悟曰是甚么时节师便喝悟便打师又喝悟又打师礼拜云今日起动和尚上磬山参修和尚问昔日闻风今日觌面一句请师分付修曰你试道看师便礼拜修云也当不得师转身便出一日修问只如百丈于马祖喝下得箇甚么师云若有得即钝置马祖也修云他道三日耳聋聻师云某亦不可更作野狐精见解修乃休云一日修问古人道有句无句子如何会师云石长无根X草山藏不动云修云如藤倚树聻师云吾常于此切修云树倒藤枯又作么生师低头而出黄端伯司理请住东朋祖庭师云闻居士开先有省推倒庐山是否士云还见庐山么师云待你扶起士云乍唤东明师云作家作家士休去少顷士问大师一向在甚么处住师云居士道山僧即今在甚么处住士云出此门不得师云居士还出得此门么士拟议师云却是居士出此门不得住绿萝上堂山僧者里也不论元也不论妙也不论禅也不论道只要你们生死心破生死心若不破便是阎王老子面前喫铁棒底公招所以云参须实参悟须实悟阎罗大王不怕多语不劳久立珍重住南源示众诸方有元妙禅有性理禅有细腻禅有逐日常进禅有休去歇去禅有大法小法禅与人理会与人咬嚼山僧此间且无如许多禅只有远祖百丈大智禅师留得一把钝铁锄头逐日要人使用使用得纯熟若到力忘于己手忘于心目前不见有可开之田脚下不见有可立之地忽然锄转山河大地百杂碎露出当人双眼睛大众即今把柄在阿谁手里蓦掷拄杖云当阳拈出大家看僧问大死底人却活时如何师云唤来与山僧洗脚问如何是学人转身处师云速礼三拜如何是学人亲切句师云分明记取僧问古人云三千里外逢人不审逢甚么人师云不是别人崇祯戊寅师登南岳爱祝融之胜止掷钵峯下结茅而X居葢虎穴也了不为意桂林王闻而异之亲至问道遣内臣侍候不绝于路愿迎入宫坚却之不得辄密迹去王不怿而焚菴祝菴前石榴树曰南来僧果有道耶树即冬实未几开花且结实王乃益加敬信访师卓钖处折节步行三百里就见之复为延菴供养僧问如何是超佛越祖句师竖拄杖曰向者里荐取僧便喝师便打僧拟进语师连棒趁出僧问如何是学人安身立命处师曰待山僧有安身立命处即向汝道僧问手握利劒因甚猢狲子不死师曰全承渠力甲申春流贼蹂躏三楚山中日食不继採薇救饥悞食野芹同食二人皆觅疗师曰何必尔遂逝阳山松际印中通授禅师乌程严氏子年十七投道场山脱白修和尚示狗子话力参久之一旦闻画眉声大悟遂得法继席磬山上堂门对千峯碧溪沿一径幽更求元妙旨拨火觅浮沤遂下座师性恬退以应对繁未几辞去深隐于阳山僧问如何是和尚悟处师曰瞒人不得又问如何是诸佛出身处师曰殿角鹁鸠啼僧问雪峯陞座辊出木毬元沙捉来安在旧处因缘师曰阳山不妨再辊便入方丈僧问二十五圣本无优劣为甚独选耳根圆通师曰翠为毛死师山居深僻问道者罕得一见自泽侍者领去衣拂并不再记一人海内高之杭州积翠唯一润禅师浙之梅东人族姓杨年二十X三出家完具徧参真寂黄檗博山金粟诸老宿俱有机契三十五参雪峤信禅师于不动轩言下投机历随匡南开先数载后信开法禾之东塔举师为第一座送入座元寮便问首座何不道取一句师与一掌师至匡南得蒙印可遂呈心灯续焰偈曰不动轩中话巳遥开先三度夺高标福城东畔西风急一掌酬恩首座寮丁亥春信迁云门师养病于鹿城祇园八月信逝讣至日师大恸伏枕草嗣法书上供座前越九月十九日师亦继逝时保阳太傅暨法嗣道安平公建塔于积翠菴后五朝山甘溪之阳四川夔州破山海明禅师蜀之蹇氏子年十九出家姜家菴听讲主说楞严至一切众生皆由不知常住真心诣主请益未决遂出蜀徧参憨山清博山来云门澄诸老不契乃住破头山勐力参究一日到万丈悬崖上立足自誓曰悟不悟性命在今日了辰时立起立到未时眼前惟有一平世界更无坑坎堆阜举意欲经行不觉堕崖损足至夜翻身忽痛有省天明呌曰屈屈一居士曰师父脚痛噼面一掌曰非公境界参悟和尚得付衣法一日悟落堂惟默然师问正恁么时如何悟云你可到恁么地否师震威一喝悟便打师复两喝悟云你再喝两喝看师掀倒禅牀拂袖便行悟追上蓦头一棒师曰恁么为人瞎却天下人眼在出住禾之东塔上堂东风解冻百草萌芽行脚衲子似粟如X麻拖泥带水兮草鞋狞似虎混俗和光兮拄杖活如蛇向有佛处不可住无佛处急走过方称英俊作家切不可向万里无寸草处坐虗度生涯大众且如山僧者里九旬禁足三月调心今日解制临行一句作么生道摘杨花上堂昨夜梅花香宇宙今朝雪块打长空其中一点真消息拈向诸人鼻孔中蓦呈拄杖云未证据者向此嗅嗅看是甚么意旨时一僧𨁝跳作舞而出师以拄杖掷地云穿过髑髅师住东塔三载施应铜梁之请历主岊岳大峩万峯中庆凤山楼台祥符无际蟠龙佛恩双桂十剎宗风遐播后当蜀变师以化导不辞腥秽降伏羣魔救免僇杀者亿万万计师无疾坐逝于康熙丙午三月十六日是夕夔太守梦师授一扇守展读其偈曰屐声滑滑响苍苔老去寻山一快哉回首五云堪一笑淡然潇洒出尘埃觉即遣候而师巳化去矣郡守惊异语录刊布行世宁波天童山翁木陈道忞禅师粤之潮州茶阳林氏子幼有宿慧因读大慧杲语录忽忆前身云水参方历历如见即日走匡庐开先投明法师薙染明以师志慕禅宗为举台山婆子话遂于言下荐得赵州意旨自验生死关头未破徧参憨山清黄檗有诸尊宿终不自肯后参悟和尚于金粟机缘不契直趋双径谒语风信信问曾到金粟否师曰曾到曰曾问语否师曰不曾曰你怕打那师曰某甲一向X不曾置得问头请师处借转问头信乃开示师不肯复回金粟举前话悟曰你喫饭还问人借口么师拟议悟便打后因参殃崛产难因缘打破疑团始明得从上古人关键凡居侍司掌记室亲炙悟者一十四秋日臻元奥示众真如凡圣皆是梦言佛及涅槃并为增语山僧一冬又且举扬箇甚么只有清风来席上更无闲语落人间晚参举扇子云云门大师道扇子𨁝跳上三十三天筑着帝释鼻孔东海鲤鱼打一棒雨似盆倾千巖长云扇子𨁝跳入一十八重地狱筑着阎罗王鼻孔阎罗王恶发道你喫了现成粥饭昼夜鼓两片皮妄谈般若合喫我手中铁棒被山僧一喝却入扇子里去也诸人还见么若见拈取扇子来不见炎炎暑天用箇甚么师云一人高出云天一人深入地府简点将来二俱不了乃以扇子击香几云扇子𨁝跳入你诸人毛孔里去筑着普贤菩萨鼻孔正值普贤菩萨乘六牙白象王坐真金妙宝莲华师子之座与十方同行诸大开士前后围绕说海印旋陀罗尼无量陀罗尼门以为眷属普贤菩萨亦不恶发但轻轻拈起扇子云诸仁者此非小缘所谓有世界以光明为佛事有世界以香饭为佛事有世界以音声为佛事复有世界以文字语言为佛事又有世界以扇子为佛事遂将扇子一撝但见轻飇忽作徧界清凉诸大开士各各默然悟道正恁么时你诸人还觉寒毛卓竖也未若也觉阖辟卷舒尽在X我从衡收放岂由人若也不觉莫怪盐官索取犀牛扇子参上堂谢新安檀越斋以拄杖打一云祇者圈子多少人尽力跳他不出复有多少人尽力拶他不入若拶得入是一员了事汉若跳得出也是一员了事汉此二员了事汉供养者见存获福过往生天更有一员了事汉且道在圈子里圈子外若道在圈子里同了他前来了事汉若道在圈子外又同了他后来了事汉设若道不在内外中间三处义学沙门疴屎见解更若道干坤俱坐断大地绝行踪凤萦金网拟趋霄汉以何期毕竟作么生是此人安立处头戴华巾离少室手𢹂席帽出长安因脾泄问众山僧连日紧闭方丈门为甚么疴犹不止洽侍者云虽行摩竭令全露少林春师深喜之一晚同众坐香指面前露柱云者箇碍塞杀我倩你们为我拈却众下语皆不契师代云某甲今日困众僧侍立次师蓦拈拄杖卓一下云你等合喫山僧手中拄杖一僧出作礼云过在甚么处师云也太可怜生俱无对乃代云和尚得与么老婆心切又众侍次有僧礼拜师问众云他礼拜我合掌成得甚么道理无对代云得人一牛还人一马一日拈扇子问众云还有要腊月扇子底么无对代云某甲用他不着又云祇是者箇扇子因甚六月用得他着如今用他不着众下语皆不契师代云争怪得某甲供龙池次X问众曰今日设斋供养龙池和尚且道龙池和尚还来也无无对代云某甲装香和尚礼拜又云赖有和尚证明火头礼拜师因问你火作么生烧无对代云冷灶着把热灶着把一晚举庞居士访大梅常问久向大梅未审梅子熟也未常曰熟也你向甚么处下口士曰百杂碎常伸手曰还我核子来当时居士无语今夜得闲没事敢烦大众代答一语贵塞大梅口且为庞公出气悟侍者云巳飏下粪埽堆头了也师深肯之举天钵元因僧问如何是禅元云入笼入槛僧拊掌元云跳得出是好手僧拟议元云了代云和尚在里许来多少时举元沙因文桶头下山沙问几时归曰得三五日沙曰归时有无底桶将一担来文无对代云不辞将来恐和尚用他不着举古者道无手人能行拳无舌人解言语忽然无手人打无舌人无舌人道箇甚么僧云我尝于此切师不肯代云阿㖿阿㖿师问僧从那里来云山西来师云你来时过太行山不云不曾师云怎么到得者里无语僧问和尚门庭高峻弟子未敢造次愿垂方便师云我门庭有多少高僧拟议师云者门外汉问弟子愚痴如何见得本来面目去师云见得底不是你本来面目僧礼拜师云你还觉顶门重么僧拟议师喝出王通相持高峯六问乞师置答师接得云此乃高峯置得底你既将他问来问何不与他同来士无语师直打出X众侍立次师以拄杖撺面前云道道一僧喝了出师云一钓便上一僧云觌面相呈师云错认定盘星一僧拾来安旧处师云者僧倒伶俐僧礼拜退出至晚师唤其僧至室中问据你适来做处不道无见你那里得者三昧来僧拟议师云元来掠虗在噼嵴打出僧参人事件件数云此是金华底供养和尚师蓦竖拳云且道者箇是那里底僧拟议师云且坐喫茶少闲僧进云和尚除此外还有么师擿下拄杖僧拾安旧处师便掌穿山僧参师问山重重水重重你穿那箇山来僧云某甲不会乞和尚指示师打云与你直头穿却问如何是某甲安身立命处师云三条椽下七尺单前僧云死了烧了又向甚么处安立师云却好僧呈偈师征云当头一棒即不问如何是你永无疑处僧喝师云好喝复演一出看僧弹指师云再演一出看僧顿足师云不妨更演一出看僧无语师直打趁出问弟子行行可了得生死不师云你行底是甚么行僧云推砻蹋碓师云你还知碓嘴生花么僧无语师云恁么却了生死不得师一晚至僧堂云还有开得只眼底么试出来通箇消息看一僧便出作礼师打云早被我擦沙在你眼里了也问如何是诸佛出身处师拈棒便打僧礼拜师云还出得身也未僧无语僧参师问高驾何来云徽州来师云来时过钱塘江么云过师云钱塘江水X深多少僧拟议师喝出师出方丈次僧问如何是天童境师云无你跕立处如何是境中人师与一掌云还见么如何是人中意师推开云速退速退妨我东行西行师一晚入堂大呌云适来阑中不见了牛普请大众把火上山寻牛去众愕然一僧才出师便低头归方丈问诸缘併尽一念不生还了得生死么师云不得云作么生了得师云生也生也有二僧至室中问如何是某甲本来面目师掀髯云几时不鬀须较长了次僧复问如何是某甲本来面目师云甎瓦土块僧参师问那里来云河南师云我不问河南问你那里来僧拟议师揖坐僧乃问达磨西来意旨如何师云你从河南来一日举倩女离魂话问众两女合为一媳妇祇如未合巳前且道那箇是真倩女有一化士出众云随身处处安师休去至次日粥罢命士近前今日有四人居士从永嘉来道你卖却常住三包米你好好依实供通着士愕然师云不劳再勘拈棒趁退师问僧师子窟中无异兽你是狐狼野干来者里作么僧拟进语师云咦早见臊气熏人无语师喝退又问一僧你还梦见临济大师么僧云某甲五年前不作是梦矣师云恁么则衲衣在空闲假名阿练若去也僧拟议师便打又如前问一僧僧趋前云今日亲见和尚师云你道山僧生缘甚么处僧云札X师云临济大师来也僧拟议师云元来不是连棒打出又问一僧你甚么处安单僧云前堂左边师云你枕子昨夜被人移过东海新罗去也因甚向琉球国里东摸西摸无语师喝退问如何是同生不同死师云白首如新如何是同死不同生师云倾葢如故如何是同生复同死师云伯牙与子期不是闲相识如何是生死俱不同师云君向潇湘我向秦僧礼拜云向后作么生师便打问如何是承言者丧滞句者迷师云不快漆桶更是阿谁僧拟议师云承言者丧滞句者迷问达磨西来因甚不立文字师云问取达磨云还许学人说道理也无师云许云金屑虽贵落眼成翳师云若是达磨眼睛着得几百亿须弥山俗士问弟子终日在梦何时得醒师云我者里惺亦着不得梦自何来云争奈即今见梦何师与一推云惺惺着问问着便打是何道理师云你且礼拜着僧礼拜师曰是何道理僧参师问那里来云佛日来师云春日温夏日热且道佛日如何僧拟议师便喝僧参师问那里来云宜兴来师云长桥下蛟周处斩后近日如何僧罔措师笑云参堂去问冬至一阳生因甚天道愈寒师云活人须用杀人刀大用见前不存轨则为甚方木不透圜窍师云白雪阳春和者希相看两不厌只有敬亭山且道敬亭山具甚么眼师云万古常青碧毒鼓当轩击者为甚X么不死师云因渠置得一晚问众临济德山是佛祖儿孙因甚么佛来也打祖来也打一僧云铁牛撞破祖师机师喝退一僧云大用现前无佛祖师云你带累临济德山入地狱作么连棒打趁归方丈一僧随入云知恩报恩师摇手云不是不是僧礼拜云请和尚代语师拱手云莫怪空疎伏惟珍重僧云那拂袖便出师休去至来朝袖金十两诣僧堂前白众云山僧生平伏善葢为知得利害不见前百丈错祇对一僧话五百生堕野狐身昨晚山僧室中亦偶错下一转语致某甲上座简点一夜不安乃出金云将此办斋对众忏悔就今告退院子复指座云便请某甲上座坐者曲彔木牀僧愕然师云那元来元来又无语师便掌乃据座告众云恁么则大须审谛你还知么祖师门下会与不会总须丧身失命自后不得草草匆匆师晚号梦隐道人乞归金粟投老于会稽化鹿山之阳明洞天乃自相山择吉兆塔于黄龙峯下康熙甲寅六月二十七日示寂世寿七十九着有九会录行世宁波府天童牧云通门禅师病起上堂山僧病百来日不曾与大众说一元字脚汝等还知真实相为么痴儿刻意止啼钱便下座上堂安居过半月眉毛共厮结护生须是杀棒棒要见血住山家事忙干办及时节面门无位人赶得忙不彻但喜山路深红尘都隔绝普请出箇坡大家生喜悦绿树黄莺飞青峯X白云曳聒聒语林间山禽未反舌坐坐隐葢亭看看玲珑穴归来身正汗浴水又烧热浴了放脚眠受用极亲切大众天童禅只得如此若要商量公案提究工夫朝呪暮呪如教百家姓相似自有无眼阿师在山僧衰迈无暇说得示众云门云此事若在言语上三乘十二分教岂是无言跛脚阿师大似病后验方药山云若也无言启蒙何名达者我今为汝说者箇语显无语底大小药山诱人犯法永嘉云默时说说时默大施门开无壅塞合水和泥不是好手香严云语是诳寂是谤语默向上有事在久向香严原来偷心未息此四古锥虽则老婆心切简点将来总在葛藤里舒缩且道那箇亲师云山僧有一句极现成佛法向你们道去乃指云檐前雨滴僧问石火电光事如何师云谢子一拜僧喝师云者一喝落在甚么处僧拟议师便打僧问和尚尊候如何师拈饼度与僧云百杂碎师云蹉过了也师坐次有僧忽举拳云请和尚为某甲说破师云我不识他僧云和尚何不为某甲说师云说了也僧云争奈某甲气宇如王师云巳收下了僧问离四句绝百非请师直指西来意师云打了普梆要拖柴僧云不与万法为侣是甚么人师厉声云教你拖柴不去只管问甚么僧罔措而退师诞辰有僧封一缄寄正师启视见画一圆相师遂于圆相中书曰犹作恁么见解即封还师纳凉次一僧作X礼辞行便问如何是正法眼藏师以羽扇拂其面僧云错师云错错太史蒋虎臣谒师茶次太史问老师还结夏否师云病废久矣太史曰子如不言小子何述焉师云鸦鸣鹊噪大好消息蒋太史同方曰江居士又来参方云弟子尝看如何是佛干矢橛话时中虽解提撕不能透脱未审有何方便师持扇度与云我者里也不见佛也不见干矢橛方接扇师云适来是甚话头方云干矢橛师云犹恋旧时窠方云不敢放手师云祇要公入手方云如何入手师云蹉过也不知有顷太史云弟子在此适才闻梆声未审是谁师云须向未闻梆声巳前荐取好一僧出众作礼云某甲是箇生牛不知东转西转师即向右指云过者边着僧云不得上路师复向左云过者边来僧便过师云上路了也夜参次一僧礼拜起拍手师云作甚么僧云擦去地上尘师遂对众拍手云我手中无尘且道擦箇甚么众无对师云者一队汉如生盲人相似到此间来只管相我口皮动殊不知我与者僧巳作一场佛事了也师云参禅人须具正见不可作外道见解何故即如而今人不肯修行底日用随声逐色业识茫茫固不必论出来参学闻知识开示箇本来人即便执四大五蕴中有箇本来人此便是外道见了且未尝见得本来人如何面目即便计四大是有坏底本来人是无坏底四大是假底本来人是真底四大不能动用本来X人能动转四大此病莫道新学即久在丛林十箇有五双如是殊不知执真底不坏底即是常见执假底坏底即是断见断常二见蕴于胸次即是生死根本此见不消要出生死又何能得所以永嘉云修行恐落断常坑又有底毕竟要见此本来人逐日扪空捕影撑眉努目如渴鹿趁阳𦦨走到老死本来人毕竟无你获处你若要去此等见解此等病痛须向大棒下讨箇倒断则佛病祖病禅病生死病四百四苦病八万四千毛病乃至外道家种种恶见自无地可寄方才胸次得安乐揞黑豆集X卍XXX揞黑豆集卷七心圆居士拈别火莲居士集梓六祖下第三十六世南岳高台不退行勇禅师古杭钱塘韩氏子自幼好佛至年二十有一亟欲出尘父母不许遂夜遁至界山礼静主衍云披削偕全菴进公参大觉老人于报恩力究父母未生前话因同众普请见僧荷空畚行有省一日侍觉次觉问僧转山河大地归自已则易转自已归山河大地则难如何会师从旁彻法源底时年二十有五后犹脇不至席朝夕参请日臻元奥X觉谓师得地之后废寝忘餐者吾所仅见屡命分座师力辞结茆大雄山之云覆菴丙戌冬觉北游师于报恩纲维首众三历寒暑为人恳切接机迅利遐迩钦慕戊子春觉自荆山寄伽黎法偈与重丰峰三人同时记莂春季觉南回结夏大雄至冬过报恩特命师立僧秉拂已丑春觉退居大雄崇福师应请住吴兴法海辛卯秋涉庐登衡衲子向风而往请开法于衡之天台僧问如何是铁蛇钻入金刚眼师云墨池里龙眠如何是崑崙骑象鹭鸶牵师云海上犀牛独足立如何是海底泥牛衔月走师云露柱怀胎如何是巖前石虎抱儿眠师云平地起骨堆师随示一偈云狗衔灯盏街前去老鼠偷盐咳𠻳归露柱堂前惊破梦开门雪里放乌龟我此四句内有一句有权有实有照有用能纵能夺能杀能活若简得出许汝买草鞋行脚速道速道僧拟议师直打出二僧作礼师云你两箇都是参无位真人的试道看二僧无语师云我昨日做箇梦梦一箇日本国人到江西出盌的所在请一尊磁器观音把箇金漆桶装了载到本国临上岸忽然缆绳断把船都打翻了连观音大士也不见了乃随声推倒桌子僧问如何是学人鼻孔师云你无鼻孔进云寻常向甚处出气师掌云向你道无鼻孔又问甚处出气居士请开示师云曾见甚么人来士云曾见大雄和尚来师云那里相见士云斋堂相见师拈棒直打出师召一僧X云我不问你工夫与我请一尊佛来僧请佛至师接得吹两吹僧拟议师便打僧送茶至师接得便掌云某甲过在甚么处师竖起二指僧拟议师又掌师凡见僧入便搊住问云你有几只眼睛僧拟议师便打出僧问泗洲大圣为甚么在扬州出现师便打进云无师下手处师又打僧拟议师又打僧礼拜云更深漏尽请师尊重师以拄杖画一画云道道僧以袖抹之师连棒打出问如何是本来面目师云连我也不识僧拟议师便喝问僧背后的是甚么僧云那里看他见师云无须鎻子两头摇僧拟议师便推出僧参师问那里来进云下路师云下路不见你者僧进云请和尚高着眼师云何不礼拜僧便作礼师云丧我儿孙师问监院唤作竹篦则触不唤作竹篦则背速道速道院喝师亦喝院又喝师以竹篦画一画院拟议师连棒打出问父母未生前如何是学人本来面目师云三家村里牛只有一只角结制小参问大开炉鞲煅凡成圣未离兜率未出母胎如何通信师云霜打芭蕉光碌秃进云巳离兜率巳出母胎又作么生师云头破作七分师乃云三间破屋通天眼七尺乌藤抹太虗要明临济三元旨荆棘林中舞柘枝昨夜无位真人倒骑三脚驴子直上万仞峰头欲与诸人通箇消息蓦卓拄杖下座X小参师云未离兜率巳降王宫未出母胎度人巳毕有瞥地的么乃说颂云新罗国里火灼吴越石人烧脚志公抛却杖头剪刀打倒天台国清寺里丰干住底墙壁汾阳太子院里蓦然耸出一只匾嘴高邮野鸭逢人便低头云师太师太乃左右顾视云会么良久云元沙去后无消息红白枝枝不着花小参师云即心即佛文殊着贼非心非佛普贤呌屈不是心不是佛不是物观音菩萨摸着了一箇毛头大结十字街头蓦然撞着了大肚子弥勒放下布袋呵呵大笑云青天白日为甚么着贼入室小参师问僧雪峰辊毬道吾舞笏天龙竖指鲁祖面壁还有优劣也无僧云师又作么生师以手斫口作哌哌声众罔措师云一声羌笛离亭晚君向潇湘我向秦又僧问某甲与师烧作两堆灰向那里相见师云脚破草鞋穿小参师云南泉道昨夜三更失却牛天明起来失却火者老汉满口道祇道得八成勇首座昨夜三文钱买箇黑老婆头又匾眼又大欲与诸人相见恐诸人笑我乃作女人拜云大众万福入室小参师示偈云无踪迹处着思惟极着思惟勐自疑蓦拶髑髅俱粉碎鸦巢飞出凤凰儿复云无踪迹处莫错过白鼻崑崙当路坐昨夜火烧四禅天四圣六凡无处軃軃得过髑髅缺半箇等闲一掣掣得开三箇老婆对面坐小参老鸦嘴上挂油瓶月落寒松着一惊失口一声连嘴落逢人连呌两三声且道呌箇甚么蓦X喝一喝小参僧问实无众生可度和尚为甚么有者许多师拈棒云你见箇甚么进云实无众生可度为甚么用打师云情知你作打会乃云频唿小玉元无事祇要檀郎认得声昔日世尊初生一手指天一手指地云天上天下惟我独尊此是世尊向威音那畔拈起宝刀瓜分天下令人返本还源无奈索诃世界都是认奴作郎唤钟作瓮赖有韶阳老汉云我当时若见一棒打杀与狗子喫贵图天下太平韶阳老汉禁石女不生儿勇上座据欵结案通箇消息令诸人一饱便休众伫立师遂说偈云瓮里乌龟变作鸡哑子开门飞了去爬起跌倒握得来明明者是向谁说师落堂云眉与目相去甚近为甚么不见莫非被鼻子碍了众无语师云莫道无生死便出堂开炉小参铜头铁额诸禅客肘后横悬夺命符尚有火炉吞不下氷霜肝胆细磋磨蓦然南斗北翻身赤县神州火里坐掷拄杖召众云看火便下座谢两序小参少林面壁白玉琢成西子骨雪庭肘堕黄金铸就伍员心六耳不同谋一华开五叶蓦喝一喝高声召新充两序下座小参师云蓦眼撒沙看不得栗蓬剌口吞不得连腮便掌拟议不得噼嵴便棒回互不得口邪临济未是白拈贼且道山僧具何眼目卓拄杖云有约不来过夜半闲敲棋子落灯花小参师竖左拳云夺人不夺境竖右拳云夺境不夺人握左腕云人境两俱夺握右腕云人境俱不夺汝等诸人X性命尽被拳头一口吞却了也若向者里转得身吐得气鲸吞海水尽露出珊瑚枝若转不得身吐不得气卓拄杖云来年更有新条在恼乱春风卒未休小参举古人云山中何所有岭上多白云只可自怡悦不堪持赠君磬山师翁呵呵大笑云白云是谁家私物以拂指空云看看师云二大老书云画空高台即不然山中何所有惟有两堆柴分付与火头烧尽再安排其中有一句不恰意有人检点得出分付拄杖子僧出云一片柴也无师云梦里惺惺又僧云用两堆作甚么师云韩獹逐块又僧云山穷水尽安排箇甚么师云冻杀饿杀乃顾视左右下座顺治乙未春师志厌纷杂𢹂杖别峰掩关一室屏绝给侍效西峰死关遗意至五月六日师示疾初八酉刻召侍僧竖一指示之侍僧曰不会师复竖二指瞠目视之侍僧罔措乃跪求遗偈师接纸云信手拈来一笔写尽都卢丢在大江东连画数圆相掷去乃自起趺坐以两手拭面泊然而逝师生于明万历丁巳九月十九日示寂于清顺治十二年乙未正月初八春秋三十有九僧腊一十有七明年弟子超真等迎骨归建塔于江阴敔山祖席之中湾峰公为之铭湖州武康县报恩寺美发行湻禅师福建延平府将乐县人俗姓熊十四而孤十八婚娶生一子年二十妻子相继而殁畏身世无恒决出家之志投舅氏惺X如公剃落首参寿昌閴然谧禅师閴即以大器期之一日见古德垂示云一口气不来向甚么处去疑情顿发不觉放声痛哭乃奋臂扬言云一切是非莫管直趋无上菩提师亦不知李都尉有是语也浪杖人继席寿昌遂纳具自此工夫尤加精进冬夏惟一衲一苎布单衣祁寒之际编草裹腹绝不以淡泊撄怀癸未冬过博山入堂遂誓云大事不明不出此堂工夫逼拶至四十余日如老鼠入牛角相似忽被面前堂磬一触全身如在网罗中跳出年方二十有七遍历闽中江右丛席俱信宿少留迤逦至金陵邂逅与然纬公时大觉老人道望高海内即日腰包同往值老人行脚归大雄师乞单入堂老人悬牌垂问云佛未出世道将一句来有同堂僧某以丛林头角自许谓师曰我与兄语当面呈之师即抱牌入方丈云和盘托出老人云山僧今日困师礼拜过一边立某僧云苍天苍天老人云客作汉直打出复顾谓师云汝这一转语可作我维那次日结夏即命师纲维首众夏中受老人拳踢最多每谓人曰若不克意来参老人焉知有与么事所谓悟了不见人十箇有五双杜撰也至七月解夏与䒢溪森公等九人同受记莂处师为第二座自此执侍左右未尝少间老人日以赵州勘婆白云入磨房勘五祖话问师凡下语老人輙诟骂不巳一日复举问师曰既是拈也拈得颂也颂得悟也有悟处因甚却道未在师云粉牌不着白老X人云说也说得是见也见得到祇是未在师参究累日忽见白云五祖面目遂举似大觉老人曰这回谩某甲不得也觉云更与你三箇未在师云恩大难酬便礼拜而出次日侍老人喫粥次老人曰会得末后句底喫铁棒有分师云这老汉脚跟未点地在老人云果然少不得师云且喜老汉脚跟点地觉云转见不堪师便礼拜觉云粥后来领棒师云劒去久矣乙未冬游台山掩关紫柏洞三阅寒暑戊戌重归报恩一日觉谓师曰台山婆子为汝勘破了也这里合下得甚么语师云作家宗师宛尔不同觉云那里是赵州勘破婆子处师云明破即不堪师复呈勘婆颂云蒭犬吠明全不露木鸡子夜正明歌一曲两曲无人会雨过夜塘秋水多觉抚几称善辛丑春师乞假入闽葬亲度夏蚌坑于经行次勿忆百丈嘱沩山时节若至其理自彰之语蓦然打失布袋始信大慧禅师云大悟十八遍小悟不记其数非欺人语时年四十五矣后出岭举似老人老人云兹与我江上水关契证处合所谓不住始觉冥合本觉参得涅槃堂里禅未能透彻此关自利即得为人则祸生今时佛法虀腐极矣能透此关是不易得法道重任在子厚自爱遍谓入室弟子曰还西堂得中禅状元汝辈落渠后也师愈自韬晦康熙乙巳夏侍老人入天目重开师子正宗禅寺老人举师立僧示众云旁知曲解岂堪论一悟为休眼正昏不负南询赵州老无宾主句撼X干坤要知无宾主句么问取堂中湻首座丁未秋奉老人命受息斋金太傅岵瞻戴京兆请住武康报恩法席入院上堂缃水龙渊浮玉山廿年冰雪侍师颜无端推出成狼借满面惭惶何处安行湻虽亲依老汉二十余年并不参老汉禅亦不曾得老汉说话祇是被老汉骂得彻骨彻髓身心顽了一味瞌睡佛法总未梦见记得几则古人因缘在肚皮里安排今日宝华王座上阐扬佛祖宗猷开焕人天正眼不意来到野猫洞口打一箇喷嚏都忘却了一字也想不起来祇见金轮峻峭万木森严山青水碧鹊噪虫吟秋风飒飒秋雨萧萧缁是缁素是素钟是钟声鼓是鼓响一一现成一一明妙一一为诸兄发向上机一一为诸兄转大法轮一一从自己胸襟流出所谓我本无心有所希求今此无尽宝藏自然而至大众前是山门佛殿后是方丈寝室左是斋堂右是禅堂且道无尽宝藏在甚么处蓦卓拄杖下座示众举石门一喝分宾主师云丑举止照用一时行师云转见不堪会得箇中意日午打三更师云狗子尾巴书梵字野狐窟宅梵王宫冬至上堂万叠山含荆岫玉宜黄人唱晋江曲冰河发焰梵天红燕地冬生闽地竹咄是何物蓦竖拂子云大众众举头掷下拂子云鹘儿巳过瑠球国便下座示众春云霭霭春雨蒙蒙开眼不见天地合眼不见虗空衲被蒙头坐憨憨瞌睡浓通身黑漆漆正眼自光通三百六X十骨节节节现无量圣身八万四千毛孔孔孔出金声玉振虽然犹是无风帀帀之波且道如何是出格一句雨散云收后崔嵬数十峰晚参古佛心千万世只如今祖师意鍼眼鱼吞鼈鼻墻壁瓦砾放光明演说如来真妙谛蓦拈拄杖卓一卓召大众云现在买卖不离行市晚参对一说日可冷月可热倒一说桃花红李花白云门不善诸佛机惹得旁人说是非且作么生是诸佛机破蓑衣蕴荆行璧禅师楚人参大觉于崇福真切体究未尝轻发躁露后坐精进三次日上方丈谓觉曰某有箇见处觉曰狗子因甚无佛性师拳觉肋下云一向在赵州处落节今日要和尚处拔本觉便推出次日复上方丈觉云尽大地火发得何三昧不被烧却师曰特来度夏觉便喝师呈偈云圆似满月圆宽同太虗宽历劫无姓字从来绝跻攀圣凡由此出剎海任伊安始终无变异触处善随缘觉云还会适来一喝么师便出师土木形骸悟处颕脱后竟不知所终盖西山之流亚欤武康报恩寺骨巖行峰禅师乌程温氏子幼业儒尤信佛乘年二十一投舅氏阳山授和尚薙发授示寂奉遗命参报恩大觉老人一日闻觉示众云但向父母未生前荐取自然广大圆满师于言下有省是冬觉过宜兴海会不退勇公在堂纲维一众赖以提䇿退一日问师本来面目还喫饭么师曰那一件不是X箇中事退噼面便掌师曰师兄又作么生退复掌云还你饱齁齁地师从此顿开生面密举五宗纲要一千七百公案毫无疑虑乃举似退退曰大修行人还落因果也无师云不落因果退曰恁么则堕野狐身也师云赖遇是某甲退喜见颜色令师趋海会以所得呈觉觉详悉勘验乃书一偈云自惭福德真轻薄十载追随有数人近日传来消息好鳌山阻雪事如新鼎革后觉远游淮北师腰包寻访年余至凤阳怀远县始遇侍觉荆山之普陀菴度岁一日觉问如何是日中浩浩时昨得主师云真不掩伪觉曰如何是夜间睡梦时作得主师云曲不藏直觉曰正睡着时无梦无想无见无闻主人公在甚么处师连答数语觉俱不肯到此从前所得都用不着日日靠空棺材如有气死人一日到老人前老人又问师云家无二主觉曰一箇驴子系在橛上师即大豁所疑急趋前别前语云时值天寒请和尚保重觉曰此间难得禅和到与你一盏茶师云看者老汉今日一场败阙觉曰何不早恁么道师便礼拜檀越请陞座举千巖长祖颂文殊问维摩不二法门因缘云铁笛横吹宇宙清虾蟇蚯蚓解翻身知音不在千杯酒一盏清茶也醉人师呵呵大笑云千巖老祖美则美矣若是如今丛林澹泊衲子饥饿如斯言句却不相当今日云间众信入山供众山僧应时及节重颂此案举似诸人文殊多口维摩默往古来今见不全却喜云间居X士会馒头米饭饱鼾鼾喝一喝卓拄杖下座康熙丁丑六月二十六日遍至各寮从容谈笑且诫曰老僧不复来矣宜自修省毋恣空过至次日酉刻吉祥面壁而逝世寿七十九僧腊五十五湖州武康报恩寺栖云行岳禅师乌程沈氏子世为望族少补廪庠始以居士身参大觉老人于报恩顺治乙酉投觉披削丁亥秋事觉于淮北乞食炊给之余觉力为锥札一日问觉空索索地锦艳艳锦艳艳地空索索时如何觉云待你到此境界与你道师礼谢觉云者汉多时妄想今日始断师有省庚子春侍觉应诏还山入天台桐栢宫草衣木食习头陀行者三阅寒暑癸卯春觉命继席报恩晚参师云弥勒真弥勒起模画样分身千百亿揑目生花时时示时人郎当不少时人自不识略较些子召大众云还有赞叹分也无将此深心奉尘剎是则名为报佛恩晚参师云入秋时节不相饶西风吹雨池塘暮古殿松阴宛转开钟声透过山前路急回顾是甚么解制后三日晚参僧问涅槃心易晓差别智难明如何是差别智师云春打六九头春雨洒不歇进云如何是涅槃心师云百花枝未动今年信较迟乃云祖师心印非长非短能方能圆无相无貌有彩有文天下衲僧厮结眉毛结即印破尽山河大地日月星辰人物草木一破一切破天下衲僧解开布袋解即印住尽山河大地日月星辰人物草木一住一切住或有X箇汉出来愤愤悱悱道说甚么印破印住和者印子一击百杂碎岳上座不免呵呵大笑双手作递印子势云请试下手看落堂师问东单众云西单无为甚东单有问西单众云东单有为甚西单无师呵呵大笑云谁家别馆池塘里一对鸳鸯画不成康熙丙午冬十月某日示寂于报恩之西方丈世寿五十三僧腊二十二塔于寺之养亲草堂左陇报恩西堂寂菴行洽禅师汝州光邑王氏子孤苦绝尘矢志万行到处陆沈众中尤行业纯谨后参大觉老人于报恩觉示以未生前话每征诘师无对觉云你恁么参禅水也消不得师直得垂泪同众坐不卧七觉问甚么物恁么坐师云总没交涉觉便打师无语觉痛打一顿中夜释然举似觉觉颔之时年二十有三师因看病回觉问有气死人是你救活了无气死人作么生救师指旁僧云何不祇对和尚觉云他已喫我三十棒了你自道师云和尚着甚死急觉云念汝看病辛苦一日觉指杨梅问一样杨梅因甚有红有青师云和尚合取口觉颔之觉垂问道通无碍因甚一片竹窗关断月师云和尚道甚么觉云须是他喫得棒觉问紫罗帐里撒珍珠汝作么生道师云拖泥带水觉云向古庙里軃得过时如何师云吹毛用了急须磨师问僧死了烧了你向那里去僧云一念不生无来去师云向一念未生前道进云吞却X须弥了也师云你试吞者火炉看僧无对师便打复顾旁僧云你与他代一语看进云唤作火炉那师便喝师一日同不退勇廊下行次退蓦拈一毬掷师师云那里得者箇来退以毬便打师大笑而去至晚入退寮于桌上画云午后底午后底复作此中口相云作么生作么生遂将毬子收过退少间自外归亦书此云贼贼把将来令行者送至师寮师将毬了付行者云也是雪峯道底退又书相云几人于此茫然师云直饶恁么也只是弄泥团汉虽然若人检点得出直须僧问䇿杖理民时如何师云天下归仁焉进云棒上成龙又作么生师云终不贵僧问如何是三世诸佛不知有师云灯笼露柱长年困进云如何是貍奴白牯却知有师云脱殻乌龟飞上天杭天目山全菴行进禅师武林沈氏子生数月而孤至年十二母命投无诤寺隐松禅师出家后思求出世正因往参天童密老和尚遂进具嗣往报恩参大觉问某甲生死未明求和尚开示觉曰将生死来与汝开示师茫然是冬遇林叟指参金粟有同参问曰兄生缘何处师云瓶窑参曰到报恩多少师曰二十五里参云啐你处现有古佛善知识不参反来者里正如瞎猫跳过鱼盘喫豆腐也师唯唯一日因往若山访同戒投林叟宿林云你去金粟住又来何干师以前事实告叟作色曰我却瞎了眼将谓你是箇有X志气底人劝你去亲近善知识你今破期出堂将来期期如此他日诳骗人我住若干丛林参若干知识者样没血气底枉相为你师被呵直得惭悚无地遂回金粟满期明年三月重至报恩师后尝曰从此一住二十三年实赖林叟激发之力觉见师诚实痛下鍼锥师自恨障缘深厚不能一拨便转或捐钵资或卖衣物攒米打七彻夜参求不知其几至年三十八岁时觉北行不退勇公纲维见师工夫得力当众称赏师七终不得透彻放声大哭次早诣寮致谢仍流泪不巳勇慰曰和尚不在家兄去亲近理安和尚亦可师曰某在此亲近和尚十来年如此不青不黄有何面目别去见人者桩大事必求吾兄为我了断某巳办得石米欲上证果菴讨箇分晓乞兄早晚提诲勇大喜即送师上山研究一七有余忽地春风大作打开门户师当下勐省喜跃无量时勇往云覆菴师即星夜越岭相见勇云全兄何得夜来师云某甲捉得贼特来出首勇云为甚文殊出女子定不得师云莫谤文殊好勇云为甚罔明出得师才拟议勇搀前云喂咍师茫然无对值觉回大雄趋往瞻礼一日觉垂语曰古人道休去歇去一念万年去寒灰枯木去古庙香炉去一条白练去且道明甚么边事师同众下语觉征云龙得水时添意气虎逢山势长威狞是汝道底师云今日亲见和尚又一日入室觉问万法如何归一师云海纳百川觉云一归何处师云波生X浪涌觉曰脚跟下与你三十棒师掩耳而出自此投机命充副寺一日因禅者呈香巖上树颂触着向问勇公此话咬嚼不破自谓此话不透则从前发挥公案皆未稳当遂将拈颂稿一时焚却辛亥老人命师上天目一夕诸兄弟同在老人室中因举上树话至虎头问处觉厉声云甚么虎头上座狗头上座师当下碍膺之物豁然荡尽遂当众颂上树话觉大可之后出世住兴化极乐院既而迁荆溪海会寺庚申仲夏应请主持天目辛未春复应请崇福僧问尽力道不得底句谁是得者师叉手云惭愧僧云得后何如师云两粥一饭进云忽遇出格人来又如何相见师云打退鼓僧问大死底人却活时如何师云只得一橛进云不许夜行投明须到时如何师云此夜一轮满清光何处无昭觉丈雪醉禅师内江李氏子襁褓时礼古字山清然师为徒性冲淡于世邈然因读法华经乃至一举手或复小低头皆以成佛道默计曰成佛与么易耶遂质本师师罔措圆具后遍参诸方至破山问僧问云门如何是佛门云干屎橛意旨如何山作卧势云老僧不参禅祇爱伸脚眠师疑骇动静如一箇有气死人相似一夜因倒穿了鞵脚套不上拟伸手拔忽然有省参天童一日上太白顶拖柴因竹签伤足血迸污地忽听梆鸣声震山谷忽然大悟进方丈X作礼云某甲有些畅快密作听不清势师便打喷嚏密打云那里失利来者里拔本师又两喝密连打云翻不畅快了师拂袖便出复至蜀谒山山问你从南方走一回带得甚么宝物来师竖一拳山曰别我七八年一点气息也没有师曰若有气息则不归了山肯之后住成都府雪居禅院晚参山僧一夏巳来妄谈般若生身堕拔舌犁耕地狱正与么时阿谁随侍溪声首座云自作自受师云我识得你复云既是无人替得冥应罪缘毫发不来因甚三门厨库被蠛蠓虫吞却老僧于须臾顷游徧一十八重地狱末后为众兄弟拨转今昔关头去也拽杖打散归方丈上堂物物有密语直捷直到底七佛祖师来两眸擡不起林下人十中有九觑捕不及时大憨维那一喝师云好人不肯做又去屎里卧示众云静明无隔夜禅与人参复拈拂子云而今有也拂一拂云到与么也未居士问一口气不来时向甚么处安身立命师噼面一掌士拟开口师复掌士请开示师云待汝一口气不来向汝道一日又问一口气不来向甚么处安身立命师打一拂士拟开口师复打士云弟子不会师云赖汝不会若会黄河水也须倒流三千里百城着禅师奉节县沈氏子三岁解准提解结二呪其后博通五经天文地理诸般术数十四游泮十六选拔身羁功名心嗜佛典偶见破山禅师语录偈云X我为生死来出家何须更算海中沙无常煞鬼卒然至锦绣文章乱似蔴遂弃官礼大年师披剃具足后遇竹帆禅师指参破山禅师相依有年总不得脱洒一日山唤师答话师才作礼山蓦头一踏师豁然大悟喝一喝山云再喝看师拂袖归堂遂呈偈云本地风光处处知芒鞋筋断绝纤疑几回踏破山头月带露和烟憩陇西山肯之住顺庆府渠县兴国寺上堂运水搬柴只自知神通妙用总由伊算来不费些儿力何必三三两两疑僧云不疑底人来也师云须弥山王在那一劫中与你说破僧沈吟师便打上堂噼不成两揑不成团是箇甚么指足云一只草履烂却半边不得周全师因雪背师兄问道得一句是吾真弟师打一掌背休去师云不可向鬼窟里作活计背呵呵大笑师云也未见得师入堂埜湘蓦抱云正恁么时如何师打一掌湘沈吟师又打一掌师围炉湘随至问云毕竟如何师拈火示之湘后契悟师云你何不谢我湘拈一粒豆置师碗中师云今日收得一主冷账黄州黄陂素山冲然义禅师于燕京西山一僧戴云尖帽穿朱履着跨鹤衣拜曰和尚还识得否师拈棒曰不是儒不是道俗人头戴僧官帽连棒打趁其僧浑身脱却赤体问曰和尚今又如何识我好师亦打曰脱却皮毛换却骨难逃法眼破重迷僧悲感礼谢而退康熈壬戌春师预期X辞世至二月十八午时上堂诀众叉手而逝塔建本山蒋山芥菴大禅师小参师云卷帘除却障闭户成塞碍祇者障与痴古今无人会无人会三箇成羣四箇逐队君不见台山路上蓦直婆明州市里憨布帒晒藏上堂释迦老子四十九年三百余会口劳舌沸演出一大藏教天人龙鬼神无不顶戴奉行谁知落在我祖师门下被人唤作拭疮瘤底故纸今朝六月六日诸檀攀条攀例来此翻晒若也彼既无疮自勿伤之其或未然好将此故纸拭净你底疮瘤且那里是你底疮瘤故纸又作么生拭你若生五戒十善底疮瘤将人天故纸来拭你若生三途六趣底疮瘤将轮回故纸来拭你若生无明烦恼底疮瘤将真如解脱故纸拭你若生四果四向底疮瘤将声闻故纸拭你若生六度万行底疮瘤将菩萨故纸拭你若生火宅底疮瘤将三车故纸拭你若生安养底疮瘤将弥陀故纸拭此犹是巳验之方对症之药未出教乘极则更有般蹊蹊跷跷古古怪怪底疮瘤三种病二种光透之不脱明之不得惟我衲僧分上为害为冤所以道灯心剌着石人脚火速去请周医博路逢庞公相借问六月日头干晒却大众且道晒干后又作么生奉持山僧为说陀罗尼而守护之以两手捻拳连叩齿云金咤金咤僧金咤护金咤吾今为汝解金咤终不为汝结金咤唵吽吽泮泮娑诃下座晚参云X干坤之内宇宙之间中有一宝秘在形山大众如何是你形山底宝一僧云月色和云白松声带露寒师云我不答对不吟诗只要问你形山底宝僧礼拜师云礼拜且置云门道将山门来灯笼上又作么生会僧拟议师便喝一僧拜云深领和尚者一问便出师复唤来云领后如何僧云密不通风师打云将谓是南番舶主元来贩私盐汉小参秋风清秋月明梧桐叶巳落丹桂又香生长空历历鴈过高树啾啾蝉鸣说甚西来祖意太煞十分现成杨美之郭君建不依本分错路修行来我兴善寺里朝三暮四念他白云老子底上大人乃呵呵大笑归方丈晚参入院以来一月人事奔忙不彻日日愁米愁柴佛法无暇打叠大众一体人情苦苦煎逼要说大似欠他钱债还本还利无歇兴善虽则臂长袖短今晚不免尽情抖擞了罢遂提起衣袖连抖数抖云大众多得不如少得少得不如现得年穷岁毕以后再不要上门上户来索取晚参若起纷飞之心即究纷飞之处究之无处则纷飞之念自除返究究心则能究之心安在正恁么时如何抱石投江台州净居湛菴常禅师四明鄞邑吴氏子依金粟悟得度圆具随悟迁天童因陶瓦乏人命师执役五载每求进堂悟曰此事不拘内外贵在笃信师即矢志不进堂决于透彻以作堂外榜样一夕阅悟语录曰X何不向棒头指处看忽然知得棒头落处次早呈悟印可之示众一言不相赴知君太罔措即此罔措时便是汝出路拟向别处讨驴年不得了年老觉心孤谁知多落草明州雪窦宏远诏禅师族姓王越之观海卫世胄也母一夕梦老人送和尚入室而诞师总角脱白参念佛是谁依天童悟祖力究不契后谒石奇云于灵鹫看云门东海鲤鱼话有疑一日侍云次值旁僧举问此话云便打僧又问云又打僧再问云复打师见之忽然大悟乃曰可惜许三棒也无一点云曰你又作么生师拂袖曰大雨来也便出苏州西华秀峰岫云行玮禅师长洲顾氏子年十二投虎邱西隐房本如披剃闽漳黄石斋太史寓西隐师出谒应对不落机复命为诗叉手而就史异之曰此沙弥他日肇兴祖庭无疑也二十五从牧云门谒天童悟命随众涤食器每进方丈参咨屡遭痛棒门唿之曰尔涤食器多时摸着碗底否师大疑勐力参究忽一夕卷帘顿豁亟趋见悟悟曰作么便展拜曰谢和尚不通一线之恩悟微笑而颔之越三年随门出天童居吴之铜井山及门开法古南命为第一座一夕晚参门曰心生大欢喜自知当作只是下面一字山僧续不来请大众续看师出众曰贼门可之南岳法轮石隐贞禅师江西武宁刘氏子上堂法轮贞长老恰似打油匠不管菜子桐子山茶子一齐X收拾榨牀上冷也一撞热也一撞撞得一点气息也无翻转枯来还要加上两撞且道为甚如此良久顾众曰是则名为报佛恩如如懒人方为戒居士歙州人龆年即有志向道一夕梦辐巾道者引至扬州三叉河宝塔下视塔影欹斜命士将塔扶正士开塔门着力通身汗下忽然有省觉身心世界一空尽古今只是一箇自己并自己亦不可名状述偈曰梦中作梦宛然真耳听何如眼听亲泡影堆中拈宝具大千活句属吾人自此遣妾茹素求道益切一日谒牧云门于鹤林门曰不生不灭心聻士曰弟子今早渡江门曰江上风浪恶如何过得士曰柁柄在弟子手里门曰即今登岸也柁柄聻士曰本寺伽蓝米公做门曰米公与你有甚涉士拱揖曰即刻拜别和尚门笑而颔之曰梅子熟矣乃付以偈曰灵山花下别京口渡头逢君今如是去千载起吾宗后求剃度门曰可搆静室不必出家便化同人堪称希有润州夹山蘧夫一禅师宜章李氏子年十八投万松出家初谒憨山清于曹溪卓万法归一语三年不会次扣天童悟棒下有省后见夹山豫豫问甚处来师曰浙中豫竖起拂子曰还收得这箇么师曰阿谁不具豫曰试呈似老僧看师拂袖便出杭州钱塘理安天笠珍禅师云间陈氏子父仲雍母金氏十八出家行脚参南㵎㵎示父母未生前话疑X不去心圆具后徧谒知识过绍兴东郭门外逢杀犯人血溅衲衣打失本参偈曰活人头落地血溅死人衣不知谁死活斩断未生疑呈南㵎未获许可后依南㵎过竹林因僧错会赵州勘破婆子话南痛棒打出复唤回来云与你说箇譬喻你即是者僧老僧即是赵州拈起竹篦云者便是婆子那里是勘破处僧拟议南掷竹篦归方丈师在旁不觉汗下洞彻古今公案师呈颂云几人不战便成功独许南阳老卧龙自借东风鏖赤壁赚他血泪满江红南云那里是赵州勘破婆子处师震威一喝南便打师礼拜云勘破了也便出后继席南㵎上堂抱鈯斧居山闻名不如见面着草鞋住院见面不若闻名事到如今抑不获巳飏下鈯斧子脱却破草鞋展开驴脚伸出佛手菩提路上扶起剎竿广济道中重开饭店不蓄一粒米不栽一茎菜令一箇箇饱齁齁地拈却炙脂帽卸却鹘臭衫作赤洒洒净倮倮汉若是具顶门眼悬肘后符唿唤不回头罗笼不肯住望剎竿而走见鞭影而行山僧不妨瞻之仰之即今还有恁么人么蓦卓拄杖云设有勘过了打上堂大通智胜佛稽首干矢橛十劫坐道场猴子系枯桩佛法不现前心肝树上悬不得成佛道泥神抚掌笑此四句中一句杀人刀一句活人劒一句杀活同时一句杀活不同时若捡得出古佛在你脚底晚参大人峯顶无根树却被贼子偷了去X几多痴汉守枯桩业识茫茫无本据以拄杖一齐趁退黄梅五祖千仞冈禅师明州王氏子弱冠礼雪峤信断发受具天童看无字有省偈曰狗子无佛性莫道说得好闺女学做媒自身也难保后往夹山见箬菴问举高峯枕子因缘言下大彻呈颂曰久忆并州是故乡而今身巳到咸阳若教忘却来时路不是愁人也断肠问击节称赏命师分座出世润之金山鄂之黄龙舒之浮度陞座春色阑珊三月天数声啼鸟落花前荷因有热先擎盖柳为无寒渐脱绵处处劝耕梅子熟家家缲茧竹篱烟分明好箇神仙诀父子虽亲不可传僧问牛头未见四祖时如何师云花开蝶满枝曰见后如何师云树倒猢狲散黄梅祖殿拈香钵衣漫与俗家儿骨董浑身欲付谁看取东山山上水承恩端在逆流时陞座鸦鸣鸦鸦鹊噪鹊鹊婆饼鸣婆饼姑恶鸣姑恶记取枝头一一鸟何声不是自家音师于康熈丙午六月示疾乃贻书命大干明公继席再订以次春二月行期至是月十七会晦山显公问疾师嘱以后事至二十未刻陞座乃问众集否曰集又问晦公在否曰在遂端坐而逝寿五十五腊二十四塔于东山演祖之右润州金山铁舟海禅师新安蒋氏子参南㵎问一日侍立次问谓师曰你试道一句看师曰父坐子立问曰如宾主相见如何醻酢师礼拜依位而立问曰你X透得礼拜透不得礼拜师曰是甚么所在说与么话问曰如德山棒临济喝明甚么边事师拟进语问以茶钟一击粉碎师忽大悟潭州神鼎云外行泽禅师婺源汪氏子年廿五脱白黄山阅三载圆具参天童悟问如何用心得箇入处悟曰无心可用是汝入处师拟进语悟便打于是疑情顿发一夕不觉倚柱失睡忽闻开门声有省呈悟悟为首肯后倚松际授于磬山机锋迅捷应对无滞授曰汝进语都佳但桶底未脱在师发愤力究一日因风动帘幙堕地扑簌作声忽然大悟授始印可出世蕲州老祖湘阴神鼎上堂会得也打不会得也打良久喝一喝曰姹女巳归霄汉去獃郎犹向火边栖僧问文殊乃七佛之师为甚么作释迦弟子师曰钟楼上走马佛殿里骑驴问和尚昔在磬山得箇甚么师曰山僧爱瞋不爱喜曰如今以何为人师曰揑棒唿狗曰恁么则圆满菩提无所得也师曰百草头上荐取老僧僧礼拜师接机峻迈手眼精明室中甞举狗子无佛性话验人罕有契其机者顺治甲午师书偈曰是非海内展全机多少时师尽皱眉此日一无言可付江南江北大家知投笔端然而逝全身塔于神鼎之右陇语录十六卷附楞严方册藏流通龙华湘翁沄禅师小参僧问本是山中出来作山中主上下一和同春风满寰宇如何是山中主师曰身上毛不出头上角不全曰如何主中人师曰眼见X如盲口说如哑曰扫尽诸方老婆禅杰出春山无二主师打曰你未有喫棒分在乃曰若说佛法供养大众杜䳌声里春阴老若说世法供养大众苕水环流波浪深罄情拨撒彻底刬除更须知拄杖头一窾遂卓拄杖曰看看拄杖子恶发来也三十棒要打临济厮儿为他才住箇院子便乃教人成褫致令普化克符连日在屋角头倾箱倾笼漏尽家私三十棒要打雪峯箇汉为他才得些须供养便对闽王道自从先德山石头以来传此秘密法门带累后世搀行夺市底把白马老枕边破木榍认作他先祖髑髅更三十棒要打古今知识为他噇却常住饭终日说大法小法向上向下山中主主中人赚引一队伶俐后生怖镜寻头无有休歇诸兄弟山僧与么提训你道还有为人处也无掷拄杖曰一径直二週遮好眼如何乱撒沙日势巳晚归堂喫茶上堂竖拄杖曰拄杖子头戴宝冠身披珍御先天地而不老后天地而常存有时突出人前便见千年一遇如今混俗和光共你八十三九十四教你修省当机觌面提与你饶益觌面当机捷你若不信蓦呈起拄杖曰看看变作观音大士走入西王母眉毛罅里说阿字法轮去也卓一卓曰吽吽X揞黑豆集X卍XXX揞黑豆集卷八心圆居士拈别火莲居士集梓杭州仁和圆照䒢溪行森禅师惠州博罗黎氏子母梦白光入怀生师眉宇俊秀骨相清奇性情天放如鹤立鸡羣廿七岁弃家从宗宝独公削染纳戒往参雪峤信问乳燕遶华屋梅子正香熟如何是西来祖意雪云未曾闻者师曰恰似错问一日又问未离方丈句作么生雪侧耳师曰谢答话次参大觉琇于崇福觉令作本来面目颂师曰苕溪屈曲水潺湲万叠关山一境闲乍雨乍晴云散后满天风月到人间觉云好与三十棒师云恩大难酬一日觉垂问云僧问杨岐达磨面壁意旨如何岐云西天人不会唐言令师代僧进语师云谢答话觉又云临济道大凡演唱宗乘一句语须具三元门一元门须具三要路且道杨岐者一转语是那一元有照用也无师云袖里金鎚当面掷一日觉垂问云僧问杨岐人法俱遣未是衲僧极则佛祖双忘犹是学人疑处未审和尚如何为人岐曰你只要勘破长老令师代僧进语师代云学人礼拜谨退觉又云杨岐是临济儿孙为甚不行棒行喝却作恁么语话师云前箭犹轻后箭深觉命分座报恩崇福两山师复手辟龙溪菴为禅悦晏休之所复应蕲之老祕乙卯秋众请继席崇福师游牛首逢一道者者弹指一下问是何宗旨师云老鼠喫盐者云如何是藏锋句子师云东西南北者云如何是事藏锋师云隔岸醉人多者云如何是理藏锋师云满江野鸭子者云如何是事理俱藏锋师云水里船船里水者云如何是事理俱不藏锋师云上底上下底下者便作礼师游五台宿显通寺寺前见一婆头缠红布𩯭插山花身披杂袄左足花履右足黄鞵目光射人手𢹂竹篮篮内诸物俱有口食石子师问婆在此何为婆曰乞我一文钱师云年多少婆云六十四师云有家主公么婆云徧地都是师大笑婆睁目视师师便打婆喝师又打婆𢹂篮作舞而去师游中台回婆仍在路啖石见师便笑口称南无佛南无佛师问婆生缘何处婆云太原师云几时到者里婆云今日六月二十七师云识得你也婆合掌云大通佛大通佛便作礼提篮而去师云几不问过师于康熈丙辰六月廿七示众曰明年此日能见我于X别峯乎众罔测丁巳春师谢事崇福游吴山见华严兰若顾从者曰此中修篁奇石可以卧数江颿吾将老于此矣谓主人曰吾欲于此结一期缘可乎主人唯唯至六月廿四日谓主人曰明日吾行矣主人曰愿留数日候集诸子师曰诺至廿七诸子四集乃说偈曰慈翁老慈翁老六十四年七颠八倒开口便骂人无事寻烦恼呵呵总是一场好笑复书封龛语云䒢溪老䒢溪老到者里有甚么不了咄封却遂掷笔含笑而化时异香远彻缁素竞奔至七日掩龛余香犹烈迎龛归龙溪塔于圆照之右脇焉学士曹本荣曾问师如何是正法眼师曰煤块子曹云宗门有五家是否师曰一亦不可得王熈问彼此烧作一堆灰向甚么处相见师召熈熈应诺师云特地一场愁老祖开炉上堂僧问彤云密布山坐高原截断众流请师别唱师云又是新闻进云祇如未出方丈法雨巳降神通妙用耶法尔如然耶师云天不高地不远进云一杖拨开千㵎月三盂收尽五湖烟师云近火先焦僧问老祖险峻关山难越实可悲哀乞慈方便师云者场大当贵凭人心所愿进云一念休时事若何师云切忌进云彼丈夫兮我丈夫师云另是一条筋僧问千年炉鞴今始开人天共听无生曲如何是无生曲师云当官莫近前僧问轻风拂月宝华开如何是宝华中事师云白马紫金鞍进云打鼓集众师登宝座意旨如何师云且X莫颠倒乱僧礼拜师乃云适才新闻普告大众谁道关山险峻截断众流天不高地不远者场大富贵凭人心所愿卓杖云切忌未生前你又如何看好笑颠倒者闯破馊粥礶且莫乱且莫闷白马紫金鞍骑出万人看咄现成公案下座腊八上堂僧问世尊不覆藏无端漏洩达磨不慎初九年面壁未审达磨底是世尊底是师云洞庭湖进云分明一点无余欠不待明星巳现前犹是者边事如何是那边事师曰鄱阳湖进云踏翻洞庭波底月万重云散月来新师云过渡莫争先僧问掀翻窠臼无些子踏破元微向上关世尊睹明星悟道是否师云前山巳解松根雪进云从前太煞郎当何故如今一毫不拔师云石台又挂梅梢月进云恁么恁么山不是山水不是水不恁么不恁么山是山水是水师云姑苏城外阊门市僧问梅花初放鴈声孤鴈过梅落时如何师云惺惺着进云锦上添花因甚么学人不会师云恰似九江客进云掀翻海岳踢倒须弥时作么生师云行堂须仔细进云好手手中呈好手师云热粥热饭僧问清净比邱不上天堂破戒行者不入地狱因甚么和尚与人说戒师云你为何梦里推磨进云箇里宗风分外别师云破草鞵僧礼拜师拈拄杖云前山才解松根雪石台又挂梅梢月说向诸禅人惺惺开眼听明星现时世尊悟道明星几时不现一僧出师便打僧茫然师笑云世尊不覆藏达磨不慎初洞庭湖鄱阳湖X说甚么梅放鴈声孤谁论锦上又花铺獃禅客九江人爱学姑苏姑苏城外阊门市家家年到贴神符老祖山头真好笑两堂贤圣嘴蛮麤下座结制陞座问答毕师云放下布袋快活无匹闲看猢狲偷喫生铁阿呵呵的的的问甚生前面目谁论梨花笑日斋堂有粥有饭禅和要喫便喫喫即不无饱后作么生夜行莫踏白下座解制陞座僧问正法眼藏即不问今朝解制句如何师云穿山鼻孔破僧礼拜师大笑云虽然和盘托出却是大段不同瑯琊禅师道本来无一物压杀天下人直饶便分明坐在粪坑里作么生是透脱一路妙音观世音梵音海潮音众兄弟朝看东南暮看西北近世双笛从羌侊饭不及壶飱下座上堂问答毕师乃云行脚须具眼参禅要识句大众识得句也未适才答僧云是柱不见柱咦非柱亦不见柱既然是非都去了因甚又说是非里荐取汝等诸人作么生荐莫是云日能催晓风光不惜年么莫错会好幸逢征客尽归在落花前切忌颟顸儱侗去所以古德云至道无难惟嫌拣择桃花红李花白谁道融融只一色诸禅德瞥不瞥一夜东风吹落枝头残雪会么老祖殿前梵王宫阙双峯灯放九天风月燕子语黄莺鸣谁道关关只一声不透祖师关棙子空认山河作眼睛咄冷底冷热底热粥锅西边底莓苔裹石X碣良久喝一喝云歇如今是甚么时节师大笑曳杖下座两序请陞座师竖拂云一羣子上来一羣子下去残梦五更钟落花三月雨合掌低头换步时进前退后翻身处有利有害人无远虑归到故乡还似客布谷催耕鸣别树叉手句可惜许一切数句非数句打一拂曰去问学人道眼不明未审甚么碍师云几时立春僧云昨日二十三师云怪我作么众入室师拈杖云摩诃般若波罗蜜明如日黑如漆异解多途商量非一卓拄杖云急若人信受奉行一生参学事毕复举殃崛产难因缘师云从古至今拈提者极多错会者不少龙溪今晚索性与你点出天苍苍野茫茫风吹草见牛羊禅和子会也未不会再说一遍水溢天开隄花落满龙溪凫随潮落去日上绮霞低众作礼师掷拄杖便起晚参师云万法归一一归何处呵呵学人也有趣和尚也有趣拂一拂归卧室晚参师云山门前得底句禅堂里商量去进到方丈不必再举何也天溪不肯孤负汝晚参良久云诸大德我巳说清净法竟是中清净否是中清净否是事如是持余纸半幅留与五百年后人X䟦尾僧出作礼毕拟归位师连打三棒维那问乌龟入水即不问相逢不相识时如何师云分明是箇骆驼进云但念水草余无所知师云口里气闻不得进云拈却猫儿会上树未审落花流水归何处师云但闻人卖子不闻人卖爹重阳早参师云今朝九月九猢狲上树赛筋斗右转左左转右好手手中呈好手呵呵天溪长老不唧𠺕早参师云水中盐味色里胶青咄将谓明星是眼睛通身有口向谁说挽尽天河洗铁丁室中晚参问答毕师乃云阿逸多笑甚么蛇穿耗子窟普化摇铃过呜唿小子脚板踏破痒疮近火血沾衣伤盐伤醋陈年货有人道慈翁老有茶请喫茶无茶滚水好咄汉仙琴高骑赤鲤羲之写字换鵞儿良久云归堂去六月十九早参路上红尘起江中白浪飞卓拄杖云观音菩萨来也有眼者近前无眼者退后一僧出作礼毕拟归位师打云与么不得得与么良久卓拄杖云礼拜归位真堪笑与么不得得与么曼拏罗指地为泉胡大头捶破铁山若也知去龙行虎步如或懵懂世尊陞座默然阿难遣出比邱左右顾云半山庙三天竺遂以拄杖一齐打散雪夜晚参师云喫苦茶说淡话谁管佛法不佛法冯夷翦破龙溪练枯柳梅花处处春咦月下冻痕生绿井隔窗玉片飞X无影树枝风息转迎寒寒人如鸟栖未安日短夜长谁先觉荧荧残烛呜呜角咄咄黄龙三关香严独脚冬至早参师云冷地里梦见一獃和尚曰昨夜三更子癸时枫杉隔坞问松枝满天飞雪来何处寒梅低首笑嘻嘻他又大呌云老祖老祖如今是甚么时节大众说看傍僧拟答师便打僧复出问生擒勐虎活捉狞龙人来时如何师云官法如炉进云忽遇透网金鳞又作么生师云谨慎火烛进云驱耕夫牛夺饥人食未是向上钳鎚如何是向上钳鎚师叱云掦州客僧拟议师云大众归堂小年晚参众集师举拄杖云是我不是众茫然师掷下归卧室师见病人多逐苦境乃示云莫莫莫病是众生之良药我在俗时一病几死正迷闷中忽闻鼓吹始知病源不从他有遂决志出家云鼓角分明破毒鍼蓦然割断爱情心死去活来真好笑石头土块尽知音语诸人识病因大家割舍梦中身咄咄不作维摩诘文殊何处寻晚参云红不成雪白不成血等闲一事不分明苦使从头皆曲折咦不曲折大黄体挂穿山甲天官之大者不名所生人官之大者不名所职禅和子喫喫晚参云僧家无累以世界为影柱上观先哲深原道德下考市流乃足以羞禅和子凴栏莫与禽鱼共水底月明谁得知咦有趣有趣热鏊猢狲卖俏俐大雪早参云水似青铜镜山如碧玉城厨寒X面减色吟罢滴余声咦忽烧银遍野种玉成田白初粘草舍茆檐好似瑶池宫殿天天空庖恰早炊爨烟迟琼英乱洒晨光碎敲冰煑瀹茗香园蔬脆一盏麤饭僧欢喜人间尚有瓶无米行脚诗僧得句时贫家何限凄凉泪衲子品格第一要除葛藤僧护经姑置之案头何如早参云大众破除烦恼五更钟鼓木鱼声因甚又道白鹤飞来迎赤壁东坡到处便西湖咦广济县二十四都李大户物故早参云禅者禅者前观音后势至大市以质小市以剂咄往往如斯早参弹指云剥剥剥谁错谁不错语不传于輶轩地不被乎正朔乐乐乐珠玉碌碌瓦砾确确知藏问近奉山门请水上挂灯毬是何宗旨师云是你没造化进云待有即向和尚道师云前面走底麻子笑你除夕维那恭白云今日岁暮大众乞和尚说法师云一年三百六十日甚么处去了众无对师喝云青龙头上出米石元旦早参问答毕乃云老祖山头春至腊完送客偶出户看云还倚门说甚么未生前咄草芜没平野你要知今日事么木落见前村诸禅人仔细听老祖病多识药性凭你说残腊新春年新月新日日新三家村里舞魁星竹里声清急荐取莫将馊话厌人听鸡未鸣风最冷梅花无数落山城拍桌云无花果不结无枝果不成大笑下座晚参问答毕乃云洋洋乎盈耳哉作者七人知也未玉环击碎令人惜妙手良工修不得镇江客双峯山外衣衫赤帝释宫中飞檀特元宵解制问答毕师大笑云禅和子知不知灯影里马如飞处处人槌牛鼓皮普天乐笑话儿遍地孩儿眼搭痴咄咄老头子自已家风不说起喜喜雨打风吹破窗无纸好似人间措大诗下座早参云宗乘演唱均一句也今人随其言见其句不见脉古人会其意见其脉不逐句祖师明其旨不滞意不滞句一通皆通不执之即妙执之即不妙妙妙见乞儿与美酒以免破屋之咎咦心眼精明透彻宗旨者若碗若盂若瓶若壶若瓮若盎皆能建天地兆龟数蓍破瓦文石皆能告吉凶是知万物天地成理一物包焉物物皆包之各各不相借会么风急啼莺未了雨来战蚁方酣真是真非安在人间北看成南早参云四十二字妙陀罗泗洲大圣那姓何老禅客武功太白去天三百孤云两角去天一握山水险阻黄金子午蛇盘乌陇势与天通吽吽䒢溪见处不瞒诸公早参云德山托钵公案谁不水底看月末后句何处寻咄翦烛观机知豹略掀须击桌助龙吟呵呵瘦竹自摇青夜煖睡觉闻窗鼠起和明月小徘徊X独鹤似人行鴈阵噼空分地滟滟半池云皱静静一痕檐角溪头霜雪舞风枝落叶动寒灯部伍不齐铁马打一拂起七早参云夫出世至此时笑啼俱不敢论道于末劫邪正递相嘲古亦有之蔡中郎以反舌为虾蟇淮南子以砌蛩为蠛蠓高子明以干鹊为蟋蟀文人误谬自古为然何独于今禅者比闻有读维摩经至天女转男今时有错解者曰与倩女离魂一般又有云不过弄鬼眼睛也又有云者是如来禅又有云不合三元三要宗旨又有云与念佛者谁不相似又有云不是巖头末后句又有云岂有男身变女人之理又有云恰是竹篦子相似大众南风静兮北风兴吹不了兮纸钱灰冷吹不了兮古戌烟横吹不了兮酒旗叶叶江边影吹不了兮野烧痕青吹不了兮人悲客路斜阳艇吹不了兮鬼哭沙场夜雨燐更有一般吹不了子规啼血月微腥咄咄山茗满斟魑魅舞百场三万六千丁晚参云弥勒放下布袋迦叶难䭾生者以寿死者以葬城郭以固三军以强千金之子不骑衡古人曰汝等诸人尽是噇酒糟汉与么行脚何处有今日众禅契欲不出纳以湮其源空堂幽幽有桔有莞松下围棋松子每随棋子落当得么知藏拟作礼师连棒打出僧问承闻和尚有偈西溪之西毕竟甚么所在师云你者癞子进云学人普天之下都走过总不曾见X有箇人师云广济县去早参云抚心自惜触物生感禅和子春风天上来满城红与紫如何朝暮间飘落如流水维那问两度上名未审落在那里师云将直袋盛着进云尘中人自老天际月常明师云多费闲钱云水堂寮主问水出高原即不问竹竿头上礼西方意作么生师云两箇聋子讲得好不热闹进云卭州多出九节杖悔𢹂书劒谒将军师云呌做一段极希罕的新闻七月十四晚参云万物欣交得江山闲自知说甚么终日嘷而嗌不嗄终日视而目不瞚终日握而手不倪我忆南湖秋西山暮云起击桌云大众几时自恣知客问菩提心作么生发师云烦恼进云学人不知落处师云欢喜进云明知向上事学人因甚么不会师云十言十当早参云衲僧家发言吐气直须脱俗理要深而远大旨要切而明着句要炼而显喻有意无意间逗露本地风光使人见闻有所感悟方极其妙大众触石而出肤寸而合不崇朝而遍雨乎天下者泰山之云诸禅德觉华定自在王如来如何念自代云宜兴壶落水又问鹊巢避岁燕伏戊已鸡有专栖之雄蚁有兼弱之智出家儿向那里争胜自代云青州人弹指又问曾将天补缺不禁他移陵棒喝交驰时作么生会自代云出生台石莲花晚参问答毕乃云缩却颈伸出手昔日世尊拈花今晚外扬家丑今年是壬寅去岁是辛丑天寒人寒时月下牛如狗老虎吼爬当走道甚X么云绽绽路相同湖南有湖北有山东茄山西韭咄草里猢狲打觔斗维那问学人大用现前时和尚作么生师云一字不差进云莫是布袋里猪头也未师云为何喫者样东西进云老人言尽龟哥眼赤师云黄梅县地方四月八早参云今日圣诞良辰洛伽石呌曰黄鹂莫作藏身处一入柳丝遣不开汉阳江应曰楚云一夜真堪赋华顶峯道佛国何年入望来泰安山问天下英雄今孰是陈搏谷答大声空自聚如雷老祖各供白水一盃淡薄淡薄莫怪莫怪侍者出礼拜师便打早参云大众道眼若明才脱窠臼接物应机如钟待叩咦千万关山道平分南与北触目古人思时凭最高阁错自知老祖痴见笑水潦鹤昔有牛头会下僧参破灶堕和尚遶一帀出去公案会么良久云新月娟娟夜寒风静山衔斗起来搔首雪里梅横瘦好箇霜天闲却三台手君知否古人去后思念浓如酒说与行脚人左掌中书右早参云大众一左一右虽过于中而在中之庭一前一却虽不及于中而在中之皇世人好尽而远于中远于中则必窘于边幅必触于巖墙必堕于坑壍谁道本施土缘第一僧问和尚古人为甚么走入水牯牛队里师云你眉动眼动作甚么进云消得龙王多少风又作么生师云审戒时你须尽情发露进云说梦老瞿昙何处觅踪迹师云低头持呪去晚参僧问各自检点总成颠倒时如何师云上座不见甚么进云十X里大王五袴苏途远近如师云买卖不相当进云七佛巳前事为甚么学人不会师云第八句曲山第九林屋山进云因何三年不喫饭目前无饥人师云官吏有坐位进云眼不挂户意不停元时如何趣向师云军器局副使袁应华僧拂袖出师笑云大众七佛巳前事四顾何茫茫总成颠倒时禅客不见甚么呵呵宗乘之建衲子惟智守位谨常非明正眼故先圣之行脚入则讯其旨出则承其法居则思其道你要知十里大王五袴苏途远近知么买卖要相当眼不挂户意不停元时苟利后贤不顾其身上下用成故昭祖德莫道三年不喫饭目前无饥人好见月十五圆见缺十六始谁云芝草无根醴泉无源矣晚参云谁令白日晚坐使远山青山何为兮高高水奚为兮深深坞西冷垂虹亭龙拖急雨长桥过带累老祖听事不真晚参云天之显经隐权前德而后形好笑错过溪边日巳斜人间五百年兜率一昼夜咦浮云随风凌乱四野诸禅子仰天悲歌罢罢提多迦尊者晚参云物扃于所甘人扃于所守为何盘龙明镜饷秦嘉辟恶生香赠韩寿周脱邱遮莫牛正月初十夜如昼说甚么苏州有常州有早参云尽道今朝是冬至为甚么须菩提涕泪悲泣迦叶尊者只管冷笑大众记得么孟子见梁惠王僧问易开终始口难保岁寒心和尚又作么生师云千世不修生在贵州进云荆三汴四作么生师云X贞节祠南石判官进云举则易答则难如何到得和尚田地师云麻城盐客识阇黎晚参问异类中行绍隆圣种底向甚么处行履师云那有此理进云耳听不闻眼看不见七手八脚三头两面师云莫进当舖进云香严悟处不在击竹俱胝得处不在指头未审在甚么处师云快去呌菜头来知藏问当初未欲成相别恐误同参一首诗可是到家句否师云快快抢行李进云既是圣僧为何头上有漏师云几更时候起火进云碓嘴生花师云神明鉴察知藏拟议师喝云未明三八九难过祖师关好笑头上日轮谁不见南无佛陀耶把臂上高山山头妙窍往追不及来不有年老天谁言王野归来晚今在罗浮作地仙侍者问城中青史楼云外高僧塔去此之外请师指示师云江西钖箔进云可是下文看註脚师云衢州阡张进云日出卯用处不须生善巧师云周脚夫发黄病晚参云今古应无坠分明在目前因甚又有客愁繁似雨乡路草芊芊知道了回首垄头树似接古塘烟蛙鼓萤灯蚯蚓笛莺歌蝶舞鹧鸪天苍天苍天因事晚参云今日得箇新闻有一怪猴求冥王转人身王曰将毛尽拔去夜叉才下手怪猴呌苦跳去王笑曰如何做人这箇新闻可醒瞌睡今晚举似大众早参问赤土画簸箕使米跳不出是也未师云阇黎生得好耳朵僧作礼师云何所见而来何所闻而去水底看X红轮清波无透路喝一喝云曲有悞周郎顾起三早参云今时禅者曰三元三要者不过因便回向耳咄咄你道回向后还有事也无审细审细天明时有人高吟云山阁行将近迂回又隔溪八窗中远水万柳外长堤凿曲深鱼舍芟枝减鹤栖好笑好笑爹爹低低早参云苏子美读汉书以此下酒百斗不足多老祖瞌睡似梦非梦忽闻云船上不漏鍼为何枕头没处寻兹请大众判断若道复讐者不折镆干虽有忮心者不怨飘瓦不劳拈出元旦早参问答毕师打一拂云大树大皮裹小树小皮缠古往今来者欢喜成风颠喫饭汤烧速香开得眼来天大光咦俗气不除呵呵不妨不妨有大神呪有大明呪有无上呪甚么呪新年新岁而今而后入俗随俗入乡随乡一卷子程子曰一卷天地元黄一味顺朱填墨不用向下向上所以问新年佛法答他紫云瑞雪降重重问前三三后三三答他梵王宫殿隐晴空大众玉童端拱双尖上石船峯在碧波中年初一驾长虹任从天上醉春风知众在否众应在师云有功无功莫使肚空斋堂排斋佛殿上供早参云穷春秋演河图不如载茗一车差差低枝窥檐似含笑临水小村三四家举头红日近回首白云奢咄甚么说话中秋晚参云如何是般若体如何是般若用万里关河遥北望无边风趣入秋来说甚么箭穿杨柳李广陷番错过云峰悦和尚故人尺素X年年隔薄暮清砧处处催大众峩眉山脚下有件事极古怪晚参云悲歌久去耳风韵今何如荒院夕流盼古道行人疎大众云天一片高谈抗冷毡笑寒煖世间人面且休分皂白尽随他冷淡因缘因甚道杜兰苦不长萧艾苦不残早参云见善修然必以自存见不善愀然必以自省善在身介然必以自好不善在身菑然必以自恶行森昨夜梦遇老演祖胜如得美官栖栖无聊中握手意便欢再三细问家风这样清淡为何不学化缘香林禅师诞众耆旧请上堂问答毕乃云九日雨微晴香风出桂林铁树开花时碧云天黄花地金将火里试还曾透出一字也无天寒日短一不得向二不得开白露收残月霜风散晓霞一扠一搭时登高风落帽老祖能识人林㘭多败叶卓杖云千里何明又卓云清机历掌去不到去来不到来谁不错会黄鹤断矶头人多悲客路掷杖下座晚参云痴不痴癖不癖击节歌离骚湘灵招不得狂风吹落花花落风无迹大众为甚么石灰山上写箇会众拿贼早参云乱石堆头泛破航急流溪畔柳初长歌欵乃濯沧浪四山遶座元章米雪居孙皆非妙笔一目连天虾蟇埠狗儿堆尽是佳图还有一般快活迩来公令严禁不许开场放赌知藏礼拜起喝一喝师大笑进云面前骨堆高三尺莫是三九二十七么师云接客喜送官愁进云华光寺主手脚长师云你好似停丧赴考僧问X如何是有相身中无相身师云费钱因事急进云入市能长笑归家着短衣时作么生师云郎中寻韭菜进云桥翁赛南神日午点金灯师云怪不得师叔卖茶地问学人肉有千斤智无铢两时如何师云你生得好眼睛进云宁可截舌不犯国讳师云咄者样种草进云忙中怎得作闲人师云正好沿街呌早参问古人为何道要真尽属真要假全归假九年面壁僧有口还如哑师云你临财莫苟僧礼拜师云你到会凑趣僧问古人云总似今日老胡绝望意旨如何师云你幸得年老进云两手扶犂水过膝初三十一日日是好日师云怪不得前日唐老儿说你进云堂堂密密处求和尚放一线师云昨夜何人呌喊僧茫然师大笑卓杖云衲僧家立言须自出一家机轴何必与俗同见解知客问不消一曲杨柳枝请问是三乘十二分教不是师云人摇财落进云因甚道福堂归来还平善否师云你习气太重进云一宿二宿程千山万山月为何说黄泉无客舍师去咄偷狗桥边喫僧饭落堂维那问昔日疎山造塔因甚道将三钱与匠人师云白身尊者戴方巾进云为何又道将两钱与匠人师云盐贵米如珍进云为何又道将一钱与匠人师云槐阴树下杨柳精进云后来罗山因甚道若将三钱与匠人和尚今生决定不得塔意作么生师云纸轴公公供熟鸭进云若将两钱与匠人和尚与匠人共出一只手是也未师云左底左右底X右进云若将一钱与匠人累他匠人眉须堕地意又作么生师云雪压芦花惊白鹤僧茫然师云欲识罗山与疎山竹根烟冷鎻松关凿渠引水俄成沼几多迷鸟带云还不知今生决定不得塔么纸马店里遭瘟杀不知和尚与匠人共出一只手么木柄斧头石碓臼不知匠人眉须堕落么煤炭门前画木杓起七晚参云大众木若稼才害怕何也不见杨岐会祖云百丈开田说大义是何言欤杨岐两日种禾亦有奇特语达磨大师无当门齿且道意在甚么处禅和子山头日日风和雨行人归来石应语情尽桥名折柳桥任多离恨絮条条良久云唐朝崔皓写翎毛晚参云啴啴兮烛烬灯残可笑梦去来不言行路难打一拂云丹书铁券不能以救违约之弊五刑九伐不足以止觊觎之奸抛拂归卧堂早参云佛祖以众生之耳目为视听众生之心为心端坐而自化居成而不有斯可以谓得正法也诸贤契思于正法道不远人念静而众生自清不疑而众生自信不私而众生自公贱珍则众生去贪彻侈则众生从俭用实则众生不伪崇让则众生不争始得人心和平众生湻质乐其生保其道优游大德以慰老僧厚望知众问发言必有后救学人不知落处乞师指示师云令祖甚么年中归世进云学人不会随方斗秤师云是你眉麤眼大安居早参云大众山高寻云谿肆无景南无慈力王佛南无红𦦨帝幢X王佛南无善游步功德佛小事之成不若大事之废疄疄阡陌多农家无寸泥谁道秀木扶疎众草齐妙妙叮的哩叮的哩早参云霁霞散晓雪犹明枯木挂残星霜花重逼云裘冷西望阳关谁故人咄贴秤麻三斤心共马蹄轻打一拂云金刚脑后铁钉深冬至晚参云大众先德眼目越洪宁之荡荡追元漠之造化跨五三其无偶邈卓立而独奇看却今时羽族盛兴毛羣并起上蔽云穹下被臯薮一尘才动大地全收咦晚来初雪霁烟火隔林微一径牛羊入孤村桑柘稀元鸟冬至之日祀于高禖以请子诸禅者知也未知客出问道着不着孤云野鹤是何语话师云你是那里户籍进云山舍一年冬事办得闲谁管竹竿低师云有管队在么晚参云三脚驴儿弄蹄行导引顽侬上玉京咦古今往往向言有坛宇行有方表道有一隆处觅杨岐会祖好笑错过也宁去累世宅不去鮤歹鱼额许村人卖磁州石晚参云生余人间世夫岂不犹人若少松柏共除非天地亲良久云咄咄破衲数十年白发四五寸经书不记卷熟睡不记顿早参云干坤灯下彰魂魄枕边书猗欤猗欤觉有八征梦有六蘧赐玉车而下驰有那其居待漏殿前恐侏儒早参云梦觉朔风大落枝击虗瓦铿锵玉磬音隐隐迭高下咄咄西来的旨是何语话罢罢大雅小雅之乎者也三千年前字经三写三千年后乌焉成马早参云一叶放春流孤窗来鸟语X报道马回子瓮里捉老鼠妙湛总持不动尊在那里十字街四隅头东西南北一年历八箇节春夏秋冬大众记得前岁黄州火发么不知打破多少酒瓮晚参问学人只具惭愧求师方便解脱师云马鸣王菩萨进云明明峯顶松溶溶千江月可是西来意旨否师云黄泥浸布漆良久云草髠留败砌树老落干枝呵呵比邱牛首志公鸟身信乎哉诸禅者若果恁么道又争怪得无厌足大王早参云毗富山头豆花螀露湿四天之下蚁队出颓垣依报之土正报之身黄鸡时啄黍白屋晓炊烟世无灾害祖师无所施其德上下和睦衲僧无所立其功今日兰盆胜会为何王涅槃骂太岁柴房寮主问广则一线道狭则一寸半意旨如何师云问维那给假进云如何是不伤物义句子师云你师兄几箇徒弟知众问罪性本空未审和尚教学人向甚么处忏悔师云扛灶擡石磨进云弄罢影戏回来别赛时作么生师云你却做得陪堂进云波斯不学汉语师云你为何鼻孔头出冷水早参云终年说法一字无终年学道仍狂夫诸禅者你在老祖何所图渔樵耕读非有心帝车侯服非有意因甚道理安于独善势便于兼济卢舍佛言千佛谛听汝先言金刚种子有十心若佛子信者一切行以信为首咦江上始知山色好时倚层云望笑台为何又曰十七十八道着即瞎晚参云善无主于心者不留行莫辨于身者不立谁道古路残碑废X井新田断桥荒寺如此换却几多人可知礼也鞋小脚大底因甚么头上一箇石盘子书记出师便喝进云鸟有双翼飞无远近学人不知进退求和尚指箇出路师云两升米一箇钵进云人面不知何处去桃花依旧笑春风师云破碗装油脚书记喝师打出僧问天上无弥勒地下无弥勒未审山门前坐的是箇甚么师云你因何把粥汤洗被进云三寸舌头无用处一双空手不成拳师云照镜放驼腰晚参云佛法兴衰皆有必至之理人特昧昧耳不见道聘贤以珪问士以璧召僧以瑗绝人以玦反绝以环大众白鹤峯乌龙潭仰山道底会么僧问平地上死人无数过得荆棘林是好手紫云山堂前因何草长丈二师云你去年一病几箇月进云银香台上种萝卜大开佛殿门阿谁在内阿谁在外师云当初喫冷物起底么进云新罗人迷路满目是青山时如何师云那箇所在最疼痛进云日出东方月落西恰似两重公案师云你有年底人想是着吓生病僧礼拜师云迷路人苦邮亭长亭短亭满目是山青不觉底大风斗雨鹿蹄儿趷蹬趷蹬穿山径东方日西方星两两三三牧童咏黄花儿徧地生疎篱边半启扃帆飞京口渡砧响石头城说甚么银香台上生萝卜树下猩猩弄眼睛典座问未从斋戒得不向佛边求和尚为何教人发菩提心师云伍其良也笑张伯义也笑进云不因今日几错招愆师云江南矮子早参云虗空有X体须亲证定慧无门莫妄修收收竹枝谩写当年恨星晓寒声叶叶秋张打油李打油公子城今无食客霸王宫巳变荒邱慇懃为谢渭濵叟空坐矶边白了头休休南有睦州北有赵州巡照问古人云种粟却生豆不觉日又夜是也未师云难道街上人不知么进云千圣头边坐三途脚下行底请问是谁师云一张红票僧问如何是鸟道元路师云白云飞起红叶落进云文武兼济人来时如何施设师云不计饮酒食肉进云邪法难扶时如何师云岂有此理进云如何是正法眼师云早晚也进云何以为之大机师云米进云何以为之大用师云时进云异类中如何行得师云斗有大小秤有轻重进云疑情未息时如何师云鱼劳尾赤人劳头白同参问首座亲见老人是否师云是参云还有奇特事也无师云扣冰人少崇福人多僧入室请师决疑师云鬼谷老爷不在家僧云岂无方便师云归去门前自打瓦僧问如何是清净法身师云普请担泥僧云因甚学人不会师云有直岁在僧云如何是超佛越祖之谈师云依教奉行僧问牛头横说竖说不知有关棙子如何是关棙子师云止僧拟议师云去僧问如何是妙唱不干舌师云罕遇知音僧云如何是死蛇惊出草师云照顾性命僧云如何是铁锯舞三台师云呆鸭闻雷僧云如何是解鍼枯骨吟师云切忌寐语僧问终日纷纷扰扰如何是不动尊师云天晴快走X僧拟进语师云换手搥胸僧问四方八面来时如何师云门前石马脚撩天僧问羚羊挂角时如何师云引我笑僧问一等是水因甚海咸河淡师云莫矢溺僧请益云不假半寸绳如何出得深井人师云赖遇天溪进云大似失便宜师云看你颠倒进云乞师方便师云大圣紧那罗王菩萨僧问如何是元中元师云日长夜短僧问佛心无处不慈悲观音大士因甚不去高丽国师云谢汝馒头汤饼游山归问僧涂毒鼓闻者皆丧因甚击者不死僧下语不契师示偈云山上鸱夷又买舟清风明月几时休欲知进退存亡事只问归来郑化州僧问赵州勘破台山婆子毕竟在甚么处师云天开河进云学人不知落处师云斋堂东边进云乞师慈悲直说师云赵州两只眼婆子一条舌五台山上去旧路岭莫歇僧问如何是先照后用师云临济来也僧拟议师便喝僧云如何是先用后照师搊住云道道僧茫然师遂托开僧云如何是照用同时师掌云非驴所堪僧云如何是照用不同时师云不知痛痒汉僧喝师云再喝看僧又喝师便打僧问如何是无相涅槃师云五里亭十里铺僧云因甚学人不会师云驴前马后僧问如何是云门顾鑑咦师展手云那僧拟议师云了僧再问师云去僧问噼面来时如何师随声便掌僧问如何是大雄山底佛法师云白额当途坐僧云还有方便X也无师云阇黎莫夜行僧问如何是西来祖意师云南人瘦北人肥僧问诸佛出身处且置如何是和尚安身立命处师云你却跳得好僧喝师云为甚么僧拟议师打退僧问因甚不点路灯师云一任瞎闯僧问入门便喝便打意作么生师云祖师在你背后僧问不慕千圣不重已灵时如何师云你五戒也不持僧云古人到者里为甚不肯住师划一划僧喝师云好喝僧拟议师便打僧问金鎻断后时作么生师云脑门着地僧问堆堆坐禅图箇甚么师掩鼻云出去僧茫然师云走来僧近前师云三黄丸好僧问从上宗乘如何接续师云日东上月西下僧云与么则人人有分也师云知章骑马似乘船同参问如何是首座家风师云没篱没壁参云忽遇贼来时作么生师云凭你摸索僧问毕竟如何是佛师云撞不破便烧僧问如何是梵音相师云铺堂不细行僧问箭锋相拄时如何师云过者边立僧喝师便笑僧拟议师云大好箭锋相拄僧问作么生转得自已归山河大地去师云昨夜好秋雨僧问如何是和尚为人处师云獃子獃子进云不落古今句作么生道师云官久必富进云七佛未出世时向甚处行履师云疑人莫用僧入室请益心经云揭谛揭谛意旨如何师云孔子产山东文才今古通大夫天下有白屋出三公僧云学人不知落处师云自卫返鲁僧问一人发真归元十方虗空X悉皆消殒为甚么方丈后泥挑不尽师云鬼喫馊馒头僧问既是报恩人因甚不识金车山师云看你打之遶僧喝师云有甚了期僧拟议师云还怪得我么便打僧问山河大地还有过也无师云缺嘴打锣僧问乍起乍灭时如何师云不是鬼灯便是萤火僧问如何是观音三昧师云夜来孩子哭僧云如何是文殊三昧师云日里踢绣毬僧云如何是普贤三昧师云包公庙里失毡包僧问心佛俱忘时如何师云谁与么道僧拟议师喝出僧问浩浩尘中如何辨主师云饭里沙多僧云谢师指示师云莫乱嚼僧问无梦无想时主人公在甚么处师云大众笑你师问僧仙乡那里僧答合浦县师云明珠拈出看僧无对师云想是新戒师问座主金刚且止唤甚么作经主拟议师便笑主问如何是经师召云法师主应诺师云好箇座主主指茶钟云者里有赵州也无师云匙挑不上师问一切葛藤敲门瓦子如今门开也瓦子在甚么处僧茫然师云可惜七间僧堂僧问一字不着画是甚么字师云鼻大心无毒僧问未生之前即不问如何是赵州勘破婆子处师云饭饱弄筯进云某甲即不然师云要疴那边去僧无语师云急归堂僧问如何是有拄杖子与拄杖子师云伶俐好僧云如何是无拄杖子夺拄杖子师云懵懂汉僧问目前荡尽时如何师云更梦见甚么僧作礼师问汝名甚么僧云南山师云X南山起云为甚北山下雨僧无对师云春无三日晴僧问百尺竿头进步时如何师云三月三僧云学人不知落处师云起席不谢坐僧云从今得箇安乐地师云义冢泪痕多师问僧抑而为之可谓贵人多忘拟向那边施设僧无对师问傍僧若也鑑不出落地作金声你道作么生僧拟作礼师便打僧问万法归一即不问毕竟一归何处师云昨日典座来今朝柴头去僧问髑髅粉碎时如何师云僧排夏腊俗列耆年僧问供养百千诸佛不如供养一无心道人诸佛有何过无心道人有何德师云打鼓转船头僧问王索仙陀婆意作么生师云听事不真僧云古人点铁成金乞师直捷指示师云淮北鼓师问打稻僧禾熟不临场且置作么生耕人田不种僧无对师云贺家湖上天华寺僧问不是风动不是幡动是甚么动师云禅和走入漆桶僧云和尚作么生师云䒢溪号做慈翁僧问树凋叶落时如何师云大好从头起僧云体露金风又作么生师云歌于斯哭于斯僧喝师云汝命何短僧拟议师打退僧问至道无难唯嫌拣择是否师云双陆盘开大喝彩进云如何是至道师云不差不差进云学人今日得遇和尚师云禅客昨晚在那里歇僧问如何是大通智胜佛师云古家桥下进云为甚么佛法不现前师云临平腐干入室僧问临济的的意作么生师云官打现在进云学人不识宗旨时如何师云我X是天溪主人进云道眼如何得明师云礼防君子进云乞师方便师云你问甚么僧惘然师云近前来僧近前师大笑云金风落落洗芳菲瘦尽千峯鴈始飞南海一波长不定西山半面莫疑非僧问燕子善谈实相如何是实相师云韩獹韩獹僧问撩起便行时如何师云泥作头僧问如何是古佛心师云桥流红树僧云如何是物不迁师云叶泛霜波僧问禅客相逢祇弹指此心能有几人知如何是此心师云阇黎鼻头黑僧问如何是道师云好日多同僧云如何是道中人师云再过一家僧问作么生是禅师云日里不点灯僧问牛头未见四祖时如何师云初七清明僧云见后如何师云念二谷雨僧又问上木下铁意旨如何师云逢凶化吉僧拟议师大笑僧再问师云近日工夫太杀闲师问僧无根树子作么生种僧无对师云巡山稍暇僧请益举元沙问光侍者打铁船也未光无对请师代师云今日好风问进门一句作么生道师云猢狲骑鼈背问既是大雄山因甚么又道云覆菴师云你是瓶窑来底僧云是师云扣冰去霉天连雨师落堂云大众因甚么迷痴许久不晴众无对师云知之为知之不知为不知天上雷公呌地下走蟛蜞呵呵好场热乱以拄杖画云湄众茫然师喝云聋牛瞎驴一齐打散解制师问僧云秋风清秋月明百城烟水任君行只有一事撞见胜热婆罗门时莫道在者里起程何X故呢彭良久云你道老祖意在甚么处师问僧语是谤默是诳语默向上有事在甚么事呵呵不到死牛边不欠死牛钱我与么道你又作么生僧问如何是学人亲切处师云火烧乌龟进云如何是本身卢舍那师云受戒也未僧云如何是清净法身师云鬬打相争僧问如何是大通智胜佛师云东廊西廊僧云为甚十劫坐道场师云看你颠僧云作么生佛法不现前师笑云酒鬼子僧云何故不得成佛道师咄云痴虫师问柴头无根树子斫断也未头无对次早云昨夜看无根树子闻锣声忽然断去师指花云因甚么唤作海棠头拟议师便掌僧问清净本然云何忽生山河大地师云你寻衣单么进云学人请问佛法师云天旱棉花少僧呈怀州牛食禾颂师笑云蛮婆哈醋嘴三尺村老闻酸面百折引得乞儿耸膊寒俨然一幅吴生笔师垂问云祖师西来篱边山菜带泥挑滋味新鲜好诸增上慢者闻必不敬信侍者答云甘草甜黄连苦师云向去莫言今日事观音自在放毫光谁不忍者说答深山藏勐虎师云风灯动夜帏大棒打老鼠为甚么窗敲碎玉声偏细答明月堂前风冷淡师云太平时节桑麻话不用兵符佩绛纱错过也答云从龙风从虎师云蛟翻波作雪鼍吼气蒸云金色头陀供麦饭还知否答曲不藏直师云毕陵伽呵叱河神梅花倒影插人头是否答楼阁里善财师云一钩新月鱼吞影X双峯云外瞑是何病答碧波生水面师云月上女出城舍利弗入城布袋和尚何故如今笑不止答辰属龙卯属兔师云东西南北水洒不着泼墨飞毫莫浪题你能搆得么答雨过看长虹师云禅和子亲舍每疑云外近长安翻觉日边遥呢侍者答不契师遂遣出问檐前水滴当下心息学人无席帽乞师葢覆师云你该结识沈华国进云不怜鹅护雪且喜腊人冰师云你曾当衣单么问此事楞严常露布而今忘却来时路乞师指示师云肉麻进云钟馗醉里唱扬州大家拍手上高楼师云难消菩萨问明堂瓦插檐且止因甚道无量大病源师云一箇兵丁一条鎗进云学人久立请师珍重师云你快拏船板走问停鉏倾麦饭卧草不抬头果然是许他知音句么师云你这条命再生的了进云也是海晏河清行人避路师云父母单养你一箇么问法久成弊如何医得师云兵兵梆梆灶上响进云适来错相问千里却同风师云定是老鼠问朝到西天暮归东土意旨如何师云客寮里谁哭进云放火杀人可有四无量心否师云葛仰桥慌慌慞慞进来作甚么进云因风吹火用力不多师云你快裹着被坐问不坐孤峯顶常与白云齐莫是和尚境界么师云你羯磨师甚么病进云风吹柳絮毛毬走直至如今笑不休师云引礼师烧辣汤问千日斫柴一日烧因甚道如龟爆文师云又是江北人进云三十年后此话大行X师云莫进厨房问月里塔高十二层天外星缠五百杪果是西来祖意否师云哑子吓老鼠进云春风触目百花开如何是格外提持句师云鬼张鬼势嘴面问三岁狮子吼十方没狐种因甚又有跛鼈出头行师云你也该读句书才好进云猫有软血之功虎有起尸之德师云殿主夜里还打坐么问十字街头望空启告不知是何公案师云毛银匠弔纸进云荡尽则且置穿青那一人是阿谁师云你且餵生口去买石灰问一箭遍十方落处无人见学人今日举似和尚师云蔡家庄火烧屋进云日间迷路者幸自得安宁师云松顶上翻车问三世诸佛因甚么不知有师云你会算命么进云请问和尚大了当人还有事也无师云说你改恶从善了进云定州磁器似钟鸣师云你道奇也不奇问千钧之弩不为鼷鼠发机勐虎入门时如何师云你曾做过清唱么进云铜头铁额鸟嘴鱼顋不为分外师云投在那箇旗下问弟子昨日不知舌头生箇甚么乞师相救师云娄罗进云酪本一齐抛时如何受用师云做官底做宫做贼底做贼客僧问古帆未挂时因甚道后园驴喫草师云夜长进云从门入者不是家珍作么生师云脚冷僧作礼师云顾水自怜湖水碧高吟赢得四山青劵内者行乎无名劵外者志乎期费物之始也倾倾至其有也录录至其成形端端王王岂是天用莫如龙地用莫如马又何必五明X囊盛百草露洗眼祖堂寮元问大用现前不存轨则和尚还肯放过也无师云羊死姜烂进云一人因说得悟一人因唤得悟一人闻举便回去那箇亲切师云剔耳莫摇头知藏问振缩一任和尚叶落不知秋人来如何接待师云话得是进云通身体不圆繁兴不布彩门前殿后意作么生师云天理阴隲僧问昔日鹅湖孚不出方丈因甚道在床上食油糍师云你昨晚在客房做甚么进云老祖后山五百里师云莫走这条路进云因甚道九世剎那分师云见笑识者问无盐无醋有饭有粥为何又抝直作曲师云张思存鞋店进云白云三片四片黄鸟一声两声请问是境不是师云河东草纸进云总不恁么时如何师云军器不入门问父母所生口不能为学人说未审将甚么说师云你吹也吹得好唱也唱得好进云学人也曾在人家屋檐下过来师云所以令弟随处告诉人问东家点火西家暗坐祖师的旨乞慈道破师云除下左边灶门来进云到头霜夜月任运落前溪师云可晓得汉阳盐商姓么问欲识归源处赵州东院西是甚么语话师云你为何到乔孟真家里进云有语须道却无言鬼也瞋如何是末后句师云料你不是这样人问枭首甑人擕劒去如何是衲僧真活计师云难怪知随着急进云五凤楼前则不问城隍庙里事作么生师云山上不曾寄棺材问古人道五九尽日又逢春果是佛法大意么师X云你不该怕冷进云透网金鳞犹滞水回途石马出纱笼师云衫子做得精巧问白云销散红日东昇别传的事作么生师云收起文书晒豆豉进云道泰不须天子令行人尽唱太平歌师云山东路难走问三界无法何处求心师云李正春中秋榜进云龙行虎步抛在千峯崖下师云金华知县气成病问护法持符命请师赴应机正令当行时羣迷如何指师云你又像白兔山时进云紧着离水靴踏破澄潭月师云门前十九箇大字客僧问少室山前无异路因甚又道差别智难明师云嗳㖿人无廉耻不若狗彘进云閙市里打静槌西方日出卯师云苦哉撞在者箇网里问道人活计只如此留与人间作见闻不知是箇甚么师云作揖老师兄磕头小师叔进云学人洞彻无穷底踏倒须弥第一峯师云粪坑边生枣子问明明超主伴了了彻真空可是无诤三昧也未师云萧居士骂城隍进云船子风高千百年一曲渔歌少人和师云不信便问隣单问尘埋牀下履风动架头巾时如何师云像蛇三箇眼进云声前荐得孤负平生师云非痰亦非血进云为何师僧顶上戴冠子师云你道像箇甚么进云烧尽鱼龙违负则积师云礼拜须虔诚僧问三身中那身不说法师云街里人为甚么相骂进云莫是法华锋前阵涅槃句后收么师云打得不亦乐乎进云古人道前日遭贼意旨如何师云黄哑子哭外婆游芜湖僧X问如何是本来面目师指渔舟僧茫然师便掌良久云会么江水生江月起青帘白舫江风驶江头老翁披短蓑独泛江心羡鱼美大张一网罗羣鱼羣鱼涌出江心里勇者伤于钩贪者伤于饵起者如浮瓜落者如沈李入者困而怒出者跃而喜大者三尺五尺长小者七寸八寸止老翁一纵仍一擒网大鱼多莫能纪须臾卷尽千倾雪势及冯夷也披靡禅和子本来面目在那里问雪上加霜眼中添屑若也不会北郁单越和尚家风如何施设师云你却会爬旱船进云七凹八凸无人见百手千头祇自知师云饮水皱眉行弔哭进云轩昂狮子首牛足马身材师云皮穿骨出问杭州苏州浩浩何者是诸佛真道师云打石客人喫菜盘进云六十二见本妄立虗假名何为真实义师云你声口有些跷蹊问无着菩萨发一念心清净为何不见真文殊师云再去单下摸一阵看进云惺惺直言惺惺历历直言历历师云只恐是破瓶破缸进云障蔽魔王一千年觅金刚齐菩萨起处不得未审在何处住师云你今早曾进厨房么师问侍僧三世诸佛因甚么不知有僧答不契师云记得江西铁树宫么进云记得师云黧奴白牯却知有僧茫然师云大好河南归德府僧求开示师云清晨寺里钟黄昏祭鬼鼓吾欲观于转附朝舞问小锅煑饭上蒸菜饭正香时人正饥此是甚么人境界师云肚痛换眠牀进云但知随例餐䭔子也得三X文买草鞋作么生师云摩利支天大烦恼问枯木无花几度春断云犹挂树梢头是何意旨师云黄昏不看病进云日月盈昃秋收冬藏可是衲僧家风耶师云周驼子偷瓜问庭前花发庭后见上界钟声下界闻极则事又作么生师云魁星头中举进云天旱万民愁无风浪也起师云入门看右手问穿杨箭与人惊句不是临时学得来是么师云酒能误事进云为甚么十字街头穷乞儿腰间挂箇风流袋师云老鼠恨猫儿进云昇元阁前且止洛阳峯畔作么生师云你又戴孝帽拜寿问不是见闻生灭法叶落归根露远山时如何师云一五一十进云不脱麻衣拳作枕几生梦在绿萝菴师云山下人尽知你做事问演若何曾认影善财不往南方甚么意旨师云莫怕进云可是红炉爆出铁乌龟么师云牛屎进云大风吹落楞伽山时如何师云捧起看问憍陈如尊者甚么年中行道师云你帖子皮上如何写阜字进云雪内牡丹花师云咄二郎神问尺头有寸鑑者还稀秤尾无星如何分晓师云过房抱养进云三处不成一亦非有和尚向那里答学人师云你属牛底问借问通元士何人不到家枯桩笑石人何得口吧吧还有指示处也无师云后架里打点看僧喝师云火烧帽子么问怛萨舒光泥沙匿曜如何是向上事师云多灾多难进云掌钵盂向香积世界喫饭者为何出身无路师云蒋家庙好烧香进云单X着布衫穿市过且道是阿谁师云你道该打不该问陜府灌铁牛嘉州打大象是何语话师云你莫准提阁铺单恐害摆子进云黑黑黑道道道得得得师云观门朱扁额问到处逢言不识言三春不乐止林泉学人权借一问乞师方便师云张缺嘴弹棉花进云雨滋山草秀东风不裹头今日偶然失利师云上座算计甚好进云几乎一场特地师云落瓦打奴头问长亭良夜月多为客舒铺如何是到家句子师云土地公土地婆进云从前有箇无生曲且喜今朝调巳成师云曹直岁箬帽进云金色光明云银色光明云落在甚么处师云走得你屁出僧问如何是应无所住而生其心师云砚山亭僧再问师云饶州客送亡僧归僧问亡僧迁化向甚么去师召云阇黎僧应诺师云那里来僧茫然师云再打鼓僧问马祖一喝百丈三日耳聋意旨如何师云非公境界僧拟议师便喝僧礼拜师却问迷中有悟且止还知悟中有迷么僧茫然师大笑僧求指示师云少避老贱避贵僧问如何是一句中具三元师云戈溪扇子进云如何是一元中具三要师云纸骨鲜明举南泉示众云三十年来牧一头水牯牛拟向东边牧不免犯他国王水草拟向西边牧不免犯他国王水草不如随分纳些些师拈云和和和东西几何南北几何归去归去免风免雨耕耨以时实我仓庾举僧问资福古人拈槌竖拂意旨如何福曰古人与么X那僧复问拈槌竖拂意旨如何福便喝出师云资福善擒虎兕者僧不解转身当时见资福道古人与么那便云学人今日错举看他如何施设举雪峯于法堂前坐众集峯拈拄杖云者箇为中下僧问忽遇上上人来时如何峯拈起拄杖云门云我不似雪峯打破狼籍僧问未审和尚如何门便打师云雪峯拈起拄杖云门问着便打圆照即不然忽遇上上人来时如何但云去汝非其人举僧问元沙尽十方是一颗明珠因甚学人不会沙云用会作么师别云曾问几人来举湖南报慈云我有一句子遍大地僧问如何是遍大地句子慈曰无空缺师别云出得还你好手颂世尊初生并云门瑯琊拈语月上山城征马急雨过新水芰荷香自此洞庭秋正好烟波声里鬬渔郎示徒云末法陵迟行脚后贤失本迩来惑世邪禅杂謆日盛生奸狂王皆兴世情借佛祖绪余以缘饰语诞而行𤜤貌似而心非自谓续先德之禅沿引俗习迷昧后学诱以知识善名使学者憧憧趣外惙惙随流丧其根本而不自知其邪咸共相述其业而宠狎汩乱道眼诪张正法斯乃宗乘大害视而难见听而难闻世莫能辨结俗以自旌託名疾固曲求以好合託名恒顺枉直以取举託名作家屈道以弭谤託名游戏多攀市井俗流麤诵古人陈语託名豪杰饰非而佞张无纶而词秽託名博通居必谈诗游必俗舍託名无碍聋瞽世人贯以𢟵术託名传道其X大抵苟可以沽名射利知非正道仍不舍虽知正道而不能射利沽名必不取心妄于内形劳于外其伶俐足以将此便巧足以庄严称託比类足以充慾檀护声势足以恃横是以奸而称善乱而称静暗而称明邪而称正斯乃外道羣𧳍裨贩魔匠中下根僧皆合掌而钦羡扬声以同好至死尚习其余污被害犹恨已所不及悲夫后学陷溺盖如此何可救也以其泉不自中涌而注之者皆魔外遗毒莫不忘本趣末纷纷扰扰驰骛不巳至于上乱下喜左狐右豺同体相诒师友相诈大坏宗风故沽名射利者先祖至禁夫参禅学道救世大善然而行者不以其正则不免其大恶吾徒慎之示徒云慧命相继始于正悟而终于宗旨繁文不与焉后贤虽有根本而不加之眼明则必惑毋谓拈颂易学旨脉难识世皆知浸水及物则生其所不及则死不知日月之所照功莫大焉禅流受法荫甚远莫识其由来者可笑示徒云凡说法务胸中流出先有眼目而后发之宗旨则纵放自如不落常套若就事说理承言接语一有留滞虽甚工巧终属死格昔人论易曰易简而天下之理得又曰不易乎世又曰变动不居周流六虗惟变所适至简故易不易故深变易故神咄咄窗敲竹睡醒茶熟天水鹦𪃿绿示徒云禅莫大于净德道莫大于智眼昔日初祖至少林面九年壁演拈花旨寂若无开示意漠若无知见路而佛法兴二祖单传心X印续佛慧命大唱宗乘规矩不设余烦法悬四海之内供奉诸方禅衲来觐是故净德乃能利生今世禅者专为门庭以敛奸邪攀外护于宰宦以备疎虞营大欺小风震天下法子横行以彰市肆门人杂乱于内学者结识于外事逾烦丛席逾乱谋逾滋奸邪逾炽门庭益设魔患逾侵彼非不欲为兴然失者乃举措暴昧虗妄门庭故祖师尚净德以苞身开智眼以传远人信其真从其化怀其正宗其旨美其示不敢违其言僧不罸而畏罪不赏而欢悦渐渍道德大行法化如近水地湿近火土燥以类相及山川出云雨邱阜出蒸气四渎百川无不从源小者从大后者从先选佛场中南面主人人天眼目虽一举措动作不可失于正法吾徒识之示众云每闻学者云昂溪和尚不喜人做诗文拈颂是何言欤点铁成金转凡为圣无过此道致妙掦芬振藻宣词吐臆述事陈理抑扬今古则斯道最胜故汾州颂出而洪都寝议云门遗偈而越主遥拜曹山三问金吾谢过雪窦示拈中丞悟心枯木以善言得义死心以颂词保德沩山警䇿而外道伏湛堂折柬而内翰从先德宗旨代有能言忠国师致答于肃宗兴化酬偈于唐帝丹霞题石桥周太守施金于北寺祖师赞铁塔张总帅舍宅于南溟明教录奏于金阙投子布引于欧阳浮山九带动警禁掖法眼戏吟吐秀宫庭以至仰桥垂元君篇东禅着僧史什风穴有玉牒遗文保宁投水府佳X章是知此道为贵上重侯王下及士庶通天达人际明彻幽用广机神胡可废也昔我济祖高提心印指后学于顶门开眼法道大阐源还流长德肩诸佛功施旷劫而诸祖承之酝酿鸿化故宾主语脉磅礡亶厚河岳英灵会为法器跨越季世笼罩前古递代杰出法语非周汉子史所能比缀偈颂非晋魏盛唐得拟伊吾诸祖征别拈颂亦往往超于上世纵横收放清声古色大都斐然但老宿禀材不同示人靡一故其发机或闳大而肆或简省而深或清言而绮或庄语而峭迩来丛林更盛僧伦益秀竞好拈颂偈文多所述作业遍海内老祖博蒐羣录暇日披阅乃知器以材成语缘志异体视斯时意生于境乌能大同然花发以根物贵在质姝色自然粉黛为假正法眼藏翦綵非真即诸烂然而索诸无味者虗也假也今人学大慧步者字模句倣非不俨然徐视而形色虽具神气都绝何者古宗匠有其眼而言诸今时禅者无其眼而亦学诸故辞虽肖而悟非真也乃顺朱藻绘虽像无正眼镕铸者皆假也优孟之诮可无惧乎昔大慧不拟圆悟圆悟不拟演祖演祖不拟白云华祖不拟虎邱中峯不拟高祖而皆卓然为后世宗则各极其至也苟极其至何世不传而必曰吾学某体过矣示徒云上古师僧行脚时品高韵逸气静神闲而意致幽深语味不尽故称僧中绝伦末法堪嗟学游谈而称悟道及乎付法住持施施佛祖容貌匈匈X市井污行多方营求盛利盛利至则随积败德愆尤者何也不能知耻知过而附集者不正恣情纵慾则翼佐者邪羣故法道存亡于是乎在谛审先宗哲匠高蹈独往以法自任身寄五浊波流心越三界之表道全于内物遗于外岂与俗辈竞门庭而饰侫世媚容耶如上林喋喋啬枭春蜩夏蝇聒耳德业不足以相涉聪明不足以相资盖魔外党队见称波旬迦叶苦行谓为法王则衲僧不在于声色也今丛林稄稄知识茀茀谁念祖宗正法伤哉人入豺狐狼伍万思狮子智明处于不德恶族始信高操不渝咦法道凌迟须当竹柏其行虽岁寒而无改峩然卓拔确尔不移莫蓬转以循俗莫易志以趋流然而任法道者不能免羣恶不生憎不能使魔外不侵害故苦且难而多贫顺世情者乐且易而皆富是以俗流莫不委此而就彼秉操孤立者志定计决劝沮不能回知足知止忧患不能入困顿而弥坚穷独而不悔呜唿处此者可谓长吟甚于痛哭示众云凡看语录须深探其义味不为诵佛祖空言乃有益犹宜依卷帙始终字字详玩久久得前人作用参错在胸中乃为不负所见耳佛法虽均机捷为上宗乘或同迟缓为下句能发意以切为贵眼能决择以捷为奇善应机者若救火拯溺得其妙者若骥飞矢射若烈焰熛室必急驰灌泼若待穿井而救则基灰栋焚矣骥所以见珍者以其日行千里若延旬而至则与驽䮓均矣箭所X以杀人者以其应弦而倒若穷日而至则与掷树者等矣眼所以为贵者以其见机而捷若过后而方明则与无眼者齐矣眼不早明败而始悟可谓有眼者欤故有眼而不捷见非正眼也能明而不能大用者非宗匠也句贵洁意贵切始称宗门大匠示徒云宗乘接人意因时用句适时变时有宾主用有隐显根有小大施有险易识时知变可得而用随机知宜可得而行是故法无常格事无定轨动静屈伸唯变所适须知眼之明昧从其类识其根则动静应机见句以观其心术因语以探其虗实则正法藏者由斯明矣相应者主宾同道元要所施之的承乘夺纵之令理事抑扬之旨虽彼暗来而可以照用得其真纵夺互换而可以料拣得其实弱而不惧于敌者得所据也失而不惧于乱者得所变也柔而不忧于败者得所御也虽后而敢为之先者应其始宾竞而主得安于静者要其终故观变现者存乎道辨逆顺者存乎眼察虗实者存乎旨乘明出处者存乎理事宾主终始各存其会峻捷尚元痛快贵要宾昧好先刚壮恶首主明让后退变光大收放有宜而不可贪纵夺有时而不可滥犯贪之语过不在大失滥之句害不在深演真乘辩语脉取种草也立宗旨慎攷究岂容易乎料拣照用有时意句不可忽略临机杀活之际纤芥不可假借观时识用用无穷矣示徒云道不属修不属不修然而行解相应名之曰祖上僧忘名X中僧立名下僧窃名忘名者体道合德享人天之福祐立名者修身慎行懽荣观之达显窃名者厚貌深奸扬浮华之俗态足之所履不过数寸然而咫尺之途颠蹶于崖岸拱抱之梁沈溺于川谷者为其立无正地衲子学道抑亦如之示众云老祖常住者乃宝掌千岁和尚开山也宝掌和尚中印土婆罗门子示生于周威烈王之十二年丁卯岁七月七日午时也师生多瑞应骨气不常目大鼻长耳垂眉高紧握左拳不展父母知非凡器甫九岁即以投佛陀精舍为沙弥当祝发际怡然开掌出珠呈本师遂合十顶礼见闻者奇之故命名宝掌师既符愿离尘如嵩顶蟠松肃然卓于霜雪中虽八风竞拂莫能易所操也每叹去佛时遥未及亲承慈诲輙忘寒暑废寝食竭力于如来三藏精练殆尽犹期有教外别传以是游五天竺博问圣贤历数百年始迁震旦时正汉末桓帝之初趣蜀偕宾头卢尊者登峩嵋礼普贤大士止于大慈寺十余夏尝兼旬一食持诵不辍丞相何进奇而赞曰劳劳玉齿寒似迸巖泉急有时中夜坐堦前神鬼泣师尝曰吾有夙愿住世千岁今六百二十有六矣由是人咸目为千岁和尚嗣至五台礼文殊大士于金刚窟正值三国纷纭南北各据时有李道元麻衣子达真人等易衣侍师游古义丰郡即今黄梅县伏羲画卦场汉谓云台山者师见其峻险𡸗𡸗双嶦嶫嶫乃歌曰凭高远眺见X万里云无留迹屾峮如画风烟寂历破翠数声牛笛桂魄飞来光射处冷浸一天秋碧须系履撩衣乘云同去细玩清凉国遂即那罗延窟双峯下古佛基支撑以栖奄百十秋人少知者偶闻佛图澄隐于终南山因肩笻往讯澄见而问曰庸庸斯世人贤奸欲测叵师应曰吾道一阳生葭灰动方妥时巳晋纲不整五马渡江师辞澄仍归双峯感雷虎随护虽兵燹纵横而云中钟鼓未尝废也尝示众曰一帘霞影摇虗榻十里松阴要绿苔莫打子规啼竹里恐惊雷虎动林隈有偓佺仙人来自海岛同师上南岳为羣仙说戒于祝融峯感白猿进果黑彪守户神龟献芝紫鸾伏座安居数十夏过匡庐访耶舍尊者于五老峯尊者一见而诘曰路深猿哭虬松舞石卧云流牧子歌老大德从甚处来师笑曰萝万古而挂木土何日而生荠者曰药苗初茁竹母才移遂相将上金轮峯礼佛舍利塔经宿复下南康闻达磨自岭南来建邺遂与尊者别往白下见达磨咨决心要磨震声召曰老阇黎师应诺磨大笑师于言下大悟七百年中珍惜直下泮然冰解归述偈曰梁城遇导师参禅了心地飘零二浙游更尽佳山水逡巡泗洲与智者大师顺流东下由千顷达琴溪至今赤鲤古潭有唐裴休所书宝掌石存焉诣延陵邀紫髯道士同陟天台过石梁登赤城访昙猷尊者师指麦问曰如海斯涌满车汗邪者振钖云折杨皇华之语缸面瓮头之词果报X如斯功德如斯师遂辞上华顶礼长耳定光古佛航南海礼观音大士旋四明挈竺历法师进蜀谒二祖神光和尚踰棉竹山过白帝城书旅亭壁曰日出东边雨又飘栈前栈后草萧萧不知良友居何处山径云深数问樵遂离蜀复遍游鴈宕磅礡翠峯七十二菴憩大龙湫友博具那尊者榜菴曰观不足额天柱巖以忘归隐士陶宏景因立忘归观不足之二亭焉铭诗曰天下名山曾过目就中此景难图录山前千岁白头翁犹道一生观不足师闻傅大士法化双林特往而参之问如何是佛正法眼藏士叉手曰空手把鉏头步行骑水牛人从桥上过桥流水不流师复诘曰莫便是教外别传耶士曰碧水映孤峯寒潭迎皎月你我不知宗须弥足底越师从游数载适鱼浦跨赤符大巖等诸胜地又回司空山隐于古庙中高士沈约过谒书石云寒风吹破故窗纸片片雪花落供台添尽三衣仍似水拾薪深拨地炉灰师将约阅舒城拉三祖游罗浮访葛洪真人于梅花坞之洗耳泉师吟曰万顷青山一分梅花三分竹行吟住宿只许仙郎独葛亦和云禅翁来时恰好收碁局烹茶熟三祖抚掌曰稚川稚川莫辞忙碌䦆笋烧青玉三人大笑声震石落落石洞今在梅花村侧唐运肇兴复归双峯老祖寺有行尽支那八百洲此山偏称道人游之句与四祖信和尚盘桓遂请四祖住持老祖寺乃渡河至少林面壁崖复走幽州游西山访华严室X利尊者于潭柘寺历上方造真定礼大菩萨遇白足企都仙师与语彼所执遂𢹂归黄梅访五祖忍和尚于东禅往来莫逆者数十年蕲黄兵扰复隐于浦江赤巖之间时有淀溪朗圣僧者忍祖之法孙也独居晏如师与之善尝命白犬驰书朗亦以青猿致讯韦臯题朗壁有白犬驰书至青猿洗钵回云云未几朗公迁化师乃泛涛江挂笠会稽云门时唐高宗显庆二年岁在丁巳师巳满千岁又余七十二年矣忽于七月七日示徒如光慧云等偈曰本来无生死今亦示生死我得去住心他生复来此遂掩目趣寂七日复甦嘱曰吾灭度后宜塔于此后有迎吾骨西归者慎毋拒之语讫长逝众遵遗命遂塔全身于若耶溪南每值风雨塔光旭丽至壬戌夏五月五日适有梵僧至遶礼师塔塔户自开舍利炳然光耀莫伦宝骨颙然杲杲赤文僧祝毕提顶骨振之节节连络有绪浴于池裹之西去云霄浮影隐隐乐声弥日不绝洗骨池今在舍利塔左按师所历数十余处俱成招提惟黄梅双峯老祖寺最都以在四祖五祖之前故称老祖寺焉行森忝寓丈室瞻礼古仪若对风前瘦竹令人五内俱冷呜唿数千年来名山大川新栋复灰者盖不知其凡几而此间之落然檐楹吐云吞月曾无微损至于泉石松篁尚含余韵得非师之高德所钟乌能若是其神护耶森尝阅五灯及祖传其所记过略适以山居多暇故详考夫古会稽记事唐彚搜X奇白氏类林罗浮旧志天台会纂法苑珠林鴈宕集等敬述师平生行实俾道照高悬致后昆有所鑑云拜首谨赞怀悲愿露古颜孤笻直过万重关竿头风月滩滩别足底烟霞处处闲称幽兴惟此山惊回龙梦出潺湲奇石蟠松无限意双峰绝顶许谁攀示众云一切众生皆有佛性一切众生皆无佛性诸禅者昂溪平生愚鄙无他好独好五家语脉好明古人宗旨不好掩目害后贤而性复疎懒不能骫骳取名圜转滑稽以游市井苟非从佛法相视鲜不对面失之所以云流水韶华东山日上西溪月斜看弥勒楼阁壶中洞苑别有平沙惜于今红尘白浪天涯回首处残阳乱鸦叹沩山堂前穿帘燕子今在谁家示众做知识当如将军临敌衲僧家当如处女防身将军失机则一败涂地处女失节则万事瓦裂可不慎哉复友人书云参禅学佛祖不必言妙在学佛祖而宛然佛祖尤妙在不独禅宛然佛祖而德品亦宛然佛祖盖禅从德品中光扬惟德品去佛祖不远故所谓禅与佛祖相近若学佛祖不知德品为何如动以狂放字句求佛祖胡可得耶比来老师大衲所谓欲进前而不御遥闻声而相思麟凤拟麇鸡珠玉较砾石白日垂其照青眸写其形故凡操千曲而后知声观万尤而后识器知音同道欢然共怿流郑眩人无或失听聊舒鄙悃谨复答禅友书云接来翰知宝剎钱米山积院事川涌然而折腰趋豪门低眉见X护法拱手道左望尘遥拜屏息车下不敢高声泥沙在衣风尘掬面衲僧之志亦尽矣临风念友中心若结先德云南阳忠国师三诏竟不赴遂使唐肃宗愈重于佛祖然我望南阳云泥虽异路回首思古人媿汗下如雨岂可为一身法门同受污万古长江水恶名洗不去呵呵钓竿头上容渔隐少风波处便安身还笑那着甚羊裘严子陵老祖峰头雪霁清境伹有荒崖怪石修竹古木日啜苦茗睡起曳杖放脚不知远近亦旷然真趣与棒喝谈禅未见议优劣也临楮驰切不尽与友人书云年来万虑灰冷唯说法结习颇以此自累招言用是勇念书壁云老境病磨不弄拈颂佛前发愿再不摇舌自今以始朝粥一盂夕灯一盏健即游山作老道人行径唯持知足知止四字忆昔三十年前饱闻浙中山川奇胜壬辰春腰包䇿杖登天封步国清过石梁涉洗肠池宿赤城遍探寒明两巖徘徊纵观倚老松卧怪石往往摩腹大笑废草鞋三十又乘潮二百里游鴈宕进老僧崖遇一怪物似人非人裸立水上风颠狂笑唿天绝呌曰天乎那罗波婆多行森不顾行数里山渐深石渐幽坐饭佛石少息又行石牙齿足皇皇巨松曲者如盖直者如幢立者如人卧者如虬松下溪深有潭沮如伏见风轮井锵然而鸣井上碧霄巖萝蔓密布蜿蜒而入顶有䖞𧓁赤如鰸𩺵朱目长爪俛而㖃咮然长咏行森遂度夏于碧霄峒左右石笋高绝无数上有荼X萎薋蓣仰不见日忽闻鵔䴊鸣樵子伐木谷响金豕锒如抚琴唿而与之语谔而顾如麋鹿不可接进静明崖石屋数百曲折依巖壁为栏楯屋北罗汉三生石过大龙湫见瀑布千寻顶有浴鴈湖阔千顷瀑悬注潭变幻不一如飞雪如紫烟如团云如水萡如翔禽如走兽如玉柱如珠帘或散或聚或现或隐时作雷声时复寂然忽而彩耀祥光忽而黑雾闭潭观之不足令人忘归三宿巖下出潭游翠巖龙鼻泉石峰磛碞磪蒐若锦屏𡸤崒峉岶如蜗鼠缭绕乃得出路窗牖相值山风飒然堂殿铃铎皆鸣十数衲僧相顾而惊不知身之在何境也且莫皆宿于时仲秋望后天高露清山空月明仰视星斗皆光大如适在人上窗外怪松数百修竹千竿相摩戞声切切不巳崖前棕榈如鬼魅离立突𩯭之状十余僧相顾魄动不得寐迟明各去既归梦中犹恍惚若有遇今居老祖双峰因追念之往往想见斯游特书寄同志老友则台宕胜境不动足而在蒲团前矣老祖监寺写师真求赞行森最初行脚时倔强孤立不事衣履到处人多轻忽既而参云门雪大师一见便许入室唿为岭南长子乃题自真示云者汉古怪见不唧𠺕人毒骂若生冤家见有苦志学者欢喜犹甚今朝坐此奚为等者无鼻孔禅和宗风何曾寂寞及到大雄老人见赞笑曰大师一生口硬争奈齿不关风遂命行森领众以至开圆照住老祖不觉屈指便逾念载呵呵若论X宗风便乃见笑三家村里王大伯复居士书云行森和南闻风日久恨愚衲多病多故不得面晤请教承翰勤恳甚慰怀仰接示此公纂刻拈颂捧读增叹然拈古者辨眼目颂古者显法道拈而不正则眼乱于实颂而不切则道失其真道之失由于顺情而害法眼之乱在乎弃目而信耳耳目虽异宗旨显明显明而拈妄不可以称拈宗旨而颂迂未得以言颂颂迂拈妄则佛法乱矣是以先祖元要真旨不可杂以邪解料拣语脉不可欺以虗文宾主诚分不可罔以混统故眼正以择法则真假易辨明眼以验人则邪正难瞒若名实颠倒便可叹惜先宗大匠廓彻亮于闻前智鑑出于意表不被世情昡惑不以名色易眼不没纤芥之善不掩萤虫寿之光呵呵黄河古道金堤阜青草新波水拍天社燕城乌浑不解飞鸣只在土塘边兹因浙僧游山故輙附奉答草率不尽答友人书行森和南宝山风物何如诸禅可与共林泉之乐否寒暄异候即日起居奚似伏惟万福院事不至劳勤耶行森形影相弔日在枕席幸无俗扰承问古今宗旨快哉高论济祖宗旨递代深宏绝于谿径比来俗禅喜习迩听遐则偭焉有好尽其心于临济宗旨者大匠也人亦有好尽其心者未必临济的旨也舍斯辨亦小矣春木芚芚援我手鹑去诸千百岁祖师若存去祖日久哌哌世僧各识其类譊譊市禅各习其师惜哉近世不信真悟也曩者演祖出于白云X雪窦出于智门诸方美其语脉如泛浩浩沧溟而得楼航巨力也故曰眼明者后贤从真悟者后贤师若云因其俗禅盛而行之亦可以谓道譬诸琴瑟郑卫调俾夔闻之必不可以谓箫韶若云知解邪禅拟古真悟如举世尽寒𥀔裘不亦燠乎燠哉燠哉然而有寒者矣非其用而望诸非其道而行诸必不可以至矣适晤令弟喜其志于信道想令叔必少加餐也行森和南上复答禅者书云一报七尺躯天地委形耳终随物尽奈何以热缘为长物也衲僧家常空其心慈其容貌者不以世态庄严加乎道德之上观众犹贤自视犹不足故同道愿谏而不倦事无大小咸明乎眼然后举而行之已诸所明既不可昧而已诸所暗又取于众言是以眼得先众而众后之矣故夫福缘过众未足贵也势位过众未足贵也声名过众未足贵也衲僧所贵者道眼惧其不足不善恐其有余不善未尝不知知之未尝复行夫不善犹疾病攻之则病去不攻则日甚故衲僧相求非特取乐也将以改不善也不善不去则道眼不明自然之理也乐改其不善者难以不善告众者难夫惟衲僧能为人之所难能是故世所难及既能世之所难能又反覆钻核然后人所谏者才竭尽知已迷昧之行矣倘知已迷昧之行而不能取人言又隐已过拒人之谏者细人也先德是以务鉴察于众贤以观得失俗世邪禅以为己既大矣福矣才矣满矣是以辜罪昭着腥X德秽扬识者伤心圣贤暗惜曾不自闻愈快如也是已之非遂初之谬至于身富道亡可悲矣上古宗匠非家馈而户赠也僧俗莫不称祖焉今世邪禅非家劫而户夺也识者莫不指谪焉由此观之众无贤愚见善则扬誉见恶则指谪此众情也未必有私爱也未必有私憎也衲僧立身不为识者扬誉而为后贤指谪者未尽为正法之行也尽为正法之行将若佛祖焉世人虽于佛祖难及其敢谤诸乎止谤莫如自悔疗垢莫如亲水谨复答禅者书云不落古今句曷谓之好奇坐贻谤缺噫可怪矣然而虎豹之文不得不奇于犬羊鸾凤之音不得不奇于乌鹊金玉之光不得不奇于瓦铁自然之势也夫佛法何物也笼天地于正眼挫品彚于指点若非谢去朝华振起宗旨不过一俗禅耳何用哉古宿示人活句先祖务去陈言殆有见于摸拟不无蹈袭为病故奇可也好奇不可也彼蠡测者正如嫫姆妒黛乞儿诮金其金黛固无恙也奚怪之有哉佛以正法眼藏嘱付摩诃迦叶二十八传而至中夏初无文字言句可传可说真彻悟者即付即受必须彻证于契会初祖面壁九年独有二祖得旨余其根器稍劣者非正脉也今世衲僧虽学古人死格此旨不能得也纵具世间智文字通者闭关读书十年刻菩提印自佩之耳故曰神而明之存乎其人苟非其人道不虗行迩来语录蕴借风流倣古人意句出语雄浑俊艳X固自不乏而求其眼目精明旨脉婉转若演祖华祖保宁勇和尚者何可多得确有神化妙悟好奇二字不足尽之揞黑豆集卷八破戒居士心圆妄语第二头圆曾榜门云一不谈佛法二不谈世谛反手把笼头背鞭打不着脚跟稳实者不吝辞通箇消息有禅者见乃击户三下圆曰我尽知你做处者箇都拈过一边借一句子指月看者曰今日特来相看圆曰你者一句是指是月我不鑑你自道看者曰居士莫耳背圆曰向伊道我不鑑者无语良久云居士作门外人也圆曰你是门内人否者曰虽不居门内要且不在门外圆曰你在甚处者又无语圆曰法眼未明脚跟不实相见未得在者便去少选却回云我有语也圆曰月聻者扣门云第二头来圆开门相见问云作么生第是二头事者曰鵞王择乳素非鸭类圆曰三世诸佛不出于此者曰某更有一问背鞭X打不着时如何圆打云掉过来就与你一顿者呵呵大笑今将开示不本色钳鎚故书此以为嚆矢示善信诸方知识踞曲彔牀扇两片皮鼓粥饭气抖擞屎肠搜寻佛法馊酸花鸟饐餲风云嚼烂蔴斤齩残矢橛吐出半醉半醒句子文不通义不贯他既难明自亦不解唤作上堂法语学人念得𡎺向皮袋里鸣肠唲儿米胃呌做参禅参到弥勒下生还许梦见老婆汗臭气么及其魁者则按定死格顺朱填墨步步摹倣将去印模互脱口耳递传抱不哭孩儿打洁净毬子把索缆放船抱桥柱澡洗恁般见识饶伊十坐道场九开丛席语录塞破四天下也只是箇馆驿里撮马粪汉有甚么衲僧气息有甚么利益人天呜唿佛法至今日而虀腐极矣心圆行业未纯脚跟未实分宜缄口屏踪入山养拙其奈火莲居士笃信此道大悲普愿誓度方来命圆举古纠今阐扬法要不敢任亦不忍辞只得不揣愚陋觍颜代庖效鼙一上更不之乎者也铁酸饀木札羹向道打破锅许喫饭运出自已家珍直下葢天葢地作么生是自己家珍若要了知也极省力心圆不惜眉毛聊通一线会么若不会自是你根性迟钝莫怪他人喝一喝下座示善信逢佛杀佛逢祖杀祖逢罗汉杀罗汉逢父母杀父母逢亲眷杀亲眷始得解脱不与物拘透脱自在临济与么道刀呢众中莫有带得者么山僧要借X看忽有箇见义勇为底丈夫踏步向前掀倒禅牀拂袖便出山僧呵呵大笑向伊道三箇未在何故幽州过得便新罗此去崖州十万示善信诃佛骂祖不是不是行棒行喝不是不是向上向下不是不是全提半提不是不是佛慧祖灯不是不是蔴斤矢橛不是不是忽有箇听事不真唤钟作瓮底奴出来道长老恁么举不是不是直须打了趁出又有箇从苗辨地因语识人底汉出来道长老恁么举不是不是亦须打了趁出何故杀人不要见血为人须是为彻示善信成劫巳前坏劫巳后无佛无众生一切语言文字身器世界何处去也正当恁么时是汝诸人向甚处安身立命伶俐衲子杜撰禅和会得者不妨出来一喝会不得者亦不妨出来一喝心圆总不计较何故马祖百丈临济未出世巳前你那里学得者虗头来可谓咬人矢橛不是好狗直须还我空劫巳前面目来始得有底道未审居士向甚么处鑑向伊道彻骨彻髓看破了也有底道请居士向空劫巳前问来向伊道且喜你会一喝不作一喝用示众云撩起便行巳迟八刻便下座第三首仰山和尚云不思而知落第二头思而知之作第三首心圆作第三首去也以笔画相复抹去云是三X是一乃掷笔呵呵大笑云正是第三首示众古人云眨上眉毛早巳蹉过了也又云如口衔树枝答语则丧身失命又云待汝开口堪作甚么又云要塔样何不早说巳被人借去了又云忘却了也又云适来犹记得又云贼过后张弓又云父母所生口终不为子说又云打即任打道即不道又云任从沧海变终不为君通又云佛法大有只是牙痛又云宁可截舌不犯国讳又云曹山解忌口又云要头便斫去又云三世诸佛口挂壁上又云移取案山来即向汝道种种指示是甚么物事直得如此隔碍难道心圆不惜口业一总为汝註破意根才动处鹞子过新罗所以古人接引利根或以手掩口或以拂击口或以拳打胸或以杖拄胸或开口便棒或拟议便掌直截提持全体作用教你立地休歇承当去有禅者出问曰恁么则不许人动意根也曰不许曰不动意根岂非同于木石圆曰据你者一问唤你作木石得么曰无者一问时意根不动岂非木石圆曰你意根既不动凭何知是木石非木石不见古人道此皆是你情见者曰恁么则不许人转身通气也圆曰你试转身通气看者便喝圆笑曰饶你千喝万喝你且不知来处我举箇公案问你当日药山参石头头曰恁么也不得不恁么也不得恁么不恁么总不得子作么生山无语继参马祖祖曰我有时教伊X扬眉瞬目有时不教伊扬眉瞬目有时扬眉瞬目者是有时扬眉瞬目者不是子作么生山大悟礼拜祖问见箇甚么道理山曰某甲在石头如蚊子上铁牛你且道他悟底是石头语是马祖语者曰是马祖语圆曰大错我不枉说你且不知者一喝来处道之不明也人皆逐末而遗本当日药山不可不如你不会作一喝拂袖种种伎俩却被石头彻底抄没尽情把住药山虽然口不能语其偷心未尝死也彼时两家门庭互相建立此既不投便往彼处马祖善鑑元机来风深辨知他喫了石头底真味醍醐来便与他轻轻着两杓水诸公要识此两杓恶水么便是后来大机大用元要料拣兼到偏圆以及万千门庭万千施设把住放行皆从者两杓恶水汪洋而成法海然皆末也非本也便向言句下作道理死会去矣不但孤负马祖抑且屈辱药山直饶元会得也是眼中尘天下老和尚舌头尽是打草惊蛇岂可言石头无法与人马祖有法与人埋没先圣汩丧己灵自堕拔舌地狱哉心圆岂好辨哉实为佛祖慧命将绝不得不絮絮耳谅之后人泛海而迷源望洋向若穷极元微误以此为本分事何异认驴鞍鞒作阿爹下颔乎药山者汉才饮入口便悟得真味醍醐是从上来用不着底三世诸佛都是着水醍醐索唤则有交易不索唤则无我今巳饮急须吐却X因见马祖点醒石头用处他是石头嫡骨嫡髓儿子所以仍返石头试看后来彼此提唱头曰我者里鍼札不入山曰我者里如石上栽花到者里真真实实完得蚊子上铁牛一句公案所以我寻常道石头如绘日马祖如绘空空际无日饶伊悟到语带元而无路舌头谈而不谈祇是箇不果之花遏捺意根鬼窟里坐阴山下活计更不说他矣大机大用须从大休大歇中流出私通车马祇通得箇官不容鍼底道理自余有甚么闲话诸仁者透得法身泥牛入海一击忘所知更不假修持出得阴界石马回途动容扬古路不堕悄然机恁么不恁么不恁么恁么处处没踪迹声色外威仪一镞破三关诸方达道者咸言上上机者箇犹是夙习记持若有正悟别更说看今年贫锥也无如来禅许你会祖师禅未梦见在我有一机瞬目视伊到者里恁么也不得不恁么也不得恁么不恁么总不得电光石火贬上眉毛早蹉过了也参学人切须皮下有血拶着便知痛痒若是菽麦未分奴郎不辨莫向人前容易开口大难珍重举拳示众云看看一句分宾主照用一时行会么若不会听心圆与汝一一下注解恁么会得是宾中宾不恁么会得是主中宾直饶恁么却不恁么不恁么却恁么恁么不恁么总不恁么会得犹是宾中主在X照也用也纵也夺也杀也活也都卢是箇大火聚也涂毒鼓也金刚圈也栗棘蓬也金刚王宝劒也踞地师子也探竿影草也一拳不作一拳用也者些祖师穷家当都被心圆和盘托出了也待你一一透得来到心圆门下正好从头勘过了打何故譬如油蜡作灯烛不以火点终不明忽有箇从旁笑冷了齿底汉出来道点即不问如何是火拄杖不在手边心圆且放过一着呵呵大笑便下座顷与心圆语及近代禅和多儱侗支离二病若为药之人根有利钝道无南北祖五家宗旨不可偏废舟行陆行同一到家不取途中强分难易若为一一指出心圆欣然握管书此良医三折肱视疾见脏腑识者珍焉录之以当䟦尾莲再识