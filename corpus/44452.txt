寥天一阁文卷一报贝元征书元征仁兄足下无恙霜英遂徂抚序曾喟况乃远道云胡不思昔奉第一书会尊舅氏王先生辱过发椷共省薄言永叹以谓足下资性卓绝造德隆崇出之渊渊等辈咸伏犹尚戢翼天衢纡步尘鞅兼抱齐衰之戚空谷涟洏同方雅故畴不乡风抃唈乎溯曩岁盍簪之盛既皆睽迸王先生复之官山东于兹朝发居今谈昔相与不欢而罢以足下遂当西迈振策在涂故不以时报谅之谅之旋奉第二书猥荷包蒙存问周挚感不可已所布诸书分达如恉爪霖顷上京师还当畀之足下改辕河南允云胜算既近尊外舅蔚庐先生之德光又中原山川纯厚益以自敦其蕴比当税息嵩高敷赋梁苑一遨一观蔑非进道之资矣然则砭顽之责足下宜为嗣同肩之乃反见督耶谨斋心以俟今奉第三书忠告谠言果如私望然又咎己进止不决有类谰夫事有万端遇之者一万无适形一有定理迨遇随事改理以赴形固非立乎其先者所能钩取逆观宦学遐土去留殆难自由称心而言无嫌参差也嗣同神形疏放靡有羁束恒妄冀不即弃于大雅时复攻所阙略饥渴情慉匪异朝昔往所酬答尚未餍其侈心今闻纷扰之规恢扩宏义开通鄙怀不惜降志自责宛曲引喻揽察艾萧中臣要害此诚嗣同毕岁营营期自制而不能者获足下毅色呵止为之涤衷易情识奋勉之攸在敢不钦登嘉贶不惭以忻特虑意久且懈违谬厥初和缓逝而疾复萌电雷收而震遂泥素丝何常惟所染之故忻者今兹而惭者来日也乃若足下自状愚以为降志相诱非其本怀何者足下降质纯一夙德坚定似与嗣同微反而失亦因之嗣同失既在此则足下之失宜在彼矣此对待之说也且嗣同之失往往不自觉而足下自能省察如此此又疏密之辨也讯病推原然与不然与夫大易观象变动不居四序相宣匪用其故天以新为运人以新为生汤以日新为三省孔以日新为盛德川上逝者之叹水哉水哉之取惟日新故也未生之天地今日是也已生之天地今日是也亦日新故也喜怒哀乐发不中节不必其乖戾也方其机已勃兴于后乃其情犹执滞于前何异鸿鹄翔于万仞而罗者视乎薮泽则势常处于不及矣智名勇功儒者弗重不必其卑狭也方其事之终成即其害之始伏何异日夜相代乎前而藏舟自谓已固则患且发于无方矣此又皆不新故也早岁之盛强晚岁已成衰弱今日之神奇明日即化腐臭道限之以无穷学造之以不已庸讵有一义之可概一德之可得乎常异善岂一而已择之何云固执俯仰寻思因知固执乎此将以更择乎彼不能守者固不足以言战不能进者抑岂能长保不退耶此拳拳服膺之颜子必待欲罢不能而后纯惟恐有闻之仲氏且闻何足以臧而后进也圣人重言性天非能之而不言殆亦言之而不能盖日新者行之而后见泛然言之徒滋陈迹而已庄生者疏人也然其行文时近日新为其自言之而旋自驳之也嗣同之纷扰殆坐欲新而卒不能新其故由性急而又不乐小成不乐小成是其所长性急是其所短性急则欲速欲速则躐等欲速躐等则终无所得不得已又顾而之它又无所得则又它顾且失且徙益徙益失此其弊在不循其序所以自纷自扰而无底止也夫不已者日新之本体循序者日新之实用颇思以循序自敕而以不已赠足下不已则必不主故常而日新矣墨墨乎株守岂有一当哉然在足下自治甚严自观甚密觉万一有近似于纷扰者嗣同至愚极妄以为乃明之未融非守之不塙若夫读书忙乱少沈潜玩索之味此病不难医苟挥斥箸书工文之念霍然立瘳矣嗣同深感不遗在远之惠又恃往日挚爱之雅妄欲上慕仲颜赠处之风下规苏李倡和之美远取圣贤之所黾勉近陈彼己之所忧患竭心尽言忘其自丑将以大叩敢云浅报加久冻新煦品汇向苏筋力畅固视听精明兴至命笔已不能休故曼衍尔尔世俗笺答都不复效惟时时思闻德音少解独学岑寂谭嗣同谨上与沈小沂书一小沂仁兄同门足下东都祭殷勤须臾口血未干陵跞以去夫以道路常常之人牵裾道款曲犹尚眷焉不息况我惠子曷止悢々执雉始见志同道合识孟嘉于广坐标刘尹之云柯千顷汪洋已可涯涘虽以嗣同之质朽形秽百靡一当犹乐与从容文酒臧否人伦雕龙白马互逞其辞夕秀朝华苛持其辨意有所得狂唿野走于是般桓乎夕照之寺弭节乎圆松之邱决眦鸟飞天穷于远莽索群兽走物感乎暮气相谓此亦寻常行复见思不日不月斯会邈然遂已陈迹可胜叹哉可胜叹哉道出天津地形平衍空明四鉴托体若虚车中倦卧仰见游丝百尺亭亭苕苕婵娟裔漾于九天之上谓是偶尔谛视则处处有之惟背日乃得见今年春暮江南看杨华风日俱素正复类之目力故胜静且加明初可十许丈久之辨及百丈内外平视亦二三十丈何时不有游丝静便了了尔许曩及足下讨论苦乏精采正坐不静耳夫侃侃之余曷尝不遗物外己摄心一粟然遇于所触歌哭纵横独抽之茧那复成绪当此之时自觉鞭之不痛杀之无血莫悲于心死而身死次之此既为哀感中伤心不若人矣又嗣同弱娴技击身手尚便长弄弧矢尤乐驰骋往客河西尝于隆冬朔雪挟一骑兵间道疾驰凡七昼夜行千六百里岩谷阻深都无人迹载饥载渴斧冰作糜比达髀肉狼借濡染裈裆此同辈所目骇神战而嗣同殊不觉今车行未二日计程财百里筋骸骫骳若不自胜年未三十颓弛若此异时傥遂有济耶足下英年绩学独秀无双时时自省神非完固灵府噎不得开愿持之以缓胜之以不战徐出而求友以自辅同县有贝元征者足下见后必当有异此又目不见睫而侈论泰山臣死药亦不灵者也日来离忧结掞魂依左右口占此书用致绸缪宜发为谈未止此耳嗟嗟怀哉于役天风海山之歌去矣皇都铜辇秋衾之梦务崇明德请自此辞谭嗣同谨上二小沂仁兄同门足下岁暮得奉答教柄德谦谦盈而冲用之自处善矣而非下走所克承自惟薄劣未遑诗礼恃以无恐多师而已前书云云与足下长赖友朋之言若同质剂非敢以谀人者谤人也嗣是请一举罢去献岁开春兴致颇复佳否纬候解题当已写定质直见示所获愈多今复有数事请益遵义黎氏古逸丛书目录称高似孙骚略四库存目遍翻不可得烦懑欲绝由不审应入何部足下专精此书望指陈所在近自家大人使蜀颇富闲暇忘其专辄粗欲有事攟拾而官事转捩时复与达官往还哇言尸貌实违鄙心署中度岁薪米要会性尤不近论说之友又终阙如以此居恒邑邑内计心力渐顿便再咿唔一百年亦不过如是尔尔也悲夫荧荧之露既未容把玩殇伯鬼中亦会有穷期正色苍苍熟视无睹坤灵抟抟蹴我则胜曾几日月乃曰今古通乎昼夜乃曰幽明睽车丰斗圣人语怪于前虙妃女娀骚客媟亵于后陆通见圣犹发却曲之狂谈平子何愁厥有龙丸之诡制巨灵高掌六鳌短趾海垂天仰云止峰流俯仰旷观谁不应有区区曼羡荒唐曷尝不为志士焉归矣因得奇理二件试与足下嬉笑剖之地球冯虚而运所以不坠大气举之气何从生日月五星地球之相与吸也吸不力地球坠吸不均偏而不能运八面缭绕彼牵此曳蓬藁团飞略无停晷地球与日月五星正各各相赖借使一面吸力畸重地球必偏向重之一面愈偏愈重愈重亦愈偏势必肤切肺附而后止然则欲至月中固可以人力为之地球重率视月加三之一其斤数九八一四五六有奇今不具论试取小数易明者为比例定为百斤亦须百斤之吸力乃能举之粗剖球体为百面面应受吸力一斤以一斤离心力之气球安于百面之一面择空漠无人之区窍地绳绳之巨细视窍之多寡窍之多寡视离心力之大小系气球于地球即是系地球于气球伺月行至此度鼓气球令充足欲绝地上腾而下絷于地必引地之一面而俱上地球与月本来相吸得此一面助之此一面之吸力自重于余九十九面一有所重即有所偏偏向月吸力即专属于月月将不复旁行而趋于下一上一下翕合无拒余九十九面之吸力自愈远而愈懈不惟愈懈地球一离本位九十九面之空气必争赴填其虚因其填虚又以得挤送之力力既有定向虽撤去气球自然相即不能已大致造端离位最难故气球宜绝大大或难造分无数小气球其比例仍同但能掣动分寸一得势万万里无难矣此就地球往月言之月来地球亦复吸者一面挤者九十九面非此往则彼来必辨为孰往孰来或两俱来而遇于隙地若国君之会境上华夷之交瓯脱尚无由逆亿惟月较小较轻来体多耳月去地面八十万里有奇以轮船速率日八百里计之千日可达况行于寥墩非有轮船行水之阻力抑非若火车轮碾轨道之相滞其速当数倍迨愈近吸力愈重行亦愈速不过数月已联串如珠惟半合之顷其来势远则相趋力勐恐一击两碎是所设之气球仍不可撤日有曾益以为抵御若两舟相切隔以浡伐固无害也既已联串性无可改即终古无暌析之道由是复与它星相引累累固结如布棋以平如累卵以长如堆垛以方以圆以尖以鳖臑以秧马纵横如志惟所使之欲自占一国则自取一星人满之患以息争城争野之患以息华夷各有所骛而陵杂之患亦息于是与足下朝蹑赤霞之标暮度青霓之梁倏星倏月掉臂行游是诚可以破拘挛之俗驰域外之观矣足下其有意乎凡物春夏则涨秋冬则缩寒暑燥湿使然也大者有草木之荣落江河之涸溢其实小物亦然木为凿枘水之苦不可入金为牝牡火之坚不可拔时辰钟表不能无差机轮刚柔有时也木尺量纸不能无差木纸盈朒殊科也故缋图之家以纸为尺然此纸非彼纸仍不能无差惟即画其尺于所图之纸图尺同在一纸久久如故其实人身亦然肌寒而粟缩也皮暑而泽涨也然涨缩分度甚微人遂以为止此耳所谓微者特两两相较而见为微是各体涨缩不齐之余差非即本体涨缩之真数本体涨缩之数必一涨缩一不涨缩始可相较而得其真今既无是物则吾身涨之与缩安知不相去数十百丈数千万丈数恒河沙丈小而虫豸尘芥无不然大而日星山河无不然无不然则虽相去数十百丈数千万丈数恒河沙丈犹不涨缩此谓日用之而不知也必欲知之惟鬼而后可鬼无适形无可涨缩故世之说鬼有数丈数十丈者有首大如车轮者有掌如箕者拇如椎者亦有小如婴儿者财数寸者鬼岂如此哉以涨缩视不涨缩转谓不涨缩者涨缩人涨视鬼小人缩视鬼大鬼岂如此哉于是与足下召巫阳于帝阍问实沈之所郊匿微踪于幽隐睹情状之昭昭以静拟动以逸知劳非于物而有迫而物或莫逃见夫跂行而喙息暴长而暴消昔孰屈而卑今何抗而高方将运肘布指絜其度占星刻晷纪其由举手歋喜则斯陶足下能强起从之游乎斯二者持之非无故申之则有章言似谬悠实根理要又尝以方波黎瓶口安活叶用汽机筒抽去空气旋即自碎圆瓶则否盖方者受外气之挤力独多圆即自相旋转无所用其挤也西人识此理因论日月星地所以必为圆体愚谓日月星地古未必无方者特皆被挤碎今不见耳是以知十日并出其九不存必皆为方体惟今之日月星地悉毁圭角苟圆取容而已嗟乎凡今之所谓已修已齐已治已平者其不为苟容几何矣世宙信促避之无所一庐蛰伏疑遂颓废稍自激昂故具说如前盖曰以诧其振奇适状此中之无所得也足下怜之否莫笑其呆否谭嗣同谨上报刘淞芙书一松湖仁兄世大人足下乃者奏记申酬辞渫义陋将以博孙郎帐下之嗤何意蒙季重东阿之答伏见文虖蛮采苞凤骞华书规河北薄山阴为妩媚章拟当涂异元和之弦急煌煌丽制今古奚间焉远惟诗书之所垂诫蒙史之所纪诵半情缔谊莫不以斯文为盛轨其云赓歌扬休者尚矣嗣是式微辟联句之篇宣尼炳会友之诏他若盲左所甄难可悉述故宁戚白水索解于童奴子赣抽琴征辞于浣妇发言为志莫近于兹自非终葵论象谬诂于陋儒金楼迫观见穷于伧父亦畴不乐有多闻之友鸿厖魁硕之侣推襟送抱兴往情来析皋比未曙之疑申细席旧传之学玉琢于石锦浣于灰用相益其性情而雪其聋瞆之辱者哉嗣同不自鉴观怀此弥岁远无获于尚论近几失于觌面乃承大度包荒曲见矜许渔父延缘之棹且张皇于漆园协律已厄之诗犹褒赞于笠泽刘昼六合魏收未鄙其名愚卫瓘三都太冲莞颜于覆瓿撝谦冲挹受者曷任祓饰薰沐逾量为恧夫操篪钟者非期于倾赏而倾赏者遇之书举烛者无当于治国而治国者效之同类日孚不行而至言念施报则亦有可述者嗣同少禀惛惰长益椎鲁幸承家训不即顽废然而家更多难弱涕坐零身役四方车轮无角虽受读瓣姜大围之门终暴弃于童蒙无知之日东游江海中郎之椽竹常携西极天山景宗之饿鸱不释飞土逐肉掉鞅从禽目营浩罕所屯志驰伊吾以北穹天泱漭矢音敕勒之川斗酒纵横抵掌游侠之传戊己校尉椎牛相迎河西少年擎拳识面于时方为驰骋不羁之文讲霸王经世之略墨酾盾鼻诡辩澜翻米聚秦山奇策纷出狂瞽不思言之腾笑以为遂足以究天人之奥据上游之势矣既而薄上京师请业蔚庐始识永嘉之浅中弱植俶睹横渠之深思果力闻衡阳王子精义之学缅乡贤朱先生暗然之致又有王信余陈曼秋贝元征以为友困而求亨翻然改图愧弄戟多少之讥冀折节勤学之效如何不淑变生海外原隰悼痛跄踉来归基础遂隳何期云构自顷以来精力恭于当年锋锐顿于一蹶子桓曾逝者之唏公干卧幽忧之疾后得复事瓣姜续欢王贝益以涂君质初相勖亟勤他州豪俊存问不乏而临觞撤御都无好怀发箧未竟已复忘弃耀灵急节蹉跎及今三十之年行见舍去君苗之砚未焚余子之步终失亲知雨散益复无聊虞思慷摐不其嗟矣今见足下被褐怀玉质有其文蚤受凿楹之书高视都讲之肆艺文数通虽一斑片羽可由意其深造同里之彦实多君子家公之学遂有传人夫何张衡之四愁顿释陈蕃之鄙吝斯固见灵光之赋为之辍翰景说士之风甘于食肉者也然嗣同至愚尤伏愿足下恢八纮以贞度综群说以为郛博取四部之精约以一家之旨不汲汲于浅效不沾沾于细名同舍生学有异同无伤观感任彼讥诃之来转资多识之益竺信不惑终底大成他日汝南先贤襄阳耆旧与所称同县诸君后先骖靳左右齐甗嗣同不敏亦将凭轼以观以丐洪河之余润而瞻桑梓之殊光岂不懿欤岂不懿欤刘君瑾先元征亟称之曩岁见过会亲疾在视不获晤言为怅然累年天假之缘终当一识乡闾之贤者念此用不切切也属书少作不骇其丑勉思效命附呈白香亭诗此老本原深厚虎视湘中当代作者殆难相右知拟先睹之也迩日肄业遂及何书有得不吝见教于斯道宜重有发明若嗣同则徒云云而已山能受壤用泽隐豹之毛洛不如河虚抱法蛇之志裁书布往主臣如何诸在口宣不复一一赋性褊急不及庄写惟察幸甚此颂撰安谭嗣同顿首二淞芙仁兄大人足下顷得来教诵悉不以前书所言为猥鄙转征引载籍以奖成之博奥渊懿莫测其朕欲知古韵必究其得声之由名论不刊足为音学之津筏嗣同得此印证俾所业由以即安实莫大之惠足下自视欿然若不足者何也嗣同时过而学罔知攸济任重道远日有皇然尝假友朋之鞭策以不终坠于下愚而无可为则日思直谅忠诤之人时时敷陈古谊因其不逮而督责之往时师友既暌析不可复并而所与处者类皆盅盉软美久于官场之俗吏廊庙公家之言肤廓无当于人心又其次则挟策竿摩颂言无忌下则钻刺陈托日以不入耳之言强相聒求有片言之忠谠指摘其失如古所云告以善道药石杂投者奚啻威凤焉可得乎自慨不幸处高明艰危困厄一不以关其怀而耳目渐渍气体颐养由弱而壮行趋于靡以卒于不振此其机栝盖危甚矣于此而稍思有以自全要必砺志坚苦深自绳削百倍其功力乃得比数于人而居其间而握其枢者又以友生之力为多然又不幸性乐文史甚有口辩人将望其锋而畏之谁复肯卬首论列勤勤相辅导者及睹足下文质相宣超逸尘珝之表自以为丰蔀之下遂觏镫日宜有以导之出幽矣故一札之投未尝不反复再四虽在艺文之末亦思获益于无尽况有进于是者乎前月在龙君斋头晤语礼让彬秩言庄容肃商榷术艺而终无一语及世俗事窃谓大可以觇彼此之志趣学养自此愈益钦畏亦愈益爱慕延企箴警用萌侈心故拙诗用涯字韵一闻足下问难不觉震掉失图亟思改易又恐仓卒不得当遂胪举所知以闻尔时实有自见其不雅驯者非故谬为过谦之辞也嗣是更愿屏除客气纯用真率如有未安不妨直诃其妄而在嗣同亦得以尽其恳恳一得之愚学行千载事岂厌往复求详且直言极谏古先王乞之求之而不时得者吾侪匹夫能扶此以相友所获不既优乎书至此而足下适至畅论如前所欲具答者不复赘说惟陶诗未论及今更申之足下论陶与嗣同所见若重规叠矩真西山称陶公学本经术最为特识如足下所举之外它若道丧向千载云云汲汲鲁中叟云云遥遥沮溺心云云皆足为证然嗣同尤有妄解以为陶公慷慨悲歌之士也非无意于世者世人惟以冲澹目之失远矣朱子据箕子荆轲诸篇识其非冲澹人今按其诗不仅此也如本不植高原云云似自明所以不死之故若不委穷达云云伤己感时衷情如诉真可以泣鬼神裂金石兴亡之际盖难言之使不幸而居高位必铮铮以烈鸣矣今其诗转多中正和平也者斯其涵养所致经术之效也张南轩讥其委心之言不知皆其不得已而托焉者也且南轩能知其所委为何心乎后此若王孟韦柳储苏特各各成家于陶无涉世人辄曰原出于陶真皮相之言也故尝云学诗宜穷经方不终身囿于词人闻者或不信之今于陶公既验其然矣即有宋儒先以性理为诗至为后世深诟然平心论之惟击壤集中有过于俚率者至于宋之朱子明之陈白沙在声调排偶之中仍不乏超然自得之致此诣又何易几及也同县蔚庐瓣姜两夫子实能出风入雅振前贤未坠之绪瓣姜先生深自矜惜不欲以此皮肤粗迹表暴于人故传钞未广以愚观之经义湛深彭泽后未尝有也蔚庐先生固稍逊然称心而言绝无依傍一唱三叹局度雍容如离高山而履平地如谢干戈而讲揖让宽兮绰兮适肖其胸中之所存其翠华黄屋明堂重器诸篇非学穷万卷贯澈天人乌能道其一字我辈兀兀雕镌声律殆终无以企之矣谨检以呈阅惟知德者乃能知言当不责其阿好嗣同于韵语初亦从长吉飞卿入手旋转而太白又转而昌黎又转而六朝近又欲从事玉溪特苦不能丰腴大抵能浮而不能沉能辟而不能翕拔起千仞高唱入云瑕隙尚不易见迨至转调旋宫陡然入破便绷弦欲绝吹竹欲裂卒迫卞隘不能自举其声不得已而强之则血涌筋粗百脉腾沸岌乎无以为继此中得失惟自己知之最审道之最切今时拟暂辍不为别求所以养之者久之必当有异不然则匪惟寡德之征抑亦薄福之象尊师巨湖山樵诗亦觉微有此失由斯以谈则击壤集之俚率要未可全非而陶公益倜乎远矣闱艺仍留细玩缓日缴上外呈信笺二合乞哂存此请撰安不宣谭嗣同顿首正封函间又拜来札并惠砚材凝重朴茂良非近时所常觏谢谢拙文不堪寓目容觅得即呈政又及上欧阳瓣姜师书夫子大人函丈舟维甫鄂辙环逮湘仲路为之后从荣趎因而失问坐暌令德悇憛如何前日里门时诣尊府笠耕世兄风气日上掇皮皆真秉荀氏之风有万石之谨通家厚谊道款推诚率尔造门辄与李膺之燕外存宾客辱损马援之贻事会纷纭来去仓卒竟不及一笺言谢愧悚而已顷见致黄佩豹书兼示嗣同借审道履休畅为慰读至既经展拜新茔稍遂昊天瞻仰则此后无论升沈夷险可以少安于心听其所遇可矣我瞻四方蹙蹙靡骋何辞之凄苦而心之仁厚也夫锋颖者猝折滑疑者图耀赴几者迅奋委运者后时蹈海者狭节却金者止赎昌言者亡等默塞者违实天玄地黄五角六张势趋于极造物不能以自纲则志士仁人之所为长顾而审处要必经纬万端衷于一是特非事变未至而先设一成格待之之所能黾皇矣然而有不能不自疑者东征之师既挫衄不能复振矣则天下有大患政不在战而在始事主战之人来书云深夜思之芒刺在背可忄双惧也在某御史岂不知如此举止之面犹隔一箑此座可惜之意未宣外庭必逆探其隐微使无复容匿而忍惭于一逞亦必深观密计见夫事之已兆情之已急言之如此不言亦如此是不若明白慷慨直陈无隐天下因晓然于是非之所在庶几大小臣工一意奉戴得以改图易虑于人心乡背之几此鱼头参政之对所以尤捷于鹦母折翼之梦也其济则天不济亦何惜以一身为三监借口之资盖其深心矣嗣同一齐民何与人家国事窃恐刈蓍而遗蓍簪尚不若故剑前鱼之可念一旦何以处我之问瞠目而不能答不知不觉遂与于不仁之甚而身长为罪人悲夫既不能高飞远走不在人间斯贞之与邪亦止争毫发反复推求思所以终身自靖之道了不可得已矣绕朝之策徒有士燮之祈愤激即万万不敢而倚楹之叹或以为思嫁又抑郁而谁语乎若乃运策帷幄折冲樽俎何以图恢复何以靖海氛自智勇不世出之事非鄙心所敢任惟冀天祚我国使和议速就日月朗悬如初草泽无词可执则杞人诚愚也幸甚幸甚奉教不远余不缕述遥通江水无任钦迟恭叩福安嗣同谨禀史例自叙韩宣子观易象春秋曰周礼尽在鲁矣故凡纪载皆史而礼则由以着焉者也少受易因及三礼于春秋独不喜言例以为例者史臣之通法非圣人褒贬之精意所存顾于杜元凯释例数数观之以为例者非圣人褒贬之精意所存固史臣之通法也法具而史明史明而礼起圣人吾不得见之矣秉此失其鲜乎尝病条目疏简又月夺不完不足规周公制作之全而给后世纪传之用辄研校四库辑本罗列杜氏所释辅以陆氏春秋集传纂例刘氏春秋传说例益推衍伦类广求诸经史百家择其尤雅详以训诂小学阐说字义本诸易以究天人古今之变而一折衷于礼疏别部居附于诸例之后于以补阙略通废滞俾学者不失依据傥云万一焉乃若崔氏之本例及例要张氏之五礼例宗丁氏之公羊释例许氏之谷梁释例说人人殊今专标史例非曰治经故揽取言例之最先者而余不悉及夫易言变者也礼不变者也变者周流六虚不可为典要所谓新意变例归趣非例也故笔削微显不惟其文惟其道圣人之春秋以之不变者质文损益万变不离其宗所谓发凡正例也故科律严谨皆足以远示来裔史臣之例以之欲发其例必先稽以小学着其指事类情之所在然后绎史籍征信于三代两汉之书于礼得其体于易得其通史学固然凡学莫不然也神而明之又岂例云例云而已仲叔四书义自叙孔冲远作正义闲肖经传声口反覆申析其意王介甫效为新学易诗赋声病刓薄之习凿空说经益张其名曰义祸七八百年未渫二者皆无当生人之用新学尤能汩人性灵而阴使售其伪惟鄙儒小生惰于殖学易其速办而捷给乃独好之虑皆故矜秘其术抗为孤诣奥传以自重夜晦无人私挟八寸论语转相授受传弟子数百人偃然自跻于文学之科雄视四民之首愈益陵躐古今天下才士黠者渐觉其愚陋小变体貌刺取司马子长韩退之颓率不经意之一二字窜其中号于人曰古文古文人或弗能察也上焉者应科举中第举所习一切拉杂摧烧之庶乎知耻之勇者嗣同兄弟生用新学之时舍之无以操业受书以来未尝不掊其有用之精力皞心镂肝昕夕从事以蕲一当嗣同顾好弄不喜书冀盖所短时时诡遁他途流转滑疑其辞与当世大人先生辩论枝柱仲兄泗生不幸先生八年为新学梏独久致力亦独深记诵所谓名大家义千自为亦数百取径独峻绝幽隘乃至不容人思投之南北闱考官及学政府县吏又佹得而复失或不能句读嗣同所为薄小无俚宜易识然年自二十有一至今三十年十年中六赴南北省试几获者三卒坐斥仲兄则且傫然蹇抑死矣方今天下多故日本踣我朝鲜袭我盛京海上用兵无虚日民迫穷困且向乱群族盱目而环伺大臣席不暇暖食不逮晨鳷卒乘峙刍粟缮甲械折冲决胜狙内辑外机牙四出百心莫照此岂新学能任其万一者哉窃惟不废新学无以发舒人人聪强弦久懦则更张之新学不为不久矣效亦可睹矣更张之时其在斯乎嗣同行与新学长辞不复能俯首下心奉之因纂辑所为若干别为一通仲兄仅乃箸录其二知不欲以此见也夫日月之迈疾不容瞬当宋之始更制岂知延延绵绵用弗绝至今日若嗣同兄弟共案厉唿愤读力竭声鋋继以瘖咽涕洟回顾一镫荧然几二十年所犹尚如昨日事尝感船山忽念身本经生之言以为有无穷之悲宁可复然哉益悲而已后之人幸见新学之废其心得免于戕贼端居泛览或逮兹流失今无述将不知前乎此者被毒酷烈若此上之亦足究识当时取士之具其间体势不一各有所至今昔风气变迁略备矣记洪山形势洪山违武昌会城四三里塔于其嵴登者于环城百里可一览尽夫建国必有所依据以为固武昌国于江汉之冲江水南来掠城西而北折而东汉水又在其西其它涧溪陂泽夹持左右惟道洪山而东陆达咸宁通山以联湖南江西之势自魏晋南北割据策士以武昌上控荆襄旁制湘粤睥睨秦蜀鞭辟中原为南戒山河之上游而英雄用武所必争沿及今兹屹为重镇而咸宁通山又为武昌之吭背洪山岿然扼其生死唿吸之所由且逼城而峙俯瞰城中一一在列诚主得之为要客得之为害者也昔洪秀全窜踞武昌湘乡罗忠节公驻军洪山断其枿道虽身锋镝而城卒以复然而洪山绝地也立于必败败而不可为者也主之利非客之利也何也争利莫惨于前自完莫良于后狼之善顾非怯也不有可退无以为进也洪山蜿蜒以东势雄而单夹两水间无冈阜以为之辅远山皆在数十里外且阻水莫能达使城贼潜军断其后则不攻自破矣罗公之奏效非洪山之为之而金口之为之也方罗公之未至也益阳胡文忠公已先据金口且下及沌水罗公既得洪山益南攻贼垒以自达金口军于是犄角之势成而武昌以南皆非贼有矣贼伺其北则道险不利仰攻由北而绕出其后不惟无以自反而洪山既通金口则以金口为后它非所恤今按其垒皆在洪山南盖垒于南则可以取远势垒于北则徒自保而已故金口可袭洪山洪山必不能远争金口此险易之辨也然论武昌于今日又非天下所必重古之重武昌者以其挈长江之要领也今则中外互市轮舟上下而长江尽失其险长江尽失其险则武昌者主固无以御客即客得之亦不能一日守故武昌譬则斗也而其柄不在此将欲操其柄以斟酌海内挹注八荒必先以河南陕西四川云贵湖南江西为根本而以武昌为门户合势并力以临驭长江之下流然后东北诸行省恃以益重嗟乎古今之变亦已极矣变者日变其不变者亦终不变也强变者不变持之龂龂且卒不能无变况强不变者变哉余谓毋遽求诸变也先立天下之不变者乃可以定天下之变观于斯者苟权其本末顺逆则又若洪山金口之辨矣刘云田传光绪初元山西陕西河南大饥赤地方数千里句萌不生童木立藁沟渎之堇水邕莫前月歹横辙过车有声札疠踵兴行旅相戒四年夏大人上官甘肃道河南陕西触暑前从并日而食宾从死二人棨隶死十余人它仆皆病惫无人状又时时思逸去莫肯率作维时以宾从躬棨隶之役者为益阳刘君云田云田羸瘠若不胜衣独奋发敢任无择劳辱大人卧疾陕州一家皆不能兴资斧行竭药又不时得云田日削牍告急戚友夜持火走十里市药践死人大惊绝气狂奔踣于地火熄以手代目揣而进连触死人首卒市药归归则血濡袜履盖踣伤足及践死人血也而云田亦卒不病自是客大人幕府前后十有三年入粟得从九品职出榷关税卒乃赞安定防军军事十有六年大人巡抚湖北云田以疾不能从三月殁于安定军中年三十有七云田名丙炎考某县学附生早殁以云田得官貤赠登仕佐郎母氏赵貤封孺人用节孝着称云田既以行谊为大人所重而仲兄泗生及嗣同尤昵就云田中表徐蓉侠从子传简亦皆与莫逆嗣同兄弟少年盛气凌厉无前蓉侠亦敏毅自喜传简年尤少益卞隘自卓荦法度外云田性独迂缓短小貌寝般辟行圈豚恶豪迈人如寇仇时时称道村儒腐语规切人听者唾涕欠伸犹絮聒不休而数人者或数年十数年日益亲密罔间聚则绐以非理戏谑百出又嬲使骑鞭马奔驶观其伛偻伏鞍嗁号战栗以为笑乐云田则庄色陈论不可终不以为侮安定防军隶大人部嗣同间至军皆橐帛首以军礼见设酒馔军乐陈百戏嗣同一不顾独喜强云田并辔走山谷中时私出近塞遇西北风大作沙石击人如中强弩明驼咿嚘与鸣雁嗥狼互答臂鹰腰弓矢从百十健儿与凹目凸鼻黄须雕题诸胡大唿疾驰争先逐勐兽夜则支幕沙上椎髻箕踞匊黄羊血杂雪而咽拨琵琶引吭作秦声或据服匿群相饮博欢唿达旦回顾云田方蛙坐瞑目诵大学章句嗣同亦不诧其不合益乐亲云田云田殁前一年嗣同战艺走京师以传简从别云田安定话往年道中事云田感念畴昔悲不自胜及行云田送上马立马前泣不可仰视嗣同大怪寻常别耳云田不当若此悠悠昊天别几何时仲兄先云田一年死传简后云田一月死蓉侠不忍汶汶之故窜迹穷谷为老死不出之计而嗣同亦且规规然绳墨中腐儒矣呜唿代大人撰赠奉政大夫任君墓志铭并叙光绪十有八年巴陵任本尧自甘肃奉其妣彭宜人丧归附其考律清赠君之兆初赠君以贫故氵歇葬未有铭今将累其家世子姓卒葬封赠行谊刻于幽堂而征辞于某某某某友本尧且十年闻赠君事故习往者布政甘肃事无险易一倚本尧本尧亦乐就某某而奉宜人居官署闻宜人事又习其可不铭赠君姓任讳某字某世为巴陵人曾祖某祖某考某世基徽懿文采攽彧至赠君遽罹颠顿不竟所学挈弟力作没齿晏如道光中大饥且祲人庶流迸行堇弥野赠君连遘闵凶瘏瘁负土敛窆用举卒未尝嵒于人邻人黎文星者富而侠雅重赠君赠君终未一往此黎氏中落向所周灊操剂迫责室家为毁而赠君以无负独完盖其贞介自植不苟资借踽步于穷林幽壑以深树其进取一概之义而待时研几发舒开布所得于痡劬奔走者抍涉同生斯世之人其于艰窭冻馁极人所不能忍而能忍则其用也视险阻阽危丛脞歧骈纷而相环猝不得其首尾莫不泊然相遭犁然有当而震烁之权焰以平咸丰初洪秀全犯岳州新墙晏仲武阴附之里人某又附仲武翘其攫金召诱奸宄期于里之慈云庵揭竿首难日率数十辈缮治供具或陟高唿啸迟仲武至有问者拔刀叱曰少选当识乃公也时府城不守乡兵未兴距所期又已迫黠民悍夫雄顾思逞椎埋剽虏匪夙则暮闾巷汹惧莫必其命赠君既廉其状因从兄某与仲武习夜遣就仲武訹以诡辞仲武疑不敢发官军寻至诛仲武夷其党赠君亦计缚某斩于军由是里中清晏罔敢暴横深识之士益知众志之本固乡之人之可与有为借以安坐画策徐收乡兵之效如所谓团练者或以捍卫墟井或乃奋戈四战后先飙举云迈莫不表表然着忠勤隆称号于世而赠君已前殁矣时咸丰几年某月某日年五十有九以子赠为奉政大夫葬某乡某原某首某趾妻彭氏封宜人后赠君二十有几年某月某日殁于甘肃布政使署年七十有二以光绪十有九年某月某日祔于赠君之左子一即本尧同知衔候选知县女一适甘肃候补县丞李琢孙一德厚女孙三宜人亦巴陵人道光十有二年进士江西河口同知昌运之孙岁贡生安仁县教谕浣之子来嫔赠君即悉鬻奁饰佐植生业椎髻布裙操作而前县故产名布宜人所织辄倍它值永夜沍雪未始休废故赠君坦坦行其洁清之志而无所于求宜人之力多焉赠君既没本尧年财十有四宜人亦自镌刻劢本尧一如赠君之操及本尧佐治甘肃迎养历数州崇奉日益腼厚宜人弥务尊刂抑余以禀恤困乏真泠之辰顾谓本尧毋纳赗赙玷而翁清节初赠君疾笃不御方药曰岂以死故累亲属若宜人可谓匹休齐烈者矣方宜人家居时违所居数十武有溪焉霖潦阗溢砅揭病叹宜人衋乎深恻梁以柛然苦易摧朽谓本尧曰它日当勉易石今本尧竟石之如宜人命云铭曰噫祚微而尚可持德卷而卒莫施虽则莫施以泽其牟裔而罔弗宜隆厖之封畴艰畴疑绵融之佑畴际厥涯谓天或爽鉴此辞城南思旧铭并叙往八九岁时读书京师宣武城南塾师为大兴韩荪农先生余伯兄仲兄咸在焉地绝萧旷巷无居人屋二三椽精洁乏纤尘后临荒野曰南下洼广周数十里苇塘麦陇平远若未始有极西山晚晴翠色照地雉堞隐然高下不绝如带又如去雁横列霏微天末城中鲜隙地民间薶葬举归于此蓬颗累累坑谷皆满至不可容则叠瘗于上甚且掘其无主者委骸草莽狸猃助虐穿冢以嬉髑髅如瓜转徙道路加北俗多忌厝棺中野雨日蚀漏谽谺洞开故城南少人而多鬼余夜读闻白杨号风间杂鬼啸大恐往奔两兄则皆抚慰而呵煦之然名胜如龙泉寺龙爪槐陶然亭瑶台枣林皆参错其间暇即凂两兄挈以游伯兄严重不常出出则健步独往侪辈皆莫能及仲兄通騑喜事履险轻矫陂池泽薮靡不探索城隅井甘冽辇以致远毂鸣啾啾和以絺虫凄楚动人肝脾当夫清秋水落万苇折霜毁庙无瓦偶像露坐蔓草被径阒不逢人婆娑宰树唏歔不自胜欣欣即路惘然以归仆本恨人僮年已尔乎顾成人同游盖莫不尔皋壤使乐而墟墓生哀抑所处殊也自伯兄不禄韩师旋奄忽即世余绝迹城南十有五年后携从子传简入京师寻所经历一一示传简且言余之悲传简都不省意颇怅恨以为非仲兄无足以语此而仲兄竟殁素车星奔取道南下洼佛寺梵呗钟磬朗澈参以目所睹瞿然大惊谓是畴昔徐悟其非一恸几绝今传简殁又四年余于城南乌乎忘情又乌乎与言哉湖广义园亦城南僻壤也亲属殁京师寄葬园中岁时持鸡酒麦饭上冢俗礼乘小车白布盖纸钱飘左右及冢挂纸钱树枝男妇皆白衣冠再拜哭祭祭已哭益哀良久乃去有少妇弱子伏地哭不起供具又倍盛则新冢也方余读书城南际春蛙嗁雨棠梨作华哭声殷野纸灰时时飞入庭院即知清明时矣起随家人上冢已必游于大悲院院邻义园其僧与余兄弟久故导余遍履奥曲僧墓兆数十顷众木翳之昏雅讙叫弥见虚静蓬蒿长可蔽人雉兔窜跃蓬蒿中归受高菊诗至日暮狐狸眠冢上夜归儿女笑镫前触其机括哽噎不复成诵塾师骇责究其所以复不能自列长大举问仲兄兄怃然有间乃曰三复令骨肉增重乌虖其曷已于思抑曷已于铭峨峨华屋冥冥邱山人之既徂鬼鸣其间曰鬼来前予识汝声二十之年汝唱予听予于汝旧汝弗予撄昔予闻汝雍穆群从妄谓永保交不汝重岿然惟汝孑然亦予予其汝舍予又奚趋星明在天雾暗覆野被发走唿寂无应者噫嘻吁嗟予察厥原汝之不应汝亦匪存寒暑晦明来以赓去人道已然鬼独能故岂无々新死者歔岂不魆魆后寒之骨噫嘻吁嗟鬼无故人忧谁与写不辍如焚卷地沙飞索群兽寒缺碣眠陇白露弥阡我之人兮于兹焉托面土厚丈长幽不廓酾酒荆榛畴言可作缅怀平生亦富悲冤泪酸在腹赍以入泉泉下何有翳翳昏昏息我以死乃决其藩闵予之留实肩斯况豪乐纤哀奔会来向明明城南如何云忘城南明明千里恻怆寥天一阁文卷二启寰府君家传府君名启寰字佚福建路汀州清流县人考挹妣欧阳宋末从主管殿前司苏刘义出师御元兵水战不克死之无子世绝二十世族孙嗣同曰自迁福建之始祖七传至府君崛起单微用节烈显伟矣财百年而崇安壮节侯及弟楚川府君死夹河之战又二百年而新宁伯弘业公死流寇之难大节炳炳前后相望遂以武功着望于有明二百余年间位侯伯者九世十人建幢节握牙璋忼慨奋兴于功名之会者肩相翼而足相踵青史勒于当年英风扇乎来叶入国朝渐即零替卒无有放辟邪侈陷刑辟闵有司者咸同之际兵事孔亟宗族子弟执干戈效死于四方十有二人固旧谱云铭盘府君义方是训敦实府君英贤卓荦有以启佑我后人而成仁取义开一族忠义之风要莫夙于府君也府君固长子礼无无后似续阙如与身名俱寂虽府君一往自靖无所借待后者不述又乌知兴起之所自有如此哉有如此哉崇安侯壮节公家传公讳渊字溥泉号时葊福建汀州府清流县人考如嵩明洪武间官燕山右护卫副千户妣裘考殁公嗣职公躯干修伟膂力过人骁勇善战引两石弓射无不中七月癸酉燕王起兵从夺九门八月壬子破雄县甲寅南军都指挥潘忠杨松自鄚州来援公帅壮士千余人伏月漾桥水中人蒙茭草一束通鼻息南军已过即出据桥忠松战败趋桥因禽之南军大将军耿炳文屯真定滹沱河北壬戌公与张玉大破之获副将李坚宁忠及都督顾成斩首三万级以功累进都指挥同知三月辛巳从燕王南出保定遇南军平燕将军盛庸于夹河南军列盾以进王令步卒先攻骑兵乘间突之公见南军阵动尘起遽前搏战马蹶薨于阵王悼惜即位赠都指挥使追封崇安侯谥壮节建祠以祀明史有传并入功臣世表季弟汉字楚川夹河之难殉焉十六世孙嗣同曰公于启寰府君为族元孙傥风其雄武者与兄弟并命抑又加酷茅土虽世于公乎奚当若夫君子之泽九世未沫国君死社稷有明之天下且与俱以是始以是终而五等之封乃足为世贵赫赫然矣新宁伯荩臣公家传公讳忠字荩臣崇安壮节侯长子妣氏杨氏瞿杨无出公及弟恕皆瞿出明建文四年从燕王入京师力战有功又以壮节故当封九月甲申封新宁伯赐铁券禄千石三月丁丑将右掖从征阿鲁台八月己巳从征乐安皆有功十二月乙酉副征南将军总兵官沐晟讨黎利三年坐交阯失律下狱论死已得释八年五月薨明史附壮节公传并入功臣世表弟恕官名青字如心积功至都督佥事二月庚戌从征瓦剌以都督领左掖大破敌兵追奔至土剌河师旋受上赏子源璟官名璟字怀光嗣爵时吏部言父罪死不当嗣宣宗援铁券免死文特予嗣二月丁卯嗣封新宁伯六月薨孙荫裕官名裕字元吉十月丁巳嗣封新宁伯三月薨无子传弟荫祐自有传十五世孙嗣同曰觥觥烈祖启宇新宁蹈厉扬休克都厥成亦有介弟扶翼专征庞绪无绝勋于券铭太傅新宁伯庄僖公家传公讳荫祐官名祐字履吉考源璟妣夏明天顺元年六月癸巳袭兄荫裕爵为新宁伯成化中协守南京还掌前府正德四年七月提督团营累加太保至太傅嘉靖四年薨谥庄僖明史附壮节公传并入功臣世表公好读书言动必以礼法自持善抚士卒威不掩恩薨之日五营哀恸声震原野身历五朝无毫发过失明史歆其嗣爵六十九年始薨盖硕德耆龄在位长久为近古未闻也十三世孙嗣同谨述新宁伯平蛮公家传公讳宗纶官名纶字诏音新宁庄僖伯长子妣李公幼即轩昂忠勤励志明嘉靖四年闰十二月甲戌嗣封新宁伯十一年三月领南京前府十四年佩平蛮将军印充总兵官镇守湖广剿九溪蛮有功益禄坐占役军士夺爵已而复封二十七年薨明史附壮节公传并入功臣世表子功承字光烈八月辛未嗣封新宁伯三十六年十二月领南京左府二月丙午薨传国佐七月戊午封六月甲申薨传懋勋八月乙酉封薨传弘业天启中封三月丙午流贼陷京师殉节明亡国除十二世孙嗣同曰公官湖广子以绥府君留为湘人十传至光禄公遂以湘人巡抚湖北兼摄湖广总督江之永矣汉之广矣旧公建旌节之地也予末小子泳绎世芬罔克负荷则惟数典忘祖是惶夕惕若不敢康辟不敏也而谱由此其兴焉逸才府君家传府君名国表字兴基号逸才湖广长沙府长沙县人考功安肇迁兹土妣氏卢氏杨卢无出府君昆弟三人皆杨出府君以嘉靖二十二年生少有大志念先世以武功显日以绍述为事遂投身为防守操练营卒以功官明保定参将民怀吏畏去而见思殁年八十兄子懋武字继乔体貌魁梧勇力兼人幼习举业不得志乃从府君习骑射挽弓数钧矢无虚发时人推文武材明吉藩闻而召之擢为护卫百户积功至副总兵生于五月殁于年六十二旧谱叙逸才府君官殆失实又褒然特为传继乔府君为嗣同迁浏阳之祖所自出逸才府君曾孙俄从迁焉今是正误文隶以事类夫岂徒哉期不坠地云尔濬轩府君家传府君讳世昌字长发号濬轩考逢琪越自湖广长沙府长沙县迁于浏阳至今为县人妣张先世将门闳于武烈文学无闻焉自府君之考为长沙县学生府君复继为府学生始以诗礼启厥家府君慨念宗祊芬禋祀族属交孚俶修谱牒爰箸家训都二十二则垂绪于兹以无颠可曙其本末矣其学盖出程朱故训辞深厚日可见诸行事砥厉名谊不旌殊峻出之为敦笃为雍睦宗族犹能言之明三月二十日生入国殁年九十七世孙嗣同曰府君行事多佚旧谱又无传辄缀拾谱叙诸杂说及耳于父兄者百得一二补为斯篇率是而吾族乃有问学之士则府君教泽远焉然老师宿儒湮于寒素又不胜纪今即所知最着者表出之是皆衍府君之学而思有光焉者也文章字华国号黻亭府君之孙县学增生举优行循守理道乡里敬爱重新学宫及书院以货财筋力为人倡髦期勤学日手简策课诸孙年八十二经权号平山府君曾孙疏食没齿贫而无怨以字定衡颜所居曰衡门豁达善戏谑工为楹联今有传诵者年七十九学炳一名日新字若星号朗轩府君元孙操履刚方奋发有为善殖生产济众不匮道光中大水发仓振困全活无算家庙祭费悉出己资至今赖之年九十继谦字坤山号益臣府君来孙绩学有文清迥不谐俗族人多从之学年六十七继志字竟成号立吾亦府君来孙天资开敏善属文下笔千言难与曹偶利器不遇郁伊以终年三十四学淮字济川号柏山县学附生弟学洲字登瀛号仙舫府君五世族孙闇然自修诲人不倦从游者多所成就兄年六十八弟年七十二继雍字培元号介亭府君六世族孙隐居教授博极群书尤工诗所着有字义考五卷故事蒙求二卷菉竹山房诗一卷文一卷书法骏整茂密似文衡山又善摹印篆刻精审似文三桥常以意编辑世表手录一通嗣同犹获睹之点画工致绝伦下至阑格界线无或苟简修谱者资焉年六十熙亭府君家传府君讳文明字斗煌号熙亭考之美妣氏黄氏陈府君陈出县学附生以光禄公贵累赠光禄大夫夫人金氏讳牡赠一品夫人府君笃学固穷文行有斐所居深山人问绵隔荣垂不剪箪瓢宴如阶下植松一出入抚弄遂署楹曰数间茅屋蔽风雨一个松兜傲雪霜闻者高其致焉初补生员信使至会府君近出未归夫人樵山中圭荜外闭若未始居人使逡巡疑且非是退遇夫人负薪于途因问媪知谭秀才家不夫人应尔尔便导至家曰此是使曰媪为谁具道所以乃惊拜夫人徐释所负薪为治具操作落落初无遽容家谱失修近百年赖府君督成之府君生十月二十九日丑时殁七月初七日巳时年七十六夫人生十一月初七日戌时殁正月初二日巳时年七十三子经义字镇方号矩斋累赠光禄大夫教授乡里以还遗金见称于时其弱子学聚被邻舍牛抵触腹洞肠流宛转遽毙邻惶怖欲死赙葬惟命则自致哀而已坚不少受亦终无一言识命归厚为能嗣厥家响矣生十二月初三日辰时殁正月初十日酉时年六十元孙嗣同谨述步襄府君家传涂大围先生曰启先夙耳谭赠公逸事往与修县志议不合不问人物志友人欲为先君子立传引嫌却之时赠公长子海峤先生实主志事谓亦当代为引嫌而赠公竟不着顷馆赠公三子敬甫先生家会修谭氏谱亟传之以补吾过且谂来者知志所以阙焉传曰赠公氏谭讳学琴字步襄别字贵才上祖功安自福建迁湖南长沙县数传迁浏阳祖讳文明始居南乡吾田市考讳经义妣氏黎无出氏李生子六赠公实仲考病瘵食必甘美赠公典衣以供至污澣必以夕益贫不能终读伯兄居城为县吏时往佐之遂亦为吏考殁诸弟幼偕徙城中俟诸弟成立始听析居则独奉母曲事之罔懈久之家渐裕赠公质重寡言笑无赖子恒避之而乞人知赠公慈日踵门不绝出则环而丐赠公亦辄与之族戚求贷与尤厚逋券累累塞椟溢笥卒未尝一追遇讼争或倾囊为解乡有窘者设辞诱使至家强与之钱粟先茔侧有某氏墓谋迁而货兆域于赠公拒之则又谋它鬻乃使书券偿值而不听迁故墓至今存尝过市见或刲羊而趋羊逸跪赠公前泣反救之屠恨羊狡坚欲事刂刃重赎不许遂终不食羊盖拂其所不忍则不快如此初谭氏有家庙祀无资赠公倡为墓祭徒步往斩荆覆篑岁以为常既醵金权子母供家庙祀晚岁益新家庙时家西城家庙在东城日食于家而督于役相木计甓往复不遑甚且助运土石寒暑风雨弗辍家庙成而劳疾作竟殁九月十二日亥时也生以六月二十三日亥时年六十三赠公之事母也母丧明卞急初不令怫旦伺门启入问安否必敬询所欲亲求诸市出入必以告暇则负母周历堂序内外告以所至告以所有或为小儿嬉戏笑声达户外母忘无目之苦者十有余年又时资诸昆弟乏母益乐诸子迎养不旬日留也赠公年五十始举子人咸以为孝征及疾革召其孤前令展诸债券焚于匜夫人毛氏止之不得亟唿赠公季弟至则灰沈水矣大诟曰乃不念藐诸孤乎赠公曰吾子当不患贫平时自奉俭约食不兼味曰吾何忍溷吾腹独喜儒术见应试者恒乐为之主华竹艺庭晨自拂溉吉日良辰必数延文士吟赏供辄不赀至是语夫人曰勿令儿子废学十年后汝当稍安殆自信有以贻之矣始援例为国子监生以子继洵贵累赠光禄大夫又承遗志助振奉旨旌表乐善好施孙嗣同曰光禄公曰吾不幸六岁而孤于吾父言行不得一二然闻乡之人荷薪入市日暮弗售皇皇路歧神志俱失吾父辄昂其值买之慰借使归吾少壮时闲至城隍庙壁书劝善语丛人聚观或大言曰是惟谭某允躬蹈之安可望于今之人哉则字吾父也距吾父殁已二十许年犹称颂如此所造可略睹焉谨案府君殁二十二年夫人亦殁夫人讳开累赠一品夫人生十月初一日子时殁六月二十日寅时年六十三事亲之孝匹德府君先曾祖妣故喜洁既无睹益疑馔具不洁时时发怒夫人烹溉精审曲承其欢盥沐抑搔无或弗谨易它先后不一当意也迨府君背弃家暴落抚幼迄长以养以教及府君困苦始末有不胜言者世世万子孙毋忘迈种之所自绍泗府君家传律例独子出继坐不应情重仍更正和珅骤柄用浙江某为户部员外郎世父死无子遗产余八十万金以半贿和珅倡同父周亲一子两祧之议曰大宗无子小宗止有独子而同族实无可继之人不可令大宗绝嗣俟小宗独子生有二子过继一子为大宗之孙傥独子并无所出或仅生一子则当于同族孙辈中过继一孙以承大宗之祀是犹依托大宗为词且必独子生二子始以一子后大宗无二子则已与立孙之义差近非一身两父如后来部臣双祧之说敢公坏礼防也迨部臣议服制泥于不贰斩之文擅增大宗双祧小宗为议曰兄之子为弟双祧则仍为大宗持重服若弟之子为兄双祧则降其父之服夫降其父之服则与出继何异是独子出继之律例阴废矣又不识古宗子之尊必无后小宗之理甚至不能得大宗小宗之解贸贸然以兄弟少长当之使父子之亲忽彼忽此其于礼经抑又疏舛首创于奸相之贪贿弄权加厉于部臣之不学无术由是民间争继争祧讼狱日繁或一人而两妻又各有妾则封赠无骈膺或一子而两母又有所生则三年无适服至山东黄氏道光元年河南俞氏有三祧之案各有三妻三妾其子呈请服制应否皆比适母虽部臣亦语塞气结无以应之先立法于必穷势必至此也然而笃于仁爱者又因以伸其憾矣其本非独子可出继亦可兼祧例无明条光禄公遂疏请曰臣少孤兄弟四人女兄弟又四人家贫臣母力难兼畜故臣育于叔母彭以迄成立而叔父母无嗣季弟殇仲兄早出后它叔父今伯兄又故请以臣兼祧叔父母特旨俞允嗣同谨案兼祧之从祖考绍泗府君先曾祖考之四子也讳学新字绍泗别字日池少佣力于人初不知书县南产石炭肩运不绝于道府君亦以任担受值年既二十五忽发愤思学同人咸非笑之府君不顾读益奋夜欲寐倾欹不自持愤炷香自创豁然振寤或隐几臂枕香刻以分寸鸑至臂觉殊痛起复读及试辄不利愤以一题为二艺并一格挤书之学政虽大惊叹卒坐非例黜年且四十始以高等补县学附生然精力则既惫甚以六月十七日巳时生二月二十一日殁年四十三累赠光禄大夫奉旨旌表乐善好施彭夫人讳七累赠一品夫人夫人之抚光禄公也凡为母之道无不备光禄公苦羸疾则日夜保抱而呴煦之寐或惊寤虽深夜必抱而越室就乳已复返伺光禄公寐熟潜起夜绩旦以易药饵供衣服光禄公稍长则教之礼义使就傅慈爱训迪三十年如一日故兼祧者济人伦之穷发于至情不容已也夫人以干隆四十一年三月十七日午时生咸丰六年五月二十日申时殁年八十一光禄公既兼祧遂以嗣同仲兄嗣襄为之后海峤府君家传六月十四日寅时海峤府君殁距生七月二十六日子时年七十一以助振议叙九品顶戴以团练奏保即选盐运使司经历加同知衔加保尽先选用知县以弟封为朝议大夫累赠光禄大夫以子封为奉直大夫殁既八年其弟之子嗣同谨为府君传曰府君讳继昇字子惺别字曙冈海峤其号也当道光咸丰间天下骚然用兵然兵日益少盗贼日益多府厅州县乃始各为团练或以在籍大臣领之蹙则守纾则援使贼无往不遇敌名材辈出卒集于大功浏阳团练则府君为主奸外犯宄内讧连创之不得逞洪秀全犯长沙分党疾窜浏阳夜抵城西北二十里之蕉溪岭下官民汹惧不知所为府君遣卒遍张镫领上熊熊林谷光焰彗天杂以金鼓阗聒贼大震即夜遁去府君管带威镇营既禀一不入己息而取赢得田二十余亩出以佐防守费县之公费且尽综其出入月丰而岁有余治礼乐局贸藏书课经学拓宾兴费创会馆于京师修县志实义仓数十年用无弗给一县大和岁大水又出己赀以振兼集群力以饱直隶河南山西之饥而家亦未尝或乏固才智之过人与抑仁者必有勇其笃挚之性有以发之也光禄公兄弟四人府君实伯生有奇表目深碧久视日不眩临时速决应繁无跲然先祖考见背年三十耳家政丛蔟一埤遗我日用斗匮将不支府君愤而弃学悉货先业为居积忘其身以图之养亲当大事佽诸弟诵读完婚姻遣嫁诸妹食指累数百坐而仰之又以其余易先墓增祭田资宗族赡内外戚属济孤寒之无告者晚更新家庙订族谱兴清明祀广始迁之祖宅其心以为一不具即无以见祖宗于地下故虽癃老笃病数展坟陇流涕唏歔移时不忍去苦念光禄公官甘肃垂殁犹诵诗曰岂不尔思室是远而声噤而气绝乌虖吾世父海峤府君可以传矣忠义家传嗣同曰自有湘军以来司马九伐之威畅于荒裔踔厉中原震水陆剑椷西域戈横南交东挞瓯粤北棱辽海四五十年中布衣跻节镇绾虎节以殊勋为督抚提镇司道国有庆拜赐恒在诸侯群牧上生拥位号死而受谥者凡数百人至若膺大衔虚爵极武臣之伦品归伏邱陇或潜身卒伍其数乃又不可纪录所至通都大邑沍乡炎徼一鄙一尚阝莫或无有湘人之踪遂周二十三行省莫或不然亦莫或不惮慑之岂有它故风气劲剽无生还之心出百死以贸之耳故慨夫世之歆其显铄以为万世而一遭下而妒冒诋諆不息乌知两军交绥炮石雨集阗然鼓之断吭绝脰残创支体谁无父母谁非人子抱血肉轻脆知痛痒之躯瞬息齑糜于丛矢交刃肝脑膏原野以争一旦夕之胜负而奉扬国家威灵其惨割哀号或祈速一瞑而不得乃至不容睹不忍闻乎又不幸遇非其将委之而去并其死事之勤吝不一为表之故湘军其衰矣狃于积胜之形士乃嚣然喜言兵事人颇牧而家孙吴其朴拙坚苦之概百不逮前习俗沾溉且日以趋于薄读圣人之书而芜其本图以杀人为学是何不仁之甚者乎浏阳县于山谷间耕植足以自存民颇庞谨不乐去其乡更数世老死不见干戈故应募从军视它县无十之一而以能战博厚赀大官亦鲜有闻焉吾谭氏又衰族丁男始得逾二百尤惴惴不敢远出然且死于四战十有二人其它久戍不返卒莫悉其死状尚十数人不在此列六品军功传本考嗣彬从军江西殁因葬焉妣刘正月初十日亥时生江西阵亡六品军功传生传立皆传本弟一二月二十日亥时生陕西阵亡一正月十六日亥时生浙江阵亡传伦传本之从兄考嗣松妣罗十二月初八日子时生六月二十八日江西抚州府阵亡年三十九获归骨者传伦一人而已传清传录皆传伦弟一十一月二十三日辰时生十月初十日江西瑞州府阵亡年二十三一十月十五日巳时生广西阵亡守备传位传本之从弟考嗣椿妣李十二月十二日戌时生福建阵亡六品顶戴外委传舞传位弟十一月初一日午时生江西九江府阵亡守备传海传舞弟二月十四日巳时生甘肃阵亡传健传海弟三月十一日寅时生福建阵亡传贽字辅臣亦传本从弟考嗣枫妣陈九月初二日巳时生江西阵亡恒达传本从子考传衿妣周十二月二十八日子时生陕西阵亡嗣同于诸人为无服之尊属而齿特季无由亲挹其风及闻父子兄弟相勖于王事酷者至骈殒锋镝暴露莫收未尝不壮而悲之又皆文学之裔文学妻廖氏始以节孝着望邦族语在节孝传不五六世而虞殡渴义萃于一门以为其本支必代有兴者何今转单微类皆困不自振惟传舞有子一人余或未娶宗祀斩焉当时无大力者为请恤死之典弗之及志乘阙略报功未祠沦翳草莽将谁复知之也哉抑天大偏于吾宗谿刻与古今兵祸虑无不然又况湘军之炎炎之隆隆乎节孝家传文学之妻廖氏名泰年二十七文学殁殁三月始生子经世忍死字育用底成立初母怜其稚且贫谕令嫁涕泣矢之翁姑每哭子未尝不强颜出慰然返室辄悲不自胜正月十七日生干隆四十七年十月殁年八十一有司汇上节孝奉旨旌表建坊入祀节孝祠湖南通志浏阳县志皆有传学健之妻易氏名早年十六学健殁无子守节十七年正月十三日亥时生四十九年四月二十日戌时殁年三十二学杰之妻徐氏名春年十七学杰殁无子守节二十二年四月初三日申时生五十八年七月二十六日酉时殁年三十八继如之妻邓氏名恩英年二十继如殁无子守节十二年十月十三日午时生五月十一日寅时殁年三十二学健学杰一乳所产继如其兄子也并速夭殄世又并有贤妇如此亲支终斩续绝无从翳翳百年光蔀幽壤旌淑之典莫可追逮宗族遂无有复称者幸旧牒未湮匪无可述卒斯以征吾族厉之死之誓而蕴不见甄抑亦繁有或文网方密格于年例或单系不振坠于绵褫未敢率尔登录等诸不信此故箸其纪年独弱而罹毒畸至者夫其违心席石抱信渊泉骈析迦陵之翔踵告若敖之馁兹冤易遣岂曰其天至于鲁人之祔冥聚终期简策烂然风霜蠹蚀之所不害此又其自为之天弗能耳矣继志之妻黄氏年二十四继志殁继志有文无遇语在濬轩府君传黄氏守节二十年十一月二十六日未时生十一月初三日巳时殁年四十四行应旌例而两子嗣笏嗣鹤早死无后湮纪弥袤孰为章矣人能宏道其如命何继志夫妇斯乃酷焉继芊之妻卜氏年二十六继芊殁守节三十年抚孤嗣柏成立六月二十六日辰时生殁年五十五有司汇上节孝奉旨旌表建坊入祀节孝祠浏阳县志有传传德之妻杨氏年二十一传德殁守节十八年无子以夫兄传绮子恒栯后正月初二日申时生闰三月二十三日辰时殁年三十九有司汇上节孝奉旨旌表建坊入祀节孝祠文训之妻何氏名祉年二十六文训殁守节三十八年抚孤经正成立十一月二十七日亥时生殁年六十三行辈独先孙子其丽何旧谱虽褒其节而旌表无闻焉岂非采风之责与学藻之妻曾氏年二十九学藻殁守节四十七年抚孤继丙成立正月初十日戌时生六月十五日戌时殁年七十五亦符旌例而未被旌者之纬之女适刘士铭士铭早殁守节奉旨旌表建坊入祀节孝祠浏阳谭氏谱叙例谱牒古为专门之学今澌灭久矣尽矣周礼小史掌邦国之志定世系辨昭穆媒氏凡男女自成名以上皆书年月日名焉凡娶判妻入子者皆书之是即谱也小司徒乡师乡大夫族师之属咸有校稽夫家之职向使无谱复何由悉其登秏哉隋唐而上官人以族别流品立中正官有簿状家有谱系簿状据以选举谱系资以婚姻兼有图谱局置郎令史掌之仍命博通古今之儒知撰谱事凡百官族姓之有家状者上之官为考订详实藏于秘阁副在左户若私书有滥则纠之以官籍官籍不及则稽之以私书其矜尚也如此司马子长箸史记全采世本为说是以唐以前史详于氏族或衍公侯而成世表或舍占籍而书族望史且不能不赖乎谱斯谱牒之学史之根渊何啻支流余裔而已五季云扰斯义用沦千余年来官书充秘阁日孳乳至不复可容目录家并肩林立收四部书无算犹称多所未觏犹谱牒奄然阙焉惟飞文之士撰录专集劣具家传一二如斯已尔夫不重可唏乎尝谓谱学莫精于六朝六朝莫邃于刘孝标其注世说新语引吴氏谱羊氏谱谢氏谱陈氏谱王氏谱孔氏谱许氏谱桓氏谱冯氏谱殷氏谱陆氏谱顾氏谱庾氏谱诸葛氏谱刘氏谱杨氏谱傅氏谱虞氏谱卫氏谱魏氏谱温氏谱曹氏谱李氏谱袁氏谱索氏谱戴氏谱贾氏谱郝氏谱周氏谱郄氏谱韩氏谱张氏谱荀氏谱祖氏谱阮氏谱司马氏谱挚氏世本袁氏世纪至三十余家北朝藻耀宜若不逮然郦善长水经注鲍邱水篇引阳氏谱叙淮水篇引嵇氏谱它若史记汉书后汉书三国志文选诸注及圣贤群辅录并繁称引既列官书虑无不研覃于兹又其文辞根据典要组斐可诵非若今之私记子姓不能通示于人人亦无欲观之矣谱牒又宗法所赖以不终坠也王者封建井田学校财赋礼乐政刑事神理人萃天下之涣纲天下之目一以宗法为率宗法又一寄于谱牒礼记别子为祖继别为宗继祢者为小宗夫继别之宗百世不迁者也不容有二继祢之宗五世即迁者也故继祢祖曾高而有四此班孟坚之旧说而纪斋所力为发明者也然四者举一人焉以为例也人皆有祢祖曾高亦皆有为祢祖曾高之日则小宗不止四也四者举一人焉以为例也别子有三一公子之别子大夫不敢祖诸侯别为族而身为别子一始迁之别子别于本宗而为别子一始为大夫之别子别为庙而为别子顾亭林遵而是之而毛西河独以为非訾始为大夫之别子为宋儒肊造于是无封建即不得有宗法所当弃置勿复道而宗法斩矣至许酉生汪钝翁纪斋又一反其说必庶姓起为大夫始得谓之别子甚至诋前二别子为注疏之误虽未必合古而实可行于今故曰王者封建诸政必依乎宗法非宗法依封建封建可废宗法不可废宗法者王政之精微而博大又易易者也非繁重迂缓之类也举之则立行行之则立效邓潜谷封建废宗法格之论又未尽然也变而通之无封建之世宗法曷尝不可治天下哉程易畴所图宗法近是矣而偏主兄道立论仅得旁杀之情于上杀下杀犹疏也至若解有大宗而无小宗有小宗而无大宗有无宗亦莫之宗以为三公子在后世亦犹别子为祖也与万充宗诸侯世子之兄弟不分适庶皆称别子同为深得礼意今虽无公子之别子固有始迁始为大夫之别子嗣同迁浏阳之祖昆弟四人初不同居宜各为族其族子世贤后迁又自为一族使泥于兄道之说不皆为别子必将舍其祖而祖他人之祖情所不协尤事所必不行今家庙其祀迁长沙之祖为迁浏阳之祖所自出是犹始祖庙也五别子之裔法当各立祖庙乃臻明备嗣同撰世系弟详本支亦此意矣夫大宗犹易明也小宗难明非明之难明之者难之也诸家聚讼得失不遑备论统之人皆有祢祖曾高亦皆有为祢祖曾高之日则小宗不止四非大宗即人人皆小宗假别子有三子伯为一族所宗为大宗仲叔各为其子孙曾元所宗兼宗大宗为小宗小宗有三子伯为继祢之小宗仲叔又各为其子孙曾元所宗兼宗继祢之小宗自为小宗继祖之小宗有三子伯为继曾祖之小宗仲叔又各为其子孙曾元所宗兼宗继曾祖之小宗自为小宗继祖之小宗有三子伯为继曾祖之小宗仲叔又各为其子孙曾元所宗兼宗继曾祖之小宗自为小宗继曾祖之小宗有三子伯为继高祖之小宗仲叔又各为其子孙曾元所宗兼宗继高祖之小宗自为小宗至继高祖之小宗有子则祧其父之高祖而宗其父之曾祖亦为继高祖之小宗以下皆仿此自为小宗者有三子伯亦为继祢之小宗兼宗继高祖之小宗仲叔亦自为小宗兼宗其继祢之小宗以下皆仿此凡五世则祧其始为小宗者而宗其弟二世凡六世并祧其弟二世而宗其弟三世由是递嬗以至无穷大宗则无不宗之者小宗已祧之祖已毁之庙其所衍之支裔于我为无服之疏属我不宗之而亦不复我宗所谓祖迁于上宗易于下庶姓别于上戚单于下非大宗即人人皆小宗矣古今言宗法者明邱文庄差平易近情顾黄公图诸白茅堂集今少采其说为谱惟所列世数不数别子而以继别为弟一世以言宗别子者始此则可耳于世数无取嗟乎天下祸乱相寻不知所届由亲亲之谊薄散无友纪而宗法不行于今也宗法不行宗法之不明也使无谱牒又乌从明而行之是足为宗法之本焉说文覃阝国也齐桓公之所灭从邑覃声徐铉氏曰今作谭非是说文注义有谭长疑后人传写之误段玉裁氏以为覃阝谭古今字史记齐世家作郯白虎通德论名号宗族两引诗作覃仪礼经传通解引尔雅郭注亦作覃皆通假字徐锴氏系传杜预曰东海褰冥是也子爵范宁氏谷梁传集解谭子国灭不名盖无罪也杜预氏左传注谭国在济南平陵县西南春秋释例土地名谭济南平陵县西南谭城玉篇覃阝在济南平陵县南通作谭郦道元氏水经注济水篇武原水出谭城南平泽中又曰汉文帝十六年置为王国景帝二年为郡王莽更名乐安汉书地理志同郡国志东平陵有谭城故谭国李吉甫氏元和郡县志齐州全节县本春秋谭国之地齐灭之汉以为东平陵县属济南郡杜佑氏通典齐州全节县春秋时谭国城在县西南郑樵氏通志氏族略今齐州历城有古谭城子孙以国为氏乐史氏太平寰宇记历城县谭城在县东南一十五里欧阳忞氏舆地广记汉末平陵县本谭国在汉为济南郡治其后郡徙历城而平陵又废唐置谭州复平陵县州废属齐州十七年齐王祐起兵平陵人李君求据县不从因改名全节罗泌氏路史今齐之历城武德中为谭州东南十里有故城罗苹氏注引杜预氏作济南东平陆西南有古谭城案陆陵之讹文亦小异窦苹氏曰今齐州东平陵镇也齐乘东平陵城在济南东七十五里春秋覃阝国齐桓灭之古城在西南龙山镇相对汉为东平陵县秦嘉谟氏世本辑补谭氏国在济南顾祖禹氏读史方舆纪要东平陵城府东七十五里春秋时谭国地也一统志故谭城在济南府历城县东七十里东平陵故城在县东七十五里案今山东济南府治东南七十里有故谭城东平陵故城在今济南府治东七十五里后世以之封建则有唐谭国公邱和诗有谭公毛序有谭大夫急就篇有谭平定汉书古今人表有谭大夫说苑桓公曰昔者吾围谭三年得而不自与者仁也新序吴有士曰谭夫吾风俗通义孟尝君逐于齐见反谭子迎于澅邵思氏姓解汉有河南尹谭闳广韵同后汉书逸民传有太原谭贤南齐书及南史孝义传皆有零陵谭宏宝五代史闽世家有正一先生谭紫霄道家又称箸谭子化书之谭峭为紫霄真人不知是一是二沈汾氏续仙传称峭为唐国子司业谭洙之子或传其诗曰线作长江扇作天靸鞵飐抛在海东边蓬莱信道无多路只在谭生拄杖前五代史卢光稠传又有南康谭全播宋史有朝城谭延美谭继伦长沙谭世勣文苑传有谭用之至若谭稹又其败类者矣元史有怀来谭资荣谭澂谭克修孝友传有茶陵谭景星明史自吾祖崇安侯新宁伯外有丹徒谭广何孟春传有谭缵姜绾传有谭肃吴岳传有始兴谭太初袁洪愈传有箸明大政纂要之四川巡抚茶陵谭希思安希范传有大庾谭一召文苑传有竟陵谭元春忠义传有谭丝谭恩平坝谭先哲明史又同时有两谭纶一为吾祖嗣新宁伯镇湖广原名宗纶其后遂迁长沙一为宜黄人字子理官兵部尚书谥襄敏与戚继光齐名称谭戚者也又南史王俭传政府见一选人姓谭戏曰齐侯灭谭那得有卿对曰谭子奔莒所以有仆辩对俊敏惜不得其名其它见于杂书者隋大业当阳铁镬款识有伯达谭俗生唐麻姑仙坛记有谭仙岩裴镜民碑有谭公大将军云溪友议有吴门秀士谭铢题真娘墓诗武邱山下冢累累松柏萧条尽可悲何事世人偏重色真娘墓上独题诗宋有长真子宁海谭处端皇祐进士始兴谭侁绍兴进士高要谭惟寅七岁应童子科茶陵谭昭宝枫窗小牍有童子科之泰州谭孺卿长沙府志有谭顺妃为明洪熙帝妃湘潭人父福官御史南疆绎史有殉桂王难昆阳谭三谟皇朝通志有同知谭丝主事谭文化皆通谥节愍国朝仕宦至显达者福建陆路提督谥恭悫三台谭行义吏部侍郎云南巡抚南丰谭尚忠尚书谭廷襄新疆提督湘潭谭拔萃兼护云贵总督云南巡抚镇远谭钧培今太子少保四川总督茶陵谭钟麟太子少保江南提督湘潭谭碧理仕宦不显而国史有传者嘉兴谭吉璁成都谭公义谭氏古今闻人略备于此亦云仅矣而犹非吾谱所有旧谱乃远溯洪荒称谭氏系出颛顼遍稽故籍不悉所本又不详何姓顾栋高氏春秋大事表以谭为子姓尤不悉所本秦嘉谟氏曰左传郯子来朝称少昊为吾祖杜预以为己姓史记潜夫论以为嬴姓方以为疑及校史记齐世家有云二年伐灭郯郯子奔莒始悟二书所称之郯即左传之谭也案覃阝郯声同形近故易讹段玉裁氏亦曰齐世家讹作郯可证司马所据正作覃阝是秦说信矣然郯子来朝之郯自己姓特司马迁氏王符氏所称之郯为即谭耳以此确知谭是嬴姓矣通志列于周不得姓之国殆未考路史郯谭皆嬴国是又误史记潜夫论之郯为左传己姓之谭而并以为嬴姓又云覃谈佼三姓皆谭所衍通志亦云覃氏本谭或去言为覃又云巴南六姓有谭氏盘瓠之后也此是别谭陈士元氏姓觿覃韵有谭引千家姓云宏农族侵韵又有谭音寻引千家姓云广平族案谭去言犹曰谭衍况一字遂两读而分二族乎覃韵又别出覃阝引姓考云齐大夫食采覃阝城因氏案谭行而覃阝废非有二字己不识字乃别纪一姓且杜撰食采覃阝城之说以实之廖用贤氏尚友录至称覃阝国在平阴县为秦所灭诞陋无稽至此蔑加矣谱学绝宗法亡于是有大宗无后或有后而不详于谱一族遂莫知所宗拟以某宗推补之又嫌乖于事实仍复空其系冀后之人能继继之不能则以次近大宗之小宗敬之如大宗今特引其议端而已推此凡详略存佚一仍旧谱无所于革愈近则愈详势固然也惟一事此不言而彼言则援彼以证此或彼此两注它篇又注者更端也别见它书塙凿足征亦复引以校补时代舆地官制史事尤讨索不避复累别同异明是非决嫌疑定犹豫在本篇文近乃不更疏具前也其有牴牾驳疑莫能明则从盖阙间下子注少效匡正而仍附原文于下辟专也世系丙篇崇安侯不称别子而图称别子穷于称也弟嗣兄爵而列为一世者顾亭林万充宗同庙异室之指趣也世系不讳公言也家传讳自我言之也生殁年月日时葬所及嫁娶之族必详书之无书乃已庶几媒氏旧例也其它随事见义无取发凡今世谱式横而左行者云始欧阳氏名欧谱纵而下行者云始苏氏名苏谱虽纪文达不能不援用为谱其实皆图表也非世系也今撰世系悉准宗法首书别子为弟一世系以大宗为弟二世三世可至于万世别子之余子为弟二世小宗小宗非一以数纲之称弟二世小宗几小宗之余子及二世大宗之余子又别为弟三世小宗小宗非一以数纲之称弟三世小宗几亦可至于万世至于序次前后同父则以年不以宗非同父则以宗不以年无子则无宗附书于父系一人而数妻数妾其子女则分隶于所生夫存妻妾醮书出夫殁则书去凡易一宗则跳行更端条其人之出于弟几世大宗或弟几世小宗几小宗所出远则兼溯其始为小宗者小宗不言继祢祖曾高而言弟几世取明世数齐长幼不言迁祧义自见也合之则横析之则纵上统乎一下御乎纷故曰非大宗即人人皆小宗矣世系或易紊又质之以图古书之繁博者类为图以杜讹夺使得据以勘校非为人省烦而遏其寻汲之勤也尔雅列女传尚矣使山海经无图何以言首之某向使初封平原无图孙德达亦无以决鸣犊之诈在史家谓之表表亦图也史汉缺误时赖表以自纠所以独高于群史故曰图杜讹夺也六朝以图谱名局则图尤谱所必重世系若干篇篇皆有图谱牒之学有大蔽二一曰攀附遥遥华胄流为讥谑郭崇韬狄青所由判贤否也一曰夸大虽孝子孝孙之心称美不称恶其体比于鼎铭然既不为王充之自贬所天亦不当如阳休之贿佳父传贤而勿伐庶几既美其所称又美其所为也乃或非所出而璟属之非所有而横诬之失各不同其为不仁其先则同旧谱颇崇严谨不骛繁缛上溯仅及宋靖康而止始祖思永府君孝成避金乱自宋之江南西路洪州新建县樵舍本籍迁宋之福建路汀州长汀县再传铭盘府君承新迁清流县十四传以绥府君功安迁明之湖广长沙府长沙县又三传祥瑞府君逢琪昆弟及族子世贤避明季之乱乃迁今浏阳县谱始成于以绥府君修于濬轩府君世昌佐者世禄世贤再修于熙亭府君文明佐者文开文章文征文阜文卓文庠文翠经邦经济经权经诗经书经恒经庸经方经世经正经鼎经渭经铎经体学纲学诚学姬学奎学荣学博光绪六年三修于海峤府君继昇佐者继茇继墉继棠继权嗣棨嗣棻嗣楚嗣曦嗣煋嗣炯嗣德传信传甲传绮及兹又十四年矣有为之先莫或赓衍非情也且自东方用兵四宇骚然不靖强邻环窥权慝内蛰财涸军衄京师震动诸侯卿大夫士庶人咸勣勣无以自必念昔先人郁德丁患望烽转徙用播斯土早世志乘亦少散失焉仁泽贯累代迄育于藐躬质在凡近名窃副介郦亭侍节麦铁陪麾被服金玉驱猎秘笈幸获绎此遗文不效服膺宛同遏佚夫诸父诸兄之相为聚处敬宗收族之相与周旋任恤睦姻欢以相即乐酒今夕君子维宴此自戒溢持满之事我生不辰焉可源源如此哉分崩离析之谁止还定安集之无时纂录弗就刘子玄所以亟愤于修史至泣尽而继之以血况谱牒前无所踵难十于史绪千载之绝成一家之言不可不夙讲也士食旧德所由兢兢宝守罔敢坠没不自知其弇陋稍易旧规主明宗法文或损益其事则故近事谨阙不录以符三十年增修之议惟三长之资天人交囿于考订礼经句稽故实比次体例粗尽心焉嗟乎企壁经之孔甲未理惑于牟融弱草栖尘枯泉飞液傥后之群从诸子不我差池完其草创策其不逮益霩而大之兼综众美不蹈二蔽嗣同今日愚僭冀有蔽乎某须矣未敢幸也起仲冬讫岁除成浏阳谭氏谱四卷凡为世系十图十家传十三叙例目录终焉先妣徐夫人逸事状光绪纪元二年春京师疠疫熛起暴死喉风者衡宇相望城门出丧或哽噎不时通遭家凶害笃颠虐所尤残割腐心呜邑不忍言者则先妣徐夫人卷德遘蹇遂以斯疾委弃不肖等弗子伯兄仲姊亦先后数日殁悠悠昊天曰父母且何辜于天我罪伊何然则古言疟不病君子虚也嗣同伊蒿伊蔚之质生既十二年染疫独厚曾不能一起侍先夫人之困危创楚亲承末命且使向少自力颇调剂汤液或不遽罹摧裂若此擢发之辜故应万有余死然短死三日仍更苏戕其根而弗藁此棘荆之所以丛恶大人以是字嗣同复生矣先夫人贤行之大即又坠于嗣同之昏顽不识虽其较略已具欧阳瓣姜先生所为墓志铭其略曰中鹄计偕至京师时父执同县谭君继洵字敬甫以进士官户部员外郎居浏阳会馆中鹄往见主其家是年七月中鹄官中书谭君延教其子嗣襄嗣同因得请见其夫人夫人恭俭诚朴居常梱内肃然家人皆秩秩有法以是心常敬之窃谓其有古贤女之风未几谭君转本部郎中旋监督坐粮厅夫人偕至署岁丙子夫人唐氏女得喉疾入京师往视染焉遂卒于故所居浏阳会馆内寝是疾也夫人之女先之元子继之前后六日间皆不起谭君悲不自胜几成疾其年九月归夫人丧于浏阳明年八月谭君奉旨补授甘肃巩秦阶道加二品衔乃请假回籍修墓既将之任豫卜期葬夫人属志于中鹄为志其要者夫人氏徐讳五缘浏阳人父韶春国子监生从九品职衔貤赠中宪大夫母熊貤封恭人夫人年十九适谭君以夫官累封恭人赠夫人子三长嗣贻附贡生中书科中书衔后夫人一日殁次嗣襄国子监生候选通判为叔祖学新后三嗣同女二长嗣怀字候选府经历同县宋德康在室殇次嗣淑适翰林院庶吉士灌阳唐景崶先夫人四日殁孙一传赞嗣贻出夫人生于十一月二十五日寅时卒于二月初一日卯时春秋四十有八以五月二十九日安厝本县南乡十五都石山下之原艮山坤向礼也呜唿夫人之归谭君也食贫者十余年随于京师者十余年佐夫治家条理毕具一旦遘厉虐疾以死且死其克家子自时厥后谭君巨细必亲隐然有内顾忧虽欲勿悲也得乎既志且铭铭曰夫人之行殆女中贤耶何女先子后相弃捐耶岂修德获报而亦有不然耶嗣同谨案先夫人旋晋赠一品夫人嗣襄后十三年亦殁庶出子嗣准殇嗣冏国子监生候选主事嗣揆殇女嗣茀殇嗣嘉适候选州判湘乡刘国祉孙传觉嗣贻长子因殇不书传炜光禄寺署正衔嗣襄出传择殇嗣同出女孙传瑜传瑾嗣襄出抑闻见所及犹尚不止于此先夫人性惠而肃训不肖等谆谆然自一步一趋至植身接物无不委曲详尽又喜道往时贫苦事使知衣食之不易居平正襟危坐略不倾倚或终日不一言笑不肖等过失折操笞不少假贷故嗣同诵书窃疑师说以为父慈而母严也御下整齐有法度虽当时偶烦苦积严惮之致实阴纳之于无过之地以全其所事一旦失庇荫未尝不或流涕思之光禄公起家寒畯先夫人佐以勤慎作苦鸡鸣兴爨氾扫澣涤纫绩至夜分不得息恒面拥一儿背负一襁提罂自行汲筋力强固十余年不以厌倦迨随光禄公官京朝禄入日丰本无俟先夫人之操劳而先夫人不欲忘弃旧所能力之可及则勉没如故食仅具蔬笋亦不得逾三四肴每食以布自卫云恐涴衽衣裙俭陋补绽重复有一丝蕴衣缕缕直裂依稀出蕴自嗣同知事即见之卒未一易家塾去内室一垣塾师云南杨先生闻纺车轧轧夜彻于外嗣同晨入塾因问汝家婢媪乃尔劬耶谨以母对则大惊叹且曰汝父官郎曹十余年位四品汝母犹不自暇逸汝曹嬉游惰学独无不安于心乎是以嗣同兄弟所遇即益华腆终不敢弛于慆淫非辟赖先夫人之身教夙焉方嗣同七岁时先夫人挈伯兄南归就婚置嗣同京师戒令毋思念嗣同坚守是言拜送车前目泪盈眶强抑不令出人问终不言然实内念致疾日羸瘠逾年先夫人返垂察情状又坚不自承先夫人顾左右笑曰此子倔强能自立吾死无虑矣嗣同初不辨语之重轻乌知其后之果然耶哀哉名德不昌所生以忝及今遂俨然三十矣每思恭述懿范辄愧怆不自持两兄两姊皆不幸早世先夫人逸事将无有见知者遂茹痛状之三子嗣同谨状三十自纪古无集部书七略虽有诗赋而班氏所叙仍判赋家歌诗为二称某赋若干篇某歌诗若干篇而已列传中亦第称所箸诗赋箴铭颂赞若干篇初不言集若夫汉武帝命所忠求相如遗书魏文帝诏天下上孔融文章渐昭风轨犹无集名自荀况诸集编题后人张融玉海标目己意乃始波颓雾靡不可胜遏宋明以还降而鄙滥粗了文义莫不各有专集精识雅才所当借鉴其失何复更效之也嗣同少颇为桐城所震刻意规之数年久自以为似矣出示人亦以为似诵书偶多广识当世淹通专壹之士稍稍自惭即又无以自达或授以魏晋间文乃大喜时时籀绎益笃耆之由是上溯秦汉下循六朝始悟心好沈博绝丽之文子云所以独辽辽焉旧所为遗弃殆尽续有论箸及弃不尽者部居无所仍命为集亦以识不学之陋后便不复称集昔侯方域少喜骈文壮而悔之以名其堂嗣同亦既壮所悔乃在此不在彼窃意侯氏之骈文特伪体非然正尔不容悔也所谓骈文非四六排偶之谓体例气息之谓也则存乎深观者既悔其所为又悔其成集子云抑有言雕虫篆刻壮夫不为处中外虎争文无所用之日丁盛衰互纽膂力方刚之年行并其所悔者悔矣由是自名壮飞五岁受书即审四声能属对十五学诗二十学文今凡有寥天一阁文二卷莽苍苍斋诗二卷远遗堂集外文初编一卷续编一卷石菊影庐笔识二卷仲叔四书义一卷谥考前编二卷浏阳谭氏谱四卷都十五卷又纬学翼经也史例书法也谥考正编今编名典也张子正蒙参两篇补注天治也王志私淑船山也浏阳三先生弟子箸录欧阳涂刘也思纬台台短书甄俗也剑经衍葛武事也楚天凉雨轩怀人录思旧也寸碧岑楼玩物小记耆古也未成无卷数惟史例有叙春二月己卯嗣同生于京师宣武城南蠙眠胡同邸第旋徙库堆胡同今为浏阳会馆者也春随任北通州犹时往京师三年冬归湖南取道天津浮海径烟台至上海易舟溯江径江苏安徽九江至湖北又易舟仍溯江泛洞庭溯湘至长沙陆抵浏阳四年春赴甘肃舟至长沙易舟流湘泛洞庭流江径湖北溯汉至襄阳陆径洛阳入函谷潼关至陕西秋至兰州回抵秦州五年夏归湖南取道徽县流嘉陵江至略阳陆至汉中流汉至襄阳易舟仍流汉径湖北溯江泛洞庭秋至长沙陆抵浏阳七年秋游长沙寻归八年春赴甘肃舟至长沙易舟流湘泛洞庭流江径湖北溯汉至襄阳又易舟仍溯汉溯丹至荆紫关陆径陕西夏抵秦州从行县伏羌秋赴兰州冬返九年春赴兰州十一年春归湖南径陕西至龙驹寨流丹径淅川流汉至襄阳易舟仍流汉至湖北又易舟溯江泛洞庭溯氵资至益阳又易舟流澬溯湘至长沙夏陆抵浏阳秋赴长沙寻归冬赴甘肃陆至长沙流湘泛洞庭流江径湖北溯汉至襄阳易舟仍溯汉溯丹至荆紫关陆径陕西十二年春抵兰州十四年夏归湖南径陕西至龙驹寨流丹径淅川流汉至老河口易舟仍流汉至沙洋又易舟至荆州又易舟溯江出太平口泛洞庭流澬溯湘至长沙陆抵浏阳秋赴长沙寻归冬赴甘肃同十一年十五年春抵兰州寻上京师径陕西出潼关渡河径山西夏抵京师寻归湖南同三年秋抵浏阳十六年春赴湖北舟至长沙易舟流湘泛洞庭流江抵湖北夏归湖南秋返赴安徽流江径九江抵安徽寻返十七年秋归湖南抵长沙游衡岳冬返十九年春赴芜湖流江径九江安徽抵芜湖寻返夏上京师流江径九江安徽江苏至上海易舟浮海径烟台至天津又易舟溯潞至北通州陆抵京师秋返湖北取道天津浮海径烟台至上海易舟溯江径江苏至安徽易舟仍溯江径九江抵湖北二十年秋归湖南抵长沙陆赴湘乡寻流涟流湘返长沙陆抵浏阳冬返湖北为此仆仆迫于试事居多十年中至六赴南北省试惟一以兄忧不与试然行既万有余里矣合数都八万余里引而长之堪绕地球一周经大山若朱圉鸟鼠崆峒六盘太华终南霍山匡庐无算小水若泾渭漆沮浐灞洮潼沣蓝伊洛涧恒卫汾沁滹沱无定沅沣蒸渌无算形势胜迹益无算制情偷惰未付简毕退缅游乐难忘于怀风景不殊山河顿异城郭犹是人民复非续此以往仍有前之升峻远览以写忧浮深纵涉以骋志哀鸣箫于凌霞翼叠鼓于华褵者乎不敢知也聊复登录识一时欣遇云补游记焉尔东海褰冥厥系孔多姓嬴氏谭作浏于家乃名嗣同钖由俶齹死而复生字余维嘉复子自目聊欲婆献复思复思罘罳是仪径言复复故旧谧褷曰通眉生卫诗匹蚁辰在轧纽维吾则讹核理达艺笃念编摩隶首竖亥摘洛钩河博弈角抵钟律鸟蝌典坟莫莫篇章峨峨妄心驺吾渺思鸾珣孰是不类变乱骈苛屿属渚族瀺灂谰诧瘈噬京周滂沱泣嗟触藩羸角行棘荷戈豫章之蠹不拨奚为焦冥嬉巢虻糜掌挝川蟹不归繄独逢罹反袂告绝凄矣其歌莽苍苍斋诗卷一潼关终古高云簇此城秋风吹散马蹄声河流大野犹嫌束山入潼关不解平雪夜雪夜独行役北风吹短莎冻云侵路断疲马怯山多大地白成晓长溪寒不波澄清杳难问关塞屡经过兰州庄严寺访僧入孤寺一径苍苔深寒磬秋花落承尘破纸吟潭光澄夕照松翠下庭阴不尽古时意萧萧雅满林病起萧斋卧病久起听咽寒蝉伫立空阶上遥看暮树边万山迎落日一鸟堕孤烟秋雨园林好携筇感逝川秋日郊外寒山草犹绿长薄树全昏鸿雁迟乡信牛羊识远村边风挟沙起河水拆冰喧野老去何许日斜归里门冬夜班马肃清霜严城暮色凉镫青一电瞬剑碧两龙长调角急如语寒星动有芒遥怜诸将士雪夜戍氐羌古意鳞鳞日照鸳鸯瓦姑射仙人住其下素手闲调雁柱筝花雨空向湘弦洒六幅秋江曳画缯珠帘垂地暗香凝春风不动秋千索独上红楼第一层道吾山夕阳恋高树薄暮入青峰古寺云依鹤空潭月照龙尘消百尺瀑心断一声钟禅意渺何着啾啾阶下蛩江行野犬吠丛薄深林知有村岸荒群动寂月缺瞑烟昏渔火随星出云帆挟浪奔橹声惊断梦摇曳起江根角声江汉夜滔滔严城片月高声随风咽鼓泪杂酒沾袍思妇劳人怨长歌短剑豪壮怀消不尽马首向临洮夜泊系缆北风劲五更荒岸舟戍楼孤角语残腊异乡愁月晕山如睡霜寒江不流窅然万物静而我独何求别兰州前度别皋兰驱车今又还两行出塞柳一带赴城山壮士事戎马封侯入汉关十年独何似转徙愧兵闲马上作少有驰驱志愁看髀肉生一鞭冲暮霭积雪乱微晴冻雀迎风堕馋狼尾客行休论羁泊苦马亦困长征秋夜何来风万壑城北涌惊涛众籁当秋爽孤吟入夜豪寒中鸡口噤雨背雁声高无梦欲忘晓诗肠转桔槔老马败枥铜声瘦危崖铁色高防秋千里志顾影十年劳厮养封俱贵牛羊气自豪咸阳原上骨谁是九方皋西域引将军夜战战北庭横绝大漠回奔星雪花如掌吹血腥边风冽冽沈悲角冻鼓咽断貔貅跃堕指裂肤金甲薄云阴月黑单于逃惊沙锵击苍龙刀野眠未一辞征袍欲晓不晓鬼车叫风中僵立挥大纛又促衔枚赴征调登山观雨老树秋阴村路黯残霞岭表夕阳红人盘绝磴出云背鸟堕寒烟没雨中入塞万山青露顶穿林一磬响摩空不应更恋浮生乐好御冷然列子风画兰雁声吹梦下江皋楚竹湘舲起暮涛帝子不来山鬼哭一天风雨写离骚夜成苦月霜林微有阴镫寒欲雪夜钟深此时危坐管宁榻抱膝乃为梁父吟斗酒纵横天下事名山风雨百年心摊书兀兀了无睡起听五更孤角沈赠入塞人一骑龙沙道路开王庭风雨会群才笔携上国文光去剑带单于颈血来柳外家山陶令宅梦中秋色李陵台归舟未忘铙歌兴更谱防边画角哀和景秋坪侍郎甘肃总督署拂云楼诗二篇作赋豪情脱帻投不关王粲感登楼烟消大漠群山出河入长天落日浮白塔无俦飞鸟回苍梧有泪断碑愁惊心梁苑风流尽欲把兴亡数到头金城置郡几星霜汉代穷兵拓战场岂料一时雄武略遂令千载重边防西人转饷疲东国南仲何年罢朔方未必儒生解忧乐登临偏易起旁皇陕西道中二篇曾闻剥枣旧风流八月寒四野秋翻恨此行行太早枣花香里过豳州虎视龙兴竟若何千秋劫急感山河终南巨刃摩天起怪底关中战伐多蜕园水晶楼阁倚寒玉竹翠抽空远天绿湘波湿影芙蓉魂千年败草萋平麓扁舟卧听瘦龙吼幽花潜向诗鬼哭昔日繁华余柳技水底倒挂黄金丝宿田家暮色满天地征人去未已川原窈回荡人烟丛薄里树隙款荆扉茆檐坐可喜肫挚存野人繁冗见乡礼皎月东方来华云动如水开轩望平野皓皓一千里鸱号灌木暗虫荒幽草靡悠然得真我忽忘身在此无惑古昭氏哀丝弃不理洞庭夜泊船向镜中泊水于天外浮湖光千顷月雁影一绳秋帝子遗清泪湘累赋远游汀洲芳草歇何处寄离忧随意随意入深壑山空太古春幽居在何许红叶自为邻村吠当门犬桥通隔岸人桃源亦尘境不必有秦民儿缆船并叙友人泛舟衡阳遇风舟濒覆船上儿甫十龄曳舟入港风引舟退连曳儿仆儿啼号不释缆卒曳入港儿两掌骨见焉北风蓬蓬大浪雷吼小儿曳缆逆风走惶惶船中人生死在儿手缆倒曳儿儿屡仆持缆愈力缆縻肉儿肉附缆去儿掌惟见骨掌见骨儿莫哭儿掌有白骨江心无白骨三鸳鸯篇辘轳鸣秋风晚寒日荒荒下秋苑辘轳鸣井水寒三更络纬啼井阑鸳鸯憔悴不成双两雌一雄鸣锵锵哀鸣声何长飞飞入银塘银塘浅翠带结塘水枯带不绝愁魂夜啸缺月低惊起城头乌磔磔城头乌朝朝饮水鸳鸯湖曾见莲底鸳鸯日来往忘却罗敷犹有夫夫怒啄雄雄去何栖翩然归来此幽闺幽闺匿迹那可久花里秦宫君知否不如万古一邱长偕三白首幽闺人去镫光寂照见罗帏泪痕湿同穴居然愿不虚岁岁春风土花碧并蒂不必莲连理不必木莲可折木可釭痴骨千年同一束罂粟米囊谣罂无粟囊无米室如县磬饥欲死饥欲死且莫理米囊可疗饥罂粟栽千里非米非粟苍生病矣溯汉汉水落天上飞桡下急滩嗟予溯流者终日半程难前度此行役孤舟迫岁阑岂期境重历风雪更漫漫宋徽宗画鹰二篇落日平原拍手唿画中神俊世非无当年狐兔纵横甚祗少台臣似郅都禽兽声中失四京夔夔曾笑艺徒精锦绦早作青衣谶天子樊笼五国城秦岭秦山奔放竞东走大气莽莽青嵯峨至此一束截然止狂澜欲倒回其波百二奇险一岭扼如马注坂勒于坡蓝水在右丹水左中分星野凌天河唐昌黎伯伯曰愈雪中偃蹇曾经过于今破庙兀千载岁时尊俎祠岩阿关中之游已四度往来登此常悲歌仰公遗像慕厥德谓钝可厉顽可磨由汉迄唐道谁寄董生与公余无它公之文章若云汉昭回天地光羲娥文生于道道乃本后有作者皆枝柯惟文惟道日趋下赖公崛起蠲沉疴我昔刻厉蹑前躅百追不及理则何才疏力薄固应尔就令有得必坎坷观公所造岂不善犹然举世相讥诃是知白璧不可为使我奇气难英多便欲从军弃文事请缨转战肠堪拖誓向沙场为鬼雄庶展怀抱无蹉跎生平渴慕矍铄翁马革一语心渐摩非曰发肤有弗爱涓埃求补邦之讹班超素恶文墨吏良以无益徒烦苛谨再拜公与公别束卷不复事吟哦短衣长剑入秦去乱峰汹涌森如戈陇山古来形家者流谈山水云皆源于西北委于东三条飞舞趋大海山筋水脉交相通我谓水之流兮始分而终合夫岂山之峙兮愈岐而愈弱吁嗟乎水则东入不极之沧溟山则西出无边之沙漠错互干坤萃两隅气象纵横浩寥廓昔我持此言密默不敢论足迹遍陇右了了识本原陇右之山崛然起号召峰峦俱至此东南培小于拳杂沓西行万余里渐行渐巨化为一恍若朝宗汇群水其上宽广不可计肉张骨大状殊异欲断不断势相蹙谁信人间犹有地譬如亡秦以上之文章鼓荡寥天仗真气不复矜言小波磔横空一往茫无际策我马曳我裳天风终古吹琅琅何当直上昆仑巅旷观天下名山万叠来苍茫山苍茫有终止吁嗟乎山之终兮水之始六盘山转饷谣马足蹩车轴折人蹉跌山岌朔雁一声天雨雪舆夫舆夫尔勿嗔官仅用尔力尔胡不肯竭尔不思车中累累物东南万户之膏血呜唿车中累累物东南万户之膏血寄仲兄台湾孤悬沧海外洲岛一螺轻狂飓宵移屋妖氛昼满城依人王粲恨采药仲雍行所愿持忠信风波险亦平崆峒斗星高被众峰吞莽荡山河剑气昏隔断尘寰云似海划开天路岭为门松霄汉来龙斗石负苔衣挟兽奔四望桃花红满谷不应仍问武陵源自平凉柳湖至泾州道中春风送客出湖亭官道迢遥接杳冥百里平原经雨绿两行高柳束天青蛙声鸟语随鞭影水态山容足性灵为访瑶池歌舞地飘零黄竹不堪听骊山温泉周王烽燧燎于原楚炬飞腾牧火昏遗恨千年消不尽至今山下水犹温出潼关渡河平原莽千里到此忽嵯峨关险山争势途危石坠窝崤函罗半壁秦晋界长河为趁斜阳渡高吟击楫歌淮阴侯墓得葬汉家土于君已厚恩黥彭俱化醢暴露莽秋原井陉关平生忼慨悲歌士今日驱车燕赵间无限苍茫怀古意题诗独上井陉关卢沟桥河流固无定人亦困征鞍残月照千古客心终不寒山形依督亢天影接桑干为有皋鱼恨重来泪欲弹河梁吟沙漠多雄风四顾浩茫茫落日下平地萧萧人影长抚剑起巡酒悲歌慨以忼束发远行游转战在四方天地苟不毁离合会有常车尘灭远道道远安可忘别意志士叹水逝行子悲风寒风寒犹得暖水逝不复还况我别同志遥遥千里间揽袪泣将别芳草青且歇修涂浩渺漫形分肠断绝何以压轻装鲛绡缝云裳何以壮行色宝剑丁香结何以表劳思东海珊瑚枝何以慰辽远勤修惜日短坠欢无续时嘉会强相期为君歌为君舞君第行毋自苦残魂曲漆镫昼瞑白玉釭殡宫长掩金扉双深夜怪鸱作人语白杨萧萧苦月黄残魂悄立冷露坠酸风搯脸吹红泪山萤一点照青磷翁仲稳借莓苔睡秋花草覆虫声鬼车魆魆人不行梦烟愁雾织幽径惨歌啼怨凄寒更人生穷达空悲慕金碗荒凉同古墓君不见深林哀唱鲍家诗晓来魂气迷江树莽苍苍斋诗卷二湘痕词八篇并叙悲夫人困吁天岂不信哉余以降大功之丧辍业有间既终丧乃定十有五岁至二十有五岁十年之诗为一卷此十年中时往事易枨感遂深少更多难五日三丧惟亲与故岁以凋谢营营四方幽忧自轸加以薄俗沴气隐患潜滋迂学孤往良独怅然夫内顾诸家既如此外顾诸世又如彼故发音鲜宣平之奏摛辞有拂郁之嗟客岁之夏仲兄泗生告终海外同母五人偶影坐吊尝自念阅世既深机趣渺邈独兹艺事降鉴自天圜则九重亦劳人瘁士所不默也生于骚国流连往躅水绝山崩靡可拟似成輓歌八章命曰湘痕词时光绪十有六年春三月亦知百年内此生无久理犹冀及百年虽死如不死丰林秋故凋嘉卉霜乃委孰谓少壮人一去不可止哀哀父母心有子乃如此中夜候村鸡晨兴戒涂潦灵轧轧鸣送子入山道道亦不辽远山亦非峻票如何一挥手终古音容杳依依河畔柳郁郁田中草夙昔同游处践之劳心悄悄悄复如何幽宫阖人表今有涂之人其死吾犹叹朔风悴朱秀乃在骨肉间昔为连理枝郁郁桂与兰今为泉下土蔓草霜露寒深谷或可陵容光觌无端亦有阡与陇徒作异物观忼慨重意气至此何漫漫英才发奇妙黯然一棺棺中者谁子嗟我平生欢小时不识死谓是远行游况为果行游讵解轸离忧崇云西北没河水东南流既逝不复合乃知生若浮平居日相习澹焉忘匹俦及其判襟袂中情挚以周绣襦岂不暖益以云锦裘珍肴与琼浆惟恐莫予求依恋亦须臾握手方夷犹奈何物化后沦弃同松楸纤条茁初颖但知有同根缠附茑与萝继起乃相缘同根不相保妻子安足论俯仰周旷宇孰塞此烦冤少小相呴煦爱至责亦繁谓是陈腐言掩耳斁其喧良觌会有穷德音不再宣嗟彼日因依胡为若弃捐倏忽繁霜异路各朝昏一处夏屋中一寐榛莽原难及不可代徒令为弟昆丽景明朱晖仓庚响深树万类欣向荣而独恻情素谁言阳春时乃是肃杀处弱女戏复啼亲串唏以慕纵复日相临终亦委之去所爱非形骸形骸况难驻聊用酹一觞冥冥或予顾人生贵适意不以物重轻胸中有哀乐外物讵能分矧彼遗与赠何足竭其情岂惟情不竭适使忧心萦含凄坐永日所恶赘此生夙昔有噩梦泛澜席上涕晨风振林鸣欣幸不胜计奄忽能几何斯境遂真莅安知今日悲非我梦中事达观亦殊暂觉梦终成异欲知泉下恨蜀魄血犹唳试聆独征鸿则知生者意古别离浮生莫远离远离不如死死时犹得执手啼远离徒为耳原何高隰何卑高者绿缛卑涂泥西云驾雨东云曦惊蓬卷天起坠羽沦渊池痛楚与欢乐迢迢两不知张筵会良辰撤瑟亦兹期谁谓精神通山川莫闲之文信国日月星辰砚歌并叙天地既以其正气为河岳为星日复以余气为日月星辰之怪石河岳精灵钟伟人伟人既生石亦出吁嗟乎石不自今日而始石亦不自今日而终信国与之亦偶逢遂令千载见者怀清风当年喋血戎马中与尔坚白之质相磨砻方谓事定策尔功天枢一绝徒相从天枢绝坤维裂潮无信海水竭御舟覆崖山蹶丰隆伐鼓唿列缺云师狂奔风烈烈双轮碎碾蔚蓝屑万星尽向沧溟灭竹如意断冬青歇叠山之外谁见节斯时日月星辰安在哉赖此片石独留不夜之星辰长明之日月安庆大观亭漠漠秋潮送夕晖片云斜趁水天飞远山如画月将上野店初镫人欲稀异代忠魂应有泪十年血战感无衣霜严露冷犹常事劫火烧残草不肥武昌夜泊二篇秋老夜苍苍鸡鸣天雨霜星河千里白鼓角一城凉镫炫新番舶磷啼旧战场青山终不改人事费兴亡武汉烽销日舟因览胜停江空能受月树远不藏星露草逼蛩语霜花凋雁翎但忧悬磬室兵气寓无形登洪山宝通寺塔颓乌西堕风忽忽吹瘦千峰撑病骨半规江影卧雕弓郊原冷云结空绿楚尾吴头入尘珝一铃天上悬孤籁凭栏俯见寒鸦背余晖驮出秋城外潇湘晚景图二篇袅袅箫声袅袅风潇湘水绿楚天空向人指点山深处家在兰烟竹雨中我所思兮隔野烟画中情绪最凄然悬知一叶扁舟上凉月满湖秋梦圆残嶰篱落寒深霜满洲南朝风味忆曾留雁声凄断吴天雨菊影描成水国秋无复文章横一世空余镫火在孤舟鱼龙此日同萧瑟江上芦花又白头览武汉形势黄沙卷日堕荒荒一鸟随云度莽苍山入空城盘地起江横旷野竟天长东南形胜雄吴楚今古人才感栋樑远略未因愁病减角声吹彻满林霜武昌踏青词陌上春风骢马嘶鄂君画舸共逶迤江山和淑归裙屐荆楚嬉游属岁时觅径雨迷乌舅寺耕烟梦绕白蛮祠偏于嫩绿残红外宿草茫茫一怆思鹦鹉洲吊祢正平云冥冥兮天压水黄祖小儿挺剑起大笑语黄祖如汝差可喜丈夫呰窳偷生固当伏剑断头死生亦我所欲死亦贵其所侧闻汉水之南湘水之浒桂旗靡烟赴箫鼓若有人兮灵均甫波底喁喁双鬼语岁岁江蓠哭江渚江渚去邺城迢迢复几许有血不上邺城刀有骨不污邺城土邺城有人怒目视如此头颅不敢取乃汝黄祖真英雄尊酒相雠意气何栩栩蜮者谁彼魏武虎者谁汝黄祖与其死于蜮孰若死于虎鱼腹孤臣泪秋雨蛾眉谣诼不如汝谣诼深时骨已销欲果鱼腹畏鱼吐咏史七篇始雷奋群蛰百昌缛春煦乃知造物心大用存喜怒佪々功名士属情但圭组忼慨策治平试之无一补问其所以乃灵源方自斧喜怒不己持物终受其窳遐哉鲁两生韬修谢干羽嫠不恤其纬宵中独泛澜漆室非明堂乃闻忧国叹矧彼衣缝掖而忘危于安抚兹意屏营当乐不能欢顾己岂有余奈此悲悯端先师炳遗训果哉末之难违山果十里蟪蛅岂云喧毋亦竞新好古处遂相捐齐国饮醇醪治开文景先茂陵崇儒术刑徒日以繁嘉种苟不熟不如稊稗焉诗书浅而猎孰与黄老贤长安有游侠飞鞚连钱骢短剑曼胡缨举世难可双借问当何往税驾赵城东闻有赵主父意气人所雄引弓衣旃裘鲜卑语亦工长跪前致词少安子毋匆胡服岂不好其效亦已穷宣防迫冬日乃在登封后由来事泰侈灾眚与之耦冯夷歌以嬉太白日见蔀洪水与兵戎两者自交纽孰为防川策先戒防民口岳岳万户侯不及狱吏尊干戈既云戢令甲遂纷纭寥寥三章约恢恢大度存相国小吏耳购若毋乃勤黄虞邈然逝法以贤于人杳矣爽鸠乐凄其雍门歌百年倏已徂流慨当如何朔风赴严节嘉植不复华宠利患不得既得哀始多岂无一可悦生也亦有涯用世苟无具虽用终蹉跎堂堂两大夫淹翳同委波汉上纪事四篇沧海横流日长城入款年雁臣皆北向马市亦南迁冒顿雄心在余皇夜语传耀兵骄未已江上试投鞭微闻夏元昊少小即凶残法令轻戎索威仪辱汉官行看飞羖历岂是召唿韩帛树休相拟熙朝礼数宽辽儿曾奉使主父竟窥邻厚德终归宋无人莫谓秦桥门虚入侍汉室重和亲转悼南征者凄凉问水滨蹈海闻高义斯人亦壮哉岂知宾日地犹有报韩椎蕞尔蜻蜒国居然豸才一声燕市筑千古尚余哀桃花夫人庙神弦曲三篇江城寒食冷烟碧雨丝罥柳横江织帝子灵旗千里遥渚宫玉露苹花泣山鬼啼月望桂娥回风袅袅吹女萝灵之来兮惨不语铜鼓一声双燕下神乌哑哑樯上啼靡云小旆垂雌霓酿恨为酒泪为浆寡妇丝里弦铜鞮楚宫阍人何自苦烧瓦不作鸳鸯泥残阳独自下章华汉南草树春萋萋纸马旋地风萧骚幽香一缕初振箫十二峰头寒暮雨秋梦不上巫山高孤鸾映月飞春霭骑鱼撇波下琼海天河落处是家乡山上蘼芜望相采晨登衡岳祝融峰二篇身高殊不觉四顾乃无峰但有浮云度时时一荡胸地沈星尽没天跃日初熔半勺洞庭水秋寒欲起龙白帝高寻后三年得此游芒鞋能几两踏破万山秋独立干坤迥坐观江海流朱陵有遗洞怀古一搜求公宴华月流绮疏置酒临高台剑佩拂零露冠盖纷以来园木郁茏葱清晖濯氛埃文鳞没澄波驯麋嬉两阶惊飙下纤云瑶瑟声为哀宾从请皆赋繁音润琼瑰匪此径寸翰奚由罄所怀论艺绝句六篇万古人文会盛时纷纷门户竟何为祥鸾威凤兼鸡鹜一遇承平尽羽仪千年暗室任喧豗汪魏龚王始是才万物昭苏天地曙要凭南岳一声雷姜斋微意瓣姜探王邓翩翩靳共骖更有长沙病齐己一时诗思落湖南意思幽深节奏谐朱弦寥落久成灰灞桥两岸萧萧柳曾听贞元乐府来渊源太傅溯中郎河北江南各擅场两派江河终到海怀宁邓与武昌张旧曲新翻太古弦云门高唱蔚庐传若无小阮精论乐布鼓终喧大雅前极蠹歌并叙先仲兄手书亦既联为大卷乃开罪脉望毁于柔口生而不阅死无幸焉相苦抑何迫耶诗不云乎作此好歌以极反侧泫然嗟痛用有斯篇中妍不复实外美有余貌笈策甫豁辟蟫蠹正超趠害多终可袪字灭讵堪校形势齑鸾龙文采碎圭瑁嗟尔微齿角端然坐侵暴酣豢小人儒诗礼君子盗幺朋而从渠魁前以导躬弱惟馂余援强乃居奥蠡测未云深蚕食转相效语涩尚吐吞篇佳益咀噍至其独工整卒亦莫椎剽偶思掇所遗殊复领其妙今想作书时神应先笔到平生雄千夫兹事真一豹犹然妒华藻况乃见才调溟鲲抟扶摇坎蛙横责诮仙人黄鹄举下士苍蝇笑颠理亦宜排挤情可料惟兹藐蠕蠢为物仅翘肖箕舌胡为张鸱吻谁与噪精金既焚铄素纨宛衰耗妄谓死易欺盖同犯不较远有万古期耻为寸简悼俯瞰江苍茫仰观日焜耀湍流有诡波健行无私照金薤署琅函歌钟勒清庙永言怀断编不息咨汝爝湖北巡抚署六虚亭晚眺同饶仙槎作秋云不能高日暮泊隆栋平楚翳人踪暗鸟沸寒咔好音一何勤了无片羽羾寂永未碍喧觉独乃疑梦临高意慨忼收远目纵送野势浩无极山形纠相贡遐心抚四海莽眇乘飞鞚和仙槎除夕感怀四篇并叙旧作除夕诗甚伙往往风雪羁旅中拉杂命笔数十首不能休已而碎其稿与马矢车尘同朽矣今见饶君作不觉蓬蓬在腹忆除夕商州寄仲兄风樯抗手别家园家有贤兄感鹡原兄曰嗟予弟行役不知今夜宿何村风景不殊幽明顿隔呜邑陈言所感深焉亦不自知粗放尔许断送古今惟岁月昏昏腊酒又迎年谁知羲仲寅宾日已是共工缺陷天桐待凤鸣心不死泽因龙起腹难坚寒灰自分终销歇赖有诗兵斗火田我辈虫吟真碌碌高歌商颂彼何人十年醉梦天难醒一寸芳心镜不尘挥洒琴尊辞旧岁安排险阻着孤身干坤剑气双龙啸唤起幽潜共好春内顾何曾足肝胆论交晚乃得髯翁不观器识才终隐即较文词势已雄逃酒人随霜阵北谈兵心逐海潮东飞光自抚将三十山简生来忧患中年华世事两迷离敢道中原鹿死谁自向冰天炼奇骨暂教佳句属通眉无端歌哭因长夜婪尾阴阳剩此时有约闻鸡同起舞镫前转恨漏声迟邓贞女诗并状贞女名联姑湖南善化县人字同县龚家愰家愰夭贞女夜闻风飒飒户牖间顷之帐钩锵然有声询得实涕泣持服父母拟夺之即卧不食幽忧昼哭发为之童卒归龚氏行时复有闻如昔声寻殁年二十有六独茧之幕钩珊瑚酸风微曳鸣声孤阴磷四逼镫无华邓女此夕为贞姑宛然新妇登帷车即死地下女有家吁嗟死非人所无匪难其竟难其初临机立断识所趋果力自策无滞濡安步缓心气不粗久且弥厉同须臾家人不识疑可渝鬓发凋落中自痡生者可死死者苏天孙不渡河为枯俯视龂龂群小儒孤持一义相牵拘礼所未备义以敷嫁殇之禁胡为乎先圣平情用永图整齐贤智不肖愚至于精诚有独徂鬼神无力使勿舒穷今亘古干坤俱遑计举世毁与誉尧舜揖让汤征诛安有往制供追摹六月飞霜冰出鱼天行且以回其途不信其心尽信书坐守常例如守株莽苍苍斋诗补遗寄人五绝边色苍茫夜悲歌忼慨余鲤鱼三十六江上报秋书兰州王氏园林五律幽居远城市秋色满南郊野水双桥合斜阳一塔高天教松自籁人以隐而豪为睹无怀象苦吟深悔劳白草原五律白草原头路萧萧树两行远天连雪暗落日入沙黄石立人形瘦河流衣带长不堪戎马后把酒唱伊凉陇山道中五律大壑宵飞雨征轮晓碾霜云痕渡水湿草色上衣凉浅麦远逾碧新林微带黄金城重回首归路忆他乡秦岭韩文公祠七绝绿雨笼烟山四围水田千顷画僧衣我来亦有家园感一岭梨花似雪飞又五律登峰望不极霁色远霏微古庙留鸱宿征人逐雁归碑残论佛骨钟卧蚀苔衣何处潮阳界千山立夕晖湘水五律天地莽空阔飘然此一舟野烟因树起远水入山流影事悲今日临风忆昔游乐忧都在眼闲话且登楼岳阳楼五律放棹洞庭湖湖空天欲无登楼望落日暧暧远村孤水气昏渔浦南风长嫩蒲君山渺何许青入十眉图到家七绝孤岭破烟石径微湾头细雨鸬鹚飞有人日暮倚门望应念归人归未归又别来三见流火星秋风猿鹤哀前汀谁知骨肉半人鬼惟有乱山终古青山居五律云生秋谷雨树拂晓河星自欲辟佳境因之上草亭虚怜一室白坐拥万山青为觅松根史携锄种茯苓道旁柳七绝破晓寒烟罨画楼残蝉低咽不胜秋当年去伴陶彭泽无复斜风细雨愁枫浆桥晓发五律桥上一回首晓风侵骨寒送人意无尽惟有故乡山野水晴云薄荒村缺月弯役车休未得岁暮意阑珊洞庭阻风七绝灵妃作恶石尤顽日暮行人滞往还烧透红霞天半壁要凭返照赭湘山碧天洞五古远树小于拳数峰伸似掌一峰起其前浓绿秋自上扪萝栗巉岩欲往不得往我非慕仙者随遇寄清赏颓曜薄虞渊征鸟厉高敞振衣踏残雪樵唱逸幽响怪石歌七古神人绿章宵驰奏平明谪下苍龙宿地屹然贲奇兽历万万劫犹未宥如何剥落商山右无有鬼物为留守谁其知者吊荒堠敲火砺角亘白昼似此英姿天所富沦没蒿莱不见售我来幽谷昏黄候睹之不敢摄衣就疑是战士披甲胄又疑河朔横行寇若非山魈出世宙定类木客鼻嗅嗅北溟大鸟濡其咮南华真人短其脰或者骅骝逸内厩昆明石鲸逃禁囿不然天竺亡灵鹫月黑深林啸猿狖心折神骇莫敢嗽樵乃诏余此石瘤急趋往视颠且仆抚摩叹嗟信良遘石兮石兮何偻女萝纷披带青绶我与子兮今邂逅殊胜弯弓命镞鍭手持木杵宣大叩雷雨夜鸣狮怒吼怪哉补天女娲后此石不炼绝悠谬地不载兮天不覆古有樗材石其又自我钦之若危岫浊酒以酹歌以侑石其正我谬石其歆吾酬其首秀而瘦其腹漏而透其貌陋而绉其气厚而茂其肤绣而籀其纪旧而寿天孙遇之支机授浮邱遇之纳诸袖精卫遇之翼为覆初平遇之叱以咒苏髯供佛重金购米颠再拜祈灵佑今虽弃蠲侧清熘嵚崎礧珂世罕觏幸而逢我味同臭我其携尔返岩窦八九云梦谁共究高枕江流含尔漱武关七绝横空绝磴晓青苍楚水秦山古战场我亦湘中旧词客忍听父老说怀王蓝桥七绝湘西云树接秦西次弟名山入马蹄自笑琼浆无分饮蓝桥薄酒醉如泥牡丹佛手画幛七绝妙手空空感岁华天风吹落赤城霞不应既识西来意一笑惟拈富贵花甘肃布政使署憩园秋日七绝小楼人影倚高空目尽疏林夕照中为问西风竟何着轻轻吹上雁来红哭武陵陈星五焕奎七绝和门长揖将军客画舫追随一笛横座上顿增知遇感江南苏柳动公卿又霜华满地小园空一枕河声惨不东却忆去年风雨里秋窗摘阮夜镫红又萧萧白草欲黄昏柿叶摇风泪有痕肠断依稀旧游处虫声满地此招魂憩园雨五律淅沥彻今夕哀弦谁独弹响泉当石咽暗雨逼镫寒秋气悬孤树河声下万滩拂窗惊客话短竹两三竿又憩园三月雨四壁长苔衣积水循阶上低云入户飞钟鸣龙欲吼屋漏鼠常饥一发青山外层阴送夕晖又深林初过雨宛宛碧苔新依岸残云湿平桥一水春看山浓似黛种竹短于人好续齐民术桑麻万绿匀马鸣七绝边城苜蓿自秋深何事长随画角鸣差胜排班三品料玉阶春曙悄无声秋热五律长沙号卑湿淫雨况连宵千嶂晓忽霁朝阳秋益骄残蝉带暑咽梦鸟随枝摇一洗郁蒸气乘风借海潮桂花五律湘上野烟轻芙蓉落晚晴桂花秋一苑凉露夜三更香满随云散人归趁月明谁知小山意惆怅遍江城得仲兄台湾书感赋五律少小思年长年增但益悲我年今廿五四顾竟安之无命愁相慰非才愧所知犹疑沧海客栖息已高枝又连遇荆南刖仍空冀北群十年赓塞曲今日逐燕云飘荡嗟如我蜚腾时望君谁知万里外踪迹困尘氛邠州七绝棠梨树下鸟唿风桃李蹊边白复红一百里间春似海孤城掩映万花中远遗堂集外文初编自叙叙曰夫忧伤之中人有飘忽冲荡缠沈盘蛰挟山岳之势挈烈风雷雨之暴举血气心知所能胜以干事者猝不能当其一击气息茀然若存若亡抗之则无上按之则无下其来也不得其绪而引之则不可究极合而为苍然之感吾平生遘其二焉五六岁时居京师宣武城南与先仲兄俱事毕莼斋师夏雨初霁嬉戏阶下兄适他去四顾孑然情不可已遂嗷嗷以哭此其一也后遭死生离异之感辄一形焉仲兄撤瑟之岁以应试挈从子传简至京师览童年之遗迹怅岁月其不淹以今准昔喟焉远想忆夫烟雨在帘蛙声夜噪或败叶窸窣霜钟动宇然镫共读意接神亲追溯所及方怦怦于中而兄之讣至矣创巨痛深瞢不省事哭踊略定则志隳形索清刻至骨自顾宛五六岁孺子也于时苍然之感不可以解当其幽思潜抽莫可告语道逢林叟耕夫辄欲流涕引与话旧睹禾黍布陇废冢断碑以及坏牖蛛丝皆若与我有一日之好使得见曩之童仆且将视为肺附而不能一日离然自恃尚有传简在未几而传简亦殁呜唿机发必先情极则返折心之痛行三年矣乃克检仲兄遗文手书一通单辞夺简莫成卷帙言行之大见于行述志名及哀诔之文无所离丽命曰集外文尔光绪十有七年冬十有一月叙述怀诗一黄鹄翥云汉白鹤鸣九皋嗟彼燕雀群安能测其高息翼荆莽中剥落伤羽毛一枝亦可借几疑同鹪鹩浏浏飘天风云路将翔翱高飞语众鸟饮啄非吾曹述怀诗二海外羁身客影孤模煳谁辨古今吾事如顾曲偏多误诗似围棋总讳输燕市臂交屠狗辈楚狂名溷牧猪奴放歌不用敲檀板欲借王敦缺唾壶赠邱文阶诗抛却愁魔又病魔一生才力半消磨少年感慨犹如此老日悲凉更奈何边月意随千里远夜台心想十年多怜余孔李通家子各有伤怀莫放歌报邹岳生书来书谨悉每念足下忧贫甚切窃以为过矣人生世间天地必有以困之以天下事困圣贤困英雄以道德文章困士人以功名困仕宦以货利困商贾以衣食困庸夫天必欲困之我必不为所困是在局中人自悟耳夫不为所困岂必舍天下事与夫道德文章功名货利衣食而不顾哉亦惟尽所当为其得失利害未足撄我之心强为其善成功则天此孟子所以告滕文也可见事至于极虽圣贤亦惟任之而已况足下之事尚未至于极哉天壤间自多乐趣安用此长戚戚为耶又如某事嗣襄不过随意行之初无成见亦不预期其将来如何纯任自然未必不合圣人绝四之道故遇事素无把握惟发端则以此心有愧无愧为衡若某事请代思之其有愧乎其无愧乎至足下所虑是诚不可解矣昌黎伯夷颂曰举世非之力行而不惑者天下一人而已盖古人以理为断不闻以人言为断心为我之心安能听转移于毁誉哉傥足下必欲止此事则请深思至理之极以相晓便当伏首听命也附录先仲兄行述兄讳嗣襄初名嗣彭字泗生系出春秋时谭子以国为氏自宋为闽人明季迁今湖南浏阳县曾祖讳经义赠光禄大夫妣氏黎氏李赠一品夫人祖讳学琴赠光禄大夫妣氏毛赠一品夫人父继洵光禄大夫赐进士出身今甘肃布政使升任湖北巡抚妣氏徐赠一品夫人咸丰七年九月辛卯徐夫人梦蛇而生兄主后从祖祖父讳学新县学附生赠光禄大夫妣氏彭赠一品夫人兄生四岁始能言同治二年侍徐夫人至京师教以诗书初不在意及责其默诵朗朗不失为陈大旨略指示即领悟然颇选事好攀登屋嵴上又善骑挥鞭绝尘穷马力然后止父师约束严终不自戢鞭挞之余随以嬉笑或嗤其材劣或称其天全而识者则以为志高才挺阔达不矜细节也五日之间徐夫人及伯兄仲姊先后亡兄哀毁逾恒而部署丧事有条不紊是年护徐夫人丧归亲属殁京师者六人皆以归京师去家几四千里林麓之阻江河之险南北行者咸惴惴兄以好弄为人轻皆惧其不胜任而兄戒惧翣有虔祖荐至家营葬丰俭不失其宜卜兆高爽时促而事举前后共葬九棺久暂有序厚薄有差而皆坚实可经久乡先生翕然称之曰才而向之轻之者亦稍稍惊异焉四年光禄公之官甘肃送于襄阳时襄阳乏车载行装皆挽辂御夫亡去乃并所载于他车车迟重御夫嗟怨不前俄又亡数人税车旷野徬徨无策远见虚车辚辚然来方谋僦以任重至则兄遣也其谋画周详而切中机宜大率类此归理家政勤敏异常米盐钱刀琐屑之事儒生或鄙而不为兄乃并核兼综算无遗策出纳弃取权时之赢绌而消息之条理粲然人莫能欺未及十年增置田百余亩益务为慷慨好施以义自任尝言曰用财之道必留有余以纡一己之力乃能补不足以济万物之穷从子某学贾折阅贷数百金偿所负族子某死无以殓为贷钱治丧外家贫窘岁时助之凡义举必争先为人倡而爱才尤切秀才陶甄仰以举火频数不厌族戚告匮乏者无弗应由是获奇士称而忌其才者窃窃讥议以为耗祖父业然所费实自己出己无所出不得不称贷于人人既以信义重兄咄嗟之顷千金立办然亦颇负累矣两次省亲甘肃均能有所服助四方函牍及书记得失僮仆勤惰下逮烹饪洒扫之役莫不亲察而详课之读书精研义理不屑为章句之学工制艺精密沈郁近明大家偶为诗辄鲜明可喜顾不自惜有作旋弃去尤究心经世学与客谈天下事终日不倦其论海防主联络海军首尾一贯其论通商以为红茶出口洋烟入口宜皆由官经理盖彼所需者茶价值低昂权操于彼而我以困洋烟之来既不能止则当核其出入使其权亦操于我可视烟茶之低昂多寡使两相当以定其值其论兵法尤详书策所纪战事殚思详讨究其兴废之故发而为论皆具卓识所经山川险阻指画形胜以决主客胜败之势证之古书询之父老以及宿将老兵若合符节其于兵制则主用乡兵而以武科所得士为将以武生为兵斯兵不劳择而武科亦不虚设十年法犯闽粤当道有民自为战之议兄倡义助饷旋闻议和遂中止为之扼腕太息以为失此机则长为人役矣三就乡试不第十有四年试罢发愤出游初欲上京师谒选因乏资折而至台湾台湾道唐景崧戚属也以兄进于布政使沈应奎沈进于巡抚刘铭传刘一见奇之与纵论时事移晷乃退明日即委榷凤山县盐税凤山地居台南民贫赋重莅斯土者皆视盐税为利薮分局二十有余辗转胶葛不可究诘兄语人曰数月之间司榷者三易其人择而使我我必有以报命乃严约章杜侵蚀亲会计勤考核不数月而弊绝当道深赏其才遂留台湾候补且欲荐于朝而以改委台南府盐务为信比公牍至而兄殁矣初兄至台湾道署患寒疾医云无伤兄笑曰吾肾经绝矣其能久乎作书与其弟嗣同曰吾一病不起岂非天乎愿汝善事父以慰我九原之心吾别无长物惟文征明画为友人物当畀还吾负累已偿有质剂可证既而欲移居挽之不可盖不欲殁于官廨以身累人也殁之日犹与宾从笑谈怡然自得卓午移居蓬壶书院逾时而殁时十有五年五月庚戌也年三十有三夫圣人不轻言命惟于颜渊则曰天于伯牛则曰命岂不以反诸心无可死之道而死及之则诚哉乎其为天命也昔伯兄之殁也曰吾一病不起岂非天乎今兄亦云兄孝友英笃至性过人弥留之际首以老亲为念平生好交游重然诺虽一图画之微濒死犹恐遗失以负其初心聪明才力颠沛不衰顺受正命而无偷安畏恋之情是可以觇其所养矣羸弱多疾不彻药物自幼至长每食辄逆遭遇不偶居恒忽忽悲歌感慨以发其堙郁之气不祥之机兆于曩昔称之曰天与伯兄皆无愧辞尔以国子监生充实录馆誊录议叙通判于河南赈捐报捐盐运使司提举衔嗣由新疆巡抚刘锦棠奏保以直隶州知州用妻黎氏子传炜女二人兄长身玉立容光照人目炯炯如岩下电颖悟绝伦幼见人围棋试下数子辄胜其偶台湾语类鸟音久客者莫辨兄数日即能效其言善诙谐能言难言之理往往出人意表每当朋好聚谈议论风生四座披靡好苦思探索精奥无微不入读书为文呻吟如病好学短命有余惋焉其殁也台湾大吏叹息不置沈布政尤惜其才乡之长老曰未必非一乡之运也呜唿悲哉他人且尔况其亲焉者乎叔弟嗣同以丧归葬于冷水井之原谨述行谊俟秉笔者采焉远遗堂集外文续编自叙叙曰远遗堂集外文初编为先仲兄作也吾之哀吾兄也止此乎呜唿难言矣吾之抒吾哀也笔焉而中止与不止而卒毁其草不知其几则四五年来独游孑处仰而叹俯而悲悯方今思昔者心绵之而益孤遇参之而弥舛目之而形枯耳之而声恻其始也微动而其究也无穷所为敛口而啸哆口而歌哭非哭笑非笑轮囷樛葛以塞噎于灵台之中欲笔焉而不能者又不知其几也呜唿难言矣少勤业诗然自吾兄之殁气僾而吟不能长音渼而举不能数遂一发其迫于不忍者于铭赞有韵之文得若干篇为远遗堂集外文续编兼以俗所谓挽联者附之既成叙其意曰人之于言也非一端而已或近而远或显而微或约之入毫发而无余或扩之弥邱山而不可尽然其归也一固一不一亦一也方其有所触而兴游焉处焉仰焉俯焉今焉昔焉心焉遇焉目焉耳焉无往而非其所触不必其啸以歌也不必其哭以笑也无以自解于己益无以授解于人人之闻其言或惝恍缪悠相去甚远徐而迹之若有可睹而卒不得其意之所存夫意之所存己且无以得之又何以为乎人哉然则余虽久不为诗而前此而有作亦若是而已矣继此而有作亦若是而已矣何也一固一不一亦一也故吾之哀吾兄也遂止于此呜唿难言矣光绪十有九年春正月叙菊花石砚铭空华了无真实相用造莂偈起众信任公之砚佛尘赠两君石交我作证菊花石秋影砚铭我思故园西风振壑花气微醒秋心零落郭索郭索墨声如昨菊花石瘦梦砚铭霜中影迷离见梦留痕石一片菊花石瑶华砚铭投我以琼英以丹以黄以莫不平菊花石观澜砚铭落英之泛泛风行水上涣文不在兹乎才士也夫菊花石长秋砚铭秋何长也不陨故不黄也君子之道暗然而日章也铭则谭而赠则王也厥家与石皆浏阳也以是为龙子之藏也菊花石砚铭谓其顽而又觚谓其逸不隐而文以华墨之墨之当其无汤汤者浏曰惟厥家噫信余不余畀而以媵于吴菊花石砚铭身将隐焉用文然其笃实之辉光终不以磨涅掩其真以赠唐筠叟而铭云云盖曰如其人如其人邹砚铭并叙邹岳生畀嗣同砚质黔文形体如带两纵不同之立方不琢不潢制甚朴野嗟乎斯石之不外饰也有取疏之道焉岳生以其太素之质辱与贱兄弟游死生契阔不易其度卒累于嗣同之顽愚为世所讥凤兮凤兮于鸠奚难而断金之谊遂邈以山河可云悲哉抚物追悼幸不坠失窃取虢钟郜鼎之义名曰邹砚而系以辞倏墨兮倏丹式凭兹兮永叹诎然兮虽其声块然兮虽其颜而硁硁之节兮卒以完停云琴铭欲雨不雨风濆然秋痕吹入鸳鸯弦矫首辍弄心悁悁同声念我愿我高骞我马驯兮我车完坚汗漫八表周九天以琴留君请为君先单刀铭并叙余有双剑一曰麟角一曰凤距取抱朴子之论刀盾戟杖曰知之譬如麟角凤距何必用之也若夫单刀北方之剡器绝术亦惟稚川始称之且自言乃有秘法其巧入神由来古矣铭以自贻单刀神者葛稚川谭复后以千有年双剑铭横绝太空高使天穹矧伊崆峒蕤宾之铁蚁鼻有烈服之有截谗鼎铭曾不出刀曾不出薪天下为秦相割烹萧筼轩像赞神清而华其贫则鹤貌肃而挺其屈则蠖岂存诸中者不足副其外欤抑时犹未至也故遇之莫人若吾亦负奇表者乃患难忧危日相寻而致裛吾与子长为天弃乎斯已矣而孰谓其才之适宜夫所遭之寥寥而萧萧而漠漠吁嗟乎来者不可期往者不可作匪合孰获孰获非合如无所合也亦无所获也归去来兮同我沦落画像赞噫此为谁崿其骨棱梭其威李长吉通眉汝亦通眉于是生二十有七年矣幸绯衣使者之不汝追天使将下上帝曰咨其文多恨与制违然能独往难可非放之人世称天累海枯石烂孤鸾飞三人像赞并叙光绪十有九年与饶仙槎李正则同写照于上海既而焚轮振藁雨绝于天旋有议饶甚口者词连嗣同恇惧之余弥用悁悒遗此戒之云尔三子并立饶者髯右者维李左者谭洸洸之海天所涵于此取别相北南既南既北用不咸相语以自旁有箝髯乎髯乎尔何谈平生已矣来可砭右者洫其口缄左者之铭神则监彭云飞像赞莽莽大野天高地卑默寄其间若有所思其思维何请为陈辞丈夫磊落千载为期于时不利庸也奚奇没齿独清孰搰其泥永怀前躅信迪无疲萧然无人兰香自吹先从兄馥峰遗像赞并叙光绪十有五年冬从子传简病且死出其父遗像丐一言人事卒卒未即以为而传简殁乃撺掇百十字为延陵之剑从兄名嗣棻县学增生沈默强识能属文父子皆以忧患促年尤可悲云吾门不幸耶何以有君吾门幸耶君何以不存超忽厌世若无足群谓天盖高唿之则闻谓君盖幽有煜其文令誉不忘则庶几乎睇此不犹愈于抚遗编而穆然以长勤附录题先仲兄墓前石柱恨血千年秋后愁闻唱诗鬼空山片石苍然如待表阡人挽刘襄勤公西域传是兰台一家之书县度纪师程铭石还应迈前古东汉人行举主三年之服深知惭荐剡酒绵何止为情亲石菊影庐笔识学篇一尚书孔传盘庚上传言人贵旧器贵新汝不徙是不贵旧案下文皆不忍诛责旧臣之意则贵旧乃就王言此云汝不徙是不贵旧是就民言语嫌参差即就民言当云汝不徙是不贵新谓迁新居如易新器旧居不可苟安也集传谓盘庚所引其意在人惟求旧一语是下句为泛设殆失古义又说命中传高宗之祀特丰数近庙故说因以戒之案孔疏孔氏以高宗彤日祖己训诸王祀无丰于昵谓傅说之言为彼事而发窃疑高宗免丧即得说未免丧时未必行彤祭王制丧三年不祭唯祭天地社稷可为不祭之证且篇次又在后恐非命说以前事而说指之也然则说何戒乎黩祭盖商俗信鬼故以为言集传于高宗彤日以为傅说尝以进谏高宗吝改故祖己有不听罪之言是以说之谏在彤日前也于说命又谓祖己戒其祀无丰昵傅说因其失而正之则矛盾甚矣二文王之诗凡七章章八句愚谓亦可作十四章章四句盖此诗每章首尾相衔如贯鱼然魏晋以来时有仿此体者分为十四章亦复首尾相衔与下武既醉相似或谓作十四章则首章及无念尔祖章中间不联贯应曰作七章亦有不联贯者即下武既醉亦不尽相贯三召旻之诗命篇何取序及笺疏皆未免牵强集传据经首尾旻召字为说则是旻召非召旻窃疑召公之后所作末述乃祖之功以慨今无其人人以出于召氏标曰召旻别于小旻云尔不然周初辟国之贤独一召公而称之也哉四诗疏绿衣疏上章言其反幽显此章责公乱尊卑案此疏在第三章于义未合当云首章言其反幽显次章言其乱尊卑三章言其紊先后卒章言其失时序又七月疏孟子称冬至之后女子相从夜绩案与汉书食货志语相似则孟子之子疑坚字之讹又灵台疏正义曰娱乐游戏云云案此篇既分为五章则疏当缀每章之下此孔例也此疏不在于刃鱼跃之下而在白鸟翯々之下疑分五章亦非古意五礼记礼运法无常而礼无列案详上下文义而疑作则六郊特牲县弧之义也案注疏谓男子初生县弧而不能射如疾病而不能射也殆非礼意盖男子生而县弧明其能射今既不能何以为士故不直对不能者揆之县弧之义有不可也七明堂位昔者周公朝诸侯于明堂之位天子负斧依南乡而立案注疏以天子为周公陈云庄疑记者之误愚谓记者不误下既云三公明周公本在臣位未尝负依此天子指成王曰周公朝诸侯周公以诸侯朝也曰周公明堂之位位周公所定也不然周公既负依彼中阶之三公又谁耶至云周公践天子之位则诚如方望溪之言刘歆伪窜者也八周礼天官渔人徒三百人案马融以池塞苑囿取鱼处多故用三百人窃疑取鱼者多至三百于义未安观甸师徒三百人贾氏据其职以为耕耨借田则此三百人亦必兼工作其职曰时渔为梁可见九仪礼士昏礼弃余水于堂下阶间加勺案加勺二字当在三属于尊之下弃余水于堂下阶间之上加谓加于尊若余水既弃无用勺矣十春秋左传文公十八年传以靖国人案此后凡宋之命官皆有以靖国人之语文气如别出一手疑即宋史本文而左氏采之十一春秋左传杜注宣公十五年经秦人伐晋汲古阁本注无传案有传此注误衍可补阮氏校勘记十二顾亭林左传杜解补正文马百驷邱光庭曰文马马之毛色有文采者案马毛色有文采已不多见况百驷乎当是被以文采如康王之诰所谓黄朱也十三论语两何有于我哉注疏皆以为人无而己独有未免近夸集注以为自谦又未免太过愚谓两处语同而意别在默识章若曰吾之识与学与诲皆本当然之理何有我见存其间哉在后章若曰此皆易为之事何烦为我忧哉即黄氏式三后案以何有为不难也十四记者于圣人之言必联类而及故君子病无能焉君子疾没世而名不称焉疾病为一类以见虽有六气之疾病不若是之甚也色厉而内荏譬诸小人其犹穿窬之盗也与乡原德之贼也盗贼为一类以见虽有胠箧之盗贼不若是之甚也十五苏评孟子今有传者决非老泉手笔议论猥浅必庸陋无识者所伪为且分节与朱子纤毫无异老泉前朱子久矣安得同之即云节次为后人误改非苏氏原本而不动心一章宰我子贡及昔者窃闻之两节注疏以为皆孟子之言及朱子始定为问辞此书竟批云第几转第几转灼然出朱子后矣十六尔雅释天讲武起大事动大众必先有事乎社而后出谓之宜案此节应列前篇祭名中与类祃比次盖因起事动众错简于此十七说文解字采部悉详尽也从心采案心亦声取诸双声十八正部正字从止亦双声十九舛部舛字从厓谷相背谷无音义或谓仍是厓字则当言从两厓相背如亚字两已相背例不当言从厓谷相背且反厓为谷字之相反相对者必各有音义岂得独无谷字必有阙略而今无可考矣二十段氏玉裁说文解字注口部兄字从口从州声案州特声而已不兼会意从州之从字当删又又部字注与祝双声案许氏谓楚人谓卜问吉凶曰未言祝字段氏殆以卜问吉凶为有祝意乎然许氏解字亦有不取双声叠韵者不得增字以为之声也又大部奰字注今音平秘切案漏言音在第几部今检广韵隶六至依段表所列为十五部此皆钮氏树玉遗而未订者也二十一说文新附水部有涯字系传收入五支广韵两收入五支十三佳玉篇亦与佳为切文子道原篇则与訾叶似唐以前音读本如是故音学五书以歌戈合麻之半亦不列涯字至吴才老作韵补始有牛何一切然观张平子西京赋浸石菌于重涯濯灵芝以朱柯柳子厚道州孔子庙碑铭辞涯与多叶涯入歌韵其来已旧非始今通行韵本之谬陋也今以偏旁推之涯从厓厓亦声而厓之得声以圭是涯之得声亦以圭故朱丰芑钮匪石竟谓厓涯为一字凡从圭之字收入九麻者如哇蛙狖洼皆圭声歌戈麻既同部是足为涯入歌之证二十二说文焱部荧屋下灯烛之光也从焱冂荥阳古作荧阳又通萤尔雅荧火即炤又通莹庄子是黄帝之所听荧也而他部之字从荧之声形义者孳乳不下数十俨然自为一部矣形声兼会意者小心态之嫈桐木之荣绝小水之荥荥集韵亦作营滢玉色之莹莹亦作蓥又假茎故六茎或作六莹小瓜之霡惑之霡霡即营惑之本字淮南汉书皆假营为之一本云从荣省声非是义自以从荧省为长收卷之萦长颈瓶之罃罃五经文字与同鬼衣之小声之集韵或作又与讠婴同车柔规之句酒之醟醟韵会小人以饮酒为故从飖是意在从荣省既牵强而乖本义又言从飖乃不知飖不成字诚所谓俗训诂一孔之见者也器名之蓥鸟有文章之莺一本云从荣省声义无所取非是市居之营皆从荧省声至于墓地之茔绵为营之禜回疾之寔寔或作巉睘嬛虽皆从营省声而营又从荧仍不得祢营而祧荧也本荧之形义而不谐声者用力之劳从荧省古文作巘蒐其从荧则一而驳牛之荦膫或体之躭虽得声以劳亦不得祢劳而祧荧也其说文所不载者正字通俗觉字之集韵本作嵘或作頠宏厷之┿玉篇覆也之集韵同罂之曈正韵垦田也或作匀匀攵之正字通同禋之集韵悤飞声类篇或作旂瑀矰之集韵声也之唐韵或作惸之萤正字通俗字之觉韵会野豆玉篇或作牴之广韵声也之郄字汇补音未详之沄又皆从荧据曾文正以建一为首释转注凡部首所从之字皆转注则转注多者如荧字亦宜为部首且以本书之例言之炎别于火自为一部焱又别炎自为一部因有从之者也今从者之多如荧字何不可别焱为部乎二十三说文字形之相反相对者比附而观可识会意指事象形之要聚以其类亦小学之津逮也反反反反反反而又止字两两相反反反反反而正则为反而正则为反反反反字从此反反反反反反反反反反反反反反而正则为反反反反反反反反反反门字从此反反反反反字从此反反反反反皆是他若反反又兼言其义不专取形矣二十四谥法之义有裨于形声训诂者如仁义所往曰王从之成群曰君敬事供上曰共执事坚固曰共执礼敬宾曰共温年好乐曰康皆六书之学故周书谥法一篇释说字义当与尔雅急就同科未可忽略读之又凡古人之字必与命名相表里或相因或相反莫不各有义焉取其相因者汇为一书往往得三代以前古训为后儒所不达者因知假借引申之所自且又可以解经如公山不狃字子泄可证释兽阙泄多狃而订王引之周秦名字解故之误言偃字子游可证许慎之说冉耕字伯牛可证牛耕之不始于秦之类暇当辑为唐以上名字解诂与王引之及近人俞樾春秋名字解诂用意微别二十五说文麦金也淮南子时则训注及素问金匮真言论注皆同此说素问又以为火类郑高密以为性属木曩于甘肃种麦笔洗中萌芽皆南向移而北次日复南若以术家五行方位而论则云火类者允矣及种于湖北又皆北向一物之性且不可定五行之说其足信耶故麦吾知其麦而已要而言之百谷而已割裂万物以附五行皆术家之妄也然南阳而北阴阳者实阴者虚南方之麦北向其不宜麦也亦于是而可征二十六毛诗泾以渭浊孔疏泾水以有渭水清故见泾水浊朱子沿之谓泾浊渭清他说皆谓泾清渭浊纷争靡定国朝遂有寻源之使其实水之清浊随所见之时为异耳嗣同随任甘肃往来度陇者八其他小观近游尤不胜纪结晙方舟乱于泾渭不下数十留心觇之夏秋二水皆浊冬春二水皆清合流处亦随时清浊乌睹毛传所谓泾渭相入而清浊异耶湘江之清遘风雨而浊黄河之浊逢冰凌而清岂可据为常清浊哉当泾涨渭涸则泾浊渭清泾涸渭涨则泾清渭浊诗所言其为泾涨渭涸时乎二十七尔雅鸟鼠同穴其鸟为曌其鼠为鼵是鸟鼠同穴之山必为一山也王子雍注禹贡疑其妄谓鸟鼠一山同穴又一山不知鸟鼠同穴而居今甘肃秦安县及番夷部落尚多有之鸟鼠皆方头短尾色如其土鸟力微艰于翔远恒食鼠蓄所食曰角麻形如鹿角黄色长寸许可煮粥味甘涩其穴深远角麻多者十数石郭景纯曰鼠在内鸟在外又引孔氏尚书传云共为雄雌张氏地理记云不为牝牡则无由验其然否耳二十八甘肃西宁府番部有食骨之鸟番民死负而适野其长荷梃前导至沙漠无人之区左右顾视若相幽宅久之仰掷梃视梃所坠置尸其处如梃首而首焉乃出室女胫骨为乐器其俗室女死截其胫空之如管至是吹以召鸟其声幽鸣哀怨和以凄渺之歌天阴云惨鬼风陡起俄而翼声飒飒乌鸢四集地为之黑血肉食尽而食骨之鸟至似鹰而大长喙骨遇之立化骨尽则相与庆慰谓之天葬唿其鸟曰鹘案广韵鹘鹰属也意其字之从骨殆形声兼会意欤二十九国语周语中晋侯使随会聘于周案依内传次第此节当在单襄公聘宋刘康公聘鲁二节之下三十周语中夫战尽敌为上守和同顺义为上案战守二者平举战则以尽敌为上守则以和同顺义为上注解未晰三十一鲁语下季康子问于公父文伯之母案此下八节以时考之当在吴伐越仲尼在陈二节之下三十二晋语四文公即位二年案此节当在文公立四年一节之上三十三国语韦昭氏注周语下注以道补者欲以天道补人事案韦说非也谓以人道补天道也若以天道补人事则奉天非违天矣三十四史记秦本纪蜚廉生恶来云云又曰恶来革者蜚廉子也早死案早死即指见杀于周王非有二人观上文蜚廉复有子曰季胜所以别于恶来也赵世家亦言蜚廉有子二人三十五范雎蔡泽传持梁刺齿肥案刺齿啮字之讹也如论语卒以学易卒讹五十孟子而勿忘忘讹正心三十六魏其武安侯传坐衣襜褕入宫不敬案此下夺国除二字三十七汉书食货志下乃更请郡国铸五铢钱周郭其质令不可得摩取铅案铅即上文镕字之讹说文镕铜屑也三十八张陈王周传吴奔壁东南陬亚夫使备西北其精兵果奔西北不得入刘奉世曰两阵相向吴奔东南陬则西北在阵后何由奔之盖亚夫令备西南陬传者但欲见能料敌反其所攻不知遂失实也案此驳误甚吴奔东南乃壁之东南非阵之东南斯时亚夫坚壁不出吴故奔而攻之不得谓两阵相向至谓不能越汉军而奔其后安知非更遣兵绕他道出其后耶且明言其精兵果奔西北可见奔东南者非精兵特诱汉兵备东南乃得以精兵自西北乘虚而入耳三十九樊郦滕灌傅靳周传所将卒斩韩信案此韩信谓韩王信然信死于胡非为哙卒斩疑信下脱将字四十后汉书赵咨传陈大夫设参门之木案此句诸家未释当指礼记檀弓下陈干昔属大为我棺使吾二婢子夹我并己而三故曰参门之木其曰门者素问脉要精微论是门户不要也注门户谓魄门人死魄降于地故谓死者曰门又昔舜葬苍梧二妃不从注礼记舜葬于苍梧盖二妃未之从也案注改三为二不知其说四十一济阴悼王长传论曰云云案此系总论自应跳行如全书之例不应附此传末四十二三国志不立纪传之名则每篇皆志君臣不异四库全书考证张照氏据以为不予魏之证而今本目录有标魏书蜀书吴书者有于第六卷标列传者必出后人妄增当刊去着述家援引亦当言魏志蜀志吴志或某帝志某人志不当横被以纪传之目也四十三拾遗记萧绮录曰楚令尹子革有言曰云云案论周穆王事不当附鲁僖公下当列周穆王下又鲁僖公记中言晋事于鲁无涉自当附周如下言鲁晋卫宋吴越而统以周灵王之例四十四水经注河水篇今系字在半也官本及赵释皆疑有脱误案在犹居言今县字系字居于半偏也可见古县字不如此古盖作即上文从系倒首也其云举首易偏者偏当作絜言上系下首以系举首则易周遍如所言平徭役亦周遍之一验也且作又正合悬之意善长释字义毕遂言今字之不然此古字之仅存而许叔重所不逮者又漓水在城南门前东过也案上文已言漓水又东径枹罕县故城南则此为注中之注四十五刘子玄史通补注篇称杨衒之洛阳伽蓝记定彼榛楛列为子注则旧有自注今本无之考书中语多旁涉间有文气不联贯者是子注杂乱于正文中犹水经注之失也如永宁寺中有九层浮图一所云云与上文不接若将上文阊阖门前御道东云云至即四朝时藏冰处也一段改为小注则文势自连接矣景永昌河内人也云云至给事封炜伯作序行于世一段亦改为小注则诏中书舍人常景为寺碑文下直接装饰毕功云云始成一气皆其显然有迹可寻者也既获此二例以推其余凡记此寺遂及寺外府署里第记此人兼考其人爵里氏族所处之世所历之事并是子注宜别本文是注固未尝亡且繁于毕载若史通之言矣四十六遵义黎氏古逸丛书中史略六卷刊于光绪甲申杨守敬氏跋称为海外孤本不知虞山鲍氏已刊于癸未是又出其先矣其板本如一四十七行在阳秋纪桂王始末有云戊申浏阳伯董英降于我今县志但言其为镇将不言浏阳伯当补四十八顾承氏吴门耆旧记有吴翊凤字伊仲号枚庵长洲诸生善画工诗所着与稽斋丛稿若干卷尝主浏阳之南台书院云云案吾浏阳久不复知有是人南台书院今将改课算学格致尤不可不留此掌故以备志乘之考流寓者四十九魏默深圣武记武事余记乌鲁木齐译言红庙儿也案纪文达阅微草堂笔记乌鲁木齐译言好围场也询之西域人咸是文达言魏氏盖沿七十三氏异域琐谈之误异域琐谈芜杂荒忽不足信也五十顾亭林日知录破题用庄子以周元公道学之宗而其为书犹有所谓无极之真者吾又何责乎今之人哉案真字沿用已久与伪字反对韩非子说林篇齐伐鲁索谗鼎鲁以其雁往齐人曰雁也鲁人曰真也凡六书假借久而遂失其本义者不可胜举论者当观古人命意所在岂可刺取沿用之一二字以为出于外教遂概其所学乎顾氏此论与晁景迂论体用本释氏毛西河訾道学非学道同一苛酷李二曲黄薇香辈诋体用字尤力不知体用字实出吾儒翁凤西注困学纪闻论之详矣又汉书注淮南厉王传命从者刑之史记作刭之当从刭音相近而讹下文太子自刑不殊又云王自刑杀史记亦皆作刭也案说文刑刭也从刀开声与井刂罚之井刂从刀守井者异汉书不误此顾氏不喜说文之疏也五十一王止仲墓铭举例李元宾墓志铭云书石以志则非刻石也案此刻今出土书法极俊整则书石即书而刻之也五十二湖北当阳县隋镬一文四十九名篆势隶心兼孕行草曰隋大业十一年岁次乙亥十一月十八日当阳县治下李慧达建造镬一口用铁今秤三千斤永充玉泉道场供养伯达谭俗生吾谭氏见于彝器款识者惟斯而已五十三陆贾新语慎微篇若当时定公不觉悟云云案自此至吾末如之何也已矣一节于本篇意义无涉疑属上篇之末而错简在此五十四鬻子士民与之明上举之士民若之明上去之逢行珪氏注训若为如义未为通曙疑若当作苦字画小讹也且于音韵正叶古书多叶韵者可据以订误文也五十五魏默深海国图志东南洋叙有云朝鲜琉球洋防无涉者不及焉案琉球甚小谓洋防无涉犹之可也朝鲜密迩于俄为两京屏翰一举足而有轻重之异得言无涉而不及之乎呜唿魏氏之所逢贤于今日也远矣其时所最患者英而已俄不惟无患且可资以制英日本犹服中华之教以与欧罗枝柱越南缅甸诸国皆能自守是以战守之方强弱之形离合之情纵横之势无不与今异今则日本变为洋俗而琉球墟矣英法横噬而越南缅甸诸国不祀矣俄日益富强凌逼中国而中国之边境削矣朝鲜臲卼二强国间潜事俄国而中国之声教斩矣然则亦幸而魏氏之言不用也使如以夷攻夷之策南结廓尔喀北款俄罗斯剑及于印度矢交于伦敦印度亡伦敦隳大西洋诸部沦胥以灭于是俄之为俄十倍于今挟助攘之功责无餍之赂中国能堪此乎夫不能自振而恃援于人亦已萎矣所恃者而又欧人也欧之与欧复奚择焉逞一朝之忿而忽百年之忧规眉睫之利而暗旋踵之害唐失于回纥晋失于契丹宋两失于金元而后之论者犹曰以夷攻夷则何其昧于计也林文忠曰中国之患在俄罗斯此其远见乎然而犹末矣夫患与时为变有浅深之可言无彼此之可执执一以为患患必发于所执之外舍此以逐之而他患又发焉徒荒其始图而势终处于不及有动即应至于应不胜应营营四顾目眩手束将安归也则莫如先立其不变者而患之变以定此未易一二言统之中国自有中国之盛衰不因外国而后有治乱而猥曰以夷攻夷此魏氏所以允为策士而气实则病去欧阳修氏所为太息发愤而论本也五十六徐氏继畬瀛寰志略视海国图志惟增琉球而朝鲜亦在所缺有与今不符者如言俄罗斯据亚美利加之西北隅今案地图乃美部五十七友人邹沅帆撰西征纪程谓希玛纳雅山即昆仑精确可信希玛纳雅山在印度北唐人唿印度人为昆仑奴亦一证也五十八阎潜邱考使功不如使过本中有本源复有源始叹稽古之难曩读武侯淡泊明志二语疑为道家语然不知所出后遇于淮南子惟志作德以为即刘安语矣及读文子乃知是老子语惟泊作漠志作德信乎侯之尝学于黄老也五十九世皆唿黑为青莫究所昉郑君注或素或青谓黑之为青始自赵高此未必然玉藻狐青裘案狐无青色其裼衣用玄古制裼衣之色咸视其裘则青狐即玄狐玄黑也黑之为青旧矣后此若淮南子齐俗训夏后氏其服尚青亦指黑为青六十荀卿文章尔雅当与屈宋比肩赋篇文体正复相似谢墉氏谓成相篇为弹词之祖余谓赋篇为廋语之宗或谓廋语莫先于庚癸曲穷之语余谓尤莫先于风后力牧之梦至赋篇乃巨观耳若夫楚庄王大鸟之喻吴世子黄雀之谏直寓微言又当分论六十一世说新语为刘孝标所注然亦时有刘义庆自注者第二卷僧意在瓦官寺中一条注庆校众本皆然唯一书有之故取以成其义云云是自注也魏朝封晋文王为公一条注一本注阮籍劝进文云云明孝标前已有注又温公丧妇一条有谷口注云刘氏政谓其姑尔非指其女姓刘也孝标之注亦未为得案峤姑自是姓温何言姓刘此驳殊谬石菊影庐笔识思篇一理数二也而实一也自其显而有定者言之曰理自其隐而难知者言之曰数犹阴阳之为一气礼乐之为一事故知数者知理而已无数之可言也不善言数而专任乎数数始与理判矣尝筮易两分以后不待挂扐奇偶已定然犹挂扐者尽人事也可知两仪既奠其间万品之物万端之事皆已前定而有一发不可复收之势虽天地鬼神莫可如何夫数之推移如机轮之互运因此及彼辗转相之不能自已不能自已庸非理乎二数者器也所以器者道也自邵子囿数为道而数始为天下惑当其四体未效蓍龟未形亿于冥冥之中无不奇中似亦与于至诚之前知然不过附会五行排比八卦听命于未定之天及一值乎其机遂同符契而要之所以致此之故莫之能知则非器之无与于本而为器者之无与于本也故夫星卜命葬诸术即有可观君子必远之而弗为以其不知本也不知本者不知天也皇极经世书谓日入地中者男女构精之象不惟拟不于伦乃并不知日不入地此可谓知天乎三地圆之说古有之矣惟地球五星绕日而运月绕地球而运及寒暑昼夜潮汐之所以然则自横渠张子发之正蒙参两篇有云地在气中虽顺天左旋其所系辰象随之稍迟则反移徙而右尔间有缓速不齐者七政之性殊也有云凡圜转之物动必有机既谓之机则动非自外也古今谓天左旋此直至粗之论耳不考日月出没恒星昏晓之变愚谓在天而运者惟七曜而已恒星所以为昼夜者直以地气乘机左旋于中故使恒星河汉回北为南日月因天隐见太虚无体则无以验其迁动于外也有云地有升降日有修短地虽凝聚不散之物然二气升降其间相从而不已也阳日上地日降而下者虚也阳日降地日进而上者盈也此一岁寒暑之候也至于一昼夜之盈虚升降则以海水潮汐验之为信然间有小大之差则系日月朔望其精相感案周礼以冯相保章分职则固显分测量占验为二家夫二家不相入者也占验固多附会而测量亦皆粗率天文不章伊古已然今以西法推之乃克发千古之蔽疑者讥其妄信者又以驾于中国之上不知西人之说张子皆已先之今观其论一一与西法合可见西人格致之学日新日奇至于不可思议实皆中国所固有中国不能有彼因专之然张子苦心极力之功深亦于是征焉注家不解所谓妄援古昔天文家不精不密之法强自绳律俾昭着之文晦涩难晓其理不合转疑张子之疏不知张子又乌知天四西人谓地圆而动人物附丽其上面面皆是而不堕者气吸之也余谓圆而动是诚然矣人物所以不堕者纯任自然也置轮于室人立其上轮转则人堕以其圆而动也是非轮之过也轮转而室不转也使室亦转人必不堕于轮而堕于室矣是亦非室之过也室转而地不转也并地亦转则行所无事而入于化矣五地圆之说见于内经周髀算经大戴礼记及郭守敬非发于西人且月之食也食之者地之圆影地不圆影何以圆此尤昭昭可目验者也独是论日之远近以大小温凉测之辄有如盘如汤之差卒不得确证然以地圆证之则亦无可疑者朝夕之凉日去人远也日中之温日去人迩也远何以大迩何以小朦气之差也朦气者可以升高为卑映小为大然惟近地则有之何也地在气中如圆核在果中地圆而气亦圆人目上视则直线也旁视则斜弦也今以凸面厚玻璃为比例自其凹处外视正视则明旁视则昏此直线斜弦之差也故朦气者自人目所视之斜弦言之非此气之外别有朦气日中天则无朦气之障而还其本体日之本体如盘者也日中如盘天下皆然不独中国中国之朝夕东西洋之正午时吾见之如轮东西洋岂有日如轮之正午时哉日出入如轮天下皆然不独中国中国之正午时东西洋之朝夕吾见之如盘东西洋岂有日如盘之朝夕哉此王仲任所以致诘于扶桑细柳而元真子所以创辩于旁视仰观也故知为朦气六地球五星绕日而行月又绕地球而行此由寒暑昼夜交会晦蚀推而得之五星复各有月绕之而行其余众星亦各为所绕而行之日各有绕之而行之月河汉之光皆为众星此由远镜窥测而得之远镜窥测去天辽阔世或未信为然若夫地球绕日而有寒暑地球自转而有昼夜五星绕日而有交会月绕地球而有晦蚀则确不可易且地之动乃圣人之言也易曰坤至柔而动也刚至静而德方又曰坤道其顺乎承天而时行又曰天地以顺动故日月不过而四时不忒又曰夫坤其静也翕其动也辟易干凿度曰地道右迁尚书考灵曜曰地恒动不止春秋元命苞曰地右转河图括地象曰地右动河图始开图曰地有三千六百轴犬牙相牵更若仓颉尸子皆有地动之说使地不与天同动而独凝立于其间则是崛强不顺而又何以承天耶故动也者其绕日也时行也者其自转也绕日故四时不忒自转故日月不过然则所谓天者安在乎曰天无形质无乎不在粗而言之地球日月星以外皆天也张湛列子注曰自地以上皆天也此以气言也精而言之地球日月星及万物之附丽其上者其中莫不有天存朱子四书注曰天即理也此以理言而亦兼乎气也然则所谓坤至静而德方者何谓也曰此说极精微自后人误分天地为二其解遂晦夫地在天中天亦即在地中阳中有阴阴中有阳也就其虚而无形者言之曰天就其实而有形者言之曰地天阳也未尝无阴地阴也未尝无阳阴阳一气也天地可离而二乎天圆者地球日月星莫不圆也地方者则固曰德方也非以形言也犹义本无形而称其德曰方也天动者地球日月星莫不动也地静者亦以德言也动根于静也夫如是则可以圆而动者为天方而静者为地而浑天四游之说益用明焉七易卦六爻说者谓上三爻天下三爻地又谓上二爻天下二爻地中二爻人三爻天三爻地者何也此所谓天者气也气附于地球由地球而上推气之所穷至于气极薄之处去地约二百里是气之在外者也是为上爻故上爻穷极之位危道也夫二百里之上未必无气而生物之气则自此止且易道切近无取荒远由外而内至于兴云降雨之处即五爻云行雨施君象也故五为君地以上人资以生之气是为四爻此天之三爻也地以下未及泉之处是为三爻及泉则为二爻泉气上蒸郁为云雨二应乎五也故二为臣地之极中周地球面面皆以为至下之处则地球之根本如果之有核轮之有轴是为初爻此地之三爻也其分六爻为天地人者何也气之极外至有云雨处上去人远统谓之天地之极中至有泉处下去人远统谓之地地以上地以下化生人物者也统谓之人或分天地或分天地人而内外卦分界要以地面为准自土以下为内卦自气以上为外卦十一月为阳生阳生者生于地之极中处则地以上宜阳不得达矣而土重灰轻所感神速此四应乎初也初爻动于下四爻即应于上既有应则亦有承乘孚比有承乘孚比则一爻动上下爻皆感焉上感历三爻而止下感历三爻而止故初上爻容有偏绝而地以上地以下所谓中二爻人者无日不在阴阳交感之中是以能化生然此特就所处之地球上半面而论其实面面皆然与吾相对之下半面亦有六爻合之则十二爻半隐半见即衡阳王子十二位之说也八暑阳之舒也寒阴之惨也动阳之发也静阴之敛也气阳之炎也血阴之润也乘奔车轹巨石动极矣于血则能流通而不能静细其气乐胜则流也坐静室屏视听静极矣于气则能调摄而常患郁滞其血礼胜则离也阴足以益阳阳足以益阴而偏则相妨也暑益人之气而损人之血故气盛而汗溢寒益人之血而损人之气故血敛而气馁阴足以益阴阳足以益阳而偏则相妨也有利必有害有损必有益相纠相寻至于无尽此君子所以贵乎中也元气軿籞以运为化生者也而地球又运于元气之中舟车又运于地球之中人又运于舟车之中心又运于人身之中元气一运无不运者人心一不运则视不见听不闻运者皆废矣是知天地万物果为一体心正莫不正心乖莫不乖而决无顽空断灭之一会此君子所以贵乎和也中和所以济阴阳之穷也然中和亦分阴阳中体也静之类也和用也动之类也然中之中和之中亦各有阴阳偏全纯驳过不及是也由斯而谈变化错综盈天地间皆易也九西人论气由地而上至二百里而尽矣或谓不止二百里其谓止二百里者如高山不产生物惟草木是植更高则草木亦不复植气有厚薄故也愈高愈薄以至于无故乘气球而上升必储气于囊以供唿吸为其无气也其谓不止二百里者以日之暄直达乎地也二说皆有考验而后说较胜然亦有未尽二百里之气乃生物之气若夫天地往来之气固无可止也日达其气于地月星皆达其气于地月星之光照地则明是月星之气达于地矣人目仰见月星是地之气达于月星矣且日月吸地海为之潮故朔望潮盛夫岂有理之所至而气之所不至乎十地球一星也则星皆地球也而星陨者何也曰地球之毁也故星有古有今无古无今有者无其毁也有其成焉有成有毁地与万物共之其故则地亦天中之一物既成乎物而有形矣无无毁者也天乎人乎曰其成也天而人其毁也人而天天以其浑沌磅礴之气充塞固结而成质质立而人物生焉人物生而噩噩闷闷禽植榛狉圣人者起开而辟之经而纬之质而文之于是为治平之世人事日趋于隆而世风日趋于降降而不能止则大乱久之又大治如是者数十数百以销磨宇宙之精华而乱日益甚故今之治视古必退今之乱视古必进阴阳消息之理亦地球成毁之机也镫之灭也必数数明其明也非明也速其灭也然苟益以膏未尝不可复明故以苟且涂饰为治是无本也是不益将灭之镫以膏也是地球之毁人自毁之也毁之于有形欤浆酒藿肉狼借百谷糅绮罗挥金玉穷天地之产而产以薄縻万物之力而力以绌水以堤防而汩陈地以穿凿而内匮孜孜焉惟恐其毁之不速毁之于无形欤先毁其廉耻继之以礼义四维不张百行皆靡邪说并腾异教蜂起强邻乘隙而驾中原封狼思噬而蟠巨野圣道正学不绝如綖卒会祸乱必尽草而禽狝之狝之不已并此一线之留遗亦澌焉泯灭而人道穷矣夫人道已穷则地球之毁纵不若星之陨而其实久毁天又何爱此无实之地球而不决去之耶然有圣人生其时又未尝不可拨挽故圣人之功用可以参天赞化而地球之成在天而毁在人也虽然圣人或千百世不一生或生而不际其时又诚天也夫天也夫十一星陨而为地球之毁矣然夏秋间星流竟夜有流而不陨陨而为石者则何也曰此非星也空中飞行之石也石触地球之气激而成光望之有似乎星也石之飞行无时不然但不触地球之气则无以见之夏秋日去吾所居之地近气热而盛与流星相摩如金之触石火光迸裂故视常时必多如夏日登高山观日光其光一荡一跃亦热而盛之地气为之也何以知其非星以流星去地甚近而知之曷言乎近夫以远而至于数十百千万里则其流之寻丈亦当为数十百千万里数十百千万里而一瞬即至虽光影之速不能若此故知其甚近也近莫如月然且去地八十万里有奇果其为星岂复能以道里计耶则流星之非星明矣且陨而为石故知其石也石而既飞行矣又何陨也石之于石必有相击之道也十二西人谓正方形体皆人力所造天地自然所生者无有以证地圆之说地圆本无可疑何必取证于此如以此论则甘肃花马池之盐根皆等边直角六面立方形体藿香紫苏之梗亦间有正方其交角皆九十度者又凡金石类之质点皆具方形谁谓无正方之物乎十三圣人之言无可革也而治历明时易独许之以革盖在天者即为理虽圣人不能固执一理以囿天积千百世之人心其思愈密阅千百年之天变其测愈真故西学之天文历算皆革古法钦天监以之授时而不闻差忒革而当圣人之所许也十四释氏之末流灭裂天地等诸声光之幻以求合所谓空寂此不惟自绝于天地乃并不知有声光夫天地非幻即声光亦至实声光虽无体而以所凭之气为体光一而已其行也气为光所烁而相射以流也声一而已其行也气为声所迫而相禅以鸣也然而光疾而声迟非有异气光于气近乎迎声于气近乎距而其本体亦自分轻重之差也光发于此倏达于彼无所阂即无所待故曰轻以疾今夫隙中之日篝中之火自旁而观见其一缕直达是即其体不惟火日也人目之光亦然视之所及皆其光之所及日月星辰之光至地其气亦至焉人目之光至日月星辰其气亦至焉轻以疾故能远也声发于此逾时始达于彼有传递即有绝续故曰重以迟今夫山谷之应响林木之号风其进皆有序而其返也亦有序是即其体视所至之远迩为往返之久暂其进出于形与形相击或形与气相摩或气与气相荡其返则气为形所阻而气与气还相激以成声无阻则无返无阻无返则气以平平斯弱弱斯尽矣重以迟故不能远也验声光之迟疾尤莫近于声光并发之时雷与炮去人虽远其电光火光随发随见而其声则不论巨细勐缓必须十四秒之久始行十里若地气极寒则加疾极热亦稍迟冬与夜闻声较清于夏与日者亦寒则气凝而厚热则气散而薄之变也且声不惟迟于光并迟于有质之物故丸先至而炮后闻而光则与电同体电虽速于光仍可名为光之速然则天地间至疾者莫如光至迟者莫如声也光虽至疾而所被有先后次第有先后次第则有行之迹而可算特相授之际甚密无由纪其数或谓一秒约行六十五万里亦举大略耳古圣人正五色以养明定六律以养聪岂能凭虚无而创造哉亦实有是物而不容废也嗟乎耳目之用至广也亦至贵也光驰其焜耀而引人速声蓄其渟回而感人深礼乐且借以表着而可不慎乎十五今有所谓地学者考察僵石得其生物因知洪荒以上寒暑燥湿之异候山海水陆之改形百昌万汇亲上亲下蜎飞蠕动之殊状冰期火期之变石刀铜刀之奇可得而据者仅乃地面三四十里之深则已不胜其时代之渺远而罄竹千亩不足书其纪矣即其所及知以究天地生物之序盖莫先螺蛤之属而鱼属次之蛇黾之属又次之鸟兽又次之而人其最后焉者也人之初生浑浑灏灏肉食而露处若有知若无知殆亦无以自远于螺蛤鱼蛇黾鸟兽焉有智者出规画榛莽有以养有以卫拔其身于螺蛤鱼蛇黾鸟兽之中固已切切然全生远害而有以自立然于夷狄也亦无辨于是独有圣人者利之以器用文之以等威经之以礼义纬之以法政纪之以伦类纲之以师长又恐其久而渐弛也创制文字载着图箓发天道之精微明人事之必不容己俾知圣人之教皆本于人性之自然非有矫揉于其间由之而吉背之而凶内反之而自足叛去之而卒无所归而教以不陨绝于天下故人至贵者也天地阅几千万亿至不可年而后有人故诗书人道之至贵者也人阅几千万亿至不可年而后有诗书有诗书而后人终以不沦于螺蛤鱼蛇黾鸟兽抑终以不沦于夷狄今之时中西争雄中国日弱而下西人日强而上上而无已下而不忧则必废诗书而夷狄则亦可反夷狄而螺蛤鱼蛇黾鸟兽以渐澌灭而至于无丛生之草周而燎之求其不燔以有遗种也岂有幸乎求其不燔以有遗种则又非深闭固拒而已也则必恃其中之有人焉起而扑灭之而焰以不延也故中国圣人之道无可云变也而于卫中国圣人之道以为扑灭之具其若测算制造农矿工商者独不深察而殊旌之甚且耻言焉又何以为哉嗟乎天地之生生人性之存存往圣之有经诗书之有灵自此而几千万亿至不可年必有大圣人出以道之至神御器之至精驱彗孛而挞沧溟浑一地球之五大洲而皆为自主之民斯为开创之极隆而别味辨声被色之伦赖以不即于冥也十六春秋震夷伯之庙左氏谬言展氏有隐慝由是人世彰瘅之柄举以归诸雷霆盖莫不以为诚然矣而百世之上有王仲任者独不信之所称背上火迹俗云天书图画力士左引连鼓右推椎皆与今同虚妄之谈几二千年而未已但今之说雷家或辨其字图雷家又傅以翼为小异耳夫雷即电之声也今之电学家不惟习睹其光并能谛审其质或燥或湿惟所取携乌睹所谓神异乎西人有防雷钟者累累梁间如铃如铎雷将至则钟如其所至之方而鸣得以豫设机械至即尽取其电转鬻获利甚厚雷而有神顾被辱如此乎然则为雷所震者非有隐慝也特无器以制之耳汉人习闻谶纬五行之说其诞至不可诘王氏生于其时乃能卓然不惑指摘其失持论虽时近偏矫甚至非圣无法然统观始末弃短取长亦可谓豪杰之士哉十七以人之游魂而变我耶我不知其谁也以我之游魂而变人耶我不知其谁也以今日之我不知前后之我则前后之我亦必不知今日之我试以前后之我视今日之我以今日之我视前后之我则所谓我皆他人也所谓我皆他人安知所谓他人不皆我耶原始反终大易所以知生死于以见万物一体无容以自囿者自私也大至于地球而丽天之星皆为地球其数百千万亿而未止也小至于虫豸而一滴之水皆有虫豸其数百千万亿而未止也以丽天之星视地球则地球虽海粟仓稊可矣以一滴之水视虫豸则虫豸虽巴蛇溟鲲可矣鸢飞鱼跃中庸所以察上下于以见大道为公无容以自私者自囿也十八有好芝菌导引之说者自以为冷然仙矣就问之曰如子之术可不死乎曰然曰是诚大可哀也已人生数十年耳与我周旋其间无论天合人合能六七十年者寡矣然君子犹以为憾使百年则先乎我与同乎我者无存矣更百年以至于无穷则后乎我与后乎后乎我者又无存矣新进后生与我皆不习念我同游云徂何往即我所生之子姓亦或更数世而不可问于斯时也有泫然悲耳乌睹所谓神仙之乐耶而徒以块然之身独立不坏以与阴阳造化争衡反不如顺时而死犹不至四顾无亲而恻怆感悼以戾乎人道之常也即谓神仙隳聪黜明不复有知则是石与土而已矣土石虽寿不得谓之生人至无知其心已死身虽存奚贵乎而况乎犹未能也十九北人有出殃之说南人谓之出死纪文达公言幼尝亲见余七岁时亦见之如炊烟没空高卑方位悉如日者言惟时日不雠盖周易所谓游魂而横渠张子之论生死者也二十方余之遭仲兄忧偕从子传简困顿海上也眄云水之混茫夕营魂而九逝心诵南华用深感乎方生方死方死方生之言死者长已矣生者待死而未遽死未遽死岂得谓之无死哉待焉已耳是故今日之我虽生昨日之我死已久矣至明日而今日之我又死自一息而百年往者死来者生绝续无间回环无端固不必眼无光口无音而后死也阅一年则谓之增而不知其减也易一境则谓之舒而不知其蹙也生而有即续之死人之所以哀逝死而终无可绝之生天之所以显仁衡阳王子曰未生之天地今日是也已生之天地今日是也又曰以为德之已得功之已成皆逝者也夫川上之叹虽圣人不能据天地之运以为己私天与人固若是之不相谋也而岂庄生河汉其言哉虽然若不委穷达素抱深可惜夫惟驰域外之观极不忘情天下耳二十一国初湖北学者当推胡石庄为最所着读书说盖绎志之外篇视绎志稍粗矣书久佚仅见于李申耆绎志序嗣同随任湖北访得其书属友人进于赵学政尚辅为之重梓其论春正月秋七月寒暑常甚于冬夏以为历算积差之失则非也若然则生物皆失其时矣故验时于草木信于日星若夫寒暑之盛积久而然也冬而至于正月夏而至于七月积寒暑既久矣而风亦足以使之凡北风凉而南风温所从来之地异赤道南则反是其理易明独东风长养西风肃杀者纾疾之势异耳风本止有南北而无东西其有东西则因偶随山川形势或潮汐涨缩或两风相激地球东转风常落后故东风缓而纾若人觉有西风则其行必速过于地故西风劲而疾推此凡云之自西而东即不雨者亦由西风劲疾太甚驱使顺地行去不能渟蓄致雨耳二十二同县邱谷士先生之稑幽求钟律钩索元音从古乐久废之余独传候气定律之法殆由天授非第人力由是吾乡之乐有声天下先生着有律音汇考已邀乙览刘蔚庐师复作琴旨申邱发明奥窔其道益显而嗣同微有憾者诸器具备独阙比竹之管好学博闻之士所当补其漏略者也二十三昔人所谓淫声靡靡而已今则专尚鄙促激厉视古之靡靡且如咸英韶此风会之大变治乱之大闲华夷之大辨生死之大源然非精审独至不能察也二十四三古之士没齿礼乐盖罔不份份矣汉兴张皇坠遗仅乃皮傅自时厥后器虽不备然观其文辞行谊类有一舂一容雍穆之遗风赵宋儒先致叹成材之难思有以启佑学者刊剥华采指归实践绳准秩然动中分寸读书曰丧志能文曰不幸用为灭质溺心之戒峻拔绝俗矫振颓流可谓笃信果力孤臻千仞礼教以昌而乐之意亦浸衰矣夫严乎实而无文惟夷道则然气机先兆代有同悲今之海国务实益迫而卒以厉民大雅不作罔敢知厥攸届也记曰声音之道微矣哉矧无声之乐无体之礼尤微乎其微乎二十五书之至俗极陋而世以相沿既久无由测其得失遂不敢斥其非者今所传之琴谱是也夫古乐之缺废久矣不知何一人起于雅音歇绝之余妄以其臆度之私操习之鄙摹写俗乐入于古器观其仪则指法以繁难而眩巧聆其籁则节奏以纤碎而诩美或伪为高古则失于粗浮或缀以文辞则益其鄙诞甚且涂附经传诗古文辞以为之谱不古不今忽正忽变谬种流传蔓延世宙群然惊之曰此古调也于是奔走之隶倚门之倡皆稔习其法以鸣高矜奇为取悦于人之资揆其心之所明亦何尝深味其微而果以为盛美哉特以其古也因祟之云尔抑何不思之甚也今之谱今之里巷讴吟也今之琴今之筝琶阮咸也衡阳王子亦以为今之琴操淫声也故曲终有泛音刘蔚庐师亦以为取音当取七徽以下宽和正大之音七徽以上发音尖促凄厉不宜频用嗣同阅谱不下数十种无不兼有此病尤可笑者写指法惰用全字谬为减省至并数字为一此不知始自何代然观近刻古逸丛书影唐本碣石调幽兰尚皆字字正书无妄减妄并者指法之名亦多与今异可知今所传果皆虚造非风雅之遗也且不惟谱为然蔚庐师援证古书独探往制乃知今之琴亦非古之琴今之弦亦非古之弦说详琴旨申邱易曰形而上者谓之道形而下者谓之器今之论乐者皆泥于形而下之器而不进求其所以然呜唿安得知道者与言器哉二十六子夏曰四海之内皆兄弟也胡氏以为语滞然于张子民吾同胞之言何以不致疑耶孟子曰大人者言不必信行不必果惟义所在朱子以为使夺末句岂不害事然何解于论语君子之于天下也无适也无莫也义之与比耶执此论古古于是蔽迩者巴陵吴南屏柈湖文集诋西铭干称父坤称母之说以为似天主教是不知称父称母之本于易惟天地万物父母之本于书又何诛焉二十七鸟之罹于罗也绊以丝绁固以樊笼水以饮之食以食之斯时也惟人用之而已虽刀锯鼎镬义无所辞而冥冥之鸿方翱翔于人外五步一饮十步一啄未尝不自得也夫已罹于罗而不为人用几于不仁未罹于罗而求为人用几于不智不仁不可为也不智亦不可为也故出处者生死之柄也出非其时是谓自触于死夫死奚足道独是不能发舒其用贸贸焉随众以死为可悲耳今之求进者岂诚能有为哉苟焉以为利也凡利其利者死其死不能死其死何为利其利执雉取其死节古之士未有不誓死者特非后世匹夫匹妇之谅所得而解也二十八夫浩然之气非有异气即鼻息出入之气理气此气血气亦此气圣贤庸众皆此气辨在养不养耳得养静以盈失养暴以歉气行于五官百骸形而为视听言动着而为喜怒哀乐推而究之齐治均平所由出也其养之也又非吐纳屈伸之谓也惩忿窒欲固其体极深研几精其用征与窒斯不忧不惧继之矣极与研斯尽性至命继之矣故善养气者喜怒哀乐视听言动之权皆操之自我者也操之自我而又知言以辨其得失于是无有能惑之者而不动心之功成矣嗣同时过后学罔知攸赖广籀陈籍征之所处以学莫大于养气而养气之方宜有如此至其节目详审履者自知无用殚说亦不能也二十九养气之学前说既备无已更一申焉窒欲者惩忿之前事欲窒则忿易以惩然而未密也去矜则窒欲之极忍诟则惩忿之精也夫如是气不其弱乎加以不忧不惧而体刚矣然不窒且惩亦不能不忧不惧研几者极深之通涂几研则深易以极然而未周也明势则极深之着趣时则研几之发也夫如是气不其朒乎加以尽性至命而用大矣然不极且研亦不能尽性至命夫至大至刚无不充之气即无不平之气充者易见而平者难知以吾之至平平万物之不平物无不平即气无不充平也者其充之极致乎是以辟易万夫易酬酢一二人难酬酢之无愆威仪之无愆也传曰威仪定命夫威仪养气之验也三十往年上刘蔚庐师书一通今识于此略足见为学大致其辞曰久不书候起居实以籀诵陈编漫无曾益愧悚之情于恩师前尤难可自解虽有欲陈援笔辄止连于致王贝两君书中得谂道履绥和为慰惟奖掖曲加几于逢人说项循名课实赧然无以自容窃以为易为人所称道必其人之致饰于外抚躬省责益用釐没迩为学专主船山遗书辅以广览博取又得贤师友如瓣姜师之刚健文明王信余之笃实辉光涂质初之质直贝元征之温纯而又推元征足医嗣同之偏弊然晤语仅及粗泛深论之日盖寡窃以为心气之间发越最显见即默喻多言转足障阂此古人所以乐乎亲炙也静式古训动占丽泽宜乎日有进矣而迂拙疏略日甚一日视往者英勃之气退不知几或者退乃其进欤前命肆力四书训义伏读一过不敢自谓有得也然于内省不疚夫何忧何惧始知内省不疚之后大有功力非一省即已虽然功力果安在以意逆之殆中庸之云乎夫欲不忧惧必先省无可忧惧所谓无疚也无可忧惧仍不能不忧惧则亦忧惧之而已矣故以无可忧惧治忧惧不如以忧惧治忧惧若曰无可忧而忧无可惧而惧是则可忧也是则可惧也中庸曰戒慎乎其所不睹恐惧乎其所不闻戒慎焉斯可矣奚为其恐惧乎苟非至愚至妄其于不睹不闻之顷自当天机内畅舒气外余而必皇皇焉恐且惧者何哉且恐惧果安属乎以为事耶则不与忧惧之君子异矣以为私耶欲耶犹粗言之也求之而不得盖亦喜怒哀乐已尔其未发也不滞于喜不滞于怒不滞于哀不滞于乐虽不滞也有无过不及之则焉故曰中其已发也无过不及之喜无过不及之怒无过不及之哀无过不及之乐虽无过不及也有不滞之机焉故曰和天以之化生万物人以之经纬万端戒慎其中和恐惧其未中和不必其无忧惧也而非犹夫人之忧惧也返其忧惧之施之囿于事者归之于理则存诚之学也举其忧惧之由之柄于天于人者责之于己则立命之说也是故不必其无忧惧也易以地为判霄壤矣嗣同蚤岁瞽瞀不自揣量喜谈经世略乃正其不能自治喜怒哀乐之见端苟不自治何暇治人苟欲自治又何暇言治人即欲治人亦本诸喜怒哀乐而已矣第所谓未发者又有疑焉人非木石欲其冥而无思悬而无薄幽求之梦寐远期之终身实无此冥与悬之一会本所无而强致之是以目喻心之异说也是泥沙金玉两无可着也是人而木石之也而人固不能也然则未发者何心耶既未发矣又焉知中又焉知不中曰是亦戒慎之心也是亦恐惧之心也舍此无以为未发即无以为中亦无以为心也舍此更无以为不忧惧之君子也嗟乎躬不逮言古者攸耻以嗣同而言及此夫亦僭越无等矣故虽有贤师友如前所云犹不敢臆说瞽论迟重其发即书报阙然皆职此故既而思违教如此其久相去如此其远则非亲炙之不言而喻者比默而息乎其奚以考镜得失辄敢籥缕惟裁示焉然已不胜其恧而汗濡背也三十一于征诛观世变则三代之誓词周不如殷殷不如夏夏不如虞不知揖让亦然尧让于舜舜一辞而已舜让于禹禹乃辞至再三禹岂劣于舜哉则以时有不同而处夫运之渐降也尧之时民方昏垫思得大圣人治之而在廷诸臣又有凶嚚之属舜知舍己其谁于是坦然受之不惑舜之时天下乂安民乐于治而民之知识亦日启其上师师贤圣皆帝王之器此禹所以不敢径遂也夫禹非苟辞焉而求合于人也使如舜之一辞即受天下必有起而议其后者是不几负舜之托乎故必自尽其礼而后可以为人上是何也运为之也运之行也益久而益替惟圣人能挽其替而归诸隆即处圣人之不幸而当运之极亦能与运转移通变以渐而救其失使将替者不遽替已替者不更替以尽礼为驭运之微权而运失其权焉于是乃可以长治然而圣人不常见愚不肖又杂然朋兴而不已一彼一此终必底于无可为及其既久虽有圣人起亦莫能争于千年之扰攘使一旦咸归于治以是一治一乱之天下往往乱常而治偶乱久而治暂乱速而治缓乱多而治寡乱易而治难三十二管仲事子纠而欲杀桓公魏征事建成而欲杀太宗是皆忠于其主也杀桓公不克而子纠以之杀杀太宗不克而建成以之杀是皆不幸于其主也以杀桓公不克而杀子纠之管仲反而事桓公以杀太宗不克而杀建成之魏征反而事太宗何其前后谬欤而论者责魏征也严责管仲也宽殆以孔子之原之欤非也太宗弟也桓公兄也谭嗣同曰使桓公而弟子纠而兄仲其能死之乎何以知其不能也曰以交于鲍叔而知之夫管鲍之交才也而知其所胜过也而有以相谅气类之相通亲于肺腑忧乐之与共逾于骨肉其交之深而可恃有如此以管鲍之交之深而可恃不共事一公子而各主其主何也曰惟管鲍之交之深而可恃然后可以不共事一公子而各主其主方襄公之弑也桓公奔莒子纠奔鲁桓公与子纠年未必不相若也才亦未必相远也莒之小鲁之弱又未必相悬殊也桓公可立子纠亦可立则正不知立之在谁也使仲与叔共事一公子此一公子立斯已矣不立则仲与叔遂俱死即不死亦必不得志于齐国度仲之智必不出此彼其心未必不以平日相知之素重以死生不相背负之约不幸而蒙难皆能有以相急而阴为之地以使得志于齐国于是遂不共事一公子而各主其主而无所疑然则带钩之射桓公不幸而贯胸洞肋则子纠立而仲相仲于叔亦必阴为之地以使得志于齐国夫桓公子纠必有一得国者也此得则彼失彼得则此失而仲与叔则无往而不得也故仲之不死于其与叔各事一公子以出则已决矣不然子纠既杀以后堂阜未祓以前桓公怒且不测乃仲急自请行若有卿相之荣惟恐往取之不速者彼仲一败军之虏耳亦何恃不恐哉则诚逆知叔之为之地也世言交友咸慕管鲍夫管鲍之交岂不甚善然迹其君臣之际吾恐食禄养交者得而践也孔子仁管仲第即其功言之死不死之心未尝深论焉其间果有难言者哉嗣同持此论久矣或訾其刻核后读吕览不广篇竟说其事如此三十三以秦誓殿二帝三王之书邵子谓知代周者秦也此说亦未可厚非国之兴亡至诚前知岂非有显然可见之理乎秦据文武龙兴之地临天下之吭背地广民强其兴也不待智者而后明也安知非欲周知秦有可兴之势因惧而修德耶又安知非欲秦知虽有可兴之势要当如穆公自知其过倾心耆老不可力征经营自贻伊戚耶由今而观诗终商颂先周者也书终秦誓后周者也特邵子旷理任数适取疑耳三十四兴必有祥亡必有妖祥岂必谶纬书所纪之图册符瑞哉君子是也妖岂必五行志所陈之灾沴疴眚哉小人是也三十五刃交矢集是谓外患患外者富贵少而贫贱多鱼烂瓜溃是谓内患患内者贫贱轻而富贵重然而则既有内外之辨矣人能宏道无如命何巢许申徒有所恶而逃之也三十六封建之废事势所必尔非秦所能为孟子答梁襄王曰定于一是即废封建之说也穷变通久圣贤第视乎其时乌有法之可言哉故曰地球浑一则中外之变定三十七荀仲豫曰汉高祖光武当大乱之后土旷人稀可行井田而不行非此时而行井田骚扰不一矣案井田与封建同为天之所废无能复兴惟限田之法差近治理然亦必行之于开创之始夫开创之盛其惟秦乎六而一之国而郡县之东极于海南跨乎越西北逼匈奴数万里咸奉一主开辟以来未尝有也当此之时天下惫极农粟不足供转饷女布不足应箕敛忍死竭力以效使令沟壑之瘠居九州之强半然而秦令夕下朝已奉行凿五羊填东海筑长城车驾遨游军旅四出死生劳逸惟上所命而不暇自爱何也其势张故令无不行也其威积故人无不从也其力果故事无不举也甚矣兴朝盛气之大可用也虽令以残暴不仁使即死地且罔敢不率使有语以先王之道者与其销兵孰如限田与其独取孰如均分与其焚书坑士孰如诛豪强严兼并借易行之时行易行之政又有使民不敢不行之权其臻先王之治犹星辰之倾西江河之就东浩浩其孰御之时乎时乎万世而一时也惜乎其不出此也三十八先仲兄喜论兵嗣同承其意为兵制论属草未卒而罹原隰之痛委废箧衍不复省视每一检校辄摧怆不容精思稍稍次第首尾十不尽一极知于论者之意无当焉其略曰匪用兵之难选与养之实难养不得其道患无以御寇选不得其人是亦寇而已矣今牧马于郊皆踶趹不羁又不通其意饥渴不时则见其冲突狂跃躏民之田坏民之庐啮竹木禾麻充斥道路行旅为断猝有暴者起执而尽杀之其主无敢孰何是故兵可用不可用先观其有制无制今天下兵满矣城以为之居室以为之息衣食取于是妻子聚于是幼壮老死不出其间又无征敛徭役之苦待之如此其勤且厚所以冀其一战至切也一旦有事鼓之前进眙盱趑趄相顾错愕未及面敌已弃甲遁国家知其不可恃易兵而勇然后数收其功然勇率旅人流亡之属恒相聚焚掠虐过于贼虽严刑不为止不则讴吟思归往往逸去迨英锐略尽遇敌遂不可支是故勇可用不可久久不暴则弱兵可久不可用用则败北不可久者弊在选而日羁縻之不思所以易不可用者弊在养而日休息之不思所以振不十年天下无可用之兵无他兵有余制不足也欲定制不外选与养夫选未可执涂之人而遍察之也必出于科目而后可今之武科得士岁以千计然皆老死田陇即一二得官者浮沉散秩无一人一士之权是设科取之适以废之欲毋废之必选而入兵侍卫可长千人进士长百人举人长十人武生则兵也欲为兵必先为武生兵中贤者递迁而上尤必用土着俾无他往守其祖宗坟墓之墟则力奋战于乡闾长养之地则势审平居无骚扰之端征发无逃亡之患如此则兵不择而精气不鼓而壮且武科亦不虚设是一振而积弱祛一举而众善备自古养兵之法多不可行可行又不可久而无弊然则奈何曰谨于形名察于分数而已兵者名也一兵即有一兵之效名所从生之形也形生名而名还以正乎形一兵即有一兵之效积而千而万犹一兵也而效则千万效着而兵可以寡兵寡效着可以应卒可以应泛应而有往来往来而有彼此彼此而有分合分合而有居行居行而有奇正奇正而有纵横纵横而有经纬经纬备而成章恢恢之网弥布宇内如岳之峙如风之随如率然之还相救如神龙之不可测此分数之说也若今之兵勇渐令归农如此则兵减而农多武修而用节兵减农多武修用节无之不可天下不足平也宣王中兴诗咏选徒孔子曰以不教民战是谓弃之兵不选且教非徒弃兵将弃国以弃国之行求用兵之效而欲无糜烂斯民涂一世于锋镝也诚难三十九崔提督伟甘肃清水县回部人长大多力食兼人少有异征乡里敬惮同治中陕西回民叛应者蜂起崔所部尚驯扰官遇之不善累死其人遂相率为乱纵横屠掠所过一空连下数十郡县为诸贼冠左文襄遣湘军连败之崔率众数十万降积功至今官功成引退耕于乡为善人大人虑回民滋多无所系属且召乱募强健五百人召崔长之使捕不法者尝召至左右与坐语结以恩信后平贵德番民之乱卒得其力为人谦谨寡言能下人窃怪昔何暴今何怯则曰吾侪小人知力田而已敢为逆哉徒以官欲死我吾曹畏死是以叛耳又怪其遇他军胜遇湘军则败何也曰他军知战而已湘军善陈善战者难持久善陈者气不衰竭昔与湘军战先以铁骑冲之至三四不为动俟我惫然后击我我则大败其追奔逐北以一里为率未尝逾二里以是计不得施险不得据且畏且感是以就抚昔者干戈遍天下要为官所激变况回纥号难治乌可以残暴施哉及与战也又恃力轻进而无坚忍镇定之操往往覆没使潢池不靖二十余年民以贫国以虚谓非吏与将之罪哉观崔之已事得长民之方焉治师之要焉凡物多则生患天下之患生于多者十而外夷不与焉士多而不教官多而不择民多而无业士多而不知理法多而无所守说多而无所从取多而无度用多而不节兵多而不可用盗多而不能弭有一于此天下以乱况备乎若夫外夷虽多不足患也李大亮氏曰中国如本根外夷如枝叶夫有本根之拨而枝叶从之矣未见枝叶之害及其本根者自古以来中国未有亡于外夷者也皆先有以自亡而外夷因之故以为天下之患不在外夷在中国也今之谈者以为患莫大乎外夷而荒中国之大计以殉之强者主战而不问所以战弱者主和而不察所以和幸敌兵一旦不至即谓长治久安可以高枕无虑偶有征兆又力以掩饰深讳不言耕者患螽之祸苗也于是舍苗不事厘土剔草务尽去天下之螽螽未必去而苗芜久矣夫螽诚足恶至于知有螽不知有苗未见其能知患也沃水于釜鱼游其中不识其釜也方掀鬐奋甲相忘于江湖而不知烈火之燔其下岂不痛哉岂不痛哉四十浏阳山谷幽邃士习简朴宗姚江者为陶氏浔霍有批点王阳明集行世宗紫阳者则朱氏文炑最着着有慎甫遗集大人为重刊于甘肃及巡抚湖北访知其墓为埤土树石惟时浏阳之学者盖济济然矣先进如刘蔚庐师之纯粹精涂大围师之直方大欧阳瓣姜师之刚健文明王信余之笃实辉光侪辈如涂质初如贝元征如唐绂丞如刘松芙儒林硕彦映照一时嘻其盛矣慎甫遗集易图正旨序由象以得象玩上下文当是由言以得象说盖本王辅嗣其论易主絜静精微而其诣亦似之明体达用独无一语落经济迹象非疏也未有不能治其心而能治天下者此文中子之驳在言治多于言学而大学衍义之纯在言修齐而不及治平与四十一县产菊花石尝铭以为砚因名庐曰石菊影又以陶诗远我遗世情之言名堂曰远遗集禊帖字联于壁曰人在有情天得此群山暂舍事事生岂无怀世每当九日亦自欣欣跋曰浏阳菊石温而缜野而文复生谓己其影名石菊影于庐欲言其意不能而远我遗世情柴桑固为我言复名远遗于堂欲书其言不能而修禊事之序山阴固为我书甄而录之用属吴君小珊又集禊帖字赠吴小珊曰此日盛游同气仰为贤知列异时文集相期长在地天间系曰家大人开府湖北宾从文宴盛极一时瓣姜师外若王君信余吴君小珊张君云涂君质初贝君元征方诸芝兰吾臭味也诗文旨趣尤与吴君合因集王氏字二十有二名属云书以赠志嘉会兼示劼巩云四十二甘肃布政使署多鸽池上草堂笔记纪其灵异皆不诬岁出帑百余金酬其守库之劳大堂左右为外库二堂则内库也故无二堂大人重修内库因辟其中为二堂而气象一新亦可见蓄藏不及曩年而库可减也甘肃故产牡丹而以署中所植为冠凡百数十本本着花以百计高或过屋林亭之胜敻绝一时园名曰憩盖取分陕之义尝撰联语遍帖园中今所记者四照厅曰人影镜中被一片花光围住霜华秋后看四山岚翠飞来天香亭曰鸠妇雨添三月翠鼠姑风裹一亭香夕佳楼曰夕阳山色横危槛夜雨河声上小楼四十三湖北公桑园大人所创昔官甘肃日以蚕桑董民而边地苦寒民情窳惰利以不兴属官复以掩饰希课最岁殚辄买邻省丝上供诡言土物责之愈迫其遁亦愈巧膏泽卒不下究与陈文恭抚陕西时事正相类今抚湖北地本宜桑民苦无所得种率作兴事不劳而成购浙桑遍树郡县复园于会城东北隅以养其萌孽既长则易树所宜土其曰公桑祭义古者天子诸侯必有公桑也棘垣外闭朴而不陋小有楼台可休游屐欧阳瓣姜师代撰楹帖曰美利尽田园许万家生意平分微行试辟豳诗地成功告祼组有五色天章可织厥篚新呈荆贡时措辞雅切又代题武昌湖南会馆楹帖曰此山曾几建祠堂天启中兴独许湖南清绝过客或暂为逆旅时当公宴应怀平楚苍然四十四先仲兄蚤慧初就傅以海阔龙吟壮命对应声曰天空鸟路宽终其身天怀超旷才气飙举辄肖斯言及壮尝自号曰菩英即其明纬而爱人可以见焉嗣同作行状多所未详忆及遂书于兹四十五楹联之作今以为投赠之具尝赠贝元征云解字九千三百坐席五十余重兼为跋云五经无双许叔重说经不穷戴侍中惟我元征齐年泱泱其风书者潘诵捷赠者谭嗣同又集六朝人语赠唐黻丞云思纬淹通比羊叔子定礼决疑问陶覆之又括抱朴子龙川集语赠黄芳洲云曾受双戟单刀长于葛洪者剑所谓粗块大脔奄有陈亮之文又自撰壁联曰云声雁天夕雨梦蚁堂秋沈晓沂绝爱之以为晶莹凄恻骨重神寒但当剪取半江秋水醮笔书之耳四十六宋人以杜之北征匹韩之南山纷纷轩轾闻者惑焉以实求之二诗体兴篇幅各有不同未当并论夷岸于谷雉鸣求牡岂有当乎杜之北征可匹韩之赴江陵及此日足可惜等诗韩之南山惟白之悟真寺乃劲敌耳情事既类修短亦称矣四十七灞桥题壁诗云柳色黄于陌上尘秋来长是翠眉颦一弯月更黄于柳愁杀桥南系马人瓦亭驿云满树秋声黄叶里有人残梦到江南会宁县云最是凄凉乡梦醒卧听老马啮残刍西安旅舍有赞卿氏诗云闲花着地秋将尽落叶敲镫梦不圆自怜马齿加新岁太觉猪肝累故人诗皆佳惜不得其姓名四十八昔友李榕石名景豫甘肃狄道州人博学工诗身后所着皆佚就余所见者录之题谢宣城诗后云词赋空西府高翔不受羁口防三日臭首愿一生低大节遥光抗才名沈约齐青山何处是芳草自萋萋武连驿阻雨寄怀成都李湘石张蓟云云栈路萦青翠猿啼不可闻乡心悬梦雨山气结寒云行李惯劳客折梅遥赠君鲁公楼畔宿灯火炧宵分彰德怀古云他家物去霸图空满地黄花笑晚风鹦鹉岂怜青雀子雄鸡枉化白凫翁百年幻梦团焦里一代勋名襁褓中应有长安上天月夜深如镜照遗宫夕阳亭云残笛离亭未忍闻东都祖帐任纷纷一言竟召公闾祸万骑难屯仲颖军柳径风疏雅导客芦漪霜冷雁唿群行人莫叹黄昏近且倒清尊酹夕曛栈道杂诗云一峰瘦削欲飞空一峰欹侧如醉翁两峰白云断还合并作一峰峰正中画眉关前石径微笆篱一带通荆扉夕阳乌鹊坐牛背牧童眠熟犹未归花蕊夫人曲云海棠国破蓉城圮万骑分香阵云紫东风吹瘦杜鹃声望帝春心数千里蜀苑移根到汴宫芳尘如梦寻无踪玉树影销重问后桃花笑入不言中写翠传红斗眉妩故镜应教干德睹杨柳新词感洞箫蘼芜旧恨歌碪杵画图金弹祀张仙心事分明彩笔传宣华回首空榛莽百首宫词剧可怜君不见南唐小周后一般辛苦念家山村居赠王山人迟士云村居绝尘境习静长闭关风细竹香澹秋深花意闲偶来方外友相赏画中山斗酒自可酌举杯招白鹇候马亭云善马产贰师信是神龙能生驹天马歌汉武那及跛猫能捕鼠驱策封君走县官如云如锦萃长安碧玉环兜玛瑙勒紫金华簇玫瑰鞍乐府歌成气殊壮开疆原为安边障可惜千金汗血痕只供一日皮毛相苜蓿青青正发花金城遥指玉鞭斜寄语西征诸将士匈奴未灭且忘家嘉州晓发云晓日笼烟荡水光扁舟载梦入苍茫啼猿不识林檎熟乱摘秋红打驾娘艮岳云花石自南来金缯向北去十年媪相功一纸老僧记见赠五言长篇仅记其起二韵云大围有灵鸟文采一身备翩翩来陇头凡翮皆敛避又代人撰秦州宋荔裳先生祠水亭联云北枕坚城劳公百堵经营不放山云低度西襟萧寺为我一池写照顿教水月通明盖城为宋修水月寺其西邻也友人钱次郇张松眉曹悟生皆工诗钱句云芳草绿连梁父里夕阳黄入伏生祠张句云椒辛盐苦皆堪饱人阨天穷两不妨曹句云雁飞寒雨江声外人话秋镫菊影中登天心阁诗云一阁指天外长沙血战城旗翻孤日影钟落万家声岳色横窗翠江光绕郡城我来独凭吊今古不胜情九日登长沙城云莽荡西风画角哀苍茫野色上城台一江飞雨楼头过万里寒云雁背开戎马至今伤我辈山河终古费人才登临漫话沧桑感烂醉黄花浊酒杯四十九奔走风尘意惘然酒尊诗卷压吴船大都世事全如梦阅尽人情懒问天驹隙任添新岁月马头还我好山川弃膋关吏何须讶若比终军更少年秋光心事两茫茫飘泊年来剑有霜塞上牛羊卧衰草城头乌鹊下斜阳千行柳鞭丝重九折河眠弓势长鼓角边城凄绝处感怀今古一徬徨此余已删入关途中诗也偶检幼作喜其尚能流转一气漫录于此删余之诗亦间有可诵者如兰州小西湖云黄水挟秋喧树杪青山劝酒落尊前山寺云云随一磬出林杪窗放群山到榻前山路云鸟鸣空谷冷人影夕阳低夜集武昌曾文正祠园云四面晴岚山气湿一庭空翠笛声凉感秋云满地菊花初有雁度关杨柳尽辞鸦舟中云穿篷寒月劲啮舵夜江喧晚望云暝色荡寒绿苍莽生空烟咏柳云不妨俯仰随风力自有经纶织雨丝五十兴算学议上欧阳中鹄书夫子大人函丈顷奉赐书具承福躬嘉畅训诲周勤以慰以感致家严书呈上河南书亦即驿寄其中大义微言既领悉矣数月来不曾上一笺因盼尊驾之来兼心灰意懒也近来所见无一不可骇可恸直不胜言久之转觉平常无奇偶有不如此者反以为异斯诚运会矣不幸躬丁此厄别无好处惟古人所意料不及之事吾得耳而目之或足夸殚见而已悲愤至于无可如何不得不以达观处之兔爰不乐其生则有之至于披剃为缁流了不记有是语转述之失实欤抑无意偶说而旋忘之欤惟去年风信紧时颇存以一个字塞责之意复妄意天下之人无不当如此者及睹和议条款竟忍以四百兆人民之身家性命一举而弃之大为爽然自失在已仕者自不当公言怨怼若乃蚩蚩之氓方求河西吴越而不得即朝秦暮楚南越北胡甚至流离颠沛反面事雠亦将何词以责之鱼趋渊雀趋丛是岂鱼与雀之罪也哉君以民为天民心之涣萃天心之去留也然则尊论二十年之期犹仁恕之至矣被发左衽更无待论夫彼全无心肝者固来谕所云胥天下无可责备之人亦可不责之矣独怪博学工文平日自命不凡之士犹复不知此时为何时所当为者为何事溺于考据词章而怙以虚骄初不辨为某洲某国概目之曰洋人动辄夜郎自大而欲恃其一时之意气尽驱彼于海外而闭关绝市竟若经数十年贤士大夫无术以处之者彼一出而旦夕可定及见有识者讲求实学力挽时局又恶其形己虚而乘己短也从而冒之疾之诋之为异端訾之为用夷变夏然则便当高坐拱手以待诛戮耶此尊论所谓不知其何以战一诂难而语已塞者也且彼抑知天下之大患有不在战者乎西人虽以商战为国然所以为战者即所以为商商之一道足以灭人之国于无形其计至巧而至毒人心风俗皆败坏于此今欲闭关绝市既终天地无此一日则不能不奋兴商务即以其人之道还治其人之身岂一战能了者乎向令战胜日本于中国全局初无裨益转恐因以骄贪而人心之疵疠永终于深痼故败者未必非幸和者尤当务之急但不当败至如此地步和至如此地步虽有善者无如何耳士生今日亦只有隐之一法然仕有所以仕隐尤当有所以隐为天地立心为生民立命以续衡阳王子之绪脉使孔孟程朱之传不坠于地惟夫子与刘夫子涂夫子自当任之而门弟子亦宜或如仲子之治赋或如冉子之通算术能理财或如端木子之通算术经商务或如樊子之考究农务或如公西子之足备使才或如宰我子之习语言或如卜子之治文学或如颛孙子之订仪注或如言子之详节文陶淑既久必将有治学合而为一高据德行之科兼为邦南面之才与器如颜子仲弓其人者师弟一堂雍雍三代有王者作必来取法可不疑矣然今之世变与衡阳王子所处不无少异则学必征诸实事以期可起行而无窒碍若徒着书立说搬弄昌平阙里之大门面而不可施行于今日谓可垂空言以教后世则前人之所垂亦既伙矣且此后不知尚有世界否又谁能骄语有河清之寿以俟其效耶闻佩豹言夫子去年在鄂曾发变法之论伏望先小试于一县邀集绅士讲明今日之时势与救败之道设立算学格致馆招集聪颖子弟肄业其中此日之衔石填海他日未必不收人材蔚起之效算学为中国所本有格致之理杂见于古子书中谅亦不能以奇技淫巧见阻而尤要者除购读译出诸西书外宜广阅各种新闻纸如申报沪报汉报万国公报之属公置数分凡谕旨告示奏疏与各省时事外国政事与论说之可见施行者与中外之民情嗜好均令生徒分类摘抄其专治商务者物价低昂银钱贵贱与出进口货之畅滞多寡应令列为年月比较简明表治天算者各国各省极寒极热之度分异同与其星气之变均应抄录治医学者各处风土所宜与其瘟疫札疠与药材产销之地与其价均应抄录自能长人学业益人神智又严立课程循名责实每人止占一门而皆从算学入手每日工课尽可从多不使暇逸七日一休沐以节其劳而畅其机兼读中国书时得文之以礼乐如夫子就近教导品行心术自不至违背来谕所云守先待后皆有分任之责果立不朽之业功亦不亚微管嗣同所云雍雍一堂王者必来取法皆将于是乎在盖作育人才实贞下赖以起元剥后得以来复也舍此更无他法矣嗣同务广才疏毫无实济偶有赞助不出补苴目前之计又未足以真有益也惟觉练兵以防内乱求贤以充将领最为不可缓之要图耳然事已糜烂至此岂补苴所能了平日于中外事虽稍稍究心终不能得其要领经此创巨痛深乃始屏弃一切专精致思当馈而忘食既寝而累兴绕屋徬徨未知所出既忧性分中之民物复念灾患来于切肤虽躁心久定而幽怀转结详考数十年之世变而切究其事理远验之故籍近咨之深识之士不敢专己而非人不敢讳短而疾长不敢徇一孔之见而封于旧说不敢不舍己从人取于人以为善设身处境机牙百出因有见于大化之所趋风气之所溺非守文因旧所能挽回者不恤首发大难画此尽变西法之策而变法又适所以复古是否有当祈训诲焉心血渐虚不复能次第其语拉杂潦草负愆益巨亦惟鉴察是幸视天未定来日大难望为天下自卫家严焦劳忧愤之余体气幸尚安健足纾系念此叩福安受业谭嗣同谨禀外由大家兄寄呈家严致彭陈二君缄稿系湘乡张伯纯名通典手笔张与邹沅帆同委营务处差皆通才也黄舍人真奇士然别是一路今已他去矣佩豹昨已有书寄呈终日焦叹而已又松柏后凋云云乃嗣同与人辩论之词因都中人来述曾重伯陈梅生等之言因愤而论之耳真不值一笑也附录欧阳中鹄批跋宋军虽败犹足自立湘军之败魏李所部殊死战宋固节制之师魏亦宿将李则名父之子而初次见仗但不克扣军饷即得人死力如此来函又言军士赴某处诉冤营务处某之流转复百端抑勒某夙有威名此次克扣尤甚纵兵焚掠营务处为叛兵所杀甚至自货其精枪快炮以供应酬某手定边陲人人称为名将亦有需索太多亏累无从填补之语此外更不必论时为何时用之为何事而皆以利相接是迫将卒以解体不败何待虽有二三忠义奋发之士奚益哉自倭犯顺以来丧地数千里丧轮船机器军械无算兵则皆闻风即溃盖当征调之初即狃于越南事已早怀一和了局之心且丧师失律者多矣其明正典刑者止卫汝贵一人其余则或羁显戮或竟保全官职朝廷并未尝责人以死又谁肯死哉弃地即弃民奉天七州县犹曰已为倭得也若台湾则无故弃之矣然即曰割地犹明明弃之也若通商各条则举天下之民而阴弃之矣明弃易知阴弃难知故争割地者多争通商各条者少明弃者如暴病如切肤之痛台湾之民能起而抗拒阴弃者如瘵病如附骨之疽中国之民直奄然待尽而已俄人苦于不能越海故修铁路达珲春近计将及告成已早拊东三省之背从前侵占沿边之地约数千里本年直换约之期又适有借贷之举我自当有以酬之乘机要挟焉得不从其视东三省已如俎上肉矣国君死社稷此指诸侯而言若天子则四海为家也唐宋以迁而存明以不迁而亡往事如此衡阳王先生论之详矣徒然责备从前误事之人纵痛哭流涕口诛笔伐暴其罪状曰某当诛某当戮曾何补于毫毛惩前瑟后非做不行此变法所以刻不容缓也不出户庭及不知世事变之人大都如此尤可笑者一言洋人辄曰彼天主教一若洋人即天主教也者此犹不辨遑论其他此真透顶语今与人言变法辄相非笑至词已穷则诡曰恐来不及试问高坐拱手转来得及耶蹈常袭故醉生梦死其不为虾夷红皮黑奴之续者几希中国现存公道者二事一乡会试煳名易书暗中摸索一捐官照花样选缺论钱不论人盛时非善政今日则善法也以英俄德法驳制挺挞秦楚稍觉词强然宋魏李诸军未尝无气宋之气足持久魏李之气足直前李待士卒尤有恩临陈帕首靴刀躬自督战究其为败则一甚且全军伤亡殆尽然则无致远之器徒尚一往之气虽奋不顾身亦尽驱入死地而已中国士夫怙其虚骄之气于所不知辄忍心詈之恰好夷夏之防有此大题目可借益攻击不遗余力及溃败不可收拾则归罪当事之人以为不实事求是归罪诚是矣何为独不一讲求耶丁雨生中丞郭筠仙侍郎曾惠敏侍郎皆深识远见洞知夷情乃一言洋务遂犯天下之大不韪郭侍郎与人力争间或扬之稍过而忧时着论急图自强轻薄之徒至造为传奇痛加丑诋王孝凤京卿劾丁中丞为鬼奴故丁之卒久矣其论日本曰其阴而有谋固属可虑其穷而无赖尤为可忧此言发于维新之初已若烛照数计当时咸不以为意及兴兵胁我朝鲜当事已坐失先机论者犹以为国小易与曾不自问其何若老成之言往往事后始验至已验而无可为计矣悲夫国家自中外交涉以识夷情者少举天下而畀之一人者三十余年内外诸公遂甘于不知且恃为诿过之地惟一人之命是听即不至倒行逆施要其权势所归久必挟以自重向令力加讲求虽未必运筹帷幄决胜千里何至仰其鼻息贻误不可收拾耶君子思不出其位位以内岂有容不思者既有洋务即当讲办洋务此一定之理周公克勤小物岂有关国家之存亡华夷之消长人类之生灭转视若分外视若秦人视越人肥瘠者乎试问不办洋务将听洋人之有中国而俯首帖耳从之耶抑正言庄论责之曰汝夷狄何故乱华遂唯唯退听我命也夫读圣贤书不求致用舍本务末避实击虚其至愚者以时文试帖小楷为身心性命之学聪明之士则溺于考据训诂词章玩物丧志一若希贤希圣希天均不出此数者纵令神州陆沉绝不干与我事朝菌不知晦朔蟪蛄不知春秋其高自位置者又复好持清议一遇谈洋务之人即斥为非我族类甚至考试总理衙门章京亦引以为大辱于是以洋务问宰辅卿贰而宰辅卿贰不知问养成公辅之器之翰林而翰林不知问各衙门司员而司员不知问各行省将军督抚及身经百战之提镇以至司道府州县而均不知转不若细崽马佔之流与洋人相习尚能言其大略而若辈功名之路启矣且时文试帖小楷考据训诂词章诸公方咨嗟叹息于诗书无灵文武道尽何竟至若辈之不如呜唿是岂若辈之过也哉西学出墨子其立学官人颇得周官遗意故皆能实事求是然使迂儒闻之必又以为决夷夏之防得罪名教然则孔子问官郯子及作春秋夷而进于中国则中国之与礼失而求诸野非耶甚至谓夷狄有君不如诸夏之亡何为尊夷狄轻诸夏至若斯之甚耶试去客气平心切实求之唐生才常刘淞芙秀才善涵皆吾邑崛起英俊才气奋发唐生曾有书来言必变法淞芙亦屡面论皆明白晓畅得其大恉盖由敏而好学又外游阅历时变故能知彼此胜负长短之数古人读万卷书所以尤贵行万里路也此最沈痛之论西人既以商为国即以商贫我之国我欲与之相持万不能不讲求商务故织布织呢煤矿铁矿诸务次第兴举虽无不赔本要皆与之争利使彼之货滞销而论者辄曰糜费不知国家所以不惜糜费者正为救中国之民计且所糜之费仍散之中国之民所谓楚弓楚得可恨者办理不核实耳非其策之不良也即如日本从前出口之货少于入口货三之一所负国债又复累累可谓贫弱极矣维新以来男女皆有职业立法既密督课尤严大学所谓生之者众食之者寡为之者疾用之者舒无不实见诸施行故布则夺英吉利之利丝则夺中国之利其余铜器漆器瓷器笺纸之类莫不精美近年出口之货盖多于入口货三之一欧洲各国皆阴惎之独中国麻木不仁举斯民之膏脂听各国之群相刮削知民穷财尽而不知民所以穷财所以尽则曷不观日本之率作兴事仅十余年之间其明效大验乃如此耶孟子曰女耻之大国五年小国七年必为政于天下果变一切之法十年之间必足自立其曰来不及者亦赵孟之伦已矣道不离器之说精确不磨即如乐亡久矣我邑邱谷士先生以能自制器遂绍二千年之绝学此其明证或曰邱学止数十年今渐微然能制器者尚多固未尝微也其有习其事而不能成其器者不为也非不能也虎狼有父子蜂蚁有君臣岂有俨然立国而无伦常者果无伦常则必无廉耻日本当贫弱时妇女皆流寓上海为娼甲申乙酉之间其君耻其所为雷厉风行尽驱还国概行予以职业日省月试或并教以武力以防淫惰上海之日本妇女一旦绝迹而其国则物力足风俗强此岂无伦常而能为者中国仕宦不以贿则以干求廉耻道消与倚市门何异吾恐日本娼方且窃笑而顾诋以无伦常乎且彼即真无伦常吾今所取法者其器其艺并非举其无伦常而学之如为左道所惑者之习天主教何碍之有世人不耻不若人又高自位置盖不加此大题目为违心之言便抹西人不倒耳论者辄谓公法为外国所着何足以例中国岂知中国为外国所屏弃不使与于公法乎此论绝骇怪闻者以加痛骂然当左文襄经营新疆时即有谓决不能守宜趁彼时卖与俄罗斯者张侍讲百熙诗云宰臣休拟弃昆邪即指此事上年英得坎巨堤俄得赛里河两地最膏腴最险要新疆门户洞开无从扼守今俄铁路至珲春满洲已在其掌握英则图西藏已亟苟不卖此固不待其卖将如缅甸琉球故事屏息不敢置问若冒昧用兵势必为朝鲜之续不止失新疆西藏满洲且须割别行省以求缓须臾之死此次日本和约通商各条已将中国生计一网打尽四川焚毁教堂已成巨案恰值本年广西与法兰西换约同议借云南开矿及越南盐引行销内地苟不允必别肆要挟不必他国效尤即此已商民坐困生机尽绝为今之计宜内急图自强自强之法即信内所言广兴学校以下二十四行是此二十四行中皆切实可行非徒为空言可比外则联英俄诸国于列入公法者概加平议使共相保护徐图收回利权欧洲之国英俄为盛强然英险而俄直英远在极西俄虽远既铁路达珲春则与我为接壤故联英要联俄尤要惟英人商务最大可力任保护之责故又必极力联英虽英俄为世仇而以我与联络各有所利未必遽然开衅观其并与倭合可以想见既联英俄则德法美奥以及通商诸国皆可一气相属虽英俄欲肆吞噬亦将屈于公法而不敢逞何况于倭今乃信引狼入室之谬说离英俄以资倭矣夫英俄岂未入室犹待引哉不能驱之使出即当收之以为我用失此不为舍多助之谋愈成孤立之势所谓既不能令又不受命直举四百兆黄种之民听其自生自灭满汉各行省之地任其予取予求已矣现在入口轻税出口税重数倍反客为主自使土货不销人贫之又自贫之真天地间绝无仅有之事今天下穷极非从矿务商务下手万不能救穷须人事事求精无不极其所至即如电学其端起于琥珀能引灯草因而推阐其用遂至无穷其余声学光学算学化学重学气学诸门无非能以内推中国但坐不察耳此论最透快无匹若治天下者不计利害则孟子所言圣人之忧民如此诬矣发愤自经尚须有匹夫匹妇之谅今高谈之士于天下利害漠然无动于中而一身之利害则最明白此而望其自经难矣圣人所谓硁硁然者其安御史维峻之流乎失地何尝不知但自甘于失耳若失人失财则真无知之者好官不过多得金钱人非我之人财非我之财于我何与哉中外舆地图说集成图最陋劣所收论说数百种可取者约十之三以余所见地图惟天津水师营务处所刻沿海八省图较明于诸水浅深皆经测量随地记其丈尺此盖以西图为蓝本若西人则必更有精详于此者矣沅颿曾充出使随员所着西征纪程语皆切实尤邃舆地之学招股付梓最为简便而人尚非笑之若如德国之集千百人期以七十年之久不将比之不愚不移乎奇技淫巧谓耳目玩好耳今以此斥之试问能以不奇不巧者胜之否乎穷理尽性以下数行即中庸所谓中和位育凡有血气莫不尊亲盖圣人之功用极矣天下必当有此一日但不知在何时耳刘艮生太守人熙涂舜臣明经启先皆生所师事故学有所授舜臣春间曾与余言外洋枪炮之利愈出愈奇可使民无噍类以枪炮敌枪炮决无能胜之理不审能否以电学气学制之好学深思于此可见天发杀机必有当止之日今必讲求格致诸学原思有以制之然不知枪炮之所以利万不能得制枪炮之法所谓不入虎穴焉得虎子也西人论中国三弊曰雅片烟曰女子缠足曰时文其辱没时文至于此极进士举人秀才闻之几愤恨欲食其肉然试问圣贤之道果在时文乎所为时文果足代圣贤立言乎兔园册子摹仿终身盖亦优孟衣冠耳又况今日命题多割截不成文理狎侮圣贤机械变诈直为孔孟之罪人圣贤有知方痛废之之不速而犹挟其钓渡挽映带联络补上留下诸秘诀传授心法以为圣贤之道在是而不知为圣贤之道所不容庄生云哀莫大于心死而身死次之心死矣又何论焉浏阳兴算记中国沿元明之制号十八行省而湖南独以疾恶洋务名于地球及究其洋务之谓则皆今日切要之大政事惟无教化之土番野蛮或不识之何湖南乃尔陋耶然闻世之称精解洋务又必曰湘阴郭筠仙侍郎湘乡曾劼刚侍郎虽西国亦云然两侍郎可为湖南光矣湖南人又丑诋焉若是乎名实之不相契也嗣同少即引为深病睹西书独酷嗜若性成求通算术亦未尝去诸怀光绪二十一年湘军与日本战大溃于牛庄湖南人始转侧豁寤其虚骄不可向迩之气亦顿馁矣嗣同内计乘此导之亦千世而一时也浏阳俗贵谨厚以湘军之盛时犹不得分其末光则终亦无由渐其恶习时方侍节湖北而唐君绂丞刘君淞芙亦适在两湖书院因日与往复图议所以导之者佥谓自算学始唐刘归述于县人皆莫之应嗣同乃为书数万言上欧阳瓣姜师请废经课兼分南台书院膏火兴算学格致师以抵涂大围师则皆谓然邹君岳生力筹经费岁可得六百千钱嗣同复为章程一通寄瓣姜师章程曰夫非常之原必核实以期共信而兴事之始贵循序以渐扩充故量力而后不窘于财用足而后可垂于久今议立算学格致馆筹得岁费六百千钱谨以此为率议开创经常章程各若干条划一于后开创章程八条一曰岁入款项需人管理以专责成所筹之款由书院或礼乐局划拨应豫先指定系田租系铺屋等租系息金某某项下为每岁常用无绌之款共六百千钱即由书院或礼乐局首士兼管此项无论何时何事不得挪作别用每岁按时交与本馆总理动用至于本馆之事该首士无庸兼管二曰暂赁房屋以为开馆之地宜于近城庙宇如奎文阁等处佃屋居住每岁以二十千钱为度三曰聘请总掌教兼充本馆总理一人以资表率宜择聘本县品学兼优声望素着又有才调足以振兴一馆之事者岁奉脩金二百千钱聘金节敬均在内此提纲挈领之事专为教导生徒存心植品督察功课之进退勤惰起见兼管馆中聘请分教一切用人布置事宜及出入帐目等事不必精通算学格致而本县亦难得其人也如能兼通算学格致则所务益繁应另举本县公正明通首士一人充当副总理本馆仅供火食无力别筹薪赀且未开馆之前公举首士一人办理开馆事宜既开馆则事归总理若有愿充副总理者请自备火食四曰聘请精通算学者一人以充分教岁奉脩金一百千钱聘金节敬约以三十千钱为度此时绌于经费不能延聘各门专师先以算学为主格致则阅看书籍亦可得其大略且格致无不从算学入手此算学所以独重也如本县有愿充帮教者本馆仅供火食无力别筹薪赀五曰招集生徒十人以入馆肄业此馆为有志向学苦无师承者而设原非借以谋生故亦仅供火食以每人每日四十钱计之每岁当开销一百四十四千钱此外有家资稍丰者应请其自备火食十人之中择年长者二人管理书籍兼装订各新闻纸生徒太幼者兼须点读经书力难做到故生徒必须经书早完文理道顺能晓珠算者更佳年纪则以二十内外至三十零岁为度愿入者先往开办首士处报名查系家世清白身无过犯即行汇册订期或分数期由总掌教出题面试文理取其最优者如优者太多难定去取更面试珠算加减乘除诸法取其最精熟者稍次则列备取以待补额若身系生员免其考试文理惟人数较多亦应面试珠算或笔算开创之始拮据百端一切不能从丰且俟他日推广惟明达谅之而已即如十人之额本嫌过窄然学习一年后即可转相授受彼时再议加额一面劝捐以裕经费六曰雇厨役一人杂役一人以供使令每岁工价共约三十千钱二人火食约二十九千钱而总掌教分教二人火食亦约二十九千钱并生徒火食均令厨役包办事既简易而厨役工价亦可少减杂役兼令书写帐簿管理器具七曰除上各开销外尚余十八千钱以供杂用馆中木器等项可暂向各公所借用现祗置办锅碗粉牌灯油茶叶等物初年宜宽筹数千钱为买申报汉报万国公报诸新闻纸之用下年如更有赢余每月略买笔墨纸张散给各生徒八曰开馆之前由总理豫计本年应用款项若干逐条详书数目悬单馆门俟年终结算更将本年已收经费及某某续捐之款或有助捐书籍及诸用物者亦应作一公允之价详细开列续将本年用项提清款目开列简明总数某项赢余若干某项不敷若干共赢余或不敷若干悬单馆门馆中更须书写逐年简明帐簿及细数帐簿及书籍器具帐簿每簿夹缝钤以私印将来新旧总理接替即凭此以为交代嗣后年年仿此办理以昭大信以上各条系按六百千钱之经费极从俭约办理俟成效既着经费加丰再行随时详议更改惟末一条无论开创经常均永遵不改至于买书之费尚无从出当另由嗣同设法捐助经常章程五条一曰总掌教兼总理之职日间常川在馆管理教学稽察大小事件收发银钱检阅帐簿每日清晨传集肄业生徒询问前一日功课及所阅之书即于此时劝戒其平日行为及一事之得失使端趋向至久以一点钟为度余时阅看生徒前一日之日记杂记图表论说杂着为之增删改正惟日记杂记限本日内随传生徒交还余可携回详酌亦以三日为限当面指授交还其关涉算数者阅后仍即交掌算学之教师归其改削若能兼通算学即由自己主政生徒每日功课多寡用功虚实有无长进及行文作字之工否及言语动静之小过失及每月请假若干日时均应暗记一册按月编为生徒等第比较表悬贴讲堂每日三餐师生均于讲堂会食食毕亦可略加教诲生徒如有不遵馆规者权量轻重及次数或应于休沐日加罚功课或即谢遣均应秉公办理厨役杂役每日将帐簿呈阅亦应随事查察或留或换休沐日亦应清晨到馆一行与生徒会讲一次为敷陈经史大义然后乃散遇有事故不能到馆如延至两日应自行请人代办若有愿充副总理者其职掌应由总掌教量才分派二曰算学教师之职日夜均须在馆专以算数传授生徒讲堂设长案一师中坐生徒序齿左右列坐上午讲授算术当面出题演草为之改正以三点钟为度下午以二点钟为度余时可任意出入夜间阅看生徒本日之日记杂记图表论说杂着等日记杂记随即交还余有关算数须改削者限三日内当面交还生徒算学进益天资高下应每日暗自登记按目编为生徒等第比较表详列某人若干日学至某法精熟某法悬贴讲堂其有经一月之久略无进益百端讲解略不省悟者应告知总理谢遣休沐日无事非休沐日而自有事故须出馆者应自行请人暂代或以生徒中之高才者代之三曰生徒功课此馆之设原为作育人材起见人材本乎心术心术正品行自无不正在馆肄业有大可见品行者曰恭敬师长敬业乐群其余小节可不苛求若此八字有缺决不敢相留矣夫恭敬师长非第在馆然也当思民生于三之义终身以之寤寐寝兴常存一师保临之之意平日传习有素自不至临难而忘细席之言敬业者非第算学格致日知其所无也夙昔所业经史诸子均应时常温习以期月无忘其所能庶可有益身心施于实用乐群者非第和乐也当有久而加敬之意劝善规过互相切磋冰释理解久之自有真乐若夫言不及义好行小慧最足愒时丧德所当切戒每日六点钟起十点钟睡共得十六点钟学算听讲会食约费八点钟尚余八点钟读书看书清晨将前一日之日记杂记图表论说杂着并前一日所读所看之书面呈总掌教阅看就问疑义兼备总掌教查问上午三点钟下午二点钟学习算法每人发给粉牌一面以便演算草毋得伤损至年终或他故出馆即应缴还余时温习经史阅看外国史事古今政事中外交涉算学格致诸书及各新闻纸其有心得及疑义与夫应抄录以备遗忘者即随时分类录入杂记每日杂记无论行楷总须过百字有分数可相比较者列为图表有变通可须发挥者即作论说杂着作图表论说杂着之日可免写杂记每七日中不拘何日须请总掌教或算学教师出题作图表或论说杂着一次视题之难易酌予限期能多作者听夜间写日记须载明本日阴晴风雨此为初学而言他日学益精进尤应详书寒暑表风雨表之度分以备测算视差考验地气之用次即载明本日所习之业某时听讲某时习某算某时读某书从某处起至某处止若干页某时看某书某新闻纸某起某止若干页某时作图表论说杂着本日共写杂记若干字末尾总结本日功夫分数假如将十六点钟分作一百分某项功夫占若干分某项功夫占若干分饮食憩息占若干分每七日即于日记簿上将七日所作功夫分数总编一表以验某项功夫为消为长为盈为虚日记写毕当晚并本日之杂记图表论说杂着及本日所读所看之书呈与算学教师阅看就问疑义兼备查问至此方为一日功课完毕夜间息灯不得过十二点钟平时不许出馆遇有事故须往总理处请假仍自行将请假日期载入日记簿内凡有宾客往来以致耽误功夫若干时均一体载入若假期有数日之久或不能豫定者即将日记簿交呈总理由总理逐日填写旷废字样或疾病与重大事故给假自应从宽然亦以一个月为限逾一个月不到馆即开缺另补如有不遵馆规及久无长进者亦即开缺休沐日清晨至讲堂向总掌教一揖以次列座听讲听毕至算学教师前一揖即可分散出馆有愿在馆自行照常肄业者听其有志举业者可于是日专习自行请师阅看若平日短少功课即于是日加罚功课务令补完方许出馆每届年终将一年之日记簿并自行编列一年功夫分数总表汇呈总掌教由总掌教校对每月生徒等第比较表列为总表悬贴讲堂择其学业最精勤假期较少者拔为高等俟经费充裕时酌给奖赏四曰厨役杂役条规此项人总以在馆肃静无事不出馆为主厨役司厨及火食人数帐簿杂役管理器具日用帐簿及伺候饭食茶水灯油打扫等事五曰休沐日期除厨役杂役外通馆均前后七日中隔六日一休沐遇房虚昴星四宿值日即为休沐之期此固文武弛张之道而特与西人之礼拜同期者盖预备他日办理中外使务界务商务税务诸交涉事件可使事同一律无俟迁就更张所谓闭户造车出门合辙也至于每年正月上学腊月散学日期临时公议以上各条亦系按照六百千钱之经费从简试办生徒初学不便分析多门转无归宿且生徒性所近情所喜又不知为某门故专以算学为主格致则责令看书而已如生徒于格致中别有心悟莫辨是否或应由本馆试验或作图说由总理函寄各省专门之家请其论断如此试办一年之后生徒于算学之浅近可见诸施行者俱已精熟可将本县所存前后膛各种枪炮借令用测量法施放某种枪炮速率击力及某度之抛物线若何即逐种绘图列表以备他日应用兼令演习测绘行军草图之法本县既已广栽桑树即令讲求蚕务如养蚕辨种缫丝各新法果系屡经考验属实可行系本馆另行借赀种桑养蚕收买丝茧外仍将新法刊布并面授乡民他若水利及耕种新法一体考验果胜旧法亦广为刊传蚕桑之利既厚本馆所获亦丰再议添聘教师购办精器讲求地学化学以集股开矿矿务兴则汽机制造水火电力声光工商诸学皆可见诸实事矣师汇前书并刊为兴算学议议径改南台书院为算学馆事垂就而阻者大起县人某以工制艺取甲科廷对时虑无以胜人则故为抵斥洋务之词以自旌异而投好尚竟以得进时方目不谈洋务为正人益挟以骄视当世至是恶夺其所挟首起出死力排击嗣同归而谋诸唐刘及涂君质初罗君召甘诸有志之士令禀请学院江建霞编修禀为刘君所为其词曰上江标学院为创立算学拟改书院旧章以崇实学事窃以算数者器象之权舆学校者人材之根本而穷变通久者又张弛之微权转移之妙用中国自商高而后以数学称者代不乏人至我朝大备圣祖仁皇帝纂数理精蕴仪象考成诸书穷极幽眇崇尚西法海内承学之士斐然向风若宣城梅氏大兴何氏泰州陈氏休宁戴氏诸儒撰述流传不一而足道咸之际海禁大开西人旅华者挈其格致算术以相诱助是时学者渐知西算为有用之学特延西士广译西书现在刊刻行世者不下百数十种而京师之同文馆上海之广方言馆湖北之自强学堂均以算学课士且国子监原设算学肄业生满汉蒙古分年教授北闱乡试并定有算学举人专额诚见强邻压处虎视鹰瞵中国既与通商自不能不讲求艺数以收利权而固国本考西国学校课程童子就傅先授以几何平三角术以后由浅入深循序精进皆有一定不易之等级故上自王公大臣下逮兵农工贾未有不通算者即未有通算而不出自学堂者盖以西国兴盛之本虽在议院公会之互相联络互相贯通而其格致制造测地行海诸学固无一不自测算而得故无诸学无以致富强无算学则诸学又靡所附丽层台寸基洪波纤受势使然也伏思算本中国六艺之一西人触类引申充积至于极盛神明化裁国势益固我中国地广人稠岂可阏塞其聪明拘挛其手足冥然罔觉而不思讲求奋兴之理无如推行未广虚伪相承官长既视为具文子弟莫窥其堂奥致使帖括自恃之士抵隙蹈瑕不遗余力人材败坏良用杞忧湖南向称人物荟萃之邦自曾胡诸公戡平巨憝功伐烂然然以去岁日人犯顺战事方殷赴援湘军亦复溃散不可收拾可知虚憍之气无所可施而时事艰危万非从前绥靖逆氛可比为今日湖南计非开矿无以裕商源非制器无以饬军政而开矿制器等事随在与算学相资故兴算一节非但当世之远模抑亦湘省之亟务伏读闰月十三日上谕令各直省将军督抚擢用人材其有奇材异能精于天文地舆算法格致制造诸学者胪列事实专折保荐又内外臣工先后陈请变法之奏凡十余上其中升任顺天府府尹胡燏棻拟请将各直省书院归并裁改创立各项学堂奉旨交各省疆臣议奏据此则大势所趋而学校一途似不能不略予更变惟省会风气未开无论骤易耳目辄生疑阻而经费未纾万难作速集办不若择一县之旧有者恢廓而整顿之俟有成效再行推广一以便多士之观摩一以省巨款之劝募因势利导莫善于此生等籍隶浏阳闻见僻陋窃以天下大计经纬万端机牙百启欲讲富强以刷国耻则莫要于储才欲崇道义以正人心则莫先于立学而储才立学诸端总非蹈常习故者所能了事浏阳城乡书院共有五座县城则有南台县东则有狮山洞溪县西则有浏西县南则有文华等目然历年以来均以时文课士学子肄业除帖括以外瞢无讲求近益俗尚颓废兰艾杂处纷至沓来有如传舍推求其故虽积习使然实由课非实学业无专长以至流弊滋多至于此极夫书院者原以辅学校所不逮既不能培植士类则书院几同虚设縻费膏奖原属无名掷弃光阴尤为可惜查县城之南台书院每岁掌教脩金生童膏火及月课奖赀等项统需千余缗之谱生等拟请将该书院永远肄算径改为算学馆名目其岁费千余缗之赀即改归授算经费现在邑绅欧阳节吾中书中鹄涂舜臣优贡启先均不避劳怨力主其议并商请浏阳县知县唐令会同办理而同县护湖广总督湖北巡抚谭敬甫中丞之子嗣同知府山东登莱青道李勉林观察之子元恺知县自愿捐购西书踊跃乐成尤可概见惟事属创始端绪纷繁其通知时务者自无异言诚恐一二泥古拘儒事体未明横生谤议若不呈请立案虽一时兴办终非永远万全之策恭遇大宗师膺命视学湘省专以实学课士湘人士无不交口欣诵争自濯磨生等广益集思不敢自安谫劣冀于算学一门稍收实效以上副甄镕庶品垂惠来学之至意为此仰恳饬谕浏阳县知县立案准将南台书院永远改为算学馆并会同公正明白绅耆细定章程妥为办理行见观感则效萌芽长成立格致之根源为湘省之先导其有造于士类者诚莫大之惠也禀上蒙特许批词曰据禀浏阳城乡五书院旧皆专课时文近拟将南台书院永远改为算学馆与四书院文课相辅而行业有专长学求实用振今稽古事创功先循览禀词实深嘉尚当即札饬浏阳县知县立案准将南台书院改为算学馆并会同公正明白绅耆董理经费细定章程妥为办理本院事事核实乐观厥成若或有名无实徒事更张既失育才养士之心必开立异矜奇之诮尚望不避艰难力求振作当仁不让后效无穷本院有厚盼焉案是时正值岁试多士云集批出而众论大哗至诋浏阳为妖异相戒毋染浏阳之逋毒学院则益搜取试卷中之言时务者拔为前列以为之招嗣是每试必如此其持迂谈者弃勿录凡应试者不得不稍购新书读之湘乡改东山书院之举又继之以起趋尚亦渐变矣而尤厚爱浏阳时时向人称道其明年浏阳果大兴算学考算学洋务名必在他州县上至推为一省之冠省会人士始自惭奋向学风气由是大开夫学院非有高爵大权而上下合志一引其端其力遂足以转移全省此以见中国变法之易也檄下县县官故迟迟不即行会振事起凡书院公款皆当括以供振瓣姜师乃纠同志十余人醵赀结算学社聘新化晏君壬卿为之师嗣同别为算学社章程一通文较简明已刊入兴算学议中义宁陈公之奉命抚湖南也道出湖北邹君沅颿以新政要而说之及莅湖南见兴算学议大赏叹致书瓣姜师有云谭复生书粗阅一过其识度才气性情得未曾有侍居节府数年暗然无闻尤为可敬惜某失之交臂为内疚耳命印千本遍散于各书院维时湖南渐向实学张君伯纯至改湘乡东山书院专课算学格致嗣同念浏阳南台书院学院虽允改究未得举办而章程亦未定阻者势将复起因代向者同禀诸君撰禀及章程上诸抚部其词曰为妥议浏阳算学馆章程禀恳宪鉴核准饬行事窃某等于本年八月内合词呈请提督学院将浏阳南台书院永远改为算学馆当蒙批示据禀浏阳城乡五书院旧皆专课时文近拟将南台书院永远改为算学馆与四书院文课相辅而行业有专长学求实用振今稽古事创功先循览禀词实深嘉尚当即札饬浏阳县知县立案准将南台书院改为算学馆并会同公正明白绅耆董理经费细定章程妥为办理本院事事核实乐观厥成若或有名无实徒事更张既失育才养士之心必开立异矜奇之诮尚望不避艰难力求振作当仁不让后效无穷本院有原盼焉等因并札饬浏阳县知县准行在案某等伏查县境宽阔绅士散处一时难于齐集且事经官办文书往返稽迟筑室道谋辩难于以不决因陆续邀集公正明白绅耆从长计议迄今数月之久始渐就绪不料本年旱魃为虐收成奇歉灾民失业振抚维艰某等忝在胶庠粗知大义念饥溺之由己何忍聊复弦歌夫分人以财力或未逮而移缓就急义在则然因禀请浏阳县知县暂将准改算学馆而尚未开馆之南台书院停课一年划拨光绪二十二年所有聘金膏火等项一概提归筹振局以助振款业经批准照行在案惟课可暂停而章程则不可不早定盖豫聘名师遍立功课托购书籍订造图器种种应办之事头绪纷繁若不先事筹画断难取办临时况现今风气大开人思自励忽值停课之举遂各纠合同志自立算学社精研算学以备下年考取入馆在本城中已成三社余城乡续议结社者尚纷纷未已一见章程刊布谁不蹶兴若犹迟延不发则算学馆如何兴办既未经明宣亦终在疑似之界窃恐事久则生变而多士奋勉之气潜消语杂则易哤而无识阻挠之说复煽事经一年难保无乘机而起因其惰归而击之以图敷衍涂饰奉行故事阴以掀翻全案者某等虽欲重新厘订已觉失机而后时降而中立调停尤惜名存而实去彼时既负大人提倡栽培之苦心复乖提督学院嘉予殷勤之至意某等怀此耿耿不遑安处与其辜恩负德于后孰若径行吁恳于前因迅将所议章程赍呈宪鉴伏乞俯赐核准饬县立案并将章程刊布施行实为恩便在五书院仅改一而存四本即无负于时文在某等得毖后以惩前谁不回心于实学恩施所被争自濯磨下年开馆庶乎咸基其业于夙昔矣所有妥议浏阳算学馆章程各缘由除禀提督学院外理合肃禀具陈不胜惶悚待命之至章程八条思纬壹台台短书叙王仲任有言彼短书之家世俗之人也沈休文名所着书曰俗说循短书之趣也嗣同夙愤末世之诬妄惑于神怪杂谶使民弗亹乎事业坐为异邦隶役读衡阳王子辟五行卦气诸说慨焉慕之独怪于河图洛书太极图等何复津津乐道然苟明乎五行非以统万物八卦非以纲百名则诸杂说非五行八卦无所牵附以苟其义者亦且自息尝分条讼辩以与世俗砥砺而仍恐自不出乎世俗遂标曰短书奄积月日得若干件适有报欧阳瓣姜师书足以隐括厥旨间有未尽复于报贝元征书详焉师以报书及拟为算学社章程别刊兴算学议一卷兹乃仅以报贝者代吾短书夫彼之隶役我者则必事业之有可征焉吾独不可以反鉴乎哉故观化学析别原质七十有奇而五行之说不足以立唿天地曰干坤特巴比伦之方言赫德氏因谓八卦为布算之号记他若尔雅岁阳岁阴阏逢摄提格之属亦皆巴比伦语至于甲子纪向始见于东方朔十洲神异之篇要皆依斗柄所揭分度为十二宫定子午而余向胥定月以甲子名盖亦缘此而岁缘岁星所躔而名时缘日所加而名各依全圆三百六十度为率犹夫指南针之旋于圆盘而甲子特方向之异名而已然则壬遁孤虚风水生克岂足当一辩哉吾所欲辩固有大于斯者报贝元征元征齐年有道李正则书称足下流寓天津适馆厥家德星辉聚甚善甚善奉五月十四日书具承操先醒之资蕴悯乱之旨方复图谋三反盱衡相告其日正则同驻借晓中外情事此诚当务之急儒者所尽心矣嗟乎谁为为之不图才数月使天下大局破裂至此割心沉痛如何可言夫不获已而和是也而利权兵权制造之权骎骎乎及于用人行政之权一以授之敌无短篱之不撤有一纲而俱尽直合四百兆人民之身家性命而亡之即何能为今之条约解矣前寄书有未宣究今且即答来语一一陈之来语将讲洋务之术尚未精必变法以图治欤抑中国圣人之道固有未可尽弃者欤嗣同以为圣人之道无可疑也方欲少弃之而不能何况于尽特所谓道非空言而已必有所丽而后见易曰形而上者谓之道形而下者谓之器曰上曰下明道器之相为一也衡阳王子申其义曰道者器之道器者不可谓之道之器也无其道则无其器人类能言之虽然苟有其器矣岂患无其道哉君子之所不知而圣人知之圣人之所不能而匹夫匹妇能之人或昧于其道者其器不成不成非无器也无其器则无其道人鲜能言之而固其诚然者也洪荒无揖让之道唐虞无吊伐之道汉唐无今日之道则今日无他年之道多矣未有弓矢而无射道未有车马而无御道未有牢醴璧币钟磬管弦而无礼乐之道则未有子而无父道未有弟而无兄道道之可有而且无者多矣故无其器则无其道诚然之言也而人特未之察耳故古之圣人能治器而不能治道治器者则谓之道道得则谓之德器成则谓之行器用之广则谓之变通器效之着则谓之事业故易有象象者像器者也卦有爻爻者效器者也爻有辞辞者辨器者也故圣人者善治器而已矣又曰君子之道尽夫器而已矣辞所以显器而鼓天下之动使勉于治器也由此观之圣人之道果非空言而已必有所丽而后见丽于耳目有视听之道丽于心思有仁义智信之道丽于伦纪有忠孝友恭之道丽于礼乐征伐有治国平天下之道故道用也器体也体立而用行器存而道不亡自学者不审误以道为体道始迷离徜恍若一幻物虚悬于空漠无朕之际而果何物也耶于人何补于世何济得之何益失之何损耶将非所谓惑世诬民异端者耶夫苟辨道之不离乎器则天下之为器亦大矣器既变道安得独不变变而仍为器亦仍不离乎道人自不能弃器又何以弃道乎哉且道非圣人所独有也尤非中国所私有也惟圣人能尽之于器故以归诸圣人以归诸圣人犹之可也彼外洋莫不有之以私诸中国则大不可以彼处乎数万里之海外隔绝不相往来初未尝互为谋而迭为教及证以相见则所食者谷与肉不闻其或异也所饮者酒与浆不闻其或异也所衣者布帛裘褐所宝者金玉珠玑不闻以冠代履以贵贸贱也所需之百工器用商贾输贩与夫体国经野法度政令不闻有一不备也与中国通商互市易器物而用之又未尝不各相宜也独于伦常窃窃然疑其偏绝夫伦常者天道之所以生生人道之所以存存上下四旁亲疏远迩之所以相维相系俾不至瓦解而土崩无一息之或离无一人之不然其有节文之小异或立法之相去甚远要皆不妨各因其风俗使捷于知而便于行未有一举伦常而无之者即如君臣一伦人人知其有不待言矣而有所谓民主者尤为大公至正彬彬唐虞揖让之风视中国秦以后尊君卑臣以隔绝不通气为握固之愚计相去奚止霄壤于族属有姓氏之分有谱牒之系长幼卑尊之相次父子兄弟之相处未尝不熙熙然彼惟无人不出于学深得易子而教之义故年至成立艺术已就其父母分与资财令其自立尤合古之士父子异宫之法其日日问视可如故非一离不复合一别不更亲也且将以小离终保其大合以有别不至相夷于无亲是可无中国室无空虚妇姑勃谿之弊人人不能不求自立之道通国于以无惰民不似中国转累父母养之忧之使父母有多男多惧及汝曹催我老之叹也祖父之产身后不悉归于子孙犹然民主之法之推也是永无兄弟骨肉争产之讼与夺嫡争继之讼嗣同所识西人有英医士某能孝其母言及其母则肫肫然有孺慕之色三数日一寄书言琐屑事甚备下至日所食之蔬果无不奉告惟谨又不时电问安否至其俗左男而右女自为风气所囿亦犹中国烧拜香之陋俗谓止可为母烧之父则当不起也夫妇则自君至民无置妾之例又皆出于两情相愿故伉俪笃重无妒争之患其子孙亦遂无嫡庶相猜忌之患朋友则崇尚风义讲信修睦通财忘势而相赴难其学堂书院之规模一堂师弟恩谊分明迥非中国书院之攘诟及近日师弟相待之薄即与异邦人交无不竭尽其诚胡越而肝胆永无市井欺诈之习是尤为中国衰世所绝无至于取人之国专尚阴谋狡险此兵家之道所谓兼弱攻昧取乱侮亡因可施而施之所当自反岂得怨人哉中国之五伦详于文而略于法彼不尚文而其法能使家庭之间不即不离就令不无流弊而长短适足相抵何至如中国前跋后疐貌合神离强遏自然之天乐尽失自主之权利使古今贤圣君子于父子兄弟之间动辄有难处之事尊为天子德为圣人徒抱幽恨于无穷而无术补不周之已缺毋亦强密其文而法未有以节宣之欤由是论之夫惟仁是以相人偶夫惟义是以能制事夫惟礼是以有周官之制是以有朝聘宴飨军宾婚丧贺吊岁时上冢之仪其不祭知其无益也丧服各有等衰为父母持服一年余以次递降其不三年者文不具耳天性笃至者乌知不有终身之戚也彼之免冠吾之半跪也彼之握手吾之长揖也彼之画数吾之顶戴也彼之宝星吾之翎枝也吾笑彼冠服简陋彼即诘吾之发辫何为者无以答也若夫智信又人人共知共睹不待言者子张问十世孔子告以百世可知万年之久万里之遥各安于所习不必相远不必相从自不必相非也其不能变者极之纵天横地无可变也果未有一举伦常而无之也使彼无伦常则不相爱不相育彼吞此噬攻斗涣散族类澌灭久矣尚安能举国一心孜孜图治一旦远出中国上如今日乎使无伦常而犹有今日则伦常者初无关于治乱得丧为可有可无之赘旒而吾圣人以伦常设教反虚而多事矣彼其教或有不晓者要亦尊天明鬼以整齐其民耳中国之佛老何谓也乡曲之牛鬼蛇神一木一石一藤一井皆虔而祀之祷而祈之又何谓也诋之者谓在中国有抉目刳心为诸不道而谁目睹之耶果尔何以在本国不闻有是而天道又何在此有识所断不信尝笑儒生妄意尊圣人秘其道为中国所独有外此皆不容窥吾之藩篱一若圣人之道仅足行于中国者尊圣人乎小圣人也盖圣人之道莫不顺天之阴骘率人之自然初非有意增损于其间强万物以所本无而涂附之也则凡同生覆载之中能别味辨声被色顶上而踵下抱阴而负阳以口鼻食息以手足持行其形气同其性情固不容少异子思子曰舟车所至人力所通推之天之所覆地之所载日月所照霜露所坠凡有血气者莫不尊亲不必即尊亲其人自由其道而莫之知也在人言之类聚群分各因其厚薄以为等差则有中外之辨所谓分殊也若自天视之则固皆其子也皆具秉彝而全畀之者也所谓理一也夫岂天独别予一性别立一道与中国悬绝而能自理其国者哉而又何以处乎数万里之海外隔绝不相往来初未尝互为谋而迭为教及证以相见莫不从同同如所云云也惟性无不同即性无不善故性善之说最为至精而无可疑而圣人之道果为尽性至命贯彻天人直可弥纶罔外放之四海而准乃论者犹曰彼禽兽耳乌足与计是非较得失呜唿安所得此大不仁之言而称之也哉其自小而小圣人也抑又甚矣故中国所以不振者士大夫徒抱虚憍无当之愤激而不察夫至极之理也苟明此理则彼既同乎我我又何不可酌取乎彼酌取乎同乎我者是不啻自取乎我由此而法之当变不当变始可进言之矣夫法也者道之淆赜而蕃变者也三代儒者言道必兼言治法在汉儒犹守之谊故老庄与申韩同传而盐铁论列于儒家自言道者不依于法且以法为粗迹别求所谓精焉者道无所寓之器而道非道矣至于法之与时为变也所谓汉唐无今日之道今日无他年之道道之可有而且无者也且无则不能终无可有尤必应亟有然以语乎今日又不徒可有而且无实今无而古不必不有者也忆往年共足下谈时事疾世之薄儒也嗣同奋起作色曰奈何诋儒术无用乎今日所用特非儒术耳足下便叹绝说是知言故夫法之当变非谓变古法直变去今之以非乱是以伪乱真之法蕲渐复于古耳古法可考者六经尚矣而其至实之法要莫详于周礼周礼周公以之致太平而宾服四夷者也朱子谓周官如一桶水点滴不漏盖几经历代圣君贤相创述因革衷诸至善而后有此郁郁乎文之治嗣同尝叹周公之法而在也谁敢正目视中国而蒙此普天之羞辱至率九州含生之类以殉之也哉盖至是始识周公立法之善而孔子孟子皇皇周流思以匹夫挽救周公之法之将废终不见用犹垂空文以教后世万一有能复之者所以贻万世以安不忍于人类日趋消亡遂有今日之奇祸也其事至难其心至苦斯其计虑亦至深远矣当时既皆不悟至秦果尽废周公之法是周公之法在秦时已荡然无存况秦以来二千余年日朘月削以迄今日虽汉唐之法尚远不逮岂复有周公之法一毫哉然则今日所用不但非儒术而已直积乱二千余年暴秦之弊法且几于无法而犹谓不当变者抑尝深思而审处上下古今一综计之乎然以积乱二千余年暴秦之弊法且几于无法而欲尽取周公之法之几经历代圣君贤相创述因革衷诸至善而后有此郁郁乎文之治为两汉所可复而不复而使一旦复于积重难返之时则势亦有万万不能者井田可复乎封建可复乎世禄可复乎宗法可复乎一切典章制度声明文物又泯然无传非后世所能凭虚摹拟此数者周公借以立法之质地也数者不可复其余无所依附自阂窒而难施故曰无其器则无其道无珩琚而为磬折垂佩之立人鲜不笑其戚施矣无筵几而为席地屈足之坐人鲜不疑其瘫痪矣是故后世人主未尝不慕古之良法美意鳃鳃然效之若封禅若乐舞若耕借若亲蚕诸如此等不一而足效之诚是也而终于涂饰附会故事奉行牛非牛马非马泥虚文而无实际即儒生则古称先研覃经术一若三代大同得尺寸柄遂可举而措之及向用矣亦终不能有如其所自期而踌躇满志之一日岂皆学之不至与所从学者之不至哉为高必因丘陵为下必因川泽古法废绝无以为因也无以为因则虽周孔复作亦必不能用今日之法邀在昔之效明矣贯七札者非空弮伐大木者无徒手无他无其器则无其道而已于此不忍坐视而幡然改图势不得不酌取西法以补吾中国古法之亡正使西法不类于古犹自远胜积乱二千余年暴秦之弊法且几于无法又况西法之博大精深周密微至按之周礼往往而合盖不徒工艺一端足补考工而已斯非圣人之道中国亡之独赖西人以存者耶说者谓周衰畴人子弟相率而西故西人得窃中国之余绪而精之反以陵驾中国之上此犹粗浅之论未达夫性善之旨与圣人之道之所以大也同生于覆载之中性无不同即性无不善彼即无中国之圣人固不乏才士也积千百年才士之思与力其创制显庸卒能及夫中国之圣人非性善而能然欤又见圣人之道果顺天之阴骘率人之自然初非有意增损于其间强万物以所本无而涂附之故暗合而悬同欤就令如说者之言西法皆原于中国则中国尤亟宜效法之以收回吾所固有而复于古矣见飞蓬而作车见蜘蛛而结网一草一虫圣人犹制器尚象师之以利用况穷变通久如西法之为圣人之道乎不然且日贫日弱长为人役圣人之道乃终亡矣故嗣同以为变法图治正所以不忍尽弃圣人之道思以卫而存之也来语数十年来士大夫争讲洋务绝无成效反驱天下人才尽入于顽钝贪诈嗣同以为足下非惟不识洋务之谓兼不识何者为讲矣中国数十年来何尝有洋务哉抑岂有一士大夫能讲者能讲洋务即又无今日之事足下所谓洋务第就所见之轮船已耳电线已耳火车已耳枪炮水雷及织布炼铁诸机器已耳于其法度政令之美备曾未梦见固宜足下之云尔凡此皆洋务之枝叶非其根本执枝叶而责根本之成效何为不绝无哉况枝叶尚无有能讲者试先即枝叶论之西法入中国当以枪炮为最先其次则轮船皆不为不久矣枪炮尚不能晓测量遑论制造今置一精枪精炮于此足下以为可仅凭目力而浪击之乎势必用表用算而后能命中则试问左右前后之炮界若何昂度低度若何平线若何抛物线若何速率若何热度若何远近击力若何寒暑风雨阴晴之视差增减若何平日自命读书才士无一人能言者甚则并其名与制犹不能识有事则召募愚愿乡农使用读书才士所不能识之器不亦大可哀乎去年日本闻中国购枪械从而笑之曰纵得精者其如无人解用何终为我有而已后竟如其言彼之炮兵无不精测算枪兵亦通晓大略胜负之数早辨于此矣轮船虽内江商轮曾不能自驭必聘洋工驾驶又况海船又况海军之且战且行回旋不成三角何以避碰船炮机不极灵熟何以御雷艇下至风涛沙线犹须寄耳目于洋工就令秦越有同舟之谊而攻战大事何能专责一二驾驶之人平时依违近港虚作声威初不意真使出战迨迫以军法将士环向而泣至有宵遁者其能与履险如夷少成习惯之悍敌驰逐于洪波骇浪中而望其不覆败乎则凡汽机之灵滞水火之均剂速率马力涨力压力之多寡测天以辨经纬测地以验远近更无论矣嗣同尝往来各省机器局见所谓总办非道即府问其得道府之由上之挟万无一用之举业弋科目而驯致之否则入资财而货取之营荐举而巧攫之中国辨士论官固自不出此何怪于算学制造了不省悟则以下诸官属之懵然昏然又不待言即或一二奇材异能之士杂其中夫谁知而听之非无格致书院武备水师诸学堂矣而肄业不过百数十人又不过每月应课支领奖饩以图敷衍塞责非能合天下全力如治八股之殚精竭智以治其业以求御侮之方兼无一定登进之途使免于夤缘干禄而谓此智愚不齐之百数十人皆可造成人材有是理乎材或成矣又谁知而辨之于是各局不得已而用西人主其事西人竭诚忠事与否已不可信见我无知无识安坐束手以受指挥而听愚弄彼亦何为不遂愚弄之乎故枪炮厂不一天津上海江宁其最久者至用枪炮之时无枪炮也船厂不一旅顺福州其最大者至用船之时无船也于是又不得已而购于外洋外洋知中国素无试验船械之机器莫辨良楛也尽以其共弃而已废者昂值售之中国其外观犹是也而铁质之粗疏炼法之苟简花线骨节之不中程度有非机器莫辨者固不得谛审而争论也又况如去年危迫时欲购稍钝之器皆碍于公法而不可得智利为局外之国因乏见钱竟不愿售而出使大臣意在分肥收兑委员从而索费值愈昂而器愈劣又累被倭船搜夺私相授受急何能择耶然则中国虚掷此数十年足下犹称为讲洋务毋乃过于高视衮衮诸公为之出其罪乎儆未流之失遂谓创始之非又何异惩羹而吹齑因噎而废食矣且惟数十年士君子徒尚空谈清流养望以办洋务为降志辱身攻击不遗余力稍知愧耻者至不敢与办洋务人通往来于是惟下贱无耻不恤声名之流始甘心从事上官明知其非类窘于无人不获已而用之有细崽起为关道者矣有从马占仕至封圻者矣人才安得兴洋务安得有效足下所谓反驱天下人才尽入于顽钝贪诈反之一字适足见洋务本非驱人之具无真知洋务之人使顽钝贪诈得诡托于洋务以售其奸反似洋务有以驱之云尔此又不得专罪诸公实士君子引嫌自高不屑务实之过矣有其学而不用犹可曰不用者之罪也自不肯为有用之学将谁执其咎哉某公尝叹曰无惑乎合肥之得志也遍观中外大小臣工学问非不好人品非不好心术亦未必都不好然问以新旧小大炮数百种新旧后膛枪数百种形式若何运用若何某宜水某宜陆某利攻某利守某利山林某利平地以及水雷旱雷炮台地营诸攻守之具进而西人政事法度之美备更有十百于此者无能知焉贤之与不肖一也少知之惟一合肥国家不用之而谁用乎而昨见王壬秋上合肥书痛诋洋务兼及曾左兼及香帅其为合肥画计则又劝其率铁甲船往攻日本此诚奇计矣然无论中国初无人解驭铁甲即有之而铁甲独非洋务乎非测天无以识途而谓当用中国之土圭乎非测地无以记里而谓当用中国之更香乎不解汽机何以行船不熟算术何以定炮不习公法不能悬旗不通语言不能答局外之问凡此数者非致力久用心专则不能得实用而谓平日不当讲肄自可取办于临事乎且铁甲尤诸洋务之荟萃是中国之名士未始不知洋务之有用特己所不知不能恐一讲洋务即失其所以为名士之具不得不忍心出死力以挤之耳试问诋洋务者能不衣洋布用洋物乎与其仰彼之物以为用使其日耗吾民之财何如皆自造之自用之兼造彼所需用者抵御之以留养民命纾民力之脂膏耶即如洋钱一宗通行东南各省西人获利无算中国何以不早仿造始以为资本太重耳湖北建银元局购置机器才数万金是亦何难乃至今始有广东湖北二局铜钱则竟坐视西人之销熔而不为之所中国举事着着落后浸并落后之着而无之是以陵迟至有今日而所谓士者方更坚持旧说负固不服不问此时为何时所当为为何事溺于考据词章狃于湘军中国人杀中国人之百战百胜而怙以矜夸初不辨为某洲某国概目之曰洋鬼动辄夜郎自大欲恃其一时之议论为经济意气为志节尽驱彼于海外以闭关绝市竟若经数十年贤士大夫焦思极虑无以处之者彼一横蛮即旦夕可定见有识者讨论实学力挽危局又恶其形已虚而乘己短也从而冒之疾之詈之以异端訾之以邪说然则便当拱手瞠目以待诛戮耶愚尝谓中国有亡国之士者此也又不惟士有亡国之民焉各省之毁教堂打洋人湖南之阻矿务阻电线以天子之尊不能举一事官湖南者动色相戒噤口不敢谈洋务加以周汉之稗士乱民煽惑之快私志于一逞而阴贻君父以危辱犹施施然不知天高地厚方自诩忠义骄语于人曰吾能辟邪说攻异端矣顷四川教案牵涉多国大不易了保护教堂之严旨急如星火驯至寓湖北之洋人每日游洪山令由督抚衙门派兵伺候岂复成世界西人犹谓中国之官曾不能自约束中国之民要此官何用其评吾湘人一则曰无教化之野蛮再则曰未开智识之童呆而中国之人尝一致思否乎穷其所以至于如此之故即又不得不专罪诸公处无法而当变法之时不能出铁肩下辣手如张江陵毁天下书院如国初剃发之令以力遏此曹稗士乱民反曲循之使不变使士民无所适从欲不讲洋务而接于聪明接于精神接于日用饮食何莫非洋务既不能高飞远走不在人间斯决去之而势有不能平时所考不过八股试律大卷白折及使之也迥异其所考不问其习不习一于求全责备事事皆使为之卒至一事不能为欲讲洋务而国家初无是法乏师承以致其精又望望然而畏其烦苦恐徒分治举业之日力又不能与科目资财荐举者争进取目营四海茫无系属遂忍而付诸不论不议无铁路及游历之费以扩充其见闻乃真以为可不讲洋务而讲之即非圣人之道似是而非习非成是一唱百和同然一词虽家置一喙亦将深闭固拒而不信日本暹罗之变法也先变衣冠所以神其鼓舞之妙用而昭其大信一新士民观听俾晓然共喻于法之决于一变渐摩濡染久久自将合为同心同德以舍旧而新是图进变他法始自易于听从乐于效用民志于以定谤议于以平也日本遂以勃兴暹罗亦不失为宇内第三等国其不变者则皆不祀忽诸斩焉灭矣故夫变衣冠亦洋务根本之一端焉或者以五十步笑百步而不愿变亦可不强之而其他当变者固无一可缓也夫言不当变法亦幸生此取士用人无据之时得匿其无所能而冀幸于煳名之取士资格之用人以便身图耳西人鄙中国之士志趣卑陋止思作状元宰相绝不自谋一实在本领以济世安民吁异哉此言乃出自西人之口吾中国之取士用人何如耶足下昔慨资格煳名之失犹以为彼善于此为公道之仅存斯其愤时嫉俗之深心非不知圣人之道之无存惟恃此希疏将裂之法聊为遮禁而独不思变计何耶变而乡举里选谬采虚声则得人爵弃天爵党同伐异弊愈益滋更出资格煳名之下是古法果不可行于今果不能不变为西法取士用人之依于实事苟依于实事即乡举里选又未尝终不可行故以为变法即变而复于圣人之道此物此志也向令早数十年变科举如西法之依于实事舍此更无出身之阶彼便身图者复何所容其冀幸而不回心易虑以治西学迄乎今日民志久定谤议久平人才久布列在位中国久复乎圣人之道而首出乎万国父以是诏兄以是勉我辈亦必精其业于公法条约使务界务商务农务税务矿务天文舆地测绘航海兵刑医牧方言算数制器格致之中各占一门各擅一艺以共奋于功名之正路何至如今日一无所长而流为废物又何劳腾其口说至有此等辩论令彼时有强我辈复为八股者有不笑之骂之如今之笑骂洋务者乎又令我辈不生中国而生于英俄法德美日诸邦见中国所谓八股及我辈此等辩论有不旁观而目笑者乎然则诸公与士民皆有不得归罪者不早变科举故也今之原祸始者必以合肥为丛矢之的夫日暮途穷百政废弛诚足恶矣然二十年前有绝大之名奏议为中国生死存亡之所系则为请以科举变西学一疏既格不行何从得群策群力以自辅何从使君子自别于小人而化四百兆无用之废物为有用更何从有安内攘外建威销萌之一日合肥聪明人岂见不到此故规模虽极宏远布置虽极周匝一有边警即始终主和亦灼见科举不变材艺不奋万无可战之理此其洞睹几先力维大局非后生浅识所能窥观者矣责人斯无难我辈匡居逸豫超然事表但觉彼之失机后时而当局者步步荆棘居高地而不能行其志愿事变万端交秉迭赴实有至难者独怪其变科举之言既不用何不以去就争之争之不得即奉身而退不人己两全矣乎俟至伊藤博文十年变法之诘张目而不能对嗟乎贪位恋权之足以丧身如此徒枉其才而已故夫变科举诚为旋干斡坤转移风会之大权而根本之尤要者也或难曰不先正天下之人心变犹不变也曰是固根本之根本而亦第正在上位之人之心可矣有雎麟之意而后可行官礼之法亦就在上位者言之何便溥罪天下之人心乎必谓天下人心皆不正又何其过尊西人而自诬之甚也西国之治平岂皆人心正于中国乎彼独操何术以致此然则彼性善而我性恶乎亦彼之法良意美我无法而已法良则中人以下犹可自勉无法即中人以上难于孤存法良则操莽无从觊觎无法即尧舜终于犹病且即欲正天下之人心又岂空言能正之乎极知今日之祸乱有为人心所召彼甘心误国者所谓不待教而诛虽圣人不能正此已死之人心然有后来未死之人心焉无法又从何处正起则亦寓于变法之中已耳衣食足然后礼让兴圣人言教必在富之之后孟子谓救死而恐不赡奚暇治礼义言王道则以耕桑树畜为先无所器则无其道圣人言道未有不依于器者岂能遍执四百兆颠连无告之民一一责以空言强令正心乎所谓垂空文以教后世亦望后之人能举其法以行其教而空者不空耳若但空文而已足则前人之垂亦既伙矣今之于教何如哉孔子作春秋而乱臣贼子惧并孔子之世不乏乱臣贼子矣后孔子之世不乏乱臣贼子矣孟子距杨墨而异端不绝于后世韩昌黎辟佛老宋儒又辟佛老卒与昌黎宋儒并存无他孔孟昌黎宋儒不幸不得位行权以施其正人心之法徒恃口诛笔伐以为千里金堤而不忧横决固不免为奸雄所窃笑然则不变法虽圣人不能行其教以正人心此变学校尤为正人心之始基根本之根本矣学校何以变亦犹科举依于实事而已夫人心既不可抉取以考察正否故非借证于实事尤无从以得其心中国之经史性理诵习如故尊崇如故抑坐定为人人应有而进观其他不当别翘为一科而外视之也即考据词章八股试律亦听其自为之不以入课程不以差高下皆取文理明通而已以其可伪为也余不可伪为自必皆实事皆实事则科举之取士也有据而乡举里选亦无计以遂其私善夫西法学校科举之合为一也有择官选士之意焉有初学院中学院上学院学者依次递升其材者升于大书院犹成均也各守专门之学以待录用学弗精进或他过失依次降之犹郊遂也其投考也即由各专门院长考之不拘人数求考即考一二人可也百十人可也不拘时日随到随考今日可也明日可也所考又皆实事皆可实验如考算学即面令运算船学面令驾船律学面令决狱医学面令治病汽机学面令制造天文测量面令运用仪器众目昭彰毫无假借中式即面予证书差其等第以为名称如中国举人进士之类其有殊尤立即报明擢拔考政学文学者官内部考算学理财者官户部考兵学者官海军陆军部考法律者官刑部考机器者掌机局考测绘者掌舆图考轮船者航江海考矿学者司煤铁考公法者充使臣考农桑者列农部考医学者入医院考商务者为商官余或掌教或俟录用或再考每国大小公私书院学塾多至十数万区少亦数万学某学即读某门专书而各门又无不兼有舆地之学又有兵学校凡兵均令读书又有瞽学校制凸字书令扪而读之凡子女生八岁不读书罪其父母又有五家连坐之法一家不读书五家皆坐罪故百工商贾农夫走卒无不读书又有女学校故妇女无不读书由是小儿得于母教方七八岁时即知地为球体月为地之行星地为日之行星地自转而成昼夜地绕日而有寒暑地凡几洲凡几国某国与我亲某国与我仇及其广狭强弱均已晓其大概至于品行心术固无法以考验实即寓于诸学之中坐定为人人应有而进观其他苟其不端亦决无能善其事而不败露者况有警察官吏举刺之有上下议院评论之又有浓赏厚罚驱其后复何忧不得人哉中国之考八股于品行心术即又何涉岂惟八股经史性理考据词章凡可伪为者其无涉犹八股也顾亭林悼八股之祸谓不减于秦之坑儒愚谓凡不依于实事即不得为儒术即为坑儒之坑惟变学校变科举因之以变官制下以实献上以实求使贤才登庸而在位之人心以正且由此进变养民卫民教民一切根本之法而天下之人心亦以正根本既立枝叶乃得附之夫何忧顽钝贪诈夫何忧洋务之无效或又难曰天下大局已溃裂至此所谓利权兵权制造之权骎骎乎及于用人行政之权一以授之敌欲毁约又已无及虽变法庸有济乎曰是难言也吾独惜夫前此数十年宽闲之岁月不计此不为此见日本之变法而兴可谓虽无老成人尚有典型矣犹不思效法反议之诋之笑之咒之初通商之不变尚曰不识中外情形也庚申可变矣庚辰可变矣乙酉可变矣而决不变迄乎今日奄奄一息自救不遑顾不度德不量力张脉偾兴忽起而与能变法之日本战如泰山压鸡子如腐肉齿利剑岂有一幸乎初闻湘军之见敌即溃也心虽哀之未尝不窃喜吾湘人之骄从此可少戢矣既而其骄如故躬自厚而薄责于人吾何暇计外洋之欺凌我虔刘我哉责己而已矣春秋之法责贤者备彼甘心误国之臣既非贤者责又将别有所在则事之不可为夫亦亡国之士与民为之也何则今日误国之臣即前日之士民今日之士民不变他日又将误国矣虽然吾所云变学校变科举凡以为士与民化其桀骜而登庸其贤才也贤才登庸正如西人所称联合力岂有不可为之时势哉试为今之时势筹之已割之地不必论矣能有为者固不在大此其浅祸也赔兵费二万万两又议增三千万两其祸较深括尽中国之民财及于妇女之环珥恐犹不足取办不足取办则威海之倭兵永不得撤五十万之岁饷永不得停子金又日孳而日重势不得不假赀于西人西人更因而盘剥之重息也质地也抵押海关也皆所不免而吾益不足取办子金之日孳日重负西人无异于负日本积累既久虽割地割海关犹不能偿统筹全局者所以必首先从事于此若无内国债可举而择祸莫如轻莫如俗谚与其欠钱不如卖田是犹有办法者也至于遍地通商免税免厘兴创机局制造土货其祸之烈直无办法来语所云各国援利益均沾之说从而效尤小民岂堪其苦嗣同所云直合四百兆人民身家性命而亡之此约不毁圣人无能为矣然毁之自当有其道也今夫内外蒙古新疆西藏青海大而寒瘠毫无利于中国反岁费数百万金戍守之地接英俄久为二国垂涎一旦来争度我之力终不能守不如及今分卖于二国犹可结其欢心而坐获厚利二国不烦兵力骤获大土亦必乐从计内外蒙古新疆西藏青海不下二千万方里每方里得价五十两已不下十万万除偿赔款外所余尚多可供变法之用矣而英俄之出此款亦自不易吾则情愿少取值浼二国居间胁日本废去遍地通商之约即再加赔费亦无不可而仍愿少取值请归二国保护十年二国第毁约与保护即少出值尤必乐从夫保护之说本不可恃而此所谓保护止求其出一保护之空言且须有十年之限制吾暂假以为虎皮吓他国使不吾扰耳似今浙江之舟山天津之铁路竟由英德派兵保护则断断不可即十年内与他国有事亦不可真令其助然得宇内二大国之一言亦断不至与他国有事且英俄互相猜忌倚中国为障隔中国转因而居重新疆西藏壤地密邻二国又将彼此相谋自固其圉更无暇犯中国即令欲犯中国而经营内外蒙古新疆西藏青海大而寒瘠之区如农务矿务商务铁路之属必十年之后始少有条理是尤为缓兵之策吾得此十年闲暇固足以自强矣而二国出值又不必皆见银凡铁甲船快船碰船雷艇水雷精枪快炮商船火车造铁路之钢条木板及应用诸机器皆许作抵凡此于日本于英于俄无不准情酌理两剂其平所谓絜矩之道也于是迁都中原与天下更始发愤为雄决去壅蔽且无中外之见何有满汉之分则凡一官两缺凡专称旗缺一律裁止则凡宗禄驻防凡旗丁名粮一律裁止广兴学校无一乡一村不有学校而群才奋大开议院有一官邑即有议院而民气通慎科举无一定之额数无常限之日期程其艺事端其趋向繁其汇目精其较量而一人不求其备改官制无内外之重轻无文武之区别专其职业少其层累迁其勋阶增其禄糈而终身不易其官选士人治里闾以复乡官之旧练乡兵隶守令以代力役之征凡府史皆用律学之士人既有升转之望而书吏之盘踞空凡胥徒即用在役之乡兵既有践更之期而差班之蟊贼去讥阙失有警察之官禁暴修闾之遗制也正粮土有测绘之官封人均人之职掌也分海军陆军为二部将则必出于武学堂创办之始募西贡新加坡新旧金山之华民以练海军无事则令运载货物出洋贸易既可挽救商务又得熟习航海陆军则守兵仿寓农而隶守令战兵募选锋而立将帅枪兵可尚勇力炮兵兼通算学工兵则备筑垒浚濠炮堤地营修造器具诸工作其练之也守兵令站炮台较准头布阵势习步伐战兵于数者之外益以征调代操练今日往某处已而易一处已而又易一处日日如临大敌彼出此归不使游惰尽开中国所有之矿以裕富强之源兼以兵法部勒矿夫有事则处处皆兵多修铁路多造浅水轮船以速征调以便转饷以隆商务以兴矿产以广游历以通漕运以宏赈济商务则设商部集商会立商总开公司招民股兴保险建官银行而必以学商务者为之官精求工艺制造如磁器丝茶之属与中外所共需者下至烂布可造纸莱菔可熬糖骆驼牛羊鸡鸭之毳可为毡为褐工与商通力合作以收回利权改订刑律使中西合一简而易晓因以扫除繁冗之簿书清理庶狱分别轻系重系使操作如白粲鬼薪之罚岁始豫算岁终决算丝毫皆用之于民而不私于府库以明会计之无欺出口免税入口重税涓滴皆操之自我而不授于外洋以杜漏卮之有渐食盐与诸土货则一征于出产之地而不问所之税坐贾而不税行商以归简易而塞弊窦尤须研覃税务之学缕晰中外税则查验章程始可夺回税务司包办海关之权讲求植物学以裨农政以丰材木讲求动物学以蕃马政以溥畜牧兴女学以课妇职兴废疾学以无坐食蚕织用机器可去蚕瘟而成功多以速耕不必用机器而引水用机器可省筒车之费与手车脚车之劳续电线创邮便局以理邮政汲自来水然电气煤气灯以利民用街道修则疠疫之源塞医院多则医治之术工造公共之花园以为养生却病之方七日一休沐以合文武弛张之政博通各国语言文字以翻译西书西报以周知四国之为以造就使才而四出游历以长见识以充学问以觇人国之得失兴衰各国之长并取之各国之弊立去之各国之船械无一不能造各国之器用无一不愈精谨权量审法度一道德同风俗法立而教自存焉矣而中国有屡去而不能去之弊二不能不变而去之曰漕务曰河务八省漕米岁数百万石由河运则费银四十两而致一石后改海运费仍十七八两而河运亦不废嗣同不解所谓叹为可已不已尝共足下言之足下谓惟正之供何当废绝嗣同亦无以决后见李次青布政条奏果谓禹贡帟秸粟米不出五百里外周礼九贡九赋亦专指王畿而言汉高帝转关东粟以给中都不过数十万石唐初漕运不过二十万石宋都汴去江淮不远劳费尚轻元行海运初止四万石迨明成祖得国不正挟众北迁虑南人不喜食麦乃漕南米以赡北都开运河数千里引黄河以济运劳民伤财几竭天下之全力然则今之漕务特始于明成祖之枉道干誉遂相沿不改仓廪陈红不知何用宜将河运海运均罢去酌量都城每岁用米之数另由铁路随时转运余以贮各府州县或由铁路运往各缺米之地且有铁路则民间之销售易征收可尽改折色俟缺米时然后采买尤为简便古人耕九余三与谨盖藏诸法皆为人少又无铁路之时言之今者生齿日繁数十倍于古所食之谷自不甚有余即有余亦自知盖藏岂虑货弃于地者惟苦无铁路以流通耳有铁路则不在此即在彼因其虚而趋填之断无天下皆荒之理即可有天下相通之事初不必恃有余之留与盖藏之谨凡官仓社仓之繁难悉可省矣往年山西河南旱灾连岁赤地方数千里富室拥重金转死沟壑有司疾视莫可奈何正坐运道艰远耳使有铁路何至穷窘若此治河古无良策殷商五迁半因河决然则言齐桓湮九河中国始有河患者虚也西人治河亦止筑堤一法但善审形势又多筑相距数里之遥堤至三四重两堤之间筑横堤使两堤相属中成方罫平时皆可栽种偶溃一处水仍束于一方罫中进溃一处又束于一方罫中不至浩荡横流使人无从施工无地取土嗣同因悟井田之法亦必四面有堤中如方罫始成一井堤上可行所谓径也畛也井愈多则堤愈高愈厚所谓涂也道也路也而畎遂沟浍洫者即各依于本堤盖堤四旁八达皆有口门可以宣泄由己水大堤圮亦止一井被淹余可无害故八蜡中有防可知堤者井井皆有为农家最切要之事不然一有水灾沟洫畎浍反足导水入灌后儒遂以井田为不解之积疑至战国时毁井田为阡陌殆恶堤之占地因锄而去之疆界乱而水患亦剧矣今西人殆以井田之法治河所亟宜效法者也而治水之要则曰不与水争地湖湘垸圩日筑日多故洞庭江汉之泛溢年甚一年曾奉严旨禁革卒不能止亦由人满土稀无可垦辟之地昔行陕甘道中见山东河南被水灾黎民挈妻子负农器而西迈流离饥困心窃哀之停车慰问云将迁耕旷土问素愿乎曰苦资斧不足自达耳故乡一片汪洋岂复堪恋于时陕甘大吏颇有周之者西北土满胡不遂迁濒河濒江湖常被水之民于彼使水得所容受以杀堵激之怒耶然此非铁路无以致之故铁路之有益农务尤在无形诚根本之一端矣中国又有屡兴而不能兴之利二不能不变而兴之曰铸钱曰钞票金银铜三品皆所应铸而铜钱至今日尤坏极矣重则私销轻则盗铸抑亦古今之通弊惟有就出铜各矿用机器铸极纯之铜极精之花幕而又少轻之钱则私销无利而盗铸不能然钱中有孔即不啻多出一边尤宜力求细致机器造物圆体易工方形难好故广东机铸之铜钱方孔中不甚光净无以杜刮取铜屑之弊当改造圆孔而孔内边外皆作极细之平行纵线略如银元之式至妙之法又莫如无孔铜钱无孔积至千不便提携势不能不用银元银元又无孔势不能不用钞票故西国钱皆无孔亦其畅行钞票之微权矣钞法又银钱兼权者也国家不行钞致令票号钱铺坐盗御世之大柄而持轻重于其间事之倒置无逾此者钱铺更易倒闭甚至故设骗局穷民受害无涯然而犹通钱铺之票者当世钱实不多乡间尤窘不得不赖此几张纸以为转输耳言者辄引咸丰朝钞事为戒不知特行之未久又未免失信所以难行若许民纳赋完税皆可用钞又订造外国精纸精板自以中国之印印之令票号钱铺即领用官钞而严禁其出私票随设官银行视国家入银若干始出钞若干止求便民毫无营利之心原非持空纸以诓民亦岂有不能行者况官银行为商务先着银行既设商民存款交易必以票为据是钞票不待行自不能不行也从前陕甘粮台有汇兑之票可汇银往应解陕甘协饷之各省毫不需费票至各省由藩库发兑以代运饷立意极为灵巧湖北善后局有台票准其上缴厘金及诸解款皆未尝不畅行且甚便也钞票于行军尤有三利一便于转运二士卒轻于赍带三不幸战没所亡失止空纸而已日本兵饷半银半币故亡失甚少此又亟宜效法者也凡利必兴凡害必除如此十年少可自立不须保护人自不敢轻视矣每逢换约之年渐改订约章中之大有损者援万国公法止许海口及边口通商不得阑入腹地今无论东西大小各国皆如此独中国任人入腹地耳如不见许即我通商于彼国之轮船亦当阑入彼之腹地此出洋贸易之船所以万不可少所谓即以其人之道还治其人之身也援各国之例加重洋货进口之税如不见许即我往彼国之进口税亦当视他国而独轻矣去年湖北筹饷加抽洋油厘金止加于中国商民于西人无与而西人谓有碍其销路竟不准行此正苦于无以相报也但使一国能改约余皆可议改如此又十年始可由富而强始可名之曰国治定功成礼乐可徐兴矣夫不入虎穴焉得虎子不下十成死工夫焉能办成一事平日务当胸中雪亮眼明手快穷理尽性大公无私权衡数千年上之沿革损益与数千年下之利弊究竟调剂五大洲政教之盈虚消长而因应以为变通使人存政举利权尽操之自我以中国地宝之富人民之众多而聪慧必将为五大洲三十余国之冠外洋皆将仰我鼻息以为生活更何至有战事故今日言治实有易于前人者因格致诸理早经西人发明吾第取而用之彼于医学尤不恤脔割其肢骸以订中国医书之误其他大经大法皆由屡试屡效考验而得吾不难亲炙西人目察其利病以法之也足下昔言外洋煤铁向罄中国之矿未开他日中国挟煤铁二宗即足制外洋之死命是诚然矣然中国必先自开其矿以图富强始能制人不然人将夺我之矿以制我矣西人亦有言中国譬则富室千仓万箱蓄积至厚即湖南一省之矿足抵外洋各国而有余无如四邻环居皆穷饿乞丐耽耽垂涎即欲缄滕固箧终闭不出而势恐有所不能危切之言不啻箴规我矣凡事不惮其难不忧其繁但当先寻一下手处虽承群小人扰乱极弊之后不难掉臂游行密筹追补之策以期异日可行今之矿务商务已成中西不两立不并存之势故西书物类宗衍中有争自存宜遗种之说谓万物必争而后仅得自存以绵延其种类也以矿务商务力与之争即今之下手处而所以能有此下手处者岂他故哉前所言贤才登庸之力而固无望于今之执政者也况会匪回匪散勇饿民行将四起大乱即在眼前更何暇及此然失今则更不可为又将奈何曰前所言者王道也无已则有霸道焉河西吴越以保民为心旁求俊乂精研格致制造诸学猝起与外洋力战以争一旦夕之命其胜也或可蒙数十年之安然而无可必也凡霸道必不如王道之可大可久皆此类也此而又不可得则惟有自变其学术而已矣学术可变乎亦曰复古而已矣唐虞之际任农者稷任工者倕任水土者禹任山林者益任教者契任刑者皋陶任礼乐者伯夷夔任历算者羲和皆深明其学故多世其官职而群圣之相与咨谋又不离乎兵刑六府鲜食艰食懋迁有无化居之实事有薄一名一物之不足为而别求所谓道者乎三代学者亦皆有所专习切近而平实自秦变去古法学术亦与之俱变渐无复所谓实学而今则滋甚即如算学为中国最实之学中国往往以虚妄乱之故谈算者必推本河图洛书为加减乘除之所出不知任举二数皆可加可减可乘可除何必河洛夫河洛诚不解是何物要与太极图先天图谶纬五行爻辰卦气纳甲纳音风角壬遁堪舆星命卜相占验诸神怪之属同为虚妄而已矣必如西人将种种虚妄一扫而空方能臻于精实算家又言黄钟为万事之根本此大可笑黄钟一律筒而已何能根本万事即以造度量权衡而论十二律吕谁不可借为度量权衡何必黄钟况累黍之法实迂谬不可行何能取准是以从古至今九州十八省无一齐而不差之度量权衡则亦创法者未尽善虽虞舜不能强同之矣夫谨权量为王政之大者奈何不求一定率而听奸民相欺饰乎惟法人分地面之天度为四千万分以其一为度度定则算立方容积以为量即以其重为权衡而权立方之轻重又可还正乎度一有差数夫人可运算得之中国之度至分数止矣彼有佛逆及分厘尺每分可剖为千百中国之权衡至分数止矣彼有化学天平每分亦剖为千百以故通都大邑僻壤穷乡出而相较无不吻合中国测量家多用西尺沿海民间交易尤习用西人之度量权衡非好新奇实彼有准而我无准也天地之机缄一发不可遏将尽泄其灵奇以牖民于聪明之域其间自有不期变而自变者此类是也算术古有九章之说割立方田粟布商功均输诸名目实非本乎自然疑周礼保氏之九数初不如此其说失传汉儒乃割裂算数以补之在先郑时已多出夕桀重差诸法明不止九至宋秦九韶知九章不足信别立九章名目所分乃益无理是不若西人点线面体之说足以包举一切惟此则凡中国所称五谷六谷九谷百谷三江九江五湖九河要不过随举一数以为名如九夷八蛮之类原可不必拘泥经生家琐琐分辨卒不能折衷一是亦止觉玩时愒日而不切事理矣格致之理杂见周秦诸子乍聆之似甚奇其实至平至实人人能知能行且已知已行习焉不察日用之不觉耳而迂儒睹诸凡机器不辨美恶一诋以奇技淫巧及见其果有实用也则又仗义执言别为一说曰与民争利当西人之创为机器亦有持是说阻之者久之货财阗溢上下俱便不惟本国废弃之物化为神奇民间日见富饶并邻国之金钱亦皆输辇四至各国大恐急造机器以相胜仅得自保彼此无所取赢乃相率通商于中国以中国无机器也中国若广造机器始足保利于民而谓争民之利何耶轮船似争船户之利矣然任外国轮船往来江海以刮取民财吾不自造轮船夺回一二可乎又如招商局有民间之股分各轮船所用民人以千计各码头之商务繁盛其利非仍归于民乎铁路似争车夫之利矣然应用之人当百倍于车夫铁路所不到之处仍须车运是车夫之利且将日盛而民间笨重不能运之顽铁怪石遗秉滞穗至此皆可易钱其利民尤不胜计汉阳铁政局似争铁匠之利矣然所造皆铁匠所不能造之物所雇工役又皆即铁匠余杂役及煤铁各矿山所用人以千以万计财既散于民间亦以分外洋铁器之利武昌机器缫丝局似争蚕妇之利矣然自此育蚕者将日多且雇用女工以千计使武昌不产丝之地忽增此厚利而所缫之丝又以售于外洋争有大于此者乎凡地方一设机器局肩挑负贩必数倍于平日此亦利之浅而易见者也西国兵法有气球飞船机器中之最脆薄者然最足以乱敌耳目而夺其气往年镇南关缘此失事今年彭湖又因以不守中国宜如何讲求仿造及应付之道偶与人言之辄以奇技淫巧四字一笔抹煞中国之士尚得谓之晓世事乎舆图者为政之纲领尤行军之首务中西所同然也然中国从古至今无一详而确之图经史大儒恒自命舆地专门于亚细亚洲沿革形胜尚纷争不已无从折衷况此外岂复知为何地西人分舆地为文质政三家文家言地与日月诸行星之关系各球体之大小轻重各本质之松紧分数寒暑昼夜潮汐之所以然及测日星所躔高弧定经纬道里而着之于图质家辨土石之新旧层各种僵石五金凝结之故得太古以前冰山火山沧海桑田之形势动物植物之同异及矿苗之类别政家纪风土礼俗及治忽之理攻守之宜故西学子目虽繁而要皆从舆地入门不明文家之理即不能通天算历法气学电学水学火学光学声学航海绘图动重静重诸学不明质家之理即不能通化学矿学形学金石学动植物诸学不明政家之理即不能通政学史学文学兵学法律学商学农学使务界务税务制造诸学去年前敌虏获倭兵其身皆有地图攻某处即绘有某处之图山泽险要桥梁道路无一不备下至山之斜度川之广狭某容骑兵某通单步皆有比例可寻每逢抄袭埋伏要约期会虽一走卒能按图心领其意不致歧误西国史书记一大事即有一当时之地图附之而行凡游历士人到一处即绘一图然西人犹自以为未臻其极各国皆特结舆地会邀集千百辈潜心考究精益求精永无止息中国虽大将出师不过恃向导之口述初不解测绘为何事也兵法者亦儒家之大用而今所谓纯儒反讳言之夫平居不讲习临急又安得有一将才西人既重韬略尤喜观战如我与日本之战其胜负之由为我所不自知者皆详图其地并附说以论断得失回国印板售卖使人人知兵即人人可兵人人可有枪械兼许自造故一唿即成劲旅所谓百足之虫死而不僵也中国则惟恐民之知兵军兴以来奏报条陈及两军之情皆秘不示人虽督抚大臣亦不令知而外洋则无不知也民间售藏枪械谓之犯法明知弓矢无用而考武终不改用火枪盖防民熟其器而为乱如汉时挟弓弩之禁也卒之乱民未尝无火枪又徒束缚良懦而已一旦有事或外患或内忧其不使蚩蚩之氓骈首被戮者几何矣况国家将召使为兵何能期其得力然则为握固之术以愚黔首适自患以自困耳尤不可解者日存猜忌之心百端以制其民民之不甘受制者自托于外国即莫敢孰何犹一家兄弟相攻不遗余力一遇外侮反璟然乐受且召之焉独何故哉商务者儒生不屑以为意防士而兼商有背谋道不谋食之明训也然此不惟中国防之西人亦何独不然官自官士自士商自商仕宦而货殖者有常刑富商虽挟敌国之资不少假以名位其称商学商部特研究商务之赢绌而时消息以匡救之非以其身逐什一也中国惮讲商务遂并商务与国存亡之故而亦弃置勿复道修铁路则曰无费然粤商某竟出资为美国包办铁路矣造轮船则曰无费然闽浙巨商往往购大轮船挂外国旗自号洋商矣渊鱼丛爵楚材晋用此固在上者驱迫使然彼为士者独不可悟商务力量之大乎惟此凡言农务蚕务牧务渔务皆非谓身为之但当精察其理以为民导耳图表者尤所以总群学之目而会其归为经济者所恃以程核而筹策者也试问中国为此学者谁乎西人表学译名统计谓源出禹贡及九鼎之所图象考西学近墨而墨子法禹则言必有据故于政之至纤至悉莫不列表户口登耗百官进退外国兴衰及交涉事件矿苗衰旺出产增减年谷丰歉百物价值用度奢俭岁入多寡兵额损益船械精粗工艺良楛各种学术高下医院治病得失庶狱人数及罪名皆分等级为年月比较表或变为方圆等图既可省案牍之烦苦尤能一目了然视通国之事如数掌纹故常以简御繁操之有要太史公曰吾观周谱旁行斜上盖即中国治经作史之法至于新闻报纸最足增人见识而借知外事林文忠督粤时广翻西国新闻纸故能洞悉其情而应其变今日切要之图无过此者况乡间无所闻见尤须借此为耳目中国之大病莫过于不好游历又并此无之终身聋盲矣凡此诸端有一非学者所当为者乎抑有一非古法乎而谓别有圣人之道此不足容于圣人者过矣黄舍人言昔在上海有西人到其斋头见书籍堆案佯为不识而问曰此何物也曰书也又问有何用处不能答乃徐曰此在我西国自皆有用处汝中国何必要此哀哉此言亦所谓无其器则无其道也不力治今之器徒虚谈古之道终何益焉若西人之于书则诚哉其有用矣经史通鉴及有宋儒先之书各国久即译出又皆有专译中书馆期将中国经史子集下逮小说新闻纸概行翻译以备采择彼既有其器矣道乃得以附之观其设施至于家给人足道不拾遗之盛视唐虞三代固品节无其详明而收效卒不少异区域且加广焉尝恨博施济众之说圣人以为至难则将与天地终此缺陷乎今不图于美德诸邦遇之虽西国亦断无终古不衰弱之理而中西互为消长如挹如注彼所取者即我所与我所增者亦即彼所损我不自盛强斯彼亦终无衰弱之理则洋务之当讲不当讲岂待徘徊而计决哉来语倭未尝蓄内犯之志云云嗣同以为足下此言视所云晓中外情事者毋乃相去太远倭之蓄谋当在二十年前储峙钱粟缮治甲兵久为外人侧目合肥知为中国之大患曾言于朝沈文肃亦言之薛叔耘又言之而丁雨生中丞言尤激切外此中西智士谈东事者指不胜屈足下岂不知之而故为轻敌之论者殆犹以中国真可以一战也夫战必有所以曹刿犹能言之今则民从耶神福耶忠之属耶去年主战之辈不揆所以可战之人心风俗与能战之饷与械又不筹战胜何以善后战败何以结局瞢然侥幸于一胜偶有一二深识之士出而阻之即嗤为怯懦甚则诋为汉奸虽然此无势之能审犹有义之可执也则亘日穷天孤行其志胜败存亡或可不论及至形见势绌有百败无一胜所失膏壤方数千里沿海八九省同时称警顾此失彼日不暇给守则无此恒河沙数之兵弃又资敌而海军煨烬漭漭大洋悉为敌有彼进而我不能拒彼退而我不能追彼他攻而我不能救彼寄碇而我不能蹙彼有优游自得以逸待劳之势方且意于东而东宜意于西而西宜择肥而噬伺瑕而蹈顾盼自雄意气横出我则望洋坐叹不知所措当海军之未亡也言者欲直捣长崎横滨为围魏救赵之计不知我之海军且失事于海口其能得志于外洋乎一泛沧溟即晕眩呕哕不能行立窃恐东南西北之莫辨将举踵而却行适幽燕而南其趾能识长崎横滨之何在乎然海军之不可用犹曰中国所短也中国所长莫如陆军而奉天败高丽败山东败澎湖又败旗军败淮军败豫军东军各省杂募就地召募之军无不败即威名赫耀之湘军亦败且较诸军尤为大败将领相顾推诿而莫前乡农至以从军为戒闻与倭战即缩朒不应募或已募而中道逃亡虽将领不得其人然亦有善调度能苦战者矣亡死数万人亦不为少义勇之士矣而卒至此者则陆军之于海军又未必相悬殊也至若饷械之亡失大小炮以千计炮弹以万计枪以十万计枪弹以百万计其他刀矛帐棚锅碗衣服之属尤琐细不足计亡失之银钱与工料以千万计统中国所耗之战守镇防月饷加饷转运一切又以千万计司农告匮外库搜括靡遗下而劝捐勒捐房捐商捐加税加厘息借洋款息借民财名目杂出剔脂钻髓且陕甘云贵之协饷以及廉若俸与凡应支之款概支吾而不发卷天下所有曾不能供前敌之一败而添购军械之款尚无所从出于是赤手空拳坐以待毙向之主战者乃始目瞪舌挢神丧胆落不敢出一语偶蒙顾问惟顿首流涕相持嚎哭而已而和之势遂不至摇尾乞怜哀鸣缓死不止嗣同以为孟浪主战之臣以人家国为侥幸事败则置之不理而逍遥事外其罪犹加败将一等矣而日本则战无不胜攻无不取鼙鼓经年其阵亡之真日本人才六百余而已饷械更有得无失足下以为中国可战乎不可战乎前见陈长镞上书言与西人战不当用枪炮当一切弃置而用己之气同守此义而持变气之说曰专精诚然观其文采则美甚书法则佳甚中国之名士大抵如此矣夫洋枪洋炮之利在西人犹其余事然亦万无徒手可御之理殆误于孟子制梃之说耶然孟子明明提出秦楚二字何尝谓可挞英俄法德诸国之坚甲利兵乎即以炮论之最大之克虏伯阿模士庄能击五六十里而开花可洞铁尺许者可使万人同死于一炮虽断无万人骈肩累足以待炮之理而其力量所及要不可不知由是以推彼不过发数万炮而我四百兆之黄种可以无噍类犹谓气与精诚足以敌之乎况彼之法度政令工艺器用有十倍精于此者初不必尽用蛮攻蛮打自可从容以取我乎今倭已得险要已得命脉已具席卷囊括之势有可幸者或各国牵制恐碍商务不即尽其所欲为耳悲夫会见中国所谓道德文章学问经济圣贤名士一齐化为洋奴而已矣岂不痛哉岂不痛哉而犹妄援攘夷之说妄援距杨墨之说妄援用夷变夏之说妄援不贵异物贱用物之说妄援舞干羽于两阶七旬而有苗格之说如死已至眉睫犹曰我初无病凡谓我病而进药者皆异端也大愚不灵岂复有加于此者耶且足下抑知天下之大患有不在战者乎西人虽以商战为国然所以为战者即所以为商以商为战足以灭人之国于无形其计至巧而至毒今之策士动曰防海不知曲折逶迤三四万里如何防法既无铁路使调度灵便即应有海军可南可北首尾相应练一军而固数省之防使数万里海面不致尽为敌有如围棋所称活着今又亡失于非人将从何处防起耶于是有为练民团渔团之说者此以张疑兵助声势可耳若责令当大敌匪惟不情抑近儿戏矣有为弃海口海岸专守内地内江之说者此殆以为西人止能水战亦不识夷情之至矣西人尤善陆战有正有奇能谋能勇苟得我之海口海岸所谓狧糠及米而内地内江又化为海口海岸之形矣然则又将弃之耶故无铁路无海军直是无防法且彼又不必真与我战也率数艘铁甲今日北洋明日南洋后日闽广乍离乍合倏去倏来止游弋而不接仗彼所费无几而我必倾天下之财力以为防防密即退偶疏又进一夕数惊乘间抵隙不一年而我无有不疲极内乱者此亟肄多方之故智楚之所以灭亡也今倭人专定数地明目张胆与我接仗犹其老实易与处若夫西人则更不须亟肄多方也岁取中国八千万视国家岁入犹赢一千万且无国家之费用是商务一端已远胜于作中国之木那克迨至膏血竭尽四百兆之人民僵仆流离自不能逃其掌握今欲闭关绝市既终天地无此一日则不能不奋兴商务即以其人之矛转刺其人之盾岂一战能了者乎向令战胜日本于中国全局初无裨益转恐因以骄贪而人心之疵疠永远于深痛故败者未必非幸和者尤当务之为急但不当如此和耳更思足下轻敌之意殆犹以为彼夷狄耳此天下士大夫之通病有断断不可不改者语曰知己知彼先必求己之有可重而后可以轻人今中国之人心风俗政治法度无一可比数于夷狄何尝有一毫所谓夏者即求并列于夷狄犹不可得遑言变夷耶即如万国公法为西人仁至义尽之书亦即公羊春秋之律惜中国自己求亡为外洋所不齿曾不足列于公法非法不足恃也欧洲百里之国甚多如瑞士国国势甚盛众国公同保护永为兵戈不到之国享太平之福六百年矣三代之盛何以加此尤奇者摩奈哥止三里之国岁入可万余元居然列于盟会非公法之力能如是乎中国不自变法以求列于公法使外人代为变之则养生送死之利权一操之外人可使四百兆黄种之民胥为白种之奴役即胥化为日本之虾夷美利坚之红皮土番印度阿非利加之黑奴此数者皆由不自振作迨他人入室悉驱之海隅及穷谷寒瘠之区任其冻饿黑奴生计日蹙止堪为奴红皮土番初亦不下千百万今则种类顿少至十数倍虾夷则澌灭殆尽皇天无亲惟德是辅奈何一不知惧乎无怪西人谓中国不虚心不自反不自愧不好学不耻不若人至目为不痛不痒顽钝无耻之国自军兴后其讥评中国尤不堪入耳偶晤西人之晓华语者辄故作哀怜慰勉之词来相戏嬲令人愧怍无地自容而今日又有一种议论谓圣贤不当计利害此为自己一身言之或万无可如何为一往自靖之计则可云尔若关四百兆生灵之身家性命壮于趾而直情径遂不屑少计利害是视天下如华山桃林之牛马听其自生自死漠然不回其志开辟以来无此忍心之圣贤即圣人言季氏忧在萧墙之内何尝不动之以利害乎孟子一不可敌八之说小固不可以敌大寡不可以敌众弱不可以敌强又何尝不计利害虽滕文公之艰窘不过告以强为善以听天若使孟子不计利害便当告滕文公兴兵伐齐楚矣尧舜相授受犹以四海困穷与十六字并传而阜财之歌不忘于游宴是小民之一利一害无日不往来于圣贤寝兴寤寐之中若今之所谓士则诚不计利害矣养民不如农利民不如工便民不如商贾而又不一讲求维持挽救农工商贾之道而安坐饱食以高谈虚空无证之文与道夫坐而论道三公而已今之士止骛坐言不思起行是人人为三公矣吾孔子且下学而上达今之士止贪上达不勤下学是人人过孔子矣及至生民涂炭万众水火夺残生于虎口招余魂于刀俎则智不足以研几勇不足以任事惟抱无益之愤激而哓哓以取憎其上焉者充其才力所至不过发愤自经已耳于天下大局何补于毫毛其平日虚度光阴益可知矣英教士李提摩太者着中国失地失人失财之论其略曰西北边地为俄国陆续侵占者可方六千里此失地也而知之者百无一人也中国五十年前人民已四百二十兆口以西法养民之政计之每岁死生相抵外百人中可多一人然至今初无增益也此失人也而知之者千无一人也又以西法阜财之政计之每岁五口之家可共生利一铤然中国日贫一日也此失财也而知之者竟无其人也审是则中国尚得谓之有士乎嗣同深有痛于此常耿耿不能下脐平日于中外事虽稍稍究心终不能得其要领经此创巨痛深乃始屏弃一切专精致思当馈而忘食既寝而复兴绕室徬徨未知所出既忧性分中之民物复念灾患来于切肤虽躁心久定而幽怀转结详考数十年之世变而切究其事理远征之故籍近访之深识之士不敢专己而非人不敢讳短而疾长不敢徇一孔之见而封于旧说不敢不舍己从人取于人以为善设身处境机牙百出因有见于大化之所趋风气之所积非守文因旧所能挽回而必变法始能复古不恤首发大难画此尽变西法之策于所谓算学格致益不敢不尽心焉于是上书欧阳瓣姜师请于本县兴创算学其指曰士生今日亦止有隐之一法然仕有所以仕隐尤当有所以隐为天地立心为生民立命以续衡阳王子之绪脉使孔孟程朱之传不坠于地惟夫子与刘夫子涂夫子自当任之而诸门弟子亦宜分任其责或如仲子之治赋或如冉子之通算术能理财或如端木子之通算术经商务或如樊子之研究农务或如公西子之足备使才或如宰我子之专习语言或如卜子之治文学或如颛孙子之订仪注或如言子之详节文陶淑既久必将有治学合一高据德行之科兼为邦南面之才与器如颜子仲弓其人者师弟一堂雍雍三代有王者起必来取法可不疑矣然今之世变视衡阳王子所处不无少异则学必征诸实事以期可起行而无窒碍若徒着书立说搬弄昌平阙里之大门面而不可施行于今则何贵有此学耶闻曾发变法之论伏望先小试于一县邀集绅士讲明今日之时势与救败之道设立算学格致馆招集聪颖子弟肄业其中此日之衔石填海他日未必不收人材蔚起之效上之可以辅翼明廷次之亦足供河西吴越之用即令付诸衡阳王子之噩梦而万无可为之时斯益有一息尚存之责纵然春蚕到死犹复捣麝成尘谚曰巧妇不能作无米之炊然必有米而后作炊亦不得谓之巧妇矣然则畏难而就简因陋一惭之不忍而累及终身事急又横蛮言战曾不恤情理之安亦安得谓通天地人之为儒推十合一之为士包罗万有本末兼该体用具备之学乎夫彼之横蛮言战及为闭关绝市之说者其不计利害也是劝五十里之国之滕文公伐齐楚也书到以商于涂大围师俱蒙嘉纳遂有兴算学社之举唐绂丞诸君复得请于学政将县中南台书院改为算学馆而刘淞芙又别联一小社稽古振今士风一奋嗣此倡扶正学丕振宗邦尤为足下是赖而乃慑于讲洋务之名随众以诋如诸来语甚非所愿闻也窃意足下天姿开敏行且勐悟今特为嚣谈所夺耳历观近代名公其初皆未必了了更事既多识力乃卓如曾文正惠敏父子丁雨生中丞洞彻洋务皆由亲身阅历而得左文襄晚达故沈观最久其请造轮船之疏曰彼既巧我不能安于拙彼既有我不能傲以无所至辄兴创机器信知所先务矣沈文肃疏论船政自谓臣则一无知而已矣其悔恨为何如耶彭刚直号为不喜洋务然筑沿江炮台何尝不用西法又何尝不请造兵轮其序郑陶斋盛世危言至谓孔孟复生不能不变法而治是于洋务独能深入其蕴黎莼斋兵备为诸生时上书言事深薄洋务及使东章奏迥然如出两人郭筠仙侍郎归自泰西拟西国于唐虞三代之盛几为士论所不容薛叔耘副都初亦疑其扬之太过后身使四国始叹斯言不诬夫阅历者人所同也但能不自护前不自讳过复何难寤之有即嗣同少时何尝不随波逐流弹抵西学与友人争辩常至失欢久之渐知怨艾亟欲再晤其人以状吾过而或不更相遇或遂墓上草宿哀我无知负此良友故尤愿足下引为鉴戒焉十年之前作治言一篇所言尚多隔膜未衷于理今并呈览亦可考验其识见之增益昔尝以日新相期足下未遽领悟或者其失即在此乎若嗣同则自今益当求新决不敢自囿于所陈足下不斥其妄尤有更精之策并为足下倾箱倒箧而出之一曰筹变法之费除卖地以供国家巨用外余议院学堂乡塾之所需莫如毁天下寺观庙宇诸不在祀典之列者即在祀典亦宜严立限制节其侈费以供正用则各府州县皆能就地筹财无俟他顾今之寺观庙宇多而且侈使悉废之不惟财无虚掷人无游手而其云构崇阁亦可为议院学堂诸公所之用至民间每年所省香烛纸爆等费尤为不可胜计黄佩豹两至西藏及诸番部金银之富无与伦比佛寺大小以万计寺产可千万金者随在有之佛像屋顶悉以赤金铸成余黄白之属或熔为山或窖于地民俗愚而勤苦岁有赢资辄以献诸佛寺堆积至厚而不知取用设若强邻内侵枭雄窃据其为借寇兵齑盗粮害有不堪设想者谁秉国钧愿思冶容慢藏之训亟有以收之而中国自此富无与京矣一曰利变法之用机器之兴仅赖煤炭火油以司运动则耗多而势必竭西国有收地热日热以行轮船及用电气以行铁车者然地日之热其力甚微电气资本所费不给则莫如就四川之火井各省之温泉以设机器更助以地热或日热是可以省火力矣就各山之瀑布飞泉安措轮轴使摩激而生电气因而传引至需用之处是可以节物力矣然而西人诸机器之力犹有限量欲求大至无限量之力又莫如海潮据天学家言海潮与日月相吸之力能令地球暂离其轨道所以积久必有岁差今任其自消自长而不思所以用之则亦徒负大力而无裨于人事矣可就沿海潮头极大之地遍立极大之机厂以取受其力距海远者则用电线传力之法而力无不达由是巨灵逊其开山共工惭其陷地助力之广殆于不可思议一曰严变法之卫夫甲船枪炮日出新奇久之必更有一物焉驾乎其上而他具皆废涂大围师深痛战具酷烈尝曰不识气学电学能御枪炮否夫御之则不能而有加酷之法不啻御之而尤甚西人尝欲以电气施于枪炮之中各国聚谋尚无精诣惟英人玛格森者曾造灵巧小炮每分钟时能放子六百出宜车亦宜舟兼有吸水柜能减炮之热度使久用不息固已绝伦超群矣而成此炮后复精治电学创为电气飞船无论风之顺逆皆可飞行无阻进退升沉转旋如意但尚不能速耳此与气球同为行军绝技即薛叔耘副都所谓云军云战者也今幸西人尚未极精使中国从而精之则可无敌于天下盖各种枪炮俱不利仰击田鸡炮虽较胜亦不能及远而电船气球行度常在三十里内外即降至十里或数里亦无有能伤之者是翱翔所至山海失其阻深枪炮都成废物矣且重物下坠之率于相距之平方有反比例渐次增速即渐次增重愈速则愈重一斤之物坠之于至高及其至也可陡增千万倍之重故人乘电船气球并不必用枪炮第取开花炸弹或实心巨弹而下坠之即已无坚不摧而西人又有用大凸透光镜取日中之火以焚敌者镜方八尺即可熔化生铁于三十里之外是尤宜参用其法则凡铁甲船水雷旱雷各式炮台地营与城郭之属皆为无用矣然则气学电学所能御者岂第枪炮而已哉惟此策惨无人理尤须防人之以此加我宜专设一学孜孜制造庶几力争先着若又让西人之我先中国直几上肉耳一曰求变法之才前言变学校变科举是求才矣而创办之始尤贵有人焉以肩其任莫如即责成各府州县之绅首有能倡议废寺观或集股开矿或置办机器与以一艺一事名者与兴利诸事即加服命宠异令入议院充议员由官佽助之保护之使成其事有梗议者籍其名不令出仕并不准干预地方事有一府一县皆顽梗不受化者即将所属停止科举以坐辱之赏罚明斯人材奋无可疑也然以中国民风之良懦为五大洲之所无故治国之易莫易于治中国他日治成亦必为五洲之所无患上之不行耳何患民弗从哉嗣同拭目隆平逾于饥渴见诸公变法之奏不禁跃如所言傥皆踳驳望足下别思一可行之策勿谈空理勿尚浮文并条举而件系之庶乎吾儒之实学若徒摘一字一句之未安而遽尔见攻虽墨翟环带之守将不能任惟高明图察是幸甲午秋七月谭嗣同谨上治言以十二万年为一元天始局于句稽比偶而人力无所用其挽救以八十一州共一海地始划于方鞴广轮而人事无以善其变通于是天地之神化束手帖耳一听于万物之相积而渐以推移夫且颓然日即于窳此亦以私意觇觑于一隅者不恤情理之安之过也乃若自其已然之迹纪其固然之可纪而数计之而条分之则天凡四千年而三其变地凡九万里而三其区唐虞以前吾不得而知也夏后氏兴出天下于洪水勐兽俾东西南朔海隅苍生田田宅宅而一登于大顺固已洒然其非旧矣虽其创制显庸要皆黄帝尧舜井田封建之制而州肇以九山列以四食鲜而艰传贤而子其他车服礼器百官宗庙乐律政刑正朔徽号罔不括五帝之终而启三王之肇故天于是成地于是平遂足以当一变夏以后治乱损益不一其大经大法阅商周未之有改是曰道道之世由是二千年至于秦而一变尽取先王之法度弁髦而敝屣之以趋后世一切苟简之治郡县封建阡陌井田礼乐而会计诗书而狱吏其疾求而捷给亦足以取快于一时而钳举世别味辨声被色之伦以无能自遁于其外迨乎万物疲极而思戢则且息肩于杂霸黄老世主时相之稍有条理者而见为一治故秦以后治乱损益不一其大经大法阅汉晋隋唐宋元明未之有改是曰法道之世由是二千年至于今而一变开辟之所未通琛赆之所未供鞮译之所未重尉侯之所未逢星辰寒暑之异其墟而舟车人力之穷其途东掘若木之所根西竭虞渊之所沦南北二极若管以钥而络以绳其间排虚跖实根着浮流之贯午而纷赜莫不蜎飞蠕动跂行嵴运错蹄交内于上国而薨薨乎而蒸蒸乎而醿醿乎群起以与之抗上国一再不胜且俯首折气日出其下而未有已降一统而列邦降朝请而盟会降信义而货币降仕宦而驵侩而上国固已朒矣而生民固已朒矣此三王之所逆亿而不能而汉晋以下所色然惊其未闻者也是曰市道之世此天之三变也赤道以北适居三百六十经度之中西至于流沙东南至于海北不尽兴安岭八荒风雨之所和会圣贤帝王之所爰宅而经纬风教礼俗于以敦而三纲五常于以备也是足以待为一区曰华夏之国而东朝鲜西回藏洎越南缅甸之遗民犹嫠面内向潜震先王之声灵以服教而畏神者咸隶焉由是而东起日本以北迤俄罗斯而西折而南而土耳其而西印度西北逾地中海而布路亚而西班牙而德法英诸国又西逾海而北亚美利加其壤地不同同于法治其风俗不同同于艺术其禀于天而章于用为人所以生而国所以立而上下之所以相援系视华夏则偏而不全略而不详视禽兽则偏而固为全之偏略而固为详之略是足以为一区曰夷狄之国而北之瑞典群岛南之荷兰岛咸隶焉由是而南起阿非利加西至南亚美利加又西至澳大利亚则有皆榛莽未辟之国也又皆出夷狄下是宜自为一区曰禽兽之国而近南极之群岛咸隶焉立乎华夏而言自东而北而西或左或右或后三方环以拱者皆夷狄也其南空阔泱漭而落落以肴列于前者皆禽兽也此地之三区也夫以天之所变而市不蕲乎法法不蕲乎道而天穷地之所区而夷狄率禽兽以凭陵乎华夏而地乱不先不后荟萃盘结于一朝斯固天地自旦之宵生民自长徂消方将休息乎归墟以待别起而为更始矣虽然又岂惟天地之主宰是纲维是哉治不自治也则亦乱不自乱也人为之质文递禅势所必变也夏商之忠质固已伏周之文周之文固已伏后世之文胜而质不存周以降皆敝于文胜质不存今其加厉者也审乎此而挽救而变通者可知抑审乎此而夷狄之加乎华夏者皆可知何以明其然耶夷狄之加乎华夏夷狄之由忠而质且向乎文而适当乎华夏之文胜质不存也夷狄之生人生物晚于华夏不知几千万年之期其草创简略亦尚与古之噩相近而人心之朴于以不漓故夷狄之富不足以我虚夷狄之强不足以我孤夷狄之愤盈而暴兴不足以我徂夷狄之阴狡而亟肆不足以我图惟其出一令而举国奉之若神明立一法而举国循之若准绳君与民而相联若项领名与实而相副若形影先王之言治曰道一而风同道非道而固一风非风而固同斯其忠质之效而崛起强立足以一振者矣世之言夷狄者谓其教出于墨故兼利而非斗好学而博不异其生也勤其死也薄节用故析秋毫之利尚鬼故崇地狱之说戛戛日造于新而毁古之礼乐其俗工巧善制器制器不离乎规矩景教之十字架矩也墨道也运之则规也故其数皆出于圆而圆卒无不归于方割圆者割方以使圆也三角者方之角也故其教出于墨乃今则不惟是也出于墨自其朔而言之也其出而为治不惟是也其出而为治罚必而赏信刻核而寡恩暴敛而横征苛法而断刑君臣以形名相责而父子不相亲奋厉桓拨以空其国于佳兵是昔之夷狄墨家之夷狄也今之夷狄法家之夷狄也墨家之学出于夏忠也法家之学出于商质也而又继之以靡丽故曰由忠而质且向乎文也且向乎文则亦且向乎文胜而质不存文胜而质不存则其衰也孽不必自天陨祸不必自地出物产不必其不供盐铁之大利不必其或绌而世降则俗浇俗浇则人自为心而民解裂则令不行而上下相厄上下相厄则所举皆废而国以不国虽欲如华夏之质不存而犹可以存者又乌可得耶何者其文固非文也故其敝亦且一敝而终敝文非文则质亦非质忠亦非忠皆其似焉者也何以似反之极也天下惟相反至于极其归也必相似相似至于极亦适得其相反循环而运一左一右相反也而卒于相遇绕地球而行一东一西相反也而卒于相遇此犹即一物而论也朱似紫而一正一间碔砆似玉而一贵一贱驺牙似虎豹而一以暴一以仁卤沙似食盐而一以养人一以杀人相反莫如水火而相济以为利相反莫如刑赏而皆为忠厚之至故文周之以圣者操莽之以奸伊霍之以权者齐梁之主以相残诗礼非以发冢而发冢者习之仁义非以窃国而窃国者并窃之异端之惑人心何尝不自记于圣贤利口之覆邦家何尝不自诡于忠言观乎龙门之凿然后知大巧若拙也观乎昆阳之战然后知大勇若怯也是故其所以为似也即其所以为反也知其反则华夏之以自治者固自有道矣今夫士之自号于人曰治天下治天下非不庞然以大而嚣然以繁而括其言之指归亦不出于三端曰吾中国帝王之土岂容溷以腥膻士师猾夏之刑具在而司马九伐之未可终淹为生民以与封狼沴罴争此土也固将一鼓而歼旃是作而进也是战之说也曰一战不胜吾将不支毋亦务乎息民而讲信以柔之是有天也非人之所能为也是敛而退也是和之说也曰我加乎彼而我则尫我无以加乎彼而彼日益张见可战而姑战焉见可和而姑和焉不为牛后亦终不为戎首且吾身所不及见者吾又遑致吾之辨是不进不退而亦进亦退也是守之说也夫战吾不知何恃以战夫和则今之患方浸淫而无已是后之说宜若近矣乃误人家国而阶至今为梗之厉者亦恒此之由幸灾之不及己而雍容以养奸贪天之或我祐而首鼠于两端庸医不杀人能致人不生不死之间庸臣不亡国能致国于不存不亡以不安坐失岁月于宽闲而饷后之人以艰虽有善者不已难乎故夫战不可不夙讲也以战之具若测算若制造亦志士所有事而诋之者拘也不获己而和以纡吾力焉以和之具若立约若交聘亦当官所宜慎而待之者愚也要之华夏之以自治者则皆不在乎此华夏之于夷狄夫既有相反之形矣夷狄且以文敝者华夏固可反之于忠忠者中心而尽乎己也以言乎彼己之己则华夏之自治为尽己先王之典孔彰也祖宗之泽方长也举而措之人存政不亡也说者固曰儒者博而寡要迂而寡效乃其所谓儒非儒也故庸庸得以冒焉反天下扰攘者一于礼而后风俗敦风俗敦而法乃可均日驰鹜于外侮而荒其本图是谓舍己之田而人于耘以言乎人己之己则出治者先自治为尽己我见以为独放之则方州部家我见以为微延之则甲胄干戈威福所以饰喜怒喜怒不中而威福替黜陟所以行好恶好恶不审而黜陟盩故王道始于耕桑君子慎于袺苟徒恃乎科条又何懵于内外也或曰忠则忠矣然以厉薄俗何异进途人而讲姻亚以驭强胡何异救焚溺而用陔夏非不言之寒谷可黍吾恐行之石田无稼也曰是岂易于俗人言哉其理则可谓云尔性有秉彝故三代之治不易民道有污隆故未定之天能胜人事不求可功不求成君子之立本以趋时居易以俟命固已异于策士之纵横创业垂统求为可继强为善者人而成功者天诚可期乎必济孟子不以告滕文矣且期乎必济彼之为战为和为守之说者能必济耶抑不能漫以云云也无可必而姑期之将非自欺而欺人者乎夫君子则何能治天下哉能不自欺而已矣又何敢言治天下哉言不自欺而已矣闻之吾师蔚庐先生曰子哙以子之亡不得谓尧舜不当行揖让李密以无恒戮不得谓汤武不当用征诛新莽败于井田不得删尚书之禹贡王安石祸于青苗不得毁文公之官礼天下事知其一不知其二固未有不罔于从违者也且世之自命通人而大惑不解者见外洋舟车之利火器之精刿心皞目震悼失图谓今之天下虽孔子不治噫是何言欤自开辟以来事会之变日新月异不可纪极子张问十世而孔子答以百世可知岂为是凿空之论以疑罔后学哉今之中国犹昔之中国也今之夷狄之情犹昔之夷狄之情也立中国之道得夷狄之情而驾驭柔服之方因事会以为变通而道之不可变者虽百世而如操左券若使夏禹受禅而帝启即有崖山之沉周武兴师而尚父即膺黄巢之戮则可云邹鲁之不灵六经之有毒矣而要之决无虑此则诚能不自欺者也夫不自欺忠也救文胜之敝而质赖以存也夫不自欺自知知人明而致知之征也夫不自欺又意之所由诚也夫言治至于意诚治乃可以不言矣夫圣人固曰意诚而心正心正而身修身修而家齐家齐而国治国治而天下平秋雨年华之馆丛脞书卷一叙三十以前所着集既自言非古矣今复有作将焉适归尝喜笠泽丛书编纂超出蹊径以为有古诸子之遗风其叙意曰丛书者丛脞之书也夫有丛谈乃复有脞说见郡斋读书志而马永卿尝与鸡肋并引今援往例名曰丛脞乙未代龙芝生侍郎奏请变通科举先从岁科试起折为请旨变通科举先从岁科试起以期速开风气而广育人材恭折仰祈圣鉴事窃见倭人就款之后中外臣工乃始徐徐筹及补救之策于是变法之章奏杂然而并陈臣愚以为无百年不变之法有一旦可行之事语变法于今日虽驰骤犹恐不及而何可以少迟论变法之次第则根本有所宜先而未容或紊如铁路轮船钱币枪炮与夫务材训农通商惠工诸大政固无一不应规仿西法亦无待今日而始知其然然而某人果精某艺某事宜任某人瞻望徘徊未知所属则万不能不广育人材为变法之本固不能不变通科举为育才之本也我朝科举之典沿用明制以制艺取士当其始未尝不经经纬史人材亦遂辈出其中迨经二三百年之陈陈相因势必雷同剿说所学既已空疏宜其无当于用人材不兴厥有由矣而解之者犹曰废去制艺则五经四书人将束之高阁而不复读不知经自经制艺自制艺当古圣传经之初固无所谓制艺即在汉宋未有制艺之前儒生治经未必逊于既有制艺之后况制艺之章法已成窠臼凡瑰奇俊伟之士往往耻袭前人唾余思有以自别于庸流而一逞为怪诞由是膺衡文之任者将语语绳以法律则失士必多苟稍加宽容又愈趋而愈甚迁流所极制艺将不成为制艺又何论于经故制艺之可废非一二人之私意云尔自其势之处乎不得不然也然臣尝熟计之一旦骤废制艺又将易何法以试士而法久弊生其陈腐亦无以异于制艺反复研究因悟人才之衰非尽制艺之过也制艺之外一无所长也此后科举即仍考制艺宜令各兼习西学一门以裨实用实用苟具制艺亦必迥不犹人而世复何所容其诟病臣未敢高言泛论惟岁科两试系臣专职抑士子应科举之始基现在江苏岁试已陆续竣事而科试伊迩兼值考取优拔年分转移风气尤莫捷于此时拟请旨饬下各直省学臣自始凡遇岁科优拔等试除考制艺外均兼考西学一门以算学重学天文测量为一门外国史事及舆地为一门万国公法及各国法律政事税则等为一门海陆兵学为一门化学为一门电学为一门船学为一门汽机学为一门农学为一门矿学为一门工商学为一门医学为一门水气声光等学为一门各国语言文字为一门必须果真精通一门始得考取不兼西学虽制艺极工概置不录所考若系工艺等学并置列各门精器面令运用以免流于空谈考取后注明精某门学汇册报部如有才艺超群能自创新法更出西人之上者随时专折保荐以备朝廷量才录用其在瘠苦省分西学之风气未开无人报考自应详酌情形稍为从缓办理一面饬令各直省督抚臣会同学臣于各直省书院添课西学随时加意培植礼罗四布谁不思奋庶几奇材异能之士不至湮没废弃而向之徒以制艺见长者亦必惭愤而自励于实学岁科等试既变而科举始能渐变凡一切当变之法始能切实举行而无乏才之患矣所有陈请变通科举先从岁科试起各缘由理合专折驰奏是否有当伏祈圣览训示谨奏刘淞芙湘报馆章程跋淞湖秀才今开明士被褐怀玉郁居无聊怆念神皋驾言远览竟江之委阻海而止奇书辐凑佳士飞甗逮乎来归度识方遒江山之助沾丐饷遗己达达人君子曰恕源源不渫湘报斯集邹友沅帆使西访学言彼学成不事帨缋地图一册新报一纸载披载诵用切于时闻见既溥法戒乃兴迁善塞违教治以懋又言西史初无官宬亦惟新报公厥是非嗣同究之西报何昉云见吾华断烂朝报天子失官守在四夷蕞尔一报亦肇自中大学格致亡曷弗补伟哉沅帆图既缋成铄哉淞芙洞瞩几要开馆醵金章程备明大雅君子宜有乐焉光绪纪年二十有二春正月复生谭嗣同跋尾戏联语何况到而今即早生盛世唐虞不过及身观梦幻明知终一散賸片刻当场傀儡自将苦口入笙歌法人无故索滇边乌乌地竟畀之或为之谣法人来索地华人去任天莫黑匪乌乌乌地问谁能虫虫虫天丙申之春缘事以知府引见候补浙江寄别瓣姜师兼简同志诸子诗睡触屏风是此头也曾问绢向荆州生随李广真奇数死傍要离实壮游洛下埋名王货畚芦中托命伍操舟东家书剑同累狗南国衣冠借沐猴白龙鱼腹办轻装紫凤天吴旧业荒尽有干坤容电笑寂无雅颂出云章传观怕造金缕子落寞兼思水部郎去马来舟多岁月北山翻觉稚圭狂海国惟倾毕士马逢时差喜卫哀骀风云蛇鸟堂堂陈河洛龟龙的的才秦粟拟因三晋泛蜀山虚遣五丁开禅心剑气相思骨并作樊南一寸灰射虎谁言都饮羽辟蛟何处好文身种来天上榆将老赋到江南草不春为抚铜驼寻洛社更骑银马降涛神袁公弦上堪容我温尉桃中别有人楚囚辽鹤两无归重向危时谒帝扉铁骑角声殷地发玉龙鳞甲满天飞山河风景皆殊异城郭人民有是非畿甸犹然况邻里绝粮谁为解匡围莫嫌南宋小京都勾践钱諲有霸图枳棘凤鸾魂九逝人文龙虎泪双粗成军自是须君子亡国偏来作大夫賸水残山怜马远天教留得一西湖大好湖山供宦学妄凭愚鲁到公卿生为小草柴桑愿谁寄当归魏武情七尺杖抛漓葛朴八分书密愧王荆会稽誓墓徒凄苦回首师门感易生经年焚却砚君苗何意投来策绕朝凄矣其悲今麦秀思之烂熟古弓招点头自拜生公石拗项争趋御史桥手版倒持裘反着是侬吴市一枝箫江上闻笛诗奉怀陈义宁公也连辱见招竟不自拔亡命向江海柯亭十六椽世无马南郡黄鹤自翛然夜久风嬉水天寒月吊烟自为厨下爨太息累名贤吏隐诗并引昔共唐筠庐说尘中扰扰积厌苦之复不知所由然惟羁旅荒榛无思无为转以为适此亦人世燕息时矣然遂道长焉筠庐笑谓涂隐隐涂犹尔况隐吏者乎作吏隐诗铁肝将去世中磨笑看堂堂岁月过但见郑公殊妩媚颇哀新息使婆娑卖痴犹恨餐符少入梦俄成唿栗多奇伟何缘便流露忽添一剑比摩诃四大从何着悲悯哀哉天下国家身禅深渐喜魔来扰力定行看帝返真婚宦轮回皆饿鬼虚空粉碎有完人紫阳夜半闻钟候苦恼居然一众生江行感旧诗并引江行感旧诗哀外舅家也外舅李篁仙先生以名进士官京曹为权相中伤下狱既昭雪改官湖北则十六年不奉檄晚乃一权汉黄德道又改安徽两权安庐滁和道徽宁池太广道年既七十行卒矣宦迹不离大江之南嗣同流寓奔驰辄易合并栖止甥馆颇遂观览于时门祚鼎盛饬肃穆雍外舅暨外姑中江王夫人恩礼稠至内外群从率皆豪俊登山临水觞咏不绝剑客奇才献技在门一童工书一仆善棋府史吏卒傲脱不俗所谓卖菜佣皆有六朝烟水气矣芳时宛谢雨绝霜凋子女十余辈皆前殁外姑亦相继下世隆隆炎炎惟存一妾而已昨与内子送葬归道前外姑湘阴蒋夫人宛平王夫人墓下四尺封颓夷陵于谷更数十年新冢行亦如斯曷胜悼焉青春北行践履陈迹丘山华屋遇拟羊昙茫茫百端感深卫玠行歌且谣未喻衔悲面上青青草又生土中玉树恨难平西州门尚无多路奈此江南十数程萧萧芦荻濡须坞昔日清游此最佳妄拟猿公同话旧干将池上渺予怀冰玉澄鲜愧独顽可儿豪胆镇相关悲秋賸有桓宣武雪涕重经战鸟山花落棠梨冷券台过车谁为剪蒿莱年时鸡酒弥珍重曾自乔公墓下来改官江苏诗乃有王郎在天壤故令蒙叟着逍遥死心越国难图霸抉目吴门去看潮江东旧是他家物垂柳丝丝尽姓杨淮水姓秦山姓蒋前朝寸土不曾亡赠友人联语众生相托古禅忍万劫其如此智悲秋海棠诗李少君来鬼气春帐中非喜亦非嗔秋怀都不容言说冷艳幽香鹔杀人赠舞人诗二十年来好身手于今侠气总萌芽终葵入道首殊钝浑脱观君剑欲花太一神名书五夜无双帘影第三车冶城片土萧闲甚容得干将与莫邪快马轻刀曾遇我长安道上老拳工粗枝大叶英雄佛带水拖泥富贵穷归些游从三岛外忽然走入众狙中散官奉职真无状输汝江湖卖舞容赠梁卓如诗四首大成大辟大雄氏据乱升平及太平五始当王讫麟获三言不识乃鸡鸣人天帝网光中见来去云孙脚下行漫共龙蛙争寸土从知教主亚洲生普遍根尘入刹那茫无绝续感川波眼帘绘影影非实耳鼓萧声声已过外道顽空徒尔许凡天执着更如何一真法界相容纳海印分明万象罗虚空以太显诸仁络定阎浮脑气筋何者众生非佛性但牵一发动全身机铃地轴言微纬吸力星林主有神希卜梯西无着处智悲香海返吾真祖龙罗马东西帝万古沈冤紫与蛙伪礼谁攻秦博士少年今见贾长沙斯文未丧寄生国公法居然卖饼家闻道潮音最亲切更从南海觅灵槎酬宋燕生道长见报之作即用原韵居夷浮海一潜夫佛公山召岂徒孔后言乖犹见义秦还禁弛亦无书以三五教圣长死此二千年闰小余近喜宋忠开绝学重编世本破睽孤八福无闻道乃夷悠悠谁是应先知君修苦行甘阿鼻我亦多生困辟支兀者中分通国士卑之犹可后王师虚空一任天魔舞高语干坤某在斯丙申秋八月偶客海上燕生惠我以诗人事卒卒未有以报及还金陵乃克奉答并书扇以俟指正复生谭嗣同似曾诗同住莲华证四禅空然一笑是横阗惟红法雨偶生色被黑罡风吹堕天大患有身无想定小言破道遣愁篇年来嚼蜡成滋味阑入楞严十种仙无端过去生中事兜上朦胧业眼来灯下髑髅谁一剑尊前尸冢梦三槐金裘喷血和天斗云竹闻歌匝地哀徐甲傥容心忏悔愿身成骨骨成灰死生流转不相值天地翻时忽一逢干笑东风真解脱春词残月已冥蒙桐花院落乌头白芳草汀洲雁泪红隔世金环弹指过结空为色又俄空柳花夙有何冤业萍末相遭乃尔奇直到化泥方是聚祗今堕水尚成离焉能忍此而终古亦与之为无町畦我佛天亲魔眷属一时撒手劫僧祇集词赋题秦淮画舫联语画里移舟鸥边就梦镜中人影衣上天香集华严题秦淮水榭秦淮水榭为江南官吏征歌之地偶拈华严第五大愿颜曰了非复集第二行第五愿作两楹联语天女姝丽皆于五欲善行方便妓乐聚会当愿众生以法自娱金陵听说法诗吴雁舟先生嘉瑞为余学佛第一导师杨仁山先生文会为第二导师乃大会于金陵说甚深微妙之义得未曾有火劫冰期接混茫小之陵谷巨沧桑有形潜逐人心改创世谁怜我主忙明日观身已非昨微生归命向何方方殊师利维摩诘随顺重开大道场文殊师利维摩诘一一云中自出音各各分途戒定慧亭亭三界去来今干坤尚毁易何有神鬼不知心所深愿为恒沙留莂偈依然建业暮钟沈而为上首普观察承佛威神说颂言一任血田卖人子独从性海救灵魂纲伦梏以喀私德法会极于巴力门大地山河今领取庵摩罗果掌中论厚地高天万想澄并澄亦遣想何曾名言景教演三一知觉治心论级层密印自持百鬼穴现身犹是半跏僧俨然未散灵山会智者而还续此镫送吴雁舟先生官贵州诗叙诗何为终商颂曰先乎周书何为终秦誓曰后乎周不幸不先不后则一衷之于春秋鲁其有鸠天下其有瘳率斯以谈圣人其有忧矣乎又况二千年之苍赤递嬗以有此茫茫下土方于嗣同所往名之曰吴江于雁舟禅师所往名之曰贵阳名之焉云尔吾乌能详矣为纂录旧诗甄其关宏恉者赠以取别嗟乎人羊安有穷期文实两俱不与前有尧与舜后有华盛顿惟师正法眼藏其诸深观之哉也报唐才常书绂丞同门足下别如许久深念不可任胸中结块铓角森森然欲倾江海浣涤以出之梦寐常与足下及诸同志痛谈不可休海内可与谈人时复遇之七月朔到金陵颇孤寂无俚旋往苏州今于九月返江夏绵历三时速易厥居始少有宁处而足下及淞芙又皆不在此曷由质证所得乎接九月初一书快慰快慰办矿坚忍绝伦最得师门宗旨安的马尼矿事八月曾接淞芙书称归官办嗣同极不谓然中国所以不可为者由上权太重民权尽失官权虽有所压却能伸其胁民之权昏暗残酷胥本于是故一闻官字即蹙额厌恶之然所谓官办者如何办法足下淞芙皆未详言无从臆度则亦不能径断其是非盖官办有数种法权与利皆归省局不惟商民不准过问即县中应办之一切有益公事皆不得分其利县局出力承奉指挥月酬以薪俸而已此最不善之办法也嗣同极不谓然者疑是此种或权归省局而利与县局分之或售矿之权归省局办矿之权归县局而利两分之或权归省局利归县局或售矿之权归省局办矿之权与利归县局或权利皆归县局或准入商股商股多寡及商股应得之利或有限制或无限制凡此皆谓之官办其得失乃至倍蓰百十千万不知今欲用何种法用其善者未始不善也至若商办亦不一法兹不暇一二数请以数语括之曰归商办亦须于本地应办之公事有益如学堂团练备荒水利之属决不使一二家龙断其利此必然矣总之或商或官有种种办法嗣同更请括以二类一收利于官一散利于民无论官商认定一途行去皆有此二类道理则于官办商办皆无关系轻重缘商办一有抑勒压累仍然收利于官与官办等官办苟使本地有他项利益仍然散利于民与商办等也今既归官办嗣同之愚以为应专趋散利于民一类其道有六一所获之利除纳税外举归本县兴办一切有益公事二办矿之权归县局三售矿之权可由省局发端终须揽归县局此可免出省局代运之费且省局办事者及官中人日久不知更易何许人与县局能融洽否欲袪将来之胶葛挂碍不能不予县局以自主之全权也所谓权利皆归县局也来书言自家私与洋人交涉而省局及县局皆成赘疣云云此则不免过虑今日正当使民遍与洋人交涉庶可借洋人以伸自主之权而免压制豪杰挺起始得乘隙以有为况通商本非国家之所谓交涉又何私之可言赘疣之说县局则可云尔省局不过为全省矿务之总汇存案牍任保护而已何可事事遥制直不必代为顾虑也四准入商股以联商民而鼓励矿务五商股应立限制约居十之三余七或假官款或另拨筹本县公款或出息借贷六商股应得之利应立限制每年照本得二分或三分其刘氏已垫之款可即酌量估价作为股分立限某时起利不愿即应照收已出之矿沙估价售还至山之或全买或买龙口统归县局出本如此则以一县之公利办一县之公事溥其利于一县是不啻匀摊其利于一县之人即不啻人人皆入股分人人皆为有股分之商民名为官办其实至大至公之商办也是故当知嗣同所谓商办专主散利于民绝非龙断于一二家之私办可比然而又当知主私办者未始非明于天下之大计也西人于矿务铁路及诸制造不问官民止要我有山有地有钱即可由我随意开办官即予以自主之权绝不来相禁阻一人获利踵者纷出率作兴事争先恐后不防民之贪转因而鼓舞其气使皆思出而任事是以趋利若鸷禽勐兽之发其民日富其国势亦勃兴焉此欧洲各国政府倚为奇策者也夹乎各大国之间欲与之争富强舍此无以求速效也此殆淞芙之所志也而其弊也惟富有财者始能创事富者日盈往往埒于其国甚乃过之贫者惟倚富室聊为生活终无自致于大富之一术其富而奸者又复居积以待奇赢相率把持行市百货能令顿空无可购买金镑则能令陡涨至倍其力量能令地球所有之国普受其损而小民之隐受其害自不待言于事理最为失平于是工与商积为深仇而均贫富之党起矣其执政深厌苦此党而无如何此党亦日与执政为难环地球各国之经济家朝夕皇皇然孜孜然讲求处置此事之法而卒莫得其要领以目前而论贫富万无可均之理不惟做不到兼恐贫富均无复大有力者出而与外国争商务亦无复贫者肯效死力国势顿弱矣然无论百年千年地球教化极盛之时终须到均贫富地步始足为地球之一法故嗣同于此矿不欲令一二家龙断其利亦不欲分入于官而归诸一县之公事亦隐寓均贫富意矣足下所拟办法不知与嗣同同否要之与淞芙争论不息者实非小故龃龉任偶然之意气实乃地球上第一件大政事合五洲万万人聚辩不能决者何怪乎两君之各执一是而见识亦互有未到也假使两君中有一人知是地球上第一件大政事合五洲万万人聚辩不能决必不致轻于争论争论亦不致遽存意见益当心平气和熟商如何办法何以言之凡办事有创始之材有守成之才似相反而实相成所争者先后之序不乱而已创始当节目疏阔重予人以利而不多为启闭之法但期风气速开而事速以举不问流弊如何一于勇往直前虽利归一二人致召不平之怨怒有所不恤此欧美之所由也气势已盛守成者出乃始渐渐调剂其盈虚周密其法度过者裁抑之不及扶掖之始足以日臻于治理欧美颇昧于此故均贫富之党出而警醒之虽时时倡乱为世诟病实欧美之功臣也不可少也二者相持不下不知相反有相成之理夏葛而冬裘也春播种而秋收谷也时之先后异也而相持不下不亦悲乎今以论于湖南之矿务实创始而非守成自以淞芙之说为正办然而环顾天下大势遂无几希之望即湖南一切办法以矿救垂绝之贫民则可耳以云霸业未见其可且开风气亦不在此区区一矿毋宁散利于民少有实济则吾心亦以少安此真所谓一隅之见者也嗣同力主官办亦审知不能有为于天下得一隅是一隅此又不关时之先后而所处之势大小异也不谓淞芙竟昧于大小如此两君见识皆有未到而淞芙又差一重若因此存意见真儿戏耳前上瓣姜师书称两君具上等根器之再来人也若不学道则堕地狱亦不甚难彼时初不知两君之有意见也及今果然甚矣教务之不可不考究也足下不求与淞芙详剖天下之事理而进及于教务妄欲引嫌退避见识于此亦差一着也嗣同深愧不能与诸君共事以成盛业而缅想故乡矿事不能去怀聊贡愚陋以备采择若夫近日所自治则有更精于此者颇思共相发明别开一种冲决网罗之学亦拟还县一游日期又急不能定大要归则甚速耳彼时当畅衍此书其先声也淞芙处亦欲作一详信不识写得及否乞以此书示之谭嗣同谨上集急就篇联语与天相保无穷极积学所致非鬼神赠唐才常联语皇皇思作众生眼板板知为上帝形赠刘淞芙联语道行孤乘莽眇鸟声疑同订盱唿乌赠黄颖初联语去天尺五城南杜如月之初江夏黄丁酉金陵杂诗吴淞半江水湘中一尺天年来都剪得持入秣陵烟云外钟声暮人间晚照多江南盛文物孤感动山河裘带文章灿壶歌礼乐娴何如抛节钺来看六朝山山远自苍翠山势亦嵚奇山外已如此山中知有谁和友人诗上德阿罗本又东胡泥胡露不空空一官狂走求贫贱八表同春有瞆聋荀子学传君统贵瞿婆女去佛情钟怪卿何事恋茎发剃此乃为天下雄大弟子中舍利佛霎时平等见文殊丧心谁妒龙归海捏目浑忘豕负涂揖让征诛忠质并圣贤仙佛帝王俱鲲身鹿耳皆天上可有云霓下太虚管音表自叙古无四声外国皆无四声易诗周秦诸子之用韵亦止平上入而无去声魏晋以降始有四声至沈约而益辨唐宋词曲家又分平声为阴阳则为五声今湖南省会及附近各县则去声分高低而为六声六声非音非韵犹吹管者视指之启闭分凡工尺上一四合七音其实一声而已故六声统目之管音管音虽以高下轻重而殊究不当以古之宫商角征羽变宫变征今之凡工尺上一四合分隶属之何则凡五音七音可为歌曲之管音不可为语言之管音歌曲管音务令各归各律还相为宫可任意推移初无定位又各有高下轻重参伍错综可穷其数至十七万语言管音远在其先为歌曲管音之原则任举一声皆有如彼之数此故不得强为之割裂也尝论人为万物之灵所以能着其灵者于语言声音着之当夫生民之初亦未必遽能尔也纪代绵永其灵乃日启西人谓五洲人种皆同出中亚细亚又何以各国方言相去悬绝盖巴别塔前一析当在能言之前是以摇首示否点首示然招手示进挥手示退万国同斯会意尚为同种同俗一线之据其他一无留遗沿为诡异足征皆既分以后之缘起非未分以前之所能既分后各就其族所习知之声音创为语言号之而成物谓之而成事互相流播递相赓衍如国家所订之条约惟与国知之远者胥弗之及兹所以虽同种犹重九译而莫喻其恉也然而语言声音无能久存其流播赓衍亦不能无讹舛古今之积变何殊中外之顿隔于是乎乃贵有文字是文字即语言声音非有二物矣今中国语言声音变既数千年而犹诵写二千年以上之文字合者由是离易者由是难显者由是晦浅者由是深不啻生三岁学语言声音十岁大备备而又须学二千年以上之语言声音如三岁时一人而两经孩提一口而自相鞮寄繁苦疲顿百为所以不振而易隳而读书识字者所以戛戛而落落焉求文字还合乎语言声音必改象形字体为谐声易高文典册为通俗德士花之安尝思代中国造谐声字若彼并数字母而成一字迄未见有成书惟福建蔡钖勇氏江苏沈学氏颇着称于时或曰字体象形中外古时莫不如此埃及古碑皆象形字至希腊始变谐声可证也嗣同独不谓然中国古时实先谐声而后象形未有书契之前号称结绳治事夫结绳将棼乱何以不患遗忘是必别有法若谐声之字母乃能以绳结为字母之暗记并之成音庶可辨识耳试观西人之草书以字母纽结成字缭绕不断恰肖绳形可由以悟古结绳之法然则象形变谐声亦复古之一端矣惟是中国语言声音为方隅风气所囿千里而近甚乃不相通晓是欲变通俗文字必先遍解中国语言声音案中国语言声音实未始不同双声皆谓之双声叠韵皆谓之叠韵特管音有高下轻重之异遂以不相通晓是欲遍解中国语言声音必先辨各省参差不齐之管音管音本止五不难明也湖南独六可以为异今宜倚多者为准嗣同又湖南人先其土音而列他省方音于后为管音表同于长沙则书同字余各书其声其不足六者注阙字或注混入某声此省读平而彼省或读上读去彼县读去而此县或读平读入皆可各就其本读仿此编表排比而观推勘而获略其语言取其声音即由其声音达其语言所操仅六声则守至简而十八行省府厅州县及偏隅僻壤山陬海澨千万种之语言声音皆可检表接谈无虞或阻又驭至繁通天下之志类天下之情傥遂兴欤傥遂兴欤黄颖初传音快字简法叙物之生也未有不简者其末流始日繁因其繁而繁之是治丝而棼瞀天下者也强其繁而简之是锢聪塞明陋天下者也然则如之何曰繁者天地之所以为化也生民之所以大也自繁之简势甚易惰者为之矣而君子弗为自简之繁势甚难难则必求其益繁者而反若居于简夫即其求者观之则亦可谓简已天地之间则繁矣谁能遍物者虽学之极博要不能不退处于简简之而后可以学繁简之不至又已繁天之予人声也若非学也若乃生而聋者终身不能言无以为学将不能有其天童子生而终日嘎期而后名父母五六年之学其言数百句而已若是乎学之难而谓可不学是瞀与陋两之也夫学将以求繁也求繁则不能不简其学之之法留以为繁之地今之学则异是既学语言又学文字其始既不简奚遑求繁吾是以有取于传音快字之语言文字合于一而吾友黄君颖初犹以为未简顷共学金陵则取其二十四声而十八之三十二韵而十二之取其未备之声韵而摄之取其辨四声之界线而无之简几倍矣虽然颖初之简之果何为也哉曰简其繁也是不如无学之为简也曰简其学之之法由是乃可以遍学夫群学是愈求繁也求繁则可谓之学也若夫其音学之渊浚体要之灿着词翰之茂密思致之锐入览者自识之今为白其简之为用吾故疾夫诿用简者金陵测量会章程一练习仪器先将同人所有各种仪器凑集一处每日一聚各述所知互相传习不出一月可期精熟聚集之处择藏仪器多者自以杨仁山先生贵宅最为妥便每日上午九十下钟到下午一二下钟散测天最重午前午后望勿到迟惟历时既久须备便餐一顿及茶水等项愿入会者请先交自身一月火食钱十元仆从等须自给钱令在外买熟食充饥尤应戒令安静毋哗演习虽止一月之久仍恐主人过于劳费约定除供茶水之外不用点心便餐亦宜极从俭约且此会既为学问起见尤不应有迎送寒喧种种虚文应酬方为实事求是傥若入会人数过多则应分日轮班聚集每日一班班以七八人为度班期既分则非一月所能蒇事而伙食亦应按日另核一专精一门各种仪器皆已演习精熟则各择其性近而喜习者别为专门之学庶几精益求精专门总门有二曰测天曰测地测天分门有二曰测日曰测星测地分门有二曰测立点相距若测山测岸之类曰测平点相距若测路测河之类各占一门暂勿贪多所用仪器若天文镜子午仪经纬仪纪限仪叠测仪全圆圈墙环半圆仪十字仪象限仪地平仪夺林仪测向仪罗盘行船纪里轮陆地记里轮水准钢炼带尺度时表带佛逆之寒暑表水银风雨表空气风雨表燥湿表量风器量雨器量潮器均应各人专心考究一器合之则成用器余于人则兼习数器亦应此器既精而后及彼器人余于器则同习一器器有未备容它日集资购置此时暂互相借用各人在家专习以俟定期会测傥借用仪器稍有损坏亟应赔修还原一测立距须求此处高于海面若干则应集资公聘二人往吴淞口雇民船溯江递测而上至金陵为止兼带测向仪行船记里轮顺便绘成长江下段之粗图一测平距须求经纬度纬度测日躔高弧按气节即可得此处天顶为若干纬度惟经度难测则应于本城公同测准定点一处再集资公聘二三人赴此定点之东数百里西数百里各测准一定点以度时表较两定点之时差他日再证诸京师观象台经度中线之时差然后可得此处地点为若干经度数百里之往返亦非甚难糜费亦自无多有志之士当不惮其繁琐一分测地平与定点胥测准后则各挟其器或一人或数人专测一门以便互相印证测地者兼练步法练定每步若干尺寸则随便可绘草图秋雨年华之馆丛脞书卷二由武昌而建业诗偕刘君淞芙黄君颖初由武昌而建业焉乘楚材兵轮侧庐山而狂注瞻望未罢俄而胶三日为作是诗我与黄刘共三笑匡庐使者近如何欲回飞瀑千年后奈此狂澜九派多道术将为天下裂云山况是客中过无端却到坳堂上空复将军下濑戈由秦陇赴甘兰道中即事怪石逼人当面立乱山迎客点头来阻风洞庭湖赠李君时敏风号水涸格行舟江海茫茫路阻修漫拟平原亲舐血何赏栾布往祠头圣朝未有鸱夷罚高冢应伴鹦鹉洲沈痛侧身天地里只鸡绵酒荐兰羞中原击楫几何时廊庙伊谁发杀机岂有党人危社稷竟教清议付诸夷令名寿考原难并郭太申屠匪所思忍绝读书真种子先生如此我安归冰鹭将毋事定天一腔热血负奇冤岁星小隐依金马甘露何辜累玉川涑水谬蒙奸党目椒山从此姓名传来千里赍磨镜了却平生愿执鞭回首当年讲院中欲从万里借长风未如文采干元礼祇有皇元识太冲援晚可怜成画虎郊寒苦恨不为龙那知无限伤心泪积向今朝哭碧空傅保高媪小照赞并引高媪者直隶通州人刘氏女长适高生子四皆夭夫故无赖流落不知所在弟强之嫁坚不允出为佣媪受雇于吾外舅李篁仙先生家吾外姑宛平王夫人绝敬重之以所生女三人属其抚养王夫人寻卒媪念托孤之谊爱养诸女如己出教娴仪则令习诗礼出适名族皆以贤闻内子李闰其长也余二女既嫁而殁次有子更属媪媪即终于其家所谓善化陈氏者也年八十有一时十一月初九日从陈氏流寓汉口媪亮节孤励垂老笃勤赋性温淑师保有仪傅此三媛克成令德遭遇艰危忘己施爱终始三十年不以少倦卒仍抚陈氏之孤迄尽形寿此岂世俗一生一灭之心所堪任者哉履贞不渝可谓一节矣戊戌北上留别内子戊戌四月初三日余治装将出游忆与内子李君为婚在癸未四月初三日恰一十五年颂述嘉德亦复欢然不逮已生西方极乐世界生生世世同住莲花如比迦陵毗迦同命鸟可以互贺矣但愿更求精进自度度人双修福慧诗云婆娑世界善贤劫净土生生此缔缘十五年来同学道养亲抚侄赖君贤联语为人竖起嵴梁铁把卷撑开眼海银格言多一事不如少一事多一念不如少一念生死如梦幻天地尽虚空平时勤学道病时不怕死想到来生则现在草草光阴无不可处之境真无一事足劳我之心思者偶然书此实皆名言正理不可不深信之题雷残琴铭天一声挥大斧斩断柯枝皮骨腐纵作良材遇已苦遇已苦呜咽哀鸣莽终古赠某友人联辘轳一转一回顾多罗三藐三菩提送别仲兄泗生赴秦陇省父一曲阳关意外声青枫浦口送兄行频将双泪溪边洒流到长江载远征碧山深处小桥东兄自西驰我未同羡煞洞庭连汉水布帆斜挂落花风潇潇连夜雨声多一曲骊驹唤奈何我愿将身化明月照君车马度关河鹧鸪声里路迢迢匹马春风过灞桥灞上垂杨牵客思也应回首故乡遥春烟澹澹黯离愁雨后山光冷似秋楚树边云四千里梦魂飞不到秦州格言世间只有心生灭赚得悲欢傀儡忙自题山水画扇大石横冲雪浪粗眼前突兀一峰孤悬知背面江山远无画图中有画图五言绝句到眼何偪仄思从背面看绝无图画处时有好江山上张孝达督部笺往承清燕侍言笑撰杖之上仪未娴击楫之孤心弥厉遂乃潜横海之戈船御焚轮而东迈将校之精勤部伍之严整驶驭之巧捷服趋之微至私幸托体于安便而皆我公盛德所惠被矣顷于十七径达金陵永惟吴楚之青苍益用溯风而僾唈辄用回舟奏记申谢弥弥江水耿此心光日颂朝修止观忘志矧气饔而治事无事书字抑或演算博诸工艺日中体操操已少愒治事方殷否则诵肄倦又钞写抵飧斯既遏此言笑昏乃治事中宵无文磅礴惟意狱中题壁望门投止思张俭忍死须臾待杜根我自横刀向天笑去留肝胆两昆仑临终语有心杀贼无力回天死得其所快哉快哉附录秋雨年华之馆丛脞书跋右旧学四种先叔父复生公作也幽邃沈雄异境独辟如神龙之不可方物繄剑气之咄咄逼人允堪饷遗士类故久为海内所钦佩矣在昔印刷无多尚未足以餍求者旋因三弟传炜家不戒于火其版亦与毁焉噫岂造物之忌斯文欤然先叔所着书亦多矣自仁学外尚有壮飞楼治事篇十篇剑经衍葛一卷印录一卷要不仅所传四种已也惟自京师被难至今未尽珠还耳稿多散佚叔母李夫人因憾版之亡而谋重刊并出所存秋雨年华之馆丛脞书一卷浏阳兴算学议一卷先付手民以寿梨枣余稿寻获再为续刊焉呜唿人以书传乎书以人传乎一俟世之论定者中华民国元年胞侄传赞谨跋仁学自叙仁从二从人相偶之义也元从二从儿儿古人字是亦仁也无许说通元为无是无亦从二从人亦仁也故言仁者不可不知元而其功用可极于无能为仁之元而神于无者有三曰佛曰孔曰耶佛能统孔耶而孔与耶仁同所以仁不同能调燮联融于孔与耶之间则曰墨周秦学者必曰孔墨孔墨诚仁之一宗也惟其尚俭非乐似未足进于大同然既标兼爱之旨则其病亦自足相消盖兼爱则人我如一初非如世之专以尚俭非乐苦人也故墨之尚俭非乐自足与其兼爱相消犹天元代数之以正负相消无所于爱焉墨有两派一曰任侠吾所谓仁也在汉有党锢在宋有永嘉略得其一体一曰格致吾所谓学也在秦有吕览在汉有淮南各识其偏端仁而学学而仁今之士其勿为高远哉盖即墨之两派以近合孔耶远探佛法亦云汰矣吾自少至壮遍遭纲伦之厄涵泳其苦殆非生人所能任受濒死累矣而卒不死由是益轻其生命以为块然躯壳除利人之外复何足惜深念高望私怀墨子摩顶放踵之志矣二三豪俊亦时切亡教之忧吾则窃不谓然何者教无可亡也教而亡必其教之本不足存亡亦何恨教之至者极其量不过亡其名耳其实固莫能亡矣名非圣人之所争圣人亦名也圣人之名若姓皆名也即吾之言仁言学皆名也名则无与于存亡唿马马应之可也唿牛牛应之可也道在屎溺佛法是干屎橛无不可也何者皆名也其实固莫能亡矣惟有其实而不克既其实使人反瞀于名实之为苦以吾之遭置之婆娑世界中犹海之一涓滴耳其苦何可胜道窃揣历劫之下度尽诸苦厄或更语以今日此土之愚之弱之贫之一切苦将笑为诳语而不复信则何可不千一述之为流涕哀号强聒不舍以速其冲决网罗留作券剂耶网罗重重与虚空而无极初当冲决利禄之网罗次冲决俗学若考据若词章之网罗次冲决全球群学之网罗次冲决君主之网罗次冲决伦常之网罗次冲决天之网罗次冲决全球群教之网罗终将冲决佛法之网罗然真能冲决亦自无网罗真无网罗乃可言冲决故冲决网罗者即是未尝冲决网罗循环无端道通为一凡诵吾书皆可于斯二语领之矣所惧智悲未圆语多有漏每思一义理奥例赜坌涌奔腾际笔来会急不暇择修词易刺止期直达所见文词亦自不欲求工况少有神悟又决非此世间之语言文字所能曲达乃至非此世间之脑气心思所能径至此古之达人悼夫词害意意害志所以宁终默尔也庄不云乎千世而一遇大圣人知其解者犹旦暮也夫既已着为篇章即堕粗迹而知解不易犹至如此何哉良以一切格致新理悉未萌芽益复无由悟入是以若彼其难焉今则新学竞兴民智渐辟吾知地球之运自苦向甘吾惭吾书未餍观听则将来之知解为谁或有无洞抉幽隐之人非所敢患矣成书凡五十篇分为二卷首界说二十七条华相众生自叙于虫虫虫天之微大弘弧精舍仁学界说一仁以通为第一义以太也电也心力也皆指出所以通之具二以太也电也粗浅之具也借其名以质心力三通之义以道通为一为最浑括四通有四义中外通多取其义于春秋以太平世远近大小若一故也上下通男女内外通多取其义于易以阳下阴吉阴下阳吝泰否之类故也人我通多取其义于佛经以无人相无我相故也五仁亦名也然不可以名名也恶名名者故恶名知恶名几无仁学六不识仁故为名乱乱于名故不通七通之象为平等八通则必尊灵魂平等则体魄可为灵魂九灵魂智慧之属也体魄业识之属也十智慧生于仁十一仁为天地万物之源故唯心故唯识十二仁者寂然不动感而遂通天下之故十三不生不灭仁之体十四不生与不灭平等则生与灭平等生灭与不生不灭亦平等十五生近于新灭近于逝新与逝平等故过去与未来平等十六有过去有未来无现在过去未来皆现在十七仁一而已凡对待之词皆当破之十八破对待当参伍错综其对待十九参伍错综其对待故迷而不知平等二十参伍错综其对待然后平等二一无对待然后平等二二无无然后平等二三平等生万化代数之方程式是也其为物不贰故生物不测不贰则无对待不测则参伍错综其对待代数如权衡然参伍错综之不已必平等则无无试依第十四条不生与不灭平等则生与灭平等生灭与不生不灭亦平等之理用代数演之命生为甲命灭为乙不字为乘数列式如下二四平等者致一之谓也一则通矣通则仁矣二五凡为仁学者于佛书当通华严及心宗相宗之书于西书当通新约及算学格致社会学之书于中国书当通易春秋公羊传论语礼记孟子庄子墨子史记及陶渊明周茂叔张横渠陆子静王阳明王船山黄梨洲之书二六算学即不深而不可不习几何学盖论事办事之条段在是矣二七格致即不精而不可不知天文地舆全体心灵四学盖群学群教之门径在是矣仁学一一遍法界虚空界众生界有至大至精微无所不胶粘不贯洽不管络而充满之一物焉目不得而色耳不得而声口鼻不得而臭味无以名之名之曰以太其显于用也孔谓之仁谓之元谓之性墨谓之兼爱佛谓之性海谓之慈悲耶谓之灵魂谓之爱人如己视敌如友格致家谓之爱力吸力咸是物也法界由是生虚空由是立众生由是出夫人之至切近者莫如身身之骨二百有奇其筋肉血脉脏腑又若干有奇所以成是而粘砌是不使散去者曰惟以太由一身而有夫妇有父子有兄弟有君臣朋友由一身而有家有国有天下而相维系不散去者曰惟以太身之分为眼耳鼻舌身眼何以能视耳何以能闻鼻何以能嗅舌何以能尝身何以能触曰惟以太与身至相切近莫如地地则众质点粘砌而成何以能粘砌曰惟以太剖其质点一小分以至于无察其为何物所凝结曰惟以太至与地近厥惟月月与地互相吸引不散去也地统月又与金水火木土天王海王为八行星又与无数小行星无数彗星互相吸引不散去也金水诸行星又各有所统之月互相吸引不散去也合八行星与所统之月与小行星与彗星绕日而疾旋互相吸引不散去是为一世界此一世界之日统行星与月绕昴星而疾旋凡得恒河沙数成天河之星团互相吸引不散去是为一大千世界此一大千世界之昴星统日与行星与月以至于天河之星团又别有所绕而疾旋凡得恒河沙数各星团星林星云星气互相吸引不散去是为一世界海恒河沙数世界海为一世界性恒河沙数世界性为一世界种恒河沙数世界种为一华藏世界至华藏世界以上始足为一元而元之数则巧历所不能稽而终无有已时而皆互相吸引不散去曰惟以太其间之声光热电风雨云露霜雪之所以然曰惟以太更小之于一叶至于目所不能辨之一尘其中莫不有山河动植如吾所履之地为一小地球至于一滴水其中莫不有微生物千万而未已更小之又小以至于无其中莫不有微生物浮寄于空气之中曰惟以太学者第一当认明以太之体与用始可与言仁二以太之用之至灵而可征者于人身为脑其别有六曰大脑曰小脑曰脑蒂曰脑桥曰嵴脑其分布于四肢及周身之皮肤曰脑气筋于虚空则为电而电不止寄于虚空盖无物不弥纶贯彻脑其一端电之有形质者也脑为有形质之电是电必为无形质之脑人知脑气筋通五官百骸为一身即当知电气通天地万物人我为一身也是故发一念诚不诚十手十目严之出一言善不善千里之外应之莫显乎微容色可征意思莫见乎隐幽独即是大廷我之心力能感人使与我同念故自观念之所由始即知所对者品诣之高卑彼己本来不隔肺肝所以如见学者又当认明电气即脑无往非电即无往非我妄有彼我之辨时乃不仁虽然电与脑犹以太之表着于一端者也至于以太尤不容有差别而电与脑之名亦不立三若夫仁试即以太中提出一身而验之有物骤而与吾身相切吾知为触重焉吾知为痒为痛孰知之脑知之所切固手足之末非脑也脑何由知之夫固言脑即电矣则脑气筋之周布即电线之四达大脑小脑之盘结即电线之总汇一有所切电线即传信于脑而知为触为痒为痛其机极灵其行极速惟病麻木痿痹则不知之由电线已摧坏不复能传信至脑虽一身如异域然故医家谓麻木痿痹为不仁不仁则一身如异域是仁必异域如一身异域如一身犹不敢必尽仁之量况本为一身哉一身如异域此至奇不恒有人莫不怪之独至无形之脑气筋如以太者通天地万物人我为一身而妄分彼此妄见畛域但求利己不恤其他疾痛生死忽不加喜戚于心反从而忌之蚀之龁之屠杀之而人不以为怪不更怪乎反而观之可识仁体四是故仁不仁之辨于其通与塞通塞之本惟其仁不仁通者如电线四达无远弗届异域如一身也故易首言元即继言亨元仁也亨通也苟仁自无不通亦惟通而仁之量乃可完由是自利利他而永以贞固彼鄙夫呆竖得一美衣食则色然喜喜其得于我也其时乍见有我见之力量遂止于此而不能通之于人争夺之患起虽父子兄弟干糇以愆矣少贤于此则能通于一家而不能通于乡里浸假而一乡一县又不能通于一国浸假而一国而语及全球则又儳焉不欲任受夫是以仁者希也抑岂不以全球为远于一身一家乎哉然而全球者一身一家之积也近身者家家非远也近家者邻邻非远也近此邻者彼邻彼邻又非远也我以为远在邻视之乃其邻也此邻以为远在彼邻视之亦其邻也衔接为邻邻邻不断推之以至无垠周则复始斯全球之势成矣且下掘地球而通之华之邻即美也非有隔也更广运精神而通之地球之邻可尽虚空界也非有隔也安见夫全球之果大而一身一家之果小也数十年来学士大夫覃思典籍极深研几罔不自谓求仁矣及语以中外之故辄曰闭关绝市曰重申海禁抑何不仁之多乎夫仁以太之用而天地万物由之以生由之以通星辰之远鬼神之冥漠犹将以仁通之况同生此地球而同为人岂一二人之私意所能塞之亦自塞其仁而已彼治于我我将师之彼忽于我我将拯之可以通学可以通政可以通教又况于通商之常常者乎譬如一身然必妄立一法曰左手毋得至乎右右手毋得至乎左三焦百脉毋得相贯注又有是理乎而猥曰闭之绝之禁之不通矣夫惟不仁之故五天地间亦仁而已矣佛说百千万亿恒河沙数世界有小众生起一念我则知之虽微至雨一滴能知其数岂有他神奇哉仁之至自无不知也牵一发而全身为动生人知之死人不知也伤一指而终日不适血脉贯通者知之痿痹麻木者不知也吾不能通天地万物人我为一身即莫测能通者之所知而诧以为奇其实言通至于一身无有不知者至无奇也知不知之辨于其仁不仁故曰天地间亦仁而已矣无智之可言也六孔子曰仁者必有勇手足之捍头目子弟之卫父兄其事急其情切岂有犹豫顾虑而莫敢前者勇不勇之辨于其仁不仁故曰天地间亦仁而已矣无勇之可言也义之为宜出于固然无可言也吾知手必不能为足之所为足必不能为手之所为也苟其能而无害又莫非宜也信之为诚亦出于固然无可言也知痛痒知捍卫吾知其非外假也非待设心而然也非有欲于外之人也礼者即其既行之迹从而名之至于礼抑末矣其辨皆于仁不仁故曰天地间亦仁而已矣七吾悲夫世之妄生分别也犁然不可以缔合寐者蘧蘧乍见一我对我者皆为人其机始于一人我究于所见无不人我者见愈小者见我亦愈切愚夫愚妇于家庭则肆其咆哮之威愈亲则愈甚见外人反畏而忘之以切于我与不切于我也切于我者易于爱易于爱者亦易于不爱爱之所不及亦不爱之所不及同一人我而人我之量斯其小者大于此者其人我亦大湘人士不幸处于未通商之地不识何者为中外方自以为巍巍然尊任我以非礼施设而莫余敢止虽同里之人曾疑忌诋诽之不已于是乎好谣言于是乎好攻击及出而游历始惊天地之大初不若吾向者之所私度直疑不胜疑忌不胜忌攻击不胜攻击又未尝不爽然自失不能自解向者之何以为也庄曰室无空虚妇姑勃谿以所处者小故也汉儒训仁为相人偶人于人不相偶尚安有世界不相人偶见我切也不仁矣亦以不人虽然此之分别由于人我而人我之也甚至一身而有人我何则仁而已矣而忽有智勇之名而忽有义信礼之名而忽有忠孝廉节之名仁亦名矣不可立而犹可立者也傅以智勇义信礼云云胡为者故凡教主如佛如孔如耶则专言仁间有旁及第就世俗所已立之名借以显仁之用使众易晓耳夫岂更有与仁并者哉学人不察妄生分别就彼则失此此得又彼丧徘徊首鼠卒以一无成而两俱败祇见其拘牵文义嫌疑挂碍分崩离析无复片段犹一身而断其元首刳其肺肠车裂支解其四体磔膊脔割其肌肉而相率以叠毙于分别之下彼人我之人我车裂之刑也此一身之人我寸磔之刑也不其悲夫不其悲夫八仁之乱也则于其名名忽彼而忽此视权势之所积名时重而时轻视习俗之所尚甲亦一名也乙亦一名也则相持名名也不名亦名也则相诡名本无实体故易乱名乱焉而仁从之是非名罪也主张名者之罪也俗学陋行动言名教敬若天命而不敢渝畏若国宪而不敢议嗟乎以名为教则其教已为实之宾而决非实也又况名者由人创造上以制其下而不能不奉之则数千年来三纲五伦之惨祸烈毒由是酷焉矣君以名桎臣官以名轭民父以名压子夫以名困妻兄弟朋友各挟一名以相抗拒而仁尚有少存焉者得乎然而仁之乱于名也亦其势自然也中国积以威刑箝制天下则不得不广立名为箝制之器如曰仁则共名也君父以责臣子臣子亦可反之君父于箝制之术不便故不能不有忠孝廉节等一切分别等衰之名乃得以责臣子曰尔胡不忠尔胡不孝是当放逐也是当诛戮也忠孝既为臣子之专名则终必不能以此反之虽或他有所摭意欲诘诉而终不敌忠孝之名为名教之所出反更益其罪曰怨望曰觖望曰怏怏曰腹诽曰讪谤曰亡等曰大逆不道是则以为当放逐放逐之而已矣当诛戮诛戮之而已矣曾不若狐豚之被絷缚屠杀也犹得奋荡唿号以声其痛楚而人不之责也施者固泰然居之而不疑天下亦从而和之曰得罪名教法宜至此而逢比屈原伯奇申生之流遂衔冤饮恨于万古之长夜无由别白其美实不幸更不逮逢比诸人之遭则转复被之以恶名易曰丰其蔀日中见斗此其黑暗岂非名教之为之蔀耶然名教也者名犹依倚乎教也降而弥甚变本加厉乃亡其教而虚牵于名抑惮乎名而竟不敢言教一若西人乃有教吾一言教即陷于夷狄异端也者凡从耶教则谓之教民煌煌然见于谕旨见于奏牍见于檄移文告是耶教有民孔教无民矣又遇中外交涉事则曰民教相安或曰反教为民煌煌然见于谕旨见于奏牍见于檄移文告是惮乎教之名而世甘以教专让于人而甘自居为无教之民矣嗟乎因卫教而立名不谓名之弊乃累教如此也九仁乱而以太亡乎曰无亡也匪惟以太也仁固无亡无能亡之者也亦无能亡也乱云者即其既有条理而不循其条理之谓孰能于其既有也而强无之哉夫是故亦不能强无而有不能强有虽仁至如天仁乎何增不能强无虽不仁至如禽兽仁乎何减不增惟不生故不减惟不灭故知乎不生不灭乃今可与谈性生之谓性性也形色天性性也性善性也性无亦性也无性何以善无善所以善也有无善然后有无性有无性斯可谓之善也善则性之名固可以立就性名之已立而论之性一以太之用以太有相成相爱之能力故曰性善也性善何以情有恶曰情岂有恶哉从而为之名耳所谓恶至于淫杀而止矣淫固恶而仅行于夫妇淫亦善也杀固恶而仅行于杀杀人者杀亦善也礼起于饮食而以之沈湎而饕餮者即此饮食也不闻惩此而废饮食则饮食无不善也民生于货财而以之贪黩而劫夺者即此货财也不闻戒此而去货财则货财无不善也妄喜妄怒谓之不善然七情不能无喜怒特不当其可耳非喜怒恶也忽寒忽暑谓之不善然四时不能无寒暑特不顺其序耳非寒暑恶也皆既有条理而不循条理之谓也故曰天地间仁而已矣无所谓恶也恶者即其不循善之条理而名之用善者之过也而岂善外别有所谓恶哉若第观其用而可名之曰恶则用自何出用为谁用岂惟情可言恶性亦何不可言恶言性善斯情亦善生与形色又何莫非善故曰皆性也世俗小儒以天理为善以人欲为恶不知无人欲尚安得有天理吾故悲夫世之妄生分别也天理善也人欲亦善也王船山有言曰天理即在人欲之中无人欲则天理亦无从发见适合乎佛说佛即众生无明即真如矣且更即用征之用固有恶之名矣然名名也非实也用亦名也非实也名于何起用于何始人名名而人名用则皆人之为也犹名中之名也何以言之男女构精名之曰淫此淫名也淫名亦生民以来沿习既久名之不改故皆习谓淫为恶耳向使生民之初即相习以淫为朝聘宴飨之巨典行之于朝庙行之于都市行之于稠人广众如中国之长揖拜跪西国之抱腰接吻沿习至今亦孰知其恶者乍名为恶即从而恶之矣或谓男女之具生于幽隐人不恒见非如世之行礼者光明昭着为人易闻易睹故易谓淫为恶耳是礼与淫但有幽显之辨果无善恶之辨矣向使生民之始天不生其具于幽隐而生于面额之上举目即见将以淫为相见礼矣又何由知为恶哉戕害生民之命名之曰杀此杀名也然杀为恶则凡杀皆当为恶人不当杀则凡虎狼牛马鸡豚之属又何当杀者何以不并名恶也或曰人与人同类耳然则虎狼于人不同类也虎狼杀人则名虎狼为恶人杀虎狼何以不名人为恶也天亦尝杀人矣何以不名天为恶也是杀名亦生民以来沿习既久第名杀人为恶不名杀物为恶耳以言其实人不当杀物亦不当杀杀杀之者非杀恶也孔子曰性相近习相远沿于习而后有恶之名恶既为名名又生于习可知断断乎无有恶矣假使诚有恶也有恶之时善即当灭善灭之时恶又当生不生不灭之以太乃如此哉或曰不生不灭矣何以有善有善则仍有生灭曰生灭者彼此之词也善而有恶则有彼此彼灭则此生独善而已复何生灭或曰有善矣何以言性无性无则善亦无曰有无亦彼此之词也善而有恶则有彼此彼无则此有独善而已复何有无虽然世间无淫亦无能淫者无杀亦无能杀者有善故无恶无恶故善之名可以不立佛说自无始来颠倒迷误执妄为真当夫生命之初不问何一人出而偏执一义习之数千年遂确然定为善恶之名甚矣众生之颠倒也反谓不颠倒者颠倒颠倒生分别分别生名颠倒故分别亦颠倒谓不颠倒者颠倒故名亦颠倒颠倒习也非性也十断杀者何断不爱根故断淫者何断爱根故不爱断而爱亦断者何有所爱必有所不爱故譬诸吸力焉必上下四方齐力并举敌引适均无所偏倚然后日星于中运大地于中举万类于中生向使一面吸力独重则将两相切附而毕弃其余毕弃其余则吸力不周而既两相切附则胶固为一吸力亦且无由以显而亡于无夫吸力即爱力之异名也善用爱者所以贵兼爱矣有所爱必有所大不爱也无所爱将留其爱以无不爱也是故断杀必先断淫不断淫亦必不能断杀淫而杀杀而淫其情相反其事相因杀即淫淫即杀其势相成其理相一陷桁杨膏萧斧罪狱多起于淫恣虏掠沓奸嬲横决皆肆于杀此其易明者也若乃其机则犹不始此杀人者将以快己之私而泄己之欲是杀念即淫念也淫人者将以人之宛转痛楚奇痒殊颤而为己之至乐是淫念即杀念也同一女色而髫龄室女尤流俗所涎慕非欲创之至流血哀啼而后快耶杀机一也穿耳以为饰杀机又一也又其甚者遂残毁其肢体为缠足之酷毒尤杀机之暴着者也缠足不知何昉据其见于诗词吟咏要以赵宋为始盛呜唿悲哉彼北狄之纪纲文物何足与华人比并者顾自赵宋以后奇渥温爱新觉罗之族迭主华人之中国彼其不缠足一事已足承天畀佑而非天之误有偏私也又况西人治化之美万万过于北狄者乎华人若犹不自省其亡国之由以畏惧而亟变缠足之大恶则愈淫愈杀永无底止将不惟亡其国又以亡其种类不得归怨于天之不仁矣且又不惟中国非洲之压首欧洲之束腰皆杀机也断杀以断淫不能不一切刬除之也若夫世之防淫抑又过矣而适以召人于淫曰锢妇女使之不出也曰严男女之际使不相见也曰立淫律也曰禁淫书也曰耻淫语也虽文明如欧美犹讳言床第深以淫为羞辱信乎达者之难觏也夫男女之异非有他在牝牡数寸间耳犹夫人之类也今锢之严之隔绝之若鬼物若仇雠是重视此数寸之牝牡翘之以示人使知可贵可爱以艳羡乎淫然则特偶不相见而已一旦瞥见其心必大动不可止一若方苞之居丧见妻而心乱直以淫具待人其自待亦一淫具矣复何为不淫哉故重男轻女者至暴乱无理之法也男则姬妾罗侍纵淫无忌女一淫即罪至死驯至积重流为溺女之习乃忍为蜂蚁豺虎之所不为中国虽亡而罪当有余矣夫何说乎佛书虽有女转男身之说惟小乘法尔若夫华严维摩诘诸大经女身自女身无取乎转自绝无重男轻女之意也苟明男女同为天地之菁英同有无量之盛德大业平等相均初非为淫而始生于世所谓色者粉黛已耳服饰已耳去其粉黛服饰血肉聚成与我何异又无色之可好焉则将导之使相见纵之使相习油然相得淡然相忘犹朋友之相与往还不觉有男女之异复何有于淫淫然后及今可止也藏物于箧惧使人见而欲见始愈切坦坦然剖以相示则旦日熟视而若无睹矣夫淫亦非有他机器之关棙冲荡已耳冲荡又非能自主有大化之炉鞴鼓之童而精少老而闭房鸟兽方春而交轮轴缘汽而动平淡无奇发于自然无所谓不乐自无所谓乐也今悬为厉禁引为深耻沿为忌讳是明诲人此中之有至甘焉故为吝之秘之使不可即得而迫以诱之瘗金璧者曰皆不得发焉是使人盗也陈浆醑者曰皆不得饮焉是使人渴也戒淫者曰而勿淫是淫之心由是而启也不惟人以为禁为耻为讳又自禁之自耻之自讳之岂不以此中有至甘焉深耽笃嗜惟恐人之讥责而早为之地耶迂儒乃曰以此防民民犹有逾者奈何去之是果以防为足断淫耶淫者自淫防岂能断耶不淫自不淫抑岂防之力耶且逆水而防防愈厚水力亦愈勐终必一溃决泛滥之患遂不可收拾矣水患防所激成淫祸亦禁与耻与讳所激成也俗间妇女昧于理道奉腐儒古老之谬说为天经地义偶一失足或涉疑似之交即为人劫持箝其舌使有死不敢言至于为人玩弄为人胁逃为人鬻贩或忍为婢媵或流为娼妓或羞愤断吭以死而不知男女构精特两机之动毫无可羞丑而至予人间隙也中国医家男有三至女有五至之说最为精美凡人皆不可不知之若更得西医之精化学者详考交媾时筋络肌肉如何动法涎液质点如何情状绘图列说毕尽无余兼范蜡肖人形体可拆卸谛辨多开考察淫学之馆广布阐明淫理之书使人人皆悉其所以然徒费一生嗜好其事乃不过如此如此机器焉已耳而其动又有所待其待又有待初无所谓淫也更何论于断不断则未有不废然返者遇断淫之因缘则径断之无其因缘盖亦奉行天地之化机而我无所增损于其间佛说视横陈时味同嚼蜡虽不断犹断也西人男女相亲了不忌避其接生至以男医为之故淫俗卒少于中国遏之适以流之通之适以塞之凡事盖莫不然况本所无有而强致之以苦恼一切众生哉遇断杀之因缘亦径断之可也即不断要不可不断于心也辟佛者动谓断淫则人类几绝断杀则禽兽充塞此何其愚而悍也人一不生不灭者有何可绝耶禽兽亦一不生不灭者将欲杀而灭之乎野处之禽兽得食甚难孳衍稍多则无以供虽不杀之自不能充塞其或害人乃人之杀机所召不关充塞不充塞也家畜之禽兽尤赖人之勤于牧养刍豢偶缺立形衰耗明明人将杀之而故蕃之岂自能充塞乎以论未开化之游牧部落或可耳奈何既已成国既艰食而粒我犹为口腹残物命愈杀以愈生顾反谓杀之始不充塞乎故曰世间无淫亦无能淫者世间无杀亦无能杀者以性所本无故性所本无以无性故十一或难曰草木金石至冥也而寒热之性异鸟兽鱼鳖至愚也而水陆之性异谓人无性毋乃不可乎曰就其本原言之固然其无性明矣彼动植之异性为自性尔乎抑质点之位置与分剂有不同耳质点不出乎六十四种之原质某原质与某原质化合则成一某物之性析而与他原质化合或增某原质减某原质则又成一某物之性即同数原质化合而多寡主佐之少殊又别成一某物之性纷纭蕃变不可纪极虽聚千万人之毕生精力治化学不能竟其绪而宣其蕴然而原质则初无增损之故也香之与臭似判然各有性矣及考其成此香臭之所以然亦质点布列微有差池致触动人鼻中之脑气筋有顺逆迎拒之异故觉其为香为臭苟以法改其质点之聚香臭可互易也此化学家之浅者皆优为之乌睹所谓一成不改之性耶庖人之治庖也同一鱼肉同一蔬笋调和烹煮之法又同宜同一味矣而或方正切之或斜切之或以藿叶切之或脔之或糜之或巨如块或细如丝其奏刀异其味亦因之而不同矣此岂性也哉由大小斜正之间其质点不无改变及与舌遇遂改变舌上脑气筋之动法觉味有异耳故论其原质必不容有寒热云云诸性明矣然原质犹有六十四之异至于原质之原则一以太而已矣一故不生不灭不生故不得言有不灭故不得言无谓以太即性可也无性可言也十二不生不灭有征乎曰弥望皆是也如向所言化学诸理穷其学之所至不过析数原质而使之分与并数原质而使之合用其已然而固然者时其好恶剂其盈虚而以号曰某物某物如是而已岂能竟消磨一原质与别创造一原质哉矿学之取金类也不能取于非金类之矿医学之御疵疠也不能使疵疠绝于天壤之间本为不生不灭乌从生之灭之譬于水加热则渐涸非水灭也化为轻气养气也使收其轻气养气重与原水等且热去而仍化为水无少减也譬于烛久鸑则尽跋非烛灭也化为气质流质定质也使收其所发之炭气所流之蜡泪所余之蜡煤重与原烛等且诸质散而滋育他物无少弃也譬于陶埴失手而碎之其为器也毁矣然陶埴土所为也方其为陶埴也在陶埴曰成在土则毁及其碎也还归乎土在陶埴曰毁在土又以成但有回环都无成毁譬如饼饵入胃而化之其为食也亡矣然饼饵谷所为也方其为饼饵也在饼饵曰存在谷曰亡及其化也还粪乎谷在饼饵曰亡在谷又以存但有变易复何存亡譬于风朝南而暮北昨飓而今濆由质点动静往来疾徐之互殊而此风即彼风非此生而彼灭也譬于雨东云霖而西云曦秋患旱而春患潦由地气寒热燥湿舒郁之所致而上之霂即下之渊泉川之泛滥即陆之蒸润非于霄生而于壤灭也譬于陵谷沧桑之变易地球之生而不知几千几百变矣洲渚之壅淤知崖岸之将有倾颓草木金石之质日出于地知空穴之终就沦陷赤道以还速而隆起即南北极之所翕敛也火期之炎冰期之沍即一气之所舒卷也故地球体积之重率必无轩轾于时有之则畸重而去日远畸轻而去日近其轨道且岁不同矣譬于流星陨石之变恒星有古无而今有有古有而今无彗孛而有循椭圆线而往可复返有循抛物线而一往不返往返者远近也非生灭也有无者聚散也非生灭也木星本统四月近忽多一月知近度之所吸取火木之间依比例当更有一星今惟小行星武女等百余知女星之所剖裂即此地球亦终有陨散之时然地球之所陨散他星又将用其质点以成新星矣王船山之说易谓一卦有十二爻半隐半见故大易不言有无隐见而已孔子之论礼谓殷因于夏周因于殷故礼有不得与民变革损益而已凡此诸谊虽一一佛有阿僧祇身一一身有阿僧祇口说亦不能尽十三好生而恶死也可谓大惑不解者矣盖于不生不灭瞢焉瞢而惑故明知是义特不胜其死亡之惧缩朒而不敢为方更于人祸所不及益以纵肆于恶而顾景汲汲而四方蹙蹙惟取自快慰焉已尔天下岂复有可治也今夫目力所得而谛观审视者不出寻丈顾谓此寻丈遂足以极天下之所至无复能有余而一切因以自画则鲜不谓之大愚何独于其生也乃谓止此卒卒数十年而已于是心光之所注射虽万变百迁终不出乎饮食男女货利名位之外则彼苍之生人徒以供玩弄而旋即毁之矣乎呜唿悲矣孔曰未知生焉知死欲明乎死试与论生生何自而生能记忆前生者往往有之借曰生无自也则无往而不生矣知不生亦当知不灭匪直其精灵然也即体魄之至粗为筋骨血肉之属兼化学之医学家则知凡得铁若干余金类若干木类若干磷若干炭若干小粉若干糖若干盐若干油若干水若干余杂质若干气质若干皆用天地固有之质点粘合而成人及其既敝而散仍各还其质点之故复他有所粘合而成新人新物生固非生灭亦非灭又况体魄中之精灵固无从睹其生灭者乎庄曰善吾生者乃所以善吾死也此言最为学道入圣之始基由是张横渠有太和之说王船山有一圣人死其气分为众贤人之说其在耶则曰灵魂曰永生在佛则曰轮回曰死此生彼或疑孔子教无此夫系易固曰原始反终故知死生之说精气为物游魂为变是故知鬼神之情状何为不言乎英士韦廉臣着古教汇参杂陈东西古今之教至为殽赜有极精微者亦有荒诞不可究诘者然不论如何精微荒诞皆用相同之公理二曰慈悲曰灵魂不言慈悲灵魂不得有教第言慈悲不言灵魂教而不足以行言灵魂不极荒诞又不足行于愚冥顽梗之域且荒诞云者自世俗名之云尔佛眼观之何荒诞之非精微也鄙儒老生一闻灵魂咋舌惊为荒诞乌知不生不灭者固然其素矣今使灵魂之说明虽至暗者犹知死后有莫大之事及无穷之苦乐必不于生前之暂苦暂乐而生贪着厌离之想知天堂地狱森列于心目必不敢欺饰放纵将日迁善以自兢惕知身为不死之物虽杀之亦不死则成仁取义必无怛怖于其衷且此生未及竟者来生固可以补之复何所惮而不亹此以杀为不死然己又断杀者非哀其死也哀其具有成佛之性强夭阏之使死而又生也是故学者当知身为不死之物然后好生恶死之惑可袪也谭嗣同曰西人虽日为枪炮杀人之具而其心实别有所注初不在此数十年之梦幻所谓顾天之明命众惑尽袪而事业乃以勃兴焉或曰来生不复记忆今生犹今生之不知前生虽有来生竟是别为一人善报恶报与今生之我何与则告之曰达此又可与忘人我矣今生来生本为一我而以为别一人以其不相知也则我于世之人皆不相知皆以为别一人即安知皆非我耶况佛说无始劫之事耶曰末日审判又未必终无记忆而知之日也若夫道力不足任世之险阻为一时愤怒所激妄欲早自引决孱弱诡避转若恶生好死者岂不以死则可以幸免矣不知业力所缠愈死且愈生强脱此生之苦而彼生忽然又加甚焉虽百死复何济礼于畏压溺谓之三不吊孟曰知命者不立乎岩墙之下此修身俟命之学所以不可不讲而轮回因果报应诸说所以穷古今无可诎焉十四虽然西人言灵魂亦有不尽然也同一大圆性海各得一小分禀之以为人为动物为植物为金石为沙砾水土为屎溺乃谓惟人有灵魂物皆无之此固不然矣佛说人化为羊羊化为人而恶道中有畜生一道人不保其灵魂则堕为动物动物苟善保其灵魂则还为人动物与人食息不能或异岂独无灵魂哉至若植物似于人远矣然亦食渊泉雨露息炭养二气也非洲之毒草则竟有食人物血肉者人之肺在内植物之肺在外即叶是也悉去植物之叶而绝其萌芽则立藁矣无肺固无以唿吸矣西人谓诗东门之杨其叶肺肺体物象形为最工致此亦训诂之奇而确者至若金石沙砾水土屎溺之属竟无食息矣然而不得谓之无知也何以验其有知曰有性情何以验其有性情曰有好恶有好恶于是有攻取有攻取于是有异同有异同于是有分合有生克有此诸端医家乃得而用之夫人之能用物岂有他哉熟知其好恶之知而慎感之已耳推此则虚空之中亦皆有知也而世咸目植物以下者为无知直不当以人所知之数例之所以疑莫能明人之知为繁动物次之植物以下惟得其一端如葵之倾日铁之吸电火之炎上水之流下知虽一端要非人所不能有也在人则谓之知在物乃不谓之知可乎且夫人固号为有知矣独是所谓知者果何等物也谓知出乎心心司红血紫血之出纳乌睹所谓知耶则必出于脑剖脑而察之其色灰败其质脂其形洼隆不平如核桃仁于所谓知又无有也切而求之心何以能司血脑之形色何所于用夫非犹是好恶攻取也欤人亦一物耳是物不惟有知抑竟同于人之知惟数多寡异耳或曰夫如是何以言无性也曰凡所谓有性无性皆使人物归于一体而设之词庄所谓道行之而成物谓之而然也谓人有性物固有性矣谓物无性人亦无性矣然则即推物无知谓人亦无知无不可也今既有知之谓矣知则出于以太不生不灭同焉灵魂者即其不生不灭之知也而谓物无灵魂是物无以太矣可乎哉西人论心灵进穷艳丽之所本因谓齿角羽毛华叶附萼云谲波诡霞绚星明凡物皆能自出其光彩以悦人然则其中莫不有至精灵者焉何复自背其说谓物无灵魂故知此必不然矣抑彼更有大谬不然者既知灵魂之后果为天堂地狱或永苦或永乐独不明灵魂之前因为何求之不得乃强为之说曰人皆有罪似矣罪于何起则又强为之说曰始祖亚当夏娃及历代祖宗所遗之罪夫前人之罪前人实承之于后人何与罪人不孥人法犹尔岂天之仁爱乃不逮人乎且彼所重者灵魂而原罪于前人是又专重体魄矣体魄为前人所遗岂灵魂亦前人所遗乎然则前人之灵魂又何往若谓转为后人之灵魂是一性自为轮回与其教之宗旨不合与永乐永苦尤不合也审是则灵魂亦自有罪而自受之自无始来死生流转曾无休息复于生体魄不生灵魂之前人何与也易虽有余庆余殃之说殆以观形起化言之所谓余者庆不一庆殃不一殃之谓必非余而遗诸后人矣乃中国之谈因果亦辄推本前人皆泥于体魄转使灵魂之义晦昧而不彰过矣失盖与西人同耳泥于体魄而中国一切诬妄惑溺殆由是起矣事鬼神者心事之也即自事其心也即自事其灵魂也而偏妄拟鬼神之体魄至以土木肖之土木盛而灵魂愚矣灵魂愚而体魄之说横矣风水也星命也五行也壬遁也杂占杂忌也凡为祸福富贵利益而为之者皆见及于体魄而止不谓儒之末流则亦专主体魄以为教其言曰吾所以异于异端者法度文为皆自亲而及疏也彼墨子之兼爱乱亲疏之言也呜唿墨子何尝乱亲疏哉亲疏者体魄乃有之从而有之则从而乱之若夫不生不灭之以太通天地万物人我为一身复何亲疏之有亲疏且无何况于乱不达乎此反诋墨学彼乌知惟兼爱一语为能超出体魄之上而独任灵魂墨学中之最合以太者也不能超体魄而生亲疏亲疏生分别分别亲疏则有礼之名自礼明亲疏而亲疏于是乎大乱心所不乐而强之身所不便而缚之缚则升降拜跪之文繁强则至诚恻怛之意汩亲者反缘此而疏疏者亦可冒此而亲日糜其有用之精力有限之光阴以从事无谓之虚礼即彼自命为守礼亦岂不知其无谓特以习俗所尚聊伪以将之云耳故曰礼者忠信之薄而乱之首也夫礼依仁而着仁则自然有礼不待别为标识而刻绳之亦犹伦常亲疏自然而有不必严立等威而苛持之也礼与伦常皆原于仁而其究也可以至于大不仁则泥于体魄之为害大矣哉十五不生不灭乌乎出曰出于微生灭此非佛说菩萨地位之微生灭也乃以太中自有之微生灭也不生不灭至于佛入涅槃蔑以加矣然佛固曰不离师子座现身一切处一切入一一入一切则又时时从兜率天宫下时时投胎时时住胎时时出世时时出家时时成道时时降魔时时转法轮时时般涅槃一刹那顷已有无量佛生灭已有无量众生生灭已有无量世界法界生灭求之过去生灭无始求之未来生灭无终求之现在生灭息息过乎前而未尝或住是故轮回者不于生死而始有也彼特大轮回耳无时不生死即无时非轮回自有一出一处一行一止一语一默一思一寂一听一视一饮一食一梦一醒一气缕一血轮彼去而此来此连而彼断去者死来者又生连者生断者又死何所为而生何所为而死乃终无能出于生死轮回之外可哀矣哉由念念相续而造之使成也例乎此则大轮回亦必念念所造成佛故说三界惟心又说一切惟心所造人之能出大轮回与否则于其细轮回而知之矣细轮回不已则生死终不得息以太之微生灭亦不得息庄曰藏舟于壑自谓已固有大力者夜半负之而走吾谓将并壑而负之走也又曰鸿鹄已翔于万仞而罗者犹视乎薮泽吾谓并薮泽亦一已翔者也又曰日夜相代乎前吾谓代则无日夜者又曰方生方死方死方生吾谓方则无生死也王船山曰已生之天地今日是也未生之天地今日是也吾谓今日者即无今日也皆自其生灭不息言之也不息故久久而不息则暂者绵之永短者引之长涣者统之萃绝者续之亘有数者浑之而无数有迹者沟之而无迹有间者强之而无间有等级者通之而无等级人是故皆为所瞒而自以为有生矣孔在川上曰逝者如斯夫不舍昼夜昼夜即川之理川即昼夜之形前者逝而后者不舍乍以为前又以居乎后卒不能割而断之曰孰前孰后也逝者往而不舍者复继乍以为继适以成乎往卒不能执而私之曰孰往孰继也可摄川于涓滴涓滴所以汇而为川可缩昼夜于瞬息瞬息所以衍而为昼夜亦逝而已矣亦不舍而已矣非一非异非断非常旋生旋灭即灭即生生与灭相授之际微之又微至于无可微密之又密至于无可密夫是以融化为一而成乎不生不灭成乎不生不灭而所以成之之微生灭固不容掩焉矣十六今夫我何以知有今日也比于过去未来而知之然而去者则已去来者又未来又何以知有今日迨乎我知有今日则固已逝之今日也过去独无今日乎乃谓之曰过去未来独无今日乎乃谓之曰未来今日宜为今日矣乃阅明日则不谓今日为今日阅又明日又不谓明日为今日日析为时时析为刻刻析为分分析为秒忽秒忽随生而随灭确指某秒某忽为今日某秒某忽为今日之秒忽不能也昨日之天地物我据之以为生今日则皆灭今日之天地物我据之以为生明日则又灭不得据今日为生即不得据今日为灭故曰生灭即不生不灭也抑尝有悟于梦矣一夕而已而梦中所阅历者或数日或数月或数年或数十年夫一夕而已何以能容此此而能容当不复醒矣及其既醒而数日数月数年数十年者即又何往庸讵知千万年前之今日非今日之今日庸讵知千万年后之今日非今日之今日佛故名之曰三世一时三世一时则无可知也自以为知有今日逝者而已矣今夫我又何以知有我也比于非我而知之然而非我既已非我矣又何以知有我迨乎我知有我则固已逝之我也一身而有四体五官之分四体五官而有筋骨血肉之分筋骨血肉又各有无数之分每分之质点又各有无数之分穷其数可由一而万万也今试言某者是我谓有一是我余皆非我则我当分裂谓皆是我则有万万我而我又当分裂由胚胎以至老死由气质流质以成定质由肤寸之形以抵七尺之干又由体魄以终于溃烂朽化转辗变为他物其数亦由一而万万也试言某者是我谓有一是我余皆非我则我当分裂谓皆是我则有万万我而我又当分裂我之往来奔走也昨日南而今日北谓我在北则昨南之我何往谓我去南则今北之我又非终于不去确指南者是我北者是我不能也我之饮食唿吸也将取乎精英以补我之气与血然养气也旋化而为炭气红血也旋变而为紫血或由九窍而出之为气为唾涕为泗洟为矢溺为凝结之物或由毛孔而出之为热气为湿气为汗为油为垢腻或为须发之脱或为爪甲之断落方气血之为用也曾不容秒忽而旋即谢去确指某气缕之出入为我某血轮之流动为我不能也以生为我而我倏灭以灭为我而我固生可云我在生中亦可云我在灭中故曰不生不灭即生灭也抑尝有悟于思矣谓思在脑脑之形有量而思无量或一世界或数世界或恒河沙数世界莫不朗悬目前了了可辨夫以无量入有量有量何往及所思既倦而无量又何往一切众生并而为我我不加大我遍而为一切众生我不减小故名之曰一多相容一多相容则无可知也自以为知有我逝者而已矣王船山亦有言以为德之已得功之已成皆其逝焉者也夫目能视色迨色之至乎目而色既逝矣耳能听声迨声之至乎耳而声既逝矣惟鼻舌身亦复如是体貌颜色日日代变晨起而观人无一日同也骨肉之亲聚处数十年不觉其异然回忆数十年前之情景宛若两人也则日日生者实日日死也天曰生生性曰存存继继承承运以不停孰不欲攀援而从之哉而势终处于不及世人妄逐既逝之荣辱得丧执之以为哀乐过驹不留而堕甑犹顾前者未忘而后者沓至终其身接应不暇而卒于无一能应不亦悲乎十七一多相容也三世一时也此下士所大笑不信也乌知为天地万物自然而固然之真理乎真理之不知乃缘历劫之业力障翳深厚执妄为真认贼为子自扰自乱自愚自惑遂为对待所瞒耳对待生于彼此彼此生于有我我为一对我者为人则生二人我之交则生三参之伍之错之综之朝三而暮四朝四而暮三名实未亏而喜怒因之由是大小多寡长短久暂一切对待之名一切对待之分别殽然閧然其瞒也其自瞒也不可以解矣然而有瞒之不尽者偶露端倪所以示学人以路也一梦而数十年月也一思而无量世界也尺寸之镜无形不纳焉铢两之脑无物不志焉西域之技吐火而吞刀真人之行火不热而水不濡水为流质则相浮游泳若处于空地为圆体则倒竖横斜皆可以立同一空气忽传声忽传光而不殽也同一电浪或传热或传力而不舛也虚空有无量之星日星日有无量之虚空可谓大矣非彼大也以我小也有人不能见之微生物有微生物不能见之微生物可谓小矣非彼小也以我大也何以有大比例于我小而得之何以有小比例于我大而得之然则但有我见世间果无大小矣多寡长短久暂亦复如是疑以为幻虽我亦幻也何幻非真何真非幻真幻亦对待之词不足疑对待也惊以为奇而我之能言能动能食能思不更奇乎何奇非庸何庸非奇庸奇又对待之词不足惊对待也凡此皆瞒之不尽者而尤以西人格致之学为能毕发其覆涨也缩之微也显之亡也存之尽也衍之声光虚也可贮而实之形质阻也可鉴而洞之声光化电气重之说盛对待或几几乎破矣欲破对待必先明格致欲明格致又必先辨对待有此则有彼无独有偶焉不待问而知之辨对待之说也无彼复无此此即彼彼即此焉不必知亦无可知破对待之说也辨对待者西人所谓辨学也公孙龙惠施之徒时术之坚白异同之辨曲达之学者之始基也由辨学而算学算学实辨学之演于形者也由算学而格致格致实辨学算学同致于用者也学者之中成也格致明而对待破学者之极诣也孔子曰下学而上达未有可以躐等而蹴几亦何可以中止而自画也故尝谓西学皆源于佛学亦惟有西学而佛学乃复明于世彼其大笑而不信抑又何据而然乎岂不以眼耳鼻舌身所不及接也此其愚惑也滋甚眼耳鼻舌身所及接者曰色声香味触五而已以法界虚空界众生界之无量无边其间所有必不止五也明矣仅凭我所有之五以妄度无量无边而臆断其有无奚可哉是故同为眼也有肉眼有天眼有慧眼有法眼有佛眼肉眼见为国土为虚空天眼或见为海水为地狱无所见而不异焉慧眼以上又各有异奈何以肉眼所见为可据也耳鼻舌身亦复如是即以肉眼肉耳论有远镜显微镜所见而眼不及见者焉又有远镜显微镜亦不及见者焉有电筒德律风所闻而耳不及闻者焉又有电筒德律风亦不及闻者焉且眼耳所见闻又非真能见闻也眼有帘焉形入而绘其影由帘达脑而觉为见则见者见眼帘之影耳其真形实万古不能见也岂惟形不得见影既缘绘而有是必点点线线而缀之枝枝节节而累之惟其甚速所以不觉其劳倦迨成为影彼其形之逝也亦已久矣影又待脑而知则影一已逝之影并真影不得而见也故至远之恒星有毁已千万年而光始达于地者推光行之速率至于密迩亦何莫不然耳有鼓焉声入而肖其响由鼓传脑而觉为闻则闻者闻耳鼓之响耳其真声实万古不能闻也岂惟声不得闻响既缘肖而有是必彼之既终而此方以为始惟其甚捷所以不觉其断续迨成为响彼其声之逝也亦已久矣响又待脑而知则响一已逝之响并真响不得而闻也故雷炮之远发山谷之徐应有逾时而声始往返者推声浪之速率至于切近亦何莫不然悬虱久视大如车轮床下蚁动有如牛斗眼耳之果足恃耶否耶鼻依香之逝舌依味之逝身依触之逝其不足恃均也恃五以接五犹不足以尽五况无量无边之不止五彼其大笑而不信乃欲恃五以接不止五乎恃五则五寡矣然恃五又多此五矣苟不以眼见不以耳闻不以鼻嗅不以舌尝不以身触乃至不以心思转业识而成智慧然后一多相容三世一时之真理乃日见乎前任逝者之逝而我不逝任我之逝而逝者卒未尝逝真理出斯对待不破以自破十八反乎逝而观则名之曰日新孔曰革去故鼎取新又曰日新之谓盛德夫善至于日新而止矣夫恶亦至于不日新而止矣天不新何以生地不新何以运行日月不新何以光明四时不新何以寒燠发敛之迭更草木不新丰缛者歇矣血气不新经络者绝矣以太不新三界万法皆灭矣孔曰改过佛曰忏悔耶曰认罪新之谓也孔曰不已佛曰精进耶曰上帝国近尔矣新而又新之谓也则新也者夫亦群教之公理已德之宜新也世容知之独何以居今之世犹有守旧之鄙生龂龂然曰不当变法何哉是将挟其苶敝惰怯之私而窒天之生而尼地之运行而蔽日月之光明而乱四时之迭更而一狝百产万灵之芸芸不恤亡学亡政亡教以拗戾乎不生不灭者也虽然彼之力又何足以云尔哉毋亦自断其方生之化机而与于不仁之甚则终成为极旧极敝一残朽不灵之废物而已矣乃彼方诩于人曰好古者是又大惑也已古而可好又何必为今之人哉所贵乎读书者在得其精意以充其所未逮焉耳苟以其迹而已则不问理之是非而但援事之有无枭獍四凶何代蔑有殆将一一则之效之乎郑玄笺诗言从之迈谓当自杀以从古人则尝笑其愚今之自矜好古者奚不自杀以从古人而漫鼓其辅颊舌以争乎今也夫孔子则不然删书则断自唐虞存诗则止乎三百然犹早岁从周之制作也晚而道不行掩涕于获麟默知非变法不可于是发愤作春秋悉废古学而改今制复何尝有好古之云云也曰论语第七篇当是默而第七刘歆私改默为述窜入述而不作信而好古窃比于我老彭十四字以申其古学篇名遂号述而矣我非生而知之者敏以求之者也生知与敏求相反相对文义自足无俟旁助而忽中梗好古二字语意都不连贯是亦歆窜矣世岂甘为莽歆之奴隶也乎则好古亦其宜也曰于文从古皆非佳义从则苦从木则枯从木则楛从网则罟从辛则辜从攴则故从囗则固从歹则古从疒则从监则从牛则牯从疒囗则痼从水囗则涸且从人则估估客非上流也从水为沽孔子所不食也从女为姑姑息之谓细人吾不知好古者何去何从也欧美二洲以好新而兴日本效之至变其衣食嗜好亚非澳三洲以好古而亡中国动辄援古制死亡之在眉睫犹栖心于榛狉未化之世若于今熟视无睹也者庄曰莫悲于心死而身死次之谥曰至愚可不谓之大哀十九日新乌乎本曰以太之动机而已矣独不见夫雷乎虚空洞杳都无一物忽有云雨相值则合两电两则有正有负正负则有异有同异则相攻同则相取而奔崩轰訇发焉宇宙为之掀鼓山川为之战撼居者愕眙行者道仆懦夫孺子掩耳而良久不怡夫亦可谓暴矣然而继之以甘雨扇之以和风雾豁天醒霾敛气苏霄宇轩昭大地澄涤三辰晶英于上百昌孚甲振奋于下猬飞蠕动雍容任运而自得因之而时和因之而年丰因之而品汇亨通以生以成夫孰非以太之一动而由之以无极也斯可谓仁之端也已王船山邃于易于有雷之卦说必加精明而益微至屯之所以满盈也豫之所以奋也大壮之所以壮也无妄之所以无妄也复之所以见天心也震之所以不丧匕鬯而再则泥也罔不由于动天行健自动也天鼓万物鼓其动也辅相裁成奉天动也君子之学恒其动也吉凶悔吝贞夫动也谓地不动昧于历算者也易抑阴而扶阳则柔静之与刚动异也夫善治天下者亦岂不由斯道矣夫鼎之革之先之劳之作之兴之废者举之敝者易之饱食暖衣而逸居则惧其沦于禽兽乌知乎有李耳者出言静而戒动言柔而毁刚乡曲之士给粥察鸡豚而长养子孙以之自遁而苟视息焉固亦术之工者矣乌知乎学子术焉士大夫术焉诸侯王术焉浸淫而天子亦术焉卒使数千年来成乎似忠信似廉洁一无刺无非之乡愿天下言学术则曰宁静言治术则曰安静处事不计是非而首禁更张躁妄喜事之名立百端由是废弛矣用人不问贤不肖而多方遏抑少年意气之论起柄权则颓暮矣陈言者则命之曰希望恩泽程功者则命之曰露才扬己既为煳名以取之而复隘其途既为年资以用之而复严其等财则惮辟利源兵则不贵朝气统政府台谏六部九卿督抚司道之所朝夕孜孜不已者不过力制四万万人之动絷其手足涂塞其耳目尽驱以入契乎一定不移之乡愿格式夫群四万万之乡愿以为国教安得不亡种类安得而可保也呜唿吾且为西人悲矣西人以喜动而霸五大洲驯至文士亦尚体操妇女亦侈游历此其崛兴为何如矣顾哀中国之亡于静辄曰此不痛不痒顽钝而无耻者也为危词以憷之为巽语以诱之为大声疾唿以警之为通商以招之为传教以聒之为报馆为译书以诲之为学堂为医院以拯之至不得已而为兵戈枪炮水雷铁舰以大创之然而中国则冥然而罔觉悍然而不顾自初至终未尝一动也夫掘冢中枯骨与数百年之陈死人而强之使动乌可得乎哉西人方拳拳焉不以自阻可谓愚矣故足为悲也西人之喜动其坚忍不挠以救世为心之耶教使然也又岂惟耶教孔教固然矣佛教尤甚曰威力曰奋迅曰勇勐曰大无畏曰大雄括此数义至取象于师子言密必济之以显修止必偕之以观以太之动机以成乎日新之变化夫固未有能遏之者也论者暗于佛老之辨混而同之以谓山林习静而已此正佛所诋为顽空为断灭为九十六种外道而佛岂其然哉乃若佛之静也则将以善其动而遍度一切众生更精而言之动即静静即动尤不必有此对待之名故夫善学佛者未有不震动奋厉而雄强刚勐者也二十李耳之术之乱中国也柔静其易知矣若夫力足以杀尽地球含生之类胥天地鬼神以沦陷于不仁而卒无一人能少知其非者则曰俭俭从人佥声凡俭皆佥人也且夫俭之与奢也吾又不知果何所据而得其比较差其等第以定厥名曰某为奢某为俭也今使日用千金俗所谓奢矣然而有倍蓰者焉有什伯千万者焉奢至于极莫如佛金刚以为地摩尼以为坐种种缨络帝网种种宝幢宝盖种种香花衣云种种饮食胜味以视世人谁能奢者则奢之名不得而定也今使日用百钱俗所谓俭矣然而流氓乞丐有日用数钱者焉有掘草根屑树皮苟食以待尽而不名一钱者焉俭至于极莫如禽兽穴土栖木以为居而无宫室毛羽蒙茸以为暖而无衣裘恃爪牙以求食而无耕作贩运之劳以视世人谁能俭者则俭之名不得而定也本无所谓奢俭而妄生分别以为之名又为之教曰黜奢崇俭虽唐虞三代之盛不能辨去此惑是何异抟虚空以为质扪飘风而不释者矣虽然无能限多寡以定奢俭则试量出入以定奢俭俗以日用千金为奢使入万金焉则固不名之奢而名之俭以其尚储九千于无用之地也俗以日用百钱为俭使入不逮百钱则不名之俭而名之奢以其聪明才力仅足以及此也溢则倾之歉而纳焉是俭自有天然之度无待崇也且所谓崇俭抑又矛盾之说也衣布枲足矣而遣使劝蚕桑胡为者岂非导之奢乎则蚕桑宜禁矣通有无足矣而开矿取金银胡为者岂非示之汰乎则金银宜禁矣推此虽日胶离朱之目工倕之指犹患不给凡开物成务利用前民励材奖能通商惠工一切制度文为经营区画皆当废绝嗟乎金玉货币与夫六府百产之饶诚何足撄豪杰之心胸然而历代圣君贤相贵之重之何哉以其为生民之大命也持筹握算铢积寸累力遏生民之大命而不使之流通今日节一食天下必有受其饥者明日缩一衣天下必有受其寒者家累巨万无异穷人坐视羸瘠盈沟壑饿殍蔽道路一无所动于中而独室家子孙之为计天下且翕然归之曰俭者美德也是以奸猾桀黠之资凭借高位尊齿重望阴行豪强兼并之术以之欺世盗名焉此乡愿之所以贼德而允为佥人之尤矣向以为米盐凌杂鸡豚诟谇特老媪灶婢之所用心及泛览于今之士大夫乃莫不然宁使粟红贯朽珍异腐败终不以分于人一闻兴作工役罔不动色相戒惧以为家之索也其教诫子弟必以俭为莫大之教训而子弟卒以狂荡破家闻抑尝观于乡矣千家之聚必有所谓富室焉左右比邻以及附近之困顿不自聊者所仰而以为生也乃其刻谿琐啬弥甚于人自苦其身以剥削贫民为务放债则子巨于母而先取质粜籴则阴伺其急而厚取利扼之持之使不得出及其箝络久之胥一乡皆为所并吞遂不得不供其奴役而入租税于一家周礼有保富之文富而若此岂堪更保之耶居无何乡里日益贫则流而为盗贼伺衅劫夺焚杀富室乃随之煨烬即幸而不至此愈俭则愈陋民智不兴物产凋窳所与皆窭人也己亦不能更有所取且暗受其销铄一传而后产析而薄食指加繁又将转而被他人之剥削并吞与所加乎人者无或异也转辗相苦转辗相累驯至人人俭而人人贫天下大势遂乃不可以支葛屦园桃之刺诗人有远忧焉盖坐此寂寂然一乡而一县而一省而逋毒于四海而二万里之地而四万万之人而二十六万种之物遂成为至贫极窘之中国不惟中国彼非洲澳洲及中亚之回族美洲之土番印度巫来由之杂色人越南缅甸高丽琉球之藩邦其败亡之由咸此而已矣言静者惰归之暮气鬼道也言俭者龌龊之昏心禽道也率天下而为鬼为禽且犹美之曰静德俭德夫果何取也二十一夫岂不知奢之为害烈也然害止于一身家而利十百矣锦绣珠玉栋宇车马歌舞宴会之所集是固农工商贾从而取赢而转移执事者所奔走而趋附也楚人遗弓楚人得之孔子犹叹其小刈蓍而遗簪田妇方且不惜奈何私垄断天下之财恝不一散以沾润于国之人也即使流弊所极利不胜害不犹愈于坚握生民之大命死之于鄙吝猥陋之小夫哉然欲求百利而无一害抑岂无道以处此必令于富者曰而瘁而形而劬而力而以而有之积蓄而悉以散诸贫无资者则为人情所大难夫亦孰为必使之散之哉且将大聚之在流注灌输之间焉耳有矿焉建学兴机器以开之凡辟山通道浚川凿险咸视此有田焉建学兴机器以耕之凡材木水利畜牧蚕织咸视此有工焉建学兴机器以代之凡攻金攻木造纸造糠咸视此大富则为大厂中富附焉或别为分厂富而能设机器厂穷民赖以养物产赖以盈钱币赖以流通己之富亦赖以扩充而愈厚不惟无所用俭也亦无所用其施济第就天地自有之利假吾力焉以发其覆遂至充溢溥遍而收博施济众之功故理财者慎毋言节流也开源而已源日开而日亨流日节而日困始之以困人终必困乎己犹大旱之岁土山焦金石流惟画守蹄涔之涓涓谓可私于己果可施于己乎则孰若浚清渠激洪波引稽天之泽苏渺莽之原人皆蒙惠而己固在其中矣然而昧者闻之又将反其实曰机器夺民之利噫何不观于欧美诸洲而一绳其得失也今且诘之曰民之贫也贫于物产之饶乎抑贫于物产之绌乎求富民者将丰其物产以富之乎抑耗其物产以富之乎彼必曰饶富而耗贫又诘之曰百人耕而养一人与一人耕而养百人孰为饶孰为耗彼必曰耕一养百者耗耕百养一者饶然则机器固不容缓矣用货之生齿远繁于昔而出货之疆土无辟于今其差数无异百之于一也假而有货焉百人为之不足用机器则一人为之有余是货百饶于人也一人百日为之不足用机器则一人一日为之有余是货百饶于日也日愈益省货愈益饶民愈益富饶十则富十倍饶百则富百倍虽不识九九之人不待布算之劳可定其比例矣人特患不能多造货物以广民利耳或造矣而力未逮或逮矣而时不给今用机器则举无虑焉其为功于民何如哉称天之德不过曰造物而已而曰夺民利何耶且所省之人工日工又将他有所兴造利源必推行日广岂有失业坐废之虞譬之一家焉伯制器仲贩运叔耕以供养季织以供衣若用机器助力伯所制器必加多用机器运物仲又舍其贩运而增制机器机器无衣食之费叔季初不加其供亿益将委耕织于机器而增制器以视向者所获不既多乎难者又曰机器兴物产饶物价宜廉矣而欧美反贵者何也曰此机器之所以利民也小民穷岁月之力拮据辛劳以成一物岂不欲多得值哉而价止于此此其可哀甚矣盖物价之贵贱隐视民命之重轻以为衡治化隆美之世民皆丰乐充裕爱惜生命不肯多用人力人亦从而爱惜之焉故创造一物即因其力之可贵而贵之苟或不贵固不急求售亦将不复造且民皆富矣虽多出值复何吝然非机器又何由皆富厚若此机器兴而物价贵又以见机器固非夺民利矣中国之民至鬻其身以为奴隶驱使若犬羊系役类重囚然尚为美国南洋所迫逐而不遑得食身且如此更何论所造之物此所以虽贱极犹莫能售也乃今之策士又曰中国醇俗庞风为不可及也工价之廉用度之俭足以制胜于欧美转若重为欧美忧者嗟乎此何足异中国守此不变不数十年其醇其庞其廉其俭将有食藁壤饮黄泉人皆饿殍而人类灭亡之一日何则生计绝则势必至于此也惟静故惰惰则愚惟俭故陋陋又愚兼此两愚固将杀尽含生之类而无不足故静与俭皆愚黔首之惨术而挤之于死也夫以欧美治化之隆犹有均贫富之党轻身命以与富室为难毋亦坐拥厚资者时有褊之心以召之欤则俭之为祸视静弥酷矣二十二假资于人而岁责子金百之一世必谓之薄息矣易以月则厚易以日则愈厚是犹一与十二与三百六十之比也执业于肆岁成一器虽获利百之十世犹谓之贱工矣易岁以日富莫大焉犹十与三百六十之比也稗贩于千里之外岁一往还虽获利十之二世犹谓之窘贾矣岁百往还则猗顿莫尚焉犹二与百之比也故夫货财之生生于时也时糜货财歉时啬货财丰其事相反适以相成机器之制与运也岂有他哉惜时而已惜时与不惜时其利害相去或百倍或千倍此又机器之不容缓者也时积而成物物积而值必落于是变去旧法别创新物以新而救积童子入市知所决择焉而值自上又有新者值又上人巧奋地力尽程度谨于国苦窳绝于市游惰知所警精良遍于用西人售物于中国则以其脆敝者云中国喜贱值也喜贱值由于国贫国贫由于不得惜时之道不得惜时之道由于无机器然则机器兴而物价贵斯乃治平之一效矣治平进而不已物价亦进而不已衰国之民饔飧不给短褐不完虽有精物无能承受而不解事之腐儒乃曰天地生财止有此数强抑天下之人使拂性之本然而相率出于俭物价自不能违其俭而孤以腾踊其初以人谋之不臧而诿过于天其继以窒天生之富有而挟以制人自俭之名立然后君权日以尊而货弃于地亦相因之势然也一旦衔勒去民权兴得以从容谋议各遂其生各均其利杼轴繁而悬鹑之衣绝工作盛而仰屋之叹消矿禁弛谁不轻其金钱旅行速谁不乐乎游览复何有俭之可言哉且验之币政又有然矣上古之时以有易无无所谓币也风化渐开始有用贝代币者今美洲土番犹有螺壳钱即中国古时之贝可为风化初开之证久之民智愈启始易以铜又久之易以银今西国又进而用金使风化更开必将舍金而益进于上夫治平至于人人皆可奢则人之性尽物物皆可贵则物之性亦尽然治平至于人人可奢物物可贵即无所用其歆羡畔援相与两忘而咸归于淡泊不惟奢无所眩耀而奢亦俭不待勉强而俭岂必遏之塞之积疲苦反极反使人欲横流一发不可止终酿为盗贼反叛攘夺篡弑之祸哉故私天下者尚俭其财偏以壅壅故乱公天下者尚奢其财均以流流故平二十三夫财均矣有外国焉不互相均不足言均也通商之义缘斯起焉西人初亦未达此故以谓通商足以墟人之国恐刮取其膏血以去则柴立而毙也于是有所谓保护税者重税外人之货以阴拒其来邻国不睦或故苛其税借以相苦因谓税务亦足以亡人国也而其实皆非也一父有数子数传之后将成巨族西人因详稽夫家之丰耗每一岁中生死相抵百人可多一人使无水旱沴疠兵戈及诸灾眚不数十年本国之物产必不能支将他辟新土而势处于无可辟则幸而有外国之货物输入而弥缝之不啻为吾之外府而岁效其土贡且又无辟地之劳费自然之大利无便于此者故通商者相仁之道也两利之道也客固利主尤利也西人商于中国以其货物仁我亦欲购我之货物以仁彼也则所易之金银将不复持去然辄持去者谁令我之工艺不兴商贾不恤而货物不与匹敌乎即令中国长此黮黯无工艺无商贾无货物又未尝不益蒙通商之厚利也己既不善制造愈不能不仰给于人此其一利矣彼所得者金银而已我所得者千百种之货物货物必皆周于用金银则饥不可食而寒不可衣以无用之金银易有用之货物不啻佣彼而为我服役也此又一利也或以为金银即货物金银竭货物亦亡是无矿之国则可云尔矣中国之矿富甲地球夫谁掣其肘其指不使其民采之取之而仅恃已出之支流以塞无穷之漏卮乎此之不明而曰以通商致贫蓄怨毒于外国不自振奋而偏巧于推咎惰者固莫不然也夫彼以通商仁我我无以仁彼既足愧焉曾不之愧而转欲绝之是以不仁绝人之仁且绝人之仁于我先即自不仁于我矣绝之不得又欲重税以绝之税固有可重者徒重税亦乌能绝之哉英人尝重税麦入矣卒以大困旋去其税惟重税其不切民用者故凡谓以商务税务取人之国皆西人之旧学也彼亡国者别有致亡之道即非商与税亦必亡也印度南洋群岛岂有一可不亡之政哉阅历久而利害审今且悉变其说焉且夫绝其通商匪惟理不可也势亦不行今之吴楚古之蛮夷也自河南山东视之俨然一中外也骤使画江而守南不至北北不至南日用饮食各取于其地不一往来焉能乎不能乎况轮船铁路电线德律风之属几缩千程于咫尺玩地球若股掌梯山航海如履户阈初无所谓中外之限若古之夷夏更乌从而绝之乎为今之策上焉者奖工艺惠商贾速制造蕃货物而尤扼重于开矿庶彼仁我而我亦有以仁彼能仁人斯财均而己亦不困矣次之力即不足仁彼而先求自仁亦省彼之仁我不甘受人仁者始能仁人既省彼之仁我即以舒彼仁我之力而以舒之者仁之矣不然日受人之仁安坐不一报游惰困穷至于为人剪灭屠割揆之上天报施之理亦有宜然焉耳夫仁者通人我之谓也通商仅通之一端其得失已较然明白若此故莫仁于通莫不仁于不通二十四惜时之义大矣哉禹惜寸阴陶侃惜分阴自天子之万机以至于庶人之一技自圣贤之功用以至于庸众之衣食咸自惜时而有也自西人机器之学出以制以运而惜时之具乃备今第即运言之执途人而语之曰轮船铁道可以延年永命无则短祚促龄鲜不笑其妄矣而非妄也有万里之程焉轮船十日可达铁道则三四日苟无二者动需累月经年犹不可必至此累月经年之中仕宦废其政事工商滞其货殖学子荒其艺文佣走隳其生计劳人伤于行役思妇叹于室庭缅山川之履綦邈音书而飞越寒暑异候盗发不时此父母兄弟骨肉朋友之亲死生契阔离别忧悲之什所由作焉坐此仆仆无所事事之气体虽生而无所裨生人之业则生不异于死是此经年累月之命短焉矣由此类推无往而非玩时愒日即幸而得至百年无形中已耗其强半又况军务之不可迟而迟赈务之不容缓而缓豪杰散处而无以萃其群百产弃置而无以发其采固明明有杀人杀物之患害者矣有轮船铁路则举无虑此一日可兼十数日之程则一年可办十数年之事加以电线邮政机器制造工作之简易文字之便捷合而计之一世所成就可抵数十世一生之岁月恍阅数十年志气发舒才智奋起境象宽衍和乐充畅谓之延年永命岂为诬乎故西国之治一旦轶三代而上之非有他术惜时而时无不给犹一人并数十人之力耳记曰为之者疾惟机器足以当之夫惜时之效若此不惜时之害若彼语曰化世之日舒以长乱世之日促以短有具以惜之与无具以惜之治乱之大闲闲于此也若夫微生灭之倏过乎前与不生不灭相纬而成世界因而有时之名于此而不惜干坤或几乎息矣今不惟不惜反从而促之取士则累其科目用人则困以年资任官则拘于轮委治事则繁为簿书关吏则故多留难盐纲则抑使轮销皆使天下惟恐时之不疾驰以去也嗟乎时去则岂惟亡其国将并其种而亡之抑岂惟存亡为然哉宣尼大智至七十而从心善财凡夫乃一生而证果然则惜时之义极之成佛成圣而莫能外二十五微生灭乌乎始曰是难言也无明起处惟佛能知毛道不定曷克语此虽然吾试言天地万物之始洞然窅然恍兮忽兮其内无物亦无内外知其为无则有无矣知其有无是亦有矣俄而有动机焉譬之于云两两相遇阴极阳极是生两电两有异同异同攻取有声有光厥名曰雷振微明玄参伍错综而有有矣有有之生也其惟异同攻取乎其成也其惟参伍错综乎天地万物之始一泡焉耳泡分万泡如熔金汁因风旋转卒成圆体日又再分遂得此土遇冷而缩由缩而干缩不齐度凸凹其状枣暴果暵或乃有纹纹亦有理如山如河缩疾干迟溢为洚水干更加缩水始归墟沮洳郁蒸草蕃虫蜎璧他利亚微植微生螺蛤蛇龟渐具禽形禽至猩猿得人七八人之聪秀后亦胜前恩怨纷结方生方灭息息生灭实未尝生灭见生灭者适成唯识即彼藏识亦无生灭佛与众生同其不断忽被七识所执转为我相执生意识所见成相眼耳鼻舌身又各有见一一成相相实无枉受薰习此生所造还入藏识为来生因因又成果颠倒循环无始沦滔沦滔不已乃灼然谓天地万物矣天地乎万物乎夫孰知其在内而不在外乎虽然亦可反言之曰心在外而不在内是何故乎曰心之生也必有缘必有所缘缘与所缘相续不断强不令缘亦必缘空但有彼此迭代竟无脱然两释或缘真或缘妄或缘过去或缘未来非皆依于真天地万物乎妄天地万物乎过去之天地万物乎未来之天地万物乎世则既名为外矣故心亦在外非在内也将以眼识为在内乎眼识幻而色故好色之心非在内也心栖泊于外流转不停浸至无所栖泊执为大苦偶于色而一驻焉方以得所栖泊为乐其令栖泊偶久者诧以为美亦愈以为乐然而既名之栖泊矣无能终久也栖泊既厌又转而之他凡好色若子女玉帛若书画若山水及一切有形皆未有好其一而念念不息者以皆非本心也代之心也何以知为代以心所本无也推之耳鼻舌身亦复如是吾大脑之所在藏识之所在也其前有圆洼焉吾意以为镜天地万物毕现影于中焉继又以天地万物为镜吾现影于中焉两镜相涵互为容纳光影重重非内非外二十六报章文录报章文体说周公以前师道摄在上故文总于史官周公之制作史之隆轨也孔子以后师道散在下故文总于选家孔子之删述选之极则也传曰文王既没文不在兹乎可为史禅选而选缵史之证自尔以后选家代兴太史氏徒拥间秩备官书而已轩绝代之使难方方莅也东观石渠之秘靡人人窥也既不能网罗散失旧闻复不足垂信天下后世文之统绪乃胥移于选家而其黜陟显晦之权亦惟选家操之然选家率皆陈古而忽今取中而弃外或断代为书或画疆分帙致令奇觚瑰采羌郁伊而被摈瓦缶篑桴轶钟球而引奏进退失理拘囿阶之焉且事鉴切近靡藻帨则无当于行学富日新隐尘牍则弥形其旧以云识时务谦让不遑而日广见闻未见其可若夫皋牢百代卢牟六合贯穴古今笼罩中外宏史官之益而昭其义法都选家之长而匡其阙漏求之斯今其惟报章乎咫见肤受罔识体要以谓报章繁芜茸见乖往例此何异下里之唱闻鼖镛而惶惑眢井之蛙语溟瀚而却走者矣今为疏别天下文章体例去其词赋诸不切民用者区体为十括以三类曰名类曰形类曰法类名类得四体一曰纪凡名皆托纪而彰故纪为名之首尚书之纪事春秋之编年左氏之隶故实群史之本纪列传纲目纪事本末以及私家之行状碑志传诔记事书事咸隶焉二曰志志者纪之详规制者也禹贡王制周礼仪礼与礼记之述品节者诗经为古之乐章则亦志也及群史之书志及山经水注历代舆地郡县掌故礼乐制度之书咸隶焉三曰论说论说者阐扬纪志之奥赜而精其理指其事者也谟训诰命之书公羊谷梁之传周易论语孟子孝经与礼记之言礼意者及诗书之序及诸子佛经道书西人论学论政论教之书及奏议檄移书札序述驳辩考解释议铭赞箴颂咸隶焉四曰子注子注者纪志论说之散见缀证者也尔雅说文主训诂笺疏群书之注咸隶焉形类得三体五曰图凡形皆依图而存故图为形之着周易之河图卦画尚书之絺绣作绘及天文舆地及诸物形及几何形学之图咸隶焉六曰表表者图之变也禹贡之田赋差上中下丧服之等威杀上下旁及群史群书之表咸隶焉七曰谱谱者表之变也左传之世系经解之六艺尔雅之虫鱼草木投壶之鲁鼓嶭鼓及群史之艺文经籍志及氏族目录金石法书刀泉耒耜琴箫博弈之谱及一名一物之品题汇列者咸隶焉法类得三体八曰叙例凡法皆据例而断故叙例为法之先春秋之发凡起例周易之序卦杂卦及群史群书之叙例为发明其书之宗旨条理者咸隶焉九曰章程章程者例之见诸行事者也尚书之誓命公羊之战例及公法条约律例教令告示及凡百办事之章程咸隶焉十曰计计者例与章程之分数也周礼之要会质剂与群经群史疆里禄赋之数周制司寇孟冬献民数于王汉制郡国遣吏上计于京师在今谓之册籍谓之报销西人谓之预算决算凡算经数学及有数可稽者下逮民间日用之帐簿交易之券据咸隶焉凡此三类十体虽会九州之典册鸿篇魁耆巨子外教杂流竖儒鄙士展轴晦日月束笔齐山岳诵声夺雷霆视草逾恒沙源流若江河正变在指掌时时讽读家家撰着蕲于开物成务利用前民要无能出此三类十体之外乃若一编之中可以具此三类十体而犁然各当无患陵躐者抑又穷天地而无有也有之厥惟报章则其体裁之博硕纲领之汇萃断可识已胪列古今中外之言与事则纪体也缕悉其名与器则志体也发挥引申其是非得失则论说体也事有未核意有未曙夹注于下则子注体也绘形势明交限若战守之界线货物之标识则图体也纵之横之方之斜之事物之比较在焉价值之低昂在焉则表体也究极一切品类一切体性则谱体也宜撰述之致用则叙例体也径载章程则章程体也句稽繁琐则计体也编幅纡余又以及于诗赋词曲骈联俪句歌谣戏剧舆诵农谚里谈儿语告白招帖之属盖无不有焉上下四方曰宇往古来今曰宙罔不兼容并包同条共贯高挹遐揽广收毕蓄识大识小用宏取多信乎经国之大业不朽之盛事人文之渊薮词林之苑圃典章之穹海着作之广庭名实之舟楫象数之修途总群书奏七略谢其淹洽甄七流综百家惭其懿铄自生民以来书契所纪文献所征参之于史既如彼伍之于选又如此其文则选其事则史亦史亦选史全选全文武之道未坠于地知知觉觉亦何常师斯事体大未有如报章之备哉灿烂者也黎少谷浏阳土产表叙浏阳山川匝合坟壤沃腴峻坂叙至四十度犹胜稷麦杂产饶裕枲布之精至乃名于天下往年湘中号为大县必首浏阳夫家岁登民食视前渐不给不三十年积至今乃复大贫然吏治亦愈弛惰都不以册籍为意凡户口农田百产之数无得而详也日本和议既成嗣同归以算学格致訹说于县之人四乡颇有集者时涉秋不雨农民或以旱灾告咸不之信惟深识之士稍稍忧之而黎君少谷言之独危切嗣同殊不寤其恉以谓浏阳田皆再熟夏既丰获仅半岁不刈何至是且县官报旱曾不及五分以上例不得蠲缓号不成灾无何赤贫下户渐有饿死者丁壮渐有逃亡者官犹弗省至冬十月饥民蜂起求赈喧哭于县官之堂西南乡时闻聚众强夺多者至数千人事岌岌将乱官乃始大惶不知所为会新抚部义宁陈公莅湘专注意赈恤奏委欧阳瓣姜师总办县赈人心始定嗣同念有事服劳之义佐师为理为办赈条陈十二条一曰县城设立筹赈总局一切均由总办作主凡在局办事者均听候总办指挥无事不得擅自出入每日所办之事皆有课程不得违误如有不遵由总办请官究办二曰四乡各设筹赈分局由总局遴选各本乡绅士为其首领以下办事诸人由该首领告知总局指名选派如须更动自由该首领作主仍须报明总局存案如有不遵首领指挥者可由首领告知总局请官究办首领办事不力则由总局更换三曰由官指派富家子弟每家几人入局办事须年在二十以上者听候总局及分局酌用如抗违不到即查拿究办或不待指派自愿入局者可往总局及分局报名遇按亩派捐等事准免十分之二四曰由官清查城乡各公款无论何项核算实存银钱若干予限扫数交出由总局动用五曰由官查明城乡现存谷米共若干交总局拨用其为私买之谷则由总局出券作为借项如有囤谷待价等情弊一经查出立即充公六曰由官按照粮册岁收田租在五百石以上者计亩派捐或田租不及五百石而别有生计者仍不得邀免凡铺户及纸槽等生业则查照每年税厘之数按分数抽捐遇属庙宇祠堂之产业既为公业非关一家之生计尤应倍捐七曰由被灾之各团各境绅首详查待振户口分别极贫次贫造册送分局而汇总于总局总局不时派人按册覆查如有冒滥立即请官将该户照例严惩并密查倡首逃荒滋事之人严予惩办八曰总局出期票自十千至一千至五百至二百至一百钱止限光绪二十二年五六月来局兑钱更筹借现银往湖北兑换银元自一元至五角至二角至一角至半角止每元定价钱一千文此系湖北银元局会商东南各省督抚奏定之价九曰招集灾民往省转运钱谷等项分为西乡北乡二路每路以十里或二十里为一铺每铺就招左近灾民实系极贫之户者充当运夫即以本地绅士数人为督运首士即在该铺居住运夫共若干皆归其管辖每五十人为一队队有队长每十人为一棚棚有棚长如有滋扰紊乱等事首士责队长队长责棚长棚长责运夫情节较重者准由首士捆送总局或分局惩办运夫在铺由本境绅士暂借民屋或搭棚厂以为住宿之地往省时或运煤或运金沙等货一铺递运一铺下铺复行接运至本县界上为止由省运钱谷回县亦然至出县界后更无铺递须一径运至省城沿途由总局或分局派勇随同押运省城宜派绅士长行驻扎以便照料一切运夫每日工食除火食外酌给工钱一二十文总局及分局不时派人往来沿途查察如有不实不安静各情弊惟该督运首士是问十曰开办南乡煤矿择白煤油煤两宗招左近灾民开挖即用灾民运往江口远或二三四十里不等由江口雇船运出渌口赴湘潭湖北铁政局采买委员处销售平时渌水盛涨每百斤煤可赢钱四五十文不等今仅多费数十里之陆运仍可敷本则售煤后即运钱谷回县可以源源不绝至编列矿夫之法与上款运夫同如果矿苗甚旺亦可令灾民运赴县城再由西乡或北乡接运往省地方绅士有能出资兴办煤矿以工代赈者能照此章办理即免按亩派捐十一曰淘挖西乡河中金沙今西乡淘金者聚众极多势不能禁此天地自然之利亦救荒之上策更无庸议禁但不为之编定章程则日后可虑之事正多应就淘金之地公举淘者一人为首其余皆归其管辖由其指定地段某起某止上流下流无碍渠坝之地可以多占左右两岸无碍庐墓者亦可指占惟业主须公议准其分成若干此项业主亦应出而会同为首之人监督淘挖等事地段既定则由总局派就近之绅士会同为首之人将诸人夫造册编伍十人为一棚有棚长管辖之十棚为一队有队长管辖之某队淘某处均须派定如金尽须改易其处由为首之人调动但不得出所定地段之外如欲出所定地段或改易地段应报明总局选派绅士踏勘地势有无妨碍再行酌办并由总局派人专驻查察是否均能安分每日出金沙若干汇交为首之人代为严立章程酌照分数抽厘若干余照时价由总局兑换钱谷公平分给如有争霸欺朦及滋事等弊在为首之人则由总局立即拿办另举余人则责成为首之人捆送总局十二曰以上诸务并举则灾民有业者居多余老弱妇女则由各本团本境绅士计口放赈又拟严禁灾民逃荒告示曰为出示严禁事照得浏阳本年旱灾民间受害极重此皆由本县不德所召省躬自责愧负尔等方拟极力振抚岂有坐视之理现定某月日选派公正绅耆按口给振尔等自当守分安命静待振款乃闻西南各乡时有聚众滋闹之事聚众一端已干条律况纷纷滋闹何可姑容本应立将倡首聚众之人置之重典但念尔等多系良民岂愿为此其中必有不法之徒倡为逃荒之说以煽惑尔等希图借端生事以便其私尔等良民谨厚为心岂知世间有此诡诈之事但尔等何不思天灾流行各处一样尚有何处可逃况本土有邻里关顾犹难存活一至异乡谁来矜恤势必至妻离子散躯命沦亡求生无路欲归不得始悔误听人言不已晚乎至于以索振为名聚众滋闹本县既示有放振日期决不食言自不待尔等来索但尔等一经聚众滋闹则本县立即停振不发盖朝廷振款原为振安分之良民非振聚众滋闹之莠民也即谓尔等良民或因人多势大不免为威所胁则何不禀报本团团总密将倡首之人获重惩现今抚部院派到营勇极多不日即下乡巡查如尚有倡首聚众滋闹者立以军法从事其余不早禀报之人亦必科以扶同隐匿之罪尔等既被天灾复遭人祸本县若不先行教谕于心何忍自经此次出示严禁倘仍蹈前辙决不宽贷尔等良民身家为重勿谓本县言之不早也为此严禁各宜懔遵毋违特示又拟晓谕待振各贫户告示曰为出示晓谕事照得浏阳本年秋旱被灾之地甚广本县抚绥无方几致尔等不免流离夙夜轸念殊深内愧幸遇抚部院慈祥恺悌速发振银诸义绅宏济为怀解囊争助现定期于某月日按口给振惟地方远近不一户口贫富不齐必先查明极贫次贫之户方能次第施济兹叠经谕令各团团总予限详查具报至今册未造齐推原其故皆由地方刁徒痞棍冒称极贫希图领振无知之辈靡然从风以致全团之大普称极贫之户有食之家甘居极贫之名不思极贫二字为中人所深耻而冒振罪名尤律例所不容乃无端冒此小惠犯彼大恶在中等人家已为失计况因此争执吵闹致令造册稽延册一日不造齐则振一日不能发是使果真极贫之户嗷嗷待哺果腹无从皆此辈刁徒痞棍误之也今与尔等约如再有前项刁徒痞棍冒称极贫与造册之人为难者立即严重惩而果真极贫之户亦应痛恶此辈稽迟上宪恩惠阻挠诸绅义举强争尔等振项攘夺尔等生计与官绅为难作对即是与尔等果真极贫之户为难作对即不啻设计贻误陷害尔等尔等即当纠合同为果真极贫之户向之理论如尚不服即可捆送来署或报明本团由团总捆送本县立即治以冒振之罪现今抚部院派到营勇极多日内当令下乡巡查如有冒称极贫情弊在本人固应办而果真极贫之户扶同隐匿不报亦即一概停振以示薄惩本县言出法随决无宽容尔等具有身家当知自爱为此出示晓谕各宜懔遵毋违特示顾苦无册籍据以画策少谷乃夙夜尽智句稽科以岁销淮盐三十票粤私五票硝盐船私等又数票人岁食盐七斤余当得百五十万人又科以岁纳漕粮万四千余石石应得田若干亩则丰岁人仅得谷二石五斗有奇依类以求所谓户口农田百产之数终朝即周知其大较其后官中详查竟不出所料可谓能矣西人号称中国四万万人以天下州县均分之一县应得三十余万人而已今浏阳赤贫丁数已逾四十万其全数且百五十万然则中国人数殆不止四万万而东南各省尤阗溢不可容矣浏阳前二十余年丁口止七八十万近乃倍之而土田先即辟尽无可复增一县如此天下可知不亟图农桑新法虽无水旱凶疠人亦将藁饿以死浏阳之民岁仅得谷二石五斗者惟恃杂粮薯蓣之属延命聊以不死可知即大有年亦不过不死而已不但无有余也残喘苟存藐兹一线少际偏灾焉有不沟壑者哉浏阳利源当以矿产为大宗特官持例禁民惑风水未得遍孚嗣同于振事故力主以工代振为议曰世所谓以工代振若修筑建造等类皆非以工代振直是以振代工耳以工代振者宜令所作之工可持以易钱还以供振流转灌输无有竭涸而振之力乃不忧不继则惟有开矿足以当之因共唐君绂丞办西乡之金矿为拟保护金厂告示曰为出示保护金厂事照得西乡浏水所经一带地方向产金沙兹值年岁荒歉农民失业常借淘取金沙暂敷日食查金沙本为天地自然之利于救荒尤为上策但无人以资统驭则有利不均无法以杜争端则为害尤甚本县方自愧振济无方致令尔等不待示谕自行淘取再不为尔等编定开厂章程力加保护以期广兴大利免生事端则本县心益不安因立保护金厂章程六条划一于后尔等其敬听之一曰尔等在淘金之地必应举一人总管其事方能使众人聚而不乱如无其人则由本县选派本地公正绅士督办金厂事宜会同尔等就淘金诸人内公举一人或公正为众所服或资本比人独多者充当总管既举总管尔等均应听从总管之言遇有争执即请总管剖断如故意违抗总管滋生事端准总管商同督办绅士送署究办而总管亦不得借势欺压致干未便本县既派督办首士更不时派近地绅士往来稽查总管如有不公不法等事准绅士送究并准淘金诸人联名在绅士前密陈由绅士转禀本县查究二曰开设金厂尤急宜指定地段从某处起至某处止由督办绅士会同总管查明具禀存案上流下流无碍渠坝之处又不与别厂邻接者界限丈尺尚可从宽勘定左右两岸若遇有碍堤防庐墓者即不得逾越田亩园山等项则须商同业主酌定每月分利若干作为股分俟业主应允方准定界四至界址既定之后倘敢故意越界淘金则惟该总管是问准由督办绅士禀送究办另举一人充当总管三曰此处既开金厂距厂一里之内无许他人再开如欲再开须报明本县候查是否有碍原有之厂如此厂利息渐薄自请更易某处仍须候禀本县详细踏勘毋得擅自更易四曰厂中人夫概归总管约束则必须造册编伍方能纲举目张每百人为一队由总管派队长一人领之每队分十棚每棚十人派棚长一人领之有事督办绅士责总管总管责队长队长责棚长棚长责散夫名册共造二分一交总管收掌一交督办绅士收掌五曰每人每日所淘之金均须报明总管登记数目开厂若系总管自出资本或别有股分则所淘之金由总管交与督办绅士照时价兑换银钱谷米发给人夫每日工食外自应照资本股分摊分若人夫均系自食其力别无股分则所淘之金亦由总管交与督办绅士照时价兑换银钱谷米即按各人所淘金数分给各人但不论如何总须抽取百分之一归公以充振项及督办绅士转运银钱谷米火食夫马一切费用每月由总管开列出入帐目总数县贴以昭公允六曰督办绅士准其搭入股分无论何人皆准入股但准驳须由督办绅士酌定如总管向无资本股分而办理一月之久着有成效毫无贻误者准每月分众人共淘之金千分之一作为股分以酬劳其原有赀本股分者不在此例以上六条皆因保护尔等淘金之荒民起见念尔等无业可闵故所立章程一切从宽止求简便易行日后再求精密现今抚部院在省会设立矿务局原期开采五金煤铁诸矿尔等开立金厂果能恪遵上开章程详请抚部院立案永远作为尔等产业地方官无不随时保护倘若查有侵越欺朦争斗滋事及不守上开章程等弊立即将该厂封禁不准尔等淘取斯时资本既弁生路全无岂不追悔无及本县为此故不惮谆谆晓谕令尔等慎之于始尔等其敬听毋忽特示进而与少谷谋南乡之煤矿南乡煤矿前既开采年饥煤不售罢工待食者以万计瓣姜师遂请款屯煤招民采运一使少谷主之矿大开全活无算而所屯之煤亦并得善价浏阳食货以薯蓣为大宗至是苗殆绝少谷则先事市薯于他县遍种之迨苗出而以散诸宜薯而不得苗者其明年岁果大熟义宁公故谓屯煤种薯为办振奇策足垂法于将来而少谷亦由是以农学称焉少谷于农学研核有年精析微杪虽老农自谓弗及也又通医学故于草木华实下逮一茎一叶罔弗辨识商货工艺考察尤悉爰属为浏阳土产表备振务之用亦俾为治者知所从事厚生利用殆庶几乎少谷又为浏阳利弊论五篇一团防曰道咸以来莠民潜滋自粤匪起金田村蹂躏几遍天下于是大吏檄各府州县设立团防坚壁清野法令森然顾事久弊生不肖之徒至交结官长勾通吏胥恃符唆讼以势凌人中人之产以而破家者不鲜统计四乡各团惟上东团办法向称得法虽有凶旱民不知荒其以极贫乞振者不过百数十人北乡各团亚之今岁转运亦颇具章程西南各团良莠不齐办理多具私见以致荒民四煽坐吃强索之风倾动一邑而普安大团之四知团及文市金刚大窑枫林各团为尤甚其中烟馆极多游手无业之民盘踞窟穴团总置若罔闻尤可恶者如普迹每岁墟场及各团墟场赌厂贼窝纵横无忌虽经宪示严禁而刁悍凶顽目无法纪其团保亦于中渔利狼狈为奸法禁之不修盖可知矣闻前此潘有志陈裕和等匪漏网之由俱某某释放所致团防之窳人心之坏有不忍言者故士人自得一衿后往往觊为团总以肥其身家如某某本寒儒充团总十余年遂至田连阡陌其余侵蚀公费及团社积谷者不一而足无怪一遇凶荒遍地棘手坐以待毙也窃以谓欲御将来之荒必自清团防严公举杜词讼始其公为无耻者非科以重罪不可其甘为同恶者非律以连坐不可而团务始有可理之机也二书差曰府吏胥徒见于周官公廨之不能无书吏势也然古之书吏出于士人今之书吏多市井无赖充之其弊遂不可胜言浏邑书吏权抗官绅武断乡曲久成锢习虽县官严明公正尚多所蔽苟遇墨吏便以若辈为耳目而昏暮之求苞苴之进无所不至甚至兴讼者以歇家之通气与否为胜负近来书吏益横居然有大小金刚之称官则倚为爪牙民则畏如狼虎不肖之绅衿则引与周旋而视若兄弟光天化日之中豺狼当道狐兔纵横长民者视为固然可胜浩叹其助书吏为虐者有差役浏阳县署差役至千余人捕班亦数百人其人满布羽翼于城乡盗贼匪类罔不与之为缘凡一充差役者则窝赌窝贼屯留状师法纪即不能及甚至占人妻女侵人田地遭其殃者莫之敢校盖此等差役往往与书吏中之名金刚者跫蚷相依故毫无忌惮而士民惟侧目重足而末如之何此非有严断之吏一清其穴而遏其锋吏治万无有起色前此征义堂匪多差役中人近来陈裕和亦身充差役可见差役不加洗刷将来递广其传流毒未知胡底是大可忧矣且即令不至是而日驱此千百虎狼扰攘闾阎间小民岂复堪命是宜殄其渠魁散其党羽庶几除目前之害而消后日之忧也至更有不书不差而曰门房者上则假官长之威以肆其要挟下则通书差之气以广其侵渔近日有某姓当门房数年竟获良田至千余顷者似此钱谷艰难任若辈之掇取而去安享其成殊为众心所不慊是其弊与书差同者也三豪强曰豪强兼并秦汉以来已然然恤贫即以安富此天地不易之常理断未有贫民俱溃而能独享其富者而彼豪强者流祇知有己不知有人平时刻待庄佃歧视邻里一丝一粟视如性命刺骨之怨何可胜言及遇灾荒复不先事筹防以消未然即祸延眉睫悭吝益甚且动以民间不荒为词如议及捐振必痛斥之曰多事甚至荒民四煽张皇迁避而钱文仍一毫莫拔此心真令人难解侧闻邑东某家有储谷待价至红朽不可食付诸一炬者又附郭某家储明钱千万贯当此钱荒已甚不肯出一文以相济且其以谷售贫民盘重利每谷一石约明年还值逾常价至六七百不等似此豪强自恣惟贪刻薄之利而无恻隐之心言之愤恨而彼自以为得计者虽糜烂其躯而不恤此浏邑豪强之弊也四仓储曰仓储之匮不匮于官不匮于民而匮于经理之首事邑中仓储道光间凡社仓八十所储谷二万余石同治间又捐义仓谷四万余石其陆续捐置者尚不在此数据同治八年钱令详准章程每岁发领石取息一斗二升除耗谷及帮脚谷外其所赢余仍造册报县一并上仓经理之人不得议及薪水县官查仓夫马自备不得借端开销立法原至周密由同治至今二十余年通以余息五升计之义仓之谷当得十数万石社谷更难数计乃历年报案谷未闻加多非由领谷之人或有蒂欠揆厥所自实因经理团绅行则舆马塞涂食则粱肉满案任意挥掷百计侵渔岁终则捏报开销以图朦蔽官长亦视为故事并不追求遂至以保护地方之良图仅供经理之一饱浏之失计无逾于此诚能责成邑令整顿章程认真办理其有糜费侵挪者悉令赔偿不数年间当有不可胜食之效又今年所捐防费钱谷遇此饥荒自可悉出振济稍损民间捐输之费而团绅视为己有不肯交出殊不可解此项虽非社谷之比然于荒政有关故类及之五商政曰浏阳河道浅狭驿路不通自来商务不及它邑然曩时因商致富岁不乏人尔年以来百难一二而倒闭歇业之外折本者十且七八银钱日绌市面日坏揆厥所由实奸商射利自贻伊戚也如贩卖洋药岁计出口钱几百五十万历年消耗有出无已而习俗华侈日用所须饮食衣服之类较之往昔岁增百十倍进口之货日多则出口之钱日众县中除红茶夏布油纸编爆可作抵销外统计出口犹须百万财尽民穷几不成市爰兴即日票以济其穷而本小之店不无受挤一经倒闭累及他人故人不敢接而票亦难行本资较大之家因得乘人之危假之本而重其息垄断独登互相残害票之不行实大店不顾大局欲专出票之利而故吝之以神其用也不知大局一坏市面不堪银票铜洋均无一有试思倒闭之店必皆由出票而然向使不至受挤则虽小店何故为之且倒闭者不上二十之一而受累类皆赀厚有力之人以此之故致使钱票两缺非计之得也当今日而不急图变法必至贸易两穷而生理日蹙矣虽然变法之道不无缓急其尤急者曰创立钞票专利权也分别钱色肃商规也多开矿务浚利源也广种罂粟杜漏卮也又复求立分销以资补益盖自盐引之设长属各县多有分局惟浏独无迄今统计溢出者不下百数十万金当此年荒财绌遍野哀嗷倘得自设分销局亦可稍济不逮故求立分销以资补救要亦权时急务不可不力筹者也五者并得则庶几生财有道商政一新即遇荒年灾或可逭矣少谷又言进口之货惟煤油于浏阳甚有利缘县产茶油售值良厚往以燃镫不暇外售煤油值裁半之以彼易此而省出茶油运售出口出进口相抵利倍前矣然出口货又不足敌鸦片之输入以二十人中吸者一人计之已不下七万人人至少岁输出钱十八千则共输百二十六万千云谭嗣同序浏阳麻利述述意第一日本之农以拉美草制丝坐致厚实或曰麻属也蒋君伯斧罗君叔蕴购厥种于日本归而植之以与中国之麻较中国之麻吾浏阳所产者最有名因属购麻并讯所以培练焉浏阳家家种麻独嗣同未尝亲其事适同县邱君菊圃周君同溪同客金陵得备询其法同溪尝自种麻道之尤悉并着诸器用于图嗣同所携僮仆皆乡农也兼采所说为麻利述既成述其意曰自昔吾浏阳以麻布战天下之商务未尝遇敌车牛远贾南北奔凑岁售银百十万既竹布兴服者渐伙麻利稍杀然犹未甚也咸同间增开五口互市便利西人需茶急茶船入泊汉口收茶不计值湘茶转运近捷茶者辄底巨富于是皆舍麻言茶利矣浏阳以素所植麻拔而植茶麻布既不足供售乃自转购于江西运载出口谬称浏阳产江西布商亦乐人代其冒之皆自称浏阳产远商渐察知其实遂谓浏阳麻布卒无异于江西购麻布者咸不之浏阳浏阳岁入之利骤减六七十万前后之相去若九与二五之比迨茶业败北贫不自聊复思重食麻利则望实俱隳又久为江西所夺不可复振矣中国之商类皆无远识见利即趋不顾其后甚至并己所本有之利拱手让之于人而己转从而丐其余焉各口通商动为西人所劫持罔不由于此不独浏阳之于江西然也其实江西麻布远不逮浏阳惟万载所产为愈然本县人久业麻布者辄能辨识之大抵浏阳麻布缕缕皆圆江西则略匾莫得而淆也浏阳售出之值每尺贵者钱二百余而已皆非其绝精者绝精者尺四五百女红年余始能成一匹匹四丈八尺可为二衫一衫之重裁三两余虽本县人犹不易求得绝不暇外售嗣同求之累年仅于亲串家一见之又闻有更精者一衫重止二两累五六年犹不及匹则未尝望见之焉辨种第二麻有三种曰鸡骨白曰青麻曰黄叶麻鸡骨白为上青麻次之黄叶麻又次之各有所宜之土由试种而知之乡农莫能言其故也种麻第三择黄汲间杂鸡冠石之土掘坎深尺取老麻之根断存尺许横种之每坎种三四茎坎纵横相去各尺五六寸种讫覆以土以后即丛生不绝不烦种矣惟十年须一易土新遗之土极宜种薯地势第四麻宜山坡凹曲避风处盖大风吹动麻杆互相摩击麻杆受伤其麻即有红黑痕不复堪用平原多风故不宜麻而粘结之土尤非所宜时令第五不拘四时皆可栽种惟本年种者不得刈虽种于冬间为日甚少而次年可刈矣培壅第六麻宜瘠土培壅亦易生尺许时壅肥料一次肥料若人牛粪或菜豆桐麻等枯饼不拘何项皆可及二尺许时撒石灰一次每年冬季加壅肥料以新土覆其上一二寸去虫第七麻长三四尺时易生毛虫宜勤去之日日省视见有虫即以钳钳去刈麻第八鸡骨白一年可刈四次余可三次鸡骨白小满前后一二日刈头次名头麻头麻最良余皆弗及阅月余辄刈一次二次名月麻三次四次名寒麻青麻黄叶麻须芒种后方可刈凡刈麻之法将麻杆横腰折断而皮仍连属如故从折处将皮撕下成把携回所余无皮之麻杆取浸水中十数日漉出晒干可代炬燎刈后数日幼麻萌生略施肥料三次四次皆如之刮麻第九撕下之麻皮即须浸诸清水盆内不可令干干则暗燥无色以右手大指套竹筒竹筒上榇箬一片右手掌抑握刮刀左手就清水盆内取麻皮数茎置诸刮刀之上大指以竹筒压之左手拖麻将其粗皮刮去麻尾既净复倒持刮其麻头粗皮皆去又用刀口将麻数茎刮成一片置诸阴凉处若麻过短不能成片谓之散麻烘麻第十以刮成之麻片安放不透风之室内用竹竿挑起挂于四壁中设煤灶烘之煤宜用磺重者麻乃白火亦不必甚大以烘干为度漂麻第十一置麻近水斜岸有青草处以清水漂之晒干又漂又晒日七七次如此数日其麻自白然后提挂高处晒干若更求其白则用些须黄牛粪浸水漂数次洁白如雪矣开麻第十二用清水一桶将麻浸湿用手破成粗丝如灯芯大合数粗丝绕成麻圈晒干待绩绩麻第十三用清水一碗将麻圈浸湿用手破成极细之丝丝丝匀细如一以一丝之头搭一丝之尾用手捻接成缕有不匀者量其粗细头尾互相搭配自然皆匀矣绩成之麻谓之经第十四用寸许径长三寸之光圆竹筒一头略大一头略小筒口微破一丝以绩成之头夹于破处右手执左手大指入筒内旋转由右至左横绕筒腰数十周然后斜上缭绕愈绕愈大绕至饭碗大则已将本身之从腰轻绕数周缓缓将竹筒取出成为经团下筒时毋令头紊乱将头纽入团眼内织时方易觅头浆经第十五将经牵上机后用早稻米磨粉熟为浆汁不可过清再用草根名铁扫把者做成浆刷右手持刷醮浆左手拨动刷须浆自匀洒于经上洒毕复用浆刷轻轻梳之随浆随干随干随卷依次递浆如上纬第十六用一二分径长六七寸之光圆无节竹筒亦一头略大一头略小筒口微破一丝以绩成之缠绕其上与经之法同惟不以大指入筒内耳绕至小茶杯大则已将本身之从腰紧绕数周然后将筒取出成为纬团织布时以水浸湿然后入梭织布第十七与织棉布同惟棉布先浆纱然后上机此则于上机后一面梳匀一面洒浆为异耳纬但浸湿不须用浆成布下机微以水喷湿之悬系于木棍上下坠以重物干始取下方无绉纹织工巧者并能提花又能织罗如五丝七丝之属漂布第十八将布数匹或数十匹浸于石灰水缸内浸一昼夜取出入大甑中蒸半日取置河边流水处漂去石灰置沙洲或青草地上晒干连漂数次即白但不必再蒸耳四宜第十九开绩织漂宜夏日为其腴润易干而色光亮也绩麻宜清洁宜耐烦为其白而匀也织细布至干三百经以上宜手法轻灵为其易断而难续也春布第二十以麻为经以绵纱为纬成布薄而坚韧谓之春布四时皆可服之若试以蚕丝为纬宜愈精矣案有所谓春布者以麻为经以棉为纬坚韧光泽颇适于用若更以丝为纬宜益精善惜无试为之者麻线第二十一亦与绩无异惟绩时以双绩成一线仍绕成团任用多寡而绞之为线麻绳第二十二散麻长者仍可为其次为线再次则为绳索矣麻菌第二十三于湘而称美味必曰浏阳之麻菌惜逾夕即腐不能致远寻常出售者必晒而干之犹斤值钱千余然味大减矣若能仿西人罐头果菜之法缄诸铁罐之内不使见空气其鲜美当历久不变斯销场必广远也种菌之法系用刮麻时所弃之粗皮置诸不见日光之暗室下用黄泥及牛粪各匀铺一层然后散铺麻皮上盖黄泥寸许日浇米泔水数次阅十数日或月余即生菌若久不生移置一处则必生案于吾湘而称美味必曰浏阳之麻菌即剥弃之麻皮所种成者也然逾夕即腐不能致远寻常出售者悉曝而干之犹斤值钱千余其味则大减矣若仿西国罐头果菜之法以马口铁罐函鲜菌远售则销场必甚广也湖南不缠足会嫁娶章程第一条本会所以立会之旨原为同会之人互通婚姻不致以不缠足之故为世俗所弃故会籍以姓分册男女注明年岁正以备同会择妇相攸之用今依此意定为同会嫁娶章程第二条凡同会皆可互通婚姻除会外人亦系不缠足者仍通婚姻外余不得与通婚姻第三条同会虽可互通婚姻然必须年辈相当两家情愿方可不得由任指一家以同会之故强人为婚第四条同会人籍贯非一苟平素两家相得而两家中有一家力能远就者即可为婚有志之士必能破除不肯远嫁之俗见第五条订婚之时以媒妁婚书为凭或略仿古礼奠雁之意随意备礼物数色无论家道如何丰富总以简省为宜女家不得丝毫需索聘礼第六条女家置备嫁奁亦应简省男家尤不得以嫁奁不厚遽存菲薄之意第七条婚姻之礼久矣废绝古礼既不适于今能依大清通礼固亦可矣有时不能不从俗从宜总择其简便者用之第八条不缠足之女其衣饰仍可用时制惟着鞋袜与男装同式此节凡同会皆宜一律不可独为诡异致同会惊诧难与为婚第九条凡人莫不愿其女之贤则女学万不可不讲己即无女亦莫不愿其妇之贤则应出赀随地倡立女学塾塾之大小惟其力以助人之女为学安知非即助己之妇为学盖必女学昌明而后婚姻之本正矣第十条以上章程但择其易于遵行者胪列质实屏弃华藻务使人人皆解若并此而不能遵行又复入会何为故初入会时即当揣量及此自无后悔也南学会讲义论中国情形危急今日所以立学会之故诸公已讲清白愚再就中国现在情形论之溯自道光以后通商诸事因应失宜致酿成今日之衰弱日本乃亚细亚之小国偶一兴兵即割地偿款几不能国而德国又起而乘之瓜分豆剖各肆侵凌凡有人心其何以堪即如土耳其国居欧亚之间不修政学不入公法中国昔日亦轻视之或以土耳其比中国中国辄以为耻乃自俄土战后略有变法之意其教宗以战死为登天堂民心因而固结同仇敌忾颇似联合学会光景故前年遂能战胜希腊六大国皆为之震动此其胜于中国者一也土耳其陆军既强海军亦具规模中国乃无一任战之船此其胜于中国者二也尤可骇者中国胶案既出之后六大国皆移师而各欲因利乘便冀得土地土耳其亦攘臂于其间明目张胆而言曰我情愿少索希腊赔款速了此案以便我亦往中国分一块土地也夫以素为中国所轻所耻之土耳其转而陵驾中国之上至为分中国之谋我中国之可耻可危为何如哉暹罗者亦亚洲弱小之南国也土地人民财赋远不及中国自从翻然变化国势居然日盛昔薛叔耘钦使日记中已称为宇内第三等国今其国君游历泰西各国共倡实学各国爱之重之国势由此更见兴盛且将升为第二等国矣我中国以十八省之大乃不能比一暹罗其耻又何如也壮飞楼治事篇治事篇第一释名治事者何无事而思事治也无事曷言乎事治发于至性之不容已也曰庶几焉尔事何以治治于实而今且委其系于名天下皆惧名吾乃不敢言名则甚矣名之为状也无朕而震骇人至易荧也庄曰朝三暮四朝四暮三非指喻指非马喻马寓言十九卮言日出迮而观之鲜不以为童窥而婴戏而人情亦卒不能不转移于是呜唿实则犹是也名小异耳而人情亦卒不能不转移于是是可以识治事之道矣今夫翘希世之瑰宝以示野人曰汝盍往取是则色然喜或曰瓦砾也则又废然返其实未始或异而缘于名以为忻厌野人之无识者然也自中外开通以后因俗间唿海为洋于是有洋务之名凡一切来自他国者与本国所有而少新颖者悉以洋字冠之浸淫既久遂失其本义而流为弹抵詈辱之名其实了无所谓洋务皆中国应办之实事为抵御他国计在此即不为他国亦不能竟废此也世顾诬以洋务也而惊疑之唾弃之曰夷也夷也一夫倡之千夫和之流衍无极锢蔽无终及究其所惊疑而唾弃者甚且不自知为何等事特掠闻其名而已矣然则苟易一名不将背其朔而更为取舍乎哉吾是以痛夫世之为名敝也将以实救之以实则一切不为其名惟择其于今可行者着焉名之为祸也徒使同类操戈苦争斗而明授人以可乘之隙骊山议瓜之祸久为炯戒无待论矣昔某公率军与石达开遇石索战某寓书劝降石答书逾万言词旨激越行文颇复修饬某谓其可以文词动也更以书抵之日盼其答不复为备已而杳然忽一骑兵摩垒唿曰复书至矣急开壁则铁骑直冲万弩齐发某遂大败仅以身免夫火然及眉睫存亡在唿吸岂从容辩论空言相胜之时哉袖刃而旁笑何时无其人吾尤为争孔子改制文王受命称王者惧也治事篇第二辨实耳目之所构接口鼻之所摄受手足之所持循无所往而非实者即彼流质气质以至太虚洞窅之际莫不皆有实理实物故欲袪名之弊亦惟有务实而已矣不当别为名以益其敝也今之言变法者固不得谓非实事然法终不变即实事亦何异于空言是故能变法上也即不变亦当筹一办法今之有位岂不曰不变法夫何能为然苟变法抑又无难为矣特是河清乌白宁复垂老之国所及待耶且管子曰人弃我取反败为功安见已敝之法不可以有为而不变者乃有无形之变耶吾即今日之法程其功责其效求其无变法之名而有变法之实则又未始不可以有为也治事篇第三学会天下而无学会之名也吾又奚敢为此名以撄天下幸而强学会虽禁而自余之学会乃由此而开大哉学会乎所谓无变法之名而有变法之实者此也黄种以之而灵中国以之而存孔教以之而明今有孤翔之鸟则命之曰穷鸟今有独处之士宁不谓之穷士乎何也不讲论则其智不启也不观摩则其业不进也不薰习则其德不固也不比较则其力不奋也不通力合作则其所造有限而为程无尽也士会于庠而士气扬农会于疆而农业昌工会于场而工事良商会于四方而商利孔长各以其学而学即互以其会而会力小会二三人力大会千万人人人可以自致处处可以见功夫何惮而久不为也会成而学成近之中国远之五洲挈其短长权其利弊孰得孰失奚去奚从菁华荟萃终朝可定于是无变法之名而有变法之实治事篇第四通情事之所以不治有为之隔者也君与臣隔大臣下小臣隔官与绅隔绅与士隔士与民隔而官与官绅与绅士与士民与民又无不自相为隔西人谓中国二十三行省各不相通无异二十三国不知一国之中又复分为无数国譬如一幅美锦既条条裂之复寸寸磔之其存焉者与有几言治者有鉴于此于是竞言通情通之自上通之自下通之以言词歌泣通之以笙簧酒醴用力非不勤而卒于罔效岂通情乃尔其难哉亦未得其道而乌合兽散无会焉以为之联系也有会则必先有学若农学若工学若商学若矿学若医学若凡天地化电图算格致诸学无一不当有会而统之于总学会与分学会今请于行省设总学会督抚学政身入会以为之倡府厅州县设分学会其地方官学校官身入会以为之倡分学会受成于总学会或其地僻陋不知学亦不妨姑设一会徐与讲求凡会悉以其地之绅士领之分学会各举其绅士入总学会总学会校其贤智才辩之品第以为之差官欲举某事兴某学先与学会议之议定而后行议不合择其说多者从之民欲举某事兴某学先上于分学会分学会上总学会总学会可则行之官询察疾苦虽远弗阂也民陈诉利病虽微弗遏也一以关捩于学会焉有大事则上下一心合群策群力以举之疏者以亲滞者以达塞者以流离者以合幽者以明羸者以强又多出报章导之使言毋令少有壅蔽大吏罔敢骄横小吏罔敢欺诈兴利除弊罔不率此官民上下若师之于徒兄之于弟虽求其情之不通不可得也于是无议院之名而有议院之实治事篇第五平权中国之官之尊也仰之如鬼神焉平等亡公理晦而一切惨酷蒙蔽之祸斯萌芽而浩瀚矣平之于学会权乃不重膇于幕友家丁书吏差役之手且夫权也者固非一人之智力所得而司也以藐藐之躬肩亿万人之权不啻入亿万人之室家而代谋其生殖童子而代大匠斫侏儒而举乌获任其不断指而绝膑宁有幸也又况律令不得官于其乡五百里以内疆域迥隔风俗攸殊地非素习人无旧识贸贸而来匆匆而去无怪乎官之视民如驿卒民之视官如路人也然官即至贤明久于其任而谓胜于生其地者之详悉其曲折忠于自为谋者之避就其利害吾亦敢断曰无是理也明明一渺不相涉之过客乃尽操其主人之权转不使其主人闻之而知之遂泰然自信以为足以善其事矣天下至怪诞不近情理孰有过此者乎则何莫平其权于学会使熟议其是非得失晓然与众共之官不至罔于措注民不至壅于控诉宓子单父之治师事者若而人友交者若而人即学会通情平权之谓也且平权平其议事之权而已办事之权仍官操之无官令民不敢干也官又无所于侵权之为虑也乡官之制不复而复三代之典不兴而兴官虽鸣琴不下堂焉可也于是无变官制之名而有变官制之实治事篇第六仕学唐末仕途猥滥常调需次之官为世轻贱至有欲以告身易一醉而不得者沿及五季且以善歌善走而为节度使矣今之所谓官亦甚伙而不可纪原夫授官之始皆由倖进科举虽名为正途其实特采于一日之长非如古者之必出于学也加以保举滥捐例开士农工商并出于仕之一途屠沽无赖错杂其间候补于省会屋租为之一贵终年营营不得升斗禄上官亦苦于无可位置至为停分发之请是两困也然停分发恐有碍于捐例不久复开与不停等所谓拥挤者愈益拥挤欲尽用之不可欲尽去之又不可也言治者莫不以处此之为至难然熟思之亦复何难之有人才不患多也见为多者不出于学而非人才耳法当尽取而教之使皆出于学而成为人才则总学会尤为造就候补官之地矣督抚既身入会其余自不令而从况候补官尤视督抚为风气者乎总学会设仕学一科使候补官就学其不就学与学而惰者停其差委就学者使诵习古今中外政教源流措施大体与现今所行之吏事严为之格岁时会众绅士而面课之而公评之其及格而才行为众绅士所称者擢用之否则置之使众绅士预闻选官之典以符国会之本义且使官绅相习如家人父子不至隔膜相视计无有便于此者也要之人才不出于学将百施而无一可总学会之设也正以使官中之人才皆出于学不独于候补官为然也官中之人才皆出于学于是无变科举之名而有变科举之实治事篇第七法律吏事至烦苦纤末苛谨晰如牛毛徒滋弊而扰民甚无谓也王船山论吏卒不畏廉明而畏简最得吏事之要领今将悉取旧法而废之又不可得则莫如令总学会厘订一简要有定之法法有三一曰章程今会典仿周礼体裁叙述各衙门之职事然仅京署不及外官且职事亦止言其大纲而无办事之章程降而外省各衙门各局所益无有矣以中国之大庶政之殷繁乃无一章程以为办事之规则惟恃扯尘牍零星凑集不足又取决于幕友书吏之口而任其穿鼻牵引之转不如二三裨贩倡优犹有所谓行规共相遵守此绝可怪也故总分学会皆当立章程学专意讨论乃可就理二曰表旧案山积吏胥因缘为奸虽禀兼人之资生知之圣无能遍稽而并综是必有提要之一术所谓表也表不惟提要而已又可分别门类相为比较而功过赢绌进退短长之迹生焉表既成则以简驭繁一览而了如指掌凡陈冗之簿书悉畀炎火毋为奸薮故总分学会皆当立表学广为宣布使习于用三曰图有一名一物即不应不有图天文舆地疆界田里城郭宫室典礼仪注器械物产必着之于图始足重其典守夫表或精微难造俗吏不解至于图少知书者皆任为之何亦竟为绝学耶吾不知无图矣复何所凭借以施治而相授受也故总分学会皆当立图学慎辨器象储为故府三法毕备由总学会颁其式于分学会分学会复上其成事于总学会有不便可随时议改务臻美善官苟实力奉行吏事其有整饬之一日矣且由此较稽权量以归画一通达刑律以清狱讼旁及公法以育使才于是无变法律之名而有变法律之实治事篇第八财用易曰何以聚人曰财记又曰有人此有土有土此有财人之与财其相需如是其急也夫离群索居则咨嗟太息无以发舒其抱负临深陟高山川满目我于人两无所裨即两不相关既而闻声争附见影相趋学会成矣人才出矣又安可不筹理财之事哉衰世言利之臣大率以民为圈苙中之牛豕日夺其食朘其脂绝其生命而苟焉以自救否亦屯密云之膏遏流根之泽以吝啬闭藏为报国耳持此理财财安得不日益竭今之所谓学会民以其学来会也则言理财悉以养民为主义众寡舒疾互研其理农矿工商各精其术斯固然矣有善堂者亦会之义也苟尽取而并之于学会或督其成或分其役赀合而力始巨事公而效愈睹鳏寡孤独废疾有养则益使习为工艺自食其力加以变人力而为机器化腐臭而为神奇岂患天既生之乃不能养之耶他若辟道路以通货殖联商会以课厘捐阻力既去新利自生成效既昭募赀亦易然后溥施善政慨振困穷以会计为任恤以任恤为丰阜更由学会自设警部则省去公家之兵费而足以靖地方矣由学会公定祀典则省去赛神之民财而庙宇足变为会产矣而且衣服宴乐居处仪文由学会定一简易易从之准则由是凡可以资小民之生计而制其用者无不可以进议之矣于是无变制度之名而有变制度之实治事篇第九群学佛法以救度众生为本根以檀波罗密为首义即吾孔孟救世之深心也学者堕落小乘不离我相于是为孔孟者独善其身为佛者遁于断灭揆之立教之初心不啻背驰于燕越甚无谓也今将利济为怀又非一手一足所能任则善矣夫佛之说法也必与数万数千菩萨俱天龙八部人非人等恭敬围绕无所往而非学即无所往而不有会然后悚然叹曰古今来学佛者咸不知为学会未为能学佛者也能学佛则必自倡明学会之义始倡明学会吾知其功德必逾恒河沙数而不可思议一生补他方佛处生菩提树下为法王子永断三途住持极乐遍治十方一切世界何况此一世界乃不能以学会治之耶学会之条理说已具前然幸勿谓遂止此而已其他遂不足为会也荀子曰人之所以异于禽兽者以其能群也是则但为人之智力所能为而禽兽所不能为者无不可以学而学会而会且通为一学一会也儒而入会于是无变书院之名而有变书院之实释老而入会于是无变寺观之名而有变寺观之实农而入会于是无农部之名而有农部之实商而入会于是无商部之名而有商部之实工而入会于是无劝工之名而有劝工之实矿而入会于是无办矿之名而有办矿之实赛珍有会则物不窳敝矣记念有会则人思自奋矣戒鸦片有会针膏肓也戒缠足有会起废疾也戒时文有会发墨守也大哉学会乎所谓无变法之名而有变法之实者此也治事篇第十湘粤时局之危有危于此时者乎图治之急有急于此时者乎屏藩之削夺吾且弗暇论焉舐糠则既及米矣剥床则又切肤矣台湾沦为日之版图东三省又入俄之笼网广西为法所涎云南为英所睨迩者胶州海湾之强取山东铁路之包办德又逐逐焉吁虽有计蠡弗能为策矣然而昧者犹曰谓他人父何事非君彼必不外视我恶是何言也生当天杀之际谁能觏夫不血刃之兵尽泯种类之见岂可责诸不同洲之国乃独不见越南乎久为法之人民而犹教以味根录试以八股文其愚民且滋厉也又不见香港乎久为英之属地而犹不许其立报馆不许其联国会其防民为加酷也他若南洋印度之群国非澳两美之土番供役不为不勤翊戴不为不久而奴虏虐遇生死惟命何尝得免于狝之惧而毫末畀以自主之权乎呜唿殷鉴不远覆车在前吾人益不容不谋自强矣吾湘号为能开风气而近与粤邻粤又雄区也人才蔚起货宝充刃表海为藩环山作砺亦必道吾湘而通中原取远势宏矿产兴商务辅车之依自然之形也近年两省士夫互相倾慕结纳情亲迥非泛泛粤人黄公度廉访梁卓如孝廉来讲学于吾湘吾湘亦有张阁学百熙督学于粤以报之若夫学术沆瀣尤足惊异自南海康工部精探道奥昌明正学其门人克肩巨任于斯有光一洒俗儒破碎拘挛之陋而追先圣微言大义之遗湘人闻风争自兴起喁喁胶序怀德慕思几有平五岭而一逵之心混两派而并流之势其始虽由于一二人力为牵合然亦会有天焉岂初愿之遽能及此者哉嗣同昔于粤人绝无往来初不知并世有南海其人也偶于邸钞中见有某御史奏参之折与粤督昭雪之折始识其名若字因宛转觅得新学伪经考读之乃大叹服以为扫除干嘉以来愚谬之士习厥功伟而发明二千年幽蔀之经学其德宏即广艺舟双楫亦复笼罩古今中外迥非耳目近玩由是心仪其人不能自释然而于其微言大义悉未有闻也旋闻有上书之举而名复不同亦不知书中作何等语乃乙未冬间刘淞芙归自上海袖出书一卷云南海贻嗣同者兼致殷勤之欢若旧相识嗣同大惊南海何由知有嗣同即欲为一书道意而究不知见知之由与贻此书之意何在五内傍皇悲喜交集一部十七史苦于无从说起取视其书则长兴学记也雒诵反覆略识其为学宗旨其明年春道上海往访则归广东矣后得交梁麦韩龙诸君始备闻一切微言大义竟与嗣同冥思者十同八九上年梁君告嗣同有朱菉荪者闻嗣同前在上海问今去否将不远数千里见访嗣同益不测何因至前旋即淡然置之次年春到上海果晤菉荪问其见访之故曰南海教之也以嗣同粗陋不学而厚被知遇如此古称神交宁复过之直至秋末始得一遂瞻依之愿而梁韩及嗣同亦先后俱南矣夫即以彼此交谊之私妄测时局其亦有非偶然者乎嗣同方以议修湘粤铁路来湖湘间会同志诸君子倡为南学会益以缔固湘粤之气而又得嘉应黄公度按察之硕学精诚主持其事虽茫茫禹甸望远生悲但使铁路及成又申之以学会则两省瓜华之祸吾知免矣呜唿造因靡微得果将巨先河后海乐观厥成世有明达径庭宜鲜此吾所以言学会既终而眷眷焉一陈其旨也书简上谭继升伯父母一大伯父母大人尊前睽违已久企念殊深辰维起居万福至颂至祷侄于四月二十六日抵秦州均托福庇幸获平安父亲眠食如常精神犹昔保保潞生秦生等均聪慧可爱真我家之福也肃此敬请福安并请诸兄大安侄嗣同谨禀二大伯父母大人膝下久未接来训想念殊深父亲于八月二十九日抵京九月初一日陛见二十二日请训十月初四日出京十一月十三日抵陇越二日接印计往来四阅月矣虽柳雪驰驱道途寒暑而犹平安无恙精力有加也同行若黄秉钧谨余等均顺适署中一切均好知关兹念肃禀恭请福安侄嗣同谨禀外有刘云田信一封三大伯父母大人膝下久未接信想仍健康如昔不胜念念侄近来一切均幸敉平九月二十六日从父亲往兰州于十月二十三日还署父亲因途中感受风寒眠食不豫现已痊矣惟于旅次接六兄信知二兄于七月二十七日即世发函伸读曷胜于邑伏念在京时与二兄两次聚首后于庚辰冬再会亦甚怡怡讵料去年分袂顿成死别侄于此际真有不堪回首者矣夫兄弟无故之时往往不觉其乐惟于事后追思便有许多难得处况三兄已先亡不数月玉树齐摧更想及当年五兄之去世兄弟凋零若是能不肝肠摧绝耶惟望伯父母大人随处达观顺时自保死生前定悲亦何益诚能步履如常宴安犹昔则区区下怀亦窃慰矣肃此恭请福安并请大四兄大人台安侄嗣同谨禀四大伯父母大人膝下自拜别以来经半载曾于五月初间发一函谅已达尊览矣遥想迩来杖履安常精神如旧不胜拳拳父亲亦甚安适署中均属平安顽体虽云无恙但此间秋风多厉寒暑不时采薪之患亦所恒有侄尚未延师现拟于伏羌县令汪丹山年丈处付课也肃此恭请福安侄嗣同谨禀上欧阳中鹄一夫子大人函丈薄游日下获展驰慕训辞深厚充然在中侍于君子自然有益傥其征欤拜辞后沿途平顺过皖住三日于十三日抵鄂家严康健如常署中均安好堇如患心疾顷已愈不日仍赴闽奉月朔赐书猥以誊录事深劳擘画愚意正复如此加级纪录虽无足重轻尚为求之有道得之合义视平日不甚切己之顶戴其荣辱较然矣今已禀明家严即恳夫子代办需费若干祈开示即照寄先此叩谢无任依恋肃此恭叩福安受业谭嗣同谨禀二论亦难划一唐绂丞刘淞芙皆通才似可与议顷闻江西亦议开格致书院以文学士廷式为之倡也变法之谕尚未复奏就中发下各疏以胡云梅按察一折为最切实湖北大约以开办铁路自任现正委员四出踏勘形势而黄梅孝感德安安陆等府县被水一片汪洋苦于无从下手即令水退再议修筑他日水至又将奈何不惟湖北为然也倘修至河南山东直隶境内猝遭黄水浸灌又将奈何此修路尤应以治河及讲求水利为主中国政事废弛太久办事者处处皆成荆棘即如顺直水灾年年如此竟成应有之常例两湖偶被水旱其势已岌岌可危即不为铁路起见亦岂当任其如此而不为之计耶然则虽变法难期有效以无能行法之人也沙市武汉两帮因口角没紧要事至于纠众械斗又误伤一湖南人湖南帮从之而起三帮斗至二十日之久聚众至万数官民皇避无所匪徒乘势焚劫死者无数此间派两营前往尚不敷弹压又添派营勇始得解散死尸悉已抛弃江中无从查点可知者大约有二三百人此诚未有之奇灾也此事不能不具奏而弥缝掩饰措词极难川案尚未了结而浙之温州粤之南海佛山均有闹教之衅幸无大损惟福建古田闹教杀毙美英两国男妇七人此外因伤重殒命者尚有数人官中派兵救护兵丁又因而抢劫两国愤极英国已有兵轮一艘载兵千余驰抵福州余兵轮亦次第进发且相约此次决不受赔款恐比川案更难办矣外国新闻纸言中日用兵以来五大洲全局皆为掣动有虑日人遂强横者有虑俄人乘便吞并者有虑俄人助中国灭日者有虑中日合一者而尤虑俄日联为一气惟美人独存局外之想余欧洲各国皆震动不安朝不保夕议论纷纭莫衷一是故前日俄代中国争辽旅各国有愿与闻者有不以为然者要皆各有所见各有深远之谋及见俄日私立密约外人不知为何事各国益复恟惧相与为瓜分中国之议以合力抵御俄日而彼此又不免猜忌搭配地段极难停匀云云案从前土耳其之削弱亦因闹教起事俄人首兴问罪之师英法德奥又从而抑勒之遂至今不能复振今遇教案四起各国得以有词板荡陵夷中国无息肩之日而五大洲之战祸亦从此烈矣辽旅既未见还台湾尚差能枝柱二万万之兵费几于告贷无门如再有他变岂堪设想昨接贝元征书刘夫子委署许州当此民生困苦之时得一好官亦可苏息片时此可喜事也吴清帅贿劣绅假托三书院人名到此进禀乞代奏挽留旋为三书院探知亦赶至此进禀力辩无此事并将贿托情形和盘托出此又一可笑事也拉杂上陈惟谅察之此请福安受业谭嗣同谨禀三夫子大人函丈章程草草拟就暂秘不敢示人故无与商议者知曲折详细多所未到乞裁夺是幸涂师回信来否尚不可定但东乡极安贴耳本城绅士大致如一丘貉愈商议必愈无成愈思和衷必愈不和迟疑不决何日为止十万生命岂能枵腹久待耶况乱一发更不可为矣为今之计止有包揽把持一法伏祈酌定章程后即与县君言之如此即办不如此即不办如县君不能坚持势不能不上达帅听矣南乡煤矿事已详问罗迪吾据云此时渌水上流已涸须由矿陆运至萍乡界上之江口上船每船可载千石以内二百余里至湘潭销售因陆运远者四十里近则二三十里加此脚力不能取赢故渠已挖出之煤尚存滞二千串钱之谱无从出售甚以为苦嗣同自称将代鄂局采买煤斤渠即极愿效力如果办赈之策可行似可借渠滞而不售之煤予以明年二三月春水涨时之期票令灾民运赴江口上船售钱再挖再运并邀迪吾同开他矿物产既丰米谷自至矣银圆一节中丞已令省城商民通用想已由鄂局运解来湘则省城宜有买也妙在细至半角值制钱五十文交易尤为便利则钱当不至甚荒矣使发甚急不暇庄写伏祈鉴恕章程似应俟可行时再出以示人不然徒滋诋议甚无谓也手肃恭叩福安受业门人谭嗣同谨禀四夫子大人函丈昨闻绅士请官出示晓谕乡间遇有痞徒借荒劫略者格杀勿论官自谓官小无此权力须抚院出示方可而又不敢自请于抚院嫌其教训上司出告示也意欲夫子或嗣同专函上请嗣同见来言者不足与辨遂笑而不答夫事但当论应办否耳应办则小官与大官同不应办则小官无此权力大官亦无此权力也况劫略为何等事即寻常民间夤夜入人家尚许格杀勿论今值聚众固应大于奸盗何不可出示之有如谓事有窒碍即抚院之告示亦不应出矣至谓属员不当教上司出告示然则绅士固当教上官出告示耶此等诿卸无味已极南乡复行聚众昨日将抵南流桥县官遣人担钱往散止其勿来毫不示以威严徒博目前之敷衍则得钱而去钱尽复聚阻之适所以召之又焉有已时耶嗣同反复思之不刑一人则聚众之风不能少息且恐刑者将不止一人何如及早图之耶谨拟告示一通寄呈钧鉴又户口册几乎不能造则赈务从何处办起事无有急于此者亦拟告示一通呈上是否有当伏候裁夺肃此恭叩福安受业门人谭嗣同谨禀五夫子大人钧座顷又接家信王方伯奏调嗣同出洋此公嗣同素轻之岂愿为所用况为彼办事不过代笔杀枪等尤所深耻但既经出奏不知有解免之法否方寸已乱且痛且愤明日面陈一切家信送上仍祈发下为叩受业谭嗣同谨禀六夫子大人函丈十五上船十七开行虽有北风尚不甚大下午抵金子湾缘事须泊明日或可行沿途米船上溯者极多皆私载赴下流经营勇阻截押回者也先是岳州厘局禀称米船麕集数百号势将闯越力不能阻中丞震怒而岳州府复为缓颊且称阻之必激变力劝放行中丞愈怒痛饬府局立派水师持大令而往违者就地正法局员不力阻即斩局员令出官民悚息无一船敢不回者省城骤添米近百万石米价必渐落周蕴斋亦言明年正月米必顿贱嗣同内计鄂借二万之款仍以多易银圆为是盖湖北杂粮恐亦不多秋收太歉则春麦仅供本地之食犹嫌不足故鄂赈亦正不容缓日与沅颿计议均以银圆较为活动俟到鄂详察情形办理沅帆言湖南电线明春举修并以附陈此叩福安受业门人谭嗣同谨禀七夫子大人函丈途中连上数书计达随于廿三日到鄂舍妹灵榇已先期返湘所幸署中自家严以次均托安好忧怀稍释适有赞使之说不能不暂作应酬早出暮归及接见同事竟无暇晷加岁暮诸琐事猬集只得力为了清始能及赈事承交下实收等三十分自往捐局查问一切海防例捐实官只须三成若买盐商捐款尤便宜大约只得一成有余湖北亦开办赈捐奏请虽系三成实在只作一成七旋因山东赈捐已减至一成六此间遂不得已改为一成五然虚衔封典谁有此闲钱来捐唐季告身至谋一醉而不可得几似之矣甘肃亦在此劝捐成数尚未悉今湖南赈捐章程系三成如何能办陈右帅寄到实收八百分家严因李正则现办鄂捐并交其办理至应如何核减成数尚未商定嗣同急思揽生意归浏阳拟径将实收三十分作一成五开捐并交正则办理正则谓鄂捐一成五犹劝不动惟转寄上海可求速售嗣同屡禀家严请照办家严终以未经贵局核减成数未便擅减并命以此意函知大家兄昨日发去务请乞速示借款二万已筹得即当寄回杂粮不但极昂贵过二十石即无可买自岳州禁米之后米价每石骤涨至四串八百文正则买食米大费经营仅得两石安陆一带早已过五串湖北之荒亦为近年所未有江夏已经逃荒何论外县而司道以下至今尚持不赈之说惟家严一人力以赈为任而已上下古今如一丘貉不有大英雄出而涤荡廓清之中国殆终于自毙现飞电往各省告饥不知有应者否湖北向恃安徽芜湖等处粮米接济因各省同时往购易致空虚遂亦不能如数而得前购米万石派委员放赈数日即罄此后恐难一次即购万石矣尤苦者绅士无人任事地方官不过尔尔全恃二三委员何能有济来日方长全无头绪不了之了非所敢知时局如此嗣同采购杂粮又属梦呓况岳州阻米鄂人归谤于家严决不肯再运粮石回湘且欲徇鄂人咨移开禁之请钱荒似比湖南尤甚每两换钱一千二百零五文银圆只值八百文请以二万之数易银圆回县家严有鉴于鄂省之不能通行而小银圆尤不能行故不肯俯允而银圆局因江南定铸者太多此后需用必先期知会另铸将来或可运回大银圆一二千元耳以嗣同观之银圆之不行实厘局与钱店挟制太甚耳若严厉整顿厘局商民以鄂局银圆完厘者每元一串不得少有抑勒则商民乐用而钱店亦自无所用其把持二万解到后如要换银圆似可于湘善后局拨用嗣同志非不坚而形禁势格徒负一诺而已闻十九日湘雪三四寸鄂亦同之饥馑札疠悉当缘此而免乎王爵堂方伯除奏调嗣同外更有陈梅生王惠堂潘晟初陆家翰未经出奏者有冯慰农徐荛恺及翻译二人梅生已从魏军去曾重伯复挟数巨公书钻营求去乃方伯正拟起程忽奉命着暂缓交卸起程仍在鄂候旨因俄国嫌其官尚不大必令加以尊爵否则请改派总署现有改派李傅相之议电问方伯愿为副否复称不愿且看怎生发落若能免此一行更省却奏留一番周折矣中外事惟傅相肯任事余俱不理德国索厦门某岛援俄国得胶州湾为词傅相据理折之而诸臣竟私允其请日本商约犹未议成傅相之出益不可收拾朝政无异于昔经此挫折若无事然湖北盐道简放郭子美之子闻年甚少用人行政大都类此康长素倡为强学会主之者内有常熟外有南皮名士会者千计集款亦数万忽有某御史起而劾之请严拿为首之人果允其严禁传耶稣教则保护之传孔子教则封禁之自虐其人以供外人鱼肉中国人士何其驯也初立会时沅颿伯纯伯严穰卿辈嫌其名士太多华而不实别立一分会于湖南章程久经刻出今并见禁会中人遽爽然欲退嗣同于总会分会均未与闻己既不求入会亦无人来邀无论或开或禁原与嗣同毫不相干今见事理失平转思出而独逢其祸拟暂将孔子搁起略假耶稣为名推英国驻汉领事贾礼士充会首结为湖南强学分会已与贾领事面议二次惟订立密约极费推敲既欲假耶稣之名复欲行孔子之实图目前之庇护杜日后之隐忧不图西人丝毫之利亦不授西人以丝毫之权语语蹈虚字字从活须明正方能定妥此约一定学会随意可兴谁敢正目视者并移书总会请其仿照办理则所谓严禁者不值一嗤矣龙爪霖委沙坪厘局开正即行以周同溪谆切托之李勉丈捐浏阳赈银前后共八千两兹又汇交正则二千两续为捐出共得一万娄尚书回家严信竟一文不肯捐惟诉苦满纸而已肃此恭叩年喜顺请福安受业门人谭嗣同谨禀魏子纯股分折俟二月方能领出致刘淞芙信乞交之八夫子大人函丈敬肃者里门常亲训诲嗣在省复侍起居借慰数年来仰止欢喜无量别后奉赐翰敬谨读悉伏维福履绥愉凡百亨吉式符臆祝近时风气凡认真办事不肯苟同流俗者人窃非之德至谤兴道高毁来古今同慨而于先生何疑焉惟大度处之可也刘艮翁两信均已先后加封递去鄂署一切如旧堂上康健堪以告慰耑肃祗颂春祺敬请钧安通家门生谭嗣同谨肃九夫子大人函丈顷见致家严书知振务异常顺适官煤局几有博施济众景象诸绅自然倾心功德所被万家衔感湘赈捐减成既然碍难自应将实收移文各三十分并章程等交邱文阶带回面呈乞察收去腊廿二日赐函中所寄简明章程一并寄呈俄使改派合肥傅相王布政仍回本任嗣同不劳挽留自然免却此行当即飞函告知伯严转达右帅矣沅帆在此累述右帅之恉敦促嗣同往湘虽亦见许终令缓行故沅帆正月中旬尽室回湘竟不克偕去旋因舍侄传赞二月入都考荫江海孤行放心不下令嗣同伴送此自应去者也乃事变万端非意所及嗣同之遭谣言旋起旋止已数年矣去冬尤甚至不堪入耳张次珊御史已将贱名登诸白简恰李正则在京闻知托人说转疏稽未即上然都中流传颇广近又有某御史已参交德中丞查办之说事或不确然无味甚矣有李玉成者假冒武大员扯署中旗号任意撞骗詹知事为骗去现银一千两票银一千两事既不验不肯照票兑银李遂交于比利时国人之手由德国驻汉领事备文索讨幸嗣同与英国领事习极力从中排解得以无事并代将起事根由详细查出立将李玉成一干人证拿获交县讯办登时水落石出当不致有他变然此案破又扯出数案或卖缺或卖厘差或卖营哨弁究之不胜究株连又太多廿八日张香帅受事不识能终敷衍否家严深罪嗣同不才所召即令引见到省免致贻累全局嗣同自为计虽缘事而去觉得不值而因此远飏又未尝不逍遥自得至于候补场中之污秽尚不足计惟未克少襄振务深负恩德又复大言不惭终不一任事而去愧恨交并不知所措又算社金矿等事皆弄成有始无终恐贻累亲友尤觉不安致绂丞书谨乞饬交如到局亦请以此信示之强学会之禁也乃合肥姻家杨莘伯御史所劾知高阳必袒护清流乘其赴普陀峪始上疏诸公不知所为竟允其请因之贻笑中外在京西人面肆讥诋遂至流播于新闻纸朝廷深悔此举高阳尤愤适有胡公度请重开之奏遂降旨准其重开驻汉英领事深有悲悯中国之意故与议立私约约未立而禁已开此近日一大喜事也高丽内乱俄日起而争之其王为俄人挟去俄日恐有一场恶战甘肃军务已将平息邱文阶定二月初二日回浏手肃恭叩福安受业谭嗣同谨禀十夫子大人函丈在京略复一笺交舍侄带至汉口交袁九成寄时正检点出京拨冗写之殊不极意随于六月十八日出京廿九日到南京与舍侄分伴独入官中矣计北游迄此几五个月时不为不久地不为不远见人不为不多于身心宜有长进又虑不亲慈训将入于偏妄而不觉用敢条录所见冒昧说之冀加砭订是此书为北游访学记矣去年底到鄂意中忽忽如有所失旋当北去转复悲凉然念天下可悲者大矣此行何足论且安知不为益乎遂发一宏愿愿遍见世间硕德多闻之士虚心受教挹取彼以自鉴观又愿多见多闻世间种种异人异事异物以自鉴观作是愿已遂至于上海于傅兰雅座见万年前之僵石有植物动物痕迹存其中大要与今异天地以日新生物无一瞬不新也今日之神奇明日即已腐臭奈何自以为有得而不思勐进乎由是访学之念益急又见算器人不须解算但明用法即愚夫妇可一朝而知算句稽繁隐无不立得器中自有数目现出示人百试不差兼能自将数目印成一张清单送出此虽至奇然犹有数可计推测而致者也又见照像一纸系新法用电气照成能见人肝胆肺肠筋络骨血朗朗如琉璃如穿空兼能照其状上纸又能隔厚木或薄金类照人如不隔等此后医学必大进傅兰雅言此尚不奇更有新法能测知人脑气筋绘其人此时心中所思为何事由是即可测知所梦为何梦由是即可以器造梦即照器而梦焉且言格致而有止境即格致可废也今虽萃五大洲人而研格致不过百千万茧丝仅引其端焉久之又久新而益新更百年不知若何神妙况累千年万年十万百万千万万万年殆于不可思议大约人身必能变化星月必可通往来惜乎生早不得见焉因思人为万物之灵其灵亦自不可思议不可以形气求乃并不可以理求无理之中必有至理存焉故西人格致依理以求能行而不能言其所以然是于无理之理瞢焉西人之学殆不止于此且其政事如此之明且理人心风俗如此之齐一其中亦必有故焉而未得察也遍访天主耶稣之教士与教书伏读明辨终无所得益滋疑惑殆后得治心免病法一书始窥见其本原今之教士与教书悉失其真意焉到天津见机厂轮船船坞铁路火车铁桥电线炮台等他如唐山之煤矿漠河之金矿无一不规模宏远至精至当此在他人能举其一功即不细合肥兼综其长夫亦人杰惜晚节不终弥增悼叹继其位者远不能逮敷衍尚不能了公论惭焉及出郭见上年被水灾之难民栖止堤上支席为屋卑至尺余长阔如身望之如柜鹄面鸠形无虑数千然能逃至此犹有天幸者也顺直水灾十余年未尝间断今夏永定河又决河道壅塞海口高仰自然止有水害而无水利大沽口虽盛涨商轮止能到塘沽则淤遏已可见而中外大僚决计不疏凿方以为幸云天生奇险以卫京师使外人兵轮不得驶入幸灾乐祸以残忍为忠荩生民殆将为鱼乎且就彼所言抑又左矣外人要求何必定由此道独不记去年关外却不由水道耶见难民作种种状悚然忆及去年家乡之灾幸有人焉以维持之不然大乱一作惨毒当不止此办赈者真功德无量哉又自念幸生丰厚不被此苦有何优劣致尔悬绝犹曰优游颜之厚矣遂复发大心誓拯同类极于力所可至京居既久始知所愿皆虚一无可冀慨念横目徒具深悲平日所学至此竟茫无可倚夫道不行而怨人者道之不至者也道必倚人而行者亦自必穷之势也因自省悟所愿皆虚者实所学皆虚也或言圣人处今日苟无尺寸柄仍然无济是大不然圣人作用岂平常人能测人为至灵岂有人所做不到之事何况其为圣人因念人所以灵者以心也人力或做不到心当无有做不到者即如函丈办赈之时天时人事一无可恃性急之人无有不焦思极虑以为万无一成者卒之竟平平淡淡度此奇厄虽天亦报之以丰熟之岁岂有他哉特函丈当初仁恕和平之一念为之也当函丈焚香告天时一心之力量早已传于空气使质点大震荡而入乎众人之脑气筋虽多端阻挠而终不能不皈依于座下此即鬼神之情状与诚之实际也嗣同信道不笃妄欲易以杂霸之术拚命而行之将以救然眉之急使以此治天下初必有奇效久之患气必将愈烈何也人心难静而易动者也结冤甚易解之甚难静之以和平天下自渐渐帖服动之以操切皆将诡诈流转以心相战由心达于外而劫运成矣如两虎相斗终于两毙而后已以是益服函丈之坚忍果决非浅心所能及也自此勐悟所学皆虚了无实际惟一心是实心之力量虽天地不能比拟虽天地之大可以由心成之毁之改造之无不如意即如射不能入石此一定之理理者何即天也然而至诚所感可使饮羽是理为心所致亦即天为心所致矣大约人为至奇之物直不可以常理论古人言冬起雷夏造冰以为必无之事今西人则优为之再阅万万年所谓格致之学真不知若何神奇矣然不论神奇到何地步总是心为之若能了得心之本原当下即可做出万万年后之神奇较彼格致家惟知依理以求节节而为之费无穷岁月始得者利钝何止霄壤傅兰雅精于格致者也近于格致亦少有微词以其不能直见心之本原也嗣同既悟心源便欲以心度一切苦恼众生以心挽劫者不惟发愿救本国并彼极强盛之西国与夫含生之类一切皆度之心不公则道力不进也佛说出三界三界又何能出亦言其识与度而已故凡欲为教主者不可自说我是某国人当自命为天人俯视万国皆其国皆其民也立一法不惟利于本国必无伤于各国皆使有利创一教不惟可行于本国必合万国之公理使贤愚皆可授法以此居心始可言仁言恕言诚言絜矩言参天地赞化育以之感一二人而一二人化则以感天下而劫运可挽也虽穷为匹夫又何伤也哉重经上海访傅兰雅欲与讲明此理适值其回国惟获其所译治心免病法一卷读之不觉奇喜以为今之乱为开辟未有则乱后之治亦必为开辟未有可于此书卜之也此书在美国已非甚新近年宜更有长进然已入佛家之小乘法于吾儒诚之一字亦甚能见到由此长进不已至万万年大约一切众生无不成佛者学者何可不力争上流而甘让人诞先登岸耶涂夫子思以化电诸学制枪炮此书所言感应之理皆由格致得来是即化电之根原各国苟能讲心学一切杀人之具自皆弃置勿复道此是必有之事可为众生豫贺然必由格致政务入手方不杂于曼秋太史专精诚之说故曰下学而上达也持此以读六经往往可得神解独惜易学尚未昌明耳易冒天下之道大约各教之精微诞谬易皆足以括之故曰至赜而不可恶其精微处船山易传多已发明惟诞谬处尚待旁通耳今谨购治心免病法呈览其所用字样各就本教立名于大义无涉读者可随意改之初无伤也在京晤诸讲佛学者如吴雁舟如夏穗卿如吴小村父子与语辄有微契又晤耶稣教中人宗旨亦甚相合五大洲人其心皆如一辙此亦一奇也于是重发大愿昼夜精持佛咒不少间断一愿老亲康健家人平安二愿师友平安三知大劫将临愿众生咸免杀戮死亡渐渐自能入定能历一二点钟久始出定目中亦渐渐如有所见惟恨道力浅薄一入官场便多扰乱耳达则兼善天下不知穷亦能兼善天下且比达官之力量更大盖天下人之脑气筋皆相连者也此发一善念彼必有应之者如寄电信然万里无阻也即先圣先贤死而不亡生人之善气尤易感动则冥冥中亦能挽回气数此断断无可疑者特患人不专精耳张巽之曰如来说法与达摩面壁其度一切众生苦厄功效一也且不徒在生然也王船山先生曰圣人之所养死后可化为百十贤人贤人可化为百十庸众故善吾生者乃所以善吾死也亦尊诗所谓薪火犹传死后功也所以第一当知人是永不死之物所谓死者躯壳变化耳性灵无可死也且躯壳之质料亦分毫不失西人以蜡烛譬之既焚完后若以化学法收其被焚之炭气养气与蜡泪蜡煤等仍与原蜡烛等重毫无损失何况人为至灵乎此理不深愚夫妇亦能解愚夫妇能常念此则知生前之声色货利诸适意事一无可恋而转思得死后之永乐尤畏死后之永苦于是皆易相勉于善吴雁舟曰西人虽日日研求枪炮一切杀人之具而其心却时时顾天之明命故其政俗几乎开五大洲太平之局亦彼教灵魂之说足以竦动其心遂亹于善也今察其乐和平中正迥非中国梆子二黄噍杀之音其得力自有在矣至于生前欲为功于天下尤易见效致中和天地位焉万物育焉至诚之道不可诬也所闻于今之人者至不一矣约而言之凡三家一曰学二曰政三曰教夫学亦不一当以格致为真际政亦不一当以兴民权为真际教则总括政与学而精言其理至于教则最难言之中外各有所囿莫折于衷试即今日之事论之教之真际无过五伦而今日君臣一伦实黑暗否塞无复人理要皆秦始皇尊君卑臣愚黔首之故智后世帝王喜其利己遂因循而加厉行之千余年至宋末不料有入而代之者即以其法还制其人且以伦常字样制其身并制其心所谓田成子窃齐国并其仁义圣智之法而窃之也原夫生民之初必无所谓君臣各各不能相治于是共举一人以为君夫曰共举之亦必可共废之故君也者为天下人办事者非竭天下之身命膏血供其骄奢淫纵者也供一身之不足又欲为子孙万世之计而一切酷烈钳制之法乃繁然兴矣而圣教不明韩愈臣罪当诛天王圣明之邪说得以乘间而起以深中于人心一传而为胡安国之春秋遂开有宋诸大儒之学派而诸大儒亦卒不能出此牢笼亦良可哀矣故后世帝王极尊宋儒取其有利于己也王铁珊之祖死节者也尝与论死节之理曰君臣以义合者也人合者也君亦一民也苟非事与有连民之与民无相为死之理则敢为一大言以断之曰止有死事的道理断无死君的道理死君者是以宦官宫妾自待也所谓匹夫匹妇之谅也况后世之君皆以兵力强取之非自然共戴者乎又况有彼此种类之见奴役天下者乎铁珊击节叹赏称为圣贤之精微并言刘夫子于古今君臣之际亦尝慨乎言之而同乡某或疑为不臣噫人心痼蔽至于如此焚书以愚黔首不如即以诗书愚黔首秦真钝人哉西人悯中国之死于愚也则劝中国称天而治庶无畸重畸轻之弊因秘天为彼教所独有转疑吾圣教之有缺不知是皆吾所旧有也三代以上人与天亲自君权日盛民权日衰遂乃绝地天通惟天子始得祀天天下人望天子俨然一天而天子亦遂挟一天以制天下天下俱卑天子孤立当时之强侯因起而持其柄然民之受制则仍如故也孔子忧之于是乎作春秋春秋称天而治者也故自天子诸侯皆得施其褒贬而自立为素王春秋授之公羊故公羊传多微言其于尹氏卒云讥世卿也卿且不可世又况于君乎诸如此类兴民权之说不一而足且其战例亦往往与今之万国公法合故公羊春秋确为孔氏之真传然其学不昌者亦与君主之学相悖而已矣孔子于春秋犹多隐晦至于佛公山之召而欲往则孔子之心见矣而后儒于佛公山两章书几不能读可知中国君臣一伦何尝明乎孔子之学衍为两大支一由曾子再传而至孟子然后畅发民主之理以竟孔子之志一由子夏再传而至庄子遂痛诋君主逃之人外不为时君之民虽三代之君悉受其菲薄虽似矫激实亦孔氏之真传也持此识以论古则唐虞以后无可观之政三代以下无可读之书更以论国初三大儒惟船山先生纯是兴民权之微旨次则黄梨洲明夷待访录亦具此义顾亭林之学殆无足观言进学之次第则格致为下学之始基次及于政务次始可窥见教务之精微以言其衰也则教不行而政乱政乱而学亡故今之言政言学苟不言教则等于无用英人韦廉臣着古教汇参一书博考古今中西之教凡数十每教复各有门户其中亦有精微者亦有诞谬不可究诘者然不论何教皆有相同之公理二一曰慈悲吾儒所谓仁也一曰灵魂易所谓精气为物游魂为变也言慈悲而不言灵魂止能教贤智而无以化愚顽言灵魂而不极其诞谬又不足以化异域之愚顽吾儒鄙外教之诞谬外教亦不喜吾儒之无其诞谬二者必无相从之势也惟佛教精微者极精微诞谬者极诞谬佛之精微实与吾儒无异偶观佛书见其不可为典要惟变所适往往与船山之学宗旨密合知必得力于此若夫诸儒所辟之佛乃佛家末流之失非其真也据佛书如来佛尝娶三妻诸菩萨亦多有妻子者何曾似今日之僧流乎佛教虽出于印度不过师弟相授受卒未尝一日行也数传后并其精微而亡之仍自重其所谓婆罗门教故印度之亡与佛无与焉古教汇参中遍诋各教独于佛则叹曰佛真圣人也美国欧格教士尝言遍地球最兴盛之教无过耶稣他日耶稣教衰足以代兴者其惟佛乎缘不论何教之精微及诞谬不可究诘佛书皆已言之而包扫之也尤奇者格致家恃器数求得诸理如行星皆为地球某星以若干日为一岁及微尘世界及一滴水有微虫万计等佛书皆已言之李提摩太尝翻译佛书回国又西国讲佛学之会凡四十余处此行佛教之兆也故言佛教则地球之教可以合而为一西人又极拜服中国井田之法其治河用之颇收奇效又言欲地球皆太平非井田封建不可故行井田封建兼改民主则地球之政可合为一又政教与学所以难遍行于愚顽者亦文字为之梗也悉改文字之象形为谐声则地球之学可合为一孔子教何尝不可遍治地球哉然教则是而所以行其教者非也无论何教无不专事其教主使定于一尊而牢笼万有故求财者往焉求子者往焉求寿者往焉人人悬一教主于心目之前而不敢纷驰于无定道德所以一风俗所以同也中国则不然各府县孔子庙惟官中学中人始得祭之至不堪亦必费数十金捐一监生赖以升降拜跪于其间农夫野老徘徊观望于门墙之外既不识礼乐之声容复不解何所为而祭之而己独不得一与其盛其心岂不曰孔子庙一势利之场而已矣如此又安望其教之行哉且西人之尊耶稣也无论何种学问必归功于耶稣甚至治好一病赚得数钱亦必归功曰此耶稣之赐也附会归美故耶稣庞然而日大中国儒者专以剥削孔子为务见霸术则曰孔门五尺羞称也见刑名又以为申韩见兵法又以为孙吴见果报轮回之说又以为异端皆不容于孔子者也于是孔子之道日削日小几无措足之地小民无所归命止好一事祀一神甚且一人事一神而异教乃真起矣当柄亦终不思行其教于民也东汉以后佛遂代为教之至今日耶稣又代为教之耶稣教士曰中国既不自教其民即不能禁我之代教彼得托于一视同仁我转无词以拒故强学会诸君子深抱亡教之忧欲创建孔子教堂仿西人传教之法遍传于愚贱某西人闻之向邹沅帆曰信能如此我等教士皆可以回国矣不知此举适与愚黔首之意相反故遭禁锢后虽名为开禁实则止设一空无所有之官书局亦徒增一势利场而已此后孔子教竟不知如何结局意者将附于佛教以行其精意耶亦可哀甚矣士生今日除却念佛持咒又何由遣此黑暗之岁月乎钱尺岑曾在山海关魏军中后同往甘肃言上年盛京大饥流民逃入关乞赈只山海关一处每日病饿死以千百计乃钦差不理地方官亦不理日本军中哀之遂随战随放赈于是关内之民重复出关就敌赈此仅官不之理而已犹可言也魏军赴甘遇强回辄败适西宁有降已半年之老弱妇女西宁镇邓增至一旦尽杀之悉括其衣服器饰凡万余人虽数月小孩无一得免者魏军次日至遂攘以为功以克复三关张皇入告并大开保举钱尺岑愤不受即日幞被去不一月主稿之两幕友皆暴死此案现已有人参奏交陶制军查办此等事不论何国皆无之即土番野蛮亦尚不至此顷来金陵见满地荒寒气象本地人言发匪据城时并未焚杀而姓安堵如故终以为彼叛匪也故日盼官军之至不料湘军一破城见人即杀见屋即烧子女玉帛扫数悉入于湘军而金陵遂永穷矣至今父老言之犹深愤恨由此观之幸而中国兵之不强也使如英如法外国尚有遗种乎故西人之压制中国者实上天仁爱之心使之也准部回部之事已可鉴也曾重伯发叹曰仁义之师所以无敌于天下者恃我之不杀也故易曰神武不杀东征之败亦由日本不妄杀我军因以无固志耳斯言真至言也今之策富强而不言教化不兴民权者吴雁舟所目为助纣辅桀之臣也大劫将至矣亦人心制造而成也西人以在外之机器制造货物中国以在心之机器制造大劫今之人莫不尚机心其根皆由于疑忌乍见一人其目灼灼然其口缄其舌矫矫欲鼓其体能极卑屈而其臂将欲翔而搏击伺人之间隙而时发焉吁可畏也谈人之恶则大乐闻人之善则厌而怒以骂人为高节为奇士其始渐失其好恶终则胥天下而无是非故今之论人者鲜不失真焉京朝官日以攻击为事初尚分君子小人之党旋并君子小人而两攻之党之中又有党党之党又自相攻苟非势力绝大亦卒不能有党如釜中虾蟹嚣然以哄火益烈水益热而哄益甚故知大劫不远矣此风尤以湘人为剧立誓不与外省人相亲厚外省人亦至耻恶之其劫殆将加惨此皆由数十年湘军强盛所使然湘军名震天下通盘打算其利甚少而人心风俗之受害殆不可胜言无术以救之亦惟以心救之缘劫既由心造亦可以心解之也见一用机之人先平去自己机心重发一慈悲之念自能不觉人之有机而人之机为我所忘亦必能自忘无召之者自不来也此可试之一人数人而立效使道力骤增万万倍则天下之机皆可泯也道力不能骤增则莫如开一学派合同志以讲明心学心之用莫良于慈悲慈悲者尤化机心之妙药今夫向人涕泣诉苦恻怛沈痛则人莫不暂去其机心而哀怜之此仅悲而不慈已足动人如此又凡长斋诵经日以佞佛为事者人不过笑其庸陋而其人必终身免于疑忌此亦小试之而小效也又况以天地民物为量天下一家中国一人之大慈悲乎亦勿虑学派之难开也患道力不足耳各教教主皆自匹夫一意孤行而创之者也即天津在理教最新而又最小然从之者几遍直隶其教主力量亦自可观此次在京极力考求在理教宛转觅得其书乃刺取佛教回教耶稣教之浅者而为之然别有口传秘诀誓不与外人说仍无由求之不得已至拜一师始得其传则亦道家炼气口诀而已非有他不善也赖有灵魂轮回果报之说愚夫妇辄易听从又严断烟酒亦能为穷民省却许多闲钱故不论何教于民皆能有益总胜于今之摈弃愚贱于教外全然不去理会也饥者易为食渴者易为饮岂但政为然哉处无教之时民苦于无所系属不问何一人立一诞谬之教亦足使民归命不尤可悲乎虽然又岂但愚贱之不教乎梁卓如言佛门止有世间出世间二法出世间者当伏处深山运水搬柴终日止食一粒米以苦其身修成善果再来投胎入世以普度众生若不能忍此苦便当修世间法五伦五常无一不要做到极处不问如何极繁极琐极困苦之事皆当为之不使有顷刻安逸二者之间更无立足之地有之即地狱也此盖得于其师康长素者也嗣同谓独候补官于世间出世间两无所处固知官场黑暗而不意金陵为尤甚到此半月日日参谒虽首府首县拜之数次犹不能一望见颜色又何论上官及上官赐以一见仅问一两语而同寅早已疑之忌之矣在京与王铁珊约决不带一纸书以玷辱师门己方以此自重而上官即以此见轻尤奇者本地知名士曾往拜之以求学问中之益而人闻其候补官也辄屏之不见并不答拜幸有流寓杨文会者佛学西学海内有名时相往还差足自慰凡此诸般苦恼困辱皆能以定力耐之独至自思我为何事而来则终不能得其解为君乎为民乎为友乎以言乎贵适以取贱以言乎富终必至于大贫王铁珊言此出为一意皈依刘夫子耳非为官也独嗣同无所皈依殆过去生中发此宏愿一到人间空无依倚之境然后乃得坚强自植勇勐精进耳故官场所以不可来者非有他也不知其何所为而已矣函丈既遇义宁公大善知识留办湘矿自足造福无量伏愿不为出山之计以葆潜龙之德绂丞淞芙诸同志不知何在皆上上等根器之再来人也然不通佛学则堕落地狱亦不甚难惟大力扶掖之耳衙参余暇潦草作此恭叩福安受业门人谭嗣同谨禀时借寓杨彦公馆拟即赴苏州九月当旋鄂十一夫子大人函丈在金陵上一长书寄陈杏匀转达九月十三日还鄂署中自家严以次一是安好顷监吾世叔交下五月初九日钧谕因恐嗣同出都故补寄此函其实四月十八日书已接到矣诰轴托吴铁樵带呈计早到会馆事交石帆舍侄传赞已八月入都当可照料杜荍生移出另佃一闽人嗣同踽踽独游于家乡事虽时时在怀而道远书迟如在烟雾幸赖训诲常颁得悉梗概算学事竟生意外之虞矿事唐刘又生疑贰抑何事机之不顺如此人材之难自昔所慨矧在今日天地晦盲否塞之秋宜乎一有举便多阻滞然而皆不足虑也气象将兴其初必有无数委曲艰难将成而复败大为世诟引为鉴戒而当事者乃得因其失而疾易其法衡度精审用底于善不如此其善不善遂无由以知也又凡人之思振作也其争必多苟非甚私甚贪争固无害疑贰亦无害久之利明害出是非判然论将自定诸事有函丈镇抚弹压何患无功且见为弊者亦将转而为功就令终不一效亦曰天也非人也世事更无可为似办矿较有实济缘随在可济贫民也绂丞书来亦萌退避意昨移书勉之佛说以无畏为主已成德者名大无畏教人也名施无畏而无畏之源出于慈悲故为度一切众生故无不活畏无恶名畏无死畏无地狱恶道畏乃至无大众威德畏盖仁之至矣笃吾世叔及周新吾拟荐余尧衢不知受否此请福安受业谭嗣同谨禀牙厘局是李竹虚嗣同日内即起身回县十二夫子大人函丈在长沙凡上两书旋于卅日展轮初二日到鄂命带周清雅箱篢函件及邱菊圃函均即分别妥交署中自家严以次皆一律安好李竹虚处容托人致意湘轮事家严虽不以为然而自愿不管行否均任湘人但香帅阻之甚坚耳中俄新约已刊入第十一册时务报大约直隶东三省以及黄海山东海面及险要乃不割之割而中分中国矣而任大仔肩者尚欲拘文牵义瞻前顾后徒以防弊为务者不亦怪乎香帅之文网渐密私意更多大率类此安得马尼曾经密访确未到汉如绕江西自必出九江径赴上海矣然折阅亦必甚矣惟淞芙尚在两湖书院肄业访查实未他往前言欲赴上海缘办报须购铅子旋以股份难招竟作罢论亦无他往之意与论安得马尼亦深知自己从前见左此刻毫无系恋之意许久不复与闻则此次之私运淞芙实不知情自属可信而无可疑嗣同半月后赴南京奉嫂挈侄儿女同去侄儿觅师甚不易拟约淞芙暂用新法教授一两月淞芙亦不能久在外二三月即归一面再访能用新法之师若日内即能得淞芙更省此一行矣肃此恭叩福安受业谭嗣同谨禀十三夫子大人钧座去腊在鄂曾上一笺以事迟延至初十日始克启行沿途兵船浅搁至十七日到金陵十九日起坡住东关头公馆腊尽春回瞬目一月有余虽有委筹防局提调之说然无味甚矣伏维道履春和为颂鄂岸督销委刘彝庭观察思训为武慎之子既有年世谊又旧交也尚未接事而嗣同已将去鄂乃为函留以畀之谆托为世叔调一优差今春在此间接其复书不过官话而已谨将原信寄呈渠昨到此又托彦面恳且看以后何如嗣同在此用度一切亦全恃彦接济也函丈今年行止如何毋任慕念然非有大本钱官场万难驻足矣刘嘉树得补首府尚未接印亦时相过从此请福安受业门人谭嗣同谨禀笠耕世兄并此问好十四夫子大人函丈连接友人书得谂道履绥和潭祜安吉而敷布本县新学诸事尤为宏远而精实中国全局断无可为而能用之于一县亦自足以开风气苏近困育人材保桑梓即阴以存中国甚盛德也庆忭无已嗣同尝私计即不能兴民权亦当畀绅耆议事之权办其地之事而不令其人与谋此何理也夫苟有绅权即不必有议院之名已有议院之实矣是以合十八行省日日谈变法而所事尚不逮吾浏阳固存乎其人亦由有绅权无绅权之故也湖南绅士议创时务学堂右帅既允助力又于两淮盐务中筹得巨款蒋少穆东来正为此事陈伯严旋亦来嗣同均晤之议从方言算学入手暂招学生二三十人试办伏恳函托右帅及沅颿诸君早为浏阳多占名额并乞精选十五六岁聪颖而能通中文之子弟以备送往肄业亦功德也手此恭叩福安受业谭嗣同谨禀十五夫子大人函丈前奉五月廿四日赐书并寿诗一卷适值事冗加之五中郁弗意兴颓唐虽欲上书苦于无所可言而罢县中公事好到极处久即知之被斯遐福何止万家舍身救人必无吝焉恭览诗篇而叹起化之有本也惜嗣同乞食千里未亲叩贺此为歉耳至于不知者之诋议则终无不诋议之时亦诚不足道矣同溪到此嗣同苦于无可推荐暂留在公馆居住以俟机会他日必有以报命湘人风气果开自湘学出报读者咸仰湘才若在天上矣浏阳自必有日新之象肃此恭叩福安受业谭嗣同谨禀与少航信乞饬交十六夫子大人函丈江南乞食困乏无聊不能不别图生食之计遂于廿一日暂一还鄂且将为盛杏荪太常赴湘与义宁公论说矿事日内即行惟恐匆匆不及还县故为此书以叩起居周同溪久候无事除赠路费外仍以五十元寄其家恰遇蒋少穆得上海机器制造局总办荐其前往派洋枪厂司事月廪十二金在该局已为稍优矣知念附陈德兵舰窜夺山东之胶州湾势甚凶勐兵衅已开恐不易了政府拟请俄国调停然舍此亦不得言有他策也肃此恭叩福安受业谭嗣同谨禀十七夫子大人函丈到鄂后原定即旋湘忽因矿师事盛大理反复不决嗣同亦决意舍去之明后日即赴南京且到明年再议时事日棘不识如何变证事忙心繁不及多述致绂丞信乞转交此叩福安受业谭嗣同谨禀十八夫子大人函丈奉到赐谕谨悉顷奉家严电谕云闻湘以漕项减款练团此举甚善令在县劝官绅照办当复以乡绅多不以为然现拟在省进禀前已与中丞说通矣云云此事终望办到方好请力与中丞言之为叩嗣同归来感受风寒疲顿已极何时到省尚不能定所言地事他日路过其处必当详细一看昨晤熊会亭言江西学堂事甚着急其意终望伯严再赴江西一行方有成议不然将不堪设想并希转达此请福安受业谭嗣同谨禀十九夫子大人函丈除已寄复一函外又接两书均悉漕项即改入团练一节何如已有函与南学会商之质初言涂师意亦愿办矣且此项不取不过粮差发财耳民间何能沾实惠抗拒之说可保其必无也机器制茶事且看商情如何属件自可如命也此请福安受业谭嗣同谨禀二十夫子大人函丈前商团练事绂丞所拟之办法正与尊意同而师中吉所拟之办法又与绂丞同师说在绂丞前唐说在夫子前而彼此暗合如此亦一奇也绂丞及嗣同于前七八日已函商岳生请由县送百人至省即令师中吉统之往泽生营中学习面商泽生两次大以为然并极赏识师中吉闰月即可率百人住其营中渠必加意训练云云按前所商拟请刘山止可为绅董哨弁必须师中吉为之且山尚不知有暇来省否其中又多犯忌之处依愚见既得师为哨弁山可不至省矣岳生来信呈上难得大家兄以为可办大约岳生已办有头绪矣或四乡都来或中立独任均听岳生去办若四乡愿意分任亦止可任饷不宜由各乡送人恐选择不精强弱不齐转是费事嗣同等及师中吉所知之勇力果敢之士不下数十人即可由师中吉一手招募百余人而请各绅选试可选得百人师中吉带至省城再由泽生选试必易精矣不审尊意如何拟日内即令师中吉还县招募闰月半间即可到省兵贵神速此之谓也湘潭县官陈宇初大令不肯考时务似此守旧之官而补吾浏阳之缺如之何其可也不如留黎大令万万矣昨日已将此意函告中丞便中乞更为一言此叩福安受业门人谭词同谨禀二十一夫子大人钧座昨趋谒有怀欲陈适龙沈诸君到故默然而去顷奉详谕谨悉得此正好力为雪清此谤惟学堂事则有传闻不确者姑无论功课中所言如何至谓分教皇遽无措问计秉三乃尽一夜之力统加决择匿其极乖谬者就正平之作临时加批云云等语嗣同于调札记时虽未到省然于秉三及分教诸君深信其不致如此之胆小宗旨所在亦无不可揭以示人者何至皇遽至此平日互相劝勉者全在杀身灭族四字岂临小小利害而变其初心乎耶稣以一匹夫而撄当世之文网其弟子十二人皆横被诛戮至今传教者犹以遭杀为荣此其魄力所以横绝于五大洲而其学且历二千年而弥盛也呜唿人之度量相越岂不远哉今日中国能闹到新旧两党流血遍地方有复兴之望不然则真亡种矣佛语波旬曰今日但观谁勇勐耳秉三及分教虽不勇勐当不至此此嗣同可代为抗辩者也手此恭叩福安受业谭嗣同谨禀二十二夫子大人钧座接读来谕不胜骇异所谓詈骂者曾未吐其千一万一何况于过然此犹得曰恶恶从短不欲闻人之恶也岂赞美二字贤人君子之所用心而亦悬为禁令乎既不许骂又不许美世间何必有报馆第相率缄口为乡愿足矣揆其命意不过因南海先生传孔门不传之正学阐五洲大同之公理三代以还一人孔子之外无偶逆知教派将宏垂泽必远自揣学不能胜而又不胜其忌妒之私于是谤之讪之妄冀阻其教力及终不能阻则禁人之赞美而斥之以为过其用心何其艰深而迂苦也然向之所赞不过只就其一疏而言于其微言大义一字不曾赞及既以为非此后只好专赞其大处耳犹有持不通之说者谓嗣同等非其门人何为称先生不知一佛出世旷劫难逢既克见圣岂甘自弃不以师礼事之复以何礼事之且普观世间谁能禁嗣同等之不为其门人者忌妒者又将奈之何哉请转语伯严吏部远毋为梁星海所压近毋为邹沅帆所惑然后是非可出忌妒之心亦自化即从此偶有异同亦可彼此详商不致遽借师权以相压嗣同等如轻气球压之则弥涨且陡涨矣此复即叩福安受业弟子唐才常谭嗣同谨禀再此信系嗣同主稿合并声明二十三夫子大人函丈晨奉赐谕谨悉外间浮言何所蔑有嗣同等一闻此等语即为力辩然却未究其为何所指也批何卷事外间绝无所闻可决其不为此总之衔之深者不止一人谤之丛者不止一事此嗣同所以不能不欲有所陈也然事既过往亦不欲遍述第言其大略而已此复即颂福安受业谭词同谨禀二十四夫子大人函丈顷又接赐书极论出题之事此中别有曲折今一并陈之亦即前书所谓中有极冤者也当在南学会议此事时适请诸友入会到者数十人群属耳目焉及闻经鹿门诸公再三乞请而后允许不出时文题即已有不悦者又恰于后数日中丞到会讲学极力讥诋时文题形容尽致并自言我亦时文出身所以无用云云听者皆以为中丞非不愿废去书院时文题矣乃一出题又是时文将置中丞之言于何地于是群然愤怒以为中丞之恩意非不周挚特为函丈把持耳故是次开会博问匦中即有浏梦成颠抚幕招摇等语可知所愤者初非区区一题盖愤把持一切新政不得展布即由此一事而类推者也外间人安知其中之底细而事会之巧有绝相类者古来冤案盖皆如此嗣同所以重言之者所见所闻并非无根据之言而指出所以被冤之缘故耳此上即颂福安受业谭嗣同谨禀二十五夫子大人函丈拾遗遗墨三篇一静观断念动成匠心静观断念者何也业识流注念念相续惟余般若无不能缘由此之彼因牛及马各树分枝枝又成干忽遇崎挠中立亭亭悬旌无薄是名暂断乘此微隙视其如何复续若竟不复续意识断矣动成匠心者何也道绝无思遇识成境境无违顺遇心成理闻歌起乐见泣生悲非歌泣之足凭有为悲乐之主者也然则苟变其主必得立地改观所谓三界惟心即匠心也二曾重伯言舟中闻桨击水心之知识即逐声而往桨自桨水自水声自声心自心何以遽相凑泊因有悟于中阴入胎之理余谓中阴凑泊之机信是如此所可惧者非具甚深智慧转世之后德业一时坠失何其无记性也及重思之知识本来无记性后境而思前境今日而思昔日似有记性矣然必置此思彼而后得非不待更端而同时并得也然则知中识中仅能容得一事其余皆谓之遗忘可也生人知识有体魄之可寄尚自无有记性复何论于凭虚无着之中阴此成大圆镜智者所以无后无前无今无昔容则并容得则同得一多无碍不在两时三夫万善之首必曰信万恶之首必曰不信于耳目所不及接而生疑想者是为不信于过去未来而生久远想者是为不信于大小长短多寡而生容积想者是为不信于一念顷而自放逸者是为不信于常精进而生退转想者是为不信于少有所得而生自足想者是为不信于一乘中而生二想者是为不信广说虽大累万不能尽也譬如盲人而与说日彼终不信以不信故虽佛威神力终无能使彼知日除夕商州寄仲兄风樯抗手别家园家有贤兄感鹡原兄曰嗟予弟行役不知今夜宿何村有感一首世间无物抵春愁合向苍冥一哭休四万万人齐下泪天涯何处是神州自撰桃符大陆龙方蛰中原鹿正肥寓斋联家无儋石气雄万夫集句联视尔梦梦天胡此醉于时处处人亦有言赠黎桂荪一鹗忽翔万云怒群虬相奋孤剑啼王勃集滕王阁序眉批残句不知子安文其俗在骨譬如绮纨与羊叔子谢东山风流有别残句三户亡秦缘敌忾勋成犁扫两昆仑代拟上谕戊寅谕内阁国家振兴庶政兼采西法诚以为民立政中西所同而西人考究较勤故可以补我所未及今士大夫昧于域外之观者几若彼中全无条教不知西国政治之学千端万绪主于为民开其智慧裕其身家其精乃能美人性质延人寿命凡生人应得之利益务令其推扩无遗朕夙夜孜孜改图百度岂为崇尚新奇乃眷怀赤子皆上天之所畀祖宗之所遗非悉使之康乐和亲朕躬未为尽职加以各国环处陵迫为忧非取人之所长不能全我之所有朕用心至苦而黎庶犹有未知职由不肖官吏与守旧之士大夫不能广宣朕意乃反胥动浮言使小民摇惑惊恐山谷扶杖之民有不获闻新政者朕实为叹恨今将变法之意布告天下使百姓咸喻朕心共知其君之可恃上下同心以成新政以强中国朕不胜厚望着查照四月二十三日以后所有关乎新政之谕旨各省督抚均迅速照录刊刻誊黄切实开导着各州县教官详切宣讲务令家喻户晓各省藩臬道府饬令上书言事毋事隐默顾忌其州县官应由督抚代递者即由督抚将原封呈递不得稍有阻格总期民隐尽能上达督抚无从营私作弊为要此次谕旨并着悬挂各省督抚衙门大堂俾众共观庶无壅隔附录谭嗣同传谭君字复生又号壮飞湖南浏阳县人少倜傥有大志淹通群籍能文章好任侠善剑术父继洵官湖北巡抚幼丧母为父妾所虐备极孤孽苦故操心危虑患深而德慧术智日增长焉弱冠从军新疆游巡抚刘公锦棠幕府刘大奇其才将荐之于朝会刘以养亲去官不果自是十年来往于直隶新疆甘肃陕西河南湖南湖北江苏安徽浙江台湾各省察视风土物色豪杰然终以巡抚君拘谨不许远游未能尽其四方之志也自甲午战事后益发愤提倡新学首在浏阳设一学会集同志讲求磨砺实为湖南全省新学之起点焉时南海先生方倡强学会于北京及上海天下志士走集应和之君乃自湖南溯江下上海游京师将以谒先生而先生适归广东不获见余方在京师强学会任记纂之役始与君相见语以南海讲学之宗旨经世之条理则感动大喜跃自称私淑弟子自是学识更日益进时和议初定人人怀国耻士气稍振起君则激昂慷慨大声疾唿海内有志之士睹其丰采闻其言论知其为非常人矣以父命就官为候补知府需次金陵者一年闭户养心读书冥探孔佛之精奥会通群哲之心法衍绎南海之宗旨成仁学一书又时时至上海与同志商量学术讨论天下事未尝与俗吏一相接君常自谓作吏一年无异入山时陈公宝箴为湖南巡抚其子三立辅之慨然以湖南开化为己任丁酉六月黄君遵宪适拜湖南按察使之命八月徐君仁铸又来督湘学湖南绅士等蹈厉奋发提倡桑梓志士渐集于湘楚陈公父子与前任学政江君标乃谋大集豪杰于湖南并力经营为诸省之倡于是聘余及等为学堂教习召归练兵而君亦为陈公所敦促即弃官归安置眷属于其浏阳之乡而独留长沙与群志士办新政于是湖南倡办之事若内河小轮船也商办矿务也湘粤铁路也时务学堂也武备学堂也保卫局也南学会也皆君所倡论擘画者而以南学会最为盛业设会之意将合南部诸省志士联为一气相与讲爱国之理求救亡之法而先从湖南一省办起盖实兼学会与地方议会之规模焉地方有事公议而行此议会之意也每七日大集众而讲学演说万国大势及政学原理此学会之意也于时君实为学长任演说之事每会集者千数百人君慷慨论天下事闻者无不感动故湖南全省风气大开君之功居多今年四月定国是之诏既下君以学士徐公致靖荐被征适大病不能行至七月乃扶病入觐奏对称旨皇上超擢四品卿衔军机章京与杨锐林旭刘光第同参预新政时号为军机四卿参预新政者犹唐宋之参知政事实宰相之职也皇上欲大用康先生而上畏西后不敢行其志数月以来皇上有所询问则令总理衙门传旨先生有所陈奏则着之于所进呈书之中而已自四卿入军机然后皇上与康先生之意始能稍通锐意欲行大改革矣而西后及贼臣忌益甚未及十日而变已起君之始入京也与言皇上无权西后阻挠之事君不之信及七月二十七日皇上欲开懋勤殿设顾问官命君拟旨先遣内侍持历朝圣训授君传上言康熙干隆咸丰三朝有开懋勤殿故事令查出引入上谕中盖将以二十八日亲往颐和园请命西后云君退朝乃告同人曰今而知皇上之真无权矣至二十八日京朝人人咸知懋勤殿之事以为今日谕旨将下而卒不下于是益知西后与帝之不相容矣二十九日皇上召见杨锐遂赐衣带诏有朕位几不保命康与四卿及同志速设法筹救之诏君与康先生捧诏恸哭而皇上手无寸柄无所为计时诸将之中惟袁世凯久使朝鲜讲中外之故力主变法君密奏请皇上结以恩遇冀缓急或可救助词极激切八月初一日上召见袁世凯特赏侍郎初二日复召见初三日夕君径造袁所寓之法华寺直诘袁曰君谓皇上何如人也袁曰旷代之圣主也君曰天津阅兵之阴谋君知之乎袁曰然固有所闻君乃直出密诏示之曰今日可以救我圣主者惟在足下足下欲救则救之又以手自抚其颈曰苟不欲救请至颐和园首仆而杀仆可以得富贵也袁正色厉声曰君以袁某为何如人哉圣主乃吾辈所共事之主仆与足下同受非常之遇救护之责非独足下若有所教仆固愿闻也君曰荣禄密谋全在天津阅兵之举足下及董聂三军皆受荣所节制将挟兵力以行大事虽然董聂不足道也天下健者惟有足下若变起足下以一军敌彼二军保护圣主复大权清君侧肃宫廷指挥若定不世之业也袁曰若皇上于阅兵时疾驰入仆营传号令以诛奸贼则仆必能从诸君子之后竭死力以补救君曰荣禄遇足下素厚足下何以待之袁笑而不言袁幕府某曰荣贼并非推心待慰帅者昔某公欲增慰帅兵荣曰汉人未可假大兵权盖向来不过笼络耳即如前年胡景桂参劾慰帅一事胡乃荣之私人荣遣其劾帅而己查办昭雪之以市恩既而胡即放宁夏知府旋升宁夏道此乃荣贼心计险极巧极之处慰帅岂不知之君乃曰荣禄固操莽之才绝世之雄待之恐不易易袁怒目视曰若皇上在仆营则诛荣禄如杀一狗耳因相与言救皇上之条理甚详袁曰今营中枪弹火药皆在荣贼之手而营哨各官亦多属旧人事急矣既定策则仆须急归营更选将官而设法备贮弹药则可也乃丁宁而去时八月初三夜漏三下矣至初五日袁复召见闻亦奉有密诏云至初六日变遂发时余方访君寓对坐榻上有所擘划而抄捕南海馆之报忽至旋闻垂帘之谕君从容语余曰昔欲救皇上既无可救今欲救先生亦无可救吾已无事可办惟待死期耳虽然天下事知其不可为之足下试入日本使馆谒伊藤氏请致电上海领事而救先生焉余是夕宿日本使馆君竟日不出门以待捕者捕者既不至则于其明日入日本使馆与余相见劝东游且携所着书及诗文辞稿本数册家书一箧托焉曰不有行者无以图将来不有死者无以酬圣主今南海之生死未可卜程婴杵臼月照西乡吾与足下分任之遂相与一抱而别初七八九三日君复与侠士谋救皇上事卒不成初十日遂被逮被逮之前一日日本志士数辈劝君东游君不听再四强之君曰各国变法无不从流血而成今日中国未闻有因变法而流血者此国之所以不昌也有之请自嗣同始卒不去故及于难君既系狱题一诗于狱壁曰望门投宿思张俭忍死须臾待杜根我自横刀向天笑去留肝胆两昆仑盖念南海也以八月十三日斩于市春秋三十有三就义之日观者万人君慷慨神气不少变时军机大臣刚毅监斩君唿刚前曰吾有一言刚去不听乃从容就戮呜唿烈矣君资性绝特于学无所不窥而以日新为宗旨故无所沾滞善能舍己从人故其学日进每十日不相见则议论学识必有增长少年曾为考据笺注金石刻镂诗古文辞之学亦好谈中国古兵法三十岁以后悉弃去究心泰西天算格致政治历史之学皆有心得又究心教宗当君之与余初相见也极推崇耶氏兼爱之教而不知有佛不知有孔子既而闻南海先生所发明易春秋之义穷大同太平之条理体干元统天之精意则大服又闻华严性海之说而悟世界无量现身无量无人无我无去无住无垢无净舍救人外更无他事之理闻相宗识浪之说而悟众生根器无量故说法无量种种差别与圆性无碍之理则益大服自是豁然贯通能汇万法为一能衍一法为万无所挂碍而任事之勇勐亦益加作官金陵之一年日夜冥搜孔佛之书金陵有居士杨文会者博览教乘熟于佛故以流通经典为己任君时时与之游因得遍窥三藏所得日益精深其学术宗旨大端见于仁学一书又散见于与友人论学书中所着书仁学之外尚有寥天一阁文二卷莽苍苍斋诗二卷远遗堂集外文一卷札记一卷兴算学议一卷已刻思纬Ｂ短书一卷壮飞楼治事十篇秋雨年华之馆丛脞书四卷剑经衍葛一卷印录一卷并仁学皆藏于余处又政论数十篇见于湘报者及与师友论学论事书数十篇余将君之石交等共搜辑之为谭浏阳遗集若干卷其仁学一书先择其稍平易者附印清议报中公诸世焉君平生一无嗜好持躬严整面棱棱有秋肃之气无子女妻李闰为中国女学会倡办董事论曰复生之行谊磊落轰天撼地人人共知是以不论论其所学自唐宋以后呫毕小儒徇其一孔之论以谤佛毁法固不足道而震旦末法流行数百年来宗门之人耽乐小乘堕断常见龙象之才罕有闻者以为佛法皆清净而已寂灭而已岂知大乘之法悲智双修与孔子必仁且智之义如两爪之相印惟智也故知即世间即出世间无所谓净土即人即我无所谓众生世界之外无净土众生之外无我故惟有舍身以救众生佛说我不入地狱谁入地狱孔子曰吾非斯人之徒与而谁与天下有道丘不与易故即智即仁焉既思救众生矣则必有救之之条理故孔子治春秋为大同小康之制千条万绪皆为世界也为众生也舍此一大事无他事也华严之菩萨行也所谓誓不成佛也春秋三世之义救过去之众生与救现在之众生救现在之众生与救将来之众生其法异而不异救此土之众生与救彼土之众生其法异而不异救全世界之众生与救一国之众生救一人之众生其法异而不异此相宗之唯识也因众生根器各各不同故说法不同而实法无不同也既无净土矣既无我矣则无所希恋无所挂碍无所恐怖夫净土与我且不爱矣复何有利害毁誉称讥苦乐之可以动其心乎故孔子言不忧不惑不惧佛言大无畏盖即仁即智即勇焉通乎此者则游行自在可以出生可以入死可以仁可以救众生六哀诗复生奇男子神剑吐光莹长虹亘白日紫澜卷苍溟足迹遍西域抵掌好谈兵横厉志无前虚公心能平才明挺峻特涉猎得其精于学无不窥海涵而渊渟文词发瑰怪火齐杂水晶孤孽既备尝德慧更耀灵遍探异氏奥遽徙筐频倾归心服大雄悲智能长惺闻吾谈春秋三世志太平其道终于仁乃服孔教精贯串中外学开通治教程奇辟破宧奥华妙启化城大哉仁学书勃窣无为惊金翅来大鹏溟海掣长鲸巨力擎烛龙雷霆吼大声吾道有谭生大地放光明师师陈义宁抚楚救黎烝变法与民权新政百务兴湘楚多奇材君实主其盟大开南学会千万萃才英新法丕矫变旧俗涤以清圣主发维新贤哲应求征奉诏来京师翔凤集紫庭宣室前席问帝心特简膺有命参新政超阶列群卿向以天下任益为救国桢旅吾南海馆纬繣夜不宁首商尊君权次商救民萌条理皆暗合次第拟推行煌煌十七日新政焕庚庚大猷未及告奇变怒已形衣带忽飞传痛哭发精诚大床方卧疾挥涕起结缨自任救圣主挥吾出神京横刀说袁绍慷慨气填膺奇计仗义侠惜哉皆不成神尧遂幽囚王母宴飞琼缇骑捕党人黑云散冥冥吾时将蹈海欲救无可营东国哀良臣援拯与东征上言念圣主下言念先生两者皆已矣誓死延待刑慷慨厉气勐从容就义轻竟无三字狱遂以诛董承毅魄请于天神旗化长星哀谭复生竟洒苌弘血难完孟博躯南冠已共惜西市更何辜浊世才为累高堂泪定枯荣华前月事缓步入中枢同归头未白相见眼常青访我来南学看君上大廷枫林忽魂梦天道有神灵一自沈冤后朝朝风雨冥嵇康养生戮何事说延年杳然匡时略凄其怀旧篇孝忠难喻俗成败总由天自古如弦直纷纷死道边九关屯虎豹一夜变龙鱼李杜死何憾伾文谤是虚焙茶嗟未试芳草痛先除尚有湘人士来披邺架书君非求富贵富贵逼人来讵意山公启翻成党祸胎曾无纨习竟枉栋樑材沧海横流酷人间大可哀翁同龢日记二则丙申四月十三日谭嗣同号复生行三敬甫同年子江苏知府卅二岁通洋务高视阔步世家子弟中桀傲者也丁酉三月廿七日谭敬甫中丞来谈此人拘谨盖礼法之士从前不知谭嗣同就义轶闻政变浏阳谭嗣同所从学剑术侠客大刀王五名正谊愿挟以出亡嗣同湖北巡抚继洵子惧罪连其父方代父作责子书为父解脱书未就不从王五请迨书就而捕者已至书被抄嗣同遇害继洵未获谴嗣同天才轶荡为六君子中魁杰未留身以有待惜哉