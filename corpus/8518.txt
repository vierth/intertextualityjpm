永觉元贤禅师广录X卍XXX无异大师赞真寂广印吞却死猫头啮尽生人胆脚跟不踏艹鼻孔自辽天眉毛忒麤而魔外丧气眼光远烁而佛祖难容机迅直似雷轰舌辩每同泉涌祇有藏身一着无人识果然传得寿昌宗永觉大师赞昨非菴弟子郑瑄这老阿师寿昌嫡血拙若丑石硬同顽铁大弘正中妙挟之旨克绍前徽远继通霄路上之踪直还原辙一枝麈尾扫开百世迷云七尺藤条指出千山晧月禅教律化作一家儒释道同归点雪五百年来仅此人是圣是凡休浪说X永觉和尚广录序鼓山大和尚永觉贤公迁化之三年其嗣法子今住山为霖霈公结集师生平说法语录及诸譔述所谓禅余内外集晚录最后语洞上古辙䆿言等编釐为三十卷而题之曰广录命之蕃序其卷首蕃自顾钝根落箭锋之机者数矣序曷敢为又念居师座下亲承教诫涵泳淘汰自少至老巳非一日不可谓无所得于师也序曷敢不为谨序曰昔世尊于灵山会上百万众前拈华示众独饮光尊者一笑投机遂付正法眼藏谓之教外别传自是四七二三以及五宗诸祖绳绳相继灯灯相映莫不皆用此机付此法如水传器了无渗漏奈何法久獘生真人罕出以伪传伪疑误颇多吾师乘愿再来为法檀越具大福慧施大辨才以无明为师无异为友父子兄弟后先继美鼓扬斯道振曹洞坠地之纲药末法必死之疾金章玉句苦口婆心无不与从上佛祖心血骨髓一脉贯通具鵞王择乳之眼者一见自识安容蕃赞一辞耶他日必有佛心天子为纳大藏中与永明宗镜明教镡津及诸尊宿语录并行天壤间洗光佛日剔耀祖灯葢以大法为公非敢阿私所好也且师行道海内垂三十载特立独行不为世风所摇譬雪中峩眉拔地X凌空巍然迥出世人孰不景仰况有是录以发其蒙而启之窹则师之道不于此而益大光明哉师手着更有楞严金刚二疏心经指掌四分约义律学发轫弘释录继灯补灯二录净慈要语鼓山志开元寺志等书俱别行兹不复赘是为序赐进士第奉训大夫吏部考功司郎中前浙江道监察御史菩萨戒弟子林之蕃和南题禅余内集序永觉大师自浙反闽复休老于福之鼓山侍者太冲上人录其三会之语类而合之为禅余内集集既成来檇李问序于予予虽忝读佛书于佛之道实毫无所窥测安能知大师哉不知而妄序之则予之辜也上人固请弗克辞乃曰无巳则姑述予之知大师者可乎大师学贯天人识达今古大而理乱兴亡之故小而贤否进退之几幽而河洛星历之微显而礼乐刑政之赜罔不精究其致或出一言便可千秋此则予之知大师者知其学之精也灵光磅礴任笔所之理无不精意无不达议论变化莫知端倪然皆清真雅澹舂容和鬯无藻绘浮靡之习无激扬挥霍之气此则予之知大师知其文之粹也年近耳顺方鸣斯铎开堂两载即思卷舌所居一任外缘如不事事绝X无喜巧之念贪营之思此则予之知大师知其养之恬也铁骨擎空孤风绝侣操行刚方动必师古虽历主四剎而足不入俗虽日接显贵而语无阿顺此则予之知大师知其节之峻也室中单提祖印牢把铁关虽英衲鳞集率皆望厓而退绝未见其滥有许可付拂传衣以图门庭热閙此则予之知大师知其守之严也至于陞堂说法矢口而成机辩自在电卷云蒸而实不局守一途或痛快或绵密或高古或平实此则疑其如摩尼圆映五色不定亦如巨海波澜涌没何常即大慧所谓大方家手段禅备众格者非欤此特隔江望剎影描写于依稀恍惚之间有如此者岂予之谫劣能知大师哉然予甞闻之大师云我生今之世直是形影相弔实未见有能知我者然我亦不求知于今之世但斯言未泯吾道在兹他日倘有能因吾言而见吾心则少林一宗庶几不灭矣今请以斯语弁之卷首可乎上人唯唯遂笔之以为序旹崇祯癸未孟夏四月佛𧩙日赐进士出身奉勑提督南京应天等府学政前巡按江西等处原任湖广道监察御史橘矛隹李弟子曹谷稽首和南题禅余外集序古今以文鸣者三有德性之文有问学之文有才情X之文世所盛传者问学才情而巳至于德性之文则自六经以降不少槩见作者固希而知者盖亦寡矣永觉大师早专鲁诰善朱程之学壮岁弃去遂入寿昌法社久之归闽住福之鼓山门人录其藏稿以行师自命名曰禅余外集丁丑春淛中诸缙绅请居杭之真寂门人益增其所未刻为卷者八为目者十有二余廼为较而梓之余何能知大师哉第读其文见其不驰骋于才情而实非富于才情者不能至不组织于问学而实非深于问学者不能道直如春工化普无迹可寻亦如白雪调高有耳难听且余每见其下笔疾书千言立就靡不痛快醇至至于微显阐幽开今古不敢开之口而皆出之以平易和雅无艰险绮丽之习所谓德性之文非耶盖师佩寿昌法印慧光浑圆丛林推为第一而实心实行无不可方轨前贤垂范后学尤称为末流砥柱固宜其见之文者如此是岂可以才情问学相比况哉余不揣愚蒙僣弁简首固知轻污珠玉无所逃罪然姑以述生平欣仰之私云尔崇祯庚辰秋八月既望日赐进士出身中顺大夫甞州府知府归安弟子陈琯题最后语序梁普通间菩提达磨自南天竺国来倡为禅宗不立X文字直指人心见性成佛其付法偈曰我本来兹土传法捄迷情一华开五叶结果自然成嗣是六代传衣五宗竞出由唐历宋其化大焉五宗者沩仰云门法眼三宗与宋运俱终其传至今日者唯临济曹洞二宗其洞上一宗亦巳久衰至万历间寿昌无明老祖杰出始中兴于世寿昌入室弟子凡数人其最着者博山无异和尚与先师鼓山永觉老人老人年二十五省发四十出家四十六悟道五十七岁出世八十岁入灭二十余年间四坐道场大作佛事言满天下道被域中凡丛林久参耆衲罔不腰包来觐而海内贤士大夫亦多折节问道其生平语录着述甚富俱巳刊行于世而此万余言是其最后绝唱标名最后语者老人所自命也窃惟老人之道广大精微其学贯通该博其见地圆明超绝其说法纵横无畏其所守严其所养到其福德寿考允称圆备而临终之日说偈辞众危然坐脱头正尾正即求之古尊宿亦不多得况时辈乎呜唿达磨一宗传至今日而弊巳极矣老人出而挽之以力行镇之以正大绳之以纲宗验之以言行牢把铁关不少假借故虽诸方号饱参者其始至不无行行然擎头戴角而老人不动声气微垂勘辨即皆土崩瓦解懡㦬而去唯真参之士具择法眼乃能俯就炉鞴久炼不退盖知当今之世少林一线之脉不至坠地者唯老人是赖耳无何世缘告毕遽戢化权人天眼灭孰不哀慕于X是建州弟子谢飞卿氏请以最后语寿诸梨枣公之海内庶几他日问道者知路头在兹不至迷误入于邪林甚盛心也小子霈忝预法席有年兹又滥膺付嘱凡老人生平历履颇得其详于是谨序其梗槩于卷首其他备乎林涵斋居士行业曲记云时岁在丁酉仲冬下浣嗣法弟子道霈焚香稽首题鼓山晚录序余当晚岁悞入世网作此虫豸幸不遄殂延至今日凡二十载所有应酬之语如虫御木如风号窍不能自节乃至连编累牍甲申以前不辞丑拙巳掷向人间恣众弹射至今壬辰复八更裘葛巵言未息侍者复彚辑成编将付之剞劂请名于余余时秊巳七十有五不亦晚而又晚者乎迺命名晚录夫岁当晚则化机闭塞日当晚则人物宴息树当晚则枝叶脱落而正命于根人当晚则营卫日竭而与死为隣余今当与死为隣之日仅此奄奄一息未遽绝耳一生伎俩至此而尽一生行业至此而终余尚何言哉余尚何言哉若夫是臧是否可存可废则付之世间具择法眼者石鼓老人元贤自题X永觉和尚广录总目卷首序卷第一住福州鼓山涌泉禅寺语录住泉州开元禅寺语录卷第二住杭州真寂禅院语录住劒州宝善庵语录卷第三再住鼓山语录卷第四小参卷第五普说卷第六普说茶话卷第七拈古颂古卷第八佛事问答卷第九法语卷第十法语卷第十一书问卷第十二X书问启卷第十三序上卷第十四序下题䟦卷第十五记卷第十六文考卷第十七疏卷第十八铭卷第十九论赞卷第二十诸祖道影赞卷第二十一诸赞卷第二十二偈颂卷第二十三偈颂卷第二十四诗卷第二十五诗卷第二十六诗卷第二十七古辙上卷第二十八古辙下卷第二十九䆿言上卷第三十䆿言下福州鼓山白云峯涌泉禅寺永觉贤公大和尚行业曲记永觉老人传X永觉和尚广录总目永觉和尚广录卷第一嗣法弟子道霈重编住福州鼓山涌泉禅寺语录开戒示众灵山一片老婆心掇出虗空要卖人观音傍见微微笑波离出众便当承分明祇是无风浪带水拖泥古至今此中若有僊陀客不向如来行处行竖起尺云优波离来也挥尺一下云说戒竟大众还知么若知得更不须琐屑便能倒跨须弥横吞世界指日月而西昇旋干坤而右转有斯奇特岂不丈夫其或未然山僧传得箇本子少刻一一与诸人诵过莫道山僧瞒大众好元宵示众新年以来东海龙王与日月灯明佛大相争战不分胜负今晨山僧性发将二人各打三十山藤赶过北郁单越去也二人是非且置祇如晴明阴雨外一句作么生道僧出曰晴明阴雨师曰情知你只解与么僧拟进语师便喝乃曰今既无人道得山僧打葛藤去也太虗无畔涯沧海无覆盖晴看银竹垂雨把袈裟晒貍奴白牯却知有三世诸佛遭捉败X更有神前酒台盘却最会揑恠倒骑佛殿出三门惊倒金刚在门外此夜诸佛诸祖之法尽说了也更有一句子乃诸佛诸祖说不到底本欲尽情与诸人说破怎奈山僧住持事繁待天王殿落成之后为诸人说破在夜寒珍重端阳示众昔日雪山老人指鹿为马东西诸祖证龟成鼈次第累及山僧亦不免将错就错今当端阳佳节不可虗过祇得将太虗空揑作箇小粽子要与诸人充肠果腹乃以手托起香盒示大众云大众若咀嚼得破行见竞龙舟歌楚些一任烟波自由不用饮蒲酒挂艾旗自然妖踪顿息如咀嚼不破一箇小粽子塞断诸人口门去也咦临渊无限伤心处安得黄金铸屈原诞日示众师举扇子云祇这箇放开则比比不同谿山各异收住则十方坐断云月是同至于不收不放又作么生今日三世诸佛在老僧扇子头上放光动地若有伶俐衲僧请出相见僧问拄杖子年多少师云露柱证明进云和尚年多少师云问取露柱进云如何是无量寿师云剎那剎那问未出母胎时如何师云人疑杀进云巳出母胎时如何师云疑杀人进云二俱不涉时如何师云鑑进云天上天下唯吾独尊尊箇甚么师云圾垃堆头破木杓僧礼拜师云明年更有新条在恼乱春风卒未休久立珍重中秋示众欲识佛性义当观时节因缘今夜金风透X幙玉露垂枝素月流辉碧天如洗落叶点点飘林寒蛩声声入耳帘外之青山尽曙江中之白浪摇光祇此因缘还有佛性义也无若说有错认驴鞍桥若说无面南看北斗毕竟如何咦不因夜来鴈怎见海门秋冬至示众一阳来复诸阳积而成干一阴初姤诸阴积而成坤动静如环无端造化繇兹阖辟只如大易云复其见天地之心乎大众作么生会先儒云动见天地之心或云静见天地之心或云动静之间见天地之心或云非动非静见天地之心诸人试道这四语那一语较亲今日鼓山未免为诸人註破以拂子击案左云动见天地之心击案右云静见天地之心击案中云动静之间见天地之心收拂子云非动非静见天地之心蓦竖起拂子云还见么喝一喝云诸人莫道鼓山习气重今日犹向人前诵易经好岁夜示众今夜旧年尾明朝新年头今来便古往刻刻实难留三界诸生死轮廻何日休若不勤修省如何异马牛唯有貍奴精咲破自无愁纵说真常道是甚臭屎筹诸人且道貍奴精有甚长处不见古人道唯有貍奴却知有直向毗卢顶上游元旦示众爆竹声中岁巳残春风浩荡海天宽新年佛法今何在桃李花开映宝栏映宝栏莫颟顸若不于此通消息枉向兹山走一番僧问请和尚别通箇消息师与一掌云是甚么僧无语师云何不道元正X启祚万物咸新元宵示众今乃元宵佳节山僧趂日子吉利在石鼓山头开箇卖灯心的小舖席诸人有要传灯续𦦨者么便请向前众不出师云昔百丈于火炉中拈起一星顿令沩山辉天鉴地龙潭于黑夜里吹灭纸烛直使德山瓦解氷消乃至三世诸佛火火相传千七百祖灯灯继𦦨各各耀古腾今去也山僧今夜也要与诸人成箇交易管使人人慧炬烛天祥光徧野乃以手作火云大众会么良久咲云本店买卖分文不賖示众虗空粉碎大地平沈诸佛不得出头十方悉皆坐断孤峻也尽孤峻撇脱也尽撇脱但在鼓山门下尚滞半途总成死汉所以洛浦参夹山山云坐断天下人舌头则不无怎教无舌人解语有等代云更喝一喝也是虾跳不出斗何曾梦见夹山在大抵衲僧家切莫坐守枯桩以为极则须知有时恁么有时不恁么有时恁么却不恁么有时不恁么却恁么有时高踞毗卢顶上有时低处蝼蚁脚下有时满盘托出有时什袭珍藏有时瞒尽世人有时单亏自己有时明出祁山有时暗渡仓水颠倒倒颠佛祖犹为攒眉是非非是古今莫能拟议诸人且道他因甚如此虗滑呵呵贴肉汗衫如未脱难教赤体显风流元旦示众金鸡呌起五更头无限祥光匝地浮大众新年增一岁相逢相贺没来由至于老僧手里拂子还增一岁否诸人莫道无岁好无舌儿童亲口道不X萌枝上辨春秋无影波中红日杲黧奴白牯却知有出门有路落荒草今日乃元旦启祚之辰老僧特为陞座祝延圣寿即今报恩护国一句作么生道金轮永镇三千界宝箓长延亿万年恒如老友请示众老僧昔年与恒如老友同入博山社火其时博山老人祇以一口气不来向甚么处去话钝置天下人至今二十五年矣今日恒如特登山见访不免重拈旧话报博山恩去也生从何来铁锯舞三台死从何去三台吞铁锯勿以明相覩勿以暗相遇坐断两头关银花开铁树堪咲当年博山老不解放行祇解把住老僧今日放行去也诸人还会么咦夜半石人方反侧一场好梦向谁言我闻老宿入塔请示众枯木里有龙吟吼破虗空不露身髑髅里有眼睛炤彻干坤不见尘今日收归无缝塔大悲手眼莫能寻诸人还识得无缝塔么昔唐肃宗问忠国师云百年后所须何物师资分上仁义道中国师云为我造一无缝塔婆心太切亦是老不知休肃宗云请师塔样作家君王国师良久云会么无言可对无理可伸这里活陷多少人肃宗不会到底作家国师云吾有得法弟子躭源可诏问之推祸离身迁化后诏问躭源国师意旨如何向餬饼里讨汁躭源颂云湘之南潭之北毕竟是甚么所在中有黄金充一国失却了也无影树下合同船切莫认着琉璃殿上无知识要有作么今日老僧将无缝塔重X重托出了也如其未会老僧再为註破珍重下座元旦示众鼓山三载不开堂箇中甘露每洋洋如何更起无风浪兔角拈来论短长拈起拂子云诸人会么此是寿昌老人三十年前在峩峯山头最初拈出今日落在山僧手中不免举出与诸人庆贺新正若能会得便能使地天交泰海岳齐平狼烟顿息鲸浪不兴如骇鸡宝枕圆炤无方若摩尼神珠出生无尽眉间挂剑杀活同时肘后悬符舒卷自在庆贺且置更有一人不受贺者诸人还亲近得么纵临济用单刀直入不敢正眼而窥任洞山玉线金针未免结舌有分疎密云中笼紫极高低阙下绕千官住泉州开元禅寺语录三门佛语心为宗无门为法门且道如何是无门之门喝一喝佛殿聻若道是佛山僧瞒大众若道非佛大众瞒山僧毕竟作么生且礼三拜一任疑着祖师堂神头鬼脸驴唇马舌承虗接响证龟作鼈伽蓝堂若人识得心大地无寸土且道土地神在何处藏身呵呵元来只在这里方丈昔年旧战场今日新条令三世诸佛不得出头历代祖师尽皆乞命喝一喝开堂师至座前拈疏云灵山佛法嘱付王臣如何是王臣的佛法举起疏云会么如或未会劳表白重宣一徧宣疏毕师指座云昔日维摩居士借此座于毗X耶城中广坐灵山法众祇明箇不思议境今日维摩居士借此座于温陵城中止坐山僧一人明得甚么边事会么如会得喝散大众推倒法座还恠得渠么如或未会山僧逢场作戏去也遂登座拈香云此一瓣香端为祝延今上圣寿万安伏愿尧天永荡舜日长明万民游熈皡之天四海乐时雍之化此一瓣香恭为大道台及本府本县合郡官僚伏愿永为四民慈父长作大地阳春此一瓣香恭为本寺诸大檀越护法宰官居士等伏愿长作皇家柱石永为佛国金汤此一瓣香未敢酬恩报德但要知源识委供养寿昌堂上本师无明大和尚去也歛衣就座白槌竟问答不录师良久云恁么会去早是第二义了也山僧未出方丈早巳明白会彰待至白槌一番便是风动尘起况待山僧开两片皮成得甚么但既到此祇得将无作有应箇时节大众还知第一义么莫是四禅八教莫是五乘十玄莫是临济三玄莫是洞山五位莫是云门三句莫是浮山九带且喜没交涉虽然把住则黄金失色放开则瓦砾生光浮山九带也是云门三句也是洞山五位也是临济三玄也是乃至鸦鸣雀噪风动云起无非第一义还会么如不会山僧不免作箇三家村教读先生去昔日百丈大师谓祇要透得三句第一句不得于境上取着第二句不得住于不着第三句不得作不住不着底知解若出得三句自然通天X彻地骇象惊龙经国治邦也好谈宗说教也好务本耕农也好为商为贾也好所谓法法圆通有何窒碍大众且道如何是透过三句底句卓拄杖下座结制上堂山僧走入温陵城大惊小恠唿活佛祇是破败老凡夫彻底看来无一物不谈五位及三玄逢人祇是阿漉漉臈八安僧说甚么口门尽力何所似苍是松翠是竹玄是乌白是鹄九九原来八十一六六祇是三十六若从此会去却在门外草菴宿还知有门内句么紫云殿角木头陀横遭一掴习仪亭石柱扬声大哭东西二塔抚掌大笑云屈屈大众会么无事归堂好上堂衲僧门庭一味调直不用汉语胡言那管前三后七如问拾得姓名叉手当胸而立又如百丈开田展手分付大义恰值老僧洗脚赵州道底平实大道本来如斯有何委曲隐密才起拟议思量良骥追风不及好似适燕南辕也是黑夜寻日今日山僧又作么生久立珍重除日上堂山僧今日性命在诸人手里或用长蛇偃月或用匹马单鎗便请设施特为证据众不出师复云岁巳暮归何所镇日经营皆是苦劝仁者须自覩巢知风穴知雨云从龙风从虎孔雀佳屏为客开老鹤健翼因风舞赵州道箇无云门却云普普化祇摇铃禾山解打鼓举拂子云会么良久云牟尼不在西天仲尼不居东鲁X元旦上堂今朝正月一泰运方开日换了旧桃符拈起新官历五福尽持来相赠无有惜灯笼与露柱箇箇都贺毕更有一人还受贺也无受贺且置毕竟作么生见得此人古云直下犹难会寻言转更賖若论佛与祖特地隔天涯既不许寻言又不许直下如何得会去若会得此人说甚么临济三玄说甚么洞山五位说甚么归宗斩蛇罗汉书字雪峯辊毬大隋烧畬这般古恠的古恠于渠耳朵弦也不上因甚如此呵呵曾经大海休夸水除了须弥不是山上堂今年正月又过五鸣起法钟敲法鼓不用如何并若何不用拈今并举古起身展两手云佛法当堂两手交露柱灯笼齐作舞诸仁者还承当得去么良久拈拄杖云晴干不肯去须待雨淋头卓一卓下座上堂三阳起运万物咸新桃花能红柳眼能青明明祖师意明明古佛心只贵直下会切莫乱沉吟更有一般奇特事虾蟆跳过东海浔大众会么良久云当初只道茅长短烧了方知地不平上堂明机自昧息虑迷源语默难显肯诺不全毕竟作么生得相应去莫是竖一指么莫是竖一拳么莫是喝一喝么莫是畵圆相么莫是旋身一匝么莫是打筋斗么莫是推倒法座拂袖便行么且喜没交涉诸仁者各自归堂仔细看好上堂昔庞居士参马祖有颂云十方同聚会箇箇学无为此是选佛场心空及第归后来有或庵参此庵X于天台护国举此颂至此是选佛场此庵喝之或庵大悟作投机颂曰商量极处见题目途路穷边入试场拈起毫端风雨快此回不作探花郎山僧今日不免从头註脚去或庵参此庵于天台护国臭肉引苍蝇举颂至此是选佛场挑着一担禅此庵喝之夺饥人之食或庵大悟七花八裂了也商量极处见题目上大人丘乙巳途路穷边入试场五逆闻雷拈起毫端风雨快巳迟八刻此回不作探花郎尚有寒酸气在诸仁者且道作么生是中式底事莫是学得无为么莫是悟入心空么且喜没交涉毕竟如何是中式底事呵呵一番亲切处逢场必自知上堂若论此事非干动静不涉有无岂落言诠无容拟议一棒一喝正是节长枝生说妙说玄莫非尘埋雾隐非为祖道不当宗乘作么生是宗乘中事山僧今日牙痛上堂拈拄杖卓一卓云汝诸人识得这木上座么上座生来不记年神头鬼脸不堪传惯掣风颠人莫测虗空背上打秋千横拄杖曰十方诸佛无出头处竖拄杖曰三世诸佛无藏身地若也不横不竖诸佛有眼觑不见有口道不得有手摸不着至于今日应机示众一句又作么生卓一卓曰还闻么如闻得汝诸人长年与木上座眉毛厮结其或未然木上座往琉球国开堂去也下座上堂错错错铜头铁额争强弱是非一毫如未尽何X曾免得阎罗縳莫将篱下破沙盆当作佛前青石钵任你惊天并动地仔细看来不如莫毕竟如何是出是非外一句五宗门下无踪迹大悲手眼摩不着佛涅槃日上堂释迦文佛于四月八日降生演出一本传奇自喝釆开场之后或离或合或悲或欢到二月十五日曲尽局终作箇大收场于双林示灭大众不可祇作矮人看场须是识破他这一点毒心肠始得山僧今日不惜眉毛为汝诸人註破以拂子击案左边云释迦文佛于此降生毗蓝园内以拂子击案右边云释迦文佛于此示灭双林树下至于非生非灭底又作么生举拂子云是甚么咦上堂箇中实地自然凡草不生格外玄机直是桑莲遍树不须文殊化身重重抄出何用梦中罗汉箇箇特来挑灯道者反增迷暗袒䏝和尚枉走街坊若知湿即是水甘露涓涓不从天降若或认奴作郎紫云片片长封目前今有咲破紫云封吐却甘露味底汉子么好教七十余员高僧藏身无地一双古龙眼井彻底清凉咦石塔凌空高万丈多少游人枉费观上堂箇箇圆处处妙法法皆同向上窍无始知见若能消纵横无碍弘机要须弥顶上扣金钟新罗那畔放铁鹞驱出泥牛海上行打得石虎嘷嘷呌举拂子曰知箇甚么又见箇甚么击案曰碍箇甚么掷下拂子喝一喝下座X上堂昔有箇秦国夫人计氏问法于开善谦谦曰我径山和尚祇教人看箇狗子有佛性也无及竹篦子话不要下语不要思量不得向举起处会不得向开口处承当伹参云狗子有佛性也无无夫人依之而参便得发明大慧曾为普说满口赞扬他是闺中之妇无有道友商量无有宗师警䇿何能便尔悟去盖为渠信得极便能着实用功所以收功快也这箇且置又有箇婆子遣人送钱到赵州观音院请转藏经赵州下禅床遶一匝云转藏经竟传与婆子婆子云我请转全藏如何祇转半藏当时赵州闻语无言可对无理可伸恁地休去如今有人道赵州见他恁么道便好当头便喝或噼面便打或下禅床再遶一匝这些见识何曾梦见婆子境界诸人若识得赵州转身处便识得那半藏识得那半藏便识得秦国夫人悟处识得夫人悟处便识得赵州无你们看这两箇都是世间俗妇乃能通宗师血脉岂可作丈夫汉反尔蹉过禅期将满切宜用心庶不孤今日苏太傅夫人设斋之意珍重上堂禅期将满八十九日中山僧开两片皮说黄道白无非是埋没诸人诸人耳卓朔眼动定听山僧说黄道白无非是添枷添锁有甚么益古人有箇良遂座主他讲经讲论有一肚佛法然却不能自稳来参麻谷谷见他来全不管他荷锄头入园去良遂亦随入园谷不顾竟归方丈良遂大悟乃曰和尚今日莫X瞒我好又有箇礼上座挑一担禅到处走到五祖演处如何若何演但云上座也分些缁素好次次来次次如是道凡一年半一日见演祖上堂云同门出入宿世冤家忽然如秤鎚落相似你看他这两箇宗师说箇甚么这两箇学人悟箇甚么盖此等宗师是天下第一等宗师此等学人是天下第一等学人若祇向七玄八妙处寻讨逢人祇管禅去及到臈月三十日禅不去了也今禅期将满切不可作将满看各宜紧把绳头同着祖鞭珍重解制上堂三月安居九旬禁足若能打破大散关掣开布袋口拨动圣箭子放出辽天鹘回看山僧九十日所说是甚么热椀鸣声若祇记一肚抄一本学弄鬼戏有甚么用处昔洞山解制云诸兄弟东去西去直须向万里无寸草处去祇如万里无寸草处作么生去翠巖解制云一夏巳来为诸兄弟说东说西看翠巖眉毛在么诸人向去各有二老汉在你脚跟后大须审细不可祇说九十日为一期也黑漆崑崙举步迟铁鹞搏空不受覊脚下直须无寸草莫教孤负翠巖眉永觉和尚广录卷第一X永觉元贤禅师广录X卍XXX永觉和尚广录卷第二嗣法弟子道霈重编住杭州真寂禅院语录三门这门庭八字打开了也大众作么生休向脚跟下重添多少泥弥勒殿横拖布袋呵呵笑十字街头等箇人且道等甚么人咄佛殿金佛不度炉木佛不度火泥佛不度水且置祇如赵州道真佛屋里坐不知面皮厚多少大众今日且道礼甚么佛伽蓝堂法本法无法汝今护何法护伽蓝神惺惺着祖师堂一队不唧𠺕尽无风起浪仔细简点来俱不免拄杖人事道中且礼三拜据室续真寂之旧案行寿昌之正令苕水溪中白练长孔青山上黄云净咄开堂师至座前拈疏云欲弘大法须假金汤直把擎天之手转作扣关之拳仰劳维那逐一宣出宣疏毕师指座云须弥灯王如来为诸人彻困了也如或未闻待山僧为汝註破遂登座拈香云此一瓣香端为祝延今上圣寿万安伏愿金轮永镇于八纮鳌极长安于万世此一瓣香恭为两院三司各郡官僚以及数郡护法宰官檀越居士等伏愿常膺一人之简在永为万姓之具瞻此一瓣香恭为真寂堂上闻谷大师伏X愿生生永坐旃檀林在在常为狮子吼此一瓣香恭为寿昌堂上本师无明大和尚仰酬法乳之恩歛衣就座白槌竟僧出问今朝选佛场开且喜羣英会集如何是转凡成圣一句师云我不敢孤负汝进云转凡句子蒙师指堂奥之中事若何师云汝即今聻僧礼退问正法眼藏向这瞎驴边灭却为甚又覔一箇半箇毋令断绝师竖起拂子云是断绝是不断绝进云旧时门户今日重开凡圣咸临和尚如何接待师云我这里一总不容进云为甚么不容师云恠我不得问宝剑当空即不问如何是超佛越祖之谈师云不敢涂污汝进云恁么则箇箇成佛去也师云也不消得僧礼退更有欲出问者师云住住任你一人有百千舌舌有百千声声有百千问头祇消山僧击一下拂子尽答汝竟若说有未答处便是万里望关山去也举拂子云这箇是第一义第二义且莫妄生拟议任你铜头铁额枉用刚强鬼眼龙睛徒伤伶俐机锋严峻只是骂雨呵晴针线绵密尽是捕风捉影今日蒙诸宰官居士及诸大德命山僧到此教我如何开演山僧一味杜田没有新鲜言句也无花草文章伹事不容巳只得剖心刳胆费尽舌头为汝诸人说破咦多虗不如少实珍重居士问杀佛杀祖尽落古人圜缋行棒行喝不脱今时窠臼请和尚尽底掀翻直指西来大意师云向巳道过士礼拜师便下座士喝一喝师笑云多了这些X佛诞日上堂僧问世尊未出母胎度人巳毕为甚么今日一手指天一手指地师云全身腥臭问悉达不降生万古如长夜云门道打杀意旨如何师云止响扬声进云恁么则草枯鹰眼疾雪尽马蹄轻师云尊重好问诸法本离言和尚离言如何阐扬师竖起拂子进云只此更别有师放下拂子僧礼退师乃云释迦冤债未能了年年一次热汤浇祇为儿孙奉重来承虗接响知多少唯有云门解报恩一棒打杀非奇巧真净又要罨云门压良为贱真难晓乃卓拄杖云山僧今日据令而行真净老人还放得过么这三大老争奇竞峭各逞风流要知祇得一橛山僧今日又作么生道鸳鸯枕上双行泪半是思君半恨君黄海岸司理请上堂海岸居士问和尚得法寿昌得箇甚么师展两手士便礼拜僧问把住要津即不问放开一线时如何师竖起拂子进云龙得水时添意气虎逢山势转威狞便拂袖归众师哂之问有无不立中亦不安时如何师云所供是实进云莫是学人安身立命处么师便喝问王臣亲临光被泉石护法恩深将何报答师云护箇甚么进云果然处处剎尘堪驻节不须解带镇山门师云且礼拜着问不问临济三玄要洞上五位请师宣师云问将来问如何是正中偏师云古镜自含光进云如何是偏中正师云雪覆崑崙顶进云如何是正中来师云不向死水蟠进云如何是兼中至师云纵横无忌讳进云如何是X兼中到师云古殿积烟云进云正偏五位蒙师指不立功勋事若何师云向上瞧僧礼退师乃云昔日郭公辅访白云端端为上堂举云上大人丘乙巳化三千七十士尔小生八九子佳作仁可知礼也端谓此偈能为天下人卸却炙脂帽子解却鹘臭汗衫山僧看来此偈在公辅分上却是加一箇炙脂帽子鹘臭汗衫了也今日海岸居士垂顾真寂真寂又作么生顾居士云居士远来不易居士复问如何是上大人师云向下瞧士云莫是丘乙巳么师云你自看士云没量大人如何在匋里师云非公境界士云因甚到匋里来师云东山月上西山月士云径山路向甚么处去师云蓦直去士云五峯曾到么师云总瞒不得下座士送师上楼又问云要穷千里目更上一层楼如何是一层楼师弹指一下士云莫更有进步处么师云莫妄想士云勘破了也师不顾士云寿昌多幸师亦不顾直入方丈六旬诞日上堂僧问香云飘缈长瞻不老之春龙象班齐仰祝无疆之寿敢问如何是无疆之寿师云文殊算不清进云尽力搜寻不得时如何师云逼塞虗空进云满盘托出时如何师云千手摸不着进云承师有言随家丰俭作用不同故有五宗之别不落五宗一句又作么生师云虗空为汝说进云如何是直捷门风师云一棒一条血进云如何是绵密门风师云金针不许知进云如何是暗合门风师云如空合X空进云如何是平实门风师云喫茶喫饭进云如何是险峻门风师云铁壁千寻又僧问今日诞生不问降尊示劣谩言倒岳倾湫云门道一棒打杀与狗子喫意旨如何师云祇扶得一半进云假如今日云门来又作么生相见师云啊㖿进云此去还有向上事也无师云石人眼里不栽花僧礼归众师乃云六十年前今日生六十年后今日说轩辕花甲转如环好似匋中一片雪诸公把住太虗空特来为我庆时节可怜负着臭皮囊刻刻生兮刻刻灭生是生灭是灭苏秦枉掉三寸舌生非生灭非灭孙膑出门脚遭刖纵到生灭不相干李白江头手捉月竖拂子云是生是灭是非生是非灭是相干是不相干喝一喝云为汝诸人註破了也会么假饶如此会得要见真寂尚少一只眼在下座唐祈远孝廉请上堂寿昌不肖儿举动最颠倒今朝撞着唐居士不觉全身都破了有时拈朽草而作黄金有时指黄金而作朽草有时喝大地而成微尘有时撝虗空而出百宝有时向虗空外簪花有时向泥窟里洗澡颜回闻之不能愚孔子闻之直笑倒鬼谷洞中失却龟问着孙膑无处讨呵呵大众无事归堂好唐居士问如何是参禅得力处师云三箇孩儿抱花鼓莫来拦我毬门路下座长揖法师请上堂僧问昼夜参寻只图见性如何是见性一句师云今日不答话进云识得自性方脱生X死一口气不来时作么生脱师云口自横鼻自直进云脱得生死明知有去处眼光落地时向甚么处去师云即今在甚么处问孤身临大敌时如何师云敌箇甚么进云敌后如何师云莫孤负好进云挥戈转日三边外午夜纶音事若何师云请尊重问古云莫谓无心即是道无心犹隔一重关如何透得一重关师云汝今在关内在关外僧拟进语师云去僧礼退师乃云海若决无殊味舜若岂有异疆祇为迷封滞殻便有我里他乡金丸弹子之诮有自来矣今长揖法师演教闽中不远二千里逐臭而来请山僧演法可谓具无私之玄鉴者也昔有人问祖意教意是同是别古德云鸡寒上树鸭寒下水又有云氷块雪团虽各具通方正眼但未免落在同异窠臼里俱未知有向上关棙子若有人问山僧祖意教意是同是别山僧噼面便打何故为人须为彻杀人须见血结制上堂今朝结期煅鍊大家各宜抖擞步步紧把芒绳头时时牢守布袋口直须万里一条铁莫学苕谿隄畔柳大地山河成片雪忽然变作狮子吼顿使虗空亦脑裂惊得须弥颠倒走三世诸佛古冢精千七百则弃刍狗只如恁么还当得衲衣下事么笑云也是虾跳不出斗至于跳出一句作么生道良久云丑下座于润甫别驾请上堂僧问冲开巨浪百千重透网金鳞气势雄巨浪冲开即不问如何是透网金鳞师云X若是则透网去也僧转身云今此风云会飞腾上九霄师云且归本位着问一念圆满无前后不落堦级事如何师喝云落何堦级问稳卧片帆天正朗前山无复雨鸠啼时如何师云足下蹑骊珠休问长天月进云毕竟的意如何师云闭目家中坐却怨月无光问先大师问仪峯和尚云十界从心生心从何处生请问毕竟心从何处生师云阇黎问意从何处来僧作礼归众师乃云今日乃金坛于润甫别驾修大悲忏圆满凂山僧上堂润甫先生旃檀其质金玉其韵德风久播于闽南声价直高于斗北犹谓人非圣人孰能无过乃命诸阿郎到真寂院中修礼大悲忏法大抵忏悔之法似揩磨古镜虽不无揩磨之功要自知本有光明不属揩磨若识得本有光明则拈香择火无非道场礼拜诵持总归实相然此犹是化门边事更须知有古人道底古人问古镜未磨时如何云此去汉阳不远古镜巳磨时如何云黄鹤楼前鹦鹉洲又有问古镜未磨时如何云昧不得古镜巳磨时如何云黑似添又有问古镜未磨时如何云古镜巳磨时如何云古镜此三大老还有亲疎也无若无亲疎眼在甚么处若有亲疎那一箇较亲试辨别看古又有一居士问二祖云弟子宿缠乞师忏悔好似胶舟请渡二祖云将罪来与汝忏可谓打蛇得七寸士云覔罪相不可得贼身巳露二祖云为汝忏悔竟宜依佛法僧住矢上加尖去也士云此罪相不在内不X在外不在中间如其心然咄是何言欤大小祖师作取次语犹欠悟在山僧则不然谁管渠忏悔未忏悔谁管有罪相无罪相山僧事今日普令五弥须一时摧崩四大海当下枯竭去也击拂子下座冬至上堂僧问羣阴剥尽一阳生淑气初临曙色新剥尽羣阴即不问如何是一阳生的道理师云疱羲画不成进云一句分明该万象从教大地尽阳回便礼拜师云归位着问叶落树枯时如何师云足下踏泥龙进云还存后阴也无师云掌上擎日月问观身实相观佛亦然如何是实相师云泥塑木雕僧掩耳而拜师云蹉过了也乃云一阳初生海底吼泥牛之月六阴渐泯空中落翳眼之花手探月窟足蹑天根左能旋干右能转坤奇特也尽奇特要是生灭边事祇如白日遶须弥而昼夜不与太虗包干象而消长弗关是则也是望达磨门下犹在北郁单越作么生是达磨门下一句修罗掌上擎日月夜叉足下踏泥龙腊八上堂二千年前世尊于腊月八日夜覩明星见一切众生一时成佛这老汉犹鼓粥饭气在山僧则不然山僧今于腊月八日昼覩日轮见一切众生无佛可成若有箇无面目汉出来推倒法座喝散大众山僧亦恠伊不得祇如二千年前事与二千年后事是同是别却请拄杖子判断去也拈拄杖卓一卓下座X除日上堂僧出问腊月三十日有人与和尚索债和尚如何发付他师展两手问四众俱集钟鼓分明目前声色全彰箇中谁是当人师云好自看进云亡家破宅阿谁是主师云好自看进云一年腊尽春方至崖畔梅花透鼻香师云多了两句问承和尚示偈云住山切莫染浮尘敢问浮尘堆里学山居时如何师云片月行空白云自在进云寂灭身心道有余时如何师云片月行空白云自在进云伹得胷中憎爱尽时如何师云片月行空白云自在进云不参禅亦是工夫时如何师云片月行空白云自在僧礼拜师云此四转语可仔细参详去问森罗万象法法俱彰如何藏得师云孤峯独秀不挂烟萝进云倚天长劒截断老汉舌根时如何师云弄虗头作么前话未会在僧礼拜师云短贩樵人徒夸书剑乃云山僧习懒成痼癖抱拙养残年事出不巳与诸人打口鼓未能捞龙打凤亦未能漉鳝钓虾皆缘山僧为人刀子不快非诸人之咎也今到腊月三十日阎罗老子要来算饭钱诸人又要山僧说箇圆满伽陀山僧记得古人云杀人须用杀人刀活人须用活人劒又有云杀人须用活人劒活人须用杀人刀大抵古人家富力强用得许多刀剑山僧一贫如洗祇有寸铁要杀便杀要活便活有时以活为杀有时以杀为活诸人还知么今日山僧更有一箇最后最后底句总说与诸人去也珍重便下座X元旦上堂昨夜岁华方结局今朝韶景又开新五更早起忙底事拈香祝圣贺新正斋后打鼓催上堂看来事事尽天真更要山僧开口说灯笼笑倒露柱嗔然虽如是更听老僧一偈柳解扬眉桃解笑醉倒灵云尚未醒石牛吸尽三春雾到此方明一片心解制上堂今日解制诸兄弟未免或东或西山僧有三句分付第一出门不得拕着死尸走第二到人家喫饭不得沾唇第三不得向万里无寸草处住着若能不犯这三句他日烧一片香供养老僧未为分外若于三句中有犯切莫道在真寂过冬珍重翠云庵灯节上堂今日然灯古佛知时应节欲放大光明为诸众生说诸佛未曾有底法却被雪山老人先机而作将四花缤纷而下一时占断青山四壁尽堆寒玉千峯总罩彤云普使一切众生同游大光明藏各住诸佛众生平等本际露柱便出来道大地山河一片雪灯笼却出来道鹭鸶立雪非同色香炉又出来道二老兄着甚么死急你且道好雪片片落在甚么处咄这三人虽则同游大光明藏怎奈鼻孔被雪山老人穿却了也惟有翠云老僧却不受他差排毕竟作么生闭门高卧袁安被那管堦前雪几深灯节后日法林监院请上堂昨夜千家灯火万户笙歌火树灿银花星桥连铁锁妙光法师说尽莲华经直使秾李游妓醉舞王孙悉成普光明佛至于今日妙光法师向什么处去也这箇且置且道作么生是X所说底经良久云向下文长付在来日下座住剑州宝善庵语录结夏上堂宝善今朝初结制九十日中须子细愤然竖起銕嵴梁单单看着自家鼻昏魔散鬼尽遣除从前络索都抛弃不须更问古佛心不须更问西来意洞山父子不唧𠺕临济儿孙成特地百千三昧尽希奇拈到老僧俱不是既尽希奇因甚俱不是老僧年老解藏身未许傍人轻拟议珍重佛诞日上堂今当悉达降生之日四来诸大德逐臭寻声求老僧说戒古人云戒之一字诸佛所师甜瓜彻蒂甜又云戒之一字诸祖所忌苦瓜连根苦佛之与祖本同一箇鼻孔因甚分途而趣有等道师一任师忌一任忌似则也似未免拈向左边着有等道师无所师忌无所忌似则也似未免拈向右边着老僧年老气力衰微心力短少更无许多计较大众不如归堂去好解夏上堂僧问四蹄俱过了为何尾巴过不得师云鼻孔碍人问正偏不立功位无依正当此时请师直指师云老僧今日头痛僧礼退师乃云昔日结中有解今朝解中有结九十日中恁么过看来刻刻有生灭昔日结中无有解今朝解中无有结九十日中恁么过看来刻刻离生灭若能透过两重关便是教家称极则达磨门下事如何直是半点无交涉竖拂云只如这里是结耶是解耶是有生灭耶是离生灭耶X有事不如无事好莫向空中重下橛喝一喝下座佛诞日上堂僧问世尊初生分明漏泄为甚云门要一棒打杀师云云门太多事僧云和尚又作么生师云生一任生杀一任杀僧云和尚因甚全无独断师云虗空岂有减增问悉达降生未免灵龟拽尾云门行棒要且止响扬声去此二途请师垂示师竖起拂子僧便礼拜师乃云古人道世尊未出母胎度人巳毕既是未出母胎因甚度人巳毕老僧道世尊巳出母胎一人不度既是巳出母胎因甚一人不度识得老僧底便识得古人底今日香炉头上三世诸佛历代祖师于此转大法轮且道是度是不度良久云向下文长珍重孙道台请祈雨上堂拈香竟乃云今日伏承道台孙公及合郡尊官诸春元文学命老僧冒登此座恳求甘雨诸仁者风从何来雨从何起电王飞出黑云头问渠毕竟何所止娑羯罗龙王行雨时但动一念娑婆世界雨悉周徧子细看来也不离这里这里是甚么所在还知么拈拄杖云老僧柱杖子化为龙吐雾兴云遮天掩日大布滂沱尽阎浮提悉皆周遍大众且道他承谁恩力卓拄杖下座上堂论是论非好似将军徒骂阵灭踪灭影恰如顽石碍当门说妙说玄捕风捉影而徒劳行棒行喝带水拖泥难自脱到这里教老僧作么生开口良久云听取一偈宝善菴中日似年北窓高卧羲皇前枝头X红叶无心绪一任风吹落枕边中元日江海若居士请上堂今日海若居士为荐先考怀潭封君命老僧陞座演法忆昔佛于是日教尊者目连设盂兰盆仗十方僧伽之力其母得出离苦趣生华光天又忆佛说供养百千诸佛不如供养一无心道人且作么生是无心道人有等便谓东西不辨南北不分随缘放旷任性逍遥何异万里望乡关老僧今日不惜口业为诸人道破山如是青水如是绿鸟自能飞鱼自能游若于此作有佛法见贬向二铁围山作无佛法见亦贬向二铁围山不作有无见祇管随缘放旷任性逍遥亦贬向二铁围山击拂子云二铁围山倒了也无心道人来也且道作么生供养金菓不须猿摘去玉花何用凤衔来上堂昔韩文公问大颠云和尚年多少颠提起数珠云会么公云不会颠云昼夜一百八这公案老僧昔在真寂曾拈云大颠虽是一员老将怎奈齿不关风老僧则不然若有人问和尚年多少答云须弥重九斤这一转语却有衲僧气息伹今老僧年老气衰佛法又变了若有人问和尚年多少亦提起数珠云会么彼云不会亦云昼夜一百八诸人且道老僧底与大颠底是同是别若人识得大颠底老僧在西牛贷洲打鼓若人识得老僧底大颠在东胜神洲作舞东西虽有异南北颇相通珍重诞日上堂老僧今年六十六宝善菴中借一宿今朝X道是我生辰大家齐上南山祝前既不来今不往两头不移中岂续此中正好悟无生莫道双轮如转轴假饶寿若须弥卢我道祇如弹指速假饶寿若太虗空也是虗空畵眉目惟有黧奴不记年踏破虗空无两足三世诸佛不能知露柱发笑灯笼哭仁者若要明端的请看多福一丛竹上堂至道玄默灵智绝依任你行喝行棒早巳落二落三更加如何若何直是千里万里所以从上诸佛结舌有分历代诸祖举似无门昔三祖信心铭云至道无难唯嫌拣择但莫憎爱洞然明白岂不是剖心剖胆说与后人但既曰唯嫌便是拣择既曰但莫便是憎爱况有明白可指岂为究竟之谈须知至道无难亦无易无拣择亦无无拣择无憎爱亦无无憎爱无明白亦无无明白祇如老僧恁么道还免得过也无老僧虽不落拣择憎爱亦是借拣择憎爱为弄引岂能免过毕竟作么生免得老僧是洞下儿孙却忆洞上之言上堂今日张华宇居士命老僧冒登此座举扬大法吾佛大法以识心达本为宗极以忘情默契为入门若本分举扬必与诸君大相枘凿今且借诸君寻常茶饭就地辊将去冀诸君得箇入处如中庸开口便道天命之谓性大学开口便道明明德孟子亦云尽心知性岂不是以识心达本为宗极如孔子云予欲无言又云默而识之子贡云夫子之文章可得而闻X也夫子之言性与天道不可得而闻也岂不是以忘情默契为入门自是后之学者流于训诂变为举业与斯道直是千里万里岂儒者之学则然哉今日诸君有志于大道切不得落于知解滞于语言须是谢去声色专其心一其志将通身精神通身力量用在一句无义味话头上精研之久一朝黑漆桶忽然爆裂自然通天彻地放大光明古宿甞云要明此事须是如猫捕鼠绝无他顾亦如鸡抱卵煖气相接自然得入不见道君子爱财取之有道大众久立珍重李羽吉居士施衣请上堂多子塔前露柱共灯笼鬬额黄梅夜半黧奴与白牯交参正当恁么时所付何事师拈起袈裟角示众云不是天孙组织全因化母机梭若是一线相通直可遮天盖地果然寸丝不挂便好七纵八横昔阿难问迦叶云世尊传金襕袈裟外更有何事迦叶召阿难阿难应诺迦叶云倒却门前剎竿着诸人还会也未如其未会老僧不免颂出剎竿倒却虗空裂万圣千贤立下风祇因一诺些儿事直令千古费分疏今日还有人分疏得下么纵能分疏得下也未免拄杖三十下座陈韫玉中翰请上堂秋风飒飒点红叶于玉堦秋云飞飞变白衣于苍汉秋露垂垂人物同沾沆瀣秋月晧皓山河尽入玻璃诸人当此之际切不得作境会亦不得作心会亦不得作道会百姓日用而不知诸佛知之而难名若强名之其在世尊两眉之间唤作X白毫相光其在观音胸前唤作金色𠶹哩字其在普贤毛孔里唤作普现色身三昧其在势至宝瓶中唤作百宝光明其在宝善水晶瓶里唤作真身舍利罗举拂子云在老僧拂子头上又唤作甚么良久云海神知贵不知价留与人间光照夜刘长卿文学请上堂今日乃刘长卿文学命老僧陞座演法特荐故室陈氏陈氏昔日恁么生而实无所生陈氏今日恁么灭而实无所灭拈拄杖卓一卓云老僧卓杖作声是声之生也生从何来卓巳声灭是声之灭也灭从何去既无来去则知生是幻生灭是幻灭既知生是幻生灭是幻灭则知原未甞有生原未甞有灭识此不生不灭底则陈氏女不劳弹指入七宝池坐胜莲花去也陈氏且置只如衲僧到此又作么生且莫扬声大呌眼空四海老僧祇分付渠在门外止宿园中运粪何以故青原山上鈯斧子从来不肯妄流传卓拄杖下座师到兴福寺陈晓人居士请上堂诸方浩浩竞谈禅老僧长抱白云眠今朝却被陈居士无端拉出畵堂前诸仁者要老僧说禅么且将古人数则葛藤与诸人提唱一番僧问古德云如何是禅答云猢狲上树尾连颠又问如何是禅答云勐火着油煎又问如何是禅答云碌砖此三转语如骇鸡犀八面玲珑如大火聚栖泊不得如涂毒鼓闻之则丧身失命若于此三句透得则千七百则臭烂葛藤一一透得但老僧X底却不如此若僧问如何是禅答云凤山深处雨如烟又问如何是禅答云门前池水养新莲又问如何是禅答云鹧鸪啼破白云天若会得老僧底尽会得古人底会得古人底未必会得老僧底今日还有人会得么老僧别甑炊香饭供养于此人师到双漈寺上堂老僧数载不开堂一任诸方竞举扬撒玉撒沙懒分辨多年舌上苔苍苍因甚如此不是逢强即弱不是退已让人不是无意度生不是习懒成癖盖为达磨一宗不可向口舌上办知解边取如老僧昔在宝善闻箇双漈寺及昨日出宝善过南雅口度集瑞桥上杉谿岭山如削壁路若羊肠崎岖数里始达上方方知双漈寺不是往日舌头上底然更须知不是隔岸望见巳为到双漈寺也不是入大门巳为到双漈寺也不是到佛殿礼三拜佛转过方丈吃茶巳为到双漈寺也到这里因甚犹道未到以渠问着双漈寺事依旧茫然必须间间分明事事通达方可称到双漈寺然老僧也向他道箇未在未在昔日青原许箇鈯斧子与石头住山去石头便请青原祇垂一足若会得青原垂足意方吃得山僧手中棒也大众珍重永觉和尚广录卷第二X永觉元贤禅师广录X卍XXX永觉和尚广录卷第三嗣法弟子道霈重编再住鼓山涌泉寺语录大雄殿上梁上堂昔风穴垂语云若立一尘家国兴盛野老颦蹙不立一尘家国丧亡野老安怗雪窦则谓先竖千秋伟绩后崇万里清风天童则谓渭水经纶首阳清节双存竝重拈拄杖卓一卓云三大老百杂碎了也鼓山老人今日向无何有中幻出空花佛事从不思议处建立镜像道场诸人且道是立耶是不立耶按拄杖云横按镆鎁全正令太平寰宇斩痴顽卓一卓下座结制上堂僧问今日大开罏鞴锻凡鍊圣忽有箇非凡非圣底人来和尚作么生锻鍊师云三十棒进云过在什么处师云过在非凡非圣进云能凡能圣底人来和尚又如何师云三十棒进云过在什么处师云过在能凡能圣进云恁么则吾师钳鎚大异诸方师云异箇什么僧礼拜师便打乃云老僧三缄其口七载不上堂盖不欲教坏人家男女也诸方禅衲多谓诸方肯为人老僧不肯为人殊不知老僧实为人诸方却不为人诸人还知也未今因大中丞邵公剑津居士新造禅堂成结制安僧复命老僧上堂老僧事无一向今日为人去也举起拂子云会么诸人若能于此直下会取则鼓山禅到手了也鼓山禅最简易最直捷无三湾四曲底禅无戴花插柳底禅无奇X异古恠底禅无隐蔬秘密底禅但能于此会取则诸佛说底也在这里诸祖说底也在这里更有诸佛诸祖说不到底也在这里若更回睛转脑则白云万里去也莫道老僧不为人好卓拄杖下座上堂老僧前日举拂子要诸人直下会取诸人还会也未老僧恁么道也是嚼饭餵小儿若向箇汉道被他蓦口掴老僧还恠得他么然也不可乱掴昔兴圣国师云有一人不跨石门须有不跨石门句作么生是不跨石门句莫是道勐焰无蚊蚋得么莫是道师姑是女人得么此皆是门内句非不跨石门句作么生是不跨石门句昔有僧问兴圣不跨底事作么生兴圣以拂子蓦口打诸人若于拂子下会得巳是迟了八刻如或未会老僧不惜眉毛为诸人註破良久云珍重上堂僧问昔镜清云诸方只具啐啄同时眼不具啐啄同时用请问和尚如何是啐啄同时眼师云的进云如何是啐啄同时用师云当进云南院道作家不啐啄啐啄同时失又作么生师云老僧留着口喫饭问承闻和尚道最简易最直捷底禅今日可得闻否师云道甚么进云恁么则今日闻于未闻也师云如何是闻底事进云待无人处白和尚师云好与拄杖乃云老僧无伎俩只打鼓山鼓不说禅与道不论佛与祖甜瓜现成甜苦瓜现成苦露结必为霜云腾必致雨看来万法仍旧自然超佛越祖千圣既皆如是X老僧何用重举更有一事报君知也要大家验取昨夜捉得石乌龟天明看时原是螺江神女上堂僧问三千七百葛藤即不问如何是平常事师云喫茶喫饭进云大众分中又作么生师云喫饭喫茶进云恁么则箇箇尽平常也师便咦问临济三玄即不问洞山五位请师宣师云问将来僧云如何是正中偏师云黑漆崑崙空里眠进云如何是偏中正师云玉女手捧空王印进云如何是正中来师云青天白日轰霹雳进云如何是兼中至师云江上兴波不作浪进云如何是兼中到师云泥牛入海无人见僧礼拜师乃云佛道闲旷不涉程途建立乖真俱非本色先圣事不获巳乃有五位之设明月夜悬秋壑凉风暗透疎林此是曹洞家风运足在威音之外游戏入狸奴之穴此是曹洞行藏举目能令三界静振铃直使九天归此是曹洞作用作么生是曹洞宗良久云宁可截舌上堂僧问法堂钟鼓分明诸人耳目炳烺敢问钟未鸣鼓未响消息可得闻否师云侧耳侧耳进云钟巳鸣鼓巳响景象可得见否师云瞎作么进云视而弗见听而弗闻端的一句作么生师云闭目作夜问洞山寻常教人行鸟道未审鸟道作么生行师云不是阇黎跨足处问有言有句即不问无言无句时如何师云且收虾䗫声乃云无言无句其事转亲有言有句其事转远盖为有言有句皆在机境中求所以德X山云汝但无事于心无心于事则虗而灵寂而玅先兴圣国师云不如休去歇去一念纯朴去时中无间却易现露这箇此乃先圣诚言若好在机境上求则无论你大事未明即自谓大事巳明而掀翻世界推倒佛祖亦未免毒气未消杀活自由纵横莫测亦未免伎俩未化止滞半途非为究竟何以故尘中虽有隐形术争似全身入帝乡冬至上堂积阴之下一阳复生此造化之复也积迷之下一念顿醒此人心之复也当其未复潜于何所及其方复来于何方及其既复何所标指还知么于此穷之则知渠今古无间动静不干然亦是由人力安排作如是说渠实未曾说我是今古无间底我是动静不干底毕竟作么生是来复底事噫不是知音者徒劳话岁寒上堂僧问为因过水逢渠后曲垂三路接羣机如何是鸟道接人师云下足不沾尘进云如何是玄路接人师云推爷向里头进云如何是展手接人师云觌面巳相呈进云鼓山门下以何接人师云老僧无三路只有一路进云如何是一路师竖拂僧礼拜问昔从真寂住今向涌泉来未委吴山越水是同是别师便咄问门庭施设即不问堂奥之中事若何师云且归位着僧礼拜师乃云亭亭日午犹亏半寂寂三更尚未圆六户虗通无煖意往来多在月明前丹霞老人此偈将洞上家私一时布施了也鼓山今日特为X註破亭亭日午犹亏半红焰碧波流寂寂三更尚未圆木鸡啼子夜六户虗通无煖意秋风透竹户往来多在月明前墨汁染皁衣诸人若得此意洞上家风不至寂寥然此亦是门庭施设接引中下若有箇汉于堂奥之中向上关棙一脚踏翻则徧身无影举步无踪当此之际还有昼夜也无还有寒热也无还有明暗也无噫只恐不是玉是玉也大奇上堂问潺湲一派长如玉喝过他山杳不闻时如何师云山下接取进云道底都是污染如何是自心灵妙师云鼻孔里看取进云如何是无思中流出的句师云顶门上荐取进云如何是通霄路师云脚跟下看取僧礼拜师乃云干峯上堂云举一不得举二放过一着落在第二敢问诸人一作么生举莫便下一喝么莫便行一棒么莫道干屎橛麻三斤么且喜没交涉唯云门有断舌之才出众道昨日有人从天台来却往径山去且道他是举一是举二干峯云典座来日不得普请便下座且道他是答云门话是不答云门话此等如石女当歌木人抚掌其中自有深趣X正所谓打面还他州土麦唱歌须是帝乡人上堂僧问昔百丈问沩山併却咽喉唇吻作么生道沩山云却请和尚道其理若何师云明月高悬未照前进云五峯道和尚也须併却又是何意旨师云操戈入室进云只如云巖道和尚有也未作么生丧却儿孙师云反隔一重进云忽有人问和尚和尚又作么生道师云汝但併却咽喉唇吻问将来问承和尚有言动着即乖本色只如一切处不乖时如何师云青天白日莫弄影进云乖与不乖总是这边事作么生是那边事师云没角泥牛犇夜栏问四方干戈将何法以宁之师卓拄杖进云四方火灾将何法以熄之师卓拄杖进云四方疾疫将何法以疗之师卓拄杖进云四方饥馑将何法以济之师卓拄杖僧礼拜师便打乃云明月高悬未照前休将影象论亏圆一点灵光周劫外今古何曾有间然诸人还见也未如见得方入鼓山门鼓山门下必须言行相顾理事圆融若有一毫见地未消一毫意气未泯一毫影迹未净终堕半途至于到家一句作么生道客散云楼玉烛残六窓虗静暗生寒钟声何处因风至惊起坭牛犇夜栏珍重元旦上堂师拈拄杖云一元更始含弘光大春风浩荡万物维新至于老僧拄杖又作么生虽则亘古亘今亦能随时逐节有时作出海金龙兴云布雨有时作漫天丝网打凤捞龙有时作金刚宝剑斩妖戮魔X有时作探竿影草勘贜验贼今日元旦启祚又作箇什么化作须弥为寿岳仰祝今皇亿万年卓拄杖下座上堂师云嵯峨万仞鸟道难通劒刃轻氷谁当践履必须通身无影足下无私始称其人不然虽眉间挂劒肘后悬符若到此门未免点额何以故曾经大海休夸水除了须弥不是山解制上堂僧问曹洞正宗和尚得传和尚正宗阿谁得传师云老僧不从曹洞传也不从诸佛传进云恁么则从何处传师以拂子敲香炉云渠从何处传僧礼拜师乃云老僧九十日前说东说西还有法与人说也无若有法与人说是阇黎辜负老僧若无法与人说是老僧辜负阇黎九十日后不说东说西还有法与人说也无若有法与人说是老僧辜负阇黎若无法与人说是阇黎辜负老僧今朝正当九十日又作么生得不辜负去三千里外逢人不得错举罗山尔和上人为本师诞日请上堂正脉难通邪见易炽超佛越祖看来总是阶梯妙唱玄提即此便名窠臼白云巖下多沉出格之英芳草渡头久滞他乡之客所以曹洞门下别设宗趣金凤搏空不止须弥顶上铁牛驾浪偏入大海波心不犯当头犹贵转身有路行于异类直须足下无私虽然如是不是逐步安排随时凑泊须知有功不能涉位不能该一着若知此着则一念可以顿圆一时可以全具所以洞山X老人云如大地火发相似今日乃恒如师耳顺之期其徒尔和上人为设斋请老僧陞座特为举扬斯事至于因斋庆赞一句作么生道斩新日月年年长不老干坤世世同净和师请上堂老僧昔年与净和老友同往双髻峯头冷云窝中一室孤灯相对寂然向后老僧一念之错堕作流俗阿师净师嵴梁若铁兀坐空山垂三十载今日特上鼓山设供请老僧陞座不知渠是何心行今日所谓丑媳妇不免见公姑去也昔洞山老人过水覩影大悟作偈曰切忌从他觅迢迢与我疎我今独自往处处得逢渠渠今正是我我今不是渠应须恁么会方得契如如此一偈五位十玄三堕四禁尽在其中今日当大众前逐一註破切忌从他觅毕竟要从何处觅迢迢与我疎谁是最亲者我今独自往乱走作么处处得逢渠见神见鬼渠今正是我犹隔一重山我今不是渠蹉过知多少应须恁么会要会作么方得契如如三十棒教谁喫老僧恁么花擘了也诸人还会么老僧三十年前学临济禅不肯死在临济窟里三十年后学曹洞禅不肯死在曹洞窟里何以故孝顺还生孝顺子忤逆还生忤逆儿陈莲石太史建神光法堂成命慧超上人入山设斋请上堂一阳初动喜见天心圣寿无疆干坤将泰陈莲石太史应时行令移神光法堂而入鼓山老僧就路还家移鼓山法堂而入神光于中泯彼此之相X绝去来之迹但见铁地藏彻底放光石如来通身是口其中诸众生各各不识不知饱飱法味又何待老僧打鼓陞堂摇唇鼓舌然后为说法哉虽然如是今日老观门户大开老僧证明有分师七旬诞日上堂僧问和尚今日寿旦是有量寿是无量寿师云八角磨盘空里转问圣人出世风不鸣条雨不破块今日和尚诞辰因甚风雨大作师云石鼓正喧空问和尚今年七十敢问七十年前作么生师云但看今日僧礼拜师乃云浮光弗久世相靡坚历观世间浑同梦事老僧忆年四十时在寿昌寺里初脱白其时眼前境相炽然无出身之路年五十时遯迹建州荷山灰头土面栽禾愽饭其时虽巳安下鼻孔却为鼻孔所碍年六十时向杭州苕溪岸头张箇漫天金网拟欲捞龙打凤其实一蟭螟虫也捞不得今年七十在石鼓峯头耳聋眼暗志气销尽惟在七尺单头证箇瞌睡三昧而巳历观前此三十年经几番变易尽是虗名幻影全非真实到今日亦绝无长处可道然既到此强为诸人道一句去堂前几阵风雷息万里讴歌贺太平珍重雪子禅人请上堂老僧今年七十一白露降后西风急昔年露柱忽生儿大家尽道是好日脱空揑恠许多年欺圣瞒凡无一识弄到于今家业空独留手中一楖栗三玄五位虽不知撑天拄地承渠力有时拈出法堂前惊破金刚半边鼻诸仁者且道这楖栗从X何处得来良久云更待三十年后为诸人说箇来历泽普禅人请上堂建州全城生命尽为大兵所屠泽普禅人愍而荐之仍请老僧陞座演法夫有生者必有死此人之所共知伹未知生而未甞生死而未甞死者非水火之所能劫刀兵之所能伤者也譬如镜影往来而镜体不动海波起伏而海体常安达其常安不动之体则超登彼岸执其往来起伏之用则流浪不穷昔洞山冬至日吃果子次垂一问云有一物上拄天下拄地黑似漆常在动用中动用中収不得过在甚么处泰首座答云过在动用中洞山唤侍者掇退果卓洞山此问心倖不少首座虽是一员老将怎奈龙门点额后来人争要为首座出气看来要吃洞山果子俱未得在惟有同安显别云不知此所谓勐火场中横身直过刀鎗林里掉臂独行者也至于老僧则不然但答云不动用中还収得么管取洞山缩舌去也腊八日惟善僧纲请上堂昔日世尊在雪山六载芦芽穿膝蛛网挂眉为明此事逗到腊月八日夜覩明星朗然大悟始成正觉后代儿孙承虗接响为渠举扬诸人且道悟底是箇甚么若道是心心不见心若道是佛佛不成佛若道是禅禅不名禅既不是心不是佛不是禅又是箇甚么巳上通供竝是诣实诸人切莫错认驴鞍桥作阿爷下颔珍重徐尔昌居士报亲请上堂人之有生莫不本于父母X故父母之恩如天普葢似地普擎无有能报尽者今欲报尽有生之恩须明无生之理良久云泥牛耕练色木马啸春风双江无一滴滔滔向海东上堂春风浩荡淑气氤氲枝头莺语声声唤游子归家墻外桃腮色色见毗卢出位此中若有仙陀客便可一担领荷虽然也不可草草须知有洞山道的洞山大师云渠今正是我我今不是渠渠既是我因甚又道我不是渠若不识此意便落在洞山三渗漏亦落在干峯二种光不透脱亦落在曹山四禁如何做得洞下儿孙老僧今日不觉顿扬家丑只要诸人得箇真正鼻孔不失曹洞血脉还有么噫出头天外看谁是箇中人孙鹫林冏卿居士请上堂今日孙鹫林冏卿居士为荐夫人林氏屈老僧到此发明往生之旨夫吾心本有一片干净国土非有生非无生亦非非无生祇为诸人粘妄发光变成五浊凡区古佛乃教人修离垢之行庄严之功由是变为极乐净土夫五浊凡区与极乐净土总是浮光幻影无有真实若究其实体则X身心世界无非一如本无变易正如今日云迷雾集大雨淋漓天实未甞动着倏忽之间云收雾散杲日当空天亦未甞动着但此一如之体不可容易拟议若只在情识中卜度隐隐地见有箇物则祇是一箇泥团子了也诸人须打破泥团跳出虗空则尽十方世界总是一箇无量光佛身尽十方世界总是一箇宝莲花净土更欲何生更欲何往乎这里正是诸人往生处不可不知也大众久立珍重不远禅人荐亲请上堂昔那咤太子欲报亲恩乃析骨还父析肉还母然后现本身为父母说法既析骨肉还父母了又唤什么作本身又唤什么作本身所说之法云门云扇子𨁝跳上三十三天𡎺着帝释鼻孔东海鲤鱼打一棒雨似盆倾傅大士云空手把锄头步行骑水牛人从桥上过桥流水不流若会得此意则一切有情无情一时成佛又何父母之不度脱哉至于今日事体又别不远禅人欲报父母之恩更不消析骨还父析肉还母止将父母所生之身为父母请法老僧亦止将父母所生之口为大众演说且道与古人是同是别噫不因渔父引怎得入桃源珍重茂熙上人荐亲请上堂孝之一字儒家谓之天经地义至德要道至我释门梵网一经演说菩萨大戒开口便道孝名为戒亦云孝顺至道之法是儒释竝以孝为首重也伹吾释之孝与儒不同儒者之孝不过X口体奉养尽诚尽敬立身扬名葬祭以礼孝之道惟斯而巳矣吾释之道则异于是葢以人子所有法身即是父母之本身若能知此法身然后加奉重之功念兹在兹至于承当担荷一旦顿忘则与法身冥合无间古人谓之着力推爷向里头又谓之全身归父到此始称孝顺之子不然虽能立身扬名葬祭以礼亦祇是一场梦事其与父母之精神命脉逈然违背又安能孝乎大众不可不知珍重三山郑道恭道人请上堂今日四月五打起鼓山鼓惊得石人忙跳出庭前舞木人问言你因甚如此报言只为王宫生悉达多少欢喜多少愁苦木人言何不向父母未生前安处卓拄杖云老僧今日正令当行将二人各打三十拄杖赶出三门去何以故你看世尊初生乃至双林入灭还曾出得父母未生前否皆是后人眼见空花妄生枝节真净界中实无是事珍重诞日温陵陈太忍等请上堂枯木巖前一橛禅不明五位并三玄行年七十有三岁执拗全无有变迁诸方笑骂渠不管坦然高卧白云边任他贤圣俱诃叱一橛甘将盖地天诸仁者似者等无用老头陀正好填坑塞窟安用请他上堂然事既到此不容空过仍将者一橛与诸人结箇缘去举拄杖云大众会么卓一卓下座海藏禅人荐师请上堂道存上座亲参博山真操实X履垂三十载今以病来鼓山约日期时端坐而化兹当四七之辰其眷属屈老僧到此不免举旧日葛藤与诸人商量看昔僧问雪峯亡僧迁化向什么处去峯云如冰归水后举似玄沙沙云某甲则不然峯云子作么生道沙云如水归水二大老千古龟鑑后学禀承鼓山安敢步趋只得别道去也若问亡僧迁化向什么处去答云如空归空诸人且道老僧底与古人底相去多少不免再为颂出冰来归水待消融水若归时尚有踪虗空本自无分合到底无归绝异同寿宁秀生静主请上堂僧问受戒之人杀生害命持呪忏悔撞着箇杀佛杀祖底来作么生忏师云你还杀得么进喝一喝云杀却了也师笑云错乃云佛祖妙道至易至近即在寻常日用之间无有难知难行之事又安用杀佛杀祖费许多气力作么祇如今日打鼓撞钟各人披衣拈具脚轻步快趋上法堂展具三拜收具听法一一天真一一明妙竝不违时失候即此便是世尊不说说底迦叶不闻闻底亦便是诸佛诸祖说不到底又安用杀佛杀祖为所以古人云善哉三下板知识尽来参既善知时节吾今不再三古人如此吐露更有何事然亦须知有箇避忌处如何是避忌一句止许恁么知不许恁么会白雪善生二静主请藻鑑悦众归鄞江请上堂僧问古人云澄潭月影静夜钟声随扣击以无亏触波澜而不散犹是生死岸头事且道过在什么处师云堕X身死汉进云转得身时如何师云雷破空山寂进云更有尊贵一句请师亲道师云老僧今日倦僧礼拜问拈起金针玉线穿过机先截来兔角龟毛发明向上犹是者边事如何是那边事师良久进云祇如古人道手指空时天地转回途石马出纱笼又作么生师云溪山虽踏徧脚下总无踪问一切语言尽落今时如何是向上一句师竖拂子进云犹是今时事师便喝僧礼拜师乃云昔高峯云意句不到宗说不通盲龟跛鼈意句俱到宗说俱通盲龟跛鼈见西峯恁么告报将谓离此别有生涯亦是盲龟跛鼈高峯此三科收尽一切衲子作么生出得此三科去老僧今日设箇方便将拂子空中点一点云祇者些儿也有权也有实也有照也有用也有正也有偏也有宾也有主诸人若能一担领荷便是千里神驹追风逐电去也岂三科之所能收诸人知么下座不虗上座入塔上堂东方佛西方佛彻底穷源无一物东方土西方土草鞋踏破无寻处人人尽道有往生生即不生何不悟守着不生亦太迷禅人到此须自顾泉州不虗老友素修净业今日灰飞烟灭藏身有地诸人且道是往生耶非往生耶亦生亦不生耶非生非不生耶咄夜半乌龟飞上天东邨王老谩商量珍重一脉禅人为本师诞日请上堂僧问者箇分明在目前饥来吃饭困来眠此外还有事也无师云未甞无X事进云更有何事师云眉毛葢眼僧礼拜师乃云今时人但言饥来吃饭困来打眠千休万歇便尔承当殊不知其中大有事在老僧今日不免为渠指出石牛长吐三春雾木马高嘶午夜风冬瓜架上吞北斗扁担门下笑虗空此四句中也有实也有权也有照也有用诸人还会么如其未会不可便谓坦然无事去也今日乃智光师耳顺之辰其徒一脉特为设斋请老僧陞座老僧适来因风叨呾不及道祝寿一句遂拈起拄杖云且道者上座年多少卓一卓下座觉林警心禅姪请上堂昔白乐天问鸟窠禅师云如何是佛法大意鸟窠云诸恶莫作众善奉行乐天云三岁孩儿也解恁么道鸟窠云三岁孩儿虽道得八十老人行不得鸟窠乃唐代高僧岂不能谈玄说妙遮葢门户因甚却如此葢此二语言之则易知之实难而行之又难何谓知之实难诸恶莫作是谁莫作众善奉行是谁奉行何者为恶何者为善此知莫说是人天种子即是诸佛慧命不亦难乎何谓行之又难若论其极惟佛一人庶几无愧等觉以降俱有惭德所以云行之又难近日有等人行棒行喝说玄说妙自谓高出三界及至些小事到面前要喝喝不开要棒棒不去要止止不得妄情牵将去要行行不得幻境压将来祇得倒在三途队里纵贪嗔痴过日是知鸟窠此二语真千载之龟鑑近代之药石也今日觉林警心老姪特来鼓山设斋请老僧陞座觉林虽X不能开堂说法亦能实心实行化导一方是觉林之说法久矣觉林之说禅深矣大众不可不知珍重清流陈而慧兄弟请上堂参学之士当以参禅为贵参禅之功必以识病为先不识病则禅为伪禅禅既伪则道为外道所以争人竞我贪名逐利为今日之禅是也如何是病老僧开堂二十年来逢人说心说性说道说禅说权说实说照说用竝是无始劫来深重病根未能破除如何是禅老僧前六月十三日因晒书失跌左足疼痛困卧牀席巳周一月未能痊愈诸人犹来强老僧说法三三五五擡到法堂者箇是老僧真实禅若识得老僧真实禅便识得老僧真实病识得老僧真实病便识得诸佛诸祖真实禅然更有箇禅病俱忘一句且待病愈日为诸人道破宁化谢尔宾居士请上堂僧问洞山道当时几错会先师意敢问如何是他不错底师云澄潭不许苍龙蟠进云曹山云去亦不变易祇如春生夏长秋收冬藏作么生道不变易师云亘古亘今何曾变易进云云居云头头上了物物上明只唤作了事人终不是尊贵如何是尊贵师竖起拂子僧礼拜归位师乃云石门天外海风清浩荡无涯法界深九万扶摇人不识却寻雁影小溪濵东也错西也错些儿动着头生角前也莫后也莫却似无绳还自缚凡也非圣也非捉着虗空要剥皮是也喝非也喝右军爱鹅失却鹤老僧今日恁么告报虽是为众喫紧也是畵蛇添足X添足且置蛇即今在什么处僧撺前作怕势师云三级浪高鱼化龙痴人犹戽夜塘水卓拄杖下座清流王长公居士请上堂古德云转山河大地归自已则易转自已归山河大地则难古人恁么说话总是一已之私未忘眼前影像未消不知山河大地是箇什么自已身心又是箇什么况又于中分难分易却似较空花之浓淡论兔角之短长岂非大谬诸人但向父母未生前睁开正眼如教中谓一人发真归元十方虗空悉皆销陨又安有山河大地自已身心哉老僧今日不免依教申明从权辩惑聊打者箇葛藤若鼓山杜蛮禅则不然也不论山河大地也不论自已身心也不论父母未生前也不论父母巳生后卓拄杖云但向者里会取去更有何事会么钓船载到潇湘岸气噎无聊问白鸥高开熈居士荐亲请上堂今日乃高开熈居士为其母林安人终七之辰请老僧上堂安人在日笃修净业临终坐化了了分明且嘱其子到鼓山请老僧上堂为发明往生见佛之旨当斯时也玉露横江金风透幙丹桂飘香于前庭金蝉发噪于晚树诸人且道即此是西方耶非西方耶若道是西方错认驴鞍桥作阿爷下颔若道非西方含元殿里更覔长安唯古人道箇万象之中独露身一句最亲切诸人若会得即见阿弥陀如来横身为物金沙宝地昭然目前林安人即今在七宝池中坐宝莲花成等正觉去也如X其未然西方去此十万八千珍重福城刘惟一居士请上堂老僧行年七十五带病来打鼓山鼓痴痴逐逐不知休笑倒庭前栢树子老僧曾忆五十九岁始在温陵开堂至今巳经一十七年说法不为不久历主四剎舌根拖地说法不为不多今年既衰惫正好屏息深山以待天年岂可复向人前簸弄口鼓兹又因刘居士苦屈老僧上堂乃对诸大众辞却此举以后不必复请葢此道离言说相离文字相言可以明道亦可以晦道可以载道亦可以废道昔者维摩默然文殊赞其真入不二法门须菩提巖中晏坐帝释便来散花诸人当善会此意不然老僧更说一十七年有何所益会么啼得血流无用处不如缄口过残春珍重师八十诞辰当山大众再请上堂把住虗空作一场三十余年特阐扬五载深藏三寸舌潦倒随风更上堂此一上堂葢为家中众兄弟以老僧八十诞日请老僧应箇时节然既是家里人正好说家里话自有宗门以来诸师各因其性之所近权巧建立接一路机惟曹洞则不然言行必须相顾理事必须圆融智行必须竝重可以高坐万仞之上可以深沉九渊之下高者不堕于奇险卑者不堕于平实乃千圣同游之大道行之万世而无弊非一时权巧所建立也其始则必以知有为入门既巳知有然后可施奉重之功可造尊贵之位可以翱游于鸟道可以混迹于类X中然形迹尚存非为至当必须今时及尽炭里藏身游于无何有之乡然又不可滞于劫外须知石牛吐出三春雾灵鹊不栖无影林始可谓无功之功今古无间而曹洞之能事毕矣老僧今日为诸兄弟漏逗一番也是怜儿不觉丑贫子数家珍诸兄弟还会么良久云三千里外逢人不得错举卓拄杖下座心闲上人请上堂幻寄人间八十年半生踪迹白云边不学达磨徒面壁那师孔子断韦编人来庆寿寿何在剎那生灭相非坚才道无量还成量描邈虗空自倒颠大抵世事皆虗妄庆弔相寻疾转旋不如绝去闲知解把手同游太古天太古天最上禅妙明体净更何言才着语言成染污莫将心印乱流传举拂子云且道是太古耶今时耶是有量耶无量耶喝一喝下座双峯静主率众请上堂昔洞山大师于冬至日吃菓子次垂一问云有一物上拄天下拄地黑似漆常在动用中动用中收不得且道过在甚么处当时有箇泰首座答云过在动用中洞山命侍者掇退菓卓此一则公案传来将千载批判者不少会意者无人若据老僧意有一物上拄天是此物外有天下拄地是此物外有地常在动用中动用中收不得则非动用中还收得么此问不过是洞山权巧建立作箇探竿影草若向此中求有过无过也是胡饼里讨汁虗空里钉橛今日老僧打破千年营寨点开万古心胷罪X过弥天尚容下座忏悔久立珍重诸山同众护法请上堂今日乃福城内外诸山大德同林孔硕众居士以老僧八十诞日特来设斋请老僧再说无生之法夫有法则有生无生则无法若说无生时法法何曾法今日老僧略为傍通一线一切凡夫只是起于有生一切圣贤只是始于无生此生与无生实圣凡之大判若要明此无生之旨古人大有样子古论中云诸法不自生亦不从他生不共不无因是故说无生古今诸师多依此释若据老僧意则不然本无自说甚自无生本无他说甚他无生本无共说甚共无生本无无因说甚无因无生此所谓体本无生也诸人还会此意么若会得便可当下超出三界永断轮回更无别法珍重泉州开元寺大众请上堂忆昔老僧年五十九岁在泉州开元始开堂此后将娘生鼻孔扭揑摇唇鼓舌说黄道白至于今日年巳八十拙语流布巳至二十余种而开元诸兄弟复来请老僧说法将谓老僧有说不尽底法今日方说么将谓老僧有不肯说底法今日方说么殊不知老僧一言半句无不倾仓倒廪更无其余又有何法可说然既到此不可虗过亦有一句子分付大众昔达磨悬记云此土众生明道者多行道者少后来古德亦云说得一丈不如行得一尺皆言说之固易而行之甚难也然老僧谓虽能说能行未免更有事在必将谓我独能说彼不能说我X独能行彼不能行逢人誉已则嬉然解颐逢人谤已则艴然变色是皆人我之相未忘是非之见未泯虽说玄说妙自谓超佛越祖殊不知实闾阎俗汉中收老僧反躬自省负愧良多所以血诚告报诸兄弟毋趂飞龙之口勿堕跛鼈之羞是为老僧最后分付大众努力珍重建州众道友请上堂金风掠地生愁苦世变滔滔不可阻二十四年不奈何只似当轩挝布鼓布鼓如何能警人舌根拖地有何补八十翁翁入戏场可怜两袖郎当舞而今折合更何言也要叮咛一句子者一句子作么生道今朝七月十五这一句子诸佛之所未说诸祖之所未传百千佛法俱在里许若更此外求奇便是唤齐作鲁今日乃建州众道友以乡情之旧来为老僧庆寿请上堂不免漏逗一场虽然若守一曲之见而无域外之观西天大有人不肯在寿昌竺庵禅师请上堂今日乃寿昌竺庵禅师遣心月上人等来为老僧庆寿且请上堂寿昌乃先师所建道场不募外缘不干豪右唯取给于犁锄之下居十年而寿昌成焕然为一方法社之冠至明鼎既移绿林蜂起寿昌遂成灰烬后有竺庵毅然肯来独任其事当其时事势有牴牾人情有向背竺庵乃能用柔用刚任恩任怨以成其事至今八年前后栋宇皆巳略备功固伟矣但住持不是易事古德有云住持必具仁智信勇廉五者方成大器老僧于万历间徧X访诸名宿惟云栖大师及寿昌先师可称具五老僧出世勉行其三尚缺其二所以弄到今日只成得箇村里师子竺庵今为住持为具五耶为缺二耶为国里狮子耶为村里师子耶竺庵年富力强不可不勉老僧于竺庵有厚望焉珍重宝善藻鑑长老请上堂宝善乃闻谷大师道场大师去后寥落无人老僧力不能兼委藻鑑长老主之藻鑑乃能善继其事栋宇重新禅衲辏集道风大振在延建邵汀四郡中称宝善为第一丛林余无能及者今来鼓山为老僧庆寿且请上堂记得三十年前在宝善参闻谷大师大师问予如何是本法予当时默然良久大师曰情知在鬼窟里作活计予曰大师作么生大师曰不辞向汝道祇恐不善闻予曰大师善说本法即礼拜次有僧问如何是宝善宝大师展两手僧罔措大师曰汝不是辨宝波斯少顷喫茶次予曰识得宝善宝便识得本法识得本法则无法不识大师曰不可恁么道予曰大师作么生大师曰识得本法则诸法如生冤家相似今因宝善来此特举出此两则机缘广施大众以报大师法乳之恩然老僧今日事体又别非独不能说本法且又不能知本法难向人前夸劒术惟同樵子和山歌珍重定西奉化二上人同寿宁庆元众缁素阅大藏经为师祝寿圆满日请上堂鼓山重创以来独阙大藏有泉州黄植三居士发心印出复得榕城内外诸居士X锦上铺华装演成帙又有寿宁秀生道友同其法属化众缁素开演此藏今得圆满请老僧上堂唱箇圆满伽陀老僧记得昔有一婆子送钱与起州请转藏经赵州下禅床绕一匝云转藏经竟婆子闻云本请转全藏如何祇转半藏者婆子具甚么手眼敢恁么道老僧看来这婆子见滞有无情存向背只成箇世间俗妇被赵州活埋八百余年至今未起在老僧今日又作么生转拈拄杖卓一卓云大众且道是半藏是全藏是圆满是不圆满喝一喝下座净辉禅人请上堂老僧行年今八十世间事事皆收拾唯有说法未能除费尽舌头三寸力今日乃净辉上人为老僧庆寿请上堂不知净辉以何为寿老僧自已推穷亦不见有寿将以年月日时为寿此乃大化推迁循环不穷与老僧全没交涉若以精神血气为寿则年消月耗日趋于尽有何寿之可言两者既不可言寿将以何者为寿若谓人有金刚不坏之性可以言寿不知此性上至诸佛下至蠢动悉皆具足岂独老僧有之且此性如虗空无有成坏无有长短因世俗之坏以得不坏之名即金刚不坏四字亦是以世谛语言装点虗空无有是处禅和子岂可被这般虗名假号所迷惑哉禅和子毕竟作么生虗空打破翻筋斗一任人间论短长无一书记同弟张克一子圣谟请上堂黄金世界桂花香风吹红叶满庭飏手把金针须密缝莫随幻影X自生狂大功才转锄头歇到此方知入故乡入故乡须转步雪屋迷人成自误金鸡不住凤凰台银鹤飞上云头路云头路上独往还始出故乡旧门户今日乃无一书记同其弟克一子圣谟以四十年乡梓之旧特来为老僧祝寿请上堂老僧不辞饶舌然更须知尽十方无寸土向甚么处道箇他乡故乡尽十方是故乡向甚么处说箇入故乡出故乡会么如或未会更听老僧一偈道旷无涯何底止虗空𢱤倒又扶起舌头无骨为谁宣不为乡情故如是珍重付法为霖首座上堂曾在寿昌桥上过岂随流俗漫生枝一发欲存千圣脉此心能有几人知潦倒残年今八十大事于兹方付伊三十年中盐酱事古人有语不相欺逆风把柁千钧力方能永定太平基遂付衣拂下座永觉和尚广录卷第三永觉元贤禅师广录X卍XXX永觉和尚广录卷第四嗣法弟子道霈重编小参开元入院小参山僧一介草茅半生担板三十年来未曾向人前说一禅字今日狭路相逢不免出乖弄X丑若论佛法本自无法今日禅和佛法太多不见古云法法何曾法又云四十九年未曾说着一字诸兄弟莫因山僧说无法便在虗空中钉箇橛子若在虗空中钉箇橛子则无法便成有法了也今诸兄弟且须守箇本分莫妄生拟议如今有等人祇弄虗头向古人公案上穿凿学颂学拈学答话向人前或喝或棒擎拳竖指从东过西从西过东拂袖便行推倒禅床转身作女人拜打箇筋斗出门去此等虽是古人巳用三昧今日种种相袭便成恶套了也如何是佛法所以山僧总不理他葢为无许多闲气力也大众要佛法么山僧今夜将三世诸佛历代祖师一切诸法尽情与诸兄弟说去好么良久云灯笼跳出人前却说和尚今日开堂辛苦珍重小参德山入门便棒临济入门便喝秘魔祇解擎叉俱胝祇是竖指今日山僧抛下鼓山鼓来扫紫云云将前络索老和尚缚作一綑丢在洛阳桥下去也且道山僧有甚么长处良久云莫莫无事归堂好除夜小参古人云﨟月三十日作么生折合去此语最为利害葢为诸人长年祗在街头巷尾索残唾过日全非真实腊月三十日如何受用得着此事必须向自已本地风光上透出始有受用有等人祇在公案上穿凿孰为向上孰为向下孰为全提孰为半提一一解了却又要学拈学颂学上堂学小参徒弟呈覧师父涂改以此过日谓之操宗又有等人祇在语X言快便机锋圆活上留心终日学问学答驴唇马舌到处乱弄又有等人祇认着一箇无名无相非有非无的境界以为极则到处乱截乱扫殊不知此乃儱侗真如宗门中更有千圣不传的一路在未可颟顸去也又有等人祇认着一箇能见能闻处处具足的执以为真此正认奴作郎颠倒知见大抵此数等人似箇穷乞儿牵着箇无尾巴猢狲前村后店到处弄弄来弄去自谓渠生意好弄到腊月三十日鼓也打破了猢狲也走去了顿足搥胷悔之何及昔日北禅贤烹露地白牛与诸人分岁未免将官物作私用看来也好与拄杖三十开元今夜丛林初兴常住淡薄举箸向空中畵一圈云山僧祇将箇餬饼与诸人分岁一任诸人餐釆若餐釆得管取饱欣欣地过了残年其或未然这箇餬饼变成棘栗蓬要吞吞不得要吐吐不得此乃诸人之咎非山僧之咎也小参叮咛损君德无言真有功任从沧海变终不与君通虽然如是今日按下云头略通一线拈数珠曰不得说是珠不得说不是珠不得当头便喝不得夺珠抛在地上不得说放下着不得拂袖归堂请各下语看如下语相应山僧拂子当堂分付非独山僧三世诸佛也不奈你何试道看众默然师曰各请归堂参看好上元小参今夜上元节不必山僧说家家有花灯处处悬明月日月灯明佛彻底为君洩閙浩浩处快承X当煖烘烘地休分别虽然如是更有密移一步的句作么生道冷似日兮煖似铁弥陀殿小参此事不远如人在空如鱼在水出入进退无不是空顺逆游泳无不是水祇为见起情生所以白云万里昔日投子参翠微问如何是西来意翠微但以目顾视投子拟进语微曰更要第二杓恶水么投子便大悟你看他这里还容得一点情见么后来投子住菴雪峯往参投子下禅床立峯竚思被投子托出庵外峯直得哭你看他这里还容得一点情见么所以山僧今日祇作死马医教人离心意识参透出箇本有光明不是钝置诸兄弟葢为这箇不是知解边事也僧问如何是本有光明师笑一声僧曰未笑巳前时如何师云汝未会在小参千思万虑不如休千言万语不如歇不用捧出破砂盆何须提起干屎橛虽然也不可一向恁么道祇如甘露戒坛跳入你眼睛里又作么生袒䏝和尚在你背后行又说甚么话也须着些精彩始得小参伹是禅衲祇要除得四病第一不得沿途觅唾第二不得钉桩摇橹第三不得斩头求活第四不得头上安头能离四病自然天下太平小参昔马祖向大梅道箇即心即佛好似箇九转灵丹服之者顿令凡身变为仙骨后来又道箇非心非佛好似箇金刚宝剑当头一挥直要断人命根后来南泉又道箇不是心不是佛不是物好似婆心太切X彻底相为学人不必思量千玄万妙且于此三转语中透去便可归家稳坐但是鼓山门下则又不然不饮君王宴安问杏花村还知么黑虎夜行头戴雪笑杀堂中老圣僧小参曲如箭直如钩小是海大是沤蚯蚓跳过东海跛鼈飞上云头参蔡司衡母二七请对灵小参树头霜占白庭下月生寒要明今日意识取最初关今日乃蔡母刘孺人二七之辰也今秋余过沙镇寓长芳僧舍孺人屡为法来叩我百年时事余为说西方胜缘甚悉阅数月而病病数日而告终世俗谓五十五年前孺人之生也五十五年后孺人之死也余谓威音王以来刻刻孺人生无有不生时刻刻孺人死无有不死时世人见其粗而不见其精见其显而不见其微乃唤今日是二七数水底之鱼踪辨空中之鸟迹岂不大可慨哉然既知常生常死底更须知不生不死底既是常生常死底作么生是不生不死底莫是唯其不生不死故能常生常死么莫是唯其常生常死故能不生不死么此乃教家极则若我达摩门下犹隔江在今日且问孺人化去巳经二七即今在甚么处安身立命二七之前四大无恙时又在甚么处安身立命五十五年前未入胞胎时又在甚么处安身立命喝一喝云箇中若能明得这一喝今日意最初关一时打飜了也坐看灵柩成三昧笑杀灯台泪两垂X入堂小参诸方有法说得有公案商量得有棒喝施设得到老僧这里却是一味关门打睡且道还有为人处也无古人云顾鉴嚬呻曲为中下闭门打睡接上上机老僧今夜入堂便是拖泥带水况为诸人说长道短耶然既到此也不免随例喋喋一番大抵学禅者第一不得凿壁偷光有等学人专向古人公案上穿凿解说以为了当殊不知你虽说得滴水不漏依旧是古人底与诸人毫无干涉第二不得拨波求水自谓今日是迷求他日悟谓眼前万境以及内心意识悉皆幻妄却要这里求见真心殊不知即妄说真巳是钝汉况弃妄说真耶第三不得空中钉橛有等学人于古人方便执而不舍以为奇特如临济三玄洞山五位云门三句等或痴守孤危或偏坠平实或贪向上或好格外此正是法执不忘去道奚啻万里诸人若能离此三病方是当家种草虽然更有事在昔马祖云自从胡乱后三十年不曾少盐酱先和尚拈云老僧自从胡乱后三十年不曾有盐酱二大老分疆列界名有为人处在老僧则又不然老僧自从胡乱后三十年祇管逢茶喫茶逢饭喫饭那管渠有盐酱无盐酱诸人若也会得老僧有箇破钵囊两手交付其或未然且向期中再四参看好小参直截根源不存知解当阳露出不费纤毫若也眨起眉毛早成蹉过才落拟议便隔千山所以睦州见僧来便掩门鲁祖见僧来便面壁可谓真实相为X岂似我辈阿漉漉地说三道四问妙答玄虽然也须识得古人誵讹处始得如鲁祖面壁罗山云我当时若见好与五火抄何故为渠解放不解收玄沙云我当时若见也好与五火抄且道与罗山意是同是别二大老总是借西家灯炤东家壁各具手眼今日老僧简点将来好将三大老各与五火抄还知么横身当宇宙谁是出头人小参举马祖云凡所见色皆是见心心不目心因色故有汝但随时言说即事即理都无所碍菩提道果亦复如是于心所生即名为色知色空故生即不生若了此意乃可随时着衣喫饭长养圣胎任运过时更有何事师曰马祖好似一箇老婆婆呕心呕血与汝诸人说了也但近日稍通文字者俱云会得及见僧问马祖如何是西来意祖便打云我若不打汝诸方笑我在诸人见此俱云这里却难会既是这里会不得因甚前面底会得既是这里会不得前面会得底俱非也或有云我会也我会也打处正是直指他底意或云打处祇是断他解心苦哉苦哉马祖正法眼但恁么流通去也今日若有人问如何是知色空故生即不生老僧便打诸人又作么生商量莫将闲学解埋没祖师心小参举懒安初参百丈问曰学人欲识佛何者即是丈曰大似骑牛覔牛安曰识得后如何丈曰如人骑牛到家安曰未审始终如何保任丈曰如牧牛人执X杖视之莫令犯人苗稼安自兹领旨师曰此一则公案可见古人之大全大抵古人沉厚细密大非今人之比百丈是马祖门下亲遭一喝得大机者其答安公之问岂不能一喝一棒却云如骑牛覔牛及问识得后如何便云如人骑牛到家夫既到家则千稳万当更有何事却又问云始终如何保任若是今人答这话便咄云将谓汝是箇人元来作这般见解百丈却不然又云如牧牛人执杖视之莫令犯人苗稼安从兹领旨便养成一头露地白牛其不坠师训如此今人视之可谓大不唧𠺕汉也今日诸人说保任且置还有识得牛者么牵出与老僧看众无语师曰莫道古人不唧𠺕好小参本分衲僧自然寥廓分别不生逈异诸学不问未生前不管清净觉菩提与涅槃是甚破木杓指毫末为泰山视沧海为一勺颠三倒四没来繇千圣闻之眉皱却因甚如此祇缘迸断黄金索此土西方寻不着承天寺小参今之承天古之招庆也第一代稜和尚有一则公案七百年来未了招庆甞云万象之中独露身诸仁者作么生会还是拨万象还是不拨万象若说拨万象渠又说万象之中若说不拨万象渠又说独露身既不许说拨又不许说不拨毕竟作么生说莫祇喝一喝打一掌拂袖便行以为了当须是有箇真实会处若是仙陀客举头便知尾其或未然且X学稜和尚坐破七箇蒲团去也今人多道不消用功祇要放下殊不知你才起念放下这一念便放不下了也或有云祇须直下承当殊不知你才起念承当这一念便隔千山了也或有专学驴唇马舌问东答西谓之不受人安排不受人缠缚以为了当殊不知你才起此念便自家安排自家缠縳了也葢为你才生一念便有能有所非妄而何咦鹤有九皐难翥翼马无千里谩追风珍重兴化菩提庵小参若论这箇处处全彰祇如今日海风如雷大地震动巳为诸人说法竟若能从此会去何用叨呾其或未然须知诸人本有之性与诸佛无二因甚诸佛成无上尊而我等祇为愽地凡夫葢为我等有妄识妄情故也何谓妄识于一切境上起种种有无是非之见也何谓妄情于一切境上起种种爱憎取舍之情也繇有妄识乃起妄情繇有妄情乃造妄业造天业则生天造人业则生人造鬼业则生鬼乃至造地狱业则生地狱无有不繇业而生者生繇业生造繇情造情繇识起诸人若能于一切境上不生有无是非之见则能于一切境上不起爱憎取舍之情斯人于圣凡位中收不得又岂有生死之可言哉若有箇汉闻恁么道出来推倒法座也怪他不得如未稳在且莫弄虗头山僧且教渠作死马医但二六时中发起勇勐坚固之心看箇话头念兹在兹如猫捕鼠如龙护珠无一刻放下日久月深情穷理X极忽然磕着管取通天彻地古德云尘劳逈脱事非常紧把绳头做一场不是一番寒彻骨怎得梅花扑鼻香大道巖小参山僧今晨出圭峯过金鸡桥迤逦田野间日午始到弥陀巖斋后取道巢云石壁天高扪萝百折寒泉天泻飞溅人衣崎岖数里始达大道巖至晚课后与诸人相见祇如恁么来还有佛法也无若道无诸人眼在什么处若道有毕竟佛法在什么处咦满林桃李皆春色为问东君几箇知中秋小参年年八月有中秋此夜中秋更可愁岭上木鸡御月走溪边石犬吠难休惊起东村王大姐点灯床下覔踪由捉得虾蟆生两翅转身飞去状如鸥诸仁者莫强求鬼谷烧龟亡五兆君平起数失双筹小参棒如雨点喝似雷轰朝打三千暮打八百古人如此为人岂不痛快伹是山僧这里未肯挨门傍壁受古人杂毒在若有客来祇向他道箇五三九七杀人刀活人劒各自领取闻大师入塔小参兹当闻大师入塔之次四来缁素雾拥云屯还有知闻大师住处者么莫是云鼻孔里安禅眉毛上𨁝跳么莫是云清风度廊下秋月转檐前么莫是云依稀湘南彷彿潭北么莫是云红霞不离碧落白日祇遶须弥么莫是云干坤包不得日月炤难周么恁么说话似则也似在则未在蓦竖起拳云元来祇在老僧拳头上要与诸人相见挥案一声X云一音演说随类各解收拳云忽化作出海金龙直透青霄去也你诸人莫认驴鞍桥作阿爷下颔结制日小参诸兄弟今日又逢结制须知期有解结功无始终直要万里一条铁去唯有本参死对头在尚不问悟与不悟况其他乎若夫古人言句切不得妄生穿凿起心解会为这箇法不是你穿凿得的不是你解会得的且不必举出古人许多古恠机缘祇如德山道汝但无心于事无事于心自然虗而灵寂而妙此四句尽情说破更无隐讳不难解会但汝才说无心便是有心了也才说无事早是有事了也能虗么能寂么既不虗寂则虽通身是口辨若悬河总是生死岸头浊智流转而巳所以上代诸祖祇教你将通身胆力通身精神全用在一句话头上看来看去忽然爆地一声则身心世界一旦平沉千差万别一旦融通七玄八妙一旦消灭那时更说甚么无事有事无心有心虗灵寂妙四字直是无处安着那管德山老人唤来打折渠驴腰其或未然且莫乱统九十日中仔细参详好曹侍御夫人吴氏百日请对灵小参小艇移来芳草岸流莺啼破绿杨枝昨宵又下催花雨添得春光满穆溪不用达摩来面壁何须诸佛露全机若能脑后开双眼佛性因缘在此时夫人向此中会也未若会得时便向南方无垢世界成佛去也如或未会老僧不免瞒夫人去夫人六十年前生在吴家祇缘父精X母血假合而有生六十年后卒于曹家亦祇缘父精母血离散而有死前之生者若实则后安得有死前之生者非生则后之死者亦非死所以生死止同幻化绝不相干汝自看即今历历孤明能听老僧说法者还有生死也无夫人更须知有道吾道底昔道吾同渐源到一家弔慰渐源拊棺而问曰生耶死耶道吾曰生也不道死也不道源曰为甚不道吾曰不道不道源曰若不与某甲道打和尚去也吾曰打则任打道则不道夫人试看道吾意在甚么处击拂子曰忽然打破阎浮梦笑倒南无观世音对灵示曹嘉鱼居士小参呜唿居士而遽往耶居士之恬和恭俭宜寿孝友仁厚宜寿归心真乘奉佛精䖍亦宜寿何得此促报而遽往耶以世俗之见观之固宜哀怨之不巳唿号而不平者也苟能达受命之元由酬业之深脉则或延或促或丰或啬非从天降悉本自招将何尤乎是须知报从业致业从识生识从幻起正如镜中有影待物而彰水面生波因风而动迷者执镜定有影水定有波而不知其本实非有尽从幻起若了此幻源则非幻不灭者可识识此非幻不灭则幻可不除而自净于是为生死乎为无生死乎咄居士倘能明此则历劫业因可从此识无始习气可从此消又何长年短算之可言哉今承尊翁严命对灵为汝演说汝其念之天宁寺小参祖师云至道无难惟嫌拣择但莫憎爱X洞然明白诸人若能于此直下领略更有何事如或未能山僧打葛藤去众生所以汩没生死长劫冥冥无有出期者只为你有箇拣择分别之心有分别便有好丑有好丑便有爱憎有爱憎便有去取有去取便有善恶繇是善者上升恶者下坠报在天人即欲去善恶而取无善无恶报在二乘所以终不能超生出死只为有分别之识爱憎之情也所以诸佛诸祖教人直出轮回者无有他术唯要你泯此妄识妄情而巳若要泯此识情须是要一步死工夫古人工夫无定总只为渠一箇为生死之心切急急忙忙如作一件大不好事在将露未露之间展转思惟求箇出路亦如在狭小路头逢着一箇生死冤家直须拚命打出日久月深情忘识绝心花顿开逢缘遇境而生死之心尽矣后来人根器既劣偷心日重虽说参话头做工夫而浮慕之心日分为道之念日澹加之狂慧竞起便尔随俗流堕师之所传弟之所受以口舌为三昧以偈颂为正参殊不知你答话似赵州偈颂过雪窦总归生死窟穴而巳所以古人云老兄下语即老僧未能过但未能脱生死耳或又云任你上堂也上得小参也说得拈也拈得颂也颂得祇是未在何以故莫将闲学解埋没祖师心王回菴小参王回山上白云坞门外落花如红雨青松翠竹各争妍紫燕黄鹂相共语虗空逼塞尽春风何须更说云门普斩断雪峯鼈鼻蛇倒骑玄沙白额X虎临济只是小厮儿西河那有真狮子任渠百妙与千玄到底看来只如此何以故甜瓜彻蒂甜苦瓜连根苦庄屏菴小参閙蓝早抽身僻谷偏留情王回不厌深今复到庄屏岂为躭独乐世衰道难行静处闲叉手为人不为人只如深山僻谷之中作么生是为人一句和烟拾橡栗带月灌菠薐珍重智者寺小参婺州为古圣垂迹之地智者大师其一也老僧今到婺州首得瞻礼忆昔大师曾入澡瓶中趺坐为是廓瓶以容身为是缩身以就瓶若作神通商量错认驴鞍桥若不作神通商量又作么生商量古人云相逢不拈出举意便知有今日老僧与诸人相逢了也拈出了也作么生是知有底事好向黑白未分前看取普明寺小参草碧泉清旧日山牧牛人去未曾还我来惯把泥牛牧等闲笑破几重关昔日有箇南泉称善牧者曾云自小牧一头水牯牛拟向溪西牧未免犯国王水草拟向溪东牧亦未免犯国王水草不如随分纳些些总不见得看来却似畵地为牢转动不得未为好手又有箇懒安称善牧者曾云养得一头水牯牛变成箇露地白牛眼前孤逈逈地趂亦不去看来却似气穷力竭驱遣不得亦未为好手唯有普明禅师原始要终分为十则牧牛之义无遗矣但老僧却又不然只牧得一头折角泥牛那管溪东溪西X不论山南山北有时耕翻大地有时触破虗空诸人还识也未良久云吽冬至晚小参僧问如何是无位真人师良久云会么进云恁么则无出入也师云无亦不可得进云古人又道面门出入何也师云指影只为标真进云如何又道是什么干屎橛师云若无后语何有临济僧礼拜师乃云大易云先王以至日闭关商旅不行此戒诸人妄动也葢本分大事不容动着动着些儿即乖本色所以成佛作祖是头上安头明心见性是眼中着屑大机大用是体妙失宗返本还源是弃家外走诸人莫见我如是说便作无事无心会若作无事无心会也是阴山鬼窟里坐纵饶你不恁么也是蟭蟟虽脱殻未免抱寒枝老僧巳是满盘托出与诸人了也若更凝眸不劳相见小参生从何来空里片云莫乱猜死从何去满眼空花落甚处休言昔日与今朝莫计生灭并常住昔人苦口曾垂示有无恰如藤倚树树倒藤枯更浪寻一笑分明重指注重指注毕竟一句归何处咄为叶子暄居士对灵小参福唐叶子暄居士以妙龄慧质遽尔云亡宗族隣里皆共惜之老僧却谓居士实未尝亡祇于今一灵真性惺惺不昧来听老僧说法者还有存亡也无此既无存亡则从前一切生死皆如梦幻泡影无有真实葢此幻妄原从心境而得心本无心因境而有境本无境因心而现心境交妄X造成幻业既有幻业汲引生死今但能知此生死之妄则诸佛涅槃实不出此遂举拂子云子暄居士惺惺着但能于此会得则不必言妄亦不必言不妄不必言亡亦不必言不亡不必言知亦不必言不知三世诸佛一切妙法尽在此中彻透根源去也老僧葛藤不少居士珍重小参举庞公问马祖云不与万法为侣者是什么人祖云待汝一口吸尽西江水即向汝道公便悟去后草堂清拈云若恁么道鱼龙瑕蠏向什处安着今日鼓山诸人各代马祖转一语看一僧云随声便喝一僧云草堂合吃老僧手里棒一僧云待汝一口吸尽西江水即向汝道一僧云唤什么作鱼龙虾蠏一僧云恁么即水生也师云诸人各能为马祖出气可谓同坑无异土但祇是扶强不扶弱据老僧看来马祖语不妨痛快易会但是应机合节亦祇得八成后广严泽别马祖云城中青史楼云外高峯塔广严合唤来与马祖洗脚诸人还有道得十成者么请各道看一僧背师前叉手而立云请和尚鑑师云好与七藤条一僧云万象之中独露身师云的当甚的当但是借照隣家一僧云今日事繁不能为汝说师云亲切甚亲切但恐相习成风一僧云天不能葢地不能载师云错亦不错但无大人作略一僧但向师前挺身而立师云非即不非是即未是一僧曰咄说什么与不与师云似也似但可惜许一僧云某甲但扭住问X他你是阿谁师云他便噼面一掌你又作么生一僧云灵源洞口石将军师云你到做得广严弟子一僧云不识师云不识又不识箇什么一僧云某甲今日满口道不出师云且放汝三十棒师复云今日诸人各具一知半解下语各有来由但浅深不一多难出得古人蹊径耳十成语且待他日下座为太史陈仲谋居士及夫人李氏对灵一切众生沉溺生死海中头出头没无有出期其始只因一念之迷以至于此所以起贪嗔痴发身口意四生六道轮回不息故世尊于金刚会上末后叮咛说偈云一切有为法如梦幻泡影如露亦如电应作如是观能如是观即是成佛之初门出生死之要道也今日子嘉居士为先太史陈公及夫人李氏礼忏屈山僧到此不免向葛藤窠里与渠相见举拂子云聻无量生死百千业债但向此中脱去咄为优婆夷林氏对灵生死从来本寂佛法一切现成争奈后人不守本分曲为来机施出种种三昧也总明者箇事若到鼓山门下却又不然道吾笏秘魔叉总请放下德山棒临济喝到此都休今日老僧为优婆夷林氏对灵又说箇什么如人夏则摇扇冬则附炉寒则添衣饥则进食者里便是少林心髓曹溪血脉若能会得方知生死从来本寂佛法一切现成众生成佛其来旧矣会么珍重为宗见监院对灵宗见上座生平以戒月严身悲花X接物在樟湖固为一方知识在石鼓亦为一众纲维一旦拂袖归西灰飞烟灭将就𡨔堵诸法眷屈老僧到此为渠说箇最后祖饯夫人有身总由虗妄因缘所成不由你差排不由你管摄你要念念常存他要念念速灭挨到腊月三十日一场戏剧巳完须要求箇非生非灭真归休处如何是真归休处莫是离生灭而求不生不灭么斯人未见道源莫是即生灭而求不生不灭么斯人亦未见道源毕竟作么生即是举拂子云见则便见会则便会说什么生灭不生灭又说什么即生灭离生灭宗见上座会也未山中梅树花开徧几箇能闻一段香为秀生上座对灵秀生上座秉志坚贞律身清苦似铁骨之凌空若天花之不染三十年守一破茅蓬念念专归净邦步步脚踏实地去冬十月卧疾至﨟月十七日念佛坐化顶门如炙其生西之验明矣可谓僧中翘楚世外珪璋今乃终七之期其徒等问等宣请老僧为渠对灵说法老僧更有何说不是当风点烛便是醉后添盃何以故全身巳坐黄金剎安用疎山腊月莲小参古云叮咛损君德无言真有功任从沧海变终不与君通昔山僧在寿昌日僧问老人参廪山得何指示老人云实无指示山僧曰若无指示这片香因甚烧向廪山去老人云若有指示这片香不烧向廪山去也因言我在廪山时先师绝口不提宗门事一X日因与兄弟论金刚经义甚快先师笑曰宗眼不明非为究竟我闻着茫然自失乃请问如何是宗眼先师拂衣而起后因到郡城访罗近溪先生于从姑山始见五灯会元句句如拦路虎归请得一部日夕披玩每以疑义请益先师但云我实不知汝自看取一日因见僧问兴善宽曰如何是道宽曰大好山不觉豁然后千七百则无少滞碍乃入方丈通所悟先师曰悟即不无却要受用得着始得不然恐祇是箇汞银禅也我后辞先师隐峩峯一夕山境大喧不觉惊动因忆先师之言乃曰小境尚动况生死乎即点灯信手抽会元一卷来看正值珪禅师为岳神受戒章廓然无畏而生死之心始尽矣所以我这片香烧向廪山去祇重他一箇无指示若当时为我阿漉漉地说来岂有今日也此意非独廪山山僧当日见寿昌有所请问和尚但云我不如你一日问如何是清净光明身和尚振衣而立山僧曰祇此更别有和尚拂衣便行山僧忽有省乃入方丈礼三拜未及启口和尚举杖打三下曰向后不得草草诸兄弟看这两箇老人果有何法示人然此便是第一等相为也葛藤且止祇如今日恁么举是叮咛是无言是通是未通咦莫将闲学解埋没祖师心永觉和尚广录卷第四X永觉元贤禅师广录X卍XXX永觉和尚广录卷第五嗣法弟子道霈重编普说上诸山请普说近日世风薄恶祖道荒芜诸禅人邪风入骨魔毒缠心争弄口鼓全无实得为师者若曲从时好祇图门庭热閙却似捄燃增燥援溺加濡非徒无益反滋其恶所以山僧半生竝不道一禅字至住鼓山三载甘同寒蝉深缄石口一任法堂前草深一丈三门外荆棘参天抚已而观了无惭色今年六十破衲虗舟任风飘荡流到苕谿岸畔事不获巳却来与诸兄弟相见拈拄杖卓一卓云会么若也会得山僧当下座领维那三十痛棒如若未会山僧叨叨呾呾去也若论此事不涉唇齿所以古人云承言者丧滞句者迷超佛越祖犹落阶级雷轰电闪尚堕声容任你玄中更玄妙中更妙总在这边未到彼岸必须威音那畔回头空劫巳前转身然后可入廛垂手显出大机大用如信手撒水银珠珠皆圆亦如月映千江江江有月但随家丰俭作用不同所以有五宗之别如临济单贵直捷痛快曹洞单贵绵密安详沩仰则暗机圆合法眼则一切现成云门则高古旷险虽有五宗差别实无二道譬如同一味水羣器盛之各各不同诸兄弟说此羣器之水还有优劣否又如三X人捉贼一人赏以饮食劝谕其归一人痛杖一番方释之一人也不赏也不杖即解缚放他去诸兄弟说此三人捉贼还有优劣否余宗且置祇如曹洞一宗今日欲振起他莫要识得五位君臣么莫要识得五位王子么莫要识得曹山三堕四禁么若如此欲振起曹洞宗却似挑一担臭粪向门前过有甚么共语处必须要向青原垂足处认取洞山睹影处认取昔有僧问洞山如何是沙门行山云头长三尺颈长二寸山令侍者将此语问三圣三圣向侍者手中搯一搯诸人须向这里认取又一日夜参无灯有僧问答罢山令侍者点灯来及点灯来山云取三两粉与这僧其僧拂袖而去后有省出资打斋供众住三年一日来辞洞山山曰善为雪峯在傍问此僧去几时复来山云他此去不解再来其僧向衣钵下坐化雪峯报山山云犹较老僧三生在诸人须向这里认取又洞山三十年土地神觅渠不见云居膺时住寺后经旬不过堂山询之膺云自有天神送食山呵之为说破天神遂不复来诸人须向这里认取若于此等处一一倜傥分明还振起得曹洞宗么犹未犹未必须重加陶炼使心心无处所步步无影迹于此相续无间方合主中主也诸兄弟若未到这般田地必须依样畵猫儿去古人一则无义味话如金刚山无你钻研处如勐火聚无你觑向处既无钻研处无觑向处便是诸人断命根处若于此处捻得破三世诸佛也X无捞摸处况阎罗老子耶如或未能未免在阎罗铁棒下过诸君大须仔细必须将前习气是非恩爱人我一切坐断将通身精神通身力量全用在一句话头上不管十年二十年三十年併力做去此事亦非难祇在人眉睫前会则便会其有不会者多为自生知解便成千里之隔若办肯心直下探取决无难事有等魔风不做工夫祇习学古人言句摇唇鼓舌惯弄虗头假粧模样自表刚强人我益高是非亦炽比之俗人犹为不谨此等永当堕无间狱无有出期者也又有等称做工夫者单论话头浅深谓参得某公案了又要参某公案某公案参得某公案参不得缘渠看见古人或在此公案上有省在彼公案上过不得便谤公案有浅深殊不知过祇在人缘渠于一则公案上不能一脚踏到底所以说这里通得别处通不得殊不知别处通不得则这里通得底亦不是了也其实赵州无一归何处庭前栢树子麻三斤干屎橛竹篦子秘魔叉睡中主一通俱通岂有差别若于此等处作差别知见者总是门外俗汉而巳又有等称做工夫者伹于尘劳暂息处得少光影处便称悟道更有古人言句透不去处便逐一思惟註解殊不知这思惟註解底便是火枷芒绳了也又有等于公案上蓦有悟入但悟迹不除知见未消虽于古人公案一一透得却自已受用不得所以为山百仞功亏一篑可胜惜哉诸人若要发明此事必须全身放下X老实真参直到古人田地若有纤毫知见可说总为魔罥而巳山僧今日因风举火叨呾一番拕泥带水罪过不小作么生是真寂本分家风拈拄杖云五宗踏破无踪迹毗卢顶上别翻身卓一卓下座授戒普说诸仁者不辞䟦涉远来下剎乞受戒法须知云何为戒戒云何受诸人将以坛场为戒耶问清净为戒耶三说羯磨为戒耶和尚阿阇黎为戒耶教威仪着袈裟乞食正命为戒耶若将此为戒则尽属生灭终归有漏安得名为究竟尸罗昔佛曰孝名为戒诸人将以孝为戒耶夫孝者顺也顺者顺何又以何为顺孝之实未明安能识戒也又曰摄心名戒诸人将以摄心为戒耶夫心是何物而可摄摄又是何物而可摄心水不洗水金不愽金则摄心之义何归又六祖云本性无非自性戒诸人将以本性无非为戒耶六祖此语可谓喫紧为人直捷指出然亦未免尚带枝叶良以非因是立是由非生既本性无非将以何者为是既本性无是将以何者为非而言不非若学人滞于言句之下是非之见未泯则此戒尚隔千山须得是非情尽灵光独露则所谓戒者巳为鱼游水中人在空中无你受处无你背处无你持处无你犯处搭衣展钵尽是金刚道场布萨羯磨孰非毗卢境界喻如神龙入海何妨出没波涛所以高沙弥云长安虽閙我国晏然良有以也如若未能到此切莫妄相倣效且据渠见处祇得一橛正如偃鼠饮河X但能自满其量若是箇没量大人作略自异虽一尘不立不妨世界横吞虽脚踏毗卢正好通身泥水昔六祖于黄梅会中亲受衣钵厥后犹于岭南法性寺禀受智光律师满分净戒岂可谓我国晏然竟不须受也葢此戒始自凡夫终至成佛中间无一时无一事可离此戒又过去未来现在诸佛并无一人不从此戒而得菩提者是知此为圣凡共由之要户今古共涉之通津舍此非特进道末由亦乃丧失慧命正如临阵者必须铠甲弗得则离免锋镝亦如渡海者必须巨筏弗得则必遭沦没所以我佛世尊始坐金刚道场即说波罗提木叉于菩提树下即为贾客二人说二归之法次鹿苑为耶舍父说三归五戒之法至罗睺罗出家说沙弥十戒之法后为舍利弗请遂因事制立比丘比丘尼诸具足戒之法凡依之而修者三业既净则心不妄缘心不妄缘则定从此入慧从此发虽周旋折旋中规中矩而彻底无依全身洒落是为法门之柱石后学之典刑也有等狂妄之徒轻剽圆顿之糟粕习成豁达之邪空便谓我亲见衲僧巴鼻穿过佛祖髑髅或胡喝乱棒或指马唿牛如发癎病相似及夷考其行则恣心所欲恣身所行毫无忌惮乃谓我得无碍大解脱门殊不知左之右之一一并成魔业举足下足在在总陷泥犂诸人如食肉不异食蔬方可食肉饮酒不异饮水方可饮酒见宝女不异木偶方可行婬若也见有美恶则境未亡X情存欣厌则心未空心境对立何所不有将见铁城铜柱罔不炽然劒树刀山何能无碍经所谓大妄语成堕无间狱千佛出世不能垂救者也有等悠悠之辈虽曰受戒但取受戒之名全无受戒之实随羣逐队苟简登坛拜跪尚言不堪精神何由感格是以受戒者多得戒者少至于受戒之后便尔荏苒度日或营俗缘或躭世乐所受戒法并不肯请问明师勤翻贝叶云何为戒法云何为戒体云何为戒行率皆懵然卤莾一生与未受戒者何异诸人既发心来此切莫懈怠未蒙得戒之益反招凟法之愆咎将安归诚当于未受戒前顿断诸缘耑心修忏若得罪根枯灭方为受戒良器至于临受之际务在发勇勐心直趣无上菩提发广大心愿摄三有众生恳切翘勤如希重宝仰承圣法心无异缘则于三羯磨中自然感发无作戒体既得此体便为法身种子直至菩提永无丧失如食金刚终不销灭可为喻也受戒之后便当亲近明师习学戒相审明持犯或开或遮各有攸宜习之既久自能人忘于法法忘于人四威仪内常冥妙戒任运不犯如顺风张帆速达萨婆若海广化众生报佛恩德是为出家胜丈夫之事也大众珍重溥夫人请普说世道交丧天地冥晦鬬争坚固之秋魔罗竞起之日老僧祇得叉手当胸退身三步唯将一嘿仰报洪恩诸人若能于此见得便是老僧建大法幢吹大法螺击大法鼓震动大千去也怎奈夫人X不肯相信仍来请老僧演法今日祇得向平地上打箇觔斗与大众结般若缘若是真寂禅决无奇特如适来僧问世尊拈花示众和尚又作么生老僧举起拂子僧云祇此更别有老僧放下拂子诸人若于此领得则百千三昧无量妙义皆于此中彻透根源去也所以迦叶才尔微笑世尊便云我有正法眼藏涅槃妙心付与摩诃迦叶嗟嗟后代人心不古伎俩愈增却唤作世尊不说说迦叶不闻闻隔一重了也更云动容扬古路不堕悄然机又隔一重了也况分向上向下分权分实分炤分用分三玄五位不白云万里哉祇如老僧适来举起拂子诸人便向举起处拟议放下拂子诸人又向放下处拟议正是隔山取火如何搆得近来禅和弊风大抵如是所以将古人紧要处悉皆错过如昔日有一女子在佛边入定文殊尽其神力不能出定罔明弹指女子即从定出文殊是七佛之师因甚出不得罔明因甚又出得此公案近日禅和错会不少但云文殊智有所困罔明乃以无心而通或云冤有头债有主若恁么会祇作得箇座主奴去又有箇凌行婆到浮盃处问云尽力道不得底句分付阿谁盃云浮盃无剩语婆云未到浮盃不妨疑着盃云别有长处不妨拈出婆敛手哭云苍天中更添冤苦盃不语婆云语不知偏正理不识倒邪为人即祸生盃又不语此公案近日禅和多谓浮盃便好将婆打出怎奈渠无大机大用故受婆撞突X一场全不知婆如神龙盃如巨海龙虽出没波涛游戏自在总不出巨海之中又有一婆子遣人送钱到赵州处请转藏经赵州下禅床遶一匝云转藏经竟婆闻云本请转全藏因甚祇转半藏近日杜撰长老却于赵州求过谓赵州祇合默然良久云转藏经竟又有代赵州答后语者谓合将传语人噼头便打似此见识何曾梦见赵州婆子来不知这公案好似一片月饼两人共擡去也此等旧时臭烂葛藤且止祇如老僧前日紧闭口缝今日复开两片皮诸人且道前日不说底是今日说底是若道说底是枉杀维摩乃金粟后身若道不说底是枉杀文殊乃七佛祖师有人见恁么道便云这箇不在语默上我且问渠不在语默上毕竟在甚么处毕竟如何是离语默底事有等噇酒糟汉便来擎拳竖指下喝行棒此辈正好分付在东园里运粪若真寂禅未梦见在咦卖扇老婆手遮日笑杀匋街赵七郎除夜普说四时八节循环过挨到今宵岁巳穷简点一年成底事却如梦幻一场空诸仁者当此腊月三十日到来试各自简点看此一年三百六十日中不耕而食不织而衣享檀信之膏脂饮行人之汗血毕竟作么生消受又一年三百六十日中亲师取友问道参禅探诸佛之教言穷祖师之命脉毕竟有何进益又一年三百六十日中岁变月迁时移刻减光阴迅速剎那不住既无驻颜妙药又无换骨灵丹毕竟X作么生得不蹉跎光阴去此事且置祇如大限到来四大分离识神无主前路茫茫冤业相牵到此之际生前势力靠不得了也师友眷属替不得了也金银珍宝用不得了也田园产业恃不得了也文章学问显不得了也智谋机械使不得了也且道作么生得摆脱去莫是斋得几员僧拜得几拜佛可脱生死么莫是持得一卷经持得一箇呪可脱生死么莫是讲得三经五论如瓶泻水可脱生死么莫是将祖师公案逐一商量如何拈如何颂可脱生死么祇如拈颂一节近日学人互相倣效将达摩门风扫地灭尽如玄沙道谛当甚谛当敢保老兄未彻在莫是惑乱天下人么且喜没交涉如德山低头归方丈巖头道大小德山不会末后句莫是巖头智过于师么且喜没交涉如巖头道我与雪峯同条生不与雪峯同条死莫是悟体则同发用则别么且喜没交涉如杨岐道三脚驴儿弄蹄行莫是格外拈来超言思之表么且喜没交涉如首山道新妇骑驴阿家牵莫是颠颠倒倒越本常之理么且喜没交涉如进山主道这箇监院房那箇典座房莫是当央直指么且喜没交涉如洞山道麻三斤莫是问在刼外答在今时么且喜没交涉诸人若但如此穿凿号曰宗师管取入地狱如箭射且勿论他商量错谬即于本分中实有见处三千七百则臭烂葛藤一一穿过无毫发可疑要也脱不得生死何以故以渠如夹氷之鱼虽是浑身在水X怎奈转动不得又如司库之吏虽然出入珍宝一一分明怎奈非渠所有所以衲僧家必使释迦在我背后立达摩在我脚下行方有摆脱分此是衲僧有始有终一大关节处更有箇不落始终一句作么生道木牛吞却铁崑崙惊倒门前石敢当珍重宝善受戒普说老僧昔年在宝善庵中受闻谷大师委曲一塲将箇云栖戒本子相付今年复到宝善四方大众寻腥逐臭来请老僧说戒将谓老僧有戒与诸人说耶不知此戒不是老僧底亦不是闻大师底亦不是云栖老人底亦不是南山律师底乃至亦不是释迦牟尼佛底祇是诸人自心本具底所以六祖大师云本性无非自性戒今老僧年老不能与诸人逐一详细说得但省烦与诸人说去如何是五戒梅花鬬雪开如何是沙弥戒石笋破苍苔如何是比丘戒寒河连底冻如何是菩萨戒膏雨足霶𩃱诸人若会得此四句当下顿得无作戒体永成金刚种子直至菩提树下无有差池大众还会么如其未会老僧不免再垂方便老僧昔年在真寂院中说戒曾垂三问第一问戒必师师相授请问威音王从何人受戒若识得此一问便明最初一句亦明末后一关百千诸佛百千戒法尽从脚跟下流出第二问梵网经云戒光从口出非青黄赤白请问毕竟作何色若识得此一问则一切声色尘中并可横身直过无有些毫过患第三问经云破戒比丘不入地狱既是破戒比X丘因甚不入地狱若识得此一问则婬坊酒肆随处自在手把猪头口诵净戒诸人还会么如又不会老僧瞒诸人去也吾人本性无善无恶无持无犯祇为无明忽起因而境界妄现境界既现则有好丑既有好丑则有爱憎既有爱憎则有去取至于有去取则有罪福有果报六道循环如汲井轮无有断绝诸佛愍之首为说戒所以止其妄情不为妄境所惑而巳能守此戒则妄情不横流妄境不惑乱既妄情不横流妄境不惑乱则定可成慧可发定慧双严成无上道是知皆肇始于戒故戒者如行百里者乃是最初一步此步若差必无能到之日亦如造百尺高楼者乃是先筑其基此基不固必无成楼之日又如善釆畵者乃是先有素地若素地不成必无能畵之理所以修行者必首重戒法今来求授切莫苟简登坛随羣逐队跪得一炷香便云我巳受戒了也若恁么受戒有何利益既无受戒之益反招凟法之愆又不若在家稳坐为胜也若要受戒者必先要发箇最上心何谓最上心须是不为求人天而受戒亦不为求声闻缘觉而受戒亦不为求权乘诸位菩萨而受戒须是直求无上菩提而受戒又要发箇最大心何谓最大心须是不为自已而受戒不为眷属而受戒须是要度一切含灵皆成佛道而受戒若具二种心真诚恳切自然感得无作戒体如食金刚终不消灭直至成佛决非虗语虽然如是老僧更有最后一句叮咛X诸人在家为客易出路作商难珍重荐大中丞邵公剑津居士普说恁么去也恁么来幻影浮光不用猜昔年诸葛成何事亦似残花点翠苔今日邵练要居士为荐先考大中丞剑津居士命老僧冒登此座诸仁者还识得剑津居士么三十年前好读书善属文者此剑津居士也二十年前鼓逸翮于秋风夺头角于春浪者此剑津居士也二十年中佩金章紫绶历中外诸任者此剑津居士也至于巡抚全蜀提数十万之兵御数十万之𡨥者亦此剑津居士也一旦势与愿违君恩未报决志长往前路茫茫者亦此剑津居士也由今日而观前日则前日皆虗由前日而观今日则今日岂实故知生乃幻生死乃幻死然生死皆幻者何故以一切生死不出于境缘身心四者此四者俱无有实境缘何以非实以待身心故若无身心安有境缘身心何以非实以待境缘故若无境缘何有身心若知四者非实则所谓无生无死者可识矣大众会么如或未会老僧不免再饶舌一番汝等试思三十年前好读书善属文的是箇甚么二十年前鼓逸翮于秋风奋头角于春浪的又是箇甚么二十年中佩金章紫绶历中外诸任的又是箇甚么至于巡抚全蜀提数十万之兵御数十万之𡨥的又是箇甚么若于此会得则无荣无辱无穷无达无生无死亦无无生死始是剑津居士立地处大众还知么竖拂子云即今剑津居士在老僧拂X子头上放光动地说摩诃般若波罗蜜法普令大众当下离一切业障报障烦恼障然后往南方无垢世界现三十二相八十种好圆满无上菩提去也虽然尚不是衲衣下事如何是衲衣下事日本国里金狮子昨夜无端啸一声惊起白龙江上跃淋雨千山未肯晴会么久立珍重腊八日普说昔日雪山老人于臈月八日明星出时忽然看破无些子事却被人唤作悟道成佛及至尽力举扬只拈得一枝金色钵罗花后来四七二三承虗接响随邪逐恶一印印定总是同坑无异土凡有指示皆如浑金璞玉绝无奇巧怎奈人心不古宗风日变由是门庭各立穿凿百端虽金亦昔时之金玉亦昔时之玉而琢玉成器铸金成像尖巧艶丽反似远胜古人而淳厖浑厚之意则索然无存矣今日老僧这里也不用行喝行棒也不用玄提玄唱也不用格外相逢也不用埋兵索鬬伹举几则古人臭烂葛藤刻的示人处为诸人指箇入路昔日达磨初来此土武帝问云如何是圣谛第一义武帝精通教理而教家以圣谛第一义为极则故举以问达磨答云廓然无圣乃是用金刚王宝剑当头一挥驱耕夫之牛夺饥人之食怎奈武帝不能领略却在人我上较计再问对朕者谁达磨也不与他论人论我只奉箇不识两字直似铁壁千寻窥伺无门这公案乃宗门打头一节若能从此悟入便可归家稳坐后渡江至少X林九年面壁而坐正是渠正令全提彻底为人的所在怎奈人多望崖而退有箇神光座主却来乞安心这老汉也把不住乃为渠开一线道将心来与汝安神光也太伶俐便云觅心了不可得达磨云为汝安心竟神光便悟去渠只道箇安心竟毕竟悟箇甚么还会也未如或未会再看庞居士参石头问云不与万法为侣者是甚么人石头便将手掩其口这里人境俱夺截断众流正是用达磨金刚王宝剑也庞居士从此有省后参马祖亦问云不与万法为侣者是甚么人马祖云待汝一口吸尽西江水即向汝道这里夺境存人傍通一线亦是用金刚王宝剑也居士遂大悟去后来南泉又道不是心不是佛不是物这公案却似福州人吃茘枝相似把皮都剥了送在你口里只要你吞下大抵禅和不能直下领略都只在心上求佛上求见人说非心非佛又疑毕竟是箇甚么物南泉三处俱破亦是用达磨金刚王宝剑也诸仁者既不是心不是佛不是物且道是箇甚么于此未会再看百丈下堂句百丈一日上堂说法竟众下堂丈忽召云大众众回首丈云是甚么此是忽然提出灵光独露逈脱根尘处若从此证入是为亲切又罗山问巖头云起灭不停时如何巖咄云是谁起灭就路还家快便难逢山正拟议间巖急提云肯则未脱根尘不肯则永沉生死夫不肯固永沉生死肯因甚又落根尘葢有能肯之心是之谓根有所肯之境X是之谓尘心境对立非妄而何以上所举百丈巖头葛藤并向六根门头指出可谓太近但恐人只守着昭昭灵灵认奴作郎翻成太远须知有岑大虫道底大虫为亡僧作偈云眼前无一物当下亦无人荡荡金刚体非妄亦非真人都于有见有闻处说金刚体渠独向无见无闻处说金刚体若能从无见无闻处认得方能于有见有闻处认得也然岑大虫只就一髑髅言之更须知有忠国师道底僧问忠国师如何是古佛心国师云墻壁瓦砾僧云还说法也无国师云常说炽然说无间歇人都于有情上说古佛心渠独向无情上说古佛心若能于无情上认得方能于有情上认得也学者到此始知这箇无一物不是无一处不週无一时不现故经云无二无二分无别无断故然更有事在诸人也不可不知干峯云法身有三种病二种光更须知有向上一窍老僧今日不惜眉毛为诸人註破凡山河大地明暗色空一切万象窒碍眼光皆为法身之障是谓一种病或见诸法空隐隐地见有法身之理是谓法执不忘亦是一种病或虽透得法身简点将来或觉无可倚靠处或觉无可主张处或觉无可指示处亦是法执不忘是谓最后一种病前一种病是一种光不透脱后二种病亦是一种光不透脱学者若能透向上一窍则三种病二种光不消一揑而破始谓之参学事毕也老僧今日入泥入水如泥里推车四脚着地步步区区只要X诸人得箇入处或有人笑老僧不能直截为人只管打葛藤殊不知老僧葛藤处节节皆直截之法师复笑云汝诸人更要直截底么老僧这里也有些拈拄杖卓一卓云大众珍重永觉和尚广录卷第五永觉元贤禅师广录X卍XXX永觉和尚广录卷第六嗣法弟子道霈重编普说下兴福寺授戒普说师拈香祝圣竟僧问六百年前行此令今朝兴福又重新祇如七省师僧一时云集和尚将甚么利生师云空中书梵字进云忽遇箇五戒不持十善不修无面目汉出来和尚作么生相见师云三十棒趂出院僧礼退师乃云兴福禅寺创来六百余年并未有人举扬正法今春各房合餐屈老僧到此四方逐臭寻馨千众云集逼老僧陞座说戒若论诸佛金刚宝戒不落根尘无有名言无有能受者亦无所受者如昔日百丈大师上堂云灵光独耀逈脱根尘体露真常不拘文字心性无染本自圆成但离妄缘即如如佛此语紧要只在灵光独耀逈脱根尘二句识得灵光独耀底是之谓真受戒也盘山大X师上堂云心月孤圆光吞万象光非照境境亦非存光境俱亡复是何物此语紧要只在光境俱亡二句识得复是何物便识得灵光独露底了也又有箇张拙秀才因得法石霜作偈云光明寂炤徧河沙凡圣含灵共一家一念不生全体现六根才动被云遮此偈八句不必尽举其紧要只在一念不生全体现一句正是百丈盘山二师註脚也然得此戒者古人亦大有样子如秦望山鸟窠禅师有箇会通侍者多年不与说法一日辞去窠问何往者云诸方学佛法去窠云若是佛法老僧这里也有些子者便问如何是和尚佛法窠拈起布毛吹之者便大悟鸟窠可谓善说戒者会通可谓善受戒者如此受戒还有根尘可染么还有文字可拘么还有光境可亡么是之谓诸佛金刚宝戒得之则立地成佛者也然渠接引白侍郎处却似话分两橛诸人不可不仔细白侍郎曾问如何是佛法大意窠曰诸恶莫作众善奉行白云这箇三岁孩儿也道得窠曰三岁孩儿虽道得八十老人行不得看渠拈布毛处如在万仞峯头翘足而立看渠答白侍郎处却似拕泥带水就地打辊然须知渠万仞峯头事然后知渠拕泥带水处滴滴归元知渠拕泥带水处然后知渠万仞峯头事函葢无尽诸人还会也未如其会得老僧巳说戒了诸人巳受戒了如或未会老僧传得箇本子一一与诸人宣说向下文长付在来日X腊八普说今日堂中诸兄弟请老僧为四来大众普说老僧见闻既寡舌根又钝不能大有发扬且据古佛诚言先德明训为诸人打葛藤去大道无涯贯满十方箇箇圆成无不具足先佛依此义故故说有情无情俱有佛性亦说有情无情本来成佛大道无形体本寂灭弥满清净中不容他先佛依此义故故说十界圣凡一切依正一切因果悉皆空寂大道至一无有变异在染在净性相不动先佛依此义故故说生死即涅槃烦恼即菩提贪嗔痴即戒定慧凡此三义皆约理体本寂也众生无始以来无明妄起现有心相心相既形妄境斯现妄境既现始分好丑好丑既呈始有憎爱憎爱既生乃有去取既有去取乃有善恶既有善恶乃有因果由是而四生九有三界六道无不炽然建立此则约事相不无也众生既沉生死大海之中头出头没无有出期诸佛愍之为说出苦之要还源之术说天人法出三途之苦说二乘法出天人之苦说大乘法出二乘之苦说一乘法出三乘之苦在天台则判之为四教在贤首则判之为五教要而言之总不出破人法二执显人法二空以证真如实相之体而巳此则因事相不无还理体本寂也后佛因大梵天王所献金色钵罗华拈出示众时百万人天悉皆罔措惟有金色头陀破颜微笑佛乃曰吾有正法眼藏涅槃妙心付与摩诃迦叶因此历代相传以至达磨大师西来此土不涉名言不立修X证惟直指人心见性成佛而巳夫心本无形云何可指性本无相云何可见佛本现成云何复成其意祇是因众生妄起诸见迷却本心故渡海西来息其妄见使还得本心此如太空之中妄生闪电电光既息则空体湛然始知前非有失今非有得特因妄见起灭似有得失所以三祖信心铭云不用求真惟须息见何谓息见有见无见亦有亦无见非有非无见乃至佛见法见道见禅见毗卢师法身主见向上关棙涅槃后心见一有诸见悉是天魔眷属外道种性一息诸见即是如来真子祖师命脉故息见二字实还源之要旨也既悟本心尚须保任葢为无始刼来习气深重未能顿除故保任之功不可或疎然所谓保任者非假造作有为之法不过尝惺惺地不为凡心所杂而巳昔天皇悟嘱龙潭信曰任性逍遥随缘放旷但尽凡心别无圣解任性逍遥随缘放旷二句切莫错认将纵恣放逸无所忌惮当之须知所谓逍遥放旷者乃是于一切妄境超然不着如鸟飞空而毫无所牵系如龙出海而毫无所障碍者也若闻声为声所牵见色为色所牵见财为财所碍见势为势所碍则缚着拘滞甚矣岂曰放旷逍遥哉凡若此者皆为未尽凡心之故也凡心者何一有是非之心凡心也一有取舍之念凡心也一有净秽之见凡心也一有圣凡之别凡心也一有迷悟之分凡心也若能尽却凡心所谓海为龙世界空是鹤家乡有何不逍遥X不放旷哉近日有等狂妄之辈徒执理体本寂不知事相不无便成断空之见动輙谓我等本来是佛识得便了无功可用本无迷悟何用参禅本无持犯何用戒律因果罪福一切灭裂至于贪名夺利有如狂狗恃气起争不啻勐虎丧尽人心无所不至是说佛法则一切俱空见世法则一切俱实葢彼道本来是佛无功可用你看虾蟆蚯蚓渠亦本来是佛比之毗卢遮那何有增减怎奈这虾蟆蚯蚓之身未能脱得彼道识得便了无功可用如今诸人削发为僧住居僧房或一睡去梦在俗家经营俗事夫一梦之中便能变僧为俗变僧房为俗舍毫不觉知你知道之见恐不及知自已为僧之真你生死关头恐不止一梦之迷而今颠倒错乱既巳如此又岂可恃此虗妄见解抵敌生死乎此等乃波旬之流窃入袈裟之下破灭佛法者也诸人当视之如毒蛇远之如火坑切莫亲近今日诸人既巳圆顶方服入三宝数又能拥毳入丛林以参究大道为务便是超凡入圣之时便是除疑祛惑之时可谓希有殊胜一切人中所不易得者各宜勤修正法实心参究举步必法先踪毋自堕于邪党若堕邪党入地狱如箭射古云地狱苦未是苦袈裟下失却人身是为最苦可不惧哉珍重大司空汉奉郑公恤部苏门黄公仪部联岳朱公及诸缙绅为祝釐于建州净慈禅院修大悲忏法圆日请普说师陞座拈香祝圣竟歛衣就坐僧问如何是X大悲心师曰青空朗日无私炤进云恁么则箇箇沾恩去也师曰你拟逃向甚么处进云覆盆之下又何如师曰也是闭目作夜问大悲菩萨用许多手眼作么师曰也祇是一片大悲心士礼拜师乃云山僧仰蒙圣恩远承众请冒登此座阐扬大悲之心夫此大悲心者乃凡圣之同体亦祸福之同源天得之而清地得之而宁尧舜得之而垂拱无为汤武得之而易暴施仁失之则天地易位雨旸不时饥馑疾疫兵戈之祸无不毕至此理之必然者故上自君王下至黎庶无有一人一刻可无此大悲心此大悲心如干元之资生春风之吹万不以有为而发不以勉强而生又不得分于他岐若分于声色则大悲之心丧矣若分于资利则大悲之心丧矣若分于忿怒则大悲之心丧矣若分于残忍则大悲之心丧矣大悲之心既丧岂可以语言之敷扬仪文之粉饰而曰吾能大悲哉今圣主当阳大弘慈悲之化山僧因风举火广为四众宣说诸人若能常怀此心无有间断即是观音大士现无量神变放无量光明覆护众生了也自然天步常亨皇威远震万邦纳欵四海同文又何待致香火之敬效祝诵之劳耶此事且止老僧今日恁么说话也祇是旧时习气佛法不曾动着到此忍俊不禁不免逗漏一塲如何是佛善见塔头开口笑如何是法放生潭上水东流如何是僧大悲堂与丹青阁鬬额说箇甚么诸人若能识得此三语则诸佛诸祖X所说底更无有余如若未会老僧更有箇直捷指出一句汝等诸人好自参取拈拄杖卓一卓下座茶话除夕茶话老僧被业风吹到鼓山不觉巳满一年未曾有一句佛法与诸人结缘今当除夕监院再三启请祇得于茶筵中与诸昆仲说几句淡话此茶老僧二十年前从寿昌採得如法熏焙如法珍藏今夜窄路相逢不免烹出供养大众去也击拂子一下云诸人若能于此领略则世尊四十九年说黄道白诸祖千七百则指东话西尽皆透过无有其余如或未然老僧再引旧葛藤与诸人商量看昔赵州见僧来便问曾到否僧云曾到州云吃茶去或云不曾到州亦云吃茶去今问诸人若见赵州时毕竟作么生祗对他莫是云和尚也不消得么莫是云谢和尚指示么莫是便下一喝么莫是掩耳出去么今时学人伎俩不过如此要见赵州也大难诸人且道谛当一句作么生咦夜静水寒鱼不食满船空载月明归夜寒珍重元夕茶话风吹玉屑下瑶穹顿使千峯失翠容箇中别有通明处却在寒巖冻雨中岁夜茶话大众岁功巳毕岁运巳周全在今夜折合去今夜巳前氷坚雪老万机𥨊削灭也而实未尝灭今夜巳后桃红柳绿万物咸新生也而实未尝生至于今夜大众且道生即是灭即是生灭且置祇如生X灭不相干一句作么生道良久云白云影里无声谷半夜乌鸡带日飞茶话诸兄弟明日初八乃世尊成道之期今夜设茶送诸人入堂去切宜把住虗空做这一回莫轻自退屈须知我等与世尊无二无别金刚经云是法平等无有高下以何为验拈起数珠云大众见么你也恁么见我也恁么见释迦老人也恁么见喝一喝云大众闻么你也恁么闻我也恁么闻释迦老人也恁么闻人人同此见闻则人人合具有不思议事喝一喝而大地震动按一指而海浪沸腾掴一棒而须弥粉碎唾一唾而刼火顿消如是威神如是力用人人具足本无欠少因甚世尊夜覩明星豁然大悟成无上尊而我等都祇在暗地里萨婆诃果是何故击案作声曰祇为分明极翻成所得迟受戒毕茶话今日受戒巳毕湛渊上人设茶山僧将无作有酬些茶钱去大抵受戒与付戒者今日多成箇套子问着各各云能持能持不知能持二字有多少难在岂可容易诸人既逢此会当生庆幸勉力受持不可放逸如高沙弥云长安虽閙我国晏然则戒之一字不须提起如其未能且莫虗头所谓戒者虽有五戒十戒大乘小乘之不同约而言之不过诸恶莫作众善奉行自净其意而巳葢吾心本净而习染弗净故说戒以防之总以完吾心之本净也今夜重将五戒十戒二百五十戒十重四十八轻戒作一坛X说去好么以拳击案一声曰岂不是五戒复击一声曰岂不是十戒复击一声曰岂不是二百五十戒复击一声曰岂不是十重四十八轻戒复竖拳云是甚么喝一喝茶话今年正月又二十茶果从来不易喫惟有貍奴精古恠跳出虗空头上立等闲拈起一芥子打倒铁围如破壁摇头不信少林宗达磨是甚破驴嵴三世诸佛不知有破庙判官手无笔有时受尽世人亏镬汤炉炭都甘入有时瞒尽世间人释迦弥勒俱不识且道他有何所得得如是去就咦餬饼讨甚么汁茶话世间万法不出心境两种心非有心因境而生境非有境因心而得一不独成二不单立可知全为虗妄若向这虗妄动静里拟议正如向龟毛兔角里觅影迹有何可得昨日有僧入方丈却问心境俱亡复是何物山僧只向他举起箇扇子云是甚么若向这里作境会未免白云万里作心会亦未免白云万里作非心非境会亦未免白云万里毕竟作么生会喝一喝荼话十寸为尺十尺为丈佛大泥多船高水涨箇箇倜傥分明目机铢两忽有人问袒䏝和尚今年有几多岁还道得么如道不得紫云堂里也有朽床破席荼话参者须教着实参休管前三与后三徧界揣摩寻不着卖却疎山破布单手握宝珠行乞去一朝笑破始知惭不须枉走三千里藤枯树倒得心安X兴化菩提庵茶话荷钖向南来佛法无可说朔风吹冻耳衣衾冷如铁达祖西来意亲切更亲切再若问如何红炉寻片雪惠安青藜舘茶话大慧昔日来惠安小溪挝动喧天鼓山僧今日来惠安青藜舘内香云紫昔日今朝事不同仔细看来争几许承君命我说茶话好似逼起石人舞不说赵州无不说云门普从前络索都刊下斩新条令今朝举鼈鼻咬杀毒蛇大虫吞却勐虎诸人还会么良久云且喜满座颜回山僧不劳重举大道巖茶话临济喝收归后架德山棒抛向前坑不用从前残羮馊饭即今大道巖头一句作么生道只把一根无孔笛夜深吹出碧巖头除夕茶话且喜岁华今结局那堪叶落又抽枝韩愈有文徒送鬼贾岛无餚可祭诗至于衲僧分上事又作么生北禅分岁大家知大家知喫了莫言滋味恶木人夜半捉乌鸡上海居士请茶话三春巳去九夏方临黄莺声渐老紫燕语方娇岸柳垂烟重园竹长新枝四者分疆列界各弄风光明明祖师意明明古佛心从这里会去不道全无但到真寂门下未免万里崖州祇如南山白额咬杀东海鲤鱼陜府铁牛吞却嘉州大象又作么生会咦山僧今夜不合向钵盂上安柄三十棒自喫去也珍重唐居士设浴请茶话今日唐居士为众僧设浴诸人X各各随例浴讫毕竟作么生还得浴钱去昔有䟦陀婆罗同十六开士随例入浴忽悟水因得无所有诸人且道渠悟箇甚么莫是悟水无性么莫是悟诸尘本空体亦常寂么莫是悟无能触亦无所触中间触相直如龟毛兔角么恁么说得倜傥分明许渠作得箇座主然说食岂能饱人畵饼不可充饥若是亲到无所得处如来禅许渠会祖师禅未梦见在若到真寂门下未免朝打三千暮打八百不见古人云头头上明物物上通犹是借句又云山河大地明暗色空一捻粉碎犹是半句既是借句如何得不借句既是半句如何得满句若要酬还唐居士浴钱恐浴堂里灯笼笑破嘴去也诸人还知么鹘臭汗衫都脱下赤条条地见当人未明狮子翻身法依旧山高水更深诞日茶话真寂生来无一窍千圣机关俱不要三玄抛在桑田东五位将来埋屎窖门庭堂奥尽掀翻惊倒象王撒驴尿赤手空拳要杀人迦叶逢之不敢笑此是老僧六十年后事祇如六十年前事又作么生良久云这里无你诸人开口处且听老僧一偈石牛兀兀不知秋到处云山信步游两岸烟光全不隔古今风月一时收咄邹居士设浴请茶话今日邹居士为众僧设浴诸人巳各向香水海中一丝不挂脱体风流通身作用放大光明了也今夜又要邀老僧到此更有何事只为箇末后句未曾道得作么生是末后一句喫茶后无X事归堂好除夕茶话老僧居苕溪寻常未曾皷两片皮与诸人葛藤今当岁除之夕俗例分岁适逢荒歉常住淡泊也无云门饼也无赵州茶也无金牛饭也无北禅牛但烹苕溪一滴水普供养大众这一滴水斟一任斟酌一任酌取之不禁用之不竭且道是甚么滋味有道得者么试出众道看良久云如道不得老僧为诸人傍通去切忌有口者吞只许无舌者尝时寒久立珍重茶话近日学人见十二分教则呵为拭疮疣纸见五宗言句棒喝则奉为镇海明珠不知这箇不在十二分教上亦不在五宗言句棒喝上若只向言句棒喝之下钻研求通宗师血脉则全成邪见聚八闽之铁不能铸成这一错也所以古人道门里出身易身里出门难诸人切莫倚门靠户说禅也茶话秋风至时秋叶黄游子未归心惨伤旧日田园虽未失怎奈云山隔渺茫诸仁者因甚隔渺茫挟䇿博奕游异趣均亡羊但能俱放下管取到家乡永觉和尚广录卷第六X永觉元贤禅师广录X卍XXX永觉和尚广录卷第七嗣法弟子道霈重编拈古二十九则举达摩既迁化葬于熊耳山后魏使宋云自西域回遇于葱岭见其持只履翩翩独逝云问师何往祖曰西天去云归奏魏主启圹视之惟空棺止存只履举朝惊叹奉诏取遗履于少林寺供养师曰此是达摩最后一着诸人作么生会宋云遇于葱岭便当一棒打杀也见东土有人既巳蹉过却来奏魏主启视空棺珍重一只破履留殃后代亦太愦愦也举僧于马祖前作四画上一画长下三画短曰不得道一长三短离此四字请和尚答祖乃画地一画曰不得道长短答汝了也师曰此僧立箇问头也甚奇恠若是今时杜撰宗师祇用瞎棒打将去祖却不然就地画一画可谓投之木瓜报以琼瑶这僧小出大遇也但祖云不得道长短答汝了也却似嚼饭餧小儿祇为慈悲之故有此落草之谈举亮座主参马祖祖问见说座主大讲得经论是否亮曰不敢祖曰将甚么讲亮曰将心讲祖曰心如工伎儿意如和伎者争讲得亮抗声曰心既讲不得虗空莫讲得么祖曰却是虗空讲得亮不肯便出将下堦祖召曰座主亮回首祖曰是甚么亮豁然大悟便X礼拜祖曰这钝根阿师礼拜作么亮曰某甲所讲经论将谓无人及得今日被大师一问平生功业一时氷释礼谢而退隐入洪州之西山更无消息师曰此是马祖一粒救死灵丹但近日禅和不能服食见渠道虗空讲得便向虗空中下橛见渠道是甚么便向是甚么处见鬼虽有百马祖其奈之何你看渠吐露云被大师一问平生功业一时氷释可谓皮肤脱尽惟一真实后隐入西山更无消息可谓头正尾正亘古亘今如雷如霆去也谓之不为人得么举洞山与泰首座喫菓子次山问有一物上拄天下拄地黑如漆常在动用中动用中收不得且道过在甚么处座曰过在动用中山便喝令侍者掇退菓卓劒门庵主拈云我当时若在亦对云过在动用中待渠令侍者掇退菓卓便拈起菓子将洞山噼面痛掷师曰洞山此问心倖不少首座巳遭活陷黜罚何疑劒门犹欲强作主宰正好三十痛棒趂出院去所谓打面还他州土麦唱歌须是帝乡人举法空禅师到盐官齐安国师处请问经中诸义安一一答了却曰自禅师到来贫道总未曾作主人法空曰请和尚便作主人安曰今日夜也且归本位安置明日却来空下去至明日安令沙弥屈法空法空至安顾沙弥曰咄这沙弥不晓事教屈法空禅师祇屈得守堂家人来空无语X师曰齐安放去收来权衡在手主礼有余法空随声唤转茫然无据不会为客老僧若做法空待渠云贫道总未作得主人便合云和尚可谓习气难忘渠云只屈得守堂家人来便合云莫怪沙弥和尚亦未识法空在拂袖便出管取齐安作主不成举僧参平田田便打僧进前把住拄杖田曰老僧适来造次僧打田一拄杖田曰作家作家僧礼拜田曰是阇黎造次僧大笑田曰这箇师僧今日大败也师曰平田伸缩安闲自是惯战老贼这僧生遭活陷前倨后恭弄巧成拙去也虽然今日讨这僧亦不可得举百丈再参马祖祖见来拈拂子竖起百丈云即此用离此用祖挂拂子于旧处侍立片时祖云尔巳后鼓两片皮如何为人丈取拂子竖起祖云即此用离此用丈挂拂子于旧处祖震威一喝丈后来谓黄蘗云我当时被马祖一喝直得三日耳聋师曰此公案今古拈提者多谓百丈脚跟尚未全稳得马祖一喝方能了当若如此何异万里望乡关百丈卷席时祖云汝深明昨日事便是彻骨彻髓了也所以雪窦拈云大冶精金应无变色但百丈既是精金马祖一喝入他耳弦也不得当马祖喝时便合掩耳出去云何又三日耳聋既是三日耳聋何故云应无变色此一则公案乃是临济肇始处此处未明又安问其他哉须知转身一路千X圣不传末后一句古今难搆诸人也须审细好举僧为疎山造寿塔毕白山山曰将多少钱与匠人曰一切在和尚山曰为将三钱与匠人为将两钱与匠人为将一钱与匠人若道得与吾亲造塔来僧无语后僧举似大岭庵闲和尚岭曰还有人道得么僧曰未有人道得岭曰汝归与疎山道若将三钱与匠人和尚此生决定不得塔若将两钱与匠人和尚与匠人共出一只手若将一钱与匠人累他匠人眉须堕落僧回如教而说山具威仪望大岭作礼叹曰将谓无人大岭有古佛放光射到此间虽然如是也是腊月莲花大岭后闻此语曰我恁么道早是龟毛长三尺师曰疎山恁么垂语陷阱不少幸得大岭放光一一炤破虽然要与疎山造塔亦大远在诸人且道作么生与匠人举洞山解制云秋初夏末诸兄弟未免或东或西直须向万里无寸草处去祇如万里无寸草处作么生去良久云此事须如枯木上糁花始与他合师曰洞山恁么说话正是瑞凤不栖于凡木金龙岂守于寒潭转功就位转位就功即不无看来也祇似猢狲上树舍一取一未为好手且道作么生是本分底去处良久云钓船载到潇湘岸气噎无聊问白鸥举炤布衲一夕指半月问溥上座曰那一半在甚么X处去也溥曰莫妄想炤曰失却一半也众共叹美师曰诸人且道溥上座过在甚么处炤布衲虽得便宜也是压良为贱众虽叹美也是噇酒糟汉但溥欠箇后语耳待他云失却一半也便合云果妄想不少管取炤布衲一场懡㦬去也举石霜迁化众请堂中首座继住持九峯云待某甲问过若会先师意如先师奉侍问云先师道休去歇去一念万年去寒灰枯木去古庙香炉去一条白练去且道明甚么边事座云明一色边事峯云元来未会先师意在座云你不肯我那但装香来香烟断处脱去不得即不会先师意遂焚香香烟未断便坐脱峯乃抚座背云坐脱立亡即不无先师意未梦见在师曰首座不免逐句故遭九峯点罚然渠唤作一色便是不肯安此以为极则如何后人便以迷于一色诬之天奇瑞註颂古直谓是明法身断德则认为极则正迷在一色中了也逐句之失何止在三千里外耶既不许认作一色又不许认作法身先师意毕竟作么生举僧问青林学人径往时如何林云死蛇当大路劝子莫当头僧云当头时如何林云丧子命根僧云不当头时如何林云亦无廻避处僧云正当恁么时如何林云失却了也僧云未审向甚么处去林云草深无覔处僧云和尚也须隄防始得林抚掌云一等是箇毒气X师曰既不许当头亦不许回避暂生拟议便隔千山教学人毕竟如何行履虗舟无意浮秋水㯭柁浑亡渡月明举南泉一日因两堂争猫泉提起猫云道得即不斩众无对泉斩猫为两段赵州自外归泉举问之州脱履安头上而出泉云子在救得猫儿师曰南泉举令廓尔无前两堂祇得拱手而听赵州虽能超出怎奈也祇在刀下全身老僧当时若在却不恁么伹云两堂未争时和尚又作么生管取渠束手入方丈去也举庞居士辞药山山命十禅客送出门士指空中雪云好雪片片不落别处全禅客曰落在甚么处士打一掌全曰居士也不得草草士曰恁么称禅客阎老子未放你在全曰居士又作么生士复打曰眼见如盲口说如哑师曰庞公如俊鹰捉兔不容转眼亦如狮子捉兔用其全力可谓慈悲太煞伹庞公初语亦自具负门还有简点得出者么若简点得出许渠具参学眼举马祖见僧来便画一圆相云入也打不入也打僧便入祖便打僧曰和尚打某甲不得祖靠拄杖便休雪窦云二俱不了靠却拄杖拟议不来噼嵴便棒师曰宾主到恰好处正好便休何云未了靠却拄杖其僧若有语却好打出X举渐源因宝葢来看源乃卷帘入方丈坐葢下却帘归客位源令侍者传语云远涉不易犹隔津在才语了葢便打一掌者云有堂头和尚在莫打某甲葢云只为有和尚在所以打你者回举似源源云犹隔津在师曰渐源藏身稳密宝葢通身吐露渐源见宝葢宝葢未见渐源伹待渠道犹隔津在时合答云谢和尚法诲管取渐源道箇相见了也葢却打侍者奚啻隔津乎举干峯示众云法身有三种病二种光须是一一透得更有向上一窍在云门出云菴内人为甚么不知菴外事峯呵呵大笑门云犹是学人疑处峯曰子是甚么心倖门云也要和尚相委悉峯云直须恁么始得稳坐地门云喏喏师曰干峯大开阵势不同小可云门却向渠头上踏下来然菴外事且置菴内事又如何道得者鼓山与渠结箇同参举石巩见僧执弓架箭以示三平至巩曰看箭平拨开胸当之曰此是杀人箭活人箭又如何巩扣弦三下平便展拜巩曰三十年举一张弓架两只箭只射得半箇圣人遂拗折弓箭师曰披胸当箭宛有大人之略然只认作杀人箭再来问活人箭蹉过多少巩为作死马医虽然救得也只是半箇了也X举佛前有一女子入定文殊乃白佛云何此人得近佛坐而我不得佛告文殊汝伹觉此女令从三昧起汝自问之文殊乃运神力托上梵天出定不得佛乃云下方罔明大士能出此定须臾罔明至勑令出定罔明弹指一下女子便从定出师曰天童谓若定若动当人变弄是即是也只道得一半孰知三人皆是不守本分汉女子至今犹未出定在举雪峯与三圣游山次见一队猢狲峯云只这猢狲各各佩一面古镜圣曰历劫无名何以彰为古镜峯曰瑕生也圣曰一千五百人善知识话头也不识峯曰老僧住持事繁师曰三圣神锋颕利下视诸方独此处遭人钝置譬如雪峯疴一堆臭屎巳过桥去三圣却向屎边挑剔所以被雪峯道箇瑕生也后来又无转身之术只管进前正好噼头便棒幸雪峯是大人气象天覆地载千古良规举僧问临济如何是吹毛劒济曰祸事祸事僧礼拜济便打师曰僧恁么问正好噼头便棒如何却云祸事祸事葢大善知识纵夺自如且看他转变处也然作么生免得这一棒虽是佛来也无免处举文殊三处过夏迦叶欲摈文殊才近椎乃见百千文殊世尊遂问汝摈那箇文殊迦叶无对X师曰文殊虽得便宜怎奈丑态尽露当时何不默受摈去管取迦叶三十年摸索不着举卧轮偈曰卧轮有伎俩能断百思想对境心不起菩提日日长六祖闻之别曰慧能无伎俩不断百思相对境心数起菩提作么长师曰六祖为救卧轮施此法药若执以为实作卧轮奴也不得举香严垂语云若论此事如人上树口衔树枝脚不踏枝手不攀枝树下有人问如何是祖师西来意若不对违他所问若对又丧身失命正当恁么时作么生即得时有虎头招上座云树上即不问未上树时请和尚道严乃呵呵大笑师曰香严设箇譬喻巳刳心沥胆说向人去岂可更问树上树下对与不对也招上座自是老贼别设机宜暗中合显父子唱和千古绳规举玄沙问镜清古人道不见一法为大过患你且道不见甚么法清指露柱曰莫是这箇法么沙曰浙中清水白米从你喫佛法未梦见在师曰镜清恁么道未甞不是因甚玄沙点罚但出语未越常流且有逐块之病若是鼓山便道问这破草鞋作么他若道佛法未梦见在便道且喜且喜举三圣云我逢人即出出即不为人兴化云我逢人即不出出即便为人X师曰二师也甚奇怪但未免因人出入却成固必鼓山即不然幽洞岂拘关锁意纵横不涉两头机举兴化云若立一尘家国兴盛野老颦蹙不立一尘家国丧亡野老安怗师曰诸人且道立即是不立即是若道有时立有时不立却似发疟病相似若道双炤双遮遮炤同时犹未离教家极则毕竟作么生须知有向上一窍在拈拄杖卓一卓举云巖扫地次道吾曰太区区生巖曰须知有不区区者吾曰恁么则有第二月巖提起扫帚曰这箇是第几月吾便休去玄沙云正是第二月长庆云被他倒帚拦面撼又作么生沙休去云门云奴见婢殷勤保福云云巖太似泥里推车步步区区师曰云巖举扫帚便是一槌两当玄沙等众口铄金非是不知云巖意总只要渠据令而行也雪峯门下不道不是药山门下兼带妙叶当不其然故天童云象骨巖前弄蛇手儿时做处老知羞举僧问镜清新年头还有佛法也无清云有僧曰如何是新年头佛法清曰孟春犹寒剑门菴主拈云若有人问剑门不恁么道但道孟春犹寒师曰二语既是一般因甚有异总之善知时节同露春光但是新年头佛法俱未梦见在颂古举世尊在灵山会上拈华示众是时众皆默然唯迦X叶尊者破颜微笑世尊曰吾有正法眼藏涅槃妙心实相无相微妙法门不立文字教外别传付嘱于汝毋令断绝黄面老子婆心切头陀一笑难藏拙瑞瓣灵枝劫外春看来是甚干屎橛举百丈再参毒龙头角巳完全忽遇轰雷便跃天倾湫倒岳喧千古一句分明尚未圆举雪峯在德山作饭头一日饭迟德山擎钵下法堂峯见乃曰钟未鸣鼓未响拓钵向甚么处去德山便归方丈峯举似巖头头曰大小德山未会末后句在山闻令侍者唤头去问汝不肯老僧那头密启其意山乃休明日陞堂果与寻常不同头至僧堂前拊掌大笑曰且喜老汉会末后句他后天下人不奈伊何虽然也祇得三年活德山父子赛英雄末后一句活如龙直是电光追不及人从水里覔鱼踪举僧问同安如何是天人师安云头上角不全身上毛不出毛角未生是甚么五眼何曾识得他唤马唤牛俱不是藏身长在白云阿举九峯问首座鹁鸠树上啼意在麻畬里樵人祗认声错向枝头拟虽然九峯还会先师意么依稀越国彷彿杨州X举芭蕉清禅师上堂拈拄杖示众曰你有拄杖子我与你拄杖子你无拄杖子我夺却你拄杖子靠拄杖下座师姑两面赤须胡剃去栽来作丈夫何如门外幡竿子独立参天见也无举晏国师上堂云鼓山门下不许咳𠻳时有僧咳𠻳一声师云作么僧云伤风师云伤风即得瑯琊拈云雷声浩浩雨点全无雷声浩浩雨全无浪说将军智用疎谁识孙吴机莫测时舒时卷总由渠举踈山造塔浮沤满载当珍珠丰俭用来总不如岭头古佛虽饶舌丈二龟毛缚太虗举大随庵侧有一龟僧问一切众生皮褁骨这箇众生为甚骨褁皮随拈草履覆龟背上寻声逐影两头猜面目多从箇里埋西川古佛能除楔拈起菴前破草鞋举洞山解夏上堂云秋初夏末兄弟或东或西直须向万里无寸草处去良久云祇如万里无寸草处作么生去石霜云出门便是草明安云直饶不出门亦是草漫漫地情存取舍一何艰怎似从来绝往还不是渠侬多气槩他家曾踏上头关举雪巖钦禅师问高峯云日间浩浩时还作得主么X峯云作得主又问睡梦中作得主么峯云作得主又问正睡着时无梦无想无见无闻主在甚么处峯无语钦嘱曰从今日去也不要汝学佛学法也不要汝穷古穷今但只饥来吃饭困来打眠才眠觉来却抖擞精神我遮一觉主人公毕竟在甚么处安身立命峯遂奋志入临安龙须山自誓曰𢬵一生做箇痴獃汉决要遮一着子明白越五载因同宿友推枕堕地作声廓然大悟自谓如泗州见大圣远客还故乡元来只是旧时人不改旧时行履处几年止认影为真有时不见却难寻一朝扑落从前底始识师姑是女人举疎山参大沩安和尚问承闻和尚道有句无句如藤倚树是否沩曰是山曰忽遇树倒藤枯句归何处沩方泥壁乃放下泥槃呵呵大笑归方丈山曰某甲三千里卖却布单特为此事而来和尚何得相弄沩唤侍者取二百钱与这上座去遂嘱云向后有独眼龙为子点破在后闻明招谦和尚出世径往礼拜招问甚处来山曰闽中来招曰曾到大沩否山曰到招曰有何言句山举前话招曰沩山可谓头正尾正祇是不遇知音山亦不省复问忽遇树倒藤枯句归何处招曰却使沩山笑转新山于言下大悟乃曰沩山原来笑里有刀遥望礼拜悔过白云一片迷幽谷要把虗空寻面目逢人点破便知非翻身跳出野狐窟X举昔有婆子供养一菴主经二十年常令一二八女子送饭给侍一日令女子抱定曰正恁么时如何主曰枯木倚寒巖三冬无煖气女子举似婆婆曰我二十年祇供养得箇俗汉遂遣出烧却庵敌手相逢各有奇神谋岂许外人知转相陷害冤难了最毒心肠机上机举女子出定三箇猢狲夜簸钱倒四颠三太可怜搅乱丛林无了日笑破灯笼嘴半边举僧问赵州万法归一一归何处州云我在青州做一领布衫重七斤分明彻底穷光棍那得青州一布衫识破渠侬无避处海浔何处不生咸举百丈上堂每有一老人随众听法一日众退唯老人不去丈问汝是何人老人曰某非人于过去迦叶佛时曾住此山因学人问大修行人还落因果也无对曰不落因果遂五百生堕野狐身今请和尚代一转语贵脱野狐身丈曰汝问老人曰大修行人还落因果也无丈曰不昧因果老人于言下大悟作礼云某巳脱野狐身住在山后乞依亡僧津送丈领众至山后巖下以杖挑出一死野狐乃依法火塟一点邪涎起祸胎葛藤窠里浪疑猜忽然一拨通身转倒跨金毛出窟来举僧问赵州狗子有佛性也无州云无X赵老心肠真儱侗随处黄金当面捧直路如何反做弯甘把虗空钻窟竉举僧问齐云炤曰灵山会上法法相传未审齐云将何付嘱炤曰不可为汝一人荒却齐云山也曰莫便是亲付嘱也无炤曰莫令大众笑逐臭寻声众似麻何曾望见法王家路途绝处青天远才拟承当转见差举僧问云幽恽禅师如何是和尚一只箭恽曰尽大地人无髑髅圣箭从来无向背十方凡圣总难存灵机未审从谁发勐虎闲将白额吞举纸衣道者问曹山一灵真性不假胞胎时如何山云未是妙者云如何是妙山云不借借透网金鳞犹滞水出笼银鹤尚迷封一遇红炉重煅炼石牛吸尽太虗空举僧问云巖二十年侍百丈巾瓶为甚心灯不续巖云头戴宝花冠僧云意旨如何巖云大唐天子及冥王后有僧问九峯虔大唐天子及冥王意旨如何峯云却忆洞上之言高坐龙楼势独尊野老何曾问阙门鼓腹不知尧舜力荷锄引犊过前村举云巖问药山如何是异类中行山云吾今日困倦且待别时来巖云某甲特为此事来山云且去巖便出X拨转当头别有机旁行一路少人知古殿云深无屐迹春风草长过前溪举龙牙问翠微如何是祖师西来意微曰与我过禅板来牙取禅板与微微接得便打牙云打即任打要且无祖师意又问临济如何是祖师西来意济曰与我过蒲团来牙取蒲团与济济接得便打牙曰打即任打要且无祖师意牙住后僧问和尚当年问翠微临济祖师意二尊宿明也未牙曰明则明矣要且无祖师意蒲团禅板能行令却似输他陷虎机直是逆风能把拖西来无意许谁知举云际师祖禅师问南泉摩尼珠人不识如来藏里亲收得如何是藏泉曰王老师与汝往来者是祖曰不往来者聻泉曰亦是藏祖曰如何是珠泉召师祖祖应喏泉曰去汝不会我语水乳从来不易分能分还是让鵞王唿应往来祇这是两番提起自然彰举僧问投子凡圣相去几何投子下禅床立德山临济惯行令何如投子下床时箇中本自无踪迹安用干戈断众疑举僧问九峯虔禅师如何是西来意峯曰一寸龟毛重九斤祖意西来未许传言偏理丧几能圆却闻石虎当门吼惊起乌龟飞上天X举云门云光不透脱有两般病一切处不明面前有物是一透得一切法空隐隐地似有箇物相似亦是光不透脱又法身亦有两般病得到法身为法执不忘巳见犹存坐在法身边是一直饶透得放过即不可子细简点将来有甚么气息亦是病几重关隘路行难说与行人莫自瞒但得揭开脑上葢纵横出入海天宽举沩山问仰山甚处来仰云田中来沩曰田中多少人仰插下锹叉手而立沩云南山大有人刈茆仰拈锹便行溪东拍板西溪鼓隔岸相逢两目覩的是再来难躲避等闲逼出跳墻虎举僧问潼泉如何是相传底事潼曰龙吐长生水鱼吞无尽沤僧云请师挑剔潼曰擂鼓转船头棹穿波底月祖祖相传事有无休将吞吐强分疎竿头丝线从君弄不犯清波意自殊举洞山五位正中偏黑漆崑崙空里眠虽是不曾亲切得眼前影象却昭然偏中正将军手持无字印铁马金戈事正勤未得歇时难自信正中来夜半梅花鬬雪开一阵香风飘出谷始知未许雪深埋X兼中至出匣青蛇难拟议阴阳反覆事何常莫道相逢凭意气兼中到事理全销无可道不是寒巖独守空本无变易闲名埽举庞居士云但愿空诸所有慎勿实诸所无一条白练本天然点染从来不值钱初祖九年惟面壁被人误唤作单传举古德云如牛过窓櫺两角四蹄都过了尾巴因甚过不得出笼金凤尚栖枝一滴醍醐是祸机必待浑身流白汗翻天覆地得便宜举僧问云居僧家毕竟如何云曰居山好为僧毕竟居山好世上浮尘不用扫头头尽是说无生那问春花及秋草举僧问洞山如何是沙门行山曰头长三尺颈长二寸山令侍者持此语问三圣圣于侍者手上捻一捻侍者回举似山山肯之十分古恠类难收不是人兮不是牛好似葫芦挂东壁识者难言是赵州举僧扫地次曹山问佛前扫佛后扫僧曰前后一齐扫山曰与山僧过靸鞋来步步贪登最上峯眼中今古欲全空自言身在青霄上不知巳被白云封举西园和尚自烧浴僧问何不使沙弥童行园抚掌X三下室中稳密许谁知烧灯煑茗见沙弥门外客来休卤莾主仆攸分祇此机举僧问韶山普曰是非不到处还有句也无普曰有曰是什么句普曰一片白云不露丑万仞孤峯不露顶目力既穷徒引领看来无舌却能言夜半令人发深省举僧问梁山如何是祖师西来意山曰莫乱道祖意如空莫浪传才形文彩丧真诠金刚宝剑当头截云廓中霄桂魄圆举蛤溪道者相看洛浦浦问云自梨溪相别今得几年溪云和尚犹记得昔时事浦云见说道者总忘却年月溪云和尚住持事繁且容子细浦云打即打会禅汉溪云也不消得浦云道者住山事繁同气同声本一途共来水上捺葫芦两轮互照非干舌千古令人作范模举曹山辞洞山洞曰子向甚处去曰不变易处去洞曰不变易处岂有去也曰去亦不变易今古坦然无岁月东西一色亘虗空衲僧本分自如是岂由鬼力及人功举僧问雪峯古人有言峯便卧良久起云你适来问什么僧重问峯曰虗生浪死汉葛藤截断露全机今古全空更孰依拂袖便行犹钝置那堪重举仍前非X举僧问玄沙备禅师如何是和尚亲传底事沙曰我是谢三郎门头户底莫须商此事亲供不覆藏白龙江上月如昼几人识得谢三郎举药山与云巖游山腰间刀响巖问什么作声山抽刀蓦口一斫大人养子异寻常慈悲切处绝商量轻轻动着全身丧启口原来是祸殃举僧问风穴古曲无音韵如何和得齐穴云木鸡啼子夜蒭犬吠天明石女手横无孔笛古音吹动满干坤此曲祇应天上有人间能得几回闻举僧问洛浦如何是一大藏教收不得者浦云雨滋三秀草片玉本来辉满园桃李待缘生叶叶枝枝总是春一物不从天地得春秋历尽祇如新举僧问芭蕉清如何是透法身句蕉云一不得问二不得休僧云学人不会蕉云第三度来与你相见要关把断路难通谁知直下便相逢等闲不坐空王殿倒骑木马骤西风举僧问长庆如何得不疑去庆展两手学处虽多疑转多眼前何事不誵讹等闲倾尽心肠去云散秋空月印波举僧问赵州如何是道州曰墻外底曰不问这箇道X州曰问什么道曰大道州曰大道透长安日用门头有也无忽然指着莫分疎明明大道如天濶怎奈行人别一途举僧问禾山即心即佛即不问如何是非心非佛山曰解打鼓一声鼓震绝来机多智禅和丧所依深谷夜寒云寂寂金乌突出照巖扉举未生前本来面目底事分明不覆藏未生之日更郎当百千问答俱成隔何如击竹绝商量永觉和尚广录卷第七永觉元贤禅师广录X卍XXX永觉和尚广录卷第八嗣法弟子道霈重编佛事鼓山天王殿上梁栋隆斯吉横开解脱之门护法俨临永作金汤之固示众生归元之路防僧海外侮之侵自然海晏河清风和日煖更有究竟圆满一句作么生道坐断千峯平若掌顿教大地尽黄金鼓山大雄殿上梁X白云峯下紫云屯金殿崔嵬奉至尊石鼓一声天地震灵源澎湃喜长存新建禅堂成挂钟板石鼓峯头是何时节峻岭老寒松清风拂白月室内一孤灯庭前三尺雪洞上至今水逆流亘古亘今无断绝分付渠侬为举扬金口木舌分明说宝善挂钟板宝山深处旧丛林此日飜成特地新堂内谁能轻拟议帘前报告要分明挂钟板毕复云帘前报告要分明狮吼争同野干鸣忽得一声山海震直教大地尽醒醒遂击天宁寺禅堂挂钟板观世音耳中有眼憍陈如舌上生苔若要那事分明全凭此老打开二百余年曾放下而今偶尔举将来一声直透威音外露柱灯笼笑满腮落发金刀挥处露堂堂脑后须臾放异光直使魔宫俱震裂衲僧鼻孔正昂藏堦前刬草障云消烈火光中发异苗箇箇头颅元似佛不劳弹指出尘嚣付衣托衣云会么此非娘生裈袴亦非婆与衣衫多子塔前共谈斯事黄梅夜半默自传来昔日大庾岭头不堪提掇今朝苕溪岸畔正好承当若夫一线相通便X巳全身披搭未能脱体风流权且依例信受为闻谷大师起龛八角磨磐随日转三脚驴儿逐电过一生唱此无腔曲直至于今谁敢和恭惟闻谷大师之灵夺白马令续云栖案白云峯下见鬼见神苕溪岸畔入泥入水陶家轮拨转向上机关破沙盆托出从前佛祖平生好向放行中把住直令窥伺无门今日请向把住中放行共喜追送有路祇如放行一句作么生道泥牛吼出江干道踏破前山几片云为闻谷大师挂真挂角羚羊善躲身直教千圣总难寻今朝落在山僧手不免掀开示箇人遂挂真云聻双瞳烱烱如秋日炤破山河没点尘为闻谷大师封塔以手打圆相云出而圣入而神不离这箇骑虎头把虎尾还渠作家恭惟真寂开山闻谷大师之灵倒行临济令别显少林机把断虗空幻出人间佛事掀飜大地放开脑后神光惯好欺圣瞒凡直要藏身没影祇为婆心太切未能剿绝于生前所以贜物尚存还须葢覆于身后今日兜着冤家不免重下毒手这里全身都放下直教千载祇知名寿昌老人诞日拈香强把虗空计鸟迹老人生来今八十生耶死耶总不道蜜在口边谁会喫洞庭苍茫本无葢铁牛浑身自X流汁可怜荷山不肖儿两眼何曾识得一当年曾误犯其锋噼头毒手打不息直至于今痛未休此恨绵绵何有极今朝拈出这瓣香不觉薰着露柱鼻寿昌老人忌日拈香锄头柄下机横绝镡津舟上日初曦狭路相逢躲不过却忆当年负痛时既有当年须有今日今日事作么生遂烧香博山和尚忌日拈香三载相依何所求抱毒归来恨未休石鼓山头重会处不妨举出报冤仇扫玄沙宗一大师塔拈香七百年来老毒龙今朝拨草问前踪湘南潭北谁能见不是冤家定不逢闻谷大师三週忌日拈香昔年宝善菴里曾分一片旃檀今朝苕溪岸头权借三冬曲盝虽然南斗六北斗七要也前三三后三三祇如前后异同之外别有相见处么烧香云聻翠云菴昌和尚忌日拈香莫言嫩桂久昌昌此日凋零冷似霜绝笔不禁尼父泪登堂空湿沼公裳千钧巨鼎凭谁举一发如丝有几长最是伤心无限处一年一度独烧香重修佛心才禅师塔拈香五百年前公非我五百年后我非公莫道古今成永隔鼓山依旧白云中即今祖塔重新千载相通一句X作么生道遂烧香为马头山了喻静主举火生前不相识祇缘青嶂几重去后却相逢独有红莲一朵恭惟竹菴了喻常禅师澄神澹泊毓德清真坚闭石关不许红尘侵几席深藏竹坞惟饶翠色映袈裟野菜可飱何须问苏州有常州有把茅堪隐那管渠驴头北马头南去岁丢开杓柄长今朝一任皮囊破祇此喻还了也未以火把打圆相云火𦦨与君重说法要见烟消灰灭时为吼峯上人下火相随来也祇为这箇决志便行不离这箇好似蚖蛇恋窟到此始知大错即今末后一句作么生道吼峯上人惺惺着烈火光中一转身狮子吼断黄金索为长揖法师举火飒飒秋风正尔思忽传蹵破碧琉璃孤峯坐断浑闲事生铁烹成莫自奇尘界巳知长揖去皮囊须了未生时今朝一句聊相赠胜热门头别有机送众僧灵骨入塔石鼓山头彻骨寒大家相送出林峦唯有髑髅全不识却如铁壁与银山荡然独露金刚体唯愿诸人仔细观诸髑髅还知么生耶死耶俱不道折角泥牛出荒草以手指云髑髅里面眼睛开夜半树头红日杲无缝塔里好藏身万圣千贤无处讨以手指骨云烈火堆中煅炼来世界身心俱放下炭X里藏身几箇知不须更说无生话为我闻老宿举火以火把顺打云如是之法我从佛闻以火把逆打云如是之法佛从我闻复作⊕云如是之法谁从谁闻我闻老宿即今还闻也未我既不立闻亦不存九十六年消息断好看峯头月一轮今朝更有末后句请参胜热婆罗门为超尘上座举火阎浮一梦谁先觉到此方知全是错今朝相送出石门云收雨散山川廓山川廓欲何託放下娑婆破布衫从兹直证西方乐为兴琨上人入塔屴崱峯头祖令寒灰飞烟灭髑髅干藏身不是无踪迹箇里从来不许看为性泰菴主入塔漏尽香销烛亦残尚留赃物待今安衲僧自有藏身诀潭北湘南一任看为智光上座举火勐火炎炎六月莲亲参胜热到门前四大本空何所有任君鼻孔自辽天为本智西堂举火空山晦迹久忘年笑看浮云几变迁寻常爱说无生偈今日无生更跃然一点灵光超法界说甚威音那畔前烁破多生梦幻影腾腾火内现金莲X入塔本智上座歇尽驰求养恬守默三十余年为众作则不重子才只重子德今日何归湘南潭北为旭华勤旧举火知君宿有鼓山缘出俗盟心复涌泉昼夜勤劳三十载铁石身心不变迁梵剎重兴功第一氷霜雅操许君全临行赠汝光明种逈然直下出三千入塔旭华上座刚骨擎天实心若铁勤劳苦功未甞少歇再造涌泉千古为烈今日休归证甘露灭为照空侍者举火二十四载执侍相依实心实行知彰知微今朝唱箇还乡曲出笼银鹤向天飞虽是一具黄金骨也须亲见胜热一会始得为洞生上座举火生也空死也空却似无端加一重生亦如死亦如亦成点染非吾宗虽然如是怎奈赃私尚在必须胜热门中过方得高歌天外峯入塔云声普徧谁是知音虽然未得大用也是久鍊黄金今日到此形销影灭正是炭里藏身为跬存上座举火跬步必存受鹅湖之嘱付寸心不昧奉石鼓之毗尼规圆矩方堪作后来龟鑑言信行果实为先辈典刑X至于今日又作么生直须烁破者些儿便可高超安养界送秀生静主入塔尚志弗易清脩无染学道者多似君者鲜今日到此归休不受世尘一点为卓生禅人举火生也无来死亦无去来去既无中有何住即云应如是住尚欠末后一句作么生是末后一句遂下火问答问寿昌和尚以何法为人师曰莫谤先师好进云和尚以何法为人师云未敢辜负进云恁么则不为人也师云因汝致得进云今日所说又是箇甚么师云韩獹逐块僧问如何是君师云一人居五位端拱自无为曰如何是臣师云调和凭智力经纶在万方曰如何是君视臣师云帝德本无私恩波出九重曰如何是臣向君师云羣星皆拱北天极体常如曰如何是君臣道合师云殿虗无影迹香云绕御筵问如何是学人自已师云拄杖是楖栗进云学人不问拄杖师便打进云过在甚么处师云不识痛痒汉问博山云大圆镜里说箇禅字早是痕生然则无痕一句作么生道师云无痕亦是痕僧问古㵎寒泉水作么色师云觑着者瞎问箭锋相拄底应机乃纤毫无差边方言语不相谙X如何辩他子细师云待他开口堪作甚么问格外明机底问南则以北为酬饥馁急切相投未审如何赈济师云一粒鼠粘子大地没饥人问妙用纵横底临机辩若悬河毗耶城里彼上人来未审若为酬对师云舌根下一句教渠如何吞吐问寒灰枯木底到这里寂寞无言家中给侍之人日用如何指授师云谁教渠坐在死水里问觌面相逢时如何师便打僧问临济家事可得闻么师云得问如何是宾中宾师云乞食到门前曰如何是宾中主师云家事总茫然曰如何是主中宾师云入水见长人曰如何是主中主师云王令不容情问如何是鼓山境师云海岸峯高鸟绝栖进云如何是境中人师云倚杖云中啸一声问举心即错动念即乖二六时中如何履践师云举心即错动念即乖问宝月悬空因甚不着地师云太尊贵生问百尺竿头如何进步师云妄想作么进云恁么则无进步处也师云醉汉不堪扶问夜深月落古路云横无人共谁啐啄师云死水不藏龙问主人不出户如何见客师云自有侍者在问如何是西来意师云老僧今日舌头落进云和尚将何为人师云赖遇阇黎取起来进云当阳指出无生路纵横天地任优游师云闲言语X问如何是临济炤师云然犀鬼莫逃曰如何是临济用师云挥戈定太平曰如何是炤用同时师云百步穿杨箭僧问有智之臣因甚不用师云无渠着力处师梦中有僧请益三玄师云汝问来问如何是第一玄师云开口便见舌曰如何是第二玄师云开口不见舌曰如何是第三玄师云两口无一舌僧礼拜师呵呵大笑问洪波万丈时如何师云淹杀阇黎进云犀牛角在手师便喝僧拂袖归众师呵曰偷心汉僧问既是无垢净光院因甚又作浴堂师云净地恐迷人僧问如何是佛师云破木杓曰如何是法师云恶语言曰如何是僧师云担枷带锁汉僧问如何是道师云东去洛阳三十里曰如何是禅师云噼破虗空作两边曰如何是心师云未曾开口见犹亲僧问牛头未见四祖时如何师云破驴嵴上足苍蝇进云见后如何师云铁牛背上无蚊蚋僧问我有一百问请师一句答师曰答僧曰毕竟如何答师云却成两句了也僧问某甲昨日一问今日请和尚答师曰昨日答汝竟僧曰今日又如何师云两重公案僧问行住坐卧不离这箇如何是那箇师云仁者自X生分别进云不分别时如何师云现分别在僧便喝师笑而不顾又问昨日夜叉头今朝菩萨面时如何师云又是自生分别僧礼退僧问如何是一师云我听得不清僧便高声问如何是一师云却是你听得不清僧问如何是西来意师云鸦鸣鹊噪问如何是箇中人师云眼横鼻直僧出礼拜师云一任设施僧便问如何是和尚为人一句师云草贼大败僧出礼拜师云犹较些子僧拟进语师云白云万里僧云岂无方便师云尚嫌少在僧问如何是独露无私一句师曰须弥山进云还许学人趣向也无师便喝僧问如何是第一义师云问底是第二义僧曰无问无答时如何师便打僧曰过在什么处师云大好无问无答僧问如何是夺人不夺境师云此是临济事阇黎且止曰如何是夺境不夺人师云我此中无这样事曰如何是人境两俱夺师云老翁去后空山寂曰如何是人境俱不夺师云少年春日对芳丛曰人境巳蒙师指示向上宗乘事若何师云灯笼说去露柱传来僧问如何是诸佛出身处师云扑鼻杏花香曰如何是免生死底人师云要免作么僧问摩耶夫人乃诸佛之母未知那箇是夫人之母X师云多箇头作么僧问世尊初降目顾周行指天指地惟我独尊后云门欲打杀与狗子吃未知云门是甚么心行师云世尊垛生招箭云门止响扬声僧问自达祖西来只是覔箇不受惑底人后分皮髓时还有不受惑者么师曰一状领过僧来参师曰自何来僧曰黄蘖来师曰还带得黄蘖棒来否僧便作行棒势师曰果然龙生龙子僧无语师曰三十棒汝自领去僧来参便喝师亦喝僧复喝师亦喝僧又喝师曰饶你更喝八万四千不如还我未喝前一句来僧无语师云杜撰禅和好与三十棒僧问善才童子参德云比丘为甚却在别峯相见师云相见定是别峯僧问单刀直入魔军阵战胜何曾杀一人既是战胜为甚么不杀一人师云你拟杀箇甚么僧问风穴道金沙滩头马郎妇意旨如何师曰恼乱众生僧问一人在险道中行后人持刃逼杀前是虎狼冲齩两傍万丈深坑正恁么时进退不得有何方便令不丧身失命师云也祇是一场幻梦僧问真非真恐迷我常不开演不开演箇甚么师曰任你拈出也只是箇破草鞋僧问急水滩头波浪急谁人过此得无虞师云谁知X平地里也更有波涛海岸居士请斋于宗镜堂僧问如何是宗师云篱根破草鞋曰如何是镜师云黑漆桶曰打破镜来时如何师云相见了也曰见后如何师云切忌道着僧问如何是向师云无你背处曰如何是奉师云无你忽处曰如何是功师云无你歇处曰如何是共功师云无你分处曰如何是不共功师云无你合处曰如何是不涉功勋一句师云无你问处僧问如何是黄龙三关师云苕溪一关也未过在进云如何是苕溪关师云万里望崖州进云恁么则银山铁壁飞鸟不度师云谁向汝恁么道僧无语师云咦僧问如何是函葢干坤句师云一点不漏曰如何是截断众流句师云一滴不存曰如何是随波逐浪句师云看风使帆曰三句外还有句也无师云有曰如何是三句外一句师云礼拜着僧礼拜师云是甚么僧无语归众僧问世尊才陞座文殊便云法王法如是如何是如是之法师云合取两片皮问马祖上堂百丈卷席和尚上堂肯容掀座否师云效颦不是西子问昔日永明今朝永觉经云觉明为咎请判是咎非咎师云你作得箇座主问佛之一字我不喜闻早晚佛声不绝还聒耳否师X云终无别样问出则不为人和尚为人否师云老僧无意必问棒喝交驰尽落古人圜缋和尚将何杀活当机师云诸方火塟这里活埋问先真寂大师迁化向何处去也师云如今来也还知么问洞山三十年鬼神寻不见安平真人却来和尚处乞戒此与古人是同是别师云拯溺须临水啸月却登峯僧问和尚昔到温陵海水再潮人人惊异今到武林还有异事也无师云好事不如无僧问说黄道黑钝置渠侬竖拂拈槌眼中着屑去此二途毕竟如何为人师云且合两片皮问法华经云一称南无佛皆巳成佛道为甚么赵州道念佛一声潄口三日师云一任颠倒问若人识得心大地无寸土争奈目前峯峦奇秀师云是甚么问古人道皮肤脱落尽惟有一真实未审将甚么唤作真实师云破木杓问从门入者不是家珍如何是自已胸襟流出底师云天不葢地不载问古人云若向一句中荐得堪与佛祖为师未审是那一句师云也是堦下汉居士问云门大师云法身有三种病两种光且道是X甚么病是甚么光师云眼底重加屑问和尚在鼓山因甚不肯陞座今在匋里因甚说黄道白师云莫向语默中觅取老僧僧问如何是夺人不夺境师云灯月交辉处公子醉扶归曰如何是夺境不夺人师云出门一长啸杳然天地空曰如何是人境两俱夺师云仙人既羽化丹灶亦坵墟曰如何是人境俱不夺师云上林花似锦每带马蹄香问那叱太子析肉还母析骨还父然后现本身为父母说法敢问如何是本身师曰析肉骨还父母的是谁问一口吸尽吴越水时如何师曰吸向甚处去僧无语师云急须吐却问大地无寸土时如何师曰阇黎在什么处住下僧无语师曰好箇大地无寸土僧参问独坐当轩者是谁师起身出位探头云道什么僧复问独坐当轩者是谁师便摇手僧云原来和尚不解作主师笑之僧便出师顾侍僧云分明记着僧问学人不识路头乞师指示师云汝从那里来曰宝寿来师云大好不识路头僧问如何是金刚大义师云拟着即祸生进云不拟时如何师云无你躲跟处问寿昌和尚如何为人师云寿昌桥下水流东曰今日苕溪又作么生师云决无异味曰未审是什么味X师云试咂咂看僧拟进语师便喝僧礼拜师云这一喝何曾落地在僧无语师云淹杀这汉师自宝善归僧问还带得宝来么师展两手僧拟议师曰去你不是辨宝底僧问如何是宝师曰无人着价曰如何是善师曰千圣行不得曰更有向上事也无师曰有曰如何是向上事师曰不名宝善二僧登大顶归师问还到大顶么一僧曰到师曰见箇什么曰海旷天空师曰你祇在二顶住脚何得妄语曰大顶事作么生师便打又问一僧你到大顶见箇什么曰与这里一般师曰作么生是一般底事僧便喝师曰这一喝是学来底别道看僧无语师亦打僧问凤凰池上还有凤鸣否师曰鸣则不无祇恐阇黎不闻曰闻时如何师曰丧却阇黎问先兴圣国师云直下犹难会寻言转更賖若论佛与祖特地隔天涯意旨如何师曰切忌从他觅曰毕竟从何处觅师曰觅亦不可得不觅亦不曾失曰恁么则无事去也师曰千年鬼窟曰恁么则某甲如坐荆棘林中请和尚救拔师便打问凡有言句尽属染污如何得不染污师曰大小鼓山被汝一问直得口如鼻孔曰恁么则无言也师曰是何言欤曰作么生师曰鼻孔如口问古云相逢不拈出举意便知有时如何师举手曰如今拈出也知有也未僧无语师曰脱空作么X问文彩未生时如何师曰阇黎恁么问蚤是生了也曰不恁么时如何师云亦是生也僧问如何是古曲师曰今人不得闻曰闻者如何师曰不是今人问向上一着千圣不传和尚如何传师曰若传则瞎却阇黎曰不传又安得到于今师曰渠无今古问拟心即差不拟时如何师曰你拟向这里跺跟么曰如何得体会去师曰体会什么僧又拟问师便喝出问古帆未挂时如何师曰古帆曰古帆巳挂时如何师曰古帆曰如何是古帆师曰不是今时物问如何是宾中宾师曰野老不知朝曰如何是宾中主师曰閙市逢天子曰如何是主中宾师曰御门见臣下曰如何是主中主师曰宫内不闻声问如何是和尚为人一句师曰铁崑崙曰学人如何趣向师曰何曾背来曰学人初入丛林请师方便师曰方便久矣僧问洞上宗风即不问不落五宗一句作么生道师曰葱岭西曰达摩西来又作么生师曰无风起浪曰起后如何师曰鸳鸯枕上双行泪半是思君半恨君问如何是和尚家风师曰一堂风冷淡千古意分明曰忽有客来将何祗待师曰满盘无米饭三杯不湿汤问如何是不堕凡圣句师曰灵源洞口石将军曰如X何是无间古今句师曰年年江水向东流曰如何是不渉事理句师曰崑崙入海无音耗僧问如何是鼓山鼓师曰一声直透威音外曰此鼓谁人能打师曰无手人行杖曰何人得闻师曰屴峯侧耳僧问久向师风请垂一接师曰不接曰和尚出世为人如何不接师曰铁壁铁壁曰学人便恁么承当时如何师曰你承当箇什么僧无语师曰放汝三十棒问如何是高高山顶立师曰我道是堕顶汉曰如何是深深海底行师曰我道是埋没汉曰如何是闺阁中物师曰高高山顶深深海底曰若是则如何保任师曰保任箇什么曰此事师曰此事是什么僧下喝师曰喝则不无别道看僧再下喝师便打趂去僧问大道玄邈如何趣向师曰与阇黎隔多少曰虽然不隔争奈迷何师曰既是迷争知不隔僧无语师曰祇这不隔迷却了也僧礼拜问如何是不跨石门一句师曰前江潮正满曰恁么则徧界不能藏也师曰是什么僧曰某甲今日舌头短师曰放汝三十棒问古云一步密移玄路转如何是密移一步师曰石牛夜出山前路曰移后如何师曰金凤朝穿碧落云僧问万法归一一归何处师曰眉毛下问触波澜不散随扣击无亏亦是生死岸头事如何透得过师曰识得不涉声色底么X问虗空粉碎大地平沉未审向什么处安身立命师曰唤什么作身命问婆生七子六箇不遇知音这一箇也不消得抛向水去未委年高老大靠谁养老师云终是靠人不得问眉间赤为父报仇自丧其身后来此劒不知是何人得去师曰家家门前火把子问一朝蛇入布裩裆是甚么时节师曰急问梅花漏洩春消息花在枝头春在什么处师云瓮里何曾走却鼈问洞上密意乞师略通消息师云硬如绵软如銕问百尺竿头须进步未审这一步作么生进师云金龙出海白浪滔天问不可以有心求不可以无心得不可以语言会不可以寂默通毕竟如何即得师云要不闷守本分僧问家里人方识家里事作么生是家里事师云夜半乌鸡头戴雪问不见一色犹是半提如何是全提底时节师云木马火中嘶问末后一句始到牢关作么生是末后一句师云千圣不奈何僧问眼光落地时向什么处去师云海为龙世界空是鹤家乡师有偈勉善侍者云从来佛法无多子纵横妙用有多门末后一关如踢破大地山河一口吞者便问如X何是末后一关师良久者礼拜而出问如何是向师曰幼子常思母一饭未能忘曰如何是奉师曰手捧瑠璃镜何甞更顾他曰如何是功师曰老农清夜坐披襟待月来曰如何是共功师曰羣影高低现一镜本无私曰如何是功功师曰销兵放马后鼓腹乐昇平问如何是类堕师曰绿杨芳草岸稳卧醉春风曰如何是随堕师曰朝随芳草去暮踏落花回曰如何是尊贵堕师曰黄屋帘垂后堦下不闻声问祖师西来即不问如何是只履西归师呵呵大笑云卖草鞋汉问如何是大人相师云蚁子进云此人上来与和尚相见时作么生师云一脚䠕死问古人道参学之要祇是箇最初句与末后句若透得则参学事毕请问和尚如何是最初句师曰摸着鼻孔曰如何是末后句师云拈却鼻孔曰最初句与末后句相去多少师便咄问向去底人因甚不居正位师云死水不藏龙曰却来底人因甚不住偏方师云有为终不贵师因失跌僧问昔宣律师因行道失跌天人为之捧足今和尚因晒经失跌天人向甚么处去师云汝但问取天人昔僧问保福云龙披袈裟一缕金翅鸟不能吞今僧全披因什又被虎吞却福作忍痛声僧请师别语师X别云袈裟有时护不及僧云因甚护不及师云二祖往邺都受戒三问戒必师师相授请问威音王从何人受戒戒光从口出非青黄赤白毕竟作何色破戒比丘不堕地狱既是破戒因甚不堕室中六问五虎攒羊如何救得此羊出去离却语默动静别通箇消息来苕溪一滴味异众流未审是甚么味真寂门前烟波浩渺不假舟楫如何得渡眼空宇宙脚踏毗卢的人因甚犹在半途倒挂须弥逆旋日月的人因甚犹遭痛棒永觉和尚广录卷第八永觉元贤禅师广录X卍XXX永觉和尚广录卷第九嗣法弟子道霈重编法语上示本照上座本来成佛因甚自取沉沦本有家珍何故抛却外走祇为一念生迷致使百非俱集由是甘受波咤不能自出正如人在梦中受大苦恼摆脱不得若道是有X分明是梦若道是无现今受苦忽然老鼠飜盆破梦而出则梦中之事更不必论其有无又况乎舍之取之哉上座梦中之事种种非一苦恼亦非一要取取不得要舍舍不得日以继日岁以继岁无有觉时则苦恼亦无有巳时也应知处这境界无有别方得箇摆脱祇要识得渠是梦识得渠是梦岂更有人于巳梦之事而作取舍之想动哀乐之情哉然睡葢既深要醒亦良不易曾记得先佛有一偈曰假借四大以为身心本无生因境有前境若无心亦无罪福如幻起亦灭上座能将此偈常持不辍深究其旨有朝磕着触着则大梦必醒管取呵呵大笑去也既到这般田地不用问人任你独居也得领众也得纵横自在出没无方又何论琐琐细末哉余居荷山八载唯得上座往还最稔今有鼓山之行乃从予求法语夫法本无法语有何语凡有语言尽非实义但仁义道中未可以无言也乃为谆谆如此他日大梦醒后唯无呵骂为幸示某上人闭关余闻古之学道者愽参远访陆沉贱役劳其筋骨饿其体肤百苦无不备甞竝未有晏坐一室闭关守寂以为学道者也自入元始有闭关之说然高峯闭死关于天目乃是枕子落地后非大事未明而画地以自限者也入明乃有闭关学道之事夫闭关学道其最初一念乃是厌动趋寂者也祇此一念便为入道X之障况关中既不受知识钳鎚又无师友䇿励痴痴守着一句话头如抱枯桩相似日久月深志渐靡力渐疲话头无味疑情不起忽然转生第二念了也甚至身坐一室百念纷飞者有之又何贵于关哉今上人既发心入关便当具真实心发决定志将生死二字贴在额头上勇勐向前更勿拟议如一人与万人敌相似我若不杀死他他必定要杀死我苟不𢬵命杀出岂有自活之日哉直须一日紧过一日一月紧过一月逼来逼去如老鼠入牛角则自有活路去也示惟谦上人我甞谓学道之士第一要信得及第二要放得下第三要守得坚有此三要方可学道何谓信得及信得我本来是佛不少一毫又信得佛祖垂下一言半句等闲如倚天长劒必能断人命根有此实信方可䇿进若稍涉狐疑䇿进无由所以要箇信得及何谓放得下人被许多虗名浮利恩爱业缘种种牵缠如铁城铜锁无能自解必须勇勐奋发一切斩断再不复顾方可䇿进若稍有留恋必遭绊倒所以要箇放得下何谓守得坚缘人一时感激向前亦似信得及放得下但恐遭逆顺二风吹将去则信者不信了也放得下者依旧要担取去了也所以要箇守得坚具上三者然后看一句话头不管生不管死不管闲不管忙尽力提撕日久岁深自然瞥地此是历代诸祖巳行的路上人勉之X示黄孟扬居士众生所以不能出生死者只是箇迷何谓迷以其妄识横起见有外境也既见有外境则有好丑既有好丑则有爱恶既有爱恶则有取舍既有取舍则有善恶既有善恶则有果报善极生天恶极沉地总属轮回无有休息今要破此外境首要断此妄识此妄识从无始劫来根深蒂固岂可容易然此妄识全无实体所以亦非难断若得本光一透便可立破古人有于一言之下立地承当者非是诳语但众生根机迟钝未能顿悟所以历代祖师教人看箇话头看话头者非可悠悠地过去直须切上加切勇勐向前如单鎗匹马遇着三军围绕直须𢬵命杀出若稍迟缓有能自活者哉每日应种种缘虽无刻暇而此话头不可间断或遇缘打失便要鞭起参来参去日久岁深忽然疑情顿起内不见有五官百骸外不见有山河大地惟是一箇话头绵绵密密到此地位更须大加精彩忽尔㘞地一声则话头破矣话头破则前境破前境破则生死破斯时也依旧青山绿水一任地狱天堂便好向人说本来是佛可也说无净无秽可也说无佛无众生可也若妄识未灭分别千差贪嗔痴慢炽然不息乃向人说无佛无众生则魔种邪气耳此话头未破之时工夫逼拶得紧或见种种异境或生种种异解竝是妄识作恠便当一刀挥断待得㘞地一声自然千妥万当若初做工夫时势必难上葢X是昏散二魔习熟难遣耳虽千做不上万做不上决定要做上如古人所谓愚公移山者焉捱来挨去自然工夫渐熟自有到家之日众生无始劫来许多苦楚甘自承当这些小难处却攒眉怕怖是谓愚也若谓不消恁么别有一法可出生死即是外道家法暂时自诳终入轮回何也以渠迷情未破故也示丁元辟居士灵光独耀逈脱根尘此二句太说尽了也若能于此会去山僧安敢饶舌其或未然且打葛藤去众生灵光本无遮障怎奈迷情妄起由是内有六根外有六尘根尘对立妄识横生作好作恶起善恶业因业受报六道轮回如汲井轮波波劫劫头出头没无有巳时诸怫愍之为说大法总之要明箇灵光独耀而巳若灵光不昧根尘顿泯心忘境寂圆照无外觉体如如其名曰佛若其光未露须是有箇方便方便者非是求人讲说非是穿凿经书非是多作福田非是闭目死坐但于日用中剔眉睁眼看箇如何是本来面目不得计难易论远近亦不得愁我根机迟钝虑我业障深重只管向前做去日久岁深忽然撞着始知饭是米做灯便是火这些说话好付丙丁了也呵呵示伯驹上人众生为无明所覆故心境对立心境对立故百非交起然心本无心境本无境但由无明作障故心境妄现如空中华祇缘眚生耳既云本无岂可评量仁者X乃欲论其异论其同果可得乎非独异同不可得即言本无异同果可得乎如今能知本无者是谓心所知本无者是谓境心境历然所谓本无者又安在乎即如仁者所问不思议境乃天台观法彼教谓一念具三千性相即空即假即中是谓不思议境然巳云境乃是对观立名若观谛不忘总居门外有甚好智者耶即使观谛双忘方称入门望祖师门下事犹隔江在可轻引之以为比拟哉仁者此去不必扯动葛藤伹专其心锐其志向本参上深锥痛札不到不休有朝摸着鼻孔依旧山青水绿冬寒夏热心耶境耶不道不道示刘孔学茂才世谓周孔之道宜于经世释迦之道宜于出世各择所宜而宗之是浅之乎论二教者也夫使周孔无出世之实德则所谓经世者非杂于功利必束于名相何世之能经使释迦无经世之实用则所谓出世者非堕于邪计必局于自私何世之能出故知经世出世实无二道实无二心周孔葢得释迦之妙用以弘经济释迦葢得周孔之密印以证涅槃世俗徒执其外迹而二之如氷炭之不相入则亦未之深考也公今既欲措于大道更不必论其异论其同随举圣贤一则语言上深穷到底伹不可落情识如孔子曰予欲无言子贡曰夫子之言性与天道不可得而闻也可知不是情识上事若得情忘识绝则本来巴鼻自X然现露非言语可以形容既得此巴鼻儒也可释也可非儒非释亦无不可也勉之示缘生上人诸法从缘生亦复从缘灭此灵山老人偈也知法从缘生则法无自性法无自性则非灭非生非灭非生则体本自如体本自如则言有性者妄也言无性者亦妄也即言体本自如者亦无非妄也虽然恁么说去恁么解去还当得悟也未既有路可上更高人也行须是言语道断心行处灭亲证一回始知从前所说玄上玄妙上妙是甚么热椀鸣声思之示若水上人近日宗风扫地魔鬼兴妖到处妄称知识冬瓜印子妄相印可互相牵引入无间狱看来反不若一专崇戒行者犹有成佛之因山僧至此事不获巳说黄道白看来也是一场败缺但区区之意乃欲于冥冥长夜中令诸人窥见一线光明然魔党炽盛独力奈何所冀高明从真实参究中透出从言语不到处悟入不可落在鬼窟中不可绊在葛藤内任白马坑垂手直过纵黄龙关掉臂而行未是丈夫之事况祇学虗头胡喝乱棒他日大有事在若水上人性素朴茂掩关三载徧阅大藏可谓有道精勤者伹未知有向上一窍如老鼠入饭瓮毕竟无出身处须将三载所阅放教无半点字脚然后以坚固志奋勇勐力向一则公案上力参力究不许作知解不许求讲说不许将X心待悟不许自生退屈但恁么做工夫自有透脱之日回视一大藏教无一非单传直指西来大意矣勉之示无安上人净土一门别无巧说祇要这一句佛号时时不断念念不忘不要管是理持是事持这一句子纯熟如云开日露事也了理也了更有一句事理不到的也了伹今日念佛者多生西者少其故何哉祇为你口说极乐意恋娑婆如何去得所以念佛人须持起一把金刚宝剑将许多闲情一截截断方有趋向分又有一等人才念佛又愁不悟道却要参禅心挂两头功不成就全不知念佛也是这心参禅也是这心参禅参得到的念佛也念得到昔苏东坡初参禅无入处后见东林总总曰你的障与诸人不同须是死心念一箇佛号始得东坡依之单持阿弥陀佛久之得入乃述偈曰溪声便是广长舌山色无非清净身夜来八万四千偈他日如何举似人渠是什么聪明人乃能死心于此得入今人才识得之乎也者便说我是高明人怎肯守着这愚法看来真自愚也上人若肯信受便请加鞭更勿踌蹰斯为善耳示尔袾上人汝要我明白开示么殊不知我宗门中实无委曲处实无隐讳处皆是明明托出祗为你自生障蔽所以白云万里若是箇没意智汉子自然如镜照镜去也X如昨小参云曲如箭直如钩小是海大是沤蚯蚓蓦过东海跛鼈跳上云头巳是满盘托出怎奈你却疑三疑四不能直下领荷如今向汝道直如箭曲如钩大是海小是沤神龙蓦过东海玄鹤飞上云头你还信得么信得便请领去示密因上人清净本然云何忽生山河大地教中道祇是箇妄明一生便见有山河大地妄明不生则山河大地无非清净本然这箇道理教中太煞明了当时长水难道不知如何竟抱疑不释往参瑯琊觉便问云清净本然云何忽生山河大地瑯琊便凭陵答云清净本然云何忽生山河大地问也恁么问答也恁么答因甚长水便悟去须知宗门中别有长处无非要坐断你知解脱释你名言令你直下领略现量亲证若祇如教中恁么道虽解得十分明白怎奈山河大地依旧障塞眼睛清净本然依旧白云封褁正如说食不能饱人何以故为渠祇以比量识心依着名言揣拟如隔墻见角比之为牛隔山见烟比之为火岂是真实哉今上人但于瑯琊答处常常提起看他是箇甚么道理他时后日忽然捉败瑯琊却向鼓山门下喫痛棒去勉之示太雅上人昔孙思邈曰胆欲大而心欲小智欲圆而行欲方此语非独在世法中为名言即在佛法中亦为名言凡X有志于学佛者首要一箇大胆直将成佛作祖为已分内事一切人天小乘俱非所愿况区区声色之末乎有此大胆方有趣向分虽有大胆而无小心则麤率卤莽其流至于猖狂自恣未得谓得未证谓证自以为高而实卑自以为进而实退故须一箇小心有小心方能韬光歛彩潜思密究深造而至于自得也深造而至于自得则灵光浑圆照满十方更无偏滞之执若未能至于自得则东倚西靠右牵左扯如猕猴上树无自繇分无自繇分岂有出生死分耶故智欲其圆智光既圆其行必方非智外有行行外有智也率此本圆之智全无隐僻之碍自无不方之行矣若行而有未方者必其智有未圆或习气未净也智有未圆固当勉力参究打破最后一结若习气未净更须照管保任如古人牧牛之说未可纵他犯人苗稼到得如露地白牛趂亦不去方可任他出门耕飜大地去也雅上人以绢来请法语彼年少力强有志斯道而千里之行慎于跬步故为详之示印朗上人凡要参禅须是先要打叠得意根下十分干净方有趣向分若意根下有许多不净的意思纵饶用工真切而病根必乘间而发必然别有境界现前十箇五双落在魔道虽因缘到时亦多出世称善知识而心必毒如蛇勐如虎媚如狐狡如兔专逞人我妄起生灭一朝报尽入地狱如箭射故知必先要箇干净心X肠既有此心肠逢着一则机缘过不去便须勇勐向前直要究明不悟不巳决不可将知解揣摩他是什么道理若暂起此念便隔千里何也为这箇不是知解边事为无始劫来被知解埋没故今日教你参话头正是要你意识不行庶天光忽露得见本来面目若一用知解则缘木求鱼决无得理既自已不可揣摩亦不可求人说破何以故为这箇不是言语上事的要亲证若他人口上说破我便将识心领略则重增埋没了也但只要时时提起念念追究如寻箇要紧物相似穿衣喫饭时迎宾送客时随众作务时竝如是寻讨不暂放下寻来寻去忽然㘞地一声身心世界一切平沉一段圆光辉天鑑地本无向背亦无中边千七百则是什么臭烂葛藤三千诸佛是甚么野狐精魅到此之际顺行逆行天亦莫测左之右之圣亦难知有何三界可出圣位可安也是谓大丈夫之事切宜自勉示圆照上人上人讳慧日字之曰圆照夫日轮在天靡有不照而广厦重楼飞檐碍日则其照弗能及高峯峻壁倒影成阴则其照弗能圆暗云昏雾迷翳弗开则其照弗能现日落西岭星月争辉则其照弗能全是日之照非天下之至明也所谓天下之至明者必其无地弗照无时弗照非外境可得而蔽之而无思无为自然圆照一切此释氏所谓圆照三昧而观音之八万四X千手眼不足以喻其广也若欲入此三昧但将一箇庭前栢树子着力看渠是箇什么道理莫生卜度莫生知解一味拍盲做将去有朝虗空中涌出日轮顶门上突开正眼是之谓圆照也勉之示一如上人内而父母所生血肉身分外而山河大地明暗色空总祇一如更无别有无你悟处无你迷处无你向处无你背处三世诸佛无立地处十界依正无安着处祇为你妄起知见便向无中造有结暗中之杌鬼现空里之干城由是三界六道如汲井轮头出头没而所谓一如者不可得而见矣必须假着一则无义味话令汝实参实究忽得一念不生自然全体呈露百如千如祇是一如更无不周不徧通天彻地大用显行直向毗卢顶上打箇觔斗抚掌大笑说甚么达摩祖师唤来洗脚揩背亦何不可示照远上人人人具有一大光明炬本自照天照地无远弗屇与诸佛诸祖无二无别特为妄想尘劳所蔽不能发露所以必须学力磨之何谓学力葢是将生平意气精神四大血力悉住在一句话头上不容有丝毫走作久之非独意气精神四大血力凝作一团即大地山河以及十方虗空亦皆凝作一团如一箇铁丸子相似有朝逢缘遇境忽铁丸子爆开迸出达摩眼睛则山河大地总一大光明藏说甚千七百则臭烂葛藤X三百余会拭疮疣纸悉皆照破无半点字脚共为照也不亦远乎示自参上人禅之道尚参参之为义也非师长所能诏非兄弟所能代非客气所能杂非外形所能拘唯在自心之力勇勐直前如关壮缪单刀匹马直入百万军中斩其渠魁岂不伟哉但稍计其难易虑其远近忧其成败则自且不立况参乎至于自不立则客气得而乘之而自杂矣外形得而拘之而自局矣至于杂且局虽师长兄弟日从而䇿励之其何能之有忆昔人有一偈曰学道须是铁汉着手心头便判直取无上菩提一切是非莫管参之义其如是乎上人字自参执纸来求法语予但为拈此令其顾名思义力而行之其于道或庶几焉示忠求居士净土法门千妥万当不容拟议且此一句佛开口便道着有何难念然举世之念佛者多往生者少其故何也祇为娑婆念重故也譬如万斛之舟正欲乘风张帆有瞬息千里之势你若向舟头钉一桩不肯拔去其能进否所以虽日念佛而西方尚远往生无分今念佛人若能将娑婆世界上一切恩爱一切产业一切冤债一刀两断不复回顾但祇随缘过日任运而行单单祇靠着一句佛号动静苦乐一切境中不许暂离昼夜无间如珠走盘圆活自在则虽身在五X浊便巳神栖九莲又何待弥陀放光观音劝驾而后往生哉伏惟信受是幸示持平慧度二上人龙之跃也必于潜雷之厉也必于复机之发也必于寂气之舒也必于翕广而推之天地之撰神明之德万物之情其屈伸往复之机靡有不如是者故古来学道之士必贵凝其神一其志覃其虑锐其精然后可以造忘言之奥淴心口无思之致而圣人之能事可庶几焉若夫矜狂浮露其光外炫躁竞奔驰其神外分则非独声色足以汨其心名相足以浊其智而重玄极妙之思反成鸩毒适足以自戕其慧命而巳余杭之龙门山以石为关陡绝天半逈隔尘寰飞鸟不度葢跫音弗及之境也有二除馑士筑室宴坐其中皆出于真寂之门虽各具一知半解而无矜狂浮露之态躁竞奔驰之状韬锋肃气穆然以居研穷大事必求至于古人之域而路途茶饭化城几席非其所安矣兹执卷来索余一言为赠余谓古人鼻孔多得于激发之余故具大志者必须万里蠒足朝夕参请不敢以一室自局然古亦有退处一室而疑团扑落者如南阳之击竹茶陵之堕驴龙须之落枕皆孑处重云形影相弔而逢缘触发卒以偿徧参之宿债毕生平之大愿又安在参请之力哉良以其神凝其志一其虑覃其精锐即是而求之鲜有弗获者况清风一坞明月一林鸟啭枝头泉鸣磵底未甞不深谈实相X善说法耍也上人勉旃示心观上人心是何物而可观观是何物而观心能所既分面目斯失愈观而愈远矣葢众生各具佛性祇缘渠妄识分别故障云日深灵光日锢无有出期我祖师门下首禁分别祇将一句无义味话令你啮嚼不许作解会不许落口吻日久岁深功穷力到忽然情忘识绝则如云开日现水到渠成辉天鑑地耀古烁今而丈夫之能事毕矣若情将忘而未忘识将绝而未绝坐此胜妙境界中得少为足妄称了事者十甞八九殊不知认假作真祸根非小须知此中虽玄中玄妙上妙要未能忘能所心境毕竟相待学人善能察知一坐坐断直穷到底方是丈夫汉也观心之义固如是耳示心涵上人昔达摩大师初来震旦示教外别传之旨犹虑此土信者不及乃以楞伽四卷为证古德云此经以佛语心为宗无门为法门夫既无门则无可窥伺处无可趣向处无可领略处惟得出一身白汗者自然默契如人在空中不作有门想不作无门想不作门内想不作门外想古人云折合还归炭里坐意殊深矣若夫公案上参详功夫上逼拶时时瞥然得箇入路此尽是光影中事物途路上茶饭未为了当何以故为渠有禅可悟也葢公案上许多玄妙道理不出有能X见之心所见之理心与理毕竟未忘则此心非实乃缘境之分别此理非实乃识变之妄影其视心忘境绝洞彻法源者奚啻天渊也昔兴阳剖将入灭大阳勘之曰那事作么生剖曰匝地红轮秀海底不栽花若到恁么田地庶几称本分衲僧也虽然有等闻恁么道便云我会也我会也恐又在海面上栽花去也上人勉之示四弘上人佛祖之道如日中天而盲者弗见岂日之咎哉如三祖云至道无难惟嫌拣择但莫憎爱洞然明白满盘托出了也怎奈你要承当早落憎爱又如盘山云心月孤圆光吞万象光非照境境亦非存光境俱亡复是何物满盘托出了也怎奈你要领略早居心境若闻恁么举心精脗合亦无能合所合之迹识浪顿澄言诠独脱谓之为悟亦成谤语况说临济曹洞耶其或未能且依样畵猫儿去将古人一句无义味话着实参去使你爱憎之念顿消心境之迹顿泯自然云开日现水到渠成赵州关云门寨可一笑而破矣如未到这般田地且须着急勿生第二念可也然我今日更有一句子不要你用许多功夫不要你用许多商量且道是甚么句珍重示润如上人或谓宗门但贵知见不尚操履不知所谓但贵知见者以知见外别无操履也若别有操履则其知见犹X未真在此如暗室中忽然一灯伹贵灯明岂更除暗若有暗可除则其明亦未明矣近日缁流类多以狂解当之贪嗔炽然乃曰我宗门中但贵知见不尚操履此则波旬之见入地狱如箭射矣上人辞匡山涉长江顺流而下徧参知识切莫逐浪随风堕入魔境须是向自已脚跟下真参实究直得圣凡情尽虗空粉碎菩提尚不可得何况烦恼涅槃尚不可得何况生死是之谓真知见亦即是真操履也上人勉旃示无参上人参之为言微矣哉不可以杂心取不可以泯心合不可以名言究不可以境相寻惟是究明大事一念歉歉然如有所失亟亟然如有所求使其神凝其气翕其精奋其志锐自然纷杂之尘顿清暗蔽之云顿净譬如提灯觅火者当其觅时亦不胜无火之苦一旦知灯是火其欢喜为何如久之不独无失火之苦亦且无得火之喜乃至煎汤炊食焚泽燎原亦不见有火之功矣是之谓无参若也安然自放而曰我不须参天生成的木杓世间曾有几乎上人勉之永觉和尚广录卷第九X永觉元贤禅师广录X卍XXX永觉和尚广录卷第十嗣法弟子道霈重编法语下示茅蔚起居士本来面目体自常明才落言诠便成千里所以诸佛不敢正眼觑着诸祖不敢一语犯着伹今曲为方便不免饶舌一场葢真如不守自性故无明突起能所横生能所既生谬成四见或见为有或见为无或见亦有亦无或见非有非无四见既兴百非斯作而去道日远矣正如睫在眼前而长不能见岂睫之果远哉是知祇此四见便是生死之根脱此四见便无生死可出然要脱此四见非在经书讲究上得来非在师友商量上得来非在修止习观上得来非在作善崇福上得来的须反已而参看箇父母未生前是甚么面目这话头乃香严巳验之良方昔香严在百丈会中问一答十驰骋知解后到沩山山问渠如何是父母未生前本来面目却答不得乃将从前所学所解底一抛在东洋大海去向南阳结茅以居一日因击竹大悟作偈呈沩山沩山乃抚而印之居士但将此语着实究心直须勇勐精勤如救头然则疑情自切疑情既切则灵机自豁譬之穷冬闭极故一阳来复三阳启泰乃理之自然亦势之自然也勉之示尼净光禅学之弊大都有二一则失于儱侗一则失于支离X而吾道丧矣失于儱侗者守着箇颟顸佛性一味虗骄逢人则胡喝乱棒强作主宰于差别门庭全过不得祇成箇担板俗汉失于支离者逐件商量用尽心力批判益精支离益甚于本源中依旧黑如漆桶祇成箇盐铁判官欲免儱侗之弊非是从商量学解中得要免支离之弊非是从痴守一橛中得须是百尺竿头透出一步自然日轮当空山河无隐七纵八横通身是口于诸法门或立或扫或开或合罔不自在所谓二弊不遣而自无矣太仓尼净光执纸请法语聊书数语以勉之示瑞云上人曦轮在天无有弗照而覆盆之下其暗自若此岂日照之弗徧哉则盆之为障深也上人若参有年而大事未明此亦非他能障汝祇缘汝自已昏散二魔日为之葢覆耳此之二魔来于何所去于何方有何种姓有何形迹而能为汝障乎其病皆由汝主人精力不勐故客邪得乘隙而入若能勐力提撕看箇话头如捄头然如拯子溺如父母忽丧如大敌忽临有此诚切则昏散二魔无隙可乘矣更能干干不息如万里一条铁去久之虑渐清志渐一一旦磕着撞着打翻窠臼便能顶门开眼脑后放光而三千诸佛千七百祖皆不劳一麾而退矣况昏散二魔乎上人勉之示约心上人天下之至约者莫如心天下之至博者亦莫如心何X以言其约也以其体之至微而为万有之所共宗也何以言其博也以其用之至广而非虗空之所能囿也然则求心者将安所致力乎亦惟致力于约而巳致力于约者毋分其志毋淆其神终日亟亟焉如有所失务必得之且持之以久守之以纯如水之必东而逝者弗回也如日之必运而照者弗息也诚如是则可以默契其约之体既契其约之体则其用之博自能弥纶宇宙焜燿古今又何待修而后成学而后得哉上人勉之示孙冶堂居士禅之道微矣非语言之所能传心思之所能及而况倣效于声容之际担当于气魄之间又奚异卜肆而挂羲皇山鸡而冒凤冠也必须识得古人道底如古有僧问如何是禅答曰碌砖又有问如何是禅答曰勐火着油煎又有问如何是禅答曰猢狲上树尾连颠此三转语一人能杀不能活一人能活不能杀一人杀活双行若能辨得方许向老僧处喫痛棒去也示颐浩寺禅堂大众法当末运魔风炽盛人多懈怠乐于放逸营世缘则百难而不厌修正道则三拜而犹烦况复各怀轻薄之心好逞无根之见以贡高为事唇舌争长考实则半点全无论过则千尤竝集不知惭愧妄作人师自谓高登祖域下视尘寰一旦祇遭一芥子便打得七花八裂全无主宰了也况生死乎此等非独佛祖门X庭非渠可滥即泥犁苦趣应自难逃诸仁者若是好心出家此等魔民切莫相近先以戒德律身秋毫勿犯然后或参禅而求妙悟或念佛而冀往生老实精勤自然到家有日矣示汪子野居士娑婆火宅是五浊竝聚之乡五欲奔驰之境众生生居此中若无佛法为之拯拔鲜有不沦堕者今欲出此火宅更无别法止是自净其心而巳净心之法佛有多门求其简径易行直出轮回者无若念佛之一门也此门不须多学问不须多才干不论是老是少是贵是贱是男是女是僧是俗祇要你会念得一句阿弥陀佛将此四字如一产须弥山相似一切时无能摇动他亦如一把金刚宝劒相似一切境缘逢之即破有如是之功力则现生即见弥陀踞莲华台游清净七宝池中更不消问往生了也如其功力有间亦须急自鞭逼将娑婆世界事日生厌离日至澹泊急急忙忙求生净域如雏儿忆母如久客思归借此欣厌二情便为往生舟楫临命终时必能移神极乐终至菩提矣示王心宰居士山河大地以及无边虗空谓之万法此万法全同泡影虗幻不实皆不出一心之所变现但今人皆知一心变现而不知此心果在何处以为身内乎以为身外乎以为不在内外将在中间乎悉属妄见无有是X处又况以为心者念起念灭倏忽不定乍善乍恶变迁靡常将以何者为心乎既此等处各不是心将以为无心乎岂有人而无心哉居士可于此中着实参究讨箇下落处但恁么参去不得作解说不得生卜度不得求人说破不得或进或退一味死心究去不管二十年三十年力参无间自然彻去有日也勉之示黄尔巽居士学无多术祇要识得自已真心而巳今观此身之内四大假合日趋于尽所谓真心者何在意念纷起生灭不常非真心也或善或恶迁变靡定非真心也又全因外物而现外物若无此心安在非真心也况此心于一膜之内不能自见是暗于内非真心也一膜之外痛疾全不相干是隔于外非真心也若曰回光内照觉有幽闲静一者将以为真心乎殊不知此幽闲静一乃由妄心所照有能照之心有所照之境则此幽闲静一总属内境即楞严所谓内守幽闲犹为法尘分别影事岂真心哉既此等俱非真心将以何者为真心乎居士试于二六时中看如何是自已真心不用生卜度不用下註解不用求人说破不用别求方便不用计年月久近不用计已力强弱伹如是默默自追自究毕竟如何是我自已真心聻有朝忽然撞破方知三教九流决无二致万圣千贤决无异辙为儒为释经世出世无一毫头许可为间隔也居士勉之X示善侍者鼓山禅与诸方大不相同诸方要人学偈颂这里不要人学偈颂诸方要人学答话这里不要人学答话诸方要人学上堂小参这里不要人学上堂小参所以诸方禅易参老僧禅难参老僧只要你向解说不通处愤愤地如捄头然如丧考妣急着力钻研钻研来钻研去忽然大地平沉通身脱落跳出虗空之外跨上毗卢之顶方称真正参学人若委委琐琐向他人脚跟后步趋向他人㖒唾下咀嚼向他人门壁外倚靠正如生盲倚杖却道我是临济宗我是曹洞宗不知面皮厚多少古人云不慕诸圣不重已灵若是当家种草自然不入他家社火勉之示羽吉居士众生本有之性无不辉天鑑地怎奈无明横起于无起之中由是妄识突生既有妄识则有妄境既有妄境则有好丑既有好丑则有爱憎既有爱憎则有去取既有去取则有善恶既有善恶则有升降善恶相倾起轮回性如汲井轮无有断绝虽曰苦乐天殊实皆虗妄诸佛愍之为说出苦之要只在破最初无明而巳然此无明非道理可遣非言语可除非禅定可克非苦行可销非诸佛之力可去非积善之功可灭要在当人自发肯心切巳推穷如擒贼必须擒王杀草必须杀根推来推去穷来穷去自有到家之日如古人大有样子昔大慧常教人看僧问赵州狗子还X有佛性也无州云无众生皆有佛性因甚道无这箇无字直是聪明过于颜闵也无你领略处今但向这无字上推穷不可将道理解说不可将心思卜度但恁么疑去有朝捉败赵州识得渠面目自然七通八达所谓辉天鑑地者不可昧也示尚实上人老僧自出头来历经四剎说出许多玄言险句无非要诸人不落知解得正知见而巳如今看来也不消得不若就平常吃紧处说与上人去上人欲学道先须歇却攀缘心知解心使心同木石自然与道玄会德山云汝但无心于事无事于心自然虗而灵寂而妙庞居士云但愿空诸所有慎勿实诸所无百丈云心地若空慧日自现此等皆是先德诚谛之语葢以心自灵明一切智慧神通无不具足但为外物所蔽所以弗露所蔽若遣更有何事正如治镜者但磨去其垢则本明自现又何待假明于外如销金者但鍊去其鑛则本金自纯又何待借色于他明心之法亦复如是非有待于外也今时学人多是向外假借许多闲骨董怎奈转增障碍与斯道千里万里也上人思之示灵生上人予年十八时偶得六祖坛经读之见其所说圆妙超旷得大欢喜自以为有得也但于诸师语言誵讹处却全不会意谓是后人穿凿作此隐语耳一日见信X心铭云境由能境能由境能始知前之所得乃是意根领略法尘前境全同影事非为真实由是始下参究之功近日诸人参禅称悟者大率在这里作活计更兼商量公案习学偈颂问答以为操履弄得知解日多口头渐滑自谓得大辩才而去道益远矣葢参禅祇要你忘情绝解死尽偷心得箇无念心体而巳今转向外边搬入许多骨董正所谓祇名运粪入不名运粪出也如何了得大事上人若肯相信但将从前所得所学底一坐坐断单单向一句死话头上究将去这死话头不可知解处正与本分事相近要你向这里磨来磨去忽然解心销尽则本有光明自然辉天鑑地去也今人却在不可知解处商量讨箇路走岂非大错乎老僧当此时说此等话谁人肯听伹此心自不可欺祇得依实吐露听与不听非我之咎也示时中禅人觉皇之道莫尚乎参禅参禅之法贵乎妙悟所谓妙悟者非可以一毫人力与于其间惟是天然神照冥契于不思议之表而巳今日学人十箇有五双俱要参禅而卒流于不肖之归者何哉以不求妙悟也不得妙悟者何哉以不知所避忌也汝今欲学斯道须知有四种避忌一者立心不可不正以立心乃造道之本如造屋之有基也若立心不正则基先缺陷虽有禅定智慧皆为魔业岂可以入圣人之道哉故今X入道之始一切希名誉图利养起生灭竞人我等心悉皆屏除可也二者用心不可不专无上妙道非粗心浮气可入必须一其志凝其神专以求之庶可企及若分心于他岐则方寸既杂而浊智流转邪气外乘与斯道背而驰矣三者宿解不可不捐学人昔于经卷上分别或师友边商量起种种见执之为实则灵机窒碍妙悟弗彰必须荡去方能发起新悟四者新解不可不除钻研之久忽然新解顿生或遇境便成四句此乃聪明境界正是阴魔作病行人不达以为妙悟其祸非细必须自觉大抵此解虽极其巧妙要之必缘境而发故非真实若不急于刬除神机何由廓彻此上四种竝是生死之重病随犯其一功必唐捐必须深自省察而剪灭之然后方可称宗门下真实用心者也勉之示浑朴禅人今之学道者多而明道者少岂道之果难明哉弊在有所明故也葢道体幽玄不可以有心求不可以无心会不可以言语得不可以寂默通其要在于忘情泯见则体自昭然譬之太虗湛湛岂有去来忽雷电横生则失其本有必雷收电寂始见湛湛之体也禅人参究有年不可谓全无所见但见谛弗净为障非少直须扫空葛藤单单向全无缝罅处痛下死功自然有一条活路通天彻地去也祖师云不用求真惟须息见此乃古圣诚言岂欺人哉X示无生禅人学道之士先须虗静其心葢心必虗静然后可以玄会妙理心若不虗则如盛驴乳之瓶又安能盛师子乳心若不静则如当风之烛起浪之水又安能鑑照万形故学者先须息虑省缘使心虗静然后造道有基德山云汝但无心于事无事于心自然虗而灵寂而妙是也但不可安于虗静悠悠荡荡坐在无事甲里必须有一念真实恳切之心勤究力参如救头然然后迷关可破大事可期但人从无始劫来习气深重今日要与和根翻转不是易事必当具坚固志常加䇿励不计岁月勉进其功习之既久自然宁一岂可更别求方便哉勉之示法珍禅人予昔丙子之岁开法温陵见城中诸衲多重福缘崇净业于少林门下事少有留心者及今庚寅之春法珍禅人访予于石鼓山头则见其留心祖道不入他家社火亦可谓卓然有志不囿于俗者也但今世衰道微禅风大坏学者多祇重知解习见闻少有能以妙悟为期者夫悟之一字古人所重即悟后尚当扫除况全未悟者乎葢以识心对境一一分别了了能知虽似有禅可会有道可学然而丝毫才动即便相违所以世尊喻为欲以萤火烧须弥山终无得理石霜唤作朝生之子非人王种云居谓其头头上了物物上通祇唤作了事人终非尊贵当知尊贵一路自X别古人作如是言岂欺我哉昔僧问石霜如何是头霜曰直须知有后有僧问九峯如何是头峯曰开眼不见晓是知开眼不见晓方谓之真知有岂识心对境了了分别之事乎然此知有尚当扫除到无有变易之地方可谓之大休歇地法珍立志誓明祖道岂可以路途茶饭自足乎法珍勉之示石岐上人净土法门惟是一心能净其心则土无不净所谓净心之法但当将六字圣号念念纯持将许多闲思杂想消归六字佛上久之闲思不生杂想不发则此一片洁白境界便是生净土时也更能勐加精进踏破此洁白境界则花开见佛又岂更有别时哉此之法门最为径简人多以好奇之心自失殊利所以先佛苦口劝人广在诸经即后代祖师若远公永明慈受中峯天如等皆极力赞扬非为妄语祇如近日云栖大师其把定题目不肯少开别径岂其智有不及哉至于近日参禅者半成外道罪过弥天有何益乎葢参禅而不求妙悟专图拂子以欺人皆地狱业也虽巳得妙悟尚当剷除见病深加保养方可少分相应可容易乎公当谛信斯法守之不变便是佛之肖子不然则虗弃一生也勉之示寒辉禅人近年以来世运晦冥而法运亦湮灭无存矣以故诸方号为知识者全无真实为人之心祇图门庭热閙X由此不问可否乱付匪人渠虽付至一千二百总是破灭道法玷辱宗风而巳汝今既到鼓山门下切莫思作这样勾当祇宜守着古人之训参一句无义味话不管年月远近直头做去亦不必用意卜度他亦不必去问人但于自已疑情上切上加切亦不必愁我根器太钝太利亦不必要取静避喧但日用中常常提起可也若年久月深未得开悟切莫中道退还自失大法久久钻研如水投石自有穿日葢此工夫是将你无始无明要你当下开交不是易事若欲求易自有诸方在朝入禅堂暮得拂子者多矣何必老僧乎示梵珠禅人人心佛心无二无别但由悟迷之异而凡圣分焉人具有灵知因何有迷则以外为物蔽内为情掩所以先圣苦口叮咛非有别说祇要你明自心见自性而巳唐宋以来诸祖教人或用言说或用棒喝交加无非要你得箇入处或不得巳作死马医教人看箇话头后来因此得入者甚众此诚方便中之方便也但看话头一着须是具真实心办坚久志又不诱于外物方有发明之日若无真实之心则此念先迷何可求悟若不办坚久之志则乍作乍辍如鸡抱子煖气不续何由可得若诱于外物则杂念纷飞方寸如猨猴燥急何由得入所以人人说参禅百无一悟者祇此三者之故也汝今若能依我所教蓦直行去何有X久参而不得力者乎勉会侍者学道之士先须奉戒清净然后或参禅或念佛各随其便若参禅则须日夜孜孜惟以大事未明为急看箇话头一心究穷直到大休歇处方为了当也若有些毫未了切不可自欺欺人作假知识若念佛祇要六字常常自提一切世间之事一刀两段不复留恋有此实心勤修不歇不患不生安养不成圣果也勉之示非镜侍者学道之士莫要于见性性无形迹云何可见祇要你息尽驰求不为诸妄所惑而巳所以古人云不用求真惟须息见可见古人真实为人处也后人见学者全无入头处教他看公案凡看公案者切莫生别念生别念便是偷心驴年也未有入处所以但于公案上起疑情念念不舍如鸡抱卵煖气相续年久月深自然透脱但将悟未悟之际若被邪境所转则前工尽唐捐矣慎之示恒光上人人人具有本性常自返照则昭然现前若逐外缘则昏迷不醒矣所以古人看箇话头便尔念归一处不被外境所牵久之境忘缘泯而本有之光自然透露了也若妄生卜度便入错路若要问人亦增迷闷所以看话头之法只在念兹在兹疑情不散大疑则大X悟小疑则小悟不疑则不悟此是决定之事今人不肯看话头只管三箇五箇商量某话头是如何某话头是如何说得明白了便谓大悟也师家既无真正眼目见他语言相似便把冬瓜印子印之谓之得人师徒互相欺诳所以今日宗风衰冷而狐羣狗队到处称尊以欺天下其入地狱如箭射矣上人要参禅切不可落他家魔党里去也勉之示汉章禅人我法本无语我语不是法但知法无法便是真实法何以故才涉语言反成染污须知解绝情忘一句自然鑑地辉天若祇在言句上逐一揣摩正如萤火欲烧须弥山无有是处今汝发心参究但将一句无义味话常常提撕久之自然云开日现又何患虗空之不朗照哉东警语为僧首要老实接物必重慈悲澹泊安心乃毓德之要道精勤鍊行实作圣之良规愿往莲邦切莫留情欲界思明祖意必须先断偷心发言休可伤人临事尤宜观理惟宽必能得众惟俭方可养廉乱世当善藏身退而守默薄福何由免悔静而寡营要崇中正之标宜亲益友思消邪僻之习莫狎匪人恭以与人何往弗利傲而恃气触途难安大言必自招尤小心终是寡过轻毁戒律必是无赖禅和好说世荣岂为高尚大德见利必趋者忘义有恩不顾者鲜仁眼暗X何可为人终成悞已力小休思任重必至伤生圣贤之辙可遵蒭荛之言毋忽西警语既入僧伦宜遵佛制莫随庸劣之侣借润邪资勿学狂妄之流贪求放逸立志定须倣古检身切莫狥私时阅古圣之书无非宝训确遵毗尼之轨的是明师恕字终身何行孔言非谬谦卦六爻皆吉易教毋忘莫妒他长妒长则已终是短莫护已短护短则已终不长言语轻浮决非成器之士步趋端谨方是任道之资禅风巳頺宜守固穷之节世道久丧休图盛化之名好大喜功之人少成多坏寡廉鲜耻之辈虽得何荣宁可守已以随缘岂得忘身而狥物智者达观三世念念知非愚僧祇重目前憧憧造恶试思铁城之苦宜省药石之言永觉和尚广录卷第十永觉元贤禅师广录X卍XXX永觉和尚广录卷第十一嗣法弟子道霈重编书上答新城江孝廉承谕谓本来无事何得妄起疑情忘之则一疑之则二故教人起疑情者是谓将忌作药愚意忘之胜疑X诚如来谕然忘之一字亦不容无辨有迷而忘者有悟而忘者有自然忘者有作意忘者若执情未破而作意忘之果可忘乎纵曰能之亦不过昏昏汶汶而巳若疑之之念固为觉体之障在有志者因其势而善用之则反可假之以为破障之术葢以疑之与悟其机相待也其势相因也其理一贯也故求悟者必贵疑请为居士详之夫人心之机不凝结必不能开豁如隆冬闭塞实酿泰元若气泄而不完则其发生也必无力故贵疑者贵其疑则凝结也法界之源不深研必不能远到如雪夜孤军深抵蔡城擒元济于榻上岂为分外若以披靡之卒游其外藩望蔡州若天上矣故贵疑者贵其疑则深研也是知疑为悟因悟为疑果殆若暗之必有明而吸之必有唿矣可无疑乎可无疑乎至于疑而悟则悟且不存疑于何有正足下所谓忘之则一者是也岂更忧其将忌作药哉狂瞽之谈有凟玄鑑惟冀採择幸幸与僧论不许参禅吾闻禅之与教非有二也教为禅诠禅为教髓执文义而守诠禅亦为教离文义而契心教亦名禅昔永嘉精天台观法因阅维摩经有省后谒曹溪遂承印可乃曰分明佛勑曹溪是果有禅教之分乎长水精鍊三学说法如云及见琅琊问清净本然云何忽生山河大地琊答曰清净本然云何忽生山河大地水遂豁然归讲楞严天为雨华果有禅教之分乎今闻X师垂示云修行宜遵佛教不宜参禅禅宗乃后代权巧建立依之而修多有错误诚如师论则是谓永嘉长水为不遵佛教而受后代之权巧也可乎且佛云始从鹿苑终至䟦提中间未甞说得一字则师所遵果何教乎世尊拈华迦叶微笑乃曰吾有教外别传涅槃妙心付与摩诃迦叶此皆佛教明文师何独不遵之乎大都教多曲示禅唯直指曲直随机佛心靡二师必欲废禅而遵教则非独不知禅且不知教也又闻师谓看教则今生现资妙解当来必获智慧之报参禅而不悟则终身面墻大失法利以此较之不宜参禅愚请以喻明之参禅而未悟似读书而不第者也看教而获益似纳例而得官者也今见纳例便可得官读书难以取第而尽劝读书者之纳例可乎出家立志便当誓取菩提而安意于义解之学非释子之发心也且参禅之士虽未彻证其益必有大于看教者良以参禅一念葢发无上心求无上慧也其功德宁有量哉念念内薰冥增智种现世必能使惑薄障消吉祥来集当来必能作菩提因成涅槃果祖云再出头来一闻千悟此语终不虗也若看教虽今生后世竝沾殊益而要之散乱聪明终为道障古亦有反得愚痴之报者葢以其中无正观而驰心于外安得不隔世而茫然乎合而较之参禅而不悟实为悟因看教而得益只增解路参禅则用心于内实兼治心之功看教则用心于外全无返闻之力其益果X孰大乎若曰吾念佛以为正修诵读以资正信则净土法门千妥万当谁敢议之但执一非他则师之失也若曰参禅一法非上根莫受中下之流且从渐入则应根施教千佛一辙也谁敢议之但一槩竝遮则师之失也况明兴二百年来单传一脉不绝如线我辈丁此陵夷之运不能张大而广传之可纵心生灭令祖道之益湮乎望师廓无外之大观纳愚者之一得则斯道幸甚临楮不胜竦栗伏惟海容是祷与沙县曹智斋文学数承来谕竝据经文佛旨可凭灼然非错然山僧终不相肯岂自生我慢强相委曲哉葢缘所据经文竝是方便权说若祇依语生解则堕在道理障中是非窠里大丈夫汉决不如此须是离窠出格道得一句始有参学分不然向残编断简中以聪明领略说得滴水不漏亦安能敌生死哉达摩门下提唱此事大都要绝是非泯观智忘道理离心识始可以出生死而续祖灯故下一语必如太阿锋触着则伤如涂毒鼓闻之即丧岂可依经解义如一老座主耶且寻常谓生死事大急宜剿绝然穷其根源决非他物即今惺惺灵灵向经论中探讨道理分别是非者是也若今祇在经轮中钻研分别则是重培其根而益浚其源岂有出离之日乎故要出离生死者直须除其根源要除其根源者非可靠着人来非可靠着佛来非可靠着一切经论来须是将生平所学的所解的一X刀两断拈向他方世界之外然后将一句无义味话一提提起不管生不管死不管久不管近至于正念纯一情识自然消灭情识消灭则瞠开正眼十界平沉而丈夫之能事毕矣若所谓入生死出生死不竝为赘语哉公宿有灵骨似非一等故敢披沥不觉啰哆伏惟垂察是荷与建阳萧儆韦明府某自落发来巳经七白欲亟见而无由也今秋本立来山忽接华翰恍如觌面欣慰欣慰及开缄捧读始知近以太夫人之故旋旌梓里而不忘故旧远承念及足见交情矣第暌违既久未悉起居不识于本分上曾留心否葢老丈生平学要精文要精又闻如今地理也要精更有一件还精也未某见海内许多名公大老才长学博睥睨千古将朝政之得失人物之贤否着述之是非一一之乎者也说得滴水不漏又远而天文潜而地脉微而气化竝须彻观洞见如示诸掌及轻轻向渠问如何是你本命元辰便茫然失措了也宜急者偏缓宜缓者偏急至远者偏明至近者偏暗其故何哉只为耳目心思为外尘所惑便忙忙外奔逐一分别所以似事事精明若本命元辰须是不为外尘所惑情忘识绝分别都休始堪默契故知之者鲜矣又有一等自谓留心斯道却祇在册子上作活计将妄识一一揣摩将去解说将去虽曰究心实成大障又安能默契耶今老丈年近知命巳非X少壮之比况位益高政益繁任益重缘益广某恐忙忙外逐之病实甚于蓬蒿之下则此一段大事又将何日了乎岂老丈事事要精偏此不要精乎愿老丈于功名鼎盛之秋切不可忘却此念纵不能拨冗谢浮专心斯道且向纷嚣杂乱之中常思那箇是我本命元辰不要说道理不要作知解但常提此一念则他日超生死证菩提便是此一念为之种也若宿缘有在灵根顿发逢声遇色忽然撞着又不待出纷嚣杂乱之中而豁然彻证矣既到此地位便解出大机显大用祖述三皇五帝也得呵骂仲尼老庄也得谈兵也得治水也得一切坐断向万仞峰头目视云汉也得良以莫非妙体映现则莫非妙用难思也社中诸友唯老丈确有正信但向上一着无心担荷故尔不胜烦琐缁素异途私衷颇切伏惟炤亮幸甚答三山禅者远承垂念瑶札宠颁意中必有新知堪为我助及启读之则谓法门正脉唯当以机用接人不宜授人以死话头死工夫噫是何言欤夫法门正脉非汝所知且置勿论至于话头上一步死工夫则实非吾之臆说也昔者黄蘗肇端诸师遵承而大慧尤主张之夫大慧中兴济北之道岂其机用弗具而开示来学一一例以一句话头塞断其咽喉消磨其伎俩然后显大机大用以激发其精光故依而获证者四十余人葢师家之机用学者之功夫必两相宜而后可以有X成也若不䇿进其功夫而唯以机用接人则上根上器当下知归者能有几人将见中下之流永失法利而掠虗之辈乘风接响达摩一宗扫地尽矣夫达摩西来九年面壁可谓壁立万仞及其接引神光则亦不废方便乃曰汝但外息诸缘内心无喘心如墻壁可以入道此即死工夫之说也夫工夫不死则情识横生非乱逐于名利即深胶于知解虽有机用将安施乎至于法门正脉岂涉机用非独看话头者为自生枝节即入门便棒入门便喝早生枝节了也今执之为正脉奚啻错千错万哉周道如砥请速改玉傥执前非非汝益矣戒之戒之答颕上人来教以专持名号兼读大乘为净土良猷此法门千妥万当何容再赘哉第虑守之弗坚行之弗久他日不觉不知分于他岐便亡了羊也况专持名号谁不云然多见兄弟只将一句阿弥陀佛向昏沉散乱中混过自谓我每日念几千几万逗到腊月三十日手忙脚乱却道佛法无灵验岂果无灵验哉则念之非其念也愚谓念佛一门决不可悠悠缓缓借此躲跟直须奋起一念如倚天长剑使昏散二魔逃窜无地如红炉勐火使无始情识销铄无余则一念佛一念西方十念佛十念西方千念万念佛千念万念西方及至打翻窠臼再立干坤则呵笑怒骂疴屎放尿无不西方又安问往生若今日依旧祇是娑婆人物七X三八四半上半下要得临终生彼岂不难哉岂不难哉葢目今色身康健志气精明忽然逢缘遇境要推推不开要坐坐不断乃俟八苦交煎之日冀其一念相应佛来接引果可得乎辱承谕及不辞逗漏高明以为何如与李青郎茂才前承华翰知丈能向此门发如是志嗟叹再三每向人前亟称东家李矣及涵初居士来山又闻律身端谨范众严肃益见非空腾口说者呜唿衰暮之季何得有此乎夫臭利之场见者驰神大道之言闻者掩耳非独风浇俗靡弗克自振亦其智劣骨俗故甘受转轮耳今丈乃能当斯世而奋然自拔直欲穷到古人见处不图今日复见汉官威仪也但斯道之入未可容易不得向自已思虑上求又岂可向他人口𠯳上讨直须从人法双忘后突开正眼然后见一切语言一切知见全不当情始称丈夫之事若稍觉有可见处有可喜处有可拟议处有可主张处并是邪魔外道非吾眷属或稍觉无可见处无可喜处无可拟议处无可主张处亦是邪魔外道非吾眷属如今日一二士夫家借儒解释援释谈儒非不自谓新奇度越其于斯道直是如醉如狂而且广煽邪说诳误后学则其罪通于天矣葢一心境界决非一切若不从全无缝罅处拶入通身脱落后承当纵有百千神通百千三昧终成下鬼也丈欲从事于此可不择门而X趋乎傥能拨冗入山尚当别有倾倒与朱葵心茂才某谬堕僧数鄙秽无闻辱荷曲成感愧感愧然壶山之事终不敢染指者非矮节以自高也特以某非住庵之僧耳某削发入山祇为生死二字至于田舍眷属早巳唾涕弃之岂于此而收其巳弃耶此不可住庵一也素性疎散不闲世务迂拙任情难投时好此不可住庵二也某受先师戒约不营世缘不干豪贵瓶钵随缘分文不畜一旦住庵则油盐茶米将安所取乎此不可住庵三也又闻建城诸僧见士大夫之礼反在庶民之下此法灭之兆也可胜痛哭哉故某自来未甞轻投一剌即有枉顾并不报谒或承宠召托故避之岂曰倨侮以为僧之体宜如是也此不可住庵四也兹袁公乔梓辱承翰教雅爱殊深谦光可挹令人心愧然奈某之不可住庵何哉第兴造之缘为释子者义当殚力赞成其敢自爱至于庵事仍付旧僧摄理余不尽言专俟驾临倾倒复李青郎茂才清脩借榻时领玄音兼承高谊益深刻铭别来归山音信未通三月接司衡书始知足下首冠多士固卞璞不容其久晦亦知学道不碍于应世也来书云世人被业风簸弄如傀儡然真可笑愍诚如来谕但请即从业风簸弄处推而穷之则傀儡之义益精傀儡之义益精则不见可笑亦不见可悯身心不遣而自X无世界不观而元寂而所谓傀儡者巳化为广长舌相即三藏所诠五宗所指又岂有出于是哉今司衡以札见召葢欲理九贤之旧业也端阳之后当复聚首傀儡之义不犹信乎到日拟为足下作罢参斋唯足下留意幸甚复蔡司衡茂才仲春之初曾会陈良老云尊驾尚未抵郡及接手书始知到郡巳遽归也来书云归日万缘都澹唯有一件大事未明实增惭愧终日忽忽如有所失若实实有此意思则入道不远矣但复云如更阑戏散酒罢客归生出无聊景况则所谓忽忽如有所失者巳分于第二念了也譬如世人忽失重宝急于寻觅岂更暇顾更阑戏散等而生无聊之景况乎大都学道之士只以大道未明为忧决不可妄生第二念况世缘如幻如化生非有生灭非有灭若见其有生有灭巳错了也更从而欣之戚之不尤错之错乎九贤书伪妄实多远玷前哲删而正之实余本怀兹承雅召敢不趋赴拟于端午后出山不必遣人来接钟山事俟到日商之答闻谷大师某前趋谒遽以俗缘促归未及饱领法诲心殊怅怅所命述诸祖道影赞以他缘羁绊未及速成至今月初方就正具书呈上函未出门而省衷师至辱承宝翰兼荷宠钖感愧何极祖影下卷沈文学方失之延X津而曹大参乃递自湖南二千里外不谋而合先后不差机会亦大奇矣但某思曹公所请重在大师巨笔某何人斯敢代大匠斵乎矧憨大师鸿裁如日月光某冐昧而续其貂则爝火之失照久矣观者不以为鄙必以为狂是立谤之招而开罪之隙也第尊长有命弗敢固方故思勉强撰就呈以报命葢冀慈恩之斧削耳若曰传示四方则某岂敢前闻仪峯老人高风密证真末世之标表也某心不觉向往之甚思当斯日而有斯人可令其湮没弗传乎然其责实在大师乞详录出付梓以传亦今日一盛事也何如答翁茂才前辱临敝剎未及奉挹清光及承雅咏始知非尘俗中品也复蒙翰教知巳发大心巳具正信良为不易昔人有望剎影而知归者有隔江招手而悟去者相知岂在形迹哉但足下既以养亲为事岂容弃去良以孝为大戒之首孝为成佛之本能善事二亲即仝供养诸佛也抑来教云法法元无法观心何有心又云受色仍空色闻音不碍音诚如是又何出世入世之分乎祇为从来依文字义理上领解所以说无法无心而实有法有心说色空音空而实有色有音则足下之所不能自欺者也今要知入世出世本领须是将此等语言知解一坐坐断惟向圣贤句中实实参去如中庸道鸢飞鱼跃即斯道之着察今单单看鸢飞鱼跃如何即是道不可将心思揣度不可将语X言註解不许向师友问辩伹默默向已实实参去日久月深云开日现自然悟去则知向所论有法无法等皆戏论也承赐佳咏足征高雅愧枯拙无以和小刻附呈此复答潘茂才来教谓人我相难尽此岂特足下三教圣凡实判于此有我谓之凡无我谓之圣然此我相根底甚深葢在本命蒂中生来此病不是解说道理者可去亦不是用心克制者可去亦不是澄心息念者可去直须向父母未生前开一只眼则又何人我之可得哉然所谓父母未生前者非揣摩潦草而得要在当人深参实究忽然于不思议中勘破则能所忘是非泯圣凡一仲尼老子是箇甚么非独仲尼老子千贤万圣决无别路了也足下勉之复一念法师前辱临敝剎冀领大教不意遽别心殊怅怅也继承华音慰问感谢何如所示五灯证教足见为法心勤良为不易但愚意禅讲相非虗空强割自古及今弊非一日又何必今日特集一书乎况足下资禀高明意气恬密卫护法门当图其大今日宗不成宗不待教家非之也教不成教不待宗家非之也蛊乱众生惨如砒鸩某深夜思之未甞不堕泪再三今足下傥能深加体究广为弘扬其卫道之功不尤远且大乎前覧天主教辩数条理俱无疵但文字上颇有碍处X乞再审之以行何如余容面悉不一答如是师金仙一别屈指十霜矣忽辱华翰慰谕知高谊不忘念不慧也但过誉种种令人增愧兼承珍钖顶戴曷宁承谕邪风流布莫甚今日此实法门之深忧奈不慧人微望轻德凉智浅又安能回狂澜于既倒乎区区之望实愿诸贤竞起共扫魔踪庶几再见汉官威仪也泉城诸友既能共究台宗扶佛正法诚为不易此又法门之深庆也但台宗最为精密未可草草亦必须兼善他宗方可独崇本旨其尤可痛惩者不可堕在义学社火里必当冥修内观以求正悟可也若观谛未忘坐在玄妙窠臼中则圆顿之旨止是路途茶饭况内观全无伹逐语言生解只在争竞是非上过日岂是大丈夫之事哉余每谓天台一宗自四明之后变成义学竟不知智者亲见灵山一会是何境界可不悲哉惺谷师刚肠直履固所素闻但当相见时乃已事未明而急于判论是非未免至明人前有三尺暗也所遗笔记或此之类则足下不可不再审也伏惟慈炤不宣永觉和尚广录卷第十一X永觉元贤禅师广录X卍XXX永觉和尚广录卷第十二嗣法弟子道霈重编书下复林得山农部屡承宝札谆谆挽留且急以开堂为劝足见为法心勤非浪称檀越者比也但某思时当末运魔鬼为害到处妄据师席力谋开堂破灭宗风莫此为甚所以鼓山三载紧闭口门不啻三缄非甘心自委葢不欲打入流俗队中也今岁泉南之役乃为彼中全不知有此事况又人事凑集势不容委故孟浪为之聊作嚆矢然亦是自守弗坚遂为业风所转所谓聚六州之铁不能铸成这一错也伏乞海涵容其自便譬之麋鹿逢人岂胜恐怖一任山深林密是为至幸矣会晤有期尚容面悉复曾二云大参佛所说诸经有三乘不同未可一槩而说如除相空以存本性去邪念以归正道此正小乘宗旨二语只是一意由执相故邪念由邪念故执相耳若大乘则了相即性诸相本空安待除本性自如安待存若必除彼以存此是之谓生灭法楞严经中备陈此旨细看当自知之如高皇帝所诏三经楞伽乃大乘顿教开卷百八问便非二语所能摄即金刚心经虽有破相之说然彼云是诸法空相不生不灭不垢不净不增不减是何等境界若如二语所说则正是有生有X灭有垢有净有增有减岂知真空实相者哉承谕作三经路疏恐力有不逮但楞严一经能备三经之旨精研一经三经如破竹耳佛语宗语实非有异但佛语有浅深普接三根宗语单接上根即佛所谓最上一乘及教外别传也六祖以前不尚机锋平实开示缘人于口吻下承当则祖道远矣故马祖以后乃用机锋只是从旁敲显使人自悟于正旨上未敢一言措及恐人依语生解也如云相见了也若是箇中人便如镜照镜若稍涉疑端便白云万里岂可更加註脚如云恁么也不得不恁么也不得此乃断绝渠解路令渠无作活处若是箇中人便超出牢笼去也愚见若此幸炤裁之与曾二云大参前承台谕有禅语不同佛语之疑巳略奉答然以楮尽未悉所陈今请详之禅语之不同于佛者言句也其旨则无有不同即佛所说三乘之外最上一乘也其原出于世尊拈华迦叶微笑佛巳自谓是教外别传既称别传岂强同于诸经哉他如文殊之白槌弥勒之弹指迦叶之倒剎竿以至达摩之不识二祖之拜起依位而立六祖之举网张风其语不一皆与诸经迥别又非待后人始为之也大都禅语不可作奇险看不可作幽深看不可作隐谜看乃是直指此事令人当下领会耳台下但能于儒家鵞飞鱼跃处吾无隐乎尔处予欲无言处亲切透出则宗下语言皆X可一笑而破又安有异同之可言哉若局在言句上较其同异则名言成碍义理作障又安能入默识之境界耶某兹以浙中闻谷老宿示寂乃某禀戒之师分当往弔计必中夏方归楞严略疏仅完六卷前蒙按台应公见顾取草阅之亦许为灾木伹今有此行恐一时未能卒业也谨此奉闻曷胜悚慄与张二水相国某冒昧一出指鹿为马宜不齿于大人君子之口何幸道爱特深俯垂慈炤安居半载僧众无虞实大德之所帡幪也敢不深铭前辱珍仪不胜愧谢百首山居足见于本分留心者也虽转身一路未见所长而清逸流丽洒然出尘之意觉诸老所和当让一筹也紫云旧有开士传兹为重较仍为补胜国及我明诸尊宿一期小录深知不似特以寿昌一脉若断若续而兼之魔风广煽蛊乱法门故勉强鼓两片皮冀欲捄其万一矣兹以二册奉览伏惟照亮曷胜荣幸某冒据紫云结制两期但虗费舌头而巳非独无一人稍通其意者即求一真实参究之士亦不可得葢我宗门下无意识领略底禅无逐段商量底句直要渠向全无缝罅处透入通身脱落后承当其或未能顿领始有看话头等法葢是死尽其偷心庶几天光自发也近日宗风大变率尚虗头师徒授受专学答问学拈颂文字稍通者则冬瓜印子付之自误误他甚至饮酒博奕戏笑猖狂自谓我宗下人不受绳检X不拘小节视吾辈所劝勉直以为老婆禅而巳呜唿宗风欲灭魔鬼兴妖静言思之良可痛哭伹某力緜识劣不堪大任故思打退鼓屏息于青山白云之中煨折脚铛度日而巳兹归鼓山未及躬叩谨以寸楮布谢伏惟慈炤幸大与吕天池司农佛法本非难事而人自难之所以顿成千里之隔正如人坐在海里呌渴矣但能不起诸见直下领会有何难哉如山谷闻木樨香虽是得晦堂力然晦堂何尝于本地上着得一字指示但是截断其生平见处待伎俩不行知解销落乃忽然撞着今老居士当归林之暇世间之念巳空文字之好巳绝能从此放下中更加放下然后于二六时中独提起一则无义味话漫漫地参详嘿嘿中体究看他是箇甚么道理不可生卜度作知解但祇恁么参去忽然有日于知解不动处豁然磕着而大事毕矣切莫言年老不能参亦莫言工夫用得浅葢此事不论人之老少亦不论工夫浅深乃是寻常眉睫边事会则便会去也兹归鼓山感铭厚德未能躬叩谨以寸楮布谢兼致区区伏惟慈炤幸大与蒋八公太史儒释虽分途而终无二性但儒用之以经世释用之以出世经世故止谈人道止谈现在出世故广谈十界备说三世其教似分而实合也居士独能广涉儒X释精研一性在温陵可多得哉但夫子所言性与天道决不可闻所以重默识欲无言大有深意此一着子更愿留神庶几孔子心肠释迦命脉总在居士手中耳某虗度两期懡㦬而归仰戴厚德曷胜铭感不及躬叩谨以寸楮布谢兼致区区伏惟慈炤幸大与黄季弢先生温陵一郡贤豪最多科甲最繁独于理学一门大为欠事前辈虽有虗斋紫峰诸老用心最苦然皆缚于训诂义学其于根本之地实自茫然矣今老居士独能主张理学肩道南之一脉诚可谓空谷中跫音也但更须知有离文字出知解一着子不然虽日讲良知明至善亦何以异于训诂之学哉某言归故山感戴厚德特布谢忱兼致区区伏惟炤亮不宣与刘仲龙文学禅学一宗无非自完其本心而巳此心非秽非净非圣非凡非动非静非有非无包虗空而无外变万形而无迹千佛之所不能测三藏之所不能诠此岂可以言思而拟议者哉缘众生无明妄起乃有差别之见因有差别之见乃有取舍之情繇是或舍秽而趋净或舍净而趋秽遂有六道之分圣凡之判也今日若能顿绝差别之见顿忘取舍之情则成佛其来旧矣然有一等外道自谓不舍不取随缘放旷任性逍遥不知此乃舍取舍而取不取不舍正堕在取舍病中何曾免得差别之见哉要忘取舍之情须泯差别X之见要泯差别之见须破无明之关居士若能直破无明关便出三界外晏坐毗卢顶上山僧何敢诳汝念佛如若未然且死心在一句佛上若得念力专精无明便可立破更不消说往生纵无明未破假兹念力得入莲邦究竟成佛决不相误兹归鼓山感怀道爱布此区区伏惟炤亮幸甚答密因上人我宗门下祇贵直下亲证无逐段商量底禅亦无渐次习得底禅所以要汝拍盲做将去不许胡思乱想妄生知解若信得过便如是参究不必问东问西葢大事未明尽千七百则孰非可疑祇要在一则上拌命拶去若一则过得百千则无不过得也据来书谓忽然有省顿识物我一如此非真实乃光影中事依旧是妄识作崇所以倏有倏无若是真正悟入如白日青天之下见亲生父母岂有今日认得明日复认不得者乎后来复云妄明一生山河大地复是何物等语正如人以葛藤自縳岂有出期也从今后将此等恶知恶见一坐坐断单单研究一则无义味话自有到家之日问单数则附回此不足学也复方子凡孝廉承示居士搭衣说所述摩诃止观及辅行固自详明然切不可执此说而云居士受戒必付衣必搭衣也昔古心以僧家三衣付居士居士受之寻常用之礼佛礼人一如僧法甚为非制故云栖深呵之引慈云X辨惑篇为证然慈云辨感篇中亦云居士有入道场衣但是单缝与僧衣不同则不可谓云栖不见辨惑也亦不可谓慈云不见辅行也二大老既皆知有单缝衣居士可搭而必严于遮止者何良以此衣特为入道场而设非居士可常搭耳葢此衣居士唯入道场时可搭出道场家居时俱不许搭则居士受戒时不必受衣要入道场则临时受之闻柴季良欲入大悲忏堂乃入云栖受菩萨戒云栖付伊单缝七衣则付者受者两俱合法益以见云栖之不苟也况此衣既受之后不许远离离之得无量罪今居士能出入不离者几人乎故知居士受戒而不受衣未为有过唯受衣而不能不离方为有过则知居士决不宜滥受三衣惟要入道场方可受之耳至于灵源所释尤有未当者如经云若离二丈得无量罪此谓出道场时当常随身也又云尺寸不离离之得障道罪此谓入道场时不可暂离也经语甚明而灵源乃曰前云二丈谓余二衣其谬甚矣愚谓此板直可噼去幸裁之与曾二云方伯不觐慈光寒暑巳经四更不审迩日起居安否闽中久沾化雨罔不刻骨铭心怎奈阳春有脚台驾临楚而闽人遂失所天矣某自丁丑春来杭州弔闻谷大师蒙诸缙绅留居真寂禅院此后闽浙分疆徒切瞻仰继闻任楚音信益希今春阅报始知分藩海右适X陈白菴太守见顾乃托奉讯想年来精研大事踏穿漆桶千圣命脉不出一鑑中矣前承命作楞严略疏今巳梓行浙中敬奉清览伏惟炤亮临楮不胜瞻望答湛可上人某樗栎无似滥竽真寂幸得稍安无事皆借闻大师之灵及诸檀护众执事之力某何与哉蒙谕令人益增愧赧兹承问数则前则疑一心有五宗之别后则疑一心有差别之殊语几数百言大抵无非体一用殊而巳所谓体一者非儱侗之死一所谓用殊者非散漫而无统如一镜而现万影万影何妨一镜亦如一金而铸万像万像何非一金又如今目前天之高地之下日月之照明雷电之激发万木异形千花殊品其类不胜分矣然必有未尝分者主之足下将以为异乎将以为同乎疑其异之妨同同之碍异乎故知足下之所疑者皆不必疑者也况同异之名亦是权立因异立同因同立异若悟入一心则此等语率同幻妄何容分别拟议其间哉余不及悉伏惟炤亮不一答东鲁武源净居士单传一脉自入明来几成断绝中间虽有提唱者多是知解之徒口舌之辈而巳非独北地如斯南方亦尔长沙所谓可痛哭流涕长叹息者也今捧读来谕独有志于向上谓非豪杰之士无文犹兴者乎伹今既知有此法门便当勐力究明不可以年衰自废X葢此法门不论新学久参亦不论年少晚景况斯道不远如人坐在大海中呌渴岂水之远人哉祇在一念自知而巳且居士当衰暮之日世相之虗幻巳明人间之事业巳定唯有此一段大事当如救头然不容少缓倘得一念相应岂非殊胜之大益哉若其用功之法小录巳备陈之矣承赐愧领谢谢拙刻五册附上伏惟简入是幸与曾二云中丞辱蒙宠顾兼荷珍钖感谢何如承论习静一端正是造道之初门葢为平日耳目精神日逐外尘起灭无暂息时既被外尘所引则外反为主而本有之灵光适足供外尘之差役昏昏扰扰无自由分今既习静则外尘似不可挠然习气病根久据于方寸之中但如石压草未可破除故虽习静又须于静中观察如何是我本性假此观察之力逼开本有灵光灵光既露则所谓病根习气自然消灭如主人仗剑当堂诸贼有不潜遁者乎至于静中亦切不得认静境以为本体葢动静俱是境此中有贯动静而非动静者在固不可认奴作郎也昨蒙示及敢一披陈狂瞽之言幸希釆择不尽复周芮公吏部两承翰教知门下天资学力大非等流所可及但此大事的不是说了便休须是收视返听冥观一念未起之先是何面目从此忽有契入则一切山河大地X功名富贵无非妙明中物无纤毫可取亦无纤毫可弃可谓无不自在也但人从无始劫来习气并是逐境起心既逐境起心则心逐境转而本有灵光遂为外物所障无自由分中有稍知究心者又祇在文字上分别道理上推穷乃是读书人第一箇深病全不知文字道理亦祇是境此心有非文字所可摄道理所可言者岂可以识见拟议哉若能直下返观一念未起之先是何面目便是打蛇得七寸了也虽然又不要认着空寂处以为极则葢空寂亦只是境非真面目故楞严经云纵灭一切见闻觉知内守幽闲犹为法尘分别影事若能内观不被法尘所惑则宝所在近也承谕妄疏所见唯釆择是幸答谢介菴文学金刚一经解者不下数百家多是任意揣摩不达教家大旨所以才一着语便成笑具若要通此经的须于楞严圆觉法华三经熟究一番然后考之无着天亲弥勒三菩萨所释融而通之方可註经免杜撰之诮近日如古音辈所註则俚语也至于宗门中语切忌拈着拈着尽成邪说谤大般若周程张邵之学在儒固是大儒在释犹在门外邵子止说气数消息之机固可听若夫性命之微未敢相许张子正蒙一书巳醇疵相半大都皆苦思力索而成去道远矣二程俱醇正但见地则伯子为胜叔子次之定性一书良为儒学指南然二程皆宗周子周子通书亦皆醇正X而太极图说恐不能无过昔老僧于䆿言中巳力辨之然自是儒家书不必深咎也大抵学问须是于根本上穷究亲切次看书须是于大圣大贤真正大典上留心可也若于世俗杜撰书上留心则不觉被人将黑豆换却眼睛了也读足下近萟知高才慧质可以坐进斯道止为不遇作家不读正典故一生宝燕石以终身如肯相信将从前所学所闻尽抛在东洋大海那边又那边去从头依着一部大慧语录亲参实究一番如不能且依一部楞严经虗已考究亦得一箇真正人品也狂瞽之言不胜冐犯伏惟海容是幸答曹愚公学院真寂僧来得接翰教深慰私怀承惠塔金巳登之常住感谢何既前蒙刻祖影传赞功巳垂成所少者十余影请考之武林长明寺当必获之如未全则曾闻令郎云水西祖影甚详今不知水西何在若是泾县水西则以台命取之易易也昔人尝指高僧影问曰影在这里高僧在何处是因其影而追其人也今则遗其人而守其影不大堪捧腹乎此则老僧罪过因以累及门下也兹复蒙谕再住真寂天下不冯妇我乎况今身任三剎脩造之功实繁竟不知了手何日兼之病躯躘踵巳极瞬息难待又安敢䟦涉关河而肩此大任乎方命之罪固无所逃惟愿慈炤幸甚答严冲涵比部X暌违数载实切瞻注忽接瑶缄恍如对玉山而见青莲也承示及法门鬬诤之风大为流俗讥诃彼亦安知其丑哉只顾党护已私不肯平心观理的是波旬之徒借我门庭破我道法正所谓法灭之兆也某向来真寂巳见此风大煽不觉涕泪横流遂禁上堂结制亦甘心绝嗣不敢轻付非人葢以老僧缘薄力绵不能回天挽日只得慎重法门不敢与敝恶之辈同步而趋俾天下知佛祖之道亦有不尽如彼者是则老僧报佛报祖一片赤心肠也不识门下能信之否承命再以真寂见招此则事势万有难从者葢老僧近任三剎住持修造之役费将万金不知他日如何结案况敢冒昧踰岭收巳弃之唾耶万冀炤亮临楮神驰曷胜仰戴答陈白菴太守前在金华闻台驾奉旨入京返钖闽中音问既疎不得复闻起居然对月临风每动深怀未可谓道人果忘情也兹真寂僧来得承翰教始知旋斾湖上是公冶无罪覆盆蒙炤虽曰不幸亦大幸也又闻贵恙巳有勿药之喜色力既坚便可益脩净业用行舍藏自是孔颜家法况湖光山色尽可逍遥何必履荆棘之途登虎豹之穴而与世人争蜗角之微哉禅余外集巳荷刻成不意蛙声蛩语遂得仰凟大方幸也何如弁首之言自当借重彩毫岂更有他属哉兹复蒙谕再住真寂使某得仍瞻芝宇良为三生厚幸但近X日身任三剎厥事实繁鼓山大殿将倾今谋重修而兴福巳伐木改创宝善舍利殿虽幸落成而塔实未铸以三剎之役而一衰老肩之捐此而出势万弗能伏乞炤亮宥其方命之罪幸甚启答吕天池司农直指无指要在默契而忘言心宗莫宗不妨随缘而悟入故拈华竖拂打开本有之光明舞笏张弓点破从前之幻梦祇为本来无物何尝分外生端奈何法螺久寂之时正当慧命悬丝之日法从缘起道在人弘恭惟台下儒宗柱石佛国金汤为楫为霖负苍生之重望如麟如凤现圣世之祥光爰为六和之缘特垂九鼎之命如某滥入缁门惭窥剎影石鼓圣箭未得覩其锋铓寿昌铁锄何能袭其孤峻捧宝牍而心悚聆玄音而神摇固知蚊负何堪安敢株守自便私惟分当竭蹶怎奈势有羁縻容出初春祇承大教伏惟海涵曷胜雀跃答傅幼心谏台儒释同源似太虗而岂分疆界素缁异轨如一臂而自有屈伸达之则一道齐平昧之则千差竞起苟非智钥曷启迷关恭惟台下学穷内外识洞幽明百里絃歌小试牛刀之刃九重凤旨顿超骢马之班愍佛法之久颓悲愚情之罔化爰垂鼎命下逮田衣知紫云固唱道之场惊某甲非任重之器但承宠召岂取X固方无奈事有羁縻以故行而濡滞容乘春风之鬯祇承大教之严伏惟炤亮曷胜幸孔答杭州洪清远中丞诸乡绅伏以千寻巨岳非蚊力之可胜一吷微鸣岂雷音之堪并忝承上剎深赧匪材恭惟台台慧光浑圆道韵凝远传心宗于东鲁契桂香而忘言探密旨于西干见鞭影而自骤既炳上国之光复峻法城之卫不珍台札下谕田衣如某萤光何照鼯技多穷谬嗣寿昌之灯巳称混玉复居苕溪之席无异续貂深厪渊临之忧犹怀形秽之恧谨布谢忱曷胜悚慄答嘉兴施羽王相国诸乡绅恭惟台台古今洞贯真俗妙融作皇家之柱石久沛甘霖为佛国之金汤顿培智种远聆道韵未觐慈光忽承鼎命之荣下逮田衣之贱嘱续苕溪之前浪特为双径之后刭似将王位而直授庸材如举泰山而顿俾蚊负扪衾意恧难焕爝火之光捧牍神摇巳尽小巫之气推委未遑勉强应命谨布谢忱曷胜悚慄答金坛于润甫别驾诸乡绅伏以祖印空悬非智臣安知奉马法筵地涌岂野鹤可乘高轩却命固为不恭当仁敢曰不让卷舒唯观时义保绥必借檀门恭惟台台睿襟天朗学海渊凝出为国瑞德风播上苑之声居作世模道价高龙门之望绍玄猷于紫栢振頺运于金沙愧识荆之未能幸仰斗之有日某志甘守璞识局凝氷虗慕丹霞选X佛之规冒入寿昌拶空之社蓦探虎穴当买臣入仕之年伏处荷山几仲尼耳顺之日守先师之重嘱自分藏拙于云林遇闻老之慈光乃获张风于石鼓因行掉臂便尔欺圣瞒凡无水生波遂敢撒沙扬土兹来苕水怀一瓣以重拈才绕鹤林冀双趺之再现何期鼎命之贲遂有虗席之招既固逊而弗容乃勉承而莫逮爝火继日月之耀不亦难乎拱木当栋梁之推非其质矣驴承象任谩言云月是同鸡入凤巢深愧溪山各异徒厪临氷之惧能忘维谷之忧临启无任惭愧感戴之至答杨联京太守伏以禅河欲决防护全借坚堤法栋思隆撑持必须合抱灵山巳亲嘱付末法尤重金汤恭惟台台上郡循良清时伟器龚黄政最洒湛露于人寰山斗望崇布阳春于圣世黔首尽荷春晖缁衣亦沾化雨悲少室宗猷之欲坠值紫云殿役之奏成宝牍垂光荒林改色其蠡测难及竽滥知惭昔曾冒肆蛙鸣今敢再陈驴技况妖风浩浩几成满地之邪踪正脉涓涓难涨朝宗之巨浪舍其难而趋其易势可挽乎慎于行而密于藏时之宜也所以急挝退鼓一任堦下草深不辞拙比寒蝉岂虑舌根苔长若再鸣楗椎于当路非所敢闻倘得挂瓶钖于闲房是所素愿俯俟钧裁万冀鉴亮临楮不胜瞻仰之至答黄昱如诸文学X某滥竽缁侣借座名蓝三学久疎不成五长之技十科有缺仅同一吷之鸣问舍翠云拟学龙山之隐还钖石鼓深怀冯妇之羞空受累于虗名飘荡弗息知难逃于俗网劳役靡宁道路遥遥未闻缩地之术云山邈邈每动登龙之思忽接云笺恍对玉山峭立欣读瑶翰浑同甘露繁濡岂意哀慵之踪尚烦高明之虑兼蒙厚贶益重深惭惟愿檀度益弘金城永固俾魔外繇是潜踪僧行于焉安处则翠云幸甚某亦幸甚矣临楮不胜瞻跂永觉和尚广录卷第十二永觉元贤禅师广录X卍XXX永觉和尚广录卷第十三嗣法弟子道霈重编序上建州弘释录序弘释录者录能弘释氏之道者也斯道自金人见梦白马西来代有作者大弘其教以故千灯竞照辉映今古浩浩乎莫可纪也其在我建则六朝以前槩未有闻唐兴始建梵剎自马祖入关肇化于建阳之佛蹟岭而禅学始大行焉厥后虽禅教殊宗性相异旨共能使玄化风飞法泉箭涌皆我释之津梁也迨X明兴以来二百余载宗灯绝𦦨教海日湮间有二三亦落落如晨星则弘道之责将属之何人乎贤潭邑之鄙人也滥入缁流幸投法窟虽萤火难照鼯技俱穷而好古一念每切愚悰谛仰先标輙至挥涕因思古此溪山也此日月也今亦此溪山也此日月也今之人岂独异于古之人哉夫何法门寥寂今古相悬乃尔其无乃前踪既没则观感之无借欤狃于近习则激发之无人欤用是不揣颛蒙博探羣籍取诸师之产于建者或开法显化于建者悉录而传之俾晚学之士得见古人如是之辛勤如是之严慎如是之博大如是之远到倘能翻然易辙而趣望标而进则唐宋之盛庶几再见于今日亦未可知也呜唿人皆可为尧舜子舆氏决非诳语在有志者事竟成耳若苟于自安严于自画即使诸祖俨然临而诏之彼将掉头弗顾亦何贵有斯录哉故斯录之行愿与有志者共之法华私记序近世谈经者伙矣愈精而愈晦愈巧而愈谬岂经之果不可明哉蔽在以已谈经而不以经谈经也亦蔽在以经谈经而不以已谈经也能以已谈经而不蔽于已能以经谈经而不蔽于经庶几可与谈经矣余初读易岳山闻僧诵法华偈曰我尔时为现清净光明身忽喜跃不自胜即索经读之无所发明然知周孔外别有此一大事也嗣是博求之疏钞徧探之羣X籍冀欲卒闻乎此而困于葛藤不能自拔越十有余载因参寿昌先师闻举南泉斩猫话忽有省遂弃所习从先师学枯禅复十有余载一日闻僧举法华经云一时謦欬俱共弹指是二音声徧至十方诸佛世界豁然扑破疑团始知无已非经无经非已而所谓灵山一会俨然未散者特䆿语耳呜唿谈经讵可容易哉遇之于二十余年之前契之于二十余年之后索之于锐志湛思之日得之于精殚力竭之顷谈经讵可容易哉今夏无事因为诸人旁通一线拈其大旨录之成卷夫此经自天台树帜温陵夺标余子碌碌后无来者而余于兹輙有异谈岂天台之为弗玄温陵之为未要乎亦自记其私而巳亦私记之以示余后人而巳是为序楞严翼解序甚矣治经之难也即疏钞以求之失之局离疏钞以求之失之荡失之局者神机弗廓而我为经困失之荡者正轨罔由而经为我裂唯有不局者然后可以用疏钞亦唯有不荡者然后可以废疏钞斯称善治经者也楞严一经解之行者不下十余家天如会而集之国朝治经之士率株守而弗敢易至万历间雪浪交光二师首废旧解而紫栢老人亦力主独玩经文之说由是后学有跃然自奋之思视会解如瘴水疾驰而不敢一顾未几英敏者既藐视前修则竞逞臆栽而全经之旨几至扫地稍钝者进无新得退X失故居则有从席下拾残唾而巳独不思前人之疏钞既不堪为后人之几杖今人之口吻独可为今人之着蔡耶又不思今人之新得安知非前人巳拣之砂前人之陈解独不能佐今人牛溲马渤之用耶故吾谓善治经者诸䟽咸为我助不善治经者经文早生支离固不在疏之存与废也今山中闲寂客有请益楞严者仍俾以旧解为指南间有未安者乃旁採众说或出私意以翼之非敢必为世珍葢亦备溲渤之用云送洪禅人参方序道非学无由致非博学亦无由致然阿难以历劫多闻乃曰不如一日修无漏业则何以说也葢不假多闻则不能修无漏业多闻而不修无漏业则如遇王膳而莫之尝与未遇何异兹洪禅人夙禀灵资独怀壮志去秋自鼓山来金仙聚首数月今春将腰包出岭徧参诸大老是欲以多闻之功成无漏之业也客难曰昔雪峯三登投子九上洞山后乃契旨于德山棒下然犹曰未稳在直至鳌山巖头示之曰向自已心中葢天葢地去峯乃大悟岂非到底不从人得耶余曰若到鳌山即谓从自心得亦成谤语若未到鳌山不妨更买草鞋行脚因赠之数语以壮行色俟到鳌山后再作一好相见也送僧出游序溪山泉石之胜今古名贤好而游者多矣游而吟咏X不置者亦多矣然未闻有真能好者葢簪缨之士笼于世网虽暂时翫赏亦觉神怡然终非其所安也其何能好隐逸之士守寂空山要亦厄于时穷于遇乃托之而游焉其何能好孤臣孽子之忧怨英雄豪杰之愤发登临感慨染翰淋漓乃借此以泄其抑郁不平之气其何能好骚人墨士之风流缁衣羽客之清逸嘲笑山云歌弄溪月自谓此好莫与争盟是亦外适其形而巳其何能好然则何如而后称能好乎吾闻古之人有能好者掩关宴坐视听俱泯而好非澹奇观异境应接满前而好非浓卷石勺水独对悠然而好非少峻岳巨海历览无垠而好非多乃至握大柄于朝端驱强胡于塞外补既阙之苍天扶将倾之赤日亦无往而非此好之流通而发扬者夫然后为真能好也孔子不云乎智者乐水仁者乐山兹某上人素有泉石之癖遇胜绝处輙徜徉终日跃然而喜洒然而忘直不知身之在霄壤间也迩来更欲徧探名区增满奚囊余不知其真能好否及岐诸君咸有赠言乃不以余为陋俾弁其端余惟仁智之乐自是儒家事姑置之昔者东坡入东林呈偈曰溪声便是广长舌山色无非清净身夜来八万四千偈他日如何举似人咄好箇苏学士祇在门外打之遶上人于此识得学士败阙处则大千一坐具耳如其未然窃恐溪声山色没埋了英雄汉也知之送本立上人归山序X曹溪一派灌溉域中渺乎其莫可穷也其在我闽则自百丈黄蘗崛起一方继而象骨分德峤之脉而诸贤竞出巳若江河之澎湃大海之浩荡故名列传灯者几半天下至于胜国之季法运𥨊衰然古梅铁关诸老犹能存什一于千百之间入明以来二百余载圣贤隐伏法脉久湮问有一二自称得旨者亦优孟之叔敖而巳自万历间寿昌先师入闽大布法雨人始知有向上之事然闻则有之信则未也信则有之行则未也又况乎信之笃行之力终其身而弗倦者乎建阳本立上人者其殆庶几焉上人初受业于圣泉来从余游始发大志及谒寿昌老人遂谢绝外缘誓明已事次入博山陶炼益久仍适越抵吴徧参云栖显圣诸大老久之返钖闽中将寻一蒲团地作终焉之计予观其东西参请万里间关屹然不休葢十余载于兹矣非所谓信之笃行之力将终身而弗倦者乎丁斯际而有若人即未能大有发明其品固巳度越流辈不少也虽然传有之掘井九仞而不及泉犹为弃井也子能一锥得泉往来井井他日当为子大书特书以诏来者云净慈要语序净慈者何闻谷大师所命菴名也菴名之以净慈者何谓念佛放生也念佛放生其所求者何谓还其心之本净本慈也葢本然之心廓然常净自众生迷其本然则心外见法故目为色染耳为声染鼻为香染X舌为味染身为触染意为法染流逸外奔不能自返繇是起业造罪永沉五浊之区无有出期我佛愍之乃为说治染还净之法机固靡一教亦各殊然念佛一门其最要者也一心念佛用志不分六根都摄净念相继则目不为色染耳不为声染鼻不为香染舌不为味染身不为触染意不为法染即现处娑婆界内浑身巳坐在莲华国里又何后报之不清净乎然虽修念佛三昧而福德不具善果难成故必广修众善以为助因众善伙矣而慈行其首也慈行亦伙矣而戒杀放生其首也葢以众生所最爱者莫如生所最苦者莫如死凡有血气斯情万均祇为相习于忍同体之仁痿痺不行乃恬然杀戮不以为怪岂心之本然哉以故我佛苦口叮咛首戒杀生广劝放生与其所最爱而救其所最苦功德之及物为何如也建州城若缁若素奉大师之教笃于念佛放生之业有年矣犹虑其不能广且远也乃谋于余余为取净土及戒杀诸书集成要语付之梓行庶几净慈之化益洋溢于不穷也乎呜唿净慈之义大矣岂止于念佛放生而巳哉念佛放生可以言净慈而不可以尽净慈极而言之净极觉圆成无上道不出一净义也广度有情悲臻永劫不出一慈义也夫诸菩萨上求佛果下化众生自前前以及后后诸大乘经明此至汗牛充栋今以二字括之了无剩义敢谓大师命名之意止于念佛放生而巳哉诸君当善体此意扩而充X之可也虽然更有一句子净慈二字括不得余欲总为诸君说破怎奈舌头短也诸君其质之大师重梓铁关禅师语录序当元之季建州称善知识者三人仰山友斗峯璋天宝枢是也枢禅师独能据险扼要铸铁为关令天下有眼者莫能窥有足者莫能度鸡鸣狗盗之客祇得懡㦬而退其功讵不伟欤兹录传之三百余年尘封雾隐无问及者近又为水蚁所坏板且不存余心甚痛之适见孟滕君来鼓山设供余乃以兹录嘱累之噫武侯往矣鱼腹石蹟犹在江烟芦月间风云龙鸟之势固隐隐目中也但今日而有如桓大将军者谁其人乎若按图列阵自号知兵则赵括之读父书也予又不能无重痛云寿昌西竺禅师语略序四来直指翻尽窠臼虽有神悟急宜吐却而况文字乎自垂手接人机用繁兴一言半句流落人间遂有语录之传然悟心其本也机用其末也学者当求其本本立则其用必彰若徒求其用而本弗立则非佛之徒矣济下自马驹以一喝开场黄蘗以三棒接拍以故人人如狮子哮吼动地惊天皆本深而末自茂体圆而用自神者也至元之季其道日衰舍本趋末相率为伪唯雪巖钦称善继者钦传之铁牛定定传之般若诚诚传之古梅友友传之慈舟济若寿昌西竺来公则受记莂于济者也西竺之道大槩见于行X业记先和尚创寿昌时巳为梓行而语录则弗有传者及先和尚迁化后师兄閴然禅师乃得草本于居士箧中然朽蠧之余可句读者无几矣取而订其亥豕合行业记而梓之乙亥夏余归寿昌扫塔始得寓目焉仅尝一滴未吸全潮然据一滴而收全潮全潮皆一滴也今观其语脉大都从真参实践中来虽于机用未见其长而忘言亲证者不少视世之盲拳瞎棒诳吓闾阎者天渊不啻也葢有本而啬于用其犹不失于佛之徒也乎昔宋人有掘地得玉尺者以为周尺也及太常取定乐则以为汉尺或曰其于周也不犹近乎予于是录亦云数珠翼序物无大小以适用为贵至于适用而通神明越变化有不可得而思议者非物之至贵者乎余观数珠之为物是矣此方自白马西驰东林倡化而数珠始适于用久之厥用愈神至于入水不濡入火不焦阎老不敢谁何极乐借为贽物则是珠之用世间允称第一求其匹休者而不可得矣天目海公学博词宏撰述甚富间惜此物至贵至神而反不登于作者乃为纂六翼且自比于茶经茘谱焉余曰不然茶茘仅资日用之需难超神化之域于是而经之谱之虽为博雅者所好以吾道视之皆绮语耳今此翼之行俾持者崇正信脱世氛卒之飘然游萏菡之国坐菩提之树谓非借此膏其车而䇿其骏乎余故为之合掌而X弁其首楞严略疏序余忝学禅于讲师之门未能一顾也迨罢参归闽山中无事取大藏徧阅之于楞严一经自谓独得其关键因作翼解二卷稍抒鄙见以佐诸疏之所未逮时天启甲子岁也至崇祯丙子余开法于泉之开元适二云曾公分宪泉南公政之余每常命驾商略大事问及楞严以为苦于诸疏之繁乱嘱余为撰大旨余谓治禅者多乐观大旨然曲折有所未晣终不能尽扫余疑而遽以已意通之其失靡细乃为广翼解而作略疏间亦博採众说融为一家之言大旨固不惮阐扬而曲折亦所必晰务使观者触目而爽然会心不为经文所蔽诸疏所乱而巳天台耶贤首耶固未暇问其后尘也前三卷成于开元溽暑中秋归福州鼓山继成三卷明年春有浙西之行诸乡绅留居苕谿之真寂后四卷始克成焉戊寅灯节后欈李曹愚公侍御过访暂一寓目不胜叹赏遂命工灾木工既竣乃谨识其岁月于此葢一时缘起之功未可忘也诸祖道影传赞序癸酉之春欈李沈君敷受游学劒州谒闻谷大师于宝善以祖影八十八尊请为传赞大师属不慧为之甫及半阳羡曹安祖大参书来亦以传赞为请则加至一百三十余尊也不慧自夏徂秋凡五阅月而后成缮以报命会曹公备兵中州流𡨥入境戎事孔棘X弗克登石及𡨥退得告以归归则病病且不复起矣无何闻大师遂亦迁化明年春不慧出岭赴弔浙西诸老留居真寂今春因天宁之请得过欈李曹君嘉鱼来见首以是书未行为歉遂同厥弟发愿流通不慧因为补订而授之夫数载之间二老既巳作古而幻朽之躯亦且奄奄待尽今犹及见是书之行岂非一快事哉虽然今之可得而传者影也有不可得而传者非影也观者倘能因影而求其真因可传而得其不可传则是书之行功不唐捐若徒瞻仰于形似之间探寻于糟粕之末买柜还珠之诮当知难免矣又乌用是哉释门真孝录序甚矣孝之为义大也身非孝弗修人非孝弗治天地非孝弗格鬼神非孝弗通即无上至真等正觉非孝亦无由致是知世出世间之福田实无有踰于孝者世俗释孝其义有五即谥法称孝其义亦有五约之为三则顺也究竟也度也总而言之则善事父母也事之而弗顺非善也顺之而弗协于理非顺也所谓究竟则顺之而始终罔间也所谓度则顺之而礼仪弗忒也充此义之尽非无上至真等正觉何以克当其称哉故知世俗之孝孝之小者也释氏之孝孝之大者也奈何世之为僧者率借我佛之门庭营一身之私殖又何恠世俗讥我佛为无父无君乎钱塘梦宅居士有慨于衷乃取诸经论之言孝者彚为一编X使为僧者知我佛孝顺至道之本意以免世俗无父无君之谤其用心亦良苦矣兹来苕上命余弁其首此余素所乐道者故不敢以不文辞传信录序粤稽古大圣人之兴必大有造于世非偶然也当梁武之际义学波腾专崇讲说其弊必至于胶滞空言弁髦实践释尊之化几何而不湮灭也故少林出而不立文字独传心印双林出而不惜躯命广弘万行二师所用似若天殊然总归于补偏救弊措羣灵于安乐之境其指一也至于双林法身诸颂遂为宗门鼻祖反似发少林未发之机谓非慈氏后身其能然乎余来󱨊朞月即遇大士录如获上珍及阅之觉其杂糅相半莫覩全璧前卷虽有增饰而本质未亡后二卷率多肤学应酬村老传布之语如行路难行路易诸篇又俱唐以后体其为伪撰何疑且其间妄谈般若疑悞后来迷谬相承为祸烈矣所幸者心王铭法身颂诸篇尚存如披沙见金精光夺目大士之化于是乎不灭也余不揣凡愚妄希择乳取诸本而较之置其所疑录其所信凡得十之五命名曰传信录昔者世尊入灭而水潦鹤之徒至不信有阿难今大士化去千有余年余何人斯乃欲取信于天下乎虽然碎金非全识者亦珍腐鼠为璞良贾知其弗顾也讵可谓天下尽水潦鹤之徒哉若必欲探其全则有双林之旧刻在X金刚凟蒙序金刚一经为般若要义故受持甚盛而註疏亦甚伙古今不下数十家然彼是此非玉石争鸣后学莫知所从独无着天亲二论远宗内院似为可据厥后圭峰长水复从而疏之记之一以二论为指南然其语或失之晦或伤于冗观者病焉由是宝善心师乃祖二师为凟蒙而晦者显之冗者裁之间亦时出别意率皆禀承师说以仰补二师之阙者也是疏一出而老师宿学久怀疑闷者可一见而豁然讵曰凟蒙哉忆昔壬申之秋余访闻谷大师于宝善大师为余谈金刚奥义甚快余曰盍註之大师摇首曰大非易事昔云栖先师于诸经或讲或註独于是经不敢讲亦不敢註今不揣饶舌犯先师之所禁亦不过自述其一得而巳后五载大师没于真寂余忝继其席又五载而归冬寓宝善心师乃出凟蒙示余且曰先师讲而未註坚今不讲而註非敢曰成先志但恐年月驶迁微言欲绝故笔之以示后人耳余受而读之顿觉大师当日谈笑俨然如在目中大师为不没矣故为之僭引其端重刻华严要解序华严为世尊成道最初所说实称性之直谈非逐机之曲说他经不可得而竝拟者也昔杜顺大师首为发端贤首继之颇畅厥旨至于清凉而表里发挥罄无余蕴矣然其旨幽其理圆其文富其义丰非浅薄X之机所敢窥故学者多望洋而退至方山李长者则别为合论约繁就简独明大旨葢是大圣方便用接此方好略之机非二师之有轩轾也温陵环禅师既宗合论而复参合清凉折衷以成此解仅一万八千言使学者得此解而穷之则可以纳履于方山游刃于清凉而所谓尘说剎说炽然无间称性周徧者又岂有外于是哉刘君仲龙氏重为杀青流布葢以一念信心投入华藏海中作斯佛事是亦华藏海中一滴之功也然须知一滴全收巨海巨海全归一滴百城烟水十会深谈端不出此一念耳余来温陵幸值斯典刘君且以弁言见命余虽不敏聊题数言用表随喜之忱云鼓山志序鼓山之镇我闽也非独以其形胜奇伟足冒羣峦寔以诸祖之硕德宏声煇映千载故东南半壁咸式仰之是岂可令其湮没于凉烟荒草而弗之传乎若夫考古传今实惟志之是借兹山古无志志之自永乐问释善缘始然序列无纪釆录亦疎观者病之至万历戊申郡绅谢在杭同布衣徐兴公再为纂辑则纲举目张井然有纪旁搜远揽纤悉靡遗大有功于是山者也迄今四十六载黄金重布绀宇再隆石门壁耸于青霄毒鼓雷轰于白日亦庶几读狮絃之绝响继喝水之遗声且游屐日众歌咏日繁兴公复釆而集之者二卷及余自浙东归兴公以所集见付曰𤊹X老矣精力弗逮师其卒成之余顶受如获瑾璧由是乃因前志而更修之详其所未及收广其所未及纪间有讹误者正之泛滥者删之合之为目者六为卷者十有二余山野之鄙人也三长有愧五技俱穷何敢妄登作者之坛但为当今之世抱长才者方志图其大弗暇及此或有余力者又鲜究心禅学则以兹山为登眺之区吟啸之境而巳任是者实鲜其人况余今年及衰暮木末残照光景几何释今弗为后将安託故不揣愚蒙谬成斯志志成以山野之笔不敢邀弁首于名门但自叙其颠末以告来者云无异大师语录集要序佛祖之道如金刚王宝剑得之不易用之不易付之亦不易以其皆不易也故传持斯道者实鲜其人而鱼目混珠山鸡冒凤者尝半天下也我曹洞一宗盛于唐衰于宋至元似复盛而实衰其故葢难言之也自元初雪庭裕公奉诏住少林天下学者翕然宗之历传至万历改元小山书迁化诏幻休润补其席四方之腰包而至者如鸟投林如鱼赴壑而润公乃讲习评唱为事大失众望时有蕴空忠和尚先事小山老人有年受其密印归隐旴江之廪山天下不得而物色之寿昌先师从其薙落后蒙记莂始为弘扬既得博山来公继之其道遂大行于世师苦参日久备尝险阻故其言功夫为独详其慧光浑圆辨才无碍波澜浩荡莫窥涯际故学者多望洋而退其门庭X紧密金鍮立辨高提祖印不妄许可故假鸡声韵者不得冒渡关津而惑乱羣听也余因先师迁化后曾相依三载虽无所得于师然三载之中未见其一语渗入情识但勉以向上事则师之有造于余也大矣及余隐荷山师自石鼓归道经建州晤于光孝寺师曰寿昌塔扫也未余曰扫即不废只是不许人知师曰恁么则偷扫去也余曰某只如此和尚又作么生师曰扫即不废只是不曾动着余曰和尚却似不曾扫乃一笑而别及师入灭其语录浩繁连编累牍流通为难故遐方僻壤闻师之名向师之化而语录实未尝触于目者有之余自壬午春归钖石鼓乃因浑朴上人之请僭于全录中择其精要类而合之视全录仅十之三然简而易行约而易致使天下学者即是穷之可以见其大全使知博山之道其广大深密有如此非痴守一橛者可恍惚其万一也呜唿广陵散不复作矣今幸其谱犹存安得于凉风白月中再闻斯曲乎金刚贯解序剑津之阳葢有谢介菴云谢君为诸生夙擅才名屡见知于当道而伯敬先生犹重之近岁乃屏去括帖之习留心金刚般若得十七家等解遂作是註踰载自知其非乃削而更註之适余在剑之宝善谢君持此註求证且请弁言余为卒业见其随文引义贯彻始终深而显出之广而约言之使天下学者读之无X不了然于目豁然于心亦善巧方便接引初机之一法也剑州般若之化自谢君始矣然余不重谢君之能註是经而深重谢君之能改是註昔横渠张子坐虎皮讲周易学者多从之一日二程至闻其所讲即撤去虎皮谓学者曰某平日所讲皆乱道近有二程至精于易理汝等当从之繇是横渠之学大进卒为名儒至今学者宗之今谢君之学且三更矣其年尚富力尚强灵心慧质可以坐进斯道忽一日能破是註而焚之则周金刚再来矣又安论横渠老僧当为之拭目以俟泉州开元寺志序泉南旧称佛国名山胜剎碁布星列然开元一剎实为之冠葢创自唐之垂拱是历年所为最久也广至一百二十院是聚毳流为最繁也其禅教律三宗之彦雀起而鼎立是毓贤哲为最盛也有剎若是则往事之可书者宜不胜伙岂可任其湮没而莫之纪乎兹剎自唐以前未有纪之者纪之自宋许列始名曰紫云高僧传元梦观氏讥其剽窃传闻附会穿凿觕陋不足观也乃作开士传其学博其识端其命意奇拔其铸辞典雅允登作者之坛称善史矣过是以至今日寥寥三百余载禅风弗竞日就陵夷似无可纪者然其间或兴或废或因或革则亦不可无考也万历丙申止止陈公始为之志而探考疎略众弗以为善崇祯乙亥冬温陵诸缙绅命余开法紫云说法之X余追询往事首得开士传梦观集二书阅之始知紫云之多贤实不胜感慕之私时季弢黄公屡以寺志为言而余适承二云曾公之命方有事于楞严故弗敢诺迨壬午之春余自浙归闽诸公复召结制而幼心傅公复以志事请乃不揣鄙劣率尔操觚凡元以前一以开士传为据后此则考之旧碑及陈氏志且傍採他集而益以耳目所覩闻者错而综之类以聚之其为目凡四一曰建置而规模着矣二曰开士而才德章矣三曰艺文而琬琰重矣四曰田赋而供需具矣四者既备则一寺千载之陈蹟庶几可得其槩也虽然余何能志哉余南州之鄙人也学儒不成弃而学佛承诸公之命两至温陵虗弄口鼓深愧无以报德诸公不以为不才犹以志事相委其母乃代大匠斵乎卤莾塞责聊以补一时之阙他日有具如椽之笔者出则此志退而覆瓿可也净慈二书序昔我佛设教非止一术如大医王徧疗羣病而处方各异虽曰佛智难量神化莫测亦惟是因时因机视其所急者而先之耳兹者法当末造教化陵夷众生之根性日劣修诸法门鲜克成就必借我佛之深慈弘愿庶可破魔网而出苦轮是念佛一法实为今日之最急者也世运衰微俗尚残忍众生之杀机日长恶业日深故致干戈满地生灵涂炭此非挽之以仁慈又安能巳杀机而转杀运乎是放生一法又为今X日之最急者也吾人生当此时目击世变修此二法固宜如救头然如沃焦釜岂可少缓然无奈其情关久闭识锁难开反以此为虗诳而嗤之即不然亦视为不急之务而巳其无乃警䇿之功少而发挥之力有未尽欤余昔为建州净慈庵作净慈要语仅二卷时为二者之书连编累牍观者多苦其难徧于是反博为约而成要语使诸人不烦广阅而深悉其旨所谓易则易知简则易从也梓行巳二十余载今莆田六观居士乃愽採经论而彚辑之成净慈二书视余作将十倍之余见其文富义丰彻底播扬使净慈之旨无不曲畅傍通炳然昭着正如春雷鼓蛰春风吹万其警䇿之功发挥之力不巳至乎是知辞寡辞多诸书之撰述弗一好详好略羣生之根器各殊故约之为要语不为悭广之为二书不为侈亦竝因其所宜而投其所急者也余深善居士之有是书故不惜肤言僭辨其首净土四经合刻序三山杨逸凡居士笃信净土取宝积经无量寿如来会佛说阿弥陀经佛说观无量寿佛经并华严行愿品合刻之总标云净土四经刻既成命余序之余乃焚香稽首而言曰现水月之净剎摄幻化之众生佛佛皆然非独一无量寿佛也释迦出广长舌相说经三百余会历称诸佛净土奚啻百千万亿亦非独一极乐世界也但其间极口赞扬苦劝往生为一切众X生究竟成佛之大方便者则唯极乐是归而他土弗与焉诸经中述极乐功德庄严者莫详于无量寿如来会其示往生行相则以发菩提心专念彼佛为本以积集诸善根为助而又加之回向发愿以导归极乐语意最为周备其次为佛说阿弥陀经所赞极乐功德庄严与前经大意俱同但有详略之异耳其示往生之因则不言发菩提心及积集诸善根但耑劝执持名号即是多善根福德因缘法简而易从亦能彻上彻下普摄三根此土依之而修者多获往生则其益为甚广也若观无量寿佛经者乃以彼土之主伴依正俱为系念之境使行人身居娑婆而神游净士岂有没而不往生者哉其后三观历陈三辈往生之相则前二经所未及详者也夫一念净心即可往生佛语诚为非妄但行愿未广终亏全德庄严法身与净土又安得不远待多劫乎昔普贤之十大愿王则广大难量靡所不包所谓菩提心必于此而圆满众善根必于此而具足法处比丘摄二十一亿清净国土发四十八愿广接十方念佛众生亦皆不出此法无二无别也今合四经而徧穷之则见其文旨互陈高下毕列众生合随其根力同取净土葢临终十念与普贤十愿惟是一心极乐一剎与二十一亿诸剎决非他物总之指果佛以显自性之佛指果土以显惟心之土法门之善巧方便诚无出其右者固宜诸佛同赞诸祖同称以为成佛之要道也然此法门X最为平实而功利殊常浅者多弗能信一有疑悔则净业难成昔有难予者曰心量本周渺无边际今耑念一剎以自局则偏而弗圆凡所有相皆是虗妄今贪影响之外境以为净则幻而非实况厌秽欣净则分别之见不忘舍已从他则狂走之情未歇是知念佛一法乃为中下之根巧设方便诱彼进趋正同黄叶化城非为真实今子极口赞扬以为成佛之要道则是认黄叶为金钱执化城为宝所非独自悞兼且误人窃于子不取也予曰子之所据竝是我佛诚言但子不能深达其旨故有斯难如所谓心量本周者本体也耑念一佛者工夫也执本体而疑工夫又奚独念佛者之为偏而弗圆哉所谓凡所有相皆是虗妄者空宗破相之谈独不思有所谓一色一香无非中道者乎又不思有所谓一声念佛十六妙观皆三观圆融者乎所谓厌秽欣净分别未忘者固矣不知净秽双泯者到家之事也分别未忘者路途之事也今责穷途客子而曰何不享在家之乐不亦悖乎所谓舍已从他者谓彼我横分而向外驰逐则诚谬矣今念佛一门以心念佛全佛是心以佛摄心即心是佛原无内外之分乌有舍从之异哉客于是语塞而退今因述四经之旨竝拈旧日葛藤于此非敢于佛头上着粪葢以释疑而劝信也是为序重刻大慧禅师书问法语序达祖西来单传佛之心印此印不落阴界故非思惟X之所能通不涉名相故非语言之所能解惟在舍诸方便以神智冥喫而巳故世之求道者每苦于窥伺无门进趋无路如停骖顿辔于悬岩绝壁之下求其能逸驾而驰者不亦难乎繇是佛祖广设方便乃有参究之法俾其从有思以入无思从有言以入无言自唐以至宋元诸祖竝依此法得入佛之大光明藏其有不善用心者则滞于思惟溺于言语而禅病生焉禅之有病其症非一或有堕于孤危者则以孤危为禅或有堕于平实者则以平实为禅或有堕于险怪者则以险怪为禅或有堕于廉纤者则以廉纤为禅此皆繇其见有偏枯故情存向背耳至有一等全无见处但穿凿文句以为参究或闭目静坐以待成佛此乃症之最下者也昔当宋南渡后有妙喜老人出现于世从有句无句下发明大事得甚奇伟同辈鲜有及者见世之病卒莫能愈乃以无碍辨才直抉其根繇深破其巢穴如手然犀炬魑魅难掩如迅雷破寂聋者皆闻其开示痛快真千载一人也万历间吾闽普门居士泰宇杨公取其录中书问法语别刻以行可谓善施方者也惜其板遭兵燹温陵耑刻书问竟遗与曾天游书六通不无缺陷之叹今杨椒斯居士复承先志乃为补足而重刻之刻既成持以示予且征序焉予曰善哉子之能助我也能起予也予思今禅家之病视妙喜时不啻十倍总之皆最下之症多是师友商量口耳传授如天奇之註颂古少林X之讲评唱非特不能无思皆邪思也非特不能无言皆妄言也非特不能传佛印且佩魔王之印也是之谓膏肓痼癖岂世医所能愈哉昔虢世子有尸蹶之疾世医拱手以为死矣惟秦缓知其可救为鍼三阳五会而活之今日之为尸蹶者众矣妙喜之言正秦缓之金针也可不深思而服膺之哉虽然此书葢为有病者言之也至于上智之士若青原永嘉之见曹溪南泉大梅之见马祖如世良马见鞭影而行则此书翻成赘语而吾道幸甚矣吾安得若人而见之旦夕且跂足焉永觉和尚广录卷第十三永觉元贤禅师广录X卍XXX永觉和尚广录卷第十四嗣法弟子道霈重编序下金刚略疏序众生汩没于生死海中头出头没无有出期其故何哉良以心镜本净像色元虗而众生认以为实由是起欣厌生去取造妄业而自甘招幻轮而忍苦譬如梦中见虎人与虎而俱非眼里生花眼并花而交病执之不舍宁有巳时我佛悯之为说破有之法名大X般若般若凡有八部而金刚其一也金刚凡有六译而秦译其一也文约而义丰辞显而理奥实为八部之精要其指归于破人法之妄执了一心之实相令诸众生不取于相如如不动而巳余弱冠时即知读此经求其义于诸疏心殊厌之以理本直也而释之以纡回辞本显也而索之于隐昧葢多绊于二论之葛藤而不能自脱者也及有弗宗二论者则又妄逞胸臆越宗趣而违佛旨识者呵之故疏金刚者不下数十家求其善疏莫之或闻辛巳之秋余自󱨊返建寓居宝善时心石师作金刚渎蒙一宗圭峰长水而𠜂繁就要以便初机命余订之余虽从事其间亦不过依他作解因人成事而巳于已心中终未能安故金刚一疏反成不了之业迨乙酉春解制后倦于说禅终日坦腹而卧无以消闲乃取是经日疏之尽诛旧日葛藤独揭斩新日月但理求其当辞求其达无纡回隐昧之弊而巳三易稿而疏成客有难余者曰古疏上祖慈尊下宗二论无片言只字不有所本今子弃之而弗从岂子之智能超于诸大圣哉余曰是不然子谓天亲能背无着不曰不也子谓无着能背内院不曰不也子既谓三圣相承如水传器则宜确守师说一字不敢移易可也今观天亲立二十七疑巳非无着之意无着分一十八住亦非内院之言则何其分道而驰若此哉子若知无着天亲之必不背内院则知余今日之必不背无着天亲也客谢而退X因并录之以弁简首四分戒本约义序昔庚辰岁余在杭之真寂欲效颦圭峯挈毗尼之要以示晚学卒以病阻迨今春自鼓山来宝善谢绝参请但弘唱毗尼而巳诸人以戒本请註作新戒方便予曰此宿志也故诺之发笔于仲秋初旬辍笔于孟冬末旬凡三阅月三脱稿而后成其中若事若义悉採之四分律藏所有开遮亦悉本佛制非敢妄以意裁也呜唿是书之成乃在今日也耶今当此干坤鼎革之际草昧未宁之秋白刃凌空横尸遍野居民逃奔山谷旦夕莫必其命而余乃力疾作此何哉葢以人知世运之变其苦为甚而不知法运之变其苦为尤甚世运之变苦在一时法运之变苦在万劫一时之苦祸止杀身万劫之苦祸极三途以此较彼岂百千万亿能及其一哉但人见巳然不能见未然故于此则惊惶失措于彼则怡然苟安也余慨自天启以来耆德凋丧晚进日趋日下如狂澜之莫回且又妄逞空见弁髦戒律不有防之后将安极余所以孳孳亟亟勉成此书未敢以世难阻也但思行此书于今之世正如鼓瑟于齐王之门不鄙而嗤之则幸矣况敢望其依而习之乎虽然此亦告朔之羊也或存或去是在仁者律学发轫序丙戌之冬余作戒本约义终客有以律学揭要请益X者余阅之大都目不见律而袭取他书乃水潦鹤之徒所辑也因为作律学发轫以示之言发轫者示慎始也夫万里之行起于跬步跬步一错万里徒劳故初学之士不可不慎若夫误信非人误习谬说将有终身而不知其非历世而传以为是者其遗害可胜道哉今之所辑姑示诸戒之大端使知所向方虽未极其广大精微之致然即是而求之则所谓广大精微者固不出此正如出门膏车先端涂辙将无远之弗届矣成是书虽眇所关甚大余所以不避委琐之诮以成之也若夫高明之士自当博阅全律何是书之足云合仁王护国经疏序昔天台智者大师广说诸疏皆巳广行震旦独仁王一疏流落海外凡数百载至宋借贾客之力始还本土亦弗克大行于世仅秘之龙藏而巳近因国运式微灾变迭至本炤上人深抱𣏌人之忧乃镂仁王经板印行普劝持诵继而为霖上人又谓经义幽远非疏莫通乃取天台旧疏合之夫此疏传自陈隋巳千有余载而若存若亡不能大显于世虽老师宿学鲜有得一见之者今二子乃能举行于四海鼎沸苍生涂炭之秋是知此疏与末劫众生有大因缘故龙天借其力以疏通之欤但愿人人因疏而通经因经而达理则般若神力靡所不破亦靡所不护而佛果菩萨且赖之成立况国土乎况生灵乎或者谓治乱循X环天之所命闭门诵经前人败德今又何取于此余谓治乱固由天命天命实本人心故人心者治乱之源也非独释氏侈谈此旨即远稽儒典若大易若洪范亦备载之岂可尽委之天命而无造命之术哉诚能深味此经之旨则造命无遗术矣知命君子请于兹三致意焉杨惟逊主政诗集序今春之仲予以祝𨤲事趋行在得晤杨君惟逊氏见其英锐超逸真奇杰之士犹疑其必工于诗久之出近稿相示则见其苍雅沉郁方轨作者而忠义之气时勃勃见于笔端乃知惟逊之果工于诗也然余谓其资可以进道其才可以应世而何独致工于是其无乃家本寒素食贫有日其困郁无聊之气悉愤而发之于诗故其诗独工乎则予悲惟逊之能有是诗也今避乱入闽遭逢圣主拔主驾部岂可仍前作雕虫之业固宜戮力勤公劻勷王事荡平海内复我青毡然后作长歌短赋以粉饰太平不亦快乎故予不愿惟逊之独有是诗也予本山野枯衲以禅为业今于惟逊不能以禅学进而乃以功名劝何哉葢当此卧薪甞胆之日受人之爵食人之禄而以禅自高则非人心也惟逊岂其人乎俟他日功成名就之后布袍黄冠访予于石鼓峰头固当自有别论澹轩集序昔庄生论诗云诗以道性情温柔敦厚诗教也即此X观之则诗惟在得其性情之正而巳后世之论诗者反是专以雕琢为工新丽为贵而温柔敦厚之意索然无复存者是岂诗之教哉潭阳立上人素不学诗然亦有其诗葢逢缘遇境偶有倡和若诗若偈各若干首今夏来劒州宝善出其全帙示余予见其诗葢有古之道焉其情宛而至其气肃而和其辞雅而温其趣清而逸无非率其性情之正发其所欲言者而巳至若末世妖丽之形刻画之苦烦嚣之气浮冗之辞毫无所与于其间其于庄生所论不既近之乎夫诗之道其废久矣不意子之能若是但非世俗所尚世鲜有能知之者然子亦非求知于世也老子曰知希者贵子之诗其可贵者矣故特为弁其首以贻诸后云植桂集序昔四圣演大易箕子陈洪范巳究极天人之际深晰感应之机然人见世之感应有不尽然者故弗能深信或谓可以倖得倖免者或谓如草木生长荣枯于大造之中亦任其自成自化而天实无意者至有仁人孝子拂郁莫伸卒无以自解亦不能无愤于天道之无知而况其下者乎自佛教西来首唱因果之说贯通三世无微不悉而大易洪范之旨始大着明于世然世犹有忽而不信者则以其情尘难遣我相方坚故于诸圣之言弗克深省是之谓违天是之谓侮圣罪何加焉虬溪姜居士志在学孔而惟违天侮圣X之是惧乃有植桂之刻入宝善命予弁其首予曰子虽善言其能有愈于诸大圣人哉故惟以敬天尊圣之说告也是为序晞发集序晞发集者宋遗民谢臯羽所着也臯羽抱长材负大志适逢世难竛竮他乡而艰贞自守志不少易慷慨悲歌以终其身闻者莫不义之余读宋遗民录及婺州志巳知臯羽之志节卓然为宋季奇士及得是集观之始知其诗若文皆力追唐辙古风诸什则与李贺张籍竝驾五言近体则与孟郊贾岛齐肩至其所撰诸记则出入于昌黎柳州之间总之无片言只字落宋人口吻杨升菴谓为宋季文人之冠其然乎然愚谓士所竖立节义文章千载竝重若臯羽者其孤愤一腔血泪数斗直可上追採薇下同楚骚非杜子美李青莲辈所可恍惚也且予见黄潜集中称其风节行谊为世所尊师后进争亲炙之杖履所临一言一笑无非教也若然则臯羽又非激烈任侠为一节之士也是岂止为宋季文人之冠哉予适丁世难方殷之日屏息山林忆其人论其世不得不三复是集故为序而行之继灯录序禅家历世相传喻之为灯取其能破暗以显物亦取其能继照于无尽也自宋景德间道原大师始为传灯嗣是则有广灯续灯联灯普灯之作所述互有详X略学者难以尽考由是大川济公合之为会元始终一贯后学便之功至渥也若绍定以后诸师会元未及收者犹赖续灯收之但採录未备且止于宋末元初自元以至今日将四百载诸师霾光铲彩未获着明于世伊谁之责乎愚不自揣乃于戊子之春愽採旁蒐冀以缉补前阙至庚寅夏复得远门柱公所辑五灯续略益补其所未备无何而病作殊剧历三月始愈愈则目加昏耳加聋手亦不能复亲笔砚故其所录尚阙成化以下葢止乎其所不得不止也录凡六卷名之曰继灯或谓禅家贵在心悟语言文字其糟粕也何必连编累牍牵枝引蔓如五灯耶况又益之为继灯耶是不知言可以障道亦可以载道执之则精醇即为糟粕了之则糟粕皆为精醇言顾可尽废欤至其所录或详或略则亦因其时与机之不同其势不得不然也如少林面壁二祖安心此则上古结绳之政也继而有信心铭法宝坛经则轩辕之书契也唐世马祖石头二派浩浩说禅非三代之礼乐乎宋世五派竞兴五灯迭出非洙泗之六经乎时当略则结绳不为少时当详则六经不为多要在逗众生之机以明本有之性而巳若责春秋之民曰何不为结绳之简不亦悖乎至今日而犹有作者非得巳也政如六经之后复有孟氏之七篇道性善称尧舜倡仁义息邪说亦以明先王之道耳岂曰益之而为赘哉若夫所录混滥弗当于西来之旨则如王通之X五经虽自谓可继孔氏而不自知实尘饭涂羮之戏也其罪戾不亦重乎此则吾之所深惧而不能自逃者尚当质之大方以俟郢削云补灯录序达摩西来创示心要翻尽从前窠臼由是分灯续焰化满支那非但坐曲盝床者能鼓舌播扬即农夫馌妇钓叟樵翁皆能抵掌而谈禅悦此岂一人耳目之所能尽穷一手编牍之所能尽载哉唐兴以来纪宗门下机缘者始有宝林传在五代则有续宝林传及圣胄传至宋景德间道原师始合三传而益以近事名传灯录其同时有李遵勗者则谓其所收未详乃作广灯嗣是佛国白公作续灯于建中靖国之初迄淳熈间晦翁明公作联灯会要其同时复有雷菴受公亦谓其所收未详复作普灯以广之此之五灯卷帙浩繁学者难以尽通由是大川济公始合五灯为会元后学便之但其裁削之下点额者多不无遗珠之叹况採录亦自未备如准河以北金有大定一灯大川亦未及见则其遗漏不既多乎此后复有续灯者不知何人所作其所收为最广其滥竽者亦为最繁然借此得见前五灯之所遗则其功亦伟矣今之学者惟知有会元一书续灯则秘之大藏虽名德俊衲有终身而弗一见者呜唿诸师之苦口微言披心沥胆仅以承尘土饱蠧鱼不亦深可痛哉予乃为尽搜续灯因旁及诸传记择其可传者录之凡得一百X八十五人总而名之曰补灯录夫大道圆明超旷逈出世数阙之何所减补之何所增但为世谛流通发前贤之秘光开后学之智眼则与其阙之孰若补之毋谓此尽大川巳拣之砂便可弃而弗顾也佛祖三经指南序禅家有所谓佛祖三经者丛林中传习巳久大都无高远广博之谭皆日用切近之诲不过防浮情诫邪业以轨之于正道是学佛之初门而廸蒙之宝训也凡为僧者不可不知正如为山九仞功必始于一篑若舍一篑而谭九仞虽童稚亦知其必无成耳近世禅流浮慕高远耻谭卑近见此等书輙掉头弗顾妄以为上根上智不屑及此也不知上根上智正不妨兼修中下如饮光尊者一笑传衣称宗门第一祖而常行头陀终身不舍岂根智之弗若哉今此辈根智视饮光为何如也不过妄情难制乐于放逸故託言高远自便其私吾知其必自㬥自弃而巳兹霈子初註是经用为末学指南会意发挥亦自明畅其有一篑之思云禅林疏语序禅林之有疏语非佛制也亦非祖制也但此土有僧以来引羣生以归佛海其间表事陈情则必有借于疏故疏之为用其来巳久在唐宋时丛林中特重是职非才学兼优者莫与其选入明以来僧中堪此职者实鲜但因袭陈文腐语苟且应酬而巳予昔在X众日每任是职苦于无旧可因故率多杜譔应酬积之既久不觉成帙有好事者谬相珍重抄录以传葢三十余年矣近见有俞君时笃乃为镂板于武林而泉南诸善友亦复继武林而杀青焉不过谓其事虽细而用实难废辞虽鄙而意亦可达此诸君流通之意也若诸大丛林中必有奇杰之士启口尽珠玑挥笔成风云又安用此哉漫题数语以引其首般若心经指掌序般若无知诸法本寂根由一真之玅体影现二谛之浮名似实似虗非虗实之所能拟亦离亦合非离合之所能明所以空而非空有而非有互成不妨互夺并存亦可竝亡泯立无阂隐显自在是谓般若之玄宗也怎奈凡心易惑智火难然如举网以张风似从波而捉月徒历艰辛翻成障碍由是百苦交缠千殃竝集都由此一念之执耳兹般若心经者文约而义寔丰词显而理殊奥首开空色两门专破有无二执有无尽而实相可显色空合而玅义方圆日用明此般若之道思过半矣甞见诸家註释罕臻其奥唯贤首孤山二疏果称法坛老将但广摭经论侈在筌弟非初学之所可通故兹特为指掌使其易见所以便初学也然万里之行起于跬步观者幸毋忽焉删定笔畴序明初有隐君子王达陆沉塞北撰书一编命名笔畴以其言皆平易无奇而实切于人生日用之常有如X畴也然予想见其人必备观世变久经忧患者故所述皆切中时弊实为衰世远害全身之要术立行成德之格言且其言既浅近不必问初机宿学皆可一见而喻其劝化为尤广而感人为尤速也使能遵而行之则唐虞三代之治又何让焉语云器不必皆瑚琏适用为先药不必皆参苓治病为急其是书之谓欤是书首自户部郎中林公枢翻刻于金陵次则右副都御史韩公文重刻于西夏此二刻皆三十二章后山东宪副潘公玉卿梓行于济南而新安戴仲良氏复梓行于建州此二刻皆七十七章予详之潘戴二刻乃其全本而林韩二刻乃其删定本也兹重为删定得三十九章复于每章各标其目有如荀焉建州谢纯一氏见而善之请梓以公同好甚盛心也乃为述其颠末如此寿谢献可居士七十序丁酉之秋七月十九日属予八十初度建州谢君飞卿氏侍乃翁献可老居士特斋香供远来称贺且请陞座举扬第一义谛为四来缁素结法喜之缘既而进言曰愚父子叨居老和尚会下凡二十余年饫领醍醐佩服法教无间然矣兹者八月二十有八日乃值家君七十初度亲友毕会敢因老和尚大寿特丐一言为家君寿且欲垂为家谱使子孙绳绳相继为善不坠予不得而辞谨按翁讳以懋字献可建州建安人姓谢氏念墩桂林其世居也系出宋驸马梅谿X公与理学叠山先生其冠葢蝉联代不乏人至父颐仰公好善乐施有长者风亦甞归依寿昌先师于董巖持斋念佛凡四十余年如一日生子三人翁其季也翁幼习举业未遂厥志然赋性刚方秉质朴茂睦族惇亲恤茕周急任天率履毫无涂饰故每为当路诸公祖所赏识且各有表楔见褒以彰风德焉娶陈氏生子六女一婚嫁皆毕长即飞卿氏讳旌少游郡庠食弟子饩文行彬彬蜚声艺苑其余各安本业孙曹十余人冢孙龙锦继游泮其诸孙则皆嶷嶷争秀方进而未艾者予甞窃试论之自干坤鼎革以来人心世道交相变易日趋于下殆不可捄所赖惟善人君子以佛法阴翊之庶几存什一于千百不然何所抵止哉昔宋文帝谓其臣何尚之曰适见颜延之宗炳着论发明佛法甚为明理并是开奖人意若使率士之濵皆感此化朕则垂拱坐致太平矣夫复何事尚之因进曰夫百家之乡十人持五戒则十人淳谨千室之邑百人修十善则百人和睦持此风教以周寰区编户亿千则仁人百万夫能行一善则去一恶去一恶则息一刑一刑息于家万刑息于国则陛下之言坐致太平是也然当今之世淳风既漓而不轨者以谓为善无征而竞趋于恶以故兵戈纷错刑网稠密且殃及良民其惨有不可胜言者若使天下皆如谢氏祖父子孙历世相传奉佛受戒积善修德其所以训诫子孙者唯读唯耕克勤克俭然则虽有兵X刑尚复何用哉宋文所谓垂拱坐致太平者为不诬矣且翁今年登古稀而须发皤然面有孺子之色其寿考殆未可量也其俊子贤孙济济满前家声丕振则善庆所钟他日必有竖光明俊伟之业大度越于前者在也予老久不亲笔砚凡求文者力辞去之独于飞卿氏之请不能忘情故特为举佛法之有益于世者以为翁寿是为序题䟦古梅禅师语录䟦直指之宗盛于唐衰于宋至元而五灯之失嗣者三唯临济曹洞二灯仅存然临济得之在痛快而失之在卤莾曹洞得之在绵密而失之在廉纤至于卤莾廉纤而流风余韵几乎息矣当其时临济一宗唯雪巖钦崛起于衰残寥寂之余庶几不失家法嗣之者唯高峯妙铁牛定定之后有般若诚诚之后则古梅友公继之友公初参末山本后受般若钳锤卒于钵盂动定之际顿断命根脱尽区宇遂据高仰席握金刚圈呵佛骂祖使鬼驱风衲子之腰包而趋者半天下则临济之道赖以不坠者非师而谁明兴以来斯道益晦所在登华王座称善知识者輙以野干之鸣混滥狮吼卤莾之甚莫有今日又安得起古梅诸老而一正之乎昔者临济之道至风穴而衰穴升堂演法輙至挥泪使其见有今日又不知痛哭之何若也兹游书林登仰山礼古梅老人塔获睹兹录正如X阴晦长夜忽睹夜光之珠故喜跃而䟦其后雪峯语录䟦粤自嫩桂肇昌以来推得人之盛者莫如马祖其次则推雪峰雪峰老人从德山棒下脱却桶底鳌山店里倾尽家珍便尔七纵八横葢天葢地归闽演法于象骨峯下不说理性不事遮遣但突然而出凡一言半句无不超羣拔萃坐断古今非心意识所到之境真诸佛之慧命列祖之骨髓也其后分灯扬化者凡四十六人衍于云门法眼两派谓非源远而流长者乎予自脱白以来渴慕雪峯之语恨不多见及考之大藏竟遗落弗收后得雪峯寺藏板如获瑾璧伹见其卷后所录杂偈及蓝氏遗嘱大师遗诫等篇率多伪妄反掩前人之美心殊病之一日在古书肆中得元至治间樵隐逸所镂板始知卷末所增皆非其实今一依樵隐本校定诸方若欲知木毬下事者当于是乎求鼓山兴圣国师玄要集䟦甲戌之春予初到鼓山即首询兴圣语录无能知者后检之大藏乃得见是录然亦仅一小帙葢是后人收拾于朽蠧灰烬之余非复了宗所集之旧也缺漏良多水寉不少观者未久輙巳欠伸思睡又安能了其归趣哉予乃于暇日订其亥豕删其重复庶几复见兴圣面目大都兴圣语言不尚奇险不事文饰但于寻常口头显石火电光之用瞬目千里难为凑泊X凡出一言半句则千人万人摇撼他不动拟议他不得此非肘后悬符顶门具眼者其能然乎当知象骨家传本自如是师能深得其旨故当日有圣箭子之称也兹为校定用备高鑑昔竹菴珪谓是录唱高和寡后世禅学或不能知今日而有能知是录者则鼓山道法不至寂寥也题卓吾焚书后卓吾与天台初为莫逆交因论学不合遂至成隙后二家之徒亦互相诋訾至卓吾不得其终皆论学为之媒也此其病在以情学道以情学道故靡不溺于情虽学问益博知解益广而我执之情益盛由是坚愈甲冑利愈戈矛其势不至于相残不止也其所持论天台以人伦为至卓吾以喜怒哀乐未发为至余向居楚时所接缁白率皆左袒卓吾余谓天台勿论矣即卓吾亦未能无过也譬之手焉舒则为掌卷则为拳拳掌虽殊手体不变何容取舍哉今所谓人伦之至者拳之舒为掌也所谓未发之中者掌之卷为拳也一则执掌为至一则执拳为至其相去能几何哉使其知手之体则所执拳掌特龟之毛兔之角耳葢闻道不涉动静而常为动静之体道不落有无而常为有无之君今之学道者必欲舍动而取静舍有而取无是岂中庸之意哉昔韩大伯点雪窦偈曰一兔横身当古路苍鹰才见便生擒后来猎犬无灵性空向枯桩旧处寻卓吾执未发之中正所谓枯桩旧X处寻也岂知喜怒哀乐之际而未发之中巳如赤日悬空无可逃避哉其所见若此所以不能转喜怒哀乐而为喜怒哀乐所转当逆浪颠风之会生死危疑之间毫无主宰遂至自刎哀哉题般若无知论后紫栢老人䟦此论云用之以出世度越诸乘稳证自心用之以经世即事即理横拈倒弄靡不合圣帝明王之辙客有疑般若之道不宜于经世者余谓般若之所诠者二空也二空之所显者一心也此心既不受人法之障则虗而灵寂而玅世出世间何用而不可哉倘谓般若不宜于经世则是一心不宜于经世也一心不宜于经世则尧舜禹汤文武之治功果孰从而建立乎且愚观古之为帝为王为贤为圣者靡不由忘人法而后能臻其妙使其法不忘以法成碍人不忘以人成碍人法交碍百过俱萌虽欲践仁义修礼乐不过勉强安排外袭其迹而巳一遇荣辱毁誉之加能受之若虗空乎利害得失之际能视之若龟毛乎生死险恶之会能挺立如金刚乎不特此也即一技一术之微人法不忘亦无能臻其妙者如舞劒者必手与劒忘劒与手忘然后纵横抛掷靡不合度稍有不忘则局于度矣如斵轮者必手与轮忘轮与手忘然后疾徐应心不乖其则稍有不忘则失其巧矣由此观之孰谓般若不可以经世哉壬申初春读此䟦因客问而为题其后X题招庆放生卷放生一法鬯佛海之仁波脱世间之苦阱云栖老人舌根拖地久矣招庆慧空师续演其波乃开池结社月为一会人乐从之且以其地控湖山之胜波光映月翠色浮烟川泳云飞悠然得所者固甚众也今空师特持楮来索余一言余复何能赠金之黄哉然不免为塞白以归之祇如古人道护生须是杀杀尽始安居既是护生作么生用杀莫是本自无生安得有放么莫是生即无生放即无放么莫是据南泉斩猫之令用归宗断蛇之机么若恁么会去却似隔山取火月下挑灯大没来由毕竟作么生呵呵湖南罗汉长相对直为宣通古至今题周振伯居士血书金刚经后般若玅光如金刚𦦨无可凑泊如金刚劒无可护存三千诸佛不敢出头历代祖师无处藏身又岂手笔之所可描写血纸之所可呈似哉今居士穴肤沥血力书此经以报母恩福德不无但不免是世间之孝更须知此一点一画无不出于居士之笔与血此笔与血无不出于居士之手与身此手与身无不出于居士之报母一念今问此一念果自何来乎若能从此看破则无能写所写无能报所报无能生所生亦无无生矣至此则汝母成佛其来巳久经云其福德与虗空等非算数譬喻所处及岂诳语哉居士勉之重刻仁王经䟦X仁王护国经者诠性空之玄慧显实相之妙体护佛果护菩萨舍此更无他道然今独以护国得名者何以此道用之以治心则坦趣寂灭用之以治国则坐享无为至于世运式微灾难竝兴其根苗所起积祸之原非此亦莫能拔而除之故佛与诸大国王丁宁再四令各受持以绵宝历以益睿算以殄天灾以纾民困功利殊常未可亿测宋元间丛林朔望必共宣扬至我明丛林之礼法既废此经无或知者近日潢池弄兵天骄肆虐饥馑洊臻苍赤涂炭闻谷大师深抱𣏌人之忧乃命工镂板俾众讽诵以仰答国恩然登高而唿千里无或应者建州黄梅菴本炤上人独能抽资梓行闽中使大师若在其欢喜赞叹当何如也兹令厥徒赍经来婺命予为䟦其后余随喜赞叹固不胜踊跃但更愿凡我同伦在处讽诵俾天灾永靖鳌极常安庶几不负我佛嘱累之训亦不负圣天子覆育之恩也若谓此经不充应赴视为闲典岂释子之用心哉永觉和尚广录卷第十四永觉元贤禅师广录X卍XXX永觉和尚广录卷第十五嗣法弟子道霈重编X记请方册藏经记诸佛慧命非文字也然托之文字以传故善读者化文字为慧命不善读者化慧命为文字虽曰化慧命为文字而文字之存即慧命之存如春在花花未残则春为未残耳震旦以文字寄慧命者三藏也六朝以前诸经始至唯唐为最盛至宋而𥨊衰即译经之局仅一开而不能再至元则译经之局弗开然藏板流通尚不下二十余副至今日则前板散失视元巳少十之九仅有南北二藏而巳南板历年既久字画𥨊没且舛譌甚焉北板虽善于南而藏之禁中非奉明旨谁敢问之夫仅仅千载之间而盛衰相悬若此使再传数百年之后则二板之存果可保乎二板既不可保有再刻藏如高祖成祖者乎二祖不再出则慧命无所寄矣诚思及此则大法垂灭巳若日之坠西岁之临暮欲延慧命以待将来者可无数百年之远虑哉嘉靖间袁汾湖甞忧之而力不能举万历间紫栢老人痛剧于衷乃与诸宰官往复较量易梵帙以方册以其价廉而功省易为流通使寒邦僻邑皆得窥佛祖之秘谋甚善也第惜当日任事者唯法本道开二师而巳法本早巳作古道开亦以病隐去老人且以妖书之旤竟至长逝而刻藏之缘遂乃中阻后虽有继之者率不得其人唯赖金坛诸金汤稍续刻之然仅及十之六七又不知完局当在何X时也吾观紫栢之悲心热肠如惜命根如捄头然而后人乃若秦人视越人之肥瘠非徒无益且因以为利焉人品之相悬何至此乎崇祯戊辰之春秀实居士来荷山谈及方册藏经欣然愿请之余乃以六月八日冒暑踰岭七月朔抵㰎李楞严寺以暑毒抱病甚剧半月而病差请经以归至钱塘值海潮之变水陆居民滔没者以万计而余舟独脱于险则藏经之力也然帆落水而舟几覆者亦三矣舟至清湖山溪亦涌涨平陆成江者七日及水落则路崩桥折涉者往往遭溺至八月十七日始还富沙居士一见喜甚而不能言葢余未归前数日有传余病剧者又闻浙中大水之灾滔没甚众故居士一见如隔世再逢喜可知也呜唿斯藏讵可容易哉紫栢如申包胥号泣秦廷苦心血泪积数十年之久始克就此而居士慷慨挥金余则出万死一生以获斯藏斯藏讵可容易哉后之观斯藏者倘能由诵读而精义由精义而入神由入神而致用庶几不负刻者请者之勤劳而诸佛慧命且借是而辉映于不穷耳是为记重修圣泉巖记潭邑之南鲜巨剎剎之着者唯圣泉乃唐刘大师卓钖处也大师甞游此山以钖卓石泉随钖涌乡人异之遂为立菴嗣是代有兴废邈不可稽胜国之季僧普德拓而大之稍如丛林之制立田百畒有奇迨国朝正德间斗峰僧道旵来主院事适县奉部檄取田X入官而存者无几矣续有徒德胜继之遂克大振其业重创大殿禅堂丈室三门视旧制倍之时当嘉靖七年也至三十年建桥九间于山之麓复甃石路自桥直抵于庵其衣钵之余仍立田以充香膳胜公没甲乙住持内外恒数百指至天启初屋复老朽众僧欣然各殚其力若大殿若禅堂若丈室皆更新之功告毕是为崇祯元年兹夏以河伯之患桥为崩塌众复建之如胜公之旧时僧益众食益繁田之入者弗给乃共增立至若干亩呜唿盛衰何常要在得人胜公之后亦可谓有人矣朽者新之阙者补之予于后人何诛虽然梵剎之建立讵可以创修当佛事哉予束发游其地知圣泉稔矣所居霜颅螺顶楚楚令仪视诸剎为独胜今复游此则见其朱楹畵栋掩映岩峦绿疎青琐吞吐云月其超轶前规为何如也然诸君亦颇忆前人之事否予闻昔嘉靖间禅堂如斗聚十数衲修圆觉观于时金峰禅师为座元天真禅师为西堂尅期三载多获现证非汝岩中之故事乎万历初云阳禅师以居士服来听楞严遂从剃落卒为大善知识非汝岩中之故事乎令范不远良导有方顾力行何如耳今诸君丁此日中之运乘此希遘之缘请毋自限各着祖鞭则般若之门可入光明之殿可游庶几不令金峯诸老擅美于前也区区修创云乎哉是为记荷山菴记X荷山古剎也弘治间为祝融氏所废厥后金地鞠为茂草福产没于豪右葢有年矣逮天启初里人见泉徐居士及厥嗣柞等咸归心佛乘矢志净邦徘徊旧址不觉怆然乃赎其地而重创之由是宝殿耸空危楼碍日禅房映月丈室雨花金躯晃耀于中天香雾氤氲于法界且赎山以广樵釆之地立田以充香膳之需法物供器无不毕备经始于天启壬戌毕功于崇祯戊辰功甫毕见泉公遂及大故诸子惧岁月迅驰人心叵测谋贞之石以垂有永乃征记于余余惟建安古称法窟胜剎相望然皆集众缘以奏绩未有独任而独成者今公介然其力化棘林为宝坊现圣像于幽谷其施可谓鉅其功可谓宏矣呜唿施者固难受者不易后之居此食此亦思何以报德乎若能体公之心而不愧佛之教遵佛之教而不负公之心则公于僧为金城僧于公为法筏讵弗休欤其或滥竽缁侣不循清检虗蠧施利罔念前功则滴水粒米何非铁丸铜汁哉法戒凛然圣言不妄凡我后人确宜自律是为记重建龙头庵记东峰之东有山矫首云端如跃如飞者龙头山也山之上土演而沃林苍而密中有朱楹畵栋峥嵘于晴岚夕晖之间者龙头庵也庵之立不知昉于何年至国朝巳湮没于荒草凉烟无可复识嘉靖已亥江右僧德让寻挂钖之地得牧者指之因获遗址檀越江X君等遂施其地乃结茆以居凡数载适江坑仙庵既废众檀议移旧殿于此续创两廊三门仅成兰若仍化立田若干以为香灯之需无何让公迁化诸檀请斗峰僧德日继治其业日公德风四被善缘日集思成广大之规乃请本师天真和尚主缘吏部李公默为之外护不期年而大殿禅堂两廊三门皆更新之时当嘉靖庚戌也及日公示寂厥嗣弗守其业至万历丙子乃请僧明嵩居之嵩公当衰否之余极力砥砺备甞辛苦复得徒真玉辅之遂克大振其业于万历壬寅改创方丈斋堂及云厨库司等仍增立山林田产凡若干由是栋宇之宏丽香积之富饶推为一方法苑之冠继而玉公以中年遽没幸有孙性乘能世之故如日之升方进而未巳也今嵩公年巳八十有四而精力之爽健不减少壮嵴梁如铁双瞳如漆莅众以严律已以约至于好善乐施尤其天性葢亦僧中之杰然者也兹公惧木末之光未能有几而兴替之本末创守之艰难不可以无纪也乃请余为述其略用以永垂来鑑云重建黄梅山灵源庵记建州出东郊遡流而上几五十里为南源源之穷有山岿然出云者黄梅山也中建庵曰灵源自唐僖宗干符二年乙未杭沙门净海始卜筑于兹海实出于黄梅五祖之嗣故以黄梅名山志不忘所自云厥后历宋历元岁久倾𡉏迨国朝洪武五年壬子比丘觉X明复募众建菴以居正德元年僧慧海别搆丈室三间嘉靖己亥郡主钱公召僧圆净住持以本境五里四水归流之地悉给本菴焚修至万历某年属前僧迁化里中耆德佥请僧真能主之能斗峰天真禅师之五世孙也俭朴精勤垂二十秋遂克大振其业及见栋宇将挠势难久仍乃鸠工聚材革而新之中为大殿前为三门左为香积右为客寮或爽而为楼或密而为室唯丈室三间尚存慧海之旧经始于天启某年某月某日告成于某年某月某日是役也不咨众谋不借羣力独取办于一已而规制之恢宏视昔大有迳庭亦可谓难矣丁卯之冬余应大云之请道过黄梅住僧固请为纪其事余惟黄梅之居高且广矣黄梅之产富且腴矣师之所遗弟之所受止于此而巳耶昔者黄梅五祖以金刚圈笼罩天下末后唯一卢行者能夺其圈而用之至于今是赖尔后人若能于卢行者用处钻研得入则黄梅一脉庶几不坠而今日重建之功亦庶几不唐捐云净名菴记楚石居士家居锦江之上读孔氏之书修孔氏之业行将曳履文石读秘木天者也乃其风致凝远迥然有出尘之趣早岁筑庵于巴岭之阳路转山廻谷深云密居士时避嚣息影其中同二三缁流或禅或诵作出世行持闻谷大师至潭乃为命名曰净名因为之记居士来鼓山出此记示余余读大师记其喫紧X处欲渠学居士行具菩萨心深入不二法门以臻于不思议之本今试思居士行从何处学菩萨心从何处具不二法门从何处入要之欲学居士行必先具菩萨心欲具菩萨心必先入不二门能入不二门则横心所发无非菩萨之心横身所作无非菩萨之行即极之至于借座灯王取饭香积种种不思议事又孰有出此不二者乎然此不二门毕竟从何处入咄重兴开元寺尊胜阁记开元之有尊胜葢昉于黄氏之桑莲云按志唐垂拱二年州长者黄守恭昼梦僧乞其地为寺守恭曰必须树产白莲乃可僧喜谢忽失所在见千手眼菩萨腾空而去越二日园中桑果产白莲守恭即产莲处建尊胜院延匡护大师居之有司以瑞闻勑建莲华寺后寺号屡更至开元二十六年始易今名寺之居广至一百二十院而尊胜其肇基也熈宁间僧本观建大悲阁于其中绍与中灾后更主者六草创卑陋不称至庆元四年僧法暄改作新殿郡缙绅梁克俊李訦实合赞之至正丁酉灾戊戌僧法持重建嘉靖间废尽为告给者所有矣崇祯五年壬申寺僧戒煌思本源之地不可不复乃捐衣钵赎其故地郡剌史叔闇陈公为主缘繇是众缘辐辏更创杰阁上奉西方三大圣而环周小屋以便居守越乙亥冬始告成规制弘敞丹艧辉煌尊胜之旧复耸拔于云中矣余以是冬开法紫云乃登阁问故凭弔之余不能无遐X思焉昔匡护大师每夏讲上生经輙致千人非尊胜始祖乎慎公法嗣慈明见梦罗山为禅者师非尊胜十世孙乎至于禅教律三宗如麟如凤出于世瑞者不下二三十人非尊胜之毓其秀发其源乎是尊胜者于周为𣺶于汉为沛梦观氏其知言哉然今日之尊胜地如故也阁如故也圆顶方袍亦如故也观者犹以今古不相及为恨其故何哉抑余闻之故老云昔尊胜兴而寺繇之以兴尊胜替而寺繇之以替是尊胜乃一寺之权舆也今尊胜复矣英衲之鹊起法音之雷震可计日以待也诸君其勉之以应斯会因援笔而为之记翠云菴记余居真寂两载多见敝恶之辈冒据师席浩浩说禅学者承风如狂如醉真所谓裨贩如来者也余乃思为自逸之计一以惩禅学之敝一亦耻与此辈同称知识也因来余杭之西舍得片地可居乃黄氏山也及询之黄氏则皆醇醇儒生有长者风遂乐捐其地五畆乃卜日辟土为基陶土为瓦鸠工聚材首事于戊寅之八月落成于明秋之九月及辛巳岁当大祲菴中数十人分卫实难适建州有书来请遂移钖返闽而兹室则付之智慈以奉香火有术者告余曰兹地不可居余曰何也术者曰凡居者宜向南今向北则无光明发越之意凡居者宜有对今无对则无知遇接引之人以是二者不宜居余曰诚如子言但顾X居者为何人耳功名之士志在功名则必重知遇希发越若缁衣禅侣弃俗入山甘守寒寂又何取于此今居此者但能灰头土面分卫自给宁求向晦毋求向明宁求自立毋求世宠则于斯道其或庶几因为之记用以垂诫来者云重建鼓山涌泉禅寺记天下之事佹兴佹废若靡有常然亦若有常而不可强者则时焉耳时之未至虽巨力任之而弗就时之既至虽绵力举之而克成吾于涌泉之事见焉自涌泉之废于嘉靖壬寅也僧之欲力起其废者不一其人需之至九十载不一其时而卒莫底绩至远延博山父子主其席彼望重一时僧众乐归诸檀乐护则兹寺之复宜同插草而竟以博山任重辞去此岂非时之未至虽巨力任之而弗就者乎余之来兹山也在崇祯之甲戌其时寺中犹半草莾有大殿岿然中立者宫保曹公学佺重辟草所建也殿之傍为斋堂堂之后为客寮为香积为库司则皆众僧建之以延博山者殿之后为法堂堂之右为方丈则僧弘晓之力也方丈之前为禅堂乃以西菴改为之狭陋不足以居广众余时徘徊四顾凛然有弗胜之惧是冬兵宪林公弘衍为建钟鼓二楼明年曹公复为建天王殿丙子秋为建藏经堂于法堂之东丁丑春余以闻谷大师殁千里赴弔遂留居真寂凡五载而后归归则见大殿为海风所劫两角巳崩淋漓满地虽佛像X如生而金碧亦且剥落矣乃谋再造即命石工甃殿前月台及大庭石明年癸未求木于建州冬乃鸠工造殿复移正天王殿而益其傍为十方堂甲申夏于大殿左右各翼以游廊而上达于法堂廊之西为禅堂大中丞邵公捷春之所建也堂之前为梵行堂乃改旧禅堂而广之用居行僧梵行之西为圊为湢凡十二间冬复建伽蓝闽王二祠于殿之左庑建祖师寿昌二祠于殿之右庑乙酉夏改斋堂南向斋堂之前为白云堂以待宾客白云之东为小客寮即移昔之客寮于此也斋堂之东为香积者六间丁亥塑三宝天王诸大像庚寅建净业堂于白云堂之前建华严堂于梵行堂之前建碓磨坊于寺之东臂至是而寺之废无弗举者是役也前后凡十五载而功始竣是皆龙天之默廕檀那之乐输僧行之勤劳而余实尸居丈室说颟顸佛性证瞌睡三昧而巳初不知其何以至此也此岂非时之既至虽绵力举之而克成者乎是知天下之事功不可以倖成势不可以力争大易为五经之源而吉凶悔吝惟时是趣孔子为诸圣之尊而仕止久速惟时是律时乎时乎其可违之以自立乎寺既成例当有记乃为纪其岁月用贞之石云重建宝善禅院记万历间闻谷大师佩云栖法印唱道苕溪重建真寂禅院僧俗归向者如云岁在戊午院事甫毕大师单X瓢踰岭挂钖建州崇圣荒寺分卫而食久之人渐知亲觐者渐众居三载真寂数来请始言归建诸弟子如失乳儿慕之弗置厥嗣心石师乃与众谋欲请大师再至立一剎以慰众望卜得劒之宝善宝善虽劒属而去建为近仅四十里而遥故建人乐成之实天启改元辛酉岁也此菴屋老而隘居仅数人心石师虑无以容广众遂建阁五间于大殿之后明年郡中诸缙绅及诸善友佥议遣使迎大师弗得允凡七往返届天启丁卯之秋方再至冬十月鸠工聚材举菴一新之中为佛殿左为斋堂右为禅堂旁周小屋为库司为客寮为仓为庖为湢皆具明年既落成大师遂返钖崇祯庚午大师有黄安之行心石师复就楚迎至至则四方禅衲无不腰包而赴心石师谓禅衲既集典籍不可不备遂取大藏于金陵因于斋堂后建阁五间以藏之又以方丈狭隘迫近客寮仍别建阁三间于禅堂之后至是宝善之规模称大备矣乙亥春大师复归浙明年冬十二月告寂丁丑春予赴弔真寂诸缙绅遂命予继其席予居真寂五载辛巳秋乃谢院事复归闽寓宝善心石师谓予曰宝善之事既竣而尚有待者以片石未立也坚拮据斯役计历二十余载先师既巳西逝同事诸君亦半化为异物释今弗纪后将何知今菴事之颠末惟师为最悉先师之交惟师为最深师殆不可吝一言也予承命唯唯不敢以不文辞遂援笔记之X重建定光巖记建州南四十里为南雅口复入山五里为定光巖巖中祀定光大师故以为名定光大师者即传灯所载南安巖主云门法孙也原由古圣应现故灵应特着里人多祀之灾患必祷焉此巖志所弗载不知昉于何代年岁巳久而田业散失僧行逃亡栋宇颓败香火闇如往来禅衲足迹之所弗及至崇祯初杭州闻谷大师游钖至建里中桂峰居士同诸善友赎宝善菴以为大师驻钖之地居士复首为经理院事既而禅衲辏集屋无所容居士乃赎是巖而重建之以为禅衲挂搭之所岁在崇祯之辛未也凡三载而功告竣复立焚修之田若干亩至是命予为纪其事余惟昔辛酉之秋曾寓此巖者两月时居士初赎此巖巳发重建之愿及丙戌之春余来建州居土复延至巖则璇宫花宇焕然一新是居士之宿愿无不毕酬耳余故为详其始末贞之于石然忆昔别居士时居士向余请偈余说偈曰波斯闭眼嚼生铁十界圣凡都扑灭忽然嚼破血淋漓哑子吞声向谁说计今巳二十七年矣未审居士此铁曾嚼破也未今因记其事而併及之不独为居士着鞭亦使后之人不敢谓定光巖头全无佛法也是为记宝善庵舍利塔记世间分段之身如泡沫风灯最不可久一旦气尽则败不旋踵惟至人之身则不然能以形玅于神气化X于道虽器界之麤犹顿变为金刚宝地况根身乎昔者世尊示灭双林茶毗之后所称三十二相八十种好者悉化而为舍利圆莹皎洁世所希觏时天宫海藏以及五天诸国无不竞取供养葢是世尊悲愿所遗永为世间福田也自汉以来其转流而至此方者则如浙东之鄮山庐山之金轮峰是也宋皇祐元年曹后命中官建塔于汴之通许县洪福寺尽取宫中所奉舍利藏于塔之第四层后岁久塔𡉏至崇祯甲戌流宼侵境县官取其砖修城得一石匣于瓦砾堆中启之中有水晶瓶七俱贮舍利银瓶一贮佛骨一节中有舍利如黍者甚众银匣一贮金佛像二尊考之旧碑始知其由时戎事孔棘弗及谋所以藏之者遂各持散宜兴曹安祖兵宪得其一持归拟建塔于南岳寺以病弗果临易箦託之嘉兴曹石仓侍御戊寅之秋侍御公延予至天宁未几归以舍利相嘱予辛巳奉以归闽至建州乃置于宝善庵是冬僧大坚始辟塔基于庵之西坞癸未建塔殿丙戌僧性漖乃募铜范塔琢石为座以事势牴牾工未竣而性漖巳化为异物至藻鑑长老来主方丈方毕其事以壬辰八月十七日奉舍利入塔夫自戊寅受嘱以来无日不思为舍利计而淹蹇至今凡一十五载其成之不亦难乎然当此干坤鼎革之会羽檄旁午之秋闾里十室九空生民半登鬼录一饭之顷尚难苟安谁能营及不急之务其成之难不亦宜乎独幸得宝善一X剎安堵如故僧行犹能致力于此于此塔偏成于大乱之中如梅蘂破雪而开菡萏从火中现是岂人力之所能及哉良以世尊悲愿所持龙天呵护之功也抑予于兹尤有厚幸焉忆昔丙戌之秋予在宝善藏经阁上见舍利瓶中现柱一根其长与瓶齐既而柱没复现护法神像约高一寸二分初不晓其何意即今日观之建州法门凋敝极矣而此塔之成适当其时是知此塔必为法门中之砥柱也必能拥护法门使不灭也他日再兴之兆不于此而可卜哉故併记之以为他日左劵沈槐庭居士归西记潭州之东有槐庭居士沈公柔善而寡力且少未甞习儒故不能穷梵经谭谛理人多以其弱而少智忽之一日从余学佛问进修之法余曰察公赋质惟修念佛三昧必得实效公问别有法过于此否余曰药陈万品治病为先若药病不相应虽日投之参蓍何益乎公唯唯遂决志净土持佛弗怠时有黄口禅和播弄唇舌多有为所惑乱者惟公确守弗易且曰说食岂能饱耶后二十年丁丑春余居杭州真寂闻公于旧冬十二月得病自择日曰廿六日吉吾其行矣是日辰刻本立上人来问疾公一见笑曰望师久矣将何以助吾行乎本立曰廿年来用的工夫全在今日公还受用得否公举起数珠云正好着力遂唿诸子掖出正𥨊设香案佛像挺然危坐时诸亲友皆来X会达宇居士唿曰槐庭生死关头切不可为恩爱所缚公曰屡蒙究竟今得受用但无以报道爱遂举手谢之光宇居士忽作吁声公顾曰嗄诸子潸然下泪公叱之遂屏退妻子但揑数珠念佛自辰至午诸亲友皆环遶念佛有闻天乐声者忽曰时至矣吾行也乃举手当胷别众长往移时顶门如炙停龛三日颜色如生合邑缙绅士庶罔不囋叹希有邑侯沈公特旌之余惟世之英雄豪杰有力而多智者其进修此道非疲精于末路则分志于他岐能精修不倦用志不分直往莲邦如公者能有几乎乃公竟以弱而少智得之然则谓公为弱而少智可乎是世之称大力量大智慧者亦莫有公若也余恐其事久而湮没故详记之以传诸后云无明和尚行业记某于万历丁巳秋九月怀香入方丈请行实先师为手述一篇凡六百余言明年春先师迁化某因作行业鹤林二记时忌者纷然遂不敢出本立上人得而藏之后执事者请塔铭于憨山大师述先师入道机缘率多失实胸中殊芥蔕今夏来剑州宝善本立上人以旧稿至某读之潸然乃再定而行之夫此稿藏之笥中巳二十七年行之乃在今日岂真果不容掩耶抑斯文显晦亦自有时也崇祯癸未秋八月中秋日识于宝善丈室师讳慧经字无明抚州崇仁裴氏子生而颕异智种X夙彰九岁入乡校问其师曰浩然之气是箇甚么师无以应年十八游上清慨然有天际真人之想遂弃笔砚欲卜隐而未果年二十一寓新城之洵溪偶过居士舍见案头有金刚经阅之如获故物輙踊跃不自禁士曰汝见甚么道理乃尔师曰吾见其功德果如虗空不可量士大惊曰子若出家必为天人师师于是日即断荤酒决出世志时邑有蕴空忠禅师佩小山老人密印隐于廪山师往从之执侍三载柔退缄默喜怒不形甞疑金刚经四句偈一日见傅大士颂曰若论四句偈应当不离身忽觉身心荡然因述偈有本来无一字徧界放光明之句后益披寻梵典默符心得自谓泰然矣一日与诸兄弟论金刚经义甚快廪山闻之曰宗眼不明非为究竟师遽问如何是宗眼山拂衣而起心甚疑之继得五灯会元读之见诸祖悟门茫然自失思前所得总皆不似乃请益于山山曰老僧实不知汝但自看取由是愈增迷闷昼夜兀兀然若无闻见者众咸谓师患痴矣凡八阅月一日见僧问兴善宽曰如何是道宽曰大好山疑情益急忽豁然朗悟如梦初醒信口占偈曰欲参无上菩提道急急疏通大好山知道始知山不好翻身跳出祖师关入方丈通所悟山曰悟即不无却要受用得着不然恐祇是汞银禅也时年二十有四是冬辞廪山结茅于峩峰兹山林峦幽险虎豹纵横人迹罕至师孑然独居形影相弔食弗充则杂树叶野菜X啖之甞大雪封路竟绝食者数日一夕山境喧甚声若崖崩林谷震动俄若众马争驰直抵庵后师不觉惊起因忆廪山之嘱乃曰小境尚动况生死乎即起然灯信手抽会元一卷阅之正值珪禅师为岳神受戒章珪谓岳神曰汝能害空与汝乎忽廓然无畏山境遂寂乃曰圣人无死地今日果然述偈呈廪山曰透彻干坤向上关眉毛不与眼相参圣凡生死俱抛却管甚前三与后三廪山曰此子见地超旷他日弘扬佛祖之道吾不如也向未薙发或劝之师曰待具僧相乃尔至是始请廪山到峩峯薙落受具师生而孱弱如不胜衣及住山日慕百丈之风不顾形骸极力砥砺昼则凿山开田不惮劳苦夜则柴门不掩独行冈上迄五鼓始息率以为常至万历戊戌岁众乡绅请师住宝方时师年五十有一也师自住峩峯足不下山者二十八载至是因应宝方之请乃先到廪山扫塔始入院师之住宝方也虽临广众不以师道自居日率众开田斋甫毕巳荷󰑁先之矣时有志于禅者日渐集庚子春师自以未及徧参为歉乃西登匡庐遡流上武昌历荆襄复北走中原访无言宗主于少林主大赏识之遂留过夏每见当道撝谦推誉故兵道刘公以焕司理熊公尚文等争延礼之寻归明年复东游两浙泛三吴乃北渡江抵五台访瑞峯老人于宰杀沟师问曰某甲数千里来特请和尚决疑峰曰疑箇甚么师曰临济道佛法无多子毕竟是X箇甚么峰曰向汝道无多子又问甚么师曰玄沙谓灵云敢保老兄未彻在何处是他未彻处峰曰大抵玄沙亦未彻在师曰赵州勘破婆子那里是勘破处峰曰却是婆子勘破赵州师曰虽然如是请和尚颂出峰曰知是般事便休师即礼拜后峰转诘师颂颂临济曰醍醐上味出乎乳滴水搀中总不成三十棒头开正眼何曾传得祖师心颂灵云曰敢保老兄未彻一队闲神野鬼不是焦面王来受陷遭坑几许颂赵州曰暗藏春色明露秋光有眼莫鑑纵智难量到家不上长安路一任风花雪月扬峰大赏之宾主相得有如旧识居久之下台山入燕都讲肆宗席靡不徧历时达观禅师寓西山师往访之中途遇一僧举观干屎橛颂师遽返曰巳相见了也至是师之心亦倦游矣乃旋宝方癸卯始开堂时众谓师必嗣少林或台山及片香拈出乃嗣廪山众心大服时举弟子元来为第一座师资雅合玄唱玄提四方闻风而至者络绎于道挂搭常数千指乙巳重建宝方戊申春建阳傅震南剌史及赵湛虗文学等请师就董巖开堂结制听法者几二千人冬回宝方明年春迁寿昌寿昌故西竺来禅师道场也来临灭遗谶云寿昌好牧牛西竺再来游至是荆榛满目败屋数椽而巳及众请师至适与来同乡且同姓人咸谓师为西竺再来云师居败屋日中率众开田一如宝方未甞少倦数载之间重建一新庄严伟丽甲于江右丛林所宜X有者悉备焉仍别创菴二十余所以居广众丁巳臈月七日晚自田中归忽谓众曰田中之事汝等善为之老僧不复砌石也众愕然十八日示微恙除夕犹上堂元旦犹上殿祝圣初三日病甚医者来师曰吾非病会当行也初八日遂禁药食作两剎遗嘱十五日陞座辞众因作别诸外护书数日之间问疾者云至师谆谆劝勉略无倦色十六日分付茶毗众请留全身不许十七日未刻自取水𠻳口洗面拭身索笔大书曰今日分明指示掷笔而化茶毗火光五色顶骨及诸齿俱不坏师天性朴茂操行端方着于容则端严发于声则侃直虽不修边幅而望之者起敬虽不事逢迎而见之者心服其自奉甚薄人多有不堪者师笑曰丈夫践履佛祖之道可被三寸舌根转将去耶历主三剎皆不发化主不扳外缘任其自至丛林之事动多独断而暗合前规虽有时事当烦剧精疲力竭而胸次悠然如不事事者四十余年锄犁弗释年迨七旬尚混劳侣必先出后归未甞有一息苟安之意三剎岁入可供三百众皆师血汗之力也学者来弗拒去弗追病者必亲调药食迁化者必躬负薪茶毗之其施教也纵夺无方激栽多术贤愚咸获其益室中参请则单提祖令横扫异踪屹然如银山铁壁学者多望崖而退故说法四十余年未甞轻有印可生平偈颂随叩而应不落思议虽色泽未敷而识者争宝之邓潜谷征君见师山居偈击节叹赏X曰何期濒老得饮醍醐汤海若祠部见师答问即命工镌行称为能道人再至由是一时缙绅先生翕然归仰益王向师道风亦屡遣存问师降诞于嘉靖戊申三月念五日辰时示寂于万历戊午正月十七日未时世寿七十有一僧臈四十有六是冬建塔于本寺方丈门弟子千有余人惟元来开法于博山语录二卷甚行于世窃惟明兴以来知解教戒之学几徧寰海而西来一脉至有老死而不闻其名者吾师挺生兹会绍前绪于既坠破久暗而重辉法眼圆明机辨自在师于法门有再造之功焉且其孤风峻节若雪中峩眉其强忍精进若干行弗息上下千载寥寥罕俪大智之后一人而巳今师鹤树谭终芳躅日远后学罔闻何由私淑况西来慧命仅此一线可令其湮没不传乎用是不揣庸鄙述其梗概非敢阿其所好也是为记无明和尚鹤林记万历丁巳臈月七日晚师自田中归谓众曰田中之事汝等善为之老僧不复能砌石也众愕然十八日示微恙身热而痰甚除夕例当上堂众以师弗安不敢请师自命侍者挂牌某惊趋入方丈曰和尚弗安大众不敢烦起居师曰有始者必有终子知之乎上堂曰今年只有兹时在请问诸人知也无那事未甞亲磕着切须绵密作工夫从上诸祖莫不如是昔归宗会下有僧夜大呌曰我大悟也次日归宗上堂曰X昨夜大悟僧出来道看僧出曰师姑原是女人做归宗遂休去若论归宗乃马祖下八十余员善知识之一也此僧若不的的当当到这般田地怎肯许他大众且把这公案左看右看反覆细看是箇甚么道理还有佛法也无还有宗乘也无且喜没交涉此是老僧最后分付大众切宜珍重戊午元旦犹上殿祝圣初三日有以药进者师笑曰老僧非病会当行矣至八日遂止药食唯饮沸汤医者曰和尚脉绝巳数日矣而精神烱烱如无恙殆未可以常情测也十二日作宝方遗嘱答董巖书曰山野自戊申岁领潭城缁素惠爱感荷不胜今复叨钖雅召区区薄德不遑趋命葢佛祖利生总为那边事故兴阳剖在大阳不安大阳躬勘问曰是身如泡幻泡幻中成办若无箇泡幻大事无由办若要大事办识取箇泡幻剖曰此即这边事阳曰那边事作么生剖曰匝地红轮秀海底不栽花阳曰且喜汝惺惺耶剖咄曰将谓我忘却竟尔趋寂居士等若于兹举叩已真参到海底不栽花境界即与那边相应庶不辜垂爱之至矣十三日作寿昌遗嘱仍书偈令送博山偈曰吾道五十年大阐不合元来乱统之分付诸方为痛责相逢复尔重加锥十五日身不复热痰亦不作犹起示众曰人生有受非偿莫为老病死慌咲破无生法忍自然业识消亡一时云净常光发佛祖皆安此道场故云我今安住常寂灭光名大涅槃纵佛祖曲示玄妙差别门X庭七方八便总不出大寂灭光而巳下座复作别诸檀护书十六日分付茶毗礼大众请留全身不许时有僧请偈书曰不成句岂为法天地非似佛祖难合十七日觉背痛僧有为师拊背者泣曰某甲缘浅不得久事和尚师咄曰獃子汝但勤护正念即为承事老僧亦为承事恒沙诸佛何用作儿女态耶旋取水自𠻳口洗面拭身曰去后不必再浴徒费常住薪水未刻趺坐索笔题曰今日分明指示掷笔而化茶毗火光五色顶骨及诸齿俱不坏初师之示疾也日犹强起不食者凡十余日而所作遗嘱及诸书悉手书之问疾者屡满门外侍者多止之师不许悉召见谆谆劝勉唯以真参实悟为期或求法语或求偈颂或请益公案其应如响无有倦色及临终手作数字笔力遒劲势欲飞舞犹为特异云呜唿某自戊申谒师于董巖于兹十年所矣深覊尘网未及顿出去岁始依座下未周一白遂有鹤林之悲障深缘浅呜唿痛哉然涅槃一会亲瞻胜瑞始知大善知识生死关头洒落自在如此则又未可谓不幸也焚香扫素谨记之以传诸后永觉和尚广录卷第十五X永觉元贤禅师广录X卍XXX永觉和尚广录卷第十六嗣法弟子道霈重编文戒杀生杀生之戒佛家首重之此非佛家之私言也葢缘人物之情所最爱者莫如生所最苦者莫如死故恶之最大罪之最重者莫如杀又闻之天地之大德曰生则知人之大恶曰杀生矣上帝好生则知上帝所恶在杀生矣元善之长也则知杀生为恶之长矣仁人心也则知杀生非人心矣杀戒可弗重欤且人既以仁为心则量包虗空宁有痿痺之处机贯终始宁有歇灭之时所谓天地万物为一体者此心也此仁也故儒家圣人致中和必极于天地位万物育至诚尽性必极于能尽物之性非迂也诞也一体之仁本如是也一体之仁既本如是而圣人之治天下乃不免于鲜食者何也则圣人之不得巳也吾甞考之佛经矣劫初生民淳朴无伪故天生地肥及粳米以资其日用厥后机心渐长则地肥及粳米俱弗生而民乃艰食繇是饥火所逼杀机妄动以强凌弱以智凌愚受禽兽而食之亦犹禽兽之相食而巳然初计在塞其饥馁卒乃贪其腥味日甚一日屠戮肆行圣人起而哀之乃立礼以为之防曰仲春不许破巢毁卵矣鱼不盈尺不鬻矣祭必以礼有常供矣宴必以礼有常数矣大夫无故不杀牛羊矣士无故不杀犬豕矣X此岂圣人之本意哉不能止其所趋聊以防其所滥故曰此圣人之不得巳也夫物之与我形躯虽隔知觉实同贪生怖死与人何异今乃加彼无穷之极苦资我一刻之微甘于情安乎于理当乎取彼至切之身命享我闲泛之人情于情安乎于理当乎杀彼命而冀延我之命杀彼身而冀养我之身杀彼父母妻子而冀保我之父母妻子于情安乎于理当乎即不待反已而推试思其生上刀砧活投汤镬恐怖唿号之状疾痛怨恨之情可忍乎可食乎如以为可忍可食则其心巳非人心耳孟子曰君子见其生不忍见其死闻其声不忍食其肉岂姑息之私情哉至于晚近之世尤有不忍言者世风薄恶竞尚浮靡穷极口腹之欲罗尽水陆之珍一飱之馔至杀生灵数百命其尤可痛者居父母之丧饮酒食肉宛同吉宴所杀生命尤为无数祇此一节远违古圣之礼近犯天朝之律外结怨恨之仇内灭仁孝之脉为儒乎非儒乎为善乎非善乎每有规之者輙以世俗讥嫌为辞夫不惧圣制不惧王法不惧不仁不孝之实恶而独惧世俗之浮议果何见哉果何见哉呜唿凡愚之民固宜随俗而趋豪杰之士岂可习而弗察乎昔黄山谷作颂曰我肉众生肉形殊体不殊元同一种性只是隔形躯苦恼从他受肥甘为我须莫教阎老判自揣看何如戒杀之意斯颂尽之矣至于因果感应之说理所必然决难逃避非独佛经详之史传载之即X耳目覩闻昭然不诬但君子止恶非为畏罚为仁岂为贪报不过自完其人心而巳高明者幸鉴之戒溺女甞闻业海之中惟杀业为最重杀业之中惟杀人为最重杀人之中惟父子相杀为最重杀子之中惟无罪而杀为最重今世俗溺女正所谓杀无罪之子愆之莫大者也而世俗恬不知怪视以为常不亦异乎昔孟子谓今人乍见孺子将入井皆有憷惕恻隐之心非纳交于孺子之父母也非要誉于乡党朋友也非恶其声而然也直曰无恻隐之心非人也今举女而溺之是爱子不及邻人之子矣不特此也狱中之囚罪本当决刑官尚展转于秋冬以延其须臾之生今举女而溺之是爱子不及罪死之囚矣不特此也仁人恻隐之情无不徧满即蠉飞蠕动尚不忍伤今举女而溺之是爱子不及蠉蠕之微矣不特此也凶顽之极莫尚乎禽兽然闻猿因哀子而断肠虎数回头而顾子其爱子之情岂有择于男女哉今举女而溺之是爱子不及禽兽之仁矣为人父母而所为若此姑勿论其明有偿杀之条幽有绝嗣之报但观其才离母胎即抛死所唿号不及痛苦无诉宛转溪㵎之中路人不敢正视而为之父母者果可为乎不可为乎呜唿人之所以异于禽兽者以其有不忍人之心也今忍心至此曾禽兽之不如又何以自命于天地之间也吾甞深求其故莫能自解将谓女仕他门X无关于代老承祧而溺之欤独不曰生男而流荡四方其奈之何将谓省费奁赀而溺之欤独不曰生男而赌嫖倾家其奈之何将谓逆料不贤而溺之欤独不曰生男而败辱家声其奈之何将谓家贫难度而溺之欤独不曰生男而必衣必食其奈之何将谓无男多女而溺之欤独不曰受此冥报竟世无男其奈之何揆厥所繇不过习杀为常仁心澌灭处流俗之皆同欺王法之无举徒便私家之计罔畏鬼神之诛耳用是知为之女者其冤枉忿恨之情直当贯日而飞霜为之父母者其乖戾不祥之气必且遮宇而蔽宙岂非造莫大之愆贻无穷之祸哉触目伤心用兹饶舌冀其力改相劝回风倘见他人弃女曲为区处全其生命未必非转祸成祥之一机也劝放生甞闻之诸佛众生一心也诸佛以众生之爱而成其慈故其慈最大众生以诸佛之慈而封为爱故其爱最深最深之爱靡不爱也而莫爱于获已命最大之慈靡不慈也而莫慈于捄众命是以古之君子乐于放生者良以上体诸佛之大慈下满众生之深爱为善之大孰过于是慨自杀机一启惨毒广行百计搜罗千方掩取或紧闭笼槛之内或生悬刀俎之间胆落魂飞母离子散口愤愤而谁告目盻盻而求援正如拟决之囚逼近死门亦如安居之众忽遭横掳其疾苦之状哀怨之情为何如也所以诸佛于此苦戒X杀生广劝放生捐我不坚之财赎彼至重之命或少止一二或多至万千使其易危为安临死得活天高海濶一任遨游日煖风和同归熈皡虽曰最小之施实为莫大之德矣即毋论其或为未来诸佛或是多生父母伹知觉是同理必难忍亦无论其或获报于生前或受偿于没后但生机一触情自难忘况当草木之黄落尚戚然而生悲见云雾之阴惨犹凄然而失乐验知真心必徧满于十虗至仁直流贯于万彚岂有血气之属反无哀愍之诚哉唯愿常行捄赎俾仁脉之恒流广喻朋侪使慈风之普被完满本来真心保全自已诸佛仰赞皇仁之化默回杀运之机是谓为善最乐莫非太平盛事请垂只手毋攒双眉善友篇友之谊尚矣德不孤立仁必有辅功难独运器非自成虽据崇高之位非友则不能安虽怀琦瑰之资非友则多自弃至有父不能得之于子君不能得之于臣兄不能得之于弟夫不能得之于妇者每发于友之一言而卒完其美友之功顾不重欤然友之名一友之实殊有友以情者有友以利者有友以道者友以情友以利又何贵于友哉其必友以道乎友以道则相忘于形迹之表相契于声色之先切磋砥砺唯道是归可以去吾之偏可以启吾之蔽可以补吾之阙可以成吾之长易曰丽泽兑君子以朋友讲习友谊之不可不重也明矣自世风既降友道日衰天下X之称友者利与情而巳或利有时而弗得情有时而偶乖则怨尤起或求之已者约求之人者备讳已之所短忌人之所长则怨尤起由是愤愤焉告于人曰天下无良友天下无良友岂尽友之弗良哉则取友之道未善也古之善于取友者勿尽人之情勿觊人之利勿以所长葢人勿以所短病人亟亟焉惟善是取至有抱神明之资居九五之位而察及蒭荛访及工瞽则何莫而非友哉至于景行前哲则友不问今古矣他石攻玉则友不问善恶矣广之至于天法其高地法其厚日月法其明寒暑法其变羽毛鳞甲草木金石罔不有则罔不可法岂可谓天下无良友哉余少多狂疾不能纳交于大人君子之门又以才疎学浅故大人君子亦多弗录于囊中然卒之于道不至大有悖戾者实得于友之功居多也兹有所感乃笔之以谕来者毋曰天下无良友则善也祭玄沙宗一大师塔崇祯甲戌闰八月十五日鼓山白云峰涌泉寺住持后学比丘某谨以山蔬巖茗致祭于古玄沙院宗一大师之塔而言曰大道既南宗灯益炽雪峯演德峤之脉枯木开觉树之华唯师首出实称再来白龙江上棹回万顷之波飞鸢岭头踢破大千之界逆风把柁收回象骨之毬出格生机夺却鼓山之眼寄去三幅白纸直要欺圣瞒贤接得三种病人尽教成佛作祖敢保灵云未彻走徧四海之脚跟直折镜清深谭X束尽诸宗之手段雷霆千载辉映十方某滥入缁流稍窥剎影叨主邻峰之席如渊如氷幸瞻白塔之光若山若斗松涛鸟韵长闻法语之恒流山月江云尽覩灵仪之如在兹扫片石赃物尚存特爇瓣香玄关非邈伏惟尚飨祭真寂闻谷大师崇祯丁丑春三月朔旦住福州鼓山涌泉禅寺禀戒弟子某谨以瓣香杯茗致祭于匋山真寂堂上闻谷大师之灵而言曰于惟大师世隆隐德夙禀灵姿将降毗蓝门外惊介冑之拥方离襁褓额边瞻窣堵之悬岐嶷即断荤茹龆龀不为儿嬉早慕真谛深厌俗尘既入缁流遂培慧种清平菴里便究生心之源尸院林中忽达归真之路仪峯鼓震夺来不用拟心五云门深直入何须弹指蒙头双径笑破虗空讲得经插草苕溪顿变黄金浑作地佛眼同佛心交彻永明之宗镜煌煌妙智兼妙行双超幻住之高踪历历屹末流之砥柱力挽狂澜握当代之金錍剔开蒙翳铁关据险鸡韵难瞒犀烛生光妖形莫遁眉间挂劒杀活祇在临时舌本含莲语默无非这箇法云荫地合地载而同滋慧日亘空尽空含而普耀每横宝掌之钖三屇无诸之乡拂开宝善寒云宛成佛国大布闽瓯化雨有竝河倾寸草悉获春晖鼯鼠亦恣海饮某痴怀腐璞癖甘系匏舌长深苔安庸羣石之点首门无半屦自分一壑以藏身偶觐慈光即蒙过誉爰有X宝戒之託兼参密印之同类神鼎之垂引慈明似圆通之力嘘大觉岂意古道而再见今日遂使驽骀而备驱后尘三越王春未瞻象表两承手翰犹听狮絃何鹤林之谈遽终乃莲邦之缘正熟深痛梁木之速坏益嗟大地之无光鸟韵风声总成愁叹江云山月尽是悲心既千里而特来仅杯茗以致奠特陈缶愫聊展禴诚伏惟尚飨祭滕秀实居士崇祯壬申秋九月望后三日建安荷山菴比丘某谨以山茗园蔬致奠于秀实滕公大居士之灵而言曰呜唿公而果逝也耶公逝而有不逝者耶其逝者逝矣其不逝者远在人心未可得而俱尽也良以素封之家多不乐施与即乐施与亦多恃财自矜好谀悦佞或逐势炎凉随时上下虽有施与而实德则病矣惟公则异于是予之纳交于公计巳八更裘葛始自金仙一晤得瞻芝宇明年秋予辞金仙䇿杖走三百余里徧寻结茅之地竟不可得次春始至郡城寓城南古观中公闻之即趋赴时天大雨谿涨桥没公冒雨褰裳而渡及见如逢已亲意殊恳恳呜唿予何所感于公乃能倾葢如故若是耶未几予往居荷山凡菴中所乏必惟公是需山剎初立典籍全缺公乃出重赀往秀水请方册藏经以归及予作弘释录及䆿言二书成公喜甚亟寿之梓呜唿予何所感于公乃能乐施弗倦若是耶且予孑然一衲矣素无名闻亦X无知交为之游扬兼之性多执古不妄与人往还坐是人多不悦或有窃议而嗤之者或有数短予于公诱其他向者公皆若不闻也呜唿予何所感于公乃能贝锦莫移克恒厥德若是耶迄今岁之八月公困于二竖谓予曰弟子此病决不能起但临终一着老师何以教我予曰即从今日打点去将家下事及亲与冤悉皆放下惟专持一句佛号若临终时得此念不失便是往生见佛时也公唯唯遂一如予言阅二七日沐浴更衣扶出坐正𥨊请诸净土友人相助念佛合掌而化呜唿予何所感于公乃能脱重罥于片言历生死而弗二若是耶兹值公三七之辰予以俗礼致奠于公不能为文以广颂公德但备述予深铭于心而不能忘者如此此必公之独有深契于衷非他人可得而喻者或宿缘有在即公亦不自知其何以至此也呜唿如公者岂可复得耶灵如不昧其来歆斯祭张达宇居士崇祯癸未秋七月朔住福州鼓山涌泉寺沙门某谨以灵源之泉凤池之茗致祭于达宇张公大居士之灵而言曰人之有生死犹日之有昼夜岁之有寒暑也故生不足以为庆死不足以为悲所重在生而能善其生死而能善其死则非具大智慧大力量者不能也余未脱白时与公及怀庭沈公结净土社二公皆笃信净土而余独兼带于禅净之间迨余脱白徧X参不能长聚首然未甞不神交千里也及余归闽公独延余居金仙菴者三载尤见绻恋之情继居杭之真寂闻沈公预自择日沐浴更衣端坐西逝顶如炙焉生西之证甚明余为合掌赞叹喜社中之有人也迨辛巳之秋归自金华寓于三峯公同沈公之子皆来会彼此皤然非复旧时颜面及别余执手曰木末残阳光景几何彼此老大恐不复再相见也彼此皆怅怅而别今春有兴福之役拟或得一见未几而讣音至矣且闻其临终坐化一如沈公生死之际超然得力如此谓非具大智慧大力量者能然哉大都沈以沉密胜公以决烈胜沉密则其功纯决烈则其功勐故皆能顿舍秽质毓神净邦善生善死为圣人之徒也但思二公皆先我着鞭超然遐举而余独后死迟回浊区良友既达孤立无与此则不能忘情于二公也兹遣僧来奠鄙不能文特叙其相与之始末及欣仰之私情而巳公其鑑之考三玄考予三十年前学临济三十年后学曹洞自从胡乱后始知法无异味又因曹洞而得临济近因诸师大起三玄之诤后学莫知适从予不忍傍观聊出一手岂曰好辩哉临济曰大凡演唱宗乘一句中须具三玄门一玄中须具三要路有权有实有照有用汝等诸人作么生X会此三玄之始也既曰一句具三玄一玄具三要岂可如古塔主洪觉范之逐句分别乎有权有实有照有用三玄三要总不出此汾阳曰凡一句语须具三玄门每一玄门须具三要路有照有用或先照后用或先用后照或照用同时或照用不同时先照后用且要共你商量先用后照你也须是箇人始得照用同时你作么生当抵照用不同时你又作么生凑泊玄要之旨又被汾阳开通发扬之快会取好昔天台韶国师答彦明之问以三要为照要用要照用同时要失其旨矣僧问汾阳如何是学人着力处师曰嘉州打大像曰如何是学人转身处师曰陜府灌铁牛曰如何是学人亲切处师曰西河弄师子乃曰若人会得此三句巳辩三玄更有三要语在切须荐取不是等闲与大众颂出曰三玄三要事难分得意忘言道易亲一句明明该万象重阳九日菊花新汾阳三句如大火聚近之不得背之非火若能会取三玄无剩旨矣然犹云更有三要语在切须荐取何也汾阳不云乎一句明明该万象重阳九日菊花新若未忘言难契此旨又举三玄语曰汝还会三玄底时节么直须会取古人意旨然后自心明去更得变通自在受用无穷唤X作自受用身佛不从他教便识得自家活计所以南泉曰王老师十八上解作活计僧便问古人十八上解作活计未审作箇什么活计师曰两只水牯牛双角无拦卷复云若要于此明得去直须得三玄旨趣始得受用无碍自家庆快以畅平生大丈夫汉莫教自辜触事不通彼无利济与汝一切颂出颂曰第一玄法界广无边森罗及万象总在镜中圆第二玄释尊问阿难多闻随事答应器量方圆第三玄直出古皇前四句百非外闾氏问丰干汾阳云直须会取古人意旨然后自心明去更得变通自在受用无穷即此观之临济之全体大用一三玄尽之矣有祇作大机大用看者非是汾阳三颂虽分为三乃是不分而分分而不分三颂虽止云第一玄第二玄第三玄其实首一颂即明体中玄第二颂即明句中玄第三颂即明意中玄达者详之僧问古塔主曰三玄三要之名愿为标出古曰三玄者一体中玄二句中玄三玄中玄此三玄门是佛祖正见学人但随入得一玄巳具正见入得诸佛阃奥昔临济大师伹云一句须具三玄一玄须具三要未闻有体中玄等名目汾阳颂亦祇云第一玄等故洪觉范非古塔主妄立然浮山远公有云意中玄者非意识之意远曾亲见汾阳且久依之者则X是三玄之名其来巳久非古塔主所立也后来见诸师语录率皆承用如圆悟碧巖集中亦云三玄者体中玄句中玄意中玄圆悟既如是释则三玄之名殆未可非也古塔主释汾阳颂曰三玄三要事难分总颂三玄也下三句别列得意忘言道易亲此玄中玄也一句明明该万象此体中玄也重阳九日菊花新此句中玄也据汾阳颂明言玄要难分但得意而忘言则一句之中无所不包如云重阳九日菊花新一句三玄三要皆可冥会今塔主乃逐句分释三玄则三要又将何分释乎僧问如何是体中玄塔主曰如肇法师云会万物为已者其惟圣人乎又曰三界唯心万法唯识又曰诸法所生唯心所现一切世间因果世界微尘因心成体如此等方是正见才缺纤毫即成邪见便有剩法不了唯心僧又问何等语是体中玄塔主曰如佛以手指地曰此处宜建梵剎天帝释将一茎草插其处曰建梵剎竟佛乃微笑水潦被马祖一踏踏倒起曰万象森罗百千妙义祇向一毫头上便识得根源去僧问赵州如何是学人自已州曰山河大地此等所谓合头语直明体中玄正是泼恶水自无出身之路僧进曰有何言句明出身之路塔主曰如杏山问石室曾到五台否对曰曾到曰见文殊否对曰见曰文X殊与汝道什么对曰道和尚父母抛在荒草里僧问甘泉维摩以手掷三千大千世界于他方意旨如何曰填满沟壑僧曰一句道尽时如何曰百杂碎云门问僧甚处来曰南岳来又问让和尚为甚入洞庭湖里僧无对云门代曰谢和尚降尊就卑此等语虽赴来机亦有出身之路要且未得脱洒洁净更须知有句中玄古明体中玄所引言句姑未论其是否但其意祇是认平常理性未出格量岂临济体中玄哉僧又问既悟体中玄凡有言句事理俱备何须句中玄塔主曰体中玄临机须看时节分宾主又认法身法性能卷舒万象纵夺圣凡彼此见解所缠不得脱洒所以须明句中玄若明得谓之透脱一路向上关棙又谓之本分事祗对更不答话僧曰何等语是句中玄塔主曰如比丘问佛说甚法佛曰说定法又问明日说甚法佛曰不定法曰今日为甚定明日为甚不定佛曰今日定明日不定僧问思和尚如何是佛法大意思曰庐陵米作么价又僧问赵州承闻和尚亲见南泉是否州曰镇州出大萝卜头又僧问云门如何是超佛越祖之谭门曰餬饼如何是向上关棙门曰东山西岭青又僧问洞山如何是佛山曰蔴三斤若于此等言句中悟入一句一切总通所以体中玄见解一时净尽从此巳后总无佛法知见便能与人去钉楔脱笼头更不依倚一物然但脱得知见见X解犹在于生死不得自在何以故为未悟道故于他分上所有言句谓之不答话今世以此为极则天下大行祖风歇灭为有言句在若要不涉言句须明玄中玄古曰透向上关棙无佛法知见是也又曰能与人去钉楔脱笼头不依倚一物是也但曰脱得知见见解犹在且曰未悟道既未悟道则所谓见解何能透向上关棙乎自已之钉楔未拔笼头未脱何能为人去钉楔脱笼头乎是知古之所谓句中玄但是学解之流说出许多玄言妙句而巳岂临济之句中玄哉僧问何等语是玄中玄塔主曰如外道问佛不问有言不问无言世尊良久外道曰世尊大慈开我迷云令我得入又僧问马祖离四句绝百非请师直指西来意祖曰我今日无心绪但问取智藏僧问藏藏曰我今日头痛问取海兄僧问海海曰我到这里却不会又临济问黄蘖如何是佛法的的大意三问三被打此等因缘方便门中以为玄极惟悟者方知若望上祖初宗即未可也古所引因缘皆是不涉言句者谓之玄中玄惟悟者方知诚如是则前所引庐陵米蔴三斤云门饼等祇是句中玄未具玄中玄皆未悟者所能知也又如汾阳所谓嘉州打大像陜府灌铁牛西河弄师子等亦祇是句中玄未具玄中玄皆未悟者所X能知也其谬甚矣是知古之所谓玄中玄尽属妄想岂临济之玄中玄哉僧曰三玄须得一时圆备若见未圆备有何过塔主曰但得体中玄未了句中玄此人长有佛法知见所出言句一一要会三乘对答句中须依时节具理事分宾主方谓之圆不然谓之偏枯此人以不忘知见故道眼未明如眼中有金屑须更悟句中玄乃可也若但悟句中玄即透法身然反为此知见奴使竝无实行有僧爱人我以心外有境未明体中玄也云门临济下儿孙多如此凡学道人纵能悟得二种玄门又须明取玄中玄方能不坐在脱洒路上始得平稳脚踏实地既悟体中玄而曰不忘知见道眼未明则此体全妄未得为玄也既曰但悟句中玄即透法身而犹曰未明体中玄何也夫体中玄正是法身边事岂有透法身之人尚不明法身者乎是知古所认体中玄非明法身句中玄非透法身总之妄生拟议而巳大抵三玄须是一句具三一时圆备不可以前后浅深分一若有缺则二皆渗漏亦不得名玄也至觉范好论古之失而不能深明其失但诋其不合以玄沙三句判三玄而巳夫玄沙三句其语具在彼第一句有云若知出格之量则不被心魔所使入到手中便转换落落地言通大道不坐平常之见今古所云长有佛法知见等语正未出格X量坐平常见者也拟之玄沙第一句不大迳庭哉玄沙第二句有云出生入死广利一切逈脱色欲爱见之境今古云为知见奴使竝无实行有爱憎人我拟之玄沙第二句不大迳庭哉玄沙第三句有云大用现前应化无方全用全不用全生全不生今古但云不涉语言乃取世尊良久马祖答离四句临济三次喫棒等证谓其不涉语言拟之玄沙第三句不大迳庭哉是知古固不识玄沙而觉范非特不识玄沙亦竝不识古也轻呵妄引觉范之过甚矣觉范曰此方教体以音闻应机故明道者假以语言发其智用以言遣言以理辩理则妙精圆明未甞间断谓之流注真如此汾阳所谓一句明明该万象者也得之者神而明之不死于句下故其应机而用皆脱略窠臼使不滞影迹谓之有语中无语此汾阳所谓重阳九日菊花新者也三玄之说本由遣病故达法者贵知其意知意则索尔虗闲随缘任运谓之不遗时此汾阳所谓得意忘言道易亲者也此觉范之所谓三玄也自此方教体至一句明明该万象明体中玄也自得之者至重阳九日菊花新明句中玄也自三玄之说至得意忘言道易亲明意中玄也昔古塔主以汾阳颂分配三玄大乖汾阳之旨今觉范亦从而分之何耶又觉范每呵古塔主不合妄立体中玄等名目今亦暗承而用X之何耶且其释义前二玄亦祇是玄沙古塔主之说惟后一玄不同耳是知觉范所论多任一时之快矛盾若是人每爱其才而遂信其说其遗害可胜道哉觉范曰非特临济喜论三玄石头所作参同契备具此旨甞深观之但易玄要之语为明暗耳文止四十余句而以明暗论者半之篇首便标曰灵源明皎洁枝派暗流注又开通发扬之曰暗合上中言明明清浊句在暗则必合上中在明则须明清浊此体中玄也至指其宗而示其意则曰本末须归宗尊卑用其语故下广叙明暗之句奕奕联连不巳此句中玄也及其辞尽也则又曰谨白参玄人光阴莫虗度道人日用能不遗时失候则是真报佛恩此意中玄也以参同之明暗为玄要复以三玄分判参同大失两家之旨文字禅中亦有一篇与此大同小异又谓参同即临济之句中玄夫同一参同亦同一觉范也所判之不同若此将何以取信于人乎吾观觉范之谬妄视古塔主殆似过之彼一生屡经祸患跉𨂲终身葢有以取之也岂曰无妄之灾乎龙潭考宋景德传灯止载天皇悟嗣石头而不知同时有二道悟一嗣马祖住荆州城西天王寺一嗣石头住荆州城东天皇寺历考唐归登撰南岳让碑圭峰答裴相国宗趣状权德舆撰马祖塔铭皆可据及后达观X颕所引丘玄素符载二塔铭载之益详此无可疑者但丘铭中以龙潭信嗣天王悟此则不能无疑焉予甞考雪峰语录峰对闽王自称得先德山石头之道又鼓山晏国师语录序中亦称晏为石头五叶孙此二书在五代之际去龙潭不远岂应遽忘其所自哉据此则知龙潭信所嗣者天皇悟非天王悟其证一也又龙潭信家居荆州城东天皇巷以卖饼为业日以十饼馈天皇和尚皇每食毕甞留一饼曰吾惠汝以荫子孙信一日自念曰饼是我持去何以返遗我其别有旨耶遂造而问焉皇曰是汝持来复汝何咎信闻之颇晓玄旨因投出家皇曰汝昔崇福善今信吾言可名崇信由是服勤左右据此则知龙潭信所嗣者天皇悟非天王悟其证二也又信一日问天皇曰某自到来不蒙指示心要皇曰自汝到来吾未甞不指示汝心要信曰何处指示皇曰汝擎茶来吾为汝接汝行食来吾为汝受汝和南时吾为汝低头何处不指示汝心要师低头良久皇曰见则直下便见拟思即差师当下开解复问如何保任皇曰任性逍遥随缘放旷但尽凡心别无圣解又一日问从上相传底事如何皇曰不是明汝来处不得信曰这箇眼目几人具得皇曰浅草易于长芦据此则知龙潭信所嗣者天皇悟非天王悟其证三也今此三段所证昭彰如是而丘玄素塔铭中以龙潭嗣天王何得独异察知明是后人妄将崇信改入天王塔铭中以为X争端耳不然必将前三段所证之文一笔抹去而后可以成其说也又张无尽甞谓云门机锋似临济宜为马祖之后此则齐东野人之语也古来同禀一师而机锋各别者多矣岂必尽同如云门法眼同出雪峰若云门当归马祖则法眼又当归石头耶如丹霞投子机锋不亚临济杏山与三圣皆失机于石室则丹霞投子石室又当改入马祖下耶又如南泉父子皆马祖之嗣也而不用棒喝沩山父子皆百丈之嗣也而不事孤峻又当改入石头下耶且予甞考雪峰全录其禅备众格波澜濶大故其语有时似临济有时似曹洞其徒如玄沙长庆保福鼓山安国镜清等皆然即云门虽机用独峻而实语不十成机不触犯且历参曹山疎山九峰干峰其语具在如三种病二种光等语则全本干峰此尤其显然者也岂可谓其同于临济当嗣马祖下也无知之徒固难与辩高明之士可考而知故作是以告天下智者幸详察焉永觉和尚广录卷第十六永觉元贤禅师广录X卍XXX永觉和尚广录卷第十七嗣法弟子道霈重编疏X独诣师造静室疏原夫无动无静者妙道之体有动有静者妙道之用舍静趋动者凡夫之迷厌动躭静者二乘之执若然则晏坐深林株守寒谷避尘氛而弗入甘枯木之弗荣将无蹈二乘之偏辙乖实教之大旨乎是葢有微权也道非静也必由静而后明道非动也必由动而招蔽语云探珠宜浪静动水取应难故我佛设教上根之士则动静双忘超然独证其次则先习定水次发慧光非躭静为休歇之场实借静为入道之要诚能由静而明慧光辉映则山河大地一切境缘谓其洞然无物可也谓其决非他物可也谓其为山河为大地为一切境缘亦可也夫如是则朝市不为閙山林不为寂大千不为富一壑不为贫大众不为多一人不为独虽终身向万仞峰头目视云汉谓其为厌动躭静得乎若生死根未能斩绝水牯牛未免犯稼浪游俗境不知返摄将见心逐境而驶迁智随物而雾惑虽托名大乘其为自欺亦甚矣寿昌独诣师孑影七石山头精修禅寂巳经三载矣兹复于龙津之源拟立数椽以为宴坐之所葢亦借静以求其无动无静者也闽中古号法窟宰官居士无不久味禅悦洞深法喜慨然而施不日而成又岂待余言之多赘乎但动静不相干一句却请师自领荷去道显建佛顶庵疏东崑之口有山名岣嵝岣嵝之巅有庵名佛顶岁月X𥨊久栋宇差脱风飘雨洒雪霰满床道显上人居之垂二十秋今势难仍旧理在更张乃谋重建于余余曰子亦知建剎之意乎昔世尊游山次顾曰此处宜建梵剎帝释即竖起一茎草曰建梵剎竟看他父子唱和如线透金鍼举扬斯事如滴含巨海若能识得此剎则吸尽江西之水推倒大雄之山转大千经卷于半眴之间参剎海如来于一尘之内虽然如是帝释未竖草时世尊梵剎早成就了也还识得么呵呵此二千年前臭烂葛藤是事且置今日斩新公案不免为诸人拈出岣嵝深处宜建梵剎普请诸檀出一只手正好当机领略切莫道神通妙用不如帝释也且出一只手时如何合掌曰珍珠撒出紫罗帐直教大地尽黄金妙高峰建观音殿疏栴檀观音像者先是秋浦上人募造邑中王臣宰官长者居士咸乐助之像既成将择地以居适上人告寂择地未决佥议以妙高峰当三里之中为一邑之镇翠映全城影摇二水宿为名胜之区择是以居大士谁曰不宜于是众不约而集手舁大士像置之峰顶将别营殿以祀之住僧某特来山中乞某一言为劝某溪南之鄙人也滥竽缁侣藏拙荒林奚敢持鸿毛之轻凟大人之听乎既弗克辞乃借大士之灵以告曰经言大士之悳上与诸佛仝慈下与众生同悲与诸佛同慈则慈应而无缘与众生同悲则悲发而X无尽由是大士实无一处无一事无一时不在众生心想中众生亦实无一处无一事无一时不在大士心想中大士日于众生心想中放大光明施大甘露而众生不知唯不知而大士之慈悲益深矣众生日于大士心想中鼓黑暗风长烦恼𦦨而大士不舍唯不舍而众生之苦恼或有瘳乎故大士之视众生如慈母之抚孺子众生之归大士宜如孺子之恋慈母倘背母而他逝则零丁辛苦岂母之弗慈也耶今者旃檀瑞像既巳示现峰头黄金宝殿次当奏成日下某愿人人发孺慕之心回他逝之情拨转向上机关露出通身手眼则云输川委之金帛丽天绚日之庄严又何待吾言之喋喋也虽然如是大士今向妙高峰头放光动地久矣各请直下承当更莫回睛转脑降福山建庵疏建治之东五十里有山名降福巉巖历落雄踞云间每岁中秋居民必备香仪祀月天于其上今上丁卯僧某结庐兹山习杜多之行巳经三载里中士女咸谓宜建庵以便焚修乃谋于余余曰月之为物也悬形苍表流光大地生民借其辉映万彚资其清凉故民咸乐祀之报其功也且其德大有近于吾佛之道者灵照自如亏蔽不能损其光何其明也影现众水大小未甞异其照何其公也触波澜而不散何其寂也历污浊而不染何其贞也循环不失其运何其恒也盈亏不爽其时何其信也光被四洲吞万象而X心实无应何其虗也备兹七者大有近于吾佛之道故灵鹫标之药山啸之韶阳对之濂洛弄之至于寒山道底则曰我心似秋月无物堪比伦呜唿月之德亦云盛矣即立庵而专祀之亦奚不可况能因月而事佛因佛而事心则本觉自昭障不能昏非月之明乎广利无方恩怨不二非月之公乎处喧嚣而常静非月之寂乎居尘秽而独洁非月之贞乎自强不息非月之恒乎孚及豚鱼非月之信乎顺物而应应而无心非月之虗乎夫如是是真能事月者不然不克反求诸心而逐逐于仪文香火之末是媚之也亦诳之也媚之诳之不可以事月况佛乎况心乎兹者降福之役葢将因事月而事佛因事佛而事心者也夫横目之民皆知有月举头见月孰不归心吾将见乐输而乐成之固不待劝而集第恐其不免于媚与诳也故因以广告之云南禅寺结盂兰盆会疏天下之有为者莫盛乎生天下之有生者莫盛乎亲亲也者生之本而有为之原也可弗重欤故夫子独首务于此乃着孝经且曰吾行在焉若我佛张无为之化崇出世之法宜于孝在所略者然考其大戒开端即曰孝名为戒亦名制止曰孝顺至道之法是孝为大戒之本也又经曰使我得成无上正真之道者由孝德也是孝不独为大戒之本亦为六度之本亦为三藐三菩提之本也至于训诸弟子则谓父母与X补处菩萨等许弟子减衣钵之资养其父母父母有正信者可恣与之无正信者可稍与之藏中劝勉不一而足何甞不以孝为首务哉但我佛之孝与世俗异世俗之孝在顺其情我佛之孝在顺其性世俗之孝在资其形我佛之孝在资其神且谓父母之精神逐浮情而变化随幻业以昇沉乃推及于三世无不欲委曲保护俾得措于大道苐以神性之理既微变化之机复冥故世俗莫之能知莫之能信輙曰佛氏无父佛氏无父亦未之深考也夫顺性资神之道固所难明而形情之间亦岂远于人法哉如释尊初割爱入山修无上道道既成乃谒母于忉利为母说法三月而还其国为父说法国人皆化之及父王没躬率诸释负棺以塟弟子目犍连欲捄其母则为说盂兰盆法且嘱诸弟子岁必行之凡若此者皆示同人法特其教迹各异矣建城诸居士请百拙座主于孟夏之朔启讲盂兰盆经至望日则如法设供兼修忏摩及瑜珈施食法是俾其亲神超冥漠之天化移思议之表天地有所不能制惑业有所不能拘其法利殊常岂但五鼎之丰三献之勤以为能孝乎葢其迹则略近于世俗追远之祭而资神之妙唯我释为独至也某归禅有日祀事久虗不孝之罪无所逃责闻兹胜举不觉惭喜交发故不辞笔舌首为唱言凡有亲者请入斯会倘不以余言为妄则幸矣栢山建庵疏X粤自摩腾入汉僧会来吴宝剎碁布几徧域中列圣相承靡不崇重岂徒为是不急之务侈耳目之观乎葢以佛之为教也究极一心之原则孔老有所未发广包十界之外则经史有所未周立因缘以为宗则空有双妙而百家无以置其喙设止观以为门则体用交融而千圣莫能异其辙荡开积劫之迷谬翻示本有之真常故二千年来洞性命之奥穷生死之源者未有不归于我佛者也故其崇奉之间必极其诚敬而金钱谷帛所弗吝矣即其下者或借之以开自新之路或假之以成请福之门虽功在有漏终不唐捐近之可作入道之缘远之必为解脱之因如华严经食金刚之喻是也如法华经聚沙为塔各成佛道是也兹建水之西真武岭之阳有山名栢山者突出天半俯瞰全城千峰顿舞于座下二水交流于席间晴岚夕晖带瑞光而掩映松云竹雨傍佳气而䓗笼实灵秀之所钟吉祥之所集苐隐而未发大有待于今日者也某上人梦𥧌斯山葢亦有年今暂依败屋习静其中而里闬诸老咸谓此地宜建宝方为国祝釐但以山非止于一篑海必资于羣流乃不揣绵力徧干有缘唯愿各弘檀度共赞嘉猷施一文以及百千万文滴滴仝归海若劝一众以及百千万众珠珠普摄网光则栢山虽小终为净国之殊因建立虽粗咸为妙道之胜行矣谨䟽双漈寺造佛像疏X吾闻易之为教也必立象以尽意而造易之道者必忘象以明心象不立则意弗尽象不忘则心弗明故未有不由象而入亦未有不忘象而得者用观我佛之教亦若是曩者灵山会上横说竖说不为不多矣而犹必设像以示之葢以像者象也象之所示者圆言之所示者方象之所示者广言之所示者局学者多以有执着之心观有局量之言所以机死于境神困于虑求其廓然天解不亦难乎唯悬象以立教则言不可得而诠心不可得而计忽然遇于目契于神心与象俱忘而慧光浑圆辉映十方矣彼三百余会五千余轴又有过于此者乎双漈某上人重建宝方栋宇落成但圣仪未备势必次及复有待于诸檀也夫造像功德诸经备载亦诸檀所稔闻者至于由像契心优入觉域则其功德较前功德为何如哉且由心造佛佛即是心假彼他佛成我心佛是又不独为双漈造佛也谨疏北山静室化米疏北岭岧嶤直耸千寻之势东峰横亘常浮万灶之烟清冷云中昔来巳成宝所荒蔓草里今日幸搆蜗庐历六载以修因葢有志矣摄一心以入道乃愿学焉但释种儿孙本无卓锥之地比丘轨范独有持钵之缘祇此凡躯未可指松栢为食素无仙术讵能吸沆瀣而充励功信在于一人资粮必假于众助不免打开布袋便请撒出珍珠X避影山房化佛像疏优填瑞像肇胜化于西干阿育灵仪浮祥光于东震休道䟦提巳灭疑从兜率再生炳焕世表之休明映夺人间之秀丽戒定慧三学离此难求法报化三身祇这便是俨神像之如在敢不敬乎望佛果而知归赖有此矣今既就阴而息影首假立像以摄心欲成满月之容请下如椽之笔龙潭静室化田䟽石塘巖畔珠树映白毫之光龙井窝中金绳耀彩云之色数椽草屋堪为息影之区一片氷心早成逸老之计蒲团拄杖巳结友于青丘雨笠云簑将有事于绿畆但仰山无插锹之地平田少驱犊之塲恒产无存供资有待蒸砂未能作饭烹云讵可疗饥欲求百丈之畴必须甘贽之镪锄头下好穷大义笔尖上请放光明蕉林金仙庵化万人缘买田疏蕉林积翠久覆旧隐之踪金剎浮光远继古仙之苑万松影里不妨揭起把茆十字街头便好打开布袋要得食轮先转的须檀度乐成驱牛未问于平田出镪冀逢乎须达欲从一锄下觅取半箇敢向片楮中寻出万人不辞拈起话头便请各开笑口白水巖讽华严经疏尽大地是沙门一只眼更于何处有经徧法界是华严一经卷更于何处着眼若也于斯领略便巳脱彼X廉纤说甚十种玄门打入不须弹指纵道一真法界笑破岂用回头祇为习障转深无奈尘封难剖若不从音声海震地喧天怎能得光明云辉今映古要入毗卢海里横架铁船且向观音门头直扬影草一声入耳何须更历百城半偈冥心正好直超九界梵音才举豁开大地之心光宝帙初繙顿圆一生之佛果伟哉法力奇哉众生箇箇自具一经祇要自悟自证人人同登此会管取同号同名万石滩头建中元水陆斋疏烟汀云暗雨涳蒙常涨飜空之浪沙碛月明风惨切时闻泣夜之魂绿柳岸头正好垂援溺之手白苹浦上孰能横度险之舟兹某当目连捄倒之日启梁武修斋之仪直教铁围山顿消日下竚看金沙地立现滩前大川漩澴任乘风而利涉客帆摇荡尽破浪而无虞愿出五家之财仝修三坚之法实有征而可信幸勿迂而弗从宝善庵请大藏经疏灵山老人出世一番从无说有舌根拖地虽曰经曰律曰论因机而设借缘而兴若千波竞起万峰争峭要之祇明此本地风光而巳是知大藏之中一言一句竝是诸佛之心髓众生之法药又安论其为权为实为教内为教外乎近日黄口禅雏动轻三藏却记宗下语言棒喝以为生活不知其执滞筌蹄度量佛智在宗而违宗在教而背教其弊正等也兹闻谷大X师飞钖南来寓劒州之宝善禅衲辐辏机固非一而大师门庭广大三根竝摄由是监院心师思请大藏普润羣机时有文学徐君首发大心挥金为倡然大厦非一木之能搆为山非一篑之可成倘得同出一手共赞嘉猷则一文一粒皆浊海之宝帆而佛果之真种也待他年踏着本地风光却向他道三藏灵文原是多年故纸亦有何过鼓山铸法华铜钟疏众生碍于形局于方分寸成隔而不能通其能通者唯声与闻也是知声之所暨最广而闻之所迨最神凡㝢内齐众之法醒众之方舍声闻无能及者今上自朝廷下及僧舍凡警晨昏齐进止必有借于钟岂非钟以声闻为用乃处众者所必资乎至于释典所载冥途闻钟声而苦具为之顿息关内闻钟声而髑髅为之顿碎则其用益神矣鼓山涌泉寺辟草重创能始曹公首建大殿斋堂得山林公乃于大殿之前建钟鼓二楼及方伯申公来游兹山遂捐俸金命范法华铜钟由是寺乃遣僧行乞翼成胜事夫以法华而入钟声以钟声而宣法华俾人人一着耳根即领全经无劳濡滞草庵而顿获家藏不庸走出火宅而稳驾白牛其为福田利益为何如也抑闻之钟之为器也必三合而后成声必五合而后成闻夫声必假于三合则声而非声矣闻必假于五合则闻而非闻矣声而非声则非声之声逼塞虗空矣闻而非闻则X非闻之闻周徧法界矣从此悟入鼓山钟早铸成了也如其未然且待一火功成之后自有大口阿师普为一切人说破在一中上人请方册藏经疏曰经曰律曰论黄鸟一声两声若佛若法若僧白云三片四片世尊从无说有横安龟上之毛众生自有寻无苦索炉中之雪未免空钻故纸恰如痴守枯株若是出格之机定不从门而入怎奈迷封滞殻每惊暗里绳蛇所以说短道长特架空中楼阁法法尽从这里去沙砾总是精金言言不自别处来琼宫现于茎草三百余会谁非摇影之鞭五千灵文尽是止狂之药因指若能见月长安不用更寻就路便可还家汉阳去此不远兹有一中上人戒月久严悲花顿发欲窥大智之域须假多闻之方未转半藏于赵州先请全书于秀水是佛说是魔说直须倒却剎竿非权乘非实乘祇要踏穿漆桶海中波无二味岂计来源门外路有千条均趋辇下三草二木竝资法雨以芬敷七宝八珍一任贫儿之探取笔干舌短弘赞固不可穷蚊负蚁缘流通岂其敢后为题巵语徧告檀门同转法轮的属菩提种草共出宝手庶栽般若根苗谨疏鼓山讽华严经疏鼓山故禅剎也自兴圣肇基联灯不绝七十余代禅化大行至嘉靖间为祝融氏所废鞠为茂草天启复X创延博山和尚开堂大演宗风庶几匹美前休但禅堂岁必讽华严以为日课禅者或以为嫌予谓华严宗法界少林传一心路分两径归本一揆况真实参禅者自古必兼庶务如雪峰沩山皆充典座杨岐兴圣竝作监院岂以一卷华严而遂为参禅者所碍乎又如龙机马鸣皆兼教乘圭峰温陵竝註经论岂以一卷华严而遂为参禅者所碍乎昔杜顺和尚作颂曰怀州牛喫禾益州马腹胀天下觅医人灸猪左膊上此颂若谓是教华严八十一卷出于何卷若谓是禅渠又是华严初祖可知但要明此禅也着教也着不必割截虗空竞分彼此为识者所笑兹因岁例募讽华严故笔此以解其惑若夫因果福德之说兹不敢赘鼓山募米疏石鼓乃省会之镇涌泉为禅衲之渊忠懿肇基以来远历七百余祀兴圣唱道之后永联七十余灯无奈禅风渐替而弗扬所以佛力益穷而莫振加之祝融煽炽遂尔兰若丘墟残碑倒卧莎庭狡兔横眠佛座兹者欲吹久灰之𦦨结茅于衰草之中思续既断之絃竖拂于荒烟之下腰包方集畎亩巳空未及一心而问教问禅方将仰首而唿庚唿癸枵腹何能办道备缘方可安居佛有遗规止资命于一钵僧无恒产但煳口于四方若欲先转食轮必须远遣乞士云门饼赵州茶固是咀嚼有分庐陵米金牛饭便请布施X将来怡山长庆西禅寺重建法堂疏闽城之西五里许为怡山其上葢有长庆西禅寺云寺昉于唐懒安禅师自大沩来居白牛横触耕飜大地有句无句搅乱当时继而稜道者则以雪峰鼈鼻毒气薰满阎浮历代灯传绳绳不绝与雪峰鼓山称闽中三大剎自入明来法灯渐泯以至今日则无论振宗扬教不及畴昔即栋宇之彫弊亦几不可支矣宪长曹公有痛于衷乃极力主张之命住僧募修大殿今经三载功幸告成而法堂倾頺如故居者抱恧游者兴嗟曹公之意犹未释然也由是住僧复发大心再行募化薛居士某则首捐金以为众倡余惟丛林之立必建堂以演法葢以三宝住持虽曰竝重而接物利生莫法之尚佛者主此法者也僧者演此法者也使佛而无法何贵于佛僧而无法何贵于僧且诸佛之所同师羣僧之所共奉为出险之宝筏为破暗之明灯法诚不可一日缓而堂顾可一日废欤是宜缁流之旦夕弗宁亟思缔搆也然檀那之伤今弔古者实有同悲今顺风唿之岂有弗应者乎吾知金帛之委输栋宇之峥嵘可计日以待矣第法必借地而后弘地必借法而后重使有堂而无法亦何贵于有斯堂也万象之中独露身乃七百年来未了公案迦陵玄音不容久歇余又不能无厚望焉诸君其勉之X宝善庵建舍利塔疏昔世尊化权既毕歛彩双林复化为舍利俾流光现瑞永为人天福田葢其悲心弘愿无有穷尽乃尔垂迹于末代也汴之通许县洪福寺故有塔岁久倾𡉏近年因流𡨥至县官取其砖修城得一石匣方二尺启之中藏银匣一贮金像二尊银瓶一贮佛骨一节骨中舍利如黍水晶瓶七各贮舍利若干粒及考其旧碑则宋皇祐初曹后命中官󰢍佛骨舍利于塔之第五层葢宫中历朝所奉悉举而藏之塔中也时宜兴曹安祖大参为兵驿道请舍利一瓶归宜兴拟建塔南岳山中以疾作弗果临属纩以舍利嘱嘉兴曹愚公侍御余次年到苕溪真寂侍御公乃送舍利至托余任其事适值屡岁弗登弗克速成因思金陵匡庐鄮山俱有舍利辉映人天而闽中独未之闻乃欲归闽立塔会心石师暨诸檀越来请遂俾顶戴入闽今议建塔于剑州之宝善葢以剑州为八闽要道而宝善复僻入山中非饮酒茹荤之辈所得过而问也夫此舍利远在十万余程之外历三千余年之久而止于兹丘我闽众生自开辟以来所未见闻者今得遇而躬礼之是岂眇小之缘哉且此塔既成庶几紫磨金身常在说法而一瞻一礼咸沾殊利永为菩提种子矣愿我同伦共出只手罗山法海寺修净土忏疏净土之教本于大弥陀十六观等经称西方有极乐X世界其功德庄严最为第一而弥陀世尊摄诸众生归于极乐其誓愿广大又最为第一众生生者永断诸苦直至成佛无有退转其福德利益又最为第一求生此者伹以净心为本其净心之方或持名或修观或广修众善其简直易行又最为第一故诸经广赞列祖弘扬自佛教入中国来受持之盛获效之捷无有踰于此者但恐无始劫来罪根深重则障缘实多净德难成由是宋慈云忏主依天台教法历考诸经撰为忏法总之以净心为体以三观为宗以灭罪为用以往生为趣事备理圆凡修此者当先发三种心一者直心二者深心三者广大心具此三心然后依之而修则非独罪山可摧黑业可灭当不出道场而可以亲见佛光蒙受记莂即娑婆界内坐金色宝莲之座也兹罗山法海寺尔和上人乃结诸净侣同修此法普为四恩三有布净土之因作往生之缘毋曰有为之功久必败坏将见金刚之种永不消亡倘能各发三心共修二施则金池之花轮日长而菩提之妙果非遥矣谨疏重建鼓山涌泉禅寺疏昔当五代之际象骨峰头玄波海涌其间首出一枝号圣箭子者则兴圣国师是也国师应闽王之请居鼓山涌泉寺唱三毬下事拥毳徒一千五百人禅风大播域中厥后联灯续焰者七十余代可谓罕匹其休者也入明禅风不竞而佛火经声犹自不绝至嘉X靖间以弗慎厥德遂为祝融氏所废鞠为茂草者将七十载万历间郡绅陈公一元曹公学佺始倡复之功未及半力巳告竭以任事者非其人也崇祯辛巳殿复为海风所败岌岌乎不可复支适余自浙东归诸郡绅命余尸其役余见势不可仍乃谋更造时在癸未冬十月也未几世厄阳九事势之难实百千于前幸龙天默护亦得渐次修建于大乱之中七历寒暑而功尚未竣今岁干戈甫定乃仍遣僧行乞葢人心有佛决不以时之治乱而有存亡况佛誓无疆又岂以势之难易而有间断哉惟冀诸檀门各舍不坚之财共补久虗之阙事虽堕于世谛终成胜果之因道虽极于菩提不舍有为之绩谨疏鼓山建中元广荐会疏慨自人事非一天命靡常干坤值否泰之交民物当鼎革之会兵戈劫起尽教血染青山鲸浪祸生忍见尸沉黑海况疾疫继至每闻哭泣之声饥馑洊臻难免沟壑之殍下民无自活之计鬼录多枉死之冤惟仗我佛之良猷可解斯民之毒苦目连饷母乃中元赈济之期僧伽自恣实诸佛欢喜之日亲恩固堪仰报滞魄亦可兼超经演十玄圆顿之妙门可入忏宣十卷梁武之遗教犹存设兰盆于日中圣凡普供施甘露于景暮神鬼同归是为大圣之慈航亦增下凡之厚祉那箇作佛同怀普济之思谁人无亲共存追远之念惟愿挥彼阿堵物正宜圆此菩提心不辞拈X起话头便好各开笑口修长乐龙泉寺疏长乐之有沙京文献之胜区也沙京之有龙泉寺又禅祖之胜区也寺创自唐之中叶咸通中始赐今额百丈大智禅师实脱白受业于兹自唐迄宋殿宇之崔嵬龙象之蹴踏郁郁乎称上剎也入元禅学𥨊衰日就凌夷至明之天顺遂尽化为尸陀林凡一百三十载至万历间故太守陈公玉运丞叶公时敏首倡兴复举僧大正董其役复得其徒常惺佐之由是转棘林为宝方化北邙为净国而四方之考往蹟弔前修者无复彼黍离离之叹矣然乌兔迈往计今巳五十余年屡经风荡雨渍凛凛有大过栋挠之惧夫世运递变物力渐消固无有常而不坏之理但补偏救敝以贻诸久远功则在人也释今弗修将前功且归于何有而后来亦失所凭依则是役乌容缓乎此正诸檀那急出一手之时也宿缘有在时机不再白毫光中正好打开武库紫罗帐里便请撒出珍珠虽家有贫富之殊物有轻重之异而好善一念实靡有间竝自菩提心中流出万善同归皆成佛道正如江河溪㵎以及涓涓之泉咸趋溟渤尽化为咸又安有小大异同之可辩哉或者谓天造草昧之时生民以救死为急何暇营此不急之务予谓世运有否泰佛性无存亡诸佛在众生心想中日转无上法论无有断绝又岂治乱之所能间哉惟在有智者能不昧耳X今日之事为有智者言非为无智者言也为有佛性者言非为无佛性者言也又何辞于喋喋哉谨疏讽经护国疏鼓山涌泉禅寺传法住持比丘某谨卜今年三月朔旦躬率僧众讽诵仁王护国经二十四部祈靖寇氛以绵国祚者伏以势居坎穴臼谁为出险之援祸至坚氷安得回春之力仰于大觉俯𢌿洪慈切念某诞躬尘世寄迹空门木食草衣滴水悉濡于圣泽巖居穴处寸土竝覆于天庥捐顶踵而难酬捧涓埃而莫报何意日中之运遽逢薄蚀之灾饥馑洊臻老稚尽转于沟壑干戈数起士农半入于潢池鲸波未靖于海南铁马正骄于塞北中原板荡阵云染战血成黄全楚陆沉原草将枯骨同白秦关既破兵投刃而鼠奔晋险亦逾官奉檄而草偃害将及乎宗社势必迫于神京近因南北之耗不通以致上下之忧特甚缁衣既弱徒怀献曝之诚佛德可凭恭宣护国之典伏愿金轮永镇鳌极常安锋镝顿消四郊之呻吟骤息𡨥兵远遁万姓之疲困尽纾日月代明长悬无外之炤地天交泰共酿太和之休匝地而大有书年普天而太平垂象某无任激切恳祷之至崇祯皇帝遐升礼忏疏伏以尧天久运八纮戴覆育之恩舜日骤沉四海失依怙之主思修报国之典聊陈用禴之诚窃惟某四依托活六事随身山密林深甘作释氏之子天高地X厚容为圣世之氓跃冶顽金亦是干坤之陶铸不材凡木谁非雨露之资成歌帝力而未能沐皇仁而思报虽乏股肱效忠之力尚有晨昏致祝之勤夫何祸起绿林敢挥戈而犯阙变生宫掖忍鬻国而启关惊轩辕之上升徒仰龙车而莫及悲放勋之徂落欲攀天仗而无从鬼哭神号孤愤上干于白日天崩地裂深痛直彻于赤心空怀寸草之哀诚罔答三春之大化用遵古皇遗范特申虎拜之恭徧举善逝洪名屡罄嵩唿之悃提瑜伽之秘印雨法财于空中显𠶹哩之妙光破铁城于地下修兹圭撮之微善仰答鸿蒙之巨恩伏愿天祚弥隆皇仁仍溥神威广运再造不坏之河山睿德益昌重揭大明之日月挽回杀运跻苍生于仁寿之天歼灭妖氛转鸿钧于清宁之宇某无任激切恳祷之至崇祯皇帝遐升礼忏表伏以天步多蹇适值震惊之时帝德难忘益深孺慕之悃隔幽明而寸心弗易亘今古而大义不磨思报德之无从聊摅诚而致祷臣某等诚惶诚恐稽首顿首上言窃惟贞元运变古今之局何常天泽分彰上下之名素定域中首崇三大敢忘修敬之心释典尤重四恩深怀报德之念蜎飞蠕动谁能背化日光天㵎草岩花亦尽沾和风甘雨普天在宥易地归仁兹葢伏遇皇帝陛下神明天纵英武性成视民如伤类周文之至德律身以俭同夏禹之丕谟夫何国运X方衰遂尔天灾洊至百千万变拮据惟属于一人一十七年焦劳岂纾于半日痛丁阳九之厄苦遭龙亢之殃祸起潢池叛贼布袵金之网机深社鼠逆珰开鬻国之门致使龙驭骤升弃万机而弗顾天容益邈悲九土之何依某等田衣贱品髠发遗氓痴蠢何知出俗甘同于野鹿贫寒苟活无家实类于飘蓬借润恩波愧寸长之无补偷生草野欲百赎而何从徒有梵竺之科少殚缁流之敬上仗佛天之洪愿下集僧行之精诚七日勤劬演梁皇之忏法午夜秘密行古佛之瑜伽用兹善因上严圣驾伏愿睿德日隆天禧益盛游神金阙还着佛日于诸天毓德莲台广播皇仁于九有再祈勿靳宜炤之光仍𢌿否倾之吉廓清妖孽重见宇宙之清宁默巩皇图共喜河山之带砺臣等无任瞻天仰圣激切屏营之至谨具表称上以闻建州孙道台请祈雨疏疏为祈降甘霈以苏民困事今岁入夏以来亢旱日久本府道台孙某率诸僚属徧祷羣祀弗得雨乃差官赍香入山命某代请某集阖山大众持诵大悲神呪开坛之次谨露心章以闻伏以国以民为本牧养之政宜勤民以食为天稼穑之功难废必资雨泽之灌溉岂容旱魃之焦枯何当祝融司令之时全无颛顼效灵之日云屏屏兮风使之漓日皜皜兮雨无以至巳叹其干矣如遭坐甑之炊乏雨以润之孰慰望X云之想维禾穟穟渐悴豳野之黄彼黍离离将藁周原之白种稻翻成畵饼疗饥那可蒸沙乃吁觉皇用宣秘典大慈悲之妙应必能转彼天灾不思议之神功庶可度兹民厄伏愿顿起蛟龙之蛰远震雷电之威叆叇云兴掩蔽乌轮之虐炎滂沱雨下沾濡龟坼之良畴既沛优渥之仁丰亨兆庆终収简穰之利大有书年某不胜激切恳祷之至谨疏诞日荐亲疏疏为恭修梵典追报亲恩事某今岁行年七十孟秋十九日实为母难之辰预于初一日启诵大方广佛华严经二十四部继礼梁皇慈悲忏法二十四部念五日告满仍于是夜设放瑜伽法食一坛白佛回向专荐先考蔡云津先妣张氏范氏各超苦海共证无生者伏以精气为物必借生育以成功引满受身谁非阴阳之幻合亲恩允同三大邈矣难量孝道实首五伦诚哉至德释门极果皆由此而积成孔氏为仁先务兹而立本乃在缁在素之所同遵亦希圣希贤之所共勉蠢兹贱品徒抱凡躯愧为荒谷之废材忝当法门之重寄少遵鲁诰未达作圣之方晚归佛乘久昧明心之旨根尘互发粘妄而难契无为惑业交缠执相而弥增有漏虗此形骸之赋负彼陶铸之恩永言之思每因时而倍切不孝之罪直与岁而俱深兹当昔日之悬弧用作今秋之出否恭崇圣典恪转圆诠六相十玄启遮那之心印七处九会演法界之X真宗罪从心生仆仆而专勤五悔食由法布兢兢而等运三檀修兹寸善之微因用严三亲之乐土伏愿毫光特照金臂垂慈立摧罪山菡萏花中毓妙质顿消惑障频伽声内证无生方尽寸草之心聊酬罔极之德更祈有生咸脱苦轮血属同为净侣是僧是俗共登般若妙门亦步亦趋同游涅槃彼岸庶圆学佛之初愿得畅利生之本怀谨疏永觉和尚广录卷第十七永觉元贤禅师广录X卍XXX永觉和尚广录卷第十八嗣法弟子道霈重编铭真寂闻谷大师塔铭古今大圣大贤之兴于世也虽隐显殊途收放异辙无非范正轨防逸流俾众生归于本元觉地而巳自入明来祖席荒凉稀若晨星加之狂慧竞张滥觞巳极于此非有人焉为之防横决之波回既倒之澜其如众生何哉吾于武林闻谷大师见其人矣按状大师讳广印字闻谷掌石其别号也橘矛隹李嘉善人姓周氏父珊有隐士风母赵氏梦玄武神仗剑率诸甲士拥护其门觉而生师为儿时常于左眼角见一浮X屠悬空而住稍长随父入邑过大胜寺父唿视浮屠师曰我眼前常见此第不识其名不以告人耳此后不后再见七岁从塾师受小学即能通其义父命习儒不愿常瞑目端坐诵秘密伽陀年十三父知其志乃舍送杭之开元寺为驱乌寺为空谷隆禅师道场师既剃度慨然有慕隆之志一日见壁间法界图问其师曰十界从心生心从何处生其师不能答时西蜀仪峰和尚结茆于清平之阴往叩之峰曰汝要会须妙悟始得师曰如何得悟去峰乃教看云门露字师一闻便信直下挨拶至忘𥨊食峰深器之偶阅七贤女游尸陀林话忽有省峰举丙丁童子来求火话诘师曰青峰恁么道法眼亦恁么道如何有悟不悟师曰初以识心凑泊所以不悟后则直下承当便能大悟也峰举拳挥案一下厉声曰恁么则汝大悟也痛骂驱出门师于此直得白汗津津浃背于是更发愤力参年二十四仪峰和尚归蜀师乃离受业入云栖进具二十六从介山法师习台宗朞年臻奥介异之每开讲必征师为座元二十七会城当道请云栖大师开法净慈时万众围绕龙象蹴踏特举师为维那时头角巳浸浸露矣数年来昼则听讲夜则坐禅功夫并进未能纯一及参无幻禅师勉以绵密工夫师乃谢去讲肆摄静于西溪法华山单丁四年或数日不食或一坐连朝因参请渐多恐废已事乃曳杖而去乞食民间寻上双径结茆于白云峰下影不出X山者六载看亮座主参马祖因缘疑不能释一日见黄瑞香花忽大悟作偈曰却是虗空讲得经碌砖瓦砾正堪听向来扭揑娘生鼻错认葫芦作帝瓶从兹碍膺之物巳释然矣于是出山至云栖受菩萨戒朝夕请益遂尽得云栖之道至宜阳参龙池幻有和尚适池负暄堦下师问曰和尚在那里池曰恰好不在师即展礼池便𢹂手上法堂人事毕池曰昨日上堂举黧奴白牯话虽有进语不惬老僧意子作么生道师应声曰三世诸佛不知有黧奴白牯却知有从来迷悟不相干如何教他出得手池复出所着德山托钵颂示师且曰汝别颂看师即颂曰末后之句有也无德山父子太誵讹同条生不同条死活得三年恨转多池喜甚谓师曰何不承当此事共相唱和师不自肯池曰更欲如何曰视圆悟大慧为多愧耳池抚然曰当今学者未会先会那能得不自肯如子者乎老僧当避一头地矣盘桓数日濒行池送至门外抚师背曰老侄我还疑你在师曰甚处疑某甲池曰如何是密启其意师曰今日不打宜兴转池呵呵大笑师顶笠便行北游五台还至径山时海内禅席寂寥吴越间至不闻名字师甚愍之乃与髻峰诸师议始剏禅期于观音殿继复结期于莲居永庆英衲骈至尅期煅炼多有喷地一发者时仪峰老人复来自蜀师因得益征玄奥重辩差别印明济上之旨无何峰归师乃隐于湖之菁山寒苦特甚因得痞疾众劝出X山壬子将还双径取道瓶匋止宿丁道者家丁以瓶匋为双径两目之孔道而行脚师僧无所託宿欲竖茎草为接待之所乞师主其事师虽志在巖扄而大悲愿重闻斯恻然遂鸠同志四十八人各捐衣钵草创数椽聊资云水之一宿适朱平涵相国入山礼紫栢大师灵龛闻其事深加叹赏乃为购地为址既而缙绅诸公皆竭力赞成不数载郁成丛席乃移真寂废寺旧额名之戊午秋师以接待之事苟定仍欲巖栖以遂初志乃以院事託一善上人杖笠南游隐于建州之废寺凡三载而为踪迹者所得迎请络绎于道师掉头不顾会一善迁化乃从众请而归归则稍稍经理即请净慈玄津法师主之师乃退居无何津师迁化师不巳复视事时四方衲子参请如云众至五千指规约之严整僧行之精勤称江南法社之最矣庚午复以丛席属长明玄箸法师而自为峨嵋之游因病乃中止于楚之黄安建州宝善徒大坚与孝廉徐公天倪等闻师在黄即往迎归宝善浙人复往请之师曰候七旬不掩息当归耳甫及四载而玄师复化去众乃请师复归真寂实崇祯乙亥正当师七旬之年也师既启行闽人唿道遮留舆不得前及杭杭人忻忭踊跃以为师从天而下也明年曹安祖大参延师于荆谿度夏秋七月归自荆谿徧历旧游诸处众颇疑之腊月八日说戒毕即示微恙至十七日戌刻泊然而逝其逝前一日犹手书与径山长老送X仁王经劝其展诵报国复索纸书诫语云某老矣今更狼狈之甚切思丛林虽建行法初未加勉汝等当各务本参加功运行以报佛恩皇恩此老僧耿耿一片热心肠也余更无所言师器宇清和定动严密初剃染时归省觐辞行母送之曰三朝媳妇一世禅和子其勉之师常言我于此两句终身受用不尽故师生平滴水滴冻不肯一念自弛其服膺深也常与无尽法师修法华忏于胜果寺入观时闻噼地一声如大山崩不觉身心俱释以问尊宿宿曰此罪灭相也师虽洞透祖关而惩世俗之弊终不以悟自居当丛席既成径山僧众云集恳师开堂师坚持不许及自闽归司理黄公与诸檀护复以为请师曰我孀居久矣复更适人耶教家三宗鼎立师皆能洞晰其微时或为众演说闻者靡不心服常与三宗诸师论议屡能屈之师游五台时月川法师出示正量论师力辟其非往返数日川卒无以应其化导法众则禅教双举不局一途然必以尸罗为之闲学者少逞知解师必深锥痛札未尝少假期于爆断命根而后巳其于古德机缘则多有偈颂别出手眼其问答语句则机辩自在绝无定轨然皆严诫不许录故知者鲜矣大抵师之一言一行无非力为大法隄防至有蒙众诮而弗恤犯众怒而弗顾者庶几使学者于衰残寥落之余犹见汉官威仪然后知师闲道之心独苦而维世之功独深也师主丛席二十五年建道场二X所度弟子千有余人其得戒弟子万有余人若夫彤弓紫绶屈节而问道者则不下数百人也生于嘉靖丙寅六月十六日寂于丙子十二月十七日世寿七十有一僧腊五十有八至丁丑年九月初六日弟子奉全身塔于孔青之阳其所编集有宗门警语二卷门人录其遗语凡四卷先是某癸酉春一见师于建州遂有水乳之契因付以大戒明年春推主鼓山今春讣音至千里赴弔而诸缙绅遂以虗席见命且属以塔上之铭某以受知之深义不敢辞乃为之铭铭曰祖庭日晦狂慧转蚀痴执昧空卤莾何极唯师屹然挥戈之力一心独证万行俱饬众道用扬师道用抑厥化弥弘厥精弥翕云栖为师永明是式后学之标前圣之翼孤塔凌虗过者心恻亿万斯年永悬杲日博山无异大师衣钵塔铭博山无异大禅师既迁化弟子智誾辈奉全身塔于本山栖凤岭之阳吴宫谕应宾巳为大书特书铭之而弟子之居闽中鼓山者以师实开化鼓山厥功靡𦕈特请衣钵拟建塔以寄永思力弗克就今春某自浙归闽众复请住鼓山乃率众建塔藏衣钵于钵盂峰之前去师迁化则十有二年也众谓塔不可以不铭复请于某某于师为法门昆季而实禀具于师且相依三载屡尝法味有师资之义不可忘也但自师既没虗空中忽有坑壍未得焚片香于栖凤此实某X之隐痛而不能言者呜唿铭师之塔乃在今日也耶据状师讳大舣一讳元来学者称无异和尚龙舒沙氏子年十六有出世志逸游金陵过瓦棺寺闻雪浪师讲法华喟然叹曰是法非思量分别所能解习讲何为遂弃去遇五台静菴通和尚乞为薙落通诏习空观每观心露地身土湛如如是者五年别通往参无明老人于宝方及见以为一簑笠翁尔乃入闽止光泽之白云峰仍以空观为事一日因宝方印宗上座到勉以参究因举船子藏身话忽疑情顿发凡五十旬有半于赵州有佛无佛处如释重负遂作心经指南寄宝方方立焚之复书云直待饮光破颜别出相见而印宗亦勉以偈有低头始见月孤明之句师犹自负所见以为老人或不我知也乃趋宝方尽呈伎俩曾不得其一颔居再阅月形色枯瘁望之似木鸡矣一日从赴玉山途中扬扢洞上宗旨时得印可忽问佛印云蚁子解寻腥处走苍蝇偏向臭边飞是君耶是臣耶师曰臣边事方呵曰大有人笑汝在师曰前何以是今何以非方曰此一非一切非矣既达辟人端居顷间闻护法神倒地不觉心开呈偈曰玉山诱一言心灰语路绝几多玄解会如沸汤浇雪没巴鼻金针好因缘时节梅蕋绽枯枝桃花开九月触目如休辨别急水滩头抛探篙溺杀无限英雄客方曰一到多门又到门后别居宗乘堂三载一日覩登树人始彻源底趋谒宝方入门便拜方问近日事何X如师曰有箇活路不许人知方曰因甚不许人知师曰不知不知方举婆子烧庵话诘师师曰黄金增色耳复举玄则龙吟雾起公案命师颂师援笔立就曰杀活争雄各有奇糢煳肉眼岂能知吐光不遂时流意依旧春风逐马蹄方笑曰子今日方知吾不汝欺也师自是佩离文字印入正徧知海香幢剎土涌没毫端多闻总持得大无畏正偏妙挟圆顿双销不知五位之为三玄六相之非三堕矣方乃命首众万历壬寅夏往信州鵞湖圆戒鵞湖亦以元座属焉是冬隐静于丰邑之博山凡三阅寒暑邑刘孝廉崇庆郑节推维城杨别驾时芳请师住博山能仁禅寺虽草昧乎禅律威仪居然三代礼乐戊申年无明老人开法于闽中董巖乃召师分座说法师不得巳勉为一众举似家珍而博山宗风遂震天下故六和麇至四事云臻久之金碧荧煌园林葱菁而据灯王师子称八百人善知识矣闽中鼓山大仰诸剎亦屡请结制频垂鞭影时宇内名流载自纶扉圭弁洎乎墨绶铜符西向而咨北面而礼者多至不可殚述崇祯己巳金陵余开府大成仝文学陈丹衷闻所闻而至见所见而慕乃谋诸缙绅邀请竖法幢于天界魏国徐公首先归依由是狂奔暱就号为四辈弟子者指以万亿计师圆音曲唱无不人人各欣所得及归輙营窣堵经始子来忽命简录方丈若远行者之戒处守未几而大悲之疾示矣延及经旬师曰会当行矣遂有X遗训漏当子夜坐脱翛然时崇祯庚午季秋十有八日也却顾来时万历乙亥仲冬念有九日僧腊四十有一世寿五十有六踰年辛未孟冬念有一日奉全身塔于寺西栖凤岭之阳师所自筮也师慈容满净道骨坚凝眉釆烨然春秋在颡法筵清众不肃而严刈麦负薪无不人人委蛇详叙若有深湛之思者为法求人婆心彻困而高提祖印把断要津相似悟头推入活埋坑里痛与钳鎚故三十年中不少当机罕闻付法终不以如来慧命博禅雏手中瓣香矣有所请益唯勉以真参实究深戒知解如鸩毒焉其说法之语如雷震如电激如云蒸如瓶泻如海若弥漫莫可涯涘三百年来实鲜匹其休者当此魔罗竞起之日瓜印之徒尘沙蔽日使无有力抗之者将大地僧伽尽化为波旬孽子而师独能唱道于晦冥否塞之秋有若还鲁阳之三舍焉其卫道之功岂在禹下哉所手着有禅警语拈古颂古净土诗宗教答响宗教通说凡十余卷语录则信地说回源录钖类法檀归正录剩录凡二十余卷竝行于世乃为之铭铭曰宝镜三昧雾隐尘蒙寿昌崛起如日涌东吾师继之厥化弥隆圆炤无外赫赫日中云包雨笠万派朝宗公孤以降靡不景从拣魔辨异祛惑破梦唯师一人壮哉释雄屴崱岧嶤势压羣峰衣钵斯藏高入穹窿说法音声海涛天风千载之下式此遗封博山古航舟禅师塔铭X佛祖之道至今日而敝极矣其敝也以多言言多则道愈晦道愈晦则行愈乖至于行愈乖而尚何言哉今海内开堂说法者至百有余人付拂传衣者至千有余人世谓宗风之盛莫过于今日而予谓宗风之衰实莫过于今日求其言行慥慥事理函葢称善知识者指不能多屈则吾不得不于古航禅师一倾心焉据状师讳道舟字古航晋江郑氏子父我翰母苏氏周岁失怙苏氏和熊畵荻俾就外传师天资颕异嗜学能文郡中诸大老罔不以大器期之少尝娶妇以弗顺于苏苏命去之师不敢违及苏谢世师乃弃家寓于承天日诵金刚经不辍林季翀宗伯雅重之一日因阅寿昌语录至问僧死了烧了作么生是你本性心大疑之时闻博山盛化欲往参叩林季翀宗伯遂成其志送至博山落发时师年巳三十有八也落发后领行堂职夜坐不语堂目不交睫者三月适金陵余集生中丞访道博山乃延师至金陵闭关于乌龙潭山以青布直裰併偈贻之偈曰君不见天目山头石作船高峰大士居其巅三十余年缨络粥至今人把清名传吾徒静室亦何有口不开兮足不走赤身唯剩两条眉白手空拳夸抖擞又不见朗公禅锄为枕子草为毡佛法世缘何所似磐石多恣白昼眠吾徒不闻锄与草磐石藤萝何处讨开窓只可见青天一道灵明光皜皜莫将此际当寻常光非照境境非光倐然廓彻通无碍便是心空及第郎师领偈X参究益力凡两载乃有省谓刘心城居士曰吾今于无可奈何处得窥其巴鼻矣会金陵诸缙绅延博山于天界开堂师出关司客及山归师仍入关明年博山讣音至师乃返钖博山及丧事毕遂归闽时回龙众僧慕师之风延主丈室居三载乃归泉隐于德化之戴云戴云峭削万仞人迹罕至师枯坐一室苔钱满砌葢四载如兹也丙子会林宗伯致政家居乃延师出山挂钖于郡之承天是冬余集生中丞以雪峰来迎丁丑春师乃莅彼建天王殿仍修诸屋以僧众乐于放逸梗化者多乃谢去之王京台太卿延至西禅过冬明年余集生中丞黄元公司理乃请归回龙开放生池併子院余黄为记石己卯冬信州刘出子春元以博山主席久虗率众请师继之辛巳秋往建阳议卓庵于凤凰山之下壬午始鸠工结屋得张沈黄诸居士共勷成之先是师出家时常带二木主以行迄今有是役为祀先计也故名之曰报亲庵成复归博山甲申冬惠藩驾临信州特来归依赐紫衣一袭乙酉秋辞博山入闽会当鼎革之秋戎马纷驰师乃避入深山居无定止至戊子复居报亲凡阅八寒暑道风愈着若贵若贱罔不景其芳躅四方衲子来参者师如銕壁千寻绝无肯诺多望崖而退乙未春三月始示疾然尚视事如常至八月望日疾革乃召诸檀越嘱后事文学张九生问一口气不来时向何处安身立命师曰政好安身立命张曰莫便是和X尚得力处么师曰何得认奴作郎遂跏趺而逝时八月念五日酉刻也回视师降生于万历乙酉年三月十二日戌时得世寿七十有一僧腊三十有四门人收其遗稿凡若干卷刻行于世以丙申年十月初二日塔全身于凤凰山之阳厥子济益然状其行请予为塔上之铭予以法门之眷得纳交于师其实未能染指其法味又安敢轻相涂污哉然予观师之鸿才硕学如斯使其坐曲盝床说黄道白簧鼓一方实优为之而甘三缄其口深藏若虗是岂小丈夫之所能为哉且予闻其天性狷介素履端方孤风峻节表表于世路人亦能言之即此知师之意谓当兹末造主法者多空腾口说故师以不言而躬行挽之也是师于法门实欲回既倒之狂澜其所虑为甚深其所操亦为甚苦耳故不辞谫劣敬为之铭铭曰明道以言非行莫造如归本乡运步方到痛兹颓风孰为明导爰有报亲独能允蹈抗节云霄幽贞自好雪岭梅开霜空月照卓哉良模前修是傚后学钦式是以身教为破梦雷为援溺櫂哲人既遐高风难绍维兹𡨔堵白云长绕贞珉斯藏如日永耀寿塔铭甲申之春乌程陈白菴太守以予老且病为营寿藏于涌泉寺之西畬继以世难阻弗克成迨辛卯冬功始竣而予老病益甚因思圹中片石后人必欲邀荣光于峻秩假藻绘于鸿章是重予之愆也然考古诸X师有自状其行者有自铭其塔者世所共传不以为非廼效颦而为之予名元贤字永觉建州建阳蔡氏子禀性枯淡不乐世氛又才实迟钝不善趋时故虽习儒业为邑诸生而每怀出世之志至年四十始弃妻子往建昌寿昌寺礼无明和尚落发未几谬承心印及和尚迁化往依博山三载又归闽隐山一十二载灰头土面拟与草木同朽一日因谒闻谷大师力勉出世遂推主福之鼓山因以大戒付之时年巳五十有七矣继而历主泉之开元杭之真寂劒之宝善后复归鼓山廼重创梵宇诸所撰述并语录凡二十种计一百余卷竝不藏丑拙恣世指摘呜唿生平履历浑如昨梦一塲败缺难免高鑑其入道为最钝其出世为最迟其应世为最拙又不能广罗英衲以张大其门庭较之诸方若跛鼈之望飞龙何足道哉今年巳七十有五不久将化为异物故预为此圹以待亦预为之铭铭曰是谁髑髅建兹𡨔堵寿昌之儿石鼓之主不通世情一味莾卤志大言大眼空佛祖据兴圣座呵今骂古役鬼驱风重建兹宇撇下皮囊掩藏荒坞莫道无口有声如虎生耶死耶请绎斯语广告来者谁继吾武方镜铭厥体则方厥炤则圆物至斯应我自虗玄切忌觅于影后直须达于鑑前端砚铭X禀形端穴効职祇园色玄而紫德润而坚静以制动方以待圆身含雨露面带云烟一点实心浑不改任渠众手几回旋鼓山钟铭维圆维密爰寂爰虗发必以时应而不逾吟风敲月白云之区弗靳鲸音用醒昏衢今日之可依以为范者其唯斯乎开元寺钟铭闽中首剎伟矣开元惟兹重器用赞干坤鸣风敲月远齐晨昏虗而弗匮静而能喧圆通并德幽明戴恩万姓共禀千古永存瑞石铭松岗翁家居叶溪之浒得五丈夫子皆英敏秀特挟重赀游齐鲁燕赵间家日益硕而好义乐施屡为邑侯所旌既谋广其所居始工于万历癸卯至天启癸亥而工告竣落成之日适于扁溪之旁得一石焉其高及丈奇峭如侠客秀润如文彦挺直端严如正士立朝葢非常石也夫以非常之石居于寻常耳目之地历亿万斯年无能得者得之乃在广厦落成之日谓非应维新之会出以兆永昌之庆乎于是移置于大门之内别作亭以对之名曰瑞石乞予铭铭曰韫玉之粹凝川之精朴而且文秀而犹贞抱质太古作瑞来今比德比业永以为征X永觉和尚广录卷第十八永觉元贤禅师广录X卍XXX永觉和尚广录卷第十九嗣法弟子道霈重编论赞建州弘释录论赞达本论论曰禅那一法徧在诸乘悉从修证并落格量唯达摩直指一心强号为禅无修证格量之可言正如轮王髻珠尊贵无上非他宝可并亦如灌顶王子虽在襁褓非朝臣可拟亦如金刚王剑杀活纵横无不自在非轨则可局故为僧者必首重之倘舍此而他务虽苦行积劫终堕半途非善术也我建自唐马祖首开甘露之门嗣是分灯续𦦨在处昭灼入传灯者四十余人至于宰官居士田父村媪亦得与沾法味同入宗镜猗欤盛矣胜国之季禅学寝衰然铁关晚出犹有古尊宿之风至于国朝则慧林久凋正脉巳失学禅之士指不多屈即有一二称善知识者要皆认奴作郎守鼠为璞反不若专修白业者之为得也呜唿碧水丹山千载如昨俯仰凭弔岂胜寂寥余于是有重慨焉显化论X论曰释氏之学道其本也通其末也法当务道道成而通发矣若意在求通则必失道道失而通得是为魔事况通亦必失乎故正见者宁得道而无通非厌通也法不可务也且通之法大略有五有修大乘而得者有修小乘而得者有修凡夫乘而得者有修外道法而得者有因宿习感报而得者大小不同邪正亦异未可槩而齐之是篇如瑞巖扣氷则古圣垂迹无可异者其余或偏获小果或尚滞凡夫或落鬼伦或出外种或亦大权菩萨方便摄化既有数种差别不容槩抑讵可俱扬在俗之士固莫能辨出俗之英应知所务若徙见异迹而生欣必将流邪辙而莫返可不慎欤崇德论祖庭秋晚狂慧竞兴明道者多行道者少夫明之将以行之也明之而弗行与未明何异且假此以钩显誉营厚殖则虽机辨自在说法如云吾以为直一裨贩而巳兹篇所录并积粹纯诚之士虽契悟弗逮马祖神化难齐扣氷而依教行持动不踰矩陶鍊之极终归圣果又安取狂慧之诩诩哉若夫闇修之士或道大而知希或德成而遇蹇形晦声泯物色无从则非兹录所能尽矣辅教论论曰儒释分教门户逈别大儒融之以神理则千差顿忘小儒局之以格量则一尘成碍此大儒所以辨X不禁而自泯小儒所以谤欲息而不能也昔自六朝以来谤佛者不少皆以私意揣摩自成水火其于我佛之藩尚隔万里即如昌黎一人毅然以道统自任而原道诸篇特昏昏醉梦语耳至于宋室诸儒实非昌黎之比第于梵经皆粗浮一往不能深穷其旨故困于知解而不信有绝解之境束于人伦而不知有超伦之事所以有异说之纷纷也兹录诸儒则不然竝皆徧参诸老深躭禅悦未尝株守本局夫诸公皆天挺人豪地纵神智而卒不能谤佛则佛之决不可谤明矣彼黄口浅学毫无所窥而借口前贤妄生横议抑何其不思之甚也噫栖贤澄湜禅师传赞禅学晚进妄意高远輙谓戒律不足持三藏不足阅傲然自恣以为身在三界之外而不知巳落泥犁之中矣今观湜禅师律身精严动不踰矩晚年三阅藏经以坐阅为未敬乃立诵行披之呜唿真万世标表也雪窦不合而去自是雪窦不奈习气何若黄龙南依之最久可谓善依人者天宝逆川智顺禅师传赞逆川初住天宝未几即弃去继而住归原住东禅住雪峰皆如之散财退位于方盛之日非大丈夫能然乎古有称大知识者一院之间恋恋而不能割以此观之逆川真万世之师也独其语录今不传惜哉金道人烧身传赞X烧身之法大乘所开小乘所禁意以大乘则悲愿既重忍力巳充故可开开之者或为供大法而烧或为护大法而烧或为说大法而烧其为益大矣小乘则自利心重厌苦情深急欲烧之为益既𦕈况忍力未充临危而失其正念则其害可胜道哉世复有为魔所着者或有贪身后之名者或有激而为之者既非正念必招恶果可弗禁欤是篇如哀公化后得舍利数合金道人于空中掷下僧舄一只其为可烧无疑矣第恐无知之徒妄相倣效则余未见其可也杨文公亿传赞大年见地超旷不亚慈明且于告终之际洒落自在归处分明真没量大人也史氏称公性耿直尚节义真宗欲立德妃为后命公草诏使丁谓谕旨公弗从丁谓曰勉为之不忧不富贵公曰若此富贵非所愿也公之所守如此岂学禅而弗验哉说者乃谓其闻命而惶惧失措以此诮公之禅亦弗之审矣岂有于生死关头自在若此乃于寻常利害之间反尔动心耶此必当日柔小之徒巧生诬谤而传闻失实遂有吠声之讥也胡文定公安国传赞文定彊学力行志在春秋忧国爱君远而弥笃其于禅学深参独到又如此则禅何害于忠孝哉世之不达者輙谓学禅有害于忠孝夫亦未之考也昔宋游定夫先生与吕本中书曰佛书所说世儒亦未深考X前辈往往不曾看佛书故诋之如此之甚殊不知其破佛者皆佛自以为不然者也定夫可谓知言哉朱文公熹传赞文公于释氏之学或赞或呵抑扬竝用其扬之者所以洗世俗之陋抑其之者所以植人伦之纪葢以身为道学主盟故其诲人之语不得不如此耳公晚年有斋居诵经诗云端居独无事聊披释氏书暂息尘累牵超然与道俱门掩竹林密禽鸣山雨余了此无为法身心同宴如观此则其有得于经者不浅非特私心向往之而巳也鼓山寺志论胜蹟志论论曰昔王敬美谓兹山以峻名以登眺胜灵源之外奇丽无闻而议者犹惜其不到凤池而白云洞尚未辟也葢山中诸胜奇秀则称灵源超异则称凤池怪险则称白云三天门若夫登高眺远兼收山海之奇为八闽之独胜者则屴崱无尚矣故今古名贤杖履而游叹赏之不足继之以歌咏者趾相错也然吾以为善游者葢亦鲜矣倐然而开豁倐然而幽郁倐然而身世可捐倐然而尘埃难脱岂游之义乎岂游之义乎孔子曰登东山而小鲁登泰山而小天下固当自有别论也建置志论论曰涌泉之兴废路人能言之也夫亦知易之道乎X易曰上栋下宇以待风雨葢取诸大壮取其四阳之方盛也亦取其盛而未极也又曰栋隆吉以其刚而得中也栋桡凶以其刚而失中也岂非以宫室不欲其过盛且必有刚中之德以待之不则有栋桡之凶而巳昔涌泉之盛也飞甍峻宇巳极人间之鉅丽犹赖有德者居之庶可持盈而不坠厥后以凉德处盛极之势如之何不至湮没乎故虽以列祖之德闽王之威而曾不能与樵竖之火格数也亦理也今兹再造二十余秋尚弗逮古人之半而居者多以缺陷为耻游者且以观覧未壮为嫌独不思古之学佛者树下可宿冢间可居今之涌泉固非树下冢间之比况刚中之德未闻而妄希栋隆之吉无论其求之弗得营之弗就即能媲囟美前规亦安能保其无栋桡之凶乎是亦未讲于易之道也僧宝志论论曰闽中诸剎首必推雪峰而鼓山实次之岂以巖峦之秀丽登眺之奇伟哉良以列祖之主斯席者率皆慧光浑圆足以辉映人天而光大我觉皇之教也故古之名贤如张德远李伯纪赵子直朱晦菴辈皆能降心折节相访于深林僻谷之中岂非以其人有足重者乎胜国以来风渐不竞至国朝而斯道绝响矣此其故何哉葢宋以前称住持者上必奉诏旨降香次必由监司举请故兹山皆极一时之选胜国但由广教考中宣政给札此可以致抱道之士哉洪X武永乐间则由僧纲举报僧录给札宣德以后竟置不问由是裨贩如来者率以其力攘之窃十方之公物润一家之私槖子孙相继醉浓饱鲜又安问佛法之何若哉重兴以来稍提唱斯道庶几复见汉官威仪然当此魔罗竞起之日危如一发引千钧而欲希踪宋唐不其难乎不其难乎田赋志论论曰膳僧必以田居田必以德德之所在田必随之田之所在害必伏之昔鼓山之盛也僧众万指施者唯恐其后故虽于邪万亩无敢觊觎及其衰也谁忍其以檀信之膏腴恣无赖之嗜欲乎由是豪强扼而夺之海波荡而吞之官府且用其六用其八而莫之恤矣余昔来鼓山见廨院僧尽其岁之所歛尚不足以完官鞭笞既急日夜唯豪家之镪是求其不至于产尽僧亡不止也此其咎果安在哉今俗僧率营厚殖以遗子孙者其请问之鼓山艺文志论论曰鼓山之名唐以前未着故诗文亦少见闻朱梁时有徐寅灵源洞记及十二咏皆轶弗传自宋以后始见篇什而传者葢亦寡矣至我明永乐间僧善缘始辑之为灵源集嗣有僧古鑑再辑之至万历间谢武林徐兴公始为志搜罗称大备焉迨今几三十载兴公复收之为续志余乃得因二志而更益之葢斯文未坠人握隋珠将来源源未有艾也予独悲夫X江山如故佛国长存而搦管登坛者卒如浮云幻影倐忽有无虽曰名存实将安在况久之名亦不存则立言称不朽者不亦难乎是必有贯今古参天地卓然而不可泯者固不在区区名字之末也或者犹思希踪韩柳比肩李杜谓名决可不坠愚以为韩柳李杜特雕虫刻楮之雄而巳丈夫竖立可不图其大哉杂志论论曰兹志所载俱非大节所系似亦可略然尝徧读儒家诸经及历朝正史岂非传世之大典哉其中鸟兽草木之繁器用文物之富非博及诸书者鲜能尽通故知大舜询及刍荛诚为至训礼失必求之野决非谩谈昔闽人有吴海者谓诸子百家六经之贼外纪野录正史之贼欲尽去之不知楚之萍实鲁之爰居汉之刼灰又孰从而辨之哉予谓君子之学当先其大而后其小务其本而游其末则片言只字异书曲典皆药笼中物也然犹见世有负盛名称博雅者日探讨琐僻以自张至于身心性命之微礼乐刑政之大古今治乱之故率皆卤莾涉躐间有陈论如魇䆿中语则何其隘而鄙也譬之井中之鲋乐升斗之水以自濡而溟渤之沧茫浩渺非所愿矣请扩而大之不亦善乎温陵开元寺志论建置志论论曰紫云旧剎故域甚广居者亦尝万指自永乐之X后主席又虗禅风渐泯高明之衲云散四方而守鸡肋者视为故物德既下衰外檀弗至地广人稀睥睨斯起由是寺之不能保故域者十之七八矣然犹赖为绵蕞所设之塲故经声佛火不至全销也近年戒坛法堂巳复大殿亦幸鼎新则似当七日来复之会在人益善其事以应之则为临为泰未可知也若徒芥蔕于故物之未归而厥德弗修则虽疆宇尽复又将何以居之乎若能懋修厥德则虽敝寮老屋尽可跏趺固不止蜗庐草舍仅容七尺而巳也况人心有佛各能放光安知黄长者不再见于今日乎是在诸君之自勗耳开士志论论曰余作开士志而叹紫云之多贤也非吉祥殊胜之地能有是哉然自桑莲现瑞以来几及千载古如斯今亦如斯何古则圣贤辈出而今则寥寥绝响也语云嘉羽生应龙应龙生凤皇凤皇生百鸟其势必渐下耶抑法运下衰圣贤隐伏今之不逮古非独一剎耶呜唿此岂可以局志道之士哉凡有待于外者时与势得而局之无待于外者非时与势可得而局也故春秋虽厄不能局仲尼陋巷虽贫不能局颜渊首阳虽困不能局伯夷叔齐是在有志者之自立耳若夫规厚殖逐荣名旦夕孳孳不能以时势自安是惑之甚者也悲夫艺文志论X论曰呜唿吾于志艺文而叹不朽之难也世书称不朽者三立言居其一焉夫言固可传言而不文则不传有言而文矣而犹不传何也或曰以其人不足传也夫夏殷之礼且无征矣尼父六经且失其二矣岂人之果弗可传哉呜唿幻化匪坚虽远必亡天地且不能免而况于人乎况于文乎吾释自有不可灭者在有志者自勉之耳田赋志论论曰紫云寺产乃唐宋以来众檀所施僧赖之以存活而输官税供里役一如民间非有耗于国也至于近世谓僧非民且耗国忍为变卖之议及请给之谋非独无以施之且扼而夺之产巳失十之五矣至嘉靖间防倭事起当道抽其六饷军巡抚金公且征其八至于今日军巳撒而饷不减又有加焉如之何僧不穷且窜也昔紫云高僧有弘则者王公与之膏腴谢不纳有栖霞者州牧王继勋为广其居殖其粮固辞曰毋为子孙累有禹昌者人施其膏腴则曰有是吾子孙其不免狼虎矣今日观之三师真伟人哉永觉和尚广录卷第十九X永觉元贤禅师广录X卍XXX永觉和尚广录卷第二十嗣法弟子道霈重编诸祖道影赞真不可邈邈者非真影不离形形实非影若从有影迹上揣摩奚啻水中捞月若从无影迹上揣摩犹是空里生花有无既去毕竟作么生普化尽力翻箇筋斗志公出手剺破面门将知费了多少盐酱虽然如是事无一向方有多门今此描摹虗空之眉目指点梦幻之行踪巳朽葛藤重为扶起积年赃物尽底掀开其于巳往诸祖果是一耶是二耶但是一等之机法缘在兹莫道全身未露便巳觌面相呈了也呵呵不因夜来鴈怎见海门秋僧宝之始憍陈如尊者歌利挥剑早巳说破鹿苑初唱唯师首和一箇耳聋一箇话堕热瞒大地居僧上座禅宗诸祖初祖迦叶尊者一花才拈千圣胆落遇无知汉微笑而作死柴头火今古辉烁还是禅宗初祖么错二祖阿难尊者百千佛法舌根吞吐多闻总持何为禅祖倒却剎竿老婆心苦虽然莫道齐一变至于鲁三祖商那和修尊者X青林悬记瑞草知期尊者崛生乃应其时以毒破毒龙何能窥施地建剎返被渠印破面皮四祖优波毱多尊者是十七非十七话分两橛着甚么急震动魔宫成梦事室筹充满曾无一毕竟有甚长处眉横鼻直五祖提多迦尊者我师出缠智犹彼出屋日至今尚自仰余辉不是其人见如漆呵呵此葢梦话原非真实炤烛有无俱莫识六祖弥遮迦尊者昔生梵天既逢亲友支离累刼是谁之咎冤债相逢落这窠臼原来一步不曾移始识三三原是九七祖婆须密尊者金云浮葢毓圣之土手中执器还家之路说法等虗空分明落分疏岂容梵王帝释却来当面涂污正好噼嵴便打庶几于佛悬记不相孤负八祖佛陀难提尊者义即不论虗空难钉论即不义钵盂安柄狭路相逢沾甘露味虽是一语知归也孤负渠生来肉髻九祖伏䭾密多尊者虽曰未言巳示其意虽曰未行巳诣其至针芥相投真没巴鼻便行七步却落第二十祖脇尊者祥光烛座腥臭早露脇不至席嵴梁铁铸坐金色地X敷破坐具还有真实义么七错八悞十一祖富那夜多尊者汝非诸佛诸佛亦非只此一语便堪授衣踏翻金色地觑破佛祖机说甚么觉花成大似枝上生枝十二祖马鸣尊者不识是佛佛不可识这里撞着银山铁壁一朝锯解木断始识秤鎚有汁露出空中爪牙摧伏大幻冤敌噫空起一塲是非到底魔佛难析十三祖迦毗摩罗尊者神力能化巨海果是何等妖异忽然识得性海看来只同儿戏是魔是佛总虗闲百千神力俱抛弃擒得毒龙来作子果然不枉作马鸣之嗣十四祖龙树尊者当塲现月轮此实不容已祇这畵饼子觑着千万里非色亦非声谁人敢轻拟唯是嫡骨儿方不负斯旨十五祖迦那提婆尊者以针投钵是作贼汉覩满月轮止得其半指木菌之前因示比丘之后患打草祇要蛇惊了我家之陈案十六祖罗睺罗多尊者借树头耳闻世外调佛志不虗祖灯斯绍穷金河源垂千仞钓擎来一钵梵天饭难免作家傍笑十七祖僧伽难提尊者敝屣世荣宴坐石窟冤债相寻磁石引铁取甘露普饮大众聊应时节若问是何滋味尽教大地结舌X十八祖伽耶舍多尊者持鑑而来好与打破诸佛之机是甚残唾非风非铃指归这箇也似猢孙上树不免一状领过十九祖鸠摩罗多尊者夙善说法般若之力遇毒恶手当塲指出忽然摸着鼻孔莫道无人虗空逼塞虽然一槌便就却也迟了八刻二十祖奢夜多尊者因形现影遡流寻源宿慧顿发默契厥元体本无生法有何言有为无为梦里徒喧二十一祖婆修盘头尊者秋水明月断崖寒雪渔翁睡醒向前汀始识夜来舟暂歇黑如玉白如铁谁人敢向当头说我师逗着便知归果然贤众非饶舌二十二祖摩拏罗尊者诞质王宫达兹玄奥法本无碍宛同幻泡应佛悬记分灯化导降香鹤林火必就燥二十三祖鹤勒那尊者持环而来不为别事久为鹤师岂行异类冤债相逢香结成穗一日闻偈知归鹤众释然远离二十四祖师子尊者道不可求用即非功达本无作祖脉潜通昔有异气应在汝躬头落臂断彼此蕴空切莫道是冤债相逢二十五祖婆舍斯多尊者X神剑本铦拳珠自莹其来有因肘后悬印时当难起传衣表信久炼愈明真嗣始定二十六祖不如密多尊者外道为山痴禅之力触着无心自贻伊戚俾归真乘反曲作直故人忽逢二五一十二十七祖般若多罗尊者不是势至唤作势至从因缘来为法之寄常转妙经岂落文字两手放光更没巴鼻二十八祖菩提达摩尊者航海而来不为别故踢翻窠臼英雄失据面壁九年是何门户也可笑也可恶赖有作家下毒手只得只履西归去至今流祸未曾消尽堕一千七百之数二十九祖慧可大师断臂安心三拜得髓如空合空是何道理教渠觅罪不可得毕竟更无别旨虽说转转相传却似无风浪起三十祖僧璨大师觅罪不得家破路绝寄迹空山形单影孑不是其人何敢饶舌晚得童子皮下有血三十一祖道信大师宿习解脱门早佩祖师印吉水城边贼胆惊破头山上法雷震皇诏四征不出山始知道人不用命三十二祖弘忍大师来时有约生处难稽莫道无姓还渠自知黄梅果熟X任风吹一卷金刚成露布惹得獦獠便授衣三十三祖慧能大师这卖柴汉一字不识撞着金刚成粉末三更直入黄梅室真是举网张风更论甚么轨则从兹甘露徧寰中鸟近金山无异色牛头山融禅师寂寞空山禽兽作侣赖遇作家坐断佛祖狼踪虎迹无寻处迸出日轮正当午前日后日争几许问取菴中主嵩岳慧安国师据少室座秉黄梅印钝置南岳提挈万乘入水始见长人末后犹提正令猖狂晤语无人会野火却能听遗命南岳让禅师一毒碍胷八载奈何忽然扑落是箇甚么菴前片砖乃祸之囮引出马驹陆地生波青原思禅师当何所务胶舟请渡赖遇作家贼心毕露本无阶级何须动步他年提出石头果然翻尽露布永嘉真觉禅师鑑在机先气吞佛祖振钖而来适逢其主机用超越如缚勐虎一宿便归别开门户龚公山马祖禅师应谶而出一砖打醒纵横蹴踏机用最神遭其毒者X百三十人至今脚下如雷如霆石头迁禅师禀曹溪命入青原室大胆如天祇自骄不道岭南有消息性海直共祖师游一卷参同遗后式覆地翻天智用殊石头路滑谁能及百丈海禅师魏魏大雄峯全是黄金铸一喝三日聋牙爪从兹露拨转野狐禅分付下堂句引出赤须胡圣贤俱罔措南泉愿禅师超然物外人游戏皆芳躅南泉三十载牧牛水草足一日出山去大地遭横触指花能破梦斩猫谁解赎大珠海禅师宝藏久埋抛家外走逢人指出始知本有炤用无方龙吟狮吼入道无门师辟其牖天皇悟禅师那边既是不住这边何须更论一到石头撞破自然两下不存万仞峰头独足立宇宙都教一口吞黄檗运禅师祇为父大慈致得子大骄闻着一喝惊吐舌便解如虎之虓狭路亲遭一口几乎师命难逃从此门风大险钝置四海英豪沩山祐禅师拨着一星方始知有踢倒净瓶不落窠臼却作一头水牯牛无端落在仰山手从兹父子立家风暗机圆X合相鼓诱赵州谂禅师拾来镇州萝卜挂作东壁葫芦拈出庭前栢树直教大地煳涂赵州关过也无指东话西无道理遇者须教骨髓枯睦州陈尊宿机似闪电用若神龙七古八恠觅之即空等闲垂手肇建两宗悬一草履而黄巢胆丧睦州人至今颂退贼之功呜唿予何能知此翁临济玄禅师三十痛棒直要见血这里勐省岂容枝节三拳一掌霜上加雪爪牙顿露门风险绝洞山价禅师无情却会说法祇此便是师真及至当塲托出如何依旧沉吟过水炤见面孔方知昔日婆心从此横开五位剪断诸见稠林径山国一禅师为真法宝作丈夫事鼻祖双径龙王献地马师不能惑乱天王亦遭钝置岂独为唐国一人实乃百世之瑞圭峰密禅师禅教分驰一之者少惟师一触二途俱了为教之祖为禅之表灭诤启迷如日初晓雪峰存禅师X夙领师棒晚借友箴葢天葢地大用繁兴木毬𨎊出智不及鼈鼻当路毒难亲巖头张网如天濶满地儿孙皆凤麟曹山寂禅师洞水逆流师嗣其慧从那边来开此五位宝镜当台炤彼万类虗玄无着岂容意会巖头奯禅师石裂崖崩德峤之令师乃嗣之如雷益迅湖边棹如龙活巖头路似天峻遇着祇嘘一声无限平人丧命龙湖闻禅师以帝室胄作法王臣得石霜不说之印会案山点额之心龙避罚而匿袖水报德而澄渟临终大家听取三十年秘密尽倾鸟窠道林禅师秦望山头是何模样明月挂松枝红尘飞不上至险实至平太守岂能谅位镇江山却太危立着下风徒怅望云门偃禅师秦时𨍏轹钻却入睦州门岂特损渠一足直令命根不存才寄雪峰一语致得大地名喧门庭壁立悬千仞拈出餬饼几能吞风穴沼禅师不遭南院惑乱棒下彻透根源露出铁牛之机卢陂失后忘前济下慧命一线独赖吾师仅延垂涕拈出X家藏法浪从此滔天首山念禅师临济之道遇风欲止赖师续之浡然复起不说之说听者非耳拂袖便行有何道理胷中更无元字脚七轴莲经成故纸法眼益禅师片石碍胸途穷路绝逢人扑落三界影灭一切现成何须扭揑是大法眼炤用无缺汾阳昭禅师穿过百丈席捞得空潭月狮子踞地坐来者胆皆裂三诀起干戈十智生枝节异僧为法来特请勤宣说雪窦显禅师横经穷丛机辨风驰一入智门丧尽所赍拂子之下如临朝曦奔流度刃难喻其机慈明圆禅师诟骂法施其用果别唯师当之狂心顿歇便解当阳哮吼直是天惊地裂一言推倒神鼎屋今古何曾有豪杰佛印元禅师早中楞严勐毒死在开先虀瓮一具利齿狞牙诸方闻着头痛祇管侮圣欺贤直要捞龙打凤描得师真喜大笑谁知笑破阎浮梦天衣怀禅师梦从星降悲乃宿习徧游丛社早便超逸遇恶辣手X面对铁壁爆地担折鼻孔打失万仞银山当下崩虗空突出一轮日永明寿禅师悬一心镜圆万行影幽义徧穷千光竝炳开念佛门示唯心境广摄三根普垂接引黄龙南禅师慈明嵴梁硬铮似铁师一见之心胆顿裂赵州勘破没来繇说甚红炉一片雪险绝如天不可攀三关截断英雄舌杨岐会禅师辅弼慈明纲维丛席一语知休涣若氷释三脚驴儿踏杀人何问南山有白额他日儿孙果满地临风各有冲霄翼白云端禅师抱珠而来一笑被夺谁知此笑能杀能活及至识破如桶底脱始知此珠本自开豁长芦𧷤禅师禅净两关谁权谁实设化任机千圣道一大士幽赞首兹胜集莫道达摩直指不是远公遗式五祖演禅师一出门来担一片板逢人乱撞几遭换眼却因白云为牙买得祖父田产虽是自家旧业也费几多重趼天童宏智禅师丹霞遭一拂坭丸头抛弃超出空劫外摸着自家鼻X三更不借明本光难思议坐断太白峰法乳流大地径山大慧禅师从宝峰安箇鼻孔从天宁打出殻封佛日辉天鑑地竹篦趂象鞭龙腥臊徧闻震旦国不孤渠付临济正宗虎丘隆禅师入长芦门识圆悟语想酢生液竟入其旅莫道柔易瞌睡之虎踞坐虎丘不容佛祖天童应菴禅师探虎丘穴似凑泊不得坐金轮顶似埋没不得放出杨岐驴野干俱屏息甘露门开深似海山高路险云昏黑普菴肃禅师大沩门头觅影华严海里翻身本莫测迹难寻别显权机祖意深可怜白日人遭劫无限魔云赖汝清无准范禅师悞入破菴罄无所得有众如海化行莫测文煅武炼陶铸绵密两入内庭挈开天日雪巖钦禅师知见若存关棙犹隔触破琉璃殿前古栢借仰山座通杨岐脉全提正令千妖丧魄高峰妙禅师打落拖尸句擒得睡中主死关天似险负之以勐虎三唤不回头爪牙不轻吐一条黑竹篦鞭挞诸佛祖X铁山琼禅师髑髅触破再下一槌本无欠少须经这回龙睛鬼眼尚难识万里无端逐臭来熏天炙地无藏处法网弥天海外开中峰本禅师一遇流泉见神见鬼度得竹篦毁巢破垒超然幻住随在云委说法无碍海漩之水断崖义禅师踏断千丈巖炤破一片雪机辨若奔雷孤峭如硬铁甘隐五十秋火烧不能热末后更颠狂灭尽千圣辙松隐茂禅师无量劫来抱此革囊一击之下如雪沃汤通身是口毛孔放光光前绝后天花飞飏千巖长禅师穷佛归处枯木遇雪恶狗当门截断途辙老鼠翻盆漆桶堕裂伏龙山上证龟作鼈天如惟则禅师无出豁汉萎萎随随水边林下如藏六龟有时在师子林中一啸也不忝幻住之师泐季潭禅师龙飞五位法运更新如云之从作国上珍终不受官天语益亲末后倾出谁赓其音金壁峰禅师白光烨烨法中之瑞伐木闻声更有何事两入帝庭X提祖印开天首庆风云会皇恩正渥歌归去舍利灿灿如珠缀启教诸祖天亲菩萨二难竝兴发慈尊秘伟论云蒸释无遗义唯识既明性相始备永为法灯炤千万世摄摩腾尊者金人入梦荷法而东开天挈日力在厥躬如盲始见如聋忽聪摄伏外众永播吾宗竺法兰尊者圣不独化必有其辅摩腾既东师亦步武肇译诸经始霔法雨如来之使震旦之祖康居会尊者江南缘熟有光烛天寻光而至师善其权首请舍利为大法先塔寺肇建慧炬始然鸠摩罗什法师灵发母胎玅慧若神持钵悟旨幼龄说经佛法东传讹谬相承实借师至放大光明台宗诸祖北齐慧文尊者禅法西来多局渐因惟师崛起悟乃天真法禀龙树观宗一心圆顿妙门如日初昇南岳慧思尊者抱经空冢悲泪何切普贤摩顶默然为说禀观北齐X法华顿彻展拓义门永廸来哲故知宿誓弘持当是地涌之列天台智者大师受嘱而来兹乃复遇南岳亲承遽尔长悟独宗经王法雨滂澍圆顿妙音千圣一路噫弘持若师者庶几不孤灵山所付章安灌顶法师龙树教观天台始昌有师结集法波愈扬历难註经雪被氷牀烈火弗热其纲永张法华智威尊者出宰官宅入法王家定慧交发圆证法华飞钖定止法鼓长挝胡为所愿者小而所获者奢其毋乃地涌之一特现权而来耶天宫慧威尊者大威之室广而且幽惟师入之作大法舟勇退深山鹿豕同游卷舒以时厥化自周左溪朗尊者晚入天台一吸无遗头陀自律㵎饮巖栖异类感化舍利空垂行粹道圆表表羽仪荆溪湛然尊者家学缄授其道未扬我师嗣之于前有光独挟两轮广运无方穷玄剧辩竖最胜幢国清䆳尊者伟哉荆溪难乎其继我师灵慧独与之契法流海外X光焕天际如日东昇炤破幽蔽国清修尊者善入教观妙旨如跃笃于事行行本无作麈尾之下神智自廓金地之藏宝光映烁国清物外尊者会当其厄教法晦沉云散鸟飞孑影深林妙入正定影灭尘凝一丝之脉以待曙明国清琇尊者善说法者必如法说众寡无形虗空有舌异僧来听稽首而别凌空笑谢始知是贼国清竦尊者唐运既倾羣雄竞覇安知内地惟王实借勤修益励用答国化高论云兴秉炬深夜螺溪净光尊者体合观音炤用不穷欲绝之绪赖师再隆搜古藏于灰烬之余取逸简于大海之东赫赫吾师是谓能亢其宗宝云义通尊者魏魏梵表东海之杰来学中华圆顿毕辙宝云弥布法运超越舍利鳞砌证甘露灭四明法智尊者台教彫残其复未久赖佛真子操智种首扫除异计作狮子吼惟一具字折服众口华严诸祖X杜顺和尚华严大海汪洋莫拟若非大智孰穷其底开法界门示还源轨是知我师必曼殊氏贤首法藏法师来必有因燃指立誓游毗卢海穷法界致口门放光神京震地伟哉我师垂范万世清凉澄观法师报缘之胜吾不暇致其称毓德之粹吾无能指而名以法界海慧穷法界海经吾又何得而探其深若我师者岂独七帝之师实万世之仪刑慈恩诸祖玄奘法师少历讲席神悟擅声间关求法委命秉诚五百余部穷高极深大教斯备相宗始弘窥基法师唯识一家其义最微奘得其诀非师孰窥撰疏述钞直扬其徽如暗得炬百世所师净土诸祖东林慧远禅师深入般若门别开骨董舖浊浪尽滔天一舟横古渡莫道将错就错何曾不是长安路法炤禅师宿必有因境乃先现及到其处文殊觌面指归净土末季方便舍兹一途转见瞑眩X律宗诸祖南山宣律师佛制弟子依戒而住狂慧既兴越畔而去师弘四分戒光远着百世所依法门一柱灵芝炤律师该练三学以戒为本如氷如霜秉诚力践节彼南山赖师继显莲邦缘熟天乐闻远瑜伽诸祖不空上师据灌顶位佩毗卢印心精冥感如响斯应文殊特为现身天王亦来听令岂徒秘密之功实乃不思议之圣一行禅师五部教法师获其印阴阳谶纬俗称其圣既契心于嵩山之门胡为盘桓乎他学之径是知大人智用若摩尼珠何殊方而不圆映应化圣贤佛图澄国师石氏之暴如勐虎嗔师胡为来乃作厥宾百千光恠用何其神实以行师之仁所谓如狎鸥鸟者其未得师之心慧约国师此大菩萨现比丘身戒从性发通岂修成作帝王师主大法盟志公之匹千载遗馨X宝志大士从鹰巢来异迹莫测梁武颇解相亲怎奈认着形色不免剺破面门何妨通身漏洩祇为僧繇不作家致令千里云昏黑寒山大士世人见汝如风如狂汝见世人可笑可伤高歌松下抵掌路傍寒巖孑影草长烟凉赖有丰干拾得大家同上戏场拾得大士无姓无住却是恰好逢人拶着败露不少寒山接拍哭笑不了一自寒巖归去后至今凉月炤秋草布袋和尚祇这布袋惑乱人多逢着便乞为箇甚么纵遇作家挨拶却也不奈渠何噫古恠一任古恠切莫认渠作未来佛陀长耳和尚石龛松户心甘行苦百鸟是归天花可雨为是不传之妙为是神通之普具眼衲僧齐看取济颠禅师不依本分七倒八颠搅浑世界欺地瞒天任渠翻尽窠臼何曾出这绊缠逃返天台难隐拙虗名犹自至今传永觉和尚广录卷第二十X永觉元贤禅师广录X卍XXX永觉和尚广录卷第二十一嗣法弟子道霈重编诸赞弥陀佛赞祇是这箇唤作弥陀若是那箇唤作甚么驾空华之宝筏接幻住之娑婆示净示秽一塲懡㦬舍秽趋净梦踰大河若遇铁额铜睛汉一定从他不顺他且道是往生不是往生噫东村王大无思算倒骑石马过新罗释迦佛赞三世一切薄伽梵唯我释尊最希有降生偏向难忍邦五浊借作归元路降生皇宫处极尊飘然弃去如敝屣示知本有天然贵区区凡荣岂能等纳妻诞子同人法一旦割去如斩丝示知情爱为大患复性初关首断之徧游外道亲穿过知非便舍明且决示知彼法非究竟历劫炼行尽唐捐雪山六载嘴卢都雪覆千峰不暇看示知研道贵精勤情根见剌俱断绝一覩明星云大悟大惊小恠称成佛示知成佛有正因不从心外强修证菩提场中畅本怀却如旭日照高山俯就羣机启方便权隐珍袍着敝衣鹿野初转四谛轮陈如接拍便成令从兹三宝住世间光明炽X盛照一切说渐说顿仍说圆应机雨化度无极不论三草及二木触着一一皆畅茂金河法浪流不穷至今余润犹沥沥才沾一滴彻根源光吞十虗谁敢匹佛功德海如沙界我赞一尘尚如是尘尘功德广难量我有舌根不能及即使法界诸大觉慇懃各出广长舌说偈直满百千岁赞我释尊亦难罄痛思我与释迦等无量劫来无有二渠游浊土若莲华我陷泥涂不能出纤毫未曾有减增祇从迷悟分凡圣迷则心反成外物浊浪拍天不可渡悟则外物尽唯心浑圆炤耀光明聚到底迷悟不相干净秽两途俱坐断法身笑破等枯桩向上有句如何说我今稽首问释尊释尊垂眸复闭舌伹愿身心奉尘剎普使众生悉成佛出山像赞空山峭绝冻云未开形类枯木舌长深苔堆堆兀坐任世疑猜明星夜覩不胜自咍忍俊不禁再叹奇哉三思大事却出山来咄四十九年阿漉漉至今满面是尘埃观音大士赞以眼观音闻性自空以音遇眼音性自泯音闻两寂唯是一心孤光迥脱不废音闻二俱徧满罔不圆通一根如是诸根亦然交炤互用灵妙难思八万四千手眼竝彰故称大悲其德无量应此方机斯为第一妙观之力是菩萨师供养弟子盍省其师若得其师X是真供养不是金沙滩头妇亦非普陀巖畔客老僧见他鼻半边祇是箇十界无家底老贼三大士赞三老相逢说甚么证南作北奈渠何扶同附会任唇舌总是一场嗹哩啰直至于今毒未息看来一字也成多请君体取未生句莫管无风水上波文殊大士赞稽首大士为佛长子智光普炤实诸佛母影现娑婆释尊良辅坐师子座震涂毒鼓布袋和尚赞我不重你脸笑嘻嘻我不重你腹大便便我不重你身量腇腲我不重你胸次廓然我祇重你负着布袋不知年到处逢人乞一钱痴痴不舍无时了婬坊酒肆亦留连婆心果是如天濶收归布袋没中边虽然如是若渠放下布袋又作么生赞叹也祇得稽首南无慈氏尊前大了肚宽了肠看来无界不收藏未知此愿何时满祇好呵呵笑一场寒山拾得赞敝衣垢面蓬发婆娑持帚回顾为箇甚么为彼世人痴蠢者多强执空影为祸之囮直须扫破免彼蹉跎长言不足继以悲歌悲歌不荐无可奈何悲转为笑拍手呵呵笑彼逐逐如自烧蛾噫国清门外溪山古X至今明月挂松萝空生尊者赞既名空生云何有相相耶空耶为一为两碎诸有关破如来藏不管巖前雨华且把手中拄杖虽云是东方青龙陀也祇是这般模样十八罗汉赞为金仙庵题竖指若为指佛何者是佛若为指心何者非心一指分明太漏逗千年祇作野狐精还有为尊者出气的么唐时却有老俱胝执卷祇这手卷亲从佛得文彩巳彰炭中露墨咄好向堂前把火焚免使人见赃捉贼扶杖一条拄杖子照用不容分扶过断桥水伴归无月村到不如放下着何以故正眼看来不值半分文拨眉拨开长眉分明觌面怎奈迷何依然不见见不见休向空中寻闪电入定寂不闻声天华乱坠最先见佛热瞒一会似此等恶模恶样祇好贬向人天永作福田之类合掌合掌当胸归依那箇若言见佛分明话堕纵言不见X未免有过噫看来合掌当胸真不如撒手长卧击磬击磬一声大地平沉虗空髓露枯木龙吟若到山僧门下大有事在为渠祇见其影不见其形洗耳洗耳去尘还成自污虽是圆通七错八悞正好当胸打一拳那管你灵山亲嘱付降龙娑竭出海神变叵测似鹘提鸠未为奇特既是似鹘提鸠何以未为奇特请问唐时白拈贼伏虎狞虎失威怗然驯伏要骑便骑却如跨犊若是本分衲僧安用这箇业畜岂不见道巴歌不是阳春曲凭几试问尊者还有凭依也无若有凭依何须这箇若无凭依安用这箇所以衲僧据令不免一拳打破虽然佛事门中聻抱膝昔也曲膝而请今也抱膝而坐长年无事商量却似习成怠隋休怠隋一自灵山分付后不会打发得这些滞货补衲瞿昙旧衲衣片片裁云补持来重七斤包着细腰鼓还有要识老瞿昙者么祗这是X看经祇这一卷经从来不许转昼夜钻纸窓太近翻成远毕竟要转这一卷么脑后一眼开大地秋云卷弄狮汝弄狮子弄得几出六即是一一即是六好手还渠老作家白云深隐禅那窟写经须弥为笔大海为墨写这一卷经虗空都逼塞还写得出么虽然今日笔尖上放光动地见者乃仙陀之客负袋宽了肚皮打开布袋逢人乞一文偿却前生债酒肆与婬坊到处俱无碍呵呵十字街头一场破败托塔宝塔从西来惊天复动地光恠百千秋见者难拟议休拟议恐不是阿育王的舍利达摩赞西来老胡甚是煳涂梁武问着第一义大胆说出廓然无再云不识似银山阖国蹉过空躇蹰祇得暗向长江渡九年面壁嘴卢都一堆滞货谁承买雪夜安心髓亦枯看来西天未发足时也好与三十棒何以故为渠起样作模一芦渡江九年面壁拟议不来千圣莫识流毒震旦至今未息有甚好处破鞋一只X堆堆面壁说箇甚么三拜得髓一场懡㦬传虗接响至今日却似重添水上波三教图赞三老出来氷片霰雪割裂虗空掉三寸舌成得何事证龟作鼈一朝聚首更有何说达观大师赞其骨若钢其气如虹肩荷大法力振頺风如护君父岂顾厥躬虽罹其难法门之忠云栖大师赞末风浮薄法纲久隤赖师振之狂澜顿回专一心而归净国弘万行以布深慈是知师固当世之柱石亦万世之绳规云栖寿昌真寂三大师赞三师竝出日照昏衢或禅或教异路同趋承前启后作众良模吾虽不敏愿学之而未能者乎寿昌和尚赞一旦推翻大好山等闲跳出祖师关耕雨锄云五十载何曾有意入尘寰銕骨凌空难比拟鸟道无人独往还一条拄杖如龙活至今洞口自潺湲这老和尚全没巴鼻指东话西实无道理恼乱众生无风浪起建二十余剎使鬼驱风历五十余年填坑穵地临了一场逗漏却云今日分明指示莫是从大好山过么咄切莫向此中拟议博山和尚赞X从玉山绝却路头向峨峰安下鼻孔锦绣囊中飘异香虗空面上钻窟竉牢把铁关不暂开末后谁能继其踵滕秀实居士赞秀而华秀而实虽是一场好梦醒后何须更觅学道八载遽尔趋寂可喜者问道之念方勤可惜者履道之功未毕虽然末后一曲让君长趺坐西逝明历历老鹤踏翻松顶巢带月飞归人未识阎浮一梦谁先觉五欲重重自成缚先生腰缠十万贯更曾跨箇杨州鹤临终拍手唱归来狮子迸断黄金索好似昔年冯济川不免将错去就错稳坐莲华大若轮五色宝光相映烁天衣飘缈绚云霓琉璃地上闻天乐世间多少竞英雄看来输君最后着尚留这箇在娑婆恶水当头泼一杓兵宪林得山居士赞君性多豪爽磊落称奇英心胸洞无物肝胆向人倾忧时独上批鳞疏壮心直欲靖胡尘转输军饷三边足抗守危城万虏惊北门锁钥君堪寄遭谗拂袖东海浔屡约披缁叩石鼓胡为濡滞愧山灵韩范功业今何在算来嬴得一虗名若待功成方歛迹巖石云中也笑人举世尽因名利醉堪叹无人号独醒我今预扫峰头石徯君共操没弦琴侍讲陈仲谋居士赞刚介如君有几人寒梅雪里一枝春披缁独对巖前X月却是先朝骨骾臣德山樵者赞樵者杨姓讳逢京别号泰宇德山其所隐也生出华胄迹混禅侣其宅心制行月旦多贤之然以贤而贫亦以贫而益见其贤则其贫也不亦善乎厥嗣逸凡氏有乃父风持其像求赞余谓若居士者可以风矣漫题数语以塞其请渊渊其衷穆穆其容居德以厚育德以冲中岁好道益晦厥躬乐施弗倦晚乃愈穷矢志西方如水必东临终翛然鴈过长空呜唿居士其取之物则俭取之道则隆者乎自赞这等模样最是可嫌拂也不竖棒也不拈坐朽木榻汉语胡言呵佛骂祖欺地瞒天簧鼓后学八倒七颠山不露顶月隐半边虽然全无道理要也不负曹洞之传苒荏半生行年五十逢人恶发全无讳忌骂尽百圣千贤自云为诸佛出气出言不涉典章举动全同儿戏直是搅乱干坤一任人天厌弃莫是教外别传么咄迦叶师兄也未是痴隐荷山八载未敢虗空安橛诸方浩浩谈禅这里缩头如鳖每岁栽禾博饭甘把黄金当铁分明是半文不直如何称寿昌嫡血葢为多虗不如少实千巧不如一拙X我不是你你却是我春风一面秋云一朵黄杨木禅无罅缝锁今年走入温陵城恰似泥涂行鳖跛咦温州橘皮不是火这箇老汉一生杜田不解学佛学祖祇会伸脚打眠有人问着无可对便说渠是教外别传呵呵曾在寿昌桥上过鼻孔从来没半边这箇老乞儿鄙哉无所能古今俱不似凡圣并生憎掀翻三藏教灭尽五家灯渠有甚长处光头一箇僧这汉无知不分豕亥掉头不说寿昌宗举足踏破苕溪戒全是使鬼驱风一任贵买贱卖浪得虗名在世间祇为少了阎浮债鼓山一片云苕溪一点泡祇是破败凡夫那能论禅论道切莫将他供养只好深埋雪窖撞破南泉之门逸出寿昌之廐胸中全没半点到处说三道四如今流泊苕溪湾沙盆指作瑚琏器虽然历主三剎一任虗舟游戏莫道渠是五百人善知识却也祇同浮寄向诸佛顶上横行借寿昌棒下出气祇在唇边鼓是非有口无心无避忌呵呵谁能得见半边鼻这汉无知肚里无禅妄拈拂子诳惑人天出世才四载开堂祇二年便尔缩头度日每好伸脚打眠谬传渠是寿昌嫡子看来不值半文钱把苕溪钓挝鼓山鼓半点佛法全无却要呵佛骂祖诸方宝若黄金渠直诋为粪土因甚不近人情只为X苦瓜连根苦石鼓峰头一场破败苕谿岸畔丧尽家风逢人专好打哄尽是指西为东今被人描上纸去原来是箇老秃翁黄龙峰下横遭毒延津岸畔丧全身而今遗影在沙阳切忌认假为真石鼓山头举网张风苕谿岸畔垂竿钓月看来一场懡㦬不如闭口藏舌甘心五载不开堂直是痴痴长守拙相逢切莫问他宗不是曹溪一点血这老乞儿是何模样三界不能安虗空不可量无端影落世间一任天人供养悞入大好山中便敢当仁不让佛法半点也无只知十尺一丈一张白纸颇相似怎奈丹青涂污何空潭月影非真实任你诸人枉揣摩谁人描我像形貌也不殊右手握拄杖左手持数珠翻成太多事何必徒区区不如两撒手方能识得渠识得渠只是一头驴屴崱峰头白云一片苕溪岸畔钓纶一线六凡渠不入四圣渠不见一任诸人描出也祇是箇炎天破扇悞入寿昌门冒继兴圣席通霄路上许谁行独握云中一楖栗横拈直竖几人知彻底全无消息咄哉老乞儿不识达摩禅虗受人天供高卧白云边有时竖一拂欺地亦瞒天被人乱描出看来大可怜X年老无知何所能非凡非圣得人憎莫谓寿昌嫡血嗣只是光头一老僧此老汉无可说兀坐石鼓峰头分明只得一橛瞎尽众生眼畵饼指作月莫道渠得洞上禅白云深处长守拙一匙洞水作波澜竖拂敢将千圣瞒抖碎虗空无可似任他十界也难安棃川桥下拨波求水屴崱峰头举网张风颠倒全不成人指西便唤作东只是无识任唇舌骗人道是洞上宗入寿昌门继洞上武播苕溪浪挝鼓山鼓等闲笑破五家宗箇里不容诸佛祖祇是空拳诳小儿直把黄金唤作土寿昌碌碌僧冒坐鼓山头不达教外旨见马却唿牛倒佛祖旗鎗结七众冤仇眼中沧海小凡圣竝生愁石鼓轻挝十四秋直教凡圣尽成愁何如稳卧深云里一任山高及水流行年七十彻底愚痴问禅不会问教不知祇是一柄拂子横拈直竖令人可疑恁么脱空老汉千佛闻之攒眉渠却自负道灵山最后拈出一枝屴崱峰头客寻常无轨则开口不是话凡圣俱莫测贼贼东土西方容不得此老比丘法门中贼据兴圣座说黄道白破灭佛祖宗猷截断众生命脉如今年老益猖狂倒倒颠颠无X轨则骗尽人间供养难逃阎老诃责咦博地凡夫僧不识诸佛祖横担一片板非今亦非古执一少变通直是愚且鲁任他人笑骂默然祇自许寿昌孤风崛起万仞鼓山得之继行其令兴洞水波出曹山穽不知正偏起众生病金针玉线几人知是谓诸佛慧命屴崱峰头潦倒比丘已灵不重诸圣不求开口偏骂佛祖大似冤仇炊无米饭驾无底舟直是箇不本分僧却道渠是洞水逆流大圆镜中突然者箇若道是渠是我便成错过若道非圣非凡亦是话堕船子藏身谁能勘破洞山覩影方堪领荷道顺持此作么只好当面便唾寿昌崛起洞水生波博山继之如江如河我是何人亦唱哩啰三箇柴头安品字玉石依稀差不多于今遗影在世间一任笑者笑诃者诃屴崱峰头老秃翁长年高卧白云中有人问彼西来意笑指天边日出东这老翁杜蛮禅自言渠在威音前摇头不信佛与祖五宗不值半文钱口中好起无风浪教人掘地去寻天似者样颠倒作口业不如且学痴呆汉饥时吃饭困时眠幼龄学东鲁矢志师前贤中岁慕西竺志不在人天收得寿昌尘效颦亦说禅始末经四剎拈弄二十年警俗多苦口卫道在诸篇一生浑梦事幻像徒俨然X寄住阎浮八十年半生踪迹白云边矢口千言欺佛祖看来不值半文钱这老汉性太偏横担板一片不信达摩禅逢人好起无风浪教他掘地去寻天行年八十成何事笑破虗空嘴半边老汉行年今八十世间事事皆收拾惟者影子徧诸方败露重重遮不及还知么有相身中无相身低头方见明历历永觉元贤禅师广录X卍XXX永觉和尚广录卷第二十二嗣法弟子道霈重编偈颂上示张居士波斯闭眼嚼生铁十界圣凡都扑灭忽然嚼破血淋漓哑子吞声向谁说耀天彻地普光明楼台处处悬秋月照破东西南北门弥勒原来干屎橛有等阿师格量猜好似红炉寻片雪曾向寿昌桥上过始识虗空非彩色张公好道几经年请把从前都放歇休管魔来与佛来尽情内顾当胸结定光岩上浪翻空正好曹溪寻点血莫教皮袋两头忙铁汉从来须自决镇日经营一局棋局终大巧返成拙临行不觉太啰哆堪笑空中重下楔X玉炉峰夜坐见月上纸窓因成二偈偏从藁木寻生意几载推车逢峭壁大像横遭掴一拳铁牛溅出黄金汁顶门突出摩醯眼十界圣凡无一点谩说桃花两岸红虗空到底不容染自沙邑取舟到剑津舟中闻僧诵法华经因成二偈金鸡啄破碧瑠璃万歇千休祇自知稳卧片帆天正朗前山无复雨鸠啼今日无端有一偈四七二三都不识分明举出报诸方睁起眉时眼落地客问山居何所作为占偈答之我不参禅不学佛释迦老儿是何物只因到底无思算破衲蒙头煨榾柮送僧谒五台见说文殊不易探金刚窟外碧蓝毵君逢直夺玻璃盏休管前三与后三昼卧山藤七尺倚云边日午长伸两脚眠时有客来相借问摇头不道祖师禅老衲谈禅别一途拈提全不费工夫尽教棒喝都休去直卧横眠会也无拄杖颂X虽然全无形似出入也得支持无端横拈倒卓纵是佛祖难知拂子颂偶尔向人举似闪空之电犹迟谁将兔角为杖我便当堂付伊戒尺颂寿昌寻常用底甘把贤圣俱瞒一挥杀活双行直使髑髅顿干净瓶颂百丈当场提出华林不知背向横遭沩山一踢露出广长舌相念珠颂毕竟是珠转佛毕竟是佛转珠昼夜循环百八捻破方知是渠蒲团颂临济接得便打长庆直教坐破一任师僧颠倒渠实无待无我钵盂颂伹有仰天一口却会单行祖令曾经鹫岭付来不消特地安柄袈裟颂多子塔前流毒递代承虗接响拟欲生心授受便好拦腮一掌坐具颂X收来却成一字放去便似方田祇如不收不放须弥掇出眼前辞博山归闽勉持瓶钖出闽山为取先师最后关历尽艰辛无可得如今掉臂却空还三秋稳坐蒲团月此日翻携拄杖云自是衲僧无定轨难将行止向君论送印南上人住山年少虽当历苦艰卓庵疑是学偷闲为僧应要知惭愧试想瞿昙在雪山斩绝尘缘去住山空花满眼莫须攀一念须求无上宝可将半点挂人间送严心上人入关西来大意莫颟顸佛祖从来铁作关有朝拶入无人识石女生儿血满山黄龙一路绝跻攀铁壁银山过者难拾得威音前一簇等闲发动破三关庚午夏余病甚笃沈道础居士来山为作四偈昨日强而走今日病而卧形实非我主此中宜识破忽然如氷寒忽然如火逼水火变须臾境缘皆可识形衰如枯木声细若喑哑此识亦昏散谁为不死者君今来问疾疾竟在何处试请问维摩维摩亦无语示修净业X绵绵密密勤持念生灭何曾成一片念到生灭不相干脚底莲华恒出现他佛分明皆自佛念他还同念自时有朝念寂忘他自极乐收归东院西休道西方无极乐只因这里有娑婆打破娑婆成粉去西方不隔一尘多五浊娑婆本自空只缘迷执自牢笼空花实实无生灭灿烂全因翳眼中示禅人参即心即佛即心即佛太啰哆非心非佛是甚么直指单传成委曲千言万语奈迷何分明辉天亦鑑地眼前黑暗任奔波至近翻能成至远南北东西枉揣摩欲要寻光休拟议不重已兮不重他一句话头拚命拶譬如入室更操戈毒中毒加勐中勐杀入重关直捣窠山穷水尽路自活出头天外笑呵呵倒拖佛殿出三门僧堂骑来灶下过万圣千贤俱拱手不成佛也不成魔心昙禅人请益一句话头如铁橛千思万想炉中雪尽情拶破太虗空大地山河一轮月一句话头如铁橛氷片何甞不是雪等闲不被雪氷瞒亭午当空露明月一句话头如铁橛雪上加霜霜上雪春意每从寒极生铁牛吼破前山月一句话头如铁橛白似漆兮黑似雪此中关棙尽瞒X人莫向指边寻出月示禅人参干屎橛无上圆满正觉尊如何唤作干屎橛任渠百妙与千玄到此矢尽弓亦折剔起眉毛仔细看大似狞牙啮生铁直教啮破始甘休不问前后与岁月啮到情枯识泯时十界形亡影自灭屎橛便放大光明虗空尽吐广长舌狸奴白牯是家亲酒台木杓成标格云门打杀太多生惹得石人笑不彻示禅人参赵州无赵州因甚道箇无有口无心未可图若从语下生穿凿痴痴逐块似韩卢破皮折骨须穷髓休从门路强分疏步步秉诚一条铁却如抒海要寻珠不管弥漫千万里直下期教大海枯狗子一朝徧大地世界身心都是渠更好切上重加切忽然扑破更无余赵州面目无藏处祇是当年破钵盂过漏泽园生前百战竞山河死后空埋七尺坡蜗角力争荣有几菜根久嚼味偏多千长尽属黄埃葢百巧其如白骨何假使韶光如可驻巢由应不卧山阿端阳送施主壑舟负走失居诸截出奔流始丈夫劒为久埋光必露金须重炼鑛方除镜中妄认疑无首衣内还搜信有珠听罢楚歌烟水暮竚望明月照寒庐偶成X休认一沤为全海豁然看破万缘休干坤寥廓浑无际九万鹏抟得自由苍漭烟波日夜流镜中白发几经秋就中便有无生路木马怀胎产铁牛根尘靡二本来空祇为生心大不同直使一亏能丧两泥牛入海觅无踪一回撞着便如仇贤圣都教棒下收黄金甘把同鍮石直得虗空笑点头梦里谿山知是假醒来荣辱认为真梦醒同观俱不昧爆破干坤丧古今花上春来未可寻暂忘分别便相亲着眼看时偏障眼纷纷蝴蝶过西隣一片圆明本不分耳谈鼻视目能闻自从虗妄生经界劫尽家珍气似焚扇子无端打地神韦天受痛便生嗔帝释旁观尤不肯金刚喫棒泪如淋世界都是一块情返情归性事非轻直从情里寻归路一段常光本现成松枝忽折鹤巢翻惊醒渔人梦里魂芦岸月明寒入髓崑崙倒被石龟吞与儒生论中和中和妙体原无二妄截虗空作两头拟向未生寻鼻孔睫毛丈二掩双眸火炮X悬象正当寒巳极发机每在岁将新箇中点着无情处爆破全身丧古今示量智上人赵州因甚道箇无拟议生时转见疎窟穴从头都踏破始知东壁挂葫芦示无余上人若道圆同太虗早是无事生事更道无欠无余是甚街前露布且请脱下娘生袴示松溪严用正居士金刚妙义是甚么无着天亲不奈何人法双空须进步如如不动亦当诃起照便差千万里无思落在鬼神窠直待心花顿发后始知佛法本无多为百拙座主闭关紫芝山下铁为关净极光中绝往还三载养成无碍力纵横大地没遮拦示松溪陈蕴奇茂才万缘莫问拨不拨心迷虽静成轇轕一切能仝泡影观便是成佛真机括境有只因心未空心空何愁境不豁老卢解道本来无黄梅夜半传衣钵示松溪叶泰交茂才一句弥陀切上切千里万里一条铁万行旋归不二门大地茫茫成片雪成片雪休自辍更把石牛鞭出血虗空突出一轮红弥陀是甚干屎橛题龙头井X龙头一滴水饮者贵参详莫作去来想休将冷煖甞遡流知有本出口润无方要辩曹溪脉此中滋味长示顺侍者佛法从来不在多祇须体究自弥陀愤然直要亲相见念念追寻莫放他却似持鎗逢勐敌亦如把柁涉鲸波有境可观全属妄无心守寂也当诃一句疑情浑不散百万魔军岂奈何有朝捻破泥丸子跳出虗空唱哩啰示武林夏调生居士一句话头切上切万别千差都扑灭只教一路向前行直得虗空脑亦裂五千余卷拭疮纸三世诸佛干屎橛赵州面目无藏处破铛原来是旧铁云三山陈茂才仲尼昔日欲无言游夏何曾敢浪传只消截断闲知解喫饭穿衣喫本元示初度沙弥剃头切莫将头卖卖得头来命亦亡日用不妨随分过鹑衣百结道名香既然充作如来子裨贩如来罪更深不若归家重蓄发如来滴水莫相侵伽蓝饭食疗饥疮岂可于中论短长喫者应须具惭愧不喫凭君别主张寿昌在日硬如铁懒向人前曲嵴求稀粥三餐荷锄去岁荒尚有麦羮坵X寿昌衲子尽开田老汉扶犂自向前虽然不识开田义也免阎罗算饭钱如今饱食不须忧百事无营正好休怎奈闲中闲不得百非造起积愆尤莫言诃骂人非善地狱门前灭祸胎你身只要无拘束尽有无边业造来北去南来寻好处谁知好处在心头心若不休无处好天涯走徧尽如仇示契宗上人为僧直要骨如钢苦行须知受用长忆昔雪山修道者多年历尽几风霜单持正念研真宗坐断闲情境自空万仞峰头独足立新罗祇在海门东示圆常上人屴崱山高鸟绝踪石门天险孰能通若非铁额铜睛汉祇在青烟翠霭中通霄一路白云深蓦直行来岂费心若是喜从他径走经年蹇滞在荒林昔人不出飞鸢岭指头踢破海山平每见许多怜利汉千山云水恁么行衲子须凭一瘦笻登山渡水莫教松忽逢水尽山穷处拍掌高歌天外峰示康上人妄缘聚处现身心幻影须知却有真直把虗空穷出X骨大千沙界总圆明止观双忘方入道有无不涉始归真出家不是贪闲散荆棘林中要转身送僧归博山草鞋似虎寻归处趂得东风出岭去须记玄沙岭上时指头踢破海天曙送僧归博山翩翩瓢笠出闽关千里长途任往还归去饱看东坞月应知绝不异谿山警众寿命若风灯浮根同幻影如何苦执我到底不能省色声非外生美恶从心计逐逐不知休如鱼贪粉饵妄情遣复来正念起还灭未获真常理尘劳难暂歇上升似登峰下坠如归壑努力尚难成顺情岂不错示徽州余维坤居士看箇话头如嚼铁世界身心炉里雪忽然脑后放千光世法佛法影俱灭须知更有向上关释迦老子犹结舌马师一喝大雄山三日耳聋有何说示我白居士子母相逢事若何西方不隔一尘多祇要脚跟红线断低头自见古弥陀示芙蓉和上人山僧不开骨董舖遇着阿师无可似七花八裂最郎当剩得破船依古渡空守螺江夜月寒敢向人前闲X露布天险石门澹如水无人更问通霄路甲戌冬修山堂和尚塔古塔沉埋日久忽然现露云边昔年何有今日今日大非昔年今古全因人计成毁祇任世缘固是有相皆坏须知无火不传超出古今一句岁岁波逝前川参禅偈参禅人莫廉纤公案商量大可怜一毫头上亲相见管取鑑地亦辉天参禅人莫儱侗一喝一棒徒粗犷堕在孤危死水浸转身一路多如懵参禅人莫妄求万妙千玄尽放休铁壁银山成粉末德山临济也难俦参禅人莫自足门外草庵休久宿宝所未归终不了请君唱箇还乡曲参禅人莫自屈谁家屋里无真佛祇须一念契无生兔角杖挂龟毛拂参禅人莫多知五灯读徧转增迷泥牛踏破澄潭月五叶花开别有枝参禅人莫猖狂许多岐路会亡羊历尽千山云水窟须知更有白云乡参禅人莫懈怠百万魔军日相待时时剔起吹毛利始识南无观自在参禅人莫他营营得徒能益死生衣里藏珠如不昧遮身一衲有余荣X参禅人莫嫌贫贫不极时见不亲须知彻骨风流事寒尽元来别有春参禅人莫执一死法相传尽成癖好汉须如出海龙五宗门下无踪迹念佛偈念佛人要纯一出息还须顾入息净心相继障云开摩着生前自家鼻念佛人要心勤懈怠从来长妄情愤然一念常如此宝莲日日放光明念佛人要志坚滴水须知石也穿念头迸出燎天燧管甚西方五色莲念佛人要端正端正方能成正信菩提种子自培成便是弥陀亲法胤示林泡庵居士佛号绵绵不断声恰如勐火炼真金鑛尽金全成大用鑑地辉天别样明佛号直如倚天剑截断千枝与万枝眼前便是莲华国那管弥陀愿力慈示净土社诸善友一念弥陀浑似铁闲忙动静离生灭此土西方成粉去说甚无生汤里雪崛然一句若金刚百炼千鎚未肯忘直透威音那畔去不离方寸即西方劒轮挥处夜光寒山色溪声未可瞒直待金鸡亲唱X晓五色莲华映宝栏持名不用更求玄一句顿超声色先万境融成一片月何分东土与西天痴狂外逐何时足山积黄金也积愁若肯尽情都放下长空云净月轮秋总摄六根惟念佛浮情炼尽自圆成巍巍台上黄金相不须起念自分明莫向境缘生好丑凝成一念竟无分忽然打破琉璃镜说法音声许独闻与丘守戎将军学道犹如上阵时金戈铁马莫教迟军中直斩渠魁首奏凯归来春满蹊与冯中军魔军百万知藏处擣穴焚巢立可除战胜自然家国泰轮王髻上夺明珠示茶头客来祇是一杯茶搅动丛林乱似麻底事明明无向背无端特地隔天涯示超觉上人灵光迥出根尘外用着根尘那得知但能灭尽偷心去始识赵州东院西示龟洋山僧岧峣三紫耸云间中有幽人据祖关须信髑髅还有眼顶门迸出照人寰X真身见说在龟洋日月双悬照上方愧我瓣香无可爇雨余山色正苍苍示大道巖僧清源山色翠光浮闻有真人在上头大道明明如箭直往来无限曲如钩从来大道透长安透得长安法界宽其奈时人都好径历尽艰辛到却难示密因上人石鼓当轩震一声山河大地亦心惊任君铁额铜头汉勐火炉中要再烹答尼觉林万法本来空祇缘心妄有妄心共分别说空实非空拶入空中性空有二俱非是名本来空亦名真实义示海濵太苏善友生死如大海漠漠连天碧肯具坚固志自然亦可适挂箇万里帆岂恋一区宅片叶乘天风千丈涛难隔究竟登彼岸宝山手可摘学道亦如是圣域在咫尺勉哉勿自委便是出尘客凡木上人归里省亲历尽艰辛经几年归来破衲饱风烟一朝直见亲生面不知何物献堂前踏徧高低祇等闲横担楖栗返闽关丹霞驿畔茘枝熟应有幽香散万山戒多营僧X驰逐茫茫几肯休齿黄头白尚贪求经营百世三更梦建立千秋等小沤尽道积功终积恶谁知增乐总增愁饶君算得都如意铁棒临头不自繇示志西上人至道本来嫌拣择何须特地志东西回光看取脚跟下等闲坐断碧瑠璃安平尤母道乔死入冥司冥司令归请偈明明有箇西方路祇在当人一念中看破身心同马角剑树刀山当下空答刘仲龙文学用来韵居士能栽火里莲现身混俗且随缘欲明大道休存见才落玄言未脱诠净秽双忘犹隔岸有无俱遣尚非禅妄情息处真如现步步高游极乐天示庄太振居士紧把绳头独往还那愁剑树及刀山历尽艰辛能不退拨转娑婆祇等闲示吴善友念佛一门最为直截不须多知解不用巧言说祇要一句佛崛然如寸铁管甚恩与爱管甚怨与结诸念俱不生娑婆影自灭示廧可上人把住虗空做一回万虑千思当下灰铁柱门前开口笑等闲吞却石乌龟示王无偏居士X一句从来绝正偏等闲拟议尽成缠铁牛吼出山前路踏破三春万里烟示夏君都居士左右皆毒火背后鼈鼻蛇唯前这一路却有生冤家定要向前去刻顷不容他有朝裂破后火里现莲华示慈茂上人百万军中独战时轮刀舞剑莫迟疑任渠长蛇併偃月直取渠魁报主知示省安上人一句当空横宝剑千圣寻之不见踪白牛稳卧坡前草有时跳出小溪东示心宇居士一句当空横宝剑山河大地总无踪有朝爆破虗空也曦轮涌出海门东示宁远上人胡须赤是赤须胡那箇男儿不丈夫莫恋蘧庐茶饭熟一吸须教大海枯衲子从来不傍他路逢佛祖是冤家谩说泥牛鬬入海须知铁壁不栽花独横一剑自当空悉达波旬总灭踪超出虗空头上立须弥搭在藕丝中门前有路终难稳脑后生光恐是邪有穷射落天边日哑子惊慌呌出爷示慧真上人住山X住山切莫染浮尘学道从来要学贫直得囊空无半粒自然寒尽转生春住山切莫盗虗名把定身心铁铸成百匝千重俱透过石牛步步火中行示卓然上人百城烟水自苍茫荷钖南来路正长苕上砂锅虽旧样近年托出发千光示云庵上人住山卓庵远在白云边煑石餐松别有天一日案山头自点须弥倒挂夜明帘示空诸上人这箇非空非不空祇缘迷执成诸有迷情散尽日轮孤照彻三三元是九这箇何须更说空老庞嚼饭餧儿童石人拍掌木人唱惊起东村王六翁示心求上人有求心变物无求物障心殿上香狮子识破是黄金永觉元贤禅师广录X卍XXX永觉和尚广录卷第二十三嗣法弟子道霈重编偈颂下牧牛图十颂X未牧头角生狞未受调出门那管犯佳苗云深泥滑山前路背却家乡日转遥初调忽然狭路得相逢蓦鼻牵来不放松顽性几回贪入草拽来赖有握鞭童受制几番鞭䇿性犹存祇为绳牵未可奔每向平田窥草色山童执杖视朝昏回首调伏多年性渐柔不思外逐自回头牧童手索难轻放得到家山始肯休驯伏晚来随步古谿边归去芒绳不用牵一任连天春草绿何曾有意入人田无碍毛色皤然露地眠绿杨芳草自翛然鞭绳遗落青松下短笛横吹近午天任运渡水穿云任往来随缘饮啖更谁猜牧童自是无思算枕石高眠曲水隈相忘林间无事久昇平彼我浑忘不用亲明月光中云影度到头云月两无情X独照境迹金销智镜悬孤光独照更无前空山寂寂人犹在脑后还当赠一拳双泯心境双亡一段空泥牛入海更何踪箇中消息无人会夜半东方日正红示初参截断一切偷心自然正念常存譬如滴水穿石何愁入道无门多知转见多误多求定是多忘切须勤护正念莫令羊走他方示汪子野居士世缘不实幻形靡坚无明内薰毒龙潜渊执心斯起乃有人天如汲井轮苦海何边绳蛇鬼杌勐火炎炎唯有智者达在几先空花顿泯体本如然不天不地非圣非贤唤作甚么木头碌砖示来上人来公擅风骚晚亦爱逃禅过我苕溪上索我赋短篇惭余老且病抱拙卧林泉举笔重若杵展卷动经年矧彼浮文句春露及秋烟难将坠堦叶唤作黄金钱君思太古世一画未兴前却有诗一卷孔老咏不全示初度沙弥大凡出家儿莫自堕庸劣人人具天真与佛曾无二祇为迷情重妄生能与所遂有分别生因而去及取X善恶自分途轮回成七趣辘辘无巳时安知有出路我佛三界师苦口重叮咛顿了本来真虗空成殒坠逈逈白牛车安稳出凡圣娑婆与极乐一脚踏翻去如若未能了依样畵猫儿一句弥陀佛提起若金刚俗情都粉碎坦荡游西方但自净其心何愁土不净此为真实语勉哉毋自弃交割满把虗空作一担疲精竭力岂能闲不如拈出无声笛颠倒横吹过晚山示法林上人小舟棹入芦花岸夜半溪头月正明忽得金鸡唤醒后娘生鼻孔不须寻示明给上人极远穷高要志坚浅薄邪涎切忌沾但得石头开口笑自然掘出地中天答林道敬居士世路无夷险夷险起于心脚跟若自稳山海坦然平谩说口业重业体本自空但得红轮出霜露有何踪贼是自家亲终非第二人主人能不昧诸贼不须擒本形元不远隔处在多枝分别如顿泯了了自能知示众吾道如虗空探索竟何有妄情若未消无物亦尘垢吾道如青霄接竹不能及若是凌虗客挥扇云端立吾道如玄酒莫将滋味求村沽偏醉客甘说解千愁X吾道如康庄有足皆可游人心自荆棘迷回堕荒丘直下成委曲平常便反常祖师门下事好当土灰飏本来非是佛木偶见真如山僧舌无骨陆地好寻鱼把定牢关如铁橛一片苦心向谁说门前幸有莓苔石相逢解解同心结把定牢关如铁橛白云甘许藏千拙相逢只自笑呵呵莫把朱砂来畵月有口相传皆是妄无心坐断始名真真妄若能俱荡尽娘生鼻孔不须寻威音那畔休存见十字街头莫出身藏踪不许闲知识惟有狸奴独得亲他禅易学我禅难休怕青山绿水寒大海抒干珠自露虗空踏破始心安我法从来一字无有语须知法转踈昔日青原提正令红炉点雪月轮孤咏芝山佛牙流落人间几万春天龙呵护色如新芝山深处烟云里亲覩如来紫磨身双际寺历尽羣峰迳转幽白云红叶满山秋天风怒吼谿头石惊起苍龙雨一周示谢介菴居士休道三家共一家一三不立亦空花正如绳因麻上见岂堪绳上复言蛇威音那畔开双眼何论孔老及X释迦君今此去无相赠叮咛好泛白云槎勉洞生维那克宾不入这保社古人志气真勐烈打了罚钱又出院的的浑身是生铁维那立志须学古刚刀截断千秋结底事推穷莫放松一棒直教一条血若得一番寒入髓臈月枯梅逢着雪自然爆出一枝来幽香自与寻常别铁壁银山当下穿普天匝地一轮月勉顺侍者多年参箇黄杨禅箇中消息若为传的须拚命拶将去却似冤家立我前金刚宝剑倚空立直斩渠侬始自全至此尚有末后句巖头到底亦茫然勉九达知客禅和志气须勐烈岂可悠悠度时节祇将此事挂心头动静常如一块铁闲情幻境莫分岐大海直教抒到竭抒到竭珊瑚枝枝撑着月示恒初上人脚跟底事的难诠掘地何曾觅得天今日与君通一线须弥倒挂夜明帘示悟心上人心本无物从何悟悟得方知一物无夜半木人敲月户惊起毗卢出故都示寿昌禅者寿昌桥下流未干黄龙峰头雪犹寒伯牙弹罢霜空月子期一去知者难上人拥毳入兹社莫随流俗甘X自瞒好向山中穷大好揭起西江月一团示粹然禅者荷钖南来经几年今朝问路白云边不跨石门端的句达磨不识祖师禅蓦地一声聋两耳始知黄面有家传宇宙掀翻饶有术虗空抖碎若为宣示古源上人古源一滴味无多甞得端能出爱河不是等闲诸水比孔圣分明不识他示杨逸凡居士寰内纷纷尽俗尘离尘方是箇中人不劳披衲称禅者识破尘根便出身学道还须硬似铁世缘好付汤中雪直参囓镞波斯句跳出虗空莫饶舌示张克一茂才年少须穷理心空理始亲能所如未尽犹自隔迷津忽然能所破始见本来心为问宣尼老何须说六经示沈同青茂才年少须穷理见理未为亲忽然无可见始是渡迷津不道亦不禅非佛亦非心却笑宣尼老空劳说六经答黄仲馨文学成圣固不难看来亦非易只为妄见生白日成自蔽性蔽情必生情生境成累逐逐不知休痴迷满大地尽道有良知谁顾仁与义尽道是男儿甘心同犬彘病在我不空所以自暴弃孔门重克已颜生能请事X已克境自忘境忘性自契廓然无可名成圣早不是示皎日居士儒多言有释言空须识真空自不同若言执有还成累到底终归树杪风明儒中庸道在愚夫妇鱼跃鸢飞更灼然恠底考亭多错认却将邪习自成缠通天通地亦通人脚跟底事转难明一念才生全体昧六经考徧祇诠名孔门的旨在诚明慎独教渠扼要津若识念从何处起诚明两字亦非真孟氏支离称集义颜生四勿亦非仁一已病根能照破廓然宇宙是全身仲尼一日欲无言分明指出孟津源颜氏如愚方契旨云散秋空月满轩儒门尽道能经世经世先须世相空一点未消成祸种多少西行却转东灵光一点本周圆只因物蔽便难全所以曾生种格物穷到源头便豁然妙体空空出见思细观四绝岂存知拟欲多知希圣学分明辜负一双眉送南询禅者住白云洞古洞幽深独坐时泉声滴沥鸟鸣枝千山云影如消尽一笑当空许孰知X示别传上人曹洞门庭与众别从来不许多言说直向无言深会去犹是云中望明月示陈其人居士此事从来绝见思语言显处便参差是非截断忘情虑古佛堂堂出现时王正南居士五旬求偈君颜方壮盛行年乃五十昔时伯玉氏知非正此日仲尼称其贤至今名熠熠君今能慕道访我云边室宜断浮尘根幻梦须早息注思清净境莲花毓妙质巍巍金色师寿量何有极日光禅人荐亲求偈妙体本来无净秽何分东土并西方金鸡呌破三更后法界无垠总放光示朱居士从前底事俱成幻能知幻者自常如铁牛跳过东西岸不数杨岐三脚驴示庄居士西方有佛久相招肯信须知路不遥还观此念从何起历劫娑婆当下超示张鲁白居士孔圣门中参也鲁祇缘鲁处道相应但得心田如白练方可深求向上人示道目上人X年少须当立志坚莫随流俗漫相牵衣里有珠宜急省赵州十八见南泉示一锄禅人近日丛林风薄恶昼夜增长无明殻真参实究有几人惟将残唾恣卜度卜度学得满肚禅驴唇马舌相凌烁冬瓜印子漫相传根本丧尽遭堕落君今不入者保社却向鼓山甘寂寞鼓山无禅无商量空诸所有是真药直须不被外尘分万念收归者一着朝斯夕斯志不移忽然云破天寥廓灵光逈出绝见知便是少林真实学三界葢缠一顿超岂比人间水潦鹤付戒跬存禅人鼓山妙挟苕溪戒末法堤防此最先欲架岑楼原有本莫言灵岳重单传洞生禅人鼓山妙挟苕溪戒穿衣喫饭倣祇园须忆涅槃最后嘱莫使波旬入此门藻鑑禅人鼓山妙挟苕溪戒石女吹笙识者希持说还须知此意莫使天花点衲衣莫违禅人鼓山妙挟苕溪戒虗空把住得人憎须信毗尼皆妙行头陀迦叶首传灯警心禅人X鼓山妙挟苕溪戒五篇七聚总玄玄岂比近时狂乱汉足缠魔罥口谭禅宗圣禅人释子妄分禅教律看来总是一心光首弘戒法为前导广引羣生到觉场勉王右君居士大事从来不涉诠任渠六籍岂能宣请看茂叔窓前草太极昭然未画前示郑用弼居士心净土自净此理万难移净心无别法一佛破羣疑藕丝如未断能牵大象驰直教片念息方名见佛时示朱朗仲畵士一笔丹青百亿身看来终不是他人灵光变现周尘界反顾方知面目真勉为霖禅人一番入处一番亲亲处何妨更转身到底穷源何所有眉下从来是眼睛示逸伦禅人妙性本圆融善恶俱无着染恶固不堪滞善亦成错如何波旬辈专恣肆行恶借口言超旷贪嗔狗不若纵学百千偈毋乃增毒药知识可冒称铁围良非乐汝等谋道初出门须审度妄心若一放展转难制缚古师教牧牛岂可纵绳索人牛若两忘天地诚寥廓示参微禅人X弃家学道事诚难造进如登万仞山步步若能常不退不知身在白云间示事玄禅人参禅工夫无多诀百事推开守一拙唯将大事挂心头直把铁牛鞭出血示柯止言居士大道分明不属诠名言才涉便生缠一念廓然能所尽石牛吼出古溪边示清宇上人剎那生即剎那灭广长舌相分明说即此剎那亦假名万法从来本寂灭示睿侍者学道先须识自已最尊最贵谁可拟励志勤求莫放松譬如抒海要穷底学道先观世相空根身器界了无踪祇是空中元有骨即此便是主人公学道先须贵一心莫分他岐乱追寻朱紫虽然从世好那知背却本来人学道先勤克已功克已功成万境融大千沙界非他物始知法法本来空示彭尔仁居士此心体本绝离微鹊噪莺啼显妙机莫将闲解生枝节千古茫茫妄是非示彭尔达居士X灵光廓彻徧虗空岂在区区简牍中好穷庖羲未畵处三绝韦编枉费功示黄仲丹居士千圣血脉不容言吃饭穿衣契本元仲尼昔日称无隐庭桂花开入妙门净土偈瑠璃宝地黄金相不在西方不在东妄想尽销归一佛自然身坐藕花中才生一念便生缠摄念无如念佛先直把娑婆全放下毓神端在紫金莲人人自有古弥陀十二时中莫放过但得心光长不昧不劳弹指出娑婆弥陀一句无他念万念俱空见本然便是尘尘成解脱不须更问祖师禅示唯省禅人不逐浮尘唯内省重重披剥莫贪玄拣择既忘能所尽自然直下见真源示守愚禅人灵光独露根尘外者里何曾有智愚夜半木人开石户果然无意得逢渠示法珍禅人此道昭然觌面何须特地要见师姑元是女人山门定对佛殿所以世尊拈花也是空中闪电百万人天无对果是真实知见X示陶太谅居士佛道深且广不可世智拟必须依圣言用为标月指若执指为月翻成自悞矣自误且误人白云千万里学道若登峰最要路头正路头若一差坦途成深阱路正莫惮劳勐力可前进若得到其巅转身方免病勉寄生禅人幻影浮光切莫躭虗空有骨更须参名言销尽方端的何用南询五十三勉尔白禅人祖师心印本难明拟议纤毫堕俗情夜半金鸡忽破梦空中突出一双睛示觉海禅人禅本寂灭离名相即言寂灭亦非禅不用求真须息见祖师苦口露玄诠示灿然禅人一句话头如铁橛动静绵绵休要歇更须剔起眉毛看莫但悠悠听时节此道何曾隔一毫不须向外别寻他伹要歇得偷心去三千佛法本无多示孤月上人一轮明月到天心碧汉曾无半点侵学人到此休住脚鼻孔从来别样深示上生上人立心切要倣古制行莫近狂禅内省常自知过方能X远俗希贤示郑居士众生迷昧自成缠分别难忘爱染坚苦海波涛何日巳须信西方有妙莲净念但能离四句大地河山总廓然宝网金池安养国祇在平常眉睫前示晋江杨居士学者从来重识见杏坛却道欲无言须知一贯非他物默识方知契道源仲尼祇在脚跟下回也分明向外求错见目前如卓尔到底方知果末由示潘山子孝廉一点灵光无老少为凡作圣总由渠还观不被情尘蔽彻地通天本自如示潘中子茂才孔门喫紧在求仁一已能为百病因了得根尘元是妄廓然宇宙现全身示万法上人万法元归一此一更何归踏翻波是水夜月正光辉吾身本无物何处着禅宗所以学道人祇在得心空示达理上人西方有路不难通送想归西莫恋东念佛常如子忆母何愁子母不相逢向道西方甚易生祇恐凡心不肯休歇尽凡心归正觉此心便是渡人舟X送石岐禅人归省还乡本是儿孙事祖父从来不出门此回若见亲祖父好把干坤一口吞示寒辉禅人参方古道参方须具眼入门辨主贵知音如今口鼓家家有行正方知是正人示明一禅人君今学道巳多年一知半解许君说若要纵横无碍用尚须拔去一重楔到此方知事事如岂容俗学妄分别穿衣喫饭只寻常通天彻地一轮月病中示众老汉生来性太偏不肯随流入世缠顽性至今犹未化刚将傲骨捄儒禅儒重功名真巳丧禅崇机辩行难全如今垂死更何用祇将此念报龙天临终偈末后句亲分付三界内外无可寻处永觉和尚广录卷第二十三永觉元贤禅师广录X卍XXX永觉和尚广录卷第二十四嗣法弟子道霈重编诗上X五言古游白水山剎晨起出南郊征衣冷如铁迢迢青松道冉冉寒云结叠岭每崔嵬山穷路欲绝小桥架危壑思理缘云䇿崎岖穿翠微中有法王阙重门亦窈窕僧老眉如雪迎宾解倒屣轩渠笑相接石隙取新泉铜瓶烹雀舌小楼瞰绝崖开窓待明月松风吹冻耳涛声未曾歇问我拈华旨一字不能说乞我写新诗便似隄头决莫道文字禅恐是甘露灭庐阳茆亝辟土建茅斋筑基尚平实横架有三间东西张两翼编茅似剪齐立柱如箸直外篱尽空踈内壁须完密既无斧凿痕也省丹雘饰开牗任吐吞设扉谨出入可以避苦霜可以避烈日显者不肯来俗士何由集惟有无事僧终日长抱膝或时出门去手扶一楖栗或时入门来云簑并雨笠兴至且高歌慵发便偃息呵呵别有天广大真难匹寄语未归人世事何时毕毕后始归山噬脐恐不及金仙庵得李青郎茂才书有怀其人睡起搔头坐窓外雨毛空客来扣我扉剥啄声重重何家美丈夫能将双鲤通开缄读再四大如破寂钟饮我蔷薇露拂我杨柳风羡君自甘贫清癯若瘦笻灵龟终不舍矫矫雪中松作诗尚奇险李贺与卢仝时来白云里往复探禅宗嗟彼东家郎墨绶亦彤弓X指顾生风雨掀须每自雄朝昏登垄断逐逐市中庸鄙哉良自贱玉骨孰如公坐久篆灰白日暮篝灯红怀人偶成句芭蕉夜雨中寓秀水楞严寺闻复创之缘赋以志慨昔人註经地巨剎镇市廛岁久渐倾𡉏化为金谷园名葩每竞艶宝媛亦争妍引白消长昼唿卢杂管絃堂堂亚圣士来访旧楞严触目成长噫悲惊夜不眠会有青云客彩仗拂云烟肯将披诰手转作扣关拳共思复侵地结搆绍前缘遣以金刚𦦨洒以清冷泉俄然成宝剎恍如释梵天畵栋灿碧瓦金殿垂珠帘梵呗喧春昼沉云霭暮筵大将临济喝显发碌砖禅仍镂贝叶书薄海颇争传猗欤亦盛矣庭燎难久炎大士既西逝遗像徒俨然虗堂青两眸继者有谁贤我来遭病困偃卧久留淹时从长者后往复考陈鲜因思否与泰反掌亦可怜世局每如此铁石何能坚坐久意忘𥧌秋月转前檐城南路芳草城南路迢迢来上都古槐夹道绿好鸟仍相唿愿言寄游子君行莫踌躇践此车马道避彼荆棘途徘徊岐路侧问君欲何徂嗟哉千里错乃在发足初所以君子学择术当慎图答清漳刘渔仲戴平子来山见赠运当劫火后祖庭久荒芜赖有布金客重搆释氏居涌泉犹潺湲白云尚卷舒灵源流未竭喝水声非无X昔人颇神怪万指绕圆蒲不跨石门句古今宁有殊我来继其席跛鼈出通途敢追逐电骥聚观尽轩渠胡为枉贤达松际来高车甘避文石陛邀入烟霞庐山童共喜跃好鸟竞欢唿白龙亦不禁洒雨洗尘涂挥毫走龙蛇璨璨皆玉珠遗响落千巖流光烛九衢促席论底事何禅亦何儒识得达摩意方知孔圣书陶然忘喧寂松月照窓虗山空澹云影幽香入庭除惭予坐枯藁兀兀长守株徒虗匠石顾山头一老樗往玄沙埽祖塔日午出松关崎岖下碧峦天风吹我衣飘摇巖岫端江光远亦近山云去复还绿畴何渺茫草迳几盘桓逦递冶城东怅望飞来山日暮抵其下颇思行路难金剎久巳颓石塔亦半残有僧能弔古重搆荒坵间我来访故事主宾乃尽欢拈香古塔前叶落秋烟寒分明说法音至今尚未阑登昇山有感迥然天外峯望之青且碧石磴穿云过松门草未辟仙人不可招丹井沙填积禅翁去不回塔倒封萝薜物化本如斯朝来何保夕有僧作身谋抵死志不易为已营方坟敢移祖塔石不知身死后斯坟有谁惜日落吹晚风寒蛩声啧啧登鼓山大顶登峰须造极斯言闻之古屡欲缘云上志靡輙自阻今晨决䇿往力羸凭杖拄崎岖达彼巅万峯皆下俯X五虎不敢渡伏在江之浒依微见诸城澹烟锁平楚诸山到海尽漾荡去何所极目苍茫中夷岛若可数晚风起天末逢逢发石鼓划然一啸归响落千巖坞祝闻大师七十寿大道久沉晦崛起称云栖高踪迥难企惟师克嗣之法云垂叆叇大地徧流滋我闽尤多幸劳谦钖三移振衣屴崱巅一笑羣山低空谷骇跫音阴崖仰朝晞惟愿长住世宝掌恒挈提雪眉连鹤发海国共瞻依赠僧养母孝道名为戒作佛权舆兹亦曰至道法佛谕非一辞出家虽离俗必报父母慈岂为堕爱网至性不可遗作堂名养母黄梅百世师行脚担母去孝行良可追嗟彼裨贩者逃释润其私痛哉非佛意何恠世共訾上人徧参竟不能忘所思拽杖归故里为母营山茨堂堂贤相国乃为手一挥春生杨柳陌月挂珊瑚枝我来闻及此不觉为开颐但愿汝母寿法喜长僖僖答黄丽甫文学用来韵桐城古名区毓材多奇逸欧阳崛起后誉髦迭相迫君世簪缨冑英名早能识堂堂大词宗惟君继其迹如日夺众明独悬天中碧问业镜山下道价高斗北探奇吴越间时混野衲钖到处发天籁幽寂喜重辟珠玉灿千巖山神护宝画下视佔毕流吷然同戏剧游倦赋归来春光巳收毕寄傲紫云房染翰莲华宅时有五色光直向寒空射南面拥万卷足立千秋绩X山僧来紫云孤负一短䇿安得从君游挥洒千丈壁题道士松巖图贞姿自孤特况乃生巖扄巖扄抱石乳贞姿怀茯苓所以松下人独诵黄庭经清阴傲白石野润含清冥奈何世上客苦欲腰红鞓题用拙斋青山有神姿白玉足清弄高人息世鞅田父好怀共日黾生未上书意气不可控柳子既一挥乃欲托愁讽檐蛛布晴网野茧作春瓮物化固何如勿语痴人梦山中有感春山横翠岚春水漾新绿落花不肯住流出前溪曲道人自何来欲借白云宿白云非可依聊尔避尘俗春垦半亩畦秋收一担粟每挑野菜根和作缨络粥一饱更何求高卧林下屋睡起出门去更栽两行竹闻说东家郎趂金如趂鹿金尽橐还空妻嫌子骂辱一拙守有余百巧营不足寄语东家郎何如多种谷怀智者慧约国师我来智者乡披荆考陈迹不见本生碑婺山空自碧青草迷荒烟踌躇长叹惜独龙铲幽光人事千载隔尚遗智者名迨今如雷霹安得起斯人重与探玄赜澡瓶大几何那堪容七尺寄语措大流切莫空思索譬彼北辰高谁能将手摘怀博大士怅望云黄山飘渺白云里一搭逈千秋去天才尺咫X忆昔善慧翁道冠亦儒履谒帝入承明据榻独抗礼挥案说全经虗空若为拟甘露每夜泫天仙频来止寺废足寒烟栋桡陛亦𡉏谁为鲁灵光岿然双树底七旬𧩙日行年今七十眼暗齿亦疎躘踵难举步风雪满头颅阅世良巳久杌梦历居诸千古止一念沧桑不用歔十界同影事镜体本皆无菩提尚非实况彼俗之余百虑俱消尽闲披古佛书夜深独隐几明月满庭除赠潘士阁居士四十诞辰潘君少好学弱冠蜚英声搦管风云起步趋近古人中岁能好道遁迹秦溪浔陶然仁智乐永谢蜗角名诗文自娱悦语语见幽贞恍惚晋处士五柳扬风清今年当强仕悬弧节载临鄙句聊相赠瓦砾作黄金送沈君耀居士还潭邑沈君故人子千里来石门怜予老且病依依问寒温因之询旧交屈指几能存嗟哉予独后朽废何足论今晨别我去云白纷前村丁宁不再三但道欲无言因跌卧病一足踬而仆四体竝为殃僵卧不能起动静俱失常况当三伏日如居火聚傍流汗每浃背挥扇未暂忘皆由幻身起幻起还自伤须知不幻者安坐无为乡偶因一步错遂成无尽忧展转枕席间痛苦未曾休思彼世路险寸寸有戈矛一念稍失谨祸起更谁尤所以君子学顷刻宜慎修素履欲无咎端不在他求X病来巳週月瞑眩药弗离志巳不帅气寸步岂能移暑威今谢职金风动桂枝渐入清凉境恍如无病时且喜无客至默然得自怡不似维摩诘雄辩四筵驰病后更添病皮骨仅连立惟有鼻孔高依然还似昔西风透被来乱蛩鸣四壁时序任推迁何日是好日更有人请法指曲唤作直不是强欺君为君说真实偃卧经三朔寒露浥芭蕉日月如丸跳肌肤巳半消牀前初学步扶翼行几朝一室方丈余犹若百里遥时近九日节游客兴偏豪病僧无足力岂敢望登高枕上四阅月回观祇片时痛苦虽少息步趋尚弗宜经书久巳废笔墨未曾辞客来索偈言信笔颇不疑有风欺病体却自不能支拥毳守鸡骨聊以待归期奄奄百余日每自叹居诸坚氷今巳至辛楚未全除饘粥既少进营卫且日枯医术巳告困奏效良亦疎拄杖尚无力犹倩侍僧扶甚矣吾衰也徒抱此残躯寂寥守一室阴雨倍生寒堦前梅影瘦篱下菊英残厥疾未曾瘳展转犹痛酸年衰力亦弱计日讵能安但观万象始冥然得自宽病与不病者总是太无端十月今既望竹影静横窓夜深莲漏永寒生席上霜拥衾不成𥧌自省还自伤受生三有中业系未能亡病久难勿药恐成跛脚殃因思云门老说法亦何妨余年七十四数载萦疾苦况经此一交五月未出户兹动律管灰云廓日当午扶翼出堂前勉行十数武望见屋前山山容翠而紫松头老鹤归临风势欲舞X怀郑所南所南氏宋末一布衣耳宋亡孤愤不巳赍志而没甞作心史一书用铁为函沉苏州承天寺井中至崇祯戊寅其书始出予读之怅然有怀世局如秤子顷刻变每新反覆绝无定岂论君与臣何如郑处士坚作宋遗民未沾升斗禄秉志自忠贞铁函褁心史语语泣鬼神畵兰不畵坡此意良独深直轻吕望富甘作伯夷贫纵有尧舜出傲骨亦难平壮志虽未酬抵死惟一心断断不可转岂贪后世名挑灯读君书掩卷为长吟安得借清风披拂世间人怀梦观禅师梦观泉人也为开元佛果之嗣其学赡博其文典雅性狷介寡合有司辟主承天辞弗就所着有开士传梦观集二书余寓开元时访得之首所服膺葢有道之士也自元以至今日少有能匹其休者法门下衰殊可深慨故私心于梦观独向往之切云泉南称佛国名衲多雀起梦观最后出世能知者几积学有渊源着作追前轨秉操甚坚贞辞檄甘自否一室大如斗深卧紫云里四壁尽萧然图书却盈几昔贤不可见得之在故纸闽粤三百年谁能嗣其美时睇彼遗编渊哉难测底悠然有远怀绻绻不能巳破屋歌我有数间屋祖父遗来久登楼可作赋对月堪唿酒X衣冠袭汉唐几席对窓牖焚香每独坐论文常会友只为历年多其如朽蠧何父虽言修缉予惟宴逸过一夜阴云集风暴雨滂沱墻屋尽崩𡉏佳丽顿消磨男女遁空谷孤露无止宿六借沦淤泥何论麻与菽野狐跨灶行山鬼傍垣哭依依不改颜独有东篱菊我生本多迍惟言学避人于今无可避孤立一穷身回思祖父事日暮不胜情呜唿发长慨风寒天地冥七言古读紫栢老人集有感古道无人久寂寥祖庭积雪欲齐腰阴崖白日山鬼啸荒草寒烟狐兔骄平人无限遭魔魅牵入荆榛不可招紫栢老人心血热扬声大呌魂欲销君不见包胥泣血洒秦庭秦穆君臣亦泪倾无衣赋罢鸣刁斗挥回楚日垂休声又不见诸葛出师不顾身鬼神号泣蛟龙吟成败何甞敢逆覩扬义祁山贼胆惊复楚延汉虽不同大义均如贯日虹丁兹丛林秋晚日老人激烈如二公俗士徒知保身重谩尔讥为亢位龙进而不退良有以鞠躬尽瘁汉之忠挑灯夜读老人书志弘大法早捐躯一片苦心如赤日金光曦赫天东衢嗟我守株徒自困慧命如丝势日孤安得妖氛顿廓落坐令此日见唐虞袁水部乘游招住壶山前住持印山师愿充修造赋此以壮其行忆昔壶山化盛日飞檐走栋逼天衢挝鼓升堂临万X指激电轰雷每自如入明寥落几残僧种禾博饭守居诸岂知祝融犹作妬杰剎化去成蜗庐墻头乱草挂萝衣堦前苜蓿满庭除古殿巳荒余旧砌伐鼓考钟事久虗袁公好道出天姓金汤大法如惜珠每忧壶山不能𥧌晨兴遗我八行书嗟嗟跛鼈出头来笑杀南泉陆大夫虽无广厦藏龙象犹存余地放圆蒲休怪屋窄难容膝翻忆古人树下居佛法不在栋隆吉插草建剎知也无君今何苦思营搆只缘日夜痛前模按下云头效乞士岂为能安七尺躯前途日暖江山丽到处春深长柳榆一条楖栗随身去好向人间问给孤谢曹能始宪长来山见赠石鼓嶙峋障海东层峦面面金芙蓉摩崖刻石首朱赵神光夜夜烛寒空古来游者如有几多蚀苍烟碧藓中始知名节贵自立假石何能示不穷曹公继起庙廊姿归来两袖拂清风八斗才高未曾试简编聊寄补天功宦情久付沧江外喜同野衲探禅宗重布黄金开石鼓天上移来梵释宫我乘业风吹到此通霄一路寡相逢又见祖机化魔令阴崖白日鬼横踪狂澜莫挽东趋势热血几欲喷玄穹大法垂秋仅一线赫赫金汤赖有公趂闲便驾篮舆至扶笻踏破白云封藻思绮句夸七步笔光墨怪摇千峰盟心直下菩提种力扶宝炬袪朦胧愧我难抟转运日却羡子韶神臂弓X与清漳何平子茂才圣主罗贤心最热撑天拄地须豪杰近日经生估毕流十用看来九败裂先生崛起丹霞城八斗才高气横绝治安书䇿似贾生言言泪洒英雄血特疏禹贡翼前贤山经水纬详分说奇伟分明希世珍董贾如今非两舌北塞天骄尚未降中原弄兵犹未灭愿君休卧南山庐快着祖鞭应时节潭阳瀛洲桥成丁生来索诗颂沈侯德潭上之山丹且崪潭中之水深更潏灵光秀爽萃瀛洲今古英贤多杰出昔有桥东江处士解道人家蔼秋色晦翁杯酒饯季通步吟桥上成胜集怒涛劫去几经年往蹟难追我心恻渡头客立暗魄销浪急湍高风雨泣共喜阳春今有脚仁风饴荡滋育息百里熙熈化雨中口碑载道颂侯德戴仁扬义有丁君长虹卧波不借力捐金半万未为难驱石运材成不日君不见端明海上驾石梁靡金十倍出非一闽南燕北共争传尽道神功非人及何如沈侯不下令坐看功成万民逸祝支提樵云老师八十寿支提屹立东海隅重峦叠嶂拥禅居天冠圣蹟邈莫测仙人遗灶在丘墟中有高僧头似雪辟支巖下抱瑾瑜恰如氷壶濯桂魄亦如火聚现芙蕖行年八十犹矍铄饮㵎眠云每自如愿师住世同宝掌长为明炬照昏衢X赠鹫峰上人书华严涅槃二经菩提场内法雷喧七处幻出妙庄严最后双林垂顾命四德巨浸渺无边上人运腕依谁力一毫吐出无后先谩言海墨书不尽点点画画箇中圆我来焚香为披读笔光墨怪摇苍天譬如狮子用全力古镜重重顿现前我觉身入毗卢境法界交罗常湛然亦觉身泛涅槃海滴滴醍醐众味全掩卷与君暂借问何如一画未生焉颕翁高卧芸窓下壁角灯笼笑欲颠题般若庵兼寿主人秋江三浙何漭然浪势如山欲拍天江干有庵大如斗柴门长闭封云烟绕迳修篁垂露净金经四壁勒珉瓀中有穆然双乞士阿兄阿弟难后先阿兄韵古不染俗独坐空床究碌砖阿弟今年六甲週心素何妨入市廛我欲掇出须弥卢为君更祝无量年自笑虗空祝不得聊秉毛锥述短篇饥馑行去年河伯大为灾青秧荡尽田如海蝗虫继起势遮天掠地伤苗数千里涕泣号唿不暂停祀天祷鬼终莫巳更加春雪大如拳半月霏霏不肯止流离无地可容身沟壑殭尸数难纪鬻妻贸子强支持又质自身充下使麸糠泥土是家常草根树皮亦称美弱者舍命入鬼乡强者攘夺各蜂起南北丛席尽凝尘檀那不至将谁倚铁板虽挂旧堂前托钵空回烹白水僧徒鸟散无可栖暂见朝迁暮又徙绿林豪客甚纵X横住山行脚俱难𥸹君不见海住城中优婆夷小器雨宝济贫馁又不见双林大士誓烧身欲救众灾甘自毁愧我于兹两不能未审将何来救彼但愿秋成大有年淑气顿开天地否福城叹福城围久饥馑与疾病交急为作此叹呜唿福城苦最堪悲无限深殃集此时兵围十月犹未解人家十万总难支三灾竝起天弗厌尸首盈城数莫知见说昔贤曾有谶三山流血可成池果腹遍寻池上草沟中割肉亦疗饥人既相食同禽兽市中有虎语非欺几见朱门路行乞妻儿一旦任披离只为残生难自保门风扫地有谁嗤无诸建国称福地到此如何祸更奇假使生民俱丧尽犹恐空城亦祸基呜唿福城苦最堪悲僧兵叹元季泉州乱肉食者鄙敺僧为兵梦观禅师为作僧兵叹今日之僧不待敺而为兵者伙矣此法灭之相也乃继梦观而有作觉皇制律首禁杀徒畜杀具犹见诃古传生草不敢拔况复从戎屠戮多摇头掉臂出兰若日思争战类修罗袈裟直付东流水身披铠甲肩荷戈羞说威仪推马胜自夸暴虎与冯河半点全无忠义胆只为痴贪起祸囮刀山剑树眼前现白骨徧横衰草坡况复三途撄剧苦千生百劫若为过嗟哉嗟哉胡不悟自X暴恰似赴灯蛾晨起摩头须自省觉皇苦口奈君何送净和师归旧隐近日禅和多似粟逢人箇箇阿漉漉尽言生死不相干藕丝绊倒如禽犊吾师参得博山禅半生甘伴白云宿不将半点挂人间恬然稳坐三间屋一条拄杖入深云千寻寒木藏幽谷岂比诸方垢腻禅红尘堆里苦驰逐今夏重来石鼓山儆予不啻再三告清晨别我还故居屹屹孤风良绝俗末法如君有几人顿令千载仰芳躅送卓庵禅师归寿昌黄龙峯下金绳界西竺重游立梵宫一朝火𦦨来说法荡然当下现元空得君任此良不易刚骨擎天复旧踪却似女娲能炼石而今果有补天功先师窣堵元无缝无影树下好相逢何时更起凌霄势屹然长镇石溪东君今辞我出石门草鞋踏破白云封愿言步步须仔细好把鉏头振祖风送本立上座归潭阳老僧行年七十五业重犹司鼓山鼓未得安然正首丘潦倒连年萦疾苦君来问疾良亦难孤槎历尽几青滩拨云直上通霄路海天霜雪正严寒喜晤榻前相对语恍如隔世重相与历问故交得几人多少英贤埋下土我今脱白四十年藏身祇在伏羲前生平所学抛东海一条楖栗白云边随风鼓舌如云雨瞿昙秘密今全吐一千五百几能闻婆心沥尽终无补X仲尼昔日欲无言默识方能契本源莫道鼓山尘韵绝从来别是一干坤君今年巳六十四登山岂作等闲戏彼此老大似残阳后日相逢能几次今晨辞我出石门桃李蹊边春鸟喧丁宁须记临行句适燕切莫驾南辕輓林得山兵宪忆昔相逢剑水濵乍瞻芝宇如天人慷慨披襟谭国事卓哉意气压羣英首将石鼓相付嘱订交泉石廿余春山门倚重若城堑再造论功莫与京旧年勉以末后事寻常茶饭不堪陈报言自有通霄路英灵岂肯等凡伦近日忽闻易箦信通霄路上果先行孑立空山徒怅望愿言莫失旧时盟輓郑汉奉司空忆昔祝釐趋建水净慈菴上始逢公从此纳交近十载往来不惮登巃嵸虗襟厚德不常有荣名峻秩视如空谛信斯道更不疑宿缘想在般若中昔日杨李及苏黄法喜之乐垂休踪至今六百有余白唯公尚有古人风今岁腊月天愈寒雪花如掌舞穹窿干霄乔木忽摧折黄童白叟俱失容嗟哉死生固大矣不生不死亦须穷等闲揣出虗空骨拍手高歌天外峰五言律登圣泉岩山高俗自远林幽境乃偏垂籐栖倦鸟怪石溅寒泉径曲穿云度亭空待月悬我来日正暮披露晚风前X山中闻边警羽檄连年至天骄迫汉疆骨枯塞草白血溅阵云黄未见请缨壮谁为借筯良销兵是何日令我忆冯唐见说天王怒千军出汉京晓霜严楚剑夜雨洗天兵边耀止戈武天悬日月明单于应胆落指日塞烟清寓莲台山青莲开净域半榻借同栖枕上涛声急窓中树色迷闲来披梵典睡起觉莺啼晚向沙头坐风清虎渡溪春日同诸子游云际山孤塔迥云际下有摩尼宫路古苔长密庭幽翠欲笼松枝挂海日竹影弄江风汲得岩前水烹茶论苦空西圃桥西管小圃圃内半为塘静觉鱼游乐闲看蝶过忙摘葵带晓露种菊傲秋霜学圃虽云鄙鄙中滋味长谒白云约禅师塔云山最深处树古竞参天塔废尚余垒碑残更带烟传心悬白日说法倩鸣蝉莫道师无语雷音震大千山居独喜重峦峻卜居在上方云深埋小屋树密护低墻丛桂堪招隐幽兰每自芳回思前日事深似失头狂百年生计少家破只甘贫旅泊半间屋沤花七尺身架头堆乱帙几上足浮尘独倚寒岩卧枯槎不管春一坞白云深幽居惬野心繙经每独啸对月喜长吟种竹开苔径栽松益翠岑因嗟尘俗客谁似暮归禽X生无适俗韵枘凿谁与宜迂只从他笑狂尤愧自知云间频捡药月下细敲诗且学龟藏六临风自解颐小塘窓前闲半亩开作小方塘云过暂留影月来时有光灌花春借色洗砚墨流香唯有塘中水澹然却自忘过宝山菴逢友人话旧观方来故里缱绻旧游踪门内惊新主堦前识老松古道谁人问知交汝独逢共谈今昔事笑破白云封辛未秋日寓清修寺刻弘释录挂钖古禅房秋风冷竹牀照怀唯白月入帐有清霜慕往愁难继传来虑欲长喜闻巖上桂犹发晚秋香季夏八日同本智洞微二师游喝水巖次韵喝水声消久虗名尚有巖径危欺峭壁江渺小孤帆探洞知源远摩题叹藓缄𢹂朋坐磐石微韵出松杉赠空生师修玄沙祖塔用闻大师韵生平多远思长忆古玄沙屡斵云间石重敷座上花台因寒叶点影为夕阳斜疑是钓鱼客来弘旧日家题玄沙院暮入狮峰下隔林响梵钟凉烟迷白塔寒露冷青松旧础藏荒草新椽傍古榕雷音今巳寂徒尔弔前踪和闻大师登昇山扫祖塔孤峰横按杖眼小无诸城云幻将千态江流止一泓萝深笼塔暗烟细惹衣轻为访先朝蹟唿童剪棘荆秋日撝谦居士来山索赋X屴崱峰前立海天何渺茫断烟迷远树秋水澹斜阳植杖听泉落倚巖闻桂香凭高无限意一笑白云傍答魏具瞻游鼓山次韵雨后山容净春深翠色新登峰小溟渤倚杖对𡾓嶙观化嗟前蹟安禅洗世尘莫言徒邂逅莲社有前因题开元寺佛国名传久桑莲独擅声异葩根础发瑞草覆庭生殿古藏云紫坛虗映日明我来问陈蹟金铎向空鸣其二昔产莲华地神僧每托栖袒膊援羣溺挑灯醒世迷廊长旋日永塔耸切云齐钞论人何在堂虗鸟自啼其三古贤能秉律坛搆几经年久没凡尘暗重开瑞色鲜飞花常入座甘露海流泉安得环与照垂光映大千其四甘守白云隈春风吹几回祇因曾下种故此却重来石鼎生新𦦨天华点旧苔遥思洁已训帝语尚如雷游弥陀巖历巢云山房晚抵大道巖赋百折扪萝上凌霄一径悬茑阴抽石笋崖断挂龙泉磬落从天际花飞点洞前晚来归宝所一笑白云边南台节彼南山石春深翠色浓壁高欺日少径窅与天通城郭雨烟里楼台树影中莫言大似斗万里入帘栊题片瓦巖X中蜂悬小径虗窅洞长幽片瓦含金剎千秋负范畴天风穿石吼海浪拍空流安得常来此同君老一丘为避城中暑来游小洞天石楼侵翠色松榻护岚烟煑茗待新月敲诗入旧絃沙弥不解事犹问老僧禅宿薛际可居士风木堂为寻碧石胜来宿薛君房径僻穿松影林幽散茘香烟云笼旧壁风木惨虗堂夜坐空山寂钟声出上方宿龙山寺挂钖龙山寺堂虗半是云风从海上至月向树头分山鸟隔林啭潮声入夜闻坐来清不𥧌更把片香焚游紫云室和何镜山先生韵搔头青嶂上宴坐紫云间海岸孤城迥松门野客闲幽禽啼晚树白鹿卧空山浩浩烟波渺遥看一鹤还一望将千里兹山许独尊海风吹我袖山翠拥僧门欲学藏身法先须啮菜根叮咛二三子休逐利名繁题古拙上人静室尘外一区宅居中别有天槐阴垂径僻草色入帘鲜室隘却如斗墻高仅及肩食贫虽有日饮啄且随缘题弥天上人园居东园聊息影境僻草尤深屋破凭云度墻低喜月临採蔬时带露种树为栖禽莫道园居陋悠然契宿心归鼓山寄答傅幼心谏垣用来韵一钖淹留久言旋傍鹤飞秋河影自澹古路翠还微彭泽方躭饮东林孰付衣入门成一笑恰似野云归X过严滩晚山依落照春水漾微澜云净江天澹厓高石壁寒披茸探往蹟倚櫂问前滩多少英雄客输君一钓竿除夕相彼苕溪水何曾问岁年祇为浮生幻难同劫石坚爆声催去腊炉篆烬残烟瞻顾东方色依稀近晓天安禅难论岁老业贵知时岂为辞穷鬼非关祭旧诗年华同烛尽老态逐更移因忆北禅老扪心暗自咨长年多自适今夜却心惊炉内红将烬枝头白欲生韶光迅易灭壮志远难成休待鸡窓曙愿同鸟道行梅花情欲尽柳眼意将青爆竹震寒寂松燎破夜冥百年浑是醉此夕几能醒却爱凌霜栢森森列一庭题香象菴林幽积雾深香象伏层岑云至巖生白风来竹亦吟然松烹石髓对月话禅心时听东冈上丁丁太古音登石盂山崎岖登鸟道飞练泳永剪田衣古洞藏云密深筠积翠微主贤客屐集山逈俗尘稀晚眺小楼上遥天鹤正归寓娑罗坞深翠掩重峦澹烟笼僻坞挂天白练寒布地黄云普怪石裹苔衣空堦垂竹雨怅望夕炤中孤塔渺谁主遯迹山宜峻依云立数椽鹑衣侵翠雨箸笠饱岚烟萝月穿帘冷松风弄影偏夜来清不𥧌独对一灯悬过等巖为冲如上人赋X选得昔贤地重营大士宫岚烟侵几席牛斗宿帘栊海𤄃涵孤月山穷跨卧虹蓬莱疑不远惚恍白云中秋日过邵练要居士山斋鼓巘多奇丽兹丘最赏心江帆时入座石笋自成林磵险鸣寒玉山幽噪暮禽逈超尘世外况又值秋深异境惊初辟山僧愧始游云根露鸟背石髓泳永剪松头叶落峰逾瘦岚深㵎转幽西风飒飒至犹喜暮烟收祝洞白师六十初度腊高登耳顺身隐望弥彰松偃寒崖葢梅飘晚节香昂藏僧貌古嘘呴德风翔欲满阎浮愿何妨鹤发长初夏苦雨一阴方夬尽赤帝令初行叆叇云犹密淋漓泽久倾子规难呌月布谷懒催耕拥毳忍寒坐何时见日明清明日扫祖塔春晴风正暖好鸟啭芳林塔上松云密堦前花雨深瓣香先圣脉杯茗后人心因忆昔时事如闻说法音昔贤去巳久窣堵徒嵯峨夜有虎狼宿昼惟樵牧过霜严石卵爆雨渍苔衣多三遶空惆怅其如长卧何霜降秋晚寒威迫堦前草欲枯林疎风扫叶月落树啼乌荒坞蝉声寂寒塘雁影孤坚氷虽未至霜巳遍长芦咏鱼鼓禅门多閴寂借尔发声洪何用临渊羡可从缘木逢无情还善应不动自圆通因甚能如此全由肚里空X成象非天育抡材取邓林披鳞未涉水流韵出无心权秉师僧令能和梵呗音祇同钟磬侣渔父岂相侵秋兴秋深气日肃野衲恰相宜不作悲秋赋惟吟釆菊诗金风辞落叶玉露浥寒枝自有翛然趣傍人恐未知悄然坐荒坞风清况益清茶烟迷竹色梵韵杂蛩声树古足蝉噪帘虗挂月明更阑发深省孤鹤岭头鸣凉风起天末曳杖数峰西江静芦花曙塘空雁影低寒云闭幽谷衰草覆前蹊一啸归来后松头练色迷睡起庭前立悠然忘寂寥气清天宇廓境远客情消巖桂晚香净江枫醉叶飘白猿来觅果啸月正中宵步林茂卿居士登鼓山韵通霄无锁钥五里尽松阴石险苔犹滑山空客亦临鹤飞凌汉远猿啸入林深喝水声难继谁传太古音中秋夕仝郑汉奉司空林得山农部步月石门因坐水云亭碧天净如洗乘兴探灵源步月穿松影缘崖入石门蝉声来远树渔火辨孤村因坐凤坡上谁知秋露繁行日照山容净举杖陟崔嵬徘徊秋草径微风拂面来喜逐闲云去还同野鹤回往来有何事踏破旧苍苔住往来苍岭上驻足碧岩头白云触衣冷兼之风飕飕远村山外见长江脚底流近观山蚁鬪贪嗔未肯休X坐境闲云寂寂帘卷月明初未识达摩意面壁结双趺蒙头惟破衲席地用圆蒲槛外天花雨空生知也无卧山深莲漏永一室风俏然绳床方七尺曲肱伴云眠有无浑不计凡圣亦都捐莫谓全无物孤明一镜悬永觉和尚广录卷第二十四永觉元贤禅师广录X卍XXX永觉和尚广录卷第二十五嗣法弟子道霈重编诗中七言律舟中望武夷琢成紫玉逼苍穹下映青溪漾荡中迷藓荒坛寒夜月倚云旧舘冷秋风洞遗仙蜕灵何在巖锁虹桥路孰通休道仙舟藏壑稳负趋岁月转如蓬登黄杨山几重翠嶂隔尘埃野寺岚深净绿苔月到绳床僧正定烟迷宝树鹤初回九霄牛斗窓间宿万里川原掌上开满眼风光犹似昔紫阳何事不重来山中得家报寄答诸友X自从一别冷云居见说风光不似初溪上雨添三尺水家中风落半床书敝囊巳识休深爱破釜何劳更重歔不学蹇驴旋磨走直将大地作蘧庐庐阳山中岁暮积雪因小僧哦筦山偈为赋之破衲重缝度岁穷客囊何独筦山空风狂乱折窓前竹雪重横摧岭半松山鸟尽须春后至故人多向梦中通地炉未到全寥寂榾柮频添彻夜红山中得萧儆韦明府书建水忽分萍梗踪却从尺素得相逢十年故我难同昔一片顽心尚未镕花满河阳君富丽翠笼双髻我疎慵自知樗老难为用甘向空山学种松壬戌冬十月舘于沙邑之双髻峰遗中阳居士青嶂重重称杖黎烟鬟半露却成诗云深尽许藏千拙树密何妨借一枝豪贵懒干因舌短饥寒甘忍为书痴人来一任唿牛马笑倒毗耶老古锥秋日登北山翠壁嶕峣鸟道悬创开金剎逼秋天千峰带黛窥帘外二水移舟送席前发啸每从明月下经行多在白云边梦中历数汉唐蹟衰草荒烟正惨然书林羲皇以降几春秋文物灵光聚此丘南北舟车行不尽古今心眼鑑难周刀刀刻露英雄骨帙帙远传贤X圣愁惟有老僧无箇字羲皇未画问根由七石山访独诣师超然寄迹万峰巅石磴穿云鸟道偏几片巉巖天半露数椽草屋壁间悬扫窓每倩含烟柳洗钵常因漱壑泉日暮凭栏频倚徙一声长啸月孤圆七石山中秋对月浑朴上人请赋云廓千巖秋正清长空如洗月孤明朗然久绝悬弓影閴尔谁闻捣练声愧我疎慵无剧兴知君豪爽有深情莫将七石山头月换却娘生两眼睛丁卯仲春居荷山有感而赋拨翠巢空建水东棃峰爽气入帘栊虎饥吼出重云外鸟倦飞来落照中老去始知狂是疾醒来方觉梦为空碧萝层里无人到一缕檀烟度㵎融五十诞日半生事业尽唐捐忽尔知非暗自怜二纪芸窓空映雪十霜鸡寺祇磨砖䆿言权作止啼叶弘释唯搜久蠧编一片幽心谁可托蒙头卷舌度余年秋日过西湖平湖㶑灔漾扁舟水上风微拂面柔三竺疎钟云外落两隄衰柳镜中秋荒台草长平章恨古庙岚深武穆愁千古悠悠无尽态等闲都付一浮沤戊辰孟秋往秀水请藏经还过钱塘适江潮大涨客舟尽没余舟独脱于险喜而志之海云叆叇浪风颠惊望江头正惨然一刻冲颓千里X岸万家沉入几重泉自安死去浑无地那料生留别有天应是宝书龙亦护片帆载出雨如烟己巳孟秋归寿昌扫和尚塔夜坐有感风带秋声透暮林篆畦香烬暗愁深空堦雨滴青灯影虗院云生白塔阴慙掩铁关藏百拙难磨地墨写孤心先师灵骨今犹在白浪滔天孰肯寻妙高峰访达宇居士昔年狂疾未曾瘳十载湖山汗漫游归路敢辞三伏暑到山正值一林秋凉风落叶东西径明月疎钟上下楼珍重故人情若海依依恰似白云留哭博山和尚法幢高竖大江西独握羣盲剔翳鎞正喜法雷喧上界忽惊慧月落前谿池头雾暗龙犹泣岭上台空凤不栖深痛妖踪犹满地于今谁鼓战中鼙山中咏怀枯抱残经岁月迁饱餐野菜任前缘谩言昔学屠龙技且喜今参伏虎禅剪尽松云放明月引来石髓注青天相逢若问山中事拄杖如龙未许传达宇居士以诞日来鼓山同游灵源洞赋此致祝海上岧峣屴崱峰喜君杖履特相从谁人喝水踪尤幻昔代题名藓半封天外青螺分岛屿眼中白浪起蛟龙拟将何物堪为寿千载悬崖甘露松谢徐兴公居士见访X见说闽中有凤毛君家伯仲擅风骚惯扶短䇿穿松翠横卧深云听海涛结社拟追陶远笑琢诗顿使鬼神号云收雨散巖花净屴崱峰头月正高夜坐蹴鳌桥次洞微师韵出门举步踪金鳌山露霏霏浥敝袍鲸浪远翻江上月天风近鼓树间涛巖边泻玉泉声细桥外穿松石笋高坐久不知莲漏下却乘幽兴更挥毫一念法师见访遽别用韵奉答垢面蓬头傍石栖风飜剎影洞门西壁间泉涌飞花急海上云来掠地低喜客披榛忘崄𡾟因樵问路入招提相逢邂逅成知已别去中宵月满谿山中积雨初霁郑汝交二守见访用韵奉答敝衲蒙头一老翁空山晏坐雨声中洞云忽破悬朝旭林鸟争骄啭晓风择木不妨搏翮下酬机祇解举拳通共看剪尽西窓烛回首东峰日又红往寿昌扫塔至建州遇徐兴公用韵奉答萍踪无意忽相逢共听涛声几树松举拂难扶兴圣脉扪心多负寿昌宗客程烟雨愁中落师塔苔痕梦里封临发巳将归日约初秋同笑白云峰乙亥夏归寿昌扫先和尚塔飘泊零丁经几年归来始识旧田园深耕浅种凭谁力薄获全收任外缘一片檀云连塔影几茎石茗煑山泉惭予荡子贫如洗欲报师恩祇竖拳麦羮坵X和尚不发化主日取给于锄下岁荒食不足以麦为羮率众开田田成众唿为麦羮坵乙亥夏归寿昌再游其处凄然有感寿昌嵴梁硬似铁六月开田日如爇岁荒祇取麦为羮枵腹挥锄不肯辍至今田有麦羮名山中故老能传说禾黍离离屯绿云尽是我师汗流血归潭日寓天堂寺有感重游梓里几经年谩说谿山尚似前朋辈殷勤怜故态儿童惊怪问生缘柳梢垂露朝含翠桑影摇风暮带烟泡沫光阴全不久何如共学祖师禅归潭日示诸姪去家念载今来旋白发衰颜敢自怜故我巳知难似昔物情谁道更如前长城筑怨犹非计巨石留身岂得坚世事浮虗休苦虑好将仁义继前贤山居青山老去发长松种树栽禾学野农信口诗成多自喜横肩杖出少人逢透窓舒白巖前月对榻凝青海上峰顷刻白云迷远近殿头传得一声钟杨复自居士登山见赠用韵奉答拨草登山独探奇江风松月自成诗石门路险藤萝密屴崱峰高鸟鹊稀礼塔远怀兴圣箭烹茶不用赵州机云中握手深谈久转忆维摩一嘿时闻谷大师放生社留别和韵慈云霭霭覆芝城川泳空飞各遂生默转杀机扶圣X化广培仁脉借经声缁袍几染岚烟重宝钖还依鹤影轻临发叮咛无别虑顾兹鱼鸟倍关情化风吹满富沙城插草江头勉放生罗网才遭膓欲断刀砧巳近诉无声已躯不啻千金重物命何如一芥轻惟有吾师悲愿切关山迥隔每含情飞钖南来立化城楞严结社护羣生市中顿鲜腥荤气林下时闻梵呗声古岸云笼孤剎寂寒溪波漾片帆轻应知潭水深千丈难比吾师愍物情朅来说法徧州城欲证无生首放生脱网鱼翻前浦浪出笼鸟啭隔谿声巖头寒月穿蓬冷江上春风送棹轻多少飞潜犹入梦悲心蔼蔼异凡情碧水丹山绕禁城弘开金剎护旁生禅扉静掩笼松翠宝筏浮游载梵声吞月萍间鱼戏乐冲烟江上鸟飞轻犹愁钓弋终难息聊赋诗篇寄别情东风披拂遍山城七里滩头春水生澹澹江光摇塔影微微花雨溼钟声社中香火怀偏重梦里飞潜意靡轻缁素未能留去棹捧来白雪若为情每随净侣出重城结社荒郊共放生孤塔倒垂寒渚影暮钟远送客舟声羽穿树杪骄人惯鳞集潭心跃浪轻师钖骤回深绻绻满江风雨怅离情建郡浑如舍卫城人师流水活残生宁于食鲜羣腥气莫遣疱传不忍声云里尽教翻翮远江心一任弄波轻临岐千里回烟棹返顾难忘爱物情昔曾问道建州城见说禽鱼尽乐生松下风传金钖X响芦边云隐木鱼声永明愿重悲犹切幻住庵居去每轻一自法舟回浙水烟波盻断若为情鱼鸟欢然育化城凭师法雨度余生赎来幸脱烹煎苦放去犹闻解脱声宝钖频过悲自重兰舟今别意非轻夜深波漾江头月益动悲心护有情元宵登尊胜阁千家灯火暮云间海上鳌来共戴山眼底干坤终变幻楼头乌兔几回环管絃处处客长醉钟磬声声僧独闲夜半苦啼归去好莫教直待𩯭毛斑再登尊胜阁用前韵杰阁峥嵘紫翠间重来长忆旧溪山莲园在昔元尊胜宝构于今喜复还帘卷直观沧海小窓虗长对白云闲满城第宅浑如锦镜里谁饶两𩯭斑游九日山层峦叠叠映晴光雨后春生色正苍树古攫云犹属晋峰高入汉亦名姜几摩断碣终难读屡问荒垣倍可伤石砚註经人巳去至今墨蹟尚留香过报亲寺登飞来阁小阁飞来古剎东翠光掩映入帘栊茘阴石涌千寻浪桥外风吹一短蓬云出金鸡回紫帽波分玉笋自黄龙千山秀色浑如黛江北江南春正浓游清源洞移来海上小丹丘紫气氤氲古洞幽几壑翠云笼怪石千寻苔壁迸寒流已灵抛尽从仙乞圣蹟难追祇X醉休日暮风悲游客散一声猿啸碧巖头避暑黄氏山房暂借山房寄客身树高如葢草如茵登楼路转穿危石煑茗烟微绕密筠云度松关凉泼席月移塔影冷窥人暑威巳借天风扫独挹清源爽气新游五峰和罗一峰先生韵一衲飘然兴独优穿云选胜任遨游五峰绝处青霄近大地穷边沧海浮片石寒清三伏暑孤轮夜散百巖秋忆君素节高如斗此日相逢碧嶂头过安平石佛寺古寺萧然岁月深须弥座半藓苔侵残碑横卧虗亭下狡兔长居废殿阴相好尚存缘是石陛基頺折孰铺金踟蹰独立荒烟里愁听蝉声噪暮林到鼓山寄答吕天池司农用来韵雒阳江上水盈盈趂得秋风拂杖行归去山头玄露冷惹来足下紫云轻两期棒喝空中出一会因缘梦里成孰若维摩能示疾尘中说法语犹清翠云庵埋头结舌度朝昏草屋三间不掩门锄断青山分石髓剪开翠竹露云根扶黎谷口看归鹤抱瓮溪边学灌园昨夜于菟庵外过无端踏破旧苔痕年衰懒得辨由求抱拙空山事事幽岩下负暄深爱日堦前薙草自知秋林花一任因风落菜叶难教逐水流莫比昔贤藏未密逢人犹说两泥牛X山回谷密贮云深搆得蜗庐傍翠岑沿㵎徐行频顾影倚松独眺喜披襟尘中隐迹浑如石世外论交孰断金客至但言多种竹龙孙几箇拟成林疎慵成癖笑如匏避俗何妨住处高忧世未能传大易消闲偏喜读离骚月窥山缺筛林影风透岩扄鼓翠涛黄土一杯堪掩骼浮生何用梦劳劳翠微深处便为家石㵎潺湲洗落霞门外有山皆种竹庵前无隙可栽花铁牛踞地休加䇿石鼓悬空勿用挝且学寒蝉甘自闭客来不点赵州茶重重翠嶂隔凡嚣苔径穷时渡小桥治圃披星勤灌溉採薪冒雨上嶕峣白云飞去浑无迹玄鹤归来不用招也识括囊原少誉渐鸿有陆任迢遥睡起搔头觉悄然客来煑茗汲新泉引盃不数金茎露对席惟参玉板禅磬韵逐云传竹迳松风趂雨入茅檐饱余一枕西窓下恍惚羲皇大古天懒跨黄牛入市廛白云一坞了残年登峰每值山君啸採蕨时同犊子眠曲㵎泉声间鸟语疎林月色染风烟岩花亦自知时节荣瘁休推鬼谷篇重过严陵滩富春山下水如苔一叶翩翩破浪来翠壁未消前夜雪苍烟犹护昔时台足轻万乘天垂象志抗千秋俗强猜蹑屐重登孤舘寂依依江上思悠哉野舘年深长绿苔曾经五夏却重来每逢兔迹横樵径谁见羊裘隐钓台傲骨肯容丹诏重孤踪不许白X鸥猜浮名未解全收拾致使游人叹惜哉寓王回庵昔建文君避难时隐幽居菴其臣结茅于此故名山房半亩碧云遮草径盘回尽落花怀古忍寻先帝蹟避嚣聊寓旧臣家一丘松竹筛新月万里川原缀晚霞扶杖菴前舒老眼遥看春鴈点平沙昔人筑室倩云遮祇种青松不种花忧主未能回圣驭藏身权且学山家炊烟林下翀归鹤汲水巖前带落霞极目兰江去何渺苍苍春色绕晴沙普明山中偶兴踏徧千山一短笻近来活计只为农塍头夜雨催秧马壑底春雷起箨龙云树依微藏古寺池塘澹荡浸寒松几年棒喝成何事甘卧南窓听远舂抝折当年一瘦笻云簑雨笠化成农天边风举笼中鹤㵎底云藏海上龙放犊偏宜谿畔草爱山却剪屋头松遥闻柳岸深烟里黄鸟声声答暮舂余自浙归闽寓宝善庵百拙法师以诗见讯用韵奉酬法末风浇学鲜真直钩何处可求人舟虗随浪漫游浙叶落归根卒返闽莫谓括囊原少誉敢将枯杌仍怀春忽逢白雪云中下暗喜疎慵得辅仁石笋江放生笋江烟树正苍苍移櫂中流漾渺茫鼓吹声中兼梵呗花香影里映波光金鳞透网海天濶玉翮归空云X路长共转杀机资盛化更将仁寿祝吾皇挽燕京死节诸臣死事寥寥才几人亦知正气未全湮挥戈恨莫回天日伏劒真能泣鬼神节义文章难强屈忠贞肝胆必成隣捐生岂为留虗誉未忍甘存七尺身诏上建文皇帝徽号及赠死节诸臣爵谥一旦无端大器移天心玄穆果难知孤身远遁神犹惕十族咸诛世共疑昔日君威诚太重此时臣节自当稀龙章喜得来荒壠枯骨沉魂释怨时寓双漈寺昨夜西风透竹扉树头红叶满庭飞一场戏剧今初罢百粤山河更孰归濯足翠临双漈瀑樵薪云惹五条衣晚来喜得全无事背倚松关对落晖千峰萧索一茅茨野衲行藏自有时註就遗经聊度日掘来新蓣胜茹芝战争到此终难息佳丽于今巳顿亏但幸谷深云更密安身恰似六藏龟九日自双漈归宝善途中有感归来秋老野烟凉触目尤增宋玉伤兵后尽惊鸡犬寂雨中难对菊松荒儿童向母啼无袴小妇寻姑问宿粮纵有西风能落帽那堪𢹂酒醉重阳山中即事用寓双漈韵石门深处隐茅茨寒色萧然岁暮时难向红尘扶短䇿好从翠壑採灵芝堦前扫叶叶频至屋后栽花花迭亏世变如斯谁可定懒将休咎问蓍龟X天风催雨拍柴扉几度寒云掠地飞世上未休蛮触鬪山中犹许鹤猿归难寻四利伊蒲供巳失千针屈眴衣每觉战声常在耳好将身命等残晖续山中即事仍用前韵狂飇吹破旧茅茨冷落如何度岁时但饱粗糠休问米只挑野菜谩寻芝山中竹杖云边化海上蜃楼日下亏堪叹古来怜悧客丧身多是负图龟松云十里接柴扉砍尽松云任鹤飞捉月痴猴难自歇失头狂子几时归穷年废学缘多客彻夜围炉为少衣世上繁华谁敢拟看来亦似暮林晖丁亥夏五月霪雨如注江流大涨芝城为之半淹至七日始退赋以志灾七日滂沱未肯休弥漫巨浸过城头田庐半逐藻萍去老稚多从鱼鼈游蛙产灶中难举火波翻树杪任行舟老僧虽在洪流外日望洪流不尽愁重阳有感丁亥秋七月海兵来福州屯古𥔎江鼓山密迩战场备见杀戮至重九兵犹未释登高胜事尚何言乎乃为赋二律牛山挥涕漫悲伤此日干坤顿拂常鼓角声喧云尽暗旗鎗队展日无光雨中花木愁中对兵后村墟病后望黄菊紫萸虽未改绝无佳客问重阳节屇深秋玉露寒残荷败柳不堪观江横战舰鼋鼍吓野戮妖狐土石丹万井苍黄农事废千林冷落鬼X唿酸临风那有登高兴独痛黎蒸借活难中秋卧病九十秋光止半存月华散彩独当轩砧声凄切银河澹桂影参差玉露繁病骨不禁乘晚吹私情惟喜负朝暄千峰一任浑如洗独卧空房懒出门自嘲七十余年老病身难将一发引千钧三宗撰述波间月四剎弘扬镜上尘性懒祇甘长守拙道孤元是寡为隣如今成得何虫豸孰若终身学隐沦独坐有感云来横掩半林松独坐萧然听暮舂揭起把茅徒葢顶张开空网几捞龙谩言门下桃如醉忍见堂前草尽封每惜许多怜利客祇从村店问鲜浓空斋凭几对残蕉四壁凉烟助寂寥自分衰踪同鹿豕敢言壮志薄云霄古泉有韵咽危石枯树无枝拂野飈七十余年成底事等闲抛手付前潮初春日庆无诤居落成初开柳眼对霜禽新搆禅房倚翠岑客屐几能来僻谷茶烟每自出平林室中日月无寒暑门外江山任古今长揖世间尘梦绝灰头土面卧云深山中元霄灯火寥寥而月色如昼为赋一律灯节纷喧尽俗嚣山中僻远自寥寥虽无火树燃深坞却有氷轮挂永宵徧地寒光同雪岭满林曙色近星桥庭前独坐三更后时觉香风几度飘X邹连山孝廉游鼓山信宿禅院以诗见示用韵奉答登山弗惮绿萝遮游屐何妨石迳斜出谷黄莺声愈巧倚云红杏色犹奢禅龛仍作漆园梦佛火还开优钵华寂寂虗庭清似水更无月下閙青蟇谢祁文载居士祖庭秋晚值狂飈拟撼崑崙势颇骄手托红轮悬汉表狂飈顿息绝尘嚣洞水从兹波愈壮昼夜滔滔入海潮须记此时疏瀹力灼然千载让功高赠浑朴禅人五十初度半世亲参洞上禅九龙深处抱云眠三间草屋倩巖立一柄金锄带雨悬蜗角虗名曾久谢蝇头微利岂甘缘谩言世数知天命傲雪凌霜操永坚送僧归江北晨起抠衣出石门秋风吹破白云村棋上江山随手变梦中眷属几人存访道四年依喝水怀亲千里赋招魂还乡一曲西原上衰草寒烟日欲昏人日仝诸友游灵源洞胜日风和拂面柔松云掩映小丹丘玉虹一线声犹细铁壁千寻雾正收喝水亲瞻神境力忘归顿泯世间愁临沧亭上扶笻望独觉干坤只一沤𢹂朋共探洞天幽雪霁春光遍地浮碧嶂千层横五虎溟波万顷醉双眸观诗独喜端明句弔古深怀子直游茶鼎烟消残照澹一声猿啸暮林头X仲春望日佟开府同顾南金林得山诸公宿上院坐月以诗见示用来韵奉酬积翠千层隔俗氛德星偶集正春分东楼月映西楼月上洞云连下洞云莲漏切时山鸟静经声歇处梵钟闻珠玑灿灿终难和岂是雕虫小技文初春日薛玉海明府登鼓山见访赋诗以谢春风初动海天开文斾偏乘景运来淑气夜浮桥畔柳祥光朝映洞前梅杖藜历尽通霄路拨草高登绣石台安得东南烽火息浩歌云际共徘徊孟春三日偶作七十八年销落久奄奄一息却犹存白衣苍狗何堪恋蜗角蝇头岂足论悯俗未能忘远虑谈心何用露巵言许多岁月蹉跎过坐见前江日夜奔七十八年弹指过残生能得几时存梦中今昔休嗟叹棋上江山懒讲论不向孔颜寻乐处那从纸墨觅陈言白云古道无人到多少英贤祇外奔七十八年营底事从头检点尽难存鲁经读徧增绮语梵典掀耆乏要论力竭始知前是错心灰却喜近忘言现今一息成千古说甚桃花逐浪奔七十八年吾巳矣历思同辈几能存雕虫刻楮皆邪业啸月吟风尽俗论挥麈空垂千尺钓逢人难得十成言门前有路如弦直骀骥从来各自奔设粥赈饥莫道披缁万事休流离满目孰无忧田园荒尽口犹X在妻子散来身亦愁进食每怀漂母惠弃家岂学子长游自惭未是忘情者饶舌丰干劝普周生遭末劫苦干戈贸贸流民载道过出路无依情落魄逢人难告泪滂沱三条篾在腰徒束几树花开食岂多昔日双林欲自炼其如愿学未能何永觉元贤禅师广录X卍XXX永觉和尚广录卷第二十六嗣法弟子道霈重编诗下五言绝句登西山昔人谢俗氛结架龙岩下古砌余荒草寒蛩夜复夜此岩𥥆然虗中可席而卧我暂假偃息不知风雨过寻得古残碑云埋在幽谷揩摩至再三毕竟不能读闻说最胜处名为读易台路荒不可往日暮风悲哀溪楼晚眺碧水浸残日虹桥断落霞渔人沽酒去茆店酒旗斜江空云影澹岸远柳烟迷扁舟何处客泛月过城西乞食持钵入王城几回还自顾归来雨忽暴溪涨不能渡临川道中遇晚思投宿风寒日又斜苍烟浮竹外疑是野人家X题茆斋壁云隐巖前屋深埋一死人北窓长偃卧休道葛天民空亭独宿独宿空亭下虗窓足细风一声清磬落秋露月明中山斋即景楞严方读罢挥麈对斜晖山静松花落庭空燕子归无事支颐坐檀云惹衲衣祇为无心久野雀自依依春日游南㵎漫缘石崖下散坐飞花地贪听熘石声不知春雨至入东林独步碧云里披衣漫游戏道人自何来持得烹茶器城南有感十里城南路桃花与杏花野人数亩地留得种桑麻衰草荒烟里垒垒古墓多一杯黄土下贵贱竟如何六言绝句屴崱峰村底羣峰尽伏方知身入层霄笑看闽越旧国兴替浑如海潮凤池灵境逈开天际池空凤去何年青蒲白鸟如故黄独新种云边灵源洞桥上山云乍散洞前海月初圆白猿夜过西㵎喝水巖头打眠X舍利窟小径斜通别岭深源忽见孤村云中鸡犬出没古树半掩荆门七言绝句罗参军归隐东山自昔参军推俊逸归来遯迹白云隈黄庭读罢寻芝去日落山空一啸回林下而今喜见君石边倚杖课耕耘逢人但道桑麻长塞北风烟未忍闻叶茂才请题畵数曲春溪野树浑沙头处处隐烟村一竿独钓垂杨下几片桃花逐浪奔芙蓉秋老练江空翠壁丹崖返照中何处扁舟江上客横将短笛弄西风秋夜怀翁仲实文学偶因月色便登楼顾影萧然忆旧游不识杜林书帐下残编料理几时休怀陈荩臣文学百尺楼前风雨寒元龙高卧几能安自惭山野无长虑地放圆蒲学壁观讲经台天半嵾嵯石壁开林光掩映法王台经声祇许孤峰听不用天华动地来禅那窟X大唐国里岂无禅一窟云中却宴然坐断千峰天地黑一声鸡唱日孤悬灵源桥潺湲曲曲泻银河横架飞虹蘸绿波试探灵源深几许白云幽渺碧萝多庵居杂咏四望千峰黛色迷春莺哈哈向人啼山头昨夜添新雨流得桃花出小谿春雨如膏春树浓烟花缭乱醉春风牧童偶为寻牛至草长云深不见踪万仞峰头祇一家岚光翠色映袈裟下方有路人难到石险林深日又斜长空云卷桂轮低错落河星映玉谿竹坞风清莲漏永一声孤鹤数峰西山前何事苦纷纭爆竹声声彻夜闻闲杀阇黎无箇事挑灯戏作送穷文燃松煑石白云边遮莫春秋暗自迁破壁烂苫浑旧岁客来却道是新年残蕉伶仃巳折翻风叶憔悴犹存傲雪容早惜清姿难久住岂堪岁暮更相逢赠清凉山僧山头剩有千年树㵎底犹藏百尺氷坐对𡾓嶙忘夏日冷云深处一闲僧X顽石过访索余旧稿为占二绝琹书抛散忍离羣几载横眠楚地云败鼓何曾堪再击论交岂敢仍谭文圣世自甘同散木浮生唯合任虗舟暗中检点无长处却似多君一指头湖山堂楼台影落空明外钟磬声传紫翠中白日一庭歌舞地萧萧菰蒋巳秋风送百拙座主住山直拨重云去卓庵好将松石结同参如今世路风波险黄独深煨且学憨往崇福道中古城禾黍尽离离转入深林翠欲迷扶得短笻过野水松云半掩小招提宿崇福院数椽禅室倚松开北岭岚光扑面来夜静凉风来月下桂花吹落点苍苔石林即景石林精舍傍云开见说青松尽手栽翠长巳堪巢白鹤乘风飞去更飞来白云洞凌霄孤岫影重重载月凭风掩翠容大地山河成片雪浑疑天目访高峰达摩洞X天开古洞碧巖头吐月吞云事事幽石壁迸流甘露滑何须断臂夜深求达磨洞次闻大师韵孤嶂嶙峋拟少林洞中窈窕集云深客来对月尝新茗共论当年面壁心示素谦上人松龛石壁荆为门晨夕烟云任吐吞待得洞中和气洽自然春色满干坤咏甘露松寿我白居士矫矫云边出处高苍鳞翠鬣弄风涛春秋历尽浑如昨甘露霏霏又几遭题石船渡海何人驾石船而今高阁白云边祇因到岸无人问解缆停桡不记年解缆停桡不记年风吹日炙暮笼烟静思藏壑终难固夜半冥趋亦可怜过雒阳桥稳渡狂澜不用愁谁驱巨石锁洪流海天漠漠潮声急日落风生古岸头荷钖横过海上桥端明遗像独当潮银钩铁画摩观罢愁对烟波万里遥闻黄克念居士别馆灾以二偈奉讯半生珍惜不胜浓此夕如何便变空火𦦨应知能说法白牛稳驾疾如风X每逢作赋喜登楼笑傲江天等小沤此夕亲知元不住一轮月挂旧楼头题黄季弢先生读书处南台翠壁削天高台上岚光映布袍读罢凭栏云满地海天万里送寒涛山居古佛巖头绝往还月明时复到松关焚香煑茗无余事搔首云边对鹤闲山南山北炊烟少庵后庵前虎迹多中有幽人守贞独谁来同唱紫芝歌楖栗横担入白云深山寂寞鹿为羣夜来独坐小楼上笑听村童读梵文雨后青山翠欲滴云间流水碧如苔客来借问庵中主倚杖巖前看落梅茅火深煨折脚铛灰头土面度残庚窓前漫展遗经读忽听金鸡呌一声巖居一石凭虗葢上方八窓空洞射天光海云无意随风入长伴山僧卧石牀巖头双鹤冲风去海上孤帆破浪来独向蒲团耽宴坐天花一任点苍苔闲来倚杖碧峰头一啸云中万壑幽璀璨千林浑是玉休从海上觅丹丘风送海涛来异国月移松影入巖房楞严註罢无余X事宝篆还添一炷香九夏炎炎日正悠绿云千亩见龟畴夜来骤得如膏雨笑看芭蕉叶又抽小窓分得洞中天日借余光阅梵篇茶灶烟消香满室客来踏破旧苔钱南去沧波险莫穷北来瘴雾仍迷空为僧宜学龟藏六嬴得清风满洞中忽鼓松涛万壑喧密云混合昼犹昏须臾雨散云收后海岸依然见远村玉林八咏何年浮出碧峰头吐月吞云事事幽受得灵山藏六诀世间休咎付东流仙鹤归来不记年蹁跹长在白云边莫言城郭犹如故沧海桑田几更迁松际风来漏正深巖头箕踞自披襟划然一啸千山响独见银钩挂晚林石楼长吸海山云独枕云中半似醺睡起搔头无箇事笑看四壁自成雯昔代双垂法乳泉溶溶如玉注阶前我来一滴才濡口涤尽尘心不用禅石边涌出老龙身矫矫云中若有情肯念众生枯藁甚日垂甘露洒焦尘见说轮王髻上珠将军战胜亦难图而今突出孤峰顶烁地辉天鑑也无X金剎曾将玉作关白云长护锁青山千秋截断红尘路不许凡踪妄往还晚登开宝庵数里透回小径斜山头开徧石莲华新营半亩云中宅坐对诸峰映晚霞百雉城头过晚鸦四围秋色蔼人家僧归懒说城中事却羡山中乐事赊莆田道中平畴漠漠绕莆城水色林光相映明行过小桥烟雨霁隔林听得卖花声荷钖端明学士乡萧萧古道澹斜阳许多贤达归何处只见丰碑竖道傍渡马头江马头江上浪翻空巨舰横过趂晓风潮落潮生经几险鼓山尚在白云中西湖有感柳外烟浮日正晡坐看虾蠏翻春蒲满前尽是新歌舞谁为君王弔旧都题畵云迷幽谷冷如氷古木寒巖破衲僧樵採归来日正午一声啸出碧萝𡾓送某法师归闽一发千钧势最孤法门寥落几人扶君归故旧如相问但道天寒霜满颅X题王回菴春来烂熳染青山几度花开映竹关住久不知身是客笑看云出与云还楖栗横担入碧山焚香静对掩松关有时漫踏落花去又向前山採蕨还到庄屏菴次前韵飘渺云笼万叠山数椽草屋掩柴关空林寂寂花如雨一钖云中独往还几重翠霭几重山尽日无人祇闭关漠漠轻烟迷古道万松影里一僧还秋思久坐渔矶放直钩沧江烟水几经秋金鳞不遇收纶去黄叶西风满地愁黄叶西风满地愁貍奴倒挂树梢头漫天张网成何事深悔当初不早休深悔当初不早休吴山越水空淹留何如稳卧荷山顶破衲蒙头老一丘破衲蒙头老一丘千钧巨鼎付东流绿萝深处无人到虗院沉沉月满楼辛巳仲秋归闽度仙霞岭老病归来晚度关危峦久磴强跻扳关头一片青苔石冷笑行人几往还白云黄叶万山秋飒飒西风动客愁世路从来如趂鹿可怜老死不知休X山门晚眺松头日落洞天昏月色梅花掩寺门独立石桥凉露下渔灯明灭炤江村似李可甫居士青凤山头翠欲流鹧鸪声里雨如油客来若问山中主祇是疎慵老比丘似李羽吉居士青凤山头树色苍乔松古栢间新篁有时直上孤峰顶一啸天空云渺茫赠元佐裴将军知君本是将家种逸气英标压万人好为皇家勤股肱金戈铁马靖边尘宝善杂咏宝善山深云气凉秋风飒飒度松窓蝉声啼到无声处一片氷轮挂上方宝善山深客到稀琅玕林外採新薇门前小犬无人吠知是青猿抱子归宝善山深雨乍晴焚香独坐月初生虗堂寂寂无人到惟有流萤晴自明宝善山深小径斜㲯𣯶草色映残霞松头喜见归来鹤不问青宵云路赊宿剑津禁城楼上漏声残水面霜飞苦被单疑是昔年双剑气至今犹逼斗牛寒X秋九月既望菊尚未开为赋二绝金风虽冷放花迟误却幽人泛酒期细看早开还早萎何如忍耐守寒枝篱间寂寞晚风斜独见南山映落霞翻忆昔年陶处士高名岂在对黄花山中闻警羽檄纷驰海国惊山中犹有木鱼声为僧不识封疆事祇爇旃檀愿太平棋上江山那用求无端苦战几时休东村野老愁难诉泪渍黄泉尚未收採茶雷雨频催春满丛紫茸迸出笑东风指头不觉难收拾又入前坡翠雾中子规声里展旗枪雨霁云收满目苍逐队不辞山路峻𢹂篮归去带天香春晚山居事正勤歌声岭上几回闻登高摘得迎风叶却笑浑身惹白云出门遥望碧云层淑气氤氲枝上凝两两三三同摘取咏归喜见月初昇春雨阴雨淋漓阴雾浓百花洗尽昨宵容许多艶美终难久何似青青岭上松春晴烟消槛外日初晴谢豹花开布糓鸣因过前山寻笋X蕨回头又见白云横题狮子菴剎竿高竖石溪东半掩松云翠色浓日午金经方读罢一声狮吼白云中峰廻地迥境偏幽曲迳端宜客屐游金磬一声僧出定茶烟每伴白云浮赠心闲上人住闽安万寿寺南来历尽几关津驻钖缘归闽海濵读罢华王禅剎寂超然世外一闲身戏赠樵者伐木丁丁春鸟鸣蹴鳌桥畔落花轻等闲踏入云烟里几见青猿抱子行反催牡丹春来百卉竞妍时独有花王出更迟尊贵自宜居最后诸人何必费催诗反赠牡丹醉饱春风国色成娇姿元自惹凡情须臾零落归何处转忆前贤咏独精世难世难如今苦莫瘳兵围十月尚难休资生竞取沟中瘠千佛闻之尽泪流锋镝塲中战血鲜况今斗米巳千钱漏巵未可沃焦釜百万苍生几得全每见贵人叹金玉不如勺米可疗饥妻孥散去浑闲X事犹恐孤身亦莫支颓垣败瓦见荒村十灶炊烟九不存草长齐腰迷客路凄凄风雨暗销魂旌旗两载蔽江干路绝民逃乞食难自古河山经百战云霓望断几能安忍饥忍冻度残庚日夜惟闻鼓角声四野横尸谁解掩风吹日炙怨难平怀徐希虞广文数载分虀读典坟妙峰一别便离羣何时再剪西窓烛彻夜同君细论文喝水巖头一望间故人官舍眼前山祇因衣带长年隔浩渺烟波绝往还赠本智上座一入空山万虑灰巾瓶那肯近尘埃浮云几见穿林去又逐西风入洞来赠跬存上座北岭云边翠色浓松窓竹几寂寥中焚香默坐惟观息一任山花白与红赠一中上座万仞峰头只一家重重翠色映袈裟金经读罢无余事汲水亲烹谷雨茶送黄植三司马北上取藏经旌斾翩翩向北游西风吹徧白苹洲瞿昙大宝如探得法海汪洋彻底收X灵鹫遗言贝叶传等闲流布在人天惟除巨力能担荷甘露门开灌大千送税担净辉二禅人请藏经秋日乘风出石门白云缥缈隐江村关津历尽原非远拄杖全担佛祖言飞飞黄叶满山秋金钖穿云踰岭游取得龙宫无价宝祥光早映鼓山头为李窹生居士题峩眉山图万叠巉巖一旦开普贤大士放光来灵源洞里发深省如侍山中说法台读周栎园司农瑞莲记义方垂训巳多年清慎居官世共传瑞发庭前双老笑应知儿再近尧天世途自古多迍蹇长使英雄泪满襟空里白毫光炤处灵枝瑞瓣见贞心横山夕炤石壁横开古岸边山光倒影水中天一僧扶杖归来晚笑指残阳带暮烟锦江夜钓月印寒江一色秋小船移过白苹洲锦鳞未遇风烟冷千尺丝纶敢自休建溪春色勒马山前锁翠烟嵓花簇簇锦文鲜黄鹂唱尽华亭偈笑杀渔人尚醉眠X永觉和尚广录卷第二十六永觉元贤禅师广录X卍XXX永觉和尚广录卷第二十七嗣法弟子道霈重编洞上古辙卷上序曰道无今古而有今古者世之变也道无辙迹而有辙迹者世之防也少林之道六传而至曹溪曹溪之门嗣法者众而青原思称为得髓后五传而至洞山价其时机器渐下学渐乖宗主法者忧之乃立宗趣设规矩俾高者不滞于劫外卑者不落于今时剪诸见之稠林截万端之穿凿鑪锤之妙淘汰之工篾以加矣但其法最精有才者不得骋其才有智者不得骋其智一毫意气之粗情识之浊不得与于其间且诸宗单重见地吾宗兼论功勋故诸宗称为了当者吾宗方许入门自新丰以来传持斯道者稀若晨星学此者鲜不厌其难而趋其易一线之脉若断若续亦无怪其然也当胜国之际主法者多略妙悟而谈宗旨如欲适燕者但日计路程足实未尝踰阃燕京固邈在万里也至我明弘治中有四家颂古註嘉靖中有曹洞宗旨绪余及少林笔记等书悉皆谬妄迷乱后学又如指羊肠小蹊僻谷荒径为适燕之通X途也岂不哀哉老僧生当末造幸窥一隙之光见诸书谬妄破灭正法乃作洞上古辙二卷尽删邪说惟取古德旧案类集成书间有发明考订乃不顾危亡直犯忌讳呜唿岂得巳哉老僧桑榆残景兼之病魔日侵奄奄一息与死为隣而犹力疾作此岂尚执人我于空中竞是非于世上乎葢不忍斯道久晦冥如长夜欲令天下共仰扶桑朝旭丰亨日中也知我罪我其惟是书旹崇祯甲申二月既望永觉老人元贤题于鼓山圣箭堂参同契註此洞宗之源也宋有法眼大师註世所共宗今巳湮没不可考故余不自揣輙为效颦竺土大僊心东西密相付人根有利钝道无南北祖首拈出心字标宗也心如何可付乃是以心印心不落言诠故曰密付南北二宗虽分顿渐正由人根性不同为利根说顿法为钝根说渐法方便各异道本无殊总之契此妙心而巳灵源明皎洁枝派暗流注执事元是迷契理亦非悟灵源心也本不落名言因明而见其皎洁枝派事也本无有实体因暗而见其流注枝派流注是谓执事认妄为真固是迷矣灵源皎洁是谓契理有理可契岂为真悟乎此言明之与暗总妄明之显晦学者不可依之以自惑也门门一切境回互不回互回而更相涉不尔依位住X门根也境尘也诸根境有回互不回互二义言回互者谓诸根境互相涉入如帝网珠也不回互者谓诸根境各住本位未尝混杂也虽互相涉入而实各住本位虽各住本位而实互相涉入此非意识之境色本殊质象声元异乐苦暗合上中言明明清浊句四大性自复如子得其母此明色声诸法炽然殊异暗则上中莫辨明则清浊攸分此皆滞于迹而不能反于性也若反于性岂有明暗之可言哉正如子得其母天然妙契而知与不知俱不足言矣火热风动摇水湿地坚固眼色耳音声鼻香舌咸醋然于一一法依根叶分布本末须归宗尊卑用其语诸法虽殊总根于心心本也诸法末也然必有宗焉宗者诸佛之秘要列祖之玄旨不达此宗则本末俱妄能达此宗则本末俱真此宗既得由是出一言行一令无非毗卢之正印孰能不遵用之乎当明中有暗勿以暗相遇当暗中有明勿以明相覩明暗各相对比如前后步此重破明暗之非实也当其明时中便有暗特其暗之相不可遇当其暗时中便有明特其明之相不可覩其义云何以明暗对待而立正如人行步前步因后步而得名若无后步何名前步后步又因前步而得名若无前步何名后步明暗之义亦X如是大都明待暗成故言明中有暗暗待明立故言暗中有明生灭互显非为真实若是本有妙光绝无对待岂有生灭之可言哉迷固不存悟亦不立始为妙性之真明也万物自有功当言用及处前就心上言明暗之非实此就境上言万物之非实世俗执万物为实者以其各自有功也若果自有功当言其用之及物为何如今观其用之所及悉皆借外缘而后成若无外缘不能及物是知自本无功也自既无功则同为虗妄而巳事存函葢合理应箭锋拄承言须会宗勿自立规矩执心境为实则事理俱乖达心境为妄则事理俱妙事存言不必遣事自然与理相合而不差理悬言发之于用自然箭锋相拄而不爽此无他以能会其宗也所以承言必须会宗若违背宗旨自立规矩则事理乖谬非愚即狂矣触目不会道运足焉知路进步非近远迷隔山河固谨白参玄人光阴莫虗度此总结而劝其勤求会道也大道祇在目前触目皆是若非法执法则不能会故如盲者运足进趋末由岂路之有远近哉葢不迷则运足知路无远弗届迷则山河永固咫尺难通参玄之人可不勤求会道哉若与道会庶光阴不至虗度不然虗生浪死而巳昔法眼註此云住住恩大难酧意深哉X宝镜三昧註宝镜三昧一书洞山室中密授曹山者也洞山云吾得云巖先师亲印宝镜三昧则知非洞山所作乃云巖所作或又谓其传于药山今不可考是书洞下诸师恐属流布转辱大法但于室中密授以定宗旨以防渗漏自宋朱世英得之老僧乃嘱觉范註释以行觉范不达此宗又性多疎略故是非相半迷悞后学余不得巳乃为别註如是之法佛祖密付汝今得之宜善保护理无不是之谓如事无不如之谓是付者如是而付得者如是而得保护者如是而保护稍不如是便非种草也银盌盛雪明月藏鹭类之弗齐混则知处如是之法本非正非偏强而名之则亦正亦偏此正偏之法本非分非合强而言之则亦分亦合先圣不得巳乃有银盌盛雪明月藏鹭之喻类之弗齐混则知处即是诠释上二句意也学者于此能弗滞于言句神而明之则洞上无遗旨矣意不在言来机亦赴意虽不局于言应机而有言亦可以达意动成窠臼差落顾伫弗安于常谓之动动则意所偏向便成窠臼非超然无住之境也不合于理谓之差差则失本有光便落阴界反顾伫思乃鬼家活计也X背触俱非如大火聚般若如大火聚触则被烧背则非火但两头捉汝不着便免得苦乐相形明暗相酬但形文彩即属染污百丈曰从来不是箇物不要知渠解渠是渠非渠但刈断两头句刈断有无句不无不有句不是欠少不是具足非圣非凡不明不暗不是有知不是无知不是系縳不是解脱不是一切名目谓之佛是染污谓之法是染污夜半正明天晓不露谓之正则兼偏不可言正也谓之偏则兼正不可言偏也不欲犯中故如此明之洞上之机贵回互其源实出于此为物作则用拔诸苦虽非有为不是无语沩山曰实际理地本无一法所以不欣取着为物作则之时要用便用若于余时无一尘系念涅槃经云有所说者名有为法药山却曰第一不得绝却言语他说箇语是显箇无语底也如临宝镜形影相覩汝不是渠渠正是汝见道之者如人临镜自炤形影相对不滞名言寂然昭着若才以为汝则汝外有渠而汝不是渠言汝者非也若更以为渠则渠全无渠而渠即是汝言渠者亦非也是一涉名言便成染污岂妙契斯道之意哉X如世婴儿五相完具不去不来不起不住婆婆和和有句无句终不得物语未正故涅槃经云云何名婴儿行善男子不能起住去来语言是名婴儿行如来亦尔不能起者如来终不起诸法相不能住者如来不着一切诸法不能来者如来身行无有动摇不能去者如来巳到大涅槃不能语者如来为诸众生演说诸法实无所说经中举婴儿行以例如来之行今举以例法中具五位也重离六爻偏正回互叠而为三变尽成五偏正回互谓阴阳变易也叠而为三者谓叠变至三爻也变尽成五者以上三爻变则成水火既济卦象正中偏以下三爻变则成火水未济卦象偏中正以中间互体三四五爻变则成风雷益卦象兼中至以二三四爻变则成山泽损卦象兼中到既未二卦以火配偏以水配正其义可见损益二卦皆出于互即兼义也风雷俱动象兼至之发于用山泽俱静象兼到之归于体离本卦象正中来以离乃心象心居一身之中又正中来象内黑而外白正离之象也五位配五卦非独其义皆合且如未济既济名正相对损益名亦相对以此观之可见五位之立天造地设毫非人力安排而兼中至改为偏中至者益见其谬矣如荎草味如金刚杵X荎草五味子也一草具五味例一法中全具五位也金刚杵首尾濶而中狭今法中正中偏偏中正二位居前兼中至兼中到二位居后惟正中来一位居中两头濶而中间狭故其象为金刚杵正中妙挟敲唱双举通宗通途挟带挟路正位之中本无一物而实妙挟一切事相故必正偏双举不可落于偏枯通宗者自受用三昧冥契宗旨而无滞也通途者他受用三昧宾主音信相通血脉不断也挟带者妙挟而通宗也挟路者妙挟而通途也错然则吉不可犯忤离卦初九爻辞云履错然敬之终吉借此以言正中乃尊贵之位当错然敬之不可触犯洞山颂亦云若能不触当今讳也胜前朝断舌才天真而妙不属迷悟因缘时节寂然昭着道本天然不属迷悟迷悟者人也但时节到时离于言说了然昭着细入无间大绝方所毫忽之差不应律吕此道之昭着语其细则入无间语其大则绝方所可谓极其周徧者也道虽周徧若是而造道之人贵得其法若得其法则自然与之冥合若失其法则愈求而愈远正如作乐者尺中毫忽有差则十二律之声音俱不相应矣此言后学当详审古辙而不可忽也X今有顿渐缘立宗趣宗趣分矣即是规矩天真而妙一切皆然特以众生机有不同便成顿渐故宗趣分而规矩各殊矣宗通趣极真常流注宗趣妙极犹为理障碍正知见故名真常流注玄沙曰汝诸人须信有一分真常流注亘古亘今未有不是者未有不非者如此一句成平等法何以故以言逐言以理遣理平常性相说法度人然犹明前不明后未有出格之句死在句中外寂中摇击驹伏鼠真常流注者外观似寂中实摇摇如系驹不忘驰伏鼠偷心在也先圣悲之为法檀度随其颠倒以缁为素颠倒想灭肯心自许只此肯心便是金锁玄路故有十劫观树之事要合古辙请观前古佛道垂成十劫观树法华经云大通智胜佛十劫坐道塲而诸佛法不现在前过十劫巳诸佛之法乃现在前曹山曰未忘大果故愚谓十劫表十成过十劫表不滞十成如虎之缺如马之馵虎一名李耳虎食畜不至耳又每食人耳则耳必一缺此以例不敢犯讳也馵者马后左脚间有白色也此以例语忌十成也以有下劣宝几珍御以有惊异黧奴白牯X凡情圣见是金锁玄路故先圣以法淘汰之羿以巧力射中百步箭锋相值巧力何预射至百步力也射中百步巧也至箭锋相值则非巧力之所能及木人方歌石女起舞非情识到宁容思虑此正明天真妙用非智力所及如箭锋相值也臣奉于君子顺于父不顺非孝不奉非辅此明当以偏辅正如臣事君子事父故洞山复立功勋五位石霜复立王子五位皆细明奉顺之义潜行密用如愚若鲁但能相续名主中主此四句明君父之事位极尊贵本无作用之可见而实为万化之枢纽故曰潜行密用虽有炤体之独悬而实无知觉之分别故曰如愚若鲁又此体常自如是相续不断非有动静之殊显晦之异故名之为主中主若有动静之殊显晦之异则是宾中主非主中主也洞山五位丹霞湻和尚序曰夫黑白未分难为彼此玄黄之后方位自他于是借黑权正假白示偏正不坐正夜半虗明偏不坐偏天晓阴晦全体即用枯木花开全用即体芳丛不艶摧残兼带及尽玄微玉凤金鸾分疎不下是故威音那畔休话如何曲为今时由人施设略陈管见以示方隅冀诸同心幸毋抚掌黑白未兆混沌既分叠而为三变尽成五X五位总图向上一窍黑白交互如荎草味如金刚杵五位图说最上一相表黑白未兆之前所谓向上宗乘事也学者当先悟此若未悟此而说理说事分体分用与教下习讲者何异次一相表黑白既分之后所谓正中有偏偏中有正偏正交互之义尽见于是中间仍有一虗圈者表向上事今亦隐于黑白之间也又以此偏正交互之义广之则成五位即一成五合五成一岂假安排哉以黑多白少者为正中偏此位正中含偏故黑多而白少以白多黑少者为偏中正此位偏中含正故白多而黑少以中黑外白者为正中来由前二位造至尊贵位复不守尊贵乃转正向偏而正不居正偏出于正而偏不落偏也故黑在内而白在外以全白者为兼中至乃正中来之后妙印当风纵横无忌事理双炤明暗并用者也以其全体即用故其相全白以全黑者为兼中到乃妙尽功忘混然无迹事理双销是非不立者也以其全用即体故其相全黑前二位相对未兼者也后二位相对既兼者也惟正中来一位无对是妙挟前后四位如五方之中X五常之信五行之土皆无对也前后各二位中间止一位两头濶中间狭故象之为金刚杵一位才分五位俱彰如世间物才说前便有后既有前后便有左右及中是一位便有五位故喻之为荎草味俗传五位图象伪妄不经故今特立此图以告后学又见有以功勋五位王子五位君臣五位皆如次配入此五位者不可从葢功勋与王子皆是偏位上事况功勋是竖论功夫浅深王子是中分内绍外绍故有不同君臣五位君臣分两位乃接人之法是兼至一位中分出也寂音改兼中至为偏中至以对正中来大悞后学今为订之正中来一位乃四位之枢纽前二位入此者后二位从此出者正象至尊之位不可有对其不可从一也又以偏中至对正中来则中间有两位非金刚杵之象其不可从二也又偏中至是全白之象正中来是内黑外白之象全不相对其不可从三也又兼中到是全黑之象与兼中至全白之象正相对岂可谓兼中到独在后而无对乎其不可从四也寂音谓古来诸老师大衲皆用兼中至不晓其何义故今为出之于此洞山五位颂註正中偏三更初夜月明前莫怪相逢不相识隐隐犹怀旧日嫌正中偏就初悟此理时立理是正悟是偏三更初X夜黑而不明表理也然以月明前显其黑是黑显时中便有明亦犹理必由悟而显理显时中便有悟也有理可见则是悟迹不除理尚非真故虽相逢而不相识犹不免有旧日之嫌此位师家多作体中发用释者非是以洞山意是正中便有偏非正后起偏也详洞曹二颂可辨偏中正失晓老婆逢古镜分明觌面别无真休更迷头犹认影偏中正就见道后用功时立功勋偏也所奉之理正也失晓老婆表正中之偏古镜不明表偏中之正此位由奉重之力所见更亲于前伹未能亲造此理则所认亦祇在影象之间故曰迷头认影此位师家多作转用归体释者非是以洞山意是偏中便有正非偏后归正也正中来无中有路隔尘埃伹能不触当今讳也胜前朝断舌才正中来一位即是得法身亦即是正位前半分是转功就位后半分是转位就功中间即尊贵位也无中正位也有路来偏也隔尘埃者以其内方转身尚未入俗与尘埃隔也有作出尘埃者非是以出字之义是入尘而后出也此尊贵位不可犯犯即属染污须善回互能回互则从傍敲显有语中无语无语中有语故胜断舌才据曹洞宗旨中载云隋时有辨士名李知章每有辨论众皆结舌故X人号之为断舌才此位后人颂者多用披毛戴角入廛垂手等语皆非惟曹山颂云未离兜率界乌鸡雪上行深得洞上之旨后有古德分此一位为小五位者最为精密天童觉有四转灵机亦是明此学者不可不知兼中至两刃交锋不须避好手犹如火里莲宛然自有冲天志兼中至就功位齐彰时立正既来偏偏必兼正作家相见之际明暗交参纵夺互用不涉一毫拟议自然不至伤锋犯手如火里莲花而卒无所损也此乃他受用三昧即是透法身即是大机大用洞山离三渗漏临济具三玄要俱不出此兼中到不落有无谁敢和人人尽欲出常流折合还归炭里坐兼中到就功位俱隐时立前兼中至虽偏正交至犹有偏正之迹此则无迹可见故曰不落有无葢是造道之极及尽今时还源合本故曰折合还归炭里坐如佛说究竟涅槃义乃自受用三昧也既得此三昧虽大用繁兴总不出此洞山临终曰吾闲名巳谢正明此旨九峯䖍云尘中虽有隐形术争似全身入帝乡云门云直饶透得法身放过即不可仔细检点将来有甚么气息亦是病意亦在此也按正法眼藏中载大慧释五位颂一篇切不可信X如释三更初夜月明前谓是向白说黑回互黑字不犯讳释失晓老婆逢古镜谓是向黑说白回互白字不犯讳诚如彼说他大死翁答正中偏云黑漆老婆被白练又答偏中正云白头翁子着皁衫宏智觉颂偏中正云妇人𩯭发白垂丝又答云白发老婆羞看镜自得晖云白云笼岳顶终不露崔嵬皆可责其犯讳乎且洞宗之机贵回互但如此又何以出生死乎学此宗者请详之汾阳五位总颂五位参寻切要知丝毫才动即相违金刚透匣谁能用唯有那咤第一机举目能令三界静振铃还使九天归正中妙挟通回互拟议锋铓失却威慈明圆五位总颂偏中归正极幽玄正去偏来理事全须知正位非言说朕兆依稀属有缘兼至去来兴妙用到兼何更逐言诠出没岂能该世界荡荡无依鸟道玄投子青颂夫长天一色星月何分大地无偏枯荣自异是以法无异法何迷悟而可及心不自心假言象而提唱其言也偏圆正到兼带叶通其法也不落是非岂关万象幽旨既融于水月宗源派混于金河不坠虗凝回途复妙正中偏星河横转月明前彩气夜交天未晓隐隐俱彰暗里圆X偏中正夜半月明羞自影朦朦雾色辨何分混然不落秦时镜正中来火里金鸡坐凤台玄路倚天通陌上披云鸟道出尘埃兼中至雪刃笼身不回避天然勐将两不伤暗里全施善周备兼中到解走之人不触道一般拈掇与君殊不落是非方是妙宏智觉颂正中偏霁碧星河冷浸天夜半木童敲月户暗中惊破玉人眠偏中正海云依约神仙顶妇人𩯭发白垂丝羞对秦台寒炤影正中来月夜长鲸蜕甲开大背摩天振云翼翔游鸟道类难该兼中至觌面不须相忌讳风化无伤的意玄光中有路天然异兼中到斗柄横斜天未晓鹤梦初醒露叶寒旧巢飞出云松倒自得晖颂正中偏混沌初分半夜前转侧木人惊梦破雪芦满眼不成眠偏中正宝月团团金殿冷当明不犯暗抽身回眸影转西山顶X正中来帝命傍分展化才杲日初升沙界静灵然曾不带纤埃兼中至长安大道长游戏处处无私空合空法法同归水见水兼中到白重断处家山好扑碎骊龙明月珠崑崙入海无音耗鼓山贤颂正中偏黑漆崑崙空里眠虽是不曾亲切得眼前影象却昭然偏中正将军手持无字印铁马金戈事正勤未得歇时难自信正中来夜半梅花鬬雪开一阵香风飘出谷始知未许雪深埋兼中至出匣青蛇难拟议阴阳反覆事何常莫道相逢凭意气兼中到事理全销无可道不是寒崖独守空本无变易闲名埽曹山五相颂白衣虽拜相此事不为奇积代簪缨者休言落魄时此即正中偏也初悟此理喻白衣拜相然实本来尊贵特暂沈沦耳故有积代簪缨暂时落魄之喻王宫初降日玉兔岂能离未得无功旨人天何太迟X此即偏中正也王宫初降喻初悟此理也必假功勋以保任之故以玉兔喻功勋既未能无功则尚滞人天故曰人天何太迟子时当正位明正在君臣未离兜率界乌鸡雪上行此即正中来也子时当夜半故以喻正位明正在君臣谓明此正位如君之视臣不可坐着尊贵亦如臣之奉君不可背不可犯也未离兜率界喻方在正位上转身尚未入俗也乌鸡喻正雪喻偏乌鸡雪上行乃转正就偏之象𦦨里寒氷结杨花九月飞泥牛吼水面木马逐风嘶此即兼中至也𦦨表偏寒氷表正是偏中含正也杨花表偏九月表正是正中有偏也泥牛木马皆表正吼水面逐风嘶皆表偏是理事兼至偏正交参不可得而思议者也浑然藏理事朕兆卒难明威音王未晓弥勒岂惺惺此即兼中到也造道之极理事俱泯非独凡眼莫窥即过去未来一切诸佛亦不能窥葢还归于混沌之窍本不可得而明也五位之旨当以洞山曹山之颂为指南故今详註之后有作者多失前人之旨至于大阳玄浮山远二家颂皆属伪譔全乖祖意今删之X五位答问僧问如何是正中偏汾阳昭云玉兔既明初夜后金鸡须唱五更前宏智觉云云散长空后虗堂夜月明自得晖云昨夜三更星满天大死翁云黑漆老婆被白练鼓山贤云千尺井底夜燃灯问如何是偏中正普贤秀云轻烟笼皎月薄雾锁寒巖宏智觉云白发老婆羞看镜大死翁云白头翁子着皁衫自得晖云白云笼岳顶终不露崔嵬鼓山贤云将军手持无字印问如何是正中来汾阳昭云旱地莲花朵朵开僧云开后如何汾云金蕋银丝承玉露高僧不坐凤凰台普贤秀云松瘁何曾老花开满未萌宏智觉云霜眉雪𩯭火中出堂堂终不落今时道吾真云皎洁干坤震地雷自得晖云莫谓鲸鲲无羽翼今日亲从鸟道来鼓山贤云肘后悬符出禁城问如何是兼中至普贤秀云猿啼音莫辨鹤唳响难明宏智觉云大用现前不存轨则大死翁云雪刃笼身不自伤自得晖云应无迹用无痕鼓山贤云宝劒挥空不问谁问如何是兼中到X普贤秀云拨开云外路脱去月明前宏智觉云夜明帘外排班早空王殿上绝知音大死翁云崑崙夜里行自得晖云石人衫子破大地没人缝鼓山贤云夜间墨汁染乌纱洞山五位功勋僧问如何是向师曰喫饭时作么生又曰得力须忘饱休粮更不饥向谓趣向然必先知有若不先知有向箇甚么答喫饭时作么生者谓日用动静之间不可须臾忘却也得力须忘饱休粮更不饥者言向之专则不暇计饥饱也颂曰贤主由来法帝尧御人以礼曲龙腰有时閙市头边过到处文明贺圣朝问如何是奉师曰背时作么生又曰只知朱紫贵辜负本来人奉如承奉之奉向而后奉如人奉事长上必先归敬而后承奉若背则不能奉言背者谓贪合外尘乃背本分事者也只知朱紫贵辜负本来人言其贪合外尘之事颂曰净洗浓粧为阿谁子规声里劝人归百花落尽啼无尽更向乱峯深处啼问如何是功师曰放下锄头时作么生又曰撒手端然坐白云深处闲把锄头是有向奉放下锄头是不向奉由前向奉X之功至此顿忘故曰放下锄头也撒手端然坐白云深处闲者谓契入正位也犹名功者即涌泉欣所谓立中功就中功也颂曰枯木花开劫外春倒骑玉象趂麒麟而今高隐千峯外月皎风清好日辰问如何是共功师曰不得色又曰素粉难沈路长安不久居共功者诸法并兴故曰共洞山云不得色者乃为前位是一色诸法俱隐今位一色消尽诸法俱现一色不可复得也素粉难沈迹长安不久居者亦指前一色不可久居也颂曰众生诸佛不相侵山自高兮水自深万别千差明底事鹧鸪啼处百花新问如何是功功师曰不共又曰混然无讳处此外复何求功功者此功比前尤深故名功功洞山云不共者由前有共今则不共非特法不可得非法亦不可得也混然无讳处此外更何求者言理事混然并无藏隐之迹乃造道之极致更有何求哉然犹名功者以视向上事则亦属人力造到是亦功也颂曰头角才生巳不堪拟心求佛好羞惭迢迢空劫无人识肯向南询五十三永嘉钦颂到处相逢元不识有时不识却相逢师襄无目还如X见师旷能聪恰似聋金针密密绣鸳鸯锦缝重重玉线长挂向春园人不识引他蜂蝶过来忙颜生陋巷不堪忧终日如愚乐自由谩说坐忘为益矣累他尼父一场愁淮南道士着真红勿谓情忘色是空醮罢玉坛移斗柄步虗一曲对春风汉高初起沛丰间三尺龙泉帝业安待得叔孙成礼乐元来不共汝同盘洞山三种渗漏师谓曹山曰末法时代人多干慧若要辩验真伪有三种渗漏直须具眼一见渗漏机不离位堕在毒海明安云谓见滞所知若不转位即在一色二情渗漏滞在向背见处偏枯明安云谓情境不圆滞在取舍前后偏枯鉴觉不全是识浪流转途中边岸事直须句句中离二边不滞情境三语渗漏究妙失宗机昧终始浊智流转明安云究妙失宗者滞在语路句失宗旨机昧终始者谓当机暗昧语中宗旨不圆句句中须有语中无语无语中有语始得妙音密圆也泐潭炤颂木人岭上轻开口石女溪边暗点头堪笑当年李太X白夜来还宿钓鱼舟天下谿山绝胜幽谁能把手共同游回头忽听杜䳌语笑指白云归去休昔年曾作参玄客徧扣玄关穷要脉更阑墨汁染皁衫说向他人口门窄洞山宾主句师访龙山问如何是主中宾山曰青山覆白云问如何是主中主山曰长年不出户问宾主相去几何山曰长江水上波问宾主相见有何言说山曰清风拂白月师乃再拜师问僧何者是汝主人公僧曰现祗对者师曰苦哉苦哉今时人类皆如此祗认得驴前马后底将为自已佛法平沈此其兆也宾中主尚未明况主中主乎僧问如何是主中主师曰阇黎自道取僧曰某甲道得祇是宾中主如何是主中主师曰不辞为汝道相续也大难僧问广德义如何是宾中宾师曰荡子无家计飘零不自知曰如何是宾中主师曰茅户挂珠帘曰如何是主中宾师曰龙楼铺草座曰如何是主中主师曰东宫虽至嫡不面圣尧颜四宾主者主即正即体即理宾即偏即用即事理之本体不涉于用者名主中主喻如帝王深居九重之内也亲从体发出用者名主中宾喻如臣相奉命而出者也在用中之体名宾中主如閙市里X天子也用与体乖全未有主名宾中宾喻如化外之民无主之客也此四宾主与临济不同学者详之又有书载明安语以四宾主配四料拣者谬妄殊甚乃伪譔之书也天童觉颂平生心事结眉头满面风埃𩯭巳秋大抵出门无伎俩奈何今日路贫愁日应经商利万金晓来古路问家音分明得报尊亲徤争奈难凭喜惧心御楼吹角六街明金马将军出禁城阃外威权良有准不伤风化自昇平不动金轮万德全宸居苔合未排班当头讳字寰中禁谁敢依稀犯圣颜纲宗偈金针双锁偈曰金针双锁备挟路隐全该宝印当风妙重重锦缝开金针句言偏正并用不落一边亦非执于中道也挟路句言应机之路正必挟偏偏必挟正其一虽隐而弗显其实偏正无不全该也宝印句言正中妙挟之印当众生之机感也重重锦缝者因众生之机感而五位法门重重显现也金锁玄路偈曰交互明中暗功齐转觉难力穷忘进退金锁网鞔鞔明喻大功暗喻正位初用功时是借功趋位明中X有暗也次则借位明功暗中有明也至于功位齐彰犹贵功位并转若力穷而不能转则事理之迹未消圣凡之情未尽是谓金锁玄路不堕凡圣偈曰事理俱不涉回照绝幽微背风无巧拙电火烁难追前二偈明正偏互用此偈明正偏双泯乃返道之本源也回照此境非特无形迹可见即幽微亦绝而不可见矣背风无巧拙者以有机感则巧拙斯形此机感不到之地何有巧拙哉巧拙指圣凡也电火烁难追者以有形故可追无形则不可追喻智不能及也此即是兼中到位石霜五位王子诞生诞生言初育也最初知有即能顿入一色全不借功勋如王嫡长之子初生即得灌顶者也此与洞山正中偏有异正中偏只是最初知有未能顿入一色入一色乃正中来事天然贵胤本非功德合干坤育势隆始末一期无杂种分宫六宅不他宗上和下睦阴阳顺共气连枝器量同欲识诞生王子父鹤腾霄汉出银笼初句言其本来尊贵不假功勋也德合干坤言与父母同德也育势隆言其生育之势甚隆本是王种也始末句言其不杂外绍之功分宫句言其六根用殊而皆不外宗也上和句言其顺于父也共X气句言六识如兄弟同其器量皆顺于父也末二句明王子父银笼喻一色超出一色始见尊贵喻之为父也朝生朝生者言祇在外朝居臣位非宫中所生也此子不能知有止事外绍之功故不能转功就位正是臣种亦名王子者九峰所谓外绍王种姓也与洞山偏中正有异以偏中正是内绍而未就位者此是外绍而不就位者苦学论情世莫羣出来凡事巳超伦诗成五字三冬雪笔落分毫四海云万卷积功彰圣代一心忠孝辅明君盐梅不是生知得金榜何劳显至勋初句言其用功之勤也次句言其由功之勤故一出而事皆超伦乃功之着也诗成二句正喻其超伦之事万卷积功二句喻借外功以辅其君也盐梅正喻辅相之事不是生知言其由学而至也末句喻虽大功显着如金榜标名终在臣职不登王位何劳有此哉末生末生者言用功之久而后成者也此子远谢一切专事内绍得入一色比之诞生则顿渐有异及其所到一也此与正中来亦异此乃久用功而方入正位者正中来则入正位而转身者也久栖巖穴用功夫草榻柴扉守志孤十载见闻心自X委一身冬夏衣缣无澄凝含笑三秋思清苦高名上哲图业就巍科酬极志比来臣相不当途初二句不贪朱紫贵专顾本来人也十载句言不重见闻一身句言不着尘缘澄凝二句言其怡神于清虗恬淡之天皆内绍之意也业就二句言内绍功成转劫就位不立臣位也化生化生者言傍分帝化乃转位就功之子古人谓之出使将军才即洞山兼中至也傍分帝命为传持万里山河布政威红影日轮凝下界碧油风冷暑炎时高低岂废尊卑奉五袴苏涂远近知妙印手持烟塞静当阳那肯露纤机初句备位明功奉行帝化也万里句金刚宝剑横挥世界也红影句智炤无私破诸幽暗也碧油句神用莫测清诸热恼也碧油幢名汉太守建碧油幢于门以表正化之威高低二句总言神化广运上下同禀远近咸知也五袴汉廉叔度为太守民作歌曰廉叔度来何暮昔无繻今五袴苏涂言苏民之涂炭也妙印句言心印独持则十方坐断天下太平也烟塞者塞下立烟墩贼来则举之以传报故曰烟塞末句言虽妙用显行其机密而不可窥也内生内生者长在深宫之内者也此是功功之极与父X无异体即理智一如冥合不分之义然犹云有父者以子则犹守珍御父则无家可坐无世可兴又父则全属无为深不可窥其间挂敝垂应以代行父事者亦子也正同洞山兼中到九重深密复何宣挂敝由来显妙传祇奉一人天地贵从他诸道自分权紫罗帐合君臣隔黄阁帘垂禁制全为汝方隅官属恋遂将黄叶止啼钱初句言与父合体寂尔无言也次句言有时复出以显其妙也祇奉句言实智证理也从他句言六根各效其职而主本不动也紫罗二句言既与父合体则臣僚隔绝以其体本无为也为汝二句言虽是无为有时应众生之机而方便说法即权智也善权志颂贵胤生时轮迹空玎珰玉珮处东宫月堂炤处朝君父直扣尧阶却借功学问诗书德行全金门投䇿紫微班客星不自离簑钓争得寅昏奉圣颜贫来今日极清虗且喜寥寥一物无便欲升为九苞凤依稀云树月巢孤帝命传来下九天禁城中外化亲宣回途复妙持金印正令曾无一字传凤鸷龙骧大丈夫天然尊贵六宫殊苔封古殿无人到造次凡流识得无X王子答问僧问石霜如何是诞生王子曰贵裔非常种天生位至尊问如何是朝生王子曰白衣为上辅直指禁庭中问如何是末生王子曰循途方觉贵渐进不知尊问如何是化生王子曰政威无比况神用莫能俦问如何是内生王子曰重帏休胜负金殿卧清风曹山君臣五位旨诀曹山曰正位即空界本来无物偏位即色界有万象形正中偏者背理就事偏中正者舍事入理兼带者冥应众缘不堕诸有非染非净非正非偏故曰虗空大道无着真宗从上先德推此一位最玄最妙要当详审辨明君为正位臣为偏位臣向君是偏中正君视臣是正中偏君臣道合是兼带语时有僧出问如何是君曰妙德尊寰宇高明朗太虗如何是臣曰灵机弘圣道真智利羣生如何是臣向君曰不堕诸异趣凝情望圣容如何是君视臣曰妙容虽不动光烛本无偏如何是君臣道合曰混然无内外和融上下平又曰以君臣偏正言者不欲犯中故臣称君不敢斥言是也此吾宗法要乃作偈曰学者先须识自宗莫将真际杂顽空妙明体尽知伤触力在逢缘不借中出语直教烧不着潜行须与古人同无身有事超岐路无事无身落始终大阳玄颂不立功勋坐庙堂羣臣何敢望清光沈沈禁殿尊严X甚寂寞无人夜未央文经武纬定中华徧立阶梯赞国家功业巳隆加九钖与君神气隔些些位尊九五不曾居常与羣臣共一途不隐后官天下治免教夷狄望来苏念念输忠不敢欺头头奉重丈夫儿君看千里长安道玉镫皆趋阙下归臣主相忘古殿寒万年槐树雪漫漫千门坐掩静如水只有垂杨舞翠烟无中有路透长安劫外灵枝孰敢攀宝殿苔生尊贵重三更红日黑漫漫曹山四禁莫行心处路心有所忻之处即是偏蔽虽极其玄妙亦不可行必须心心无处所方是衲僧行履也不挂本来衣本来衣乃认得法身而法执不忘已见犹存堕在法身边必须翻转窠臼始得妙用全彰何须正恁么道本无方拟之即失说正恁么早不恁么故不可拟切忌未生时道贯古今岂局未生若祗认着父母未生前一段空寂境界以为自已岂不见同安察云迢迢空劫X勿能收作此见者乃堕空落外之流故切忌之曹山三堕曹山曰凡情圣见是金锁玄路直须回互夫取正命食者须具三种堕一者披毛戴角二者不断声色三者不受食稠布衲问披毛戴角是甚么堕师曰是类堕问不断声色是甚么堕师曰是随堕问不受食是甚么堕师曰是尊贵堕乃曰食者即是本分事知有不取故曰尊贵堕若执初心知有自已及圣位故曰类堕若初心知有已事回光之时摈却色声香味触法得宁谧即成功勋后却不执六尘等事随分而昧任之则碍所以外道六师是汝之师彼师所堕汝亦随堕乃可取食食者即是正命食也亦是就六根门头见闻觉知祇是不被他染污将为堕且不是同向前均他本分事尚不取岂况其余事耶师凡言堕谓混不得类不齐凡言初心者所谓悟了同未悟耳正命食者教中有邪命食正命食邪命食有四仰口食下口食方口食维口食是也正命食者惟依乞食法清净自活是也今曹山立正命食者意谓受一切法同名邪命不受一切是为正命言三堕者大修行人本无所住然亦暂有所寄随处自在如鴈过长空影沈寒水岂有滞碍哉故此堕字是借义非实义也五灯会元于尊贵堕后复有乃曰食者一段文义乖谬予甚疑之及见后有师凡言堕句出一师字方知是后人註释之语今不槩论X姑举其一二订之如云本分事知有不取故曰尊贵堕是堕字作借义说下文又云执初心知有自已及圣位为类堕是又作实堕了其谬甚矣又曹山云披毛戴角是类堕是异类中行乃后后行径今则云初心知有自已及圣位岂曹山之意乎又僧宝传中亦戴此段但多为改削凡十四句其义仍乖如首句改云冥合初心而知有是类堕夫初心知有亦非披毛戴角之意也又智证传中谓三堕之名皆本圣经乃改类堕为不断声色堕其悞后学甚矣今并订之于此明安甞释此三堕曰此三语须明转位始得一作水牯牛是类堕师曰是沙门转身语是异类中事若不晓此意即有所滞直是要伊一念无私即有出身之路二不受食是尊贵堕师曰须知那边了却来这边行履若不虗此位即坐在尊贵三不断声色是随堕师曰以不明声色故随处堕须向声色里有出身之路作么生是声色外一句乃曰声不自声色不自色故曰不断指掌当指何掌也按曹山云须具三种堕是必一念无私底方能类堕必不守尊贵底方能尊贵堕必透过声色底方能随堕是堕之名乃权立也今大阳谓此三种须明转位是实有所堕故须转也与曹山之意大乖然余考明安别录一书中载五位颂洞山五位颂註又以四宾主配入四料拣及此三堕之说种种X乖谬疑为大阳既没嗣法无人而伪妄之徒托名为之觉范不能察乃为收入僧宝传中贻悞后学观者详之百丈端颂着起破襕衫脱下娘生袴信步入荒草忘却长安路秦楼歌夜月魏阙醉春风家国倾亡后乡关信不通独坐孤峯顶轮蹄绝往还可怜一双足曾不到人间云不恋青山镜不笼妍丑未透鬼门关逐处成窠臼又颂披毛戴角随类自在头角混泥尘分明露此身绿杨芳草岸何处不称尊见色闻声随处自在猿啼霜夜月花笑沁园春浩浩红尘里头头是故人礼绝百僚尊贵自在画堂无锁钥谁敢跨其门莫怪无宾客从来不见人总颂昨夜荒村宿今朝上苑游本来无位次何处觅踪由同安察十玄谈十玄谈大弘正中妙挟之旨前五首示大旨要后五首使履践之也X心印问君心印作何颜心印谁人敢授传历劫坦然无变色唿为心印早虗言须知本自灵空性将喻红炉火里莲莫谓无心便是道无心犹隔一重关祖意祖意如空不是空玄机争堕有无功三贤尚未明斯旨十圣那能达此宗透网金鳞犹滞水回途石马出纱笼殷勤为说西来意莫问西来及与东玄机迢迢空劫莫能收岂为尘机作系留妙体本来无处所通身何更有踪由灵然一句超羣象迥出三乘不假修撒手那边千圣外回程堪作火中牛尘异浊者自浊清者清菩提烦恼等空平谁言卞璧无人鉴我道骊珠到处晶万法泯时全体现三乘分处假安名丈夫自有冲天志莫向如来行处行佛教三乘次第演金言三世如来亦共宣初说有空人尽执后非空有众皆缘龙宫满藏医方义鹤树终谭理未玄真净界中才一念阎浮早巳八千年还乡曲勿于中路事空王䇿杖还须达本乡云水隔时君莫住雪山深处我非忘寻思去日颜如玉嗟叹来时𩯭似霜撒手到家人不识更无一物戏尊堂X破还乡曲返本还源事亦差本来无住不名家万年松迳雪深覆一带峯峦云更遮宾主睦时纯是妄君臣合处正中邪还乡曲调如何唱明月堂前枯木花转位涅槃城里尚犹危陌路相逢没定期权挂垢衣云是佛却装珍御复名谁木人夜半穿靴去石女天明戴帽归万古碧潭空界月再三捞摝始应知回机披毛戴角入𢌅来优钵罗花火里开烦恼海中为雨露无明山上作云雷镬汤炉炭吹教灭剑树刀山喝使摧金锁玄关留不住行于异类且轮廻正位前枯木巖前差路多行人到此尽蹉跎鹭鸶立雪非同色明月芦花不似他了了了时无可了玄玄玄处亦须诃殷勤为唱玄中曲空里蟾光撮得么大阳三句大阳一日示众云诸禅德须明平常无生句妙玄无私句体明无尽句第一句通一路第二句无宾主第三句兼带去一句道得狮子嚬呻二句道得狮子返掷三句道得狮子踞地问如何是平常无生句曰白云覆青山青山顶不露问如何是妙玄无私句曰宝殿无人不侍立不种梧桐免凤来问如何是体明无尽句曰手指空时天地转回途石马出纱笼问如何X是狮子嚬呻曰终无回顾意争肯落平常问如何是狮子返掷曰周旋往返全归父繁兴大用体无亏问如何是狮子踞地曰迥绝去来机古今无变异琅琊觉因僧请益次乃曰山僧亦有三句报答大阳僧问如何是平常无生句曰言前无的旨句下绝追寻问如何是妙玄无私句曰金凤不栖无影树玉兔何曾下碧霄问如何是体明无尽句曰三冬枯木秀九夏雪花飞平常无生句即最初知有也妙玄无私句即入尊贵位也体明无尽句即转位就功后事也玄鑑中又有三句图象全无意义乃后人妄立耳三种狮子是于前三句中各进一步说乃三句中转位也芙蓉楷门风偈妙唱非千舌剎剎尘尘处处谈不劳弹指善财参空生也解通消息花雨巖前鸟不衔如如寂寂似无情一句从来本现成舌运广长元不间雪峰相见望州亭古佛巍巍体广长交光丝网剎尘彰也知不费娘生舌巖桂庭花善举扬死蛇惊出草日炙风吹草里埋触他毒气又还乖暗地忽然开死口长安依旧绝人来金鞭遥指玉堂寒惊起将军夜出关三尺镆鎁清四X海搀旗一扫绝痴顽死蛇打杀露霜牙无底篮盛臭莫加既是善唿须善遣触他毒气丧浑家解针枯骨吟死中得活是非常密用还他别有长半夜髑髅吟一曲氷河发焰却清凉宫漏沈沈夜色深灯残火尽绝知音木人位转玉绳晓石女梦回霜满襟功齐神圣旨何深岂使膏肓便陆沈父子不传真秘诀解针枯骨作龙吟铁锯舞三台不落宫商调谁人和一场伯牙何所措此曲旧来长铁牛无角卧山坡鞭起如飞见也么闹市横骑人不识擡头鹞子过新罗干闼婆王鼓似雷灵山献乐未曾回海波汹涌须弥震何妨铁锯舞三台今古无间一法元无万法空箇中那许悟圆通将谓少林消息断桃花依旧笑春风古德立小五位大功才转借位诞生担荷顿忘初至一色是得尊贵气分者也故名诞生王子X一色若消方名尊贵一色若消正尊贵之位也伹犹守尊贵则亦是儿孙边事所以古德云须知尊贵之人不守尊贵之位暗中移足鹤出银笼此不守尊贵正当转位时同安察云涅槃城里尚犹危故须转也回机入俗月铺金地此正垂手接人之事同安察云披毛戴角入𢌅来优钵罗花火里开是也天童觉四转灵机未转灵机了忘担荷此正转大功而至一色但坐在一色中所谓月巢鹤作千年梦雪屋人迷一色功也机虽转纽印未成文一色既消如机转纽伹尚守尊贵机用亦未全彰也灵机密运印已成文位里转身从正出偏文彩全彰应用无阙者也宝印当空迥超文彩此乃通身无影应用无迹不可得而思议也天童觉三一色一色者由转功就位证一片清虗境界乃法身初立也此中分三大功一色者由功力成就犹存功力也X正位一色者理境之空寂也今时一色者事境之洁白也大功一色颂白牛雪里觅无踪功尽超然体浩融月影芦花天未晓灵苗任运剪春风正位一色颂无影林中鸟不栖空堦密密向边啼寒巖芳草何曾绿正坐堂堂失路迷今时一色颂髑髅识尽勿多般狗口才开落二三日用光中须急荐青山祇在白云间天童觉四借借功明位苹末风休夜未央水天虗碧共秋光月船不犯东西岸须信篙工用意良借位明功六户虗通路不迷太阳影里不当机纵横妙展无私化恰恰行从鸟道归不借借吃尽甘辛百草头鼻无绳索得优游不知有去成知有始信南泉唤作牛全超不借借霜重风严景寂寥玉关金锁手慵敲寒松尽夜无虗籁老鹤移栖空月巢X自得晖五转位匣内青蛇吼宝剑横斜天未晓洗清魔佛逼人寒匣中隐隐生光处衲子徒将正眼看金针去复来清虗大道长安路往复何曾有间然暗去明来锋不露渠侬初不堕中边秦宫炤胆寒巖房閴寂冷如氷妙得冥符处处灵转侧无依功就位回头失却楚王城午天银烛辉午天皎皎玉轮孤一点光明分鑑湖闲步却来游幻海十方沙界大毗卢深巖藏白额白额深藏烟雾昏异中来也自惊羣草深直下无寻处触着轻轻祸到门永觉和尚广录卷第二十七X永觉元贤禅师广录X卍XXX永觉和尚广录卷第二十八嗣法弟子道霈重编洞上古辙下先德微言师家作用本无定轨然古人必立之纲宗者何正如走盘之珠虽宛转横斜莫可方拟然必不可出于盘也今自药山以降凡有发明纲宗者录之以为后学式药山惟俨禅师僧问学人拟归乡时如何师曰汝父母徧身红烂卧在荆棘林中汝归何所曰恁么则不归去也师曰汝须归去汝若归去我示汝箇休粮方子曰便请师曰二时上堂不得咬破一粒米问云巖作甚么巖曰担屎师曰那箇聻曰在师曰汝来去为谁曰替他东西师曰何不教并行曰和尚莫谤他师曰不合恁么道曰如何道师曰还曾担么遵布衲浴佛师曰这箇从汝浴还浴得那箇么遵曰把将那箇来师便休众中唤作兼带语李翱太守问如何是戒定慧师曰贫道这里无闲家具守莫测玄旨师乃曰太守欲保任此事直须向高高山顶立深深海底行闺阁中物舍不得便为渗漏道吾山宗智禅师离药山见南泉泉问阇黎名什么师曰宗智泉曰智不到处作么生宗师曰切忌道着泉曰灼然道着即头角生三日后师与云巖在后架X把针泉见乃问智头陀前日道智不到处切忌道着道着即头角生合作么生行履师即抽身入僧堂泉便归方丈师又来把针巖曰师弟适来为什不抵对和尚师曰你不妨灵利巖不荐却问南泉适来智头陀为甚不抵对和尚泉曰他却是异类中行投子颂曰金刚际下古髑髅几被人踏血溅空明月任从君自掬寒松那弃白云封丹霞颂曰饥飡嫩草遥山去渴饮清泉曲㵎回放荡不耕空劫地暮天何用牧歌催巖曰如何是异类中行泉曰不见道智不到处切忌道着道着即头角生直须向异类中行巖亦不会师知巖因缘不在此却同回药山山曰汝回何速巖曰只为因缘不契山曰有何因缘巖举前话山曰子作么生会巖无对山乃大笑巖便问如何是异类中行山曰吾今日困倦且待别时来巖曰某甲特为此事归来山曰且去巖便出师在方丈外闻巖不荐不觉齩得指头血出师却下来问巖师兄去问和尚那因缘作么生巖曰和尚不与某甲说师便低头吾观药山南泉二老如水合水岂有二家之异异自后人也异自后人而吾道衰矣沩山问师什处去来师曰看病来山曰有几人病师曰有病者有不病者山曰不病者莫是智头陀么师曰病与不病总不干他事速道速道山曰道得也与他没交涉X天童颂曰妙药何曾过口神医莫能捉手若存也渠本非无至虗也渠本非有不灭而生不亡而寿全超威音之前独步劫空之后成平也天葢地擎运转也乌飞兔走云巖昙晟禅师扫地次道吾曰太区区生师曰须知有不区区者吾曰恁么则有第二月也师竖起扫帚曰是第几月吾便行玄沙下语云正是第二月问僧什处来曰石上语话来师曰石还点头也无僧无对师自代曰未语话时却点头尼僧礼拜师问汝爷在否曰在师曰年多少曰年八十师曰汝有箇爷不年八十还知否曰莫是恁么来者师曰恁么来者犹是儿孙洞山云直是不恁么来者亦是儿孙院主游石室回师问汝去到石室里许为甚么便回主无语洞山代云彼中巳有人占了也师曰汝更去作么山曰不可人情断绝去也天童拈曰低头失却针开眼拾得线线无头而莫度针无穴以难穿到这里鸾胶续絃须是洞山始得僧问二十年侍百丈巾瓶为甚心灯不续师云头戴宝花冠僧云头戴宝花冠意旨如何师云大唐天子及冥王后僧问九峯大唐天子及冥王意旨如何峯云却忆洞上之言船子德诚禅师夹山往参师问大德住什么寺山曰X寺即不住住即不似师曰不似似箇什么山曰不是目前法师曰什处学得来山曰非耳目之所到师曰一句合头语万劫系驴橛师又问垂丝千尺意在深潭离钩三寸子何不道山拟开口被师一桡打落水中山才上师又曰道道山拟开口师又打山豁然大悟乃点头三下师曰竿头丝线从君弄不犯清波意自殊山遂问抛纶掷钓师意如何师曰丝悬渌水浮定有无之意山曰语带玄而无路舌头谈而不谈师曰钓尽江波金鳞始遇山乃掩耳师曰如是如是遂嘱曰汝向去直须藏身处没踪迹没踪迹处莫藏身吾三十年在药山祇明斯事汝今巳得他后莫住城隍聚落但向深山里󰑁头边觅取一箇半箇接续毋令断绝山乃辞行频频回顾师遂唤阇黎山乃回首师竖起桡子曰汝将谓别有乃覆舟入水而逝投子颂曰泛舟驾险三十春击处竿头活死人夹岭桂芬千古韵朗江山翠万重新百巖明哲禅师洞山与密师伯往参师问二上座甚处来山曰湖南师曰观察使姓什么曰不得姓师曰名什么曰不得名师曰还治事也无曰自有郎幕在师曰还出入也无曰不出入师曰岂不出入山拂袖便出师次早上堂召二上座曰昨日阇黎对老僧一转语不相契一夜不安今请阇黎别下一转语若惬老僧意便开粥相伴过夏山曰请和尚问师曰岂不出入山曰太尊贵生师乃开粥同过夏X天童拈曰主张门户自有傍来拱默威严谁敢正视借功施设转位提持全成左右分权不犯尊贵一路还知尊贵处么宝殿无人不侍立不种梧桐免凤来丹霞颂曰烛香人静杳无声苔满丹墀皓月明入户当堂慵正坐出门犹懒下堦行洞山良价禅师因供养云巖真僧问先师道只这是莫便是否师曰是曰意旨如何师曰当时几错会先师意曰未审先师还知有也无师曰若不知有争解恁么道若知有争肯恁么道长庆云既知有为甚又恁么道又云养子方知父慈天童颂曰争解恁么道五更鸡唱家林晓争肯恁么道千年鹤宿云松老宝鑑澄明验正偏玉玑转侧看兼到门风大振兮规步绵绵父子变通兮声光浩浩僧问寒暑到来如何廻避师曰何不向无寒暑处去曰如何是无寒暑处师曰寒时寒杀阇黎热时热杀阇黎偏正回互之旨于此最显昔远录公命十六题与投子青颂此其一也雪窦颂曰垂手还同万仞崖正偏何必在安排瑠璃古殿照明月忍俊韩獹空上堦问僧什处来曰游山来师曰还到顶也未曰到师曰顶上有人么曰无人师曰恁么则不到顶也曰若不X到顶怎知无人师曰何不且住曰某甲不辞住西天有人不肯师曰我从来疑着这汉僧问蛇吞虾蟇救则是不救则是师曰救则双目不覩不救则形影不彰上堂云有一人在千人万人中不背一人不向一人你道此人具何面目云居出曰某甲参堂去问师寻常教学人行鸟道未审如何是鸟道师曰不逢一人曰如何行师曰直须足下无私去曰祇如行鸟道莫便是本来面目否师曰阇黎因什认奴作郎曰如何是本来面目师曰不行鸟道问三身中阿那身不堕众数师曰吾尝于此切僧问曹山先师道吾尝于此切意作么生山曰要头便砍去又问雪峯峯以拄杖噼口打云我亦曾到洞山来天童颂曰不入世未循缘劫壶空处有家传白苹风细秋江暮古岸船归一带烟问和尚初见南泉为什么与云巖设斋师曰我不重先师道德佛法只重他不与我说破曰和尚为先师设斋还肯先师也无师曰半肯半不肯曰为什么不全肯师曰若全肯即辜负先师也僧问如何是青山白云父师曰不森森者是曰如何是白云青山儿师曰不辨东西者是曰如何是白云终日倚师曰去离不得曰如何是青山总不知师曰不顾视者是疎山问一切处不乖时如何师曰此是功勋边事幸X有无功之功子何不问山曰无功之功岂不是那边人师曰大有人笑子恁么问山曰恁么则迢然去也师曰迢然非迢然山曰如何是迢然师曰唤作那边人即不得山曰如何是非迢然师曰无辨处师一日问雪峯作什么来峯曰斫槽来师云几斧斫成峯云一斧斫成师云犹是这边事那边事作么生峯云直得无下手处师云犹是这边事那边事作么生峯休去汾阳昭代云某甲蚤是困也师与密师伯过水次乃问曰过水事作么生伯曰不湿脚师曰老老大大作这箇语话伯曰你作么生道师曰脚不湿师与云居过水次问曰水深多少居曰不湿师曰麤人居曰请和尚道师曰不干青林一日辞师师云子向什处去林云金轮不隐的徧界绝红尘师云善自保任林珍重而出师门送谓林云恁么去一句作么生道林云步步踏红尘通身无影像师良久林云老和尚何不速道师云子得恁么性急林云某甲罪过便礼辞而去华严静问师学人无箇理路未免情识运为师云汝还见有理路也无严云见无理路师云什处得情识来严云学人实问师云恁么则直须向万里无寸草处去严云万里无寸草处还许学人去也无师云直须恁么去上堂云还有不报四恩三有者么众无对师云若不X体此意何超始终之患直须心心不触物步步无处所常无间断始得相应直须努力莫闲过日有僧不安要见师师遂往僧云和尚何不救取人家男女师云你是什么人家男女僧云某甲是大阐提人家男女师良久僧云四山相逼时如何师云老僧日前也向人家屋檐下过来僧云回互不回互师云不回互僧云教某甲甚处去师云粟畬里去僧嘘一声云珍重便坐脱师以拄杖敲头三下云汝祇解与么去不解与么来师不安僧问和尚病还有不病者么师云有僧云不病者还看和尚否师云老僧看他有分僧云和尚看他时如何师云则不见有病天童颂云卸却臭皮袋拈转赤肉团当头鼻孔正直下髑髅干老医不见从来癖少子相看向近难野水瘦时秋潦退白云断处旧山寒须勦绝莫瞒顸转尽无依功就位孤标不与汝同盘雪峯在洞山作典座一日淘米次师问淘沙去米淘米去沙峯云沙米一时去师云大众吃箇什么峯便覆却盆师云子他后别见人去在天童拈云雪峯祇管步步登高不觉草鞋根断若也正偏宛转敲唱俱行自是言气相合父子相投且道洞山不肯雪峯意在什么处万里无云天有过碧潭似镜月难来师将圆寂谓众曰吾有闲名在世谁人为吾除得众X无对沙弥出曰请和尚法号师曰吾闲名巳谢云居云若有闲名非吾先师曹山云从古至今无人辨得洞山立兼中到正明此旨所谓折合还归炭里坐也云居云若有闲名非吾先师曹山云从古至今无人辨得果是入室之子此非特洞山有之昔南院问风穴曰汝闻临济将终时语不穴曰闻之院曰临济曰谁知吾正法眼藏向这瞎驴边灭却渠生平如师子见人即杀及其将死如何乃低头妥尾如此穴曰密付将终全生即灭院又曰三圣如何亦无语乎穴曰亲承入室之真子不同门外之游人院颔之瑞鹿先得法于天台韶临终坐方丈手结印谓如昼曰古人云骑虎头撩虎尾中央事作么生如昼曰也只是如昼先曰汝问我昼遂问骑虎头撩虎尾中央事作么生先曰我也弄不出遂趋寂今观三老之意若合符节惜后鲜有能知之者佛法之衰固不止在今日也石霜庆诸禅师因僧自洞山来师问和尚有何言句示徒僧曰解夏上堂云秋初夏末兄弟或东或西直须向万里无寸草处去良久曰祇如万里无寸草处作么生去师曰有人下语不曰无师曰何不道出门便是草僧回举似洞山山曰此是一千五百人善知识语明安云直饶不出门亦是草漫漫丹霞颂曰归家不坐白云床出户岂行青草地南北东西本自由渠无背向那廻避X天童颂曰草漫漫门里门外君自看荆棘林中下脚易夜明帘外转身难看看几何般且随老木同寒瘠将逐春风入烧瘢师在方丈内僧在窓外问咫尺之间为什么不覩师颜师曰徧界不曾藏后僧请益雪峯峯曰何处不是石霜师闻曰这老汉着什么死急峯闻曰老僧罪过天童拈云石霜雪峯相去多少直是千里万里若有人问长芦徧界不曾藏意旨如何向道什么处是石霜僧问三千里外远闻石霜有箇不顾师曰是曰祇如万象历然是顾不顾师曰我道不惊众曰不惊众是与万象合如何是不顾师曰徧界不曾藏疎山仁参问如何是头师曰直须知有曰如何是尾师曰尽却今时曰有头无尾时如何师曰吐得黄金堪作什么曰有尾无头时如何师曰犹有依倚在曰头尾相称时如何师曰渠不作箇解会亦未许渠在云葢问师万户俱开即不问万户俱闭时如何师云堂中事作么生葢无对经半年方道得云无人接得渠师云道则太煞道只道得八成葢云和尚又作么生师云无人识得渠天童拈云稳密田地忌堕功勋贴体布衫会须脱却宗中辨的量外转机须仔细始得同中之异灼然尚带依稀异中之异直是难臻妙极还到石霜父子转侧处么烛晓玉人初破梦夜寒青女未登X机投子颂曰古殿巖开月锁松霜凝雪露韵无穷星前人卧千峯室佛祖无因识得渠神山僧密禅师因把针次洞山问作什么师曰把针洞曰把针事作么生师曰针针相似洞曰二十年同行作这箇语话岂有与么工夫师曰长老又作么生洞曰如大地火发底道理他日问洞山智识所通莫不游践径截处乞师一言洞曰师伯意何得取功师因斯顿觉下语非常西园和尚一日自烧浴僧问和尚何不使沙弥童行园抚掌三下僧举似曹山山云一等是箇抚掌拍手就中西园奇怪俱胝一指头禅葢为承当处不谛当僧却问西园抚掌岂不是奴儿婢子边事山云是僧云向上更有事也无山云有僧云如何是向上事山咄云这奴儿婢子天童拈云识尊卑知贵贱西园是作家分玉石辨金鍮曹山不出世这僧虽解切磋琢磨也只向奴儿婢子边着倒还知么放旷淋漓两不伤犹是夜明帘外客夹山善会禅师因洛浦来见不礼拜当面叉手而立师曰鸡栖凤巢非其同类出去洛曰自远趋风请师一接师曰目前无阇黎此间无老僧洛便喝师曰住住且莫草草怱怱云月是同谿山各异截断天下人舌头即不无争教无舌人解语洛伫思师便打洛因X兹服膺兴化代云但知作佛莫愁众生洛浦堕在孤危故不知转身一路兴化代云但知作佛莫愁众生正好连棒打出岂不知夹山是逢佛杀佛底人天童颂云摇头摆尾赤稍鳞彻底无依解转身截断舌头饶有术拽回鼻孔妙通神夜月帘外兮风月如昼枯木巖前兮花卉长春无舌人无舌人正令全提一句亲独步寰中明了了任从天下乐欣欣上堂云明不越户穴不栖巢目不顾他位里足不踏他位里六户不掩四衢无踪学不停午意不立玄千劫眼不借舌头底万劫舌头不顾眼中明峻机不假锋铓事到这里有箇什么事竿头丝线从君弄不犯清波意自殊丹霞颂云月沈碧海龙非隐雾锁苍梧凤不知劫外森森无影木垂阴自有未萌枝僧到参师问近离甚处僧云洞山师云洞山有何言句僧云和尚道我有三路接人师云有何三路僧云鸟道玄路展手师云实有此三路那僧云是师云轨持千里钵林下道人悲黄山轮参师云什处来轮云闽中来师云还识老僧么轮云和尚还识学人么师云不然子且还老僧草鞋钱了然后老僧还汝庐陵米价轮云恁么则不识和尚未审庐陵米作么生价师云真狮子儿善狮子X吼丹霞颂云父子相逢眼倍明灵苗丛里坦然行箇中若谓金毛子巳是盐梅触大羮曹山本寂禅师僧问五位对宾时如何师曰汝即今问那箇位曰某甲从偏位来请师向正位中接师曰不接曰为什么不接师曰恐落偏位中去师却问僧祇如不接是对宾不是对宾曰早是对宾了也师曰如是如是丹霞颂曰月中玉兔夜怀胎日里金乌朝抱卵黑漆崑崙踏雪行转身打破瑠璃碗金峯志葢屋来师问葢了未志曰这边则了师曰那边事作么生志曰候下工日白和尚师曰如是如是问子归就父为什父全不顾师曰理合如是曰父子之恩何在师曰始成父子之恩曰如何是父子之恩师曰刀斧斫不开天童拈云翡翠帘垂丝纶未降紫罗帐合视听难通才动毛头月昇夜户密移一步鹤出银笼还知么脱身一色无遗影不坐同风落大功纸衣道者来参师问莫是纸衣道者否者曰不敢师曰如何是纸衣下事者曰一裘才挂体万法悉皆如师曰如何是纸衣下用者近前应诺便立脱师曰汝祇解恁么去不解恁么来者忽开眼问曰一灵真性不假胞胎时如何师曰未是妙者曰如何是妙师曰不借借者珍重便化师示颂曰觉性圆明无相身莫X将知见妄疎亲念异便于玄体昧心差不与道为邻情分万法沈前境识鉴多端丧本真如是句中全晓会了然无事昔时人纸衣道者不假胞胎正是借句正是妄疎亲所以曹山示不借借三字后示颂全明不借借也问强上座曰佛真法身犹若虗空应物现形如水中月作么生说箇应底道理曰如驴覰井师曰道则太煞道祇道得八成曰和尚又如何师曰如井覰驴问如何是师子师曰众兽近不得曰如何是师子儿师曰能吞父母者曰既是众兽近不得为什么却被儿吞师曰岂不见道子若哮吼父母俱尽曰尽后如何师曰全身归父曰未审尽时父归何所师曰所亦尽曰前来为什么道全身归父师曰譬如王子能成一国之事云门问如何是沙门行师曰喫常住苗稼者是曰便恁么去时如何师曰你还畜得么曰畜得师曰你作么生畜曰着衣喫饭有什么难师曰何不道披毛戴角门便礼拜昔云门初见雪峯是什么气槩乃能俯就雪峯钳鎚及雪峯迁化复徧参洞下诸尊宿如曹山疎山干峯九峯皆有因缘今此一则语是知大人行径决非卤莾彼执一橛以自高者视此葢天渊矣又安能到古人田地耶又问密密处为什么不知有山云只为密密所以不X知有门云此人如何亲近师云莫向密密处亲近门云不向密密处如何师云始解亲近门云诺诺昔陆亘大夫问南泉姓什么泉曰姓王曰王还有眷属也无泉曰四臣不昧曰王居何位泉曰玉殿苔生后僧举问师玉殿苔生意旨如何师曰不居正位曰八方来朝时如何师曰他不受礼曰何用来朝师曰违则斩曰违是臣分上未审君意如何师曰枢密不得旨曰恁么则爕理之功全归臣相也师曰你还知君意么曰外方不敢论量师曰如是如是又南泉答长沙偈曰还乡尽是儿孙事祖父从来不出门是知君臣父子之说并见于南泉非洞山石霜始立也后人分疆列界殊觉可耻师一日入僧堂向火有僧云今日好寒师云须知有不寒者僧云谁是不寒者师筴火示之僧云莫道无人好师抛下火僧云某甲到这里却不会师云日照寒潭明更明师问僧作什么僧云扫地师云佛前扫佛后扫僧云前后一时扫师云与曹山过靸鞋来示众曰僧家在此等衣线下须会通向上事莫作等闲若也承当处分明即转得他诸圣向自已背后方得自由若也转不得直饶学得十成却须向他背后叉手说什么大话若转得则一切麤重境来皆作得主宰假如泥里倒地亦作得主宰如有僧问药山曰三乘教中还有祖意也无答曰有曰既有达磨又来X作么答曰只为有所以来岂非作得主宰转得归自已背后乎如经云大通智胜佛十劫坐道场佛法不现前不得成佛道言劫者滞也谓之十成亦曰断渗漏只是十道头绝矣不忘大果守住躭着名为取次承当事到此直须仔细始得不论天堂地狱饿鬼畜生但是一切处不移易元是旧时人只是不行旧时路若有忻心便成滞着若脱得拣箇什么古德云只恐不得回转汝道作么生只如今人爱说净洁处爱说向去事此病最难治若是世间麤重事却是轻净洁病最重只如佛味祖味尽为滞着先师曰拟心是犯戒得味是破斋且唤什么作味只是佛味祖味才有忻心便是犯戒如今说破斋破戒不知三羯磨时早破了也若是贪瞋痴虽难断却是轻无为无事净洁此乃重无以加也祖师出世亦只为这箇亦不独为汝今时莫作等闲黧奴白牯修行却快不是有禅有道如汝种种驰求觅佛觅祖乃至菩提涅槃几时休歇成办乎皆是生灭心所以不如黧奴白牯兀兀无知不知佛不知祖乃至菩提涅槃及以善恶因果但饥来喫草渴来饮水若能恁么不愁不成办不见道计较不成是以知有乃能披毛戴角牵犂拽杷得此便宜始较些子欲知此事饶令成佛成祖去也祇这是便堕三途六道去也只这是虽然没用处要且离他不得须与他作主宰始得若作得主宰即是不变易若作主宰不得便是变易也不见永嘉云莾莾X荡荡招殃祸问如何是莾莾荡荡招殃祸曰只这箇总是问曰如何免得曰知有即得用免作么但是菩提涅槃烦恼无明等总是不要免乃至世间麤重之事但知有便得不要免免即同变易去也乃至成佛成祖菩提涅槃此等殃祸为不小因什么如此只为变易若是不变易直须触处自由始得云居膺禅师上堂云得者不轻微明者不贱用识者不咨嗟解者无厌恶从天降下则贫寒从地涌出则富贵门里出身易身里出门难动则埋身千丈不动则当处生苗一言迥脱独拔当时言语不要多多则无用处丹霞颂曰门头户尾事千差了尽犹来未到家明月堂前无影木严凝雪夜正开花向去底人须常惨悚戢翼始得若是知有底人自解护惜终不取次十度发言九度休去为什么如此恐怕无利益体得底人心若腊月扇子直得口边醭生不是强为任运如此欲得恁么事须是恁么人既是恁么人不愁恁么事若无恁么人恁么事即难得寻常见轻浮浅露者虽世事必无所成况学道乎近日禅人竞趋浮薄吾知其自㬥弃而巳一切事须向这里及尽若一毫去不尽即被尘累岂况更多差之毫𨤲过犯山岳不见古人道学处不玄尽是流俗闺阁中物舍不得俱为渗漏直须向这里及取及去及来併尽一切始得无过X如人头头上了物物上通祇唤作了事人终不唤作尊贵将知尊贵一路自别便是世间极重极贵物不得将去向尊贵边须知不可思议所以古人道犹如两镜相对光光相炤更无亏盈岂不是一般犹唤作影像边事又如日出时炤世间明朗是一半那一半唤作什么如今人未认得光影门头事将作屋里事又争得最初知有底人于尊贵一路祇在影像之间直须一色消尽方能亲证钦山䆳禅师良禅客问一镞破三关时如何师云放出关中主看良云恁么则知过必改师云更待何时良云好箭放不着所在便出师云且来阇黎良回首师把住云一镞破三关且置试与钦山发箭看良拟议师打七棒云且听这汉疑三十年天童拈云山堆岳积来瓦解氷消去则时人知有与我放出关中主看且合作么生有底道当时便喝当时便掌一期瞎用则得要且未是关中主在还体得么当堂不正坐那赴两头机疎山匡仁禅师上堂病僧咸通年前会得法身边事咸通年后会得法身向上事云门出问如何是法身边事师曰枯桩曰如何是法身向上事师曰非枯桩曰还许学人说道理也无师曰许曰枯桩岂不是明法身边事师曰是曰非枯桩岂不是明法身向上事师曰是曰祇如法身还该一切也无师曰法身周徧X岂得不该门指净瓶曰祇如净瓶还该法身么师曰阇黎莫向净瓶边觅门便礼拜法身决无向上向下乃是见有亲疎故作是说因鼓山举威音王佛师师乃问作么生是威音王佛师鼓山曰莫无惭愧好师曰阇黎恁么道即得若约病僧即不然鼓山曰作么生是威音王佛师师曰不坐无贵位灵泉问枯木生花始与他合是这边句是那边句师曰亦是这边句泉曰如何是那边句师曰石牛吐出三春雾灵雀不栖无影林枯木生花正是这边功勋边事石牛吐雾二句是那边回来发用所谓无功之功也丹霞颂云沧海无风波浪平烟收水色虗含月寒光一带望何穷谁辨箇中龙退骨青林师䖍禅师僧问学人径往时如何师曰死蛇当大路劝子莫当头曰当头者如何师曰丧子命根曰不当头者如何师曰亦无回避处曰正当恁么时如何师曰失却了也曰向什么处去师曰草深无觅处曰和尚也须隄防始得师拊掌曰一等是箇毒气丹霞颂云长江澄彻映蟾华满目清光未是家借问渔舟何处去夜深依旧宿芦花天童颂曰三老暗转柁孤舟夜回头芦花两岸雪烟水一江秋风力持帆行不棹笛声唤月下沧洲华严休静禅师一日白槌曰上间搬柴下间锄地首X座问圣僧作什么师曰当堂不正坐那赴两头机干峯和尚上堂法身有三种病二种光须是一一透得始解归家稳坐须知更有向上一窍在云门出问庵内人为什么不知庵外事师呵呵大笑门曰犹是学人疑处师曰子是什么心行门曰也要和尚相委师曰直须恁么始解稳坐门应诺诺示众云举一不得举二放过一着落在第二云门出众云昨日有人从天台来却往径山去师云来日不得普请便下座天童拈云坐断十方千差路绝放开一线万派朝宗二尊宿开拓家风方见衲僧去就还端的么太平天子寰中旨汗马将军塞外心宝葢和尚僧问世界坏时此物何处去师曰千圣寻不得曰时人如何归向师曰直须似他去曰还有的当也无师曰不立标则九峯通玄禅师示弟子曰佛意祖意如手展握先师安立五位发明云巖宗旨譬如神医治病其药只是寻常用者语忌十成不欲断绝机忌触犯不欲染污但学者机思不妙唯寻九转灵丹云能起死是大不然法华经中有化城一品佛祖密说熟读分明大通智胜佛坐道场破魔军巳垂得阿耨多罗三藐三菩提而诸佛法不现在前如是一小劫乃至十小劫结加趺坐身心不动而诸佛法犹不在前言垂得者言一小劫言十小劫者是染污是断绝又曰大通智胜X佛过十小劫诸佛之法乃现在前成阿耨多罗三藐三菩提言过十小劫者偏正回互之旨也祖师曰借教悟宗夫岂不然哉九峯玄初参德山山独奇之然未大彻后见洞山契旨洞山云掌有神珠白昼示人人且按剑况玄夜乎子可贵也师曰但不识珠者耳识之亦无昼夜价称之为俊士价殁庐于塔旁至中和初乃辞塔北游余观其师资始末之间不可谓不深得其旨者也此段语诸录俱略之惟觉范载之僧宝传中语忌十成不欲断绝机忌触犯不欲染污发明师意语简而尽引经证成本出宝镜三昧曹山亦有发明与此若有少异观者详之九峯道䖍禅师因石霜归寂众请首座继住持师曰须明得先师意始可座曰先师有什么意师曰先师道休去歇去冷湫湫地去一念万年去一条白练去其余即不问如何是一条白练去座曰这箇祇是明一色边事师曰元来未会先师意在座曰你不肯我那但装香来香烟断处若去不得即不会先师意遂焚香香烟未断座巳脱去师拊背曰坐脱立亡即不无先师意未梦见在天童颂曰石霜一宗亲传九峯香烟脱去正脉难通月巢鹤作千年梦雪屋人迷一色功坐断十方犹点额密移一步看飞龙问承古有言向外绍则臣位向内绍则王种是否师X曰是曰如何是外绍师曰若不知事极头祇得了事唤作外绍是为臣种曰如何是内绍师曰知向里许承当担荷是为内绍曰如何是王种师曰须见无承当底人无担荷底人始得同一色同一色了所以借为诞生是为王种曰恁么则内绍亦须得转师曰灼然有承当担荷争得不转汝道内绍便是人王种你且道如今还有绍底道理么所以古人道绍是功绍了非是功转功就位了始唤作人王种曰未审外绍还转也无师曰外绍全未知有且教渠知有曰如何是知有师曰天明不觉晓问如何是外绍师曰不借别人家里事曰如何是内绍师曰推爷向里头曰二语之中那语最亲师曰臣在门内王不出门曰恁么则不出门者不落二边师曰渠也不独坐世界里绍王种名外绍王种姓所以道绍是功名臣是偏中正绍了转功名君是正中偏臣在门内王不出门俱指推爷向里头此臣乃指王子非外臣也里绍王种名外绍王种姓者明石霜立五王子实有不同内绍者只是得其名外绍者只是得其姓必须绍了转功方是真王子也绍是功乃内绍也内绍未转亦是臣位总是偏以其知有是偏中正绍了转功方是王种云何名君以其在储君位是正中偏此与洞山所立不同问诞生还更知闻也无师曰更知闻阿谁曰恁么则莫便是否师曰若是古人为甚道诞生王有父曰既X有父为什么不知闻师曰同时不识祖问古人云直得不恁么来者犹是儿孙意旨如何师曰古人不谩语曰如何是不恁么来底儿孙师曰犹守珍御在曰如何是父师曰无家可坐无世可兴僧问如何是头师曰开眼不见晓曰如何是尾师曰不坐万年床曰有头无尾时如何师曰终是不贵曰有尾无头时如何师曰虽饱无力曰头尾相称时如何师曰儿孙得力室内不知天童颂云规圆矩方用行舍藏钝置栖芦之鸟进退触藩之羊喫人家饭卧自家床云腾致雨露结为霜玉线相投透针鼻锦丝不断吐梭肠石女机停兮夜色向午木人路转兮月影移央韶山普禅师僧问是非不到处还有句也无师云有僧云是什么句师曰一片白云不露丑天童拈云通身回互不触尊严退位傍提要当宛转还见韶山相为处么尽力推爷向里头投子颂曰白云不到中峯顶满目烟萝景象殊一句曲含千古韵万重青碧月来初涌泉景欣禅师上堂我四十九年在这里尚自有时走作汝等诸人莫开大口见解人多行解人万中无一箇见解言语总要知通若识不尽敢道轮回去在汝但尽却今时始得成立亦唤作立中功转功就他去亦唤作就中功亲他去我所以道亲人不得度渠不度亲人恁么譬喻尚不会荐取囫囵底但祇管取X性乱动舌头不见洞山道相续也大难汝须知有此事若不知有此事啼哭有日在此尽却今时正是转功就位时事非指最后入兼到位也蛤溪道者相看洛浦问云自从梨溪相别今得几年溪云和尚犹记得昔时事浦云见说道者总忘却年月溪云和尚住持事繁且容仔细浦云打即打会禅汉溪云也不消得浦云道者住山事繁丹霞颂曰这般消息不寻常蟾桂枝枝布远香昨夜嫦娥呈巧妙眼睛直上绣鸳鸯云门偃禅师曰光不透脱有两般病一切处不明面前有物是一透得一切法空隐隐地似有箇物相似亦是光不透脱又法身亦有两般病得到法身为法执不忘已见犹存堕在法身边是一直饶透得放过即不可子细点检将来有什气息亦是病石柱该通禅师游方到洞山时䖍和尚垂语云有四种人一人说过佛祖一步行不得一人行过佛祖一句说不得一人说得行得一人说不得行不得阿那箇是其人师出众曰一人说过佛祖一步行不得者祇是无舌不许行一人行过佛祖一句说不得者祇是无足不许说一人说得行得祇是函葢相称一人说不得行不得者如断命求活此是石女儿被枷带锁山曰阇黎分上作么生曰该通分上卓卓宁彰山曰祇如海上明公秀又作么生师曰幻人相逢拊掌X呵呵前二有正无偏第三有偏无正第四偏正俱无故俱非其人也卓卓宁彰者偏不全偏也海上明公秀半明半暗即偏不全偏之相幻人相逢拊掌呵呵正明兼带语丹霞颂曰水底泥牛耕白月云中木马骤清风胡僧懒捧西干钵半夜乘舟过海东金峰从志禅师僧问如何是金峰正主师曰此去镇县不遥阇黎莫造次曰何不道取师曰口如磉盘护国澄禅师僧问如何是本来父母师云头不白者僧云将何奉献师云慇懃无米饭堂前不问亲丹霞颂曰出门徧界无知已入户盈眸不见亲虗室夜寒何所有碧天明月颇为隣石门献蕴禅师在青林作园头一日侍立次林曰子今日作什么来师曰种菜来林曰徧界是佛身子向什么处种师曰金锄不动土灵苗在处生林欣然同安志禅师在同安值丕将示寂上堂曰多子塔前宗子秀五老峯前事若何如是三举未有对者末后师出曰夜明帘外排班立万里歌谣道太平丕曰须这驴汉始得此洞宗最后之旨也后人根器劣薄不知尧舜之无为侈谈汤武之征诛且将谓尧舜不逮汤武也哀哉僧问二机不到时如何举唱师云徧处不逢玄中不X失丹霞颂曰这边那边总难逢一句无私不处中红日暮沈西嶂外空留孤影到溪东石门慧彻禅师华严隆尝问曰古人云但得随处安闲自然合他古辙虽有此语疑心未歇如何师曰知有乃可随处安闲如人在州县住或闻或见千奇百怪他总作寻常不知有而安闲如人在村落住有少声色则惊怪传说先洞山示众曰欲知此事如人家养三儿一着州中一着县中一着村中其一用家中钱物其一用外处钱物有一人不得家中钱物用亦不得外处钱物用且道那一箇合在州中那一箇合在县中那一箇合在村中有僧便问三人莫明轻重否曰是僧曰如何是县中人出身处曰知有却不知有是此人出身处僧曰未审此人从今日去也无曰亦从今日去僧曰恁么则属功也曰是僧曰唤作什么功曰唤作功就之功僧曰此还知有州中人否曰知有始解奉重矣僧曰恁么则村中人全明过也曰是僧曰如何是此人过处曰不知有唤作闲人是此人过处不见先师道今时学道之人须知有转身处始得隆乃问曰古人知有便能如州里人耶亦须因奉重而至耶师为举功勋五位复曰譬如初生鸠儿毛羽可怜生久久自能高飞远荡村中人不知有者也县中人知有者也州中人知有而不知有者也县中人初能知有如用家中钱X物州中人格外施为如用外处钱物村中人既不知有全无机用故家中外处钱物俱不得用也广德周禅师僧问波浪之中如何得妙师云桡棹不施兼底脱往来终不借浮囊丹霞颂云一句相酬难取则轮王不化阎浮国无边剎海浪痕平独驾泥牛耕月色谷山缘禅师僧问如何是祖师西来意师曰半夜乌龟头带雪天明哑子抱头归丹霞颂曰瑞雾祥烟锁玉楼妙年王子恣优游瑠璃殿上骑金马明月堂前辊绣毬梁山缘观禅师僧问家贼难防时如何师曰识得不为冤曰识得后如何师曰贬向无生国曰莫是他安身立命处么师曰死水不藏龙曰如何是活水龙师曰兴波不作浪曰忽然倾湫倒岳时如何师下座把住曰莫教湿却老僧袈裟角僧问师如何是日用中事师云碧玉点破瑠璃色满目红尘不见沙丹霞颂曰劫火洞然无相宅金门不覩御楼家宝天云淡银河冷浩浩波澜岂动沙僧问如何是空劫以前事师云击动干坤鼓时人听不闻丹霞颂曰虗空为鼓须弥搥击者虽多听者稀半夜髑髅惊破梦满头明月不思归大阳警玄禅师问梁山如何是无相道场山指观音X像曰这箇是吴道子画底师拟议山急索曰这箇是有相底如何是无相底师于言下有省礼拜起归位而立山曰何不道取一句师曰道即不辞恐上纸墨山笑曰此语上石去在后果上碑审承侍者侍立次师曰有一人徧身红烂卧在荆棘林中周匝火围若亲近得此人大敞廛开若亲近不得时中以何为据承曰六根不具七识不全底人始亲近得师曰你教伊出来我要见伊承曰适来别无左右抵对和尚师曰官不容针承便礼拜大阳曰我要见伊合答云伊从来不见客投子义青禅师上堂召大众曰若论此事如鸾凤冲霄不留其迹羚羊挂角那觅乎踪金龙不守于寒潭玉兔岂栖于蟾影其或主宾若立须威音世外摇头问答言陈仍玄路傍提为唱若能如是犹在半途更若凝眸不劳相见丹霞颂曰水澄月满道人愁妙尽无依类莫收劫外正偏兼带路不萌枝上辨春秋上堂孤村陋店莫挂瓶盂佛祖玄关横身直过早是苏武出塞求路难回项王临江何逃困命诸禅德到这里进则落于天魔退则沈于鬼趣不进不退正在死水中诸仁者作么生得平稳去良久曰任从三尺雪难压寸灵松兴阳清剖禅师在大阳作园头种瓜次阳问甜瓜何时熟师曰即今熟烂了也曰拣甜底摘来师曰与什X么人喫曰不入园者师曰未审不入园者还喫也无阳曰汝还识伊么师曰虽然不识不得不与大阳笑而去僧问娑竭出海干坤震觌面相呈事若何师曰金翅鸟王当宇宙箇中谁是出头人曰忽遇出头时又作么生师曰似鹘捉鸠君不信髑髅前验始知真曰恁么则叉手当胸退身三步也师曰须弥座下乌龟子莫待重遭点额回天童颂云丝纶降号令分寰中天子塞外将军不待雷惊出蛰那知风遏行云机底绵联兮自有金针玉线印前恢廓兮元无鸟篆虫文芙蓉道楷禅师上堂唤作一句巳是埋没宗风曲为今时通途消耗所以借功明位用在体处借位明功体在用处若也体用双明如门扇两开不得向两扇上着意不见新丰老人道峯峦秀异鹤不停机灵木迢然凤无依倚直得功成不处电火难追拟议之间长途万里僧问师唱谁家曲宗风嗣阿谁师曰金凤夜栖无影树峰峦才露海云遮丹霞颂曰等闲无问岂安排一句全提隐显该薄雾依依笼古径孤峰终不露崔嵬僧问师夜半正明天晓不露如何是不露句师云满船空载月渔父宿芦花丹霞颂曰星流水国夜燃灯月印江天明似镜隐X显无私位不该依稀拟动成偏正大洪恩禅师僧问三玄三要即不问五位君臣事若何师曰非公境界曰恁么则石人拊掌木女呵呵师曰杓卜听虗声熟睡饶谵语曰若不上来伸此问焉能得见少林机师曰放过即不可随后便打宝峰阐提惟炤禅师有法语五则示其宗旨以付聪藏主一曰曹山立四禁尽衲僧命脉透得过切忌依倚将来了事人须别有生机一路二曰衲僧向异类中行履先德道异类堕此是了事人病明安道须是识主始得三曰阐提寻常向人道不得参禅不得学佛只要伊如大死人只恐闻此语作无事会作无法可当情会正是死不得若是死得决不肯作这般见解他时为人切宜子细四曰吾家立五位为宗往往人以理事明以寂照会以能所见以体用解尽落今时何得名为教外别传之妙生死路头那箇是得力处总不恁么时如何卜度即不中五曰有情故情渗漏有见故见渗漏有语故语渗漏设得无见无情无语拽住便问他你是何人阐提平时不谩许与而嘱累于聪其任固重聪必颕然秀出于门弟子之间者夫何出世福清之天王不克行道而终遂致名亦不闻于丛林也此五则语精深圆密皆先德所未及发者但惜其嗣弗振故世鲜能知之其道固传之万世而无弊者也X大用齐琏禅师上堂清虗之理佛祖同归毕竟无身圣凡一体理则如是满目森罗事作么生纤尘绝际渠侬有眼岂在旁窥官不容针私通车马若到恁么田地始可随机受用信手拈来妙应无方当风玄路直得金针锦缝线脚不彰玉殿宝阶珠帘未卷正当此时且道是什么人境界古渡秋风寒飒飒芦花红蓼满江湾真歇清了禅师上堂转功就位是向去底人玉韫荆山贵转位就功是却来底人红炉片雪春功位俱转通身不滞撒手亡依石女夜登机密室无人扫正恁么时绝气息一句作么生相委良久云归根风堕叶炤尽月潭空问僧瑠璃殿上玉女撺梭明什么边事曰回互不当机师曰还有断续也无曰古今不曾间师曰正当不曾间时如何僧珍重便出天童正觉禅师僧问清虗之理毕竟无身时如何师曰文彩未痕初消息难传际曰一步密移玄路转通身放下劫壶空师曰诞生就父时合体无遗炤曰理既如斯事作么生师曰历历才回分化事十方机应又何妨曰恁么则尘尘俱现本来身也师曰透一切色超一切心曰如理知事又作么生师曰路逢死蛇莫打杀无底篮子盛将归曰入市能长啸归家着短衫师曰木人岭上歌石女溪边舞大死翁景深禅师初参阐提炤炤曰直须断起灭念X向空劫以前扫除玄路不涉正偏尽却今时全身放下放尽还放方有自由分师闻顿悟厥旨炤击鼓告众曰深得阐提大死之道学者宜依之因号大死翁闻菴嗣宗禅师僧问如何是转功就位师曰撒手无依全体现扁舟渔父宿芦花曰如何是转位就功师曰半夜岭头风月静一声高树老猿啼曰如何是功位齐彰师曰出门不踏来时路满目飞尘绝点埃曰如何是功位俱隐师曰泥牛饮尽澄潭月石马加鞭不点头吉祥元实禅师一夕有省晓趋方丈天衣见乃问洞山五位如何话会师曰我这里一位也无衣令参堂谓侍者曰这汉却有箇见处奈不识宗旨何入室次衣预令五人分序而立师至俱召上座师于是密契其旨述偈曰一位才彰五位分君臣叶处紫云屯夜明帘卷无私照金殿重重显至尊天衣称善山堂湻禅师要诀新丰一脉荷玉分流始因过水逢渠妙见无情说法当今不触展手通玄列五位正偏分三种渗漏夜明帘外臣退位以朝君古镜台前子转身而就父雪覆万年松迳夜半正明云遮一带峯峦天晓不露道枢绵密智域囦深默炤空劫以前湛湛一壶风月坐彻威音那畔澄澄满目烟光不萌枝上花开无影树头凤舞机丝不挂箇中双锁金针文彩纵横里许暗穿玉线双明唱起交锋处知有天然兼带忽来枯木上方能作主不存正位那管大功及X尽今时宁容尊贵截断情尘见网掣开金锁玄关妙挟全开历历类中混迹平怀常实明明炭里藏身卷舒不落功勋去来了无变易欲使异苗蕃茂贵在深固灵根若非柴石野人争见新丰曲子圆悟勤禅师曰洞山谓之不变异处更无佛无众生无是非无好恶绝音响踪迹所以道金屑眼中瞖衣珠法上尘已灵犹不重佛祖是何人七穿八穴神通妙用不为奇特到这里破衲蒙头万事休此时山僧都不会日月运行太虗未甞暂止不道我有许多名相天普葢地普擎长养万物亦不道我有许多功行得道之人亦复如是于无功用中施功用一切违情顺境皆以慈心摄受到这里古人尚自呵责道了了了时无可了玄玄玄处更须呵洞下五位回互正偏接人不妨奇特到这向上境界方能如此不消安排自然恰好浮山远以僧问洞山寒暑到来如何回避公案为五位之格若会得一则余者自知巖头道如水上葫芦相似捺着便转殊不消丝毫气力曾有僧问洞山文殊普贤来参时如何山曰赶向水牯牛队里去僧曰和尚入地狱如箭山曰全得他力洞山道何不向无寒暑处去此是偏中正僧云如何是无寒暑处山云寒时寒杀阇黎热时热杀阇黎此是正中偏虽正却偏虽偏却正洞下有石女木马无底篮夜明帘死蛇等十八般皆明正位X万松秀禅师曰睦州云裂开也在我揑聚也在我问裂开便提起一络索问揑聚便歛手而坐虽然收放自如大似被他使唤洞山斥为话作两橛缺针断线不见道恁么道则易相续也大难直须当存而正泯在卷而弥舒钩锁连环谓之血脉不断药山一宗实难绍举云巖扫地尘埃亘天洛浦服膺称冤不巳好在无舌人解语无手人行棒直饶棒喝交驰只得傍提一半后序新丰创立五位发明正中妙挟之旨虽仅仅数言而造道之方接人之用靡不毕备造道则功位互明而极于功位俱泯接人则君臣互用而极于君臣道合大都剪诸见之稠林截万端之穿凿必底于闲名谢灭之境而后巳岂比乎儱侗之狂禅廉纤之曲学而混滥祖庭哉但此法宜为知有人说不宜为不知有人说以知有人不滞言诠虽说事说理总成向上境界不知有人专滞言诠虽重玄复妙总堕今时窠臼所以阐提炤云吾家立五位为宗往往人以理事明以寂照会以能所见以体用解尽落今时何得名为教外别传之妙生死路头那箇是得力处总不恁么时如何卜度即不中观此岂可令门外游人窥瞷于其间哉古来诸尊宿俱深秘室中不敢轻有流布至宋之末造始显行于世然既非真正师承各以已意揣摩指鹿为马唿南作北竞相传习甚且伪譔诸书X簧鼓后学后学未达躭之不巳谓此可以得洞上宗也不知正如狂子执鸩毒为茶饭非独不能疗其饥渴且有伤生灭性之惨不亦愚乎癸未之冬予见少林所传曹洞宗旨绪余谬妄殊甚因思欲止之而不能欲正之而弗得亦将任其谬谬相传于不穷乎则予心又安能忍也乃为作洞上古辙二卷以私诏学者甲申春稿成而未及订至今戊子之夏乃取前稿再四订定呜唿予岂得巳哉昔有僧问大洪恩曰三玄三要即不问五位君臣事若何师曰非公境界曰恁么则石人拊掌木女呵呵师曰杓卜听虗声熟睡饶谵语曰若不上来伸此问安能得见少林机师曰放过即不可随后便打予谓识得大洪意方可阅是书不然葛藤窠里缠绊杀人切莫怪老僧好永觉和尚广录卷第二十八永觉元贤禅师广录X卍XXX永觉和尚广录卷第二十九嗣法弟子道霈重编䆿言序曰虗空世界一梦场也三乘四教一梦法也诸佛众生一梦中人也梦中之人据梦场受梦法又安保其不梦梦乎故有梦中而言其不梦者正大梦者也X有梦中而知其为梦者有梦中而求出乎梦者均之未离乎梦者也忽然破梦而出则梦场梦法与梦中人一切销陨惟此元明圆照自在本未尝梦亦未甞觉咄此亦梦话也荷山野衲大梦不醒狂心未歇乃作䆿言喋喋不休旁人听之颇成伦次录而藏之私相传习皆梦事也客问谁为不梦者曰这騃汉又白日作梦去也旹崇祯壬申秋菊月题于荷山精舍道本玄妙而玄妙不是道有玄妙可说则玄妙亦法尘也道本平常而平常不是道有平常可安则平常亦法尘也道本无心而无心不是道有无心可证则无心亦法尘也道本自然而自然不是道有自然可宗则自然亦法尘也葢有可说有可安有可证有可宗则言思未绝能所不忘非妄而何是故智者不作诸见世俗以根自是根尘自是尘特因相遇而起用者也我佛则谓根本无根因尘发根尘本无尘因根现尘正如离明暗二尘更于何处有见离动静一尘更于何处有听是根必因尘发明也又如木人见花鸟更于何处有色木马听鼓吹更于何处有声是尘必因根现亦明也尘既因根则尘无实体根既因尘则根亦无实体根尘交虗但妄有因缘妄起诸用而巳迷者不达执根尘为实有是为法执执根为已执尘为彼是谓人执二执起而美恶生美恶生而见思起见思起而业道成业道成而果报彰矣智者了达根尘X本空则彼我不计彼我不计则美恶不生美恶不生则见思消落见思消落则常光自圆常光自圆则耳可视眼可听六根无不互用极而言之则根根尘尘皆徧法界又何窒碍之有哉由是观之祇此根尘迷之则成縳悟之则成脱经云根尘同源缚脱无二又曰知见立知即无明本知见无见斯即涅槃佛法虽多数语尽之矣佛氏有无二义与世俗迥别故世俗少有信者佛所谓有必其历劫常存不可少损者谓之有佛所谓无必其刻刻不住不可常存者谓之无故佛之所有天下莫能无佛之所无天下莫能有乃究竟之实法也若有质有名谓之有无质无名谓之无此世俗之有无也此有从无而生亦必复归于无则现在虽有刻刻不住乃知言有者妄也此无可因有而得亦可倐变于有则现在虽无刻刻不住乃知言无者妄也或谓此有固有此无亦有立一切有为宗或谓此无固无此有亦无立一切无为宗或谓宗有者堕有宗无者堕无由是立双亦以为宗或立双非以为宗或又对此四见立非四见以为宗细而分之凡九十六种皆外道法也其病在以见见道而不知道不可以见见唯悟入一心则诸见消灭诸见消灭则常光自圆虽说有也得说无也得说亦有亦无也得说非有非无也得葢知有底人语语归根悉顺正法殆非世俗所能测也X人皆知释迦是出世底圣人而不知正入世底圣人不入世不能出世也人皆知孔子是入世底圣人而不知正出世底圣人不出世不能入世也佛氏之学祇要识得诸法无性识得诸法无性则身心器界以及无边虗空悉皆消陨唯是一心圆明独露不学佛而佛巳成不度生而生巳度若不知诸法无性则妄生执着起惑造业宁有巳乎问孟轲谓人之性与犬羊之性异然则性有二乎曰性无二也曰然则物得其偏人得其全乎曰性无偏全也曰然则人物同乎曰不变之体靡不同也随缘不用靡不异也经云法身流转五道是也问孟轲言性善学禅者多非之唯东林总公是其说谓本然之善不与恶对是否曰性体寂灭不落名言凡有指注俱乖本色非独孟轲不宜以善称即尧舜称之曰中大学称之曰明中庸称之曰诚乃至诸佛称之曰真如曰圆觉讵可以言性哉至于方便开示则亦不废言诠因其不偏谓之中因其不昏谓之明因其不妄谓之诚因其不妄不变谓之真如因其统众德烁羣昏谓之圆觉则因其本然无恶谓之善亦何不可且所谓善者即所谓中所谓明诚者而善之也第能知善为权巧设施则孟轲乃仲尼之徒若执善为真实法义则孟轲亦告子之属矣问老子以虗无为宗释氏非之谓其为无因外道然尝闻释氏之说乃曰从无住本立一切法又曰虗空X之本为众生之原与老氏何异曰老氏宗虗无者顽空也释氏言虗空之本乃谓一切有为之法无不始于无明而此无明实无体性无所住着因其实无体性无所住着故能随缘成就诸法炽然建立故曰从无住本立一切法又曰虗空之本为众生之原岂老氏虗无自然之义哉问训诂之学世间自不可废师苦非之何也曰训诂何可非也非其堕于训诂而不知实义者矣使其知有实义则训诂即为神奇使其不知实义则虽巧生穿凿极意揣摩皆头巾习气也安足道哉儒家谓人物之性本于天赋学佛者多非之不知儒所言天者非实指天也乃妄识未参之先则曰天人为莫与之日则曰天拟议不及之处则曰天故文始经曰不可为不可致不可测不可分强而名之曰天曰命孟氏亦曰莫之为而为者天也莫之致而至者命也此善谈天命者也诚如此说则儒者原性于天未与佛异特引而未竟隐而未发作方便之权说耳如书云维皇上帝降衷下民诗云天生烝民有物有则等正所谓妄识未参之先人为莫与之日拟议不及之处也又如他言达天知命及天意天心等语俱不出此意后儒不达厥旨乃谓有主宰于冥漠之中以为二气五行之纽枢者谓之天命一切人物禀之以成形成性焉夫二气五行之纽枢实即吾人之妙心故曰三界唯心今舍心外而谓别有主宰于冥漠X之中则是心外有因心外有因我佛辟为外道以其因在一心之外也又谓在天为命合而未分在人为性分而非合是以性为有分合也气聚而生其性始有气散而死其性即灭是以性为有生灭也有分合有生灭不可以言性况谓之天命谓之道乎此决非儒家之本意也周子曰无极而太极太极动而生阳静而生阴此数句宋儒理学之源也然迷亦自不少何也太极之说老庄指一气之初名之则可以言动静至宋儒直指道体为太极则一理浑然而巳岂有动静哉或曰太极无动静则不生两仪乎曰不动不静者太极之体有动有静者太极之用用依体发强名曰生体超于用实自无生摄用归体生即无生全体起用无生而生所以然者以阴阳造化一切如影非有非无非无故造化不妨有生灭非有故实体毕竟永无生也又阴阳造化其与实体非一非二非一故太极迥超于两仪非二故两仪全即是太极也或问太极图註曰太极者本然之妙动静者所乘之机又曰太极无动静而动静之者若如此解释似可无过曰彼以太极为能乘动静为所乘则动静在太极之外不得云太极动太极静又云太极有时乘静机有时乘动机则太极乃一有分量有往来之物矣非谬而何且彼谓太极无动静而动静之者谓太极之外别有一气而太极动静之耶抑别无一气而太X极动静之耶若谓别有一气则是气不从太极生也若谓别无一气则动之者动谁静之者静谁或曰此即对后所生之阴阳言之也曰若此则是太极中忽自起能动之机则动而成阳忽自起能静之机则静而成阴非太极亦有动静乎夫太极者一理浑然无有朕兆无有名相者也使此中忽有动之静之之机则有朕兆可窥有名相可指安得谓之太极哉问宋儒言太极分为阴阳是否曰阴阳分于太极之中非太极分为阴阳也凡言可分者必有形质而太极无形质也凡言可分者必有变易而太极无变易也凡言可分者必有偏全而太极无偏全也谓太极分为阴阳不亦谬乎昔老庄之流指一气之始名为太极故有分为阴阳之说今儒者直指太极为道体则不宜袭其说而不之詧也或曰太极不可分则万物还具太极否曰具曰全体既不可分万物何以各具曰此正非思量分别之所能解也今不巳而分别之太极之体语大则包纳太虗语小则全具一尘虽全具一尘即包纳乎太虗虽包纳太虗即全具于一尘使其能包纳太虗而不能全具一尘是局于大也使其能全具一尘而不能包纳太虗是局于小也太极岂有大小之形量哉故统体一太极即是各具一太极各具一太极即是统体一太极若各具之太极由统体而分则各具者不得其全矣统体之太极既分为各具则统体者巳失其全矣尚得名为太极乎X学道之士忘情而默证之可也或问易言精气为物游魂为变是说轮回之义否曰未可据也轮回明三世儒者止明现在轮回明六道儒者只明人道故儒者不言轮回徧考五经诸子俱无是说唯易游魂为变一语似之然既他无所证则亦未可强解况彼下句云是故知鬼神之情状则不过言人死为鬼而巳伹人死为鬼情状可知则言死后断灭者岂圣人之意哉问儒家言死后断灭果有据乎曰无据也儒家所论鼻祖六经六经但曰人死为鬼且俱有在天之说故祖庙有制春秋有典虽曰事死如生所以尽仁人孝子之情亦未可遽谓泯然无知归于散灭也及左氏所称神化为狐死后为厉等则尤其显着者也暨后自汉以来始有死后断灭之论违经背圣自逞臆说而世俗咸莫之察争引为据则缚于童之所习而不能自脱也悲夫或曰造化之机生生不息不必假既屈之气以为方伸之气故再生之说似不可信曰造化之生生不息者气也岂假既屈之气以为方伸之气哉若夫此心之灵则非气也虽禀气受形似有成坏而妙体恒坚历劫不变所以能主张造化而称为最灵最妙者也若谓一死永灭则同于草木岂可谓人心之灵而与草木俱尽哉夫人身一天地也天地有成坏而为天地之主宰者未尝灭也故坏而复成人身有生死而X为人身之主宰者未尝灭也故死而复生斯理昭昭如此而人多不信乃以上等天地之身下同无知之草木亦可怪也或问中庸言喜怒哀乐之未发谓之中与吾释一念不生之说相近否曰非也一念不生者此心用而常寂寂而常用祇于自念上常离诸境不因境生念而巳非有未发巳发之辨及为性为情之分也或问五常可以言性否曰就体指用约用归体故以五常言性而性实非五常也葢性乃一体浑然本无名相自一理随缘斯有五常之名如金随缘而为鉼镮钗钏故就体以言用则曰金之中具鉼镮钗钏或约用以归体则曰鉼镮钗钏悉是金若直指金之本质则鉼镮钗钏云乎哉宋儒不达此理乃以五常为性谓性中有此五者之分别故其言曰儒者全体中有许多道理各各自有分别有是非降衷秉彝无不各具此理释则只是箇浑崙底事物无分别无是非夫谓全体中有许多道理者非名相而何不知理无名也故能为名之祖理无相也故能为相之宗若有堕于名相者皆此理随缘应用因事而立其名现其相者也岂可以议其本寂之真体哉本寂之真体不可以言言不可以识识则一尚不可得况分之为五乎性尚强名况名之为仁义礼智乎故以仁义礼智言性者谬也或问性既不可以仁义礼智名则无善无恶性之体X也有善有恶性之用也善恶均之出乎其性君子必舍恶而从善何哉曰性虽无善恶而顺性者必善逆性者必恶恶之用起于我执法执善之极归于无思无为无思无为者顺性之道也我执法执者逆性之障也故君子必舍执以致于道或曰性非五常中无定则莾莾荡荡何以应机而曲当乎曰应物有则不出一心心虗而灵心寂而妙物至斯应无不炳然譬之鑑空无形万形所以现其影衡空无物万物所以定其平若使鑑衡不空又安能随物而曲当哉或问格物之说曰诸儒或有训格为正者谓正其意之动也夫灵心尚塞则妄意横兴强欲正之不胜正矣或有训格为扞格之格训物为物欲之物者谓格去其物欲之障则元明自彰也夫正见未开理欲多混认欲为理将安去乎或有训格为扞格之格训物为一切外物者谓屏绝外物则心不受障也夫事理不二内外无间今必欲去物以明理是拨波而求水特偏枯之见耳唯晦庵训为穷至事物之理庶几近之伹彼所谓理特指事物当然之则所谓穷理特逐物而穷其当然之则是此理乃名言之所及思虑之所到益增差殊之见不达归源之路求其一旦豁然果能之乎愚谓格物者须穷其实体直彻根宗易所谓精义入神也精义而至于入神则不落义路契悟亦忘形化为性气化为道物化为心灵光独露迥脱根尘无广不照无微不烛格致之道固如是也视彼X区区推测于形迹之间又奚啻爝火之与日月哉至一无一故万应而不穷真空不空故万变而靡碍此所以大本立而达道行也宋儒不达此理乃曰佛说万理俱空吾儒说万理俱实理是实理他却空了所以大本不立彼谓万理俱实者乃指事物当然之则也此当然之则有名可识有相可指故曰皆实殊不知理在已而不在物理在心而不在事若事物之则乃此理妙应之影因事物而受其名者也倐忽变迁全无实体故彼谓之实吾谓之空譬之水焉或为方或为圆或为曲或为直莫不因其所受之器而异焉若夫水之性则溼而巳无所谓方圆曲直也故方圆曲直为空而溼性为实今执万理皆实乃是执方圆曲直以为实也岂不谬哉又譬之月焉或在江或在河或在淮或在汉莫不皆有圆月而月之体实在天也故在天者为实而在江河淮汉者为空今执万理皆实乃是执江河淮汉之月以为实也岂不谬哉宋儒因执此理为实故逐物以穷之以分别之妄心测度影响之幻境自谓物可格知可致矣不知事物之变机如闪电事物之𧷤纷若尘沙不能洞其根源而区区逐物能尽照哉况有能分别之心是谓人执有所分别之理是谓法执二执并与众咎斯作虽勉强为善而叛道愈远矣呜唿宋儒失本求末认末为本其颠倒若此岂曰大本之能立耶世儒谓太极有动静是以太极为有生也谓五常为X性是以性为有相也既局于有即有人我有美恶有爱憎有去取乃分别而修习之以归于善皆生灭法耳故虽曰无思实有思也虽曰无为实有为也其用止可以奉天而治人未可以离人而入天老庄祖昔之无是未能超无也厌今之有是未能超有也见既局于有无乃思去今之有归昔之无由是堕肢体黜聪明绝圣智弃仁义以修混沌之术皆生灭法耳故虽曰无思非真无思也虽曰无为非真无为也其用止可以离人而入天未可以离天而入圣或曰庄生之学非堕于无也其言曰有有也者有无也者有未始有无也者有未始有夫未始有无也者既曰未始有夫未始有无则超于有无矣非真性而何哉曰非也庄生不能离有无之见故穷有以入无穷无以入无无穷无无以入无无亦无虽能深入重玄而总之舍有取无认无之极者为至是终不能出无也故其言曰未始有物者至矣尽矣不可加矣非局于无而何且论性而必索之于未形未气之先则必失之于巳形巳气之后是偏认寂寞者为性也非局于无而何或曰庄生非以寂寞为性也彼推极于未始有物之先者以无物之先性体始见耳曰悟性者物即是性何妨见于有物之后虽有物未始有物也迷性者性即成物何能穷于无物之先虽无物是亦物也譬之镜焉镜之体非影也影之体即镜也智者即影以识镜识镜则不论影之有无矣迷者执影X以为镜或闻影之非镜也则执无影以为镜或闻无影之亦非镜也则更执无影之前以为镜若是可以得镜乎庄生之说大率类是故曰局于无而巳或曰庄生非以寂寞为性也所以必推极于未始有物之先者乃穷万化之所自出是即所谓性也曰万化根源不出一心故曰三界唯心万法唯识今求之未始有物之先则愈求而愈远矣夫未始有物之先乃前劫之末空劫是也此界虽绝无形相而一气浑沦默运不息从微至着生地生天老庄即此空界名之曰虗无亦名之曰无极即此一气名之曰太极亦名之曰太乙谓天地生于一气谓一气生于空界遂执此空以为万化之根源一真之实性也殊不知此空从前坏劫而成是有生也天地既生之后遂失其空是有灭也有生有灭一幻妄法耳安得为万化之根源乎又此一气非生于空也乃从无始劫来生生不息阖辟不穷者也学人若能于此达其生生之本则三界万法实非他物今古可以一贯有无可以不二今庄生乃谓气生于空则失之远矣故曰认寂寞为性者也宋儒曰庚桑子一篇都是禅其他篇亦有禅语伹此篇首尾都是呜唿此宋儒之所谓禅也岂识禅哉夫庄生之学自谓穷玄极妙而要其旨归不过安于虗无自然以为极致夫道超有无离于四句则言虗无者非道也乃其境也彼欲习虗无以合于道而虗无X翻为窠臼矣道无有自云何有然随缘而然然而非自则言自然者非道也乃其机也彼欲习自然以合于道而自然翻为桎梏矣此庄生之所以为外学也若吾释之学则不然不以有心取不以无心合其要在圆悟一心而巳悟此一心则主宰在神机之先不必言顺其自然也运用在有无之表不必言返于虗无也聪无不闻而非骈于聪也明无不照而非枝于明也智无不知而非伤于凿也圣无不通而非淫于艺也岂局局然守其昏默一以是终云乎哉宋儒曰佛氏将老庄文饰其教此宋儒之妄也彼老庄以太极之先为无以太极之后为有以无为是以有为非则有无之见未消是非之情未泯即此便为轮回之根虗妄之本而况欣之厌之取之舍之乎虽自谓游虗合漠体道之极而堕于虗无之狱缚于自然之缰因成有为果招有漏以之拟禅不犹河伯之望海若哉宋儒乃谓佛氏将老庄文饰其教则何其敢于诬佛也且佛说诸经俱在老庄之先岂佛先取老庄文饰之欤自汉以来诸经迭至文虽由译义实出梵岂译师自取老庄文饰之欤译经院内羣英毕集有译语者有笔授者有证义者岂容一人私取老庄文饰之欤一经梵本或更数译有前师之略后师得据梵本而详之前师之悞后师得据梵本而正之岂容一时妄取老庄文饰之欤但译梵成华必用此方言句而此方谈道之书老庄为最故多取其文而X意义甚殊不可不察如老庄言无为我佛亦言无为老庄言无已我佛亦言无已老庄言道德我佛亦言道德讵可比而同之哉昔惠子造指物论强辩以齐万物庄子非之乃作齐物论其旨在舍已而因物则物自参差我自齐平矣此庄子近道之论也然惜未能竟其旨夫物之不齐者妄形也见物之不齐者妄情也以理破情则无不齐之见以性夺形则无不齐之形譬如陶家取土作种种器迷者执器之形则万状乃分智者达器之质则实唯一土耳今徒欲舍已而已之情未破徒欲因物而物之形未虗安得为究竟之论哉庄生安时处顺视生死为一条能齐生死而巳未能忘生死也未能忘生死又安能无生死哉其言曰父母于子东西南北唯命之从阴阳于人不啻父母彼近吾死而我不听我则悍矣彼何罪焉是知其不可逆而安之也其能忘生死乎若吾释之学则不然一真恒寂生而无生也妙体常存死而无死也生乃幻生生即不生也死亦幻死死即不死也夫如是直谓之无生死可也岂但曰人之不能胜天也而安之哉问经言众生界起于无明若无明未起则浑然一真无诸众生世界乎曰经约理而究其所从谓依正二报由业而有业由无明而有无明依真如而有然无明实无始起之时经云妄原无始是也问妄既无始则是本来有妄乎曰真之与妄二俱无始而真体不X变妄体全虗故曰本来无妄又妄依真有不可谓真依妄有如炷与光虽无前后而光必依炷有故曰本来无妄问真如一而巳何以分为诸众生曰有分未分者局于形者也真如超于形矣有一不一者囿于数者也真如超于数矣岂有时为一统体之真如有时为各具之真如哉葢众生各具者即具此法界之全体法界全体者即全此众生之各具就其不变之体而言之未尝异也就其随缘之用而言之未尝同也体不离用同而异也用不离体异而同也无始以来本自如是而求其何以分果可得乎空谷隆作尚直编中间谓宋儒之学皆出于释今诸儒之书具在果得之于释乎若谓诸儒之所得即释氏之道则非独不知儒且自不知释矣如太极一图彼谓得之于释氏夫太极图原是儒家要旨释氏得而藏之转授濂溪则濂溪正获其家之故物岂为窃我释之学哉如伊川见僧出堂叹曰三代礼乐尽在此矣此乃伊川因见僧而自见其礼乐岂为窃我释之学哉即谓其着述之语间用内典似得之于释不知文同而理实迥别若执此以为儒出于释则释典用儒语为尤多亦将谓释出于儒乎至于力诋晦庵事无实据不过私揣其意而曲指其瑕语激而诬非平心之论也空谷之所养可知矣佛氏论性多以知觉言之然所谓知觉者乃灵光独X露迥脱根尘无待而知觉者也阳明倡良知之说则知待境起境灭知亡岂实性之光乎程朱论性直以理言之谓知觉乃心心中所具之理为性发之于四端为情阳明之良知正情也即欲深观之则此情将动未动之间有灵灵不昧非善非恶者正心也岂实性之理乎大都阳明之学主之以儒而益之以禅故觉其精深敏妙惊骇世俗而不知止坐此昭昭灵灵之中此昭昭灵灵者乃晦庵巳拣之砂而释氏深呵为生死本者也乃以之睥睨今古夸为独得不亦谬乎龙溪近溪二老讲阳明之学而多用禅语非有得于禅乃以儒解禅也以儒解禅禅安得不儒哉然自为他家语无足怪者至卓吾乃谓二老之学可当别传之旨凡为僧者案头不宜少此书此何异唤钟作瓮乎昔人借禅语以益道学今人反借儒语以当宗乘大道不明羣盲相惑吾不知冥冥之何时旦也宗门语如盘中珠宛转横斜冲突无常未可捉摩岂容註释近见二三大匠多引宗註教引教註宗祖师心印委于荒坵矣或问宗是佛心教是佛语何故不许相通曰宗教一理岂不相通明宗而背教即同魔说演教而迷宗止成戏论要在闻言悟旨切休滞语生情非独宗门语不可指註而依经解义亦名佛冤矣佛语精微广大不可测识即使地上圣人分座演说X人人各殊难有一人得佛密意虽不得佛密意要皆不违于佛故疏经者不妨各出一见互相发明要在纲宗不失不违于佛而巳岂必古之为非今之为是人之为非我之为是哉唐宋弘经大士分疏诸经其传至今日者虽未必其合佛意与否而考其大旨皆所谓不违于佛者也初学之士借之以为阶为梯亦何不可第深造神理顾其人何如耳国朝嘉隆以前治经者类皆胶守古註不敢旁视如生盲倚杖一步难舍其陋不足观也万历间雪浪起而振之尽罢诸疏独演经文遂为讲中一快然而轻狂之士强欲效颦妄逞胸臆率尔灾木其违经叛圣之害岂止于陋而巳哉少室心印岂落文彩古人聊为接引之计始挂唇吻然皆浑朴简直刻的示人非夸会逞能外饰观美而巳也后世即大不然雕章琢句攒花簇锦极意变弄各竞新奇岂独淫巧之意乖衲僧之本色而理因辞晦道以言丧欲其一言半句之下触发灵机不亦难乎一士人谓师曰月上纸窓急取蒲团对之别是一番境界师曰月未上窓时境界在甚么处士曰无曰月落窓后境界又在甚么处士亦曰无曰前后既无中间岂有祇如月正上窓时不起念取相境界又在甚么处士曰斯则不见有月窓安知有境界曰是知此境界决不在人边以无月窓则无境界也亦决不在X月窓边以无人则无境界也月窓与人既各各无合之又岂能有则此境界直如龟毛兔角伹以妄念分别故虗妄有生耳非特此也身心世界以及一切荣辱利害死生祸福无不若此公能于此勘破则心境都泯常光本圆于无境界之中有真境界本无去来亦无显晦诸佛证之强号涅槃又岂剎那光景所能恍惚其万一哉问参禅须是起疑情疑情发不起时如何曰此是近日学人通病夫疑情不起只为生死之心不切耳诚能如处朽宅歘然火起唯有一门更无别路安得不疾驰而竞出哉故一分切则一分疑十分切则十分疑未有切而不疑亦未有疑而不悟者也第疑情之发出于切心非可拟议造作而强之发也譬如父母之丧忽然闻讣仰天一号寸肠几绝又安用拟议造作而强之哉若稍有强之之心则悲哀之情反澹矣寿昌先师尝曰某当初全不晓得参禅一日因阅传灯尚未终卷便尔陡生疑闷𥨊食俱忘历八箇月忽然打破漆桶今日诸人各各拟议如何下功如何䇿进虽拟议得十分仔细不知其巳添几重障碍了也做工夫三字巳是不得巳而言之早是埋没诸人了也况如今日之谆谆乎今日诸兄弟不是不识做工夫正病在讲之太详识之太早非预意以迎之则先念而避之皆偷心也古之为师者但苦其钳锤巧其逼拶使慕道之士不识不知而其情自激其神自奋X果敢直前有欲罢不能之意由是忽然撞着而大事毕矣故吾尝谓参禅一念如李将军箭精神踊跃射石没羽而巳亦不知其何以至此也若稍有拟议之心弗克入矣今之参禅者皆拟议射石者也弗入则咎其拟之弗精不大瞶瞶乎问毫釐系念三途业因瞥尔情生万劫覊锁只如今教人看话头正是系念正是情生如何免得业因覊锁去曰丝毫情见不免轮回只如今话头尚存疑情未释谁许渠出得生死去但这箇系念这箇疑情又是借世间法作出世因圆觉所谓以幻修幻也到得心路绝处廓彻无依则人法双亡心境俱捐谓还有系念得么还有疑情得么还有业因覊锁得么是此系念为无念之门此疑情为忘情之法乃众生脱凡入圣之大道而诸圣摄化度生之微权也诸佛教法谁不皆然而独疑于是耶僧曰圆觉云知幻即离不作方便离幻即觉亦无渐次何尝有系念来曰此经紧要在一知字及其知之诚无方便即所谓心路绝处廓彻无依也然点着便知底古今能有几人既未能即知则未知之前岂无方便经有明文盍往考之问百丈只教人尽情放下便如云开日出岂不直捷后人教看话头百计搜寻无乃太多事乎曰果能闻恁么道便全身放下诚为省事然我今教汝放下还放得下么假饶放得下又坐在这放下里假饶这放下者亦放得下又存这放下底知解假饶不作知解X这不作知解底又放不下也总之如猿猴上树舍一取一所以上代诸师特出异方便以进之方便颇多不止一途多因是一言半句上看不破过不得于是百计搜寻千翻逼拶疑情愈苦鞭䇿愈急忽然拶透举似无从则生死涅槃仅同昨梦菩提烦恼总属空花尚有何放不下也故今人看话头只是作放下底方便耳问百丈只说透得三句外便是学人放身命处后代立起许多门庭说出许多古怪总是解心未绝故有斯事曰近日楚中大有人主张此说由渠全无悟入只将六祖坛经百丈广录黄蘖心要等书逐一将知解领略由是胸中想着一箇空寂境界唤作喜怒哀乐未发前气象至祖师关棙无由拶破便谤诸师上堂小参拈颂答问皆是解心未绝故有斯事殊不知直透过三句底人解心既绝千机顿发自然七纵八横天回地转无滴水而作浪兴波没寸丝而罗天网地葢龙象蹴踏非驴所堪也参学之士工夫逼拶到将悟未悟之际解心未绝往往巧见横生此谓之聪明境界亦谓之树下魔军便当尽情剪灭庶进趍有路而大事可期若巧见悉灭向父母未生前瞠开正眼悟则不无若望衲衣下事犹隔江在直须向苦辣钳锤下陶炼一番然后透向上之玄关洞千差之门户而大事毕矣悟之一字待迷得名今人将悟字都错认了将谓有X道理可知方谓之悟不知既有道理可知则知道理者是谓妄识所知道理是谓妄境矣非迷而何有善知识见如是说便谓本性空寂无许多道理一切泯绝方是本地风光不知有箇空寂便非空寂了也此知空寂者是谓妄识有空寂者是谓妄境矣非迷而何有一居士劝师营精舍师曰日食一升夜眠七尺过劳信施何为士曰建置精蓝先佛遗制接引来机菩萨悲愿何必过为高尚而成自利之局哉曰古人道充德立方堪垂手愚钝如贤而急于接人有自点耳况今天下所少者非精蓝也为名之囮为利之罥润后学之贪夷前修之化莫此为甚吾所以疾驰而不敢一顾者非违前佛之制废百丈之规葢欲以不接接之也丧已而为人吾宁避人而守已非以守已为贤也守已犹可以为人丧已必巧于悞众是肆其恶也轻用而多取吾宁寡取而俭用非以俭用为贤也俭用犹可以养廉轻用必曲于干众是长其贪也士人引古断今臧否人物师曰人物臧否未易测识非可以旧案律之如放君诛君古未有也有之自汤武始若引古断之则汤武为不臣矣往来五就古未有也有之自伊尹始若引古断之则伊尹为不忠矣是知事有千古之所共是而今日必非者亦有千古之所共非而今日必是者非独古今也即使春秋有X二孔子生之世同处之遇亦同而仕止久速必有不同虽有不同岂可是非于其间哉大都见道之士照用莫测纵横顺逆靡不合矩公唯能得其心斯可以论天下士矣佛氏说唯心与孔子一贯之旨不同一贯之旨意在破随事精察故曰吾道一以贯之乃权语也若深究之则一是箇甚么贯又贯箇甚么全心造事全事是心如金铸像像非金外如镜现影影在镜中是即唯心之义也孔子曰操则存舍则亡出入无时莫知其乡此正指妄心言之也解者曰心岂有出入特以操舍而言矣既可操舍非妄而何问先觉多言三教一理是不曰教既分三强同之者妄也理实唯一强异之者迷也故就其异者而言之则非独三教不同即同一佛教而大小不同即同一大乘而权实不同葢机既万殊故教非一端若就其同者而言之则非独三教是一即一切魔外以及资生业等皆顺正法葢理外无教故教必归理如此方儒教乃是此中众生形生神发日趋于欲不约而防之何所抵止故圣人因时势察人情为之说仁义立纪纲化之以礼乐束之以刑罚使不乱也即使佛处震旦国说经世法又岂过于周公孔子哉然众生既束于儒典执着名相则名相之区翻为桎梏之地岂儒家圣人之意哉由是老庄出而说虗无自然之道X使闻者闲旷超越不为物累庶几为入道之方便至于我佛所说则超人越天之实法而穷理尽性之实学也昔夫子所谓予欲无言而端木氏所谓闻于文章之外者又岂有异于是哉是知理一而教不得不分教分而理未尝不一彼执异执同者皆戏论也今人见诸佛便作奇特想于自已便作下劣想不知诸佛只是本分的凡夫凡夫只是不本分的诸佛分内珍宝掉头不顾分外艰苦甘自承当哀哉问达摩印可神光只是证箇无念心体后人何故又道无心犹隔一重关曰为渠见不透脱坐在无心窠臼里既成窠臼便非真无心也所以更须勐着精彩一脚踏翻则有心无心二俱成谤神光三拜依位而立证及此也或问顿悟必假渐修诸师多备言之唯中峰不许渐修之说谓习气未除只是悟心未圆须力求其彻悟可也二说未知孰是曰悟心既圆命根顿断虽有习气未除但得正见不昧习气自然渐泯不可别有修习譬如伐树者既断其根则枝叶虽存不日消落不必别有消落之法若悟心未圆则命根未断习气横生遏治罔效故须力求其彻悟可也又详中峯之意亦非全不许渐修乃缘当时善知识才得入头便云彻证及乎习气不除却归于渐修之未到故中峰喫紧而作是说耳西蜀邓豁渠作南询录指机寂未发谓之无生此直X一已之僻解非我佛之正义也我佛言无生者因凡夫见法界之内炽然有生由是生机起惑造业招报轮回不息无有出期故我佛说无生之法以破之谓诸法不自生不他生不共生不无因生四俱不生则实无生言有生者特缘目中有眚故妄见空花耳若以机寂未发为无生则必以机动巳发为有生以机动巳发为有生则无生者卒至于有生岂得为真无生乎一友晨起问豁渠曰睡着一醒无有妄想时如何豁曰这箇就是父母未生前说不得的六祖云不思善不思恶那箇是明上座本来面目正谓此也愚谓睡起无想或落无记则全体无明也可指之为本来面目乎且教中有五无心位皆无善恶二念可就指为本来面目乎至于六祖示明上座者其旨甚别当明请法之际非无记也当明返照之际又非无记也既非无记则离善恶二念非本来面目而何豁渠曰睡着不作梦时便是无善无恶的景界禅家谓之大寂灭海学者学此而巳诸佛证此而巳愚谓睡着无梦时须是识得真主落处识得真主落处则不管睡时不睡时梦时不梦时皆大寂灭海高峰枕子落地证及此也今直指睡着无梦谓之大寂灭海则正认昏住无明为实性矣非谬而何作家相见机用超越或赞或呵不落常格若以寻常情识揣摩则远之远矣昔有婆子供养一僧住庵尝X使一二八女子送供一日使女子抱定问曰正恁么时如何僧曰枯木倚寒巖三冬无煖气女子归举似婆婆曰三年祇供养得一俗僧令烧庵趂出其僧竟行无语此二人颠颠倒倒一等精灵婆有参天之机僧有入地之略婆有趂象之手僧有陷虎之谋故先德拈云等闲坐断泼天潮到底身无涓滴水可谓洞彻腑肠矣豁渠以俗情揣摩乃向此僧求过谓其止除妄情故遭呵遣果曾梦见此僧耶问有师云参禅者先须看教识得大意方可用工不然恐堕于邪僻有师云参禅不必看教看教恐增解路障自悟门二说未知孰是曰或宜看教或不宜看教此在机器不同未可执一而论如英明之士何须看教方可参禅如愚钝之流看教尚恐难通况参禅乎又或有障重者必先假教力薰陶去其麤执若障轻者便可单刀直入何必思前虑后自生障碍乎但参禅诚有堕于邪僻或坐在半途者此则贵得宗匠接引非看教者所能自捄也问宗师云参禅须是参无义句不可参有义句从有义句入者多落半途从无义句入者始可到家是否曰参禅不管有义句无义句贵在我不在义路上着倒而巳如灵光独露迥脱根尘此百丈有义句也汝能识得这独露的否汝才要识得早落根尘了也如光明寂照徧河沙此张拙有义句也汝能识得徧河沙的否汝才要识得早被云遮了也大都六祖以前X多是有义句六祖以后多是无义句方便各异实无优劣学人参看须是深求其实深求其实则不管有义无义毕竟卜度他不得卜度他不得则疑情自发疑情既发则昏散自除昏散既除则根尘自落根尘既落则灵光自露灵光既露则回视有义句无义句皆如炎天破絮矣若不深求其实唯在文字中领略则虽无义句如麻三斤干屎橛等皆有义可通今四家颂古註少林秘要诸书是也岂能透向上之关棙哉问净土之说诸师辨之详矣然至谓参禅不及净土此疑未决曰此在师家主张净土故抑扬赞叹劝归念佛耳若实论之决无优劣参禅要悟自心念佛亦是要悟自心入门虽异到家是同但参禅到家者无净土之缘似为稍异然心光发明巳与诸佛气分交接何必净土乎天上人间随意寄托绝诸欣厌何不净土乎况欲亲近供养诸佛亦祇在一转念之间而巳何难净土乎或曰两途到家诚为不异但参禅未悟者止滞人天念佛未悟者尚可往生以此校之似参禅不及念佛耳曰未悟往生者必念佛极其诚切若参禅者亦如彼之诚切则虽止滞人天取悟不远再出头来慧根顿发超证菩提未可限量念佛而未悟者虽得往生终堕疑城胎狱之中俟其情识陶尽始得见佛岂可胜于参禅者乎葢禅净二门应机不同而功用无别宜净土者则净土胜于参禅宜参禅X者则参禅胜于净土反此非唯不及必无成矣学者宜善择之问永明四料拣谓净土可以无禅禅必不可无净土似参禅不及净土矣曰永明四料拣亦是抑扬赞叹劝归念佛耳若实论之有禅而习气尚重者固有阴境可虞然其功在平日常加提醒使佛知见不昧而巳非以靠着净土也念佛而得见弥陀诚不愁开悟然未见之前岂无阴境可虞哉葢正见未开则阴境不破阴境不破则业障难脱虽弥陀悲愿摄受其如盲者之不见日何哉故未悟往生者特百中之一二耳问参禅兼修净土可乎曰参禅之功只贵併心一路若念分两头百无成就如参禅人有一念待悟心便为大障有一念恐不悟心便为大障有一念要即悟心亦为大障况欣慕净土诸乐事乎况虑不悟时不生净土巳悟后不生净土乎尽属偷心急加剿绝可也但于正参之外一切礼佛念佛等随缘兼带任运不废如寻常穿衣喫饭焉则净土乃不兼而兼矣若大事发明之后志欲亲觐诸佛或接引羣机发愿往生无有不可葢无生而生也诸法虽多穷于有待凡有待者即知是妄如空不自空待色而空色不自色待空而色待空而色色果色乎待色而空空果空乎即此推之则知若今古若大小若美恶若真妄无不皆然俱无自体又共待一念而后能成立者也如一念不生则诸法共无所待共X无所待则各亦无所待各无所待则诸法虽森然布列皆无待之光实相之印也故曰一人成佛墻壁瓦砾亦皆成佛诸法穷于有待固知是妄若天机深者因其有待即知无我如我本无我待人有我人本无我待我有人又如一本无我待二成一二本无我待一成二因其无我所以有待因其有待益见无我即此推之则若身若心若人若物以及天地之覆载虗空之寥廓总之一无我之通光也既总之一无我则我不必廓之以容物而巳无非物物不必会之以归已而物无非已明此者谓之圣学昧此者谓之外道证此者谓之圣人失此者谓之凡夫三教圣人设教不同而所以必同者此无我也孔子证之故曰绝四绝四者一无我也孔子之后唯颜氏能克已克已为近之故曰有若无实若虗犯而不校至孟氏则主之以我主之以我而无我之血脉断矣虽道性善称仁义岂得为孔子之徒哉葢仁义虽善皆以无我成其德使其我有我则必强物以狥我物有我则必丧已以狥物而所谓仁义者非伪则偏也纵曰不伪不偏而勉强与外者心非所安谓之能仁义可乎世儒不知我与物皆无我而执之为实坚不可破乃曰我学孔我学孔益悖矣问诸子论性如何折衷曰荀卿言性恶杨雄言善恶混韩愈言性有三品宋儒非之谓其以气质论性是X也唯孟轲言性善东林谓其指本然之善不与恶对朱晦菴亦曰此语却是由是五百年来儒者宗之无敢违越唯间有治释氏之学者不以为然我兹不敢以释辨儒姑就儒语辨之如孟轲之辨性善也以水性之必下喻人性之必善则所谓善非本然之善乃与恶对之善也既与恶对则与荀杨诸论有何别乎葢四子之论性皆指其用而巳譬之水焉善则水之下行也恶则水之上行也善恶混则兼上下也三品则上下而兼不上不下也用有四种之殊故论者亦有四种之殊倘能识水之体则不离四种亦不即四种而四种之论不攻而自破矣或曰释氏云随缘不变名性是合体用名之也曰不变表性体之德非直指性体也如摩尼之珠具有随缘不变之性讵可指随缘不变为珠体哉或曰昔荷泽发明性体以知为宗圭峯称其独得珠体是否曰以知论性犹以光明论珠是亦表珠体之德也况体具寂照二德知则专言其照表德亦自不备必为之解曰空寂之知则备矣或曰傅大士作颂曰空手把锄头步行骑水牛人从桥上过桥流水不流杜顺和尚作颂曰怀州牛喫禾益州马腹胀天下觅医人灸猪左膊上二大士从用指体不识能尽显否曰二大士尽力敷宣祇从旁敲终非正指或曰师具甚么眼三教圣贤尽皆检点请师直指出看曰此体非独元贤不能指出即释迦老子也祇得掩室摩竭维摩老子也祇得杜口毗耶X葢无言可说无理可伸所以一切诸佛诸祖虽旁敲曲显费尽舌头其于本体实未尝动着半毫也一念不生则全体湛然而不失一念暂生则间关万里而难寻一念不生则四圣之位无所立一念暂生则六凡之影不可逃一念不生则我大而虗空为小一念暂生则我小而微尘亦大一念不生则根尘皆徧于法界一念暂生则根尘各局于本位一念不生则耳目互用依正交融一念暂生则耳目分司依正永判一念不生则数不能拘报不能及一念暂生则吉凶异域苦乐殊途一念不生则不疾而速不行而至一念暂生则疾而不速行而不至一念不生则不动而敬不言而信一念暂生则动而不敬言而不信一念不生则空色双泯见化为性一念暂生则空色敌立性化为见一念不生则世界可移虗空可殒一念暂生则微尘亦碍一膜生障是此一念者乃生死之根核亦涅槃之康庄人能铸有念而成无念则成佛尚有余事乎永觉和尚广录卷第二十九X永觉元贤禅师广录X卍XXX永觉和尚广录卷第三十嗣法弟子道霈重编续䆿言序曰昔余居荷山因诸儒有所问辩乃会通儒释而作䆿言梓行巳二十载近因自浙反闽再居鼓山目系世变时吐其所欲言乃作续䆿言夫贤本缁衣末流祇宜屏息深山甘同寒蝉何故嗸嗸向人若孟轲之好辩贾谊之痛哭哉岂多生习气未能顿降抑亦有不得巳而一鸣者乎今此书具在苦心片片惟在大方之高鑑岁在壬辰夏佛诞日题于圣箭堂贡高我慢者总犹我执情深故横起斯病为大道之重障今日学者专尚此习谓之硬竫谓之孤峻及至遇着一点利害则柔如绕指全无主宰此孔子所谓色厉内荏乃穿窬之小人也不知古人全不如此昔远录公谓演首座曰但得妙悟自然心静气和容敬色庄五祖演曰长于包荒厚于隐恶谦以交友勤以济众大慧戒首座书尤谆谆以谦虗逊让为劝诸人既称禅衲下视流俗岂可不思竝古人哉禅衲威仪非是外修边幅葢为内检其心必先外束其身未有身既放逸而心能静一者也所以佛制比丘威仪必肃百丈礼法诸宗共守宋伊川先生见僧出堂叹曰三代礼乐尽在此矣由此观之当日之威仪为何如也今有等妄人任情纵恣决裂礼法反笑守律仪者为局曲果何心哉昔大觉琏动静尊严圆X通讷一见直以大器期之黄龙南进止有度居常正襟危坐二老岂局曲之士哉是知轻浮躁动必非大器虽得悟入终亏全德惟愿学人毋以小器自安可也有等禅人言在飞龙之前行在跛鼈之后却谓我宗门下祇重见地不重操履不知青原下谓之功勋如臣事君如子事父岂敢违背南岳下谓之牧牛葢得牛之后犹须善牧况未得牛者耶且衲衣下善不许着恶岂可纵佛祖尚不可为势利岂可偏逐此乃无忌惮之小人託圣言以自文入地狱如箭射者也有志之士切宜自省古人公案俱从不思议中流出才涉思惟便隔千山今人率用意卜度师友讲习如少林笔记及茕绝四家颂古註等书一言半句竝是邪涎遭其惑乱则永塞悟门况又作颂作拈如厕屋而涂丹雘只增其臭耳今真有志参禅者必须坐断此等恶知恶习单单向无缝罅处钻研愤然如遇着箇死对头直须灭此而后朝食若能如是用心则宝所在近决不相赚棒喝之行五宗皆有而德山临济为盛此如千钧之弩岂可妄发怎奈无知之辈相习成风譬如庶人而妄逞干戈非逆即狂所以兴化戒之曰我闻前廊下也喝后架里也喝诸人莫盲喝乱喝直饶你喝得兴化向虗空里却扑下来一点气息也无待我苏息起来向汝道箇未在何故我未曾向紫罗帐里撒真珠与汝在胡喝乱喝作么后圆悟老人一生不行棒喝X岂不是临济宗师乎其子大慧住径山日下喝者罚钱罚斋葢深知其弊故痛惩而力挽之也门风之别所宗有五其实皆一道也故真知临济者决不非曹洞真知曹洞者决不非临济如汾阳昭虽善三玄且遣瑯琊觉浮山远学洞上之旨于大阳云门虽承雪峯记莂而后乃历参洞下诸师如曹山踈山干峯九峯皆有机缘是知大道惟公法无偏党后世妄生人我割截虗空嗣临济者谤曹洞嗣曹洞者谤临济破灭法门自丧慧命岂不深可痛哉今愿诸人廓无外之观体无私之照而斯道幸甚矣孔门心法自孟轲之后鲜得其传至汉诸儒多以训诂为业惟得一董仲舒庶几近之董氏所对天人三䇿皆醇正无疵其所对越有三仁之问尤为精粹程伊川朱考亭皆推其度越诸子信矣但其所治春秋于所书灾祥必求其所感之事则拘泥穿凿杂于谶纬之学者也是岂得为醇儒哉杨雄玄湛之思粹丽之辞世所希觏尝作法言以拟论语作太玄以拟易隐然以圣贤自居使其生不值新莾之世或莾未篡而身先死必为一代名儒之冠自一失身于仕莾安保玄之不白乎身名俱丧天下笑之人品之难定也如是孔明之才智实合汉家三杰为一人而其忠诚则过之其出师表后结云鞠躬尽瘁死而后巳此臣所以报先帝之恩而忠陛下之职分也至于成败利钝则X非臣之明所能逆覩此数语丹心赤胆炤耀今古在三杰非特不肯为亦且不能道吾故谓其忠诚过之也自魏晋以至唐儒学寥寥唯得一王通似之其所着中说识见议论亦多醇粹大非韩愈所可及但中间事实多似论语恐是粉饰所成者至其所作五经则尘饭涂羮之戏耳仲尼固如是乎甚矣好名之蔽也欧阳修作五代史谓五代无人物余谓非无人物乃厄于时也如周世宗一人出在汉唐盛时诸君岂能及之至若隐于山林如五宗诸哲则耀古腾今后世鲜能及者余故曰非无人物乃厄于时也韩退之气甚豪爽每自比孟轲欲力行其道而躁于求进三上宰相书则不见诸侯之义未闻及其晚年见用于朝全无建白惟日以诗酒为事与流俗何异谓之力行其道可乎退之于孟轲之后独取荀卿杨雄谓荀与杨大醇而小疵孟轲则醇乎醇者也愚观荀氏书语多矫异如子思孟轲明先圣之道辟邪说以正人心是立天下之大闲也彼则曰乱天下者子思孟轲也不亦异乎如孟轲道性善言必称尧舜是百世共趋之的也彼则曰性恶桀纣性也尧舜伪也不亦异乎至于杨氏虽不若荀氏之矫异而以性为善恶混则是认习为性巳乖孟氏之旨且失身为莾大夫其法言末章盛称莾之功德可比伊周复作剧秦美新之文以颂莾X则大节既亏所学谓何是二人者视孟轲之道不啻风马牛之不相及讵可称其大醇小疵而列于孟氏之后尘哉甚矣韩愈之谬也予考柳子厚终于柳州时仅得四十七岁则作八司马时年齿甚少使其洋洋得志不受拂郁不知后来竟作何状却得一番贬谪乃能安于寂寥肆力学问故其文到柳州后始造其妙其居柳日久百姓爱之卒乃血食其乡不贤而能之乎朱晦翁曰子厚却得柳州力是也病能死人亦能益人如唐白乐天则受病之益者也乐天最称风流艶冶晚年因得病乃能歛就平实日修西方之业以自终可谓失之东隅收之桑榆者也若东坡晚年错谬则弗逮乐天远矣东坡以禅自负人亦以禅归东坡渠虽有悟入而死于东林印下不能彻证依旧只堕在聪明境界中何能敌得生死至其晚年乃好长生之术用冬至日闭关养气卒以此得病而终禅也其若是乎禅也其若是乎朱晦翁谓释氏初来但卑卑论缘业后人张大其说遂极其玄妙余谓摩腾初至此土所译出者四十二章经也此经本属小乘理自浅近然其浅者固不下于儒其稍深者亦非儒之所能知朱谓但卑卑论缘业何其言之妄也元氏诸儒推从祀者许衡吴澄也二公出处之际不X达春秋之大旨乃欲托足于仲尼之门不亦难乎刘因金履祥许谦皆隐居不仕授徒着书其学术祖述考亭为元氏诸儒之冠然推从祀者反弗及之则以其名位未大着也余在俗时喜讲学而怠于科举之业一友人戏之曰老兄喜讲学也要戴箇纱帽不戴纱帽则其学弗着此虽一时戏语然亦切中世俗之弊也因併记之仰山问僧甚处人僧云幽州人山云汝还思彼中么僧云常思山云能思底是心所思底是境彼中有楼台林苑人马骈阗汝反思思底还有许多般么僧云某甲到这里总不见有山云汝见犹在心信位即是人位未是愚谓仰山如此开示非特为这僧发药一切人见道不真皆落在此葢见有见无皆是以心对境如隔江望山谓之信位则可谓之人位则不可以人位须忘能所心不见心如镜不自炤也栖贤辨尝携一笻穿双履过九江东林混融老见之呵曰师者人之模范也举止如此得不自轻主礼甚灭裂辨笑曰人生以适志为乐吾何咎焉援笔书偈而去偈曰勿谓栖贤穷身穷道不穷草鞋狞似虎拄杖活如龙渴饮曹溪水饥吞栗棘蓬铜头铁额汉尽在我山中愚谓一笻双履乃衲僧本色正可谓后学模范混融谓其主礼灭裂不亦谬乎辨公援笔书偈语语矜夸全是我慢之习曹溪水当不如是也洪觉范书有六种达观老人深喜而刻行之余所喜X者文字禅而巳此老文字的是名家僧中希有若论佛法则醇疵相半世人爱其文字併重其佛法非余所敢知也当其时觉范才名大着任意贬叱诸方诸方多惮之唯灵源深知其未悟尝有书诫之曰闻在南中时究楞严特加笺释非不肖所望葢文字之学不能洞当人之性源徒与后学障先佛之智眼病在依他作解塞自悟门资口舌则可胜浅闻廓神机终难极妙证故于行解多致参差而日用见闻尤增隐昧也予善觉范慧识英利足以鑑此倘损之又损他时相见定别有妙处耳灵源此书大为觉范药石然其痼疾弗瘳亦且奈之何哉大慧云千疑万疑祗是一疑一疑破则千疑万疑无不破或者未之信愚谓千疑万疑虽有不同总之祇在幻影上计校也若亲见其实则幻影全消幻影既消更有何疑而不破乎寻常谓诸佛无情虑绝知解一有情虑知解是谓众生愚谓众生有情虑诸佛亦有情虑但诸佛之情虑出于无私而众生之情虑蔽于有私也众生有知解诸佛亦有知解但诸佛之知解妙于常觉而众生之知解滞于不觉也世所传四家颂古当以雪窦为最天童次之雪窦如单刀直入立斩渠魁天童则必排大阵费力甚矣葢天童学甚赡博辞必典雅然反为所累故多不得自X在也投子芙蓉之后能振洞上一宗者天童觉真歇了也二师见处亲切而高行硕德俱能不愧古人但其说法则有不同天童仰遵古辙步伍不失尺寸而出奇神变未见所长真歇语言超逸意趣自在发挥醒露不费气力虽不局局于法而实不背于法也临济语尚直捷曹洞语尚宛转此其大槩也然诸大老亦有不尽然者如风穴云钓船载到潇湘岸气噎无聊问白鸥又云木鸡啼子夜刍犬吠天明皆酷似曹洞如船子两度打夹山药山便云看箭皆酷似临济此乃大慧所谓禅备众格不可以一途局也慈明访神鼎祗道得箇屋倒也一句神鼎叹曰汾阳乃有此儿遂力荐之慈明之名由是大震若论机锋峻捷慈明固是作家然开后学轻薄之风其弊有不胜言者神鼎为晚辈所触忤不怒而力荐之神鼎岂易及哉是知慈明则捷鹰俊鹞神鼎则天高地厚也白云端初住九江承天圆通讷让圆通居之而自退居西堂久之羣小鬬搆其间讷不能忍颇诉于客羣小遂谓讷不堪寂寞有复住圆通之意端乃辞而去之去之诚是也然其退院上堂之语乃似归过于讷则为小人之所蔽而不能自察耳王山体久依大明宝为侍者一日抽单去众疑之问曰体侍者何往宝曰诸方来诸方去问他作么又问渠参学何如宝曰我若道有栽他头角我若道无减X他威光众始知其阴有付嘱体去又深隐太原王山十余年始创禅院开堂演法若师若资其深潜谨密如是俱可为后世法今观近日之事而霄壤悬隔矣悲哉寿昌先师得旨后隐峩峰将三十载始出住宝坊躬耕陇亩不事干谒移寿昌日里中有张侍郎为起一缘簿先师笑而受之卒不发化主后十年巨剎奂然复新财帛皆不求自至者呜乎先师往矣孤风峻节谁有能继之者乎先师粗衣粝食躬秉耒耜年至七十未尝暂辍时岁大饥磨麦为羮率众开田其田今唿为麦羮坵葢百丈之后一人而巳今吾辈直草不踏横草不拈安坐享用每思及此便觉藏身无地况敢恣意放逸陷铁围百刑之痛哉先师一日谓余曰马祖百丈教人牧牛此事大不容易葢根蒂既久未能卒断岂可孟浪哉老僧在峩峯时自谓天下事无能动其心者后在寿昌因修造买木业成券矣约其人来取价及期无以应之正逼迫间忽见门外有轿数乘到及见得一百余金老僧不觉喜见于面因自愧曰三十年修行被阿堵物转将去以此审知全未全未古人常唤主人公非欺我也因果报应之说非释氏所独唱也此方圣人如大易洪范等书亦详言之但报应有不尽然者则举而归之命归之天天果有所私乎命果可倖值乎葢不达X有三世之因果故也世上有一种议论谓一饮一啄莫非前定全不由人力趋避者若然则为善者分当为善为恶者分当为恶圣贤无教化之功下民无趋避之术由是小人安于放纵君子亦怠于进修其遗害可胜道哉夫世间祸福莫大于生死亦有命不当死而死者佛谓之横死凡有九种故菩萨戒中有冐难游行戒恐其冐难而横死也孟轲亦曰知命君子不立于巖墻之下又曰桎梏死者非正命也即此推之可尽委于命哉大抵天命人力功实相参故君子必修身以俟之僧家寄迹寰中栖身物表于一切尘氛尚当谢绝况可贪禄位乎一切文事尚不可与况可操武事乎自元时刘秉忠首开此禁继而姚广孝效之贪谬妄之勋名破慈悲之大化佛门中万世之罪人也或曰菩萨大戒杀有时而许开二师葢大权之士未可以比丘之法局之也余曰所谓杀有时而许开者乃在家菩萨之事如卫君父如御𡨥盗既身任其职岂可不杀况杀一人而能救百千人者则可杀杀一人而能成百千好事者则可杀今二人者既身为释子非在家之比又其所为者破灭纲常祸流四海有何利益而可谓之大权乎是非独为佛门之罪人亦名教之罪人也唐以前僧见君皆不称臣至唐则称臣矣然安秀诸师宫中供养皆待以师礼诸师称天子则曰檀越自X称则曰贫道至宋绝无此事然犹有上殿赐坐入宫陞座等事至近代併此亦无之僧得见天子者绝少惟洪武间尚有数人然止于奉和圣制及差使外国且有强畜发而官之者且有和诗用一殊字而被杀者待僧之礼果安在乎葢以僧德历代而递衰故待僧之礼亦历代而递降此势之不得不然也自此以往愈趋愈下法门消灭跬步可待岂胜痛哉禅教律三宗本是一源后世分之为三乃其智力弗能兼也以此建立释迦法门如鼎三足缺一不可合之则俱成离之则竝伤无奈后学以我执之情起生灭之见互相诋呰正如兄弟自相戕贼而曰吾能光大祖父门庭不亦愚乎三宗之中难莫难于禅教次之律又次之以禅则超情离见玅契在语言文字之表非若教之可以揣摩而得讲习而通故独难也至于律则事相浅近皆有成法稍有智者皆可学习非若教理之圆妙精微非大智莫能穷也然数百年来禅教犹有一线之脉而律学则寥寥绝响何哉葢以聪明才辩之士多以律学为浅近而忽之不屑自局于此又以人之常情喜自便而畏检束则又不肯安意于此故律学之最易却成最难也悲夫律学自灵芝照之后鲜见其人至于后代称律师者名尚不识况其义乎义尚弗达况躬践之乎至于潭柘昭庆二戒坛其流弊有不忍言者若不奉明旨禁X之后来不知成何景象也万历末年诸方得自说戒正与佛意合然卤莾甚矣今日欲起律宗之废者非再来人必不能也悲夫少林悬记云后来明道者多行道者少说理者多达理者少余谓明道而未能行则其明亦非真明譬如一人安坐一室披阅舆图而曰天下巳在吾目中其实跬步未曾动也说理而未能达则其说亦非实说譬如有人精于画龙点画俱工一旦真龙现则惊怖而莫能辨也至于今日之事尤有异焉见闽越图而直曰天下在是但学画马而曰吾能知龙是则少林悬记之所弗及法门之忧不益深乎人天眼目一书集在宋湻熈间巳有讹谬至近日续收益广而讹谬尤多葢是水潦鹤之徒托名杜撰或是知识不善此宗而勉强穿凿其迷误后学岂浅尠哉大抵禅人须先具正法眼而门庭施设实在所缓今日有志参禅者輙首重此书如已无眼而欲借他为眼必反为所蔽有终身而莫知其非者矣末代弘法魔事必多贪进者必取辱过侈者必招非知此即为摄伏魔军之第一䇿如万历间达观憨山二老皆名震一时以不达此意卒至罹祸岂可曰无妄之灾而尽委之命乎唯云栖老人谨密俭约一步弗苟故虽享大名而善始善终绝无魔事真末法之良规也旌旗蔽空尸骸徧地此吾之悲也非吾之忧也白刃X环躬饘粥弗继此吾之穷也非吾之忧也所忧者魔鬼入室祸起萧墻将来之事有大不可言者在耳昔魔向佛誓曰我今不奈你何待末法入你门着你衣喫你饭称你弟子以坏你法佛曰汝坏但自坏吾法不坏也今日自坏之状靡所不有虽曰法不可坏而法门破矣化仪灭矣虽佛亦且奈之何哉此界名曰堪忍必无安乐之处一出人前则异同顺逆之境杂然横陈虽先佛出现亦所不免况其他乎要在摄归平等本际之空则所谓异同顺逆者无非炼心之地炼行之时日用中俱有深益此非世俗所能知也若但任情驰逐自生颠倒则非特外境不能平兼自身亦无措足之地矣古人应世之法必静以守之渐以需之量力以行之使我之力量常有余则不困不穷事乃克济若好大喜功急于有为则力小而任重鲜不仆矣势必广求苦索以应之至于广求苦索又何暇顾其他哉势必遣任杂沓因果弗论委曲攀缘廉耻尽丧毋论其求之弗得即求之而得已不胜其颜之厚矣岂佛祖之道则然哉人当年少时历世未深志锐力强多有发愤向上者迨其历世日久尘念日深初志渐觉頺靡后被外境所转丧其所守者多矣有一僧早岁脱白留心参究超然弗与俗伍山居寂寞二十余年人多称之及其晚年偶得几箇俗汉归依便欲出世乃建寺立僧开X堂付法一切勉强为之卒之身名俱丧为天下笑诗云靡不有初鲜克有终可不戒欤佛入灭后正法像法各一千年末法一万年此但言其大槩也若细论之正法中亦有末法末法中亦有正法顾其人何如耳孟子曰若夫豪杰之士虽无文王犹兴是知上根利智决非三时之所可局况佛法无时不圆明超绝岂可得有污隆哉有志之士应当取法乎上毋自堕于卑下则幸矣杀人而食江北尝闻之江南所未闻也今巳见于闽中矣易子而食古语尝闻之未闻母食其子也今亦见于闽中矣呜唿天亲之爱莫如父子而母之爱子尤甚于父虽虎狼犹然至于今日则人反不如虎狼矣岂非旷古以来一大变哉语云人之所爱莫甚于生所恶莫甚于死自今日观之则知名利之爱尤有重于生死者苟机有可乘九牛莫挽虽生死亦不暇顾耳余自甲申之变每见知友必劝其歛戢身心度兹厄会不可因风妄动自取祸患后竟无一人信者多至家破身亡而不可救其倖而免者亦寡矣名利之牵人也如此余行年七十有一阅世久矣古来未有之事而今有之生平未信之事而今信之深知贪瞋痴三毒其变无涯其祸亦无涯虽至于伏尸万里流血成川其心犹未巳也其始则一念之差而巳吾人可不思防微杜渐痛惩而力反之哉不然荧荧弗熄卒燎原野涓X涓莫遏终变桑田虽欲救之噬脐无及矣杀盗婬三业正轮廻之根本此业不断虽有禅定智慧总成魔外而巳或者多谓业性本空何断何续不知业性固本空而人执之为实则起业招果安得言空昔梁有云光法师善讲经论而不奉戒律志公呵之彼曰吾不斋而斋食而非食后招报为牛拽车泥中力不能前鞭笞复急志公过而见之召曰云光牛举首志公曰汝今日何不道不拽而拽牛堕泪号咷而逝以此观之虗头狂解何敌轮廻虽欲欺人还成自欺也哀哉近世禅者多是大言不慙不守毗尼每自居于旷达不持名节每借口于圆融迨一旦逐势利则如饿鬼覔唾争人我则如恶犬护家圆融旷达之谓何哉达摩一宗超情离见故曰教外别传非可以口耳商量文句拟议也故先辈苦口丁宁劝勉真参非为妄语近日禅人却以先辈之言为不然惟相与学颂古学机锋过日学得文字稍通口头稍滑者则以拂子付之师资互相欺诳而达摩之旨又安在哉不特此也曾见付拂之辈有颠狂而死者有罢道还俗者有啸聚山林劫掠为事者他如纵恣险恶为世俗所不齿者在在有之灭如来种族必此辈也呜唿危哉博山来禅师谓余集生曰宗门中事贵在心髓相符不在门庭相绍若实得其人则见知闻知先后一揆绝而非绝若不得其人则乳添水而味薄乌三写而X成马存岂真存故我意宁不得人勿授非器不得人者嗣虽绝而道真自无伤于大法授非器者嗣虽存而道伪反自破其先宗有智之士当知所择愚按博山之言若此可谓真实为大法者也今其嗣虽少而世犹仰之如麟如凤视近日之妄授非人反辱先宗者又奚啻霄壤哉有处诸绅聚饮间一张姓者曰近日僧家捏怪动輙开堂说法簧鼓流俗欲与诸公各作一辟禅论以灭之有陈姓者曰公欲辟之请闻其旨张曰无父无君蠧国害民此四罪彼焉能迯陈曰公别有高见则可若此四罪决不可辟今神州陆沈生民涂炭所谓无父无君蠧国害民者皆儒者自为之与僧何与张乃语塞客有自席中来者持其语告予予曰今之禅诚可辟惜此公不善其旨耳予正欲作一辟禅论伹恐犯诸人之怒而不敢作也呜唿禅耶儒耶予将安归泉千户王某一夕梦有人告曰我张籍也今身为鹿不幸见获于人人以苞苴宦门今转寄侯之女弟尼侯其救脱毋我杀王少窹思之不省张籍为何人既而复𥧌又梦籍哀恳甚至乃心异之蚤作以告女弟尼尼曰有之乃以兄之言告于宦乞全其命宦不可竟杀之呜唿张司业其至是耶司业当时以才学自负虽与昌黎交而不肯师昌黎今乃陷身于鹿何耶为鹿而求免于杀亦不可得又何耶葢杀业所牵流入异类酬还宿负无术可免吾不知张司业之苦何X时艾也悲哉福州鼓山白云峯涌泉禅寺永觉贤公大和尚行业曲记师讳元贤字永觉建阳人宋大儒西山蔡先生十四世孙也父云津母张氏生母范氏以万历戊寅七月十九日生师初名懋德字闇修为邑名诸生嗜周程张朱之学年二十五读书山寺闻诵法华偈曰我尔时为现清净光明身忽喜谓周孔外乃别有此一大事遂叩同邑赵豫斋受楞严法华圆觉三经明年值寿昌无明和尚开法董巖师往谒之反覆征诘昌曰此事不可以意解须力参乃契因勉看干屎橛久之无所入一日留僧夜坐举南泉斩猫话乃有省作颂曰两堂纷闹太无端宝剑挥时胆尽寒幸有晚来赵州老毗卢顶上独盘桓举呈寿昌昌曰参学之士切不得于一机一境上取则虽百匝千重垂手直过尚当遇人所谓身虽巳在青云上犹更将身入众藏是参学眼也为别颂云大方家之手段遇物一刀两断赵州救得此猫未免热瞒一上若是有路英灵毕竟要他命换师得颂益省逮二亲继殁师年四十竟裂青衿弃妻拏投寿昌落发为安今名师凡有所请益昌但曰我不如你一日值昌耕归师逆问曰如何是清净光明身昌挺身而立师曰祇此更别有昌遂行师当下豁然如释重负随入方丈拜起将通所得昌X遽棒之三曰向后不得草草仍示偈曰一回透入一回深佛祖从来不许人直饶跨上金毛背也教棒下自翻身师不及吐一辞而退然犹疑云因甚更要棒下翻身明年戊午寿昌迁化博山无异和尚以奔丧来及归师与偕往博山山曰和尚像前礼未师曰礼竟山曰还见得和尚不师曰见山曰见底作么生师曰与和尚当年见底一般山曰且放过一着无何进具戒以生母病笃归省母既卒复往博山圆菩陆戒留居香炉峯山时相与商榷玄奥师每当仁不让山叹曰这汉生平自许他时天下人不奈渠何越三年归闽住沙县双髻峯明年以葬亲回建阳舟过剑津闻同行僧唱经云一时謦欬俱共弹指是二音声徧至十方诸佛世界师廓然大悟乃彻见寿昌用处因作偈云金鸡啄破碧琉璃万歇千休只自知稳卧片帆天正朗前山无复雨鸠啼时癸亥秋九月师年四十有六矣居瓯宁金仙庵阅大藏三年徙建安荷山明年之欈李请藏经归作建州弘释录先是师住博山时无异和尚尝属师志建州诸释师曰吾大事未竟不暇及此也迨师隐荷山异自石鼓归道建州师晤异于光孝寺异一见而识之曰今可志建州僧也师咲而不答异乃问曰寿昌塔扫也未师曰扫即不废祇是不许人知异曰恁么则偷扫去也师曰和尚又作么生异曰扫即不废祇是不曾动着师曰和尚却似不曾扫遂相笑而别及是书成异序而传之又X会通儒释而作寱言辛未往建阳修蔡氏诸儒遗书壬申谒闻谷大师于宝善庵一见投合以为相遇之晚适宜兴曹安祖兵宪请大师作诸祖道影赞因属师命笔师成百余赞大师惊讶不巳且曰我不入建公将瞒尽世人去也即以大戒授师明年先大夫赴阙之蕃以计偕从道繇汾常谒闻大师始得瞻师道范遂与曹雁泽宗伯暨诸善信延主鼓山甲戌入院请开堂弗许惟为四众说戒有请法者以庵主礼示众而巳是秋建天王殿及钟鼓二楼乙亥往寿昌扫塔归过建州为净慈庵着净慈要语是冬张二水相国吕天池侍郎仰师道化率众请入泉州开元寺师知机缘巳稔始开堂结制四众云集怀中瓣香特为无明老人拈出明年相国二云曾公时分宪泉南访师为建殿开元以楞严义奥请师疏之秋归鼓山建藏经堂于法堂之东丁丑闻大师讣至师躬弔真寂浙西诸先生以大师治命合请住持刻大师遣语奉遗体而塔之且铭焉戊寅从侍御愚谷曹公请复作诸祖道影传庚辰建翠云庵于余杭西舍辛巳迁婺州普明寺秋归闽居剑之宝善明年赴泉州开元结制修开元志遂归鼓山殿宇山门及诸堂寮次第鼎新庄严毕备又作佛心才寒岩升二师塔于香炉峰下复作塔藏博山和尚衣钵铭之癸未应建州兴福请期毕至宝善建舍利塔冬归鼓山刻禅余内外集乙酉着金刚略疏修鼓山志丙戌郑如水司空暨诸X缙绅先生复请至建州净慈庵为国祝釐巳乃移宝善说戒着四分戒本约义律学发轫丁亥归鼓山着洞上古辙及续䆿言巳丑着补灯录以补五灯会元之阙庚寅收无主遗骸千余瘗之辛卯作继灯录先是宗门录传灯者止于宋自宋末至明四百余年一灯相承未有修者师广蒐博採至是乃有成书壬辰夏刻晚录秋造报亲塔于舍利窟东隅复修山堂桧堂二禅师塔遣徒取金陵大藏经甲午着心经指掌收遗骸二千八百余乙未春兴化福清长乐罹兵变饥民男妇流至会城南郊竛竮之状人不忍见师乃歛众遣徒设粥以赈死者具棺塟之凡二千余人至五十日而止丁酉师年八十矣于上元日举衣拂付上首弟子为霖霈公即命首众分座众大悦服秋七月十九日属师初度四方咸集请师开法师自辛卯禁止上堂虽力请弗许至是忻然登座然每示谢世意九月朔果示疾不食者二十余日起居如常乃说偈曰老汉生来性太偏不肯随流入世廛顽性至今犹未化刚将傲骨捄儒禅儒重功名真巳丧禅崇机辨行难全如今垂死更何用祇将此念报龙天曰老僧世出世事尽在此偈汝等毋忽也遂闭目吉祥而卧若入定然复数日首座问曰末后一句如何分付师索笔书曰末后句亲分付三界内外无可寻处越三日中夜谓首座曰不有病了令侍者扶起坐定脱去实十月七日子时也三日始掩龛颜色如生众咸X叹异师器宇峻特具大人相出世凡历主四剎所至深居丈室澹然无营若不事事而施者争先百务皆举四方学者来不拒去不留座下每多英衲皆勉以真参实悟深诫知解杂毒其登堂说法机辩纵横若天廓云布其操觚染翰珠玑滚滚即片言只字无不精绝曹洞纲宗从上遭浊智谬乱者皆楷以心印复还旧辙生平慎重大法开堂将三十载未尝轻许学者至年八十始举霈公一人授之诸方皆服其严且立身如山岳操行若氷霜卫道捄世即白刃当前亦不少挫呜唿师岂常人哉世称师为古佛再来福慧圆明悲智具足诚不诬耳且所至每者异迹天启丁卯居建安荷山一日山门外经行虎突至行者惊仆地师以拄杖指之虎翻身咆哮而去甲戌师住鼓山四月十一日甘露降山门松树上师作偈曰圣瑞端宜降大都穷山何得独沾濡晓来扶杖三门外笑看松头缀玉珠是年九月十九甘露复降师再偈曰玉露霏霏又一番满林花木尽同繁丁宁莫道甜如蜜恐惹游人入石门师之往温陵也吕先生率开元僧众至洛阳桥相迎时潮水巳退及师到潮水复涌众皆愕然有僧问潮汐之期千载不爽今日因何再至师曰问取主潮神僧曰莫是为和尚否师曰莫涂污老僧好泉州有神曰吴真人即晋许旌阳弟子吴勐南安产也泉人多祀之丙子四月师说戒于开元寺神先一日见梦于祝曰可为我备千钱我欲往开元X受戒明日神乘板舆至寺以轿竿书地求法名并五戒师为起名道正授三皈五戒而去神善医病者多往请之自受戒后不受请有入庙祀者悉不用荤酒壬午春师再至泉真人复来乞菩萨戒其邻村有神张相公者亦同来求戒师为起法名道诚俱受菩萨戒云安平尤氏母名道乔受师五戒一夕病终冥官问汝生有何德业乔曰曾到开元受永大师五戒官曰汝五戒无大毁当生善处可为我到永大师处请一偈来乔遂甦遣其子来请偈师与偈曰分明有箇西方路祇在当人一念中看破身心同马角剑树刀山当下空乔得偈复瞑目而逝戊寅师在杭真寂院时归安诸生茅蔚起家素不奉佛一夕梦鬼使来追蔚起苦辞不往使曰我暂去看可转移否至十余日鬼使复来曰事决不可转移但宽汝七日收拾可也明日蔚起径到真寂求救于师师曰余何能救汝但汝能蔬食乎曰能汝能发无上心受菩萨戒乎曰能遂与授戒而归居一月无事父母复强以酒肉一日因大醉为鬼摄入冥司司让之曰汝能发心受永大师戒故我不取汝今日因何自遭堕落蔚起诉谓我非敢破戒我母只得我一人恐蔬食体弱强令开之今后誓不复犯冥司许之乃醒自刻其事以传辛巳夏师在金华普明寺时岁大饥居民绝食者众兰溪赵姓者家贫以烧石灰为业卖灰一窑以其半来设斋师叹其不易后秋病疟一日死去自午至戌复甦X自言初去时茫茫不知何往后历高山数重忽遇永觉和尚问汝何以至此对曰不知曰汝欲归否对曰欲归甚急但不识路曰汝但随我来走数里和尚指曰此金华府也又数里复指曰此兰溪县也又数里复指曰汝家也以手推之遂醒时人甚传其事师曰我岂能入冥救人皆由渠一念善根故现斯事癸未夏师居剑津宝善值大旱凡三月不雨草木如焚人心惶惧有司徧叩灵祠俱不应备兵使者孙公遣中军官诣宝善求师祷之师为上堂云诸仁者风从何来雨从何起电王飞出黑云头问渠毕竟何所止娑竭罗龙王行雨时但动一念娑婆世界雨悉周徧子细看来也不离这里这里是甚么所在还知么拈拄杖云老僧拄杖子化为龙吐雾兴云遮天掩日大布滂沱尽阎浮提悉皆周徧大众且道承何恩力卓拄杖下座即时雨若盆倾水满三尺是岁大稔丁亥宼掠鼓山以篮舆舁师至半岭众忽颤仆遂送师还山其船泊江干樯亦为雷所轰寇恐不敢再犯有梵僧自迦毗罗国来献师木碗一口师二时常用之癸巳春正月方丈边榭火惟木碗不坏次日得于灰烬中种种灵异师皆谢弗居诫勿许传所依从率三百余人问道受戒者不啻几万人得度者共若干人付戒弟子六人跬存思公雪樵涪公藻鑑真公莫违顺公警心铭公宗圣善公所说法语录诸撰着共八十余卷以戊戌正月二十一日奉全身于本山西畬寿塔X之蕃服师教最久悉师生平颇详又重以霈公之请用是谨记之以传然字字实录不敢别加色泽点染虗空惟务揭师实行昭示万世云尔赐进士出身奉政大夫吏部考功清吏司郎中前本部文选清吏司员外郎浙江道监察御史菩萨戒弟子林之蕃谨譔鼓山永觉老人传师以儒而入释甞云释迦乃入世底圣人孔子乃出世底圣人葢不出世不能入世故得道之后经世说法力救儒禅之弊直参实悟广大悉备若师者葢有明三百年之一人也师归寂之明年戊戌私念展觐无从生平从霖首座得师本末甚悉谨扫素而为之传以寄无尽之思耳师讳元贤字永觉建阳人姓蔡氏宋西山先生十四世孙父云津母张生母范以万历戊寅七月十九日生师初名懋德字闇修为邑名诸生嗜周程张朱之学壬寅年二十五读书山寺闻诵法华偈我尔时为现清净光明身即知周孔外乃别有此一大事癸卯寿昌无明和尚开法董岩师往谒之反覆征诘昌曰此事不可以意解须力参乃契因勉看干屎橛一日闻僧举南泉斩猫话遂有省乃作颂呈昌昌曰参学之士切不得于一机一境上取则虽百匝千重垂手直过尚当遇人所谓身虽巳在青云上犹更将身入众藏是参学眼也师唯唯奉教逮二亲继殁丁巳师年四十竟裂青衿弃妻孥投寿X昌落发为安今名师凡有所请益昌但曰我不如你一日昌耕归师逆问曰如何是清净光明身昌挺身而立师曰祇此更别有昌遂行师当下豁然如释重负随入方丈将通所得昌倒拈锄柄痛击三下曰向后不得草草即说偈曰一回透入一回深佛祖从来不许人直饶跨上金毛背也教棒下自翻身师通身汗下不及吐一辞而退然犹疑云因甚更要棒下翻身秋九月怀香入方丈请行实昌为手述六百许语授之臈月十八昌示微恙除夕自命侍者挂上堂牌师跪启曰和尚弗安大众不敢烦起居昌曰有始者必有终子知之乎葢亲承末后嘱累也明年戊午正月十七日昌书偈坐化师哭之恸特撰行业鹤林二记藏之而昌之生平出处师独得之矣时博山以奔丧至及归师与偕往禀具戒遂相依三载每商榷玄奥生机横发山叹曰这汉生平自许他时天下人不奈渠何越壬戌归闽住沙县双髻峰癸亥以葬亲回建阳舟过剑津闻同行僧唱法华经云一时謦欬俱共弹指是二音声徧至十方诸佛世界师廓然大悟乃彻见寿昌用处因作偈云金鸡啄破碧琉璃万歇千休只自知稳卧片帆天正朗前山无复雨鸠啼时师年四十有六矣遂挂钖瓯宁之金仙庵阅大藏丁卯徙建安荷山一日山门外经行虎突至行者惊仆地师以拄杖指之虎翻身咆哮而去戊辰春博山自石鼓回道建州晤于光孝山问曰寿昌塔扫也未师X曰扫即不废只是不许人知山曰恁么则偷扫了也师曰某只如此和尚又作么生山曰扫即不废只是不曾动着师曰和尚却似不曾扫遂一笑而别癸酉谒闻大师于宝善水乳相投宛若夙契适宜兴曹安祖兵宪请作诸祖道影赞因属师命笔师成百余赞大师惊曰我不入建公将瞒尽世人去也即以大戒授师甲戌曹宗伯雁泽林兵宪得山暨诸善信延主鼓山请开堂弗许唯为四众说戒有请法者以庵主礼示众而巳四月十一日甘露降山门松树上师作偈曰圣瑞端宜降大都穷山何得独沾濡晓来扶杖三门外笑看松头缀玉珠九月十九复降偈曰玉露霏霏又一番满林花木尽同繁丁宁莫道甜如蜜恐惹游人到石门明年乙亥张相国二水吕侍郎天池率众请入泉州开元开法初至洛阳桥潮水巳退时复涌涨众皆愕然有僧问潮汐之期千载不爽今日因何再至师曰问取主潮神僧曰莫是为和尚否师曰莫涂污老僧好师知机缘巳熟始开堂怀中瓣香特为无明老人拈出甞曰禅本寿昌戒本真寂不可诬也四月说戒南安有吴真人乘板舆至寺求法名并受五戒而去时有僧问曰洞山三十年土地神覔不着和尚因甚为吴真人授戒师曰拯溺须临水啸月却登峯秋归鼓山丁丑闻大师讣至师躬弔真寂浙西诸先生以大师治命合请继席道风大着时归安诸生茅蔚起梦鬼使来摄往真寂求救于师师为X授菩萨戒而去竟无事后茅毁戒鬼复来摄责其所以破戒之罪茅苦诉悔过始放还茅自刻其事以传庚辰建翠云庵于余杭西舍辛巳迁󱨊州普明寺岁大饥居民绝食者众兰溪赵某家贫治石灰为业忽捐资本设斋普明师赞叹良久一日病疟死自午至戌冥中遇师引导复甦时人甚传其事师曰我岂能入冥救人皆由渠一念善根故现斯事冬归闽开戒剑之宝善时得戒者千余人壬午赴泉开元结制土神张复同吴真人归依乞戒冬归鼓山龙象云从诸缘辐辏凡大殿山门及诸堂寮次第鼎新庄严毕备为八闽丛林之冠以甞禀戒博山有师资之义为建塔藏衣钵铭焉癸未应建州兴福请至宝善建舍利塔值大旱孙兵宪遣官诣宝善求祷师为上堂罢即时雨若盆倾水满三尺是岁大稔冬归鼓山丁亥戊子省会大乱𡨥将掠鼓山以篮舆舁师至半岭众忽颤仆遂送师还山宼船泊江干樯亦为雷轰不敢再犯庚寅吴浙诸禅竞为争宗之说形于讼牍以书达师师笑而不答冬作寿塔于寺之西畬乃自状其行而铭之曰是谁髑髅建兹窣堵寿昌之儿石鼓之主不通世情一味莾卤志大言大眼空佛祖据兴圣座呵今骂古役鬼驱风重建兹宇撇下皮囊掩藏荒坞莫道无口有声如虎生耶死耶请绎斯语广告来者谁继吾武至今读之生气凛然令人歛袵癸巳春方丈边榭火有水碗一口先是梵僧自迦毗罗国来献X师者师二时常用之至是竟不坏次日得之灰烬中乙未春兴化福清长乐罹兵变饥民流会城竛竮万状师乃歛众遣徒设粥以赈死者具棺塟之凡二千余人丁酉师年八十众皆以法嗣未得人甚为师忧上元日忽鸣钟集众举衣拂付维那为霖霈公偈曰曾在寿昌桥上过岂随流俗漫生枝一发欲存千圣脉此心能有几人知潦倒残年今八十大事于兹方付伊三十年中盐酱事古人有语不相欺逆风把柁千钧力方能永定太平基即命首众分座闻其提唱众皆悦服莫不人人相庆以为洞上一宗可倚秋七月十九属师初度四方云集请师开法师自辛卯禁止上堂虽力请弗许至是忻然登座有庆弔相寻之语识者知师巳辞世矣九月朔果示微疾不食者二十余日起居如常乃说偈示众曰老汉生来性太偏不肯随流入世廛顽性至今犹未化刚将傲骨救儒禅儒重功名真巳丧禅崇机辩行难全如今垂死更何用祇将此念报龙天曰老僧世出世事尽在此偈汝等毋忽也遂闭目吉祥而卧若入定然首座问曰末后一句如何分付师索笔书曰末后句亲分付三界内外无可寻处越三日中夜谓首座曰不有病了令侍者扶起坐定以目普观大众讫良久脱去实十月七日子时也三日始掩龛颜色如生众咸叹异师历主四剎所至深居丈室若不事事而施者争先百务皆举四方学者来不拒去不留座下每多英衲皆X勉以真参实悟深诫知解杂毒生平一言一行皆斩钉截铁无一毫涂饰曹洞纲宗从上遭浊智谬乱者楷以心印复还旧辙开堂三十载未甞轻许学者至末后始举霈公一人授之师自状出世最迟应世最拙又不事广收学徒热閙门庭葢有所感云师平生说法语录及诸撰述共二十种凡八十余卷盛行于世山中所依止率三百余人问道受戒不啻数万人得度共若干人付戒弟子六人跬存思雪樵涪藻鑑真莫违顺警心铭宗圣善以戊戌正月二十一日奉全身于本山西畬寿塔遵治命也道靖台髫年师居荷山时即获瞻礼丁亥七月师七旬侍先严至宝善为师上寿涕泣狂喜自庆得未曾有辛甲丁三入鼓山展觐师涅槃之前二十日竟得亲承謦欬第恨根器钝置于师之门𡓜望若登天而师法乳时灌多方汲引不肯置之门外兹特不揣固陋敢以所得实录昭示来兹比于鸟之鸣春虫之鸣秋为大造敷扬法化云尔建安弟子道靖潘晋台百拜谨识永觉和尚广录卷第三十