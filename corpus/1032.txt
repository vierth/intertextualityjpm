钦定盛京通志钦定盛京通志钦定盛京通志钦定四库全书钦定盛京通志总裁纂修校对诸臣职名总裁御前大臣内大臣署兵部尚书内务府大臣户部左侍郎福长安经筵讲官户部左侍郎董诰总纂礼科掌印给事中刘谨之吏部考功司员外郎程维岳满纂修原任内阁侍读呈麟原任理藩院笔帖式今授江苏镇江府理事同知七徳户部主事善庆刑部笔帖式文海大理寺笔帖式马廷模汉纂修翰林院编修闗槐刑部湖广司郎中冯培吏部騐封司员外郎呉俊吏部騐封司主事杜兆基兵部职方司主事赵秉渊内阁中书张姚成满校对理藩院员外郎巴达尔湖原任户部主事穆图翰林院笔帖式朝乐工部笔帖式龄椿汉校对翰林院编修冯集梧候补户部主事王学海内阁中书程琰内阁中书沈琨钦定盛京通志表谨奏等奉勅重修盛京通志恭呈钦定缮冩告成谨奉表上进者伏以璇图出震自东基式廓之模松牖秉干从朔缅厥初之绪景发祥于先叶永懐缔构艰难胪纪实于陪京备见謡风淳古千盘陵寝天成虎踞之形一统山河地是龙兴之旧诹时巡而稽典敬展珠邱订前志以勒书辉腾壁府缵承事鉅蒐辑体严窃惟周官始载职方班史详登地理洎夫厯代并有专编顾华渚丹陵未显孕竒之迹豳居邰室仅传胥宇之文仰松柏于殷山景亳则图经莫考指枌榆于炎社沛丰则纪述靡闻唐家託系仙聃徒着两京之号宋氏源天水空称九域之书寰宇记不列典章方舆志但笺沿革徧稽曩籍罕征省山与宅之规欣遇右文特阐拓土开基之烈钦惟皇帝陛下徳参焘载治浃登咸广怙冒于九瀛圣人物覩毖几康如一日天子古稀疆索恢纮无间于东西南朔图书统滙全甄乎甲乙丙丁聿追祖宗栉沐之劳如亲风雨爰补志乘编摩之阙重焕丹青惟兹辽沈之造邦伊昔幽营之分壤皐区神奥环沧海以为池钟毓灵长屹白山而作镇潭涌鸭江之緑万年庆泽方流日华鹊果之朱三姓竒征早定太祖膺配天之景命运盖世之神谟十三甲奋自崇朝九部沙虫尽化廿万人破才五日重闗风鹤遥传江路天寒结氷桥而径度河壕地险逾铁岭以长驱启惎作京千里控建瓴之势雍容议政十亭颁悬魏之章太宗诞育英灵纂承统绪受降幡于海岛立石铭恩平战垒于松山摧枯制胜克锦城而遂收宁逺匪惟燮伐申威获玉玺而用告郊台允协昭华进箓六曹三院绩熙揆奋以交资北伐南倈勲集畏懐之并附列圣规橅建树肇大业而开先熙朝典则贻留嗣鸿猷而率旧焜煌亿䙫耀遹骏之贞符肃穆三陵萃郁葱之佳气榦耸神榆之荫运启神功峯髙天柱之标业隆天作嘶风石马腾骧二白犹酣向月雕弧藏弆百钧独重圣祖三临展谒桥山抒霜露之诚我皇四举升馨辽海想风云之盛红桩层设万灵拱卫森严粉堞重修千雉週遭巩固若迺崇坛翼峙太室鼎新文武分功徳之坊清宁肃神祇之祀笃恭大政殿廷鸾凤齐鶱衍庆颐和宫掖睢麟嫓美刹奉衣冠之古刑式绍庭阁储典册之珍义符溯涧尊藏瑑玉升秘检而彩映留都彚冩歌风溢绨囊而昭垂奕叶松花江上战蹟披图苏子河边欢声捧诏膴原利往威唿偕法喇咸宜蔀屋宁居周斐与额林共穏㸐霞绷而照读无烦凿壁之明缀拉哈以施工奚啻索绹之俭人文蔚起化成握椠英髦王气盘纡地忆麾戈茂烈际声灵之熙洽资记载之详赅前此已具成书尚多简畧今兹重遵申命尤慎㕘稽盖䌷金匮于五朝识伟伐丰功之有自傃翠华于四莅欣湛恩旷典之频加指示发䝉正譌谬而悬同日月阐扬绳武制声謌而韵叶韶韺惟载笔胥奉圣裁斯裒编克成善本臣等学荒括地才谢研京沗依禁近之班时亲睿训幸预扈随之列备覩鸿仪因故帙以折衷扩新篇为攷索三十七门之按部例以倍而加详一百丗卷之分函数惟赢而更审圣制文増宝録允矣大经大法之遗天章体次纶音烝哉丕显丕承之慕涧瀍旧卜特敡骏烈于无前郊庙新釐具饬隆文于有秩纪创兴之宫阙俨对尧阶志僾见于寝园恍依轩鼎星土井疆之缕载刋正方隅山川城郭之条分铺张挞伐继闗邮而有津渡遵道悉就荡平排戸籍而及赋征諴民均臻乐利官隶云师之掌廨宇列眉士观璧水之光科名题额军容増制重边方戊己之留屯官绩传徽兼胜国甲申之钖谥人物表龙蒸之彦并採辽金祭祠尊凤䍐之临广罗山海忠孝旁摭女史隠流类综仙经风俗呈图家尽敦龎之习珍腴着产壤皆清淑之滋疏往迹而援古证今语纠夸大附琐闻而传疑示信説佐瓌奇逺撷文苑之华近第词臣之颂凡此支分派别总归纲举目张谨按候以课程暄寒屡易勉増华于踵事体例从新鉅细禀承牋素分披乙夜后先告蒇汗青再构辰年伏愿颁惠艺林垂芬书库笃苍牙之庆祚绵于陟降舟瑶光赤玉之编瑞衍夫云礽瓜瓞燕贻益懋无忘二南七月之诗彪炳长悬讵止通邑大都之布等无任瞻天仰圣激切屏营之至谨奉表恭进以闻钦定盛京通志凡例钦定四库全书钦定盛京通志凡例一盛京为王迹肇基首隆谟诰谨稽五朝实録圣训诏谕碑记诗文冠列卷端我皇上觐扬光烈四诣陪京闿泽覃敷大文弥耀谨志圣制纶音天章弁诸志首以昭作述之隆一考卜兴京迁都辽沈为我朝丰镐遗规至若坛庙宫殿山陵创制典礼严重谨稽实录及㑹典诸书详志京城坛庙宫殿山陵各一卷以彰规制一志星野当辨其傅㑹建置疆域当纠其譌谬山川城池当考其方隅今遵㫖订正悉载国语旧名并恭录开国战蹟其疆里逺近谨遵钦定舆图详核胪识一旧志闗津于吉林黒龙江邉门多所阙略户口田赋于旗田官庄园塲赋则亦多疎漏兹悉详订増所未备一志职官次官署以専职守志学校次选举以简才良至畱都重地武备尤要分营列戍规模宏逺谨増志兵防一志名宦以彰治行志人物以励材能旧志于辽金宗室俱不载又但志辽沈不及吉林黒龙江未为该备今悉増入并遵钦定辽金史于旧譌姓名详译改正至开国功臣事蹟谨遵国史传按其于盛京有治行战蹟者一一胪载其事在入闗以后者详见国史及八旗通志兹不备录一忠孝节义所以㢘顽立懦风示百世至文学隠逸流寓方伎仙释列女皆足以资采访验风教悉志如例一祠祀有闗祭法翠华四莅辽浑诸河特建专祠古刹精蓝亦多蒐辑谨志祠祀又古蹟旧志繁简失当兹详考史传分𨽻郡县名胜各以类次间加辨正以期核实一奉天风俗淳朴有上古遗风物产丰饶为九州上腴兹博稽前史谨遵钦定满洲源流考详晰编纂志风俗物产并旁採异闻为杂志一卷以资考镜一列朝艺文旧志体例未协兼多遗阙今蒐罗史集按照时代分体编辑至国朝艺文凡臣下赋颂及赓纪诗篇俱各依类编次以彰昭代人文之盛钦定盛京通志目録钦定四库全书钦定盛京目录卷一圣制一卷二圣制二卷三圣制三卷四圣制四卷五圣制五卷六圣制六巻七圣制七巻八纶音一卷九纶音二巻十天章一卷十一天章二巻十二天章三卷十三天章四卷十四天章五卷十五天章六巻十六天章七卷十七天章八卷十八京城卷十九坛庙卷二十宫殿巻二十一山陵卷二十二星土卷二十三建制沿革卷二十四疆域形胜卷二十五山川一卷二十六山川二卷二十七山川三卷二十八山川四古山川考卷二十九城池一卷三十城池二卷三十一城池三卷三十二城池四卷三十三闗邮卷三十四津梁船舰卷三十五户口一卷三十六户口二卷三十七田赋一卷三十八田赋二旗田官庄税课卷三十九职官一卷四十职官二卷四十一职官三卷四十二职官四卷四十三学校一卷四十四学校二卷四十五官署一卷四十六官署二卷四十七选举一卷四十八选举二卷四十九选举三卷五十选举四卷五十一兵防一卷五十二兵防二卷五十三名宦一卷五十四名宦二卷五十五名宦三卷五十六名宦四卷五十七名宦五卷五十八厯朝人物一卷五十九厯朝人物二卷六十厯朝人物三卷六十一厯朝人物四卷六十二厯朝人物五卷六十三厯朝人物六卷六十四厯朝人物七卷六十五国朝人物一卷六十六国朝人物二卷六十七国朝人物三卷六十八国朝人物四卷六十九国朝人物五卷七十国朝人物六卷七十一国朝人物七卷七十二国朝人物八卷七十三国朝人物九卷七十四国朝人物十卷七十五国朝人物十一卷七十六国朝人物十二卷七十七国朝人物十三卷七十八国朝人物十四卷七十九国朝人物十五卷八十国朝人物十六卷八十一国朝人物十七巻八十二忠节一卷八十三忠节二卷八十四忠节三卷八十五忠节四卷八十六忠节五卷八十七孝义卷八十八文学卷八十九隐逸巻九十流寓卷九十一方伎卷九十二仙释巻九十三列女一巻九十四列女二巻九十五列女三卷九十六列女四巻九十七祠祀一卷九十八祠祀二巻九十九祠祀三巻一百古蹟一卷一百一古蹟二巻一百二古蹟三巻一百三古蹟四卷一百四古蹟五陵墓卷一百五风俗巻一百六物产一卷一百七物产二卷一百八杂志巻一百九列朝艺文一巻一百十列朝艺文二卷一百十一列朝艺文三卷一百十二列朝艺文四卷一百十三列朝艺文五卷一百十四列朝艺文六巻一百十五国朝艺文一卷一百十六国朝艺文二巻一百十七国朝艺文三巻一百十八国朝艺文四卷一百十九国朝艺文五巻一百二十国朝艺文六卷一百二十一国朝艺文七巻一百二十二国朝艺文八卷一百二十三国朝艺文九卷一百二十四国朝艺文十卷一百二十五国朝艺文十一卷一百二十六国朝艺文十二卷一百二十七国朝艺文十三卷一百二十八国朝艺文十四卷一百二十九国朝艺文十五卷一百三十国朝艺文十六等谨按盛京通志一百三十巻干隆四十四年奉勅撰分卷进呈俱经钦定按盛京旧有通志三十卷巻分三十五门叙述多所舛漏因命补正其书定为此本恭读圣制御制全集诗文有闗于盛京者旧本仅载十之三今悉补録又以御制分纶音天章二门各从体制京城门中旧本不详盛京兴京东京创建修葺之由太祖太宗制胜定都始末坛庙门中旧本不载营造制度及重修年月又不载尊藏册宝及堂子嵗祭诸仪宫殿门中旧本亦不载重修年月御题聨额及尊藏圣容圣训实録玉牒战图及干隆四十三年设立谏木事山陵门中旧本不载恭谒及嵗祀仪注所述三陵官制亦多舛误山川城池两门中旧本均不载太祖太宗战蹟人物门中不载开国宗室王公又诸勲臣事蹟亦不悉具今倂详考増修其余星土建置沿革疆域形胜祠祀古蹟陵墓襍志风俗土产八门并援据经史纠讹补陋闗邮户口田赋职官学校官署选举兵防八门旧本所载止于干隆八年今并按年续载名宦厯代忠节孝义文学隠逸流寓方技仙释烈女艺文十门亦参订删补俾不冗不漏其官名人名地名旧本音译徃往失真今併一一釐正体裁精密考证详明溯丰邑之初基述坂泉之鸿绩经纶开创垂裕无疆启佑规模万年如觌固与直省舆记徒侈山川人物者区以别矣干隆五十四年正月恭校上总纂官纪昀陆钖熊孙士毅总校官陆费墀钦定盛京通志卷一钦定四库全书钦定盛京通志卷一圣制太祖髙皇帝训谕钦定四库全书钦定盛京通志卷一圣制等谨按古帝王经纶草昧肇造艰难至于大统光昭淳化翔洽迺追述王业之所由兴作歌陈诫曰笃不忘是以始都之区典册尤重我国家诞膺景命肇基东土式扩鸿图以光四表洪维开国缔造之初规模宏逺洎夫统一寰宇圣圣相承文教覃敷制作大备伏读太祖太宗圣训心事光明词义正大与天地同量与日月齐光洵乎聪睿神武天纵圣人开国家万年有道之基粤自世祖章皇帝躬集大勲恢宏前烈睠念邠岐旧业王迹所兴典诰煌煌大文丕着迨圣祖仁皇帝躬勤法驾三诣陪都溯生民肇祀之初宅镐迁丰之盛铺鸿藻信景铄方策所布拱若球图我世宗宪皇帝绍闻衣徳累洽重熙以关左为龙兴重地训词经画深切周详与列祖诒谟同垂法则佑启万年臣等敬谨裒集缮録卷首以昭我朝圣谟懿铄世徳作求之盛云钦定四库全书钦定盛京通志卷一圣制太祖髙皇帝训谕已亥二月上欲以蒙古字制为国语颁行额尔徳尼等以未能更制辞上曰汉人读汉文凡习汉字与未习汉字者皆知之蒙古人读䝉古文虽未习䝉古字者亦皆知之今我国之语必译为䝉古语读之则未习䝉古语者不能知也如何以我国之语制字为难反以习他国之语为易耶额尔徳尼等对曰以我国语制字最善但更制之法臣等未明故难耳上曰无难也但以䝉古字合我国之语音聨缀成句即可因文见义矣吾筹此已悉尔等试书之何为不可于是上心独断将䝉古字制为国语创立满文颁行国中满文传布自此始乙卯十一月上出猎时雪初霁恐草木之上浮雪霑濡乃襭其衣侍卫布扬古等见而私语曰上何所不有惜此衣耶上闻之笑曰吾岂为无衣而惜之但徒被霑濡无益且与其使此衣霑濡于雪何如留此鲜洁者赐汝等吾躬行节俭微物必惜正欲俾汝等效法耳天命三年戊午四月壬寅上既以七大恨告天兴师征明临行谕诸贝勒大臣曰此兵吾非乐举也实因七大恨其余小忿不可殚述凌迫已甚用是兴师凡俘获之人勿去衣服勿滛妇女勿离异其匹偶拒战而死者聴其死若归顺者慎勿轻加诛戮遂亲统师进围明抚顺城并以书谕游击李永芳曰尔明发兵疆外卫助叶赫我乃兴师而来汝抚顺所一游击耳纵战亦必不胜今谕汝以降汝降则我兵不入城汝之士卒皆得安全若我入城则男妇老弱必致惊溃亦大不利于汝矣勿谓朕虚声恐吓而不信也汝思区区一城吾不能下何用兴师为哉失此勿图悔无及已其城中大小官吏兵民等献城来降者保其父母妻子以及亲族俱无离散岂不甚善降不降汝熟计之母不忍一时之忿违朕言致偾事失机也永芳受书纳欵乃抚辑所下各台堡徙城中人口以归天命四年己未三月甲申朔明经畧杨镐总兵杜松刘綎李如柏马林等督兵二十万分四路来侵辰刻我国西路侦卒以明兵出抚顺关驰告而南路侦卒又以明兵进栋鄂境驰告上曰明兵之来信矣我国南路驻防之兵有五百人其南路兵来即以此拒之明使我先见南路有兵者诱我兵而南也其由抚顺所西来者必大兵也急宜拒战破此则他路兵不足患矣即于辰刻发兵大贝勒代善先行诸贝勒续至界藩见我国筑城夫役及兵四百据吉林崖时杜松结营萨尔浒山而自引兵仰攻我兵四大贝勒等议曰吉林崖巅有防卫夫役之兵四百人急増千人助之俾登山驰下冲撃而以右翼四旗兵夹攻之其萨尔浒山之兵则以左翼四旗兵备御焉兵既往上至问破敌䇿四大贝勒以前议告上曰日暮矣且从汝等今分右翼四旗之二与左四旗兵合破萨尔浒山所驻兵此兵破则界藩之衆自丧胆矣再令右二旗兵遥望界藩明兵俟我军自吉林崖驰下冲击时并力以战于是合六旗兵进攻萨尔浒山不移时大破之而所遣助吉林崖之军自山驰下右二旗军渡河夹击界藩山麓明兵又大破之又破马林兵于尚间崖又破刘綎兵于阿布达哩冈李如柏遁去天命四年己未四月丙辰上谕诸臣曰今战马羸瘠须牧以青草俾之壮宜于近边之界屯田筑城界藩设兵守御以卫农人于是上西行示筑城基址择旷土以牧马焉天命四年己未六月辛酉上既克开原城谕贝勒诸臣曰吾等勿回都城筑城界藩治屋庐以居牧马边境勿渡浑河何如贝勒诸臣议曰不如还都近水草息马浓阴之下浴之饲之马乃速壮且使士卒归家缮治兵仗便上曰此非尔所知也今六月盛夏行兵已二十日矣若还都二三日乃至军士由都至各路屯寨又须三四日炎蒸之时复经逺涉马何由壮耶吾居界藩牧马于此至八月又可兴师矣遂驻跸界藩令军士尽牧马于边天命五年庚申六月庚戌上曰凡有下情欲诉者恐不得上闻可树二木于门外其有欲诉之言书而悬之于木俾朕览其辞晰其颠末而按问焉由是事无鉅细悉得上达天命六年辛酉正月甲申上率四大贝勒及台吉徳格类济尔哈朗阿济格岳託等对天地焚香祝曰天父也地母也今以暴国肆虐奉命徂征其乌拉辉发哈达叶赫同一语音之国已䝉垂祐悉以授予既而征明又得抚顺清河开原铁岭诸城及明四路来侵尽殱其衆无非天地之黙相也吾所祷于皇天后土者吾子孙中纵有不善之人俾勿同气推刃开戕害之端其不善之人惟天诛之若不俟天诛存心戕害天地鉴之夺其算无克永年或于昆弟之中有所行悖乱者不忍伤残以义理所在殷勤教诫感格愚顽使自悔悟天地其眷顾之神祇其呵䕶之愿我子孙祚永百世以及万年用兹䖍告尚其无咎既往鉴乃来兹天命六年辛酉闰二月癸未筑萨尔浒城工竣上念筑城夫役良苦今犒以牛羣臣奏曰与其取诸公家何若征明以所获牛畜给之上御殿集贝勒诸臣曰朕以人君无野处之理故筑城以居夫君贤而后有国国治而后有君贝勒良而后有民民安而后有贝勒故天作之君恩养其下而下敬其上礼也至于诸贝勒宜爱其民民宜尊其贝勒即一家之中为主者宜恤其仆为仆者宜敬其主如其仆以力耕所获供其主而不敢私其主积有财物亦赡其仆而无所吝如此则上下相亲天心悦人情和无往不善矣夫筑城所用木石岂出于筑城之地耶凿石于山採木于林长路转运既已疲矣况又版筑兴作其劳益甚今尔等吝惜已财乃为此言不知征明原以伸大义奉天而行若为筑城犒夫之故而略取其牛甚不可也言方竞适有副都统博尔晋后至上问曰汝适安在徒步来耶何喘息不宁也博尔晋对曰自筑城所来上曰尔轻身行惫如是彼輓运兴筑之夫宁不劳乎遂计夫役赐牛併以食盐给之天命六年辛酉三月癸亥上集贝勒诸臣议曰天既眷我授以辽阳今将移居此城耶抑仍还我国耶贝勒诸臣俱以还国对上曰国之所重在土地人民今还师则辽阳一城敌且复至据而固守週遭百姓必将逃匿山谷不复为我有矣舍已得之疆土而还后必复烦征讨非计之得也且此地乃明及朝鲜䝉古接壤要害之区天既与我即宜居之贝勒诸臣皆曰善遂定议迁都迎后妃诸皇子天命六年辛酉七月壬寅上以克取辽东御殿召集羣臣大陈筵宴上亲举金巵徧赐以酒又各赐衣一袭衆臣欣承宠赉皆叩首谢上谕之曰明之国最大也尚以为不足而欲并人之国故丧其师明之土最广也尚以为不足而欲夺人之土故丧其地此皆天厌明祐我也赖尔诸臣攻战之力仰承天眷故朕及尔等得至此地酒一巵衣一袭为物几何岂足酬劳哉但念尔诸臣宣力疆场勤劳王事兹集殿廷用伸懽叙以见朕心嘉悦而已天命七年壬戌三月己亥上集贝勒大臣议曰我国家承天眷佑遂有辽东之地但今辽阳城大年久倾圮东南有朝鲜北有䝉古二国俱未弭帖若舍此征明恐贻内顾忧必更筑坚城分兵守御庶得固我根本乘时征讨也贝勒大臣谏曰舍见居之城郭室庐更为创建毋乃劳民耶上曰今既与明搆兵岂能即图安逸汝等所惜者一时小劳苦耳朕所虑者大也苟惜一时之劳何以成将来逺大之业耶朕欲令降附之民筑城而庐舍各自营建如此虽暂劳亦永逸已贝勒大臣皆曰善遂筑城于辽阳城东五里太子河边创建宫室迁居之名曰东京天命九年甲子四月甲申上以辽阳既定建都东京奉移景祖显祖诸陵安𦵏于东京之杨鲁山设太牢焚楮币上诣二祖陵奠酒行礼祝曰吾征明复祖父讐已得辽东广宁祇移寝园永安斯土惟我祖考仰达天地垂福佑焉天命十年乙丑三月己酉上欲迁都沈阳贝勒诸臣以嵗荒食匮谏阻上不许曰沈阳形胜之地西征明由都尔弼渡辽河路直且近北征䝉古二三日可至南征朝鲜可由清河路以进且于浑河苏克素䕶河之上流伐木顺流下以之治宫室为薪不可胜用也时而出猎山近兽多河中水族亦可捕而取之朕筹此熟矣汝等宁不计及耶钦定盛京通志卷一钦定盛京通志卷二钦定四库全书钦定盛京通志卷二圣制太宗文皇帝圣训钦定四库全书钦定盛京通志卷二圣制太宗文皇帝圣训天聪元年丁夘五月癸未上命系书于矢射入锦州城中谕曰尔城内一应官吏军民等与其饥困而死不如缒而出降必纵尔归令与父母妻子相见昨我军到时台堡降衆二千余人悉令纵还想尔等亦闻之矣今我岂肯舍此垂䧟之城而去俟我攻城军士云梯挨牌绵甲一到即行攻取玉石俱焚噬脐何及曷若于未攻城之先缒城出降我必使尔室家完聚有官职者自当优叙恩养天聪三年己巳八月乙亥上谕曰自古国家文武并用以武功勘祸乱以文教佐太平朕今欲振兴文治于生员中考取其文艺明通者优奖之以昭作人之典诸贝勒府以下及满汉䝉古家所有生员俱令考试各家主母得阻挠有考中者仍以别丁偿之天聪五年辛未七月庚子上召集诸将谕曰沈阳辽东之地原非我有乃天所赐也今不事征讨坐视汉人开拓疆土修建城郭缮治甲兵使得完备我等岂能安处邪朕是以不惜财帛及与朝鲜通市所得货物尽与䝉古易其马匹兴师致讨此行傥荷天佑克奏厥功凡俘获之人勿离散其父子夫妇勿掠取其衣服当加意拊循以副朕戡乱宁人之意尔诸臣于各军士宜谆切晓谕若止于传谕时唯唯聴命退而遂忘自不免生事横行致干罪戾矣朕今不自暇逸躬率大军前往或彼被困而来降或天垂佑而致胜则饮至休兵三军解甲定有其时自征明国以来攻城野战所向必克彼明国屡战屡败势同枯朽而我常有惧心者以彼虽不长于骑射而于战陈之时晓习文武法律故也昔金伐宋遇宋将宗泽金兵十三战皆败随有宋一将率兵来援欲战有城守将沮之曰当此六月酷暑挥扇纳凉尚不能堪岂能擐甲而战乎诸兵闻之皆无鬬志宋兵遂溃以一言之失而城竟为金所得如贝勒阿敏驻守永平时曽以我兵为弱曰如此安能克敌彼贝勒之言若此士卒孰肯用命又如额驸固三泰朕非以其临阵怯懦不能称职革都统任也当进攻昌黎时本旗一卒被伤至死以绳系其足曵之而归夫战则用之而死不加恤谁复效死直前邪必也死则恤之伤则临视调治之乃可为主帅尔都统等果能体恤士卒则人皆效死愿授命于主将之前矣我军总计虽衆若都统副都统恭领佐领各就所属而戒谕之不难遍及要在申明法令爱惜士卒则人人竞奋建立功名岂不美乎天聪六年壬申三月戊戍上谕巴克什达海曰国书十二头字向无圏㸃上下字雷同无别幼学习之遇书中寻常语言视其文义易于通晓若至人名地名必致错误尔可酌加圈㸃以分析之则音义明晓于字学更有禆益矣天聪六年壬申八月癸酉六部衙门工竣上亲往视还宫时召六部启心郎诸臣谕之曰朕以尔等为启心郎尔等当顾名思义克尽厥职如各部诸贝勒凡有过失尔等见之即明言以启迪其心俾知改悔若一时面从及事已往而退有后言斯最下之人所为也汝等先自治其身身正而后可以言谏上如不治其身不勤部事则自反尚多抱愧何以取重于人虽恳切言之上必不聴人亦不信也天聪七年癸酉正月庚子上谕各佐领曰田畴庐舍民生攸赖劝农讲武国之大经尔等宜各往该管屯地详加体察不可以部务推诿若有二三佐领同居一堡者着于各田地附近之处大筑墙垣散建房屋以居之迁移之时宜聴其便至于树艺之法洼地当种梁稗髙田随地所宜种之地瘠湏加培壅耕牛湏善饲养尔等俱一一严饬如贫民无牛者付有力之家代种一切徭役宜𣲖有力者勿得累及贫民如此方称佐领之职若以贫民为可虐滥行役使惟尔等子弟狥庇免其差徭则设尔佐领何益耶至所居有卑湿者宜令迁移若惮于迁移以致伤稼害畜俱尔等佐领是问方今疆土日辟凡田地有不堪种者尽可更换许诉部臣换给如给地之时尔佐领自占近便沃壤将逺瘠之地分给贫人许贫人陈诉再尔等于该管之地各宜督率所属长㓜于春夏秋三时勤于习射朕不时遣部臣往察如有不能射者必治佐领之罪此系我国制胜之技何可不努力学习耶天聪七年癸酉九月辛丑上御殿召征明山海闗贝勒大臣等责之曰尔等此行用兵甚不合法既㨗之后何不深入内地收取粮饷休息士马乃遽速还耶贝勒虽欲还军扬古利尔系旧臣何不谏止尔若能谏贝勒谁不聴从想尔为筑室未成乗此未寒急图竣工故遽来耳即来时尔诸贝勒若令率领精兵殿后截杀明之追兵必获大胜何至相率俱来止留图鲁什劳萨等峭兵殿后彼时敌兵数千追至虽以寡败衆实皆上天眷佑及我兵精鋭故也万一有失不知尔贝勒等尚能来见朕否图尔格纳穆泰苏纳等系有罪之人虽经革职仍用为各部承政凡遇攻城不令尔等前往今乘此凯旋之际正宜率兵殿后戮力建功以图自效乃亦随衆前行倘他日大军出征攻城野战之时衆皆奋勇齐进谁肯居尔等后者尔等将何时自奋乎皇考太祖时敖堪特翁格伊喇喀努赛四臣皆能率先力战并未尝殁于临阵夫人生能有百嵗乎天数既尽不免于亡巴克什武纳格所在建功今又殿后首先杀败敌兵人臣为国义当如此尔诸大臣不能启迪贝勒之心竭力为国止图安享冨贵逡巡畏缩不知尔等可能长保富贵耶天聪七年癸酉十月已巳上谕文馆儒臣曰昔皇考太祖欲剙造满书巴克什额尔徳尼辞以不能太祖曰汝何谓不能但以䝉古字合我国之语音聮缀成句何为不可吾意已定汝毋辞额尔徳尼乃一代杰出之人今也则亡彼所造之书义或有在其后巴克什库尔禅所増朕恐终有未合尔记载诸臣将所载之书宜详加订正若有舛譌之处即酌改之朕嗣大位凡皇考太祖行政用兵之道若不一一备载垂之史册则后世子孙无由而知岂朕所以尽孝乎天聪八年甲戌四月辛酉上谕曰朕闻国家承天创业各有制度不相沿袭未有弃其国语反习他国之语者事不忘初是以能垂之久逺永世勿替也䝉古诸贝子自弃䝉古之语名号俱学喇嘛卒致国运衰微今我国官名俱因汉文从其旧号夫知其善而不知从与知其非而不能省俱未为得也朕纉承基业岂可改我国之制而聴从他国嗣后我国官名及城邑名俱当易以满语毋得仍袭汉语旧名俱照我国新定者称之若不遵新定之名仍称汉字旧名者是不奉国法恣行悖乱者也察出决不轻恕天聪八年甲戍十二月壬辰上命管步军副都统巴竒兰叅领萨穆什喀率领官兵往征黑龙江地方谕曰尔等此行道路遥逺务奋力直前慎毋惮劳而稍怠也俘获之人须用善言抚慰饮食甘苦一体共之则人无疑畏归附必衆且此地人民语音与我国同携之而来皆可以为我用攻畧时宜语之曰尔之先世本皆我一国之人载籍甚明尔等向未之知是以甘于自外我皇上久欲遣人详为开示特时有未暇尔今日之来盖为尔等计也如此谕之彼有不翻然来归者乎尔等其勉体朕意大丈夫凡受委任当图报称语云少壮不努力老大徒伤悲诚哉是言若此时不力图建树异日虽悔何益耶天聪九年乙亥二月午午上谕曰迩者察哈尔国新附各官频加恩宴其燕京及大凌河归顺各官久未宴劳虽得新附之员其旧归我国者讵可顿忘耶谕毕遂设宴召燕京及大凌河归顺各官自守备都司以上皆集内庭宴之时预宴各官有形容憔悴者上见之曰或者贝勒等不加恩养以致如此虽得新附之人何乃转忘先归之人我国家䝉天眷佑所得大小官员人等朕皆一体加恩未尝分别新旧嗣后一体恩养不可使先归者反致失所遂遣人徧谕诸贝勒天聪九年乙亥三月戊辰上集诸臣于朝谕之曰朕昨出见民间耕种愆期盖因佐领有事城工欲先时告竣故额外派夫致误耕作筑城固为正务然田地荒芜民食何赖嗣后有滥役民夫致妨农务者该管佐领等俱治罪天聪十年丙子三月庚申内院诸臣拟新筑开原城门名曰扬威昭徳永安兴化定逺进呈御览上曰此等矜夸侈大之字素与朕意不合兴之扬之定之悉在于天非人力所能强得也凡事莫贵于务实今当以字义切当者书之遂更其名曰巩固门靖逺门镇西门崇徳元年丙子四月乙酉上建国大清改元崇徳诸贝勒大臣朝贺时朝鲜使臣罗徳宪李廓不拜上曰朝鲜使臣罗徳宪李廓无礼处难以枚举是皆朝鲜国王有意搆怨欲朕先起衅端戮其使臣然后加朕以背弃盟誓之名故令其如此耳不知朕之素行从不逞一时之小忿如此琐屑也即两国已成讐敌兵刃相加争战之际以事遣人亦无即戮其来使之理况朝㑹乎其勿问崇徳元年丙子四月丁亥上受尊号礼成诸贝勒大臣上表庆贺上谕曰朕以凉徳祇承丕绪加受尊号惧无以慰衆望尔等劝进再三屡辞弗获今敬告天地允受尊号尔诸贝勒大臣当同心辅政恪共厥职以匡朕之不逮正已率属各殚忠诚立纲陈纪毋图小利傥能建立功名朕当隆以爵赏尤须抚衆恤民君臣一徳庶㡬上合天心下遂民志如此则明良喜起政治咸熙万民乐利天益佑助之矣崇徳元年丙子九月辛未上遣都察院承政阿什达尔罕大学士范文程刚林等谕凯旋多罗武英郡王阿济格等曰朕闻我军后队方至旧辽阳河渡口尔等已抵家二日矣尔等当速往迎之朕畀尔以心膂重任者为爱养此兵民耳朕一人之心思能徧及乎君享康宁臣居尊显俱兵民是赖即尔等功名亦借士卒之力乃不思效力死战之士而先自还家漠不相顾于心奚忍耶忘死战之士卒令长途劳苦此后士卒谁肯为用命邪衆大臣奏曰皇上明训臣等愿亲自往迎上曰都统以上免其亲往副都统以下可选能办事者往迎之崇徳元年丙子十月丁丑上召羣臣集笃恭殿传谕曰国家崇尚节俭毋事华靡凡鞍辔等物不许以金为饰虽富家不少藏金止许造盘盂匕箸盖此等之类或至匮乏尚可毁为他用若以之涂饰则零星耗折岂能复取而用之今后着永行禁止至于阵获縀帛用之亦当节俭勿以获取之易奢费无度而忘其纺绩之劳也崇徳元年丙子十一月癸丑上御翔鳯楼集诸亲王郡王贝勒及内院大臣等读金世宗本纪上谕诸臣曰尔等审聴之世宗者䝉古汉人诸国声名显着之贤君也故当时后世咸称为小尧舜朕披览此书悉其梗槩殊觉心往神驰耳目倍加明快不胜叹赏朕思金太祖太宗法度详明可垂久逺至熙宗合喇及完颜亮之世尽废之耽于酒色盘乐无度效汉人之陋习世宗即位奋图法祖勤求治理惟恐子孙仍效汉俗预为禁约屡以无忘祖宗为训衣服语言悉遵旧制时时练习骑射以备武功虽垂训如此后世之君渐至懈废忘其骑射至于哀宗社稷倾危国遂灭亡乃知凡为君者耽于酒色未有不亡者也先时儒臣巴克什达海库尔禅屡劝朕改满洲衣冠效汉人服饰节度朕不从辄以为朕不纳谏朕试设为比喻如我等于此聚集寛衣大袖左佩矢右挟弓忽遇硕翁科罗巴图鲁劳萨挺身突入我等能御之乎若废骑射寛衣大袖待他人割肉而后食与尚左手之人何以异耶朕发此言实为子孙万世之计也在朕身岂有变更之理恐日后子孙忘旧制废骑射以效汉俗故常切此虑耳我国士卒初有㡬何因娴于骑射所以野战则克攻城则取天下人称我兵曰立则不动摇进则不回顾威名震慑莫与争锋尔等其谨识朕言崇徳二年丁丑四月丁酉上御翔鳯楼谕诸王贝勒等曰昔金熙宗及金主亮废其祖宗时衣冠仪度循汉人之俗遂服汉人衣冠尽忘本国言语迨至世宗始服旧制衣冠凡言语及骑射之事时谕子孙勤加学习如元王马大郭遇汉人讼事则以汉语讯之有女直人讼事则以女直语讯之世宗闻之以其未忘女直之言甚为嘉许此本国衣冠言语不可轻变也我国家以骑射为业今若不时亲弓矢惟耽晏乐则田猎行阵之时必致疎旷武备何由而得习乎盖射猎者演武之法服制者立国之经朕欲尔等时时不忘骑射勤练士卒凡出师田猎许服便服其余俱令遵照国初之制仍服朝衣且谆谆训谕者非为目前起见也及朕之身岂有习于汉俗之理正欲尔等识之于心转相告诫使后世子孙遵守无变弃祖宗之制耳崇徳三年戊寅八月癸丑上命和硕睿亲王多尔衮为奉命大将军以多罗贝勒豪格多罗饶余贝勒阿巴泰副之统左翼军多罗贝勒岳託为扬武大将军以多罗安平贝勒杜度副之统右翼军两路征明召集出征诸王贝勒大臣宣示军律谕曰征伐非朕所乐为也朕常欲和而明不从是以兴师耳有不抗拒我兵者若擅行诛戮则杀人者与主兵者均难辞咎甚非朕抚安黎庶之意也又谕各官曰丙子嵗多罗武英郡王领兵征明克昌平州尔等以贪掠获罪者甚多朕岂愿尔等犯法乐于加罪惩前此妄行贪暴之人正欲警之于后使不为乱且朕见尔等有罪甚为恻然朕非夸诩以古人自拟尝閲古史云夏禹道遇罪人而泣侍臣曰此犯法有罪之人王何为而泣禹曰尧舜时政教徳泽宣布于民故人无犯法今我之泣非为囚也我之政教徳泽不如尧舜致有罪人故泣耳朕见尔等有罪亦甚为恻然也尔等亦互相勉励恪遵军令以行毋或怠玩从事今䝉古汉人朝鲜诸国俱已归附军营壮盛尔等勿徒自恃强勇以威慑人各宜申明纪律无或厌倦盖尔等乃衆所观瞻也若乃自处以礼济之以和则归附各国必以为我国强而有徳勇而有礼益加悦服矣凡为主帅之人于临阵之际使徒计一已之功而不念兵之死伤军之败衂及国之声名有损非主将也兴师致讨当思于国有益于巳无愆凡军中议事遇有意见悖谬者即宜在彼劝谕毋得缄黙不言而徒于还时托辞自解亦有在彼故出微辞而辩时则云我曽如是劝谕者皆不足据必在彼明言于衆不从始可于还时辩理也崇徳三年戊寅九月癸亥上命奉命大将军和硕睿亲王多尔衮等率左翼军征明敕曰古帝王兴师克敌抚定疆宇必选择于衆抜一良将特授兵权则军有所统而大事始定今因明国不肯讲和乐于干戈故命尔和硕睿亲王多尔衮充奉命大将军授以敕印率左军西伐尔其同贝勒与满洲䝉古及汉军各都统佥虑协谋择其善而从勿以受命重而邀功勿以将士勇而轻敌凡驻营垒严设侦探小心提防勿得少怠务须信赏必罚激励将士破彼边闗直入其境多谋定䇿宻察敌人之机声东击西黙运乗便之智出其不意攻其无备至于待将士勿护所爱勿蔽所憎有冲锋破敌奋勇先登者必破格优赏仍録其功以奏叅游以下有败阵及违军律者先斩后奏尚其钦哉勿违朕命崇徳六年辛巳四月甲寅上召内院诸臣进清宁宫命读元史至世祖遣丞相巴延率师征宋时值炎天恐行军不利敕俟入秋再举巴延奏云宋之据江海如穷兽之负嵎今已困彼旋复纵之则逸而逝矣遂南征灭宋统有天下上遣大学士范文程刚林等至笃恭殿传谕有罪王贝勒贝子公大臣等曰元世祖恐炎热敕巴延俟入秋伐宋巴延执论必举遂兴师灭之今汝等不围逼锦州屯兵逺处任意畋猎急图归家视彼为何如也朕非穷究尔等但以巴延勤国之心令尔等知之耳崇徳七年壬午五月癸酉上御崇政殿命擒获明总督洪承畴总兵祖大夀副将祖泽逺等朝见洪承畴叩首请罪上谕曰彼时与我军交战各为其主朕岂介意朕所以宥尔者以击败十三万兵与得松锦诸城皆天也天道好生善养人者斯合天道朕欲推恩活尔尔但念朕抚育之恩尽心图报从前情罪悉予寛释昔阵前所获张春亦曽养之彼不能为明死节又不能效力事朕一无所成而死尔慎勿如彼之所为也祖大夀叩首请罪上谕曰尔之背我一则为尔主一则为尔妻子宗族耳然得汝而不加诛之意朕懐之久矣朕常语内院诸臣曰祖大夀必不能死后来被困仍当俯首来降朕则始终待以不死也往事已不可追此后当竭尽尔力以事朕则善矣祖泽逺叩首请罪上谕曰尔乃志量褊浅之人所以不复来归者亦视主将祖大夀耳昔朕往视杏山尔不但不肯开门来降乃明知是朕而特发火礟岂非背恩之大者乎尔举礟能伤㡬人耶无论尔小城士卒无多即洪承畴以一十三万兵屡举火礟所伤亦复有㡬朕因尔背恩太甚故言及此朕见人之过即明言晓谕断不念其旧恶事后复加推求岂但待尔如此即尊于尔之祖大夀尚且留养况尔小人何足加诛尔年方少壮自后凡遇战阵奋发效力可也崇徳八年癸未六月己夘上谕诸王贝勒贝子公等曰前谕王贝勒贝子公等将各所属新旧人等加意恩养乃闻王贝勒等于近侍官员频频赐之以食至旗下官员守门护军及新附之人竟不得沾恩养如此甚为失宜试思独养官而不养民养贤而不养不肖官虽贤亦岂能独立乎以上下相维之理言之必为在下之人所托命而后可为在上之人如无在下之人则统辖者谁役使者谁也朕幸承天眷以我兵之半往征明国遂能破其闗隘克其城池皆因抚绥各国俾倾心归顺势大力强之所致若止恃旧日之兵岂能致此乎朕素于诸王贝勒贝子公等一切家事俱不预闻嗣后于新旧人等孰爱养有方孰漫不抚恤必加详察尔诸王贝勒贝子公等共宜加意爱养其都统护军统领及近侍护卫等各宜启迪其主凡见新旧穷苦之民即告知夲主给之衣食俾皆得所如此方可谓贤不然止图一已之丰厚不以衆人为念衆人岂复有繋恋尔等之心耶此后凡新旧人有因不沾恩养自行陈诉者所告果实该王贝勒皆坐罪若原告系骑兵将该管都统一例治罪若系䕶军将统领一例治罪盖善养人者国之要务不可忽也又有効力行间勤劳素着而不免穷困者亦有秉质椎鲁拙于经营而甘处贫乏者此等之人该管佐领察报都统转启各王贝勒酌给仆役牛马以赡养之如王贝勒贝子公等不能赡养即以不能赡养具疏奏闻俟朕赡飬之其有不思随征不畜马匹止图自养身家借口贫乏者不许滥及察报之时各佐领毋得徇庇亲属此番出征所获牲畜财物必须撙节俭用岂可恃俘获以为生计耶夫出师征伐以有土有人为立国之本非徒为财利也至于厚生之道全在勤治农桑耳崇徳八年癸未九月乙酉上幸御马厰见部臣役遣民夫修治道路不分髙下皆増土培髙谕诸臣曰国有差徭民力疲敝皆由工部所致如修治道途不过损髙就下取其平坦而已乃不论髙下概令培筑重困民力甚为扰累至于民房稠密之处不即量行拆毁布置均匀乃止掲取数椽而置之小民何以安居尔等其详加查究钦定盛京通志卷二钦定盛京通志卷三钦定四库全书钦定盛京通志卷三圣制世祖章皇帝御制文诏碑文祭文钦定四库全书钦定盛京通志卷三圣制世祖章皇帝御制文诏入闗定鼎登极恩诏皇帝诏曰我国受天眷佑肇造东土烈祖迈图鸿绪皇考弥廓前猷遂举旧邦诞膺新命迨朕嗣服虽在冲龄缔念绍庭永绥厥位顷缘贼氛洊炽极祻明朝是用託重亲贤救民涂炭乃方驰金鼓旋奏澄清既解倒悬非富天下而王公列辟文武羣臣暨军民耆老合词劝进恳切再三乃于今年十月初一日祇告天地宗庙社稷即皇帝位仍建有天下之号曰大清定鼎燕京纪元顺治缅维峻命不易剏业尤艰况当改革之初更属变通之会爰乃酌今凖古揆天时人事之宜庶㡬吏习民安彰祖功宗徳之大所有合行条例胪列如左郊天配祖诏皇帝诏曰大一统之业礼莫重于配天通孝思之诚情莫切于尊祖谨于顺治五年十一月朔八日冬至恭祀天于南郊奉太祖承天广运圣徳神功肇纪立极仁孝武皇帝配飨即于是日推本孝思追尊太祖以上四世髙祖泽王为肇祖原皇帝髙祖妣为原皇后曾祖庆王为兴祖直皇帝曾祖妣为直皇后祖昌王为景祖翼皇帝祖妣为翼皇后考福王为显祖宣皇帝妣为宣皇后典礼綦隆覃恩宜广特大赦天下以慰官民应行事宜条列于后奉太祖太宗配飨诏皇帝诏曰自古帝王禋祀天地必崇奉祖宗侑飨所以昭功徳申孝敬甚鉅典也恭惟太祖武皇帝智勇懋昭肇开骏业太宗文皇帝寛仁覃播继廓鸿图厚徳丰功俱垂万世并宜配飨以尽尊崇朕仰承天眷缵嗣先猷南郊祈谷奉太祖武皇帝配祀典礼已先举行兹复昭告天地宗庙社稷率诸王贝勒羣臣于顺治十四年三月初六日如冬至祈谷仪㳟祀上帝奉太宗文皇帝同配于初九日如夏至仪恭祀皇地祇奉太祖武皇帝太宗文皇帝并配式举宏章宜颁湛惠碑文肇祖原皇帝碑文粤稽书称观徳诗咏发祥莫不由本支而溯厥初生祇享假以垂夫来叶既隆报本之典亦昭受命之符洪惟我肇祖原皇帝暨原皇后徳合天地功配隂阳似后稷聿始周模同帝喾肇开唐业启廸列祖雄图衍百禩家传黙祐冲人大统懋九围帝业顾瞻陵庙弥严祗敬之心镌勒碑铭益笃灵承之庆卜年卜世光华宣着千秋以祀以禋继述遐昌奕代昭垂有永申钖无疆兴祖直皇帝碑文稽承家之遐庆溯开国之鸿图积徳累仁发祥有自肇基垂统钖祉无疆洪惟我兴祖直皇帝暨直皇后诞树厥徳聿宣乃武虽大勲未集而经纶已建当草昧初开而谟烈允光令绪昭垂皇图式启迨予冲人承兹丕绪涖九土之率从合万邦之爱戴陵原重建洽笃祜之欢心庙貎鼎新彰开天之盛烈永钖遐祚万禩承庥景祖翼皇帝碑文粤稽祖徳攸崇爰启承家之绪宗功有永益隆笃祐之恩盖追盛业以溯开天宜纪鸿勲以昭受命既彰发祥之有自更申钖福之无疆洪惟我景祖翼皇帝暨翼皇后宏谟大烈厚泽深仁虽未集耆定之勲而丕宣有象实始建经纶之业而式廓用光令绪丕昭已见六州归命皇图肇造先占率土倾心原庙重新弓剑衣冠皆起羮墙之慕山陵永奠子孙臣庶咸䝉佑启之仁爰勒丰功作本支之百世载扬休烈钖嘉祉于千秋继述遐昌昭垂不替显祖宣皇帝碑盖闻天肇一代之运必着开先启后之勲圣垂百世之模必有积徳累仁之实丕基方建缔造惟勤大业式宏骏龎宜勒用申报本之典益彰受命之符洪惟我显祖宣皇帝暨宣皇后文谟丕显武烈载扬星流华渚已秉赤日之祥电绕辰枢更兆神龙之瑞虽皇猷肇启大勲未遍于寰区而帝绪昭垂圣徳实留于奕禩桥山载辟百千载无斁明禋原庙重新亿万年用镌令烈承庥有永佑祚无疆兴京显佑宫碑文自古帝王统御天下必以仁义为本尤懋恭肃而崇祀明神盖期国祚熙昌俾兆民无不康宁之故钦惟神莫大于昊天而事莫隆于开创䖍恪之志益当加倍寻常惟兹兴京所建显佑宫始于缔造之初昭事上帝之所其闗甚重运祚灵长神实启之臣民瞻仰神实廸之是以国家膺图御箓固我太祖髙皇帝太宗文皇帝开骏业而肇鸿基本仁义而施政教所致然荷兹天眷者岂非诚敬万灵懐柔河岳之故欤是以天无所不在事天之心即无时不谨稽王业所自始地擅神臯遡祖徳所潜通歆居上帝朕夙夜寅㳟冀登上理睠念受命发祥之地益深钦天率祖之思已命所司缮整维新春秋禋祀载表功徳树丰碑以传不朽于戏艰难不昧常懐对越之诚丹雘丕章永保冈陵之固后之子孙臣庻其无忘朕敬事之意焉盛京景祐宫碑文自古帝王之兴莫不首隆祀典凡有功徳于民者皆为建坛宇而通肸蠁盖神既佑民以福国则国必崇祀以报神此庙貎之所由隆也我太祖太宗手定大业拯斯民于涂炭膺景祚之绵长虽积功累仁所致而百神之灵实式凭之大清门东三官殿尤神灵显赫而及民功徳为最着者考之道书三官庙之神有天地水府之别国家当干戈扰攘之际急图康阜使时和年丰室庐相庆则天官赐福主之其或贯索未空金气犹沴使斯民秉徳格非逺刑罸而登仁夀则地官赦罪主之又或大军之致凶年大荒之致竒疫涤其𤯝灾而消其害气则水官觧厄主之然则使民康宁而因以黙佑我邦家孰非神之赐也欤呜唿发祥重地永借呵䕶之灵凡我生民咸䝉乂安之福爰命勒石用表神功以垂不朽云庄亲王舒尔哈齐碑惟国家褒显宗英推崇皇族生颁荣秩殁予追封所以笃本支昭亲爱也尔达尔汉巴图鲁舒尔哈齐乃太祖髙皇帝胞弟朕之叔祖系序既尊天潢孔切更生贤胄克奏肤功宜用追崇以彰祖徳兹特加封尔为庄亲王列在藩屏聿展贻孙之义光施泉壤允敷敦睦之仁勒诸贞珉永垂不朽𢎞毅公额亦都碑帝王得人共图大业治定之日必昭其功于天下后世以志不忘洪惟我祖宗创业艰难一时鹰扬之佐遘㑹风云号称济济成蹟具在藏于册府额亦都者奋迹戎行战功久着从征哈达乌拉叶赫暨攻图伦袭塞克济率衆先登敌无坚壁至取巴勒达城奋躯登堞矢贯其身连于堞上以刀断之犹能入城其鸷勐有过人者少年归命身经百战屡被重创遍体疮痍如收赫钖赫瑚尔哈雅兰诸部又能以少击衆俘获甚多开拓疆土厥绩懋焉太祖嘉与勲庸赐以婚媾及其殁也先皇复加追序髙爵崇祀轸恤甚备国有若臣可谓忠勇忘身有始有卒者矣用勒贞石以示表章嵗月逾逺嘉绩弥彰于以褒劝有功庶几宣力国家者闻之而有感焉忠义公图尔格碑国家肇造鸿业栉风沭雨宣力効忠繄虎臣是頼故生膺宠钖殁与表扬公侯干城渥以典礼所以传其丰功伟绩至今而不衰也故忠义公图尔格义勇无敌忠荩不渝曩从太祖屡着战功翼佐太宗战山左扼闗门逐锦杏身被重创洒血疾趋惟尔庸特下青齐克名城歼渠魁先后登殿力保御幄惟尔庸方期尔共享太平股肱是寄而尔早侍皇考于九天矣朕惟追忆前劳悼念无已虽恩䘏屡加朕心犹歉特允礼臣请勒石铭勲昭垂百世于戏忠贞世笃赏延于后其所谓文武为宪者耶尔英爽昭着服兹宠休垂示后人庻识朕报功之典永永罔替云果壮公超哈尔碑朕惟国家开创大业必有英贤佐命建立鸿勲生固显秩崇阶振威徳于天下殁亦荣名羙谥传盛烈于后昆此録故旧之深情劝忠臣之巨典也缅惟我太祖太宗时旧臣推诚宣力矢志服勤贞心亮节屹然不磨朕岂能已于追念也哉尔超哈尔原系䕶军统领任礼兵二部侍郎以办事有能授骑都尉后往董家口送谕帖遇敌哨兵杀之二次征明都城时撃败敌哨生擒䝉古二人都城北遇敌兵及卢沟桥歩兵领䕶军纛击败之初次过明都城徃征山东时遇冯太监兵率本叅领兵击败之指挥攻克任邱县遇赵北口守河桥歩兵领本旗兵歩战击败之又遇郝总镇兵率本叅领兵歩战击败之出边之时遇太平寨马歩兵遵指挥击败之尔乃能益励忠诚封疆攸頼及三次围锦州时城内兵出战在闗厢尔遇敌锋捐躯报国可谓始终尽瘁者矣今追述往事轸念前勲効力致勇死于原野谥曰果壮以垂不朽特命勒诸贞珉以光泉壤用昭朕故旧不遗之至意云尔端壮公纳尔察碑朕惟国家开创大业必有英贤佐命建立鸿勲生固显秩崇阶振威徳于天下殁亦荣名羙谥传盛烈于后昆此録故旧之深恩劝忠臣之巨典也𬗟惟我太祖太宗时旧臣推诚宣力矢志服勤贞心亮节屹然不磨朕岂能已于追念也哉尔纳尔察原系骑都尉因攻伊罕山城先登取之后征明时进三等轻车都尉尔乃益励忠诚封疆攸頼同十六大臣効力行间勤劳茂着后攻沙岭城时尔御敌冲锋捐躯报国可谓始终尽瘁者矣今追述往事轸念前勲守礼执义死于原野谥曰端壮以垂不朽特命勒诸贞珉光及泉壤用昭朕故旧不遗之至意云尔僖顺公巴拜碑朕惟国家开创大业必有英贤佐命建立鸿勲生固显秩崇阶振威徳于天下殁亦荣名美谥传盛烈于后昆此録故旧之深恩劝忠臣之巨典缅惟我太祖太宗时旧臣推诚宣力矢志服勤贞心亮节屹然不磨朕岂能巳于追念也哉尔巴拜原系䝉古喀尔喀贝子能识时运倡率部属首先投顺因以郡主下配授三等子尔能益励忠诚称乃厥职今追述往事轸念前徽小心恭慎和比于理谥曰僖顺以垂不朽特命勒诸贞珉光及泉壤用昭朕故旧不遗之至意云尔二等子都统佟养性碑稽古建业驱策羣力不吝爵赏以劝有功昭示于后用传不朽所以励忠荩甚备也尔佟养性原系明抚顺城人能识时运诚心来归故赐女为额驸授为三等男克辽东后陞为二等子尔能益励忠诚称乃厥职为汉军都统率领鸟鎗効有勤劳是真始终尽瘁克襄王室者矣今追述往事轸念前勲勒诸贞珉光及泉壤国典臣忠庶几昭垂无斁哉直义公费英东碑国家缔造鸿图奖予劳勚厥有常典至隆备也况始事之臣栉风沐雨功载盟府者乎尔费英东忠赤有谋沉雄善断当太祖髙皇帝时首先归命渐陟崇班始力擒兑沁巴颜两征佛讷赫地方度取抚顺皆能奋勇先进出竒制胜额齐克贝勒矫制移城尔独能抗直不廻大义凛凛攻叶赫志在必克进无返顾卒下其城前后数十载劻勷大业遐畅天威摧䧟之勲实多嘉頼虽积劳殒身休烈未冺先皇受命之初追念厥功特崇显爵配享庙庭而表章尚阙因树兹贞石昭示将来生建壮猷殁膺宠钖荣哀有赫式慰永懐庻使宣力国家者闻之有感云祭文祭告长白山文朕惟国家受命凝庥则山川百神罔不协瑞矧溯兴王之迹推翊运之祥尤宜肇举明禋诞加显号盖自天作高山形于歌颂其来旧矣惟神秀结东陲泽均厚载濬发三江之派广延千里之区极敷云洩雨之竒宏济物利民之用神山异蹟莫有与京仰缅列圣龙兴实基此地殊珍萃于盛世寳厯奠于万年爰念灵符应申昭报朕兹博採彝章折衷礼制特封为长白山之神载诸祀典神其益彰英爽丕赞昌期尚歆时享于春秋永奠鸿禧于宗社专官告祭惟神鉴知钦定盛京通志卷三钦定盛京通志卷四钦定四库全书钦定盛京通志卷四圣制圣祖仁皇帝御制文诏勅谕钦定四库全书钦定盛京通志卷四圣制圣祖仁皇帝御制文诏谒福陵昭陵诏奉天承运皇帝诏曰朕惟自古帝王诞膺天命抚育万方皆由祖功宗徳缔造维艰俾后人克享成业所以天下一统之后必展告成之礼甚鉅典也我太祖髙皇帝创建鸿图肇兴景运太宗文皇帝布昭功徳式廓丕基至世祖章皇帝统一寰区大勲既集即欲躬诣山陵展祭告成未遑修举朕缵承隆绪上託祖宗洪庥天下底定仰体皇考未竟之志恭谒福陵昭陵䖍修祀事以告成功礼竣旋京湛恩宜布于戏继述无疆永着显承之盛昇平胥庆益彰乐利之休布告天下咸使闻知勅谕谕礼部太祖髙皇帝创建鸿图肇兴景运太宗文皇帝丕基式廓大业克宏迨世祖章皇帝诞昭功徳统一寰区即欲躬诣太祖太宗山陵以天下一统致告用展孝思因盗贼未靖师旅繁兴暂停往谒朕以眇躬缵承鸿绪上託祖宗隆庥天下底定盗贼戢宁兵戈偃息每念皇考未竟之志朝夕寝食不遑宁处本欲先诣太祖太宗山陵再诣世祖山陵因奉太皇太后慈命以世祖升遐十年未得一诣陵寝于今年八月前往朕是以恭侍太皇太后先诣孝陵展谒礼成言还今欲仰体皇考前志躬诣太祖太宗山陵以告成功展朕孝思着议政王贝勒大臣内阁九卿科道各官㑹议具奏尔部即遵谕行谕礼部朕前欲仰体世祖章皇帝遗志躬诣太祖太宗山陵展祭以告成功前命议政王贝勒大臣等㑹议议政王等以去年各处多有水旱之灾且为时甚迫应用之物预备难及具题暂行停止今思太祖太宗创业垂统功徳隆盛山陵在望刻不能忘去年恭谒孝陵礼成今已数月若再久延时日孝思莫殚朕怀靡宁兹当海内无事欲乘此时恭谒福陵昭陵以告成功用展孝思事关大典着议政王贝勒大臣内阁九卿科道各官㑹议具奏尔部即遵谕行谕礼部朕仰体世祖章皇帝遗志欲躬诣太祖太宗山陵展祭以告成功前命议政王贝勒大臣九卿科道等㑹议以各处多有灾伤暂行停止今奉太皇太后㫖谓朕躬谒山陵展祭告成关系大典即宜举行以尽孝思朕仰遵慈命拟躬行谒陵礼应行事宜及需用各项着各该衙门速行备办尔部即遵谕行谕随侍诸臣朕展谒山陵惓惓在念今得至发祥重地拜谒陵寝用展孝思祭礼已成朕怀大慰谕守陵总管副总管等尔等职司祀典凡一应祭品必亲加䖍视务尽诚敬副朕孝思谕户部刑部奉天系祖宗发祥重地奉天府宁古塔等处除十恶死罪不赦外凡已结未结死罪俱着减等其军流徒杖等罪俱着寛释自山海关至奉天府所属地方康熙十年十一年分正项钱粮俱着豁免谕内大臣觉罗武穆纳等长白山乃祖宗发祥之地今无确知之人尔等前赴镇守吉林将军处选熟识路径者导往详视明白以便酌行祀礼尔等可于大暑前驰驿速去谕礼部长白山发祥重地竒蹟甚多山灵宜加封号永着祀典以昭国家茂膺神贶之意该部㑹同内阁详议以闻谕奉天将军安珠瑚今云南等处俱已底定海宇清平告祭天地太庙社稷毕即于陵寝行告祭礼盛京者祖宗开创根本重地朕时思念不忘今值天下宴安意欲躬诣山陵告祭前幸盛京时未至永陵致奠迄今尚歉于怀兹若果往当身歴其处仰瞻祖宗发祥旧址尔可宻遣副都统穆泰暨贤能官员将所行涂程与驻跸及应行之处自兴京通吉林径路详看绘图于同往章京内择通晓者一员来奏恐踏看未周不能详记道里山川也因无定期未行明示若俟定后商酌恐不及矣故尔宻谕将军身体佳否谕吉林将军巴海等今以云南等处底定躬诣盛京告祭三陵意欲于扈从人等餧养马匹之暇观看吉林地方将军应从何处带领兵丁候迎可与盛京将军定议行之再产鱏鳇等鱼之处尔即询明吉林钖特库㑹同将需用诸物悉加备办完整为此特谕谕礼部比年以来逆贼吴三桂背恩反叛扰乱地方仰荷祖宗在天之灵黙垂庇佑克奏荡平应躬诣山陵展祭以告成功前初闻捷音即谒孝陵行礼兹奉太皇太后慈谕太祖太宗山陵亦应亲往祭告随命议政王贝勒大臣等㑹议佥谓事关大典允宜举行今拟即谒太祖太宗山陵䖍申昭告用展孝思应行事宜及需用各项着各该衙门速行备办尔部即遵谕行谕奉天将军安珠瑚详览尔奏所言虽是但令云南荡平告成功之大典不便延迟中止朕与廷臣公同酌议于二月十五日启行已有定期此外别㫖俱口谕赍奏官员矣谕裕亲王福全相别以来忽复兼旬棣萼之思时在寤寐初四日已抵盛京山川形势风土民情深维祖宗开创之艰难令人逺想慨然春风渐佳知意兴甚适也特此佈问不宣谕苏大敦柱兹上太皇太后奏启为切陈微衷仰祈睿鉴事内云自山海关至盛京水土皆佳兽多鱼鲜每当食顷輙念不能驰奉太皇太后甚歉于怀到盛京后身亲网获鲢鱼鲫鱼设法成段浸以羊脂者一种盐腌者一种星驰递送心期两件奉到之日倘得味仍鲜美庶可稍见㣲诚山中野烧自落榛实及山核桃朝鲜所进柿饼松子白果栗子附候安奏启同往等语所进之物同奏启一併送至慈宁宫其银瓶中所贮之鱼到日鲜否明白奏知若太皇太后欲寄制成枣脯即实之瓶中封固付来为此特谕谕户刑二部朕承祖宗丕绪抚御区宇日以子育元元为念自逆贼吴三桂倡乱滇南多方煽动军兴八载中外驿骚仰赖祖宗在天之灵黙垂眷佑殄灭兇渠民生乂安疆圉底定爰特行徧祀山陵之礼用告成功兹恭诣福陵昭陵谒祭礼竣惟盛京为国家肇基重地朕躬亲幸宜大沛泽以示殊恩山海关以外及宁古塔等处地方官吏军民人等除十恶等真正死罪不赦外其余已结未结一切死罪俱着减等发落军流徒杖等犯悉准赦免奉天锦州二府属康熙二十一年地丁正项钱粮着通行蠲免其官役垫补包赔等项应追银两察果家产尽絶亦并豁免用称朕加惠根本优恤黎民至意谕敦柱苏大朕至浑河太子河辽河三河合流之处地名牛庄河水泛涨乘舟渡河扈从诸人以次待渡因暇举网所得鲢鱼五尾岛子鱼六尾鲤鱼四尾鱼四尾鳊鱼三十二尾鸭嘴鱼六尾重脣鱼二尾中鱼三尾杆条鱼一尾共六十三尾欲遣人赍往恐日久变味故着驿递驰送尔二人将鱼进太皇太后兼奏明此意有何慈谕并此鱼到日新鲜与否于随常奏启内详细奏来为此特谕谕刑部顷以逆寇殱灭海宇荡平朕躬诣盛京展谒永陵福陵昭陵以告成功因而巡行边塞咨询民间疾苦东至吉林地方见其风气严寒由内地发遣安揷人犯水土不习难以资生念此辈虽干宪典但既经免死原欲令其生全若仍投畀穷荒终归踣毙殊非法外寛宥之初念朕心深为不忍以后免死减等人犯俱着发往尚阳堡安揷其应发尚阳堡人犯改发辽阳安揷至于反叛案内应流人犯仍发吉林地方令其当差不必与新披甲之人为奴以昭朕轸恤民隠哀矜保全之意尔部即遵谕行谕裕亲王福全顷览来奏具悉念朕之怀兹者告祭事毕巡行疆土兼讲春蒐正当草浅兽肥弓燥手柔之时且地多豺虎麋鹿此乐惜不与王共之也近状想佳特此谘询谕裕亲王福全别来未几麦气迎秋荏苒流光良增思念每閲来䟽足慰朕怀兹东巡典礼事事已毕经过之处无不喜见昇平二十日自盛京回銮㑹面可期佈问不宣谕大学士等流徙宁古塔吉林人犯朕向来未悉其苦今谒陵至彼目击方知此辈既无房屋栖身又无资力耕种复重困于差役况南人脆弱来此苦寒之地风气冽必至颠踣沟壑逺离乡土音信不通殊可悯恻虽若辈罪由自作然发辽阳诸处安置亦足以蔽其辜矣彼地尚有田土可以资生室庐可以安处且此等罪人虽在吉林等处亦无用也谕户兵工三部从前盛京看守陵寝及山海关等城守章京员缺俱令其子弟顶补后停止此例悉由京师补授顷朕以昭告成功展谒永陵福陵昭陵因周视所歴地方见道路辽逺往返艰难若章京员缺尽从京师补授则家口迁移重为贫窭者之累且将前任章京房屋田地掣给新补之员以致前官孤孀无倚不能回京如即欲留彼地则田庐既空资生何策困苦日甚深用悯然嗣后盛京看守陵寝及山海关等处城守章京员缺不必自京补授着于伊等子弟内令该将军选择贤能者具题引见顶补以免其往返迁移之苦倘伊等子弟无人堪用别有补授发往之员可另拨田房给与其前任章京田房仍行留给不必掣出令其孤孀得所尔三部㑹同详议具奏特谕谕大学士等朕巡幸沿边地方见设立界限处坟墓毁损枯骨暴露者甚多朕心悯焉夫掩骼埋胔王政所重可令盛京将军徧察而瘗埋之谕将军巴海等朕幸吉林地方访询民隠见兵丁役重差繁劳苦至极此等情由回銮之日将军以下至于兵丁教谕大意已有特㫖朕自至京师复为思绎不将各种无益差徭显与革除兵丁人等终无禆益且不得霑实惠矣即如鹰鹯窝雏于三月寻覔四月内捕取最妨农事兼属无益况所得鹰鹯不谙唿饲难至京师徒劳人力应行停止又自八月放鹰原欲令其调习以便赍送数年来并无名鹰贡至京师而乌拉地方兵丁辄于冬寒之时寻覔山鸡人马劳顿应行停止又围以讲武事必不可废亦不可无时冬月行大围腊底行年围春夏则视马之肥瘠酌量行围令贫人採取禽兽皮肉须预先传明日期以便遵行所获禽兽均行分给其围猎不整肃者照例惩治不可时加责罚苛求琑屑遇有勐兽须小心防御以人为重勿致悞有所伤又如打鱏鳇等鱼既有专管钖特库等乌拉兵丁应停差役其搬移新满洲採取造房并船只桅木等项及侦探巡逻等差俱系军务乃驻防官兵専责不可寛假应照常行此外偶尔差遣大臣侍卫督看採取东珠砍伐木植寻覔鹰鹯不涉每嵗定例所行之事似无过劳此后将军以下领催以上应念兵丁逺居边境无市贸易身冒严寒往採山木妻子汲水操作倍极艰辛时加怜悯吉林乌拉田地米粮甚为𦂳要农事有悞关系非细宜劝勉之使勤耕种朕轸念满洲人民生理欲遣人专往以驿递疲弊故因笔帖式来奏特谕知之谕副都统郎谈等罗刹犯我黑龙江一带侵扰虞人戕害居民昔发兵进讨未获剪除歴年已久近闻蔓延益甚过尼满恒衮诸处至赫哲费雅喀虞人住所杀掠不已尔等此行除自京遣往叅领侍卫䕶军外令毕勒克图等五台吉率科尔沁兵百名宁古塔副都统萨布苏等率乌拉宁古塔兵八十名至达瑚尔索伦一面遣人赴尼布楚谕以捕鹿之故一面详视陆路近逺沿黑龙江行围径薄雅克萨城下勘其居址形势度罗刹断不敢出战若以食物来餽其受而量荅之万一出战姑勿交锋但率衆引还朕别有区画尔等还时须详视自黑龙江至额苏哩舟行水路及已至额苏哩其路直通宁古塔者更择随行之叅领侍卫同萨布苏往视之谕议政王大臣等据郎谈等奏攻取罗刹甚易发兵三千足矣朕意亦以为然第兵非善事宜暂停攻取调乌拉宁古塔兵一千五百名并置造船舰发红衣礮鸟鎗及演习之人于黑龙江瑚玛尔二处建立木城与之对垒相机举行所需军粮取诸科尔沁十旗及钖伯乌拉之官屯约可得一万二千石可支三年且我兵一至即行耕种不致匮乏黑龙江城距索伦村不逺五宿可到其间设一驿俟我兵将至净溪里乌拉令索伦接济牛羊甚有禆益如此则罗刹不得纳我逋逃而彼之逋逃者且络绎来归自不能久存矣其命宁古塔将军巴海副都统萨布苏统兵往驻黒龙江瑚玛尔谕宁古塔将军殷图南方各省人人愿往至宁古塔则不愿者多朕以尔才能可用故简任为将军乌拉别无他事彼土之人惟好讦讼尔至当敷布教化俾识义理令俱改过迁善尤宜爱养兵丁令各得所我兵逼近罗刹须时加操练以修武备巴海暴戾贪汚不惜士卒遂致失所其新满洲皆求主来归理应抚绥慰劳施以教化俾安其生盛京副都统佟宝是一堪用之人在乌拉将及一载彼处地方情形必能洞悉尔到后暂留佟宝一二月奏明后方遣回谕大学士勒徳洪明珠尔等可传谕议政王贝勒大臣征战本非佳事不得已而后用之向者俄罗斯无故侵扰我边陲后复渐入越我疆界索伦赫哲费雅喀奇勒尔等处之人皆被扰害不获宁居掠其家口纳其逋逃抢其邨落夺其貂皮因彼频年肆害曾屡行晓谕曰尔等无故入我边境恣行抢夺朕何难遣发大兵将尔等扑灭但不忍即行殄戮故屡行晓谕欲令撤还尔衆归我逋逃各居疆土互相贸易宁静无事以安生业数次遣人亦于来使处屡有文移俄罗斯总无一次回报反于赫哲费雅喀之地仍行抢夺用是发兵于爱珲地方以堵截俄罗斯所行之路乃俄罗斯仍居我边界不归我逋逃今虽应行𠞰灭但念用兵本非佳事我惟顺天而行将大兵前临雅克萨以朕谕㫖遣人宣布俄罗斯谕之曰屡次令尔退回归我逋逃之人遣使驰书者数矣数年以来未有一次信息回报既不归我逋逃反入我境内扰害地方抢掠人民妻子肆行不止为此遣发大兵前往堵截尔等所行之路于恒衮等处之俄罗斯许其归顺待以不死而生养之汝等仍不退离雅克萨地方故遣发大兵往行征讨我师威力岂难剿扑尔等若即破壤尔城郭殄灭尔噍类自立成灰烬矣岂惟尔等俄罗斯普天之下率土之人朕皆恻然仁爱咸欲令其静宁无事各遂休养故不忍将尔等遽行殄灭屡次晓谕尔等欲各安生业共享太平则当即返雅库地方以雅库为界于彼处捕取貂皮于彼土收其物产勿入我边界恣意妄行汝能将已纳之逋逃归还我则降我之俄罗斯亦发还于汝如此则边塞贸易可通咸安乐利而兵革偃息生民无所扰害矣若执迷不悟罔遵谕㫖仍行抗拒则大兵进剿摧破雅克萨之城且尽行诛戮矣可遣人前往明白开示俄罗斯果能遵㫖即回以雅库为界而我兵驻札爱珲则于雅克萨地方安置哨兵令疆界宁谧倘仍行抗拒则大兵相机而行若不如此周详区画今虽取雅克萨我兵进则俄罗斯退我兵还则俄罗斯又进用兵无止息之日而民生亦不获安矣应否如此议政王贝勒大臣㑹议具奏谕议政王大臣等疏内不请发禁旅良是但直𨽻各省緑旗兵未歴战阵且黑龙江火器甚多不须增用朕意选福建投诚善用籐牌官兵现在八旗及安揷山东山西河南者五百人令台湾投诚左都督何佑等率往萨布苏一应咨题多属支吾借端延滞度四月进兵不过刈取田禾事必无成此皆遣发黑龙江狂悖之人从中沮议不欲成事萨布苏出身微贱髙视若辈无敢有违用兵所关甚鉅宜周详筹画期于必克倘谋事草率复以明安达礼等退兵则罗刹将益肆披猖矣当自京城选贤能大臣一员统兵以行俟克取雅克萨之日班师又发盛京兵五百人代黑龙江兵守城种地出征兵还亦今还盛京种地一应事宜遣户部大臣一员督理所云早熟之谷即内地春麦今我兵亦多种春麦及大麦油麦霜降前六日皆得收获则不因师出而旷一年田功矣籐牌兵给马二千匹带往盛京盛京各佐领亦派马二千匹照旧制严督饲秣候京城马到更代北行至玛喇等所养马皆预备于齐齐哈尔屯此间催䟎月抄可到闻此路间有缺水处不免贻误今自盛京抵乌拉自乌拉经新设驿站路直且近当从此径抵黒龙江沿途马匹或有倒毙玛拉以所备者足数补送如此则我兵马匹无虞矣籐牌兵丁带礮弹或十圆或二十圆以行其饷银兵月给二两官月给三两复谕议政大臣等兵非善事不得已而用之向者罗刹无故犯边收我逋逃后渐越界而来扰害索伦赫哲费雅喀奇勒尔诸地不遑宁处剽劫人口抢掳村庄攘夺貂皮肆恶多端是以屡遣人宣谕复移文来使罗刹竟不报命反深入赫哲费雅喀一带扰害益甚爰发兵黑龙江扼其来往之路罗刹又窃据如故不送还逋逃应即剪灭今仰副天心大兵逼临雅克萨城姑再传㫖罗刹云前屡经遣人移文命尔撤回人衆以逋逃归我数年不报反深入内地纵掠民间子女搆乱不休乃发兵截尔等路招抚恒衮诸地罗刹赦而不诛因尔等仍不去雅克萨特遣劲旅徂征以此兵威何难灭尔但率土之民朕无不恻然垂悯欲其得所故不忍遽加殱除反覆告诫尔等欲相安无事可速回雅库于彼为界捕貂收赋毋复入内地搆乱归我逋逃我亦归尔逃来之罗刹果尔则界上得以贸易彼此宁居兵戈不兴倘执迷不悟仍然拒命大兵必攻破雅克萨城殱除尔衆矣如此宣谕后罗刹果回雅库为界即驻师于黑龙江设斥堠于雅克萨令疆圉帖然否则大兵酌量进止不如此宣谕今纵克取雅克萨城我进则彼退我退则彼进用兵无已边民不安尔等其详议以闻谕议政王大臣等黑龙江兵于是月起行五月中旬可至雅克萨城凡奏报军机自雅克萨至额苏哩经黑龙江前来恐纡道迟延令理藩院侍郎明爱于都尔伯特扎兰特派兵五百人并索伦兵酌自墨尔根至雅克萨设驿奏报军机庶免贻误明爱往来觉察驿夫粮食匮乏以索伦所贮米支给黑龙江以内每驿原设二十人应核减一半併入蒙古若䝉古兵五百人过多再为核减索伦効力勤劳传谕异日加恩以示鼓励谕诸王大臣等治国之道期于久安长治不可图便一时当承平无事朕每殚心筹画即今征罗刹之役似非甚要而所关甚鉅罗刹扰我黑龙江松花江一带三十余年其所窃据距我朝发祥之地甚近不速加剪除恐边徼之民不获宁息朕亲政之后即留意于此细访其土地形胜道路逺近及人物性情以故酌定天时地利运饷进兵机宜不徇衆见决意命将出师深入挞伐然兵贵相机而动变化无穷惟恐诸将不遵朕指授致失机宜今收复雅克萨地得遂初心至于抚绥外国在使之心服不在震之以威近遣侍卫关保等往军前谆谕之曰兵凶器战危事古人不得已而用之朕以仁治天下素不嗜杀尔其严谕将士毋违朕㫖以我兵马精强器械坚利罗刹势不能敌必献地归诚尔时勿杀一人俾还故土宣朕柔逺至意兹一一奉行朕甚嘉焉复谕议政王大臣等朕思凡事必周详审度方获实效不可轻率从事向者尚书明安达礼轻进至粮饷不继将军沙尔瑚达巴海等失计半途而归遂致罗刹骄恣而索伦竒勒尔鄂罗春等心怀疑贰朕询其失机情形一一详计今始奏功兵法云多算胜少算不胜讵可忽视且兵贵神速前逆贼吴三桂等叛朕思岳州系湖广门户遣人指示速战始克岳州遂一面进取四川以分贼势一面宻谕大将军赖塔从广西趋云南于是诸省底定兵革休息然亦在将军等奋勉効力耳倘怠忽不奉行虽有良䇿亦何益焉谕大学士勒徳洪学士麻尔图图纳俄罗斯入我边塞扰害鄂罗春索伦赫哲费雅喀等处人民抢掠其家口虽屡肆兇暴朕不忍遽兴兵革故未即遣发大兵征讨数遣使晓谕俄罗斯恃其辽逺仍复抗拒益侵伐我边鄙之人肆虐不止用是遣大兵直抵雅克萨之城彼因困迫己甚而后归降爰遵朕命宥其困而后降之罪释之使还大兵迅速征行破四十年盘踞之俄罗斯于数日之间获雅克萨之城克奏厥绩萨布苏向来逗遛不进兵之罪应概从寛免又雅齐纳鄂山本获罪发遣之人其所互告之事仍行察议今进剿官兵殊属劳苦令伊等暂回吉林乌拉地方于盛京达瑚尔之兵酌量派往防守至雅克萨城虽已克取防御决不可疎应于何地永驻官兵弹压此时即当定议着大学士勒徳洪学士麻尔图图纳同郎谈关保与议政王大臣等㑹议具奏谕大学士勒徳洪明珠等黑龙江兵食所关最为重要必当谋恒足之道尔等与议政王贝勒大臣㑹同详议以闻又遣往黒龙江管辖緑旗兵丁之官甚多兵少而管辖之官多甚无益也可度量派官而兵更宜酌减以四百名为率亦既足用而兵粮不致过费且近冬之际緑旗兵在彼地殊无所事可由䝉古境每百名分为一队俾递送之既非久可至而兵粮又不至糜费矣其一併详议以闻谕大学士勒徳洪尚书科尔坤哈占等科尔沁十旗今嵗进贡牛羊乳酒酥油诸物皆毋贡至京师悉送之黑龙江以给军士籍其数奏闻仍以进贡例赏赉之如此似于兵丁有益议政王贝勒大臣会议以闻谕大学士勒徳洪学士麻尔图日者大兵往征俄罗斯破雅克萨城释俄罗斯不诛赦之使生还其时不并取尼布楚地者葢以尼布楚地画为疆索使俄罗斯不得越尼布楚界界外聴其捕牲也今萨布苏等奏言俄罗斯复来城雅克萨地今当即往征而灭之耶抑或缓之以待黑龙江墨尔根地将士移家定然后进兵为宜耶令议政王贝勒大臣及与俄罗斯之役朋春佟保班达尔善郎谈同尔等会议以闻谕大学士勒徳洪明珠等锦州鳯凰城等地方人民稀少颇有旷土可令如墨尔根黑龙江耕种之例为之其下所司谕大学士勒徳洪明珠等日者遣部员自吉林乌拉至黒龙江以䝉古钖伯达瑚哩索伦等人力耕种田谷大获夫民食所关至重来嵗仍遣前种田官员以䝉古钖伯达瑚哩索伦等人力耕种郎中博竒所监种田地较诸处收获为多足供驿站人役之口粮又积贮其余谷博奇効力视衆为优其註之册此遣去诸员可互易其地监视耕种博奇又复大获则议叙焉谕大学士勒徳洪明珠雅克萨地官兵中乌拉宁古塔兵可还至爱珲城盛京兵可还至墨尔根地并令屯驻息马过冬其事宜议政王贝勒大臣会同详议以闻谕大学士勒徳洪明珠黑龙江官兵口粮闗系至重屡次转运米数并黑龙江墨尔根地方接续所种米数宜加察明自盛京等处广运米石以为久逺禆益之计此皆当周详区画又发遣彼处游手无事之人甚多其口粮作何酌给耶前至黑龙江一带乃径直通衢往来转输断不致稍有阻滞如蔡毓荣等巨富之人并殷实之家槩予口粮殊觉未当彼处汉军皆着察出披甲当差游手无事之人可分设官庄广开田畆以为恒产令户兵二部贤能司官迅徃逐一察明到日确议具奏谕尚书鄂尔图郎中伊尔克图温保黑龙江至为要地兵丁劳苦朕罔不知曩者俄罗斯占踞达瑚哩索伦等处扰害边疆几四十余年后备足军食永戍黑龙江以困逼之俄罗斯遂窘迫归顺茍粮储不足则如沙尔瑚达塔海等之往征而不能成功矣朕所委曲区画自盛京等处转输粮食及令所种米谷积贮至裕彼地大臣官员皆不思樽节滥给于无用之人茍且草率希图军储罄尽势必将彼等撤回在我之官兵撤回俄罗斯大衆亦难以齐来然或一二人或十余人陆续聚集于黒龙江松花江之间构造木城盘踞其地则我取之维艰是俄罗斯为主兵而我反为客兵也今我惟多贮粮食永戍官兵则我兵以逸代劳矣如此则俄罗斯频琐来犯断乎不能欲大队侵入则彼粮食何能輓运耶若黑龙江不将我兵永戍自松花江黑龙江以外所居民人难以安居尔等皆系选择差遣须殚心竭虑务期为久逺充裕之计详加筹议惟此一举也亦无事再遣矣谕奉天府尹王国安奉天为根本重地今闻游民甚多务农者少一遇旱潦即难补救今年亢旱朕遣赛弼汉往奉天诸处将糜费米粮如蒸酒等项悉行禁止尔至彼当劝民务农严察光棍游手之徒奉天田土旗民疆界早已丈量明白以旗下余地付之庄头俟满洲蕃衍之时渐次给与耕种近金世鑑奏请将旗下余地俱与百姓耕种徴收钱粮此地畆纵给百姓所徴钱粮亦复有限所见何浅陋也今已另遣官前往丈量虽系彼处户部之事尔在地方亦须公同详察永定则例毋忽谕户部盛京地方今年亢旱米粮不收闻兵丁现在买米而食朕心深切轸念其令户部侍郎阿山乘驿速往与盛京各部大臣公同察明量其度嵗所需令内务府官往取庄上所有之米散给俾得均沾实惠谕户部盛京兵丁全恃南畆耕获及月给粮饷以为资生之计昨嵗盛京禾稼不登贫困兵丁艰于粒食曾以所有屯粮颁发赈救顷值军兴遣一等侍卫齐兰布往调盛京兵丁随发谕㫖令无马匹者给以官厰马匹无行粮者给以庄屯粮米官兵踊跃遄征仓卒之际置办一切军装遂支领明年二月分应给俸饷又预支五个月钱粮刻期进发比厄鲁时噶尔丹败遁盛京官兵虽未经接战而奋勇敌忾深可嘉悦今若将预支俸饷复行抵扣则穷乏兵丁必致生计艰窘朕心殊切悯恻所预给明年二月分应支俸饷及增给五个月钱粮着免抵扣仍照常支给俸饷以示朕爱养将士轸恤疾苦至意尔部即遵谕行谕内阁边外捕贼被杀者䘏与身价被创者以受伤银两给之守闗口之章京守备把总等官及军士皆勉効劳勚亦赏赉之可谕兵部谕大学士伊桑阿阿兰泰盛京军士皆能挽强但其地虽有筋与弦向无牛角所以军士难得良弓盛京既有筋弦及工匠而户部库内现贮牛角今年即发角二千对运至将军公署将军等可监视造弓散给军士明年为始每年以角一千对发往盛京将军可也谕内阁黑龙江军士及船户人役以每嵗耕稼谷尚不支奏请若以此为例每嵗给发而所贮之谷有限遇需用米石时必致匮乏遣户部贤能司官一员会同黑龙江将军副都统应作何核减给与详议奏闻谕大学士伊桑阿阿兰泰学士迈图钖安南塔海傅继祖盛京官屯五十所沿边丁壮设为屯二十五所迁移于乌拉念此庄屯及沿边丁壮居住年久已成聚落今遽令迁移如此衆多人户生业荡然必致苦累仍留于盛京与迁移于乌拉皆公家之屯其为纳赋则一也朕意此庄屯应停其迁移于乌拉兵丁每嵗派三百名耕种或一嵗以乌拉之兵一嵗以捕牲之人轮年耕种亦可以积谷矣此事所关綦重着学士麻尔图驰驿往盛京乌拉令将军副都统各部堂官悉喻朕意伊等之意若何详议回奏谕大学士伊桑阿阿兰泰学士迈图钖安博极𫝊继祖王国昌年遐龄黑龙江松花江接壤之地彼处附近所居根竒勒诸姓中原有可披甲之人应酌量令其披甲驻防遣满洲兵八十人往彼教训之齐齐哈尔地方以索伦达瑚哩之衆酌量令其披甲驻防遣满洲兵二百人往彼教训之伊等居址附近亦心乐披甲如此则既无逺徙之苦亦不致需用糗粮矣可以此询问都统巴海令理藩院集议政诸臣会议以闻谕尚书库勒纳黑龙江极东北之地日出日入皆近东北方所以黑龙江夜短日落亦不甚暗谕大学士伊桑阿阿兰泰等将军萨布苏佟宝等奏请驿站缺丁依数顶补无妻室者给以妇人驿递再为增置壮丁马畜钱粮俱行添设则驿站可不致困敝朕思驿站困敝者皆该将军等不省徭役不简事件絶其要务槩令驰驿勒索之所致也虽添置驿丁增给钱粮事若不务简省究复何益且所需妇人为数多矣取给一时将焉可得伊等在彼其可得縁由或有成算耶可勅该将军萨布苏佟宝等如何减省徭役不致凋敝驿递所缺男妇从何充补会同盛京将军确议报部谕户部今嵗盛京谷石失收粮价甚贵来年春夏恐粮价更贵必致窘迫亦未可定运粮之处亦着预议自盛京锦州乘海船往山东水路甚近今嵗山东地方年成丰熟俟来年氷解着盛京户部侍郎亲身由海前往山东会同山东巡抚将附近地方米石多多发出由海运至三坌河赈卖与无粮之人谕户部盛京等处去嵗禾稼不登粒食维艰闻今年收获亦未丰稔米谷仍贵倘价值日渐翔涌则兵民生计恐致匮乏盛京等处地方关系𦂳要朕心时切轸念宜豫加筹画作何恩给俾各资生着遣部院堂上官一员前往自甲兵以及匠役当差人等有力不能餬口者将人户数目察明造册具奏尔部即遵谕行谕内阁黑龙江墨尔根博尔多之地官员兵丁与索伦达瑚哩之人助其耕种亦有年矣若仍前相助力作其官员兵丁及索伦达瑚哩之人皆致劳苦此数年来所种之谷倘足以备用则集衆力以耕作可以停止着将军萨布苏详议具奏遣笔帖式一人往谕内阁盛京輓运原有船百艘乃实有用之具也存留预备凡遇缓急为益良多盛京工部无故奏而废弃之今年从山东天津所运之米因乏转运之船遂致迟悞盛京工部堂司官着该部严讯议罪具奏谕大学士伊桑阿侍郎珠都纳副都统齐兰布学士嵩祝户部郎中鄂竒等副都统齐兰布等自盛京还奏言今嵗盛京亢旱麦禾不登米价翔贵虽市有鬻粟而穷民力不能籴遂致重困盛京者根本之地可令珠都纳嵩祝鄂奇等驰驿迅往㑹同盛京将军副都统诸臣详察穷乏者于去嵗海运米二万石中动支一万石计㑹散给令可食至秋成此一万石散给而有余者平价发粜兵民均有禆益又诸地有告粮乏者遣城守尉部员之贤能者併散给以赈之如二万石不足散给发粜其速以闻谕户部盛京地方比嵗荒歉粒食艰难朕心深切轸念本欲巡行省问疾苦情形徧敷恩泽今虽停止东行而所在贫窭兵丁尚望临幸是宜仍加赈恤用禆资生应作何加恩尔部议奏又盛京兵丁钱粮两季支领未支领前兵丁每致称贷嗣后按月支给今嵗秋禾闻不甚丰茂恐生计渐难自今冬以至来秋应作何赈给不致失所共计需粮若干着盛京将军副都统㑹同盛京户部侍郎察明详画其奏谕大学士伊桑阿阿兰泰雅克萨诸地夙产佳貂比年罗捕殆已至稀乏若以貂不及格之故遂复治罪则官员徒尔受过佳貂实无可得自兹以往额数既足以不及格之故免其处分其令户部理藩院内务府㑹同移文黑龙江将军萨布苏仍令其定议具奏谕内阁盛京将军等疏请给米但言兵丁而已其陵上执事人等及衆百姓并不言及此皆朕赤子尔等亦可会同将军查明一并散给若使海运之米明年可到盛京兵民方可无虑谕大学士等此奏甚属疎忽马甲之中亦有人口少者步甲之中亦有人口多者一例按甲支给可乎来年海道运米未可预必其全到即盛京田谷亦难预必其全收凡事须曲尽筹画岂可拘执定议此本发回令察明人口散给谕大学士等开原等处散给兵丁米谷若令行查必稽时日兵丁或至重困着珠都纳嵩祝前往将不能度日人口数目查明一面散给一面具题谕内阁黑龙江吉林乌拉地方频嵗不登可移文盛京将军令整缮船只依前噶尔图所运之例将盛京仓储米谷以彼地人力运五千石至莫尔浑伊屯之地积贮之谕大学士等从天津海口运米但以新造船与商船转运尚恐船少应遣人往福建将军督抚处劝谕走洋商船使来贸易至时用以运米仍给以僱值其装载货物但收正税槩免杂费往取此船着各部院衙门𣲖出贤能司官笔帖式各一员令驰驿前去谕户部朕前至宁夏黑龙江将军萨布苏曾奏伊处收贮粮米三万余石年久渐朽与其积之腐烂何若散之为有益乎且出陈可济军粮易新便于收贮宜如所请行谕内阁乌拉宁古塔吉林黑龙江等处新满洲内曾授官职以老病解任者照其原官品级给俸禄以养赡之矣此等解任之官今其子弟承替则供职得人而俸禄亦不致虚糜其敕兵部逐一详察具奏谕户部盛京系列祖创业之地朕谒祭陵寝咨询民瘼承徳等州县今嵗田禾未获全登宜加恩恤应徴米豆概行豁免尔部即移文该府尹徧示闾阎家喻户晓务俾均沾实惠以副朕爱民至意谕内大臣等开国佐运勲臣扬古刹费英东额亦都三人効力甚可嘉尚此三人墓朕祭昭陵之日亲临奠酒其余诸臣効力亦属可嘉康熙三十一年曾经祭奠者照前举行颕亲王萨哈璘克勤郡王岳託等墓各遣大臣致祭谕福善等太祖太宗开国定鼎尔祖辅佐勲劳尔等未必详悉朕比年来观閲实録知尔等之祖于开创时功绩𢡟着深属可嘉朕既亲来谒陵必当临尔祖墓奠酒尔等毋庸再奏谕大学士等黑龙江地方连嵗歉收着将乌拉收贮米粮运至墨尔根齐齐哈尔地方预备若彼处有引水种田之处着能耕种之人前去教导交该部议行谕大学士等俄罗斯地方遥逺僻处西北海隅然甚诚敬噶尔丹窘迫求救彼曾拒而不答曩者遣人分画边界即献尼布楚地以东为界尼布楚等处原系布拉特乌梁海诸部落之地彼皆林居以捕貂为业人称为树中人后俄罗斯强盛遂并吞之已五六十年矣逺服声教划疆献地出自忠诚即此允当轸念也谕吉林将军扬福此事不准行朕屡以太仆寺之厰马并茶马赏给京师兵丁及各处驻防兵丁所以兵丁无赔马之苦歴观宋明之时尝议马政皆无善䇿牧马无如口外者朕口外厰马今孳生已十万牛有六万羊至二十一万若将如许马与牛羊驱至近畿牧养即日费万金亦不足也因择塞外水草肥美处牧放是以亳不费饷而马畜自然孳息前巡行塞外见马畜弥满山谷歴行八日犹络绎不絶也谕大学士等天上度数俱与地之寛大脗合以周时之尺算之天上一度即有地下二百五十里以今时之尺算之天上一度即有地下二百里自古以来绘舆图者俱不照依天上之度数以推算地里之逺近故差悞者多朕前特遣能算善画之人将东北一带山川地里俱照天上度数推算详加绘图视之混同江自长白山后流出由船厰打牲乌拉向东北流会于黑龙江入海此皆系中国地方鸭緑江自长白山东南流出向西南而往由鳯凰城朝鲜国义州两间流入于海鸭緑江之西北系中国地方江之东南系朝鲜地方以江为界图们江西长白山东边流出向东南流入于海图们江西南系朝鲜地方江之东北系中国地方亦以江为界此处俱已明白但鸭緑江图们江二江之间地方知之不明即遣部员二人往鳯凰城㑹审朝鲜人李万枝事又派出打牲乌拉总管穆克登同往伊等请训㫖时朕曾宻谕云尔等此去并可查看地方同朝鲜官沿江而上如中国地方可行即同朝鲜官在中国所属地方行或中国所属地方有阻隔不通处尔等俱在朝鲜所属地方行乘此便至极尽处详加閲视务将边界查明来奏想伊等已由彼起程前往矣此畨地方情形庶得明白谕大学士等前差打牲乌拉总管穆克登等查看鳯凰城至长白山边界伊等业将所查地方绘图呈览因路逺水大故未能至所指之地着于来春氷解之时自义州乘小舟溯流而上至不可行之处令其由陆路向图们江查去但道路遥逺万一中途有阻今朝鲜人供应将此情由令该部晓谕来朝正之朝鲜国官员书文给与带付伊王谕奉天府尹郝林盛京旗民杂处命案甚多尔必亲歴所属地方诚心教导母谓此非久任之地将事诿与将军各部国家设一官即有一官之职为官者当立志尽职兴起教化有一畨整顿方无忝厥职也钦定盛京通志卷四钦定盛京通志卷五钦定四库全书钦定盛京通志卷五圣制圣祖仁皇帝御制诗文碑颂祭文记诗钦定四库全书钦定盛京通志卷五圣制圣祖仁皇帝御制诗文碑颂福陵神功圣徳碑文惟天眷祐下民绥靖方域笃生我皇曾祖太祖髙皇帝肇兴东土奋师一旅式辟皇图大武布昭深仁洋溢用造我国家万亿年丕丕基骏徳鸿功于烁显懿驾轶亘古予小子纂承洪绪既奉册寳崇上尊谥载缉徽猷炳垂方䇿惟陵寝宜有功徳之碑敬述大畧永勒贞珉叙曰太祖承天广运圣徳神功肇纪立极仁孝睿武𢎞文定业髙皇帝姓爱新觉罗氏讳先世发祥长白山之阳祯符神贶歴着休徴至皇始祖肇祖原皇帝式廓旧业寝炽寝昌又五传至显祖宣皇帝世济其勤流长积厚景运懋集神器攸归诞启我太祖髙皇帝显祖之长子也宣皇后娠十有三月乃生龙颜鳯目丰頥大耳天表玉立举止非常少不饮酒嬉戏称为聪明贝勒及长骑射絶伦雄畧葢世用兵无敌而又至诚御物大度容人先是有望气者言满洲将生圣人统一诸国至是满洲长白山及东海唿伦诸部落争相雄长癸未春蘓克素䕶河部图伦城有尼堪外兰者阴搆明军首逞大难于我时太祖二十有五泣血誓师枕干问罪以遗甲十三副攻尼堪外兰克图伦城复攻之于嘉班诛诺宻纳鼐喀达取萨尔浒城时异已猜忌包藏祸心伺间窃发天威所摄罔弗兽惊鸟散遂俘兆嘉城长理岱取玛尔敦平定栋鄂哲陈浑河等部丙戍秋擒斩尼堪外兰于鄂勒欢城戎首服辜先声震叠环璄诸国相继削平既而叶赫哈达乌拉辉发科尔沁国钖伯卦勒察珠舍哩讷殷路九姓之国合兵三万人分道来侵侦者夜告太祖皇帝安寝达旦蓐食济师殱其渠首余部皆溃斩级四千获马三千疋铠甲千副羣方詟服乃增筑城墉修饬法制创制国书开金银鑛铁冶所产蠙珠织皮通厥贸易财用殷阜肇立军制师律精严国势日盛丙午冬䝉古五部落尊太祖为神武皇帝嵗时朝贡络绎相望而哈达辉发乌拉数渝盟先后征讨悉定其地每当军行輙见五色云亘天祥光四塞立奏鉅功逺迩翕然益四旗为八设固山梅勒甲喇牛彔额真逓相统辖命佐领下各出牛种屯田积谷贮仓置理政聼讼大臣缓刑慎狱野无剽窃路鲜拾遗国中大治帝业已成贝勒大臣集议劝进丙辰之春正月恭上尊号曰覆育列国英明皇帝建元天命时年五十有八越二年定䇿征明明政乆弛弃絶和好援我仇讐荡摇我边陲于是誓告有衆类帝禡旗而行遂入抚顺降台堡五十所继下清河明大举称兵㑹于沈阳号四十七万张左右翼左翼以杜松王宣赵孟麟张铨由浑河出抚顺闗马林麻岩潘宗颜由开河合叶赫兵出三坌口右翼以李如栢贺世贤阎鸣泰由清河出鸦鹘闗刘綎康应干合朝鲜兵出寛甸口向栋鄂四路来侵太祖皇帝分精骑奋击大破其衆五日而悉殱之城界藩取开原破铁岭灭叶赫五年克辽阳沈阳定议建都始筑东京寻取广宁㧞抚顺十年迁都沈阳由是东渐海西迄辽南及朝鲜北暨嫩江乌龙江以至使犬诺垒诸路罔不臣服太祖皇帝神武天钖决几制胜变化若神每战輙单骑深入裹创斩馘神色不动善驾驭材雄推心置腹抚纳降附弃捐忿隙恒予擢用法所当坐虽亲暱罔所私攻㧞城邑严禁军士安辑居民是以羣䇿竞奋率土思归御极以后拓地开疆日不暇给而躬勤于聼览留神于载籍修徳纳諌亲贤逺奸建二木于门俾下情欲达者书之以进尚寛大崇节俭睦宗亲厚风俗重农桑赈穷乏垂示典训荡平正直允为万世法程猗欤盛哉天命十一年八月庚戍崩圣夀六十有八在位十有一年天聪三年二月己亥葬福陵天柱山崇徳元年四月上尊谥承天广运圣徳神功肇纪立极仁孝武皇帝庙号太祖康熙元年四月加上今谥呜唿有明徳裒海宇板荡之时生民颠隮之㑹我太祖皇帝应运蹶生手提天戈披榛辟莱栉风沐雨扫邉陬如破竹定辽左若建瓴戡乱求宁非富天下功极于配天道隆于昌后歴稽曩代创业垂统之君未有迈此缔造忧勤经纶宏逺者也瞻赫濯之如新抚承平之永頼謌思光烈曷罄名言谨拜手稽首而作颂曰天造大邦勃兴东极长白山髙苞符开辟鸟生商履武诞稷奕叶炳灵肇基王迹太祖龙飞旋干转坤齐徽炎昊比烈羲轩时惟草昧陟巘降原一成奋起雷动云屯蠢尔仇方敢作牙蘖赫斯一怒恭行天罚寝甲枕鞍神勇迅发巨憝授首戎心式遏竒谋倜傥逺畧深沉内搆者挫外讧者擒单师十百摧破强隣九邦溃糜四路扫尘擕贰则诛归诚则抚义问宣昭仁恩施普大畏小怀实扬我武来庭来王日辟疆土疆土既辟厯数在躬膺图受箓响应景从三才协轨百灵潜通指挥盪涤振落发䝉觇敌乌集济师氷泮夹日贯月卿云糺缦不义是征功成惟断秉銊称干帝心厌乱环山负海风靡云披朱旗疾卷汗马争驰后我思恫歌舞迎师纪元颁朔建䇿开基爰立军营森罗鹅鹳步伐止齐井牧相扞爰建国都屹峙屏翰扼吭拊背皇居攸焕爰命分职朂哉臣邻爰慎折狱恤哉祥刑爰达民隠鼗铎重陈爰置国书科斗是新訏谟孔彰风规浑噩禹誓汤征千秋继作声灵覃敷东西南朔大统乃膺新命迺廓既诒既翼如镐如丰九围是式万国来同卜年卜世惟太祖功巍巍荡荡昭恪苍穹右享郊坛敷时思绎炳耀图书辉煌球璧景瞻福陵神邱是若百川萦朝羣山拱掖葱茏王气松楸郁苍玉衣永镇弓剑长藏亿载顾慕春露秋霜树兹穹碑钖嘏无疆福陵颂惟上帝鉴观下民诞畀神圣俾立君极以开辟草昧垂统亿祀非甚盛徳曷克应天顺人而缔造鸿业焉我太祖髙皇帝聪明睿知本为性生英武勇畧逈不世出故能躬着戎衣手提尺剑而疆宇日拓丕受景命显庸东国腾威区夏虽太王之居岐剪商文王之江汉归化未足方斯赫濯也予小子仰荷列圣丕基统御万国昄章式廓隆古图籍所莫觏矣然上迹圣祖当日一成一旅栉风沐雨斩刈荆棘张彼挞伐顺者绥之逆者殄之统壹羣部建元正位国始立焉既乃鞠旅徂征遐迩詟服悉臣悉氓遂定鼎辽土而王业愈光显矣于戏盛哉惟天生圣惟圣奉天我太祖创业之艰如彼而垂统之逺如此岂非天实授之而克荷厥休者哉予小子景仰谟烈奚敢忘绍述焉爰作颂曰于昭太祖诞膺景命允文允武体协仁圣天罚恭行赫然割正启疆东海聿怀兆姓战罔弗克威畧如神徳罔弗冒桀骜咸臣受箓践阼帝厯鼎新建官立制王路丕遵爰誓六师濯征明国以少撃衆羣丑胥殛长驱铁岭堕彼扼塞茫茫辽藩𨽻我版域㑹极归极乃建皇都大统肇迹炳垂帝谟在昔汤文蹶起一隅先圣后圣同轨合符皇哉龙兴山川孔固寝园崔嵬风云盘互玉衣铁甲百神卫䕶仰颂先猷万年钖祚昭陵神功圣徳碑文天以神器畀我国家洪惟皇祖太宗文皇帝智勇神圣光昭太祖髙皇帝丕绪帝纮皇纲是廓是恢榦不庭方搆造鸿业垂裕皇考世祖章皇帝大一统之基贻亿万䙫无疆之休维予小子缵承圣绪念陵寝宜有功徳之碑敬勒贞珉昭示无极叙曰太宗应天兴国𢎞徳彰武寛温仁圣睿孝隆道显功文皇帝讳太祖承天广运圣徳神功肇纪立极仁孝睿武𢎞文定业高皇帝第四子也母孝慈昭宪敬顺庆显成天辅圣高皇后生而神灵徇齐明敏龙行虎步颜如渥丹严寒不栗举止非常太祖皇帝特钟爱焉既长英武豁达孝弟恭敬慈爱和顺秉心寛宏好观书史一有闻见终身不忘沉机果断羣望攸属天命十一年八月太祖皇帝升遐诸贝勒大臣咸推我皇祖才徳冠世宜缵承帝业以九月朔嗣登大位建元天聪时年三十五践阼之后爱养人民抚绥中外崇俭务本修政任贤仁声义问无逺弗届除慝讨贰用整六师迺击䝉古执一十四贝勒奏凯八纛下迺征朝鲜克义州进㧞汉山城入安州抵平壤朝鲜王李倧遁江华岛遗其弟觉来行成遂尽反所收地与盟而还迺征察哈尔翦多罗特部落编俘获为氓廼伐明自遵化临北京畧良乡斩其将满桂孙祖夀擒其将黒云龙麻登云还㧞永平廼㧞大凌河降其将士于是孔有徳耿仲明等航海来归廼征黒龙江瓦尔哈下之察哈尔举国来附获歴代帝王传国之寳天聪九年冬羣臣劝进尊号皇祖辞让冄三明年四月表上尊号曰寛温仁圣皇帝建国号大清改元崇徳告于皇天后土追王列祖上太祖髙皇帝髙皇后尊谥羣臣咸上表贺乃钖宴肆赦是年朝鲜毁盟讨之㧞其都载飞舸于车凌江华岛李倧自縳请为臣释之还并归其俘获朝鲜感服勒石南汉以铭勲徳遂帅水师渡海克皮岛既而大出师遣将毁闗入分左右翼由涿州畧地至山西界复自宁清渡河破济南克城四十有九降者八与明兵五十七战皆㨗六年围锦州入其郛洪承畴以兵来援皇祖陈师于松山杏山之间明兵号十三万望见皇祖张黄葢往来指挥皆惧谋夜遁我师分道争撃连大破之擒承畴降祖大夀锦州松山杏山塔山悉下又命将入闗破兖州东抵宁海克城八十有八降者六阵败明兵者三十九于是天戈所措罔不率俾黄河之源青海之濵使犬役鹿之国来宾恐后野驼奇兽黒狐紫貂重译来献声教之逺功烈之盛古未有也呜唿惟我皇祖克配天心诞膺景命聪明睿知神武不杀怀柔以徳燮伐以威大勲用集大猷是程无有内外乃罔不即叙亲九族正百官修明典章诞敷政教隆郊丘庙祀之仪定颁厯朝㑹之礼辨卤簿旗章服御之制声名文物炳然宏备释奠孔子以四子配立文舘译书史于翔鳯阁俾儒臣记注得失开科目取士谕臣下尽言无隠论功封兄弟子姪为诸王贝勒外藩䝉古亦论功封爵有差优礼降臣寄以心膂赏罚详明断狱平允纲举目张仁至义尽至于审制度定律令斥邪术禁丧祭踰礼者务农桑广渔猎以丰民食皆可为万世法凡勤劳国事者赐予必优渥召近臣入宫日至冄三讲论政事以宾礼遇之诸国新附之人入见必询其姓名世系慰劳如旧识天语蔼然以故虽至难驯者无不悦服如萨哈尔察卦勒察瓦尔喀瑚尔哈诸国素不及礼亦贡献称臣其贝勒大臣至俱恩遇之如子弟故其部落降者相继尝念中原生民涂炭欲与民和好惟务修徳不乐观兵屡贻书明邉帅曰朕意在讲和不忍无辜赤子惨罹锋镝明之君臣置若罔闻致烦天讨每出师必谕诸将授以兵律尝曰明之土地人民天以与我是民即我民也故师行虽严寒不入屯堡士卒死伤弔问不遗每战胜攻取符瑞骈集必曰上天眷佑惕然祇惧克敌告于庙葢敬天尊祖勤民若是其至丰功厚泽与天地等有国史所不能尽书者矣以崇徳八年八月庚午崩圣夀五十有二在位十有七年九月壬子𦵏昭陵隆业山呜唿八音遏宻万国感痛实惟至徳深仁为生民主以宏我国家之大寳命忾僾见闻陟降庭止谨述盛概拜手稽首而系之以颂曰于赫皇祖缵太祖之绪诞敷乃文孔奋厥武整我师干拓我疆土东奠朝鲜西詟䝉古贰则获之服则释之降则怜之贤则臣之有言逊志则必遏之有言逆耳则必纳之治分六曹职统三院笔簪史臣书译文馆与神为谋以古为鑑制礼明刑仪章是宪一人有庆肇域四方四方来王自天降祥和鸾锵锵旗旐央央聿昭茂祉焞燿章光干符效珍坤仪开奥既协灵图诞升显号济济师师羣工舞蹈厯数攸归讴歌前导乃禋乃祀于庙于郊乃燕乃射于野于朝乃赦乃宥于犴于牢乃渔乃猎于狩于苖乃命紫宫清宁正中麟趾在右闗雎在东崇政笃恭翔鳯飞龙文徳武功以绥万邦松山之阴杏山之下战士连营崇墉百堵取彼元戎系之以组肃将天威救民水火屹屹榆闗王旅所征而幽而并而冀而青而兖而徐克其百城渉河踰济及于东溟时乗以干帝出乎震罔有遐迩民莫不信或献其琛或输其賮河源海壖协灵效顺有典有则贻万子孙言为邱坟绩嫓农轩佑我皇考大启幅员允皇祖之徳皇祖之勲瞻仰昭陵在盛京之北云霞所栖松栢所植有穹者碑昭宣世徳茀禄来崇时万时亿昭陵颂国家垂厯服无疆之休类必有神圣开天肇兴王业又必有神圣继体式廓鸿基故能经纶宇宙积功累仁保世滋大我太宗文皇帝挺濬哲之资藴钦明之徳绍膺寳位缵前谟而光显之外奋威武内修文教百度具举臣民胥悦于是南征则堕巖闗绕明都耀兵燕赵鞫旅齐鲁投鞭渤海饮马黄河六师安行莫我敢遏东征则诛贰绥服朝鲜纳欵列为屏藩西征则三十五部厥角归命贡賮奉朔葢其允塞之猷桓拨之畧赫濯于覆载间矣乃若惇九族惠元元郊圻以饬爵秩以班赏善宥过优礼勲旧求贤之思若渴崇儒之化丕隆虽古帝徳广运曷以加焉当是时义问炳燿仁风翔洽一统之规已裕矣犹画境息民俟天休命于戏皇哉盛哉昔殷祥长发而汤受之周室本支百世而文启之我皇祖讵有逊美予小子嗣承丕绪抚安海㝢以𢎞亿万䙫之业绍述祖徳敬扬先烈乃作颂曰猗欤皇祖克配彼天光被四表仁汜八埏既受共球神人攸主至治洋洋𢎞谟訏訏桓哉七萃挞彼南疆匪疚匪棘兆人是匡徂征朝鲜爰渡鸭緑声其携贰绥其臣属西荒千帐慕义同归钟鼓始振稽颡莫违至化覃敷函夏率育天钖大寳景命有仆曰崇儒雅曰叙彛伦五章五用式廸俊民法度孔昭典常聿正嫓美唐虞惟后克圣建中钖极贻我后昆皇皇大烈亿祀弥尊肃望山陵光华燀赫永言垂裕敬承靡斁北镇庙碑文医巫闾屹峙东北为幽州巨镇昔虞帝封十有二山此其一也穹崇磅礴灵瑞所钟实䕶王气以壮鸿图与岳凟诸神并垂祀典朕省方问俗尝过其境望其佳气郁郁葱葱上揷霄汉下瞰蓬瀛悬瀑飞流乔松盘蔚知其所以保障而凝休者葢有素矣向钖匾额式展褒崇而庙貌未隆无以昭显特勑修造遣専官以恪乃事凡所需给皆颁自内府始于康熈四十五年七月讫于本年十一月不四月而告厥成功焉规制宏备轮奂维新绀宇琳宫照耀山谷于时臣民瞻仰罔不欣悦而府尹臣奏请谓宜光文翰勒诸贞珉朕御极以来勤恤民隐祗奉天庥敬共神明罔敢稍斁维此镇之奕奕为神京之翊辅嘉符凝集灵爽式慿神其永赞雍熈益𢎞福祐钖蕃昌于庻类固丕祚于万年用慰朕精䖍之至意爰树穹碑书重修嵗月以示来兹忠直公伊尔登碑稽古建业驱䇿羣力不吝爵赏以待有功故生勤宠钖殁与表扬干城心腹有传不朽所以励忠葢甚备也尔二等伯内大臣加一级伊尔登赋姿义勇制行忠直蚤涖戎行才猷素着其征北京围锦州等处或越衆先入或设伏出竒以少胜衆屡败敌兵克副任使优奖肤功歴事累朝公忠允𢡟于其没也朕深悼焉特赐谥曰忠直勒诸贞珉光及泉壤国典臣谊庶其昭垂无斁哉多罗勇壮贝勒穆尔哈齐碑自古帝王承天抚世笃念宗亲故生则赐以荣封殁则彰以令徳典至渥也尔青巴图鲁穆尔哈齐系宣皇帝之子秉性安详居心恺悌已进封为多罗勇壮贝勒奄逝既久丰碑未树朕念切本支复隆表着之恩爰稽成宪勒之贞珉用传不朽庶昭朕敦族之心永为藩屏之懿典云尔刚毅辅国公达尔察碑自古帝王创业垂统以贻万世凡属宗支皆膺显号以重懿亲也尔达尔察系谥勇壮青巴图鲁穆尔哈齐之子性行纯良才猷敏练已封为刚毅辅国公奄逝既久丰碑未树朕笃念宗亲爰稽成宪勒之贞珉用垂不朽庻昭朕敦睦之懐云尔颕亲王萨哈璘碑自古帝王创业垂统必懋建本支以作藩屏故生隆显爵殁钖丰碑亲亲贤贤典甚重也尔萨哈璘贝勒负姿忠亮中外所推肤功屡建甲胄躬擐努力行间职司邦礼尽心典则益着寅清洵百代所当瞻仰者也拟封多罗郡王忽然长逝太宗文皇帝睠尔勲劳追封为和硕颕亲王以示隆眷于康熈二年特赐䘏典敕建丰碑朕今追念尔前勲加谥曰毅重勒贞珉用传不朽以示敦睦懿亲之意云尔开国佐运勲臣武勲王扬古利直义公费英东𢎞毅公额亦都碑朕惟国家创建丕基开无疆之景运既笃生神圣英武之君以剪除乱逆启辟疆宇勘定诸邦一统之盛肇于东土其时则有一徳一心之佐殚忠戮力经营四方以翊鸿猷而成大业盖天实挺生异才钟山岳之灵挟风霆之气真诚不贰勇毅无伦名髙百战之勲位超五等之爵垂声竹帛配食庙庭以与国家共承休祉子孙世衍其泽是岂偶然者哉当我列祖之隆兴也一时人材蔚起勐士如云战将如雨以艺勇称以功名显者不可胜数而功冠诸臣为一代元勲则有开国佐运忠勇王扬古利直义公费英东𢎞毅公额亦都尤为杰出焉朕尝恭览列祖实録考三臣行事折冲行间则战以胜攻必克平居则矢忠直赞谋画丰功伟绩至今焜燿简编未尝不𬗟想英风兴懐往蹟昔人创造艰难枕戈擐甲栉风沭雨之劳恒流连徃复不能去于懐也嵗在戊寅朕巡行旧京展祀陵寝追维祖宗功徳隆盛并及当时佐命之臣邱陇所在皆遣官致祭而于三臣之墓特亲至奠醊以示优崇仍复専官祭享葢功在社稷以死勤王古人原有明禋之典朕笃勲庸用申异数併为文勒诸贞石以昭示于无穷焉祭文祭辽太祖文自古帝王受天显命继道统而新治统圣贤代起先后一揆成功盛徳炳如日星朕诞膺眷祐临制万方扫灭兇残廓清区宇告功古后殷礼肇称敬遣専官代将牲帛爰修禋祀之诚用展景行之志仰企明灵尚其鉴享祭长白山文维神天作钟祥地灵启运肇基王迹诞钖鸿休朕勤恤民依永期殷阜迩年以来郡县水旱间告年谷歉登蚤夜孜孜深切轸念用是専官秩祀为民祈福冀雨旸之时若庻稼穑之屡丰惟神鉴焉祭告北镇医巫闾山文维神功障辽阳势连渤海灵威丕赫作镇北方朕祗承休命统驭寰区夙夜勤劳殚思上理歴兹四十余载今者适届五旬海宇昇平民生乐业见舆情之爱戴沛下土之恩膏特遣専官䖍申秩祀尚慿灵贶益钖蕃禧佑我国家共登仁夀神其鉴焉记御制创兴盛京海运记传曰补乏荐饥道也朕孜孜图治冀臻上理一夫不获若纳诸隍是以平时谨财用广委积一遇凶荒则蠲租已责之外开廪发赈设糜平粜靡政弗举惟是东北地势旷莽陆輓维艰辽左暨朔漠诸郡尤属险逺计惟航海转粟事半功倍规画于中者非一日矣癸酉冬盛京谷不登民艰于食乃发山东滨海郡县常平仓米二万石由登州运至三坌河海运之役自兹始明年二月亲幸天津访海道自大沽口达三坌较便三月命部员董厥事截留山东漕米二万石用商船三十连樯出津门海若効顺三昼夜即抵三坌因建仓辽阳开化城诸处储峙之又分舟运至盛京米价顿减饥困以苏朕念盛京根本重地积贮多则民食永足乃于丙子春复截留山东漕米五万石运至三坌河如故其秋谕截留次年漕米六万石遣部臣偕督抚造新船二十加运二万石既又谕増造船十来嵗可运至十二万石犹虑运船少也明年春谕福建将军督抚劝导商船泛海贸易至则给以运直所赍货物止徴正税一时商贾靡不踊跃趋事海舶大集于是截留河南山东漕米共二十万石用天津浙闽船前后转运以达盛京共数十万有竒适乌拉告饥遂以所运粟分输伊屯河士卒数万咸頼生全而是时大兵方进剿逆冦噶尔丹需粮孔亟用以颁给军需不匮其年冬盛京陵寝各属兵民及科尔沁诸属国穷户人等咸以疾苦闻复发盛京存贮米赈之其所济之逺如此因命来嵗仍自大沽故道用天津船运山东河南漕米六万石以备军民之需而商船至是亦弗用矣是役也輓数十万之粟经数千里之遥㠶樯一集仓庾俱满无踰闗度岭之劳絶车载牛牵之苦波委水输禾囷自转赈陪京而人民胥乐给军需而庚癸不唿内以抚绥藩部外以摧灭强冦皆由肇举海运一法断自朕衷屡试而效故自侯甸以至要荒均受其赐夫举一事而有济于一方者古人尚不敢忘况若兹之费省利大功神惠博使不载其始末垂示简册将良法美意久而渐失后何所考用是援笔而纪其实云诗圣祖仁皇帝东巡古今体诗东巡二首八年征剿喜见承平𬗟想祖宗功徳礼宜躬谒陵庙以告成功爰于二年十五日命驾东巡是日天气晴和微风动斾从者溢路观者夹途顾瞻逺迩莫不欢跃赋诗二首昆池不习战寰宇已销兵鸿业承匪易肤功久乃成威灵昭祖徳展谒慰羣情迢递闗山路宁辞千里行其二顺动因时豫东风引翠旗鸣鸾万骑出执事百僚随日暖草初茁烟轻栁未丝春风无限好应有上陵诗山海闗连山据海地固金汤明时倚为险要设重镇以守之我朝定鼎燕京垂四十年闗门不闭既非设险还惭恃徳偶赋数言聊以纪事重闗称第一扼险倚雄邉地势长城接天空沧海连戍歌终嵗苦揷羽不时传作镇隆三辅征输困百年笳寒龙塞月甲冷雉楼烟厯数归王极纲维秉化权漫劳严鎻钥空自结山川在徳诚非易临风更慨然䝉恬所筑长城万里经营到海涯纷纷调发逐浮夸当时用尽生民力天下何曽属尔家姜女祠朝朝海上望夫还留得荒祠半仞山多少征人埋白骨独将大节説红颜晓过宁逺孤城临巨野旧烈忆西征破垒荆榛满村鸡向晓鸣行殿夜览奏章飞递传来奏牍多旌门莫问夜如何银灯毳幙春寒重恐是隂阳尚失和吕翁山是圣祖太宗文皇帝擒洪承畴处旌旗直卷阵云沉濠堑遗踪尚可寻十万健儿皆解甲一时大帅此成擒民情効顺当年事王业艰难圣祖心遂使闗西如破竹至今战气昼隂森松山鸣笳伐鼓速兵机百胜谋成夜合围月黒风髙神鬼泣金戈白马识天威杏山晚眺野日荒荒蔓草平孤村鸡犬寂无声山中猎罢残阳晩时见髙原夜烧明憇小凌河河水流不息昼夜去涓涓昔为争战地今是豫游年驻马孤岑外移舟古岸前残阳下新栁约畧见春妍锦州道上野径临官驿炊烟出杳㝠地连榆塞紫山列锦屏青城郭知何处旌旄只暂停版图归大业堠火罢林垧驻跸大凌河归骑云屯向晚过昇平笳吹动铙謌光摇幕火繁星灿影暗旗风野雾多兵气已消沙右所军声犹壮大凌河丰京老将还能説曾记前途自倒戈途次逢寒食何处来春风淡荡开晴旭不见杏花红才逢桞梢緑十三山迤逦峯连大道间凭空青削十三山敌楼人散堠台废终日茸茸草色闲过广宁望医巫闾山名山揷霄汉朶朶青芙蓉连亘数十里隠见千百重迢遥不可及黛色堆竒峯窈窕复岝㟧郁郁多苍松中有桃花洞杳霭常云封万古镇幽州秩祀同岱宗盼望生引领瞻顾停六龙何时一登览盪涤疏心胸渡句骊河野岸春芜发青葱一色齐皇舆连近逺地轴别东西日送霓旌影风催骏马蹄山河绵帯砺回首重低迷过永安桥口占夹路飞尘宿雨消十年曾此驻龙镳春风城阙知非逺几处轻寒变桞条盛京遣使请太皇太后皇太后起居夜书奏䟽毕偶成云山遥隔万安宫定省心悬午夜中孺慕经时书不尽微诚凭仗与东风三月初六日告祭福陵恭述十韵瑞霭钟灵阙晴烟绕閟宫万山皆拱北百水尽洄东夭矫盘峯秀纡回磴道通俯㸔环衆象遥睇极髙崇松栢丸丸直冈峦靣靣同恢𢎞思祖烈建树本神功战术无前畧谟谋启后衷挥蛇曾握剑定鼎有遗弓展礼威仪整申诚爼豆丰车书叨继统藐尔媿微躬初八日告祭昭陵恭述十二韵盛徳兼三代威名定四方文谟真显赫武烈实飞扬包并收羣国虚谦集衆长网罗来俊彦缔造辟洪荒卜世周垂厯开基汉启疆灵山佳气逈寝庙瑞云张旷逺临平陆幽深逼上苍汗尝趋石马歌欲奏芝房洱海销兵战炎陬絶叛狂功成昭黙佑告祀肃诚将微念通层构含情望两厢千官遵大典进退尽锵锵盛京旧宫双悬鳯阙隠金铺想见龙飞握瑞符殿列丹霄崇大政宫开紫极接神区君臣际㑹风云日版籍留存山海图堂构有懐追往事土阶俭朴示规模告祀礼成宴诸臣于旧宫阊阖门开玉座春金支徧揷绮筵新铿锵剑珮千官集曼衍鱼龙百戏陈功定舞干歌靖乱恩留过沛乐同民大风勐士何烦忆仗下班聨绛灌臣三月十一日雪中诣永陵告祭峯峦叠叠水层层王气氤氲䕶永陵蟠伏诸山成虎踞飞鶱衆壑佐龙腾云封草木桥园古雪拥松楸辇路升一自迁岐基盛业深思遗绪愧难承萨尔浒太祖高皇帝尝驻师于此以五百人破明四路兵数十万衆殱杜松于铁背山遂有辽东实帝业之所由基也城成龙跃耸重霄黄钺麾时早定辽铁背山前酣战罢横行万里迅飞颷春蒐讲武乘时令戈殳训甲兵云梢催后骑天罼引前旌华甸军容整新林羽卫行岐阳严示礼莫使废春耕栁条边望月雨过高天霁晚虹闗山迢递月明中春风寂寂吹杨栁摇曵寒光度逺空望祀长白山名山钟灵秀二水发真源翠霭笼天窟红云拥地根千秋佳兆启一代典仪尊翘首瞻晴昊岧嶤逼帝阍松花江放船歌松花江江水清夜来雨过春涛生浪水叠锦绣縠明綵帆昼鹢随风轻箫韶小奏中流鸣苍巖翠壁两岸横浮云耀日何晶晶乘流直下蛟龙惊连樯接舰屯江城貔貅健甲皆鋭精旌旄映水翻朱缨我来问俗非观兵松花江江水清浩浩瀚瀚冲波行云霞万里开澄泓江中雨望烟雨连江势最竒漫天雾黑影迷离掀翻波浪三千尺疑是蛟龙出没时轻叶赫废城㫁垒生新草空城尚野花翠华今日幸谷口动鸣笳铁岭雨余塞草自緑日出山花更红辙迹神州近逺骥鸣广陌西东杂咏古戍行来日落孤村坐对月明漠漠龙沙千里桓桓虎卫三更巡幸辽阳肃将轩驾向辽阳暖日晴薫百草芳照野山川皆动色掀天旌斾自生光林间苍藓侵人径城上新花缀女墻欲问襄平旧郛郭千年华表鹤飞翔驻跸辽阳夜深对月用唐太宗辽城望月诗原韵夜气澄炎景清光度海碣流云渐稀朗繁星粲如缀蟾殿魄初明氷轮影未缺懐古聴行漏素心良藴结旷然望九霄妖氛尽殄灭广祐寺禅宫多嵗月瑞塔积风烟翡翠苔碑暗珠玑寳相传驯檐来紫鸽涌地出青莲微雨轻埃洗兹晨兴独偏入千山晓入千山路烟光织翠萝﨑縁石磴宛转厯巖阿树杪朱旗出藤隂玊勒过物华看亦好景色爱清和祖樾寺青山横古寺羽斾陟层巅地僻茅堂小桥危石径穿夏条含嫩叶春色发余妍寂寞空林午时闻钟磬传龙泉寺狭径才容骑香台欲起龙悬崖千仞落㫁碣百年封泉细通幽壑庭深暗古松临髙一骋望积翠霭重重圣祖仁皇帝东巡古今体诗入乌拉境苍山岌业路绵延野烧荒原起夕烟几㸃寒鸦宿枯树半湾流水傍行㫋松花江网鱼最多颁赐从臣松花江水深千尺捩柁移舟网亲掷熘洄水急浪花翻一手提纲任所适湏臾收处激頽波两岸奔趋人络绎小鱼沉网大鱼跃紫鬛银鳞万千百更有巨尾压船头载以牛车轮欲折水寒氷结味益佳逺笑江南夸鲂鲫徧令颁赐扈从臣幕下传薪递烹炙天下才俊散四方网罗咸使登巖廊尔等触物思比託捕鱼勿谓情之常泛松花江源分长白波流迅支合乌江水势雄木落霜空天气肃旌旄过处映飞虹閲窝集古松林数十里䕃翳无际非亭午夜分不见日月松林黯黯数十里罕境偏为麋鹿游雨雪飘萧难到地啼乌野草自春秋驻跸乌拉之船厰忆壬戍春夏巡行此地每五日一奏请圣祖母太皇太后安今不可得矣书志慨慕曾问慈宁草奏笺夜张银烛大江邉重来往事俄追忆转眼光隂十七年乌拉山间古木灌莽泽潦徧野即黄龙府之地也今人未暇详考赋诗二首层冈翳荟乱高低骏马迎风不住嘶碛里草深行潦濶迟回应惜锦障泥其二路转山环杂古柯覆茅苫舍傍坡陀疆隅湮没辽金界虎穴鹰巢处处多行围所经辉发叶赫哈达诸地皆我祖宗之所开并遗迹存焉赋诗二首铁马金戈百战时戎衣辛苦首开基榻邉鼾睡声先定始布中原一着棋其二垣墉遗迹尚山坳畧地平城辟土茅盪涤尘沙真不易仰思遗烈驻云旓兴京霭霭兴王地风云莫可攀潆洄千曲水盘叠百重山瞻拜陵园肃凝思大业艰茏葱松栢茂瑞鸟满林间驻跸奉天府四海为家日鸣銮过旧京新丰安可并若水事堪并城市风犹古絃歌化渐行巍巍城阙在往嵗几经营渡辽河雪霁寒光已合氷雁行飞处晓天澄初冬欲尽归程疾回首烟光望二陵广宁道中漠漠寒云色戍楼终日闲饥乌号晓月路出十三山所过松山杏山大凌河皆圣祖用武之地有述松杏山头野草黄朔风凄𦂳下前冈云屯虎旅新行在地着龙兴古战塲壁垒㝷来余气色田畴耕处拾刀鎗恢𢎞圣绪存遗迹东海洋洋祖徳长赐宁古塔将军巴海镇守宁古塔等处将军巴海豊沛旧臣疆塲重寄宣威布徳招徕逺人朕甚嘉焉爰赐篇章以旌乃绩夙简威名将畧雄高牙坐镇海云东旌麾到处销兵气壁垒开时壮武功尽使版图归化日逺教邉徼被皇风酬勲世钖丹书重勉尔长思报国忠钦定盛京通志卷五钦定盛京通志卷六钦定四库全书钦定盛京通志卷六圣制世宗宪皇帝御制文勅谕钦定四库全书钦定盛京通志卷六圣制世宗宪皇帝御制文勅谕谕领侍卫内大臣等奉天地方乃我国家启祥之所甚属𦂳要朕前诣奉天闻地方人言论悉知兵丁差役烦多不能休息之处曾降谕㫖令将军唐保住将无用塘哨悉行撤退唐保住虽将无用塘哨撤退而将军副都统于定额亲随兵丁之外多带百余人省城官员又各带其子弟因而属员效尤各多带兵丁以致应差乏人兵丁仍多劳苦又于鎗手中以选择熟练之人为名每城调取二三十人田猎夫省城相隔遥逺往返人马俱疲再自山海闗以至广宁皇庄头三百有奇止交笔帖式领催等微末人员驻札中后所催徴钱粮办理事务以致交结匪类粜卖官粮渔利入己且自中前所至锦州义州广宁等处相隔二三百里词讼案内干连之庄头地方官调取抗不赴审即使到案亦抗不遵行以致案内遵行之人每多苦累再人命案件呈报地方官之后虽相距数百里亦必俟笔帖式领催检验炎暑日久难以凭信则百方检验惨不可言朕之所闻如此从前虽每年派卿员前往管辖庄头因不实心办理于地方并无禆益应遣大臣一员驻札于宁逺锦州大凌河等处地方令其料理一应公务管辖里长猎户遇有词讼事件会同地方官审结此所遣员官应令驻札何处着领侍卫内大臣等兵部总管公同详议具奏谕工部盛京陵寝所需物料典礼攸闗理应敬谨允禩等议称陵寝所用红土折银发往彼处採买可省脚价此特允禩存心隂险欲加朕以轻陵工而重财物之名也此议不可准行所用红土着仍在京採买好者运送应用如有不肖官员串通部员不将红土领运折银携往本处採买定行重治其罪谕盛京将军等迩来盛京诸事隳废风俗日流日下朕前祭陵时见盛京城内酒肆几及千家平素但以演戏饮酒为事稍有能干者俱于人参内谋利官员等亦不以公务为事衙门内行走者甚少其聚㑹往来不过彼此相请食酒肉嬉戏而已司官竟有终年不一至衙门者堂官亦置若罔闻坐台之人看守边口俱系闗东人伊等虽有押送罪人之差而当兵者全无当兵之实为官者亦无为官之道朕深知此等陋习虽降谕㫖数次竟不悛改因将将军大臣内不及者革退另简尔等补授尔等虽系新任但能留心细访即便知之应将盛京陋习极力整饬令其悛改复还满洲旧日俭朴风俗勤学骑射武艺若有恶乱之人即加重处以儆其余将军大臣其钦遵朕㫖与下属官员同心协力各自黾勉力改从前陋习再盛京地方乃本朝创业之地闗系甚重尔等将聚集恶乱之人不时稽查应逐去者作速逐出境外大臣等若仍相推诿不实心効力朕访闻治罪之时勿复怨悔谕吏部兵部刑部盛京人员习气浇薄营谋钻刺朋比侵盗甚是无耻屡加教诫终不悛改皆縁犯法参革究治之后仍在本地居住往往生事滋扰诱人为非无所不至此等败类若不即令迁移望风俗之归于淳厚终不可得嗣后盛京居住满洲䝉古汉军文武官员除因公诖误获罪者仍许本地方居住外其犯侵盗亏欠钱粮及姦贪讹诈之事降革者酌其所犯事由或令来京归旗或着于各省满洲驻防之处安揷如此则不肖之徒渐少而盛京浇薄之习可息尔三部嗣后凡遇盛京人员犯罪案件俱照此定拟仍将从前盛京旗员所犯侵盗钱粮姦贪讹诈等案内废员查明奏闻谕兵部盛京旅顺地方虽设有水师官兵而俱不能谙练水师事务若无教习之员恐其有名无实着福建水师提督蓝廷珍于千总内拣选数员于兵丁内拣选数名熟谙水师者令赴盛京交与该将军令其教习旅顺水师官兵其由福建起身之时着该督抚照资助送往浙江湖广弁兵之例给与盘费谕户部据奉天将军多索礼奏称今岁盛京秋成大稔禾稼𤓰菜等项俱获丰收米粮价贱朕思米谷者乃上天恩赐以养育万民者也若人人存心敬受天赐随时撙节常留有余崇俭去奢谨身节用则天心必垂黙佑雨旸时若俾受享盈宁之奉若暴殄天物轻弃五谷不思稼穑之可寳罔念农事之艰难则必上干天怒而水旱灾祲之事皆所不免此从来天道人事之断然不爽者奉天地方百谷顺成已八年于兹矣令岁收成又庆丰稔谷价之贱自昔罕闻朕心深为慰悦感戴上天赐佑之恩则本地官民人等宜敬谨爱惜以仰承天赐向来奉天居民有以米谷饲养豚豕之陋习此即暴殄天物之一端已令地方官劝谕禁止不可因米谷饶余复蹈前辙积贮乃王政之要图民生之切务奉天地气干燥不比南方潮湿之区正当乗此丰收之时以为储蓄之计着该地方官员通行晓谕劝导所属民人若有谷之家果能留心积贮至于谷多价贱难于出粜者着大臣官员等即行奏闻朕当发官价籴买或从海道运至京师俾积谷之实获利益必不使有谷贱伤农之叹也谕内阁奉天地亩向来多有隠匿每有三四亩报一亩者是以槩以上则徴科民力输将甚为寛裕后因有隠匿积弊民间互相争竞纷纷讦讼官民不便前岁朕遣大臣官员清丈渐次釐正田亩皆得实数今若按亩俱照旧则徴粮恐小民输将无力着盛京户部侍郎会同奉天府府尹确查田亩之肥瘠分别上中下三则起科酌定成额永着为令谕内阁向来朕闻福陵前面水法稍更故道祗以未得精通地理之人未敢轻议上年福建总督高其倬陛见来京伊素精堪舆之学特命率同主事管志宁等前往奉天敬谨相度据奏陵前水法因夏日溢口而流太近左畔山脚弓抱之势微觉外张应即行修理石工俾循故道则水抱沙圆益増吉庆等语朕览高其倬等奏折及所绘图様甚为明晣惟是祖陵工程闗系重大着将奏折图様发与满汉文武大臣等公同閲看将应否修理之处敬谨定议具奏谕内阁据稽察宁古塔地方监察御史鄂昌奏称原任奉天府永吉州知州杜薰因失察造印纸牌革职永吉州士民等纷纷具呈保留舆情廹切恳请代奏等语向来绅衿士庶保留本地官员者大半出于贿嘱要结之私情而非爱戴攀辕之公道若允从其请则相率效尤弊端种种必为吏治民风之累是以屡颁谕㫖槩行禁止今览御史鄂昌所奏朕思永吉州乃极边之地人情质朴非内地可比况边逺新设之缺况味萧然官斯土者无可系恋而民情若此则保留自出公心应当加恩于格外即该牧失察纸牌亦非不可寛宥之条着将杜薰仍留永吉州之任若居官果优俟三年之后着该府尹题请开复谕内阁据奉天府府尹杨超曽奏称臣查奉天各属从前一切公务类皆取给于里下总计一岁之科派多于正额之钱粮如遇奏销丁地驿站大造编审人丁大计考察官吏等项自臣衙门家人书吏以至治中知府州县衙门均有陋规银两名为造册使费岁考科试生童自府丞治中知府州县衙门俱有陋规银两名为考费至大小官员到任则摊派修理衙署舖设器用银两查㸃保甲换给门牌印捕等官则摊派纸张饭食银两以上诸项各州县每项约摊派银数十两至百余两不等上司衙门既取给于州县州县复取给于百姓更有衙蠧里书从中指一派十侵收包揽弊窦多端臣访闻之后即严饬各属勒碑永禁并令嗣后如有上司衙门官吏索取前项陋规务使彻底澄清不许丝毫派累等语从来地方科派陋规甚为扰累该府尹杨超曽通行查禁办理甚是但恐相沿已久官吏人等尚有阳奉隂违者又恐日久法弛将来接任之员或有仍袭从前之陋习者用是将杨超曽所奏宣示于外令奉天官吏人等永逺遵行以除积弊以恵闾阎谕内阁福陵红门前大路与寳城甚近车马俱由山根左畔行走有闗风水着行文奉天将军府尹嗣后于浑河东南西南无闗风水之处设立船只以渡行人红门前大路及山根左畔严行禁止行走再浑河以北凡系风水之地所有草木不许擅动至迁移房屋禁止耕种地亩着赏给房价补还地亩谕内阁从前应行发遣黑龙江等处罪犯曾改发札克拜达哩克等处令其开垦耕种后因伊等在彼甚不得力是以停其改发仍令照前发遣黑龙江三姓等地方上年贼人窥伺札克拜达哩克时彼地所有罪人跟随官兵守䕶城垣竭力捍御甚属可悯朕以加恩除其罪名令充緑旗兵丁入伍効力续据顺承亲王等奏称伊等深知感戴朕恩共思黾勉可见有罪之人予以自新之路可以望其改恶从善若发往黑龙江三姓诸处不过终身为人奴仆而已朕意嗣后将发往黑龙江等处人犯改发于北路军营附近可耕之地令其开垦効力在伊身可以努力自新而于屯种亦属有益其如何遣发安置之处尔等详议具奏谕内阁三姓八姓浑春地方兵丁每年只支给饷银十二两着照宁古塔吉林乌拉等处兵丁之例给与二十四两全分饷银谕内阁朕闻奉天地方凡事闗旗民者俱送盛京刑部会审虽司员㑹同有司承审实皆司员主稿乃奉天司员积成陋习惟事威严一切人犯到案先将鎻鍊盘于地上令其膝跪谓之跪鎻继以荆条互击其背任意敲打谓之背花鞭又案无定限如上年八月间辽阳州民郭金美殴死旗人裴玉亨一案白昼殴伤更余陨命当日旗员及知州会验任聴尸亲串同仵作混报多伤且伤痕寛长逾格承审司员不即禀驳亦不揆情度理惟执定伤痕刑夹供认草率定拟本年闰四月内葛森到任始驳令另行验审相距已十余月尚未定案又笔帖式皆本处生长之人所司者不过繙译之事乃当审讯之时辄亦列坐诘问此皆朕访闻甚确者国家定例讯鞫人犯必须审问情实其应用刑讯者自有一定规条今奉天司员承审人犯一经到案不察虗实便以刑罚相加且于定例之外创为跪鎻等项此从来所未闻者似此严刑重罚其中岂无寃滥至于笔帖式微员职司繙译并无审刑之责乃公然列坐审诘命案有乖体制以上二事着严行禁止傥再蹈从前陋习经朕察出定将该堂官及司员等一併严加议处至办理事件自有限期而人命等案闗系尤重若无定限则拖累牵连之弊不可胜数嗣后应如何定以限期俾得永逺遵行之处着盛京刑部侍郎会同该将军悉心定议具奏钦定盛京通志卷六钦定盛京通志卷七钦定四库全书钦定盛京通志卷七圣制世宗宪皇帝御制诗文碑文祭文诗钦定四库全书钦定盛京通志卷七圣制世宗宪皇帝御制诗文碑文重修北镇庙碑文国家敬共明神䖍修秩望岳镇海渎之祠罔不祗肃医巫闾山实为北镇近接兴京翊衞闗辅曩者皇考御书匾额以展褒崇复遣官修饬庙貌御制碑文光昭奕代典至盛矣康熙五十九年朕奉皇考命恭谒祖陵于兴京道经山麓躬诣展礼瞻仰祠庙蠲洁致祷因捐赀庀工载加整葺嗣是雨旸时若禾黍有秋辽左黎元咸沾嘉贶洎朕临御之初复遣专官董司营治栋宇榱桷丹雘一新雍正四年冬厥功告成朕惟兹山表自虞书载在周礼盖自天地开辟以来灵秀之所萃聚越数千年神应彰显而我祖宗发祥闗左丰岐重地王气所钟惟神实为拥䕶永奠鸿基灵蹟频昭朕怀允惬敬共之念夙夜加䖍神其𢎞敷蕃祉益显丰功俾方舆之内四序顺成百嘉鬯遂风雨庆其调和民物乐其康阜洪熙黙赞嵗事豊穰慰兆庶依庇之心以称朕爱育羣生肃奉灵祗之意式镌琬琰用昭示于亿万斯年祭文祭告长白山文维神天作崇髙地钟灵异发祥有自延祚无疆朕纉受丕基新承景命窃念皇考膺图以来百灵効顺四海従风坐享昇平六十余载兹当嗣位之始宜隆祀享之仪特遣专官䖍申昭告惟冀时和嵗稔物阜民安淳风徧洽乎寰区厚徳长敷于率土尚其歆格鉴此精诚祭告北镇庙文维神名着礼经位均方岳峙兴京之重地拥衞畿东炳福国之明灵庇安辽左朕昔奉谒陵之命曽申诣庙之䖍瞻望层楹遂捐赀而营葺绍我宝位复发帑以増修焕丹雘其如新镌青珉而纪事溯工程之肇启閲嵗序之屡更十雨五风恊休征于泰运万箱亿庾占瑞应于丰年神贶昭彰朕心感庆遣専官以将事陈牲醴而荐馨所冀峦岫郁葱奠鸿基之巩固郊原膴厚赞和气以蕃昌惟尔明神尚其歆鉴祭大学士范文程墓文翊熙朝之泰运端重良臣稽册府之鸿猷宜崇元祀盖成劳懋着生平之风概如存斯盛烈昭垂奕世之宠褒益笃载申纶綍式荐牲醪尔范文程器宇超羣才猷间代军帷献议賛一统之丕基文馆陈谟佐万年之鸿业任专枢宻内外之经纬咸周位重台司夙夜之筹谋悉当于戏流芬竹帛卓然一代之完人树范巖廊允矣千秋之茂典列豆笾于祠宇渥泽攸隆布筵几于里闾湛恩叠沛灵其不昧尚克歆承诗冬日圣驾自塞外回銮谒陵恭纪威徳绥荒服乘舆按部回欢声盈朔漠瑞霭被龙堆鞭拂霜花净旗飘野吹开更遵丰沛路陵殿荐尊罍侍従兴京谒陵二首承先崇报本桥道驻龙旗万国梯航集敷天雨露随精诚通寝殿肃穆奉宗彛敬仰松楸古昭森盛烈垂其二龙兴基景命王气结瑶岑不覩艰难迹安知启佑心山河陵寝壮弓剑嵗时深盛典叨陪従威仪百尔钦陪京新丰传旧里今睹濯龙池天地开神奥山河启帝基金戈劳百战玉叶衍千枝追逺皇情切趋従仰孝思登望海楼极目澹沧海涵泓无所従量包天地外色染古今容浪起思鲲化云飞羡鹤踪坐观渊黙里万𣲖自朝宗瞻仰盛京宫阙念祖宗创业艰难恭赋二十韵奉命趋辽海猗欤仰旧宫逶迤龙脉逺詄荡鳯城雄念昔开洪造乗时建武功师征方自葛考卜重迁丰一剑风尘际三陲指顾中神威宣率土皇极恊苍穹式廓弥増壮维垣遂克崇八门连阃域双阙竦高空曳珮千官列输琛万国同兵农咸定制礼乐渐移风爰及纯熈介覃敷景厯融寰区忻奠鼎故里抱遗弓沛邑恩优渥舂陵望郁葱星躔争拱北王气本従东绵瓞钟灵盛凝庥后裔䝉圣时殷孝享勅谕遣㣲躬肃覩兴京胜恭承祀典隆丕基劳栉沐奕叶荷帡幪松槚灵祗䕶檐楹肸蠁通祖宗光烈在明发惕愚衷晓度杏山曙色催樵牧山崖径郁盘霜凝鸦背白沙印马蹄干海气笼朝旭林飈送早寒鳯城清漏隔遥忆寝门安望医巫闾山翠黛满云封遥看北镇雄壮观侔五岳峻秩比三公葱郁兴王气扶摇广莫风勒铭维祖烈瞻仰万年同渡句骊河辽水东西岸寒云接𣺌茫平沙留雁迹堠火靖龙荒木落晴峦出冰坚雪练长经时踈定省望日陟高冈谒福陵恭颂一峯天柱象崑崙圣武开基百世尊庙貌辉煌藏剑舄尘氛荡涤辟干坤赤龙遐举云留影石马宵趋汗渍痕赫濯声灵通僾肃春秋霜露感长存谒昭陵恭颂钟灵毓秀气佳哉宇宙従兹景运开帝统兼因文治广圣基岂独武功恢辽韩海水涵深泽松杏山高接上台䖍肃奉觞恭拜毕五云飞处乆徘徊望海楼二首凌霄雄杰耸层楼碧海苍茫逺望收混一干坤云水阔濯磨日月浪花浮百川输委盈襟带万类涵濡任泳游闻道此中覃帝泽几曽汪濊有停流其二朱栏畵栋最高楼海色天容万象收水底鱼龙应变化天中云雨每蒸浮无波不具全潮势此日真成广汉游仙客钓鳌非我意凭轩惟是羡安流钦定盛京通志卷七钦定盛京通志卷八钦定四库全书钦定盛京通志卷八纶音皇上圣制诏勅谕钦定四库全书钦定盛京通志卷八纶音等谨按帝王报本明禋礼隆原庙史记所称周武王九年上祭于毕上陵之礼实惟权舆钦惟我皇上寅绍前谟觐扬光烈御极以来以盛京为天作丕基钖类推恩尺一所颁湛泽汪濊复以八年十九年四十三年三谒丹陵升禋禔福尽悫尽诚跸路经临赐蠲赐复仁膏叠沛鳯綍宣传莫不仰纶言之渊穆欣至教之覃敷洵乎大圣人善继善承求宁求莫之深𠂻足以昭示来许垂裕万年等谨裒集纪元以来所奉谕㫖为纶音门次列祖圣制后仰盛徳之雍容钦圣谟之广运大文炳蔚实与典诰并焕云谨志纶音第二钦定四库全书钦定盛京通志卷八纶音皇上圣制诏圣驾诣盛京恭谒祖陵礼成恩诏奉天承运皇帝诏曰溯原报本弥深追逺之情陈瑞荐馨式重谒陵之典我朝定鼎中原统一方夏重熈累洽海宇昇平声教覃敷民物康阜百年于兹缅惟圣圣相承肇基中土太祖髙皇帝太宗文皇帝诞膺景命式廓鸿图辽海沈阳实为龙兴之地朕纉承大统夙夜孜孜念祖宗缔构之艰难思列圣燕诒之绵永盛京旧地瞻望桥山敬考典章肃申思慕于干隆八年秋恭奉皇太后祗谒永陵福陵昭陵大礼既成留都是莅瞻神丘之葱欎仰祖徳之灵长爰沛徳音用颁湛惠于戏谟烈显承隆亿年之泰运恩膏沾被协万国之欢心布告天下咸使闻知勅谕谕总理事务王大臣据署盛京工部侍郎七克新奏称本年六月十三日山水汎发漫溢福陵石堤臣亲身前往敬谨騐看得石堤坚固无庸补修所有石堤前平地被水冲刷又引河坝西河崖冲开一叚併石堤背后所筑之工亦被水冲刷应请敬谨修理等语朕思福陵工程风水攸闗甚为重大从前皇考特命平郡王前往㑹同该将军等督率各员修理今所筑土堤有冲刷之处或因从前修筑时未曽妥协或当日办事工员未曽悉照平郡王指授修理坚固或数年以来未曽嵗加修筑善为防䕶数者均未可定今既被水冲刷即应敬谨修补以资巩固着派王子一人及大臣一员带善看风水之人前往相度形势将应修工程㑹同该将军及盛京工部即行料估敬谨督修并将从前经手熟练工员酌带前往分委襄事再永陵堤工亦微有被水冲刷之处着派出之王大臣等一併查看敬谨修补谕总理事务王大臣奉天陵寝每年祭祀典礼闗系重大向例止遣侍郎行礼朕思世泽虽逺祖宗一脉相承必子孙䖍奉明禋而后精诚可格嗣后当于宗室中派公三人前往行祭祀礼其应即在奉天居住或应每年轮班派往之处着总理事务王大臣㑹同各旗王公等定议具奏谕总理事务王大臣朕恭谒祖陵敬瞻殿宇规模宏整妥侑攸昭惟是榱题丹艧多閲年所似应重加藻饰以肃观瞻但陵寝闗系重大宜详稽典制敬谨酌议方可举行朕思祖宗福禄绵长万年垂裕山陵庙貌灵爽式凭为子孙者以时修葺庻足以展孝思如典制应行则追逺崇先谊当均切永陵福陵昭陵殿宇并应一体修缮着总理事务王大臣敬谨定议具奏谕总理事务王大臣发给黑龙江宁古塔等处披甲为奴之犯原系叛逆及强盗减等者此等皆罪恶重大寛免其死发令为奴已属法外之仁而伊等兇恶性成仍复犯法是以定有听伊主打死勿问之例乃闻各处披甲人等竟有图佔该犯妻女不遂所欲因而毙其性命者情甚可恶且其中有曽为官职生监而亦受凌辱漫无区别情实堪悯着各该将军等查明现在为奴人犯内有曽为官职及举贡生监出身者一概免其为奴即于戍所另编入该旗该营令其出户当差并出示晓谕披甲人等俾其痛改旧习倘仍有图佔犯人妻女因而致毙其命者查出仍行照律治罪而为奴人犯亦不得揑词挟制伊主嗣后法司定案除真正反叛及强盗免死减等人犯外其职官举贡生监等有罪应发遣者不得加以为奴字様如何分别定例之处该部详议具奏谕总理事务王大臣朝鲜归顺我朝恪守藩封之职累世恭谨向来八旗台站官兵于毎年二八月间擕带货物前往中江与朝鲜贸易朕思旗人等但有看守巡查之责原无暇贸易且亦不谙贸易之事逺人到边恐致稽迟守候多有未便嗣后着内地商民与朝鲜国人贸易即令中江税官实力稽查务须均平交易毋得勒掯滋扰以示朕加惠逺人之至意该部并将此传谕朝鲜国王知之谕内阁今年直𨽻各州县收成丰歉不一米价未免稍昂而奉天山东二处年嵗俱获丰收从来隣近省分必须商贾相通以丰济歉则需糓者既得以餬口而粜谷者又借以营生殊属两便之道但奉天山东俱届海滨地方官吏因向有禁米出洋之例未肯任从民便用是特颁谕㫖奉天山东沿海地方商贾有愿从内洋贩米至直𨽻粜卖者文武大员毋得禁止但商贾米船放行之时该地方官给与印票仍行文知照直𨽻总督其沿途巡海官弁亦时加查騐毋令私出外洋米船既抵天津䣃米之后直𨽻地方官给与囘照仍行文知照奉天山东两省俾米糓流通以副朕轸恤民瘼一视同仁之意该部即行文奉天将军府尹山东巡抚知之谕内阁奉天所属旗民交涉案件查向例由地方旗民官汇具案情申送刑部审拟但奉属地方逺近不一应质人犯多属牵连该部提审驳查往返道路担延时日拖累无辜弊端种种夫地方官身既亲民驻札本境平日习知人情临时自易体访若令㑹同就近旗民官承审定拟止将有罪人犯解部覆讯定案其一切牵连对质之人于审明之日即行省释则人犯既免拖累而案件亦得速结但府州县逺近不一其余地方旗民官如何㑹同审理可以定为成例永逺遵行之处着奉天将军刑部侍郎府尹㑹同详查定议具奏谕内阁朕奉皇太后懿㫖欲叩谒祖陵以展诚切朕奏奉天路逺且俟一二年之后今年请先谒孝陵景陵行礼已䝉俞允其起程日期着钦天监选择具奏一切应行事宜着各该管衙门先期备办谕军机大臣据奉天府尹吴应枚奏称奉天自开例捐监积糓以来报捐者寥寥无几盖缘直𨽻山东各省水陆俱通商贩络绎有谷之家俱各贪图贵粜瞻望不前请照江西安徽二省奏准之例凡外省来沈行商过客暂时流寓之軰并作宦之生俊人等皆许其照例报捐俾所积益多则所济益广似可无拘年限等语各省捐监积糓一事原以备民间之缓急先据福建巡抚王士任以本省捐糓无多请准行商过客及暂时流寓之軰一体报捐以资积贮朕降㫖允行续据江西巡抚岳濬援例以请朕亦允行又据安徽巡抚陈大受援例奏请并添入作宦之生俊字様朕因安徽等属连嵗歉收从广储米糓起见且有福建江西为例故亦并照所请行是朕一时踈畧处乃吴应枚遂援以为例具折陈奏今细思之作宦之生俊在该地方一体报捐其中大有弊窦或多收民人糓石以填补子弟捐监之数或少交入仓糓石以致有亏捐欵之额或挪移常平社仓官糓以充捐项之用或碍上官情面代为腾挪而开亏空之端此皆事之所不免者此事若准行将来何者不援此例请行乎况奉天地方非江南等省可比行商过客亦属无多有何益处且朕从前为闽省所降谕㫖原系一年期满将外籍报捐之人停止今吴应枚折内并未定有年限但称俟缺额谷石捐足之日奏请停止是停捐遥遥无期矣从前之收谷原欲济民之食今如此办理是又巧开一捐纳之途矣况吴应枚奏称有谷之家贪图贵粜此彼地情形也今又准作宦之生俊一体报捐则交官之糓愈多糓价岂不愈贵乎所奏甚属错缪其作宦生俊报捐之处不但奉天不可行即安徽亦不可行着该部即行文停止至于奉天地方应否准行商过客报捐着该部定议具奏谕内阁朕恭奏皇太后前往奉天叩谒祖陵择于七月初八日启行一切应行事宜着各该衙门先期备办谕内阁奉天乃我朝发祥之地歴朝实录俱应缮修满汉文各一部送往尊藏俟现在皇史宬内阁藏本冩成后即着在馆人员敬谨缮冩其送往仪注大学士㑹同礼部详议具奏谕内阁朕奉望太后前往盛京恭谒祖陵所有经过州县不令丝毫扰累但安营除道未免有资民力朕心轸念着直𨽻总督高斌奉天府尹霍备查明各该地方本年钱粮应徴数目请㫖蠲免以昭朕体恤闾阎之至意谕内务府朝鲜列在外藩世笃忠贞谨守侯度今因朕亲诣盛京恭谒祖陵该国王遣陪臣赍表朝贡具见悃忱宜格外加恩以嘉恭顺其应如何钖赉之处着内务府总管议奏所遣陪臣如何赏给亦着察例一併议奏谕礼部朝鲜使臣入贡系国王族人称君者始召见其余祗赐宴于礼部此定例也朕明日宴诸王大臣官员于崇政殿朝鲜使臣亦着与宴以外藩陪臣得厠朝臣之末系朕格外殊恩该部传谕使臣知之谕内阁盛京户部庄头毎年交纳粮石预备陵寝祭祀各项供应外其余交收入仓以为拨给各处匠役口粮之用今朕恭谒祖陵亲诣盛京轸念各庄头终嵗勤苦输将无悞着将干隆八年分应交仓粮一万余石加恩寛免其各处匠役口粮着于旧存仓粮内拨给再各庄尚有干隆七年分未完米荳草束俱着该部查明一併豁免以示朕优恤旗庄之至意谕奉天府尹霍备等盛京为王化始基之地自昔人心淳厚风俗敦龎甲于天下但旗民杂处恐无知之軰尚存畛域之见殊非一道同风之盛惟在该管大臣董率有方则兵民自知观感府尹一官为各属地方有司之统领其所职掌亦不甚繁凡有旗民交涉事件务须与将军等和衷商确一秉虚公则诸务自能妥协倘先存一为旗一为民之见则意见参差办理错悞既失寅恭之义何以端人心而厚风俗乎此于根本重地甚有闗系故特降㫖训谕该府尹霍备等知之谕内阁朕恭谒祖陵巡幸盛京所有奉天府属钱粮及各庄头粮石俱已豁免尚有盛京等处旗地未得沾恩着将盛京兴京辽阳牛庄葢平熊岳复州金州岫巗鳯凰城开原锦州宁逺广宁义州等十五处旗地应纳本年米荳草束免征一半其干隆七年以前积欠与七年分因灾缓征之项俱着该部查明一併寛免再盛京尚维邦耿化祚名下壮丁应交本年丁米及上年缓征米石亦着一例免其输纳俾旗民一体邀恩普沾恵泽该部即遵谕行谕内阁奉天将军额洛图因朕恭谒祖陵经行口外恐扈从人衆沿途米粮不敷供给奏请巡幸之先禁止米粮入闗今已囘銮自应开禁通商苐恐各处闗口胥役人等仍或借端阻遏希兾勒索以致米粮一时不能流通着该将军府尹等即速行文闗口各员弁稽查胥役毋许借端阻遏并出示晓谕闗外商民听其运往闗内各处贩卖俾米粮流通民食充裕以副朕痌癏民瘼之至意谕内阁㨿盛京兵部侍郎春山奏称盛京等处驿站毎年大驿各出银十六两小驿各出银八两餽送侍郎盘费又出银四百两餽送正副监督此外逄节又有规礼其二十九驿驿丞一年所得俸银三十余两又皆赂遗侍郎合计有一千余两凡此皆系驿丞自送因而驿丞有所恃以无恐将钱粮任意花费虽马匹疲瘦短少侍郎与监督俱置不问等语餽送陋规原干例禁盛京陋习相沿料非一任若事穷究未免拖累多人今姑寛其已往嗣后着行革除如有再蹈前辙者必从重治罪至于各省驿站或有此等情弊亦未可定向来设有巡察御史稽查今巡察既裁督抚更当留心查察使积习湔除驿务不致废弛若日久弊生或经科道纠参或钦差大臣经过查出朕惟尔督抚是问该部即遵谕行谕兵部莽牛哨添设官兵巡查一案前据部议应再令该将军悉心妥酌续据达尔当阿奏称令熊岳副都统西尔们亲往查看设汎之处与朝鲜实不相通无虑混杂滋扰且于内外俱属有益经部覆准朕已允行兹据该国王陈奏前来以垦土设屯于伊国未便朕又勅交部议该部以毋庸议覆奏朕思我朝加恩朝鲜从来优渥今莽牛哨添设官兵巡查一事既经西尔们查明与该国界址无虑混杂滋扰且于内外俱属有益而该国王又陈奏其不便情词恳切究未知该地实在情形如何着兵部尚书班第驰驿前往率同西尔们将彼地情形详加察勘如果设汎之处系中国界内与该国毫不相涉则设兵置汛以杜奸宄所以肃静邉防自属应行之事即该国王恳请亦不便准行若其地界或有犬牙相错难免混淆之处亦即据实奏闻候朕另降谕㫖至从前议准达尔当阿所奏展邉垦土一案该国王既称鳯凰城树栅之外向留空地百余里务使内外隔截以免人烟凑集混杂滋事之患此事尚属可行着将鳯凰城展栅之处照该国王所请停止并令该部传谕该国王知之谕内阁朕普免天下钱粮奉天省本年系轮蠲之嵗各省定例止蠲地丁银两米荳不在应蠲之例但奉天省地丁钱粮向来银粮并征其额徴米荳即系正赋着将奉锦二府干隆十一年应征米荳一体蠲免该部即传谕该府尹知之谕内阁从前奉天将军达尔当阿具奏鳯凰城边外莽牛哨设汛一案经部议覆准行续据朝鲜国王李吟奏称与伊国不便朕降㫖命尚书班第前往查勘今据班第奏称查勘得彼地在我朝界内与朝鲜国无涉虽与该国人等共涉一江若彼此不准越界各自约束所属人等则不致滋扰永靖邉疆与伊国亦不无禆益此汛理宜安设等语由此观之欲设汛之处在原定界址以内与朝鲜邉界无涉矣惟是该国王世戴国恩甚属恭顺若安设此汛彼国之无知小民倘有违禁者伊恐获罪是以奏请其安设此汛之处虽有江滩分界两岸不过一二里之遥相隔甚近如伊属下人等不能遵奉该国王禁令以致该国王得罪朕心有所不忍着照该国王所请莽牛哨地方添设汛兵之处停止令该国王将伊所属人等严加约束至于查挐内地偷越之人并应行呈报之处仍照原议实力奉行不必交部再议该部即传谕该国王知之谕吏部据宁古塔将军阿兰泰奏称永吉一州设在吉林乌拉系宁古塔将军所辖地方该州向𨽻奉天府一应办理旗民事务俱申报府尹转咨不但稽延时日且于办理事件多至掣肘请将永吉州改设理事同知属宁古塔将军管辖等语着照该将军所请永吉州改设理事同知管理该州事务其作何裁改一应事宜交与该部定议具奏谕大学士等向来直𨽻有歉收地方需用米石彼此商贩有将奉天米石由海道转运内地者原属应行之事至将奉天米石运往山东惟雍正八年议行一次此后间有歉收之年俱未举行或因山东与直𨽻天津不同其海道遥逺逼近外洋恐有奸商透漏接济奸匪之弊奉天上年有被水州县即直𨽻天津等处运贩亦停止今赵青藜奏请令山东小民往奉天採买海运其应否举行之处着大学士㑹同该部详悉定议速行具奏谕戸部大学士等照例议驳固是向来海禁綦严原以防奸商透漏接济奸匪之弊但东省上年被水地方目下赈借各项需用米石倘奉天可以通商贩运而稽察严宻不致偷越自于灾地有益着行文询问山东巡抚阿里衮奉天将军达尔当阿是否可行奉天米石可以运往若干如何按数给照拨运东省如何验照稽查俾商贩流通不致透漏而奉天米价又不至于腾贵如果可行一面办理一面奏闻此因东省偏灾一时权宜之事嗣后不得援以为例该部速行谕内阁盛京等处巡察官员昨已降㫖撤囘令毎届三年该衙门将应否差员之处请㫖今思三年届期一时差遣未必得如许贤员应分别年分陆续差遣方为妥恊其巡察所至如彼处将军以下倘有簠簋不饬政事失宜官兵扰累及案件有无逾限皆该巡察等分内应查之事逰牧地方各有大员管理其是否实心任事挑补属员有无屈抑并上驷院等衙门马羣事务是否妥协亦应一一查察于差竣之日将所查该处三年内实蹟并地方现在情形逐一据实奏闻既可具悉该处吏治民情广明目达聪之益而巡察人员之能否尽职即可定其殿最如此方于地方实有裨益而巡察不为虚设较之从前巡察人员但以注销案件为事及差满摭拾无闗𦂳要条奏塞责者不可同日而语矣其如何分年请㫖并定立巡察条欵着大学士九卿㑹同详悉妥议具奏谕奉天将军阿兰泰等奉天办理流民一案前经降㫖从寛予限十年令无赀产者陆续囘籍如已在奉省置有产业愿编入奉籍者即准入籍今据将军阿兰泰等折奏流民内竟有置有产业不愿囘籍而又不愿编入奉籍者该将军等请以附籍之名曲狥其意办理甚为不合或因向来地方官办理不善未经恺切晓示以致小民无知迟疑观望耳着再加恩展限十年令该将军并地方官等详晰申明晓谕其在奉省本无产业者仍令陆续囘籍外若在奉省置有产业何不即入奉籍既不欲囘原籍而又不肯编入奉籍则是目无法纪怙恶不悛矣限期一满定当严行治罪决不姑贷余依议谕礼部礼部等衙门议奏十一月初四日恭奉列祖圣容实録玉牒送往盛京尊藏届期朕恭诣拈香行礼所有应行仪注该衙门敬谨详议以闻谕盛京五部盛京户刑工三部郎中八缺内着留户部一缺用本处人员其余七缺并员外郎十六缺主事十七缺均以京员补用礼兵二部郎中四缺主事五缺均用本处人员员外郎八缺内着以京员补用兵部一缺其余七缺留用本处人员谕内阁此次由热河前往盛京恭谒祖陵所有经过直𨽻奉天州县地方加恩蠲免本年应征地丁钱粮十分之三着方观承鄂保照例查办该部即遵谕行谕内阁朕恭奉皇太后诣盛京恭谒祖陵道经吉林念此地为我朝肇基所自风俗淳朴官兵弓马可观尚能不忘旧习途次迎銮者踊跃趋事具见尊君亲上忱悃笃挚朕用嘉悦今车驾肇临所有将军大臣并官员兵丁人等应如何分别加恩赏赉着总理行营王大臣速议具奏谕内阁朕恭奉皇太后东巡展谒祖陵所有经过地方赐复蠲租一循彛典尤念今年奉天所属州县秋雨过多间被水潦虽高阜尚属有秋但朕巡歴所经念兹贫民拮据益当加意惠鲜无令失所着该将军府尹等查明被灾地畆于恩㫖蠲免外应作何分别优恤之处即奏闻办理谕内阁仰惟列祖创业东土光启万年景运山陵永峙福佑灵长我皇祖圣祖仁皇帝三诣陪京躬亲展谒礼成行庆典册昭垂朕寅绍丕基时深景慕缅自干隆八年秋瞻仰桥山迄今已逾十载追逺之诚常如一日本年七月恭奉皇太后安舆由热河启銮取道吉林巡歴辽沈车驾所至兵民各安本业风俗淳朴辇路懽迎扶擕恐后具着忠爱悃忱仰见先泽留贻久而益𢡟朕心深用钦慰兹于九月初五等日谒祭三陵大礼告成宜敷恺泽其将奉天所属府州县干隆十九年地丁正项钱粮通行蠲复经过地方前㫖所免十分之三及被水地畆应蠲钱粮仍于明年应征额内补行豁除自山海闗以外及宁古塔等处官吏军民人等除十恶死罪外其余已结未结一应死罪俱着减等发落军流以下悉予寛免凡我留都士庶尚其敬念根本重地益务敦龎毋忘先民矩矱共享昇平之福永承乐利之休用称朕加惠优恤至意谕内阁朕奉皇太后銮舆由吉林前诣盛京恭谒祖陵所至地方多有年逾耄耋䇿杖欢迎者宜沛恩膏以彰盛典其奉天吉林所属旗民男妇自年七十以上悉照从前恩诏之例分别赏赉用示朕引年优老至意谕内阁朝鲜国王李昑敬遣陪臣前诣盛京接驾赍表贡献诚悃可嘉着照干隆八年例加恩赏赉所遣陪臣一并照例加赏谕内阁朕奉皇太后銮舆再诣盛京恭谒祖陵礼成奉天所属府州县干隆十九年地丁正项钱粮已降㫖通行蠲复所有各庄头及旗地应纳粮石草束等项自应一体加恩以溥恺泽着将盛京戸部各庄头本年应交仓粮一万余石㮣行蠲免盛京兴京辽阳牛庄葢州熊岳复州金州岫巖鳯凰城开原锦州宁逺广宁义州等十五处旗地本年应纳米豆草束免征一半其各壮丁应完本年丁米亦着免其输纳俾旗民均沾嘉惠用昭庆典谕内阁盛京为我朝龙兴重地自定鼎以来设立五部侍郎及奉天尹丞等官分理庶政教养旗民责任綦重且距京师仅千有余里方今天下一家即在汉人中犹不应稍存择地之见况满洲世仆岂可遂忘报本世臣本属庸材粗通腐文徒以资深擢用至盛京礼部侍郎乃其诗稿中至有霜侵鬂朽叹途穷之句几自拟于苏轼之谪黄州试思以彼其品其才与苏轼执鞭将唾而箠之且卿贰崇阶有何途穷之叹又云秋色招人懒上朝寅清重秩自宜夙夜靖共乃以疎懒鸣高其何以为庻寮表率又云半轮月色西沉夜应照长安尔我家独不思盛京固我丰沛旧乡耶世臣居心不可问如此则昨之革职发遣尚属轻典夫纵情诗酒最为居官恶习以满员而官盛京尚抑欎无聊形诸吟咏则从前汉人之以出闗为畏途又不足怪矣此地风俗素淳甚恐为此軰所壊嗣后盛京各官当深以此为戒其有不思敬供厥职妄以诗酒陶情废乃公事者朕必重治其罪可将此㫖各书一通悬之公署令触目警心永垂炯鉴谕内阁朕由吉林至盛京周览山川形胜敬稽实録所载仰见列祖缔造艰难维时宗室诸王克奋忠勤功成百战开国翊运之勲彪炳简册深切景念思盛京为龙兴重地国初诸王功烈𢡟着如此并宜建祠以酧旧勲而示来许此地现有怡贤亲王祠应将太庙配享之通达郡王武功郡王慧哲郡王宣献郡王及礼烈亲王饶余亲王郑简亲王颕毅亲王一併崇祠即命曰贤王祠令所司春秋致祭应行典礼该部详议以闻祠内世祖宪皇帝碑亭可移于正中并镌勒此㫖永昭我朝宗功元祀之鉅典钦定盛京通志卷八钦定盛京通志卷九钦定四库全书钦定盛京通志卷九纶音皇上圣制勅谕钦定四库全书钦定盛京通志卷九纶音皇上圣制勅谕谕内阁据署黑龙江将军绰尔多奏齐齐哈尔黑龙江墨尔根唿兰等处八旗水师营驿站官庄人等各年未完粮石并本年借给口粮共十五万五千余石请分年完交等语齐齐哈尔等处连年被灾歉收兵力自多拮据兼之调派随征甚为出力朕心深切轸念着将齐齐哈尔黑龙江墨尔根唿兰等处节年未完借欠粮石并本年借给口粮十五万五千余石俱加恩免其完纳以示优恤该部遵谕行谕宗人府等衙门玉牒告成例应一分送盛京恭贮但恭送之时例应拣派侍卫等前引后䕶肃清街道敬谨捧持而行方昭诚敬从前并未着为定例且十年一次举行恐日久不无疎懈大典攸闗理宜严肃着交宗人府礼部大学士领侍卫内大臣详悉妥议具奏嗣后毋得草率从事谕内阁盛京向例将军管辖旗人奉天府府尹管理民人原无统辖嗣因盛京系满洲根本之地所有州县官员皆已定为满缺凡有应行查拿私参人等经将军派委官兵前往其地方各官理宜㑹同查缉乃盛京地方拒捕殴差之事甚多而地方官竟视同膜外乡长保甲并不协力擒捕此皆因将军府尹不相闗涉各分畛域之所致是以各属员等亦存旗民分管意见并不和𠂻办理于地方事务甚无禆益不可不为变通在府尹为全省大吏虽不便为将军属员亦当令其聴将军节制庶旗民事务归一一切办理不致参差嗣后奉天府府尹着聴将军节制遇有应行查拿人犯该地方州县官即同将军差委之人协力查拿如仍有拒捕殴差以及脱逃等事即将该地方官交部一併治罪谕内阁向来奉天府尹事务令盛京将军兼辖今思将军与府尹所属旗民事件各有専司若令将军节制于公务未免牵掣莫若照京城侍郎兼管顺天府尹之例于盛京五部侍郎内派出一员管理永着为令于体制更为画一现在奉天府尹事务即着雅徳兼管谕户部户部议覆侍郎英㢘奏请丈出盛京旗民余地准令无地兵丁闻散人等认买一折原为旗人生计起见但此等无地人户贫富不齐其有余者买产必多而无力之家未必能一律承买恐于伊等赀计仍无实济因念该处冬围兵丁一切鞍马之资不无拮据若将此项余地内酌派徴租每年赏备资装于该兵等殊有禆益其应拨用若干及所余地亩尚多或可一体徴租存贮动拨或聴旗人认买毋致有名无实之处新柱现在出差盛京着会同该将军府尹等确勘该地实在情形妥协定议具奏谕内阁向来奉天粮石充裕准令直𨽻山东毘连省分就近贩运本年夏间经将军社图肯奏该处雨水稀少或恐市集昂贵曾谕令该督抚将商贩暂行停止今奉天续经普得雨泽仍可一律丰收将来粮石自必充足且现在东省岁收稍歉直𨽻又因邻省运贩粮价亦未免稍増商人等如欲往奉省籴运者尚于事理无碍设该处米价或昂往来贩买必无余利势将不禁自止若竟槩行示禁恐不肖官吏转得借端纷扰且射利商人保无私行偷贩更易滋弊至少米处所民食稍有不敷方且加恩赈济广为筹画若得该商等自为贩运流通俾资接济于闾阎食用尤为有益所有直𨽻山东二省商民贩买奉天米石之处仍着毋庸禁止谕内阁本年轮蠲奉天等省地丁银两其米豆一项例不在应蠲之内但念奉天省地丁钱粮向来银粮并纳其额徴米豆即属任土正供自当普予加恩俾得共乐盈宁益兆仓箱之庆着将奉锦二府干隆三十七年应征米豆一体蠲免以广恵泽该部即遵谕行谕内阁将军増海等具奏盛京各佐领下所有马甲多寡不等请裁马甲添设步甲其余剰钱粮并随缺地亩入于正项报销一折经军机大臣会同该部覆准具奏所办非是盛京额设马甲并随缺地亩皆为养赡该处满洲而设今年久生齿日繁若将伊等应得分例裁汰入官于伊等生计殊属无益如现在京中八旗户口繁盛生计不无拮据经朕特沛恩施另赏鳏寡孤独钱粮以资生理其派往西安凉州庄浪宁夏兵丁俱照所派之额在京挑补又添兵缺甚多毎年多费帑金不下数万并无恡惜国家一切用度固应节俭然亦止宜酌减无益糜费并查核不肖人员使不得从中侵蚀至于正项应支之处岂可节省盛京满洲皆朕臣仆人丁日盛不敷养育尚宜酌量添给岂有转将伊等现在应得分例裁汰之理今各佐领下马甲额缺不均固宜均匀办理但此项裁缺钱粮地亩亦宜斟酌养赡多人或添设步甲或作为养育兵俾衆人均沾实恵不宜如此办理着将此项裁汰之马甲三百十六名钱粮交増海等或添设步甲或添设养育兵惟期普被恩施办理具奏其随缺地三千一百六十晌如何使衆人均有禆益之处并着増海等定议具奏将此通谕中外示朕体恤满洲至意谕内阁上年各直省秋成普庆丰收即奉天各属亦臻大有始和之布毋庸更沛恩膏惟念盛京各城旗人节欠余地租银自干隆三十一年至三十七年计六万余两原系该旗人等节年拖欠值此年丰力裕自应踊跃输将苐积欠一时并徴恐不免稍形拮据着加恩分作六年带徴俾完公更得从容而生计益滋饶裕以副朕体恤嘉恵至意该部即遵谕行谕户部户部奏驳盛京岫巖城旗仓粮价减少一折若仅交该侍郎将军府尹等查办难免彼此回䕶仍不能得其底里着派侍郎高朴驰驿前往会同盛京户部及该将军等彻㡳根查㨿实覆奏谕户部据高朴等覆奏查办岫巖旗仓出粜减价过多一案所有各兵等希图縁由现已特降谕㫖交该将军另行查辨此案率请减粜之城守尉富健着交部严加议处其盛京户部堂司各官并着交部分别察议谕都察院向例派员巡察盛京黑龙江吉林三处由都察院衙门奏派科道但三年请派巡察之例尚觉太近嗣后着于五年奏派一次不必再行请㫖着为令此次盛京等处巡察着于丁酉年奏派谕军机大臣军机大臣议覆盛京侍郎兼管府尹富察善奏请更议保甲一折已降㫖依议行矣奉省旗人与民人错处原无界址之分自应给予门牌编入保甲以防奸匪潜踪所有该处旗员并应㑹同地方官一体稽查弹压富察善所奏自属正办乃徳风从前竟未筹办及此是必因与𢎞晌不合竟将应办公事有意膜视实属任私误公甚为错谬徳风着传㫖严行申饬谕兵部前因盛京驻防各员习气不堪不可不加整饬是以特降谕㫖将伊等停其议叙嗣后如果能改悔再予纪録昨据𢎞晌等奏称现在各官湔除旧习实心奋勉可否照盛京五部及奉天府州县之例一体准其加级纪録等语驻防各员既能痛改恶习差务均无贻悞着加恩准其一体议叙谕内阁盛京吉林等处乃我祖宗肇迹兴王之所前因皇舆全图刋载地名不能赅备命于实録内恭查详列清单将原图并交将军𢎞晌等查明添补嗣据𢎞晌等按其道里形势将所开地名添绘成图呈览已交舆图处将旧图増改刋刻但旧图方幅有限详载地名字体已小不能复列事迹于豳岐之缔造尚不足以示昭垂缅维列祖天作基祥鸿业经营规模大备如我太祖太宗大破明师于萨尔浒山及凡战胜攻取之地开剏艰难皆有山川疆域可考自宜节举大要分注图中俾我世世子孙按图瞻仰并得晓然于景命所贻前劳所启益切钦承敬畏以巩亿万载丕丕基诒谋垂裕之道无有大于此者着将盛京等处地方另行展拓绘为大图一幅溯自长白发祥以至奄有辽沈建国迁都暨神武戡定各事蹟并为标目兼清汉字分注图中俾皆了如指掌以备观省而示久逺即交大学士舒赫徳协办大学士尚书公阿桂尚书英㢘督率所司敬谨办理其如何核计里数展图若干足敷标识之处着令西洋人悉心测算并即饬工绘様呈进俟阅定即夀诸枣梨用昭世徳鸿图之盛凛遵毋忽谕内阁向来奉天所属州县原系满汉人员兼用嗣因府尹苏昌等于办理流民案内奏称奉天各州县凡词讼等事闗涉旗民者俱会同旗员审理往往意见参差致难完结若将旗员铨选较为画一等语经军机大臣议覆允行今思奉天地方旗人居处者多旗员在彼不无沾涉亲故遇有审理事件恐不免心存偏徇即有拘谨之人聴断时过避嫌疑亦不得谓之公当且恐縁事被劾之员接任仍系旗员或遇应查事件不无瞻顾情面辗转滋弊地方公务必致积乆废弛殊非整饬吏治之道嗣后奉天各州县缺出着照各省仍以满洲汉人通行补用惟是奉天地方兼管旗民较为繁剧初任之员恐难办理裕如所有各州县缺出应交该部于候补人员拣选引见候朕简员补授其作何酌量兼用满汉人员之处着该部详悉定议具奏谕内阁顷阅金史世纪云金世祖居完颜部其地有白山黑水白山即长白山黑水即黑龙江本朝肇兴东土山川钟毓与大金正同又史称金之先出靺鞨部古肃慎地我朝肇兴时旧称满珠所属曰珠申后改称满珠而汉字相沿讹为满洲其实即古肃慎为珠申之转音更足徴疆域之相同矣又后汉书三韩传谓辰韩人儿生欲令头扁押之以石夫儿初堕地岂堪以石押头其说甚悖于理国朝旧俗儿生数日置卧具令儿仰寝其中久而脑骨自平头形似扁斯乃习而自然无足为异辰韩或亦类是范蔚宗不得其故曲为之解甚矣其妄也若夫三韩命名苐列辰韩马韩弁韩而不详其义意当时三国必有三汗各统其一史家不知汗为君长之称遂以音同误译而庸鄙者甚至讹韩为族姓尤不足当一噱向曾有三韩订谬之作惜未令人尽读之而共喻耳若唐时所称鸡林应即今吉林之讹而新罗百济诸国亦皆其附近之地顾昔人无能考证者致明季狂诞之徒寻摘字句肆为诋毁此如桀犬之吠毋庸深较而舛误之甚者则不可以不辨若夫东夷之说因地得名如孟子称舜东夷之人文王西夷之人此无可讳亦不必讳至于尊崇本朝者谓虽与大金俱在东方而非其同部则所见殊小我朝得姓曰爱新觉罗氏国语谓金曰爱新可为金源同派之証葢我朝在大金时未尝非完颜氏之服属犹之完颜氏在今日皆为我朝之臣仆普天率土统于一尊理固如斯也譬之汉唐宋明之相代岂皆非其胜朝之臣仆乎又有云我祖宗时曾受明龙虎将军封号亦无足异我朝初起时明国尚未削弱因欲与我修好借此以结两国之欢我朝因不妨为乐天保世之计迨我国声威日振明之纲纪日隳且彼妄信谗言潜谋戕害于是我太祖赫然振怒以七大恨告天兴师报复萨尔浒松山杏山诸战大败明兵明人欲与我求和斥而不许彼尚安能轻侮我朝乎且汉高乃秦之亭长唐祖乃隋之列公宋为周之近臣明为元之百姓或攘或侵不复顾惜名义若我朝乃明之与国当闯贼扰乱明社既移之后吴三桂迎迓王师入闗为之报仇杀贼然后我世祖章皇帝定鼎燕京统壹寰宇是得天下之堂堂正正孰有如我本朝者乎至若我国家诞膺天眷朱果发祥亦如商之元鸟降生周之高禖履武纪以为受命之符要之仍系大金部族且天女所浴之布勒瑚里地即在长白山原不外白山黑水之境也又金世纪称唐时靺鞨有渤海王传十余世有文字礼乐是金之先即有字而本朝国书则自太祖时命额尔徳尼巴克什等遵制通行或金初之字其后因式微散佚遂尔失传至我朝复为剏造未可知也他如建州之沿革满洲之始基与夫古今地名同异并当详加稽考勒为一书垂示天下万世着派大学士阿桂于敏中侍郎和珅董诰悉心捡覈分条编辑以次呈览候朕亲加釐定用昭传信而辟羣惑并将此通谕知之谕内阁盛京乃我朝定都创业之地永陵福陵昭陵巍然在望皇祖圣祖仁皇帝御极六十一年曾经三次展谒孝思追逺常切钦承朕自干隆八年及十九年恭谒祖陵以来迄今已二十余年遥企桥山每深依恋常时恭阅太祖太宗实録敬惟开创艰难佑启万年统绪兹际重熙累洽之庥溯念前劳辄不禁愀然泪下而松云葱郁向惟再莅瞻仰心甚歉焉朕现在精力如前尚堪逺涉拟于明岁秋间前诣盛京恭谒祖陵以申积悃所有跸路往来俱由内地出山海闗而行于置顿安营较为妥便尚在二十七月之内途次不行围至盛京不陞殿不筵宴朝鲜国毋庸遣使朝贺其扎萨克䝉古王公等亦毋庸朝觐至启銮日期届时再降谕㫖将此通谕知之谕内阁睦亲彰善王政宜先继絶昭屈圣经所重朕自临御以来间日恭阅列祖列宗实録一册因得备知祖宗创业艰难及尔时懿亲荩臣勤劳佐命底定中原伟伐殊功实为从古所未有而当时策勋赐爵荣号崇封所以酬答者本从优厚迨其后或有及身縁事旋被降削者或有子孙承袭更易封号者迄今平情凖理不为之溯述阐扬追复旧恩于心实有所未惬因念睿亲王多尔衮当开国时首先统衆入闗扫荡贼氛肃清宫禁分遣诸王追殱流冦抚定疆陲一切创制规模皆所经画寻即奉迎世祖车驾入都定国开基以成一统之业厥功最着顾以摄政有年威福不无専擅诸王大臣未免畏而忌之遂致殁后为苏克萨哈等所搆授欵于其属人首告诬以谋逆经诸王定罪除封其时我世祖章皇帝实尚在冲龄未尝亲政也夫睿王果萌异志则方兵权在握何事不可为且吴三桂之所迎胜国旧臣之所奉止知有摄政王耳其势更无难号召即我满洲大臣心存忠笃者自必不肯顺从然彼诚图为不轨无难潜锄异已以逞逆谋乃不于彼时因利乘便直至身没以敛服僭用明黄龙衮指为觊觎之証有是情理乎况英亲王阿济格其同母兄也于追捕流贼囘京时诓报李自成身死且不候㫖班师睿王即遣员斥责其非并免王公等往迎之礼又因阿济格出征时胁令巡抚李鑑释免逮问道员及擅至鄂尔多斯土黙特取马令议其罪降为郡王平日办理政务秉公持正若此是果有叛志无叛志乎又实録载睿王集诸王贝勒贝子公大臣等遣人传谕曰今观诸王贝勒大臣但知谄媚于予未见有尊崇皇上者予岂能容此昔太宗升嗣君未立英王豫王跪请予即尊位予曰尔等若此言予当自刎誓死不从遂奉皇上缵承大统似此危疑之时以予为君予尚不可今乃不敬皇上而媚予予何能容自今以后有尽忠皇上者予用之爱之其不尽忠不敬事皇上者虽媚予予不尔宥也且云太宗恩育予躬所以特异于诸子弟者葢深信诸子之成立惟予能成立之每览实録至此未尝不为之堕涙则王之立心行事实能笃忠荩感厚恩深明君臣大义尤为史册所罕觏使王彼时如宋太宗之处心积虑则岂肯复以死固辞而不为邪说摇惑耶乃令王之身后久抱不白之寃于泉壤心甚悯焉令当时王之逆迹稍有左验削除之罪果出于我世祖圣裁朕亦宁敢复翻成案乃实由宵小奸谋搆成寃狱而王之政绩载在实録者皆有大功而无叛逆之迹又岂可不为之昭雪乎昨于干隆三十八年因其茔域久荒特勅量为缮葺并准其近支以时祭扫然以王之生平尽心王室尚不足以慰彼成劳朕以为应加恩复还睿亲王封号追谥曰忠补入玉牒并令补继袭封照亲王园寝制度修其茔墓仍令太常寺春秋致祭其原传尚有未经详叙者并交国史馆恭照实録所载敬谨辑録添补宗室王公功绩传用昭彰阐宗勋至意又如豫亲王多铎从睿亲王入闗肃清京辇即率师西平流冦南定江浙实为开国诸王战功之最乃以睿亲王之诬狱株连降其亲王之爵其后又改封信郡王虽至今承袭罔替但以王之勋绩超迈等伦自应世胙原封以彰殊眷岂可以风影微眚辄加贬易乎朕以为应复其原封又诸王中披坚执锐拓土开疆共成一统之业者如礼亲王代善后改封康亲王郑亲王济尔哈朗后改封简亲王肃亲王豪格后改封显亲王克勤郡王岳託后改封平郡王当时俱茂着壮猷克昭骏烈载在宗盟今其子孙所袭均非始封之名外人不知妄疑宗藩当国家缔造时有大勲劳而后裔均不得长延带砺似为阙典即其本支承家袭庆以去祖渐逺几忘其先世钖封之由弗克顾名奋效所系于宗室子孙者甚重况功臣世封内如扬古利之英诚公费英东之信勇公额亦都之果毅公俱以本号相传其子孙承袭者各能溯勋阀以宣伟绩不失故家乔木之遗今以亲贤世胄竟改其初封嘉号何以垂诒奕禩示酬庸追本之义乎朕以为应复其原号着交军机大臣会同宗人府悉心妥议具奏其余宗室诸王贝勒等如有显着功绩其封爵后经降夺者除本人身罹重愆自不当复邀优典若系承袭之子孙获咎议处者仅当斥其本身而不当追贬其祖宗世爵方为平允亦着一併会查议奏再配享太庙诸王仅有通达武功慧哲宣献四郡王其太祖太宗世祖时戮力行间栉风沐雨之亲藩如向所举数人皆未之及葢由当时议礼诸王各怀私意遂尔没其勋伐不得同侑馨香岂足以彰公道所有睿亲王礼亲王郑亲王豫亲王肃亲王克勤郡王俱着补置牌位配享太庙用以妥功宗而昭渥典至通达郡王系显祖之子武功慧哲宣献三郡王系景祖之子当时虽身与配享苐以宗支而论已在觉罗之例是以宗室王公表传内未经列传但思宗室传既限于支派国史传又以属在宗潢令此四王无所附丽亦觉欠缺着併交国史馆查明四王事实补为立传列于国史诸大臣传之前即或当时纪载简少功绩无由稽核无妨不拘详畧各立一传以徴信实谕内阁信勇公费英东当我朝创业时首先率所部来归继从太祖征勦诸部屡挫明兵厥功最大实与扬古利额亦都同为开国勲臣之冠自应并钖上公用彰渥报乃扬古利原封一等公额亦都仅得二等公经朕晋封一等而费英东子孙所袭尚系三等公爵不足以昭酬庸懋典着加恩晋封为一等公俾元勲世胄永膺茂赏至向来后族承恩世爵俱系一等公此等特因椒房至戚恩泽加封其与佐命功臣栉风沐雨拓土开疆者实难并论况宗室王公之以近支恩封者尚以世次递降而外戚转得以崇封延世未免过优着将所有承恩公爵俱改为三等公世袭罔替着为令谕礼部朕于今秋恭谒祖陵因至盛京时不陞殿不筵宴曾降㫖令朝鲜国毋庸遣使朝贺今据礼部奏该国王以举国臣民瞻依倍切欲仍照往例遣陪臣祗候陈请转奏情词恳切恭顺可嘉着准其遣人至盛京请安毋庸进贡不必差遣多人亦不赐筵宴也该部咨该国王知之谕内阁朕此次前往盛京恭谒祖陵所有经过直𨽻奉天州县地方着加恩蠲免本年应徴地丁钱粮十分之三该部即遵谕行谕内阁此次诣盛京恭谒祖陵经过地方所有沿途办差緑营兵丁着查明赏给一月钱粮以昭恩赉谕内阁海为衆水朝宗最昭灵应乃各处海神咸有庙祀惟北海自山海闗至盛京一带向未専建庙宇以隆禋祀尚属阙典朕此次前诣盛京恭谒祖陵跸途循海而行瞻望甚近宜先申䖍祭以迓灵庥着该部于滨海地方择地望祭派庄亲王永瑺行礼所有应行事宜各该衙门即速照例备办并着总督周元理于山海闗澄海楼相近处所度地建立北海神庙即行绘图呈览候朕降㫖发帑兴工俾庙貌崇闳以妥神佑谕内阁盛京为本朝王迹肇基之地朕恭谒祖陵道出山海闗经过各处城垣多有坍塌殊不足以壮观瞻而资捍卫着军机大臣会同将军𢎞晌查明何处最为𦂳要应行修筑妥议具奏候朕发帑兴工并派员稽查督办谕内阁辽河双源遥引合而为巨流河襟带神臯恬波涵润实为陪都境内大川朕恭谒祖陵跸路所经舟梁利渉缅念河神之功甚溥顾该处向无祠祀典尚阙焉着迈拉逊徳成会同将军府尹于勘估城工之便在濒河高阜处所度地计工奏闻请帑専建河神庙以昭妥侑谕内阁朕自干隆十九年再莅盛京迄今二十四年矣辽沈为我朝鸿业肇基之地风俗敦龎人心淳厚缅惟祖泽留贻食旧徳而服先畴者久而弥笃比户恬熙之象时系于怀兹由山海闗至陪京恭谒祖陵时当秋获丰登跸路所经村村殷阜而老㓜欢迎扶携恐后尤见忠爱悃忱嘉慰之余恩施宜渥启銮日业经降㫖免所过地方钱粮十分之三着再加恩将奉天所属府州县干隆四十四年地丁正项钱粮通行蠲免俾我留都士庶连年不事输将益享盈宁之福该部即遵谕行谕内阁盛京等处俗厚风淳狱讼衰息惟因五方杂处良莠不齐其无知而蹈法网者亦复不免朕恭谒祖陵礼成行庆业经叠沛恩膏并宜式措祥刑益敷恺泽所有奉天吉林黑龙江等处军民人等除十恶死罪及秋审情实各犯外其余已结未结一应死罪俱着减等发落军流以下悉予寛免用昭肆眚施恵至意谕内阁朕恭谒祖陵礼成现降㫖将奉天所属府州县干隆四十四年地丁正项钱粮通行蠲免所有各庄头及旗地应纳粮石草束等项自应一体加恩以敷渥泽着将盛京户部各庄头本年应交仓粮一万余石免其交纳所有各处匠役应需口粮着于旧存仓粮内拨给其盛京兴京辽阳牛庄葢平熊岳复州金州岫巖凤凰城开原锦州宁逺广宁义州等十五处旗地本年应纳米豆草束亦着免徴一半俾旗庄均沾嘉恵该部即遵谕行谕内阁盛京为本朝根本重地兵丁皆知恪守旧风娴骑射以裕武备现亦校阅分别赏赉其读书之士亦渐摩文化蒸䒱日盛堪与畿甸比隆朕銮辂所临青衿献诗趋迓絃诵彬彬具见胶庠乐育自宜一体加恩用彰作人盛典着将盛京满合二号及奉天所属各学科考广额一次其向取六名以上者増额三名四五名者増额二名二三名者増额一名该府丞其悉心校録甄拔殊尤副朕嘉恵士林至意谕内阁向来銮辂时巡每优赐高年粟帛以昭行庆况盛京诸处乃祖宗徳泽培贻累洽重熙引恬引养尤徴仁寿之庥兹跸路经行多有年踰耄耋龎眉皓首扶杖欢迎者宜沛恩膏以彰盛美所有奉天等处旗民男妇及官兵母妻七十以上者各给布一疋米五斗八十以上者绢一疋米一石九十以上者倍之百岁者加赏大缎一疋彭缎一疋用示优老引年至意谕内阁向凡巡幸所至一应经行桥道俱令报部核销以寓体恤官民之意惟盛京一带止计桥梁不计道路未为画一且非所以广恵也所有此次自山海闗以外至兴京往来道路并着加恩照闗内之例一体报销谕内阁朝鲜列在外藩世笃忠贞谨守侯度干隆八年及十九年临幸盛京朝鲜并修朝贡之礼本年以尚在二十七月之内停止宴礼曾预勅朝鲜毋庸遣使朝贺而该国王情殷感戴遣陪臣赍表修贡迎驾请安借抒忱悃恭顺可嘉着照上两次之例加恩赏赉并御书扁额以赐用昭优眷其陪臣亦着一併照例加赏谕军机大臣朕此次诣盛京恭谒祖陵跸路出山海闗而行凭览闗城形势屹然雄镇明季于此置大员设重兵拒守以防我朝而大军每从沿边诸隘口直入如践无人之境可见险固不足恃也然以当时盛京而论有此闗控扼其中内外气脉不能贯注即由他路入边而彼终得挠我之后所以天聪三年太宗文皇帝亲统大军征明进围燕京仍复释之而去圣谋深逺未尝不筹虑及此迨后攻克永平滦州遵化皆留将督兵驻守或欲借以为内外夹攻山海闗之策乃代镇之贝勒阿敏乖张怯懦竟弃已得之各城而归太宗愤甚数其罪而责之虽贷其死以全亲亲之谊遂不复躬总六师入边亦深以山海闗中隔为难也洎乎闯贼陷阙明社遂墟吴三桂乃开闗迎请王师为之复仇戡乱于是我睿亲王即率劲旅入闗一战而殱贼衆追逐李自成至京城而遁克集大勲恭奉我世祖章皇帝定鼎燕京统壹寰宇用奠我万世丕丕基夫同此山海闗也前则屡图之而不得其机后则直入焉而无所于阻葢上天眷佑我国家诚非意计所能预及而所谓在徳不在险者于此益见迄今追思更不禁感鸿贶而凛景命矣且自出闗后途中所经城郭则宁逺锦州广宁等处山川则松山杏山大凌河萨尔浒尚间崖浑河等处悉我太祖太宗艰辛百战之地歴歴在目溯自兴京肇迹辽沈迁都业基于勤而谋成于断皆世世子孙所当深念者朕自临御以来毎间日恭阅列祖实録一册周而复始于创业垂统之蹟敬识之弗敢忘前此癸亥甲戌再临陪都展谒陵寝所歴川原形胜因见徴闻并为诗篇以纪而萨尔浒一战破明四路之兵二十余万逺近承风震詟尤为缔造鸿规向曾亲制书事长篇昭示来许昨为全韵诗于太祖太宗大烈耿光咸志述成什端委毕该洪纎具备实足以垂法守非仅託为吟咏而已兹戊戌秋三莅斯土境之履者益以习蹟之着者益以晰其或地名今昔传讹介于疑似显晦间者复周诹而深考之乃得晓然于心而无所惑夫以朕之景仰前型懃恳若是必三至乃得晓然于心凡我子子孙孙绍登大统者可不体朕志以为志睠怀辽沈旧疆再三周歴蕲于祖宗遗绪身亲而目覩哉至于朕叩谒永陵福陵昭陵毎至必泪随声涌瞻恋不忍去此非可以强致也夫太宗为朕之高祖而自太祖以上至肇祖虽递推递逺然追溯水源木本一脉相承则固甚亲而甚近且奕䙫之昇平景运皆昔日艰难开创之所留贻永言思之岂能不痛理也亦情也我后世子孙诚能遵朕此㫖处尊位而常缅前劳览当年原巘而兴思拜旧里松楸而感怆自必凛然于天眷之何以久膺憬然于先泽之何以善继知守成之难兢兢业业永保勿坠则我大清累洽重熙之盛洵可绵延于亿万斯年矣非然者或轻视故都而惮于逺涉或偶诣祖陵视同延揽古蹟而漠不动心是则忘本而冺良设有其人即为国家之不幸实不愿我后嗣之若此也子若孙可不恪奉朕训而知儆惧乎歴代事蹟湮逺姑不具论即如胜国洪武草昧初开未尝不得之艰苦而中叶以后罔念厥祖若正徳之荒滛荡佚恬不为怪嘉靖万厯天启之昏庸逸乐阿柄下移以致权臣奸宦相继而擅威福乱政害良此数君惟知䝉业而安于国是懵然罔觉虽未及身而丧不数传而驯至灭亡使有能奋然振兴追念洪武之旧图励精求治未必不可挽囘于末造而宴安酖毒终于不可救药自覆厥宗殷鉴甚近尤足为炯戒耳或我子孙尚知遵朕此㫖欲莅陪京而其时无识之臣工妄以为人主当端处法宫综理庶政不宜轻出闗外此即我朝之乱臣贼子当律以悖命之罪诛之毋赦葢盛京为根本重地发祥所自后世不可不躬亲阅歴昔我皇祖曽三举斯典朕今亦三次矣如陞殿祀神阅射行赏之类仍循成例而于三陵之察红桩移近居及葺盛京旧有坛庙以至沿途之缮城垣检核各库诸事则皆前两巡所未及而今悉举而行之益可见临幸之有益矣十数年后朕躬若尚如今日之康强仍当再修上陵之礼然尚须有待嗣后毎阅三年即派皇子二三人恭谒祖陵毎次于秋冬间启行途间既不烦修治桥道之劳而傔从无多更可不预安营顿俾之歴览旧京风土自皆惕然动念感天佑而仰祖功无负朕谆切垂训之意钦承毋忽将此通谕中外并録一通交上书房存记其三年一次简派皇子之事届期着军机大臣请㫖谕内阁浑河发源遥逺自东北来入英峩边门西流几及千里㑹辽入海萦䕶三陵滋演万年灵脉而长川襟带兼卫陪都厥功甚溥自宜䖍崇庙祀以答神庥着交迈拉逊徳成会同将军府尹于盛京城东度地鸠工奏闻请帑兴建河神庙以昭妥侑谕内阁前已降㫖于山海闗之澄海楼旁建立北海神庙兹稽考祀典北海向于河南济源县望祭河南地属中州且非濵海固于事理未协嗣经改于吉林东门外望祭虽属北境然距海尚逺亦非所宜所有春秋秩祀及遇告祭典礼自应恭移于此以叶方位至吉林之松花江导源长白襟带神臯为本朝发祥之地绵演亿万载景祚灵长厥功甚鉅自宜䖍崇庙祀用迓神庥已谕令吉林将军福康安于吉林城外滨江处所度地鸠工兴建松花江神庙其一切祀事即照从前望祭北海之制着礼部载入㑹典遵行谕内阁本年轮蠲奉天等省地丁银两又因临幸盛京降㫖加恩将奉天所属干隆四十四年地丁正项钱粮通行蠲免其米豆一项例不在应蠲之内但念奉天省地丁向系银粮并纳其额徴米石即属任土正供自当普予加恩着将干隆四十三年四十四年该省应徴米豆一体免徴俾得均沾渥泽该部即遵谕行谕刑部盛京吉林均系国家根本之地境壤毘连盛京旗人潜往吉林种地谋生本无闗碍并非旗逃可比从前𢎞晌奏请解囘治罪之处所办原属过当伊等皆满洲世仆盛京吉林有何区别其正身旗人六户即着入于吉林当差毋庸解囘盛京办理余依议谕军机大臣朕惟歴代宝玺所以展礼神祗式彰符命我国家承天眷佑自太祖太宗创业盛京肇膺大寳逮我世祖正位凝命奄有万方我圣祖六十一年笃祜延庥深仁沦浃我皇考世宗励精图治继序前徽罔不钦崇天道勤恤民隠夙夜勤求治理不敢康宁用克协于天心俾中外䝉和壹之休臣庶享昇平之福暨于朕躬嗣服兢兢业业祈天永命恒切于怀惟是太庙尊藏列朝寳册金绳玉检灵爽式凭然以次第鑴造未免玉质大小长短不能一律荷天之休承列祖列宗之余庆平伊犁定囘部和阗良玉岁有恒贡用是特命有司选良工卜吉日敬造列朝寳册一律从同以奉太室念今年为朕七旬万寿自古帝王受天纯佑钖福延洪实无有过于朕者朕用是益不敢不敬天益不敢不勤民惟有朝干夕惕思日孜孜以敬迓亿万年无疆之宝命所有换出太庙尊藏列朝宝册敬诹吉日简派皇子恭送盛京太庙尊藏以昭祖宗功徳之盛于万代嗣后凡有举行宝册事皆以是为例必为二分一奉太庙一送盛京朕之此意欲我子孙世世知天命之难谌敬天勤民永存无疆之恤以保无疆之休可将此㫖恭録二通一存上书房一存内阁敬承无斁钦哉特谕谕内阁所拟盛京新建巨流河浑河河神庙名神牌匾额俱着用单内首拟字様至建庙神牌匾额均系褒崇神祀沿用勅赐二字未协敬谨之义嗣后遇有建庙封神等事拟请钦定者庙名着写勅建其神牌匾额俱着写勅封字様谕户部户部议覆索诺穆策凌等奏查大流民私垦地亩仿照山东科则定赋一折自应如此办理流民私垦地亩于该处满洲生计大有妨碍是以照内地赋则酌増以杜流民占种之弊且撤出地亩并可令满洲耕种不特于旗人生计有益并可习种地之劳不忘旧俗原非为加赋起见至吉林与奉天接壤地粮自应画一今据户部查奏吉林所定额赋又系照直𨽻办理与奉天查照山东科则者互异是和隆武専似为言利起见殊非均平赋额加恵旗人之意所有吉林地亩钱粮应收赋则着将户部原折交和隆武㑹同索诺穆策凌详悉熟筹酌中画一定额妥议具奏谕内阁朕于五月二十四日启銮至热河驻跸避暑山庄七月十一日即由热河至盛京兴京恭谒祖陵所有应行典礼着各该衙门照例敬谨预备谕内阁前经降㫖于七月十一日自热河启銮前诣盛京恭谒祖陵第念今年节候较迟是日正届立秋尚在三伏之内雨水方多天气炎热于扈从人员行李一切及驼马俱多未便着改期于八月十六日启跸前往囘銮时进山海闗祗谒东陵后即由白涧烟郊进宫谕礼部此次盛京恭送册宝之怡亲王等着于八月十二日由京起程九月初二日到常家屯会同前往谕礼部工部此次盛京恭送册宝着派工部侍郎汪承霈前往谕吏部兵部此次恭谒祖陵驻跸盛京所有盛京吉林黑龙江等处应行引见及大计卓异军政文武官员着交行在吏兵二部就近在盛京带领引见谕诸皇子盛京为王迹肇基之地朕御极以来敬惟祖宗开创艰难佑启万年统绪于癸亥甲戌戊戌暨今癸卯四诣盛京恭谒祖陵以申积悃所历川原形胜因见徴闻并为诗以识而于太祖太宗缔造鸿规耿光大烈恭纪成篇实足以垂法守非仅託于吟咏所有四诣盛京御制诗着皇子等分年按次各録一分装成四卷彚贮一匣以昭觐扬垂裕之至意谕礼部朝鲜列在外藩勤修职贡最为恭顺今以朕临幸盛京遣陪臣赍表修贡迎驾请安并祝万夀借抒忱悃甚属可嘉届时当加恩赏赉以示优眷着礼部堂官传谕知之谕内阁朕由热河前往盛京恭谒祖陵所有经过直𨽻奉天各州县着蠲免本年地丁钱粮十分之五该部即遵谕行谕礼部此次朕往盛京辽阳太子河着一併遣官致祭谕礼部朝鲜列在东藩忠贞世笃历届临幸盛京并修朝贡之礼此次朕恭谒祖陵原定期在盛京过万夀该国王情殷感戴奉表修贡于七月间即先遣陪臣在盛京祗候迎驾请安恭祝万夀着照例加赏并赐御制诗一章用昭优眷所有陪臣及随从人等守候日久着照上次加赏之例再行加倍赏赐以示朕柔恵逺人有加无已之至意谕内阁朕自干隆四十三年临幸盛京迄今五年我朝根本之地风俗淳厚逈非他省可比缅维祖泽留贻至令勿替兹由热河取道九闗台四莅陪京恭谒祖陵跸路所经老扶幼挈就瞻恐后尤见爱戴悃忱嘉慰之余恩施宜渥着加恩将奉天所属府州县干隆四十九年地丁正项钱粮通行豁免俾于留都士庶益享盈宁之福该部即遵谕行谕内阁朕恭谒祖陵礼成现降㫖将奉天所属府州县干隆四十九年地丁正项钱粮通行豁免所有各庄头及旗地应纳粮石草束等项自应一体加恩以敷渥泽着将盛京戸部各庄头本年应交仓粮一万余石免其交纳所有各处匠役应需口粮着于旧存仓粮内拨给其盛京兴京辽阳牛庄葢平熊岳复州金州岫巖凤凰城开原锦州宁逺广州义州等十五处旗地本年应纳米豆草束亦着免徴一半俾旗庄均沾嘉恵该部即遵谕行谕内阁盛京等处俗厚风淳狱讼衰息惟因五方杂处良莠不齐其无知而蹈法网者亦复不免朕恭谒祖陵礼成行庆业经叠沛恩膏并宜式措祥刑益敷恺泽所有奉天吉林黑龙江等处军民人等除十恶死罪及秋审情实各犯外其余已结未结一应死罪俱着减等发落军流以下悉予寛免用昭肆眚施恵至意谕内阁盛京为我朝根本重地兵丁皆知恪守旧风娴骑射以裕武备现亦校阅分别赏赉其读书之士亦渐摩文化蒸蒸日盛堪与畿甸比隆朕銮辂所临青衿献诗趋迓絃诵彬彬具见胶庠乐育自宜一体加恩用彰作人盛典着将盛京满合二号及奉天所属各学岁考广额一次其向来取进六名以上者増额三名四五名者増额二名二三名者増额一名该府丞其悉心校録甄拔殊尤副朕嘉恵士林至意谕内阁向来銮辂时巡毎优赐高年粟帛以昭行庆况盛京诸处乃祖宗徳泽培贻累洽重熙引恬引养尤徴仁夀之庥兹跸路经行多有年踰耄耋龎眉皓首扶杖欢迎者宜沛恩膏以彰盛美所有奉天等处旗民男妇官兵母妻七十以上者各给布一疋米五斗八十以上者给绢一疋米一石九十以上者倍之百岁者加赏大缎一疋彭缎一疋用示优老引年至意谕吏部兵部朕恭谒祖陵礼成所有随驾之王公俱着纪録一次文武大臣官员俱着各加一级谕吏部兵部朕诣盛京恭谒祖陵所有直𨽻奉天等处办差文武官员俱着加恩各加一级其现有降级之案者准以所加之级抵销谕内阁朕于十月十七日囘銮十八日告祭奉先殿在前殿行礼所有祭文交翰林院另行敬谨撰拟谕内阁朕囘銮后于十月二十日陞殿受贺所有应行谢恩人员即着一体谢恩钦定盛京通志卷九钦定盛京通志卷十钦定四库全书钦定盛京通志卷十天章一皇上圣制赋序书事记论订譌钦定四库全书钦定盛京通志卷十天章等谨按殷歌元鸟周咏瓜緜所以述祖徳阐鸿图凡皆臣子追纪艰难铺陈光烈未有躬膺寳箓溯述造邦基命之源勒诸金石昭示奕世者也我皇上文思钦命道隆继述三莅盛京永怀建邦唘土之猷追维沐雨栉风之迹赋有陪都之制舞成世徳之辞纪大勋则书事有鸿篇懋元功则复封有特咏皇舆标注敬念前劳战蹟重图勤思谟烈葢惟有丕显丕承之徳故有是彛是训之言至若㡬余镜古三韩订范史之讹乙夜䌷编诸加正郝书之谬尤足以立羣言之凖则而垂为万世之经臣等谨编録歴年御制文暨四诣盛京御制诗恭次纶音后谨列为天章第三钦定四库全书钦定盛京通志卷十天章一皇上圣制赋盛京赋尝闻以父母之心为心者天下无不友之兄弟以祖宗之心为心者天下无不睦之族人以天地之心为心者天下无不爱之民物斯言也人尽宜勉而所系于为人君者尤重然三语之中又惟以祖宗之心为心居其要焉葢以祖宗之心为心则必思开创之维艰知守成之不易兢兢业业畏天爱人于是刑兄弟而御家邦斯以父母之心为心也孔子曰明乎郊社之礼禘尝之义治国其如示诸掌乎宗庙禘尝之典固先王继志述事之大经也然自圣人象大过肇封树以来上陵之制汉代已然我国家肇兴盛京豳岐之地桥山在焉昔皇祖六十一年之间三谒丹陵用展孝敬皇考在位百度维新日不暇给适西鄙有事徴役已劳又藩邸时曾奉皇祖命往谒祖陵是以十有三年中未举是典予小子缵承丕基惧徳弗嗣深惟祖宗缔构之勤日有孜孜敬奉神器言念盛京为天作之基永陵福陵昭陵巍然在望不躬亲祀事其奚以掳悫忱而示来许爰以干隆癸亥秋恭奉皇太后发轫京师届我陪都孝思以申祖武是仰因周览山川之浑厚民物之朴淳谷土之沃肥百昌之繁庑洵乎天府之国兴王之㑹也昔邠居相度召颂公刘岐宅作屏周歌太王莫不于上帝之监观下民之君宗三致意焉故物以赋显事以颂宣既见于斯岂黙于言乎遂作赋曰嵗大渊献时旦栁中协律无射辨方庚辛歴吉日以建旗驾应龙之和鸾纷漓虖蕤蜿蜒旌雄虹橦鸣鸢周乎神臯之壤届乎箕尾之躔循我留都杀禋珠丘怀精气仰徳流既备既申迺御黼座而觐臣僚维缔造之弥艰抚草创之鸿图曰于休哉是葢突载亳之子殷躐宅镐之姬周凭虚致讥于东约安处荐诮于西踰下此离为十二之国合为六七之候鼎立𤓰分者益琑纎旁魄不足以殚摅而孟坚平子太冲者伦方且艳陈崤函陇坻之隘盐池墨井之腴枍诣天梁之丽三条五剧之区极铺张以诡辨彼何辞迺称诸奚侔夫天作之皇宅又何借苌𢎞与魏舒于是谘文献攷图册不恧不文爰赋其畧聚精搆思挂一漏百粤我清初肇长白山扶舆所钟不显不灵周八十里潭曰闼门鸭緑混同爱滹三江出焉帝女夭妹朱果是吞爰生圣子帝用钖以姓曰觉罗而徽其称曰爱新是翦是除匪安匪康乃有叶赫辉发界藩抚顺遂筑城于辽阳以为东国之宗天笃其祐载恢厥功天命十年相险宅中谓沈阳为王气所聚乃建盛京而俯闗西故言其封域则虽始自秦汉歴隋唐以迄辽金欤而举其规模则维新皇运膺灵祐之独深也仰符十度之尾实临析木之津得云汉之所垂维北极之所邻亦何异乎召伯相宅卜惟洛食奉春建策留侯演成哉于是乎左挟朝鲜右据山海北屏白山南帯辽水沧溟为池澎湃㵽渨流汤汤赴弥弥撇渹回浑渼浴日沃星莫测其始东尽使犬之部朔连牧羊之鄙启我漠恵之原扩我俄朶之址髙燥埤湿原田毎每走大野而拱太室者万有余里其山则鐡岭绣岭平顶降龙木查石门东水南双矗嵑聚嵏兮屴崱嵌兮峒兮嵃嵂兮嵣嵡蔽亏日月源流湖江既孕竒而盘郁亦含秀而隆崇故夫四蹄双羽之族长林丰草之衆无不博产乎其中蹄类则虎豹熊罴野马野骡鹿麞狍狼豺封驼狐貍貛貉跳兔婆娑鼢鼯艾虎貂䑕轻嘉其他牛马羊豕之资以日用者葢填闾巷而烝寝讹羽类则野鸡沙鸡鵞鸭青鹳鹤秃鹙维鹈在梁缩脖鸠燕啄木鹊鸧鹰鹞鵰鹘红牙啇仓黄鹌䑕化白鴈霜横曰海东青出黒龙江林击则天鹅褫魄甸搏则窟兔走僵其他鸽雀铜嘴桃虫鸳鸯杂㳫纷泊腾轶翺翔其草则蒿艾香蒲芦苇萧荻章茅水葱红蓝绶虉马蔺知时木槿纪节厥维人参三桠五叶气禀地灵功符隂隲啇陆茵陈萹蓄葶苈蠡实兔丝均能已疾其林则五鍼之松万年之栢重障隠天幽林蔽泽挺崇槐之曽青䕃栕栁之浓碧大椿以八千为春夀栎以不材为徳烂红杏与绯桃纷白梀与黄蘖山藤柔韧是资鞭策鸡桑落黄可供蚕织陆珍既牣海错亦繁鲤鲂鳟鳜鯼鲫鳙鲢鲦鲴鳢鳡鮠䲡鲇鱓比目分合重唇浮湛劒餙鲛翅桞炙细鳞牛鱼之长丈计帯鱼之白韦编乌鲗之须粘石渡父之啄矴船他如蛇马驴狗豚獭豹貛出没乎汹涌潜跃乎㳺渊苍龙揵鬐而云作赤蠄掉尾而波开老蚌含珠九光烛天神竒是韫瓌瑰是生虽山经与地志𦍑莫得而详焉懿兹奥区原隰畇畇厥田上中厥壤维平抱海负葢跨辽欱宣浑河为帯兴京为襟袤复陆而坦坦黋拓落而芸芸伟嘉祯之萃荟信槖籥之絪緼帝眷东顾用畀皇清而为万载之沛丰若其测圭臬度广轮依绳尺疏渠川歌经始咏攸宁又可畧闻矣天命天聪丕显丕继因其旧沈拓我新制规天矩地向明授时増八门之詄荡胁九逵之逦迤翼翼俾倪岧岧堞雉起圜丘于郊南单埢垣之洁祕钦柴飏槱陈玉荐币鼓云和升栗以邀肸蠁而昭祀事霜露在履春秋聿迁忾乎僾乎肇禋閟宫涤濯毛炰元酒太羹文祖神宗爰歆于斯符帝车之太乙正王宫于未央重三殿之实枚表双阙于阖闾阙名维何文徳武功殿名维何崇政建中髙楼望氛厥题凤凰后宫紫极交㤗清宁闗雎麟趾化洽家邦维朴而安乃巩而臧岂其工㮰槛之刻镂岂其饰榱橑之焜煌岂其疏龙首之㟪嶫岂其叛凤翼之昻蔵匪有心于俭约乃潜揆夫陶唐大政当阳十亭雁行爰诹爰度日赞日襄结君臣之一徳而扩我闼于八荒正号纪元以受天庆于是定两翼之位列八旗之方黄白红蓝有正有镶法其象于河鼓则其数于羲经神其变于三五握其竒于九宫大圣创制动恊天象是犹易之书契乃观蹄迒焉以树屏翰驭轻居重本支百世昌我宗潢佐命之勋曰费英东额都希福绩茂萧张曰有坐谋曰有折冲既彬彬而济济亦赳赳而彭彭其余附凤而攀龙者葢车载与斗量爰制国书兴文教演义译音物取其肖允维达海克称检校虽絶域其必通即纎故其亦貌夫人自为战王者无敌角严则百墉失凭旌挥则三边定檄义不返顾勇不重壁是以敉四海而莫撄亘千古而鲜匹故班禄于累世用以酬夫劳绩及其斗杓北指渉冬背秋爰狩中原我戎是修靡虹采枭蜺斿拖雾纛建云旗后属车前导㳺乗我良产屏彼彫辀右忘归之箭劲左繁弱之弓柔倩浰而雷动鸿絧而星流又何必王良执辔纎阿御軥也哉于是带甲之士百万尽发鹰犬而骤骅骝卑㤗山之为橹跨渤海以张罘林林裔裔列列裒裒命地而后中应声而先掊散壄麋之羣友剔穴狸之伏留骇巘麢之儦俟詟郊兎之佻偷既肩惰指倦而麌麌之羣犹縁陵蔽野比夏草之稠焉爰用三驱示无尽刘更命羽林佽飞之士手豹尾踞虎头搏洞熊殱泽䝏观壮夫之鹤跃快勐兽之貙膢乃献我成禽舍彼践毛择其上杀允惟左膘以奉宗庙干豆烹炰次充宾客乃荐君庖班获行赏讫乎舆僚是盖因天地之利习军旅之劳战则克而祭受福古者蒐苖狝狩之礼所为昭讵其三时之土谷夺百姓之腴膏蹂桑柘之地广虞猎之郊如子虚上林之所嘲也哉将将蕃后䕫夔列君奉贽来朝斋遫侍晨或稽首而请聘或倾心而纳姻于是乐以九奏飨以八珍迈唿韩之朝天踰颉利之舞庭合内外为一家自我祖而已然垧牧之宜曰太凌河亘肥壤之博衍茁灵草之敷披夏蚊避境春泉漾波是以駉駉之牡蕃孳孔多尔其骊驈骓駓骍骐骆驒骝馰驔騧馯骃騢或眠而馾或行而惟致逺之有赖亦扬威之无过畿甸既辟农桑是咨爰饬田畯爰励甸师物蚤晚之种辨髙下之宜男则耕耘是务女则织纴是谋抑工商之末业勤衣食之本圗故深耕易耨谷用滋也九夏三耘免污莱也雨我公田遂及私也庤我钱鏄铚艾时也我簋斯盛实佳粢也我仓如陵庾如坻也服尚布棉奚纎美也器用陶匏戒奢靡也土物是爱神降嘉生黍维秬秠稻维糯秔粟维穈芑粱维白黄解蠡胡麻来牟铃铛苏分紫赤豆有豌豇蔬则芸薹薤蒜萝卜韭葱蒌蒿蒲笋紫堇茴香壶卢蔓菁莴苣葵姜鲜不斾斾穟穟唪唪幪幪驿驿厌厌绵绵穰穰惟脉土之独纯斯穑事之孔良农隙教战守御相望国以殷富兵以盛彊郁葱佳气盘礴无垠民风噩噩伾侁自然休有烈光格于皇天上帝其子之维有歴年是以我世祖因人心之归清顺天意之厌明扫驱除之闰位统子弟之精兵无亾矢遗镞之费而膺图正位乎燕京葢尝考千古之兴替稽百代之厯数拒符瑞之难谌信仁义之堪守斥逐鹿之蛊说审神器之有授乃知帝命不时眷清孔厚也不有开之何以培之不有作之何以得之夫其披荆棘冒氛霾歴艰辛躬利害无嬗代之迹而受车书之来者葢书所谓于汤有光诗所谓民之攸归矣皇矣陪都实惟帝乡乃命秉钺之帅乃置五部之卿民安郡县旗乐屯庄春秋耕敛我仓我箱朝㑹朔望跻跻跄跄昭万年之有道卜百世之灵长乃作颂曰于铄盛京维沈之阳大山广川作观万方虎踞龙蟠紫县浩穰爰浚周池爰筑长墉法天则地阳耀隂蔵货别隧分旗亭五重神基崇峻帝系绵昌周曰邠岐汉惟丰沛白水庆善兴王之㑹长白隆隆沧溟濊濊形胜之选奕世永頼俯临区夏襟控中外休飬百年既丰而㤗溯其始谋继序敢懈昔我皇祖三至斯土棽丽六飞森沈万旅孔硕九重不遑安处祗谒山陵亦临朝宁置酒故宫用酧父老乃霈恩施逮乎编户匪勤于廵良慕乎古闵予弗徳实缵丕基嵗时太庙陟降格思𬗟仰鼎湖惟瞻惟依荷天之龙际时之和驾言徂东络绎羽仪风举云摇鳞萃鱼丽我宾我臣我行是随载至神乡载觐园寝灵郁崇辉祥凝巨沈原庙衣冠覇陵衾枕松栢云缦溪池流淰盪涤洪鑪陶甄羣品石马悲风泪泉沾祍岂必羮墻一气是禀聿造故宫故宫赫赫聿升太阶太阶奕奕无彩之饰惟厚之积皓曜䨲照歙赩乌赤左墄右平坤阖干辟土壁葛灯遐哉俭徳诒我孙谋万年之宅乃开南端设席肆筵爰爵周亲及彼鹓鸾南阳故旧洒如言言惟此嘉师列祖之臣是噢是咻是贻我躬敬之敬之翼翼惴惴于亿万嵗皇图永绵神树赋永陵内肇祖惟谨蔵衣冠兴祖实奉安龙脉正中景祖显祖昭穆左右兴祖寳鼎前生瑞榆一株轮囷盘郁圆覆佳城尊之曰神树敬为赋以纪之懿乎启运之为山也分长白之龙榦结秘圣之神丘屏纳緑窝集之瑞麓带苏克素河之祥流是以桥山建鼎原庙蔵旒以祀以禋緜继绳于奕代卜年卜世扬光烈于千秋爰生神树非栢非松根从天上分来想银河之歴歴种岂人间所有郁佳气之䓗䓗前乎此者昭灵贶其若彼后乎此者垂景佑于无穷俨若帝谓东王木公曰赫图阿拉兴王之里山声告庆繁禔祉乎丹陵河色呈荣郁英华乎白水宜有嘉䕃圎覆鼎湖如繖如葢为祯为符木公承命咨之女夷选材去柘举瑞得揄是诚兆大清之笃祜庇万叶而多余者也尔其夭矫笼苁閜砢蟠薄偃仰森沉离披错落翩乎轩庭紫凤翔阿阁偨池䓗蒨緑翠丹黄参差杳蔼云日风霜又如禹代御龙游帝乡夫其贝多菩提建木蟠桃荒唐谬悠增诞腾嘲至夫樗材散木枯树浮槎玩世狎物寓意兴嗟则何如徴实蹟于无斁表庥应于有遐者哉乃作颂曰巍巍永陵兴皇都兮吉云在上滃扶疎兮与地同久霜露濡兮金幢玉节布以舒兮䕃暄承闰永刧俱兮数叶亿万緜世如兮序盛京尊蔵宝谱序干隆十一年春閲交㤗殿所储诸宝既详定位置为文记之其应别贮者分别收贮至其文或复见及国初行用者为数凡十虽不同于现用之寳而未可与古玩并列因念盛京为国家发祥地祖宗神爽实所凭依朕既重缮列祖实録尊蔵凤凰楼上觐扬光烈传示无疆想当开天之始凝受帝命宝符焕发六合承式璠玙孚尹手泽存焉记不云乎陈其宗器𢎞璧琬琰陈之西序崇世守也爰奉此十宝赍送盛京鐍而蔵之而着其縁起如此书事己未嵗我太祖大破明师于萨尔浒山之战书事葢闻国之将兴必有祯祥然祯祥之赐由乎天而致天之赐则由乎人予小子于己未嵗我太祖太破明师于萨尔浒之战益信此理之不爽也尔时草剏开基筚路蓝缕地之里未盈数千兵之衆弗满数万惟是父子君臣同心合力师直为壮荷天之龙用能破明二十万之衆每观实録未尝不流涕动心思我祖之勤劳而念当时诸臣之宣力也谨依实録叙述其事如左己未二月明帝命杨镐杜松刘綎等统兵二十二万号四十万来攻左翼中路以杜松王宣赵梦麟张铨督兵六万由浑河出抚顺闗右翼中路以李如栢贺世贤阎鸣㤗督兵六万由清河出鸦鹘闗左翼北路以马林麻岩潘宗颜督兵四万由开原合叶赫兵出三岔口右翼南路以刘綎康应干督兵四万合朝鲜兵出寛甸口期并趋我兴京三月朔我西路侦卒遥见火光驰告甫至而南路侦卒又以明兵偪境告我太祖曰明兵之来信矣南路驻防之兵有五百即以此拒之明使我见先南路有兵者诱我兵而南也其由抚顺闗西来者必大兵急宜拒战破此则他路兵不足患矣即于辰刻率大贝勒代善及衆贝勒大臣统城中兵出而令大贝勒前行时侦卒又以明兵出清河路来告大贝勒曰清河之界道途偪仄﨑岖兵未能骤至我兵惟先往抚顺以逆敌兵遂过扎喀闗与逹尔汉侍卫扈尔汉集兵以待上之至时四贝勒以祀事后至谓大贝勒曰界藩山上我筑城夫役在焉山虽险倘明之将帅不惜士卒奋力攻之䧟夫役奈何我兵宜急进以安夫役之心大贝勒等善是言下令军士尽擐甲日过午至太兰冈大贝勒及扈尔汉欲驻隠僻地以待敌四贝勒艴然曰正宜耀兵列阵明示敌人壮我夫役士卒之胆俾并力以战何故令兵列隠僻地耶巴图鲁额亦都曰贝勒之言是也我兵堂堂正正以向敌人遂督兵前赴界藩对明兵营列阵而待初衆贝勒兵未至我国防御筑城夫役之兵仅四百人伏萨尔浒谷口伺明总兵杜松王宣赵梦麟之兵过谷口将半尾击之追至界藩渡口与筑城夫役合据界藩山之吉林崖杜松结营萨尔浒山而自引兵围吉林崖仰攻我兵我兵四百人率衆夫役下击之一战而斩明兵百人时我国衆贝勒甫至见明兵攻吉林崖者约二万人又一军列萨尔浒山巅遥为声势四大贝勒与诸将议曰吉林崖巅有防卫夫役之兵四百人急增千人助之俾登山驰下冲击而以右翼四旗兵夹攻之其萨尔浒山之兵则以左翼四旗兵当之遂遣兵千人往吉林崖上至问四大贝勒破敌策四大贝勒具以前议告上曰日暮矣且从汝等今分右翼四旗之二与左四旗兵合先破萨尔浒山所驻兵此兵破则界藩之衆自䘮胆矣再令右二旗兵遥望界藩明军俟我兵由吉林崖驰下冲撃时併力以战是时我国近都城之兵乗善马者先至乗驽马者后至其数十里外者尚未至于是合六旗兵进攻萨尔浒山明兵驻营列阵发鎗礟我兵仰而射之奋力冲击不移时破其营垒死者相枕籍而所遣助吉林崖之兵自山驰下冲击右二旗兵渡河直前夹击明兵之在界藩山者短刃相接我兵纵横驰突无不一当百遂大破其衆明总兵杜松王宣赵梦麟等皆没于阵横尸亘山野流血成渠其旗帜器械及士卒死者蔽浑河而下如流澌焉追奔逐北二十余里至硕钦山时已昏军士沿途搜勦者又无数是夜明总兵马林兵营于尚间崖濬壕严斥堠鸣金鼓自卫我兵见之乗夜驰告于大贝勒翼旦大贝勒以三百余骑驰往马林兵方㧞营见大贝勒兵至回兵结方营环营濬壕三匝列火器俾习火噐者立壕外继列骑兵以俟又潘宗颜一军距西三里外营斐芬山大贝勒见之使人驰告于上时我国逺路之兵亦陆续至与大贝勒兵合明左翼中路后营游击龚念遂李希泌统歩骑万人驾大车持坚楯营于斡珲鄂谟地环营濬壕外列火器上见之与四贝勒率兵不满千人分其半下马歩战明兵发火噐拒敌四贝勒引骑兵奋勇冲入我歩兵遂斫其车破其盾明兵又大败龚念遂李希泌皆阵没焉㑹大贝勒使人至知明兵已营尚间崖上不待四贝勒兵急引侍从四五人往日中至其地见明兵四万人布阵成列上趣令我军先据山巅向下搏击衆兵方欲登山而马林营内之兵与壕外兵合上曰是将与我战也我兵且勿登山宜下马歩战令大贝勒往谕时左二旗兵下马者方四五十人明兵已自西突至大贝勒代善言于上曰兵已进矣即怒马迎战直入其阵二贝勒阿敏三贝勒莽古尔㤗与衆台吉等各鼓勇奋进两军搏战遂败明兵斩首捕卤过当方战时我六旗兵见之不及布列行阵人自为战前后弗相待纵马飞驰直逼明营明兵发鸟鎗巨礟我兵冲突纵击飞矢利刃所向无前明兵不能支又大败遁走我兵乗胜追撃明副将麻岩及大小将士皆阵没总兵马林仅以身免灭迹扫尘案角陇种尚间崖下河水为之尽赤上复集军士驰徃斐芬山攻开原道潘宗颜兵令我兵之半下马仰山而攻宗颜兵约万人以楯遮蔽连发火器我兵突入摧其揗遂破之宗颜全军尽没时叶赫贝勒锦台什布扬古欲助明与潘宗颜合其兵甫至开原中固城闻明兵败大惊而遁是时我军既击破明二路兵上乃收全军至固勒班地方驻营而明总兵刘綎李如栢等由南路进者已近逼兴京侦卒驰告上遂命扈尔汉先率兵千人往御翼旦上复命二贝勒阿敏率兵二千继之上率衆贝勒大臣还军至界藩行凯旋礼刲八牛祭纛告天大贝勒代善请曰吾先归从二十骑微行探信祀毕上徐来上许诺三贝勒莽古尔㤗亦相继行四贝勒驰至上前请与俱往上曰汝兄微行往探汝随吾后行四贝勒曰兄独往吾留此未安也遂亦行日暮大贝勒回至兴京入宫则皇后内廷等见大贝勒至亟问御敌策大贝勒曰抚顺开原二路敌兵已破诛戮且尽南来兵已遣将往御我待父皇命当即往破之于是大贝勒复出城迎上子大屯之野上自界藩启行至兴京平明命大贝勒三贝勒四贝勒统军士御刘綎而留兵四千于都城待李如栢贺世贤等之兵初刘綎兵出寛甸进栋鄂路我居民避匿深山茂林中刘綎悉焚其栅寨杀其孱弱佐领託保额尔讷额赫率驻防五百人迎敌刘綎兵围之数重额尔讷额赫死之并伤我卒五十人託保引余兵与扈尔汉军合扈尔汉伏兵山隘以待已刻大贝勒及三贝勒四贝勒引兵甫出瓦尔喀什窝集时刘綎所率精锐二万人先遣万人前掠将趋登阿布达哩冈布阵大贝勒欲引兵先登驰下击之四贝勒曰兄统大兵留此相机为援吾先督兵登冈自上下撃之大贝勒曰善吾引左翼兵出其西汝引右翼兵登山俾将士下撃汝立后督视勿违吾言輙轻身入也四贝勒遂率右翼兵徃先引精骑三十人超出衆军前自山驰下奋撃之兵刃交接战甚酣后军随至冲突而入大贝勒又率左翼兵自山之西至夹攻之明兵大溃四贝勒乗胜追击与刘綎后队两营兵遇綎仓卒不及阵四贝勒纵兵奋击殱其两营兵万人刘綎战死是时明海葢道康应干歩兵合朝鲜兵营于富察之野其兵执筤筅长鎗被籐甲皮甲朝鲜兵被纸甲其胄以桞条为之火器层叠列待四贝勒既破刘綎兵方驻军衆贝勒皆至遂复督兵攻应干明兵及朝鲜兵敌兢发火器忽大风骤作走石扬沙烟尘反扑敌营昏冥昼晦我军乗之飞矢雨发又大破之其兵二万人殱焉应干遁去先是二贝勒阿敏扈尔汉前行遇明游撃乔一琦兵击败之一琦收残兵奔朝鲜都元帅姜功烈营时功烈据固拉库崖衆贝勒复整兵逐一琦遂攻朝鲜营功烈知明兵败大惊遂按兵偃旗帜遣通事执旗来告曰此来非吾愿也昔倭侵我国据我城郭夺我疆土急难之时頼明助我获退倭兵今以报徳之故奉调至此尔抚我我当归附且我兵之在明行间者已被尔杀此营中皆髙丽兵也明兵逃匿于我者止游撃一人及所从军士而已当执之以献四大贝勒定议乃曰尔等降先令主将来否则必战功烈复遣使来告曰吾若今夕即往恐军乱逃窜其令副元帅先往宿贝勒营以示信诘朝我率衆降遂尽执明兵掷于山下付我明游击乔一琦自缢死于是朝鲜副元帅先诣衆贝勒降翼日姜功烈率兵五千下山降衆贝勒宴劳之送功烈及所部将士先诣都城上御殿朝鲜都元帅姜功烈及副元帅等匐匍谒见上优以宾礼数赐宴厚遇之士卒悉留豢飬四大贝勒既殱南路明兵四万人我军驻三日籍其俘获人马辎重铠仗而还是役也明以倾国之兵云集辽藩又招合朝鲜叶赫分路来侵五日之间悉被我军诛灭其宿将勐士暴骨骸于外士卒死者不啻十余万我军邀天佑助以少撃衆无不催坚挫锐迅奏肤功策勲按籍我士卒仅损二百人自古克敌制胜未有若斯之神者也时明经畧杨镐驻沈阳闻三路兵败大惊急檄总兵李如栢副将贺世贤等回兵如栢等自唿兰路遁归我哨兵二十人见之据山上鸣螺系㡌弓弰挥之作招集大兵状已而唿噪下击杀四十人获马五十匹明兵夺路而逃相蹂践死者复千余人庚寅大军还至城都上顾衆贝勒大臣曰明以二十万衆号四十七万分四路并力来战今我不踰时破之遂获全胜各国闻之若谓我分兵拒敌则称我兵衆若谓我往来勦杀则服我兵强传闻四方孰不慑我军威者哉呜唿是由一战而明之国势益削我之武烈益扬遂乃克辽东取沈阳王基开帝业定夫岂易乎允因我太祖求是于天复讐乎祖同兄弟子姪之衆率股肱心膂之臣亲冐矢石授方畧一时圣嗣贤臣抒劳効悃用成鸿勲我大清亿万年丕丕基实肇乎此予小子披读实録未尝不起敬起慕起悲媿未能及其时以承训抒力于行间马上也夫我祖如此勤劳所得之天下子若孙覩此战蹟而不思所以永天命绵帝图兢兢业业治国安民凛惟休惟恤之诫存监夏监殷之心则亦非予子孙而已尔此予覩萨尔浒之战所由书事也此予因实録尊蔵人弗易见而特书其事以示我大清亿万年子孙臣庶期共勉以无忘祖宗开创之艰难也记文溯阁记辑四库之书分四处以庋之方以类聚数以偶成文渊文源文津三阁之记早成则此文溯阁之记亦不可再缓因为之辞曰权舆二典之賛尧舜也一则曰文思一则曰文明葢思乃藴于中明乃发于外而胥借文以显文者理也文之所在天理存焉文不在斯乎孔子所以继尭舜之心传也世无文天理冺而不成其为世夫岂铅椠简编云乎哉然文固不离乎铅椠简编以化世此四库之辑所由亟亟也兹则首部告成纲纪已定与之暇以究其核督之勤以防其忽乙夜㡬暇亦亹披覧怪僻侧艶涤濯刬磢犂然理明裒然文显所余三部唯钞胥之事然而豕亥陶隂犹不可不讐校也四阁之名皆冠以文而若渊若源若津若溯皆从水以立义者葢取范氏天一阁之为亦既见于前记矣若夫海渊也衆水各有源而同归于海似海为其尾而非源不知尾闾何洩则仍运而为源原始反终大易所以示其端也津则穷源之径而溯之是则溯也津也实亦迨源之渊也水之体用如是文之体用顾独不如是乎恰于盛京而名此名更有合周诗所谓溯涧求本之义而予不忘祖宗创业之艰示子孙守文之模意在斯乎意在斯乎宋孝宗论宋孝宗之事髙宗可谓极其孝光宗之事孝宗可谓极其不孝天道好还在孝宗不宜有此岂天未垂鉴乎余谓此正所以天之垂鉴也葢人君之孝与庶人不同必当思及祖宗不失其业兹南渡之宋祖宗之业已失其半不思复中原报国耻而区区于飬志承欢之小节斯可谓之孝乎且孝宗奉髙宗游西湖已独不共游乎是託于娱亲而私以行乐是可谓之孝乎又恐髙宗往西湖为劳于宫内肖其胜斯不更劳民而费财乎光宗受制悍妇非人类其不孝固不必责而孝宗之所以得此岂无所以致之之由乎此即天道好还所以垂鉴也稗官小乗乃谓临安士庶皆兴于孝何其见之小哉葢此论非予不能言亦不敢言今嵗秋将携诸皇子往盛京明年春南巡亦必至西湖命于两处各立碑志之以示天子之孝当以不失祖业为重而承欢飬志固不在逰山玩景之小节也订譌三韩订谬尝读后汉书三韩传称辰韩人儿生欲令头扁皆押之以石讶其说之悖于理而肆为诡诞以惑世也夫以石押头壮夫且不能堪而以施之初堕地之小儿实非人情所宜有间考三韩建国本末诸史率多牴牾以方位凖之葢在今奉天东北吉林一帯壤接朝鲜与我国朝始基之地相近国朝旧俗儿生数日即置卧具令儿仰寝其中久而脑骨自平头形似扁斯乃习而自然无足为异辰韩或亦类是耳范蔚宗不得其故从而曲为之解甚矣其妄也且如汉人生儿常令侧卧久而左右角平头形似狭䝉古人生儿以韦帯束之木版植立于地长则股形微箕此亦皆习而自然无足为异借如蔚宗所言岂汉人䝉古亦皆以石押之令其头狭而股箕乎若夫三韩命名史苐列马韩辰韩弁韩而不详所以称韩之义陈夀魏志直云韩地韩王鱼豢魏畧且以为朝鲜王凖冐姓韩氏其为附㑹尤甚葢国语及䝉古语皆谓君长为汗韩与汗音相混史载三韩各数十国意当时必有三汗分统之史家既不知汗之为君而庸鄙者至譌韩为族姓何异扣槃扪籥以喻日哉且中外语言不通不能强为诠解者势也今夫天昭昭在上人皆仰之然汉语谓之天国语谓之阿卜喀䝉古语谓之腾格里西畨语谓之那木喀回语谓之阿思满以彼语此各不相晓而人之所以敬与天之所以感则无弗同若必一一以汉字牵附臆度之能乎不能夫韩与汗音似义殊谬而失之诬犹可也至于以石押头之谬实悖于理斯不可也然则余之三韩订谬之作乌容已乎哉夫余国传订谬近閲四库全书内元郝经续后汉书所作夫余国列传其官有马加牛加之名讶其诞诡不经疑有舛误因命馆臣覆勘其説实本之后汉书及三国魏志夫余传之文于是叹范蔚宗陈夀之徒不识方言好竒逞妄疑误后人而更惜郝经之失于裁择也其传曰国以六畜名官有马加牛加猪加狗加诸加别主四出道有敌诸加自战下户担粮饮食之信如其言则所谓诸加者何所取义乎史称夫余善飬牲则蓄牧必蕃盛当各有官以主之犹今䝉古谓典羊之官曰和尼齐和尼者羊也典马者曰摩哩齐摩哩者马也典驼者曰特黙齐特黙者驼也皆因所牧之物以名其职特百官中之一二志夫余者必当时有知夫余语之人译其司马司牛者为马家牛家遂讹为马加牛加正如周礼之有羊人犬人汉之有狗监耳若必以六畜名官寓相贬则郯子所对少皥氏鸟名官为鸟师而鸟名又何以称乎蔚宗軰既讹家为加又求其说而不得乃强为之辞诚不值一噱总由晋宋间人与外域道里辽阻于一切音译素所不通遂若越人视秦人之肥瘠率凭耳食为传㑹甚至借恶词丑字以曲肆其诋毁之私可鄙孰甚且蔚宗以附彭城王义康谋反伏诛陈夀索米为人作佳传其人皆不足取其言又何足据乎苐后汉书三国志久经刋行旧文难以更易因命于续后汉书中改加为家并为订其踳谬如右钦定盛京通志卷十钦定盛京通志卷十一钦定四库全书钦定盛京通志卷十一天章皇上圣制三陵祭文祭文碑文钦定四库全书钦定盛京通志卷十一天章皇上圣制三陵祭文祭永陵文仰惟皇祖瑞启灵源肇基王迹高山荒作垂景福于无疆积徳累仁裕鸿图于有永凡我国家万䙫休明之宝祚皆赖皇祖百年缔造之宏规肆是𦕈躬诞膺遗绪睠懐园寝时切瞻依兹循躬祀之彛章肃举明禋之鉅典峯回长白念堂构以钦承龙䕶鼎湖抚桮桊而惕息伏祈慈鉴尚赐居歆祭永陵文仰维皇祖光启鸿图肇基帝业开先启后诒谋衍万禩之休道积庆长申钖耀重光之运显承丕焕继述遐昌世徳綦隆发祥弥永洪规缔造念祖宗创业之维艰笃祐承庥知子孙守成之不易乃者肃修祀事展礼桥山当星纪之初周值明禋之再举松楸在望瞻閟殿以兴思俎豆维馨伫鼎湖而延企伏祈慈鉴尚赐居歆祭永陵文丕图肇启高山崇康作之基积悃期申閟殿切遹追之慕际重熈于奕叶报本弥殷缅再莅于昔年抚𠂻犹歉钦惟列祖诒谋有秩佑绪无疆保世乐天逖矣作求之徳钖光笃庆昭哉对越之严昔皇祖三诣灵岑致悫而孝思不匮暨藐躬再修殷荐抚时而僾见如亲忆展谒以迄今卄四载感深霜露凛承庥于永世亿万年业溯邠岐当时之弧矢毋忘仰遗弓而肃若此日之松云在望奠禋卣以悽然于戯思积累之维艰缵绪恒勤惕励幸监观之孔迩升馨借达忱诚伏冀圣慈俯垂歆格祭永陵文丕图聿建亿龄承佑启之恩殷荐虔申递嵗积遹追之慕钦惟列祖乐天保世笃祐凝庥迹肇始基复旧邦于一旅业兴继治扩茂绪于三传高山之敬仰奚穷翼诒载徳明命之光膺有截宣哲垂猷瞻横甸之逶迤溯朔而感同过涧䕃神榆之盘郁升东而瑞嫓扶桑肃修四谒之仪借展五年之悃于戯国殷忧而启圣艰难开必先之模天全付以有家积累𬗟其勤之始尚祈昭鉴俯赐居歆祭福陵文仰惟皇祖仁孝性成智勇天钖尽鲸鲵于朔漠挞伐用张讫声教于海隅版图式廊经营缔造致千百国归懐恐后之悃忱积徳累仁启亿万年悠久无疆之宝祚𦕈躬缵绪念切维新肃举明禋用申微悃松楸露列望弓劎以增悲榱桷云开抚几筵而生慕伏祈慈鉴尚赐居歆祭福陵文仰维皇祖智勇天授仁孝性成膺圣武之姿值经纶之㑹威张挞伐元功垂大统之基道着柔能景命肇维新之运天心克享神器攸归鸿绩冠乎古今声灵动乎天地藐躬缵绪念切瞻依敬诣桥陵用申祀典隆仪再举稔栉风沐雨之勤劳王气周环瞻虎踞龙蟠之胜势肃几筵而忾慕望松槚以凝思伏祈慈鉴尚赐居歆祭福陵文萝图世衍肇基敬溯夫两京松巘云封载谒倐逾乎二纪摅缵承之积企借馨荐以申虔钦惟太祖高皇帝圣武开天英明启运十三甲始征栋鄂扬义问以常昭二十万迅扫明师憺神威而无敌分旗拓土遂成徂定之勲制字同文诞受维新之命燕诒罔极鸿构何勤思创业之多艰披实録而惕𠂻倍凛荷垂庥之有裕跂桥陵而结恋弥殷自癸甲叠举精禋展拜每随泣下缅辽沈寔遗光宅慕思更与时深爰将肹蠁之忱用达夙宵之悃于戯隆恩永怙瞻天柱而倍觉穹崇祖武钦绳抚京邑而长懐缔造伏祈慈鉴尚赐居歆祭福陵文膺符启宇奋百战以勤贻奠斚抒忱望三霄而言结钦惟太祖高皇帝神明肇运圣武开天十三甲威憺无前指顾风云之合五十载徂维求定躬亲旄钺之麾稽实録以摛毫书事则洪规莫罄绘丰功于载斾披图而旧蹟长新精禋自癸以重申四至还逢纪癸光宅法干而出震亿年弥慎朝干思宗器之宜陈册宝敬分藏镐邑缅帝基之垂裕馨香用虔达轩台于戏占云气于东方统视殷周为倍正绍天庥于右序福偕辽沈以俱长尚冀恩慈俯垂鉴享祭昭陵文仰维皇祖世徳作求用中建极訏谟炳曜钟奕䙫之嘉祥大烈光昭启方来之景运揆文奋武亿万年之宝祚申钖无疆日瞻云千百国之人心归懐恐后载考彛章肇隆躬祀珠丘在望瞻松槚以兴哀原庙如新展衣冠而永慕伏祈慈鉴尚赐居歆祭昭陵文仰维皇祖圣徳开天神灵继体鸿基式廊经纶弥宇宙之间大烈光昭礼乐备皇王之则内修文教外奋武威亿万年之宝祚宏开千百国之来归恐后天人恊应中外倾心肆是藐躬诞膺遗绪明禋再举正逢星纪之周丰镐重经弥切枌榆之感珠丘伊迩思冠劎以兴懐寝庙常新肃几筵而景慕伏祈慈鉴尚赐居歆祭昭陵文丕图敬绍艰难思启宇之年夙悃长萦薄企钟灵之壤惟吉蠲之是享庶陟降之非遥钦惟太宗文皇帝创业诒谋乘时继志东都式廊席前勲而瑞玺初膺南汉徂征扬我武而坚氷径度既大畏小懐之悉恊肃凛冠裳爰王谟帝典之攸昭申严法守缅昔者杏松转战摧枯之烈犹新閲藐躬癸甲升禋追达之诚倍笃山曕隆业鬰葱连十里城闉路指兴京忾慕又两週嵗纪仪载循乎仲序感益切于肇基于戯弓劎如临定鉴卧碑之勒训几筵在望还凭雕俎以摅忱伏冀恩慈俯垂歆格祭昭陵文山瞻隆业鬰葱培王气之原世戴诒谋肸蠁致孝思之感钦惟太宗文皇帝创垂裕后继述乘时北收䝉古之全疆东服朝鲜之故壤扫杏松之坚垒睿略如神扩凌锦之提封赫声倍震抚轩弓于实胜宣威遵骑射之精启尧服于长宁由旧谨衣冠之制属重镌夫册宝陪京式永尊藏肃四展夫松楸禋卣借申僾忾于戯勒训词于后嗣卧碑将万叶为昭追战蹟于当年立仗则二龙在御庶几鬷格飨是忱诚祭文祭长白山神文维神天作崇高地钟灵秀巍峩有象自着神竒寥廓无垠独涵清淑缅发祥之所自知延祚以无疆朕缵受丕基抚临寰宇每切悬氷之惧时深水木之思兹当御极八年聿展谒陵鉅典维庶征之协应爰羣祀之交修特遣耑官用昭殷荐神其黙鉴来格来歆祭辽太祖文朕君临九有睠念前猷凡歴代之陵园必勤䕶视况辽阳之墟里尤切懐思故每发徳音常行昭告即暂焉驻跸亦肃明禋今兹御极之八年聿举谒陵之鉅典维辽太祖奋迹燕云垂声朔漠想英明之有素知灵爽之常存典册时披前徽具在山陵入望遗迹依然特遣耑官用申肃荐修一时之俎豆贲异世之松楸神其鉴兹格思无斁祭克勤郡王文粤维体国必资屏翰酬庸首自亲贤惟王为王室之英材作天家之良佐遵循庙算奉扬国威屡彰克敌之功聿着经邦之略朕面懐祖徳追念旧勲稽往牒而可征汗青纪绩布长筵以展祀圭瓒流馨灵克有知尚其鉴格祭功臣扬古利文维国家之肇造资豪杰之景从每览简编尝深慨想惟尔功臣扬古利经邦元老翼运英姿出总兵戎入叅帷幄能忘身而为国寔资孝以作忠託肺腑之至亲建旗常之伟绩朕缵承大业亲谒祖陵既申觐光扬烈之懐并举崇徳报功之典用颁祭醊式布几筵俨壮气以如生缅成劳之未泯凡兹优渥尚克歆承祭功臣额亦都文我太祖功被苍垠徳尊黄幄溯自发祥之始实资开国之勲维尔功臣额亦都战辄冠军心惟报国摧枯拉朽则目无坚城启宇开疆而胸余胜算奋志风云之表驰声日月之旁钟鼎泐铭伟绩已标于曩日几筵布告鸿恩再沛于斯时垂史册以长存想徽猷而未逺灵其歆响悉此褒荣祭功臣费英东文朕眷懐勲旧笃念贤劳维尔功臣费英东尽力先朝宣威外阃性成鲠亮术裕韬钤经文纬武之兼资附鳯攀鳞而奋迹夙号万人之敌聿彰九伐之勲兹因六御亲巡特此一樽致奠追维祖烈爰思佐命之功逺想英风式励效忠之志尔灵不昧尚克来歆祭长白山神文维神极天比峻镇地无疆象着巍峩表神竒于瑞应势雄寥廊秉清淑于扶舆钟王气之鬰葱休征毕集奠坤维而巩固厚徳弥贞缅帝业之肇基荷山灵之笃庆朕缵承丕绪临抚寰区念凝命之无穷溯发祥之有自肇称殷礼时已越乎十年载考彛章礼更行于兹岁恭展谒陵之鉅典兼修望秩之隆仪躬荐明禋用申祗敬惟冀根蟠灵壤冠五岳而毕集庥嘉彩焕鸿图亘万年而永安磐石神其黙鉴来格来歆祭北镇医巫闾山文维神封自虞廷屹为北镇建辽阳之屏障厚徳常贞钟渤海之灵竒祥符丕着缅肇基之王迹懐天作之神功朕纉述鸿图抚临区宇望高山而仰止景慕维殷修吉礼以告虔彛章再举恭展谒陵之鉅典重稽秩祀之隆仪惟灵贶之祗承得庶征之协应敬承芬苾䖍荐牲醪神其式临黙为昭格祭辽太祖文朕君临寰宇睠念前王纪功徳于曩编每深景慕考谟猷于故里载契光型既遗烈之为昭宜明禋之特举兹以重循彛典爰启吉行祗谒旧京兴懐徃代惟辽太祖燕云创业朔漠腾声辟土开疆一代之英明首出宣威佈惠千秋之灵爽常存特布牲醪用申肃荐䖍陈俎豆期明徳之维馨光贲琬琰俨鸿规之在望神其鉴格歆此苾芬祭贤王祠文朕惟风云翊运明徳首建懿亲钟鼎铭勲宗功聿推元祀纶綍致专祠之礼念笃前劳烝尝隆备物之仪事踰恒典惟王等忠贞素植果毅性成屏翰初分遂作长城之寄桐圭既剖克宣专阃之威或握竒运筹胜决千里或披坚执锐勇冠三军靖苞蘖于中原扫氛霾于四野用能匡扶缔搆翼賛经纶嘉绩懋乎先朝声称着乎来许朕载巡旧里言考遗谟櫜矢戢干巩亿载太平之业栉风沐雨缅当年百战之勤矧在宗杰之壮猷寔切予𠂻之景慕遹观曼硕用布苾芬于戯带砺河山展亲与酧庸并重旂常日月后先偕疏附同垂松桷有梴式焕维新之象桂樽既饬弥深由旧之懐灵其有知尚克歆格祭辽太祖文朕抚驭寰区兴懐徃迹备参稽于史牒伟略为昭勤保䕶于陵原明禋冈斁矧辽阳之故壤尤丰邑之初基惟帝创业东方宣威中土声腾木叶十六州胥𨽻版图瑞应金铃二百祀茂延统绪缅英明于在昔知灵爽之常存兹以恭谒桥山心仪垣寝遗徽式仰松楸增异代之光洁荐斯陈芬苾肃专官之典神其鉴只冀克歆予祭北镇医巫闾山文上陵典鉅两修告祭于司存秩祀躬亲始惬展忱于仰止式隆规而致敬驻清跸以升馨惟神雄峙冀方灵钟尾野六重掩抱千寻埓恒岳之尊三水飞流百里俯沧溟之迩接郁葱于长白王气扶舆奠纯固于东丹云峯拱极昔嵗涂循紫塞嵯峨逺跂层椒今兹路出严闗肃穆先瞻邃宇冀钦承夫灵贶聿增方望之仪缅静镇于神皋特举庪悬之典神其昭格鉴是苾芬祭长白山文维神安土常敦极天比峻闼门俯注鸭江实濬灵源布库东蟠鹊果宏昭瑞应仰坤维之式奠悠乆无疆缅王迹之肇基诞兴有自朕寅承统绪永忆艰难抚兹磐石之模敢忘作山之烈仪隆望祀曾展敬于重临慕切深禋已淹时于二纪爰卜清秋之吉载抒盥荐之忱祗告灵岑聿循令典惟冀贞符丕焕并五岳以延祥景祚遐昌亘亿龄而翊运神其黙鉴尚克来歆祭松花江神庙文恬波永赖障东分鸭緑之支王气攸钟拱北卫龙兴之脉作庙聿彰夫轮奂展诚宜荐以馨香惟神秉徳灵长导源峻极承闼门而奔注二𣲖交驰遶边部以朝宗百泉逺滙缅创垂之骏烈安澜庆亿万斯年觇萦抱于巖城净练亘三千余里既乆稽乎秩祀爰特饬夫鸠工栋宇鼎新式妥凭依之宅几筵升侑遥通盻蠁之忱神其黙协滋生宏昭顺应崇仪肇举益符川至以凝符景运绵延常并山高而致享庶兹歆格勿替䖍禋祭浑河神庙文濬源纳鲁灵长溯白岳之神衍泒英莪迤演永丹邱之脉卫陪都而带绕式懋垂庥作新庙以翚飞宜隆肇祀惟神绩施东土祥着西流巩护万年合大梁而滙注萦回千里达句骊以朝宗仰伟伐于初基勤思渉渭览恬波于旧国泽缅诒丰朕展谒桥陵䖍崇邃宇值落成而告备爰秩祀以升馨典洽懐柔冀休嘉之黙荷诚昭妥侑期肸蠁之潜孚尚克歆承鉴兹芬苾祭巨流河神庙文双源逺引恬波征効顺之符四望增修肇祀肃荐馨之典启润既彰夫胜蹟展诚宜饬夫专祠惟神禀徳灵长施功溥洽衍脉自邓村以北𣲖合西来通支当铁岭之南绩宏东注奠安流于沃壤弥觇襟带之雄资利渉于名津共庆舟梁之便念庥征之显着爰美报之䖍申用鸠将作之司秪崇栋宇特举维亲之祀恪奉几筵神其肸蠁时通滋生普被揽璇题之焕采式鉴懐柔眷雕爼之升香丕昭孚佑庶其歆格勿替精禋祭辽太祖文惟帝制胜中原肇基东土奋琱戈而创业八部威扬志金箭以恢疆五京势巩仰英灵其如在知神武所由兴朕四谒桥山载懐陵邑缅规模于缔造史牒详胪景功徳之昭垂苾芬永祀爰循旧典遣告明禋鉴此洁蠲神其歆格祭北镇医巫闾山文惟神位镇冀方功齐恒岳缅肇封之典望着虞廷叅列宿之精祥钟尾野永作巖闗之障势拱幽燕长资静镇之庥基凝东北溯昔三申盥荐曾抒仰止于明禋越兹四度经临复展升馨于邃宇神其右飨庶克来馨祭长白山文惟神徳秉安敦功参峻极坤维式奠灵长疏鸭绿之原王迹肇基纯固䕶龙兴之脉溯作山之余烈效顺无疆隆望祀以垂庥黙钦有相忆昨銮经三驾典饬司存迨今瞬閲五秋忱殷仰止明禋申荐尚克歆承祭浑河神庙文惟神泽着西流功施东土合大梁以滙注灵长千里而遥达句骊而朝宗襟带两京之外览恬波于卜涧溯伟伐于胥原昨以展谒桥山因之虔崇邃宇明禋告备曾纪蹟于穹碑清跸载临爰升馨于雕俎用申昭告尚克鉴歆祭巨流河神庙文惟神徳秉灵长泽施溥洽到海而㑹同千里有委有原入边而濬发双流屡分屡合曩以跸途莅止饬启专祠兹因銮辂经临载陈芳荐惟冀嫓流泉于豳土清晏常昭培逺脉于珠丘基图式巩庶其歆格勿替精禋祭太子河神文惟神派分苇峪润接骊河瞻萨穆以寻源自斡罗而通道兹以陪京展谒跸路经临式懐孚佑之灵宜肃明禋之荐溯昔楯车薄伐波臣助囊土之功洎乎绵甲前驱鬭士贾夺桥之勇震先声于虎驿闸涌银涛渡劲旅于龙骧濠翻雪浪曩日金城巩建尚虚秩祀之文即今雕俎虔申特重专员之典庶歆芬苾俯答休嘉碑文浑河神庙碑文浑河神庙者干隆四十三年勅有司之所崇建也英峩北绕纳鲁西流萦回千里之遥演迤三陵之侧长源作带梁河异𣲖以同澜灵脉扶舆辽泽滙趋而赴壑抱龙兴之初地衆水云从翊鳯舞之陪都恬波镜净溯昔造邦挞伐濒河则诸部先除洎夫作邑经营乘熘则羣材胜用入夜而聨鱼陈爰申巴勒达之诛征明而渡龙骧遂奏沈阳城之捷朕展巡邠土敬谒桥山缅诒燕于宗功黙钦有相饬升馨于跸路乃诏司空鸠工象阙之东翚翥鹏霄之上北泉嫓美胥原之流泽孔长两载落成卜涧之垂庥有裕镌之翠琰焕以丹纶由地中行益巩诸万万禩如川方至用弼我丕丕基巨流河神庙碑文双源濬发东西溯达𣲖之连山汊㑹同内外综全辽之胜广滋涵于奥壤礼洽无文宏利渉于鸣鸾祜昭有秩惟巨流之演漾襟京邑之浩穣象俪天津灵䟽地脉左通白岳克尔素北绕以同趋右接潢河科尔沁南来而并轨屡分屡合入边之支络可寻有委有源到海而朝宗是戢安市襄平之故绩注释虽疎句骊枸栁之殊称波澜莫二我国家龙飞出震燕翼诒丰太宗文皇帝创筑开城控洪波而屹镇圣祖仁皇帝肇兴海运资通漕以将输朕三谒珠丘再过镜涘缅百年之澄晏祖泽长钦巩亿禩之基图鸿功斯溥粤以干隆戊戌秋勅建新祠逮庚子冬司工告竣俯临浩瀚高挹崚嶒择爽垲以裁基饰栋梴而妥祀当日师行枕席靡唐宗薪土之劳今兹渡稳舟梁兼镐邑田畴之利帝乡赛报歳时之肸蠁潜孚王气扶舆辅甸之灵长永䕶钦定盛京通志卷十一钦定盛京通志卷十二钦定四库全书钦定盛京通志卷十二天章皇上圣制干隆八年癸亥御制古今各体诗干隆十七年壬申御制长白山瑞树歌钦定四库全书钦定盛京通志卷十二天章皇上圣制诗七月初八日因往盛京叩谒祖陵恭奉皇太后始发圆明园作虞采绥旌次第排金风凑爽满天佳王途于迈髙秋净帐殿承欢爱日谐望里闗东多王气行经塞北畅清怀緜緜寳穑秋成近触拨吾悰讵有涯躬诣盛京虽命省驺从而经过州县岂尽免力役之劳因诏免今年田租以示如伤之意省耕省歛古所闻哲后礼不废时巡矧兹上陵实旧制有其举之敢弗因盛京佳气东来紫騑騑六御今伊始山围冀野遍桑麻峰标木叶经迤逦今年北鄙若雨旸沿途揽辔禾黍香虽云比户足衣食怨咨民瘼刻岂忘千乘万骑迈㝢县钱鏄将痔民情忭岂无力役劳闾阎中心徘徨不能宴朝廷徳诏应时下蠲租逮彼千村社匪欲小补㤝斯民皇祖当年煦妪者八月朔日作形胜行行揽年芳厯厯収闗山连北塞云物近中秋辐辏来诸部逶迤驾六虬近光陪后乘输悃导前斿覩此瞻依切宁予徳泽流鸿猷思祖业燕翼逮孙谋更喜随慈辇无妨视膳羞筵开亲捧爵津渡手扶辀丙夜封章览良辰藻思抽词臣随豹尾壮士拥旄头人带秋阳色衣霑湛露浮鄗京佳气绕指日谒珠丘至克尔素河奉天官兵来接马蹄渐尽诸藩地人语饶闻故土音谁道西賔异东主可知往古逊来今沧溟浩渺源流逺长白巃嵸雾霭深此日干城争扈跸百年休飬厪予心驻跸吉林境望叩长白山吉林真吉林长白欝嵚岑作镇曽闻古钟祥亦匪今邠岐经处逺云雾望中深天作心常忆明禋志倍钦九月朔日作千峰万叶碧云浮早是风光逼九秋白水黒山多王气三韩百济旧神州横汾游豫非同汉宴镐安舒却比周故国耆民羣望幸肯教恩泽尚迟留秋蒐杂纪诗五首嵗长九月有青芜共道常年似此无雾敛马头山逼面霜凝谷口树粘须射熊何虑先升木待兎焉劳更守株赳赳羽林羣命中诙谈却笑纪昌弧长白遥看数㸃青鸡翘五色韵旗铃腾骧八骏来天廐环拱羣峰据地灵黄艳鵞儿新剪褶緑辉孔雀侧拖翎朝家武备千秋独太仆空传效展軨峯标木叶欝崔嵬水涨松花净沲洄万骑云屯随豹尾三秋风景异龙堆周诗底用夸麋友晋赋无劳借雉媒更剪银檠吟七字属车赓和有邹枚连云风影自婆娑雨后新看矗黛螺黄幄背风依树障朱旄靣日出巖阿合围麋鹿愁飞羽出队狐狸骇猎猧薄暮旌门铙吹奏海青云里捉天鵞虎韔骍弓越劲秋平冈草浅骋骅骝雁行狗监牵丝鞚马上鹰师臂绣鞴风漾铃声金替戾雪开峰面玉彫锼批麻丙夜斟民事讵为从禽蹔解忧今年奉天各县有収喜而有作遍野黄云尚作堆翠华行处鲜污莱东瀍西涧歌农庆犹想当年即有邰重阳日侍皇太后宴野卉临风弄绮鲜何须金盏与金钱福凝东海增芝算酒进南山作菊筵圆葢无心常煦妪广原纵目正芊绵长承慈训铭心所用九时乘倍体干登髙何用上层楼峰顶低临万树头令节恰欣归沛里当年曾此俯齐州青螺晓霭迎仙跸赤羽金飔猎緑斿最惬称觞无限意凭将山海为添筹射虎行欝葱万木森亏蔽豁开大泽天无际朝岚忽卷崿峯烟树色山光闘苍翠初来沛里拜桥山便途较猎遵先制雁行两翼围密合貔旅八旗各标帜秦平久经息兵革进退号令习军事日未移时肩已倦他他饶获麋狍类乍见白额出林丛鼻头出火人思刺期门佽飞骤骅骝驱之草浅平川地四围重排雪锋鎗负嵎空忆难回避唐弓夏箭出櫜鞬命中已决耽耽眦讵与汉将思争勇厯艰祖训期无愧耳食书生未目覩横议涉险鲜防备我笑羽林备过多壹发于莬却先毙对月思唐太宗辽城望月事即用其韵陇得复望蜀徴去尚存碣谁能效舜阶缤纷干羽缀今月犹古月千秋何盈缺壮志想当年萋萋烟草结情因寥宇寄光向疎林灭秋狝秋狝因农隙讲事古今同由来武备重况在邠与丰我来拜鼎湖便途閲军容桓桓佽飞士一一皆骁雄负嵎手赤虎失林足苍熊雁落夏服箭月满乌号弓奚夸云梦泽不数长杨宫霜㸃广原白日射灌木红辨别三等杀颁赐万夫充维此鹰扬侣当年佑战攻止戈今宴安敢忘走马风望叶赫旧墟敬惟我太祖髙皇帝以十三戎甲奋迹于此复讐服衆遂成王业谨赋其事以示来许寒盟由彼义何甘甲士当时祇十三自是天心歆日角几曽虎旅借犀圅折冲底用称韩信决䇿无湏聴耿弇创业艰辛千古独垂衣敢恃面临南花园英莪门外猎塲中有芍药二丛虽过花时而柯叶犹森欎可观葢百年外物也土人因名其地曰花园经过吟览因以命题緐柯泫露华蟠根託山隈我来非花时尚想临风开逈异京洛种岂作溱洧才森然二古丛不知何年栽疑是彼女夷爱此髙崔嵬玉手撷云锦移之自蓬莱野人亦珍重时时膏壤培䕶以朱木栏奚惧狼与豺乃知天地化颇頼人成裁荏苒忆韶华俯仰弄条枚只宜铺玉牋安用命金罍入英莪门霓旌摇曵晓曦明故国人人喜气迎三月闗山征辔逺而今屈指到兴京区分只用栁条邉堪作金汤巩万年不似秦皇闗竟海空留遗迹障幽燕山程野驿日侵寻涧水瀍桑入眺临南去盛京知不逺鳯凰楼阁五云深兴京姬室于豳日炎刘起沛时一人方缔造四海遂为基皇涧犹然在臯门尚可思屏藩堪示固宫室不言卑往者争雄际同归出衆姿秋风经故国膏雨遍新陂父老迎鸾驭材官卫羽旗初来尤切切欲去更迟迟言念皇图缵端维厚徳垂凛乎同御朽告我后人知谒显佑宫翠华临故里琳宇谒仙宫叠嶂排云上遥岑列柱崇升馨昭圣敬垂贶仰圆穹廓我邠岐业贻兹镐洛功有星皆拱北无水不朝东绳武颙然念祈天惕若𠂻式瞻当太乙俯眺揽龎鸿𣺌𣺌承堂构干干倍省躬萨尔浒太祖髙皇帝以五百人破明数十万衆实王业之基也铁背山头殱杜松手麾黄钺振军锋于今四海无征战留得艰难缔造踪恭谒永陵追王传前籍遗庥逮后昆髙山瞻彼作徳水溯兹源疆理兴家室星辰衞庙垣几多𤓰瓞感挥泪洒寒原恭谒福陵草昧起英雄维皇乃眷东风云龙虎会日月海天中帝业千年巩山陵万古崇永维无竞烈继序矢深衷恭谒昭陵早是天歆汉何曾鹿逐秦百年经五世一垒岂三旬太室烝尝永元宫松栢新绍庭怀积悃展拜此时申谒陵礼毕车驾入盛京得七言排律十四韵羣山万壑总朝东王气为龙镇欝葱白水夀邱名不减作丰迁镐事应同当时提剑安黔首此日垂衣逮藐躬延伫闗山千里外每怀瞻拜八年中商飔送爽清驰道叠嶂排青列逺空上将随车金䍡名王执辔玉璁珑行宫视膳邀慈豫故国旋舆仰祖功只为上陵思马鬛岂縁校猎赋车攻六飞因幸兴王里百辟咸朝庆善宫讶许称觞来故老不教警跸骇新丰葛灯绡帐犹余俭执承酌匏许献衷华曜景中鸾扇动若非烟里鸭香融孕虞育夏天心眷笃祜依京帝谓通万䙫皇清緜寳祚扶桑初日海门红谒景佑宫松隂屏息叩金除庙貌䖍瞻色相如天与人归神自佑春风秋月殿常虚龙蛇瀖濩蟠横壁云雾烟煴写倒蕖我久无心陈罪福祈年还庆旐维旟赐奉天将军额洛图留都开幕府抚镇更旬宣古重维桑地今成秉礼㕓扈陪依豹尾晋谒领鹓聨大树甘棠并芳声莫让前御崇政殿碧海曈昽晓日昇金猊风静瑞烟腾元孙黼扆兹重御列祖威灵实式凭六世继绳惟敬畏百年含煦彼黎蒸守成开创何难易只有忧勤与日增閲武久放华山马重观辽海兵由来称子弟坐可靖鲵鲸万队风从虎三军旭耀旌威声振地堮壮气指天枨此日虽无战当年亦有征金瓯方主鬯惕若凛持盈干隆八年秋朕奉皇太后恭谒祖陵还至盛京受朝钖宴夫汉髙过沛而歌大风情至斯动直已陈徳况予小子觐扬光烈能无言之不足而长言之哉爰作世徳舞辞十章章八句粤昔造清匪人伊天天女降思长白闼门是生我祖我弗敢名廼继廼承逮我元孙元孙累叶维祖之思我西云来我心东依歴兹故土仰溯始谋皇涧过涧缔此丕基于赫太祖肇命兴京哈达辉发数渝厥盟如龙田见有虎风生戎甲十三王业已兴爰度爰迁拓此沈阳方城周池太室明堂不宁不灵匪居匪康事异放桀何心底商丕承太宗允扬前烈倬彼松山明戈耀雪以寡敌衆杵漂流血惜无故老为余详説余来故邦瞻仰桥山慰我追思梦寐之间崇政清宁载启南轩华而不侈巩哉孔安维我祖宗钦天敬神执豕酌匏咸秩无文帷幔再张樽爼重陈弗渝弗替遵我先民先民宅兹载色载笑今我来思圣日俯照爵我周亲荩臣并召亦有嘉賔欢言同乐懿兹东土允惟天府土厚水深周原膴膴南阳父老于是道古有登其歌有升其舞我歌既奏我舞亦陈故家遗俗曷敢弗因浑灏淳休被于无垠勿替引之告我后人酹克勤郡王园寝开国承家日于藩夹辅资一时扶王业四海定丕基懿徳书金匮佳城奠玉巵银潢天共逺百世笃宗支酹功臣额亦都墓坐享八纮泰宁忘百战功佐周曾有望兴汉不徒冯金简香生緑椒浆玉泻红荩臣陪祀事式绍乃家风实胜寺得禾周名书获鼎汉纪年是寺称实胜其事犹可传明兵十三万水陆数道连志曽期破釡言已侈投鞭弱妇实怀惧壮士难夺坚文祖处以暇旋命彭与韩坦然逸待劳乃在松山间破竹迎刃觧谁能抗师颜诸路一时败困兽遇秋畋从此威天下燕京数往还剏寺肇钖名用以示弗谖我来步上方晶阳空宇悬百年父老希所闻乃传言文庙我太宗文皇帝初定大业即尊儒重道释奠孔子以四子配并立文馆译书史于翔鳯阁实肇国家万年有道之长也辟雍时尚属鞬櫜过鲁空传祀太牢更步故宫翔凤阁彬彬羣彦想分曹开国佐运勋臣武勋王扬古利直义公费英东𢎞毅公额亦都墓在二陵之间松楸相望犹见当日君臣相得之概感而赋此虖池麦饭共艰辛想像当年鱼水亲何必大风思勐士林林扈跸有宗臣望千山我闻古来称奥区必有名山为作镇况兹辽阳实天府羲经已兆帝出震长白巫闾衆所瞻千山亦复髙千仭设在晋郊鲁甸间太华泰岱应齐峻我来谯邑揽形胜南望巑岏映清润朝岚夕霭俨相接峦光峰态如堪引龙泉祖樾久闻名灵蹟相传半疑信何时长啸眺沧海千仭冈头衣始振辽阳怀古唐宗战垒久成空管邴曾闻度海东只有千年华表鹤时看来往白云中示盛京留守诸臣宅洛名惟旧迁邠地岂新维屏思保障体国在安民业拟苞桑固风期丰芑淳入疆怀有庆述职慰时巡朝鲜陪臣来接辽左陪京巩涧瀍维藩作翰逮朝鲜来賔讵是予诚格奉朔遐思祖化宣讶许迎銮胆虎卫还教千宴接鹓聨徳绥武靖文皇业万亿斯年䕶海堧长宁寺兰若静朝晖苔侵碑篆古泠泠水到堦落落松当户龙鳞俨欲张虬枝自撑拄谯邑多古蹟爱此琳宫宇依稀梵呗声仿佛天花雨意香㕘即离静室坐久许适然获长宁顿忘安心所恭瞻太祖髙皇帝所贻甲胄武库三曾器龙楼十袭缇千年过合甲七属鄙圅犀仰烈诚天授思艰敢志携雄闗为近户安恃一丸泥恭瞻太宗文皇帝所御弧矢青茎如古直觪角到今坚不禁秋霜感遐思寳月悬比和经手御似训作心传挞伐前猷在居歆总赖天昭陵石马歌在昔穆王八骏追云霞耄荒㤀返天之涯太乙况汉天马来乐府曾闻产渥洼勤劳血汗事何有雌黄徒惹诗人口不如汉文却受千里驹吉行五十符阳九周家岐渭始勤农我朝三韩奋迹实弯弓由来受命虽有异艰难创业多齐踪太宗马上得天下房驷星辉天钖嘏大白小白协安吉至今立仗昭陵贻石马遐思我祖如唐宗陵园庙号先后同汗趋尝传杜甫句阐扬光烈千秋隆六御今年来故里贞观遗迹余荒垒文皇曾亦讨寒盟乘此双龙渡浿水文绥武服为藩屏万年正朔奉永清不似李唐东征悔失计仆碑重建思魏徴大政殿臯门耸百寻朶殿欝森沉国政闻周度大君想知临十亭犹列翼一徳尽同心文治诚辉古武功尚烈今用兹贻亿叶讵止惜分隂作室西南户绍庭志倍钦故宫咏烛火传薪岂尽漏响夜方深照得当年夕艰难缔造心暮辽天散暮霞宫树已栖鸦几静思民瘼心怡长道芽图书探秘藴钟鼎玩清嘉古月照今客新诗咏旧家人言归沛里市语似京华不异前秋夕消闲一瀹茶登凤凰楼百尺髙临万景纷贮歌藏舞陋齐云漫言此日供诗料却忆当年望国氛缔造常思祖业艰千秋百二巩河山于今试上髙楼望辽水依然襟带间示盛京奉祀诸宗室明禋歆一脉奏假训昭垂水木思源本烝尝奉豆彛离家汝莫念与祭我犹亏试想百年始涧瀍还在兹再题实胜寺故老今何在祗园此尚存借寻禽敌烈总为戴天㤙临汝心毋贰蠢兹气已吞戎衣寰海定武器再三扪继序思皇祖贻庥逮耳孙绵绵𤓰有瓞亿载永蟠根敬观太宗所御鹿角椅天然鹿角椅合拱不倾欹制朴身常㤗形端道可思奢惩珊枕伴俭似葛灯遗却忆艰难际曾无偃息时故宫侍皇太后宴闗山瑞拥大安舆祎翟祥凝庆善居海旭腾辉红㲩天浆介祉玉芙蕖云依雉尾开双扇星拱辰垣俯九墟爱日岂㤀沐雨际弼基还厪肆筵余赐父老酺父老居丰沛久䝉煦妪恩百年今宴安同为太平人虽无见知者尚有闻传言钖宴思皇祖在此大清门今我来故家匪为骋游巡三爵循古典炮兎亦烹豚白金以级颁百戯良具陈酌酒赐尔饮尔醉我亦欣还念尔先民曾同百战勋故宫览章奏黄扉章奏至秉烛览移时为勅几康故难辞往复披有秋方慰意望雪更寻思却想艰辛日纷纷羽檄驰再登凤凰楼马上逢重九登髙已有诗今朝陟髙阁仍是季秋时把菊作佳节铺牋掞好辞泬寥天宇寛襟带河山披依稀鸡犬声掩映桑麻枝广陌嘶骄骑朱楼飐酒旗谯邑既云冨何加曰教之寄语彼京兆莫视传舎为雨塞山几度雪霏霏沛里重吟细雨飞麦陇早欣占歳好人言羣道带阳归闲窗近挹寒芳润髙阁遥闻昼漏稀更喜留都方驻跸沾泥无虑四骢騑清宁宫馆豳蹟辉古宅洛业思前苞茂如松竹清宁象地天双骞排凤扇上簟耀龙筵乃寝占佳梦明禋重吉蠲休和晴旭丽淡荡惠风旋惕若承堂构丕基永万年闻钟声屈曲宫墻上玉蟾谯楼钟㸃聴传严吟残此夕穿松漏讶似当时响砌籖却看星躔依斗极尚闻人语閙闾阎去年诗思重寻得良夜方长篆袅帘十月朔日宴宗室羣臣于故宫曈昽海旭丽银铺宴拟横汾湛露濡舞马不须夸紫燕煎沉常自袅金凫有椒共庆如兹盛无酒何妨谓我沽更喜皇州颁嵗朔小阳春律正昭蘓恭奉皇太后迥銮车驾发盛京得诗四首金乌占在尾玉律变初寒别绪留兴庆归舆奉大安卿云常五色王气镇三寒更值登塲候崇墉夹道看西賔今作主东主却成賔去去燕京路依依沛里人地灵常毓瑞风伯已清尘㑹复如唐后武功咏再巡荏苒翠华移祥风左右吹千官陪警跸万姓仰威仪御道如弦直名山入画竒二陵佳气绕步马动留思歴歴度康庄熈熈丽小阳因怜时序改始觉客途长惜别人心切怀归马足忙皇都言至日亚嵗纳千祥雪中过永安桥明禋应时修征辔凌晨发豹尾去沛里龙镳指京阙滕六欲效灵元冥正司莭初飘沥沥霰旋零绥绥雪途景已堪适凭舆趣尤别琼瑶入眺吟川原供揽结不殊书室中推窗玩清絶行行过永安镜影含光洁平林久秃兀乍喜千葩缬旷观既詄荡逸兴复欝勃洒然银色界彷彿芦沟月前题再咏吚喔声寒茅店鸡石桥东畔沈城西素凝遥嶂皆成画翠剰孤松最合题三白叶心方喜慰二陵回首重低迷导斿尽教行行止未惜瑶田碎马蹄积素迷离晃旭欲生烟得得骄骢傲锦韀不道雪余度辽野却如日暖厯蓝田万峯屏展皆蔵碧千林花缬全皴白恍似罗天会玉真琼瑶踏遍虬颜迹逶迤周道傍村庄玉砌银铺十里强赢得轻舆吟素景漫愁风冷切征裳飬息牧閲马垧塲亘沈野刍牧接辽濆飬息良驹盛调闲衆圉分三千突騋牝五色耀卿云骤似波铺地㸔如锦叠文无邪思古训斯作喜今羣敢忘驱驰际用兹佐六军渡句骊河句骊旧辽水千载带辽阳古客曽何在今人引兴长蒹葭余败质汀屿何苍茫饮练双长虹横卧水中央几个无心鸥冲波任翺翔战勋寻堞垒世态惊沧桑惟此东流水今古无闲忙积素漫两㟁流澌声琅琅谁能唿舴艋捕彼鲤与鲂近树银为饰逺山玉作装凭舆愁峭寒披裘且徬徨常时禁体诗苦吟读书堂奚如眺览余万景箇中蔵度辽水镜影照龙旃桥山展谒旋宁同贞观后撠挶为开边回程漫赋二首一千五百里十月初冬时呵冻人惊冷思归马觉迟行程遥莫虑宿顿近频移讵是从羣愿东山旧有诗初来嫌路逺谓是马蹄忙归去怨程近谁怜驼鼻疡人情堪体验物理动参商始识无为贵行将论达庄广宁道中囷鹿髙堆富有秋村农稍为展眉头小阳春旭烘华䍐长女风光猎綵斿素积鳞塍真胜玉青含麦壠正如油何当豳里连京洛三白酬予望嵗眸过广宁望医巫闾山恭依皇祖圣祖仁皇帝元韵海旭凝螺黛罡风削玉芙灵竒经览乍圣蹟蹑寻重过客羣停辔仙人逈矗峰徒思山侧径未抚寺前松万古为幽镇千秋舜封崇功标地纪秩祀偶天宗嶻嶭疑骞鳯巉峘突逴龙盈眸欣积素步马迟娄胸闾阳驿望十三山当前谁展十三屏古县荒凉考奉陵百战堠台烽火熄山青云白自层层哈密进𤓰至敬遣諴亲王和亲王赍供二陵感而有赋碧玉嘉实当冬熟珀色琼瓤甘且馥花门𠢐面不敢私厥包累累盛筠簏山中匹马岂愁疲年年方物来京师上供寝庙颁百殿匪同飞骑求离支翠华今嵗诣故里桥山葱欝近尺咫驰来包贡正鲜腴陵园敬荐惟时矣因思豆粥芜蒌艰祗今声教讫娄兰坐享玉食赖祖泽持盈保㤗恒干干大凌河金根迤逦过初度大凌河战蹟当年烈忧怀此日多守成知不易开创事如何駉牧今销燧名驹蒸寝讹锦州道中得诗二首山村行尽复河干佳景分明缓辔观叆靅云容频酿雪迷茫峰熊正生寒已欣积素平铺玉更望遥空碎剪䊵屈指为期三百六祈年心得几时寛风沙碍眼手频摩凭轼还聴劳者歌只为闗山须閲歴顿教时序暗经过辽西界是辽东界急水河归慢水河千古青山愁不染抹云几㸃列青螺小凌河頽垣败垒动经过防御当年事若何上将生降中左所监军坐拥小凌河一时成败沧桑易千古兴亡感慨多几许英雄淘洗尽涛声依旧送回波松山烽销堠戍间万古此松山羽卫经过处频思创业艰雪后过杏山岝㟧羣峰玉笋攒翠微佳色入凭观踈林蔽芾迷归鸟犹带当年战气寒聨鶱银鳯自飞来独峙朝阳霁景开古戍黄芜嘶马去题诗遥寄白云隈每逢咏雪兴偏豪况对嶤峰积翠髙此日萧闲供白战曩时辛苦忆黄旄闻京师于十月初四日得雪喜而有作六出先时嘉占年喜未涯同时真是异千里讵为遐积素行行看新寒旋旋加遥思上林苑无树不生花吕翁山所过连山塔山皆我太宗文皇帝用武之地而吕翁山则生擒洪承畴处也葢有明末季骤加辽饷至八百余万竭天下之力奉东北一隅未收片甲之用而兵食两诎人民离畔我太祖髙皇帝一举萨尔浒而辽左之业成太宗文皇帝再举吕翁山而闗西之势定今因叩谒祖陵亲诣其地思经营草昧之艰难爰恭纪其事以示来许俾念祖宗得天下之不易益励守成之志亦以举其殷鉴明之鹿亡其必有所以失之之故也连山相接塔山峰沟壕壁堑凡几重以守则固以战胜将以勇气吞辽东增募戍卒号百万重臣经略操铁券朝拜恩命暮缧绁举棋不定曾无算监军意气壮且豪凌驾朝士如儿曹绵山亘海排铁骑谓当唾手成勲劳太宗从容处以暇精兵已伏杏山下金支五色云上蟠明卒望见魂惊怕奔走御侮多英贤投石超距衆闲闲君臣一徳功乃建人心既单必格天彼志离兮我志合如枯易摧朽是拉不数唐帝美良川祗今战气犹森飒陆血漂杵海尸浮乗潮雁鹜随波鸥一时破竹十三万伤我十人厮卒俦清流闗侧擒皇甫煌煌大业开疆土河山带砺酬勋庸于铄云龙与风虎乃知皇天惟徳亲桓桓谟烈告后人从来守成事不易殷鉴应思鹿失秦交则为泰塞则否九重宴安岂宜恃不见吕翁山畔上将降犹设椒浆奠忠鬼宁逺道中作朝暾晃文轩峰色罨平楚行行破冷烟溪村复山墅汤池尚温滑首山亦岖峿城中梵刹伙丰碑何林树摩挱认蝌蚪往蹟犹堪覩胜国此雄镇建牙开幕府借彼梵王力保此辽东土民怨曾不知佞佛嗟何补姜女祠山海闗外数里姜女祠在焉祠前土邱为姜女坟望夫石在其侧俗传姜女为杞梁妻始皇时因哭其夫而崩长城今山西潞空直𨽻古北口并此处皆有姜女祠考杞梁之事见于左传孟子非始皇时人可知即列女传载有崩城之説亦无长城实据也然其莭义有可尚者故题以诗并识其梗概焉凄风秃树吼斜阳尚作悲声弔国殇千古无心夸节义一身有死为纲常由来此日称姜女尽道当年哭杞梁长见秉彛公懿好讹传是处也何妨山海闗恭依皇祖圣祖仁皇帝元韵取豫严扃钥思䝉拓海邉耕桑三辅接形胜两京连羽卫初冬度期门晓漏传桥山瞻此日龙步想当年列巘余晴雪遥林散曙烟迎眸浑似画抚序正为权事异九封谷心期舟济川拳拳思在徳大训更昭然登澄海楼望海之作轣辘金轩展祀旋偶临杰阁眺奫潫漫言此后难为水试望当前不辨天秦帝闗存终失鹿汉皇舟阻未成仙拟徴坎部留吟句只恐雕龙让广川再题澄海楼壁我有一勺水泻为东沧溟无今亦无古不减亦不盈腊雪难为白秋旻羞共青百川归茹纳习坎惟心亨却笑祖龙痴鞭石求蓬灜谁能忘天倪与汝共濯清澄海楼聨句干隆八年十月十六日自盛京蒇事还京道入榆闗登澄海楼望海雪霁千峰波明万顷天容海色洵属竒观时张照梁诗正侍从因与聨句凡字画涉水部者概不用仿欧阳修咏雪禁体也康囘昔凭怒使地东南倾太始本无始常盈是不盈双丸出其里元气鼓为营岛屿藐拳石轩楼敞绣薨巃疑贝阙仿彿见瑶京鞭石桥终断嘘烟市乍更星槎何处转鳌柱若为擎邈矣端倪豁雄哉气象峥禹功思四载秦业剰孤城万壑朝宗此纎珠茹纳并由来无寸土亘古只空明直上到天险横陈据地振目迷光皛浩耳骇声砰轰精卫填难尽长虹驾可成三壶逺萦带重岙销飞鲸赋羡木华博吟推玉局英平铺歴刼雪喜遇初冬晴望叹曽闻若来游谁逐蜻内光含煜煜隂火凉荧荧絶域随风达方诸应月呈坎重不失信天一乃居贞比乐韶观止如山圣景行空传香象踏谬执窄蠡评有以谦能受虚将白自生苞干恢度量吐日焕晶莹永奠寰区宴仙乡底问程夷齐庙卢龙孤竹城夷齐庙在焉史称夷齐耻食周粟饿死首阳诗云采苓采苓首阳之巅疏谓在河南蒲坂而庄子则曰首阳山在岐山西北曹大家云在陇西元和郡国志谓首阳山在河南偃师説文又谓在辽西则是首阳凡五各有証据而其为夷齐饿死之处则一也将孰之从惟辽史所载营州邻海军下刺史本商孤竹国今之卢龙即辽营州地也尔雅所举孤竹北户注谓孤竹在北周时幅员不广其以此处为极北固宜然则説文所谓首阳山在辽西者此为近之殆以诗在唐风而叩马而谏当武王伐纣之时由是岐陇蒲偃皆附㑹其説耳夫夷齐清风在天下何处非首阳岂争疆域乎冕旒而墨胎以祀者尤非其志因系以诗而考其説如此轩冕泥涂是本肠肯容儒雅汚冠裳薇苓依旧西山岵顽懦羞登夫子堂只谓心惭踪异武敢将口实罪归汤岂争陇右还蒲左天下清风尽首阳恭奉皇太后祇谒盛京祖陵礼成廻銮途次纪事用平声韵予宅维皇乃眷东二陵佳气日茏葱灵长世次更昭穆太室烝尝忾僾同襟带山河百二重始基王业此为宗厚如长白千秋奠博似沧溟万物容珠轩环绕混同江声教朝鲜文物邦见説汉皇夸力并齐民割尽只从厖正是秋霖作势时巧云卷尽雨千丝黍华稻秀郊原濶都喜金风次第吹途经塞北草初肥好试今秋第一围日暮旌门观献获龙垧雁碛澹烟霏氊屋纱窗四面疏山容罨画正秋初题诗何必芭蕉緑枫叶红通亦可书佽飞警跸万人趋御路腾骧汗血驹敬仰列朝遗烈在于田犹识旧规模晓景霜华㸃嫩荑青山落月欲沉西白卢醅熟倾浑脱翠釡酥香糁杏泥亲扶慈辇寸心谐视膳长承色笑佳诸部名王将妇子唿嵩道左觐思斋木叶峰邉江水廻陪京人望六龙来降原陟巘髙皇始寳箓千秋自此开昇平讵敢忘艰辛肇造维清受命新指㸃松山咨史氏同惊文祖果天人髙山天作古来闻度室迁居事亦纷欲问当时遗老尽百年休养富耕耘圣祖三临鄗上村如弦驰道至今存金鱼钥启双龙阙铁岭山看万马屯翠华棽丽隠鸣銮故国人争夹道看歌想大风千载调恩施时雨万民欢质明祗肃谒桥山不禁汍澜涕泪澘草昧几多劳缔造坐教清宴御瀛寰侍臣珥笔属车邉赓和诗邮咏有年不是汾隂求钖羡无须含讽赋甘泉缅想戎衣烽燧销金瓯万禩九瀛朝折冲赳赳嫖姚霍指示堂堂主吏萧凭弔英贤仰泰交椒盘亲酌奠荒郊荩臣念祖心应切佐我推车彚㧞茅父老欢言执豕牢肯教此日靳恩膏凤凰楼畔巍巍阁犹有当年车甲弢賔客追陪诸部多行行霓彩照辽河云门曲奏催银管宝勒铃悬过紫驼汉廷丰沛不须夸中外而今共一家沈水乍㸔金写月燕台旋歴玉为花崇政清宁俨御床曾孙累叶仰重光葛灯土壁犹余俭开创艰难刻敢忘自昔周诗咏镐京臯门重见拂龙旌谁云东主西賔别归故乡来弗送迎澄海楼髙据地灵凭栏纵目俯沧溟大钦岛与秋云并只剩如螺一㸃青乐府曾闻奏上陵南阳鼎业此龙兴日临黄道晶阳丽风动金銮玉宇澄礼成回辇惬来游山海逶迤玉露浮穗多遗秋麦緑吟鞭辄为一停留九重宫殿宴居深讵悉民间疾苦心百日周行五千里苍穹对越倍生钦长途羽骑久骖驔牧圉筹量易再三闗外槲林全緑陨闗中枫叶始红酣行宫闲掲却寒帘老菊经霜紫玉一路诗题天赐与白云苍岫口重占许多行色染征衫望辇都人喜气咸周览山川识天险皇圗固岂恃崤函诗瑞树歌长白之山天所作隆崇案衍隣嵎峓衆水之源㑹其极中产万物两仪神秀钟于兹万木偨池欝争长问年皆在循蜚疏仡时以上厥有瑞树为之伯如星拱北羣所瞻仰栖灵祗命图以来真神竒毕歆河本鸭緑支船不能进易威唿溯流而上乃至西埒墨勒溪威唿又不能进舍舟陆行一由旬斯见瑞树临厜㕒近树无凡草金光蔚敷披耸身三丈五尺余七分去二其合围上分十有二大枝茎叶轮囷各异姿其种有八若列眉松桧白杨遮勒穆期紫桦白桦宻克特木及白榆自顶至根合十余丈峥参差灵芝九本三秀滋是皆纪实非虚词乃信神壤天所秘未许尘世寻常窥大椿徒传八千嵗较此奚啻父视儿特一瑞树真足陵驾前古史所垂宜乎长白之山开我国家万年有道无疆基钦定盛京通志卷十二钦定盛京通志卷十三钦定四库全书钦定盛京通志卷十三天章皇上圣制干隆十九年甲戌御制古今各体诗钦定四库全书钦定盛京通志卷十三天章皇上圣制诗七月五日东巡自避暑山庄启跸之作避暑居停逮晓秋朝来清跸启龙斿逺人宴赉鸿仪偹炎月栖迟马足休恰悟兹来即向往因思欲进每资留山田是处䓗华黍未敢先期道有收上陵诚藴十年余皜日金风行色舒山馆南看嶂犹近吉林东指路还纡每怀侯度咨休助常喜慈宁奉起居七萃率能知大义宁因跋涉怨咨予御行营六韵崔巍帐殿郁兰坡星拱周遭万幕罗岂限幅员分内外亦陈斥堠不谯呵绎思厥度期无斁到处其居庆有那视膳寝门欣一例勑几午夜协中和扫除扎萨咸惟谨警跸金吾底用多长白吉林佳气绕敢忘天作烈文歌赐盛京将军阿兰泰出寄干城入侍宸据鞍矍铄尚精神东都留守分明是应令耆英㑹里人赐吉林将军傅森数处开牙尽有名大东坐镇翼陪京将军底事无勲勣累洽重熙值太平碧桞图山名䝉古语谓砺石为碧桞在克尔素边门外癸亥东巡过此曽有作今嵗至吉林应进伊屯边门取路少北而东故遥见之旧识吉林路遥瞻碧桞图依然峰矗彼曽忆句吟吾何日山为砺流年隙过驹拈髭长若许罨画了无殊桞条边西接长城东属海桞条结边画内外不闗阨塞守藩篱更匪舂筑劳民惫取之不尽山木多植援因以限人过盛京吉林各分界䝉古执役严谁何譬之文囿七十里围塲岂止逾倍蓰周防节制存古风结绳示禁斯足矣我来筞马循边东髙可踰越䟽可通麋鹿往来外时获其设还与不设同意存制具细何有前人之法后人守金汤巩固万年清讵系区区此树桞入伊屯边门部落行将遍吉林望不遥迎人山色近碍路涨痕消村墅经枫叶边墙进桞条初来原故土所遇匪新招瞻就心何切勤劳意岂骄省方逢大吉宝穑报丰饶台尼堪外兰昔日正王师三逆遗羣亦戍兹万里流迁怨谁致百年户口庆今滋即看多稼连冈熟那觉严寒傍塞竒试语尼堪归故土转应哀吁叹仳离村行语言不异旧音声新到颇怀故土情白叟黄童皆忭喜山村水郭动逢迎播糓艺麻羣力作弯弓习射暇中兼寻常记得淳风美即景还教取次觇糠灯土舍㸑生尘革履布袍粗蔽身十二羽林皆识否汝先原亦若斯人移人漓俗是皇州触目花街复酒楼快看吉林村落景古风不易返从头赐吉林将军及官员兵丁宴黄幔青山皓日晴沛丰欢宴浃羣情恩颁军士皆凫藻席预嘉宾适鹿鸣却喜多人能旧舞翻嫌小部镇新声本来此地无租赋底用当筵吁减征车驾至吉林得七言排律十二韵踰千塞甸厯迢迢畅慰初心到一朝天作髙山保之永地呈沃壤壮哉饶星分箕尾神臯衍俗重耕桑协气调左氏浮夸纪周晋史家建置攷金辽为藩南接陪京近扼塞北临黒水遥一旅艰难缅亶父两畨巡幸遡唐尧绳先惟是期无忝裕后还因视不恌问寝承欢常爱日勅几熙绩每衣宵劭农为庆农逢稔省俗犹欣俗逺浇军士欢䖍皆子弟戚宾侍从拟臣寮持盈保泰心恒凛䝉业延休志敢骄陶复当年未家室沈阳因肇大风謡驻跸吉林将军署复得诗三首霏微夜雨晓来轻启跸油云倐忽生几㸃秋霖刚过阵满空皜日大开晴地灵信是庥祥兆人意都増悦豫情天作髙山景仰近应歆切切继先诚星汉南来直北流萦回漭沆卫神州城临镜水沧烟上地接屏山緑树头辐辏闾阎市中日往来舸舰织清秋设教图入丹青画应拟宣城谢氏楼皇祖当年驻棨衙迎銮父老尚能夸讵无洒扫因将敬所喜朴淳总不奢木柱烟筒犹故俗纸窻日影正新嘉盆中更有僊家草五叶朱旒茁四桠松花江滚滚遥源出不咸大东王气起龙潜噼空解使山原折接上那辞雾雨添两岸叅差青嶂印一川萦缪碧波恬地中呈象原檐鼓石辨支机孰是严咏人参性温生处喜偏寒一穗垂如天竺丹五叶三桠云吉拥玉茎朱实露甘漙地灵物产资隂隲功着医经注大端善补补人常受误名言子产悟寛难望祭长白山作诘旦升柴温徳亨髙山望祭展精诚椒馨次第申三献乐具铿锵叶六英五岳真形空紫府万年天作佑皇清风来西北东南去吹送羶芗达玉京松花江放船恭依皇祖诗韵隆崇长白佑维清松花江源山顶生飞流银河练影明萦回千里竹箭轻望祭申悃和鸾鸣临江遂命青雀横水天上下秋光晶冯夷静恬涛不惊击汰直达吉林城沧浪之水义最精俯看直欲濯我缨讵必昆明习战兵隆崇长白佑维清继绳祖烈希景行从流宁为欣渟泓松花江捕鱼松江网鱼亦可观潭清潦尽澄秋烟虞人技痒欲効悃我亦因之一放船施罟濊濊旋近岸清波可数鲦鲈鲢就中鱏鳇称最大度以寻丈长鬐轩波里頽如玉山倒掷义百中诚何难钩牵绳曳乃就陆椎牛十五一当焉举网邪许集衆力银刀雪㦸飞缤繙计功受赐即命罢方虑当秋江水寒尼什哈山吉林城东十二里尼什哈山巍岌㠖度江揽景一登峰红緑清秋错如绮精蓝大士乃白衣何代补陀飞至此天池澄湛万山巅翠樾倒影波中美旱不知竭涝不盈亦不飞流落涧底地灵雩禜固其宜兆叶维鱼谁所始吉林览古杂咏克商肃慎致梯航楛矢陈庭理或常未必幅员归北土詹桓辞晋失夸张荒略山原限大东汉唐纪载鲜精穷购诗只有鸡林使真鉴偏教幸白翁辽金以后率堪详府设黄龙因见祥地力三农真沃土舟通百货宛江乡宣和声色恣情奢压境难回劲旅加可笑蝨生幽五国风流犹自号琵琶採珠行圆流育蚌清且沦元珠素出东海滨旗丁泅採世其业授餐支饷居虞村我来各欲献其技水寒冻肌非所论赐酒向火令一试精神踊跃超常伦秋江川媚澄见底方诸月映光生新威唿盪桨向深处长绳投石牵船脣入水取蚌载以至剖划片片光如银三色七采亦时有百难获一称竒珍命罢旋教行赏赉不览安识真艰辛世仆执役非蜑户元稹何闗譬海神咏鱏鳇鱼有目鳏而小无鳞巨且脩鼻如矜闟㦸头似戴兠鍪一雀安能啮半豚底用投伯牙鼓琴处出聴集澄流再题东珠六韵讵是鲛人泣兼非外域求地灵多瑰产水徳正圆流龙吐岂无谓鸡衔亦可侔楚人非善贾河上有深谋掷米光能变倾盘走不留何须较合浦早愧五湖投驻跸库勒讷窝集口窝集夫何许遥瞻已不凡真堪称树海乍可悟华严紫翠纷閜砢茏葱鎻㟧巖恰如望瀛渤未饮早知咸窝集行履山念无海泛水忘有陆今兹识窝集万彚惟一木江南塞北揽槩频岂无林箐皆子孙东方甲乙禀灵秀固应富有植类羣始从茈虒入麓口渐进萧森失见后祗容线隙露天光马弗敢旁遵路走不能娄举丹黄青亦有翻书莫辨名尔雅所纪限方域安能到此杞宋征恭天蔽亏絶飞鸟其下菁英茁僊草落叶布地似黄金疑是长者来问道华严海㑹诸佛处一菩萨一菩提树心花显映多吉祥世尘逺隔如云雾宇宙以来便有此大椿扶桑非其比定应黙烦灵祗呵不知递閲人代几隂晴变幻光怪竒谷神出巧能尔为画师未可形容拟大匠讵敢斤斧斯初经奥壤心神清色惟真色声真声欲笑稽含花木疏㸃笔聊为窝集行八月十三日作紫禁朝仪豳野间晓晴信可悦慈颜营临西水诚瑶水座对南山是夀山亦有冰桃千歳熟却欣霜桕万峰殷肇祥袭庆承皇祖先泽惟怀继述艰行围即事三首控弦旧俗重三韩巡狩当秋取便看璧水圆流萦捺钵玉山直影矗枪竿风前落叶萧萧下霜后平莎渐渐干获鹿较于北塞美寝门特进劝加餐崇椒择胜小徘徊为友为羣得得来八月有鹰皆掣鞴齐风无犬不重鋂唐弓奚必千钧力汤网惟慙三面开日日留人待章奏持来马上便亲裁枫槲丹黄松栢青谷神色色复形形待围籍草为茵褥驰猎阹山作户庭凫藻衆军皆子弟龙兴旧地倚威灵觐光扬烈惟予责志奠皇图万载宁辉发故城怀古昔辉发贝勒拜音达里持两端于我朝及叶赫之间屡背姻盟因山筑城凡三层以自固我太祖一举而平之至今经其城仰神威之如昨励慎守于无疆天教草昧起英雄开创艰难自大东刬削蓬蒿基景运驱驰险阻立丰功渝盟徒恃营三窟不战惟劳举一戎荒堵秋风怀昔日钦承统绪凛予衷登辉发故城再赋辉发河东㠑崣峰云是当年征战处拜音达里抗王师筑城三遭守险固质臣取还婚弗娶潜与叶赫通盟屡患在肘腋弗翦除堂堂大业何由树我祖神武真天人一时龙虎风云附师兴五日破坚城殱魁宥胁为臣庶即今旗籍那拉氏百年世禄被恩遇我来仰烈忆草创抚蹟应亲揽艰勮威唿双桨渡溪河彼岸候马乱流预苇丛蔽骑披冒过其下浸滛尽沮洳山从人面起嵯峩仰不见天密林櫖䇿骑寻迳歴其巅雉堞乆頽蔓草䕶故老无能为我言敬观缔造披实録徒见山髙水清概怀哉乆安长治故从臣谓我今日劳较昔如何莫轻语吉林土风杂咏十二首吉林在盛京东北我朝发祥所自旧俗流传有先民遗风焉甲戌东巡驻跸连日江城山郭庐旅语言想见岐豳式廓之始咨询土风拈二字成语者为题得近体十有二首聊纪一二云尔威唿刳巨木为舟平舷圆底脣鋭尾修大者容五六人小者二三人剡木两头为桨一人持之左右运棹㨗若飞行取诸涣卦合羲经舴艋评量此更轻刳木为舟剡木楫林中㩦往水中行饱帆空待吹风力柔橹还嫌划水声泥马賖枯尤㨗便恰如骑鲤遇琴生唿兰因木之中空者刳使直达截成孤柱树檐外引炕烟出之上覆荆筐而虚其旁窍以出烟雨雪不能入比室皆然中通外直求材易暮㸑晨炊利用均曲突徙薪诚上䇿焦头烂额更何人踈烟土锉烹蒸便夜雨荆筐葢覆频却有千年辽海鹤蓦疑华表话前身法喇似车无轮似榻无足覆席如龛引绳如御利行冰雪中俗唿扒犁以其底平似犁葢土人为汉语耳架木施箱质莫过致遥引重利人多冰天自喜行行坦雪岭何愁岳岳峩骏马飞腾难试滑老牛缓步未妨蹉华轩诚有轮辕饰人弗庸时奈若何斐阑弧矢之利童而习之小儿以榆桞为弓曰斐阑剡荆蒿为矢翦雉翟鸡翎为羽曰钮勘榆桞弯弓弦压丝剡荆作箭雉翎翍壮行幼学率由旧蓬矢桑弧匪袭为揖让岂知争君子闿抨惟觉惯童儿曽闻肃慎称遥贡可惜周人未解施赛斐古人食皆以七羮则以勺国俗旧用木七长四寸许曲柄丰末犹古制也质古惟称以木为曲长且椭进餐宜鼎中底用轻染指座里应教笑朶颐无下奢哉嗤彼箸有捄便矣借兹匙青泥坊底芹香处杜老居然得句时额林庋横板楣栋间以贮匳箧缾诸器具兼几案匮匵之用庋楣横版当中厨家计精麤箇里俱鼠閙欲投还忌器爵飞同量不妨觚灶间那识薪为蜡几上常看皮是乌淳朴遗规恭俭徳风声拟使遍黄图施函斵木为筩因其自然虚中以受物贮水酿酒皆用之视束铁编篦攅木片为器者天质为胜谁云瓠落不中材虚受天然器量恢泉贮云浆消旧渴春篘石冻酦新醅早嗤轇釜催人去何用脩筒引水来可供缾罍谢梁栋孰非造物善栽培拉哈土壁堵间缀麻草下垂縁以施圬墁此国初过涧芮鞫间故俗也乘屋乘间事索绹经营妇子共勤劳御寒塞向诸凡预施墁编麻要取牢出气天忩柱左右通烟土锉炕周遭室家豳馆风犹在慙愧宫庭雉尾髙霞绷蓬梗为榦抟谷糠和膏傅之以代烛燃之青光荧荧烟结如云俗唿糠灯蓬梗糠粃膏傅涂茅檐夜作每相需绩麻乍可唿灯婢耽奕非闗诮烛奴最爱燄辉一室朗那辞烟染满窗乌葛灯笼是田家物勤俭遗风与古符豁山夏秋间擣败苎楮絮入水沤之成毳沥芦帘匀暴为纸坚韧如革谓之豁山凡纸笺胥以是名之擣苎沤麻亦号笺粘窗写牍用犹便百畨徒讶银光薄万杵还轻越竹坚但取供书何贵巧便称铺玉讵能贤高丽镜面寻常有爱此淳廉旧制传罗丹鹿蹄腕骨也旧俗以蹄腕骨随手摊掷为戏视其偃仰横侧为胜负小者以麞大者以鹿莹泽如玉儿童妇女围坐掷以相乐以薄圆石击之则曰帕格投石军中以戏称手弹腕骨俗相仍得全四色方愉快何必三枭始絶胜闺秀争能守炉火儿童较逺骤寒冰无端胜负纷忧喜麞鹿那知有许能周斐桦木之用在皮厚者盈寸取以为室上覆为瓦旁为墻壁户牖体轻而工省逐兽而频移山中所产不可胜用也巢处遗风借桦皮上檐侧壁总堪为端夸不漏还胜瓦岂虑频迁等奕碁瓮牖䋲枢犹未备夏凉冬暖且相宜五侯第宅皇州遍芮鞫先型尔尚知海兰河屯海兰河屯者汉言榆城也遵槎尔筏岭而西旁见旧城之基焉雉堞无存土垒尚在昔年征战之时各筑堡自守遗老既尽无能道其事者以其生榆树焉则谓之榆城而已虎视龙争各据时高培战罍濶穿池何年贝勒失名姓剩此荒城祗址基总为圣人驱除难维新天命眷归期秋风榆戍经过处奋旅维艰企继思即事五首吉林围接盛京围天府秋高兽正肥本是昔年驰猎处山情水态记依稀依疆执役两将军率下従公各効勤都是沛丰诸子弟争先奋勇起风云诘戎深意寓于畋故国围塲近栁边闻説弯弧新射虎稜稜神武至今传箭取儦羣俟友鹿网来巨口细鳞鲈云中山色能生动涧底泉声乍有无即渐皮衣换絮衣长途定省奉慈闱留都父老心犹急重喜翠华指日归塔儿头歌两山之门积水不流嵗久沮洳色如铁锈国语谓之塞勒克特木克汉语则谓之红锈水草生其上累累成墩国语谓之乌喀达汉语则谓之塔儿头又䝉古语凡小儿始学步艰行者谓之塔儿图疑即此语之误作塔儿头歌深林大谷太古然林有落叶谷有泉泉渟叶积成锈水渍泥蔓草相连牵草腐为壤壤生草月长日引经霪潦禹乘四载不敢问付之地媪任湿湫髙低罗列窣堵波明驼负重愁若何惊麞骇鹿每遯迹猎骑縦射还得多南人欵叚忽见此下马扶奴劳步履岂绕舍利学苾刍不报无道称君子燃霞绷观书因题岂无綘蜡将银烛爱此荧荧古与稽刘向传经宁我事居然天禄照青藜暖三首迩来风日又回暄射猎浑嫌细毳温且免舆儓切肤冷况欣驼马软臕存暄冷天公本无意喜暄畏冷自人情抚时端可通于政以重为威底有成犹忆前巡暖异常人言都道带来阳陪京己近欣南望咫尺英莪闗栁墙花园癸亥东巡时道经此地繁柯密叶欎然犹存昔曽託兴成章兹复摛毫命什闻説名园近兴懐昔景赊丛中无别草枝上想繁花了了増山色堂堂閲嵗华本来百兽避底用木栏遮植物钟灵气竒踪多异传不然犹是卉何以独长年那辨沧桑后难稽池馆前每来花谢过笑我偶无縁进英莪门重闗申画郊圻分煌煌祖制千秋遵围阹背指行歴尽举头喜见英莪门结绳列栅金城固休养善守深意存入闗树叶尚余緑灵占地气心通神筑塲纳稼率已卒连村额庆多高囷犹道今秋才半熟不知苖硕农情真我进英莪凡两度兴京近矣怀生欣桥山指日此敬谒周甲思慕焉能申即事三首路依中谷墅依隈野老欣迎翠辇回笑指碧川漩澓水英莪门外带将来涧瀍本是故乡民露冕重看意倍亲赐复蠲租自常例更思鲜惠水灾贫路侧荒垣倚碧嶒当年战守是谁曽停鞭欲问开疆事故老稀存杞宋征三闗第一闗名雅尔哈天阊虎豹雄神州第二代岷极险絶雕鹗到此还应愁三闗扎喀逮边壤一成之旅怀前猷由来攘外先奠内始基沮漆多绸缪绍世贻统建大业蓬蒿斩艾躬劳忧深根固蒂绵万叶试看纳緑源长流兴京叠旧作韵一成传昔代六御驻秋时鼎峙留都近龙兴大业基经营堪想像继述益懐思陟巘爰瞻逈降原复相卑地呈龙鳯阙天畀日星姿庐旅遡过涧椅桐纷树陂风云环帝座黔赤迓王旗缔造诚恢廓混同岂留迟重来心越悚永祐徳恒垂奕叶钦堂构艰难尚克知恭瞻启运山作歌长白龙干西南来灵山启运神堂开源逺流长绵奕世骈蕃禔祉皇图培肇祖衣冠秘陵室三祖元宫千载谧仇成不共何忍言七恨兴师此第一爰始爰谋缅亶父桥山景佑犹故土昌平樵採禁至今朝家厚徳昭千古乘马过兴京再咏赫图阿拉连兴京依山树栅聊为城秋风策马一凭閲兆基缔构钦龙兴茅茨木突风犹古故宫欲覔迷处所涕零始业何其艰九重万户遑安处显佑宫叠旧作韵重至兴王里言瞻显佑宫呵灵金阙肃拾级玉阶崇追念当开创惟钦礼昊穹握符承帝佑基命建神功万寓拱皇极千秋镇大东继䋲滋励志对越益䖍𠂻何有扬光烈惟应仰骏鸿皥熙犹未致憷惕每慙躬萨尔浒国语萨尔浒即汉语木厨也峰势肖之因以得名厨峰铁背界藩间举义旗初创业艰诺宻无能夸地利杜松安足抗师颜秋风瑟瑟重经过天武稜稜莫仰攀寄语方来应敬念岂容易抚有瀛寰重阳日侍皇太后宴九九符阳数秋秋协嵗行海山増介祉风物丽陪京豳树丹含籁岐花黄放晴登高真恰当曽此俯寰瀛新月行营三度看蛾月夜渐添长景倍新帐殿篆凝辉雉尾网城漏逓晃鱼鳞一天秋思吟新魄万幕寒衾忆従臣忽聼逺村砧杵动授衣时节恰临豳恭谒永陵四祖分陵墲壝同鸿禧景佑奠岐丰制因汉氏修园寝尊拟周家号古公念结拜瞻千里外派绵继续万年中曰承曰启均予责惟敬惟勤励此衷恭谒福陵天柱隆崇万载亭福贻奕叶借威灵风云俨若通神縡龙虎常如䕶帝扃黍稷一时陈爼豆瞻依十载易霜星敬观实录思开创每悉艰难泪雨零恭谒昭陵丕显丕承王业昭肇基景命大清朝那同鼎足分三国可拟戎衣定一朝两白常趋石马汗万青永䕶玉峯标元孙五世亲陈奠僾忾声容未觉遥谒陵礼毕车驾入盛京仍叠癸亥嵗旧作七言排律十四韵周甲遵涂又向东吉林佳气郁葱葱故乡遗俗今犹在创业开基古鲜同走马率西时相宅如龙逴海每劳躬皇威逺鬯先攘外圣泽深孚早建中名正底须慙徳抱气雄真使敌羣空既申频价鱼书议垂得还旋玉辔珑帷幄运筹宣衆力风云缔构賛天功王师本是征无战胜国徒称守且攻爰借驱除膺大宝遂迁都邑设酆宫上陵近纪诹秋吉狩漠观风乐嵗丰累洽重熈䝉祖徳月将日就惕予衷留京莅止当年宛父老瞻依喜气融沧海车书䖍辐辏九闗阊阖洞开通推恩行庆遵常制何必酺筵醉颊红至盛京故宫日作精禋敬展十年思莅止留都驻羽旗秩秩肯堂钦祖徳依依爱日奉亲慈气回嫩暖情均畅云放新晴喜共知信拟贞观欹案侧武功得句再巡时御崇政殿重临庆善仰徽兴黼座维皇祖所凭来贺西鹣复东鲽敢忘夕业更朝兢君臣一徳思前笃礼乐百年踵后増卜世繁禧绵亿载大红海旭正初昇故宫侍皇太后宴金风皎日丽仙屏乐奏云韶鳯下聴兴庆重来溯缔构大安到处奉慈宁云呈东海迎鳌驾祥拥西池介鹤龄敬领徽音识心所曰钦绳继守先型实胜寺精蓝何处无初地佑皇图䖍礼世尊相敬思开国模艰难缅御铠威烈仰神弧佛是仔肩重忧勤益切吾清宁宫叠旧作韵故宫兹路寝禋祀例依前承构惟怀祖居歆总頼天西南仍启户翰墨亦陈筵依旧三秋景那能百虑蠲流隂诚荏苒清暇暂周旋言念苹蘩主怆然忆昔年頥和殿于清宁宫左侧搆室数楹为圣母息居之所名曰頥和殿而系以诗松鹤颜斋表清越頥和名殿奉晨昏孝慈家法千秋仰俭朴初风一室存登鳯凰阁层甍建置忆当时表里山河座下披鼾睡岂能容榻侧纵观直欲奄天涯九秋如昔风光好百嵗而今户口滋繁似京华非不羙俗漓用此为萦思欲逰千山复不果念结龙泉祖樾间游期又复爽千山既怜倦马当秋痩且付枯僧抱月间坐可披图悟离即恍如对瀑聼潺湲终须卧象诸峰侧霜磴烟萝取次攀长宁寺恭瞻太宗所贻冠服二首羮墻有志难为覩冠服重瞻仰圣灵应现吉祥云作盖千秋万载䕶长宁戎衣汗马躬劳苦继述常懐烈祖灵俭朴心钦发箧始㣲言那借李邦宁过功臣费英东扬古利等墓题句志感桥山栢里欝相望开国同心想杜房一二荩臣兹扈跸逸勤胥及尔宁忘躬临酹酒当年事遣奠依然表旧劳动我怆然翘望处山陵气接朔云高恭咏太宗所制鹿角椅弯弧曽逐鹿制器拟乘龙七宝何须羡八义良足供库藏常古质山养胜新茸那敢端然坐千秋示俭恭故宫对月殿秋轮欲小近海光愈洁初度埤堄闉渐朗琉璃阙衣宵古已然示冲今岂别绳先益増惕惜隂敢即恱同汉歌大风异唐临辽碣可爱永蟾辉何须问圆缺大清门我太祖神武明哲创业开基日不暇给而勤于庶政建二木于门俾下情欲达者书之以进法贻百世泽永万年令许投书异缿筩无声聴俾下情通古风淳噩非縁袭谤木尧年圣制同赐王公羣臣及盛京官员宴即席得句崇政光华午日晴笙歌酒醴乐聨情宁夸汉代横汾水讶拟周家宴镐京兕爵三巡湛露泛蛟罏一缕瑞烟轻同堂均有亮功责谁进嘉言朂守成大政殿翚飞朶殿焕觚稜左右亭分以十称永念谁知此时切畴咨独忆昔年曽绍闻衣徳千秋凛燕翼贻谋万叶承三致意惟钦继述吾心宁敢懈兢兢恭奉皇太后自盛京回銮之作盛典崇禋次第修安舆䖍奉启龙斿几多别绪留丰里颇有征人望蓟邱屈指再临期后日追思夙驾溯前游去来今了不可得一念绳先奕叶谋永安桥盛京城西至广宁向多沮洳行旅颇艰我太祖初定沈阳即命脩除叠道一百二十里太宗崇徳六年义建永安桥自是师行无阻用集大勲䇿马经过摛毫志事除道脩桥经指挥师行来徃迅如飞奚称贞观征辽日布土徒劳奏绩希过句骊河潦尽寒潭碧水澄浮桥旋辔旧相仍乐浪元菟古难考安市襄平近可征纳稼村间塲有积趂归人急马才胜句骊渡后频翘首己隔云烟望二陵广宁道中广宁道中跋马行败垒荒堡频逢迎云是当年防守处江山坐失嗟有明外猜内忌政纷乱谋臧不従不臧荐其间门户尚相争文臣掉舌武臣窜増饷未逮士卒家逍遥河上拥棨牙成梁华表至今在爵里世冑沧桑夸后台烽火更番置朝侦夜望亦云偹设逻徒佈千万兵王师一举皆捐弃辽东不保全辽西破竹安禁飞骑驰我来抚蹟仰前烈百年古县成雍熈皇天无亲徳惟本民不可下曰可近一言敬告守器人待言守时计己晚祭北镇医巫闾山敬谒桥山大典昭旋舆蠲吉祀寅朝提封于昔更无北望秩而今溯有姚庙古百王䖍盛享神庥亿载佑全辽髙低黍稷盈豳野嵗嵗颙祈风雨调畵松镇庙门西似葢松半存枯榦半茏葱凝神如见抱朴子图貌慙非陈所翁立下忽疑晴与晦现前可悟色兮空何当六月根旁坐读疏仡聼谡谡风杪秋游医巫闾山得五言三十韵奥宇坤维镇神堂碣石开嶐嵸参汉逈案衍向阳恢舜典升柴载山经括地晐昔曽望峦岭今已近坛陔禋祀帛笾荐威仪卿尹陪达诚仙阙退问景玉鞭催蓦入栗梨墅延縁峛崺堆圃塲崇有积鸡犬静无猜频见畊荒隧畴能保一阫日髙方觉暖风细不生埃盘谷深成阻牛山久己峐寺頽僧避去屋寂鸟飞来遂造﨑岖遍从看草木才地灵自呵䕶天意本栽培写雾豁宫霍流澌落漩洄栁书人作字松抱石为胎初狭尘凡限中宏造化胚便因穷窈窕旋命减舆儓诘曲遵碕迳䝉茸借嫩苔悬崖飞瀑水切颢耸瑶台尚有芝英碣宁妨荐福雷武陵虽假借洞口试徘徊作记征彭泽成诗忆楚材宁知进士第转逊岳阳杯肥遯幽栖处翘思独往才云巢真可号龙种是谁栽最后中峰矗居然一笠嵬海天惟浩荡心目与兼该始遇欣佳矣旷观诚壮哉安期如却扫意不在蓬莱游医巫闾杂咏翠云屏嶊崣孤峯削玉华山枢旁出古槎枒何人解事为镌泐语凿空犹道女娲道隠谷深谷栖迟可乐贤路遥偶未访林泉东丹潜志读书处逐鹿成图岂恝然圣水盆垂崖迸水落丝丝冬不凝冰事匪竒应为仙家修养法将临玉女洗头时旷观亭飞来一笠冠㠝岏海水天云入旷观竒蹟无穷宇宙内欲幽探遍故应难哈宻瓜至遣諴亲王果亲王恭荐二陵感而有作西极甘𤓰熟来从包贡邮荐新遵昔例柔逺頼前猷己觉云山隔其如嵗月悠较予应厚幸又得谒珠丘锦州道中筑塲纳稼野村闲羽葢逶迤展谒还七萃翘心指帝里万年愉色奉慈颜潦澄急水将慢水秋老松山复杏山尽是开基用武地时平益切守成艰题宁逺祖氏石坊燧谨寒更烽候朝鸠工何暇尚逍遥若非华表留名姓谁识元戎事两朝过中前卫峰堡冈台每相望耗民无救堕明纲㭬人久擅杀生柄怯将徒称守御方极目一时警跸路回思此地战征塲动闗心惧仔肩重祖业维艰刻敢忘题望夫石姜女祠前有石名曰望夫或云即姜女墓事虽不经而有闗风化故咏之执役当时为䕶边陨城坚节孟姜传牧儿遗火咸阳燎片石赢他歴海田山海闗仍恭依皇祖原韵长塞沧瀛倚雄闗碣石边抱环四城接延亘万峰连两度銮舆歴千秋圣制传小阳仍问景弱水不论年禾稼纳塲圃人家富井烟抚兹偃武㑹敢忘诘戎权战蹟余平野人情譬涉川丹陵回望逺揽辔意拳然再登澄海楼叠前韵拾级登岑楼复此俯巨溟寒暑幻冬夏日月浴亏盈界岙光并耀际天色同青最鉅斯絶类守信故永亨蹄涔易致涸注兹恒为瀛泾渭诚小哉徒分浊与清再登澄海楼叠前韵聨句干隆十有九年秋由吉林至盛京恭谒三陵礼成旋跸以孟冬二日入闗再登澄海楼距癸亥前游周一纪矣閲壁间旧题墨沈犹新爰续举成例命汪由敦刘纶用禁体聨叠前韵既畅登临并志嵗月云坤载既盘礴坎徳靡亏倾脉属天地气量应朝夕盈朱垠际闽广朔野奄幽营再巡临碣石重登俯雕甍梁适侍子舍张骞返仙京壁诗犹好在屋筹凡几更螺丸大块㸃屓负岑楼擎霞标傍槛矗雪峤罗忩峥东叟寻蓬屿巨蜃吹层城雾露不辞受壑谷容来并云锦织回紫玉䋲接通明阳侯逞陵轶岳祗恣磓掁斫阵万马骇突围千牛轰禁体续前例罚期严后成㕙毫蘸勺蠡犗饵投长鲸志怪蹟谁覈求真才岂英一杯纳日月亿刼嘘隂晴底事称白鹭奚从欵红蜻爰居享鞺鞳鲛室眩煌荧藏积梵书列鉅最韩碑呈何无复何有曰虚亦曰贞赤石灵运进緑绮成连行逺航越裳候竒賮贾胡评隐娥归墟守飓母舶赶生珊瑚周其趾蠙珠耀厥莹壮观向空廓邮籖漫促程夷齐庙得圣之清孰与齐首山途便此凭跻为传公信及公达底较辽西复陇西宋代何须钖圭冕伊人本自视涂泥史迁慨羡青云士未识浮名本稗稊恭奉皇太后回銮述事上塞吉林取道便明禋劼毖心䖍山川往复五千里甲子周回十二年武帐常承寝门豫都人喜迓跸銮旋酆宫悉得开基蹟守业惟勤励体干钦定盛京通志卷十三钦定盛京通志卷十四钦定四库全书钦定盛京通志卷十四天章皇上圣制干隆四十三年戊戌御制古今各体诗卷上钦定四库全书钦定盛京通志卷十四天章皇上圣制诗追复睿亲王封号并复其宗嗣袭封予谥配享诗以志事稽宗盟之轶事展亲兼以褒功覈方䇿之遗闻申枉因而继絶睿亲王者属本懿藩分居执政勤劳王室棐忱洵同姓之良绥定燕京伟绩更诸王之冠顾以任隆见嫉亦或气盛招尤履霜之衅潜积于多年戴盆之寃顿兴于既逝折敛衣为左证理知所必不然肆罗织以深文狱甚于莫须有徒以衆怨之搆成贝锦而执作爰书尚非亲政之年矫纶綍而竟从重典繄予恭披实録鉴王实有大勲当危疑推戴之时拒羣议而匡扶冲主迨戡乱肃清之际迎圣驾而肇建丕基且诫比列之謟谀朂以尊君亲上复斥同怀之愆戾加以义正词严厯歴具存班班可考𬗟其诚荩皎如白日青天嘉乃壮猷允矣信今传后使果有不轨之志未尝无可乘之机乃贞心既矢于寝兴岂逆迹转萌于泉壤无端而暴其罪状每恻于中如是而坐以叛名宜昭其屈念畴昔非由亲决弗嫌成案之翻为国家特叙成劳惟协公评之当用是复其王爵仍教世袭茅封并为録彼宗支咸使列于玉牒葺园寝而春秋祀享配太室而殿庑筵班补列传以连篇准易名之一字推祖宗之恩意辨诬足胜金縢勉子姓以钦承守绪奚烦铁劵爰成四韵并引长言流言恐惧似周公公则生前王已终无倖位心真是睿有开基业孰齐忠谥増一字非私惠论定千秋付衆同配食袭封推祖泽睦亲惇叙朂宗功命仍称礼郑豫肃诸亲王及克勤郡王原封爵号并予配享诗以志事溯维城于王室同扶有永之鸿图考列爵于宗盟各着非常之伟阀事在本朝为极盛蹟皆前古所罕闻每以绎寻实録之文因有追叙成劳之典粤稽礼邸实惟让王四路分殱萨尔浒助扬神武连营并克山海闗奋厉师贞翊圣明而特表荩诚诛逆恶而不徇私义至郑王属居近派䝉太祖育自宫中初定平壤之盟旋鼓宁逺之勇遵化归化频建丰庸松山杏山叠施胜算剪强藩而成一统识裕先几膺摄政而䟽千言监陈前宪若夫论功之最惟豫尤超㓜统偏师荷嘉名之肇钖独抒长䇿举大势以全规洎入燕京遂专阃节破潼闗而追流冦狂魄寻僵平疆介以定中原游魂自灭又如肃武亲王之百战称雄而秦地恢城蜀疆殪贼勋尤崇也他若克勤郡王之屡征奏㨗而降纳朝鲜计图明塞畧更优焉是为同姓之股肱名皆炳着并昭当年之耳目人所艳称乃日久而旧号俱更虽世及而遗风几冺爰命复原封之字俾同竹帛以常新并教列配享之厢咸侑馨香而弗替余凡类似悉予详求念栉风沐雨之劳使徴献者知功宗之不朽比砺山带河之永期袭次者懐祖烈以毋忘用纪长謌并疏小引贝勒让帝如汝阳萨尔浒战我武扬推戴冲主出丹诚不私子孙徳尤彰宫中育养子姪行其名曰济尔哈朗战功多矣难数详同摄政亦抒谋臧灭吴三桂见早强㓜领偏师建蹟昂褒䝉圣嘉赐美名直入潼闗贼奔商旅师平定江南疆功莫大焉䇿允良整兵直入肃亲王阵斩巨冦张献忠悉平内地詟诸羗礼亲王子智独长济以悃愫复勇往盟定朝鲜勣克襄恨未得与定北京是皆巨擘辉天潢与复旧号并配享其未及者付考详并教一一稽宗盟雪寃彰善示后蘉祖宗恩泽予衍庆本支百世奕禩昌恭题盛京吉林黑龙江等处标注战蹟舆图六韵盛京吉林处乃我祖宗肇迹兴王之所而皇舆全图所绘向未赅备因敬稽实録事蹟命将军𢎞晌等详考道理形势按图増补且勅大学士舒赫徳阿桂等董所司拓为大图于圣武丰功标注地名之右恭纪太祖太宗亲征及遣诸王贝勒等征讨者为地凡一百四十有四图既成将以寿之枣梨垂示久逺缅维我国家自长白发祥以至奄有辽沈鸿业经营规模大备而我太祖太宗战胜攻取开创艰难皆有山川疆域可考迄今按图展对益可想见当年景命所贻前劳所启用是恭赋成什志不敢忘即以是诗録之帧首我世世子孙遵览斯图其尚钦承敬畏以巩亿万载丕丕基而于余所以述祖徳而垂后昆者庸可忽乎哉龙兴东海佑承天创业时仔二帝肩因以舆图考当日注之战蹟示千年祖功并茂徳贻后宗徳还兼功继前心膂折冲同御侮躬亲执鋭更披坚凡经一百四十处廼致九州万国全享此泰平守噐者可忘先器弛勤䖍东巡盛京叩谒祖陵是日启跸得诗八韵山成鼎峙亿万年天作基祥命忆巽申廿四载地暌致悫曩以慈驾之途艰逺渉遂尔藐躬之仪阙续脩兹犹禫祭之未临惟此精禋之可举廼涓吉日复谒祖陵三至斯循敢曰事能绳武长言不足遹惟志切觐光于时夏闰已过秋初甫半月明万里宵中对以扬辉露白前朝若春至履之増憷指巖闗而先度道维旧而路则新睠陪都以再经昔为入而今则出抚闾阎之繁庶恩与频施缅开创之艰难咏宜三复由程肇始即事成章忆曽甲戍别陪京回望依依不尽情祇虑髙年勤䟦渉故教逺路罢巡行而今怆无复瞻顾爰此摅其久眷诚吉礼槩因居服罢明禋惟是展䖍呈萦怀二纪瞻神壤撰日三秋启翠旌自是两都孰东道幸兹万寳閲西成仍宣缇骑戒蹂躏更与烟村免赋征厯厯敬看开创蹟守成责重凛亏盈山海闗三依皇祖原韵陪京来往路底借此为边大将四城筑经臣列戍连操戈室未已设险地空传天佑开今业祖功仰昔年庶哉孶户口久矣靖烽烟须识养而教慢论经与权三番临古塞一瞬逝波川惟是亹绳武景思益惕然出山海闗作并山临海守原固辽矣长城那守齐重镇徒防永平左大军早过顺天西彼非设险况失徳我以同心自受禔今日两京为坦路小哉何用説丸泥姜女祠丛祠旧筑海山边善哭偏因姜女传金铸应嫌范蠡谲墨胎可比伯夷贤萧风枯树哀弦冩明月清波古镜悬路便一临縁节义订讹意已具前篇宁逺道中作歌在明为闗外尔时其意欲宁逺奈其宁之不得道讵祗失逺且失近在今亦闗外坦坦荡荡行往返即云内外已赘辞那更逺近较末本近实为本逺实末宁已为先宁彼晩其明先自未宁已上下否隔车辕偾我祖戎衣定天下百年教养武早偃两都时迈此亨衢村村富庶耕凿稳新疆乃更筹久安倍万斯载虑勤恳宁逺祖氏石坊叠旧作韵二首翠华迤逦度秋朝祖氏石坊复见遥虽是贰臣背明国却成世族事清朝崇焕遭缧入狱朝率兵独跳去而遥弗追弗罪仍为守足识陵夷笑胜朝仍驻沙河所仍驻沙河所氊庐颇耐居不期逢蹢白亦欲顺情舆畅对秋云卷知将泞道除几闲消底事四库校全书杏山晩眺恭依皇祖原韵夕阳欲与逺山平旷野风吹牧马声驻早人闲多静趣当年殊异此征明经吕翁山作我太宗皇帝擒洪承畴处也见皇祖诗中而通志讹为吕洪山兹经过其处命更正之尔时武烈已见于全题诗中松山杏山之作特以洪承畴被擒于此复以其事咏之衮衣经畧屡更人足识君无定见真莫怪生降背厥义要知能养在乎仁明亡縁自生多议国史应为列贰臣然亦其间具优劣更教甲乙等差陈锦州道上恭依皇祖诗韵久困城方下当年迹窈㝠驿铺坦荡道山展画图屏五字瑶编什一时翠跸停无非厪守器乐利验郊垧过锦州咏祖大寿事伐大木应先去枝燕京垂得更班师勤王巡抚旋遭绁同事总戎自返旗我纵用兵不厌诈彼诚中计太云痴守城援絶方降顺意欲何为难恃知锦州道中书事更戍图攻地当时克取难终焉降师范何有頼唿韩事已登青史名犹籍锦官两京久耆定一例蜀民安䝉古王公等来接诗以志事札萨屏藩列䕶边跸途来觐踵相连久䝉培养都知礼渐重耕桑亦曰贤弗宴弗围胥命返献驼献马各抒䖍笑谈指顾多孙行白髪那辞是长年观大凌河养息牧唐时养马称最盛四十万匹杜诗咏马多地狭苦难容募民供秣劳难应我朝养马无须多上都盐泽大凌河二十余万孶野牧几曽刍菽烦摧科此处牧政实稍异夏逐水草冬则餧供以内府之庄头何有追唿累民事今来閲马河之濵按队分色万锦陈华阳归后无征战易给扈跸利衆人哈萨克马来服皁新疆用以资腾饱一家万里合东西白傅那歌隂山道大凌河咏事明守大凌河尽悉其精鋭坚城与深壕步步进攻备文皇谓得此余易取次第顾彼防御严因为困围计离城度五里筑墻掘堑邃周立我军营庚癸唿难逓时攻其外堡降者踵相继来援截锦州战胜常夺帜援絶城中窘粮尽人相食大寿乃出降诳出锦州避方当攻堡时圣谕实録记明示诸大臣勇者勿重勚彼其损躯效可一莫再试以此衆愈奋争前敌王忾大徳曰好生仁以行勇智向者尝用兵赏罸期明晰出衆巴图鲁佳名亦时赐其人以被旌勇往无不至颇有死绥者矜怜念弗置设如我祖谕安得有其事憬然悔失筹未习兵所致先见邀天佑孙臣服且媿敬成长言志且以告后嗣过大凌河恭依皇祖原韵屈指三经此处过上陵本异大风歌剏成在守非不易继显曰承愧已多牧马自来称垧野观鱼何必备凌河百年遗老消磨尽故事无能问鍜戈广宁道中长亭复短亭古县此重经凭海负山处卫中扼外形一家非所论九伐亦云停寰宇今滋广胥为筹永宁望医巫闾山再依皇祖原韵迎舆罨秀气不异把芙蓉得得行行近葱葱郁郁重犹嫌数里路原识几层峯岂是虚摹境即当真抚松幽州千刼镇古庙万年封肃拜申渊悃明禋遵六宗未瞻阙辟凤已觉气为龙一望纷吾慕继绳敢懈胸祭北镇医巫闾山向因旋跸祀今以进途禋镇地奠千刼佐天福万民本无为已祷饶有致心寅前度祈辞在依然如昔申咏医巫闾山四景翠云屏庙西峙立翠云屏凝盼谁能拟色形一石丈余大方广补天两字出何经道隐谷闻道深山足隐沦与居木石桂松隣谁知潜志乐饥者原是身逐鹿人圣水盆列崖垂落水如帘隔断尘氛静且恬多有朝鲜人泐句箕畴文化至今渐旷观亭山堂此日已为亭眼底平陵碧海渟应是辽王贮书处至今秀色蓄眸青观音阁即景镇庙更西北礼成一问蹊縦观连海濶直上与天齐不尽竒和诡谁知端与倪无烦重徴古七景閲前题诘屈歴云闗精蓝逈巘间漫兹悟空色较昔异容颜胎石松多痩依岩鹤自闲天成同入路三载别盘山命查覈盛京所属应修城垣发帑缮治诗以志事断垣败垒动经过州县城闉毁亦多征伐昔年故有是观瞻今日可聼他葺頺兴废原闗政发帑雇工非起科创守由来殊主客思量及此惧如何驻早吉行五十里驻早衆情娱书史随时有驿函緐政无身惟劳以逸心与静而俱氊室支忩咏芸斋定岂殊叠道盛京以西向多沮洳其近沈阳者自太祖命修叠道百二十里太宗复建永安桥以便行旅至今赖之而广宁之栁河沟当夏月隂雨尚患泥泞丙申嵗承徳锦县宁逺广宁四属商民捐赀筑治叠道中间多架木彴以通污潦今过其地居然坦途虽时已八月且晴霁旬余固可安行无阻而修道成梁王政所尚矧近市之人能知大义分所有以利人淳风亦足嘉也因纪以诗沈阳叠道接广宁沮洳年深或重渟畚挶成梁衆情切车驼遵路仲秋经攻之足识民风古除也犹慙王政型大胜南阳诸父老不求逭赋急公聴渡句骊河双流合一称句骊以河左右分辽之东西夏霖每致成淖泥歴经修筑成坦途当年战伐此渡师而今上陵仍渡兹艰难昇平各异时设无彼者安有斯造舟为梁翠跸移安用布土劳衆为公孙渊司马懿往事何必道古提老边迤逦老边近风情入故乡战征縦图进根本亦须防帝业非容易王民愿阜康贡鲜来野鹿悲咽祗先尝盛京奉祀诸宗室来接诗以志事天潢来奉祀制定自初年歆享脉犹近本支派永绵已看孳少壮却喜习周旋有爵非封建元明弊总捐䇿骑䇿骑频经近逺邮田功歴歴验登秋深耕易耨农无惰下隰高原岁有收未解闾阎辛苦况可恒舆辇逸安谋敬思汗马当年景玉勒金鞍已自羞朝鲜陪臣来请安因而有作有㫖斯番非宴镐朝鲜不必使臣来起居敬问实勤矣屏翰诚摅得许哉礼减于兹益为感赉颁视昔弗因裁为明忠即忠乎我奕叶承恩国永培题萨尔浒十二韵已撰长文识仍吟近体宣重经用武地深感命时天萨尔浒列阵吉林崖据颠夹攻旗拨四压击骑才千合力冲其要移时破彼坚縦横恣驰突陇种尽刘䖍雁鹜蔽河下鲸鲵封陆填斐芬斫营速尚间夺壕连我卒差为后明兵避不前成城衆志合创业一人权以此先声赫允惟隆佑専数朝平四路大武耀千年萨尔浒再题国语萨尔浒汉语木厨谓太祖兴大东初用武之地殊勲屡敬咏守成每励志人和功爰定更天时地利宇宙以来有鸿蒙所位置借兹纪神威万刼藏金匮过三闗因成长句纪事忆昔兴京定始基三闗层设御明师天阊自有虎豹守地险还应雕鹗底札喀度兵衆志合界藩䕶役圣谟竒尔时上下同心亹剏业规模奕世垂恭谒永陵肇运兴基土景膺显命初溯源一脉近宅兆万年余山檿攘犹忆神榆䕃越舒春秋閲廿四弹指顷相如谒显佑宫歴歴丹梯拾遥遥碧殿深升芗由振古钖羡匪斯今胥宇周原膴侯兴上帝临太平兹久矣益励守成钦景佑宫瞻拜六韵花宫向平楚松栢百余年指月何曽悟心香且展䖍屏营为祈岁惕息念承干景佑非今矣䕶呵自古然小其衣锦喻殊彼迈邦篇旧里缅先泽惟怀奕叶传兴京叠癸亥旧作五言十韵閲年廿四久拜祖仲秋时定鼎缅初剏契龟溯始基四攻分路入一战启神思雄奋子兮弟志同尊与卑搴旄多上勇决䇿自英姿明将身膏斧败军血染陂朝鲜降合栅叶赫惧旋旗豳野安斯固沈阳取不迟艰辛伊古独缔构至今垂书事述实録期均薄海知赫图阿拉横甸襟兴京皇涧过涧似当年斯馆豳王业实基此兴京城郭存横甸余荒址至于创盛京居然丰镐矣遐想我朝初颇类周家始彼实独重农我亦重耒耜而兼武偹修故致威无比农以养我民武以侵彼鄙后且屡欲和而彼弗甘耳师称直为壮是用邀天諟缔搆诚艰哉敬因告孙子再题赫图阿拉阿拉即云甸赫图乃训横曩时似豳地其北即兴京移沈非走马迁居以就城俭勤与仁武大圣善经营回銮过三闗再咏三闗兴京西设险天钖久然当我祖际言创不言守明兵倾国来迎出攻而取斩将与搴旗纷彼败以走乃知御敌法贵夺不贵受如明之盛时其边非不九能入复能出彼何曽掣肘然在今言今守实在九有恭谒福陵歩是山川内瞻如霄汉边祕灵原自古钖圣盖由天俎豆万千载松楸二百年永思开创烈守业凛仔肩恭谒昭陵一源缅髙祖五叶逮元孙徳胜唐宗逺训垂金帝尊惟怀安万姓不屑取中原积悃申瞻拜继绳心默存昭陵石马歌用旧作赵霖画唐太宗六马图歌韵当年石马后世诏永示艰难意深妙翁仲之间立两龙曹霸丹青逊曲肖尔时西伐常兴师卧榻岂容鼾睡为况有大恨不共戴凛然明告千秋垂沈阳辽阳取次第矢在弦上奚容置太祖丕显太宗承本以仁而行以义建都称帝徕逺人松山之战仍躬亲立破明兵十三万指挥计授诸荩臣兵贵乘机更贵断鼻衂力前神弗乱二马御圣安吉行出险曽无衔橛难唐宗六马陵道间受伤痕迹想血殷岂如二马靡少害是诚全胜得之难千秋小白与大白较彼唐骏増光色独予景仰缅昔年未能躬睹滋太息钦定盛京通志卷十四钦定盛京通志卷十五钦定四库全书钦定盛京通志卷十五天章皇上圣制干隆四十三年戊戌御制古今各体诗卷下干隆四十五年庚子御制敬题重绘太祖实録战图诗钦定四库全书钦定盛京通志卷十五天章皇上圣制诗至盛京叠癸亥七言长律十四韵廿四春秋心结东梦中佳气逺葱葱于焉莅止今朝慰蓦尔回思昔日同开创每怀厪帝虑经营宁为豫皇躬辽原犹谓地居僻沈水端宜都建中违衆议当定议独念羣劳亦岂劳空重门臯应排铜闼崇宇辉煌栉瓦珑百雉岧岧因地利十亭翼翼亮天功答阳势据风云会不日成皆子弟攻西伐兵戈近敌垒北来宾客燕王宫所谋大讵惜其小虽用俭仍示以丰悠久规模贻奕叶艰难缔构缅神衷再临故国景依旧正值清秋候尚融继绳惟期百世永拜瞻敢谓一诚通独殊掖辇前巡况不觉汍然泪眼红大清门门以大清立将将应岂殊通情建二木启运镇留都百世当守法千秋永示谟歴观为治者夫孰外斯乎盛京旧宫恭依皇祖原韵当年挞伐事敦铺拓土开疆若契符根本室家立东国中原山海俯西区重来豳馆钦先创慎守金瓯勉后图肯构绵绵期百世载赓元韵示鸿模御崇政殿六韵盛京宫阙镇东辽缔搆千年祖徳昭廿四春秋经嵗閲凖回平定早兵销重来崇政瞻斯殿便与临轩拟视朝镐邑那居停昔宴云门雅乐彻今韶一欣一戚纷吾感曰继曰绳敬久要难在守成创不易永思着説敢逍遥登鳯凰楼用李白鳯凰台韵旧都岂为事遨逰祖蹟寻惊嵗月流户口已㸔填城郭耕桑更复拓墟邱松山峯静拖遥岫辽水波恬带逺洲此日昇平歌乐利昔年开剏忆焦愁清宁宫口号是宫为旧都正寝当时命名即合干清坤宁而并有之仰见圣人有作必合天心受福无疆也此地建都隰原度于豳斯馆似周初清宁合撰干坤泰嘉兆燕京早并居恭瞻太祖皇帝甲胄作歌数人举之且废力被用临阵常従容天生真人俾剏业殊勇殊智殊仁𠂻三者阙一诚不可实录所载聴惟聪寛御下更严督战及至要地先以躬栋鄂翁鄂洛拒命临阵受伤退拄弓创愈复往终克攻大度反授射者封时此甲胄即进御想像创迹犹余红呜唿想像创迹犹余红敢不思念艰难亹敬恭恭瞻太宗皇帝所御弓矢矢计长四尺弓知劲百钧宝藏示家法善用识天人敢懈诘戎念不忘创业辛传观相朂励扈跸有宗臣实胜寺沈阳既建都佛宇于焉搆名之曰实胜义盖叔孙取遂致定中原万方徕辐辏虽资幽赞力允借神功茂小子承先烈月将而日就戊辰筑梵宇西山之东岫题额实同之金川功速奏其后五年间凖回归我宥黩武则何敢诘戎亦云懋握胜胥以实循名幸畧副惟励继绳心永頼祖宗祐长宁寺都会无不有道宫梵寺委长宁昔所名亦祗愿宁此孰知天眷隆四海一家矣开创赖守成是责将谁诿图易在思艰安民要察吏惟期万叶安乃副二祖喜长宁岂徒来吾心廑未已长宁寺恭瞻太祖所御冠服故里当年如沛里御园今日作祗园贝螺永䕶三乗法冠服重瞻五世孙沐雨栉风恒此共葛灯土障俨其存宁惟示俭兼示勚自审当何绳继敦题法轮寺圣建四窣堵斯惟城北隅欲因示䝉古讵止事浮图是日亲瞻相当年缅创模法轮演国语永佑旧京都瞻仰頥和殿感成长句洁沼轩庭憩圣慈今来瞻仰祇添悲空教扈跸忆前度谁识承欢叹永辞神御敢言一再奉音容如在久长思寂寥朶殿铜龙锁挥泪难堪欲去迟驻盛京故宫有懐三临溯皇祖几宿驻陪京肯搆励今笃开基缅始营百年孳富庶万户畅宁盈奉养殊前度悽然一缱情赐奉天将军𢎞晌各省将军驻奉天任最繁旗民纷杂处文武董雄藩用简宗臣俊同为圣祖孙朂哉勤教养培此故风存赐吉林将军福康安从征能奋武贰部亦通文知可栋梁任因教节钺分迎銮仍扈跸鍳悃匪嘉勤汝父家声在勉之尊所闻示盛京五部侍郎陪都五部备官仪实各亮工有所司讵祗养高胜国似亦常抡彦内朝移曹郎互半中兼外台职应全罢允宜大异南京纷议论徒资挠乱竟何禆题迪光殿六韵陪京驻数日别殿搆西厢法祖依崇政勅躬亹迪光缅前敢曰阐示后愿惟昌干惕励朝夕迩遐图艾康陶谟允期徳禹训惠招祥五字摅心悃宵衣勉日强保极宫天与承新命人言至旧家起居喜惟朴室宇本非奢建极钦钖保绳先奠迩遐文皇武功咏意谓涉于夸继思斋题壁斋搆陪都额继思守成开创却殊施守成不敢旷吾职庶可无孤开创时亥年戌嵗两来兹一度前猷一度思累洽重熙䝉昔业继之难矣愿蘉之敬题崇谟阁故宫兴王地实录合尊藏敬建崇谟阁永昭白水乡萝图灿金匮𤓰瓞演银潢缔造贻鸿业益兹厪觐扬恭咏太宗所制鹿角椅诘戎不废猎得鹿角成斯武示俭兼示坐宜携复宜雕几曽弗借磋切畧为施后圣继先圣山庄亦有之酹克勤郡王园寝每陈开国策均合圣人心不少赳桓衆独嘉干畧沈佳城留故里致奠重躬临彰善俾观感伊予此意深赐奠功臣扬古利墓主吏勇过汉长孙陪似唐溯思同麦饭恩合奠椒浆百战英惟胜一心诚且长两朝勲绩赫异姓独封王赐奠费英东墓来归识超衆独入目无前嘉谕万人敌从征三十年荐贤奖以豫劾恶诲于先开国思殊绩赠封理合然赐奠额亦都墓冠世称勇独丁年识主真忠摅实异衆恩顾亦超伦风雨精神会松楸碑碣陈元孙能继勇奕世有良臣大政殿六韵一殿正中据十亭左右分同心筹上下合志立功勲辛苦缅相共䂓模迥不羣世臣胥効荩宗子更摅勤每用思前烈谁当继旧闻推恩与旌雪奕世励慇懃閲射大閲应同吉礼行停之閲射拣其精讵宜故国忘弧矢况是朝家旧法程命中挽强频有奖耦升旅进各无争却因臂病䟽斯事不觉于心略愧生故宫即事转瞬忽经廿四年白驹隙与逝波川开疆拓土勉勿替保泰持盈慎益䖍䝉借前庥惟幸尔思量重侍更然翻书拟欲遣烦绪其奈纷吾恨转填燃霞绷观书用旧韵译汉语即糠灯为盛京土物每来即燃之以观书不忘旧也土障葛灯宜此物陈编枕葄夜堪稽军书如缅当年治亦似樵蒸歆配藜清宁宫再叠旧作韵廿四春秋閲宫庭宛似前敢夸新拓地惟亹旧承天祖蹟怀肯构神禧钦奉筵酌匏风朴素执豕饎精蠲不尽一心慕言将六御旋䝉庥如尚健重至待他年文庙我太宗皇帝始剏大业即崇文重道建孔子庙于盛京行释奠礼开国规模己肇万年有道之长也犹未干戈戢已兴礼乐融圣图真广大文教合尊崇璧水恒论道泮宫每献功至今培正学比户鬯儒风辽城望月用唐文皇韵呈象涌沧瀛见光先勃碣桂树吴刚修不放枝外缀散彩丽霄汉示沖表盈缺于时逾中秋广寒徒念结夙兴偏宜观渐向西林灭题仿杨补之三叠图箑即留置继思斋辽东曽鲜见寒梅携得踈花几朶开随路秋风那吹去先期冬雪幻飞来画图三叠何须较香色双清喜共陪留置芸齐还什袭无端防惹午蜂猜于故宫用唐太宗幸武功庆善宫韵即效其体真人兴白水屡迁此开基近逺多景従建号始于兹复讐兴义兵鼓勇同趋时䝉古称北臣朝鲜质东夷入闗据正统安民勤文思劳每筹茅檐逸宁耽绣㮰百年久昇平继述予所司眷言懐故京来巡辽水湄兵民诚富庶农桑带郊畿几余揽芸编因赓文皇诗登鳯凰楼叠甲戌韵风清日朗九秋时岳岳层楼拾级披此日继绳钦陟降当年开创溯津涯望氛久矣干戈戢俯庶欣哉鄽市滋一瞬流年过廿四再来乎否有余思寄题千山千山胜景久芗哉三度徒教寄咏回本异唐宗曽驻辇空传丁令有遗台底须石洞花巖到原匪探竒问景来却笑前遭泐崖处侵寻应已漶莓苔盛京土风襍咏十二首我国家发祥之初居鄂多理城地近吉林乌拉数世后弃而他徙至肇祖居赫图阿拉爰创始基越我太祖膺运造邦乃讨平图伦还定乌拉抚有叶赫诸部遂迁居兴京继复克沈阳因建都于沈即今盛京故盛京土风与吉林同譬之成周丰镐风规无殊沮漆也曩既成吉林土风十二章兹仍举前题为盛京咏亦数典所当递及耳各题小引已详前作故不复缀威唿汉语小船也造舟周室昔为梁开国规模百务详奢匪黄龙及青雀利资雨泛与烟航制坚质朴提携便圆底平舷坐起康何必楼船称伐越唿威久已武惟扬唿兰汉语灶突也豳岐家室屡为迁时处恒依旧俗然水火每资叩昏户㸑炊常看引朝烟疏风避雨安而穏直外通中朴且坚玉食寄言惟辟者莫忘陶复九章绵法喇汉语为扒犁即拕牀也服牛乗马取诸随制器殊方未可移似榻似车行以便曰冰曰雪用皆宜孤篷虽逊风帆疾峻坂无愁衔橛危太液拕牀龙鳯饰椎轮大辂此堪思斐阑汉语榆栁小弓也桑弧蓬矢举惟男示有事胥自幼谙榆栁为弓骍角未荆蒿作箭雉翎堪二三卿士节权略日夕儿童戏以耽即此箕裘应共朂进之观徳更名谈赛斐汉语匙也有捄早是咏周雅异地同风古制存不改木为非玉作常资朝食与晡飱失时巧计传昭烈投处仙方讶葛元何似两忘供日用大东四鬴定村村额林汉语搁板也横施木板置楣桭家计精粗具毕陈菽粟为文莫忘古雕几作器漫求新寒衣饥食劳中妇耕九余三厪主人咨尔后生勤数典更希寰宇普还淳施函汉语木筩也枯木荒山那计年虚中贮水借天然弗愁缾罄为罍耻可佐樽盛用缶旋厨下风无虑落叶林边雨尚忆鸣泉不材材际全其质善注南华二十篇拉哈汉语圬墙所缀麻也层层坏土砌为墙缀以沤麻色带黄妇织男耕斯室处幼孳壮作旧风蘉底称凿遁颜家阖漫喻操嘻圬者王故俗公刘传芮鞫九重此况慎毋忘霞绷汉语糠灯也抟糠涂梗傅之膏继日相资夜作劳土障葛灯应忆朴駞头鳯脑漫夸豪未知勤读邻凿壁且佐服田宵索绹此日旧宫试燃者称先何异土风撡豁山汉语纸也沤苎弗殊用敝麻以为纸乃朴无华不知有汉蔡伦合漫数惟莱左伯嘉纪事传言胥贵实销金铺玉那知奢卷筒金粟常临帖敢忘斯哉惕自嗟罗丹汉语鹿蹄踠骨也鹿踠骨非无用物以为戏亦有时需中原漫喻人人逐一具还看面面殊偶语何须较土木采名乍欲拟枭卢帕格真足方投石可用従来如此乎周斐汉语桦皮房也野处穴居传易传桦皮为室鲜前闻风何而入雨何漏梅异其梁兰异棼占吉檐头鹊常报防寒墻角䑕还熏称名则古惟淳朴却匪斐然周尚文盛京土产襍咏十二首盛京山川浑厚土壤沃衍盖扶舆旁礴郁积之气所钟洵乎天府之国而佑启我国家亿万年灵长之王业也是以地不爱宝百产之精咸粹于斯农殖蕃滋井里熈阜而且瓌珍可以耀采嘉珉可以兴文丰毳可以章身寿苗可以夀世矧采于山猎于原䲣于江不可胜食不可胜用稽古图经志乗罕得而详定余昔再莅陪都颂扬光烈惟物产阙而未咏兹展谒珠丘三至此地念夫豳风之陈衣食生民之溯艺植抚百昌而昭大美亦述祖徳者所不能忘也爰举十二事各纪以诗且系之引具梗槩云五谷地脉厚则谷宝滋黍稷稻粱菽麦之类植无不宜亩获数石而斗值三钱故百室盈而四鬴充嵗以为常神臯五谷种皆宜后稷穑同有相之略异豳风躬耒耜兼精立政诘戎师髙原下隰秋常获万廪千仓嵗可期内地流民成土着胥吾赤子率聼其东珠东珠出混同江及乌拉宁古塔诸河中匀圆莹白大可半寸小者亦如菽颗王公等冠顶饰之以多少分等秩昭宝贵焉出蚌隂精称自古大东毓瑞未前闻混同鸭緑圆流伙合浦交州独产分取自珠轩供赋役殊他蜑户効殷勤纬萧亦识留名喻沽誉难更旧制云人葠深山邃谷中葠枝滋茁嵗产既饶世人往往珍为上药盖神臯钟毓厥草効灵亦王气悠长之一征耳奥壤灵区产草神三桠五叶迈常伦即今上党成凡品自昔天公葆异珍气补那分邪与正口含可别伪和真文殊曰能活能杀冷笑迷而不悟人松花玉混同江产松花玉色净緑细腻温润可中砚材发墨与端溪同品在歙阬之右长白分源天汉江方流瑞气孕灵厖琢为砚佐文之焕较以品知歙可降起墨益毫功有独匪奢用朴徳无双昨来偶制龙宾谱宝重三朝示万邦貂乌拉诸山林中多有之索伦人以捕貂为恒业嵗有贡额第其等以行赏冬时供御用裘冠王公大臣亦服之以昭章采东瀛物产富难详美毳尤称貂鼠良食喜松皮和栗实色惟重黑乃轻黄蝨谈被困苏季子狗盗献嗤齐孟尝狐白那堪相比拟名裘黼黻佐朝章鹿地多崇山茂林鹿蕃息而肥腯麋鹿尤他所罕觏扶余之鹿所以称美唐书也长白籼山夏育伙携麛就煖出林窠取之无尽用不竭赐以有常受者罗抱朴称来经目少赵髙指处戒心多分明角解非同麈月令传闻早定讹熊罴盛京多窝集茂密蓊翳连林数十里熊罢每跧伏其中熊趫㨗而罴憨勐皆兽之絶有力者甲戌行围并曽殪之罴重千余斤熊亦及半小者为熊大者罴罴惟东土始逢之蛰时居穴或居木梦里得祥必得儿力士刺须十始胜封驼负觉一难支兽哉何自解人语异苑徒传子路竒堪达汉堪达汉出黑龙江似鹿而大其角可作射韘色如象牙而坚白胜之韘间环以黑章一线即角中之通理以㸃细密而匀正者为最音义率同尔雅鹿中絶有力颀然垂胡因以樊缨比戴角犹胜象决镌履洳迅行如蹴雨逢冈迟进似腾烟和阗玉韘伙新咏数典于斯未可捐海东青羽族之最鸷者有黒龙江之海东青焉身小而健其飞极髙能擒天鵞搏兔亦俊于鹰鹘鸷鸟従来有窟窠海东青窟鲜逢他徒传飞至沧瀛左亦自投于丛樾罗鹘骨鵰周早输健蝇营狗茍底须多禽中虎也却愁燕演雅名言可会么鱏鳇鱼盛京之鱼肥美甲天下而鱏鳇尤竒巨口细睛鼻端有角大者丈计重可三百斤冬日辇以充庖备赐亦有售于市肆者都人分鲙之目为珍品物巨其中目小者可知赋性必良驯即如雪象殊常兽自合江鳇异别鳞蹲岸钓难投美饵凿冰射要系长缗頽然陈处欣兼惜倍胜椎牛飨衆人松子松子诸山皆产而窝集中所产更胜盖林多千年之松髙率数百尺枝干既茂故结实大而芳美亦足征地气滋培之厚也窝集林中各种松中生菓者亦稀逢大云遥望铺一色宝塔近瞻涌几重鳞砌蚌含形磊落三稜五粒味甘浓偓佺曽遗尧弗受小矣子房学步踪温普温普国语译汉音书之山中果也形似樝味甘而酢或借榅桲字书之考花木记以榅桲为梨别种则徒取音近固不相类耳山果还将山蜜浸大于北地小于南实成露结而霜降味合梅酸与蔗甘可口已教述庄子状形却觉漏嵇含地灵气厚诚天府动植飞潜物普覃题永安桥向多沮洳盛京西百廿里修道似隄更建坦行永安彴遂教直接广宁蹊当年师旅资挞伐此日农商受福禔有举胥为奕世计经过惟亹继绳兮广宁途中对雪癸亥归舆冬对雪今畨雪对季秋时可知关外偏饶冷且喜途中不负期近甸遥山遍皴染斜珠乱片正纷披此间宿麦原无种却为京畿系逺思登澄海楼望海叠癸亥旧作韵包括干坤转复旋奫奫孰得测凭楼有兴重斯日浮渤无边逺接天谁见沧桑经变幻虚传壶峤隠神仙俯临惟羡廓然量何以从容纳百川登澄海楼再叠前韵题壁寰区实广矣环以斯渤溟章亥己迷步河伯徒叹盈俯近无双白望逺惟一青三登廿五载所幸时均亨独惜失妙蹟仙班懐昔瀛永希弗扬波万国朝皇清澄海楼聨句干隆四十三年秋展谒祖陵跸途出入俱由山海闗回銮因登澄海楼距甲戌之临虽越二纪而登瀛胜槩凭览依然因命于敏中梁国治再叠前韵聨句诗中禁体亦循曩例也归墟日为纳尾闾日为倾倾纳两无竭墟闾互相盈逺禆或仿彿邃古畴经营前巡閲二纪叠至临层甍凭轩望蓬岛回舆辞陪京壁惜张蹟佚碑抚汪体更界垠琼阁竦聨藻标霞擎声胪紫极动目迥青霄峥横陈接云宇直入余石城尔时如何筑今域偕来并连山险宁恃聚米觇逾明辽矣广轴振苍然圆振喷雪白非晦敛日黄徒轰朝夕信弗舛宗都量以成珠胎孕灵蚌金背腾横鲸出素屑霜采升旭辉若英地脉绵永刧隂火然恒晴楼台气吹蜃村舍居罗蜻望秩昭蠁卜祠焕晶荧景象倐纷集端倪自全呈东南坦崖堑西北拓安贞周环识体大嘘吸通干行抟风庄叟喻志怪齐谐评有经騐博物惟错征含生寻仙鄙徐福运杼孰祖莹三畨咏一韵可以命归程往盛京恭谒祖陵礼毕回銮进宫之作东临故国仰前徽益切守成凛万几出警行行为入跸秋阳冉冉变冬晖六骢安吉适应税两月光隂迅若飞返必面今谁与面寿康徒自叩空帏诗敬题重绘太祖实录战图八韵昊天有成命长白肇嘉徴草创大东始䂓模方夏膺旅犹五百阙甲未十三增图逺先靖近扪创更鼓升遂因书七恨便以进千乘有战无不克惟仁是用兴艰难思祖徳继续励孙承重绘传奕世毋忘凛日兢钦定盛京通志卷十五钦定盛京通志卷十六钦定四库全书钦定盛京通志卷十六天章皇上圣制干隆四十八年癸夘御制古今各体诗卷上钦定四库全书钦定盛京通志卷十六天章皇上圣制诗启跸徃盛京之作孟月虞渉潦中秋协旅程撰辰指故里是日启巡旌初歴千峯逻沿观万寳成午前㣲炽热却已至行营野店野店山村接逺冈夏田秋种总登穰昔原䝉古牧游地今作齐民耕凿塲郡矣县之新建庶乎富也更应商本来内地贫乏辈开垦须知土物臧宗畅寺寺在八沟东北七家村康熙年间喀拉沁䝉古部衆所建也干隆癸夘秋喀拉沁王拉特纳钖第畧为整饬以备巡幸初顿因赐名宗畅寺以志宣扬黄教中外一家之盛云停跸值村寺钖名宗畅崇欲因阐黄教兼以奨丹衷内外一家信觐瞻万姓同致予心喜者满谷稼登丰八沟村平泉今号州㕔属本八沟圣祖狩冬习宪皇舆地收濯林无野兽辟陇有耕牛䝉古民杂处胥厪衣食谋承禧寺皇祖行冬狩年年跸过斯一区瞻梵宇两字额云楣兹益闾阎富全无鸟兽滋欢欣迎老㓜累洽永承禧驻万祥寺侧行馆有感精蓝倚碧崚乆矣阐宗乗诚意行馆建憩躬驻跸凭栽培从㓜者许可一时应谁谓工才蒇兹来侍末承却看尔子继原是我孙称即境思人徃无端感慨増阵雨西北簇云起须臾阵雨催行营已驻跸别馆耐清陪婪热涤来爽棼丝卷去雷山田収欲毕利在洒途埃广慧寺行馆作䝉古奉黄教转经延梵僧行斋隣浄域驻辇向清塍惜费虽频谕摅忱各效能更殷保㤗志问古有谁曽卓索图盟王公等备宴即席成什木兰备宴例维常此日肆筵因过疆除道架桥加谨侍牵羊设醴更诚将抚看多是児孙辈畧怅都无伯仲行诈马看余荣马返诸人欢庆尚康强过朝阳县兴中之府朝阳县三塔一頽其二存残碣犹传张氏记千秋兴废不堪论㣲雨山田报収稔雨弗雨聼其近以转炎剧谓当洒爽披晓舆歴兰坂空宇落烟丝不泞清尘塕思量左右冝进栁条边九闗台据栁条边峻岭崇山相属连一入分明别内外沛丰近矣意欣然胜时结栁原堪禁衰际脩城亦易頽皇子扈随谓知否守城难论慎思之哲里木昭乌逹二盟王公等备宴诗以志事三盟地过一盟地其二地犹居北东辏辐盍簮千里外倾葵向日衆心同肆筵设席和而乐宴语好言悦以融中外一家百年乆䝉庥祖烈近瞻丰过义州戊戌谕令新各城兹来胥报大工成发由官帑均和雇弗借民攻悞力耕雉堞首看新岳岳龙沙雄控逺清清其他翠跸弗经处差勘应教次苐行閲射叠戊戌诗韵戊戌閲兵即未行兹来依旧閲抡精却当值以月临吉愧未先之已作程射者朝家无比要语云君子有其争讵惟赏俊施恩惠意在勤劬示后生叠道叠戊戌诗韵除道成梁王政之大端自盛京西至广宁地势洼下向当夏秋之际霖潦纵横车马泞滞我太祖初定沈阳即饬修叠道百二十里太宗崇徳六年复建永安桥自是百数十年行旅称便戊戍前巡因承德锦县宁逺广宁四属商民捐赀修治叠道降㫖赐复两歳其治道之商人并令覈实优奨今歳瞻礼枌榆经过此地仰圣泽之留贻嘉民风之淳朴拈毫叠韵用识前型叠道利于行旅宁城西洼地每泥泞永安桥作缅祖德污潦途除载政经四郡民风信淳朴两朝徳泽有仪型兹来扈跸擕皇子处处长言其慎聼渡句骊河志称今辽河乃古之句骊枸栁及巨流讹传日以滋合流东入海其源颇可稽夏霖或泛涨旁侵多淖泥崇德辟坦途王政不谋齐百年无敢废修治遵前规戊戌此经渡命建河神祠即今栋宇焕瓣香落成之惟希明佑昭两京连亨逵朝鲜陪臣接觐因得句四度谒陵慕志申朝鲜依例遣陪臣前畨有奨屏翰悃此次无妨礼乐彬守道邦乎信知义嘉诚予也合施仁迩年灯节频呈律觐谒应来能句人老边老边今近边风土故乡然缔造思当日承平逮此年旂民騐蕃庶官吏察愚贤万里伊犁扩罔非祖武宣赐朝鲜国王李祘迎銮祝夀陪臣价按辔跸途赐谒温问悉国中逢稔歳夙知海外得贤藩习经史地心无贰遵礼义邦教有源慎守封疆抚黎庶万斯年永受朝恩盛京奉祀诸宗室来接诗以示之奉祀居京沈当思水木源较予恒近祖朂尔莫孤孙益合钦豳舘无须念蓟门昨胥钖冠帯应识二陵恩抚顺城洪武城抚顺意在抚顺我后季令政乖乃并失辽左国初开剏时首事天宠荷遇雨将旋师礼王言聼可遂致降永芳余城悉下妥户民给田庐普俾毋失所今经百余年未免墉垣堕戊戌令重修兹来閲巍峩永绎无正言思难慎毋惰浑河源自兴京界流经沈阳城如丰之有芑宅镐王业成跸路虽弗经念此皇王烝建祠答神庥万禩佑永清萨尔浒题句大战成功地一戎王业昌当拟涿鹿实觉胜昆阳主圣臣忠泰天时地利祥长篇钦识绩万世示其祥过三闗得句兴京当日定都年攘外先教安内坚虎豹守闗因旧号祖功措置动符天右第一雅尔哈闗雅尔哈者汉语豹也两峰排闼耸嵯峨雕鹗还愁飞不过杨镐已庸诚彼其杜松虽勇奈吾何右第二代岷闗代岷者汉语雕也扎喀尤临敌地近界藩拓界筑坚城过闗躬战萨尔浒一举殱明卄万兵右第三扎喀闗扎喀者汉语邉也恭谒永陵追王遵周典上陵拟汉规虽云世次逺敢忘祖恩贻神域千灵䕶皇图万载基拜瞻申四慕欲别更迟迟题福妥堂预禁行宫搆无如姪行诚于斯应信宿取便在晨明朴素身安适栖迟身洁清福绥胥祖德万禩此兴京谒显佑宫显佑惟天佑亦由人合天设无开创德莫作觊觎先绛节朝羣宿金容侍列仙瓣香冺别祝绥履福农田兴京再叠癸亥五言十韵癸亥至癸夘春秋閲时惟人懐故土况我任承基开创惟天佑经营厪祖思同心朂子弟努力共尊卑一战摧强敌八旗縂健姿南途逼京国多卒覆荒陂如栢遁归辔朝鲜竖义旗沈辽取有继宫殿建无迟图大鸿谟逺宅中燕翼垂即今大一统前烈万年知赫图阿拉赫图阿拉者横甸名垂久初从俄朶里徙此聊自守基福即于斯创业天命受后乃筑兴京馆豳衆爰有兴京存城郭横甸余荒阜然此何可忘䇿马敬观取儿孙其听诸奕叶凛驭朽恭谒福陵史宬实録每钦观草昧鸿猷楮墨端适值明纲滋不振遂乗天佑取其残四番陈奠恩何限九言归泪暗弹石矢躬亲开创业藐予深惧守成难雨宜旸一月多低隰率经过恰谒福陵后爰逢秋雨罗沃郊资润溽武帐听滂沱明晓将临祭时晴愿弗讹晴三更云散五更晴寥宇髙悬满月明祖德天庥真是佑秋霜春露不胜情恭谒昭陵昭陵名偶同贞观继创于汤光有乎刼父叛君蹟早异戕兄害弟事尤殊兵临弗取仁犹着讐复乃居义正符五世元孙䖍展拜恨惟未及効驰驱昭陵石马歌陵园石马拟翁仲古即有之知以共昭陵石马独超羣大白小白奏殊勲一乗杏山战败明兵十三万再乗凌河大夀降我军其余破敌斫阵那可数莫不安吉供御扬我武遂成鸿业建大清绳先裕后天钖嘏宋室王孙金待诏图唐六马皆曲肖卓荦名骢多受伤秦王英勇功诚劭躬亲创业讵免此若我文皇较赢彼曽弗小衂就巨功二马亦匪箭瘢委中原底定无余事敝帷受赐安归地化为䨇龙卫神道岂如穆骏名空寄穆骏以逰斯以战千秋公论传文翰独我触目有余思当日英风嗟未见至盛京再叠癸亥七言长律十四韵万古陪京峙大东二陵佳气欝菁葱迁都群意原非合定鼎皇心回不同虑大焉能细虑小图王宁渠祗图躬立门作庙斯经始控北征西此据中衆议虽违衆咸服实猷有在实非空仍惟示俭衣从撷初弗尚奢辔响珑城内斯治外斯攘阙文其德武其功民人曽未赋租歛子弟原胥力作攻各有室家安沛里于时言语燕酆宫人咸其德基爰固天钖以庥歳屡丰故国益深钦祖泽长言亦岂尽孙𠂻数朝祗惜莲壶促一瞥无殊蕙篆癸亥倐看癸邜到少年忽作老年通再临能否浑难定剰有回瞻晓日红重修坛庙恭纪尊天敬地精禋俨对越之䖍入庙登堂奕禩仰声灵之赫惟我祖之启基辽沈乃定规模暨藐躬之瞻礼枌榆其勤丹雘溯自两郊南北通唿吸于清宁太室东西仰觐扬于光烈曽昭告于皇天后土九部摧锋用肇造于丰水镐京万方归极逮夫一家六合苾芬则祀奉留都越今四谒三陵桓拨则睠懐故国十八城金墉既葺坛圻拱山海之雄百年閟殿重辉禁籞拥风云之气武功文德长想云雷缔构之艰僾见忾闻弥増霜露濡零之感敬成四什用示来兹逺近既向服玉寳应时呈羣请上尊号太宗辞弗称内外王贝勒再三陈奏并乃告祭郊丘即位洽舆诚改元为崇德国号曰大清圜坛峙南郊德盛门之垧肇禋受藩釐万禩延阼亨长至及兴师致䖍毎躬行世祖定中原兹坛礼遂停戊戌年之秋谒陵来陪京南郊瞻昔址百年歳月更言念眷祉初勿废应葺营兹来复旧观惬志朂继绳讵惟自朂哉奕叶聪听情右天坛内治门之外傅昔方泽地南北各立郊深协六宗义建国大规模己匪偏安志旧址与重饰前业敢废坠万年一统清永言慎守器右地坛左庙遵古制未遑右社筹入京神主奉于沈故宫留别观三官祀閟堂一律修五朝蔵册寳名实正相投右太庙我祖实天人与天唿吸应其故亦非竒心惟仁与正勇亦由是超智亦由是胜国俗立堂子拜天必以敬兴师对劲敌先致诚秉命畧举败九部用诏后人听叶赫纠哈逹乌拉辉发併科尔泌钖伯珠舍哩讷殷以及卦勒察是为九部盛我祖闻兵来喜而酣寝定平明诣堂子䖍祝祈天证果得邀天佑以少胜衆竟自此军威振逺迩慑服圣爰因垂家法百年遵守儆元旦率王公拜迓初祉庆兹抚受釐处缅祖心増怲敢弗励守成不忘咏无竞右堂子大清门都沈宸谋定立门号大清万年开我祚五雉兆燕京属国来胥宇文王蹶厥生来孙缅祖德惕若慎持盈盛京旧宫再依皇祖元韵枚枚青锁与银铺一例都京制度符体以帝王御宫殿心惟黎庶奠寰区酌斟奢俭临中国环卫旗民壮逺图敬仰戎衣未解际依然有暇示规模登鳯凰楼再用李白鳯凰台韵谪仙当日事狂游搥碎黄鹤夸风流有无较胜则且置格髙兴逸吞山邱故宫登楼名偶似逺眺欲见蓬瀛洲陡思我祖开创艰守成予责増惕愁清宁宫感旧留句旧都之正寝名曰清宁宫尔时命名意干坤包括中执豕敬祀神依例举以恭癸亥有主妇甲戌已弗同然尚奉徽音糕酒敬献𠂻戊戌及兹至两事渐成空祀典不宜阙受釐我独翁再来未可卜欲去念无穷恭瞻太祖皇帝甲胄作歌赫图阿拉始创基其时甫有十三甲一人披坚躬执鋭遂至衆归渐成业尼堪外兰为祸始剪其翼斩诺宻纳夜半击窓出对敌无不𠂻斯敌望怯天勇深沈复大度执讐屡纵弗即杀栋鄂哈达频搆难遂议攻之制先发登城受伤徐下城缅想其绩犹存匣诛逆抚顺来者多定居兴京逺近詟萨尔浒战大勲成发踪指使仍亲渉来孙展函缅劳绩太室一脉承禘祫怅然而涕䕫然惧恒虑守成失前法恭瞻太宗皇帝所御弓矢弓矢丈夫事国朝更擅精髙皇曽示度文帝善绳英翠羽惟䖍弆朱弦孰敢抨贞观传喻政较此逊先声驻盛京故宫有懐叠戊戍旧作韵规模俨天府制度俪京都此驻期五日前来免百营燕觞难重罢乌哺怅増盈东望頥和殿如何置慕情题迪光殿崇政西厢搆寝殿惟期朴素弗期寛顾名思义増心惕怡性憇躬容膝安永念天威凛遏佚慎修已德敢盘桓祖宗谟烈越千古欲迪前光实更难保极宫陪都即帝都保极额檐扶敬识箕畴训乆荒周雅图无偏王道荡有赫祖功肤念此寝兴适敢忘昔日劬继思斋题壁二首祖宗思盖因创业子孙思当在守基创守不同同基业继之敢不敬思之创守昜难曽着论守难谨以定评辞聪听载告云仍辈继此万年慎此思恭咏太宗所制鹿角椅叠戊戌旧韵习武寓习猎神弓射鹿斯命工取角便成椅憩躬冝大用物无弃俭懐训有施载观敢言坐手捧额钦之敬题崇谟阁我建崇谟阁由来意寓深牒图传帝系实録缅天临故土宁容阙十年递送钦继哉祈永命慎矣惕难谌敬瞻頥和殿感而题句昔年搆筑事东朝此日金铺鎻寥寂偶歩寸𠂻无别思徽音如昔黯魂销钦定盛京通志卷十六钦定盛京通志卷十七钦定四库全书钦定盛京通志卷十七天章皇上圣制干隆四十八年癸夘御制古今各体诗卷下钦定四库全书钦定盛京通志卷十七天章皇上圣制诗长宁寺祖宗开创初天勇好以暇宫殿既经营寺庙亦搆架为示无不有殊非事祈借然而额长宁意岂在佛化士卒胜阵战黎民丰耕稼外辟内以安长宁抚中夏万世基肇兹守成责敢卸长宁寺恭瞻太宗所御冠服叠戊戌旧作韵盛京城外长宁寺一统志称本御园冠服依然贻髙祖羮墻因得仰元孙上行下效开基业万载千秋永保存七字敬赓岂徒尔朂哉奕叶此情敦实胜寺天聪建年后䝉古日觐来是皆奉佛者梵宇于是开神道而设教易语理㝡该圣人岂外兹所谋逺且恢是寺名实胜征明得胜回上下同努力成功资衆材因绎实之义万理包以皆弃实务虚名所望难副怀崇实允在兹务名岂为哉法轮寺梵语转轮王又称帝释天盖司世间者皇王之谓然世出世间法相需相得诠四塔围都城斯乃居北焉果然一统成佳兆已符前兹令演国语三乗因以宣诸事弗忘旧二陵应鉴㫋酹克勤郡王园寝叠戊戌诗韵让帝之冢子首陈推戴心忘家惟为国力勇更谋沉我祖所嘉许予躬应奠临閟宫教配享彰善意犹深赐奠功臣扬古利墓别部自为长来归识圣人报讐甫十四努力以终身所重心惟赤更兼勇絶伦鼎湖伴咫尺千载㑹精神赐奠功臣费英东墓萨尔浒之战冲锋首建功遂成破竹势真是冠军雄奖善诫其恶摅谋济以忠二陵近相望来往㑹云风赐奠功臣额亦都墓自古逢开创必资英济臣白山圣人作东海卓材彬嘉尔忠秉素寕惟勇絶伦枌榆佳域䕶一徳永相亲文庙道接百王后文崇一统前䂓模诚有异声教讫无边念旧衣冠慎怀新礼乐宣辟雍剏国学合在洽熙年题景佑宫本于崇政左兹改建南城有举应数典无他当正名三官传自古五福钖吾氓万载陪京固瓣香申敬诚景佑宫瞻礼叠戊戌旧作韵重谒当秋日前来閲五年祖宗曽荷龙瞻礼敢忘䖍建极叨天眷承家励体干毎怀筚路者益澟载舟然唐代十思疏豳风七月篇作歌示诸子我意慎聪传故宫即事戊戌临故宫廿七月犹数兹畨至故宫百礼以次举旧去不可追新来岂恒住一瞬迅驹隙借悟今兮古于古有萧王践阼称建武章陵修园庙南阳赐租赋凡以思旧业善恶纷堪覩大都为子孙不忘其父祖违道斯弗逺吾语非徒语故宫再用唐太宗幸武功庆善宫韵李唐乗隋乱逈殊汉创基庆善虽成功未足方今兹我祖崛兴此天命与人时名正则言顺内安而外夷陪都建斯地故国兴来思惟是厪肯搆匪曰侈华㮰䕶卫仍衆仆修饰仍百司如山之有堂如川之有湄富矣加之教絃诵达邦畿是用识本末彬然成此诗题文溯阁老方四库集全书竟得成功幸莫如京国畧欣渊已滙陪都今次溯其初源宁外此园近矣津以问之庄继诸披袐探竒力资衆折𠂻取要意厪予唐函宋苑实应逊荀朂刘歆名亦虚东壁五星斯聚朗西都七畧彼空储以云过涧在兹尔敢曰牖民舍是欤敬缅天聪文舘辟必先敢懈有开余嘉䕃堂文溯阁既建遂搆读书堂经营虽曰新宅二百嵗强颜堂以嘉䕃讵縁松桧苍故宫我祖作臯应立伉将尔时属草创礼乐殊未遑重熙承累洽适当文运昌即此对嘉树封殖敢不蘉亲族并兴贤角弓励毋忘仰熈斋沛里絃歌户口滋百年休养乐民旗毋庸易视熙和此率自勤劳昔日贻登鳯凰楼再叠甲戌韵前度东巡莅此时再来乎否寄吟披重登兴冺今兮昔一晌情忘端与涯郊外黄云秋稔近月中金粟露华滋随时光景原堪爱奚必临文屡系思辽城望月再用唐文皇韵征辽功未成往复魏征碣登城望蟾宫抒愤聊言缀我今异彼事望月月未缺縦观清光映澄怀逸兴结讵夸衣锦还实值边氛灭燃霞绷观书绷梗涂膏光灿霞取音译语亦无差几余棐几葩经展大雅公刘缅旧家向仿杨补之三叠图箑留置此继思斋因叠前韵再题杨补之曽作野梅仿其三叠冩花开戌秋遂以置斯去夘嵗依然见此来何必玉华説艰致恰欣金粟得相陪香従离合中边嗅是否画禅莫漫猜赐奉天将军永玮将军虽镇守要任胜其他故国屏藩寄长谋教养多一身为表率六部视平颇圣祖曽孙尔勤劬当若何赐吉林将军庆桂连疆因觐谒扈跸日趋随虽未父书读犹存世徳规俾之习政事已可镇边陲夫子训孟武其言汝尚思示盛京五部侍郎陪都制度规京国五部原应各备官惟一合思鲜咨度统羣当念倍艰难虽云汉语易清语莫向新观忘旧观明季末流滋逺异钦哉六计表衣冠御崇政殿受贺御殿视朝礼异常陪京受贺益征祥祖功宗徳承天贶累洽重熙与物昌年越古稀心戒怠民资我养爱毋忘语云百里半九十归政以前敢不蘉降㫖寛免奉天所属州县钱粮诗以志事陪京凡四莅每思开创勤而其守成难责实在予身知难无别法敬天与爱民庶弗致陨越稍答投难恩四度皆施恵普及民与军军则赐月饷民当免嵗缗用是颁十行甲辰赋豁均黔黎莫予谢应谢祖贻仁敬题大政殿八韵开国规模逺奉天宵旰厪武功威敌詟文治爱民殷一殿于中耸十亭以次分都俞合衆志吁咈亦欣闻济济思摅畧林林勉立勲太常明纪绩世袭永酬勤上下交成泰谋猷净扫氛来孙承佑启敢不敬为君清宁宫三叠旧作韵四度四十嵗一弹指似前迅哉今昔日赫矣照临天诸子示土障羣臣赐胙筵驯兵弓箭閲恵庶赋租蠲次第政云布逍遥驾合旋向期兹己副弗曰待他年望医巫闾山三依皇祖元韵回跸经平甸逺欣见翠蓉已知北镇近应谒古祠重舜狩未传典尧章永泐峯望中悉路径游处忆杉松凭辇秋犹暖睎峦云未封由来钦故国自昔重禋宗庙貌新榱桷神威䕶象龙一时骋遥目五字识䖍胸广宁道中胜国扼冲地陪都属邑城昔今形势异原隰凿耕盈攻夺缅前烈养教厪后营重新脩百堵黎庶喜相迎广宁咏熊廷弼王化贞事明季知兵数廷弼而何复用王化贞化贞愿请兵六万一举辽东期荡平是事叶向髙当国为其座主其言聴余者多随顺附合右廷弼乃如晨星经抚不和必致败笃信抚又张鹤鸣一战诸将自大溃廷弼退原罪不轻化贞孙得功是任得功乃言敌薄城广宁大乱衆奔走一马二仆弃城惊哭向廷弼弼㣲笑此笑殊为不近情国事为先私讐后斯时何时私讐营并致伏法因渝赂䘮师弃地国随倾吁嗟门户害如此要之其主昬不明要之其主昬不明作歌自警警后生祭北镇庙礼成述事鼎新当此日帛祀例当年永镇北方境仍従东路旋广生滋万物钖羡佐穹天言念陪京近吁庥心倍䖍观音阁佛阁连镇庙由来非两蹊功均生物頼徳以佑民齐息虑原无象縦观莫有倪底须七景厯自合五言题栈道入巖闗花宫翠霭间憩躬坐清暇骋目俯孱颜旋亦别而去那能恒此间天成同一望奚必定盘山题医巫闾四景翠云屏西峯翠色罨眉兴恰似屏风展映帘片石千秋大方广分明八辨説楞严道隠谷谷名道隠非充隠泌水洋洋足乐饥游艺不能无后议图成逐鹿又何为圣水盆石崖蟠纚落垂绅泐句多看东海人诗字不殊言语异同文可识正同伦旷观亭曽闻万卷贮山亭欲胜刘家陋室铭榱桷缥缃消已尽惟余名共碧峯青过大凌河再依皇祖元韵前度往过斯返过回瞻心戚上陵歌长年不似少年壮来恨难期去恨多白日匆匆迅驹隙秋风猎猎拂鲸河艰哉励我守成志敢曰当年早止戈大凌河咏事我军围大凌掘壕复筑垒锦州四万兵来援近尺咫乘风复纵火其势雄如兕太宗应以暇精骑数千耳反风天佑顺援兵败披靡城中望已絶归降乃致使独有何可纲不従含笑死大寿张巡非可纲霁云是观大凌河养息牧马羣马政亦国之大经以资戎兵及驿传汉唐宋明四大家要以唐牧为最善然已扞格有难行白家乐府率可见耕当问仆织问婢各有所司行之惯以汉人言养息马何殊水火与冰炭辽金元事率荒略国朝马政诚无间上都塩泽大凌河各有牧羣多无万旂人司事勿劳民逐水草自孳蕃衍此处经冬虽刍秣官庄供给原称便长途扈从马或疲一一与之资易换底须铺锦事夸张观马羣应思治乱过锦州六韵锦州本要地事在必争之徒以严防守因而久戌期唿庚巳絶望请誓尚陈辞贤翰正言责降臣决意随祗今抚往蹟实永頼天禧版筑重新整承平户口滋锦州道上再依皇祖诗韵沛里行行逺二陵望𣺌𠖇郡城新埤堄塞野俨藩屏工作騐经过民风问憩停究因攻畚锸逭赋恵烟垧过锦州叠戊戌诗韵帝与临冲际伐墉本是难即今崇百雉永古卫三韩力勿劳民户帑胥发地官府州县同锦谁与巧名安经吕翁山叠戊戌旧作韵明似承畴者几人生降其国兆亡真固縁腼面不知耻亦以开心大布仁辽左驰驱従圣主江南经畧果能臣金陵縳致道周日无奈稜稜事説陈杏山晚眺再依皇祖元韵百年中外久承平犹仰天聪此赫声折㦸沉沙复何有杏山祗剰晚霞明雪行路那辞风雨逢毎当驻跸雨从容今朝创见飞干雪数节恰欣值孟冬长道奚妨㣲泞践逺山都被冻云封拂庐收得天浆沃快煮三清韵事供宁逺道中作闗外曽余百里遥谓之曰逺名诚嚣欲宁而又弗能宁上下否政嗤胜朝我祖创兴实泰运君臣努力同心奋荷天之龙定中原重熙累洽恩膏润和则为泰乖则否消息之分敬怠耳用告后人尚慎哉分明殷鍳可忽此宁逺祖氏石坊再叠旧作韵二首明纲值夕不谋朝天命人心去已遥大夀屡招降乃就嘉其初尚恋朱朝宁逺重征值此朝因之咏古睪思遥贰臣传复分甲乙用训人毋事两朝过中后所中前所脣齿相依所后前英藩効力拔城连昔时毁堞还平堑此日修壕更筑堧攻守由来不同势康平业已有多年其间阵斩相持者与益可曾见古篇盛京所属城垣修葺已成诗以志事叠戊戌诗韵谒陵戊戌六驺过頽堕城垣见者多此日闾阎都属我当年征伐迥殊他因教发帑经营始普予重修次第科跸路此番因便閲督工善否勘如何姜女祠墨胎可比伯夷贤戊戌曽经此泐篇应劭又云国君姓千秋史究孰真传进山海闗并山连海真雄闗一夫当之万过难虽然我祖开创际鼓衆鞾趯亦岂难我祖惜衆恐冐险伤人得地失不掩以此屡谕莫冲锋诸臣羣下心倍感万里长城守岂易何处无可入之地直至燕京略山左无人境恣入与出得之诚易虑守之天时敬待因回师大智大仁兼大勇惟恐穷武伤黔黎自成西入燕京乱朱家宗社失一旦亡明者贼实非我闰位为我驱除难三桂开闗因一女贤王率入堂堂旅定京迎驾靖中原有周公徳功更巨陪京来往兹必经即境抚古感昊灵保泰持盈慎守器赤心语告后人听山海闗咏事曽到燕京弗敢回宁资三桂始闗开贤王一战天下定世祖中原大业恢南北划疆尚可耳君臣失道致亡哉梅村四字虽能改万右公评那得灰山海闗四依皇祖元韵两京适中戸奚必复称边监作殷之在守看秦已连经臣苦犹惜抚镇懦空传衆効劻勷力天昭开纪年祗今晏兵甲却久庶人烟廵狩路惟坦阳春时迨权尧文依韵句禹蹟抚山川四度谒陵返回瞻増绻然瞻谒北海神庙敬成长律戊戌重经渤海堧命脩神庙致诚䖍祈恬澥浪恒福国永佑桑田黙赞天是日帛香瞻㕉窟千秋爼豆奠垓埏钦惟二祖躬开剏早荷帡幪此济川登澄海楼望海再叠癸亥旧作韵又自陪都转斾旋城楼拾级眄溶潫今来古往祗一水汉踬秦颠无二天木几聊因闲咏句徐船何必逺求仙却縁悟得汤汤者纳自诸河及小川登澄海楼三叠前韵题壁秦皇心实侈筑城骑洪溟由旬语固诞兹存里诚盈是果何为乎水白山仍青留此供笑谈茅见塞匪亨儒臣擕聨句亦足诩登瀛虚受奚拣择河浊江自清澄海楼聨句干隆四十八年秋自热河取道邉外四诣陪都恭谒祖陵礼成回跸入山海闗经澄海楼计自癸亥聨句及甲戌戊戌叠韵中间四十年矣命梁国治董诰仍依禁体赓和前吟云上于天解近着衆聴倾至理非创説归墟岂辞盈輨运实一气揲卦凡四营宗都斯㑹极闗塞此飞甍干体有时下坎象无与京旷然翕辟际廓矣隂阳更双丸所出入八柱交撑擎鹏路徙緜邈鳌山戴崚峥方员罗壶峤金银为阙城谈天志驺诞筑石嗤秦并手披星闼逈眼拓霞牕明鹢舟帆似㸃蛟室机谁振文势露形重武声雷掀轰向若悟损益㣲禹思平成晓市奇吐蜃秋风怒吞鲸精灵配广大颢气含鲜英黒色昼亦晦红光夜如晴雪𤓰种传鹘绀蟠名辨蜻螺蚌锦文被珊瑚华采荧是惟神祗宅岂徒琛宝呈弗扬四方㑹来朝万邦贞硚乘期羡觌航逺欧罗行韩碑百灵纪木赋前良评谷王知弗让月覇候哉生具隂火耀燄不尘珠剖莹捉成五字吟记予四度程抚宁道中老矣慙予懒䇿鞭肩舆徐度小春天山隂积雪山阳化闗外观丰闗内连塲圃茨京惬民望闾阎温饱慰心悬二陵佳气行行逺不拟重瞻益黯然夷齐庙墨胎或谓夷齐姓劭谓夷之君姓然千古氏谁能辨寔二人行果是称贤顽夫廉以懦夫立公信原兼公达传古庙瓣香仍下拜清风飒飒起遥天自盛京回銮至都之作启程夏仲返冬初里閲三千月四余诸礼従容幸巳蒇老年康健故犹如观农大有他秋胜勅政原无片刻竦殷意绳前兼示后此行庶可告非虚命皇子等分缮癸亥甲戌戊戌癸夘四诣盛京恭谒祖陵诗卷即事成什四度陪京谒祖陵敬思前烈益兢兢易非开创诚辛苦难是守成励继绳此别回瞻増有怆再来度已恐无能厯吟皇子命分缮予意期知云与仍钦定盛京通志卷十七钦定盛京通志卷十八钦定四库全书钦定盛京通志巻十八京城盛京城创建形势事蹟兴京城创建形势事蹟东京城创建形势事蹟钦定四库全书钦定盛京通志卷十八京城臣等谨案国家造基东土营始兴京洎乎辽阳底定沈水建都肇正域于九围扩宏规于亿载我太祖髙皇帝神武布昭灵图丕应太宗文皇帝缉熙重光大勲克集夫是以受命溥将总八方而为极也臣等幸扈云䍐肃瞻天邑仰留都之闳焕缅缔构之艰难谨志京城第四钦定四库全书钦定盛京通志卷十八京城盛京城创建天聪五年建本辽金沈州治元为沈阳路总管府治明为沈阳卫洪武二十一年指挥闵忠因旧址增筑门四週围九里三十步髙二丈五尺池二重内濶三丈深八尺週围一十里三十歩外濶三丈深八尺週围一十一里有竒我太祖天命三年城界藩六年城萨尔浒又城东京天命十年迁沈阳天聪五年因旧城増拓其制内外甎石髙三丈五尺厚一丈八尺女墙七尺五寸週围九里三百三十二步四面垜口六百五十一明楼八座角楼四座改旧门为八东向者左曰抚近右曰内治南向者左曰徳盛右曰天佑西向者左曰懐逺右曰外攘北向者右曰福胜左曰地载池濶十四丈五尺週围十里二百四步钟楼一在福胜门内大街鼓楼一在地载门内大街八门正戴方隅截然内池七十余处水不外洩城邑既定遂创天地坛壝营太庙建宫殿置内阁六部都察院理藩院等衙门修学宫设閲武塲而京阙之规模大备天聪八年更名曰盛京顺治元年迁都京师监往代留都之制续设昂邦章京镇守量留户礼刑工四部分设各官并设府尹分莅州县康熙元年改昂邦章京为镇守将军十九年奉㫖筑闗墙髙七尺五寸週围三十二里四十八步东南隅置水栅二各十余丈𨗳沈水自南出焉二十一年奉㫖重修诸门城三十年增设兵部官制益详三十二年饬工部修城垣三百六十余丈并于街道开沟以渗积水四十九年遣京官一员协修坚固五十四年修理八门城楼四角楼及内外城垣一百一十余丈干隆八年皇上祗谒三陵驾莅盛京发帑修诸门城堞十八年复发帑三万六千余两修内外城堞明楼三十七年三十八年四十一年四十三年四十四年四十五年叠修城墙瓮圏砲房角楼闗厢规制益闳整云形势盛京之地跨接东瀛金墉带涘雉堞峻隅形势崇髙水土深厚长白峙其东医闾拱其西巨流鸭緑绕其前混同黒水萦其后山川环卫原隰沃膴洵华实之奥区也我太祖乘干出震耆定宅中遂开亿万年之景运鸿图创造断自宸衷视彼奉春建䇿奚啻度越万万耶事蹟谨稽实録天命六年三月壬子太祖率贝勒诸臣统大军征明沈阳令军士载营栅攻具乘舟顺浑河而下水陆并进癸丑军夜行见白蓝二气自西南来绕月晕之北至南而止明之侦卒知我兵至声礮举烽夜二鼓驰告沈阳总兵贺世贤尤世功分兵乘城甲寅辰刻我兵至营于城东七里设立木城明兵于城外掘深堑剡木树堑内覆以秫稭掩土其上内复凿壕一道沿壕以木为栅近城复有大壕二广五丈深二丈皆剡木树其内又筑拦马墙间留礮眼排列鸟鎗礮具衆兵密布卫守城上兵亦登陴坚守乙邜辰刻我兵进攻乘势冲入明兵七万俱溃我兵绕城掩击伏尸累积阵斩总兵贺世贤尤世功等城遂拔殱其衆又破总兵陈䇿步兵二万破总兵李秉诚朱万良骑兵三万复殱副将董仲贵㕘将张大斗之衆㑹暮乃收兵率诸贝勒引精鋭兵营沈阳东门外教塲令衆将引大兵屯城内驻兵五日论功行赏天命十年三月己酉朔太祖欲自东京迁都沈阳与诸臣议贝勒诸臣谏曰迩者筑城东京宫室既建而民之庐舍尚未完缮今复迁移嵗荒食匮又兴大役恐致烦苦太祖以沈阳形胜之地筹之已熟遂不聴于是月壬子出东京启行夜驻虎皮驿癸丑至沈阳兴京城创建兴京在辽金时为沈州地明初置建州卫于此我太祖髙皇帝发祥之地距盛京城东㣲南二百七十里其城週五里南一门东二门北一门外城周九里南三门北三门东二门西一门羣山拱䕶河水潆环天府神臯毓祥万禩我太祖癸邜年剏建内城乙巳年乃增筑外城太宗文皇帝天聪八年改称兴京世祖章皇帝顺治五年奉太祖髙皇帝配天南郊推本孝思追尊四祖以赫图阿拉为创业之地设守城尉等官守之干隆二十八年以锦州理事通判移驻兴京与熊岳通判所辖之哨子河分界管辖形势兴京之地东傍邉墙西接奉天南界凤凰城北抵开原层峦叠拱衆水环洄扼诸城之要区据三闗之雄隩我太祖经营考卜实始于此迄今推帝业之肇基益缅在原在巘之劳云事蹟谨稽发祥世纪始祖居长白山东鄂谟辉之野鄂尔理城在兴京东一千五百里宁古塔城西南三百三十里勒富善河西岸皇始祖肇祖原皇帝始居于赫图阿拉在兴京之南鄂多理城西苏克素䕶河嘉哈河之间三传至兴祖直皇帝及景祖翼皇帝显祖宣皇帝皆居于此至我太祖髙皇帝削平诸部丁亥迁居唿兰哈达南冈新城癸邜仍于赫图阿拉旧址筑城居之天命元年衆贝勒大臣上尊号曰覆育列国英明皇帝以兴京为都城东京城创建太祖髙皇帝天命六年建在太子河东邉去辽阳州城八里其城週六里零十步髙三丈五尺东西广二百八十丈南北袤二百六十二丈五尺城门八与盛京城同东向者左曰迎阳右曰韶阳南向者左曰龙源右曰大顺西向者左曰大辽右曰显徳北向者左曰懐逺右曰安逺天命十年迁都盛京遂于东京设城守章京康熙二十年城守移驻金州城内宫殿与城同时建今管理驿站官守䕶形势东京之地以辽阳为屏蔽以浑河为襟带北接开原铁岭南连海城盖平山林蕃薪木之利沮泽沃水族之饶我太祖髙皇帝创业之初筑城于此一以经画宁锦一以控制沈辽圣谟深逺制胜有方与周颂所云天作髙山太王康之者有同揆焉事蹟谨稽实録天命七年春三月太祖集诸王大臣议以朝鲜䝉古二国俱未臣服宜另筑城郭派兵坚守庻征明无后顾忧贝勒等俱谏太祖不从遂令筑城于辽阳东五里太子河邉迁居之即今东京是也九年夏四月太祖命宗弟铎弼等往奉移皇祖考妣灵轝将至太祖出东京二十里率诸王大臣至接官亭跪迎乃于城东北四里冈建立寝殿奉安焉又按实録天命九年正月额驸恩格徳尔率其部衆来归太祖出东京迎至章义站大宴之赐赉甚厚等谨案盛京为坛庙宫殿所在谨先志之以明王业之有本也至兴京为发祥初基仰见列祖诒谋世徳作求之盛东京国初暂建然圣祖创业初基肇域自东遂奄九有俱不得与郡县城池并列敬稽事实着于京城之后钦定盛京通志卷十八钦定盛京通志卷十九钦定四库全书钦定盛京通志卷十九坛庙天坛仪制地坛仪制太庙仪制堂子祀典钦定四库全书钦定盛京通志卷十九坛庙等谨案礼莫隆于郊社义莫大于禘尝我太宗文皇帝神武既昭典仪爰举建郊丘营太庙躬亲秩祀告类升香嘉坛恭祝之文清朝鬯彛之奉灿然明备我皇上敬天法祖昭事寅䖍廵轩四莅特饬所司于紫坛閟寝重加修建三成之制五供之仪宏规弥肃记曰仁人飨帝孝子飨亲惟大徳之至圣乃克臻此等忝列奉璋肃瞻鸿制谨志坛庙第五钦定四库全书钦定盛京通志巻十九坛庙天坛在徳盛门外南五里建圜丘旧制三成每层圆面递加环砌上成九重周圆一丈八尺二成七重周圆三丈六尺三成五重周圆五丈四尺俱高三尺围墻週一百十三丈南一门东西北门各一第一成恭祀昊天上帝位南向列圣位东西向第二成以大明夜明星辰云雨风雷从祀位各东西向崇徳元年夏四月太宗文皇帝以得元传国玉玺受诸王大臣恭上尊号乃躬亲告祭肇祀天于南郊其仪苍璧一帛十有二犊一登一簠二簋二笾豆各十有二尊一爵三鑪一镫六燔牛一玉帛实于篚牲载于俎尊实酒疏布羃勺具设乐于坛下分左右悬礼制大备十一月冬至太宗躬率诸王贝勒文武羣臣斋戒三日祀天扵圜丘告兴师致讨朝鲜之由顺治十三年定制凡盛京坛内有应修之处俱着盛京工部随时查估修理干隆四十三年上诣盛京奉㫖重修四十五年十月修竣四十八年秋九月上诣盛京有重修坛庙恭纪诗四首地坛在内治门外东三里建方泽旧制二成四週以方坎蓄水毎层方面逓加墁砌上成建方六丈髙二尺下成建方八丈髙二尺四寸围墻週一百三十三丈八尺北一门南东西门各一第一成恭祀皇地祗位北向列圣东西向第二成以五岳五镇四渎列祖山陵配祀位东西向干隆四十三年奉㫖重修四十八年六月修竣太庙初在抚近门外大殿五楹后庑六楹前殿三楹大门三楹东西角门二楹週围广三十五大袤四十丈国初尊祀列祖神御崇德元年始定制四孟时飨并毎月荐新每歳圣诞及清明孟秋望日歳暮忌辰均太庙致祭殿中宝位以昭穆序并设床榻衾枕楎椸帷幔如生事仪太宗文皇帝初得元玉玺受尊号乃躬祀列祖于太庙考祭仪定祭品牛一羊一豕一簠二簋二笾十有二豆十有二鑪一镫二各帛一登一铏一尊一玉爵三金匙一金箸二帛共篚牲共爼尊实酒疏布羃勺具设乐部于阶前分左右悬祭日陈法驾卤簿顺治十三年定制凡遇歳时应行修理之处着盛京工部董其事干隆四十三年上诣盛京命移建太庙于大清门之东南北袤十一丈一尺五寸东西广十丈三尺五寸正殿五楹东西配庑各三楹东西耳房各三楹正门三楹东西门各一凡需用琉璃瓦油餙颜料及罘罳所用铜丝皆盛京工部董其事仍钦𣲖大臣监视落成四十五年六月奉㫖太庙尊藏册宝应选和阗良玉另镌一律以彰符命所有太庙原藏册宝十六分恭送盛京太庙尊藏四十八年秋八月特命皇子亲王赍送盛京太庙敬谨尊藏太祖高皇帝尊谥玉册玉宝一分孝慈髙皇后尊谥玉册玉宝一分太宗文皇帝尊谥玉册玉宝一分孝端文皇后尊谥玉册玉宝一分孝庄文皇后尊谥玉册玉宝一分世祖章皇帝尊谥玉册玉宝一分孝惠章皇后尊谥玉册玉宝一分孝康章皇后尊谥玉册玉宝一分圣祖仁皇帝尊谥玉册玉宝一分孝诚仁皇后尊谥玉册玉宝一分孝昭仁皇后尊谥玉册玉宝一分孝懿仁皇后尊谥玉册玉宝一分孝恭仁皇后尊谥玉册玉宝一分世宗宪皇帝尊谥玉册玉宝一分孝敬宪皇后尊谥玉册玉宝一分孝圣宪皇后尊谥玉册玉宝一分堂子在城东内治门外国初祀天神之所国俗最重祭神祭天旧有朝祭夕祭背灯祭诸仪注正月三日每月朔日俱于堂子亭式殿内致祭设司俎司香司祝等员供醴酒进时食上香献酒时俱奏三絃琵琶鸣拍板赞歌鄂啰罗诵祝辞神歌凡叩祷行礼分胙俱如又于毎月朔日祭堂子东南隅尚钖神亭供酒设食陈纸帛歌祝辞俱如仪又每歳十二月二十六日恭请神位供于堂子届期命十六人舁二神舆进清宁宫门外满洲司俎二人恭请朝祭夕祭神位各安奉舆内前引仗四对羊角镫二对司俎官二员掌仪官一员侍卫十员导引至堂子殿内安奉朝祭神位于东夕祭神位于西舆前各设案一毎日上香二次至正月初二日请回清宁宫安奉原位又四月初八浴佛日亦于堂子殿中悬神幔致祭如前仪又毎歳春秋二季于堂子立神杆大祭祭之次日祭天又每月有祭天之礼凡殿内供香案陈器皿设镫悬幔以及请神舆悉如前仪并有饮福受胙各仪注又每歳正殿神位所悬纸帛月终积贮以囊盛之于除夕送赴堂子同所悬凈纸神杆同焚又有树柳枝求福之祭祭毕亦以柳枝送堂子于除夕同焚又马神之祭亦于堂子内设餻醴以祭国俗祭礼有悬挂神幔之仪干隆八年皇上驾诣盛京曾悬神幔设神位以祭四十三年奉㫖重修堂子殿宇式焕丹轮益昭妥侑云等谨案堂子之建乃我国家昭假天神鉅典伏读干隆十二年命重修满洲祭典谕㫖仰见至诚感神仪式旧章之盛意谨于堂子后附注祭仪至如时荐之文祭器之图已详钦定满洲祭神祭天典礼一书兹不更赘钦定盛京通志卷二十钦定四库全书钦定盛京通志卷二十宫殿大政殿规制大内宫阙规制恭藏圣训实録圣容玉牒玉宝仪注东京宫殿纪畧钦定四库全书钦定盛京通志卷二十宫殿等谨案国家作京考宅肇建皇居我太宗文皇帝法垂经始尚朴贵俭风示万年我皇上敬承祖烈式廓旧宫廼复重设谏木尊藏彛训恭贮玉牒宝玺绳武守成无疆垂庆等详稽规制仰止天阊谨志宫殿第六钦定四库全书钦定盛京通志巻二十宫殿大政殿崇徳二年建太宗文皇帝御以聼政之大殿也在城之中大内宫阙之东殿制八隅左右列署十为诸王大臣议政之所顺治元年定都京师奉天府文武各官朝礼如制圣祖仁皇帝三涖盛京御殿三次殿宇上盖琉璃黄瓦华檐八角前挂清汉字匾一额曰大政殿干隆二十二年御书匾一恭悬殿中曰㤗交景运御书聫恭悬左右楹曰神圣相承恍覩开国宏猷一心一徳子孙是守长懐绍庭永祚卜世卜年四十三年皇上廵幸盛京宝座后两楹间设屏风一座前悬甲戌年季秋月御制诗墨宝后悬戊戌年仲秋月御制诗墨宝丹墀下左右音乐亭二殿后銮驾卤簿库十三间干隆十四年重修盛京内务府工部董理大内宫阙崇徳二年建在大政殿之西南北袤八十五丈三尺东西广三十二丈二尺正门曰大清门初太祖髙皇帝时于门砌旁设谏木二以达民隐干隆四十三年命重设东西掖门二左右石狮二奏乐亭二坊二左曰文徳右曰武功朝房东西各五楹后为直房十二楹正南照壁一座正殿曰崇政殿原名笃恭殿殿前左日晷右嘉量干隆十三年设左右翊门二殿内正中恭悬御书正大光明匾额一左右恭悬御书聨念兹戎功用肇造我区夏慎乃俭徳式勿替有歴年殿前东为飞龙阁阁后直房七楹井亭一座西为翔鳯阁阁后直房七楹房南转角楼九楹偏厦三楹崇政殿直北为鳯凰楼楼内上层恭悬御书紫气东来匾额一楼北曰清宁宫为国初祀神之所宫内恭悬御书万福之原匾额一东壁恭悬御书聫曰不尽崇懐期太古自然逈句㑹当前西壁恭悬御书聫曰理趣所欣元是善心期惟与静为谋东煖阁东壁恭悬御书聫曰葱茏佳气钟灵厚晻蔼祥烟介祉繁西壁恭悬御书聫曰圣图缔构延畴福宸极贞符叶㤗交西轩内第二楹恭悬御书聫曰仙瀛升旭日帝里扇仁风干隆八年十九年四十三年四十八年上诣盛京循例举行祭典宫后东西配房各三楹宫之东曰衍庆宫闗雎宫西曰永福宫麟趾宫康熙十一年重修干隆十年上驻跸盛京躬亲相度重葺崇政殿飞龙翔鳯二阁左墄右平新阶巍焕又于鳯凰楼左右増建轩楹楼之前东为师善斋斋南为日华楼西为协中斋斋南为霞绮楼崇政殿东为颐和殿殿内西壁恭悬御书聨曰福凝东海増芝算祥拥西池长鹤龄殿南中门一楹东西直房各三楹前为正门三楹殿后为介祉宫宫东房第二楹东壁御书聫曰式训徽音嗣颐神景福绥宫后有正门三楹门北为敬典阁崇政殿西为廸光殿殿中屏风一座中间恭悬御书继序其皇匾额一左右楹恭悬御书聨曰云缦日华诒谋承燕翼竹苞松茂肯构焕翚飞殿前东西配殿三楹南为中门一楹东西各门一门外东南直房各三楹前为正门一楹左右各门一殿后为保极宫宫内南窻左右楹恭悬御书聫曰保佑命申丰邑亿年垂裕㑹归建极箕畴五福用敷正中配柱上恭悬御书聫曰帝命式于九围本支百世天心佑夫一徳承叙万年东斋东壁恭悬御书聨曰皇极㑹归敷钖騐太和保合惕干承西轩西壁恭悬御书聫曰箕范溯初陈建极镐诗式是咏那居西房次楹正北壁上恭悬御书聨曰绍闻衣徳千秋凛景福鸿禧百世凝宫之左右前后廻廊十六楹宫后偏西一廊接继思斋斋中正北壁上恭悬御书聨曰每以念功崇继序益惟图易凛思艰中煖轩正南壁上恭悬御书聨曰谟烈逺垂钦善继治安长守凛深思东房东壁恭悬御笔画菊一幅有御书癸卯季秋重观墨宝斋旁东西直房各三楹斋后为崇谟阁阁后南向房七楹以上殿阁俱干隆十一年三月启建十三年三月告竣十七年重修盛京宫殿増设围墻六十一丈五尺其余朝房直房缴道周庐并凖程式随宜修建于是陪都宫阙气象聿新作极四方倍加赫奕矣清宁宫墻外东西直房各三楹皆南向北有耳房二十八楹在大清门东南为内务府治事之所康熙十一年奉㫖㑹同工部重修自后宫殿有应修之处内务府㑹同工部诹吉具奏修理又定议凡采画油饰需用颜料桐油罘罳铜丝等于工部移取部委官监视宫殿各门额设甲丁六百七十八名轮班看守文溯阁阁在宫殿之西正宇六楹东西游廊二十五楹明楼一座敞轩五楹南配房十七楹东面南北耳房六楹直房十四楹又东更道内南北耳房四楹直房四楹碑亭一座宫门三楹阁南檐前恭悬御书清汉字文溯阁匾额一阁内向南恭悬御书圣海沿洄匾额一御书聨曰古今并入含茹万象沧溟探大本礼乐仰承基绪三江天汉𨗳洪澜正北两楹恭悬御书聨曰由监古以垂模敦化川流区脉络本绍闻为典学心传道法验权舆碑亭内恭镌御制文溯阁记御制宋孝宗论俱清汉文阁内牙籖锦丽揷架云连内贮藏四库全书经部二十架九百六十圅史部三十三架一千五百八十四圅子部二十二架一千五百八十四圅集部二十八架二千零十六圅统计经史子集共一百零八架六千一百四十四圅三万六千册经部总目五圅三十册考证三圅十八册史部总目五圅三十册考证三圅十八册子部总目五圅三十册考证三圅十八册集部总目五圅三十册考证三圅十八册又恭藏圣祖御定古今图书集成全部计十二架五百七十六圅仰熙斋七楹在文溯阁之后斋内正南恭悬御书仰熙斋匾额一东轩宝座后恭悬御书聨曰日丽风和春蔼吉周书鲁语义抽寻西轩东壁恭悬御书聨曰趣为永哉畅非俗乐惟仁者寄于山东次楹东壁上恭悬御书聨曰篆凝细缕兰烟紫芳递疎櫺菊蕊黄斋之后正宇九楹耳房二楹东西庑二楹宫之正中东壁恭悬御书聨曰知仁适㑹动还静枕葄无非史与书西壁恭悬御书聨曰云里峰姿开锦绣风间松籁韵笙簧嘉䕃堂五楹在文溯阁之前左右耳房二楹转角房二十六楹后直房二楹堂之中东壁恭悬御书聨曰妙理静机都逺俗诗情画趣总怡神西壁恭悬御书聨曰一室有余含峭蒨八牕无尽启吟披东次楹西壁恭悬御书聨曰何处不堪体物理于斯亦未忘民艰又东壁阁内东壁恭悬御书聨曰对时真惬农桑庆宁道非闗视聼娱干隆十一年奉㫖钦派大臣恭送五朝圣训实録于盛京尊藏香楠为匣上盖龙袱先期钦天监诹吉届时校尉恭舁綵亭出城更换行驾一应仪卫礼制与送玉牒同原贮鳯凰楼四十三年六月命盛京将军𢎞晌择吉恭移崇谟阁尊藏阁中旧有金柜二十二座又十五年敬贮王牒于敬典阁阁中亦旧有金柜二十二座二十五年三十三年四十三年续贮三次凡恭遇玉牒告成预令钦天监诹吉宗人府奏派王公一人礼部工部各奏派堂官一员恭送领侍卫内大臣奏派侍卫十员前引玉牒馆派提调官一员纂修官二员礼部工部各派司官一员后䕶钦天监派择吉官一员恭同送往届期校尉恭舁綵亭凡旗仗仪卫与恭送玉牒至皇史宬同出城更换行驾顿宿之所建盖綵棚安奉兵弁巡逻经过地方文武官员俱朝服出郊跪迎送闗以内兵部派兵弁沿途䕶送闗以外盛京将军派员率满洲兵䕶送至盛京曰预行扫除警跸将军五部侍郎府尹等俱朝服出郊跪迎鼓乐恭导至崇政殿前陈设宝案行三跪九叩礼届尊藏吉日盛京礼部堂官前引至敬典阁前送往之王公大臣官员及将军以下等官各于綵亭前行一跪三叩礼提调纂修各员率同盛京五部司员恭捧至敬典阁上敬贮金柜又干隆十五年恭奉五朝圣容于鳯凰楼仪注与恭送圣训尊藏同又十一年尊藏御宝十于鳯凰楼有御制宝谱序以记始末大清受命之宝皇帝之宝皇帝之宝皇帝之宝奉天之宝天子之宝奉天法祖亲贤爱民丹符出騐四方勅命之宝广运之宝又干隆四十五年奉㫖恭送重绘太祖战图实録于盛京尊藏又干隆四十八年奉㫖派皇子等及怡亲王永琅恭送册宝至盛京尊藏礼部奏请照恭送玉牒之例礼部工部堂官及侍卫等随同亲王由京敬谨送往工部预设彩亭于太庙正殿外銮仪卫备黄盖旗仗于丹墀下祗候届期亲王朝服诣册宝案前行一跪三叩礼礼部堂官率同宗室官员太常寺官俱朝服恭捧安奉彩亭上行一跪三叩礼出朝阳门外更换行驾王公以下俱朝服跪送经过地方文武官员咸朝服出郭跪迎送安宿之处俱于彩棚安奉出闗后盛京将军派员率领满洲兵恭䕶至常家屯亲王同皇子等恭送行驾至盛京大臣官员俱朝服出郭跪迎盛京工部预备彩亭更换行驾奉天府尹预备鼓乐导引至太庙前送往之大臣官员率同盛京居住宗室五部大臣官员恭捧入殿内敬谨尊藏皇子亲王俱行一跪三叩礼八角殿天命七年建在东京城内基址尚存今管理驿站守䕶白虎殿建置年月莫考在辽阳州城南千山上今基宇尚存钦定盛京通志卷二十一钦定四库全书钦定盛京通志卷二十一山陵三陵规制嵗祭典礼大小祭仪注三陵小祭大飨祭告诸礼谒陵典礼仪注守陵官制钦定四库全书钦定盛京通志卷二十一山陵等谨案帝王之礼奉园陵崇原庙所以尊祖敬宗广孝思也本朝启运天柱隆业三陵神臯吉壤奠我丕基我皇上孝思维则纉绪迪光四谒丹邱志䖍仪肃戊戌秋八月谒陵礼成后敬视寝原増拓禁步体制益严诚惟圣人之徳无加于孝是以肇禋有成情无弗至礼无弗备也恭述三陵规制嵗祭之文谒陵之礼以逮定官司置卫士诸制博稽㑹典谨志山陵第七钦定四库全书钦定盛京通志卷二十一山陵三陵规制永陵启运山在兴京城西北十里肇祖原皇帝原皇后兴祖直皇帝直皇后之陵共一山称兴京陵景祖翼皇帝翼皇后显祖宣皇帝宣皇后之陵共一山称东京陵在奉天府城东二百五十里顺治五年十一月南郊始追上列祖尊号八年封兴京陵山为启运山东京陵山为积庆山均从祀方泽十三年于陵山週围立界址界内禁止樵採十五年奉移东京陵改祔兴京罢积庆山祀典十六年尊称为永陵十八年立迁祔永陵庙碑启运山週围共十里寳城髙一丈三尺七寸南北长二十九丈东西寛二十二丈七尺週围长八十六大一尺六寸建启运殿殿制三楹门四忩八殿内大暖阁四座上设黄缎罩内设寳牀帷幔衾枕楎椸以奉神御小暖阁四座锦罩恭奉四祖神位神牌八尊上设黄缎罩阁前设龙鳯寳座八五供案四朝灯八龙毬三干隆四十四年于龙毬上増盖黄布雨旱单各三启运殿坐台髙二尺九寸四週长三十一丈九尺礓䃰三路中盘龙为饰左右配殿各三楹门各四西配殿前焚帛砖楼一座启运门三楹门六东为果房西为膳房房各三楹功徳碑亭四座门二亭前门为祝版房齐班房共五楹西为茶膳房涤器房共五楹正门三楹前有朱栏门六缭墻三面均髙七尺八寸东西长二十一丈六尺南北长二十二丈三尺週围共长六十六丈二尺东西红门二座果楼三楹省牲亭五楹前有门一座缭墻南面髙六尺五寸东西北均髙五尺四週共长三十三丈门外原设栅木一千四百四十八架干隆四十三年命展添栅木三百四十四架共栅木一千七百九十二架东边为祭物井西边为氷窖其西山嘴有石堤木桥一明堂前下马木牌二座原设红桩三十二今増设红桩三十六白桩六十四青桩三十六俱于干隆四十三年奉㫖重添东西界牌四前后左右堆房四週围界址统计二千二百八十八丈陵前寳顶上有瑞榆一株轮囷盘郁圎覆城隅干隆四十三年有御书神树赋勒石西配殿永陵形势万峰环拱衆水朝宗龙盘虎踞诚万世帝业之基福陵太祖承天广运圣徳神功立极仁孝睿武𢎞文定业髙皇帝福陵在奉天府城东北二十里顺治八年封山曰天柱从祀方泽康熈二年改建两陵地宫修理完竣以奉安祇告读文致祭一如大享礼焚帛献酒奉安礼成祭酒三爵天柱山週二十五里孝慈髙皇后祔焉寳城髙一丈七尺一寸週五十九丈五尺寳顶一座髙二丈顶长十二丈四週长三十三丈月牙城髙一丈六尺五寸四週长二十三丈四尺七寸正中琉璃照壁一座方城髙一丈五尺七寸四週长一百一十三丈八尺四寸垜口髙五尺上有角楼四座毎座二层上层格扇各四下层门二彩油为饰方城上北面明楼一座门二内碑一座书太祖髙皇帝之陵明楼之下为洞门二门外石五供一案供座髙四尺长一丈八尺六寸寛五尺上设香炉蜡台花缾俱雕石为之前为石柱门二隆恩殿三楹门四忩八殿内大暖阁一座上设黄缎罩内设寳牀帷幔衾枕楎椸以奉神御小暖阁一座锦罩恭奉神牌二尊上设黄缎罩阁前龙鳯寳坐二座福金椅东西各一配椅二五供案一陈设桌四朝灯六上俱设黄缎罩龙毯六干隆四十四年于龙毯上増盖黄布雨旱单各七隆恩殿坐台髙五尺四週长三十六丈七尺七寸八分礓䃰三路中盘龙为饰四傍雕石花阑干左右配殿各五楹门十二西配殿前焚帛石楼一座隆恩门三楹楼三层门二东为茶膳房西为果房涤器房房各三楹其南为省牲亭齐班房各三楹前为碑楼碑座二层门二恭立神功圣徳碑一通碑亭之前有桥二座礓䃰一百八层东西华表柱四桥边左右列石狮虎驼马各二前正门三楹彩油为饰门六两旁雕石狮二华表柱二石牌楼二干隆二年设东西栅木八十八架栅之外旧设有堆房各一门之前有虎皮沟一道下马木碑各一东西石泊岸红桩各五根缭墻南面髙九尺八寸东西北均髙七尺八寸四週共长五百八十丈左右红门二座雍正九年定制禁红门前大路及山根左畔车马行走门之外下马石牌各一门之前有涤祭品井一氷窖房六干隆四十三年皇上谒福陵后命大臣敬谨閲视于附近地方查出坟冢数处俱令迁葬官给葬费并于正门外添安栅木一千五十四架移展红桩二百六十一外酌増白桩二百六十一青桩四十青桩之外方许樵採耕牧及行走葬厝青桩以内概行禁止规制益昭严肃陵之东西界牌四座四週界址共二千九百六十丈夀康太妃园寝在福陵右享殿三楹门四礓䃰三路内设寳牀红毡坐褥以奉神御配案二花毯三前正门三楹门二缭墻共四十七丈东西茶膳果房各三楹四週堆房各二福陵形势浑河环其前辉山兴隆岭峙其后逺则发源长白俯临沧海王气所钟聚也昭陵太宗应天兴国𢎞徳彰武寛温仁圣睿孝隆道显功文皇帝昭陵在奉天府城西北十里顺治八年封山曰隆业从祀方泽山髙六丈一尺长一百一十五丈孝端文皇后祔焉寳城髙二丈三尺八寸週六十一丈寳顶一座髙二丈四週长三十三丈月牙城髙二丈二尺七寸四週长二十七丈七尺正中琉璃照壁一座方城髙二丈三尺三寸四週长七十九丈垜口髙五尺上有角楼四座规制与福陵同方城上北面明楼一座门二内碑一座书太宗文皇帝之陵明楼之下为洞门二门外石五供一案供座陈设与福陵同前为石柱门二隆恩殿殿制三楹门四忩八殿内大暖阁一座上设黄缎罩内设寳牀帷幔衾枕楎椸以奉神御小暖阁一座锦罩恭奉神牌二尊上设黄缎罩阁前龙鳯寳坐二座福金椅东西各一配椅二五供案一陈设桌四朝灯六俱设黄缎罩盛弓柜一龙毯七干隆四十四年于龙毯上増葢黄布雨旱单各七隆恩殿坐台髙六尺四週长三十六丈四尺二寸礓䃰三路中盘龙为饰四旁雕石花阑干左右配殿各三楹门十二西配殿前焚帛石楼一座隆恩门三楹规制同福陵东西茶膳涤器等房规制亦同前有碑楼恭立神功圣徳碑一道亭前后华表柱四左右列石麒麟狮虎驼马各二前正门三楹彩油为饰门六西为省牲亭六楹馔造房三楹更衣亭四楹门之前齐班房二楹石牌楼一石桥一桥之西为涤祭品井一桥之南下马石牌各二华表柱二石狮二东西桥道二缭墻南面髙九尺八寸东西北均髙七尺八寸四週共长四百九十五丈九尺墻内松林蓊翳计一千六百二十五株左右红门二界牌四週围界址共二千五百六十丈陵前立仗石马曰大白小白乃我太宗当日所乘以略阵破敌者干隆四十三年于前门外増添栅木四百四十二架移展红桩一百二十八白桩九十青桩四十四十六年重修福陵隆恩楼并昭陵明楼等工懿靖太贵妃园寝在昭陵右享殿三楹门四礓䃰三路内设寳牀红毡坐褥以奉神御配案二前正门三楹门二缭墻共四十九丈东西茶膳果房各三楹四週堆房各二昭陵形势自城之东北叠巘层峦至此而寛平宏敞有包络万象跨驭八荒之势辽水右逥浑河左绕佳气郁葱万年帝业丕基巩焉嵗祭典礼崇徳年间定嵗暮清明祭享兴京陵用牛一守陵官行礼东京陵用牛二遣宗室觉罗大臣行礼福陵用牛一羊二遣大臣一员行礼忌辰孟秋望日万夀圣节㸃香烛献酒果均遣大臣一员奠帛读祝行礼毎月朔望致祭用牛一㸃香烛献酒果不读祝奠帛遣守陵官行礼顺治八年始设守陵官员及人户等祭祀按班执事并定祭仪冬至用牛一羊一豕一献酒果㸃香烛奠帛读祝行礼清明嵗暮孟秋望日孟冬朔日均献酒果读祝奠帛遣守陵官行礼十二年定制凡遇忌辰遣官三人于本陵致祭或遣在京宗室觉罗轻车都尉等行礼或派盛京一等子副都统侍郎等行礼十七年始定制福陵派宗室镇国将军一人觉罗三等轻车都尉一人前往居住昭陵派辅国公一人觉罗三等轻车都尉一人前往居住并令轮班致祭永陵是时遣辅国公国则䕶国将军宗室聂克硕觉罗三等轻车都尉赵班昻古特驻盛京康熈三年陵寝祭享易豕为羊并酌定祭品又定毎嵗清明于各陵上土十有三担承祭官縂管掌闗防官率官兵共十有三人升寳顶上土八年遣多罗贝勒以下奉国将军觉罗男以上前往致祭又议定四时祭祀命奉天将军副都统各部侍郎致祭太常寺先期开列职名请派惟忌辰及孟冬朔日各縂管承祭毎月朔望俱掌闗防官行礼九年十一年増设守陵官员祭时按班执事十五年定制陵寝供献酌定用五十盘雍正十三年于清明冬至大祭由京遣祭改派公爵轮班承祭七月望日诸祭俱系将军副都统侍郎承祭朔望忌辰系縂管掌闗防承祭行三跪九叩礼干隆元年奉㫖命宗室辅国将军䕶国将军奉恩将军等六人移驻沈阳给以田庐嵗时承祭三陵二年奏准以毎月朔望向系掌闗防官承祭献茶上香行礼退不赞亦无𨗳引官今各陵既令贝勒公大臣轮班行礼恐仪节不齐应増赞礼郎二人导引仍不赞又奏准清明山陵増土十三担向沿前明旧制并无取义似觉太烦今拟各陵増土一担但令承祭官祇跪上土于寳顶庶践履不致多人益昭诚敬五年奏准恭进各陵祝版由奉祀礼部敬谨送往照在京进祝版例増设前引官十人六年奏准三陵四时大享忌辰祭享均由盛京礼部于移驻宗室将军六人内按名拟定正陪咨送太常寺具题钦派承祭行礼永陵毎月朔望令掌闗防官上香行礼福陵昭陵毎月朔望由礼部轮委宗室将军二人行礼七年议准三陵一例増设爵垫以备礼仪殿内应用白蜡祝案应设羊角镫一以昭画一至所陈设罏缾五供及香合朝镫应一式制造祭祀所用帷幕槩用黄缎以肃观瞻八年令太常寺堂官㑹同陵寝縂理事务大臣稽察赞礼读祝等官十九年议定福陵昭陵恭请祝版亦用前引官十人其四时大祭永陵启运殿稍狭请将祝案设于檐下大小祭仪注三陵大祭礼殿内供设祭肉饽饽案牛羊五供献帛案西廊下设祝版案丹墀设反坫案陈品物毕埶事各官于反坫处序立届期读祝官诣东配殿祝版案前行一跪三叩礼恭捧祝版兴出陵寝各官前引随班行礼大臣官员后随读祝官捧祝版进中门行中甬路至殿外西廊下供案前跪将所捧祝版供于案上行三叩礼毕前引各官读祝官俱退复堦下立大臣官员等由两旁门入立丹墀下分左右翼序班陵寝各员由殿两旁门入诣暖阁前启门卷幔仍由两旁门出退复原处立礼部官员同陵寝各官由殿两旁门入进谒暖阁前行一跪三叩礼毕恭捧神牌出至座前跪供行三叩礼毕仍从两旁门出退复原处立设茶案时鸣赞官引承祭宗室等由西旁门入从甬路西边行至丹墀上西旁立将茶案由中门进行中甬路至殿外槛前尚茶拜唐阿等跪斟茶恭捧由殿中门入供献后从殿两旁门出退复原处立少待从殿两旁门进举供献之茶仍由殿中门出将茶案撤至丹墀下西边鸣赞官引承祭宗室等至行礼处立赞礼官赞执事讫鸣赞官赞前进引承祭宗室等进殿之西旁门拈香处逓香盒官员先跪鸣赞官赞跪承祭宗室等跪接香盒向上一举仍付原官兴拈香三次逓香盒官兴从两旁门出于设反玷案处序立鸣赞官赞退班引承祭宗室等仍由西旁门出退复行礼处立鸣赞官赞跪叩兴承祭宗室等随班行礼大臣官员俱行三跪九叩礼兴赞礼郎赞初献帛爵献帛献爵各官至反坫处恭捧帛爵从中门入献时献爵官立献帛官于供帛案前跪行三叩礼兴同献爵各官由两旁门出退复原处立读祝官于祝版案前行一跪三叩礼恭捧祝版兴由中门出至槛外向上立鸣赞官赞跪承祭宗室等读祝官随班行礼大臣官员俱跪赞礼郎赞读祝读祝官即读祝读毕恭捧祝版仍由中门入就献帛案前将帛跪供于盒内行三叩礼兴从西旁门出退复原处立鸣赞官赞叩兴承祭宗室等随班行礼大臣官员俱行三叩礼兴赞礼郎赞行二献礼即照初献礼献爵又赞行三献礼即照二献礼献爵鸣赞官赞跪叩兴承祭宗室等随班行礼大臣官员俱行三跪九叩礼兴赞礼郎赞恭捧祝帛赍送燎炉读祝官同献帛各官从两旁门入进谒座前行一跪三叩礼各将所献祝帛恭捧兴由中门出送燎炉鸣赞官引承祭宗室等避立西边俟祝帛已过鸣赞宫引承祭宗室等复行礼处立数帛毕鸣赞官赞礼毕引承祭宗室等退出礼部官员陵寝各官从两旁门入进谒座前行一跪三叩礼恭捧神牌兴送入暖阁安奉出行一跪三叩礼兴仍从两旁门出退复原处立陵寝各官从两旁门进暖阁垂幔阖门撤出祭品随班行礼大臣官员俱出若将军礼部侍郎进班即于殿外东廊下站立稽查礼仪干隆二十年奏准五部侍郎轮班騐祭二十五年奏准副都统随五部侍郎轮班騐祭四十年奏准毎逢春秋大祭騐祭一次三陵小祭礼孟冬朔日及毎月朔望小祭殿内供设果品肉案五供案殿外丹墀供设反玷案陈品物毕执事各官于反坫案处序立届期翼长等由中门入于丹墀下分左右翼序立陵寝各官由殿西旁门入就暖阁前启门卷幔仍从两旁门出退复原处立承祭官由西边门入行甬路西从殿西门入就拈香处逓香盒官先跪鸣赞官赞跪赞拈香承祭官跪接香盒向上一举仍付原官兴拈香三次毕逓香盒官兴由两旁门出于设反坫处立承祭官从殿西门出于行礼处立行三跪九叩礼兴赞礼官赞献爵陵寝各官恭捧爵从殿中门入献爵三次毕行三跪九叩礼兴鸣赞官赞礼毕引承祭官出陵寝各官从两旁门入就暖阁前垂幔阖门撤出祭品三陵大飨礼嵗于忌辰清明孟秋望日冬至嵗暮及国有庆典行大飨礼是日恭请帝后神位奉安于隆恩殿寳座南向帝后同案共牛一羊二尊一各奉先制帛一羮饭脯醢一筵饼饵果品一筵茶盌一金爵三金匕一金箸一双帛共篚牲共俎尊实酒疏布羃勺具夏则荐瓜行礼仪注与大祭同三陵祭告礼国有大典行祭告帝后同案各陈果十二盘羊一酒三爵启神龛帷幔守陵王公大臣縂管分诣将事奉祀礼部赞礼郎唱赞读祝奠帛献爵行礼俱如大飨礼谒陵典礼康熈十年八月圣祖仁皇帝恭谒福陵昭陵前期一日诣太庙行祇告礼次日启銮设骑驾卤簿不作乐至陵之前鸿胪寺豫行题请令守陵官暨盛京文武各官咸常服道左跪迎至日恭谒福陵行礼次日恭谒昭陵行礼礼毕圣驾还行宫次日恭谒福陵昭陵隆恩殿行大飨礼又次日于隆恩殿前设黄幄焚楮帛行读文致祭礼礼成还宫先期鸿胪寺题请守陵官员暨盛京文武各官咸朝服于崇政殿前序立行三跪九叩礼又令守陵官员盛京官员并老疾休致候补官员咸朝服于大清门两旁分班齐集设骑驾卤簿于大清门前圣祖仁皇帝御门陞座作乐赐燕颁赏毕各官均行三跪九叩礼次颁赏守陵官军盛京官军及老疾辞退官军等毕圣驾还行宫遣王暨内大臣前诣永陵致祭如仪其祭福陵昭陵时诸妃园寝亦照常致祭颕亲王克勤郡王功臣直义公费英东𢎞毅公额亦都武勲王扬古利忠义公图尔格墓各遣大臣祭酒圣祖仁皇帝囘銮时率王以下各官恭诣福陵昭陵行告辞礼是日不启正门圣祖仁皇帝进旁门下马诸王于旁门下马各官于红门前下马圣驾回銮设仪仗作乐至京日恭诣太庙行祇告礼二十一年圣祖仁皇帝恭诣永陵福陵昭陵致祭启行前一日祇告奉先殿至盛京守陵官员暨盛京官员恭迎均如仪至日恭谒福陵昭陵并诹日行大飨礼次日行焚楮帛读文致祭礼仪均与康熈十年同夀康太妃宸妃懿靖太贵妃园寝圣祖仁皇帝亲诣祭酒康恵淑妃以下遣王等祭酒颕亲王克勤郡王功臣费英东额亦都扬古利圗尔格墓遣大臣读文致祭贝勒以下奉恩将军以上一品官墓遣官祭酒东京庄亲王笃义刚果贝勒墓亦遣大臣往奠祭享福陵昭陵礼成圣祖仁皇帝恭诣兴京展谒永陵亲王以下一等侍卫三品官以上咸素服随行礼圣祖仁皇帝由左门入至台阶下拜位行谒见礼次日行大飨礼仪与福陵昭陵礼同永陵内附葬之武功郡王恪恭贝勒墓遣大臣于殿外两旁设筵致祭礼成赏赉永陵居住官员兵丁各有差次诣宁古塔地方望祭长白山率诸王百官行礼礼成圣祖仁皇帝还盛京诣福陵昭陵祭酒回京日祇告奉先殿三十七年圣祖仁皇帝奉仁宪皇太后诣兴京谒永陵自萨尔浒地方由琉璃河驻跸福陵东谒福陵次谒昭陵翼日致祭福陵昭陵亲临勲臣扬古利费英东额亦都墓祭酒赐守陵官兵宴回銮入山海闗还京师六十年圣祖仁皇帝命世宗宪皇帝率皇子皇孙诣盛京世宗宪皇帝祭福陵皇子祭昭陵皇孙祭永陵祭酒行礼如仪干隆八年议定谒陵之礼皇帝躬祭永陵殿宇虽觉稍狭惟奠帛爵宜照康熈三十七年之例停止拜褥亦照例铺设殿外其降神之初应请皇上躬亲上香以展诚孝以达馨闻再按旧例祭昭陵因帛案前隙地狭窄原有跪献帛毕择隙地行三拜之例似与典礼未协恭按各陵隆恩殿大祀礼仪原与太庙礼同㑹典开载躬飨太庙均系献帛官跪献帛三叩献爵官立献毕各退是太庙帛爵并未载有亲献礼仪此次躬谒祖陵请遵照太庙亲祭典礼并请载入仪注于祭祀前期进呈是年八月车驾躬谒盛京祖陵先期一日亲诣奉先殿祇告启驾日陈骑驾卤簿驾至兴京盛京文武官咸朝服至前涂跪迎朝鲜国王遣使臣表请起居躬谒永陵命照各陵之例一体供茶皇帝素服至正红门左垣侧降舆礼部堂官二人恭导皇帝由启运门陵寝左门入至寳城明楼前祭台北正中行三跪九叩礼不赞兴诣东旁立复行三祭酒礼毎爵一叩四祖前凡十二爵兴仍诣东旁立举哀王大臣以下各官咸按翼于陵寝门外两旁排立皇上行礼时随行三跪九叩礼祭酒时随行礼举哀皆东西面跪礼部堂官导引皇上出乘舆还行宫次日行大飨礼如仪礼成赏守陵官兵丁等有差是日永陵内附葬之武功郡王恪恭贝勒墓各遣官致祭附近之觉罗等祖茔皆遣官往奠驾至盛京恭谒福陵仪与谒永陵礼同次日行大飨礼成即往谒昭陵仪与谒福陵同并奉㫖朕系初次谒陵行礼着开方城门钦此是日驻跸行宫次日行大飨礼如仪其福陵昭陵之夀康太妃宸妃懿靖太贵妃康恵淑妃并公主园寝各遣官致祭是年奉皇太后谒陵正红门外降舆帏幙遮过复乘舆由西边门进至隆恩门外堦下降舆掌闗防等之妻女官二人导引进隆恩门至寳城明楼前祭台北正中行六肃三叩礼兴行三祭酒礼毎爵一叩兴西向举哀女官恭导还降舆处躬谒祖陵礼成择日亲临功臣之墓奉㫖朕亲奠克勤郡王等园寝据礼部援引皇祖圣祖亲奠功臣坟墓之例随驾之皇子王等皆随行礼此次随驾之皇子王贝勒等应随行礼具奏朕已降㫖依议窃思从前随驾之皇子王等皆系皇祖子孙是以均随行礼此次随行之王贝勒内有朕之叔辈或朕之兄弟辈非从前随驾之皇子王等可比毎祭酒时亦随行礼似属未便朕亲临祭酒功臣即为宠荣之至克勤王园寝王贝勒等仍随往功臣扬古利等坟墓不必随往此后朕之子孙若随来朕降㫖遵行再䝉古王额驸王大臣坟墓皆不必随往着令礼部记载钦此是日亲临克勤郡王功臣扬古利费英东额亦都之墓各祭酒三爵又亲王贝勒以及大臣等墓以次遣官往奠翼日礼部奏请遣官望祭长白山北镇医巫闾山及辽太祖陵礼成回銮皇太后还宫衆皆退次日皇帝亲诣奉先殿祇告如前仪十九年驾诣盛京恭谒祖陵先至吉林亲望祭长白山毕诣兴京谒永陵次日行大飨礼赏守陵官员兵丁遣官致祭附葬之武功郡王恪恭贝勒墓暨附近之觉罗等祖茔驾至盛京先谒福陵次谒昭陵皆于次日行大飨礼赏守陵官员兵丁遣官致祭福陵昭陵之夀康太妃宸妃懿靖太贵妃康恵淑妃并公主园寝礼仪皆与八年同皇太后恭谒三陵行礼并如八年仪又遣官致祭克勤郡王功臣扬古利费英东额亦都墓亲祭北镇医巫闾山遣官祭辽太祖陵礼成回銮四十三年驾诣盛京恭谒祖陵先期降㫖以居孝圣宪皇后丧尚在二十七月之内途次不行围至盛京不陞殿不筵宴朝鲜国毋庸遣使朝贺扎萨克䝉古王公等亦毋庸朝觐钦此七月启銮由内地出山海闗而行先亲祭北海神北镇医巫闾山驾至兴京谒永陵仪如八年十九年礼成赏守陵官员兵丁遣官致祭附葬之武功郡王恪恭贝勒墓暨附近之觉罗等祖茔驾至盛京先谒福陵次谒昭陵仪如八年十九年礼成閲视陵原加添桩木移徙附近坟茔数处给以葬费赏守陵官员兵丁致祭夀康太妃懿靖太贵妃诸园寝礼仪皆与八年十九年同遣官致祭克勤郡王功臣扬古利费英东额亦都墓贤王祠辽太祖墓并遣官致祭长白山辽河浑河松花江诸神朝鲜遣使请安仍照上两届例加赏赉焉礼成还京四十八年驾诣盛京恭谒祖陵八月由避暑山庄启銮经䝉古科尔沁土黙特诸部循栁条边以东入九闗台驾至兴京谒永陵仪如八年十九年四十三年礼成赏守陵官员兵丁遣官致祭附葬之武功郡王恪恭贝勒墓暨附近之觉罗等祖茔驾至盛京先谒福陵次谒昭陵仪如八年十九年四十三年礼成赏守陵官员兵丁致祭夀康太妃懿靖太贵妃诸园寝礼仪皆与八年十九年四十三年同并致祭克勤郡王功臣扬古利费英东额亦都墓如旧例遣官致祭辽太祖墓长白山辽河浑河太子河诸神车驾入盛京徧礼于天坛地坛太庙堂子届期皇子等恭送册寳尊藏庙中如典礼御崇政殿肆觐朝鲜王遣使奉表申祝赐诗褒钖加燕赉焉旋跸次广宁亲祭北镇庙礼成还京告成事于奉先殿陞太和殿受贺干隆二十年平定凖噶尔命皇子告祭十月初四日致祭二十四年平定回部命显亲王告祭十二月初八日致祭四十一年平定两金川命宗室清岱告祭四月二十一日致祭凡皇子谒陵之礼于下马石牌处下马赞礼郎导引由左阶升至正门外阶上虚中位于左旁行礼毕立门东西向举哀如入门至右门止奉祀官接引至陵寝门外右旁行礼西立东向举哀祭日由左门进于殿阶上正中行礼凡出使官员谒陵之礼亲王以下三品以上官奉使盛京者于三陵门外行三跪九叩礼遇祭飨日二品以上官入门内随守陵官分班陪祀初任奉天文武官三品以上谒陵如之守陵官制永陵额设各官顺治八年始设骑都尉一员云骑尉一员十五年添设骑都尉二员云都尉四员縂管等员俱于康熈年间増设总管一员副总管二员八旗防御十六员笔帖式四员掌闗防官一员副闗防兼内管领一员副闗防兼尚膳总领尚茶总领二员副总领三员司香四员尚膳八员闲散拜唐阿十二名国戚章京三员福陵额设各官顺治元年设云骑尉十六员十三年设总管及掌闗防等官总管一员副总管二员旗防御十六员世袭骑都尉一员云骑尉品级官七员六品官一员七品官五员八品官四员国戚章京六十五员掌闗防官一员副闗防二员尚膳总领一员尚茶总领一员内管领一员笔帖式四员副膳领副茶领副内管领三员尚膳八员尚茶六员司香六员拜唐阿十五名管千丁佐领一员夀康太妃园寝首领二员昭陵额设各官顺治元年设云骑尉十六员十三年设总管及掌闗防等官总管一员副总管二员世袭一等侍卫兼二等轻车都尉一员八旗防御十六员世袭云骑尉四员云骑尉品级二员世袭六品官七员恩赐国戚防御品级三员国戚章京二十员掌闗防官一员副闗防官二员尚膳总领一员尚茶总领一员内管领一员副总领三员笔帖式四员尚膳十员尚茶八员司香六员管千丁佐领一员懿靖太贵妃园寝首领二员永陵额设八旗兵一百二十八名福陵额设八旗兵八十名昭陵额设八旗兵八十名定例八旗官员兵丁轮流侍班寝殿内毎日章京五员甲兵十五名守正门章京二员甲兵十名守两旁红门甲兵十名四围堆房守兵五名总管一月三次巡查副总管各照各翼班次巡查干隆四十四年经盛京将军奏准总管闗防副闗防等拟定六班轮流毎班三日带领各员领催兵役看守巡查凡遇祭祀时总管副总管省视祭祀品物随班行礼掌闗防副闗防敬谨行礼恭请神牌安奉祭桌膳总领进膳桌陈祭品斟祭酒茶总领进茶桌供奶茶内管领进果桌献粉饵副膳领副茶领副内管领在后位前进献如前礼防御各员供酒供帛焚帛尚膳司香人员在殿内㸃烛进香盒供爵垫丹墀两旁防御二员执事供役二十名将事正门两旁执事官四员领催兵十名巡察东西红门领催二名兵八名巡察太妃园寝执事各员亦如制钦定盛京通志巻二十一钦定盛京通志卷二十二钦定四库全书钦定盛京通志巻二十二星土尾箕分野图躔次分野宿度长短星宿宫位释义其尾形数分星外占钦定四库全书钦定盛京通志巻二十二星土等谨案分野之説自古有之推星定度经纬昭然至若五辰聚东井兴汉氏之炎灵三星见摄提王轩辕之土徳瑞符凝命于此征焉我国家受箓膺图玑衡在握天命既集象纬告祥箕尾之躔寅宾日出福徳所钟也等谨详稽疆域博採羣书凡夫躔次分野星宿宫位以及箕尾形数分星考验并録于篇列为星土第八钦定四库全书钦定盛京通志巻二十二星土礼记月令孟冬之月日在尾註孟冬者日月㑹于析木之津而斗建亥之辰也周礼总义析木燕之分星幽州之星土也春秋元命苞箕星散为幽州分为燕国帝王世纪黄帝始推分星次以定律度自尾十度至斗七度百三十五分而终曰析木之次于辰在寅谓之摄提格于律为应钟斗建在亥今燕分野汉书地理志燕地尾箕之分野也自尾四度至斗六度谓之析木之次燕之分也汉书律厯志析木初尾十度立冬中箕七度小雪终于斗十一度晋书天文志班固取三统厯配十二野其言最详自尾十度至南斗十一度为析木于辰在寅燕之分野属幽州又陈卓范蠡鬼谷先生张良诸葛亮谯周京房张衡并云尾箕燕幽州入箕中十度辽东西入尾十度渤海入箕一度乐浪入箕三度元莵入箕六度广阳入箕九度唐书天文志尾九星十八度旧去极一百二十度一云一百四十一度今一百二十四度箕四星十度旧去极一百一十八度今一百二十度又河北道古幽冀二州之域为娵訾大梁析木津分析木为云汉末派山河极焉故其分野自北河穷北纪之曲东北负海为析木尾箕析木津也初尾七度中箕五度终南斗八度自渤海九河之北得广阳辽西东乐浪元莵古北燕孤竹无终九夷诸国尾得云汉之末流龟鱼丽焉当九河之下流濵于渤碣皆北纪之所穷也箕与南斗相近为辽水之阳尽朝鲜三韩之地五代史尾十八度箕十一度宋史天文志东方尾宿九星按汉永元铜仪尾宿十八度唐开元㳺仪同旧去极百二十度一云百四十度今百二十四度景祐测验亦十八度距西行从西第二星去极百二十八度在赤道外二十二度干象新书二十七度箕宿四星按汉永元铜仪箕宿十度唐开元㳺仪十一度旧去极百八十度今百二十度景祐测验箕四星十度距西北第一星去极百二十三度宋史律厯志赤道宿度尾十八箕十一黄道宿度尾十七箕十元史厯志赤道宿度尾十九少箕十半黄道宿度尾十八少箕九半又黄道十二次宿度尾三度九十七分七十二杪外入燕分析木之次辰在寅淮南子星分度尾十八箕一十四分一玊海陈卓谓尾箕燕幽也自尾十至南斗十一费直谓起尾九蔡邕谓起尾四古今律厯考尾汉太初厯所测十八度宋皇祐所测十九度元授时厯所测十九度箕太初厯所测十一度皇祐所测十度元丰所测十一度授时所测十度四十分厯象考成尾宿一黄道经度十一宫一十度五十四分黄道纬度南一十五度等四箕宿一黄道经度十一宫二十六度五十分黄道纬度南六度五十六分等三又尾宿一赤道经度十一宫六度四十二分赤道纬度南三十六度五十七分箕宿一赤道经度十一宫二十六度二十一分赤道纬度南三十度二十三分明清类天文分野书以斗牛为星分之首次苐配之尾三度至斗二度属燕分幽州北平府尾箕分析木之次涿通二州皆尾分霸州尾箕分蓟州尾分保定府尾箕分昜安二州皆尾分河间府景州皆尾箕分永平府尾分滦州箕尾分辽东都指挥司尾箕分广宁大宁尾分兴中尾分建州义州锦州皆尾分朝鲜箕分陈藻乐轩集星度分野十二次东西南北相反者四疑似者七所可据者其维析木乎其宿尾箕亦艮之维燕可以言东北也以上纪躔次分野所属及宿度短长尔雅析木谓之津箕斗之间汉津也䟽云析木之津箕斗之次名也析别水木以箕斗之间是天汉之津也天汉即天河也天河在箕斗二星之间箕在东方木位斗在北方水位分析水木以箕星为隔隔河须津梁以渡故谓此次为析木之津也不言析水而言析木者此次自南而尽北故依此次而言析木也箕龙尾斗南斗天汉之津梁四方皆有七宿各成一形东方成龙形西方成虎形皆南首而北尾南方成鸟形北方成龟形皆西首而东尾箕在苍龙之末故云龙尾斗至南方即见故云南斗左传昭八年今在析木之津国语日在析木之津是也诗正义按二十八宿连四方为名者惟箕斗井壁四星而已壁者室之外院箕在南则壁在室东故称东壁郑称参傍有玉井则井星在参东故称东井推此则箕斗并在南方之时箕在南而斗在北故云南箕北斗也史记天官书东宫尾为九子箕为赦客宋均曰子必九者取尾有九星也正义曰箕主八风索隠曰箕以播阳调弄为象辽史国语觧野旅寅野谓星野旅谓躔次寅者辰舎东方之位燕分析津之所也通志天汉歌天河亦一名天汉起自东方箕尾间註天汉起东方经箕尾之间谓之天河亦谓之汉津乃分为二道其北经龟贯箕下厯代地理指掌图尾箕星曰析木宫曰人马时曰寅州曰幽以上纪星宿宫位所在及释名义史记索隠宋均云尾属后宫塲故得兼子子必九者取尾有九星也元命苞云尾九星箕四星为后宫之塲也星经苍龙七宿有尾有箕氐胸房腹箕所粪也中西星经同异考西歌曰接心是尾九㸃曲卓如衣角飘风前箕星有四明相等大口如箕正向西文殊所説善恶宿曜经苐五尾四足箕四足斗一足在寅歳星位焉其神如弓故曰人马宫丹元子歩天歌尾九星如钩苍龙尾下头五㸃号龟星尾上天江四横是尾东一个名傅説傅説东畔一鱼子尾西一室是神宫所以列在后妃中箕四星形状如簸箕箕下三星名木杵箕前一㸃是糠粃註云龟五星在尾南天江四星在尾之北傅説一星在尾后江东鱼一星在尾后江中箕一曰天鸡杵臼三星在箕南糠一星在箕口前杵臼西北法苑珠林尾七星形如蝎尾箕四星形如牛角以上纪箕尾形数周礼保章氏以星土辨九州之地所封封域皆有分星以观妖祥注云析木燕也此分野之妖祥主用客星彗孛之气为象䟽引春秋纬文耀钩云太行以东至碣石王屋砥柱冀州属枢星三河雷泽东至海岱以北兖州青州属机星九州属北斗星有七州有九兖青徐扬并属二州故七星主九州也周之九州差之义亦可知云史记天官书天则有列宿地则有州域二十八舎主十二州燕齐之疆候在辰星占于虚又玊衡第八星主幽州常以五寅日候之晋书天文志九州十二域或系之北斗或系之二十八宿或系之五星析木燕此系之二十八宿者也辰星主燕赵代此系之五星者也隋书天文志二十八宿之外凡齐楚晋燕赵列国皆有星燕冀一星在楚南星有变各以其国石氏星经北斗七星一主秦二主楚三主梁四主吴五主燕六主赵七主齐刘熈释名古有营州于天文属营室取其名也按凡言天者其占必以所属之分星为主自春秋以来列史所记详矣辽与燕同分必候尾箕二宿然观司马氏及甘石诸家所云则又不独当占验箕尾也又考蔡邕月令章句自尾四度至斗六度谓之析木之次则并当占其南斗或曰辽故尧时青州之域故兼于虚危存之以备説云以上推分星之外诸占钦定盛京通志巻二十二钦定盛京通志卷二十三钦定四库全书钦定盛京通志卷二十三建制沿革歴代建置沿革总表本朝建置奉天府州县表锦州府州县表吉林表黒龙江表歴代建置沿革考正讹附録钦定四库全书钦定盛京通志巻二十三建置沿革等谨按书传舜分青之东北为营州冀之东北为幽州以地志攷之营州之域是为辽东而幽州实兼辽西之地辽东西之置郡葢自秦始汉武帝时分设乐浪元莵临屯真番四郡厥后屡有因革然郡县之制未改也唐改为辽城诸都督府而秦汉之建置一变矣辽金元之世或建为京或分为路损益不同然所属州县之制亦未改也明改州县为卫所𨽻于都司而辽金元之建置又一变矣我太祖太宗肇基辽沈世祖统一方舆丰水诒谋留都作极规模宏逺超越前代爰稽唐虞以来建置沿革为表五考一谨志建置沿革第九厯代建置沿革考盛京禹贡冀青二州之域舜分冀东北为幽州即今辽河以西之地青东北为营州即今辽河以东之地商周为肃慎氏地战国则辽河左右属燕泰灭燕遣䝉恬略定东陲以其地置辽东西郡汉初因之武帝拓朝鲜地置乐浪元菟真畨临屯四郡后改真畨临屯为辽西辽东郡东汉复置属国都尉汉末公孙度取之分辽东为辽西中辽郡东方诸国多附焉魏克公孙氏置东夷校尉居襄平分辽东昌黎元菟带方乐浪五郡置平州后还合为幽州晋世髙句丽略有辽东百济据有辽西后平二郡改为辽东国昌黎元菟带方乐浪四郡𨽻平州如故寻为慕容廆所据归后仍为辽东郡隋初髙句丽据之唐太宗伐髙丽置盖辽二州髙宗平髙丽置都督府九州四十二县百又置安东都䕶以统之封大氏为渤海国至五代其地入辽辽太祖修辽东故城以居号东平郡寻陞南京又改东京金初因之后置辽阳府辽金郡邑沿革亦多元初设辽阳等处行中书省统路有七统军民万户府五而混同江南北之民分治焉明洪武四年置定辽东卫八年改辽东都指挥使司领卫十年革所属州县置卫二十五永乐七年复置安乐自在二州𨽻山东道此外虽有一百八十四卫二十所之设然非封域之内也大抵秦汉迄唐辽西之属邑多辽金以后辽东之辟地广元则南兼髙丽北通大漠明始以山海之内𨽻之燕京而开原以东遂分疆圉永乐时又界三岔河以北数百里与诺延驻牧限隔东西固不独郡县废而幅亦殊矣我太祖肇基兴京筑新城于辽阳天命十年以沈阳为盛京太宗底定全辽而宫阙之制备世祖统御六合定鼎京师盛京为留都顺治元年悉裁诸卫设内大臣副都统及每旗驻防三年改驻防内大臣为昻邦章京给镇守总管印十年以辽阳为府置辽阳海城二县又于宁古塔设昻邦章京副都统镇守之十四年省辽阳府以沈阳为奉天府置府尹康熙元年改奉天昻邦章京为镇守辽东等处将军宁古塔昻邦章京为镇守宁古塔等处将军三年于故广宁卫地设府领广宁县锦县宁逺州四年改镇守辽东等处将军为镇守奉天等处将军改广宁府为锦州府移治锦县是年奉天府又添设承德盖平开原铁岭四县改辽阳县为州十年于吉林乌拉设副都统十五年移宁古塔将军驻吉林乌拉留副都统镇守宁古塔二十二年于黒龙江设将军副都统二十三年于黒龙江岸筑爱珲城二十九年移黒龙江将军驻墨尔根三十年于白都讷设副都统三十二年移黑龙江副都统亦驻墨尔根三十八年黒龙江将军副都统皆自墨尔根移驻齐齐哈尔四十九年于墨尔根设副都统雍正三年于阿勒楚喀设副都统四年于吉林乌拉设永吉州宁古塔设泰宁县白都讷设长宁县俱𨽻奉天府五年设熊岳锦州二副都统七年罢泰宁县又于三姓设副都统八年设黒龙江副都统十二年于故复州卫地设复州于故金州卫地设宁海县于锦州府増设义州干隆元年罢长宁县十二年罢永吉州二十七年于拉林设副都统三十七年于岫巖城设通判兼辖鳯凰城今按全省舆地西抵山海闗东抵海滨南至图们江接朝鲜界北至外兴安岭俄儸斯界皆属奉天吉林黒龙江将军所统而副都统复分镇将军所辖之地其余各城各边门又有城守尉防守尉等员为之分驻至编户之民则𨽻于州县而以府统之其锦州一府仍属于奉天府尹兴京唐虞周秦汉东汉晋南北朝隋唐辽金元明本朝太祖发祥之地尊为兴京奉天府古辽东西地也东南为朝鲜界东北挹娄北夫余南近海为沃沮汉所置辽东乐浪元菟三郡则今府治东南及朝鲜界内地唐渤海大氏置五京十五府六十二州其定沈二州属定理府即今府治辽置沈州昭德军统乐郊灵源二县而𨽻于东京金改显德军统乐郊章义辽滨挹娄双城五县仍𨽻东京元改沈阳路属辽阳等处行中书省遂省诸县明初置沈阳中卫本朝天命十年陞沈阳为盛京顺治十年以辽东为辽阳府设辽阳海城二县十四年改辽阳为县设奉天府以府尹治之康熙四年増置承德盖平开原铁岭四县改辽阳为州雍正五年于宁古塔境内増置泰宁县于白都讷置长宁县七年废泰宁县雍正五年又于复州卫置通判十二年于故复州卫地设复州于故金州卫地设宁海县干隆元年裁长宁县十二年裁永吉州三十七年设岫巖城通判兼辖鳯凰城计州二县六㕔一统于奉天府尹奉天府所属州县承徳县唐虞夏商周秦汉晋唐辽金元明本朝建都尊为盛京顺治十四年设奉天府康熙四年设承德县为畿内首邑辽阳州唐虞夏商周秦汉三国魏晋南北朝隋唐辽金元明本朝顺治十年设辽阳府辖辽阳海城二县十四年省辽阳府以沈阳为奉天府置府尹康熙四年陞辽阳县为辽阳府属奉天府海城县周秦汉三国魏晋隋唐辽金元明本朝顺治十年改海城县𨽻辽阳府十四年改𨽻奉天府盖平县周秦汉三国魏晋隋唐辽金元明本朝康熙四年改设盖平县𨽻奉天府开原县唐虞商周秦汉晋隋唐辽金元明本朝康熈三年设开原县𨽻奉天府铁岭县唐虞周秦汉隋唐辽金元明本朝康熙三年改设铁岭县𨽻奉天府复州周秦汉魏晋隋辽金元明本朝初裁卫改𨽻葢平县雍正五年改设复州通判辖复金二州之境十三年陞为州𨽻奉天府宁海县周秦汉晋隋唐辽金元明本朝初𨽻海城县康熙三年改𨽻葢平县二十年増设城守尉雍正五年设金州巡检属复州通判十二年改置宁海县𨽻奉天府岫巖城周秦汉晋隋唐辽金元明本朝初𨽻盖平县康熙二十六年设城守尉驻守干隆三十七年设通判管理四十一年以岫巖通判兼辖鳯凰城各添设巡检一员凤凰城周秦汉晋隋唐辽金元明本朝天聪八年设兵驻通逺堡崇德三年移此镇守干隆四十一年添设巡检分理锦州府禹贡冀州域商为孤竹国周幽州地属燕秦为辽西郡汉为无虑望平县地属辽东郡幽州刺史领之晋慕容氏置西乐郡唐置栁城县属营州辽置锦州临海军领永乐安昌二县𨽻中京大定府金因之兼领神水一县元省军名𨽻大宁路明置广宁中左右三卫及松山大凌河二千户所𨽻辽东都指挥使司本朝康熙三年改置锦县改广宁为府设广宁县宁逺州四年裁广宁府设锦州府移驻锦县雍正二年分广宁所属义州地入府界移府通判治之十二年陞为州与宁逺州广宁县并𨽻锦州府计领州二县二俱统于奉天府锦州府所属州县锦县唐虞夏商周秦汉东汉晋北魏隋唐辽金元明本朝康熙元年以锦州为锦县属奉天府三年改𨽻广宁府四年设锦州府以锦县为附郭县宁逺州唐虞夏商周秦汉晋隋唐辽金元明本朝康熈二年设州东割塔山所地入锦县西併前屯卫地尽入州𨽻奉天府二年𨽻广宁府四年改属锦州府广宁县唐虞夏商周秦汉晋南北朝隋唐辽金元明本朝康熙二年设广宁府并广宁县四年裁府以县𨽻锦州府十五年设巡检司于义州属广宁县雍正二年分锦州府通判驻义州移巡检司于天桥厰自此义州境非广宁所属义州秦汉隋唐辽金元明本朝初以与察哈尔王康熙十四年察哈尔叛讨平之设义州巡检司属广宁雍正二年移锦州府通判分辖十年设管边同知并辖边外地方十二年陞为州𨽻锦州府吉林将军所辖吉林唐虞周汉晋南北朝隋唐五代辽金元明唐虞以来旧志为古肃慎国地汉晋为挹娄国地后魏谓之勿吉唐贞观二年置燕州后改黒水府属渤海大氏置上京龙泉府辽统和清宁间置宾州宁江州其东北为女真部后建国曰金置上京㑹宁府及肇州海兰率璸和啰噶等路元为开元路之北境兼置海兰府硕达勒达等路设军民万户府五曰桃屯曰和啰噶曰鄂托哩曰托郭琳曰布固江分领混同江南北之地明初设都司领卫一百八十四所二十后属本朝顺治十年设宁古塔昻邦章京及副都统镇守康熙元年改设镇守宁古塔等处将军十年于吉林设副都统十五年移宁古塔将军镇守吉林乌拉之船厰城三十三年移吉林副都统驻白都讷雍正三年复设吉林副都统是年设阿勒楚喀副都统五年设三姓副都统于吉林置永吉州宁古塔置泰宁县白都讷置长宁县州县均属奉天府七年裁泰宁县干隆元年裁长宁县十二年裁永吉州改设吉林理事同知属将军统辖凡宁古塔白都讷三姓阿勒楚喀珲春打牲乌拉拉林皆所辖之地也宁古塔唐虞周汉晋南北朝隋唐辽金元明黒龙江将军所辖齐齐哈尔唐虞周汉晋南北朝隋唐辽金元明墨尔根唐虞周汉晋南北朝隋唐辽金元明黒龙江唐虞周汉晋南北朝隋唐辽金元明古肃慎氏地汉晋为挹娄国地后魏时始有黒水部为勿吉国七部之一隋曰黒水靺鞨唐初黒水跨江分南北部北为思慕靺鞨郡利靺鞨窟说靺鞨近西北者为室韦部间元中以其地为黒水州寻又置黒水府以部长为都督后渤海盛皆役属之辽平渤海黒水复有其地其在南者系籍于辽在北者皆不属籍金时为蒲与路及肇州之北境金史地理志金之壤地封疆东极吉里穆乌哩改诸野人之境北自蒲与路之北三千余里火鲁火疃克实地为边元𨽻开元路明初设都司统领之国初有索伦达唿尔二部居额尔古讷河及精竒哩江之地并归服于太宗文皇帝继因罗刹筑城雅克萨地侵扰索伦达唿尔崇德四年移驻嫩江后罗刹复来侵扰康熙二十二年设将军副都统于黒龙江筑城镇守二十五年发兵进勦罗刹克其城二十八年遣大臣于吉尔巴齐河旁立石为界于是索伦达唿尔仍居旧地咸安业焉二十九年将军移驻墨尔根三十八年由墨尔根移驻齐齐哈尔凡墨尔根黒龙江唿伦布雨尔唿兰布特哈博尔多皆所辖也等谨案兴京吉林黒龙江为古肃慎挹娄勿吉靺鞨渤海之地盛京之承德铁岭亦肃慎靺鞨边境开原又肃慎及夫余之界辽阳锦州宁逺广宁义州等则古冀幽徼外之域秦汉时辽东辽西二郡所辖盖平复州宁海岫巖鳯凰城则周之朝鲜汉之元菟乐浪隋之髙句丽而岫巖鳯凰城又兼接濊地此古来沿革之大凡也百济新罗始皆三韩属国在带方乐浪之坏刘宋时百济跨有辽西唐初新罗兼有吉林而旋俱入于渤海东北际黒水东南极朝鲜五京十五府六十二州所包广矣辽兴自上京为今唿伦布雨尔地而所分𨽻上京东京之郡县皆以征伐所得人户建城置邑大抵多即其人旧居州邑之人名之故辽史所载州县仍沿渤海旧名而实非其故地其东北之境原属女真部金太祖起兵尽有辽地省併州郡元明建置各不相沿载于列史者可考也晋书肃慎在不咸山北广袤数千里不咸即长白山松漠纪闻称肃慎古城在渤海上京三十里渤海都临唿尔罕为今瑚尔哈河实宁古塔境辽时辽阳府有肃慎县黄龙府黄龙县亦渤海肃慎县地则为承德铁岭即古肃慎之明证也挹娄勿吉靺鞨疆域与肃慎相同渤海以挹娄故地为定理府领定沈二州辽金元史皆言沈州故挹娄地又辽金皆有挹娄县遗址在铁岭县南六十里明为懿路所懿路河亦在焉实挹娄之边境而字音之讹也惟关原一邑始属肃慎后属夫余自开原以北千余里皆夫余之境南北朝为慕容氏所侵走保沃沮又因百济侵逼西徙近燕其国王城在辽为通州金为隆州即渤海之扶余府也恭读御制三韩订谬云三韩建国本末诸史率多牴牾以方位准之盖在今奉天东北吉林一带壤接朝鲜証三韩为三汗并辟后汉书以石押头之谬御制夫余国传订讹斥范蔚宗陈夀之徒不识方言好竒逞妄实为万世准绳谨于天章门内恭録全篇俾考古者永奉为典则因歴考史传择其可信者谨识如右钦定盛京通志卷二十三钦定盛京通志卷二十四钦定四库全书钦定盛京通志卷二十四疆域形胜盛京统部奉天府锦州府吉林黒龙江钦定四库全书钦定盛京通志卷二十四疆域形胜等谨按周官掌疆掌固之设所以正疆域规形胜圣人宅中图大创业垂统必先申画郊圻然后可以肇域四海緜之诗曰周原膴膴言相度形势也迺疆迺理言釐定疆域也我国家缔造盛京广袤五六千里奄有大东遂恢九有大一统之规实肇于是臣等载考舆图备述南北东西所至与夫山河襟带之势谨志疆域形胜第十钦定四库全书钦定盛京通志卷二十四疆域形胜盛京统部疆域西南至京师一千四百七十余里东至海四千三百余里西至山海闗八百余里直𨽻永平府界南至海七百三十余里北至黒龙江外兴安岭五千一百余里俄罗斯界东南至钖赫特山二千九百余里朝鲜界西南至海八百余里东北至费雅喀四千余里海界西北至西结台六百九十余里䝉古奈曼界大凡东西广五千一百余里南北袤六千八百三十余里东南至西北二千六百九十余里西南至东北四千八百余里形胜全辽形势地当渤碣之间东包沧溟西连燕代辽河堑其左冷陉屏其右控潢水带龙江俯登莱通松漠广轮周延数千余里西可以入云中抵上谷北可以践龙庭登天山东可以制岛人服新罗百济之属我朝肇兴伊始实维作京重闗巨扄扞衞天府洵足以培帝业之根本壮留守之雄都矣奉天将军所辖疆域东至兴京边二百八十余里吉林界西至山海闗八百余里直𨽻临榆县界南至宁海南境七百三十余里海界北至开原边境二百六十余里东南至镇江城五百四十余里朝鲜界西南至海八百余里东北至威逺堡二百三十余里吉林界西北至九官台边门四百五十余里䝉古界兴京城守疆域西北至盛京城二百五十里至京师一千七百一十余里东至纳图们三十五里吉林界西至玛哈丹城一百九十里奉天将军所辖界南至兰河峪一百八十里鳯凰城城守界北至萨克禅一百一十里开原城守界东南至李家河十五里鳯凰城城守界东北至英莪门一百五十里吉林将军所辖界西南至清河城一百六十余里鳯凰城城守界西北至雅瑚穆一百三十里开原城守界形胜二水环流三闗雄峙发祥胜地鸿业攸基奉天府疆域东至抚顺八十余里抚顺城守界西至土衚衕山七百八十里宁逺州界南至宁海县红头崖七百三十余里海界北至白都讷松花江八百七十余里䝉古界东南至辽阳州浪子山一百八十里鳯凰城守界西南至官墙七百九十余里宁逺界东北至穆稜河二千四十里吉林界西北至义州大宁堡四百五十余里边界承徳县疆域东至抚顺八十里抚顺城守界西至辽河一百里广宁县界南至十里河六十里辽阳州界北至懿路站七十里铁岭县界东南至大堡八十五里辽阳州界西南至新台子七十五里辽阳州界东北至黒林子八十里奉天将军所辖界西北至十方寺九十里銕岭县界形胜沧海朝宗长白拱峙浑河遶其西南混同环其东北缔造鸿规实基于此辽阳州疆域自州治北至盛京一百二十里东至官马山七十五里鳯凰城守界西至狼烟寨五十里牛庄城守界南至黒峪八十里海城县界北至杨家湾六十里奉天将军所辖界东南至浪子山六十里鳯凰城守界西南至鞍山驿六十里牛庄城守界东北至十里河六十里承徳县界西北至船城六十里奉天将军所辖界辽阳城守疆域东至一堵墙三百五十里兴京界西至网户屯一百二十里广宁城守界南至生铁岭一百三十里岫巖城守界北至十里河六十里奉天将军所辖界东南至分水岭一百九十里鳯凰城守界西南至新台子九十里牛庄城守界东北至张起寨一百二十里抚顺城守界西北至四方台九十里广宁城守界形胜披山带河沃野之地海城县疆域自县治北至盛京二百四十里东至牛心山九十里鳯凰城守界西至三岔河六十里广宁县界南至耀州六十里盖平县界北至鞍山驿六十里辽阳州界东南至白土岭六十里盖平县界西南至大孤山八十里盖平县界东北至龙降洲八十里辽阳州界西北至接官堡六十五里辽阳州界牛庄城守疆域东至猪窝岭九十里辽阳城守界西至八王庙九十里广宁城守界南至金长岭六十里盖平城守界北至高丽房身七十里广宁城守界东南至康家岭一百里岫巖城守界西南至海一百里东北至安山八十里辽阳城守界西北至三家子七十里广宁城守界形胜羣山拱绕辽海萦流为南区之要害盖平县疆域自县治北至盛京三百六十里东至剉草峪一百一十里岫巖城守界西至连云岛十五里海界南至李官屯河九十里复州界北至淤泥河五十里海城县界东南至大庄河二百四十里复州界西南至灰洲九十里海界东北至白土岭八十里海城县界西北至小孤山六十里海城县界盖平城守疆域东至魏家大岭一百五里岫巖城守界西至连云岛十五里海界南至鸣珂岭三十里熊岳城守界北至金长岭七十里牛庄城守界东南至哈什玛岭九十一里岫巖城守界西南至望海寨三十里熊岳城守界东北至白土岭一百里牛庄城守界西北至青堆子七十里牛庄城守界熊岳城守疆域北至盛京四百二十里东至毕哩河一百二十里岫巖界西至兎儿岛二十里海界南至永宁监六十里复州城守界北至鸣珂岭三十里盖平城守界东南至归化堡一百余里宁海城守界西南至五十寨五十余里海界东北至十道口四十余里盖平城守界西北至深井子三十余里海界形胜西南渤海东北羣山留都巖邑开原县疆域自县治西南至盛京二百里东至耿家庄七十里边界西至辽河六十里城守所辖界南至山头舖河五十里铁岭县界北至新边十里东南至马家寨六十五里铁岭县界西南至辽河六十五里城守所辖界东北至新边门三十里吉林界西北至辽河六十里边界开原城守疆域东至耿家庄七十里边界西至彰武台门二百二十里广宁城守界南至懿路河北一百三十里奉天将军所辖界北至新边十里东南至英莪门二百一十里兴京界西南至辽滨塔一百九十里承徳县界东北至威逺堡门三十里吉林界西北至古城堡四十里边界形胜跨龙冈临大溟边徼咽喉之要路鐡岭县疆域自县治南至盛京一百三十里东至老古洞一百二十里开原城守界西至刀鞞山七十里广宁县界南至懿路站六十里承徳县界北至山头舖二十里开原县界东南至瓢骆屯五十里奉天将军所辖界西南至小河口六十里承徳广宁二县界东北至红草石三十里开原城守界鐡岭城守疆域东至们坎哨一百三十里兴京界西至灯市堡一百五十里广宁县界南至懿路站六十里承徳县界北至山头舖二十里开原县界东南至浑头河七十里奉天将军所辖界西南至玛们子九十里承徳广宁二县界北至穆雅镇七十里开原城守界西北至蛇山沟九十里开原县界形胜辽水西环虎洞东峙复州疆域自州治北至盛京五百四十里东至岫巖三百三十里盖平海城二县界西至红崖子三十里海界南至捕拉店九十里宁海县界北至李官屯九十里盖平县界东南至黄崖台一百四十里宁海县界西南至石门口九十里海界东北至雕龙崖二百五十里熊岳城守界西北至碑文石三十里海界复州城守疆域东至归化堡一百五十里熊岳城守界西至红崖子三十里海界南至缸窑八十五里界北至永宁监五十里熊岳界东南至横头河八十五里宁海城守界西南至长山岛四十里海界东北至大龙口五十里熊岳界西北至老𤓰岛四十里海界形胜山屏栾固水绕东瀛宁海县疆域自县治北至盛京七百二十里东至毕哩河一百八十里岫巖城守界西至海三里南至柳树屯三十里海界北至横头河一百里复州界东南至黄嘴岸八十里海界西南至双岛一百四十五里海界东北至复州界一百一十五里西北至荞麦山三十里海界宁海城守疆域东至城子山九十里海界西至海三里南至红土崖十二里海界北至横头河一百里复州界东南至海青岛五十里海界西南至鞍子山六十里海界东北至毕哩河一百六十里岫巖界西北至石河驿六十里海界形胜西环沧海东枕赫山岫巖城守疆域北至盛京四百二十里东至哨子河六十里鳯凰城界西至蓝姑岭九十里盖平县界南至海一百八十里海界北至分水岭一百五十里辽阳州界东南至洋河口一百五十里鳯凰城界西南至毕哩河二百四十里西熊岳界南复州界东北至东分水岭一百八十里南鳯凰城界西辽阳州界西北至小峪一百四十里海城县界形胜负山滨海外控鸭緑内屏留都凤凰城守疆域西北至盛京五百一十里东至叆江一百二十里朝鲜界西至牛心山二百一十三里海城县界南至海一百六十里北至分水岭一百八十里辽阳城守界东南至义州江一百二十里朝鲜界西南至哨子河九十五里岫巖界东北至孤山一百九十五里兴京界西北至分水岭一百三十一里辽阳城守界形胜龙原故京白崖峻隘锦州府所辖疆域东至盛京四百九十里西南至京师一千余里东至蛤蜊河二百四十里辽阳州界西至土衚衕山二百九十里山海闗界南至海三十里北至清河边门一百四十里义州界东南至三岔河三百五十里海城县界西南至宁逺州闗墙三百里山海闗界东北至养息牧河三百八十里开原城守界西北至宁逺州笔架山一百六十里边界锦县疆域东至头台子一百黒广宁城界西至刚家屯九十里边界南至海三十里北至齐家堡四十五里义州界东南至白马沟八十里广宁县界西南至老和尚台九十里宁逺州界东北至迎仙舖八十里义州界西北至松岭边门九十里蒙古界锦州府城守疆域东至刘三厰九十里广宁城守界西至栅子岭一百四十里山海闗城守界南至杨家台五十里海界北至齐家堡四十五里义州城守界东南至蔡河沟一百里广宁城守界西南至红土墙三百里山海闗城守界东北至四方台八十里广宁城守界西北至松岭子九十里䝉古界形胜枕山襟海拱衞神京内资屏翰外控要荒宁逺州疆域自州治东北至锦州府一百一十里东北至盛京六百里东至邴家屯十五里锦县界西至土衚衕山一百九十里山海闗界南至海防五城十里海界北至寨儿山三十五里锦县界东南至钓鱼台十五里海界西南至闗墙一百九十里山海闗界东北至双树舖十八里锦县界西北至笔架山五十里边界宁逺城守疆域东至杏山八十里西至七里坡十八里南至海十二里北至新台边门四十里中前所城守疆域东至沙河驿六十七里西至土墙二十七里南至海六里北至小盘岭六十里中后所城守疆域东至七里坡六十二里西至沙河驿十八里南至海四十里北至端头山老边五里形胜山海要冲边闗锁钥广宁县疆域自县治西至锦州府一百六十里东至盛京三百三十里东至蛤蜊河八十里辽阳州界西至撁马岭四十里义州界南至杜家台九十里海界北至罗家台七十里边界东南至三岔河一百九十里海城县界西南至闾阳驿五十里锦县界东北至养息牧河二百二十里开原城守界西北至魏家岭五十里义州界广宁城守疆域东至辽河一百九十里奉天将军所辖界西至撁马岭四十五里义州城守界南至海一百里北至白土厰五十里蒙古界东南至铁塲堡一百五十里牛庄城守界西南至三台子六十五里锦州城守界东北至辽河二百三十里开原城守界西北至魏家岭五十里义州城守界形胜倚闾山临渤海据胜青营扼冲中外义州疆域自州治南至锦州府九十里东至盛京四百二十里东至撁马岭一百五十里广宁县界西至图尔根三百六十里蒙古界南至齐家堡四十五里锦县界北至巴钖罕台一百九十里蒙古界东南至干柴岭七十里锦县界西南至了八石八十里锦县界东北至昭蘓营子三百三十里蒙古界西北至图格墨尔三百八十里蒙古界义州城守疆域东至医巫闾山五十里广宁城守界西至刘龙台六十余里边界南至齐家堡四十五里锦州城守界北至边门二十里蒙古界东南至迎仙舖七十里锦州城守界西南至松岭子一百四十里䝉古界东北至魏家岭九十里广宁城守界西北至九官台三十里蒙古界形胜左依北镇右接燕云吉林将军所辖疆域西南至盛京八百二十余里又西南至京师二千三百余里东至海三千余里西至威逺堡门五百九十五里开原县界南至长白山一千三百余里南为朝鲜界北至拉哈福阿里库六百余里䝉古界吉林疆域东至海三千余里西至边门五百九十里开原县界南至鸭緑江九百九十七里江之南接朝鲜界北至边地六百余里䝉古界东南至钖赫特山二千三百余里海界西南至英莪边门七百余里奉天将军所辖界东北至赫哲费雅哈三千余里海界西北至克尔素边门四百五十余里䝉古界形胜逺迎长白近绕松花宁古塔疆域西南至吉林六百四十余里东至海三千余里西至鄂摩和索罗站二百五十里吉林界南至图们江六百里外为朝鲜界北至混同江六百里外为蒙古界东南至钖赫特山一千五百七十里海界西南至勒富善河五百里吉林界东北至费雅喀三千余里海界西北至阿勒楚喀七百余里蒙古界形胜南瞻长白北遶龙江洵边镇之雄区白都讷疆域东南至吉林五百二十五里东至兰陵河一百三十里阿什河界西至松花江东岸二里果尔罗思扎浑界南至松花江二里果尔罗思扎浑界北至松花江七十里果尔罗思巴图界东南至巴延鄂佛罗边门三百三十里船厰界西南至松花江北岸二里果尔罗思扎浑界东北至兰陵河口一百五十里果尔罗思巴图界西北至松花江东岸四十里果尔罗思扎浑界形胜江带三方田沃万顷三姓疆域西南至吉林九百三十六里东至佛楞窝集六百余里宁古塔界西至费克图站五百余里阿勒楚喀界南至西古城一百二十余里吉林界北至吉潭河四百余里黒龙江界东南至东古城一百余里宁古塔界西南至扎巴兰河三百余里阿勒楚喀界东北至威哈珠河八百余里吉林界西北至宜春河二百余里唿兰界形胜羣山万叠雄障东陲阿勒楚喀疆域西南至吉林六百里东至玛延河二百里三姓界西至兰陵河一百二十里白都讷界南至穆稜山一百二十里白都讷界北至松花江七十里蒙古界东南至兰陵河一百九十里宁逺塔界西南至喀萨哩河九十里白都讷界东北至玛延河三百里三姓界西北至兰陵河二百五十里白都讷界形胜松花北绕兰陵东注珲春疆域西北至吉林一千一百里东至海二百八十里西至图们江二十里外为朝鲜界南至海一百一十里北至佛斯亨山一百二十里图们江界东南至海一百三十里西南至海一百二十里东北至喀尔岱窝集一百里海界西北至噶哈哩河一百一十里形胜左环沧海右带们江打牲乌拉疆域南至吉林七十里东至团山子二十三里西至恩沛口二十四里南至三家村四十里北至康家屯六十八里东南至乌赫达三村三十三里西南至三台村十四里东北至孔家屯六十二里西北至康家屯六十八里皆与船厰接界形胜混同东环佛赫西峙黒龙江将军所辖疆域西南至盛京一千八百余里又西南至京师三千三百余里东至额尔伯克依河二千二百余里宁古塔界西至喀尔喀九百余里车臣汗界南至松花江五百里宁古塔界北至外兴安岭三千三百余里俄罗斯界齐齐哈尔疆域东至内兴安岭通肯河源八百五十里岭东为黒龙江界西至内兴安岭雅尔河源四百五十里岭西为唿伦布雨尔界南至松花江五百里宁古塔界北至内兴安岭诺敏河源五百六十里河东墨尔根界岭西唿伦布雨尔界东南至额尔伯克依河二千三百七十里宁古塔界西南至内兴安岭托馨河源四百里岭西喀尔喀车臣汗界河南扎萨克图王界绰尔河下流系扎拉特䝉古界东北至内兴安岭讷黙尔河源八百八十里岭东黒龙江界河北墨尔根界西北至内兴安岭额赫噜尔山三百五十里岭西唿伦布雨尔界形胜鉅野作屏长江为带四达要冲边城都㑹墨尔根疆域南至齐齐哈尔城四百三十五里东至内兴安岭一百七十里岭东黒龙江界西至内兴安岭诺敏河源三百里岭外唿伦布雨尔界河西齐齐哈尔界南至讷黙尔河一百六十里河南齐齐哈尔界北至内兴安岭伊拉古尔山一千三百一十里岭北黒龙江界东南至内兴安岭诺黙尔河源四百里岭东黒龙江界西南至讷黙尔河入嫩江河口二百二十里江南齐齐哈尔界东北至内兴安岭额尔克山二百九十五里岭北黒龙江界西北至伊克库克图山一千二百七十里山北黒龙江界山西南唿伦布雨尔界形胜北负羣山南临沃野黒龙江疆域西南至齐齐哈尔城八百余里东至外兴安岭兴安河二千六百里宁古塔界西至内兴安岭一百五十里岭西墨尔根界南至内兴安岭喀穆尼峰七百里齐齐喀尔城界北至外兴安岭二千五百里俄罗斯界东南至毕瞻河一千二百余里宁古塔界西南至内兴安岭一千一百里齐齐哈尔城界西北至吉尔巴齐河一千七百九十里俄罗斯界形胜左枕龙江右环兴岭东国藩垣北门管钥唿伦布雨尔疆域东至齐齐哈尔城七百六十里东至内兴安岭之哲尔格山三百五十余里岭东齐齐哈尔城界西至哈玛尔山四百七十里喀尔喀界南至穆固图尔山四百四十余里车臣汗界北至安河七百一十余里河北黒龙江界东南至内兴安岭额赫噜尔山四百余里齐齐哈尔城界西南至边境四百余里车臣汗界东北至伊克库克图山九百二十里山北黒龙江界山东南墨尔根界西北至额尔古讷河二百二十里俄罗斯界形胜北控俄罗斯南抚喀尔喀山河险固并重龙江钦定盛京通志卷二十四钦定盛京通志卷二十五钦定四库全书钦定盛京通志卷二十五山川奉天府各属兴京承德县辽阳州海城县盖平县开原县铁岭县复州宁海县岫巖城鳯凰城钦定四库全书钦定盛京通志卷二十五山川等谨案古者帝王建国必有名山大川以为之望淮南记六水辽居其一周官十有二州山镇东北曰医巫闾金史称白山黒水神皋奥壤实我国家所以发祥受命者也等恭考山川疆域序列前后其间如松杏诸山太子河懿路蒲河皆我太祖太宗缔造经营爕伐用张之地谨稽实録详注事蹟于篇并附古山川考于后志山川第十一钦定四库全书钦定盛京通志卷二十五山川奉天府各属兴京启运山萨尔浒山东舍利山烟筒山哈尔萨山石烟筒山车山髙丽城山青龙洞山鸠鸣台山哈穆嘉山嘉拉库山雅尔哈山代岷山札喀山乌林山大黑山阿尔丹山幽葫芦东山尖顶山滩舟山八王沟山阿济格尼雅勒玛山安巴尼雅勒玛山莲花山安巴尼雅勒玛西山幽葫芦山铁背山虎头山音和罗山舒勒山哈勒罕岭挫草岭飞牛岭托和伦岭望蓝岭两岭八盘岭玛唿岭頼花岭十八道岭理嘉峯费延勒库峯柜子峯玛库峯希卜苏峯唿勒峯勒富峯堂子冈望城冈托克托谷乌勒间谷曹子峪板长峪松树䃳子冈台沟小张七沟图克善坡德勒石扎库穆河布尔噶图河赫图河萨尔浒河曹子峪河舍利河嘉哈河苏子河理嘉河锦密森河索勒和河哈尔萨河托和伦河西襄河费叶稜乌河小崃河青龙洞河清河鹻厰河玛哈丹河金口峪河哈当阿河玛嘉河章京河尼玛兰河纳噜河嘉拉库河拉发河承徳县天柱山隆业山铜喇叭台山铙钹山莺落山嘉班山扎克丹山德库山四台山斡尔达山前山城山长山二台子山团山麦子山黄山孤头山古塔山架板山小尖山双台子山东山口山红宝石山冈大山烟笼山歪头山香炉山簸箕山马儿山髙素屯山三块石山䃳子寺山望女儿山前山台山向山金牛儿山老虎台山骆驼山大宁台山康宁台山大𤓰寨山阎王山山城寨山辉山水田山石碑山塔湾山十方寺山八角岭寒塔岭盘头岭龙须岭小孩儿岭汉儿岭王千户岭偏岭大髙台岭小高台岭偏古道岭花岭兴隆岭兰家峪老堂峪郝家峪金口峪马官桥河抚顺河辽河事蹟谨稽实録崇德三年五月十一日太宗命修盛京城至辽河大岸寛十丈髙三尺两旁掘濠五里河浑河事蹟谨稽实録太祖天命六年三月壬子征明沈阳梯盾营栅之具悉载以舟顺浑河而下水陆并进拔沈阳城忽谍知浑河以南有兵自辽阳来太祖率兵迎之时明总兵陈策统四川步兵二万营黄山闻我兵进攻沈阳遂渡浑河来援离城七里分立二营皆执长鎗大刀利剑铠胄之外冒以棉帽棉被太祖见之遣右翼四旗兵取棉甲楯车徐进击之其右翼四旗红甲䕶军不待棉甲楯车奋勇先登两军鏖战久之不退太祖见之令后军往助冲突而入明兵大败追至浑河尽溺水死阵斩总兵陈策及参将张名世我兵既殱二营复见浑河南二里外有明兵万余布置楯车鎗砲浚濠安营用秫稭为阵以泥涂之我兵将往战㑹奉集堡武靖营援兵又至先击破之追奔四十里收兵回时日已暮太祖复击浑河以南步兵布楯车冲入破其营斩副将童仲贵参将张大斗等悉殱其衆乃收兵白塔舖河沙河高素屯河拉古峪河伊尔登河大宁台河小崃河小林庄河于家台河十方河蒲河小沈水官鱼泊八角泊菱角泊莲花泊辽阳州老大台山华表山官马山本溪湖山向阳寺山响山石门山平安寺山凤凰山闗门山千山通明山八谷寨山晾甲山高峰寺山浪子山香山哈崉寺山报恩寺山达喇河山麻山首山麦山小陵山㟳山了高山图们山巖垆山石嘴寺山韩家䃳山黑鹰台山石城山闗门山石灰窑山摩旗山半䃳山鸡冠山寒坡岭火石岭豆腐浆岭牛儿岭七岭八盘岭生铁岭歪山岭峦子山灰岭大石门岭小石门岭闗爷岭琵琶岭千户岭摩天岭庙儿岭曹千户岭梨花峪鼓手峪莫峪黑峪马蹏峪张家冈髙丽冲王油匠沟詹家台沙河太子河事蹟谨稽实録天命六年取辽阳进师虎皮驿辽阳城守者放太子河水于濠闭西闸壬戌太祖谕统兵贝勒诸臣令左四旗兵掘城西闸口以洩绕城之水以右四旗兵塞城东水口太祖亲率右四旗兵布楯车堵列城边以卫衆军俾得囊土运石壅遏水口时明兵三万出营东门外㑹水口将涸左四旗前队绵甲军遂布列楯车进击之明兵连发鎗砲我兵出楯车外渡濠大唿而进又有红旗红甲白旗白甲兵一时夹攻明骑兵步兵皆败初次四旗诸将以闸口难掘使人来请夺桥太祖然之左四旗兵遂夺武靖门桥分击守濠之兵奋勇冲突树梯登城夺西城一面据其两隅城内大扰日将夕使人驰告时右四旗兵方攻城北面太祖遂撤攻城兵以益左翼登城之衆是夜城内列炬而战达旦破之遂取辽阳七年春三月筑城于太子河边名曰东京蛤蜊河十里河汤河达喇河柳河本溪湖龙潭海城县厝石山南双山东水泉山石羊山穆察山鴈窝山马方屯山小米塞山南水泉山璎珞山佛沟山鸡冠山石柱山柳河山麻崖山骆驼山铁石山鞍山拦河山绣岭山嬴城山白山大歪山三角山金塔山盖山鹰首山圣泉山山城山斜文寨山鹁鸽山养猪圏山蟒沟山海留般山松山黑山牛心山唐帽山砥柱山白沙山蘑菰山香炉山峒山闗门山赤崖山一面山鱼山平顶山灵晖山塔山降龙山妙山老虎山张家洼山雪梨山珠子山闗山圣水山迷真山大孤山莲华山荷花山北双山山城山瓮圏山驸马营山大团山黑山青山天马峯朝阳岭东分水岭灰窑岭南蟠岭枣儿岭石门岭滑石岭缸窑岭缸一岭东盘岭虹霓岭黄土岭南分水岭小片岭大片岭老观岭头道湖岭二道湖岭三道湖岭大岭四道湖岭搭连岭五道湖岭金钱岭寒蒲岭猪窝岭髙岭双塔岭康家峪安家峪訾家峪荫子峪丁家峪羊角峪灵通峪大同峪怛怛峪楼房峪羊喇峪塔子峪莾噶笪峪八斗峪栁子峪海留般峪黒峪花红峪石棚峪氷峪三盘峪汤冈老虎洞姑嫂石海穆察河三汊河杨栁河八里河石嘴河五重河土河鞍山河崃河英纳河耀州河淤泥河济寺沟莲花泊盖平县白谷山张郎寨山王寳山方家山大王塞山哈达山鵰山白狼山清风山十道口山清凉山分山丝拉舖山馒头山黄哨山铁塲山石棚山龙门汤山䃳子山上马石山野狐山观家山蚂蟥嘴山博罗山砀石山松山灶突山雁窝山断流山阎家石山梨儿山赤山布雾山鸡冠山莲花山团山伴仙山套里山灰山望海台山望海山圣井山火石山官帽山石城山杨胡子山花儿山㸃头山盘山平山牛心山邋遢山小孤山铁塔山七岭八岭牵马岭李二岭石门岭七盘岭秀才岭兰姑岭狸儿岭鸣珂岭王小儿岭舞鹦哥岭万家岭徐家大岭琵琶岭青石岭长岭阳闗岭滚马岭哈什蚂岭长岭搭连岭兎儿岭招军岭三道岭白土岭柴家谷胡家谷片石崖马鬛峪莽家峪苇子峪剉草峪龙爬峪阎家峪枣儿峪苏子峪戴家峪瓦房峪赵家峪虎鬭马峪狮子峪塔儿峪红花峪连云岛兎儿岛三块石仙人嘴谎粮堆石棚洼瓦子堂清河南沙河冷水河熊岳河浮渡河新安河淤泥河毕哩河沙河石佛沟开原县塔山华家沟山台子山光头山阎王鼻山磴儿山养马大屯山鼻子山长山西石䃳子山莲花泊山聂家沟山喜鹊沟山照壁山范家山黄顶山东闗门山黒背山西闗门山大黄山小黄山拐磨子山英莪口山长龙山歪头山骆驼山威逺堡山松山堡峯黄龙冈黄泥冈大清河华家沟河马鬃河亮子河小清河沙河十八里河阿噜河觉罗河哈达河硕宾河噶桑阿河金线河铁岭县首龙山小枣山东塔山白翎山鬏髻山陕西台山山城山马儿山鵞脖山光山仙人洞山双山照壁山黑山黑背山闗门山双顶山黒䃳子山后石䃳子山虎头山松顶山老古洞山碜背山背阴汀山小波罗红山大波罗红山弯岭背山石猴儿山红崖山蛇山大马山帽儿山香山百落山塔山段透山石炭山韭菜山小平山阎王鼻山王家林山赵指挥山烟台山峯山驻跸山骆驼山大青山水口山朝阳洞山大寳山小寳山带钩子山龙潭口山氷洼里山老鹳台山香炉山松献阳山龙湾顶山当舖山梆子街山叶儿星山鸡冠山孙家寨山富勒哈山牤牛背山嘉穆瑚山盘道山红石䃳子山范河东山塔儿山大猪儿山小猪儿山娘娘庙山老古台山团山象牙山鹰首山大石䃳子山黒鹰䃳子山硕伦山平顶山科昂阿山苫茅山保山刀鞸山察罕齐老山鄂尔多峯萨哈连峯榛子岭寒坡岭哈什蚂岭分水岭氷峪韭菜峪枪杆峪妈妈谷窝集谷老古洞河外辽河蛤蜊河范河懿路河事蹟谨稽实録天命五年秋八月太祖统师征明由懿路蒲河二路进収兵驻营侦卒以明兵越我地驰告太祖方坐遽起曰此沈阳兵宜击之奔回俾填拥于城门谕毕遂上马引兵迎击时明总兵贺世贤副将鲍承先总兵李秉诚副将赵率教各率兵出沈阳城驻二十里外见我兵俱退太祖命三贝勒莽古尔泰往追莽古尔泰引䕶军百人追击李秉诚赵率教兵过沈阳城东抵浑河始还又左翼一旗兵追击贺世贤鲍承先兵抵沈阳北门斩百余级太宗欲进击大贝勒代善与侍卫扈尔汉劝止之于是以所俘获按功分给军士乃还柴河月湖鸳鸯湖凌湖复州东平山尖山太白山鸡冠山刺榆山伊拉塔山安博罗山名扬山台子山各拉岛山将军石山西屏山双山红崖子山花山碧山娘娘宫山望海蛇山北汛口山号子蛇山长兴岛山秀龙山孤山清泉山歪头山栾古山缸窑山磨盘山莲花山五湖嘴山狼虎山石洞儿山徳哩山长岭子山五十寨山铅鑛山双台子山夹河山栗子山䃳子山钯犁山望海台山石城岛山小王家岛山大王家岛山夀鹿岛山龙王庙山漠落歪山南汛口山花椒岛山中岛山焚木岛大龙口山小龙口山香炉山万家岭山雪茂山老𤓰岛山骆驼山复岭琵琶岭新开岭佛爷岭老虎峪长山岛复州河毕哩河沙河大盐塲沟河黄姑嘴河窑河麻河大龙口河新安河小龙口河浮渡河东沙河清水河望簪河岔沟河寕海县萧家山大黒山凤凰山团山豹山城子山平山半边山龙鳯口山小黑山两乳山铁场山狼虎山五湖觜山炭窑山细腰山骆马山葛针舖山鞍子山围屏山金龙山棒槌岛山黄泥川山架子山夹河山夹棒嘴山龙王庙山蔡家山枣羊山黄金山盐场口山新旅顺山扇子石山八只船山铁山蛇山石门口山老鹳嘴山双山鹳山大北山独山龙王庙山伊拉塔山壁立山羣鹿山城子山台晖山官架山对面山万木山龙王庙山荞麦山虎山七顶山龙凤寺山二十里舖岭甲匠舖岭双台岭双岭松岭望城冈红土崖唐家峪望海壶瓶羊头金线岛骷髅岛马鞍岛广鹿岛皮岛事蹟谨稽实録自辽阳属我朝后明总兵毛文龙招集辽人居此聨络朝鲜牵制我师屡以兵来犯我耀州海州鞍山驿萨尔浒等城天聪二年文龙欲与我国通好私遣使致书太宗因遣使赍书答之往来数次文龙虑事泄以我使臣科扩送燕京时袁崇焕为宁逺巡抚恶文龙专擅杀之分其兵为两协以副将陈继盛领东协参将刘兴治领西协未几兴治杀继盛作乱参将沈世魁袭杀兴治明以黄龙为总兵登州参将孔有徳游击耿仲明旧为毛文龙部校至是来降我朝导我师取旅顺口城黄龙自刭死沈世魁代镇皮岛副将尚可喜亦来降崇徳二年春太宗征服朝鲜命英亲王阿济格贝子硕託同孔有徳耿仲明尚可喜各率兵乗朝鲜船攻皮岛明兵约二万人分路拒战伤我兵四十余人巴图鲁鳌拜凖塔连船渡海先衆登岛破敌阵衆军齐进尽殪敌兵斩总兵沈世魁副将金日观等俘获无算自是旁近岛衆相率来降明亦不复遣兵驻岛葛藤岛海仙岛舍哩岛大长山岛小长山岛八义岛獐子岛搭连岛大耗子岛小耗子岛王家岛乌满岛海洋岛杏园岛玛延岛三山岛小三山岛博罗岛小海青岛大海青岛扇子岛南闗岛和尚岛罗家岛燕岛零水岛沙河岛棒槌岛小平岛过岛猪岛双岛海猫岛青山岛鹿岛荞麦岛兎儿岛殷家口龙王堂海泉水河小沙河龙凤口河骆马河泥河夏家河沙河口澄沙河沙河清水沟河归服堡河鲇鱼湾岫巖城梯子山闗门山送子山骆驼山木鱼山墨山全龙山靴帽山磨盘山木耳山一面山团山小孤山大孤山蓉华山鸡冠山西一面山荷花山老黒山闗家山拉子山明阳山尖山窟窿山弟兄山牛心山头道湖岭二道湖岭三道湖岭四道湖岭蜜蜂岭蓝姑岭新开岭高岭黄岭石头岭双塔岭大偏岭小偏岭分水岭猫儿岭佛爷岭长岭搭连岭火石岭哈什蚂岭红土岭卫家岭西分水岭对子峪夺獐峪栁子峪大黒峪花红峪城儿峪氷峪黒峪槽子峪小蘑菇峪南麻峪巴豆峪大蘑菇峪桑皮峪羊拉峪楼房峪达达峪小峪黒岛黄古岛小岛子燕儿窝火石窝将军石五块石姑娘石仙人嘴雷家洞沙河哨子河鸦儿河勾蓝河广福河蛤蜊河五道河四道河三道河二道河头道河小洋河大洋河音达珲河旋河大庄河碧流河大庄河转湘湖兴隆沟子沟黄旗沟教塲沟龙潭沟白旗沟大湾沟围塲沟三道沟矿洞沟磨盘沟韭菜沟香炉沟汤池沟宁小横山大横山挫草山青良山砀石山药山对头山鵰鹗山长山妙山双山额林山塔子山楼子山窟窿山萨玛吉山赛莽阿山孤山狼头山凤凰山尼玛善山多和山帽盔山鵏立山松子山砥塔山迷人山一面山土城山小黑山大黒山龙抓山铁山管家山土龙山图们山龙凤台山刚家山连山笔架山小黒山大黒山大峪山青云山哈什蚂山双岭陡岭白杨木岭奈磨岭大王岭双岭喀巴岭卯孤独岭长岭陡岭分水岭摩天岭青石岭虎狼沟岭三家岭狗儿岭平岭分水冈牛头崖青苔峪黄波罗峪金口峪桃树峪梨皮峪纠坡苏斡延坡将军石五块石尖山窑小松岛长甸河当石河杓子河龙头河叆河萨玛吉河草河三汊子河阿布河六道河羊河英纳河通逺堡河响水河细河拉们河钦定盛京通志卷二十五钦定盛京通志卷二十六钦定四库全书钦定盛京通志卷二十六山川锦州府锦县宁逺州广宁县义州钦定四库全书钦定盛京通志卷二十六山川锦州府锦县紫荆山馒头山马鞍山白云山磨盘山蔡家山游家山九华山珠子山龙湾山团山十三山洪寺山红草山磨盘山黄花山鹰窝山假山长岭沟山卧佛山霍家台山氊帽山纱帽山铛子山小虹螺山大虹螺山小檐帽山大檐帽山喂牛厰山椵木排山笔架山天桥山金沙锅山乳头山尖山团山古塔山凉水䃳子山架山偏道山蓝家沟山偏洞山凉水泉山窟窿山南王宝山寨儿山吕翁山松山事蹟谨稽实録崇徳四年春太宗统师征明松山以礟攻城尽毁其堞明副将金国鳯乘夜以䋲系木填之以土比明已筑固我兵乃分三路穴地攻之城中复有备不能克遂班师五年春命王贝勒等更畨率兵围绵州六年秋八月睿亲王多尔衮等奏言明国合各省兵来拒我师实为衆多太宗谕曰敌人若来侵犯王等可相机击之不来切勿轻动各当固守汛地时太宗即欲亲征因患鼻衂缓三日起行戊午渡辽河太宗鼻衂不止承以碗行三日方止豫亲王多铎等请驾徐行太宗曰行军制胜利在神速朕如有翼可飞即当飞去何可徐行也诸王贝勒大臣共议攻围策太宗曰朕但恐敌人闻朕亲至将潜遁耳倘䝉天眷佑敌兵不逃朕必令尔等破此敌如纵犬逐兽易于拾取不致劳苦也朕所定攻战机宜尔等慎勿违误勉力为之壬戍驻跸戚家堡遣大学士刚林往睿亲王营传谕曰朕当即至矣可移兵先在高桥立营俟朕至合围松山杏山睿亲王即令刚林回奏圣驾亲征臣等勇气増倍惟务进攻但明兵甚衆臣等围锦州屡经攻战微有损伤如冄速战恐力不及顷奉命驻营髙桥倘敌约锦州松山兵来攻万一有失奈何即欲至髙桥当俟胜负少分之后于是驾先至松山令诸军横截乌馨河南山至海濵大路太宗亲驻营杏山之间谕衆曰如敌来犯近乃击之若未近而先往迎战致贻累于衆罪与败走同是时敌人于松山城北乳峯山冈结寨其步兵于乳峯山松山城之间掘壕立七营其骑兵列于松山东西北三面合歩骑兵号十三万其领兵总督洪承畴巡抚邱民仰兵道张斗姚恭王之桢兵部郎中张若麒大同总兵王朴宣府总兵李辅明宻云总兵唐通蓟州总兵白广恩玉田总兵曹变蛟山海总兵马科前屯卫总兵王廷臣宁逺总兵呉三桂及副叅游守以下二百余员癸亥明总兵八贠率兵犯我前锋汛地我前锋军击败之又合镶蓝旗䕶军追击至塔山获笔架山积粟十二堆甲子敌犯我镶红旗汛地为我军击却旋复来战太宗张黄盖指挥将士布阵敌望见悉退太宗谕诸将曰今夜敌必遁我左翼四旗䕶军可至右翼汛地排列右翼四旗䕶军及骑兵䝉古兵前锋兵俱比翼排列真抵海边各固守汛地敌兵之遁者有百人则以百人追之有千人则以千人追之如敌兵衆多则蹑后追击直抵塔山是夜初更明兵沿海潜遁我诸将各遵上命由沿地邀截奋击穷追杀死及赴海死者不可胜计乙丑命睿亲王多尔衮英亲王阿济格率兵围塔山以红衣礟攻克四台斩守备二员都司一员生擒台内头将王希贤叅将崔定国都司杨重镇太宗移营松山令环城掘濠困之又令诸将分驻要路堵截来往敌人是夜明总兵曹变蛟率乳峯山马步兵犯我镶黄旗汛地者一正黄旗汛地者四且突冲御营并为我军击却曹变蛟中创奔还松山明总兵呉三桂王朴乘间奔入杏山己巳呉三桂王朴等复自杏山将奔宁逺我前锋兵见之由杏山西追击至高桥豫亲王等发伏掩杀敌各路溃窜自海边至桑阿尔斋堡并为我分驻兵殱殪惟呉三桂王朴得脱走宁逺壬申命大臣率兵设伏高桥甫出营见我前锋兵追逐杏山遁出步兵千人遂协同击斩既至高桥复遇杏山遁出之骑兵八十步兵六百悉殱之是时松山城中被我军围困不得出者总督洪承畴巡抚邱民仰及总兵王廷臣曹变蛟祖大乐等及士卒万余欲战则力不支欲守则粮已絶欲遁又未敢成队而出其乘间先遁为我军斩杀者五万三千七百八十三人获马驼七千五百余甲胄九千三百四十六副自杏山迤南至塔山一路死者相枕借海中浮尸飘荡多如雁骛九月辛巳太宗自松山城西南移营城西北越五日驾还留豫亲王等围松山英亲王等围高桥冬十月命镇国将军阿拜率兵驻乳峯山十一月命肃亲王豪格辅国公满达海率兵往同豫亲王等围松山十二月壬寅朔明兵六千出松山城夜犯正红旗䕶军营骁骑营及正黄旗䝉古营我军各守汛地沿壕射败敌兵殱四百二十四人余衆遁退入城门闭不得入来降者二千余人从杏山宵遁为我伏兵袭杀者五百七十四人七年春二月丁巳松山城中明副将夏成徳遣人赴肃亲王军通欵约为内应以其子夏舒为质是夜王令左右翼前锋携云梯二八旗兵携云梯八至城南靣即于夏成徳守御处树梯登城我军毕登敌始觉我军巡逻搜勦令随夏成徳降者别聚一处生擒总督洪承畴等斩兵道一副将十游击以下官百余员兵三千有竒太宗命诸王斩邱民仰王廷臣曹变蛟而以洪承畴祖大乐诸人归盛京赡养之留兵毁松山城而还牛心山石灰窑山马鞍山望海台山空心台北山空心台南山三角山翠幕山二郎洞山牛山左蟠龙山右蟠龙山鸡冠山小洞山馒头山小洞寺山蔡家敌楼山温家敌楼山青石台山巖静寺山牛心山裂缝山乱石山了八石山梯子山大茂山龙嘴山驴耳山龙头山刀尖山杏花寺山翠巖山双井寺山石门山乳峯山望海山高山东王寳山卧龙山长山鹰㡌山牤牛山毛山朝阳山平山西王寳山观马山杏山磨盘山白马沟山烟台山海云山红土山打鱼山尖台山白台山三顶山小笔架山大笔架山塔山事蹟谨稽实録崇徳七年春三月明总兵祖大夀以锦州降太宗命郑亲王济尔哈朗睿亲王多尔衮肃亲王豪格等移师围塔山杏山夏四月戊申列红衣礟于塔山城西攻毁城垣二十余丈我兵悉登城尽殱城内官属及官兵七千收军驻高桥大路赍敕招杏山城中将士降不从庚甲移礟于杏山城北面先攻取其近城之台明日以礟攻毁城垣二十五丈我兵将欲登城城中衆官开门出降太宗命以降顺官属兵丁携归赡养编戸士民安揷盖州俘获人口财物赏给攻城及阵亡被伤将士兵器及米粮牲畜运贮锦州其塔山杏山城垣悉毁平之笟篱山龙𤓰山龟头山三城山刺儿山南台山骆驼山北台山尖山团山乌云山蜂蜜沟山唐帽山台子山营城山小鹰山䃳子山窟窿山鸡冠山半壁山嵯岈山千家寨山望髙山黄山冯家山髙黄山鹦哥山懒汉山孤山花楼山团山马家山石峆䃳山了角山寛方寺山三郎寨山东三郎寨山尖山库当山唐王寨山青龙山朝阳寺山朝阳寺北山松树沟山三块石山馒头山帽儿山黄土坎山管家沟山银匠沟山钖匠沟山温家沟山木匠沟山半截塔山钢窑山乳头山老虎闗山东老虎闗山松岭门山石家岭十三站岭骆驼岭长岭黄土岭石头岭五道岭莽牛岭狮子岭金宝岭松岭黄石崖毛家峪老虎峪千家峪观音洞鸽子洞小壶芦岛壶芦岛黄山嘴小凌河大凌河女儿河汤河枯凌河七里河高桥河饮马河稠栁河连山河五里河长岭河二道河小蛤蜊河头道河大蛤蜊河冷泉河大定河凉水泉千家峪泉二郎洞泉老鹳泉笔架山泉水泉子樱桃园泉郭家泉宁逺州三首山嘉山望海山郭家山狼洞山龙湾嘴山铁帽山尖顶山悬夆山大团山芥花台山大头山小夹山鹰窝山牛心山茨儿山偏山刺榆陀山转湾台山石梯山犀牛望月山安家山郭家山狮子口山塔子山东大石䑓山矾石山西大石台山歪头山尖山马鞍山小䃳子山黑山叶家山官帽山糜子沟山靳家台山马蹏沟山九连山万松山五指山杨家山山城山小鹰窝山双山湾头墙山四方台山半壁山大鹰窝山傍山羊家山石门山九门台山小三山九门山三山四方台山长岭山钢义山西背阴山锥子山大孤山南背阴山鹊窝山钉子山瓮圏山牛羊沟山蛇山将军石山沙沟山偏坡台山土衚衕山雁过山三道闗山角山半壁山鹰窝口山寨儿山火烧门山双山尖山钓台山大磨盘山小磨盘山卧牛山石塔山乱石山清凉山阎家山张家山小海山长山碧霞山羊乳山烟台山羊毛山骆驼山团山李家山孙家山庙儿山孤山馒头山黄罗山赵家山蛎黄沟山芝蔴湾山望夫山小黑山螺峰山䃳子山灰山鞍山枣儿山王宝山黄土坎山鹞鹰山摩克托山孤山台山鹞子山九山磨盘山荆条山新台门山歪头䃳子山雁崖山虎头山梆子山石塔沟山笔架山荣家山毛家山鸡冠山糜子山松岭台山小孤山烟笼山南长岭黄土岭欢喜岭北长岭陡岭鲍官岭干柴岭长岭松岭栅子岭马路岭红崖恨虎崖觉华岛事蹟谨稽实录天命十一年春正月戊午太祖率诸贝勒统兵征明庚申次东昌堡辛酉渡辽河军分左右翼排列旷野南至海岸北越广宁大路前锋至西平堡获明谍者讯之知明右屯衞兵千人大凌河兵五百锦州城兵三千此外人民随地散处大军兼程而进将至右屯卫其城守叅将周守㢘已率军民遁明舟运之粮积贮海岸太祖留将八人率步卒四万移其粮于右屯卫大军前进明锦州城守游击萧升中军张贤都司吕忠松山叅将左辅中军毛鳯翼及大凌河小凌河杏山塔山连山七城守将闻我军至皆焚其庐舍粮储而遁丁夘大军至宁逺越城五里横截山海闗大路驻营戊辰军士薄城奋击袁崇焕与总兵满桂叅将祖大夀婴城固守是时宁逺城南十六里外海中觉华岛为山海闗外明兵粮运所贮太祖命武讷格率八旗䝉古更益满州兵八百往征觉华岛见明防守粮储叅将姚抚民胡一宁金观游击李善呉玉张国青统兵四万营于氷上凿氷十五里为濠卫以车楯我兵从未凿处进击败其兵尽殱之又二营列于岛上遂冲入亦尽殱之焚其船二千余及粮草千余堆乃还桃花岛汤沙河干柴岭河首山河寨儿山河双树舖河女儿河宁逺河长帽河曹庄河东沙河烟台河曲尺河东闗驿河偏山河六州河马家河沙河站河叶家坟河高儿河凉水河石子河王宝河中前所东沙河急水河荆条河漫水河首山泉香水泉温泉桃园泉卧龙泉龙潭玉皇潭八角井圣井水口西湖莲花池广宁县蛇山小黑山大黑山胡家窝山北镇医巫闾山乳峯山千家寨山古城山分中山分水北山北团山北台子团山马市堡山团山镇北山王尖山荞麦山镇边堡山白土山鹰窝山驼房山宝珠山盘山㫰马山狼虎山羊肠河山双台山西黑山黑山衮诺尔山贵子山蛇山双山高台山万紫山虎头山鸡冠山韩口山鳯头山鞍山沙岭深沟南岭深沟北岭土堡南岭二道井岭东沙河羊肠河蛤蜊河杨郎河南门干河大石桥河南沙河西沙河板桥河石佛寺河马市河三汊河双峯河舖前河泥河分水闗河珠子河五道河养息牧河辽河莽獐湖陡坎湖高桥湖莲子湖乂刺沟苏家沟松川沟灌肠沟龙潭清泉亷泉崇泉玉泉二十里舖泉八角寺泉汤泉古老无名泉杨郎泉洪井八角井满井海义州小籽粒山贺家尖山新站山云雾山鹰窝山笔架山南笔架山西边门山棋盘山团山双山斑石山宝严洞山骆驼山长山望高山石门山黑山莲花山骆驼山龙鳯山塔子山三角城山项家台山三城山碌碡山圣水山虾蟆山驼崖山围屏山香炉山灰山杵头山鹰窝山松川沟山金刚山寨子山骆驼山铁回子山宝林山双台山乳头山白土山一堵墙山古孤山窟窿山梁家塔山大籽粒山小峪山大峪山旧站山黑背山凿通玉山青山出山八塔山平顶山牛心山西牛心山金刚山石厰山大安堡山帽儿山银泉山莲花山背阴洞山摩克托山红石䃳子山骆驼山芝蔴山鸡冠山龙湾山白台山中路山隘口山鹰窝山鹰路山花楼山万佛山枯凌山三山嘉福山九官台山邹家屯山刘隆台山蟠桃岭闗王岭大岭牵马岭青石岭干柴岭小牵马岭东长岭石门岭魏家岭金牛洞桃君洞小沙河王巨河石河齐家堡七里河破台河五台河三台西河三台东河头台河大安堡河杨树沟河汤泉河西沙河东沙河青河细河大凌河小凌河栁河川老公沟老公沟泉魏家屯泉宋八屯泉营城东泉大宁堡泉钦定盛京通志卷二十六钦定盛京通志卷二十七钦定四库全书钦定盛京通志卷二十七山川吉林各属吉林宁古塔白都讷三姓阿勒楚喀珲春打牲乌拉钦定四库全书钦定盛京通志卷二十七山川吉林各属吉林长白山事蹟谨稽实録长白山之东有布库哩山其下有池曰布勒瑚哩相传有三天女浴于池神鹊衔朱果置季女衣季女含口中忽已入腹遂有身寻产一男生而能言体貌奇异及长母告以吞朱果之故因钖之姓为爱新觉罗名之曰布库哩雍顺与小舠乗之母遂凌空去舠顺流至河步于是登岸折栁及蒿为坐具端坐其上其地有三姓争为雄长日搆兵仇杀有取水河步者见而异之归语人曰汝等勿争吾取水河步见一男子察其貌非常人也天不虚生此人衆往观皆以为异因诘所由来答曰我天女所生天生我以定汝等之乱者且告以姓名衆曰此天生圣人也不可使之徒行乃交手为舁迎至家三姓推为国主以女妻之奉为贝勒其乱乃定遂居长白山东鄂多哩城国号满洲是为开基之始越数世遭寇乱宗族多遇害有㓜子遁于荒野贼追之㑹有神鹊止其首追者遥望栖鹊处疑为枯木中道而返乃得免隠其身以终焉其后又传为肇祖原皇帝是此山实为皇清亿万年发祥重地云尼什哈山小白山海兰山珲达山多雍果山哈喜山库哩哈山拉拉山勒富特勒库山纳恩圗山钖喀塔山雅尔唿达山阿勒坦额黙勒山叶赫山克尔素山雅克萨山蒲泊山巴延博多和山阿济格山佛尔们山佛斯亨山费徳哩山南埒克山钖尔坦鄂佛罗山鄂山金州鄂佛罗山法特哈鄂佛罗山巴延鄂佛罗山伊兰茂山巴延山雅们山堪达山伊努山额敦山平顶山黒山西沾山乌尔浑山额勒达山喀发山通肯山红石䃳子山歪头䃳子山布达山望祭山元家博多和山和托苏山萨克萨哈山博多和山墩台山塞吓哩山巴延克喇山科齐克山哈苏兰山伊兰穆哈连山库干兰山白石山乌鲁哩山黒嘴山古城山夀山半截塔山徳克山察库兰山巴延山穆当阿烟台山哈勒费延山纳尔珲山富勒哈山达扬阿山雅奇山五里山罗衫山台山博勒和山登噶拉山耕客山尼玛瑚山爱新山达喜穆噜山尼雅勒玛州山敦珠克山威逺堡山嘉石山乌珠山乌勒间山札克丹山勒富山纳噜山乌拉山阿噜山栋鄂山萨穆禅山三股泉山和伦唿逊山费叶稜乌山俊团山玛察山安巴和罗山楼房山伊罕山塞赫哩山拉林山摩林山札松阿山索达库山梅楞山阿木兰山喀尔喀山和隆果山绰科费优山奥哈山古哈山那丹哈达喇山万达山富楞吉山毕拉延山鄂尔唿拉山喀克塔山凯齐山阿克塔拉山阿木齐山伊噜山库噜山钖伯山密占山希噜林山和尔迈山圗弼山穆克圗哩山吉林山噶尔玛山舒穆禄山赫克特哩山扬山斗色山鄂提山塞鄂苏山额富进山英吉伸山阿当吉山塔他玛山奇都齐山圗克苏唿山罗罗山马鞍山唿兰山萨尔都山额赫乌兰山博屯山拉唿塔山拉克山布尔圗库苏巴尔罕山拉发峯吉林峯尚吉颜峯珠噜穆哈连峯伊玛唿峯雅奇峯固拉库峯瑚兰峯圣音吉林峯法勒玛峯珊延峯尼雅勒玛峯库兰峯阿唿峯额赫峯鸡冠峯唿兰峯伊彻峯昻阿西峯阿济格和托峯安巴和托峯乌勒间峯贵勒赫峯珠噜穆克善峯和色哩峯发乌勒唿玛峯鲁木喀尔峯额和弼峯交济峯克卜特峯驴子峯塞赫勒峯发实兰峯伊罕富赫舎库峯玛尔瑚哩岭特林岭屯齐岭萨伦岭乌珠岭噶哈岭玛延岭分水岭黑岭青岭英莪岭穆克徳亨岭阿敏岭库勒讷岭长岭子钮赫岭香岭达扬阿岭唿伦岭康萨岭喀巴岭乌赫林岭穆哷肯岭察库兰岭瑚珠岭苏干延冈珠噜喀勒毕库冈勒富善冈巴勒达冈阿布达哩冈固拉库崖䝉古塔纳穆窝集塞齐窝集玛尔瑚哩窝集珲托和窝集聂赫窝集苏扎哈窝集勒富窝集乌苏哩窝集纳秦窝集色勒窝集库勒讷窝集纳噜窝集钖兰窝集和伦窝集玛延窝集小窝集佛勒亨窝集毕展窝集竒穆尼窝集吉林窝集亨庚窝集敦敦窝集都林窝集勒富岛珊延岛小多璧岛西斯赫岛阿萨尔吉岛大多璧岛妞妞斐颜岛札克瑭吉岛法萨尔吉岛岳杭噶岛鄂尔博绰岛特依楚岛翁郭勒绰岛和尔多岛蒐楞吉岛雅哈岛摩林乌珠岛海内天然八岛雅普格哩岛图勒库岛沃新楚鲁峰岛东海岛唿昆堆海混同江佟家江鸭緑江嫩江依什河额伊唿河噶噜河伯辰河都什霞河库布尔亨河珠噜多观河推屯河安达尔琦河山璧河伊钖河和西河都林谷河塔拉河阿拉河珠克腾河额瑚河托罕河扎珠河布尼河松吉河玛尔瑚哩河密胆河约龙吉河窝楞河塔克通吉河噶斯哈河唿钖哈哩河硕尔和河琥普图河聂赫河珲达河科里哈河们河尼雅哩河雅哈茂河三竒河格尔格河都特河吚噜河费雅河小萨拉玛河纳恩图河法勒图河伊津河乌蘓哩河唿勒忻河伊富拉河额穆哩河绥哈河鄂河蒐登河伊拉齐河萨喇河伊勒们河都岱河勒富河蘓斡延河依巴丹河伊敦河安巴雅哈河阿济格雅哈河克尔素河叶赫河佛尔们河海兰河得佛河玛延河唿兰河辉发河滚河托辉纳尔珲河竒尔萨河坦频河布尔堪河发河索勒和河觉哈河三屯河托津河图们河三音额音河斡穆唿河雅哈河纳尔珲河扎伦果河竒雅库河理河扎哈河舍哩河哈勒珲穆克河额赫额音河摩克托舍哩河佛多和河尼堪河石河察兴阿河竒塔穆河哈萨喇河舒兰河噶海河嗒勒竒河额赫茂河拉发河雅们河卦勒察河费岳和河飞虎河穆陈河色勒河汗察罕河堪济哈河萨穆什河珊延穆克河盘巧河勒富善河富勒嘉哈河农额勒海兰河达唿河五里河爱密达河哈达河吉朗吉海兰河和通吉河舒尔哈河噶顺河庚吉音河大海兰河小海兰河永安钖库河哈瞻河塞珠伦河噶哈哩河雅尔瞻河库兰河赫通额河宻瞻河英莪河珲春河勒特河富勒唿河博和哩河兴吉拉库河富达钖珲河唿噜河安巴图拉库河尼雅穆尼雅库河玺泉河济秦河延楚河阿布达哩河觉勒和河哈济密河伊吉密河珠克扎河大河大雅哈河穆克察河库题富河法哈库河密拉河阿敏河穆霞河赫图䝉古河阿济格图拉库河䝉古河钖拉河佛林河西林河都尔唿河乌济宻河雅兰河喜禄河瑚叶克河塔尔芬河温徳亨河齐努浑河库斡兰河尼什哈河蛇河雅吉善河十八里河阿噜河唿济河觉罗河摩克托美赫河安巴美赫河富勒哈河额音河乌鲁哩河拉忻河科多河巴延河珠敦河蘓克素䕶河瞻河哈达河噶桑阿河纳噜河伊木逊河嘉勒图河唿勒河萨穆当阿河哈勒们河额勒敏河嘉浑河旺城河马佳河尼玛兰河哈当阿河通钖库河金木新河苇苫河拉嘉河嘉哈河章京河阿什罕河瓦尔喀什河哩雅达河安巴雅勒唿河阿济格雅勒唿河大鼓河钖勒们河温水河哲松额河费叶稜乌河小夹河叆河和齐寛穆哈连河伊罕河札尔固齐河钖兰河纳木塘阿河喀萨里河拉林河和伦河摩琳河斐克图河扎巴兰河萨喇布河特林河齐克腾河阿木兰河富达宻河阿济格蘓和辰河伊玛唿河乌赫林河小乌赫林河阿勒楚喀河唿伦河乌肯河额哲宻河瑚尔哈河额依浑河乌斯珲河纳宻河法勒图珲河奥恰河穆稜河库稜河叶尔珲河音达穆河巴唿哩河达尔瑚河钖题尔河璧展河威哈珠河喀穆图河波亲河库噜河希布克里河竒穆尼河钖拉忻河齐勒沁河都满河努喀宻河蒐里河穆勒肯河松噶善河瑚尔穆河诺啰河噶尔玛河福勒图库河齐法库河碧新河沁河勒河吉林河阿布河阿库勒河多索宻河尼满河阿穆努河敦敦河哈达乌河尼弥勒河克齐河兑根河噶木河毕勒图河格根河索伦河优克特河库勒古河哈尔吉河绰洛河喜拉逊河第拉河亨庚河延塔哈河瑚伊哩河都林河齐克都哈河道万河钖勒希布河诺穆登特河霞里河鄂提河岳敏河玛哈勒多河赫勒尔河法题音河森竒埒河齐音河阿里齐河岳塞河克黙勒河额河图禅河梅库河福达哈河巴尔喀河鄂达里勒河额图宻河图瑚噜河济宻河齐林吉河阿固河吉特河玛尼噶河岳米河额齐题河都图佈河阿勒哈河尼叶哩河察哈玛河哩齐河克哷穆特河提洋蔼河法特哈河堪丹河古底河宁泥河特肯河益对河楚拉河楚察馨河温特唿河题巴努河杭爱河博和弼河塔他玛河萨依河果多和河努哩伊河弼勒图河达希河额尔雅河穆舒河果音池诺啰淀竒集淀伊斯库噜淀宁古塔希札山穆克阿哩哈山钖木讷山笟篱山乌尔珲山喜彰山通肯山英爱山蘓达拉山钖赫特山碧竒山鄂摩和昻阿山布拉山唿勒山毕朗吉山额尔古唿山穆哩罕山哈勒珲山鸟鎗山陡石山卓哩竒山哲勒肯山孟额山殿山库勒克山阳山库勒布山扬古岱山九文山楚察馨山玛唿山鄂钖克塔山宁聂哩神山库穆纳神山庙湾山额尔竒埒山穆丹山白库山催马山堪达山小白山察哈尔峯辉和罗峯乌赫济峯唿兰峯唿克图峯阿库宻窝集僧库勒窝集毕楞窝集克埓穆窝集毕哷根窝集佛楞窝集索尔和绰窝集玛尔唿哩窝集珊延毕尔罕窝集花兰窝集唿钖阿哩窝集尼叶赫窝集特林窝集穆稜窝集唿兰窝集玛展窝集尼满窝集扎穆图窝集舍赫窝集富达宻窝集萨尔布窝集舒兰窝集阿木兰窝集安巴毕喇窝集阿斯罕毕喇窝集阿勒哈窝集巴兰窝集屯窝集温登窝集都尔窝集喀穆尼窝集毕歆窝集和罗窝集库噜窝集明噶哩窝集荘蔼窝集库勒克窝集海兰窝集毕尔罕窝集徳林石舒图岛勒富岛乌蘓哩江图们江黒龙江珊延河花兰河穆稜河诺垒河瑚叶河多卜屯河毕哷哩河尼满河阿库宻河毕歆河和罗河鄂伦河僧库勒河毕楞河克哷穆河岳塞河托穆津河穆陈河沙兰河布泥河发尔萨河爱哷河毕尔罕河珠克腾河阿拉河塔拉河都林谷河佛多和河索尔和绰河噶哈哩河唿济河噶顺河布尔哈图河海兰河福齐河玛展河舍赫河鄂克托河扎穆图河富达宻河萨尔布河舒兰河阿木兰河安巴河阿斯罕河瑚尔哈河塔克通阿河鄂勒欢绥芬河勒塔河绥芬河延楚河济秦河舒藩河哈济宻河伊济宻河蒙古河们河唿兰河蘓扎哈河英爱河珲春河都特赫河谙达河珠伦河英峩河富尔丹河珲绰浑河白井河勒富河松阿察河唿雅河钖勒喜河乌勒唿玛河法勒图河额伊唿河额图宻河伊津河竒噜河勒富勒河乌尔钦河玛尔唿哩河阿布河松吉河札津河富尔吉哈河唿钖哈哩河尼叶赫河特林河齐克腾河穆哈连河武斯珲河翁锦河巴兰河屯河温登河都尔河毕曕河库噜河敦敦河毕哷哩河查克蒐尔河格楞河托索宻河毕津河喜雅哩河兴衮河达拉哈河萨穆尼河伊穆河噜库河额宻勒河噶勒毕河阿穆尔河图唿勒河钮斡哩河塔林河穆尼克河宻宻勒河额勒赫肯河鄂摩和河兴凯河达巴库河毕尔腾湖克音湖费雅达池莲花池达都洲塔阳古洲妈妈洲大洲海眼温泉白都讷兰陵山和勒托和山康山松花江兰陵河阿实河三岔河三姓松花江瑚尔哈河乌蘓哩河阿勒楚喀哈尔噶山钖勒们山索克托库山索多和山和勒托和山唿兰山札巴兰河费克图河唿兰河岳希河阿勒楚喀河海勾河玛延河松花江珲春阿勒楚喀山喀尔岱山达尔唿特峪珲春河觉尔和河鸭緑江打牲乌拉团山牛山萨尔达山佛赫库山锦住峯发实兰峯松花江小西浪河噶哈河鄂河察兴阳河竒塔穆河通竒河钦定盛京通志卷二十七钦定盛京通志卷二十八钦定四库全书钦定盛京通志卷二十八山川黒龙江各属齐齐哈尔墨尔根黒龙江唿伦布雨尔唿兰布特哈钦定四库全书钦定盛京通志卷二十八山川黒龙江各属齐齐哈尔哈勒噶图山超哈尔山栋诺钖山玉克图山雅克山额贵山弼郎武山逹竒图山济伯根图山索岳勒济山特克伸山哈苏台山克斯图山穆固图尔山图古勒山阿拉克诺海山揆图尔山贵埓库山阿哩唿山奎山额赫噜尔山额古埓山多雍果峯札喀喇喀峯察布齐拉库峯科元峯特尔库哷峯雅克岭穆实希岭赛堪岭乌哈纳岭嫩江塔唿喇河唿雨哩河唿裕尔河通肯河唿伦河巴兰河雅鲁河屯河札克达穆图河札琳河洪古河鄂摩罗河哈鲁河喀穆齐河和河穆逊河图鲁河阿实克坦河徳伦河乌屯河都鲁河额尔伯克依河库尔竒哷河雅尔河哈达罕河䕶裕尔库河济秦河哈岱堪河绰尔河乌鲁克楚尔河徳伯特河托馨河雅尔唿图河哈玛尔河诺木台河海拉苏台河济伯根图河苏海图河噶海河多和滦河库齐台河额黙格什特河扎玛克图河诰图河努斯图河滔尔河穆实希河喀尔喀河漠河托啰河阿里玛河诺敏河讷黙尔河特尼河毕楞河萨琳河温托珲河色勒河特们河贵埒尔河阿勒达尔河乌拉贵河乌哈纳河扣肯河音济必济河开拉哩河金河特勒古尔河赫尔根河尼纳河伊玛河额尔古讷河布雨尔湖库楞湖温托珲池阿木坦图池塔勒哈池鸟裕尔池察罕池塔尔珲池纳喇萨喇淀额能泊徳勒璸泊花札哈塔尔哈泊屯泊钖讷肯库济泊哈喇唿济尔泊乌兰布拉克华克善泉达什玛勒唿都克打草滩墨尔根图墨勒垦山望安山固宁阿山旺安山乌图哩山和伦图吉山硕多隆科山额尔克山伊拉古尔山札克达齐山伊钖唿哩山格勒布尔山伊克库克图山喀布齐禄峯莽吉延峯乌云额赫峯内兴安岭嫩江墨尔根河塔噶尔河穆纳哩河甘河罗罗科河纳穆尔河穆鲁尔河宻齐哩河雅克河鄂钦河多博和哩河纳都尔河古鲁肯河鄂敦河哈鲁哩河喀纳河纳裕尔河冬果尔河乌登河罗拉喀河和罗勒河讷黙尔河赫楞河永濶河额勒赫肯河固里河紏河拉都哩河伊钖肯河堪泥河伊克齐哩克齐泊黒龙江图埒哩山博和哩山玛哈拉扎克丹山阿尔拉山布伦山那丹哈达拉山穆尔古勒山库墨里山珠徳格山阿喇勒山苏克都哩竒山达尔梯斯山托里峯喀穆尼峯多斯峯察罕峯苏拉石峯茂峯吉哩勒峯察哈连峯外兴安岭事蹟谨稽实録察哈尔林丹汗元裔车臣汗之孙也当太祖髙皇帝天命四年遣使赍书来自称统四十万衆䝉古国主巴图鲁青吉斯汗太宗文皇帝天聪二年亲统师征之击败其衆于钖尔哈钖伯图英汤图诸处追击逃衆至兴安岭俘获无算五年林丹汗率衆侵阿鲁䝉古驻牧之钖拉穆稜地太宗命大臣图鲁什劳萨率兵一百往觇获其所弃甲仗马驼追过兴安岭不及而还六年夏四月太宗亲统师往征次辽河值河水泛涨乘舟以渡继渡辎重人马涉水而行两昼夜始竟既过兴安岭至达勒鄂谟其地延袤约八十里东西三河环流灌注水卤不可饮东距盛京一千三百里察哈尔闻我师至举国惊恐无措林丹汗见人心惶扰知国势不可为率部衆西奔遣人赴归化城尽徙其户口牲畜渡黄河有一人逃来言已奔库克得哷素地离逹勒鄂谟约一月程太宗谕贝勒大臣曰察哈尔知我整旅而来必不敢撄我军锋追愈急则彼遁愈逺我马疲粮竭不如且赴归化城暂驻五月庚申师次穆噜哈喇克沁地命贝勒济尔哈朗岳託徳格类萨哈璘多尔衮多铎豪格率兵二万征归化城大臣彻尔格察哈喇克率兵五百人往黄河取备船艘甲子太宗驻跸归化城前行诸将俘获林丹汗所徙户口以千计其近明界者逃入沙河堡六月丁夘朔太宗命大臣扬善率兵六十人偕察哈尔通事往索归䝉古男妇三百二十人及牲畜䌷縀布帛等物八年正月闻察哈尔部衆流散于钖尔哈钖伯图地命大臣布哈塔布囊等往征斩七十三人获男子九十人妇女幼丁二百三十余口驼马五十余六月太宗统师驻钖拉乌苏河之南止平冈前锋将努三钖特库等擒一人言自察哈尔逃来其欲来降者俱在中途太宗命贝勒徳格类大臣武讷格阿山等率兵往收之先是林丹汗西渡黄河奔土黙特部其臣民素苦其暴虐中途逗留者十之七八其牲畜多毙食尽杀人以食自相攻夺溃散林丹汗欲奔塘古部时未至病痘殂于钖拉回古尔之打草滩地太宗征明应州而还至上都城旧址道遇察哈尔宰桑等率衆来降先后以数万计其执政大国戚并奉林丹汗嫡妃庶妃女弟等来归林丹汗子额哲率所遗人衆留託哩图地九年春太宗命贝勒多尔衮岳託萨哈璘豪格大臣图尔格纳穆㤗等率兵一万往征遂招之来降穆克阿哩哈冈库穆哩窝集唿玛尔窝集黒龙江事蹟谨稽实録天命元年秋七月太祖命大臣安费扬古扈尔汉率兵二千征东海萨哈连部二臣行至乌勒间河刳舟二百水陆并进取萨哈连沿江南北三十六寨八月丁巳驻营黒龙江岸江水常以九月始氷是日衆见他处未氷独我营近地距对岸二里许结氷如桥约广六十步将士皆以为异安费扬古扈尔汉曰覩此氷桥天佑我国也遂引兵以渡取萨哈连部十一寨及兵还旧所过氷桥已解其西偏复如前结氷一道我兵既渡氷尽解后至九月仍应时而氷遂又招服使犬路诺垒路钖拉忻路诸路长乃班师精竒哩江墨尔敏河博屯河哈喇河嘉拉河布廸音河贝屯河巴哩木河阿济格伯勒亨河安巴伯勒亨河伊黙尔河萨木都津河珠齐宁讷河雅竒尔河鄂尔谟拉库河额黙勒河昆河博和哩河逊河瞻河哈勒费延河乌延河库坦河和罗尔河多博塔拉河固兰河阿尔拉河库稜河舒林河哈玛尔河库尔喀河乌哷格河塔哈河泞泥河开兰河阿素河额赫河钦都河阿尔竒河英克河乌尔罕河乌纳河乌尔格河额哩赫河纽勒们河乌依河福河楚克河寨河第雅布达河伊什克坦河达勒题堪河济雅河钖克塔竒河精河卓罗克达河吉林河阿喇河库穆讷河达哩乌勒河萨洪纳河塔拉鼐河珠春河嘉哩河萨济尔玛河库勒推玛河库雨尔河题尔敏河鄂拉河玛噜玛勒塔河库木努河苏噜河格林河吉潭河瑚玉噜河伊楞古河额裕尔河托摩河额苏哩河辖实勒们河摩琳埒克河西林穆丹河翁额河墨尔敏河苏楚纳河鄂尔谟拉库河穆敏河鄂尔多齐竒河铁牛河第雅布河纳喇河毕拉河优斡尔齐河钖埓黙徳河乌尔噶勒河勒都河提克徳河雅竒尔河碧山河额勒格河宻齐讷河鄂朗竒河卓滦竒河穆尔穆河额特尼格河乌墨勒徳河博罗勒滚河武旺纳河乌勒间河毕齐勒图河鄂勒和寛河巴哩穆塔河察勒布克尔河乌尔河吉禄河西哩穆第河牛曼河阿尔吉河乌克萨河额依音河伊什垦河瑚鼎河逹延河托诺河郭巴噶尔河竒拉河滚河唿尔罕河唿济尔河沃埓克河唿玛尔河乌库哩河巴哩颜河鄂诺河巴尔坦河陀啰河额穆尔河平库河博啰穆丹河鄂勒多观河鄂尔河乌特勒喜河彰塔拉河唿济齐河乌尔苏河鄂尔多库勒河托克河乌噜木河安巴吉尔齐河格哷卜齐河讷尔赫苏竒河济噜克齐河额哩河乌底河吉尔巴齐河额音古哩泊博尔和哩泊鼐济池塔珊池波勒和哩池钟科池瑚尔汉乌鲁苏河湾乌鲁苏河湾察尔弼勒河湾提咸河湾唿伦布雨尔绰罗勒山硕隆山成格勒图山乌克什哈克齐山噶勒巴尔山都兰哈喇山阿勒坦额黙勒山哈玛尔山穆固图尔山哈勒布尔古特图山伊克图噜山库鲁尔山都木逹都齐尔山凖竒尔山穆克图哩山特尔钦山和哈武勒山钖伯山额稜山诺们布尔格图山克依哷和硕山伊克库克图山哈坦和硕山特克山萨喇图山逹哈徳伦山温都尔山阿布该图山托罗该山䝉果勒楚克山博罗托罗该山沙拉托罗该山巴伦奇尔山兴安岭额伯尔哈巴尔岭穆实希兴安岭济尔玛台河伊绵河珠敦河乌兰布尔噶苏台河嘉兰河摩该图河库勒徳尔河恺河乔河衮诺尔河鄂尔竒齐河克库河穆雅河特讷克河海拉尔河和伦河乌尔繖河克勒伦河辉河钖尔格河乌特格河乌纳河孔果尔津河塔拉齐河钖巴尔台河伊本河奎河温水河哈勒巴哈图河开拉哩河墨尔根河根河特勒古尔河喀穆河伯哩河萨穆特尔格河哈拉尔河黙勒肯河纽尔河安河哈布勒河伊穆河墨河乌诺尔河乌玛喇河玛尔敦河和罗竒河固尔班赛堪河特勒锦河大温水河讷墨尔亨河哈噶达苏台河库勒河乌噜逊河鸿喀河喀尔喀河唿鲁苏台河和勒和齐河色叶勒济河乌勒惠河特讷克河额尔古讷河克哷伦河唿拉津河唿伦池伊伯哈喇唿济尔池库库池钖讷肯哈喇唿济尔池噶勒弼池贝尔池乌兰池沙喇乌苏池唿拉津池乌兰泉布达泉绰尔惠图渡口黄佳渡口唿兰尼玛兰山巴延苏苏山佛斯亨山黄闼山小鞍山尼尔济玛山䝉古噜山富聂赫山噶勒噶山大鞍山巴兰巴沁窝集屯窝集鄂勒欢绰罗河安巴穆纳珲河巴兰河纳尔吉河额依济宻河额依緷河吉马河格穆克河硕罗河佛特库河钖尔哈河和罗河布雅宻河拉里喀河唿拉固河阿济格富拉珲河安巴富拉珲河噶勒噶河唿兰河萨璘河钖伯河安巴唿特赫河阿济格唿特赫河察哈拉库河哈鲁河洪科河阿什克坦河扎哩河屯河雅噜河富勒坚河乌屯河徳唿恩河都勒河璧汉河窝集霍河宜春河乌穆鲁河穆逊河图河扎克达穆图河伊逊河喀木齐河克音河讷敏河通肯河札喀河海伦河华札哈勒哈池屯池塔尔珲河湾布特哈图库尔山扎克齐达山格勒布尔山喀布齐禄峯特尼河科楞河阿伦河甘河毕拉河唿裕尔河诺敏河古山川附考等窃惟山川今古异名如河称太史莫问其津薮号阳䊸未详其地往往有之臣等既釐考奉天锦州吉林黑龙江诸山川详着于篇因考前代书史言辽东西山川者多矣古今世逺方言易讹或存诸载籍名有可称按之舆圗地难指溯传者失其真诠辨者更流附㑹爰博採前经详加订证其无考者并着于编以附阙疑之义云尔毉无虑山卫臯山不咸山室伪山辽山分黎山马首山盖马大山首山青山青城山徒太山带方山驻跸山东牟山金山龙泉山太白山冷陉山木叶山明山大寳山查牙山狼山庆云山马盂山乌丸山五指山新罗山安平山斡罗山阿尔罕山䝉溪山十八盘山二塔儿山单单大岭青岭马纪岭天门岭黄龙冈桃花岛浴水列水龙鲜水大梁水沛水小辽水南苏水㳫水盐难水大辽水小水五官水粟末水完水勃错水鸭渌水萨水唐龙水贵端水和啰噶水大虫江南北通江阿雅噶河难河古泥河唿尔罕河室建河它漏河汛河路河锥子河涞流河清河枸桞河达鲁古河乌梁河龙安伊敦河喀𠻳河伊宻河温都河绰罗河艾葱河䝉格河三岔河锦川钦定盛京通志卷二十八钦定盛京通志卷二十九钦定四库全书钦定盛京通志卷二十九城池奉天府各属兴京承徳县辽阳州海城县盖平县开原县鐡岭县复州宁海县岫巖县凤凰城钦定四库全书钦定盛京通志卷二十九城池等谨案辽东西地自昔沿为郡国辽金以来升为上京中京东京建置诸城我国家营始丰垣崇墉峻列皇上厪念留都重地发帑兴修百雉巍峩金汤巩固作亿万年丕丕基永垂无极至于前代闉垒设卫防邉遗址所存掌故宜备臣等详稽胪载谨志城池第十二钦定四库全书钦定盛京通志卷二十九城池奉天府各属兴京城池详见京城志其境内诸城堡及厯代旧有城址分列于后鄂多理城古城事蹟谨稽实録兴祖长子徳世库居觉尔察地次子留阐居阿哈和洛地三子索长阿居和洛噶善地五子宝朗阿居尼玛兰地六子宝实居章嘉地分筑五城与景祖所居赫图阿拉城相距近者五里逺者二十里兼称宁古塔贝勒景祖长子礼敦英勇过人号巴图鲁时近地部落有硕色纳者生九子俱强悍又有嘉瑚者生七子俱轻捷多力能身披重铠连跃九牛景祖第四子为显祖宣皇帝显祖嫡妃喜塔喇氏孕十三月而生太祖髙皇帝天表玊立声若洪钟仪度威重举止非常国人称为聪睿贝勒萨尔浒城事蹟谨稽实録天命五年十月自界藩迁于此城建军民庐舍先是己未天命四年明集兵沈阳号四十七万分为四路刘綎康应干督兵四万合朝鲜兵出寛甸口马林麻岩潘宗颜督兵四万合叶赫兵出三岔口李如柏贺世贤阎鸣泰督兵六万由清河出鸦鹘闗杜松王宣赵梦麟张铨督兵六万由浑河出抚顺闗期并趋我都城三月朔我西路侦卒遥见火光驰告而南路侦卒又以明兵逼境告太祖即于辰刻亲率贝勒大臣统城中兵出而命大贝勒代善前行时侦卒又以明兵出清河路来告大贝勒曰清河之界道途偪仄﨑岖兵未能骤至我兵惟先往抚顺以逆敌兵遂过扎喀闗与大臣扈尔汉等集兵以待时太宗文皇帝称四贝勒以祀事后至谓大贝勒曰界藩山上我筑城夫役在焉山虽险倘明之将帅不惜士卒奋力攻之陷夫役奈何我兵宜急进以安夫役之心大贝勒等善是言下令军士尽擐甲日过午至太兰冈大贝勒及扈尔汉欲驻兵隐僻地四贝勒艴然曰正宜耀兵列阵明示敌人壮我夫役士卒之胆俾并力以战何故令兵立隐僻地耶大臣额亦都曰贝勒之言是也我兵堂堂正正以向敌人遂督衆兵赴界藩对明兵营列阵初衆贝勒兵未至我国防卫筑城夫役之兵仅四百人伏萨尔浒谷口伺明兵过半蹑击至界藩渡口与筑城夫役合据吉林崖杜松结营萨尔浒山分兵围吉林崖我兵四百率衆夫役下击一战而斩明兵百人及大贝勒四贝勒至见明兵攻吉林崖者约二万人又一军列萨尔浒山巅乃议増千人往助四百兵于吉林崖俾自上驰下冲击以右翼四旗兵夹攻其萨尔浒山之兵以左翼四旗兵当之遂遣兵千人登吉林崖太祖至问贝勒等破敌䇿具以前议告太祖谕先破萨尔浒山所驻兵是时我国近都城之兵乗善马者先至乗驽马者后至其数十里外者尚未至于是合六旗兵进攻萨尔浒山明兵列阵发鎗礟我兵仰而射之奋力冲撃不移时破其营垒死者相枕借而所遣助吉林崖之兵自山驰下冲撃右翼二旗兵渡河直前夹击明兵之在界藩山者短刃相接我兵纵横驰突无不一当百遂大破其衆明总兵杜松王宣赵梦麟等皆没于阵横尸亘野血流成渠其旗帜器械及士卒死者蔽浑河而下如流澌焉追奔逐北二十余里至硕钦山时已昏军士沿途搜勦者又无数是夜明总兵马林营于尚间崖掘壕严斥堠鸣金鼓自卫我兵见之乗夜驰告大贝勒代善翼旦大贝勒以三百余骑驰往马林方拔营行见大贝勒兵至退回结方营环营掘壕三匝列火器俾习火器者立壕外继列骑兵以俟又开原道潘宗颜一军距西三里外营斐芬山大贝勒见之遣人驰告太祖时我国逺路之兵亦陆续至与大贝勒兵合明总兵杜松之后营游击龚念遂李希泌统步骑万人驾大车持坚楯营于斡珲鄂谟地环营掘壕外列火器太祖见之与四贝勒率兵不满千人分其半下马步战明兵发火器拒敌四贝勒引骑兵奋勇冲入步兵继进遂斫其车破其楯明兵大败龚念遂李希泌皆阵没焉㑹大贝勒使至以明兵营尚闲崖告太祖不待四贝勒兵引侍从数人往日中至其地见明兵四万布列谕趣我军先据山巅向下抟击衆兵方欲登山而马林营内之兵与壕外兵合太祖曰是将与我战也我兵且勿登山宜下马步战命大贝勒往谕时左二旗兵下马者方四五十人而明兵已自西突至大贝勒言于太祖曰兵已至矣即怒马迎战直入其阵二贝勒阿敏三贝勒莽古尔泰与衆台吉等各鼓勇奋进遂败明兵斩首捕卤过当方战时我六旗兵见之不及布列行阵人自为战前后弗相待纵马飞驰直逼明营明兵发鸟鎗巨礟我兵冲突纵撃飞矢利刅所向无前明兵不能支又大败遁走我兵乗胜追撃明副将麻岩及大小将士皆阵没总兵马林仅以身免灭迹扫尘案角陇种尚间崖下河水为之尽赤太祖复集军士驰往斐芬山攻潘宗颜军令我兵之半下马仰山而攻宗颜兵约万人以楯遮蔽连发火器我兵突入摧其楯遂破之宗颜全军尽没叶赫贝勒锦台什布扬古引兵助明至开原中固城闻明兵败大惊而遁是日太祖收全军至固勒班地驻营而明兵由南路进者已近逼都城太祖命大臣扈尔汉先率兵千人往御翼旦复命二贝勒阿敏率兵二千继之太祖率衆贝勒大臣还军至界藩行祭纛告天礼大贝勒代善请曰吾先归从二十骑㣲行探信祀毕上徐来太祖许诺三贝勒莽古尔泰亦相继行四贝勒请以俱往太祖曰汝兄㣲行往探汝随吾后行四贝勒曰兄独往吾留此未安也遂亦行日暮大贝勒回至都城诣内庭慰告曰抚顺开原二路敌兵已斩戮尽南来兵已遣将往御我待父皇命当即往破之复出城十五里迎于大屯之野太祖自界藩申刻起行五更还都城平明命大贝勒三贝勒四贝勒统军士御明总兵刘綎留兵四千于都城待明总兵李如柏副将贺世贤等之兵初刘綎兵出寛甸进栋鄂路我居民避匿深山茂林中刘綎悉焚其栅寨杀其孱弱我驻防官託保额尔讷额赫率五百兵迎敌刘綎兵围之数重额尔讷额赫死之并伤我卒五十人託保引余兵与扈尔汉合扈尔汉伏兵山隘以待巳刻大贝勒三贝勒四贝勒引兵甫出瓦尔喀什窝集刘綎遣精鋭万人前掠将趋登阿布达哩冈列阵大贝勒欲引兵先登驰下击之四贝勒曰兄统衆军留此相机为援吾先督兵登冈自上下撃之大贝勒曰善吾引左翼兵出其西汝引右翼兵登山俾将士下击汝立后督视勿违吾言辄轻身入也四贝勒遂率右翼兵往先引精鋭三十人超出衆军前自山驰下奋撃之兵力交接战甚酣后军随至冲突而入大贝勒又率左翼兵自山西至夹攻之明兵万人败溃四贝勒乗势追撃与刘綎后队两营兵遇綎仓卒不及阵四贝勒纵兵奋击殱其两营兵万人刘綎战死是时明海盖道康应干步兵合朝鲜兵营于富察之野其兵执筤筅长鎗被籐甲皮甲朝鲜兵被纸甲其胄以栁条为之火器层叠列待四贝勒既破刘綎兵方驻军衆贝勒皆至遂复督兵进攻敌竞发火器忽大风骤作走石扬沙烟尘反扑敌营昏㝠昼晦我军乗之飞矢雨发又大破之应干遁去其兵二万殱焉先是二贝勒阿敏偕扈尔汉前行遇明逰撃乔一琦兵击败之一琦收残卒奔固拉库崖朝鲜都元帅姜功烈营衆贝勒复整兵攻之姜功烈知明兵败大惊遂按兵偃旗帜遣通事执旗来告曰此来非吾愿也昔倭侵我国赖明助我获退倭兵今以徳报之故奉调至此我兵之在明行间者已被尔杀明兵逃匿于我者止逰击一人及所从军士而已当执之以献大贝勒与二贝勒三贝勒四贝勒定议乃曰尔等降先令主将来否则必战姜功烈先令副元帅来降尽执明兵掷于山下付我明逰撃一琦自缢死翼日姜功烈率兵五千下山降衆贝勒宴劳之送诣都城时明经畧杨镐驻沈阳闻三路兵败大惊急檄总兵李如柏副将贺世贤等回兵如柏等自唿兰路遁归我哨兵二十人见之据山上鸣螺系帽弓弰挥之作招集大兵状已而唿噪下撃杀四十人获马五十匹明兵夺路而逃相蹂践死者复千余人是役也明兵云集辽沈又招合朝鲜叶赫分路来侵五日之间悉被我军破灭其宿将重臣暴骸骨于外士卒死者不啻十余万我士卒仅损二百人大军驻南路三日籍所俘获人马辎重铠仗而还老城鹻厰新城界藩城事蹟谨稽实録嵗甲申明神宗十二年六月太祖率兵攻玛尔墩寨其寨主纳申奔界藩十三年二月太祖率披甲之士二十五卒五十畧界藩寨寨内人觉之遂回兵界藩等四城之主合兵追袭至太兰冈之野太祖单骑回斩纳申射巴穆尼毙之遂引归不遗一骑四月太祖征哲陈部界藩等五城闻之集兵八百整陈以待太祖败其衆又追至界藩险隘吉林崖立其巅见败兵十五人趋冈太祖射前至一人贯其嵴而殪余悉坠崖死乃收军还天命三年五月太祖令筑城界藩居之四年二月命夫役一万五千赴界藩城骑兵四百卫之三月既败明四路兵于萨尔浒阿布达哩冈等处殱杜松刘綎等四月太祖遂谕诸王大臣宜于近邉之地牧马屯田筑城界藩设兵守御以卫农人于是太祖西行示筑城基址六月破开原班师太祖谕贝勒诸臣即于界藩筑城以居遂驻跸焉是月所建宫室皆成兴京界内厯代旧有城址髙丽旧城鹻厰旧城章嘉城兴京界内诸堡清河堡事蹟谨稽实録明神宗十六年我太祖始于清河闗口互市天命三年秋七月太祖统大兵进鸦鹘闗围清河堡明副将邹储贤以兵一万固守城上礟手约千余一时竞发滚木矢石齐下我军树云梯不避锋刅飞跃而上明兵皆溃遂抜其城邹储贤及兵万人尽殱焉其一堵墙鹻厰二城官民皆弃城遁大军遂趋辽东行二日复还军毁一堵墙鹻厰二城尽迁其粮谷而还山羊峪堡玛哈丹堡奉天府府城即盛京城详载京城志其各州县界内本朝初所筑城堡及厯代城址分注于后承徳县抚西城事蹟谨稽实録明神宗十六年我太祖始于抚顺清河叆阳寛甸四闗口互市以裕财源自此国富民殷云天命三年四月壬寅太祖率步骑兵二万征明临行书七大恨告天是夕大兵至古哷地驻营翼旦分两路以进令左四旗兵取东州玛根丹二处太祖与诸贝勒率右四旗兵及八旗䕶军至斡珲鄂谟地驻营是晚㣲雨隂晴不定太祖欲还军大贝勒代善曰我与明和好久矣因其不道是以兴师今既临其境若遽旋师将与明复修和好乎抑相仇怨乎兴兵之名谁能隐之天虽雨吾之军士皆有御雨之衣所用弓矢亦有备雨之具更有何物虑霑湿耶且天降此雨以懈明邉将之心使我进兵正出其不意耳是雨利于我不利于彼也太祖善其言遂于亥刻进兵天忽晴霁月色如昼大军分队星驰队伍绵亘百里黎明围抚顺城执一人令特书以谕逰撃李永芳永芳得书冠带立城南门上言纳欵事仍令军士治守具我兵见之树云梯不移时登其城永芳乃冠带下马匍伏太祖于马上以礼答之其城中人诫令勿杀并抚辑之于是抚顺东州玛哈丹三城及台堡寨共五百余悉下乃令诸将各营于所至之地太祖驻跸抚顺城明日留兵四千毁其城太祖率诸贝勒还至嘉班驻营论功行赏以俘获人口牲畜分给之编降民为一千户时有山东山西江南浙江来抚顺城贸易者十六人皆厚给赀费书七大恨之言付之遣还即以毁城兵四千䕶降民及所获人口以归太祖与诸贝勒合兵四万出明邉境行二十里将驻营谢哩甸明广宁总兵张承廕辽阳副将颇廷相海州叅将蒲世芳率兵一万来追侦者以告太祖遂率大军前进明兵据山之险分营为三掘壕引火器以待及两军以拒我八旗兵奋勇击射初风自西起忽反风尘沙转向敌营我军乗势冲入明兵不能支遂溃破其三营死者相枕借阵斩总兵张承廕副将颇廷相叅将蒲世芳逰撃梁汝贵等追撃四十里而还获马九千匹甲七千副兵杖器械不可胜计明兵逃者十无一二我兵止损二人诸贝勒大臣奋勇先进者论其功之大小军士被伤者按其伤之轻重分别赏赉有差驾还都城命安辑从归降民千户父子兄弟夫妇毋令失所有亲戚奴仆自阵中失散者尽察给之并给以田庐牛马衣粮畜产器皿仍依明制设大小官属令李永芳统辖承徳县界内厯代旧有城址十里河城蒲河城威宁营城武靖营城得胜营城章义城北丰城承徳县界内诸堡舖沙岭堡净烟堡川盛堡平洛堡奉集堡事蹟谨稽实録天命六年二月癸丑太祖率贝勒诸臣统大军分八路畧明奉集堡明守城总兵李秉诚闻之引三千骑出城六里驻营遣兵二百人来侦遇我左翼兵两路驰击败之至山岭下有明兵结为方阵见我兵至遂拔营遁我兵尾击之明兵两路败遁我兵追击奋射之抵濠岸而还太祖统大兵离城北三里驻跸髙冈时右翼兵亦至日午有厮飬卒来告明兵可二百人去此不逺太祖令贝勒大臣等率右翼兵搜𠞰同台吉徳格类岳託硕託撃败明二百兵追至李秉诚屯兵处其衆二千皆溃遁四贝勒别引䕶军至黄山明副将朱万良驻营其地见我军势盛不敢抗亦拔营遁四贝勒追至武靖营而还与分路败敌诸将士同归大营太祖论功行赏遂班师三月辽阳既下奉集堡官民俱降大堡东州堡剌榆坨堡惠逺堡十方寺堡辽滨塔堡白塔舖事蹟谨稽实録天命六年三月明总兵李秉诚朱万良姜弼领骑兵三万来援沈阳营于白塔舖遣兵一千为前探我国雅逊亦率精鋭往侦明兵前进雅逊遂走明兵施放鸟鎗遥追太祖闻之大怒欲亲统兵前往四贝勒趋前劝止而自请行遂领䕶军疾驰迎战明兵溃奔掩撃至白塔舖又见三总兵统衆布阵四贝勒不待后军至即率百骑进撃李秉诚朱万良姜弼皆败遁正追撃时大贝勒代善台吉岳託亦至同追四十里斩首三千余级辽阳州州城即明辽东都司城也洪武五年都指挥马云叶旺因元遗址修筑週围十六里有竒门六十六年都指挥潘敬展筑东城迤北又筑土城永乐十四年都指挥王真复改筑北城南北一里东西四里门二合之共週围二十四里二百八十五步髙三丈三尺池深一丈五尺门九南二西一东二东北一外东西北各一干隆四十三年奉㫖估勘旧址重修事蹟谨稽实録天命六年三月庚申太祖集贝勒大臣议曰沈阳已拔宜乗势长驱以取辽阳议定即进兵辽阳城守官闻我兵至守御甚严辛酉日午我兵至城东南渡河未竟侦卒驰告城西北有兵至太祖统左翼兵先往明总兵李懐信侯世禄蔡国柱姜弼童仲贵等率兵五万出城五里结阵太祖命左翼四旗撃其左时四贝勒引精鋭至欲进战太祖止之曰吾已令左翼兵往撃汝勿前进可率右翼兵驻城旁觇之四贝勒力请曰令后至二红旗兵留城旁觇视可也言毕遂领䕶军前进太祖命台吉阿济格劝止之四贝勒坚意行太祖遣二黄旗䕶军往助四贝勒引军冲入明营明兵发礟接战击败之左翼兵亦至两军夹攻明兵大乱奔溃乗胜追击六十里至鞍山乃还当接战时有明兵从辽阳西関出适城旁两红旗兵见而撃之明兵争入城人马自相蹂践死者相枕借㑹暮乃收兵距城南七里驻营壬戌上亲率右翼兵破明步骑三万于东门外令左翼兵夺桥先登西城是夜城中举火列炬战达旦道员牛维曜髙出邢慎言胡嘉栋户部郎中传国及军民等缒城而遁平旦明兵拒战复大败我右翼兵亦登城八旗同集一处沿城搜勦明经畧袁应泰在城东北镇逺楼督战见城破遂举火焚楼而死分守道何廷魁率妻子投井死监军道崔儒秀自缢总兵朱万良副将梁仲善叅将王豸房承勲游击李尚义张䋲武都司徐国全王宗盛守备李廷榦等俱战殁阖城结綵焚香以黄纸书万嵗牌备乗舆迎上日正午大张鼓吹导引入城百姓夹道俯伏皆唿万嵗是日驻跸辽阳城衆劝监军道张铨降坚不从以其言奏之太祖曰彼若知天命来归宜优礼遇之今战而被擒生又非其所愿以愿死之人而我养之岂肯为我用耶宜赐死以遂其志四贝勒惜铨尚欲生之反复开导不从乃使人缢而葬之辽阳既下河东之三河堡长宁堡长胜堡长永堡静逺堡镇西堡庆云堡镇北堡威逺堡静安堡叆阳堡汤站堡镇东堡奉集堡穆家堡险山堡盐场堡红嘴堡归服堡孤山驿虎皮驿鞍山驿石河驿威宁营武靖营上榆林十方寺丁字泊宋家泊甜水站殷家荘萨马吉永宁监五十寨古城草河新甸寛甸大甸永甸长甸镇江鳯凰蒲河懿路范河中固熊岳栾固岫岩黄骨岛青苔峪海州耀州盖州复州金州大小七十余城官民俱薙髪降丙寅释辽阳系狱官民其夺职间住之官悉还职设游撃八员都司二员以理其事论克城先登力战诸将士功行赏毕发帑银布帛大赉总兵以下各官及衆士卒有差太祖召集贝勒诸臣议曰上天眷我授以辽阳今将移居此城耶抑仍还国耶贝勒诸臣俱以还都城对太祖以此地乃明及朝鲜䝉古接壌要害之区宜即居之贝勒诸臣皆曰善遂定议迁都命辽阳官民移居北城闗厢其南大城则上与贝勒诸臣及将士居之东京城辽阳州界内厯代旧有城址船城髙丽城巖州城辽阳州界内诸堡寨黄泥洼堡烂泥舖堡八里荘堡首山堡沙河堡长店舖堡唐马寨堡烟狼寨海城县县城即明海州卫旧系土城明洪武九年指挥刘成等甃筑週围六里五十三步有竒髙三丈四尺门四东曰镇武南曰广威西曰临清北曰来逺池深一丈一尺广三丈五尺后城毁池淤本朝天命八年即旧城东南隅建新城週围二里一百七十六步増建一门县治仍设于旧城内干隆四十三年奉㫖重修牛荘城耀州城海城县界内厯代旧有城址鞍山驿城事蹟谨稽实録天命十一年夏五月明将遣兵侵鞍山驿守将巴布泰率兵撃败之斩级千余擒逰撃李良美海城县界内诸堡夜深堡三河堡土河堡甘泉堡太平堡大官堡新开河堡铁石堡葢平县县城即明盖州卫城也洪武五年指挥呉玉因旧土城修筑九年展拓南面甃筑週围七里三步髙一丈五尺门三东曰顺清南曰广恩西曰宁海钟鼓楼在城中衢池深一丈五尺广一丈八尺干隆四十三年奉㫖重修熊岳城盖平县界内厯代旧有城址新岫巖城古城盖平县界内诸堡顶山堡归州堡铁岭屯堡白家寨堡汤池堡开原县县城本元开元路地明洪武二十二年设三万卫二十五年设辽海卫因旧土城之东甃筑週围十三里二十步髙三丈五尺门四东曰阳和西曰庆云南曰迎恩北曰安逺角楼四鼓楼在中街池深一丈广四丈干隆四十三年奉㫖重修事蹟谨稽实録天命四年夏六月太祖统师四万征明开原行三日大雨河涨道泞渡口水溢军行未便谕贝勒大臣先进兵沈阳以疑之遂发兵百人向沈阳杀三十余人擒二十人而还使人侦视开原无雨道不泞河水可济太祖乃率大军进薄开原城下明总兵马林副将于化龙权开原道事推官郑之范叅将髙贞逰撃于守志守备何懋官等婴城固守城上少列兵余皆陈四门外我兵设楯梯进攻而以偏师掩撃东门外所陈兵败之明兵争入城填拥于门我兵夺门抟战而攻城之兵云梯未布即踰城入城上兵四面皆溃城外三面兵见城破惊窜我兵据门堵御壕不得渡尽殱之郑之范先遁得脱马林于化龙髙贞于守志何懋官皆阵殁太祖登开原城坐南楼侦者以铁岭卫有兵三千来援驰告诸贝勒率兵迎战明兵望见即奔我兵二十人追及之斩四十余人太祖驻营开原三日籍所俘获举之不尽论功行赏乃班师英莪口城开原县界内厯代旧有城址扶余城哈达旧城中固城开原县界内诸堡尚阳堡様舖堡八寳屯堡庆云堡松山堡唿济堡威逺堡铁岭县县城即古锒州地明洪武二十一年设铁岭卫在今治东南五百里二十六年移置此地在辽河东週围四里二百十六步髙二丈门四池深一丈五尺广三丈干隆四十三年奉㫖重修事蹟谨稽实録天命四年秋七月太祖统师围鐡岭城城外各堡兵奔入城其不得入者悉奔窜我兵树云梯攻城之北明逰撃喻成名史鳯鸣李克泰督军拒守鎗礟矢石齐下我军即登梯毁陴摧锋突入城上兵惊溃阵斩喻成名等尽殱其衆太祖遂入城驻跸是日䝉古嗒尔喀部贝勒斋赛扎噜特贝勒巴克台吉色本等合兵万余欲助明乗夜至秫田以俟翼旦我兵十余人出城牧马斋赛兵见而撃射我兵在城中者知为䝉古兵即出城欲战因未奉上命驻立以待而牧马兵皆被杀伤太祖亲出城谕战诸贝勒大臣遂率兵奋撃败其兵追至辽河阵斩及溺水死者甚衆擒斋赛与巴克色本等及其部将十余人兵一百五十余人翼日大宴奏乐斋赛等匍匐进谒斋赛从人名乌瑚齐者问曰上与衆贝勒大臣均无恙耶时四贝勒侍侧应曰我军中止牧马兵十数人被伤余皆无恙汝等鞍马俱完善否䝉古皆大惭垂首无以应太祖驻跸铁岭城三日论功行赏以所俘获分给先释斋赛从者博啰齐等十一人使归寄语诸部长述䝉古大败斋赛及衆台吉悉为我国所擒乃班师铁岭县界内厯代旧有城址唐王营城范河城懿路城鐡岭县界内诸堡柴河堡曽十堡抚安堡安巴堡丁字泊堡史家堡正西堡平定舖新兴舖城南舖腰舖复州州城本明复州卫城也辽金时为复州懐徳军元废明洪武十年因旧城修筑设卫週围四里一百八十步门三东曰明通南曰迎恩北曰镇海本朝初𨽻盖平县雍正十二年改设州治干隆四十三年奉㫖重修复州界内厯代旧有城址得利赢城永宁监城复州界内诸堡归化堡杨官堡栾固堡塩塲堡博罗堡五十塞堡土城子宁海县县城即明金州卫城也旧系土城明洪武四年指挥马云叶旺増筑十年指挥韦富甃筑週围五里二百十六步髙三丈五尺门四东曰春和南曰承恩西曰宁海北曰永安池深一丈七尺广六丈五尺本朝初𨽻盖平县雍正十二年设宁海县干隆四十三年奉㫖重修旅顺新城宁海县界内厯代旧城址大黒山城髙丽城旅顺旧城牧羊城宁海县界内诸堡舖木厰堡石河驿堡博罗堡红嘴堡归服堡王官寨山涧舖岫巖城本金时岫巖县地元废明设抚民通判于此本朝初𨽻盖平县干隆三十七年设通判管理四十一年省熊岳通判以岫巖通判兼辖鳯凰城四十三年奉㫖于旧址修建城垣週围四百五十余丈髙二丈东南二门岫巖城界内厯代旧有城址髙丽城岫巖城界内诸堡寨黄旗堡黄姑堡曹家堡羊拉寨龙头寨鳯凰城城筑于明成化十七年因朝鲜使臣还国道经鳯凰山下遇掠奏乞于旧路南别开一路以便往还遂筑此城设官兵为邉関要地週围三里八十步南一门本朝设城守章京驻防干隆四十一年复设岫巖城通判兼辖并设巡检司驻防兰磐城鳯凰城界内厯代城址九连城汤山城娘娘城宣城雪里站城甜水站城凤凰城界内诸堡长甸堡永甸堡青苔峪堡石城堡叆阳堡孤山堡萨玛吉堡一堵墙堡险山堡新甸堡镇江堡事蹟谨稽实録天命六年秋七月镇江城中军陈良䇿潜通于明将毛文龙令别堡之民诈称兵至大唿噪城中惊扰遂与汤山险山二堡民皆叛投文龙太祖命二贝勒阿敏同四贝勒率总兵副叅等官引兵三千人迁镇江沿海居民于内地大贝勒代善三贝勒莽古尔泰率兵二千人迁金州民于复州冬十一月太祖闻毛文龙屯兵朝鲜境命二贝勒阿敏统兵五千𠞰之渡镇江乗夜入朝鲜境斩游击刘姓及兵一千五百文龙仅以身免九年夏五月毛文龙令逰击三员引㓂我国所属之辉发地沿鸭緑江越长白山而至我守将素勒东阿奋击之追逐三日尽殱其衆秋八月毛文龙遣兵渡朝鲜义州城西鸭緑江入岛中屯田太祖命大臣楞额哩武善引兵一千袭之途中获间谍告以明兵画则渡江入岛收获夜则收兵复渡江宿义州江岸楞额哩乗夜进兵潜伏山僻处平旦度明兵已渡江率兵疾驰明侦者未及声礟举烽燧楞额哩已渡镇江支流突至其岛明将士大惊悉弃甲奔溃楞额哩等于陆地追逐斩五百余级余皆争舟堕水溺死楞额哩等尽焚其积聚而还黄骨岛堡寛甸堡通逺堡草河堡莽牛哨钦定盛通通志卷二十九钦定盛京通志卷三十钦定四库全书钦定盛京通志卷三十城池锦州府锦县宁逺州广宁县义州钦定四库全书钦定盛京通志卷三十城池锦州府府城即明广寕中左二屯卫城也辽置锦州金元因之明洪武二十四年指挥曹奉即旧城址修筑週围五里三百二十步髙二丈五尺成化十二年都指挥王锴増展南北四十五丈东西九十五丈𢎞治十七年叅将胡忠併筑南闗週围六里二十三步形势若盘俗谓之盘城门四东曰寕逺南曰永安西曰广顺北曰镇北钟鼓楼在中街池週围七里五百七十三步濶三丈五尺深一丈二尺今城仍旧週围五里一百二十步东有闗厢小城相附旧载三里一百六十步髙一丈五尺门三曰小东门小南门小北门其增筑之年无考今按城基週围二里干隆四十三年奉㫖重修事蹟谨稽实录天聪五年我兵围大凌河城明总兵祖大夀降太宗纵还锦州越四年命豫亲王多铎率兵驻广寕大臣阿山石廷柱等以兵四百攻锦州大夀令其副将刘应选率兵三千迎御而自勒步骑出城五里立营我军至大凌河西遇刘应选兵阿山以敌衆我寡遣人驰告豫亲王王即移师驰赴自山而下尘起蔽天明兵大惊奔溃我军阵斩刘应选殱其兵五百大夀退入城崇徳四年春我军围松山分兵驻锦州西北乌馨河口大夀时在寕逺令副将杨震祖克勇徐昌永率骑兵六百趋锦州经乌馨河口我军击败之斩八十四人擒扬震太宗自松山驰至锦州分兵搜勦山寨斩徐昌永擒祖克勇以还五年春命郑亲王济尔哈朗等率兵修义州城驻札屯田更番围锦州使民人不得耕种太宗亲往閲视有杏山城西五里台之䝉古苏班岱等欲携三千余戸来归我兵往卫以行明兵七千蹑追我兵还击却之擒其副将杨伦叅将李得位等六年春我兵环锦州城凿长壕立营城郛䝉古诺木齐等使人持书缒而下约献东闗为祖大夀所觉欲擒衆䝉古诺木齐率衆与战声闻闗外我军薄城下䝉古缒䋲援以上夹击祖大夀追入内城环兵守之诺木齐率衆来归郛内戸口及器物悉移义州城时明总督洪承畴以锦州危困集兵十三万赴援太宗亲统师击却入松山城重围以困之七年春城破擒洪承畴及祖大夀之弟总兵祖大乐逰击祖大名祖大成等纵祖大成入锦州与祖大夀相见时锦州城中粮尽人相食祖大夀闻松山已失度锦州不能守遣人赴郑亲王济尔哈朗睿亲王多尔衮营言若得见祖大乐即出降两王令祖大乐与使者见三月丙子祖大夀遣人请盟两王叱之曰我军围困此城旦夕可取有何顾虑乃与尔盟誓乎欲降则降不降则已谁强尔降也祖大夀乃遣其兄子祖泽逺同其中军官髙勲乞宥罪明日率衆官诣军门叩首降献锦州城太宗命诸王留兵驻防凡祖大夀族党及部衆悉生全赡养之锦县大凌河城事蹟谨稽实录天聪五年夏五月寕逺人张士粹来归又有两人自锦州来归俱言明人筑城大凌河太宗命叶努钖特库喀木齐哈往觇生擒二人言明总兵祖大夀副将何可纲䓁率山海闗外八城兵及夫役筑城欲乗我兵未至时竣工秋七月己亥太宗率贝勒大臣统大军西发八月丁未抵大凌河进围其城命大臣楞额礼率正黄旗兵围北面之西额驸逹尔汉率镶黄旗兵围北面之东贝勒阿巴泰率䕶军在后策应觉罗色埒率正蓝旗兵围正南面贝勒莽古尔㤗徳格类率䕶军在后策应宗室芬古率镶蓝旗兵围南而之西贝勒济尔哈朗率䕶军在后策应大臣武纳格率左翼䝉古兵围南而之东喀克都哩率正白旗兵围东面之北贝勒多铎率䕶军在后策应大臣伊尔登率镶白旗兵围东面之南贝勒多尔衮率䕶军在后策应额驸和硕图率正红旗兵围西面之北大贝勒代善率䕶军在后策应大臣鄂穆岱率右翼䝉古兵围正西面叶臣率镶红旗兵围西面之南贝勒岳託率䕶军在后策应䝉古贝勒明安等各率所部兵于空隙䖏列营额驸佟养性率旧汉兵载红衣礟当锦州大道而营谕曰攻城恐士卒被伤不若掘壕筑墙以困之彼兵若出我则与战外援若来我则迎击于是诸将分赴汛地环城四面掘壕深广各丈许壕外筑墙髙丈许墙上加以垜口又离墙五丈余四週掘壕广五尺深七尺五寸壕上铺秫稭覆以土营外亦掘壕深广各五尺许上临城南山冈閲视有敌骑兵百余出城逐我採樵者命侍卫率䕶军击之擒其都司王延祚庚戍敌骑兵百余出城布颜图谭拜率䕶军击之斩三十余人获马二十四辛亥明步骑兵约五百出城额驸达尔汉率八十人击败之追至城壕而还复有出城刈禾者布颜图率䕶军四十人击之斩三十人贝勒莽古尔㤗徳格类所辖䕶军斩十八人贝勒济尔哈朗所辖䕶军斩十五人总兵官马光逺招降城南一台内百总一男子五十妇女四口逰击范文程招降城西一台内生员一男子七十二妇女十七口谕各付光逺文程赡养之癸丑命大臣扬善翁阿岱苏达拉率䕶军列壕邉遇敌人过壕乃接战图赉南楚哈克萨哈率䕶军列两黄旗之间见敌人逐我採樵者乃邀击之诸将甫至汛地明兵出城诱战图赉即率兵往击额驸逹尔汉率镶黄旗兵继进四面军士见之亦各进战两蓝旗兵径抵城壕舍骑步战逼明兵入壕明兵堕壕死者百余人我兵获马三十壕岸敌兵与城上敌兵礟矢齐发两蓝旗兵乃退是日额驸佟养性督旧汉兵以红衣礟攻城西南隅一台穿其雉堞击死一人䑓兵惊惧遂降我兵列车楯于台下以礟攻城之南面壊其雉堞四敌楼二又攻毁城东一台䑓兵乗夜遁我兵追及尽殱之丙辰正红旗牧马取草兵遇明台军出被杀者十人失驼十马三十五大贝勒代善贝勒济尔哈朗多铎等率兵三十往围其台发红衣礟击之焚近台房屋百余间获驼马三十余诸贝勒还营留兵守之及夜台军突出备御留哈击败之斩九人生擒一人言台上死于礟者三十人又获驼马牛三十余先是命阿山劳萨图鲁什率兵二百往锦州侦敌擒明兵十一人又设伏路旁获七人牛骡十余丁巳明援兵二千自松山来阿山劳萨图鲁什率兵三百击败之斩百余人获其纛二甲子命贝勒阿济格硕託率领纛大臣毎旗一员精兵五百䝉古兵五百往松山遮击明援兵太宗亲诣指示立营了哨之地而还越一日明锦州副将二员叅将逰击十员率兵六千至时大雾觌面不相识我军列阵以待忽有青气自天冲入敌营雾开如门顷之即霁阿济格硕託遂率兵进击大败之追杀至锦州城生擒逰击一员获甲胄二百十九马二百有六旗纛十五是日祖大夀遣兵出城夺我军已得之台甫树梯和硕图叶臣芬古色埒武讷格鄂穆岱图尔格明安各率兵出营偕敖汉奈曼䝉古兵齐进夹攻大败之明兵奔入城追击至城壕乃止九月乙亥命谭布率䕶军一百五十人邀击明兵出城樵採者斩三人生擒二人庚辰我军攻克大凌河西五里外一台尽殱其衆辛巳遣阵获逰击一员携大纛十五小旗二绕城下唿曰山海闗总兵遣我尽率所部兵来援为满洲往围锦州之兵所败斩杀几尽我被擒至此癸未侦知明山海总兵官宋伟遵化总兵吴襄寕逺巡抚邱禾嘉率闗外马步兵悉入锦州城太宗以贝勒阿济格硕託军中兵寡命总兵官额驸扬古利率八旗䕶军之半往益之丁亥命贝勒多铎率䕶军二百行营兵一千五百额驸佟养性率旧汉兵五百携车楯往击太宗亲率䕶军二百縁山前行见锦州城南尘起遣图鲁什劳萨率兵二百往觇顷之明兵七千逐图噜什等至小凌河岸太宗见之遂擐甲渡河率䕶军二百直冲而入敌兵七千悉溃遁追击至锦州城敌堕壕死者甚衆城中复出步兵列车楯大礟于城外以骑兵随其后距我军里许太宗督兵击败之斩副将一生擒把总一乃收军拜天以兵留付阿济格而还至中途凡被创士卒徧劳之酒庚寅命营卒执旗帜离大凌河城十里驰骋扬尘声礟不絶为锦州援兵状祖大夀遂率兵出城攻西南隅我兵已㩀之台树梯将登我镶蓝旗镶红旗右翼䝉古乌噜特䝉古四营兵齐出奋战太宗预率䕶军伏山内突驰进击敌知堕计奔入城阵斩台下者十七人中创死者百余人自是祖大夀闭城不敢复出乙未明太仆寺卿监军道张春与总兵吴襄等率副将叅将逰击守备都司等官百余员马步兵四万余来援过小凌河驻营掘壕列车楯鎗礟我哨兵驰告太宗亲率行营兵之半往视谕诸将曰敌壁垒严整不宜轻战致伤我衆且俟彼起营前进乗隙击之遂引军还戊戍明兵四更起行次长山距大凌河城十五里太宗与大贝勒代善率兵二万往击至则敌已列阵太宗宻遣精鋭设伏扼敌归路以行营兵推战车近敌䕶军及䝉古兵继列先令骑兵冲敌阵敌鎗礟齐发铅子如雹其声震天我骑兵纵横驰突飞矢如雨敌败郄我右翼兵悉冲入敌阵先杀其步兵四向追击其骑兵左翼兵避敌鎗礟踵右翼兵而进敌营未尽破仍复拒战额驸佟养性奉命率所部兵屯于敌营东发大礟火箭攻之时有黒云起风从西至敌乗风纵火势甚炽将逼我军天忽雨反风敌营燬其兵焚死者甚衆我兵复合攻之敌溃遁截杀大半追奔四十里其先为右翼兵追击者遇我伏兵发悉殱之阵斩副将张吉甫满库王之敬尽获其驼马车牛甲胄器械生擒监军道张春副将张洪谟杨华徴薛大湖叅将姜新逰击黄泽千总姜桂等是日祖大夀闻鎗礟声谓仍是设计诱之不复遣一人出冬十月丁未太宗以书三函予祖大夀及副将何可纲张存仁并命阵获文武官二十三员各以己意为招降书令千总姜桂赍往祖大夀率衆官出城见之与之食谓曰尔不必再来我寕死于此城不降也己酉太宗遣官八员率兵五百尽出旧汉兵载红衣大将军礟六位将军礟五十四位攻鱼子嶂台是台峙立邉界垣墙甚固攻三日击壊台垜敌中礟死者五十七人叅将王景携男子二百三十九人妇女㓜稚三百三十九口来降逺近百余台闻风惴恐或降或逃所遗粮糗足供我士马一月之需王景既朝见赐以貂裘貂㡌明日翟家堡守台百总一生员一率百人降获牲畜五十甲寅陈兴堡守台百总祖邦杰来降赐縀衣一令往招台内人降不从我军用礟击之死伤大半降者四十五人是日遣阵获叅将姜新往招祖大夀等时大凌河城内粮絶薪尽我兵修筑壕堑益坚军容整暇祖大夀等谋突围而出侦我军防守严宻一人不能逸而援兵自外至者又败溃穷蹙无计乃出城与姜新揖见令逰击韩栋随至既朝见太宗命巴克什逹海库尔禅与姜新送之入城韩栋始来时由正黄旗大臣楞额礼所守之门入军士俱戎服执㦸林立门内外及逹海库尔禅送韩栋入城楞额礼亦不容遽过令逺立询问姓名详察面貎一一验毕然后令行韩栋目击我军纪律及堵守严宻状料一人不能潜脱还白大夀大夀降志始决其义子祖泽润以书二函系于矢自城内射出请遣副将石廷柱往丙寅石廷柱达海库尔禅隆什寗完我往城南台下大夀令韩栋送其子可法赴我军为质邀石廷柱过壕相见言当先定攻取锦州之策乃举城归顺石廷柱还奏太宗命同达海往谕曰我既招降尔等复攻锦州恐我兵过劳尔等降后锦州或以力攻或以计取任尔等为之不然尔等坐守城中我惟有驻兵围困而已戊辰大凌河城内各官皆与祖大夀同谋归降独何可纲不从祖大夀令二人掖出城外于我诸将前杀之遂遣副将四员逰击二员来誓及暮大夀至命入幄坐于左设馔宴之赐御用黒狐㡌貂裘及金饰鞓带縀靴雕鞍白马大夀宻陈取锦州之策仍入城己巳命贝勒阿巴泰徳格类多尔衮岳託率副将八员官四十员兵四千人俱作汉装偕祖大夀率所属兵三百五十人作溃奔状袭取锦州是夜二更起行礟声不絶锦州城中闻之以为大凌河城中人得脱分路应援并为我军击败㑹大雾人觌面不相识军皆失阵伍乃收兵还十一月庚午朔太宗谕诸贝勒曰与其留祖大夀于我国不如纵入锦州令其为我効力即彼叛而不来亦聴之若不使往倘明国别令人㩀守锦州寕逺则事难图矣今纵大夀一人去而携其子姪及诸将士以归厚加恩养再图进取庶几有济遂赐大夀宴命石廷柱库尔禅送之随行厮卒二十六人皆与之马及晩渡小凌河徒步还锦州是日大凌河归降将士皆薙髪先是明步骑兵及工役商贾共三万人及我军围之或战死或饿死或相食至是存者万一千六百八十二人马三十余命歛军中米二百三十三石分给之察出满洲八人前此逃入者斩以徇其䝉古人有兄弟亲戚在敖汉奈曼喀喇沁者仍归各部落外尚存一千五百七十人选其精鋭者上与诸贝勒收养其余分拨八旗官员及诸贝勒䕶卫并国中富戸抚恤乃悉毁大凌河至广寕一路墩台而还小凌河城天桥塲城锦县界内厯代旧有城址古大人城古虹螺山寨城安昌永和村城右屯卫城锦县界内诸堡十三山堡锦昌堡鹰手堡松山堡大胜堡大茂堡髙山堡团山堡杏山堡大兴堡椵木冲堡塔山堡长寕堡连山堡沙河堡寺儿堡流水堡营城子堡石家堡臧家堡齐家堡开州堡髙桥舖寕逺州州城即明逺卫城也本广宁府前屯中屯二卫地明宣徳三年总兵巫凯都御史包懐徳上状请分二卫地于曹庄汤池之北建卫治赐名寕逺筑城週围五里一百九十六步髙三丈门四东曰春和南曰延辉西曰永寕北曰威逺钟鼓楼在中街池深一丈五尺週围七里八步明季増筑外城週围九里一百二十四步髙如内城门四东曰逺安南曰永清西曰迎恩北曰大定四角俱设层楼今因之干隆四十二年奉㫖重修事蹟谨稽实录天聪元年夏四月太宗闻明人于锦州大凌河小凌河筑城屯田五月辛未亲率诸贝勒大臣由上榆林征明甲戍至广寕旧邉命贝勒徳格类济尔哈朗阿济格岳託萨哈璘豪格率精鋭为前队令诸将率棉甲军携云梯挨牌为后队乙亥入白土塲乗夜进发前队兵执明哨卒至知右屯卫有兵防守小凌河大凌河修城未竣亦以兵驻防锦州城缮修已毕马步兵凡三万丙子太宗率两黄旗两白旗兵直趋大凌河明守城兵弃城遁大贝勒代善贝勒阿敏硕託率正红镶红镶蓝旗兵直趋锦州遂围其城贝勒莾古尔㤗率正蓝旗兵直趋右屯卫丁丑攻锦州城西隅垂克明总兵赵率教令城上三面守兵并力合拒辛巳明巡抚袁崇焕自寕逺遣二人赍书赴锦州与太监纪用为我哨兵所获书中有调集水师援兵六七万将至山海等语贝勒莾古尔㤗济尔哈朗等率偏师至卫塔山运粮士卒前军八十人与明兵二万人遇击却之丁亥额驸苏纳率䝉古兵往截塔山西路遇明兵二千进击败之获马一百五十余壬辰太宗率代善阿敏莾古尔泰济尔哈朗等率兵三千往寕逺迎击明援兵癸巳黎明至寕逺城北闗明逰击二员率步兵千二百余人掘壕以车为营列火器守御我兵面城列阵攻其步卒不移时尽殱之明总兵满桂之兵及宻云兵于城东二里列阵沿城环列鎗礟太宗谕诸贝勒曰此地逼近城垣若即进攻难以尽力纵击可稍退以观动静于是退军踰山冈既而环视明兵坚垒不动太宗欲进击阿济格请从代善阿敏莾古尔泰皆以距城近不可攻劝阻甚力太宗命近御诸将及侍卫等皆冠兠鍪谕曰昔皇考攻寕逺不克今我攻锦州又未克若遇此野战之兵尚不能胜其何以张我国威耶遂亲率阿济格与诸将侍卫等疾驰进击明前阵骑兵不能当败走寕逺城下尽殪之尸填壕堑诸贝勒皆愧奋不及胄亦驰而进明兵大败委弃甲仗徧地士卒死伤者无算是日我军还驻双树堡六月己亥攻锦州城南隅因城壕深濶难以骤㧞时值溽暑天气炎蒸太宗悯念士卒劳苦遂班师中后所城事蹟谨稽实録崇徳元年秋九月世祖初嗣位遣郑亲王济尔哈朗英亲王阿济格统师征明壬寅载红衣礟及诸火器西发甲寅抵中后所乙夘薄暮移军城北填平壕堑以红衣礟攻城丙辰城頺遂用云梯挨牌拔其城擒斩逰击吴良弼都司王国安等二十余员及马步兵四千五百人俘四千余人分兵畧前屯卫中前所等䖏俘四百人己未由寕逺卫进发庚申抵前屯卫立营栅运挨牌云梯红衣礟于城西自亥时发礟攻城明日午时城破斩其总兵李辅明袁尚仁及副将以下官三十余员兵四千余俘二千余人又分兵至中前所明总兵黄色弃城遁遂拔中前所俘千余人先后获鎗礟驼马牛羊金银等物无算中前所城寕逺州界内厯代旧有城址南古城海防五城曹庄驿城中右所城东闗驿城沙河所城前屯卫所髙岭驿城北古城寕逺州界内诸堡双树舖堡杨安堡团山堡仙灵寺堡黒庄窠堡锦川堡刘彦章堡三道沟堡髙台堡瑞昌堡平川营堡三山营堡背隂嶂堡镇邉堡盐塲堡曲尺河堡髙儿舖堡灰山堡兴水县堡正安堡寕逺县县城即明广寕中左右三卫地金时置广寕府元为广寕路明洪武间指挥王雄因旧址修筑都督刘真甃砌永乐间总兵刘江増展东南闗𢎞治间备御胡忠展西隅正徳间备御李溱展南闗週围五百四十六丈池深一丈五尺广二丈週围十一里四十五步后展新城週围十七里门六东曰永安南曰迎恩西曰拱镇北曰靖逺东南曰泰安其西南一门土塞角楼四座西曰瞻秀北曰镇朔东南曰柔逺西南曰望京钟楼在大市东街鼓楼在大市北街嘉靖丁酉都御史任洛总兵马永重修今按城週围十里二百八十步髙三丈五尺厚一丈五尺南闗厢三面週围三里二百二十步门三东曰宣化南曰迎恩西曰振武内城与闗厢共十四里二百四十步干隆四十三年奉㫖重修事蹟谨稽实録天命七年春正月太祖留族弟铎弼贝和齐及额驸苏巴海统兵守辽阳亲率贝勒大臣统师征明乙夘次辽河之东昌堡丙辰寅刻大军起营辰刻渡辽河明防河兵见我军势不可当遂遁走我军前队精鋭追击二十里外至西平堡乃止申刻大军继至围之丁巳招其城守副将罗一贵降不从辰刻布梯楯攻其城四面兵皆溃午刻克之一贵及兵万人俱殱焉尚未收军侦者驰告广寕城兵至我军迎击未及成列明总兵刘渠祁秉忠李秉诚副将刘徴鲍承先叅将黒云鹤麻承宗祖大夀逰击罗万言李茂春张明先等引兵三万乗机急战我兵不暇布阵即飞驰突入奋射冲击明兵力不能支我军乗胜追击斩杀无算至平洋桥堡刘渠祁秉忠及刘徴黒云鹤李茂春张明先战死全军尽没惟李秉诚鲍承先祖大夀罗万言遁去㑹暮还军太祖驻跸西平堡明败兵入广寕城明经畧熊廷弼巡抚王化贞知西平堡己失援兵尽殪遂与监军道髙出通判万有孚等弃城入山海闗巡道髙邦佐奔至杏山驿自缢死其广寕守门逰击孙得功守备黄进千总郎绍贞陆国志等遣七人来乞降赐以银及信牌遣还戊午西兴堡备御朱世勲遣中军王志髙乞降亦赐以银及信牌遣还是日论诸将士功以所俘获分别赏赉余者给散衆军己未大军起行赴广寕有我国人石天柱者前投明为千总至是偕秀才郭肇基出迎曰守城官吏皆遁我等已守禁门矣太祖赐以所乗鞍马及令旗一又正安堡千总来降赐以信牌二并遣还庚申大军行至广寕城东三里许之望昌冈城中比户焚香绅士庶民备乗舆设鼓乐执旗张葢俯伏迎谒未刻入城驻跸巡抚公廨明逰击罗万言前逃入山至是来降其平洋桥守堡闵云龙西兴堡备御朱世勲锦州都司陈尚智鐡塲守堡俞鸿渐大凌河逰击何世延锦安守堡郑登右屯卫备御黄宗鲁团山守堡崔尽忠镇寕守堡李诗镇逺守堡徐镇静镇安守堡郑维翰镇静堡叅将刘世勲守堡臧国祚镇邉守堡周元勲大清堡逰击阎印大康守堡王国泰镇武都司金砺刘式章李维龙王有功及闾阳驿十三山站小凌河松山杏山牵马岭正安锦昌中安大寕太平大安大定大茂大胜大兴盘山驿四十余城之官各率所属兵民来降太祖驻军十日从广寕城移军向山海闗明经畧熊廷弼尽焚沿途村堡庐舍而走大军至中左所乃还大贝勒代善与四贝勒率兵往义州移其戸口至则闭门以拒招谕不从遂攻克之斩其驻守兵三千太祖还驻广寕二月癸未驾还辽阳留诸贝勒统兵守广寕城以河西归降各城堡官民移之河东时有西平堡遁去副将鲍承先亦来归白土厰城巨流河城广寕县界内歴代旧有城池髙丽坂城羊膓河城小黒山城大黒山城盘山驿城钟秀古城闾阳驿城髙城广寕县界内诸堡土堡子中安堡白旗堡穿心堡马市堡镇东堡髙平堡平洋桥堡傅家庄堡沙岭堡鐡塲堡北镇堡中安堡镇安堡长永堡义州州城本明义州及广寕后屯二卫地辽时为宜州崇义军金改义州统𢎞政开义同昌三县元因之明改卫洪武二十二年指挥何浩仍旧修筑永乐宣徳间都指挥楚勇甃砌週围九里十步髙三丈门四东曰熙春南曰永清西曰庆丰北曰安泰池深一丈五尺广三丈八尺週围九里一百六十六步本朝初属广寕康熙十六年陆续修葺置城守及巡检司雍正十二年设义州干隆四十三年奉㫖重修义州界内厯代旧有城址马岭驿城新站城古饶庆城三角城营城王半城大棘城义州界内诸堡永宁舖堡徳胜堡大康堡太平堡齐家堡景家堡石佛堡破城子堡八塔堡团山堡大安堡孙凌堡大定堡正义堡大宁堡大清堡大静堡镇彞堡瓦子峪堡钦定盛京通志卷三十钦定盛京通志卷三十一钦定四库全书钦定盛京通志卷三十一城池吉林各属吉林宁古塔白都纳三姓阿勒楚喀珲春打牲乌拉钦定四库全书钦定盛京通志卷三十一城池吉林各属吉林城在奉天府东北八百余里旧名船厰城康熙十二年副都统安珠瑚监筑南临松花江东西北三面竖松木为墻髙八尺北面二百八十九步东西二面各二百五十步每面一门城外週围有池外有土墻为边边墻东西亦依河岸週围七里一百八十步雍正五年于境内增设永吉州干隆十二年奉裁改设理事同知今存土城西仍一门东与北各二门驆吉林将克尔素城吉林境内歴代旧有城址尼什哈城绥哈城雅哈城叶赫城事蹟谨稽实録叶赫之先䝉古国人姓土黙特灭唿伦国所居璋地之纳喇部遂据其地因姓纳喇后迁于叶赫河岸号叶赫国其始祖星根逹尔罕生钖尔克明安图钖尔克明安图生齐尔葛尼齐尔葛尼生楚孔额楚孔额生台楚台楚生二子长清嘉努次扬吉努兄弟各居一城绥服附近诸部哈逹国人多归之遂皆称贝勒太祖初如叶赫其贝勒扬吉努识上为非常人曰我有幼女俟其长当奉侍太祖因以礼聘马甲申年明宁逺伯李成梁聴哈逹国䜛搆诱清嘉努扬吉努两贝勒至开原并从兵三百皆杀之清嘉努子布斋扬吉努子纳林布禄各继其父为贝勒李成梁率兵围攻纳林布禄所居东城不克而归乃与和好焉戊子年纳林布録送妺来归太祖是为孝慈皇后诞生太宗皇帝辛夘年纳林布禄遣使伊勒当阿拜斯翰来告曰尔国人衆我国人寡可将额勒敏扎库穆二地以一与我太祖谕曰我乃满洲尔乃唿伦尔国虽大我岂肯取我国即广尔岂得分且土地非牛马比岂可割裂分给尔等皆执政之臣不能各諌尔主奈何腼颜来告耶既而叶赫哈逹辉发三国贝勒复各遣使来太祖宴之叶赫使人图尔徳起请曰我主有言欲相告恐触怒见责奈何太祖曰尔不过述尔主之言耳所言善吾聴之出恶言吾亦遣人以恶言报之吾岂尔责乎图尔徳曰我主云欲分尔地尔不与欲令尔归附又不从倘两国兴兵我能入尔境尔安能蹈我地耶太祖闻言大怒引佩刀断案谕曰尔叶赫诸舅何尝亲临阵前马首相交破胄裂甲经一大战耶昔哈达国䝉格布禄与其兄之子岱善自相扰乱故尔等得以掩袭之何视我若彼之易也况尔地岂尽设闗隘吾视蹈尔地如入无人之境昼即未至夜亦可来尔其奈何昔吾以先人之故问罪于明明归我丧嵗输金币汝父见杀于明曾未得收其骸骨徒肆大言于我何为也遂作书命巴克什阿林察持往布斋使人迎见阿林察出书诵之布斋曰吾既见书不必令吾弟见也阿林察曰我主有命此书不令俱见勿归布斋曰吾弟言辞不逊汝主怒之良是但吾弟见书又恐有伤于汝耳阿林察乃还未㡬长白山珠舍哩部长裕楞额讷殷部长薮穏色克什同引叶赫兵刦我东界洞寨羣臣入告太祖曰任彼刦之可也此不过我同国之人逺附叶赫刦掠我寨耳水岂能越山而流火岂能踰河而然乎葢水必下流火必上然珠舍哩讷殷二路终当为我有也癸巳年夏六月布斋纳林布禄与哈逹乌拉辉发合兵刦我瑚布察寨太祖率兵击之而遁秋九月布斋纳林布禄复纠哈逹乌拉辉发科尔沁钖伯卦勒察珠舍哩讷殷诸部兵来侵太祖击败九国之兵于古哷山布斋所乗马触木而仆我兵名乌坦者趋而前踞其身刺杀之纳林布禄与其弟锦台什见布斋被杀皆痛哭而逃丁酉年纳林布禄锦台什及布斋之子布扬古遣使来告曰吾等不道兵败名辱自今以后愿复缔前好重以婚媾布扬古请以妺归上锦台什请以女归上次子代善太祖许焉具鞍马铠胄为聘更椎牛刑白马誓盟太祖谕曰尔等践盟则已有渝盟者待三年不悛吾乃征之未㡬纳林布禄背盟有穆哈连者引阵获䝉古马四十匹来归我国纳林布禄夺其马执送穆哈连于䝉古又以锦台什所许我国贝勒代善之女适䝉古喀尔喀部贝勒斋赛癸夘年孝慈皇后疾笃思见母太祖遣使至叶赫迎之纳林布禄不许止令仆人南泰来视太祖曰汝叶赫诸舅无故掠我瑚布察寨又率九国之兵侵我自悔起兵开衅之罪刑马歃血祭天盟誓愿聫姻通好旋即背盟以既许归我之女改适䝉古今我国妃病笃欲与母决又不许是终絶我好也既如此两国当复相仇我将问罪汝邦筑城汝地矣甲辰年春正月太祖率兵征叶赫攻克璋城及阿齐兰城取其七寨俘二千余人而还癸丑年春正月太祖灭乌拉国布占泰逃奔叶赫时纳林布禄已卒太祖遣使谕锦台什布扬古曰昔我阵擒布占泰赦其死而赡养之又妻以三女輙敢以恩为仇是以问罪往征削平其国今投汝汝其执之以献使者凡三往锦台什布扬古不从秋九月太祖率兵四万征之有逃卒至叶赫洩军期叶赫遂尽收散处居氏其乌苏城以痘疫未收我兵围之太祖谕城中人曰降则赡养之不降则进攻城中人曰大国兵衆岂我等所能御茍抚我我曷为不降其城长瑚什穆繖坦遂开门降匍匐谒见太祖酌金巵饮之各赐冠服叶赫所属璋城吉当阿城雅哈城克尔素城和敦城喀布斋赉城鄂吉岱城及屯寨凡十九处尽焚之收乌苏城降衆三百户而还锦台什布扬古使人愬于明曰哈逹辉发乌拉三国满洲已尽取之今复侵我叶赫其意欲削平诸国即侵取辽东以建国都将使开原铁岭为牧马之埸矣明乃遣逰击马时楠周大岐率练习火器者千人守卫叶赫东西二城太祖闻之欲致书于明遂躬诣抚顺所城庚辰夘刻行至古哷城之野日之两旁有青赤二色祥光对照如门太祖见之率衆拜其光乃止翼日至抚顺所逰击李永芳出城三里外迎太祖以礼接之永芳𨗳入教场太祖以书与永芳曰昔叶赫哈逹乌拉辉发䝉古钖伯卦勒察珠舍哩讷殷九国于癸巳嵗合兵侵我我是以兴师御之天厌其辜我师大㨗斩叶赫贝勒布斋生擒乌拉贝勒布占泰以归逮丁酉嵗刑马歃血以盟通婚媾无㤀旧好讵意叶赫渝弃前盟将已字之女悔而不与至布占泰我所恩养者也反以徳为仇故伐之而殱其兵取其国布占泰子然一身奔于叶赫我索取之又不我与此我所以征讨叶赫也我与汝国何嫌何怨欲相侵耶太祖既与书永芳遂还乙夘年贝勒大臣等闻叶赫欲以布扬古所许我国之妹适喀尔喀部贝勒巴哈逹尔罕之子莽果勒岱皆愤怒请曰叶赫女既为上所聘又将以适䝉古无礼莫甚焉宜乗其许而未行急发兵攻其城而取之太祖谕曰征讨国之大事若以负婚之故怒而兴师则未可也葢此女之生衅所由起实非偶然哈逹辉发乌拉三国皆因此女兴兵搆怨相继灭亾是此女召衅亾国已有明騐今明又助叶赫天殆欲亡叶赫以激怒我而启大衅也若奋力征之纵得此女徒至不祥即归他人亦不永年吾知此女之流祸已尽死期将至矣诸贝勒大臣仍欲兴师坚请太祖曰使我因此发怒兴师征讨汝等犹当諌止吾早已洞彻事机释然于中置诸度外汝等何反坚请不已耶吾无憾汝等何憾焉吾㫁不劳师动衆也寻叶赫以此女嫁䝉古未一年果亡诸贝勒大臣请兴师征明曰此女年已三十有三受我国之聘垂二十年因明国兴兵卫助叶赫锦台什布扬古恃其势遂与䝉古今征明宜也太祖曰明恃势横行抗违天意使我今日仗义伐明天必佑之天佑我可以克敌但我国储积未充纵得其人民必无以养之恐我国人民反致损耗惟及是时抚辑我国固疆圉修邉备重农积谷为先务耳天命四年春正月太祖命大贝勒代善率大臣十六人兵五千往守扎喀闗以防明兵亲统军征叶赫深入其界自克伊特城尼雅罕寨距叶赫城东十里克大小屯寨二十余其逃奔入城者尽追擒之又取叶赫所属䝉古逰牧畜产整兵而还离叶赫城六十里驻营翼日班师先是锦台什布扬古闻我兵往征遣使向明开原总兵马林告急马林率兵出叶赫城四十里见我国兵势强盛不敢战而退三月明兵四路来侵锦台什布扬古欲助明引兵至开原中固城闻明兵已大败乃还秋八月太祖统军征之时太祖已取明开原铁岭叶赫贝勒锦台什居东城布扬古居西城叶赫侦者驰告曰满洲兵至矣叶赫人皆惊扰屯寨居民近者避入城逺者匿山谷我军先驰向西城布扬古偕其弟布尔杭古率兵出城西门陟冈鸣角鼓噪望见我军旌旗剑㦸如林队伍整肃前后络绎自度弗能御仓皇入城诸贝勒遂督兵围之太祖亲统军围东城先破其郛军士薄城布列梯楯唿锦台什出降锦台什不从答曰吾非明兵比等大夫也肯束手归乎与其降汝宁战而死耳太祖遂督兵攻城两军拒战矢如雨雹城上发火器掷巨石滚木我军冐矢石穴其城城堕遂入城敌衆皆败溃太祖遣人执帜禁约军士毋得妄杀又使人持上黄葢传谕城中降免死于是城中兵民俱降锦台什携其妻及幼子登髙台我兵围之唿曰汝降速下否则进攻锦台什曰吾战不能胜城破困于家纵再战岂能胜乎汝皇子四贝勒吾妺所生也得相见闻其盟言吾乃下时四贝勒攻西城太祖召之至命曰尔舅有言待汝至乃下汝往彼下则已不下以兵毁其台四贝勒既至锦台什曰吾与甥未识面真伪乌能办我国大臣费英东额驸逹尔汉曰汝视常人中有如我四贝勒魁梧竒伟者乎汝国使者必尝语汝何难识别耶若仍不信曩者我国议和之时曾以媪往媪乳汝子徳勒格尔今尚在盍令视之锦台什曰何用媪为也观此子辞色似未承父命善遇我也特诱我下台而见杀耳吾石城铁门既失困守此台纵战不能胜但吾祖父世居斯土我生于斯长子斯则死于斯而已四贝勒曰汝疲劳百姓至于数年所筑重城今皆摧破独据此台何为也汝欲诱人至此与汝并命孰肯如汝之意耶汝如何曰得我活汝盟言汝方下也岂战不能擒汝而与汝盟欤吾已在此汝下引汝往见父皇生杀惟父皇命且汝当日之意将欲翦灭亲戚我屡欲和好遣二三十人至汝国汝轻视我国谓惧而求和杀我使臣或覊留焉致有今日倾覆之祸若父皇念汝恶则戮汝倘不念汝恶以吾之故贷汝汝生矣凡劝谕者再三锦台什仍执前言不下四贝勒曰舅言吾来即下吾乃来若下速下引见父皇否则吾往矣锦台什曰姑勿往吾先令亲臣阿尔塔什往见上察言观色而回吾乃下遂令阿尔塔什来见太祖谕责之曰离间诸舅与我为难致明人举兵四十万来非汝也耶念此宜诛汝事既往不汝咎耳汝还语贝勒与偕来阿尔塔什还劝锦台什不从曰闻吾子徳勒格尔被创在家召之来吾与相见乃下四贝勒召徳勒格尔至与相见徳勒格尔谓其父曰我等战既不胜城又破今居此台欲何为盍下台生死聴之劝諌再四锦台什终不从四贝勒欲縳徳勒格尔徳勒格尔曰吾年三十六乃于今曰死耶杀之可也何缚焉四贝勒以其言奏太祖曰子劝父降而不从父之罪也父当诛勿杀其子遂引徳勒格尔见太祖太祖以所食赐四贝勒与同食谕曰此尔之兄也善遇之锦台什妻因其夫不下携幼子趋下锦台什引弓从者复环甲待我兵持斧斤毁其台锦台什纵火焚屋宇尽燬我诸将谓锦台什已死令毁台之兵退还火燎锦台什身自下为我兵所执缢杀之时诸贝勒围西城招降不从㑹东城已破布扬古布尔杭古大惧使人来告愿降以懐疑不敢出大贝勒曰始令汝降汝不从大兵至此岂舍汝去乎吾以汝为外兄弟爱而欲生之故令汝降若战则汝等尽死于我之小卒手降则生矣果愿降恐兄弟偕来或被杀盍令汝母先来汝母吾外姑也岂执妇人而杀之乎布扬古布尔杭古复使人来曰吾等降汝盍留盟言与吾等约汝归吾仍居此城大贝勒怒曰何复为此言也既破东城岂力不能抜西城聴汝等居此而去乎速降则已否则父皇至必攻克尔城克城之后汝等骈首戮矣布扬古布尔杭古乃令其母来大贝勒以礼接见其母曰汝无盟言故吾二子懐疑而惧耳大贝勒乃以刀划酒誓曰若汝等降而我杀之殃及我若我既誓而汝仍不降殃及汝等汝等不降破汝城必杀无赦酒饮其半分其半送布扬古布尔杭古饮之遂开门降大贝勒引布扬古见上布扬古复勒马立大贝勒挽其辔曰尔殆非丈夫耶言既定又立此踌躇何为也乃来见布掦古跪不恭仅屈一膝不拜而起太祖亲以金巵赐之酒不恭如初屈一膝偏向酒不竟饮沾唇而已又不拜而起太祖谕大贝勒曰引尔妇兄去囘彼西城是日太祖深念久之谓吾既不念旧恶欲留而豢养之贷其死子以生全未见有喜色仍仇怨且拜跪亦不少屈此人可豢飬耶是夜命缢杀之其弟布尔杭古以大贝勒故宥其死助叶赫防守之明逰击马时楠及兵一千尽杀之叶赫所属各城俱降其官员及军民皆弗罪父子兄弟夫妇亲戚不令离散什物毫无所取徙其人而还悉予廪给并田庐器用无马者千人并给以马布尔杭古徳勒格尔及锦台什次子尼雅哈寻受爵职予世袭索勒和城那丹佛哷城辉发城事蹟谨稽实録辉发之先本姓伊克得哩黒龙江岸尼玛察部人有星古礼者自黒龙江载木主迁于扎噜居焉因唿伦国之噶扬阿图谟图二人居于璋地姓纳喇欲附其姓杀七牛祭天改姓纳喇是为辉发始祖生子备臣备臣生纳灵阿纳灵阿生拉哈都督拉哈都督生噶哈禅都督噶哈禅都督生齐讷根逹尔罕齐讷根逹尔罕生旺吉努招服附近诸部筑城于辉发河边扈尔竒山号辉发国时䝉古察哈尔国扎萨克图图们汗自将围其城不克而还旺吉努卒孙拜音逹哩杀其叔七人自为贝勒癸巳年拜音逹哩为叶赫贝勒布斋等所诱四国合兵刦我瑚布察寨寻又九国合兵来侵太祖击败之古哷山拜音逹哩见布斋为我兵所杀惊惧逃归乙未年太祖率兵攻其多壁城斩城守克充额苏䝉额二人而还丁酉年遣使来乞盟既而拜音逹哩族衆叛归叶赫其部下又欲叛拜音逹哩闻之以其臣七人之子来质乞援兵太祖发兵千人助之叶赫贝勒纳林布禄搆拜音达哩曰尔若索还尔质子吾即反尔叛族拜音逹哩信之乃曰吾其中立于满洲叶赫二国之间乎遂取囘所质七臣之子以己子与纳林布禄为质而纳林布禄竟不归其叛族拜音逹哩遣其臣来告曰吾前者误为纳林布禄所诳今欲乞恩赐我婚太祖允之后拜音逹哩背约不娶太祖遣使谓曰汝昔助叶赫二次来侵我宥尔罪复许尔婚今背约不娶何也拜音逹哩纳曰俟吾叶赫质子归乃娶耳旋筑城三层以自固后太祖复遣使谓曰尔质子既归今将何如拜音逹哩以坚城足恃遂负约丁未年秋九月太祖率兵围其城克之诛拜音逹哩及其子招降其衆乃班师旺吉努之孙通贵康喀勒等并授职世袭乌苏城佛多和城佛勒和城富勒哈城乌拉城事蹟谨稽实録乌拉之先以唿伦为国号姓纳喇其始祖名纳齐布禄四传至都勒喜生子二长克什讷都督次古对珠颜古对珠颜生泰兰㤗兰生布延布延收服附近诸部筑城于乌拉河岸洪尼地国号乌拉衆称为贝勒生二子长布罕次博克多布延卒子布罕继之布罕卒子满泰继之癸巳年夏六月满泰为叶赫贝勒等所诱合兵刦我瑚布察寨太祖率兵击之而遁秋九月满泰之弟布占泰随叶赫哈逹贝勒等九国合兵来侵太祖击之古哷山九国兵皆败遁叶赫贝勒布斋为我兵所杀明日有卒擒一人至告曰吾获一人将杀之彼大唿勿杀愿自赎因缚之来太祖问曰尔何人也对曰乌拉贝勒满泰之弟布占泰也恐见杀未敢明言生死惟命遂叩首太祖曰汝等九部㑹兵侵害无辜天厌汝等昨已擒斩布斋彼时获尔亦必杀矣今既见汝何忍杀语曰生人之名胜于杀人与人之名胜于取人遂解其缚赐猞狸狲裘赡养之丙申年太祖遣大臣图勒坤黄占博勒寛斐扬占送之归时乌拉贝勒满兵与其子往所属苏斡延钖兰地并以滛人妻被杀及布占泰至满泰之叔兴尼雅欲杀之因我国卫送二大臣严为防䕶不能害兴尼雅奔叶赫图勒坤黄占等立布占泰为乌拉国主乃还布占泰遣使乞盟感上再生恩事如父以妺妻贝勒舒尔哈齐寻率三百人来谒太祖妻以舒尔哈齐之女赐敕书十道甲胄五十副礼遣之未㡬布占泰背盟以我国所属瓦尔喀部之安楚拉库讷河二路衆所推服之三人送叶赫贝勒纳林布禄引其使招诱安楚拉库讷河二路戊戍年太祖命贝勒禇英巴雅喇大臣费英东噶葢率兵一千征安楚拉库路取屯寨二十余尽招徕其人民赐禇英号洪巴图鲁巴雅喇号卓哩克图丁未年春正月瓦尔喀部费优城长䇿穆特赫来朝告曰吾等因地方遥阻附乌拉乌拉贝勒布占泰遇吾等虐甚乞移家来附太祖命贝勒舒尔哈齐褚英代善大臣费英东侍卫扈尔汉率兵三千至费优城徙之时夜阴晦军中大纛之上有光衆为异扪视无有复树之光如初舒尔哈齐曰吾自幼从上征讨所歴之地多矣未见此异其非吉兆耶欲还兵褚英代善曰或吉或凶兆已定吾等何所见而遽还将何以报命吾父邪遂决意前进至费优城尽收环城屯寨凡五百户今扈尔汉率兵三百䕶之先行布占泰发兵万人邀诸路扈尔汉见之令五百户结寨山巅以兵百人卫之使人驰告后队诸贝勒是夕乌拉兵万人我国扈尔汉兵仅二百人各据山一面结营相持翼日乌拉以万人攻我二百兵我国大将扬古利驰至先衆奋击斩乌拉兵七人我兵止伤一人乌拉兵退渡河登山畏惧不敢前两军相向驻营日过午我国后队诸贝勒兵悉至见乌拉兵衆褚英代善䇿马而前谕衆曰吾父每有征伐无不摧坚䧟敌今虽未亲履行间而我等奉命来此尔衆何忧昔布占泰来侵我国我国擒而缚之吾父宥其死复豢飬之归主其国为时未久人犹是人鲁从吾手而释非有天幸得脱也今岂不能再縳之耶彼兵虽多我国荷天眷仗天威吾父威名夙着破敌兵必也衆军士皆曰愿効力遂渡河禇英代善各率兵五百分二路縁山奋击乌拉兵大败代善追及乌拉统兵贝勒博克多从马上以手攫其胄而斩之时天气晴明忽阴晦大雪寒洌被伤敌兵弃甲逃者僵仆甚衆是役也阵斩博克多及其子生擒贝勒常住与贝勒瑚哩佈斩三千级获马五千匹甲三千副师还太祖赐舒尔哈齐号逹尔汉巴图鲁以褚英遇大敌率先击败其衆赐号阿尔哈图图们以代善阵斩博克多又与兄弟并进敌赐号古英巴图鲁戊申年太祖命贝勒褚英阿敏率兵五千征乌拉国围其伊罕山城克之斩千人获甲三百俘其衆以归时乌拉贝勒布占泰与科尔沁贝勒翁阿岱合兵出乌拉城二十里遥望我军知不能敌遂相约而还布占㤗因失伊罕山城大惧始遣使修好乞盟执叶赫贝勒纳林布禄属下五千人送我使臣杀之寻又背盟侵我国所属窝集部之瑚尔哈路者再壬子秋九月癸丑太祖率兵征之庚申太祖张黄葢鸣钲鼓沿乌拉河而行布占泰率兵迎战至河滨见我兵甲胄鲜明士马精强军势甚盛乌拉兵人人惴恐无鬭志太祖遂沿河岸而下克其临河五城又取金州城驻营其城在布占泰所居大城河岸之西距城西门二里许冬十月辛酉朔太祖以太牢告天祭纛驻兵三日布占泰昼则率兵出城相持河岸夜则入城休息诸贝勒请渡河击之太祖曰毋作此浮面取水议也当为探原之论耳譬伐大木岂能遽摧必以斧斤斵而小之然后可折今以势均力敌之大国欲一举而取之能尽如吾愿乎我且削其所属外城独留所居大城外城尽下则无仆何以为主无民何以为君乎遂率师毁其六城焚其庐舍糗粮移驻于富勒哈河渡口布占泰使人来告曰上乗怒兴兵至此今上怒已息乞留一言而归又亲率其臣六人乗舟止河中跪而乞曰乌拉国即父皇之国也幸勿尽焚糗粮叩首哀吁不已太祖擐甲乗马率贝勒大臣出衆军前立马河中水及马腹谕责布占泰曰我昔擒汝于阵贷汝死赡养汝俾主乌拉国以女妻汝许汝盟誓者七汝藐忽天地屡背誓言再侵吾所属瑚尔哈路欲夺吾所聘叶赫女又以鸣镝射吾女吾以女归汝异国义当尊为国妃何得陵暴至此我爱新觉罗由上天降生事事顺天命循天理数世以来逺近钦服从不被辱于人汝即不知百世以前事岂十世以来之事亦不知耶若我女有过汝宜告我无故被辱他国且不受况我国乎古人云宁损其骨无损其名我非乐有此举乃汝负恩悖乱是以声罪致讨耳布占㤗对曰此必有人离间俾吾父子不睦其语皆伪传也布占㤗之臣拉布㤗从旁率尔进言曰上既因此而怒何不遣使来问太祖责拉布泰曰我部下岂少汝辈人耶尚谓辱吾女为诬夺吾所聘女为妄言乎凡事未实则湏问既实矣又何问焉此河无不氷之日吾兵无不再来之理汝口虽利能齿吾刃乎布占泰大惧止拉布泰勿言布占泰弟喀尔喀玛请曰乞上寛赐一言而行太祖曰汝果无此事以汝子及大臣子为质始鉴汝诚不然吾不信也遂回营驻乌拉国五日还兵至乌拉河邉伊玛唿山冈以木为城留兵千人守之癸丑年春春正月太祖闻布占泰以其子绰启鼐及十七臣之子送叶赫为质复亲率大兵往征之时布占泰期以正月丙子送其子质叶赫而我兵先一日至攻取乌拉逊扎塔城督兵进克郭多鄂摩二城翼日布占泰率兵三万越富勒哈城列营时统军贝勒大臣皆欲战太祖止之曰征伐大国岂能使人遽无孑遗乎仍以前言申谕之贝勒代善阿敏大臣费英东额亦都安费掦古额驸何和哩侍卫扈尔汉及诸将皆奋然曰我士饱马腾利在速战所虑者布占泰不出耳今彼兵既出平原广野可一鼓擒也太祖曰我仰荷天眷自用兵以来虽遇劲敌无不单骑突阵斩将搴旗今日之役我何难率尔等身先抟战但恐贝勒诸大臣或致一二被伤实深惜之故欲计出万全非有所惧而故缓也尔衆志既孚即可决战因命取铠胄被之贝勒大臣及诸将闻上言皆踊跃传令军士尽甲太祖遂定䇿谕军士曰傥䝉天眷佑破敌衆即乗势夺门克其城毋使复入于是我军前进布占泰率兵三万由富勒哈城而来令军士步行列阵以侍两军距百步许我兵亦下马步战矢交发如雨唿声动天太祖奋然挺身而入诸贝勒大臣率军士鼓勇纵击大败乌拉兵十损其六七余皆弃兵甲逃窜遂乗势夺门太祖登西门楼城上悉树我军旗帜布占泰所率败兵不满百人急还城下见我军旗帜大惊而夺复遇贝勒代善率精兵邀击之布占泰势不能敌遂遁又损兵过半余皆溃走布占泰仅以身免投叶赫国而去我军获马匹甲胄器械无算尽收抚其所属城邑驻军十日大赉有功将士乌拉败兵来归者悉还其妻子仆从编户万家其余俘获分给衆军乃班师布延之族裔及满泰布占泰之子孙授官职者甚衆萨尔巴禅城古城钖兰城苏斡延城噶哈城伊兰茂城唿噜城钖伯城邦塞城唿济城栋鄂城事蹟谨稽实録初我国六祖寳实次子阿哈纳往聘萨克逹路长巴斯翰之妺为妻巴斯翰谓阿哈纳家贫不许旋以妻栋鄂部长克彻巴颜之子额勒吉后额勒吉往巴斯翰所还至阿布逹哩冈为额图阿噜部下九贼所杀克彻巴颜曰往者宁古塔阿哈纳欲聘之女吾子娶之故被杀也哈逹万汗遣人告克彻巴颜曰尔子乃额图阿噜部下九贼杀之我擒以与尔复尔仇尔归附我克彻巴颜曰此必宁古塔人诳言耳何不以金帛馈哈逹执九贼与我我必倍偿其金帛三祖索长阿闻其语潜遣人绐之曰尔子乃我部下人所杀尔以金帛与我我当为尔杀此仇人克彻巴颜曰哈逹万汗言额图阿噜部下九贼杀吾子今云尔部下人杀吾子皆尔宁古塔人诳我也遂成仇怨引兵侵掠宁古塔东南二路诸贝勒㡬不能支与景祖议曰我等同祖所生分居十二处势涣散当聚族而居其相保守既定议三祖索长阿次子乌泰不从曰一处何可居也将不为孳息畜产计乎今不必聚居借居于哈逹万汗便哈逹万汗乌㤗妇翁也于是借兵攻栋鄂部者再获其数寨初宁古塔诸贝勒与哈逹万汗互为婚媾声势相埒自借兵后乃示弱焉及太祖起兵讨尼堪外兰既攻克图伦城长祖徳世库二祖留阐三祖索长阿六祖寳实之子孙忌太祖英武同谋加害弗遂六祖寳实长子康嘉借兵哈逹万汗以浑河部兆嘉城长理岱为向𨗳刦我瑚济寨而去分所获于中途太祖部将安掦古率十二人追及之奋勇突然冲入败哈逹兵斩四十余人尽获所掠而还甲申年春正月太祖率兵征兆嘉城途遇大雪至噶哈岭路险峻难登诸叔暨诸兄弟劝勿进兵太祖曰理岱我同姓兄弟乃自相戕害反为哈逹向𨗳岂可恕耶遂凿山为磴军士鳞次立以绳束其马曵之踰岭至兆嘉城下三祖索长阿第四子龙敦豫使人潜告理岱理岱鸣角集兵登城以待衆复请曰彼有备未易攻姑旋师太祖曰吾固知其有备而来何遽还耶遂督衆围城攻克之擒理岱宥其死而赡飬之先是栋鄂部诸贝勒闻我国击败哈逹兵因集议曰昔宁古塔贝勒借哈逹兵攻我取我数寨今彼与哈逹国相仇吾等宜乗机攻之用蟒毒淬箭为攻具适其部内乱太祖闻之与衆计曰栋鄂部内乱宜往攻衆諌曰兵未可轻入其境幸而胜诚善倘有失奈何太祖曰俟彼加兵于我何如乗机先发衆乃曰善秋九月太祖率兵五百征之其贝勒阿海巴颜聚兵四百于所居齐吉逹城闭城以守我兵至围攻其城纵火焚城楼及村中庐舍城遂䧟㑹大雪罢攻命衆先还留十二人以从伏浓烟中城内谓兵已退引衆出太祖邀击之斩四人获甲二副㑹完颜部之逊札沁广衮来请曰翁鄂洛吾仇也曾为所缚乞以一旅助我破之太祖念既兴兵至此宜乗此戡定一方遂率兵夜驰赴之逊札沁广衮有兄子岱度墨尔根宻使人通于翁鄂洛城故豫知我军至收其兵衆入城我军亦纵火焚城楼及村中庐舍太祖乗屋巅射城中城中鄂尔果尼潜射太祖伤首贯胄太祖㧞箭见敌趋过即以所拔箭从烟突隙处迎射之贯其股应弦而踣太祖创流血至足犹鏖战不已敌复有洛科者乗烟熖中潜发一矢中太祖项砉然有声穿锁子甲䕶项镞卷如钩拔之血肉迸落衆竞趋而前欲登屋扶掖谕止之曰尔勿来恐为敌窥吾当徐下时项下血涌如注以一手扪创一手拄弓而下二人掖而行忽迷仆诸臣皆大惊相怨咎少甦裹创迷而复甦者数次甦輙饮水凡一昼夜血犹不止裹创厚寸余至次日未时血始止于是弃垂下之城而还太祖创愈复率兵攻克翁鄂洛城获鄂尔果尼及洛科诸臣请诛之太祖曰两敌交锋志在取胜彼为其主乃射我今为我用不又将为我射敌耶如此勇敢之人若临阵死于锋镝犹将惜之奈何以射我故而杀之乎遂授鄂尔果尼洛科官各辖三百人诸臣皆颂上大度云戊子年夏四月太祖至洞城之野有乗马佩弓矢过者太祖问左右曰谁也左右曰此栋鄂部人善射部中无出其右所称善射纽翁锦是也太祖召之至指百步外栁命射之纽翁锦发五矢中其三上下相错太祖发五矢皆中衆视之五矢所集仅五寸许凿落块木五矢始出共叹为神技云寻有栋鄂部长克彻巴颜之孙何和里率部衆来归太祖以长女妻之授为一等大臣小石城哈逹新城事蹟谨稽实録哈逹之先本唿伦国姓纳喇其始祖名纳齐布禄生尚延多尔和齐尚延多尔和齐生嘉玛喀硕珠古嘉玛喀硕珠古生绥屯绥屯生都勒喜都勒喜生克什讷都督克什讷都督生子二长彻彻穆次旺济外兰克什讷都督为族人巴岱逹尔罕所害彻彻穆之子万奔钖伯部相近之绥哈城旺济外兰奔哈逹主其部后被害其子博勒寛沙津杀父仇至哈绥城迎兄万至哈逹为部主万攻取附近诸部逺者又招徕之其势乃盛叶赫乌拉辉发及浑河部俱属之遂称为汗既而黩货无厌民不堪命多叛投叶赫先附诸部亦皆携贰万汗卒子瑚尔罕继之甫八月卒弟康古噜继之寻亦卒弟䝉格布禄继之癸巳年夏六月䝉格布禄为叶赫贝勒布斋等所诱合兵刦我瑚布察寨太祖率兵追之设伏于途少引兵亦略哈逹国富勒嘉齐寨其兵来太祖欲引敌至伏兵处令我兵前行独殿后诱之俄而敌兵三人聫骑挥刀追逼又一人挥刀迎击于前太祖念兵刃自后至犹可避自前至恐伤面目及手遂引弓射前至者其人在右发矢未便因囘身从马项下射之中马腹遂逸去其三人乗发矢时掩至太祖乗马惊跃㡬坠赖右足据鞍得复乗遂射䝉格布禄马仆地其从者易马与乗之遁归太祖率骑兵三人步卒二十人追击斩十二人获甲六副马十八匹乃还秋九月䝉格布禄复为布斋等所诱九国合兵来侵太祖击败之古哷山䝉格布禄见布斋为我兵所杀惊惧逃归丁酉年遣使来乞盟愿复修前好戊戌年哈逹城北溪中流血己亥年䝉格布禄与叶赫搆兵力不能敌以三子来质乞援太祖命大臣费英东噶葢率兵二千助哈逹驻防其地叶赫贝勒纳林布禄闻之搆明开原通事代为赍书诱䝉古布禄曰尔若执满洲来援二将索还所质三子尽杀其兵二千我妻汝以所求之女修前好焉䝉格布禄惑其言约于开原城定议太祖闻之遂率兵征哈逹贝勒舒尔哈齐请为先锋自试太祖令率兵一千为前队既至敌兵出拒舒尔哈齐按兵不动告曰彼兵出矣太祖曰岂谓此城无兵而来耶遂督兵进击时舒尔哈齐兵填拥于前太祖麾之使开路塞不能入乃沿城而行城上发矢石军士多被伤者太祖督兵攻克其城太将扬古利生擒贝勒䝉格布禄驰告太祖命勿杀赐以所御貂帽及豹裘赡养之尽招服哈逹属城器械财物无所取室家子女完聚如故悉编入户籍迁之以归太祖以女妻䝉格布禄之子乌尔古岱明国遣使来言曰尔何故伐哈逹而取其国耶其复乌尔古岱国太祖从其言命乌尔古岱同公主率所部人民以归后叶赫贝勒纳林布禄纠䝉古兵数侵掠哈逹太祖遣使告于明曰吾令乌尔古岱还国今叶赫屡侵之奈何以吾所得之国为叶赫所据耶明人置弗答时哈逹饥国人乏食至明开原城乞粮不与各鬻妻子奴仆马牛易粟食之太祖恻然曰此吾所抚之赤子也何忍聴彼流离遂仍收哈逹国人赡养之分𨽻各旗乌尔古岱之子及族人授官职者甚衆完颜城事蹟谨稽实録嵗戊子秋九月太祖率兵夜过东星阿地天陨一星大如斗有光士马皆惊太祖知为克敌之象遂进攻完颜城克之斩其城主岱图墨尔根安图爪尔根城事蹟谨稽实録初太祖以同母妺妻噶哈善哈斯瑚三祖索长阿第四子龙敦搆太祖继母之弟萨木占率族衆邀噶哈善哈斯瑚于路杀之太祖欲集衆收其骸骨诸族昆弟皆与龙敦同谋无一人往太祖率近侍数人行五祖寳朗阿次子楞徳恩止之曰诸族皆仇汝否则汝妺夫何以见杀宜勿往恐有害汝者太祖不聴披甲跃马登城南横冈引弓疾驰复囘向城下太唿曰有害吾者速出闻者皆惴惧无敢出遂收其骸骨以归赐所御冠履衣服歛而𦵏之太祖警悟轶伦临机应变仓猝合度癸未年秋九月贼乗夜阴晦至上所居欲㧞栅潜入有犬名塘古哈四顾惊吠太祖持刀叱曰外至者谁也既至何不入尔不入我即出矣尔能撄我锋耶因以刀柄击忩复奋足撼忩为由忩而出之状既而仍由户出贼乃遁有近侍巴海宿忩下被贼刺死甲申年夏四月太祖夜寝闻户外有声披衣起佩刀持弓矢伏烟突旁伺之时阴晦无所见少顷贼逼烟突旁忽有电光照见遂以刀背击之仆唿近侍洛翰縳之洛翰曰何必缚也宜杀之太祖曰若杀此贼其主必显与我为难倘加兵于我我兵寡不敌衆乃徉询曰尔非盗牛来耶贼以盗牛应洛翰又曰诳言也实欲害吾主杀之便太祖曰果盗牛也遂纵之去又一夕太祖将就寝忽心动遂起衷短甲外袭常衣佯如厠值昏黒中莫能办熟视院门旁篱落缺处隐然有人如探伺者乃控弦以侍俄而贼逼遂射之贼郄身避中其衣惊遁追及之又射贯两足仆地击其首昏眩縳而挞之询其名为伊索诸弟及近侍曰杀之固宜何挞焉太祖曰此非汝所知杀之适以启衅若其主以兵攻我刦我储蓄我粮匮则部下叛部下叛则我等孤立何以御敌且我又何肯以杀人为他人借口耶遂释之是年六月太祖率兵四百征纳木占萨木占纳申万济翰以复噶哈善哈斯瑚之仇攻玛尔墩寨其寨踞山之巅势险峻乃设大牌三蔽矢石并列而进至隘路分其一前行其二继之近寨丈许路愈隘分三牌相次而攻敌寨飞石擂木齐下前牌被摧军退次牌下次牌又摧复退三牌下战士并集牌不能蔽难仰攻太祖立寨下相去十余步有㫁木长二尺余隠其足发一矢中寨主纳申面贯耳复射四人踣之敌兵遂郄太祖引兵遥围其寨絶彼汲道攻至四日其夜令战士跣足縁崖而上遂取玛尔墩寨纳申万济翰奔依界藩寨长巴穆尼乙酉年春二月太祖率甲士二十五步兵五略界藩寨寨内人豫为备无所获而还萨尔浒佟嘉巴勒逹三城与界藩合兵四百追袭至界藩南太兰冈之野纳申巴穆尼突冲入我步兵中疾驰而前太祖见之单骑还击纳申刃已先及㫁太祖所执鞭太祖挥刀断其臂坠马死复射巴穆尼毙之敌衆逡巡郄立我甲士曰马疲甚奈何太祖曰尔等下马步行佯以弓弰拂雪为拾矢状徐引马过岭饮以盐水饲以炒面休息之予留此为缓敌计也于是我军先行太祖驻马纳申尸旁其衆唿曰杀其人岂尚欲食其肉耶何不去聴我等收其骸骨太祖乃行顾其衆曰纳申与我为难今得杀之即食其肉亦宜太祖念我军行未逺率七人为伏悉露其胄而立纳申部衆见之唿曰汝有伏我已知之矣且唿且郄太祖引兵徐还不遗一骑夏四月太祖率步骑五百征哲陈部值大水遣衆还留被棉甲者五十被铁甲者三十共八十人略地而前有嘉哈地之人名苏库赉瑚者潜往告知托摩和章嘉巴勒逹萨尔浒界藩五城遂合兵以御我巡哨官能古徳侦诸路兵集疾驰以告由他道突过弗遇太祖率兵遄行遥见敌兵八百余阵界藩之浑河抵南山五祖宝朗阿之孙扎亲桑古哩两人见敌衆大惧解其甲与人太祖怒曰汝等平日自雄于兄弟乡党间今临阵何惧敌衆反解甲与人耶乃亲执纛先进近敌阵下马驱马囘率弟穆尔哈齐及近侍延布禄乌凌阿直前冲击奋勇射郄敌衆斩二十余人敌败溃争渡浑河而遁太祖热甚卸胄不及解甲以手断其扣坐而休焉后队兵将乃至皆曰宜乗胜追击之太祖怒其迟至不应憇未移时复胄率兵渡河登岸与穆尔哈齐等蹑敌后斩四十五级复追至吉林崖见敌兵十五人由旁径来太祖去胄上缨隠身以待射先至者一人贯其嵴而殪穆尔哈齐又射殪一人余悉坠崖死太祖谕延布禄等曰今日之战以四人而败八百人之衆此天助我以胜之也秋九月太祖率兵攻克苏克素䕶河部之安图𤓰尔佳城斩其城主诺谟欢丙戍年夏五月攻克浑河部之贝珲寨秋七月攻哲陈部之托摩和寨遇雪雨旋师越数日太祖率兵往招抚之其衆俱降丁亥年夏六月攻克哲陈山寨擒寨主阿尔泰斩之图伦城事蹟谨稽实録初苏克素䕶河部图伦城有尼堪外兰者阴搆明宁逺伯李成梁引兵攻古哷城主阿泰及沙济城主阿亥成梁授尼堪外兰兵符率辽阳广宁兵二路进成梁与辽阳副将分攻两城寻克沙济城杀阿亥复合兵攻古埒城阿泰之妻乃景祖长子礼敦之女景祖闻古哷城兵警恐女孙被䧟偕显祖往救既至见成梁兵方接战令显祖俟于城外独入城欲携女孙归阿泰不从显祖俟良久亦入城探之古哷城守御甚坚成梁攻之不能克因责尼堪外兰起衅败军之罪尼堪外兰惧至城大唿绐城中士卒杀阿泰以降成梁尽诱城中人出而屠之尼堪外兰复搆明兵害景祖显祖我太祖闻之大恸旋勃然震怒谕明边吏曰我祖父何故被害汝等乃我不共戴天之仇矣明遣使谢曰非有意也误耳乃归二祖丧太祖谓使臣曰害我祖父者尼堪外兰所搆也必执以与我乃已明使不从且欲助之尼堪外兰旋又迫太祖往附太祖曰尔吾父部下人也搆明兵害吾祖父恨不能手刃汝岂反从汝偷生人能百嵗不死乎自是恨益深适苏克素䕶河部萨尔浒城主诺宻纳之兄卦喇为尼堪外兰所谮明抚顺所守吏责治之诺宻纳与同部嘉穆瑚寨主噶哈善哈斯瑚沾河寨主常舒及弟扬舒俱忿恚相议曰与其倚赖此等人何如投附聪睿贝勒也议定遂来通欵太祖椎牛祭天与之盟遣还太祖日夜思复讐以显祖遗甲十三副谋伐尼堪外兰嵗癸未明神宗十一年也太祖年二十五夏五月起兵征尼堪外兰期诺宻纳以兵自萨尔浒城来㑹诺宻纳背盟不至太祖自率兵往攻尼堪外兰于图伦城尼堪外兰豫知之携妻子遁嘉班太祖攻克图伦城而还越两月太祖复率兵征嘉班诺宻纳与其弟鼐喀逹先遣人往告之尼堪外兰遂奔抚顺所迤东河口台我军蹑其后是夜尼堪外兰乗间遁太祖旋师谕侍臣曰若非诺宻纳鼐喀逹往告之尼堪外兰早成擒矣㑹诺宻纳鼐喀逹遣人来言曰浑河部之杭嘉及扎库穆二路勿往侵佟嘉及巴勒逹二城我仇也可取其地畀我否则不容尔兵由我邉界行也太祖闻其言怒噶哈善啥斯瑚与常舒扬舒亦忿甚曰不先破萨尔浒城吾等皆附诺宻纳矣太祖遂定计阳与合兵往攻巴勒逹城谕令率兵先战诺宻纳不从太祖曰尔以兵仗与我我即先战诺宻纳信焉遂以兵仗授我军太祖既得兵仗遂执诺宻纳鼐喀逹斩之尼堪外兰自嘉班奔遁后携其子及近属兄弟数人逃于鄂勒劝地筑城居之丙午年秋七月太祖复率兵往征时城外有四十余人欲避兵挟弓矢走前行一人戴氊笠被青棉甲太祖望见疑即尼堪外兰奋身往追为四十人所环逼衆矢交发太祖身中三十余创贯胸及肩犹鏖战不已射殪八人斩一人余皆窜遁遂攻克鄂勒欢城索尼堪外兰弗获斩城内汉人十九又执中矢者六人深入其矢使传谕明之邉吏执送尼堪外兰否即兴兵征明明邉吏遣人复曰尼堪外兰既归我未便执送自来杀之可也太祖命斋萨率四十人往尼堪外兰闻我兵至欲登台避匿明人不容登台去其梯斋萨遂斩尼堪外兰取其首来献古哷埒事蹟谨稽实録癸巳年秋九月叶赫贝勒布斋纳林布禄哈逹贝勒䝉格布禄乌拉贝勒满泰之弟布占泰辉发贝勒拜音逹哩嫩江䝉古科尔沁贝勒翁阿岱莽古斯明安钖伯部卦勒察部及长白山所属珠舍哩部长裕楞额讷殷部长薮穏色克什九国合兵分三路来侵太祖命乌哩堪由东路往侦乌哩堪行百里许度岭羣鸦竞噪若阻其行者欲还鸦乃散再行鸦复噪飞鸣扑面㡬不能前乌哩堪异之驰归以告太祖命由扎喀路向浑河部侦之乌哩堪复驰往见敌兵营浑河北岸方夜爨火宻如星欲俟饭毕乗夜度沙济岭而来乌哩堪侦实奔告时夜已过半太祖曰日者闻叶赫兵来今果然我军昏夜出恐惊国人传语诸将期旦日启行遂就寝甚酣妃富察氏唿上觉谓曰九国兵来攻何反酣寝耶岂方寸乱耶抑惧之耶太祖曰人有所惧虽寝不成寐吾果惧安能酣寝前闻叶赫兵三路来侵因无期时以为念既至吾心定矣吾若有负于叶赫天必厌之安得不惧今我顺天命守疆土彼不我悦纠九国之兵以戕害无咎之人知天必不佑也安寝如故及旦太祖率诸贝勒大臣诣堂子再拜祝曰皇天后土上下神祗某与叶赫本无衅端守境安居彼来搆怨纠合兵衆侵陵无辜天其鉴之又拜祝曰愿敌人垂首我军奋掦人不遗鞭马无颠踬惟祈黙佑助我戎行祝毕遂引兵至托克索渡口诫军士曰尽解尔蔽手去尔䕶项或项臂伤亦惟天命不然身先拘絷难以奋击我兵轻便破敌必矣衆皆如上命行至扎喀之野扎喀城鼐䕶繖坦二人来告曰敌兵辰时已攻城不克退攻赫济赫城敌兵甚衆奈何衆闻之色变有朗塔哩者后至唿曰贝勒安在我兵㡬何言讫遂登山望之还告曰若以敌兵为多我兵亦岂少耶我国之人骁勇敢战必破敌兵如不胜我甘军法衆心乃定太祖使人往侦谕曰敌若还军乗夜击之否则旦日接战时敌兵运粮刍立营垒侦者以告太祖遂驻军是夕叶赫营有一人来降者言叶赫兵万人哈逹乌拉兵万人䝉古科尔沁及钖伯卦勒察兵万人我兵闻之复色变太祖曰尔等无忧吾必不疲尔力俾尔苦战惟壁于险隘诱之使来若来我兵迎击之否则四面列阵以步军徐进彼部长甚多兵皆乌合势将观望不前其争先战者皆必其贝勒我以逸待劳伤其贝勒一二人彼衆自溃我兵虽少奋力一战固可必胜耳遂于旦日进兵初叶赫兵攻赫济赫城不克及是复攻太祖至古哷城对赫济赫城据险结阵命大臣额亦都率兵百人挑战叶赫兵见之罢攻城引兵来战我兵迎击败之斩九人敌稍郄叶赫贝勒布斋锦台什及科尔沁贝勒翁阿岱莽古斯明安复并力合战布斋先衆突前所乗马触木而踣我兵名乌坦者趋而前踞其身刺杀之敌兵遂乱哈逹贝勒䝉格布禄辉发贝勒拜音逹哩等皆胆落溃奔科两沁贝勒明安马被䧟遂弃鞍裸身乗骣马走太祖纵兵掩击积尸满沟壑追奔至哈逹国柴河寨之南时已暮结绳截路邀杀败兵甚衆是役也斩级四千获马三千匹铠胄千副以整以暇而破九部三万之衆军威大震逺迩慑服冬十月太祖遣兵征珠舍哩部获其部长裕楞额闰十一月命大臣额亦都安费扬古噶葢率兵千人征讷殷部攻克佛多和山寨斩其部长薮穏色克什明年科尔沁贝勒明安遣使通好自是䝉古诸部长通使不絶巴勒逹城事蹟谨稽实録嵗丁亥秋八月太祖遣巴图鲁额亦都率兵征巴勒逹城既至浑河水涨不能涉令以绳聫军士鱼贯而度先率精鋭数人乗夜攻巴尔勒逹城树梯而上城中人迎拒额亦都跨城堞而战身中五十创犹死战不退城中人皆溃遂克其城太祖复自率兵攻洞城克之降其城主扎海以还兆嘉城事蹟谨稽实録岁己丑春正月太祖率兵征兆嘉城伏兵城下城主宁固沁遣兵百人出战我伏兵不即击引弓射之敌兵突冲上前四面环绕太祖独立百人中手刃九人击败其衆悉溃走围城四日将破之我兵遂弛备分取所俘获聚而譁太祖解甲授侍臣鼐䕶被之谕曰我兵喧譁恐致争夺尔往禁之鼐䕶既往喧益甚太祖又以棉甲授侍臣巴尔泰被之谕曰敌将遁速取吾甲巴尔㤗往因喧哗未息不即来忽敌兵十人出遁太祖族弟旺善为敌兵扑仆地踞其身欲刺太祖未及甲奋身直前发矢中敌兵额应弦而踣援旺善起衆兵乃至攻克其城斩城主宁固沁而还齐吉逹城伊罕山城鄂谟城哈勒费延城吉林境内诸堡镇北堡博尔济堡二十家堡阿兰堡宁古塔城在吉林东南五百四十余里瑚尔哈河北岸植松木为墻中实以土髙二丈余週围二里半东西南三门城外邉墙週围十里门四南濒瑚尔哈河本朝康熙五年自旧城迁此将军巴海监造十五年将军移驻吉林设副都统镇守雍正五年置泰宁县治于此七年裁泰宁县仍归副都统専镇旧宁古塔城宁古塔境内歴代旧有城址古城穆当阿城沙兰城旧觉罗城噶斯哈城萨勒瑚城英爱城富尔丹城富勒坚城佛讷赫城古大城寥晦城克音城大河城五国城斡里城海边古城哈图城布尔哈图城旧萨尔浒城事蹟谨稽实録嵗癸未明神宗十一年也太祖年二十五夏五月壬午翔起兵征尼堪外兰期萨尔浒城主诺宻纳以兵来㑹诺宻纳背盟尼堪外兰遁于嘉班秋八月庚戌朔复征之诺宻纳及弟鼐喀逹阴遣人告尼堪外兰又复遁去太祖遂定计诛诺宻纳取其城寻其衆复修城以叛太祖复以四人破五城之衆八百人宁古塔境内诸堡觉罗堡都林谷堡海兰河屯白都讷城在吉林西北五百二十五里旧名纳尔浑又名新城本朝康熙三十二年建筑週围七里池深九尺广七尺门四三十三年移吉林副都统镇守于此雍正五年于境内增设长宁县干隆元年奉裁仍归副都统専镇白都讷境内歴代旧有城址旧白都讷城唐王河古城古城三姓城在吉林东北九百三十六里週围五里髙七尺池深七尺广八尺本朝康熙五十四年建筑置佐领协领防御管辖雍正五年增设副都统镇守三姓境内歴代旧有城址西古城和敦城阿勒楚喀城在吉林东北六百里旧城週围二里南北二门本朝雍正三年设副都统协领等驻防七年改建新城週围三里髙一丈三尺池深八尺广一丈阿勒楚喀境内歴代旧有城址翁鄂洛城浑春城池城在吉林东南一千一百里浑春河东岸南与朝鲜接界皆库雅拉等所居週围一里门四不知何代建筑本朝康熙五十三年重修置佐领协领防御管辖浑春境内歴代旧有城址扎库塔城事蹟谨稽实録嵗丁未夏五月太祖命贝勒巴雅喇大臣额亦都费英东侍卫扈尔汉率兵千人往征东海窝集部取赫济赫鄂摩和索啰佛讷赫三路屯寨俘二千人而还己酉年冬十二月命扈尔汉率兵千人征窝集部之瑚叶路取之收二千户而还赐扈尔汉甲胄马匹号为逹尔汉嗣有归附我国之窝集部绥芬路长图楞为窝集部之雅兰路人所掠庚戍年冬十一月命额亦都率兵千人征雅兰路额亦都先往窝集部之那木都鲁绥芬宁古塔尼玛察四路招其路长康果礼喀克都哩昻古明安图乌鲁喀僧额尼喀哩瑭松阿叶克舒等令其携家口前行旋师至雅兰路遂击取之俘万余人而还辛亥年秋七月命台吉阿巴泰大臣费英东安费扬古率兵千人征窝集部之乌勒固宸穆稜二路取之寻有窝集部之扎库塔人来附太祖赐甲三十副遣之还其人以甲送黒龙江滨窝集部人被于树以试射又贪乌拉国布疋受贝勒布占泰招抚冬十二月命额驸何和里同额亦都扈尔汉率兵二千往征扎库塔城谕降弗从围三日攻克其城斩首千余俘二千余人并招降环近各路收五百户令图埒伸额哷伸二人卫之来归甲寅年冬十一月太祖遣兵五百征窝集部之雅兰西林二路收降民二百户俘千人而还乙夘年冬十一月太祖遣兵二千征窝集部东额赫库稜先是额赫库楞之人寄语我国曰人谓尔国骁勇可来与我等决一战至是八旗兵分两路进招之不服遂布阵鸣螺越壕三层毁其栅攻克其城阵斩八百人俘获万人收抚其居民编户口五百乃班师沙济城费优城逹都城爱丹城打牲乌拉城在吉林北七十里週围八里门四本朝康熙四十二年因乌拉旧城有水患于城东改建新城设总管协领等官驻防钦定盛京通志卷钦定盛京通志卷三十二钦定四库全书钦定盛京通志卷三十二城池黑龙江齐齐哈尔墨尔根黑龙江唿伦布雨尔唿兰博尔多布特哈钦定四库全书钦定盛京通志卷三十二城池黑龙江齐齐哈尔城在奉天府东北一千八百余里亦曰奇察哈哩内城植松木为墙中实以土高一丈八尺週围一千三十步门四城外有郭用土㘺包砌週围十里东南北各一门西二门环城有重濠广一丈五尺本嫩江南宿伯克依庄地本朝康熈三十年副都统玛布岱监筑三十八年移黑龙江将军驻此干隆四十五年奉㫖重修齐齐哈尔境内厯代旧有城址鄂吉岱城古城克伊特城郭多城勒布图尔城鄂勒欢城绰勒城喀布齐赉城纳延城阿齐兰城墨尔根城在齐齐哈尔北四百三十五里内城植松木为墙中实以土高一丈八尺週围一千三十步门四四隅皆有角楼城外有郭土砌週围十里东西南各一门北二门本朝康熈二十五年奉天副都统宝鼎监筑二十九年移黑龙江将军驻此三十八年将军移驻齐齐哈尔四十九年设副都统等官驻防干隆八年奉㫖重修黑龙江城在齐齐哈尔东北八百余里内城植松木为墙中实以土高一丈八尺週围一千三十步门四西南北三面植木为郭南一门西北各二门东面临江週围十里木朝康熈二十三年将军萨布苏监筑设将军副都统镇守后将军移驻墨尔根裁副都统雍正八年复设副都统镇守干隆八年奉㫖重修爱珲城黑龙江境内厯代旧有城址济噶苏城彻赫特城徳勒徳尼城奇塔特城衆安城额苏哩城洞城穆噜苏苏城果布噶尔城乌鲁苏城唿玛尔城铎陈城阿萨津城乌库勒城多锦城雅克萨城尼布楚城唿伦布雨尔在齐齐哈尔城西北七百六十里雍正十年设统领以副都统衔管理统领事并添设总管等员分兵防御驻札处在伊伯河西岸扎克丹地方唿兰在齐齐哈尔城东南八百十七里週围三里雍正十二年设城守尉驻防干隆八年新设有站博尔多在齐齐哈尔城东北二百七十余里雍正十年设副总管等员分兵防御驻札处在讷黙尔河地方布特哈在齐齐哈尔城北一百六十里雍正六年増设总管等员分兵防御驻札处在尼勒济地方以上四处俱无城郭但现设兵驻防与奉天之熊岳牛庄吉林之白都讷阿勒楚喀同为分防重地例得备志等谨考锦县西北有徒河城为虞舜时故蹟盖辽东西之建有城郭实昉于此嗣后名城见史志者汉有襄平居就新昌辽队平郭无虑望平险凟房县诸城公孙度时有北丰城慕容廆时有大棘城大棘在今义州西北北丰在承徳县西北襄平在辽阳州北居就在州西南新昌在海城县东辽队在县西平郭在盖平县南无虑即广宁县治望平在县东北房与险凟在县东南其遗址盖犹可考唐太宗平高丽自辽以东置州四十有二如盖州安市州旧书并云无城而新书则称有之参考地志盖平县境有盖州故城辽志谓即高丽盖牟城李世勣拔之以为盖州者也县东北有安市故城通志谓薛仁贵白衣登城即此则旧书无城之説殆未可信而今宁海县东有大黑山城者全辽志指为唐张亮舟师所袭之沙卑城通志又谓沙卑在海城县境则不特史未可信而志亦滋疑矣渤海大氏设五京十五府六十二州其城淢之制史志尤阙畧未详洎辽金建为三京所置州邑如乐郊奉集章义辽濵辽阳巖州海州析木耀州归州秀巖永康化成银州咸平挹娄信州贵徳开州来逺诸故城俱在今奉天府界内钟秀闾阳川州故城具在今锦州府界内宁江故城在吉林北肇州故城在白都讷南会宁五国故城在宁古塔西南按之图记灿然有徴元城邑悉仍辽金之旧明洪武永乐中设二十五卫城安乐自在二州城至金河完水之间仅以都司遥领之而无城也敬惟我太祖高皇帝创业经营始自赫图阿拉继迺缔搆兴京规画辽沈当时所筑萨尔浒界藩东京诸城益仰见栉风沐雨遡涧陟原之鸿绩太宗文皇帝神武布昭善继善述黑水以北罔不臣服今谨稽两朝谟烈凡夫亲御桴鼓以及命帅奏功者百四十有四攻克东北诸部族之有城郭者曰乌拉部之伊罕山城逊扎塔城郭多城鄂谟城富勒哈城哈达部之新旧城辉发部之扈尔奇山城多璧城费优城叶赫部之璋城阿齐兰城乌苏城吉当阿城雅哈城克尔素城和敦城喀布齐赉城鄂吉岱城克伊特城东西二城苏克素䕶河之图伦城萨尔浒城安图𤓰尔佳城鄂勒欢城嘉穆瑚城古哷城沙济城浑河部之巴勒达城兆嘉城杭嘉城扎库穆城佟嘉城完颜部之完颜城栋鄂部之齐吉达城翁鄂洛城哲陈部之托摩和城章嘉城讷殷部之佛多和城乌勒固宸部之佛讷赫城扎库塔城乌库勒部之乌库尔城其无城郭而有屯寨木城者曰苏克素䕶河部之玛尔墩寨沾河寨浑河部之贝珲寨哲陈部寨珠舍哩部寨鸭緑部寨阿库哩尼满部寨乌尔格辰部寨绥芬路雅兰路瑚叶路各屯寨额尔吉尼部寨额赫库稜部寨诺罗瑚罕部寨乌勒固宸部寨之赫济赫屯鄂摩和索罗屯尼玛察路穆稜路西林路瑚尔哈部寨之乌扎拉路绰库禅鼐吉勒部寨库尔喀部寨之拉里禅铎陈阿萨津多锦卦拉尔额苏哩额尔图诸路黑龙江之噶尔达苏部萨哈连部凡部三十有四是也而部落之以城寨内附者则有苏完雅尔古瓦尔喀之费优瑚尔哈之格先里钖尔馨纳堪泰托和洛努雅喇黙尔库勒赫聂玛尔哲赖科尔佛科尔库萨喇哩松阿哩之拜雅喇黑龙江之格博尔寨布奇赫赫岱克音乌鲁苏裕尔根海伦固浓宁昆都伦乌兰精格哩瑚珲泰使犬部之盖青窝集部之那木都噜凡部二十八是也又东北边部落以次入贡者自宁古塔东北行四百余里在瑚尔哈松花江两岸者曰鼐尔曰格伊克勒曰瑚什哈哩皆编甲入户又自宁古塔东行千余里在乌苏哩江两岸者曰穆稜东二百余里在尼满河源者曰奇雅喀喇又自宁古塔东北行千五百里在松花黑龙江两岸者曰赫锦喀喇又东北行四五百里在乌苏哩松花黑龙三江滙流左右者曰额登喀喇又东北行七八百里曰费雅喀自寕古塔东北行三千里曰奇勒尔东濵大海又东边部落入贡者曰库雅喇其地在图们江北岸与朝鲜之庆逺相对去宁古塔五百里而使鹿部又在使犬诸部之外一时畏威懐徳来享来王幅员有截式廊日增诚亘古未有之盛事逮我世祖章皇帝定鼎燕京陪都并启崇墉巍峙固若金汤圣祖仁皇帝复增建墨尔根黑龙江齐齐哈尔城置官镇守自大兴安岭以外皆我闼户传曰圣人有金城是用卜世灵长而大一统之规模也等编辑城池门以次成卷爰博徴厯代名城之见史志者与夫我国家维垣伊匹之诒谋胪载叅稽详识之如右钦定盛京通志卷三十二钦定盛京通志卷三十三钦定四库全书钦定盛京通志卷三十三闗邮奉天府闗隘锦州府闗隘吉林边隘黒龙江边隘各路城站各路舖递钦定盛京通志闗邮等谨案易曰重门击柝周礼有司闗而行人掌传遽野庐氏掌达国路所以稽出入便往来通商惠工胥于是在盛京右据山海左挟朝鲜北屏白山南带辽水极邉巖徼防御綦重至于星轺络绎喀伦台站釐然详备各有条理臣等载考舆图敬于奉天各属旧设门闗与驿政各事宜详加编考谨志闗邮第十三钦定四库全书钦定盛京通志卷三十三闗邮奉天府闗隘兴京头道闗二道闗三道闗古闗鹻厰边门旺清边门承徳县辽阳州西闗剌榆闗镇相闗海城县梁房口闗三岔闗葢平县石门闗连云岛闗青云岭闗开原县来宾闗新安闗英峩边门威逺堡边门发库边门铁岭县山头闗复州栾古闗宁海县哈斯罕闗旅顺口闗事蹟谨稽实録天聪七年夏六月己邜太宗命贝勒岳託徳格类大臣楞额哩叶臣伊勒登昂阿喇率左右翼兵总兵官石廷柱率旧汉兵都元师孔有徳总兵官耿仲明率新附兵合步骑万余征明旅顺口先是有徳仲明由登州泛海来降明总兵黄龙于旅顺口以水师阻截复合朝鲜兵蹑追至镇江我贝勒济尔哈朗阿济格杜度时方督修岫巖兰磐通逺堡三城奉命迎有徳等已率兵驻镇江岸明兵及朝鲜兵不敢近而退有徳等乃登岸来归至是遂以为向𨗳破其城黄龙战败自刭死俘获人口五千余金二十二两银二万余两人葠八箱裘服等物无算岳託班师㽞叶臣伊勒登率毎旗官二员兵二千五百名逰击佟图赖率备御二员旧汉兵百名驻守之萧家岛闗岫巖城鳯凰城连山闗鸦鹘闗大片岭闗叆河边门鳯凰城边门锦州府闗隘锦州老虎闗长岭山边门松岭子边门宁逺州黑山口边门髙台边门新台边门梨树沟边门平川营边门白石嘴边门明水堂边门广宁县分水岭闗魏家岭闗彰武台边门义州白土厰边门清河边门九官台边门吉林边隘吉林法特哈边门伊屯边门克尔素边门布尔徳库苏巴尔罕边门宁古塔白都讷三姓阿勒楚喀珲春打牲乌拉黒龙江齐齐哈尔特穆徳赫喀伦温托浑喀伦多鼐喀伦塔勒哈喀伦古鲁喀伦乌兰诺尔喀伦二处托馨喀伦四家子喀伦阿拉克㤗喀伦拜塔拉喀伦拉哈鄂佛罗喀伦温徳亨喀伦苏克台苏苏喀伦分界石碑墨尔根诺敏河巴延和罗喀伦甘河啇和哈逹喀伦伊拉喀喀伦喀穆尼喀伦博尔多喀伦拉哈哈伦宁年喀伦塔拉尔哈伦塞楞额山喀伦喀穆尼峯喀伦黒龙江巴拉毕喇昂阿喀伦伊玛毕拉昂阿喀伦精竒哩江喀伦乌鲁苏穆丹喀伦科洛尔喀伦喀塔竒喀伦库墨勒喀伦额叶尔喀伦纽勒们河喀伦逊河口喀伦讷黙尔河源喀伦唿伦布雨尔库尔徳勒河喀伦特尔墨勒津河喀伦特尼河喀伦崇古林口喀伦黙勒肯河口喀伦阿尔噶图河口喀伦钖兰鄂索河口喀伦萨尔竒特山喀伦开拉哩河翁昆喀伦开拉哩河温都尔额埒苏喀伦乌兰昂阿喀伦布拉克图喀伦摩该图舍哩哈伦托勒辉图舍哩喀伦鄂勒图舍哩喀伦喀布齐哈图喀伦阿拉勒图喀伦扎拉喀伦布拉克喀伦瑚尔哈图喀伦哈萨图喀伦音辰喀伦阿噜布拉克喀伦穆敦哈萨图喀伦札穆唿都克喀伦布雨尔布隆徳尔苏喀伦鄂尔逊河乌兰昂阿喀伦额布都克喀伦拉们哈布尔都哩喀伦乌黙克依布拉克喀伦纳尔苏图喀伦各路程站奉天东至兴京站道第一站七十里至噶布拉村站七十里至萨尔浒站八十里至穆喜站四十里至兴京奉天西至山海闗站道六十里至老边站四十里至巨流河站广宁县界七十里至白旗堡站五十里至二道井站五十里至小黒山站七十里至广宁站八十里至十三山站锦县界五十四里至小凌河站五十四里至髙桥站六十二里至宁逺站宁逺州界六十二里至东闗站六十三里至凉水河站七十五里至山海闗奉天南至朝鲜站道六十里至十里河站七十里至迎水寺站辽阳州界七十里至浪子山站五十里至甜水站鳯凰城界四十里至连山闗站五十里至通逺堡站六十里至雪里站四十里至鳯凰城站奉天北至吉林宁古塔站道七十里至懿路站七十里至髙丽屯站铁岭界七十五里至开原站开原县界奉天北至发库边门站道七十里至严千户屯站开原县界六十里至发库站吉林西南至奉天站道尼什哈站七十里至蒐登站七十里至伊勒们站五十五里至苏斡延站六十里至伊巴丹站六十里至阿勒坦额墨勒站六十里至克尔素站八十里至叶赫站四十里至棉花街站吉林东至宁古塔站道九十里至额赫茂站九十里至额音楚站六十五里至图伊屯站一百一十里至鄂摩和索罗站宁古塔界一百四十里至毕尔罕毕喇站七十里至沙兰站八十里至宁古塔吉林西北至白都讷站道五十里至金州鄂佛罗站六十里至舒兰河站四十五里至法特哈站四十五里至腾额尔哲库站四十五里至䝉古站四十五里至图赖昭站四十五里至逊札布站三十五里至蒿子站六十里至舍哩站七十里至白都讷站吉林东北至三姓站道自腾额尔哲库站分道而东北三十里至䝉古喀伦站三十里至拉林多观站三十里至萨库哩站八十里至费克图站一百里至塞勒佛特库站四十里至佛斯亨站五十里至富尔珲站五十里里至崇古尔库站八十里至鄂尔多穆逊站一百十里至庙屯站齐齐哈尔东北由墨尔根至黒龙江站道布克依站六十里至塔拉尔站七十五里至宁年站八十里至拉哈站墨尔根界六十里至博尔多站四十三里至喀穆尼站四十二里至伊拉喀站七十里至墨尔根站七十五里至科洛尔站七十六里至喀尔喀图站八十五里至库穆楞站三十五里至额叶尔站七十八里至黒龙江站齐齐哈尔西南至白都讷站道五十五里至特穆徳赫站七十五里至温托珲站七十五里至多鼐站七十五里至塔勒哈站六十七里至古鲁站五十五里至乌兰诺尔站四十五里至墨馨站齐齐哈尔东南至唿兰站道自乌兰诺尔站分道而东一百里至博尔济哈站一百十里至察布齐勒站一百里至鄂多尔图站七十五里至布拉克站八十里至札喀和硕站五十五里至唿兰站齐齐哈尔西至唿伦布雨尔台站一百里至钖尔特台八十五里至噶齐克台七十里至䝉古乌尔楚克台七十里至额赫昂阿台六十五里至巴林台七十五里至雅尔博克托台八十里至和罗竒台七十里至乌苏哩台六十五里至札敦昂阿台八十里至济尔玛沁台奉天府舖递承徳县西路在城舖兵一名三十里大石桥舖兵二名三十里老边舖兵二名三十里孤家子舖兵一名南路在城舖兵一名三十里火石桥舖兵二名三十里十里河舖兵一名北路在城舖兵一名三十里蒲河舖兵二名辽阳州南路在城舖兵一名三十里沙河舖兵二名三十里鞍山驿舖兵一名北路在城舖兵一名三十五里烂泥舖兵二名二十五里十里河舖兵一名海城县南路在城舖兵一名三十里塔山舖兵二名三十里耀州舖兵一名北路在城舖兵一名三十里甘泉舖兵二名三十里鞍山驿舖兵一名葢平县南路在城舖兵一名三十里簸箕寨舖兵二名三十五里头台子舖兵一名北路在城舖兵一名三十里博啰舖兵二名二十五里铁岭舖兵二名开原县南路在城舖兵一名三十里清水沟舖兵二名铁岭县南路在城舖兵一名十里范河舖兵二名二十里懿路舖兵一名北路在城舖兵一名二十里边门舖兵二复州南路在城舖兵一名三十里麻河舖兵一名三十里栾古舖兵一名北路在城舖兵一名二十五里核桃舖兵一名二十五里永宁监舖兵一名三十五里李官坟舖兵一名宁海县北路在城舖兵一名三十里舖兵一名四十里长店舖兵一名锦州府舖逓锦县西南路在城舖兵一名五十里髙桥舖兵二名三十里连山舖兵二名东北路在城舖兵一名四十里大凌河舖兵二名三十里十三山站舖兵一名四十里闾阳驿舖兵一名宁逺州西南路在城舖兵一名三十里沙后所舖兵二名五十里中后所舖兵二名五十里前屯卫舖兵二名三十五里中前所舖兵二名三十五里山海舖兵二名东北路在城舖兵一名广宁县西南路在城舖兵一名五十里闾阳驿舖兵一名东北路在城舖兵一名三十里沙河舖兵二名三十里小黒山舖兵二名二十里胡家窝舖兵二名三十里二道井舖兵二名五十里白旗堡舖兵二名三十里黄旗堡舖兵二名三十里巨流河舖兵一名义州东路在城舖兵一名三十五里大榆树舖兵二名三十二里闵隆社舖兵二名南路在城舖兵一名二十里大岭舖兵二名十七里七里河舖兵二名吉林黑龙江旧无设立舖兵钦定盛京通志卷之三十三钦定盛京通志卷三十四钦定四库全书钦定盛京通志卷三十四津梁奉天府锦州府吉林黑龙江粮船附载钦定盛京通志津梁等谨案夏令十月成梁言桥梁也尔雅方舟乗泭言舟渡也王政利涉自古先之盛京为岐丰重地我太宗文皇帝创修叠道辽河大岸遂成坦途列圣纉绪䋲武我皇上翠华四诣凡桥梁津渡添建修葺四民懽忭免厉揭之劳等釐考各属桥渡胪注于篇谨志津梁第十四钦定四库全书钦定盛京通志卷三十四津梁奉天府各属兴京石提木桥赫穆哩渡唿勒渡斡瑚穆渡穆喜渡承徳县马官桥䕶城河桥转湾桥永安桥浑河桥白塔舖桥北桥蒲河木桥李冈屯桥大洼桥泥沟舖桥范家桥桑林桥白蒿沟桥石桥奉集堡桥板桥巨流河浮桥石庙子渡七间房渡辽河渡十方寺渡浑河渡辽阳州昇仙桥镇逺桥昇平桥安定桥万宝桥梁水桥太子河渡海城县沙河桥利涉桥三岔河桥事蹟谨稽实録天命六年春三月我兵既克辽阳城辛未太祖命台吉徳格类斋桑古率八旗大臣引兵一千安抚人民併閲三岔河桥至海州城中官吏及殷富之家张鼓乐肩舆来迎两台吉揽辔传令禁军士不得夺民财物登城宿勿入民家既入城两台吉宿公廨军士俱屯城上次日所遣閲视三岔河之人来曰桥已拆断亦无舟楫遂安抚人民而还三里桥土河桥八里桥夹河桥杨家桥桥头桥散水桥三岔河渡盖平县圣旭桥惠风桥清河桥埚头河桥仙水桥仙人桥新安河桥熊岳河桥淤泥河桥小石桥开原县和阳桥广顺桥庆云桥马鬃河桥亮子河桥清河桥太平桥八里桥三山桥安逺桥扣河渡清河渡铁岭县辽海桥柴河桥周胜桥范河桥小桥清河桥麒麟渡范河渡复州真武桥沙河桥公王坝桥北清渡桥宁海县卦符桥岫巖城叶和尚桥锦州府锦县双杨店桥十三山石桥小凌河桥高桥葛王碑桥利涉桥小凌河渡大凌河渡宁逺州募建石桥小石桥石桥五里桥广宁县通济桥经济桥会流桥邻泮桥大惠桥迎秀桥长春桥新广济桥秀水桥新桥拱辰桥观澜桥羊膓河桥火石桥平逺桥柳河沟桥四塔桥平洋桥广济桥义州閲武桥通逺桥凌河桥吉林各属吉林遵法桥珠噜多观河桥乌拉渡松花江渡叶河渡宁古塔石甸子桥阿勒楚喀阿勒楚喀渡黑龙江各属齐齐哈尔唿伦河渡嫩江渡塔拉尔河渡墨尔根讷黙尔河渡嫩江渡黑龙江黑龙江渡粮船附载奉天运粮船八十只辽河运粮船一百只伊屯河桨船二十只混同江运粮船三十只齐齐哈尔运粮船四十只墨尔根运粮船六十六只黑龙江运粮船六十只唿伦运粮船十只钦定盛京通志卷三十四钦定盛京通志卷三十五钦定四库全书钦定盛京通志卷三十五户口一盛京丁赋户口规制奉天府锦州府吉林各属黑龙江各属钦定四库全书钦定盛京通志卷三十五户口等谨案周官登版籍而拜藏之重民数也盛京帝业所基深仁沦浃自世祖统一寰㝢休养生息逮今百数十年耕屯相望户口日増尽勿吉挹娄之境莫不云连栉比蕃庻殷昌我皇上御极迄今民数嵗倍前时厯巡所至熙穰成风所以培植本根者至宏且逺也谨志户口第十五钦定四库全书钦定盛京通志卷三十五户口盛京丁赋戸口规制奉天府顺治十年以辽阳为府设辽阳海城二县其锦州宁逺广宁沙后四城尚属佐领所辖是年定例辽东招民开垦至百名者文授知县武授守偹六十名以上文授州同州判武授千总五十名以上文授县丞主簿武授百总招民数多者每百名加一级所招民每名给月粮一斗每地一晌给种六升每百名给牛二十只十五年省辽阳府以沈阳为奉天府康熈元年锦州改为县三年奉天府添设承徳盖平开原铁岭四县辽阳县改为州广宁改为府添设广宁县宁逺州五年改广宁府为锦州府以锦县宁逺州广宁县属焉于时州县新设户无旧籍丁鲜原额俱系招民三年起科其徙民于康熈七年归併承徳开原铁岭三县为民即于本年起科其续发到者仍三年后起科奉天府属每丁征银一钱五分锦州府属毎丁徴银二钱是年始行编审法丁赋着于籍三十二年丁银折豆每丁征市斗黑豆二斗三升零七勺六抄九撮至三斗八升不等四十七年奉颁制斗每斗抵市斗五升五十二年诏人丁以五十年编审为定额以后滋生户口永不加赋五十三年人丁照旧例征银五十六年复征豆雍正二年编审征豆四年复改征银五年置永吉州泰宁长宁二县设复州通判七年裁泰宁县十二年复州增设知州于金州卫设宁海县俱属奉天府又设义州属锦州府是年编审二府丁银实数干隆元年裁长宁县併归永吉州十二年裁永吉州设吉林理事同知征收地丁钱粮属吉林将军管辖二十六年至二十九年宁古塔白都讷三姓地丁俱归各镇副都綂徴收由吉林同知彚总报销三十七年裁锦州通判设岫巖通判兼管鳯凰城𨽻奉天府是年吉林各属诏以三十六年编审为定额以后永不加赋惟开户入籍家奴官庄年满幼丁仍按例加徴四十五年阿勒楚喀地丁亦归副都綂徴收由吉林彚报焉其奉天各属户口旧无册籍自干隆六年始行编审户口着于籍今纂丁赋户口一门断自着籍之年为始奉天府属康熈七年始行编审实在行差人丁共七千九百五十三丁共徴银一千一百九十二两九钱五分康熈二十四年编审原额新增实在行差人丁共一万三千一百七十一丁共徴银一千九百七十五两六钱五分康熈五十年编审原额新增实在行差人丁共一万八千六百二十三丁共徴银二千七百九十三两四钱五分雍正十二年编审原额新增实在行差人丁共二万三千七百九十六丁共徴银三千五百六十九两四钱干隆六年编审原额新增实在行差人丁共二万八千三百五十八丁共徴银四千二百五十三两七钱干隆十六年编审原额新增实在行差人丁共二万九千二百九十九丁共徴银四千三百九十四两八钱五分干隆二十六年编审原额新增实在行差人丁共三万六千七百三十六丁共徴银五千五百十两零四分干隆三十六年编审原额新增实在行差人丁共三万七千二百五十二丁共徴银五千五百八十七两八钱干隆四十六年编审原额新增实在行差人丁共三万七千六百七十七丁共徴银五千六百五十一两五钱五分承徳县雍正十二年原额新增实在行差人丁三千四百六十九丁徴银五百二十两零三钱五分干隆六年原额新增实在行差人丁三千九百二十五丁徴银五百五十八两七钱五分干隆十六年原额新增实在行差人丁四千九百三十六丁徴银七百四十两零四钱干隆二十六年原额新增实在行差人丁六千六百八十八丁徴银一千零三两二钱干隆三十六年原额新增实在行差人丁六千八百一十四丁徴银一千零二十二两一钱干隆四十六年原额新增实在行差人丁七千一百零二丁徴银一千零六十五两三钱辽阳州雍正十二年原额新增实在行差人丁四千五百三十九丁徴银六百八十两零八钱五分干隆六年原额新增实在行差人丁四千五百七十五丁徴银六百八十六两二钱五分干隆十六年原额新增实在行差人丁四千七百四十四丁徴银七百一十一两六钱干隆二十六年原额新增实在行差人丁五千八百九十三丁徴银八百八十三两九钱五分干隆三十六年原额新增实在行差人丁五千八百九十七丁徴银八百八十四两五钱五分干隆四十六年原额新增实在行差人丁五千九百二十丁徴银八百八十八两海城县雍正十二年原额新增实在行差人丁三千七百五十七丁徴银五百六十三两五钱五分干隆六年原额新增实在行差人丁三千八百三十八丁徴银五百七十五两七钱干隆十六年原额新增实在行差人丁四千六百零九丁徴银六百九十一两三钱五分干隆二十六年原额新增实在行差人丁六千五百九十八丁徴银九百八十九两七钱干隆三十六年原额新增实在行差人丁六千六百一十丁徴银九百九十一两五钱干隆四十六年原额新增实在行差人丁五千零四十一丁徴银七百五十六两一钱五分盖平县雍正十二年原额新增实在行差人丁一千三百五十二丁徴银二百零二两八钱干隆六年原额新增实在行差人丁一千七百丁徴银二百五十五两干隆十六年原额新增实在行差人丁三千二百五十五丁徴银四百八十八两二钱五分干隆二十六年原额新增实在行差人丁四千一百二十五丁徴银六百一十八两七钱五分干隆三十六年原额新增实在行差人丁四千一百三十七丁徴银六百二十两零五钱五分干隆四十六年原额新增实在行差人丁二千八百三十七丁徴银四百二十五两五钱五分开原县雍正十二年原额新增实在行差人丁二千四百三十九丁徴银三百六十五两八钱五分干隆六年原额新增实在行差人丁二千四百八十六丁徴银三百七十二两九钱干隆十六年原额新增实在行差人丁二千五百一十二丁徴银三百七十六两八钱干隆二十六年原额新增实在行差人丁二千七百六十一丁徴银四百一十四两三钱干隆三十六年原额新增实在行差人丁二千九百六十一丁徴银四百四十四两一钱五分干隆四十六年原额新增实在行差人丁二千九百三十四丁徴银四百四十两零一钱鐡岭县雍正十二年原额新增实在行差人丁二千四百七十七丁徴银三百七十一两五钱五分干隆六年原额新增实在行差人丁二千五百六十二丁徴银三百八十四两三钱干隆十六年原额新增实在行差人丁二千六百六十六丁徴银三百九十九两九钱干隆二十六年原额新增实在行差人丁二千九百八十一丁徴银四百四十七两一钱五分干隆三十六年原额新增实在行差人丁二千九百八十三丁徴银四百四十七两四钱五分干隆四十六年原额新增实在行差人丁二千九百九十四丁徴银四百四十九两一钱复州雍正十二年原额新增实在行差人丁二千零七十四丁徴银三百十一两一钱干隆六年原额新增实在行差人丁三千一百九十丁徴银四百七十八两五钱干隆十六年原额新增实在行差人丁四千三百零七丁徴银六百四十六两零五分干隆二十六年原额新增实在行差人丁五千一百零五丁徴银七百六十五两七钱五分干隆三十六年原额新增实在行差人丁五千二百二十五丁徴银七百八十三两七钱五分干隆四十六年原额新增实在行差人丁四千五百零二丁徴银六百七十五两三钱宁海县雍正十二年收复州拨给并原额新增实在行差人丁一千三百零二丁徴银一百九十五两三钱干隆六年原额新增实在行差人丁一千九百八十丁徴银二百九十七两干隆十六年原额新增实在行差人丁二千二百七十丁徴银三百四十两零五钱干隆二十六年原额新增实在行差人丁二千五百八十五丁徴银三百八十七两七钱五分干隆三十六年原额新增实在行差人丁二千六百二十五丁徴银三百九十三两七钱五分干隆四十六年原额新增实在行差人丁二千六百四十三丁徴银三百九十六两四钱五分岫巖城干隆三十七年收海城盖平复州拨给丁三千六百四十五丁至四十五年原额新増实在行差人丁三千七百零四丁徴银五百五十五两六钱锦州府康熈七年始行编审实在行差人丁共八千六百九十丁共徴银一千七百三十八两康熈二十四年编审原额新增实在行差人丁共一万三千零五十六丁共徴银二千六百一十一两二钱康熈五十年编审原额新增实在行差人丁共二万三千五百八十七丁共徴银四千七百十七两四钱雍正十二年编审原额新增实在行差人丁共二万三千六百八十丁共徴银四千七百三十六两干隆六年编审原额新增实在行差人丁共二万五千一百五十六丁共徴银五千零三十一两二钱干隆十六年编审原额新增实在行差人丁共三万五千八百五十五丁共徴银七千一百七十一两干隆二十六年编审原额新增实在行差人丁共四万五千零三十五丁共徴银九千零七两干隆三十六年编审原额新增实在行差人丁共四万五千零七十一丁共徴银九千零一十四两二钱干隆四十六年编审原额新增实在行差人丁共四万五千一百二十六丁共征银九千零二十五两二钱锦县雍正十二年原额新增实在行差人丁九千六百六十四丁征银一千九百三十二两八钱干隆六年原额新增实在行差人丁九千七百四十八丁征银一千九百四十九两六钱干隆十六年原额新增实在行差人丁一万三千七百二十五丁征银二千七百四十五两干隆二十六年原额新增实在行差人丁一万五千一百三十九两征银三千零二十七两八钱干隆三十六年原额新增实在行差人丁一万五千一百四十六丁征银三千零二十九两二钱干隆四十六年原额新增实在行差人丁一万五千一百五十九丁征银三千零三十一两八钱宁逺州雍正十二年原额新増实在行差人丁七千五百四十九丁征银一千五百零九两八钱干隆六年原额新增实在行差人丁八千一百八十三丁征银一千六百三十六两六银干隆十六年原额新增实在行差人丁一万一千六百四十七丁征银二千三百二十九两四钱干隆二十六年原额新增实在行差人丁一万六千六百五十丁征银三千三百三十两干隆三十六年原额新增实在行差人丁一万六千六百九十丁征银三千三百三十八两干隆四十六年原额新增实在行差人丁一万六千六百七十一丁征银三千三百三十四两二钱广宁县雍正十二年原额新增实在行差人丁三千零二十六丁征银六百零五两二钱干隆六年原额新增实在行差人丁三千五百五十八丁征银七百一十一两六钱干隆十六年原额新增实在行差人丁四千九百六十丁征银九百九十二两干隆二十六年原额新增实在行差人丁六千二百五十八丁征银一千二百五十一两六钱干隆三十六年原额新增实在行差人丁六千二百六十五丁征银一千二百五十三两干隆四十六年原额新增实在行差人丁六千二百九十九丁征银一千二百五十九两八钱义州雍正十二年新收实在行差人丁三千四百四十一丁征银六百八十八两二钱干隆六年原额新增实在行差人丁三千六百六十七丁征银七百三十三两四钱干隆十六年原额新增实在行差人丁五千五百二十三丁征银一千一百零四两六钱干隆二十六年原额新增实在行差人丁六千九百八十八丁征银一千三百九十七两六钱干隆三十六年原额新增实在行差人丁六千九百七十丁征钱一千三百九十四两干隆四十六年原额新增实在行差人丁六千九百九十七丁征银一千三百九十九两四钱吉林各属干隆十六年编审原额新增实在行差人丁共四千三百二十七丁共征银六百四十九两零五分干隆二十六年编审原额新增实在行差人丁共六千零二十七丁共征银九百零四两零五分干隆三十六年原额新增实在行差人丁人丁共一万三千三百零二丁共征银一千九百九十五两三钱干隆四十六年编审原额新增实在行差人丁共二万七千四百七十丁共征银四千一百二十两零五钱士口林雍正十二年编审永吉州原额新增实在行差人丁二千一百八十六丁征银三百二十七两九钱干隆六年编永吉州原额新增实在行差人丁四千一百零二丁征银六百一十五两三钱十二年奉裁改设吉林同知征收属吉林将军统辖干隆十二年新收永吉州人丁四千一百四十三丁至十六年原额新增实在行差人丁四千三百二十七丁征银六百四十九两零五分干隆二十六年原额新增实在行差人丁五千四百九十二丁征银八百二十三两八钱干隆三十六年原额新增实在行差人丁一万零六百三十四丁征银一千五百九十五两一钱干隆四十六年原额新增实在行差人丁二万二千六百七十三丁徴银三千四百两零九钱五分宁古塔干隆三十九年新收人丁六百六十一丁至三十六年原额新增实在行差人丁七百二十八丁徴银一百零九两二钱干隆四十六年原额新增实在行差人丁七百九十四丁征银一百一十九两一钱白都讷雍正十二年编长宁县原额新增实在行差人丁二百零一丁徴银三十两零一钱五分干隆元年奉裁归併入永吉州干隆二十六年新收实在行差人丁五百三十五丁徴银八十两零二钱五分干隆三十六年原额新增实在行差人丁一千八百八十四丁征银二百八十二两六钱干隆四十六年原额新增实在行差人丁三千八百八十四丁征银五百八十二两六钱三姓干隆二十九年新收人丁五十三丁至三十六年原额新增实在行差人丁五十六丁征银八两四钱干隆四十六年原额新增实在行差人丁六十九丁征银一十两零三钱五分阿勒楚喀干隆四十六年新收实在行差人丁五十丁徴银七两五钱黒龙江各属雍正十二年新编实在行差人丁共二万三千七百零五丁干隆六年编审原额新增实在行差人丁共三万一千五百三十四丁干隆十六年编审原额新增实在行差人丁共三万三千六百三十一丁干隆二十六年编审原额新增实在行差人丁共三万二千六百一十二丁干隆三十六年编审原额新增实在行差人丁共三万三千五百七十三丁干隆四十六年编审原额新增实在行差人丁共三万六千七百七十九丁齐齐哈尔雍正十二年新编实在行差人丁七千七百六十五丁干隆六年原额新增实在行差人丁八千九百零一丁干隆十六年原额新増实在行差人丁九千五百六十一丁干隆二十六年原额新增实在行差人丁九千六百九十一丁干隆三十六年原额新增实在行差人丁九千八百七十丁干隆四十六年原额新増实在行差人丁九千九百三十五丁墨尔根雍正十二年新编实在行差人丁二千三百六十九丁干隆六年原额新增实在行差人丁二千四百八十九丁干隆十六年原额新增实在行差人丁二千四百三十二丁干隆二十六年原额新增实在行差人丁二千四百六十六丁干隆三十六年原额新增实在行差人丁二千四百七十一丁干隆四十六年原额新増实在行差人丁四千零三十九丁黒龙江雍正十二年原额新増实在行差人丁四千四百四十丁干隆六年原额新増实在行差人丁四千八百四十五丁干隆十六年原额新増实在行差人丁五千零三十五丁干隆二十六年原额新増实在行差人丁六千零二十五丁干隆三十六年原额新増实在行差人丁六千六百五十丁干隆四十六年原额新増实在行差人丁七千四百九十三丁唿伦布雨尔雍正十二年原额实在行差人丁七千四百九十六丁干隆六年原额新増实在行差人丁七千六百二十七丁干隆十六年原额新増实在行差人丁七千八百五十八丁干隆二十六年原额新増实在行差人丁六十六百三十一丁干隆三十六年原额新増实在行差人丁七千五百六十一丁干隆四十六年原额新増实在行差人丁七千七百一十二丁唿兰干隆六年新编实在行差人丁一千四百九十五丁干隆十六年原额新増实在行差人丁一千六百二十八丁干隆二十六年原额新増实在行差人丁二千零四十九丁干隆三十六年原额新增实在行差人丁二千三百六十八丁干隆四十六年原额新増实在行差人丁二千七百三十九丁布特哈雍正十二年新编实在行差人丁一千九百三十五丁干隆六年原额新増实在行差人丁六千一百七十七丁干隆十六年原额新增实在行差人丁七千一百一十六丁干隆二十六年原额新增实在行差人丁五千七百五十丁干隆四十六年原额新増实在行差人丁四千六百五十三丁干隆四十六年原额新增实在行差人丁四千八百五十六丁钦定盛京通志卷三十五钦定盛京通志卷三十六钦定四库全书钦定盛京通志卷三十六戸口奉天府锦州府吉林各属黒龙江各属钦定四库全书钦定盛京通志卷三十六户口奉天府属干隆六年新编民户共三万一千五百户男妇共十三万八千一百九十口干隆十六年编审民户共三万六千五百八十四户男妇共十六万二千二百六十一口干隆二十六年编审民户共四万五千三百七十八户男妇共三十万零四千零九十一口干隆三十六年编审民户共五万一千八百七十八户男妇共三十五万八千二百六十五口干隆四十六年编审民户共五万五千四百九十七户男妇共三十九万零九百一十四口承徳县干隆六年新编民户三千九百二十五户男妇一万七千一百八十四口干隆十六年编审民户四千九百三十一户男妇二万四千六百七十二口干隆二十六年编审民户八千五百四十六户男妇八万三千五百六十六口干隆三十六年编审民户一万一千三百三十户男妇十万零三千零一十六口干隆四十六年编审民户一万二千四百八十七户男妇十一万四千五百五十九口辽阳州干隆六年新编民户六千五百七十五户男妇三万九千五百九十五口干隆十六年编审民户六千七百八十九户男妇四万一千六百一十一口干隆二十六年编审民户八千一百三十九户男妇四万六千七百五十八口干隆三十六年编审民户八千三百八十九户男妇四万八千五百六十二口干隆四十六年编审民户九千三百五十二户男妇五万五千二百九十九口海城县干隆六年新编民户七千八百五十七户男妇一万六千三百三十三口干隆十六年编审民户八千三百七十二户男妇二万四千七百口干隆二十六年编审民户八千七百三十户男妇二万四千七百口干隆三十六年编审民户一万零一百八十八户男妇四万四千四百七十六口干隆四十六年编审民户七千三百四十五户男妇三万七千四百三十六口盖平县干隆六年新编民户二千八百二十九户男妇八千六百四十六口干隆十六年编审民户四千六百三十九户男妇一万四千八百五十六口干隆二十六年编审民户四千九百七十九户男妇一万八千九百八十三口干隆三十六年编审民户五千二百一十七户男妇一万九千八百七十一口干隆四十六年编审民户五千二百二十户男妇二万八千一百八十四口开原县干隆六年新编民户二千四百九十八户男妇一万零八百零七口干隆十六年编审民户二千四百九十八户男妇一万零七百四十五口干隆二十六年编审民户三千一百八十一户男妇三万九千六百一十六口干隆三十六年编审民户四千五百六十二户男妇四万三千七百九十五口干隆四十六年编审民户五千一百十户男妇四万二千二百四十二口鐡岭县干隆六年新编民户二千五百九十九户男妇九千三百三十六口干隆十六年编审民户二千六百七十一户男妇九千五百六十六口干隆二十六年编审民户三千七百二十九户男妇三万八千九百一十九口干隆三十六年编审民户四千零九十九户男妇四万二千六百六十九口干隆四十六年编审民户二千七百二十六户男妇三万零一百九十七口复州干隆六年新编民户三千一百九十二户男妇二万五千四百八十八口干隆十六年编审民户四千四百一十七户男妇二万六千零六十四口干隆二十六年编审民户五千四百七十八户男妇三万三千八百八十四口干隆三十六年编审民户五千三百一十户男妇三万八千八百六十五口干隆四十六年编审民户六千零八十八户男妇四万零五百二十五口宁海县干隆六年新编民户二千零二十五户男妇一万零八百零一口干隆十六年编审民户二千二百六十七户男妇一万零四十七口干隆二十六年编审民户二千五百九十六户男妇一万一千三百三十五口干隆三十六年编审民户二千六百一十七户男妇一万五千九百六十二口干隆四十六年编审民户二千七百一十五户男妇一万七千七百九十五口岫巖城干隆三十七年新编民户四千三百一十户男妇一万九千三百一十一口干隆四十六年编审民户四千四百五十四户男妇二万七千六百七十七口锦州府属干隆六年新编民户共二万八千五百五十七户男妇共二十二万一千四百三十二口干隆十六年编审民户共三万七千六百二十八户男妇共二十五万一千一百二十六口干隆二十六年编审民户共四万七千四百五十一户男妇共三十七万四千七百七十九口干隆三十六年编审民户共五万二千七百二十八户男妇共三十九万六千六百四十一口干隆四十六年编审民户共五万九千六百九十七户男妇共三十九万八千一百七十九口锦县干隆六年新编民户一万一千六百四十九户男妇七万二千八百七十三口干隆十六年编审民户一万三千九百八十七户男妇八万六千零四十七口干隆二十六年编审民户一万七千四百三十户男妇十三万三千六百一十二口干隆三十六年编审民户一万九千一百五十户男妇十三万九千一百七十六口干隆四十六年编审民户一万九千九百二十九户男妇十六万四千四百零四口宁逺州干隆六年新编民户九千六百八十三户男妇十一万零二百零九名干隆十六年编审民户一万三千一百三十四户男妇十一万一千四百五十二口干隆二十六年编审民户一万六千三百八十户男妇十三万零一十二口干隆三十六年编审民户一万九千四百八十九户男妇十四万四千四百七十三口干隆四十六年编审民户一万九千八百一十八户男妇九万八千四百零一口广宁县干隆六年新编民户三千五百五十八户男妇三万零二百七十四口干隆十六年编审民户五千零三十七户男妇三万四千八百二十二口干隆二十六年编审民户六千六百七十八户男妇六万零五百九十七口干隆三十六年编审民户七千零九十九户男妇六万六千八百四十一口干隆四十六年编审民户九千九百七十四户男妇八万三千七百三十五口义州干隆六年新编民户三千六百六十七户男妇八千零七十六口干隆十六年编审民户五千四百七十户男妇一万八千八百零五口干隆二十六年编审民户六千九百六十三户男妇四万零五百五十八口干隆三十六年编审民户六千九百九十户男妇四万六千一百三十七口干隆四十六年编审民户九千九百七十六户男妇五万一千六百三十九口吉林各属干隆三十六年新编民户共一万三千零二十七户男妇共五万六千六百七十三口干隆四十五年编审民户共二万八千零五十三户男妇共十三万五千八百二十七口吉林干隆三十六年新编民户八千八百五十六户男妇四万四千六百五十六口干隆四十五年编审民户二万二千五百十三户男妇十一万四千四百二十九口宁古塔干隆三十六年新编民户六百四十五户男妇一千五百七十一口干隆四十五年编审民户七百九十四户男妇一千九百四十三口白都讷干隆三十六年新编民户三千四百十六户男妇一万零二百四十八口干隆四十六年编审民户四千零六户男妇一万九千一百五十口三姓干隆三十六年新编民户六十户男妇一百九十八口干隆四十五年编审民户六十九户男妇二百二十八口阿勒楚喀干隆四十五年新编民户五十户男妇七十七口黒龙江各属干隆三十六年新编民户共二万零五百零八户男妇共三万五千二百八十四口干隆四十五年编审民户共二万二千二百四十六户男妇共三万六千四百零八口齐齐哈尔干隆三十六年新编民户五千二百六十八户男妇一万零三十六口干隆四十五年编审民户五千二百四十一户男妇九千八百七十口墨尔根干隆三十六年新编民户三千一百一十三户男妇五千九百八十六口干隆四十五年编审民户二千三百户男妇四千零三十九口黒龙江干隆三十六年新编民户三千四百一十三户男妇六千九百五十三口干隆四十五年编审民户三千七百零九户男妇七千四百九十三口唿伦布雨尔干隆三十六年新编民户三千一百七十户男妇五千八百九十三口干隆四十五年编审民户五千四百二十八户男妇七千五百六十一口唿兰干隆三十六年新编民户九百七十五户男妇一千八百五十六口干隆四十五年编审民户一千二百七十四户男妇二千七百三十九口布特哈干隆三十六年新编民户四千二百六十九户男妇四千五百六十口干隆四十五年编审民户四千二百九十四户男妇四千七百零六口钦定盛京通志卷三十六钦定盛京通志卷三十七钦定四库全书钦定盛京通志卷三十七田赋盛京民田徴赋规制奉天府属民地锦州府属民地吉林各属民地钦定四库全书钦定盛京通志卷三十七田赋等谨案辽地沃野十里国家作京伊始垦辟田畴百数十年以来省耕薄敛优赉频加亦既无旷土无㳺民矣我皇上加惠陪京蠲租赐复巡轩莅止叠沛恩纶旗地官庄休助兼施丰亨裕大之模诚万年无斁云等详考各州县赋额以及庄田税课之属谨志田赋第十六钦定四库全书钦定盛京通志卷三十七田赋盛京民田征赋规制盛京各属民田自顺治十五年始定徴赋之制每畆嵗徴银三分凡新垦地畆三年起科康熙十一年改为十年起科十五年复改为三年起科十八年定为六年起科不分等则每畆嵗徴银三分不加闰二十二年综计奉天锦州二府新旧起科地共三十一万二千八百五十九畆有竒嵗徴银九千三百八十五两有竒于是各州县田赋之额乃着于册三十二年改徴粟米每畆嵗徴粟米三升有竒四十三年锦县宁逺州应徴粟米仍改徴银解交承徳辽阳海城盖平开原铁岭广宁七州县买粮贮仓四十七年颁制斗毎畆嵗徴粟米七升五合五十三年徴银如旧制五十六年复徴粟米雍正六年银米各半徴收八年分上中下三则起科上则地每畆嵗徴粟米六升三合八勺三抄中则地每畆嵗徴粟米四升二合五勺五抄五撮下则地每畆嵗徴粟米二升一合二勺七抄六撮上则嵗徴银三分中则嵗徴银二分下则嵗徴银一分各州县等则畧同惟五年増设之永吉州长宁县每畆徴银三分不分等则干隆元年裁长宁县归永吉州徴收十二年裁永吉州设吉林同知徴收十九年清丈泰宁旧县民地册报起科归宁古塔副都统徴收三十三年清丈奉天锦州二府地凡民人私垦者准为余地分上中下三则徴租上则每畆嵗徴银七分中则每畆嵗徴银六分下则每畆嵗徴银五分三十五年民典旗人余地及永逺徴租暂行徴租地畆俱归州县徴收四十六年盛京吉林民人私垦地畆续经查岀者每畆嵗徴银八分仍在旗仓纳米二升六合五勺五抄以惩匿报之弊着为令奉天府属顺治十四年设府领辽阳海城二县十五年至十八年辽阳海城起科地四万八千一百六十五畆四分四釐四毫二丝徴银一千四百四十四两九钱六分三釐三毫二丝六忽金州起科地七千一百六十七畆六分八釐徴银二百一十五两三分四釐共田五万五千三百三十三畆一分二釐四毫二丝赋银一千六百五十九两九钱九分三釐七毫二丝六忽康熙元年至三年辽阳金州续报起科地五百五十八畆四分四釐徴银十六两七钱五分三釐九毫八丝是年増设承徳盖平开原铁岭四县升辽阳县为州与旧设之海城县并𨽻于府自是至二十二年府属六州县续报起科地十四万四千五百零六畆五分一釐七毫徴银四千三百三十五两一分二釐二毫内开除承徳盖平金州编兵入旗及辽阳海城盖平开原铁岭等州县运粮水手各项地畆免徴不计外统计新旧起科共田十八万二千九百七十三畆四分六釐一毫三丝三忽是为田额共赋银五千四百八十八两六钱五分三釐八毫三丝九忽九徴是为赋额自康熙二十三年至雍正四年府属六州县续报起科地十四万七百十七畆二釐统计原额新増共田三十二万三千六百九十畆四分八釐是时改徴粟米共赋米二万一千二百七十石五斗六合有竒自五年至十三年旧𨽻府属之承徳辽阳海城盖平开原铁岭六州县并増设之永吉州长宁县复州海宁县续报起科及丈出地八十八万零九十七畆九釐统计原额新増共田一百二十万三千七百八十七畆五分一釐分上中下三则银米各半徴收共赋米二万五千三百零四石三斗二合九勺四抄赋银一万四千一百六十四两八钱九分五釐六毫七丝自干隆元年至四十六年府属之长宁县永吉州既先后裁改所有承徳辽阳海城盖平开原铁岭复州宁海八州县并分设之岫巖城续报起科及丈出地五万二千三百三十四畆二分五釐四毫统计原额新増共田一百二十五万六千一百二十一畆七分六釐四毫分上中下三则银米各半徴收共赋米二万九千六百二十三石六斗六升七合七勺赋银一万三千一百八十九两二钱七分八釐又民人徴租余地五十万零四千五百六十七畆零三毫徴租银二万六千八百五十八两六钱零五釐民租旗地十九万九千八百六十八畆五分四釐徴租银一万二千八百四十一两四钱四分三釐承徳县原额地三万四千一百五十六畆五分徴银一千零二十四两六钱九分五釐自康熙二十三年至雍正十三年増地十一万八千三百四十八畆零四釐共地十五万二千五百零四畆五分四釐分上中下三则银与粟米各半徴收共徴粟米三千二百六十七石九斗二升八合二勺八抄三撮徴银一千六百零一两二钱九分七釐六毫七丝自干隆元年至四十五年零丈十次海丈一次续报起科并出旗民人随带地共増地六千五百八十三畆七分七釐五毫内开除水沖沙压地二千九百六十九畆二分五釐实在原额新増共地一十五万六千一百一十九畆零六釐五毫银米各半按三则折中徴收共徴米三千三百四十五石二斗八升八合一勺徴银一千六百三十九两二钱五分民人徴租余地自干隆三十年通行清丈查出民人私垦地畆作为余地徴租是年至四十五年节经清丈共丈出地二万一千三百三十六畆内开除水沖沙压地七十五畆实在余地二万一千二百六十一畆每畆徴银六分共徴银一千二百七十五两六钱六分民典旗人余地及永逺徴租暂行徴租地自干隆三十五年归县徴收是年至四十五年节经收除实在民典旗人余地四百一十七畆每畆徴银六分共徴银二十五两零三分二釐实在永逺徴租地一千七百零四畆一分每畆徴银六分共徴银一百零二两二钱四分六釐实在暂行徴租地一万零一畆每畆徴银六分共徴银六百两零六分辽阳州原额地二万九千九百三十五畆九分八釐八毫三丝三忽徴银八百九十八两零七分九釐六毫四丝九忽九微自康熙二十三年至雍正四年増地一万九千零七十畆五年通行清丈后増地十七万六千四百五十三畆有竒是年至雍正十二年増地三百七十畆有竒共地二十二万五千八百二十八畆九分分上中下三则银米各半徴收共徴米五千零四石零六升二合七勺九抄一撮徴银二千三百七十一两二钱三釐四毫五丝自雍正十三年至干隆四十五年零丈十三次海丈一次续报起科并出旗民人随带地共増地二万一千四百八十四畆二分三釐内开除水沖沙压并重科地一千七百一十五畆实在原额新増共地二十四万五千五百九十八畆一分三釐银米各半按三则折中徴收共徴米五千四百八十六石七斗一升一合三勺徴银二千五百七十八两七钱八分民人徴租余地自干隆三十年通行清丈查出民人私垦地畆作为余地徴租是年至四十五年节经清丈共丈出地二万一千五百二十六畆二分内开除拨归岫巖城余地七十二畆二分实在余地二万一千四百九十四畆五分每畆徴银六分共徴银一千二百七十九两一钱五分五釐民典旗人余地及永逺徴租暂行徴租地自干隆三十五年归州徴收是年至四十五年节经收除实在民典旗人余地二千四百零七畆五分每畆徴银六分共徴银一百二十四两二钱六分九釐实在永逺徴租地九十畆每畆徴银六分共徴银五两四钱实在暂行徴租地二千四百九十八畆每畆徴银六分共徴银一百四十九两八钱八分海城县原额地三万零八百八十一畆三分四釐三毫徴银九百二十六两四钱四分零二毫九丝自康熙二十三年至雍正十二年増地十五万四千四百零五畆有竒共地十八万五千二百八十六畆三分八釐分上中下三则银米各半徴收共徴米七千四百七十八石八斗六升零七勺二抄五撮徴银一千九百九十一两四钱六分九釐六毫九丝自雍正十三年至干隆四十五年零丈十五次续报起科并出旗民人随带地共増地二万零七百八十二畆二分有零内开除水沖沙压地七百五十七畆八分并拨归岫巖城四千三百七十七畆有竒实在原额新増共地二十万零九百三十三畆三分四釐九毫银米各半按三则析中徴收共征米五千二百七十四石五斗零四勺徴银二千一百零九两八钱零一釐民人徴租余地自干隆三十年通行清丈查出民人私垦地畆作为余地徴租是年至四十五年节经清丈共丈出地三万九千四百七十四畆三分七釐八毫内开除水沖沙压地一百十九畆一分五釐并拨归岫巖城余地四千二百零五畆零三釐八毫实在余地三万五千一百五十畆零一分九釐每畆徴银六分共徴银二千一百零九两零一分二釐民典旗人余地及暂行徴租地自干隆三十五年归县徴收是年至四十五年节经收除实在民典旗人余地二千四百八十九畆五分每畆徴银六分共徴银一百五十三两三钱实在暂行徴租地二千七百一十五畆九分每畆徴银六分共徴银一百六十五两四钱一分四釐盖平县原额地一万六千三百六十四畆二分九釐徴银四百九十两零九钱二分八釐七毫自康熙二十三年至雍正四年増地一万九千六百二十九畆一分一釐五年通行清丈后増地六万八千零八十畆八分是年至十二年増地二万一千零十六畆四分七釐共地十二万五千零九十三畆二分七釐分上中下三则银米各半徴收共徴米二千五百八十五石六斗六升八合九勺一抄四撮徴银一千五百十五两一钱零三毫三丝五忽内除岫巖逺来二社全徴银地一万九千二百零二畆外实在分徴银米地十万五千八百九十一畆二分七釐自雍正十三年至干隆四十五年零丈十一次并出旗民人随带地共増地一万一千二百十八畆零八釐实在原额新増共地十一万七千一百零九畆三分五釐五毫银米各半按三则折中徴收共徴米二千八百五十九石五斗九升三合七勺徴银一千二百二十九两六钱四分八釐民人徴租余地自干隆三十年通行清丈查出民人私垦地畆作为余地徴租是年至四十五年节经清丈共丈出地三万三千九百零九畆三分内开除拨归岫巖城二万零五百零四畆六分实在余地一万三千四百零四畆七分每畆徴银七分共徴银九百三十八两二钱二分九釐民典旗人余地及永逺徴租暂行徴租地自干隆三十五年归县徴收是年至四十五年节经收除实在民典旗人余地二万四千九百九十畆零五分八釐每畆徴银七分共徴银一千七百四十九两三钱四分一釐寔在永逺徴租地七千二百零二畆三分一釐每畆徴银七分共徴银五百零四两一钱六分二釐寔在暂行徴租地八千六百八十三畆零二分每畆徴银七分共徴银六百零七两八钱一分二釐开原县原额地三万三千四百零七畆五分徴银一千零二两二钱二分五釐自康熙二十三年至雍正十二年増地六万二千七百六十二畆五分共地九万六千一百七十畆分上中下三则银米各半徴收共徴米二千一百二十五石八斗三升七合八勺五抄徴银一千零九两八钱八分五毫自雍正十三年至干隆四十五年零丈二次并出旗民人随带地共増地一千一百九十六畆四分九釐内开除水沖沙压地三千三百八十九畆实在原额新増共地九万四千九百七十七畆四分九釐银米各半按三则折中徴收共徴米二千零九十九石五斗零六合徴银九百九十七两二钱六分三釐民人徴租余地自干隆三十年通行清丈查出民人私垦地畆准作余地徴租是年至四十五年节经清丈共丈出地七千九百零九畆七分八釐每畆徴银五分共徴银三百九十五两四钱八分九釐民典旗人余地及永逺徴租暂行徴租地自干隆三十五年归县徴收是年至四十五年节经清除实计民典旗人余地一千五百零三畆每畆徴银五分共徴银七十五两一钱五分永逺徴租地二百五十八畆每畆徴银五分共徴银一十二两九钱暂行徴租地五百零一畆每畆徴银五分共徴银二十五两零五分鐡岭县原额地三万八千二百零九畆八分四釐徴银一千一百四十六两二钱九分五釐二毫自康熙二十三年至雍正十二年増地五万一千零三十五畆四分共地八万九千二百四十四畆四分分上中下三则银米各半徴收共徴米一千九十七十二石七斗六升零八勺四抄八撮徴银九百三十七两零六分六釐二毫自雍正十三年至干隆四十五年零丈十一次并出旗民人随带地共増地六千三百四十三畆一分内开除水沖沙压地三千五百二十畆零二分五釐实在原额新増共地九万二千零六十七畆二分五釐银米各半按三则折中徴收徴米二千零三十五石一斗六升零四勺徴银九百六十六两七钱零七釐民人徴租余地自干隆三十年通行清丈查出民人私垦地畆准作余地徴租是年至四十五年节经清丈共丈出地一万四千二百八十七畆一分每畆徴银五分共徴银七百一十四两三钱五分七釐民典旗人余地及永逺徴租暂行徴租地自干隆三十五年归县徴收是年至四十五年节经收除实在民典旗人余地四千二百一十四畆六分每畆徴银五分共徴银二百一十两七钱三分实在永逺徴租地三百九十畆每畆徴银五分共徴银十九两五钱实在暂行徴租地二千二百五十九畆每畆徴银五分共徴银一百一十二两九钱五分复州原额地二十九万六千零九十九畆四分三釐五毫徴米五千五百五十六石五斗三升一合四勺六抄三撮徴银三千八百二十八两七钱三分五釐一丝五忽自雍正六年至十二年増地十九畆共地二十九万六千一百十八畆四分三釐是年改设知州析州地七万七千一百零一畆七分归宁海县徴收实计州地二十一万九千零十六畆七分二釐除全徴银两地专条晰载外所有分徴银米地十七万一千四百零四畆二分五釐按上中下三则折中徴收共徴米四千一百八十五石四斗二升五合六勺二抄一撮徴银一千七百九十九两七钱四分四釐四毫一丝五忽自雍正十三年至干隆四十五年零丈十四次共増地二万三千九百二十畆零七分九釐八毫内开除改归全徴银两地四万三千七百八十畆零一分七釐三毫实计原额新増共地十五万一千五百四十四畆八分五釐五毫银米各半按三则折中徴收共徴米三千七百石零四斗九升零四勺徴银一千五百九十一两二钱二分一釐民人连界岫巖等处全徴银两地原额六万八千五百四十二畆十二年析地二万零九百二十二畆五分归宁海县十三年册报全徴银两地以四万七千六百十二畆五分为额干隆元年改分徴银米之复盛复宁复古三社地为全徴银两计地四万三千七百八十畆零七釐三毫共地九万一千三百九十二畆六分七釐三毫嵗徴银一千九百十九两二钱四分六釐一毫三丝三忽二年至四十五年増地一万零二百四十六畆九分五毫共地十万一千六百三十九畆五分七釐八毫内开除拨归岫巖城地一万四千九百六十八畆零九釐五毫实计原额新増共地八万六千六百七十一畆四分八釐三毫嵗徴银一千八百二十两零一钱零二釐民人徴租余地自干隆三十年通行清丈查出民人私垦地准作余地徴租是年至四十五年节经清丈共増地一十万零九百六十三畆零八釐内开除拨归岫巖城二万八千四百一十一畆二分实计共地七万二千五百五十一畆八分八釐每畆徴银七分共徴银五千零七十八两六钱三分二釐民典旗人余地及暂行徴租地自干隆三十五年归州徴收是年至四十五年节经收除实计民典旗人余地五万三千三百八十一畆六分九釐每畆徴银七分共徴银三千七百三十六两七钱一分九釐暂行徴租地四千二百七十四畆九分四釐每畆徴银七分共徴银二百九十九两二钱四分六釐宁海县原额徴地五万六千一百七十二畆二分自雍正十三年至干隆四十五年零丈十三次并出旗民人随带地共増地一十万二千零七十二畆八分五釐内开除改归全徴银两地一万六千二百六十八畆二分实在原额新増共地一十四万一千九百七十六畆八分五釐银米各半按三则折中徴收共徴米三千四百六十六石八斗五升四合六勺徴银一千四百九十两零七钱五分六釐民人徴租余地自干隆三十年通行清丈查出民人私垦地畆准作余地徴租是年至四十五年节经清丈共丈出地一十万零七千五百九十四畆零七釐每畆徴银七分共徴银六千九百零三两三钱九分四釐民典旗人余地自干隆三十五年归县徴收是年至四十五年节经收除实计民典旗人余地三万三千三百九十四畆六分每畆徴银七分共徴银二千三百三十七两六钱二分二釐岫巖城新收辽阳海城盖平复州四处拨归地五万四千六百七十八畆六分七釐五毫又收辽阳海城二处拨归鳯凰城地一千一百十六畆七分五釐自干隆三十七年至四十五年无増实在共地五万五千七百九十五畆四分二釐五毫银米各半按三则折中徴收共徴米一千三百五十五石五斗六升三合四勺徴银五百八十五两八钱五分二釐民人徴租余地自干隆三十七年收辽阳海城盖平复州拨归地五万三千一百九十三畆零三分八毫至四十五年节经清丈共増地六万八千二百二十畆四分一釐五毫实在共地一十二万一千四百一十三畆四分每畆徴银五分共徴银六千二百六十四两七钱四分七釐共兼徴米八十五石八斗七升七合九勺民典旗人余地及永逺徴租暂行徴租地干隆三十七年归通判徴收是年至四十五年节经收除实计民典旗人余地三万一千二百九十八畆三分每畆徴银五分共徴银一千五百六十四两九钱一分五釐永逺徴租地四千九百七十五畆九分每畆徴银五分共徴银二百四十八两七钱九分五釐暂行徴租地九十畆每畆徴银五分共徴银四两五钱兴京额徴民人暂行徴租余地一百二十九畆每畆徴银五分应徴银六两四钱五分锦州府属顺治十五年锦州宁逺等四城起科地五千六百畆徴银一百六十八两康熙元年锦州改为县二年锦县新増地一千九百五十畆三年广宁改为府添设广宁县四年分拨锦县地四千零五十畆零六分宁逺州地二千一百五十四畆二分与广宁县管辖五年广宁府改为锦州府以锦县宁逺州广宁县属焉自是至二十二年府属三州县续报起科地十二万三千三百六十九畆六分内开除运粮水手各项地畆免徴不计外统计新旧起科共田十二万九千九百零三畆八分是为田额共赋银三千八百九十七两一钱一分四为是为赋额自康熙二十三年至雍正四年府属三州县续报起科地十二万六千五百四十四畆六分统计原额新増共地二十五万六千九百四十八畆四分是时改徴粟米共赋米一万六千七百九十九石六斗八升四勺有竒自五年至十三年旧𨽻府属之锦县宁逺州广宁县并新设之义州续报起科及丈出地一百十六万三千九百二十一畆六分统计原额新増共田一百四十二万零八百七十畆分上中下三则银米各半徴收共赋米三万二千五百三十七石零四升五合四勺三抄五撮赋银一万四千九百一十九两一钱三分四釐四毫五丝自干隆元年至四十六年续报起科及丈出地共三万三千九百三十九畆八分七釐五毫内开除水沖沙压地四万七千九百八十七畆四分四釐五毫统计原额新増共田一百四十万零六千九百五十八畆零六釐分上中下三则银米各半徴收共赋米豆四万九千九百五十石零七升六合七勺共赋银一万四千七百七十三两零九分九釐又民人徴租余地共田十三万二千六百六十九畆七分九釐六毫共徴租银八千八百七十五两一钱二分七釐民典旗地及永逺徴租暂行徴租旗地共田七万零二十七畆三分二釐共徴租银四千五百九十五两六钱八分三釐锦县原额地六万零六百一十九畆一分徴银一千八百一十八两五钱七分三釐自康熙二十三年至雍正十三年増地二十六万三千九百五十六畆共地三十二万四千五百七十五畆一分分上中下三则银米各半徴收共徴粟米七千四百零八石七斗九升九合九勺一抄七撮徴银三千四百零八两零三分八釐五毫五丝自干隆元年至四十五年计零丈十一次续报起科并出旗民人随带地共増地二千六百四十七畆三分八釐内开除水沖沙压地一万五千九百五十三畆九分四釐又拨分义州地四万五千一百一十五畆实在原额新増共地二十六万六千一百五十三畆五分四釐银米各半按三则折中徴收共徴米六千零七十五石二斗六升零六勺徴银二千七百九十四两六钱一分二釐旗民伙种退圈地雍正五年丈出庄头余地原额三十六万七千九百九十七畆七分至干隆四十五年零丈十三次共増地三千九百二十五畆零七釐内开除水沖沙压地四千八百四十三畆一分七釐又拨分义州地九万六千九百八十四畆六分实在共地二十七万零九十五畆六分三釐分三则折中徴收银豆各半共徴豆一万二千三百三十石零四斗八升六合七勺徴银二千八百三十六两零四釐民人徴租余地自干隆三十年通行清丈查出民人私垦地畆作为余地徴租是年至四十五年节经清丈共余地一万一千七百三十五畆五分三釐每畆徴银六分七分不等共徴银八百二十两零四钱一分八釐民典旗人余地及永逺徴租暂行徴租地自干隆三十五年归县徴收是年至四十五年节经收除实在民典旗人余地二百四十四畆四分每畆徴银六分七分不等共徴银十六两九钱八分八釐实在永逺徴租地一千一百二十一畆一分每畆徴银七分共徴银七十八两四钱七分七釐实在暂行徴租地一千六百二十九畆六分五釐每畆徴银六分七分不等共徴银一百零一两五钱七分六釐宁逺州原额地四万八千五百八十六畆二分徴银一千四百五十七两五钱八分六釐自康熙二十三年至雍正十三年増地十六万九千一百二十九畆九分共地二十一万七千七百一十六畆一分分上中下三则银米各半徴收共徴米五千零七十九石九斗九升一合五勺三抄二撮徴银二千二百八十六两零一分九釐零五丝自干隆元年至四十五年计零丈十次海丈一次并出旗民人随带地共増地一千四百五十五畆三分五釐内开除水沖沙压地一千八百二十畆零七分实在原额新増共地二十一万七千三百五十畆零七分五釐银米各半按三则折中徴收共徴米五千零七十一石四斗六升六合八勺徴银二千二百八十二两一钱八分三釐旗民伙种退圈地雍正五年丈出庄头余地原额三十二万八千七百四十九畆四分至干隆四十五年零丈九次共増地四千五百七十畆内开除水沖沙压地五千九百三十三畆七分实在原额新増共地三十二万七千三百八十五畆七分分三则折中徴收银豆各半共徴豆一万五千二百七十七石八斗四升六合五勺三则征银三千四百三十七两五钱五分民人徴租余地自干隆三十年通行清丈查出民人私垦地畆作为余地徴租是年至四十五年节经清丈共余地六万八千一百八十二畆三分每畆徴银七分共徴银四千七百七十二两七钱六分一釐民典旗人余地及永逺徴租暂行徴租地自干隆三十五年归州徴收是年至四十五年节经收除实在民典旗人余地二百二十四畆三分每畆徴银七分共徴银一十五两七钱零一釐实在永逺徴租地九百九十八畆八分每畆徴银七分共徴银六十九两九钱一分六釐实在暂行徴租地二千二百三十三畆每畆徴银七分共徴银一百五十六两三钱一分广宁县原额地二万零六百九十八畆五分徴银六百二十两九钱五分五釐自康熙二十三年至雍正十三年増地八万五千五百五十五畆共地一十万零六千二百九十三畆五分分上中下三则银米各半徴收共徴米二千三百二十四石二斗七升九合三勺七抄三撮徴银一千一百一十五两六钱六分一釐七毫五丝自干隆元年至四十五年计零丈九次共増地一万三千六百七十五畆四分五釐五毫内开除水沖沙压地一万二千九百八十七畆四分三釐五毫又拨分义州地二万六千八百四十二畆实在原额新増共地八万零九十九畆五分二釐银米各半按三则折中徴收共徴米一千七百五十二石一斗六升五合分三则徴银八百四十一两零四分五釐旗民伙种退圏地雍正五年丈出庄头余地原额七万五千五百七十八畆二分至干隆四十五年零丈二次内开除水沖沙压地二千四百八十六畆四分又拨归义州地四万七千八百三十六畆实在共地二万五千二百五十五畆八分分三则折中徴收银豆各半共徴豆一千一百零四石九斗三升七合四勺分三则徴银二百六十五两一钱八分六釐民人徴租余地自干隆三十年通行清丈查出民人私垦地畆作为余地徴租是年至四十五年节经清丈共余地四万一千零六十八畆九分二釐六毫每畆徴银六分共徴银二千四百六十四两一钱三分五釐民典旗人余地及永逺徴租暂行徴租地自干隆三十五年归县徴收至四十五年节经收除实在民典旗人余地二万三千二百六十三畆三分三釐每畆徴银六分共徴银一千三百九十五两七钱九分九釐实在永逺徴租地一百六十八畆毎畆徴银六分共徴银一十两零八分实在暂行徴租地五千九百三十畆零五分每畆徴银六分共徴银三百五十五两八钱三分义州雍正十三年收锦县广宁拨分并丈出起科地七万二千零九十二畆是年至干隆四十五年零丈八次共増地一千零八十七畆六分内开除水沖沙压地二千二百三十三畆二分实在原额新増共地七万零九百四十六畆四分银米各半按三则折中徴收共徴米一千五百九十四石五斗四升三合一勺徴银七百四十四两九钱三分七釐旗民伙种退圈地雍正十三年收锦县广宁拨分地一十四万四千八百二十畆零六分至干隆四十五年零丈十一次共増地六千五百七十九畆零二釐内开除水沖沙压地一千七百二十八畆九分实在共地一十四万九千六百七十畆零七分二釐分三则折中徴收银豆各半共徴豆六千七百四十三石三斗七升零六勺分三则徴银一千五百七十一两五钱四分二釐民人徴租余地自干隆三十年通行清丈查出民人私垦地畆作为余地徴租是年至四十五年节经清丈共余地一万一千六百八十三畆零四釐每畆徴银七分共徴银八百一十七两八钱一分三釐民典旗人余地及永逺徴租暂行徴租地自干隆三十五年归州徴收至四十五年节经收除实在民典旗人余地三万二千二百五十二畆七分四釐每畆徴银七分共徴银二千二百五十七两六钱九分二釐实在永逺徴租地一千三百七十五畆五分每畆徴银七分八分不等共徴银九十六两二钱九分四釐实在暂行徴租地五百八十六畆每畆徴银七分共徴银四十一两零二分吉林各属吉林雍正十三年永吉州原额徴地二万八千九百六十二畆共徴银八百六十八两八钱六分长宁县原额徴地一百四十二畆徴银四两二钱六分是年至干隆十三年共丈出地十二万九千二百一十三畆八分五釐是年改设吉林同知收永吉州原额新増地一十五万八千一百七十五畆八分五釐十四年奏分三则徴银是年至四十五年零丈出并开户入籍民人随带地共増地七十七万五千九百二十畆零一分五釐实在原额新増共地九十三万四千零九十六畆按三则徴银二万零二百八十七两七钱六分宁古塔干隆二十一年丈明泰宁县地共二万六千八百十九畆按三则徴银五百五十二两九钱五分是年至四十五年零丈出并开户入籍随带地实在原额新増共地五万三千七百三十八畆按三则徴银一千零九十一两八钱一分白都讷干隆二十六年拨归白都讷巡检徴收地一万九千二百九十四畆零八分五釐按三则徴银四百八十四两九钱二分五釐五毫是年至四十五年零丈起科并开户入籍民地实在原额新増共地十七万四千零二十七畆八分五釐按三则徴银三千六百零四两零七分五釐五毫三姓干隆二十九年拨归三姓出旗民地一百二十畆共徴银二两四钱谨案黑龙江各属庄田俱系旗人耕垦纳赋并无民地钦定盛京通志卷三十七钦定盛京通志卷三十八钦定四库全书钦定盛京通志卷三十八田赋奉天各属官庄吉林各属官庄黑龙江各属官庄奉天各属旗地吉林各属旗地黑龙江各属旗地各属税课各项杂税钦定四库全书钦定盛京通志卷三十八田赋奉天属官庄盛京附本城居住官庄一处胶泥河居住官庄一处离城二十五里四台子居住官庄一处离城四十里翟家堡居住官庄一处离城四十五里竹山堡居住官庄二处离城五十里王网堡居住官庄二处离城五十里潘家台居住官庄三处离城六十里章义站居住官庄一处离城七十里才罗堡居住官庄一处离城四十五里大杨家湖居住官庄一处离城六十里新台子居住官庄二处离城八十里铁匠屯居住官庄一处离城十五里马鬃屯居住官庄一处离城十五里火石桥居住官庄一处离城三十里各珍堡居住官庄一处离城三十里韩城堡居住官庄一处离城四十里张官屯居住官庄一处离城十里熊家冈子居住官庄一处离城二十里李官堡居住官庄一处离城二十五里沙岭居住官庄一处离城四十里兴京附城居住官庄四处和木哩居住官庄二处离城三十里木竒哩居住官庄二处离城四十里古鲁居住官庄三处离城一百里营盘居住官庄一处离城一百二十五里达噜里居住官庄一处离城三十里斡珲鄂谟居住官庄四处离城一百三十里兴京属抚顺城欧家屯居住官庄一处离城五里二台子居住官庄一处离城十里鱼鳞舖居住官庄一处离城十里辽阳州大堡居住官庄二处离城五十里大东山堡居住官庄四处离城五十里广山屯居住官庄二处离城五十里小东山居住官庄一处离城五十里大于仲堡居住官庄一处离城六十里杨家湾居住官庄一处离城六十里十里河居住官庄一处离城六十里四方台居住官庄一处离城八十里古城子居住官庄二处离城八十里三台子居住官庄一处离城九十里张家庄子居住官庄一处离城九十里迎水寺居住官庄二处离城十里施官屯居住官庄一处离城四十里徐工堡居住官庄二处离城四十里夹河居住官庄二处离城十里营盘居住官庄二处离城十五里小营盘居住官庄一处离城十五里野老鹳滩居住官庄二处离城十五里岳家堡居住官庄一处离城十五里小纸房居住官庄一处离城十五里大纸房居住官庄一处离城十五里髙雁墙居住官庄三处离城十五里河工堡居住官庄二处离城三十里康家堡居住官庄一处离城三十五里夏家堡居住官庄一处离城四十里平州居住官庄一处离城四十里小屯子居住官庄三处离城三十里小糯米庄居住官庄一处离城十里梨花峪居住官庄一处离城三十里牛庄城二台子居住官庄一处离城十里三台子居住官庄一处离城十五里鹌鹑堡居住官庄一处离城三十里海城县北闗外居住官庄一处离城四十里王七官屯居住官庄一处离城三十里散水坨居住官庄四处离城三十里大甘歌舖居住官庄一处离城十里沙河沿居住官庄一处离城十里盖平县沙河子居住官庄二处离城五里莫罗里居住官庄二处离城五里齐家务居住官庄一处离城五里茶棚菴居住官庄一处离城五里鐡岭县黄贝堡居住官庄三处离城八十里城南舖居住官庄一处离城三十里徐家湖居住官庄一处离城五十里八里庄居住官庄一处离城六十里冯备御堡居住官庄七处离城七十里孤家子居住官庄一处离城八十里广宁县东髙台子居住官庄二处离城二百一十里旧养息牧门居住官庄一处离城二百二十里陈檀木居住官庄一处离城二百八十里阿拉河古城子居住官庄一处离城一百八十里以上官庄共一百一十六处俱𨽻盛京户部管理原额设官庄领催六名干隆十二年侍郎藴着奏准添设拜唐阿领催一名専管拜唐阿盐丁盛京户部原额设庄头一百二十六名雍正八年奏准名数并分别等第头等报粮庄头十二名每名报粮三百八十二石二等报粮庄头二十名每名报粮三百五十二石三等报粮庄头三十七名每名报粮三百零七石四等报粮庄头四十九名每名报粮一百九十二石共报粮庄头一百十八名报粮三万二千三百九十一石内除现在折交解运通州豆四千八百八十五石二斗又除人夫柴薪蓆片木炭箕箒木掀等项共折粮一万零一百三十七石八斗通计折价银二千二百三十两零二钱一分六釐按年交库仍存留粮五十石以备折给供应太庙三陵嵗时祭祀及过往差役需用鸡鹅鸭蛋紫花苘麻绵麻羊草青草苏麦油柴烧酒豆石各项匠役口粮等用每年实应交仓粮一万二千零六十八石盛京户部所属棉花庄五处头等报棉花庄头五名每名报棉花七百觔共报棉花三千五百觔按年全数交库盛京户部所属盐庄三处头等报盐庄头三名每名报盐一万二千觔共盐三万六千觔拜唐阿盐丁等共交盐一万四千觔二共额交盐五万觔存留盐一千七百七十一觔以备三陵嵗祭及长白山北海祭祀熬白盐之用每年实应交仓盐四万八千觔零壮丁二千二百五十一名拜唐阿盐丁五百零二名庄头壮丁等共承领官地四万八千三百三十日零五分应徴米石草豆于干隆四十二年侍郎喀尔崇义奏准改行折徴银四百五十二两一钱零五釐按年徴收交库庄头壮丁承领干隆二十七年丈出纳租地一千二百五十三日四畆一分二釐每年应徴租银四百三十八两一钱八分三釐拜唐阿盐丁等承领干隆二十七年丈出纳租余地七百二十六日三畆三分每年应徴租银二百四十九两八钱七分九釐二共余地一千九百八十日零一畆四分二釐共徴银六百八十八两零六分二釐按年交库盛京内务府㑹计司额设领催九名所属官庄八十处现存庄头八十名壮丁三千八百三十四名自干隆元年编定等第每年头等庄头每名报粮三百八十二石二等庄头每名报粮三百五十二石三等庄头每名报粮三百零七石四等庄头每名报粮一百九十二石每嵗共应报粮二万三千九百二十二石庄头等承种官地除水沖沙压外现有官地七十二万一千一百六十一畆七分又广储司所属三旗织造库棉花庄头十五处庄头四十五名内辽阳界四处海城界七处盖平界十三处熊岳界一处靛庄六处庄头十一名内承徳界三处辽阳界三处盐庄三处庄头三名内海城界二处盖平界一处城庄一处在熊岳界庄头一名额共庄头六十名壮丁三千三百三十三名染机各匠役一百三十八名嵗徴棉花二万六千二百余觔靛二万二千二百觔盐三万二千一百余觔碱一千五百觔除每年应用外所剩棉花盐靛俱照例折银交该衙门贮库入于四柱清册年终报销所有匠役人等嵗织家机粗细布纺线等项除应用外俱送在京内务府又都虞司额设採蜜领催三名蜜丁一千六百五十四名每嵗交蜜一万七千九百五十觔併交蒥蒿锉草奉天属官园盛京三块石菓园一处离城七十里辽阳州城内菓园一处辽阳州城外菓园一处辽阳界繁盛堡菓园一处离城五十五里邢镇抚屯菓园一处离城六十里安平菓园一处离城六十里石桥子菓园一处离城六十里千山菓园一处离城六十里火连寨菓园一处离城一百里岫巖城界羊拉峪菓园一处离城六十里以上官园十处俱𨽻盛京礼部管理分设六七品官司其事随时採取以备供献又奉天正红旗镶红旗官园各一处各给官地二十日牛二头额交瓜菜等项又奉天正白旗界官地一处给地一百六十七日牛三头抚西镶红旗界官地一处给地一百九十六日三畆牛三头每嵗专交苏子又兴京界採取松子山塲一处辽阳界黄泥洼採取樱核林子一处嵗採蜂蜜松子樱核等项皆有定额又盛京内务府掌仪司所属旧有辽河东菓园五十六处菓子山塲三十四处辽河西菓园七十五处干隆十年因清釐各处菓园山塲现有盛京辽阳开原铁岭广宁义州牛庄等七界菓园一百零五处辽阳界樱核林子五十五处辽阳岫巖牛庄等三界山塲七十一处每嵗应交樱核梨皮榛子花红山里红香水梨雪梨红肖梨等项俱有定额奉天属官泡盛京墩子泡官泡一处离城五里漾珠屯官泡一处离城十五里郎家堡官泡一处离城三十里荷花池官泡一处离城三十里辽阳界噶喇河官泡一处离城六十里苘蔴泡官泡一处离城六十里唐牛儿背河官泡一处离城七十里湾泉系河官泡一处离城七十里带通泡官泡一处离城八十里莲花泡官泡一处离城九十里新北河官泡一处离城一百二十里牛心泡官泡一处离城一百三十里转尚湖官泡一处离城一百三十里广宁界灰山泡官泡一处离城一百二十里大河泡官泡一处离城二百八十里以上官泡十五处亦𨽻盛京礼部管理额设六七品官员掌之打取鲜鲫鲤鱼等项交官奉天属旗地顺治初年兴京旗地二千四百四十一日奉天附近旗地二十五万八千九百三十七日开原旗地一万一千六百六十七日盖平旗地一万六千二百七十四日金州旗地二万四千四百三十五日牛庄旗地二万八千一百一十四日凤凰城旗地七千五百九十日锦县旗地二万九千九百三十八日广宁旗地二万二千零七十八日义州旗地三万三千零五十二日山海闗旗地二万六千八百五十六日以上八旗田畆共四十四万二千零九十七畆康熙三十二年丈量奉天所属旗地共地一百一十六万七千五百四十四日零五畆每日徴豆一升草一束雍正五年丈量奉天所属旗地一百三十六万七千八百零四日零四畆嗣后陆续开垦并钩锁水沖沙压各项地畆外至干隆四十五年实在应徴地分列于后盛京界原额新増实在应徴地三十七万一千一百六十一日二畆七分一釐应徴豆六千五百六十九石五斗五升七合七勺应徴草三十七万一千一百六十一束半兴京界原额新増实在应徴地十一万五千六百零一日五畆内应徴草豆地六万六千六百七十二日四畆六分应徴豆一千一百八十石零一斗八合应徴草六万六千六百七十二束半应徴米地四万八千九百二十九日零四分应徴米一千二百九十九石零六升六合七勺辽阳界原额新増实在应征地三十四万一千九百三十二日五畆五分五釐应徴米九千零七十八石三斗一升九合二勺盖平界原额新増实在应徴地七万四千二百八十日零五畆六分应徴米一千九百七十二石一斗五升八合八勺开原界原额新増实在应徴地二十一万一千六百五十三日四畆八分五釐五毫内应徴草豆地四百八十八日五畆应徴豆八石六斗五升二合四勺草四百八十九束应徴米地二十一万一千一百六十四日五畆八分五釐五毫应徴米五千六百零六石四斗三升零一勺复州界原额新増实在应徴地三万五千五百二十七日三畆五分四釐应徴米九百四十三石二斗五升七合五勺宁海界原额新増实在应徴地七万零五百八十一日五畆七分应徴米一千八百七十三石九斗五升零八勺熊岳界原额新増实在应徴地五万七千四百八十二日五畆九分三釐应徴米一千五百二十六石一斗七升三合三勺牛庄界原额新増实在应徴地十四万六千零八十八石六斗二升七合岫巖城界原额新増实在应徴地五万七千零三十二日一畆六分应徴米一千五百一十四石二斗零六合七勺凤凰城界原额新増实在应徴地四万五千四百八十九日四畆一分应徴米一千二百零七石七斗五升一合一勺锦县界原额新増实在应徴地十七万零八百二十六日二畆零六釐六毫应徴米四千五百三十五石四斗三升九合四勺宁逺界原额新増实在应徴地七万九千四百四十五日一畆六分一釐应徴地二千一百零九石二斗七升一合九勺广宁界原额新増实在应徴地三十八万九千九百三十五日五畆八分应徴米一万零三百五十二石七斗九升九合九勺义州界原额新増实在应徴地十一万八千六百七十五日五畆六分一釐应徴米三千一百五十石零八斗四升六合一勺以上十五城界现在原额新増实在应徴地二百二十八万五千七百一十六日三畆五分五釐一毫内应徴草豆地四十三万八千三百二十三日零五分一釐应徴豆七千七百三十八石三斗一升八合应徴草四十三万八千三百二十三束应徴米地一百八十四万七千三百九十三日三畆二分四釐一毫应徴米四万九千零四十八石二斗九升八合五勺奉天属旗人余地雍正五年丈地以后干隆二十七年丈过一次共丈出盛京等处余地三十五万一千八百三十五日零并厯年自行首出经官查出及裁汰马兵随缺地畆作为余地自干隆三十一年起徴除拨补水沖沙压官兵随缺以及民员催徴民典旗人余地外所有现在盛京城三则共地二千五百五十二日五畆零五釐应徴租税九百一十九两零二分三釐盛京内务府官庄三则共地六千九百四十六日三畆七分应徴租银二千三百九十九两九钱七分四釐盛京户部官庄三则共地一千九百八十日零一畆四分二釐应徴租银六百八十八两零六分二釐二毫兴京城所属抚西界三则共地一百八十九日一畆九分应徴租银五十六两七钱九分五釐辽阳城三则共地一万五千七百九十七日一畆六分六釐应徴租银五千六百七十七两七钱二分五釐六毫盖平城三则共地三千一百六十五日一畆八分应徴租银一千三百三十六两九钱三分九釐开原城并所属铁岭等处三则共地八千一百五十九日二畆五分五釐应徴租银二千四百四十七两八钱二分八釐复州城三则共地八千八百七十四日二畆一分应徴租银三千七百二十七两二钱二分七釐宁海城三则共地一万一千五百六十七日一畆零八釐应徴租银四千八百五十八两二钱一分五釐六毫熊岳城三则共地九千五百四十一日五畆零九釐应徴租银四千零七两五钱七分六釐三毫牛庄城三则共地二万四千二百四十一日二畆八分六釐应徴租银八千七百二十六两六钱六分四釐六毫岫巖城三则共地一万三千六百一十九日三畆二分三釐应徴租银四千零八十五两八钱六分一釐五毫凤凰城三则共地一万四千六百零九日五畆九分二釐应徴租银四千三百八十二两九钱九分六釐锦州城官庄三则共地二万零九百二十八日零一分八釐一毫应徴租银八千六百一十三两零一分三釐锦州城并所属宁逺等处三则共地一万零八百一十一日零八分七釐应徴租银四千五百四十两零四钱三分九釐九毫广宁城并所属小黑山等处三则共地四万五千二百八十六日三畆八分九釐应徴租银一万六千三百零三两四钱二分七釐四毫义州城三则共地二万五千二百九十六日一畆七分一釐应徴租银一万零六百二十二两二钱二分九釐七毫以上各城徴收余地二十二万三千五百五十七日零二畆四分二釐一毫共徴租银八万三千三百九十三两九钱九分七釐八毫盛京内务府所属庄头等折银地畆兴京界折银草豆地一千三百零七日一畆六分盛京界折银草豆地四千一百零七日二畆辽阳界折银米地二万零一百一十九日四畆四分盖平界折银米地一千四百七十七日四畆三分铁岭界折银米地二万一千五百四十四日二畆宁海界折银米地一百零八日熊岳界折银米地一千八百三十二日三畆牛庄界折银米地一万四千零二十二日零三分岫巖城界折银米地五百零五日五畆八分凤凰城界折银米地十四日二畆广宁界折银米地五万五千零五十六日二畆三分以上额徴折银草豆米地共十一万九千七百零一日内应折银一千二百五十四两零吉林属官庄吉林官庄五十处壮丁五百名干隆元年原额地六千日每嵗共交谷一万五千石宁古塔官庄一十三处壮丁一百三十名干隆元年原额地一千五百六十日每嵗共交谷三千九百石白都讷官庄六处壮丁六十名干隆元年原额地七百二十日每嵗共交谷一千八百石三姓官庄十处壮丁一百名干隆元年原额地一千二百日每嵗共交谷三千石阿勒楚喀拉林官庄共六处壮丁六十名干隆二十一年原额地七百二十日每嵗共交谷一千八百石打牲乌拉官地庄头五名壮丁一百四十名干隆元年原额地五千四百零四日未徴谷以上共原额地一万五千六百零四日共徴谷二万五千五百石吉林及鸟鎗营旗地自干隆元年至四十五年原额新増共地九万五千一百三十四日吉林水师营旗地自干隆元年至四十五年原额新増共地二千二百二十六日吉林各驿站旗地自干隆元年至四十五年原额新増共地四万九千九百九十七日吉林各边门旗地自干隆元年至四十五年原额新増共地二万六千六百五十二日宁古塔旗地自干隆元年至四十五年原额新増共地六万五千二百九十日白都讷旗地自干隆元年至四十五年原额新増共地六万九千零十一日三姓旗地自干隆元年原额地八千一百十六日以后未増阿拉楚喀拉林旗地自干隆元年至四十五年原额新増共地三万六千二百七十八日珲春旗地自干隆元年至四十五年原额新増共地一万二千零五十日打牲乌拉旗地自干隆元年至四十五年原额新増共地四万零三百三十八日以上原额新増旗地共三十六万五千零九十二日并无赋额黒龙江属官庄齐齐哈尔官庄三十处壮丁三百名屯长三十名每嵗交纳粮七千五百石墨尔根官庄十五处壮丁一百五十名屯长十五名每嵗交纳粮三千七百五十石黑龙江官庄四十处壮丁四百名屯长四十名每嵗交纳粮一万石唿兰官庄五十一处壮丁五百十名屯长五十一名每嵗交纳粮一万二千七百五十石以上官庄一百三十六处额丁一千三百六十名每嵗共交纳粮三万四千石齐齐哈尔实在旗地七万二千三百七十一日墨尔根实在旗地二万零六百零二日黑龙江实在旗地三万六千九百六十一日唿兰实在旗地二万零六百八十五日布特哈实在旗地二万二千一百日以上共实在旗地一十七万二千七百一十九日并无赋额奉天各税课顺治元年凡贸易牛马驴骡猪羊等额税课司每两税银三分无定额十七年奉天辽阳海城二县牲畜牙行等税每两三分徴收无定额康熙四年奉天府牙帖税银责成通判将州县收过税银察核造册报部惟锦县宁逺广宁县自行徴收解奉天府转送盛京户部九年増牙行等税十六年増舖户行户经纪等税十九年税额以三千两为定各城杂税归驻防城守徴收承徳辽阳铁岭无驻防城守归奉天府通判督徴各城守每年两次解送将军衙门惟宁海所收存贮为修理城池之用厯年当税俱系盛京户部徴收雍正十一年盛京城牛马税银四千余两当舖税银三百四十二两五钱房号税银一千九百四十五两经纪杂税银六百八十六两奉天府属田房税契雍正六年为始尽收尽解无定额又铁岭县杂税五六十两不等干隆四十五年盛京城牛马税正额四千两盈余银一千余两内除税务监督一年盘费银二百六十两其余盈余银两作为奉天民员养亷之用房号税上行房上舖户徴银三两中行房中舖户徴银二两五钱每年共徴税银一千八百一十二两五钱经纪牙行税上经纪四十六名每名额徴税银二两中经纪一百九十八名每名额徴税银一两五钱下经纪二百九十九名每名额徴税银一两每年共额徴税银六百八十八两盛京本城当舖一百三十座每年额征税银三百二十五两八旗城守税额锦州府城初收税银六百七十余两康熙四十七年税银一千六百余两交与城守尉徴收续増至一千九百余两当舖税银二百八十五两五十四年九官台清河松子岭等处交与山海闗巡收増课银三十两又海上船税向系锦州城守徴收雍正三年熊岳等十一城所收杂税银两定为额数共二千八百四十两零四钱二分四釐当舖税银六百七十七两五钱交与城守尉等徴收嗣后有増无减干隆八年侍郎双喜奏准各城定额杂税银五千一百零四两零五分十二年凤凰城岫巖城共裁除鱼票税银二百零一两五钱金州城开除鱼票税银八十六两应徴定额税银四千八百一十六两五钱五分干隆三十五年新添牛庄等处斗秤帖张税银三百九十二两零二分二共定额税银五千二百零八两五钱七分又各城当舖八百三十一座定额徴银一千三百七十两交各城守尉等徴收兴京城一年定额税银四十八两零八分厯年所交税银俱有増无减当税银四十两辽阳城一年定额税银二百七十二两六钱七分厯年所交税银俱有増无减当税银三百一十两盖平城一年定额税银二百二十九两四钱六分厯年所交税银俱有増无减当税银一百零七两五钱开原城一年定额税银一百四十八两七钱九分厯年所交税银俱有増无减当税银二百八十两复州城一年定额税银九十七两六钱六分厯年所交税银俱有增无减当税银十五两宁海城一年定额税银二百二十八两六钱厯年所交税银俱有増无减当税银三十七两五钱熊岳城一年定额税银一百零七两八钱厯年所交税银俱有増无减当税银二十五两牛庄城一年定额税银三百三十两九钱八分厯年所交税银俱有増无减当税银一百八十二两五钱岫巖城一年定额税银三十五两二钱二分厯年所交税银俱有増无减当税银十七两五钱凤凰城一年定额税银二十七两七钱五分厯年所交税银俱有増无减当税银二十二两五钱锦州城并所属宁逺中后所三处一年定额税银二千零四十四两一钱四分厯年所交税银俱有増无减当税银四百三十七两五钱广宁城一年定额税银三百三十二两三钱二分厯年所交税银俱有増无减当税银三百七十五两义州城一年定额税银一千三百二十八两八钱八分厯年所交税银俱有増无减当税银二百二十七两五钱以上各城俱有银钱兼收夏冬二季解交唯兴京开原二城専收银两所有中江牛马二税并各城徴收杂税当税银两钱文俱有贮银库作正开销凤凰城中江税初收一千二百两雍正七年税额四千八百零六两其税羡二千五百两于雍正十一年准作民员养亷之用干隆十二年户部议准以正税银二千七百四十五两耗银五百四十九两二项共银三千二百九十四两作为每年定额该监督一年经费银二百两即于耗银项下动支其余羡耗银两作为奉省民员养亷木税旧例唿讷赫河清河辽河太子河爱哈河哈鲁河大凌河小凌河六州河各项木植每十五抽一折银交部原无定额雍正元年唿讷赫河木税交旗官协领一员㑹奉天府治中徴收每十五抽一备盛京工部之用其十四根照例税银每两三分其清河等处交各地方城守尉㑹同民员徴收每十五抽一折银并所徴之税俱解交唿讷赫河税官八年新添各河口税徴收尽解无定额凡英讷河老虎峪三处砍木有工部官票厯年所发二十张至三四十张不等干隆三十年浑河柴河等口旗民木税监督抽分浑河口各商运到大小木植仍十五抽一以备需用其陆运零木照外河口例俱系折抽锦州小凌河辽阳太子河凤凰城爱哈河岫巖城英讷河铁岭辽河开原清河等口俱归商折抽银两解交盛京木税监督转解之部共额徴税银二千五百九十余两嗣后徴收有増无减苇税牛庄所属三道潮沟等四十一处苇塘五十三段自雍正五年定额割苇一百五十五万四千八百二十束十分抽二除与工部编蓆外余苇每束价银二釐共徴银一千四百两零六钱二分吉林各属税务吉林杂税旧志原系宁古塔旗员徴收雍正五年设永吉州交知州管理尽收尽解每年徴收牛马牙当税银一千二三百两不等木税银三百二十余两不等干隆十二年裁永吉州改归理事同知徴收十六年准将军卓奈奏每年杂税以一千六百五十两木税银以三百七十两为定额三十年将军恒鲁奏定每年杂税徴银一千七百八十两木税额徴银三百七十两田房税契无定额尽徴尽解四十四年将军福康安奏吉林加増斗秤又吉林黄昏烧酒至百斛以上运往他处售者令其纳税未有定额宁古塔杂税有参票之年徴收四百两无参票之年徴收二百一二十两不等干隆十六年准将军卓奈覆奏有票之年以四百五十两为定额无票之年以二百八十两为定额二十八年将军恒鲁奏増斗秤当店牙行木植等税三十年奏定牲畜牙当杂税有参票之年额徴银九百十二两无参票之年尽收尽解额徴银一百五十八两白都讷干隆元年裁汰长宁县将牛马税务改归副都统衙门徴收每年一百二三十两不等十六年准将军卓奈覆奏杂税以二百零七两为定额若遇多徴尽收尽解阿勒楚喀拉林干隆二十八年设税务三十年将军恒鲁奏准额徴牛马税银二百一十两四十四年将军福康安奏添设斗秤当店税银未有定额赫哲骨雅喀干隆四十四年将军和隆武奏进过余剰貂皮在京城销售者照例由崇文门收税其携往盛京售卖者即在本地令其纳税所收税银俱归入杂税项下报部俟试徴一二年再行定额黒龙江各属税务齐齐哈尔黑龙江墨尔根雍正十二年骡马等税银每两三分无定额干隆二年将军额尔图奏准于唿兰城设税务二十六年将军绰尔多奏准于唿伦布雨尔设税务二十九年将军富僧阿奏准齐齐哈尔等五处増纳牛羊税自干隆元年至四十五年所徴税银皆无定额分列于后齐齐哈尔干隆元年徴税银五百六十一两九钱五分八釐至四十七年徴税银一千零九两三钱五分墨尔根干隆元年徴税银二百四十五两三钱至四十七年徴税银二百十三两八钱二分零黑龙江干隆元年徴税银二百五十两零四钱三分八釐至四十七年徴税银一百八十五两六钱六分零唿伦布雨尔干隆二十六年徴税银三十七两零二分至四十七年徴税银三百八十四两一钱二分零唿兰干隆二年徴税银一十八两四钱八分六釐至四十七年徴税银四十六两六钱七分零钦定盛京通志卷三十八钦定盛京通志卷三十九钦定四库全书钦定盛京通志卷三十九职官盛京官制各属将军所属员额盛京五部员额巡察御史员额内务府各司员额奉天府属州县员额锦州府属州县员额钦定四库全书钦定盛京通志卷三十九职官等谨案设官分职所以佐治宣猷我国家肇造东陲始有六部八旗之设洎乎永清大定以盛京为发祥重地立将军五部暨镇守防御等员治理详明班聫载备圣圣相承以时损益文武并用庶绩咸熈等详稽各属员额及厯任姓氏谨志职官第十七钦定四库全书钦定盛京通志卷三十九职官盛京官制太宗文皇帝时始定官制设六部部有承政如尚书有叅政如侍郎其八旗官守各有分属世祖章皇帝抚有中夏定都燕京顺治元年悉裁诸旧制以内大臣一员副都统二员及毎旗驻防章京留守沈阳三年改驻防大臣为昂邦章京给镇守总管印戸礼刑工四曹悉𨽻留守之昂邦章京掌焉十年以辽阳为府设知府教授置辽阳海城二县又于寕古塔设昂邦章京副都统镇守之十三年设辽阳府经厯十四年省辽阳府以沈阳为奉天府置府尹改教授为奉天府教授旋设训导十五年始复设礼部置侍郎十六年复设戸部工部皆置侍郎与其官属十八年以府尹兼理学政康熈元年复设刑部置侍郎改奉天昂邦章京为镇守辽东等处将军宁古塔昻邦章京为镇守宁古塔等处将军三年以故广宁卫地为广宁府设知府通判教授经厯领锦县广宁县宁逺州是年置奉天府府丞治中通判又添设承徳盖平开原鐡岭四县改辽阳县为州四年改镇守辽东将军为镇守奉天等处将军改广宁府为锦州府移治锦县七年设奉天府司狱十年设吉林乌拉副都统十五年移宁古塔将军驻吉林乌拉留副都统镇守宁古塔二十二年设黒龙江将军及副都统二十九年移黒龙江将军驻墨尔根三十年复设兵部置侍郎于是五部备矣其僚属亦屡増置焉是年设白都讷副都统三十二年移黒龙江副都统亦驻墨尔根三十八年黒龙江将军副都统皆自墨尔根移驻齐齐哈尔四十九年设墨尔根副统雍正元年设宁古塔黒龙江值年御史一年而更三年设阿勒楚喀协领一员四年设奉天稽察御史一员设永吉州泰宁县长宁县俱𨽻奉天府移锦州通判于义州五年设熊岳锦州二副都统七年罢泰宁县又设三姓副都统八年设尚书一人总五部寻罢设黑龙江副都统十年増设九官台同知𨽻奉天府十二年设复州宁海县俱𨽻奉天府又设义州县锦州府十三年増设熊岳通判干隆元年罢长宁县併归永吉州九年设拉林副都统十二年罢永吉州改设吉林理事同知归宁古塔将军管辖二十一年添设阿勒楚喀副都统二十二年改宁古塔将军为吉林将军二十八年裁锦州通判设兴京理事通判三十四年罢拉林副都统三十七年移奉天熊岳通判为岫巖通判兼辖鳯凰城以上前后建置大略如此其文职部曺以下武职协领以下添置裁汰悉于各衙门详载焉各属将军所属员额奉天将军一员副都统一员满洲协领八员䝉古协领一员汉军协领二员旧满洲佐领八员新满洲佐领二十三员汉军佐领二十四员䝉古佐领八员巴勒瑚佐领三员满洲骁骑校三十一员汉军骁骑校二十四员䝉古骁骑校八员巴勒瑚骁骑校三员满洲防御二十四员现在实有满洲防御十员额设主事一员笔帖式十一员外郎六员増设委官二十七员谨按奉天将军所属有兴京辽阳牛荘盖平开原广宁熊岳锦州义州诸处及各城边门自都统而下各有城守尉佐领骁骑校防御诸员备载兵防卷吉林将军一员副都统一员协领八员䝉古协领一员佐领五十五员骁骑校四十八员防御二十四员管档主事一员笔帖式十一员水师营总管一员四品官一员五品六品官各二员骁骑校各四员理驿站六品官二员助教二员随闗防笔帖式二员仓监督一员仓官一员仓狱官一员厫笔帖式二员医官一员管站笔帖式三十六员谨按吉林将军所属宁古塔白都纳三姓阿勒楚喀等处俱有副都统防御等官详载兵防卷黑龙江将军一员副都统一员协领八员佐领四十员防御八员骁骑校四十员印房主事一员笔帖式六员繙绎笔帖式四员银库主事一员笔帖式二员刑司主事一员管仓七品官一员笔帖式二员管理官庄七品官一员管理茂馨黙尔根等驿八品官二员闗防笔帖式二员驿站二十处笔帖式二十员水师营总管一员四品官二员六品官二员笔帖式二员火噐营叅领一员管辖黑龙江造船木料水手四品官一员五品官一员六品官一员谨案黑龙江将军所属黑龙江墨尔根唿伦布雨尔布昭特哈等处各有总管佐领等员驻防详载兵防卷盛京五部员额户部掌奉天钱粮赋税旗地荘官及棉靛盐荘中江木苇诸税皆领之额设侍郎一员郎中二员员外郎五员金银库郎中五员员外郎一员主事六员司库二员管荘六品官二员笔帖式二十三员外郎九员库使八员仓监督正副二员礼部掌奉天仪礼祭祀朝㑹燕飨及司园池养息牧牛之事所司三堍石园荐樱桃邢镇抚屯供杏子辽阳外园出梨内园出蒲桃繁盛堡石桥千山三园并纳花红安平园出栗子羊拉峪火连寨并出酸梨南塔园山旺芬园各献𤓰又有养鱼泊十四处嵗取园果池鱼以供祀典其养牧共牛二羣毎羣牛六十头羊二十羣毎羣羊五百只左右翼分设正副翼长牧长牧副分管牛羊以正副总管统之额设侍郎一员郎中二员员外郎四员主事一员读祝官八员鸣賛官十六员司牲官一员管千丁六品官一员助教四员汉教习四员弓箭教习四员笔帖式十员医学正科二员外郎二员库使八员僧箓司一员道箓㑹司一员牧务总管一员六品翼领二员七品牧长十七员三两空八品副牧长十七员三两牧副三十四员二两牧丁五百二十六名兵部掌奉天驻防驿递之事额设侍郎一员郎中二员贠外郎四贠主事四贠笔帖式十二贠贠外郎二贠驿站监督正副各一贠驿丞二十九贠监督所外郎二贠刑部掌奉天䝉古满洲八旗刑狱之事额设侍郎一贠郎中四贠贠外郎六贠主事四贠主事职衔二贠司库一贠满库使一贠笔帖式三十贠满司狱一贠汉司狱一贠汉军外郎二贠工部掌奉天营造制器物件及管诸色工匠凡黄瓦厰席厰灰厰缸厰炸子厰木炭厰等壮丁俱𨽻籍焉额设侍郎一贠郎中二贠贠外郎四贠主事四贠司库二贠管千丁四品官一贠管理烧造瓦料五品官一贠管理匠役六品官一贠看守大政殿六品官一贠笔帖式十七贠库使八贠外郎四贠守三陵及承祭陵寝各设总管副总管掌闗防副闗防官以下诸贠自顺治八年至干隆二年逓有増益已详载山陵卷内兹不复列巡察御史员额雍正元年于宁古塔黒龙江并设值年御史一年而更在宁古塔者满汉各一贠四年设稽察奉天各衙门御史一贠七年裁宁古塔汉御史缺干隆十二年定例盛京等处巡察官贠每届三年该衙门将应否差贠之处请㫖四十年奉上谕嗣后巡察盛京吉林黑龙江着于五年奏派一次着为令盛京内务府各司员额三旗佐领镶黄旗佐领一贠正黄旗佐领一贠正白旗佐领一贠佐领下骁骑校各一贠堂主事一贠委主事一贠管理三库事务内管领一员满笔帖式十五贠三仓掌领逹一贠仓逹三贠三旗属下分营造广储掌仪都虞㑹计五司营造司承管催总二贠领催六名干隆八年添设太监五名承管匠役洁修宫殿等处三旗各项匠役四十四名扫院丁二十七名广储司承管司库二员库使十六员领催三名兼领三旗织造库催总三贠笔帖式三贠领催十五名三旗商人九名染丁五百五十名嵗收荘头壮丁棉靛盐布房租丁银及各项费用银两俱于年终报销染皂皮黑貂水獭等项又三旗织造库棉花荘二十五处靛荘六处盐碱荘共四处共荘头六十名壮丁三千三百三十三名染匠机匠弹匠弦匠一百三十八名嵗徴棉花二万六千二百余觔靛二万二千二百觔盐三万二千一百余觔碱一千五百觔除费用外余俱贮库匠人嵗织家机粗细布纺线染色除费用外俱解送京师内务府库掌仪司承管催总二贠笔帖式三员领催九名又广宁设承管催总一贠领催三名三旗果园丁二千九百二十三名广宁三旗果园丁八百零一名毎年应纳榛梨果品俱归承管都虞司承管催总二贠笔帖式一贠领催九名采蜜领催三名三旗蜜丁一千六百五十四名毎嵗应交蜜一万七千九百五十觔及蒥蒿锉草等项打翎丁三十三名嵗应交翎一百五十副捕水獭丁十八名毎嵗应交獭皮七十二张捕鱼丁七百八十一名毎嵗应交鲜鱼二万五千五百觔捕细鳞鱼丁一百四十名毎嵗应交细鳞鱼一千五百尾向系京师差官看捕解送干隆元年改由盛京内务府派员看捕交纳又王多罗树打牲甲丁三十名毎嵗应交鹿肉二千七百束猪熊各六十头㑹计司承管催总二员笔帖式二员领催九名属下荘头自干隆元年间编等拟定头等荘头三十一名二等荘头七名三等荘头八名四等荘头三十四名除于干隆四十二四十四五等年拨给王府公府二等四等各荘头共四名不计外今现实共有荘头八十名坐落七十四处其八十荘属下荘丁现共有三千八百三十四名毎年头等荘头毎名报粮三百八十二石二等荘头毎名报粮三百五十二石三等荘头每名报粮三百零七石四等荘头毎名报粮一百九十二石毎嵗共应报粮二万三千九百二十二石内除毎年应放口粮并餧养牛羊马匹豆石粟米及油粮糖芽等项共费用粮二万余石其余一分入仓一分入窖仓贮一万石窖贮一万石外余粮粜卖银两交纳盛京户部毎年应交腊猪鵞鸭等项又各属壮丁毎年编查一次各荘头承重官地除水冲沙压外现有官地十二万一百九十三日五畆三分又西河粮荘二百二十处荘头壮丁共一万一千五百八十五名地二十万一千六百九十五昫零雍正四年分为四等报粮头等给地九百晌二等八百五十晌三等七百五十晌四等六百五十晌京师㑹计司掌之三旗内管领一贠掌领逹一员仓逹三贠笔帖式三员承管汲溅果品收贮荘头等交纳粮食并给发三旗内管领下人丁口粮花布疋等项属下仓上人九名壮丁一千零七十四名木丁八十四名毎年应交槽盆鎗杆箭笴及果品山菜等项黑牛馆兴京黒牛馆馆达二名壮丁十名盛京黒牛馆馆达四名壮丁二十六名二馆每嵗共额养黒牛七十头羊三百五十头以备祭祀应用乳牛馆馆达二名头目一名壮丁十名大凌河管理骟马十羣骒马二十四羣掌闗防总管一员六品翼领二员每羣额设七品牧长各一员八品衔副牧长各一员牧副各一名养息牧边外陈新蘓鲁克牛二十八羣羊二十羣翼长二员牧长十九员领催一名黒牛羣牛四羣翼长一员牧长四员尚都达逊诺尔管理骒马一百八羣骟马四十羣掌闗防四品总管一员翼领五员䕶军校八员七品世袭官二员每羣额设牧长各一员牧副各一名达哩冈管理骒马七十四羣骟马十五羣掌闗四品总管一贠翼领四员䕶军校四贠毎羣额设牧长各一贠牧副各一名奉天府各州县员额侍郎兼管府尹事务一贠府尹一贠府丞一贠治中一贠通判一员吉林理事同知一贠兴京理事通判一贠儒学教授一员经厯司经厯一员司狱司司狱一贠医学正科一员承徳县知县一员典史一员巨流河巡检一员辽阳州知州一员吏目一员学正一员海城县知县一员典史一员牛荘巡检一员训导一员盖平县知县一员典史一员训导一员开原县知县一员典史一员训导一员鐡岭县知县一员典史一员训导一员复州知州一员吏目一员宁海县知县一员教谕一员典史一员岫巖城理事通判一员巡检兼管司狱事一员鳯凰城巡检一员锦州府各州县员额知府一员儒学教授一员经厯司经厯一员锦县知县一员典史一员教谕一员天桥厰巡检一员宁逺州知州一员吏目一员学正一员巡检一员广宁县知县一员典史一员巡检一员训导一员义州知州一员学正一员吏目一员钦定盛京通志卷三十九钦定盛京通志卷四十钦定四库全书钦定盛京通志卷四十职官奉天将军歴任姓氏吉林将军歴任姓氏黑龙江将军歴任姓氏盛京五部侍郎歴任姓氏巡察御史歴任姓氏内务府三旗佐领歴任姓氏钦定四库全书钦定盛京通志卷四十职官奉天将军邬库哩达度武玛瑚阿木尔图和讷安珠瑚伊巴汉查尼绰克托苏努䝉俄洛松柱瑭保柱绰竒噶里弼伊里布多索礼那苏图觉罗柏修那苏图博第额勒图达尔当阿阿兰泰清葆社图肯新柱明福宗室恒鲁宗室增海宗室𢎞晌福康安索诺穆䇿凌庆桂宗室永玮副都统觉罗雅布海那穆洪尼喀珠世竒尚严佟俄罗鄂谟克托达度新泰聂哩苏鄂泰穆泰博克托佟宝白鼎宗室扬福威色阿尔图法喀巴勒托柳徐昌来文阿沙纳威色额尔钦傅格图里赛那钦额尔钦长生巴尔岱哲库讷巴海达色觉罗额尔登宗室勒克富僧格伊禄顺瑚嘉保博彦达赖鄂昇额富僧格宗室额尔德䝉额宗室雅朗阿宗室莽古赉德福成䇿熊岳副都统图尔塞额尔钦清葆鄂齐尔钖尔璊巴海雅图哲库讷佟海常清瑚嘉保舒通阿富僧格宗室常岳富僧格僧保穆格德福锦州副都统多索礼伯尔和图巴凌阿伯尔和图观音保达松阿保德丰昇额雅图武正额那蓝圗德禄恩丕书山常在富僧额苏保德福安麟萨克慎吉林将军巴海音图佟保沙纳海宗室扬福觉罗䝉古洛穆森宗室巴赛哈达常德都赉吉党阿鄂尔逹博第巴灵阿阿兰泰永兴新柱卓奈觉罗额尔登傅森宗室萨尔善宗室恒鲁富良富椿福康安和隆武宗室永玮庆桂都尔嘉吉林副都统安珠瑚西山斡里瑚巴尔达威色武查拉宗室松阿里额勒登额普庆宗室增海富良富珠哩永安明亮编柱僧保富僧格明英克兴额乌灵阿宁古塔副都统海塔尼喀立满贵满丕瑚巴克太巴图鲁安珠瑚蒯齐钖三萨布素雅秦根头保定噶尔图玛奇阿岱常德巴尔岱长生图纳伊伦泰觉罗额尔登宗室和绷额富僧格宗室增海明亮编柱富珠哩达松阿安临白都讷副都统巴尔达沙纳海舒书瑚什巴常关保托柳沙喀托罗许昌觉罗色希图麻喀费雅思哈塔尔玛善多索礼图尔赛哲库讷伊特轮和保社图肯爱隆阿舒泰富良扎隆阿觉罗佟福柱克兴额宗室普正乌雅勒达三姓副都统阿米纳钖巴立松特花赖重替觉罗七十五重替清葆德宁三格傅尔松阿富僧格敦柱巴岱额尔齐木敦柱舒通阿富珠哩郭木布舒通阿宗室雅朗阿穆尔泰宗室普正明英阿勒楚喀副都统巴岱敦柱舒通阿耀成托云富珠礼拉林副都统巴尔品玛尔拜满福国多欢绰克托特克慎黑龙江将军萨布素沙纳海宝鼎宗室法都宗室扬福托柳成泰富尔丹那苏图卓尔海塔尔岱乌哩布额勒图博第傅森富尔丹绰尔多清葆达尔当阿达色绰尔多国多欢富僧格傅玉宗室增海傅玉宗室永玮宗室恒秀齐齐哈尔副都统喀特护武礼宗室色勒礼布尔九白基鄂三多奇纳外三额尔钦王常博尔沙赫雅图达色社图肯僧保住松阿哩伊柱宗室化住有屯温布乌升额衮布乌升额官福墨尔根副都统喀特护玛喀礼武查拉多奇纳额勒图宗室图纳长生阿尔赛布尔沙清葆穆尔泰宗室舒凤宗室化住舒泰鄂博实舒通阿富僧格伊兰保景惠僧保黒龙江副都统温岱雅奇纳那秦喀特护拉资官保耿额宗室法都成泰觉罗额尔色阿思海武查拉博思瑚尔那尔赛常夀觉罗玛希纳阿斯海富尔松阿三格雅图德禄傅玉唿尔奇乌升额富珠哩僧保宗室雅朗阿都尔嘉庆临额尔登布唿伦布雨尔统领博第永福色楞额都伊纳玛尔拜班图傅啰纳唿尔奇卓哩雅唿尔奇有屯萨垒佟安岱三保五部尚书尚崇廙户部侍郎费齐武玛瑚那桑阿色黑莽色图尔臣阿拉密薄海希佛纳法特哈佟国礼保德格尔布富鼐王朝恩和善兆华噶森官保双喜藴着富德德尔格边塔海赫赫长福瓦尔达塘古泰瓦尔达德风喀尔崇义全魁鄂宝礼部侍郎瑚米达哈尔松噶钖兰泰珠山山疋爱素哈三书尔德巴巴那闗色申珠浑德福纳尔泰德龄吴达善苏章阿世臣边塔海永宁温敏耀海觉罗志信全魁宗室玉鼎柱宗室宜兴兵部侍郎觉罗顺拜傅继祖鄂伦德傅申色尔图贝和诺玛金泰扬柱伊特海乌尔泰永福常安阿山春山敷文鼐满岱世臣边塔海德尔格富僧格果尔敏富德伯兴范宜清刑部侍郎齐通额杭爱噶尔图阿里护五十八五和明阿哩佛保鄂和里布泰绰克托布尔赛穆成格瓦尔达玛金泰五格王朝恩黎致逺申珠浑噶森觉罗武拜兆惠托时介福钟音富森吴达善苏章阿觉罗武拜石柱伊禄顺温敏朝铨喀尔崇义穆精阿荣柱工部侍郎努山敖塞觉罗沙赖寥旦图尔臣兴安富德祈色苏赫纳白尔克西尔图贝和诺觉罗苏库李永绍魏廷珍增夀常保晟福书对琳齐克新奚德慎法敏德龄伟璱德新留保藴着鼐满岱长柱边塔海觉罗武拜苏章阿赫赫觉罗奉寛雅德景福富察善德福成䇿廵察奉天御史傅色纳博鼐兆华赫德布齐士齐释迦保扬安常鼐昌德齐克新阿布纳广明扬安瞻塔海明德阿海和其衷增夀保宗室都隆额九成果尔敏佛伦宗室实麟塘古泰伯兴觉罗敦岱索兴阿廵察吉林御史赵殿最迈柱赫色王羾方觐苏赫常德陈德球玛赛王聨晋那秦冯长发雅尔瑚达鄂昌平图常禄萨哈谅承祚慧中苏昌苏赫臣官福武柱台柱武柱塔坦官泰傅森伊禄顺耀海宁泰宗室玉鼎柱增禄觉罗敦岱永安素卜东阿宗室麟宁廵察黒龙江等处御史增夀兆华恩特傅保吴金齐克新钖尔璊查拉宗室彰格达善宗室重阳赫星德观音保德敏常龄葛尔福舒隆安台柱伊禄顺福明安淑宝石柱善宁佛伦长福佛伦福章阿伯兴萨欣书明五正额成德内务府镶黄旗佐领安他木三官保多布库特布库全保八十万柱七什恩特沙尔汉石应屏贵星保双全依博英额正黄旗佐领布他什张雄鳌拜商以图西拉大绥佛伦清海嘎达浑佛伦黙尔器八格根柱丰盛额法保攸福僧保柱扎拉布富勒赫三福正白旗佐领噶布喇辛达里富贵白贺诺米哈那条色萨尔扎偏图来文雅图那山实图费扬武穆隆阿清德永泰清德安庆福申钦定盛京通志卷四十钦定盛京通志卷四十一钦定四库全书钦定盛京通志卷四十一职官奉天府侍郎兼管府尹事务厯任姓氏府尹以下各员厯任姓氏承徳县属各员厯任姓氏辽阳州属各员厯任姓氏海城县属各员厯任姓氏盖平县属各员厯任姓氏开原县属各员厯任姓氏铁岭县属各员厯任姓氏复州属各员厯任姓氏宁海县属各员厯任姓氏已裁永吉州属各员厯任姓氏附载已裁长宁县属各员厯任姓氏附载钦定四库全书钦定盛京通志卷四十一职官奉天府侍郎兼管府尹谨按奉天府尹于顺治十四年添设其旗民事务向以奉天将军兼辖干隆三十年始奉㫖于盛京五部侍郎内简员兼管原奉谕㫖恭载纶音门雅徳瓦尔逹徳风富察善全魁伯兴鄂宝府尹张尚贤徐继炜佟宏器王景祚陈一炳陈洪明耿効忠梁拱宸金鼐梁拱宸高尔位董秉忠金世鑑王国安徐廷玺王国安艾方曽戴梦麟李梦淋李涛董宏毅郝林朱轼屠沂文志鲸金应璧邹汝鲁尹泰蔡珽王朝恩黎致逺杨超曽吕耀曽宋筠吴应枚霍偹苏昌图尔泰鄂宝恩丕通福夀耀海博卿额铭通竒臣府丞白尚登于可托苏铨田种玉荣国祚姜希辙张尚礼边声逺张鼎彛杨素藴李元振陈紫芝李锦张云翮金玺徐廷玺余泰来任𢎞嘉屠猝忠樊咸修李先复陈嘉绩马希爵顾汧戴璠朱廷鋐吴一蜚汤右曽张徳桂孟世泰吕履恒俞化鹏黄叔琳张大有陆经逺文志鲸任奕䥸杨汝谷唐执玉乔云名程光珠湏洲柯乔年吕文樱王河傅为詝陈治滋李清芳欧阳瑾宫焕文欧阳瑾李绶吴绶诏李绶蒋良骐福保治中杨茂祖于嗣昌陈子俊李其恕佟企圣郭恒吴泰李师沆田象贤梁世勲傅爕词董鼐胥琇蒋廷铨张象文黄敏生金一凤李舜卿鲁国华王聫晋王河乜丞圣杨文振嵇瑛黄溥之林振龄王士泰吴日璟高锦朱汝林高锦陶国干吴越勒善孙镐张凤鸣胡本涛通判孙楫房金星李浑王照李苾李元瑨戴纪胡蔚先王秉璋罗伦王錞梁允洁常学良李淑徳拉都闗保严舒李桑阿得夀树徳王雅图傅赉运泰阿尔布明福瑚柱伊清额智常阿精阿诺敏徳兴九官䑓管边同知蒋国璋巴尔布图兴孟格徳耀海熊岳通判阿尔泰徳禄定福泰青乌陞额竒他拉徳明保昌岫巖通判保昌伊勒图阿精阿文敏兴京理事通判佛全世昌迈图拉百绍光福庆书英额春普书英额文敏多托里教授魏之璠杨复张竒抱高恒懋刘宾廷冯琚乔木左印喆鲁城李修和胡文灿陈诗赵瓉高㫜邵大生高𢎞均牛天贵米天琦辛开一裴振寗有诚训导于国维曹重辉王在镐刘䋲祖经歴刘家绩尹正始吕家齐朱国材吕家齐施鸿刘干生徐扬善赵自敏张陛徴胡准张禹钖李恒姚焦绥祚王询黄开泰喻尧章杨恒绩张耀龙朱镐昌金明逹张凯元司狱苏巘魏国玺田遇春邓芝馨李实汪维炜胡情李钫张廸范朱思敬张迪范黄良翰李兆凤唐惇绪王燧岫巖巡检张度谢聨彭章玫王洁凤凰城巡检王燧张钰彭章攻顾益陈灿宗承徳县知县李翼鹏多宏安胡药婴傅星钱霞章经曽大升张可立鹿廷瑄史晟李文渊李尚隆李渥吴正心李可寀蔡书升陈纲黄永耀胡世仁荣大成黄开泰富昌徳克精额庆龄福纲景顺觉罗文良典史杨运兴王有机王永节朱维鼎陈所藴谢元旦何之衍李桂夏世盛王宰宋清义周之焕朱廷钰胡永钖郑𢎞谟蔡凌虚潘王宣陈克锜谢聫顺李栢费藴山巨流河巡检苪士臣李恒张恒王统陈士良于文龙徐大成史天一薛世逹王燧辽阳州知州王之仕王葵钖李光纶吴承基王应聘杨镳李文龙范时崇刘贞胡祚逺富中琰陈学海张懋诚王瀚张能信刘炎绪赵懋本吴秉礼何梦瑶倪万斌保宁佟泰明徳雅清阿兆坊书明阿罗肇逺克什讷学正王元辅杨瑄陈五纪张伉邢伟韩效儒王永禄宋焕徐孚璟张令誉宋登牛硕景赵相吏目楼国敏宋文元杨州芳戴綖潘运理袁济魏显汉钱志学孙贤仕袁世宣张文杰陈安国周绍炳黄廷灯孙肇绩杨本查桐李衡文海城县知县王全忠王扆线一伦赵文炳江浦陈王星郑绣王命申李实秀胡从贤王沛恂边脩王玉璇吕日宫张士毅蒋宗涑王枝培王烈戴惟橒薛楷万高士郑廷觐富昌齐法尚明秀穆和蔺班第觉罗阿清阿明徳觉罗文良梁羣英李廷飏明良训导张文东田光第刘文振李九封李兰叶扶蕚张俊齐王谟李犹龙张霨乔睿王檀李芝兰傅进讲范昌运宋士敏李润荣胡棣蒋芬髙芳典史侯凤鸣鄷正暹李腾龙章璋王承印郭畿姚文斗季世昌郑士竒冯文奎阎夣骏郑克仁陈格朱文耀俞中温而肃王燧杨太林王洁毛方伟牛庄巡检张灿凃瑞麒邓万选王颕宾陈引循冯洪魁王永汲周云田续葢平县知县张世经冯璪杨凤鼎刘羽䋲薛观生李铠骆云韩维翰刘纯徳俞大常赵守易郭运昭杨邠俊曹胡世仁樊泽罗存仁吕肇述蒋均平李藻徐寅心常伊三善西兰庆玉书明阿五明安觉罗徳兴训导方钖隆王业宏周继印郄璋李品竒李体圆刘宸绂杨辅天温徳化郭维藩李如桐刘燿刘钖福李本深裴启印苏陵张辉业刘昌龄周蒲刘敬之李捷墀典史潘澄贤李天麟谭明伦王九成朱之仪余裳王宸叶承珪周照赵玖逺张度周铨开原县知县孔允桧何金序刘超凡周志焕柯贞干罗鍹李渥赵允昌王彬王克家万如济陆允斌曹居仁詹豹略苏为正夸色多隆额徳克精额诚明燕孝徳福明亮训导陶光仪张旭李一鹗赵繁昌李如瑞李鉽曹之琨张嗣琮郑颋王琮赵毅发刘柟丁龙章刘喆典史单凌汉韩大毓冯镜程援徐士敏平秀吕僎冯王宁原张恭谨李镐浓沛徳沈懋祚云从云铁岭县知县胡药婴贾𢎞文李廷荣许志进彭其儁焦献猷宋一骧陈善王永禄高烈孙国英卢铨朱佑濓李珌张秉干罗苍甘珠露那淳兴福勒克精额永安哲成额庆龄觉罗魁英徳泰苏隆阿新泰魏钟秀三寳积善训导库堪张邦纪郭廷泽张天进贾禄何士曾魏谦杨洙紫大伸王天钖张逺黄元价邱焕徐寅雷镜章锦贾奕驹赵文琳刘汉岳琰夏廷益典史王一彻王应启徐元昇孔文经和吉蔡文登杨希震朱枚何士栐李兆枢戴士瑶章诜朱式华章邦冀陈廷秀陈学潮复州知州白琮胡振纬马噶尔弼善岱起那行詹霔觉罗鄂山额尔登希陈铨学正郝萌舒石之琳王培元胡绍轼安琈范徳昭杨王法孔刘廷献吏目周槐王道宏李一梅张世焕易安民吕陈义李国柄张元辰附金州巡检赵濬陈万善周槐宁海县知县蔡昌识黄永耀崇伦永江文采永亮瑺贵竒山图尔炳阿雅尔善瑞林觉罗恒龄舒元丰教谕刘钺郑徳玢丁竒武杨永干戴国英典史周官栢文绣路文彦杨宗震朱泽陈三䇿吴渭云永吉州知州杜薫魏士敏学正王正王际清吏目王镛张学王徳烱长宁县知县员以成郭㴠贾泽深典史陶泰正刘俨禇云生陈格钦定盛京通志卷四十一钦定盛京通志卷四十二钦定四库全书钦定盛京通志卷四十二职官锦州府知府以下各员厯任姓氏锦县属各员厯任姓氏宁逺州属各员厯任姓氏广宁县属各员厯任姓氏义州属各员厯任姓氏吉林吉林属各员厯任姓氏钦定四库全书钦定盛京通志卷四十二职官锦州府知府宋之铉刘源溥孙成陶琨金世扬顾大位唐之䕫马钟华李大受王以观潘尚仁高绂色超傅赉张景苍金文淳富起富察善阿敏永敏兆坊阿敏兆坊富森布通判宣绍中张显斌黄荃乔嵩裔朱梦熊金一燧侯居简龚眉望刘汝贞祖应时梁索柱毛瀚图善福长徳尔得赋㤗佛全教授张珵李元发张橓张友黄蒋玠人何来似阎九畴黄之裳戴允恭蔡焞冯禾杨聆张聫芳赵瓖魏㤗魏廷臯经歴陶美陈鼎新王继茂侯懋功缪廷鼐赵昌柱董灿陆士云李嶪梁祖益赵尔铭潘琮姚㤗章维垣锦县知县孔允桧刘文亮陈遇辰郭茂㤗蔡启新王奕曽刘惠宗彭长龄李得泌卜鼎李拱干裘奏冷又煦周廷槐娄起镐王孟承吕曰宫彭迪忱王谟崇伦永颜绍怡荣大成高清彦蔡长濋黄开㤗富昌徐寅巴徳班第瑺贵明秀那淳穆和蔺图尔炳阿觉罗阿精阿明徳雅尔善永钖李廷飏教谕龚尔美霍仪世刘引孙严鹄王颛马咸厚时雨铁如金伍锦崔镛何辰冯禾张连城吴典典史苑培惠朱㑹加吴邦逹张易震王廷枢尹登冯之瀚史承龙屠宸辉王廷弼陈启民白得琳李敷荣杨栋朱玉书王麟兆天桥塲巡检吕伟臣端木令仪李式华诸天驭苑大受杨之栋叶勤朱肇岐洪光照元昌杜檀陈禹田宁逺州知州杨道隆杨名声姜承基彭始骞吕正宫冯昌奕王琨唐翰弼祝钟杰李文熙程希靖张建策杨本植卢兆鹏程哲李升徳孙大桐郭承珣胡世仁曹涵吴秉礼赵懋本臧根嵩李珌胡振纬倪万斌永亮清㤗克陞额书明阿景顺伊汤阿州判李业徐澐魏世纶刘光缙闗常佟海耀岱查拉芬班第富瞻福贵六十五琦㻝浑学正王言李应甲齐亮工于念源王豫嘉王嵃郑灦魏学让诸景贤邢希先裴宏刘浦李秉佶吏目陈邦基周建邦翟翰孔贞筴魏印祚王贻梅李调胡嗣晋徐錞杨正祐耿益谦钱祐林受祺李闻韬张文杰周怡李衡文陈本中后所巡检潘秉直赵加爵万铨姚枝辉牛经邦李仙枚盛棠胄冯英杰沈大伦张鳯翥钱志学李瀚张任文教淑谨案中后所廵检一缺扵干隆十七年文教淑任内移驻白旗堡改𨽻广宁县四十一年裁州判后复设此缺仍驻中后所李兆鳯萧乃飏广宁县知县佟湘年李如瑾颜鳯姿张文治项蕙黄如瑾王国柱白文璜钱世勲王立宪张之坤朱衡陈廷简邢承烈秦昌延金敦度项纯礼王烈荣大成钱学洙蔡昌识黄开㤗郑廷勤翟廷杰孙龙治额尔登布噶尔萨奎福心常庆龄萨敏伊汤安杨鹏翮魏钟秀文禄训导窦发王子梴曹源溥章金鑑王业建马长龄杨之暟王应举栗业牛尚信李煌刘永沛张朋年刘徴厚陈纪张成罴路念诚石琮翟士恒曹徳昌典史叶茂华邢式屈大伸周廷槐朱嗣隆杨惟伦王鼎何汾湘陈汝楫郑纶钖潘锐张述勲叶永清白旗堡巡检文教淑陈恒开史天一薛世逹义州知州王枝培胡世仁郑廷觐徳明那淳额尔登布克昇额永钖克昇额学正周桓孙龙治毛时敏解尔琏李春林刘毓琪曹大观王允恭吏目诸天驭王士俊李怀信周珍励宗一王士俊王蔚文沈瑞图张简李馨逺陈惠鸣吉林理事同知阿掦阿长禄罗庚图善灶神保逹哈布那昌阿宗室玉柱宁古塔学正王际清张倬张藴张笃信边茂林张瑜王恭金世熊安学元宋开元胡惺巡检潘宏徳金以权陈宋儒赵万清钦定盛京通志卷四十二钦定盛京通志卷四十三钦定四库全书钦定盛京通志卷四十三学校奉天府儒学各州县儒学锦州府儒学各州县儒学吉林儒学宁古塔儒学钦定四库全书钦定盛京通志卷四十三学校等谨案我朝创业大东风教所自盛京实为首善天下仰化成焉迨今重熙累洽庠序日兴又増设官学义学䂓制大偹以训俗而型方我皇上四莅陪都恩纶叠沛増广额数菁莪化被无逺弗届凡身列泽宫者涵濡于百年之乆含咀于六艺之华澡徳既深敷文益盛臣等敬编列学宫书院及各属官学义学规条谨志学校第十八钦定四库全书钦定盛京通志卷四十三学校一奉天府儒学在府治东南隅考明时沈阳中卫学在卫治西北隅正统元年重建本朝天聪三年改建于此地初建圣殿三楹㦸门三楹棂星门一座康熙五年増修学宫并建启圣祠十九年府尹梁拱辰重修圣殿二十一年府尹髙尔位増建东西庑各三楹二十五年圣祖御制至圣先师孔子賛颁布天下勒石学宫二十八年颁御书万世师表扁额奉悬大成殿各州县同二十九年立下马牌于学宫外三十二年工部请修启圣祠增建明伦堂三楹东西斋房各三楹大门仪门并东西角门各一座乐器库房书房西房各二楹并设守卫步兵十名四十九年府尹廖腾煃率属及绅士等捐资増修圣殿为五楹并增大成门一座启圣门一座照壁一座义路礼门各一座缭垣二百丈后又増建名宦乡贤祠各一楹五十一年奉朱子升配十哲之次五十四年以宋儒范仲淹从祀雍正元年追封孔子五代王爵改启圣祠为崇圣祠各州县同二年复先儒明代黜祀者六人林放蘧瑗秦冉颜何范寗郑康成增祀孔子弟子县亶牧皮孟子弟子乐正子公都子万章公孙丑汉诸葛亮宋尹焞魏了翁黄干陈淳何基王栢赵复元金履祥许谦陈澔明罗钦顺蔡清本朝陆陇其共二十人崇圣祠增宋张廸一人从祀四年世宗御书生民未有扁额颁悬大成殿各州县同九年府尹黎致逺率属及绅士等捐资重修殿庑门壁干隆元年重修缭墻明伦堂东西斋房大门二门等处三年奉颁御书与天地参扁额恭悬大成殿各州县同五年设学舞生八年圣驾亲临释奠奉颁御书先觉斯民扁额二十八年奉颁御制文庙碑文十六年四十一年奉颁御制平定两金川告成太学碑文二道二十年奉颁御制平定凖噶尔告成太学碑文二十四年奉颁御制平定回部告成太学碑文俱勒石明伦堂四十年奉颁乐器麾一编钟八编磬十六琴六瑟四排箫二箫六箎四笙六壎二鼓一抟拊二柷一敔一节二羽三十六籥三十六四十四年奉㫖刋刻世宗宪王帝训饬士子上谕一道勒石明伦堂各州县同承徳县儒学辽阳州儒学在城东门内元初设于旧都司治后明洪武中都指挥潘敬叶旺移建于此永乐壬辰都指挥巫凯塑先师及诸贤像正统丙寅都督王祥重修景泰癸酉御史谢燫建尊经阁成化初副总兵韩斌重修乙未御史潘宣置祭器𢎞治壬子御史宋鑑建四斋及东西号房癸丑凿泮池戊午御史罗贤改建棂星门辛酉御史车梁重建尊经阁正徳乙亥御史刘成徳修庑像设雅乐廵按髙越续建名宦祠嘉靖己丑御史史褒善重修殿庑堂齐泮池三面坊牌増建郷贤祠御史胡文举建辽左书院一习武书院一社学六后皆废本朝康熙十二年知州吴承基请即旧址建圣殿三楹四十九年知县富中琰捐资重修奉天府经厯张禹钖署州事与学正陈五纪续为经理增圣殿为五楹五十年增建东西庑各三楹五十一年知州陈学海又増两庑至十楹五十八年海城县知县王玉璇署州事建崇圣祠三楹六十年知州王瀚建文昌祠三楹雍正三年建㦸门三楹棂星门一座干隆二十六年知州明徳捐赀修葺并増建明伦堂三楹大门一座西斋房二楹东西耳房各三楹三十六年知州兆坊捐赀重修三十八年学正赵相増建东斋房二楹大门班房三楹海城县儒学在城南厝石山阳按旧志明洪武十八年建海州卫学宣徳元年迁城南门内成化五年重修𢎞治五年迁城东南隅立敬一箴亭后俱废本朝顺治十一年设海城县知县王全忠于旧城西南隅建圣殿三楹康熙七年知县赵文炳建崇圣祠三楹十七年知县江溥重修正殿増建东西两庑十九年知县陈王星増建㦸门一座五十年知县王沛恂捐募重修增建明伦堂三楹书忠义节孝四大字于壁雍正五年知县张士毅迁学宫于新城内并増建东西角门及八字墻照壁等处仍于学宫故址重修明伦堂三楹今为训导学署葢平县儒学在城内东南隅按旧志葢平卫学在卫治东南系明洪武癸亥年指挥吴立张良佐建后废本朝康熈十一年于卫地设县知县刘羽绳于城内西北隅建圣殿三楹四十一年知县赵守易重修并増棂星门一座东西角门二楹五十四年知县郭运昭复移建于此六十一年典史王震协同士民等捐建东西庑各三楹雍正八年又捐建崇圣祠三楹干隆十三年重修东西庑二十二年重修圣殿二十四年増建忠义节孝二祠各三楹开原县儒学在城内东南隅考县治北旧有元大徳年加封大成文宣王庙碑明设三万卫学至成化中重修者三南城上有奎星楼至本朝初断碑遗址犹存康熙四年知县何金序建圣殿三楹于此十八年知县刘超凡建棂星门三楹左右木坊二座二十二年知县周志焕重修正殿二十四年増建崇圣祠三楹四十九年知县李渥捐俸建东西庑各三楹重修棂星门一座并増建大成门三楹忠孝祠三楹五十九年知县万如济训导李如瑞倡率士民捐修崇圣祠开凿泮池干隆三十三年知县多隆额训导丁龙章倡率捐修铁岭县儒学在城内东南隅考旧志明正统元年于铁岭卫治东南建学嘉靖十六年重修后废本朝康熈三十七年知县许志进于此捐建圣殿三楹棂星门一楹五十年知县焦献猷捐修明伦堂三楹复议建崇圣祠三楹干隆二十八年训导赵文琳捐修东西庑各三楹㦸门一座开凿泮池増建棂星门为三楹二十九年合邑绅士捐建奎星阁复州儒学在城内东南隅旧志有复州卫学明季移于山东本朝雍正十二年于复州旧衞城设州治议建儒学于此圣殿三楹棂星门三楹东西庑各三楹崇圣祠三楹干隆十二年増建大门一座明伦堂三楹宁海县儒学在城内考旧志有金州卫学明季移于山东本朝雍正十二年于旧金州卫地设县治议建儒学干隆十八年始建圣殿三楹东西庑各三楹㦸门三楹棂星门三楹明伦堂三楹崇圣祠三楹开凿泮池増建缭垣锦州府儒学在府治西即明中左屯卫学正统元年廵抚李公濬疏请创建成化己亥指挥白钦増修嘉靖丙寅廵抚魏学曾镇守王治道等重修江奎有碑记其事本朝康熙五年知府宋之铉因旧制重修圣殿三楹续修崇圣祠一所东西庑各三楹明伦堂五楹十七年知府刘源溥重修㦸门泮池等处二十三年知府孙成重修东西木坊二座三十九年岁贡陈芝秀于城东南隅建文昌宫四十年知府顾大位重修殿庑坊门等处四十二年衆绅士建奎星楼五十年知府唐之䕫教授何来似同捐修㦸门泮池五十八年府尹尹泰偕知府马钟华知县周廷槐教授阎九畴倡率绅士等捐修圣庙生员刘俶捐修照壁一座雍正三年文昌宫燬绅士等捐资重建干隆三十八年知府富察善等捐修殿庑四十二年知府阿敏等重修两庑又干隆二十八年奉颁御制文庙碑文十六年四十一年奉颁御制平定两金川告成太学碑文二道二十年奉颁御制平定凖噶尔告成太学碑文二十四年奉颁御制平定回部告成太学碑文俱勒石明伦堂锦县儒学在府治西北康熙四十四年知县裘奏捐建圣殿三楹崇圣祠三楹五十年知府唐之䕫知县冷又煦同捐建东西庑㦸门各三楹及泮池缭垣等处雍正二年知县王承孟教谕时雨倡率绅士等重修殿庑并建棂星门三楹照壁一座名宦乡贤祠各一楹干隆十七年知府富起通判徳尔得等捐赀重修宁逺州儒学在州治东明宣徳五年建景泰四年重修旧有圣殿五楹东西庑各十楹㦸门一座櫺星门三楹内东偏有乡贤祠三间已多倾圯本朝康熙二十二年府尹高尔位捐俸修葺三十六年知府李文熈于旧址捐修圣殿三楹崇圣祠一楹东西庑㦸门各三楹大门一座明伦堂三楹大门内西偏増建忠义孝弟祠三楹干隆元年知州吴秉礼捐修二十八年知州永亮重修三十三年知州克昇额倡率衆绅士捐赀增建崇圣祠为三楹并修理棂星门㦸门照壁池垣等处广宁县儒学在城内西北隅考旧志元置广宁府路儒学在广宁右卫西北明初于旧址设学正统辛酉都御史王翺改建于镇东堂之右成化间都御史滕昭彭谊㕘政尚纲郎中毛贵重修廵按御史王嵩造祭器𢎞治间副使李贡设乐器正徳间都御史刘宪増号舍葺泮宫嘉靖戊子都御史满珍凿泮池于棂星门外长六大引大恵泉注之明季俱废本朝康熈五年知县佟湘年于圣殿后建崇圣祠九年知县颜凤姿因旧址重修圣殿三楹十六年知县张文治建棂星门砌缭垣十七年改建崇圣祠于殿东二十七年知县项蕙建东西庑各三楹三十二年训导王子梴修明伦堂三楹三十九年知县王国柱重修圣殿及照壁并凿泮池成板桥建东西木坊二座干隆三十五年衆绅士捐修门庑泮池㦸门等处义州儒学在城内东南隅雍正十二年设州治议建儒学干隆九年始建圣殿三楹东西庑各三楹㦸门一座櫺星门三楹崇圣祠三楹明伦堂三楹忠义节孝祠各三楹角门二座东西下马木牌二座木坊一座照壁一座并凿泮池吉林儒学在城内东南隅干隆七年永吉州知州魏士敏捐建圣殿三楹崇圣祠三楹东西庑各三楹大成门一座櫺星门一座泮池一座照壁一座明伦堂三楹三十年同知图善増建奎星楼三十五年奏请重修殿庑宁古塔儒学在城内东南隅干隆三十五年衆绅士捐建圣殿三楹大门一座钦定盛京通志卷四十三钦定盛京通志卷四十四钦定四库全书钦定盛京通志卷四十四学校释奠礼典课士规条官学义学经制奉天府官学书院规条各州县义学各州县学田吉林各属官学黒龙江各属官学入学员额公宴賔兴等礼直𨽻永平府辽学裁併附载山东复州金州二衞学裁併附载钦定四库全书钦定盛京通志卷四十四学校释奠礼典文庙每年春秋致祭俱于仲月上丁日奉天府学定例府尹主祭几先期斋戒省牲俱如㑹典仪届期府尹及该教官等率诸生质眀将事荐帛奠爵豆登簠簋铏笾以次序列陈牺牲设舞乐悉如㑹典仪礼既成始受胙于学即古释奠之义各州县则令州牧知县主之至每月朔望该教官率诸生于先师神位前上香焚帛俱用常仪课士规条明伦堂之左世祖章皇帝勅刋立卧碑顺治九年设所以晓示诸生敦行励学永为遵守又每月朔望各儒学教官传齐该学生员于明伦堂设香案恭捧康熙四十一年所颁圣祖仁皇帝御制训饬士子文雍正三年所颁圣谕广训万言谕宣讲训示令该生等咸知恪凛嵗科两试新进生员覆试学臣令诸生黙冩圣谕广训一条又雍正元年题定各学生员由学臣饬令教官等立定课程每月两次令其齐集学舍面加考校其新进生员照国子监坐监之例令在学舍肄业俟下案新进生员至学为满或有亲老家贫不能久居学舍亦必分题校艺无使旷业年终令该教官编定诸生甲乙册彚报学臣所以示陶成而分优拙奉天府各属课士章程俱府丞董其成官学义学经制雍正九年题定州县于大乡鉅堡各置社学一区俱由该管官选择生员学优行端者补充教习免其差徭量给廪饩其民间自立者即概称义学凡子弟年十二以上有志学文者俱令入学肄业奉天各官学俱设没助教旗籍子弟俱令习满汉文并造姓名册结于府丞试时甄别奨励务期启发童䝉成就俊乂是即三代党庠术序之法所有各属官学义学详志于后各属官学义学书院学田奉天府左翼官学一所在城内东南隅右翼官学一所在金银库西俱康熙二十年建每翼额设学生四十名满学二十名习满书汉学二十名习满汉书并马步箭满学设满文助教各一员汉学设满汉文助教各一员每学教习各二人由奉天府尹选生员充补盛京礼部董其事雍正十年每翼増设内务府学生三十名肄业盛京三旗每旗额设学生二十名肄业八旗汉军每旗额设学生十五名肄业宗室学一所觉罗学一所共二十二间俱在天祐门外干隆二年建每学额设学生十名肄业书院规条沈阳书院在学宫右工部侍郎李永绍建干隆七年府尹霍备率属置买地基捐建讲堂五楹东厢五楹西厢五楹羣房十一楹三十一年府丞李绶因书院膏火无资奏请借帑营息三十二年将军社图肯等奏定于奉锦二属学田内每年徴收银两彚交奉天府治中存贮以作书院经费掌教每年束修银二百两薪水银三十六两肄业生员二十四名每名月给膏火银一两五钱每年奨赏银十三两有零萃升书院三楹在府尹署东任奕䥸建今废原设学田一百四十一亩九分三厘五毫湮没已久干隆三十年于丈出民人余地内拨给学田二千亩徴银一百二十两辽阳州义学五楹在州治东雍正元年知州王瀚建辽左辽右二书院明𢎞治时建今废习武书院明嘉靖中御史胡文举建今废原设学田七十亩零二分干隆三十一年于余地内拨给学田九百二十九亩八分共田一千亩徴银六十两海城县海州书院三楹在南门外干隆三年知县戴惟橒建原设学田一百五十亩内湮没二十八亩干隆十四年増拨学田二百四十五亩三十一年于余地内拨给学田六百三十三亩共田一千亩徴银六十两葢平县义学三楹在县治西雍正七年知县曹涵建原设学田五十二亩干隆三十一年于余地内増拨学田九百四十八亩共田一千亩徴银七十两开原县义学三楹在学宫东南隅雍正三年建干隆三十一年于余地内拨给学田一千亩徴银五十两铁岭县银冈书院在县治南御史郝浴建学舍三楹在学宫西北干隆三十一年于余地内拨给学田一千亩徴银五十两复州干隆三十一年于余地内拨给学田一千亩徴银七十两宁海县南金书院一所干隆三十八年知县雅尔善倡率衆绅士捐建干隆三十一年于余地内拨给学田一千亩徴银七十两锦州府义学一所在学宫内明伦堂西原设学田七百六十亩干隆三十一年于余地内拨给二百四十亩共田一千亩徴银七十两义学学田七百四十五亩二分零知府李大绶捐置每年徴收银两以资修葺锦县原设学田八百八十五亩干隆三十一年于余地内拨给学田一百十五亩共田一千亩徴银七十两宁逺州社学在中后所雍正三年建原设学田四百零十亩干隆三十一年于余地内拨给学田五百九十亩共田一千亩徴银七十两广宁县义学一所在署东康熙十九年知县项蕙捐建四十九年知县钱世勲于察院旧址重建干隆三十一年于余地内拨给学田一千亩徴银六十两义州干隆三十一年于余地内拨给学田一千亩徴银七十两吉林各属吉林左右翼官学一所在城内东南隅康熙三十二年建八旗每佐领名下额送学生四名肄业每翼设助教一员宁古塔官学一所在城内东南隅雍正五年建八旗每佐领名下额送学生六名肄业白都讷官学一所在城南门内雍正四年建八旗每佐领名下额送学生四名肄业三姓官学一所在城内东南隅雍正十二年建八旗每佐领名下额送学生四名肄业阿勒楚喀官学一所在城内东南隅雍正五年建八旗每佐领名下额送学生三名肄业拉林官学一所在拉林堡内东北隅干隆二十一年建八旗每佐领名下额送学生三名肄业黑龙江各属齐齐哈尔官学一所在城东门内干隆九年建八旗每佐领名下额送学生一名肄业墨尔根官学一所在城内干隆九年建八旗毎佐领名下额送学生一名肄业黑龙江官学一所在城内干隆九年建八旗毎佐领名下额送学生一名肄业入学员额国初辽人入闗者寄籍永平山海等处故永平旧有辽学后奉天二府属州县以次建立学校而盛京驻防八旗官兵子弟应试者因赴京遥逺亦入奉天府学百数十年来久道化成人文蔚起故额取亦日渐増焉奉天府嵗试额取文童七名满洲文童十一名汉军文童八名承徳县额取文童七名武童七名辽阳州额取文童五名武童五名海城县额取文童五名武童五名葢平县额取文童三名武童三名开原县额取文童二名武童二名铁岭县额取文童二名武童二名复州额取文童五名武童五名宁海县额取文童四名武童四名锦州府额取文童九名武童四名锦县额取文童七名武童七名宁逺州额取文童五名武童五名广宁县额取文童三名武童三名义州额取文童四名武童四名科试各学文童额取与嵗试同干隆元年奉恩㫖将奉天府学满字号照中学例加五名锦州府复州学合字号照小学例加三名其辽阳州等学原额七名五名者加二名四名二名者加一名四十三年奉恩㫖将满合二号及奉天所属各学科考广额一次其向取进六名以上者増额三名四五名者増额二名二三名者増额一名公宴宾兴等礼中式文举人每名给花红银十两武举人每名给花红银五两㑹试公宴银共一十五两文武生员賔兴银两每名自六钱一分二厘至八钱八分三厘不等直𨽻永平府辽学裁併附载顺治初辽东十五学寄设永平置教职三员统之五年改设辽学裁教职二员设入学廪额各八十名嵗贡三名其十五学名目俱裁十一年设辽阳府题准设立儒学其永平府辽学生员俱归辽阳府学肄业十三年题准诸生现居辽阳者在辽阳府学肄业其原寄永平府学者仍留永平学如有愿还辽地者聴并令学臣按试时取诸生互结系真辽籍者方准寄永平学入试其永平寄学廪额八十名内分四十名归辽阳府学至永平府寄学每案文童仍许入学四十名亦取辽学生员保结辽阳海城二县学毎学始设廪额五名俟人才日盛仍照县学例每学设廪额二十名辽阳府学永平寄学每年各贡一名辽阳海城二县学毎二年各贡一名康熙五年复题准辽人寄籍永平者归併永平府学应试其寄居籍贯及夹字号名目俱裁山东复州金州二卫学裁併附载国初沿明旧制辽东复州金州二衞学附入山东莱州府各置教职一员康熙五年题准辽人寄籍山东者归併山东各学应试雍正五年覆准山东复州金州二衞学归併奉天府由奉天府府丞考试如愿留居山东者即入莱州府民籍应试其二衞学入学额数及廪额俱裁钦定盛京通志卷四十四钦定盛京通志卷四十五钦定四库全书钦定盛京通志卷四十五官署盛京将军公署盛京五部公署御史公署内务府公署三陵各官公署奉天府属各官公署锦州府属各官公署钦定四库全书钦定盛京通志卷四十五官署等谨案古者建官分职皆有公署传曰署者着也着其所而公廷尊瞻望肃也我国家肇基之初制度咸偹洎乎定鼎京师増设留都廨署朝夕视事足以临民聴政等详核各属衙署仓库及建置裁併縁起谨志官署第十九钦定四库全书钦定盛京通志卷四十五官署盛京将军公署仓火药库教场官房八旗城门官兵值班堆房戸部公署仓兴京仓南馆仓银库草场税课司公署官庄治事㕔礼部公署朝鲜使馆官房四处僧録司道録司兵部公署刑部公署司狱司公署监狱工部公署库织造库火药库缮本官房秫稽厰御史公署内务府公署仓库永陵总管公署掌闗防官公署冰窖酒房酱房粉房麫房碾房黑牛馆乳牛馆福陵总管公署掌闗防官公署碾房乳牛馆牛犊房夀康太妃园寝碾房乳牛房昭陵总管公署掌闗防公署碾房乳牛房懿靖太贵妃园寝碾房乳牛房奉天府府尹公署府丞公署试院治中公署通判公署儒学公署经歴司公署司狱司公署监狱兴京理事通判公署监狱承徳县知县公署库仓监狱典史公署辽阳州察院行署知州公署库仓监狱儒学公署吏目公署海城县知县公署库仓监狱儒学公署典史公署牛庄廵检司公署盖平县知县公署库仓监狱儒学公署典史公署开原县知县公署库仓监狱儒学公署典史公署鐡岭县察院行署知县公署库仓监狱儒学公署典史公署复州知州公署仓儒学公署吏目公署宁海县知县公署仓儒学公署典史公署岫巖城理事通判公署库仓监狱廵检司公署凤凰城廵检司公署锦州府察院行署知府公署库覊候所仓通判公署儒学公署经厯司公署锦县知县公署库仓监狱儒学公署典史公署宁逺州知州公署库仓监狱儒学公署吏目公署中后所廵检司公署广宁县察院行署知县公署库仓监狱儒学公署典史公署白旗堡廵检司公署义州知州公署库仓监狱儒学公署典吏公署吏目公署钦定盛京通志卷四十五钦定盛京通志卷四十六钦定四库全书钦定盛京通志卷四十六官署奉天将军所属各城公署吉林将军所属各城公署黒龙江将军所属各城公署钦定四库全书钦定盛京通志卷四十六官署奉天将军所属各城兴京城守公署敎场辽阳州城守公署仓敎场盖平城守公署仓敎场牛庄城守公署仓敎场开原城守公署仓敎场熊岳副都统公署城守公署仓敎场复州城守公署仓敎场宁海城守公署仓敎场岫巖城城守公署仓敎场鳯凰城城守公署仓敎场锦州副都统公署仓城守公署仓敎场义州城守公署仓敎场宁逺州佐领公署仓中前所佐领公署中后所佐领公署广宁协领公署仓敎场吉林将军所属各城吉林将军公署仓库演武㕔监狱御史公署副都统公署鼓楼祭器楼贮物房库龙船房鹰房黑牛房八旂弓匠房鐡匠房理事同知公署巡检公署监狱税房官参局火药局官房八旂堆房宁古塔副都统公署仓库演武㕔监狱鼓楼贮物房官参局八旂弓匠鐡匠房火药库税房鹰房白都讷副都统公署仓库监狱演武㕔鼓楼贮物房税房八旂弓匠鐡匠房火药库办理䝉古事务委署主事公署三姓副都统公署仓库监狱演武㕔鼓楼贮物房税房鹰房阿勒楚喀副都统公署仓库监狱演武㕔鼓楼贮物房税房珲春协领公署义仓库演武㕔打牲乌拉御史公署总管公署仓银库贮鱼房贮蜂蜜房拉林协领公署仓演武㕔棉甲库鼓楼贮物房税房黒龙江将军所属各城齐齐哈尔将军公署仓库监狱演武㕔军器楼鸟鎗楼礟局火药局铅子麻房鐡匠房弓匠房贮贡物房贮面房覊候所税课司御史公署副都统公署墨尔根副都统公署仓库演武㕔税课司军器楼礟局火药局黒龙江副都统公署仓库演武㕔军器礟房鸟鎗房火药局铅子麻房税课司唿伦布雨尔总管公署军器房鸟鎗房火药房铅子麻房唿兰城守尉公署仓银库军器房布特哈总管公署军器楼火药房博尔多副总管公署钦定盛京通志卷四十六钦定盛京通志卷四十七钦定四库全书钦定盛京通志卷四十七选举歴代征辟辽金元明进士明举人明贡生明武科钦定盛京通志卷四十七钦定四库全书钦定盛京通志卷四十七选举等谨案辽左前代选举汉晋以上史传所载不数人至有唐始制贡举髙丽新罗诸国咸遣子弟入太学史称有成进士归者然姓名爵系缺如金初特设进士科元时分左右榜以䝉古色目为左榜迄于前明科试𨽻北京姓名列于太学国家文治诞敷我太宗文皇帝设科取士百余年来涵濡乐育士之登贤书擢髙第者济济至若贡明经于太学䇿韬畧于武科彚征叶吉作人斯盛等详稽歴代制科并排次本朝甲乙科诸姓氏谨志选举第二十钦定四库全书钦定盛京通志卷四十七选举征辟汉公孙度晋李𦙍南北朝窦向金齐文乙谨案前志载明毕恭贺士谘二人考之明史二人系都御史疏荐与古特加征召又举某科者有别且本志已载入人物门此卷征辟条下应删进士辽耶律富鲁姚景行马人望太公鼎李石耶律达实田灏金张浩杨伯渊张用直杨伯雄髙徳基杨伯仁刘玮郑子耼邓俨张汝霖张汝弼伊喇履图克坦镒李献可𤓰尔佳衡尼玛哈鑑孙徳渊孟奎鄂屯忠孝𤓰尔佳守中富察哲鲁完颜匡乌库哩仲温乌雅恩彻亨穆延尽忠费摩亨髙守约王维翰完颜㝢完颜闾山完颜伯嘉𤓰尔佳钖尔格李英完颜伊尔必斯赫舍哩唿实黙持嘉乌绅温特赫达乌克逊仲端费摩思忠纳塔谋嘉䝉古纲舒穆噜世勣完颜仲徳富察罗索髙宪完颜苏哷冀禹钖魏璠舒穆噜嵩髙衎持嘉师直曹勇义完颜纳绅𤓰尔佳实伦图们唿图克们费摩阿固岱完颜珠赫刘仲尹龎铸刘光谦髙徳裔实保齐页卜肯谨案辽金进士见诸正史者凡六十有九人又案旧志金时进士载有赫舍哩徳考金史赫舍哩徳系真定路人金时真定路即今直隶正定府不得混入奉天因考舆地以正其误元谨案元时进士分左右榜以䝉古色目为左榜史称读书力学之士取青紫如拾芥而旧志祇载皇庆三年㑹试辽阳省取中选者䝉古五人色目二人汉进士二人葢据元史选举志所载标注于篇并未着其姓氏至若延祐至治泰定天厯元统间登第人数则俱无可考正史既无明文姑从阙疑明正统乙丑科髙闰正统戊辰科陈鑑金统律天顺丁丑科周正顾能天顺庚辰科邱霁天顺甲申科髙冈邵奎胡深谨案春明梦余録载天顺癸未正科因南省火灾故以明年甲申㑹试遂称是科为甲申成化丙戌科贺钦毕用王辅成化己丑科雷升李恭成化壬辰科陈寿吴哲成化乙未科陈珍佟珍孔斌文贵吴珍成化戊戌科郭宗鲁义成化甲辰科陈琳范政成化丁未科李珍𢎞治癸丑科潘辅𢎞治丙辰科王春孙磐甯杲𢎞治己未科张文锦崔哲𢎞治壬戌科王锴王铉𢎞治乙丑科张翰张经正徳戊辰科冯裕正徳辛未科髙文豸傅钥正徳甲戌科徐景嵩王道中正徳丁丑科范鏓鲁纶正徳辛巳科佟应龙谨案明史正徳庚辰二月㑹试取张治等三百五十人因前一年已夘八月武宗南巡至十六年辛巳还京师是年三月世宗入继大统五月补行殿试赐庚辰科中式举人杨维聪等三百五十人进士及第出身有差故志称是科为辛巳嘉靖癸未科刘悌嘉靖己丑科安永清嘉靖戊戌科冯惟重齐宗道徐文亨嘉靖甲辰科马汝骥万善嘉靖庚戌科张云霖钱之选嘉靖癸丑科唿为卿江奎嘉靖己未科夏永嘉靖壬戌科黄学海何文维隆庆戊辰科冯子履万厯丁丑科冯琦万厯癸未科萧汝芳万厯壬辰科李景登万厯乙未科叶世英刘国缙万厯癸丑科杨若梓洪敷教万厯丙辰科佟卜年天启壬戌科陈民情史洪谟崇祯戊辰科张国臣崇祯辛未科刘士琏崇祯壬午科张祺傅濬萧时彦举人明谨案明时辽东科举原附山东嘉靖十三年因应试者渡海时遇风涛改附顺天是科中九人万厯三十七年定额五人今稽明史选举志明一统志直隶山东通志科分俱无可考姑从旧志附载各姓氏爵里于甲科之后文广张升张钺丁鐄李深孙达潘铨陆本正袁寿陈昻孙义刘玠陈盘朱全韦恭耿福程镃翟达崔鑑王铎王安郭宾刘澄杜谨王翔鳯韩辄王玺程福顾正宜镇施镇王谊张皥姚宗赵华李文绣李俊贺士谘李遇春完光岳张曙李兰毕麒赵夔盛时雍王鼎李莹文三省沈汉李伯通李维仁王懋徳张世禄王懋元姚湛陈羡蔡春张彦良臧仲学赵子仁唐卿何镔马宗鲁李世相傅直唐之材柏之焕李乔刘耀武李孔効徐起元贡生明谨案旧志于洪武永乐宣徳正统景泰隆庆万厯天启崇祯年间各贡生名数既未详载而所称成化年间贡生一百三十七人𢎞治年间贡生一百二十三人正徳年间贡生一百十四人嘉靖年间贡生一百五十七人姓名籍系仍俱缺畧今案明太学志及史传俱无可考谨附识其畧武科明谨案旧志所载武举各姓氏俱无乡㑹科名目今详考正史㕘稽明一统志及有明诸家传记诸书俱未详载科目悉从旧志序次姓名于后庄椿韩玺崔贤孙文刘骞邹儒王汝臣徐振徐载黄翰侯弼崔世武沈世禄周祥吴泽贺士谟鲁道宋玺王朝用闫振李师皋韩承庆王国贤李希贤徐佐张文质段朝宗李景良杜裕于盘郎官钱漟曹质夫焦宗边翰周銮梁标韩承恩杨和瓢守清武漟王沛武勲白锐卢景阳管臣郝承恩孙纪徐府赵国忠董志学雷动刘大章张鳯鸣刘拱极徐方周益昌张锦杨元李汉佟溏许策佟贤杜松郭世勋彭文洙赵云龙罗绣钱辙阎文爵陈钟杨棋刘珣陈尚礼蒋禄刘振武王重禄彭文泗李惟一王宠田耕髙延龄髙蹈孙继忠张九思贺玠范瑜贝道马次坤李㴻刘承武佟佩刘孝应刘一鸣李衞民钟气完杨志义郭继儒佟登贾冕徐惟忠王三接王应干杨四畏张瀛潘焘李尚元胡朝用秦继先刘应奎王瀹髙云衢刘登贺世显朱运亨钦定盛京通志卷四十七钦定盛京通志卷四十八钦定四库全书钦定盛京通志卷四十八选举国朝进士举人直𨽻辽学中式进士举人附载山东卫学中式进士举人附载钦定四库全书钦定盛京通志卷四十八选举国朝进士谨按旧志首载沈文奎为国初进士之始攷沈文奎系浙江㑹稽人见浙江省志旧志误入奉天今拟从删康熙丙辰科沈一揆康熙辛未科钱肇修宋徽烈康熙丁丑科铁范金施云翔康熙庚辰科王允猷李延垲康熙癸未科张廷标王一元康熙丙戍科聂师尧赵世勲康熙壬辰科迟之金康熙癸巳恩科王国栋康熙乙未科赵好义康熙戊戌科沈嘉麟康熙辛丑科戴亨雍正癸邜恩科王建中雍正甲辰科刘徳成雍正丁未科李抡元曹廷简雍正庚戌科魏枢韩文卿董禧雍正癸丑科王组干隆丙辰科陆仪干隆丁巳恩科蒋廷芳干隆己未科郝璞王致清干隆壬戌科郝琏王钖命干隆乙丑科戴秉瑛刘震干隆戊辰科朱嵩干隆辛未科孙昭干隆壬申恩科王猷干隆甲戌科王临干隆丁丑科常纪干隆庚辰科魏廷煓干隆辛巳恩科孙曰秉干隆癸未科寗有诚干隆丙戌科史易干隆己丑科戴文声干隆辛夘恩科王尔烈干隆壬辰科王福清干隆乙未科宣聪干隆戊戌科慈国璋干隆庚子恩科何广生干隆辛丑科温时懋干隆甲辰科焦和生举人太宗文皇帝天聪八年甲戌夏五月考试生员共二百二十八名礼部考取通满洲䝉古汉人文义者十六人并为举人赐衣一袭免四丁宴于礼部为国朝科目之始刚林敦多惠察布海恩国泰宜成格齐国儒朱粲然罗绣锦梁正大雷兴金桂马国柱王来用实岱苏鲁穆鄂博特顺治丁酉科杨振升顺治庚子科袁汝显朱尔怡康熙丙午科王道兴康熙己酉科王观政王如天杨毓先刘维城王士铮谨按奉天乡试中式原额一名至康熙年间有中式至三四五名者除奉恩㫖广额外或有在五经额内中式或有在北皿内中式俱不在定额之内康熙壬子科王士锦沈一揆张澄康熙乙邜科陆以怡章祖烈沈一成康熙戊午科宋徴烈铁范金朱震张选康熙辛酉科严鹄徐璟沈一抡康熙甲子科唐彦龙马京吴一徳马一骥吕时师康熙丁夘科王允猷李安边袁在中康熙庚午科钱肇修王一元张廷标康熙癸酉科王国栋李延垲张问明吴世裕康熙丙子科王人杰施云翔赵世勲赵起龙康熙己邜科金霦聂师尧吕樾康熙壬午科唐廷仪王启源倪运惠赵好义康熙乙酉科叶瑄文赵克岐封承诏李作楫康熙戊子科铁显祖徐广益刘佶李珽康熙辛邜科刘虞辅唐廷贶于野亨迟之金张之蔚康熙癸巳恩科戴亨铁景曾刘东宁杨逢泰康熙甲午科魏枢邢恭先唐廷暄刘义华曹廷简康熙丁酉科陈文言沈嘉麟王钖蕃姜药康熙庚子科赵登贤刘徳成王建中李抡元雍正癸邜恩科张天授温之铭孙光祖董禧侯维藩雍正甲辰科韩文卿丁竒武刘徳健朱枚雍正丙午科林复初韩文士赵好贤髙龗雍正己酉科王组李永治刘震刘含隽雍正壬子科刘元介孙煦髙明陆仪雍正乙夘科蒋廷芳殷章赵瑜杨朝典孙照干隆丙辰恩科王之賔夏寅李徳仁王致清陈嘉言干隆戊午科郝琏郝璞陆遵郭巖王嘉锦干隆辛酉科王钖命龚祚永刘嘉玢王鳯临干隆甲子科胡琏李锦叶䕃东戴秉瑛干隆丁邜科王臣刘逢甲金瓯固朱嵩干隆庚午科孙昭魏永和史易魏廷煓干隆壬申恩科王猷张霱屈彰谷登元干隆癸酉科钱永柱慈国璋王临李芬干隆丙子科常纪夏兰赵士杰朱璋王振绪干隆己卯科傅徳宣寗有诚孙曰秉赵汝桂干隆庚辰恩科王夀三王致礼杨士鳌髙徳峻孙天宁干隆壬午科王仲李珂郭明徳戴文声干隆乙酉科韩宋藩王尔烈戴文绪干隆戊子科王柱陆倬何广生平章干隆庚寅恩科田见龙温时懋王福清王徳润干隆辛夘科张简周鸣盛戴三公张永诚干隆甲午科徐午杨森徐廷鈓宣聪干隆丁酉科王士方佟克昌萧国璋夏桐干隆己亥恩科商其桃徐孚刘濬温璇王化涵干隆庚子科陈黼廷李文徳马维驭魏锟干隆癸邜科朱逵张翰飞焦和生王梅时文芳谨案奉天满洲汉军旗籍诸生向例归𨽻在京八旗乡试本省并未另设中额其厯科中式诸人姓名已载入八旗通志是以志内不更胪载辽学卫学中式姓氏辽学进士顺治丙戌科夏敷九顺治壬辰科田麟顺治乙未科吴允升顺治辛丑科陈尧言康熙丙辰科罗衍嗣辽学举人顺治乙酉科吴三元陶鼎铉夏敷九王共瞻王大成董以威吴允升顺治戊子科李如桂张羽明王应诏罗绍伦顺治辛邜科田麟项天成刘应龙顺治甲午科范章祖陈尧言顺治丁酉科刘璸陈日晋康熙己夘科罗衍嗣田惟衮卫学进士康熙庚戌科刘登枢康熙丙辰科戴璠康熙庚辰科李珍雍正庚戌科周来馨卫学举人康熙己酉科戴廷枢戴璠刘廷枢康熙乙邜科戴琳康熙辛酉科李珍康熙丁邜科何汶雍正癸邜科单铎雍正甲辰科周来馨钦定盛京通志卷四十八钦定盛京通志卷四十九钦定四库全书钦定盛京通志卷四十九选举国朝贡生八旗贡生辽学贡生附载钦定四库全书钦定盛京通志卷四十九选举国朝贡生铁可礼戴之彦吴维清铁声金王国选齐彦英纪可信张元瑞陈万言谭其信张元珇戴绍祖铁可智铁如金齐孟玉刘灏陈㳒言蒋廷芳刚万绣陈仁懋谭廷弼刚万全夏桐吴珍吴澄唐见龙常纪张景声何藩陈宏璧吴镗张薇猷韩士达萧攀桂夏尚义田国昌吕赓尧刘通萧友逹侯元勲符永禄李炳马恒世刘虞辅吴渭孙世忠刘有勲袁维翰王名元魏概韩照刘业仁王鸿儒吴自昆李荣贤张梦龙齐梦龙王瑞史暐马攀云陈昌言王克敬吴植呉显齐景贤戴希圣顾景刘永祺萧柏冯全中王敬胜邢在友刘镛吴天枢姜廷秀鲁琏夏文彬周纲杨廷俊曹谷赵在郊髙登第孙鸣谦呉琏赵起莘刘逊贾容兴髙环赵应台刘佳仕萧景程王尔烈陈于学徐孚王之臣张翮赵象干郭重光毛仲文刘善继侯三竒侯国瑞赵祖襄耿明心刘广志刘芳桂髙进郭重辉孙韶茅芝芳张瑞徴宋徴熙张文学胡旋广杨培王允恭王承㤙髙沾李成𥅆王聿脩候甸王慎修禇承先王振纲孙继先赵克嶷王宏谟王桓逹殷道正王宏猷张懐柔贾天禄龙逢时王琬王启运孙璇李咏李梅呉一䕫李瑛杨杰贾天民张钊刘作卿安尔斌王静安周绍鳯郭维城王桐魏浩张鹏刘显仁杨时华杞杞韩作楷赵炳然王灿张显祖刘鈵周冕李昇陈恆徳沈至徳丁国选龚斐道郑钟刘景祺刘伯鲁王前士韩永发杨鸿儒韩更煖黄在中刘世爵梁林马文蔚张跻芳周奉政王问制章采聂毓竒刘奉瑜曹复亲张懋修王镛裴亦冕王黻王召聂熙载李之蛟裴俊轻赵时杰李竒秀郑之直刘誉王遴赵渐吉王焕李文华髙君弼曹近光韩重华王文宪徐徽梁国玺杨廷铎齐文灿党玺吴宦龚二酉李世楫白恒性沈鳯翔李维宪沈宗漋岳豳曹辉崔邦俊白愈采赵文聫刘魁郑钓刘伯蛟陈永辉孙启元李萃品张国绅邢强张宪李偲韩琏梁生华邢万良李乔林焦和生江大中郭育吴磁刘奉璋韩需宋永昌燕文之韩炎旭邢直韩林张琳张国栋王国彦燕文新赵居正薛芊欧秉铉王钰李伸刘逢祥傅攀龙陈士恒迟在容田士元迟声逺史天成王泽绵方天纬郑宏毅傅珏马如龙张可贤江起基袁珍汪仲玉郝伯禄施天徳杨登绅谢伦陈纪李遇良施淳袁森苏峪吴宗周王朝㤗李凌云曹鳯章戴珮张亷曹光曹国栋张鹏程左公昇李瑶李珩左泗漙林奎森王芳毓程玉刘珏陈钦尧左嵊潘益李实胡文炳任巖曹珪马文徳商其徳张徳瑾李兰韩烋梁生䕃赵铨才瑛左瑜周名世曲寊王廷禄范日宣沈峻徳李茫王彦杨树张文运孙鼎元刘育粹才时变赵光璧刘祚昌赫皎贾景文宋天智曲文爵徐志第孙国翰米云龙韩守基王大赉孟国瑞刘汉杰杨可树王琏许瑚朱钺陈芝秀焦文朱鸿郭开汾陈芝兰孙士鹏赵鸿谟唐廷佐姚珣陈玉孙元祥江锦承苖㑹春李世均李祉贾聮元赵殿元张尔公朱杰郭世勋杨应麟王嘉乐陆龙才霮雨吴士杰陆位刘嘉琳才瑾赵琮陈芝患王公才嘉昇王秉鍳王一师王复赵祭义刘延英陈元㤗孙维基刘湛王化溢梁文锦才瑞刘舜钞王三重王祚昌朱宗礼才干元葛载端赵良臣王心民王洽赵镇陆吉士冯登登李翰杰齐徳助王进弼刘芬张人杰刘均王耀张儒杰丁龙章张伸张复振董舒李竒刘徳明魏上相白璧阎大相赵玮李荣戴集庥髙遹观杨宗睿罗宜襄李楫商确张可举赵明何锦王文李人龙樊士杰髙峻徳李汝谟胡文昇夏恵恵陈兰芬孙维墉李馥于锦生何言刘克显刘何顾李绳祖王永禄张寕诚张俊周之哲温成杰冯章张允修刘珣王慎言赵䟃常学曾赵大賔顾巖李子重李经盛施恩张焕张瑗薛琨沈一抚田雨时刘永祚孙蕳王自臣周维新袁擢王自玺刘天性范廷选倪端刘天钖刘琰杨葵夏见龙王道明赵希普安能虑董宏畴张伸刘世法吕逺烈吕寕烈辛子腹田可获韩宗张瑞丁贤儒冯君佐赵作梅王近弼李湄仙石峻王梦龙贺恵刘毓聪韩寳传林中鳯石㢠㢠裴绍休周直弼石龙丽赵覃敷王心田兆瑞萧士俊赵伟王贤谟张谟伯王琰张巖王安邦齐泽茂萧文焕萧钟灵张尧昌张寛董枚李芝英张楷莫京倪景思王嗣烈张珺齐登云宋开第张大孝祁凤临赵翙刘登云齐王谟包有章才王佐谷可城王徳仁胡琦张骏惠萧朴董价人张聮耀包毓瑾王懐瑾张琳刘之敬杨玥王庚龄何其济莫大鹏王泌王颛龄葛郁马舒图刘宗昌刘润吴秉礼杨如椿赵汝楷毛化沛江汉王士昕杨树芳傅如华刘㨗吕世臣冯守珩冯岳戴希圣杨琦张模髙修徳杨玉章杨照寗廷璧王光裕陈其器李麟马兆熊张杰李洪学王廷璘郑王兆麒王警杨清久刘伟王懐温陈智兴谨按奉天八旗进士举人其中额向𨽻在京八旗满合二字号本省并未叧设中额例应详载八旗通志已于本志进士举人卷内加案声明至旗籍贡例由奉天府丞按试彚题所有厯科贡生并附识其姓氏于卷奉天八旗贡生玛昌阿三官保李耻武鑑陈平选闗禄穆璋图翰王瓒森特康亮工郑起觉罗泰云杜起掦勒孙显武伊拉起张賛育戴寳李湛干济庆禄徳徽映红常安王嘉谟塔思垥玛尔㤗阿尔赛李之藩穆琛许瑄陈鸿修英保髙宏刘天章孟五格李泽渊富有缪渊杜尚璸庆良李洪学那玺福昇张维纪徳令俄曹秉鑑福章阿嵩年汪楷昌文都那栋阿缪廷瑞巴音㤗谨按顺治年间直𨽻永平府辽学毎年额贡三名后设辽阳府学每年额贡一名辽阳海城二县学二年各贡一名由顺天学政考试彚题其恩㧞贡生并无定额附识姓氏于卷辽学贡生陶天培赵廷臣白秉直李新台姚世𦙍姚世选姜鹏程薛良心李天池冯允陞林天擎喻三畏龚家玉黄尔性邹文张寄勋辛良器张宏猷龚勉吾宋文然张希刘维城杨应麒应时章蔡廷琇房文登王懋敬郭镒李如柏薛徴㤗程良友张士芬张世珩夏之时栢世杰萧江逺金日新李日増赵廷佐任学曾寗𢎞谟张供裴国熙李若巩畿吴绍玿刘洪宗杜名世戴天徳徐昱李廷弼田本髙进朱国材孙光冬希圣彭冲汉张师圣张文灿王应麟邹文郁冷然善赫文启周旋礼寗𢎞猷李应遴夀无息童宗圣刘立极鲁启徐善魁孔启秀尚廷辅曲登科李天滋张维栋霍光祥张光臣陈尧言唿中陛黄家魁铁国光方尧典裴承泽刘璸曽守元张伟卢必登陈嘉谟吴廓元朱朝瞻王大经马中间岳登科娄镇逺姜镇杨美生陈全国崔国祥陈永吉邴一茹裴承谟姚艮谨案康熙五年裁寄籍永平辽学生员併裁贡额雍正五年并裁山东莱州府之复州金州二卫学及贡额今详稽畿辅通志得贡生一百有三人附载卷后至山东复州金州二卫学贡生山东通志并逸其姓名今俱无可称核钦定盛京通志卷四十九钦定盛京通志卷五十钦定四库全书钦定盛京通志卷五十选举国朝武进士武举人山东卫学中式武举人附载钦定四库全书钦定盛京通志卷五十选举国朝武进士康熙己未科赵聨璧康熙丁丑科鐡鸿绪康熙庚辰科王人闻康熙癸巳恩科赵廷文康熙戊戌科李景泌杨巖雍正甲辰科鐡景祐张复发雍正丁未科赵颇干隆丁巳恩科周丹武举人康熙丙午科艾天竒杨国雄李霖康熙己酉科郑𢎞儒马直乐郭郛康熙壬子科张世王佳裔吕从政康熙戊午科唐朝玺赵聨璧刘万鹏康熙辛酉科鐡承谟赵铭许大成康熙甲子科王人闻杜继牧刘泽润康熙丁夘科钱之章鐡鸿绪方呈荣康熙癸酉科陈芝台赵有官许髙昇康熙丙子科田彧樊永宁王金式康熙己夘科左超孙士鹗赵思温康熙壬午科倪廷标赵廷文胡瑛康熙乙酉科陈韶善熊之占贾聨㨗康熙戊子科孙登瀛张开基宋锦康熙辛夘科贾聨第陈元锟罗振威康熙癸巳恩科薛景奕才柱才王天禧康熙甲午科李景泌赵之儒吕养志康熙丁酉科刘裔昌周绍麟杨巖康熙庚子科王国生聂得秀刘鑑雍正癸夘恩科鐡景祐方中兴张复发雍正甲辰科戴亮马兴辉鲍文魁雍正丙午科刘士泰赵颇孟廷玉雍正己酉科蔡闻逺张廷试李朝相雍正壬子科丁建义鐡景隆寗份雍正乙夘科鲁玺聂惟中刘寅之干隆丙辰恩科周丹寗廷琰唐相玉干隆戊午科夏显夏文耀呉寛干隆辛酉科王佩戴廷璋王徳寛干隆甲子科王天宠张鹏孙进功干隆丁夘科刘预发张辅世王者师干隆庚午科赵元龙李光祖钱蔚干隆壬申恩科赵镇陈起鵾栁溥干隆癸酉科潘见龙徐瑾霍永耀干隆丙子科杨铎年金起鹏赵尚徳干隆己夘科魏云郭自煜李兰干隆庚辰恩科赵佩刘永毅单维伦干隆壬午科鐡朝臣刘文雄李茂干隆乙酉科徐廷名艾永标鲁廷选干隆戊子科严廷良赵梦龙魏廷实干隆庚寅恩科傅训周廷桂曹君美干隆辛夘科艾名标王嘉谟周昇干隆甲午科王振宇刘玳周昇干隆丁酉科冯国荣冯廷樑曹铨干隆己亥恩科汤维新冯国士曹镛干隆庚子科岳裕金克配曹凤翔干隆癸夘科金克明崔栢龄艾鹤龄山东卫学中式武举人姓氏康熙己酉科单宗孔康熙乙夘科赵士元康熙戊午科鲍士标康熙丁夘科李褒康熙甲午科赵文烒钦定盛京通志卷五十钦定盛京通志卷五十一钦定四库全书钦定盛京通志卷五十一兵防盛京兵制奉天将军所属各驻防员额兵额奉天将军所属各边门员额兵额钦定四库全书钦定盛京通志兵防等谨案辽左为古肃慎国士马雄劲自唐置安东都䕶府统𨽻军僚迨乎辽金五京鸠材十部分镇兼设提辖招讨诸司𨽻兵万计元时则有乣军契丹军女直髙丽诸军盖地当山海要冲所以简军实重镇抚也我国家神武开基声灵赫濯桓桓虎旅燮伐用张洎永清大定以后设镇留都西自唿伦布雨尔北循兴安岭黑龙江而东南跨鸭緑地方五六千里各因形势险要列屯置戍以控扼之兵防之制迈于往古我皇上觐光扬烈翠华临莅秋郊狝閲赏赉有加复命増设弁兵修缮甲仗诚以讲武诘戎不可一日不备也等详稽各属员额兵额及战舰喀伦之属谨志兵防第二十一钦定四库全书钦定盛京通志卷五十一兵防盛京兵制洪惟我太祖髙皇帝以一旅灭叶赫九国之师复以劲旅五百破眀兵四十万衆神武布昭亦由干城之士貔虎之材训练精硏羣宣力以襄鸿伐懿考实録所载军政如满洲精卒每三百人立一牛彔五牛彔立一甲喇五甲喇立一固山凡八固山行军时地广则八固山并列地狭则合为一路当兵刄相接之际击刺骑射各用所长威如雷霆势如风发攻城野战一鼓而胜用是削平诸郡抚有沈辽于铄王师规模若此其宏逺也我太宗文皇帝绍衣继述抚降锦州宁逺等大小七十余城䝉古察哈尔等部以次内附爰以汉军䝉古分𨽻八旗迺有二十四旗之设自正副都统以下各有统辖列汛置营枢政益以详备逮我世祖章皇帝入闗定鼎以盛京为留都设驻防昂邦章京给总管卬镇守其地并设各城驻防圣祖仁皇帝康熈元年改总管为将军十年墨尔哲勒氏屯长率衆来归编为墨尔根四十佐领号新满洲十五年以宁古塔将军移驻吉林二十一年征𠞰罗刹始于黒龙江植木为城设将军副都统辖之二十八年克雅克萨城设兵屯种三十一年建齐齐哈尔白都讷二城以科尔沁献进之钖伯卦勒察达唿尔壮丁万四千有竒分驻二城编佐领并添设各城守尉等官分拨旗兵防御三十八年以黒龙江将军移驻齐齐哈尔而水师火器诸营亦相继设立于是驻防兵制靡不宏备矣奉天将军所属将军一员驻盛京城副都统一员协领共十一员佐领共六十六员骁骑校共三十五员防御共三十四员笔帖式十一员外郎六员委官二十七员世袭三等轻车都尉一员骑都尉兼一云骑尉二员骑都尉九员云骑尉九员恩骑尉二员属下旧设步兵八百名干隆三十八年増设三百八十八名现实步兵一千一百八十八名旧设马兵六千四百二十四名干隆六年移驻牛荘等处兵六百九十六名二十九年奉㫖移驻塔尔巴哈台兵四百四名三十年増设三百二十名三十八年裁三百六十四名现实兵五千二百八十名门军校八名库军校二十名看守御园领催一名兵九名看守皇寺兵八名铁匠六十六名箭匠六十一名夜捕手三十八名养育兵三百六十二名兴京驻防城守尉一员防御四员骁骑校四员笔帖式一员委官四员属下旧设满洲兵四百九十四名䝉古兵六十七名汉军兵三十四名实数兵五百九十五名干隆二十九年移驻塔尔巴哈台兵二十三名三十年増设足额铁匠八名抚顺驻防满洲防御一员汉军防御三员委官一员属下旧设兵一百四十名干隆二十九年移驻塔尔巴哈台兵十名现实兵数一百三十名铁匠二名巨流河驻防满洲佐领一员汉军佐领一员汉军骁骑校二员委官五员属下旧设满洲兵二十九名汉军兵一百十一名共兵一百四十名干隆二十八年増设四十名四十三年奉㫖増设二十名现实兵数二百名铁匠二名辽阳驻防城守尉一员防御八员巴勒瑚佐领一员满洲骁骑校八员汉军骁骑校一员笔帖式一员仓官一员外郎二员委官一员属下旧设满洲兵五百三十二名䝉古兵六十九名巴勒瑚䝉古兵五十五名共六百五十六名干隆二十八年裁二百名分驻九路二十年移驻塔尔巴哈台兵六十六名三十年増设五十九名现实兵数四百四十九名铁匠九名海城驻防防守尉掌印章京一员满洲防御三员汉军防御一员四品协领一员骁骑校四员笔帖式一员仓官一员委官一员属下旧设满洲兵八十四名䝉古兵十名汉军兵六十六名共兵一百六十名干隆六年由盛京移驻兵二百四十名二十九年移驻塔尔巴哈台兵二十三名现实兵数三百七十七名铁匠二名盖平驻防防守尉掌印章京一员防御三员四品协领一员满洲骁骑校三员汉军骁骑校一员笔帖式二员仓官一员委官一员世袭骑都尉一员云骑尉二员属下旧设满洲兵五十名汉军兵九十七名䝉古兵十三名共兵一百六十名干隆六年増设兵二百四十名二十九年移驻塔尔巴哈台兵十五名现实兵数三百八十五名铁匠二名开原驻防城守尉一员佐领一员防御七员汉军骁骑校一员满洲骁骑校七员巴勒瑚佐领一员骁骑校一员仓官一员笔帖式一员委官九员属下旧设满洲兵八百五十名䝉古兵五十名汉军兵五十名巴勒瑚䝉古兵五十名共兵一千名干隆二十九年移驻塔尔巴哈台兵九十四名三十年裁兵五十一名现实兵数八百五十五名铁匠十名鐡岭驻防满洲防御一员汉军防御三员委官五员属下旧设满洲兵四十名汉军兵一百名干隆二十八年于辽阳锦县广宁义州四城兵内拨増四十名四十三年奉㫖増设二十名现实兵数二百名铁匠二名复州驻防城守尉一员巴勒瑚佐领一员防御八员骁骑校九员笔帖式一员委官一员世袭云骑尉二员属下旧设满洲兵五百六十八名䝉古兵四十八名巴勒瑚䝉古兵五十五名汉军兵十五名共兵六百八十六名干隆二十九年移驻塔尔巴哈台兵五十二名三十年裁兵三十五名现实兵数五百九十九名铁匠九名宁海驻防城守尉一员巴勒瑚佐领一员骁骑校一员汉军佐领三员骁骑校三员满洲防御八员骁骑校八员仓官一员笔帖式一员委官一员属下旧设满洲兵五百四十五名䝉古兵七十九名巴勒瑚蒙古兵七十五名汉军兵二百四十一名共兵九百四十名干隆十二年改𨽻水师营兵一百名十九年复改如旧制二十九年移驻塔尔巴哈台兵四十四名三十年裁兵六十六名现实兵数八百三十名铁匠九名旅顺水师营汉军协领一员佐领二员防御四员骁骑校八员笔帖式一员属下旧设汉军兵五百名干隆十二年増设一百名十九年裁岫巖城驻防城守尉一员巴勒瑚佐领一员骁骑校一员满洲防御八员骁骑校九员笔帖式一员委官一员世袭云骑尉二员属下旧设满洲兵五百七名蒙古兵五十五名巴勒瑚蒙古兵四十二名共兵六百零四名干隆二十九年移驻塔尔巴哈台兵二十八名三十年裁兵二十九名现实兵数五百四十七名铁匠九名凤凰城驻防城守尉一员巴勒瑚领佐一员骁骑校一员满洲防御八员骁骑校七员䝉古骁骑校一员笔帖式一员委官四员朝鲜通事官二员迎送官三员主客官一员属下旧设满洲兵五百二十九名䝉古兵九十四名巴勒瑚蒙古兵四十八名汉军兵三十四名共兵七百零五名干隆二十九年移驻塔尔巴哈台兵四十五名三十年裁兵二十五名现实兵数六百三十五名铁匠九名锦州府驻防副都统一员三品协领一员佐领十二员骁骑校十二员仓官一员笔帖式二员委官一员世袭恩骑尉二员属下步兵一百七十四名旧设马兵一千名干隆二十八年裁兵五十名二十九年拨往塔尔巴哈台兵二十四名三十年复裁一百四十名现实兵数七百八十六名铁匠十三名熊岳驻防副都统一员三品协领一员巴勒瑚佐领一员骁骑校一员佐领一员防御八员骁骑校八员笔帖式四员委官一员世袭云骑尉一员恩骑尉二员属下旧设满洲兵八百五十七名䝉古兵九十二名巴勒瑚䝉古兵五十六名共兵一千零五名干隆二十九年移驻塔尔巴哈台兵五十一名现实兵数九百五十四名铁匠九名小凌河驻防满洲佐领一员汉军佐领一员骁骑校二员委官五员属下旧设满洲兵二十名汉军兵一百二十名共兵一百四十名干隆二十八年増设四十名四十三年奉㫖増设二十名现实兵数二百名铁匠二名宁逺驻防满洲佐领一员汉军佐领一员汉军骁骑校二员仓官一员笔帖式一员委官五员世袭恩骑尉一员属下旧设满洲兵二十名汉军兵一百二十名共兵一百四十名干隆八年増设四十名四十三年奉㫖増设二十名现实兵数二百名铁匠二名中前所驻防满洲佐领一员汉军佐领一员骁骑校三员委官五员属下旧设满洲兵二十名汉军兵一百二十名干隆二十八年増设兵四十名四十三年奉㫖増设二十名现实兵数二百名铁匠二名中后所驻防满洲佐领一员汉军佐领一员骁骑校二员笔帖式一员委官五员属下旧设兵及新増兵数与中前所同铁匠二名广宁驻防四品协领一员佐领三员满洲䝉古汉军防御各一员骁骑校七员笔帖式一员委官五员属下旧设满洲兵三百六十三名䝉古兵七名汉军兵一百十名共兵四百八十名干隆六年由盛京移驻兵二十名二十八年裁四十名二十九年移驻塔尔巴哈台兵六十名现实兵数四百名铁匠五名白旗堡驻防满洲佐领一员汉军佐领一员骁骑校二员委官五员属下旧设满洲兵三十一名汉军兵一百零九名共兵一百四十名干隆二十八年增设兵四十名四十三年奉㫖増设二十名现实兵数二百名铁匠二名小黒山驻防满洲佐领一员汉军佐领一员骁骑校二员委官五员属下旧设兵数及新増兵数与白旗堡同铁匠二名闾阳驿驻防满洲佐领一员汉军佐领一员骁骑校二员委官五员属下旧设兵及新増兵数与白旗堡同铁匠二名义州驻防城守尉一员满洲佐领九员骁骑校九员内务府佐领八员骁骑校八员笔帖式一员委官一员属下步兵二百十四名旧设满洲兵六百零四名䝉古兵三十二名汉军兵六百六十四名共兵一千三百名干隆二十八年裁兵七十名二十九年移驻塔尔巴哈台兵六十一名三十年复裁二百零二名现实兵数九百六十七名铁匠十八名谨案以上各驻防皆奉天将军统辖之地自将军而下其㝡重且要者则设副都统驻札次则城守驻防次则佐领骁骑校驻防盖城守尉𨽻副都统协领佐领𨽻城守尉骁骑校等员复𨽻协领佐领而皆统𨽻于将军其设官之数皆准设兵多寡因地异宜以奋武卫固疆圉其各路边门皆有防御及兵守之附载于后兴京边门章京一员防御一员属下旧设满洲兵六名汉军兵二十五名共兵三十一名干隆六年由盛京移驻兵十九名现实兵数五十名咸厰边门章京一员防御一员属下兵数与兴京边门同哈哩山卡路平顶山卡路鹻厰营卡路坎舡沟卡路大南沟卡路风马沟卡路英莪边门章京一员防御一员属下兵数同花家沟卡路耿家庄卡路新台卡路商家台卡路辉发毕喇昂阿卡路辉发湖屯卡路碗口卡路红石䃳子卡路旺清边门马家寨卡路三家子卡路老鹰营卡路石棚沟卡路多兴阿台卡路发毕喇卡路那哩珲毕喇昂阿卡路金道和伦卡路二道黄沟卡路斡尔敏卡路毕什哈达卡路威逺堡边门章京一员防御一员属下兵数同叆河边门章京一员防御一员属下兵数同𤓰坡子营卡路边门卡路铁佛寺卡路汤堡城卡路长岭子卡路棋盘岭卡路大江口卡路三道郎头卡路斜哨卡路凤凰城边门章京一员属下兵数同佛笑岛卡路沙基子卡路中江卡路以上六边门俱系盛京兵部所辖将军亦兼统焉发库边门满洲防御一员属下旧设满洲兵三名汉军兵三十名干隆六年由盛京移驻兵七名现实兵数四十名松岭子边门满洲防御一员属下旧设满洲兵三名汉军兵二十八名共兵三十一名干隆六年由盛京移驻兵九名现实兵数四十名新台边门满洲防御一员属下旧设满洲兵一名汉军兵三十名共兵三十一名干隆六年移増九名现实兵数四十名梨树沟边门满洲防御一员属下旧设满洲兵一名汉军兵十九名共兵二十名干隆六年移増十名现实兵数三十名白石嘴边门满洲防御一员属下旧设满洲兵一名汉军兵三十名共兵三十一名干隆六年移増九名现实兵数四十名眀水塘边门满洲防御一员属下旧设兵二十名干隆六年移増十名现实兵数三十名领催一名彰武台边门满洲防御一员属下旧设满洲兵六名汉军兵二十五名共兵三十一名干隆六年移増九名现实兵数四十名领催三名清河边门汉军防御一员属下旧设满洲兵一名汉军兵三十名共兵三十一名干隆六年移増九名现实兵数四十名领催一名白土厰边门满洲防御一员属下兵三十名领催一名九官台边门满洲防御一员属下旧设满洲兵一名汉军兵三十名共兵三十一名干隆六年移増九名现实兵数四十名领催一名以上各边门俱系盛京将军专辖原俱设笔帖式一员干隆三十六年裁钦定盛京通志卷五十二钦定四库全书钦定盛京通志卷五十二兵防吉林将军所属员额兵额黑龙江将军所属员额兵额各属战船盛京牧政附载恩赏官兵银两附载钦定四库全书钦定盛京通志卷五十二兵防吉林将军所属吉林驻防将军一员副都统一员原设协领八员佐领十一员骁骑校十一员防御八员康熈十年将移来库雅拉人等编设佐领十二员骁骑校十二员十三年添设防御十五员水师营四品五品官各二员十六年将伊彻人等编设佐领二十六员骁骑校二十六员添设水师营六品官二员二十九年添设佐领七员防御十四员骁骑校七员三十一年添设佐领六员骁骑校六员并将喀勒喀巴勒瑚人等编设佐领八员骁骑校八员三十八年添设佐领一员骁骑校一员雍正十一年添设鸟鎗营叅领一员佐领八员骁骑校八员干隆三十年将巴勒瑚钖伯人等编设䝉古协领一员世袭骑都尉八员云骑尉三十一员恩骑尉三员属下领满洲兵二千五百六十三名钖伯兵六十七名巴勒瑚兵三百五十名汉军兵一百二十名鸟鎗营兵六百七十四名共兵三千七百七十四名其余所设主事笔帖式等员俱详载职官卷宁古塔驻防副都统一员协领二员佐领十二员防御十二员骁骑校十二员堂左右司笔帖式四员仓笔帖式二员仓官一员教习官二员世袭骑都尉三员云骑十九员恩骑尉一员属下领满洲兵一千四百名白都讷驻防副都统一员协领二员佐领十员防御八员骁骑校十员䝉古佐领二员骁骑校二员办理䝉古事务委署主事一员堂左右司笔帖式四员仓笔帖式二员繙译笔帖式二员教习官二员医官一员世袭骑都尉一员云骑尉七员属下领满洲兵一千名三姓驻防副都统一员协领二员佐领十五员防御八员骁骑校十五员仓官一员仓笔帖式二员堂左右司笔帖式四员教习官二员世袭骑都尉三员云骑尉八员属下领满洲兵一千五百二十名阿勒楚喀驻防副都统一员协领一员佐领七员防御一员骁骑校六员仓官一员仓笔帖式二员堂左右司笔帖式四员教习官一员世袭云骑尉二员属下领满洲兵四百六名拉林驻防协领一员佐领六员防御五员骁骑校七员仓官一员仓笔帖式二员笔帖式二员教习官一员世袭骑都尉一员云骑尉三员属下领满洲兵四百六名打牲乌拉驻防总管一员协领二员佐领八员防御四员骁骑校十一员仓官一员笔帖式六员世袭云骑尉四员属下领满洲兵七百名八旗壮丁三千一百二名伊屯驻防佐领二员防御二员骁骑校四员属下领满洲兵二百名鄂摩和索罗驻防佐领一员防御一员骁骑校一员属下领满洲兵一百二十名巴延鄂佛罗邉门伊屯邉门克尔素邉门布尔圗库苏巴尔罕邉门以上四邉门毎门各设满洲防御一员笔帖式一员兵二十名壮丁共一百五十名黒龙江将军所属齐齐哈尔驻防将军一员副都统一员协领八员佐领十六员康熙二十八年増设汉军佐领二员三十年将逹唿尔人等编设佐领十六员三十一年増设汉军佐领二员三十三年增设巴勒瑚佐领四员防御八员骁骑校四十员火器营恭领一员管理驿站六品官二员官庄七品官一员世袭轻车都尉兼云骑尉一员轻车都尉三员骑都尉兼一云骑尉一员骑都尉六员云骑尉六员恩骑尉二员属下领满洲马兵二千九十名领催一百六十名前锋十名驿站领催二十八名屯领催三名鸟鎗匠三名弓匠二十四名铁匠三十二名鞍匠二十名水师营总管一员四品官二员六品官二员管理造船四品官一员五品官一员六品官一员笔帖式二员属下设领催八名水手二百六十八名造船领催八名水手三百名墨尔根驻防副都统一员协领四员索伦达唿尔佐领十五员汉军佐领二员防御八员骁骑校十七员笔帖式四员仓官一员仓笔帖式二员管理官庄七品官一员管理台站官一员随印笔帖式一员十台笔帖式十员世袭轻车都尉一员骑都尉兼一云骑尉一员骑都尉二员云骑尉八员属下领满洲马兵八百五十六名领催六十八名前锋四十名屯领催一名鸟鎗匠一名弓匠铁匠各十五名水师营原设四品官一员干隆三十六年将军增海奏裁归本城协领兼管属下设领催一名水手四十三名墨龙江驻防副都统一员协领四员佐领十六员索伦达唿尔佐领八员汉军佐领二员防御八员骁骑校二十六员笔帖式四员仓官一员仓笔帖式二员管理官庄七品官一员世袭骑都尉二员云骑尉二员恩骑尉一员属下领满洲马兵一千二百九名耕种公田马兵一百三十五名养育兵一百三十五名领催一百四名前锋四十名屯领催四名鸟鎗匠二名弓匠十六名铁匠二十四名鞍匠二名水师营总管四品官一员五品官二员六品官二员属下设领催八名水手四百十九名唿伦布雨尔驻防统领一员总管四员管辖索伦副总管三员佐领二十四员骁骑校二十四员管辖新编巴勒瑚总管二员副总管四员佐领二十四员骁骑校二十四员管辖兀鲁特总管一员佐领二员骁骑校二员䕶军校二员笔帖式四员世袭三等轻车都尉一员骑都尉兼一云骑尉七员骑都尉二十二员云骑尉七十九员七品官一员属下旧设马兵一千七百七十四名干隆三十六年增设五百名共兵二千二百七十四名领催二百名前锋二十六名唿兰城驻防城守尉一员副城守尉二员佐领八员骁骑校八员笔帖式二员管理官庄七品官一员七品仓官一员仓笔帖式二员世袭云骑尉一员属下领马兵四百五十二名领催三十二名屯领催五名弓匠铁匠各八名布特哈驻防满洲总管一员索伦达唿尔总管二员副总管十六员佐领九十七员骁骑校九十六员笔帖式四员世袭三等男一员一等轻车都尉兼一云骑尉一员二等轻车都尉六员三等轻车都尉六员骑都尉六员骑都尉兼一云骑尉九员骑都尉四十一员云骑尉一百三十一员云骑尉兼二等侍卫一员三等侍卫一员蓝翎侍卫一员云骑尉兼恩骑尉一员七品官二员属下旧设马兵一千八百名领催一百八十四名乌鲁苏穆丹喀伦巴拉毕喇昻阿喀伦伊玛毕喇昻阿喀伦库雨勒河喀伦语敏河喀伦科卜齐勒喀伦珠尔特依喀伦钖伯尔布拉克喀伦巴延珠尔克喀伦乌雨勒赫齐喀伦巴雅斯唿朗温都尔喀伦巴圗鲁和硕喀伦库克多博喀伦额尔徳尼托勒辉喀伦孟克钖哩喀伦萨巴噶圗喀伦苏克特依喀伦察罕鄂拉喀伦库勒都尔河喀伦特尔墨勒津河喀伦特尼河喀伦崇古林谷口喀伦墨尔根河喀伦阿尔噶圗谷口喀伦喀喇鄂索谷口喀伦萨竒勒圗山喀伦开拉哩河翁昆喀伦温都尔额埒苏喀伦乌兰昻阿喀伦布拉克圗舍哩喀伦摩该圗舍哩喀伦托勒辉圗舍哩喀伦鄂勒圗舍哩喀伦喀卜齐哈圗喀伦阿拉勒圗喀伦扎拉喀伦布尔克尔喀伦和尔哈圗喀伦哈萨圗喀伦音辰喀伦阿噜布拉克喀伦穆敦哈萨圗喀伦扎穆唿都克喀伦贝尔布隆徳尔苏喀伦鄂尔逊河乌兰昻阿喀伦额布都克喀伦拉们罕布尔都哩喀伦乌黙克依布拉克喀伦纳尔苏喀伦各属战船旅顺口战船六只齐齐哈尔大战船十只二号战船十五只江船五只划子船十只墨尔根二号战船六只江船四只黒龙江大战船十只二号战船四十只江船十只划子船十只盛京牧政附载大凌河牧群马营在盛京城西南四百六十里康熈八年设骒马十群至干隆六年孳生共四十六羣十三年裁十六羣二十六年自养息牧哈达拨来马二群骒马六羣每届三年平羣一次又骆驼五十只系干隆六年拨至随羣牧放不报孳生养息牧哈达牧羣马营在盛京西八十五里康熈八年设骒马三羣陆绩孳生至三十羣干隆十五年奉裁二十二羣二十年併裁余马八羣俱归大凌河牧放养息牧邉外苏鲁克牧牛羊营在盛京城西北一百六十里原系盛京礼部管理干隆二十九年奉㫖归将军管理额设牛二千头每届六年平群一次羊一万只三年平羣一次每年以孳生抵补足数遇有祭祀供用养息牧邉外苏鲁克黑牛羣牧营在盛京西北二百里额设牛一千头六年平羣一次毎遇孳生时挑选角尾端正者以供祭祀之用养息牧邉外牧羣牛营在盛京西北三百二十里康熈三十二年设牛五百头为五羣陆绩孳生至二千三百八十一头后奉裁三百八十一头定设牛二千头六年平羣一次盛京内务府所牧马羣凢例用官马以时选送京师恩赏官兵银两附载干隆元年奉㫖发银二十万两滋息遇官兵吉凶事件以作赏项八年复发银二十万两二十三年将滋息银两裁汰所有兵丁赏项改于官项内支领骁骑校吉事赏银十两领催前锋等吉事赏银八两马兵吉事赏银六两步兵及匠役吉事赏银四两干隆三十九年奉恩㫖驻防孀妇孤子毎遇吉事俱准赏银三两已前曽食饷银之兵役其子孙现系闲散吉事俱准赏银二两凡凶事赏项银数皆倍之奉天吉林黒龙江各属俱同钦定盛京通志卷五十二钦定盛京通志卷五十三钦定四库全书钦定盛京通志卷五十三名宦汉后汉三国魏晋北齐隋唐钦定盛京通志名宦等谨案辽东于汉初虽已置郡而地以浿水为界自浿以外皆燕人卫满所据故其时辽东太守特与满申禁约而政蹟未有闻也建孝武元封三年悉定辽东分设真番临屯乐浪元莬四郡益置官吏于是循声卓然可纪矣自汉已后宦其地牧其民俎豆其土者代不乏人矧今留都重地自将军五部以及尹丞守令莫不整勅纪纲仰副我国家澄叙官方之至意吏治蒸蒸不惟其名惟其实此名之所以克称也欤谨志名宦二十二钦定四库全书钦定盛京通志卷五十三名宦汉谨案旧志于汉名宦首列荀彘杨仆葢以其有定辽之功也考史记朝鲜传燕人卫满据朝鲜至其孙右渠杀辽东东部都尉涉何为冠乱元封二年秋遣楼船将军杨仆与左将军荀彘讨之彘数与仆期战仆欲约降右渠不㑹彘疑其有反计执捕之并其军急撃朝鲜三年夏朝鲜人杀右渠来降遂定为真番临屯乐浪元莬四郡彘还坐与仆争功相嫉弃市据此则仆初无定辽之功彘虽定辽而以争功见诛不掩其罪且仆本酷吏史氏黜之与张汤同传则其人皆不足以冠名宦之首爰録自甘延夀以下庶于循名责实之义或有当焉甘延夀字君况北地郁郅人少良家子善骑射尝超距踰羽林亭楼由是迁为郎累迁至辽东太守车骑将军有治行范明友宣帝时人拜度辽将军尝将二万骑出辽东击乌桓破之辽东西之民赖以安辑以功封平陵侯后汉祭彤字次孙颍川人建武十七年拜辽东太守时匈奴鲜卑及赤山乌桓连和强盛数入塞杀掠士民彤厉兵马广斥堠冦至数破走之二十一年秋鲜卑万余骑寇辽东彤率数千人迎击之自被甲陷阵斩首三千余级获马数千匹鲜卑震怖不敢复窥塞彤乃离其党与抚以恩信威声畅于北方西自武威东尽元莬及乐浪皆来内附野无风尘悉罢縁边屯兵彤在辽东几三十年衣无兼副显宗征为太仆及卒乌桓鲜卑追思无已毎朝贺京师过冡拜谒号泣乃去辽东吏人为立祠四时奉祭焉耿䕫字定公扶风茂陵人耿国次子少有气决以功封栗邑侯迁辽东太守有治绩和帝元兴元年貃人寇郡界夔追斩其渠帅南单于叛夔率鲜卑及诸部兵追至属国故城追击破之迁行度辽将军事安帝建光中拜度辽将军蔡讽安帝时人始拜辽东太守元初五年髙句骊王宫与濊貊宼元莬攻华丽城讽与元莬太守姚光击破之夏髙句骊复与鲜卑入寇攻辽队讽追击于新昌战殁功曹耿耗兵曹掾龙瑞兵马掾公孙鬴以身扞讽俱殁于阵陈禅字纪山巴郡安汉人安帝永宁元年转元莬侯城障尉拜辽东太守时边人畏其威强北寇入边禅不加兵但使吏卒往晓谕之单于随使还郡禅于学行礼为説道义以感化之懐服而去龎参字仲达缑氏人河南尹龎奋举为孝亷歴官辽东太守恩信大着后迁度辽将军冯绲字鸿卿巴郡宕渠人绲父焕前在安帝时为幽州刺史疾恶致罚时元莬太守姚光亦失人和建光初怨者诈作玺书谴责焕光下辽东都尉龎奋使速行刑奋即斩光收焕焕欲自杀绲疑诏文有异止之焕乃上书自讼果诈者所为征奋抵罪而焕已殁帝愍之赐焕光钱各十万以子为郎中绲由是知名顺帝时鲜卑寇边以绲为辽东太守晓谕降集寇皆弭服边陲以安耿晔字季遇耿恭之孙也顺帝时为乌桓校尉破敌有功鲜卑震怖数万人赴辽东降及敌寇辽东属国晔移屯无虑城以拒之威振北方后迁度辽将军种暠字景伯河南洛阳人举孝亷顺帝时迁辽东太守有政声乌桓望风率服迎拜界上度尚字博平山阳湖陆人桓帝时为辽东太守数月鲜卑率兵来攻尚与战破之边人惮畏逺近绥宁延熹九年卒于官公沙穆字文乂北海胶东人习韩诗公羊春秋尤鋭思河洛推步之术举孝亷桓帝永夀时累迁至辽东属国都尉善得吏人欢心卒于官赵苞字威豪甘陵东武城人举孝亷为辽西太守抗厉威严名振边俗遣使迎母及妻子道经栁城值鲜卑入塞刼苞母以击郡苞督兵御之贼出母示苞苞号谓母曰为子无状本欲以微禄养不图为母作祸今不得顾私恩毁忠节母遥谓曰人各有命何得相顾以亏忠义即进战贼悉摧破母妻皆为所害事平封苞为鄃侯苞归葬讫谓乡人曰食禄而避难非忠也杀母以全义非孝也如是何面目立于天下遂呕血而死段颎字纪明姑臧人举孝亷桓帝时迁辽东属国都尉时鲜卑犯塞颎率所领驰击恐贼惊去乃使驿骑诈赍玺书诏颎颎伪退设伏敌以为信入追颎颎纵兵大破之在边十余年秋毫不累民与将士同甘苦未尝一日蓐寝故所向有功公孙琙桓帝时为元莬太守永康元年扶余王夫台将二万余人寇元莬琙击破之熹平三年扶余遂奉章贡献桥元字公祖睢阳人桓帝末鲜卑髙句骊并叛举元为度辽将军假黄钺元至镇休兵养士然后督诸将讨击悉破散之在职三年边陲安静耿临灵帝建宁元年辽西邱力居有衆五千余落自称王辽东苏仆延有衆千余落自称峭王右北平乌延有衆人百余落自称汗鲁王耿临为元莬太守讨降之先是殇帝安帝时髙句骊王宫数寇辽东蔡讽讨之不能克宫死子伯固立犯辽东西安平杀带方令建宁二年为临所败伯固降服乞属元莬辽东西乃宁公孙瓒辽西令支人举孝亷灵帝时除辽东属国长史尝从数十骑出塞见鲜卑数百骑瓒乃退入空亭中约从骑曰彼衆十倍于我今不冲之则死矣乃自持矛两头施刃驰杀数十人寇遁去惮其勇健不敢犯边后以功封都亭侯谨按汉昭帝元凤三年置度辽将军后罢至东汉明帝永平八年复置屯五原曼柏葢在今榆林北边境去辽东絶逺其曰度辽者宋刘恕云辽训逺谓度絶逺以征伐也考后汉李膺张奂皇甫规诸人皆拜度辽将军而实未尝莅辽东之地旧志概引入辽东名宦未免冗滥今悉置不録三国魏牵招字子经安平观津人曹操将击袁谭而栁城乌桓欲出骑助谭操以招尝领乌桓遣诣栁城説令罢兵后从讨乌桓至栁城拜䕶乌桓校尉文帝立拜招使持节䕶鲜卑校尉广布恩信招懐降附至十余万落田豫字国让渔阳雍奴人魏文帝时持节䕶乌桓校尉牵招解隽并䕶鲜卑自髙栁以东濊貊以西鲜卑数十部相连结豫皆以计破散之豫清约俭素朝廷赏赐皆散之将士鲜卑素利等数来客见私意一无所受咸髙其节母邱俭字仲恭河东闻喜人青龙中加度辽将军使持节䕶乌桓校尉率幽州军至襄平屯边隧辽西乌桓䕶留等随袁尚奔辽东者并相率降从讨公孙渊定辽东以功封安邑侯正始中髙句骊数叛俭督步骑万人出元莬境与句骊王宫大战沸流水连破之遂登丸都破灭其城宫㩦妻子逺窜初句骊沛者名得来数谏宫不从叹曰立见此地将生蓬蒿遂不食死举国贤之俭令诸军不壊其墓不伐其树并释其妻子令赡养得所辽人悦服正始七年复讨髙骊及濊貊破之韩那奚等数十国皆降王颀字孔硕东莱人官元莬太守正始中母邱俭复征髙句骊其王宫遂奔买沟时俭遣颀追宫过沃沮千有余里至肃慎氏南界刻石纪功刋丸都山铭不耐城穿山溉灌民赖其利张邈鉅鹿人为辽东太守着自然好学论为人有逺识吏民懐之晋张华字茂先范阳方城人都督幽州军事抚纳马韩新弥诸国依山带海去州四千余里前代所未附者二十余国咸来朝献谨按张华都督幽州宦绩似不専在辽东境内但史言马韩新弥东方诸国去幽州四千余里则实兼今奉天吉林宁古塔之地因志之贾沈太康时为辽东都䕶先是慕容廆破扶余其王依虑自杀其子依罗求请援于东吴校尉何龛龛使沈救之廆遣其将孙丁率骑邀之于路沈力战斩丁遂复扶余国慕容廆字弈洛瓌先世居辽秦汉之际分保鲜卑山三国魏初曽祖莫䕶跋率诸部入居辽西从伐公孙渊有功拜率义王乃以慕容为姓自云慕二仪之徳继三光之容也父涉归以全栁城功拜单于迁邑于辽东北生廆雄杰有大度张华一见许为命世之器晋愍帝建兴中拜廆昌黎辽东二国公时中原多故边圉沦陷廆在辽东教民农桑修明刑政举贤任能招抚流亡士庶归之败髙句丽之衆立辽东郡元帝太兴中进封辽东郡公廆尝言狱不可不慎贤不可不敬稼穑不可不急酒色便佞不可不戒着家令数千言卒赠车骑将军开府仪同三司谥曰襄裴嶷字文冀河东闻喜人清方有干畧累官荥阳太守以兄武守元莬求为昌黎太守武卒嶷被征道梗不得达乃与武子开投廆廆以嶷为长史用其䇿遂破悉独官嶷尝献㨗于晋帝试留之以观其意嶷辞曰慕容将军越在海表乃心王室故遣臣万里归诚今若留臣必谓国家遗其僻陋孤其丹心是以微臣区区贪还反命耳帝乃遣还廆尝谓羣僚曰裴长史名贵中朝而屈于此殆天所以授我也后出为辽东相转乐浪太守韩恒字景山灌津人永嘉之乱避地辽东依校尉崔毖毖败为慕容廆所得拜参军咸和中廆僚属宋该等建议表请廆为大将军燕王之号恒驳曰晋室丧乱无复纲纪明公忠武笃敬忧勤社稷抗节孤危之中建功万里之外终古勤王之义未之有也夫立功者患信义不着不患名位不髙今宜缮完甲兵以清四海若要君以求宠爵者非为臣之义廆未用其言后迁营邱太守政化大行慕容翰字元邕廆之庶长子性雄豪多权畧猨臂工射永嘉三年辽东太守龎本以私憾杀东夷校尉李臻辽东鲜卑素喜连木丸津等因欲为乱翰言于廆曰求诸侯莫如勤王今连津跋扈托为龎本报仇内实幸灾为寇辽东倾没中原离乱勤王仗义今其时也宜合义兵问连津之罪兴复辽东并吞二部以立霸王之基廆从之以翰为前锋率骑东击连津破斩之立辽东郡而归于晋廆复遣翰攻段疾陆眷遂镇徒河壁青山及镇辽东抚安民人甚有威惠阳躭北平无终人清直端敏仕为辽西太守慕容翰攻段氏于阳乐获躭廆甚敬礼用为谋主官东夷校尉前后燕皇甫真字楚季安定朝那人弱冠髙才慕容皝即位任平州别驾时百姓劳瘁真意欲寛赋减税休息戸役时不能从后以败麻秋功拜奉车都尉守辽东营邱二郡皆有善政谨案裴嶷韩恒慕容翰虽皆为慕容廆所臣然当时廆率其僚属尚臣事于晋故志内悉𨽻为晋名宦至慕容皝僭号称王皇甫真以下诸人始另列诸燕以别之并附识于卷慕容恪字元恭皝之第四子从皝征伐临机多奇䇿使为辽东镇将甚有威惠髙句骊惮之不敢为寇及伐夫余身当矢石摧锋而进所向辄溃刘佩河间人为元莬太守咸康四年赵石虎攻慕容皝皝欲奔慕舆根谏而止刘佩曰今强寇在外衆心恟惧臣请出击之纵无大捷足以安衆乃将敢死数百骑出冲赵军所向披靡于是士气百倍慕舆根等遂败赵兵境内以安慕容农廆之裔孙初髙句骊寇辽东司马郝景率衆救之为所败辽东元莬遂没农进伐髙句骊克之复辽东元莬二郡及慕容垂立国封农为辽西王在龙城五年庶政修举后召还以慕容隆代之隆因农旧规修而广之辽境遂安北齐髙寳宁武平末为营州刺史镇黄龙夷夏重其威信周师将至邺寳宁率骁鋭并契丹韎万余骑将赴救至北平闻邺都不守便归营州周遣使招慰寳宁却其勅书还据黄龙竟不臣周隋韦冲京北杜陵人文帝时封义丰侯迁营州总管冲寛厚得衆抚韎契丹皆能致其死力奚霫朝贡相续髙骊主元率韎万余骑宼辽西冲击走之麦铁杖始兴人大业八年征髙骊为将时贼阻辽水拒守铁杖将度辽谓其三子曰吾荷国厚恩今乃吾报命之秋唯诚与孝汝其勉之时造浮桥于辽水西岸既成引桥趋东岸桥短去岸丈余贼大至铁杖奋跃登岸与钱士雄孟金钗等皆力战死诏赠铁杖宿公谥武烈谨按隋唐时从征髙丽诸将非宦于辽东着有名蹟者比旧志録为名宦殊失区别而其中固有攻克名城拓疆辟土与夫死节诸臣捐躯致命于其地者其丰功亮节不可不纪爰择而志之来获尔字从善江都人以平壤道行军总管率楼船指沧海入自浿水去平壤六十里与髙丽遇进击大破之追奔至城下毁其郛㑹宇文述兵败乃旋大业十年又帅师渡海至卑奢城髙丽举国迎战获尔击破之髙元震惧执叛臣斛斯政诣辽东城下请降帝许之遂旋师李景字道兴天水休官人大业七年从征髙丽为将攻武厉城破之九年复出辽东师旋追兵大至景击走之进爵滑国公十二年炀帝令景营辽东战具于北平粟帛山积景无所私江都之变盗贼蜂起辽西太守邓暠救景遂归栁城将还幽州遇贼见害契丹韎素感其恩闻之莫不流涕唐张俭字师约京兆新丰人以功累迁营州都督兼䕶东夷校尉营州部与契丹韎奚霫诸部切畛髙丽引衆入寇俭击破之太宗征辽俭率兵渡辽水趋建安城破髙丽兵封皖城郡公后改东夷校尉官为都䕶府即以俭为都䕶李道宗字承范太祖曽孙贞观中髙丽莫支离阻兵不服太宗征之以道宗为辽东道副大总管道宗请将百骑先觇形势帝问往返几日对曰往返兼旬周览十日遂秣马束兵傍南山直入辽东城南相险易度营阵便处将还髙丽兵断其后更走间道如期谒见诏与李勣为前锋拔葢年城㑹救至道宗等所将才四千虏十倍军中议保险以须道宗曰吾属为前军当清道迎乘舆尚何待遂选壮骑数十突进贼营左右出入勣合击大破之李勣字懋功离狐人贞观十六年以勣为辽东道行军大总管率十六总管兵以伐髙丽十九年勣趋辽东自通定济辽水拔葢牟辽东白崖等城从战驻跸山功最多二十一年复与牛进达伐髙丽勣克南苏木底进达克石城干封初仍充辽东道行台大总管击髙丽下十七城总章元年拔扶余南苏木底苍巖城进围平壤执髙藏男建等分其地州县之薛仁贵绛州龙门人名礼以字行躬耕时将改葬其先妻栁曰天子自征辽东求勐将君盍图功名以自显富贵还乡葬未晚仁贵乃应募至安邑㑹郎将刘君卬被围仁贵驰救斩贼击马鞍由是知名王师攻安市髙丽率衆拒战仁贵白衣持㦸键两弓唿而驰所向披靡帝遣使驰问白衣者谁曰薛仁贵帝召见喜得彪将授游击将军显庆三年诏副程名振伐髙丽破之于贵端城四年破温沙多门于横山及战石城有善射者多杀官军仁贵乃单骑突击贼弓矢俱废遂生擒之干封初援泉男生大破髙丽进拔扶余威振辽海髙丽平进检校安东都䕶封平阳郡公移治新城抚孤存老检制盗贼随材任职褒崇节义髙丽士衆皆欣然忘亡契苾何力铁勒人太宗征髙丽乌骨城为白巖声援何力挺身陷阵槊中腰尚辇奉御薛万彻单骑往救出何力于万衆之中帝亲傅疮药何力益愤束疮再战城既拔得刺何力者髙突勃驺使自杀辞曰彼为主冐白刃以刺臣义士也舍之龙朔初拜辽东道行军总管击髙丽进兵鸭緑余衆多降干封初诏以何力为辽东道行军大总管安抚大使副李勣同趋髙丽何力大破髙丽于南苏进拔扶余先引兵趋平壤勣军继之髙丽平程名振洺州平恩人破刘黑闼有功拜营州长史封东平郡王从征髙丽拜平壤道行军总管攻沙卑城破独山阵皆以少击衆永徽六年以营州都督兼东夷都䕶击髙丽于贵端水焚其新城显庆三年与仁贵攻拔赤熢镇破髙丽大将豆方娄龙朔三年与苏定方等复伐髙丽败之龎同善干封初以辽东道行军总管援泉男生及髙丽战败之男生率师来㑹诏拜同善特进辽东大都督封元莬郡公髙偘永徽中为北道安抚使以功厯安东都䕶干封初进营州都督为辽东道行军总管讨髙丽咸亨初以东州道行军总管破髙丽于泉山总章二年髙丽钳牟岑叛复以偘为东州行军总管与将军李谨行讨之钳牟岑走新罗徙都䕶府治辽东州破叛兵于安市又败之于泉山苏定方名烈以字行冀州武邑人永徽六年为辽东道行军大总管伐髙丽败之于贵端水龙朔元年复破之于浿江刘仁轨尉氏人麟徳初为带方州刺史破百济立唐社稷颁正朔及庙讳然后屯田储糗粮训士卒以图髙丽总章元年为辽东道副大总管兼安抚大使与李勣讨髙丽平之泉男生字元徳髙丽葢苏子为弟男建男产产等所逼遂率衆与契丹靺鞨兵内附明年入朝迁大都督辽东郡公诏还军与李勣攻平壤擒髙藏进卞国公奉诏安抚辽东并置州县招流亡平敛赋罢力役民悦其寛卒谥曰襄勒碑着功龎孝泰龙朔元年为沃沮道行军总管伐髙丽二年及髙丽战于蛇水死之许钦寂安陆人万嵗通天元年契丹入寇诏为安东讨击使战崇州败被禽时契丹方围安东胁令説属城未下者钦寂唿安东都䕶裴元理曰贼朝夕当灭幸谨守遂遇害赠刺史谥曰忠王元志天寳时为安东都䕶安禄山反与营州侯希逸共斩其亲将拜元志平卢节度使兼御史大夫苏元明奏徳宗有云御史大夫王元志压巫闾临幽都其为时倚重如此全客努懐州武涉人开元中室韦首领段普洛数苦边节度使薛楚玉使客努单骑袭之斩其首以归拜左骁尉将军数战有功安禄山反平卢节度副使吕知诲降贼害安东副都䕶马灵詧客努与诸将杀知诲遣使与安东将王元志相闻天寳十五载以客努为栁城郡太守赐名正臣以元志为安东副大都䕶正臣遣使道海至平原与太守颜真卿相结且请出师未至而平原失乃还钦定盛京通志卷五十三钦定盛京通志卷五十四钦定四库全书钦定盛京通志卷五十四名宦辽金钦定四库全书钦定盛京通志卷五十四名宦辽耶律伊济字伊徳实幼豪爽不羣长通诸部语太祖经营之初多预军谋天显元年渤海平立耶律倍为东丹王以伊济为中台省右次相莅事勤恪威信并行太宗即位上言渤海昔畏南朝阻险自卫居辉罕城先帝克之己归版图但去上京辽邈恐为后患梁水之地乃其故乡又有木铁盐鱼之饶冝徙居之选其徒以翼吾左突厥党项室韦夹辅吾右可以坐制南邦混一天下帝嘉纳之诏徙东丹国民于梁水时称其善守耶律隆先字团隠耶律倍之子博学能诗景宗即位封平王兼政事令留守东京薄赋税省刑狱恤鳏寡数荐贤能之士后与统军耶律舒噜讨髙丽有功卒葬医巫闾山之道隠谷和勒博字实讷耶律吼之子穆宗初以平察克功授昭徳军节度使黄龙府军将燕颇杀守臣以叛和勒博讨之破贼于鸭緑江萧巴雅尔字韩隠圣宗统和十五年加政事令迁东京留守开泰五年封东平王巴雅尔为政寛裕而善断诸部畏爱民以殷富萧栁字图们多智能文膂力过人圣宗统和十七年南伐有功其父巴雅尔留守东京奏栁为四军兵马都指挥使明年为北女直详衮政济寛勐部民畏爱迁东路统军使秩满百姓愿留复任许之后致仕卒耶律观音努集栁所着诗千篇目曰嵗寒集李夀英里贯未详圣宗统和八年为严州刺史有惠政部民请留从之韩制心幽州安次人圣宗开泰中拜上京留守太平中歴中京留守数以不曲法不虐民不爱官自箴嵗若不登奏免租赋民若被兵奏发廪赈宠居贵戚而不骄屡徙王位而不矜卒之日部民若哀父母韩徳凝玉田人谦逊亷谨圣宗开泰中任崇义军节度使移镇广徳秩满部民请留从之李可举里贯未详圣宗开泰初任中京留守推官治狱平允诏超迁之萧孝穆小字和尔沁圣宗太平九年大延琳叛于东京以孝穆为都统致讨孝穆去城四面各五里许筑城堡围之遂擒延琳以功授东京留守治辽阳为政寛简抚纳流徙民甚安之刘晨言里贯未详圣宗开泰元年任中京留守推官治狱明允诏超迁之耶律布库字提隠初从伐髙丽有功累迁上京客省副使圣宗太平二年城鸭緑江布库守之有治蹟五年迁东京统军使莅政严明诸部慑服大延琳叛以书结保州夏行美执其人送布库布库入据保州延琳气阻东京平以功拜特哩衮张杰里贯未详官沈州节度副使时东京钖里军详衮大延琳叛自号兴辽国建元天庆杰声言欲降以缓其师急修守御之具延琳攻之不克诏以杰为沈州节度使韩绍勋幽州安次人任东京户部使圣宗太平九年大延琳叛被执不屈贼锯杀之刘伸字济时宛平人兴宗重熙中权中京副留守诏徙富民实春泰二州伸奏罢之歴崇义军节度使政务简净民用不扰致乌鹊同巢之异拜叅知政事迁上京留守王棠涿州新城人兴宗重熙中乡贡礼部廷试皆第一累迁东京户部使道宗大康二年辽东饥民多死请赈恤从之萧阿拉字额哩埒孝穆子道宗清宁中与萧格同掌国政格謟䛕不法阿拉争之不得告归除东京留守阿拉性忠果晓世务有经济才因行色克色礼入朝陈时政得失萧格以事中伤见杀耶律迪里字萨喇吼五世孙寛厚好学工文词道宗清宁中为北面林牙承㫖及重元作乱迪里赴援力战授临海军节度使咸雍五年累迁长宁宫使捡括户部司干州钱帛逋负立出纳经画法公私便之大康中迁上京留守后致仕大公鼎渤海人先世籍辽阳率賔县后家大定幼庄愿长而好学第进士咸雍中为沈州观察判官时辽东淫雨伤稼北枢密院大发濒河丁壮以完隄防有司承令峻急公鼎独曰边障甫宁大兴工役非利国便民之道上疏乞罢朝廷从之役罢水亦不为灾濒河千里人莫不悦改良乡令省徭役务农桑建孔子庙学部民服化迁大理卿多所平反天祚即位迁东京户部使时盗杀留守萧保先始利其财因而倡乱民亦互生猜忌家自为鬭公鼎单骑行郡陈以祸福衆皆投兵拜曰是不我欺敢不听命安辑如故独捕首乱者诛之拜中京留守时盗贼充斥有遇公鼎于道者即叩马乞自新公鼎给以符约俾还业闻者接踵而至不旬日境内清肃天祚闻之加赐保节功臣萧乌纳字特黙六院部人魁伟简重性忠直天祚在潜邸乌纳数以直言忤㫖及即位出为临海军节度使上言自萧哈里亡入女直彼有轻朝廷之心宜益兵以备不虞不报天庆元年知黄龙府事改东北路统军使复上言臣治与女直接境观其所为志实非小宜先其未发图之又不听及金兵起人以为有先见之明寻授副元帅天祚以乌纳先朝重臣有定䇿勲每延问政事奏对甚切上虽优容终不能用卒年七十伊徳济萧乌纳之孙天庆初金兵来侵战于宁江州伊徳济死之韩庆民里贯未详任宜州节度使金栋摩下宜州拔槎枒山庆民死之其妻亦自杀金持嘉晖字仲明先居辽后家莱州体貌雄伟慷慨有志畧太祖天辅六年从栋摩定兴中府义锦等州破张觉及再伐宋功皆最留抚河间时居民被掠老幼存者无几晖下令军中听赎还之及攻降济州晖约束军士秋毫无犯连败宋军遂至余杭及还载资治通鑑板以归累功迁归徳军节度使宗州旧无学晖为营建学舍劝督生徒肄业者复其身人竞趋之属县民家奴王䕫者尝业进士晖以钱五十万赎之使卒其业䕫后至显官天徳中封晖河南郡王拜平章政事卒谥武程宷燕之析津人太祖天辅时授锦州安昌令洁已爱民兴利除弊史称其刚直耿介不謟权贵其没也邑人祀之伯特徳哩布奚五王族人也太宗天㑹初与其父来归屡立战功初授濵州刺史廉入优等累迁崇义军节度使徳哩布为人孝谨为政简静不积财货常曰俸禄已足养廉衣食之外何用蓄积凡调官行李止车一乘臧获数人而已髙昌福中都宛平人太宗天㑹十年登进士第三除同知东京留守事以治最迁山东西路转运使工部尚书伊喇温辽横帐人从征有功熙宗时除同知东京都转运使事世宗时歴崇义军节度使移临海军州治近水秋雨水潦暴至城下城颇决百姓惶骇不知所为温督役缮完之身临不测无所避僚属或止温温曰为政疵疠水泛溢为灾守臣之罪当以身为百姓谢死不恨后移镇武定旱且蝗温刺指血洒酒中祷而酬之既而雨霑足有羣鸟啄蝗且尽人以为至诚之感李晏字致美泽州髙平人熙宗皇统六年进士任辽阳推官有政绩歴迁御史中丞初锦州龙宫寺辽主拨赐户民俾输税于寺嵗乆皆以为奴有欲诉者害之岛中晏乃具奏在律僧不杀生况人命乎辽以良民为二税此不可法今幸遇圣朝乞尽释为良世宗纳其言获免者六百余人髙松澄州析木人年十九从军为佛宁多力善战熙宗时从宗弼破汴京及和尚原累官咸平府总管判官世宗即位充管押东京路渤海万户兵部尚书克实谋反前同知延安尹李老僧欲得髙松共事遂往见松以言挑之曰有功旧人至今不得大官何也松曰我一县令每念圣恩累世不能报庸敢他望乎老僧遂不敢言克实等事遂败后松从征斡罕以功迁咸平少尹官至崇义军节度使伊喇子敬字同文辽五院人熙宗皇统间与修辽史除同知辽州事旧本㕔自有占地嵗入数百贯子敬曰巳有公田何为更取民田竟不取及为兴中尹子敬女自懿州来省谒中途遇盗剽行李且尽既而还之曰我辈初不知为府尹家也尹有徳于民尚忍侵犯耶后子敬歴咸平广宁尹致仕卒时家无余财马惠迪字吉甫漷隂人天徳三年进士初调昌邑令察廉第一世宗大定中歴西京留守判官以治最擢同知崇义军节度使廉能称职迁御史中丞拜参知政事刘焕字徳文中山人宋末兵起乏食焕尚幼煮糠供母而自饮其清者稍长就学寒拥粪火读书不怠登天徳元年进士调中都市令以廉迁北京警巡使捕二恶少杖之庭中戒之曰孝弟谨慎则为君子暴戾隠贼则为小人自今以后毋狃故习国有明罚吾不得私也由是衆皆畏服无敢犯者召为监察御史父老数百人或卧车下或挽靴镫曰我欲留使君期年不可得也世宗大定中同知北京留守事时世宗幸上京所过州郡大发民夫治桥梁驰道以期恩赏焕所部惟平治端好而已上嘉其意迁辽东路转运使卢孝俭宣徳州人初登天眷进士官太原少尹世宗大定中用廉进官二阶迁同知广宁尹广宁大饥民多流亡孝俭设法赈济全活甚衆伊喇谙达辽横帐人熙宗时累官东京副留守参知政事嗣摄咸平路屯军都统除武定军节度使以招徕边部功迁东北路招讨使改临潢尹卒谙达骑射絶伦善相马诺延温都乌达阿卜萨水人通书史工为诗世宗时初授咸平尹改㑹宁尹北边行军都统时斡罕初定人心尚未安乌达为治寛简多备御谨斥堠边境以宁改北京留守以廉察举所至有能名无私过入拜参知政事王贲字文孺其先自临潢移贯宛平贲性孝友勤敏好学世宗时第进士调复州军事判官亷静有守不尚奔竞政府推荐累迁南京路按察使大懐贞字子正辽阳人皇统时累官彰国安武军节度使县尉获盗得一旗上图亢宿诘之有叛状株连几万人懐贞请诛首乱者余俱释之世宗大定时为兴中尹锦州富民萧鹤夀途中杀人匿府少尹家有司捕不得懐贞以计取之寘于法迁彰徳军节度使张行信字信甫莒州日照人与兄行简皆有名纯正真率不事修饰世宗大定二十八年擢进士官铜山令有政声章宗明昌元年以亷擢授监察御史两登相位言无隠避及卒皆曰正人亡矣纳塔谋嘉上京路音徳尔明安人初习策论进士世宗大定二十六年补上京提刑书史以廉能着称章宗承安五年特赐同进士出身调东京敎授汤池主簿皆着治绩宣宗贞祐初迁翰林待制充元帅府经歴时中都危急宣宗议迁都谋嘉谏不聼兴定初上书谏伐宋降颍州刺史有守御功召为翰林侍讲学士同修国史图克坦绎上京阿勒楚喀逹哈人尚熙宗女沈国公主歴宣徳㤗安淄州刺史世宗时改同知广宁府事歴迁棣州防御使所至以政绩闻升临海军节度使杨云翼字之羙其先赞皇檀山人后家乐平天资颕异初学语輙画地作字日诵数千言且精歴数章宗明昌五年登进士第一泰和元年累官上京东京等路按察使司事有威望云翼天性雅重自律甚严待人则寛国家之事知无不言尝因事召见章宗咨以世务深重之大安元年翰林承㫖张行简荐其才召授提㸃司迁翰林侍讲兼修国史承晖字维明内族好学淹贯经史章宗明昌时授东京咸平等路提刑副使改同知上京留守御史台奏承晖为提刑豪猾屏息迁临海军节度使歴利涉辽海军迁北京路提刑歴知咸平临潢府为北京留守卒为名臣死于中都之难赠尚书令广平郡王谥忠肃冯璧字叔献真定路人幼颕悟不凡章宗承安二年进士由莒州军事判官调辽濵主簿县有和籴粟未给价者十万斛散贮民居以富人掌之有腐败则责偿于民民殊苦之璧白漕司罢之民大悦累迁同知集庆军节度使致仕卒年七十有九裕尔伯特北京路库本明安托啰山穆昆人以功擢海濵令廉能称职章宗明昌六年除东北路招讨使时北边有警围庆州伯特率本路兵往救敌解去承安元年授镇宁军节度使以六羣牧人叛改宁昌军伯特为都统领步骑万人至懿州奋击大败之二年糺军千余出没剽掠锦懿间伯特追败之复获所掠悉还本户五年知广宁府改东北路招讨使捍边有功三迁为崇义军节度使伯特勇决善战自幼以军功显任兵镇十余年所向克捷伊喇富森东北路乌尔唿河明安人以䕃补吏累功迁顺义军节度副使卫绍王大安初迁沃州刺史同知兴中府事富森缮城浚濠百姓颇怨顷之兵果至攻北城富森战于北使备西城薄暮贼果攻其西以有备乃解寻改广宁府富森被牒往邻郡贼来攻之富森子铜和尚率家奴与战城赖以完富森归悉放奴为良终不言其子之功未几充辽东宣抚使嵗大饥出沿海仓粟先赈而后奏之优诏奖谕完颜伊尔必斯海兰路特克绅毕喇明安人章宗明昌五年登第宣宗贞祐初官御史中丞辽东路行尚书省事兴定元年叅知政事行尚书省元帅府于博索路寛厚爱人敏于吏事能治剧要时伯特唿图有异志以兵戕杀伊尔必斯识者惜其用之未尽诏赠平章政事封芮国公李完字全道朔州马邑人经童出身复登词赋进士章宗明昌中同知广宁府初辽濵人崔元入城饮酒不归后得尸水中有司执同饮者讯之皆诬服提刑司疑其寃以狱畀完完廉得其贼乃舟师也遂免同饮者迁北京临潢路提刑副使梁持胜字经甫河东绛州人章宗泰和六年登进士第累迁咸平路宣抚使经歴官宣宗兴定初宣抚使布希万努有异志欲弃咸平徙海兰路持胜力止之万努怒杖之八十持胜走上京告行省太平是时太平已与万努通谋口称持胜忠而心实不然署持胜左右司员外郎既而太平受万努命焚毁上京宗庙执元帅承充夺其军持胜与提控咸平治中费摩萨布万户韩公恕约杀太平复推承充行省事共伐万努事泄俱被害诏赠持胜忠顺大夫韩州刺史赫舍哩和勒端西安路和伦松科明安人宣宗贞祐二年为宣差副提控同知博索路兵马都总管行府事三年布希万努取咸平东京沈澄诸州多从之万努侵博索近境和勒端率兵击却之九月万努衆九千人出宜风及易池和勒端率兵与战其衆溃去四年和勒端遣王汝弼由海道奏事宣宗嘉其功迁辽海军节度使赫舍哩徳字广之真定路珊沁明安人明昌进士宣宗贞祐二年官肇州武兴军节度使时肇州围急食且尽有粮三百船在鸭子河去州五里不能至徳浚濠増陴筑渠导濠水属之河凿陷马穽伏甲其傍以拒守一日兵数接士殊死战渠成船至城下食足围解改辽东转运使民遮道挽留乘夜乃得去达鲁杨照努金末时䝉古兵畧地髙州拔惠和金源和衆龙山利建富庶等十五城降其北京留守音达珲进攻北京傍近诸寨楼子崖等二十余寨皆降惟西干河达鲁五指山杨照努固守不下大小百余战照努死之达鲁败走复聚衆攻龙山以槊刺乌页尔中胸堕马复为史天祥所败达鲁力战死之沃哩布金末为兴中府同知䝉古兵起穆唿哩遣人招降沃哩布斩其使谋拒守未几吏民杀沃哩布举城降傅霖玉田人第进士累官至崇义军节度副使行部临潢没于兵谨案旧志辽金名宦人物两门往往混淆重覆今核其治辽有政蹟者列入名宦门其或别有表见而不以治辽着者列入人物门以区别焉钦定盛京通志卷五十四钦定盛京通志卷五十五钦定四库全书钦定盛京通志卷五十五名宦元钦定四库全书钦定盛京通志卷五十五名宦元穆唿哩䝉古人雄勇有谋与博尔济博勒唿齐拉衮俱以忠勇事其主号为都尔本库鲁克犹华言四杰也太祖命穆唿哩为征辽东都总帅先是张鲸据金锦州自称临海王附于元元以鲸总北京十提领兵从多果朗南征鲸怀反侧穆唿哩觉之令萧额森监其军至平州鲸称疾逗遛不进额森执杀鲸鲸弟致愤其兄被害乃杀长史据锦州自称瀛王改元兴隆畧平滦瑞利义懿广宁等州下之穆唿哩帅军讨致州郡复降致依险为阻穆唿哩欲设竒取之乃遣权帅乌页尔等别攻熘石山堡且谕之曰汝等急攻贼必往援我出其不意断贼归路可一战擒也又令䝉古布哈别屯永徳县东伺之致闻熘石被围果以兵救䝉古布哈遣骑扼其归路且驰报穆唿哩中夜引军急驰比曙抵神水与致遇而䝉古布哈兵亦会前后夹击致遂奔溃抜开义县进围锦州致闭门拒守月余其下縳之降穆唿哩杀致辽西平穆唿哩进位太师封鲁国王卒谥忠武史天祥燕之永清人太祖伐金署天祥都镇抚平兴州赵守玉败金将达鲁进克兴中府从穆唿哩平锦州张致又㑹契丹汉军擒闗肃复利州破尖山香炉红螺塔山大虫骆驼团崖诸塞即命天祥统锦州军拔盖金苏复等州迁镇国上将军利州节度使所部降民都总管乌页尔沙卜珠氏状貌甚伟腰大十围太祖五年乌页尔与珠卜诺延克金东京有功九年从穆唿哩取北京先驰下之授北京总管都元帅留抚其人绥怀有方自京以南相继降附赵守玉据兴州乌页尔讨平之张致以锦州叛又攻破之太宗元年与萨里和尔济征下辽东三年又与萨喇达征髙丽下十余城髙丽请和送质帝大悦俾乌页尔充北京东京广宁盖州平州泰州开元府七路征行兵马都元帅镇抚东陲甚着威望怀闾公西域鄂勒欢人太祖时为瑞州达噜噶齐民感其惠立徳政碑胡秉彞霸州人为锦州知州初州民不业耕织秉彞编伊尹武侯耕田遗制及苗司农栽桑图编行都部又于城东筑济民园种桑百余畦听民移植虽蔬菜果蓏栽植有方小民效法衣食饶足世祖至元中省部移檄东方和籴奉行不善秉彞令蓄积者聴自输官民辇运赴仓侵鱼遂息伊埒萨哈勒唐古鄂摩克氏世祖至元二十一年为北京宣慰使知诸王纳延镇辽东有异志请密备之二十三年立辽阳行省以伊埒萨哈勒为参知政事纳延反帝自将征之伊埒萨哈勒掌运粮储东方帝嘉其有先见且运粮有劳加左丞萨竒苏回鹘人世祖时授北京宣抚锄奸抑强辽东以宁会高丽有异志帝遣使究治则委罪于其臣洪察忽械送京师道出辽东萨竒苏访知洪察忽以直谏忤意即奏疏为直其事帝命释之王居礼河东人世祖时知锦州劝学兴农一以清心省事为本时境内嵗凶发仓赈济全活甚衆有讼田不决者以情理开喻之其人相让而退罗璧字仲玉镇江人初为利州西路马步军副总管世祖至元十九年用丞相巴延言初通海运璧为运粮万户进怀逺大将军管辽沈海运二十四年纳颜叛璧以漕舟至辽阳浮海抵锦州小凌河至广宁十寨诸军赖以济以功加昭勇大将军赵璧字寳仁云中怀仁人世祖为亲王知其名召见唿秀才而不名即位拜中书平章政事至元六年髙丽王植为其臣林衍所逐世祖命璧偕国主特讷克行以璧为中书左丞知东京等路行中书省事聚兵平壤璧议曰髙丽迁居江华岛内恃其险故权臣无所畏忌擅逐其主今衍已死王实无罪若遣兵䕶归复国于古京可以安兵息民策之上也帝从之时同行者分髙丽美人璧得三人皆还之师还迁中书右丞亷希宪字善甫博罗哈雅子也世祖至元十一年为北京行省平章时辽东多亲王使者传令㫖扰民官吏不能抗希宪至即为革正有西域人自称驸马营于城外絷富人诬其祖父尝贷息钱索偿甚急民䜣之希宪命收捕之其人怒马入省堂坐榻上希宪捽下跪而问曰法无私系汝何人敢擅系民其人惶惧国王亦为之请乃稍寛长公主入朝纵猎郊原扰民为甚希宪欲入奏公主请以钞偿民乃止自是贵人过者皆莫敢纵卒赠太傅追封魏国公后加赠太师恒阳王谥文正洪福源髙丽麟州人其先中国人唐时遣才子八人往教髙丽即其一也子孙世贵于三韩名所居曰唐城嵗丙子金源契丹九万余衆窜入髙丽夺江东城池据之戊寅太祖命哈噶济奇扎尔将兵追讨福源父大宣迎降后髙丽之衆降而复叛刼大宣以东福源独以所招集北界之衆来归处于辽沈之间帝嘉其忠赐金符为归附髙丽军民府总管屡有战功后以高丽族子綧隂欲併统本国归顺民人谮之遂见杀后赠嘉议大夫沈阳侯谥忠宪姚枢字公茂本栁城人后迁居洛阳世祖至元二十年为辽东按察使武平县民刘谧讼其嫂与所私同杀其兄成县尹丁钦以成尸无伤忧懑不食妻韩问之钦语其故妻曰恐顶𩕄有钉涂其迹耳验之果然狱定上谳公召钦询之钦矜妻之能具以告公曰若妻处子耶曰再醮令有司开其前夫棺毒与成类併正其辜时比之包孝肃云来阿巴齐宁夏人征川蜀屡立战功世祖至元二十一年同佥宣徽院事以辽左不宁授征东招讨使招徕降附期以自新逺近帖然其子寄僧为硕逹勒逹屯田总管府达噜噶齐纳延叛战于髙丽双城调万安军达噜噶齐唐仁祖字夀卿辉和尔人世祖至元二十八年授翰林学士承㫖辽阳饥奉㫖往赈同事者欲如户籍口数大小给之仁祖曰昔籍小口今已大矣可皆给以大口之数同事者议其要名仁祖曰吾知为国恤民而已卒以大口给之乌赫高丽王族人王綧之子也授髙丽军民总管东征左副都元帅世祖至元二十四年纳延叛力战屡捷复从伊噜勒诺延讨塔布台托欢大王于蒙克山那江统兵五千余衆与巴喇噶齐托欢相拒遇于黒龙江絶流而战箭中左臂忍伤复战敌大败二十五年从征哈坦图噜讨降贼党有功加授昭武大将军辽阳等处行中书省事屡却哈坦兵世祖嘉其功赐玉带二十九年改东征左副都元帅府立总管髙丽军民汉军万户府以乌赫充职兼沈阳安抚使髙丽军民府总管逹春蒙古札拉尔氏初授东京等路总管府达噜噶齐以亷勤进开元等路宣慰东京行中书右丞辽东道宣慰使纳延叛力战却之军懿州州人罗拜道傍泣曰非公吾属无遗种矣至辽西讨擒余党禁止俘掠复领军讨哈坦帝嘉其功赐珍珠上服拜辽阳等处行中书省平章政事洪俊竒福源第二子幼以骁勇受知世祖中统二年雪父寃世祖悯之谕曰汝父误絓刑章故于已废之中庸沛维新之泽可袭父职管领归附髙丽军民总管世祖至元六年高丽权臣林衍叛俊竒从国王特讷克讨平之歴辽阳尚书省右丞二十六年纳颜叛从驾亲征有功授辽阳等处行尚书省右丞以疾辞叛王哈坦等窜入髙丽辽阳二千里皆骚动特起俊奇镇辽左赐金字圆符许便宜行事子万袭职为髙丽军民总管至元中从其父征纳颜屡有战功又从诸王奈曼阿雅噶齐与叛王战于乌珠站黑龙江等处屡败之累功授龙虎卫上将军辽阳等处行中书省右丞洪君祥福源第五子初从世祖征纳颜有功尝类次车驾起居为东征録至元二十八年授辽阳行省右丞成宗大徳十年复任辽阳行省左丞奏请新省治増巡兵设儒学提举官都镇抚等员以兴文化修武备武宗即位征为同知枢宻院事歴辽阳行省平章政事刘敏中字端甫章邱人成宗大徳七年分遣宣抚使巡行诸道敏中出使辽东山北诸郡守令恃贵倖暴横者一绳以法锦州雨水为灾辄发廪赈之官至翰林学士承㫖有中菴集二十五卷行世卒赠光禄大夫柱国追封齐国公谥文简尉迟徳诚字信甫绛州人仁宗延祐二年拜辽东道肃政亷访使上疏言事其畧曰劳诸王以怀其心防出入以严宫禁立谏官以逺谗佞崇科举以求人材置常平以备荒年汰僧道以寛民力举贤良以励忠孝抑奢侈以厚风俗及拯钞法裁冗员等事未报而卒王伯胜霸州文安人仁宗时为辽东行省平章政事辽阳省治懿州州敝陋民未知学伯胜始至为増郡学弟子员选贤师以教之使客至无所舎乃择隙地为馆廐度地百顷募民耕种以供廪焉嵗大旱伯胜齐戒以祷祷毕即雨人谓之平章雨延祐二年召为大都留守辽阳民状其行事言于中书乞留伯胜不报民涕泣去卒赠太保封蓟国公谥忠敏贺惟一里贯未详官辽阳行省左丞相籴粟以给京师处置有法所致甚多民不见扰王忱字允中赵州宁晋人性明敏有才识赵璧引见裕宗于潜邸奉㫖授山北辽东道提刑按察司副使驸马博和哩数猎民田忱以法绳之宪吏耿熙言征北京宣慰司逋负计可得钞二十万锭裕宗遣使覈实熙惧事露坛增制语有并打算大小一切诸衙门等事十二字追系官吏至数百人忱验知其诈熙乃服罪张昇字伯髙其先定州人后徙平州泰定帝二年任辽东道亷访使属永平大水民多损瘠昇请发海道粮十八万石钞五万缗以赈且蠲其嵗赋民得全活者衆李之英字允达山东邹县人尝从曹元用受易从吴澄受春秋尚书从陈绎鲁受诗礼河图而就正于虞集泰定三年为辽左儒学学正士庶宗之有门生病而其家皆逺去者之英就视疗治寻愈积习顿除王结易州定兴人性敏悟从董朴受经深于性命之学宪使王仁见之曰公辅器也泰定帝元年拜辽阳行省参知政事辽东大水谷价翔涌结请于朝发粟数万石赈之结平生非圣贤之书不读非仁义之言不谈晚邃于易着易书一卷及卒公卿唁于朝士大夫弔于家曰正人亡矣卒赠资政大夫追封太原郡公谥文忠有诗文十五卷行于世郭嘉字元礼濮阳人泰定三年进士为广宁路总管时盗起军兴民苦转输吏胥因縁作奸嘉设法计户口第甲乙民甚便之募义兵数千教以坐作进退齐号令信赏罚东方诸郡粮富兵足惟嘉为最既而辽阳陷孤城无援嘉竭私财犒军中义勇者誓以死守顷之贼至大唿城下曰辽阳已失何不降嘉一矢毙之贼稍引退遂开西门逐贼贼大至嘉力战死赠太原郡公谥忠烈多尔济䝉古人穆唿哩六世孙托克托子也幼备宿卫喜读书于古君臣忠君爱民之道多所究心文宗二年袭国王位扈跸上都诏便道至辽阳之国顺帝至元四年奈曼台以赂故得为国王除多尔济辽阳行省左丞相以安静为治民用不扰境内绥宁后迁河南行省右丞相为政一如在辽阳时至正七年拜右丞相九年复为国王之国辽阳胡巨源河东榆次人登进士第任髙丽军民总管儒学教授多着述兴学劝励生徒蔚然着有文望达尔玛高昌人累官刑部尚书顺帝元统初陞辽阳行省参知政事髙丽使过辽阳谒省官各奉布四疋书一幅用征东省印封之达尔玛诘曰印以署牍何为封私书况汝出国时我尚在京未为辽阳省官何得有书遗我得非诈耶遂还其书与布太平字允中贺仁杰之孙胜之子也顺帝至正十五年除辽阳行省左丞相籴粟以给京师处置有法输多而民不扰吕震字伯起东平人至正十九年为懿州路总管后贼衆闗先生等陷辽阳行省震率郡兵逆战死之赠震河南行省左丞追封东平郡公谥忠宪额森唿图克名均字公秉太平子顺帝至正十九年羣盗由开平府屯辽阳诏均往讨至则遣将抜懿州省治盗渡辽河东奔多尔济巴勒字惟中穆唿哩七世孙顺帝至正中为辽阳行省至官询民疾苦知乡民负贩入城贵室公府皆强买之仅酬半价又编栁为斗大小不一市侩得髙下其手民咸病之即令有司励防禁齐称量于是货物毕集而价自平恤孤老平钱法汰胥吏慎勾稽兴废坠明赏罚百司闻风震悚伊苏䝉古人至正初贼陷大宁诏伊苏讨之遂抜大宁既而雷特穆尔布哈程思忠等陷永平伊苏复滦州擒雷特穆尔布哈程思忠弃阵遁去诏拜伊苏辽阳行省左丞相开省永平时金复海盖贼并起西侵兴中州隂由海道趋永平闻伊苏开省乃转攻大宁为守将王聚所败伊苏于是分命官属劳来安辑使民什伍相保以事耕种民为立石颂之赵洙里贯未详至正间为辽阳儒学提举红巾贼陷辽阳洙与妻许氏避资善寺贼至不屈厉声叱之遂见杀许氏恸哭仆地骂不絶口亦遇害贼退寺僧收其夫妇尸合塟之钦定盛京通志卷五十五钦定盛京通志卷五十六钦定四库全书钦定盛京通志卷五十六名宦明钦定四库全书钦定盛京通志卷五十六名宦明吴立南直𨽻凤阳人洪武四年故元辽阳行省平章刘益降以立为大都督府断事官持诏往招谕因为辽东卫指挥迁盖州卫指挥佥事再破纳克楚屡有军功立守葢州二十余年治城郭练甲兵课农兴学周恤疾苦夙夜勤劳兵食饶足政事修举人多颂之房暠里贯未详本元辽阳行省左丞洪武初与右丞张良佐并𨽻平章刘益部下力賛益奉表归欵益既降复为故元平章洪保保所害暠与张良佐悉捕其党马彦翚等送京师斩之迎吴立镇抚军民摄辽东卫事太祖以立与良佐暠俱为指挥佥事共守葢州后调东宁卫皆有劳绩未几纳克楚至见城有备越葢州至金州败还暠等乘胜追击斩获甚衆张良佐里贯未详元辽阳行省右丞洪武四年屯兵金州垒土为城后力賛刘益归附诏以良佐为葢州卫指挥佥事摄辽东卫事纳克楚来犯良佐击败之获鼐尔布哈于火焰山调复州卫佥事改金州卫帝嘉其功赐蟒衣四袭侍卒三人后大学士解缙为撰耆徳纪年九十五卒马云南直𨽻合肥人叶旺南直𨽻六安人洪武四年俱为都指挥使由登莱渡海顿兵金州招降元㕘将叶廷秀攻走平章髙嘉努及纳克楚进至辽东完城缮兵一方遂安八年纳克楚犯辽东云与旺守御严密元兵知有备径趋金州时州城未完指挥韦富督励士卒分守诸门射其骁将鼐喇唿擒之纳克楚由祚河遁叶旺先移兵祚河自连云岛至窟驼寨十余里沿河叠冰以水淋之经宿凝结如城藏钉板于沙中设陷马穽于平地伏兵以待已而元兵至方过城礟发伏起两山旌旗蔽空矢石如雨敌兵仓皇北奔趋连云岛遇冰城马不能前皆入穽中衆遂大溃马云亦于城中出兵追击至将军山必瑠河纳克楚仅以身免论功云旺并加都督佥事分镇辽东周鹗南直𨽻懐逺人洪武初以功陞西安卫都指挥佥事后调安辽右卫马云叶旺闻其勇致之幕下有攻伐必委任之屡有劳绩及卒赐祭其家徐便湖广黄冈人嗜学有武略洪武时以精兵从叶旺捍御有功陞海州卫指挥佥事复陞辽东都指挥佥事曹凤南直𨽻临淮人洪武时以功调广宁中屯卫指挥同知筑城池开创卫治抚恤士卒后仕至都指挥同知裴伊实特穆尔女直人沈毅有勇畧洪武时授百户歴战有功陞千户后又以功陞三万卫指挥佥事训练士马劳来逺人寻陞指挥同知韦富湖广黄冈人洪武八年以功陞指挥同知调金州卫指挥行军制胜颇有劳绩是年冬纳克楚数万衆围金州时城池未完富与指挥王胜督士卒树栅补城分守诸门敌蚁附欲登富令城中男女以瓶盛沸恶于城上掷之着人无不糜烂敌骁将鼐喇唿率精骑数百挑战城下中伏弩仆获之富纵兵追击遂败走乃完城郭缮甲兵创卫治置屯戍宣布恩信抚绥劳来功绩甚着闗忠河南获嘉人洪武中以功陞沈阳中卫指挥佥事创治之初能以抚恤为事政理民安家给人足吏民懐之程通南直𨽻绩溪人洪武庚午举乡试授辽府长史燕王将举兵通上封事谋备兵入援及正大统械通诣京师杀之后祀表忠祠本朝干隆四十一年赐谥节愍刘斌南直隶崇明人永乐初以靖难功授指挥使进都指挥佥事备御宁逺筑城建卫时值嵗俭外御边陲内抚军士政理民安甚有能声孟善山东海丰人永乐元年以保定侯镇守辽东在镇七年逺人欵附刘江南直𨽻应天府人永乐进士十七年任辽东总兵官巡视诸岛相地形于金州境之望海埚筑城堡立烟墪一日望者报倭至江令官军赴埚备之明日倭船数千直逼埚下江犒师秣马伏兵山下遣壮士潜烧贼船截其归路令曰旗举砲鸣伏兵奋击不用命者军法从事已而贼至伏兵尽起倭大败奔樱桃园空堡中将士请入堡勦杀江仍分两翼夹攻斩杀无遗自是倭不敢犯边王祥河南固始人宣徳时以都指挥佥事任广宁开府佥书修筑宁逺蒲河等城掌辽东事恤下兴学颇多善政巫凯南直𨽻句容人幼颕异七嵗赋牡丹诗十九嵗代父百户职宣徳初以都督佥事充总兵官镇守辽东敌掠西山凯击败之尽得所掠者降勅褒勉时朝廷勤逺略造舟松花江招诸部地絶逺转输大困凯力请罢之已而造舟役复兴中官阮尧民都指挥刘清等董之所为多不法凯劾尧民等下之吏凯性刚毅饶智畧驭衆严而有恩在辽三十余年威惠并行边务修饬前后守辽者皆莫及正统三年卒于官曹义南直𨽻仪真人袭指挥永乐间召从征着竒绩寻平茶陵梅花洞蛮陞中军都督佥事正统时代巫凯镇辽东㢘介有守开扩边疆辽人安焉累功封丰润伯世袭王翺直𨽻盐山人正统七年以右佥都御史提督辽东军务时辽东将屡失机翺以军令久弛因诸将庭谒责以失律罪命左右曳出斩之皆惶恐叩头愿効死赎翺乃躬行边自山海闗抵开原缮城垣浚沟堑五里为堡十里为屯使烽燧相接练将士恤鳏寡军民大悦又以边塞孤逺军饷匮乏縁俗立法令有罪得收赎人皆便之文广南直𨽻江都人正统时以署都指挥佥事备御宁逺诺延犯边广率兵穷追遇伏中流矢死赠镇国将军李荣南直𨽻江都人正统时守备塔山追敌至利州大战长坡自午至暮不少挫敌弃所掠遁边境以安学士仇谦为赋塔山李将军歌赵忠辽阳人官广宁右卫指挥佥事守镇静堡正统十四年敌围堡甚急忠乘城力战归语其妻曰若城破吾不茍活汝母子当自裁敌攻益急讹言城陷妻女皆缢死攻围凡两昼夜以堡坚解去守臣上忠全城功陞指挥同知赐金为妻女营𦵏表其门曰忠节邹溶南直𨽻盱𣅿人累陞锦州卫指挥同知调开原备御修城垒开河道展闗厢创马市俱有能声程信南直𨽻休宁人正统进士歴辽东左㕘政再陞佥都御史巡抚辽东造战车储刍粟稽侵渔察奸细号令一新时佥事朝鼎发都指挥夏霖四十罪信奏之以与都御史冦深有隙深诬劾信不当代奏及责陈状又不输罪下诏狱后释为南京太仆寺少卿卒于南京兵部尚书任谥襄毅刘孜江西万安人正统进士授御史巡按辽东景泰初有建南迁议者孜驰奏乞斩言者以定人心期满当代朝议边务方殷孜能慑服将吏复留一嵗李善陜西陇州人正统进士巡按辽东太监韦郎侵渔兵饷纵其下夺人妻孥闻善至遂屏息论劾都督王锴孙贵罢去豪右歛迹滕昭河南汝州人天顺时巡抚辽东经畧要害申饬将卒完城缮兵加意学校广询民瘼痛革奸贪及还朝辽民遮道无不流涕王崇之河南滑县人天顺进士知上海县擢御史时辽阳数有边警战备废弛士卒饥寒崇之按辽调剂振作切中机宜以不屈于太监汪直谪延安府推官庄鑑辽东人成化初袭定辽右卫指挥使骁勇有胆决遇敌辄奋数有功官至都督同知李秉山东曹县人成化二年以左都御史提督辽东军务节用爱民恩威并济斥逺烽火㧞擢将材劾镇守中官及总兵失律罪出都指挥裴显于狱又举指挥崔胜傅海等军令肃清边境乂安邓佐辽东人官定辽前卫指挥使仪表魁梧天资刚勇善骑射有胆力提督军务王翺荐之擢署都指挥佥事成化三年春随总兵施英按奉集堡遇敌二千余佐率五百骑为前锋奋击败之追至苏珠埓峻山四壁复杀数人鼓战而前敌併力鏖战久之有一校䇿马西走衆遂溃惟余五十骑佐悉令下马扼其归路督战益急右手拇指剔弦见骨余卒死伤畧尽佐知不可为遂引佩刀自刎五十人无一生还者报未至辽人遥见佐乗马挟弓鼓吹前导自东而回僚属皆出迎竟不至佐家亦闻鼓吹声入门老少惊惶逆之竟不见事闻诏有司立祠致祭胡珍里贯未详成化四年任指挥使时摩啰欢犯辽东珍奋勇突入战殁于阵又三万卫都指挥刘旺与其子俱战殁古城堡常润里贯未详任定辽中卫指挥成化中遇冦于平顶山与指挥刘璘耿秩髙臣赵昂康继宗俱力战死之彭谊广东东莞人成化四年以右副都御史巡抚辽东时镇守中官横徴诸属卫谊下令凡文牒不经巡抚审定者所司毋辄行虐燄为息户部檄所司开黒山金场力奏罢之谊平居谦厚简黙临事毅然有断镇辽八年军令振肃后四疏告归欧信里贯未详世职金吾卫成化七年充总兵官镇守辽东累破扶余三卫被奨言者谓信虽㢘已老请召还巡抚彭谊奏官军耆老皆言信忠谨谋勇累立战功威振边陲年虽六十骑射胜壮士乃留镇马文升河南钧州人成化十二年以兵部右侍郎提督辽东军务巡抚陈钺贪而校将士小过辄罚马马价腾涌文升上边计十五事因请禁之钺于是与文升有隙文升还部钺以掩杀冒功激变帝命文升往驰至镇宣玺书慰抚无不聴抚者事方定而钺谄事中官汪直日夜谮文升直因诬奏文升遂下诏狱谪戍重庆卫直败复起为左副都御史巡抚辽东凡三渡辽军民闻其来皆鼓舞禁抑中官总兵使不得朘削民生衆咸徳之后擢官尚书卒赠太师强珍直𨽻沧州人成化初以御史巡按辽东初辽东巡抚陈钺启衅召敌敌至务为欺蔽廵按王崇之劾钺钺谋之汪直诬逮崇之下诏狱及直钺用兵方论功而敌大入匿不以闻钺遂入为户部尚书珍往巡按请正钺罪帝弗从未几指挥王全等诱杀诺延卫人珍发其状直方自矜有大功闻珍疏怒诬珍所核皆妄坐谪戍辽东居三年直败复官王嵩河南汲县人成化进士巡按辽东举行朱文公家礼丧禁佛事遂至成俗云李贡南直隶芜湖人成化进士巡抚辽东先是贡巡辽有惠政及辽人闻其再至如望嵗焉㑹刘瑾恶之勒令致仕贡喜曰今日皇甫规得与党人矣李英其先卢龙人迁义州成化中为广宁中屯卫指挥歴左军都督佥事充右㕘将分守锦义二城讲武恤士训练之暇以书史自娱敦尚古礼建祠宇谨祭祀一以朱子为法在任七年百度具举韩斌直𨽻顺义人成化时为辽东协镇展阳明台水闸岭诸屯堡复于清河地方设立城堡置备御官操练防守建鸦鹘闗以限内外辽界遂安王铭锦州人成化中守备宁逺讲武练军重修二城庙学甲辰有冦警铭率精骑卷甲直趋百余里遏其归路尽获所失人畜而还自是数年无犯境者许进河南灵寳人成化进士分巡辽东风裁凛然中官屏息辨疑折狱人颂神明寻擢右佥都御史巡抚大同身系天下安危善类赖之王宗彞直𨽻束鹿人成化进士官户部郎十六年督理辽东粮储屯种尽心纬画勘斛斗慎出纳官民两便府藏充实歴陞都察院佥都御史巡抚辽东官至户部尚书左钰直𨽻阜城人成化十九年巡抚辽东豪强歛迹边境敉宁张鼐山东歴城人𢎞治十五年以右佥都御史巡抚辽东时军政久弛又许余丁纳赀助驰递给冠带复其身边人竞援例避役鼐言不可因条上核屯粮清隠占稽客户减军禆数事悉允行寻劾分守中宫刘恭等贪虐罪筑边墻自山海闗迄开原叆阳凡千余里辽抚自徐贯后歴张玉陈瑶韩重四人多得罪去至鼐称能正徳初移抚宣府马中钖直𨽻故城人成化进士武宗时巡抚辽东召还后朝廷遣使覈辽东刍粮使承刘瑾意谓腐损过多归咎中钖械系辽东责偿东人闻其至咸愿代输中钖固谢之尽鬻田庐称贷以完所着有东田文集东田漫稿十四卷行世张贯直隶蠡县人成化进士歴陞按察使以忤刘瑾谪官㕘议旋起右副都御史正徳八年巡抚辽东谨烽燧明斥堠兵马刍粟城隍墪堡卒有成效玺书褒之韩璒直隶髙阳人𢎞治进士分巡辽东时妖人李真等作乱璒捕诛之边境以宁翟敬山西猗氏人𢎞治进士初授翰林检讨屡迁辽阳行太仆寺少卿亷清勤慎归时囊无余钱帷衣幞而已张文明山西阳曲人正徳进士官巡按辽东政尚大体寛恤小民吏畏其威民懐其惠刘成徳山西蒲州人正徳进士按辽东时修举废坠奏开儒学贡举置雅乐射礼亲书圣贤牌位重修学宫政绩甚着李承勋湖北嘉鱼人正徳中以右副都御史巡抚辽东时边备久弛开原尤甚士马才十二墻堡墩台倾圮殆尽将士依城堑自守承勋疏请修筑㑹世宗立发帑银四十余万承勋命步将四人各一军守要害身负畚锸先士卒凡为城堑各九万一千四百余丈墩堡百八十有二招逋逃三千二百人开屯田千五百顷又城中固铁岭蒲河抚顺边防甚固又数陈军民利病咸报可许宗鲁湖广咸宁人正徳进士嘉靖三十年巡抚辽东归民地之占于军者辽人感其徳王舜渔南直𨽻常熟人正徳进士歴官山东按察司佥事兴利除弊不遗余力时国计告匮辽东军职俸食不得时给射利者于中行赂网利舜渔廉得之即发其奸辽人颂之刘大谟河南仪封人正徳进士巡按辽东严明端正剔蠧除奸时镇守太监贪残无厌因大谟收其左右绳以法乃赂近侍诬奏大谟逮诏狱辽士民自辽阳抵山海哭留遮道不絶谪龙徳典史寻迁佥都御史巡抚山西政绩着闻许逵河南固始人正徳进士以乐陵知县平流贼功超陞山东按察使佥事分巡辽海东宁道礼贤爱民聴狱详明寻陞江西按察使副使宸濠之变不屈死之谥忠节曽铣南直𨽻江都人嘉靖十四年巡按辽东时都御史吕经苛急为政军士遂叛铣按部至复州闻变即还入城开谕祸福以安之是月丙申广宁抚顺兵变铣各檄示抚安宻授诸将以计谋擒渠魁七月甲子铣行射礼文武毕至忽出袖中姓名分令官卒捕之逾时縳八人至明日擒抚顺为变者七人计杀广宁贼首擒十二人不假兵革三城肃清辽人庙祀之马永直𨽻迁安人嘉靖十四年为辽东总兵官辽东自军变后首恶虽诛漏网者衆悍卒无所惮动懐不逞广宁卒佟伏张鑑等乘旱饥倡衆为乱诸营惮永无敢应者伏等登樵楼鸣鼓大噪永率家衆仰攻尽殱之永善用兵且㢘洁卒于官辽人为罢市立祠王之诰湖北石首人嘉靖间以右佥都御史巡抚辽东大兴屯田每营垦田百五十顷役军四百人列上便宜八事行之李涞直隶容城人嘉靖中为辽东副总兵居官公亷无媺衣甘食禁所部毋苛歛一军徳之殷尚质直𨽻天津卫人嘉靖中为辽东副总兵就进充总兵官三十五年达喇苏以十余万骑入广宁尚质御之塔儿山殊死战力屈而死赠少保左都督谥忠敏阎懋官定辽右卫人嘉靖中为中路游击三十五年达喇苏以十余万骑入广宁总兵殷尚质急率懋官御之塔儿山敌先突懋官营不为动乃驰攻尚质懋官驰救遂战死初懋官父振先为㕘将阵亡懋官继之世济忠贞事闻赠都督同知廕子立祠周斯盛陜西宁州人嘉靖进士巡按辽东时霪雨盛禾湮没军民饥甚亟开仓赈给索库得赎金併可贷者万余两访素有积贮者量予之金俾出谷平籴更疏请发帑赈济全活甚衆土冦犯广宁斯盛身先士卒战六昼夜卒安定之贾冕广宁卫人袭世职指挥寻举武进士署都指挥佥事为中路游击将军嘉靖三十八年冦犯辽阳南抵海州冕督军往御力战死焉赠都督佥事谥忠壮张鏊江西南昌人嘉靖进士生平清苦终始一节任辽东苑马卿比去辽东人为立生祠王本固直隶邢台人嘉靖进士以刚直忤严嵩嵩每求所以中伤之㑹辽左饥奉命赈济给米六万石以骡车运意谓缓不及事将加以罪本固奏一半折银济辽阳逺地一半本色济广宁近地凡再閲月而完辽左安焉赵孔昭直𨽻邢台人嘉靖进士为监察御史出按辽东时辽将李锜不法倚仇鸾恣横人莫敢言孔昭毅然劾之冯顗山西髙平人嘉靖时任辽阳佥事清操卓行世所罕见凡歴数任止携一仆而已傅霖山西忻州人嘉靖进士任辽海兵备道二年着有循绩杨行中直𨽻通州人嘉靖进士选授御史按辽东巡抚吕经激辽阳兵变兵部请勦行中疏请榜示诸城令乱者自相捕以赎罪上嘉纳之事得寝翟绣裳山西闻喜人嘉靖进士任兵部主事条陈边计多见举行陞辽东东宁道有抚顺守备以白金貂皮行贿即揭正其罪墨吏震悚李松直𨽻大城人嘉靖进士官至宁前道威惠并施歴十二年晋秩至右都御史抚辽三年军民悦戴黑春其先建州人世职广宁指挥使以功进署都指挥佥事歴辽阳副总兵嘉靖四十一年王果导冦分入春御之身自抟战杀数十人敌弃资仗遁诏进三秩顷之冦掠阳站堡春逆击乘势逐之陷伏中冦知其骁将围之数重春与把总田耕等力战二昼夜援师不至死之赠都督佥事谥忠壮杨照字明逺前屯卫人都督镇之孙嗣世职为前屯卫指挥使嘉靖中以功累迁辽东总兵官屡立战功严嵩怒照不输贿解职嵩败朝廷以宿望起之四十二年蒙古深入金海诸卫縂兵官吴瑛不能御诏罢瑛以照代其秋又聚衆广宁塞外谋大入照率诸将由镇夷堡分道掩之夜失道去塞六十里遂为敌所困力战中矢死照忠勇负气抚士有恩尝涅尽忠报国四字于背誓以死自効起官数月间屡战皆捷竟殒于阵赠少保左都督谥忠壮线补衮宁逺卫人世职卫指挥歴官进宁逺㕘将嘉靖四十四年敌攻小团山补衮击却之追至黄土台敌大至围之数重补衮与逰击杨维藩鏖战良久补衮手杀数人面中二矢镞出脑后突围还营数日而殒诏赠都督佥事杨维藩照叔父结髪从父在行间屡効首功积官指挥佥事擢广宁镇武营逰击痛照阵亾誓灭敌雪耻嘉靖四十四年蒙古万余骑攻镇武维藩兵不满千迎之于境内莲子湖台与衆誓曰此死地也血战或生遂进战杀敌几半手刄数十人力竭死之诏赠都督佥事与线补衮并立祠祭祀子袭职赠三秩王治道锦州卫人嘉靖间由世廕歴蓟州㕘捋四十四年擢辽东副总兵进署都督佥事充总兵官隆庆初以屡立战功进署都督同知时辽土荒残武备积废治道与巡抚魏学曽修筑沿边堡自广宁迄沈阳隆庆四年实该巴雅唿等犯锦州大胜堡治道与㕘将郎得功上马追逐独十余骑从时敌伏兵齐家山治道等误入其中殊死战敌稍却知无援遂围之矢尽奋勇夺围出马忽蹶敌攅射之遂死事闻赠少保左都督谥忠愍立祠赐祭郎得功广宁卫人世职指挥佥事进㕘将与总兵王治道同时战死赠都督同知得功父杰御敌花儿营力战死二弟宾宝诸子得臣得君得恩及羣从数人皆战死其妻并守节不嫁得功复死王事时论多之魏学曾陜西泾阳人嘉靖进士四十五年巡抚辽东时有叛卒黄勇不能得学曾以计擒之边境遂安张学颜直𨽻肥乡人嘉靖进士隆庆五年擢右佥都御史巡抚辽东破土蛮卓山进右副都御史神宗元年移筑险山六堡于寛甸工役始兴王果来侵学颜抚定王乌塔诸部工乃无挠三年而毕以讨果功加兵部左侍郎学颜抚辽八年陈战守机宜十䇿后父母丧皆庐墓有白雀来巢之异宋应昌浙江仁和人嘉靖进士神宗壬辰日本闗白举二十六岛之衆突入朝鲜国王李昖走窜义州八道三韩残破几尽声言内犯京师戒严诏拜应昌兵部右侍郎经畧蓟辽等处防海御倭时经畧创设提督大将军李如松尚羁宁夏兵食皆缺诏书督促部署出闗应昌即誓衆蹈氷渡江明年春正月兵薄平壤门其三门外布蒺藜火器齐发毒烟蔽空官军攀附而上倭将平行长遁回王京应昌知王京城南有龙山仓朝鲜粮储所在夜令死士以火箭烧之倭兵食无资乃弃王京遁去连追败之朝鲜遂宁万世徳山西偏头闗人隆庆进士才智胆略过人时倭犯朝鲜世徳以边才进秩巡抚都察院御史经理朝鲜遂集将士谋大举命董一元等统精兵直逼釡山大有斩获焚倭船七百余只招回朝鲜难民五千六百余口捷闻特命总督蓟辽寻迁右都御史兼兵部右侍郎总督如故世徳在蓟辽惟以息事宁人为务寛大简静以疾卒于官梁梦龙直𨽻真定人神宗六年总制蓟辽首除镇军疾苦简军实修马政筑城垒烽堠慎择将领以功䕃子锦衣卫千户李化龙直𨽻长垣人神宗二十二年擢右佥都御史巡抚辽东受事甫两月巴图尔与巴雅尔等冦镇武又约土蛮子布延台吉犯右屯化龙与总兵董一元定计先击巴图尔败之各解去边塞詟服董一元宣府卫人眀神宗时充辽东总兵官二十二年巴图尔等入冦一元与总督李化龙用计遣副将驰右屯御西部亲将大军匿镇武外为空营待之冦骑深入笑以为怯官军忽从中起奋唿䧟阵冦大奔逐北七十余里至白沙埚斩获无筭巴雅尔中矢死诸部夺气捷闻进左都督后又提健卒踏氷渡河扺其巢多斩获巴图尔死余衆散乱诸部悉逺遁以功进世廕二秩冯时泰山西汾州人神宗时任广宁道兵备叅议守正不阿筑大定老军台堡数十处区画有方及边隅告警主帅失机时泰奉㫖勘实有忤当事遂被逮辽民无不称寃欲诣阙声寃总督顾养谦止之疏为时泰申雪宰相赵志臯等亦交章力争竟不白刘英南直𨽻崇明人性孝友简静寡言不事矫饰由广宁指挥使累功陞都指挥使管辽东都司事歴任既久亷能益着后以年老休致辽人攀辕留之麻贵山西大同右卫人神宗二十五年任备倭总兵数战有功进右都督予世廕三十八年镇辽东明年沿边有䝉古以三万骑入掠穆家堡贵御之败去夏贵引病乞罢诏乘传归贵果毅骁捷善用兵一时称为良将李植山西大同人神宗二十六年巡抚辽东垦土积粟得四万畆嵗获粮万石户部推其法于九边熊廷弼湖广江夏人神宗三十六年巡按辽东杜馈遗核军实时巡抚赵楫等弃寛甸新疆徙编民六万家于内地廷弼勘得弃地驱民状劾二人罪嵗大旱廷弼行部金州祷城隍神约七日雨不雨毁其庙及广宁踰三日大书白牌封剑付使往斩之未至风雷大作雨如注辽人以为至诚感神天启时为御史冯三元等劾罢去任辽士民莫不垂泣后以广宁失守论诛本朝干隆四十八年特奉恩㫖録其裔孙泗先授教谕张承䕃陜西榆林卫人官辽东总兵官神宗四十六年大兵破抚闗承䕃赴援力战死同时战殁者广宁副总兵颇廷相叅将蒲世芳游击梁汝贵千总王命印本朝干隆四十一年赐张承䕃谥忠烈颇廷相蒲世芳梁汝贵俱谥烈愍王命印谥节愍邹储贤里贯未详官广平副总兵官神宗四十六年大兵围清河城储贤固守率亲丁战于城南死之又广宁叅将张沛同时殉节本朝干隆四十一年赐邹储贤张沛俱谥烈愍潘宗颜直𨽻保安卫人神宗时以户部郎中督饷辽东擢开原兵备佥事四十六年总兵官马林将出师宗颜上书经略杨镐曰林庸懦不足当一面乞易他将以林为继不然必败镐不从命宗颜监林军出三岔口营稗子峪夜闻杜松败林军遂譁及旦大兵大至林恐甚一战而败䇿马先奔宗颜殿后奋唿冲击胆气弥厉自辰至午力不支与逰击窦永澄守备江万春赞理通判董尔砺等皆死焉事闻赠宗颜大理卿谥节愍立祠奉祀本朝干隆四十一年赐窦永澄江万春董尔砺俱谥节愍刘綎江西南昌人父显官都督屡积军功綎勇敢有父风以䕃累官至总兵官于诸军中最骁勇歴平九丝蛮缅甸罗雄朝鲜倭播州建昌诸冦大小数百战威名甚着神宗四十七年四路出师綎出寛甸进栋鄂路纵兵围数重焚栅寨时綎不知杜松军覆深入三百里复整衆进引军登阿布达哩冈与大兵遇将布阵大兵登冈出其上别以一军趋綎军西冈时冈上大兵自高驰下奋击綎军殊死战而趋西冈者复从旁夹击綎军不能支大兵乘势追击与綎后队两营遇綎仓卒不及阵遂力战死养子刘招孙最骁勇突围手格杀数人亦死士卒无脱者天启初赠少保同时战死者逰击乔一琦本朝干隆四十一年赐刘綎专谥忠壮乔一琦谥忠烈杜松南直𨽻崑山人㓜有胆智勇健絶伦从军累功至总兵官神宗四十七年四路出师抚顺地最冲松率兵突出趋萨尔浒谷口时大兵方筑城界藩防卫夫役兵仅四百人闻松至选精伏谷口俟松军过半尾击至界藩渡口与筑城夫役合据界藩山之吉林崖松结营萨尔浒山而自引军围吉林崖大兵以右翼二旗兵与左四旗先攻萨尔浒山破之复以右翼二旗兵与助夫役之兵渡河夹击松军之在界藩围吉林崖者悉殱焉松力战没于阵同时战死者总兵官赵梦麟王宣又游击龚念遂李希泌随杜松等遇大兵于斡珲鄂谟地力战俱殁本朝干隆四十一年赐杜松龚念遂李希泌俱谥忠烈赵梦麟王宣俱谥烈愍马林直𨽻蔚州人官辽东总兵都督佥事神宗四十七年遇大兵于尚间崖战败还守开原及城破死之子燃亦战殁又辽东副总兵于化龙叅将高贞逰击于守志守备何懋官经歴张竒䇿俱从马林守开原城破死之本朝干隆四十一年赐马林谥忠烈于化龙等俱谥烈愍张竒䇿入祀忠节祠陈辅尧南直𨽻扬州人为永平同知以转饷出闗驻沈阳天启元年沈阳破辅尧方奉命印烙左右以无守土责劝之去辅尧曰孰非封疆臣何为去望阙拜拔刀自刎赠按察使佥事城破时战死者叅将夏国卿张纲同知陈栢本朝干隆四十一年赐陈辅尧谥烈愍夏国卿张纲陈栢俱谥节愍贺世贤陜西榆林卫人神宗时为沈阳游击擢义州叅将四十六年清河破世贤驻叆阳闻变疾驰出塞救援天启元年大兵薄沈阳世贤悉力守城法甚具复出城逆击乘鋭轻进倐精骑四合世贤身中十四矢城中降丁叛㫁城外弔桥或劝之走辽阳世贤曰吾为大将不能存城何面目见经畧已而围急世贤挥铁鞭格鬭杀数人中矢坠马死又尤世功亦榆林人官副总兵与世贤同守沈阳闻世贤战败引兵出援力战死之本朝干隆四十一年赐贺世贤谥忠烈尤世功谥烈愍段展陜西泾阳人为自在州知州驻沈阳天启元年日晕异常展牒袁应泰言天象示警宜豫防踰月而沈阳破展死之本朝干隆四十一年赐谥节愍童仲揆南直𨽻人为援辽副总兵时经畧袁应泰招纳䝉古数万人仲揆力谏不聼天启元年沈阳破仲揆等督川兵赴援营于浑河桥南大兵薄其营力战死焉自辽左用兵将士望风奔溃独仲揆等以万余人当之力屈而覆时咸壮之本朝干隆四十一年赐谥烈愍张名世浙江山隂人天启元年与援辽总兵官陈䇿闻世贤世功战殁统兵援沈阳遇大兵于浑河力战死之宣抚使石砫都司佥书秦邦屏亦以赴援战死又副总兵戚金叅将呉文杰逰击周敦吉都司袁见龙邓起龙守备雷安民俱死于浑河之战本朝干隆四十一年赐谥烈愍袁应泰陜西凤翔人官辽东经略兵部侍郎精敏强毅而短于用兵天启元年大兵破辽阳民皆迎降应泰居城楼知事不济佩劔印自缢死其仆唐世明大恸纵火焚楼俱死又援辽总兵官杨宗业提兵赴援父子俱死本朝干隆四十一年赐袁应泰谥忠节杨宗业谥忠烈高邦佐山西襄陵人天启元年辽阳破以邦佐为布政司叅政分守广宁邦佐知边事不可为乞归方报允而王化贞弃广宁逃衆谓邦佐既请告可入闗邦佐叱之曰吾一日未去则一日封疆臣也夜作书诀母䇿骑趋右屯谒熊廷弼言城中虽乱外间未知亟提兵入城斩一二人人心自定公即不行请授邦佐兵赴难廷弼不聴偕化贞并走邦佐仰天叹泣曰经畧巡抚皆逃事去矣松山吾守地当死此遂西向拜阙复拜母解印绶自经官舍仆高永曰主人死安可无从者亦自经于侧事闻再赠太仆卿同时顾颐以分守辽海道右㕘政分守辽阳城破力屈自经赠太仆少卿本朝干隆四十一年赐高邦佐顾颐俱谥节愍何廷魁威逺卫人天启元年以副使分巡辽阳大兵渡濠廷魁请乘半济急击俄薄城围未合又请尽鋭出击袁应泰不从辽阳破廷魁懐印率其妾高氏金氏投井死婢仆从死者六人都司徐国全亦自经公署事闻赠廷魁大理卿谥忠节又总兵官梁仲善副总兵朱万良俱殁于阵本朝干隆四十一年赐梁仲善朱万良俱谥烈愍徐国全谥节愍张神武本姓陈江西新建人坐事论死天启初荐起征援辽左率亲丁二百余人疾驰至广宁辽阳已失巡抚薜国用留之不可曰奉命援辽阳非守广宁也曰辽阳没矣若何之曰将以死难遂独率所部渡河扺首山去辽阳十七里而军将士不食已一日遇大兵奋唿迎拒孤军无援所部俱战死本朝干隆四十一年赐谥节愍张铨山西沁水人天启初以御史出按辽东辽阳围急军溃经畧袁应泰令铨保河西以图再举铨不从坚守三日城破被执不屈遂自缢本朝干隆四十一年赐谥烈愍崔儒秀陜西陜州人天启元年为开原兵备佥事时开原已失儒秀募壮士携家辞墓而行经畧袁应泰以兵马甲仗不足恃为忧儒秀曰恃人之必死之心耳辽阳被围分守东城矢集如雨不少却㑹兵溃儒秀痛哭戎服北向拜自经事闻赠大理卿赐祠曰愍忠时经歴朱樱亦殉难本朝干隆四十一年赐崔儒秀谥节愍朱樱入祀忠节祠袁崇焕广东东莞人天启二年驻守闗内安置辽人之失业者常夜行荆棘虎豹中时十三山难民十余万乆困不得出崇焕将五千兵驻宁逺以壮声援别遣骁将救之三年督修宁逺城工成为闗外重镇崇焕在职勤慎善抚将士由是流移骈集商旅辐辏逺近望为乐土本朝干隆四十八年特奉恩㫖録其裔孙袁炳授县丞罗一贯甘州卫人官副总兵守西平堡时辽阳已破西平为要冲天启二年大兵破西平堡一贯率三千人与都司陈尚仁王崇信悉力守御一贯目中矢石火药俱尽向北拜曰臣力竭矣遂自刭尚仁等俱死焉本朝干隆四十一年赐罗一贯谥忠烈陈尚仁王崇信俱谥节愍刘渠直𨽻保定人官镇武总兵官都指挥使天启二年领兵援西平遇大兵于平洋桥力战死之又闾阳总兵官西宁世袭土司祁秉忠副将刘征叅将黑云鹤同时殉难本朝干隆四十一年俱赐谥烈愍麻承宗山西右玉人官辽东副总兵天启二年与大兵战于沙岭败死本朝干隆四十一年赐谥烈愍鲁之申里贯未详官前锋副将天启五年遇大兵于耀州与㕘将李承先同战死本朝干隆四十一年俱赐谥烈愍金冠里贯未详官叅将天启六年大兵畧觉华岛冠死之本朝干隆四十一年赐谥节愍金启倧浙江义乌人起小吏勤敏有志畧天启六年大兵攻宁逺启倧以燃礮死本朝干隆四十一年赐谥节愍张春陜西同州人官右副都御史励操行善谈兵崇祯四年大兵攻大凌河新城时春在永平监呉襄等军驰救兵败被执令薙髪不从居古庙服故衣冠不失臣节而死妻翟氏闻之絶食六日自缢死又副将张吉甫满库王之敬大兵攻锦州吉甫等兵败战殁于阵本朝干隆四十一年赐张春谥节愍张吉甫满库王之敬俱谥烈愍何可纲辽东人天启中为守备典袁崇焕宁逺道中军亷勇善抚士卒以功累迁署宁逺副将事崇祯元年崇焕再出镇仍以可纲为中军请令可纲专防宁逺且言可纲仁而有勇不破公钱不纳私餽敝衣粝食不异士卒事至善谋其才不在臣下臣向所建竖实可纲力诏加都督佥事进右都督三年永平滦州失守可纲连战有功寻复永平加太子太保已而锦州被围督诸将赴救与祖大寿监筑城大凌河工甫竣大兵十万攻之可纲坚守不下粮絶援尽大寿及诸将皆欲降独可纲不从大寿令二人掖出城外杀之可纲颜色不变亦不出一言含笑而死本朝干隆四十一年赐谥忠节黄龙江西南昌人初以小校从复锦州累官至叅将崇祯三年从复滦州功第一迁副总兵时登菜巡抚请龙镇东江充总兵官从之龙至皮岛部将反䧟登州龙急遣将抚定诸岛诛叛党焚贼舟击走贼渠高成友移镇旅顺口大治兵仗贼拘龙母及妻子以胁之龙不顾贼来攻复御之斩贼魁十六人夺还妇女无算诸岛皆赖以安集六年大兵攻旅顺龙被围力战不胜自刎死赠左都督又游击李维鸾自焚其家属力战死同时战死者项祚临樊化龙张大禄尚可义本朝干隆四十一年赐黄龙谥忠烈李维鸾谥烈愍项祚临等祀忠节祠沈世魁辽东人官东江总兵官都督佥事守旅顺口崇祯十年大兵破皮岛力战死之又金日观浙江浦江人官协镇东江总兵左都督与大兵相持七昼夜力不支战死副总兵楚继功亦殁于阵本朝干隆四十一年赐谥烈愍金国凤直𨽻宣府人素懐忠勇有捍御才崇祯十二年大兵攻松山塔山连山诸城时国凤兵仅三千分兵悉力拒守终不下閲四旬围解擢宁逺总兵官是年十月大兵复攻宁逺国凤愤将士恇怯率亲丁数十人出据北山冈鏖战移时矢尽力竭与二子俱死本朝干隆四十一年赐谥忠烈杨振义州卫人世职本卫指挥使天启初河东失守归路梗其母自缢振偕父及弟昼夜兼行渡鸭緑江抵朝鲜入皮岛为守御千总崇祯时以功累擢副总兵十二年松山被围巡抚议救援诸将莫敢前振独请往至吕翁山遇伏全军尽殁振被执令至松山説降未至城里许南向坐于地命从官李禄告城中人曰诸将援军即至城中人闻之益坚守振禄皆被诛本朝干隆四十一年赐谥烈愍杨国柱义州卫人精骑射以功佩将军印崇祯十四年为援辽总兵官引兵救锦州先至松山䧟伏中大兵四面唿降国柱太息语其下曰此吾兄子昔年殉难处也吾独为降将军乎突围中矢坠马死本朝干隆四十一年赐谥烈愍邱民仰陜西渭南人始为县令有治政后擢巡抚辽东崇祯十四年大兵围祖大寿于锦州民仰转饷宁逺偕洪承畴进至松山为声援八月五将皆溃大兵遂进围松山民仰誓以死守十五年二月围急援絶城破被执民仰死之本朝干隆四十一年赐谥忠节曹变蛟山西大同人文诏从子也才勇冠时初𨽻文诏军中破山西湖广陜西四川诸流冦大小数十战斩馘无算积功最多贼咸畏大小曹将军歴官至援辽总兵崇祯十四年从洪承畴以十三万衆救锦州时锦州围急变蛟营松山北乳峰山列七营于两山间环以长壕及战军保松山大兵围之明年二月副将夏成徳为内应松山遂破被执不屈死之本朝干隆四十一年赐谥忠烈王廷臣沙河所人官辽东都督同知崇祯十五年大兵破松山被执不屈死之又副总兵江翥饶勲兵备道张斗姚恭王之桢监纪同知袁国楝俱同时殉节本朝干隆四十一年赐王廷臣谥忠节袁国栋谥烈愍江翥饶勲张斗姚恭王之桢俱谥节愍朱文徳义州卫人后家锦州崇祯初积战功官辽东松山副将因忤监视中官高起濳斥罢十一年起原官及城被围文徳领前锋拒守甚力城破不屈死本朝干隆四十一年赐谥烈愍李辅明辽东人累官副总兵崇祯初从祖寛南伐连破流贼于嵩县海州确山明年追破流贼于滁州加都督佥事擢山西总兵官被劾罢洪承畴出闗使从征既而杨国柱战殁遂代为援辽搃兵十六年冬大兵薄宁逺辅明驰援力战殁于阵本朝干隆四十一年赐谥烈愍杨伦前屯卫副总兵以拒守阵亡又前屯卫总兵李鸣凤前屯卫副总兵罗文耀宁逺总兵王定宸俱辽东人皆撄城拒守城破死之又自在州知州周继谟朔平右卫人同时殉节本朝干隆四十一年赐杨伦谥烈愍李鸣凤罗文耀王定宸周继谟俱谥节愍等谨按明季殉节诸臣其死事辽东者或守城致命或临阵捐躯以至俘擒骈僇视死如归当时王旅徂征宣昭义问凡抗我颜行者自当悉从狝薙以明顺逆顾其冒镝撄锋身膏原野荩诚亮节终始不渝恭遇我皇上圣仁公溥覃被无私轸念忠贞发扬潜徳特命廷臣稽蒐史乗裦辑诸臣姓名考其生平志行定专谥通谥之例悉予易名譔胜朝殉节诸臣録宣示颁行并御制诗篇冠诸简首俾忠节之气乆而益伸近复敕查熊廷弼袁崇焕后裔加恩録用表式孤忠等伏考前史所载累朝代嬗之际从未有故国遗忠得邀易名之典者今迺纶言特沛两字褒荣使胜国遗臣咸得邀恩泉壤是圣世旌扬之渥典实为旷古未逢之盛等奉敕纂辑盛京通志详查史传其死事辽东诸臣俱附载名宦门其系辽人而临难捐生成仁取义者俱列入忠节门谨将钖谥之由附识卷端俾知崇奖忠贞益以风励臣节圣人植纪扶纲大公至正之心天下万世莫不共仰焉钦定盛京通志卷五十六钦定盛京通志卷五十七钦定四库全书钦定盛京通志卷五十七名宦国朝钦定四库全书钦定盛京通志卷五十七名宦国朝乌库礼姓扎库塔满洲镶白旗人年十六即効力戎行入关破流贼李自成屡着战功顺治十五年授盛京总管赐鞍马圣祖仁皇帝康熈元年改总管为将军仍以乌库礼任之是年疏陈所属兵丁宜定更番直役之例以均劳逸诏如所请先是盛京设户礼工三部侍郎等官而兵民狱讼悉𨽻其事于总管未设刑部至是乌库礼请增设疏下廷议始设刑部侍郎以下等员四年四月以疾卒于任乌库礼居官清慎时初设将军办理奉天旗民事宜俱有条理旗民俱称其名巴海姓𤓰尔佳满洲镶蓝旗人沙尔瑚达长子也初任佐领顺治十四年授秘书院侍读学士十六年袭父一等男爵世祖章皇帝谕吏部曰宁古塔系边疆要地沙尔瑚达驻防年乆甚得人心今已病故其子巴海素着勤慎堪代其父授为宁古塔总管十七年俄罗斯犯边境巴海同副都统尼哈哩等率兵至黑龙江松花江交会处侦贼在费雅喀西境即疾趋使犬部界分布舟师潜伏江隈贼船踵至合击之贼败郄弃船登岸窜走巴海督兵追战斩六十余级溺水死者甚衆获其船及鎗礟军器因招降费雅喀百二十余户叙功加一云骑尉康熙元年改总管为将军仍以巴海任之十年圣祖诣盛京召巴海问宁古塔及瓦尔喀瑚尔哈人民风俗谕曰朕向闻尔贤能今益知尔矣费雅喀赫哲虽服然其性暴戾当广布教化多方训迪俄罗斯虽云投诚当加意防御训练士马整备器械毋堕狡计尔膺边方重任尚其黾勉以报朕知遇之恩初边境蒙古有墨尔哲勒氏者累世输贡至是巴海招之其长扎努喀布克托等愿率衆内移巴海请安辑于宁古塔附近地设佐领四十以扎努喀布克托及诸族属任之分辖其衆号为新满洲十三年冬巴海率诸佐领入觐颁赉有差圣祖特赐巴海黑狐裘貂朝衣各一袭十七年谕奖巴海暨副都统安珠瑚实心任事抚辑新满洲户咸令得所各予一等轻车都尉兼一云骑尉世职二十一年巴海疏言巡缉採葠官兵宜分别所获多寡定奖赏之例圣祖谕部曰盗採者缉获视所获多寡议叙甚为允当其非葠而孑身採捕他物者毋得妄拘并详议着为令时圣祖幸吉林旋跸谕巴海以吉林兵丁劳苦宜加怜悯命除捕鹰取鱼诸徭役俾勤耕种二十二年以奏报田禾歉收分数不实经部臣议以革世职圣祖谕曰巴海迁移新满洲不可谓无功应仍令袭三等轻车都尉世职惟罢其将军任三十五年卒赐祭葬如例巴海父子俱镇守吉林宁古塔绥辑有方深得民心萨布苏姓富察满洲镶黄旗人顺治初年由骁骑校擢协领皆在吉林康熈十六年四月圣祖仁皇帝以长白山为本朝肇迹发祥宜崇秩祀勅遣内大臣觉罗武穆纳侍卫费雅什塞䕶礼索鼐前往瞻视至吉林欲选曾往者导引弗可得宁古塔将军巴海令萨布苏率兵二百携粮三月以随循温徳亨河陆行七日至札伦果河复乗舟由斡穆唿河逆流二日至佛多和河顺流一日抵额音陆路为林所阻翼日萨布苏率兵伐木开路行三十余里陟山巅升树而望又行数里登高峯望之遣人还告武穆纳等望见片片白光即长白山计相距止百余里矣武穆纳等后一日至复开路行一日诘朝又行云雾塞径恍惚有鹤鸣六七声寻声疾走因得鹿蹊密林丛翳进至山麓跪诵勅旨毕云雾忽开有路可登半山石砌若平台五峰环拱南一峯稍下如门山水左流有松花江右流为大小额音河中潭不流者周三十余里由潭边陟山五十余丈香树纷郁黄花灿烂徧地积雪即向所望见片片白光也萨布苏曰此地人迹罕到不宜乆留遂叩拜而返有羣鹿自山奔坠时竚立视者七人鹿适仆其七萨布纳谓武穆蘓曰此山灵所赠也令从者絷之以行不数十步囬首瞻望已云雾漫山矣仍由额音行十五日乃还吉林武穆纳等还奏十七年擢萨布蘓宁古塔副都统二十一年将讨俄罗斯遣萨布蘓往视水陆路径是年建木城于黑龙江唿玛尔二处调宁古塔兵一千五名往造战船运礟具以萨布蘓同将军巴海统之二十二年萨布蘓与巴海奏言黑龙江唿玛尔距雅克萨城尚逺若驻兵两处则势分道阻且过雅克萨有尼布楚等城罗刹倘水陆运粮增兵救援更难为计宜乗其积贮未备速行征勦一俟造船毕度七月初旬能抵雅克萨即统兵直薄城下疏入圣祖谕曰宁古塔兵未谙行军纪律将军与副都统又不能齐心巴海可留守吉林萨布蘓同宁古塔副都统瓦礼祐领兵前往俟抵彼相度形势奏请酌行寻允王大臣等议额苏哩在黒龙江唿玛尔之间可以藏船且有田陇旧迹宜建木城令萨布蘓瓦礼祜统兵驻守十月以萨布蘓为黑龙江将军十一月疏言前自罗刹来归之宜畨鄂噶番钖圗颁三人効力勤劳宜与新投诚之吉礼固哩鄂佛那西等酌给官职以示鼓励得㫖授宜番骁骑校余授七品官其新投诚之鄂佛那西等赐裘帽令驰驿赴萨布蘓军前酌遣招抚二十三年二月疏报宜番等抵罗刹界招抚二十一人以归二十四年五月萨布蘓等军于雅克萨城南集战船于城东南列红衣礟于城北夹攻之先积柴城下为焚城状城中大惊其头目额哩克舍穷蹙乞降先是萨布蘓等屡奉圣祖恩谕行军不可多行杀戮至是与朋春等宣上恩徳额哩克舍垂涕稽颡谢引六百余人徙去我军毁雅克萨城捷闻圣祖谕议政王大臣曰大兵迅速征行破四十年盘踞之罗刹于数日之间今雅克萨城虽已克取防御决不可疎应于何地驻兵弹压其速议具奏寻允所议以副都统温岱那秦驻守黑龙江萨布蘓移驻墨尔根建城防御二十五年正月萨布蘓奏侦知罗刹复至雅克萨筑城盘踞请于氷消时督修战舰相机进勦圣祖谕曰罗刹复筑雅克萨城若不速行扑灭势必积粮坚守圗之不易其令萨布蘓暂停墨尔根处兵迁移家口速修船舰统宁古塔等处兵赴勦其黑龙江城酌留奉天兵守之八月萨布蘓奏言臣等围雅克萨城已三面掘壕筑垒壕外置木桩鹿角分汛防御城西对江另设一军于未流澌时泊船东西两岸令堵截尼布楚援兵至流澌时即藏船上流之港内以资守御九月俄罗斯察罕汗遣使上疏纳欵乞撤雅克萨之围圣祖谕以别遣使来议地界命萨布蘓撤围城兵列舰结营二十八年四月俄罗斯使臣费耀多啰等至尼布楚与内大臣索额圗等定议令俄罗斯自毁雅克萨城徙其人去以吉尔巴齐河北岸为彼界立碑垂示久逺二十九年萨布蘓以前此索伦总管安珠瑚等所种官田二千余晌分给墨尔根兵丁屯种三十一年同宁古塔将军佟寳奏建齐齐哈尔城及白都讷木城以科尔沁所进献之钖伯卦勒察达瑚哩壮丁万四千有竒分驻二城编佐领𨽻上三旗并设防守尉防御等官先是有黙尔哲勒屯长扎努喀布克托请内附因于墨尔根编四十佐领号为新满洲三十四年萨布蘓奏于墨尔根两翼各设一学设助教选新满洲及钖伯索伦达瑚哩每佐领下幼童一名教习书义是为黑龙江建学之始萨布蘓为将军在任年乆经理地方事务谙练明敏深得军民之心其平定罗刹及建兴黑龙江学时称其有文武干济之才沃内姓性佳满洲正黄旗人顺治三年随端重亲王博洛征明屡立战功授一等轻车都尉世职康熙十二年擢盛京将军抚兵恤民缮治城郭并奏设各城防御得㫖允行沃内在任数年训练士卒严整有节制十四年察哈尔布尔尼叛圣祖命沃内同宁古塔将军巴海固守边界境内晏然安珠瑚姓瓜尔佳满洲正黄旗人先世居苏完父阿喇穆任佐领顺治元年随睿亲王多尔衮至山海闗击流贼李自成力战阵亡恩加云骑尉世职寻令安珠瑚袭随征湖南山东及舟山海贼屡立战功康熈六年擢宁古塔副都统十年増设吉林乌拉副都统调安珠瑚任之时安珠瑚与宁古塔将军巴海奏迁松花江新满洲扎努喀布克托等各姓户口于所属境内编四十佐领令扎努喀等分辖其衆十七年圣祖谕巴海暨安珠瑚实心任事抚辑新满洲户口咸令得所下部议叙旋擢盛京将军十九年疏请裁金州巡检改为金州营设守备千总等官以招徕民户五百余丁选兵百分习骑射标鎗鸟鎗又请于沿边展界二十余里设栅隘口移兵防守疏并下部议行二十一年圣祖诣盛京巡行边地见立界处枯骨多暴露者谕安珠瑚徧察瘗之二十二年以疾乞休安珠瑚任将军时缮城郭兴屯田招来逺人兴利除弊皆有成效至今旗民追念其徳感佩不已张尚贤辽东人顺治十一年知辽阳府事时国初新设有司地方辽濶多招来流徙之民尚贤拊循有道一二年中遂致殷富后陞奉天府尹凡新设州县皆遵尚贤教令户口日増民人乐业去官后辽人为立祠于城西嵗时祀之王国安葢平人康熙二十八年任奉天府尹廉静不扰三十七年再任晋兵部左侍郎卒入名宦先是国安抚浙省整饬漕务清理𣙜税革陋规建隄闸具有条制杭城兵民杂处营债素为重累国安捐金代偿焚劵息争浙人徳之亦祠名宦王克寛汉军正白旂人少聪颖兼通满汉文字国初授尚阳堡四品官凡以罪徙者皆𨽻焉克寛除科𣲖济贫苦一时流移之人咸得其所及奉天建郡县流徙俱赦为民克寛改授佐领尤善其职常命子国卿建养生堂安置孤贫施粥及棺木及僱乳妪育婴孩凡受生全之恵者不可殚述徐廷玺汉军正白旗人康熙三十四年任奉天府丞次年擢任府尹有干济才抑奸暴扶善良振兴礼让旗民大和至今称良吏者犹不忘徐府尹云吕履恒河南新安人进士康熙五十年任奉天府府丞奉天两府科岁考例以府丞代其事履恒简拔寒素接引后学考道论文无倦意一时士子鼓舞奋兴文风大振刻有留都文萃内多观风月课赏识之作至今传诵不衰梁世勲陜西三原人康熙时为奉天治中时有防御兵借住民房之议世勲视屋大小均给之又编为保伍调置有法民赖以安范时崇汉军镶黄旗人忠贞公承谟子也康熙二十三年任辽阳州知州寛简爱民凡征收钱粮并无火耗时议拨民屯田民多迁徙时崇以本境地屯种有余请不他徙以故辽阳州民得安生业后陞浙闽总督有惠政闽人思之从祀道山忠贞公祠又刘贞胡祚逺陈学海先后任辽阳俱有徳政百姓奉牌祀本州城隍庙刘文亮汉军镶黄旗人顺治十五年袭父承义佐领仍驻锦州招民十八年设府州县康熙元年以孔允桧知锦县事邑人以文亮父子乆莅兹土并有恵泽不忍他属凡讼狱者犹奔控于文亮曰非刘青天不能决府尹徐继炜以闻奉㫖以文亮带佐领衔兼知锦县而调孔允桧于开原文亮莅任招民入籍为之度邑居给牛种课勤惰而劝相之县境多旗庄侵占地文亮正其畛界为民立印册预杜侵夺故无兼併之患又设义学延师以教文风自此始振有上驷院总管因缉逃盗妄系边民数百入关文亮闻之兼程追及之于永平与争是非系者乃归至今父老犹能道其事钦定盛京通志卷五十七钦定盛京通志卷五十八钦定四库全书钦定盛京通志卷五十八歴朝人物汉晋前燕北魏北齐北周隋唐钦定盛京通志歴朝人物等谨按辽为古营州域风厚土博长白巫闾之雄秀三江二辽之浩瀚磅礴郁积间气钟灵士生其间英伟魁硕维岳降神生甫及申有由然也两汉六朝纪载简略传不数人洎乎辽金创业佐命之材屏藩之彦接踵继起山川灵秀应运而兴岂偶然欤臣等博考史传征信採辑谨志歴朝人物第二十三钦定四库全书钦定盛京通志卷五十八歴朝人物汉王闳乐浪邯人七世祖仲自琅邪迁至东汉初为郡三老更始败土人王调杀郡守刘宪自称大将军乐浪太守建武六年光武遣太守王遵将兵击之至辽东闳与郡曹吏杨邑等共杀调迎遵皆封为侯闳独让爵帝竒而征之道病卒王景字仲通闳之子少学易遂闚衆书又好天文术数显宗时有荐景能理水者诏与将作谒者王呉共修浚仪渠乃不复为害永平十二年议修汴渠引景问理水形便景陈其利害应对敏给帝赐景山海经河渠书禹贡圗发卒数十万遣景与王呉治渠隄起荥阳至千乗海口千余里景度地势凿山截涧防遏冲要疏决壅积十里立一水门令更相回注无复溃漏之患隄成选御史建初八年迁庐江太守先是百姓不知牛耕郡界有楚孙叔敖所起芍陂稻田景至乃驱率吏民修起芜废教用犂牛由是垦辟倍多境内丰给又训令蚕织为作法制初景以六经所载皆有卜筮而衆书错糅吉凶相反乃𠫭纪衆家数术文书冡宅禁忌堪舆日相之属适于用事者集于大衍元基云李久辽东人安帝时海贼张伯路寇东莱为青州刺史法雄所破逃还辽东久率乡勇等共斩之辽地以宁晋李字宣伯辽东襄平人父信早丧𦙍甫有知识即以丧礼自居又以祖敏浮海不知所终设木主事之举孝亷㕘北军事迁乐平侯相政尚清简入为吏部郎铨综亷平赐爵闗中侯迁御史中丞恭恪直绳百官惮之泰始初拜尚书转太子少傅拜侍中加特进俄迁尚书令𦙍虽歴职内外儿病贫无以市药帝闻赐钱十万诏拜司徒简亮持重称为任职卒谥曰成孙志嗣爵前燕高诩辽东人善天文有权畧永嘉之乱避地隠居建武初慕容廆收揽豪杰诩杖䇿见之曰霸王之资非义不济今晋室虽微人心犹附宜遣使江东示有所尊廆即遣长史王济浮海诣建康劝进后廆承制以诩为郎中令及皝嗣进诩元莬太守皝破慕容仁复辽东欲尽坑其民诩谏止之皝又谋伐宇文逸豆归诩曰必克但不利于将及进战克之诩中流矢卒张统辽东人以乐浪带方二城与高句骊主乙弗利相拒连年不解乐浪王遵説统归廆廆为之置乐浪郡以统为太守遵㕘军事后高句骊将如奴子据河城寇掠辽东统掩击擒之韩夀辽东人太兴二年慕容廆进据棘城宇文大人悉独官率兵十万逼城廆使召其子翰于徒河翰请于廆曰彼衆我寡易以计胜今城中之衆足以御寇请为奇兵于外伺其间而击之内外俱奋破之必矣若合兵为一使彼得专意攻城非䇿之得且示衆以怯恐士气不战自沮廆犹疑心夀进言曰悉独官有慿陵之志将骄卒惰军不坚固若竒兵猝起掎其无备必破之䇿也乃聴翰留徒河翰果出竒兵破悉独官尽俘其衆北魏安同辽东人其先祖曰世高汉时以安息王侍子入洛厯魏至晋避乱辽东遂家焉同性端荘明惠好长者之言登国初魏太祖徴兵于慕容垂同奉使称㫖从征姚平于柴壁进计截汾曲为南北浮桥乗西岸筑围姚兴至遂不能救以功封北新侯明元即位命同持节循察并定二州宣诏抚慰问其疾苦纠举守宰不法郡国肃然及太武监国以同与长孙嵩奚斤崔宏等八人共聴政同在官明察长于校练家法脩整为世所称卒赠高阳王谥恭惠安难同之子幼有巧思初从杜超南伐以功为清河太守世祖时诸将频征和龙皆以难为长史凿山堙谷省力兼功迁给事中复以军功赐爵清河子安原同之子雅性矜严沈勇多智明元时镇抚云中寛和爱下甚得衆心蠕蠕犯塞辄摧破之赐爵武原侯太武即位拜驾部尚书进爵河间公安颉原之子辨慧多䇿略最有父风太祖初为内侍长令察举百僚纠刺无所避宜城王奚斤追夏主赫连昌至安定马疫粮乏为所败颉时为监军欲决死战斤言马少欲待救骑颉曰兵疲力屈士有饥色不一决战则死在旦夕何救之可待等死当战死宁可坐受囚乎斤犹不从颉与尉眷等谋选骑待之昌来攻垒颉出力战擒昌送京师赐爵西平公攻宋拔洛阳溃虎牢招降万余户颉为将善绥士衆及卒降者无不叹惜神䴥四年赠王爵谥曰襄屈恒字长生昌黎徒河人沈粹有局量太宗时以破平凉功赐爵济北公㳟宗在东宫恒领太子少傅内外称平世祖委以太政车驾出征常居中留镇与卢鲁元俱赐甲第卒赠征西大将军谥曰成卢鲁元昌黎徒河人寛和有雅度明元时以忠谨给侍东宫太宗亲爱之及即位以为中书侍郎鲁元益谨肃内外臣工莫不敬惮性多容纳与人交掩恶扬美公卿咸亲附之太祖征赫连昌亲追击入其城门鲁元随以出入有保䕶功迁太保録尚书事赐第于宫门南卒赠襄城王谥曰孝高道悦字文欣辽东新昌人初为谏议大夫正色当官不惮强御孝文时诏嘉其蹇谔以为主爵下大夫太和问车驾将由水路幸邺已诏都水回营构材以造舟檝道悦表谏以为阙居宇之功作游嬉之用损耗殊倍又深薄之危古今共慎于是车驾遂从陆路行道悦在官俨然难犯宫官上下咸畏惮之卒赠散骑常侍谥曰贞侯长子显族拜给事中亦以忠厚见称李元䕶辽东襄平人晋司徒𦙍八世孙少有武功躯干雄伟须长二尺以魏平齐后随父懐庆南奔为裴叔业司马叔业归魏元䕶賛成之景明初为齐州刺史封广饶伯州内饥俭表请赈贷蠲其赋役高崇字积善父潜自高丽归魏赐爵阳闗男居辽东崇少聪敏以端谨称景明中袭父爵除洛阳令为政清断发摘不避强御吏民畏其威风县内肃然尝谓人曰孔门四科徳行为首人能立身约已不㤀典训斯亦足矣卒赠沧州刺史谥曰成高谦之字道让崇之子少事后母以孝闻及长专意经史天文圗纬之书多所该涉袭父爵孝昌初行河隂令先是有人囊盛瓦砾指作钱物诈市人马者逸去谦之伪枷一囚于市宣言是前诈马贼今欲刑之遣腹心宻察市中私议有二人相见䜣然曰无复忧矣遂执之悉获其党寻正河隂令损益治体多为故事时佞幸宠要皆嫉谦之除国子博士与袁翻常景郦道元温子昇等咸申欵旧好施赡䘏言诺无亏以父舅氏沮渠蒙逊曾据凉土国书漏缺乃修凉书十卷行于世后为李神轨所谗赐死永安中赠营州刺史谥曰康高㳟之字道穆崇之子少聪敏学涉经史所交皆名俊幼孤事兄如父母正光中为御史纠摘不避权豪孝荘即位除太尉长史加前将军及元颢逼虎牢或劝孝荘赴闗西恭之曰闗中荒残何可往请车驾北度循河东下号诏诸军一向虎牢一赴河内为犄角势孝荘然之夜至河内令恭之作诏书布告逺近于是四方知乗舆所在孝荘复辟除御史中尉仍兼黄门恭之外执直绳内㕘机宻凡益国利人之事必以奏闻谏争无所顾惮改铸钱货编次圗典选用御史皆当世名流人服其有知人之鉴后为尔朱世隆所害太昌中赠雍州刺史高子儒字孝礼崇之孙元颢入洛孝庄北巡子儒踰河至行宫备陈元颢败在旦夕孝庄以为大慰已意授秘书郎进司徒中兵㕘军袭爵兴和中四方多有流民子儒为梁州北豫西兖三州检户使安集甚衆窦瑗字世珍辽西辽阳人系出扶风平陵汉大将军武曾孙崇为辽西太守遂家焉瑗仕魏为太常博士从尔朱荣东平葛荣封容城伯乞以封让兄叔珍宣武时为廷尉卿及释奠开讲与温子昇魏季景李业兴并为摘句天平中除广宗太守有清白称转中山太守为吏民所懐累迁至大中正兼廷尉卿贫窘如布衣齐献武王颁书州郡尝称瑗政绩以为劝励卒谥曰明北齐可朱浑元字通元辽东人寛仁有武畧少与齐神武相知后从尔朱天光平万俟丑奴等有功为宇文泰所疑遂归神武累功拜司空封扶风郡王元平生用兵持重未尝负败皇建初配享文襄庙廷弟天元亦有将畧便弓马封昌阳县伯天保初位位尚书卒谥恭武按可朱浑元旧志以为不应滥入人物但北齐书既有列传且称元自云辽东人应存之以备考北周豆卢宁字永安徒河人骁果善射魏永安中从尔朱天光破万俟丑奴赐爵灵夀男周文时来归从擒窦泰破稽胡与东魏战于芒山皆有功进范阳郡公周保定四年卒初宁无子养弟永恩子勣及生子赞亲属皆请赞为嗣宁曰兄弟之子犹子也终不易时以此多之李弼字景和辽东襄平人六世祖根仕慕容垂为黄门侍郎祖贵丑平州刺史父永大中大夫弼少有大志膂力过人属魏室丧乱尝云大丈夫会须平寇难安社稷以取功名安能借阶资求荣位乎魏永安元年从尔朱天光讨破赤水蜀以功封石门县伯又与贺拔岳讨万俟丑奴万俟道洛王庆云皆破之弼恒先锋陷阵贼咸畏之曰莫当李将军天光赴洛弼因𨽻侯莫陈悦太昌初除南秦州刺史随悦征讨屡捷及悦害贺拔岳周太祖宇文泰讨悦弼勒所部归泰仍令弼以本官镇原州太统中从平窦泰又从平𢎞农与齐神武战于于沙苑以功拜特进十四年讨北稽胡平之迁太保加柱国大将军孝闵践祚封赵国公弼每征讨朝受命夕便引路畧不问私事秉性沈雄有深识故能以功名终卒年六十四谥曰武配食太祖庙廷谨案李弼系本陇西周太祖时来归始家辽东并赐姓徒何考李延夀北史尚载弼为陇西成纪人葢就其始而言之今依周书所载列入辽东人物李字云杰弼之弟长不盈五尺性果决有胆气为周文帝帐内都督从复𢎞农破沙苑跨马运矛冲坚陷阵敌人见之皆避周文初亦闻骁悍至是方嗟叹之谓曰但使胆决如此何须八尺之躯也武成初从豆卢宁征稽胡有功封汝南郡公李纶弼之子有文武才以功臣子居显职歴吏部内史下大夫并获当官之誉位至司会中大夫封河阳郡公隋李衍字拔豆辽东襄平人父弼为周太师衍少专武艺慷慨有志畧仕隋为行军总管讨叛蛮平之进柱国后以伐陈功拜安州总管颇有惠政豆卢勣字定东宁之子聪悟有器局初周明帝时嗣宁爵授左武伯中大夫自以经业未通请解职游露门学帝嘉之勅以本官就学嗣丁父艰武帝嗣位起复为渭州刺史甚有惠政大致祥瑞鸟鼠山絶壁千寻由来乏水勣马足所践忽踊飞泉又有白乌乳子庭前人为之謡曰我有丹阳山出玉浆济我人夷神鸟来翔因号其泉曰玉浆泉隋开皇中拜夏州縂管上以家世贵盛勲效克彰甚重之李寛弼之孙干畧过人自周及隋数任将领位柱国蒲山郡公号为名将度地稽粟末人本白山渠帅炀帝时窘于髙丽因率所部降拜右光禄大夫居桞城及征辽东之役从战有功十三年从幸江都寻放还栁城为李宻所邀前后十余战仅得免唐李谨行靺鞨人父突地稽初事隋及唐武徳初奉朝贡授总管以战功封耆国公贞观初进右卫将军赐姓李谨行伟容貌勇冠军中累迁营州都督高宗时破高丽于发卢河之西妻刘氏亦以伐匈奴功封燕国夫人上元元年发兵讨新罗以谨行为安东镇抚大使三战皆捷新罗乃入贡谢罪三年破土蕃于青海封燕国公卒赠幽州都督陪葬干陵李楷洛营州栁城人本契丹渠师中宗时累官左羽林大将军封蓟郡公吐蕃冦河源楷洛击走之初行谓人曰贼平吾不归矣师还卒于道谥忠烈李多祚其先靺鞨人号黄头都督入中国多祚乃其后裔累军功迁右鹰扬大将军室韦及孙万荣之叛命多祚进讨以劳改右羽林大将军领北门卫兵张柬之将诛二张以多祚素感慨可动以义就与定谋多祚泣数行下引天地以自誓遂与王同皎李湛等共诛易之昌宗中宗复位封多祚辽阳郡王李惠登营州栁城人为平卢军禆将安禄山叛从董秦泛海畧定沧棣等州轻兵逺鬬贼不支战辄北史思明叛惠登陷贼中以计得脱依来瑱及李希烈反以兵二千使屯隋州惠登挈州归朝即拜隋州刺史居二十年兴利去害田辟户增人歌舞之节度使于頔上其绩诏加御史大夫李光弼营州栁城人楷洛子袭父封以功破吐蕃吐谷浑进云麾将军安禄山叛郭子仪荐其能诏加魏郡太守河北採访使光弼以朔方兵五千东救常山降贼将安思义又却贼于饶阳会郭子仪守云中诏悉衆出井陉与光弼合击史思明于九门西大败之及拔赵郡士多掳掠光弼坐谯门收所获还之民至徳二载思明等将兵十万攻光弼于太原时麾下兵不满万光弼撤屋为櫐石车石所击辄伤贼思明为飞楼障以木幔筑土山临城光弼遣人穴地頽之又时遣突骑出乗贼俘斩万计思明乃遁去干元初九节度师溃于相州光弼整衆还太原未几为天下兵马副元帅贼方闚洛光弼悉军趋河阳擒安太清于懐州广徳元年擒浙东贼袁晁赐铁劵圗形凌烟阁光弼知兵善用人谋定后战能以少覆衆初与郭子仪齐名而战功推中兴第一卒赠太保谥武穆李彚光弼子有志操亷洁自矢元和初徐州苻离分为宿州以光弼有遗爱擢彚为刺史后迁泾原节度使罢军中杂徭出俸钱赎将士质卖子还其家卒赠工部尚书王思礼高丽人入居营州初事哥舒翰以功授右卫将军安禄山叛思礼劝翰表诛杨国忠翰不从潼闗失守思礼走行在及收东京战数有功封霍国公干元初讨安庆绪九节度之师溃于相州惟思礼与李光弼全军还光弼徙河阳代为河东节度副大使在镇器甲完整储粟至百万斛奏输其半于京师卒谥武烈侯希逸营州人天寳末为州禆将安禄山叛以其亲将为平卢节度使希逸率兵与安东都䕶王元志斩之数击贼有功以孤军无援浮海保青州寳应初平史朝义加检校工部尚书圗形凌烟阁李澄辽东襄平人隋蒲山公寛之裔徳宗时为滑州刺史李希烈陷汴渭州亦降兴元初澄自永平遣卢融间道奉使诣行在徳宗嘉之署帛诏纳蜡九授澄刑部尚书汴滑节度使澄宻勒训士马以诛希烈养子之戍白马者及希烈悉衆围陈州澄遂引兵归国贞元初迁检校尚书左仆射义成军节度使封陇西王卒赠司空李璀渤海靺鞨人本姓茹父懐光为朔方将以功赐姓李建中四年朱泚围奉天懐光入援倍道至河东败泚兵于醴泉又败之于鲁店泚解围去功髙威重为卢把所忌屯咸阳不进璀时为监察御史宻言于徳宗曰臣父必负陛下愿早为备徳宗惊曰然则卿以何䇿自免曰臣之进言非茍求生臣父败则臣与俱死矣使臣卖父求生陛下亦安用之及懐光死璀亦自杀钦定盛京通志卷五十八钦定盛京通志卷五十九钦定四库全书钦定盛京通志卷五十九歴朝人物辽钦定四库全书钦定盛京通志卷五十九厯朝人物辽耶律赫噜字洪隠徳哷勒部人其地在松漠之间髫鬐与太祖游从父舒噜竒之曰兴吾家者必二儿也其父尝谓太祖曰尔神略天授吾儿赫噜他日可委以事后太祖亦知赫噜贤军国事非赫噜议不行会讨永安乌尔古部为前锋战有功并説降奚部击降室韦及太祖即位以赫噜总军国事时兵民日以抏敝赫噜抚辑有方畜牧盛滋民用富庶太祖受尊号以赫噜为阿勒坦裕悦从伐西南诸部所向皆有战功及卒立石纪功清宁间命立祠上京太祖二十一功臣各有所拟以赫噜为心史臣以为君臣相得之诚庶吴汉之于光武云耶律实讷齐字萨喇六院部人太祖即位掌腹心部抚辑西域讨平渤海扶余皆有劳绩破辉罕城大諲譔之衆威望大着天显中卒年七十为佐命功臣之一耶律硕格字黙赫特横帐族人幼为太祖所养及冠从伐渤海有功天显七年授三河乌尔古部都详衮平易近民民安之以故久于其任会同间从征石晋与赵延夀㨿中渡桥降杜重威遂定汴京髙模翰一名松渤海人有膂力善骑射好谈兵太祖平渤海模翰避地髙丽后亡归下狱太祖知其才贳之唐师五十万攻太原石敬塘求救太宗遣模翰与唐师战败之太原围解太宗尝谕模翰曰朕自起兵百余战卿功第一虽古名将无以过乃授上将军会同元年册礼告成宴百官太宗指模翰曰此国之勇将朕统一天下斯人之力也及石晋背盟模翰为统军副使下闗南城邑数十与赵延夀议救杨覃于干宁军俄有光自模翰目中出萦绕旗矛燄燄如流星模翰曰此天赞之祥遂进兵屡胜之以功加侍中降杜重威兵三十万车驾入汴加特进检校太师封开国公迁镇中京天禄二年加开府仪同三司赐对衣鞍勒名马应厯初召为中台省右相至东京父老欢迎曰公起戎行致身富贵为乡里荣相如买臣辈不足过也九年迁左相卒耶律乌哲字达年横帐族人姿简静有器识重然诺遇事造次处之从容博学知天文会同间为特哩衮太宗崩诸大臣立世宗太后怒甚遣皇子鲁唿以兵逆击乌哲从中和解之乃罢兵天禄三年表列察克隂谋事世宗不聴遂为所弑乌哲率诸将讨诛之穆宗即位谓乌哲曰朕之性命实出卿手命知国事后以援太原功加裕悦卒道宗时诏上京立祠树碑以纪其功耶律吼字赫噜六院部人端悫好施不事生产太宗特加倚任会同六年为南院大王莅事精简人不敢以年少易之时石晋表不称臣词多倨慢吼力赞伐之以所部兵从车驾入汴诸将多取珍异吼独取马铠及太宗崩于栾城吼与耶律斡议曰天位不可一日旷欲厌人望当立永康王斡然之会耶律安图意亦合遂定䇿立世宗以功加採访使赐以寳货辞曰臣位已髙复敢求富臣从弟达鲁诸子坐事籍没陛下哀而出之受赐多矣世宗曰吼舎重赏以族人为请其贤逺甚许之时有取当世名贤作七贤傅者吼与其一天禄三年卒耶律斡字达年南院族人少有器识人以公辅期之太祖时即任以事太宗即位为特哩衮天显末帝援河东斡为先锋败张敬达军于太原北会同中迁北院大王及伐晋复为先锋与梁汉璋战于瀛州败之太宗崩于栾城南方州郡携贰士马困乏军中不知所为斡与耶律吼定䇿立世宗乃令诸将曰永康王人皇之嫡长天人所属当立有不从者以军法从事诸将皆曰诺世宗即位拜裕悦耶律特烈字尼噜古六院部人沈厚多智有任重才年四十未仕应厯初为南院大王均赋役劝耕稼部人化之戸口丰殖及周侵汉下太原数城以为行军都统率精骑败周将郭从义等于忻口保宁元年加兼政事令干亨初召之上见须髪皓然精力犹健问以政事厚礼之嗣卒特烈用兵赏罚明信得士卒心在治所久年谷屡稔时耶律乌哲居北院特烈居南院俱有政迹朝议以为富民大王云耶律道隠东丹王倍次子倍在唐为唐明宗所害洛阳僧匿而养之因名道隠太宗灭唐还京诏赐外罗山居焉性沈静有文武才时人称之景宗时封蜀王为上京留守干亨元年迁守南京号令严肃民获安业统和初卒追封晋王耶律贤适字阿克展嗜学有大志滑稽玩世人莫能知惟乌哲器重之尝谓人曰是人当国天下幸甚景宗立以功加检校太保保宁二年拜北院枢密使兼侍中迁西北路兵马都部署贤适忠介肤敏推诚待人虽燕息不忘政务以故百司首职罔敢媮惰累年滞狱悉剖决之干亨初封西平郡王卒年五十三耶律阿穆尔字布琳约尼九帐族人幼聪敏统和初以征髙丽功迁北宣徽使加政事令而先是叛逆之家兄弟不知情者亦连坐阿穆尔谏曰兄弟虽曰同胞赋性各异一行逆谋虽不与知輙坐以法是刑及无罪也自今虽同居兄弟不知情者免连坐太后嘉纳着为令致仕卒萧朴字延宁国舅族人幼而老成及长博学多智开泰中任南面林牙帝问以政具陈百姓疾苦国用丰耗帝悦曰吾得人矣擢左伊勒希巴太平中加中书令及大延琳叛诏安抚东京便宜从事兴宗即位仁徳皇后以冯嘉努所诬被害朴屡言其寃不报每念至此为之呕血重熙初拜东京留守卒赠齐王耶律休格字逊宁少有公辅器干亨初将兵救南京与宋战于髙梁河及瓦桥关皆有功帝赐御马金盂劳之曰尔勇过于名若人人如卿何忧不克圣宗即位太后称制令休格总南面军务便宜从事休格均戌兵立更休法劝农桑脩武备省赋役恤孤寡戒戌兵无犯宋境虽马牛逸于北者悉还之逺近向化边鄙以安休格智略宏逺料敌如神每战胜让功诸将故士卒乐为之用身经百战未尝杀一无辜及卒诏立祠南京耶律色珍字韩隠性明敏不事生产保宁初萧思温荐色珍有经国才上曰朕知之第佚荡岂可覊屈对曰外虽佚荡中未可量乃召问时政奏对恺切髙梁之战色珍与休格最有功统和初败宋将潘羙等于飞狐口取蔚州又擒杨无敌于狼牙村以功加太保卒于军给𦵏具耶律学古字伊实音颕悟好学工译鞮及诗干亨元年宋既下河东乘胜侵燕学古受诏往援有全城功旋以髙梁之㨗授保静军节度使二年进彰国军节度使时南境未静民思休息学古禁冦掠以安之与宋将潘羙各守边约无相侵轶民获安业耶律哈里字留隠性俭素不喜声利以射猎自娱虽闲居人敬之若贵官然保宁中为南院大王有却敌功帝屡亲征哈里在南院十余年镇以寛静户口増给封漆水郡王迁上京留守卒家贫诏给𦵏具耶律托色字胜隠善射工画保宁间奉使于汉具言两国通好长久之计其主继元深加礼重统和四年宋将杨继业陷山西城邑托色从耶律色珍击之败贺令图于定安色珍擒继业托色功居多初托色破令图宋将有因伤而仆者托色绘其状以示宋人咸嗟神妙耶律和卓字诺木滚幼不好弄临事明敏初以近族入侍从征有功保宁初以宋师屡梗南边拜西南兵马都监招安巡检等使久任边防不妄启衅邻壤敬畏属部乂安宋数遣人结欢和卓表闻遂许议和安边怀敌多有力焉镇范阳时尝领数骑径诣雄州北门与郡将立马陈两国利害及周师侵边本末辞气慷慨自是边境数年无事识者谓和卓一言贤于数十万兵耶律哈尔吉字特们重熙中累迁西南面招讨都监清宁初为怀化军节度使七年入为北院大王封幽国公厯辽兴军节度使东北路详衮加兼侍中致仕卒为人明达勤恪怀柔有道置诸賔馆及西邉营田皆自哈尔吉发之耶律博迪字萨巴孤介寡合重熙初补牌印郎君清宁初稍迁知易州去官部民请留许之咸雍时改彰国军节度使上出猎博迪谒行宫陈应州南境边事称㫖太康中封吴国公为北院枢密使亷谨奉公知无不为大安中致仕夏行羙渤海人太平间总渤海军于保州大延琳使人説与俱叛行羙执之复杀其党延琳谋沮婴城自守数月而破超迁行羙平章事忠顺军节度使累迁至副部署致仕卒赐祭于家耶律资忠字乌延博学工词章年四十未仕圣宗知其贤召补宿卫数问以古今治乱资忠对无隠开泰初授中丞眷遇日隆四年因使髙丽被留资忠每怀君亲輙有着述九年髙丽上表谢罪遣资忠还上郊迎同载以归留禁中数日谓曰朕将屈卿为枢密何如资忠不敢奉诏乃以为林牙知特哩衮事以不附权贵出为节度使耶律扬珠字布尔锦笃学亷介有经世志统和十年累迁积庆宫使圣宗谕曰闻卿正直是以进用国有利害尔言母隠时有献替多见採纳及征髙丽破康肇军于铜州扬珠之力居多擢拜四蕃部详衮戢暴怀善政绩显着大康乂渤海人开泰间累官南府宰相出知黄龙府政善抚绥东郡怀服耶律哈瑠字速宁有明识笃行义举趾严重工为诗开泰三年稍迁乌尔古徳哷勒部都监俄知详衮事徳哷勒部叛从耶律世良讨平之重熙元年累迁同知上京留守以性不茍合为枢密使萧嘉哩所忌四年始召为北面林牙进述怀诗兴宗嘉叹寻卒耶律仁先字糺邻魁伟秀爽有智略重熙十八年任东京留守女直恃险侵掠仁先乞开山通道以控制之边民安业清宁中拜南院枢密使重元叛犯滦河帷宫仁先轘车为营折行马作兵仗亟召五院部萧达喇乘便奋击重元遁去加尚父进封宋王上亲制文褒之诏绘滦河战图以旌其功耶律伊逊隂险不法仁先抑之为所忌出为南京留守恤孤茕禁姦慝议者以为自休格后仁先一人而已耶律义先仁先弟羙丰姿举止严重重熙十三年西征以功进南院宣徽使时萧格同知枢密院席宠擅权义先因侍䜩言于上曰格狡佞喜乱必误国家上不纳他日侍宴上命羣臣博负者罚以巨觥义先当与格对怃然曰臣纵不能进贤退不肖安能与国贼博哉终不与博十六年为殿前都㸃检讨富珠哩擒其渠帅手诏褒奨以功改南京统军使封武昌郡王奏请统军司钱营息以赡贫民民得休息军器完整进富春王卒义先常戒族人曰国中三父房皆帝之昆弟不孝不义尤不可为其接下无贵贱贤否皆与均礼妻晋国长公主之女每遇中表亲非礼服不见内外多化之耶律罕巴字嘲隠倜傥有大志太平中游京师囊衣匹马而已帝微服出猎见之与语知有长才隂识之会南京疑狱久不决召罕巴驰驿审録举朝皆惊罕巴量情处理人无寃者上嘉之重熙六年为北院大王政务寛仁知无不言卒之日箧无旧蓄椸无新衣遣使弔祭给𦵏具耶律玦字乌展重熙初皇弟秦国王为辽兴军节度使以玦同知使事多所匡正咸雍初秦国王为西京留守请玦为佐嵗中狱空者三召为孟父房详衮帝知其贫赐宫户十尝谓宰相曰契丹忠正无如玦者汉人则刘伸而已耶律布勒图字燕隠开泰间为本班郎君有捕盗功累迁知兴中府以狱空闻太平十九年夏人侵金肃军败之斩首万余级加右武卫上将军时近边羣牧数被冦掠迁倒塌岭都监以治之桴鼔不鸣清宁初歴长宁归义二军节度使致仕耶律浩善字托纽初为西南巡边官以亷洁称累迁南京统军使重熙十一年党项部人多叛入西夏浩善受诏巡西边多建城堡徙东京留守与知府萧乌鲁斯讨博罗满达部有功加兼侍中致仕耶律都沁字达年性疎简不顾小节重熙间厯东路统军使城西边命造战舰称㫖及西征诏都沁率兵由别道进会于河濵大㨗归上亲赐巵酒手书都沁衣裾曰勤国忠君举世无双耶律苏色字阿敏性忠直简练武事以节度使厯霸济祥顺圣五州都总管保宁三年改九部都详衮四年伐党项屡立战功手诏劳之统和初安集西蕃凡临戎与士卒同甘苦所获均赐将校赏顺讨逆威信大振在边二十年卒耶律纳延字伊实年敦厚才敏以父死王事九嵗即加诸卫小将军大安九年为倒塌岭节度使夀隆初讨达勒逹博索摩等有功赐诏褒羙改乌尔古徳哷勒部统军使边境以宁秩满部民乞留诏许再任纳延为人亷介长于理民每有鬭讼亲覈曲直不尚威严常曰凡治人本欲分别是非何事迫脇以立名故所至以恵化称萧韩嘉努字括宁性孝友太平中累迁至奚六部大王治有声清宁中封兰陵郡王九年道宗猎太子山韩嘉努闻重元乱驰诣行在上仓卒欲避于北南大王院韩嘉努与耶律仁先执辔固谏乃止重元复诱奚猎夫来战韩嘉努谕降之重元复败太康初伊逊搆陷太子濬幽于上京韩嘉努力言其寃不报姚景行兴中县人性敦厚亷直人望归之累官翰林学士道宗即位多被顾问为北府宰相后告归道闻重元乱收集行旅三百余骑勤王比至贼巳平上嘉其忠咸雍元年出为武定军节度使减徭役疏寃滞广储蓄以备荒勤校閲以脩武郡民宜之卒封柳城郡王谥文宪窦景庸中京人聪敏好学清宁中第进士大安初监修国史知枢密院事封陈国公旋授武定军节度使招流亡戢姦猾决寃狱轻重大小务惬人心七年拜中京留守九年卒谥肃宪耶律萨喇字董隠性忠直沈厚咸雍九年为契丹行营都部署太康二年欲复召耶律伊逊萨喇独奏曰萧巖夀言伊逊有罪不可为枢臣故出之今复召恐天下生疑进谏者三不纳后遂为伊逊诬陷而死干统初追封漆水郡王与萧巖夀等并绘像宜福殿耶律唐古字富僧额太康中累迁至大将军性坦率好别白黑人有不善必尽言无隠时号强唐古在朝数论宰相得失由是屡见废黜天庆初乌尔古徳哷勒叛召拜乌尔古节度使至部谕降之遂出私财及发富民积以振困乏民大悦加镇国上将军保大元年致仕天祚出奔唐古谒于倒塌岭为上流涕复拜乌尔古部节度使击破徳哷勒之衆加太子太傅年七十二卒耶律托卜嘉字萨巴仕至林牙重熙间破夏人于金肃军有功清宁中累选永兴宫使平重元之乱为怀徳军节度使太康初授北院宣徽使耶律伊逊谋害太子托卜嘉欲杀伊逊及其党伊逊知之诬以与废立事杀之干统间追封漆水郡王绘像宜福殿耶律实鲁字楚旺性刚直有经世志始为牌印郎君太康初为伊勒希巴恶耶律伊逊所为伊逊觉之诬以附太子流镇州天祚即位召为御史上书请尽诛逆党上慰顺考之灵下释天下之愤不报闻者莫不叹惋干统中遥授静江军节度使卒张琳沈州人幼有志节夀隆末为秘书中允天祚即位厯迁至南府宰相及中京陷天祚幸云中留琳与李处温佐魏王耶律涥守南京处温父子欲立淳为帝琳沮之曰王虽帝初无上命摄政则可即真则不可处温不从卒立淳琳不与政郁悒而卒马人望字俨叔辽东医巫闾山人颕悟幼孤以才学称由进士为松山县令时嵗运泽州官炭独役松山人望请于中京留守萧托欢均役他邑嗣调涿州新城县吏民畏爱擢中京度支司盐铁判官转南京三司度支判官公私兼裕迁警巡使京城狱讼填委人望剖决无一寃者会检括户口未两旬而毕同知留守萧保先问故人望曰民产若括之无遗他日必滋厚敛之弊大率十得六七足矣保先谢曰公虑逺吾不及也拜㕘知政事南院枢密使人不敢干以私用人必公议所当与者如曹勇义虞仲文人望推荐皆为名臣时民所甚患如驿递马牛旗鼓乡正㕔𨽻仓司之役至破产不能给人望使人出钱官自募役时以为便致仕卒谥文献人望有操守喜怒不形未尝附声求荣耶律都勒干字伊实音亷约重义咸雍中累迁同知南京留守被召部民恳留赐诏褒奨大安中歴南府宰相致仕都勒斡所至有声吏民畏爱及退居乡里子布尔古为乌尔古部节度使遣人来迎既至见委积甚富曰辞亲入仕当以裕国安民为计枉道欺君以茍货利非吾志也竟命驾而归钦定盛京通志卷五十九钦定盛京通志卷六十钦定四库全书钦定盛京通志卷六十歴朝人物金钦定四库全书钦定盛京通志卷六十歴朝人物金果布昭祖族人昭祖耀武于青岭白山还至古哩甸昭祖得疾寝于村舎洞无门扉乃以车轮当门为蔽果布卧轮下为捍御已而贼至刃交加于轮辐间果布洞腹见膏恐昭祖知之乃燃薪取膏以为炙昭祖既觉遂中夜启行叶赫系出景祖居舎音水完颜部为其郡贝勒率所部来归金之为国自此益大与罕都常在世祖左右居则与谋议出则莅行阵明昌中赠特进谥忠济与罕都配享世祖庙庭阿里干景祖第八子健㨗善战太祖举兵伐辽首赞大功在行间屡有战绩收国元年太祖即位阿里干以耕具九为献曰愿陛下无忘稼穑艰难上敬受之为人聪敏辩给凡一闻见终身不忘始未有文字祖宗族属时事并能黙记与色格同修本朝谱牒见素未相识人问其祖父名即能道其部族世次人或遗忘辄一一辨析言之上称其强记人不可及天辅三年寝疾宗翰日往问之尽得祖宗旧俗法度太宗幸其家视疾询以国事对曰马者甲兵之用今天地未宁而国俗多以良马殉葬请禁止从之奏讫卒上哭之恸曰临终不乱念及国家事真贤臣也熙宗时追封隋国王大定间配享太祖庙庭谥刚宪希卜苏昭祖之孙乌肯彻次子健捷能左右射太祖伐辽珠赫店之役惟希卜苏之策与太祖合卒破十万之师收国元年为爱满贝勒太祖每伐辽辄命希卜苏与太宗居守倚任与萨拉噶比大定三年封金源郡王配享太祖庙庭谥忠毅完颜杲一名舎音世祖第五子太祖母弟收国元年为温贝勒天辅元年以兵一万攻㤗州下金山县诸部人皆来降五年为乌赫哩贝勒都统内外诸军取中京实北京也六年辽耶律聂哷自立于燕京移书请和杲复书责之遣使请太祖临军定燕京还次鸳鸯泺杲从还京师太宗即位杲为按班贝勒治国政天会三年伐宋杲领都元帅居京师卒封辽越国王配享太祖庙庭谥智烈栋摩世祖第十一子髙永昌据东京栋摩破之于首山太祖攻辽上京栋摩先登克其外城遂降之都统完颜杲兵至中京栋摩自城西沿土河以进遂克其城宗翰等攻西京为四轮革车髙出于堞栋摩与麾下乘车先登遂取西京又克南京杀伪都统张敦固伐宋为都统节制诸军克汴京下河间屡有摧败天会六年卒年四十熙宗时追封吴国王配享太祖庙庭谥庄襄萨拉噶景祖长孙世祖之姪敦厚多智长于用人家居纯俭好穑稼穆宗初袭位命萨拉噶为国相太祖即位行国相如故自萨拉噶为相能驭服诸部讼狱皆得其情伐辽之计决于都古噜讷赞成大业实自萨㕸噶始之天会十五年追封燕国王大定三年赠金源郡王配享太祖庙庭谥忠毅斡鲁萨拉噶弟收国二年诏统诸军伐髙永昌大破之永昌遁其下遂执以献于是辽之南路系籍女直及东京州县尽降辽主在阴山青冡之间斡鲁为西南路都统往袭之奏捷曰赖陛下威灵屡败敌兵辽主无归势必来降皇统五年追封郑国王天徳二年配享太祖庙庭普嘉努又名昱景祖孙郑国公赫绅子太祖自草泺追辽帝普嘉努为前锋昼夜兼行追及于实纳图辽帝遁去兵遂溃所杀甚衆乌库部反讨平之天会间为司空封豫国公天徳初配享太祖庙庭宗䧺康宗长子始生风骨非常世宗以国器目之九嵗能射逸免年十一射中奔鹿材武硚捷挽强射逺可二百步既长孝敬谦谨人爱敬之尝逐免达赉亦从后射之已发矢大唿曰矢及矣宗雄反顾手接其矢就射免中之从太祖伐辽辽帝以七十万衆至宗䧺独言不畏率衆直前大败之于唿岱巴冈既取泰州宗䧺包其土来奏曰其土如此可种植也由是徙万余家屯田泰州从大军克西京遇疾卒太祖恸曰此子谋畧过人临阵勇决少见其比赐赙葬甚厚大定二年追封楚王谥威敏配享太祖庙庭钖图美扎兰路完颜部人世为其部长系出于始祖弟后勇敢善战质直孝友强记辩捷临事果断招谕诸部使附于世祖世祖嘉之后以太祖击髙丽及伐辽功尤多正隆二年封金源郡王乌色世祖子年幼即能集事康宗二年威泰治苏伯水部乌色斡鲁佐之定诸部而还久之髙丽杀行人阿古双寛而筑九城于海兰乌色将内外兵守之髙丽兵数万来拒乌色分兵为十队更出迭入遂大破之乌色母病召还以斡鲁代之未几乌色复至再破髙丽军进围其城髙丽请和归前后亡命及所侵故地退九城之戍遂与之和皇统五年追封卫国王完颜忠本名都古噜讷钖图美弟太祖器重之后将举兵伐辽就谋之都古噜讷曰以王公英武士衆乐为用辽帝荒于畋猎政令无常易取也后代其兄为扎兰路逹贝勒熙宗即位累加同中书门下平章事天徳二年配享太祖庙庭大定二年追封金源郡王宗翰本名尼玛哈萨拉噶长子年十七军中服其勇及议伐辽与太祖意合太祖败辽师于境上萨拉噶使宗翰来贺捷宗翰与阿里干等劝进太祖意乃决用其䇿取中京宗翰闻辽主在山西犹事畋猎即以精兵六千袭辽主辽主遁去抚定西路州县部族遂从取燕京太祖以宗翰为都统太宗即位宋人来请割诸郡太宗欲许之宗翰持勿割请伐宋以宗翰为左副元帅降定诸县克太原执宋经畧使张孝纯等自太原趋汴与宗望会兵克汴州以宋二主北还赐铁劵定议立熙宗熙宗即位拜太保尚书令领三省事封晋国王大定间改赠秦王谥桓忠配享太祖庙庭宗干本名斡布太祖庶长子太宗即位为固伦左贝勒辅政始议礼制度正官名定服色兴庠序设选举治厯明时皆宗干启之熙宗即位拜太傅进太师封梁宋国王赐䇿杖上殿入朝不拜监修国史又赐辇舆上殿制诏不名疾亟上及后同往视后亲与馈食既薨辍朝七日大臣死辍朝自宗干始世宗时追谥忠烈明昌四年配享太祖庙庭宗望本名斡喇布太祖第二子太祖自将袭辽宗望为前锋燕京平为副都统袭辽主俘其族属辽主率兵决战又击败之获其子赵王及传国玺讨张觉觉遁平南京奏请伐宋自燕山路进破郭药师兵于白河降之取燕山府州县悉平天会四年八月取天威军克真定遂趋汴分遣诸将破宋援兵克汴州宋少帝诣军前降师还卒追封魏王天徳二年加辽燕国王配享太宗庙庭大定三年改封宋王谥桓肃宗弼本名乌楚又名乌珠太祖第四子从宗望伐宋以三千骑薄汴州宋上皇出奔败郑宗孟兵数万遂克青州取临朐诏再伐宋攻破濮州大名河北平宋主自扬州奔江南宗弼进兵自和州渡江降江宁取广徳军路追袭宋主于越州宋主入海遂克明州秀州平江镇江自镇江泝流西上宋韩世忠袭之将至黄天荡宗弼因老鹳河故道开三十里通秦淮一日夜而成乃至江宁将渡江而北又与伊喇古战世忠军以火箭射之歼其舟军北还定陜西为右副元帅封沈阳入朝进拜都元帅诛逹赉再平河南克庐州渡淮与宋画淮水为界皇统三年为太师大定中谥忠烈配享太宗庙庭世宗尝曰宗翰之后惟宗弼一人而已萨里干亦名杲安帝六代孙雄伟有才畧从平陜西所降城堡最多睿宗留兵屯冲要使萨里干总之请收剑外十三州连破吴玠军尽下诸砦天会十四年为元帅右监军宋兵九万会于泾州萨里干以轻骑败之取泾州寻为右副元帅皇统三年封应国公海陵时以久握兵权忌之以为行台左丞相兼左副元帅阳尊以殊礼使托卜嘉图之令史约索希㫖诬以谋反子宗安被掠不服而死杀萨里干于汴大定三年追封金源郡王谥庄襄配享太宗庙庭尼楚赫宗室子与钖固纳使辽还具以辽政事人情告首赞太祖伐辽辽将耶律鄂尔多率兵二十万战于达噜噶城尼楚赫与罗索率衆擣其中坚九陷阵大败辽军从都统杲克中京辽主西奔尼楚赫以兵絶其后遂见获后又屡败宋师克太原取汴城天㑹十年为燕京留守迁中书令封蜀王卒赠金源郡王配享太宗庙庭谥武襄璸都一名昂景祖弟伯赫之孙也年十七从太祖平燕有功天会二年南京叛军帅栋摩遣璸都讨平之天眷元年宋兵十万攻东平璸都多张旗帜于林间自将精兵于阵前敌疑有伏不敢动相持数日而退璸都袭之至清口宋兵汎舟逆水而去时霖雨不止璸都附水屯营夜将半忽促衆北行下令曰鼓声絶而敢后者斩遂拔营去二十里是夜宋人刼营无所得诸将问故璸都曰沿流下者走也泝流上者诱我必追也今大雨泥淖彼舟行安我陆行劳士卒饥乏弓矢败弱又居下流袭我必矣衆皆称善在东平七年迁东北路招讨使改崇义军节度使天徳初授上京路世袭明安封沈国公大定中进封汉国公卒年六十四上辍朝悼惜赐赙甚厚璸都在海陵时纵饮沉酣及世宗即位颇自爱性行敦睦尤善施予贫困者必厚给之君子以为达阿里布叶赫子多智畧勇于战未冠从军平河南功为最皇统时授归徳军节度使累迁仪同三司世袭明安歴官有惠爱得民心及卒人皆惜之宗贤本名阿噜太祖伐辽从攻宁江州临潢府有功太宗监国甚见亲信迁归徳军节度使政尚寛简境内大治秩满士民诣阙请留及改武定军百姓扶老携幼泣送数十里改永定军士民持盆水与镜前拜言曰使君廉明清直类此天徳初授世袭穆昆驰驿召之雄州父老相率张青绳悬明镜于公署老幼阗门三日乃得去封定国公进广平郡王改崇义军节度使大定初宗贤率诸宗室见世宗于辽阳封景国公为博索路兵马都总管致仕托克速宗室子尝领偏师破云中诸山㓂盗又讨平应州贼抚安其民而还及随宗翰伐宋战于文水破宋兵三十万贝勒乌尔古攻石州屡败托克速谓乌尔古曰敌皆步兵吾不可以骑战乌尔古曰闻贼挟妖术画马以系其足疾甚奔马步战岂可及之托克速笑曰岂有是耶乃令诸军去马战敌遂大败天眷三年为元帅左监军卒正隆二年赠应国公实实钖图美子太祖攻宁江州实实摧锋力战从克中京败夏将李良辅兵与罗索获辽帝于伊都谷宗翰伐宋以懐孟控制险要使实实统十二明安军镇抚之殄平冦盗招集流亡四境以安卒赠特进谥威敏思敬实实弟纯直有才干从其兄攻太原复从完颜和尼下洛阳围汴皆有功大定九年拜枢密使上疏论五事其一女直人可依汉人以文理选试其二契丹人可分𨽻女直明安其三盐泺官可罢去其四与明安同勾当副千户官亦可罢其五亲王府官属以文资官拟注敎以女直语言文字世宗纳之时欲修熙宗实録上谓思敬曰卿尝为侍从必能记其事蹟对曰熙宗时内外皆得人风雨时年谷丰盗贼息百姓安此其大概也何必余事上大悦葢世宗喜立事故其微谏如此卒时世宗亲临丧哭曰旧臣亡矣宗尹阿里干子世袭穆昆性行醇厚大定中拜平章政事封代国公兼太子太傅时民间钱币不通世宗以问宗尹对曰钱者有限之物积于上者滞于下所以不通昔海陵军兴为一切之赋有菜园房税养马等钱百姓苦之今天下无事府库充积悉宜罢去世宗纳之于是养马等钱始罢北方虽饥军食不足议者谓秋成近不必更劳輓输宗尹曰国家平时积粟所以备凶嵗也必待秋成则惫者衆矣如防戍何世宗从之宗宁系出景祖性勤厚有志撡大定二年为会宁府路押军万户擢归徳军节度使时方旱蝗宗宁督民捕治得死蝗一斗给粟如之数日蝗絶移镇临潢累迁兵部尚书授隆州和屯明安徙镇利涉军入拜平章政事宗宁居家俭约如寒素临事明敏其镇临潢隣国有警宗宁闻知乏粮即出仓粟令以牛易之敌知得粟即遁去时边人苦无牛宗宁复令民以粟易牛而仓粟倍于旧其经画如此明昌二年卒宗宪本名鄂拉萨拉噶子年十六选入学兼通契丹汉字未冠从兄宗翰伐宋汴京破人争趋府库取财物宗宪独载图书以归时朝廷议制度礼乐往往因仍辽旧宗宪以为当逺引前古因时制宜成一代之法何乃近取辽人制度哉希尹由是器重之累官尚书左丞摄门下侍郎皇统五年将肆赦议覃恩止及女直人宗宪奏曰莫非王臣庆幸可有间耶遂改其文使均被焉天徳初为中京留守进封鉅鹿郡王世宗即位召为太子太傅拜平章政事时有司言诸路明安穆昆怙其世袭多扰民请同流官以三十月为考宪乃上议曰昔太祖抚定天下誓封功臣袭明安穆昆今若改为迁调非太祖约臣谓但当明核善恶有不职者于弟姪中更择贤者代之上从其议进拜右丞相大定六年卒上辍朝悼痛久之遣官祭奠赐赙甚厚宗叙本名徳夀栋摩子竒伟有志畧好谈兵累官宁昌军节度使世宗时伐辽伐宋歴有战绩尝奏陈黄河利害及南边事宜俱合上意大定二十一年奉诏巡边半途病甚遗表朝政得失及边防利害使其子上书卒年四十六上伤悼辍朝曰宗叙勤劳国家他人不能及也赐赙甚厚明昌五年配享世宗庙廷宗浩字师孟昭祖四世孙世宗朝初命充符寳祇候歴同知陜州防御使事察亷能第一等累拜叅知政事章宗即位出为北京留守北方有警命宗浩佩金虎符驻泰州便宜从事北部多乞内属拜枢密使封营国公畧进左丞相会伐宋命兼都元帅往督进讨宋遣张巖以书乞和宗浩以词㫖未顺却之巖复遣方信孺赍书至宗浩囚之以闻仍遣之使归复书扵巖宋竟改叔为伯増嵗币备犒军银函韩侂胄苏师旦首以献而乞盟焉宗浩遂卒于汴讣闻上震悼辍朝勅随行官属率军士送至葬所仍持绘像至都亲临祭奠谥通敏完颜襄昭祖五世孙幼有志节善骑射多勇畧大定初从讨契丹七战皆捷贼所驻地多草乘风纵火襄亦纵火立空地以竢卒大败之事平论功第一及伐宋为先锋间道克清流关师还率璸路节度使移海兰路兵马都总管襄智勇兼备有经世才屡在外任治有异效既进尚书左丞朝廷褒赏亷吏犹诏天下列其名以示奨励世宗不豫以右丞相受顾命明昌中代𤓰尔佳清臣御北边降其部长勒勲九峯石壁捷闻封常山郡王契丹徳夀托色等㨿信州叛衆号数十万逺近震骇廷臣议罢郊祀襄独曰大礼不可轻废臣乞于祀前灭贼既而贼破果如所料进封南阳郡王初讨契丹自龙虎卫上将军以下许承制授之襄以为赏罚之柄非人臣所宜与不敢奉诏北部再叛拜襄平章政事屯北京民方艰食乃减价出粜或以兵食方急为言襄曰乌有民足而兵不足者民大悦服及用兵𠞰抚并施北陲遂定拜左丞相襄在政府前后二十年明练故事简重能断待属吏尽礼用人各得所长为当世名将相卒谥武昭大安间配享章宗庙庭完颜衷世祖曽孙大定中授代州宣鋭军都指挥使嵗旱州委祷雨于五台灵潭步至其地雨随下人为刻石纪之衷孝弟贞谨深悉本朝婚礼皇族婚嫁每令衷相之治复有能称其在宁海蠡州平赋役无扰民民为立石颂遗爱焉大安初追赠辅国上将军完颜琮一名承庆显宗子也仪观丰伟机警清辩性寛厚好学世宗选进士之有名行者纳塔谋嘉敎之及长轻财好施无愠色善吟咏不喜闻人过骑射绘塑之艺皆造精妙章宗时封郓王卒谥庄惠完颜瓌一名和勒端琮之弟性忠厚寡言内行修饬工诗精骑射书艺章宗即位称其性忠孝尝令在左右封瀛王卒谥文敬完颜齐本名苏赫穆宗曽孙大定中累迁刑部员外郎世宗谕曰本朝未尝有内族为六部郎官者以卿歴职亷能故授之出为磁州刺史治以寛简未尝留狱明昌三年始议置诸王傅颇难其选乃以齐傅兖王王府家奴无敢犯者六年移利涉军节度使留守上京齐明法识治体所至有声内族中与丞相承晖并称云宗道上京司属司人系出景祖通周易孟子善骑射章宗时除西北路招讨使故事诸部驾马八百余疋宗道辞不受诸部悦服边鄙顺治寻除陜西路统军使以镇静得军民心特迁三阶兼知京兆府事时夏旱俾长安令取太白湫水步迎于逺郊及城而雨是嵗大稔人以为积诚所感承安中知河中府有惠政民立石像于层观以时祀之泰和四年卒赠龙虎卫上将军钦定盛京通志卷六十钦定盛京通志卷六十一钦定四库全书钦定盛京通志卷六十一歴朝人物金钦定四库全书钦定盛京通志卷六十一厯朝人物金罕都完颜部人事四君出入四十年征伐之际遇敌则先战广廷大议多用其谋世祖尝曰吾有罕都则何事不成肃宗时委任冠于近僚穆宗嗣位凡图辽事皆専委之康宗以为父叔旧人先加敬礼多所补益天会十五年赠代国公明昌五年赠开府仪同三司谥忠敏配享世祖庙庭钖黙阿里穆宗时从硕硕欢与高丽战一日之间三破重敌辽人数万攻贝勒和索哩城阿里率百余人救之令军士裂衣多为旗帜出山谷间辽兵望见遁去阿里自结发从军大小数十战每战皆㨗尤习舟楫江淮用兵无役不从人以水星目之为德哷勒部节度使天德初致仕加特进封王阿里性忠直多智畧兄弟相友爱家故饶足以已明安及财物尽与其弟弟不肯受逃避岁余阿里终与之卒谥智敏罗索完颜部人太祖克宁江州罗索进兵咸州克之太祖趋达噜噶城辽耶律鄂尔多以二十余万衆来拒罗索与尼楚赫纵兵冲其中坚凡九䧟阵皆力战而出及取黄龙府命罗索为万户守之夏人救辽至天德济水为阵罗索使人报斡鲁随分军为二迭出迭入进退转战三十里过宜水斡鲁军亦至合击败之后破朔州复袭辽主于伊都谷获之赐铁劵取西京又屡败宋师天会八年卒赠金源郡王配享太宗庙庭谥庄义托卜嘉辽阳人家世仕辽收国二年为东京奚民穆昆兼同知东京留守事取中西两京𨽻吴王栋摩军辽军二十万来战吴王使托卜嘉守营托卜嘉坚请战或谓之曰战危事独苦请何也托卜嘉曰大夫不得一决胜负尚何为茍临战不㨗虽死犹生也吴王闻而壮之乃遣出战遂有功天会四年从击宋兵克河间栋摩怒其不降纵军大掠托卜嘉谏止之已掠者官为赎还除河间尹累迁扬州都统经畧淮海高邮之间以功拜右丞相天德四年请老为东京留守贞元三年拜太傅领三省事累封汉国王卒赠太师谥杰忠完颜希尹本名古绅罕都子从太祖征伐屡有功金人初无文字太祖命希尹撰本国字希尹因契丹字制度依倣汉人楷字合本国语制金国字天辅三年字书成太祖大悦命颁行之后熙宗亦制金国字与希尹所制俱行希尹所撰为金国大字熙宗所撰为小字宗翰袭辽主于五院司希尹为前驱所将才八骑与辽兵战一日三败之辽主遁去西京遂降及大举伐宋以功赐铁劵熙宗时为相封陈国王以䜛死后知其无罪封邢国公天徳三年追封豫王大定中谥贞宪伊喇鄂尔多系出辽五院司天会三年伐宋𨽻军中遇战辄先登以功补尚书省令史皇统二年同知昭德军节度使以亷陞孟州防御使正隆间转同知北京留守会游古河阑子山等明安契丹谋乱方发兵讨之别遣鄂尔多押军南下至松山县为贼党讲格所执且欲推为盟主要以契约鄂尔多怒曰我岂从汝反宁杀我契约不可得也贼知不可屈乃困辱之以计脱还改北京路转运使再迁利涉军节度使先是有农人避贼入保郡城以钱寄隣家贼平索之隣人讳不与诉于县以无契騐却之乃诉于州鄂尔多阳怒械系之捕其隣人闗以三木诘之曰汝隣已坐刦杀人指汝同盗隣人惧自陈其欺钱之隙乃责归所隐钱而释之郡人骇服伊喇成其先辽横帐人沉勇有谋天㑹问𨽻达兰为行军明安战于楚泗之间以所部先登功最嗣率师从宗弼伐宋攻濠州每战辄先登多所摧破宗弼再取河南成以功除威州刺史用亷擢知延安尹大定二年以亷在优等改河中尹迁北京留守封任国公阿勒锦彦忠哈斯罕人性孝友好学通吏事天会七年为会宁少尹进同知㑹宁府事入为吏礼部侍郎海陵凡有所疑常使裁决彦忠据法以对间有不合则召让之彦忠执奏如前终无阿屈大定四年为刑部尚书诏规措北边艰食户口及秦州临潢接境度宜安置堡戍七驻兵万三千刍粮之用就经画之还朝未及入对卒赠荣禄太夫命有司致祭乌雅富鲁海兰路人膂力超絶能挽强射至二百七十步外与兄唿沙唿俱以勇健𨽻栋摩帐下攻黄龙府力战有功从宗弼自淮西渡江取江宁循海道隳明州而归天眷二年授镇国上将军皇统六年授世袭穆昆延安尹赐尚衣封豳国公致仕大定二年至中都上谒除东京留守时年七十三世宗召见谓之曰卿宿将乆练兵事年虽老精神不衰因命到官旬月一视事进阶开府仪同三司嗣卒𤓰尔佳沃哩布额图珲河人智勇过人初𨽻罗索帐下救乌楞古于威州败辽兵于雅勒唿城及拔广宁攻临潢取中京累破辽军睿宗伐宋富平之役沃哩布先登赏以金器名马累官布塔布部族节度使致仕封芮国公沃哩布虽老勇健不少衰大定初剧贼啸聚出特布关率乡里年少逆击之贼党遂溃卒时年一百有五岁温特赫富拉塔隆州人魁梧美髯有谋畧以智勇闻太祖定燕至居庸复有贼冦拉门华道富拉塔整队先登贼识其旗帜望风奔溃皇统元年从宗弼伐宋屡破敌衆大定三年授泰宁军节度使卒十九年以功廕其子为武功将军耶律恕字忠厚辽横帐秦王之族也谨愿喜读书长于谋畧从宗翰伐宋恕𨽻前锋取和尚原特为睿宗所知萨里千辟署陜西叅政委以军务迁尚书左司郎中海陵为平章政事谓恕曰君亦有党乎恕正色曰穷则独善其身达则兼善天下不以其道得之非恕之志也何党之有及为叅知政事以疾求解为兴中尹封广平郡王布萨欢塔扶余路人身长七尺勇健善骑射天眷二年欢塔领十六骑败宋军七百余以功迁利涉军节度使改咸平尹世宗即位以为广宁尹与图克坦克宁败斡罕于长泺改临潢尹贼平改海兰路兵马都总管致仕世宗思其功复召拜利涉军节度使卒欢塔厯一十七官未尝为佐贰性沈厚有识虽未尝学问明于听断故所至有治声云延扎们都隆州巴尔嘉山人长身美髯天眷初叛将定国军节度使李世辅邀完颜杲至私署以献甲为名遂以兵刦杲去们都突出以告完颜达兰同率兵追及首出与战杲由是得脱以功迁明威将军齐国初废诸路反覆不一授们都牌札令徃抚定们都多张甲兵从者安之违者讨之帖然无复叛者大定初从平秦陇以功授庆阳尹兼本路兵马都总管卒于官们都性忠厚谨悫安置营壁尤能慎宻有敌忽来虽矢石至前号令士卒如平时由是人益安附而功易成焉乌雅普霞努率賔路钖馨河人身长有力多智畧天眷时袭父明安穆昆天德初授陈州防御使贞元元年授昌武军节度使以善抚绥再任海陵南征为神策都总管破济州号令士卒无害居民民感其惠为立祠以祭乌库哩萨哈海兰路人睿宗为右副元帅时闻萨哈勇畧选充章京从伐宋先登破敌大定六年授洺州防御使世宗谓曰卿昔事睿宗积劳宣力今典名邦所以报也歴临潢尹所至躬行俭约政先寛简边庭宁谧人民获安召为签书枢宻事卒图克坦喀齐喀上京速苏海水人貎魁伟多膂力一经闻见终身不忘皇统二年为陇州防御使屡败宋兵迁延安尹时关陜以西百姓罹兵革多失业喀齐喀守之以静民多安集大定二年为陜西路统军使转右都监宋人䧟临洮巩秦等一十六郡喀齐喀尽复之九年入为平章政事奏陈睿宗收复陜西数事上嘉纳之藏诸秘府封定国公明年卒赐赙甚优泰和元年配享世宗庙庭芬彻上京宻齐显河人徙屯天德初为元帅府章京使于四方称职按事能得其实皇统间除同知开逺军节度斥堠严整边境无事厯博索路兵马都总管西北路招讨使芬彻性亷洁忠直临事能断凡被任使无不称云布萨忠义上京博罗科河人喜谈兵有雄畧年十六领本穆昆兵从宗翰定陜西复从宗弼攻取夀庐等州皇统四年除博州防御一夕隂晦囚徒谋为反狱将吏皆惶惧忠义但使守吏挝鼓鸣角囚徒以为天且晓不敢出及考满郡民诣阙请留诏从之世宗即位拜尚书右丞契丹伊喇斡罕僭号讨平之以功封沂国公大定五年和议定世宗劳之曰宋国请和偃兵息民皆卿力也拜左丞相兼都元帅明年卒上亲临辍朝奠祭谥武庄忠义一生动必由礼义谦以接下敬礼儒士与人极和易善御将士能得其死力及为宰辅知无不言二十一年世宗思其功勒碑墓道泰和元年配享世宗庙庭乌雅扎拉普霞努子也率賔路钖馨河人后改𨽻海兰路勇果无敌正隆六年伐宋诸明安穆昆皆行州县无备契丹𤓰里䧟韩州围信州逺近震骇扎拉道出咸平遂率本部亟还信州与战败之已而贼复整兵攻城扎拉下巨木压之杀贼甚衆乃解去扎拉左右持铁简重数十斤人号为铁简万户追𤓰里于韩州东八里许以铁简挥击无不僵仆贼大败遂走东京咸平隆州民复帖然世宗即位扎拉率兵数败斡罕斡罕募人刺之伪护卫阿卜萨身长有力奋大刀自后斫扎拉扎拉以简背击阿卜萨折其右臂与赫舍哩志宁军合击贼大败之斡罕平以为宿直将军迁兴中尹博索路总管高丽惮其威名凡以事至博索者望见而跪之扎拉贞悫寡言居平极和易及临战奋勇见者无不辟易二十五年为兴平军节度使卒于官赫舍哩志宁上京和坦明安人沈毅有大畧海陵时契丹萨巴反诏志宁与白彦敬讨之方至北京而海陵伐宋已渡淮闻世宗有异志乃隂结㑹宁尹完颜富色里利涉军节度使通吉义将攻之而世宗已即位遣使来招彦敬志宁杀其使者九人力屈乃降世宗以为忠于所事授志宁临海军节度使击干罕有功遂以志宁代右副元帅完颜黙音斡罕既擒余党皆平入朝为右副元帅宋人䧟宿州志宁力战走其将李世辅遂复取之并取旴眙濠庐和滁等州和议亦由是成大定九年拜右丞相十一年代宗叙北征还遣使迎劳赐弓矢及玉吐鹘封广平郡王明年有疾中使㸔问日三四軰赐金丹诏曰此药未尝以赐人也使者至已卒世宗亲临其丧哭之哀动左右葬事祠堂皆从官给谥武定明昌中配享世宗庙庭赫舍哩良弼本名洛索辉发川人先是天㑹中选女直学生送京师希尹一见许为国器年十四为北京教授学徒常二百人时人为之语曰前有古绅后有洛索天德中拜尚书右丞海陵伐宋良弼諌不听诏良弼与将军图克坦贞抚定上京辽右世宗即位斡罕败于陷泉入奚中诏良弼往北京招抚奚契丹封宋国公拜左丞相兼修国史良弼为相既久练达朝政上所询访尽诚开奏荐举人材常若不及号为贤相明昌中配享世宗庙庭伊喇道其先伊苏部人后徙咸平为人寛厚有大志以笃孝着通女直契丹汉字海陵伐宋为都督府长史海陵死师还无纪律掠淮南百姓苦之有男女二百余人愿与道为奴道擕至淮俟诸军济乃悉遣还嗣为户部郎安抚山东招谕盗贼事平还京师迁翰林直学士世宗曰道清亷有斡济宜翰林文雅之职寻歴官西北路招讨使到官诸部依故事皆献駞马道并却之进尚书右丞乞致仕世宗曰卿孝于亲忠于朕通习法令政事虽踰六十心力未衰未可退也后改咸平尹封莘国公上曰咸平卿故郷地凉事少老者所宜又传谕曰咸平自斡罕乱后民业未复听卿归里所以安辑一境也明年辛是岁上幸上京道过咸平遣使致祭富珠哩阿老罕隆州伯勒格山人贞元二年布萨忠义讨平斡罕阿老罕招集散亡复业者数万人累迁至侍御史上尝以阿老罕问赫舍哩良弼对曰有干材持心忠正出言不阿后为西南路招讨使有司督本路明安人户所贷官粟阿老罕乞俟丰年从之改陜西路统军使所至称治政绩显着召拜叅知政事富察鼎夀上京和硕河人钦怀皇后父也鼎夀世聨贵戚不以富贵骄人为外戚之冠而赋性沉厚有明鉴长于吏事厯蠡州刺史濬州防御使皆有惠政百姓刻石纪之改河间尹号令必行豪右屏迹郡内大治卒于官富察世杰哈斯罕鄂都河人徙辽阳多力善射海陵时为䕶卫知世杰勇力隂使有所诛锄许以赏世杰曰臣誓不以非道害物虽死不敢奉诏海陵爱其勇亦不之罪调兵徃海兰路籍数独少海陵诘之对曰海兰地接高丽今若多籍其丁即有缓急何以为备海陵喜曰他人用心不汝及也世杰从伐宋擐甲佩刀腰箭百只持抢跃马徃来军中敌人以为神将从讨平契丹有功累迁亳州防御使卒世杰少贫疏财尚气毎败敌衆必戒杀掠平居非忠孝不言亲贤乐善甚获当世之誉实古纳亦名仲罗索第三子通女直契丹汉字斡鲁爱其才遇事辄问之应对如响天德初摄其兄和尼济州万户部内称治累迁西南路招讨使政尚忠信决狱公平藩部不敢冦边召为左副都㸃检宿卫严谨无事有规矩后来者守其法莫能易也世宗尝曰实古纳入直朕寝益安后终北京留守完颜守道本名实讷埒以祖古绅功擢应奉翰林文字厯献祁濵蓟四州刺史世宗幸中都过蓟父老遮道请留再任歴左谏议大夫世宗録扈从将士之劳欲行赏赉而帑藏空竭议贷民财守道曰人罹虐政方喜更生而征歛遽出如羣望何宁出宫中所有母取于民遂从其言右副元帅黙音将兵讨贼不即击守道力言于朝诏遣布萨忠义赫舍哩志宁徃代之东方以平累迁尚书左丞尝从猎近郊有虎伤猎夫帝欲亲射之叩马极諌乃止位至尚书左丞相乞致仕世宗曰以卿先朝勲臣之后特委重任自秉政以来効竭忠勤今引年求退未得者成人可以代卿者以是难从耳大定二十六年复恳求致仕上亲赐巵酒明昌四年卒谥简靖完颜守贞古绅之孙贞元二年袭穆昆世宗爱其刚直累迁同知西京留守事治有善状明昌初拜叅知政事章宗新立颇鋭于治尝问汉宣综核名实之道守贞诵枢机周宻品式详备以对问行之何如贞曰在陛下励精无倦耳守贞每论政事持正不阿以夏旱引咎罢知东平府路铎上书论守贞贤可复用遂召入为平章政事守贞读书通法律明习国朝故事金有国七十年礼乐刑政多因辽宋旧制章宗即位更定修正为一代法其仪式条约多守贞裁订故明昌之世号称清明又喜推毂善类朝廷正人多所荐引凡有大议及顾问皆傅经以对天下推重之出知济南府卒谥曰肃唐古德温上京刷河人善射皇统间从宗弼南征突战有功累迁定逺大将军临海军节度使大定初封道国公四年为劝农使出为西京留守赐犀弓玉带寻召入为太子太傅𤓰尔佳清臣瑚尔哈路罕都人也姿状雄伟善骑射袭明安大定元年以功授昭武大将军从赫舍哩志宁平斡罕余党迁镇国上将军明昌二年封芮国公三年从志宁复取宿州四年迁右丞相时有以八阵图献者上以问宰臣清臣对曰本朝行兵惟用竒正二军临敌制变以正为竒以竒为正故无徃不克古兵书皆定法难以应变也识者以为名言𤓰尔佳扎拉隆州实霞库河人状貎魁梧善女直契丹书大定二年从伐宋下德顺州以功授殿前右卫将军有疾丞相赫舍哩良弼视之曰此人国器也他人有疾吾未尝徃也九年出为东北路招讨使兼徳昌军节度使到官治有勤绩边境以安断狱公平道不拾遗迁临潢尹兼本路兵马都总管蕃部畏服改西路招讨使卒扎拉性忠实内明敏每论大事超越伦軰太师完颜朂尝曰扎拉不学而知方之古人如此才鲜矣沃哷忠本名宋浦葢州人习女直契丹字厯兵部枢宻院尚书省令史转大理寺知法迁右三部司正练达边事尝奉使北归致马四千余匹诏褒之大定中为监察御史章宗时累官武宁军节度使性敦悫通法律以直自守不交权贵时誉归之钮祜禄额特埒葢州明安人大定七年授吏部主事迁河南路统军使宗叙言宋人欲起兵衅求入见世宗遣额特埒诘之无状还报称㫖迁刑部尚书叅知政事世宗尝曰择材最难如额特埒所举者颇称朕意委提控代州阜通监进尚书右丞兼枢宻副使为上京留守还朝拜平章政事封芮国公卒谥成肃性温厚藴借在相位十余年甚见宠遇乌库哩元忠本名额哩页其先上京特卜库人世宗在潜邸以长女妻之大定十八年拜右丞相上欲甓上京城元忠谏止驾东幸乆之未还元忠奏曰銮舆驻此已閲歳仓储日少市贾日腾禁卫暨诸局署多逃者有司捕寘诸法恐伤陛下仁爱世宗嘉纳之出为北京留守后左丞张汝弼奏事世宗恶其阿顺尝谓左右曰卿等每事依违不肯进言如乌库哩元忠为相刚直敢言义不顾身诚可尚也图克坦镒上京路明安人幼颕悟絶伦通女直契丹字及汉字该习经史大定九年诏策女直进士问以求贤为治之道镒居首除中都路教授迁国子监助教累迁翰林待制兼右司员外郎献光武中兴赋世宗大悦曰不设此科安得此人章宗即位拜叅知政事进平章政事封济国公所奏多切时弊一日章宗问汉高帝光武优劣镒曰光武再造汉业在位三十年无沉湎冐色之事高祖惑戚姬卒至于乱由是言之光武优章宗黙然镒葢以元妃李氏擅宠过甚故微諌也大安初封濮国公充辽东安抚副使三年改上京留守㑹河堡之败中都戒严镒急选兵二万入卫朝廷嘉之征拜尚书右丞相及唿沙唿难作镒伤足在告唿沙唿诣鑑问疾镒劝之迎立宣宗至宁贞祐之际转败为功惟镒是赖宣宗即位进拜左丞相封广平郡王卒谥明敏方正学问该贯尝言文章虽巧拙不同要以仁义道徳为本乃着学之急道之要二篇有𢎞道集六卷𤓰尔佳衡原名阿尔布色咸平人大定十三年创设女直进士衡举第四人补东平府教授明昌二年拜叅知政事四年诏谕之曰卿忠实公方审其事则执而不回见其非则去而能果度其事势有若权衡可赐名衡胥持国言区种法衡曰若茍有利古已行之且用功多而所种少恐致荒废土田无益劳民也承安二年出为上京留守规画北边修完封界四年就拜平章政事封英国公谥贞献费摩亨字仲通其先世居辽海天辅间徙居临潢大定间亨充奉职世宗谓曰闻尔业进士其勿忘为学也二十八年擢第上嘉之升为奉御亨性谨宻出入宫禁数谠论忠言多所禆益未尝显示于人一日上问以上古为治之道亨奏陛下欲兴唐虞之治要在进贤退不肖信赏罚薄征敛而已章宗即位擢监察御史内侍梁道喇骄横亨劾奏之先是大名府豪猾纵肆亨同知府事宣明约东境内肃然承安中迁中都西京等路按察使时世袭家豪夺民田亨检其实悉还正之泰和五年改安武军节度使岁大雪民多冻馁捐俸赈恤又劝僚属大姓其济之转河东北路按察使卒赠嘉议大夫尼玛哈鑑隆州人大定中第进士调隆安教授擢近侍局直长世宗器其材改太子侍丞迁应奉翰林文字世宗尝谓宰臣曰鑑尝近侍朕知其正直干治及为东宫侍丞保䕶太孙礼节言动犹有国俗纯厚旧风朕甚嘉之明昌五年拜叅知政事卒谥文肃富察哲鲁字文叔东京路干尔达毕喇明安人为人重厚寡言笑大定中第进士累迁北京临潢按察副使改顺义军节度使西京人李安兄弟争财府县不能决哲鲁不问㑹释奠孔子庙乃引安兄弟与诸生列坐㑹酒陈説古之友悌数事安兄弟感悟誓不复争禁游食简兵卫盗息狱空大定二年知庆阳夏人犯边哲鲁击走之至宁元年知平凉府夏人复来攻哲鲁招溃卒为御守计乃退贞祐二年改东京留守致仕及卒取奏稿尽焚之完颜安国字正臣其先占籍上京世有战功安国沉雅有谋尤善骑射明昌元年大石部有乞修岁贡者诏安国徃使时北凖布迫近塞垣隣部邀安国俱行讨安国以未奉诏为辞或以危言憷之安国曰大丈夫岂以生死易节暴骨边庭不犹愈于病死牖下乎衆壮其言而止六年𤓰尔佳清臣出兵以安国为先锋都统适临潢泰州属部叛安国先讨定之以功迁东路招讨使承安元年大盐泺之战安国功最既而右丞相襄总大军遣安国追敌佥言粮道难继安国曰人得一羊可食十余日请驱羊以袭之遂追薄敌降其部长进封道国公安国在军旅十五年号令严明善伺敌人虚实周知山川险易战必身先士卒故所向辄克诸部入贡安国每戒谕之闻者皆震悚悦服温特赫达字子达葢州安春明安人性敦厚寡言笑初举进士廷试搜閲官易达藐小谓之曰汝欲求作官耶达曰取人以才学不以年貎衆皆异之明昌五年中第迁监察御史转太常少卿摄侍御史上疏言辽东兴王之地当専守以系一方之心又言宰相系天下轻重不宜权摄时宰相高琪高汝砺恶其言俄充陜州行枢宻院叅议官仕终户部尚书完颜闾山葢州明安人明昌进士累官沁南军节度使入为工部尚书兴定中诏陜西行省伐宋闾山㕘议诸军破宋兵于吴寨谷改知平凉府又屡有军功召为吏部尚书时选戸部官率举桑孔之术应诏闾山曰民劳极矣复用此辈将何以堪识者韪之布萨揆本名临喜武庄公忠义子以战功迁西北路副招讨陞西南路招讨复出御边时边政久弛揆㳂徼筑垒营栅相望烽堠相应边人得安耕牧章宗手诏褒谕累拜平章政事封济国公泰和六年宋人来侵揆为右副元帅遣将御之敌悉遁出境复诏揆总大军南伐江表震恐次下蔡遇疾卒上遣使迎丧葬祭皆官给谥武肃揆体刚内和与物无忤临民有恵政为将时军门镇静赏罚必行所至因粮于敌无馈运之劳未尝轻士卒而与之同甘苦人亦乐为用南征北伐为一代名将完颜伯嘉字辅之北京路额尔衮毕喇明安人明昌二年进士兴定初官御史中丞宣宗忧旱伯嘉奏曰日者君象旱者人君自用亢极之应且爕和隂阳宰相之职不宜归罪有司嗣行尚书省元师府于河中廷议欲弃河东徙民以实陜西伯嘉切谏乃止伯嘉纯直不能与时低昂尝曰生为男子当益国泽民其他不可学也元光二年权㕘知政事行尚书省于河中率陜西精鋭与平阳公共复河东寻卒䝉古纲本名和罗噶咸平府明安人承安五年进士累官知东平府事拜右副元帅权㕘知政事尚书省兴定二年诏以纲忠贞为国保完城邑进官二阶赐金带重币时益都张林据险为乱纲遣右监军王庭玉讨擒之后改兼靖难军节度使行省邳州纲御下严信赏罚必当卒为经略使禄格所害耶律辨材尚书履之子楚材之兄家义州天资倜傥躯干雄伟以志节自负为中京兵马副都指挥使宣宗问军政利弊辨材言将相多非真才遂忤权贵出为许州兵马钤辖完颜纲字正甫初为奉御明昌中诏与曹佛哩计事佛哩每谓属羌青伊克愿内属及纲部署陜西召佛哩子布希传箭羌中青伊克籍其境土人民诣纲内属遂以青伊克为叠州副都总管纲以功迁拱卫直都指挥使泰和六年宋吴曦叛附于金七年宋安丙杀曦遂䧟散关纲遣兵潜自昆谷西山养马涧入四面攻之复取散关八年与宋和纲罢兵还京师至宁元年唿沙唿入中都迁卫绍玉于卫邸并杀纲贞祐四年纲子安和权复州刺史上书讼父寃畧曰先臣纲在章宗时招怀西羌青伊克等十八部族取宋五州吴曦以全蜀归朝唿沙唿无故见杀夺其官爵诏以纲本良将追复尚书左丞完颜弼本名达希布葢州明安人积功加平南盪江将军贞祐初驿召弼赴中都时弼为云内州防御云内已被兵弼善马槊与数骑突出由太原出泽潞㑹有诏除定武军节度使㝷为元帅左都监驻真定弼请明赏罚招勇敢结堡塞严防御及劝迁都南京阻长淮拒大河扼潼闗以自固宣宗将迁汴弼兼河北西路都总管三年改知山东西路宣抚副使招抚刘二祖余党孙邦佐张汝楫其后邦佐屡立战功元光末累官山东西路兵马都总管充宣差招抚使元兵围东平弼百计应战乆之乃解围去赐诏奖励弼寻卒弼生平喜读书闲暇引儒士雅歌投壶以为常所辟士皆立方面功治东平爱民省费军民帖然有古良将风布萨安贞揆之子贞祐二年为山东路统军安抚使时杨安既攻刼州县潜号改元天顺䧟登莱沂宻等州欲取益都安贞连破之又破刘二祖郝定等遂平山东及伐宋屡有功尝曰三世为将道家所忌自忠义揆至安贞为将三世后果为执政所忌诬杀之钦定盛京通志卷六十一钦定盛京通志卷六十二钦定四库全书钦定盛京通志巻六十二歴朝人物金钦定四库全书钦定盛京通志卷六十二歴朝人物金田灏字黙之兴中人辽天庆进士太祖定燕以功权节度使四迁知真定府事招降贼衆五千余人贼垒悉平迁行台左丞彰徳军节度使是时新定力役灏捐籍之半而上之故相之徭役比他州独轻同知河北东路都总管改同佥燕京留守司事民遮留不得出易服夜去累迁刑部尚书请老卒王伯龙沈州双城人天辅二年率衆归太祖从攻临潢以兵䕶粮饷遇辽兵五千余邀路击败之四年从攻下中京并克境内诸山寨为静江军节度从宗望讨张觉及伐宋皆有功睿宗经畧山东下青州伯龙功第一加太子少保攻濮州及徐泗庐和等州败韩世忠郦琼等军功尤最皇统初累官宁昌军节度使封广平郡王正隆间赠特进定国公王政辰州熊岳人辽季高永昌据辽东知政材畧欲用之不就永昌败渤海人争縳以为功政独逡巡引退吴王栋摩闻而异之言于太祖授庐州渤海军穆昆从破白霫下燕都皆有功及伐宋降滑州留政为安抚使释系囚发仓廪民大悦时州郡皆杀守将为宋守独政至州逺近降附宗望抚其背曰吾以汝为死矣乃复成功耶慰谕久之寻除同知金胜军节度使时军旅始定筦库未立吏因縁为姦政独明㑹计严扃钥出纳无锱铢之失吴王栋摩戏之曰官久而不加富何也对曰政以杨震四知自守安得富吴王笑曰前言戏之耳以黄金乗马遗之天眷元年仕至保静军节度使致仕卒子遵仁遵义遵古皆知名高彪辰州渤海人彪始生其父陆格用术者言为其时日不利于已欲不举赖彪母为营䕶数嵗竟逐之匿于外家辽人调兵东京时陆格已老当从军怅然谓所亲曰吾儿若在可胜兵矣彪闻之因见父代其行战于珠赫店辽兵败走彪独力战军帅见之曰此勇士也令生致之东京既降彪遂从干鲁屡战有功及从宗望伐宋屡败宋军于霸州河间天㑹五年授静江军节度使从帅府徇地山东尝从宗弼与宋韩世宗战于黄天荡破其南岸舟师及攻陜西屡破宋军彪勇健絶人能日行三百里身被重铠行险如飞及临敌身先士卒未尝反顾大小数十战率以少击衆无不胜捷歴官枢密副使封舒国公卒谥桓壮彪性机巧通音律人无贵贱皆温颜下之毛子廉临潢长泰人材勇善射辽季应募捕盗以功授东头供奉官天辅四年率戸二千六百来归令就领其衆天㑹三年除上京副留守兼盐铁事在临潢十余年吏民畏爱如一日除宁昌军节度使海陵弑熙宗子廉闻之叹曰不念国王定策之功耶遂致仕李三钖字怀邦锦州安昌人辽季盗攻锦州州人衆推三钖主兵事设机应变城赖以完入金摄临海军节度副使改知严州宗望伐宋三钖败郭药师军于白河克汴京从栋摩䕶送宋二主北归复知严州后三迁至武胜军节度使察廉第一除河北西路转运使致仕三钖政事强明所至称治世宗旧闻其名大定初起为北京路转运使制下而三钖已卒赵隇字徳固辽阳人仕辽为太子左衞率归金后以伐宋攻真定有功累迁检校尚书右仆射及齐国废河南皆以宿将守之授隇宿州防御使隇重义接儒士尝以事至汴有故人子负官钱百万以槖金赠之其子悉为私费复代输之后坐事罢海陵时起为保大军节度使再入为太子詹事镇沁南卒高桢辽阳渤海人少好学尝业进士干鲁讨高永昌已下沈州桢以母在沈遂降干鲁以桢同知东京留守事天㑹六年以尚书左仆射判广宁尹在镇八年政令肃清吏畏而民怀之为中京留守平寇盗严禁令权贵皆震慑及在台省弹劾无所畏避后封河内郡王卒年六十九桢性方严家无声伎虽甚暑未尝解衣缓带对妻孥黙坐终日不一谈笑其简黙如此张浩字浩然渤海人好贤乐善博通经史尤长于诗初天辅中以策干太祖即命承应御前文字天㑹八年赐进士及第天眷二年详定内外仪式歴戸工礼三部侍郎迁礼部尚书田㲄党事起台省一空以浩行六部事簿书丛委决遣无留人服其才以疾求外补歴平阳尹平阳多盗临汾男子夜掠人妇浩捕得榜杀之盗遂衰息撤淫祠黜墨吏郡中大治大定初拜太师尚书令封南阳郡王所荐赫舎哩志宁等后皆为名臣初近侍有欲罢科举者世宗问浩曰自古帝王有不用文字者乎对曰秦始皇世宗顾左右曰岂可使朕为始皇乎事遂寝七年十月勅有司于东宫凉楼前増设殿位浩谏曰皇太子虽为储贰宜示以俭徳不当与至尊宫室侔乃罢之平生所着有华表山人集卒谥文康明昌中配享世宗庙庭五子皆贵显卢克忠贵徳州凤集人高永昌据辽阳克忠归金源郡王干鲁干鲁克东京永昌走长松岛克忠与渤海人托卜嘉追获之收国二年授世袭穆昆其后定燕伐宋皆与有功除登州刺史天徳间同知保大军节度使时绥徳州军卒数人道过鄜城求宿民家是夜其家被盗剽主人财有司执夜宿卒榜掠诬服克忠察其寃独不肯署未几果得贼大定二年除北京副都留守㑹民艰食克忠下令凡民有蓄积者计留一嵗悉平其价籴之由是无捐瘠之患张元素字子贞与浩同曽祖高永昌据辽阳元素出归干鲁世袭铜州明安天眷元年知涿州察廉最进一阶迁东路都转运使改兴平军节度使正隆末年天下盗起元素发民夫増筑城郭同僚止之不听未几寇掠邻郡皆无备而兴平独安世宗即位元素来见于东京与李石力言早幸燕都世宗深然之迁戸部尚书出镇武定遂致仕年八十四卒元素厚重刚毅人俱畏惮之往往以片纸署字其上治疟辄验人皆异之李石字子坚辽阳人贞懿皇后弟也父绰尔齐任桂州观察使高永昌据东京率兵攻永昌不胜死之石敦厚寡言而器识过人天㑹二年授世袭穆昆属之宗弼天眷初为汴京都巡检使海陵时託疾还乡大定元年以定策功为戸部尚书参知政事石少贫贞懿后周之不受曰国家方急用人正宜自勉何患乎贫有慢之者初不校及为相其人以事见石惶恐石曰吾岂念旧恶者待之弥厚山东河南军民交恶争田不絶有司谓兵为国本姑宜假借石曰兵民一也惟当明其疆里示以法禁使之无争趣有司拯问军民之争遂息北鄙嵗警朝廷欲发民穿堑以御之石与丞相赫舎哩良弼皆以为无益劳民议遂寝大定中致仕进封广平郡王卒谥襄简明昌中配享世宗庙庭子献可大定十年进士世宗喜曰太后家有子孙举进士甚盛事也累官戸部侍郎封道国公梁肃字孟容广宁奉圣州人幼笃志好学天眷二年擢进士第调平遥主簿迁绛县令以廉入为尚书省令史迁定海军节度副使营治汴宫肃分䕶役事摄大名少尹正隆末境内盗起百姓陷贼中不能自辨者数千人皆系大名狱肃至官廉得其情谳出者十八九大定四年通检东平大名两路戸籍物力称其平允他使者所至皆以苛刻増益为功百姓诉苦之朝廷勅诸路咸以东平大名通检为准于是始定七年河决李固诏肃视之遂奏决河水六分旧河水四分今塞决河复故道为一再决而南则南京忧再决而北则山东河北皆可忧不若止于李固南筑隄使两河分流以杀水势世宗从之十四年充宋国详问使称㫖迁济南尹召拜参知政事肃知无不言致仕卒谥正宪张九思字全行锦州人皇统初补行台省国书译史三迁至亳州防御使副刘仲延受宋国贡于泗州往嵗受贡毎以币物不精责使者私馈不赀至九思独不肯受仲延从之私馈遂絶累迁工部尚书清约终身高徳基字元履辽阳渤海人皇统二年进士大定九年为刑部尚书有犯应死者宰相欲从末减徳基曰法无二门失出犹失入也不从及奏世宗曰刑部议是也召谕之曰自朕即位以来与宰相争是非者徳基一人而已十一年改戸部尚书徳基上疏乞免军需房税农税盐酒等课不报寻以坐朝官折支俸粟滥出官钱事罢职十二年卒杨伯雄字希云临潢人皇统二年进士调韩州军事判官有二盗诈称贾贩为逆旅主人见欺至州陈诉实欲劫取伯雄伯雄觉其诈执诘之并获其党一郡骇服迁应奉翰林文字时海陵执政频属至其第伯雄诺之而不一往及海陵立迁右补阙召语至夜分问鬼神事对以未学必使言之乃曰臣家有一卷书记人死复生或问冥官何以免罪答曰汝置一厯白昼所为暮夜书之不可书者是不可为也海陵为之改容大定初为太子詹事集古太子贤不肖为书号瑶山往鉴进之及进羽猎保成等箴皆见嘉纳及为谏议颇有献纳世宗尝曰伯雄忠实人莫及也后除定武军节度使改平阳尹先是张浩尹平阳有惠政至是百姓并称之曰前有张后有杨卒谥庄献张汝霖浩之子字仲泽聪慧好学浩尝称之曰吾家千里驹也贞元二年进士授左补阙大定九年以汝霖有学术允人望授太子谕徳兼礼部郎中进太子少师兼礼部尚书拜参知政事朝奏日世宗谓羣臣曰唐太宗明天子也晩年亦有过举朕虽不能比迹圣帝明王毎思始终如一今年已高敬慎之心无时或怠汝霖对曰古人云靡不有初鲜克有终魏征所言守成难者正谓此也上然之二十八年拜平章政事封芮国公世宗不豫受顾命进封莘章宗冬猎汝霖切谏诏答曰卿能毎事如此朕复何忧明昌元年卒谥文襄刘玮字徳玉咸平人幼警悟业进士熙宗録其旧特赐及第转尚书省都事奏拟经画军民田土世宗见其名曰刘玮尚淹此乎迁戸部员外郎充使宋信国副使父兄皆以是官使江左当时荣之明年擢戸部尚书时河决于衞自衞抵清沧皆被其害诏兼工部尚书往塞之玮斋戒祷于河功役齐举河乃复故明昌三年拜尚书右丞卒谥安启邓俨字子威懿州宜民人天徳三年进士大定中有司奏使宋者世宗命选汉官一人梁肃以王翛张大节邓俨对世宗曰翛大节苦无资歴与左右司官辛苦不同其命俨往累迁吏部侍郎明昌初为戸部尚书上命尚书省集百官议如何使民弃末务本以广储蓄俨言今之风俗竞为侈靡莫若定制度使贵贱上下衣冠车马室宇器用各有等差裁抑婚姻丧葬过度之礼罢去乡社追逐无名之费用度有节则蓄积日广矣后出知归徳府致仕高竑渤海人以廕补官调贵徳县尉提刑司举任繁剧迁奉圣州録事察廉迁内黄令累官左藏副使元妃李氏以皁币易红币竑独不肯妃奏之章宗大喜谕曰所执甚善寻进同知大名府以功迁三官贞祐二年迁河北西路按察转运使致仕孙徳渊字资深兴中州人大定十六年进士调涞水丞察廉迁沙河令刚正干能可任繁剧有盗秋桑者主逐之盗自以义刺足曰秋桑不禁採汝何得刺我诉之县徳渊曰逐捕而伤疮必在后今在前乃自刺也盗遂引服及去官民为刻石祠之贞祐二年拜工部尚书是时山东乏兵食有司请鬻恩例举人居丧者许纳谷就试徳渊奏此大伤名教事遂寝及致仕御史许古论徳渊忠亮明敏可大用近许告老士大夫窃叹望朝廷起复必能建明以利国家宣宗喜纳未及用而卒孟奎字元秀辽阳人大定二十一年进士调黎阳主簿迁汲县令察廉改定兴令迁中都警巡使时平章政事完颜守贞礼接士大夫在其门者号冷岩十俊奎其一也累迁同知中都路都转运使值旱诏审録寃狱多所平反大安初除博州防御使凡属县事应赴州者不得迫于逆旅以防吏姦迁北京临潢等路按察转运使劾监军虚造功状诏以奎为宣差都提控贞祐初卒谥庄肃李英字子贤辽阳人明昌五年进士调通逺令蕃部取民物不与值英论如法贞祐初歴监察御史右副元帅珠格高琪辟为经歴官乃上书高琪曰中都之有居庸犹秦之崤函蜀之剑门也迩者撤居庸兵我势遂去今土豪守之朝廷当遣官节制琪奏其书即以英充宣差都提控居庸等关隘悉隶焉英夜与壮士李雄等四百余人出城縁西山至佛岩寺令李雄下山招募军民得万余人择衆所推服者统之时时出战英被召还迁翰林待制因献十策大槩谓居中土以镇四方委贤亲以守中都立藩屏以固关隘集人力以防不虞养马力以助军威爱禾稼以结民心明赏罚以劝百官迁守令以复郡县并州县以省民力颇施行之嗣督运救中都殁于兵钦定盛京通志卷六十二钦定盛京通志卷六十三钦定四库全书钦定盛京通志卷六十三歴朝人物元钦定四库全书钦定盛京通志卷六十三厯朝人物元耶律楚材字晋卿辽东丹王托云八世孙金尚书右丞履之子也身长八尺美髯宏声天资英迈博通天文地理厯律术数及释老医卜之説金贞祐三年为中都行省员外郎中都陷太祖召见处之左右从征西域制庚午元厯上之太祖毎征必命之卜多竒騐尝谓太宗曰此人天赐我家尔后军国庻政当悉委之甲申兵次东印渡驻鐡门闗侍卫见一兽如鹿而马尾其色緑作人言曰汝主宜早还太祖以问楚材对曰此瑞兽也其名角端解四方语好生恶杀今大军征西已四年矣上天降符以告陛下愿承天心宥此数国人命太祖遂还太宗即位楚材奏诸州县长吏専理民事万户府专总军政课税専掌钱谷各不相统摄着为令权贵不得志遂为舒穆噜轩逹布等搆陷而太宗独察其诬及轩逹布获罪太祖命楚材鞫治楚材请寛之太宗私谓近侍曰楚材不较私仇真长者汝曹当效之太宗至云中诸路所贡课额银币及仓廪物料文簿具陈于外悉符楚材原奏之数笑曰卿何使钱币流入至此即日授以中书省印事无鉅细悉以委之时民多误触禁网国法无赦令楚材议请肆宥条便宜十八事太宗悉从之金汴京将下大将苏布特请屠汴楚材驰见太宗曰得地无民将焉用之且弓矢甲仗金玉等匠及官民富贵之家皆聚此城杀之则一无所得是徒劳也于是百四十余万户皆得保全又求得孔子五十一代孙袭封衍圣公付以庙地及楚材奏定赋税朝臣皆谓太轻楚材曰将来必有以利进者则以为重矣楚材又奏制器者必用良工守成者必用儒臣请校试之乃命以经义词赋论分为三科儒人被俘为奴者亦令就试其主匿勿遣者死得士凡四千三百人免为奴者四之一楚材又请一衡量立钞法定均输庶政畧备民稍苏息太宗嗜酒楚材屡谏不聼乃持酒槽鐡口以献曰此鐡为酒所蚀尚致如此而况五脏太宗悟赏以金帛太宗疾笃脉已絶皇后不知所为召楚材问之对曰今任使非人卖官鬻狱囚系非辜者多宜赦天下后亟欲行之楚材曰非君命不可顷之太宗少苏后以为言乃首肯赦发而脉生疾愈楚材以太乙数推之不宜田猎为左右怂惥遂出猎寻崩于行在皇后称制温都尔哈玛尔専政用事有㫖凡温都尔哈玛尔所建白令史不为书者断其手楚材曰国之典故悉委老臣令史何与焉事若合理自当奉行如有不可死且不避况断手乎后不悦楚材愤悒而卒时有譛言天下贡赋半入其家者后命近臣覆视之惟琴玩十余及古今书画金石遗文数千卷而已楚材为相二十年正色立朝不避权势每陈国家利害生民休戚辞色恳切太宗尝曰汝又欲为百姓哭耶楚材毎言兴一利不若除一害生一事不若减一事人以为名言至顺初赠经国议制寅亮佐运功臣太师上柱国追封广寕王谥文正所着湛然居士集十四卷王珣字君实本耶律氏金末避难辽西家义州开义更姓王武力絶人善骑射曽遇道士谓曰君相竒甚他日因一青马贵居嵗余客有市青马者珣喜以道士言騐倍价买之后乗以战进退周旋悉如意又尝得古刀于凌水有惊辄鸣故所向皆建竒功初以乡兵归穆唿哩援元帅兼领义川二州军事及张致僣号锦州珣以全军㑹穆唿哩兵复开义擒扬伯杰等锦州破穆唿哩悉以付珣珣但诛致家余皆释之以功赐金虎符充兵马都元帅镇辽东兼义川等州莭度使珣貎黒人唿为哈喇元帅哈喇中国言黒也甲申春卒珣为政简易赏罚明信诛强抚弱毫髪无徇何实字诚卿北京人父道忠仕金为北京留守实少孤依叔父居气节不凡家人常入卧内见青蛇蜿蜒衣被中骇视之乃实也及长多雄畧骁勇善骑射通诸国译语锦州张致叛谋于实实叱拒之籍户口来归穆唿哩与论兵事竒变百出拊髀欣跃大加称赏遂引见太祖选充前锋时张致复据锦州实与贼遇于神水县挺身陷阵以功为帐前军马都督弹压迨取燕南齐西山右等处畧地攻城所向克㨗累功至元帅左监军癸未破走武仙于邢州士民安堵戍于邢多善政邢民敬如神明太宗时赐世爵更赐白貂帽貂衣弓矢等件以疾遣归刘世英其先范阳人后迁辽阳川州初穆唿哩经畧辽东世英𨽻麾下以功充行军副总兵庚辰平阳诸郡被兵之余民物空竭世英言于穆唿哩曰自古建国以民为本今杀掠殆尽异日我师复来孰给转输収存恤亡此其时也穆唿哩善之遂奏授绛州节度使兼行帅事卒弟亨安嗣其职累立战功赐金虎符称为骁将征巴蜀进围成都有乔长官与亨安争功未㡬攻城乔为砲所伤亨安负之以出乔感愧亨安攻金伐宋出竒制胜从军十年所获金帛悉推与将佐故士卒咸乐为用焉舒穆噜额森辽人祖库哷勒誓不食金禄父托里布扎尔亦不仕额森年十嵗问其父宗国之所以亡即大愤及长勇力过人多智畧闻太祖起朔方匹马来归首言东京为金开基之地荡其本根中原可传檄而定太祖悦命从穆唿哩取东京额森为先锋谍知金人新易留守将至独与数骑邀而杀之怀其所受诰命至东京入据府中夜下令易置其将佐部伍三日穆唿哩至不费一矢得地数千里定城邑三十二移师围北京城破将屠之额森以上闻得赦进上将军以御史大夫提控诸路元帅府事举辽水之西滦水之东悉以付之后从穆唿哩攻蠡州先登中石殁田雄字毅英北京人㓜孤能树立以骁勇善射知名从穆唿哩征兴中广寕诸郡定府县二十有九屡着战功从太宗攻西和兴元等州功尤最赐金符召为御前先锋招纳河南降附民皆安堵而别部将纵兵掳掠雄力为救䕶至出已财与之民免于害癸巳镇抚陜西总管京兆等路时闗中苦兵革郡县萧然雄披荆棘立官府招徕未降者教民力田京兆大治追封西秦王李守贤字才叔大寕义州人初与兄庭植归穆唿哩入朝太祖命庭植为右副元帅守贤援锦州临海军节度观察使迁河东南路兵马都总兵镇河东太宗南伐道平阳见田野不治以问守贤曰民贫窘乏耕具诏给牛万头仍徙闗中人民垦地河东时河中未下守贤请自北面凿城先登如其言城果下由蒲津南济潼闗破赵雄兵时㑹师围汴守贤留屯嵩汝金兵十万保少室山守贤以三千破之攻河南降其渠帅洛西遂定髙宣辽阳人太宗元年诏宣为元帅赐金符从睿宗攻大名宣进曰奉命出师伐罪弔民愿勿嗜杀人以称上意睿宗召元帅穆纳谕之下令军中如宣言及城破兵不刃血民心悦服四年从破金兵三峯山降宣者三百余户籍以献以宣为鹰坊都总管赐金符仍令子孙世其职卒皇庆二年赠宣力功臣银青荣禄大夫大司徒封营国公谥简僖王荣祖字敬先珣长子性沉厚勇力絶人袭崇义军节度使入朝上闻其勇选三力士与抟皆应手而倒讨金平章政事葛布格所至有功授北京等路征行万户换金虎符伐髙丽围王京髙丽奉表入贡擒布希万努再伐髙丽破十余城降天龙诸堡皆禁暴掠民咸悦服移镇髙丽募民戍屯辟地千里中统元年诣阙世祖慰之曰卿父子勤劳于国诚节如一授沿边招讨使兼北京等路征行万户还镇卒赵良弼字辅之女直人父悫明敏多智畧举进士世祖在潜邸召对称㫖擢邢州幕长己未世祖南征召参议元帅事兼江淮安抚使良弼亲执桴鼓为士卒先五战皆㨗所至禁焚庐舍杀降民宣布徳意人皆安堵及商议陜西省事蜀人费寅以私憾诬亷希宪商挺在京兆有异志引良弼为徴帝诘良弼良弼泣曰二臣忠良愿剖臣心以明之帝切责良弼至欲断其舌良弼誓死不变帝意解费寅卒以反诛至元九年奉使日本至金津岛金津守延入板屋太宰府官陈兵四山胁取国书至于再三良弼曰不见汝国王寕持我首去书不可得也日本知不可屈遂遣使入觐良弼复命帝曰卿可谓不辱矣后帝将讨日本三问良弼皆力言勿击便从之十一年同佥枢密院事屡以疾辞得㫖居怀孟良弼有地三千亩乃析为二六与怀三四与孟州皆永𨽻庙学以赡生徒尝言人情之难制者怒为甚必克已然后可以制怒必顺理然后可以忘怒能忍所难忍容所难容事斯济矣卒年七十赠推忠翊运功臣太保仪同三司追封韩国公谥文正伊竒哩女直人㓜𨽻悟能记诵及长以孝友闻事世祖于潜邸备宿卫至元七年命为监战以所领军围襄阳一时名将索多刘国杰李庭等皆𨽻麾下攻樊城率衆先登受赐悉分与将士从巴延南伐以兵破宋将夏贵于防罗洑加定逺大将军及攻常州安吉皆有功十三年宋降巴延命伊竒哩监守其宫号令严肃秋毫无犯拜镇国上将军浙东宣慰使镇守绍兴赵炳字彦明惠州人㓜失怙恃鞠于从兄嵗饥遇盗将杀其兄炳年十二泣代死盗惊异舍去甫弱冠侍世祖于潜邸以恪勤蒙眷署为州长中统元年判北京宣抚司北京控制辽东番夷杂处号称难治炳至皆安定济南妖人作乱炳为济南总管止罪首恶余党解散复迁辽东提刑按察使辽人闻其至豪猾屏迹至元九年授京兆路总管兼府尹皇子安西王开府于秦时多纳炳言免逋捐赋秦民大悦王薨炳被㫖入见具陈民间利害因言王薨之后运使郭琮郎中郭叔云弄权不法帝即令乘传偕敕使往按至则琮等假嗣王㫖収炳妻孥徙炳等于平凉北崆峒山炳子仁荣诉于上上驰使脱炳琮等醉使者以酒遣人毒炳于狱其夜星陨有声如雷帝闻之抚脾叹曰失我良臣俄械琮等至亲鞫得其实命仁荣手刃琮叔云于东城诏雪炳寃赠中书左丞谥忠愍髙天钖宣子事世祖于潜邸甚见亲幸中统二年授父官寻改燕京诸路总管按察司副使天钖与丞相言曰农桑衣食之本不务本则衣食不给教化不兴古之王政莫先于此愿留意焉丞相以闻遂命立司农司以天钖为中都山北道廵行劝农使迁司农少卿进兵部尚书卒后赠推忠保义功臣太师仪同三司上柱国追封营国公谥庄懿子谅后亦官至兵部尚书卒谥宣靖刘国杰字国寳女直人姓乌库哩后改刘氏国杰貌魁雄善骑射胆力过人从巴延攻宋襄樊及南征破张世杰兵有功加怀逺大将军赐号巴图巴图者华言勇敢之称也至元二十三年平湖南广东冦盗二十五年平湖南盗詹一仔余衆悉降或请尽阬之国杰曰多杀且不可况杀降乎乃相地为三屯迁其衆屯守以备贼后皆为良民二十七年江西盗起国杰下令徃击贼诸将皆曰此他省盗我勿与闻国杰曰纵敌生患患将难图岂可以彼此言耶遂进兵连破之又破永州盗李末子千七及上思州黄胜许取贼巢地为屯田募庆逺诸獞人耕之以为两江蔽障上遣使即军中赐以玉带元贞元年加湖广行省平章政事经营茶陵衡彬桂阳之地东尽交广西亘黔中皆设屯戍守之盗贼遂息大徳五年罗鬼女子蛇节反贼多健马官兵战失利诏国杰讨之国杰令人各持一盾布钉其上俟阵合弃盾伪遁贼果逐之马遇盾皆倒遂大败贼擒斩蛇节台臣言国杰在军中每以家财赏士帝命倍偿之国杰常言吾为国宣力视死如归虽身弃草野不恨何必马革里尸还𦵏哉平日推诚待士故战则有功江西湖广广东云贵诸盗以次削平卒赠推忠効力定逺功臣光禄司徒柱国封齐国公谥武宣张庭珍字国寳临潢全州人父楫仕金后来归授为北京都转运使因家北京宪宗即位以庭珍为笔且齐时髙丽徙江华岛命庭珍徃问其故其王言大军嵗入侵掠避而走险不得已也因厚赂庭珍却之归以状闻帝为禁戍兵无擅入其地髙丽遂安世祖即位将北伐以庭珍熟知西京入汉南路授同佥土蕃经畧使至元六年安南入贡不时以庭珍为安南王逹噜噶齐由大理至安南世子光炳立受诏庭珍反覆责之光炳惭愤使卫兵露刄环立庭珍坦卧乃皆服遂入贡及从伐宋累功至南京路总管兼开封府尹有控鹤军士赁大宅聚居纵横街陌庭珍察其必为盗急捕之果然索其党俱杀之民以为神河决太康漂溺千里庭珍括船縳筏载粮糗四出救之全活甚衆俄卒于官庭珍性清慎丞相巴延尝语人曰诸将渡江无不荒贪惟我与国寳始终自守闻者以为知言张庭瑞字天表庭珍之弟㓜以功业自许兵法地志星厯卜筮无不推究以宿卫从宪宗伐蜀为先锋中统二年戍守青居筑城虎啸山宋将夏贵以重兵围之庭瑞坚守以全城有功及围重庆舟楫兵仗粮储皆倚以办蜀平陞诸蛮夷部宣慰司碉门羌入市争价杀人被系羌酋谋刼之已㫁䋲桥鱼通司来告急左丞汪惟正问计庭瑞曰羌俗以鬬杀为勇今如蜂毒一人而即以门墙之寇待之不可宜遣使往谕祸福彼自回矣惟正即以庭瑞为使果不劳兵而罢都掌蛮叛命庭瑞讨之蛮聮松枝为牌自蔽庭瑞所射矢出其牌半簳蛮惊曰何用弓矢如此之力即请服授叙州等处蛮夷部宣抚使改潭州路总管耶律有尚字伯强辽东丹王十世孙有尚资识絶人笃志好学受业许衡邃于性理而尤以诚为本人莫不服为有道君子至元十年衡还乡里朝廷乃以有尚为助教嗣领其学事久之出知蓟州以寛简得民裕宗在东宫召为詹事长史复除国子监司业时学馆未建师弟子皆寓居民屋有尚屡以为言二十四年朝廷乃大起学舍始立国子监及监官而増广弟子员于是有尚陞国子祭酒儒风为之丕振寻以亲老辞职归大徳时以安车召之复起为昭文馆大学士兼国子祭酒有尚前后五居国学其立教以义理为本而省察必真以恭敬为先而践履必端身为师表数十年海内宗之犹昔之宗衡也年老致仕朝廷赐楮币七千緍于其家卒年八十六谥文正鄂屯希恺女直人父保和以元帅领保定顺徳诸道农事凡辟田二十余万亩致仕卒希凯袭劝农事郡县水旱力请蠲租及调知冀州变健讼之俗夺蒙古所侵民田归于民陞河中知府秩满归应调以不见权臣阿哈玛特降知景州李希贤辽东人延祐间为临武令爱民礼士狱讼清明常语人曰君子学道则爱人自然生明能㫁去任后邑人立石颂徳题其额曰学爱逹实布哈髙天赐之孙谅子成宗命世其祖父官以居䘮辞延祐四年帝谓之曰汝祖尝为司农今复以授汝遂迁荣禄大夫大司农英宗居东宫达实布哈撰前代嘉言善行名曰承华事畧并画豳风图以进帝覧而奨谕之曰汝能辅太子以正朕甚嘉之命置图书东宫俾太子时时亲省王克敬字叔能大宁人㓜竒颕丞相鄂勒哲一见许为令器朔土习尚少文克敬独孜孜为儒者事既仕累官江浙行省左右司都事时番阳大饥总管王都中出廪粟赈之行省欲罪其擅发克敬曰番阳去此千里比待命民且死彼为仁而吾属顾为不仁乎都中因得免拜监察御史迁左司都事时英宗励精图治丞相拜珠请更定前政不便者㑹议中书堂克敬首言江南包银民贫有不能输者有司责之役户当罢之两浙煎塩户牢盆之役其重者尤害民当免其他役从之泰定中出为绍兴路总管有惠政寻由参知政事行省辽阳俄除江南行台治书侍御史又迁淮东亷访使以正纲纪为己任不纵贪墨不阿宗戚声誉益着入为吏部尚书元统初为江浙行省参政年五十九即请老谓人曰穴趾而峻墉必危再实之木必伤其根无功徳而忝富贵何以异此卒封梁郡王谥文肃崔敬字伯恭大寕惠州人通刑名法律之学天厯初累官至中书省椽至元六年拜监察御史时既毁文宗庙主又削文宗后皇太后之号徙于东安州而放其子雅克特古斯于髙丽敬上疏请迎归太后太子以全母子之情尽骨肉之义又上疏諌天子巡幸上都宜御内殿其畧以为当与宰臣谋治道经筵进讲究古今盛衰之由时帝数以厯代珍寳分赐近侍敬切谏以恩不可滥乞追回所赐以待有功是年出佥山北亷访司事至正初迁河南又迁江东所至抑豪强惠困穷洗寃滞兴学劝农百废具举十一年迁同知大都路总督府事直沽河淤数年委敬治浚之不三月告成咸服其能十五年为济宁屯田使立营屯种其法井然十七年分省陵州时盗据齐鲁敬兼领兵刑户工四部事供给诸军事无不集又命王恪等谕田丰李秉彛悔过自新山东郡邑之复敬䇿居多卒谥忠毅钦定盛京通志巻六十三钦定盛京通志卷六十四钦定四库全书钦定盛京通志卷六十四歴朝人物明钦定四库全书钦定盛京通志巻六十四厯朝人物明呉成辽阳人从成祖起兵设伏淝河进兵小河合战齐眉山灵璧皆殊死鬬功最多由都指挥佥事擢都指挥使永乐初三从出塞有功洪熙元年进左都督宣徳初以成尝宿卫东宫录旧劳封清平伯三年帝北征从败贼于寛河进侯爵寻卒赠渠国公谥壮勇毕恭广宁前屯卫人其先山东济宁籍恭有文武才正统间以廵抚王翺荐授百户厯指挥佥事图上方畧开设迤西边堡墻壕増置烽堠兵威大振进署都指挥佥事守备宁前等卫在任五年邉鄙宁谧进掌都司抚士卒革姦弊广屯田兴学校政事平理军民咸称之所着有邉城吟稿范广辽东人正统中嗣世职为宁逺卫指挥佥事积功进辽东都指挥佥事广性刚果精骑射骁勇絶伦毎临阵身先士卒英宗北狩廷议举将材于谦荐广充左副总兵额森犯京师广跃马䧟阵败之又败之于紫荆闗録功进都督同知景泰初以总兵官廵邉驻居庸还京副石亨提督团营军马亨素衔之英宗复辟诬广党于谦下狱死成化初廷臣讼其寃命子昇仍袭世职顾能定辽前卫人性刚直与人寡合天顺元年进士授户部主事有清操生平不妄受人一钱天顺间监收通州粮尽革诸弊再往淮安收钱计一嵗所入九倍于昔寻陞本部员外郎成化初天下清官四员能居都御史杨继宗之次宪宗刻名于便殿柱上惜不及大用云耿贤定辽前卫人由指挥陞都指挥佥事掌都司印备御金复铁岭寻守备宁逺转右㕘将分守开原善抚士卒不妄交际致仕归所属悯其清苦各餽金币贤悉分之军士后卒𦵏城东杏林山与其师顾能墓相近诗人弔之以为师弟双清云胡深定辽后卫人早孤育于伯父登天顺八年进士授监察御史刚正嫉邪不避权倖成化初与同官郑已等争慈懿太后山陵事彗星见复与同官言大本未建异端太盛进退赏罚未公财用工役未省赈济无䇿备御无方凡八事帝优诏答之又上疏请斥奸邪痛诋大臣劾大学士商辂之失节兵部尚书程信之刚暴礼部尚书姚夔之黩货不纳深尝廵按陜西诸大臣既被劾恶之坐以按陜时杖杀人谪黔阳县丞稍迁鬰林知州辛于官祀乡贤贺钦字克恭其先浙江定海人以戍邉籍义州又家广宁少好学读近思录有悟成化二年登进士授户科给事中直言敢諌尝书鄙夫章于壁以自警师事陈白沙先生献章既归肖其像事之𢎞治改元用阁臣荐起为陜西参议未至而母死乃上疏恳辞且陈四事一资真儒以讲圣学二荐贤才以辅治道三遵祖制以处内官四兴礼乐以化天下疏凡数万言其云处内官者指王振曹吉祥汪直辈䧟君误国蠧政害民内不可使预大政外不可使掌兵权尤为切要奏入报闻正徳四年太监刘瑾括辽东田东人震恐义州守又贪横民变聚衆刼掠相戒曰毋惊贺黄门钦闻之急谕祸福以身任之乱遂定钦学不务博涉静思黙识専读四书六经小学期于反身实践谓为学不必求之髙逺在主敬以收放心而已毎教人读白鹿洞教条严为己为人之辨隠居医巫闾山下读书之暇钓游凌溪徜徉自得有医巫闾集行世别号医闾没后乡士大夫为之立祠于钓台陈夀字本仁其先新淦人祖志𢎞代兄戍辽东遂籍宁逺卫夀少贫甚得遗金坐至夜分还其主从乡人贺钦学登成化八年进士授户科给事中言时政无隠弹劾不避权贵𢎞治十三年以右佥都御史廵抚延绥敌兵入掠击却之未几何硕托啰率衆大至夀自出帐拥数十骑㨿乌皮几指挥敌疑之遂引去既而授诸路将领方畧邀击之皆克㨗军声大振寻迁右副都御史掌南院正徳初刘瑾矫诏逮南京科道戴铣等夀抗章论救瑾怒罢其官九年复起廵抚陜西盗贼屏息亷名尤着夏大旱戒刑清狱斋心诚祷天乃雨嵗大熟寻拜南京兵部侍郎陜人唿号拥舆移日不得行进刑部尚书致仕卒年八十三夀清廉厯官四十年无家可归寓南都所居不蔽风雨其卒也尚书李充嗣府尹冦天叙为之殓潘辅广宁人𢎞治六年进士授顺天永清县尹有冰蘗声时盗贼窃发境江缉捕有方畏威逺遁民皆安堵后卒于官孙磐定辽右卫人少有气节登𢎞治九年进士初观政即上疏言近日諌官以言为讳请定建言者为四等最上不避祸患抗弹权贵者其次扬清激浊能补阙拾遗又其次建白时政有裨军国皆分别擢叙而粉饰文具循黙不言者则罢黜之庶言官知警不至旷瘝时不见用寻擢吏部主事正徳元年宦官渐用事磐复上疏言今日弊政莫甚于内臣典兵乞尽撤各镇中官还京専以边务责将帅不从时刘瑾得志深嫉之斥磐为奸党遂免官瑾诛复起河南按察司佥事值流贼猖獗资给军饷铠仗以至保障留都遏贼东殄磐之筹画居多王春广宁左屯卫人𢎞治九年进士授翰林院检讨陞周府长史时宗室以廵抚勾稽廪禄聚衆往譟于门后因治兵备大盗宗室疑之皆挟兵自卫春启王徧谕其故且止廵抚兵衆乃安有复菴诗集行世崔哲辽阳人𢎞治十二年进士正徳初知威州以徳服逺边陲无警后改任泽州撤淫祠广储蓄善奖进后学课试皆有程期张经字天叙沈阳中卫人正徳六年进士授新乐县知县擢监察御史按宣府劾镇守太监丁喜贪肆罪嗣为喜所讦逮系诏狱都御史彭泽及两京监官论辨其诬谪河南河内县典史忧忿卒于途妻子扶柩归𦵏嘉靖改元追赠光禄少卿范鏓字平甫其先江西乐平人迁沈阳举正徳十二年进士授工部主事擢员外郎嘉靖三年伏阙争大礼下狱廷杖迁河南知府嵗大饥廵抚潘埙駮诸请赈文牒候勘实乃发鏓不待报輙开仓赈之全活十余万人厯迁右副都御史廵抚宁夏鏓为人持重有方畧既莅镇不尚首功一意练步骑广储蓄善治闗隘亭障㓂为逺徙居数年引疾归起故官抚河南寻召为兵部右侍郎奉诏总理邉闗阨隘奏上经畧潮河川居庸闗诸处事宜帝才鏓甚即命为兵部尚书鏓以老辞帝怒削其籍时严嵩当国而鏓本由徐阶荐天下推为长者惜其去不以罪久之乃卒隆庆元年复官鏓为官刚断明察其廵抚宁夏时清查侵盗粮草裁革冒功陞赏弛废振兴边境肃然傅钥字希凖广宁人正徳六年进士授给事中尝论邉事为尚书王琼叹服㑹宣大将领失利亡卒甚多廷议遣钥覆视上曰是尝言邉事者称是选矣钥至镇考治甄别不随不苛得实以报嘉靖间累陞山西按察使用法平恕兼得大体富民某杀人当死以货免钥收鞫之寘于法知县某主薄某皆良吏为姦人所搆事下按察司或谓钥云是当道所欲入也钥曰法如此可枉狥乎竟白之终河南廵抚徐景嵩定辽中卫人正徳九年进士尹咸宁陞户科给事中弹劾不避权贵厯河间知府山西按察副使赵国忠字伯进锦州卫人嗣指挥职嘉靖初举武㑹试进都指挥佥事擢锦义右参将连破敌进署都督佥事为辽东总兵官有功进都督同知嗣代赵卿镇宣府命部将逆击谙达于大滹沱败之㓂尽走及谙达薄京师国忠趋入卫移䕶诸陵㓂见国忠阵于红门畏不敢入三十一年再镇辽东御却小王子数万骑明年逐敌出塞多斩获进秩一等国忠善战射穿札为将有威严厯两镇缮亭障练士马邉防赖之李景登广宁人神宗二十年进士任猗氏县才敏气恬不以崖岸自异请除荒地课赡书生陞吏部主事出知汉中府冰操严洁明敏果断莅任三年案无留牍狱无沉滞佟卜年辽阳人神宗四十四年进士知河间县节用爱人除门则俵马大户三害境内获安邑人立祠祀之事见畿辅通志祖寛辽东人少从军有功累官宁逺㕘将勇敢善战部卒多塞外降人所向克㨗崇祯五年叛将李九成围莱州诏发闗外兵讨之寛为前锋率五百骑遇贼兵三千于沙河寛殊死战贼退走解莱州围进都督佥事八年为总兵官讨流贼挫张献忠于焦村复遇汝州贼寛率军至大败之十一年王师下山东济南失守时诬寛以失䧟藩封被逮弃市寛敢战有功称良将性刚使气不为文吏所喜卒罹大辟莫为救论人颇谓失刑云钦定盛京通志卷六十四钦定盛京通志卷六十五钦定四库全书钦定盛京通志卷六十五国朝人物宗室诸王钦定四库全书钦定盛京通志卷六十五国朝人物宗室诸王武功郡王礼敦景祖翼皇帝第一子也初肇祖原皇帝于蘓克素䕶河部之唿兰哈达擒斩讐人开基赫图阿拉地三传兴祖直皇帝有子六分筑六城环卫而居并称宁古塔贝勒第四子为景祖翼皇帝居赫图阿拉城礼敦为显祖宣皇帝之兄生而英勇当六城并建时近地部落中有额色纳者生九子俱强悍又有嘉瑚者生七子俱轻捷多力尝身披重铠连跃九牛二族恃其强侵陵诸路礼敦从景祖率诸贝勒往征尽灭之收服五岭东蘓克素䕶河西二百里内诸部由此国益强盛以礼敦战功居最号曰巴图鲁其后诸族人或嗜利召外侮或搆兵酿内忧太祖髙皇帝备尝艰险讨诛尼堪外兰乃得国中帖服而礼敦时已早没追溯翼运功宗莫出其右子贝和齐克承先志敬事太祖太祖建都辽阳后进征广宁命贝和齐与宗室铎弼等统兵留守辽阳嗣命贝和齐等奉移祖陵于东京城之阳鲁山礼敦祔葬陵旁太祖文皇帝天聪时以贝和齐长子色勒为正蓝旗都统崇徳元年四月追封礼敦为武功郡王配飨太庙世祖章皇帝顺治四年七月録武功郡王孙席赉等均授佐领以色勒有军功所得骑都尉晋一等男十五年九月敬移东京祖陵于兴京奉安永陵礼敦亦迁祔永陵旁圣祖仁皇帝康熙二十一年三十七年亲诣兴京恭谒永陵命大臣诣武功郡王墓酧酒五十六年八月念武功郡王后裔未有显秩特擢其第三世孙侍卫吉礼为㪚秩大臣并命予世袭干隆十九年九月皇上驾诣盛京诏以盛京为龙兴重地国初诸王功烈懋着宜建祠以酬旧勲而示来许命曰贤王祠春秋致祭以武功郡王入祠四十三年正月复奉谕㫖命史臣立传以征信详慧哲郡王传先是干隆八年十九年迨四十三年四十八年上谒永陵皆命大臣酹酒于墓慧哲郡王额尔衮景祖翼皇帝第二子显祖宣皇帝之兄当太祖髙皇帝未诛尼堪外兰时觉尔察城阿哈和洛城和洛噶善城尼玛兰城章嘉城五城诸族人或嗜利搆兵额尔衮则智虑周达视不善若凂已故得永保令名云卒后无嗣世祖章皇帝顺治十年五月追封多罗郡王谥曰慧哲十一年三月配飨太庙与武功郡王礼敦宣献郡王斋堪通达郡王雅尔哈齐并列东庑干隆十九年九月入祀盛京贤王祠四十三年正月上谕国史馆诸臣曰通达郡王系显祖之子武功慧哲宣献三郡王系景祖之子当时虽身预配飨第以宗支而论已在觉罗之列是以宗室王公表传内未经入传但思宗室传既限于支派国史传又以属在宗潢令此四王无所附丽亦觉欠缺着交国史馆查明四王事实补为立传列于国史诸大臣传之前即或当时纪载简少其功绩无由稽核无妨不拘详畧各立一传以征信焉宣献郡王斋堪景祖翼皇帝三子显祖宣皇帝之兄当太祖髙皇帝未诛尼堪外兰时族人有嗜利搆兵者斋堪弗与为伍惟善是务着望老成卒后无嗣世祖章皇帝顺治十年五月追封斋堪多罗郡王谥曰宣献十一年三月配飨太庙与武功郡王礼敦慧哲郡王额尔衮通达郡王雅尔哈齐并列东庑干隆十九年九月入祀盛京贤王祠四十三年正月命史臣立传以徴信互详武功郡王慧哲郡王传通达郡王雅尔哈齐显祖宣皇帝第四子与太祖髙皇帝及追封亲王舒尔哈齐俱为宣皇后所生舒尔哈齐事蹟见其子郑亲王济尔哈朗传雅尔哈齐无嗣其卒年及事蹟旧史不着世祖章皇帝顺治十年五月追封多罗郡王谥曰通达十一年三月配飨太庙与武功郡王礼敦慧哲郡王额尔衮宣献郡王斋堪并列东庑干隆十九年九月入祀盛京贤王祠详武功郡王传四十三年正月命史臣立传以徴信详慧哲郡王传礼亲王代善太祖髙皇帝第二子也赋性忠果英勇过人从征哈达辉发叶赫等国论功授贝勒瓦尔喀费优城人苦乌拉国布占泰之虐乞移家归附丁未岁太祖命与贝勒舒尔哈齐褚英等率兵往徙之乗夜隂晦行见大纛之上有光衆以为异取视无有复树之光如初舒尔哈齐疑之欲回兵代善曰或吉或凶兆已定吾等何所见而遽还耶遂决意进兵尽収环城屯寨五百户令侍卫扈尔汉䕶之先行布占泰邀诸路不得进次日诸贝勒至代善及褚英各率兵五百分路夹击大败之代善从马上攫贝勒博克多胄而斩之并斩其子生擒贝勒瑚哩佈及常住父子时天大雪敌败走僵仆斩获无算太祖嘉其功赐名古英巴图鲁癸丑年正月太祖征布占泰代善从时乌拉三万人越冨尔哈城而军诸贝勒大臣皆愿战太祖犹未欲加兵将遣使申谕代善进曰我士饱马腾利在速战所虑者布占泰不出耳今彼兵既出平原旷野可一鼓擒也舍此不战厉兵秣马将何为耶太祖曰我用兵以来无不身先搏战但恐贝勒诸大臣㦯致有一二被伤实深惜之尔衆志既孚即可决战因命进兵代善随太祖亲突阵大败其兵遂克其城布占泰遁走仅以身免天命元年太祖即帝位授大贝勒四人以代善为首三年四月从太祖伐明㑹天雨欲还军代善曰因明不道是以兴师既临其境若遽还师将复修和好乎抑相仇怨乎军行逺地谁能讳之天虽隂雨吾军皆有御雨之具且天降此两以懈明边将之心是雨利于我不利于彼也太祖善其言遂进兵下抚顺等城及堡寨五百余处大军已出闗明广宁总兵张承廕等来追时太宗为四贝勒与代善率兵迎击之尽殱其衆四年正月命往守扎喀闗二月命大发兵四路来侵太祖率师亲征代善先行遂过扎喀闗集兵以待太宗以祀事后至谓界藩山筑城夫役宜急防卫代善遂同督兵赴界藩山斩敌衆百人复败明总兵杜松等于萨尔浒山又明总兵马林营尚间崖潘宗颜营斐芬山互为犄角太祖命步兵接战方传谕敌兵自西突至代善唿曰兵已进矣即怒马迎战直入其阵遂败敌兵明总兵刘綎由寛甸路来侵太宗督兵登冈从上冲击代善率左翼兵自西夹攻之敌衆披靡刘綎等没于阵八月从伐叶赫代善谕降其西城叶赫平六年三月大军取明沈阳明总兵李秉诚以兵来援太宗击破之代善及贝勒岳託共逐四十里斩馘甚衆十一年八月太祖上宾代善在诸子最长而我太宗功徳隆茂衆望尤属代善遂与子岳託萨哈璘等作议书言绍承大统必得圣君始能戡乱致治以成一统自顾徳薄愿共推戴四贝勒嗣位入朝遍示诸贝勒大臣等衆皆喜太宗辞让再三代善言益恳切衆议亦坚太宗乃从之天总元年五月率兵攻明锦州围其城三年十一月从太宗伐明逼燕京败明应援总兵满桂等兵殱戮甚衆五年八月我师围明大凌河城明兵来援败之生擒监军张春等春不屈太宗怒欲诛之代善进曰我前此所获无不収养且此人既以死忠为贵奈何杀之以遂其志乎太宗恱遂赦春崇徳元年四月大封功臣晋代善为和硕兄礼亲王十二月从太宗征朝鲜受其降以归三年二月太宗征喀尔喀同郑亲王济尔哈朗等留守并监筑辽阳都尔弼城八年八月太宗上宾世祖章皇帝嗣位郡王阿达礼及贝子硕託谋立睿亲王多尔衮代善发其谋俱伏诛硕託为代善第二子阿达礼则其孙也顺治元年朝元旦世祖命上殿毋拜以优异之五年十月薨子满达海袭是年新定诸王葬费亲王例给银五千世祖以代善功徳懋着特赐万两立碑纪功康熙十年五月追谥曰烈复立碑以表于墓干隆四十三年正月上谕廷臣以礼亲王诚心推戴勤劳王室懋着壮猷克昭骏烈其后改封为康亲王亲贤世胄竟改初封嘉号何以垂诒奕禩示酬庸追本之义宜仍复原称封号并配享太庙代善子岳託萨哈璘瓦克达满达海玛瞻俱着勲名各有传郑亲王济尔哈朗舒尔哈齐第六子也舒尔哈齐显祖宣皇帝第三子初授贝勒以收瓦尔喀部败乌拉之衆积功赐号达尔汉巴图鲁辛亥年八月薨顺治十年五月追封和硕亲王谥曰庄济尔哈朗幼育于太祖宫中号和硕贝勒天命十一年正月从代善征䝉古五部有功天聪元年四月同贝勒岳託等伐朝鲜及明皮岛帅毛文龙大军薄义州克之遂㧞城安州定州捣毛文龙所居铁山直逼朝鲜平壤城朝鲜遣使来请和议未决阿敏有异志欲屯种以居因令直趋王京岳託与济尔哈朗议济尔哈朗曰兵不可深入闻去此三十里有平山城者可驻兵以待和议之成遂引军驻平山朝鲜王李倧遣使至议嵗贡许之遂定盟振旅归五月从太宗伐明攻宁逺城与明总兵满桂兵遇力战被创气弥奋大败其衆二年五月讨䝉古固特搭布囊斩之收其部三年九月同岳託等率兵往畧明锦州宁逺焚其积聚而还十月太宗亲统大军伐明命同岳託攻大安口毁其水门乗夜进城明马兰营叅将率兵来援我前锋军击走之比明见明援兵立营山上济尔哈朗先纵兵往败其衆追至马兰营既而岳託复败遵化州援兵自辰迄已五战皆㨗马兰等三营俱下引兵趋石门殱明援兵扵道十二月同贝勒阿巴泰等率兵往通州焚其船遂攻张家湾克之四年正月诛叛将刘兴祚于山海闗井擒其弟兴贤以献以兵驻永平招降滦州迁安等处三月以贝勒阿敏代之还五年七月初设六部命理刑部事八月从攻大凌河率本旗兵为后应与代善等克台堡守之十一月截塔山以东边海隘口有俘获七年三月命筑岫巖城以兵驻守五月与杜度等往迎明降将孔有徳耿仲明扵江上获明及朝鲜降人以归八年五月太宗征察哈尔留守盛京十年四月改元崇徳晋封和硕郑亲王十二月太宗征朝鲜复留守三年十月大军伐明以本旗兵自前屯卫㑹大兵扵中后所克模龙闗及五里堡屯台四年五月往畧明锦州松山与明兵遇九战九败之俘获甚衆六年三月同阿济格多铎等克锦州㨗闻太宗大恱令八门击鼓召衆扵笃恭殿宣㨗五月又败明经畧洪承畴兵六万扵松山北冈八月洪承畴等率兵十三万来援锦州太宗亲统大军征之命留守九月复从围锦州十二月承畴以兵六千夜犯正红正黄两旗营济尔哈朗令军各依汛地沿濠射之敌败去㑹松山城门闭不得入尽降其衆锦州被围一年粮尽援絶㑹洪承畴被擒祖大夀乃以城降遂议取宁逺之策四月同多尔衮等率兵攻塔山克之进攻杏山城中惧开门降七年七月赐鞍马一蟒縀百八年八月世祖章皇帝嗣位以济尔哈朗与多尔衮辅理国政九月率兵攻宁逺㧞其城并克前屯卫斩总兵李辅明等乘胜取中前所顺治元年十月晋封信义辅政叔王赐金千两银万两縀千疋五年三月贝子屯齐等讦告两旗大臣谋立豪格济尔哈朗知而不举议罪降多罗郡王闰四月复爵九月命为定逺大将军讨湖广流贼李锦等道出山东勦平曹县土寇六年八月祗长沙败贼于湘潭收复府州县六十余城擒斩伪王以下文武官以百计湖南贵州悉平七年正月振旅还四月赐金二百两银二万两嗣以与多尔衮不合罢辅政九年二月晋封叔和硕郑亲王十二年二月上疏言政事大畧言无蔽言路无弛武备恤满洲官兵疾苦立史官起居注世祖嘉其言五月病剧车驾临问间有遗言乎泣对曰臣受三朝深恩未能仰荅不胜感痛惟愿以取云贵灭朱由榔统一四海为念且满洲甚少而能破流冦取京都者应加抚恤世祖垂涕曰天何故不令朕叔长年耶言已大恸诏画工往图其像留宫中及薨辍朝七日赐祭葬所给银两视定例倍之十四年立碑纪功称忠冠当时功昭后世云康熙十年六月追谥曰献干隆四十三年上谕廷臣以郑亲王后改封简亲王亲藩世胄改易原封不足以昭彰阐宗勋袭庆承家之至意着仍称原封号并配享太庙子济度扵顺治十一年二月授定逺大将军以平海冦郑成功有功袭封亲王后薨谥曰纯饶余亲王阿巴泰太祖髙皇帝第七子也初以战功封台吉辛亥年秋七月与费英东等率兵征东海窝集部克其二路天命四年六月随伐明克抚顺八年四月太祖命与诸台吉往讨喀尔喀扎噜特部昂安以其执我使送叶赫故昂安伤我前锋统领岱穆布阿巴泰大怒阵斩昂安父子并从者俘其孥以还以功晋封贝勒天聪元年五月太宗伐明与贝勒杜度居守二年五月命与岳託等率兵堕明锦州城三年十月太宗亲统师伐明次老河命与贝勒阿济格率兵攻龙井闗克之又击斩明三屯营哨卒抵汉儿庄㑹贝勒多尔衮等降明守将李丰等十二月与济尔哈朗等率兵略通州焚其船攻张家湾克之复与大贝勒代善等率䕶军往畧蓟州破山海闗援兵五千余人四年正月克永平与济尔哈朗镇守永平三月同萨哈璘援滦州明兵退乃还是年初设六部命理工部事七年六月诏问贝勒大臣用兵宜先伐何国阿巴泰言宜选精兵袭明边墻则闗门可得大军屯扵邉外择诸贝勒将兵分路驰入若获可用之人送至大寨俾遣入内地则消息愈通锦州无足过虑我兵既入是天时已至令祖大夀入山海闗便可与我兵相㑹合也八月同萨哈璘豪格等畧明山海闗俘获无算崇徳元年四月叙功封为饶余贝勒六月伐明分兵三路入会于延庆州九月畧保定至安州凡克十二城败明兵五十六阵凯旋太宗亲往迎之十二月太宗亲征朝鲜命驻防噶海城三年二月太宗亲征喀尔喀令留守盛京併监筑辽阳等城五月修治盛京至辽河大路与多尔衮董其役九月伐明自董家口入守将弃城遁四年四月师还赐马二匹银五千两九月畧明锦州宁逺五年六月与多尔衮等于义州筑城屯田七月刈锦州城西禾败锦州兵与杜度截明运粮兵获其米千石牲畜百余而还十二月同多尔衮豪格杜度率兵往代济尔哈朗等围锦州六年六月击败闗内援兵于松山七年三月同济尔哈朗等攻杏山以礮击堕其城降之十月特授奉命大将军率师伐明直抵兖州府俘鲁王朱以派下乐陵等处自济以东州县望风降附八年六月班师赐银万两是月又令与诸贝勒分道伐明会师延庆州顺治元年四月世祖念开国宗勋晋封多罗饶余郡王二年正月命为总统率官兵代豪格勦土贼于山东二月遣凖塔等击贼于徐州贼衆奔溃赴河死者无算三年三月薨谥曰敏寻以子岳乐晋封亲王赠如其爵岳乐平江西取湖南勦灭逆藩呉三桂有懋功详国史传钦定盛京通志巻六十五钦定盛京通志卷六十六钦定四库全书钦定盛京通志卷六十六国朝人物宗室诸王钦定四库全书钦定盛京通志巻六十六国朝人物宗室亲王睿亲王多尔衮太祖髙皇帝第十四子也生而聪慧多智谋畧絶人天聪二年三月与弟多铎从太宗征察哈尔大捷振旅还沈阳于途中大宴羣臣以多尔衮初从征即有功喜甚特赐号墨尔根岱青贝勒三年九月从伐明逼燕京击败明袁崇焕祖大夀援兵二万五年八月随太宗攻克大凌河是年初设六部命掌吏部事六年五月畧明归化城黄河一带降其民七年六月多尔衮陈伐明之策曰宜乘春时整士卒待我耕种既毕彼谷将熟入边直逼燕京截其援兵残燬屯堡因粮于敌为乆驻计可坐而待其毙也八年五月从太宗伐明分道入边畧朔州至五台山而还九年六月献伐明所获山西俘并所收察哈尔全部崇德元年四月以功封和硕睿亲王八月伐明率右翼兵由锦州入十二月从征朝鲜别从容甸路取昌州败敌衆克江华岛三年二月监筑辽阳都尔弼城七月更定各衙门官制十月授奉命大将军与岳託分道伐明分兵八道长驱北京迤西千里将卒皆溃畧地至山西界复东趋临清破济南克城四十余十七战皆捷赐马五匹银二万两六年六月代济尔哈朗围锦州败其援兵八月明经畧洪承畴以兵十三万来援军容甚盛太宗闻之亲统大军渡辽河疾驰六日至七家堡多尔衮请进军驻松杏之间太宗从之明松山诸将见黄幄羽葆军逼山而营大惧谋夜遁多尔衮率兵趋塔山大路横击之溃兵沿山至海死者相枕借明总兵呉三桂等单骑奔入杏山乃率兵还七年三月复与济尔哈朗围锦州明总兵祖大夀力竭以城降四月又破塔山杏山关门以东尽入版图八年八月世祖章皇帝即位代善等集诸贝勒大臣议以多尔衮与济尔哈朗同辅政先是阿达礼等谋立多尔衮多尔衮与代善发其谋诛之顺治元年四月将大举南征世祖御笃恭殿赐多尔衮大将军勅印加殊礼钖以御用纛葢时流贼李自成已破燕京明山海关总兵呉三桂遣其将郭云龙等致书请兵多尔衮以书报之曰我国向欲与明修好屡为致书明之君臣不计国家丧乱军民涂炭曽无一言相答是以整师三入葢示意于明欲其君臣势屈而通好也若今日则不复出此惟有底定中原与民休息而已今闻崇祯帝灭于流贼不胜发指用率仁义之师沈舟破釡誓不返旌期必灭贼出民水火伯遣使致书深为喜悦夫伯思报主恩与流贼不共戴天诚忠臣之义也伯虽向守辽东与我为敌今勿因前故尚复懐疑昔管仲射桓公中钩桓公用为仲父以成霸业伯若率衆来归必封以故土晋为藩王国讐可报身家可保世世子孙长享富贵当如河山之永也师次连山三桂复请速进兵多尔衮得书率兵夜驰踰宁逺次沙河距山海关十里三桂报贼已出边立寨栅多尔衮随命诸王等率精兵迎击之败贼将唐通于一片石师至山海关三桂开关亲出迎多尔衮谓三桂曰尔归营令尔兵系白布为识恐与贼混致误杀也使之先驱遂入关时李自成所率贼二十余万皆乆厯战阵殊剽悍恃其衆阵于关内自北山亘海我兵少对贼布阵不能横及海岸多尔衮集诸王贝勒大臣谓曰流贼横行乆犷且衆不可轻击也吾观其阵大相去逺首尾不能顾可鳞次集我兵对贼阵尾伺其气衰突击之必胜努力破此则大业成矣勿越伍躁进违节制阵既列令三桂居右翼之末先悉其衆搏战贼力鬭围开复合战良乆我兵从三桂阵右突出冲贼中坚万马腾跃飞矢雨堕天大风沙石飞走击贼如雹自成方登髙冈观战知为我兵胆俱落急策马下冈走我兵无不一当百追奔四十里贼衆大溃自相践踏僵尸遍野沟水尽赤自成奔还京师乃以马步兵一万𨽻三桂追贼向北京多尔衮与诸将誓曰此行志在灭贼救民以安天下勿杀无辜掠财物焚庐舍不如约者罪五月整兵入燕京以帝礼𦵏崇祯帝发丧三日遣武英郡王阿济格等分道追自成连破之自成走西安燕京附近各城俱纳欵畿辅肃清山东山西以次悉定乃定议迎世祖都燕京时明南京诸臣拥立福王朱由崧称帝号其大学士史可法督师扬州多尔衮欲招之使降令南来副将韩拱薇等赍书致可法曰予向在沈阳即知燕京物望咸推司马后入关破贼得与都人士相接识介弟于清班曽託其手勒平安拳致衷绪未审以何时得达比闻道路纷纷多谓金陵有自立者夫君父之讐不共戴天春秋之义有贼未讨则故君不得书葬新君不得书即位所以防乱臣贼子法至严也闯贼李自成称兵犯阙手毒君亲中国臣民不闻加遗一矢平西王呉三桂介在东陲独效包胥之哭朝廷感其忠义念累世之宿好弃近日之小嫌爰整貔貅驱除狗䑕入京之日首崇懐宗帝后谥号卜𦵏山陵悉如典礼亲郡王将军以下一仍故封不加改削勲戚文武诸臣咸在朝列恩礼有加耕市不惊秋毫无扰方拟秋髙气爽遣将西征传檄江南聫兵河朔陈师鞠旅戮力同心报乃君国之仇彰我朝廷之德岂意南州诸君子茍安旦夕弗审事机聊慕虚名顿忘实害予甚惑之国家之抚定燕都乃得之于闯贼非取之于明朝也贼毁明朝之庙主辱及先人我国家不惮征缮之劳悉索敝赋代为雪耻孝子仁人当如何感恩图报兹乃乘逆寇稽诛王师暂息遂欲雄据江南坐享渔人之利揆诸情理岂可谓平将以为天堑不能飞渡投鞭不足断流耶夫闯贼但为明朝祟耳未尝得罪于我国家也徒以薄海同仇特伸大义今若拥号称尊便是天有二日俨为勍敌予将简西行之鋭转斾东征且拟释彼重诛命为前导夫以中华全力受制潢池而欲以江左一隅兼支大国胜负之数无待蓍龟矣予闻君子之爱人也以德细人则以姑息诸君子果识时知命笃念故主厚爱贤王宜劝令削号归藩永绥福禄朝廷当待以虞賔统承礼物带砺山河位在诸王侯上庶不负朝廷伸义讨贼兴灭继絶之初心至南州羣彦翩然来仪则尔公尔侯列爵分土有平西之典例在惟执事实图利之輓近士大夫好髙树名义而不顾国家之急每有大事辄同筑舍昔宋人议论未定兵己渡河可为殷鉴先生领袖名流主持至计必能深惟终始宁忍随俗浮沈取舍从违应早审定兵行在即可西可东南国安危在此一举愿诸君子同以讨贼为心毋贪一身瞬息之荣而重故国无穷之祸为乱臣贼子所笑予实有厚望焉记有之惟善人能受尽言敬布腹心伫闻明教江天在望延跂为劳书不宣意可法遣人报书曰南中向接好音法随遣使问讯呉大将军未敢遽通左右非委隆谊于草莽也诚以大夫无私交春秋之义今倥偬之际忽捧琬琰之章真不啻从天而降也循读再三殷殷致意若以逆贼尚稽天讨烦贵国忧法且感且泣敬为贵国一详陈之我大行皇帝敬天法祖勤政爱民真尧舜之主也以庸臣误国致有三月十九日之事法待罪南枢救援无及师次淮上凶问遂来地坼天崩山枯海泣嗟乎人孰无君虽肆法于市朝以为泄泄者之戒亦奚足谢先皇帝于地下哉尔时南中臣民哀痛如丧考妣无不拊膺切齿欲悉东南之甲立翦兇仇而二三老臣谓国破君亡宗社为重相与迎立今上以系中外之心今上非他神宗之孙光宗犹子而大行皇帝之兄也名正言顺天与人归五月朔日驾临南都万姓夹道欢唿声闻数里羣臣劝进今上悲不自胜让再让三仅允监国迨民臣伏阙屡请始以十五日正位南都从前凤集河清瑞应非一即告庙之日紫云如葢祝文升霄万目共瞻欣传盛事大江涌出柟梓数十万章助修宫殿岂非天意也哉越数日遂命法视师江北刻日西征忽传我大将呉三桂借兵贵国破走逆成为我先皇帝后发丧成礼扫清宫阙抚辑羣黎且罢薙髪之令示不忘本朝此等举动振古铄今凡为大明臣子无不长跽北向顶礼加额岂但如明谕所云感恩图报己乎谨于八月薄治筐篚遣使犒师亟欲请命鸿裁连兵西讨是以王师既发复次江淮乃辱明诲引春秋大义来相诘责善哉乎推言之然此文为列国君薨世子应立有贼未讨不忍死其君者立説耳若夫天下共主身殉社稷青宫皇子惨变非常而犹拘牵不即位之文坐昧大一统之义中原鼎沸仓卒出师将何以维絷人心号召忠义紫阳纲目踵事春秋其间特书如莽移汉鼎光武中兴丕废山阳昭烈践祚懐愍亡国晋元嗣基徽钦䝉尘宋髙缵统是皆于国讐未剪之日亟正位号纲目未尝斥为自立率以正统与之甚至如元宗幸蜀太子即位灵武议者訾之亦未尝不许以行权幸其光复旧物也本朝传世十六正统相承自治冠带之族继絶存亡仁恩遐被贵国昔在先朝夙膺封号载在盟府宁不闻乎今痛心本朝之难驱除乱逆可谓大义复着于春秋矣昔契丹和宋止嵗输以金缯回纥助唐原不利其土地况贵国笃念世好兵以义动万代瞻仰在此一举若乃乘我䝉难弃好崇讐规此幅员为徳不卒是以义始而以利终为贼人所窃笑也贵国岂其然往先帝轸念潢池不忍尽戮𠞰抚并用贻误至今今上天纵英明刻刻以复仇为念庙堂之上和衷体国介胄之士饮泣枕戈忠义民兵愿为国死窃以为天亡逆闯当不越于斯时矣语曰树德务滋除恶务尽今逆成未服天诛谍知卷土西秦方图报复此不独本朝不共戴天之憾抑亦贵国除恶未尽之忧伏乞坚同讐之谊全始终之德合师进讨问罪秦中共枭逆贼之头以洩敷天之愤则贵国义问炤燿千秋本朝图报惟力是视从此两国世通盟好传之无穷不亦休乎至于牛耳之盟则本朝使臣久己在道不日抵燕奉盘盂从事矣法北望陵庙无涕可挥身陷大戮罪应万死所以不即从先帝于地下者实为社稷之故传曰竭股肱之力继之以忠贞法处今日鞠躬致命克尽臣节所以报也惟殿下实昭鉴之多尔衮接书知可法不能屈遂定议下江南九月世祖车驾至京师加封多尔衮为叔父摄政王是年冬遣豫亲王多铎南征江南英亲王阿济格西征逆闯十二月河南平二年陜西湖广及江南平又遣贝勒博洛平浙江福建肃亲王豪格平四川于是天下羣盗皆尽五年十二月大同总兵姜瓖叛六年二月多尔衮征之㑹有言喀尔喀将犯边者乃遣别将讨瓖自出张家口击喀尔喀七年十二月师还至喀喇城薨世祖率王贝勒大臣等迎其丧于东直门外八年二月苏克萨哈等首告多尔衮薨时其侍女乌尔库尼将殉唿近侍罗什博尔惠等告以多尔衮曽制八团龙补黄袍等衣属令潜置棺内罗什等如言以殓又多尔衮欲于永平圏房率衆移驻与和洛㑹等宻议己定特以出猎稽迟未行事闻经王大臣等定议追削王爵并黜宗室干隆四十三年正月上谕廷臣曰睿亲王首先统衆入关定国开基厥功最懋顾以诬告谋逆经诸王定罪除封其时我世祖章皇帝尚在冲龄未尝亲政也朕每览实録见王之立心行事实能笃忠荩感厚恩深明君臣大义为史册所罕觏乃令王之身后乆抱不白之寃于泉壤心甚悯焉假令当时王之逆迹稍有左验削除之罪果出我世祖圣裁朕亦宁敢复翻成案乃实由宵小奸谋搆成寃狱而王之政绩载在实録皆有大功而无叛迹又岂可不为之昭雪着加恩复还睿亲王封号追谥曰忠补入玉牒补继袭封照亲王园寝制度修其茔墓仍令太常寺春秋致祭并配享太庙豫亲王多铎太祖髙皇帝第十五子也初授贝勒天聪二年三月与兄多尔衮从太宗往征察哈尔多罗特部大捷太宗喜语诸贝勒曰两幼弟初领偏师辄有功宜赐美名于是号多铎为额尔克楚瑚尔五年九月太宗亲率军击明锦州多铎从以二百人败锦州兵七千于城下又败明兵于大凌河七年六月诏问羣臣伐明与朝鲜察哈尔宜何先多铎言宜伐明直入长城图乆长之计先其大者则其余自灭且随我所求而自至矣八年七月太宗亲伐明多铎从同贝勒阿济格等率兵入龙门㑹大军于宣府遂入边击败明兵畧保安州克之戮其守将往㑹太宗于应州城献俘八月同多尔衮等畧朔州随攻大同败明兵于城南太宗以明国必调宁逺锦州兵往山西救援命多铎为帅率精兵入明广宁以迟其救援先遣石廷柱阿山等趋锦州㑹锦州总兵祖大夀遣副将刘应选等率兵来拒遇于大凌河西阿山等以兵寡驰告多铎疾驰败刘应选所部兵俘获无算凯旋献俘太宗迎劳五里外以多铎初专阃外能出奇取胜嘉奨之赐良马五甲五崇德元年四月晋封和硕豫亲王兼理礼部事十二月从太宗征朝鲜累战皆有功遂降朝鲜四年八月兼理兵部事十一月同贝勒豪格畧锦州宁逺斩总兵金国凤等五年三月奉命为左翼总统与济尔哈朗往修义州城驻师屯田六年三月代多尔衮围锦州松山绕锦州城立营浚濠为乆驻计城中惶恐守门䝉古诺木齐武巴什缒书约降祖大夀知有异志欲以计擒之诺木齐等即执兵拒外城䝉古亦执兵助既接战声闻关外多铎与济尔哈朗至城下援之关内䝉古缒援兵入与明兵战于城上明兵败大兵遂入关徙其民义州捷奏至太宗大悦四月复败明杏山松山援兵八月明经畧洪承畴以八总兵十三万衆来援锦州太宗亲统大军往征之疾驰六日环松山而营明兵宵遁遣贝子博洛等追击之并简精兵付多铎令设伏遂夹击总兵呉三桂等兵败之寻又奉命围松山城内夜出兵来犯击败之斩首千余级十二月承畴自松山率兵夜出来犯多铎令沿濠射之悉败去城中益困七年二月松山副将夏承德宻遣约降为内应以其子舒出质夜半诸将士举梯登城城遂克生擒承畴及巡抚邱民仰等七月叙功晋封多罗豫郡王八年四月疏言当今之势宜暂息兵以农务为急衣食丰足举国庆豫再有举行未晩也顺治元年四月从多尔衮入关破流贼定燕京十月晋封和硕豫亲王时明福王朱由崧自立于南京称大号遣兵扼淮徐为割据计而李自成尚据陜右多铎奉命为定国大将军率师南征二年由河南进兵克陜州趋潼关凡三败李自成之衆斩获无算贼守将皆望风降附复战于潼关大军奋勇冲击唿声动天地纵横掩杀漫山弥野自成精鋭畧尽遁至西安不复能成军拒守多铎师渡潼关濠口斩伪将马世尧师至西安自成奔商州南走湖广追之不及二月捷闻世祖以流寇既窜西安平定关中抚绥事宜付英亲王阿济格等命多铎率大军由河南趋淮扬讨江南之称号自立者四月渡淮趋扬州招谕守扬阁部史可法等降不从攻克其城获可法等斩之五月师至南京文武官数百员马步兵二十三万有奇皆迎降南京平追擒福王于芜湖捷闻世祖嘉悦遣侍臣赴军中慰劳焉多铎复遣兵败马士英之衆降潞王朱常淓江浙悉定七月诏以贝勒勒克德浑为平南大将军代多铎还十月凯旋世祖御殿以多铎统军以来功最大晋封和硕德豫亲王赐黑狐帽貂朝衣及玲珑鞍马金五千两银五万两三年五月苏尼特部腾吉思等叛奔喀尔喀诏以多铎为扬威大将军往征七月多铎等至营噶尔察克山闻腾吉思在衮噶鲁台星夜疾进三日追及于额克特山获其妻子及牲畜喀尔喀土谢图汗以兵二万邀大军于扎济布喇克之地多铎击败之追逐三十余里次日硕雷汗复率兵三万至又击败之追逐二十余里十月凯旋世祖出安定门迎劳四年七月御太和殿册封为辅政叔德豫亲王赐金千两银万两鞍马二册文称定鼎中原以来所建功勲卓越等伦云六年三月薨七年三月命立碑纪功九年三月郑亲王济尔哈朗等㑹议多铎系多尔衮同母弟应削王爵世祖念其勲劳止追降郡王康熙十年五月追谥曰通干隆四十三年上谕廷臣曰豫亲王从睿亲王入关肃清京辇即率师西平流寇南定江浙实为开国诸王战功之最乃以睿亲王诬狱株连降其亲王之爵后又改封信郡王以王之勋绩超迈等伦自应世胙原封以彰殊眷着仍追复亲王还号为豫一体配享太庙多铎子多尼征故明桂王朱由榔于云南败李定国白文选之衆所向克捷袭封郡王顺治十八年薨谥宣和肃亲王豪格太宗文皇帝第一子也生而英毅多智畧从征䝉古诸部功最着授贝勒天命十一年四月随大贝勒代善征䝉古五部有功天聪元年五月太宗伐明豪格往卫塔山粮运遇明兵二万以八十人击败之三年十一月大军进逼北京大贝勒莽古尔泰率诸贝勒大臣迎击明督师袁崇焕锦州总兵祖大夀援兵于广渠门外敌以重兵设伏于右莽古尔泰令诸贝勒击其右豪格如命冲敌右败其伏余贝勒由中路乘之敌遂溃四年正月与岳託还守沈阳五年七月太宗西征命与贝勒杜度等居守六年五月太宗征察哈尔遂伐明豪格从同济尔哈朗畧归化城等处有功六月晋封和硕贝勒七年六月诏问用兵宜何先豪格言锦州宁逺攻之无益宜用更番法分兵两路一从宁逺入一从旧路入夹攻山海关不然进攻通州乆驻其地往侦流贼情形彼方分师捍御我伺其懈击之事可图也命与阿巴泰等畧明山海关有功八年七月伐明分兵四路入太宗亲统大军由宣府趋朔州豪格率扬古利毁边墻入大军遂由上方堡分道进旋同贝勒多尔衮畧朔州及五台山而还复从攻大同击明援兵走之九年二月命与多尔衮岳託萨哈璘为元帅统兵一万往收察哈尔师至钖喇珠尔格遇察哈尔汗妃及台吉索诺木等以千五百户降遂抵託哩图託哩图者额哲所驻地也㑹天大雾乘其无备遣额哲母苏泰太后之弟南楮等先往见额哲母谕以奉㫖招抚意额哲母命额哲率衆迎诸贝勒入遂定盟次日率所部降额哲以古玉玺献文曰制命之宝元顺帝奔应昌时所失后林丹汗得之者也师还畧明山西边郡败其兵崇德元年四月晋封和硕肃亲王兼摄户部寻坐党岳託降爵解部任二年正月从征朝鲜败安州黄州兵于宁边城下复败安州帅于陶山三年十月伐明畧地至曹州复败明兵于滹沱河所至克捷以功复原封五年六月同多尔衮等屯田义州六年三月同多尔衮围锦州以多尔衮轻违诏㫖豪格亦坐罪降郡王八月太宗闻洪承畴兵来援亲统大军自盛京疾驰抵松山遣大学士刚林谕二王先驻髙桥二王驰奏奉㫖屯髙桥倘敌兵为我所迫锦州松山兵内外夹攻协力死战而欲自髙桥来援势难速至不如请大军暂驻松杏之间太宗可其奏寻同多尔衮还守盛京十月复命从围松山七年二月松山副将夏承德宻遣人请降太宗许之用为内应时豪格同贝勒等率两翼兵梯城南先登遂克松山擒承畴等四月同济尔哈朗攻塔山克之七月叙功复原封顺治元年以语侵多尔衮为人讦告坐言词悖妄削爵世祖既定鼎燕京大封诸王念豪格从定中原有功仍复原封是年冬山东土寇窃发奉命往征遂定济宁破满家洞贼渠土寇悉平二年正月命阿巴泰代豪格还三年正月命为靖逺大将军西征斩流寇石二等尽复所陷州县陜西平十一月整兵入蜀至南部侦知贼首张献忠据西充县随统大兵进抵西充献忠来拒麾兵奋击射殪献忠于阵复分兵搜𠞰余贼尽擒伪王以下文武官四年复𠞰余贼破贼营一百三十余处蜀寇悉平五年二月凯旋世祖御太和殿宴劳之寻为多尔衮所搆陷下狱卒七年世祖亲政念其枉复封和硕肃亲王立碑表之十三年追谥武干隆四十三年上谕廷臣曰以肃亲王后袭封改号曰显着仍复原称封号并配享太庙原封成亲王追封克勤郡王岳託太祖髙皇帝孙礼亲王代善第一子也有谋勇授台吉天命六年二月大兵畧明奉集堡将旋有厮养卒指言明兵所在岳託同诸台吉追击之摩其垒而还三月攻明沈阳城我师追败明总兵李秉诚等援兵于白塔舖岳託㑹兵同逐北四十里十一年八月太祖髙皇帝上賔岳託与弟萨哈璘以太宗文皇帝有圣徳宻议推戴告其父代善曰国不可一日无君邦家大事宜早定䇿四贝勒才德冠世深契先帝圣心衆皆悦服当速继大位代善曰此吾夙心也遂夜作议书翼日以书徧示诸贝勒大臣于朝遂定议奉太宗嗣位十月同弟萨哈璘贝勒豪格随父代善征䝉古五部有功是嵗封贝勒天聪元年正月率兵征朝鲜攻义州定州汉山三城克之渡嘉山江克安州至平壤朝鲜王李倧遣其臣进昌君求和阿敏有异志不允岳託知不可止策马还营与济尔哈朗宻议驻师平山许之和阿敏以未与议纵兵大掠复令朝鲜王弟李觉与阿敏盟乃旋五月从太宗伐明围宁逺有功二年五月率兵畧明边堕锦州杏山髙桥三城毁十三站以东墩台二十一处乃引还三年九月同诸贝勒畧明锦州宁逺境焚其积聚十月太宗伐明师次喀喇沁之青城代善莽古尔泰见上请班师退太宗意不怿岳託同诸贝勒见告之故因力赞进兵至午夜议定遂同济尔哈朗攻大安口毁水门入乘夜败马兰营援兵于城下比明遵化援兵来营于山之林木间顾谓济尔哈朗曰吾当独往取之遂驰击大破之五战皆捷马兰营马兰口大安营三城皆相继降四年正月与豪格还守沈阳五年七月攻明大凌河太宗亲统大军自白土场趋广宁岳託率兵二万别由义州进八月㑹大军于大凌河围其城祖大夀请降以子可法质见诸贝勒时岳託反覆开导之揖可法乘马去大夀遂以其城降翼日命同诸贝勒统兵四千伪作汉装偕大夀作溃奔状夜袭锦州㑹大雾乃止是夜锦州闻礟声谓大凌河守兵溃围出分路来迎遇我师败之是年初设六部命摄兵部事六年正月岳託疏请汉人之归顺者宜各予以室家之乐善为抚养毋致一夫失所以广招徕庶人心景附大业可成太宗嘉纳之七年二月诏问用兵复疏言时不可失事宜勇断山海关通州燕京当先图其一以立基是月攻旅顺口克之师还赐宴于郊太宗亲酌金巵赐之酒崇德元年正月晋封和硕成亲王旋以徇庇莽古尔泰硕託且欲离间济尔哈朗豪格论死太宗特寛之降多罗贝勒罢兵部任二年复以骄蹇论罪再䝉恩寛宥三年十一月命为扬威大将军贝勒杜度副之统右翼兵与左翼奉命大将军睿亲王多尔衮分道伐明岳託兵至墻子岭毁边墻入宻云总督呉阿衡以兵六千入保墻子岭堡外立三寨为犄角我师攻其寨拔之复连败明兵获敌卒知堡坚且有重兵不易拔岭东西髙处有间道可越于是分兵两路攻其前以牵敌师潜以两路从间道入克台十有一处所向皆捷寻以疾薨于军四年三月多尔衮捷奏至太宗览奏无岳託名惊问知病卒恸哭乆之令且勿使礼亲王知为辍饮食者三日四月丧还驾至沙岭设幄遥奠还御崇政殿命王以下及诸大臣往奠诏封为多罗克勤郡王赐马五驼二银二万两子罗洛辉袭封贝勒康熙二十七年圣祖为立碑以纪其功干隆八年十九年四十三年四十八年上诣盛京俱酹其墓又四十三年正月上谕廷臣曰克勤郡王后改称平郡王着一体复还原称封号并配享太庙颕亲王萨哈璘太祖髙皇帝孙颕亲王代善第三子也天资聪敏通满汉䝉古文义屡从征伐所向有功天命十一年封贝勒八月太祖髙皇帝上賔萨哈璘与兄岳託宻议拥戴太宗告其父大贝勒代善遂定议十月随父代善北征喀尔喀扎噜特部斩获甚衆天聪元年五月太宗亲伐明与兄岳託贝勒豪格率精骑为先锋大兵进围宁逺败明总兵满桂兵追至城下诸贝勒继至分兵𠞰杀敌衆是役也萨哈璘被创战弥厉三年十月大军次喀喇沁之青城代善等宻议班师太宗不怿萨哈璘与兄岳託及诸贝勒进见劝决计进取十一月从太宗伐明逼北京同诸贝勒击败明袁崇焕祖大夀援兵又南畧通州焚其船克张家湾还攻克香河县败敌三河进克永平府五年七月初设六部命理礼部事是月太宗亲率大军伐明与贝勒杜度豪格留守七年六月诏问用兵何先萨哈璘言当寛朝鲜拒察哈尔而专征明并陈方畧是年八月同贝勒阿巴泰往畧明山海关八年二月同贝勒多尔衮往迎明降将尚可喜攻广鹿长山二岛俘获不可胜计六月随父代善畧明山西边进兵大同败代州兵九年二月同贝勒多尔衮岳託豪格等统兵往收察哈尔途遇察哈尔汗妃及台吉等率其属来降遂尽收额哲全部还师畧明山西边地诸州县皆降附纵兵出入无敢当者凯旋太宗亲率诸贝勒大臣往迎之先是诸贝勒大臣以逺人归附国势日隆合词请太宗进称尊号太宗却之至是复请太宗仍不允萨哈璘乃令内院大臣希福等奏曰臣等屡次陈请未䝉皇上俞允夙夜悚惶罔知所措伏思皇上不受尊号其咎实在诸贝勒不能殚竭忠诚为乆大之图徒劝上早正大号是以皇上不肯轻受今诸贝勒誓图改行竭忠辅国皇上宜受尊号太宗善之曰贝勒萨哈璘为朕深谋欲善承皇考开创之基开陈及此实获我心尔身任礼部当主之诸贝勒果誓图改行尊号之受与不受朕当再思翼日萨哈璘集诸贝勒于朝各书誓词以奏太宗以内外诸贝勒劝进之诚难以固让而朝鲜通好之国应与共议因命使往朝鲜萨哈璘乃与诸贝勒遣人偕使臣同往告以内外劝进之诚并陈示各国来附兵力强盛之实崇德元年正月有疾太宗临视再三四月议功拟封多罗郡王五月薨萨哈璘明达政体通知古今掌故礼部典文制度多所裁酌太宗深嘉之及薨太宗悲悼不巳辍朝三日祭时恸哭三奠追封和硕颕亲王六月太宗在翔凤阁梦人请曰颕亲王乞赐牛一如是者再寤以问内院大臣希福等皆未知所谓后閲㑹典凡亲王薨初祭例赐一牛始大异之以闻太宗即命礼部致祭赐以太牢康熙十年追谥曰毅敬谨亲王尼堪太祖髙皇帝孙广畧贝勒褚英第三子也从征屡有功天聪九年五月大兵伐明入山西边境随贝勒多铎率偏师入宁锦界以牵明兵之援山西者寻封固山贝子崇徳元年十二月随豫亲王多铎征朝鲜其王弃国遁追至南汉山城围之复屡败其援兵朝鲜遂服师还命议政四年三月伐明率四旂兵环守塔山连山七年九月克锦州以尼堪代博和託等驻防顺治元年四月随睿亲王多尔衮破流贼于山海关寻复破贼于庆都县十月晋封多罗贝勒十二月随多铎南征三败流贼李自成于潼关二年正月大破贼将刘方亮之衆三月分兵趋归德定河南四月进征江南五月克南京明福王朱由崧遁太平复走芜湖将以舟渡江尼堪追之截江口败黄得功于江上得功中流矢死尽夺其舟伪总兵田雄等缚其王由崧以降又攻江隂克之初大兵渡江世祖驰赐尼堪良弓一至是凯旋赐金银鞍马三年正月随肃亲王豪格西征分兵破流贼贺珍于汉中入蜀灭流贼张献忠四年八月分兵与贝子满达海等进𠞰遵义夔州等处斩伪王以下千余员俘获无算川寇悉平五年九月晋封多罗敬谨郡王六年正月命为定西大将军讨大同叛镇姜瓖屡破贼衆斩伪巡抚姜辉等三月晋封和硕敬谨亲王四月由左卫往围大同贼势窘伪总兵扬振威等斩瓖并其兄琳弟有光以其首来降遂入城安抚其民振旅还八年张献忠余孽侵扰湖南九年七月命尼堪为定逺大将军统兵征湖南贵州世祖亲送至南苑寻闻贼己入广西陷桂林八月勅尼堪母往贵州仍从湖南取宝庆十一月抵湘潭贼首马进忠等遁遂进师衡州去衡山县三十里前锋遇贼哨卒败之即于其夜兼程进未明抵衡州大兵方列阵贼衆四万余猝至尼堪麾首队进击大破之追北二十余里方首队兵击贼时林内贼伏发城内贼复出应之师欲退尼堪曰我兵击贼无退者我为宗室不斩除逆寇何面目归乎遂奋勇直入贼环之数重尼堪率诸将士纵横冲击矢尽拔刀力战没于阵十年十月丧还京世祖命亲王以下郊迎䘏典优厚谥曰庄谦郡王瓦克达代善第四子也天聪元年五月随太宗伐明军至宁逺总兵满桂率衆拒大败之追至宁逺城下殱其卒时瓦克达以力战被创崇德五年十二月从多尔衮攻锦州见兵有出樵者即率十余八击斩之七年大军三围锦州列巨礟城北明经畧洪承畴率骑兵来夺力战却之㑹天雨敌复来战又败之复进击承畴三营步兵时军将费雅思哈失马与之累骑而出喀宁阿堕马创甚敌兵围之数重复直入其阵挈之以归顺治元年四月从多尔衮入山海关定燕京旋破流贼李自成又追奔至庆都县败之二年流贼自西安南走荆襄随阿济格率师往𠞰比至贼衆千余方乘船扬帆遁同鳌拜巴图鲁提精卒登岸丛射之贼被射及溺水死者不可胜计悉取其船以济大军叙功封三等镇国将军三年五月以苏尼特部腾吉思等叛奔喀尔喀从多铎往讨降其族又击土谢图汗硕雷汗兵俱败之四年三月晋封镇国公五年十一月戍守大同甫至适总兵姜瓖叛陷朔州宁武等处满达海率兵往讨瓦克达从六年复朔州等处是年冬满达海回京以瓦克达为征西大将军七年二月平潞安平阳泽州降其衆先是明大学士李建泰巳纳欵至是复与姜瓖合据太平县我师至围其城别遣游骑断其饷道越二十余日诣军门降瓦克达英勇素着所至皆不战自溃且驭军整肃剿抚兼施由是平阳所属州县悉定八年二月晋封多罗谦郡王三月命理工部事九年八月薨初山西遭姜瓖之乱瓦克达驻平阳戢军安民平阳民徳之薨后建祠致祭榜曰多罗王庙康熙十年五月追谥襄衍禧郡王罗洛浑太祖髙皇帝曽孙岳託第二子也崇德四年九月袭封多罗贝勒五年五月有䝉古多罗特部苏班岱阿巴尔岱初降于明至是宻来约降奉命同郑亲王济尔哈朗率师往徙之夜过锦州至杏山令苏班岱阿巴尔岱各挈其孥与其牲畜以行比明锦州松山杏山合兵七千来截我师于杏山城外我师佯退数里敌譟而前反兵纵击罗洛浑同济尔哈朗皆亲自搏战大破之追杀至城下复分兵攻其城西二营拔之师还赐御厩马一九月同济尔哈朗督师围锦州代多尔衮豪格还六年三月亲率右翼兵设伏败明援兵于南山西冈六月多尔衮豪格来更代将受代合兵击败明山海关援兵追及松山城而还八月从太宗亲征明克松山有功顺治元年十月以从定燕京破流寇有功晋封衍禧郡王三年正月同豪格平蜀寻卒赐䘏如礼谥曰介钦定盛京通志巻六十六钦定盛京通志卷六十七钦定四库全书钦定盛京通志巻六十七国朝人物宗室贝勒子公钦定四库全书钦定盛京通志巻六十七国朝人物宗室贝勒贝子公诚毅贝勒穆尔哈齐显祖宣皇帝第二子也性骁勇每遇战攻輙冐矢石先登䧟阵赐号诚毅嵗乙酉夏四月随太祖率歩骑五百人征哲陈部值大水遣衆还留八十人前畧地有嘉哈人潜告哲陈部主于是託摩河章嘉巴勒逹萨尔浒界藩五城俱集衆以待我兵既深入见敌衆之骤合也颇有戒心惟穆尔哈齐及近侍延布禄乌凌阿随太祖直前奋击射死二十余人败其衆敌奔界藩争渡浑河而遁时热甚太祖少憇起追之穆尔哈齐随太祖至吉林冈见败兵五十余人望山奔窜太祖恐为敌所见去盔缨隠身待之射其前至一人贯嵴而殪穆尔哈齐复射殪一人余悉坠崖死太祖曰今日之役以四人而败八百衆天助我也天命五年九月以疾卒太祖亲往奠之顺治十年五月追封多罗贝勒谥勇壮子务逹海以军功封贝子笃义贝勒巴雅喇显祖宣皇帝第五子也戊戌年正月太祖命与台吉禇英征安楚拉库路有功赐号笃义丁未年四月复奉命征东海窝集部取赫济赫等三路俘二千人归天命九年二月卒顺治十年五月追封多罗贝勒谥刚果广畧贝勒禇英太祖髙皇帝第一子也太祖尝命征安楚拉库路取屯寨二十余赐号洪巴图鲁授贝勒丁未年正月同贝勒舒尔哈齐代善率兵往徙东海瓦尔哈部尽收屯寨五百户令侍卫扈尔汉卫之先行乌拉布占泰以衆邀诸路翼日禇英与代善至䇿马哲衆曰上每有征伐无不以少敌衆今虽未亲厯行间我等奉命来等耳尔衆士毋畏昔擒布占泰宥之归俾主其地为时不乆背恩如故今岂遂不能縳之邪衆士咸奋遂与代善各率兵五百夹击之敌大败死者相枕借于道太祖嘉其勇复赐号广畧戊申三月征乌拉克其城嵗乙夘闰八月卒安平贝勒杜度禇英第一子也天命六年二月从攻明奉集堡有功封贝勒天聪元年正月从征朝鲜克义州等城师逼平壤其王李倧乞和大贝勒阿敏欲弗许杜度力持不可卒定盟还三年十一月从征至燕京畧通州克张家湾还军蓟州遇明援兵杜度䧟阵殱之伤足寻闻石门驿马兰峪等十一城俱叛驰至遵化叛者复归明兵犯遵化击却之获驼马以千计七年五月明叛帅孔有徳耿仲明来降杜度逆之于镇江岸追兵不敢近遂䕶归八年五月驻防海州崇徳元年四月封安平贝勒十二月从征朝鲜䕶辎重后行二年正月将抵临津江前二日闻氷觧不可渡一夕天大雨雪寒甚氷复凝遂径渡以状闻太宗喜曰嘉祥荐至皆天意也嗣与睿亲王多尔衮取江华岛败朝鲜水师克其岛城三年六月从杨武大将军岳託由墻子岭入明境岳託薨于军遂代将与多尔衮㑹畧山东诸地十六战皆㨗四年四月凯旋赐马二驼一银五千两八月命掌礼部事九月与阿济格畧明寕锦地五年六月筑城屯田义州嗣闻眀经畧洪承畴率四总兵营于杏山城外杜度偕诸贝勒掩杀至其城壕乃还仍伏兵于寕逺路截明运道获其米千石复侦知敌骑保松山驰廹之三战三㨗敌兵遁走六年八月太宗还盛京独留杜度围锦州七年六月薨于军赐祭𦵏雍正二年立碑墓道旌其功贝勒博洛阿巴秦第三子也天聪九年五月大军由山西伐明愽洛奉命从贝勒多铎率兵驻宁逺锦州界以为声援且畧地有功崇徳元年封固山贝子二年四月命议政三年十月太宗亲率大军由义州伐明命从多铎率䕶军出寕逺锦州之间将过中后所猝遇明总兵祖大夀兵袭我师后䕶军统领喀寕阿等且战且退慱洛麾兵击却之五年五月随济尔哈朗等迎䝉古多罗特降人于五里台击败锦州松山杏山兵师还赐良马一六年八月太宗亲征洪承畴于锦州明总兵八员来犯我前锋军从阿济格逐之至塔山尽获其笔架山积粟我太宗既败承畴兵明八总兵潜师遁博洛截击之复同多铎设伏以待明总兵吴三桂王朴率衆奔髙桥伏起前后夹击败之三桂朴仅以身免七年九月同贝子尼堪等驻防锦州顺治元年四月随多尔衮入山海闗破流贼十月晋封多罗贝勒十一月从多铎南征二年正月破流贼于潼闗四月定河南并有功赐弓一六月多铎己定南京令博洛等引兵击明潞王朱常淓于杭州东渡钱塘江潞王穷蹙降浙东西郡县皆下十月叙功赐金二百两银五千两鞍马一时明福王朱由崧己灭而唐王朱聿钊复僭号于闽鲁王朱以海称监国于绍兴自浙以南尚未归化三年二月世祖命为征南大将军往平浙闽五月师扺杭州敌营于钱塘江东岸绵亘二百里我军无舟楫不得渡忽江沙瀑涨水浅可渉遂䇿马径渡敌大惊伪国公方国安尽弃战舰奔还绍兴携鲁王走台州寻入海八月克金华衢州擒斩明蜀王朱盛澧等全浙平分兵由衢州广信二道趋福建遣图頼等击败伪阁部黄鸣骏兵于仙霞闗遂破浦城攻克建寕延平时明唐王朱聿钊遁走汀州袭㧞其城斩之抚定兴化漳泉等府克福州前后破敌二十余阵降伪总兵以下官一百三十余员马歩兵六万有竒福建平四年二月进师广东克潮惠等州时聿钊弟聿鐭复僭号广州遣署两广总督佟养甲等率师进勦斩聿鐭广州平四月班师晋封多罗郡王赐号端重五年大同总兵姜瓖叛代州被困与硕塞往援觧代州围六年三月败大同援兵及姜瓖兵击斩殆尽特晋和硕亲王四月贼䧟汾州命为定西大将军统兵讨之五月克复清源交城等五城六月贼围平阳遣副都统谭布击败之贼渡黄河遁七月贼围绛州遣副都统罗硕等往勦斩二千余级遂进攻孝义㧞其城又败贼于夀阳平遥辽州榆社等处九月同满逹海协攻汾州克之斩伪廵抚姜建勲等尽复所䧟州县全晋底定八年三月命掌户部事九年三月薨谥曰定十六年十月济尔哈朗等追议慱洛尝謟事多尔衮追降多罗贝勒夺谥及碑贝勒杜尔祜杜度第一子也初封辅国公崇徳六年八月太宗围松山大败明兵命诸将士截杀明兵之宵遁者杜尔祜在事有功七年从大军围锦州六月袭封镇国公顺治元年十一月随豫亲王多铎南征有功赐金五十两余二千两六月六年随郑亲王济尔哈朗平定广西七年四月凯旋赐银六百两八年二月晋封多罗贝勒命议政十二年二月卒谥悫厚贝勒喀尔楚浑岳託第三子也顺治元年四月随睿亲王多尔衮定燕京败流冦李自成于山海闗又追败其兵于庆都二年二月封镇国公三年正月随肃亲王豪格西征五月同贝子满逹海率兵进勦流贼于陜西降伪叅将石国玺等伪官五十二人贼首髙如砺遁守三台山进师围之豪格用降将周徳昌为内应破平之遂从征四川俱有功六年正月同敬谨亲王尼堪讨大同叛镇姜瓖至太原府贼兵由寕武闗迎战败之进围寕武贼乗夜犯我镶黄镶红两旗营击走之取右卫城连战皆㨗是年十月晋封多罗贝勒寻摄理藩院事九年八月卒谥显荣康熙二十七年圣祖立碑旌之贝子务逹海穆尔哈齐第四子也崇徳元年八月随睿亲王多尔衮伐明攻沙河南和及临洺闗魏县并有功三年八月随岳託伐明败明兵于开平获马五十余匹同和洛辉等连败沙河三河兵又败明兵于浑河岸至赵州复败之进攻山东克临清安邱临淄还军宻云俘二千余人四年八月论功封三等辅国将军顺治元年四月随多尔衮定燕京寻追流贼至延安城中兵乗夜出拒奋击破之十月随豫亲王多铎南征我兵破贼第二营于潼闗贼遁务逹海率兵蹑其后斩伪总兵一员二年二月叙定燕京功晋二等辅国将军三年五月随多铎北征苏尼特部腾吉思克之并败土谢图汗及硕雷汗援兵四年六月晋一等辅国将军九月复晋三等镇国将军五年三月率兵驻防汉中六年四月同巴布泰率师往大同代阿济格讨叛镇姜瓖七年五月命议政八年三月晋固山贝子十一年十二月随郑亲王子济度讨福建海冦郑成功中途疾甚命还京卒谥襄敏贝子满逹海代善第七子也天聪二年从大兵围明锦州邀明杏山军饷于海上尽取以还崇徳五年九月复从围锦州击败杏山援兵又以礟击破松山骑队六年五月封辅国公八月从肃亲王豪格驻防松山以本旗兵击败敌衆明经畧洪承畴统兵来援从大军破其三队承畴兵复来犯力拒之人马俱被创豪格往援于阵曰尔马伤矣此有黄马宜速易之比易马而敌衆大至鼓勇复击之殿后而还明縂兵吴三桂依山结营自固领兵往毁其营十一月从多铎畧寕逺七年从济尔哈朗伐明俱有功八年八月掌都察院事顺治元年四月从多尔衮入山海闗击破流贼二年勦逐流贼于陜西扼黄河渡克沿邉三城及延安府又追贼至湖广屡败之十月晋封固山贝子三年正月从靖逺大将军豪格征四川破流冦张献忠先令搜勦汉中贼围髙如砺等于三台山降之川冦悉平六年七月授征西大将军与兄谦郡王瓦克逹征大同叛镇姜瓖八月克朔州马邑降寕武伪縂兵刘伟伪道赵梦龙等九月克汾州府斩伪廵抚姜建勲伪布政使刘秉业十月复平遥太谷两县时潞安贼分兵拒沁州又围辽州遣贝勒拜音图统领索浑驰赴沁州贼闻风遁遂㧞之趋潞安府伪道胡国鼎来战击斩其衆又遣镇国公汉岱统领希尔根赴辽州击贼大破之屯留襄垣榆社武乡皆降是月召还京寻掌吏部事九年二月薨赐祭𦵏如礼谥曰简立碑纪功十六年十月追謟媚多尔衮夺谥及碑贝子博和託阿巴泰第二子也初封辅国公崇徳元年十二月随多铎征朝鲜围其都城朝鲜王弃国遁守南汉山城进围之时有瓦尔喀在朝鲜者凡二百户皆来降朝鲜廵抚副将各率兵援南汉山城博和託同尼堪等破走之旋守诸要隘迎击朝鲜兵五百人㡬尽又有援兵将入南汉山城城中兵亦出应同劳萨武拜等分击均大败之自是朝鲜王声援俱絶太宗统大将军亲征朝鲜遂降三年九月多尔衮伐明自董家口东入畧燕京西六府逹山西界四年三月师还赐银二千两六年三月围锦州同多尔衮驻杏山七年七月代父阿巴泰戍锦州八年六月随父阿巴泰伐明分路踏邉㑹师于延庆州九月畧保定至安州师还赐银三千两十月与辅国公芬古更畨驻防锦州顺治元年四月随睿亲王多尔衮入山海闗破流贼有功十月晋封固山贝子五年九月卒谥温良贝子穆尔祜杜度第二子也天聪九年五月大军由山西入明邉命随多铎率偏师驻寕逺锦州之间以制明兵之援山西者仍畧地获马二百匹攻克一台封辅国公顺治元年十一月随多铎西征破流贼李自成于潼闗身先䧟阵拔两营我前锋兵从近山设伏有贼自山后来袭穆尔祜又连败其衆贼遁走二年二月封三等镇国将军三年正月晋一等镇国将军五月随多铎北征腾吉思败之并击破土谢图汗及硕雷汗援兵复封辅国公六年正月大同縂兵姜瓖叛奉命同敬谨亲王尼堪等率兵讨之败贼于寕武闗并破左卫兵十月封固山贝子卒贝子特尔祜杜度第三子也崇徳四年八月封辅国公六年随大兵围明锦州连战于松山杏山间有功顺治元年四月随多尔衮入山海闗破流贼追至庆都又败之十一月随多铎南征败流贼于潼闗封辅国公十月厯叙随征功赐金五十两银二千两六年十月封固山贝子十五年二月卒谥恪僖镇国公阿拜太祖髙皇帝第三子也天命十年与弟塔拜巴布泰统兵征瑚尔哈部俘其衆以还太祖迎劳而宴之授备御陞三等副将崇徳三年五月任吏部承政寻封镇国将军复率兵往锦州南乳峯山驻防顺治四年晋二等镇国将军五年卒追封镇国公谥勤敏塔拜以征瑚尔哈功授逰击世职累封三等辅国将军卒顺治间追封辅国公谥悫厚镇国公巴布泰太祖髙皇帝第九子也天命十年十月同兄阿拜塔拜征东海北路瑚尔哈部有功十一年八月初设十六大臣命理正黄旗事天聪四年五月罢职八年四月授三等副将顺治元年四月从多尔衮定燕京同都统谭泰用步战击败流冦追至庆都复连败之二年二月晋一等奉国将军三年征湖广叛冦有功四年九月晋三等辅国将军寻封辅国公六年四月同务逹海率兵征大同叛镇姜瓖八年三月晋封镇国公十二年正月卒谥恪僖镇国公屯齐显祖宣皇帝曾孙赠贝勒图伦第二子也崇徳元年五月随阿济格率师伐明有功四年五月随济尔哈朗畧明锦州松杏等处九战九胜时屯齐被创功最于赏格外加赐银百两八月封辅国公六年三月随济尔哈朗攻明塔山十月随多尔衮围明锦州顺治元年十月封固山贝子随多铎破流冦平陜西定河南并有功二年四月赐圆补纱衣一袭五月从多铎下江寕明福王朱由崧遁走太平与尼堪等率兵追之至芜湖就擒十月凯旋赐金百两银五千两鞍马一三年正月随豪格西征五月同尼堪破流贼贺珍觧汉中围时二只虎孙守法䧟兴安进师至汉隂贼遁去遂复兴安五年四月命为平西大将军同汉岱率兵讨陜西叛囬平之九月摄镶蓝旗事十二月同瓦克逹往就阿济格军驻防大同六年十月晋封多罗贝勒九年七月随定逺大将军尼堪征明桂王朱由榔于湖南十一月尼堪战没遂代为定逺大将军督师进勦十年六月进攻伪安西王李定国于永州至则定国己度龙虎闗遁去遂进师寳庆至周家坡遇伪将军冯㕠礼白文选马进忠等率衆四万据山扼险以抗我师㑹日暮天雨列阵相拒是夜伪秦王孙可望自寳庆以兵来合衆号十万屯齐分兵纵击大破之师还追论尼堪战没坐罪削爵十二年八月叙功复授镇国公品级旋封镇国公康熙二年六月卒辅国公芬古显祖宣皇帝孙舒尔哈齐第八子也天聪五年八月随太宗伐明抵大凌河令诸将士分门而军芬古率本旗兵围南城之西浚壕筑堑㫁明兵出入採汲俱絶时太宗闻阿济格败明兵于松山将幸其营甫行大凌河城内兵突出来犯芬古等率师夹击大败之九月令军士伪为援兵自锦州至者以诱城内兵距城十里礟声不絶厮卒执旗帜向锦州驰骋城内縂兵祖大夀望见之以为果援兵也统衆出至西南隅攻军台芬古等率兵迎击大夀败入城闭门不敢出七年六月诏问诸贝勒大臣用兵宜何先芬古奏言我军蓄鋭已乆其势可用宜即进明邉毁其城堡戮力进取何忧事之无成八年五月大军征察哈尔芬古领前队六月率师进明邉独石口七月攻克长安岭杀其城守备入保安州谒太宗于应州城九年五月大军伐明别营于寕逺锦州之间制明援兵以多铎为帅芬古从崇徳元年五月伐明入长城是年冬从征朝鲜俱有功封固山贝子四年五月坐取外藩䝉古银罪削爵八月复封辅国公六年八月大军围松山明兵夜遁芬古率所部追击大破之七年十月随阿巴泰伐明至黄崖口芬古与谭㤗等两路夹攻邉口遂克其城八年十月驻防锦州十二月卒子尚善袭封辅国公尚善从征河南江南云贵湖广屡着战功晋封多罗贝勒顺治十年五月赠如其爵谥请定辅国公玛瞻代善第六子也天聪元年大兵畧明山西邉郡命随多铎率兵入寕逺锦州界牵制明兵使不得援山西崇徳元年封辅国公随阿济格等伐明克十二城而还三年随岳託伐明由北京至山东所向皆㨗寻卒于军钦定盛京通志巻六十七钦定盛京通志卷六十八钦定四库全书钦定盛京通志巻六十八国朝人物镶黄旗满洲钦定四库全书钦定盛京通志巻六十八国朝人物镶黄旗满洲费英东姓𤓰尔佳𨽻镶黄旗满洲先世为苏完部长太祖初从其父索尔和率所部来归授一等大臣尚主其姊婿巴沁颜有逆志费英东擒而诛之臣从征瓦尔喀部取噶家路杀其部长阿球又偕贝勒禇英取楚安拉库路破屯寨二十有竒悉降其村落嵗丁未费优苦乌拉侵暴请内附乃与贝勒舒尔哈齐等往视其戸口勒军为前后队卫之归乌拉兵万人扼我前军于路相持未下费英东以后军至大败之是年五月嵗辛亥七月两讨东海窝集部攻克其五路嵗癸丑从征乌拉㧞其城寻命与何和里额亦都扈尔汉安费扬古为五大臣佐理国事天命三年大军伐明取抚顺明总兵官张承廕以万骑来援据隂而阵甫交锋火器竞发费英东所乗马忽惊逸诸军为之却费英东䇿马大唿麾诸军直入大破之太祖拊髀叹曰此真万人敌也四年二月明经畧杨镐统四路兵来犯以总兵杜松马林李如柏刘綎林崖松先至驻军萨尔浒山巅而自引兵趋吉林崖费英东率所部破其山巅军死者相枕籍松亦战殁吉林崖已而林綎两路兵皆覆如柏自唿兰遁归是役也殱明精鋭殆尽八月从攻叶赫城守者飞石投火太祖命之退对曰势垂克不可退也竟㧞其城费英东骁果善射从征三十余年身先士卒摧坚䧟阵当其锋者莫不披靡性忠直遇事敢言奖善黜恶无所挠避殚智毕力以佐成大业论功授三等子世袭五年卒年五十七太祖闻之哀恸亲临其丧天聪元年追封直义公配享太庙顺治十六年追录佐命功第一晋三等公世袭康熙三十七年圣祖东巡亲酧其墓御制碑文以表厥勲雍正九年加封号曰信勇干隆八年十九年四十三年四十八年上诣盛京俱亲酧其墓有御制赐奠诗复谕阁臣以费英东为开国功臣之冠世袭公爵祇三等未足昭酬庸茂典特晋封一等公额亦都姓钮姑禄𨽻镶黄旗满洲先世居长白山幼时父母为仇所害隣人匿之得免年十三手刄其仇避走嘉穆瑚村依于其姑居数嵗太祖过其地额亦都识为真主辞姑从行嵗癸未从讨尼堪外兰于图论城先登又袭取塞克济城又别将兵攻取舒尔格布占城额亦都性忠诚勇敢善战能以少击衆所向克㨗嵗丁亥督兵攻巴勒达城至浑河河涨不能涉以绳聫军士鱼贯而渡夜率鋭卒登其城城守者猝惊起殊死以拒额亦都跨堞战飞矢贯股着于堞挥刀㫁矢战益力被五十余创不退卒㧞之还太祖劳于郊赐号巴图鲁萨古齐入冦率数人击走之遂潜蹑其后乗夜夺门入克其城进攻尼玛兰城章嘉城索尔瑚村皆下之功最贝浑巴颜谋叛附哈逹徃讨之诛其父子五人以狥嵗癸未叶赫合九国兵来犯大军阵古哷山额亦都以百骑挑战击斩其九人敌却大军乗之九国兵皆溃讷殷者九国之一也其渠薮穏色克什既败归复聚七寨之衆据佛多和山额亦都以兵千人攻克之斩薮穏色克什嵗丁未贝勒巴雅喇征东海窝集部额亦都偕费英东以从攻克赫济赫鄂谟辉苏鲁佛纳托克索三路嵗庚戌以兵狥那木都鲁绥芬宁古塔尼玛察四路抚定之降其长康果礼等十九人师旋遂取雅兰路俘获以万计嵗辛亥偕额驸何和里征瑚尔哈路克扎库塔城天命四年御明兵于界藩先后战吉林崖萨尔浒山尚间厓阿布逹哩冈皆大㨗明总兵杜松王宣赵梦麟刘綎殁于阵马林仅以身免额亦都自从征尼堪外兰以来以次平哈达辉发乌拉叶赫并为军锋用兵垂四十余年未尝挫衂毎克敌受赐輙分结有功士卒不以自私太祖眷其忠勇初妻以宗女后以和硕公主降焉积官一等内大臣爵一等子六年卒年六十太祖临其丧哭之恸祭葬如礼天聪元年追封𢎞毅公配享太庙顺治中建碑墓道以旌其功康熙七年特爵其子遏必隆为一等公三十七年圣祖东巡亲酹其墓干隆八年十九年四十三年四十八年上诣盛京俱亲酹其墓有御制赐奠诗雅希禅𨽻镶黄旗满洲先世居玛佳以地为氏父尼玛禅以五十余戸归我太祖任佐领雅希禅自其父时以战功授骑都尉世职与理事十大臣之列天命四年如喀尔喀涖盟还奏称㫖界藩之战超伍先进复击明总兵马林于尚间崖破其中坚晋二等轻车都尉太祖既取辽阳叙功晋三等男七年战沙岭被创引郄降一等轻车都尉八年从征扎噜特破其寨追斩其贝勒昻安俘其孥以归功最得上赏未几卒年五十有一顺治十二年追谥敏果子三长恭衮次纳尔特次拉都浑俱见忠节传卫齐信勇公费英东第九弟也天命十年偕侍卫博尔晋以兵二千征瑚尔哈部収获五百戸有功并追其父索尔和首先归附功授骑都尉世职天聪三年从征明畧地至遵化屡战輙㨗论功晋三等轻车都尉太宗统大军出征尝令卫齐留守盛京任八门提督九年卒以第六子穆里玛袭职顺治中世祖以卫齐厯事两朝忠诚素着赐谥端勤视一等大臣例立碑墓道武善姓伊尔根觉罗𨽻镶黄旗满洲先世居唿讷赫父噶盖来归我太祖为理事大臣武善其长子也初任佐领寻兼叅领天命九年明总兵毛文龙遣兵渡鸭緑江耕屯岛上武善与副都统楞礼将千人往袭之中道获谍者询知明兵夜宿朝鲜义州西岸比旦乃渡江入岛遂乗夜潜行伏山隩平明度明兵己渡疾驰至岛明将士悉惊溃追斩及堕水死者无算焚其积聚而还既而文龙部将复入岛肆焚掠武善偕䕶军叅领满都礼击之尽夺其所掠斩逰击一俻御一千总二太宗即位进列十六大臣天聪八年畧锦州有功授三等轻车都尉世职崇徳元年戸部承政马福塔使朝鲜侦知明逰兵潜入鹻塲以告太宗命武善偕吏部叅政济什哈率兵击走之三年扎萨克图将犯归化城武善与副都统武巴海从大军往𠞰比至扎萨克图遁去师遂还㑹武巴海厮卒盗餫事觉武善坐狥隠论罢併革世职八年起工部恭政顺治元年卒弟卜善随兄在戎行亦以军功着车尔格𢎞毅公额亦都第三子也自幼从军屡有功授骑都尉世职晋三第轻车都尉征东海瓦尔喀部大㨗凯旋太祖亲出郊宴劳之又念其父勲晋爵三等子太宗即位设八大臣理政事车尔格与焉天聪元年从大贝勒阿敏征朝鲜其王李倧慴服纳贡二年从贝勒阿巴㤗畧锦州松山多所俘获五年授刑部承政寻迁兵部七年偕刑部承政索海侦敌锦州斩七人擒十人以归明广鹿岛副将尚可喜遣吏纳欵率将士徃受其降崇徳二年从武英郡王阿济格攻皮岛以违节制论罢并削世职三年起授工部叅政五年推戸部承政八年复授骑都尉世职世祖定鼎燕京恩诏加一云骑尉顺治二年卒子法固逹袭职图尔格𢎞毅公额亦都第八子也自少从征积功授一等轻车都尉世职太宗即位任都统列十六大臣又以父勲晋爵三等子天聪三年从攻遵化克其城四年与都统纳穆㤗留守滦州明兵备恭政张春合总兵马世袭合祖大夀尤世禄吴世勉杨麟王承恩诸镇兵来攻发巨礟燬城楼图尔格等悉力御之度不支溃围走永平偕贝勒阿敏东归坐罢官并削世职五年五月从围锦州以兵扼松山截其外援寻授吏部承政八月从围大凌河城军于城东北城中兵突犯我礮䑓图尔格不及骑徒步击走之十月畧地锦州有功九年从贝勒多尔衮征察哈尔降林丹汗子额哲遂勒兵三队畧山西自平鲁卫入毁宁武闗攻代州乗胜至忻口遇伏败之追至崞县殱其衆还经平鲁卫大同诸镇兵邀战大破之叙功授一等男崇徳元年复任都统从武英郡王阿济格征明攻克昌平州雄县并先登五年复围锦州取其禾连破松山杏山兵偕都统叶克舒以兵三百伏乌馨河口击明兵千余方接战叶克舒马踬图尔格援之出复突入奋击凡六合围悉摧䧟之身被二十三创犹殿后力战卫所俘而还晋爵三等子授内大臣六年战松山明兵败奔塔山邀击之斩馘甚衆明总兵曺变蛟以乳峯山兵夜袭两黄旗汛突犯御营时诸将猝未集军中大惊图尔格奋唿发矢连殪二人诸将亦至变蛟乃遁七年从贝勒阿巴㤗征明自苏州南抵山东凡三十九㨗下九十四城俘明鲁王朱以海及乐陵阳信安邱滋阳诸王以归八年录功晋三等公图尔忠勇有父风才畧过人戮力行间勲伐最着顺治二年卒年五十以其次子科普索袭九年追谥忠义配享太庙立碑墓道雍正九年加封号曰果毅长子乌尔格崇徳初战没于皮岛别赠佐领世职伊尔登𢎞毅公额亦都第十子也㓜侍宫中太祖抚之长以侍卫屡从征讨天命初筑界藩及萨尔浒城有劳绩赐蟒服累功晋三等男太宗即位列十六大臣天聪三年率兵𠞰獐子岛有俘获从贝勒阿巴㤗分兵攻龙井闗夺水门入斩明将易爱王遵臣复㑹大军攻遵化明山海闗总兵赵率教驰援覆其军遂薄燕京克永平滦州迁安诸城师旋晋爵一等男擢都统五年攻大凌河城率所部围其东南深沟坚垒以困之卒堕其城而还七年从贝勒岳託取旅顺口俘获无算八年从贝阿巴㤗分兵入龙门㑹大军于宣府进攻灵邱保安皆有功崇徳元年与都统篇古等相诋讦坐罢官并削男爵三年起䕶军统领四年畧地锦州以三十人败明兵千人从攻松山杏山城以四十人挑战大破明总兵祖大夀军寻列议政大臣兼内大臣六年从郑亲王济尔哈朗攻锦州明总督洪承畴统兵十三万来援军松山西北冈悉衆犯镶蓝旗汛围之数重伊尔登跃马突入围纵横驰击身中数创不少郄所乗马死易之三战益力明兵凡四合围悉破之太宗嘉其勇复爵以三等男予袭八次寻设伏髙桥殱明兵之败奔塔山者时太宗亲统军驻松山明将曺变蛟集溃卒乗夜犯御营伊尔登与内大臣钖翰等奋击之变蛟遁得恩赉顺治元年累加二等伯世袭罔替十三年以老致仕世祖念其为宣力老臣命乗骑入朝并图其像二一贮内库一藏于其家康熙二年卒赐祭𦵏如典礼谥曰忠直从孙噶杜袭爵三十七年遣官祭其墓伊勒慎姓费摩𨽻镶黄旗满洲先世居萨齐库乌拉䧟萨齐库伊勒慎自㧞来归其族遂为乌拉所害太祖怜之授世职为骑都尉寻从征明战沙岭屡以功加二等轻车都尉天聪五年统兵镇海州时明边将窥伺沈阳屡纵士卒入辽河採捕诱我降人伊勒慎既之镇严侦缉设巡哨先后斩明逰兵及所获舟舰器械无算七年从征旅顺口多所斩馘叙功加一等轻车都尉崇徳元年晋三等男㑹明将造巨舰百余横截辽河将犯海州伊勒慎沿河列寨设伏执其谍者明将知防御严望风引遁乃不敢复犯四年偕刑部承政索海征瓦尔喀部阵擒噶凌河暨其党二百余人既而俘囚有逸者及乌拉与博穆博果尔以衆邀于路索海大破之伊勒慎不合击博穆博果尔得遁去坐夺官并削其爵八年复起镇海州顺治元年移驻牛庄二年卒年六十有九古尔布什姓博尔济吉特蒙古喀尔喀台吉也天命六年率所属来归授爵三等子𨽻满洲镶黄旗任佐领尚公主为额驸赐号青卓里克图天聪中围大凌河城崇徳初征朝鲜及攻皮岛古尔布什并在军中三年任兵部叅政六年从围锦州击败寕逺援兵明年再围锦州明兵犯我濠堑战郄之顺治元年从入闗击败流贼李自成屡晋爵至一等子予世袭十八年卒赐祭𦵏谥敏襄子色楞袭长子鄂齐尔顺治初从大军南征亦着有军功觉罗色埒𨽻镶黄旗满洲武功郡王礼埻之孙也初任佐领列十六大臣寻进列八大臣任都统天聪五年围大凌河城率所部攻城南八年从征明进兵独石口战长安岭攻赤城并有功九月縁事降都副统崇徳元年征朝鲜国王李倧遁入南汉山城而寄其妻子于江华岛明年色埒以右翼兵渡海政岛朝鲜人列舰截海道飞矢雨集色埒驾轻舸冐矢越其前跃登岸破守岛兵获倧妻子倧知妻子被俘遂降凯旋论功授骑都尉世职三年兼任吏部叅政顺治元年擢内大臣四年屡晋爵至二等子八年擢领侍卫内大臣十四年卒赐祭𦵏谥勤悫子额尔徳崇徳中以佐领从围锦州击败明兵于浑河岸复败之三河顺治元年从入闗追击李自成于望都钦功授骑都尉世职寻授叅领兼戸部理事官迁侍郎晋世职至二等轻车都尉坐司𣙜郎官亏帑误援恩诏议免论罢并降世职为骑都尉己而复起为副都统袭其父二等子爵康熙十年卒子拉瑚塔袭鄂齐尔桑姓博尔济吉特父巴克为扎噜特部长太宗即位征扎噜特以巴克父子来归𨽻满洲镶黄旗授鄂齐尔桑为佐领寻从征栋奎有斩获天聪三年从战苏州大㨗五年从围大凌河城击败锦州援兵积功授三等轻车都尉八年从攻大同与额驸多尔济将中军明总兵曺文诏拒战大破之文诏素骁勇为明名将及败明人益气慑崇徳中擢内大臣顺治二年晋爵三等男五年卒子楚禄袭索海信勇公费英东第六子也天聪中官刑部承政崇徳四年与工部承政萨穆什喀分道征索论部索海督右翼兵袭破卦拉尔屯俘斩三百有竒萨穆什喀督左翼兵攻下雅克萨城旋攻铎陈城未下而还乌拉与博穆博果尔谋袭我左翼兵后索海侦知之设伏截其辎重生擒四百人乗胜驰击博穆博果尔营大破之是役也自乌苏哩屯以西额尔图屯以东先后俘获七千有竒牛羊驼马无算凯旋太宗亲劳于郊叙功授二等轻车都尉世职从围锦州以兵四百遏松山援兵遇逰兵三百于小凌河邀击之斩九十余级又从攻松山城克之寻以干禁陈优戏夺职顺治二年署副都统从征西川卒于军子多颇罗别见忠节传武頼信勇公费英东从子也天聪四年畧地大凌河俘获甚衆八年任佐领九年擢都统崇徳元年从武英郡王阿济格等征明抵遵化明兵自三屯营来拒尽殱之朝鲜之役从豫亲王多铎击败其援兵复以云梯攻城守陴者慑窜尽収其辎重牲畜以归三年从贝勒岳託征明至山东连下郡县寻复破明太监冯永盛总兵侯拱极军还师过董家口明兵沿山列营扼我归路邀刼我辎重连战败之乗胜畧地克取其城二叙功授骑都尉世职五年从睿亲王多尔衮屯义州道出锦州刈其田禾明将以兵争拒追击至城濠遂进兵松山败其步卒七年从贝勒阿巴㤗征明战浑河败其兵千余明年旋军至螺山明总督赵光汴合八镇兵邀战列火器而阵武頼与都统鳌拜奋勇突入斩其大将八镇兵尽溃将出边边将以兵犯镶蓝旗击郄之整军以出顺治元年从入闗破流贼李自成屡加世职至二等轻车都尉七年进爵二等男以老致仕寻卒年六十有四赐谥康毅勒石纪功子固徳袭爵教徳𢎞毅公额亦都第十一子也幼随太祖効力戎行天命十年管佐领事太宗时授叅领旋迁戸部叅政崇徳元年从征朝鲜败朝鲜兵于套山村五年从征明围锦州败松山兵顺治元年从入闗击败流贼以功授佐领世职七年三遇恩诏加世职二等轻车都尉其第十五弟曰索浑以从征察哈尔松山锦州等处军功亦授佐领世职官议政大臣遏必隆𢎞毅公额亦都第十六子也天聪中官侍卫崇徳六年从围松山城明总兵曺变蛟屡突围欲出连击败之夜半变蛟集败兵突犯御营遏必隆与大臣钖翰等力战射殪十余人变蛟负创遁论功得㤙赏七年从征明克蓟州进兵山东攻夏津先登论功予骑都尉世职顺治二年从征李自成兄子锦于武昌㧞铁闗论功晋二等轻车都尉五年兄子科普索訏其与白旗诸王有隙设兵䕶门事夺世职八年世祖既亲政遏必隆讼削职寃诏复之明年科普索获罪以其所袭图尔格之二等公令遏必隆併袭为一等公寻任议政大臣擢领侍卫内大臣洊加少傅兼太子太保十八年受遣诏与索尼苏克萨哈鳌拜为辅政大臣康熙六年圣祖亲政加恩辅臣特赐爵一等公而以前所袭公爵授其长子法喀明年加太师又明年屡乞罢辅政许之先是辅政时索尼老病鳌拜専政与苏克萨哈不相能遏必隆颇依违其间及鳌拜欲以正白旗庄田改𨽻镶黄旗而别籍民田给正白旗诏遣大学士苏纳海㑹总兵朱昌祚巡抚王登聫徃勘皆称不便忤鳌拜意遂矫㫖杀苏纳海㑹昌祚登聫复诬苏克萨哈怨望蓄异志必寘诸法且族之遏必隆皆不能争八年鳌拜获罪遏必隆以党恶论死圣祖念其党鳌拜无迹宥之祗除其公爵削所加太师衔九年圣祖以其为顾命大臣且勲臣子前愆止因循瞻顾可贳命复其公爵宿卫内廷十二年卒赐祭𦵏谥恪僖瑚沙姓钮姑禄𨽻镶黄旗满洲父纳尔察事太祖为副都统战殁于沙岭别见忠节传瑚沙其次子也初任佐领天聪六年与前锋叅领图什侦敌大同遇明兵四百弯弓驰射之皆被之靡遁去畧地至崞县多所俘获崇徳三年从贝勒岳託征明以八骑先驱遇明兵三百突出抟战击郄之遂越燕京趋山东破明将黄集太监髙起潜军逐北数十里擢前锋恭领六年从围锦州转战松山杏山屡有功八年贝勒阿巴㤗旋军界岭口偕前锋统领帑山往迎之纵击明兵之蹑我后者所俘获无算顺治元年从征李自成败贼将唐通于一片石追击自成至于望都破之寻偕都统叶臣征山西破贼将白辉于汾州二年从英亲王阿济格征陜西攻克绥徳延安二城追𠞰自成至湖广败贼将邵章于陆安获其船穷追至九江口九宫山搜捕贼党斩级二千有竒三年从肃亲王豪格𠞰张献忠过汉中击败叛将贺珍兵献忠自西充迎战殱其衆于鳯凰坡献忠殪焉六年从郑亲王济尔哈朗征明桂王朱由榔时由榔据广西其大学士何腾蛟等分踞湖南诸郡县我兵既克长沙遂渡江围腾蛟于湘潭腾蛟遣兵分三门出战瑚沙破其西门兵城㧞生擒腾蛟于是衡州寳庆永州辰州皆以次平先后叙功复遇恩诏晋爵至二等男九年进副都统十一年兼工部侍郎明年擢都统列议政大臣十五年从信郡王多尼征由榔于云南十六年进兵永昌下其城由榔奔缅甸十七年凯旋以永昌初下不戢军士降三等男康熙三年卒赐祭𦵏分世职为三以第五子瑚弼图袭一等轻车都尉次子硕伯海袭骑都尉辰㤗𢎞毅公额亦都之孙戸部承政车尔格长子也初以䕶军叅领从攻锦州遇宁逺援兵超伍直入斩其执纛者搴纛以麾于阵明兵遂乱大败之天总三年从围燕京军徳胜门外分兵薄明督师袁崇焕营有斩获五年从攻大凌河城明监军政张春率衆来援设伏擒其侦卒复与大军共击之殱其衆崇徳元年从征朝鲜与副都统萨穆什喀乗夜袭破黄州守将营三年从睿亲王多尔衮征明败明兵于丰润寻攻明太监冯永盛总兵侯拱极营皆㧞之又以䕶军三十败明总兵祖大夀军俘其步骑百有竒五年六年从围锦州并有功屡加世职至三等轻车都尉七年从围松山城明兵夜出城犯䝉古正黄旗汛战却之从贝勒阿巴㤗征明败其将马科于浑河筑梁以济明总督范志完以兵来犯击走之长驱至山东攻克东阿汶上宁阳三城晋二等轻车都尉顺治元年从入闗破走流贼李自成明年晋一等轻车都尉四年授礼部侍郎从征湖广败流贼一只虎于荆州寻奉命为靖南将军偕副都统栋阿頼征福建连获贼渠曺大镐张耀星克同安平和五年大破贼渠郑彩彩遁入海复长乐连江擒伪总兵顾世臣等十二人于兴化斩之以次克复郡县全闽底定六年授䕶军叅领七年论平闽功晋二等男擢刑部尚书八年二月迁吏部三月授国史院大学士七月坐误増恩诏赦条论罢降世职为一等轻车都尉九年起礼部尚书充㑹试主考官寻授都统晋二等子十年授宁南靖冦大将军督兵征湖广是时流贼张献忠余党刘文秀降于明桂王朱由榔受伪封为南安王十二年文秀遣其党卢明臣冯双礼以衆六万楼艣一千有竒分犯岳州武昌而自引精鋭万余列舰攻常徳辰㤗设伏隘口㫁其归路令恭领唿尼雅罗和以兵尝贼别遣叅领苏拜希福麾舟师并进三战三㨗贼既郄复前转战至隘口伏尽发纵火焚其舰贼大败又分兵破贼徳山下逐北至龙阳贼収败卒二千返閗我兵奋击贼溃走明臣赴水死双礼被创遁文秀窜贵州降伪将四十余人兵三千有竒叙功晋一等子兼一云骑尉未几以疾卒于军明年凯旋世祖谕从征诸臣曰大将军辰㤗南征荡冦卒于戎行朕甚伤悼因挥涕命酒以劳诸臣复谕学士麻勒吉等曰若大将军振旋还京朕当亲酌酒劳之不意中道弃捐不复相见尔等其持此一觞奠大将军灵次以抒朕怀诸臣及左右侍从无不感涕赐祭𦵏如典礼谥忠襄以其子尼满袭爵哈什屯姓富察𨽻镶黄旗满洲先世居沙济祖旺吉努率族属来归太祖授佐领哈什屯其长孙也天聪时官侍卫擢任礼部叅政崇徳二年与佐领喀恺等分道征瓦尔喀俘获甚衆三年招降明总兵沈志祥于石城岛六年大军围松山城明总兵曺变蛟乗夜犯御营哈什屯先衆捍御腕中创力战不少郄顺治元年擢内大臣累加世职至一等轻车都尉兼一云骑尉寻列议政大臣㑹睿亲王多尔衮有疾哈什屯偕贝子钖翰等徃视睿亲王曰予有疾上宜临视又曰尔曺母以子言上闻既驾临视之睿亲王罪大臣等达令擅奏降哈什屯世职为骑都尉八年世祖亲政鍳哈什屯无罪复其所降职两遇恩诏晋爵一等男初睿亲王辅政大臣巩阿岱和落辉楞僧吉等多谄附之哈什屯独持正不阿肃亲王豪格为睿亲王所搆卒于岳巩阿岱和落辉欲杀其幼子富绶哈什屯与内大臣巴哈力争之议乃寝及睿亲王卒楞僧吉盛称王功绩于上前并及两黄旗大臣谋立肃亲王事诏下法司鞫讯尽得其阿谀诬䧟状寻与巩阿岱以朋比伏诛而和落辉亦以党附睿亲王为大臣苏克萨哈所劾磔死于是肃亲王之事乃白遂封富绶为顕亲王其始终执词不挠以证此狱者哈什屯及巴哈二人也十二年以奉职恪勤加太子太保明年以年老致仕康熙二年卒年六十有六赐祭𦵏谥恪僖子米思翰袭爵干隆元年入祀贤良祠十三年册谥孝贤皇后推恩先世追封哈什屯一等公十四年曽孙大学士忠勇公传恒经畧四川成功凯旋赐建宗祠春秋致祭以奖忠勲祀自哈什屯始阿喇善姓博尔济吉特先世居扎噜特太宗时随其祖喀喇巴拜来归𨽻镶黄旗寻授䕶军参领崇徳二年列议政大臣八年擢副都统从攻宁逺克前屯卫中后所二城顺治元年兼任刑部侍郎从入闗击走李自成二年从英亲王阿济格西𠞰自成败贼绥徳州攻克延安贼南窜湖广进蹑之七战皆㨗三年从肃亲王豪格𠞰张献忠道出陜西击败叛将贺珍于汉中时伪副将武大定踞秦州三寨山阿喇善以兵六百由僻径陟山巅出贼不意夺其垒斩级无算进击献忠于西充大败其衆献忠灭分兵克遵义𠞰余贼平之六年从英亲王讨大同叛将姜瓖攻复浑源州及大同左卫二城七年擢刑部尚书兼都统寻追谕克左卫时不以登城将士名启王罢尚书任八年奉命𠞰山东土贼破贼巢于沂州之苍山斩贼首刘逊张齐及其党百余搜捕旁近山寨斩贼王家臣王家盛张荣魏在斯等三百余级俘获甚衆累论功晋爵至一等男兼一云骑尉九年兼佐左都御史寻以恭賛大臣从敬谨亲王尼堪征湖南击贼衡州至殁于阵坐失援罪革世职十二年卒赐祭𦵏如例巴山姓𤓰尔佳𨽻镶黄旗满洲天聪中以佐领战大凌河复从征察哈尔崇徳元年以恭领从征朝鲜并有功三年从入墻子岭薄燕京超山东击败明太监冯永盛兵还攻鉅鹿先登克其城五年偕承政索海征瑚尔哈部攻克卦拉尔屯顺治元年从入闗败流贼李自成进工部侍郎二年以副都统镇守江宁三年擢总管时江北诸贼依山为冦欲犯江宁结城中奸人为内应巴山诇得之捕斩其党三十人未几伪乐安王朱谊石紏衆二万余分三路来犯败之再破之摄山斩其渠贼大溃窜去四年明故叅政候峒曽子元瀞遣其党谢尧文赍明鲁王朱以海伪勅招我大学士洪承畴为逻卒所获巴山以闻于朝世祖察其反间慰谕承畴而以巴山能折乱萌甚嘉奖之六年㑹总督马国柱𠞰贼六安阵斩其渠张福寰江北诸贼俱以次平九年还京屡以叙功复两遇恩诏晋爵至二等男康熈十二年卒赐祭𦵏如例以其子舒恕袭逹素姓章佳𨽻镶黄旗满洲天聪五年以䕶军校从围大凌河城明兵备参政张春率兵四万由小凌河来援达素与同官鳌拜击郄之长山积官䕶军叅领崇徳中从围锦州者再从征宁逺讨瑚尔哈部攻克博和哩城招降能吉勒屯及大噶勒达苏屯并有功顺治元年从入闗击败李自成寻偕都统巴哈纳平定山西二年从英亲王阿济格𠞰自成于湖广攻克安陆武昌三年击走叛将贺珍于汉中殄张献忠于四川六年从征大同叛将姜瓖败贼右卫巳而贼大至逹素奋前博击飞矢及其喉两手足悉被创遂堕马军校欲负以退达素叱曰死则死耳何避为复裹创麾衆力战贼败郄屡论功晋一等轻车都尉九年献忠余党孙可望李定国等冦湖南广西逹素从敬谨亲王尼堪征之败贼衡州全州斩馘四千余复兴安灌阳二城是年十一月敬谨亲王殁于阵将佐俱获罪逹素以功免议十一年擢䕶军统领十三年擢内大臣十六年海贼郑成功䧟镇江犯江宁世祖命达素为安南将军偕都统索欢䕶军统领赉塔等往𠞰比至贼已败遁入海逹素请进𠞰成功于厦门乃统所部兵由浙江赴福建十八年圣祖仁皇帝即位诏令撤师还京康熈八年鳌拜获罪逺素夙与鳌拜善坐黜罢寻复世职八年卒以其子达禧袭阿哈尼堪姓富察𨽻镶黄旗满洲初任佐领畧宁逺败明兵千人崇徳二年从征朝鲜取江华岛五年偕承政萨穆什喀索海征瑚尔哈部攻克雅克萨城还军败乌拉及博穆博果尔兵六千并有功任礼部叅政授骑都尉世职六年从郑亲王济尔哈朗围锦州屡战松山皆㨗顺治元年从入闗击败流贼李自成偕都统阿山由蒲州济河协𠞰二年以兵㑹豫亲王多铎下江南攻克扬州常熟二城三年复从豫亲王追击腾吉思于额克特山俘获无算积功晋世职至一等轻车都尉四年擢兵部尚书六年从郑亲王征湖广偕都统刘之源分兵超寳庆击败贼王进才马进忠遂克其城乗胜击贼马有志于南山坡破其九营又击贼袁宗第于洪江破其十营大军入沅州留阿哈尼堪驻守贼王强来犯遣将破之沅水斩七百余级馘其渠三人七年师旋迁礼部尚书叠遇思诏晋爵至一等男八年卒子噶尔哈图袭布克沙姓𤓰尔佳𨽻镶黄旗满洲天聪时以䕶军校军防牛庄崇徳二年从征皮岛先登得优赉旋授䕶军叅领五年从围锦州战杏山松山皆有功予云骑尉世职六年复围锦州明总督洪承畴自松山来援战郄之复破其三营步卒七年从贝勒阿巴㤗征明击败明总兵马科于浑河岸其别将以三千余人拒守渡口又击败之遂趋山东畧莱州攻克䝉隂沂州二城八年五月凯旋赉银币晋世职为骑都尉顺治二年从英亲王阿济格征流贼李自成于陜西取道边塞进兵榆林屡败贼于绥徳延安自成走湖广复击之安陆武昌逐贼至九江口㑹奉诏班师过池州明总兵黄蜚以舟师拒战击走之三年腾吉思叛将喀尔喀从豫亲王多铎追之搜捕布尔噶图山斩二千有余级击败土谢图汗硕雷汗援兵八年擢副都统兼戸部侍郎九年以疾罢先后叙功并三遇恩诏洊晋一等轻车都尉十四年卒长子哈楚罕袭卓布㤗卫齐次子也崇徳四年以佐领从征瑚尔哈部斩级五千旋师击博穆博果尔于道俘六十有竒叙功授骑都尉寻进恭领从锦州者再屡败明兵于松山杏山七年从征明至青州战輙㨗明年旋师过螺山击破明八镇兵斩其大将张登科和应荐顺治初征黑龙江攻克图唿尔禅城西𠞰李自成克西安追击自成于湖广殱其衆移师下江南浙江平定松江杭州诸郡卓布㤗皆在军有功从征明唐王朱聿键于福建聿键走汀州卓布㤗以偏师趋福州克其城复从征明桂王朱由榔于湖南战湘潭馘其将陶养用败其军于衡州道州靖州屡论功晋二等男予世袭厯官至内大臣兼都统是时由榔窜云南其将李定国白文选李成爵等分踞黔西廷议由广西湖南四川三道㑹讨而以卓布㤗为征南将军进兵广西自都匀薄盘江明兵悉沉船退守山隘乃潜取所沈船于下流十里中夜济师大破成爵于梁瑞津进攻双河口定国列三十营结象阵拒战卓布泰分兵三队张左右翼掩击之再战皆㨗追斩四十余里间道由普安抵罗平州㑹楚蜀两路兵攻克云南由榔奔永昌时顺治十六年春正月也二月趋镇南州破文选于玊龙闗渡澜沧江取永昌由榔奔腾越我兵穷追过潞江定国谋以卒六千伏磨盘山㑹明中书卢佳生来降以定国谋告乃分兵八队发火器击其伏惊窜堕崖死者无算定国败走铜壁闗遂乗胜腾越州由榔奔缅甸卓布㤗追逐至孟村而还明年凯旋命内大臣迎劳之寻以勘将士功罪不寔黜爵康熙三年复之八年以弟鳌拜获罪又坐黜圣祖念其征云南功仍予二等男世袭十七年卒赐祭𦵏谥武襄子増夀袭巴哈卫齐第四子也崇徳中以一等侍卫与议政二十四大臣之列顺治元年从入山海关授骑都尉世职时睿亲王多尔衮摄政都统谭㤗许内大臣索尼诋诽睿亲王并摭其细故法司鞫讯辞连巴哈议当黜诏贳之从肃亲王豪格征陜西四川晋一等轻车都尉八年世祖亲政命为议政大臣晋爵至一等男初肃亲王为睿亲王所搆卒于狱尚书巩阿岱议杀其子富绶巴哈与内大臣哈什屯持不可乃止巩阿岱及其弟钖翰侍卫楞増吉遂毁巴哈于睿亲王后巩阿岱等以朋比伏诛而巴哈恪职受恩眷屡加少傅兼太子太傅授领侍卫内大臣康熙六年以其子讷尔都尚公主封和硕额驸八年其兄鳌拜获罪同父兄弟并论斩圣祖念巴哈宣力年乆贷之寻卒喀喀穆姓隡哈勒察𨽻镶黄旗满洲崇徳中任吏部理事官从征瑚尔哈部击斩二百人生擒索伦兵一百三十以归顺治元年从入关叙功授一云骑尉世职累官吏部侍郎晋世职为轻车都尉寻奉命征王光泰于郧阳光泰兄光恩初从张献忠为盗后归明镇郧阳大军定湖广光恩迎降俾领镇如故至是以罪逮系光泰遂据郧阳叛自称明镇武伯结叛将贺珍武大定等为援提督孙定辽战殁大军进讨光㤗遁喀喀穆追击之房县斩级千䋡光泰窜四川㑹叛将金声桓自江西窥湖广喀喀穆乃留驻荆州比还京兼任副都统晋爵三等男九年讨鄂尔多斯部之多尔济自宁夏出水驿口绕贺兰山后覆其巢斩多尔济俘获以万计是年五月授镇守江宁总管十年命为靖南将军𠞰叛将郝尚久于潮州复其城尚久投井死狥旁近州县悉平还驻江宁十六年海贼郑成功陷镇江𤓰洲犯江宁贼衆号十万戈船蔽江蚁屯八十三营薄于城下喀喀穆与总督郎廷佐提督管効忠登陴固守檄蘓松镇总兵梁化凤驰援化凤既至阵于仪凤门効忠出钟阜门夹击阵擒其渠贼气夺喀喀穆开神䇿门率精鋭擣其中坚贼大溃成功收溃衆遁入江我水师复截击之焚其船五百余寻贼溺死者甚衆追议镇江𤓰州失䧟罪世祖念其功置不问康熙元年改江宁将军七年卒子拉扬呵袭巴赛武赖兄子也初任佐领崇徳五年从征明改杏山驻乌馨河明总兵祖大夀以精兵六百来犯巴赛奋击之六月进围锦州复败其杏山兵七年围锦州克其外郛明松山兵夜遁先趋塔山南海岸邀战乘夜击之天明明兵据立山上复击败之溺水死者无算我军围松山掘壕困之明松山步兵来犯我汛地偕叅政吉思哈迎战连败之顺治二年授佐领世职七年九年两遇恩诏累加世职三等轻车都尉弟喀萨顺治初入闗复随追流贼于武昌偕参领达素击败贼将刘浩于江口取其船并获其战马三年从征四川攻三寨山于山腰迎击贼将郄国士等夺其门据之复连败贼渠张献忠之衆十一年从征广东败李定国之兵于山峪十三年叙功授世职骑都尉䝉伊图𨽻镶黄旗满洲崇徳三年从征明败明兵于河西务进攻山东潍县射守陴者殪之克其城从围锦州进败明锦州杏山松山援军六年复围锦州击明松山兵败之七年从破明经畧洪承畴三营步兵顺治元年入闗随击流贼追至庆都二年叙功加佐领世职嗣累加世职至一等轻车都尉绰克託姓博尔济吉特𨽻镶黄旗满洲世居钖拉初事太宗授二等侍卫崇徳六年随征锦州以军功擢一等侍卫顺治元年从入闗任内大臣理藩院侍郎议政大臣髙赫徳姓乌扎拉𨽻镶黄旗满洲世居萨哈尔崇徳八年从征明山东攻武定奋勇先登克其城赐号巴图鲁授佐领世职顺治元年入闗击流冦以步战败贼论功加三等叅领四年卒弟壮吉达袭其族弟曰什弼伦崇徳八年从征明至山东攻䝉隂先登加优叙噶尔哈图阿哈尼堪长子也初任叅领崇徳二年从征朝鲜有功从征明攻克深州五年围锦州击败明杏山塔山兵又明松山兵夜遁追至南海岸大破其衆七年围松山敌夜犯我营击却之八年从征明败敌于通州又败明浑河驻守兵连破其营至山东攻䝉隂沂水皆先登顺治时加三等轻车都尉世职素尔东阿姓富察𨽻镶黄旗满洲初居额音讷殷七村人叛附叶赫素尔东阿征之被创复其衆回据佛多和城太祖癸巳年素尔东阿以兵克其城尽殱其衆得优赉戊申从征乌拉癸丑从征叶赫皆有功赉银布又从征扎库塔身被九创从攻抚顺首先䧟阵叙功授三等叅领查齐巴姓舒穆噜𨽻镶黄旗满洲国初来归屡从征伐以勇着太祖戊申年从征乌拉天命六年从征明克辽阳沈阳叙功授逰击世职年七十致仕衮布姓博尔济吉特𨽻镶黄旗满洲天聪元年从征宁逺有功又从征扎噜特部有俘获授三等叅领达赖古尔布什弟也同兄来归授备御世职崇徳五年从征明攻锦州击宁逺木城兵以步战冲入其阵克之论功加三等叅领世职翁阿岱姓富蔡𨽻镶黄旗满洲从征辽阳宁逺皆有功天聪三年从征明败明兵于滦州五年从征大宁河中后所皆有功崇徳六年从围锦州累战皆捷明松山兵来犯复击败之叙功授佐领和托诺姓乌勒固宸初从征阿库哩尼满有功天聪八年从征明至大同攻沙城克之叙功授佐领世职当恺姓纳喇𨽻镶黄旗满洲天聪三年从征明至燕京击明袁崇焕军胜之崇徳六年从征明锦州进攻松山皆力战被重创赉白镪六年遇敌于阿尔沙兰及归化城皆力战有功得优叙玛尔和纳姓那木都鲁𨽻镶黄旗满洲天聪五年从征大凌河击明监军道张春前营破之时我军后营为明兵所阻不能进玛尔和纳执毒首先冲入大军继进遂败明兵八年叙功授佐领世职什勤姓逹佳隷镶黄旗满洲初任佐领天聪八年从征大同击明哨骑败之出边时又以步战败明兵崇徳六年从围锦州击败明经畧洪承畴军克其闗厢顺治元年从入闗破流贼有功累加三等轻车都尉世职古讷禅姓伊尔根觉罗𨽻镶黄旗满洲天聪九年从征明大同攻石城先登赐号巴图鲁授佐领世职顺治元年从入闗以步战击败流贼二年从定河南江南浙江在行间有功三年叙功加三等叅领子顾八代康熙时为名臣囊古齐姓翁伊哩𨽻镶黄旗满洲崇徳二年从征瓦尔喀有功三年从征明至山东攻武定州以第三人登论功得优叙拜和頼𨽻镶黄旗满洲崇徳三年从征明数战皆㨗驻主董家口与明兵相拒七昼夜敌不敢犯四年论功得优叙桑赛𨽻镶黄旗满洲初任佐领崇徳三年从征明入边击败明八总兵之衆又屡战有功顺治元年入闗追贼至陜西之延安殱其衆于城壕二年败贼于九江获其战舰叙功累加世职至二等轻车都尉康熙三年随征湖广十五年从征贵州皆在事有功加一等轻车都尉法特哈姓冨察𨽻镶黄旗满洲初任佐领崇徳三年从征明败明兵于丰润七年随围锦州击松山马兵先进克敌复败明兵于宁逺顺治元年从入闗明年追流贼至江南池州大㨗获其战舰加世职至三等轻车都尉拉古𨽻镶黄旗满洲崇徳五年随围松山有战功顺治元年入闗追流贼至庆都大败之授佐领世职巴尔度禅𨽻镶黄旗满洲初从征即有功崇徳五年从征明围锦州以步战击敌栅步兵营克之八年从征明至山东攻兖州以第一人先登赐号巴图鲁论功授一等叅领世职扈夀姓托和罗𨽻镶黄旗满洲崇徳八年从征明入边攻长沙首先登赐号巴图鲁授佐领世职顺治元年入闗击流贼有功从攻山西太原斩其伪帅克其城叙功加一等云骑尉阿尔钖哩姓岳诺托𨽻镶黄旗满洲崇徳八年从征明至山东攻汶上以第二人登后厯叙功绩授三等轻车都尉是年同旗有喀喀齐攻克东阿阿尔㤗萨壁图攻克沂水星克礼攻克平乡䝉和岱攻克博平叙功皆优叙球兰𨽻镶黄旗满洲崇徳八年从征明山东进攻兖州以第七人登又攻克宁阳顺治元年从定河南败败潼闗第一营从定江南攻扬州以第三人登驻防沧州平土贼马长五等从勦山西叛镇姜瓖攻浑源中礮伤手累加世职至二等轻车都尉莾什𨽻镶黄旗满洲初任佐领崇徳八年从征明山东攻东河以第三人登是年又从征萨哈连乌拉有俘获顺治元年从征流贼败贼于陜西绥徳三年从𠞰四川流贼张献忠等有功授云骑尉世职和木索科𨽻镶黄旗满洲初任工部理事官崇徳时从征松阿哩乌拉及征明山东皆有俘获功从围锦州攻松山奋勇却敌顺治元年追贼之延安驻师南山谷贼乘夜来犯击却之并破其第一营又败之九公山从𠞰江西叛镇金声桓王得仁累战皆捷加一等轻车都尉世职兼一云骑尉钦定盛京通志卷六十八钦定盛京通志卷六十九钦定四库全书钦定盛京通志卷六十九国朝人物正黄旗满洲钦定四库全书钦定盛京通志卷六十九国朝人物正黄旗满洲扬古利姓舒穆禄𨽻正黄旗满洲父郎柱为库尔喀部长倡其部人翊戴我太祖遣扬古利入侍寻郎柱为部人所害其妻孥㓜子来归及库尔喀举部内属扬古利侦其部人之杀父者手刃之时年甫十四太祖深异之日见信任乃尚主焉征辉发多璧城阻水不得进扬古利乱流而济衆从之遂抵其城多所俘获取讷殷部及珠舍哩安楚拉库路皆有功从征哈达擒其酋䝉格布禄以归嵗丁未迁费优城戸口偕侍卫扈尔汉率兵为前导乌拉以万人邀诸路我兵止二百相顾未发扬古利曰吾侪尝谓死于疾宁死于敌此非临敌时乎矛突入斩七人敌稍却我后部兵继至併力奋击大破之再征辉发狥赫钖赫穆稜路每为军锋嵗戊申从攻乌拉金州城克之嵗癸丑从攻乌拉青河城敌殊死抵御势鋭甚太祖恤诸将士传箭令少退扬古利独麾衆薄城疾攻拔之嵗己未明总兵杜松马林先后来犯从击松于界藩覆其军以力战被创进击林于尚间崖太祖诫被创者勿更战扬古利坚请行裹创奋击大破之天命六年取沈阳皆先登功最太祖嘉其绩命位次八贝勒下爵以一等子予世袭十年明总兵毛文龙遣兵犯耀州乘夜袭官屯寨击殱之天聪三年从征明薄燕京城败明武经略满桂军于城北师还略通州火其船再败其兵于蓟州四年略锦州义州七年略山海闗具有斩馘八年晋超品一等公世袭罔替从攻大同宣府拔灵邱崇徳元年偕武英郡王阿济格征明入喜峰口下昌平等十二城五十八战皆㨗俘获以万计二年从征朝鲜抵南汉击走其全罗忠清两道援兵追及山岭猝中鸟鎗伤重卒年六十有六扬古利自弱冠从军大小百余战功绩懋着而持身敬慎厯事两朝恩遇殊絶殁之日太宗恸哭之亲视其含歛比塟复临奠醊为置守塜追封武勲王以其子塔瞻袭公爵顺治中配享太庙康熙三十七年圣祖东巡亲酹其墓三十九年御制碑文纪其功雍正九年加封号曰英诚干隆八年十九年四十三年四十八年上诣盛京俱亲酹其墓有御制赐奠诗楞额礼武勲王扬古利仲弟也自少从征伐授骑都尉世职累晋一等男任副都统天命九年明将毛文龙遣兵由朝鲜义州城西渡鸭緑江入岛中屯田楞额礼偕副都统武善袭之斩五百余级纵火焚其积聚太宗即位列十六大臣寻擢都统为八大臣偕㕘领阿山以六百人略喀尔喀巴林地擒其贝勒十四人俘获甚衆以功晋三等子天聪元年从大贝勒阿敏征朝鲜攻克义州城晋一等子三年文龙自双岛移军铁山为朝鲜援楞额礼以精兵夜擣之斩馘无算文龙遁走东江五年五月偕都统喀克都礼征南海岛八月从围大凌河城并有功七年从贝勒岳託攻旅顺口屡败其将黄龙遂下之八年卒太祖亲临其丧明年巡幸盛京北山道经其墓奠而哭之顺治十二年追谥武襄子穆成格袭纳穆泰武勲王扬古利第三弟也少事太祖累官至副都统太宗即位擢都统与八大臣之列天聪元年从征朝鲜以功得恩赏三年从攻遵化克之四年大军凯旋以贝勒阿敏留守永平以纳穆泰与都统图尔格驻防滦州明兵备㕘政张春合祖大寿马世龙诸镇兵来攻悉力御之乞援永平未至明兵发巨礟轰城城燬遂突围走永平从阿敏东归论罪当死特恩原之禠其职五年侦缉至明边界斩其哨卒攻拔其台堡还遇我逃人于道馘其六余悉执之归寻觇事大凌河有俘获并得明谍者张士粹诡降状诛之遂复官为兵部承政授三等轻车都尉世职是年偕图尔格略锦州松山八年从入上方堡狥朔州抵大同攻王家庄先登九年从睿亲王多尔衮征察哈尔降林舟汗子额哲遂自应州略山西还军过平鲁卫城城中兵出战击破之追斩百余人㑹大同镇将合宁逺锦州援兵三千来拒复击破之逐北至城濠死者相枕籍叙功加三等男未㡬卒子阿哈连袭额尔徳尼姓纳喇𨽻正黄旗满洲性慧敏尽通䝉古汉文以文学事太祖赐号巴克什毎从征䝉古诸部传宣诏令谕降其部衆着有劳绩天命三年从取抚顺明总兵张承廕自广宁驰援额尔徳尼偕诸将击败之斩承廕叙功授男爵初奉命偕理事大臣噶盖创制国书后哈达贝勒盛格布禄以谋逆伏诛噶盖坐其党死额尔徳尼遂独任之既成颁行国中国书传布自此始额尔徳尼既卒太宗复命儒臣达海库尔禅等述其义而増益之顺治十一年与达海库尔禅并追谥文成子萨哈连官至銮仪卫冠军使赐姓赫舍里希福姓赫舍里世居都英额再迁哈达太祖既灭哈达从其兄硕色来归以通䝉古汉文遂専任文馆赐号巴克什后𨽻满洲正黄旗天聪二年征察哈尔令往征科尔沁兵㑹冦骑充斥土谢图台吉奥巴止无行希福曰死则死耳君命安得辞后卒征其兵来㑹叙功授骑都尉世职三年从征明薄燕京复从功大凌河城并有功晋三等轻车都尉崇徳元年改文馆为内三院授𢎞文院大学士晋世职二等三年与大学士范文程请更定官制从之希福虽以文学居内院然常奉使察哈尔喀科尔沁诸部颁法律平狱讼宣上徳意时或诣军营相度形势规画机宜毎还报命未尝不称善顺治元年译辽金元三史成得优赉时部院大臣毎旦㑹食于堂渐华侈希福尝语同官范文程谓我軰儒臣非勲臣比安可厚自奉养乃偕白睿亲王王然之希福退述其事于谭布谭布兄谭泰素与希福有隙遂讦其妄播王言诋諆大臣坐夺官八年世祖亲政察其枉再授𢎞文院大学士九年修太宗实录充总裁官屡晋三等子世袭寻卒年六十有四赠太保谥文简以长子竒塔特袭康熙元年以希福事我太宗勤劳最着更录其次子师颜保为内院学士明安姓博尔济吉特初为䝉古乌噜特部贝勒天命七年率所属人户来归爵以三等子𨽻满洲正黄旗天聪三年偕都统武讷格等征察哈尔降其部人二千户五年从围大凌河城屡败明总兵祖大寿后大寿力绌来降明安得恩赉顺治初三遇恩诏晋爵至二等伯十一年卒子四长昂洪次多尔济次绰尔济次朗素明安卒时昂洪多尔济皆前卒绰尔济已袭多尔济爵为三等子乃以朗素袭其父爵雍正中追封明安一等侯予世袭加号恭诚以朗素之孙玛兰泰袭昂洪初授职为三等轻车都尉天命十一年从征巴林部及扎噜特部天聪五年从征大凌河功最特进三等男赐号达尔和硕齐七年卒子鄂齐尔袭多尔济初以骑都尉尚郡主为额驸天命中征扎噜特栋奎克什腾诸部天聪元年征朝鲜皆在军中并有功五年授刑部承政八年征大同多尔济将中军击败明总兵曹文诏追至城下崇徳二年进内大臣预议政四年从郑亲王济尔哈朗略锦州阵斩三人六年偕内大臣钖翰设伏高桥败明兵之自杏山遁者蹑击至塔山斩获甚衆晋爵一等男顺治二年晋三等子五年卒恩格徳尔姓博尔济吉特世居钖拉穆伦太祖高皇帝创业时喀䝉古自分五部争相雄长恩格徳尔为巴岳特部台吉嵗乙巳来朝献马二十明年率五部使臣献驼马奉表尊我太祖为神武皇帝自是朝贡无间天命二年尚贝勒舒尔哈齐女为额驸九年请率所部来归遣大贝勒代善等以兵䕶至辽阳赐爵三等子𨽻正黄旗满洲天聪三年偕都统武讷格等征察哈尔招降二千户明年春大军克永平恩格徳尔狥其旁近邑遇明步卒三百将战忽突骑三千自玉田出恩格徳尔佯引却敌稍前疑有伏还走因追袭其后获马百崇徳元年卒以其第四子额尔克岱青袭顺治十二年追谥端顺雍正七年追封三等公加号顺义弟莽古尔岱崇徳中从攻锦州杏山俱着有功绩顺治初入闗击流冦有功累加世职至一等子希尔根姓觉尔察𨽻正黄旗满洲以䕶卫事太宗于藩邸天命十一年从征巴林部部长囊努克挟数骑遁希尔根追及之马蹶易马突前击走其从骑自是屡从征讨有功授骑都尉世职崇徳元年大军征明分克昌平宝坻顺义宻云东安文安定兴安肃容城安州雄县诸城明太监高起潜督兵拒战击败之擒其总兵巢丕昌师还独以军殿叙功超授一等轻车都尉二年从克皮岛五年从围锦州败松山援兵七年从入黄崖口进围蓟州明总兵白腾蛟驰救大破之顺治二年加一云骑尉是年从英亲王阿济格讨李自成自绥徳进围延安败其将一只虎㑹豫亲王多铎军已破西安自成奔湖广遂移师追勦至安陆武昌贼集舰五百余将沿江东下希尔根驰至江濵尽获之凯旋晋爵三等男三年从肃亲王豪格讨张献忠与䕶军统领阿尔津苏拜击败贼党高汝砺武大定兵进击献忠于西充别趋涪州𠞰贼袁韬俘斩无算师还坐与阿尔津苏拜争功降世职为三等轻车都尉六年从巽亲王满达海讨大同叛镇姜瓖分兵围太谷克其城进克大同及长子县浑源州朔州徇永宁州潞安府皆下之又偕都统汉岱攻复辽州山西平论功复遇恩诏晋爵至二等男九年擢䕶军统领十年列内大臣晋一等男康熙十二年加太子太保十三年逆藩耿精忠叛应吴三桂遣其党犯江西乃授希尔根为定南将军以讨之师次南昌贼已陷广信建昌抚州希尔根督兵复抚州伪将军陈昇乘间犯赣州遣副都统斡都海㕘将色勒击败之十四年复建昌时贼党分据余干浮梁乐平诸邑督师殄其衆方规取广信未复十五年三桂自湖南犯吉安陷之希尔根驰赴吉安围之数月明年贼遁去还军驻南昌寻以年老召还京十八年卒赐祭𦵏以其孙尚世泰袭敦拜姓富察𨽻正黄旗满洲父绷科理事太祖为佐领绷科理卒遂以敦拜代之天命中从征宁逺有功天聪八年授骑都尉世职崇徳五年擢䕶军统领从围锦州六年复围锦州战松山八年驻防锦州顺治元年入闗追败流贼论功加世职为一等轻车都尉从击流贼陜州屡战皆㨗移师下江南追获明福王朱由崧于芜湖三年从征福建平之进世职二等五年讨江西叛镇金声桓先驱抵九江破其兵三千进薄临江下其城尽降其属邑六年𠞰抚河间土冦七年遇恩诏加世职为三等男十一年征广东击走伪晋王李定国克复廉雷诸郡十三年叙功加一等子寻乞休特加太子太保致仕十四年起为都统镇守盛京十七年卒谥襄庄索尼姓赫舍里𨽻正黄旗满洲大学士希福从子也太祖时授一等侍卫屡从征讨哈达犯界藩城击败之从征栋奎䝉古援兵云集立二寨为犄角索尼攻拔其一寨余衆悉降天聪元年从攻锦州侦军事于宁逺并有功二年太宗亲征察哈尔征兵外藩科尔沁迟久不至遣索尼饬责之乃以兵来㑹土谢图台吉奥巴遂入朝妻以贝勒舒尔哈齐孙女既而奥巴屡背约私与明通时复征兵不至索尼赉玺书申饬晓以大义奥巴泥首悔罪三年从征明至燕京明蓟辽督师袁崇焕赴援列营城东南肃亲王豪格迎战敌围之数重矢石雨下索尼跃马突入阵左右驰击遂援肃亲王以出明年谕降榛子镇沙河驿人户拔永平登城周麾黄旗以抚其衆五年擢吏部启心郎从围大凌河明兵自锦州赴援索尼持短兵步战败之明年从征察哈尔还师入明边界略大同取阜台寨八年授骑都尉世职崇徳八年考绩超授三等男顺治二年晋二等子以子爵尊不宜复列郎官乃解启心郎任时英亲王阿济格获罪王方与都统谭泰等𠞰贼湖广诏列其罪状令谭泰宣示军中谭泰匿不以示索尼劾之谭泰坐削公爵衔索尼因讦其盗内库琴及秣马库院捕鱼禁门桥下事索尼遂罢废明年䕶军统领图頼劾谭泰争功怨望词连索尼初大军分道𠞰李自成于西安谭泰所出道迂险后至无功及移师下江南谭泰虑不得与语于图頼颇怏怏图頼遗书索尼属以谭泰语达睿亲王赉书者私发之恐谭泰得罪沉之河至是图頼复论前事逮讯赉书者诡云已达诸大臣坐索尼党庇罪当斩王亲鞫之索尼曰吾发谭泰匿诏㫖罪顾匿图頼书以庇之乎王悟穷讯赉书者事得白寻复授二等子五年贝子屯齐讦索尼与图頼等尝谋立肃亲王论死从末减遣守昭陵八年世祖亲政鉴索尼枉召还京复其爵累晋一等伯擢内大臣兼议政大臣十八年遗诏以索尼与大臣苏克萨哈遏必隆鳌拜辅政苏克萨哈与鳌拜争事成隙索尼恶之年已老矣且有疾康熙六年屡请圣祖亲政乃俞其请特赐爵一等公与前所授一等伯并世袭是年七月卒赐祭𦵏有加礼谥文忠以第五子心裕袭一等伯第六子法保袭一等公长子噶布拉仕至领侍卫内大臣十三年圣祖因孝诚仁皇后推恩所生授为一等公谭布姓舒穆禄𨽻正黄旗满洲扬古利从弟也天聪五年以䕶军㕘领从围大凌河城断其樵採复击败锦州援兵崇徳二年列议政大臣四年十一月从征索伦部取道瑚尔哈部攻克雅克萨城索伦部长博穆博果尔迎战击却之擢副都统六年围锦州明总兵祖大寿遣步卒突围谭布击败之明总督洪承畴军松山以援锦州谭布与兄谭泰击破其步卒三营屡挫其骑兵之犯右翼营者八年从郑亲王济尔哈朗攻宁逺顺治元年从入山海闗并有功二年从饶余郡王阿巴泰镇守山东𠞰平满家洞贼进征徐州连败明兵获船五百余巨礟五十有七时豫亲王多铎统师自河南出泗州渡河趋扬州下江宁而明总兵刘泽清尚踞淮安谭布偕都统准塔率兵至清江浦击走泽清遂定淮安招降旁近城邑分兵定如皋通州三年从肃亲王豪格讨张献忠屡击败之六年从端重亲王博洛讨大同叛将姜瓖瓖潜结贼党为援犄北山以逼我军自率其衆出城来犯谭布先破其援兵还击瓖于城下斩殪甚衆又分兵殱其党于太平平阳汾州屡叙功复遇恩诏晋爵至一等男八年擢工部尚书寻其兄谭泰以罪伏诛遂罢任降三等男康熙四年卒子喀岱袭图頼姓𤓰尔佳信勇公费英东第七子也初𨽻镶黄旗后改𨽻正黄旗天聪二年从征明薄燕京以功授骑都尉世职四年从大贝勒阿敏留守永平明兵备㕘政张春合马世龙诸镇兵围都统图尔格等于滦州图頼驰救之比至图尔格等已突围出遂击却其追骑从大贝勒撤师出边以十六人殿返击明兵之蹑我后者殱之寻授三等轻车都尉略大同攻拔灵邱及小石城从围大凌河城军两黄旗间以卫樵採六年大军破走察哈尔移师征明次布里渡图頼狥沙河堡降之七年从取旅顺口九年任䕶军统领从入广宁偕都统阿山趋锦州明总兵祖大寿遣将合松山兵拒战兵甫接敌不能支辄溃走俘获无算叙功加恩赉崇徳二年授议政大臣明年从贝勒岳託征明先驱踰墙子岭攻克十一台进兵山东屡败明兵还军败明阁部刘宇亮于通州晋爵三等男六年从围锦州击败杏山援兵战东闗援降人诺木齐以归复破松山骑兵拔塔山杏山城加一等男八年攻拔中后所及前屯卫晋三等子顺治元年从征流贼李自成破贼将唐通于一片石既入闗破自成兵追败之望都超授三等公从豫亲王多铎帅师下河南先自孟津济抚定濒河十五堡睢州总兵许定国等皆望风降进薄潼闗贼将刘宗闵沿山列阵以拒图頼以骑兵百四十人进战尽殪之连败贼将刘方亮等遂破潼闗平陜西移兵下江南攻克扬州执明阁部史可法斩之追福王朱由崧于芜湖击败其将黄得功兵得功中流矢死师旋进爵一等公三年任都统从贝勒博洛征浙闽进兵杭州时明鲁王朱以海据绍兴其总兵方国安等营钱塘江东岸江广十余里图頼率将士从上流䇿马渡纵击国安军尽溃拥鲁王遁走台州图頼进抜金华衢州诸城击败明阁部黄鸣骏于仙霞闗攻克浦城追明唐王朱聿键于汀州斩聿键尽降其衆闽海悉平回军次金华病卒年四十七子辉塞袭图頼勇而善谋能以寡覆衆屡立竒功未尝挫衂世祖亲政追念其功谥昭勲配享太庙赐文勒石雍正九年加封号曰雄勇伊尔徳武勲王扬古利从子也天聪三年从略锦州宁逺复㑹大军入边薄燕京败山海闗援兵于蓟州师还夺隘而出五年从围大凌河城城中兵突围出战与都统和硕图等合师夹击追奔至濠而还明监军㕘政张春以兵来援阵于长山有一骑挽弓直犯御营伊尔徳驰斩之功最授骑都尉世职寻擢䕶军统领崇徳五年五月从围锦州战城下秉纛为军锋大败明兵七月以兵屯松山明人纵牧于野乃设伏乌馨河口尽驱其牲畜殿而归击明兵之袭我后者斩获无算特晋爵三等男七年复围锦州又以功晋一等男顺治元年驻防锦州二年加一云骑尉从豫亲王多铎南征分兵至南阳归徳招抚甚衆至扬州获战舰百有竒遂渡江破南京追明福王朱由崧于芜湖败其将黄得功军晋一等子六年偕都统谭泰征江西叛镇金声桓平之进𠞰广东叛镇李成栋于信丰拔其城成栋夜遁马蹶溺水死别将兵狥抚州建昌破伪将扬竒盛兵还军𠞰保定土冦殱之晋一等子八年擢都统明年晋一等伯兼一云骑尉从敬谨亲王尼堪征湖南破贼衡州王追贼遇伏殁于阵坐罢并夺爵十三年起为宁海大将军𠞰冦舟山先是明鲁王朱以海走依郑成功于金门成功忌之乘其将赴南澳沉之海诡以飓风败舟解于以海诸将诸将乃不雠成功反为所用遂合衆犯舟山肆掠大岚山浙东大扰及是大军既抵浙遣将趋斗门击大岚山贼斩其渠王长树毛光祚沈尔序尽殱其衆而身率舟师抵定海分三路并发贼渠陈六御阮思等拥战舰二百迎战望江口合击之追至衡水洋贼却复前燃火毬将掷我舟忽反风自焚贼大乱我军乘之跃入其舰斩六御思等遂定舟山十四年凯旋命贝勒等劳之郊复其世爵晋一等侯兼一云骑尉十五年从信郡王多尼征明桂王朱由榔于云南进兵贵阳乘胜济盘江屡战皆㨗克云南十六年克永昌由榔奔缅甸十八年卒于军年五十六赐祭𦵏谥襄敏子陀和齐早卒孙巴浑岱袭满达尔汉姓纳喇𨽻正黄旗满洲先世居哈达父雅唿率十八戸归我太祖为佐领列理事十大臣既老致仕满达尔汉代父任佐领事从征瑚尔哈部招降五百余户天聪五年两使朝鲜责其越边界薮逋逃诸罪其王李倧慑服入贡八年从征明至大同分兵克四堡一台又攻王家庄拔其城叙功授骑都尉世职积官至礼部承政崇徳二年从武英郡王阿济格攻克皮岛赐白金裘马顺治初累加二等轻车都尉世职寻卒赐祭𦵏谥敬敏立碑墓道以其子阿海丹袭玛福塔礼部承政满达尔汉之弟也初任佐领天聪五年授户部㕘政八年使朝鲜责其王李倧违约助明之罪倧引咎报谢已而道出铁山遇明游兵俘斩六人馘一人纵之还俾诫边吏戢下毋启衅以重得罪劳大师声讨边人惮之擢户部承政崇徳元年复使朝鲜明皮岛兵邀于路尽击走之寻以互市赴朝鲜义州中道获明哨卒知游兵潜入鹻塲以告遂命吏部承政济什哈等击走之太宗将亲征朝鲜先遣玛福塔偕前锋统领劳萨等将兵三百为贾人装疾驰至其国都守将觉之以衆拒战我兵击殱其衆倧惧诡遣人劳于郊以缓之遂遁南汉山城明年正月大军进围南汉玛福塔再入城道之纳欵倧乃具表称臣率羣僚诣行在降倧以金餽玛福塔辞不受四月从攻皮岛自北隅督战破之十月与同官英俄尔岱赍勅封倧为朝鲜国王四年复与刑部㕘政巴哈纳往封倧妻赵氏为王妃玛福塔屡使朝鲜能知大体具为陈上恩徳朝鲜人感而作颂树碑三田以垂不朽五年卒努山姓扎库塔𨽻正黄旗满洲先世居鄂里父塔克都归我太祖为佐领努山其次子也少从征伐辄先驱觇敌有斩䕶授前锋㕘领天聪八年从征大同擒哨卒以献崇徳元年侦泠口多所俘获三年从入边败明总督吴阿衡于墙子岭追击其溃卒获马数十及军械火器无算既越燕京而南搜其伏兵五百击走之明太监高起潜以兵蹑我后乃设伏道侧以少卒挑起潜战引至伏所并起夹击斩获甚衆是夜起潜集溃卒袭我前锋营努山大破之追至㑹通河溺死者无算遂自涿州略地抵山东克济南并有功六年侦董家口及喜峰口有斩获从围锦州战松山杏山皆㨗擢前锋统领时武英郡王阿济格军于杏山明将自宁逺潜兵来袭适遇努山于道皆惊走努山追败之连山斩级三十获马三十二七年略宁逺败其援兵巳而城守兵背城出战与前锋统领武拜击破之生擒二十三人是年晋二等轻车都尉顺治元年从豫亲王多铎追𠞰李自成于陜州贼据山而阵将集衆反鬬努山由间道拔其营贼遂溃入潼闗二年移师定河南下扬州进克南京追明福王朱由崧于芜湖其将田雄等执之降三年从贝勒博洛征浙江明总兵方国安列营钱塘江东岸江广不可涉忽沙暴涨努山䇿马自上流济国安惊以为神衆大溃进征福建斩伪巡抚杨廷清李暄芬驰七昼夜追及明唐王朱聿键于汀州下其城遂擒聿键明桂王朱由榔据广西其大学士何腾蛟总兵王进才马进忠袁宗第等分踞湖南郡邑五年从郑亲王济尔哈朗征之六年拔长沙努山简精鋭趋湘潭与都统阿济格尼堪破北门入腾蛟就擒复从尚书阿哈尼堪等狥宝庆距城七十里进才进忠引衆来拒努山令军士舍骑而战战辄㨗直薄城东山进才等潜遁追𠞰至武罔连破其十余营分克沅州靖州进定全州擒斩伪阁部杨鳌及副将以下四十余人七年晋爵二等男世袭十三年擢内大臣十五年卒赐祭𦵏立碑墓道子托岱袭舒里珲姓栋鄂𨽻正黄旗满洲先世居瓦尔喀祖喀喇太祖时率族来归授佐领天命四年击明总兵刘綎于阿布达哩冈身被七创后以创发卒父扎福尼从征滦州及瑚尔哈部并有功加一云骑尉崇徳八年卒舒里珲初为䕶军校天聪五年从围大凌河城明将挟䝉古兵出战击却之及父卒遂袭其职顺治二年从英亲王阿济格𠞰流贼于延安七战皆㨗李自成遁湖广追蹑至安陆获其战舰三年腾吉思叛归喀尔喀从豫亲王多铎追之斩获无算复击败土谢图汗硕雷汗兵师还授佐领六年从端重亲王博洛讨大同叛镇姜瓖其党姜建勲以衆拒战破之十一年擢䕶军㕘领十五年再擢副都统从信郡王多尼征云南败伪侯李成蛟于凉水井追至双河口又败伪晋王李定国兵凯旋晋爵三等男十八年八月卒子穆里珲袭舒里珲之弟洛多欢尤骁果善战天聪七年从攻旅顺口克其城崇徳六年从围锦州败明总督洪承畴兵七年从攻顺徳先登赐号巴图鲁累加世职至一等轻车都尉兼一云骑尉顺治十七年卒以其弟崆古图袭克宜福姓伊尔根觉罗𨽻正黄旗满洲父赫臣使于叶赫抗节死见忠节传克宜福初任佐领选为捉生将天聪四年从克永平有俘获八年予骑都尉世职崇徳三年授吏部副理事官六年从郑亲王济尔哈朗攻锦州其东闗有䝉古诺木齐者潜约降为内应为明将所觉围之急克宜福突入围援以出并卫其眷属来归得恩赉顺治二年授福陵总管两遇恩诏晋世职三等轻车都尉寻卒以其子喀齐兰袭赉图库姓延扎世居叶赫父安达哩太祖时来归予骑都尉世职𨽻满洲正黄旗屡从太宗征伐积功至三等轻车都尉及太宗升遐安达哩号唿累日以殉世祖特予三等男世爵以赉图库袭赉图库初任侍卫天聪五年从围大凌河城分兵略锦州败明兵五千余复败监军㕘政张春援兵崇徳元年从征朝鲜三年从征明至通州长驱抵山东济南转战临清并有功六年从攻松山城明总督洪承畴引兵十余万拒战击败之其将曹变蛟乘夜突犯御营赉图库奋力捍御手斩一人寻从郑亲王济尔哈朗败明杏山兵又设伏高桥截击其溃卒斩二人射殪五人擒二人顺治元年从入闗击败李自成叙功并遇恩诏晋爵至一等子九年列议政大臣擢内大臣兼佐领康熙十二年加太子少保二十二年卒赐祭𦵏孙钖喇袭斐雅斯哈姓富察𨽻正黄旗满洲初任䕶军校天聪六年征察哈尔分兵略大同至朔州城中兵出战击败之崇徳三年以䕶军㕘领从征明入墙子岭战宻云败其步卒五年大军围锦州明兵自松山杏山来援屡败之六年复围锦州又败其松山援兵顺治元年从入闗败李自成于望都是年冬从英亲王阿济格西𠞰自成明年春次榆林贼乘夜袭我营击走之穷追自成至武昌屡战皆㨗复以舟师大败之富池口三年从肃亲王豪格𠞰张献忠过陜西破贼党胡敬徳于三水破叛将贺珍于鸡头闗进师西充多斩获六年总兵姜瓖据大同叛分踞左衞陷汾州窥太原斐雅斯哈先后率䕶军𠞰贼所至克㨗贼势蹙其党杨振威斩瓖首降十三年擢䕶军统领列议政大臣寻率兵赴湖南驻防时献忠余党孙可望踞辰州斐雅斯哈自澧州常徳进剿贼弃城遁蹑击至泸溪殱贼甚衆十八年从定西将军爱星阿穷追明桂王朱由榔于缅甸缅人执由榔以献康熙元年凯旋前后遇恩诏屡以功叙晋爵至三等男十一年卒赐祭𦵏谥僖恪子苏丹袭额森姓乌雅𨽻正黄旗满洲初任尚膳正洊擢至内大臣崇徳元年从征朝鲜朝鲜遣人致书于明额森见而射殪之明年偕扬古利大破朝鲜兵扬古利伤于贼㑹有贼往来山颠下窥我军或曰此即伤扬古利者额森遂逐之斩其首以献三年从征明攻济南大同俱有功授骑都尉世职雍正元年追封一等公坤姓那木都鲁𨽻正黄旗满洲天聪中洊擢一等侍卫崇徳六年太宗亲率师围松山城明总兵曹变蛟乘夜犯御营坤独扼营门力战却敌赐号巴图鲁赉白金四百两授一等轻车都尉世职顺治二年晋爵一等男十一年以署都统征广东时流贼张献忠余党李定国降于明桂王朱由榔自广西犯广东陷高州及阳春阳江恩平诸邑进薄新㑹踞城左山峪而营坤与诸军合击之定国败走逐北至横州江岸斩贼无算叙功加一云骑尉十五年擢内大臣康熙十二年加太子太保明年授振武将军驻防汝宁㑹陜西提督王辅臣叛应逆藩吴三桂由宁𦍑进踞秦州诏坤移兵赴西安先是大将军栋鄂讨三桂进师保宁及闻辅臣叛还驻西安令将军钖卜臣等扼汉中遏辅臣兵不得南通蜀未㡬辅臣纠其党轶凤县毁偏桥阻我饟运复截踞栈道断汉中声援诏趣坤援汉中坤次宝鸡不能进乃罢坤将军以内大臣留军供调遣寻偕将军佛尼勒连败贼复礼县清水伏𦍑西和等城而汉中阻餫巳五閲月钖卜臣以食匮引还西安时十四年七月也十七年诏趣大军规复汉中以坤与副都统马一豹等守潼闗十八年以年老召还京二十二年追论汉中逗遛状乃免官降世职为一等轻车都尉二十四年起授散秩大臣二十五年卒赐祭𦵏如例孙显图袭刚林姓𤓰尔佳初𨽻正蓝旗满洲为笔帖式主译汉文天聪八年以汉文中式举人命直文馆崇徳元年授国史馆大学士与范文程希福等㕘议政事疏请重定部院承政以下各为五等又请定考取生员举人之例时太宗文皇帝四征不庭疆宇日辟刚林屡奉命诣军前宣布威徳咸称上㫖积劳授骑都尉世职八年郡王阿达礼谋逆伏诛刚林𨽻其旗下以先事举发免罪改𨽻正黄旗供职如故顺治三年四年两充㑹试主考官五年预机务晋爵三等男赐号巴克什六年恭纂太宗文皇帝实录充总裁官再充㑹试主考官是年请令六科录批答章疏月送史馆编缉以备纂修国史八年请购明天启四年至七年实録及崇祯一朝事蹟博访野史家乘以备纂修明史皆报可寻坐睿亲王多尔衮党以死济什喀姓富察𨽻正黄旗满洲都统敦拜仲弟也初任佐领崇徳四年擢䕶军统领五年从征锦州遇松山兵邀战击却之寻偕副都统钖特库征索伦部擒其部长博穆博果尔以归六年复围锦州屡败其援兵七年授副都统八年兼工部㕘政顺治元年从入闗追败流贼于望都叙功授骑都尉世职二年从贝勒博洛下浙江驻守杭州明大学士马士英踞严州纠衆二万余来犯济什哈督兵御之五战皆㨗寻还京任工部侍郎四年加一云骑尉五年从靖南将军辰㤗𠞰海贼郑彩于福建连破贼衆复长乐连江同安平和诸县以功晋二等轻车都尉七年迁刑部旋擢尚书晋爵三等男九年兼都统列议政大臣十年胶州总兵海时行叛往㑹山东总督马光辉兵𠞰之时行穷蹙降伏诛移兵镇守湖南十一年召还十五年大军分三路𠞰明桂王朱由榔于云南征南将军卓布泰自广西入济什哈以所部兵助之遂进次都匀连败伪晋王李定国兵㑹湖南四川两路师攻克云南由榔奔缅甸十七年以勘定从征将士功罪不实降世职为一等轻车都尉十八年山东土冦于七纠党据栖霞岠嵎山出掠郡邑济什哈以靖东将军率兵围其山寨斩贼无算于七窜入海贼平康熙元年五月班师八月卒赐祭𦵏如例子阿噜袭六十年阿噜为其父请谥追谥勇壮逊达哩姓噜布哩𨽻正黄旗满洲以骁骑校从征伐辄奋勇争先中创不少却屡加恩赉崇徳三年从睿亲王多尔衮征明入青山口越燕京转战至山东攻克济南府城明年凯旋论先登功第一赐号巴图鲁予二等轻车都尉世职兼管佐领顺治七年授兵部理事官八年迁䕶军㕘领三遇恩诏晋爵至二等男十二年擢副都统十六年迁䕶军统领先是流贼李自成窜死其余孽郝摇旗袁宗第降于明大学士何腾蛟腾蛟死摇旗宗第复与其党刘二虎李来亨窜匿归州兴山间康熙二年以都统穆哩玛图海为将军㑹陜西四川兵合𠞰逊达哩以䕶军从直抵茅麓山破其巢二虎来亨自经死摇旗宗第就擒余贼悉平乃班师十二年加太子少傅十四年七十有三赐祭𦵏谥果壮子杭书袭改𨽻镶白旗诺穆齐玛福塔长子也𨽻正黄旗满洲天聪元年从征朝鲜义州以第二人登赉白镪寻从征广寕有俘获五年随太宗亲征大凌河击败明监军道张春军崇徳三年从征山东击败明吴三桂军明兵乘夜来犯复败之四年授佐领世职顺治初累加世职一等轻车都尉兼一云骑尉和穆克图玛福塔第四子也天聪九年奉使赍书至明喜峰口等处边界及还斩哨卒百余人顺治二年授佐领世职屡遇恩诏加二等轻车都尉十一年因督牧有年勤劳懋着加世职二等男乌纳玛福塔第七子也崇徳三年随征明攻定州先登赐号巴图鲁八年授佐领世职顺治初屡遇恩诏加二等轻车都尉五年冬山西逆镇姜瓖叛乌纳败贼于宁武复击败之左卫城以功加一等轻车都尉兼一云骑尉䝉古尔岱额驸恩格徳尔弟也天命九年随其兄来归崇徳六年太宗征明驻师锦州杏山等处䝉古尔岱俱在事有功授三等子世职顺治元年随入闗击流冦以功加世职至二等子屡遇恩诏加一等伯子曼珠习礼初任游击天聪二年太宗亲统大军西征察哈尔曼珠习礼率兵略地以所俘获献赐名达尔汉巴图鲁崇徳三年任吏部右㕘政六年随征明围锦州松山明经略洪承畴兵来援我军失利以罪削职顺治二年追叙旧臣功绩起为佐领七年恩诏仍给予加一云骑尉根特𨽻正黄旗满洲父曰达雅里崇徳三年从征明攻直𨽻深州先登克之赐号巴图鲁四年授佐领世职顺治七年九年三遇恩诏加一等轻车都尉根特早从征战屡立功绩崇徳八年从征明至山东攻泗水以第二人登又攻直𨽻定州克其城亦赐号巴图鲁论功授佐领世职顺治元年任刑部理事官叠遇恩诏加世职一等轻车都尉仕副都统五年从𠞰江西叛镇金声桓平南昌六郡六年从征大同叛镇姜瓖克㨗于蒲州平阳康熙十三年逆藩耿精忠叛奉命移驻南昌相机进𠞰旋因广东潮州总兵刘进忠叛复命速赴广东并授平冦将军八月卒于军卦拉姓民觉罗𨽻正黄旗满洲崇徳六年从围锦州击败明松山兵于濠边明经略洪承畴率兵来犯我营者三四俱击败之时睿亲王多尔衮命卦拉率大营卫卒以守敌人无一敢犯者旋以兵巡哨多俘获越日破其台尽殱其衆复击破监军道张春兵身被三创及至札尔都遇敌率五人追至娘娘宫巡视海岸我军仅千人敌倅至衆皆欲进卦拉请少休乃俟夜骤进以一当十敌不及备多溺死水进师昌平明兵乘夜来犯击败之及攻城登云梯者皆被伤退卦拉独超衆前进奋勇而登卒克之我军围大同卦拉奉太宗命一跃而登七年征明攻黄厓口克之顺治初从征山西四川屡有功卦拉身经行阵身被二十余创剑嗣叠遇恩诏加世职二等轻车都尉官副都统卒图尔伯申姓布尔察𨽻正黄旗满洲崇徳八年从征明至山东攻泗水以第一人登赐号巴图鲁授佐领世职顺治七年九年三遇恩诏加二等轻车都尉累任至杭州将军致仕卒赐祭𦵏如典礼谥敏果达理善姓那木都鲁𨽻正黄旗满洲崇徳三年从征山东攻济南先登克之赐号巴图鲁授三等㕘领世职六年围锦州明经略洪承畴兵刼我巨礟率兵击败之又败其马军者二顺治元年从征山西克其城凯旋移驻杭州连败明伪大学士马士英等兵五年从征江西叛镇金声桓败其七万衆嗣遇恩诏加世职三等轻车都尉以老乞休康熙十四年擢副都统从征陜西叛镇王辅臣扶病力战还营卒进世职二等男谥勇烈昂昆都稜姓博尔济锦𨽻正黄旗满洲夲察哈尔贝子率衆来归授三等副将世职天聪三年从征明至燕京击明军门卢象昇兵破之又败敌于通州六年围锦州败明迎战兵三队嗣入边至通州复败明兵师还卒舒书姓纳喇𨽻正黄旗满洲以屡从征伐有功累任副都统崇徳二年太宗命率兵分道征瓦尔喀有俘获八年从征明寕逺等处复有功赉银币顺治初从定浙江舟山叙功加世职三等轻车都尉雅穆哈纳𨽻正黄旗满洲崇徳五年从征明围锦州击杏山援军直冲敌阵八年从征明入边屡败明兵攻冀州以第二人登赐号巴图鲁顺治初授世职二等轻车都尉图拉姓舒穆噜𨽻正黄旗满洲崇徳七年从征山东攻泗水伤目身被三创又攻高宻新泰等县俱有功顺治二年从定江南七年授主事叠遇恩诏加世职骑都尉十二年陞郎中从征浙江舟山败伪总制陈六御等舟师三万手足悉被重伤以功加一云骑尉十八年击破土贼于鳌山康熙元年擢大理寺少卿七年任杭州将军十三年以病卒额勒格尔珠尔𨽻正黄旗满洲崇徳二年随征明敌兵犯我汎地击败之六年复围锦州击败松山及锦州城内接应兵七年征松山掘壕为长围明经略洪承畴以骑兵来犯又击败之顺治元年随入闗破流冦以功授佐领世职嗣遇恩诏加一云骑尉弟喀兰图官理藩院尚书卒谥壮敏敦达礼𨽻正黄旗满洲崇徳三年从征明攻定兴先登六年太宗亲征围松山敦达礼扈从敌中有介马前驱者射殪之赉人户顺治十一年从征湖广广东俱有功加世职三等轻车都尉布颜𨽻正黄旗满洲本䝉古人初任佐领天命时从征栋奎又从征赫济赫屯首先陷阵有功及从围明锦州俘获甚衆天聪十年叙功加世职三等㕘领崇徳三年从征明北京击卢沟桥兵搴纛斩之五年从攻锦州擒斩盈壕六年复随征锦州克其郛击明经略洪承畴兵败之是年加世职二等㕘领顺治二年追叙旧勲加一等㕘领世职苏拉岱𨽻正黄旗满洲生而勇敢天命六年从征辽阳七年取广宁及攻北山寨首先冲入敌阵并以歩战败囊努克天聪四年攻永平同二十四人先登克其城崇徳六年围锦州明兵出穆鲁河疾驰冲入敌阵击败之明兵犯我壕堑复当先击走之又于塔山附近堵截敌军俘斩甚衆顺治元年从入闗击流冦论功累遇恩诏加三等轻车都尉世职同旗有扎宜萨太祖时以四十人略明边有功癸丑授备御世职觉罗喀恺𨽻正黄旗满洲天命七年从征广宁途遇明兵争先击败之天聪八年论功授佐领世职崇徳二年太宗命往征瓦尔喀部多斩获明年擢户部理事官三年从征明克定兴至涿州遇明太监高起潜兵击败其衆六年随征锦州败松山骑兵顺治元年从入闗追流冦有功加世职一等㕘领嗣屡遇恩诏加二等男屯起𨽻正黄旗满洲初任头等侍卫太宗选壮士八人屯起与焉我师初围松山屯起率兵前驱破敌天聪四年从征明克永平身多被伤赉银币马驼崇徳五年围锦州与库楞兵战介马突阵余军继之敌败走又击杏山兵败之进攻松山被重创方展视伤痕见敌兵阑入奋起击败之又两破明兵于杏山师旋明兵蹑我后屯起为殿敌不敢近六年太宗亲统兵破锦州师还明兵复来追蹑屯起设伏俟过半突击之明兵大溃顺治六年随征大同叛镇姜瓖败贼于灵邱又败贼于左卫者再惇泰姓马佳𨽻正黄旗满洲天聪五年从攻明大凌河于锦州附近驻兵以牵制之明兵来犯惇泰当先冲阵败之崇徳八年从征明至山东费县先登克其城赐号巴图鲁授佐领世职顺治七年遇恩诏加一云骑尉嘉隆阿姓钖克特哩𨽻正黄旗满洲天聪八年授佐领世职崇徳二年从征明北京击卢沟桥兵败之四年从征萨哈连乌拉五年从征锦州七年从征松阿哩江部屡战有功顺治元年随入闗追破流贼于庆都二年叙功累遇恩诏加世职一等轻车都尉又一云骑尉和硕兑姓𤓰尔佳𨽻正黄旗满洲崇徳三年从征明山东攻宁津先登克其城八年从攻顺徳复奋勇先登授佐领世职顺治初从征福建败贼于侯闗屡以军功加一等轻车都尉世职苏巴泰姓𤓰尔佳𨽻正黄旗满洲崇徳三年从征明至山东攻济南克之赐号巴图鲁四年授佐领世职六年从征明围锦州累战有功顺治初累加一等轻车都尉又一云骑尉世职鄂贝姓玛佳𨽻正黄旗满洲初任佐领崇徳三年从征明战青山口越衆前驱斩其骑兵及至山东复击明兵败之五年从围明锦州击败明松山援兵又败其杏山兵顺治元年随南征二年下江宁分兵狥崑山前驱击败明兵伪总兵王斐等来犯常州屡败之宜兴阳湖界寻卒于军十三年追録其勲晋世职莽吉图姓马嘉𨽻正黄旗满洲初任䕶军校崇徳三年随征明至山东攻宁津登城克之六年从围锦州攻明经略洪承畴三营步兵率先冲入败其衆顺治元年随入闗破流贼又追败之潼闗四战皆㨗明年平定江南等处俱在行间有功屡遇恩诏加三等轻车都尉十四年擢副都统驻防江宁卒于任富喀𨽻正黄旗满洲早从征伐累官兵部㕘政崇徳七年从征明我师由黄崖口入长城取边闗明总兵白腾蛟奔桃林因选将士攻蓟州富喀与焉围其城大败之顺治元年从入闗屡败贼又随定江南奏㨗于五恵村三年随征腾吉思破土谢图汗等兵有功屡遇恩诏加三等轻车都尉世职寻擢驻防江宁副都统卒于任伊古哩姓马佳𨽻正黄旗满洲崇徳三年从征明攻赵州先登克之赐号巴图鲁授佐领世职图球姓延札𨽻正黄旗满洲初随征雅兰西林路斩获甚衆复从征绥芬等处取黒河岛有功崇徳三年叙功顺治七年三遇恩诏加三等轻车都尉世职达拉宻姓𤓰尔佳𨽻正黄旗满洲崇徳三年从征明明兵夜犯我前锋营击败之进攻博野奋勇先登克其城四年叙功顺治元年随入闗击流冦复复有功累遇恩诏加二等轻车都尉世职和敏姓赉布𨽻正黄旗满洲崇徳三年从征明攻博野下之又攻拔胶州顺治初叙功累加三等轻车都尉世职禅楚姓𤓰尔佳𨽻正黄旗满洲崇徳四年随征萨哈连乌拉力战身被九创仍大破之五年论功授佐领世职顺治初累遇恩诏加二等轻车都尉翁什库姓宁古塔𨽻正黄旗满洲崇徳四年从征萨哈连乌拉击敌兵于珊延村力战有功八年从征明至山东攻滕县先登克之赐号巴图鲁授佐领顺治初三遇恩诏加二等轻车都尉世职禅玉姓萨克达𨽻正黄旗满洲崇徳四年随征黒龙江破敌有功授佐领世职尼克什哈𨽻正黄旗满洲崇徳五年征明围锦州击败杏山马兵奋勇突阵破其衆及击杏山歩军先诸军直入手被重伤七年围锦州有松山兵来夺我巨礟率兵败之寻击败明经略洪承畴军顺治初累遇恩诏加二等轻车都尉世职萨哈连姓旌额礼𨽻正黄旗满洲崇徳六年从围锦州击明军门洪承畴军力战有功顺治元年从入闗击败流贼二年议叙授佐领世职同旗有那齐哈亦以崇徳六年从围锦州击松山兵屡立战功顺治二年击流贼一只虎于荆州复有功加骑都尉世职逊古勒岱𨽻正黄旗满洲崇徳七年从征明围锦州败敌有功顺治元年从入闗追败流冦于庆都三年议叙授佐领世职伍达纳𨽻正黄旗满洲崇徳七年从征明至蓟州败明总兵白腾蛟兵顺治十一年从征浙江舟山有功授云骑尉穆纳昆𨽻正黄旗满洲崇徳八年从征明攻冀州以第二人登城克之顺治元年从入闗击败流贼加佐领世职绰艮𨽻正黄旗满洲崇徳八年从征明由山东至江南攻沭阳克之还师直𨽻攻顺徳亦克之赐号巴图鲁是年叙功授佐领世职顺治元年随入闗及南征平定河南败流冦于潼闗三年随击土谢图汗兵五年从征江西叛镇金声桓并在行间有功十五年议叙加一云骑尉科尔堪姓乌雅拉𨽻正黄旗满洲崇徳八年从征明由山东至江南攻沭阳先登克之赐号巴图鲁授佐领世职治元年从入闗追流冦至庆都大败之二年论功累遇恩诏加二等轻车都尉图猷姓延札𨽻正黄旗满洲从征雅兰西林绥芬等处皆有功顺治初加三等轻车都尉世职罗琦姓玛佳𨽻正黄旗满洲崇徳八年从征明山东以攻济南功加优叙同旗有海音布于是年从攻蓟州以第三人登赐号巴图鲁又同旗有雅穆布亦以攻蓟州先登俱授二等轻车都尉世职又同旗有乌尔佳齐于崇徳三年从攻榺县以第二人登授㕘领又同旗有杭舒攻栾城先登爱珠攻盐城先登俱论功加世职觉罗雅赉𨽻正黄旗满洲从征黒龙江部有功天聪九年加优叙顺治初授二等轻车都尉又同旗有禅彻国初以从征乌拉身被九创授备御世职赫黙哩以从征阿库尔尼满有功授二等轻车都尉世职又同旗有扎易萨国初以四十人往略明边攻台斩敌有功授备御世职钦定盛京通志卷六十九钦定盛京通志卷七十钦定四库全书钦定盛京通志卷七十国朝人物正白旗满洲钦定四库全书钦定盛京通志卷七十国朝人物正白旗满洲扈尔汉姓佟佳𨽻正白旗满洲世居雅尔古寨太祖时从其父扈喇虎率所部来归恩遇之赐姓觉罗寻授一等大臣居五大臣之列费优城长䇿穆时赫苦乌拉侵暴愿以户口归于我扈尔汉从贝勒舒尔哈齐往迁之将兵三百卫所迁五百户先行乌拉以万人邀诸路乃分兵驻山巅防守诸户口躬与扬古利率二百人直薄乌拉兵力战竟日敌稍却我后兵继至大破之嵗丁未从贝勒巴雅喇征东海窝集部嵗己酉徇瑚叶路尽降其部落收二千户而还太祖嘉之赐号达尔汉嵗辛亥偕何和里征瑚尔哈路攻克扎库塔城嵗癸丑从征乌拉并有功天命元年偕安费扬古征东海萨哈连部至乌勒间河刳舟二百水陆并进取河南北三十六寨师扺黑龙江㑹氷结以草借马蹄蹴氷而渡渡毕氷辄解衆皆惊喜为神助遂取江北十一寨招降使犬诺啰钖拉忻诸部而还四年明兵分四路来侵从战萨尔浒尚间崖覆其二路兵明总兵刘綎复由寛甸口进栋鄂路扈尔汉以兵千人伏山隘摧其前锋与大军夹击綎于阿布达哩冈綎仓猝不及阵殱其兵五万人綎战死明年从攻沈阳击败明总兵贺世贤军洊晋爵至三等子八年卒年四十八太祖亲临哭之以其子珲塔袭萨穆什喀姓佟佳𨽻正白旗满洲扈尔汉第三也少从征伐积功授三等轻车都尉世职天命中征栋奎以十二人斩百级获礟五十三牲畜千计功最太宗即位列十六大臣天聪四年从攻滦州明兵出城战射却之遂乘胜拔其城七年从攻旅顺口率其弟雅赉与步军统领巴奇兰聨舟进明兵拒战于厓被创复裹创战城下益厉大军继至破之凯旋太宗劳于郊亲酌金巵以赐加一等轻车都尉八年任叅领副巴奇兰征瑚尔哈部降之加三等男进步军统领崇徳元年从入长城分兵攻容城县先登二年授议政大臣从攻皮岛督前锋先济鸭緑红与都统阿山叶臣等攻克之斩其守将沈世奎晋二等子任工部承政四年偕刑部承政索海分统左右翼兵征索伦部攻克乌库尔城移军攻铎陈城未下城中兵结别部阿萨津为援合衆拒战乃设伏要隘引敌前夹击之斩七十人师还乌鲁苏酋博穆博尔以兵邀于路夺我正蓝旗辎重索海战败之萨穆什哈不㑹战且争功坐削世职七年彼攻锦州列寨栅以围之明将悉衆来犯执鋭甚萨穆什喀力战三败之锦州既克复授骑都尉世职八年以疾卒子洛什于崇徳中从征朝鲜及明锦州杏山屡着战功后袭职雅赉姓佟佳𨽻正白旗满洲扈尔汉第七弟也太祖时征乌拉畧地朝鲜攻辽东征察哈尔俱有功天聪三年以兵徇海岛遇胡故将毛文龙部衆斩六十人毁其船寻偕额驸扬古利追捕雅尔古复遇文龙部衆斩九十六人擒其千总三人以归从大军征明薄燕京城明督师袁崇焕来援犯我䕶军营城中兵亦出应雅赉力战却之五年从围大凌河城战辄捷七年攻旅顺口与其兄萨穆什喀驾轻舸先济明将黄龙陈兵于岸雅赉跃登岸大唿突入阵奋击之龙不能军敛兵至城下再战雅赉身被创战愈力大败之卒拔其城论功授骑都尉世职崇徳二年授议政大臣六年从围锦州战松山七年冬从入蓟州下山东以功加一云骑尉顺治元年从睿亲王多尔衮破李自成于山海闗定燕京二年复从豫亲王多铎破贼潼关平定河南江南屡晋一等男兼一云骑尉八年擢户部尚书以同官巴哈纳给饷不均坐狥隠论罪罚赎寻罢康熙三年卒赐祭𦵏如例子花色袭康果礼先世居那木都鲁以地为氏嵗庚戌大军征东海窝集部康果礼以绥芬屯长与其弟喀克都哩等率所部来归授爵三等子俾辖其部人为佐领𨽻满洲正白旗寻以贝勒穆尔哈齐女妻之封和硕额驸天命三年大军取抚顺克抚安三岔等十一堡进取鸦鹘闗破清河城康果礼并在事有功六年从克沈阳先登太宗即位列十六大臣擢䕶军统领天聪元年从大贝勒阿敏征朝鲜有功分赐所俘获三年从入红山口下遵化薄燕京明蓟辽督师袁崇焕锦州总兵祖大夀率兵二万赴援屯广渠门外康果礼击败之未至城濠而返坐夺爵五年卒子色琥徳承并为佐领迈色为䕶军叅领从战塔山殁于阵第四子赉塔别有传喀克都哩和硕额驸康果礼之弟也初授爵为三等子太宗即位任都统天聪元年从征朝鲜有功三年太宗亲统大军征明攻遵化城喀克都哩督所部卒萨木哈圗先登城遂拔太宗亲酌金巵劳之赉予甚厚晋爵二等子赐号噶思哈巴圗鲁言其勇敢善战疾如飞鸟也明年大军克永平明兵溃走昌黎遂遣敖汉巴林扎噜特诸部兵攻其城不克乃命喀克都哩往助之先是叙遵化功萨木哈圗授骑都尉世职赐号巴图鲁且谕喀克都哩曰拔一坚城易得勇一士难如萨木哈图者宜共爱惜之嗣后攻战戒其无复为军锋至是攻昌黎萨木哈图复树云梯将登太宗亟命止之五年五月喀克都哩偕都统楞额哩往攻南海岛征战舰于朝鲜未至师次海滨明兵屡邀战并击败之八月从围大凌河城分兵攻其城东北城中食尽明总兵祖大夀降乃班师六年从征察哈尔有俘获七年太宗集诸贝勒大臣询以征明及朝鲜察哈尔宜何先喀克都哩请先征明以承天眷协人情太宗甚嘉纳之八年卒苏纳姓纳喇先世居叶赫太祖时弃其族人来归尚主为额驸任佐领𨽻满洲正白旗天命十年进叅领从征有㓛擢副都统天聪元年从攻锦州以劲旅扼塔山西击败明兵二千三年春率八十人徇察哈尔降其户二千比降者瞷我兵少谋叛归明乃殱其桀骜者俘其渠二及八千余口以还未几察哈尔降人复有叛归明者率兵四百追蹑之所擒获甚衆五年授䕶军统领擢兵部承政从围大凌河城城中兵出拒战击败之复败其锦州援兵叙功授骑都尉世职八年考满晋三等轻车都尉九年正月坐匿所部丁壮不报夺世职七月任都统崇徳元年从武英郡王阿济格征明攻克鵰鹗长安诸堡及昌平容城等州县五十六战皆捷是年冬从征朝鲜击败宁边城援兵擒其将于阵三年有讦都统阿山子塞赫临阵退缩者引苏纳证之及鞫讯不实遂罢都统仍任佐领如故顺治五年卒于苏克萨哈以功授三等轻车都尉世祖念苏纳旧劳追复其世职令苏克萨哈併袭为三等男䝉阿图𨽻正白旗满洲先世居佟佳以地为氏天命初与其兄巴都哩率所部来归分辖其部人为佐领巴都哩厯官礼部承政天聪八年从攻灵邱之王家庄堡中流矢卒别见忠节传䝉阿图洊擢副都统列十六大臣天聪三年从入红山口击明总兵赵率教于遵化覆其军寻征瓦尔喀大捷明年凯旋俘获三千有奇太宗亲劳之郊授世职为三等轻车都尉任工部承政八年考满晋世职为二等崇徳三年卒子翁克袭英俄尔岱姓他塔拉世居扎库穆太祖时从其祖岱图库哈哩来归授佐领𨽻满洲正白旗天命四年从征开原有䝉古人阿布尔者降明为开原将素骁勇为军锋英俄尔岱驰斩之于阵六年从克沈阳辽阳屡晋二等轻车都尉天聪三年从克遵化五年授户部承政七年使朝鲜以义责其王李倧倧慑服上书报谢八年晋一等轻车都尉考满晋三等男崇徳元年再使朝鲜还遇明皮岛兵击走之已而从征朝鲜克其国都围倧于南汉山城与参政玛福塔赍敕谕降悰寻授都统六年从睿亲王多尔衮围锦州及松山城并有功八年考满晋三等子顺治元年从入关破流贼李自成改户部尚书二年超授三等公四年复以考满晋二等公五年卒年五十三子伊图袭武拜姓𤓰尔佳𨽻正白旗满洲父乌哩堪事太祖为前锋统领摧锋陷阵屡建战功武拜其长子也自幼从征伐辄奋勇先登太祖爱其才每戒其母轻敌太祖尝猎于郊遥见一巨熊突出有䇿马从之者熊疾走岭马畏熊不进遂下马奔逐熊将及发一矢殪之堕岭下衆皆望而惊异太祖曰此非武拜不能使人觇之果武拜也初任佐领从灭叶赫下辽东破敌南夀山以功授骑都尉世职天聪中畧地锦州从征察哈尔部还军过大同击败明总兵曹文诏大军攻锦州将四百人为前锋破明将祖大夀于大凌河斩副将以下五百人师旋设伏败其追兵加三等轻车都尉世职崇徳元年从征朝鲜二年与十六大臣之列任前锋统领三年从征明以八十人败明兵于红山口五年畧地中后所沿海而徇俘获多迁副都统七年复从征明越燕京南下山东加世职二等顺治元年从入闗破流贼李自成追至望都加世职一等授内大臣三年从追胜吉思复征宣化并有功屡晋爵至二等伯八年罗什博尔惠以谄附睿亲王获罪武拜坐其党夺爵十五年世祖念武拜功复爵以一等子予世袭康熙四年卒谥果壮子郎谈袭季弟苏拜亦以骁勇知名年十五从太祖征䝉古有功授侍卫兼任佐领天聪九年从征察哈尔降林丹汗子额哲遂移师征明攻代州明兵自崞县驰救破走之崇徳元年从征朝鲜败敌桃山村三年授䕶军叅领从贝勒岳託入墙子岭越燕京败明太监冯永盛军五年从围锦州松山杏山二城兵先后来援并战却之寻偕都统图尔格以兵三百设伏乌馨河口袭击明兵千人多所俘获六年复围锦州以功予骑都尉世职加一云骑尉七年从征至山东屡战皆捷攻克乐安昌邑二县先登八年凯旋晋世职为三等轻车都尉顺治元年从定燕京是年冬英亲王阿济格西𠞰流贼李自成苏拜以所部从取道土黙特鄂尔多斯凿黄河氷济师明年春抵榆林进攻延安连破贼时豫亲王多铎自河南入潼闗已下西安自成走湖广遂移兵追之大败之安陆斩获无算三年从肃亲王豪格𠞰流贼张献忠败贼将髙汝砺于三寨山进击献忠于西充殪之五年还京授䕶军统领洊晋爵至一等子加一云骑尉八年与兄武拜坐罗什博尔惠党罢官并夺爵九年起为副都统十三年擢内大臣十五年世祖念其战功复爵一等男予世袭康熙三年卒谥勤僖子昻安巴袭阿什达尔罕姓纳喇叶赫贝勒锦台什族子也太祖灭叶赫阿什达尔罕率属来归授佐领𨽻满洲正白旗天命六年从攻奉集堡进攻辽阳先登克其城论功授一等轻车都尉太宗嗣位命典外藩赍勅谕䝉古诸部天聪七年颁律于䝉古八年征兵科尔沁㑹大军于宣府左卫征察哈尔其汗林丹走死阿什达尔罕与前锋统领武拜等招其台吉塞稜等来降寻大会䝉古于崇古尔申画牧地平治其狱讼还报称㫖九年从贝勒多尔衮等往察哈尔谕降林丹汗子额哲旋兵畧宣府大同多所俘获崇徳元年授都察院承政偕大学士希福颁律察哈尔喀尔喀科尔沁诸部既还从征朝鲜其国王李倧遁走南汉山城豫亲王多铎率师围之其援兵万八千集城下分树二栅而别以五千兵营山麓互为犄角二栅兵方出战阿什达尔罕与贝子硕託麾精骑竞击之大破其军遂乘鋭攻拔山麓营余衆皆溃明年正月李倧降论功晋三等男世袭旋充正使颁赦诏于科尔沁巴林扎噜特喀喇沁土黙特阿噜诸部复平治其狱讼三年五月以前理科尔沁狱坐徇庇论黜七年起复故官六年大军围松山明总兵曹变蛟乘夜犯御营诸大臣皆驰赴以死御敌阿什达尔罕不至乃勒归旗明年覈从征松山功罪罢之降世职为骑都尉以疾卒年六十三以其子钖达哩袭景固勒岱姓扎库塔初居瑚尔哈部乌拉招之降不从大军征东海窝集部景固勒岱徒步诣军前乞降遂从征瑚尔哈部攻取乌勒固宸路斩获甚衆寻挈其孥及所属三十户来归𨽻满洲正白旗任佐领天命三年从征明至鸦鹘闗攻克清河堡擢叅领复从大军取沈阳辽阳天聪八年征瓦尔喀部招降屯长芬达里及屯户五百余俘阿库哩尼满部千余人以还崇徳二年从武英郡王阿济格攻皮岛克之积功授一等轻车都尉世职屡晋二等男顺治十一年卒赐祭𦵏谥忠直从弟崇阿天聪八年以佐领从征大同战回雁堡我兵三人陷于阵崇阿夺勇援出之崇徳元年从征朝鲜破敌桃山村六年从郑亲王济尔哈朗围锦州䝉古人诺木齐武巴什等居州之外郛来约降为明将所觉以兵防之我军往援既克其郛明兵犹巷战崇阿击斩甚衆七年从贝勒阿巴泰征明败明将马科于浑河南下山东克夀光县城顺治元年从豫亲王多铎蹑击李自成于潼闗二年移师南下从贝勒博洽平浙江攻㧞湖州进取福建击败明唐王朱聿键于福宁于骑都尉世职五年从将军谭泰讨江西叛镇金声桓败其党王得仁于南昌是年冬广东叛镇李成栋犯赣州以应声桓崇阿率兵往援㑹巡抚刘武元总兵胡有陞等夹击之成栋大败单骑遁走六年破成栋兵二万于南康进围信丰克之成栋溺水死凯旋先后叙功并遇恩诏加世职至一等轻车都尉康熙十八年致仕子采住袭谭拜姓他塔喇𨽻正白旗满洲父阿敦官都统尝从攻抚顺招降明游击李永芳谭拜初任佐领天聪五年围大凌河城明总兵祖大夀遣兵百余突围出谭拜追斩三十余人获马二十有四八年予骑都尉世职兼任叅领九年从征察哈尔还军入上方堡徇代州忻州崇徳元年从征明败敌燕京城北转战卢沟桥二年畧地清河三年入墙子岭薄丰润县城击败明太监冯永盛兵四年破明兵于锦州城南并有功加一云骑尉五年授兵部叅政六年兼任副都统七年冬复从征明下山东克利津县八年春师旅明总兵赵光抃范志完总兵吴三桂白广恩等迭出邀战谭拜战辄捷晋世职为三等轻车都尉顺治元年从入闗定燕京三年擢兵部尚书从征流贼张献忠过陜西击败叛镇贺珍于鸡头关进兵四川屡挫贼渡涪江败其渠袁韬四年迁吏部尚书先后叙功并遇恩诏晋爵至二等男七年卒子玛尔赛袭鄂硕姓栋鄂𨽻正白旗满洲父钖罕从征朝鲜陷阵殁见忠节传鄂硕袭世职为三等轻车都尉天聪八年从攻前屯卫又以兵迓察哈尔降人来归授佐领九年从攻朔州战平鲁卫崇徳元年侦事冷口二年市于土黙特率将士往为卫并有功三年从入青山口击败明太监髙起潜兵四年畧宁逺五年六年从围锦州者再复畧宁逺遇明兵六百骑大破之七年从入界岭口败明总督范志完兵于丰润又击却之宻云遂越燕京趋山东师旋明总兵吴三桂以步骑邀战鄂硕战辄捷顺治元年从入闗追流贼至陜州贼负山为寨以拒攻拔之二年陜西既定移兵下江南鄂硕以前锋抵睢宁俘斩甚衆从征苏州明巡抚杨文骢以舟师迎战败之趣杭州败明鲁王朱以海兵攻湖州克其城屡以功晋爵二等男六年洊擢副都统从征明桂王朱由榔于湖南广西师还得恩赉八年授前锋统领十三年进内大臣加三等子复以皇贵妃父晋封三等伯十四年卒赠侯赐祭𦵏谥刚毅以其子费扬古袭卓洛姓佟佳𨽻正白旗满洲礼部承政巴都哩第三子也天聪八年袭爵为三等男兼任佐领崇徳中从征明下山东畧地锦州复从大军围之屡战松山并有功授刑部叅政顺治元年从入闗击败流贼李自成二年擢副都统三年从征湖广败贼荆州时贼党多降于明桂王朱由榔由榔势逆张其将王进才等分踞湖南诸郡邑四年卓洛㑹恭顺王孔有徳军进𠞰自岳州趋长沙进才遁追击败之伪总兵徐松节拒战又败之以舟师还战天心湖复败伪总兵杨国栋遂入祁阳进攻武冈击败伪国公刘承允于夕阳桥承允降由榔走广西五年师旋六年擢礼部尚书列议政大臣七年改左都御史八年兼都统迁吏部尚书九年以靖南将军征广东未定州县十三年再征湖广𠞰伪秦王孙可望于辰州可望焚舟遁卓洛渡江攻发其伏蹑击至泸溪屡战辄捷十四年可望降由榔窜云南十五年大军分黔蜀粤西三路规取云南卓洛从信郡王多尼出黔阳十六年会师攻云南下之乘胜克永昌腾越由榔奔缅甸伪晋王李定国走孟艮寻煽元江土司那嵩倡叛往击之磨陇口败其党马秉忠孙应斗马忠君进师捣元江克其城那嵩自焚死十八年缅人执由榔以献云南平康熙元年还京累迁爵至二等伯予世袭七年卒予祭葬谥忠襄以其孙赫特袭阿济格尼堪姓他塔喇𨽻正白旗满洲父达音布事太祖为前锋佐领天命八年征扎噜特部殁于阵别见忠节传达音布既殁长子阿哈尼堪袭职为三等轻车都尉寻卒无嗣天聪八年追録勲臣阿济格尼堪遂以次子袭其父职任叅领从征察哈尔击走其汗林丹遂移军入大同破明兵于崞县师还侦敌山海闗多斩获崇徳元年从征朝鲜遇明宁逺兵于道击败之三年从贝勒岳託征明越燕京败总兵侯拱极军获其印四年擢䕶军统领从肃亲王豪格攻锦州六年从郑亲王济尔哈朗再攻锦州屡设伏败其援兵进击明兵于杏山麾纛蹂其营明兵大溃有䝉古人诺木齐者故降于明居锦州之东闗愿献闗为内应明总兵祖大夀觉之防守严未得发阿济格尼堪遂乘夜薄闗先登克其郛援诺木齐等以出寻两战松山皆捷晋一等轻车都尉是年八月明总督洪承畴以八镇兵援锦州我军营松杏二山之间截其饷道明总兵吴三桂唐通等潜遁阿济格尼堪偕䕶军统领鳌拜等追击之三桂通仅以身免八年分兵攻中前所击走明总兵黄色拔其城加一云骑尉顺治元年四月从入闗追败流贼李自成于望都晋爵一等男十月从豫亲王多铎𠞰自成取道河南渡孟津薄潼闗贼将刘方亮等于关外浚重濠据险列营以拒阿济格尼堪偕䕶军统领图赖等连破其二营乘胜越重濠冒矢石先登贼衆惊溃大军遂入关二年进攻西安自成窜湖广乃征明福王朱由崧于江南下淮安趋扬州攻克其城获战舰二百余渡江破南京蹑由崧于芜湖败其舟师捷闻晋爵三等子三年从贝勒博洛定浙闽攻克金华衢州破仙霞关下建宁延平明唐王朱聿键遁走汀州追击至城下率精鋭先登擒斩聿键伪总兵姜正希以衆二万赴援大破之斩杀过半明年凯旋晋爵一等子予世袭五年进都统六年以叅赞大臣偕郑亲王征湖广时明桂王朱由榔遣其大学士何腾蛟总兵王进才马进忠等据湖南郡邑师抵长沙阿济格尼堪先驱至湘潭破北门入腾蛟就擒殱其溃衆于湘乡遂趋宝庆距城七十里进才进忠引兵拒战我军分步骑为八队更番迭击直薄城东门进才等潜遁去追𠞰之沅州靖州进定全州七年正月班师晋爵三等伯列议政大臣四月卒予祭葬谥勇敏子宜里布袭萨弼图姓他塔喇𨽻正白旗满洲先世居札库穆父沙津当太祖时来归授佐领萨弼图其长子也沙津卒代为佐领天聪八年以劳绩予骑都尉世职寻兼任叅领崇徳四年从承政萨穆什喀索海征索伦部攻克乌库尔雅克萨城俘丁壮百余进攻铎陈城未下其别部阿萨津来援偕副都统伊逊设伏掩击之斩七十人五年凯旋加一云骑尉寻从围锦州刈其禾明兵自城西北隅出战火器竞发势鋭甚萨弼图麾衆突阵唿声振天地明兵披靡反走逐北至城濠而还移军扼松山骆驼山截击明援兵屡败之六年再围锦州跨濠架木桥逼其城而营城中出樵採者辄为所擒斩明兵投火欲焚桥击之遁既而步骑坌集将犯我营门萨弼图斩其先进者二人明兵遂溃时明总督洪承畴以兵十三万救锦州军于松山遣兵击我巨礟萨弼图击却之复乘胜破其步卒三营以功晋世职为三等轻车都尉擢副都统七年从贝勒阿巴泰入界岭口击败明总兵马科于浑河转战至山东攻克平度州城顺治元年从入闗定燕京偕都统叶臣巴哈纳𠞰抚山西围贼将陈永福于太原下其城以兵徇旁近府州县既平往㑹英亲王阿济格师于延安协讨流贼李锦七战皆捷叙功复遇恩诏晋爵至二等男寻以年老致仕十八年卒赐祭葬如例子果里袭瓦尔喀珠玛拉姓那木都鲁𨽻正白旗满洲世居瓦尔喀部少事太宗以材勇称天聪八年授骑都尉世职时有同名珠玛拉者乃冠故所居部名以别之崇徳二年从征额赫库楞诸路多俘获四年从征明攻克故城县先登复击败其㳺兵擒禆将一寻从征索伦部设伏大败其衆加授三等轻车都尉世职六年从围锦州力战松山被礟伤几殆防守锦州诸山砦明兵来犯击斩甚衆以功晋世职为二等任吏部理事官考满再晋世职为一等顺治元年入关破流贼李自成三年从征流贼张献忠于四川六年从讨叛镇姜瓖先后叙功并遇恩诏晋爵一等男十年卒于官弟伊玛喇袭硕詹姓富察正白旗满洲父舒穆禄事太祖为佐领既卒硕詹代其任寻兼叅领天聪五年畧城城斩游徼兵三人擒六人以归八年予骑都尉世职崇徳元年从征朝鲜分兵攻克江华岛加一云骑尉三年兼任刑部理事官八月从贝勒岳託入墙子岭越燕京而南至山东攻克禹城平阴先登明年春旋师明兵袭我后击却之叙功晋三等轻车都尉寻擢户部叅政五年大军将征锦州徴水师于朝鲜还报称㫖及从围锦州明兵夜刼我骆驼山营硕詹闻警趋援斩馘过半七年兼任副都统顺治元年后入关击败流贼李自成既定燕京改户部侍郎从豫亲王多铎𠞰自成于陜西明年破贼潼关进取西安移兵定河南遂下江南五年从郑亲王济尔哈朗征湖南时湖南诸郡县为明桂王朱由榔所据六年偕都统佟图赖等进兵湘潭薄衡州屡战皆捷下其城七年凯旋先后叙功并遇恩诏晋爵一等男九年以疾罢康熙二年卒年六十有四赐祭葬谥明敏以其孙达色法色分袭世职为二等轻车都尉星讷姓觉罗尔察𨽻正白旗满洲初为二等侍卫兼佐领从击䝉古兵于塔山北射殪其渠天璁七年偕叅领素尔东阿驻守辽河寻侦军事于察哈尔猝遇敌击败之其部有东多尔济塔苏尔海者倚山为寨星讷跃跻其巅直前搏战敌大惊弃寨遁去八年从大军征察哈尔分道出哈玛尔岭降其部人鄂勒哲图及林丹汗西奔土黙特移师畧大同明将自龙门逆战大破之崇徳三年偕承政叶克舒征黑龙江功最四年洊擢副都统兼议政大臣六年授工部叅政从围锦州明总督洪承畴以兵十三万赴援屯松山北冈先登破其壁垒屡战皆捷七年败明总兵吴三桂白广恩于髙楼八年擢工部承政顺治元年从入关以步卒击走流贼是年改工部尚书三年西征张献忠进师西安分兵𠞰贼于邠州秦州会肃亲王豪格兵于四川遂灭献忠凯旋晋太子少师六年从讨大同叛镇姜瓖围其城瓖简骁勇蒙盾突围出击却之再战城下殱其劲兵殆尽累晋至二等男八年英亲王阿济格谋干政星讷𨽻王麾下不举劾坐夺爵九年起为工部尚书十年致仕十四年复予一等轻车都尉世职兼一云骑尉康熙十三年卒赐祭𦵏孙巴勒达袭钖图库姓乌扎拉𨽻正白旗满洲初任佐领兼前锋叅领天聪中从大军取永平侦敌大凌河寻围其城击败锦州援兵徇宣府大同畧地钖尔哈钖伯图克长城徇代州朔州崇徳中侦敌宁逺中后所及山海闗东设伏前屯卫具有劳绩逮叶雷叛于多博科煽其部人盗科尔沁诸部马挈妻孥以遁钖围库㑹宁古塔副都统乌巴海督兵蹑之追及于温铎叶雷潜遁乃尽斩其部人俘其妻孥获其所盗马踪迹叶雷于山中射殪之叙功爵以一等男征索伦败之甘河擒其酋博穆博果尔及其弟布固徳叙功晋三等子顺治初以前锋统领从𠞰李自成败贼将唐通于一片石入山海闗败自成于肃安进兵山西取太原又败贼于汾州绛州叙功晋二等子自成退踞陜西大军由潼关绥徳分道进讨钖图库以兵㑹𠞰于延安自成遁湖广击之安陆逐北至荆州殱贼无算复从肃亲王豪格殄张献忠于四川叙功晋一等子时湖南郡邑为明桂王朱由榔所据乃从郑亲王济尔哈朗南征抵长沙率兵先渡江攻湘潭破西门执其大学士何腾蛟遂定湘潭进克永兴斩其总兵官尹举智社贞明等寻偕诸将下宝庆全州明新兴伯焦琏等分三路拒战击却之移兵攻克永安闗定道州凯旋赐白金三百八年内大臣武拜等讦英亲王阿济格欲谋乱钖图布坐预谋当斩除爵准塔扈尔汉第四子也天聪八年授骑都尉世职崇徳二年从攻皮岛久不下准塔与鳌拜誓于主将曰志不强力不果气不鋭者不下此城准塔鳌拜丈夫也请旦而克之争先冒矢石拔其城特爵以三等男命曰巴图鲁擢都统七年驻防锦州顺治元年从入关破流贼于真定以左翼兵定山东明福王朱由崧遣兵屯徐州击走之寻攻宿迁破清河遂下庐州鳯阳伪官降者百余人获战舰马驼器械无算叙功晋三等子予世袭从征四川下夔州遵义俘斩甚衆复征陜西破贼党武大定等川陜悉平四年凯旋卒五年追论战功晋一等子无子以弟阿喇宻袭十二年追谥襄毅库哩姓喜塔喇𨽻正白旗满洲初任叅领崇徳六年围锦州库哩统朝鲜兵以从克其郛斩八百余级复败松山北崖军明将纠科尔沁兵突犯我师库哩麾衆力战礟伤其手不少却卒破之再战松山多斩获功最七年擢户部叅政顺治三年以户部侍郎督淮安漕四年盐城土寇周文山以八百余人夜袭淮安突入其廨库哩率标兵数十人御之使仆婢传箭助战人皆一当百达旦贼败去追斩八十余级时伪益王朱隆武袭据庙湾城乘间将窥淮安库哩设伏车家桥贼舟至伏发击斩及溺死者无算复简精鋭疾趋庙湾贼望风逺窜以次𠞰刘庄场诸贼悉平之寻召还京七年以病致仕累加世职至一等轻车都尉兼一云骑尉未㡬卒赐祭𦵏谥僖恪子耀泰袭伯勒赫图姓纳喇𨽻正白旗满洲初由前锋校授兵部副理事官崇徳中从睿亲王多尔衮围锦州战松山杏山间分兵畧宁逺并有功擢前锋叅领顺治元年从讨李自成击败贼将唐通于一片石既定燕京追贼安肃望都并多斩获复从豫亲王多铎蹙自成于潼闗二年移师下江南狥苏州击走明廵抚杨文骢获其船二十余从贝勒博洛下杭州击败明大学士马士英兵别将兵狥湖州以云梯克其城三年进师金华战㨗八歩岭遂分道征明唐王朱聿键于福建平之五年从郑亲王济尔哈朗征湖南时自成余党王进才马进忠袁宗第等降于明大学士何腾蛟分踞寳庆武冈诸州郡六年伯勒赫图率所部兵破湘潭执腾蛟乗胜薄寳庆克其东门进忠引兵来援击败之进忠跳河走仅以身免㝷下武冈沅州屡败进才宗第兵进定全州七年凯旋得恩赉八年从都统阿喇善𠞰山东土寇捣其巢于沂州苍山斩贼渠刘逊张齐搜捕旁近诸山悉馘其渠九年改䕶军叅领先后叙功并三遇恩诏洊晋一等轻车都尉世职十三年进前锋统领十五年大军分三道讨明桂王朱由榔于云南伯勒赫图𨽻信郡王多尼军进兵贵州伪将刘正国迎战安庄卫偕䕶军统领布伊钖哩击败之追斩正国于响水桥遂济盘江会兵克云南城十六年进攻玉龙闗伪巩昌王白文选败遁斩获无算长驱下永昌渡潞江二十里抵磨盘山伪晋王李定国设伏山谷我前锋既深入伏起伯勒赫图下马据石立连矢殪贼三人贼却将军卓布泰以精鋭继进发火器竞击之贼大渍伪伯窦名望纠渍衆扼隘口列栅以拒伯勒赫图率兵破其栅斩名望遂取腾越州由榔定国文选皆分窜去追逐踰南甸而还及信郡王班师伯勒赫图偕都统卓洛留驻云南定国复自孟艮谋入犯约降将髙应鳯为内应以由榔印札诱元江土司那嵩倡叛伯勒赫图等闻乱驰击贼于磨陇口进围元江拔其城那嵩自焚死斩应鳯于军十八年从将军爱星阿𠞰由榔于缅甸㑹师木邦闻文选屯钖箔江滨伯勒赫图简精骑先发比至文选已毁桥遁遂结筏以济㑹缅人请献由榔乃以前锋百人往兰鸠江滨取之以归康熙元年还京叙功晋一等男六年辅政大臣苏克萨哈为鳌拜所搆陷坐族诛伯勒赫图其族弟也竟以株连死八年圣祖亲政察其柱追复原官及一等男爵以其子伯尔肯袭十年其子诉陈平云南功前为鳌拜所抑未予优叙得㫖下部议晋爵三等子赐祭𦵏谥忠勇赉塔和硕额驸康果礼第四子也崇徳六年从围锦州击松山杏山援兵有斩获明年冬从征明攻克新城髙阳霸州夀光博兴皆先登身中五创授前锋侍卫顺治元年从讨流贼李自成败贼将唐通于一片石追击自成至安肃望都授䕶军叅领从豫亲王多铎蹴贼潼关明年下江南攻克扬州取江宁追败明福王朱由崧于芜湖三年从征明唐王朱聿键于福建克汀州五年从征明桂王朱由榔于湖南六年师至衡州战青草桥再战州之南山进师祁阳战大忠桥王公岭屡战道州全州皆捷十一年由榔将李定国犯广东从都统珠玛喇击走之遂解新㑹围追败定国于兴业横州累功晋三等男十三年擢䕶军统领十六年海贼郑成功犯江宁偕安南将军达素往𠞰比至贼已遁入海明年进𠞰成功于厦门以不习水战久无功康熙元年撤师还京坐夺职二年起署前锋统领从征流贼李来亨于茅麓山有功复授䕶军统领八年擢都统十三年逆藩耿精忠叛应吴三桂自福建犯浙江命康亲王杰书为大将军讨之以赉塔为平南将军赞其军务遣将连败贼金华复义乌诸暨二城进兵衢州大小十余战斩馘无算贼将马九玉遁入闽乘胜破仙霞闗进拔浦城建阳建宁㑹师延平精忠穷蹙迎降葢十五年十月也先是成功于锦乘精忠乱尽陷漳州泉州兴化诸府叛镇刘进忠复以潮州附锦势甚炽及是精忠既平遂以明年正月统大军𠞰锦连破其二十六营复兴化漳州泉州锦走两岛移师潮州进忠降赉塔留驻其地又明年锦遣其党刘国轩陷平和长泰海澄漳平同安惠安遂犯泉州势复振赉塔以所部兵㑹总督姚启圣破贼蜈蚣山覆其七营斩七千余级复长泰分兵复漳平平和诸县再破贼万松关十八年贼将吴淑何佑犯长泰击败之迎击国轩于江东桥逐北至太平寨前后斩三千余级十九年复海澄进征松㠘伪将军陈昌率衆降锦走台湾厦门金门相继定赉塔还军广东而三桂子世璠尚据云南乃佩平南大将军印与贝子彰泰分道讨世璠赉塔自广西泗城西隆进抵石门坎地距安笼三十里峭壁通一线贼将何继祖拥衆数万营其上自谓扼天险二十年元旦赉塔度贼无备勒军为二一军蚁附上直攻其前一军縁厓出间道击其后贼仓猝不能御遂夺隘口克安笼所城贼复据黄草坝驱象而阵赉塔督兵战竟日鼓勇奋击象反走我军乘之破其营二十二俘贼一千有奇进收曲靖分兵取霑益马龙嵩明会彰泰军薄云南阵斩贼将胡国柄刘圮龙世璠自杀其党线緎开城降云南平圣祖劳于卢沟桥西二十里外行抱见礼二十三年卒予祭葬加祭二次谥襄毅二十五年追封一等男以其于费叶楞袭雍正五年进封一等公以其孙博尔屯袭八年入祀贤良祠九年加公号曰褒绩真柱肯姓扎思瑚哩𨽻正白旗满洲国初来归天命元年随征萨哈连乌拉部在行间有功天聪八年授佐领世职崇徳五年从征明围锦州击败杏山松山兵六年复围锦州松山兵来犯刼我巨礟复击败之八年从征明击败明兵于界岭口顺治元年随入关击破流贼二年叙功加世职二等叅领嗣晋三等男觉罗色勒景祖曾孙武功郡王礼敦孙也𨽻正白旗满洲天聪十年随定朝鲜进取江华岛敌兵截河尽收其船只色勒率右翼兵径渡遂取其岛以功授佐领世职寻以色勒系武功郡王孙特恩超加一等男顺治初恩诏加至二等子子额尔徳崇徳时从围锦州等处亦以军功着阿布岱𨽻正白旗满洲世居叶赫国初来归授备御世职管佐领事在十六大臣之列从太祖破开河乌拉等处有功天命四年征辽东广宁天聪七年击察哈尔十年征朝鲜并在行间厯有战绩钖达理阿什达尔罕长于也初任佐领天聪三年随征明燕京至三河有俘获五年攻大凌河城内兵出战击败之六年随征明入边至大同擒其哨卒及征察哈尔败其伏兵七年袭父佐领世职崇徳元年从征朝鲜破其兵于桃山村三年随征明败明兵于燕京五年随围锦州设伏击败明兵顺治四年任理藩院侍郎仍管佐领事累晋世职一等轻车都尉加太子少保康熙三年卒赐䘏如典礼玛克图康果礼姪也𨽻正白旗满洲父曰昻武事太祖在十六章京之列天命四年从征叶赫先登以功授叅将世职早卒玛克图袭尚宗室公达尔察女崇徳元年随征朝鲜进攻平壤一跃而登䝉恩赉并加世职三等㕘领寻卒书裘姓格济勒𨽻正白旗满洲早从征伐崇徳四年随征萨哈连乌拉有功九年授佐领世职寻卒以姪伊巴罕袭职顺治时加世职二等轻车都尉从征云南及缅甸等处屡有勲绩满都䕶𨽻正白旗满洲天命四年从征明取抚顺攻连岛湾寨堡先登克之又从克铁岭天聪九年随征阿库哩尼满効力行间崇徳六年从征明围锦州击败松山兵八年征萨哈连乌拉击败之顺治元年从入关败流寇屡遇恩诏加一等轻车都尉世职同旗有猷徳赫以从征西林部及辽东皆有㓛授二等叅将有伊尔鼐以从征明山东济南有功都尔晋以从征明皮岛有功俱授骑都尉雅布哈姓巴雅拉𨽻正白旗满洲国初来归太祖嘉其慕义授为备御崇徳五年随围锦州击杏山及松山兵俱败之八年从征明燕京过浑河连击败明兵至山东攻齐东先登拔其城顺治间累遇恩诏加三等轻车都尉世职噶尔珠𨽻正白旗满洲初从征阿库哩効力行间及明兵侵我辉发地噶尔珠奋勇击败之复从征瑚叶部有功天聪九年随征阿库哩尼满等处攻其部落顺治初加三等轻车都尉世职尼罕𨽻正白旗满洲天聪三年随征明攻永平先登克其城八年从征乌拉抚降六村寻往卓瓮城击败敌兵叙功赐号巴图鲁授三等叅领世职噶布拉姓扎库塔𨽻正白旗满洲初从征萨哈连乌拉以军功授佐领世职崇徳四年复从征萨哈连乌拉以病卒于军其从孙达穆图崇徳八年征明入边屡立战功寻至山东攻平度州先登克之顺治初入闗从征山西陜西皆有功加世职一等轻车都尉兼一云骑尉克彻尼姓库雅拉𨽻正白旗满洲国初来归导我兵收服漠北遣往额赫库楞安揷其户口而回及再往适三处村人不服攻克之以功授备御世职又以向导从征奇勒及阿库哩尼满等部加以职三等叅领嗣以追获阿达海加一等叅领子额格什诺崇徳八年从征明宻云及山东新城皆有功顺治初併其父世职加一等男随荪𨽻正白旗满洲崇徳三年从征明山东过任邱克之四年叙功加佐领世职子和尔博崇徳六年从围锦州有功顺治初加世职一等轻车都尉图尔赛𨽻正白旗满洲国初随征明至遮岭口前驱遇敌击败之顺治元年从入闗破贼将唐通于一片石追至安肃斩馘甚衆复追至庆都大败之二年録其功绩瑚什纳𨽻正白旗满洲天聪四年从征明攻鵰鹗城奋勇先登克之崇徳三年从征明遇燕京至通州河岸遇敌败之又连败明太监髙起潜等军进攻南宫先登克其城五年随征明围锦州刈其禾城内明兵出䕶首先冲八敌阵直抵城壕又连败明杏山松山锦州兵以功加佐领世职任兵部理事官八年从征明宁逺敌兵出战败之顺治元年从入闗𠞰流寇时贼守黄河渡口以兵击破之二年至陜西连败贼复追破其潼闗二营至九公山又败之五年考满称职累遇恩诏加一等轻车都尉又一云骑尉世职布库姓民觉罗𨽻正白旗满洲其父胡宻硕事太祖时有嘉哈瑚什者谋逆遣其党持鸩药来献瑚宻硕探知飞马驰奏谋乃败天聪八年追録其功授佐领世职布库袭职崇徳三年征明从攻任邱克其城顺治初遇恩诏加三等轻车都尉都达海姓托和罗𨽻正白旗满洲初任䕶军校崇徳三年随征明至山东攻济阳克之顺治元年随南征追破流贼于潼闗二年随征浙江至杭州连破伪兵于余杭平湖等处三年从破喀尔喀土谢图汗及硕雷汗兵四年録其勲加优叙布当齐理姓纳喇𨽻正白旗满洲初任叅领崇徳徳三年从征明过燕京出边明兵来犯奋击败之五年随圉锦州击杏山兵六年围锦州破松山兵皆先登陷阵八年随攻明至三河击明兵于浑河岸顺治元年随破流贼于潼关先登克其关门二年至扬州攻城克之三年叙功授佐领世职嘉努喀𨽻正白旗满洲崇徳三年从征明攻宁津以第二人先登克之顺治初累遇恩诏加三等轻车都尉同旗有尼堪姓扎思瑚哩崇徳三年从征明攻武邑有功顺治十五年从征伪晋王李定国屡奏捷寻卒于军康熙七年叙功加赠三等轻车都尉赛达𨽻正白旗满洲崇徳三年随征明至山东败明兵于青山石六年从围锦州破明经畧洪承畴军顺治元年随击败流贼于山海关及平山西攻太原并着功绩二年追破流贼于鳯翔三年録功加优叙同旗有三徳布崇徳三年从征明山东攻夏津先登赐号巴图鲁授佐领顺治初加一云骑尉堪泰𨽻正白旗满洲崇徳四年从征萨哈连乌拉设伏社城外斩馘甚衆五年从征明围锦州破其衆松山兵来援又破之併败其杏山兵六年复围锦州击败松山兵八年随征明败敌于浑河岸顺治元年从入关破流贼于庆都累遇恩诏加二等轻车都尉卓讷𨽻正白旗满洲崇徳五年从征明于塔山北攻克四台随围锦州击败杏山兵六年再围锦州击破松山兵又破明经畧洪承畴三营步兵八年随征明连败敌于宻云等处至山东胶州又败明兵进攻乐安先登克其城顺治元年随入闗二年加世职佐领累遇恩诏加二等轻车都尉栋鄂乐𨽻正白旗满洲初随征杏山松山皆有功顺治初从徇山东福建郡县厯着战绩授骑都尉加一云骑尉三遇恩诏加一等轻车都尉察罕𨽻正白旗满洲崇徳五年随征明围锦州城内兵出击败之又破明杏山兵六年围锦州与明松山兵合战奋击有功复破明经畧洪承畴三营军八年从征明攻宁逺设伏于乌兰哈达明兵来追击败之顺治四年授云骑尉三遇恩诏加三等轻车都尉十八年从征山东土寇于七败贼将刘思举等之衆复破之东岭山大寨岭康熙三年叙功加授二等轻车都尉台玕𨽻正白旗满洲崇徳五年随征明围锦州刈其禾城内兵出援败之又连败其杏山松山军六年围锦州合击明松山败其衆八月破明经畧洪承畴三营步兵八年随征宁逺击败明骑兵顺治元年从入关追流贼至庆都大败之以功授佐领世职及随征陜西连破贼于潼关二年追执明福王于芜湖督巨礟攻常熟克其城三年论功加优叙觉罗瑭古善𨽻正白旗满洲崇徳六年随围锦州败明松山军顺治元年从入关以功授佐领世职五年加一云骑尉累遇恩诏加一等轻车都尉世职同旗有达尔罕崇徳七年从围松山有功顺治初加二等轻车都尉世职阿玉玺𨽻正白旗满洲崇徳六年从围锦州破明经畧洪承畴援军顺治二年驻防江宁连败贼衆五年从征江西叛镇金声桓四战皆捷累遇恩诏加世职二等轻车都尉后縁事降三等穆福姓佟佳𨽻正白旗满洲崇徳八年随征明率衆围中前所乘夜据其城顺治元年从入关追流贼至庆都败之复败贼于真定从征山西至怀庆遇贼追败之黄河岸而还北至太原绛州连败贼衆获其战舰二年随征陜西湖广败贼于西安承天等处三年叙功授佐领世职五年从征江西叛镇金声桓连破之九江南昌寻至建昌招服南丰等县累遇恩诏加一等轻车都尉世职萨克察姓钖塔拉𨽻正白旗满洲崇徳八年随征明至山东攻夀光先登克其城赐号巴图鲁授佐领世职顺治元年从入闗积军功三遇恩诏加一等轻车都尉同旗有和尔特崇徳八年从征明至山东攻平度州先登亦赐号巴图鲁顺治初累以军功加三等轻车都尉钦定盛京通志卷七十钦定盛京通志卷七十一钦定四库全书钦定盛京通志卷七十一国朝人物正红旗满洲钦定四库全书钦定盛京通志卷七十一国朝人物正红旗满洲何和里𨽻正红旗满洲先世为栋鄂部长因以为氏何和里性寛和识量宏逺年二十六即长其部太祖纳妃哈达身率甲士卫行遂以所部来归尚固伦公主授一等大臣从征乌拉徇瑚尔哈路围扎库塔城皆有功再征乌拉太祖欲谕降之何和里以其渠布占泰性狡谲虽降必且叛与费英东等力请进战乃灭乌拉天命六年从取辽阳何和里事太祖三十余年与费英东额亦都扈尔汉安费扬古为五大臣抒诚宣力佐命之功为多授爵三等子予世袭及卒费英东等俱已前死太祖恸哭曰朕股肱诸臣何不遗一人耶顺治中追谥温顺多积礼何和里次子也初任佐领从征乌拉有功天聪中大军征明薄燕京多积礼以叅领从攻克土城闗五年从围大凌河城屡败明兵授三等轻车都尉世职崇徳元年征瓦尔喀部俘获甚衆凯旋命礼官迎劳之寻擢副都统五年偕叅领喀珠征乌扎拉部降其户百余六年从围锦州明总督洪承畴以兵十三万来援驻于松山连营抵乳峯山大军屡败之复分兵絶其运道承畴兵日穷蹙其将王朴遂乘夜遁多积礼率骑兵截击之穷追至海滨多所斩馘七年以年老致仕顺治五年卒和硕图何和里第四子也袭父爵为三等子性明敏兼通汉文太祖爱其才以贝勒代善女妻之封和硕额驸太宗即位任都统天聪元年从征朝鲜又从攻锦州宁逺着有劳绩二年从贝勒阿巴泰畧地锦州战杏山松山皆捷以兵循察哈尔克其四路军叙功晋三等公三年从入大安口败明兵于马兰峪再败之石门寨进取遵化击明副将申甫兵于卢沟桥破其车营明武经畧满桂合总兵孙祖夀黑云龙麻登云诸军逆战永定门外大破之擒云龙登龙桂祖夀皆阵殁明年还军取永平拔滦州与都统纳穆泰等留守其地屡却明兵已而明兵备叅政张春以祖大夀马世龙诸镇兵来犯发礟毁州城和硕图突围力战与叅领觉善殿而东归寻围大凌河城以所部攻其西北明兵出城拒战偕都统叶臣夹击追奔至城濠而还七年卒太宗亲临恸哭赠䘏有加顺治十二年追谥端恪雍正九年加公号曰勇勤子和尔本早卒追谥端俨都类何和里第五子也初任佐领天聪中擢都统与其兄和硕图并娶贝勒代善女为和硕额驸崇徳元年从征朝鲜克其国都城三年从入墙子岭破明兵三千于宻云乘胜南下山东大小数十战皆捷顺治元年从入闗追击流贼李自成大破其衆自成遂西窜三年从肃亲王豪格征四川道出西安讨平庆阳土贼㑹师西充殪流贼张献忠别将兵克遵义夔州先后叙功并遇恩诏晋爵至二等伯十三年卒觉善姓李佳𨽻正红旗满洲初任佐领从太祖灭叶赫取沈阳辽阳以功授骑都尉世职进叅领天聪三年从征明下遵化明年下永平滦州诸城大军既旋与都统纳穆泰图尔格等留守滦州明兵备叅政张春以兵来攻觉善勒衆出城奋矟踰堑直趋春军春军皆溃走寻春复合马世龙诸镇兵薄城下发巨礟攻城城堞毁觉善殊死御之凡五败敌敌来益衆攻益力诸将突围走遂殿而东归自縳待罪太宗嘉其悉力守御特原之加世职为三等轻车都尉五年从围大凌河城明兵自锦州来援猝至小凌河岸觉善以二百人渡河迎战敌围之数重觉善左右驰击所向皆靡既破围出有军校陷于阵复拔之归已而张春监总兵吴襄宋伟军四万抵长山距大凌河十五里而营与大军战方酣觉善从贝勒硕託以右翼兵突入春营守营兵溃其战士望见营已拔亦却走襄伟先后遁去春遂就擒叙功晋二等轻车都尉崇徳五年擢副都统驻守义州六年战松山杏山间八年从郑亲王济尔哈朗攻宁逺克前屯卫有功顺治元年从入闗击流贼李自成伤于礟犹力战败贼二年从顺承郡王勒克徳浑驻守江宁㑹自成遣其党寇扰湖北诸郡移师征之三年师至石首贼方围荆州觉善率精鋭驰压贼营贼惊走追斩畧尽分兵𠞰逺安南漳宜昌诸贼次第就平凯旋复往平山东土贼馘其渠扫地王五年从讨江西叛镇金声桓击败其步骑七万明年破南昌金声桓中二矢溺水死遂围叛镇李成栋于信丰先登拔其城成栋亦溺水死师还赣州尽平新喻安福诸贼赐号巴图鲁先后遇恩诏并论战功晋爵至二等男七年从睿亲王多尔衮牧于中后所不白王遽出射猎降一等轻车都尉兼一云骑尉明年世祖亲政察其枉复所夺爵擢左都御史寻罢之俾理副都统事如故加封三等子十五年以老病致仕康熙三年卒年六十有六赐祭𦵏谥敏勇勒碑墓道法谭姓他塔拉𨽻正红旗满洲初以䕶军校从太祖灭叶赫取辽阳擢任佐领天聪元年征宁逺七年取旅顺崇徳三年自墙子岭征明至于山东四年征瑚尔哈部六年围锦州败明总督洪承畴兵于松山塔山八年再征宁逺法谭皆从军有功顺治元年擢叅领兼工部理事官是年冬从顺承郡王勒克徳浑追𠞰李自成于湖广明年春进师石首闻自成党方拥衆扰荆州法谭驰赴贼以精骑蹂其营贼溃走宜昌复进击之自成弟牧及伪磁侯田见秀等俱穷蹙降累加世职至一等轻车都尉兼一云骑尉康熙元年以病致仕三年卒赐祭𦵏如例安达立姓纳喇𨽻正红旗满洲初任佐领天命初将兵刈铁岭田禾明人挟䝉古兵来拒击走之天聪中戍于牛庄时明边将尝利诱我䝉古降人安达立乃严警哨慎侦缉有逸去者辄追斩以循降人乃不敢贰从攻永平城上发礟矢以御不少却竟先登下其城擢前锋叅领从征察哈尔旋军畧大同宣府分兵攻崞县拔之还伏忻口败明兵多俘获叙功授骑都尉世职进副都统崇徳三年入墙子岭越燕京南至山东所攻辄克五年从围锦州明兵自松山来犯连战皆捷六年复从围锦州屡败明总督洪承畴援兵七年卒子阿赉以追破流贼从征山西湖南皆有功晋世职一等轻车都尉叶克舒姓辉和𨽻正红旗满洲初授佐领天命六年从征辽阳明总兵李怀信引兵五万拒战于城西五里锋始交城中兵自西闗出援叶克舒率所部驰击之争退入闗蹂践死者枕籍复与大军击走怀信兵逐北六十里还攻城克之以功加二等轻车都尉世职战于沙岭多斩馘晋爵三等男天聪五年擢兵部承政六年任都统八年下得胜堡略大同九年大军征明将自大同入宁逺锦州兵赴援叶克舒截击之斩其副将刘应选崇徳元年从克延庆州二年征瓦尔喀师出㑹宁遇朝鲜兵于吉水海设伏斩其大将收降步骑甚衆获马器械无算四年征索伦部进扺雅克萨克其城五年设伏锦州乌馨口俘其游牧以还七年从攻蓟州以轻进失利免官顺治元年起为副都统驻防宁逺统兵入山海闗击流贼李自成裹创力战大破贼二年征山东满家洞土寇平之三年以总管镇守盛京晋爵至三等男未几卒康熙二十三年圣祖东巡盛京遣官祭其墓布丹姓富察𨽻正红旗满洲初为乌噜特长部天命七年率属来归任前锋叅领天聪八年从攻万全左卫先登授骑都尉世职九年畧锦州崇徳元年从入青山口越燕京分兵攻涿州还战居庸闗所向皆捷晋三等轻车都尉五年从围锦州击走杏山援兵顺治元年从入闗追败流贼李自成于望都屡遇恩诏洊加世职为一等轻车都尉仕至副都统厯议政大臣十一年卒谥毅勤托古推先世居瑚尔哈以地为氏天命中来归𨽻满洲正红旗初为佐领天聪三年进䕶军叅领从入龙井闗遇三屯营哨卒斩其五人寻卫军饟而行击斩明兵之截劫者搴其纛一遂㑹大军攻克遵化五年以兵循锦州擒其间谍以献从围大凌河城明兵自锦州赴援击败之追至城下斩馘甚衆八年略地大同旋师出尚方堡㑹察哈尔诸宰桑来降䕶其孥以归累叙功予骑都尉世职九年略地至宁逺多所俘获明兵千人追袭殿而战却之崇徳三年从贝勒岳託征明入墙子岭越燕京趋山东围临邑以云梯克其城四年擢副都统六年从睿亲王多尔衮围锦州明总督洪承畴以兵来援托克推麾所部力战敌郄走进薄之火器猝发身被创犹转战而前皆惊溃乃引还明年以疾解任顺治元年起为陵寝总管二年卒岱松阿姓佟佳𨽻正红旗满洲少从征伐屡有功天聪八年授骑都尉世职从征黑龙江多俘获明年师还加一云骑尉崇徳二年明兵窥葢州驰往御之敌已遁蹑击之旅顺口斩馘无算六年监缮盛京城垣着有劳绩累官户部叅政寻卒噶达浑姓纳喇𨽻正红旗满洲初任䕶军叅领天聪八年从征山西下应州崇徳五年畧中后所从围锦州战捷松山顺治元年从入闗破贼有功擢䕶军统领从征四川过汉中击败叛镇贺珍于鸡头闗再败贼将髙汝砺于三寨山进师西充抵盐亭贼渠张献忠拒战既殪之别将兵平其余党四年任户部侍郎五年迁吏部以前功予三等轻车都尉世职从讨叛镇姜瓖解代州围拔浑源州城分兵尽复所陷郡邑六年任都统仍兼侍郎八年统兵征鄂尔多斯破其首多尔济于贺兰山俘获无算晋爵一等男累官兵部尚书十二年讨海贼郑成功十三年自泉州进攻两岛循海澄降其将黄梧十四年师还卒赠太子太保谥敏壮褚库姓萨尔图𨽻正红旗满洲年十七从围大凌河城擒其骁将彻济格以归寻略地大同攻万全左卫先登颈中创犹力战破其城论功予骑都尉世职赐号巴图鲁授佐领兼叅领崇徳三年任吏部理事官顺治元年从英亲王阿济格西𠞰李自成明年蹑贼湖广败其将吴伯益三年从肃亲王豪格𠞰张献忠败其将髙汝砺于三寨山进师西充平之六年从征大同叛镇姜瓖贼先后犯我正红旗镶蓝旗营复乘间袭土黙特营禇库连击却之八年从征叛酋多尔济于贺兰山俘斩甚衆屡晋世职至二等轻车都尉十三年海贼郑成功犯福州时郑世子济渡统师驻漳州禇库以所部𨽻焉乃与副都统阿克善率舟师赴援战乌龙江追败之大江口再战江岸斩级无算康熙二年擢都统三年叙功晋一等轻车都尉七年以年老致仕十四年卒赐祭𦵏谥襄壮雍正十年入祀贤良祠道喇姓辉和𨽻正红旗满洲叶克舒长子也以军功授䕶军叅领崇徳二年从贝勒岳託自墙子岭征明入边城先登五年从围锦州明兵自松山来犯正黄旗营寻复侵正红旗汛并击败之㑹多罗特部蒙古素班岱来归道拉率兵取其家属于杏山西五里台遇明杏山骑兵复击却之顺治元年以前锋叅领击流贼李自成败贼将唐通兵于一片石既入山海闗追贼至安肃望都再战再捷从征山西破贼将白辉于汾州三年蹑贼湖广破自成兄子锦于荆州五年从都统谭泰征江西叛镇金声桓五败贼兵生擒伪总兵及叅将游击三人九年擢副都统十年潮州总兵郝尚乆叛偕靖南将军喀喀穆率师讨之复潮州十四年擢都统十六年从信郡王多尼平云南明桂王朱由榔奔缅甸沅江土司那嵩叛应由榔道拉攻克其城嵩自焚死屡以恩诏并叙功晋世职一等轻车都尉康熙二年以年老乞致仕还居盛京十二年加太子少傅二十一年圣祖幸奉天道拉年八十矣召见行在赐赉优渥明年卒赐祭𦵏谥勤襄瑚哩布姓赫舍里𨽻正红旗满洲崇徳中以前锋叅领从征明者再从围锦州者一屡战松山杏山并有斩获顺治初从英亲王阿济格𠞰李自成于陜西穷追至湖广九宫山从肃亲王豪格击败叛将贺珍于汉中𠞰张献忠于四川殪之盐亭分循遵义平之从郑亲王济尔哈朗围明大学士何腾蛟于湘潭乘胜趋衡州道州全州所向皆克累加三等轻车都尉厯官副都统右翼前锋统领十五年从信郡王多尼征贵州明年克云南明桂王朱由榔及其将李定国白文选等皆南窜瑚哩布与左翼前锋统领伯勒赫图率兵取永昌渡潞江战磨盘山克腾越州穷追至南甸而还康熙十二年特加太子少师逆藩吴三桂反命偕安西将军赫业㑹西安驻防将军瓦尔喀进讨十三年复诏瑚哩布与前锋统领穆占简精鋭疾赴汉中㫁贼通蜀路而贼党已踞阳平关瑚哩布暨穆占攻克之长驱入七盘闗朝天闗连战辄捷遂围贼将吴之茂于保宁未几以贝勒洞鄂为定西将军征保宁命瑚哩布参赞军务閲数月贼以死拒乆不下提督王辅臣据宁羌叛诏撤围扼守闗陜遂自汉中还驻西安十四年贼阻截栈道平凉秦州阻陷诏趣大军𠞰贼乃攻复秦州移师征平凉距城数里而营辅臣结蜀寇以抗大军久无功明年命大学士图海为抚逺大将军以讨辅臣收洞鄂等敕印令受图海节制瑚哩布留军中调遣十六年卒于军穆成额姓鄂岳𨽻正红旗满洲崇徳三年随征明攻行唐不待云梯先登拔其城顺治元年随入闗击败流贼有功二年随多铎南征击败伪总兵姚于操于余杭六年随征大同叛镇姜瓖贼犯我汎地奋力拒战不失所守七年擒斩送渠翟悬刘定宇等复永宁宁乡七年九年三遇恩诏加世职至三等轻车都尉十一年随征广东屡立战功十三年议叙加一等轻车都尉官至副都统鄂鼐𨽻正红旗满洲天聪五年为哨探时有䝉古二人踰边遁者追至辽河殪之旋伏兵广宁红庙擒敌哨探者俱得优赉随征广宁擒松山敌骑又随击锦州兵射其前锋殪之崇徳七年攻锦州时伏髙桥㑹明经畧洪承畴兵自杏山往诣塔山奋勇接武再胜之恩赐以马八年从征明攻河间先登拔之赐号巴图鲁授佐领职顺治元年从征流贼入潼闗败其两营二年南征江南至苏州击贼帅吴士魁姜禄雷等俱败之七年从征甘州叛抵兰州贼以三万余衆来夺黄河渡口率兵步战败之进攻甘州先登叙功加世职三等轻车都尉七年九年叠遇恩诏加一等轻车都尉又一云骑尉康熙三年任西安副都统卒鄂申姓钮祜禄𨽻正红旗满洲父巴赉国初率族来归时从破四路明师及取辽阳等处皆屡立战功以老乞休卒鄂申袭职崇徳五年从征明围锦州克松山七年随征明至山东拔临清州顺治元年入闗破流贼追至保定大殱之下直𨽻山西陜西郡县并在事有功三年随定浙闽四年随𠞰陜西延安分击贼帅王云祥于白水时县已属贼遂发火礟攻城鄂申先登克之斩馘甚衆九年以功授骑都尉赐号巴图鲁十年从征广东破潮州十一年随征浙江舟山累败伪总制陈六御等叙功加一云骑尉康熙十三年从征逆藩耿精忠至浙江伪总兵阎标率贼万余来拒鄂申率兵连战大败之俘获无算十五年耿精忠遣伪骑都尉连登云等重兵盘踞浦城之石塘鄂申领兵分路进𠞰自寅至亥连破九营杀贼甚衆破其木城遂进取云和十六年败贼于石井清寺等处十八年率兵进抵东石击败贼衆十九年时议以海中大定小定地逼厦门金门系我师必由之道逆贼郑锦遣伪将军张志屯粮欲聚此以拒我师因遣鄂申进𠞰鄂申奋勇疾进贼衆披靡不得船者俱溺水死遂焚贼巢十九年十月防守漳州三十二年卒年七十鄂申于太宗时効力行间至康熙二十一年凡经九十余战身被重创二十余处咸称其勇冠一时云翰云𨽻正红旗满洲国初来归崇徳五年从征明围锦州有松山兵来劫我巨礟击郄之又连败明经畧洪承畴军顺治元年入闗追败流贼于庆都尽殱之叙功授一等叅领世职赫页诺姓乌扎拉𨽻正红旗满洲萨钮长子也国初来归授备御世职崇徳四年从征萨哈连乌拉有俘获六年从征明围锦州时敌兵来袭我巨礟击却之松山兵复侵我汛地力战败其骑军顺治元年随入闗破流贼有功往平山西过获鹿三遇土寇击败之进兵陜西围延安贼犯我辎重屡败其衆三年加优叙克勒𨽻正红旗满洲天聪元年从征朝鲜攻义州以第二人先登有功七年随征明克旅顺口率舟师先进寻征燕京入边攻长城仍以第二人先登崇徳三年从征明攻拔禹城四年加优叙同旗有武拉齐亦以是役攻任邱先登商延和落姓栋鄂𨽻正红旗满洲天聪七年以备御世职随征燕京明兵来攻滦州欲毁正黄旗所守城垣往击败之获纛二再出战被创伤目寻从征明旅顺口以造船济师着有劳绩我师被围瓮城率师往援奋勇先登九年从征萨哈连乌拉屡战有功加三等叅领世职崇徳三年卒阿哈瞻姓乌苏𨽻正红旗满洲天聪七年从征明至大同督兵进攻先登克其城顺治初累遇恩诏加三等轻车都尉同旗有童阿图天聪八年从征科尔沁遂入明大同边攻徳兴堡以第二人登赐号巴图鲁又有栗里珲以从征海州等处有功俱授佐领世职库什纳姓钖克特哩𨽻正红旗满洲父托和巴颜国初来归天聪八年随征松阿哩乌拉有俘获顺治二年驻防西安流贼何进引兵来犯击败之贼复结桥侵我汛地率兵毁其桥连败其衆三年从征山东土寇累战有功寻驻西安破贼渠魏天明于黄劳山并斩叛帅以兵袭贼衆于绥徳州攻克葭州嗣累遇恩诏加二等轻车都尉世职𫝊哈纳姓格济勒𨽻正红旗满洲天聪八年授佐领世职九年随征黑龙江有功崇徳三年任工部理事官顺治初累遇恩诏加三等轻车都尉世职觉罗图兰𨽻正红旗满洲崇徳四年从征萨哈连乌拉有俘获六年从征明围锦州连败明兵并败明经略洪承畴援师顺治元年从入闗破流寇有功授佐领世职复改𨽻镶蓝旗阿普泰姓𤓰尔佳𨽻正红旗满洲崇徳三年随征明攻隆平以第二人先登克之顺治七年遇恩诏加骑都尉哈礼𨽻正红旗满洲崇徳三年随征明山东攻禹城奋勇先登顺治间三遇恩诏加三等轻车都尉世职哈宁阿姓塔塔尔𨽻正红旗满州崇徳五年从征明围锦州夜攻关角大捷又连败其松山援兵六年再围锦州明兵自松山来袭我巨礟击却之防守穆鲁河锦州兵来犯大破之追杀无筭八年从征黑龙江围努勒噶尔村三日下其城顺治元年从入闗追破流贼于庆都二年叙功授佐领世职扬爱𨽻正红旗满洲崇徳五年从征明攻松山屡捷又以计破塔山兵六年掘壕围松山明兵来犯战却之顺治元年随入闗二年论功授佐领世职同旗有钮尼哈崇徳六年从围锦州明兵夜袭我营钮尼哈奋勇击败之顺治初复以𠞰流寇有功授佐领累加一等轻车都尉世职阿岱姓𤓰尔佳𨽻正红旗满洲崇徳五年从征锦州松山有功顺治元年从入闗叙功嗣三遇恩诏加三等轻车都尉仕至宁古塔将军同旗有布尔逊亦以从围锦州进围松山杏山屡战皆先登陷阵顺治初加二等轻车都尉世职色勒布姓萨尔图𨽻正红旗满洲崇徳六年从征明围锦州击败松山兵顺治元年随入闗屡殱贼兵从征山西陜西连败贼于太原延安等处二年随征湖广至承天获贼战舰斩馘甚衆又随征四川三败流贼以功授云骑尉七年遇恩诏加骑都尉仕至副都统同旗有瑚硕亦以军功授云骑尉满岱𨽻正红旗满洲初任佐领崇徳八年随征明攻前屯卫破敌有功顺治元年从入闗大殱流寇二年叙功加优叙尼雅哈纳𨽻正红旗满洲崇徳八年从征明攻河间先登克其城赐号巴图鲁顺治初三遇恩诏加二等轻车都尉世职罗多浑姓赫舍哩𨽻正红旗满洲崇徳八年随征明至山东攻郯城先登拔之顺治元年从入关击流贼及随征山西攻太原俱有功嗣累遇恩诏加二等轻车都尉世职达扬阿𨽻正红旗满洲崇徳八年从征明薄燕京及攻永清奋勇先登克其城赐号巴图鲁顺治元年三遇恩诏加二等轻车都尉世职同旗有晋达理亦以攻永清继达扬阿登加优叙顺治初三遇恩诏加三等轻车都尉世职又有同旗岳鼐满否亦以是年攻河间先登俱赐号巴图鲁授佐领世职钦定盛京通志卷七十一钦定盛京通志卷七十二钦定四库全书钦定盛京通志卷七十二国朝人物镶白旗满洲钦定四库全书钦定盛京通志卷七十二国朝人物镶白旗满州吉思哈姓乌苏世居瓦尔喀丰佳屯初臣于乌拉见其贝勒不足事与弟吉普喀达归我太祖并任为佐领𨽻满洲正白旗既而改𨽻镶白旗天命四年吉思哈从征明有功授三等轻车都尉世职六年以叅领将兵围辽阳城先登天聪八年晋世职二等轻车都尉偕叅领武巴海征东海瑚尔哈部俘获男妇一千五百有奇辎重无算九年偕副都统巴齐兰等征黒龙江收丁壮二千以归晋一等轻车都尉崇徳元年太宗亲征朝鲜闻明兵潜入鹻场遣吉思哈率兵蹑其后击走之二年大军攻克朝鲜国都命吉思哈偕侍卫尼堪等分兵征瓦尔喀遇平壤兵二万于道设伏夹击之斩其巡抚于阵殱数千人悉降其余衆进兵瓦尔喀大捷累迁至吏部叅政三年卒初吉思哈之授世职也吉普喀达亦以战功同授为三等轻车都尉天命六年任叅领从攻奉集堡明总兵李秉诚来援击败之吉普喀达追击至城濠中礟卒天聪八年赠二等轻车都尉扬善姓𤓰尔佳𨽻镶白旗满洲费英东从子也太祖时以其祖索尔和归附功授扬善为骑都尉予世袭太宗即位列十六大臣天聪元年任䕶军统领三年从征明败其将马世龙兵五年战大凌河陷阵被二创战益力六年征察哈尔其部人窜入沙河堡扬善往收之俘获甚衆晋世职为三等轻车都尉崇徳元年从征大同有功寻授议政大臣顺治元年睿亲王多尔衮摄政与肃亲王豪格不相能都统和洛㑹遂搆其间讦扬善党肃亲王相与私诋睿亲王谋作乱狱成削肃亲王爵扬善论斩未几肃亲王以入关功复爵及平蜀归和洛辉复倾陷王王以幽卒而扬善长系如故八年世祖亲政察扬善无罪出之狱复其世职于是肃亲王之事尽白和洛㑹以磔死扬善弟伊逊纳都瑚皆知名伊逊扬善第三弟也早从征伐屡有功任为叅领太宗即位与扬善并列理事大臣天聪三年从攻遵化先登礟伤其臂创甚太宗亲劳之授世职为三等轻车都尉寻擢兵部承政七年兼䕶军统领崇徳元年明兵犯海州往击却之四年兼副都统工部承政萨穆什喀将左翼兵征索伦伊逊为副攻克乌库尔城战于铎陈索伦援兵大至与叅领萨弼图设伏败之阵斩七十人八年卒顺治十二年追谥襄壮纳都瑚扬善第八弟也初事太宗为䕶军叅领顺治元年从入闗击破流贼李自成自成奔陜西是年冬廷议分二军𠞰贼一军出河南捣其前以豫亲王多铎将之一军出土黙特鄂尔多斯自榆林攻其后以英亲王阿济格将之纳都瑚𨽻豫亲王军屡败贼潼关明年进克西安自成走湖广捷闻诏英亲王以所部逐贼而命豫亲王移师征福王由崧纳都瑚遂从定江南三年复从豫亲王追腾吉思西渡图拉河土谢图汗及硕雷汗以衆拒战连败之斩获无算五年从讨江西叛镇金声桓蹙之南昌声桓赴水死纳都瑚积官至副都御史副都统先后叙功并遇恩诏晋爵一等男予世袭已而卒于官尼堪姓纳喇𨽻镶白旗满洲姓好儒雅通习䝉古汉文赐号巴克什以谕降科尔沁功授骑都尉世职天命六年将兵徇瑚尔哈部收五百余户以还天聪初擢一等侍卫从征大同锦州皆有功九年从贝勒岳託守归化城获喀尔喀谍者讯得其通明状益严侦备敌咸惮之崇徳初从岳託征瓦尔喀部道于朝鲜将出㑹宁朝鲜兵拒战于吉木海尼堪设伏败之降其哈忙城进攻瓦尔喀多所俘获遂颁赦诏于䝉古诸部因理其狱讼莫不折服归擢理藩院右叅政五年考满晋世职三等轻车都尉顺治二年从定河南自南阳趋归徳招降州一县五洊晋一等轻车都尉从追腾吉思击败喀尔喀援兵于图拉河西斩馘无算论功晋三等子未几卒哈宁阿姓富察𨽻镶白旗满洲嵗丁未随其父阿尔图山率衆来归即任为佐领从征雅兰诸部所向皆捷天聪二年授䕶军统领三年从征明薄燕京战广渠门外以功授骑都尉世职五年从攻大凌河八年畧大同并有功崇徳二年擢议政大臣从攻皮岛克之三年縁事免官寻复起为䕶军统领六年从围锦州战松山多所斩馘八年征瑚尔哈部俘获无算得恩赉顺治元年从入闗逐流贼李自成破之真定二年论功授三等轻车都尉世职从英亲王阿济格西𠞰流贼连败之绥徳延安时自成为豫亲王多铎所败窜走湖广英亲王移师追之哈宁阿从击之武昌又蹴之承天浮江而南又殱之富池口三年从讨流贼张献忠于四川屡率偏师破贼积功至一等轻车都尉予世袭寻卒叶赫珠玛喇姓毕鲁𨽻镶白旗满洲先世居叶赫及叶赫既灭遂率衆来归任为佐领有瓦尔喀珠玛喇者与同名乃冠以叶赫为别天聪三年从入大安口连破明兵于遵化进薄燕京明武经畧满桂总兵黑云龙等引兵拒战败之永定门外东略张家湾焚其舟还克永平攻昌黎以功授骑都尉世职五年从围大凌河城明监军叅政张春来援分兵摧其前后队六年从征察哈尔擒斩其台吉布颜图俘其衆以归七年从攻旅顺树云梯傅于城城上矢石雨下步军统领巴奇兰号于军曰孰敢先登者珠玛喇大唿曰我登城矣遂超跃而登巴奇兰从之城守者殊死格鬬珠玛喇身被数创挥刀益前卒拔其城太宗嘉之赐以巵酒崇徳六年从征朝鲜旋师击开平并多斩获三年任兵部理事官从围锦州攻广宁明兵分屯大凌河城北依山结砦与城中相犄角珠玛喇徇下之六年复从围锦州八年征瑚尔哈部招降户口甚衆顺治元年从定燕京擢副都统再擢兵部侍郎二年驻防杭州击走明大学士马士英明将方国安以舟师来犯大破之钱塘江三年从征福建明唐王朱聿键就擒五年从征江西叛镇金声桓收复府一县五洊加世职至二等轻车都尉八年擢吏部尚书屡晋三等男十一年以都统为靖南将军进征广东时明桂王朱由榔窃据安隆其将李定国寇陷广东诸郡邑势张甚比珠玛喇至解新㑹围追败定国于兴业再败之横州尽复南宁髙州雷州亷州诸府以功晋三等子十五年致仕康熙元年卒谥襄毅齐尔格申世居宁古塔以地为氏太祖时随其兄纳林率丁壮百余来归𨽻镶白旗满洲初任佐领镇守达卜逊木城明人攻耀州率所部往援败之淤泥河还驻平山㑹盐徒千人㰕舟海滨欲谋为明应乘夜袭而殪之明锦州将来犯齐尔格申引兵迎战面被创战益力明将大败去天聪六年修葢州城迁人户以实之遂从副都统石国柱等移兵驻其地八年授骑都尉世职时明边将数诱我降人齐尔格申尝沿海侦缉有七人将窜归明明人自海道来迎舟已发齐尔格申涉水追之射殪二人遂跃入其舟生擒明备御一及逻卒十三人寻率兵扼北新渡口诇知明人潜入岛伐木舟五十余泊岛岸设伏伺其归截击之获二十余人二人者既登舟张帆度不能追遥唿曰我行矣谁敢追逐我者齐尔格申拏小舟应声猝至擒其一斩其一崇徳元年从征明薄大同战城下再败明兵还师过延庆州俘人户牲畜以还顺治七年加一云骑尉屡进爵至三等男康熙十二年卒赐祭𦵏如例弟多尼喀崇徳八年从征明山东攻莱阳以勇称授佐领世职早卒察哈喇姓果罗络初𨽻镶黄旗满洲后改𨽻镶白旗父常舒为沾河寨长太祖时率衆来归授为佐领既卒察哈喇代其任太宗即位进理事大臣天聪三年从取遵化薄燕京明年正月还取永平滦州大军既东归以贝勒阿敏守永平都统纳穆泰守滦州察哈喇守遵化五月明兵陷滦州纳穆泰走永平阿敏令察哈喇撤兵俱归㑹明兵已逼遵化乃率所部突围出全师以还五年从都统楞额礼徇南海岛次海滨明人渡海来犯督兵力御之别遣人沈其舟敌败至渡所不得舟我兵自后奋击溺水死者过半九年从贝勒多铎攻锦州以兵四百先驱遇明兵三千于大凌河西列阵相持已而大军继至明兵皆惊溃追斩无算逾年卒于富拉克塔代为佐领兼都察院理事官崇徳八年进工部叅政兼参领顺治元年擢副都统再擢都统从入关击败流贼李自成追至望都连破之叙功授骑都尉世职是年冬从豫亲王多铎𠞰自成师抵潼关贼将刘宗敏据山而阵富拉克塔以礟击溃之贼犯我䝉古营复督兵殱贼无算明年陜西底定移师征江南偕都统阿山玛喇希先驱自泗州渡淮进克扬州三年从贝勒博洛征浙江攻克处州乘胜征福建下分水关趋泉州连败明兵招抚州一县三凯旋加一云骑尉五年肃亲王豪格误举佐领吉赛为䕶军统领富拉克塔坐扶同列奏解都察院任寻从大将军谭泰讨江西叛镇金声桓败贼九江截其运道进攻南昌富拉克塔督河船二千薄城合长围以困之明年贼平乃班师富拉克塔道卒先是遇恩诏晋世职为三等轻车都尉七年追叙江西战功晋一等轻车都尉舜松古姓纳喇世居叶赫天命四年来归𨽻满洲镶白旗屡从征伐崇徳元年互市杀虎口往征敖汉奈曼扎噜特乌拉特诸部兵征明并有劳绩三年授理藩院副理事官诣归化城导厄鲁特部长墨尔根岱青来归顺治元年任佐领从都统叶臣𠞰伪伯陈永福于太原以巨礟轰其城城圮永福突围出舜松古以䝉古兵纵击之斩获无算又获贼将马骥于黄河获舟十有五二年从都统已哈纳围延安贼悉衆拒战力破之寻率八旗兵蹑贼获自成孥三年苏尼特部腾吉思等叛奔喀尔喀舜松古从击之鄂克特山斩其台吉茂海遂循图拉河而西喀尔喀土谢图汗以步骑二万来拒舜松古败其骑兵追逐三十余里四年叙功予云骑尉世职五年驻防太原败泾阳贼李阳斩阳以徇又败贼王享明于交城是时叛镇姜瓖据大同瓖党刘迁拥衆万余犯代州舜松古驰赴代偕游击髙国胜登陴守贼以云梯薄城下钩致其梯九贼皆颠遂缒城击斩之馘三百级贼益衆来穴城城上发矢石毙贼无算贼遂走繁峙六年贼复来犯潜结奸人为内应陷外郛舜松古力却之婴内城守十余日端重亲王博洛督兵赴援击败贼斩其渠郭芳迁遁乃还驻太原四月瓖党十余万自清源来犯舜松古与巡抚祝世昌遣兵御之徐沟㑹端重亲王兵至击贼晋祠贼大溃去八年累擢副都统三遇恩诏晋世职为二等轻车都尉九年流贼张献忠余党孙可望等附于明桂王朱由榔寇掠湖南舜松古从敬谨亲王尼堪𠞰之大战衡州王殁于阵师还降世职为骑都尉兼一云骑尉十六年致仕康熙十四年卒赐祭𦵏如典礼栋阿赉姓蒙郭𨽻镶白旗满洲事太宗为䕶军叅领天聪八年从征锦州破明兵于南冈崇徳三年从入墙子岭败明总督吴阿衡兵六年围锦州明总督洪承畴以兵十三万来援军于松山北冈栋阿赉屡破之八年从征瑚尔哈部从攻宁逺中前所屯卫并有功顺治元年从入关追击流贼以功加骑都尉世职三年从征湖广败贼荆州四年驻防杭州破孝丰柏山贼时海寇郑彩纵掠闽南遂督右翼兵往征之大破之同安进克建宁分定诸郡邑屡加一等轻车都尉世职七年卒鄂屯姓富察𨽻镶白旗满洲初任佐领天聪五年从副都统蒙阿图征瓦尔喀进师额赫库楞及额勒岳索降其部衆崇徳元年授骑都尉世职三年任户部理事官六年大军围锦州明总督洪承畴率兵赴援营松山西北冈犯我两红旗及镶蓝旗营鄂屯率所属三十五人扼山巅力战卒却之顺治元年从入闗击败流贼李自成骑兵再败之望都三年以协领驻防江宁𠞰贼巢县复其城六年偕提督张大猷𠞰贼六安阵斩其渠张福寰先后叙功并遇恩诏晋世职至一等轻车都尉九年海贼郑成功据海澄平南将军金砺请增兵㑹𠞰部檄江宁驻防兵二百助之鄂屯乃与理事官额赫哩乌库哩将之以行比抵海澄贼悉衆十余万逆战火器竞发势鋭甚鄂屯麾所部纵击唿声震天人皆一当百贼衆败走遂连破其营贼毁桥以拒鄂屯偕乌库哩等策马径涉大军随之毕渡薄其城攻毁百余丈贼殊死御未下移兵平贼寨数十降其党数千叙功加一云骑尉十三年成功屡为我兵所败遁归两岛其将黄梧乃以海澄降十六年鄂屯以老致仕康熙十五年卒额色赫姓富察𨽻镶白旗满洲初事太宗为䕶军校屡从征讨天聪初任兵部理事官崇徳中擢秘书院学士额色赫明敏习事奉职恪谨大军先后平黒龙江克锦州下山东诸郡额色赫出宣谕入奏捷往来军中厯着劳勚方锦州之未下也明总督洪承畴合八旗兵来援军松山乳峰山而列七营于两山间环以长濠为持久计额色赫往劳师遂觇其军归言明兵甚衆壁垒甚固然以十三万兵仰给转餫于关内必不能持久请济师以困之乘其粮匮欲遁而纵兵截击可一举殱也太宗深然之乃统师亲征卒擒承畴及明将祖大夀以锦州降额色赫往抚其衆偕大夀来归顺治元年从入关定燕京二年叙功授骑都尉世职四年加一云骑尉五年迁刑部启心郎八年擢国史院大学士修太宗实録充总裁官列议政大臣屡遇恩诏晋世职至一等轻车都尉十二年加少保兼太子太保纂辑太祖太宗圣训充总裁官十五年改保和殿大学士十六年洊加少师兼太子太师十八年卒赐祭𦵏谥文恪圣祖即位念额色赫宣力有年擢其子塞色赫为秘书院学士而以其孙常明袭世职雍正中入祀贤良祠觉罗巴哈纳𨽻镶白旗满洲年十七从征伐有功天聪八年授骑都尉世职九年任为佐领崇徳三年授刑部理事官明年擢刑部叅政寻兼副都统七年以勘狱不当革世职任副都统如故顺治元年进都统将兵徇霸州沧州徳州临清皆下之移师㑹都统叶臣军平定山西招降明总督李化熙等自汾州趋平阳大破贼于西山寨俘斩甚多降伪副将三人进抵黑龙关降明守备三人所降卒凡六千余人以功授三等轻车都尉世职三年从肃亲王豪格𠞰流贼张献忠于四川分兵平遵义夔州茂州斩伪官数百人降甲士数千获马驘辎重无算余寇悉平五年追论讨献忠时核军功不实又肃亲王误举佐领吉赛为䕶军统领不阻止之坐降世职为骑都尉寻迁户部尚书八年世祖亲政询以民间疾苦具言砖厰沿明旧制採办临清滋为民累且言通州转粟京师莫如陆运便顾由通惠河舟运大通桥桥距通州石坝地势髙四丈流沙易淤旋濬旋塞嵗縻工费不赀宜革并谕所司革之寻兼都统坐给饷不均罢官革世职明年起授兵部尚书十一年分赈畿辅还报称㫖未几晋太子太保十二年加少傅兼太子太傅授𢎞文院大学士十五年改中和殿大学士十八年复设内三院授为秘书院大学士康熙五年卒赠少师兼太子太师赐祭𦵏谥敏壮弟普尔朋巴朗俱以入关击流寇着绩辰布禄姓果罗络𨽻镶白旗满洲初任佐领兼工部理事官崇徳三年从睿亲王多尔衮征明南下山东攻克信阳县城顺治三年从击叛镇贺珍于汉中败走之进𠞰流贼张献忠偕叅领达素鄂谟克图钖卜臣等屡挫贼卒殪献忠两遇恩诏予骑都尉世职十一年海贼郑成功遣其党陈六御等犯浙江陷舟山辰布禄从大军𠞰之败六御等于衡水洋遂复舟山叙功晋世职为三等轻车都尉十七年卒彻克姓𤓰尔佳𨽻镶白旗满洲天聪八年征明彻克以佐领从入大同趋怀逺薄左卫城设伏败明将曹文诏骑兵略地越代州至五台山还遇明将祖大弼兵击败之崇徳三年授户部副理事官六年从郑亲王济尔哈朗围锦州破明总督洪承畴步卒三营顺治元年从入关五年擢户部侍郎从英亲王阿济尔征大同叛将姜瓖分兵援太原𠞰瓖党刘迁万鍊八年改都察院叅政寻擢户部尚书九年列议政大臣十年授二等轻车都尉世职十二年擢秘书院大学士十三年以练于国计复任户部尚书累加少师兼太子太师十七年偕安南将军洛託总兵𠞰海贼郑成㓛圣祖即位诏还京迁吏部尚书康熙元年复授祕书院大学士六年以疾致仕十年卒赐祭𦵏谥文端觉罗果科𨽻镶白旗满洲事太宗为䕶军叅领崇徳六年从围锦州分兵扼杏山明兵自宁逺来援击败之追至连山斩级三十获马三十二七年偕统领努山略地宁逺遇明兵于中后所击之溃八年复偕努山侦界岭口明将以步骑邀战斩其将馘三百有奇顺治元年从入关击败流贼李自成追至望都二年从英亲王阿济格西𠞰自成克绥徳自成兄子锦踞延安数引兵拒战果科三战三捷㑹豫亲王多铎已破西安自成走湖广遂移师追之至安陆获其船八十三年从肃亲王豪格𠞰流贼张献忠过汉中击走叛镇贺珍献忠自西充逆战殪之于阵与统领希尔根搜斩其余党悉平之五年改前锋叅领从郑亲王济尔哈朗征明桂王朱由榔时由榔据广西其大学士何腾蛟踞湖南之湘潭我兵薄城下腾蛟分兵御三门果科与叅领瑚沙败其城西兵夺门入腾蛟就擒乘胜趋衡州战于城北三十里大捷败伪总兵陶养用于石桥拔其寨又败伪伯胡一清军逐北至全州寻还京授刑部理事官叙功并遇恩诏晋世职至骑都尉兼一云骑尉十一年擢工部左侍郎十三年干清宫成加尚书衔十五年坛庙工成晋二等轻车都尉十七年擢工部尚书十八年卒后辅政大臣鳌拜追论工部缮京师通州诸仓浮给砖直议削果科阶降世职为云骑尉圣祖亲政复之钖卜臣姓𤓰尔佳𨽻镶白旗满洲费英东从孙也崇徳三年从征明至通州败明太监髙起潜兵五年围锦州败其杏山援兵六年复围锦州明总督洪承畴以马步兵十三万自宁逺来援钖卜臣破其步卒三营追击其骑兵于连山斩获无算顺治元年从击李自成败贼将唐通于一片石寻𠞰自成于陜西追击于安陆毁其舟败叛将贺珍于汉中殪张献忠于四川讨叛将姜瓖于大同击其党刘迁于代州五年之间屡以战功晋世职至二等轻车都尉自前锋侍卫积官至䕶军叅领十一年擢统领十二年与都统卓洛等驻防荆州时献忠遗孽孙可望降于明桂王朱由榔拥衆据辰州其党分陷湖南郡邑十三年钖卜臣往𠞰之进兵澧州常徳贼弃城遁追破之泸溪遂复辰州十六年海贼郑成功犯江宁钖卜臣偕安南将军明安达哩自荆州赴援破伪都督杨文英等于扬子江康熙九年擢都统十二年加太子少傅十三年四川巡抚罗森提督郑蛟鳞总兵谭宏吴之茂等叛应逆藩吴三桂圣祖命钖卜臣为镇西将军驻守陜西是年各与都统赫业等𠞰贼保宁军蟠龙山失利引还汉中㑹陜西提督王辅臣叛于宁𦍑贼党分踞栈道汉中餫道遂阻明年退驻西安十九年还京追论蟠龙山之役坐免官革世职兴鼐姓纳喇𨽻镶白旗满洲天聪中授骑都尉世职崇徳元年从英亲王阿济格征明攻顺义县先登克其城三年任工部理事官顺治元年从征李自成于陜西大败之延安二年追𠞰自成于武昌蹑击之富池口移军江南击败明总兵黄蜚于池州三年苏尼特部腾吉思等叛奔喀尔喀从豫亲王多铎追之西渡图拉河喀尔喀汗土谢图遣兵迭出邀战大败之七年擢工部侍郎先后叙功复遇恩诏晋世职至一等轻车都尉兼一云骑尉康熙三年卒索欢姓𤓰尔佳𨽻镶白旗满洲初任佐领兼前锋叅领崇徳三年侦事义州擒明游徼兵八人归四年从征锦州分兵略杏山获牲畜无算五年六年两围锦州屡败明兵于松山杏山复偕叅领瑚哩布攻破其山巅寨七年从贝勒阿巴泰下蓟州败明总督范志完兵战于三河明兵赴援者踵至力击之溃八年从征宁逺明守将以千骑拒战复分兵扰我牧羣皆败之以功授云骑尉世职顺治元年从入闗败贼将唐通于一片石寻从豫亲王多铎剿贼渠李自成师至陜州乘夜先驱袭破贼将张有曾营于灵宝先后叙功并遇恩诏晋世职至一等轻车都尉六年擢䕶军统领从巽亲王满达海讨叛镇姜瓖别将兵围平遥下其城七年任吏部侍郎八年改副都统十五年擢都统十六年偕内大臣达素𠞰海贼郑成功于福建明年师次厦门以不习水战久无功康熙元年罢任夺世职寻卒赫勒姓𤓰尔佳𨽻镶白旗满洲崇徳三年以骁骑校从入青山口越燕京攻献县先登克其城六年任佐领七年从贝勒阿巴泰征明自蓟州南下山东屡战皆捷顺治元年豫亲王多铎追𠞰流贼李自成破潼闗二年移师平河南江南赫勒并在事有功寻从贝勒博洛征浙江散敌于嘉兴四年叙功予云骑尉职世袭罔替遇恩诏晋骑都尉寻卒次子噶思特康熙中屡着军功以忠节着达克萨喀姓赛宻勒𨽻镶白旗满洲初为䕶军校崇徳中从征锦州宁逺有功擢侍卫顺治六年从讨叛镇姜瓖以巨礟毁浑源州城遂乘所毁先登克之十五年从信郡王多尼讨明桂王朱由榔自湖南入贵州明将李定国白文选祁三省窦名望等分扼险隘大军抵永宁州三省拥衆万余自鸡公背迎战败之乘胜追击至毕节蹙之响水河桥斩级多进攻七星闗败文选兵十六年大军克云南由榔走永昌达克萨哈将兵先驱进𠞰至普淜挫其军生擒十一人再败文选于玉龙关遂渡潞江而南既踰磨盘山定国以伏卒邀截我后军达克萨喀闻之返军力战㑹将军卓布泰引八队兵来援定国乃大败去乘胜攻名望营破其木栅擒斩名望由榔走缅甸十八年缅人执由榔以献师旋叙功予骑都尉世职康熙十年授䕶军叅领改前锋叅领十三年从信郡王鄂扎征察哈尔布尔尼师至达噜布尔尼伏兵山谷突出犯我师达克萨喀以前锋击败其中权布尔尼收合溃衆踞山冈列火器以拒达克萨喀麾所部登冈大唿奋击贼溃遁叙功晋世职至三等轻车都尉二十年擢副都统二十二年以年老致仕二十四年卒赐祭𦵏伊成格哈宁阿弟也天命八年从征扎鲁特超衆击敌有功天聪六年从攻大同率衆前行遇敌击之斩级十余时我军往收察哈尔遗民伊成格为侦探前哨殱敌复败明兵于平鲁卫崇徳元年从征朝鲜攻长山岭大破之三年征明追敌至丰润多斩馘又击败明太监髙起潜等军顺治初授云骑尉世职尼满吉普喀达次子也崇徳七年从征明围锦州明松山兵欲劫我巨礟击败之顺治元年入闗追败流寇于庆都叙功加一等叅领族人名达尔布崇徳八年从征明至山东攻昌邑先衆跃入克其城赐号巴图鲁授佐领世职顺治元年入关从破流寇有功累加世职至一等轻车都尉钖赖富拉克塔族弟也崇徳三年从征明山东入边败其台头营马军又驻守宻云以为声援屡出竒兵制胜顺治元年从入关击流贼有功累加二等轻车都尉世职古鲁𨽻镶白旗满洲父图尔齐叶尔登本䝉古察哈尔贝子率衆来归授三等副将世职天聪八年卒古鲁其长子也初授佐领世职崇徳元年古鲁从征明遇明巡抚袁应泰兵击败之又从征克钖克腾有功六年围锦州击败松山兵八年随征明山东同击败明八总兵军顺治元年随入闗破流贼累加三等子以病乞休安泰鄂屯从弟也初任王府二等䕶卫太宗亲统六师征朝鲜及明大同山东锦州松山等处俱在行间每战辄奋勇直前顺治元年入闗击败流贼伪总兵唐通又追败之安肃庆都师至潼闗四战皆捷连破贼营二年从征江南浙江攻克湖州等处三年征四川贼渠张献忠等九战俱克捷五年征湖广于沅靖等州六败贼渠一只虎等授世职骑都尉官副都统鄂穆克图姓𤓰尔佳𨽻镶白旗满洲父多鼐太祖时来归己亥年复征哈达奋勇击敌被创赉以白镪寻授三等游击世职天命十一年擢置十六大臣之列天聪六年卒鄂穆克图袭职仍任佐领随征朝鲜喀尔喀及大同等处并在行间有功又从征宁逺并围义州俱以力战被创攻保安奋勇先登积功加一等叅领世职崇徳三年擢礼部叅政六年复授䝉古都统逊达礼姓鲁布哩𨽻镶白旗满洲崇徳三年随征明山东攻济南先登克之赐号巴图鲁授一等叅领世职顺治初累加二等男寻擢䕶军统领康熙二年流贼余孽郝摇旗等窜伏郧阳襄阳山中猖獗梗化奉命往勦三年奏捷贼渠授首十二年加太子少傅十四年卒赐祭𦵏立碑如典礼谥果壮拜都哈𨽻镶白旗满洲崇徳八年从征明攻商河先登七年加骑都尉世职又同旗有纳穆泰乌济赫天聪九年征萨哈连乌拉有功累加二等轻车都尉世职多格苏哩𨽻镶白旗满洲崇徳三年从征明攻南皮先登赐号巴图鲁授佐领累加二等轻车都尉世职子彰库袭其族人彰山从征锦州屡立战功亦加二等轻车都尉世职夀艮𨽻镶白旗满洲其父以罪正法后夀艮奉命往探辉发情形至辉发诳言我父无辜被杀故来归辉发贝勒信之告以我等欲投往乌拉尔宜速来寻又至乌拉亦如所云乌拉贝勒亦信之遂与言收降辉发事比归备奏其事始知辉发有叛志丁未太祖讨辉发夀艮从征攻克彰仪门并以计固守山城论功授三等副都统世职崇徳五年卒顺治初追叙功绩加骑都尉兼一云骑尉雅尔纳姓西林觉罗𨽻镶白旗满洲国初来归授备御世职值明兵侵我格格沙汉地追败之擢游击天命八年从克辽东诸城有功加二等叅领顺治初累遇恩诏加三等男充什哈姓伊尔库勒𨽻镶白旗满洲太祖时来归授备御及从攻明宁逺奋勇进击一目被创又攻锦州足亦被创授游击世职天聪八年縁事降世职为佐领顺治初三遇恩诏加二等轻车都尉哈珠姓富察𨽻镶白旗满洲太祖时同其兄哲尔吉纳来归天聪八年授三等叅领世职九年从征黒龙江有功加二等叅领崇徳三年征明击败明太监髙起潜军将出边又败太平寨兵五年从征乌扎拉俘获甚衆六月凯旋太宗命于五里外设宴迎之顺治元年随入关追流贼至庆都五月随定山西攻太原城内兵出犯四败其衆寻至潼闗破流贼第二营又往侦贼踪迎击败之三年叙功加授一等叅领世职七年恩诏加一等轻车都尉兼一云骑尉拜珠哈姓扎库塔𨽻镶白旗满洲太祖时偕其弟乌尔布哩来归从征瓦尔喀有斩馘及招抚功界藩之役超衆陷阵及攻克辽东并在行间有功授三等叅领其族人曰特特齐崇徳八年从征明败明兵于浑河岸出边复败明兵于墙子岭攻山东宁海州先登授佐领顺治初入闗击流贼复有功加二等轻车都尉世职扈弥硕姓伊尔根觉罗𨽻镶白旗满洲初随我太祖征辽东开原即有功及崇徳时从攻大凌河杏山松山锦州义州厯着战绩顺治元年随入闗追流贼至庆都败之二年叙功授佐领世职嗣三遇恩诏加二等轻车都尉十一年以其勤劳素着加授一等轻车都尉康熙四年加兼一云骑尉甘珠翰姓索绰罗𨽻镶白旗满洲天聪二年从征明锦州连败明杏山松山锦州军崇徳三年随征山东败徳州及安肃兵六年围锦州松山兵来夺我巨礟击却之顺治三年从下江南分守苏州与伪帅黄斐等战五战皆捷一目被创伤四年授佐领世职七年加三等轻车都尉世职钖尔度姓宁古塔𨽻镶白旗满洲天聪三年击贼于芦道有功是年随征明至燕京遇满桂黑云龙等四总兵来援力战有功授世职为佐领寻擢叅领又从征义州锦州遵化并在行间陷阵冲锋凡六被创崇徳七年复从征锦州以病卒于官多贝姓索勒多𨽻镶白旗满洲天聪六年从征察哈尔旋入明边明兵出拒击败之崇徳三年随征明败明太监冯永忠军顺治元年随入闗击流贼有功累遇恩诏加二等轻车都尉鄂弥纳姓伊尔库勒𨽻镶白旗满洲初以办事有干才授备御世职天聪八年从征阿库哩尼满等部効力行间崇徳元年随征明攻顺义克其城论功加授三等叅领世职顺治初恩诏加一等轻车都尉兼一云骑尉基布舒𨽻镶白旗满洲天聪八年征额赫库伦及额勒岳索额赫库楞额勒岳索僧库勒额赫库楞并为向导有功加佐领世职崇徳三年卒硕图姓富察𨽻镶白旗满洲天聪九年随征瑚尔哈部有功顺治元年从入关论功加优叙兼任工部副理事官十三年督造干清宫等殿成加授一等轻车都尉世职乌鲁哈姓宁古塔𨽻镶白旗满洲崇徳元年守牛庄袭明水师于辽河胜之三年任户部副理事官八年从征明屡击败其军并攻克莱阳顺治初遇恩诏加二等轻车都尉拜库达姓纳喇𨽻镶白旗满洲崇徳元年从征明攻容城先登克之顺治七年恩诏授三等轻车都尉十一年随征浙江舟山屡败贼兵又击伪总兵李顺获其战舰十四年加授二等轻车都尉桓达理姓舒舒觉罗𨽻镶白旗满洲崇徳三年从征明攻博野先登遂下其城五年围锦州击败杏山松山兵七年围锦州松山兵来犯败之又随败明经略洪承畴三营军顺治元年随入关追流寇至庆都败之复从南征击贼于潼闗六战皆捷二年至江宁浙江屡立战功伪帅黄斐自湖州来犯击败之又败之长乐宜兴并殱太之衆闻嘉兴松江兵叛率师往击皆败之加授佐领嗣三遇恩诏加二等轻车都尉縁事降世职为骑都尉十一年随征浙江舟山连败伪总兵陈六御等十四年加授三等轻车都尉世职和托姓伊尔库勒𨽻镶白旗满洲崇徳三年从征明攻文安先登克之赐号巴图鲁顺治初三遇恩诏加二等轻车都尉同旗有徳休姓伊尔根觉罗亦以崇徳三年征明至山东攻恩县先登以功累加授三等轻车都尉科启纳姓伊尔库勒𨽻镶白旗满洲崇徳三年随征明文安以第二人登克之顺治初三遇恩诏加三等轻车都尉以老乞休惠美𨽻镶白旗满洲崇徳三年随征明山东攻齐河奋勇先登克其城顺治元年从入闗击贼有功授佐领世职彰泰姓纳拉𨽻镶白旗满洲崇徳三年随征明攻献县先登克之顺治七年三遇恩诏加三等轻车都尉乌达禅姓赵佳𨽻镶白旗满洲崇徳三年随征明攻直𨽻任邱奋勇登城遂克之至山东攻济阳以第一人先登克其城赐号巴图鲁授佐领顺治初三遇恩诏由骑都尉加一云骑尉子莽伊图平定广西为名臣傅喀𨽻镶白旗满洲崇徳六年随围锦州武英郡王阿济格遣之来奏捷恩赐镪七年随征明自黄崖口入边围锦州连败明总兵白腾蛟白广恩军顺治四年随征流贼有功五年从征江西叛镇金声桓破贼于南康康熙十七年从征逆藩吴三桂至广东韶州连败伪将马宝吴世琮范齐韩詹仰等军十九年从征云南二十年夺石门次黄草坝乘胜进抵云南省城俱在事有功二十五年授骑都尉赖达哈𨽻镶白旗满洲世居瑚克沙哈里以地为姓国初从征绷博果尔効力行间崇徳七年从围锦州以步战冲入明营击败敌衆八年随征山东攻兖州以第二人登赐号巴图鲁授叅领顺治初累遇恩诏加三等男康熙十七年卒赐祭𦵏如典礼萨鲁姓乌苏𨽻镶白旗满洲崇徳七年从围锦州击松山兵有功又连破明经畧洪承畴三营军嗣遇明总兵吴三桂军击却其衆顺治元年随入闗败贼于庆都二年授佐领世职三年从击破流贼贺珍复败流贼一只虎于商州攻西平先登克之论功嗣累遇恩诏加一等轻车都尉世职鼐格姓他塔拉𨽻镶白旗满洲崇徳七年随征明围锦州击明经畧洪承畴军有功时松山兵遁出冲入御营击却之八年从攻明攻临清奋勇先登克其城赐号巴图鲁授佐领顺治七年遇恩诏加三等轻车都尉世职十六年从征贵州凯旋至江宁破海贼郑成功于镇江𤓰洲叙功加二等庚格姓固伦觉罗𨽻镶白旗满洲崇徳七年从征明围锦州明松山兵夜犯我汛地庚格击败其衆顺治元年随入闗击流贼于庆都四年任刑部理事官授佐领世职嗣累遇恩诏加二等轻车都尉弟图希海崇徳八年从征明击败三总兵军至山东青州复败其採樵兵回军至浑河岸复败明兵授骑都尉世职迈思哈姓赵佳𨽻镶白旗满洲崇徳八年随征明至山东攻齐东首先登城克之顺治初累遇恩诏加骑都尉兼一云骑尉瓦星阿姓富察𨽻镶白旗满洲崇徳八年随征明山东攻诸城以第二人登克之顺治元年随南征至潼关设伏击贼冲入贼营二年至江南攻常熟首登克其城嗣累遇恩诏加二等轻车都尉世职同旗有武兴格姓伊尔根觉罗崇徳八年从征明攻宁海州先登克之论功顺治初加三等轻车都尉阿布岱姓𤓰尔佳𨽻镶白旗满洲崇徳八年随征明攻昌邑县以第二人先登克其城顺治初累遇恩诏加三等轻车都尉世职阿尔哈姓伊尔库勒𨽻镶白旗满洲崇徳八年随征明攻阳信先衆登城克之顺治初追録其功加三等轻车都尉钦定盛京通志卷七十二钦定盛京通志卷七十三钦定四库全书钦定盛京通志卷七十三国朝人物镶黄旗满洲钦定四库全书钦定盛京通志卷七十三国朝人物镶红旗满洲博尔晋世居完颜以地为氏太祖时来归任佐领𨽻镶红旗满洲寻以侍卫从征富勒嘉齐挟族弟钖喇布与哈达钖特库战钖喇布中两矢博尔晋㧞其矢还射钖特库殪之天命六年命董筑萨尔浒城工竣从大军攻沈阳击败明总兵贺世贤陈䇿军既下其城进攻辽阳明总兵李怀信侯世禄蔡国柱姜弼童仲揆等率衆五万阵于城东南五里与我左翼兵战方酣城中兵复自西门出援博尔晋方侦敌城西遂合两红旗兵奋击明兵退入城争门相蹂践死者枕籍及左翼兵大捷乘胜薄城下縁云梯登城博尔晋麾衆毕登又下之分兵攻沙岭击败广宁援军八年以叅领征扎噜特贝勒昂安进兵额尔格埒捣其巢昂安挽牛车挈妻子遁追及之昂安殊死战格杀之车下俘获甚衆凯旋十年擢副都统东征瑚尔哈部降五百户以归太祖劳之浑河寻与理事十大臣之列太宗即位擢都统天聪元年大军围锦州距城西二里而营明宁逺兵来援㑹博尔晋自沈阳率兵至击败之追殱之宁逺城下累功授一等男爵寻卒康熙三年追谥忠直长子夲托辉官佐领兼都察院理事官苐四子特津以战绩知名天聪中授骑都尉崇徳五年从郑亲王济尔哈朗屯田义州多罗特部䝉古素班岱来归以兵迎其孥于杏山西五里台明总兵祖大寿吴三桂刘周智踞杏山邀战击败之六年从围松山攻宁逺并有功顺治元年从入闗以步卒败李自成于望都明年任兵部理事官三年从肃亲王豪格西征张献忠败贼将胡敬徳于三水髙汝砺于礼县进𠞰献忠于西充平之又败其党杨正于马湖六年大同总兵姜瓖以卫城叛由绛州侵及夀阳特津率兵往𠞰斩级千余连败之阻马得胜二路移师次汾州贼七千夜犯两红旗营特津击走之遂𠞰贼于平遥辽州榆社次第就平七年擢兵部侍郎兼副都统十二年再擢都统列议政大臣十五年从信郡王多尼平贵州云南前后叙功洊晋爵至二等男康熙十一年卒予祭𦵏谥襄壮哈哈纳姓那木都鲁𨽻镶红旗满洲太祖时以佐领从征乌拉身中数创犹力战寻将所部兵戍赛明吉未至闻其渠率衆叛兼程疾进斩三百余级收男妇五百余人而还天命四年经略杨镐合四路兵来犯战于界藩尚间崖及阿布达哩冈大破之遂取开原铁岭二城哈哈纳俱在事有功从征辽阳㫁其援兵分攻沙岭城败广宁兵之赴救者太宗即位列十六大臣任副都统天聪八年略锦州进征宁逺所乘马仆于阵徒步战益力不少却修缮海州城明人来挠我版筑击走之寻援耀州释其围追败明兵于浑河崇徳元年从入长城攻克昌平涿州二城未几以创发致仕布颜岱姓博尔济吉特初为乌鲁特贝子天命中率所部自钖拉塔喇来归尚主为额驸予二等轻车都尉世职𨽻满洲镶红旗十一年从攻宁逺未下分兵取觉华岛殱其衆焚所积刍粮而还天聪元年从征朝鲜三年从入龙井闗克大安口取遵化薄燕京四战皆捷循海子而南趋良乡下其城还军至卢沟桥明副将申甫结车营以拒布颜岱麾七骑直前蹂其营大军绕营后纵击之御车者惶惧不能转殱戮殆尽明年春移驻遵化屡却敌五年授礼部承政兼副都统从围大凌河城明兵出城战身被创战益厉阵斩其骁将一人六年从略宣府大同西抵察哈尔招降其部衆时察哈尔汗林丹窜走土黙特其部衆多溃散八年偕侍卫星讷等复往招之取道哈玛尔岭进次钖喇穆伦降其户百余其宰桑方率衆来归遇诸道遂携以还是年叙功晋爵三等男九年擢都统崇徳元年从武英郡王阿济格征明克昌平安州等城既凯旋坐旋军不整并纵其军校出掠罢都统降世职为一等轻车都尉顺治元年复为前锋叅领从入关败流贼李自成再败之望都从豫亲王多铎击贼潼闗并有功明年加一云骑尉四月从征江南战于黄河滨所乘马蹶身中数创犹䇿马直前发矢殪敌寻以创发卒于军年六十有一库尔禅姓钮祜禄𨽻镶红旗满洲父索塔兰尚公主为额驸生子四库尔禅其次子也自幼育于宫禁性颕悟好学比长给事文馆兼任为佐领天命四年如喀尔喀五部莅盟九年使科尔沁部还报称㫖授骑都尉世职天聪元年征朝鲜其王李悰遁走海岛太宗不欲究武遣库尔禅往谕降之朝鲜詟服立要誓乞输嵗币如约三年命同在廷诸臣编缉国史寻从征明薄燕京明年还军取滦州有功五年朝鲜入贡愆期遣库尔禅赉谕责悰悰惶恐报谢库尔禅通习汉文与达海齐名并赐号巴克什屡出奉使能得其要领六年遣谕明边臣释兵以休养百姓还报逾期又尝以百口保降将刘兴祚至是兴祚叛去库尔禅下吏论死顺治元年世祖追念前劳擢其子玛拉为户部郎中库拜库尔禅之弟也天命三年从取抚顺明总兵张承廕以兵来援击走之六年从取沈阳辽阳以功授骑都尉世职天聪五年从征瓦尔喀部裹创力战攻克其一屯寻授吏部叅政八年从征黑龙江诸部俘获无算谕降瑚尔哈部人迁之来归前后叙功晋世职至二等轻车都尉崇徳三年改吏部理事官五年卒巴奇兰姓纳喇𨽻镶红旗满洲少从征伐积功授三等轻车都尉世职天命十一年从攻宁逺未下分兵攻觉华岛破之寻与十六大臣之列天聪三年从征明薄燕京战永定门外大捷七年以步军统领从攻旅顺口与萨穆什喀驾轻舸先进明将黄龙陈兵拒于岸巴奇兰冒矢石登岸面中创及于肩脇战益厉龙敛兵退守城我军进围之巴奇兰号于军曰孰能超跃先登者于是叶赫珠玛喇永顺跃而登巴奇兰率兵继之明兵殊死拒城上我兵有欲下者巴奇兰复号于军曰杀敌人矣又曰敌走矣我兵益奋而前克其城八年以副都统将兵征瑚尔哈诸部尽收其地俘获人畜无算凯旋悉以俘获赐之已而旅顺口被创溃遂卒赠爵一等男予世袭叶臣姓完颜𨽻镶红旗满洲初从太祖败䝉古兵于铁岭遂以骁勇知名天命六年从克辽阳授三等轻车都尉世职太宗即位设理事十六大臣叶臣与焉天聪元年从征朝鲜以八十人先驱过明边境获其哨卒殱之既抵朝鲜薄义州城先登进二等轻车都尉寻䝉古降人遁叛叶臣追斩其酋悉縳其从行者以还功最晋爵三等男四年从攻永平城守者方燃礟以拒火未及发叶臣已跃登城遂破之晋三等子五年任都统从攻大凌河明将祖大夀勒兵出战连败之城下七年从取旅顺八年入明边徇得胜堡略大同以西至于黄河击破朔州骑兵崇徳元年从征明越燕京而南别将兵克安州宝坻县是年再征朝鲜入其国都俘获多二年偕都统阿山攻皮岛斩其守将沈世奎叙功晋一等子四年复入明边道出太平寨克青山闗七年驻防锦州顺治元年督兵征山西𠞰平伪伯陈永福招降诸将吏抚辑居民山西悉定还军平定州土贼是役也凡下府九州二十七县一百四十一二年偕勒克徳浑讨武昌余寇平之五年卒永顺姓栋鄂𨽻镶红旗满洲先世居瓦尔喀太祖时偕其从兄阿兰珠来归阿兰珠为十大臣之冠从征乌拉殁于阵别见忠节传永顺素英鋭每攻战辄为军锋天聪三年从克遵化明年还军取永平明兵败入昌黎以敖汉巴林诸部兵攻其城久不下乃命永顺往助之有功授二等轻车都尉予世袭寻以事革七年从贝勒岳託以舟师攻旅顺口明将黄龙悉力以拒初陈兵拒于厓继又敛兵拒于城城守具甚备我军奋勇攻之乃拔及论功先登厓者巴奇兰萨穆什喀第一先登城者永顺叶赫珠玛喇第一身皆被数创永顺自是益名骁将复世职如故八年从征萨哈连乌拉获丁壮五百以还崇徳二年从克皮岛四年从征索伦师旋萨哈连乌拉复结乌鲁苏酋博穆博果尔合兵六千邀于路永顺与索海设伏击败之加一等轻车都尉六年从围锦州别将兵扼要隘遏其奔溃所斩获甚衆顺治初洊晋爵二等男累官至都统卒弟喀尔瑚从围松山城以力战死亦见忠节传从子和托事太宗为副都统屡从征伐有功顺治元年从定燕京寻率宁逺兵讨山东流贼时流贼赵应元者诈降入青州据其城叛和託设计擒斩应元复青州二年叙功授骑都尉世职明年加三等轻车都尉擢吏部侍郎兼副都统如故卒于官康喀勒姓纳喇辉发贝勒旺吉努之孙也太祖时来归𨽻满洲镶红旗授佐领天聪六年从征察哈尔其汗林丹惊窜部人皆流散八年分遣诸臣招降之康喀勒与岱青塔布囊等以兵诣钖尔哈钖伯图所降甚衆予骑都尉世职崇徳三年兼授刑部理事官五年擢副都统六年从围锦州松山二城七年二城皆下复从克塔山城顺治元年从入闗击流贼李自成以功加云骑尉寻从豫亲王多铎征江南偕都统准塔先驱抵徐州水陆并进师次清河明总兵刘泽清遣部将马化豹张思义等以战舰千余拒战淮黄口康喀勒发礟毁其舰河流顿为之赤遂分兵袭泽清泽清遁乘胜下淮安进击明总漕田仰兵于湖口桥败步卒三千再败之三里桥三败之如臯攻克通州招降其旁近城邑二年授镇守江宁副都统时江北诸城未靖江宁奸民将作乱谋以城应贼康喀勒偕驻防总管巴山侦知之先期诛倡乱者三十人乃定已而伪潞安王朱谊石引衆二万余分三道来犯并击走之三年叙功晋三等轻车都尉予世袭四年卒洪尼雅喀姓乌扎库𨽻镶红旗满洲世居噶哈里幼为乌拉所掳既有家乘间弃妻子脱走故居遂奉父母挈诸弟来归太祖察其义勇任以佐领天聪初积功为三等轻车都尉予世袭从功锦州城奋身跻頽堞堞毁而堕伤其足城上矢石雨下其弟萨穆唐阿力卫之出而其弟竟以创重死八年大録开创勲臣晋洪尼雅喀世职为二等轻车都尉寻卒䕶军统领萨苏喀者亦洪尼雅喀弟也太宗时屡从征伐功多顺治元年追击流贼李自成别见忠节传布善姓伊尔根觉罗𨽻镶红旗满洲事太宗为䕶军叅领寻擢统领列议政大臣崇徳五年从围锦州击败杏山骑兵六年七月明总督洪承畴以兵十三万来援营松山西北冈与大军相持两閲月饟运不继大宗度敌必遁分遣诸将断其归路是夜明兵果遁诸将迭击之布善穷追至海滨殱敌无算八年从郑亲王济尔哈朗攻克前屯卫复与阿济格尼堪攻中前所拔其城顺治元年从入闗击败李自成叙功予骑都尉世职二年从豫亲王多铎征江南卒于军赐祭𦵏如例富喀禅姓那木都鲁𨽻镶红旗满洲天聪三年以䕶军校从征明败敌大安口五年从攻大凌河城明监军叅政张春总兵吴襄宋伟来援战于长山身被数创马中流矢死裹创步战战益力搴其大纛以还八年从攻大同克其城东寨是年任佐领崇徳元年从征朝鲜有斩获三年授工部理事官兼叅领从攻宁逺中后所破敌西山冈顺治元年从入闗击走流贼李自成三年擢西安总管时流贼刘文炳郭君镇等寇掠延安庆阳四年富喀禅督兵往𠞰遇贼邠州击败之追蹙之三水斩君镇别遣游击胡来觐等擒文炳于蓝庄沟殱其党殆尽五年回人米喇印丁国栋等啸聚河州作乱富喀禅偕总督孟乔芳抚降之既而国栋米喇印复踞甘州叛结纒头贼土伦泰等陷肃州富喀禅遣副将马宁张勇𠞰平国栋身率兵围米喇印㫁其樵採贼既疲以云梯攻城城破米喇印突围欲遁蹑斩之于阵甘肃悉平六年总兵姜瓖据大同叛连陷山西郡邑富喀禅遣协领根特叅领都敏赴援败贼猗氏擒其党卫登方七年复遣兵𠞰贼合水斩其渠刘宏才先后报捷得㫖嘉奖屡晋爵至一等男圣祖即位改西安将军初李自成窜死贼将刘二虎郝摇旗袁宗第皆降于明大学士何腾蛟腾蛟就擒二虎等复聚匿归州兴山间康熙二年富喀禅与总督李国英副都统都敏等进兵巫山击二虎等于陈家坡二虎败走天池寨穷蹙自经死摇旗宗第走黄草坪追擒之并获伪东安王朱宗蒗伪官洪育鳌等斩于军叙功晋三等子七年以疾致仕八年卒年六十有三赐祭𦵏如例玛喇希姓完颜𨽻镶红旗满洲钖喇布次子也钖喇布事太祖为理事十大臣嵗癸巳战于富勒嘉齐中两矢殁事见忠节传太祖追䘏钖喇布荫其长子噶噜为三等轻车都尉噶噜从征沙岭以功晋世职为二等轻车都尉寻卒无嗣天聪九年太宗録功臣子以玛喇希为佐领并袭其兄职崇徳中从征卦勒察有功任刑部理事官擢副都统再擢都统从贝勒阿巴泰征明夺黄崖口入长城所至克捷顺治元年从破流贼李自成追败之望都偕都统阿山征山西陜西济蒲津击贼多所斩获移师㑹豫亲王多铎南征明年自归徳渡河夺泗北淮河桥明兵焚桥遁大军遂夜涉抵武冈寨攻拔之引兵而东击败明总兵黄蜚等于常州下宜兴进攻崑山破其水军薄城下乘頽堞先登遂克之又克常熟四年从肃亲王豪格西征败叛将贺珍于汉中珍走西乡蹑及于楚湖复大败之前后累晋爵至三等子九年偕䕶军统领阿尔津平定广东移镇汉中寻以所部兵征湖广并有功十一年卒赐祭𦵏谥忠僖玛沁姓完颜𨽻镶红旗满洲都统博尔晋之孙也初为䕶军校洊擢䕶军叅领崇徳三年从贝勒岳託入墙子岭败明总督吴阿衡军六年从围锦州战松山皆有功顺治元年从定燕京败流贼李自成于望都授骑都尉世职五年擢副都统七年遇恩诏加一云骑尉是年从郑亲王济尔哈朗征湖广军次衡州疾卒赐祭𦵏瓦尔喀姓完颜𨽻镶红旗满洲天聪时任前锋校每临阵辄奋争先中创不少却屡得恩赉崇徳三年从贝勒岳託入墙子岭越燕京趋山东攻海丰县先登七年从贝勒阿巴泰入黄崖口转战至山东攻范县以长鎗凿垣为磴縁以登城克之顺治三年从肃亲王豪格𠞰流贼张献忠于四川屡击败贼斩级二十余生擒哨骑十人有䕶军阿纳海者陷于阵攒刃将及瓦尔喀驰骑罙前格杀二人援以出五年从副都统乌拉禅驻防大名𠞰土贼于祁州于临洺闗并多斩获洊晋三等轻车都尉世职九年授工部理事官十三年董修干清宫成十五年奉先殿成再晋一等轻车都尉十六年署前锋叅领从都统卓洛驻防云南元江土司那嵩据城叛攻克之康熙元年还京授叅领五年迁西安副都统七年擢西安将军十二年冬吴三桂反四川巡抚罗森提督郑蛟鳞总兵谭洪吴之茂等并叛附三桂十三年瓦尔喀率所部驰赴汉中分三路疾进击谭洪兵于野狐岭并发其伏殱之乘胜趋阳平关复之连复七盘朝天二闗先后擒斩贼万余获旗帜器械无算进攻保宁凿濠堑而围之相持久未下寻卒于军十六年议政大臣等追论瓦尔喀围保宁时不乘贼未备疾攻乃夺原官削其世职彻尔布都统叶臣长子也初任叅领崇徳六年从攻锦州设伏髙桥败明兵之遁自杏山者寻擢䕶军统领顺治元年从入关击败流贼李自成追击之安肃望都皆捷是年冬大军分两道𠞰自成于陜西一军自河南入潼闗以豫亲王多铎领之一军自土黙特鄂尔多斯入榆林以英亲王阿济格领之彻尔布从英亲王出边凿黄河氷济师明年进围延安大破贼贼遁走湖广蹑至安陆贼将渡江而南横击之获其船八十复败其骑兵于九宫山凯旋进列议政大臣三年西征张献忠与贝勒尼堪等分徇遵义夔州斩获甚多六年讨大同叛镇姜瓖围其城贼党自阻马得胜二路来援倚北山而军以逼我师瓖率衆出城应之列营拒战势张甚䕶军统领鳌拜纵兵奋击破其一营彻尔布麾所部继进殱之城下十二年偕大将军伊勒徳征海贼于浙江先是明鲁王朱以海与伪侯阮进等据舟山大军𠞰之进就擒伪伯阮思等奉以海遁寻依郑成功于两岛及是以海既前死成功称明桂王伪号剽掠海上遣思及伪总制陈六御等犯舟山陷之而伪总兵王长树毛光祚沈尔序等复窃发大岚山以为之援浙东大扰十三年师至浙先檄兵击大岚贼阵斩长树光祚尔序于南斗门遂以舟师自宁波趋定海贼以戈船二百迎战击败之追至衡水洋斩思及六御擒伪总兵林徳等百余人遂定舟山十四年班师先后遇恩诏并论战功晋爵至一等伯兼一云骑尉十五年与将军明安达哩驻防贵州明年移驻荆州闻成功寇江宁自荆州赴援败伪都督杨文英于杨子江港口十七年还京十八年迁都统康熙三年以疾罢七年卒予祭𦵏如例弟彻楞以战功授三等轻车都尉察哈泰姓萨克达𨽻镶红旗满洲天聪时以䕶军累从征伐积功授骁骑校视佐领事崇徳元年从征朝鲜先驱败敌于纳穆山三年从贝勒兵託征明越燕京趋山东攻克济南府城六年从围锦州败明总督洪承畴援兵于松山八年从取前屯卫中后所二城顺治元年从豫亲王多铎进兵河南𠞰李自成于陜西大破之潼闗遂定西安二年从贝勒博洛征福建五年从大将军谭泰讨叛镇金声桓于江西声桓遣其党拒战击败之焚其战舰进围南昌屡战皆捷下其城六年从䕶军统领敦拜𠞰献县任邱诸土贼尽殱之擢户部理事官寻改太仆寺理事官累加世职至三等轻车都尉十四年授叅领兼太仆寺卿十六年擢副都统十七年偕宁古塔总管巴海征俄罗斯败其衆于江隈招降费雅喀百二十余户而还十八年追论俄罗斯之役舟师有失利者匿不以闻遂革世职罢副都统专任佐领事寻从靖东将军济什哈征山东土贼于七破其党吕思曲俞三等数千人进围岠嵎山擣平贼巢康熙三年复授副都统十二年迁䕶军统领加太子少保十三年授镇东将军驻防兖州十四年以所部兵赴荆州协𠞰逆藩吴三桂十五年卒于军赐祭𦵏如例罗璧劳萨弟也劳萨见忠节传罗璧初任佐领于新城遇明将毛文龙採叅船斩馘甚衆并毁其船崇徳五年从征明围锦州击松山兵败之六年复围锦州松山明兵来劫我巨礟击却之时有明兵出城樵採罗璧领纛直前复败之旋设伏木城破其马军明经略洪承畴以三营兵来战领纛败其衆身受八伤战弥厉七年叙功授佐领世职顺治元年随征流贼追至庆都败之二年追败流贼于延安招抚鳯翔等处连破贼营嗣三遇恩诏加一等轻车都尉世职十二年兄子呈尼阵殁以罗璧袭一等伯兼一云骑尉又併已所得世职为二等公呈尼亦见忠节传布尔荪都统叶臣族孙也崇徳七年从围锦州破明经略洪承畴军追至笔架山塔山岭连战皆捷俘馘无算寻复屡败明兵于杏山塔山连山宁逺沙河等处顺治元年入闗败贼将唐通兵追至安肃庆都连败之叙功授佐领世职从弟泰什哈崇徳元年从征明攻保定先登积功于顺治初加三等轻车都尉世职歴官副都统珊延库拜子也崇徳八年从征明攻前屯卫有功顺治元年击败流贼于山海关追破之加二等男世职官副都统族弟哈尔萨于崇徳三年从征明至山东攻克海丰六年从围锦州诱败明松山兵复松山北山明兵来犯我汛地击却之八年从征萨哈连乌拉围其城断其汲道招降之顺治初加佐领世职岱禄哈哈纳子也初任佐领崇徳八年从征明连败明兵于蓟州玉田等处及攻河间先登至山东攻滕县曹县皆先登赉银币名马顺治初从征福建浙江康熙时从征西安平凉秦州保宁皆身先进战有功珠希齐瓦尔喀族子也天聪八年授三等叅领世职从征察哈尔朝鲜及山东济南山西大同等处皆有功崇徳八年随征明攻永平被创落齿顺治三年随追腾吉思撃土谢图汗等俱败之俘获无算嗣三遇恩诏加一等轻车都尉又一云骑尉世职讷济兰𨽻镶红旗满洲世居长白山国初自乌拉来归攻理发伊罕山等处有功授备御天命四年从攻叶赫进战有功加游击世职喜福𨽻镶红旗满洲随其父叶古徳来归初任兵部理事官随征萨哈连乌拉有招抚及俘获功顺治三年从征山西败贼于宁武左卫至四川贼渠贺珍方围汉中击走之五年考绩并遇恩诏加三等轻车都尉世职及卒晋赠二等子科尔崐袭喀尔岱𨽻镶红旗满洲国初来归令管佐领事天聪八年从征瓦尔喀有招抚功及卒子穆尔泰袭职顺治二年随征陜西山西潞安肃州屡立军功查哈泰穆尔泰弟也初随征栋奎及攻明永平大同大凌河等处皆有功天聪元年从征朝鲜围纳穆山奋勇先驱崇徳六年攻塔山克之八年攻前屯卫中后所复有功追破流贼于潼闗二年从征福建有功加佐领世职五年征江西叛镇金声桓五战皆捷六年𠞰河间土寇屡败之保定任邱雄县加世职三等轻车都尉任太仆寺卿兼副都统縁事罢为佐领十八年征山东土贼于七败之凯旋仍擢副都统康熙十三年擢䕶军统领加太子少保统军讨逆藩吴三桂耿精忠恩赉有加改镇东将军镇兖州明年征湖广十五年卒于军赐祭𦵏如例和托姓纳喇𨽻镶红旗满洲崇徳二年随征明击丰润县兵败之攻深州博平皆先登四年随征萨哈连乌拉伏兵击败之加世职佐领任兵部理事官五年七年随围锦州皆屡着有战功八年击败明宁逺兵顺治元年入闗破流贼追至庆都大败之累加世职一等叅领兼一云骑尉子和布索袭劳翰𨽻镶红旗满洲少事太祖每行军随侍不离左右会有敌兵猝犯大营劳翰夺其刃伤四指遂成残废然居恒常宿卫终其身効力勤劳顺治十一年追赠骑都尉以其孙额素承袭爱图𨽻镶红旗满洲世居尼玛察以地为姓性骁勇果敢曾率二十人袭取十三站寨授备御世职赐号巴图鲁天聪元年从攻朝鲜义州首先冲入遂克其城叙功加世职为三等叅领子艾达汉崇徳元年从征朝鲜臂伤不能从军顺治初授一等轻车都尉兼一云骑尉刚吉纳姓钖克特哩𨽻镶红旗满洲天聪五年从征明大凌河连击监军道张春军时我兵未进刚吉纳独执纛当先杀入败之八年叙功授佐领世职噶尔纠姓钖克特哩𨽻镶红旗满洲天聪八年授佐领世职崇徳二年追逃人叶雷至温都悉斩俘以归凡在行间六踰月太宗命都统以下出迎五里宴赉之顺治七年恩诏加二等轻车都尉布色赫𨽻镶红旗满洲崇徳三年从征明攻深州以第二人登城克之四年论功赐号巴图鲁授佐领世职顺治元年随入闗击败流寇又随定山西至太原土寇千余来犯击败之又擒其伪帅嗣累遇恩诏加一等轻车都尉布善𨽻镶红旗满洲崇徳六年随征明围锦州领纛击败明杏山兵又败明经略洪承畴军八年随取前屯卫围中前所克其城顺治元年从入闗击流寇有功二年授佐领世职嗣加二等轻车都尉瑚䕶纳𨽻镶红旗满洲崇徳五年随围锦州击败松山兵六年重围锦州明经略洪承畴以兵来犯我汛地击败其衆顺治三年从追腾吉思击土谢图汗硕雷汗兵进战有功所至擒逐哨骑斩馘甚衆五年叙功累遇恩诏加三等轻车都尉苏完拜姓伊尔根觉罗𨽻镶红旗满洲崇徳六年随征明围锦州击松山兵三败其衆顺治元年随入闗击流贼有功从定河南连败流贼于潼闗又败之西安二年随定浙江至平湖屡败敌军七年恩诏加骑都尉同旗有布达礼崇徳七年攻塔山城先登论功顺治初加三等轻车都尉塔尔吉善姓钖克特哩𨽻镶红旗满洲崇徳八年随征明攻顺徳以第二人登凯旋叙功赐号巴图鲁顺治初三遇恩诏加一等轻车都尉勒徳姓纳喇𨽻镶红旗满洲崇徳八年随征明至山东攻临清州以第三人登顺治初三遇恩诏加三等轻车都尉縁事降骑都尉觉罗肇班𨽻镶红旗满洲景祖长兄之二世孙也崇徳八年随征明山东击败明总兵白腾蛟等军进攻朝城先登克其城顺治二年随征流贼至潼闗再败贼衆贼兵夜犯我营复击败之论功嗣累遇恩诏加三等轻车都尉世职科齐姓翁鄂𨽻镶红旗满洲崇徳八年随征明至山东攻费县以第二人登城克之顺治初三遇恩诏加三等轻车都尉世职七哈拉𨽻镶红旗满洲世居倪沙以地为姓崇徳八年随征明至山东攻鱼台先登克之论功加优叙顺治初三遇恩诏加三等轻车都尉縁事降云骑尉克什格𨽻镶红旗满洲世居栋鄂以地为姓崇徳八年从征明攻东安卫先登克之凯旋録其功顺治初累遇恩诏加骑都尉乌尔东阿姓富察𨽻镶红旗满洲崇徳八年随征明至山东攻日照先登克其城叙功并遇恩诏加三等轻车都尉十四年卒松果图𨽻镶红旗满洲崇徳八年从征明山东攻临清先登赐号巴图鲁授佐领世职顺治元年从征山西下太原寻至陜西三败贼衆于延安前往招抚鳯翔遇贼潼闗败还之衆迎击败之二年至江南招抚池州并获沿河战舰论功嗣遇恩诏加一等轻车都尉同旗有丹达立亦以崇徳八年从征明山东攻朝城以第二人登论功加优叙顺治初加三等轻车都尉钦定盛京通志卷七十三钦定盛京通志卷七十四钦定四库全书钦定盛京通志卷七十四国朝人物正蓝旗满洲钦定四库全书钦定盛京通志卷七十四国朝人物正蓝旗满洲达尔汉姓郭络罗隶正蓝旗满洲先世居沾河父扬舒率部衆来归我太祖以长公主下嫁之时鸿业初创辉发哈达诸部恃强拒命扬舒戮力行间所至有功及卒太祖亲奠醊焉达尔汉为长公主所出生而英特比长尚公主为额驸管佐领事天命四年二月从败明兵于界藩八月从征叶赫下其城积功封一等男太宗即位列八大臣寻擢都统征札噜特部单骑突阵擒其渠又征栋鄂部大破之俘古穆楚赫尔父子以归天聪元年从征朝鲜克义定安诸州三年从征明以镶黄旗兵拔遵化五年以本旗兵从攻大凌河败明人步骑五百九年征明山西同都统阿山营于要地制明宁锦兵使不得西援途遇敌兵八百共击败之斩锦州副将刘应选崇德元年从武英郡王阿济格征明攻顺义县先登六年从征锦州顺治元年卒鄂洛塞臣额驸达尔汉之长子也天聪中从其父攻大凌河崇德元年从征朝鲜并有功五年六年两围锦州鄂洛塞臣并在军中屡引兵断其樵採击败松山援兵明总督洪承畴拥衆十三万来援连破其步卒三营以功授二等轻车都尉世职擢副都统顺治元年将兵定黑龙江诸部凯旋特遣大臣宴劳于郊二年从豫亲王多铎𠞰流贼李自成进薄潼关贼坚壁拒守鄂洛塞臣奋勇先登擒其渠于阵洊晋爵二等男六年擢都统寻改刑部侍郎叠遇恩诏晋爵二等子十六年驻防荆州以兵破海贼郑成功于扬子江康熙三年卒赠太子太保谥果毅赐祭葬如例布当姓博尔济吉特初为乌噜特部贝子天命七年率部衆来归授二等轻车都尉俾领所部䝉古为一旗天聪三年从征明入龙井关攻遵化明总兵赵率教等以步骑四千来援大败之叙功晋爵三等男六年从征察哈尔师还俘获少又不即隶户籍所部䝉古亦多违约束不能成一军遂改隶满洲正蓝旗崇德三年擢刑部右㕘政四年卒子衮济袭爵布当之弟曰色稜遵化之役亦在军中及围锦州并有战绩顺治元年从入关追败流贼李自成屡殱其衆二年复随豫亲王多铎追击之于潼关自成窜商州移师将下江南贼党亦转而南蹑我师后色稜为殿进击破走之三年腾吉斯叛附喀尔喀从豫亲王往追其衆击败土谢图汗硕雷汗等援兵叙功并遇恩诏晋世职至一等轻车都尉兼一云骑尉十二年卒子札木扬袭苏噜迈姓嵩佳隶正蓝旗满洲世居栋鄂幼从征太祖奇其勇从攻抚顺辽阳沈阳并先登搏战取之授佐领天聪元年征朝鲜攻义州以二十人先登三年征明克红山口城授骑都尉世职四年围永平乘夜攻城力战被创太宗遣大臣往视加三等轻车都尉世职赉以马币赐号曰巴图鲁寻擢副都统为兵部㕘政从攻旅顺口及宁逺城并有功其攻鵰鹗堡也飞礟伤其口独战未常反顾竟破之以残废辞职顺治七年九年三遇恩诏加世职一等轻车都尉进至三等男康熙元年卒谥勤勇长子苏尔济顺治元年从入关亦屡着有军功达海姓觉尔察隶正蓝旗满洲其祖博洛来归父艾宻禅任散秩大臣达海九嵗即通满汉文义弱冠太祖赐居内院司文翰每草诏令称㫖遂命正订国书达海更为对音切字谐声文义周宻译明㑹典素书三畧诸书莫不称善天聪三年太宗伐明不欲究武遣达海赍书与明议和明人闭关不启复以书二一置德胜门外一置安定门外四年克永平令达海立城上执黄纛谕降其民是年译书成授三等轻车都尉世职命曰巴克什五年征大凌河使招总兵祖大夀反复善谕大夀遂降十二月定朝仪六年详定国书字体酌加圏㸃六月病笃太宗垂涕遣侍臣谕曰朕以达海偶疾耳今竟不起惜哉未宠任后当优恤其子赐以蟒绮达海感泣而卒年三十八嵗寻召其子三人赐予甚厚追谥文成康熙八年其孙祕书院学士禅布乞立碑圣祖以达海精通满汉文所増加字义于今赖之着有劳绩命追立碑石雅秦达海长子也天聪八年袭父职为骑都尉崇德三年大军征明入董家口抵燕京还军青山口明将以兵来袭雅秦率步卒击败之六年从围锦州战松山屡有功任吏部理事官八年改户部顺治元年从入关破流贼李自成加三等轻车都尉寻擢吏部侍郎八年擢国史院大学士三遇恩诏晋爵三等男未几卒康熙三十一年圣祖追念前劳遣官祭其墓阿山姓伊尔根觉罗世居穆溪从其父阿尔塔什归我太祖隶满洲正蓝旗俾大贝勒代善辖之大贝勒置不用阿山颇觖望乘间逸去既而悔惧复归请罪太祖察其才特宥之置诸左右不以属代善阿山遂感激自効天命六年从征辽阳有功授二等轻车都尉世职太宗即位擢居十六大臣之列寻与都统楞额礼征札噜特率六百人入巴林多所俘获进爵三等男天聪元年从征朝鲜攻克义州城三年大军征明从攻红山口取其城趋燕京战永定门外阵擒其总兵麻登云四年围永平以勐士二十四人冒礟火先登遂克其城晋爵三等子五年从征大凌河以兵三百徇松山路败明兵二千未几进都统八年畧地锦州西征察哈尔收其溃衆以归九年明人闻我师将入大同檄山海关兵赴援阿山将前锋兵四百趋锦州以遏之遇明副将刘应选等于大凌河纵兵突击殪应选于阵擒游击曹得功等四人斩级五百乘胜取台堡一凯旋太宗亲劳之郊崇德元年从武英郡王阿济格征明下鵰鹗堡长安岭二城别将兵攻克东安县二年以舟师攻皮岛西北隅先登克之斩守将沈世魁晋一等子予世袭六年从围广宁攻锦州者再并有功七年复从饶余贝勒阿巴泰征明入墻子岭越燕京南下山东屡战皆捷顺治元年从击流贼李自成于山海关自成败走遂与都统玛拉希自蒲津济破贼党于平阳留镇其地二年晋爵三等公是时西安已平豫亲王多铎还定河南移师下江南阿山以所部从自泗州渡淮攻克扬州督舟师而南败明镇海伯郑鸿逵兵于𤓰洲再败之仪征进取南京追擒明福王朱由崧于芜湖乘胜偕贝勒博洛定浙江降明潞王朱常淓于杭州以次下嘉兴湖州绍兴宁波严州凯旋得恩赉三年坐枉治所部雅巴海妻狱削爵罢都统任旋复授一等子四年卒萨璧翰姓纳喇隶正蓝旗满洲先世居辉发父繖坦太祖时率属来归任佐领既卒萨璧翰代之太宗即位列十六大臣视正蓝旗副都统事天聪五年擢户部承政是年八月从围大凌河城明兵出城拒战击却之逐北至城濠八年考满授骑都尉世职崇德二年命改隶饶余贝勒阿巴泰㑹萨璧翰从子乌达哩以侍卫从征朝鲜以葢州驻防甲士为厮役事觉萨璧翰失察革世职三年裁六部承政各一员改萨璧翰为吏部㕘政四年列议政大臣六年从攻锦州明援兵自松山挑战萨璧翰先驱突阵敌大至围之数重萨璧翰身被数创战益酣左右驰击大唿突围以出嗣以创发卒于军长子汉楚哈次子喀尔沁并任为佐领鄂谟克图姓纳喇先世居叶赫太祖时来归隶满洲正蓝旗天聪元年从征宁逺明总兵满桂于城东列阵进击之殪敌无算三年以䕶军校从征大同攻保安州城先登克之赐号巴图鲁授三等轻车都尉世职崇德三年从睿亲王多尔衮征明由青山口入畧地至山东而还五年六年两从围锦州多斩获七年战杏山追蹑呉三桂兵至连山大捷加世职二等轻车都尉顺治元年从入关击走流贼李自成加世职一等轻车都尉从定山西下太原移兵赴陜西㑹英亲王阿济格师破自成兄子锦于延安时豫亲王多铎已入潼关下西安自成窜走湖广二年命英亲王帅师征之鄂谟克图以所部从每战辄捷三年从讨流贼张献忠于四川平之叙功并遇恩诏晋爵至一等男厯官副都统康熙十二年卒谥曰襄壮伊拜姓赫舍里隶正蓝旗满洲初事太宗为佐领天聪八年授云骑尉世职九年擢都统崇德元年从入长城攻克昌平定兴诸州县俘获甚衆三年从入青山口越燕京略山东五年从围锦州屡败松山杏山援兵城中兵突围出战偕左翼军击却之六年复围锦州破其山巅步卒再破其骑兵于城下叙功晋骑都尉明总督洪承畴以兵十三万救锦州营于松山伊拜倚杏山而军以扼其归路既而明兵屡败遂乘夜自松山窜走伊拜截击之逐北至塔山斩馘无算顺治元年从入关击败流贼李自成寻偕都统叶臣𠞰贼将陈永福于太原克其城招降旁近郡邑二年从英亲王阿济格出师塞上入榆林捣绥德败自成兄子锦于延安㑹豫亲王多铎已破贼潼关克西安自成窜走湖广遂移师蹑贼南下武昌连拔其营寻自成走死九宫山锦与其党降于明大学士何腾蛟并授桂王朱由榔伪职腾蛟乃以所部旧将暨锦等分设十三镇窃据湖南诸州郡势甚张五年郑亲王济尔哈朗率师征之伊拜以所部从六年下湘潭执腾蛟分兵趋衡州距城三十里敌以兵千余扼桥结重栅而屯自桥迤南鳞次列寨抵城下伊拜督兵争桥大唿跃入其栅栅毁敌不能支皆反走乘胜蹴之尽覆其寨进薄城阵斩伪总兵陶养用遂定衡州大军别徇宝庆辰州武冈沅州靖州俱捷七年凯旋得恩赉九年列议政大臣累晋爵至三等男十五年卒年六十有五赐祭葬立碑墓道以其第三子费扬古袭阿尔津姓伊尔根觉罗隶正蓝旗满洲世居穆溪父齐玛塔太祖时来归阿尔津与从兄阿山屡从征伐积功授二等轻车都尉世职天聪四年永平滦州失守太宗尽系诸将以阿尔津于滦州城内曽力战既出复能杀敌特贳之九年大军征察哈尔时阿尔津驻归化城擒追喀尔喀部通明谍间获其驼马等物晋世职一等轻车都尉崇德元年太宗亲征朝鲜其国王李倧遁入南汉山城阿尔津率精鋭追蹑败其援兵于要隘二年率每旗亲军五人往铁山缉明哨卒寻列议政大臣六年明总督洪承畴守松山阿尔津屡击败其步骑兵敌走保一台阿尔津率三旗䕶军攻克其台斩敌将三人尽殱其衆复破敌营三并援出前锋之被围者顺治元年从入关追败流贼李自成于安肃寻以从征江南四川并有功屡加世职至一等子爵又一云骑尉九年授定南将军𠞰湖广贼寇十二年授宁南靖寇大将军守荆州统兵破贼渠姚黄于夷陵招抚蛮部洞酋十五年进征云南卒于军诏赠太子太保谥端果立碑如例库尔禅伊拜弟也初任佐领天聪九年从征黑龙江有功授云骑尉世职崇德三年擢都察院理事官兼任㕘领五年从工部承政萨穆什喀征索伦师还其部长博穆博果尔与乌拉兵邀战于路击败之寻从攻锦州三战皆捷六年擢都察院㕘政再围锦州明兵自松山来援夺我巨礟力战却之敌悉衆犯我山巅营率所部击斩四十一人敌弃军械溃走所获甚衆八年擢副都统顺治元年从入关败流贼李自成于望都二年从豫亲王多铎击贼潼关连破其两营四年驻防济南遣兵𠞰土贼谢迁等于淄川明年还京授都察院承政寻改㕘政六年偕都统谭泰征江西叛镇金声桓卒于军前此屡以功叙并遇恩诏晋世职为一等轻车都尉及是以其子舒赫袭科尔崑姓阿颜觉罗隶正蓝旗满洲初为贝勒阿巴泰䕶卫天聪六年从征察哈尔崇德元年从征朝鲜皆有功授前锋䕶卫五年从郑亲王济尔哈朗围锦州偕佐领索欢败明兵于松山明总督洪承畴以兵十三万来援挫其前锋六年从英亲王阿济格驻师杏山击走宁逺骑兵追至连山马中流矢仆科尔崑跃起手斩骑者一人乘其马而还寻英亲王閲视宁逺城濠科尔崑与索欢从敌骑猝至战却之卫王以行而索欢陷重围科尔崑复单骑突入围翼之出七年从贝勒阿巴泰征明下蓟州破明总督范志完军于丰润又偕前锋㕘领鄂硕破其援兵八年授佐领兼兵部理事官顺治元年四月击败流贼李自成于山海关再败之望都六月从都统叶臣𠞰贼党陈永福于太原战城下贼未衂遽敛兵入城计必乘夜袭我营遂设伏以待夜半贼果至伏发尽殱之卒下其城从英亲王追李自成于湖广连破贼叙功授世职骑都尉兼一云骑尉三年从肃亲王豪格𠞰流贼张献忠过汉中击败叛镇贺珍兵进击献忠于西充之凤皇坡殪之分𠞰其余党斩获甚衆五年凯旋洊晋二等轻车都尉六年任前锋㕘领从郑亲王济尔哈朗征明桂王朱由榔于湖广进兵湘潭破西山擒其大学士何腾蛟乘胜下宝庆武冈分兵克沅州道州复晋一等轻车都尉兼一云骑尉九年从敬谨亲王尼堪战于衡州伪晋王李定国列象阵以拒科尔崑发矢贯象鼻象奔大破定国兵又败伪秦王孙可望于宝庆而敬谨亲王以穷追定国没于阵科尔崑还奏捷讳之既而事闻乃坐夺爵十三年擢䕶军统领十四年孙可望来降定国与伪巩昌王白文选拥由榔据云南大军分三道进讨科尔崑从大将军洛託自沅州入贵阳与副都统玛尔赛将趋黄平州闻文选方踞七星关玛尔赛分兵由万奇岭攻其前挑文选出战佯北以致其追而自率兵三千出间道攻其后唿噪纵击文选后军乱玛尔赛还师夹攻之贼溃遁遂取黄平明年还京初李自成死余贼郝永忠等降于何腾蛟腾蛟就擒永忠与其党李来亨刘汝魁窜伏归州兴山间康熙二年命都统穆哩玛图海讨之图海出归州𠞰汝魁诸贼穆哩玛出宜昌𠞰来亨诸贼科尔崑以䕶军隶穆哩玛率兵五千先驱捣其巢于茅麓山永忠来亨悉衆拒战时穆哩玛既以大军至与科尔崑登髙觇贼势伺其稍怠纵兵击破之科尔崑曰贼既创将致死于我军计必乘夜袭我营乃简劲卒伏隘口来亨率衆万余来犯遇伏大败去明日贼集败衆数千列刀盾而阵我兵张两翼缓进科尔崑疾攻其中坚锋既交两翼兵横击之贼败溃贼有别巢曰谭家砦多储积刍粮倚以济餫为持乆计科尔崑分兵攻之拔其栅贼将李嗣名中流矢死贼以死守砦科尔崑以兵断其汲道未二旬贼渠髙必正党守素率其属一百六十余人来降科尔崑旋师与穆哩玛合而图海亦灭汝魁诸贼㑹师茅麓山作长围以困之来亨自经死余党悉降乃班师以功授云骑尉世职八年卒赐祭葬如典礼子摩啰欢袭觉罗郎球隶正蓝旗满洲景祖第三凡索伦阿之曽孙也初任理事官兼䕶军㕘领崇德六年从征锦州击败松山援兵既而明总兵王朴呉三桂自杏山败遁郎球与内大臣钖翰等设伏髙桥截击之追至塔山尽殱其衆朴三桂仅以身免七年授礼部㕘政明年擢承政顺治元年改任礼部尚书赞定郊庙大典二年随顺承王勒克德浑征流贼于湖广明年师至石首侦知贼欲渡江走荆州郎球乃分兵趋江濵觇贼既渡尽取其舟及大军击贼荆州贼败还不得渡悉俘斩之寻授三等轻车都尉歴迁吏部刑部尚书兼满洲正蓝旗都统八年英亲王阿济格有罪坐徇隠免官夺世职九年复任礼部尚书列议政大臣十一年迁户部累加少保兼太子太保十三年坐庇员外郎朱世德请免其所亏𣙜遂罢康熙五年卒年七十有三赐祭葬如例费扬武姓纳喇隶正蓝旗满洲累官㕘领崇德七年冬从贝勒阿巴泰征明甫入边明山海关总兵马科迎战费扬武破走之遂越燕京趋山东力战胶州城外破明兵千余乘胜薄濵州以云梯克其城及师还先后破明总督范志完总兵呉三桂军卫所俘以还叙功授云骑尉世职顺治元年从入关大破流贼李自成骑兵寻署䕶军统领从豫亲王多铎追𠞰自成师抵潼关贼将刘宗敏等引衆拒战费扬武率所部兵败贼山下连破其两营二年移师下江南攻扬州获船二百余进抵江宁逐北至芜湖明总兵黄得功败死寻从贝勒博洛定浙江击走明阁部马士英于杭州复以兵平海宁平湖土寇获明总兵王之仁战舰十有六十二月授议政大臣屡以功晋骑都尉加一云骑尉予世袭四年从征福建卒于军以其子雅素喀袭武达礼姓纳喇隶正蓝旗满洲初为前锋侍卫兼王府长史崇德八年擢国史院学士顺治元年从豫亲王多铎讨李自成进师潼关下西安自成走商州二年移师下江南三年从端重亲王博洛征福建时明唐王朱聿键僭号福州海贼郑芝龙受伪爵为平国公大军入闽擒斩聿键芝龙犹拥兵观望端重亲王遣武达礼赴泉州开谕之芝龙乃降五年擢工部启心郎八年迁刑部屡遇恩诏晋世职三等轻车都尉十一年擢兵部左侍郎专司督捕十七年以督捕不力降通政使并降世职为骑都尉圣祖即位擢吏部侍郎康熙五年以病免八年起刑部侍郎歴任工部刑部礼部吏部尚书二十年三月致仕五月卒赐祭葬如例钖特库隶正蓝旗满洲自幼从征伐天命初授备御天聪四年从征明击败其前哨八年九年畧明锦州有俘获崇德二年同劳萨等往侦明边俘斩其二十二人还七年入明边斩其守备等员俘获甚衆论功授二等㕘领世职顺治元年从入关平定山西太原等处复有功三年从追腾吉思累加世职一等男扈扎拉隶正蓝旗满洲父瑚什崇德二年在皮岛阵亡见忠节传扈扎拉袭父佐领六年从征明锦州有功顺治初加二等轻车都尉官副都统康熙十二年卒赐祭葬如典礼苏法苏鲁迈第三弟也初任佐领崇德三年从征明攻克山东泗水顺治元年追败流贼于潼关得功三次旋征江南攻克宜兴崑山累加三等轻车都尉世职哈尔松阿姓鄂卓隶正蓝旗满洲初任礼部㕘政天聪八年奉命往迎察哈尔归附之衆收五千户而归又以出使土特功授佐领世职崇德三年更定官制改为理事官四年随征萨哈连乌拉有功五年随征明围锦州败松山步兵六年复围锦州败明经畧洪承畴三营步卒又以屯田着绩顺治初累加世职至二等轻车都尉满都礼隶正蓝旗满洲世居叶赫东城叶赫未平时即先衆来归太祖遣之谕叶赫往返十二次尽招其亲族来归论功授备御世职天命四年从攻抚顺六年从征辽阳俱克敌有功被创不稍退敌兵侵我台堡奋击败之以功加游击世职任㕘领寻以从征宁逺縁事革世职仍任㕘领兼佐领及征栋鄂卒于军硕什乌巴什姓纳拉隶正蓝旗满洲天命七年奉命往招察哈尔察哈尔汗不从且诱之降硕什乌巴什不屈囚之三载乘间得脱裸体忍饥逃归太祖悯之给人户有差又奉敕招谕巴克贝勒时有昂阿贝勒者以兵邀诸路诸人皆畏惧硕什乌巴什独挺身前进大败其衆直抵其地招谕而还太祖嘉之以御用袍带及马赐之授备御世职萨木哈图隶正蓝旗满洲天聪三年随太宗征明攻遵化先登克其城太宗以金巵酌酒劳之授备御世职仍谕以有过俱赦家贫即䘏赐号巴图鲁并赉马驼縀布等物八年卒宁格礼姓宁古塔隶正蓝旗满洲国初来归以功授世职三等㕘领崇德八年随征黑龙江及雅克萨奋勇击敌论功加授二等㕘领世职同旗有尼哈哩亦以军功授世职三等㕘领希雅尔球𨽻正蓝旗满洲崇德三年随征明至山东攻栖霞以第二人登城拔之顺治间三遇恩诏加三等轻车都尉世职诺木图𨽻正蓝旗满洲天聪八年授佐领崇德五年从征明围锦州我师驻吕翁山巅明总兵呉三桂纵兵来犯击败之六年再围锦州击松山兵有功顺治初入关追败流寇有功累加二等轻车都尉世职达理善𨽻正蓝旗满洲国初从征罗刹与敌战于江中首先跃入贼船破之论功授佐领世职随荪𨽻正蓝旗满洲天聪八年往探明宁逺壕堑路遇明兵击败之又败明沙河所兵顺治元年从入关败贼伪总兵唐通于一片石又追贼至安肃斩馘甚衆至庆都复大破之论功并屡遇恩诏加三等轻车都尉拜音察理𨽻正蓝旗满洲天聪八年从征明攻保安州先登破之论功加优叙复以其子什特库入关破流贼有功加赠二等轻车都尉衮泰𨽻正蓝旗满洲崇德三年随征明至山东攻沂水以第一人登赐号巴图鲁授佐领世职顺治元年从入关击流贼败之又追败之于庆都论功三遇恩诏加二等轻车都尉世职巴兰姓博尔济锦𨽻正蓝旗满洲崇德三年从征明败明兵于台头营浑河岸等处顺治二年随南征至湖广浙江屡战有功授一等㕘领五年从征福建沿途招降郡县复败贼于泉州南安论功屡遇恩诏加二等男世职巴辂𨽻正蓝旗满洲初从征萨哈连乌拉有功任佐领崇德三年随征明山东攻克陵县又连败明兵顺治元年从定山西败流寇于绛州二年南征败贼于九江之富池口复追击至湖广承天获战舰无算三遇恩诏加三等轻车都尉世职拜音达哩𨽻正蓝旗满洲崇德三年随征明攻山东栖霞以第一人先登克之赐号巴图鲁授佐领世职顺治三年随征福建进攻延平累战有功三遇恩诏加二等轻车都尉刚阿达姓达木扎𨽻正蓝旗满洲崇德三年随征明至广平围临洺关以第二人登城拔之顺治初累加三等轻车都尉世职卓和诺姓台楚噜隶正蓝旗满洲崇德三年从征明攻南宫先登克之八年复从征明败明兵于三河顺治元年随入关击流宼复有功三遇恩诏加二等轻车都尉世职篇古𨽻正蓝旗满洲崇德三年从征明山东败明兵于胶州进攻濵州督云梯先登顺治初入关击破流贼于潼关平定河南江宁俱在事有功寻至浙江败明伪大学士马士英军复败之平湖论功以佐领加一云骑尉珲达理𨽻正蓝旗满洲崇德三年随征明攻霸州以第三人登顺治初遇恩诏加三等轻车都尉同旗有邦钮崇德三年从征明攻鵰鹗城有功又有弼赫纳崇德八年从征明攻濵州有功皆累加轻车都尉世职绰达什𨽻正蓝旗满洲崇德三年从征明败明太监髙起潜军又败其锦州兵六年从围锦州击败明松山兵及明经畧洪承畴三营军明年征宁逺败明总兵吴三桂军顺治二年追败流贼于潼关及平河南江宁俱在事有功寻至浙江败明伪大学士马士英于杭州获战舰无算三年从追腾吉思败土谢图汗及硕雷汗兵又连败贼张二等六年从征山西叛镇姜瓖大败其兵九年征鄂尔多斯复有功十一年从平广东累加一等轻车都尉世职珠赫纳姓伊拉哩𨽻正蓝旗满洲崇德三年随征明至山东屡败敌有功顺治初遇恩诏加世职三等轻车都尉十一年从征广东破伪晋王李定国军于新㑹论功加二等轻车都尉世职苏尔德𨽻正蓝旗满洲崇德五年从征明围锦州败松山杏山军六年再围锦州败明经畧洪承畴军明年从征宁逺复在行间有功顺治元年随入关击流寇二年追败流贼于潼关及南征克江宁进师髙淳复败敌有功授佐领世职三年从定福建连败敌兵于建宁汀州论功又加一云骑尉同旗有布岱崇德时从征山东以功赐号巴图鲁授佐领顺治初加二等轻车都尉世职瑚纽𨽻正蓝旗满洲崇德二年从围锦州击败明经畧洪承畴军复夜逐哨卒多俘馘顺治元年随入关追流贼有功嗣遇恩诏加世职三等轻车都尉十五年从征贵州击伪总兵罗大顺军连战胜之凯旋至江南败海贼郑成功之衆论功加授二等轻车都尉世职傅鲁肯𨽻正蓝旗满洲崇德八年从征明至山东攻武城以第一人登赐号巴图鲁授佐领顺治初赠二等轻车都尉世职苏勒特姓民觉罗𨽻正蓝旗满洲崇德五年从征明围锦州连败杏山松山兵六年复围锦州破明经畧洪承畴三营军八年征宁逺城中兵出战击败之顺治元年随入关破流贼有功二年追破流贼于潼关五月平定江南又屡败敌兵于髙淳镇平以功授佐领世职三年随平福建薄建宁延平汀州皆在事有功加一云骑尉嘉塔𨽻正蓝旗满洲初从征明燕京及宁逺皆有功崇德三年围锦州击败明松山兵顺治元年以入关击流寇有功加佐领世职是年冬追𠞰流寇至陜西绥德延安等处连战皆捷追至武昌复破其衆师至九江获战舰无算屡破贼衆三年从征腾吉思击败土谢图汗及硕雷汗兵以功累遇恩诏加一等轻车都尉世职希佛姓民觉罗𨽻正蓝旗满洲崇德六年从围锦州击敌有功得赐马顺治初从击流寇着有勲绩又以破海寇郑成功累加云骑尉世职苏斐𨽻正蓝旗满洲崇德三年从征明至山东攻临淄掘壕克之授佐领顺治元年随追流寇三败其衆于潼关二年从征江南攻克宜兴崑山常熟等处録功加优叙钦定盛京通志卷七十四钦定盛京通志卷七十五钦定四库全书钦定盛京通志卷七十五国朝人物镶蓝旗满洲钦定四库全书钦定盛京通志卷七十五国朝人物镶蓝旗满洲安费扬古姓觉尔察𨽻镶蓝旗满洲世居瑚济寨父完布禄以朴忠事我太祖安费扬古克继父志自弱冠从征癸未年以兵取萨尔浒城殱其衆甲申年从征兆嘉城玛尔墩寨皆亲冐矢石为军锋丁亥年征讨哲陈部攻㧞洞城寻攻杭嘉章嘉尼玛兰赫彻穆等城及香潭寨并在事有功癸巳年从畧哈达富勒嘉齐寨师旋太祖躬勒兵以殿有敌骑蹑我后太祖还射之殪其前一骑后数骑乘间来犯安费扬古尽斩之复同额亦都等围讷殷部佛多和山寨攻下之己亥年从攻哈达城先登辛亥年从征东海窝集部破其二路从征乌拉击达拉穆台吉兵摧其阵奋勇登城树大纛于上大军继至遂灭乌拉天命元年七月偕扈尔汉征萨哈连部至乌勒间河取河南北诸寨八月师次黒龙江江水常以九月始氷是时中流忽结氷若浮梁约广六十歩安费扬古曰此天佑我国也䇿骑先渉衆从之遂取江北十一寨三年从大军下抚顺明总兵张承廕等赴援分营为三安费扬古撃其左营大破之遂乘胜取三岔口诸堡四年从破明经畧杨镐兵灭叶赫六年随取沈阳辽阳皆着绩安费扬古性贞亮有勇畧与额亦都等俱为开国功臣之首太祖嘉其鸷勇擢一等大臣佐理国事赐号硕翁科罗巴图鲁七年卒年六十有四子阿达尔岱见忠节传达尔岱初授云骑尉嗣因追叙安费扬古功晋职一等轻车都尉顺治十六年追谥敏壮康熙五十二年圣祖念安费扬古为开国勲臣复赐三等轻车都尉世职令其裔孙明岱分袭舒赛姓萨克达𨽻镶蓝旗满洲生而勇敢天命四年从大军败明总兵马林等于尚间崖寻随征哈达又征瓦尔喀什皆有功每攻城太祖爱其勇戒勿先登舒赛益奋勉輙衣绵甲奋身直前先后攻克十六城加二等轻车都尉世职晋爵至三等男太宗即位擢置十六大臣之列天聪元年从征朝鲜凯旋率师驻防义州八年从贝勒济尔哈朗留守盛京崇徳六年以疾卒顺治十二年追谥壮敏立碑墓道子西兰随入闗追讨流贼李自成由陜州克潼闗三战皆捷又从征江南福建皆有功孙钖特库从征明前屯卫及败李自成于延安追𠞰至安陆并着有战功武巴海姓𤓰尔佳𨽻镶蓝旗满洲世居乌拉天命初从征尼堪外兰有功授佐领天聪元年从征朝鲜以二次登城功受赏从征锦州明兵来犯武巴海殿后力战敌骑遁走五年同䝉阿图征瓦尔喀降其部衆凯旋太宗郊迎宴劳六年征察哈尔及明旅顺口皆破敌纪功复将兵征乌扎喇俘获甚多七年往征瑚尔哈部及瓦尔喀部皆降其屯部奏肤功九年从贝勒岳託驻归化城追获䝉古逃人崇徳元年喀穆尼罕部叶雷等叛去武巴海率兵追之数十日无所见遇宿雁三射其一鴈负矢而飞堕往取之见贼营遗火蹑其踪追及之叶雷遁入山武巴海发矢射之叶雷将注矢有狐起于前触叶雷弓弓坠遂殪叶雷并诛其党太宗嘉其功超晋三等子赐衣服仆马庄田四年卒喀三姓纳喇𨽻镶蓝旗满洲先世居叶赫蘓完天命四年来归太祖察其才官以佐领六年从取沈阳辽阳以功授三等轻车都尉世职九年明总兵毛文龙遣兵来犯额驸康果礼与喀三率所部往援斩守备二殱其衆天聪六年从征察哈尔偕前锋统领劳萨先驱林丹汗惊遁八年晋爵三等男以目疾请解职乃以其子纳海代为佐领顺治二年世祖念喀三旧劳晋爵一等男三遇恩诏晋二等子十二年卒赐祭葬立碑墓道谥曰敏壮纳海既任佐领旋授前锋叅领从征大同与同官钖特库等败明兵于阳和斩级二百获马六十余还军宣府设伏擒其逰骑天聪九年大军复征大同侦军事于上都城与叅领鄂谟克图等赍书至明境谕喜峯口迤西诸邉将及还遇其哨卒俘斩百余人崇徳二年与钖特库至广宁擒锦州哨卒十二斩其九俘其一纵二人还俾赍书谕明总兵祖大夀四年从攻松山城祖大夀遣兵赴援自宁逺乘舟趋杏山将入城纳海自后薄斩五十人获甲四十及舟一寻畧杏山锦州获牲畜无算五年大军围锦州纳海击斩其筑台者四十人刈草者四十二人败其骑兵三百狥小凌河斩大夀所遣䝉古十七人自锦州至者六年明总督洪承畴集援兵于松山太宗亲统师围之承畴分兵犯前锋汛纳海击郄之既而明兵自杏山走塔山纳海率衆邀击追至笔架山斩级四百搴纛六生擒二十八人获马二百余七年锦州下叙功予云骑尉世职是年冬署前锋统领从贝勒阿巴泰入黄崖口趋蓟州击败明将白腾蛟白广恩兵遂下山东顺治中三遇恩诏晋世职至三等轻车都尉及喀三卒应袭二等子併袭为二等伯十七年卒弟纳沁袭沙尔瑚达姓𤓰尔佳𨽻镶蓝旗满洲世居瑚尔哈太祖时从其父桂勒赫来归天命十年从征瓦尔喀部以功授骑都尉世职天聪元年从攻锦州累战皆捷三年大军征明入红山口㧞遵化州抵北京沙尔瑚达败其郛外兵嗣数率游骑入明邉往来锦州松山杏山之间俘获甚多大凌河之捷也明总兵祖大夀降请归锦州为内应既而背其言八年我太宗遣大臣畧地至锦州且遗书大夀恐不能达召沙尔瑚达授以方畧令袭取守烽堠卒付之勅书如无所获即悬于十三站山坡沙尔瑚达轻骑往未遇敌悬书而归九年征黒龙江部及赴锦州侦军事还皆献俘获崇徳元年从征朝鲜败敌于南汉山城三年以兵䕶我往土黙特贸易之衆于归化城败明兵于红山口四年率前锋兵趋义州入宁逺北界设伏诱敌擒其樵採者以归七年讨瑚尔哈部招降喀尔喀木等十屯俘获无算奏捷受上赏顺治元年征库尔喀部及黒龙江多斩馘复追击流贼李自成于潼闗二年随攻取江宁杭州所在力战论功晋一等轻车都尉驻守东昌𠞰平土贼五年讨叛镇金声桓有功六年𠞰平河间流㓂加世职三等男累遇恩诏加至一等男七年驻防宁古塔十五年撃败俄罗斯兵俘其渠卒十六年卒于镇追赠太子太保谥襄壮立碑如例子巴海袭固三泰姓纳喇叶赫部长锦台什之族人也太祖时来归𨽻满洲镶蓝旗任佐领尚公主为固伦额驸从大军攻广宁单骑先陷阵身被数创战愈力太宗御极擢都统天聪元年从征朝鲜三年从克遵化明年取永平滦州并有功五年以不能钤束士卒罢都统任専管佐领事顺治元年卒子明阿图以佐领从入山海闗殿一军累官副都统加世职至三等轻车都尉八年卒瑚什布亦锦台什之族人也太祖时来归𨽻满洲镶蓝旗初为佐领寻任侍卫兼叅领天聪二年从征通古索尔和部身中七创战益力斩其将一叙功授骑都尉世职八年畧大同击败明将祖大弼军进攻万全左卫复败明将曹文诏军九年擢都统崇徳元年从征明越燕京攻克大兴旋师出邉亡部卒十人部议夺世职罢都统任复为佐领如故三年授理藩院副理事官顺治四年复骑都尉世职三遇恩诏晋世职至二等轻车都尉卒蓝拜姓佟佳𨽻镶蓝旗满洲由佐领任䕶军叅领天聪八年畧锦州多俘获崇徳四年随征索伦部设伏败其衆㧞雅克萨城六年复从围锦州战松山有功任兵部叅政又破洪承畴三营兵调礼部叅政顺治元年入闗击破流贼叙功加世职三等轻车都尉三年从征湖南克岳州进兵长沙复桂阳进㧞沅州屡着战功擢都统晋世职二等八年以都统兼工部尚书转刑部九年征广东未定州县晋二等男十年镇守湖南贼党孙可望等不敢犯十三年加太子太保致仕康熈四年卒钖特库姓佟佳𨽻镶蓝旗满洲父努延事太祖为佐领及卒以钖特库代之天聪中擢前锋叅领驰援耀州郄明兵㑹明总兵祖大夀修筑大凌河城大军往攻之明兵出挑战钖特库以所部兵进击至城濠舍骑而战甚力寻击宁逺援兵战方酣一卒坠马钖特库掖之出前后屡侦军事畧地至钖尔哈钖伯图地多斩获是时济农为明兵导往诇之钖拉穆伦河以二十人殱济农百人从大贝勒代善畧大同自阳和转战天城卫北趋左卫城设伏赤城宣府为大军援以功加三等轻车都尉从贝勒多尔衮入平鲁卫斩其侦卒与叅领布延觇敌锦州又与前锋统领劳萨蹑明兵于冷口皆有功崇徳三年从贝勒岳託进军墻子岭宻云兵突抟战击败之获巨礟二十余复败明总督吴阿衡兵攻真定追逐明兵至㑹通河三战三捷四年偕前锋叅领沙尔瑚达畧锦州界六年从郑亲王济尔哈朗围锦州明兵自杏山驰救乃设伏隘口而督前锋兵诱战佯北以致明兵大败之战松山破其二军明总督洪承畴遁入城蹑击至濠而返复围锦州承畴以军十三万赴援偕前锋八叅领迎战明总兵王朴等败走塔山又走杏山钖特库纵横驰击穷追至笔架山斩四百余级获马二百四十余大纛六七年克松山城率前锋兵驻塔山击败宁逺兵从贝勒阿巴泰入长城复击败宁逺援兵以功晋二等轻车都尉旋合左右翼兵自界岭口毁邉墻入明蓟州总兵白腾蛟率歩驰赴桃林闗闻我师将攻蓟州急还军合马兰峪总兵白广恩拒战钖特库麾衆奋击阵擒㕘将一斩逰击三获马六百余寻授前锋统领顺治元年从入闗破贼将唐通于一片石未㡬奉命往助都统叶臣军平定山西抵绛州渡河沉贼船连败贼于汾州平阳降贼康元勲于西山寨二年移兵逐李自成至湖广之安陆斩四百余级获其战舰以功晋一等轻车都尉三年腾吉思叛归喀尔喀从豫亲王多铎往追之至图拉河西土谢图汗硕雷汗以所部邀战击败之逐北数十里斩获无算以功加一云骑尉屡晋爵至一等男康熙五年卒年七十赐祭塟子塞尔固徳袭巴都哩姓沁佳𨽻镶蓝旗满洲少从征伐屡有功以佐领兼任叅领天聪八年大军征察哈尔巴都哩为导招降宰桑四人移军畧大同下其旁近城堡以归寻擢䕶军统领崇徳元年从征朝鲜别将兵围南汉山城屡战皆捷卒下之三年从睿亲王多尔衮征明自宻云东北毁邉墻入越燕京趋山东克济南府明年春旋军出青山口明将以兵袭我后巴都哩战郄之六年授兵部叅政寻兼副都统八年偕副都统鄂罗塞臣征黒龙江招降图唿尔禅等城顺治元年五月师旋世祖遣侍郎明安达哩迎劳之叙功授云骑尉世职十一月擢都统未几卒无子以从弟杭嘉袭根特姓𤓰尔佳世居尼玛察父尼努太祖时率衆来归官以佐领𨽻镶蓝旗满洲天聪中授骑都尉世职从征瑚尔哈有功加一云骑尉师旋卒于军根特袭职寻任刑部理事官顺治元年以署前锋叅领从入闗讨流贼李自成败贼将唐通于一片石追𠞰自成至望都复偕前锋叅领阿尔布尼平马塍口土贼二年叙功晋世职三等轻车都尉四年授协领驻防西安王光泰叛于郧阳侍郎喀喀穆率禁旅征之根特以西安驻防兵㑹𠞰破贼党甄以钟于房县还兵败贼方国成于谷口六年总兵姜瓖据大同叛其党虞允白璋张万全等陷平阳蒲州及临晋猗氏河津诸邑根特从总督孟乔芳渡河𠞰贼复蒲州临津河津进兵平阳白璋以歩骑六千迎战荣河大破之斩二千余级逐贼至黄河乘其将济薄之溺水死者无算遂斩白璋殱其溃衆于孙吉镇移师趋猗氏伪监军卫登芳依山结寨与万全为掎角根特分兵击斩万全移兵转战生擒登芳阵斩伪将王国兴等三十人复𠞰贼闻喜伪都督郭中杰于候马驿追奔三十里斩获无算还驻西安九年还京授叅领三遇恩诏晋世职一等轻车都尉兼一云骑尉十年伪秦王孙可望与其党冯双礼白文选马进忠等踞武冈宝庆从贝勒屯齐征之自永州趋寳庆贼衆十余万扼险而阵我军进战方酣根特以骁骑横击之贼大败再败之武冈贼皆溃去十一年海贼郑成功遣其党阮思陈六御陷舟山从大将军伊勒徳𠞰败之衡水洋斩思六御复舟山十二年晋爵三等男十四年再晋一等十五年擢副都统康熙十六年进都统列议政大臣二十三年以老病致仕三十二年卒赐祭葬谥襄壮子格图肯袭达尔岱安费扬古第六子也天聪五年从征明大凌河守臧家堡台遇敌兵击败之崇徳元年太宗亲征朝鲜我䝉古兵往纳马山牧马敌兵横截来战奋击败之寻率兵歩进破其二营三年随征明至燕京击敌有功六年我师围锦州有松山兵来犯击却之敌复冐雨来侵我汛地力战败其军嗣锦州城中兵复突出奋勇接战并败其採樵歩兵八年败明兵于宁逺积功并袭世职至一等轻车都尉第七弟敦兑于顺治初入闗破贼屡着战功都尔徳安费扬古之孙也父阿尔岱以功授骑都尉世职天聪五年从征大凌河殁于阵䘏赠三等轻车都尉见忠节传都尔徳袭职顺治元年任刑部理事官从定燕京豫亲王多铎西征流贼李自成都尔徳署䕶军统领以从进兵陜州攻㧞其山巅营设伏潼闗屡战皆捷斩贼无算明年大破贼将刘方亮遂定西安寻从大军下江南破明兵于扬州城北获战舰百余既克南京明福王朱由崧奔芜湖截击之江口其将田雄等縳由崧以降三年从端重亲王博洛平浙江进征福建与前锋叅领拜音岱狥建宁延平二府皆下之明唐王朱聿键走汀州偕䕶军统领阿济格尼堪攻其城擒聿键俘其官属遂定汀州时明桂王朱由榔窃据湖南分置伪将为十三镇五年九月郑亲王济尔哈朗统师讨之都尔徳以所部从屡战皆捷六年大军既下沅州伪将王强复引兵来犯偕尚书阿哈尼堪击破之斩伪副将三人殱其衆获马数千七年凯旋授䕶军统领八年擢为议政大臣先后叙功并两遇恩诏晋爵至一等男康熙三年卒赐祭葬谥忠襄子钖布袭逊塔亦安费扬古之孙也崇徳中为戸部副理事官贝勒岳託帅右翼兵征明逊塔以署叅领从道由墻子岭击败明总督吴阿衡遂越燕京畧山东师还将出青山口敌蹑我后战郄之敌侵我喀喇沁营移兵赴援敌溃走六年明总督洪承畴集兵援锦州列营松山逊塔连破其三营承畴兵冐雨犯我右翼营复战郄之顺治元年以叅领从入闗击破流贼李自成三年随肃亲王豪格𠞰张献忠于四川过汉中击败叛镇贺珍进兵西充连挫贼遂殪献忠五年凯旋兼任刑部理事官寻驻防淮安六年莒州贼曹良臣掠海州知州张懋勲州同李士麟遇害逊塔偕叅领乌达齐赴援贼遁归马鬐山进兵捣其巢尽殱之移师殄羽山牟山余贼寻以戸部侍郎衔理两淮盐政驻扬州七年改督漕运移驻淮安八年还京授副都统十三年擢工部尚书十七年应诏自陈罢尚书専任都统是时明桂王朱由榔窜缅甸其将李定国白文选等分踞孟艮木邦谋入犯永昌普洱元江乃与定西将军爱星阿等率禁旅𠞰之明年㑹师木邦定国文选等皆遁大军趋缅甸缅人执朱由榔来献白文选降乃班师积功晋爵一等男兼一云骑尉世袭罔替康熙四年卒赐祭葬谥忠襄钖纳海姓瑚尔哈𨽻镶蓝旗满洲世居新达谟父康喀赉太祖初率族来归任佐领事太宗时为理事大臣厯官副都统钖纳海初从睿亲王多尔衮征察哈尔招降林丹汗子额哲以还寻选为王府䕶卫崇徳三年从睿亲王征明越燕京下山东五年从郑亲王济尔哈朗围锦州以劳授二等䕶卫㑹父卒遂代为佐领六年复从郑亲王围锦州克其郛明总督洪承畴以兵十三万来援钖纳海侦事杏山击败其游骑擒一人归已而设伏松山北以前锋致明兵夹击之大捷顺治元年从入闗击败流贼李自成二十余万贼窜走钖纳海追击之望都多斩馘二年以功授云骑尉世职迁二等侍卫六年从郑亲王平湖南凯旋兼任刑部郎中寻授一等侍卫两遇恩诏晋世职至三等轻车都尉十七年擢副都统康熙二年偕靖西将军穆里玛征流贼郝摇旗李来亨等于郧襄三年㑹陜西湖广四川三省兵𠞰平之摇旗授首来亨遁走茅麓山自焚死乃还十年以病致仕十二年卒年五十有七赐祭葬以孙道福色袭巴特玛姓博尔济吉特𨽻镶蓝旗满洲天命四年同族人来归时年尚幼天聪二年以叙归诚功始授逰击太宗谕曰尔在䝉古地方择地而居今虽在大贝勒属下然朝夕侍朕左右朕必加恩赉也五年随征明攻大凌河六年从征察哈尔国并有功崇徳元年任都察院理事官累擢䝉古都统随太宗征朝鲜命同谭泰等往攻其京城克之三年随征明攻宻云先登叙功赉金银驼马五年随征明围锦州设伏松山大败敌兵是夜敌兵来犯我营复击败之身受重伤犹力战不懈六年击明经畧洪承畴军在事有功并随围锦州七年锦州降驻防锦州八年随征明至山东大败明兵攻孙河枣强克之俘获甚衆顺治元年随入闗击流贼伪总兵唐通军败之复追破贼于庆都县叙功赉金银累加一等男世职后縁事降一等轻车都尉兼一云骑尉博思喜巴特玛从弟也㓜随父古英和额齐来归及长効力行间崇徳三年袭职副都统顺治元年随入闗击流贼李自成有功三年随豫亲王多铎追腾吉思击土谢图汗兵力战败之又与硕雷汗兵遇复大破其衆四年叙功并三遇恩诏授一等男世职达尔珠𨽻镶蓝旗满洲早嵗効力戎行崇徳二年随征明攻灵夀奋勇先登克之论功累加三等轻车都尉世职布雅哩墨尔根𨽻镶蓝旗满洲天命九年来归以招抚沙布图功授备御天聪九年从征黒龙江俘获甚衆叙功加授世职为佐领崇徳三年卒额尔特姓伊拉哩𨽻镶蓝旗满洲国初来归天聪五年从征大凌河击敌有功凡攻城輙先登太宗嘉其勇顺治初三遇恩诏加三等轻车都尉十四年卒宜喇哈𨽻镶蓝旗满洲早事戎行天聪六年随征明至大同攻长安岭以第二人登城顺治初三遇恩诏加三等轻车都尉阿雅塔𨽻镶蓝旗满洲天聪六年随征明至大同攻长安岭以第三人先登顺治元年随入闗撃流贼有功二年从征湖广流贼一只虎五败贼衆四年授佐领世职托敏姓穆尔禅𨽻镶蓝旗满洲国初来归寻从征阿库哩尼满有功授备御世职天聪九年随征瓦尔喀部俘获甚衆是年又从征黒龙江以功加三等叅领世职同旗有英格诺亦以征黒龙江功授佐领博竒姓舒舒觉罗𨽻镶蓝旗满洲世居长白山崇徳三年随征明至山东攻济南以第五人登克其城赐号巴图鲁四年授佐领世职六年随围明锦州击败松山兵乘其夜遁复击败之顺治元年随南征三败流贼于潼闗二年攻泗州有功寻攻扬州克其城追明福王朱由崧于芜湖败明总兵黄得功之衆并在事有功三年从追腾吉思大破土谢图汗等之兵七年遇恩诏加二等轻车都尉世职迈什克𨽻镶蓝旗满洲崇徳三年随征明攻墻子岭城奋勇先登顺治初三遇恩诏加三等轻车都尉世职什图姓舒穆噜𨽻镶蓝旗满洲崇徳三年随征明攻丰县先登克之赐号巴图鲁授佐领世职顺治元年随入闗击流贼有功七年加三等轻车都尉十二年卒阿延达姓赫舎哩𨽻镶蓝旗满洲崇徳三年随征大同攻长安城以第三人登顺治元年从入闗击败流贼二年破流冦一只虎于湖广寻叙功累遇恩诏加三等轻车都尉哈尔哈济姓𤓰尔佳𨽻镶蓝旗满洲崇徳五年从征明围锦州明兵夜犯我营大败之顺治初三遇恩诏加三等轻车都尉觉罗页穆济𨽻镶蓝旗满洲景祖三世孙也初以军功得世职寻縁事革崇徳三年随征明至山东攻灵夀先登克之四年论功加优叙成武尔岱姓佟佳𨽻镶蓝旗满洲崇徳六年从征明围锦州敌兵据山迎战奋击败之明经畧洪承畴军犯我右翼又力战却之顺治元年随入闗冲锋先入贼阵复追贼至庆都大殪其衆二年叙功授佐领世职郎什姓马佳𨽻镶蓝旗满洲初以军功授佐领世职崇徳八年随征黑龙江有俘获又从征珊延哈达以奋勇冲阵口目被伤顺治二年叙功加二等叅领世职珠成额姓赵佳𨽻镶蓝旗满洲崇徳八年随征明攻祁州奋勇先登拔之赐号巴图鲁授佐领世职顺治元年随入闗击流贼有功嗣遇恩诏加一等轻车都尉同旗有岱蘓兰亦以崇徳八年从征明至山东攻曹州拔之赐号巴图鲁授佐领顺治初加一等轻车都尉恩什特𨽻镶蓝旗满洲崇徳八年从征明攻菏泽奋勇先登拔其城赐号巴图鲁授佐领世职顺治元年随入闗击流贼有功又随征山西攻太原大败贼衆论功嗣遇恩诏加一等轻车都尉同旗有徳禄亦以崇徳八年随征明至山东攻平隂奋勇先登拔之赐号巴图鲁授佐领世职南泰姓佟佳𨽻镶蓝旗满洲崇徳八年随征明攻定州先登因无继者被敌所伤力战不稍却竟克其城死而复甦録其功顺治初累遇恩诏加三等轻车都尉世职同旗有阿尔卓于崇徳八年从征明至山东攻定陶以第一人登嗣加世职骑都尉又同旗有蘓班于崇徳八年随征明至山东攻平隂以第二人登叙功顺治初遇恩诏加三等轻车都尉世职钦定盛京通志卷七十五钦定盛京通志卷七十六钦定四库全书钦定盛京通志卷七十六国朝人物镶黄旗䝉古正黄旗䝉古正白旗䝉古正红旗䝉古镶白旗䝉古镶红旗䝉古正蓝旗䝉古镶蓝旗䝉古钦定四库全书钦定盛京通志卷七十六国朝人物镶黄旗䝉古西喇巴雅尔姓布库特𨽻镶黄旗蒙古世居扎噜特初任佐领崇徳三年从贝勒岳託入墙子岭趋山东明太监冯永盛以兵邀战击败之明年春旋师过三屯营敌扼险以拒相持七昼夜乗其懈击之皆溃顺治元年以㕘领从入关击败流贼李自成二年从郡王阿巴泰镇守山东旋与都统凖塔等进师淮安屡败明兵其溃衆窜据海中云台山往𠞰平之三年从肃亲王豪格讨流贼张献忠道出西安败贼将髙汝砺等于秦州阶州乗胜抵四川殪献忠于鳯凰陂五年凯旋擢副都统先后叙功复遇恩诏加世职至一等轻车都尉兼一云骑尉十八年卒孙卓特博袭都尔玛姓钖纳明安先世居喀喇沁地太祖时来归𨽻镶黄旗䝉古天聪二年从贝勒岳託攻锦州有俘获五年从围大凌河城城中兵出战奋击败之八年从内大臣多尔济畧大同败明总兵曹文诏军文诏善用矛明季骁将无出其右者既捷第都尔玛功最赐号巴图鲁寻授佐领崇徳六年大军攻锦州明总督洪承畴以兵十三万来援列营松山我师分左右翼截击之都尔玛超伍先进破其营屡败其兵于杏山塔山间承畴军数挫衂又粮饷将匮其将吴三桂王朴谋引兵遁都尔玛从内大臣钖翰设伏髙桥袭击之斩获无算遂围松山城明兵溃围出犯我营都尔玛力战却之叙功授三等轻车都尉世职顺治二年晋爵三等男其后叠遇恩诏晋至二等子授内大臣康熈三年卒赐祭𦵏谥忠直以其孙齐什袭翁爱姓卓尔古特世居科尔沁太宗时来归𨽻镶黄旗䝉古授佐领崇徳二年偕佐领喀凯舒书等征瓦尔喀俘获甚衆四年率所属分屯义州督耕勤所获粮独多七年从贝勒阿巴泰征明越燕京至山东攻莒州城先登顺治元年大军入关讨流贼翁爱以署副都统督后队兵寻𠞰贼将陈永福于太原翁爱以兵薄城贼突出犯击却之二年从英亲王阿济格征陜西败贼绥徳州贼渠李自成遁湖广复蹑击之斩获无算三年授礼部理事官兼前锋㕘领从肃亲王豪格征流贼张献忠过陜西击败叛镇贺珍于鸡头关进兵四川三战皆捷先后叙功并两遇恩诏晋一等轻车都尉九年擢副都统十五年卒赐祭𦵏如例弟特泽袭多尔济达尔罕姓博尔济锦世居翁牛特为察哈尔部大臣天聪八年㩦族属来归隶镶黄旗䝉古崇徳元年授一等男任都察院承政三年更定官制改都察院叅政六年明总督洪承畴以八镇兵援锦州军于松山大军合攻之明兵溃走杏山都统阿赉伊拜等截击其溃衆多尔济逹尔罕往监战核所俘馘还报称㫖寻擢内大臣兼叅政七年太宗幸牧马所命内大臣侍衞与降将祖太夀等校射多尔济逹尔罕发矢辄中得恩赉从贝勒阿巴泰征明自蓟州至山东所至辄㨗顺治二年加一云骑尉四年考满晋爵三等子复擢都察院承政七年三月解院事仍为内大臣寻列议政大臣三遇恩诏晋一等子兼一云骑尉十七年卒赐祭葬谥顺僖子博第袭阿什岱姓揆龙𨽻镶黄旗䝉古天聪三年随征明攻威县先登克之赐号巴图鲁授佐领世职顺治元年随豫亲王多铎南征破流贼平定河南七年九年两遇恩诏加世职一等轻车都尉十五年从征贵州有功十六年𠞰海贼郑成功于𤓰洲破其衆叙功授三等男卒固慕徳彻臣𨽻镶黄旗䝉古天聪六年来归授三等总兵官崇徳三年随贝勒岳託征明攻髙阳奋勇先登克之叙功累加世职三等子康熙六年卒赐祭𦵏如典礼布伊钖哩姓鄂尔克特𨽻镶黄旗䝉古崇徳七年随围锦州击松山敌兵败之顺治三年随肃亲王豪格征四川屡败贼渠张献忠之衆及贼平俱在事有功七年九年两遇恩诏又叙功加世职二等轻车都尉十三年任䕶军统领康熙十二年加太子少傅十三年卒谥壮果罗什𨽻镶黄旗䝉古初任佐领崇徳七年从贝勒阿巴泰征明击三河西马步兵有功顺治元年从睿亲王多尔衮入闗击流贼以步战突陈论功授三等轻车都尉七年九年两遇恩诏加一等轻车都尉十八年擢副都统随征云南卒赐祭𦵏如典礼赖䕶𨽻镶黄旗䝉古崇徳时屡从征伐有功累擢至副都统顺治元年从入闗十一月从豫亲王多铎南征破流贼平定河南江南并有功加佐领世职七年加一骑都尉多铎和姓博尔济吉特𨽻镶黄旗䝉古初任佐领天聪二年随征明景州有俘获崇徳五年再围锦州败松山杏山援兵七年围锦州复败明松山援兵又败明经畧洪承畴军屡以善战有功授佐领世职又随征萨哈连乌拉部多俘获顺治元年随入闗破流贼平定河南三败贼于潼闗二年征杭州屡克捷三年从征腾吉思败土谢图汗等之衆七年九年叠遇恩诏加世职一等轻车都尉卒阿雅齐姓乌朗哈𨽻镶黄旗䝉古以人户来归授游击世职天聪三年随征明燕京同武赖败明兵于卢沟桥南复败之于涿州崇徳三年从征山东与明兵连战七书夜屡有功五年征明锦州击松山兵败之顺治元年从入闗击流贼追败之庆都叙功叠遇恩诏加世职二等男卒额对姓博和罗特𨽻镶黄旗䝉古崇徳三年从征明攻安肃以第二人登六年围锦州击明兵败之八年征明山东攻兖州以第四人登加授三等㕘领赐号巴图鲁将旋师复击败明兵于边顺治元年从入闗败流贼于庆都复𠞰马山口土贼尽殱之论功再遇恩诏加世职三等男卒库硕姓图克齐纳喇𨽻镶黄旗䝉古崇徳三年随征明山东攻恩县先登克之累加世职至三等轻车都尉克什图姓钖拉𨽻镶黄旗䝉古初任佐领崇徳三年从征明山东屡败敌兵攻潍县先登克之顺治元年从入闗击流㓂有功加世职弟克什特别见忠节传衮绰斯姓乌朗哈隶镶黄旗䝉古崇徳三年从征明击通州兵败之又败明追兵于董家口五年七年随围锦州皆在事有战功八年征明山东破八总兵援师累战皆大捷得优赉累加世职三等轻车都尉绰尔们姓喀尔诺特隶镶黄旗䝉古初系察哈尔阿济格宰桑率族来归崇徳六年随围锦州败明经畧洪承畴三营步兵又败其松山援军顺治三年随征苏尼特部腾吉思等在事有功授副都统加一云骑尉子隆古顺治初从征广东着有军功布勒姓噶济特隶镶黄旗䝉古崇徳七年随围明锦州纪勲二次八年从攻明山东临清州奋勇先登克之赐号巴图鲁授世职佐领顺治元年从入闗击流贼步战有功累加世职至一等轻车都尉竒拜姓噶齐特𨽻镶黄旗䝉古崇徳七年从围明锦州以步战有功八年征明山东从攻兖州先登克之赐号巴图鲁论功授佐领世职顺治初复以击流㓂有功进秩同旗有博勒姓鄂尔图特亦以崇徳八年从攻明山东䝉隂先登克其城赐号巴图鲁顺治初累加世职二等轻车都尉海什姓克钖克特隶镶黄旗䝉古崇徳八年从攻明直隶安肃先登克之赐号巴图鲁授佐领世职顺治元年追败流贼于庆都复有功进秩同旗有敏安崇徳时随征明山东攻兖州徳州皆先登陷陈又有阿尔赛从攻明直隶威县先登并授三等轻车都尉拜思噶尔姓乌朗哈𨽻镶黄旗䝉古崇徳八年从征明山东屡战有功嗣遇恩诏加二等轻车都尉武塔齐姓鄂尔克特隶镶黄旗䝉古崇徳八年从征明山东攻莒州奋勇先登克之叙功授佐领世职徳根姓济黙隶镶黄旗䝉古世居义州顺治五年从征江西叛镇金声桓攻南昌先登授骑都尉十年从征广东破李定国军以功兼云骑尉正黄旗䝉古阿岱姓鄂尔果诺特世居喀尔喀归我太祖隶正黄旗䝉古授三等轻车都尉世职天聪时授叅领驻防伊兰布哩瑚巡檄海濵猝遇明兵击斩千人擒一逰击以归明水师千余犯海州复率兵三百驰击之多斩馘撤防还太宗亲赐酒劳之晋二等轻车都尉累迁至都统随贝勒代善自喀喇鄂博攻得胜堡殪守卒殆尽崇徳初随武英郡王阿济格攻克定兴寳坻诸城设伏击三屯营援兵尽殱之太宗亲征朝鲜阿岱树云梯薄城先豋其王李倧弃城遁三年随具勒岳託攻墙子岭明总督吴阿衡以六千人来援负岭立营分军三队列械而阵阿岱潜率竒兵踰岭绕其后奋唿踰阿衡营大军复直前夹击之覆其军功最四年卒孙巴琅勇敢善战顺治十一年靖南将军珠玛讨伪晋王李定国于广东巴琅以叅领从时定国宼新会我军自三水驰击贼大溃定国复纠步骑四万分踞山谷巴琅陟险薄贼营鏖战馘贼甚衆叙功晋爵二等男十三年卒巴琅弟托班从征逆藩吴三桂击败贼将谭洪于阳平闗乗胜抵朝天闗击败贼将石存礼连破其木城进征保宁贼将吴之茂断我饷道托班连矢殪贼贼皆溃走又击贼将王屏藩于郿领龙潭驿叙功晋爵一等男三十三年卒哈岱姓乌密隶正黄旗䝉古父巴赉都尔莽奈初为察哈尔大臣及林丹汗败奔唐古特乃率戸口来归授一等男从征明越燕京下山东从攻宁逺锦州战松山杏山间屡战有功再攻锦州中流矢殁于陈䘏赠三等子越明年以哈岱袭爵哈岱年十七时随其父攻宁逺父所乗马蹶哈岱不及介驰入陈拥父乗其骑以出太宗闻而嘉之赉予甚厚至是袭爵从大军征明败敌密云进攻易州顺徳克之遂畧地至山东临清顺治元年从定燕京二年大军既平江南从贝勒博洛征浙江败敌于海宁进定杭州师还得恩赉三年从豫亲王多铎追𠞰腾吉思击败土谢图汗兵及硕雷汗兵四年进二等子六年从英亲王阿济格讨大同叛镇姜瓖屡战皆捷多斩获十二年闽贼郑成功据金门厦门两岛纵横海上遣其党阮思陈六御陷浙江之舟山哈岱从大将军伊勒徳往𠞰之十三年进师定海思等列战舰于蛟门大败之逐北至衡水洋连斩思六御俘其余党舟山平十四年晋一等子康熙四年擢为内大臣明年以讨逆藩吴三桂往征喀喇沁翁牛特苏尼特诸部兵移驻大同河南兖州十九年卒年六十有三赐祭葬谥勒壮立碑墓道孙阿喇纳袭雍正元年追録巴赉都尔莽奈功入祀昭忠祠阿赖姓莽努特世居喀尔喀太宗时挈族来归隶正黄旗䝉古尝奉使阿禄部招降其部长率其部人俱至上以为能赐号达尔汉既而降人有叛去者率兵五百穷追之閲数月乃得斩倡叛者四人尽俘其衆以还征喀穆尼罕部擒其部长叶雷获户口牲畜无算崇徳元年授一等轻车都尉兼一云骑尉世职加号库鲁克达尔汉三年授礼部右叅政四年擢都统六年大军围锦州明总督洪承畴自松山来援阿赖设伏杏山邀击之击馘甚多寻攻松山城承畴遣兵二千迎战阿赖沿壕纵击殪其军锋敌将败退入城大军扼之不得入遂皆弃甲降顺治元年偕都统叶臣平定山西三年从豫亲王多铎追𠞰腾吉思将及贼反鬬降阿赖分兵绕出其后溃遁截击之擒斩甚衆五年偕尚书武达海驻汉中防𠞰叛镇姜瓖六年瓖党姚举等陷忻州赋赖驰兵赴援破贼石岭闗进复忻州贼平乃班师三遇恩诏晋世职为二等男九年驻防西安寻还京以老疾觧都统任康熈十二年加太子太保十七年卒赐祭𦵏谥襄武立碑墓道以其从孙髙良袭伊勒都齐姓莽努特世居察哈尔太宗时来归隶正黄旗䝉古寻授䕶军叅领天聪八年畧地宣府率所部攻下十二堡崇徳五年屯田义州败明骑兵于宁逺六年从围锦州借䕶军统领济什哈击却松山援兵八年从入闗败卫城先登叙功授云骑尉世职顺治元年从入闗败流贼李自成再败之望都是年冬署䕶军统领从豫亲王多铎𠞰自成于陜西薄潼闗贼将刘方亮乘夜袭我营伊勒都齐与䕶军统领图赉奋击之大破败遂克潼闗二年移师定江南攻克扬州寻从贝勒博洛下浙江败明将王之仁于平湖逐北至太湖获其舟数十大军进定杭州屡以功晋世职为三等轻车都尉三年腾吉思叛奔喀尔喀从豫亲王追之既及大军击之溃与都统阿赉伏兵截击其溃衆遂徇图拉河而西喀尔喀部衆连出邀战大败之获马驼无算以功晋二等轻车都尉六年从郑亲王征明桂王朱由榔于湖南时由榔将王进才袁宗第郝永忠等分据沅靖间伊勒都齐进兵武冈破进才寨九宗第寨五分兵追𠞰永忠下黎平遂北至永从县多所斩获七年凯旋八年擢副都统九年兼任刑部侍郎三遇恩诏晋爵至二等男十年十一月以勘佐领敦达哩狱不当坐降爵一等罢侍郎任十七年以疾解副都统任康熈十二年加太子少师是年冬逆藩吴三桂反以衆犯湖南顺承郡王勒尔锦率师讨之以伊勒都齐赞其军务简精鋭先发十三年次荆州贼陷常徳府将窥湖北遂移兵防守武昌十六年卒于军十九年追论守武昌时不殱虎渡口贼致陷太平街降世职为云骑尉以其从子玛㙮袭额尔格勒珠尔姓愽尔济吉特隶正黄旗蒙古先世居克鲁伦地天聪中偕其兄竒㙮特伟征来归竒㙮特伟征官前锋统领战于大凌河阵没䘏赠三等男别见忠节传额尔格勒珠尔素骁勇崇徳三年从大军征明越燕京南下山东明兵犯前锋叅领钖特库营率所部驰救大破明兵六年从围锦州城中兵出战击却之复败其松山援兵顺治元年从入闗败流败李自成叙功予骑都尉世职遇恩诏加一云骑尉卒无子以从子察珲袭鄂本岱姓曼靖隶正黄旗䝉古世居喀尔喀天命六年来归七年从征明克广寕以功授轻车都尉世职天聪元年从攻锦州等处有功二年从征察喀尔多罗特部落率精鋭二百连败敌敌囬兵死战衆却鄂本岱跃骑突前胜之论功加一等轻车都尉擢都统三年随征明方入边遇敌兵五路来犯率兵击败之并斩其渠师遂㧞大安口及自遵化回兵敌衆四面环追鄂本岱迎斩其骁将一敌溃乃殿以还叙功加至三等男五年从围大凌河城复以功得优赉九年卒讷们隶正黄旗䝉古本名扬天聪五年七月太宗亲征大凌河掘壕困之城内兵出战杨由太宗御前突入敌阵擒降明之䝉古一人随击明锦州兵与弟图黙特从纛前冲入敌阵败之直扺其步营其弟中箭堕马扬援出之又往攻锦州多俘获囬至边外六十余里遇明兵扬奋勇杀入阵复胜之俘获无算加授逰击世职九年赐名达尔汉哈丹巴图鲁先是我图使臣遇贼五人欲害之因是奔阿鲁扬追至兴安岭尽杀之因赐是名行师令居前从猎令居中初布哈等率师畧明宁逺地为明兵所困时扬已先行还击破之论功得优赏顺治四年縁事除赐名及原职嗣叠遇恩诏仍加授二等轻车都尉文程姓嘉噶穆克隶正黄旗䝉古国初来归天聪三年擢副都统从征明至通州败明经畧卢象昇兵多斩获崇徳六年从征明围锦州败明经畧洪承畴兵顺治二年加佐领世职七年九年叠遇㤙诏加三等轻车都尉卒多格申姓克济特隶正黄旗䝉古天聪六年我师征明至大同多桑申来归是年征察哈尔以多格申为乡导前驱有功又以説降征逃之台吉等援佐领世职顺治七年九年叠遇恩诏加二等轻车都尉任副都统康熈八年卒苏朗姓乌朗堪隶正黄旗䝉古崇徳二年同族人苏布第来归授佐领世职仍管喀喇沁佐领事兼任叅领三年随征明燕京击敌有功六年从明征围锦州击败杏山骑兵我军围松山时有明步卒来犯壕堑击败之顺治元年随入闗以步战击败流㓂二年叙功超授二字叅领世职六年任正黄旗满洲副都统七年九年叠遇恩诏加三等男康熈十三年逆藩吴三桂反以副都统镇守池州闰三月三桂贼党犯荆州命苏朗赴援合𠞰至湖广卒于军阿尔萨朗隶正黄旗䝉古初名们都天聪九年从征明攻松山遇明总兵祖大夀兵来战们都以四十七人击殱之至锦州复大㨗太宗嘉其勇赐名阿尔萨朗授三等叅领世职顺治元年随定山西五年从征太同叛镇姜瓖有攻及凯旋遇恩诏加世职二等轻车都尉慱罗兑姓果尔罗特隶正黄旗䝉古本察哈尔部人太宗时率族来归崇徳八年随征明至山东在事有功顺治元年随入闗击破流冦有功五年随征江西叛镇金声桓屡败贼衆至南昌之东江获其粮十三艘大败贼衆以功三遇恩诏加世职二等轻车都尉布雅㤗隶正黄旗䝉古崇徳三年从征明至山东攻临清先登克之顺治元年入闗击流贼复有功加授佐领世职巴图隶正黄旗䝉古初任佐领崇徳六年随图锦州时明经畧洪承畴骑兵夺我兵巨驳巴图随副都统干都击败之又击败宁逺兵于城下顺治元年随入闗追击流冦于庆都大败之二年正月连败流㓂于潼闗五月进师江宁获其战舰三百余三年随征福建败贼于建宁论功及两遇恩诏累加世职至骑都尉加一云骑尉十二年卒昻阿姓阿穆哈尔努隶正黄旗䝉古崇徳二年自巴林来归太宗嘉之授一等侍卫随征朝鲜三年从征明攻昌平州等处俱在事有功授佐领世职顺治十六年卒额尔岱姓博尔济锦隶正黄旗䝉古崇徳三年使征明山东攻长清先豋以功授佐领世职是役也同旗有和尔哲亦以攻长清先豋有功赐号巴图鲁授佐领世职阿敏隶正黄旗䝉古崇徳六年随征明围锦州遇明经畧洪承畴兵于松山阿敏冲入敌阵系败之顺治元年入关击流贼以步战追败之庆都论功授佐领世职三遇恩诏累加至二等轻车都尉巴达隶正黄旗䝉古崇徳八年随征明攻前屯卫先豋顺治元年入闗击流㓂有功七年九年叠遇恩诏累加世职三等轻车都尉同旗有诺敏崇徳八年从征明攻赵州先豋赐号巴图鲁累加世职二等轻车都尉正白旗䝉古武讷格姓慱尔济吉特𨽻正白旗䝉古先居叶赫国初来归从征乌拉布占泰力赞进战遂灭乌拉天命十一年别将兵击明华岛破之尽殱其衆天聪三年从征明入龙井闗克遵化进营于京城北明督师袁崇焕等援师至左翼䝉古兵先进少却武讷格等复进战始败之太宗取䝉古诸贝勒所俘获物以半与之令分赏进战将士其冬统兵征察哈尔降二千户五年复从征明时祖大夀守大凌河城杏山守将与之书有㩦军士弃城或单骑潜来之语武纳格获以献于是大军围城为久困计武讷格率本旗䝉古兵围城东南偏明兵欲突围出击败之城中兵不敢复出七年攻明山海闗归明兵来袭武讷格殿力战却之太宗嘉之曰人臣为国义当如是叙功封三等公八年率䝉古左翼兵与诸贝勒俱进独石口寻以武讷格为䝉古两翼主帅自得胜堡收䝉古之逃入阳和者四百七十人武讷格性聪明通䝉古文及汉文骁勇善战所至有功九年卒赐祭𦵏如典礼徳穆图武讷格子也初任佐领从征伐即有功崇徳三年正月擢户部承政七月改右叅政四年兼副都统六年从郑亲王济尔哈朗围锦州有䝉古诺木齐父子者初降明居州之外郛及是约降于我为明将所觉以兵防之不得出郑亲王令徳穆图往援援其子阿桑吉出而不力援诺木齐乃罢叅政及其兼职専任以佐领七年从贝勒阿巴泰征明自蓟州薄燕京长驱至山东顺治元年从入闗破流贼李自成追击至望都叙功授骑都尉二年从豫亲王多铎击败流贼李自成于潼闗移师定河南遂下江南败明将郑鸿逵于瓜州又偕都统玛拉希徇常州明将黄蜚以舟师迎战再败之旋分兵攻宜兴崑山并克之叙功加一云骑尉复任副都统三遇恩诏晋一等轻车都尉世职九年卒子霍逹袭齐墨克图徳穆图仲弟也早嵗屡从行阵崇徳三年偕叅领沙尔瑚达畧宁逺界败明兵于红山口斩其裨将二初齐墨克图兄弟三人季日广泰其父武讷格累爵至三等公既卒以广泰袭至是坐违军令夺爵明年命齐墨克图降袭为一等男巡哨至锦州明将引五百人来拒击走之获马六十搴其大纛而还大军三围锦州齐墨克图皆在事有功八年偕䕶军统领阿尔津哈宁阿等往征黑龙江攻克都里屯招降大噶尔逹苏小噶尔达苏乃能吉尔三屯俘获无算赐丰貂银币寻擢副都统顺治二年以入闗破流贼功加骑都尉併授三等子三年从将军和洛㑹讨陜西贼贺珍分兵破其党刘文炳于蒲城珍遁走武功追击之斩获甚衆五年卒以其子萨哈纳袭骑都尉仍爵广泰为一等男明安达哩姓钖噜特隶正白旗䝉古世居科尔沁父博博图太祖时率七十余户来归授为佐领天聪元年从征锦州殁于阵赠三等轻车都尉以明安达哩袭兼管其佐领事崇徳三年进䕶军叅领从贝勒岳託征明毁密云东北边墙入击败明太监冯永盛兵攻下南和六年从围锦州击败其山巅兵及松山援兵我师浚长壕架桥共上为久驻计明兵出城夺桥战却之明总督洪承畴以兵十三万来救力战败其三营晋二等轻车都尉七年冬从贝勒阿巴泰克蓟州薄燕京破明总督赵光汴军蹂其步卒于三河进畧山东八年春师还明将张登科和应荐合八镇兵邀战于螺山击溃之登科应荐败没又偕都统鳌邦破明总督范志完军是年推礼部叅政兼副都统顺治元年从入闗败流贼李自成二年从英亲王阿济格𠞰贼延安七战皆捷徇鳯翔而东招降三十余城三年改兵部侍郎㑹苏尼特部腾吉思与弟腾吉特叛走喀尔喀从豫亲王多铎追及于额克特山大破之斩其台吉茂海获其辎重并击败土谢图汗及硕雷汗兵五年擢都统七年兼任兵部尚书先后叙功并遇恩诏晋爵至一等男九年列议政大臣晋二等子十年兴安镇总兵任珍擅杀事觉坐徇隠罢尚书任降一等轻车都尉兼一云骑尉十一年征俄罗斯败敌黑龙江十三年起为理藩院尚书十五年以安南将军驻防荆州十六年海贼郑成功犯江宁聫结艨艟千余泊三山崃安逹哩率所部赴援总督郎廷柱总管喀喀穆开神䇿弓夹击之贼大溃阵擒其大将获战舰器械无算成功窜入海寻移驻浙江舟山以防成功十七年还京授兵部尚书康熙三年加太子太保六年迁吏部尚书以疾致仕八年卒赐祭葬谥敏果子都克袭额琳齐岱青姓博尔济吉特初为哈察尔部宰桑天聪六年大军征察哈尔林丹汗奔土黙特旋窜唐古特其部人无所属皆散走䝉古诸部额琳齐岱青知我太宗为真主欲挈其族内附明年太宗亲统师征大同凯旋出尚方堡额琳齐岱青约部人多尔济塔苏尔海率七百戸来从归分隶䝉古白旗崇徳元年爵以二等子三年从睿亲王多尔衮入青山口越燕京趋山东每战輙㨗六年郑亲王济尔哈朗围锦州明兵自松山一再来犯刧我巨礟击却之明总督洪承畴集步骑十三万援锦州列营松山我兵连破其步卒三营额琳齐岱青皆在事有功七年晋爵一等子世袭罔替八年卒以其子札木素袭色尔格克姓博尔济吉特隶正白旗䝉古天聪时积军功为一等侍衞崇徳时从围朝鲜国王李倧遁南汉山城移师攻之奋勇登山中重创从围锦州者再屡以少胜衆擒斩其枭将勇敢为一军冠明总督洪承畴军松山以援锦州我军凿壕围之明兵屡欲突围出辄为所撃退从贝勒阿巴㤗征明越燕京薄临城进师山东攻青州战俱力顺治中晋爵至二等男任内大臣康熈十二年加太子少保二十年卒赐祭葬如礼孙钖札保袭栋和罗隶正黄旗䝉古天聪八年授佐领世职从征乌苏噜乌拉有俘获崇徳五年征明围锦州在事有功顺治元年以副都统率后队入闗四年任礼部理事官考满加世职三等叅领七年九年叠遇恩诏加世职一等轻车都尉兼一云骑尉十六年卒赐祭葬谥勤僖立碑纪绩阿兰𨽻正白旗䝉古崇徳初来归管佐领事授佐领世职三年从征明击败明兵于邉境六年从攻松山有功顺治二年从征流贼于延安绥徳等处屡战皆㨗加世职三等叅领四年卒玛希𨽻正白旗䝉古崇徳初来归五年从征明松山屡立战功顺治三年从肃亲王豪格破张献忠平四川论功并遇恩诏加世职一等轻车都尉噶尼𨽻正白旗䝉古崇徳三年从征明攻覇州先登赐号巴图鲁授佐领顺治二年从征流贼有功加世职三等叅领武格硕𨽻正白旗䝉古崇徳三年从征明山东攻利津先登赐号巴图鲁授佐领世职顺治二年从征流贼卫天命于黄罗山俘其衆六年兰州民叛从贝子屯齐讨平之十一年从征广东破伪晋王李定国之衆于新㑹论功累加世职一等轻车都尉加一云骑尉苏禄克𨽻正白旗䝉古管佐领崇徳三年从征明攻南和先登顺治元年从入闗击流贼有功七年九年叠遇恩诏加世职三等轻车都尉同旗有兴那噶尔亦以崇徳三年从征明攻博兴先登赐号巴图鲁累加世职二等轻车都尉正红旗䝉古恩格图科尔沁䝉古世居哈达太祖时来归𨽻正红旗授佐领驻防伊兰布里瑚明兵犯海州率兵三百击走之天聪三年入大安口下遵化越蓟州而西徇三河攻顺义明大同总兵满桂赴援败之桂奔燕京遂自通州渡河薄京城战永定门外桂阵殁明年还军过遵化破侍郎刘之纶军于娘娘庙山战皆力功最八年授三等轻车都尉世职擢兵部叅政考满晋世职二等进都统崇徳元年武英郡王阿济格入喜峯口设伏三屯营败明兵而殱之二年大军征朝鲜恩格图并在军中三年从贝勒岳託进兵宻云距墙子岭五里率先越髙峯下擣明縂兵吴阿衡营阿衡败死五年从郑亲王济尔哈朗围锦州分兵攻松山城城中兵夜袭我营督所部战郄之六年明总督洪承畴以兵十三万援锦州驻于松山连营抵乳峯山势张甚大军浚濠筑垒以持乆困之恩格图更畨戍守卒擒承畴顺治元年从入闗败流贼李自成二年叙功晋一等轻车都尉兼一云骑尉复从豫亲王多铎破流贼于潼闗贼夜犯正黄旗营恩格图徃御之俘斩甚衆前后凡四战皆㨗移师征江南败明将郑鸿逵于𤓰洲乗胜下浙江大破敌于钱塘获舟三十五攻取嘉兴府及崑山县二城三年晋爵三等男从征福建招降府二县十三遣将协击伪帅吴凯攻克分水闗进𠞰海贼于南靖破其衆七千皆有功四年晋二等男寻进一等五年征江西叛镇金声桓卒于军子额勒济图㓜以兄子克什图袭十八年别授克什图骑都尉职而以额勒济图袭一等男乌尔哲图姓卓科𨽻正红旗䝉古崇徳三年从征明山东攻昌邑先登叙功授云骑尉萨拜姓哈勒齐塔特𨽻正红旗蒙古初任佐领崇徳六年随征明图锦州有克敌功顺治元年从入闗击流贼有功七年九年叠遇恩诏累加世职二等轻车都尉达赖𨽻正红旗䝉古崇徳八年随征明山东攻新城先登赐号巴图鲁授云骑尉镶白旗䝉古绰拜姓巴林世居叶赫太祖时来归𨽻镶白旗䝉古寻管佐领事天聪中征瓦尔喀部深入额赫库楞及额埒岳索多所俘获崇徳三年以户部理事官从睿亲王多尔衮征明入青山口越燕京畧山东直抵济南先衆奋击克其城七年围明縂督洪承畴于松山承畴遣兵乗夜越濠犯镶黄旗营绰拜击郄之坠濠死者甚衆顺治元年从入闗五年大将军谭泰讨江西叛镇金声桓绰拜以叅领从克复饶州南昌七年任仓场侍郎八年改副都统寻兼工部侍郎擢都统屡论功复遇恩诏晋爵至一等男九年十二月卒赐祭葬立碑墓道于齐墨克图袭阿尔沙瑚姓斡三初为察哈尔林丹汗䕶卫天聪六年太宗征察哈尔林丹汗窜奔唐古特阿尔沙瑚率所属四十余户来归𨽻镶白旗䝉古授三等轻车都尉世职崇徳中随贝勒岳託征明至山东攻克济南征索伦部擒其部长博穆博果尔从围锦州明援军次松山突骑刼红衣礟力战郄之复破其歩卒三营论功晋一等轻车都尉八年卒以兄子果勒沁袭果勒沁初任佐领崇徳元年从上征朝鲜偕侍卫二十人败朝鲜兵于桃山村顺治元年从入闗累论功复遇恩诏晋爵至二等男厯官至镶白旗䝉古都统时明桂王朱由榔窜缅甸伪晋王李定国伪巩昌王白文选分据孟艮木邦假拥戴由榔为名复集溃衆出掠世祖命内大臣爱星阿为定西将军进讨而以果勒沁及都统卓洛逊塔副之乃出腾越取道南甸陇川勐卯次木邦侦知定国走景线而文选遁据钖箔江果勒沁等简精鋭疾驰三百余里至江濵文选已毁桥遁走茶山遣縂兵官马宁追至勐养文选穷蹙归降大军次旧挽坡缅人以由榔献乃旋军康熙三年晋爵一等男兼一云骑尉寻列议政大臣八年改满州都统九年二月卒赐祭𦵏谥襄敏子鄂尔辉袭古尔钦𨽻镶白旗䝉古天聪六年来归授三等叅领世职崇徳元年从征朝鲜败敌于桃花村三年随贝勒岳託征明有功七年从围锦州又败洪承畴三营兵加世职为一等叅领顺治元年从入闗击破流贼十七年征云南获桂王朱由榔前后论功累加世职一等男官都统兼议政大臣九年卒赐祭𦵏谥襄敏雅穆苏姓齐勒果特𨽻镶白旗䝉古国初来归受为旗长天聪九年领哨卒廵沿海边有俘获崇徳八年随征明山东攻滨州先登赐号巴图鲁授佐领世职顺治七年遇恩诏加授世职骑都尉兼一云骑尉噶尔图姓乌拉哈济尔黙𨽻镶白旗䝉古崇徳六年围明锦州城中兵出犯随超哈尔击败之明松山兵夜犯壕堑复击却之顺治元年从入闗击流贼以歩战立功屡遇恩诏授世职骑都尉託克託辉姓谈凯𨽻镶白旗䝉古崇徳六年征明击松山兵败其衆掘壕围之敌兵夜犯击却之八年随征明山东凯旋出边击败明縂兵吴阿衡兵顺治元年随破流贼于潼闗追贼至西安殱其衆叙功叠遇恩诏加世职骑都尉兼一云骑尉巴雅尔姓哈尔济诺特𨽻镶白旗䝉古崇徳八年随征明山东攻利津先登顺治元年入闗击流贼追至庆都大败之以功加佐领世职四年卒同旗有鄂思祜亦以从征松山等处有功授云骑尉扎努姓乌朗哈𨽻镶白旗䝉古崇徳八年随征明入边屡败明兵顺治元年从入闗败流贼于庆都三年随豫亲王多铎追腾吉思击败土谢图汗兵叙功三遇恩诏加世职一等轻车都尉镶红旗䝉古弼喇什姓博尔济吉特初为䝉古喀喇沁部台吉天聪二年来归太宗征察哈尔召䝉古诸部各率其属以从于是驻跸绰啰郭勒弼喇什随其汗拉斯喀布来朝遂从击察哈尔败之于钖尔哈钖伯图俘获甚衆复从贝勒岳託征栋奎战甚力追斩拜斯噶勒扎穆等百余人寻率所部来归𨽻镶红旗䝉古尚多罗郡主崇徳元年叙功爵三等子世袭罔替顺治三年从豫亲王多铎追叛人腾吉斯等于喀尔喀道卒子多尔济袭哲伸姓乌努瑚𨽻镶红旗䝉古从察哈尔来归授二等侍卫崇徳元年随征朝鲜乗船先渡朝鲜兵乗大船用长钩来挽我船哲伸射殪其持钩兵二人敌船奔溃我师遂渡海进击朝鲜兵大败之六年随征明松山屡战有功顺治元年入闗击流贼射殪贼渠六人二年随征湖广流贼一只虎有功授骑都尉额尔济图姓巴林𨽻镶红旗䝉古崇徳三年随征明山东攻海丰奋勇先登赐号巴图鲁授佐领世职顺治元年入闗击流贼复有功嗣遇恩诏加世职一等轻车都尉纳尔泰姓巴林𨽻镶红旗䝉古崇徳三年从征明攻墻子岭穴其城取之顺治初屡遇恩诏加世职二等轻车都尉多罗伊姓翁果特𨽻镶红旗䝉古崇徳六年围明锦州连击败杏山松山兵顺治初加世职二等轻车都尉充吉尔姓伯苏克𨽻镶红旗䝉古崇徳六年随围明锦州击松山兵败之八年从征宁逺城中兵出犯复败其衆顺治初授佐领世职加一云骑尉鄂尔锦𨽻镶红旗䝉古崇徳八年从征明山东攻濮州先登赐号巴图鲁授佐领正蓝旗䝉古阿济拜姓卓特𨽻正蓝旗䝉古世居巴林初任佐领天命三年大军取抚顺明将张承廕自广宁来援阿济拜奋击之承廕败殁四年破明将杜松兵于界藩七年从攻广宁战沙岭并有功天聪三年以叅领从入边畧通州有斩获进薄燕京击明督师袁崇焕兵于广渠门外败之九年偕䕶军统领布哈率八十人袭宁逺俘七人获马牛百四十有竒明将以千骑追至布哈战殁阿济拜力郄敌卫所俘获以归顺治元年从入闗败流贼李自成寻偕都统伊拜𠞰贼山西连破贼于泽州擢副都统三年从肃亲王豪格讨流贼张献忠过汉中与都统巴哈纳击走叛镇贺珍遂趋秦州偕尚书星讷败贼将高汝砺进击献忠于西充灭之先后叙功并遇恩诏晋世职至一等轻车都尉兼一云骑尉九年卒赐祭葬谥忠勤立碑墓道以其弟鄂兑袭竒塔特彻尔贝姓哈尔图特初为察哈尔部宰桑天聪六年太宗亲征察哈尔其汗林丹惊遁所部皆溃散竒塔特彻尔贝别率四百户驻哈屯河寻渡河来归𨽻正蓝旗䝉古崇徳元年晋三等子三年从入青山口越燕京畧山东四年从征宁逺以火器攻其城敌出御战击却之六年大军围锦州明总督洪承畴集兵赴援营松山西北竒塔特彻尔贝率所部战大捷既而敌骑刦我巨礟驰击之溃复破其步率三营七年叙功晋二等子顺治元年从入闗追败流贼李自成于望都三年苏尼特部腾吉思兄弟叛奔喀尔喀竒塔特彻尔贝从豫亲王多铎徃追之行次英噶尔察克山闻腾吉思驻衮噶鲁台遂兼程疾进获其孥于额克特山及喀尔喀部土谢图汗以衆二万拒战于扎济布拉克竒塔特彻尔贝击败之逐北三十余里未几硕雷汗以二万衆至复击败之四年叙功晋一等子九年予世袭十二年如喀尔喀部宣谕土谢图汗车臣汗等皆输诚欵服受其盟辞而还康熙三年卒赐祭葬子鄂诺勒袭布尔哈图姓博尔济吉特䝉古喀喇沁人初为其部贝勒天聪三年六月遣使纳贡九月来朝十月太宗亲统大军征明使布尔哈图为向𨗳以其前在喀喇沁时曽徃来明国习知闗隘也入边攻克龙井闗红山口大安口诸城徇罗文峪下之留布尔哈图驻其地四年明副将丁启明率兵三千来犯勒兵邀击之再战阵擒启明及㳺击以下官三员斩获无算赐号岱达尔汉五年诏以贝勒阿巴泰女妻之征察哈尔率所部从寻挈人户来归𨽻正蓝旗䝉古崇徳元年叙功授一等子爵世袭罔替顺治元年卒子班珠勒袭后遇恩诏晋爵至一等伯毕力克图姓博尔济吉特世居科尔沁太宗时来归𨽻正蓝旗䝉古从征朝鲜及明锦州屡有斩获顺治元年从豫亲王多铎追𠞰李自成于潼闗明年定西安移师㧞扬州下江宁所至有功授骑都尉世职累官副都统六年明大学士李建泰据太平我大同縂兵姜瓖叛应之乃驻防平阳败贼党郭中杰于绛州又败贼于张湖村七年进围太平逾六旬不下潜匿卒濠中穴地道以火药轰其城城毁遂擒李建㤗及贼党俱伏诛瓖势乃孤八年还京兼任礼部左侍郎屡加世职至一等轻车都尉十一年从靖南将军珠玛喇征广东破伪晋王李定国兵于新㑹乗胜追至兴业伪都督吴三省伪縂兵杨成王三才以歩卒千余拒战斩杀过半进抵横州定国渡江逺窜凯旋叙功晋三等男十三年司𣙜员外郎朱世徳亏帑误援恩诏议免坐革侍郎任降世职二等十七年署䕶军统由榔窜缅甸李定国与其党白文选等分踞孟艮木邦十八年我师㑹于木邦定国走景线文选遁据钖箔江滨我师至毁桥遁毕力克图至江岸获其谍者遂结筏渡江次旧挽坡距缅城六十里而军分兵进驻兰鸠江缅人以由榔献我縂兵官马宁追及白文选于勐养文选降乃旋师康熙元年叙功晋世职为一等轻车都尉兼一云骑尉八年擢都统列议政大臣十二年加太子少师十四年平凉总兵王辅臣叛附逆藩吴三桂肆掠陜西郡邑乃授平逆将军帅师驻大同寻延安绥徳皆陷贼遂移驻榆林勒军为三队疾击贼于杨家店渡口复吴堡进师虎尔崖口击走伪总兵朱龙等绥徳平贼将李士英弃延安遁遣副都统觉和託追击至宜川俘斩无算分兵徇保安安塞宜川延长安定诸县皆复之移师㑹扬威将军阿宻达征平凉将至辅臣驱贼万余迎战毕力克图督兵合击阵斩伪总兵郝天祥复命抚逺大将军图海至师辅臣降毕里克图移驻宝鸡勦抚余贼招降叅将李天秀等三十一员复灵台华亭崇信诸县屡破贼于蟠龙山显义闗寻复成县招降伪副将王光生等十九员与将军王进宝定汉中凯旋仍任都统二十年卒年七十有三赐祭葬谥恪僖孙常逺袭二十五年追叙平陜西功晋二等男世袭䝉格图𨽻正蓝旗䝉古初任佐领崇徳三年随贝勒岳託征明败明兵于河西务七年明经畧洪承畴率三营兵来援复随大军破之论功得优叙顺治元年入闗击流㓂复有功加授佐领世职官副都统卒巴布海姓巴鲁特𨽻正蓝旗䝉古崇徳三年随征明至真定攻饶阳先登赐号巴图鲁授佐领世职七年复随征山东败明縂兵吴三桂军顺治二年南征至江南败伪搃兵黄蜚等军三年随征四川败流贼张献忠论功累加世职一等轻车都尉鄂梅𨽻正蓝旗䝉古崇徳三年从征明山东攻齐河以第一人登顺治初从击流冦复有功加佐领世职桃梅𨽻正蓝旗䝉古崇徳三年随征明山东败明太监冯起潜军六年我师围锦州败敌兵于松山顺治初累加至三等轻车都尉恩格森姓枕阿塔𨽻正蓝旗䝉古崇徳五年随征明击松山兵败之六年我师围锦州同击败明经畧洪承畴三营步兵顺治初以平㓂功累加世职骑都尉兼一云骑尉纳尔徳姓卓特𨽻正蓝旗䝉古崇徳六年随围锦州率所属甲士败敌于山嘴又败其马步军八年随征明败明兵于安肃三河等处顺治二年追破流㓂于潼闗我师渡闗为殿贼骑兵犯我者三皆击败之六年南征杭州有克㨗叙功屡遇恩诏加世职骑都尉瑚班姓齐黙斯𨽻正蓝旗䝉古崇徳八年随征明山东攻恩县先登顺治初遇恩诏加世职三等轻车都尉同旗有喜福亦以征明先登克南和得优叙镶蓝旗䝉古干都先世自叶赫迁巴林因以巴林为氏太祖时来归授佐领𨽻镶蓝旗䝉古天聪元年从征宁逺击败明兵于城北山罔三年从攻大安口复击败明兵于玉田明年大军自遵化出边干都为殿累加世职为二等轻车都尉崇徳中任兵部理事官从贝勒岳託征明击败明总兵祖大夀太监髙起潜军进趋山东攻克济南城师还取道蠡县复克其城从征瑚尔哈部击索伦兵于挂拉尔屯馘二百三十人以归大军围锦州明总督洪承畴援驻松山屡以步骑来犯干都皆击败之恭顺王孔有徳长史徐胜芳陷于阵干都突骑援之出顺治元年从入闗随豫亲王多铎克潼闗取西安二年移师下江南取宜兴崑山二县三年从端重亲王博洛平浙江追𠞰明总兵方国安于黄巖环城以困之侦贼势既蹙撤围一面纵其出击之贼皆溃城遂拔大军进征福建干都先衆攻克分水闗追𠞰明唐王朱聿键于汀州招降漳州府及漳平县五年征南大将军谭泰讨叛镇金声桓于江西干都为前锋寻以疾卒于军干都前后论功遇恩诏晋爵二等男子武山布袭图瞻𨽻镶蓝旗䝉古自巴岳特率族来归太祖以贝勒女妻之崇徳七年围锦州明松山兵来犯击败之又败明经畧洪承畴兵及松山后崖兵顺治元年随入闗击流贼没功累加世职骑都尉兼一云骑尉托克托尔姓台绰𨽻镶蓝旗䝉古国初来归时方以䝉古分𨽻八旗每旗设佐领五因即令管一佐领事天命十一年贝勒代善攻囊努克以托克托尔为向道取之论功授备御世职顺治初论平流㓂功七年复遇恩诏加世职骑都尉兼一云骑尉绰通姓传苏特𨽻镶蓝旗䝉古初从征库特塔布囊有斩获天聪二年从征大凌河六年从征察哈尔皆屡立战功授佐领世职十二年卒叟什姓瑚拉巴思𨽻镶蓝旗䝉古崇徳时从征明攻清丰先登克之赐号巴图鲁授佐领世职䝉格姓乌朗哈济拉黙𨽻镶蓝旗䝉古太宗时同兄额色宜自巴林率族来归从征额赫库伦等处多俘获崇徳三年复以从征明有功加佐领世职桑格姓巴林𨽻镶蓝旗䝉古从父康喀自䝉古来归崇徳五年从围锦州积功加世职三等参领乌巴哩善进姓噶必齐克𨽻镶蓝旗䝉古崇徳时从征明张家口有功加世职三等参领同旗有铎鲁伊姓翁果特崇徳八年征征锦州以军功得优叙顺治初遇恩诏加世职二等轻车都尉色塞姓阿勒特𨽻镶蓝旗䝉古崇徳五年随围锦州击松山杏山兵败之七年我师复围锦州有敌兵来犯射殪其前锋顺治初授世职骑都尉兼一云骑尉充锦尔姓博苏特崇徳时以从征锦州等处有功授佐领顺治十年复以从征广东湖广积功加世职三等子钦定盛京通志卷七十六钦定盛京通志卷七十七钦定四库全书钦定盛京通志卷七十七国朝人物镶黄旗汉军正黄旗汉军钦定四库全书钦定盛京通志卷七十七国朝人物镶黄旗汉军范文程𨽻镶黄旗汉军少颕敏沉毅读书通大义初居沈阳为明诸生天命三年来归太祖厚遇之日见亲信恭帷幄天聪三年从太祖征明入大安口下遵化进薄燕京明年还军克永平滦州诸城文程在军中时预宻画五年攻围大河城谕降明将祖大夀七年援明将孔有徳来归是时初设都统廷议首推文程太宗曰朕特一军职耳朕方资文程为心膂其别议之寻以文程为秘书院大学士诏谕皆出其手文程每陈进取之策太宗辙称善入对必漏下数十刻始出或未及食息复奉召率以为常顺治元年流贼李自成䧟燕京明亡其将吴三桂来乞师讨贼文程力賛进兵且言自古未有嗜杀而得天下者国家诚欲统一区夏非乂安百姓不可传檄示军民悉令安堵如故大军所至人心帖然迨入燕京凡建立规模多所裁定订册籍举佚遗除明季重赋事无巨细应机立办中原既定请申行乡㑹试以致人材请兴屯田以佐国用发保甲以杜乱萌事多施行文程尝言天下治安惟在得人欲得人惟在惜才庶官中有一𤯝不掩者为湔除㧞擢之人益感激効用故所奏举莫不称职先后以功晋爵至一等子赐号巴克什厯议政大臣充太宗实録縂裁官加少保兼太子太保因病乞休特加太傅兼太子太保聴解任调摄赐以药饵图其像藏之内府康熈五年卒圣祖再遣大臣致奠立碑墓道谥曰文肃五十二年御书元辅髙风四字颜其祠佟图赉一名盛年𨽻镶黄旗汉军先世居开原迁于抚顺我太祖克抚顺其父养正挈族来归以征辽阳功授三等轻车都尉世职寻驻镇江城城守中军陈良䇿叛降明将毛文龙养正被害长子丰年亦从死图赉以次子袭世职天聪五年从围大凌河破监军恭政张春援兵以功晋二等轻车都尉崇徳三年授兵部右叅政五年从围锦州复白官儿屯䑓六年复从围锦州取金塔口三台七年攻松山城明将以骑兵夺我巨礟击败之又败其歩卒于山口分兵克塔山杏山诸䑓乘胜下其二城论功晋一等轻车都尉擢都统八年从取前屯卫中后所二城加一云骑尉顺治元年偕都统巴哈纳石廷柱招降山东四府七州三十二县移师太原招降九府二十七州一百四十一县二年从豫亲王多铎平定河南进征江南㧞扬州败明舟师于扬子江遂从贝勒博洛下浙江攻克嘉兴进爵二等男五年授定南将军与都统刘之源讨明桂王朱由榔于湖南时由榔将马进忠等分据衡湘辰永乗胜䧟寳庆图赉击之复其城六年郑亲王济尔哈朗以大军至图赉别将兵趋衡州所向皆㨗阵斩伪总兵陶养用破伪伯胡一清七营于城南连破之望公岭山塔口一清窜全州又破其六营既下州城还师驻衡州遣将败敌于石皷洞斩其将二人八年凯旋得恩赏寻授礼部侍郎复调都统晋爵至三等子予世袭十三年引疾乞休加太子太保致仕十五年卒赐祭塟赠少保兼太子太保谥勤襄康熈十六年圣祖追尊孝康皇太后推恩所生特赠图赉一等公以其子国网袭改𨽻满洲雍正元年追封养正一等公谥曰忠烈祀昭忠祠与图赉并加赠太师明年勅建专祠以祀图赉赐额曰功宗元祀郎廷佐𨽻镶黄旗汉军先世居广寕父熙载为明诸生天命七年征广寕熙载率辽河西四堡兵民来归授偹御寻予三等轻车都尉世职廷佐其次子也崇徳中以官学生授内院笔帖式顺治二年官国史院侍读三年从肃亲王豪格平四川六年从英亲王阿济格平大同诛叛镇姜瓖是年迁秘书院学士十一年擢江西巡抚江西自明末洊遭兵乱逋赋鉅万廷佐再疏请蠲缓以苏民困土贼洪国柱缪我章等剽掠饶州广信间遣将勦平之十二年擢江南江西总督校閲江南赋籍积逋至四十余万曰此非尽民困不能输也必有官吏侵蚀之而诡称民逋者民困可矜官吏之弊不可不革覆覈之果尽得侵蚀状而其弊相沿已乆有司每视其所急以新旧赋互相抵餙愈紏纷不可釐治又令甲夲任徴赋未完者皆予降调去官屡更代吏益因以为奸以故逋赋日积廷佐乃籍之为三曰官侵曰吏蚀曰民逋专责右布政使分别督催而以新赋责左布政使钧稽其収纳俾不得相抵餙并疏请征赋未完应降调者令戴罪㽞任催徴以课实效于是宿弊顿为之革江南故无备用船大军经行皆取估舶以济商贾颇观望不前廷佐请视江西发帑造船备用江南之有备用船自廷佐始也十六年廵阅江海以海贼郑成功方冦浙江沿海郡邑一扬帆即达江南而江南汎兵单弱水师未习舟楫未具请拨隣省劲兵以重海防部议以隣省无可拨者寝其事不行已而成功竟䧟镇江袭𤓰洲犯江寕江寕兵少不足御㑹副都统噶楚哈等自贵州旋师沿江而下廷佐与驻防总管喀喀穆邀入城共击贼挫其前锋获舟二十余伪印二成功旋率衆大至屯于岳庙山连营八十有三艨艟蔽江廷佐等登陴固守及所檄援兵俱集遂与诸将定议以骑兵绕山后攻其背以歩卒开神䇿门攻其前以舟师断其归路而令副将梁化鳯夜穴仪鳯门出衔枚袭伪总统余新营新就执成功已气夺比旦前后兵并起夹击阵擒伪提督甘辉伪总兵张禄郭良玉纵火焚贼艘五百余成功遁入海㨗闻下诏深褒奨之圣祖即位分设江南江西总督二以廷佐専督江南康熙四年仍兼督江西七年以疾觧任十三年逆藩耿精忠据福建叛特遣廷佐为福建縂督廷佐受命发愤矢志殱贼上言臣孙娶于耿氏臣与精忠有连然臣誓不与贼俱生愿力疾前驱縳精忠归献阙下圣祖嘉之赐鞍焉甲胄以宠其行廷佐至浙江贼已尽䧟福建不得进乃从康亲王杰书驻金华以御贼十五年卒于军赐祭𦵏如典礼祀江西名宦祠丁文盛广宁人初为明诸生天命六年来归𨽻镶黄旗汉军崇徳三年任兵部启心郎顺治元年授登莱兵偹道二年擢山东廵抚潍县贼张广犯莱州遣将击败之于三埠又败之红山广奔平度追及于徐里疃射殪之贼平文盛莅东省凡三年当兵燹后村落多墟乃専事安辑请蠲牙税杂税请肃邮政以莭存经费市马不得派累闾阎请清理刑狱请核临清东昌平山诸卫兵虗额请裁虗额以重军实皆下所司议行于是明季弊政釐革殆尽㑹荏平髙唐禹城武城新城诸邑为土贼所扰文盛请发禁旅勦之给事中林起龙御史金元桢交章责文盛不能弭贼部议当革职世祖特寛之降授河南按察使六年迁福建布政使七年卒于官刘之源𨽻镶黄旗汉军天聪中官叅领崇徳中擢都统从围锦州毁松山台堡下塔山杏山二城攻拔中后所前屯卫屡以功晋一等轻车都尉世职顺治元年大军定燕京偕都统李国翰勦平畿南余贼寻偕都统叶臣勦伪伯陈永福于太原克其城别将兵徇汾州平阳斩贼四千余山西悉平二年从顺承郡王勒克徳浑勦贼湖广殱其党于应山伪縂兵马进忠降复叛偕都统金砺败之武昌夺其艘六十余复追败之湖泊进忠屡败衂与贼渠袁宗第等先后降于明大学士何腾蛟并授伪縂兵官分据湖广诸郡邑五年以之源为定南将军从郑亲王济尔哈朗征之六年进攻湘潭腾蛟勒兵三队出战击之溃克其城生擒腾蛟乗夜进勦进忠平明薄其营拔之遂克寳庆连破其南山坡九营阵斩縂兵马有志胡进玉等进忠仅以身免乗胜击宗第于洪江败伪縂兵王强于便水驿斩伪副将三人计级七百有竒前后叙功并遇恩诏晋世职至一等男兼一云骑尉八年偕都统金砺驻防杭州时伪大学士张肯堂伪侯阮进张名振等拥明鲁王朱以海踞舟山之源与縂督陈锦縂兵田雄㑹师由寕波出定海闗进列战舰以拒败之横水洋生擒进杨帆抵舟山薄螺头门肯堂集城中兵六千坚守十余日我兵以云梯破其城肯堂及伪尚书李向中吴钟峦伪侍郎朱永佑将军刘世郧左都督张名杨等皆死之名振拥鲁王遁三盘岛转走沙埕之源遣縂兵马进寳等追败之名振遂航海去乃与陈锦金砺奏设水陆兵三千分中左右三营驻守舟山以副将领之屹然为悬海重镇叙功晋三等子世袭罔替十六年授镇海大将军移驻镇江既至以闽贼郑成功方纵掠江海间而京口为东南輓输孔道巡哨之法不具非所以重江防乃请练水师修战舰饬火器募舵工慎分廵严㑹哨百废具举贼乃不敢犯明年获成功所遣谍者乃得蘓松提督马逢知与成功交通状入告逢知伏诛康熙三年上疏请老召还京仍任都统四年复乞休加太子太保致任八年内大臣鳌拜获罪之源父子坐党附当斩圣祖特原之之源寻卒二十年追复其官并予三等子爵子光袭胡有陞锦州人隶镶黄旗汉军崇徳四年围锦州有陞持道人崔应时书来约偕五十人以城降明将觉之尽害其衆因授有陞三等副都统八年从征明败明兵于浑河又从克前屯卫中后所顺治元年论功擢二等副都统五年以縂兵出守南贑值逆镇金声桓叛同伪建武侯王徳仁来攻贑州有陞与廵抚刘武元竭力拒守阅五月粮尽士疲有陞拊循有素人无叛志寻王师大集急攻南昌声桓北走有陞率诸将追击大败之是年九月广东叛贼李成栋犯贑有陞复大破之累加至一等进秩太子太保康熙六年致仕贑人思其徳崇祀名宦赵廷臣鉄岭人𨽻镶黄旗汉军明季居山海闗性至孝父殁三年独居不入内室举明经顺治二年知江南之山阳县时屡经兵火民多流散廷臣均徭缓赋民以安集丁亥嵗饥廷臣损金籴粟计口赈之老弱者复按季周给多所全活土贼刘二虎与郧㓂王二虎攻山阳廷臣昼夜固守城頼以全其余窃彂山㓂谕以大义多受抚乂尝率骑侦贼为所伤扶创归益严守御曰吾为国守于身何有山贼王希荣乆据镇安执掠县令拘寨下台司檄廷臣往抚即单骑至贼营宣布威徳谕以祸福希营遂降廷臣因携前令归台司咸器重之寻陞江寕同知民间有赵佛之称十年大学士洪承畴经畧湖广荐廷臣清干素着十一年授湖南巡道兵民皆喜曰是赵佛来矣时军需旁午廷臣办治有方事济而民不扰遇刑狱加意平反㕔事但闻脱械声行路为之感泣尤励清操嵗时餽献不敢至其门十五年巡抚贵州时王师甫定黔下车日廷臣延见父老博採旁咨尽得民疾苦状凡所条禁洞烛幽隐定赋额兴学校禁贪横严骚扰种种寔政残黎如出汤火晋云贵縂督兵燹荒歉之余调剂兵民甚有恩惠加兵部尚书太子少保康熙元年调浙闽总督去之日士民拥道攀号者万人在浙逾年勦抚浙东海洋余㓂斩贼帅张煌言寕台温诸境遂安贼平恤军爱民疏请复二十四监鼓铸泉货遂通廷臣性不喜繁侈每行部不过数骑竟有不知其至者后以劳卒于官赐祭葬谥清献郎永清广寕人𨽻镶黄旗汉军顺治六年知山西浑源州时叛镇姜瓖初平永清招集流亡详请豁免逋赋万余両十年知江西贑州府贑自丙戌城破复连嵗用兵闽广民多转徙永清勤招徕严约束复业者日衆大军之讨李定国郝尚九也道经贑饲马以行永清预度城南演武塲为营栅刍粮毕备而自往万安迎大帅陈説郡当新定不宜骚动之故帅感其言下令不许一兵入城瑞金石城被㓂害最甚为民营室庐瘗胔骼歳洊饥发粟往赈贑诸生王曰旦为盗所引不胜刑诬服永清亷其枉出之又雪兴国民廖安民之狱在官四年贑人立祠祀之后厯山东按察使湖南布政使湖广开藩南省自永清始也时干戈初靖永清招来抚育民得安堵永寳诸郡溪流悍急歳漕为艰力请改折湘衡以南旧食粤盐滩险道逺商民交病申请改食淮盐至今称便后擢山东廵抚士民追维遗爱建专祠抚臣赵申乔为记长子廷枢任粤东臬司有清望次子廷极厯任漕运縂督卒谥温勤萧起元𨽻镶黄旗汉军顺治元年以贡生从入闗承办军机事务多着劳绩时畿辅初定授直𨽻大名守所至抚绥有方寻以佥都御史巡抚浙江一意抚戢与民休息杭嘉诸郡缙绅世仆不甘制于旧主其主有衰落者诸仆借通海谋叛刼制之逼令开除出户少不从则控之台司逮捕其主株连甚衆起元亷得其情执干名犯分律置其仆于重典人心称快时八旗驻防兵留镇者与民杂处日乆颇有龃龉起元于城西隅筑城以居俾兵民判然不相惊扰十一年縁事降调旋卒起元在浙江十年功徳甚多士民思之康熙元年请祀浙江名宦祠靳辅祖籍辽阳𨽻镶黄旗汉军顺治九年授国史院编修康熙九年屡擢内阁学士授安徽巡抚十三年逆藩吴三桂耿精忠等反分㓂江西辅擒斩歙县贼宗镳等加兵部尚书衔十六年授河道总督是时河流横决清口运道皆淤辅受事后斟酌事宜相度形势兴建堤埧广疏引渠排衆议而不挠竭精勤以自効大挑山清髙寳四州县运河详审两淮全局陈经理河工事宜八疏复请开中河三百余里令漕艘由仲家庄牐而上即入中河避一百八十里波涛湍悍之险劳积茂着三十一年卒赐祭葬谥文襄四十六年加赠太子太保予骑都尉世职辅治河十七年经理无不确当既老病剧犹疏陈两河善后之䇿及请豁开河筑隄废田之粮沿淮军民感诵治绩不衰建词河干着有治河方畧十二卷雍正十二年崇祀贤良祠傅大受𨽻镶黄旗汉军世居辽东崇徳六年聚衆于十三站时我师方围锦州尚未掘壕一卒逃奔敌所大受执杀之并来报敌兵将犯骆驼山因遣兵往击尽殱之授佐领世职顺治二年从征江南攻克扬州又随征浙江湖州贼黄蜚率衆来犯三败之十三年从征舟山败伪縂制陈六御等之衆于海上以功累加世职至一等轻车都尉兼一云骑尉王继文奉天人𨽻镶黄旗汉军顺治元年授𢎞文院编修十八年分廵江西饶九南道时遣部员清丈芦州颇作威福继文日单骑走烈日中隂为调剂多所寛减民大感悦康熙十四年任云南布政使賛理粮饷二十年大军三路讨吴三桂歩骑数十万米刍阙供议欲取食民间继文白廵抚伊阙言于都统頼塔及固山贝子章㤗等曰现粮可支三日如三日后米刍不继请正继文军法乃急遣员赉银分市隣邑未三日米刍飞至后廵抚伊阙卒遗疏荐遂抚滇贼平后招徕流民以渐复业寻擢云贵縂督惠政尤多卒赠兵部尚书祀名宦长子用霖任粤西臬司以亷明着董应魁奉天人𨽻镶黄旗汉军初任良乡令以贤能课最厯任湖南寳庆守山东驿盐道福建按察使广西布政使皆有治行顺治十八年廵抚广东下车之日问疾苦惩积弊招携懐来民大安之时粤屡遭兵燹疮痍未复值靖南王耿继荗移镇闽省督粮甚急百姓骚动应魁慨然曰吾不忍诿罪于下请身任其咎遂左降部民懐其徳立祠以祀郎廷相奉天人廷佐弟也𨽻镶黄旗汉军顺治十五年以郎中随征伪晋王李定国有筹画大帅多用其言以军功加优叙康熙三年官四川布政使绥集流移给庐舍耕具营廨舍建学校兵火之余百废具兴民不知扰寻擢河南廵抚逺近攀留者遮道号泣十五年任福建总督时闽南初定余孽尚炽廷相勦抚互用出竒制胜旬月之间沿海诸郡㓂盗次第悉平又逆藩吴三桂遣伪将军韩大任等由江右入㓂廷相遣官详谕利害大任感泣输诚闽境帖然丁思孔文盛子𨽻镶黄旗汉军顺治壬辰进士初任𢎞文院庻吉士内国史院侍读康熈八年授直𨽻分巡道出纳平允吏胥不能为奸大军内征供亿填溢思孔措办有方毫不扰民十四年擢江南按察使旋陞布政使督臣于成龙疏荐二十二年擢偏沅廵抚修岳麓书院成二十七年湖广裁兵夏逢龙因裁缺候补作乱副将傅尔学等应之叛踞武昌时思孔由河南巡抚调抚湖北筹饷充裕分兵勦擒贼渠授首擢湖广縂𨽻三十三年调云贵縂督卒于官赐祭葬如例祀江南湖广名宦髙承爵铁岭人𨽻镶黄旗汉军祖尚义顺治元年从入闗着有军功子五承爵其第四子也康熙初由廕生授河南淇县令屡擢至扬州知府以治行超擢江苏按察使三十二年晋福建布政使莅任三日即按之人丈时盱眙泗州等州县河流泛溢修筑隄防全活无算三十九年再任值嵗歉承爵损俸施粥皖人获济徴収钱粮革除扛耗奸胥歛迹尤加意学校振起人文四十年乞休还京卒祀安庆名宦范承勲文程子𨽻镶黄旗汉军由廕生授工部员外郎屡迁监察御史擢内阁学士康熙二十四年廵抚广西时军兴之后余粮数十万部议全省折徴承勲酌徴半折半之法因地制宜民大便之二十五年任云贵縂督滇黔经吴三桂乱后庶事草创承勲至整饬营伍酌除重赋安辑邉隅盗息民寕又损俸修建学宫置礼乐器聘名士纂修通志凡所规画动中机宜二十七年寻甸左恊营卒作乱省城弁兵欲应之约三更举事承勲谍知其情命司更止打二鼓贼闻晓钟始知事洩比曙叛党咸就擒左协叛衆知事不成遁走交水承勲檄兵合击尽诛倡乱者三十三年擢都察院左都御史承勲督滇十载屡勘大狱消兵变起疮痍佈置周宻巖巩固离滇之日两省军民环吁攀㽞极邉土司奔走千里泣拜载涂寻授两江縂督四十三年以病乞休五十三年卒赐祭葬祀滇黔两江名宦祠髙其位铁岭人𨽻镶黄旗汉军父天爵于耿精忠之乱殉节不屈死见忠节传其位以䕃官佐领康熙十三年委署军营恭领从靖㓂将军顺承郡王勒尔锦出师襄阳征逆藩吴三桂命其位率二十骑觇虚实适贼将王惠率衆二万人趋襄阳猝遇于土地领其位飞骑驰报而率所部出不意冲突之贼惊溃且斫且驰至南漳越濠而唿入城守御衣上血迹糢煳刀刄尽缺贼人围南漳以城守守有备不能克解去又叛贼谭洪率舟师三万向郧阳其位以三百人扼杨溪舖贼蠭至其位踞崖射贼矢无虚发相持七十日粮尽煮马鞍以食誓必死㑹副都统李麟隆击破贼乃全师归其位每战先登前后给功牌十二嗣屡迁至湖广提督调江南提督兼摄縂督事雍正元年晋大学士太子太傅兼礼部尚书五年卒赐祭葬谥文恪入祀贤良祠髙其倬鐡岭人𨽻镶黄旗汉军康熙甲戌进士由翰林屡擢至内阁学士奉使勘打箭炉疆界瓦厮詟服及还图其地形以进康熙五十九年擢广西巡抚旋授云贵縂督勦平中甸及仲家苗叛党威望大着畨境乂安兵民乐业雍正初调闽浙縂督甫抵浙闻闽省嵗祲即奏请截江浙漕米二十万由海运平粜赈济复奏请发帑採买广储偫禁囤积民不病饥性明恕政举大纲不矜苛细遇属员有恩礼其清节尤着一时七年调两江縂督旋晋工部尚书转户部尚书干隆三年卒谥文良佟国正抚顺人𨽻镶黄旗汉军顺治初由州牧累擢至监司康熙十四年擢江西廵抚时吴三桂反提督严自明等从逆率贼逼南康国正率将士破其营十七斩首万余明年招抚贼张元仁等降其衆十七年伪縂兵頼荣盘踞江广间九乡地方出没为冦国正抚降之贼将韩大任等窜走万安败之鸬鹚滩诸䖏多斩获以功累加至兵部尚书国正洁已率属礼贤下士赏罸必信摘奸如神劝农桑恤闾阎每有调发不惊蔀屋抚民之流离者分置附郭选其丁壮暂令随征难民皆得安堵十八年致仕寻卒崇祀江西名宦词梁应元辽东人𨽻镶黄旗汉军顺治六年知江南池州府为政恒视民所急首茸学宫振㧞寒畯复以次修举废坠百度俱举迁𨽻大名道去民为立祠王之佐𨽻镶黄旗汉军世居广寕康熙初任寕化令时海气未靖二十年王师十万驻漳州日饷十斛上游飞輓𣲖役民夫之佐念民疲差重设法调剂随时补救以苏民困㑹有黄机者受吴三桂伪札胁其乡党从逆杨地一乡不从遂围而屠之之佐请兵㑹勦时大军与海相持难以骤移之佐力请于督抚调三镇兵㑹勦值同安告急督抚有难意之佐言不可骄贼以致民人麋烂声涙交迸督抚鍳其诚许之之佐遂部率乡兵躬为向导蹙贼垒分攻之贼尽弃其衆越贑石入江西投诚江西抚臣纳之发符还寕化之佐坚不奉檄昌言于大吏曰闽贼即江贼也若闽贼入江即当宥死江贼入浙又应偷生王法将谁加乎如谓法外宥过以招不廷则自江纳之即自江用之今名寄江籍而身返闽巢闽之文武何颜临之乎大吏是其言遂捣其巢穴以兵截洞口絶其归路贼遂气沮党类星散之佐戮力行间每领兵数千旦夕廵视营垒聨客师为指臂市井肃若无人后以劳得寒疾卒军民罢市巷哭者三日崇祀本县名宦祠佟国桢奉天人𨽻镶黄旗汉军顺治中知江南之无为州濒江田庐恃坝悍蔽三坝将圮国桢自鲍家桥至周思沟筑堤四千丈有竒名四坝后三坝倾而田庐卒无恙阖境居民无不欣跃其居官俭约恒以清节自励一时翕然称为良吏于宗尧广寕人𨽻镶黄旗汉军康熙七年年十九以䕃补常熟令勇于为治兴利剔弊虽老吏勿能及邑素苦于漕宗尧视事三月尽除其害三年卒于官邑为罢市男女巷哭醵金治其䘮负版者皆投一钱柩将归百姓遮道㽞之葬虞山南麓题其阡曰万民㽞葬邑人瞿式鼎舍宅为祠在慧曰寺西赵良壁开原人𨽻镶黄旗汉军康熙八年知山西徐沟县邑当孔道民苦供亿良壁送迎餽献胥絶不以丝毫累民莅政五年寛严并济以清源盗案罣误去邑民为立生祠以祀许宏勲辽阳人𨽻镶黄旗汉军康熙十三年知浙之绍兴府耿精忠叛于闽诸暨新城嵊县三邑奸民啸聚围攻郡城宏勲乗夜率兵出斩其渠魁余悉抚谕散遣之郡境乂安二十五年任按察使持法刚正无所屈挠二十七年楚北兵譁奸人张麻子等思乗机为变期以三鼓窃发宏勲侦得其谋亟白之縂督戒谯楼鼓彻夜无三挝宻捕乱首十数人无得脱者比明已斩首辕门兵民帖然人服其智卢灿海城人𨽻镶黄旗汉军康熙中任浙之龙游县时浙东盗贼充斥灿勦抚并施羣匪歛迹四境获寕在任八年爱士劝农厯着善政卒于官祀名宦朴士秀奉天人𨽻镶黄旗汉军康熙四十年知河南确山县聼讼明决无留牒革除火耗及一切厉民陋规创建义学督课生徒士民咸颂其徳张绥逺奉天人𨽻镶黄旗汉军祖必科见忠节传康熙四十一年绥逺知广西思安府嵗歉损资赈济疾疫设医局疗治之又令家人遍厯郊野有暴露之棺无主者即为掩埋其有主劝令速葬郡治半属土司广建义学延师训导由是夷俗渐知礼义憬然向化正黄旗汉军吴景道广寕人𨽻正黄旗汉军太宗时以诸生考擢吏部启心郎都察院理事官疏劾刑部理事官郎位受赇不法状鞫实黜郎位为民顺治二年授河南布政使寻擢巡抚河北初定河南五府余㓂未靖景道檄縂兵髙第等勦宗养气于寳豊陈蛟于新野黄景运于商城并捕斩之四年勋阳贼黄广㤗犯浙川遣縂兵张应祥等击郄之五年遣都司朱国强等勦罗山贼张其伦破其鸡笼山寨执其伦伏诛是年山东贼范慎行踞黄河北岸剽剠开封归徳诸属邑复檄髙第勦之贼败走长垣兰阳退据曹县乃简精骑分道出胙城东明张左右翼合覆其巢殱其衆数千遂縳慎行枭诸市以功加兵部右侍郎七年晋尚书八年陕西商州贼何柴山犯卢氏遣张应祥扑灭之境内悉安十年以老疾致仕特思加一级䕃子入监十三年卒年七十有五赐祭葬赠太子太保谥懿僖祀河南名宦雷兴辽阳人𨽻正黄旗汉军太祖定辽东兴以诸生选直文选太宗设科取士兴中式举人授秘书院副理事官崇徳元年特试内三院学士举人生员兴名列二等得恩赉寻任都察院理事官顺治元年擢天津廵抚时土贼李聨芳张成轩啸聚沧州南皮间兴偕縂兵娄光先督师进勦聨芳等走遁穷追至海口遏其旁轶贼投水死者大半余悉縳之以归遂斩其渠散遣胁从者归农贼平因疏请设战船于大沽海口以备海防从之二年迁陕西廵抚陕地当流贼优乱后城郭空虚户口凋耗榛莽塞原野兴招流氓辟芜田拊循绥辑与民相休养闗中乃稍实世祖闻而嘉之屡赐冠服裘马以旌吏治三年流贼孙守法等掠兴安叛镇贺珍掠汉中兴移潼闗兵三百驻商州以扼守法檄汉羗道胡全才同城守以御珍㑹肃亲王豪格西征张献忠道出陜西击走珍守法亦遁去兴以陇州为河西咽喉西安藩蔽山险林深易于薮盗临洮巩昌于西番为隣并请设兵分屯要害下所司议行四年以疾致仕十年起授河南巡抚未至任卒赐祭葬如例赠兵部右侍郎廕一子入监祀陕西名宦祠王来任奉天人𨽻正黄旗汉军天聪八年汉书举人崇徳元年授工部启心郎屡官至大理寺少卿康熙元年以副都御史抚治郧阳四年巡抚广东时粤中屡经冦盗军民未安来任抵任抚集流亡谘询疾苦复疏陈六大害力请禁革平反积案囹圄一空常微服逰市闾察有司淑匿兵厮横暴严捕重惩邉疆绥靖嗣卒于宦祀名宦金维城𨽻正黄旗汉军总兵金玉和子也崇徳元年大军征锦州维城以恭领督馈餫五年以副都统从围锦州明兵突围出战击郄之先后攻克其台十八屡败松山杏山援兵七年锦州下移师攻克塔山杏山城以功授云骑尉世职兼任兵部叅政驻防锦州八年从政天平克中后所前屯卫二城晋骑都尉顺治元年定燕京改六部恭政曰侍郎维城仍任兵部侍郎五年从郑亲王济尔哈郎征明桂王朱由榔于湖广六年攻克湘潭趋寳庆败其縂兵马进忠王进才袁宗第等追勦至武冈沅州靖州俘斩无算七年凯旋得恩赉累加世职至一等轻车都尉十年坐失察属吏受赇免官降世职为三等十五年卒长子世需袭次子世砺康熈间屡立战功十八年勦海贼刘国轩于漳州阵没赠云骑尉入祀昭忠祠李恒忠𨽻正黄旗汉军事太宗为侍卫赐名宜哈纳初任佐领寻进恭领崇徳八年从攻中后所前屯卫二城予云骑尉世职顺治元年偕都统叶臣征山西攻克太原汾州及文水城三年从征四川败流贼杨荐兵于马湖五年擢副都统六年偕都统巴颜驻师西安屡败流贼孙可望刘文炳康荐宗等殱其衆十一年明桂王朱由榔遣其将李定国犯广东偕靖南将军珠玛喇往御之败定国于新㑹晋世职一等轻车都尉康熙十三年第三子仪祖袭戴都𨽻正黄旗汉军本姓李名献祖思忠姪也初任佐领天聪二年围锦州以巨礟克台堡有功崇徳六年从围锦州又攻㧞塔山杏山附近各䑓败明兵于长安岭八年从克中后所前屯卫二佐领顺治元年随征太原克其城十一月随南征破流贼灭福王平定河南江南克武冈山寨及扬州嘉兴江隂三城论功最九年克成都降伪王刘文秀等累加世职至三等男马汝龙𨽻正黄旗汉军袭魁父应备御职天聪二年从征明围锦州克屯䑓及塔山杏山城俱有功崇徳七年随取前屯卫中后所顺治元年以恭领兼刑部理事官击流贼于潼闗二年克武冈山寨扬州等处获敌船于扬子江败伪縂兵黄蜚之衆进克江隂论功加佐领六年从征逆镇姜瓖取浑源州等五城十四年以副都统驻防福建入为刑部侍郎累加世职一等轻车都尉康熙十六年卒赐祭葬张尚寕逺州人𨽻正黄旗汉军太祖定辽来归崇徳三年任户部启心郎以称职列优叙顺治十二年擢福建右布政使时海氛甚炽陷漳州泉丰以南震动大军进勦资粮供顿日费数十万钱尚督饷无匮监造巨礟攻具往来海上亲冒矢石备厯险阻卒复漳州迁左佥都御史巡抚甘肃卒于官闽人思之祀名宦祠张国用世居广寕𨽻正黄旗汉军顺治五年贡士康熙十四年任河南浙川县循良正直勤于抚字㑹逆藩吴三桂之乱供应军需不累百姓去任后士民感颂祀名宦祠李䕃祖鐡岭人𨽻正黄旗汉军父思忠招集鐡领等处户口来归以军功授子爵䕃子与兄显祖皆以功名着顺治五年由廕生授户部郎累官左佥都御史十一年授直𨽻山东河南縂督加兵部尚书疏请豁被灾州县秋粮安集流民及直𨽻频海设汎安营稽查海船出入事宜皆议行时真定西山乆为流冦扰据䕃祖谕井径道副使陈安国入贼巢抚之渠贼髙鼎涕泣就抚卒为勇将三年晋太子太保縂督湖广军务值大军进勦滇黔䕃祖区画有方兵民欣跃在任四年以疾告归卒赐祭葬祀直𨽻山东河南湖广名宦纪国相开原人𨽻正黄旗汉军顺治元年知河南辉县当流冦破残之后百姓凋瘵邑境荒凉国相修治城隍招抚流散劝开垦给耕具通商贾设学校与民更生甚着能绩及卒祀本邑名宦线缙广寕人𨽻正黄旗汉军顺治二年守山东曹州时定鼎之初余冦流毒未冺缙治尚简昜劝开荒地嵗不下数百顷无力之家助以牛耕民始得耕严饬保甲谕令守望相助后土贼窃发隣境杌而曹独获安调守河南汝寕时值乱后郡无太守者数年初下车城中居民不满数十家缙省刑薄赋与民更始有安堵之乐累迁司道并有能声四年擢偏沅廵抚五年伪贵溪王朱常滮等勾连苖贼分冦沅州缙同线安国等㑹兵进勦攻下永寕犹常山及诸贼渠斩之在任三年縁事落职寻卒曹人思其功徳崇祀名宦张所志奉天人𨽻正黄旗汉军顺治十七年廵按四川时土广人稀道路榛莽所志招辑流移各令安业疏陈収拾全川事宜章数上多见採纳康熙十二年任山西驿粮道以亷介为属吏倡及䕶藩篆令自封投柜地方便之后陞福建按察使遇寃狱立为昭雪时用兵海上所志督造船舰䟎运军需不辞劳瘁以功擢江西布政使大有政声朱思义义州人𨽻正黄旗汉军顺治元年任浙江廵道佥事时浙江初定将骄卒纵思义莅官风裁卓立严惩告讦之风兵皆戢歛民得安堵后卒于官人皆惜之祀浙江名宦张𢎞猷奉天人𨽻正黄旗汉军顺治中知湖广长沙有肆应才虽事起仓卒处以镇静臂画咸中不为挠夺当军兴时公务旁午一切簿书皆手自裁定为政严明而不苛民皆称之刘国寕奉天人𨽻正黄旗汉军顺治中知湖广黄冈县邑当水陆要冲徴发接踵国寕长于肆应事集而民不扰县多火患预投扑灭诸具有警輙身先往救遂不成灾政尚寛简民俱戴徳卒祀名宦李辉祖恒忠长子𨽻正黄旗汉军康熈十三年擢郎中十九年迁贵州按察使二十一年授四川布政使川省经吴三桂乱后田多荒芜辉劝民开垦生聚日盛按亩征赋釐奸除弊民以为便嵗贡蜡料栈道险阻民多以为病辉祖力请于廵抚奏罢之三十四年授河南廵抚寻擢湖广縂督卒祀四川名宦李兴祖𨽻正黄旗汉军宜哈纳子辉祖弟也初任直𨽻庆云令康熙二十四年擢山东兖州捕盗同知地为山东江南两省扼要时土冦李二和尚余孽尚不靖兴祖莅任晓谕居民能擒贼者赏能自新者即免罪不一年余党尽除在任三年多方廵察恩威并济两省所属人民悉遵礼让奸宄衰息迨摄篆沂州清亷惠爱咸颂仁明寻擢直𨽻河间守累官江西布政使顺天府丞卒兖人思其徳崇祀名宦李鈵䕃祖子𨽻正黄旗汉军由刑部郎中屡擢至兵部侍郎康熙三十五年圣主亲征噶尔丹与左都御史于成龙等督运中路军粮出古北口奎素沙深䧟毂令士卒伐栁枝横借沙面车得前进至克鲁伦河复命转饟赴西大路将军费扬古军凯旋叙功加四级三十七年授山东廵抚寻以疾辞未赴调安徽巡抚莅任后戢兵安民缓征息讼立义学义仓又造江船以拯溺修桥以利渉虽履任未乆而遗爱甚多四十二年卒于山东赈所杨廷耀辽东人𨽻正黄旗汉军康熙初任粤之梧州通判土贼唐三变等屡败官饷四出剽掠廷耀捕斩其渠盗患遂息分𣙜梧闗税刋定税货则例按往来船户人给一纸吏役乃不敢苛索署容县事伪晋王李定国余党窜踞大荣山连结猺獞为冦廷耀以计擒斩之贼党四散逺近寕帖时称能吏王育贤奉天人𨽻正黄旗汉军康熙中任福建兴泉道海冦围泉州育贤日夜为战守具与士卒登陴守御不解甲者十余年日徒跣筑垣躬操㨧揷闻援师将至单骑自临衢巷徧慰父老民皆感激流涕寻以劳瘁卒泉人设本主于崇阳楼祀之常光裕奉天人𨽻正黄旗汉军康熈中知湖南靖州地当逆藩吴三桂扰攘之后光裕招集流离靖方抚字民不失业三十四年擢知泉州府为政安静聼㫁详明为晋江县民黄姓力正主仆名分阖郡称快其他摘奸发伏申寃理枉率多类此李铎铁岭人𨽻正黄旗汉军康熙中知浙之绍兴府㑹余姚大水漂溺民人庐舍铎与知县康如涟煮糜以赈编筏以居又念就食妨业复按各县乡里民籍人给米四斗㓜者半之制絮衣与寒者全活无算在任四载始终不名一钱阎璋广寕人𨽻正黄旗汉军康熈中知湖广靖州州境利弊璋革重耗禁𣲖累创义学劝课农桑民渐乐业土冦吴旦先犯境身先䧟阵击斩无算冦遁去复追殱之合治懐其徳刘有成奉天人𨽻正黄旗汉军康熙三十年任山东夀光县精敏长于吏治邑民素刁悍健讼又好借势侮贫弱有成以严明驭之境内肃然时单骑行村墅劝农桑以卓异擢同知去民建祠祀之马云从辽阳人𨽻正黄旗汉军康熙三十四年知四川达州州境向苦瘠薄云从时劝告民以裕生重农之计值嵗祲民鲜粒食云从筹策告籴四境頼以全活州人感其恩立祠以祀钦定盛京通志卷七十七钦定盛京通志卷七十八钦定四库全书钦定盛京通志卷七十八国朝人物正白旗汉军正红旗汉军钦定四库全书钦定盛京通志卷七十八国朝人物正白旗汉军石廷柱𨽻正白旗汉军先世为辽东武弁父翰始家焉兄弟三人长国柱次天柱次即廷柱天命七年来归国柱天柱俱积军功至副将廷柱当太祖初命在文馆任事授三等轻车都尉世职十一年从征囊努克取其屯寨晋三等男天聪三年率兵勦明故将毛文龙所属诸岛有俘获四年收复汉儿庄率其城将士来谒五年围大凌河城谕降祖大夀六年从征察哈尔七年随攻旅顺口以功晋三等子世职崇徳九年太宗御演武场以廷柱军容整肃赉之二年以廷柱为汉军左翼都统四年战松山屡破敌兵六年陈取锦州策太宗嘉纳之再围松山乗夜破敌晋爵二等子七年分汉军为八旗以廷柱为镶红旗都统顺治元年从入闗平定山东山西河南累以战功加至一等伯十二年以镇海将军镇京口戢和兵民百姓安堵有石佛之称十四年乞休加少保兼太子太保致仕寻卒赐祭葬谥忠勇子六人华善琳珍俱知名华善官至将军防守镇江殁后镇江人思其徳建祠立碑华善子文炳仕至杭州副都统亦有政绩和济格尔䝉古乌噜特人𨽻正白旗汉军天命七年大军围广宁城偕守备石廷柱来归授叅领十一年从征囊努克栋奎皆有功天聪三年侦明兵于蓟州五年败大凌河城援兵断其樵採崇徳三年从征明至山东屡战皆㨗五年击破松山歩兵杏山骑兵六年明总督洪承畴援锦州驻军松山一再犯我师复自松山分踞髙桥三台和济格尔力战败之七年攻克塔山杏山二城畧功授骑都尉加一云骑尉先是分汉军为四旗以和济格尔为镶白旗副都统至是分为八旗改正白旗副都统遂为汉军正白旗人八年从攻宁逺克中后所前屯衞二城顺治元年晋世职为三等轻车都尉三年卒子巴图袭徐大贵𨽻正白旗汉军初任佐领兼工部理事官崇徳五年从围锦州屡败松山杏山援兵是时明总督洪承畴驻军松山分兵踞髙桥南三台大贵攻克之既而明兵千余乗夜犯我营率所部力战斩二十余级七年从克塔山杏山二城授云骑尉世职八年从克中后所前屯衞二城晋世职为骑都尉顺治元年擢副都统从征山西定太原勦流贼李自成于延安大破之二年从豫亲王多铎平定河南江南晋三等轻车都尉三年迁刑部侍郎兼副都统如故七年驻防杭州九年偕平南将军金砺勦闽贼郑成功时成功踞海澄以衆三十余万㓂漳州大贵督兵进击殱贼三万余遂攻海澄贼扼隘拒战连破之晋世职至一等轻车都尉加一云骑尉十二年晋爵三等男先是明鲁王朱以海据舟山既败走依成功成功乗其赴南澳遣人沉之海而其诸将阮思陈六御等愿留为成功用及是思等引衆䧟舟山大贵从大将军伊勒徳征之十三年进兵定海思等以战舰二百余迎战败之望江再败之衡水洋思六御授首遂复舟山十四年引疾乞休加太子少保致仕寻叙复舟山功晋爵二等男康熙十八年卒赐祭葬谥勤果马国柱辽阳人𨽻正白旂汉军天聪八年举人入直内院崇徳三年授都察院理事官顺治元年巡抚山西时甫平大同忻代太原遂以次定汾州平阳潞安泽州胥安辑之而境内土贼螽起乃馘阎汝龙于阳曲䧏髙九英于岚县勦梁自雨李俊于交城阳曲山西悉平擢宣大总督迁江南江西河南总督檄兵会侍郎鄂屯俘斩安庆土贼冯洪图及其党将懋修钟武㑹江西总兵金声桓据南昌叛贼将潘永禧突犯徽州遣官兵撃郄之复遣副将杨捷等克复都昌擒伪尚书余应柱乗胜趋武宁击败贼党邓云龙等未㡬广东叛将李成栋犯贑州大破其衆而声桓已为大军所蹙赴水死江西悉平是时江北诸贼依山结寨诡以奉明宗室名时出刧掠国柱遣副将朱运亨等击英山贼陈元破之于三尖山檄总兵卜从善勦白云梅家英窠诸寨伪石城王朱统锜纠贼五千余由金紫寨赴援击郄之乗胜连破贼寨擒伪总兵孔文灿伪副将方学达等复总兵㑹提督巴山张大猷勦六安州贼阵斩其渠张福寰候应龙䧏其党王俊籍维伦等江北悉平先是伪国公张名振奉明鲁王朱以海窜舟山伪侯吴凯踞大兰山助之国柱寓招凯凯与伪伯顾竒勲伪将军姜君献伪总兵陈徳芝等来降名振势遂孤盖顺治六年事也是年秋江南河南州县雨雹伤稼请履勘蠲䘏之复请改南京国子监为江宁府学并报可九年福建贼张自盛窜入江西大觉严檄提督刘光弼㑹闽兵合勦自盛就擒十一年名振由海道屡犯崇明刘河吴淞遣总兵王璟副将张思达等率水师分击之连败贼于靖江㤗兴燬其船名振逺遁入海寻湖广贼頼龙等犯江西国柱与湖广总督祖泽逺会师捣其巢于桂东获頼龙等斩之累加太子太保以年老致仕康熙三年二月卒赐祭葬如例祀江南山西名宦宜永贵辽阳人𨽻正白旗汉军任佐领兼㕘领崇徳五年从围锦州以礟攻克凉马山等处六年复围锦州战松山克髙桥南三台七年以礟克塔山附近各台及其城叙功授云骑尉世职八年攻克中后所前屯衞二城晋骑都尉顺治元年任兵部理事官二年从征河南追败于潼闗又从征江南进克扬州破敌战舰斩馘无算六年为临清总兵大破土贼杜全张文齐等于朝城濮州皆授首九年任都统寻授仓塲侍郎晋世职一等轻车都尉十一年授南贑巡抚攻伪都督许胜可兵于罗汉岩擒斩之十三年调福建㑹海冦郑成功率衆猝犯福建薄城下时官兵俱赴漳泉徳化永春守城单弱永贵力疾登陴拒守乗间出城斩俘不可胜计贼锋顿挫一月围解康熙四年致仕寻卒赐祭葬如例以追叙福州全城功加至三等男蔡士英锦州人𨽻正白旗汉军顺治元年以佐领从入闗𠞰山东土贼康玉环及招抚山西攻克太原皆有功三年随征浙江定福建六年征叛镇姜瓖复朔州及汾州府九年以右副都御史巡抚江西𠞰广信土贼杨文吉安土贼刘京等悉平之士英奏请豁江西勘实荒田免逋赋五十八万有竒免缺丁五十九万有竒又请减瑞州浮粮十万余石袁州粮率每亩浮一斗六升有竒士英请减之视新喻九斗三合为定额以苏积困疏上皆报可民甚徳之十二年晋淮安漕运总督兴利除弊逺近悦服晋兵部尚书康熙四年卒赐祭葬谥襄敏祀江西淮安名宧所着有抚江集督漕奏议于时跃广宁人𨽻正白旗汉军顺治二年任江南合肥令迁河南懐庆守擢分守河南道𠞰土贼刘芳等平之八年任陜西按察使聴断明允案无积牍一时有于不落店之謡驻防兵扰民时跃一绳以法驭吏尤严所属无敢受赇者十年巡抚广西时李定国等拥朱由榔尚盘据云贵朱盛浓等应之时跃至斩贼无算阵擒盛浓十四年孙可望䧏定国窜入云南南宁太平等六郡尚为贼党所据时跃筹兵画饷亲督师进𠞰六郡以平十八年擢广西总督伪徳阳王朱至濬窜入安南时跃遣使招抚至濬等投城加都察院右都御史康熙二年卒于官赐祭葬如例祀广西名宧夏一鹗奉天人𨽻正白旗汉军顺治三年知江南常州府时山湖薮泽尚多伏莾一鹗悉心劳来威惠并着盗贼皆为良民寻转江宁知府及江西分守道八年授江西巡抚江右境土初定政多秽浊土地荒芜一鹗㕘劾贪吏二十余员吏治澄肃请釐钱粮户口招集流亡开垦荒地给还官产安揷明朝废冡期年政务具举明翰林傅鼎铨等受伪职聚衆为乱徃来福建江西一鹗调兵分路夹击追至福建斩级万余生擒鼎铨并伪总兵杨起龙等又九仙山贼首陈九思宜黄贼首曾明等负固山寨出没为㓂一鹗𠞰抚兼用分地设防贼党先后就戮境土悉安嗣卒康熙十七年崇祀江西名宧祠闵三元𨽻正白旗汉军世居锦州顺治初随入闗五年授河南鹿邑令为人亷明有才畧时邑新垦粮多诡寄力为釐正由是赋役均而国课增官署学宫皆毁于兵燹三元一一创立规度稍备鹿邑自黄水汜滥后旧沟淤壊三元徧閲境内相其髙下询览旧蹟共开渠增培使潴水之区悉达于河邑北枕涡河为患三元増筑堤防㑭永无冲决在任五年百废具举及去任士民道遮攀留立碑以记卒祀名宦金培生奉天人𨽻正白旗汉军顺治初任陜之潼闗道时闗中㓂乱初定民未安集草窃乗时间发培生筑城浚隍兴教化励风俗严保甲劝开垦着有治绩及卒入祀名宦王宗圣奉天人𨽻正白旗汉军顺治中知江南之舒城令详慎明决吏不敢欺而狱无枉纵案无积滞邑当兵燹后安辑流亡惠威并着吏民咸深感戴卒祀本邑名宦迟日巽广宁人𨽻正白旂汉军顺治七年知山西觧州之夏县时叛镇姜瓖余孽犹潜伏山林日巽练乡勇躬徃督战殄之胁从者赦之俾得复业又力请蠲积逋减役省徭夏人始苏崔宗人奉天人𨽻正白旂汉军顺治十二年知江南常州府惠贫弱抑豪强发摘奸伏吏民惊若神明十三年大军征闵驻郡时有逰骑逐妇女二人溺死宗泰即白诸将军按法治之麾下肃然民得安堵卒祀名宦石文晟奉天人𨽻正白旂汉军康熙中知山西平阳府时嵗饥方有造船运米役上官又令民输草三十五万束于大同文晟请就近收买罢之又言赈饥煮粥止便少壮能就食者老病妇孺且坐毙请散赈官亲厯山僻安户给之全活无算康熙三十三年巡抚云南豁达多才畧为政务举大纲先是云南屯赋仍前明旧额科重赋繁军民病之又晟疏请减十之六又请增乡试解额以振起人文士民无不敢戴及调广东巡抚尤多惠政粤人思其徳祀名宦于翔汉奉天人𨽻正白旂汉军康熙十三年知陜之陇州先是逆藩吴三桂遣伪将军元攻陇州前官翁世庸被报城䧟未几大军克复陇州贼西遁复遶踞闗山顶塞路守险总督哈占等卒兵屯咸宜闗相持不下翔汉供亿弥年人民安堵擢鳯翔知府休养疮痍人頼以安蔡敏荣士英子𨽻正白旂汉军康熙十九年授绥逺将军同诸军恢复云南贼平后改授云贵总督时逆氛初靖流离载途敏荣招抚散亡给牛种劝耕作流民渐复业奏上筹滇十疏设施各有条理滇人徳之余三级𨽻正白旂汉军世居辽东初任湖北黄州府同知转武昌守秉公持正修举百务才能肆应事集而民不病厯任山东按察使尢亷明平允不狥情不枉断及转广东布政使清操弥着公署中饘粥宴如也卒祀湖广名宦蔡毓秀奉天人𨽻正白旂汉军康熙十六年知浙之奉化县值嵗暮乡民以逋课治狱者数十人悉放还家约以新正完课民感泣如约邑有盗魁二人行刼横州里毓秀擒磔扵市积匪歛迹请免运衆役兵米民累得甦舆诵徳之遅维坤广宁人𨽻正白旂汉军康熙十九年知山东聊城县寛严皆中节公暇即诣陇亩劝民力作兼谘访时事长幼皆得尽言故所兴革皆切中利弊阖邑大治寻卒于官祀名宦杨宗仁奉天人𨽻正白旂汉军康熙中由甘肃阶州知州迁临洮同知监兰州镇逺桥商税正额外一无羡余值嵗歛请发仓赈饥减税额招流亡上官有疑狱辄付宗仁一讯即决郡多盗有老爪贼尤为民害因谳他狱得百余案皆穷治捕置诸法盗风顿息滕天绶辽阳人𨽻正白旂汉军康熙二十五年知陜之汉中府练达精敏公廷清暇尝言政以富教为本爰修复庙学仓厫㑭民知务本汉南素绕水利天绶相视地形筑堤建闸启闭有期蓄洩有界自是争端永杜灌溉之利垂诸永乆卒祀汉中府名宦董学诗辽阳𨽻正白旗汉军康熙二十六年知山西懐仁县年少精敏待士抚民咸得治体在任三年治行为当时最刘民瞻𨽻正白旂汉军康熙二十八年知山西沁州值嵗荒设法赈救全活无算陞平阳府同知累陞至直𨽻正定知府并着贤声后崇祀沁州名宦罗文瑜𨽻正白旂汉军世居广宁顺治乙未进士授山东曹县令弱冠莅任即能发奸摘伏奸宄潜踪待士和而有礼御下寛而不縦时文量官地立法详宻弊清而人不扰寻擢济南守卒祀曹县名宦罗文现𨽻正白旂汉军世居广宁康熙三十五年擢汝南道励士习劝耕农招垦荒地饬严保甲盗息民安聴讼详慎锄强除暴每冬月捐俸施粥全活无算崇祀名宦白璧琛奉天人𨽻正白旂汉军康熙五十一年擢粤之广南韶道墨吏望风引遁江湾向为奸薮璧琛至任设法𠞰灭之西山猺獞相鬭单骑厯险谕降之嵗朝祷雨輙应转荒为丰民咸颂之正红旗汉军寗完我𨽻正红旗汉军世居辽阳天命初来归事贝勒萨哈璘以兼通䝉古汉文任事文馆天聪四年偕达海招谕永平从征大凌河抚谕察哈弥部以功授骑都尉世职六年与范文程马国柱等疏陈伐明之䇿太宗嘉纳寻以好博革世职闲居数年顺治元年起用为学士二年擢内院大学士六年修太宗实録允总裁官加二等轻车都尉晋议政大臣十三年加少傅兼太子太保十五年致仕康熙元年圣祖念其赞理机务年乆命擢其子为内院学士四年卒赐祭葬立碑墓道谥文毅雍正八年诏入祀贤良祠郎赛𨽻正红旂汉军世居开原铁岭本姓刘天命元年来归四年太祖取明抚顺郎赛从着勲伐六年从取明沈阳在事有功崇徳七年汉军分𨽻八旗郎赛始𨽻正红旂寻管佐领八年随征明宁逺拔中后所前屯衞败游系吴良弼等斩縂兵李辅明等十二月随征黑龙江俘获甚衆顺治元年随入闗破贼将唐通于一片石嗣追流贼至潼闗率衆前驱大破之二年抵扬州克其城寻破江隂等郡叙功累加世职至一等轻车都尉十三年擢为宁海将军镇守福建十六年海㓂郑成功率兵犯镇江朝廷遣禁旅至福建㑹同郎赛由厦门进𠞰禁旅因风失利事连郎赛并逮问削爵康熙八年事白复职十年卒吴守进𨽻正红旂汉军初事太祖以功授㕘将世职天聪五年七月初设六部以守进为户部承政嗣晋佐领崇徳三年更官制授户部佐㕘政四年縁事革世职六年随围锦州以巨礟克塔山四台斩馘甚衆七年擢都统败明松山杏山兵复击明吕翁山兵败之又追敌入杏山拔其城顺治元年从平山西攻太原克之二年南征败明太监髙起潜军于洋子江获其船舰从攻扬州嘉兴及江隂皆有功四年累加世职至一等叅领充定西将军五年卒子国柄国正皆以功名显吴世俊𨽻正红旗汉军世居开元初以佐领兼叅领崇徳五年大军围明锦州世俊发巨礟克取马家湖台六年复围锦州偕都统金砺败明兵于吕翁山口七年攻塔山杏山毁其城八年随郑亲王济尔哈朗攻宁逺克前屯衞中后所二城顺治元年随都统叶臣招抚山西时流贼李自成遁陜西其伪伯陈永福犹据太原世俊与诸将攻克其城山西既定还兵击鲍家庄贼殱之复随英亲王阿济格追𠞰自成于陜西自成遁走湖广三年随端重亲王博洛定浙江败伪阁部朱大典与金华破其城大典自焚死余党悉平是年擢都察院左副都御史六年授正红旗汉军副都统屡以功叙复三遇恩诏晋爵至三等男十年以疾致仕十八年卒赐祭葬如例子延祚袭王国光汉军正红旗人天命初随父一屏来归年十四勇敢善战初任佐领兼户部理事官崇徳中累迁副都统兼户部叅政八年随郑亲王济尔哈朗攻宁逺克前屯衞中后所二城顺治元年改六部叅政曰侍郎国光仍任户部三年随定西大将军和洛㑹驻防西安击败兴安贼孙守法胡向宸又败其党欧文炳等进捣贼巢拔之五年擢都统六年随英亲王阿济格征大同叛镇姜瓖攻克佐卫朔州汾州太谷四城十年随定逺大将军贝勒屯齐征湖广击败伪晋王李定国于永州又败伪秦王孙可望于岔路口多所斩获十二年海贼郑成功张名振犯浙江偕宁海大将军伊勒徳往征之败其衆于舟山成功等遁入海十三年授两广总督加太子太保国光亷明果断时西逆未靖土㓂充斥国光严诘盗贼立连坐保甲承审之法十五年以疾还京十八年授镇海将军驻防潮州康熙三年㑹平南王尚可喜合兵𠞰碣石叛将苏利进师灯笼山苏利乗我军未成列率衆万余突来抟战我军左右夹击贼衆溃遁追薄碣石衞城四靣环攻㧞之擒斩苏利及伪总兵陈英伪副将李慧等余党窜匿山谷国光督兵搜捕之伪总兵郑盛穷蹙自缢死贼遂平五年还京复任都统先后叙功复遇恩诏晋爵一等男八年以老致仕九年卒赐祭葬如例谥襄壮王国诏国光弟天聪四年大军征明国诏年十六即从征克永平五年从征大凌河崇徳元年从征朝鲜攻纳摩山被重创得赏叙八年从攻明前屯衞被创顺治元年从征山西克潞安追流㓂至湖广三年随征湖南有功六年征大同叛镇姜瓖取朔州叙功授佐领累陞至都统康熙十三年乞休逆藩吴三桂反国诏随征至湖广以疾卒赐祭𦵏加典礼李国英奉天人𨽻正红旗汉军顺治三年从肃亲王豪格定蜀殱张献忠大军凯旋留国英镇保顺间勦平余贼代王遵坦为巡抚治兵阆中军旅之后饥疫频仍国英劝农桑备战守礼贤兴学士民始复业五年贼党谭洪犯保宁击败之王命臣等据顺庆国英分兵三路进殱其衆追抵潼川遂定龙安绵达等州县六年擒斩谢光祖等九年孙可望刘文秀逼阆中汉沔宸动国英击破之十四年以兵部尚书总督川陜大兴屯田以牛种数万给垦者军储以足驻节所在与士卒同甘苦俸糈所入尽供饷士用康熙元年奉诏帅湖广陜西河南四川四省㑹兵𠞰茅麓山贼李来亨袁宗第等国英师次䕫府伐榛莾开道以进遂夺羊耳山败宗第于茶园坪追及巫山据其城宗第又合郝永忠刘体纯引衆数万来攻我兵出战体纯溃自杀乗胜追至黄草坪永忠宗第以次授首遂进兵围来亨于茅麓山来亨穷蹙焚妻子自经死㓂孽悉平国英镇蜀凡二十有二年以劳卒于官赐祭葬谥勤襄追叙𠞰贼功晋二等男雍正十年入祠贤良祠线国安辽东人𨽻正红旗汉军崇徳元年随孔有徳航海归诚从征海外各岛及克服朝鲜皆在事有功顺治元年随大军入闗追𠞰流贼李自成于潼闗破金沟寨复从征江南克扬州以兵先渡扬子江克江隂四年随征湖南取衡山六年授总兵官复随攻湖南多所擒获招安反侧官兵六七万人随进取广西之桂林柳州功最随征南宁七年李廷国犯桂林提师赴援定国遁去九年授提督十年李廷国拥衆数万复犯桂林国安与陈维新计败之遂平定全粤十一年复永宁州叙功加太子少保征蛮将军顺治十二年叙恢复桂林功授三等伯世袭十五年随进取滇黔战李定国于凉水井贼杀五千有余复战于水寨山口杀贼万计十八年授都统康熙五年因老乞休十四年卒国安性亷介二十余年清操如一人咸以为难苏宏祖𨽻正红旗汉军崇徳三年直内院授启心郎八年考满加世职顺治十一年擢福建兴泉道捍㓂修城设仓济民颇着功绩十五年巡抚南贑时巨㓂李玊廷刦掠雩都降而复叛者再宏祖遣将擒之戮于市岭北平与民休息以振兴文教为己任卒祀福建江西名宦孙徳盛𨽻正红旗汉军初任佐领崇徳八年从征明宁逺㧞前屯衞中后所顺治元年随南征破流贼平河南江南有功三年加佐领世职四年擢西安副都统加世职至轻车都尉孙荗兰辽阳人𨽻正红旗汉军顺治二年任直𨽻翼州牧再任覇昌道有惠政四年任山西布政使先是驻防满兵圏种民地以废藩土田给之屯丁豪覇者抗不输租荗兰重法绳之民不失业或军民相搆讼者质成必凖情理九年擢陜西寕夏廵抚寻休致晋人思其徳崇祀名宦祠徐永顺𨽻正红旗汉军世居辽东顺治六年任天津道时官兵𠞰静海土贼独天津境内无贼烽火不惊百姓安堵累擢至福建巡抚卒后天津人思其徳崇祀名宦祠吴兴祚清河人𨽻正红旗汉军顺治十二年知大宁县县界万山中经流㓂蹂后四境凋弊民多转徙学宫鞠为荗草兴祚招民劝垦兴学飬士不再期民复旧业寖闻弦诵声康熙二年任无钖令邑最号繁剧前任多以罪废数十年无迁擢者兴祚至尚有前令数人亏空未完累累追系兴祚慨然曰彼囊空如洗拘之何益宁为代赔㑭得归乡井耳因设祖席延数令至告以代完诸公可即作归计前令皆感激去在任数年以治行报最十五年廷推特擢福建按察使以计擒土贼朱统锠十七年陞巡抚加兵部尚书以兵击破海贼刘国轩于赤澳等处焚其船兴祚在任首荐臬司永宁于成龙世号知人时海氛未靖兴祚留意戎行识㧞将材总督标下蓝理过误将行兴祚知其忠勇可用缓颊为开生路后可以拖塲大战䝉圣祖奖赉优擢显职理感旧恩绘兴祚像奉之姚启圣平海坛兴祚与之协谋取金门厦门叙功加骑都尉又一云骑尉世袭二十年调两广总督屡上疏言抚粤事宜皆中利弊三十一年授归化城右翼汉军副都统三十六年从征噶尔丹卒于军兴祚素善书精诗律所着有宋元声律选及史迁句解行世许世昌辽东人𨽻正红旗汉军顺治十四年巡按江西兴利除弊亷平不苛寃狱多所平反康熙元年巡抚福建先是海㓂陆梁沿海诸郡制造战船火炮世昌虑部议核减浮价势必分派民间遂具疏立请准销又请代完绅衿逋负免其解部究追又请蠲顺治十三年以前牛角等税加价一十余万免民屯乆荒田粮六十余万又给迁界穷民牛种劝令开垦复捐俸委官于七门及近郊各处赈粥施药以济迁民之饥疫者时有万姓饥病仁天活命之謡刘秉权辽东人𨽻正红旗汉军初授国史院学士康熙七年巡抚广东惩贪墨禁苛派革供应风纪肃然时方巡海展界秉权安揷男女十六万有竒垦田二万五千余顷至复灶丁而盐课足减屯赋而戍卒安重师儒崇礼学而文风振皆治绩之最着者嵗甲寅潮州镇刘进忠叛秉权亲赴潮帅师斩伪将金统挫其锋勤谋𠞰抚以积劳卒于官汪世臣奉天人正正红旗汉军以廕袭世职顺治十六年随征湖北累着战功驻防潮州时苏利犯顺世臣随将军王国光与贼战于石井寨亲冒矢石战方酣又以竒兵绕出贼营胜之降其余衆潮郡悉平寻擢广东副都统在粤三十余年训练严明地方宁辑以疾终祀名宦王永誉国光子康熙十三年授河南提督时河北镇察禄叛应吴三桂遣禁旅𠞰贼于懐庆永誉由孟津渡河为掎角势兵至擒之不烦血刀严戢部伍闾里晏然寻调安庆提督逆藩耿精忠遣伪都督宋标等䧟江西饶州犯徽州十四年永誉进师擒宋标磔之十七年改江南提督十九年迁广东将军三十五年圣祖亲征噶尔丹永誉统正黄正红两旗由中路进噶尔丹遁永誉督兵追蹑侦贼逺窜乃还四十三年卒祀河南名宦李芳春葢平人𨽻正红旗汉军顺治五年知直𨽻庆云县邑当残破之余芳春年少贼甚易之屡出滋扰芳春乃与协镇郭天培等宻谋𠞰捕前后擒贼等二千余人训练乡民皆知守御贼相戒不敢入境刘徳芳辽阳人𨽻正红旗汉军初任山东东昌守勤于政事劝课农桑优礼齿徳民情向化值嵗旱徳芳歩祷輙应卒至丰稔康熙四十三年擢四川按察使谳决平允时打箭炉甫定茶盐𣙜课壅遏不行徳芳筹画尽善嵗无停滞民思其徳尝葺文翁石室为锦江书院蜀之人士欣然向学卒祀山东四川名宦孟希舜奉天人𨽻正红旗汉军顺治八年知江南之广徳州请免州县地亩溢额银六千七百余两嵗旱勘灾申豁秋粮十分之一民赖以安其居官以爱民为本一时有杜母之誉董宏毅奉天人𨽻正红旗汉军康熙中知江西奉新县时耿精忠煽乱以兵逼城宏毅率官兵捍御手斩为内应者发矢先毙其伪左将军生擒六人贼溃城赖以全明年贼万余踞城北狮山礟石雨下宏毅殱其前锋又斩贼于邑之棉花地贼衆悉平邑遭乱后丁缺田荒为绘图申请减赋之半在职四载勤劳奉公王之纪鄱阳人𨽻正红旗汉军康熙十六年知福建之徳化县时逆㓂初平疮痍未起之纪简静镇抚不事纷更清理讼狱减省兴作政举民安及去任士民攀辕乞留卒祀名宦王毓竒奉天人𨽻正红旗汉军康熙三十二年知四川之泸州除耗羡严保甲劝耕织盗贼歛避民安其业比户有丰宁之庆其殁也州人祠之王臣𨽻正红旗汉军父国泰别见忠节传臣以廕初任广东驻防协领康熙三十九年擢湖广永州总兵整饬戎行抚䘏士卒亷介自矢不受餽遗永州频年遭火加以大水四十四年州又大旱臣随时设法救民无算寻卒永人思其徳崇祀名宦钦定盛京通志卷七十八钦定盛京通志卷七十九钦定四库全书钦定盛京通志卷七十九国朝人物镶白旗汉军镶红旗汉军钦定四库全书钦定盛京通志卷七十九国朝人物镶白旗汉军王元忠𨽻镶白旗汉军原守鳯凰城堡天命六年镇江中军叛降毛文龙元忠独来归授佐领世职后明降将内有与明通谋者元忠发其谋擒斩之又追杀逃叛生擒哨卒二次天聪八年以战功授㕘领加世职二等顺治七年九年两遇恩诏加世职三等男尚好仁奉天人𨽻镶白旗汉军崇徳五年我军围锦州好仁击松山明兵败其衆七年复围锦州功居一等寻管佐领事八年従征明中后所前屯卫皆有功顺治初加世职三等轻车都尉官浙江温州镇搃兵卒祭𦵏如礼吕应学奉天人𨽻镶白旗汉军父国寳随耿仲明航海归诚应学于崇徳六年授二等副都统世职八年从征明攻中后所前屯卫督巨礟克之顺治元年从入闗六年从征广东斩伪縂兵杨杰周齐王启科等大㨗败伪伯马飬麟之衆于灵山击伪晋王李定国兵于髙明新㑹连败其党十四年叙功授三等子髙国相广宁人𨽻镶白旗汉军父中选明乞休逰击天聪八年国相随父来归初任佐领崇徳八年从克中后所前屯卫顺治元年随入闗二年西征至陜西克延安追流冦至湖广并有功六年随征山西叛镇姜瓖克大同朔汾等处累加世职一等轻车都尉十二年征海贼郑成功有功十六年驻防京口康熙十三年呉三桂等叛随征江南徽州等处贼冦屡有功又破呉三桂叛衆于武岗州枫木岭等处十九年任杭州副都统致仕卒赐祭𦵏冯有功奉天人𨽻镶白旗汉军官佐领身厯戎行崇徳八年从征明中后所前屯卫克之顺治元年随平山西追败流贼于湖广武昌获战船七年九年两遇恩诏加三等轻车都尉世职子国相康熙中従征厄鲁特噶尔丹有功官至都统雍正十年入祀贤良祠朱延禧奉天人𨽻镶白旗汉军父世勲天命七年来归延禧授轻车都尉世职顺治元年随入闗同征叛镇姜瓖克复泽潞等处叙功累加至三等男十一年随征广东伪晋王李定国擢副都统十六年驻防福建康熙中卒赐祭𦵏如典礼蒋国柱奉天人𨽻镶白旗汉军顺治四年授都察院启心郎十一年擢工部右侍郎十三年调户部左侍郎十八年以副都御史廵抚山东自明季重敛之余粮有包荒役有杂派国柱一切奏除之民困以苏康熙三年调浙江巡抚疏陈浙江宁台温诸郡荒田招垦起科事宜及分别蠲免被水田亩额赋俱有经画悉心民瘼茂着勤劳卒于官赐祭𦵏如例白秉贞锦州人𨽻镶白旗汉军顺治四年任湖广黄州府同知㫁事明决一郡质讼之事咸愿归之东山盗起搃督罗绣锦委秉贞率民兵攻之秉贞详请勦抚兼施凡四閲月四十八砦悉定康熙六年累陞直𨽻河南山东搃督所至多惠政卒祀湖广名宦朱昌祚辽东人𨽻镶白旗汉军顺治十八年授浙江廵抚㑹浙东西灾旱昌祚捐金煑粥以活饥民时海氛未靖并疏请酌拨荒田令濒海居民迁移内地者开垦康熙三年擢福建总督寻以忧去四年起复总督直𨽻山东河南等三省昌祚秉性忠耿端已率属严饬将士兵民戢和遇事执法无所偏徇辅臣鳌拜以镶黄旗正白旗分地瘠薄遣部臣㑹同督抚重易善地他旗多不乐从民地被圏咸泣诉失业昌祚上疏极陈其弊鳌拜怒坐以挠法罪立绞死旗民哀之八年圣祖追复原官予祭𦵏谥勤愍王宗圣奉天人𨽻正白旗汉军顺治中知江南之舒城令详慎明决吏不敢欺而狱无枉縦案无积滞邑当兵燹后安辑流亡恵威并着吏民咸深感戴卒祀本邑名宦王国㤗葢平人𨽻镶白旗汉军康熙十二年为福建福州府同知值逆藩耿精忠潜蓄异谋国泰侦知其阴事每达于总督范承谟有先事预防之智后佐郡泉州与民休息迁本省驿传道㑹耿精忠甫平海氛尚炽军兴旁午办应夫船亲自给价毫不扰民未几泉州告警自请召募壮勇得数千人授以衣粮甲仗身先士卒奋唿击贼贼遂大溃泉州围觧叙功増秩擢安徽按察使闽人思之祀名宦祠蒋毓英奉天人𨽻镶白旗汉军初任浙江温州府同知时海氛未靖大军驻衢征勦毓英悉心筹画输运粮饷仍加意抚绥严行保甲阖郡帖然康熙二十二年初平䑓湾调毓英为知府毓英履任躬厯郊原披斩荆棘经界三县封域相土定赋罢不急之役安抚畨夷招集哀鸿䑓地遂为乐土二十九年擢江西按察使时江湖多盗剽刼商旅毓英檄令各州县查明船户编立字号各给用印腰牌饬令未晩停泊守汎兵目以五船为一伍十船为一甲轮流支更守宿天明放行由是羣盗屏迹其谳狱必以情常亲理囹圄寒冬酌给棉衣寻擢浙江布政使将赴任衆囚闻之感泣数日后卒四十六年入祀䑓湾江西名宦李徳耀奉天人𨽻镶白旗汉军康熙四年知四川大邑县自处节俭为政简约尝单骑遍閲郊原度地开渠导水俾民田悉资灌溉阖邑获丰登之利蜀地故多先贤祠墓公暇尤加意葺修古蹟不至湮没民思其恵乆而不忘五十年入祀名宦白登明盖平人𨽻镶白旗汉军知江南太仓州立衙蠧地棍赌博奸滛四禁犯者必置之法境内肃然奸民某通㓂事觉总督檄州捕之某䄂出一状某某皆其党凡州中巨室富家无或遗登明知其诬笑曰若欲生乎死乎对曰欲生登明曰若非冦何知某某皆冦党以若状上死无赦矣某感悟遂燬其状登明代为申辨州之大姓皆获免公暇试诸生以地方利弊纤悉毕陈故摘发无不中邻邑有寃抑者诉诸上官愿下州为理州田阜髙常赖灌溉自刘河堙塞苦潦登明乃先濬朱泾后及刘河凡六十里州及崑嘉二邑咸赖其利白允明登明仲弟以选贡得官慨然曰国家肇基东土从入闗者多以武功翼运今天下虽大定然西南尚有逋冦依託明藩窃㩀云贵侵扰川湖两广兵革不息正志士効命之秋也乃习韬钤精武事顺治十二年以荐授云骑尉十六年随击伪都督杨文英等于扬子江口大㨗康熙十三年逆藩呉三桂等叛海冦亦乗机窥伺江南以将军王之鼎荐屡擢都督佥事守崇明二十五年三藩平改驻防广东叅领卒祀江南名宦白启明登明季弟康熙二十一年知粤之庆逺府时初经兵燹田畆蒿莱启明竭力抚循收赎男妇之被掠者劝民垦辟设义仓以济贫乏给牛种以资耕植境内饶裕复以时修举废坠建学宫葺城垣皆捐俸成之嗣以循卓迁擢去五十七年入祀粤西名宦董守义奉天人𨽻镶白旗汉军康熙中知江南舒城县有干济才当逆藩呉三桂耿精忠之乱大军往来绎络舟车刍糗应时而办闾阎安堵秋毫不扰康熙二十三年擢任四川达州牧在任期年有兇人手贼叔母诡以盗杀诉于州守义亷得实情立摘其奸遂引伏寘诸法州人以为神卒祀达州名宦佟国珑奉天人𨽻镶白旗汉军康熙五十一年任山西泽州守政尚寛和与民相安凡州县营建无不修举在任八载舆衆欢洽其始莅任踰年以罣误去州民攀留合词上请复得留任及卒入祀名宦胡国佐辽阳人𨽻镶白旗汉军知河南归徳府值嵗荒设法赈济全活至数十万人民懐其徳其所立救荒诸政皆有经济卒祀河南名宦镶红旗汉军金砺辽东人𨽻镶红旗汉军太祖天命七年来归授三等男天聪五年为兵部承政太宗幸演武塲閲兵砺与㕘领石国柱金玉和髙鸿中等并以训练有方赐鞍马寻调户部承政八年晋二等男崇徳二年以大军征明皮岛砺所部水师观望不进革世职五年授吏部㕘政寻擢都统八年随郑亲王济尔哈朗攻明前屯卫中后所二城以礟攻克之论功授三等轻车都尉世职顺治元年随入闗安抚天津乱民寻同都统叶臣招抚山西贼党陈永福踞太原砺攻克其城晋二等轻车都尉三年随顺承郡王勒克徳浑征湖广伪总兵马进忠降而复叛砺击败之武昌夺其战舰六十时明桂王朱由榔聚屯湖南砺同平南王孔有徳等征之四年砺等斩伪伯黄朝宣于衡州进兵长沙斩縂兵杨国栋于牛皮滩晋世职一等轻车都尉六年授平南将军镇守浙江明鲁王朱以海踞舟山砺进克其城并擒其伪荡湖侯阮进九年海贼郑森犯漳州砺由长泰进营漳州城北分兵万松闗以牵制之贼来攻七战皆㨗叙功又两遇恩诏晋爵一等男加一云骑尉十一年授川陕总督十三年乞休加太子太保康熙元年卒赐祭𦵏如例赵国祚汉军镶红旗人父一鹤太祖时来归天聪八年授三等轻车都尉世职国祚其次子也崇徳四年以佐领屯田义州八年偕䕶军统领阿尔津征黒龙江师还得恩赉从郑亲王济尔哈朗攻克前屯卫中后所二城顺治元年授云骑尉世职寻陞叅领従豫亲王多铎南征取扬州従贝勒博洛移师定浙江师还克江隂晋骑都尉八年授户部理事官擢副都统再擢都统屡遇恩诏晋世职至二等轻车都尉十二年授平南将军驻防浙江十五年任浙江总督十六年海贼郑成功犯温州乐清诸县国祚以兵御之获其船九十余贼退入舟山明年成功冦江南陷镇江犯江宁大军击败之仪鳯门外乃遁入海追论疎防夺嵗俸十八年迁山东总督再迁山西康熙元年罢还京十三年逆藩呉三桂反起为江西提督驻九江以遏贼冲会逆藩耿精忠叛应三桂遣其党䧟广信抚州建昌国祚移驻南昌偕将军希尔根哈勒哈齐分道勦贼击败伪都督易明逐北七十余里遂复抚州昜明复引贼万余来犯又击败之殱贼四千有竒十四年大军下福建精忠穷蹙降国祚遂専勦三桂十五年从安亲王兵乐进兵湖南驻长沙屡战却三桂兵十八年南抵寳庆破贼紫阳河再破其将呉国贵兵二万于双井堡国贵中礟死蹙其溃衆于武冈州复州城前国祚以力战被创寻创发乞休乃还京二十七年卒年八十赐祭𦵏谥敏壮姪琏亦屡着有战功卒谥襄勤柯汝极辽阳人𨽻镶红旗汉军天命六年克辽阳有降人欲乘间叛汝极发其谋复擒获间谍十四人擢恭领授三等轻车都尉世职顺治初厯官礼部叅政镶红旗汉军副都统累加世职至一等四年以副都统驻防杭州七年卒于官无子以从子永蓁为嗣袭职永蓁累官户部侍郎擢汉军都统是时闽冦郑成功假明桂王由榔年号窃发海上遣伪伯阮思伪总制陈六御伪总兵胡自庆等犯浙江之舟山䧟之十三年永蓁偕将军伊勒徳以水师出蛟门击贼衡水洋贼舟郄复前永蓁跃入其舟斩自庆余贼转帆遁追及之并斩思六御等遂定舟山以功赐爵三等男康熙元年偕将军济什哈勦山东贼于七于岠嵎山贼乘夜犯永蓁营射殪百二十余人于七窜入海十年授京口将军寻罢十三年起山东提督二十四年卒柯永盛汝极从子也崇徳六年任佐领从围锦州攻克晾马山台及杏山塔山城七年偕副都统马光辉监铸神威礟八年从取前屯卫中后所二城叙功授骑都尉世职顺治元年任刑部理事官大军初定山东授胶州总兵官既至镇勦昌乐土贼秦尚行等平之流贼李自成禆将赵应元诡就侍郎王鳌永招抚入青州害鳌永踞城作乱永盛闻变偕副都统和托李率泰驰赴青州驻兵城外轻骑入城计縳应元斩之复率兵围髙宻擒斩伪元帅张舆二年潍县土贼张广降而复叛拥其衆数千突犯莱州永盛遣逰击杨遇明击败之广中镞死余贼悉平三年移镇江宁㑹勦江西叛贼南赣廵抚苖胙土以江西诸郡叛服不常请留永盛驻其地遂改南赣总兵官四年正月湖广兴国州土贼柯抱冲陈珩玊等犯武昌杀同知张梦白冦掠江西武宁永盛遣将分勦连破贼砦抱冲珩玉并就擒斩时明桂王朱由榔㨿湖广石城宁都雩都瑞金长宁安逺诸邑叛应之倚山结寨四出刦掠永盛遣副将刘伯禄徐启仁叅将董大用逰击孔国治等先后勦平之八月擢湖广提督五年江西总兵金声桓叛兴国孝感云梦黄安麻城蕲州土贼乘间蠢动永盛移兵扼要隘分遣叅将邬乘鸾逰击张国忠等搜勦贼塞以次奏㨗十年流贼张献忠遗党李定国孙可望等附于由榔迎由榔至安隆冦䧟广西出没湖南我大将军贝勒屯齐进师衡州永盛督兵继其后䇿应援勦屡败贼晋世职为三等轻车都尉十八年改山西提督康熙三年加左都督七年加太子少保八年以老致仕十四年卒赐祭塟如例子键袭从弟永华屡积有军功永昇于康熙中殉难湖北罗绣锦奉天人𨽻镶红旗汉军天聪五年始设六部绣锦由诸生授工部启心郎八年命礼部试满洲汉人通文义者为举人绣锦与选赐衣一袭寻授国史院学士纂修太祖实録成得恩赉崇徳七年兼任佐领顺治元年擢河南巡抚流贼李自成党时冦掠卫辉懐庆间原武新乡诸邑复土贼蠭起绣锦请发八旗劲旅剿之㑹豫亲王多铎统师征陕西道出河南诸贼惊惧乞降或望风遁去二年擢湖广四川总督时湖南郡邑为明大学士何腾蛟等所据自成遣其党一只虎刘二虎者复冦扰湖北绣锦至荆州檄兵防勦屡奏㨗遣副将唐国臣总兵杨文富等分道讨天门土贼于八百洲擒其渠胡公绪毁其巢四年恭顺王孔有徳督兵征湖南下长沙衡州寳庆辰州诸府绣锦议设镇协驻守从之先是郧阳搃兵王光恩与郧㐮道李之网以赃私互讦下抚按㑹核光恩罪寔逮下吏其弟光泰遂踞郧阳叛提督孙定辽战殁世祖遣侍郎喀喀穆督师进勦绣锦以兵㑹之复郧阳光泰遁四川五年喀喀穆将班师而江西搃兵金声桓叛于南昌遣其党犯九江武昌自成遣党郝摇旗马进忠降于腾蛟连䧟常徳武冈辰州沅州湖南北骚动绣锦乞留喀喀穆驻荆州分遣搃兵徐勇马蛟麟等防守要隘屡败贼已而郑亲王济尔哈朗统师征湖南以次复所䧟郡邑绣锦疏言湖南叛服不常恐大军凯旋余孽复跳梁煽诱请分寘诸降人于腹地世祖嘉纳其言九年卒于官六十有三赐祭𦵏赠兵部尚书勒石纪功廕一子入监刘武元锦州人𨽻镶红旗汉军㓜习韬畧天聪五年来归崇徳初授刑部叅政顺治九年从入闗改任叅领授三等轻车都尉世职三年廵抚南赣时禆将二十余人皆桀骜武元申明令甲严辑部伍残黎渐次安集四年勦平瑞金石城兴国龙南宁都上犹等土贼擒斩伪都督叶南芝等五年提督金声桓副将王得仁据南昌叛攻围赣州武元与搃兵胡有陞坚守数月民无叛志㑹援兵至得仁中创声桓撤围退走武元出竒师袭其后败之于太湖港时叛镇李成栋自广东拥衆来攻武元宻遣将出其不意击之斩首万计成栋遂溃分遣诸将击诸郡余贼皆平之叙功赐丰貂冠服鞍马等物六年勦成栋余党于瑞金雩都崇义等县进败贼于梅岭七年分兵殱寕都贼彭顺庆大庾贼罗荣等叙功加太子太保兵部尚书三遇恩诏晋世职一等轻车都尉加一云骑尉十一年卒赐祭𦵏谥明靖赠少保长子瀇袭李栖鳯广宁人𨽻镶红旗汉军为诸生时即以天下为已任天聪时任内院副理事官崇徳元年考察各官栖鳯列二等顺治二年补山东东昌道旋调湖广荆南道三年授湖广布政使旋任安徽廵抚勦休宁楘源二县土贼及宿松贼赵正等平之六年以佥都御史抚粤与平南王尚可喜靖南王耿继茂先定南韶二郡扬㠶直下遂定雷亷等䖏八年败李定国于龙顶冈殱馘无筭栖鳯抚粤八年杜请託絶馈遗省刑薄歛劳来安集粤民頼之十五年加兵部尚书代李率泰总兵两粤擒朱由榔伪将陈竒策等定太平思恩等府宣尉乌蛮土司及交趾诸部悉詟服来贡十七年加太子少保十八年设广东西两总督栖鳯改广东寻予告归卒于家粤人思之祀名宦赐祭𦵏如例马鸣珮𨽻镶红旗汉军其先山东蓬莱人后占籍辽阳及大军克辽阳遂𨽻旗籍鸣珮年十七以文学受知太宗官工部启心郎崇徳八年以考满称职加世职顺治元年擢山西冀南道时潞汾流冦号一只虎者最黠桀冦岢岚鸣珮设伏以计擒之羣冦骇散寻调湖广下湖南道五溪诸蛮畏威懐惠考绩报最八年迁户部右侍郎寻任仓塲总督十一年出为宣大总督调任两江时伏莽尚多鸣珮加意勦抚㧞梁化鳯于偏禆中疏荐其有大将才令统水师御海贼于崇明后果大㨗十二年贼陈其纶遥应海冦啸聚大柏山勦平之威名益着又为檄示海冦诸渠帅开陈祸福伪縂督张铭镇伪縂兵顾忠等相继降是年疏留梁化鳯守崇明寻朝廷擢化鳯松江提督十五年海冦猝䧟镇江𤓰洲攻江宁化鳯提兵至与城中兵夹攻之大殱其衆人咸思鸣珮知人之明寻以疾卒江南人思其徳崇祀名宦祠祝世昌辽东人𨽻镶红旗汉军初授逰击天聪五年従征大凌河六年太宗幸演武场閲兵以世昌训练有方加恩赏顺治五年授山西廵抚时叛镇姜瓖作乱郡县骚动世昌力请殄灭凡理饷数十万民不见扰事平又请豁逋赋七百万石省徭十余万丁七年卒于官诏赠兵部右侍郎赐祭𦵏谥僖靖方世昌之没也百姓巷哭后廵抚刘宏遇博採舆论谓死忠死事其义一也并请祀忠烈祠今改祀名宦李翔鳯𨽻镶红旗汉军初名起鳯幼通书史太宗时直内秘书院赐名翔鳯顺治元年随入闗定燕京授山东济南道抚绥有方时流贼赵应元窃据青州所至蹂翔鳯以计擒之复青州得上赏二年擢江西巡抚时伪廵抚卢某等尚据南昌等五府翔鳯至悉行𠞰除濵江余冦亦皆荡平寻卒赠兵部右侍郎祀江西名宦祠李茂芳辽东人𨽻镶红旗汉军初以职管丁壮善于抚辑天聪九年考察特加录叙崇徳五年从围锦州击败明松山兵七年复围锦州攻吕翁山台克之兼败其援兵复击杏山西台敌兵及塔山兵皆论功一等授佐领世职任户部理事官累加世职一等轻车都尉子显孝康熙中从征福建殁于王事杨茂勲辽阳人𨽻镶红旗汉军父麒祥骁勇多力太宗时来归任都统屡从征讨有功茂勲于顺治七年授太仆寺理事官十四年陞吏部右侍郎十七年授湖广廵抚十八年擢贵州搃督遣兵𠞰平金筑土司王应兆等及定畨都匀各苖寨康熙五年授河道总督堵塞黄河烟墩决口议叙加太子少保七年堵筑桃源黄家嘴决口十五年授郧阳廵抚𠞰叛镇谭宏杨来嘉等多斩馘十八年调四川縂督仍驻郧阳时呉三桂伪搃督王公良率伪将军王鳯岐刘之卫等据䕫州十九年茂勲统兵由椘江峡路逆流而上破巫山帆风直进不二日扺䕫城兵刄未交羣贼宵遁旋以哈占为川陕縂督茂勲管四川提督事随大军进征云南贼平还京三十二年卒王登聫奉天人𨽻镶红旗汉军顺治六年知河南郑州廵抚呉景道荐其有徳有材擢山东济南道十七年授保定廵抚十八年裁顺天廵抚以登聫兼理其事登聫抚保定时以海宇初定伏莾尚多官吏艰于捕缉共相容隠请严纵盗之法重窝主之律厚捕首之赏由是盗贼得息寻以圏换旗地事扰民宻疏请令各安旧业忤辅臣鳌拜意与摠督朱昌祚同论死时论哀之八年追复原官赐祭𦵏谥悫愍祀直𨽻名宦于成龙奉天人𨽻镶红旗汉军康熙初知江宁府时总督永宁于成龙刚正清介于属吏少许可独奨成龙才由通州牧题守江寕兴利除弊知无不为是时徐州有奸民某走京师以左道惑衆上告事下制府檄江宁镇江两府㑹鞫成龙力白寃状制府疑故縦诘责甚厉成龙持之愈力奸民卒坐诬又濒江芦洲多为豪强隠佔成龙以有课而无洲者为坍江立予豁除有洲而无课者为欺隠陞课而薄其罚人皆服其平允二十五年廵抚直𨽻政治严明贵近有犯必䋲以法事有不便于民者悉除之任邱县水荒地数千顷民产已去尚徴其粮至是奏请悉行豁免迁河南总兵去三十七年复以总督管直𨽻廵抚事民闻其来无不欢踊寻又调河南总督去成龙所至有声与前永寕于成龙并着人称大小于公以别之韩昌先辽东人𨽻镶红旗汉军顺治初任浙之萧山令莅事明敏政寛刑简立理甲均当法使徭役均而诡寄之弊絶至今踵行之昌先卒于官萧山民建祠祀之王国栋鐡岭人𨽻镶红旗汉军顺治七年知山西沁州时叛镇姜瓖乱后州境荒芜国栋勘得无主荒地及没水地若干请题免逋赋七千余两而荒地以次垦辟赋仍无缺公私便之仍随事讲求以利民为急务招徕安集民困始苏卒祀名宦熊维杰鉄岭人𨽻镶红旗汉军顺治八年为浙江按察使性峭直不苟言笑然善于抚民其为政简而周刚而不刻时满洲兵初移驻或有不遵约束出扰民者有司不敢问维杰出有来诉者必立马更为之申理兵不敢复扰民望见其前麾辄相庆贺苏宏谟辽阳人𨽻镶红旗汉军顺治中任长沙府同知时湖南甫定兵民杂䖏互相猜忌宏谟加意抚戢遇事示以坦白兵不敢肆纵民咸安其业政理人和擢贵州粮驿道值滇省大军凯旋供亿纷繁宏谟㳺刄有余毫无支诎先是差役有以人代马谓之夹马夫派累闾阎民甚苦之宏谟悉为革除民力以甦卒祀贵州名宦徐鳯鸣奉天人𨽻镶红旗汉军顺治八年知江西进贤县壬辰冬土㓂来犯城鳯鸣率衆与战矢集其面气益奋手杀数十人贼惧引去十一年改知河南郏县招集河朔流民给牛种垦荒田创立鸿宅保以居之躬修亷㓗聼讼明允邑人歌诵不衰擢广东儋州牧去郏民思其徳康熙五十年入祀名宦佟国玺抚顺人𨽻镶红旗汉军知河南辉县以崇学校劝农桑为务有贫民不能开垦者给以牛种劝令复业邑遭水患五闸冲决国玺亲督修筑使水归故道稲田之利复兴赵世安奉天人𨽻镶红旗汉军康熙二十七年任福建兴化同知严毅有干畧釐剔政蠧无微不烛尤严禁赌慱凡樗蒱之戯有犯必惩其轻者罸锾入公为修木兰陂之用事集工成吏民咸深畏爱王登魁广宁人𨽻镶红旗汉军康熙二十八年知河南汝州值秦晋嵗饥疫疠盛行飞蝗蔽天饥民流入中州登魁率衆捕蝗开仓赈贷全活甚衆先是鲁山贼王二等倡乱掲竿啸聚登魁率民兵殱其渠余党悉平三十一年运楚米赈关中运员经理不善所至骚动登魁措置有方民无扰累其聼讼果敏胥吏不敢稍有欺隐嗣以荐举去部民遮道攀留没后犹思其泽四十九年入祀河南名宦张至隆奉天人𨽻镶红旗汉军康熙三十二年知粤之肇庆府郡当牂牁下流嵗三四月西流暴涨丰乐长围一决其害更甚至隆莅任亲驾小舟相度经营躬先负土日夜督率筑堤巩固而水患顿息黄江厰税胥吏多奸蠧横索至隆悉裁抑之商民立碑记焉崔懋辽阳人𨽻镶红旗汉军康熙中知直𨽻新城县时水旱频仍民多逋迯懋力请蠲赦恳荒捐给牛种召募耕种民皆乐其故业又值小清河泛溢颇为邑患懋修筑堤堰经理赀费毫不取之民间复修濬孝妇河以利民田居职十二年政简刑清老㓜咸徳之寻擢冀州牧卒祀名宦武宏祖奉天人𨽻镶红旗汉军康熙三十一年知河南归徳府属邑催科多陋规相沿贻患闾阎宏祖之任悉为革除严禁牙帖胥吏苛取税银痛䋲以法境治清肃吏畏民懐卒祀归徳名宦李国亮海城人𨽻镶红旗汉军康熙三十五年由河南布政使陞任廵抚首务教化建修书院延名宿以训课士子严饬武备禁除一切陋规河工夫役栁梢俱出官办不以累民时称贤大吏云钦定盛京通志卷七十九钦定盛京通志卷八十钦定四库全书钦定盛京通志卷八十国朝人物正蓝旗汉军镶蓝旗汉军钦定四库全书钦定盛京通志卷八十国朝人物正蓝旗汉军佟养性𨽻正蓝旗汉军世居抚顺为商贩以赀雄一方养性有识量能役服其乡人天命初密输欵于我为明所觉置之狱潜出来归妻以宗女赐号西屋里额驸六年从克辽阳爵二等子时汉人归附者日衆以养性充总兵官统之天聪五年太宗命督造红衣礟镌日天佑助威大将军养性掌焉八月从攻大凌河以礟克一台又从拒明总兵呉襄等援师于小凌河击败之复以礟克子章台燬诸烽堠自大凌河至广寕六年太宗閲兵演武塲养性率所辖汉军环甲试礟嘉其军容整肃赐优赉有加寻卒顺治十三年追谥勤惠佟养量奉天人𨽻正蓝旗汉军初为佐领陞山东总兵官都督佥事顺治六年任宣大总督驻阳和时姜瓖初平骸骨徧野敛而葬之又建报忠祠祀一时死事诸人卫所屯田部议照内地起科养量言边地沙碛种迟霜早加以兵凶荒残愈甚若援例起科势必闻风俱溃疏上报可云中人至今感之卒祀山西名宦佟岱𨽻正蓝旗汉军父佟三事太祖为副都统佟岱其第三子也初任佐领崇徳三年授吏部副理事官寻兼㕘领六年从围锦州城中兵出战击败之追至城壕而还明兵夜袭我营与副都统金维城麾衆力战明兵乃遁七年从郑亲王济尔哈朗攻克塔山杏山旁近诸台堡是年擢汉军都统八年从郑亲王攻宁逺抜前屯卫及中后所三城叙功授骑都尉世职顺治元年偕都统叶臣𠞰贼将陈永福于太原以礟克其城二年从英亲王阿济格西𠞰李自成败贼于延安逐北至湖广获其船于富池口英亲王既班师与降将金声桓留驻九江分遣兵徇南康南昌建昌抚州袁州诸府请宥所俘故明诸王朱慈等诏从之特命慈等朝阙下不以俘礼三年还京授兵部左侍郎时明桂王由榔据武冈州分置伪官踞湖南诸郡邑是年秋命恭顺王孔有徳征之岱以所部兵从下湘潭趋泸口以舟师破伪伯王朝宣于燕子窝追擒之进克宝庆夜发兵攻武冈焚其木城败伪国公刘承允于夕阳桥遂克武冈由榔遁广西五年凯旋六年从睿亲王多尔衮讨大同叛镇姜瓖败贼傅家岭又与都统左梦庚连败贼复浑源州及左卫朔州汾州太谷诸城先后叙功并三遇恩诏晋世职至一等轻车都尉兼一云骑尉累迁戸部吏部侍郎十一年擢闽浙总督十二年海贼郑成功䧟舟山十三年复䧟台州诏佟岱解任还京佟岱不即行且上疏自叙𠞰抚功上责其冒功恋禄以李率泰代岱俾核其事具报率泰以佟岱驻杭州不一至海滨贻悞封疆入奏遂降世职为三等轻车都尉康熙二年卒刘宏遇辽东人𨽻正蓝旗汉军天命七年与其弟奇遇来归崇徳初授内院副理事官顺治元年为工部理事官二年由山西朔州道擢陜西布政使四年考绩称最擢安徽巡抚𠞰贼渠王贰甫等及英山霍山潜山诸贼皆平之七年授山西巡抚时姜瓖初平村聚多蹂躏逋赋巨万宏遇疏请得豁免又恤诸死事家建忠烈祠祀之九年旱饥遣使分赈全活甚衆汾流侵㑹城筑隄障之既去民怀其徳建祠祀焉今祀山西名宦李率泰𨽻正蓝旗汉军父永芳初为明抚顺游击天命三年以城降累晋爵至三等子率泰初名延龄年十二入侍内廷太祖赐以今名比长以宗女妻之太宗征察哈尔朝鲜及围锦州率泰俱从崇徳八年从征至山东有劳绩洊擢副都统顺治元年授刑部㕘政既定官制改侍郎从入闗破流贼李自成招抚天津平山东满家洞贼功最二年从豫亲王多铎破流贼于潼闗移师南下克扬州薄南京分兵徇定苏州松江诸郡邑攻克江隂三年从贝勒博洛平浙江福建叙功授世职为二等轻车都尉考满兼一云骑尉五年海贼郑彩犯福州漳州泉州诸郡诏率泰与靖南将军辰泰往𠞰先后擒斩贼渠曽庆顾世臣等俘其衆数万连复长乐连江兴化彩引溃衆窜入海江西贼郭天才乘间自杉闗掠福州闻率泰侦备严夜焚洪山桥以遁闽地冦患稍息巡按御史周世科虐刑攫贿率泰疏劾之斩世科发赃私巨万民皆感泣六年从讨大同叛镇姜瓖下保徳州擒斩贼党牛化麟等八年迁吏部侍郎授𢎞文院大学士六年坐与同官辰泰误増恩诏赦条罢任降世职为骑都尉九年特旨晋三等男十年以大学士洪承畴荐擢为两广总督时两广方有李定国之患定国者流贼张献忠遗党献忠死降于明桂王朱由榔奉由榔据安隆尽䧟粤西郡县土贼廖䔍増等应之势张甚十一年率泰至粤遣兵殄笃増于玉版巢十二年定国来犯新㑹诸县率泰督兵御之败其将高文盛㑹靖南将军珠玛喇率禁旅至合兵夹击大破之新㑹城下乘胜复高州雷州诸郡所至轸恤民赖以安十三年加太子太保调闽浙总督时彩已前死其族弟成功者伪国公芝龙子也大军平福建时芝龙束身归命而成功窜金门招集亡命啸聚海滨数犯福建浙江广东诸郡县至是时出剽掠往来海上无常率泰既莅任请増设水师三千増置唬哨船数百为战御计请以抚佐𠞰翦其羽党并言成功父芝龙不宜徙宁古塔恐其地近海或因间遁归闽为患滋大圣祖悉是其言以前破李定国功晋一等男考满加太保率泰以次招抚贼党陈徳容唐邦杰林翀叶禄等所降不下数万而贼势顾未衰十五年成功犯温州府平阳瑞安俱䧟浙东告警率泰请调江宁驻防兵助𠞰贼退泊舟山是年诏分置浙江总督以都统赵国祚任之俾驻温州而以率泰专督福建驻福州未几贼踞南安岭窥福州贼党陈斌降复叛率千余人据罗星塔为成功援率泰驰檄㑹师焚其巨船千余贼遁走斌孤穷乞降诛之福州城南十六年坐讯属吏狱不竟夺爵任总督如故康熙初率泰以漳州为全闽门戸复请増设水师二千寻㑹靖南王耿继茂击走定海小埕诸贼又㑹提督马得功击走万安所贼杨宣是年成功窜死台湾孽子锦称伪世子拒命其党已稍离于是率泰招降林俊奇陈辉何义魏明等三百余人兵二千有奇而闽地山贼复起遂统建宁延平邵武三路兵进𠞰缚其渠王铁佛山贼平已而锦与其党周全斌拥衆内犯分遣总兵王进功㕘将折光秋夹击之自率舟师偕继茂𢷬厦门取浯屿金门二岛锦全斌大败去遂𠞰灭宁化山贼降伪总兵林国樑进兵八尺门降伪将军翁求多夜半渡海拔铜山纵火焚贼巢斩首三千三百余级俘伪侯黄廷等以下三万余人锦仅以数十艘遁入台湾论功加秩正一品盖三年五月事也九月遣兵𠞰南山镇海佛潭桥余贼十月遣兵𠞰茶子畬山贼俘斩无算八闽内地悉平五年卒于官䘏赠兵部尚书赐祭葬谥忠襄明年追赠一等男子正宗袭李延夀一名刚阿泰额驸李永芳第三子也少负将才早嵗从征平定南方郡县以功加都督顺治五年任宣府总兵时大同叛镇姜瓖作乱云中千里响应人心摇动而五台受围尤急延夀伺知贼穴在窦村声言代州养马刻期进兵即从峨口出贼不意夜抵窦村自据真武庙遣勇士数人驰马耀甲于街贼衆惊溃乃纵兵围𠞰贼党闻之解五台围延夀分兵𠞰捕且招抚安民有黠贼据曹巖砦拒守砦高数百丈四面陡絶延夀督兵环围之断其上下途径夜半絙缀援手而登直造砦门鸣鼓奋攻贼惊溃俱坠崖死遂入邑城晓谕四乡俾各还本业延夀居官二载旌别淑慝优礼士庶乱后劝垦荒田给牛具人人有更生之庆卒崇祀山西名宦巴颜李永芳第五子也天聪八年袭父爵为三等子崇徳六年任㕘领从征科尔沁有功大军围锦州明总督洪承畴以兵十三万来援驻松山城下巴颜从击之大破其军七年擢都统八年九月从郑亲王济尔哈朗拔中后所前屯卫二城顺治元年晋二等子偕都统石廷柱𠞰土冦于昌平寻偕都统叶臣徇直𨽻饶阳河南懐庆山西泽州潞安诸郡邑皆下之二年帅左翼兵与右翼都统李国翰㑹大将军和洛㑹于陜西进𠞰四川三年流冦孙守法贺珍等犯西安巴颜与和洛㑹夹击之歼其衆殆尽珍等收余烬列阵山巅巴颜登山奋击贼惊窜追败之濠泗河搜𠞰黑水峪斩守法降其衆二千进勦流冦二只虎于商州斩万余级复偕副将王平等击延安诸路贼败之张果老厓攻克其巢馘其渠获马驘无算五年晋一等子从讨大同叛镇姜瓖明年攻复浑源州及大同左卫朔州汾州太谷诸郡县巴颜毎临城辄督左翼兵发巨礟攻之所向皆克八年晋爵至一等伯九年卒年三十有三赐祭葬如例子释迦保袭爵亦以功名着李日芃辽东人太宗时以生员入内院理事赐人五戸𨽻正蓝旗汉军顺治元年授永平府知府三年迁霸州兵备道授䇿州牧张儒秀谕降土贼李振宇等数百人寻擢左佥都御史四年以右副都御史任操江明年降将金声桓据南昌叛䧟九江江左告警日芃督兵扼小孤山磨盘洲檄同知赵廷臣㕘将汪义游击袁诚等迎击之败贼于彭泽贼不敢南犯六年裁安徽巡抚命日芃摄其事桐城潜山太湖三县皆阻山有余尚鑑者以拥立明宗室朱统锜为名纠声桓余党踞山为巢结寨二十余势张甚日芃遣副将梁大用等攻克皖涧寨断其水道分兵四面蹴之连拔飞旗桃园等寨斩统锜尚鑑三县悉平十年𠞰徽州赤岭贼斩其渠张惟良十一年伪安西侯张名振犯镇江𤓰州截刼漕艘日芃于镇江城外檀家洲植桩编筏环以銕索列礟大江南北岸南岸自镇江玉圌山北岸自𤓰州至三江口并筑新堤架木桥以通巡徼分遣哨船更番防御名振屡为哨卒所败乃遁入海日芃以劳绩累加兵部尚书太子太保十二年卒谥忠敏李时芳𨽻正蓝旗汉军天聪四年从征有功崇徳七年随围锦州明兵来犯以二十人御之复击吕翁山兵败之七年随克塔山杏山迁佐领八年复克中后所前屯卫有功顺治元年随平山西克太原等府还授戸部理事官三年随破流冦贺珍等于西安珍奔武功复追败之又同破流冦于商州还授都察院理事官五年随征山东土冦复曹州累加世职至三等轻车都尉十年随平湖南败伪秦王孙可望于坌路口擢驻防镇江㕘领康熙七年授福建兴化等处总兵官十一年乞休卒刘仲金𨽻正蓝旗汉军崇徳五年随围锦州击败松山杏山兵复追敌至锦州城败之六年从击明吕翁山兵有功七年随抜塔山杏山八年随征黑龙江部多俘获得优赏复随克中后所前屯卫顺治元年加佐领世职任戸部理事官寻随征山西流冦获其战舰五年考满称职擢兵部左侍郎六年随讨叛镇姜瓖于大同复浑源汾州等处七年擢山东临清等处总兵叙功加世职二等轻车都尉兼一云骑尉十年调福建右路总兵寻卒张朝璘𨽻正蓝旗汉军父士彦明广宁守备为巡抚王化贞中军化贞遁入闗士彦来降授三等轻车都尉朝璘袭职崇徳七年以佐领从攻登州八年从克中后所前屯卫二城晋世职为二等任兵部理事官顺治二年从豫亲王多铎下江南攻克扬州城驻防苏州击败明总兵黄蜚等军蜚复拥千艘来犯朝璘以舟师迎战春申浦大败之四年从恭顺王孔有徳征明桂王朱由榔于武冈乘夜疾进遇明将曹志建军掷火毬焚其营志建军溃复败伪国公刘承允于夕阳桥承允乃以武冈降由榔走靖州朝璘转战黔阳破伪伯张先壁所部五营进克沅州六年从睿亲王多尔衮讨叛镇姜瓖于大同复浑源左卫及朔州汾州太谷等城厯官副都统晋爵至一等男累迁户部侍郎寻奉命巡抚江西时南昌瑞州二府经金声桓之乱戸口凋耗田多荒落巡按御史笪重光请蠲赋兴甿下朝璘议具言二府荒田六十余万亩自召垦以来新甿云集成熟者四十万未垦者尚二十余万若一概征科必将以荒田之赋飞寄熟田新甿若赋重势且委之他徙则不特荒者终荒渐至熟者亦荒应如重光言蠲之便得㫖报可十五年加兵部尚书十八年擢江西总督康熙二年右布政使王庭请减南昌府属赋额复下朝璘议朝璘博考江西诸府县志知南昌袁瑞三府横征之弊自陈友谅始友谅以武宁乃其乡县故县赋独如宋元旧额而他皆倍之明沿其弊未革前抚臣蔡士英按臣呉赞元欲革其弊而是时府县新定旧志散亡仅据右布政使庄应㑹所得故牍奏减袁瑞二府赋额未反南昌今庭请减之诚恤民至计疏入遂减六县一州嵗征银十九万五千余两米十四万九千余石民甚徳之四年裁江西总督乃还京五年复出为福建总督六年以老疾致仕越十余年卒子圣铎袭职佟国印𨽻正蓝旗汉军养正从孙也父恒年从养正守镇江城天命六年中军陈良䇿叛降明养正恒年皆被执不屈死国印袭职为骑都尉崇徳三年授工部副理事官六年围锦州偕都统石廷柱击败吕翁山步卒复从围明总督洪承畴于松山明兵有逸入髙桥南山台者攻克歼之七年以礟击杏山塔山城并下之迁工部理事官从入黄崖口屡败明兵克边台七又败明墙子岭守兵八年从攻宁逺克中后所城进前屯卫国印以巨礟击其城返火伤其颔创甚攻益力卒克之顺治元年从入闗叙功晋二等轻车都尉三年擢工部右侍郎六年任都察院㕘政前后论功复三遇恩诏晋爵至三等男十二年以疾致仕康熙十一年卒赐祭葬如例子世徳袭世徳于康熙时征叛镇王辅臣于平凉五战皆捷亦屡着有军功陈锦锦州人𨽻正蓝旗汉军天聪五年来归授骑都尉顺治元年由内院副理事官授登莱巡抚值州土贼杨威秦尚行结连明总兵刘泽清聚衆为乱锦遣兵进𠞰擒威等斩以徇二年贼渠张广焚掠掖潍诸邑锦遣兵击败之广复聚衆冦平度州莱州锦分檄登莱诸将授计设伏进击追贼至徐疃伏发射殪广尽歼其衆寻擢操江总督与招抚大学士洪承畴并驻江宁诛城中叛党击伪瑞昌王朱谊氻败之寻调浙闽总督𠞰海贼郑成功破其将军寨五年六年屡败海贼郑彩之衆复福清等二十余县七年疏陈进𠞰舟山机宜明年由定闗进兵败贼于璜洋擒伪侯阮进等攻舟山破之九年与海冦郑成功战江东桥失利次同安夜宿帐中为贼所刺卒追赠兵部尚书赐祭葬如例佟学文𨽻正蓝旗汉军初任佐领崇徳五年太宗亲征明锦州学文率兵奋勇攻其城东北诸台堡皆克之七年随克中后所前屯卫有功顺治八年任本旗㕘领九年累加世职三等轻车都尉十一年擢直𨽻宣化等处总兵寻卒佟国器奉天人𨽻正蓝旗汉军顺治二年任嘉湖兵备道𠞰抚浙西余冦抚集疮痍进浙江按察使时浙江初定叛狱繁多国器平情谳鞫释枉矜疑全活无算八年任福建布政使十年擢本省巡抚闽自明季戸口散失吏胥那移作奸里民大困国器履亩受粮积困乃甦至征剿海冦飞刍輓粟刻期猝办又累疏陈请拨给淮浙盐饷协济军食简选将士剿杀贼首刘希亮等招抚安挿山冦悉平闽人至今颂其功十二年巡抚南赣剧贼曽拱辰据兴国之梅窖坑剽掠吉赣二郡国器遣将讨平之长宁黄乡贼杨兴再叛据大帽山国器歼其渠魁招安余衆又平宁化白扇坑三村黄素禾诸盗由是江广闽楚之贼畧尽先是赣州漕米输南昌而赣镇兵食又自南昌拨运舟行滩险人病转输国器疏留赣漕以给镇兵即以南昌馈赣之米抵漕兵民两便时重兵宿赣日久议兴屯田佐军食国器曰政责因地制宜屯于赣无益遂罢之调抚两浙熟悉濒海情形招降伪都督廖明旗𠞰海贼阮六等海疆宁谧卒祀江西浙江名宦佟国鼐奉天人𨽻正蓝旗汉军顺治三年随大军入闽平定全省遂任巡抚招流亡安反侧逺近懐服四年海冦郑彩等犯福州国鼐率衆击败之贼遁去戊子嵗饥土贼纠衆围城时大军进讨两广留守不满千人国鼐伏兵近郊擒斩渠魁王细君等又令副将王进田胜等𠞰捕余冦闽南诸境以安时巡按周世科专用酷刑每一狱常延蔓数十家国鼐济以寛仁多所全活闽人归心焉卒祀名宦陈维新辽阳人𨽻正蓝旗汉军顺治四年任昌平兵备道时渤海盗起株连州境维新力为昭雪民赖保全寻擢浙江右布政使州民为立生祠十年巡抚广西伪晋王李定国犯桂林维新悉力拒守贼驱象冲小西门入维新亟令将士投木石塞门夺其象贼复穴城西地道实硝黄其中欲轰城维新令掘城内深丈余戒兵士持火箭併囊土伺穿穴将近即射箭入穴药发城崩贼多压死囊土者出土急筑须臾成城贼气沮悉遁去事平念粤境屡罹兵火请蠲十年及十一年租赋以甦民困民甚徳之卒祀广西名宦田昇龙奉天人𨽻正蓝旗汉军顺治十四年巡按广西疏陈粤民穷困状凡盐埠营债诸弊立请革除旗弁有强佔民产并夺子女者力为禁止又请改省城旧藩邸为贡院国朝粤西宾兴自此始张朝珍广宁人𨽻正蓝旗汉军初任工部启心郎顺治十八年巡抚安徽凡所陈奏皆切中利弊康熙十二年任湖北巡抚时大军进𠞰滇黔军务旁午朝珍不遑寝食造战船以练水师建浮桥以渡兵马运粮抵蜀不派民夫嵗饥捐赈全活甚衆在楚数年招流亡安旧业絶餽遗禁火耗政有实惠嗣以劳瘁卒于官祀湖广名宦佟鳯彩辽阳人𨽻正蓝旗汉军顺治初由香河知县屡擢至江西布政使十七年巡抚四川疏请修复都江大堰民田普被其利康熙六年调黔疏言驿站舖兵及征粮各事宜俱报可十一年巡抚河南兼理河道疏请修筑河工人夫尽出官僱不费民力得㫖允行时逆藩呉三桂叛豫省为进𠞰通衢鳯彩于军行供需遄迅无滞力请罢民间协济輓输草豆之役民甚徳之十六年卒于官赐祭葬谥勤僖祀河南贵州名宦张鳯仪锦州人𨽻正蓝旗汉军初知江西广信府当兵燹之后实心抚循大军入闽取道广信筹画供应不以烦民顺治四年分巡岭北叛镇金声桓围赣与巡抚刘武元总兵胡有陞竭力守御城中粮匮诸将或言老弱徒糜军食不若杀之并食固守鳯仪正色曰诸君欲反耶凡守土以为民也王者之师攻城犹不敢妄杀况守城而屠我民乎武元是其言未几援至一郡获全李成龙奉天人𨽻正蓝旗汉军初任涿州知州厯任直𨽻巡道勤于理事听断案牍不留再宿鸠工治河匀派里甲民无怨言而事集擢山东布政使安庆巡抚湖广总督皆有惠政致仕卒祀直𨽻名宦张朝瑞广宁人𨽻正蓝旗汉军顺治五年知河南登封令年少英毅洞悉民隠邑经兵燹土旷民稀招徕流亡多方劝垦凋残顿苏以循能擢御史巡按湖北濒行父老追送百余里莅楚后清节益着属吏皆敬惮之梁继祖𨽻正蓝旗汉军世居义州康熙元年知五台县以敦教化厚风俗为务奸宄革面豪强屏肃巉巗匿盗之数悉皆解散广立义学贫乏皆教育其中建养济院存活穷独鳏寡惠政以次举行擢江南六安牧再迁平阳守卒五台士民思其徳崇祀名宦喻成龙奉天人𨽻正蓝旗汉军康熙二十六年知江西临江府时漕米解戸多累率至破产成龙令悉领于官百姓便之尤鼓舞士林振兴学校购经籍数千卷置尊经阁以授学者生平所表章忠孝节义为多佟国弼奉天人𨽻正蓝旗汉军康熙三十九年知江南徐州值嵗饥力请蠲赈出常平仓麦贷饥民明年又饥国弼代为偿之河北数遭水患乃筑子堰数十里嵗得有秋卒后徐民懐之祀名宦张圣佐辽阳人𨽻正蓝旗汉军康熙四十三年任四川松茂道先是打箭炉蛮作乱官兵进𠞰诛戮数千人积骸盈野圣佐巡边至其地悉取枯骨埋之居官尤多惠政以爱民为首务后擢至河南巡抚松潘人思其徳崇祀四川名宦镶蓝旗汉军申朝纪辽东人𨽻镶蓝旗汉军天聪八年任刑部启心郎崇徳元年赐诸臣人戸牲畜准其绩之上下第为四等朝纪得优赐顺治元年授河南河北道驻懐庆流贼二万余来犯殪其渠乗白马者贼党悉窜去二年擢江南布政使再擢山西巡抚惩明季驿递之弊乃请裕经费杜监支毋计粮养马毋按亩役夫勒石申禁以祛民累又请定赋役全书俾有司不得私征苛敛并下部议行时阳城土贼王希尧贾国昌等宁乡逆民杨春畅等先后以左道倡乱悉捕诛之汾州叛卒李本清任自兴据永宁铜柱寨四出剽掠督兵破其寨擒本清自兴寘诸法部内以宁擢宣大山西总督五年卒于官祀山西名宦刘光弼辽阳人𨽻镶蓝旗汉军天聪五年任耀州城守尉从围大凌河城攻克其旁近三台明监军㕘议张春总兵呉襄等来援阵斩其禆将崇徳五年任㕘领从围锦州攻克吕翁山诸台屡败松山杏山援兵锦州既下复以礟攻克塔山杏山两城及附近台堡七年擢副都统八年从攻宁逺取前屯卫中后所二城顺治元年从入闗击败流贼李自成偕都统叶臣等征山西攻克太原三年随端重亲王博洛征浙江拔金华进定福建五年授礼部侍郎随大将军谭泰讨江西叛镇金声桓复南昌遂留署江西提督事六年平广昌贼招降伪官三十余人旋予寔授是时境内贼蠭起多称明伪官负山为冦时出劫掠光弼遣其部将张自盛洪国玉追勦于湖东大败之伪总兵董明魁郭承旻等率衆降论功并遇恩诏晋世职至一等轻车都尉十六年以老疾致仕康熙十二年卒赐祭葬如例子显保袭尚可喜辽东人初为明广鹿岛副将航海来归授总兵官从征宣化代州俘获甚衆崇徳元年封智顺王明年从克皮岛七年请以所部𨽻汉军遂为汉军镶蓝旗人八年从克中后所前屯卫二城顺治元年从入闗追击流贼李自成至望都斩其将谷可成寻从英亲王阿济格道塞上自榆林趋绥徳追𠞰自成凡子锦于延安会豫亲王多铎已破潼闗定西安可喜遂与英亲王追𠞰自成于湖北别将兵狥下郧阳荆州襄阳诸郡降伪将王光恩苖时化等复合大军连败贼东下九江自成走死九宫山乃班师还镇海城自成死锦与其党郝摇旗王进才等拥衆数十万走长沙常徳降于明桂王朱由榔分据湖南郡邑三年可喜偕恭顺王孔有徳懐顺王耿仲明往征之连败锦进才于岳州长沙进取桂阳击走摇旗于道州分兵克衡州宝庆武冈诸州郡湖南底定五年凯旋㑹提督李成栋以广东叛附由榔六年成栋败死信丰而由榔诸伪官犹分据广东诸郡乃改封可喜平南王统师征之进克南雄斩其将杨杰等三十余人七年克韶州清逺降其将苏利呉六奇师次广州成栋子元允与伪总督杜永和伪国公陈邦傅伪伯马宝等屡以衆拒战并击败之复以问招降伪总兵郝尚久黄应杰于潮州惠州于是广州势渐孤而州城三面阻水守者于城外密布礟台引水绕之三匝猝不可攻又其地炎蒸多雨弓矢解胶久相持未下可喜乃檄江西诸路兵㑹𠞰既至潜遣人夜决礟台下水令军士借薪径渡夺礟台以礟击城西北隅城圯军士毕登斩守将范承恩城中兵皆溃追杀溃衆至海滨溺死无算元允窜肇庆永和等窜琼州奏捷得㫖嘉奖八年遣总兵许尔显徐成功攻克肇庆罗定高雷诸州郡永和亦以琼州降广东悉平而流贼张献忠遣其党李定国据滇黔以附由榔冦掠广西九年连陷桂林梧州南康平乐浔州横州东犯化州呉川可喜遣兵赴援定国引去十一年定国复东犯高州雷州㢘州薄肇庆可喜统兵至三水闻定国转攻新㑹密授计将士设伏沿江要隘自率精鋭攻定国营定国败遁伏兵起击之斩馘过半又遣副都统毕里克圗等追𠞰至横州所陷郡邑悉复可喜遂留守广东广东冦乱初定而土贼间作遥结闽贼郑成功为沿海郡邑患可喜檄兵𠞰贼渠邓耀于海康𠞰萧国隆洪彪周祥等于恩平开平阳春阳江耀走交趾国隆投水死彪祥等悉就擒斩之葢顺治十七年事也圣祖即位诏迁治海民于内地番禺蜑戸周玉者自称恢粤将军煽沿海民为乱所至焚掠可喜遣兵擒之康熙三年总兵苏利以碣石叛躬率兵迎战海丰阵斩利复碣石卫城十二年疏请归老辽东方下所司议适逆藩呉三桂以云南叛诏留镇如故三桂以逆书诱可喜可喜执其使送京师十三年逆藩耿精忠以福建叛广西将军孙延龄以桂林叛可喜获延龄檄有三藩并变语乃上疏自白并请发师协𠞰诏慰谕之命江西兵助可喜歼贼寻潮州总兵刘进忠叛附精忠可喜令次子之孝讨之十四年加封可喜亲王授之孝平南大将军是时简亲王喇布统师出江西为三桂精忠所阻未得达粤粤东土贼乗间窃发可喜檄兵𠞰之屡捷进忠亦屡败求援精忠不能应乃以潮州附成功子锦锦遣贼万余助战势猖甚叛镇祖泽清复踞髙州引其党连陷雷州㢘州及徳庆开建电白诸邑可喜连章告急诏趣简亲王速进兵迄未得达明年可喜以冦氛方炽不即扑灭积忧成疾日益笃而三桂驱贼逼肇庆诱其长子之信从逆可喜卧疾弗能制愤甚自缢左右救之甦遂不起及疾革曰我死必返葬海城魂魄有知犹可给役先帝左右遂服太宗所赐衣而卒年七十有三明年之信悔罪自归迎大军入粤敕议可喜䘏典谥曰敬二十年之孝奉其丧归葬海城圣祖以可喜忠诚无二遣内大臣往祭立碑墓道李国翰𨽻镶蓝旗汉军副将继学子也袭父三等男世职任侍卫赐号墨尔根天聪三年攻永平有斩获五年克大凌河九年以善抚降者加二等男世职崇徳三年任刑部理事官入边败呉三桂军克济南还破获鹿四年进副都统五年围锦州六年战松山塔山并在事有功叙功加一等男世职擢都统八年克前屯卫及中后所加世职三等子顺治元年入闗击败流贼李自成国翰进征山西畧饶阳与贼帅扫地王遇一战斩之进援汾阳太原山西既平进征湖广败贼于武昌二年征四川破叛镇贺珍之衆又败流冦于延安灭流贼张献忠于西充驻防汉中叙功加一等子世职六年率兵征阶州进克蒲城𠞰冝川清涧余冦更着勇畧七年拔府谷九年诏加世职二等伯进征四川破贼合州抜重庆降刘文琇克嘉定州川境畧平遂镇保宁击斩贼帅王复臣等十年以功进封三等侯十五年进攻遵义破李定国军遂克开州招四川土司诸酋咸遵约法十七年卒于军赠太子太保谥敏壮雍正三年入祀贤良祠并命于侯爵三次袭满时仍袭三等伯干隆十五年加伯号曰懋烈子桑额海尔圗俱知名巴泰姓金氏𨽻镶蓝旗汉军天聪五年任二等侍卫从围大凌河城明兵自锦州趋授侍卫尼雅汉迎战中创堕马巴泰驰入阵援之出六年从征大同多斩馘崇徳九年从战沙河杨村三屯营并有功六年从攻锦州败明总督洪承畴军比敛兵还营巴泰为殿敌自后蹑之将及巴泰还战面中流矢战益力挥刃斩其骁将一敌乃却太宗嘉其善战授云骑尉世职寻擢一等侍卫顺治二年晋世职为骑都尉寻遇恩诏加一云骑尉以不阿睿亲王削世职世祖亲政复之晋二等轻车都尉十五年进散秩大臣迁内大臣康熙三年擢国史院大学士晋爵三等男六年充纂修世祖实录总裁官时鳌拜辅政恶巴泰不附已既搆䧟同官苏克萨哈集衆定谳虑巴泰异议屏不与闻七年以疾解职八年鳌拜获罪起秘书院大学士仍充实录总裁官九年改中和殿大学士兼吏部尚书晋爵一等子十一年实录成加太子太傅十六年七月以老致仕赐以所御冠服十九年复起为都统二十三年固请解职命以内大臣与朝请二十九年卒赐祭葬谥文恪子苏赫袭朱延庆𨽻镶蓝旗汉军继父任㕘领延庆兼通满汉文在文馆办事天聪八年十二月太宗诏羣臣各抒所见延庆疏陈时政并荐陈极新申朝纪太宗可其奏皆擢用之顺治二年平定江南授两淮盐法道寻转浙江嘉湖道时浙省兵燹之余草泽尚多伏莽延庆招徕抚循多惠政五年擢江西巡抚疏革加派免羡余絶株连招集流亡修造漕艘七年卒浙江人思其徳崇祀名宦幼子万夀仕至广西梧州守有政声高鸣钟𨽻镶蓝旗汉军初任佐领崇徳三年随征明有功八年从攻克明前屯卫中后所顺治元年随平山西克太原复击败流贼余兵三年从征湖广五年从征大同叛镇姜瓖皆有战功累加世职二等轻车都尉官江南提督子永运于康熙十三年以从征逆藩呉三桂战没于长沙周召南辽阳人𨽻镶蓝旗汉军顺治八年知山西汾州府时寇乱初定一以招徕绥辑为务而武断舞文为民害者惩治不少贷下令属邑徭赋有当均当豁者悉申请慈祥恺悌属谒宪司为民请命民甚徳之张学圣奉天人𨽻镶蓝旗汉军顺治中知江南徽州府与徽宁道张文衡总兵张天禄皆辑兵爱民深得人心后皆迁擢去时有挽不住三张弓之谣今祀徽州名宦马之先奉天人𨽻镶蓝旗汉军顺治九年以右副都御史巡抚陜西治尚简静不事纷更十四年晋兵部尚书总制三边之先练边事开屯田训士伍皆有法卒于官秦民为罢市赐祭葬谥勤僖陜人思其徳请祀名宦王业兴奉天人𨽻镶蓝旗汉军顺治中知江南庐州府勤敏节俭颇着清操值海氛肆逆逼境业兴率家丁及营卒登陴捍御屡挫贼锋州得无事在郡十三年劝课农桑减省刑狱民咸徳之李天浴奉天人𨽻镶蓝旗汉军厯官郎中顺治六年诏廷臣条陈规取滇黔事宜天浴力主三路进兵后果如所䇿奏功康熙七年任云南巡抚㢘明勤慎属吏凛然无犯法者时呉三桂奏请徙滇民天浴力疏止之寻以父忧去起为山东巡抚卒于官许嗣兴开原人𨽻镶蓝旗汉军康熙十一年知山西蒲州操守㢘洁葺庙学复河中书院严立课程文风蔚起征收钱粮劝谕有法豪猾为民害者密加防缉重法究惩羣匪歛迹闾阎晏如时有檄民运粮西安之役嗣兴请寛民力运至陜界而止十三年逆藩呉三桂反川陜煽乱大军所过居民震动蒲尤冲衢嗣兴弹压安辑客兵过境者无敢肆民赖以安累擢湖广按察使遇事执法不挠有长夀寺妖僧石濂者以邪术倾动一时又交通安南国王得其餽赠僣侈踰分嗣兴恶其惑衆因事拘讯重杖遣戍士论快之嗣擢福建巡抚卒后蒲人思之不谖雍正元年祀本州名宦寗维邦奉天人𨽻镶蓝旗汉军康熙二十一年授江西徳化知县行次潜山闻征滇回师将过九江维邦疾驰赴任军士有射杀人者走匿舟中维邦㢘得之请置于法徇诸通市自是过者皆肃然秋毫无犯先是征粮责成里长奸滑乗机侵蚀弊端日滋维邦勒碑永禁民困始甦钦定盛京通志卷八十钦定盛京通志卷八十一钦定四库全书钦定盛京通志卷八十一国朝人物奉天籍属钦定四库全书钦定盛京通志卷八十一国朝人物奉天籍属林天擎葢平人顺治二年知山西蒲州府时冦乱频仍境土初辟天擎招流亡寛夫役筑庐舍掩胔骼省刑罚薄赋税安挿兵民具有干畧州人胥颂之卒祀山西名宦陈素抱铁岭人顺治二年知山西猗氏县邑人陈蛮子胁衆为乱素抱曰贼愚而诈人必不附已而果为乡勇所杀五年逆镇姜瓖之乱大军分路进勦素抱已偹兵潼闗伺帅府渡河力陈猗氏民必不应贼请以其子佩从令先驰至县召士民出迎帅府慰劳大军遂不入境猗氏民感其徳王廷用奉天人顺治二年知陜之华州时冦乱甫定征役尚烦民多愁苦廷用申请䑓司计阖州粮石每里十甲均输差粮不扰闾阎始有更生之乐张文徳辽阳人顺治三年知山西垣曲县晋省数遭冦乱所在荒残文徳镇以寛大刑清政简洁已爱民在任数年民气始苏卒于官士民感涕建祠祀之张杰奉天人顺治三年浙东初定擢杰为总兵官镇定海时海冦盘踞舟山与内地山贼相煽杰勦抚并行贼多降附复㑹勦舟山殱其衆移镇黄巖率温州水师出海从大军恢复舟山有功调防京口康熈元年为浙江水师提督加宫保吕秉忠奉天人顺治三年为江南太平同知时姑孰初定土冦窃发前此督捕者多罗织无辜秉忠力为详释保全无筭叛镇金声桓扰江西郡县顺流北下秉忠奉督抚檄守陈沙洲军容整肃贼兵不敢窥渡在任三年清介亷洁及陞知府去无舟车费巡按窦蔚赠以俸金始得启行陈储贤辽阳人顺治三年知山西之榆社县时屡经流冦蹂疮痍未复储贤抚民慈爱比户俱乐更生如登袵席及储贤去任有王来峯者葢平人接任榆社亦称抚字最民有父去母来之誉及卒并祀名宦祠徐腾鲸奉天人顺治三年署泉州之安溪县值土冦林艮等聚党刼掠腾鲸练乡勇设竒计屡出力战斩馘甚衆贼遁去不敢再犯安溪四境寕静邑人深感其徳蒋三捷奉天人顺治初任通州兵偹道亷明有威惠政声甚举向有解拨兵米耗费民多病之三捷力为革除及大军北征运饷络绎三捷于经费不足者悉出已赀办具不以烦民民甚徳之许可用葢平人顺治四年为山西雁平道贼渠刘迁纠衆犯代州可用婴城坚守宻遣人期大军合勦迁遂授首州城卒获安全代人立祠祀之连登奉天人顺治四年知直𨽻顺徳府嵗饥力为赈救全活甚多有猾吏以练习久任事登一日三发其奸吏惕息改行擢山东副使有瞽者数十人当辙卧曰吾辈不能覩公颜色请抚摩以志去思登从之再拜痛哭而去邑人立生祠于北门内六年备兵登州时海氛未靖登勦抚兼得民赖以安捐俸修学而鞫狱尤称明敏一时有神君之颂卒于官并祀北直山东名宦赵世祯开原人顺治初知江南之沛县厯迁知江南安庆府均地丁省徭役值嵗饥旱捕蝗祷雨皆有实政十年殁于官贫无以殓皖人肖像祀之于永绶奉天人顺治四年由副将屡积军功擢任福建汀州总兵官汀与赣接壌值叛镇金声桓㨿江西又土冦窃发环逼郡城四路援絶永绶帅副将髙守贵坚守拒战汀郡获全未㡬疾作正衣冠端坐而逝汀人画像以祀之门毓英沈阳人顺治五年知江南六安州之霍山县土冦作乱蔓延不已毓英悉力捍御身先士卒转战深入渠魁授首城邑获全霍人铭颂勿諠卒祀名宦徐来麟奉天人顺治五年知山西平阳府是年姜壌遣叛党攻平阳来麟悉力捍御郡城获全已而延安王老虎应贼渡河㧞汾州复攻平阳来麟与巡道王无党叅将范永宗固守时出鋭师击之擒其伪将刘光明㑹大军至贼觧围走来麟追斩贼首刘四亨于唂口村余衆悉溃时副都统杜珉以兵应援而运城获全总兵李延夀夜袭窦村而五台围解陈秉彛奉天人顺治中知江南如皋令下车敷政以去弊惠民为先务㑹霪雨江水泛溢民多流亡秉彛亲勘灾荒加意抚循施粥设赈全活甚衆赵汲锦州人顺治五年初任直𨽻卢龙令亷明仁厚前令修学未竣汲慨然自任重修明伦堂櫺星坊及门庑斋房皆继成之时部檄召办刍豆羽书旁午民间供应不及汲乃给值舖商以所收米豆备运不稍扰民而公事立济八年陞㤗州知州下车即擒大盗游三游四等一境肃然民赖以安䟽淤河修学宫设药厰贷贫民完漕欠广积储州被水灾力请蠲恤其徳政不可枚举郭永静奉天人顺治初知江西之上饶县值叛镇金声桓作乱江右无完土永静绸缪措置善保疆境民始得安及乱定后搜捕党恶株连甚衆永静详察情伪全活甚衆王宇春奉天人顺治五年知江南扬州府为政虚已和衷谘询民间疾苦有所见闻即力为拯救凡勾稽㑹计皆手自考定不假掾吏吏亦咸畏之无或作奸犯科时有一清如水之誉彭可谦奉天人顺治五年知山东之堂邑县时土贼侵犯甚亟可谦训练民兵广设方畧获其渠魁夺还被掳男女七百余人事平方议叙功而部故以催征不力难之可谦曰迟我十年陞转待民力全复何如抚臣知其不可动为䟽请得免新旧税粮擢为本府屯田同知郭士贤奉天人顺治六年为江宁上元令公正亷明抚字以仁尝请于上官捐赎锾以充仓粮蠲积欠之困于嵗歉者邑人徳之久而不忘去任后祀之安应麟奉天人顺治初知山西浮山县时叛镇姜壌余党踞县东南应麟偕千总秦文英耆老张三鳯入贼巢谕之降者八百余人悉遣归农申请豁荒粮数千石以纾穷民之力复修县治之毁于贼者田庐井里始皆复业秦宗尭义州人性亷俭顺治六年知陜之华州甫下车鼎新文庙以作士风及大同姜壌之乱宗尧转输不扰又流冦盘踞石脆山出没无常宗尧直捣贼窟殱之州境以寕寻擢知江南宁国府时选召天下贤守令十六人各勅赐衣一袭宗尧与焉张一龙锦州人顺治六年知山西沁源县叛镇姜壌之乱太行綘霍间多为贼胁及大军勦平贼党议县人从贼罪欲骈诛之一龙泣争愿以百口保其无他县人获全以迁秩去邑人号泣遮道送者不絶复建祠祀之王添贵奉天人顺治六年知山西隰州逆镇姜壌之乱土贼蜂起隰州尤甚添贵率大军捣其巢穴贼咸溃走其降者悉令归农事平将领疑居民从贼将议屠城添贵力请始获免爰为安辑流亡开垦荒亩以时修和善政日举隰人徳之穆尔谟宁逺人顺治初知江南赣榆县精明强毅聴断如流案无积尘时土冦猖獗尔谟亲师乡民勦捕斩其渠首贼逺遁不敢复犯县境以安侯世爵奉天人顺治七年知山西宁乡县时逆镇姜壌乱后贼余党卫敏破县城㨿之世爵简士卒躬自督率巷战誓不与贼俱立贼惧委城去世爵招抚流离慰安反侧閲二年遂有盈宁之乐比解组百姓攀辕流涕袁仲选奉天人顺治七年知山西泽州时逆镇姜壌叛党犹㨿城仲选未至先出令宣示具言大同破瓖授首状贼见状咸遁去及任招流亡安反侧闾井晏然大军以州人尝从贼议屠之仲选为民哀请且以家口保之主帅晓泽人曰吾以尔使君故免尔等死尔等其服使君之教为善自新民皆欢唿谢卒后民建祠祀之秦世祯广宁人顺治八年巡按江南清亷刚果力湔积弊墨吏蠧胥诛逐不遗理囚多所平反漕卒为横索赠无艺疏请立五米五银法着为令一时称为善政陈培祯奉天人顺治中任江南左布政以亷干称十六年值海冦郑成功犯江宁势张甚被围日久城中食尽民将为变培祯开聚寳门以通运人心乃安旋与总兵梁化鳯潜开小东门出不意击贼大破之江宁围解境土敉寕汤九围奉天人顺治中知安徽来安县民多凋瘵九围一意匡救邑田亩多鬻于省州绅士里役大为民害九围定为官收官解之法积困以甦杨鹤年奉天人顺治中以鳯阳守兼署滁州篆时冦入犯滁州宻迩㑹城人心惶扰鹤年严为守备以镇静处之讹言繁兴皆置不问人服其持重及贼平阖属卒无恙而诈伪亦息士民赖之楼希昊奉天人顺治九年以叅政分守南汝时贼党吴加寛于七等煽乱希昊率叶令许鸿翔勦平之境内获安贼平后辟草莱招流㪚治田畴赈贫乏遗黎始安堵如故牟文龙锦州人顺治九年知江南仪征县机警有干才征戍往来多索牵挽夫役文龙应付有方民赖不邑多秀良文龙请增学额以励士风康熈八年任开封河务同知值河流冲决躬自办料督工奔走严霜烈日中者四载及摄府篆尤多善政后以最迁庆阳守民遮道攀留数里不絶陶鼎铉奉天人顺治九年知直隶赵州亷洁自持明于听断治声甚着值大军南征畿南州县多差役鼎铉身自督办公事集而民不扰呉允昇奉天人顺治九年知江南庐州府兴水利劝耕桑严奸宄清保甲境土大治值嵗旱设法赈济全活甚衆又捐俸抚䘏运谷平粜黎庻无流离之苦皆各安其居李如桂沈阳人顺治十年知陜西紫阳县时甫遭兵燹邑治荒残如桂抚绥遗黎垦田筑城修学养士百废具举后以佥事提学两浙广励人文贤材蔚起自守尤着清操邹藴贤奉天人顺治十年知山西解州时州治屡经冦乱民生凋敝藴贤丝毫不取诸民轻徭缓征以苏积困闾里渐知乐业既去州人建祠祀之胡士梅锦州人初任河南祥符令时汴城因河决为民害士梅招流移问疾苦新安十三寨之民頼以全活者甚衆顺治十年迁赤城同知擢河南屯田道辟荒地千余里增课至二十七万两举治行卓异马呈祥奉天人顺治中知陜之同州有强干才时经兵燹后百务未举呈祥招集流亡修城堡清粮地劝耕植民以复业北山余冦未息呈祥兼行抚勦胁从降附者悉遣归农反侧靖而州境安胡有徳奉天人知陜之华州慈惠明决顺治十一年夏大旱具文城隍深自刻责须臾风雨骤至秋禾有成人咸谓其精诚所感召尝悯所属寒畯嵗给谷至数百石俾资膏火一时人士咸爱戴之罗丽宸奉天人顺治十一年知粤之髙州府英敏亷干心存抚字尝偶疾不视事闻堂下有唿寃声力疾出问白其寃军兴之际富民苦重役多请出赀告免丽宸即以所赀助役使贫民均其徭时藩帅下悍将以客兵驻府白昼攫于市丽宸驰戒其将下令约束民乃安堵后以赴省疾卒民甚哀之傅应荐奉天人顺治十二年知江南泗州晓练吏治己亥夏淮涨灌城水大至左右趣登舟应荐叱之曰吾他适如我民何乃于堤前拜水疾唿祷毕水势骤减城得不没一时以为神明所感徐化成奉天人初任河南光州有巨敦张可大罗平等负固山寨化成设计擒之贼渠授首境土安辑顺治十六年陞河南左布政藩署自遭河患连年移驻雍邱康熙二年始归省㑹化成捐俸更建衙署役兴而民无所扰王兴禹广宁人康熙元年通判湖广常徳置义塜广赈济居官亷正及权知府事时山冦剽掠城邑为墟兴禹一意招集赎回被掳子女驱逐悍卒诸所征发不事追唿胥吏作奸必置之法威惠并着邱文崇顺天人康熈二年知粤中之化州加意安辑俾民各安其业时大军规画征勦凡兵丁所至郡县恣其所为崇文尽力措置悉按经费支给余概不以累民供亿之繁十减五六化人祠祀之李应棠奉天人康熈四年知四川名山县川省自明末张献忠乱后山冦频出滋扰户口稀少应棠之任招徕流播开辟荒芜缮城郭修县治民不劳而乐趣事时称贤令王章锦州人康熈初为陜西兴安知州甫到官值军兴总镇责州民输粮牧马民大困敝章申请上官立禁除之州故无学校士无由向学章出资创建十七年会兵进勦茅麓山巨盗刍粮器械应机立办郧阳巡抚檄州民运镶章念民力已竭竟不应制府察核得其实亦不加罪张国辅奉天人任河南汜水县明决果断釐弊锄奸建义学置义田振兴文教劝课农桑初汜人不知育蚕国辅督令宅旁陇畔家悉树桑不数年緑阴满径茧丝满室民享其利又设立布市革里长陋规修城堤编裁榆栁兴利除害有古良吏风卒于官士民祀之何朝聘奉天人康熈初知江南舒城县寛简慈和与民休息公暇即躬自劝农招民垦田给以牛种治舒七载讼狱衰息比户但闻诵读机杼之声一时称为贤宰闫竒英奉天人康熙初任粤之潮州通判兼署府篆值叛镇刘进忠反奉委籍没其家执逆妇周氏囚之手斩悍仆十余人余党悉就俘从大军讨平逆乱功绩懋着后复闻海冦䧟漳州忧愤成疾卒潮人哀之刘宏徳开原人康熈中任直𨽻涿州知州寛仁敏练案无留牍狱鲜滞囚其居平俭约一室之中惟茶具数事咸重其清节王宏仁辽阳人康熈十三年初任浙之湖州守嗣调衢州时逆藩耿精忠叛衢为浙闽要冲满汉将士毕集宏仁调度供亿不扰于民指陈方畧动中机宜又力请蠲赈兼施以甦民困衢人徳之赵清贞奉天人康熈十四年知江南之滁州下车伊始即以广储畜为要务值嵗旱力请蠲赈全活无算聴讼明敏不枉断不苛求民皆慑服吏胥畏惮不敢舞文骫法髙必腾辽阳人康熈十四年知浙之乌程县听讼明允不狥干谒值编审全赋釐剔积弊必腾详加勘核官民一则徭役均平任九年擢守新寕士民遮留填溢闾巷李煦奉天籍昌邑人康熙十七年补粤之韶州守时海氛渐靖民求安集煦乃招集流亡修复学校力行教化弊絶风清改任时民为立遗爱祠于湘江门外李灿奉天人康熈中知江南池州府饬六邑减耗羡严保甲倡修府学建城东回澜书院以励士习又筑贵池黄屯坂埂开铜陵洋山矶路重建城南济川桥水陆通衢民大称便马化龙奉天人康熈二十年知江西南安府絶请托革浮耗禁科𣲖正色率下属吏敬惮尤敦励士风倡修文庙开设义学政声大着潘士端锦州人康熈中知江西铅山县时山贼盘踞屡出冦掠士端募死士授以方畧馘斩二百七十余人生获九人缳首晓示贼遂遁去一境戢安民咸欣悦孙毓珩奉天人康熈中知浙之新城县以亷惠为治开永昌县新渠筑堰以资灌溉嵗苦旱徒步数十里以祷甘㴻立沛郊原霑足转歉为丰因感寒疾卒民巷哭肖像祀之至今舁像祷雨无不应者贾有福锦州人康熈二十三年知粤西之鬰林州值土冦猖獗肆出刼掠浔梧各路进兵㑹勦有福匹马从征奋勇䧟阵诸盗相继授首州经兵燹后多逋欠力请蠲除以甦遗黎民获安堵有福我孔多之颂董鼐奉天人康熈二十四年知山东武定州访察积弊立除里长之役又详请临清米石改折银两及徳州运米就近兑给兵粮民累永除军亦称便及卒入祀名宦祠徐嘉賔奉天人厯任监司屡擢至云南按察使不通餽遗不受请谒雪寃惩慝宵小絶迹及迁布政司均赋役定义学筹制省城书院膏火俾士人卒业于此并兴水利以利农田偶遇偏灾拯䘏流移全活甚衆干隆十一年入祀滇省名宦何显祖义州人康熈二十六年知河南汝宁府仁慈爽亮政事练达下车日十四城利弊即时兴除吏畏民懐声名借甚后有陜西运米之役极言汝宁地瘠民贫不可例他郡上官卒从其议去任后民立祠祀之黄骥复州人康熙三十三年授山东夀光县训𨗳整饬学规凡士子有涉讼欠粮者輙摈斥不许接见访其行事改则礼之以是人知自爱至于庙庑堂斋以时修葺不假力于有司士人尤重其义式化者日衆王辅奉天人康熈中知山西平阳府平阳地震火灾数见官署民舍多燬诸豪暴乘间剽掠悉擒置重典民始获安嵗疫死者给以棺其不足以蓆继之又不足则为大冢数十别男女埋之又榜招他郡邑人能占籍旷地胥为永业闻者争集户口不至大耗云吴殿弼辽阳人父三元仕至贵州遵义守性亷介不茍合逆藩吴三桂知其名欲与通谱三元终不纳及三桂败诸通谱者皆得罪人始服其卓识殿弼以贡生効力军前随征水西积功授大姚令再补慈谿值大岚山剧冦龚万里时出剽刼殿弼与邻近四县团练乡勇㑹勦迄于冦平铠甲衣粮殿弼多自捐备在慈十年虽征调浩繁旱疫频仍而案无寃牍境无流殍既擢松江郡丞邑人追思崇祀名宧周铨元锦州人康熈三十五年由河南管河道陞授河南分守道详豁协办江南栁束改河夫协𣲖里下者官自僱覔民获更甦因小滩窎逺运米未便议改卫河水次官民便之卒祀名宦祠钦定盛京通志卷八十一钦定盛京通志卷八十二钦定四库全书钦定盛京通志卷八十二忠节三国魏北魏隋辽金钦定四库全书钦定盛京通志卷八十二忠节等谨案致命遂志人臣之大义辽左山川雄杰人懐忠亮金元嬗代殉身宗社者难更仆数洎乎明社将移如周遇吉应时盛等之御贼殒身黄得功刘肇基等之临危授命其忠节皆卓然炳着恭遇我皇上褒显忠贞特命廷臣纂辑胜朝殉节诸臣録悉予易名仰见圣人大公至正覃被无私诚生民以来未有之盛典也迺若我朝定鼎燕京以次削平冦乱凡辽海从龙之彦亦有効命戎行成仁取义者尤彰彰载在国史臣等蒐稽事蹟分帙釐辑谨志忠节第二十五钦定四库全书钦定盛京通志卷八十二忠节谨案本志名宦门所附载忠节俱系有守土之责而死事于辽者是卷所载则系辽左人士或殉节他乡或捐躯行阵或謇谔不容忠志荩诚咸捃採马三国魏纶直辽人魏景初间公孙渊自立为燕王直与将军贾范苦谏渊皆杀之魏遣司马懿征渊围襄平渊突围被杀懿入城封直与范之墓而显擢其遗嗣南北朝魏晁清辽人祖晖魏济州刺史颕川公清袭爵例降封伯为魏戍梁城梁师来攻粮尽城䧟抗节不屈遂见杀宣武褒赠乐陵太守谥曰忠高敬猷辽东新昌人道悦子元魏授给事中奉车都尉萧宝夤引为骠骑司马及宝夤叛敬猷与封伟伯等潜图义举谋泄见杀赠沧州刺史隋豆卢毓昌黎徒河人勣之子英果有气节汉王谅镇并州为王府主簿谅谋作乱毓苦谏不从因与司马皇甫诞合谋闭城拒谅谅袭击之毓兵败遂遇害辽额噜温天祚皇帝长子甫髫龀善马射性乐道人善而矜人不能及长积有人望天祚失徳臣下谋立之额噜温实不与知事觉或劝之亡额噜温曰安忍以蕞尔躯失臣子之节遂就死闻者伤之耶律爱努太平十年为敦睦宫太师徳哷勒等部来侵爱努及其子死之萧绰哈字额勒本天庆中召为南女直详衮迁征东副统军是嵗东京叛遇敌来击师溃独绰哈率数十人力战没于阵追赠龙虎卫上将军耶律中天庆中召为五院都监中谓妻萧绥兰曰吾本无宦情今不能免当以死报国汝能从我乎对曰谨奉教及金兵狥地岭西尽徙其民中守节死绥兰亦自杀耶律佛哩天庆四年女直军潜渡混同江掩击辽军佛哩为副都押衙与崔公义邢颖萧噶克实等皆死之李绰尔齐辽阳人为桂州观察使高永昌据东京率衆力战不胜死之耶律酬格仕至都统辽亡不屈夫妇俱死金主悯其忠授其子特黙为都统金华沙布完颜部人从太祖破宁江州达噜噶城皆有功高永昌僭号东京改元隆基辽主遣人招之不从至是永昌请和于金金主使华沙布招之永昌诈降于斡鲁斡鲁使华沙布萨巴往报会有言永昌非真降者斡鲁乃进兵永昌怒将杀之华沙布神色自若骂永昌曰汝叛君逆天今日杀我明日及汝矣永昌益怒遂并萨巴支觧之天会中俱赠遥镇节度使特库达兰水人躯斡雄伟敢战闻攻照苏城特库先登败之自临潢班师至辽河伊都来袭罗索已引去特库独殿马惫乃步閗罗索与数骑来救特库止之曰我以一死捍敌公来俱毙无益遂没于阵皇统间追赠明威将军满都布景祖孙孝友恭谨多谋善战年十五隶军中攻宁江州取黄龙府破髙永昌取春泰等州皆有功遂为穆昆奚契丹寇土河西满都布摧锋力战破其衆九万后与栋摩攻兴中府中流矢阵亡天眷中追谥英毅绰哈布古徳俱宗室子年十五𨽻军中魁岸善战以兵五百败室韦获其民衆及招降矩威水部以功为穆昆天辅五年布古徳同绰哈往拜格河籍军马矩盛水部钖勒喀达等七人杀之投尸水中太宗遣使弔赙天眷中赠布古徳昭义大将军绰哈奉国上将军钮祜禄韩努初太祖入居庸闗辽林牙耶律达实自古北口亡去以其衆来袭奉圣州为罗索所擒既而复亡去不知所往天会二年辽详衮托卜嘉来降言达实称王北方皇统四年诏韩努奉使入其境达实方适野与韩努相遇问韩努何人乃敢乘马捽下使跪韩努骂曰反贼天子不忍于汝加兵遣招汝降汝纵不能面缚请罪敢辱天子使乎达实怒杀之世宗即位嘉其节赠昭毅大将军温特赫布敦为乌哲羣牧使西北路契丹萨巴等反诸羣牧皆应之布敦闻乱选家奴材勇者数十人给兵杖为备贼不得发乃绐诸奴曰官閲兵器愿借仗应閲奴仗既借贼至无以御布敦被执不屈贼脔杀之子孙皆与害鹤夀郓王昻子五院部人时老和尚率衆招鹤夀反鹤夀曰吾宗室子受国厚恩不能与贼俱反遂与二子皆被杀宗贤本名色哩昭祖曾孙希卜苏之孙也始自䕶卫未十年位至将相常感激思自効以报朝廷虽与熈宗悼后为母党未尝附之以希进用与海陵同在相位未尝肯假借海陵知悼后怨色哩因与后共排出之及海陵杀熈宗诡以熈宗将议立后召之色哩信以为然将入宫犹曰上必欲立常胜妻我当力争及被执犹以为熈宗将立后而先杀之也曰我死固不足惜独念主上左右无助尔遂遇害温特赫伊苏玛勒上京人性忠正强毅善射膂力过人皇统初袭其兄穆昆积战功为洮州刺史兄子既长以穆昆让还之谓人曰穆昆兄职也兄子今已长矣屡以战功迁临潢尹斡罕叛攻临潢伊苏玛勒以六百人邀击数接战剿杀甚衆所乘马中流矢仆为贼所执胁之使招城中伊苏玛勒怒骂不从被害时其妻子官属将士皆登城临望伊苏马勒厉声曰我恨军少不能杀贼汝軰勿降贼无能为也贼怒杀之城中人皆为感激乘城固守贼不能攻而去额哩页契丹人为尚廐局直长大定初招谕契丹斡罕叱令见额哩页不从曰我朝廷使也岂可屈节于汝汝等早降可全性命若大军至悔将何及斡罕怒曰汝本契丹人而不我从敢出是言乎遂杀之舒穆噜元毅本名神思咸平人初为大理知法省録陜右五路刑狱无寃人复委受宋嵗币故事有私遗物元毅一无所受明昌初为大明等路提刑以最迁汾阳军节度副使所至多政绩后厯抚州刺史会边将失守元毅率吏卒出州经画军饷猝与敌遇州倅及从吏坚请还元敌曰我辈任边守遇敌而奔如百姓何纵使自安复何面目见朝廷衆感其忠争为効死鏖战久之衆寡不敌遂遇害赠信武将军元毅性沈厚武勇过人每读书见古人忠义事嗟叹赏慕喜动颜色子世勣后登进士奏名之日上谓宰臣曰此神思子耶叹赏久之伯特梅和尚泰州人性鲠直尚气节累官至复州刺史明昌六年移镇崇义军时有事北边左丞相𤓰尔佳清臣行省于临潢檄梅和尚等逆击之敌积阵以待梅和尚直擣其阵杀伤甚衆敌知孤军无继聚衆团之度不能免乃下马相背射复杀百余人矢尽犹以弓提击为流矢所中死诏赠龙虎卫上将军洪果玖珠临潢人以廕补部令史明昌间累官河东北路按察使转运使后改彰徳府事战没赠荣禄大夫南京留守珊延宗室子为符宝祗侯至宁元年赫舍哩执中作乱变起仓卒中外不知所为珊延与䕶卫长完颜实古纳往天王寺召大汉军五百人赴难与执中战于东华门外执中扬言曰大汉军反矣杀一人者赏银一锭执中兵衆大汉军少二人不胜死之诏赠珊延宣武将军顺天军节度副使赠完颜实古纳镇国上将军顺州刺史图克坦航至宁元年为安州刺史元兵至城下航谓民曰我家两世驸马受国厚恩决不可降汝辈计将安出民曰太守不屈我辈愿以死守航尽出家财犒军民衆尽力备御又五日度不可支乃先缢其妻子谓家人曰我死即撒屋焚之城破人犹力战曰太守既死我辈不可独降死者甚衆𤓰尔佳守中咸平人厯官通逺军节度使至宁末移彰徳军未行夏兵数万入巩州守中御之兵少不能支城䧟独不屈夏人壮之且诱且胁守中益坚遂载而西至平凉要以招降府人守中佯许至城下唿曰夏兵矢尽且遁矣慎勿降夏人交刃杀之诏赠资善大夫东京留守纳喇绰竒咸平路伊克河明安人契丹𤓰里使人招之不从𤓰里兵且至绰竒遂团结旁近村寨为兵出家马百余匹给之教以战阵击刺之法相与拒𤓰里于改渡口贼月余不得进既而𤓰里兵大至绰竒迎战贼兵十倍遂见执脔而杀之赠官两阶二子皆得廕叙乌克逊乌页上京路人以战功除归徳军节度副使察亷累迁主唐州刺史大安初转上京留守三年将兵三万入卫中都迁元帅左都监兼北京留守贞祐元年以兵入卫中都诏乌页以兵万六千人守定兴军败死之完颜特尔格性淳直体貌雄伟世袭明安授广威将军御下恵爱察㢘除临海军节度副使伐宋有功迁同知临潢府事贞祐二年入卫中都迁东北路招讨使兼徳昌军节度使布希万努在咸平忌特尔格兵强牒取所部骑兵二千又召泰州军三千及户口迁咸平特尔格察其有异志不遣嗣布希万努为宣抚使遂杀特尔格朝廷知其以忠遇害谥勇毅高钖字永之徳基子以廕补官课最迁萍乡令察亷迁辽东路转运度支判官厯北京辽东转运副使贞祐初仕至河北东路按察转运使元兵破城自投城下死之高守约字从简辽阳人累官观州刺史元兵狥地河朔郭邦献已降偕至城下唿守约曰从简当计全家室守约弗顾至再三守约厉声曰吾不汝识也城破被执不屈死赠崇义军节度使谥忠敬伊喇古尼安化军节度使贞祐初元兵取密州率兵力战流矢中其颈颊死赠安逺大将军乌库哩仲温葢州安春明安人累官上京东京等路按察司事改提举肇州漕运贞祐初为镇西军节度使时中都被围遂至太原移书安抚使约以乡兵驰救不能进抵平阳仲温尝治平阳吏民争留之仲温曰平阳巨镇易为守御于私计得矣如岚州何遂还镇已而元兵大至城破不屈死赠资徳大夫博索路兵马都总管谥忠毅嵗时致祭完颜玖珠宗室子为武州刺史唐古布格苏为军事判官贞祐二年元兵取玖珠子姪抵城下招玖珠曰不降且杀之玖珠曰当以死报国遑恤家为城破与布格苏俱力战死诏赠玖珠临海军节度使加骠骑上将军布格苏建州刺史加镇国上将军嵗时致祭王维翰字之翰北京路利州龙山人厯官贵徳州军事判官察㢘迁永覇令累迁至同知保静军节度使有治绩贞祐初转定海军节度使舟行遇盗维翰唿谓之曰尔軰本良民因乱至此财物不惜勿恐吾家盗感其言而去至镇无兵时敌骑充斥邻郡皆望风奔溃维翰谓吏民曰孤城不可守此州阻山浮海当有生地无俱为鱼肉也乃纵百姓避难维翰率吏民愿从者奔东北山结营堡死守力穷被执不屈死之赠中奉大夫图们色埒黙咸平路明安人袭父职承安中讨契丹有功迁知彰徳府事贞祐四年元兵复取彰徳色埒黙死之苏尔坦宗室子大安中充尚书省祗候郎君贞祐二年自募义兵数千充宣差都提控应援中都上书曰绛解二州仅能城守而村落皆尝被兵重以连嵗不登人多艰食皆恃塩布易米今大阳等渡皆不许粟麦过河愿罢其禁从之兴定元年权河平军节度使经畧孟州是时诸路兵皆入城自守百姓耕稼失所苏尔坦上书曰养兵所以卫民方今惟真定河间之衆可留扞城其余府州皆当散屯以为民防俟稼穑毕然后移于屯守之地是为长策从之兴定二年与叅知政事李革守平阳元兵破城苏尔坦自杀赠昌武军节度使伊喇阿哩哈辽人兴定间累迁霍州刺史四年移治好义堡元兵至力战不支与保昌节度副使孔祖汤俱被执元人胁之降阿哩哈曰吾有死无二叱使跪不屈但向阙而立于是丛矢射杀之事闻赠龙虎卫上将军祖汤亦以不屈死富察罗索东北路安春噶尔罕明安人以亷能累迁中都右警巡副使兴定二年同知河中府权元帅右都监复取平阳晋安遥授盂州防御使将兵救鄜州转战而至城破死之赠资徳大夫定国军节度使谥襄勇乌雅恩彻亨隆安府明安人累迁汾阳军节度使兴定二年隆安城破死之钮祜禄资禄本姓张咸平府人兴定元年官西宁州刺史赐以姓资禄乆在行阵御下有法五年擢授金安军节度使将兵救鄜州城破不屈死之赠银青荣禄大夫中京留守完颜额尔克元光中为同州节度使元穆唿哩兵下同州额尔克死之完颜萨布始祖弟博和哩之后状貎魁伟沉厚有大畧由知鳯翔府事擢至湖尔哈路节度使屡有战功正大元年拜平章政事四年吏部郎中杨居仁上封事言宰相宜择人哀宗语大臣以为此非吏曹所宜言萨布进曰天下有道庶人犹得献言况在即官上是之寻请致事二年复诏行尚书省事于徐州时蔡已被围徐州将士以州降元萨布自缢于州第图们唿图克们字子秀贞祐三年为临洮总管夏人入冦围城唿图克们夜出袭贼垒夏兵大乱遂遁去兴定二年迁元帅左监军兼知晋安府河东南路兵马使总管缮甲兵积刍粮以备战守正大三年复为临洮府总管城破被执诱之降不应使之跪不从以刀乱斫膝胫终不屈遂见杀赠中京留守立像褒忠庙持嘉乌绅字大用上京人当袭廕不愿受职登明昌五年策论进士丞相高汝砺尝荐其有宰相才元光初为户部尚书寻拜叅知政事编修国史宣宗谕近臣曰乌绅资禀纯貭事可倚任且其姓孝今相之国家必有望汝辈当效之正大元年拜尚书右丞哀宗欲修宫室乌绅极谏至以卧薪尝胆为言上悚然从之又言萨哈连姦谀在天子左右非社稷福上悟出为中京留守五年致仕居汴中崔立之变明日召家人付以后事望睢阳痛哭以弓絃自缢死完颜莽格系出萧王叔父伊都节度秦州为元兵所攻适病不能军莽格为提控独当一面兵退而伊都死莽格以城守功世袭穆昆充奉御崔立之变莽格义不受辱与妻温特赫氏并缢乌克逊珠绅字道逺由译史入官性伉特有直气为监察御史时中丞完颜直家以酷烈闻珠绅紏罢之哀宗柬迁为谏议大夫行省左右司郎中留汴京居守崔立之变自缢死于台中完颜珠赫字仲平第进士厯官户部尚书崔立之变皆死于难同时死者御史大夫费摩阿固岱完颜思烈南阳郡王襄之子资性详雅颇知书史自五六嵗入宫充奉御及宣宗入承大统唿沙唿跋扈思烈尚在龆龀尝涕泣抱帝膝曰愿早诛权臣以靖王室帝急掩其口自是深器重之天兴元年以思烈叅知政事守中京思烈自南山领军民十余万入洛行省事二年元兵自汴围中京崔立遣人监思烈子于东门下招之使降思烈不顾令军士射之既而知崔立以汴京归元愤怒发病死完颜苏哷字伯扬至宁元年策论进士贞祐初累迁应奉翰林文字权监察御史宣宗迁汴苏哷谏以为宜留太子重声势系人心为高琪所阻不从既至汴又上书以为宜亲君子逺小人大明黜陟以革东海之政又言国家不可一日无兵兵不可一日无食军官宜加精选徒务多置妄耗粮储临敌亦未可恃皆不用时高琪秉政恶儒喜吏上下苛察苏哷首攻琪恶谓琪变乱纪纲戕害忠良又言琪妬贤树党窃弄国权内外臣庶莫不切齿惟陛下断然行之社稷之福也上以苏哷屡进直言命再任监察御史正大七年出为金安节度使兼同华安抚复召还朝至陜被围久之亡奔行在道中遇害苏哷莅官修谨每进言多有补益其居父丧不饮酒庐墓三年时论以为难完颜罗索正大中为鹰扬都尉八年庆善努弃京兆适罗索运军器至白鹿原遇元兵与战兵刄既尽以绦系掉金牌力战死𤓰尔佳实伦隆安人刚勇善战贞祐四年知延安府兼鄜延路兵马都总管元兵围忻州实伦率兵往援以兵护其民入太原所全军民甚衆正大八年权昌武军节度使元兵至城下使人招降实伦即斩之既而偏禆軰皆开门降实伦投廨后井中死之完颜哈达一名瞻字景山少长兵间能得人死力兴定时知延安府上言诸军官以屡徙故往往不知所居地形险易缓急之事恐致偾事自今乞勿徙从之十一月夏人攻安塞堡哈达曰先破夏人则北兵易为力于是倍道兼进夜袭其营夏人大溃延安遂固元光初河中已破哈达复取之正大二年七月陜西旱甚哈达斋戒请雨雨澍是嵗大稔民立石颂徳延安既残毁哈达令于西路买牛付主者招集散亡助其耕垦自是延安之民稍复耕稼之利八月巩州田瑞反哈达移文罪止田瑞一身余无所问不数日贼党杀瑞以降哈达如约抚辑一州以宁四年徴拜平章政事芮国公七年十月哈达及枢宻副使布哈解卫州围哀宗九年两省军溃于阳翟之三峯山哈达以数百骑走钧州城破不屈死之伊喇布哈契丹人正大七年权叅知政事同完颜哈达行省事于阌乡哀宗九年三峯山之败布哈走京师未至元兵追擒之械至官山召问降否往复数百言但曰我金国大臣惟当金国境内死耳遂见杀完颜鄂抡萨布之姪正大九年自徐引兵入援将趋归徳行次扬驿店遇萨纳台军遂溃鄂伦战死庆善努字献甫仪观甚伟贞祐初迁武卫军副都指挥使兼提㸃近侍局唿沙唿専权僣窃尝为宣宗言之后唿沙唿伏诛庆善努愈见宠任兴定元年击败元兵于宁州进元帅府左都监三年连败夏兵赐金带正大九年与元兵战马踬被擒见史天泽曰吾国已残破公其以生灵为念及见大帅特黙台诱之使招京城不从又偃蹇不屈左右以刀砍其足至折亦不降遂杀之珠嘉托罗该上京人幼袭爵宣宗迁汴率本部兵扈从大军南伐以功遥授武昌军节度使哀宗即位授镇南军节度使行户工部尚书二年传言宋人将入侵农司令民先期刈禾托罗该曰夫民所恃者秋成今使秋无所获国何以仰民何以给但遣军巡逻聴民待熟而刈宋人卒不入宼九年从行省叅政图克坦乌登将潼闗兵入援至商山遇雪元兵邀击之士卒皆冻不能战而溃托罗该被执不屈自杀完颜彛字良佐系出萧王小字陈和尚天资高明雅好文史人以秀才目之哀宗时任忠孝军提控五年元兵入大昌原平章哈达问谁可为前锋者彛出应命擐甲上马不反顾是日以四百骑破八千衆奏功第一授定逺大将军彛所领忠孝军最称难治彛御军有方所过秋毫无犯每战则先登疾若风雨诸军倚以为重九年钧州城破纵军巷战知不可为遂自匿杀掠稍定出见元将自言曰我忠孝军总领陈和尚也我死乱军中人谓我负国家今明白死天下必有知我者时元人欲其降使之跪砍足胫至折不屈割其吻至耳喷血而唿迄死方絶元将义之酹以马潼曰好男子他日再生当令我得之诏赠镇南军节度使塑像褒忠庙温特赫老尔同知上京留守事布希万努攻上京其子特尔格生获老尔胁之使招余人不从特尔格怒乱砍而死赠龙虎卫上将军完颜绰哈恕之子官鳯翔万户以死节赠懐逺大将军冀禹钖中京路利州龙山人至宁初第进士厯州郡有声归徳受兵禹钖为行院都事经画守御一府倚重及闻变或劝以㣲服免不从遂遇害舒穆噜世勣字景畧幼勤学为文有体裁贞祐三年累官为太常丞时朝廷徙河北军户河南议给以田世勣上言荒闲之田及牧马地其始耕垦费力当倍一嵗断不能熟若夺民素莳者与之则民将失所上大悟乃罢之正大中为礼部尚书天兴元年冬哀宗北渡世勣从行明年六月走蔡州次新蔡之姜寨世勣子嵩时为县令拜哀宗于马前哀宗嘉之授嵩应奉翰林文字以便养亲城破父子俱死于难完颜珠尔萧王之裔天兴二年为南面元帅扈从哀宗走归徳方济河北风大作后军不克济元兵追击于南岸珠尔战死黄陵冈诏赠官即日补其弟为䕶卫乌克逊仲端字子正性寛厚知大体奉公好善独得士誉哀宗将迁归徳召为翰林学士承旨留守汴京元兵围汴自度事不可为从容自缢其妻亦从死焉完颜仲徳海兰路人少颕悟不羣读书习策论有文武才哀宗天兴元年行尚书省事于陜州会徴诸道兵入援仲徳提孤军千人间闗百死至汴至之日适哀宗东迁妻子在京师五年矣仲徳不入其家趋见哀宗于东门力劝当西幸秦巩不宜北渡不从二年车驾至归徳以仲徳行尚书省于徐州寻诏仲徳赴行在及迁蔡领省院蔡既被围仲徳日夕守御三年正月元兵凿西城为五门整军以入鏖战及暮乃退次日复入仲徳率精兵巷战自夘及已俄见子城火起闻哀宗自缢谓将士曰吾君已崩吾何以战为吾不能死于乱军之手遂赴汝水死于是叅政伯噜罗索等及军士五百余人皆从死焉仲徳状貎不踰常人平生喜怒未尝妄发闻人过常䕶讳之虽在军旅手不释卷门生故吏每教以名分家素贫敝衣粝食终身晏若雅好推毂善类其掌军务赏罚明信号令严整故所至军民为用至危急死生之际无一士有异志者南渡后将相文武忠亮始终无瑕者仲徳一人而已乌库哩黑汉初以亲军入仕天兴二年权知唐州刺史行唐邓帅府事宋兵攻城急惟裕州大城山聂都统一军五百人共守城城中粮尽人相食黑汉杀其爱妄啖士士争杀其妻子冯总领欲降聂都统斩之冯之党赵彻尔开门潜纳宋军黑汉率军巷战见执不屈而死完颜经实哀宗之奉御也系出始祖天兴二年蔡城破哀宗自缢于幽兰轩经实焚之元兵突入左右近侍皆走避经实留不去遂为元兵所执问之经实曰吾君终于是吾俟火灭灰寒収瘗其骨耳兵笑曰汝狂者耶身不能保而収尔君乎经实曰吾君有天下十余年身死社稷忍使暴露遗骸耶得瘗吾君寸斩不恨兵以告其帅帅布展曰此竒男子也许之经实乃掇其余烬裹以敝衾塟于汝水之傍再拜号泣将赴汝水死军士救止之后不知所终完颜色埒黙哀宗缢于幽兰轩权㸃检内族以君命召承御实嘉氏近侍局大使焦春和内侍局殿头宋珪赴上前晓以名分大义及侍从官巴良弼阿勒锦文卿皆从死色埒黙遗言完颜经实使焚幽兰轩乃自杀赵悫女直人即兆斋氏讹为赵家遂以赵为姓仕至威胜军节度使死于王事谥忠愍长子良贵嵩汝招讨使良贵子谠许州兵官悫从子良材守太原城破俱死焉后悫子良弼仕元奉使日本将行奏请曰臣父兄四人死事于金乞命翰林臣文其碑臣虽死絶域无感矣帝从其请钦定盛京通志卷八十二钦定盛京通志卷八十三钦定四库全书钦定盛京通志卷八十三忠节元明钦定四库全书钦定盛京通志卷八十三忠节元石天应字瑞之兴中永徳人善骑射豪爽不覊颇知读书穆唿哩南征承制授天应兴中府尹俾从征临机应变捷出如神旗用纯黑人目之曰黑军大小二百余战身先士卒后从穆唿哩征陜右攻葭州抜之因説穆唿哩以劲兵留守葭芦分兵四出悉定葭绥之地以功迁兵马都元帅移军河中金军潜师由中条来攻天应命骁将呉泽设伏泽嗜酒醉卧金军由间道抵城下遂入城天应饮血力战死初天应死事时弟天禹子佐中伺敌少懈倒抽其斧反砍之突城而出趋穆唿哩行营求得䝉古军数千回与敌战败之穆唿哩嘉其勇奏授金符行元帅刘徳仁辽东川州人为律州节度使丙戍金将伊喇副枢攻绛州悉力守御城䧟不屈死之耶律特黙契丹人元初授帅府监军与其子天祐从元帅史天倪畧赵州等县及邢洺磁相懐孟等路有功穆唿哩承制授特黙真定路安抚使洺州元帅进降泽潞复有功迁河北西路安抚使兼泽潞元帅府事嵗壬午致仕居真定子天祐袭职乙酉金降将武仙据真定叛杀守将史天倪特黙父子踰城而出将以闻遇天倪弟天泽于满城合蒙古诸军南与贼战遂走武仙复真定朝廷以天泽袭兄爵而以天祐镇赵州明年武仙复犯真定天泽潜师出藁城特黙与妻舒穆噜氏及家孥在真定者皆陷焉武仙遣特黙仆刘揽尔持书诱天祐言能以赵州降当活汝父母特黙密令揽尔语天祐曰忠孝难两全汝能固守不失国家大计我视刀锯甘如蜜矣天祐痛哭承命驰至藁城以贼书示史天泽天泽曰汝能遵父命忠诚许国功不在王陵下天祐乃趋还赵璧率衆殊死战武仙怒尽杀特黙家一十八人战于栾城等处武仙兵屡挫叛将张林启闗纳贼天祐仓皇巷战手杀数十人斩闗复出收散卒围城丁亥贼弃城走追至藁城与天泽兵夹击杀叛将张林加洺州征行元帅赵州安抚使天祐以伤惫致仕卒李伯温义州人守贤之孙彀之子也行平阳元帅府事镇青龙堡知平阳已陷弟守忠被执选骁勇拒守久之金人尽鋭来攻李成开水门导之入伯温登堞楼谓左右曰吾兄弟受方面之寄今不幸失利誓以死报国吾弟已被执我不可再辱汝等宜自逃生士卒皆犹豫不忍去伯温拔剑先杀其家属投之井中自以刃植柱刺心死后金兵登楼见伯温抱柱面色如生共称为烈士李伯通彀之次子嵗甲戍锦州张致叛国王穆唿哩命击之大战城北伯通死之李守忠义州人官至河东南路兵马都元帅兼知平阳府事壬午冬平阳公胡景山以青龙堡降尝从攻益都北还军将彭智孙乘间据义州叛守忠闻之长驱抵其城下力战复之丁亥夏四月金赫舍哩真袭平阳守忠援权国王阿勒楚尔于洪洞会于高梁师溃平阳遂䧟金人执守忠至汴诱以高爵使降守忠不屈骂之语恶金人怒置铁笼中火炙死李守正伯温子为平阳守活俘虏甚衆以功授河东南路兵马都元帅嵗庚寅上党晋阳合兵攻汾州城将䧟守正赴援衆寡不敌别遣老弱百人曳柴扬尘多张旗帜敌惧遂解去汾人迎犒者道不絶且泣谢曰幸公完是州徳甚大愿奉是州以从闗中兵屯吉州酋领杨铁鎗以数千人叛守正出兵擒之希禅据隰州守正往击之中矢伤足及归疮甚会金将完颜哈达攻平阳守正裹疮战殁大帅乃以其兄守忠代之萧拜珠契丹舒穆噜氏为平州右族尝从成宗北征厯官知中山府事武宗时拜御史中丞仁宗即位进中书右丞平章政事时特们徳尔再入相恃势贪虐拜珠每牵制之御史中丞多尔济时复纠正其罪遂罢相仁宗崩特们徳尔假太后㫖收拜珠及多尔济皆杀之并籍其家是日风沙晦暝道路以目㑹天灾求言平章张珪告丞相拜珠曰萧扬等寃狱宜急昭雪丞相以闻诏赠拜珠蓟国公谥忠愍攸哈喇巴圗其先渤海人初名兴格金末避地大宁元兵至出保高州富庶寨射猎以食屡夺元营孳畜又射死追者穆唿哩率兵收寨寨破奔高州力屈始归元穆唿哩曰此壮士也留之为吾用𨽻麾下从攻通州造攻具州将惧出宝货以降穆唿哩命兴格恣取之兴格独取良马三赏兵士穆唿哩以其功闻太祖赐名哈喇巴圗后从穆唿哩畧地燕南以功授河东北路兵马都元帅镇太原修城池缮甲兵招降属邑市肆不改尝微服夜出闻民间语曰吾属父母子女相失矣死者不可复生生者无以为赎奈何明日下令军中凡俘获有亲者听赎无赀者官为赎之民得完聚者衆庚辰二月破金西风寨又破隰川辛未三月哈喇巴圗引甲骑十余人救夀阳至王胡庄道三交大战金兵遁五月金赵权府帅兵三万围太原哈喇巴圗将三十骑出西门令骑曳柴扬尘宣言曰我兵三万至矣金兵俱溃去癸未大败金师于太谷县设伏于险又败之甲申十月抜陵井寨乙酉二月降清泉寨酋长王殻降石家昂亦降丁亥五月奸人夜献太原于武仙仙引兵大至诸将唿哈喇巴圗出哈喇巴圗曰我弃太原何面目见主上与国王乎誓与此城同存亡遂出力鬭殁于阵长子蒙古岱嗣守太原高元长女直人袭父总管职尝从世祖渡江攻鄂还镇随州移镇季阳至元十年从攻樊城先登十一年复率兵渡江屡败宋孙虎臣夏贵兵夺其战舰铠仗及攻常州复先登积功至懐逺大将军二十三年从征交趾袭其世子于海之三义口与敌军合战中毒矢阵亡明赵倾葵广宁卫人嘉靖中为蓟镇㕘将三十四年冦犯马兰峪倾葵往御与指挥禇文明等俱力战死赠都督同知谥忠壮赵允植辽阳人崇祯二年任卢龙教谕品行端方勤于训士凡有启迪必以忠孝行谊为先嵗庚午王师破卢龙允植与妻钦氏并殉难其女亦殉难死本朝干隆四十一年赐赵允植祀忠义祠王世泰辽东人崇祯时知内邱县六年冦掠西山与弟世宁御之豹子口俱战死本朝干隆四十一年赐谥烈愍万代芳辽东人知延长县崇祯八年流贼攻城代芳昼夜悉力坚守城破死之妻刘氏妾梁氏俱从死本朝干隆四十一年赐谥节愍王元㑹盖州卫人知郧西县崇祯十二年贼渠张献忠掠湖广诸郡县夜袭郧西城破为贼所杀本朝干隆四十一年赐谥节愍李孔効辽阳举人崇祯十二年知竹溪县明年八月张献忠李自成等十三营围城孔効百计以御总兵左良玉拥兵不救防兵内应城䧟孔効持刃伏短垣间伺贼过辄突出奋杀力尽被执大骂不屈而死本朝干隆四十一年赐谥节愍门迎恩辽东人官南阳主簿崇祯十四年冦䧟郡城与知府颜日愉训导杨气开同时殉节时称三忠本朝干隆四十一年赐门迎恩入祀忠义祠呉良能盖州卫人崇祯时知滕县十五年王师至滕县城将破良能尽杀家属拜辞其母单骑犯阵死本朝干隆四十一年赐谥忠烈刘士璟复州卫人知沐阳县有彊干才崇祯十五年王师下济南遂直趋淮徐围其城士璟竭力捍城城破死之本朝干隆四十一年赐谥节愍高应诏辽东人以指挥同知分防水冶镇流贼东下应诏率兵连战破之贼复大举入冦应诏复拒之于倪村孤军援絶遂战死水冶卒全贼退民求得其尸瘗镇之东源本朝干隆四十一年赐谥烈愍徐廷试辽东人知郏县崇祯十六年随督师孙传庭讨贼有功授职甫莅任三日羣贼蚁聚攻城城䧟死之本朝干隆四十一年赐谥节愍应时盛辽阳人起家小校至都督佥事任山西抚标中军副总兵慷慨仗义都御史中丞蔡懋徳深倚之甲申春闯逆犯太原时盛誓衆死守贼招之不降城破中丞蔡懋徳拔刀欲自刎为麾下所夺时盛请下城巷战遂扶懋徳上马时盛持矛突杀数十人至炭市口贼衆充斥时盛唿曰且拥公出西门懋徳不行下马据地坐时盛已出城还顾不见懋徳复砍门入曰公不负朝廷中军焉敢负公请与公俱死遂同入三立书院懋徳就缢未絶时盛释甲加诸肩乃絶再拜讫抽弓絃自勒死本朝干隆四十一年赐谥忠烈周遇吉锦州卫人少有勇力好射生后入行伍战辄先登积功至前锋营副将崇祯十年从讨贼河南战光山固始皆大捷后复讨破胡可受于浙川降其全部出师襄阳遇吉守槐树闗张献忠遂不敢犯嗣复与诸将大破罗汝才于丰邑坪与黄得功破贼鳯阳屡加太子少保左都督十五年代许定国为山西总兵官汰老弱缮甲仗练勇敢一军特精十六年十二月李自成西䧟全陜将犯山西遇吉分兵扼河上流以下流蒲坂属巡抚蔡懋徳而请济师于朝十七年二月太原陷懋徳死之贼遂陷忻州围代州平阳守将説遇吉降遇吉立斩之凭城固守潜出兵奋击杀贼无算㑹食尽援絶退保宁武贼踵至大唿曰五日不降且屠城遇吉四面发大礟杀贼万人火药尽外围转急于是设伏城内出弱卒诱贼入城亟下闸杀数千人贼用礟攻城城圯复完者再伤其四骁将自成惧欲退贼将献计曰我衆百倍于彼但用十攻一畨进靡不胜矣自成从之前队死后复继贼死亡如麻而官军力亦尽城陷遇吉巷战马蹶徒步跳荡手格杀数十人身被矢如猬竟为贼执大骂不屈贼悬之高竿丛射杀之复脔其肉城中士民感遇吉忠义咸唿噪巷战杀贼不可计而兵民亦死亡畧尽遇吉死京师遂不守贼每语人曰他镇复有一周总兵吾安得至此当遇吉死时其夫人刘氏素勇健率妇女数十人据山巅公廨登屋射贼杀百人贼纵火焚之阖门皆死于难本朝干隆四十一年奉㫖予谥明季殉节诸臣以遇吉孤军乘城百战不屈骁勇盖代义烈冠时赐専谥曰忠武彭士宏锦州人后徙家江西庐陵知南宫县崇祯十七年流贼攻南宫城陷士宏被执骂贼不屈遂为所杀本朝干隆四十一年赐谥节愍呉遵辽阳人渠国公成八世孙袭爵清平侯甲申三月闯贼李自成陷燕京遵殉节死本朝干隆四十一年赐谥节愍李尊祖铁岭卫人袭封宁逺伯崇祯十年闯贼陷都城尊祖遇贼于西直门力闘不屈死于难本朝干隆四十一年赐谥节愍刘肇基字鼎维辽东人嗣世职指挥佥事初隶山海总兵官尤世威麾下崇祯七年援宣府又从征中原流贼皆有功进游击戍雒南兰草川明年与祖寛大破贼汝州斩首千余屡迁辽东副总兵十二年冬蓟辽总督洪承畴请用为署总兵官分练宁逺诸营卒寻擢肇基都督佥事任之明年三月锦州有警承畴命三桂偕肇基赴松山为声援三桂困松杏间肇基救出之七月与曹变蛟等战黄土台及松山杏山九月复战杏山十七年春加都督同知提督南京大教塲及福王立史可法督师淮扬肇基请从征屡加左都督太子太保可法议分布诸将奏荐李成栋贺大成王之纲李本身胡茂桢等为总兵官成栋镇徐州大成镇扬州之纲镇开封本身茂祯隶高杰麾下为前锋而令肇基驻高家集李栖鳯驻睢宁以防河并令张天禄驻𤓰州十一月肇基等以可法命谋取宿迁初八日渡河复其城越数日王师围邳州军城北肇基等军城南相持半月我军引还顺治二年三月王师南下抵扬州可法檄诸将赴援独肇基自白洋河趋赴高邮不见妻子既入城请乘我军未集背城一战可法持重肇基乃分守北门发砲伤围者已而城破率所部四百人巷战格杀数百人力不支一军皆没本朝干隆四十一年赐谥忠烈庄子固字宪伯辽东人年十三杀人亡命后从军有功积官至㕘将尝从山西总兵许定国救开封军半道譟归定国获罪子固辑余衆得免议后可法出镇用为副总兵俾兴屯于徐州归徳间子固募壮士七百人以赤心报国为号闻扬州被围率衆驰救三日而至城将破欲拥可法出城遇王师力战死本朝干隆四十一年赐谥烈愍曲从直辽东人官扬州府同知王师下江南围扬州从直与其子守东门城陷不屈被杀本朝干隆四十一年赐谥烈愍黄得功号虎山开原卫籍其先自合肥徙家焉早孤少负奇气胆畧过人时边事起得功持刀杂行伍中出斩首二级由是𨽻经畧为亲军累功至游击崇祯九年进副总兵分管京卫营十一年以禁军从总督熊灿击贼于舞阳鏖战光固间功最八月又从击贼马光玉于淅川之呉村王家寨大破之诏加太子太师署总兵衔十四年以总兵䕶鳯阳泗州陵驻定逺张献忠攻桐城得功与刘良佐合兵击之贼败遁追斩贼将马武王兴国得功箭伤面愈自奋转战十余日所杀伤独多十七年封靖南伯福王立江南进封侯旋命为四镇明年得功移镇庐州复命移镇太平一意𠞰流贼论破左夣庚功加柱国时王师已渡江知福王奔分兵攻太平得功方收兵屯芜湖福王潜入其营得功惊泣曰陛下死守京城臣等犹可尽力奈何仓卒至此王曰非卿无可仗者得功泣曰愿效死得功战荻港伤臂几堕以帛络臂督麾下八总兵前迎战忽飞矢中其喉偏左得功知不可为掷刀拾所抜箭刺喉死其妻闻之亦自经得功忠义出天性闻以国事相规诫者辄屈已改不旋踵其军行纪律严下无敢犯所至人感其徳本朝干隆四十一年奉㫖予谥明季殉节诸臣以得功材昭武劲性懋朴忠卫主殒身克明大义赐専谥曰忠桓钦定盛京通志卷八十三钦定盛京通志卷八十四钦定四库全书钦定盛京通志卷八十四忠节国朝镶黄旗满洲正黄旗满洲正白旗满洲正红旗满洲钦定四库全书钦定盛京通志卷八十四忠节国朝镶黄旗满洲纳尔察姓钮祜禄𨽻镶黄旗满洲以军功授骑都尉世职在十六章京之列戊申嵗从征乌拉攻伊罕阿林城先登擢副都统寻攻沙岭以不待集师奋勇䧟阵殁䘏赠轻车都尉顺治十二年追谥端庄觉罗拜山𨽻镶黄旗满洲景祖第五弟包朗阿之曽孙也天命六年从征明攻沈阳斩其骁将号秃尼狼者明兵自城悉衆来战复斩一副将降其衆既克辽阳授三等轻车都尉世职天聪元年从攻锦州不下环守之复移师往攻宁逺锦州兵潜出蹑我军后拜山与佐领巴布争先还击奋力鏖战殁于阵太宗亲临其丧酧酒哭之赐人户牲畜赠三等男子顾纳岱袭爵崇徳三年从征明败明兵于山海闗追奔至丰润又败之时我军有出取刍束者为敌所乘顾纳岱驰往奋击援衆以归至山东攻博平克之晋爵一等男顺治元年以䕶军统领随睿亲王多尔衮入山海闗击败流贼李自成兵十月复随豫亲王多铎追流贼至陜州克潼闗破西安叙功加一云骑尉从下江南趋浙西战于嘉兴三战三捷从征腾吉思败喀尔喀兵晋子爵世职五年从讨江西叛镇金声桓至九江大破之进攻南昌中礟殁于阵恩䘏一等子命其子莫洛浑袭莫洛浑厯官一等侍卫顺治十七年授㕘领从安南将军达素讨海冦郑成功攻厦门力战没康熙二年圣祖念拜山顾纳岱皆阵亡莫洛浑又以战殁嘉其世笃忠贞特赠莫洛浑三等伯立碑墓道谥刚勇圗鲁什姓伊尔根觉罗𨽻镶黄旗满洲以世职管牛录事天聪三年从征明攻大安口圗鲁什先至城下力战克其城大军进薄明燕京营西南隅复令与副将阿山觇明师时明经略满桂督黑云龙麻登云孙祖夀诸镇兵营永定门外环营结栅列礟数重以拒圗鲁什侦其兵嚣请乗夜进战太宗从之遂以精骑四面蹙桂营斩桂及祖夀于阵缚云龙登云以归五年八月从攻大凌河城九月薄锦州明兵备㕘政张春监总兵呉襄宋伟军来援距大凌河十五里而阵锋既交火器竞发声震天地大凌河城中闻礟声潜缒城出欲渡河合春军圗鲁什分兵击走之复驰还击襄军襄遁春不能军是夕春收溃衆再战两军相持战方酣圗鲁什麾两纛突骑蹂春军大破之伟亦遁俘春及㕘将以下三十三人超擢前锋统领加三等男八年从征察哈尔至归化城收其降人一千二百户还师入大同拔得胜堡畧宣府怀逺设伏于左卫城击败明总兵曹文诏㑹明总兵祖大弼赴救圗鲁什驰单骑击其军飞矢中腹力战不休我兵继至大弼败去圗鲁什以创重卒于军初圗鲁什以战胜功赐号硕翁科罗巴圗鲁至是阵亡赠三等子世职顺治十二年追谥忠宣超哈尔额亦都第十三子也少从征伐屡以功授骑都尉世职天聪元年偕佐领纳海巴雅彰屯赍诏赴明边界徧谕喜峯口满家口董家口诸将吏还遇戍卒邀战擒斩百余人进䕶军㕘领崇徳元年从武英郡王阿济格征明抵明燕京城北夺取其巨礟明兵来拒转战至卢沟桥连败之二年擢议政大臣太宗谕曰嘉尔一心事主用擢尔以旌忠尔勉之其益抒诚佐国政三年授礼部㕘政从睿亲王多尔衮入青山口会师涿州分兵攻任邱穴地堕其城趋赵北口明兵阵于河之南毁桥梁以阻我师超哈尔乃自河西出间道袭其后大破之遂畧山东克济南明年春旋师败敌于太平寨五年转兵部六年从郑亲王济尔哈朗围锦州城中兵出战击败之追入其郛力战殁于阵年四十有一太宗轸悼曰朕本欲擢超哈尔为一等大臣不意阵亡遣大臣迎榇入城赐白金六百一十两晋世职为二等轻车都尉以其长子格赫礼袭顺治十二年追谥果壮视一品大臣例立碑墓道其第四兄阿罕岱第五兄阿达海第七兄谟海俱以从征阵亡讷尔特姓玛佳𨽻镶黄旗满洲雅希禅次子也兄恭衮袭父职为轻车都尉寻因获罪降骑都尉太宗念雅希禅功别授讷尔特为轻车都尉讷尔特初从征明战胜小凌河由大同入边攻克小石城既袭职从攻锦州屡败明兵于松山杏山崇徳中任刑部㕘政兼副都统时左右两翼㑹兵攻松山城城垂破明兵欲溃围出讷尔特与䕶军都统领鳌拜趋塔山南截其归路至夜明溃卒走塔山遂邀击之溃卒窜据山巅讷尔特率衆仰攻之大败走我兵乘胜追蹑至海滨溺水死者无算复从征明进军浑河筑梁以济明将以兵拒于南岸讷尔特击走之又败其援兵于三河南我军下山东将所部兵攻克武定州城师旋将出边明兵劫我巨礟讷尔特与都统凖塔还击之破其步卒二营凯旋赐白金五百两从郑亲王济尔哈朗攻宁逺明总兵呉三桂以衆来御力战殁于阵时年三十有八讷尔时凡弟三人皆先后死事恭衮厯刑部副理事官从征索伦阵亡盖崇徳四年季弟拉都浑袭恭衮职从攻锦州奋身䧟阵死葢崇徳六年后二年讷尔特复战殁于宁逺五年之间相继以忠烈着我太宗甚轸䘏之加赠讷尔特三等轻车都尉以其子讷新袭拉都浑一云骑尉以其子鄂尔弼袭而恭衮以不待集师轻身尝敌故不议䘏云多颇啰费英东之孙索海子也崇徳中任佐领顺治元年从入闗破流贼论功授骑都尉世职累加一等轻车都尉任䝉古副都统从信郡王多尼征明桂王由榔于云南由榔奔永昌伪晋王李定国设伏磨盘山山距潞江二十里崖谷峭险林箐蒙宻径回曲仅容骑我兵长驱过潞江侦其谋遂入山发火器击伏卒惊窜相蹂借死者填塞崖谷定国败走铜壁闗而多颇啰前驱䧟阵殁丧归赐祭葬子多禅袭职路什姓纳喇𨽻镶黄旗满洲崇徳七年从征明至山东兖州先登克其城赐号巴圗鲁顺治元年以㕘领入闗击败流贼李自成再败之望都二年从英亲王阿济格西𠞰自成扼绥徳以断其归路自成兄子锦据延安围其城七战皆㨗遂克之锦遁去时自成为豫亲王多铎所败弃西安南走商州窜入湖广英亲王督兵蹑其后至武昌伪侯刘宗敏等率衆拒战路什与前锋统领苏拜击败之并俘自成妻孥明年从肃亲王豪格西征击叛将贺珍于汉中攻克鸡头闗追败之楚湖遂入四川诛献忠分兵𠞰其余党俘斩甚衆十五年从信郡王多尼进兵贵州讨明桂王朱由榔破其将罗大顺于黔西州前后遇恩诏及以功叙晋爵至二等男康熙十七年𠞰逆沈吴三桂率所部兵扼岳阳湖之九马嘴贼舟猝来犯力战死之赠一等男兼一云骑尉子布纳海袭巴希姓富察𨽻镶黄旗满洲世居讷殷天聪元年以备御随我军攻锦州城中兵出战我兵迎击之复驱入城巴希与游击觉罗拜山不待我师至冲入敌阵遂战没八年赠二等㕘领同旗名巴圗姓𤓰尔佳世居哈达随征宁逺时阵亡赠佐领觉罗阿赖景祖曽孙也天聪八年从征明击蓟州步兵奋勇深入阵亡赠佐领世职叶中额姓瓜尔佳𨽻镶黄旗满洲世居讷殷国初来归随征乌拉战没其孙哈什库亦以䕶军从征阵亡赠七品官昻锦𨽻镶黄旗满洲天聪八年随征大同攻王家庄城先登有功崇徳元年同征瓦尔喀部落多俘获寻管义州官田获粮甚多又同副都统阿拉善设伏击败明宁逺兵顺治元年随豫亲王多铎南征破流贼平定河南俱有功我军进攻潼闗有贼自山上来犯奋力迎击中箭阵亡三年赠佐领同旗名旦岱世居叶赫屡以战功授佐领从击明经畧洪承畴军阵亡赠㕘领世职乌尔格𨽻镶黄旗满洲圗尔格子也崇徳二年随征皮岛率舟师渡海先登因后无应援遂力战殁赠佐领世职瑚宻什姓佟佳𨽻镶黄旗满洲崇徳三年随武英郡王阿济格征明设伏燕京击败明骑兵五百战通州遵化保定皆有功五年随睿亲王多尔衮围锦州左翼兵遇敌瑚密什身先士卒击败敌兵又败杏山骑兵生擒九人屡着功绩顺治元年随入闗击败贼将唐通兵于一片石又追贼至安肃庆都斩馘甚多每出兵瑚密什辄为前哨叙功加佐领世职三年南征同鄂硕前驱至江南之句容屡败敌兵又随贝勒博洛进征浙江至杭州击明大学士马士英军至钱塘江击总兵方国安中鎗殁赠二等㕘领世职巴林姓𤓰尔佳𨽻镶黄旗满洲世居索尼崇徳三年从贝勒岳託征明以云梯攻深州先登阵亡四年赠佐领世职托纽姓富察𨽻镶黄旗满洲父辛泰天聪时屡立军功授佐领托纽袭职崇徳三年随征明入边败明兵至浑河为桥以渡复击敌有功及出边复败明兵之来追者顺治元年从入闗击流贼中巨礟殁二年加赠如例乌库𨽻镶黄旗满洲世居宁古塔以地为姓祖僧格国初来归父聂纽克崇徳时从征杏山锦州皆有功乌库于顺治初随征浙江舟山败伪伯阮思等之衆十二年随征福建海贼郑成功攻厦门贼船六百余排列城堡岙乌库率水师奋勇前击逼厦门岸中伤殁赠三等轻车都尉从弟多博叔色钮克子也袭职管佐领康煕十三年逆藩耿精忠反犯江西多博随征至抚州钟家岭遇贼万余拒敌多博奋勇进战中礟阵亡赠加一云骑尉哈尔罕姓佟佳𨽻镶黄旗满洲世居嘉哈崇徳六年随征明围锦州松山兵来犯刼我巨礟哈尔罕击败之顺治元年随入闗破流贼二年追贼至陜西延安率甲士四十人守南山有贼来犯驻守兵败因同正白旗敖宾力战不退受伤而殁三年赠佐领世职同旗有古朗阿顺治三年从征四川流贼张献忠阵亡赠云骑尉正黄旗满洲赫臣姓伊尔根觉罗先世居瓦尔喀太祖时率族属来归授职为佐领𨽻正黄旗满洲从征乌拉有功奉使叶赫抗节不屈被害太祖既灭叶赫索得害赫臣者授其子克宜福俾手刃之以祭台弼善姓札库塔𨽻正黄旗满洲努山第二兄也初监游牧天命三年从征明攻抚顺玛哈丹村四年攻界藩皆有功及攻珊延哈达丰济堡俱转战得优等功我兵遇明兵于喀尔圗浒衆皆退台弼善独冒矢石直前进取平乐堡以第二人登天聪三年随征明与明经畧袁崇焕兵遇力战阵亡赠佐领喀喇𨽻正黄旗满洲屡从征战有功官佐领寻赐号巴圗鲁在十扎尔固齐之列及征叶赫叙功授副将与明总兵刘綎战于阿布达哩冈身被七创胜之卒以伤没顺治时追谥恭襄子扎福尼阿福尼皆有战功崇徳六年阿福尼以首先冲阵破明洪承畴军得懋赏寻亦以伤卒松阿哩姓兴佳𨽻正黄旗满洲国初从征扎库塔哈屯中伤没追赠如例子鄂能崇徳时从攻明松山锦州及山东屡立战功顺治中镇守奉天满达理姓纳喇𨽻正黄旗满洲官佐领从攻辽阳力战殁于阵巴雅尔圗姓民觉罗𨽻正黄旗满洲世居叶赫初以战功授游击天命十一年从攻宁逺阵亡以其子阿赛着有军功赠三等男爵那葢姓𤓰尔佳𨽻正黄旗满洲世居苏完官备御天命十年随攻旅顺口奋力登城阵亡加赠游击康熙二年追叙军功加三等男爵觉罗阿克善𨽻正黄旗满洲景祖兄索长阿三世孙也天聪时即在行间宣力崇徳六年以㕘领随我军征锦州败明总兵呉三桂兵及松山杏山援军又连败明经畧洪承畴兵授云骑尉世职八年郑亲王济尔哈朗征明宁逺分兵攻前屯卫阿克善先登克其城晋骑都尉顺治元年随睿亲王多尔衮入山海闗击败流贼李自成叙功加一云骑尉七年擢正黄旗满洲副都统兼工部侍郎十一年随征湖广败贼于湘潭常徳龙阳十三年贝子济度征海贼郑成功阿克善率本旗兵从至乌龙江以水险难渡乃潜取道山间径趋福州侦知贼船三百余尚泊乌龙江阿克善自由水路约星鼐等陆路合击追至江口斩伪都督总兵等俘获甚衆明年贼犯罗源县我驻防兵被围阿克善率兵赴援遇贼力战阵亡十六年三月特加恩䘏晋三等轻车都尉世职子塞克森袭彰屯姓玛佳𨽻正黄旗满洲世居萨哈官佐领天聪元年从征朝鲜崇徳七年从攻锦州皆有功顺治元年从攻前屯卫中伤而亡加赠二等㕘领额尔希根𨽻正黄旗满洲以功授备御天聪二年从克锦州擢游击三年从征明燕京至蓟州遇明兵力战阵亡赠云骑尉达兰𨽻正黄旗满洲天聪三年从征明攻永平遵化皆先登崇徳元年从征朝鲜乘夜以云梯袭南汉山城奋勇前进殁于阵二年论平朝鲜功加赠佐领世职固三姓哲尔徳𨽻正黄旗满洲世居乌拉官佐领天聪三年从征明击涿州援兵败之崇徳元年征朝鲜殁于阵赠佐领瓦尔哈姓萨克达𨽻正黄旗满洲世居瑚尔哈天聪五年随征大凌河阵亡授云骑尉苏尔修姓那木都鲁𨽻正黄旗满洲世居绥芬官佐领从征乌拉受伤至天聪九年卒弟阿尔修袭职崇徳四年叙功加一云骑尉是年从征萨哈连乌拉阵亡加世职三等㕘领瓦音布𨽻正黄旗满洲崇徳元年从征朝鲜取义州以第二人登城克之六年从攻明经畧洪承畴军执纛䧟阵被伤殁赠云骑尉编珠𨽻正黄旗满洲崇徳初从征明山东有功授云骑尉顺治二年驻防东昌因击土贼阵亡赠骑都尉舒宁额姓扎库塔𨽻正黄旗满洲努山族弟也初管佐领事崇徳二年从征明攻滦城先登明军门卢象昇率兵来战舒宁额独冲入阵遂战没崇徳五年赠佐领世职族弟祜纽赐号巴圗鲁以军功授佐领顺治三年征山东土冦战殁于平邑赠加一云骑尉阿喇穆姓𤓰尔佳𨽻正黄旗满洲世居苏完安珠瑚父也任佐领以招降阿舒墨尔根人衆有功又从大军战于珊延哈达松山察哈尔宁逺等处身被重伤三十余处得功牌赏赉最多顺治元年入闗追𠞰流冦力战阵亡赠云骑尉赛弼圗姓𤓰尔佳𨽻正黄旗满洲世居三姓父禅禇于崇徳四年从征萨哈连乌拉力战身中九鎗卒破之论功授佐领世职赛弼圗每从征奋勇争先遍身鎗痕竟以伤发卒丰达礼𨽻正黄旗满洲崇徳四年随征索伦力战阵亡觉罗硕尔昆𨽻正黄旗满洲世居叶赫崇徳七年随征明围锦州城中兵忽出冲阵硕尔昆被伤而殁赠云骑尉费扬珠𨽻正黄旗满洲世居宁古塔以地为姓崇徳三年从征明至山东攻夏津以第二人先登顺治初驻防东昌进𠞰土贼中鎗殁加授佐领世职和圗姓圗什哩𨽻正黄旗满洲世居黑龙江崇徳三年从征明攻山东滕县阵亡追赠佐领孙积善于康熙十六年从𠞰逆藩呉三桂战殁于四川保宁傅察姓钮祜禄𨽻正黄旗满洲世居吉林崇徳三年从征明攻山东滕县首先登城因后无继者遂坠堞而殁追赠佐领瓦延住姓宁古塔𨽻正黄旗满洲世居瑚尔哈崇徳三年从征明山东有功顺治初驻防东昌因击土贼殁于阵赠骑都尉鄂兑姓纳喇𨽻正黄旗满洲世居哈达满达尔汉之姪玛福塔次子也初从征瓦尔喀多俘获后同征额勒岳索额赫库楞亦有功授佐领世职崇徳六年围锦州松山明经畧洪承畴援兵驻于山下鄂兑率兵进战阵殁从弟曰阿哈丹满达尔汉长子也亦以出征阵殁赠各如例费扬古𨽻正黄旗满洲崇徳时从征明锦州及攻山东皆在事有功顺治十一年从征广东至电白贼将马雄等来犯费扬古率衆力战䧟阵殁赠云骑尉阿什谭姓玛佳𨽻正黄旗满洲崇徳七年攻锦州奋勇䧟阵八年攻明前屯卫以红衣礟击其城阿什谭于城阙处先登被伤而殁赠佐领特库音姓𤓰尔佳世居苏完崇徳八年从征明燕京以云梯攻新安县先登殁赠佐领乌珠克圗姓吉哩𨽻正黄旗满洲世居沾泥崇徳八年从征明至山东以云梯攻泗水奋勇先登殁于城上赠佐领又同旗能格姓赫舍哩顺治六年随征大同叛镇姜瓖殁于阵赠云骑尉又有格布额姓扎库塔世居哈哩村从征至乌札拉孔果力战阵亡赠如例特穆徳格𨽻正黄旗满洲国初以其部属来归崇徳七年从征明锦州执降明之蒙古戮于城外有讷木奇者乗马冲入睿亲王多尔衮营特穆徳格迎而擒之两相抱持被刺身死又同旗乌海天聪三年从征明攻遵化越衆先登阵亡又有觉罗拉达天聪三年从征明燕京遇蓟州步兵力战殁于阵甄特姓民觉罗𨽻正黄旗满洲世居长白山崇徳五年从征明以火礟击松山城将䧟㑹日暮罢攻明守将金国鳯连夜以绳系木覆土塞之比明城复完固我师进攻不能入甄特挺身奋登殁于城上追赠佐领迈圗姓纳喇𨽻正黄旗满洲崇徳时以启心郎从征明攻锦州阵亡乂有石赛姓𤓰尔佳以攻秀巖城阵亡赠佐领贵三姓哲尔徳𨽻正黄旗满洲世居乌拉国初从征索尔和阵亡赠三等㕘领同时阵亡者都敏姓民觉罗世居栋鄂赠备御世职又同旗有觉罗巴雅尔圗世居珲春初管佐领崇徳二年从征朝鲜旋往皮岛率两舟师渡海与敌战因后队兵退无援独率衆登岸力战遂殁于阵赠游击又有阿钮以佐领驻防宁古塔因朝鲜叛率衆往攻中鎗阵殁索宁姓他塔拉𨽻正黄旗满洲其先系察哈尔䝉古从恩格徳礼来归崇徳八年从征明至山东攻莱芜首先登城克之赐号巴圗鲁寻以围大同攻浑源州中礟殁赠三等子爵子巴圗于康熙十七年从征逆藩呉三桂战殁于洞庭济山努山第四弟也初任佐领崇徳六年从围锦州破明经畧洪承畴军蒙赐镪顺治元年从豫亲王多铎破流贼平定河南至潼闗有贼自山来犯击败之回军时殿后贼复犯我军者三皆败之又同李率泰等招抚二州五县二年从贝勒博洛征浙江至杭州招抚府州县凡九寻擢副都统驻防苏州时贼黄蜚等约城内贼夹击我师济山同武巴海进击四战俱败之后敌复大至中礟殁于阵加赠骑都尉兼一云骑尉宜尔格徳努山族子也任佐领崇徳五年太宗命萨穆什喀等往征瑚尔哈部宜尔格徳率九十人助之克铎陈阿萨津二城有斩馘顺治元年擢工部理事官五年从征江西叛镇金声桓时贼以七万衆来拒宜尔格徳同我师奋击破之贼复连犯我汛地俱击却之至信丰县败贼兵二万于山岭论功屡遇恩诏加一等轻车都尉兼一云骑尉十二年从征伪秦王孙可望于岔路口击贼阵亡赠三等男那尔泰姓乌鲁𨽻正黄旗满洲世居叶赫布恕库父也自幼从征天聪崇徳间屡立战功顺治六年征大同叛镇姜瓖战没时其二子噶达浑那什库亦在行间并奋鬭殁正白旗满洲达音布姓他塔拉𨽻正白旗满洲世居扎库穆天命三年来归我太祖四征不庭所至辄为前哨杀敌无算前后积战功加世职至三等总兵官天命八年有䝉古喀尔喀扎噜特部昻安贝勒执我使者送叶赫被杀太祖怒命贝勒阿巴泰等统兵征之达音布从行庚辰乘夜疾驰明日平明渡辽河纵兵急进达音布率精鋭五十人先至额尔格勒知为昻安所属遂畧地而前驰百余里进攻昻安携妻子引牛车而遁时㕘将雅希禅博尔晋引三十余骑下马伺之达音布亦引十余骑以俟昻安直冲达音布达音布与战击败之复出衆前引满将射昻安从者乗发矢时执小鎗迎刺达音布中口堕马创甚死焉钖罕隶正白旗满洲世居栋鄂以地为氏父伦布以所部四百人归太祖赐名鲁克素钖罕其长子也授世职为骑都尉天命七年蒙古贝勒卓哩克圗部人有叛逃者钖罕追及之歼焉天聪元年从大贝勒阿敏征朝鲜进攻三塔率八十人先驱遇敌战殁太宗深惜之晋世职二等轻车都尉子鄂硕见人物钖尔泰钖罕弟也初任佐领在十六章京之列以战绩授游击世职天命六年从征明取沈阳明总兵陈䇿统兵三万营于黄山闻我兵进攻沈阳遂渡浑河来援太祖即遣右翼四旗兵进战久之不退复令后军往助钖尔泰与焉击射冲突而入明兵败走追至浑河阵斩总兵陈䇿等而钖尔泰同布哈郎格等以先登力战亦殁焉其长子拉都于崇徳五年七年两从围锦州皆有功宁逺之役往窥敌堑阵亡其弟巴都顺治元年随入闗先登败流贼又败之庆都叙绩累加授㕘领世职五年从征福建战殁于罗源赠一等轻车都尉又一云骑尉巴都哩𨽻正白旗满洲世居佟佳以地为氏天命元年同伊弟䝉阿圗来归授总兵世职巴都哩有才能屡立战功十年从攻明旅顺口克敌有功天聪三年从征明攻遵化先登太宗亲以金巵赐酒七年任礼部承政八年随征明畧锦州还征科尔沁七月甲戌太宗在大同贝勒阿巴泰等遣使奏言我兵攻王家庄城时礼部承政巴笃哩督衆力战攻城被创不退中箭而亡时太宗方饮闻之即罢饮曰此旧臣也効力多年为之泣下赠副都统顺治十三年世祖追念开国功臣赐谥敏壮立碑墓道拜姓佟佳𨽻正白旗满洲屡以军功任副都统兼礼部承政会同索海征瓦兰喀路我师失利拜与谭布力战败之师还索海曰此谭布与拜两虎将之力也太宗乃加赏二人顺治二年从豫亲王多铎平定河南江南并在行间有功六年攻大同叛镇姜瓖阵亡加骑都尉世职新泰姓觉尔察𨽻正白旗满洲父阿巴泰归我太祖任佐领因击巴雅拉部圗勒申受伤而卒新泰其长子也屡从征伐积军功至游击厯任䕶军统领天命十一年攻宁逺力战阵亡顺治元年加赠男爵叶陈姓舒穆噜𨽻正白旗满洲世居珠舍哩国初来归太祖遇之甚厚以妹妻之称为额驸从征哈达时奋勇力战阵亡赠㕘将弟叶钖亦于珠舍哩之战被创而殁钖佛𨽻正白旗满洲任㕘领天命六年随征明攻沈阳于正蓝旗所辖汛守遇敌力战阵亡授备御世职又同旗屯泰征明至山东奋勇跳城中伤殁卓尔纠姓托和罗𨽻正白旗满洲世居瑚尔哈天聪三年从征明燕京往运草束遇敌力战阵亡子圗那屡着战功晋职轻车都尉顺治十六年从征伪晋王李定国力战阵殁赠一等轻车都尉瑚硕布姓佟佳𨽻正白旗满洲达尔汉第五子也初袭职为骑都尉天聪五年从征大凌河阵亡加赠云骑尉罗洛科𨽻正白旗满洲随攻沙岭有功授佐领崇徳二年因征皮岛殁于阵同旗有佐领翁克天聪六年从征明锦州力战阵亡又有佐领觉罗阿特达征宁古塔阵亡其子钖拉圗亦官㕘领崇徳二年在皮岛战殁又有弼雅达亦以佐领从征朝鲜阵殁音达唿齐𨽻正白旗满洲早从征伐屡立战功天聪三年从征明攻遵化奋勇登城中伤而殁赠佐领又同旗多理善天聪三年从征明由大同入边攻堡阵殁赠佐领世职又有珲达善天聪三年从征明至蓟州遇敌阵亡又有喀尔哈那天聪八年随征明山西至大同力战阵亡麦色姓那木都鲁𨽻正白旗满洲康果礼次子也世为绥芬屯长天聪时以章京从征塔山阵亡希福𨽻正白旗满洲官㕘领天聪间屡有军功崇徳七年从克锦州任左翼帅防守山城敌来犯射退之敌又攻我正蓝旗汛地往助击之及再战遂殁于阵赠轻车都尉瑚什布𨽻正白旗满洲天聪八年从征明围大同攻克闗厢复奋勇进攻中火礟而殁加赠骑都尉珠三姓李佳𨽻正白旗满洲世居札库穆初任佐领屡着军功崇徳二年从攻皮岛首先乘舟渡海迎敌我后军失援登岸战殁加赠至轻车都尉弟努三从攻大同战没于五台又我军攻皮岛时同旗阵没者曰拜台珠觉罗雍贵𨽻正白旗满洲崇徳三年从征明击通州兵败之五年围锦州击败松山杏山兵七年击败明经畧洪承畴军八年进攻前屯卫先登殁赠佐领罗多理姓佟佳𨽻正白旗满洲世居扎库穆崇徳五年从征明围锦州七年击松山兵皆有功顺治初从平陜西江南福建屡战皆捷六年从征叛镇姜瓖围大同中创而殁赠骑都尉又同旗瑚通格姓奇塔拉世居长白山崇徳八年从征明山东攻临清先登环堞而战没于阵赠佐领特坤达音布第三子也国初屡从征伐有功累官一等侍卫崇徳七年从征明围锦州攻明经畧洪承畴第三营军力战阵亡赠佐领世职甘塔哈𨽻正白旗满洲崇徳中屡着军功顺治五年随征山东曹县土宼攻城时中火礟殁赠云骑尉子噶思海亦以从𠞰逆藩呉三桂战没于永兴格布库姓民觉罗𨽻正白旗满洲崇徳时即宣力戎行顺治元年入闗击流贼追至庆都歼之授佐领三年随𠞰流贼张献忠于四川㑹正蓝旗兵被贼所困往援中箭殁于阵赠骑都尉子卫赫亦以𠞰逆藩呉三桂战没于湖广之彛陵斡泰姓𤓰尔佳𨽻正白旗满洲崇徳时即在行间効力顺治二年追流贼至扬子江遇贼船先登擒之被重创五年征山东土贼阵亡赠云骑尉又同旗岱纳姓巴雅尔屡从征伐有功顺治二年南征攻杨州奋勇先登中伤殁赠佐领嘉隆阿姓𤓰尔佳𨽻正白旗满洲世居松花江兄曰噶布拉崇徳时从攻明山东屡有战绩加授佐领嘉隆阿初征黑龙江即有功顺治二年击流贼于延安以殿后身中十二鎗力战阵殁赠世职三等轻车都尉哈尔巴姓民觉罗𨽻正白旗满洲崇徳时即屡从征伐顺治元年从入闗五年从征南将军谭泰征江西叛镇金声桓以云梯攻九江先登赐号巴圗鲁屡加授一等轻车都尉十一年从征福建海贼郑成功贼兵十余万来夺我巨礟哈尔巴随我师击败之又连败其衆旋攻海澄县中鎗殁赠一等轻车都尉同旗舍格以征𠞰逆藩呉三桂战没于江西吉安鄂尔布𨽻正白旗满洲崇徳七年随征明锦州有功顺治十六年在福建厦门遇海贼郑成功兵力战阵亡赠云骑尉达尔布姓乌札拉𨽻正白旗满洲世居黑龙江崇徳间早从征讨屡立军功擢㕘领顺治九年敬谨亲王尼堪战没于衡州达尔布力战中礟殁正红旗满洲乌尔昆𨽻正红旗满洲以备御从太祖克辽沈有功授游击世职后驻防海州称职加授二等㕘将天聪三年攻蓟州被创卒其孙科魁顺治中从征湖广浙江屡立战功色勒布姓乌扎拉𨽻正红旗满洲父萨钮于太祖时来归色勒布其次子也崇徳二年袭职顺治元年从入闗击流冦于潼闗屡败其衆二年从征江南攻江隂中巨礟殁赠三等㕘领其兄之子曰莫罗浑初袭父赫页诺佐领职顺治时平定杭州绍兴及福建广东皆有功加世职二等轻车都尉康熙十七年进攻海澄殁于阵岳乐顺𨽻正红旗满洲天聪七年以㕘领从攻明旅顺口奋勇先登力战阵亡屡赠二等轻车都尉世职辉山𨽻正红旗满洲崇徳三年任兵部理事官六年随征明围松山顺治元年随追流冦至潼闗三战三败之师旋殿后被创殁于军赠云骑尉布达理𨽻正红旗满洲崇徳三年征明败敌于边外六年从击明经畧洪承畴军败之顺治元年从入闗追流冦师抵潼闗屡败贼衆五年随征江西叛镇金声桓败贼于湖口其党以七万衆来薄我营中箭殁于阵赠世职骑都尉乌纳哈赖𨽻正红旗满洲崇徳五年从征明围锦州困松山乘夜刦敌败明兵于宁逺二年随征至江南屡有战功以攻江隂中礟殁赠世职三等㕘领伊明阿𨽻正红旗满洲崇徳三年随征明攻松山城中伤殁于城下同旗觉罗兰泰崇徳六年复征明围锦州在松山力战阵亡额贝𨽻正红旗满洲崇徳六年从征明围锦州击败松山兵七年从征宁逺有斩获八年随征明攻蓟州及濠中礟殁赠佐领世职贵穆臣𨽻正红旗满洲崇徳八年从征明至山东攻郯城先登殁赠佐领世职阿纳海姓佟佳𨽻正红旗满洲岱松阿子也崇徳时効力行间袭佐领世职管㕘领事顺治元年随南征流冦三年随征四川皆有功十八年随征山东贼渠乔玉季于连山贼乘夜劫我营奋力拒敌身中三十二创殁于阵加世职三等轻车都尉石赖𨽻正红旗满洲崇徳时即在行间宣力顺治元年十一月从南征平定河南江南二年征浙江攻嘉兴先登有功再攻崑山中火礟殁䘏赠如例同旗达鲁哈顺治元年从入闗征流冦累有战功二年至江南攻江隂中礟阵亡赠云骑尉世职留哈𨽻正红旗满洲顺治元年从入闗追𠞰流贼至涿州松萝店阵亡赠佐领世职同旗鄂哈顺治元年从入闗击流贼力战阵亡康熙二十年追赠䕶军㕘领又有巴扬阿顺治三年从征四川流冦张献忠阵没莫洛姓阿颜觉罗𨽻正红旗满洲世居长白山顺治初任刑部理事官康熙六年擢都察院左副都御史七年擢山西陜西总督有惠政九年陞刑部尚书十二年逆藩呉三桂反十三年正月大军由陜西进征以莫洛为经畧驻西安寻加武英殿大学士莫洛驻兵宁羌州南教塲会提督王辅臣叛猝攻莫洛营莫洛亲率兵併力射却之既而辅臣身自督战衆遂复攻礟矢齐发莫洛中鎗死所部官员笔帖式等死者甚衆赐祭葬谥忠愍钦定盛京通志卷八十四钦定盛京通志卷八十五钦定四库全书钦定盛京通志卷八十五忠节国朝镶白旗满洲镶红旗满洲正蓝旗满洲镶蓝旗满洲镶黄旗䝉古正黄旗䝉古正白旗䝉古正红旗䝉古镶白旗䝉古镶红旗䝉古正蓝旗䝉古镶蓝旗䝉古钦定四库全书钦定盛京通志卷八十五忠节国朝镶白旗满洲吉普克达姓乌蘓𨽻镶白旗满洲吉斯哈弟也太祖时来归即管佐领事天命四年从征明有功授一等㕘将世职六年随畧明奉集堡守城总兵李秉诚引骑三千出城驻营遣兵来侦我军两路追击至山巅山上明兵结为方阵见我军至㧞营奔吉普克达尾击抵其壕岸中巨礟殁天聪八年赠世职为二等㕘领和罗姓伊尔根觉罗𨽻镶白旗满洲世居嘉哈初任佐领屡从征伐太祖丁未年九月随征辉发力战阵亡子鄂钖于康熙十三年从征逆藩呉三桂至陜西秦州城内贼衆与四川来援之贼水陆夹攻鄂钖力战没于阵加赠世职骑都尉准泰姓萨克达𨽻镶白旗满洲世居珊延哈达天聪三年从征明燕京首登边城有功攻大同时同本旗兵另攻一土堡又首登焉至深井复首先登城遂战殁赠佐领世职玛尔图姓札库塔𨽻镶白旗满洲太祖时来归授备御世职天聪六年从征明围锦州没于阵子乌库礼袭职年十六即効力戎行太宗甚嘉之屡加擢任见本志名宦巴萨礼姓𤓰尔佳𨽻镶白旗满洲世居乌斐宜初管佐领天聪七年追摄明兵遇明哨卒击败之有俘获太宗赐以马顺治元年从入闗十一年从征浙江舟山击伪总制陈六御等败之寻驻防江宁十六年海贼郑成功犯江宁力战阵亡赠骑都尉格绅姓伊尔根觉罗𨽻镶白旗满洲世居察尔古初任佐领天聪八年从征瓦尔喀有俘获崇徳五年随征明锦州松山兵败之七年围松山击败敌兵顺治元年入闗追流贼败之潼闗十六年从征福建至厦门岸仰攻之中伤殁赠二等轻车都尉萨哈𨽻镶白旗满洲天聪八年随征明大同有功崇徳元年随征朝鲜因率兵取草遇敌来犯殁于阵同旗有领催僧喜崇徳元年随征明攻顺义先登赐号巴图鲁授佐领世职二年亦以随征朝鲜战于桃花山村被创殁于阵纳密达姓索绰罗𨽻镶白旗满洲世居吉林天聪八年从征明攻雄县先登崇徳元年征朝鲜攻皮岛首先渡海后队未至登岸而战遂殁于阵赠佐领世职加赠一云骑尉和託亦以从征乌龙江阵亡又族弟库尼雅崇徳八年随攻覇州有功屡擢至云骑尉康熙初勦芧麓山流贼战殁敦达礼姓果尔罗斯𨽻镶白旗满洲世居沾河自㓜侍太宗日见亲信崇徳元年肃清王豪格分封遣敦达礼辅之并以佐领衔掌王府事敦达礼秉性忠直遇事劝谏偶有不聼据实陈奏请还为内侍太宗即召王温㫖开导亲解御衣一袭赐敦达礼八年太宗宾天敦达礼朝衣哭踊自缢以殉顺治初赐谥忠毅立碑墓道喀尔塔拉姓章佳𨽻镶白旗满洲袭父图勒坤欢詹佐领寻陞䕶军㕘领崇徳三年从伐明畧宁逺锦州屡败敌兵顺治元年随入闗击破流贼李自成从定山西河南五年从征江西叛镇金声桓屡有战绩克复饶州南昌等府九年屡加世职至一等轻车都尉十年从征孙可望李定国于湖南至衡州奋勇击贼乘胜疾趋遇伏殁于阵赐祭葬加赠三等男世职谥忠壮立碑墓道阿尔笃姓瓜尔佳𨽻镶白旗满洲崇徳三年随征明攻直𨽻献县以第二人先登顺治五年从勦江西叛镇金声桓攻南昌先登䧟阵殁赠骑都尉额塞姓纳喇𨽻镶白旗满洲世居叶赫崇徳三年从征明夜用云梯袭攻吴桥先登六年围明锦州击松山兵败之顺治二年从南征平定淮安败敌于淮黄之间五年从征江西叛镇金声桓败贼渠王得仁之衆屡以军功加二等轻车都尉世袭罔替十年从征湖广击贼于衡州阵亡衮布姓乌扎拉隶镶白旗满洲世居萨哈连乌拉初为太宗近侍崇徳三年随征明攻栾城先登殁于敌赐号巴图鲁赠佐领世职满本姓戴佳𨽻镶白旗满洲世居杭嘉初管佐领崇徳三年随征明燕京至丰润遇敌殁于阵赠佐领世职塔海姓伊尔根觉罗𨽻镶白旗满洲世居长白山崇徳初管佐领随攻松山力战阵亡赠佐领世职扈习姓赵佳𨽻镶白旗满洲世居瑚布察崇徳三年随征明攻山东宁海州先登战殁赠佐领世职多罗岱姓乌扎拉𨽻镶白旗满洲世居黒龙江崇徳时効力行间八年从征明覇州先登殁赠佐领世职姪萨赉亦于康熙中勦呉三桂阵亡又同旗阿颜图于崇徳三年征明攻南皮先登殁于阵叶喜𨽻镶白旗满洲富拉克塔从弟父曰布拉图官㕘将叶喜初任㕘领崇徳三年从征明击明总兵吴阿衡兵败之五年围锦州击败松山兵顺治元年追勦流贼至陜西延安城内贼兵突出率兵击走之复追至承天围其城获船四又自大江追贼至富池口获其战舰并击败其岸上驻守军三年从征腾吉思与土谢图汗兵战殁于阵追赠䕶军统领四年加佐领世职达岱𨽻镶白旗满洲崇徳六年以侍卫从征锦州松山阵亡穆虎𨽻镶白旗满洲初任佐领崇徳四年随征萨哈连乌拉击铎陈兵力战阵亡五年叙功赠佐领世职佟济𨽻镶白旗满洲初袭佐领崇徳时随征明锦州松山皆有功顺治初随入闗顺治十五年擢前锋㕘领十七年从征福建攻厦门遇海贼郑成功败其水师复追至盖峙山奋击殁赠骑都尉齐雅塔姓西林觉罗𨽻镶白旗满洲世居尼玛察弟兄四人齐雅塔居长崇徳时从围锦州战殁于松山仲弟名布扎禄顺治初从征陜西奋勇击贼受重伤得优赏其第三弟曰固思塔康熙十三年以㕘领随征逆藩吴三桂十五年至广西击贼马雄等于桂岭战殁赠云骑尉季弟名布思塔亦于康熙十三年以㕘领随征四川击伪总兵施遵礼于朝天闗进至蟠龙山䧟阵殁赠云骑尉噶布拉姓富察𨽻镶白旗满洲哈宁阿之族孙也崇徳时即随征讨顺治六年从征大同叛镇姜瓖九年随征鄂尔多斯皆有功十六年从征福建攻厦门海贼郑成功列战舰六百余于海上拒敌败之复偕佟济等往击贼于盖峙山阵殁赠二等轻车都尉苏丹姓𤓰尔佳𨽻镶白旗满洲世居苏完杨善第四弟吉荪子也崇徳时管佐领事顺治十年从征湖广与贼战于衡州阵亡赠云骑尉世职其子迈图亦于康熙十六年战没于广东韶州赠骑都尉鼐兑姓乌扎拉𨽻镶白旗满洲世居黒龙江崇徳时官骁骑校顺治十年十一月从征湖南浙江屡有战功康熙十三年进勦逆藩耿精忠御贼于浙之温州奋勇冲入阵再战再出伤重卒于军其族人伊塞尔图以征海贼郑成功战殁于盖峙山海度姓舒舒觉罗𨽻镶白旗满洲世居长白山崇徳时即管佐领顺治十五年从征贵州奏凯康熙三年从征逆藩耿精忠累战皆㨗十五年海贼伪将军刘国轩等率贼万余来攻海澄海度奋勇与战遂殁于阵赠骑都尉兼一云骑尉西巴哩姓富察𨽻镶白旗满洲世居讷殷父石图任佐领天聪九年从征瑚尔哈有俘获顺治元年随入闗击流贼叙功累加世职一等轻车都尉及卒西巴哩袭职康熙十七年从征逆藩吴三桂至湖广攻岳州力战阵殁赠如例珲沁姓纳喇𨽻镶白旗满洲世居乌拉父萨玛海天聪间即擢用顺治二年从入闗以功授云骑尉珲沁于康熙十三年从征逆藩耿精忠至江西屡战有功十五年随征逆藩吴三桂击伪帅马宝等于湖广醴陵阵亡赠一等轻车都尉阿哈纳姓宁古塔𨽻镶白旗满洲世居萨尔浒祖囊吉自宁古塔率部人来归父乌鲁哈屡以军功仕至佐领加世职二等轻车都尉阿哈纳于康熙十五年随征逆藩吴三桂进攻长沙阵亡十六年加赠一等轻车都尉和善姓雷𨽻镶白旗满洲世居辽阳其祖雷宏化父雷先声相继为銮仪使兄雷继尊仕至都统和善以副将随征至豊县两当汉中保宁并在行间击贼有功授云骑尉康熙十九年从征四川遇贼于泸州奋击阵殁赠骑都尉镶红旗满洲西喇布𨽻镶红旗满洲世居完颜部以地为姓太祖创业之初率所部来归管佐领事在理事十大臣之列嵗癸巳征富尔嘉齐西喇布以翼卫大营着绩哈达钖特库发矢来射西喇布以身当飞镝中伤而殁恩䘏三等轻车都尉世职顺治十二年追谥顺壮立碑与一品大臣等阿兰珠姓栋鄂𨽻镶红旗满洲世居瓦尔喀什来归我太祖时初设十札尔固齐以阿兰珠为首从征乌拉身被重创直前冲入奋击遂殁于阵赠三等副将世职顺治十四年世祖以阿兰珠効力行间勤劳茂着追谥顺毅立碑墓道邱姓栋鄂𨽻镶红旗满洲永顺弟也初从攻额赫库楞额哲村力战有功身被一创得优赏太祖戊申年从征乌拉身被四创明将毛文龙以水师三百登岛焚我房屋掠我牛马邱击败之夺还所获天聪七年随攻明旅顺口继兄永顺后登城克之授备御世职八年随征萨哈连乌拉及攻明松山殁于阵又有旺格永顺族弟也随击明沈阳战殁叙功赠备御世职又有察巴海亦永顺族弟初随征明永平殁于阵赠佐领永顺第四子米拉浑以勇着亦殁于王事怀三姓𤓰尔佳𨽻镶红旗满洲父绥邦额国初率族人来归怀三于天命六年从征辽阳殁于阵郎格姓栋鄂𨽻镶红旗满洲以功授备御世职任萨尔浒游击从攻沈阳殁于阵加赠世职至二等轻车都尉其第二子和託于顺治间平定山东河南屡着功绩绰和诺姓那木都鲁𨽻镶红旗满洲父明安图巴颜太祖创业之初来归绰和诺每临阵服绵甲奋勇直前所向披靡随何和里征瑚尔哈部克札库塔城身被三创天命六年以克沈阳辽阳叙功授三等轻车都尉世职列位十六大臣驻防科穆索地斩宁古塔叛酋就善天聪五年从征大凌河力战殁于阵加赠一等轻车都尉世职雍正七年入祀昭忠祠绰讷𨽻镶红旗满洲父孟格图屡以军功加世职至游击及卒绰讷官备御天命十一年随我军征明与宁逺兵遇殁于阵劳萨姓𤓰尔佳𨽻镶红旗满洲世居安楚拉库骁勇善战每直前逆敌天命六年从克辽阳授游击天聪三年战锦州有功五年从征明大凌河击败松山兵获其三纛又败监军张春前营六年从征察哈尔多俘获寻驻防彰武台数年敌不敢犯赐号顺科洛巴图鲁十年畧明代州克敌有战功崇徳元年从征朝鲜败其兵于南汉山城二年从征明燕京至山东败明兵于墻子岭四年加世职二等副都统六年七月随围锦州败明松山兵复随睿亲王多尔衮与明经畧洪承畴三队军战殁于阵太宗轸悼赐奠加赠三等子爵顺治十三年世祖念劳萨摅忠効力着绩行间赐谥忠毅立碑墓道子呈尼崇徳七年袭父世职顺治七年九年三遇恩诏进封一等伯任议政大臣寻随征湖广遇伪秦王孙可望等之衆于衡州与敬谨亲王尼堪俱殁于阵由一等伯加赠一云骑尉赐祭葬谥诚介立碑墓道固吉纳姓翁鄂𨽻镶红旗满洲世居尼玛察其叔父瑚球于太祖时来归授备御世职卒固吉纳袭职天命四年从征叶赫战殁于阵塔纳喀姓钖克特哩𨽻镶红旗满洲天命六年从攻辽阳有功授游击天聪五年从征明大凌河破监军道张春兵面创落三齿得赏七年随征明旅顺口中礟殁八年赠佐领世职桑固理𨽻镶红旗满洲天命六年从克辽阳授游击世职天聪五年从攻锦州殁于阵八年赠世职为二等㕘领孟库姓鄂济𨽻镶红旗满洲世居乌拉随征栋奎有俘获天聪八年从征明至大同攻左卫克之又攻怀来战殁赠佐领吉穆库姓尼玛察𨽻镶红旗满洲世居长白山太祖时来归从征瓦尔喀有功授备御世职天聪二年从征明攻锦州被创殁逊嘉沁姓栋鄂𨽻镶红旗满洲世居瓦尔喀什天命六年随征明攻沈阳殁于阵赠游击世职瑚拉哈姓费摩𨽻镶红旗满洲天聪四年以佐领征大凌河击明监军道张春兵阵殁同旗有孟库鲁崇徳三年战殁于锦州赠佐领萨素喀洪尼雅喀第二弟也同兄来归从征明广宁至沙岭首先败敌天聪五年从征大凌河败敌兵于壕边八年往畧明前屯卫击败宁逺援兵崇徳五年围锦州六年进围松山败明洪承畴军八年复征宁逺皆在事有功顺治元年随睿亲王多尔衮进山海闗击流贼李自成冲入贼阵中礟殁仕至礼部侍郎兼副都统加赠至二等轻车都尉觉罗鄂博恵𨽻镶红旗满洲景祖长兄之曾孙也天聪四年随征明进攻永平在沙库山与据守之䝉古兵交战被创殁赠佐领世职弟钖翰从征锦州击明经畧洪承畴军歩战攻入殁于阵同旗䕶军校萨穆唐阿亦战殁俱赠如例额徳𨽻镶红旗满洲世居完颜以地为姓天聪七年随征明攻旅顺口乘船进击又与城门敌兵交战矢尽奋勇杀入殁于阵八年赠如例顺治七年九年加赠至三等轻车都尉子舍尔图于康熙十五年从征江西广东并有功二十年随征云南败贼于黄草坝乘胜进攻省城击伪将胡国秉等阵殁加赠一等轻车都尉其族人瑚钖于康熙中征逆藩吴三桂战殁于长沙哈尔古积𨽻镶红旗满洲永顺弟也天聪八年以办事有能授三等㕘领世职崇徳六年以䕶军统领随围明锦州松山兵来犯哈尔古积先衆领纛杀入殁于阵七年加赠二等㕘领世职劳沙姓纳喇𨽻镶红旗满洲世居乌拉以军功授佐领世职随攻明锦州城殁于阵天聪八年加赠三等㕘领世职布兰珠姓伊尔根觉罗𨽻镶红旗满洲世居讷殷天聪八年以笔帖式随征萨哈连乌拉及追喀穆尼哈叶雷俱有功崇徳四年再征萨哈连乌拉殁于阵炳图姓纳喇𨽻镶红旗满洲拜音布族兄也崇徳二年随征皮岛率船十只先渡海击敌殁于阵赠佐领世职索尔和诺姓库齐礼𨽻镶红旗满洲世居阿库里自㓜䘮父长兄瑚礼纳抚养成人后为仇人所害索尔和诺亲刃兄仇以祭兄墓乡党宗族咸叹异之崇徳三年来归八年随征明用云梯攻河间以第一人奋勇登城后无继者遂战殁赐号巴图鲁授佐领世职钟古姓舒舒觉罗𨽻镶红旗满洲崇徳六年任户部理事官随征明松山击败明经畧洪承畴军复乘夜败其衆顺治六年从征大同殁于阵追赠云骑尉又同旗穆什屯天聪七年征明攻南海岛殁于铁山赠佐领特穆深姓库齐哩𨽻镶红旗满洲崇徳八年随征明山东攻冠县先登殁赠佐领世职是役也本旗名喀喇者亦登城战殁沙尔纳𨽻镶红旗满洲崇徳八年随征明攻河间先登殁赠佐领世职次子噶什尔康熙十四年从征逆藩耿精忠战没于浙之温州阿郎阿姓伊拉哩𨽻镶红旗满洲顺治元年随入闗击败流贼复从征山西攻太原先登三年驻防山东时东昌土贼作乱率衆力击殁于阵同旗战殁者曰让喀赠骑都尉察玛海𨽻镶红旗满洲博尔晋孙也顺治元年随入闗击贼将唐通兵败之从征陜西败流贼于延安及贼犯正白旗汛地察玛海往援殁于阵赠如例其族人巴岱战殁于大同玛纳海姓西林觉罗𨽻镶红旗满洲崇徳时随贝勒阿巴泰征明至山东攻济阳先登得优赏顺治元年入闗击流贼殁于阵赠如例班第𨽻镶红旗满洲世居旺佳以地为氏顺治六年随征大同叛镇姜瓖奋勇击贼殁于阵赠骑都尉同旗有索玛姓𤓰尔佳世居哈达顺治二年击流贼于延安阵殁喜福姓萨克达𨽻镶红旗满洲世居那木都鲁父叶古徳于国初率户口来归太祖赐以妻室使管佐领事列七备御厯官副将卒喜福袭职初随征萨哈连乌拉有功顺治三年从征四川击贼贺珍于汉中败之至生盖复击败贼衆回至太原破贼于宁武因伤卒赠二等轻车都尉子科尔昆随定云贵着功绩康熙中勦逆藩吴三桂击贼于金水河阵殁加赠男爵都贝𨽻镶红旗满洲世居新嘉以地为氏顺治初从入闗九年从征明桂王朱由榔至湖广衡州阵亡同旗有喀拉沙布木兰亦于是役击贼阵殁俱赠如例富拉布姓纳喇𨽻镶红旗满洲世居哈达太祖时其祖萨穆哈来归授佐领顺治初从入闗康熙元年富拉布从征云南缅甸皆在事有功授云骑尉十四年从征叛镇王辅臣至陜西平凉击贼殁其姪普铎从征逆藩吴三桂战殁于永兴正蓝旗满洲达珠瑚姓兆佳𨽻正蓝旗满洲太祖时来归初以军功授佐领又从征叶赫乌拉诸部落斩获甚多叙功加三等男天聪间擢列十六大臣佐理镶黄旗事又从征东海瓦尔喀部大获以归卒为俘卒所害顺治十二年追谥襄敏子翁阿岱亦屡以军功显崇徳六年战殁松山赠䘏甚厚晋一等男劳翰姓他塔拉𨽻正蓝旗满洲在行问十四年大小五十余战攻㧞数十城皆获全胜天聪元年围义州乆不下值夜云宻布城上閴寂无声劳翰乃潜迹縁城将登敌伏发矢如雨下重创而死赠骑都尉同旗有济尔海攻锦州中礟殁布噶姓舒穆噜𨽻正蓝旗满洲世居讷殷国初来归以军功授二等㕘将世职天命六年随太祖取沈阳与敌战奋勇争先殁于阵追赠如例布勒吉𨽻正蓝旗满洲天聪四年从征明围永平冐火登城克之及我师驻永平明山海闗援兵来犯布勒吉力战阵亾赠备御世职明格姓𤓰尔佳𨽻正蓝旗满洲世居哈达天聪三年从征大同攻朔州先登殁赠如例又同旗瑚申布噜天聪五年随征明攻遵化有功顺治元年从入闗击败流冦七年撃海㓂郑成功于江宁力战殁于阵赠世职三等男丹布𨽻正蓝旗满洲雅秦伯父也初管武备院事天聪五年从征明围大凌河战殁其孙塞勒初任三等护卫从征福建与海贼战于厦门阵亡赠云骑尉拉们雅秦弟也康熙十三年以前锋㕘领从征逆藩吴三桂与贼战于衡州阵亡赠云骑尉迈格姓𤓰尔佳𨽻正蓝旗满洲从征击敌屡被重伤天聪八年从征大同攻左卫奋勇先登战殁赠云骑尉世职折尔特𨽻正蓝旗满洲崇徳元年从征朝鲜以重伤得优赉顺治元年追击流贼至延安中创殁查苏喀姓乌苏𨽻正蓝旗满洲世居宁古塔崇徳初在文馆办事号巴克什兼佐领七年从征锦州与敌战于里红石力战阵亡是役也同旗名硕勒姓富察世居叶赫奋勇击敌殁于阵又有竒图伦亦以是役阵殁傅克察姓扎拉哩𨽻正蓝旗满洲初以军功管佐领従征明燕京战殁于昌黎赠三等㕘领萨尔泰姓温都𨽻正蓝旗满洲太宗时来归崇徳六年随攻锦州击明经畧洪承畴军力战被创以功授加一云骑尉八年随征山东破青州转战至豊润安肃三河皆在事有功顺治十五年驻防江宁海贼郑成功犯𤓰州战殁萨必罕𨽻正蓝旗满洲乌达理之第三叔父累任兵部㕘政崇徳六年随攻松山中伤而殁孙哈尔沁任一等䕶卫康熙十八年从征福建攻厦门战殁赠云骑尉萨必罕之弟曰瑚什初任㕘领崇徳二年随征明皮岛渡海力战殁赠佐领世职武巴什姓乌苏𨽻正蓝旗满洲顺治初从入闗五年从征四川奋勇击贼阵殁同旗僧额徳顺治二年从定山西至高长坡遇贼力战阵殁赠加一云骑尉玛奋姓博尔济锦𨽻正蓝旗满洲顺治初从入闗二年从征浙江江南屡立战功嗣与贼战于会稽阵亡赠加一云骑尉镶蓝旗满洲穆克谭姓戴佳𨽻镶蓝旗满洲世居哈达之杭涧太祖创业之初从其父率属来归毎从征伐必前驱穆克谭从子鄂尔诺与孟库之父查海瑚硕二人叛归哈达穆克谭父及四兄追之俱殁于阵穆克谭只身追击执而杀之天命元年我师征瓦尔喀舒赛阿尔瑚达进战不利孟库噶哈二人先走穆克谭怒同燕布理等八人直入贼阵贼皆披靡舒赛阿尔瑚达得免师还太祖治孟库噶哈之罪夺其所获以赐穆克谭天命六年从征明耀州先登克其城遂驻防焉时有䝉古叛去我兵十九人追及之与战不利穆克谭䇿马大唿剌首逃者海色余皆溃叙功授二等男世职太宗即位擢置十六大臣之列天聪元年从征朝鲜两以先登获赏五年从围锦州穆克谭径抵城濠舍骑歩战追敌入濠敌兵矢礟齐发我兵不得前穆克谭鏖战死赠一等男世职顺治十二年追谥忠勇特音珠姓完颜𨽻镶蓝旗满洲国初率族来归太祖令兼管六佐领事授备御世职屡从征讨宣力戎行创痕满体多着勲劳累任至副将后以创发卒子多贝天聪五年随大军征明攻大凌河城内敌兵突出多贝身先士卒战殁觉罗谟海𨽻镶蓝旗满洲世居雅尔古初以战功授备御天命六年从破明兵于耀州天聪六年征明锦州奋勇力战阵亡赠㕘领雅穆布拉姓𤓰尔佳𨽻镶蓝旗满洲太祖时来归授备御职天命六年从征明攻沈阳城力战阵亡赠游击其孙噶达珲康熙中从征叛镇王辅臣战殁于平凉又同旗哈穆嘉天聪二年征明围锦州至松山往战截敌路遇敌败之进围杏山松山三败敌衆崇徳六年随围锦州克其外城复击明洪承畴三营歩兵奋勇勦杀殁于阵追赠佐领又同旗觉罗布尔海亦以天聪五年征明大凌河击明监军道张春兵身先士卒力战阵亡赠备御卓纳𨽻镶蓝旗满洲世居哈达国初来归太祖赐姓觉罗授佐领天聪五年八月从征明大凌河围锦州我师四面进战城内敌兵突出卓纳身先衆军奋击阵亡赠备御其孙硕伦于顺治六年征叛镇姜瓖攻左卫阵亡辉兰姓舒舒觉罗𨽻镶蓝旗满洲天聪五年从征明攻大凌河繋明监军道张春兵随纛杀入大破其衆六年从征察哈尔入明边围大同畧五台山一带攻土堡先登克之崇徳五年九月从征明败杏山兵有功六年从击明洪承畴三营歩兵奋身直前杀入敌阵既出复进击遂殁于阵赠佐领世职爱赛姓纳喇𨽻镶蓝旗满洲天聪三年从征明燕京有功五年攻明大凌河连败敌兵复击明监军道张春兵领纛杀入力战阵亡赠佐领图扪姓西林觉罗𨽻镶蓝旗满洲父屯台太祖时来归妻以觉罗尊属女授佐领图扪袭职屡从五大臣征伐有功天聪五年随征明大凌河首先败敌明监军道张春率衆数万来援锋甚鋭图扪复身先迎击敌营火礟齐发中图扪股股断一筋未絶奋勇自若坚壁不退待我军继进卒破明兵太宗闻之命郑亲王济尔哈朗往视对曰吾伤重不复能乘马杀敌乞王奏请使为吾截去股以油炙之虽残废犹堪为朝廷司阍也是夕竟卒太宗轸悼赠备御世职阿尔岱姓觉尔察𨽻镶蓝旗满洲安费扬古第四子也天命六年率师驻防耀州有明兵来犯击败其军嗣屡从征伐戮力戎行以功授备御世职天聪五年从征明大凌河城内兵突出阿尔岱身先士卒奋勇冲杀遂殁于阵赠世职三等㕘领福成额𨽻镶蓝旗满洲世居卦勒察以地为姓父布雅哩于天命九年率弟兄来归太祖招抚沙布图未䧏布雅哩率衆往说即来归天聪九年以㕘领随征黑龙江俘获甚衆福成额于康熙中随征湖广屡有功嗣至乌尔㑹以衆寡不敌力战阵亡特赐祭葬银加优赠孟徤姓戴佳𨽻镶蓝旗满洲世居哈达之杭涧初率属来归太祖授以佐领崇徳二年从征瓦尔喀什力战阵殁噶布硕姓仓佳𨽻镶蓝旗满洲世居吉林崇徳三年征明攻灵寿先登遂殁于阵赠佐领其弟钖竒纳顺治三年勦山东土贼乘夜往击中流矢殁敦达礼者噶布硕弟噶布喀之子也康熙十八年征逆孽吴世璠至湖广长沙力战阵亡俱赠云骑尉武达纳姓纽翁金𨽻镶蓝旗满洲世居辉发任㕘领崇徳三年从征明攻宝坻先登六年围锦州夜战克其外城八年攻蓟州身先士卒力战殁于阵赠佐领世职觉罗噶思哈𨽻镶蓝旗满洲崇徳四年从征索伦部多俘获又追逃叛噶凌阿三与之遇殁于阵赠游击世职穆鼐𨽻镶蓝旗满洲任佐领崇徳四年同征索伦部适敌兵围海兰村我师突围杀入穆鼐以殿后力战而殁赠佐领世职栋阿姓乌札拉𨽻镶蓝旗满洲世居卦勒察崇徳八年征明山东攻馆陶先登为敌所杀赠佐领其子福拉塔于康熙中勦贼鄱阳湖中礟殁赠云骑尉罗多礼姓𤓰尔佳𨽻镶蓝旗满洲世居尚阳堡顺治七年奉命招抚甘肃为白㡌贼所杀其次子诺穆齐亦于康熙中𠞰逆藩吴三桂奋勇击贼阵殁图尔哈图𨽻镶蓝旗满洲崇徳八年从征明攻定州奋勇先登中伤而殁赠佐领同旗有莾廓姓尼拉世居叶赫顺治元年从入闗击流贼力战阵亡赠佐领世职乌拉纳𨽻镶蓝旗满洲顺治元年随入闗屡立战功二年征流寇至湖广攻武冈木城力战而殁赠云骑尉觉罗科赉𨽻镶蓝旗满洲世居叶赫父韦泰什崇徳间从攻明蓟州阵亡康熙十五年科赉随征逆藩呉三桂至湖广攻长沙在平江䑓奋勇击贼殁于战赠云骑尉镶黄旗䝉古三晋姓库勒特𨽻镶黄旗䝉古崇徳三年随征明至山东攻茌平先登被伤而殁赠佐领扈䕶姓博尔济𨽻镶黄旗䝉古崇徳三年以䕶军校从征明至直𨽻丰润还将出边遇敌阵亡赠佐领克什特姓钖拉𨽻镶黄旗䝉古崇徳八年从征明山东有功六年随攻大同中礟阵亡八年加赠云骑尉同旗有布齐以䕶军校随征锦州阵殁正黄旗䝉古竒塔特伟征姓博尔济吉特𨽻正黄旗䝉古世居克鲁伦鄂尔多斯哈尔济农之族也天聪八年六月率子弟来归赐缎衣一袭是月太宗亲征科尔沁驻跸钖喇乌苏河之南山罔竒塔特伟徴率所部兵来会并献酒殽马匹因随我军徃围锦州城内明兵突出来犯竒塔特伟徴力战殁于阵追授三等男索诺玛阿布拉库𨽻正黄旗䝉古初从征明攻松山时克敌有功崇徳六年复随取锦州遇敌猝至唿噪冲入阵搴纛而归寻随击明经畧洪承畴军奋勇力战阵殁赠佐领揆澄姓齐岳噶穆特𨽻正黄旗䝉古天聪三年随征明至通州敌兵来犯击败之又犯明经畧卢象昇军旋掠兴安斩获甚多崇徳六年从征明围锦州明经畧洪承畴合兵来援立步卒三营击败之又败其骑兵七年以善战有功加优叙顺治二年以系太宗旧臣加世职佐领嗣遇恩诏加二等轻车都尉任副都统十一年征湖南遇伪秦王孙可望于岔路口力战阵亡加赠世职一等轻车都尉武京𨽻正黄旗䝉古天聪三年从征明至通州遇敌击败之又败明经畧卢象昇军六年从征察哈尔至兴安岭喀伦斩获甚衆崇徳六年从征明围锦州败敌有功顺治二年以系太宗旧臣加佐领世职嗣遇恩诏加二等轻车都尉是年随敬谨亲王尼堪征湖广至岔路口遇伪秦王孙可望兵奋勇进击殁于阵加赠一等轻车都尉罗理姓鄂尔心𨽻正黄旗䝉古天聪八年自察哈尔㩗户口来归授一等㕘领世职崇徳三年随征明击败明宻云兵六年随征明锦州围其城城中军出战我师不利退保壕堑罗理亦以坚守汛地奋力拒战阵亡加赠副都统世职正白旗䝉古充固姓塔巴努齐科𨽻正白旗䝉古天聪三年从征明攻雄县克之崇徳三年从击明兵破之出边复败敌于董家口八年从征明攻任邱先登赐号巴图鲁以功授佐领世职顺治元年从入闗以后队从征流贼屡破之任户部理事官五载考满加世职三等轻车都尉叠遇恩诏加一等轻车都尉兼一云骑尉从定南王孔有徳征湖广战于衡州阵亡赠三等男正红旗䝉古海硕𨽻正红旗䝉古天聪六年征明至大同攻徳兴堡奋勇先登阵亡赠佐领恩格伊隶正红旗䝉古任佐领崇徳七年三围锦州及进攻塔山俱在事有功顺治元年从入闗破流贼李自成二十万衆恩格伊奋勇进击遂殁于阵赠骑都尉镶白旗䝉古沙哩布姓博尔济吉特崇徳二年自察哈尔率丁壮百余来归使辖之为佐领𨽻镶白旗䝉古寻授一等侍卫任㕘领顺治五年擢副都统九年擢都统授云骑尉世职时流贼张献忠余党孙可望李定国刘文秀窜匿黔蜀间假拥戴明桂王朱由榔为名与其将卢明臣冯双礼等侵掠湖广十年沙哩布奉命偕宁南大将军辰泰镇守湖南十二年刘文秀卢明臣冯双礼等以数万衆分犯岳州武昌沙哩布设伏邀击之贼大败复犯常徳战舰千余蔽江而下沙哩布六战皆㨗纵火焚其舰明臣赴水死双礼被创遁文秀走桃源穷窜至贵州十五年从信郡王多尼征云南由榔奔永昌明年败其将白文选于玉龙闗由榔遂奔腾越我师蹑之渡潞江定国踞磨盘山拒战沙哩布前驱遇伏力战殁于阵丧还遣官致祭赐祭葬谥襄壮晋骑都尉世职子多尔济袭后以次停袭干隆十五年诏核八旗世职以死事䘏叙而袭次已满者乃复録沙哩布曾孙徳明为恩骑尉世袭罔替镶红旗䝉古特木尔姓科尔伯苏𨽻镶红旗䝉古崇徳元年以三等㕘领随征朝鲜殁于阵赠佐领童尔阿姓巴林𨽻镶红旗䝉古崇徳六年随征明锦州与明经畧洪承畴三营兵战阵亡赠佐领世职僧格姓巴林𨽻镶红旗䝉古崇徳六年随围明锦州城内兵突出僧格奋力扺御殁于阵赠三等㕘领世职索罗岱姓翁鄂罗特𨽻镶红旗䝉古崇徳七年从征明畧山东以云梯攻费县先登殁赠佐领正蓝旗䝉古宜穆图姓博尔克𨽻正蓝旗䝉古世居敖汉崇徳三年随征明攻敌于三河顺治元年从入闗败流贼于庆都又败之潼闗皆在事有功十一年随征湖广至衡州阵亡加赠一等轻车都尉同旗䝉古阵亡者乌孙泰图萨姓乌朗罕济勒敏𨽻正蓝旗䝉古初任佐领顺治元年从入闗击流贼于山海闗中礟殁赠佐领世职䝉格图姓钖额礼𨽻正蓝旗䝉古世居叶赫顺治初屡立战功十四年随征福建至厦门遇海贼郑成功战殁于盖山寺赠云骑尉镶蓝旗䝉古齐萨穆姓乌努古台𨽻镶蓝旗䝉古崇徳元年来归授三等㕘领从征明锦州及下山东皆屡立战功八年随攻蓟州中礟殁赠世职一等㕘领肯哲姓钖鲁克𨽻镶蓝旗䝉古官佐领崇徳七年从征明围锦州明经略洪承畴以兵冒雨来犯击败之又败其三营步兵顺治元年随入闗十年从征湖南击贼于衡州战殁加赠一等轻车都尉佟噶尔姓巴林𨽻镶蓝旗䝉古崇徳三年从征山东战殁于阵赠佐领世职色赫姓穆勒济𨽻镶蓝旗䝉古世居哈达任佐领崇徳七年从征明围锦州随击明经畧洪承畴兵败其衆顺治三年从南征围浙之平湖中鎗殁赠云骑尉绰克托姓乌朗哈济拉黙𨽻镶蓝旗䝉古任佐领崇徳八年随征明以云梯攻墻子岭中矢殁顺治三年赠佐领世职钦定盛京通志卷八十五钦定盛京通志卷八十六钦定四库全书钦定盛京通志卷八十六忠节国朝镶黄旗汉军正黄旗汉军正白旗汉军正红旗汉军镶白旗汉军镶红旗汉军正蓝旗汉军镶蓝旗汉军奉天籍属钦定四库全书钦定盛京通志卷八十六忠节国朝镶黄旗汉军高守官奉天人𨽻镶黄旗汉军原系鸭緑江镇江守堡官天聪八年镇江人叛执镇守游击佟养正送明总兵毛文龙守官与焉遂遇害加赠佐领世职以其子髙题名袭顺治七年九年三遇恩诏累加二等轻车都尉同旗有崔应泰者原籍广宁初任佐领崇徳七年随大军征明锦州围塔山城督红衣礮攻之礮裂轰击而没䘏赠如例管一举奉天人𨽻镶黄旗汉军顺治元年随世祖入关授山西徳胜路叅将五年大同总兵姜瓖叛胁从不屈遇害其妻及长子致忠子妇孙女等十三口皆就戮㓜子承业年未週乳母王氏抚抱以行逃免八年巡抚祝世昌上其事赠副将张必科𨽻镶黄旗汉军世居盖平顺治四年知直𨽻庆云县下车两閲月宿弊尽革民荷更生时定鼎之初土贼告警每遇冦至即鸣鼓聚衆率步骑亲逐之㑹上元夜贼聚饮郊外必科谍得其地率丁壮捕之縳三渠斩以徇其党悉衆围城必科善射杀贼无算守三昼夜贼党内应者启门纳贼贼大至必科巷战杀数人忽弦断手伤掷弓于地曰命矣当寻一死所也挺戈下城贼环围之亦不敢逼至一书斋举火自焚莅任六十五日耳事闻赐祭𦵏赠山东按察使佥事庆云士民崇祀名宦祠子一魁以难廕知河间府亷得当日献城贼详请达于朝置重典一魁仕至河东盐运使子绥逺别见本志人物传范承谟沈阳人𨽻镶黄旗汉军文程子也康熙七年巡抚浙江有惠政十一年擢福建总督十三年逆藩耿精忠反巡抚刘秉政为贼腹心欲胁承谟不屈遂囚之骂不絶口卒为所害诏赠兵部尚书加太子少保谥忠贞圣祖念承谟忠节亲洒宸翰书碑勒石又以御书墨本钤用御玺赐其家闽人又为建祠于道山之麓雍正七年入祀昭忠祠承谟忠孝性生友于敦笃居官刚正亷明寛厚爱人体䘏民隠博学强记善属诗文被幽时有䝉谷自序百苦吟武夷歌画壁吟人多传之高天爵鐡岭人𨽻镶白旗汉军以子其位任大学士改𨽻镶黄旗天爵慷慨重大义好读书善骑射能挽强弓顺治初任知县以洪承畴荐知湖南长沙府寻除江西建昌府康熙十三年耿精忠反天爵以建不守则南昌必危出募丁壮固缮城垣躬擐甲胄与贼战于东门万年桥被执不屈死诏赠太仆寺卿谥忠烈入祀九忠祠雍正四年特加赠礼部尚书正黄旗汉军金玉和奉天人𨽻正黄旗汉军自㓜从征诸路有功得授世职累加至二等副将天聪五年擢礼部承政縁事革职六年复任叅领随太宗閲兵北演武塲赉鞍马七年陞任副都统奉命往谕孔有徳耿仲明等崇徳六年大军围锦州玉和同副都统和济格理败敌步兵时明经畧洪承畴所部兵遁入三台玉和随衆攻克殱之复攻克松山南山台松山敌兵乗夜来犯以砲击却之多斩馘复攻塔山破其城叙功授佐领世职七年攻中后所前屯卫破之加世职三等叅领顺治元年署懐庆总兵流贼围济源玉和往援殁于阵诏䘏赠世职二等副都统其孙世砺康熙十八年征海贼刘国轩中矢贯胸殁赠云骑尉尚安福奉天人𨽻正黄旗汉军崇徳三年随贝勒杜度征明山东攻邹县以云梯登城殁于阵赠佐领世职郭名望奉天人𨽻正黄旗汉军崇徳八年从征明中后所克其城顺治元年从豫亲王多铎南征破扬州六月随贝勒博洛征浙江克嘉兴及崑山常熟江隂三县以功授加一云骑尉世职进攻金华同叅领朱名登攻克之七年九年三遇恩诏加至三等轻车都尉寻以从征山西攻保徳州中鎗殁加赠二等轻车都尉世职子汝龙于顺治十六年从征福建至罗源击贼殁于阵加赠世职一等轻车都尉祖应元奉天人𨽻正黄旗汉军初任佐领崇徳八年随郑亲王济尔哈朗征明攻中后所克之进取前屯卫复以砲克其瓮城论功授佐领顺治元年五月随叶臣等平定山西克太原十一月随豫亲王多铎平定河南进攻扬州中礮殁于阵赠佐领世职李向舜鐡岭人𨽻正黄旗汉军父献箴崇徳时屡立战功授世职二等叅领向舜亦授叅领顺治元年从征江南攻扬州中礮殁其㓜弟向日官游击康熙十四年从征湖广省城被围竭力捍守城陷骂贼不屈死特赐祭𦵏银赠叅将王自明𨽻正黄旗汉军世居奉天初任佐领顺治三年随征陜西遇流贼孙守法率本旗骑兵击败其衆又贼帅贺珍拥衆列阵于山自明随定西大将军和洛㑹击败之五年山西逆镇姜瓖叛随巽亲王满达海攻汾州中礮殁于阵赠骑都尉张鸿猷𨽻正黄旗汉军世居奉天初任守备随豫亲王多铎南征平定河南江南攻扬州嘉兴二府及江隂县武冈寨四城俱克之顺治五年逆镇姜瓖叛于山西随巽亲王满达海讨之攻浑源州克其城进取左卫中鎗殁于阵赠骑都尉徐淳𨽻正黄旗汉军世居辽东由贡生累陞山西岢岚道顺治五年逆镇姜瓖叛淳捐躯殉节康熙元年特赠光禄寺少卿又同旗有成大业世居辽东累任江西湖东道顺治五年逆镇金声桓叛约大业共谋不从被执骂贼不絶声遂被害八年赠如例李向禹鐡岭人向舜弟也顺治五年任陵川令姜瓖之乱禹妻王氏谓禹曰君职守土宜竭力报国勿以家为念禹出御贼王氏与二女先自缢城破禹被执诱之降且憷以兵不屈死之其长兄向尧时任助马路叅将合门七十余人俱尽节诏赠向禹光禄寺少卿向尧都督佥事祀本县忠义祠刘应举奉天人𨽻正黄旗汉军初任佐领随大军征明攻右卫朔州克其城顺治六年随征逆镇姜瓖攻汾州北关厢中礮殁于阵赠骑都尉加一云骑尉朱国治抚顺人𨽻正黄旗汉军崇徳时即入旗籍顺治四年知固安令报最由州牧司道厯任巡抚康熙十二年逆藩吴三桂反被执使降国治骂贼不屈遂遇害二十年特恩加赠户部右侍郎祭葬如典礼雍正七年奉㫖入祀昭忠祀正白旗汉军董廷元𨽻正白旗汉军天命六年太祖始定沈阳爱其勇力授寛甸备御天聪五年从征大凌河六年从征察哈尔七年从征旅顺口江华岛并在行间有功崇徳元年从征髙丽次年攻皮岛所乗船被敌礮击破廷元同家口俱殁于江太宗怜其効力有年特赐祭银六百两弟廷儒任大同守备善骑射有谋畧总兵姜瓖谋逆诱廷儒至署微露其意曰公若助我则大事可成共享受富贵廷儒怒骂并㧞所佩刀起贼衆羣持之遂被擒廷儒骂不絶声贼剖心支解之併其子开国及眷口俱被害特赠昭武将军赐祭葬又廷儒弟廷伯崇徳五年从征明围锦州同叅领孙有光击明松山杏山兵皆败之七年围锦州击明吕翁山嘴兵败之松山敌兵乗夜来犯击却其衆进攻塔山杏山叙功列一等陞授佐领八年从攻前屯卫中后所并克之顺治元年授加一云骑尉二年恩诏加佐领世职是年从豫亲王多铎南征平定河南五月克扬州六月击平湖嘉善敌兵败之又败嘉兴敌兵克其城至钱塘江有敌兵夜犯我营廷伯随都统吴守进击败之六年从郑亲王济尔哈朗征湖广同副都统金维城领兵至马河阵亡赠骑都尉加赠一云骑尉七年九年两遇恩诏加至二等轻车都尉世职罔替廷元兄弟三人并以死事着人称为一门忠烈云滕应元奉天人𨽻正白旗汉军官佐领天聪四年大军伐明取永平复攻滦州应元转战而前陷阵殁诏加优䘏予骑都尉世职黄廷栢𨽻正白旗汉军世居奉天授灵壁令涖任五月以才能调大兴顺治三年擢知山西汾州府五年大同总兵姜瓖叛明年四月伪副将姜建勲拥贼万骑猝围汾州攻陷城东门廷栢率壮士与贼鏖战自昼至夜力屈被执骂不絶口遂遇害委尸于路子奠中年十三守父尸号泣汾人感其徳具棺歛之既而奠中亦被贼执碎其首幸不死九月汾州事平丧还世祖特遣官谕祭追赠太仆寺卿康熙五十七年圣祖特命立祠死所嵗时奉祀雍正二年世宗御书成仁取义匾额恭悬祠中迟变龙𨽻正白旗汉军世居奉天授国史馆副理事官再迁至山西粮道顺治三年任江西布政使五年金声桓王得仁据城叛将兵围署使人劝降变龙抗节不屈贼率兵入署执全家强之变龙骂詈不絶口贼怒遂割舌抉目并碎其尸其祖孙父子兄弟妻妾阖门十八口俱系石沉之江心江右人莫不哀之康熙三十四年崇祀忠烈名宦滕天成𨽻正白旗汉军承袭佐领康熙十五年征浙闽力战海澄猪儿山死之恩予䘏廕入祀忠烈祠正红旗汉军孔有徳辽东人𨽻正红旗汉军天聪六年来归顺治六年以定南王率兵平粤西遂留镇桂林九年靖寳镇将失守分遣赴援伪安西王李定国从间道突犯桂林麾下李养性孙龙程希孔俱战殁有徳知不守乃阖室举火妃李氏以下并投缳拔剑自刎死赐谥武壮祭𦵏赠䘏特加优厚祀昭忠祠夏时芳𨽻正红旗汉军世居奉天累任陜西榆林定边道顺治六年二月叛镇姜瓖率贼兵困城十九日城陷被执不屈骂贼遇害康熙元年八月追赠太仆寺卿恩赐全葬廕一子五品官王国泰𨽻正红旗汉军世居开原初任三等䕶卫康熙十三年八月随经畧莫洛由陜西进征逆藩吴三桂十二月至宁羌州提督王辅臣叛率兵来攻我营国泰同经畧莫洛拒贼中鎗阵亡二十年追赠副将廕其子同旗冦万平康熙十四年以章京随征陜西遇王辅臣叛衆于娘娘庙力战阵殁赠云骑尉世职门可贵𨽻正红旗汉军世居锦州父世科崇徳四年来归授佐领后卒可贵袭职康熙十三年随征逆藩耿精忠与贼战于浙之花堡阵亡赠三等轻车都尉王国柱𨽻正红旗汉军世居开原初任五品官康熙十四年六月进征江西至石匣击贼阵亡赠云骑尉世职张廷辅𨽻正红旗汉军世居盖平康熙十三年逆藩耿精忠以福建叛勾连海冦命廷辅往勦十六年三月抵福建闻海贼冦泉州廷辅往援擒贼帅陈爵于西门追至海壖斩首数千级贼又攻同安廷辅以百人败其衆于三寳墟寻有贼衆万余围长泰阵于天津寨廷辅三战三捷併降其衆贼攻五都擒其骁将陈玺姚葵贼遂气夺十七年六月击伪将军刘国轩于海澄中礮殁二十一年赠云骑尉世职阿尔泰𨽻正红旗汉军郎赛子也累官吏部郎中康熙三年擢湖广辰常总兵七年调镇浙江黄巖十三年逆藩耿精忠攻浙江阿尔泰击败之贼复益兵攻城阿尔泰出城接战我守城叅将武浩暗降贼为内应遂被擒伪帅曽养性百计诱降不从骂不絶口同总督范承谟俱死难赐祭𦵏谥忠武雍正七年入祀昭忠祠子绍烈与耿精忠贼衆战于石塘岭阵亡赠云骑尉王之鼎𨽻正红旗汉军世居奉天康熙十八年以定海将军充四川提督恢复全蜀十九年九月孽逆吴世璠犹踞贵阳复犯永宁之鼎提兵进援贼党尤廷玉胡国柱等九伪将军之衆围之数匝三閲月粮尽援絶犹间率兵挑战士气奋勇至九月九日贼以火药轰城城陷被执㧞刀自刎未絶舁至贵阳贼党夏国相等百方劝胁大骂不屈遂与总兵何成徳等十二人同时遇害诏赠少保谥忠毅廕其子三等伯世袭立祠于贵阳南关之外御书忠节垂芳匾额以旌之雍正七年入祀昭忠祠陈先鳯𨽻正红旗汉军世居奉天任陜西游击康熙十八年从四川提督王之鼎征逆孽吴世璠十九年九月击贼于贵阳阵亡二十年赐祭𦵏银两廕其子四品官镶白旗汉军王兴国𨽻镶白旗汉军世居奉天任四川永宁道顺治七年随征流冦九年十月猝遇贼衆于华阳阵亡赠世职三等轻车都尉何世荣𨽻镶白旗汉军世居抚顺任佐领康熙十三年随征逆藩耿精忠十七年击海㓂伪将军刘国轩于海澄世荣奋勇力战殁于阵恩赐祭𦵏立碑如典礼赠云骑尉世职同旗郑国明亦世居奉天任骁骑校康熙十三年随征湖广十四年五月与贼战于永兴阵亡赠云骑尉世职镶红旗汉军杨致祥奉天人𨽻镶红旗汉军崇徳时官启心郎顺治五年知山西潞安府六年大同叛镇姜瓖围潞安孤城援絶致祥奋身率家丁迎战死城遂陷贼围府署搜亲属三十七人尽杀之郡人建祠以祀康熙元年圣祖追念死节之臣赠太仆寺卿同旗有孙定辽顺治元年从入关屡立战功三年以征勋阳山冦战殁赠三等轻车都尉刘浩𨽻镶红旗汉军世居锦州知广西浔州府孙延龄反浩抗节不屈与子中枢中梁中柱中楫同日遇害特赐祭一坛追赠太仆寺卿呉万福奉天人𨽻镶红旗汉军崇徳时授佐领康熙间任福宁总兵捍御有方冦盗屏息十三年逆藩耿精忠叛万福发兵拒战死之阖家见害赠太子太保予恩廕祀九忠祠马雄镇𨽻镶红旗汉军世居奉天由廕生任广西巡抚康熙十二年逆藩吴三桂反孙延龄叛应之雄镇宻檄提督马雄㑹勦雄迁延不至因蜡疏具状并遣子世济世永间道入京乞师延龄诇知夜发兵围署百计拥之胁降骂贼不屈阖门死者百余人诏赠太子太保兵部尚书谥文毅雍正三年入祀昭忠祠干隆十六年特予恩骑尉世袭陈启泰盖平人𨽻镶红旗汉军任福建巡海道驻漳南时山冦徧授伪札启泰严保甲以靖反侧康熙十三年逆藩耿精忠叛启泰宻与海澄公黄梧拒守㑹梧病事不可支语妻刘氏曰惟有一死以报朝廷妻曰君为忠臣妾不能为烈妇乎遂及女先自缢婢妾三十余口相继死启泰从容引僚属入视皆相顾失色启㤗慷慨陈义无异平时具朝服再拜乃自尽诏赠工部侍郎谥忠毅雍正七年入祀忠烈祠干隆十七年特予恩骑尉世袭柯永昇𨽻镶红旗汉军柯汝极从子初授知府康熙十三年随征逆藩吴三桂在湖广办理军务有方授湖南粮储道厯任江西按察使安徽布政使二十七年巡抚湖广到任甫一月时湖广各标因裁汰兵额遂羣推夏逢龙为首鼓噪作乱杀司道等官永昇亦被执骂贼不屈遇害特加赐祭𦵏祀湖广名宦祠祝表正𨽻镶红旗汉军巡抚祝世昌族子也累官刑部郎中康熙十二年冬逆藩吴三桂反十三年正月大军由陜西湖广两路进勦以尚书莫洛经畧陜西莫洛荐表正才遂随行于二月抵宁羌叛镇王辅臣作乱莫洛遇害辅臣执表正回畧阳劝令从逆不为屈遂加幽禁十四年圣祖念辅臣曽呈首吴三桂逆书因遣伊子继正往谕悔罪来归辅臣读勅留其子继正即出表正于狱令赍疏自理委罪莫洛圣祖复命表正赍谕往抚多方开谕辅臣迟疑不决复拘系之表正以理切责遂与家人刘福寿双顶大桂并为所害李显孝奉天人𨽻镶红旗汉军父茂芳国初以管壮丁着茂绩崇徳五年七年随征明锦州皆有功授佐领累加世职至一等轻车都尉显孝其次子也康熙十五年随征逆藩耿精忠天寳寺蜈蚣山之役皆在事有功十七年海贼刘国轩犯海澄显孝进战阵亡赠加一云骑尉正蓝旗汉军佟养甲抚顺人𨽻正蓝旗汉军太宗时直内院理事顺治二年以总兵官衔从贝勒博洛南征明年浙江福建平命养甲与李成栋率兵定广东是时明桂王由榔据肇庆僭号永歴唐王聿键弟聿据广州僭号绍武养甲偕成栋自漳州入惠潮平之亟趋广州遂擒聿及周益辽诸王世子十三人又明年分兵取南雄韶州檄成栋进兵肇庆由榔窜梧州走桂林我兵乗胜下梧州追斩其大学士丁魁楚于岑溪遣总兵徐国栋等畧定髙雷连琼等州两粤将次平而明主事陈邦彦觇大军四出成栋方移师趋桂林养甲驻广州兵力稍单遂纠甘竹滩盗余龙突犯广州海盗马元生等应之以数万衆薄太平门养甲督民兵扼门外阵斩数百级贼稍却寻成栋自桂林还救贼皆遁去明尚书张家玉亦乗间陷东莞养甲偕成栋攻复之并狥三水新宁诸邑悉就勦抚明总兵李承志等以平栾浔州兵来归即令招谕左右江诸路降之未几邦彦约其大学士陈子壮以蜑户万余再犯广州潜结指挥杨可观为内应养甲伺其谋斩可观击败子壮等于五羊驿又败之禺珠洲顺风纵火焚其舟数十斩馘无算子壮等皆就擒围家玉于増城城破家玉赴水死粤东复平养甲力请进兵定粤西并请发禁旅讨伪秦王孙可望等于滇黔时恭顺王孔有徳已奉命军湖南防勦可望等乃诏滇黔大举俟有徳疏报再议而以两粤専委养甲方养甲之自闽而粤也以巡抚署两广总督成栋以总兵署两广提督迨奏功两人皆实授而成栋止辖广东不兼两广成栋自负功多疑养甲抑已奏不以实又与养甲部将郝尚乆争功有隙迁怒养甲㑹降将金声桓王徳仁叛于江西犯贑州养甲趋成栋赴援成栋遂据南雄叛迎由榔至肇庆谋与声桓合兵围贑州养甲知之间使移贑州守将书俾严戒备为成栋所获益恨之乃以兵四百人刼养甲拥至肇庆养甲大骂不屈成栋宻使其党张祥贼杀之时顺治五年冬十一月也事闻赠太子少保廕一子入监予祭𦵏入祀昭忠祠又同旗有佟国仕任井坪路叅将佟养昇奉㫖养马大同俱于顺治五年逆瓖之乱巷战而死诏赠国仕副总兵养昇入祀大同忠烈祠佟恒年抚顺人𨽻正蓝旗汉军以领催随叔父佟养正戍守镇江天聪八年其属下将弁谋叛执养正父子併恒年献于明岛帅毛文龙恒年与养正等并不屈死之赠佐领世职其族孙世功初任佐领康熙十五年随将军图海讨叛镇王辅臣于陜西师次高长坡攻伪总兵李黄英营战殁二十五年追赠云骑尉佟图占抚顺人𨽻正蓝旗汉军父养泽以业商通诚本朝被系自狱逃出遂来归授三等叅领天聪八年卒图占授佐领崇徳三年随郑亲王济尔哈朗等攻明宁逺次中后所以巨礮攻附近诸台礮轰裂图占殁于阵累赠至一等轻车都尉马如璧辽阳人𨽻正蓝旗汉军崇徳五年以骁骑校从围锦州明兵出城拒战击却之又击败松山杏山步骑兵进取松杏两路台堡六年再围锦州攻克骆驼山寨明兵自十三站乗夜来袭如璧与叅政硕詹陷阵杀敌甚力及明总督洪承畴以兵十三万赴援军于松山聨络塔山诸台堡为声势如璧与石廷柱等狥塔山路以巨礮攻下之七年擢佐领随郑亲王济尔哈朗等取塔山松山八年复从取中后所及前屯卫二城顺治元年授骑都尉世职兼任佐领二年英亲王阿济格勦李自成于陜西如璧𨽻其军蹑贼至湖广与叅领刘仲锦等击走伪总兵马进忠于武昌六年从郑亲王济尔哈朗征湖南时明桂王朱由榔据武冈自成遗党李锦刘体纯王进才皆附之分踞宝庆衡州如璧自岳州趋长沙衡州屡战皆㨗复偕副都统金维城逐北靖州猝遇伏马中流矢死以短兵步战力竭殁于阵追赠三等轻车都尉同旗有钟尚勇世居鐡岭亦以四川马湖之役阵亡赠云骑尉陈一徳奉天人𨽻正蓝旗汉军初任佐领崇徳八年随郑亲王济尔哈朗等攻中后所及前屯卫皆督放巨礮有功顺治元年授加一云骑尉是年五月随都统叶臣等往平山西围太原以礮攻克其城二年随豫亲王多铎等平河南江南攻武冈山寨中礮殁于阵赠骑都尉王之仪广宁人𨽻正蓝旗汉军康熙四年知福州府耿精忠叛变起仓卒人人震慴之仪独奋唿曰贼敢反耶语未絶刀㦸交下立毙子琅妻张氏亦皆自杀诏赠太仆寺卿入祀忠烈祠甘文焜奉天人𨽻正蓝旗汉军康熙八年任云贵总督时吴三桂在滇嵗糜军饷数百万役重民困文焜悉与蠲免奏増驿递夫价以给嵗运㑹内艰请假𦵏亲还京召对面陈三桂不轨状十二年五月回任十二月三桂反提督李本深以安顺应之文焜以省城不可守杀其妾擕子国臣驰赴镇逺思招集楚兵阨险隘使贼不北出时副将姜义先已从贼各营向应文焜知事不可为赴吉祥寺先缢其子北面再拜痛突自刎笔帖式武善雅度等皆死之诏赠文焜兵部尚书谥忠果又按察使李兴元贵阳府同知杨应鹗皆辽东人守节不屈先后被害并赐䘏廕如例镶蓝旗汉军朱珊奉天人𨽻镶蓝旗汉军父继文天命六年大军克辽阳即来归以军功官叅将及请老珊袭职天聪五年随征明大凌河战殁张瑞午奉天人𨽻镶蓝旗汉军总督张存仁弟存义之子也顺治初厯任州牧擢知府康熙十三年迁福建邵武守逆藩耿精忠反分遣逆檄下狥各郡县瑞午被执骂贼不屈死子六人同遇难赐祭𦵏赠太仆寺卿段应举辽阳人𨽻镶蓝旗汉军从征叛镇姜瓖及进勦孙可望等于湖南皆有战功康熙十五年进征逆藩耿精忠当克収福建全省时誓师戒杀秋毫无犯㑹十七年海贼郑锦等併力犯海澄食尽援絶城陷自缢死恩予轻车都尉世职雍正初入祀昭忠祠王应魁𨽻镶蓝旗汉军世居锦州康熙中知江西南丰县时耿精忠叛所在山冦响应应魁率家人与镇兵分城而守镇将失守城陷应魁自刎诏赠按察使佥事入祀忠烈祠奉天籍属徐勇奉天人顺治二年以总兵镇黄州屡勦降九江湖北流冦旋移镇长沙五年流冦犯安仁勇一鼓殱之是年冬贼党一只虎等率衆薄长沙勇勒兵与战贼益衆乃婴城坚守贼攻不下遁去寻调辰常总兵贼党张光翠等犯辰州勇与叅将张鹏等力战城陷死之妻曹氏子祚㤗阖门三十九人皆遇害诏加赠太子太傅赐祭𦵏进一等男谥忠节建祠江夏干隆三十二年上念緑旗官弁致命疆塲克昭义烈者于世职袭满时特予恩骑尉世袭罔替徐勇与焉郭之秀沈阳人顺治三年任福安知县时冦盗方炽之秀竭力御抚㑹明末余冦聚衆焚掠督兵与战为流矢所中死诏赠按察使佥事祀本县忠义祠林中瑜辽阳人顺治三年以副将镇太平奉檄勦抚麻姑港口两见肤功郡东小丑窃发中瑜领兵捣贼马陷深堑死之诏赠副总兵祀忠烈祠董璘广宁人知福建沙县时县境初辟民多流亡璘悉心抚字始有更生之乐顺治四年土冦攻城粮乏待救不至死之诏赠按察使佥事祀本县忠义祠甘体垣奉天人顺治初知闽之海澄四年土贼攻城城破欲汚以伪命不受沉之水邑人建祠祀之诏赠按察使佥事祀本县忠义祠李懋祖奉天人官湖广郴桂兵备道佥事顺治五年留署广西巡抚驻永州明巡抚何腾蛟自全州引衆逼永州十一月城破懋祖及其子廷赓俱殉难诏赠光禄寺卿入祀忠烈祠王昌龄辽阳人官冀宁道顺治五年大同总兵姜瓖叛昌龄转饷军中遇贼被害诏赠光禄寺卿又定襄令祝文光垣曲令李荣宗繁峙令崔尚质襄垣令佟学诗屯留令陈思忠以循良亷能着绩皆辽东人俱于姜瓖之乱殉节而崔尚质阖门自焚死尤烈诏赠崔尚质光禄寺少卿祝文光等俱赠按察使佥事并赐入祠春秋致祭王来觐奉天人任河东分守道降霍州知州顺治五年姜瓖叛以霍为南北孔道攻益力来觐督兵以守城陷血战死祀忠烈祠赠太仆寺卿又长子令李允升赋党夜冒官军入城允升不屈被杀文水令曹之贤年少精敏长于断狱悉力捍城城陷被害诏赠李允升曹之贤按察使佥事郑鸿图辽阳人任河东盐运使同知甫莅任值姜瓖叛登陴守御力尽城陷死之诏赠河东盐运使祀忠烈祠宋之玉奉天人顺治初任大同兵备道驻朔州五年姜瓖叛宻与通判杨逵知州王家珍谋靖内患既而变猝起谋不克遂手刄爱子以死家珍亦奉天人亦不屈死诏并赐祀忠烈祠䘏廕如例金光祥奉天人顺治五年任宁武兵备道佥事姜瓖之叛宁武兵应之光祥自缢死诏赠光禄寺卿祀忠烈祠钱法裕本浙人占籍辽东顺治初知蒲州府姜瓖叛城陷被执不屈死诏赠布政使叅议祀忠烈祠夏廷印广宁人官神木观察副使以清恪闻顺治五年高有才之变慷慨赴难死于府谷时延绥总兵沈文华义州人亦为高有才所害诏赠沈文华提督夏廷印按察使并祀忠烈祠宋贤都奉天人顺治五年知城武县时逆冦李化鲸作乱贤都猝不及备先以甘言怠其谋化鲸遂攻曹县贤都募死士夜薄其营化鲸觉还攻城武贤都力战阖门二十八人皆被屠戮诏赠光禄寺少卿祀本县忠义祠蔡廷栋广宁人以㧞贡任兖州府学训导署张秋捕河通判以擒土冦丁惟岳功陞曹县教谕李化鲸陷城栋力战死之赐祀忠烈祠廕䘏如例李絮飞奉天人顺治五年为甘肃临巩道甫至任㑹回人米刺印叛殉节死兰州同知赵翀学𨽻正白旗汉军同时死难诏赠太仆寺卿祀忠烈祠朱衣助奉天人顺治五年知深州时土冦未尽披坚执鋭为士卒先捍卫抚循士民徳之厯任操江为海贼郑成功兵所获不屈而死诏赠太仆寺卿祀忠烈祠李文学奉天人顺治六年知定陶县时李化鲸余党邢可观犹负固榆园文学莅任三月遇贼于白塔坡挺身与战身被数创而死诏赠光禄寺少卿祀本县忠义祠文运亨奉天人顺治初任永昌之新田令值猺贼犯城运亨率兵拒守贼衆大至城陷遂遇害诏予祭𦵏祀忠烈祠吏民徳之并祀本县名宦祠吴国用奉天人顺治六年知霍邱县兴革协宜山贼陈伯绍倡乱拥衆攻城㑹乆雨城圮国用率兵巷战挥刀跃马杀贼七人力尽自刎诏赠按察使佥事祀本县忠义祠涂郭奉天人任河南河北兵巡道顺治六年冦陷隆平延及武安廓亲率兵勦捕马蹶阵亡诏赠光禄寺卿建祠以祀唐士杰奉天人顺治中除南漳县时土贼盘踞西山出没无常士杰每挺身勦贼贼势蜂拥力不能支遂自焚死祀本县忠义祠赠廕如例王希舜辽阳人厯任分巡河西道寛简爱民顺治六年王永疆作乱攻陷延安榆林等十九州县希舜不屈死之诏赠光禄寺卿祀忠烈祠徐大用奉天人厯任叅议道分守莱州顺治十年胶州总兵官海时行素骄蹇因调南征遂嗾兵为逆逼勒大用同入海不从遂被害祀忠烈祠廕䘏如例刘登科奉天人知浙之黄巖县顺治十四年海冦陷城胁降不从遂缚投三江水中死士民哀之祀本县忠义祠赠如例魏万侯奉天人武进士任浙江温州镇左营游击康熙甲寅夏闽冦围瑞安县万侯率师援击至北湖岭斩馘甚衆以后军不至还保慈湖既而羣贼蜂集势不能支力战死之长子栋亦殁于军诏赠副将入祀忠烈祠廖有功沈阳人官福州千总康熙甲寅三月耿精忠㑹文武诸僚胁制府范承谟为乱有功不从大唿奋击手刄十数贼跃马至通衢逆兵追击遂遇害祀忠烈祠廕䘏如例范文英奉天人官江西饶州府同知时耿精忠叛以兵犯城文英与知府郭万国同死于难祀忠烈祠廕䘏如例李成功奉天人任潮州叅将𨽻湖镇刘进忠麾下康熙十三年耿精忠叛进忠宻授伪职成功谋于于国琏共诛之机泄被执不屈死诏赠骠骑将军祀忠烈祠于国琏奉天人授防御职性忠勇与叅将李成功谋诛叛镇刘进忠事泄进忠击琏琏射进忠中臂力战三昼夜乃死祀忠烈祠廕䘏如例王忠孝奉天人康熙十五年署广东左翼镇总兵进勦吴三桂于滇南冲锋破敌身先士卒引兵深入陷阵死诏赠都督同知祀忠烈祠徐盛奉天人康熙十五年知广安州谭宏之乱为贼所縳不屈死诏赠四川布政使叅议祀忠烈祠钦定盛京通志卷八十六钦定盛京通志卷八十七钦定四库全书钦定盛京通志卷八十七孝义三国魏晋辽金元明国朝钦定四库全书钦定盛京通志卷八十七孝义等谨案圣王教孝以重伦明义以训俗是以表厥宅里树之风声盛京风俗醇厚声教所先前史孝义着闻若魏之王简辽之耶律安图其可谓敦行不怠慕义无穷者欤金元迄明代有可称我朝崇起教化扶植纲常其孝义着称者可以光前可以劝后谨志孝义第二十六钦定四库全书钦定盛京通志卷八十七孝义三国魏王简元莬郡髙显县民也吏民叛令长熙为贼所杀简负熙䘮星夜行致本州魏正元二年诏以简忠节可嘉特拜为忠节都尉以旌殊行晋李信襄平人父敏避公孙度将家属浮于海不知所终信出塞徧求不得越二十年不娶欲行䘮制服则疑父尚存遂欲终不聘娶燕国徐邈责之曰不孝莫大于无后可终身不娶乎乃娶妻生子屏逺房帷常如居䘮之礼悲郁数年而卒子宣伯生不识父母及长蔬食哀戚恒如居三年之䘮以父祖皆不知存殁设木主事之详见本志人物卷按辽耶律安图父迪里因建言立东丹王被诛安图自㓜若成人居父䘮哀毁过礼见者伤之太宗屡加慰谕尝曰此儿必为令器既长寡言笑重然诺动遵绳矩事母至孝以父死非罪未𦵏不预宴乐世宗在藩邸尤加怜恤太宗崩诸将欲立世宗以鲁唿及夀安在朝犹豫未决时安图直宿卫世宗宻召问计安图曰大王聪安寛恕人皇王之嫡长先帝虽有夀安天下属意多在大王今若不断后悔无及安图乃与北院大王斡南院大王吼等定计整军召诸将奉世宗即位以安图为腹心总知宿卫是嵗和于潢河横渡太后问安图曰吾与汝有何隙安图以父死为对太后黙然耶律渊临潢长夀人任奉圣州矾山监渊课耕稼劳来有方在军十有五年与士卒同甘苦未尝妄笞一人比休致亲已殁即于县西卜地以𦵏因家矾山哭必尽哀祭必尽敬一时士民皆化之张寳锦州人四世同居道宗嘉之令其子为三班祗候金耶律安礼系出约尼氏㓜孤事母以孝闻天眷初从元帅于山西遭母䘮冒大暑挽柩行千里余哀毁骨立天徳间歴工部尚书被诏鞫韩王亨狱白无反状海陵怒再遣李老僧杀亨于狱海陵将伐宋安礼宻谏忤海陵意罢为南京留守安礼尝从帅府再伐宋寳货人口一无所取时议贤之卢亨嗣字继祖临潢人彦伦之孙也初由祖廕得官以课最迁至定逺大将军莒州刺史与弟亨益尽友爱之道大定十六年父玑为同知宣徽院当廕子亨嗣以让弟弟早卒子兟兟㓜稚乃悉以旧业田宅奴畜与之翟巽贵徳州人章宗明昌元年诏赐绢十匹以旌其孝行舒穆噜元字希明懿州路人七嵗䘮父号泣不食者数日年十三居母䘮如成人尝为撃鞠戏马踣叹曰生无兄弟而数乗此险适有不测奈何由是终身不复为之补枢宻院尚书省译史迁监察御史同知淄川军州事歴知济南府卒生平寡言笑尚节俭居官自守不交权要人以是称之赵仁荣忠愍公炳之子炳为郭琮郭叔云所害事发琮叔云皆伏诛命籍其家以付仁荣仁荣曰父为所害不共戴天之讐且所蓄之物皆取于民何忍受之帝乃别赐钞二万二千五百缗使治䘮具仁荣后仕至中书平章政事完颜鼎一名色埒黙字国器完颜彜之从兄也年二十以善战知名贞祐中彜为元兵所虏母留丰州鼎事之甚谨彜在北大帅甚爱之嵗余托以省母乞还大帅以卒监之至丰鼎乃与彜刧杀监卒奉彜母南奔既而失马载以鹿车兄弟共挽南渡河宣宗竒之鼎以世官授都统未几行夀泗元帅府事以彜自随军中事彜皆得预鼎病军中李大和与方城镇防军葛宜翁相殴诉于彜彜知宜翁事不直量笞之宜翁死其妻讼之官彜久繋狱鼎入朝哀宗怪其瘦问卿宁以方城狱未决故耶吾今赦之矣未几鼎卒上闻使驰赦彜曰有司奏汝以私忿杀人汝兄死失吾一名将今以汝兄故曲法赦汝他日汝奋发立功名始知我不妄赦矣彛后卒为良将死于难刘庆祐锦州人有孝行明昌三年诏赐庆祐绢粟旌门闾复其身谨按金史如完颜苏埒史称其居䘮庐墓至孝昭然因其死节已载入忠节门是卷不更胪载谨附识其孝行于卷元舒穆噜昌龄兴中人性至孝以庐墓特旌张洪范北京人亲䘮庐墓三年诏旌之郭全辽阳人㓜䘮母哀戚如成人及壮父廷玉又卒倚庐三载啜粥面墨事继母唐古氏孝继母生四子皆㓜全躬耕奉养四子既长娶妇各求分析全不能止凡田庐器物皆取朽敝者奉继母甘㫖无乏唐古氏卒全年六十余哀毁庐墓诏旌其门孙秀实大宁人性刚毅喜周人急里中王仲和常託秀实贷富人钞二千贫不能偿逃去数年其亲思之成疾秀实日馈米薪存问又为代偿取劵还其亲后命奴访仲和使归父子欢聚闻者莫不嗟叹又有贷秀实钞多至数千不能偿者尽以劵还之事闻诏旌焉刘廷让大宁人至顺初北方兵起遇乱挈家走避山中有㓜弟方乳母王氏置于懐贼追急廷让弃其子一手抱㓜弟一手扶母疾驱得免事闻旌之髙守质沈阳人事亲笃孝诏旌其门明尚忠义州人百户刘雄部军景泰中敌入犯边雄率忠力战雄马中箭死忠以已马授之雄溃围出忠亦幸得免人称其义烈为难兰英葢州军人也成化九年随总兵欧信出塞追敌敌因风纵火军溃信马中箭死英以马授信信乃得出而英遂遇害巡抚李贡作碑表其义刘鼎辽阳人初丧生母嫡母姚氏抚之成化中任鸿胪序班姚氏殁鼎在京师闻讣奔至葬所悲哀庐墓负土筑坟事闻旌表李用广宁人生员𢎞治间母张氏卒既葬庐于墓侧晨昏哭奠事闻旌之邵义铁岭人未婚父母皆亡义庐墓三年乡人悯其孝劝之娶妻亲迎毕不入房室复庐墓三年刘定辽阳人父玉任正千户以疾卒定悲哀庐墓事闻旌表吴裕广宁卫人少孤母王氏教育之比长游庠贡于礼部㑹母疾衣不解带药必先尝母卒裕哀毁惨悴既殡庐于墓朝夕哭泣三年如一日后裕仕至和州判官年八十余卒于家纪刺汉广宁卫人五嵗䘮母及长父聪病笃思肉乃割股煎汤以进父遂愈六载乃故庐墓三年抚臣书孝行扁以旌其门史璠广宁卫人天性和平乐聴善言母病朝夕侍立病笃益勤苦夜不就枕及母卒行古䘮礼倚庐中门絶酒肉逺帷薄三年不出给事中贺钦作倚庐记表之文渊葢州卫人居父母丧哀毁尽礼先后庐墓六年仕至陈州知州髙陵吕柟铭其墓李光祖辽阳人父敏以学行称正徳间敏以疾卒光祖三日不食哀毁踰节比𦵏庐墓三年程錤广宁卫人太学生母病日侍汤药夜不解衣母转病痢錤闻医者言粪甘滑者不治錤尝之果甘悲号几死母旋卒值邻家失火风急势迫錤抚棺号曰万一不虞与母俱焚耳忽焉风反火灭人以为孝感所致姜节金州卫人父早亡正徳间母周氏病节日夕拜祷因独宿戒酒肉宻刲股和羔奉母食之遂愈至九十余无恙宫守礼宁逺卫人生员性端谨好古守礼父思问病衣不解带药必亲尝及卒庐墓三年有白雀来巢于墓上事继母尤谨朝夕率妻拜问继母初欲改适感其孝遂止与乡人饮守礼在坐少长莫敢諠譁其风动流俗如此嘉靖间守臣上其事诏旌其门朱国祯广宁卫人父殁居䘮尽礼力营葬事治坟茔松楸鬰然皆手植也结庐墓侧朝夕哭奠如初比终制羸瘠而死妻刘氏艾年守志抚孤成立同时节孝并称叶洪广宁卫人㓜孤依母度日嘉靖间母病思食肉麫饼不能办乃佣于人得麫一升又苦无肉遂刲股肉以进母病即愈赵堂广宁人父母先后俱病甚堂刲股进食病咸愈王斌开原卫人母闻氏久病无方可疗斌向土神庙祈祝乃割肋取肝一片煎汤以进母食之病即愈斌亦无恙周显时葢州卫人父爱㓜子临终以三千金私与之及卒显时庐墓三年终身笃友于之谊若勿知予金事者后官至总兵李庆锦州人官百戸四世百口同居庆年百余嵗人咸重其齿徳同郡张寳亦四世同居一时义之国朝缪鸿业海城人亲殁庐墓知县王沛恂嘉其孝书忠孝节义四大字于学宫之壁而以鸿业庐墓事註孝字下以奖之铁范金字式之承徳县人性至孝母疾笃范金亲侍汤药衣不解带一夕母忽昏絶范金以暮夜难于延医遂割腕肉以进母立甦丁丑范金成进士选庶常授翰林院检讨寻擢江南学政未至卒祁祖西正白旗人素有孝行母殁庐墓三年康熙五十二年旌表王瓒奉天人事亲孝干隆六年旌表钦定盛京通志卷八十七钦定盛京通志卷八十八钦定四库全书钦定盛京通志卷八十八文学北魏辽金元明国朝钦定四库全书钦定盛京通志卷八十八文学等谨案辽沈山川雄秀文学始于汉王景班史称之而其书不传北魏时屈遵最着自辽祖起松漠辇致晋图书景圣之间文风蔚起逮乎金源人材辈出文物声名彬彬盛矣我国家发祥肇迹覃敷文教留都近地渐被尤先我皇上翠䍐频临诏广学额士之钟灵毓秀以渐被夀考作人之化其必有日新月盛济济维桢者矣谨志文学第二十七钦定四库全书钦定盛京通志卷八十八文学北魏屈遵字子皮徒河人博学多才艺名着当时归魏太武拜中书令出纳王言兼总文诰赐爵下蔡子辽耶律古裕字休坚六院部人古裕冲澹有礼法工文章统和中为本部太保开㤗中鞫覇州疑狱称㫖授启圣军节度使太平中复为本部太保谢病归俄擢南院大王叹风俗日頺请老不许兴宗命为诗友数问治要多所匡建奉诏与林牙耶律庶成萧韩嘉努编辽国上世事迹及诸帝实録未成而卒年九十萧韩嘉努字休坚纳喇部人少好学弱冠入南山读书博览经史通辽汉文字重熙四年官天成军节度使徙彰愍宫使帝与语才之命为诗友屡有献纳诏作四时逸乐赋称善诏与耶律庻成録约尼可汗至重熙以来事迹集为二十卷又诏博考经籍情文制度可行于世不缪于古者撰成三卷又诏译诸书有六义集十二卷行世耶律庶成字喜隠㓜好学读书过目不忘善辽汉文字尤工于诗官枢密直学士与萧韩嘉努各进四时逸乐赋与撰实録礼书修定法令有诗文及译方脉书行于世耶律良字实讷生于干州读书医巫闾山重熙中补起居注清宁中上幸鸭子河作捕鱼赋迁知制诰请编御制诗文目曰清宁集上亦命良诗为庆㑹集亲为之序后以功累官同知南院枢密使出知中京留守追封辽西郡王谥忠成耶律富鲁字诺延庶箴子重熙中举进士聪悟好学博通经籍契丹人举进士自富鲁始除牌印郎君应诏赋诗立成兴宗嘉赏顾左右曰文才如此必不能武事㑹从猎富鲁矢中三兎兴宗竒之转通进父庶箴寄戒谕诗富鲁答以赋世称典雅耶律孟简字复易性颕悟六嵗时父刘家努晨出猎令赋晓天星月诗孟简应声而成父大竒之既长善属文太康初以得罪奸臣伊逊流保州及闻皇太子被害不胜哀痛以诗伤之孟简义命自安及释归诣阙上表请修国史曰本朝之兴㡬二百年宜有国史以垂后世上命置局编修孟简谓余官曰史笔天下之大信一言当否百世从之茍无明识好恶狥情则祸不测可不慎欤干统中为六部院太保处事不拘文法时笑其迂孟简闻之曰上古无簿书法令而天下治簿书法令岂圣人致治之本乎谨按旧志以耶律学古耶律资忠耶律哈瑠列入辽文学今考辽史三人本传学古保障南京功业昭着资忠哈瑠则守正不阿品谊端正俱未可仅以文学赅之是以移载入本志人物门是卷所载则悉系以文学知名者谨附识其体例于篇金完颜朂字勉道穆宗第五子好学问国人称为秀才宗翰宗望定汴太宗使朂劳军赠贿皆不受惟载书数车而还朂好学能文所撰本国郡望姓氏谱及他文甚衆累功封金源郡王邢具瞻字嵓夫辽西人天㑹二年进士与吴激蔡珪为文章友工于诗词仕至翰林待制杨伯仁字安道伯雄之弟也天性孝友读书一过不忘文词典丽时辈莫及登进士第飬亲不求调天徳二年除应奉翰林文字转修撰世宗时孟宗献发解第一伯仁读其程文称之曰此人当成大名是年宗献府试省试廷试果皆第一号孟四元时论以为知文寻授伯仁左拾遗上书论事改大名少尹郡中豪民恣横伯仁穷竟渠党四境帖然谳馆陶大辟得其寃状县人为之立祠郑子𥅆字景纯大定府人㓜与兄子京时称为鳯毛及冠有能赋声天徳三年廷试一甲三名子聃自负常恨不得居第一人正隆二年海陵以进士第一程文问子𥅆子聃少之海陵不恱乃使子聃与翰林修撰杨伯仁宣徽判官张汝霖等同进士杂试子𥅆文果第一海陵竒之擢修撰改侍御史京畿旱诏子𥅆决囚遂澍雨人以比颜真卿累迁侍讲兼修国史以海陵实録専任之子𥅆英俊有真气为文亦然平生所着诗文至二千余萹冯子翼字士羙大定府人正隆二年进士性刚果与物多忤用是仕宦不进以同知临海军节度使事致仕工诗乐府刘仲尹葢州人正隆二年登第后以潞州节度副使召为都水监丞能折节读书诸词乐府俱极藴借墨梅诗尤为人传诵有龙山集传世张景仁字夀甫辽西人累官翰林学士承㫖大定初与宋议和国书徃复多出其手世宗常称之曰今之文章如张景仁与宋人往复凡七书指事逹意辩而能裁真能文之士也迁学士兼御史大夫时塟元妃李氏平章政事乌库哩元忠以都水丞治道不如式决之四十景仁劾元忠擅断六品官无人臣礼朝廷肃然史臣以儒者之勇许之耶律履辽东丹王七世孙家广宁方五嵗时卧庑下见㣲云往来天际忽谓乳母曰此所谓卧看青天行白云者耶及长秀峙通悟博学多艺善属文精厯算书绘事初举进士恶搜检烦𤨏去之廕补承奉祗候国史院书写擢经史院编修世宗问朕读贞观政要见魏征嘉谋忠节近世何故无如征者对曰忠嘉之士何代无之在用不用耳世宗曰朕超用刘仲晦张汝震以其居谏軄屡有忠言也安得谓之不用履曰海陵杜塞言路天下缄黙成风愿陛下惩艾前事开谏诤之门天下幸甚章宗好读左传召质所疑履曰左传驳而不纯尚书孟子圣贤纯全之道愿留意焉帝嘉纳之后拜参知政事特赐大定三年孟崇榜下进士及第累官礼部尚书兼翰林院直学士明昌三年进尚书右丞卒谥文献初族父徳元未有子以履为后既而生子震徳元殁尽推家资与之子辨材善材楚材皆有名李献可字仲和辽东人太师金源郡王石之子世宗元妃之弟大定十年累官大兴少尹迁户部侍郎终山东东西路提刑按察使长于诗絶句尤佳王庭筠字子端葢州熊岳人后家河东父遵古官至翰林直学士庭筠生未期视书识十七字七嵗学诗涿郡王修一见期为国士登大定十六年进士调恩州军事判官临政有治绩明昌元年诏试馆职中选坐论事罢卜居彰徳读书黄华山寺因以自号三年召为应奉翰林文字命与秘书郎张汝方品第书法名画嗣迁修撰㤗和元年扈从秋山应制赋诗三十余首上甚嘉之明年卒诏有司赙䘮事求其平生诗文蔵之秘阁庭筠仪观秀伟外若简贵人初不敢与接既见和气溢于颜面少有可取极口称道从游及所荐引者皆一时名士世以知人许之为文能道所欲言暮年诗律深严七言长篇工险韵善书法学米芾尤精山水墨竹着有藂辨十卷文集四十卷子曼庆亦能诗并书仕至行省右司郎中自号澹游云髙衎字穆仲辽阳渤海人自少有能赋声同舍生欲试其才使一日赋十题未暮皆就彬然可观登进士第乞归养逾二年方调补漷隂丞世宗时累擢至吏部尚书向每季选人至吏部託以检閲旧籍谓之检卷有滞留至后季犹不得去者衎三为吏部知其弊悉除之嵗余铨事修理选人便焉完颜永成本名鹤野世宗子风姿竒伟博学善属文世宗尤爱重之大定七年始封沈王章宗即位进封吴寻进封兖判太原府事永成自㓜喜读书晚年所进益醇暇日与文士相磋接之以礼未尝见骄色自号乐善居士明昌三年永成诞日上赐以诗有羙誉自应辉玊牒忠诚不待起金縢之句当世荣之承安改元封豫王再判平阳府事以疾召还寻薨谥忠献有文集行于世完颜璹世宗孙亦名夀孙字子瑜资质简重博学有隽才喜为诗工真草书正大初进封宻国公璹奉朝请四十年日以讲诵吟咏为事与文士杨云翼赵秉文雷渊元好问李汾王飞伯等交善初宣宗南迁璹载其家法书名画一帙不遗居汴中口多俸少客至不能具酒肴蔬饭共食焚香煑茗尽出蔵书相赏乐谈大定以来故事终日而不厌也至曹王出质璹见哀宗于隆徳殿请代其行哀宗慰止之未几以疾卒平生所着诗文甚多自删其诗存三百首乐府一百首号如菴小稿元好问中州集云百年以来宗室中第一人也完颜守禧字庆之璹第五子也年少有俊才丰神秀彻作诗多隽语璹特爱之龎铸字才卿葢州人少擢第仕有声南渡后为翰林待制迁户部侍郎寻縁事倅东平改京兆路转运使卒铸博学能文蔼然为一时名士工诗造语竒健不凡世多传之画史云铸善山水禽鸟田永钖义州人少有诗声其过东坡坟诗云富贵一塲春夜梦文章万斛冷云泉英魂返却眉山秀依旧春风草木天为人传诵兴定末试南京擢第遭乱南游江淮间卒刘光谦字逹卿沈州人父泽为部掾刘之昻与之酬倡有侯门旧説炎如火陋巷今犹冷似氷半夜杯盘长袖舞白头书册短檠灯句用是人不敢以府史待之达卿资干局处事详泰和三年进士累官司农少卿工诗冯文叔辽东人工诗其客舍诗有句云生事穽中摇虎尾穷途天下转羊肠三朝不遇冯唐老半夜悲歌寗戚狂为世所称王革字徳新一名着临潢人以䕃补官正大中六赴廷试赐出身调宜君簿为人藴借少有才思诗笔尖新髙宪字仲常辽东人衎之孙王庭筠之甥㓜学于外家故诗笔字画有舅氏之风天资颕悟博学强记年未三十作诗已数千首自言于世味一无所好惟生死文字间而已官博州防御判官辽阳破殁于兵元耶律铸字成仲楚材子㓜聪敏善属文领中书省事採歴代徳政合于时宜者八十一章以进从宪宗征蜀屡出竒计世祖中统二年拜中书左丞相至元初加光禄大夫奏定法令三十七章吏民便之初清庙雅乐止有登歌诏铸制宫悬八佾之舞乐成赐名大成十年迁平章军国重事监修国史朝廷有大事必谘访焉卒赠太师懿宁王谥文忠耶律希亮字明甫楚材之孙铸子也九嵗师北平赵衍未浃旬已能赋诗至元八年授符寳郎十一年既平宋世祖问宋诸降将曰日本可伐否皆曰可希亮曰干戈甫定人得息肩俟数年后兴师未晩世祖然之累迁吏部尚书至大中武宗访求先朝旧臣特授翰林学士承㫖知制诰兼修国史乃类次世祖嘉言懿行以进希亮性至孝额哷布格反时胁之西行困厄遐方家赀荡尽仅藏祖考画像四时陈列致奠朔漠之人咸共嘉叹虽疾不废书史或中夜起坐取烛以书所着诗文及从军纪行録三十卷目曰愫轩集卒封漆水郡公谥忠嘉明陈鑑葢州人正统戊辰进士赐及第官翰林学士使朝鲜有皇华集行世后官国子监祭酒陞礼部侍郎张钺义州人弱冠即以诗名景泰间领山东乡荐累官解州知州笃行古道表率乡闾出其门者多致通显陈宗辽海人初城南池中多忽生黄花一茎其大如盘色甚鲜丽术者异之曰城中当出竒士已而宗生四嵗能书五嵗属文号神童十八登进士官刑部主事陞尚寳寺卿卒张升定辽中卫人聪明有㒞才善属文尝谒巡抚王翺试谕㓂檄援笔力就辞气沛然翺大惊异举正统丁卯乡荐任本学训导后改万全都司儒学训导学宫旧有井向苦咸升浚之遂甘冽土人唿曰张先生井所着有裔菴稿行于世崇祀乡贤国朝金世徳铁岭人𨽻正黄旗汉军淹贯经史兼习国书顺治初以廕补内院编修凡有大着作恒午夜驰召之康熙丙午因招抚闽海功累迁副都御史巡抚顺天濬水利勤赈䘏多惠政见属吏必令尽所欲言喜读循吏传清白自矢人莫敢干以私卒谥清惠髙璜奉天人𨽻镶黄旗汉军㓜沉毅读书工文第进士康熙二十一年任江西提学道时文风卑靡璜力振起之以江西先正之文砥砺诸生风气为之丕变捐俸修南昌府学及郡邑学之废壊者善政甚多士民立碑祀之钦定盛京通志卷八十八钦定盛京通志卷八十九钦定四库全书钦定盛京通志卷八十九𨼆逸汉晋辽金明国朝钦定四库全书钦定盛京通志卷八十九𨼆逸等谨按辽沈多名山大川自古隠逸之士恒韬迹焉汉李敏晋公孙永其着也辽金以还亦时有枹瓌材藴积学潜徳而不耀者採其轶事发其幽光谨志𨼆逸第二十八钦定四库全书钦定盛京通志卷八十九𨼆逸汉李敏襄平人河内太守去官还里公孙度欲用之敏恶度所为恐见害乃将家属浮于海莫知所终晋公孙永字子阳襄平人幼好学恬虚孤栖平郭南山非身垦殖不食吟咏岩间欣然自得年九十余操尚如一慕容暐徴之不屈王公以下造之皆不与言虽经隆冬盛暑端然自若后苻坚亦以礼遣使致问未至而永卒坚深悼之谥曰崇虚先生辽萧扎拉字实内北府宰相巴雅尔之弟不事生产淡泊自如统和末召为南京兵马都指挥使以疾求退不许迁伊勒希巴又以疾辞许之遂入颉山杜门不出亲友或过之终日言不及世务耶律资忠目之曰颉山老人耶律官努字希𨼆沈厚多学自言愚钝不任官重熙中加归义军莭度使辄请致仕官努与萧斡友善斡谓官努曰仕不能致主泽民成大功业何屑屑为也吾与若居林下以枕簟自随觞咏自乐虽不官无慊焉官努然之时称三逸萧普尔普字绥兰父母早丧鞠于祖父乌尔古纳性孝悌年十三乌尔古纳卒自以早失怙恃复遭祖丧哀毁踰礼族里嘉叹尝谓人曰我于亲不得终养今虽莫为训者茍不自勉何以报鞠育恩自是力学于文艺无不精干统间以乌尔古纳之故召之不应常与亲识㳺猎山水奉养无长物仆𨽻欣欣如也或曰公胡不念以嗣先世功名荅曰自度不足以继先业年踰强仕安能益主庇民累徴皆以疾辞晚年谢絶人事𨼆居自得潜心佛书延有道者谈论弥日人问所得何如但曰有深乐惟觉六凿不相攘余无知者金李经字天英锦州人作诗极刻苦能为竒语不蹈袭前人李纯甫见其诗曰真今世太白也再举不第拂衣去归𨼆于乡南渡后其乡帅有表至朝廷士大夫识之曰此天英笔也朝命使倅本州竟去不知所终刘祁归潜志云天英少有异才入太学肄业李屏山见其诗盛称诸公间其为诗妙处人莫能及号无尘道人夜雨诗云灯火万家夜萧萧帘外声晚望云夕阳万里眼人立秋黄中夜起云夜半不得月河汉空星辰又步云意云一片崑崙心夕阳小烟树又四言云老峰蹙云壁立挽秀林隂洒雨苍苍玉闘虚明满镜夜气成昼皆𨼆沦语也髙仲振字正之辽阳人以家业付其兄挈妻子入嵩山博极羣书尤深于易及皇极经世书𨼆居山中安贫自乐不渉城市山野之人亦知敬之常与弟子张潜王汝梅行山谷间人望之翩翩如神仙或曰仲振尝遇异人教以养生术终日黙坐骨莭戛戛有声所谈皆世外事云明贺士谘钦之子钦于晚年即𨼆居医巫闾山下士谘性通敏博极羣书领𢎞治壬子乡荐抱道自娱絶意仕进陈白沙见而称之既领乡荐不求仕进后都御史张文锦荐其才应诏陈务实学存敬慎谨细微亲贤逺邪十二事不报即辞归𨼆居终身国朝朱国梓前屯卫人贡于乡崇祯时徴任兵部主事不就清介周慎陞永平道值流贼李自成之难国梓时居海濵与衆举义共请大兵入闗破流㓂旋奉母𨼆石门寨山中终身啸歌布衣自乐陈景元奉天人号石闾甘老布衣耻言名利闽中雷鋐有五布衣诗石闾居其一钦定盛京通志卷八十九钦定盛京通志卷九十钦定四库全书钦定盛京通志卷九十流寓汉晋前燕北魏唐五代晋宋元明国朝钦定四库全书钦定盛京通志卷九十流寓等谨按东汉管宁与邴原王烈避地辽东挹其遗躅者至今为美谈而攷诸志乘则西汉王仲逢萌实为称首葢辽东风俗醇美择地之士恒乐依之自是以来流寓于此者或以功名或以节介或以儒学虽所操不同要其风徽可爱慕则一也谨志流寓第二十九钦定四库全书钦定盛京通志卷九十流寓汉王仲瑯琊人好道术明天文诸吕作乱齐哀王襄谋举兵数问于仲及济北王兴居反欲刦仲为将仲惧祸及浮海东奔乐浪山中因家焉七世孙闳八世孙景并见人物志逢萌字子庆北海都昌人家贫为亭长掷楯叹曰大丈夫安能为人役哉遂去学于长安通春秋平帝时见王莽杀何武鲍宣等数百人及其子字谓友曰三纲絶矣不去祸将及人即解冠挂东都城门将家属浮海客于辽东光武即位始还乡至瑯琊劳山屡徴不起管宁字幼安北海朱虚人汉末㓂乱与邴原王烈避地辽东公孙度虚馆以候之宁见度语惟经典不及世事退居岩谷因山为庐凿坯为室越海避难者依之旬月成邑遂讲诗书陈俎豆饬威仪明礼让非学者不见由是度安其贤民化其徳宁所居屯落汲者男女杂㳫或争井相鬭宁乃宻置器井傍以待汲者邻有牛暴宁田宁为牵着凉处自为饮食过于牛主牛主大惭由是礼让行于海表常坐一木榻积五十余年未尝箕股当膝处皆穿又常着皂㡌终不更易度子康欲官宁以自辅终不敢言其敬惮如此及魏文帝禅位徴宁还是时公孙康死嫡子不立而立弟恭宁曰废嫡立庶人有异心乱之所由起也乃将家属浮海其后渊果夺恭位僣称王为司马懿所灭辽东大乱卒如宁言宁之归也海中遇暴风船将溺舟中虑有过恶者请自祷于神宁曰吾自省生平惟有一日不冠三朝晏起而已此外无小失道无所祷也言方竟夜风晦明船人忽望见火光辄趋之得岛岛无居人亦无火烬咸以为神光之助宁船自若风止而渡初宁在辽东度父子有所资遗皆受而藏焉及西渡尽封还之既至屡徴不起年八十四卒王烈字彦方平原人以义行称乡里有盗牛者主得之盗曰刑戮自甘乞勿使王彦方知也董卓之乱避地辽东躬秉农器布衣疏食东域之人奉之若君太守公孙度接以昆弟之礼欲屈以官烈乃为商贾自秽得免后曹操闻烈名徴之终不至建安二十四年时年七十八终于辽东邴原字根矩少与管宁同里并以操尚着称黄巾起原将家属浮海遂至辽东时同郡刘政有勇畧公孙度欲杀之尽捕其家原以政付太史慈使䕶归里既而谓度曰将军前欲杀刘政以其为己害也今政已去君之害除矣度曰然原曰君之畏政者以其有智也今政已免智将用矣不若并赦政家无重怨也度乃出之原又资送政家还郡居一年归原者数百家教授之声不絶原性刚直常以清议格物公孙度以下不能安管宁以言非其时皆招祸之道宻遣原西还原行数日度方觉叹曰邴君所谓云中之鹤非鹑鷃之网所能罗矣国渊字子尼乐安人师郑康成后与邴原管宁等避乱辽东渊䔍学好古尝讲学于山巖士人多推崇之由此知名凉茂字伯方山阳昌邑人少好学议论常据经典以决是非官乐浪太守公孙度在辽东留茂不遣之官而茂终不为屈寻徴还复为魏郡太守太史慈字子义黄县人猿臂善射少好学为郡奏曹史因避仇之辽东孔融闻其名数餽其母及融为黄巾管亥围于都昌慈适从辽东还奉母命之都昌复突围往平原说刘备求兵为融攻黄巾破之晋赵至字景真代郡人年十四入太学遇嵇康冩石经徘徊不能去为康所知又与康子蕃友善及向辽西占戸乃与蕃书叙别陈志操文辞甚美后举郡计吏到洛至父欲其宦立仍遣归辽西幽州三辟部从事断九狱见称精审卢谌范阳人建兴末随刘琨投段匹磾后琨为匹磾所害谌复投段末波于辽西元帝初末波通使江表谌因其使抗表理琨寃晋累徴谌为中书侍郎而末波留之不遣后石季龙破辽西用为国子监祭酒侍中谌恒以为辱毎谓其子曰吾殁后但称晋司空从事中郎尔撰祭法注庄子及文集皆行于世髙瞻字子前渤海蓚人少而英爽有俊才光熙中调补尚书郎永嘉之乱北徙幽州既而随崔毖及毖谋伐慕容廆瞻固谏不从毖败廆署瞻为将军瞻称疾不起廆敬其姿品数临候之仍辞以疾笃廆不平遂以忧卒前燕游邃广平人与逢羡宋奭皆尝为昌黎太守时晋室衰乱初避地于蓟后徙寓辽东仕廆为龙骧长史创定朝仪裴开字士先河东闻喜人与其叔嶷同归慕容廆开才畧深逺仕至军谘祭酒皇甫岌安定朝那人与弟真俱寓辽东廆皆擢用之竝以文章才儁任居枢要封奕字子専渤海蓚人祖释仕晋为东夷校尉后释卒奕在辽东慕容廆召与语悦之曰竒士也嗣释子悛及抽咸来奔丧廆一见皆留之以悛为叅军抽为长史复以奕为军谘祭酒掌军国机要奕为人喜怒不形政务之暇留心讲论接引后进如若不及后仕皝屡立战功位至相国封武平侯宋该字宏宣平原人与同郡刘翔杜群先依王浚又依叚氏皆以为不足託率诸流寓同归于廆仕右长史朱左车会稽人胡母翼太山人皆流寓辽东以旧徳清重慕容廆引为师友刘瓒字彦真平原人经学该通性甚清真受业者常数百余人寓辽东慕容廆重其学引为东庠祭酒慕容皝帅国胄束脩受业焉逢羡北海人与北平西方䖍兰陵缪恺同时并寓辽东慕容廆引羡与䖍俱为谋主恺以文章才俊职任枢要北魏陆希道字洪度鉅鹿郡公叡之子也魏孝文时叡坐穆㤗事赐死妻子徙辽西希道厯览经史颇有文致及后召还累迁前将军郢州刺史善于抚邉甚有威畧唐蒋俨义兴人擢明经为兵曹㕘军太宗伐髙丽募为使者人皆惮行俨独奋然言曰天子雄武四海畏威蕞尔国敢图王人有如不幸固吾死所也遂请往及至为莫支离所困以兵胁之不屈纳之土室中及髙丽平乃归帝竒其节授朝散大夫五代晋张砺为翰林学士石晋末随晋帝迁于契丹辽主徳光重其文学仍以为学士砺逃归为追者所得徳光责通事髙唐英等曰吾戒尔等善待此人致其逃去过在尔也待砺如故胡峤同州郃阳令石晋末䧟辽为萧翰掌书记居福州着䧟蕃记凡所经行记之甚悉宋欧阳修作五代史多採之马允卿石晋时为青州刺史辽太祖兵至坚守不降城破被执太祖义而释之徙其家于毉巫闾允卿以诗礼世其家四世孙人望登进士为辽名臣宋洪皓字光弼鄱阳人仕宋使于金被拘不屈将杀之有为跪请者后流于冷山距会宁府二百里四月草生八月已雪金陈王乌舍聚落在焉乌舍知皓贤延使教其子复偕之入燕得闻徽钦居五国城密遣人奏书献桃栗梨麫凡留金十五年绍兴中和议成乃得偕张邵朱弁南归后金使至必问皓为何官居何地其见重如此初皓留金时以教授自给因无纸则取桦叶写论语孟子大学中庸传之时谓之桦叶四书所着诗文金人镌行之张邵字才彦乌江人登宣和上第诏求可使北朝者邵慨然请行金人先拘之燕山僧寺复徙之会宁府邵卒不屈节和议成乃遣南归官秘阁修撰卒赠少师元王垚字乐人工诗文尤长于康节经世之学流寓辽东至大改元沈阳王引见奏垚充说书从王使髙丽还陈便利三十余事陈韶孙广州畨禺人父浏以罪流肇州韶孙年十嵗朝夕号泣愿从父俱行道过辽阳平章达春见而悯焉欲复送韶孙还乡韶孙曰既不能以身代父当死生相随归非所愿也达春惊异厚赉之大徳六年浏死韶孙哭尽哀见者皆为泣下肇州万戸府以闻命遣还郷里仍旌异之明陈循字徳遵泰和人永乐乙未廷试第一厯仕四朝官大学士景泰时功在社稷为徐有贞所忌石亨迎驾谮杀王文于谦并戍循铁岭衞亨败乃释归田里辛浩字养正江夏人厯官监察御史弹劾不避权势谪居辽阳乃选教将卒子弟多所成就天顺中始复官阎寛字徳原乐安人官监察御史弹劾无少避为锦衣指挥马顺所忌以事中伤之谪居铁岭遂家焉张鹏字腾霄涞水人官御史立朝蹇谔持大节天顺初为石亨所搆左迁戍辽东亨败乃复官还京仕至兵部尚书刘玭字求素安福人官刑部员外有胡指挥某因妻姦谋杀人玭论如法其人素附权幸改谳于锦衣衞坐玭以故入罪谪戍辽阳玭在辽东五年日以文章自抒写题其集曰养晦后卒于辽胡世宁字永清仁和人累官江西副使以论宸濠不法谪戍沈阳寄居广宁三年学者宗之及宸濠败世宁起官至太子太保兵部尚书卒谥端敏刘琦字廷珍洛川人官兵科给事中时妖人李福达罪当死权贵郭勋庇之琦抗疏陈其颠末上怒谪戍沈阳衞琦在沈阳十余年讲学不辍上毎曰刘琦尝进谠言盖已悟其直矣后遇赦召还京王俨字民望华容人厯官侍郎正徳间求直言俨首论盐法刍粟悉为贵戚宦官侵坏刘瑾衘之诬以他事系狱煅炼无所得瑾又使人讽俨附己不听矫诏谪戍辽东侨居辽阳瑾诛乃还嘉靖初赐存问年八十有八乃卒黄正色字士尚无钖人厯官南台御史时巨珰鲍忠䕶太后梓宫𦵏承天怙宠黩货正色陈其罪忠等诬正色于梓宫前骑马张扇遣戍辽左正色荷戈就道隆庆初复原官召还迁南京太仆卿卒祀辽阳三忠祠徐文华字用光四川嘉定人仕至监察御史嘉靖间以诬狱编戍辽阳文华有节操工诗文与给事中安磐侍御程启充给事中彭实以吟咏为事日相唱和无忧戚容后召还卒隆庆初赠佥都御史夏良胜江西南城人官太常寺少卿嘉靖时以议大礼谪戍三万卫后终于宁逺国朝沈文奎浙江会稽人𨽻镶白旗汉军年二十以诸生游遵化天聪三年大兵下遵化文奎谒贝勒豪格遂㩦归沈阳因家焉大宗命直文馆崇徳元年特㫖甄别内院人员分为四等文奎名列一等第二擢授𢎞文院学士顺治元年从入闗厯官保定巡抚淮扬漕运总督有政绩祀名宦祠详浙江通志苗君㮨昌平人明季诸生遭时多难隶籍黄冠喜读儒书究心史学至老不倦居盛京之三官庙翰林髙士竒称其有𨼆者之风郝浴字雪海山东定州人顺治己丑进士任四川巡按守保宁城时巨冦刘文绣等踞滇黔吴三桂握重兵屯保宁久无功浴至决䇿破贼有安蜀功因劾吴三桂跋扈状三桂衘之谮以他事降调谪戍铁岭读书讲学无间寒署註周易解士人宗之称为复阳先生圣祖幸奉天浴跪迎道左具述按蜀始末圣祖为之倾听慰劳良久十四年特㫖取还録用浴留其居为银冈书院后仕至广西巡抚崇祀名宦钦定盛京通志卷九十钦定盛京通志卷九十一钦定四库全书钦定盛京通志卷九十一方伎汉北魏辽金元国朝钦定四库全书钦定盛京通志卷九十一方伎等谨案司马迁作扁鹊仓公日者龟策诸传以述方伎史家沿以为例而志地理者因之辽之方伎自汉殷馗以下十有三人至其生平别有表见艺术虽精仍列诸人物不以方伎概焉谨志方伎第三十钦定四库全书钦定盛京通志卷九十一方伎汉殷馗辽东人精天文桓帝时有黄星见于楚宋之分馗言后五十嵗当有真人起于梁沛间其锋不可当及魏武破袁绍冀州诸郡多举城降正五十年而大业以成实应此占焉南北朝魏晁崇字子业襄平人家世史官善天文术数先事慕容垂后为魏道武所获拜大史令诏崇造浑天仪天兴五年月晕左角崇奏占为角虫灾道武既克姚平于柴壁命诸军焚车而反牛果大疫是嵗麋鹿亦多死闵宗辽东人善占侯髙飏时居东裔生孝文昭皇后幼时恒梦在堂内立而日光自牕中照之灼灼而热避之不得如是数夕以白父其飏飏以问宗宗曰此奇徴也日者君人之徳帝王之象光照女身必有恩命及之避犹照者主上来求女不获已也此女必将被帝命诞育人君后果入掖庭生世宗辽萧达鲁太和宫分人素精于医人有疾观其形色即知病原所在由是世为医官其孙唿都克尤精于骑射耶律达勒达字海兰善驰射尤神于医视人疾若隔纱覩物莫不见太祖患心痛问之对曰膏肓有淤血如弹丸非药所及必针而后愈从之呕出淤血遂愈耶律达鲁精医能察形色即知病原虽不诊侯有十全功官至节度使枢宻耶律色珍妻有沈疴达鲁视之曰胸有畜热非药石所及当以意疗聒使狂以泄其毒则可于是大击钲皷于前果狂怒呌骂力竭而愈其治法类如此唿拉布善卜尝为耶律庶成卜曰官至林牙因妻获罪后庶成官至林牙果为妻唿都克所诬夺官使吐蕃十二年清宁间始归仍为林牙悉知所占耶律伊伯格勒幼好学尤精堪舆卜筮不乐仕进每为人择塟地有卜𦵏地者曰后三日有牛乘人逐牛过者即启土至期果有一人负乳犊引㹀牛而过其人曰所谓牛乘人者此也遂启土既塟吉凶尽如其言尝为失鹰者占曰在汝家东北三十里泺西榆上求之果得耶律钮斡哩字海陵六院部族人风神爽秀工于画重熙间累迁同知㸃检司事钮斡哩善画尝冩圣宗真以献召拜同知南院宣徽事使宋贺正冩宋主容以归清宁间复使宋宋主赐宴瓶花隔面未得其真陛辞仅一视及境以像示饯者骇其神妙谨案旧志以耶律托色善画列入方伎今考辽史本传托色屡败宋兵功业懋着未可仅以方伎该者旧志特据其绘宋人战仆状一节列入方伎未为允恊今移入本志人物卷而仍附识其善绘事于卷金穆延萨克达临潢路人袭穆昆攻宋屡立战功形不过中人而拳勇善鬬所用枪长二丈军中号为长枪副统又工用手箭箭长不盈握每用百数散置铠中遇敌抽箭以鞭挥之或以指钳取飞掷数矢齐发无不中敌以为神其箭皆以智创虽子弟亦不能传其法王曼庆字禧伯庭筠子仕至行省左司郎中号澹㳺善墨竹树石絶佳亦能山水谨案金史志布萨忠义精古算法宗雄硚㨗善射称絶伎赫舍哩良弼善占侯以日色之旦暮色赤占髙丽夏国之难有奇騐皆可谓神乎伎术独擅神明之用者然考金史三人本传皆位兼将相事业功名为一代伟人未可仅以方伎该之故悉载入本志人物门而备识其艺术于卷元持嘉君实女真人善画竹学刘自然颇有意趣见画史会要持嘉希曾肃慎贵族读书善绘事工墨菊笔间有新意尤精于皷琴国朝墨尔根绰尔济䝉古人精医术国初天命年间率先归附时有正白旗先锋鄂硕与敌战中流矢命在须臾间绰尔济为拔镞傅以药遂愈又都统武拜交战时身被三十余矢已昬絶绰尔济令剖白驼腹置拜其中遂甦又黄冠苖君稷之徒有屈臂不得信者绰尔济令先以热镬熏蒸然后用斧椎其骨揉之有声即愈其余所效多不可举时以比华陀云钦定盛京通志卷九十一钦定盛京通志卷九十二钦定四库全书钦定盛京通志卷九十二仙释后汉金元明国朝钦定四库全书钦定盛京通志卷九十二仙释等谨案隋虞绰铭辽比之蓬瀛仙都明文贵亦称为招提胜境以故前代颇传有仙释之蹟虽其事或涉俶诡然魏收志释老范蔚宗传方术仙释之志亦纂述所不废也谨志仙释第三十一钦定四库全书钦定盛京通志卷九十二仙释后汉丁令威辽东人学道于太平府灵波山后化鹤来集于辽阳华表柱歌曰有鸟有鸟丁令威去家千载今来归城郭如故人民非何不学仙塜累累又搜神记云辽东城门有华表柱忽有一白鹤集柱头时有少年举弓欲射之鹤乃飞去徘佪空中而言如是遂高上冲天今辽东诸丁氏云其先世有升仙者不知名字帛和字仲理辽东海州人初入地肺山师事董奉又到西城山事王君王君与和大道诀曰往北山石室中熟视北壁当见壁有文字则得道矣仲理视壁三年乃见文字后入林虑山为地仙相传谓既成神丹作金以济穷民云金王予可字南云辽西人父本军校南云亦常预籍年三十大病后忽发狂能把笔作诗文及说世外恍惚事南渡后游上蔡为人躯干雄伟貌亦奇古戴青葛巾项后垂双带状若牛耳一金缕环在顶额之间两颊以青湼之指为翠靥衣长不能掩胫故时有哨腿王之目落魄嗜酒每入城市人争以酒食遗之夜宿土室中人或问以故事其应如响诸所引书皆世所无有烹茶诗云帘卷緑隂花外月玉山冰雪醉扶翁凌霄花诗云啼鸟倒啣金羽舞惊蛇斜傍玉帘飞张伯玉与之游最狎壬辰兵乱有军将欲挈之北归馆于州之瑞云观南云明日见将领自言云我不能住君家瑞云观也越三日卒后有见之淮上者见大金国志王元粹字子正平州人系出辽世衣冠年十八九作诗有高趣性习専固世事不以累其业流寓襄阳遭乱只身北归寄食燕中遂为黄冠主太极道院其卒也淄川杨叔能挽之有五言造平淡只影卧黄昬之句元刘秉忠本瑞州人因曾祖官邢州徙家焉初名侃字仲晦少补邢台节度使令史慨然投笔去𨼆武安山中遂从浮屠法更名子聪后游云中留居南堂寺世祖在潜邸时海云禅师被召过云中闻其博学多材艺邀与俱入见应对称㫖屡承顾问秉忠于书无所不读尤邃于易及邵氏经世书至于天文地理律厯三式六壬遁甲之属无不精通世祖正大位一时规模制作皆所草定赐第奉先坊拜光禄大夫太保参领中书省事至元十一年扈从至上都筑精舍于南屏山居之秋八月无疾端坐而逝明张三丰辽东懿州人名全一一名君宝三丰其号也生有异质龟形鹤骨大耳圆目须髯如㦸以其不饰边幅又号张邋遢洪武初入武当山修炼寒暑惟一衲一蓑或处穷寂或游市井或数日一食或数月不食浩浩自得书经目不忘有问之者终日不答若与论三教经书则吐辞滚滚皆本道徳忠孝行则一日千里静则暝目旬日太祖闻其名尝遣三山道士访之不至其在扬州咏琼花诗云琼枝玉树属仙家未识人间有此花清致不沾凡雨露高标犹带古烟霞厯年既久何曾老举世无双莫浪夸便欲载回天上去拟从博望借灵槎葢自况也既而羽化于甘州张指挥园中复屡见他处或言三丰金时人元初与刘秉忠同师后学道于鹿邑之太清宫说铃云今西域入贡者犹见为台吉供养云然皆不可考黄花老人不知所从来天顺中居葢州山寺有道术修炼数年一旦鹤来即乗之以去后人因名其地为伴仙山马真一河南人年百余岁矣明季居广宁之北镇庙中採蘑菇拾野果为食会广宁大旱经畧袁崇焕使祷雨立应后去之山海闗与士人谈经论艺剖决如流为人言休咎率奇验后不知所终连姓僧葢平人成化间约百岁不计饥饱毎与羣儿戏于市岁旱祈雨辄应将死先以时日告人后有人自南来者遇之于途计其日即僧死之次日雪庵居千山香巖寺生有异质殁有舍利其葬处至今唿为雪庵塔行荣辽阳人精通禅理经史子集无不究览尤深于诗律编註大藏释音寳镜凡十卷辛苦三十年始成马禅居辽阳清风寺相貌竒古每夜环走首山喃喃三匝东方始白今寺中塑像在焉国朝古林湖广长沙人朱氏子既而为僧居奉天诸刹康熙乙亥十月忽延僧俗至嘱以后事夜半归方丈留偈端坐而逝衆用僧法荼毘之现金色毘卢像从辰至午衣文数珠俨然可辨古林说法时有一颠僧相往来古林甚敬之人问其故古林曰此人行甚深吾不及也后此僧至村堡中覔车轮一具端坐轮上须臾火发与轮俱化至今相传为异碧庵㓜不茹荤出家居保安寺能前知荼毘日火光中现观音大士像及楼阁狮象种种异境人咸异之颠僧广宁人不知姓名颇颠常与羣儿戏或画儿掌中使拳之放拳则雷声殷然儿辈往往乞雷以为笑乐又能煑石为粮或与羣儿食之以为味如芋也善医请疗者身到即愈后一难产家延之僧不肯行强之至门而妇遂产僧顶暴裂浓血不止每怅然曰吾行已坏真寃孽也从此不复至人家来就医者或以浓血涂之往往而愈后不知所终钦定盛京通志卷九十二钦定盛京通志卷九十三钦定四库全书钦定盛京通志卷九十三列女唐辽金元明钦定四库全书钦定盛京通志卷九十三列女等谨案班固称辽东之俗女子贞信自古载籍阙如有唐以前传者絶少辽金代兴耶律完颜诸族志节凛然炳于彤史我国家敦崇风化坊表楔旌之典特有加隆百余年来八旗氏族以节着者咸足型方式俗伏读御制姜女祠望夫石诸篇仰见圣人彰阐徳教风示义烈之至意夫表潜徽而扬芳刘向所以传也爰考其卓着者为备详行事次亦胪次姓氏于篇谨志列女苐三十二钦定四库全书钦定盛京通志卷九十三列女唐李谨行妻刘氏靺鞨人有勇略髙宗时谨行击髙丽于发卢河西破之刘氏留伐努城贼攻之刘擐甲勒兵以守贼引去以功封燕国夫人辽邢简妻陈氏营州人甫笄涉通经义凡览词赋輙能诵尤好吟咏时以女秀才名之年二十归简孝事舅姑闺门和睦生六子亲教以经二子抱璞抱质皆以贤能致位宰相及陈氏卒赠鲁国夫人刻石以表其行论者谓贞静柔顺妇道母仪始终无歉云耶律氏太师舒噜之妹小字常格操行修洁自誓不嫁能诗文不茍作读通厯见前人得失悉能品藻咸雍间作文述时政上善之耶律伊逊求其诗常格遗以回文伊逊知其讽已衔之大康三年伊逊诬废太子时常格兄舒噜谪镇州常格与俱常布衣蔬食人问曰何自苦若此对曰皇储无罪遭废我辈岂可美食安寝年七十卒于家耶律努妻萧氏小字伊逊国舅驸马都尉托斯和女归努以孝谨闻初努与枢密使伊逊有隙被诬夺爵流乌古部帝以伊逊公主女欲使絶婚伊逊曰陛下天地之恩然夫妇之义生死以之临难顿乖纲常禽兽何异幸陛下哀怜与努俱行妾死无恨帝从之夀隆初帝嘉其节召举家还保大中伊逊在临汉谓诸子曰吾度卢彦伦必叛汝辈速避我当死之贼至遇害耶律珠展妻萧氏小字额哩页国舅博勒之女年十八归珠展未几珠展卒既葬谓所亲曰夫妇之道如阴阳表里无阳则阴不能立无表则里无所附妾夫早嵗登朝有才不夀天祸妾身复何倚恃死者可见则相从地下不可见当与俱逝遂自刄而卒耶律中妻萧氏小字绥兰韩国惠王四世孙及笄归中天庆中为贼所执萧置刄于履誓不受污至夜贼遁得免久之帝召中为五院都监中谓妻曰吾本无宦情今不能免当以死报国汝能从我乎绥兰对曰谨奉教及金兵狥岭西中守节死绥兰跃马突至中所自杀韩庆民妻某氏未详庆民为宜州节度使金人䧟宜州庆民不屈死之以其妻配将士不从遂自杀金世宗读太宗实録见庆民夫妇事叹曰如此节操可谓难矣金阿林妻萨勒扎金源郡王尼楚赫之妹也天辅六年黄龙府叛卒攻抄旁近部族时阿林从军萨勒扎集附近男女五百人筑栅为保守计贼千余来攻栅萨勒扎裹氊为甲裂裳为旗男授甲女鼓譟自仗剑督战三日贼去皇统二年论功封金源郡夫人大定间以其孙药师为穆昆李寳信妻王氏寳信为义丰县令时张觉以平州叛王氏䧟贼中贼欲逼室之愤骂不从贼支解之大定十二年赠贞烈县君李英妻张氏英初为监察御史在中都张氏居潍州贞祐元年元兵取潍州入其家张氏尽以所有财物与之既而令张氏上马张曰我尽以财物与汝犹不见赎耶答曰汝品官妻当复为夫人张曰我死则为李氏鬼顿坐不起遂见杀谥庄洁王维翰妻姚氏维翰大定府人贞祐初维翰节度定海为元兵所执不降死之妻姚氏亦不屈死谥贞洁爪尔佳胡山妻阿尔展宗室承充之女胡山为瑚尔哈明安亡时有衆千余兴定元年承充为上京元帅上京行省太平执承充应布希万努阿尔展治废垒修器械积刍粮以自守万努使人招之不从乃射承充书入城阿尔展碎之曰此诈也万努兵急攻之阿尔展衣男子服与其子富徳督衆力战杀数百人生擒十余人万努乃解去后复遣将击万努兵获其将十人诏封郡公夫人子富徳论功迁赏萨哈连妻通吉氏平章政事察雅迁嘉努之女自幼动有礼法及适萨哈连闺门肃若萨哈连为中京留守元兵围之疽发背不能军通吉氏度城必破谓夫曰公以宗室受国厚恩不幸病不能战御设城不守当率精鋭夺门而出擕一子走京师不能则战而死犹可报国幸无以我为虑萨哈连出巡城通吉氏乃取资货散之家人戒女使曰我死则扶至榻上以衾覆面四围举火焚之无使兵见吾面言讫闭门遂自经萨哈连从外至家人告以夫人之死萨哈连抚榻曰夫人不辱我我肯辱朝廷乎因命焚之年三十有六完颜长乐妻富察氏字明秀鄜州帅纳绅之女适长乐哀宗迁归徳将行以长乐为总领将兵扈从将行属富察氏曰无他言夫人慎毋辱此身明秀曰君苐致身事主无以妾为念妾必不辱一子在幼出妻柴氏所生也明秀抚育如己出崔立之变驱从官妻子于省中俱亲閲之富察氏以幼子付婢仆且与之金币亲具衣棺祭物与诀曰崔立不道强人妻女兵在城下吾何所逃惟一死不负吾夫耳汝等善养幼子遂自缢时年二十七图们唿图克们妻乌库哩氏伯祥之妹适临洮总管图们唿图克们伯祥朝贵中声誉借甚图们唿图克们死王事崔立之变衣冠家妇女多见汚氏谓家人曰吾夫不辱朝廷我敢辱我兄及我夫乎即自缢一婢从死于侧参政完颜苏哷妻亡其姓氏崔立之变谓所亲曰吾夫有天下重名吾肯䧟身以辱夫乎今日一死固当但不可离吾家而死即自缢于室完颜莽格妻温特赫氏莽格以功世袭穆昆兼奉御崔立之变莽格义不受辱与妻诀妻曰君能为国死我不能为君死乎一婢曰主死婢将安归是日夫妇以一绳同缢婢从之完颜珠尔妻尹氏珠尔系出萧王天兴二年珠尔从哀宗为南面元帅战死黄陵冈氏闻取家赀焚之遂自缢完颜仲徳妻族氏未详崔立之变毁容服擕妾及二子自汴走蔡蔡被围丁勇皆乗城拒守妻谓仲徳曰事势若此丈夫能为国出力妇人独不能邪率诸命妇自为一军亲运矢石于城下城中妇女争出继之城破仲徳妻自尽元耶律瑠格妻约啰氏太祖时人推瑠格为辽王后纳欵瑠格卒约啰氏入奏会帝征西域皇太弟承制以约啰氏佩虎符权领其衆者七年丙戍帝还约啰氏擕次子善格特尔格永安及从子托多尔孙收国努见帝于河西帝慰劳甚至约啰氏奏瑠格既死官民乏主其长子色辰扈从有年愿以次子善格代之使归袭爵帝曰色辰从朕征西域已积功为巴图鲁不可遣当令善格袭父爵约啰氏拜且泣曰色辰者前妻所出嫡子宜立善格者婢子所出若立之是私己而蔑天伦也窃以为不可帝贤之允其请竝给驿骑遣其季子永安送约啰氏东归恩赉有加萧某妻赵氏大宁人年二十夫萧病剧谓赵曰我死汝少当奈何赵曰脱有不讳妾不独生遂命匠制巨棺夫殁即自缢家人同棺葬焉时大宁夫死殉节者有赵脽妻安氏陈恭妻张氏武夀妻刘氏宋敬先妻谢氏称五烈妇并事闻被旌李君进妻王氏辽阳人大徳八年君进卒将发引亲邻咸㑹王氏谓衆曰夫妇同穴义也吾得从良人逝足矣因抚棺恸哭呕血升余死与夫连柩而葬送者数百人莫不洒泣赵洙妻许氏集贤大学士许有任姪女也至正十九年红巾贼䧟辽阳洙为儒学提举避乱资善寺以骂贼死许氏不知也贼甘言诱许氏愿指示金银之处氏大言曰吾诗书冠冕故家不幸遇难但知守节而已他皆不知也贼以刄䝱之色不变已而知其夫死因痛哭仆地骂不絶口且曰吾母居武昌死于贼吾女兄弟亦死于贼今吾夫又死使我得报汝当醢汝矣遂遇害寺僧见氏死状哀其贞烈贼退与洙合葬之李马儿妻袁氏瑞州人至正二十二年李病没袁氏年十九誓不再嫁孝养舅姑有王成者挟势欲娶之袁氏曰吾闻烈女不更二夫遂徃夫墓痛哭缢死树下文宗信妾白氏宗信为辽阳行省丞病笃语之曰汝年方二十我死将奈何白氏应曰妾身草芥赖夫子以存活万一不讳妾不独生宗信死迨殓氏尽出箱箧分给亲戚白氏沐浴别主母自缢以殉亲戚义之与夫同葬明髙门五节妇刘氏光州固始人夫髙希凤江宁人戍辽东为乱军所掠拒而不服军怒断其腕刘抱腕且哭骂不絶口遂被杀希凤弟药师努妻李氏早寡因乱擕子姪避难始终保全后归江宁守夫墓誓不再适希凤季弟巴延布哈为讐家所杀妻郭氏即自缢于马枥希凤从子塔寔廷为父讐讼䧟而死妻金氏姑邢氏俱自缢一门五节事闻旌表刘智才妻闵氏六安州人智才任大宁翼万户卒闵氏无子抚妾子如己出縁夫属军籍戍金州佣絍供衣食尤能以礼自防事闻旌之裴贵妻刘氏名志贞建州人三万卫镇抚刘唿喇图女也幼聪慧授孝经列女传等书咸成诵年十六适贵事舅姑以孝闻贵有疾刘潜刲股以进弗效贵谓刘曰吾危矣汝幼善事后人刘泣曰奈何以犬豕畜妾当誓天効死安用生为遂入𨼆室自缢越二日贵始卒有司上其事诏旌之赵忠妻及女失其姓字忠任广宁右卫指挥佥事守镇静堡正统间敌围堡忠乗城拒战有讹言城䧟者忠妻女皆自缢事闻赐金为忠妻女营葬旌其门耿秩妻张氏秩战死平顶山张氏年十九痛欲自尽姑与母劝之曰汝不贰志节也何以舍父母与姑乎张氏遵命守节至四十年诏旌之借氏金州军余之妻夫死守志四十余年金州总旗张俊妻徐氏夫死守节三十余年钱海妻许氏夫故守节清白自矢终身如一事闻旌表萧士清妻丁氏金州人奉姑至孝士清疾饮食俱废乃祝天愿以身代及士清殁丁氏悲痛自缢正统间旌其门金州指挥张顷妻朱氏夫死无子朱氏孀居侍姑孝养备至事闻旌表年八十六而终贺昇妻杨氏名妙真浙江鄞县人随父原道戍广宁妙真年十八适广宁后屯卫总旗贺昇事舅姑以孝闻昇随征殁于山海闗氏徃扶柩归葬子祥甫三嵗抚育成立孀居四十九年成化间旌表髙原昌妻张氏辽阳人原昌素疾娶未逾月病笃母慰氏曰善视汤药莫辞劳苦汝年少无出自有名门择配氏泣曰夫死不嫁礼也何出此言原昌卒氏哭累日自缢事闻旌表邵伦妻张氏辽阳人伦故张氏自缢与夫同葬焉刘晏妻朱氏义州人夫死寡居𢎞治间遇乱军将驱之行朱氏誓死仆地贼怒刄其吭而死陆淳妻邓氏开原人淳死邓氏年十九哀毁不食殓毕自缢葬之日无不陨涕董钦妻刘氏辽阳人夫故刘氏抚尸痛哭自缢死巫氏沈阳卫农家妇正徳十年五月夫在田耕耘氏独行馈饷遇强暴持刀挟氏欲汚之氏坚执不从遂为所杀死后手中犹握血渍破衣一片巡抚立碑表其墓生员侯爵妻汪氏广宁人中屯卫总旗汪胜女年十八归爵夫死家甚贫汪氏卖奁以供殡葬翁姑相继卒复经营丧葬如礼守节终身正徳间旌其门王清妻曹氏广宁人清病卒遗腹六月生男父母欲夺其志曹氏以死自誓亲党惮之不敢言卒抚孤成立家业复兴熊宗义妻邬氏宗义为广宁中屯卫军余嘉靖四年敌侵双堡宗义被杀挟氏上马自坠于地者再三併杀之庄大全妻白氏义州卫人年十八适大全生子未一嵗大全死求娶者甚多氏度不能免遂自缢与夫同葬生员徐文中妻王氏定辽后卫人嘉靖中为㓂所执强挟上马屡投地大骂不从遂㫁其手斫身数刃而去氏一息尚存见文中曰我名节无玷死无憾矣遂瞑目蔡遇春妻陈氏沈阳人遇春死即欲自缢以殉以年饥未葬子幼无依而止越三年卜葬抱子痛哭先一日缢死竟与夫合葬郑贞女广宁人指挥郑雄之女幼敏慧勤女红年及笄纳辽阳孙棣聘未几棣故女闻讣缟素哭奠誓不更适练衣杜门至亲罕见其面既三年父母以棣未奠雁将受他聘女闻而流涕輙不食终日父母知不可夺遂成其志年未及老容瘁齿落卒之前一日羣鹤飞翔屋上嘉靖十八年旌其门顾澄妻杨氏鐡岭人澄故遗腹三月产一男杨氏誓不贰适甘贫抚孤卒年七十九李通妻程氏海城人通为海州卫千户生子芳甫三嵗通卒程氏甘贫守节育芳成立袭通千户之职后戍边战死芳妻陈氏年尚幼守志事姑通弟正与文皆早亡正妻宋氏文妻陈氏俱守志不移一门四节芳垂彤管髙琰妻潘氏葢州人琰故无子潘年十九以纺织自养守节三十五年嘉靖间旌表赵澐妻于氏三万卫人年二十余澐故于氏自缢榇旁髙凤妻苏氏髙龙妻罗氏妯娌也凤戍开原病故苏氏扶衬归葬抚教二子守节五十四载卒年八十有三凤弟龙娶罗氏龙故遗腹四月生一男罗氏守志抚孤人称一门双节韩连妻吕氏辽阳人夫有疾吕氏知不起遂先夫自缢两柩同葬王福妻臧氏广宁人夫卒臧氏守节自誓事姑髙氏以孝闻居数载邑人闻其贤欲娶之知氏不可夺乃谋氏兄私纳其聘臧氏向姑泣曰妾以姑缺养故未忍与夫同死今不得侍姑矣夜遂自缢马汝麟妻寗氏辽阳人夫故寗氏痛哭自缢臧钺妻孙氏广宁人夫死教子臧仲学举于乡守节二十五年官表其闾指挥朱国桢妻刘氏宁逺中前所人桢官指挥性至孝以父没哀毁死时刘氏尚少守志抚孤卒至成立年逾八旬而神明不衰一门节孝并着周遇吉妻刘氏锦州卫人遇吉任山西总兵时流贼李自成犯宁武闗城破遇吉力战死刘氏素勇健闻难率妇女数十人据山巅公廨登屋射贼杀贼无算贼不敢逼纵火焚之阖家遇害谨按旧志列女首列孟姜及赵苞母孟姜苞母俱非辽东人不应载入是以志内㫁自唐始至若金之完颜诸族以节烈称者彰彰可攷旧志以金后南徙汴梁概从删汰未免阙畧兹备録于卷钦定盛京通志卷九十三钦定盛京通志卷九十四钦定四库全书钦定盛京通志卷九十四列女本朝宗室福晋奉天将军所属八旗节妇钦定四库全书钦定盛京通志卷九十四列女本朝宗室福晋乌拉福晋纳喇氏贝勒莽古尔泰次福晋也贝勒卒欲从殉太宗文皇帝谕止之福晋固请遂至别室自尽侍妾一人亦从死焉福晋纳喇氏克勤郡王岳记福晋也崇徳四年岳託薨福晋以身殉焉奉天将军所属八旗烈女刘四姐辽阳正黄旗人少失恃父有废疾女自㓜常依嫂以居嫂与牛七通恐四姐发其事欲并汚之四姐抵死不从嫂遂与牛七杀四姐事发姦滛俱诛为四姐建贞烈坊于辽阳西门外王国勲妻汪氏奉天汉军正白旗人守贞教子孙琮举孝亷皆汪氏教育之功夀至八十五又王国辅妻孙氏夫殁仅一子朝夕督课教育有成遂袭佐领孙氏抚爱侄辈衣食必先已子尤人所难时与国勲妻称一门双节王命召妻滕氏盖平城守汉军滕天成姊也氏适命召未期命召从征粤东后自京移家往滕抵粤甫五日命召病卒乃号泣自缢李度妻赵氏奉天镶黄旗人年十九夫亡无子苦节六十一年夀逾八十清格妻𤓰尔佳氏奉天正红旗人年十九而寡以苦莭终阿克顺妻赵氏孀居三十余年志节坚白族里贤之索斐妻索佳氏名楠珠夫亡守节三十余年阿哩尼妻托和啰氏名阿雅尔汉夫亡守节三十余年阿布尼妻纳喇氏名妞妞夫死矢志不贰苦节三十余年阿克恕妻觉罗氏名胡什巴夫殁青年守志百折不移雅尔逊妻赫舍里氏夫以疫终氏事孀姑抚㓜子守节三十余年义思哈妻觉罗氏夫早夭氏矢志靡他穆立泰妻赵氏福陵总管所属正黄旗人年二十而寡家贫守节三十余年刚安泰妻赵氏福陵总管所属正白旗人年十九而寡守节三十余年费杨武妻傅氏福陵总管所属镶红旗人年十八而寡守节五十余年灶保妻𤓰尔佳氏昭陵总管所属正黄旗人夫亡守遗孤嫠处四十年伍达克妻䝉古索氏昭陵总管所属镶白旗人夫亡二子皆㓜坚志守节氷操厯四十五年书鲁木妻郎氏昭陵总管所属正蓝旗人夫亡子㓜苦节四十一年费杨古妻赫舍哩氏昭陵总管所属正蓝旗人夫亡上无舅姑下无子女三十四年苦节不渝乌河诺妻觉罗氏昭陵总管所属镶蓝旗人夫亡子弱苦节五十年高登举妻谢氏昭陵千丁内镶黄旗人夫亡氏甘贫守节四十年未尝有怨色张成文妻金氏昭陵千丁内镶黄旗人青年夫殁励志守孀年近六旬艰苦备至胡登元妻祁氏昭陵千丁内镶黄旗人年十九而寡守节五十六年李天鳯妻李氏昭陵千丁内镶黄旗人夫亡守节厯五十余年古礼妻李氏奉天镶黄旗人古礼阵亡李氏守节终身韩奇妻郎氏奉天镶红旗人年十八夫亾以节终王守贵妻李氏宁海正黄旗人夫家近海地多流寓氏偶为山东客民宫奉高所见不及避骤为所逼扺死拒之奉高不得所欲搯氏喉至死奉高伏法特建烈妇坊以表之刘元辅妻呉氏汉军镶白旗人夫亡幼子亦夭呉氏孤贫终无二志滕文焕妻崔氏奉天正白旗人甫纳䏂文焕即殁氏誓死不嫁至滕门守节三十余载雍正十年入节孝祠滕文煜妻徐氏奉天正白旗人夫早亡氏坚守孀操厯三十余载终始如一徐得妻许氏汉军镶黄旗人守节抚孤三十余年刘登科妻贾氏汉军镶黄旗人夫殁誓不再适三十余年完守节操笔帖式福克山妻塔坦氏奉天镶黄旗人年十九夫亡氏奉孀姑抚幼子曲尽孝慈苦节三十余年李建龙妻卢氏奉天镶黄旗人夫亡子濬方㓜门祚衰薄氏矢志柏舟苦节不渝建龙侄澄妻刘氏源妻李氏俱青年守节一门三节实自卢氏倡之艾教民妻罗氏鳯凰城正白旗人夫亡罗氏年十九子方週嵗家徒四壁罗氏奉姑抚子守节五十余年笔帖式诺敏妻钮祐禄氏奉天正红旗人夫亡㓜子相继俱夭孤苦零丁誓不更适夏玺妻扈氏鳯鳯城守汉军夫亡子方数月氏青年赤贫苦节四十余年图桑阿妻赵氏年十六而寡守节四十九年阙元保妻赵氏夫阵亡氏年十七守节以终瑚勒格诺妻书氏子未週夫亡守节艰辛备至章京品级阿尔登阿妻赵氏系福陵总管属下正白旗人夫亡守节备尝艰苦厯数十年氷操如一王兴元妻李氏奉天镶黄旗人夫故氏年十六茹苦食贫志节坚贞垂三十余年笔帖式常保妻乌扎拉氏夫亡守节閲厯艰辛终无怨色尝曰吾视死如归何知他一时重其志操笔帖式富克善妻唐氏奉天镶黄旗人氏素性勤俭夫亡喋血矢志食贫茹苦艰贞不贰劲节弥彰奉烈妇图那妻唐氏系福陵总管所属镶白旗闲散夫亡氏视殓后即自缢以殉烈女韩氏旅顺水师营水手范从贤童养未婚儿媳时年十六山东民人侯天保见韩氏少艾蓄意屡次图姦韩氏守正不汚后为天保所戕天保伏法特建坊以旌其烈烈妇呉氏鳯凰城正白旗闲散武常阿女因翁巴延布同夫外出夫弟何三小竟欲行强氏守正不汚正颜詈骂言俟父兄归禀告责打三小畏惧用鐡镢伤氏至死特赐祀节孝祠禅保妻马佳氏锦州镶黄旗人夫故青年守节垂四十余年钦定盛京通志卷九十四钦定盛京通志卷九十五钦定四库全书钦定盛京通志卷九十五列女本朝奉天府各属锦州府各属钦定四库全书钦定盛京通志卷九十五列女本朝奉天府各属毕国栋妻赵氏承徳县人夫亡子方週嵗舅姑继丧赵氏孀且贫抚孤成立守节五十余载刘连登妻曹氏承徳县人夫亡时姑衰子稚曹氏苦志三十余年赵进启妻冯氏承徳县人夫亡遗孤仅八日家贫如洗冯氏忍饥寒事翁尽孝抚子完节举人吴涛妻李氏承徳县人年二十一夫亡家贫无子继姪为嗣苦节三十余年陈士伟妻刘氏承徳县人年逾二十夫亡坚意身殉父母谕以姑老子幼孝慈为大始勉从命及姑病尝药涤垢夜不就枕者逾月姑卒卜𦵏瓦沟山移夫柩附𦵏氏见夫棺仰天长号投身圹中曰姑没子长吾今可以同穴矣二子文言正言仓皇号恸跪劝不已氏乃出自是卧病不复起寻卒铁季祖妻姜氏承徳县人夫亡氏髧髦自励尝截髪毁面以白其志高起龙妻刘氏承徳县人夫亡氏青年守节艰苦万状矢志完贞周绍锦妻朱氏承徳县人氏氷霜茹苦守节坚贞以针指自给上事舅姑下抚藐孤孝慈兼着徐烱纪妻高氏承徳县人夫亡守节躬行女诫动有礼法时称孝义兼全刘兴祖妻闗氏承徳县人夫早亡衰姑在堂氏虽哀戚尽礼而时以色笑慰其姑俾毋以暮年丧子伤其心姑卒以夀终教幼子必以礼节遂成通儒贞女于氏陈兴魁未婚妻承徳县人遥闻夫殁徒步于归矢志柏舟誓死靡他孝事翁姑甘㫖承欢及翁姑卒祭𦵏以礼时人称之魏庭昭妻杨氏承徳县人夫亡氏侍翁姑至孝无子教继嗣以诗书亲自督课夜尝篝灯朂其勤学卒业后遂成名林益初妻袁氏承徳县人夫亡氏零丁辛苦氷蘗自甘守节五十年吏员宣国栋妻孟氏承徳县人夫殁氏曰吾本贫家女虽日餍糟糠吾分也遂早作夜寐勤俭自食茹苦终身监生王介福妻宋氏承徳县人夫亡恸哭欲絶荼苦守志数十年未尝见齿戚党称其贤佟国栋妻李氏承徳县人夫故氏心甘荼蓼尝曰境不足以撄我我志不可夺也贫窭数十年励节弥坚康泰妻杨氏辽阳州人年十八归泰有康三乘夜逼汚不从见杀三伏法氏入祀节孝祠石函喻妻李氏辽阳州人甫及笄夫亡无子决意身殉或劝云上有舅姑忍使其无依乎乃誓志奉亲苦节四十余年卢懋文妻王氏辽阳州人子甫週嵗夫亡家素贫氏纺绩抚孤教之成立厯四十余年备尝艰苦王育民妻唐氏辽阳州人夫亡无子痛哭不食屡欲自尽因亲族严守得不死家本孤寒氏昼夜纺绩艰苦弗渝厯四十余年以夀终谭世荣妻王氏辽阳州人夫亡时二子皆幼氏苦志守节延师教读俾俱成立武生吕翕如妻林氏辽阳州人夫亡氏终身守节餐氷茹痛厯尽艰辛刘儒义妻温氏辽阳州人年十九而嫠孝养孀姑苦节四十余年侯畿妻刘氏辽阳州人畿病氏焚香告天愿身代及卒氏年甫十九恐戚族夺其志以死自誓孝事翁姑教育子姪守节四十三年张鳯阳妻赵氏辽阳州人夫死氏决意随穴继复嘅然曰我死无人奉舅姑遂立志苦守厯五十年氷霜贞洁刘文善妻张氏辽阳州人文善病故氏年仅十八孝事翁姑教育孤子勤苦终身及翁姑终后祭𦵏皆以礼苦节厯四十四年刘国樑妻刘氏辽阳州人赋性淑纯祭祀舅姑必诚必敬及夫故青年矢志白首全贞乡里称其贤王金妻刘氏辽阳州人夫故遗腹一女教以妇道茹苦孀居三十余年坚心似石谭珮妻马氏辽阳州人氏素性孝事姑嫜及夫死守节抚孤厯四十二年邻里皆称其妇徳母仪郝士洪妻刘氏辽阳州人夫故孝事翁姑供奉无缺教子义方务勤俭以成家业守节三十四年刘元端妻陈氏辽阳州人夫亡守志已虽茹荼事舅姑甘㫖无缺及舅姑没殡𦵏有礼苦节厯三十七年张文荣妻刘氏辽阳州人夫故矢志苦守事奉翁姑先意承志教子义方勤俭持家守节四十八年王世爵妻刘氏辽阳州人夫死屡欲身殉既而嘅然曰幼子无依奈宗祀何遂抚孤茹苦守节垂五十五年王玺妻刘氏辽阳州人夫亡矢志氷霜自励垂数十年而真操如一张义明妻王氏辽阳州人夫殁氏励志守节茹苦四十五年王振基妻汪氏辽阳州人夫死氏力为营𦵏继子以全宗嗣抚女教孙咸有礼法守节三十四年洪训妻赵氏辽阳州人夫故氏青年守志供养翁姑尽诚尽孝教育幼子卒成令名隣里佥称为贤王龙章妻林氏辽阳州人夫亡家甚贫苦氏善事舅姑勤工绩以供菽水教孩提之姪颇知爱敬陈樲妻段氏海城县人嫠守三十五年乡里重其节张仕妻章氏海城县人夫亡无子继嗣以延宗祀教育兼至守节五十二年王际亨妻白氏海城县人夫亡守节勤俭持家动必以礼肃然可范坚贞之操始终不贰李之俊妻林氏海城县人氏青年矢志厯尽氷霜以节夀终袁鳯瑞妻王氏海城县人夫亡矢志不二荼苦备尝氷操愈励完节终身武生江汉英妻张氏葢平县人汉英病故遗子未週嵗氏事奉孀姑抚养弱息苦守四十七年孝慈无憾耿端妻王氏葢平县人夫亡守节上事舅姑下抚遗孤三十余年如一日韩勲妻赵氏葢平县人年十八夫死矢志守节事老抚幼三十余年备极艰苦赵廷瑚妻田氏葢平县人夫亡一子甫五嵗翁姑年逾六旬氏克尽孝养教子成名苦节四十余年贞女韩氏李天用未婚妻葢平县人天用卒氏随母往弔遂不归孝事翁姑克尽妇道抚养继子至于成立苦节三十余年傅华妻许氏开原县人夫早卒无子抚姪傅珏成立珏后以㧞贡入成均任浙江嵊县令守节六十四年夀至八十三马显图妻宋氏开原县人夫亡无子守节四十余年虽焭焭无依而志节皎然赵世禄妻董氏开原县人夫亡家贫姑年老氏以针黹谋甘㫖守志数十年张宏器妻王氏开原县人夫故守节断髪自矢之死不贰崔从麟妻郑氏开原县人夫病吁天愿以身代及卒誓死守节始终不渝张雪儿妻唐氏铁岭县人张病故氏奉舅姑育幼子曲尽孝慈后值荒歉有谋夺其志者氏即欲自尽奸谋遂息卒完名节张士玉妻王氏铁岭县人年十六归士玉三月而寡誓不更适奉孀姑十余年生尽养死尽哀克全节孝李四妻孟氏铁岭县人姑患蛊症氏亲汤药晨昏不息姑殁夫亦故又频值荒歉遂有谋娶之者氏以死自誓羣议遂息张国良妻马氏铁岭县人夫没子弱家贫无倚氏针黹度日守志不移孙二妻冯氏铁岭县人夫亡抚孤茹荼捋苦誓不贰志邓天荣妻秋氏铁岭县人夫亡无嗣氏截髪毁容足不出户守志终身李廷栋妻刘氏铁岭县人夫没孤幼勤心抚育终身苦节巩尚友妻张氏铁岭县人早寡孝事翁姑抚养幼子勤俭持家族党矜式巩尚已妻李氏铁岭县人夫亡劲节自矢纺绩辛勤垂老愈力人共怜之赵琦妻韩氏铁岭县人氏性幽贞寡言笑夫故守节垂白不渝吏员温克勤妻杨氏铁岭县人夫卒丧𦵏尽礼氷霜矢志素有儒风克守完节王维焕妻张氏铁岭县人夫殁氏勤针工易衣粮食贫守节操并氷霜常成龙妻王氏铁岭县人青年守节每遇嵗时必哭祭其夫数十年无间逺近贤之周万荣妻郝氏铁岭县人夫殁哀毁骨立以死自誓食贫守志克全孝节陈亮妻巩氏铁岭县人辛勤荼苦隣里重其贞操崔富荣妻刘氏铁岭县人夫亡守节糟糠自甘力勤操作严冬不稍息十指尽裂卒无怨色烈女李二格李文美之女年甫十七值父母他出有陈机匠者厠遇求姦女守正不汚遂被害机匠伏法氏入祀节孝祠谢见性妻赵氏复州人见性病故氏年二十三矢志守节辟纑自给即至亲亦不轻往来数十年如一日烈妇刘氏桞国柱之妻复州人州民于得晓欲强汚之不从力拒被杀得晓伏法氏入祀节孝祠烈妇于氏刘五之妻复州人因迟二图奸威逼遂自缢迟二伏法氏入祀节孝祠烈妇林氏李安之妻复州人州民于顺行强逼之氏守正不汚卒至于死于顺伏法氏入祀节孝祠贞女林丫头岫巖人未婚夫死矢志柏舟终身素服持斋戚党罕见其面锦州府各属王登云妻郭氏锦县人青年守嫠姑病纺绩以备药饵曲尽妇职茹苦食贫垂数十年李増荣妻杨氏锦县人早嵗嫠居厯尽艰苦霜操不替以节终老赵宏仁妻郭氏锦县人夫亡氏孝奉翁姑承欢顺志教育稚子早嵗成立沙懐正妻王氏锦县人夫亡守节三十余年奉侍姑嫜教育孤子孝慈兼尽张文福妻李氏锦县人少年嫠处毁容明志坐卧一室足不出户韩世英妻王氏锦县人少年寡居秉志贞洁能耐清贫垂老氷操弥坚李彬妻谷氏锦县人性勤俭相夫有声及夫亡守节终身蒋自贵妻邱氏锦县人夫亡矢志动必循理白头不改人称其节袁擢妻姜氏锦县人夫亡氏矢志不贰盟心死守女工度日寒暑不辍烈女改姐锦县武举才柱才之女年十七父他出豪邻张八将强汚之女见伤不从得脱即自缢张八伏法改姐入祀节孝祠刘毓琦妻赵氏锦县人夫亡茹苦食贫孝奉孀姑教幼子列明经守节四十九年朱学诚妻王氏锦县人孝事衰亲夫亡抚养弱子人称完节刘徳鳯妻周氏锦县人夫故每鬻钗钿以养翁姑未尝有吝色田玉妻陆氏锦县人夫亡守节事垂白衰亲先意承欢节孝兼着田弼妻胡氏锦县人夫亡守嫠教子严于督课节凛氷霜教传荻画李天富妻王氏锦县人夫亡𦵏祭如礼苦育孤儿以长以教卒至成立梁维恭妻安氏锦县人夫亡氏家苦贫布衣粝食自乐綦缟田尚信妻杜氏锦县人夫亡氏幼女则颇知大义足未尝出户笑未尝露齿人以为难傅芳明妻赵氏锦县人氏青年守节躬勤井臼艰苦备尝氷操愈励杨尔第妻赵氏锦县人夫亡矢志勤耕作以自赡课子严而有法垂四十年劲节不渝赵三妻刘氏锦县人夫故孝事翁姑奉养无缺自甘荼苦处之晏如任玉秀妻才氏锦县人氏幼年孀居誓志不移食贫守节纺织自勤张大妻刘氏锦县人性严洁晓文义青年守志节凛氷霜翟廷秀妻刘氏锦县人氏家无恒产甘贫守节纺络之声毎至夜分秦宏业妻冷氏锦县人夫亡氏翦髪誓天志不更适糠糗苦度劲节弥彰才瓒妻李氏锦县人夫亡守节俭素成家贞志清操族党敬之赵廷珍妻邓氏锦县人夫亡孝侍舅姑生养死𦵏罔辞劳瘁孟三强妻谷氏锦县人夫亡氏操凛氷霜事亲教子咸尽其道张汝㷆妻张氏锦县人夫亡氏引刀髪立心匪石㷀㷀苦守至老弥贞阎殿魁妻齐氏锦县人守节事亲竭诚尽力克全孝养赵崇礼妻李氏锦县人氏茹贫守志敬事舅姑力勤织纺艰苦经营终无贰志高起云妻安氏锦县人夫死仰事俯育赖氏苦心经理得以存活人重其节毕九宫妻髙氏锦县人夫亡孝养翁姑甘㫖无缺克尽妇道何保全妻宋氏锦县人夫亡𦵏祭由礼尽鬻粧奁永甘素淡江起云妻陈氏锦县人居贫而寡勤俭持家亲操井臼事舅姑尤善承欢意刘文登妻李氏锦县人夫亡守志孝事翁姑嵗时祭夫必以丰洁薛聫臣妻陆氏锦县人夫亡孝养翁姑甘㫖之奉不稍匮乏和以处家勤以励节始终无间陈芝荷妻许氏锦县人夫亡甘居贫苦家徒壁立半粟不饱力勤鍼黹矢志坚贞孙文科妻李氏锦县人青年矢志孝事翁姑甘㫖不缺而自餍粗粝史金元妻李氏锦县人夫亡氏事奉孀姑起居相依先意无违克全节孝王文杰妻陈氏锦县人夫亡孝事翁姑操家勤俭始终全节王瑜妻赵氏锦县人守嫠抚嗣兼有慈严俾早成立赵师得妻刘氏锦县人处贫励节甘心茹苦抚孤成立费有明妻白氏锦县人事翁姑以礼训子嗣有方孝慈兼着魏台妻史氏锦县人茹荼矢志勤于织纺昼夜苦作不稍怨尤陆天街妻张氏锦县人青年守志毎逢节序必诣夫茔哭奠苦节乆而不渝李有文妻史氏锦县人甘贫守节艰苦备尝动循礼法人无间言李经妻傅氏锦县人夫亡孝侍翁姑生事死𦵏罔有遗阙金策勲妻周氏锦县人夫亡氏立志坚贞尝曰吾岂不能从夫地下正欲为夫完未了事戚党闻其言皆敬之刘祺昌妻桞氏锦县人夫故家贫教子以严纺织自力卒保素业王璋妻齐氏锦县人夫亡氏髠髪毁容誓死靡他厯尽艰苦以节夀终杨世宏妻杨氏锦县人敬奉翁姑教育子女并着慈严允称全节杨世宠妻李氏锦县人夫亡仰事衰亲俯育孤子妇道母仪两无所忝郭文达妻赵氏锦县人夫亡氏守志食贫茹素衣布终身不易力持辛勤赵国治妻王氏锦县人夫亡孝养翁姑和睦妯娌咸尽妇职梅镇妻丁氏锦县人守志抚孤事翁姑尤曲尽妇道李嘉㑹妻刘氏锦县人夫亡矢节孝养翁姑其翁尝称之曰家有贤妇无异子存也举人刘义华妻王氏锦县人素性端严及夫亡屏去华饰淡泊自甘勤苦守志刘汉佩妻王氏锦县人夫亡守节贫苦自励尝曰茹荼吾分也吾终身安之尔刘賔妻皮氏锦县人性至孝奉翁姑尤有礼夫亡教育子女俾皆成立王守敬妻杨氏锦县人夫亡事翁姑训幼子有慈孝声王国栋妻常氏锦县人氏素性贞悫青年嫠处动守礼节妇道克全常明聪妻潘氏锦县人矢志食贫纺绩自力虽严冬不稍懈志节皎然至于垂白侯嘉玉妻赵氏锦县人夫亡氏治家勤俭处以整肃人重其徳申玉明妻纪氏锦县人氏励节松筠抚孤成立克继家声里党以贤母称之烈妇张科举妻王氏锦县人县民杨杰才肆行强逼不从被砍死杰才伏法氏入祀节孝祠萧大臣妻王氏锦县人夫亡矢志不二贞心劲节终始厯数十年徐守贵妻王氏锦县人矢志坚贞俭勤自励拮据女红刀尺之声达旦谷荐馨妻田氏宁逺州人守节三十余年平时亲党罕有得见者其谨慎若此赵世禄妻董氏宁逺州人夫亡家贫奉姑至孝守节数十年吴来尹妻赵氏宁逺州人夫亡事祖姑及姑以孝着一门三孀阃仪整肃尤堪矜尚王守良妻李氏宁逺州人夫亡辛苦抚孤教以诗书及长成立曰吾夫有嗣吾无憾矣温成祥妻王氏宁逺州人守志食贫织纴以给饔飱节孝尤彰王六妻杨氏宁逺州人夫死氏艰苦备尝唿天誓志至死不移王进才妻孙氏宁逺州人女徳素娴及夫亡志凛冰霜贞操弥着赵廷弼妻张氏宁逺州人夫亡氏耐守清贫艰辛万状人称苦节刘成业妻马氏宁逺州人氏青年丧夫哀毁骨立贞一之操垂白盟心廪生梁维屏妻张氏宁逺州人夫亡守节二十余年勤奉翁姑训子成立温自选妻王氏宁逺州人夫亡守节二十余年事姑尽孝抚孤完节杜为礼妻杨氏宁逺州人夫亡守节三十余年事奉孀姑训诲子女不怠不倦乡邻俱为称叹赵仲金妻张氏宁逺州人夫亡守节二十余年奉姑克尽孝道抚孤成立守志安贫辛朝选妻李氏宁逺州人夫亡守节三十余年敬事孀姑抚养幼子闺门肃有礼法赵连茹妻张氏宁逺州人夫亡守节二十余年上事孀姑下抚孤嗣有孝慈声崔崇妻陈氏直隶临榆县人寄居宁逺夫亡守节二十余年上事继姑下训二子孝慈兼尽李养妻李氏宁逺州人夫亡守节三十年家赤贫鍼纫事姑抚子成立孝节无亏刘天禄妻崔氏宁逺州人夫亡守节三十余年孝奉翁姑抚养孤子矢志终身李进孝妻马氏宁逺州人夫亡守节三十余年坚耐清贫抚孤成立郭洪基妻王氏宁逺州人夫亡守节三十余年奉事孀姑能体其心抚子成立艰苦备尝李进富妻王氏宁逺州人夫亡守节四十余年奉老育幼坚贞之操风动乡里许大成妻曹氏宁逺州人夫亡守节三十余年备厯艰苦训子成立杨守富妻温氏宁逺州人夫亡守节三十余年上事继姑曲尽妇道抚孤有成克守宗祀宋九思妻刘氏宁逺州人夫亡守志四十余年奉姑抚幼节着坚贞刘天荣妻张氏宁逺州人夫亡守节四十余年坚耐清贫久而弥励吕万魁妻赵氏宁逺州人夫亡守节四十年勤奉孀姑克尽孝道抚养幼子苦志完贞常思明妻黄氏宁逺州人夫亡守节四十余年食贫完节孝奉孀姑抚孤成立刘登举妻潘氏宁逺州人夫亡守节三十余年事姑尽礼抚孤有成允称孝节许碧妻周氏宁逺州人夫亡守节四十余年家无升斗奉姑尤尽孝养菽水之欢未尝稍缺石越凡妻杨氏宁逺州人夫亡守节三十余年家贫矢志抚子成立龚俊妻李氏宁逺州人夫亡守节三十余年家贫针纫奉姑甘㫖抚子成立咸称节孝张景龙妻刘氏宁逺州人夫亡守节三十余年孝奉翁姑克尽妇道刘国清妻刘氏宁逺州人其翁夤夜入室图姦氏守正不汚投缳殒命节烈懋着邱万仓妻李氏宁逺州人夫亡守节三十余年勤奉孀姑孝行尤着倪华兆妻姚氏宁逺州人夫亡守节五十余年奉事翁姑生养死𦵏皆针纫拮据抚孤成立艰辛备至贞操最为坚乆刘凤鸣妻杜氏广宁县人年少夫亡抚孤守志子殀又抚其孙终身不贰包学圣妻王氏广宁县人早孀抚子方长又夭复伴寡媳抚养孤孙人称双节包一禄妻赵氏广宁县人夫亡茹苦㷀居夙夜操作矢志无贰黄廷樑妻姜氏广宁县人夫殁氏孀居教子尽登黉序赵起云妻萧氏广宁县人盛年嫠处妇道母仪俱堪垂则包毓珍妻秦氏广宁县人夫亡奉寡姑育弱息备厯艰辛氷操不渝李凤鸣妻王氏广宁人矢志守贞奉姑尽孝甘㫖之奉先意承志终始不稍暇李振英妻李氏广宁县人夫亡守节抚孤衣食维艰贞操不贰李天植妻周氏广宁县人守志奉亲竭力尽诚孝行与苦节并称张星曜妻赵氏广宁县人居孀完节奉姑抚子有古贤妇风闵士英妻王氏广宁县人夫殁家贫守节五十余年夀至八旬刘起鳯妻齐氏广宁县人守节安贫孝姑慈幼力屏纷华甘心淡素刘玉科妻沈氏广宁县人操凛氷霜心甘荼蘗勤俭之风式乎乡里张玉利妻苻氏广宁县人夫殁孝奉翁姑菽水承欢力勤纺绩以供甘㫖赵璧妻胡氏广宁人夫亡奉翁姑能曲体情意孝行尤着周玉规妻闵氏广宁县人苦心守节虽境处饥寒而贞一之操鉄石不磨赵宏智妻张氏广宁县人青年失偶茹苦终身年逾垂白清节弥坚齐君寳妻刘氏广宁县人矢凛氷霜守节不二阃范整肃举止皆以礼法刘开基妻赵氏广宁县人早嵗孀居零丁辛苦坚持清节之死靡他李发显妻张氏广宁县人素履懐贞及夫殁永持氷操没齿不易王之成妻朱氏广宁县人夫亡誓志不移厯四十年贞行无愧刘进朝妻王氏广宁县人夫亡啮指自誓持守清贞至老如一何如琳妻王氏广宁县人夫亡奉事翁姑抚孤成立咸称完节苻鸿泽妻常氏广宁县人守节安贫奉姑纺绩敬事无懈赵显荣妻张氏广宁县人夫没尽典簮珥殡𦵏尽礼立志坚贞励节皎洁李发显妻崔氏广宁县人矢志守节无子继姪姪亡抚孙成立洵为苦操王廷实妻李氏广宁县人路遇强暴欲汚之氏力拒遂遭惨杀特祀节孝祠王珍妻于氏义州人茹氷咀蘗力勤操作奉养孀姑抚育继子成立李得兴妻谢氏义州人夫亡奉衰翁抚幼子白首全节王得荣妻曹氏义州人夫亡守节敬侍孀姑毎事先意承欢孝行克敦栢操不二杜尽良妻何氏义州人夫亡奉侍翁姑抚孤成立戚党俱称其孝慈贾尚节妻李氏义州人夫亡奉养翁姑生死祭𦵏尽礼尽哀训诲孤子早嵗成立董明印妻李氏义州人夫亡孝奉翁姑生事死𦵏咸称合礼李国柱妻耿氏义州人苦志守节姑殁竭力营𦵏女红自给教子有成刘起云妻胡氏义州人夫亡事亲承欢顺志教子攻苦力学清节重于乡评刘有徳妻白氏义州人奉孀姑教稚子甘心苦守志节凛然李文登妻冯氏义州人夫亡事衰翁教继子苦守清贫不贰不移刘国栋妻王氏义州人青年守志甘处清贫亲族有周之者皆谢不受其操行贞介如此朱守荣妻曹氏义州人奉侍翁姑抚养弱息氷操厯乆弥贞赵浮妻毕氏义州人夫亡孝事翁姑奉事惟谨苦守三十四年贞女崔氏才登魁未婚妻义州人奔丧守志皓首完贞张徳明妻梁氏义州人邻某猝遇欲汚之氏守正力拒为某所杀钦定盛京通志卷九十五钦定盛京通志卷九十六钦定四库全书钦定盛京通志卷九十六列女本朝吉林将军所属八旗节妇黑龙江将军所属八旗节妇钦定四库全书钦定盛京通志卷九十六列女本朝吉林将军所属八旗襄塔妻𤓰尔佳氏吉林镶黄旗人襄塔为吉林笔帖式早亡氏青年矢志守节垂数十年领催海青妻𤓰尔佳氏吉林镶黄旗人夫亡氏唿天自誓断发明心青年励节白首完真同旗咸钦其徳骁骑校齐齐克妻扎库塔氏吉林正白旗人夫亡氏俭约自持勤于操作守节数十年心甘茶蓼戚党称其贤色木特库妻钖特乌哩氏白都讷正蓝旗人夫为匠役早卒家素贫氏矢志氷霜夙夜操作自食其力未尝有怨色坚贞之操厯久不渝塔思太妻伊尔根觉罗氏吉林正白旗闲散夫亡氏毁容断发以死自明抚孤守节食贫茹苦数十年处之宴如巴银达里妻舒穆噜氏吉林正黄旗披甲妇也夫亡青年矢志以礼法自持孝亲抚孤平时戚族罕见其面一时羣重其节徳舒妻富察氏宁古塔正黄旗闲散夫亡家甚清寒亲族皆为之忧氏茹苦守节心坚如石不为稍夺厯数十年而志节弥坚烈妇吴氏雅克舒妻也三姓正蓝旗人猝遇土棍冯仁欲强汚之氏力拒不从被仁所害干隆二十年入祀节孝祠前锋同格妻阿苏氏吉林正红旗人夫亡氏青年守节食贫茹苦孝事姑嫜恒力作以奉甘㫖淑慎持躬不茍言笑四十余年贞操倍着伊达色妻郭氏吉林正黄旗人因民人赵官济欲行强氏力拒不从卒遇害干隆二十四年入祀节孝祠前锋那尔善妻𤓰尔佳氏吉林镶黄旗人夫亡氏青年励节备尝艰苦氷霜之操始终如一黑龙江将军所属八旗阿雅尔图妻乌拉氏黑龙江镶黄旗人夫故守志閲厯艰辛力勤自食苦节垂四十余年闲散王永隆妻梁氏齐齐哈尔镶黄旗人夫亡矢志不贰守节终身谨慎自饬笑言不茍同族咸敬慕之赛资妻陈氏齐齐哈尔正黄旗人夫亡氏穷苦自甘志节不渝夀至七旬清操垂五十四年闲散鄂尔竒玛妻竒穆晋氏墨尔根正蓝旗人夫为署前锋有族兄乗间逼汚氏力拒见杀雍正五年特祀节孝祠班济妻额苏尔氏齐齐哈尔镶黄旗披甲妇也夫亡氏虽出自编戸而志节皎然有大家风范骁骑校徳硕瑚尔妻拉果沁氏黑龙江正红旗人夫早卒氏青年孀居节孝并着勤俭持家嵗时祭奠尽哀尽敬闺门之中动有礼法允称全节烈女长姐西纳穆保女齐齐哈尔镶黄旗人因旗人罗罗科欲行强女力拒不从为罗罗科所害干隆三十九年入祀节孝祠钦定盛京通志卷九十六钦定盛京通志卷九十七钦定四库全书钦定盛京通志卷九十七祠祀奉天府各属兴京承徳县辽阳州海城县葢平县开原县铁岭县复州宁海县岫巖城鳯凰城钦定四库全书钦定盛京通志卷九十七祠祀等谨按周礼医巫闾为北镇祀典肇兴辽金册封长白山神望隆秩礼我国家龙兴东夏崇徳报功自郊社上仪以及山川百神莫不来飨皇上巡轩所道河乔岳昭格明禋聿新祠宇用答嘉贶式序懐柔所为颂也等既敬纪坛庙大祀恭覩盛典咸秩谨志祠祀第三十三钦定四库全书钦定盛京通志卷九十七祠祀奉天府各属兴京显祐宫地藏寺奉天府承徳县社稷坛风云雷雨山川坛先农坛厉坛都城隍庙护都丰农龙王庙忠义孝弟祠节孝祠景祐宫闗帝庙实胜寺长宁寺万夀寺东塔永光寺西塔延夀寺南塔广慈寺北塔法轮寺贤王祠浑河神庙辽河神庙长安寺保宁寺朝阳寺观音阁普度寺大悲庵三义庙寄孤寺天齐庙灶君庙养生堂永宁庵子孙堂永宁寺连宗寺指月庵洪福庵茶棚庵义冢寄归寺龙王庙地藏庵白衣庵显应堂三教堂三清观观音寺永夀寺斗姆宫凖堤阁药王庙大宁寺青云寺华严寺般若寺大佛寺华严堂极乐寺净业庵慈恩寺惠宗寺地藏寺马神庙娘娘庙普济寺报恩寺玉皇阁玉皇庙太平庵火神庙三皇庙观音庵白衣寺杨家庵财神庙小万夀寺大法寺太平寺上帝庙慈照寺崇夀寺瘟神庙慈慧寺兴隆寺朝阳寺舍利寺宝林寺安宁寺石腊寺汤山寺保安寺万古寺上阳寺向阳寺双泉寺丰云寺辽阳州社稷坛风云雷雨山川坛先农坛城隍庙旗纛庙八蜡庙忠义孝弟祠节孝祠嘉惠祠邓将军祠褒功祠天王寺东岳庙白衣寺地藏寺泰山娘娘行宫火神庙东会寺西㑹寺闗帝庙广祐寺栖云寺清风寺莲花寺长春观龙泉寺大安寺祖越寺中会寺香巖寺朝阳观向阳寺慈航寺闗帝庙龙王庙海城县社稷坛风云雷雨山川坛先农坛厉坛八蜡庙城隍庙旗纛庙忠义孝弟祠节孝祠闗帝庙土神庙火神庙三官庙虫王马神龙王庙娘娘庙白衣寺玉皇庙保安寺三学寺绣岭寺金塔寺圣泉寺普安寺龙台观镇河寺广圣寺地藏寺胜水寺三皇庙三教堂地藏庵莲花寺上帝庙圣水庙观音寺慈化寺十方寺福安寺西阳寺葢平县社稷坛风云雷雨山川坛先农坛厉坛城隍庙八蜡庙忠义孝弟祠节孝祠闗帝庙天后祠元真观崇教寺兴隆寺火神庙道林寺地藏庵娘娘庙妙峯寺慈云寺金仙寺龙王庙归名寺望海寺玉泉寺仰山寺常山寺香炉山寺清风寺龙海寺名山寺千峯寺黄栢岭寺濵涧寺清凉寺泥汲寺降佛寺伴山寺龙泉寺肇庆寺白塔寺开原县社稷坛风云雷雨山川坛先农坛厉坛城隍庙旗纛庙忠义孝弟祠节孝祠闗帝庙白衣庵观音堂火神龙王马神庙石塔寺地藏寺药王庙真武庙永安寺永兴寺铁岭县社稷坛风云雷雨山川坛先农坛厉坛城隍庙八蜡庙旗纛庙忠义孝弟祠节孝祠闗帝庙老母殿子孙圣母菴火神庙财神庙药王庙龙母庙圆通寺三官庙慈清寺保安寺龙泉寺大安寺观音阁延夀寺大安寺地藏寺涌泉寺上帝庙朝阳寺兴隆寺永宁菴懿路城隍庙永兴寺子孙圣母庙慈夀寺复州社稷坛风云雷两山川坛先农坛城隍庙八蜡庙闗帝庙花云祠三官庙天齐庙财神庙真武庙火徳庙永丰寺地藏广双建寺娘娘庙药王庙二圣庙朝阳寺龙泉寺玉皇阁观音庙永平寺三义庙庆音寺龙母庙龙王庙石佛寺天后庙凖提庙宁海县社稷坛风云雷雨山川坛先农坛城隍庙闗帝庙财神庙火神庙地藏菴上帝庙玉皇庙东岳庙药王庙永庆寺唐王殿观音阁忠义祠龙王庙岫巖城城隍庙闗帝庙玉皇庙财神庙鳯凰城闗帝庙龙鳯寺上帝庙逍遥寺观音阁朝阳寺钦定盛京通志卷九十七钦定盛京通志卷九十八钦定四库全书钦定盛京通志卷九十八祠祀锦州府各属锦县宁逺州广宁县义州钦定四库全书钦定盛京通志卷九十八祠祀锦州府各属锦县社稷坛风云雷雨山川坛先农坛城隍庙八蜡庙土地祠忠义孝弟祠节孝祠闗帝庙桞城郡王庙周将军祠王将军祠大广济寺锦州塔观音阁天后祠财神庙三皇庙马神庙兴隆菴毘陵菴地藏菴弥陀菴观音堂地蔵寺真武庙玉皇庙蝗神庙东岳庙娘娘庙药王神宫火神庙龙王庙白衣菴普济菴念佛堂三官庙䨇井寺朝阳寺平安寺望海潮云寺花园寺杏花寺兴隆寺卧佛寺普陀寺䭾鞍寺虹螺寺观音菴寨子寺背隂寺千佛寺大望海寺严静寺普度寺虫王庙上帝庙安乐寺普济寺石佛寺长山寺望海观音庙右屯卫城隍庙崇宁寺元真庙菱角寺望海观音菴茶棚菴嵯岈寺峯岭寺净胜寺观音寺宁逺州社稷坛风云雷雨山川坛先农坛土神坛厉坛城隍庙土地祠闗帝庙忠义孝弟祠节孝祠曽公祠金公祠杨公祠线公祠天宁寺上帝寺迎佛寺新安寺福徳菴永宁菴白衣菴观音菴马神庙火神庙延夀菴吉祥菴玉皇阁东岳庙文殊菴娘娘庙千佛菴雷神庙风神庙极乐菴三皇庙甘露菴西方菴慈愍菴弥陀寺地藏寺三官庙保安寺龙王庙温泉寺三大士祠朝阳祠娘娘宫青龙寺虫王庙崇宁寺兴隆菴上帝庙九圣寺海宾寺三元庙崇兴寺观音堂仙灵寺三义庙望海观音寺小海子山寺真武庙海云寺朝阳菴圆通菴慈恩菴老君庙兴隆寺望海寺白衣菴罗汉庙圆通寺瓮圏山菴石佛寺草堂寺新菴姜女祠广宁县北镇庙社稷坛风云雷雨山川坛先农坛厉坛城隍庙土地祠忠义孝弟祠节孝祠闗帝庙寳岩寺火神庙増福庙极乐菴普慈寺崇兴寺文殊菴圆通菴保安寺白衣菴崇泉寺雷坛碧霞元君庙九天圣母庙马神庙三官庙太平菴龙王庙东岳庙火徳庙灵应寺真武庙清安寺䨇泉寺玉泉寺小朝阳寺观音洞琉璃寺迎水寺五峰寺龙潭寺灵耉寺灵崖寺观音菴地藏寺石佛寺无梁殿大朝阳寺䨇峰寺灵山寺接待寺洞儿寺土门寺背隂寺六合寺钟峯寺八角寺青巖寺寳林寺十方寺黄巖寺䭾鞍寺桃花寺杏花寺滴水寺保安寺牛角寺义州社稷坛风云雷雨山川坛厉坛先农坛城隍庙八蜡庙忠义孝弟祠节孝祠马叶二公祠钓鱼䑓祠文昌宫魁星阁药王庙太平寺嘉福寺三皇庙奉国寺上帝庙财神庙东岳庙药王庙娘娘庙济孤寺地藏寺火神庙弥陀寺真武庙圣水寺三义庙万佛堂迎水寺朝阳寺闗帝庙祖师庙十方寺龙王庙雹神庙二郎庙卧佛寺永宁寺崇宁寺三官庙钦定盛京通志卷九十八钦定盛京通志卷九十九钦定四库全书钦定盛京通志卷九十九祠祀吉林各属吉林寕古塔白都讷三姓阿勒楚喀打牲乌拉拉林黑龙江各属齐齐哈尔黒尔根黑龙江唿伦布雨尔唿兰钦定盛京通志卷九十八钦定四库全书钦定盛京通志卷九十九祠祀吉林各属吉林先农坛社稷坛风云雷雨山川坛城隍庙长白山望祭殿松花江神庙闗帝庙八蜡庙三义庙祖师庙茶棚菴文昌阁财神庙药王庙三官庙功德院天齐庙龙王庙观音寺百吉菴西方寺火神庙山神庙马神庙喜庆寺九天元女庙真武庙寕古塔城隍庙嘉䕃侯庙闗帝庙山神庙地蔵寺观音阁茶棚庵古佛寺土地寺山神庙药王庙七圣祠三官庙娘娘庙天齐庙祖师庙财神庙龙王火神庙白都讷社稷坛风云雷雨山川坛先农坛城隍庙药王庙真武庙娘娘庙闗帝庙祖师庙龙王庙石佛寺观音寺三姓马神庙闗帝庙龙王庙三皇庙娘娘庙财神庙火神庙阿勒楚喀城隍庙龙王庙闗帝庙娘娘庙虫王庙山神庙财神庙打牲乌拉闗帝庙药王庙财神庙娘娘庙山神庙拉林闗帝庙黑龙江各属齐齐哈尔先农坛城隍庙观音寺马神庙土地祠万寿寺三官庙大悲庵普恩寺药王庙龙王庙闗帝庙墨尔根先农坛城隍庙龙王庙马神庙闗帝庙黑龙江先农坛城隍庙大佛寺闗帝庙土地祠观音寺娘娘庙唿伦布雨尔闗帝庙喇嘛寺唿兰先农坛闗帝庙钦定盛京通志卷九十九钦定盛京通志卷一百钦定四库全书钦定盛京通志卷一百古蹟奉天府境内郡县古蹟兴京承徳县辽阳州海城县葢平县开原县铁岭县复州宁海县岫巖城鳯凰城钦定四库全书钦定盛京通志卷一百古蹟等谨案辽为有虞营州之域今锦州徒河故城相传舜时已有之刘恕外纪周恵王三十三年齐桓公救燕破屠河即徒河也迨秦北筑长城属之辽东今宁逺有长城故址自汉以来置辽东西乐浪元菟诸郡则挹娄扶余沃沮辽队安市襄平无虑徒河诸蹟今皆可考唐太宗征髙丽辽金建都宫室官署之传益彰简册甄而録之谨志古蹟第三十四钦定四库全书钦定盛京通志卷一百古蹟奉天府境内郡县古蹟兴京定理府建州南苏州木底州高句丽故县承徳县沈州蒲州集州崇信故县章义故县灵源故县谨案前汉书辽东郡统县十八襄平新昌无虑望平房候城辽队辽阳险渎居就高显安市武次平郭西安平文畨汗㳫氏后汉书辽东统县十一而以高显候城辽阳属元菟郡安帝又増置六城领以邯乡西部都尉核其方隅半在辽西今考之辽金元诸史其自渤海时已废及更置者皆不可考惟辽金尚沿其旧虽有裁併犹可稽考爰备録如右辽阳州渤海国辽阳郡平州汤州西安平故县紫蒙故县石城故县鹤野故县襄平故县白巖故县居就故县兴辽故县宜丰故县㳫氏故县海城县沃沮国海州耀州嫔州新昌故县辽队故县析木故县葢平县葢州卢州归州平郭故县安市故县开原县开元府扶余府黄龙府铜山故县清安故县庆云故县铁岭县银州咸州兴州贵徳州信州双城故县复州永康故县归胜故县宁海县化成故县哈斯罕路岫巖城秀巖故县鳯凰城开州博索府来逺州钦定盛京通志卷一百钦定盛京通志卷一百一钦定四库全书钦定盛京通志卷一百一古蹟锦州府境内郡县古蹟锦县寕逺州广寕县义州钦定四库全书钦定盛京通志卷一百一古蹟锦州府境内郡县古蹟锦县古锦州开州建州永乐故县安昌故县徒河故县神水故县永徳故县谨案锦州境内秦汉以来为辽西郡前汉书辽西郡统且虑海阳新安平柳城令支肥如賔从交黎阳乐狐苏徒河文成临渝絫共十四县后汉辽西郡统阳乐海阳令支肥如临渝五城自渤海契丹相继建置郡县洎乎金元互有更易辽史所志沿革多附会穿凿如以顕州为渤海顕徳府辽州为唐辽城之类舛谬不可枚举且考之舆图两汉所置诸县今或有在锦州边外喀喇泌科尔沁土黙特诸部界者或有在直𨽻永平热河界者悉当按其方隅详加釐正至前史淆误及名同地异者援引羣书确求征信俾厯代分合之蹟了然可指而古今疆域之不同亦因之类见焉宁逺州柳城郡和州瑞州兴城故县海濵故县广寕县显州干州辽州懿州闾州壕州川州麓州房县故县险渎故县望平故县归义故县钟秀故县古通定镇义州宜州辽西州开义故县同昌故县古饶庆镇谨案义州等境为秦时辽西郡地元史地理志大宁路汉为新安平县唐为营州所属置饶乐都督府辽为中京大定府统州十县九金因之元初为北京路总管府中统三年移兴州及松山县属上都路至元五年併和州入利州为永州为永和乡七年兴中府降为州仍𨽻北京改北京为大宁路二十五年改为武平路后复为大宁路领司县七州九是按之厯代舆图大宁本为辽西地明初割锦义建利诸州属辽东而于古㑹州大宁之地设北平行都司领二十余卫洪武十四年封宁王于此二十二年分乌梁海为诺延福余泰宁三卫设指挥同知迨建文时燕王首袭大宁及召乌梁海诸部落从行遂以大宁畀乌梁海由全宁抵喜峯曰诺延卫由锦义厯广宁至辽河曰泰宁卫由黄泥洼踰沈阳铁岭至开原曰扶余卫自大宁併入三卫而辽地右境明时遂不𨽻版籍所有大宁古蹟大清一统志列入外藩本志亦例不胪载特以大宁本属辽西境壤故附识其源流于巻钦定盛京通志卷一百一钦定盛京通志卷一百二钦定四库全书钦定盛京通志卷一百二古蹟吉林境内郡县古蹟黒龙江境内郡县古蹟钦定四库全书钦定盛京通志卷一百二古蹟吉林境内郡县古蹟吉林显徳府长岭府鸡林州宁江州河州涑州废率賔路废海兰路归仁废县乌尔古徳哷勒部宁古塔渤海上京㑹宁府废瑚尔哈路曲江故县白都讷肇州长春州三姓五国部阿勒楚喀宾州完颜部珲春东海窝集部黒龙江境内郡县古蹟齐齐哈尔故夫余路黑龙江故黒水府故开元路唿伦布雨尔临潢府钦定盛京通志卷一百二钦定盛京通志卷一百三钦定四库全书钦定盛京通志卷一百三古蹟奉天吉林黒龙江境内明卫所地面考钦定四库全书钦定盛京通志卷一百三古蹟奉天吉林黑龙江境内明卫所地面考谨案明时边境其东北尽于开原铁岭永乐初仿唐羁縻州之制设立各卫空名而明实录明㑹典诸书遂载至四百五十有八卫虽案年胪叙类皆支离附㑹毫无足据不特明之疆土本无此广逺即其所置各卫大抵传闻约畧好为夸大其辞以炫耀一时耳㳟閲实录天命三年我太祖初举伐明谕降抚顺城按今抚顺在承徳县东八十里明人于此设闗其边境止此已可概见且如清河叆阳寛甸诸堡皆近接鹻厰鳯凰等城而东海之窝集部长白山之纳殷路明人未尝稍涉其境又何能越宁古塔黒龙江而悉置卫所程站耶乃当时载笔者强为臆説妄事铺张所谓扣槃之见徒为识者嗤鄙至其对音舛讹不可枚举爰博考山川疆域依义译改并于各卫下分条加案详晰纠正而明实录诸书之不足传信益因之可见焉窝集卫窝集左卫窝集右卫窝集后卫毕哩卫钖勒们卫哈勒珲卫萨里卫齐巴噶卫屯河卫安河卫摩琳卫坚河卫右城衞喀穆河卫塔山卫额音楚卫嘉河卫哈宻卫温都卫达喜穆鲁卫苏完河卫阿苏江卫率賔江卫吉河卫双城卫萨喇卫尼玛兰卫图伦卫巴延卫乌拉卫伊尔库鲁卫托摩河卫费森卫塞珠伦卫肥河卫穆陈卫布尔堪卫扎敦卫萨尔浒卫哈达河卫穆勒肯山卫窝集前卫伊罕河卫拉林河卫穆楞河卫鄂伦卫玛延山卫图哷哩山卫穆克图哩山卫特林山卫雅鲁河卫齐努浑河卫穆霞河卫海兰城卫枯凌河卫乌登河卫阿布河卫伊穆河卫伊努山卫阿济卫珠伦河卫都尔弼卫纳穆河卫佛尔们河卫庚吉音河卫纳尔吉河卫伊拉齐河卫塔拉河卫阿喇勒山卫绥满河卫三屯河卫唿兰山卫乌尔珲山卫哈喇乌苏卫乌苏哩河卫伊尔登河卫巴勒达河卫阿噜河卫推屯河卫实山卫唿拉尔吉山卫拉们河卫们河卫雅尔河卫察尔图山卫雅哈河卫费克图河卫色埒河卫喜雅哩河卫克黙勒河卫章京河卫乌勒间山卫三岔河卫额哲宻河卫穆哈连河卫竒集河卫瑚尔哈河卫达罕山卫依什卫绰拉题山卫竒雅库卫罗罗卫雅鲁卫猷特哩卫竒塔穆河卫通肯山卫特林河卫板长卫界藩河卫哈什蚂卫扎凌山卫墨尔根卫穆逊河卫赫图河卫富勒坚卫福题希卫竒穆尼卫爱哈卫博勒河卫鄂敦卫塔玛实克卫赫通额卫乌纳河卫库稜河卫舒藩河卫尼满河卫费雅河卫阿穆尔河卫额音河卫噶齐克卫希禅卫额埒河卫毕埒哩河卫宻宻勒河卫阿布达哩河卫毕瞻河卫济尔玛台卫顺民卫农额勒卫古鲁卫穆陈卫哈勒们卫塔克题音卫额苏伦卫富色克摩卫布尔噶图河卫噶海河卫塔舒尔河卫乌屯河卫宣城卫科博栾卫老哈河卫鄂勒欢卫哈勒费延卫实尔固宸卫和啰噶卫珠敦河卫扎津卫唿钖哈哩卫吉潭河卫尼玛瑚山卫伊敦河卫伊勒们河卫和抡图吉卫阿都齐卫塔山左卫西林卫舒穆噜河卫和尔迈卫和屯卫伊拉喀卫佛讷赫卫瑚叶卫博和哩卫乌雅山卫唿勒山卫哈玛尔卫伊拉齐卫扎穆图卫托啰河卫穆当阿山卫拉克山卫克音湖卫唿济河卫多隆武卫阿济纳河卫逊河卫吉朗吉卫萨喇卫温托珲河卫发河卫拉拉山卫迪拉卫图鲁河卫法勒图河卫噶勒弼河卫雅奇山卫托里山卫察罕山卫瞻屯卫拉哈卫敦珠克山卫占泥河卫纳苏济勒河卫敦敦河卫伊逊河卫伊穆河卫钖里唿卫博啰河卫宻拉图山卫穆稜河卫察尔察图河卫乌苏卫唿勒河卫叆河卫萨哈勒察卫布拉卫扎喀喇喀卫鄂山卫硕隆山卫墨河卫萨尔布卫赫济赫河卫古城卫福河卫乌图哩卫拉忻河卫西林河卫多尔裕卫唿噜河卫富勒哈河卫老河卫珠伦河卫吉达纳河卫伊苏图卫阿穆河卫岳希卫萨尔达卫塔哈卫库勒讷河卫康萨卫斡里城卫阿实卫奇彻纳河卫布尔哈卫伊苏彻尔河卫平河卫阿奇卫太兰卫赛堪卫布克依卫搜里卫巴尔卫塔纳卫额尔克卫勒富卫舒尔哈卫费雅哈达卫格根卫英图卫阿林卫哈尔萨卫布达卫喀巴卫松阿哩卫穆逊卫托馨卫扎琳卫嘉哈卫兴凯卫交校卫爱丹卫哈瞻卫海楚卫苏噜河卫屯齐卫三音卫美赫卫窝集屯河所喀尔岱所唿特亨所徳勒沃赫所阿实河所乌尔珲山所法特哈河所窝集奎玛所窝集沃勒齐所岳塞所乌延所窝集珊延河所瞻河所乌登所屯河所哈尔萨所喀穆河所乌延所索尔和绰河所窝集昆河所乌屯河所温托珲河所窝集色勒所哈鲁所喜噜林所博尔多站黒龙江地方墨勒特伊站佛多和站伊罕河卫哈必苏站哈必苏站富达哩站乌都齐站乌苏站博和弼站和勒和齐站赫勒尔站穆逊河地面们河地面洪古河地面萨哈地面尼满河地面噶穆地面黒龙江地面逊河地面额图宻地面乌勒固宸地面钖伯河地面巴勒达河地面松阿哩地面珠春地面毕沙河地面竒集河地面伊津河地面固里河地面绰尔河地面萨哈连地面伊敦河地面果埒亨河地面唿唿巴河地面舒穆噜河地面巴哩巴河地面穆楞河地面绥哈河地面纳密河地面布尔哈图河地面乌勒惠河地面塞珠伦河地面斡齐河地面毕里穆江地面题尔敏地面绥芬地面西林地面五里河口拉林口和敏口库鲁尔河口毕津河口色实河口固雅温都尔河口乌登河口钦定盛京通志巻一百三钦定盛京通志卷一百四钦定四库全书钦定盛京通志卷一百四古蹟奉天府境内宫殿官署名胜古蹟承徳县辽阳州海城县葢平县开原县铁岭县复州宁海县锦州府境内宫殿官署名胜古蹟锦县宁远州广宁县义州吉林境内宫殿官署名胜古蹟吉林宁古塔黑龙江境内宫殿官署名胜古蹟唿伦布雨尔钦定四库全书钦定盛京通志卷一百四古蹟奉天府境内宫殿官署名胜诸古蹟承徳县安抚髙丽军民总管府废沈阳中卫署辽阳州安东都䕶府辽东京宫殿辽东丹王宫南北市金宫殿华表柱辽海亭蝎台景迁堂钓鱼台仙人台唐纪功石雪菴塔辽阳等处行中书省废都司署废行太仆寺废苑马寺废自在州署海城县炼丹台洗马涧搠㦸泉管公屯葢苏屯邓家台辽泽废海州卫署葢平县元菟亭废葢州卫署开原县黄龙塞花露台废三万卫署废辽海卫署废安乐州署铁岭县汉牧师官唐王营废铁岭卫署复州永宁监废复州卫署宁海县哈斯罕闗鸿胪井旅顺古井废金州卫署锦州府境内宫殿官署名胜诸古蹟锦县令氏亭和龙宫白雀园甘露殿五栁戌梳妆楼花儿楼汉西部都尉治废广宁中屯卫署废广宁右屯卫署宁逺州长壍望夫台桃花岛废宁逺卫署广宁县明辽王府紫䝉戌唐垒誓台览秀亭障鹰台望海堂辽人皇王影殿凝神殿镇东堂广宁路总管府废广宁中卫署义州辽中京宫殿钓鱼台鲜卑故庭松陉金甸三座塔废义州卫署吉林境内宫殿官署名胜诸古蹟吉林得胜陀芍药池宁古塔金上京宫殿干元殿庆元宫朝殿凉殿天开殿天元殿兴圣宫皇武殿云锦亭翠微宫乌舍寨八角井欧孝子里废军民万戸府䝉古屯田万戸府黒龙江境内宫殿名胜古蹟唿伦布雨尔龙眉宫开皇殿西楼东楼陵墓奉天府各属本朝多罗武功郡王礼敦墓多罗恪恭贝勒塔察芬古墓克勒郡王岳託墓额亦都墓费英东墓扬古利墓图尔格墓超哈尔墓彻克墓巴拜墓鲁克什墓钖罕墓觉罗色勒墓安费扬古墓鄂谟克图墓舒赛墓西喇布墓和硕图墓何和里墓阿兰珠墓明安墓伊逊墓图鲁什墓卫齐墓楞额礼墓纳尔察墓达珠瑚墓伊尔登墓逹海墓博尔晋墓雅希禅墓安达立墓逊达哩墓庄亲王舒尔哈齐墓颕毅亲王萨哈璘墓勇壮贝勒穆尔哈齐墓安平贝勒杜度墓达尔察墓孔有徳墓朋春墓尚可喜墓耿仲明墓锦州府秦姜女坟辽辽太祖陵景宗陵显陵干陵豫王墓平王墓金懐节皇后墓甄妃墓元穆唿哩墓王珣墓王荣祖墓明杨惟藩墓宫守礼墓杨照墓贺钦墓本朝尹泰墓尹继善墓吉林金辉陵永陵定陵乔陵罗索墓完颜希尹墓海古勒城古墓古贤者墓黒龙江唐大贺氏勒得王墓谨案旧志载复州东十里有髙丽王子东明墓前屯卫北有古李王墓前屯卫北有大王墓铁岭东北椵木岭有金侍郎墓年代名字俱无可考应悉从删而仍附识于卷末钦定盛京通志卷一百四钦定盛京通志卷一百五钦定四库全书钦定盛京通志卷一百五风俗奉天各属吉林各属黑龙江各属风俗总载风俗附识钦定四库全书钦定盛京通志卷一百五风俗等谨按施于上为风成于下为俗我朝基迹大东太祖髙皇帝躬撷衣以教俭亲射栁以训武至于太宗文皇帝之世设馆崇文彬彬乎礼乐之化焉伏读御制土风诸咏追沕穆之初嘉淳朴之尚俾旧徳先畴率由勿坠留都之地比戸可封书曰协和万邦黎民于变时雍诗序所谓风自近以及逺岂不信欤谨志风俗第三十五钦定四库全书钦定盛京通志卷一百五风俗奉天府各属兴京性情劲朴不事文餙射猎尤承徳县旧俗性朴实气刚健习礼乐尚诗书今士习醇良民风朴茂近都邑者尤见衣冠文物之盛辽阳州旧俗勇敢善骑射淳朴力农今农知务本士尚横经海城县旧俗性刚好猎质多文少今谨身率教守法奉公盖平县旧俗气质勇健勤于耕艺今男务耕耘女勤纺绩文风既振旷土日开开原县旧俗赋性质实务农习射今里有仁风户闻弦诵铁岭县旧俗风气刚果习尚敦龎今弥崇节俭知敦礼让复州东海遗风颇习礼让宁海县利擅鱼盐俗勤耕织岫巖城旗民淳朴男务耕耘女勤绩纺文风渐振旷土益开凤凰城地近东陲民气淳朴通商贸易㕓井富殷锦州府各属锦县旧俗士多慷慨重气节弦诵成风今人文蔚起民俗懋淳宁逺州旧俗赋性质直亦习文艺今务农力作尚信义重诗书广宁县旧俗浑朴敦本而不逐末今士励亷隅民安勤俭义州气刚性朴骑射素吉林各属吉林精骑射重诚信雅好诗书有质有文宁古塔性直朴善畋猎不务纷华敦尚信义白都讷人贵朴诚羣精骑射习俗简畧三姓谙水性喜畋猎阿勒楚喀勤耕作围猎珲春俭朴相尚畋猎擅长黒龙江各属齐齐哈尔性质朴好射猎兼习礼让务农敦夲而不逐末墨尔根民性劲质务农之余熟骑射黒龙江风气醇古人朴厚好骑射唿伦布雨尔人劲勇性质直耕艺日勤渐成干止风俗总载箕子教民以礼义田蚕织作犯禁八条民不相盗无门户之闭妇子贞信可贵哉仁贤之化也昔箕子避地朝鲜始其国俗未有闻也及施八条之教使人知禁遂乃邑无滛盗门不夜扄囘顽薄之俗就寛畧之法行数千百年以柔谨为风有若箕子之省简文条而用信义得圣贤作法之原矣旧风纯直其祭天地敬亲戚尊耆老接宾客信朋友礼意欵曲皆出自然俗无市井以射猎为业性刚果善骑射人性淳实务农桑习文礼风肫实气刚健习礼让敦诗书人多慷慨尚气节有墨胎氏之遗风性质朴果决好耕植之余勤于骑射弋猎兼习礼让务农敦本勤俭畏法长于骑射风俗附载夫余善射其人彊勇谨厚以弓矢刀矛为兵夫余以腊月祭天大㑹连日饮食歌舞名曰迎鼓有军事亦祭天夫余食饮用俎豆㑹同拜爵洗爵揖让升降挹娄衆虽少而多勇力又善射发能入人目弓长四尺力如弩矢用楛长一尺八寸青石为镞挹娄人似夫余而言语各异马韩其人壮勇知田蚕不贵金寳锦罽辰韩知蚕桑嫁娶以礼行者让路弁辰人皆长大而刑法严峻马韩常以五月田竟祭鬼神昼夜㑹聚歌舞輙数十人相随踏地为节十月农功毕亦如之马韩布袍革履弁辰衣服洁清辰韩各国为邦弓为贼为冦行酒为行觞相别为徒有似秦语弁辰与辰韩言语有异三韩诸国邑各以一人主祭天神号为天君又立蘓涂建大木以悬铃鼓事鬼神东沃沮人性质直彊勇便持矛歩战濊能歩战作矛长三丈或数人共持之濊常用十月祭天昼夜饮酒歌舞名之为舞天濊人不相盗无门户之闭妇人贞信饮食边豆少嗜慾俗重山川各有部界知种麻养蚕作绵布候星宿豫知年歳丰约夫余衣尚白白布大𬒮袍袴屦革踏出国则尚缯绣锦罽大人加狐狸狖白黒貂之裘以金银饰冒夫余有宫室仓库牢狱作城栅皆员马韩其俗好衣帻下户朝谒皆假衣帻自服印绶衣帻千有余人以璎珠为财寳或以缀衣为餙衣布袍足履革硚蹋弁辰衣服洁清马韩其人性强勇弁韩便歩战兵仗与马韩同马韩其民土着种植知蚕桑作绵布弁辰晓蚕桑作缣布嫁娶以礼男女有别行者相逢皆让路法特严峻有瑟其形似筑弹之有音曲东沃沮饮食居处衣服有礼节濊人性愿悫少嗜慾有亷耻肃慎氏夏则巢居冬则穴处无井灶作瓦鬲受四五升以食无盐铁烧木作灰灌取汁而食之肃慎氏一名挹娄有石弩皮骨之甲檀弓三尺五寸楛矢长尺有咫肃慎以言语为约野处而不相犯夫余俗出使乃衣锦罽马韩贵璎珠用以缀衣布袍履革硚马韩性勇善用弓楯矛橹虽有攻战而贵相屈服弁韩其风俗类马韩其兵器亦与之同新罗甲兵同于中国选人壮健者悉入军烽戍逻俱有屯管部伍风俗刑政与百济同毎八月十五日设乐令官人射赏以马布勿吉胜兵数千多骁武黒水部尤劲矢皆石镞人皆善射以射猎为业百济之秀异者解属文能吏事又知医药蓍龟与相术阴阳五行法有鼓角箜篌筝竽箎笛之乐百济书籍有五经子史渤海靺鞨有文字及书记太和七年遣学生三人请赴上都学问先遣学生三人事业稍成请归本国许之黒水靺鞨人劲健善步战射猎新罗好祭山神重元毎以其日拜神弁辰与辰韩风俗相似祠祭鬼神有异施灶皆在户西渤海知书契习识古今制度号为东海盛国女真俗勇善射能为鹿鸣以唿羣鹿而射之女真部族皆处山林有屋居庐舍门皆于山墻下辟之耕凿与渤海人同无出租税女真人无定居行以牛负物遇雨则张韦为屋女真其人朴勇每出战皆被重札精于骑射从古以来无盗贼词讼之事粟末靺鞨后为渤海传十余世有文字礼乐官府制度女真人不得学南人装束黒水旧俗随水草以居迁徙不常献祖乃耕垦树艺治筑室有栋宇之制旧无书契无约束昭祖稍条教为治部落寖强初诸部各有信牌穆宗用太祖议擅置牌号者寘于法自是号今乃一民聴不疑矣自景祖以来一切治以本部法令金盖盛于此金因辽俗以重五中元重九日行拜天之礼重五于鞫埸中元于内殿重九于都城外其制刳木为盘如舟状赤为质画云鹤文为架髙五六尺置盘其上荐食物其中聚宗族拜之金世宗大定十三年三月乙夘上谓宰臣曰朕时常见女真风俗迄今不忘今之燕饮音乐皆习汉风葢以备礼也非朕心所好东宫不知女真风俗第以朕故犹尚存之恐异时一变此风欲一至㑹宁使子孙得见旧俗四月乙亥上御睿思殿命歌者歌女真词顾谓皇太子及诸王曰朕思先朝所行之事未尝暂忘故时聴此词亦欲令汝辈知之汝辈自幼惟习汉人风俗不知女真纯实之风至于文字语言或不通晓是忘本也汝辈当体朕意至于子孙亦当遵朕教也十六年正月上与宰执论古今兴废事曰女真旧风最为纯直虽不知书然其祭天地敬亲戚尊耆老接賔客信朋友礼意欵曲皆出自然其善与书所载无异汝辈习学之旧风不可忘也二十三年八月绎经所进所译易书论语孟子老子扬子文中子及新唐书上谓宰臣曰朕所以令译五经者正欲女真人知仁义道徳所在耳令颁行之二十五年四月上谓羣臣曰上京风物朕自乐之毎奏还都輙自感怆祖宗旧邦不忍舍去又慰宗室戚属曰大平嵗久汝等皆奢纵往往贫乏朕甚怜之当务俭约无忘祖先艰难金世宗谓大臣曰国初风俗淳俭居家惟布衣非大㑹賔客未尝輙烹羊豕二十七年禁女真人不得改称汉姓及学南人衣装有犯者抵罪金世宗谓宰臣曰㑹宁乃国家兴旺之地自海陵迁都女真人寖忘旧风非长乆之计甚欲一至会宁使子孙见旧俗庶几效习之二十二年勅西北路招讨司勒明安穆昆官督部人习武偹二十六年又谓右丞相原王曰尔尝读太祖实录乎太祖征玛展袭之至泥淖马不能进太祖舍马而步罕都射中玛展遂擒之创业之难如此可不思乎又谓宰臣曰西南西北两路招讨司地隘明安人戸无处围猎不能娴习骑射委各明安穆昆官依时教练节序则元曰拜曰相庆重五则射栁祭天金俗好衣白自灭辽臣宋渐有文餙至于衣服尚如旧俗贵贱以布之粗细为别富人春夏多以贮丝绵䌷为衫裳亦间用细布冬以貂䑕青䑕狐貉皮或羔皮为裘或作纻丝䌷绢秋冬亦衣羊皮或獐鹿为衫袴袜皆以皮女真部其居多依山谷聨木为栅或覆以板与桦皮如墻壁亦以木为之冬极寒屋才髙数尺独开东南一扉扉既掩复以草绸缪之穿土为牀煴火其下而寝食起居其上道路无行店行者息于民家主人具饮食而纳之其市无钱以物博昜无工匠屋舍车帐往往自能为之金人旧俗炙股烹䔕以余肉和菜擣臼中糜烂而进率以为常凡宰羊但食其肉贵人享重客间兼皮以进曰全羊金人旧俗多指腹为婚姻既长虽贵贱殊隔亦不可渝壻纳币皆先期拜门戚属偕行以酒馔徃少者十余车多至十倍饮客佳酒则以金银斻贮其次以瓦斻列于前以百数賔退则分饷焉先以乌金银杯酌饮贫者以木酒三行进大软脂小软脂如寒具次进蜜羔人各一盘曰茶食宴罢富者瀹建茗留客啜之妇家无大小坐于炕上壻党罗拜其下谓之男下女礼毕牵马百匹少者十匹陈于前妇翁选子姓之别马者视之好则留不好则退留者不过十二三女家亦视其数而厚薄之一马则报衣一袭壻皆亲迎既成婚留于妇家三年然后以妇归妇氏以奴婢数十戸牛羊数十羣每羣九牝一牡以资遣之渤海俗每嵗时聚㑹作乐先命善歌舞者数辈前行士女相随更相唱和回旋宛转号曰踏鎚所居屋皆就山墙开门金景祖始教人烧炭炼鐡刳木为器制造舟车建屋宇开元路有狗车木马轻㨗之便木马形如弹弓长四尺濶五寸一左一右系于两足激而行之雪中氷上可及奔马狗车以木为之其制轻简形如船长一丈濶二尺许以数狗拽之二者止可于氷上雪中行之黒龙江一夫力作数口仰食而有余而炊饪浣汲舂硙之事妇女并习勤苦故居人置奴婢价尝十倍于中土奴婢多者为富以其能致富也索伦人以射猎为生挽弓皆踰十石尝自縳于树射熊虎洞身曵之而归尤善蹑踪人马有亡失踪之即得越数百里而知踪之离合且能辨其曰次亦异能也除夕悬弓矢门杙间相传我太祖皇帝曽于除夕克强敌帝业由此以成诸属国艳颂之遂沿为俗逹唿哩索伦语音与䝉古稍异间杂汉语当是元代军民府之遗索伦逹唿哩诸部涵沐我朝化泽颇以材武表见秋尽俄罗斯来互市或百人或六七十人一官统之宿江之西居氊幕植二旗于门衣冠皆织罽为之昜缣布烟草姜椒餹饧诸物江冰始猎妇女皆勇决善射钦定盛京通志卷一百五钦定盛京通志卷一百六钦定四库全书钦定盛京通志卷一百六物产五谷类衣被类食货类寳藏类蔬菜类草类木类花类菓类钦定四库全书钦定盛京通志卷一百六物产等谨案辽沈古称上腴赤玉美珠传自汉纪扶余之鹿率宾之马湄沱之鲫东海之俊禽以及嘉谷灵草丰貂之属备载前史我列祖龙兴东土王气所钟百物阜昌㐲读御制土产诸什飞潜动植之灵林麓山海之产益仰见国家培飬之深土风之厚谨志物产第三十六钦定四库全书钦定盛京通志卷一百六物产五谷类谷粱粟稷黍蜀黍黏蜀黍稻黏稻秫小麦大麦荞麦穬麦稗秔稗玉蜀黍薏苡苏脂蔴萞麻火蔴大豆小豆緑豆豌豆蚕豆豇豆藊豆菜豆刀豆云豆衣被类棉绢茧䌷布食货类盐茶铜鐡水银倭铅煤硝蜜蜡石弩安石緑矾寳藏类金银东珠玉松花玉寳石珣玗琪緑端石空青蔬菜类葵菜韭菜山韭葱山葱薤蒜小蒜菘芥芹藕紫茎菠薐菜莙荙菜蔓菁莴巨芸薹苋菜马齿苋蒝荽茴萫小茴香同蒿蒌蒿蕨苦荬蓼花椒秦椒鹿藿芋藜灰藋地肤荠遂萝卜批蓝山药越𤓰黄𤓰搅𤓰丝𤓰冬𤓰壶卢茄红花菜黄花菜山豇豆步连菜甜浆菜酸浆菜山儿菜河白菜杏叶菜蘑茹夸兰蘑菇木耳石耳龙芽龙须菜鹿角菜海丝菜海蕰海带昆布草类苘麻靛茜草烟草芸香草矬草苇红根草羊草星星草狼尾草扁担草章茅黄背草荻芦塔子头小青草燕麦白草莎草马兰老少年香蒲荇苹藻菰水葱萍蓬如意草芃兰葛藤猫儿眼草木类松赤白松黄蒿松俄罗斯松依竒松栢香树桑檿榆檀槐杜小刺榆青杨白杨榉栁柽花秬栁桦椵椿楸樗杻栲柞栎棫青刚栁梀煖木茶条荆条漆树楛皂荚树山藤六稜木明开夜合木老鹳眼东𤓰木㮦柃木黄杨棘白桵杜仲冻青亮木银木雒常花类长春迎春杏花桃花梨花李花丁香小桃红金雀花地檀花雀儿花日竒花垂丝海常牡丹芍药蔷薇玫瑰石榴山丹鳯仙木槿莴苣莲常梨花翠蛾眉蜀葵向日莲荷花鸡冠素馨水桂花旋覆花蘐花牵枝牡丹扁竹兰山胭脂花红蓝花马缨金盏玉簮卷丹石竹金钱牵牛曼陀罗剪秋罗秋海棠荷包牡丹百日红醉八仙兰草花茑萝江西腊水荭花绣毬花菊万年菊高丽菊冻青花月季菓类松子榛子胡榛子温普山樝梨香𤓰西𤓰桃玉樱李杏稠梨子山定子栗花红棠梨葡萄枣枸奈子菱莲实郁李银杏苹菓沙菓核桃山核桃文官菓无花菓安石榴普盘桑椹伊尔哈穆昆法佛哈密孙乌什哈龙葵灯笼菓锦荔枝欧李子杜实钦定盛京通志卷一百六钦定盛京通志卷一百七钦定四库全书钦定盛京通志卷一百七物产二药类禽类兽类水族类虫豸类钦定四库全书钦定盛京通志卷一百七物产药类人参茯苓五味子茱萸细辛白附子黄精玉竹赤芍金线重楼艾葈耳百合木通泽兰地丁车前兔丝子甘草桔梗五加皮贝母商陆牛旁子黄芩逺志贯衆地榆石苇卫茅石花树胆四台草柴胡防风土黄连石决明薄荷升麻元参苦参丹参独活白前白薇白蘝大㦸威灵仙紫草王不留行𤓰蒌蒺藜海金沙木贼白头翁茺蔚葶苈萹蓄藁本蛇床苍术牵牛三稜大小蓟干葛一枝蒿无名异钟乳石老鹳嘴地骨皮桑寄生豨莶滑石荆芥沙参马兠铃藜芦赤雹金银花茵蔯禽类鸡雉鹅鹄鸭野鸭红鸭蒲鸭沙鸡鹤鹳鸿鴈䳺鹑练鹊黄鹂慈乌鸦鹊鹡鸰鸳鸯鹭鹚鸥鹰鵰海东青鹘鹞鸢鹚䳓鹙鹈鹕鸬鹚青红牙鱼鹰燕鸽戴胜鸠鸨鵏鹖黎鸡石鸡鸧鸡寒号虫蝙蝠鹪鹩白翎雀黒雀水油鹳儿打蝈鸟孤顶鸼鸟啄木缩脖鸟钖嘴红料白头翁畵眉山和尚鸱鸺栁叶儿鷽鳯头鸟千里红鐡背雀鐡脚兽类牛牛黄马驼羊豕犬猫野马野驴山羊黄羊野猪蜜狗虎豹熊罴麋鹿鹿角鹿茸鹿筯马鹿驼鹿狍狍麠狼麞麝豺獾貉猞猁孙狐沙狐貂熊貂䑕银䑕灰鼠鼬䑕香䑕鼢䑕䑕猬松䑕艾虎白兔跳兔水族类鱼鲤鲂鳜鲫细鳞鱼八稍鱼哲緑鱼鱏鳇发緑鱼鳢鳞鱮鳙鲩鯼鮠鲇鲻鳡鲦雷鱼鱵竹鱼鱎重唇鱼黄鲴沙鮀黄颡鱼赤稍鱼马口鱼抿子鱼船矴鱼秋生子鱼䲐鱼河豚江獭鱓䲡鰸鮻鳗鲡鳖虾蟹蛙山蛤蝲蛄海参偏口鱼雁鱼海青鱼鲚同勒鱼鲞鲨鲥比目鱼乌鲗海海骨董鱼羊鱼镜鱼达发哈鱼竒尔富鱼乌库哩鱼石首鱼鲙残鱼牛鱼勾星鱼倒鳞鱼海马海驴海驩海狗海豚海猫海豹蚌蛤文蛤蚶蝮蛎黄石蛏螆海红螺蚬车螯龙骨斑鱼皮虫豸类蚕山蚕蜂蜾蠃蚁緑茧蜡虫蟋蟀蟪蛄阜螽螳蜋蜣蜋蛾蝶萤蝉螬蚓蜻蜒尺蠖马陆鼅鼄壁钱负蟠蟫蟾蜍虾蟆蠓蜗牛木牛蝼蛄蝎虎蛇师蛇蝇虎蝇蚊虻钦定盛京通志卷一百七钦定盛京通志卷一百八钦定四库全书钦定盛京通志卷一百八杂志钦定四库全书钦定盛京通志卷一百八杂志等谨按帝王都㑹之区地大物博殷蕃奥衍珍竒间出辽地自古建国辽金作都经元明以逮我本朝灵异所钟嘉祥伟绩何竒不有谨分着各类録诸篇末以志都邑之盛为襍志第三十七钦定四库全书钦定盛京通志卷一百八杂志周成王时肃慎来贺贡楛矢铭其栝曰肃慎氏之贡矢王俾荣伯作贿肃慎之命孔子在陈有隼集于陈侯之庭楛矢贯之石砮其长尺有咫仲尼曰隼之来也远矣此肃慎氏之矢也燕太子丹遣荆轲刺秦王不中秦益发兵伐燕㧞蓟城燕王喜太子丹等皆率其精兵东保于辽东秦将李信追击燕王王急用代王嘉计杀太子丹欲献之秦秦复进兵攻之五嵗卒灭燕虏燕王喜昔箕子之后朝鲜侯见周衰燕自尊为王朝鲜侯亦自尊为王欲兴兵伐燕以尊周室其大夫礼谏止之其后朝鲜稍骄虐燕乃遣将秦开攻之取地二千余里至满潘汗为界朝鲜遂弱秦并天下使䝉恬筑长城到辽土时朝鲜王否立畏秦袭之略服属秦不肯朝㑹汉初以卢绾为燕王朝鲜王凖与燕界于浿水及绾反灭燕人卫满亡命东渡浿水降凖説凖求居西界收中国亡命为朝鲜藩屏准信之拜为博士赐以圭封之百里令守西边满诱亡党稍多乃诈遣人告准言汉兵十道至求入宿卫遂还攻准准与满战不利走入海居韩地自号韩王满遂据朝鲜雄于辽东保塞外为臣传子至孙右渠抗命不宾元封三年武帝以兵伐之朝鲜亦发兵距险楼船将军杨仆将齐兵先至战败遁走散而复聚右将军荀彘破其浿水上军乃前至平壤城下围其西北杨仆亦往会居城南数月未下彘所将燕代卒多劲悍力战仆因败亡尝持和节朝鲜大臣阴使人约降于仆往来未决彘使人降之不从又数与仆期战仆欲就其约不会彘意仆前失军今与朝鲜私善疑有反计未敢发武帝以两军乖异兵乆不决使济南太守公孙遂正之许便宜从事彘乃以意告遂执仆并其军遂还报武帝诛遂彘击朝益急朝鲜人杀其王右渠以降武帝以其地为乐浪临屯元菟真番四郡徴彘弃市仆赎为庶人汉武帝灭朝鲜以高句骊为县使属元菟其俗祠鬼神社稷灵星十月祭天大会名曰东盟国东有大穴号神隧亦以十月祭之汉元朔元年濊君南闾率二十八万口诣辽东求内属武帝以其地为沧海郡俗知种麻养蚕作绵布晓候星宿常用十月祭天饮酒歌舞名曰舞天又祠虎以为神作三丈矛数人共持之乐浪檀弓出其地句骊一名貊耳依小水以居因名小水貊出好弓所谓貊弓是也王莽初发句骊兵伐匈奴其人不欲行皆亡出塞辽西大夫田谭追讨之战死莽令严尤击之斩句骊侯传首长安莽大悦更名髙句骊王为下句骊侯后光武复其王号建武二十三年东句骊诣乐浪内属辰韩耆老自言秦之亡人避苦役适韩国马韩割东界地与之故似秦语或亦名为秦韩东汉光武二十年封韩人苏马諟为亷斯邑君使属乐浪郡公孙度父名延避吏居元菟时元菟太守公孙琙子豹年十八早死度少时名豹又与琙子同年琙见而亲爱之遣就师学为娶妻后举有道除尚书郎稍迁冀州刺史以谣言免同郡徐荣为董卓中郎将荐度为辽东太守东击髙句骊西攻乌桓威行海畔初平元年乃分辽东为辽西中辽郡并置太守自立为辽东侯平州牧追封父延为建义侯立汉二祖庙承制设坛墠于襄平城南郊祀天地借田理兵乗鸾辂九旒建安九年司空曹操表度为奋威将军封永宁乡侯度曰我王辽东何永宁也藏印绶武库袁熙袁尚奔乌桓曹操征辽西熈尚与乌桓逆曹军战败乃奔辽东公孙康尚先与熈谋曰先到辽东康必见我我独为兄手击之且据其郡犹可以自广也康心亦规取尚以为功乃先置精勇于廐中然后请尚熈熈疑不欲进尚彊之遂与俱入为伏兵所擒坐于冻地尚谓康曰寒不可忍可相与席康曰卿头颅方行万里何席之为遂斩首送于操挹娄人便乗船北沃沮畏之每夏藏于岩穴至冬船道不通乃下居邑落挹娄土气极寒常为穴居以深为贵大家至接九梯冬以豕膏涂身厚数分以御风寒挹娄国便乗船马韩居处作草屋土室其户在上举家具在中夫余库有玉璧珪瓒数代之物传世以为宝耆老言先代之所赐也夫余本属元菟公孙度雄威海东长服外夷其王尉仇台更属辽东汉时夫余王𦵏用玉匣常豫以付元菟郡王死则迎取以𦵏魏破公孙渊时元菟库犹有玉匣一具晋太始元年木连理生辽东方城二年白虎见乐浪郡咸宁二年甘露降元菟郡治建兴元年八月嘉禾生襄平县一茎七穂咸和八年五月已巳麒麟见辽东晋太康四年涉归卒弟耐篡立将谋杀慕容廆时廆年十五出避难追者急乃走匿于辽东徐郁家入其屋以席自障追者入屋发视竟无所见太康五年国人杀耐迎廆立之慕容廆初有赭白马常自乗之既为石虎所围力弱分将危陷弃衆将逃以此马奔而鞲之马见鞍輙蹄啮不得近乃止俄而邺使至石虎国有难廆旋归至儁寿光元年马四十九歳矣而骏逸不衰儁奇之比鲍氏骢命铸铜以图其象亲为铭赞镌颂其傍象成而马死崔鸿撰十六国春秋韩恒初无传见梦于崔鸿故遂记之北燕王冯𢎞立与宋通好魏延和元年太武亲讨之𢎞婴城固守其营邱辽东成周乐浪带方元菟皆降𢎞子崇亦降太武封崇为辽西王録其国尚书事辽西十郡承制假授文官尚书刺史武官征虏以下𢎞遣其将封羽率衆围崇太武诏永昌王健敕之封羽又以九城降𢎞为魏所逼奔于髙丽至辽东髙丽遣使劳之曰龙城王冯君爰适野次士马劳乎𢎞慙怒称制答让之髙丽乃处之于平郭寻徙北丰𢎞素侮高丽政刑赏罚犹如其国髙丽乃夺其侍人质任王仁𢎞忿怨之谋将南奔太武又徴𢎞于髙丽乃杀之于北丰子孙同时死者十余人齐高洋尝从文襄行过辽阳山独见天门开余人无见者及即位十年幸辽阳甘露寺禅居深观唯军国大事乃奏闻三月始还都何稠字桂林性絶巧辽东之役摄右屯卫将军时工部尚书宇文恺造辽水桥不成师不得济麦铁杖因而遇害帝遣稠造桥三日而就初稠制行殿及六合城至是帝于辽左与贼相对夜中施之其城周围八里城及女垣合高十仞上布甲士立仗建旗四隅置阙面别一观观下三门迟明而毕髙丽望见谓若神功夫余王尝得河伯女因闭于内室为日所照引身避之日影又逐既而有孕生一卯大如五升夫余弃之与犬豕皆不食弃于路牛马避之弃于野衆鸟以毛茹之王剖之不能破遂还其母母以物裹置煖处有一男破壳而出及长字之曰朱䝉其俗言朱䝉者善射也国王命之养马朱䝉减骏马食令瘦善养驽马令肥王以肥者自乗以瘦者予朱䝉后狩于田以朱善射限之一矢朱䝉虽矢少殪兽甚多夫余之臣屡欲杀之其母以告朱䝉朱䝉乃与乌引乌建二人东南走至淹滞水欲济无梁夫余人追之甚急朱䝉告水曰我是日子河伯外孙今追兵垂及如何得济于是鱼鼈并浮为桥朱䝉既渡鱼鼈乃解追骑阻水不及朱䝉遂至普述水遇三人一着麻衣一着衲衣一着水藻衣与朱䝉至纥升骨城遂居王夫余其后支别为髙句丽因以髙为氏至曽孙莫来乃併扶余唐太宗伐高丽时辽东城有朱䝉祠锁甲铦矛妄言前燕世天所降方唐兵围急餙美女以妇神巫言朱䝉悦城必完及勣攻之急城遂溃巫言不验李广字𢎞基本辽东人后徙范阳博涉羣书少与赵郡李謇齐名为邢魏之亚以才学兼侍御史修国史南台文奏多其辞也齐文宣初嗣覇业命掌书记天保初欲以为中书郎遇其病笃乃止广尝早朝假寐忽惊谓其妻曰吾向似睡非睡忽见一人出吾身中语云君用心过苦非精神所堪今辞君去数日便遇疾积年不起遂卒所荐士毕义云集其文集七卷托魏收为之序隋大业八年焬帝征辽兵分二十四道镂方长岑海溟葢马建安南苏辽东元菟扶余朝鲜沃沮乐浪为左军黏蝉含资浑弥临屯侯城提奚踏肃石碣东暆带方襄平为右军三月车驾度辽大战于东岸破之甲午进围辽东乙未舎临海顿见二大鸟髙丈余皜身朱足游泳自如焬帝异之命工图写诏虞绰为铭览而善之命勒海上沈光字总持吴兴人少贫贱善縁竿直上号肉飞仙大业九年征骁果伐辽东同类数万人皆出其下时王仁恭破髙丽兵进攻新城冲梯竿十五丈光升其端杀伤十数人髙丽竞击而坠未及地适遇竿有垂絙接而复上帝望见壮之即拜朝散大夫后殉江都之难阎毗榆林盛乐人辽东之役以右翊卫长史领武贲郎将典宿卫时衆军围辽东城帝令毗诣城下宣谕贼弓弩乱发所乗马中矢毗颜色不变辞气抑掦卒事而去勿吉国其人劲悍常轻豆莫娄诸国其粟末部胜兵数千多骁武伯咄部胜兵七千安车骨拂湼号室黒水白山五部胜兵并不过三千而黒水部尤为劲健自拂湼以东矢皆石镞最为强国人皆善射常以七八月造药传矢以射禽兽中者立死隋开皇初文帝诏其使曰朕闻彼土人勇今来实副朕怀厚劳之令宴饮于前使者与其徒起舞曲折多战门容唐太宗征髙丽㧞辽盖二州之人以归兵过城下酋长登城再拜帝嘉其能守赐绢百匹帝至渤错水阻淖八十里长孙无忌杨师道等率万人斩樵筑道聫车为梁帝负薪马上助役十月兵毕渡雪甚属燎以待济元万顷从李勣征髙丽管书记勣命别将郭待封以舟师赴平壤冯师本载粮继之不及期欲谋勣而恐为谍所得万顷为作离合诗遗勣勣怒曰军机切遽何用诗为欲斩待封万顷言状乃免又使万顷草檄让髙丽而讥其不知守鸭緑之险莫离支报曰谨闻命徙兵固守军不得入髙宗闻之投万顷岭外髙丽时盖苏文死子男生嗣帝遣李勣薛仁贵等讨之时侍御史贾言忠自军中计事还帝问状对曰必克谚云军无媒中道回今男生兄弟鬭狼为我向道敌之情伪我尽知之故必克且髙丽秘记不及九百年当有八十大将灭之髙氏自汉有国今九百年矣而李勣年八十是行不再举矣未几勣果灭髙丽收其城七十有六唐贞观二十二年新罗王真徳遣子弟来朝太宗赐以所制温汤及晋祠碑并新撰晋书渤海王亦数遣诸生诣京师太学习识古今制度新罗王真徳于唐贞观时遣子弟诣太学观释奠讲论太宗赐所制晋书永徽九年真徳织锦为颂以献其词曰巨唐开洪业巍巍皇猷昌止戈成大定兴文总百王统天崇雨施理物体含章深仁谐日月抚运迈时康幡旂既赫赫钲鼓何锽锽外夷违命者翦覆被天殃淳风凝幽显遐迩竞呈祥四时和玉烛七曜巡万方维岳降宰辅维帝任忠良三五成一徳昭我唐家光开曜元年国王政明遣使者丐唐礼及他文辞武后赐吉凶礼并文词五十篇开元中又遣子弟入太学学经术太和五年学生嵗满者一百五十人皆还国唐开元二十五年遣邢璹使新罗帝诏璹曰新罗号君子国知诗书以卿醇儒故持节往宜演经谊唐开元二十六年渤海遣使写唐礼及三国志三十六春秋新罗治法峻故少犯道不拾遗人知书喜学里有庠扁曰局堂处子弟之未婚者习书射其中三歳一试举人有进士算学诸科号君子国唐龙朔三年百济西部人黒齿常之来归常之长七尺余骁勇有谋畧唐则天垂拱二年新罗王金政明遣使请礼记一部并新文章令所司择吉凶要礼并于文馆词林採其词渉规谏者勒成五十卷赐之宝厯元年新罗国王金彦昇奏先在太学崔利贞等四人请权还其新赴朝贡金允夫等十一人请留配国子监习业从之渤海国男子多智勇有三人渤海当一虎之语勃海男子多智谋骁勇出他国右契丹太祖徙其名帐千余户于燕有战则用为前驱辽宗室珊苏库能知蛇语太祖从兄多科扎以本帐下蛇鸣命珊苏库解之知蛇谓穴旁得金以为带名龙钖金辽耶律倍太祖长子太祖薨倍知皇太后意欲立徳光乃与羣臣请于太后而让位焉太宗既立有疑倍意倍谓左右曰我以天下让主上今反见疑不如适他国以成吴太伯之名立木海上刻诗曰小山压大山大山全无力羞见故乡人从此投外国擕髙美人载书浮海去之唐倍初市书至万卷藏于医巫闾絶顶之望海堂通阴阳知音律精医药砭焫之术工辽汉文章尝译阴符经善画本国人物如射骑猎雪骑千鹿图皆入宋秘府契丹有国时四时有行在之所谓之巴纳春巴纳曰鸭子河泺在长春州东北四面皆沙埚多榆桞辽主毎至侍御各偹打鹅锤一柄刺鹅锥一枚于泺之侧相去五七步排立有天鹅之处举旗鸣鼓鹅惊飞起五坊进海青鹘辽主亲放之鹘擒鹅坠势力不加侍者举锥刺取鵞脑以饲鹘得头鹅荐宗庙羣臣献酒举乐皆揷毛于首以为乐弋猎网钓春尽而还辽太祖薨舒噜后悉召从行大将等妻百余人谓曰吾今为寡妇矣汝等岂宜有夫乃杀其大将百余人曰可往从先帝左右有过者悉送木叶山杀于太祖墓隧中怒大将赵思温使送木叶山曰尔先帝亲信宜往见之思温对曰亲莫如后后何不行曰我本欲从先帝地下以子幼国中多故未能也然可断一臂以送之左右切谏之乃断其一腕而释思温燕北杂録云有武珪者在契丹中十余年以善歌𨽻帐下故习辽事甚悉珪常云达鲁古河钓牛鱼辽之盛礼河与海接正月方冻至四月而泮辽主与其太后皆设次氷侧凿氷窍四名曰氷眼使人于上下十里间以毛网截鱼从而驱之至于氷眼中用绳钩掷无不中者拽出之谓之头鱼遂相与出就别帐作乐上寿程大昌演繁露云辽人达古河钓牛鱼以其得否占嵗好恶冯道使契丹诗曰曽叨腊月牛头赐盖辽主尝以此享道也金时亦承辽制王易燕北録云牛头即南方鲟鱼又牛头鱼头如牛生东海中疑即辽金所钓道所赋诗者南唐章僚海外行程记云髙丽有铜器名服席者与汉时单于赐苏武之服匿同是一物特名称小异耳僚舟至冷泉髙丽遣兵来卫有铜器画以供炊夜用击警即古刁斗也东夷箕子之国犹知重古三代俎豆至汉尚存则刁斗尚其传习而近者矣演繁露云今使北者所得有韦而红光滑可鉴曰徐吕皮而不详所出问何以名则曰徐吕二氏工为此皮予案燕北録载契丹兴宗常禁人服金玉犀带及斜噶哩布斜噶哩布乃回纥野马衣也本此而言则徐吕者斜噶哩声之转者也辽统和九年八月壬午东京进三足乌大安四年正月五色云出东方大如二千石囷司天孔致和谓人曰其下当生异人后为金太祖受命之祥辽史云天庆二年天祚于混同江头渔酒半命诸酋长歌舞为乐女直阿古达端立直视辞以不能天祚谓萧奉先曰阿古达顾视不常可托事诛之不然恐贻后患奉先奏阿古达无大过杀之恐伤向化者之心未几阿古达起兵竟为所灭辽仪卫志有双寛印双寛者鸷鸟之总名以为印纽取疾速之义辽天祚帝天庆五年置渊军八营募自宜州者曰前宜后宜自锦自干自显者如之又有干显大营巖州营凡二万八千余人金初国俗有被杀者其亲族系刃杖端与衆至其家使巫歌而祝之曰取尔一角指天一角指地之牛无名之马向之则华面背之则白尾横视之则有左右翼者其声哀切悽婉若蒿里之音既而以刃画地取畜产财物而还其家一经诅祝家道輙败金昭祖久无子有巫者能道神语甚验乃往祷焉巫良久曰男子之魂至矣此子厚有福徳子孙昌盛可拜受之生则名之曰乌古鼐是为景祖又良久曰女子之魂至矣可名曰乌延巫又良久曰女子之兆复见可名曰乌达布又良久曰男子之兆复见然性不驯良长则残忍无亲亲之恩必行非义不可受也昭祖方念后嗣未立乃曰虽不良亦愿受之巫者曰当名之曰乌肯彻既曰生二男二女其次第先后皆如巫者言金史女真旧无铁邻国有以甲胄来鬻者景祖倾赀厚价以与贸易亦令昆弟族人皆售之得铁既多因之以修弓矢备器械兵势稍振金景祖有黄马服乗如意景祖没辽贵人争欲得之世祖弗与曰难未息也马不可以与人遂割其两耳谓之秃耳马金景祖为人寛恕平生不见喜愠先时其下有叛去者遣人谕招之其人曰汝主和銮也和銮吾能获之吾岂能为和銮屈哉景祖好酒饮啖过人时人唿曰和銮故彼以此讪之亦不介意焉金世祖天性严重有智识每战未尝披甲先以梦兆占其胜负常因醉骑驴入室中明日见足迹问知之自是絶不饮酒金世祖既破乌木罕师还疾笃元娶纳喇氏哭不止世祖曰汝勿哭汝惟后我一歳耳肃宗请后事曰汝惟后我二年肃宗出谓人曰吾兄至此亦不与我好言乃叩地而哭俄唿穆宗谓曰乌雅舒柔善若办集契丹事阿古达能之辽大安八年卒年五十四明年纳喇氏卒又明年肃宗卒肃宗疾笃叹曰吾兄真多知哉辽主命穆宗讨肃哈里募军得甲千余女真甲兵之数始见于此葢未尝满千也至是太祖勇气自倍曰有此甲兵何事不可图渤海留守以甲赠太祖太祖不受曰被彼甲而胜则是因彼成功也是时辽追哈里兵数千攻之不能克穆宗谓辽将曰退尔军我当独取哈里太祖策马突战流矢中哈里首堕马执而杀之大破其军金人自此知辽兵之易与也金太祖十歳好弓矢甫成童即善射尝南望髙阜一发过之度所至踰三百二十步天徳三年立射碑以识焉金太祖始伐辽诸路兵得二千五百人辽将耶律色实坠马辽人前救太祖射救者毙併射色实饮矢之半有突骑前又射之彻札洞胸太祖免胄而战或自傍射之矢拂手颡太祖顾见射者一矢而毙谓将士曰尽敌而止衆从之勇气自倍敌大奔蹂践死者十七八辽萧嘉哩等将步骑十万会鸭子河大祖自将击之甲士三千七百至者才三之一俄与敌遇㑹大风起乗风击之辽兵奔溃辽人尝言女真兵若满万则不可敌至是始满万云金史辽帝自将七十万自图们西还太祖兵止二万追及使右翼先战兵数交右翼合而攻之辽兵大溃我师驰之横出其中辽师败绩金主攻黄龙府次混同江无舟以渡辽主使一骑前导乗赭白马径涉曰视吾鞭所指而行诸军随之以济遂克黄龙府使人视其渡处深不可测金太祖収国元年五月甲戍拜天射桞故事五月五日七月十五日九月九日拜天射桞嵗以为常世宗大定三年以重九拜天于北郊十四年诏明安穆昆之民今后不许杀牲祈祭若遇节辰及祭天日许得饮㑹章宗明昌四年次奉先县辛未拜天于县西五年六月出猎拜天承安五年勅来日重五拜天服五裳者拜礼仍旧诸便服者并用女真拜㤗和三年重五拜天射桞上三发三中宣宗贞祐元年闰九月拜日于仁政殿自是毎月吉为常金太祖起兵常在行阵间初无文字国势日强与隣国交好始用契丹字太祖命完颜希尹撰本国字希尹乃因契丹字合本国语制女真字太祖大悦命颁行之其后熙宗亦制女真字与希尹所制字俱行希尹所撰谓之女真大字熙宗所撰谓之女真小字金兴用兵如神战胜攻取无敌当世俗本鸷劲人多沈雄兄弟子姪才皆良将部落保伍技皆鋭兵无事耕可给衣食有事战可致俘获劳其筋骨以能寒暑徴发调遣事同一家是故将勇而志一兵精而力齐金国凡用师征伐上自大元帅中自万户下至百户饮酒㑹食畧不间别与父子兄弟等所以上下情通无闭塞之患国有大事适野环坐画灰而议自卑者始议毕即漫灭之不闻人声军将行大㑹而饮使人献䇿主帅聴而择焉其合者即为特将任其事暨师还战胜又大㑹问有功者随功髙下支赏举以示衆衆以为薄则増之女真用兵以戈为前行号曰硬军人马皆全甲刀棓自副弓矢在后设而不发非五十步不射弓力七斗箭镞至六七寸形如凿入輙不可出队伍之法伍长击柝十长执旗百长挟鼓千人长则旗帜金鼓悉备将事执旂人视所向而趋自主帅至步卒皆自控马每五十人为一队前二十人全装重甲持棍枪后三十人轻甲操弓矢遇敌必有一二人跃马而出先观敌阵之虚实或向其左右前后结队而驰击之百步之内弓矢齐发中者常多其分合出入应变若神女真善骑上下崖壁如飞精射猎毎见巧兽之踪能摄而椎之得其潜伏之所以桦皮为角吹作之声唿鹿射之大金国志女真人济江不用舟楫浮马而渡金都㑹宁四时皆猎毎猎以随驾车宻布四围名曰围塲金天㑹三年七月锦州野蚕成茧金世诸帝毎于常武殿筑台为拜天所重五日质明陈设毕百官班俟于毬塲乐亭南皇帝靴袍乗辇宣徽使前导自毬塲南门入至拜天䑓降辇至褥位皇太子以下百官皆诣褥位宣徽賛拜皇帝再拜上香又再拜排食抛盏毕又再拜饮福酒跪饮毕又再拜百官陪拜引皇太子以下先出皆如前导引皇帝回辇至幄次更衣行射桞击毬之戯亦辽俗也金因尚之凡重五日拜天礼毕插桞毬塲为两行当射者以尊卑序各以帕识其枝去地约数寸削其皮而白之先以一人驰马前导后驰马以无羽横镞箭射之既断桞又以手接而驰去者为上断而不能接去者次之或断其青处及中而不能㫁与不能中者为负毎射必伐鼓以助其气已而击毬各乗所常习马持鞠杖杖长数尺其端如偃月分其衆为两队共争击一毬先于毬塲南立双桓置板下开一孔为门而加网为囊能夺得鞠击入网囊者为胜或曰两对立二门互相排击各以出门为胜毬状小如拳以轻韧木枵其中而朱之皆所以习骁捷也既毕赐宴嵗以为常金世宗大定二十五年四月幸上京宴宗室于皇武殿饮酒乐上谕之曰今日甚欲成醉此乐不易得也昔汉髙祖过故乡与父老欢饮击筑而歌令诸儿和之彼起布衣尚且如是况我祖宗世有此土今天下一统朕巡幸至此何不乐饮于时宗室妇女起舞进酒毕羣臣故老起舞上曰吾来故乡数月矣今回期已近未尝有一人歌本曲者汝曹来前吾为汝歌上歌曲道祖宗创业艰难及所以继述之意至慨想祖宗音容如睹之语悲感不复能成声羣臣宗戚捧觞上寿于是诸老人更歌本曲如私家相㑹畅然欢洽上复续调歌曲留坐一更极欢而罢金世宗善骑射国人推为第一毎出猎耆老随而观之大定二十五年世宗幸上京召见百二十嵗老人赐帛金显宗孝懿皇后徒单氏以皇统七年生于辽阳母梦神人授以宝珠光焰满室既寤而生红光烛庭世宗备礼纳为太子妃生章宗昭圣皇后刘氏辽阳人天眷二年九月己亥夜后家若见黄衣女子入其母室中俄倾后生性聪慧读书过目不忘世宗选入东宫生宣宗金人之常服四帯巾盘领衣乌皮靴其束帯曰陶罕巾之制以皂罗若纱为之其衣色多白三品以上窄袖盘领缝腋下为襞积而不缺袴其胸臆肩袖或餙以金绣其从春水之服则多鹘鵞杂花卉之餙其从秋山之服以熊鹿山林为文其长中骭取便于骑也陶䍐玉为上金次之犀象骨角又次之銙周鞓小者间置于前大者施于后左右有双䤩尾纳束中其刻琢多如春水秋山之餙左佩牌右佩刀刀贵镔铁尚鸡舌木黄黒相半有黒相距者为上或三事五事宝饰以醤瓣桦口饰以鲛或屑金鍮和漆涂鲛隙而礲平之醤瓣皮斑文色股紫如醤中豆瓣产其国故尚之马扩茒斋自叙扩随金主至混同江之北地不生谷麦所种止稗子金主聚诸将共食则于坑上用矮台子或木盘相接人置稗子饭一椀加七其上列以虀韭长爪皆盐渍者别以木楪盛猪羊鸡鹿兎鹿麞狐狸牛马鹅雁鱼鸭等肉或燔或烹或生脔以芥蒜汁清沃陆续供列各取佩刀脔切荐食罢方以薄酒传盃而饮谓之御宴者亦如此既还乃令诸郎君家各致酒殽请南使赴饭十余日始造国书适经元日隔夕令人具车仗召南使赴宴凌晨出馆赴帐前金主于炕上设金装交椅而坐羣臣以名马弓矢劔槊为献且曰臣下有邪謟奸佞不忠不孝者愿皇帝代上天以此弓此剑诛之各跪上寿杯国主酬酌之次令南使上寿杯国主亲酌二杯酬南使且云我家自上世相传止有如此风俗不㑹奢饰更不别修宫殿劳费百姓也当时已破辽上京取到乐工列于屋外奏曲荐觞金主不以为意殊如不闻又扩随金主打围自拉林河东行每旦金主于积雪中以一虎皮背风而坐诸将各取所佩箭一枝掷占逺近各随所占左右上马军马皆单行毎骑相去五七歩接续不絶两头相望常及一二十里候放围尽金主上马去后队一二里立认旗以行两翼骑兵视旗进趋凡野兽自内赴外者四围得迎射外赴内者湏主将先射凡围如箕掌徐进约三四十里近可宿之处即两梢合围渐促湏臾作二三十匝野兽併走或射或击尽毙之复设虎皮坐取火炙㗖骑散之宿处金主言我国中最乐无如打围其行军布阵大概出此地近咸州一里有幕室数间供帐畧备州守出迎就坐有腰鼓芦管琵琶方响筝笙箜篌大鼓拍板舞者六十七人但如常服出手袖外周旋曲折酒五行归馆次日中使赐宴赴州宅就坐乐作酒九行猪鹿兎雁馒头炊饼白熟之类铺满几案最重油煮麫食以蜜涂拌名曰茶食非厚意不设以极肥猪肉或脂濶切大片一小盘子虚装架起间揷青葱三四茎名曰肉盘子非大宴不设人各擕以归舎南使朝见仪至日馆伴使副同行就龙䑓下马行入宿围西设氊帐各归帐歇定客省使副使相见就坐酒三行少顷闻鞞鼓声乐作合门使引入即捧国书自山棚东入陈礼物于庭下传进如仪賛通拜舞抃蹈讫使副上殿女真官员数百人班于西厢以次拜讫近贵者各百余人上殿以次就坐余并退两厢结架小苇屋幕以青幕以坐三节人殿内以女真兵数十人分两旁立执长柄小骨朶为仪卫国主所坐若今之讲坐施重茵前施朱漆银装镀金几案果楪以玉酒器以金食器以玳瑁匙筯以象牙遇食时数人擡舁十数鼎镬以前杂手旋切割饾饤以进名曰御厨宴所食物精细而味和甘食余以颁三节人乐作如前人数多至二百人毎乐作必以数十人髙歌以齐管色声出衆乐之表酒五行各赐袭袍帯次日赴花宴酒三行乐作鸣钲击鼓百戯以出有大旗狮豹刁牌砑鼓蹈跷蹈索上竿斗跳丸弄挝簸旗筑毬角觝鬬鸡杂剧等服色鲜明又有五六妇人立于百戯后各持两镜髙下其手镜光闪烁如祠庙所画电母此为异耳酒五行各起就帐戴色绢花各二十余枚次日复有贵臣赐宴兼伴射于馆内庭下设垜酒三行伴射贵臣馆伴使副离席各射三矢弓弩从便是日国中各王贵臣或微服隠稠人中以观射次日朝辞后归馆挂綵灯百十余为芙蓉鹅雁之形杂以絃管馆伴使副为惜别之㑹名曰换衣灯㑹酒三行各出衣服三数件或币帛交遗将出界送伴使副具酒食亦为惜别㑹亦各出衣服三数件或币帛交通情意至两界中间彼此使副回马对立马上一杯换所执鞭以为异日之记背马回顾少顷进数步踌躇为不忍别之状如是者三乃行女真刻木为契谓之刻字赋歛调度皆刻箭为号事急者三刻之旗帜之外各有字记大小牌子系马上为号乐有腰鼓管笛琵琶方响笙筝箜篌大鼓拍板元至元二十四年春二月或告诺延反诏巴延觇之乃多载衣裘入其境輙以与驿人既至诺延为设宴谋执之巴延觉与从者趋出分三道逸去驿人以得衣裘故争献健马遂得脱驰还白状元至正十八年宋关先生破头潘等破上都转掠辽阳至髙丽二十三年复攻上都博啰特穆尔击降之明建文四年小河之战斩燕将陈文王真自刎燕王棣见失两将力自督战平安操长鎗几及之马蹶不得前燕番将王骐跃马入阵援去先是王尝梦与平安战败见一男子丰貎美髯乗白马提大刀自西来大唿救驾砍安马应声而倒王得脱问其姓名曰莘城隍也至是果符所梦明𢎞治三年开原五色云见俗传打孤椿者谓天旱是墓中新死人作怪所致掘墓碎之则雨成化间医巫闾先生贺钦言于当道禁其事后数年王备御始至适天旱村民来告欲踵故事王许之先生急投一简论其妄且干国典王遂悔而急止之已而天雨讹言亦息后有彭姓者专以此惑衆先生言之王参戎杖其人火其书国初有正黄旗骁骑校金光前起身戎伍目不识字然见善必为训戒兵丁不妄杀人不滛一妇不掳一物不烧一房妻龚氏识字诵经顺治癸巳冬随征福建道出武林闻具德和尚説法自此有得辛丑夏还驻节钱唐光前有疾龚为延医光前止之曰我曽与汝亲叩灵隠今正欲作转身之计求和尚证明耳何以药为龚笑曰不意君亦至此地位命造二棺曰当与金公偕行稍迟为公毕后事耳金合掌而逝龚于后十四日亦端坐而化沈阳姚崇广最有力尝有人憇庙檐间崇广暗挟楹柱起压其人衣裾于下已而复为出之遂以力闻然终身不与人鬬有鬭者以力止之皆詟服莫敢支吾夫有勇力而不鬭狠又能服鬭者使之不鬭其人虽微固可传也沟儿汤东三城子有一山洞洞口时有行迹未尝见人出入好事者常探之初穷一洞见一小沙河褰裳涉之复遇一河遥与前洞相属而洞口甚窄侧身入中颇黒暗及闻水声潺湲倐复开朗前阻一河徘徊欲渡忽得一小舟将操之过岸而舟系铁索一头沈水引之甚长河风渐觉刺骨又念来时已久遂寻故径而归自此之后洞口亦无人迹奉天城东南有九顶铁义山相传为仙灵窟宅三教堂郭道常于山中苦修数年时奉天大旱祷雨无验使郭道祈请起坛而雨当事者多敬重之延住三教堂自此世味已交回首灵山不可复入矣兵部郎中常某之仆尝于梦中为人促去至一官署仪卫甚严主者唿之入与一囊命之曰汝将此囊中物散布某屯若干某堡若干勿得多寡任意又与一大羊为坐骑复戒之曰手寒则于羊身频拭之仆既出骑羊背耳中但闻风声凡所经歴之处取囊中物如主者言散布焉颇觉入手甚寒终不知为何物也既甦闻某屯某堡皆下氷雹方悟而手已冻壊盖仆性强忍频拭羊身之戒未之聴也墨尔根布克依站名在新城之北八百里距七站或曰大力人为布库曽有布库居此故名今曰布魁误也或曰有达瑚哩人名布克依耕于此或曰元置军民万户府五一曰布唿江今布克依枕嫩江南布唿江未知所在旧站去城十五里地名齐齐哈尔立城后移站于城城因站名官文书皆称之墨尔根布克依东北四百二十里河边相传康熙初年掘井得石有莫来耕三大字系唐年号但唐疆宇不及此且非诰诫勒石语也康熙五十年间出歪嘴雀罗雀者多得之形如阿蓝色微黒上嘴直而下嘴曲后亦不见雍正九年萨哈连苏拉章京那莫善得一古刀光泽异常有若水珠一颗随刀上下以手拭之全无痕迹雍正十三年四月辽河得一鱼重三百六十觔无鳞刺惟背上有若骨者一行共数十片炼其油色赤不知何名钦定盛京通志卷一百八钦定盛京通志卷一百九钦定四库全书钦定盛京通志卷一百九厯朝艺文前代帝王诏勅制祭告文赦文诗钦定四库全书钦定盛京通志卷一百九厯朝艺文等谨案文章者经世之大业是以观于人文可以稽察时变考镜得失辽沈山川雄秀王气钟灵自古帝王拓迹开统文武名臣谋谟献替颁之诏令见之章奏布在方䇿咸可观焉至如唐皇辽城之篇金宗上京之作风雅所存遗韵斯在兹篇辑厯代帝王诏勅诗文及臣下奏议杂着凡六卷谨志厯朝艺文第三十八钦定四库全书钦定盛京通志卷一百九厯朝艺文前代帝王诏勅东汉安帝诏元菟太守姚光等遂成等桀逆无状当明正刑章以示百姓幸㑹赦令乞罪请降鲜卑濊貊连年有事迁徙小民动以千数而裁送数十百人非向化之心也自今以后不与县官战鬬而自以亲附送生口者皆与赎直缣人四十匹小口半之唐太宗征髙丽诏朕所过营顿每饬饮食毋丰怪水可涉者勿作桥梁行在非近州县不得令学生父老迎谒朕昔提戈拨乱无盈月储犹所向风靡今幸家给人足止恐劳于转饷故驱牛羊以饲军且朕必胜有五以大撃小以顺讨逆以安乗乱以逸敌彼劳以悦当彼怨渠忧不克耶辽太祖天赞三年诏上天降监恵及蒸民圣主明王万载一遇朕上承天命下统羣生每有征行皆奉天意是以机谋在已取舎如神国令既行人情大附舛讹归正遐迩无愆可谓大含溟海安纳㤗山矣自我国之经营为羣方之父母宪章斯在允嗣何忧升降有期去来在我良筹圣㑹自有契于天人衆国羣王岂可化其凡骨三年之后嵗在丙戍时值初秋必有归处然未终两事岂负亲诚日月非遥戒严是速辽道宗赐左伊勒希巴诏朕以眇沖获嗣大位夙夜忧惧恐弗克任欲闻直言以匡其失今以数月未见所以副朕委任股肱耳目之意其令内外百官比秩满各言一事仍转谕所部无贵贱老幼皆得直言无讳金太祖谕内外诸军都统杲诏辽政不纲人神共弃之欲中外一统故命汝帅大军以行讨罪尔其慎重兵事择用善谋赏罚必行粮饷必继勿扰降服勿縦俘掠见可而进无淹师期事有从权毋须申禀金太祖抚谕迁民诏郡县今皆抚定有逃散未降者已释其罪更宜招谕之前后起迁户民去鄊未乆岂无懐土之心可令所在有司深加存恤毋辄有骚动衣食不足者官赈贷之金太祖谕东京诸路诏顷因兵事未息诸路闗津絶其徃来今天下一家若仍弃之非所以便民也自今显咸东京等路徃来从其便其间被畧及鬻身者并许自赎为良仍令驰驿布告金太宗敦劝农功诏朕惟国家四境虽逺而兵革未息田野虽广而畎畆未辟百工畧备而禄秩未均方贡仅修而宾馆未赡是皆出乎民力苟不务本业而抑游手欲上下皆足其可得乎其令所在长吏敦劝农功金世宗封长白山敕自两仪剖判山岳神秀各种其分野国将兴者天实作之对越神休必以祀事故肇基王迹有若岐阳望秩山川于稽虞典厥惟长白载我金徳仰止其其髙实惟我旧邦之镇混同流光源所从出秩秩幽幽有相之道列圣蕃衍炽昌迄于太祖神武徴应无敌于天下爰作神主肆予冲人绍休圣绪四海之内名山大川靡不咸秩矧王业所因瞻彼旱麓可俭其礼服章爵号非位于公侯之上不足以称焉今遣某官某持节备物册命兹山之神为兴国灵应王仍勅有司嵗时奉祀于戯庙食之享亘万亿年维金之祯与山无极岂不伟与金世宗封混同江敕昔我太祖武元皇帝受天明命扫辽季荒茀成师以出至于大江浩浩洪流不舟而济虽穆满渡江而鼋梁光武济河而水氷自今观之无足言矣执徐之嵗四月孟夏朕时迈旧邦临江永叹仰艺祖之开基嘉江神之効灵至止上都议所以尊崇之典盖古者五岳祀三公四渎视诸侯至有唐以来遂享帝王之尊称非直后世靡文而崇徳报功理亦有当然者矧兹江源出于长白经营帝鄊实相兴运非钖以上公之号则无以昭答神休今遣某官某持节备物册命神为兴国应圣公申命有司嵗时奉祀于戏严庙貌正封爵礼亦至矣惟神其衍灵长之徳用辅我国家弥亿年神亦享庙食于无穷岂不休哉元成宗加封五镇诏三代以降九州皆有镇山所以阜民生安地徳也五岳四渎先朝已尝加封惟五镇之祀未举殆非敬恭明神之义其加东镇沂山为元徳东安王南镇㑹稽山为昭徳顺应王西镇呉山为成徳永靖王北镇医巫闾山为贞徳广宁王中镇霍山为宗徳灵应王仍敕有司嵗时与岳渎同祀着为定式明太祖正神名号诏自有元失驭土宇分裂声教不同朕奋起布衣以安民为念训将练兵平安华夏天统以正永惟为治之道必本于礼考诸祀典知五岳五镇四海四渎之封起自唐世崇名美号厯代有加在朕思之则有不然夫岳镇海渎皆髙山广水自天地开辟以至于今英灵之气萃而为神必受命于上帝幽㣲莫测岂国家封号之所可加黩礼背经莫此为甚至如忠臣烈士虽可以加封号亦惟当时为宜夫礼所以明神人正名分不可以僭自今依古定制凡岳镇海渎并去其前代所封名号止以山水本名称其神郡县城隍神号一体改正厯代忠臣烈士亦依当时初封以为实号后世溢美之称皆与革去至孔子善明先王之要道为天下师以济后世非有功于一方一时者可比所有封爵宜仍其旧庶㡬神人之际名正言顺于理为当因称朕以礼事神之意所定各神名号一五岳称东岳㤗山之神南岳衡山之神中岳嵩山之神西岳华山之神北岳恒山之神一五镇称东镇沂山之神南镇㑹稽山之神中镇霍山之神西镇吴山之神北镇医巫闾山之神一四海称东海之神南海之神西海之神北海之神一四渎称东渎大淮之神南渎大江之神西渎大河之神北渎大济之神一各处府州县城隍之神府城隍之神某州城隍之神某县城隍之神一厯代忠臣烈士并依当时初封爵名称之一大小神祠无功于民不应祀典者即系滛祠有司勿得致祭呜唿明则有礼乐幽则有鬼神其理既同其名当正故兹诏示咸使闻知明成祖建北镇庙敕北镇医巫闾山之神自昔灵应彰显而为国祐民厥绩光着独其庙宇至今弗克修治朕心惓切夙夜弗忘敕至尔等择日兴工建立祠宇饬严祀事以称朕崇仰之意制唐文宗授刘悟幽州节度使制门下朕闻将星明则英豪用灵旗指则妖祲销劲草可以受疾风盘根然后见利器苟非处剧何以用长况幽并少年燕赵竒士居常以紫骝自骋失意则白刃相批将领斯难是先才杰昭义军节度副大使知节度事泽潞磁邢洺等州观察制置使金紫光禄大夫检校尚书左仆射兼潞州大都督府长史御火大夫上柱国彭城郡王食邑三百户刘悟天与忠诚人推敬让藴孟贲之勇不以力闻避亷颇之强使之心伏是以居危邦而智免临大节而功髙尝见委于先朝屡作藩于右地朕以辽阳巨镇自我底宁始欲抚之以仁然后示之以礼而守臣婴疾幕吏擅权挠政行私亏恩剥下过为捶楚妄作威稜不均飨士之羊但养乘轩之鹤致兹扰变职此之由不有将材孰惩儿戯敷求朕志深谓汝谐是用拔竒式冀宣力升以亚相宠之上公俾光十乗之行以壮三军之气可检校司空兼幽州大都督长史御史大夫充幽州契丹两番经畧卢龙等使散官勲封如故唐宣宗授张允伸幽州节度使制门下统制方隅昭宣威略苟非绩効之茂孰当委寄之权故开幕任青登坛拜信建置斯重古今为常幽州节度留后检校左散骑常侍张允伸性禀诚明才推倜傥端已每存于忠孝嗜学早习乎天人偘然器能冠于戎籍自维城遥领留务在躬惟専报国之心以洽奉公之道节度既焕俭恪弥勤况辽阳甲兵之雄幽都控驭之逺假机谋以董杂俗资刑赏以靖朔隣由是钖鈇钺之正名授喉舌之显秩升以亚相示之殊荣于戯施令在严失之者则虐为仁由恵过之者则非所宜政不建法苛不隳制讲武备以御冦举化条以育人服吾宠光伫尔休问可检校工部尚书幽州节度使祭告文明英宗祷雨告北镇庙文予奉天育民愧凉于徳致兹久旱灾及羣生夙夜省躬中心惓切神司方镇忧悯谅同雨农于晴宜在其手特兹致祷尚冀感通𢎞布甘霖用臻丰稔匪予之恵时乃神庥明宪宗告北镇庙文国家钦奉神明聿严祀事所期黙运化机庇祐民庶乃近嵗以来或天时不顺或地道欠宁或雷电失常雨晹爽侯或妖孽渐作疫疠交行逺近人民频遭饥馑流离困苦痛何可言惕然于中罔知攸措惟神奠镇一方民所恃頼睹兹灾沴能不疚心是用特具香币遗官祭告尚冀体上帝好生之徳鉴予忧元元之意斡旋造化𢎞阐威灵悍患御灾变祸为福庶㡬民生获遂享报无穷惟神鉴之明孝宗祷雨告北镇庙文伏自去年无雪今春无雨田苖未能播种民庶实相忧惧予甚兢惕用是侧身修省䖍致祷祈惟神矜悯小民斡旋大造早霈甘霖以滋禾稼以济民艰庶年有丰稔之祥则神亦享无穷之报明武宗平宁藩告镇北庙文去嵗以来宁孽作逆命官致讨逆党就擒内变甫清中外底定匪承洪祐曷克臻兹因循至今未申告谢属者四方多事水旱相仍饿莩载途人民困苦盗贼啸聚勦捕未平修省咎由实深兢惕伏望神慈昭格幽赞化机灾沴潜消祯祥叶应永庇生民明世宗即位告北镇庙文惟神功参造化永镇北土奠安民物兹予嗣承大统谨用告祭神其歆鉴佑我国家赦文魏文帝谕赦辽东告辽东元菟将校吏民逆贼孙权遭遇乱阶因其先人刼略州郡遂成羣凶自擅江表含垢藏疾冀其可化故割地王权使南面称孤位以上将礼以九命权亲叉手北向稽颡假人臣之宠受人臣之荣未有如权者也狼子野心告令难移卒归反覆背恩叛主滔天逆神乃敢僭号恃江湖之险阻王诛未加比年以来复逺遣船越渡大海多持货物诳诱边民边民无知与之交闗长吏以下莫肯禁止至使周贺浮舟百艘沉滞津岸贸迁有无既不疑拒赍以名马又使宿舒随贺通好十室之邑犹有忠信陷君于恶春秋所书也今辽东元菟奉事国朝纡青拖紫以千百为数载纚垂缨咸佩印绶曽无匡正纳善之言龟玉毁于匵虎兕出于匣是谁之过欤国朝为子大夫羞之昔狐突有言父教子贰何以事君䇿名委质贰乃辟也今乃阿顺邪谋脇从姦惑岂独父兄之教不详子弟之举习非而已哉若苖秽害田随风烈火芝艾俱焚安能白别乎且又此事固然易见不及鉴古成败书传所传也江南海北有万里之限辽东君臣无憷惕之患利则义所不利贵则义所不贵此为厌安乐之居求危亡之祸贱忠贞之节重背叛之名蛮貊之长犹知爱礼以此事人亦难为颜且又宿舒无罪挤使入呉奉不义之使始与家诀涕泣而行及至贺死之日覆衆成山舒虽脱死魂魄离身何所逼迫乃至于此今忠臣烈将咸忿辽东反覆擕贰皆欲乗桴浮海期于肆意朕为天下父母加念天下新定既不欲劳动干戈逺涉大川费役如彼又悼边陲遗余黎民迷误如此故遣郎中衞慎邵琩等且先奉诏示意若股肱忠良能効节立信以辅时君反邪就正以建大功福莫大焉傥恐自嫌已为恶逆所见染污不敢倡言永懐伊感其诸与贼使交通皆赦除之与之更始诗魏武帝古乐府碣石篇东临碣石以观沧海水何澹澹山岛竦峙木树藂生百草丰茂秋风萧瑟波涛涌起日月之行若出其中星汉灿烂若出其里幸甚至哉歌以咏志梁元帝燕歌行燕赵佳人本自多辽东少妇学春歌黄龙戍北花如锦元菟城边月似蛾如何此时别夫婿金覊翠毦徃交河闻言入汉去燕营怨妾愁心百恨生漫漫悠悠天未晓遥遥夜夜聴寒更自从异县同心别偏恨同时成异节横波满眼万行啼翠眉乍歛千重结并海连天合不开那堪春日上春台乍见逺舟如落叶遥看浮艇似行杯汀沙夜鹤啸覊雌妾心无趣坐伤离翻嗟汉使音尘断空伤贱妾燕南垂隋炀帝纪辽诗辽东海北翦长鲸风云万里清方当销锋散牛马旋师宴镐京前歌后舞振军威饮至解戎衣判不徒行万里去空道五原归秉旄杖节定辽东俘馘变彛风清歌凯㨗九都水归宴洛阳宫䇿功行赏不淹留全军借智谋讵似南宫复道上先封雍齿侯唐太宗辽城望月诗元菟月初明澄辉照辽碣映云光暂隠隔树光如缀魄满桂枝圆轮亏镜影缺临城却影散带晕重围结驻跸俯九都伫覩妖氛灭金世宗幸上京歌辞猗欤我祖圣矣武元诞膺明命功光于天拯溺救焚深根固蒂克开我后传福万世无何海陵滛昏多罪反易天道荼毒海内自昔肇基至于继体积累之业沦胥且坠望戴所归不谋同意宗庙至重人心难拒勉副乐推肆予嗣绪二十四年兢业万㡬亿兆庶姓懐保安绥国家闲暇廓然无事乃眷上都兴帝之第属兹来游恻然予思风物减耗殆非昔时于鄊于里皆非初始虽非初始朕自乐此虽非昔时朕无异视瞻恋慨想祖宗旧宇属属音容宛然如睹童嬉孺慕厯厯其处壮嵗经行恍然如故旧嵗从游依稀如昨欢诚契濶旦暮之若吁嗟濶别云胡不乐钦定盛京通志卷一百九钦定盛京通志卷一百十钦定四库全书钦定盛京通志卷一百十厯朝艺文诗乐府五言古七言古五言律七言律五言排律五言絶句七言絶句钦定四库全书钦定盛京通志卷一百十厯朝艺文诗乐府辞鼓吹曲屠栁城篇缪袭屠栁城功诚难度越陇塞路漫漫北踰冈平但闻悲风正酸蹋顿授首遂登白狼山神武詟海外永无北顾患鼓吹曲征辽东篇傅元征辽东敌失据威灵迈日月公孙既授首羣逆破胆威震怖朔北响应海表景附武功赫赫徳云布髙句骊曲王褒萧萧易水生波燕赵佳人自多倾杯覆盌漼漼垂手奋袖婆娑不惜黄金散尽只畏白日蹉跎和纪辽东篇王胄辽东浿水事龚行俯拾信神兵欲知振凯旅归乐为聴凯歌声十乗元戎才渡辽扶濊已氷消讵似百万临江水按辔空廻镳五言古辽西作崔颢燕郊方嵗晚残雪冻边城四月青草合辽阳春水生夷人正牧马汉将自徴兵露重寳刀湿沙虚金鼓鸣寒衣着已尽春衫谁与成寄语洛阳使为传边塞情漉酒图龎铸我爱陶渊明爱酒不爱官弹琴但寓意把酒聊开颜自得酒中趣岂问头上冠谁作漉酒图清风起毫端露电出形似神情想髙闲大似挥絃时目送飞鸿难袖中有东篱开卷见南山嗟予因尘土青鬂时时斑折腰尚未免敢谓善闭闗望望孤云翔徒羡飞鸟还归田未有日掩卷空长叹送周山人之辽东掲徯斯物变风已暄庭虚雪犹在每与君子违偏惊嵗年改名山先梦到灵药随方采明日望行人灵槎隔辽海次韵黄华和同年九日诗耶律楚材西风残日秋有客嗟幽独偶尔得香醪凄然忆霜菊世态屡变迁人生多反覆十年一梦中犹未黄粱熟由祖越过龙泉程启元一迳何盘曲东西亦委蛇危巖嵌兰若疲马安能驰岂不惮峻险薄言恣探竒清泉濯长缨聊与性命期雅有杯中物可以乐我私七言古田器之燕子图龎铸器之自叙云明昌丙辰予从军塞外野舍荒凉难以状言春末有双燕来巢此屋土人不之识屡欲捕之予曲为全䕶此燕昼出夜归予必开户待之忽一日飞止坐隅都无惊畏巧语移时不去予始悟明日秋社此鸟当归殆留别语也因作一诗赠之云㡬年塞外厯﨑危谁谓乌衣此亦飞朝向芦陂知有为莫投茅舍重相依君怜我处频迎语我忆君时不掩扉明日西风悲鼓角君应先去我何归此诗以细字写之为蜡丸系之燕足上明年四月予受代归又八年㤗和甲子任潞州观察判官四月十二日偶坐廨舍之含翠堂忽双燕至一飞檐户间一上砚屏予谛视之系足蜡丸故在乃知此鸟葢徃年赠诗者也因请同年龎君才卿画为图求诸公赋诗田君才略燕云客少年累有安边䇿悔从笔砚取功名直要横驰沙漠北塞垣春雪白皑皑东风未放元隂开乌衣之国定何许一双燕子能飞来三年驿舍安西道眼底莺花无梦到忽见低飞入短檐此身似向邯郸道君居东海我中原相逢乃在穹庐前天涯流落俱为客感时念逺空澘然长安何限髙髙阁昼夜风闲开翠幕底事猜嫌不往依甘从此地风沙恶土人嗜肉无人心一生弋猎夸从禽有巢幸穏勿浪出汝身未必轻千金朝来暮去益狎昵物我相忘情意一但怪重裘积渐添元是西风催社日须知音巧惟鷾鸸忽来坐隅如告辞我方流寓未归得为君忍赋伤心诗诗成自述聊为戏系足封之亦无意燕已归飞我未归刁斗声中忽惊嵗旄头夜落妖氛收嫖姚献凯归神州玉闗早喜班超入北海不闻苏武留君才经世宁终枉幕府须贤来上党别后归期两及瓜人间秋燕十来徃沈沈官舍红芳稀葛衣燕居淡忘机忽闻巧语入檐户大似相识来相依一飞檐外窥庭树一上屏山惊不去解足分明得帛书真是当年留别句天生万物禽最微固耶偶耶吾不知古道益逺交情漓朝恩暮怨云迁移当时握手悲别离一旦富贵弃如遗闻予燕歌应自疑慎无示之嗔我讥雪谷晓装图龎铸溪流咽咽山昏昏前山后山同一云天公谈笑玉雪喷散为花蕊白纷纷诗翁瘦马之何许忍冻吟诗太清苦老奴寒缩私自语作奴莫比诗奴苦木僵石老鸟不飞山路益深诗益竒老奴忍笑怜翁痴不知嗜好乃尔为杨侯胸中富邱壑醉里笔端驱雪落因何不把此诗翁画向草堂深处着觉华岛王寂予自少时即闻辽东觉华岛为人间佳絶处凡道经海上未尝不驻鞍极望久不能去第简书有期不得一到为恨大定乙未之秋仲月十有四日予自白霫审谳寃狱归投宿龙宫下院谋诸老宿期一徃焉老宿曰今秋风劲厉波浪汹涌虽柁工篙师徃来其间亦不免缩颈汗背当俟隆冬氷合如履平地然后可着鞭耳予竟不聴明日登舟行未㡬风涛掀簸舟人为之变色于是収帆弭檝维石于北渡予叹曰此而不济则命也迺割牲酾酒投是诗以祷之遂复鼓枻以进已而风停浪静天水湛然极目万里恍然如坐大圆镜中指顾之间巳登彼岸舟僧大徳谓余曰正直动山鬼诗句起蛰龙者信不诬矣予笑曰如二公者千古仰之如泰山北斗岂庸人末士所可拟哉是必怜其勤而报以诚也不然则刘昆所谓反风灭火蝗不入境者皆偶然耳虽然此一段竒境亦不可不纪也宫庭湖神感且通徃来送客能分风广徳王祠祷輙应重楼翠阜浮霜空我行拟上觉华岛香火遍走青莲宫中流未济成龃龉船头西向旗脚东云奔雾涌白浪卷一叶掀舞洪涛中平生行止类如此慿仗愿有信与忠尝闻主海尊位置顾岂变化难为功指唿蛟蜃扫隂翳天水万里磨青铜解维转柁饱帆腹双桨不举追惊鸿兹逰政要偿素愿勿使坐叹诗人穷投文再拜微恳为我寄语白龙翁留题觉华岛龙宫寺王寂传闻三山驾空虚珠宫贝阙神仙都茫茫弱水限舟楫人迹不到如有无平生㸃检江山好我有龙宫觉华岛何年经创作者谁兴圣帝师孤竹老老人絶俗栖金沙嵗久喜舍来天家悬崖架壑置佛屋突兀殿阁凌烟霞迺知造物开神异故压袛园布金地四顾鲸波翼寳巖玻璃环拥青螺髻我生自厌薫羶腥坐觉两掖生清泠夜凉海月耿不寐㡬欲举手扪天星明朝収帆落尘土一梦回头散风雨向令坡老此经行想不愿为天竺主医巫闾山蔡珪幽州镇山髙且雄倚天万仞蟠天东祖龙驱之不肯去至今鞭血余殷红奔岸暗谷生云树萧寺门横入山路谁道营邱笔有神只得峯峦两三处我方万里来天涯陂陀缭绕间风沙直教眼界臻明秀好是岚光日夕佳封龙山边生处乐此山之间亦不恶他年南北两生涯不妨世有扬州鹤金太子允恭墨竹刘因黒龙江头气郁葱武元射龙江水中江声怒号久不㵼破墨挥洒余神功天人与竹皆真龙墨竹以来凡马空人间只有墨君堂何曽梦到琼华宫瑶光楼前月如练倒影自有河山雄金源大定始全盛时以汉文当世宗兴陵为父昌明子乐事孰与东宫同文采不随焦土尽风节直与幽兰丛百年图籍有萧相一代英雄谁蔡公䇿书纷纷少颜色空山夜哭遗山翁我亦飘零感白髪哀歌对此吟双蓬秋声萧萧来晚风极目海角天无穷题王学士熊岳图元好问洗参池水甜于蜜玉堂仙翁髪如漆膝前文度更风流尽卷风流入诗笔长松手种欲摩天海岳楼空落照边古来説有辽东鹤仙语星星谁为传五百年间异人出却将锦绣裹山川五言律送郭少府入辽韩翊边烽警榆塞侠客渡桑干栁叶开金镝桃花耀玉鞍满月临弓影连星入剑端莫学燕丹客空歌易水寒渡辽刘着身隔辽东渡心懐冀北群㑹归苏属国却忆范将军风阵横秋雁雷声吼夜蚊方言莫相笑唐梵本殊分喜夏龎铸小着不足畏深居如退藏青奴初荐枕黄嬭亦升堂鸟语竹隂宻雨声荷叶香晚凉无一事步履到西堂广宁懐古刘成徳衰草闲仙洞青云冷誓台舆图连朔野鸡犬静尘埃水自荒沙出山从故国来戍楼钟报晓笳鼓逓相催逰中㑹寺二首龚用卿寺逺山僧少丛林草径深悬崖盘石磴古殿度云岑枝宻廻流合巖幽向日隂欲将金印挂潇洒定禅心蛇山盘古折线路绕千寻万里风云壮诸天嵗月深花香浮塔院霞影落邱岑杳杳钟声动遥峯拥碧林温泉徐景嵩万古温泉水百年㡬度逰炎流从地发暖气欲天浮风过亭台爽山环景物幽自怜多病客不是濯缨俦七言律渡混同江蔡松年十年八唤清江渡江水江花笑我劳老境归心质孤月倦逰陈迹付惊涛两都络绎波神肃六合清明斗极髙湖海小臣尸厚禄梦寻烟雨一鱼鱽晚登辽海亭髙士谈登临酒面洒清风竟日慿栏兴未穷残雪楼台山向背夕阳城郭水西东客情到处身如寄别恨他时梦可通自叹不如华表鹤故乡尝在白云中李仲佐辽东之豪士也初识于大元帅席上怪其议论英发坐客尽倾至于通练世务商较人物虽博学老儒或有所不及仆喜其为人临分以二诗赠行且将以为定交之券也王寂夤縁樽爼接雍容一洗从来芥蔕胷笑我残年方射鼠喜君巨手学屠龙闻名素重千金诺识面尤轻万户封指日乗槎吾已矣与君林下㑹相逢客路逢君葢少倾欢然相与话平生心胸皂白人伦鉴齿颊吹嘘月旦评鸡黍后期虽有信参商轻别得无情从今把酒湏东望千里闗山共月明自东营来广宁道出牵马岭去路㡬半里松桧郁然桃李间发问之云利器梁侯之先茔也其榇尚附浅土遂命酒哭奠而去公初待我以国士虽晚意少疎而恩礼未易忘也王寂九仞终亏一篑功想知衔愤泣幽宫死生怒臂屈伸顷得失奕碁翻覆中只有松杉全晚节不随桃李嫁春风门生故吏知多少谁致生刍奠此翁再过坟下王寂毁誉譊譊息葢棺百年春梦大槐安功名倒挽九牛尾富贵真成一䑕肝故国莺花人事改空山风雨夜台寒平生我亦心如鐡醉眼西州泪不干渡辽舟中小酌王寂佳㑹清欢取次成逸羣髙论极峥嵘掀须巳判玉山倒蘸甲不辞金椀倾落日榇云鱼尾赤斜风卷水縠纹生豫愁江上分飞后千里闗河月共明和非熊韵耶律楚材蔼蔼英声镇北州非熊人物本风流时逢佳客开青眼久领元戎尚黒头巳发丰城神劔出休嗟暗室夜光投驱兵经略开中了题遍长安旧酒楼和薛伯通韵耶律楚材滴滴秋光溢逺山穹庐寥落酒瓶干诗章平淡思居易禅理纵横忆道安不忍西风霜叶脱难禁秋雨菊花残闾山旧隐天涯逺梦里思归梦亦难和伊喇子春见寄耶律楚材邂逅沙城识子初天山风雪醉吟余文章光熖君堪羡节操仪刑我不如曲蘖乡中前进士风波堆里老中书他年归去无相弃同到闾山旧隐居寄景贤耶律楚材人间聚散忘悲欢何以林泉遯世闲十载残躯逰瀚海积年归梦遶闾山空嵓猿鹤招予徃满架琴书伴我还多谢龙冈怜老隐新诗酬酢路无悭和冲霄韵耶律楚材星星华髪镜中惊好赋归欤接淅行重位宁贪髙一品故园无惮逺千程晴天花络春山色落日松和秋水声无恙闾峰三百寺遨逰吟啸老余生思亲二首耶律楚材老母琴书老自娱吾山侧近结蘧闾髩边尚结避兵髪箧内犹存教子书幼穉已能学土梗老儿犹未忆鲈鱼谁知万里思归梦夜夜随风到故居昔年不肯卧茅庐赢得飘萧两鬂疎醉里不知身似蝶梦中不觉我为鱼故园屈指八千里老母行年六十余何日挂冠辞富贵少林佳处卜新居和武善夫韵耶律楚材老子年来酷爱闲不堪白髪映苍颜十年兴废悲歌里半世干戈寤寐间北阙欲辞新凤阁东州元有旧闾山熊经鸟引聊终嵗嵓下疎松正好攀宿大安有懐吴希孟竒石苍松世界分千山虎豹散狼羣洞前黒白万林雨坛上浮沉一篆芸钟尽漏随庄室蝶心依神㑹栢台云清樽旧约逾三月何日叅军细论文读书贺钦清晨起坐小茅堂万事无闗一炷香展卷细观前圣奥驰名敢学世人狂也知老病年光促争奈诗书意味长但愿桑榆粗有得肯随流俗叹斜阳和沈阳守愚邱先生韵贺钦声利沉疴幸已瘳烟霞痼疾岂湏忧非闗遯世矜髙节自是匡时乏逺猷鎻闼两年空窃禄云山十载免包羞管宁本是辽东客不愿重过五凤楼古澄丁声逺来访赋一律见遗因和贺钦太学陈东天下知抗章不怕忤当时折腰彭泽成何事回首闾山有所思轩外孤松全晚节宅边五栁散春丝归来还是忘机客传语沙鸥莫浪疑再和沈阳守愚邱先生韵贺钦白云堆里得安身名利无干逺世尘静把简编窥徃哲每将菽水奉慈亲江山秀丽诗懐壮窗户清幽琴调新幸有此般闲快乐任他人醉五陵春过葢州马文升烟雾新消海国边荒园寒水与云连山光杳霭飞凫外秋色参差落雁前田野欢唿瞻使节公庭空寂长苔钱从容事毕还朝日韶舞声中觐九天望京楼郭登庸雨洗沙塲兵气收天涯秋暮独登楼四方烟井聴鸡犬百里晴郊散马牛断壠黄云依古戍孤城斜日射寒流沧溟寂寞鱼龙伏回首西南望帝州祖越寺徐文华云烟回合水潺湲路转陂陁百折还上界钟声霄汉杳前山墖影夕阳间松涛涨壑千巖响花雨浮空满地斑坐久虚堂疑误入恍然身世出人寰五言排律博索道中书事阎长吉此地先经战人生苦未聊泉源疏地胍田垄上山腰败石平危径枯柴补短桥晓烟明逺㸑暮雪㸃归樵履滑心频悸梯危欲顿消解鞍空倒卧无梦讫清宵和张敏之诗七十韵耶律楚材敏之学士逺寄新诗七十韵捧读之余续貂以尾聊资一笑壮年多轗轲晚节叹行藏故国頺纲秽新朝明徳香雄材能预算大略固难量迭出神兵速无前我武扬本图服叛逆何止剪诪张西讨穷沙碛东征过乐浪彗侵天垒壁光动太微铓整整车徒盛鳞鳞旂鼓望天皇深责重贤帅庙谋臧江左将禽楚河阳已灭商英雄皆入彀强御敢跳梁採访轩车閙司农官吏忙轻徭常力足薄赋不财伤勲业超秦汉规模迈帝王流言无管蔡竒计有平良増葺新文物耕耘古战塲蛟龙方奋迅鵰鹗得翺翔偶遇风云㑹争依日月光永醻千古耻一怒四夷攘虎帐十年梦龙庭㡬度霜迎降初请命出郭逺相将久敌真宜死寛恩何敢当赦书民有幸歌咏寿无疆扶杖聴黄诏称觞进白狼散财竭库藏拔将出戎行殷絶仁犹在周倾道不忘来朝燕郡内入觐大都旁戎服貂裘𬗋星轺俊马苍中春辞北望初夏过西凉瀚海汹而涌隂山彷且徨闲云迷去路疎雨润行装出处空兴叹风光自断肠典刑陈故事利病上封章天下援深溺中州冀小康流离承丧乱筹䇿要优长痼疾如神附游魂笑鬼伥仁施能骨肉灵药起膏肓避祸宜缄口当言肯括囊遭䜛心欲剖涉苦胆先尝北漠絶穷域西隅抵大洋诗书犹不废忠信未能忘氊补连腮帐䋲穿朽脚牀郊行长野兴人静若禅房回鹘交逰熟崑崙事迹详风烟多黯黯云水两茫茫灾变垂干象妖氛翳太阳髯龙三岛去玉叶一枝芳明主初登极愚臣敢进狂九畴从帝钖五事合天常大乐陈金石朝衣具冕裳降升分上下进退有低昻拓境时方急郊天且未遑应兵无血刃降虏自壶浆按堵无更肆因资不餽粮宸心尊徳义圣世济柔刚恩泽函诸夏威稜震八荒势连西域重天助北方强举我陪三省求贤锦衣捐毳褐肉食弃糟糠隐逸求新仕流亡集故乡百官欣戴舜万国愿归唐耕钓生咸遂工商乐未央㑹将封泰岳行看建明堂每叹才雕篆长慙学面墙君恩予久负贤路我深妨覆餗恒忧惧持盈是恐惶故山松径碧旧隐菊花黄太守方遗舄初平正牧羊厚颜居此位若已纳于隍吟啸须归去香山老侍郎懐古一百韵寄张敏之耶律楚材兴亡千古事胜负百枰碁感恨空兴叹悲吟乃赋诗三皇崇道徳五帝重仁慈礼废三王谢权兴五伯漓焚书嫌孔孟峻法用髙斯政出人思乱身亡国亦随阿房修象魏徐福觅灵芝偶语真虚禁长城信谩为只知秦失鹿不觉楚亡骓法约三章日恩垂四百期汉兴学校启文作典章施黯武疲中夏穷兵攘四夷嗣君恩稍失刘氏徳难衰新室虽兴难真人已御基魏吴将奋起灵献自荒嬉贼子权移汉姦臣坞筑郿三朝如峙鼎四海若棼丝才奉三阳主已生四马师仲谋服孟徳葛亮倍曹丕唯晋方承统平吴混八维有初终鲜克居治乱谁思蝉鬂充兰掖羊车遶竹枝孙谋无逺虑神器委痴儿国事归椒室民饥询肉糜为人昧菽麦闻蟇问官私卫瓘尝㡬諌何曽已预知五湖云扰攘六代电奔驰川谷流腥血郊原厌积尸天光分耀日地理列𤓰时厯数当归李驱除暂隋西陲开鄯善东鄙讨髙丽鸾驾如江国龙舟泛汴漪锦帆遮水面粉浪汚河湄府藏金钱积生灵气力疲妖氛天下起章奏禁中欺海内空龙战河东有凤姿元戎展鹰犬颉利助熊罴奉表遵朝命尊王建义旗经营于盗手禅让託君辞豪哲归吾彀要荒入我覊太宗真令主贞观有皇规正羙开元治俄成天寳悲曲江还故里林甫领台司裂土封三国纒头爱八姨霓裳犹未罢鼙鼓恨来迟逆冦临丹阙君王拾翠眉两京贼党灭方镇重权移朱李元堪叹石刘亦可嗤九州重搆乱五代荐荒饥辽宋分南北翁孙讲礼仪宣和风侈靡教主徳庸卑背约絶邻好兴师借冦资悬知丧唇齿何事撤籓篱失地人皆怨䝉尘悔可追辽家遵汉制孔教祖宣尼焕若文章备康哉政事熙朝廷严衮冕郊庙奏壎箎校猎娴驰射行营习正竒南州走玉帛诸国爱鞭笞天祚骄人上朝鲜叛海涯未终三百祀不免一朝危鸭緑金朝起桑干玉玺遗后辽兴大石西域统龟兹万里威声震百年名教垂武元平宋地殷礼杂宗姬治国崇文事抡才尚赋词邦昌君洛汭刘豫立青淄大定民兴咏明昌物适宜日中须景昃月满必光亏肘腋独夫难邱墟七庙隳北朝天辅佑南国俗疮痍天子潜廵狩宗臣严守陴山西尽荆枳河朔半豺貍食尽谋安出兵羸力不支长围重数匝久困再周期太液生秋草姑苏逰野麋忠臣全节死余衆入降麾文献生三子东丹第八枝虚名如画饼遗业学为箕自笑蓬垂鬂谁怜雪满髭抚膺长感慨搔首㡬嗟咨车葢知何处衣冠问阿谁自天明下诏知我素通蓍发轫装琴剑登车执䇿绥穷庐或白黒驿骑半黄駓肥脔白如瓠琼浆甘似饴天山连北府瀚海逹西伊天马穷厓澥神兵过月氏感恩承圣勅寄住到寻愚春色多红树秋波总緑陂不湏賖酒饮随分有驴骑畎亩栖禾粟圜林足果棃舂粳光灿玉煮饭滑流匙圣祖方轻举明君应乐推龙庭陈大礼原庙显明粢万国朝金佩千官列玉墀求贤为辅弼举我忝丞疑才徳真为慊颠危不解持愿从麋鹿性岂恋凤凰池投老谁为伴黄山有敏之五言絶句过锦州孙承宗锦水波初静髙轩向此过似闻城郭是东去竟何如下香巖程启元危途长侧足髙处更回头行路难如此何时卧故邱题扉上钓鱼图贺钦倚杖看闾山垂纶钓陵水山头宿雾开水面清风起自警贺钦战兢防失足顷刻莫驰心勿谓人谁见当知帝汝临为学不谨独到底是空言猩猩与鹦鹉孤负昊天恩七言絶句平州中和馆后草亭李晏藤花满地香仍在松影拂云寒未收山鸟似嫌逰客到一声啼破小亭幽集句题广宁胜览亭李遹檐前无数好峯峦醉眼诗膓氷雪寒不识闾山真面目请君来此凭阑干宿锦州广济寺僧房卧屏一幅画一纶巾羽服隠几胡牀命短童汲水浇花若有所待者相望一翁棕㡌凉衫倚杖于溪桥之上意其眷恋风景而缓其行也迺赋首首王寂垂栁隂隂昼日长野人无事自清凉袛应冷笑黄尘里为米痴儿有底忙溪桥泉石想佳哉欲去迟迟首重回不道西庄闲处士胡牀虚左待君来渡辽王寂我家河朔望咸平飞鸟犹须半月程尽道辽阳天様逺渡辽何况更东行闾山蔡珪西风絶境抚孤松千里川原四望通但怪林稍看鸟背不知身到碧云中寄大尹邵文明贺钦长官辞县赋归来独爱幽花手自栽何日一樽同啸傲东篱饱看带霜开钦定盛京通志卷一百十钦定盛京通志卷一百十一钦定四库全书钦定盛京通志卷一百十一歴朝艺文奏议表疏䇿钦定四库全书钦定盛京通志卷一百十一歴朝艺文奏议伐髙句骊议陈忠宫前桀逆光不能讨死而击之非义也宜遣弔问因责让前罪赦不加诛取其后善表论公孙渊表夏侯献公孙渊昔年敢违王命废絶计贡者实挟两端既恃阻险又怙孙权故敢跋扈恣睢海外宿舒亲见贼权军衆府库知其弱少不足慿恃是以决计斩贼之使又髙句丽濊貊与渊为仇并为㓂钞今外失吴援内有胡㓂心知国家能从陆道势不得不怀惶惧之心因斯之时宜遣使示以祸福奉车都尉鬷𢎞武皇帝时始奉使命开通道路文皇帝即位欲通使命遣𢎞将妻子还归乡里赐其车牛绢百匹𢎞以受恩归死国朝无有还意乞留妻子身奉使命公孙康遂称臣妾以𢎞奉使称意赐爵闗内侯𢎞性果烈乃心于国夙夜拳拳念自竭效冠族子孙少好学问博通书记多所闗涉口论速㨗辩而不俗附依典诰若出胸臆加仕本部常在人右彼方士人素所敬服若当遣使以为可使𢎞行𢎞乃自旧土习其国俗为説利害辩足以动其意明足以见其事才足以行文辞足以见信若其计从虽郦生之降齐王陆贾之説尉他亦无以逺过也欲进逺路不宜释骐骥将已笃疾不宜废扁鹊愿察愚言也上孙权表公孙渊臣伏惟遭天地反易遇无妄之运王路末夷倾侧扰攘自先人以来厯事汉魏阶縁际㑹为国效节继世享任得守藩表犹知符命未有攸归每感厚恩频辱显使退念人臣交不越境是以固守所执拒违前使虽义无二信敢忘大恩陛下镇抚长存小国前后裴校尉葛都尉等到奉被勅诫圣旨弥宻重纨累素幽明备着所以申示之事言提其耳臣昼则讴吟宵则发梦终身诵之志不知足季末凶荒干坤否塞兵革未戢人民荡析仰此天命将有眷顾私从一隅永瞻云日今魏家不能採録忠善褒功臣之后乃令谗谄得行其志聴幽州刺史东莱太守诳误之言猥兴州兵图害臣郡臣不负魏而魏絶之盖闻人臣有去就之分田饶适齐乐毅走赵以不得事主故保有道之君陈平耿况亦覩时变卒归于汉勒名帝籍伏惟陛下徳不再出时不世遇是以慺慺怀慕自纳望逺视险有如近易诚愿神谟早定洪业奋六师之势收河洛之地为圣代宗天下幸甚上魏帝第一表公孙渊臣前遣校尉宿舒郎中令孙综甘言厚礼以诱吴贼幸赖天道福助大魏使此贼虏暗然迷惑违戾羣下不从衆谏承信臣言逺遣船使多将士卒来致封拜臣之所执得如本志虽忧罪衅私怀幸甚贼衆本号万人舒综伺察可七八千人到沓津伪使者张弥许宴与中郎将万泰校尉裴潜将兵四百余人赍文书命服什物下到臣郡泰潜别赍致遗货物欲因市马军将贺达虞咨领余衆在船所臣本欲须凉节乃取弥等而弥等人兵衆多见臣不便承受吴命意有猜疑惧其先作变态妄生即进兵围取斩弥晏泰潜等首级其吏从兵衆皆士伍小人给使东西不得自由面縳乞降不忍诛杀辄聴纳受徙充边城别遣将韩起等率将三军驰行至沓使领长史栁逺设宾主礼诱请达咨三军潜伏以待其下又驱羣马货物欲与交市达咨怀疑不下使诸市买者五六百人下欲交市起等金鼓始震锋矢乱发斩首三百余级被创赴水没溺者可二百余人其散走山谷来归降及藏窜饥饿死者不在数中得银印铜印兵器资货不可胜数谨遣西曹掾公孙珩奉送贼权所假臣节印绶符策九钖什物及弥等伪节印绶首级第二表公孙渊宿舒孙综前到吴贼权问臣家内外小大舒综对臣有三息修别属亡弟权敢姦巧便擅拜命谨封送印绶符策臣虽无昔人洗耳之风惭为贼权汚损所加既行天诛犹有余忿又自臣父康昔杀权使结为讐隙今乃谲欺遣使诱致令权倾心虚国竭禄逺命上卿宠授极位震动南土备尽礼数又权待舒综契濶委曲君臣上下毕饮竭情而令四使见杀枭示万里士衆流离屠戮津渚惭耻逺布痛辱弥天权之怨疾将刻肌骨若天衰其业使至丧陨权将内伤愤激而死若期运未讫将播毒螫必恐长虵来为㓂害徐州诸屯及城阳诸郡与相接近如有船衆后年向海门得其消息乞速告臣使得备预第三表公孙渊臣门户受恩实深实重自臣受摄即事以来连被荣宠殊特无量分当陨越竭力致死而臣狂愚意计迷闇不即禽贼以致见疑前章表所陈情趣事势实但欲罢弊此贼使困自絶诚不敢背累世之恩附僭盗之虏也而后爱憎之人縁事加诬伪生节目卒令明聴疑于市虎移恩改爱兴动威怒㡬至沈没长为负忝幸赖慈恩犹垂三宥使得补过解除愆责如天威逺加不见假借早当糜碎辱先废祀何縁自明建此㣲功臣既喜于事㨗得自申展悲于畴昔至此变故余怖踊跃未敢便宁惟陛下既崇春日生全之仁除忿塞隙抑弥纎介推今亮往察臣本心长令抱戴衔分三泉第四表公孙渊臣被服光荣恩情未报而以罪衅自招谴怒分当即戮为衆社戒所以越典诡常伪通于呉诚自念穷迫报效未立而为天威督罚所加长恐奄忽不得自洗故敢自阙替废于一年遣使诱吴知其必来权之求郡积有年嵗初无倡答一言之应今权得使来必不疑至此一举果如所规上卿大衆翕赫豊盛财货赂遗倾国极位到见禽取流离死亡千有余人灭絶不反此诚暴猾贼之锋推矜夸之巧昭示天下破损其业足以惭之矣臣之慺慺念效于国虽有非常之过亦有非常之功愿陛下原其踰阙之愆采其毫毛之善使得国恩保全终始矣令官属上魏帝表公孙渊大司马长史臣郭昕㕘军臣栁蒲等七百八十九人言奉被今年七月己夘诏书伏读恳切精魄㪚越不知身命所当投措昕等伏自惟省蝼蚁小丑器非时用遭值千载被受公孙渊祖考以来光明之徳惠泽沾渥滋润荣华无尺寸之功有负乗之累遂䝉褒奖登名天府并以驽蹇附龙托骥纡青拖紫飞腾云梯感恩惟报死不择地臣等闻明君在上聴政采言人臣在下得无隐情是以因縁诉让冒犯愬寃郡在藩表宻迩不覊乎昔三州转输费调以供赏赐嵗用累亿虚耗中国然犹跋扈䖍刘边陲烽火相望羽檄相逮城门昼闭路无行人州郡兵戈奔散覆没渊祖父度初来临郡承受荒残开日月之光建神武之略聚乌合之民扫地为业威震耀于殊俗徳泽被于羣生辽土之不坏实度是赖孔子曰㣲管仲我其被髪左袵矣向不遭度则郡早为邱墟而民系于边廷矣遗风余爱永存不朽度既薨殂吏民感慕欣戴子康尊而奉之康践统洪绪克壮徽猷文昭武烈迈徳种仁乃心京辇翼翼䖍恭佐国平乱效绩纷纭功隆事大勲藏王府度康当值武皇帝休明之㑹合䇿明之计夹辅汉室降身委质卑已事魏匪处小厌大畏而服焉乃慕托髙风懐仰盛懿也武皇帝亦虚心接纳待以不次功无巨细每不见忘又命之曰海北地土割以付君世世子孙实得有之皇天后土实闻徳音臣庶小大豫在下风奉以周旋不敢失坠渊生有兰石之姿少含恺悌之训允文允武忠惠且直生民钦仰莫弗懐爱渊纂戎祖考君临万民为国以礼淑化流行独见先覩罗结遐方勤王之义视险如夷世载忠亮不陨厥名孙权慕义不逺万里连年遣使欲自结援虽见絶杀不念旧怨纤纤往来求成恩好渊执节弥固不为利回守志匪石确乎弥坚为惧丹心未见保明乃卑辞厚币诱致权使枭截献馘以示无二吴虽在逺水道通利举帆便至无所隔限渊不顾敌仇之深念存人臣之节絶强吴之欢昭事魏之心灵祗明鉴普天咸闻陛下嘉美洪烈懿兹武功诞钖休命宠亚齐鲁下及陪臣普受介福诚以天覆之恩当卒终始得竭股肱永保禄位不虞一旦横被残酷惟育养之厚念积累之效悲思不遂痛切见弃举国号咷拊膺泣血夫三军所伐蛮夷戎狄骄逸不䖍于是致武不闻义国反受诛讨盖圣王之制王服之域有不供职则修文徳而又不至然后征伐渊小心翼翼恪恭于位勤事奉上可谓勉矣尽忠竭节还被祸患小弁之作离骚之兴皆由此也就或佞邪盗言孔甘犹当清覧憎而知善谗巧似直惑乱圣聴尚望文告使知所由若信有罪当垂三宥若不改寤计功减降当在八议而潜军伺袭大兵奄至舞戈长驱冲击辽土犬马恶死况于人类吏民昧死挫辱王师渊虽寃枉方临危殆犹恃圣恩怅然重奔冀必姦臣矫制妄肆威虐乃谓臣等曰汉安帝建光元年辽东属国都尉龎奋受二月乙未诏书曰収幽州刺史冯焕元菟太守姚光推案无乙未诏书曰遣侍御史幽州牧考姦臣矫制者今刺史或傥谬承矫制乎臣等议以为刺史兴兵摇动天下殆非矫制必是诏命渊乃俯仰叹息自伤无罪深惟土地所以养人窃慕古公杖策之岐乃欲投冠释绂逝归林麓臣等维持誓之以死屯守府门不聼所执而七营虎士五部蛮夷各懐素饱不谋同心奋臂大唿排门遁出近郊农民释其耨鏄伐薪制挺改案为橹奔驰赴难军旅行成虽蹈汤火死不顾身渊虽见孤弃怨而不怒比遣勅军勿得干犯及手书告语恳恻至诚而吏士凶悍不可解散期于毕命投死无悔渊惧吏士不从教令乃躬驰骛自往化解仅乃止之一饭之惠匹夫所死况渊累叶信结百姓恩着民心自先帝初兴爰暨陛下荣渊累叶丰功懿徳策名褒扬辩着廊庙胜衣举履诵咏明文以为口实埋而掘之古人所耻小白重耳衰世诸侯犹慕着信以隆霸业诗美文王作孚万邦论语称仲尼去食存信信之为徳固亦大矣今吴蜀共帝鼎足而居天下摇荡无所统一臣等毎为陛下惧此危心渊据金城之固仗和睦之民国殷民强可以横行策名委质守死善道忠至义尽为九州表方今二敌闚𨵦未知孰定是之不戒而渊是害茹柔吐刚非王者之道也臣等虽鄙诚窃耻之若无天乎臣一郡吉凶尚未可知若云有天亦何惧焉臣等闻仕于家者二世则主之三世则君之臣等生于荒裔之土出于圭窦之中无大援于魏世隶于公孙氏报生与赐在于死力昔蒯通言直汉主赦其诛郑詹辞顺晋文原其死臣等顽愚不达大节茍执一介披露肝胆言逆龙鳞罪当万死惟陛下恢崇抚育亮其控告使疏逺之臣永有保持劝进元帝表慕容廆臣闻天生蒸民树之以君所以对越天地司牧黎元圣帝明王监其若此知天地不可以乏飨故屈其身以奉之知蒸黎不可以无主故不得已而临之社稷时难则戚藩定其倾郊庙㦯替则宗哲纂其祀是以宏振遐风式固万世三五以降靡不由之伏惟髙祖宣皇帝肇基景命世祖武皇帝遂造区夏三叶重光四圣继轨惠泽侔于有虞卜世过于周氏自元康以来艰难繁兴永嘉之际氛厉弥昏宸极失御登遐丑裔国家之危有若缀旒赖先后之徳宗庙之灵皇帝嗣建旧物克甄诞授钦明服膺聪哲玉质㓜彰金声夙振冡宰摄其纲百辟辅其政四海想中兴之美羣生懐来苏之望不图天不悔祸大灾荐臻国未忘难㓂害寻兴逆贼刘曜纵逸西都敢肆犬羊陵虐天邑臣奉表使还乃承西朝以去年十一月不守主上幽刼复沈敌庭神器流离再辱荒逆臣每览史籍观之前载厄运之极古今未有苟在食土之毛含血之类莫不叩心絶气行号巷哭况臣等荷宠三世位厠鼎司闻问震惶精爽飞越且惊且惋五情无主举哀朔垂上下泣血臣闻昏明迭用否泰相济天命无改厯数有归或多难以固邦国或殷忧以启圣明是以齐有无知之祸而小白为五霸之长晋有骊姬之难而重耳以主诸侯之盟社稷靡安必将有以扶其危黔首㡬絶必将有以继其绪伏惟陛下元徳通于神明圣姿合于两仪应命世之期绍千载之运符瑞之表天人有徴中兴之兆图䜟垂典自京畿陨丧九服崩离天下嚣然无所归懐虽有夏之遘夷羿宗姬之离犬戎蔑以过之陛下抚征江左奄有旧吴柔服以徳伐叛以刑抗明威以摄不类仗大顺以号宇内纯化既敷则率土宅心义风既畅则遐方企踵百揆时叙于上四门穆穆于下昔少康之隆夏训以为美谈宣王中兴周诗以为休咏况茂勲格于皇天清晖光于四海苍生颙然莫不欣戴声教所加愿为臣妾者哉且宣皇之允惟有陛下亿兆攸归曾无与二天祚大晋必将有主主晋祀者非陛下而谁是以迩无异言逺无异望讴歌者无不吟诵徽猷狱讼者无不思于圣徳天地之际既交华夷之情允洽一角之兽连理之木以为休徴者盖有百数冠帯之伦要荒之衆不谋同辞者动以万计是臣等敢考天地之心因函夏之趣昧死上尊号愿陛下存舜禹至公之情狭由巢抗矫之节以社稷为务不以小行为先以黔首为忧不以克让为事上慰宗庙乃顾之懐下释普天倾首之勤则所谓生繁华于枯荑育丰肌于朽骨神人获安无不幸甚臣闻尊位不可久虚万㡬不可久旷虚之一日则尊位以殆旷之浃辰则万㡬以乱方今踵百王之季当阳九之㑹狡㓂窥窬伺国瑕隙黎元波荡无所系心安可弃而不恤哉陛下虽欲逡巡其若宗庙何其若百姓何昔者惠公虏秦晋国震骇吕郄之谋欲立子圉外以絶敌人之志内以固阖境之情故曰丧君有君羣臣辑睦好我者劝恶我者惧前事之不忘后代之元龟也陛下明并日月无幽不烛深谋逺猷出自胸怀不胜犬马忧国之情迟睹人神开泰之路是以陈其乃诚布之执事臣等忝于方任久在遐外不得陪列阙庭与睹盛礼踊跃之怀南望罔极上晋帝表慕容廆臣究观前代之主若能亲贤并建则政致昇平若亲党后族必有倾辱之祸是以周之申伯号称贤舅以其身藩于外不握朝权降及秦昭足为令主委信二舅㡬至乱国逮于汉武推重田蚡万机之要无不决之及蚡死后切齿追恨成帝闇弱不能自立内惑艶妻外恣五舅卒令王莽坐取帝位每览斯事孰不痛惋设使舅氏贤若穰侯王鳯则但闻有二臣不闻有二主若其不才则有窦宪梁冀之祸凡此成败亦既昭然茍能易轨可无覆坠陛下命世天挺当隆晋道而遭国多难殷忧备婴追述往事至今焚灼迹其所由实因故司空亮居元舅之尊势业之重执政裁下轻侮边将故令苏峻祖约不胜其忿遂至败国至令太后发愤一旦升遐若社稷不灵人神无助豺狼之心当何极邪前事不忘后事之表而中书监左将军氷等内执枢机外拥上将昆弟并列人臣莫俦陛下深敦渭阳氷等自宜引领臣尝谓世主若欲崇显舅氏何不封以藩国丰盛其禄赐限其势利使上无偏优下无私论如此荣辱何从而生噂何由而起往者唯亮一人宿有名望尚致世变况今居之者素无闻焉且人情易惑难以户告纵令陛下无私于彼天下之人谁谓不私乎臣与氷等名位殊班出处悬邈又国之戚昵理应降悦以适事㑹臣独矫抗此言者上为陛下退为氷计疾茍容之臣坐鉴得失颠而不扶焉用彼相昔徐福陈霍氏之戒宣帝不从至令忠臣更为逆族良由察之不审防之无渐臣今所陈可谓防渐矣但恐陛下不明臣之忠不用臣之计事过之日更处焦烂之后耳昔王章刘向每上封事未尝不指斥王氏故令二子或死或刑谷永张禹依回不对故容身苟免取讥于世臣被发殊俗位为上将惟忧夙夜罔知所报惟当外殄㓂讐内尽忠规陈力输诚以答国恩臣若不言谁当言者为安平公贺破奚契丹表李商隐臣某言臣得本道进奏官某状报某月日幽州节度使张仲武奏破奚北部落及诸山奚除旧奚王匿即所管外杀戮首领丁壮老㓜并杀获牛羊焚烧车帐器械等计二十万刺史以下面皮一百具耳二百只奚车五百乗羊一万口牛一千五百头者天声逺叠庙略遐宣白卤获于灵台赤彛俘于燕路臣窃窥旧史逖聴前朝有天子忧边清宵辍寐将军出塞白首言归至乃或胜或奔一彼一此竞困塞郊之柝那停絶漠之烽犹欲叙烈旂常告功祧庙用其暂胜谓曰难能况幽朔巨都全燕重地荐臻奚㓂猾乱华人田让之䕶鲜卑莫能深入祭彤之军辽水惟遣相攻近嵗以来为患滋甚是单于侦逻之路怀驹支漏泄之姦张仲武重感国恩习知边事同三师而𨽻楚伴五饵以开戎乗其嚣惰之时俄得剪除之便燕犀宻挂冀马潜羁超距投石者动过千羣㦸首科头者略踰万计坎三鼓而河荒自郄声六校而屋瓦皆飞自使鹗惧丧林兎忙迷穴无舟掬指有地僵尸未惊楚幕之乌前军已蹙不唳淮山之鹤后队仍穷遂分袁尚之头颅乃裂蚩尤之肩髀穹庐落烬同甲扬灰山积云屯大収其车乗角羸耳湿尽获其牛羊栁水载澂桑河无事爰施言语入解皇威此皆皇帝陛下功格上元运膺下武授兹成算于彼当仁震肃九围歌唿万国昔艰难云始边尘首起于卢龙今开㤗有期汉将先清于涿鹿人谋允若灵贶昭然固已上庆祖宗下光编䇿緑图洪范竞三古之殊猷玉检金泥有百神之灵贶臣虽当防遏不介边陲空增气于懦夫实叨荣于下将日围千里天葢九重奉一月之㨗书惟知忭蹈献万年之夀酒尚隔班行念风水于遐藩寄梦寐于宣室不胜望阙结恋之至疏请甄徭役禁请託疏髙谦之自正光以来边城屡扰命将出师相继于路若使军帅必得其人赏勲不失其实则何贼不平何征不㨗也但诸守帅或非其才多遣亲者妄称入募唯遣奴客充数而已对㓂临敌曾不弯弓则是王爵虚加征夫多阙贼虏何可殄除忠贞何以劝诫也且近习侍臣戚属朝士请託官曺擅作威福如有清贞奉法不为回者咸共谮毁横受罪罚在朝顾望谁肯申闻蔽上拥下亏风坏俗使谗謟甘心忠谠息义且频年以来多有徴发民不堪命动致流离苟保妻子竸逃王役不复顾其桑井惮此刑书正由还有必困之理归无自安之路若聴归其本业徭役微甄则还者必衆垦田开辟数年之后大获课民今不务以理还之但欲严符切勒恐数年之后走者更多故有国有家者不患民不我归唯患政之不立不恃敌不我攻唯恃吾不可侮此乃千载共遵百王一政且琴瑟不韵知音改弦更张騑骖未调善御执辔成组谚云迷而知反得道不逺伏愿少垂覧察使朝章重举军威更振海内起维新之歌天下见复禹之绩请复置廷尉司直疏髙恭之臣闻舜禹皋陶姦宄是託禹泣罪人尧心为念所以举直错枉事切曩贤明徳慎罚议存先典髙祖太和之初置廷尉司直论刑辟是非虽事非古始交济时要所谓礼乐互兴不相沿袭者矣臣忝当今任所思报效未忘寝兴窃见御史出使悉受风闻虽时获罪人亦不无枉滥何者得尧之罚不能不怨守令为政容有爱憎姦猾之徒恒思报恶多有妄造无名共相诬谤御史一经检究耻于不成杖木之下以虚为实无罪不能自雪者岂可胜道哉臣虽愚短守不假器绣衣所指兾以清肃若仍更踵前失或伤善人则尸禄之责无所逃罪如臣鄙见请依太和故事还置司直十人名𨽻廷尉以五品选厯官有称心平性正者为之御史若出纠劾即移廷尉令知人数廷尉遣司直与御史俱发所到州郡分居别馆御史检了移付司直司直覆问事讫与御史俱还中尉弹闻廷尉科按一如旧式庶使狱成罪定无复稽寛为恶取败不得称枉若御史司直纠劾失实悉依所断狱罪之聴以所检迭相纠发如二使阿曲有不尽理听罪家诣门下通诉别加按检如此则肺石之傍怨讼可息藂棘之下无受罪呑声者矣请改铸疏髙恭之四民之业钱货为本救弊改铸王政所先自顷以私铸薄滥官司纠䋲挂网非一在市铜价八十一文得铜一斤私铸薄钱斤余二百既示之以深利又随之以重刑罹罪者虽多姦铸者弥衆今钱徒有五铢之文而无二铢之实薄甚榆筴上贯便破置之水上殆欲不沉因循有渐科防不切朝廷失之彼复何罪昔汉文帝以五分钱小改铸四铢至武帝复改三铢为半两以大易小以重代轻也论今据古宜改铸大钱文载年号以记其始则一斤所成止七十六文铜价至贱五十有余其中人功食料钖炭铅砂纵复私营不能自润直置无利自应息心况复严刑广设也以臣测之必当钱货永通公私获允谏亲征髙丽疏禇遂良臣请譬诸身两京心腹也四境手足也殊裔絶域殆非支体所属髙丽王陛下所立莫离支杀之讨其逆夷其地固不可失但遣一二慎将付鋭兵十万翔旝云輣唾手可取昔侯君集李靖皆庸人尔犹能橛髙昌缨突厥陛下止发踪指示得功归圣明前日从陛下平天下虓士爪臣气力未衰足可驱策惟陛下所使臣闻涉辽而左或水潦平地淖三尺帯方元莵海壤荒漫决非万乗六师所宜行谏伐髙丽疏李君求臣闻心之痛者不能缓声事之急者不能安言性之忠者不能隐情且食君之禄者死君之事今臣食陛下之禄其敢爱身乎臣闻司马法曰国虽大好战必亡天下虽安忘战必危兵者凶器战者危事故圣主明王重行之也忧人力之尽恐府库之殚惧社稷之危生中国之患故古人云务广徳者昌务广地者亡昔秦始皇好战不已至于失国是不爱其内而务其外故也汉武逺讨朔方逮乎万里广拓南海分为八部终于户口减半国用空虚至于末年方垂哀痛之诏自悔其失髙丽者遐荒小丑潜藏山海之间得其人不足以彰圣化弃其地不足以损天威何至乎疲中国之民倾府库之实使男子不得耕耘女子不得蚕织陛下为人父母不垂恻隐之心倾其有限之资贪其无用之地设令髙丽既灭即不得不发兵镇守少发则兵威不足多发则入心不安是乃疲于转戌万姓无聊生也万姓怨则天下败矣天下既败陛下何以自安故臣以为征之不如不征灭之不如不灭军国机宜疏陈子昻臣闻天子义兵不可以怒发怒发则衆惧惧则人摇贼得其势故昔者圣人守静以制乱持重以服姦大义常存人无疑惧臣伏见恩制免天下罪人及募诸色奴充兵讨击者是㨗急之计非天子之兵且比来刑狱久清罪人全少奴多怯弱非惯征行纵其募集未足可用况当今天下忠臣勇士万分未用其一契丹小孽假命待诛何劳免罪赎奴损国大义且陛下富有四海一战未胜遂即免罪募奴若更有他虞复何徴发臣恐此不可威示天下臣闻圣人制事必理未萌所以姦不敢谋贼不得起臣闻吐畨近日将兵围𤓰洲数月即退或云此贼通使墨啜恐𤓰沙止遏故以此兵送之臣虽未信然惟国家比来勍敌在此两畨至扵契丹小丑未足比类今国家为契丹大发河东道及六胡州绥延丹隰等州稽胡精兵悉赴营州而縁塞空虚灵夏独立今水生河合草秋马肥秦中北据陇右亦闗东隣党凶羯姦谋觇知此隙驱其丑类大盗秦闗陇右马羣是国所寳防备逺策良宜预图不可竭塞上之兵使凶虏得计臣闻所养非所用所用非所养理家必弊在国必危故明君不畜无用之臣慈父不畜无益之子今朝廷五品三品受国宠荣天恩赏赐府库虚耗食人之禄死人之事恩养圣朝甚矣厚矣及边有小贼则云无人驱使又劳圣恩逺访外人外人先无宠禄临难又不肯殉节然则国之所养者縂无用之臣朝之所遗者乃有用之士今不収有用厚养无用欲令忠贤効力凶贼灭亡以臣愚见理不可得近者辽军张元遇等丧律实由内外不同心宰相或卖国树恩近臣或附势私谒禄重者以拱黙为智任权者以倾巧为贤羣臣雷同以狥私为能媚妻保子以奉国为愚陛下又寛刑漏网不循名实遂令纪纲日废姦宄滋多今国家苐一要者在稍寛兵期山南淮南去幽州四千里所司使十月上旬到计日行百里四十日方到即今水雨如此又徴符到彼未久当日办发犹不及期况未办发月日行不可百里违限者死国有常刑到不及期惧罪逃散为贼此更生一患纵倍程趁期亦恐不及若违不诛则军不可统若违必诛则全衆皆怨况兵疲不堪用吴广陈胜为盗由此即日江南淮南诸州租船数千艘已至巩洛计有百余万斛所司使勒往幽州纳充军粮其船夫多是客户㳺手堕业无赖襍色人发家来时惟作入都资料今巳到京又勒往幽州去此二千余里还又二千余里方寒氷冻一无资粮国家更无优恤但切勅赴限比闻丁夫皆甚愁叹又诸州行纲承前多僦勾至都籴纳今倘有此类向沧瀛籴纳则山东来米必二百以上百姓必骚动今国家不优恤又无识事明了人检㸃勾当知租米现在虚实又未宣恩㫖慰劳兵夫惟切勒赴限倘在道逃亡此粮有万一非意损失则东军二十万衆坐自取败为贼所图杨元感以此为乱实军国大命山东百姓国家比以供军矜不㸃募近闻东军失利山东人骄慢乃谓国家怕其粗豪不敢徴发今街谈巷议多有苟且之心伺国瑕隙颇摇风俗国家大政须人无二心若纵怀二姦乱必渐望降勅使臣与州县採访有粗豪㳺侠亡命姦盗失业漂食富族强宗者并稍优与赐物悉募从军仍宣恩㫖慰劳以礼发遣若如此则山东浮人安于㤗山一者以慴姦豪异心二者得精兵讨贼不烦寃怨稽胡等又身既在军则父兄子弟自不敢为过昔汉祖征山东使萧何镇闗中汉军数败萧何每发闗中子弟以助汉军三秦无盗乱之患汉军有强雄之势盖以此道也夫乱羣败衆者惟在姦雄姦雄既羁乱弊自息诗云无纵诡随式遏㓂虐紫袍绯袍緑袍金帯牙笏告身金银器物等即日军衆已极入贼有期臣欲募死士三万人长驱贼庭一战扫定军中未有髙爵重赏无以励勇使贪望赐给袍帯告身器物二千事庶以劝励士衆未敢虚用比来将军不明赏罚所以兵不齐心今聚十五万衆戈甲粮饷日费万金不早克定恐所费弥广山东百姓贫疲不可再役特乞天恩允臣所请请辽东置畜牧司疏陈思谦辽海延袤千里地髙气寒水甘泉美无非牧养之地宜设置羣牧使司统领十监专治马政并畜牛羊数年之后马实蕃盛或给军以壮兵威或给站以优民力牛羊之富又足以给国用非小补也谏巡幸疏崔敬世祖以上都为清暑之地车驾行幸嵗以为常阁有大安殿有鸿禧睿思所以保养圣躬适起居之宜存敬畏之心也今钖喇鄂尔多斯乃先皇所以备宴㳺非常时临御之所今陛下方以孝治天下屡降徳音袛行宗庙亲祀之礼虽动植无知罔不欢悦而国家多故天道变更臣备员风纪以言为职愿大驾还大内居深宫严宿卫与宰臣谋治道万机之暇则命经筵进讲究古今盛衰之由缉熈圣学乃宗社之福也勘定三城疏曾铣顷者广宁辽阳二城军士变乱其根因情状前疏己言其略矣臣㕘议辽阳军变事因有激心实无他又该兵部题覆地方事情止遣大臣查勘凡诸进言兴兵征剿之策一切不用于人心惶惧之秋为平定安戢之道诚宜如此不然则沮胁从者自新之路矣况兵凶战危未可轻试观诸往者大同之祸起于制帅之喜事成于用兵之寡谋遂致智勇俱废卒无成功得失昭然监戒不逺柰何逆军无忌自弃生成一闻大臣将来互相鼓煽既约闭二镇之城以要赦又欲援大同之例以需赏假洗城之説为聚衆之谋布妖言以惑人心攀重囚以为谋主是数逆军者其始也因激以倡乱虽无素谋其既也负罪而逞兇渐成不轨臣窃思之一成而不可假者国之法也难制而易于纵者人之情也茍上有假借之法下多放纵之情往者陕西之军变未㡬而复有大同之变説者曰大同之变所以䖏陕西之变者启之也大同杀叅将杀巡抚未㡬而又有杀总兵之变説者曰李瑾之变所以䖏张文锦之变者启之也盖惠竭矣而威或不伸威行矣而法或未尽蠢兹小丑习于耳目所以抚臣一旦乖方而军士之骚动肆起凡以法不足以慑服而人情日流于骄悍故也今者仰赖䖏置得门开谕明切故首恶就擒边境之危殆者已安人心之动摇者咸定此诚诸锁观望之候也臣愚以为祖宗立法所以詟服姦兇今诸镇之军不数年而乱者屡起此岂法之不善哉抑亦议法者之未尽尔夫明罚勅法者先王之道也小惩大诫者小人之福也伏望皇上烛后虑逺拔本塞源重春秋无将之义严臣子大乱之防乞将臣言议行惟据兇逆之原情以尽律例之常法至于应叅职官悉从重究则威行于恩外威震而恩益深仁尽于义中义明而仁益笃动切事机之㑹潜消姦宄之萌地方永保无虞矣发帑救荒疏周斯盛臣照得辽东地方三面距边一面濒海商贾丹楫未通往嵗秋成粒米丰稔既无外省之移足充本镇之用故地方号为富庶而人家不事储蓄间有一二灾伤尚可自活自嘉靖三十六年大水以后一望成湖籽粒未获逺近居民家家缺食鬻妻弃子流离载道入冬以来日甚一日斗米值银五钱且数日市无贩籴民愈窘廹始则掘食土面继则遂至相食壮者肆行刼掠无所顾忌法禁不能止积莩狼借不忍见闻臣叨巡兹土寝食靡遑尽括公贮平籴谷粟煑粥施赈但边方库藏素无蓄积所济不足以当百分之一今冬作之时阡陌萧然既鲜牛力又乏籽种生全之望已属无期况屯粮力役之征幇军买马之费追併严急竟使枵腹待毙情甚可怜本镇兵马素称可用近因粮赏久欠调征频烦已有积弱之渐加以嵗之饥馑供应不敷死亡逃窜无日无之计一营不及原额之半而马更少沿边戌守十存一二使之奔走服役役亦不能前而况资之以为战守哉昨该臣等题请加添月粮折色荷䝉皇上俯赐允给全辽军民不胜感戴但饥馁至极给发未多一军所领不足以为旬日之资嗷嗷之衆日见仓皇号令为之不行夫军所恃以为生者应得之粮赏户丁之供幇耳今上不能仰给于公下无以资助于户相继逃亡势所必至屯防耕种之期路有刼夺之梗缓急之际谁复为用况此地寒不生麦夏初始种秋半始获若谷则更晩矣计其餬口之日尚逺若非破格拯救恐未能有济也且天下之事图之于未形则力易而费省救之于已着则费滋而力难以是孤絶无援之地设令不为之䖏使饥馁填乎沟壑逃亡尽乎什伍乃从而招募为费何如收之于既涣扶之于既頽为力何如矧外患炽于慿陵内祸起于急迫尤有不可言者则将何以䖏之臣极知帑蔵空虚委难䖏办但前项重情势在燃眉诚有不能己者伏望皇上轸念全辽为畿甸左翊闗系甚重边方赤子困苦已极时日难待勅下该部从长计议速发帑银五六万两星夜差官解运前来聴臣等酌量分发赈济以救倒悬之急仍将军士厯过粮赏查数给发庶㡬生全有望战守可资人心恃以相安重镇赖以永固矣䇿治道之要对萧韩家努臣伏见比年以来髙丽未宾凖布犹强战守之备诚不容己乃者选富民防边自备粮糗道路修阻动淹嵗月比至屯所费已过半只牛单毂鲜有还者其无丁之家倍直佣僦人惮其劳半途亡窜故戍卒之食多不能给求假于人则十倍其息至有鬻子割田不能偿者或逋役不归在军物故则复补以少壮其鸭渌江之东戍役大率如是况渤海女直髙丽合从连横不时征讨富者从军贫者侦候加之水旱菽粟不登民以日困葢势使之然也方今最重之役无过西戍如无西戍虽遇凶年困弊不至于此若能徙西戍稍近则往来不劳民无深患议者谓之徙非便一则损威名二则召侵侮三则弃耕牧之地臣谓不然凖布诸部自来有之曩时北至胪胊河南至边境人多散乱无所统一惟往来抄掠至太祖西征至于流沙凖布望风悉降西域诸国皆愿入贡因迁种落内置三部以益吾国不营城邑不置戌兵凖布累世不敢为㓂统和间皇太妃出师西域拓土既逺降附亦衆自后一部或叛邻封讨之使同力相制正得驭逺人之道及城哈屯开境数千里西北之民徭役日增生业日殚警急既不能救叛服亦复不恒空有广地之名而无得地之实若贪土不已渐至虚耗其患有不胜言者况边情不可深信亦不可顿絶得不为益舍不为损国家大敌惟在南方今虽连和难保他日若南方有变屯戌辽邈卒难赴援我进则敌退我还则敌来不可不虑也方今太平已久正可恩结诸部释罪而归内徙戍兵以增堡障外明约束以正疆界每部各置酋长嵗修职贡叛则讨之服则抚之诸部既安必不生衅如是则臣虽不能保其久而无变知其必不深入侵掠也或云弃地则损威殊不知殚费竭财以贪无用之地使彼小部抗衡大国万一有败损威岂浅或又云沃壤不可遽弃臣以为土虽沃民不能久居一旦敌来则不免内徙岂可指为吾土而惜之夫帑廪虽随部而有此特周急部民一偏之恵不能均济天下如欲均济天下则当知民困之由而窒其隙节盘㳺简驿传薄赋敛戒奢侈期以数年则困者可苏贫者可富矣盖民者国之本兵者国之卫兵不调则旷军役调之则损国本且诸部皆有补役之法昔补役始行居者役者类皆富实故累世从戍易为更代近嵗边虞数起民匮乏既不任役事随补随缺茍无上户则中户当之旷日弥年其穷益甚所以取代为艰也非惟补役如此在边戌兵亦然譬如一抔之土岂能填寻文之壑欲为长乆之便莫若使逺戍疲兵还于故乡薄其徭役使人人给人给足以补役之道可以复故也臣又闻自昔有国家者不能无盗比年以来羣黎凋弊利于剽窃良民往往化为兇暴甚者杀人无忌至有亡命山泽基乱首祸所谓民以困穷皆为贼盗者诚如圣虑今欲芟夷本根愿陛下轻徭省役使民务农衣食既足安习教化而重犯法则民趋礼义刑罚罕用矣臣闻唐太宗问羣臣治盗之方皆曰严刑峻法太宗笑曰㓂盗所以滋者由赋敛无度民不聊生今朕内省嗜欲外罢㳺幸使海内安静则盗㓂自止由此观之㓂盗多寡由衣食丰俭徭役重轻耳今宜徙哈屯城于近地与西南副都部署乌尔古徳哷勒威乌尔古等部声援相接罢黑岭二军并开保州皆𨽻东京益东北戌军及南京縂管兵增修壁垒侯尉相望缮完楼橹浚治城隍以为边防此方今之急务也愿陛下裁之钦定盛京通志巻一百十一钦定盛京通志卷一百十二钦定四库全书钦定盛京通志巻一百十二厯朝艺文书简牍序钦定四库全书钦定盛京通志巻一百十二厯朝艺文书贻邴原书孔融随㑹在秦贾季在翟谘仰靡所叹息増懐顷知来至近在三山诗不云乎来归自镐我行永久今遣五官掾奉问榜人舟楫之劳祸福动静告慰乱阶未己阻兵之雄若棋奕争枭与陶侃书慕容廆明公使君毂下振徳耀威抚宁方夏劳心文武士马无恙钦髙仰止注情弥久王涂险逺隔以燕越每瞻江湄延首遐外天降艰难祸害屡臻旧都不守奄为边庭使皇舆迁幸假势吴楚大晋启基祚流万世天命未改元象着明是以义烈之士深懐愤踊猥以功薄受国殊宠上不能扫除羣逆下不能身赴国难仍纵贼臣屡逼京辇王敦倡祸于前蘓峻肆毒于后凶暴过于董卓悪逆甚于傕氾普天率土谁不同忿深怪文武之士过荷朝荣不能灭中原之冦刷天下之耻君侯植根江阳发曜荆衡杖叶公之权有包胥之志而令白公伍员得极其暴窃为邱明耻之区区楚国子重之徒犹耻君弱臣强臣不及先大夫厉已戒衆以服陈郑越之种蠡尚能弼佐勾践取威黄池况今吴士英贤比肩而不闻辅翼圣主陵江北伐以义声之直讨逆暴之徒檄命旧都之士招懐存本之人岂不因风振落顿坂走轮哉且孙氏之初以长沙之衆推破董卓志匡汉室虽中罹㓂害雅志不遂原其诚心乃忽身命及权据扬越外仗周张内慿顾陆拒魏赤壁克取襄阳自兹以降世主相袭咸能侵逼徐豫令魏朝旰食不知今之江表为贤儁匿志藏其勇略耶将吕䝉凌统髙踪旷世哉况今凶敌逆暴中州人士逼迫世促颠沛之危甚于累卵假号之彊衆心所去敌有衅矣易可震荡王郎袁术虽自诈伪皆基浅根㣲祸不旋踵此皆君侯之所见闻者矣王司徒清虚寡欲善于全已昔曹参亦崇此道着画一之称也庾公居元舅之尊处申伯之任超然髙蹈明智之权廆于㓂难之际受大晋累世之恩自恨絶域无益圣朝徒系心万里望风懐愤今海内之望足为楚汉轻重者惟在君侯若戮力尽心悉五州之衆㨿兖豫之郊使向义之士倒戈释甲则外患必除国耻必雪廆在一方敢不竭命孤军轻进不足使勒畏首畏尾则懐旧之士内应无由自发故也故逺陈冩言不尽宣与庾冰书慕容皝君以椒房之亲舅氏之昵总㨿枢机出内王命兼拥列将州司之位昆弟网罗显布畿甸自秦汉以来隆赫之极岂有若此者乎以吾观之若功就事举必享申伯之名如或不立不免梁窦之迹矣每观史传未尝不宠恣母族使执权乱朝先有殊世之荣寻有负乗之累所谓爱之适足以为害吾尝忿厯代之主不尽防萌终宠之术何不业以一土之封令藩国相承如周之齐陈如此则永保南面之尊复何黜辱之有乎窦武何进虚已好善贤士归心虽为阉竖所危天下嗟痛犹有能履以不骄图国㤀身故也方今四海有倒悬之急中夏逋僭逆之㓂家有漉血之怨人有复讐之憾宁得安枕逍遥雅谈卒嵗耶吾虽寡徳过䝉先帝列将之授以数郡之人尚欲并吞强敌是以自顷及今交锋授刄一时务农三时用武而犹师徒不顿仓有余粟敌人日畏我境日广况乃王者之威堂堂之势岂可同年而语哉上陶侃书韩矫自古有国有家鲜不极盛而衰自大晋龙兴克平㟭㑹神武之畧迈踪前史惠皇之末后党搆难祸结京畿衅成公族遂使逆㓂乘虚倾覆诸夏旧都沦灭山陵掘毁人神悲悼幽明发愤昔玁狁之强匈奴之盛未有如今日强㓂之暴跨蹑华裔盗称尊号者也天祚有晋挺授英杰车骑将军慕容廆自弱冠莅国忠于王室明允恭肃志在立勲属海内分崩皇舆迁幸元皇中兴初倡大业肃祖继统荡平江外廆虽限以山海隔以强㓂翘首引领系心京师常假寤寐欲忧国忘身贡篚相寻连舟载路马不税驾动成义举今㓂乱滔天怙其丑类树基赵魏夸略燕齐廆虽率义衆诛讨大逆然管仲相齐犹曰宠不足以御下况廆辅翼王室有匡霸之功而位卑爵轻九命未加非所以宠异藩翰敦奖殊勲者也今方诏命隔絶王路崄逺贡使徃来动弥年载今燕之旧壤北周沙漠东尽乐浪西暨代土南极冀方悉为外庭非复国家之域将佐等以为宜逺尊周室近凖汉初进封廆为燕王大行将军事上以总统诸部下以割损贼境使冀州之民望风向化廆得祇承诏命率合诸国奉辞夷逆以成桓文之功茍利社稷専之可也而廆固执谦光守节弥髙每诏所加让动积年非将佐等所能敦逼今区区所陈不欲茍相崇重而愚情至心实为国计报封抽韩矫等书陶侃车骑将军忧国忘身贡筐载路冦贼来和执使送之西讨叚国北伐塞外逺绥索头荒服以献惟北部未賔屡遣征伐又知东方官号上下齐班进无统摄之权退无等差之降欲进车骑为燕王一二具之夫功成进爵古之成制也车骑虽未能为官摧勒然忠义竭诚今腾牋上聴可否迟速当任天台也与辽东抚巡诸公书陈绾夫辽东之荒极矣敝闗切近触目刿心愧不能上郑侠之图亦尝抱隣父之忧窃为议之今之所谓救荒者非请发内帑乎非悉发官廪乎非劝借富民乎夫请发内帑大工鼎兴司农告匮年例外不能多发矣悉发官廪辽之廪庾所积几何劝借富民自霖雨壊盖蔵外国掠屯堡富者转为贫矣今之所恃惟闗西籴买一节耳然蓟永嵗本不登加以沿边籴买军饷其资辽东者所谓以升合之水救涸鱼也近以蓟永米少辽人籴买者多则有商贩转市山东之粟自天津等处下船径抵丰台镇辽人有力者从此转搬无力者止赴山海㩦数十百文覔升斗于商贩之手夫米价已腾贵加以辗转接买大者驴䭾车辇小者背负手提盘桓中途计车脚之费浮于米值亦止可达广宁以西耳辽阳以东不惟隔三岔河而平陆沟渠车牛莫达其所仰给者惟金复等处及黄山一带些须之产而闗西之米踰河东者絶少夫转输不通籴买无从则米价日増虽月散数金无益也説者以为海禁少寛使天津直沽之船不抵丰台镇得抵三岔河不惟广宁以西可济而辽阳以东岂至踣毙如今日哉夫救荒如救焚溺海禁固不可弛然与活辽东千万人旦夕之命孰重夫从权以济一时之急而年丰禁复如故是从权以活千万人之命而禁复在也夫辽镇之𨽻山东者本以通海道也成化以前禁例未行文移往来花布钞锭解送皆取海上㨗径故有无相通缓急相济自禁例一行公私船只尽废究其所以不过杜絶逃军之路又或以为泛海恐引外冦也夫欲絶逃军惟严盘禁若倭冦自刘江望海埚之㨗其不至辽东者且百余年就虑其至不过逺哨望谨烽火而已即如江南时有倭冦岂能使江海之间不行只艘乎此所谓失火之家不火食之计也呜唿使辽境时和年丰道路无梗则可万一山海宁前咽喉一线之地少有隔阻则辽境不孤悬絶域乎即今盗窥衢路转输万难则咽喉之不塞者直一间耳其可不为寒心哉且登莱二府去金复等州不浃日而近考之㑹典正统年间登州卫犹存海船三十余只海道既废船亦无存夫登莱阻山依海商贾不行其地有羡粟而无厚售设若少寛其禁使金复之人得以泛海贸易则一苇航之而辽阳以东皆可获济其与广宁以西辇输闗内之粟者劳逸奚啻十倍也诚欲设为防范则嘉靖二十一年巡按尝奏添边备佥事驻金州矣今建议复添亦无不可不然则専责守备等官时为督察亦不至于滋奸而长弊就使有之较今日脱巾枵腹恐恐然虑萧墙之变利害不有间乎夫斗米六七百钱人相食不顾而犹泄泄然守惩噎之过计愚窃以为过矣夫惟仁人君子切痌瘝之念而不惑于拘挛之议当必有以处此者绾曷容赘简牍简石斋陈先生贺钦钦往年京师承教诲之勤恩同父母奉别至今忽忽九载企慕之私无间时刻屡辱惠书教并纪梦説自䇿读近思録诸诗及门下从游诸友论学书每一拜领如饥之得食渴之得饮钦感佩恩教莫可云喻苐昏昧之质立志弗坚加以壬辰析居以来创搆室庐课治田事不克専意于学是以虽荷教诲屡屡未能少进愧惧之至推其病源又以不知其要耳何者往时见书册中先圣贤垂教之言及亲承先生之诲或涵养或省察或致知力行无所不信无所不悦随所闻见以用其力特以实非自得不知大要见无一定力且弗専坐是迄今无少改于其故耳今者屡承开示潜玩久之乃知此理充塞天地贯彻古今无处不有无时不然事事物物各有本然之理吾人何必劳攘勿忘勿助循其所谓本然者而已然虽见得大意如此茍非格物致知灼见事事物物本然之妙乌能勉强以循之此知之所以当先也然非敬以涵养此心使其常主于中不驰于外则身且无主虽视不见虽聴不闻至麤至近者且不能酬应之况于究义理精㣲之极乎此涵养之功又在知之先也以是知今日用功之始惟当先事涵养放心不收终难为学此则决无疑也林絶熙端黙有见诚晚学所当遵行钦又欲求僻静处或山寺中静坐以收久放之心苐老母年髙无他兄弟备养理无可出今春二月㩦一二生始就本城奉国僧寺杜门调摄旬日一归省母于是收心读书然亦弗能累旬端黙但孜孜持敬以收放心之意则弗敢忘耳前时因循负教罪过千万自今稍识用功宁敢蹈故辙以自取絶于大贤君子耶自是以后积累久之幸有所疑所得续当请教仰惟先生道明教行乐莫大焉钦之不肖再得亲炙函丈不识在何年耳相望万里不胜驰情谨贡此书不罪僭易幸甚简都阃王公贺钦昨日进拜䝉厚欵承喻教家人纺绩推之以及城堡居人甚大惠也盖此方之人素不晓此用是困于无衣若上之人教劝之使一方无一家之不纺绩日后人人遂暖衣之愿无号寒之苦则大人恩泽之漙极于久逺人之感惠不但有五袴之謡也桑枣之植亦有久逺之利不三数年便见成效又云欲作射圃于府中以教射艺亦大好事凡此俱望及时行之边方之大幸也恐公务繁多或以此为不急则非吾民之福矣用敢凟告惟髙明留意焉与邓都阃书贺钦钦之不才荷䝉误举母老身病有孤盛意愧负愧负更望执事充此为国荐才之心广询博访不间幽显茍得其人随其才徳之巨细或上之朝廷或荐之镇守或用以自辅或委拔卫所以主军政此忠荩之大端也或以生之不才有孤盛意而遂沮夫荐贤之心岂可乎哉惟髙明勉图之序放懐诗自序耶律孟简禽兽有哀乐之音蝼蚁有动静之形在物犹然况于人乎然贤达哀乐不在穷通祸福之间易曰乐天知命故不忧颜渊箪瓢自得此知命而乐者也予虽流放以道自安又何疑耶湛然居士集序行秀湛然居士年二十有七受显诀于万松尽弃宿学冒寒暑无昼夜者三年以至扈从西征六万余里厯艰险困行役而志不少沮跨崑崙瞰瀚海而志不加大客问其故曰汪洋法海涵养之力也又尝慨然曰惟屏山闲闲可照吾心耳片言只字皆出于万化之原而肤浅未臻其奥者方索诸声偶鍜錬之余正如捡指䝉学对句之牧竖望涯于少陵诗史者矣平水王邻曰中书湛然有天然之才如寳鑑无尘寒氷絶翳按元裕之中州集载右相文献公诗又称赵闲闲为吾道主盟李屏山为中州豪杰如晋卿学问渊源有自来矣旁通诣极而要以儒者为归故当经营创制之初驰驱絶域宜若无暇于文而雄篇秀句散落人间为一代词臣倡始非偶然也赠金徳容之任石州序贺钦𢎞治丁巳仲冬吉月古宜金徳容之任石州幕友人户科给事中贺钦时病居于家令其子士谘书赠徳容曰当官三事古今所尚徳容平生自誓曰居官取贿天罚其嗣又能谦谦自牧不忤于人自逰京师十数年来安于俭约常假贷以自遣若是者可谓有志于清慎勤者矣况徳容厯事刑曺国朝宪章拟议熟矣读书读律修己治人尚可谓无术者耶兹行也首举一州与贤太守相可否布善政以苏穷民必有可观者焉程子曰一命之士茍存心爱物于人必有所济况操一州之几要者乎徳容勉乎哉勿若俗吏惟雠怨于齐民而竭智力于鞭扑也州之侍御崔公武选陈公钦之故人也今不知厯何官已投老否徳容倘往拜而请焉必有善言也徳容勉乎哉巡抚都宪侯公大参前兵部亚卿张公钦之同年友也今不知迁转否徳容为之治属进谒之际必有善教也徳容勉乎哉孔子曰事其大夫之贤者友其士之仁者此之谓也又何患善政之不布穷民之不苏哉若然则病夫亦与有光矣徳容勉乎哉医闾先生集序李承勲予昔从伯氏世卿子大崖山中读书至古之学者为己大崖慨然叹而问曰今天下有若人乎予未能对复叹曰白沙陈先生公甫医闾贺先生克恭真其人也吾将焚举子业从之游越数载还自白沙称其绪论以为人心通塞之㡬生生化化之妙有非见闻所及者必深思而自得之未易言也白沙之学以自得为宗喫𦂳工夫全在涵养端居静坐不为私妄间隔至心虚气灵天理流通大本立矣喜怒未发而非空万感交集而不动舍是则滞碍于形器支离于佔毕力愈劳而心愈乱不足以语道矣故其诗云吾能握其几安用窥尘编先生之学亦出陈氏在諌垣时闻为已端黙之㫖笃信不疑谢病归搆小斋读书其中随事体验未知其要潜心玩味杜门不出者十余年乃见实理充塞无间化机显行莫非道体事事物物各具本然实理吾人之学不必求之髙逺在主敬以收放心勿忘勿助循其所谓本然者而已故为臣必尽其忠为子必尽其孝推之家庭里闾间冠婚𦵏祭服食起居必求本然之理而力行之久久纯熟心迹相应不期信于人而人自信有边将扑杀献绩者见先生即吐实曰不忍欺也城中乱卒焚刼不入其坊人扶先生往谕之衆见即罗拜而泣曰吾父也遂解散待罪城赖以全非盛徳能至是乎尝并而论之二先生之学均于为己白沙资质髙明而虚静涵养之益为多故其见髙妙至其徳立道尊体任自然从容和易不事矫饰不善学者见其暮年气象之可亲而不知其早年自治之甚力惮深思而欲径造自然怠克治而欲妄效和易故多流于放荡先生性本笃实其学主于躬行循循然自下学始法地之下以固其基法地之广以聚其业如是而自治如是而诲人如是而始如是而终笃实之积光辉发外杰黠者心服而献诚叛乱者醉徳而革面予昔抚东土访先生之闾见其子进士士谘文行不忝所生又闻有老门生百戸胡深者亟欲招致匿不肯见先生之风髙矣逺矣今夏士谘辈録先生言行诗文奏议共若干卷遗余于戏先生之学本不可以言语文字求今先生往矣舍言语文字何可以见先生之心谨叙而传之先生讳钦世为定海人以戍籍隶辽之义州卫登成化丙戍进士任户科给事中养疾回隠居医闾山下克恭其字也辽人无老少贵贱至今称为医闾先生云定三城序程启充功名之际人之所开也残慢之习政之所激也迟速之宜几之所投也是以君子致览焉石塘曽子举进士拜县令擢御史来按辽东当是时吕九州为巡抚乙未春御史南巡都御史北巡㑹于海州相得甚欢也已乃御史行而南都御史行而北北抵开原而返辽阳又两日而难作时御史尚在熊岳报至趋归驰檄往谕门启檄入张檄衆号檄下仆旗息鼓坐甲解櫜鞬释官吏縳奉吕中丞入居都司衆惊曰御史至矣登陴走集日四五起逺近风靡列城响应御史兼程至官属父老走逆入院诸叛卒呶呶待命军民啼泣陈説御史慰劳父老问所便宜更张之人人自喜曰御史爱我也往唁吕中丞移之行台上言曰臣待罪边圉边人不靖敢干制使罪唯在臣愚民不足诛唯圣明矜宥诏勿问诸台谏请用师遣工部侍郎林公来按是月丙辰广宁再变其夜抚顺刧辱主帅御史复上状朝野汹汹司马忧益剧御史日事拊循涣其羣佯莫与较物色大憝稽其所往来谋稍解七月甲子晨集将校官属下令曰三城干纪罔治胁从首乱者死其捕之国宪母登叛人左右相顾舌御史出袖中姓名分配校卒即走西城指授未移晷而縳八人明日抚顺擒七人来献又明日计杀陈羊儿陈羊儿者倡乱广宁者也骁悍难敌故先事收之丁夘再擒十有二人后先迟速悉仰成筭地方底绥反侧震悚御史复上言曰辽东三变臣不佞见大同失画屠戮惨毒臣欲以计灭贼故请勿问臣愤恨不敢忘已讨擒元恶二十七人杀一人取其首赖陛下神灵军民帖服唯臣死罪死罪天子览之喜诏司冦议辟诏冢宰陟御史大僚诏司马论功赏诏使者还别遣御史勘奏敕至辽人唿曰㣲公吾为大同矣我东人曷以报公诸父老请建生祠御史不许请肖像俎豆之又不可请为文纪寔御史又谢乃守台下不去御史曰父老且休予方辞功请罪未遑也诸父老乃以李张二生来蒲河谒予以状启充受状太息曰嗟乎事几之不可失也边兵搆患始宁夏而甘肃而大同当其时非无抚按也特以处置失宜玩兵激冦损师累月费数十万杀伤数万俾朝廷旰食可慨也唯辽变起三城五路震撼先是御史请勿问悉解关钥予心窃疑之比寓书于予曰兹举终当别图先生幸教我也予固谢未省也及其赫然决䇿不假兵革羣兇就系弭兵裕民万全无害虽古管葛岂其过之孔子不云乎必也临事而惧好谋而成者也乃知诸镇之变唯无人焉当患而谋以致丧师糜财祸乱荐作絜此相度宏济孰多父老俎豆之朝廷爵赏之不亦宜乎重刻医闾贺先生稿序陈仁钖贺先生三十登进士三十一官给諌灾异乞罢免其最沉痛之言曰但今所谓修省惟陛下一人耳三十二归读书医闾山疏荐陈白沙宜居宰辅任经筵悬像静室率子弟拜之廿载事母荐起不赴寻遘艰上书陈四事劾内镇守甚力执政迂之公輙自忖不学无术尽削其草刚毅类罗一峯一峯先生年友也事之亚于白沙教人先小学敦古礼革习俗义州化之冦不敢犯其里见先生且罗拜止杀嵗庚午余承匮司业上然大司成马言有㫖本雍坊翰㑹议孔庙从祀公最无间知其人不读其书可乎是书得之前屯贺训导君卿以选贡捍危城率先道义及进香河令勤政凛操抚恤遗黎公贤子孙也乞余序以传先生生于义州古曰宜州医闾山居其右余奉使辽东都司即其地今移而之宁逺矣初髙皇帝命功臣龙虎上将军都督马公云叶公旺自登莱渡辽招附经营设都司马东广宁南锦州西大宁北一面邻敌耳自徙大宁诸城人民尽予诺延此州两面受敌缘边最要害云先生亟称王中丞九臯创六马营堡𢎞治间王参戎铭修建大清堡而大宁大平大康大安大定堡踰年皆复多者七百少者四百授之堡田耕且守而又极称辽当世祠莫如马叶二公大都开创卫所建立学校报徳报功何可忘也公尝言洪永间辽兵八分农种二分守城以八养二今尽反之银籴中盐尚若不足亟反二八农守之数使战兵虽少而精不求给于农种之外边防无虞大费亦省至哉言也予憩宁逺屯计工而分粒土甚沃美公言犹信公以银的教射语人曰进不为朝廷用退不为乡里益吾耻之虽老病不敢不勉又称懐柔伯念久雨治水口既僝工设酒筵所部将士有礼节其守台贴台不习于射官军半私门敌至如入无人而争买汉首以充级则齿牙愤裂各记姓名俟天道报复又念此方之人不习蚕织于是教家人纺绩以及城堡公于贴台守台劝耕劝绩用心如此躬行君子不虚耳嗟嗟中山王垂老蓟门经营九载而从海之役属之二将蓟辽可兼中山兼之矣髙皇帝必使中山兼之者意者山辽海濶闗外金城辽海相注灌遥唿山东舒吻近控蓟门张翼辽蓟各自为而全体相首尾耶意者大宁一失两受敌两受牵左枝右梧情形迫遽昔离之乃合今合之乃离耳茍求其故宜阅此书茍求其故而不得宜閲此书揣公之心若曰为人臣不保疆土保父母保乡里以贻君父之忧岂人也哉兹余评閲意也钦定盛京通志巻一百十二钦定盛京通志卷一百十三钦定四库全书钦定盛京通志巻一百十三厯朝艺文记钦定四库全书钦定盛京通志巻一百十三厯朝艺文记辽右书院记贺钦𢎞治癸丑秋南燕绣衣樊公按治东土以教育人材为首务乃选河东西诸生之优等者庠各有差建辽左辽右二书院分处之读书其中以相切磨延学行老成师儒主之复命官典薪米供亿之费院额之扁廵抚都宪河南张公九云之所署也樊公临古宜枉顾病夫请为辽右书院记欲成诸生而久斯院辞以迂鄙不足辱命继而托分守叅戎金䑓王公彦箴恳求不己乃为一言夫古今之道一而古今之学不能一葢古之学者将以明此道而体于身足乎已而及乎物非若今之学者务诵读工组织要声光徼利禄而已此义利正邪之分而治道汚隆生民休戚之所系焉者予不能茍同流俗谨取紫阳文公之教于白鹿者躬勉以训子弟暨馆下之生时人不迂濶之者鲜矣今樊公之记斯院乃不我迂而惓惓是托公其有意于法古乎则亦遵文公之规而已葢其所示立教之目为学之叙修身处事接物之要炳然具在至所谓诚明两进敬义偕立其丁宁之意愈益深切诸生由是以进髙乃志正乃学实乃功以祛习俗趋利之鄙陋吾知徳成而才富体立而用行进足以匡吾君而泽吾民退足以化其乡而善其俗夫然后古圣贤垂教之意可以不悖朝廷育才之心可以无负而樊公之建斯院与夫耸㬰而成之者亦皆有光于无穷矣嗟夫此固诸生之所以成而斯院之所以久者与书曰事不师古以克永世匪説攸闻故敢以是为诸生劝敢以是为将来告樊公名祉字介福丁未进士是役也提调者参戎王公铭督工则都阃鲁公勲云史氏倚庐记贺钦史氏祖山东东昌聊城人今为古宜金紫巨家君名璠字公玉昭信校尉百戸公讳镔之三子也生而刚明自好雅重乡里虽处廛市而衣冠言动简饬不少慢浮薄者或诮之曰乃亦士夫态耶君惟自信而己既而遣其仲子册从病夫逰病夫教人不能专事口语文辞以取青紫必首以文公小学使人读而躬行之迂之者恒多史公乃能于其家亦取小学学焉诮之者亦甚而君子自信益笃𢎞治五年仲冬母安人刘以夀终哀毁如礼乃于中门之外縳数椽为倚庐居焉絶肉酒逺帷薄且未尝一造亲故之侧以终䘮制又常以其自制居第让其季焉是其行谊今之士夫毎每难之矧流俗之浮薄者耶嗟乎礼教之壊久矣滔滔者固无足言而仁人孝子之间出者复徃徃舍神灵而守塜墓孝有余而学不足守先王中制者希矣故记史君之行于其庐以世其子若孙且以告吾之乡人北镇庙记贺钦舜即位分冀医无闾之地为幽州于时分州十二各封一山以为一州之镇医无闾山即幽州之镇也按书传及职方氏俱作无后变无为巫考之广宁志云山在城西五里庙在山南今验地里城西五里无山又云清安寺即观音阁在闾山内去城十二里今阁入山仅二里许则是山距城十里与今地里歩数正合而志云五里者传冩之讹也今庙在山之阳去山五里四分里之一距城三里四分里之三唐开元中封山神为广宁公金加封为王元以闾山宻近邦畿大徳间加封贞徳字嵗祀与岳凟同元季值兵燹止遗正殿三间我太祖髙皇帝洪武二十三年于寝田之南建瓦屋三间左右司各一间别于庙东建宰牲亭神库神厨各三间缭以垣墻春秋命有司致祭太宗文皇帝永乐十九年特勅所司撤其旧而创搆前殿五间中殿三间后殿七间殿前又搆御香殿五间以贮朝廷之䧏香通为一台髙丈余周凿白石为栏后殿前左右各建殿五间前殿前东西各建左右司十一间又建神马门及外垣砖甃朱门通二层入门以渐而髙就地势为之也厯嵗滋久鸳瓦日脱椽木渐朽檐宇倾垂梁栋欹斜毎遇滛雨浸及神座先是守臣以邉事旁午不暇及此成化戊戍镇守太监韦朗自开元迁此到任三日谒庙观之惕然不宁谓前廵抚陈公钺总戎侯公谦曰吾辈奉命守是方为神人所依今一方山镇之神庙壊弗安则镇守之臣岂得自安乎是当急为修茸也二公是之于是命官董其事鸠工市材凡殿宇及左右司门墙朽腐者撤而易之倾斜者扶而正之损者修之葺之废者营之补之又得监鎗监丞洪义縂储即中金廸协守叅将崔胜咸加賛襄之力材用不取所司工力不劳军士经始于是年秋九月落成于成化癸邜夏四月庙貎焕然一新告成之日太监与总戎请予纪其事以垂于后用是记之大望海寺记王佐墖山为宁逺属城去城西南八里许松山在焉寺居山之阳东望大海极目千里溪谷萦纡土地沃衍实胜境也兵燹之余汩没于断蓬枯草间者非一日而遗址尚在景㤗改元之初有僧印静者飞钖至此徘徊瞻眺目睹而心悦之遂结草为庐坐卧三载一夕忽梦神人唿之引至平旷地指小古井云内有古物师凌晨汲之果得铜钟一枚题曰至正十四年四月吉日松山大望海寺住持兴善其列名余僧仍不下百人始知望海寺古刹也墖山指挥李君荣白副将东宁伯焦公即具木石命工重建佛殿广设僧堂命印静为住持以率僧衆事甫毕而师圆寂矣不数年旧业多圮其徒义聪重新之外立观音阁拙地复得铙钹螺磬十余事题曰㤗和四年三月吉日敕赐松山法华禅寺住持如贤此葢文宗时物意者兹寺旧名法华而曰大望海者乎元间所更乎无碑记冄考传疑可也指挥杨君宗白叅将盛公铭命致政百户罗汉义官王政董匠事毁者饰之缺者増之傍立钟鼓楼阁庑其左右二门其前缭以四垣鼎鼎然东北一鉅丽观也又命石王沈贤砻石为碑记其事以垂不朽始于景泰初元而成于𢎞治九载以世而计则二以嵗而计则四十有七以匠石工费而计不下数千百緍成之不易如此谋虽成于印静而业实创于焦公事虽毕于义聪而功实成于盛公也嗣义聪之后者当思前人剏业之甚难后人守成之不易哉普陀寺观音阁记文贵锦成而北有巨山壁立千寻葱蒨如绘中凾一洞深广可半畆许洞西丈余悬崖下垂而内空若穹庐然洞下左侧则泉一泓甘冽可饮真洞天福地也昔人于此曾造置尺许石佛百余故谓之石堂道院正统初镇守太监王彦嘉兹胜概属备御都指挥李镇等庀材鸠工大启招提之境于洞中上范菩萨罗汉具番汉老少像于崖下木镂千手千眼观音被以浑金贮以杰搆山头楼阁参差山下河流萦绕婆娑草树几于紫色琅玕厯乱山禽或似雪衣鹦鹉客有逰南海普陀落伽者以为似之因名普陀寺而乡人悉以观音寺称焉寺内古松数株冬雪覆之青白可爱石堂松雪为锦州八景之一者此也成化己丑庚寅间余恒此下帷至乙未南宫弋获厯任中外者四十八年嘉靖改元春予告旋里暇日复徃访焉见峥嵘者倾隤辉煌者剥落大非当年比矣感叹之余因诵刘梦得冄逰元都观絶句主僧福坚闻之曰种桃道士故在请为刘郎芟去免葵燕麦重栽桃千树何如余曰甚善渠遂谋之檀那金鳯阎钺欣然倡输恊力营办适本城指挥宁逺偹御亦施送椽檩各百余事工甫就绪而福坚圆寂矣頼旧住持戒昇与弟子福縁踵其蹟黾勉同心仍向城㕓邻堡劝助口食人工就山中烧造甎瓦为岩下大士创阁一座明一暗三重檐转角壁砌圬墁一出阎钺之手规制虽不甚宏而间架翚飞涂饰藻丽非寻常可拟也肇工于嘉靖乙酉之夏竣事于戊子之秋金鳯邀上舍李翥之谒余求记余以头白归来值此轮奂一新乃匡山读书处致足乐也故作其建寺改名之由及造阁嵗月始终俾刻之石以示来逰者逰千山记程启克千山辽阳城南六十里秀峯叠嶂绵亘数百里东引瓯脱南抱辽阳嶻嶪蓊郁时有佳气如海蜃然嘉靖丁亥予戍抚顺丙申迁葢州道出辽阳乃与同志徐刘二子逰焉出南门过八里庄石门钓鱼台䑓葢屯戍旧址也东北有温泉莹洁可鑑南折入山数里抵祖越寺路颇峻稍憇于寺之禅堂乃登万佛阁阁在半山縁崖旋转越飞梁而入凭栏四望天风泠然因宿于寺时戊子日也循东山望螺峰附太极石人巖涧髙不满丈深倍之广半俯看万佛阁在下方矣前有亭曰一覧亭一覧亭迤西而北入龙泉寺晡时徃香巖乱溪而东巖壑窈窕僧房半出云间扶扙登之明晨己丑寺僧设斋乃行憇大树下人境空寂翛然有遗世之想东峰危险徐刘二子浮白引满其间适有吹笳者声振林樾闻之愀然由此至大安自东而北自龙泉至此约二十余里陡絶汚䧟悬崖怪石后先相倚抚孤山看深壑竒花异卉错杂如绣行复数里隍堂中开诸山罗列髙爽清旷视三寺为最西峰空洞倚天徐子题曰通明天是夕有雨意翼日庚寅晴霁登中峰顾瞻京国逺聎荒徼山海混茫无际东有罗汉洞髙寒袭人又数息至双井一在树下一在乱石间泉甚甘冽又数息抵僊人䑓峭壁断崖北隅以木梯登望之股栗健者匍匐而上有石枰九僊环奕焉自仙人䑓寻中㑹寺入溪穿石荆棘塞路不可杖径仅容双趾以疋布縳脚使人从后挽之扶籐侧足盘跚而歩危甚刘子先之徐子与予相去数武摘山花以诗赠余余亦倚声和之跌坐石上一老进麦饼值饥食之厌问其姓氏笑而不答乃至寺自大安山行㡬二十里困惫坐僧房久之起视山冈而浮屠相向争耸乃自中㑹返祖越从者病取道右桥宿南村农家回望诸峰如在天上矣兹山之胜宏润秀丽磅礴盘结不可殚述使在中州当与五岳等僻在东隅髙人逰士罕至焉物理之幸不幸何如也昔桞州山水以子厚显予之劣陋弗克传其胜姑撮其大概如此钓鱼䑓祠记凡有功于人者祀报之义也医闾先生教化乡闾者四十年异端之教不行焉乡人为祠祀之不谓义乎先生姓贺讳钦字克恭家医巫闾山因号焉天性髙明幼学即有志于古及见性理羣书朝夕玩索而有得乃益自信古圣经书本教躬行不可徒自从説己也乃益厌俗学举进士为给事思尽厥职有犯无隠成化戊子春京师灾乃上䟽大畧谓应天以实不以文不报遂自劾又不报乃告病归筑室圃中取古圣贤书以渐幽讨非弔䘮问疾不出如是者数年大有所得乃教乡人乡人故事重佛老及诸不经之神先生乃制祀外神文俾祀而悉焚之上下翕然从之无梗焉者于是趋门墙者日益衆学者始至必询其奉先祀事父兄之节茍简则亟命改之曰学者学何事也而可缓于是耶毎谓朱子白鹿洞规为经书机要小学书为日用凖则自修教人一本于是故异端之説无自以入而义州之俗独美𢎞治初以大学士刘吉荐除陜西叅议赐玺书假以便宜㑹母病不果行乃条陈四事一曰资真儒以讲圣学二曰荐贤才以辅治道三曰遵祖训以处内官四曰兴礼乐以化天下皆世切要凿凿可行䟽未上而母疾不起遣子上之且辞新职许之而寝其言识者有遗憾焉先生好山水毎景物熈明輙携亲友逰钓凌溪之浒徜徉竟日殁后五年乡人思先生者相谓曰吾人之不为物老惑者先生之功也吾人幸见先生而被其教也先生徃矣恐久而忘之吾不忍于吾之身而忘先生也吾子孙不幸不及见先生而不䝉其教也先生徃矣恐久而不知之吾不忍吾之子孙不知先生也凌溪先生逰乐所也盍为祠嵗时祀之使吾人接之于目思之于心则先生之教犹在也使吾子孙接之于目思之于心则先生之教亦不敢违也呜唿先生之功亦大以逺乎哉尝闻先生学出白沙白沙者广南陈公甫也史谓陈公甫作诗好竒时人多宗之予生也晩不及登白沙之堂知其人也使白沙而止于作诗好竒也则作诗好竒为信而先生不作诗好竒所造乃其自得使白沙而不止于作诗好竒也则作诗好竒为诬而先生不作诗好竒所造乃为善学因併及之逰医巫闾山记周祚嘉靖九年九月给事周子按辽东事至医闾山之地适侍御谢子以观风至地官㓂子以督饷至周子曰宿羡医巫闾之羙请观之谢子冦子曰盍观乎以三子似宜观也乃盟是月二十二日遂至观音阁观音阁者医巫闾之胜也嵓岫万状尽出天上三子登且观饮酒而乐周子曰观而乐矣有感乎谢子曰吾观其山之穴㟏焉岈焉崎焉嵚焉空空焉洞洞焉其风气所出乎㓂子曰吾观其山之土穹如窿如坟如营如熇熇如焞焞如其物类由产乎周子曰吾观其山之形隩尔窒尔崭尔嶻尔崒嵂尔兀结尔开而磅礴尔聚而输菌尔其封守攸借乎感止于是耶谢子曰吾观而风气俗所攸寓矣吾知其理而已矣㓂子曰吾观而物类财所自生矣吾知其用而已矣周子曰吾观而封守国所自设矣吾知其防而已矣吾三子是观葢不多乎夫逰观外蹟也而所感各有道焉则观其可矣乎内外者道也消息者亦道也知所理则知所乱知所用则知所缺知所防则知所失是亦不可惧矣乎时同逰监军王公总镇刘公起而言曰三子之言近道矣非徒观也是宜书周子归因书为逰医巫闾山记修广宁左中屯卫学记江奎卫治西北有庙学自正统元年廵抚李公濬始也公上䟽请建卫学诏许之于是锦州卫都指挥李真创建焉成化己亥指挥白钦増修之乙巳户部郎中毛君㤗饬绘圣贤四配十哲像厥后废修无常嘉靖庚寅大学士张公璁奏正祀典撤塑像易木主更爵号改为至圣先师千古之非悉革迨今庙学骎废圮矣己丑廵按李公辅谒庙命亟修之檄佥宪董君世彦议不果董陞任李公亦复命去丙寅廵抚魏公学曽至镇守王公治道又言之廵按李公淑和来试士佥宪何君奉檄议修委指挥周之毕董其事发库银四十余两市材鸠工计估不敷议增八十余两乃搆正殿五楹作翼道周围石栏凡二十余丈东西庑各五楹㦸门一楹櫺星门楼三楹㦸门之东曰名宦祠西曰乡贤祠各五楹明伦堂五楹两齐房十楹堂后敬一亭三楹堂左启圣祠三楹官舍号房咸秩于理先是櫺星门近逼居民树屏一靣乃令分守参将前守备锦州赵君完易民舍基地南北约五丈余东西倍之始凿泮池一区砖桥一座中建石坊外聨石栏又于通衢之东去四十歩西去二十歩各建坊东之扁曰道冠古今西之扁曰德配天地壮伟华丽视昔加倍是役也经始于嘉靖丙寅冬讫事于隆庆己巳秋凡用材以株计则一千有三百石条以尺计则二千有二十甎瓦以片计则五十万有三千灰以石计则一千有五十鐡以觔计则四百有十饩廪以斛计则二百有六夫役出之丁壮车辆出之屯堡而周子之毕综理经画实劳瘁焉然是学之修也而岂徒哉俾诸生睹庙学而修业者非六经无所用心非孝弟无所造就也故曰尧舜之道孝弟而已矣贺医闾先生尝以白鹿洞规教人而士知学之宗者其亦有闻风而兴起者乎石塘曾公生祠记卢琼君子之道有三正志定畧仁及衆也书曰艰大考翼不可征定乱难也而况仓卒之变乎维忠以正志耳又曰倚乃身迂乃心安民难也而况逺迩一致乎维智以定畧耳又曰式敷民徳永肩一心民懐难也而况久思乎维仁以及衆耳三者有一焉皆足以树勲建名而况兼之乎此辽之人所以生祀曾公也公代建兹土辽阳戍卒以抚臣革之贞厉穷兇者猬集为乱登陴闭门涣无统纪公时自南卫闻变单骑入城谕之福祸衆心以定葢示包荒用慿河缓穷追之噬散吠声之党焉耳乃上䟽曰羣兇干纪保无他志愿寛斧钺以开其悔制曰可既而广宁抚顺相继以逞公宻布而隂侦之无测识者三城首恶同日而俘葢释壮頄受濡愠将欲刑故宥过始终无咎焉耳复上䟽曰倡为乱畧止此数夫愿宥其余以安反侧制曰可夫以数百里之乱起于一旦声色不动而东顾之忧以舒非忠以正之乎先是羽檄旁午朝议咸咈或谓此而不讨恐酿藩镇之乱公曰否非淮西泽潞比也或谓遣使招安且觇竞絿公曰否非淳化西州比也以是锋镝之祸息而疆境頼以全活者不啻千万计供亿之费省而公私頼以不困者亦不啻千万计以东人震惊仰望之私谈笑而挥之使背帖于席非智以定畧乎宁辽之咽喉东西络绎昼夜不息茍举措一失受祸比他卫尤剧征讨则有毁体裂肢逃山逾海之患遣使则有负曵鞭挞鬻产市婴之忧今耕而食者曰公食之也织而衣者曰公衣之也父指其子祖指其孙曰公活之也非仁以及衆乎其师生父老相率而吁于守偹陆继宗备御袁东旸鸠木砻石立祠于学宫之西偏貌公之像而征文于琼或问曰生祠古与曰古也礼也义也公悯无辜之民横罹斮斫不计生死祸福以身任之力请于朝而得免议受公之恩非直欲旦暮见公之容而又使欲其子若孙皆知所自礼以义起古之道也昔文潞公泽及天下洛人生祀于资圣院张文定弭盗一方蜀人图像于益辽之祸起于仓卒深浅成败不可测而文定自外入又得伸缩自由公视之大难也而公才望日隆安知不为潞公乎公讳铣扬州人石塘其号也杨将军祠记许国夫人客于天地间不免一死而无古今贵贱贤不肖罔不难之死固人之所难而亦有处之甚易者葢义之在人心尤有重于其死故也记曰士死制大夫死衆封疆之臣则死封疆夫制也衆也封疆也三者义之所在也义而死焉虽死不犹生乎故御极作人者崇激劝之典载笔励世者侈扬扢之辞徒为其捐生毕命能人之所难能哉葢将以植天常立臣极慰烈士之忠魂而振頺俗之正气焉耳辽左逰击将军杨公维藩以嘉靖四十四年守镇武战死呜唿公其死制者耶死衆者耶死封疆者耶廵抚张公西铭廵按李公辅交章上其事赠廕赐𦵏外仍立祠以祀嗟夫皇恩优渥圣谟广运宁非所以淑人心扶世教而以大义风天下乎葢尝论之将为死官战为死事是故显功重爵非死莫致髙名勇略非死莫能成仁取义非死莫遂致死而生则掇将印博侯封固荣也致死而死则享庙食光简䇿亦荣也生死皆荣而人顾恇怯退懦区区以保全首领为念而卒至于偾事者抑独何哉公倜傥英发不拘小节而于义之所在则奋然赫然浩不可屈方战殁时士卒有以图后效为劝者厉声叱之公之视死生为何如者公之姪总戎公死事于前而公复以逰击死事于后予于是知公以忠义世其家旧矣今庙貌血食生气凛然公虽死犹不死也彼区区全首领者蜉蝣尔独不死哉予忝史馆方且大书伟节为公不朽而于国家作人砺世之典又乌可无述故为书其丽牲之碑以应公之参戎君爕之请后贤过公祠下倘有诵吾语而式者乎锦州关帝庙记缪天成后汉前将军闗公当汉歩既蹶之秋人思逐鹿公慨然有复兴大志邂逅中山靖王之裔遂与涿人张飞约为兄弟誓同生死共事昭烈卒成鼎足中道而殂后人钦公祀以为神至宋大观中追封武安王庙号义勇迄今数百年普天率土建庙貌以奉香火不啻千百计为文以颂厥功脍炙人口亦不啻千万言奚俟愚后学小子喋喋穪述哉虽然公之大忠大勇炳如日星人皆仰之矣抑知乃公之大智成之乎尝献帝暗弱天下𤓰分功名之士谁不择强盛者事之曺操挟天下令诸侯鍜甲砺刄雄据中原孙权席父兄累世之资跨长江天堑之险奄有江左如绍术軰亦皆割地称雄互相虎视公视之直如狐䑕耳昭烈身不阶尺土萍寄于小沛星散于徐州败新野走当阳依江夏天下无投足之地公独患难相从心如金石当事以成败论者方争噱其愚而公之智则有莫大于此者葢昭烈不得与羣雄较者一羣雄不得与昭烈较者二带甲控弦夸强贾勇昭烈固不与羣雄埒矣然而昭烈天潢的𣲖统绪所归应天顺人名正言顺彼窃据土宇睥睨神器者以臣抗君以逆犯顺将孰与昭烈较且昭烈鼓仁鬯义开诚布公聨属人心深固根本而操之奸权之褊绍无断而寡谋术刚复而自用又孰与昭烈较哉惟公独秉大智蚤见及此故舍强盛就孤独逐草窃扶正统爵禄不能縻冶丽不能感金币不能留危难不能夺其操死亡不能回其志幸而扫除僭伪廓清海宇辟干坤于冄造揭日月以重光以绵汉家如蒂如髪之祀其心固尽而为汉之功臣即不幸而厯数有定景命难谌帝业蔑期捐躯报主获与汉九庙君臣同逰于地下其心亦尽而不失为汉之纯臣然则公之智何其卓乎向使智不及此失身吴魏纵树有鸿功伟伐亦与夏侯惇周瑜軰伍耳乌能厯千百世为人敬仰如斯耶呜唿公之智在生前已严正伪之辨公之智在后世必明战守之宜我辽海为神京左臂大小武公非公之忠勇无所矜式逺近属国非公之威灵无以震摄况锦尤邉境要冲乎故卜城西胜地襟山带水筑庙妥公以为一方保障起于成化大于𢎞治两新于万厯前后凡四举矣今卫人游击王公汲倡谋髙公真继之教谕张君志廸庠生纪君大学山右客陈君舜等皆捐资以助应更新者更之应仍旧者仍之门楼二楹则所增建也一时廊庑森严墻垣缭绕丹青与山色齐辉铃铎共河声相荅跂如翼如巍然焕然视昔葢改观哉兴工于万厯乙酉仲春竣事于辛亥孟秋故记钦定盛京通志卷一百十三钦定盛京通志卷一百十四钦定四库全书钦定盛京通志卷一百十四歴朝艺文铭赞碑祭文墓志铭钦定四库全书钦定盛京通志卷一百十四歴朝艺文铭大鸟铭虞绰嵗在壬申四月丙子皇帝底定海碣班师振旅龙驾南辕鸾旂西迈行宫次于栁城县之临海顿焉山川明秀实仙都也旌门外设欵跨重阜帐殿周施降望大壑息清跸下轻舆警百灵绥万福践素砂歩碧沚同轩皇之襄野迈汉宗于河上想汾射以开襟望蓬瀛而载伫窅然齐肃藐属殊庭兼以圣徳遐宣息别风与淮雨休符潜感表重润于夷波璧日晒光卿云舒彩六合开朗十洲澄镜少选之间儵焉灵感忽有祥禽皎同鹤鹭出自霄汉翻然直下髙逾一丈长乃盈寻靡霜晖于羽翮激丹华于觜距鸾翔鳯峙鹊起鸿骞或蹶或啄载飞载止徘徊驯扰咫尺乗舆不借挥琴非因拊石乐我君徳是用来仪斯固类仙人之骐骥冠羽族之宗长西王青乌东海赤鴈岂可同年而语哉窃以铭基华岳事乖灵异纪迹邹山义非尽美犹方册不冺遗文可观况盛徳成功若斯懿烁懐真味道如此感通不镌名山安用铭异臣拜手稽首敢勒铭云来苏兴怨帝自东征言复禹绩乃御轩营六师薄伐三韩肃清龚行天罚赫赫明明文徳上畅灵武外薄车徒不扰苛慝靡作凯歌载路成功允铄反斾还轩遵林并壑停舆海澨驻跸巖阯窅想遐凝藐属千里金台银阙云浮岳峙有感斯应灵禽効祉飞来清汉俱集华泉好音玉响皓质冰鲜狎仁驯徳习习翩翩絶迹无冺于万斯年曾公祠铭卢琼维帝御极柔逺能迩一夫不获痌瘝是似蠢兹辽人不戢自焚公悯冥顽任祸于身敷奏祈宥胁从罔究帝曰俞哉铣拜稽首渠魁以殱衆慼以祐保兹东土如翼如覆帝曰都哉陟兹功懋铣拜稽首天子万夀农不昜业市不昜肆以生以育维公之赐维冈有栢维麓有砥绳之凿之维公之祠公惟信宿留公之似我其夙夜罔不敬止匪我思之子子孙孙匪民思之既浃且沦匪公之恵惟帝之仁辽其奠安于万斯春赞进双白鹰赞苏颋开元乙卯嵗东彛君长自肃慎扶余贡白鹰一双其一重三觔有四两其一重三觔有二两皆皓如练色斑若彩章积雪全映飞花碎㸃所谓金气之英瑶光之精髙髻伟臆长距秀颈奋发而鋭坚刚则厉摩天絶海电击飈逝观其行时令顺秋杀指麾应㨗顾盼余雄当落雕之赏蔑讐鹞之敌实希代之尤也皇上祇膺圣图钦若王道方寳贤重谷尊儒养艾后宫撤绮绣前殿焚珠玉与王侯卿士朝夕论思异无所贵轻卫公之好鹤竒无所珍同汉王之却马畋岂务于驰骋猎以存乎蒐狩未尝合围掩羣载羽洒血乃彊不攫而勐不噬矣然以万方入贡懐其来也三年重译嘉其至也故仁为之心有仁则勇威为之力有威则重况此鸟勐过于衆重倍于凡礼于君则劝忠祭于祖则立敬壮其体则用武綷其翼则成文彼宠而服之鹖也能果荣而戴之蝉也能洁矧乎职命司㓂师维尚父闻箴刺姦择善为吏葢选士之是式匪从禽之足云此所以备于图而儆在位也㣲臣奉制敢称赞曰鹰之大者精明竦峻劲而横絶雄则逺振锦文素綵珠聨玉润徃乃奋威将军所狥鹰之次者勇鋭光芒截海而至乗风载扬络以红联文其綵章下鞲必中惟吏之良碑安东都䕶魏哲神道碑杨炯经天纬地之帝求制礼作乐之才拨乱反正之君资㧞山超海之力继韶夏而崇号谥非无阵战之风披皇图而稽文武或用干戈之道故能弥纶宗庙弹压山川包四海以为家一六合而光宅是以二十八宿悬列将而察休徴三十五星聚天军而赫符彩吕望垂竿于渭溪道峻匡周张良授履于圯桥功崇佐汉乃有心如铁石气若风云洛䜟书名河图秘象青丝雷烛歴大块以三休碧羽霜凄倚浑天而一息岑彭许允征南镇北之名冯异王昌大树中军之号杜太行而泥函谷勐气无前戮封豖而斩长鲸雄图不测元戎十乗驱卫霍于前矛甲士三千列孙呉于后殿秋风白露执金鼓而齐六军泰山黄河析铜符而光百代建庙堂之策为社稷之臣孰能与于此乎在我真将军矣公讳哲字知人鉅鹿曲阳人也七代祖靖非前秦征北大将军镇北地上郡其后子孙因居于宁州襄乐县开国承家之始诞姓命氏之源大名发于本支当涂峻于层构三辰郁鬰天街分毕昴之都九野茫茫地险裂山河之境丞相以万机论道匡大运而震威严尚书以八座当官赞金行而标领䄂文昭武穆方驾齐驱公子王孙朱轮华毂大鹏垂翰驭风伯而指南溟天马腾姿按云师而集东道祖唐隋天水郡丞河阳都尉瑶林琼树擢标格以千寻圆折方流委波涛而万顷雄飞有望岂惟京兆之丞隂徳不愆何直丹阳之尉父寳皇朝通议大夫总管府司㕘军事东家孔子至徳生于上天南国申侯明灵诞于中岳居朝翊赞道先王之法言公府弼谐对上天之休命若夫圣人作而万物覩元首明而庶事康日月粲其光华山川郁其云雨则有英灵间出丹陵谐白鳯之祥符瑞挺生黑帝感苍龙之杰随珠一寸魏后扬眉和璧千金秦王动色颜生殆庶闻于竹马之年扬子叅元发自铜车之嵗建晴峯而直上疏笔海以横流彫墻则百堵皆兴峻宇则千门并列可大可久无忘简昜之途为子为臣率由忠孝之境郭林宗之披雾岂敢名言孔文举之钦风每相推荐若乃五材并用谁能去兵七徳兼施止戈为武出师于九天之上暗合兵书取暌于十日之前悬符射法固以文武之道揄扬满于城中将相之才籍甚闻于海内贞观十五年起家补国子博士乔林扫日惊白鳯于词条壁水澂天骇彫龙于义壑班超慷慨常懐万里之心季路平生毎负三军之气十六年勅授左翊卫北门长上禄赐同京官仍令为飞骑等讲礼邓司徒之旧事马上读书祭征虏之前闻营中习礼宫花如锦还临拜将之坛槐叶成帷复对闻军之市自皇天眷命大帝应期运璇衡而制八方调玉烛而临四极元莵白狼之野来奉衣簪蟠桃析木之乡尚迷声教太宗文皇帝操斗极把勾陈因百姓之心问三韩之罪胜残去杀上冯宗庙之威禁暴戢姦下借熊罴之用公丹心白刃本自轻生六郡三河由来重气乌江讨逆剖项籍于五侯鹿野惩姦砾蚩尤于四豖二十年诏除游击将军右武侯信义府右果毅都尉长上如故显庆二年以内忧觧职痛深吴隠哀极颜丁蹐厚地以崩魂诉髙天而泣血紫泥垂焕频降玺书墨缞临戎遂从金革三年诏除左卫清宫府左果毅都尉寻围谷府折冲都尉并长上如故又以应诏举对策甲科迁左骑卫郎将于时长榆歴歴烽火犹惊髙栁依依边风尚急闗山夜月遂为弧矢之秋西北浮云翻作穹庐之景四年诏公为铁勒道行军总管陈兵玉塞按节金㣲学长山之蛇拟丽谯之鹳钟鼓嘈囃上闻于天旌旗缤纷下蟠于地伏尸百万因瀚海而藏舟辟地数千即燕山而筑观武臣雄畧气慴西零神将宏图威加北翟麟徳元年诏迁左骁骑中郎将寻检校右监门左武卫将军本官如故昔者封禅陟云亭之后七十二君圗书出河洛以还三千余嵗振兵释旅方崇荐帝之仪道洽功成必致禋天之礼粤以皇家辟统之五十年今上开基之十七载登封告禅玉牒金绳建显号而施尊名扬英声而腾茂实华夷辑睦皆承万嵗之恩朝野欢娱咸奉千年之庆干封元年诏加明威将军本官如故大风遗孽叛换青邱小水残魂凭陵碧海率百官于文祖尚兴彭蠡之师㑹万国于涂山犹有防风之戮是嵗也诏公为辽东行军总管军营对日兵气横天开玉堂而按部坐金城而勒阵阙巩之甲犀兕七重艅艎之船舳舻千里驾鼍梁于圣海秦皇息鞭石之威泛鳌钓于仙洲愚叟罢移山之力然后风行电卷斩将屠城塞丹浦之遥源伐黑林之奥本王孙公子名霑皂隶之臣深谷泰山境入樵渔之囿二年诏加上柱国仍检校安东都䕶道之以徳齐之以刑威振六官风扬五部兵戈载戢无劳尉候之虞桴鼓希闻宁有穿窬之盗仰太阳而晞湛露方预四朝临游水而急寒风俄悲一去齐孟尝之下泪髙榭曲池鲁司㓂之悲歌頺山壊木长安杳杳还符日近之言京兆悠悠竟絶天髙之问紫闗出入判自无期绣服回还竟知何日总章二年三月十六日遘疾薨于府第春秋五十有四呜唿哀哉诏赠左监门将军礼也惟公被服忠孝周旋礼乐仁者见之谓之仁智者见之谓之智研几册府金縢玉版之书索隠兵钤元女黄公之法每建舆推毂三令五申躬擐甲胄亲当矢石军井未建如临盗水之源军灶未炊似对嗟来之食由是南驰北走东讨西征掷之无旁按之无下载筐宫里遥登上将之坛飞星阁边独列中军之位虽龙泉匿字薫歇光沉而麟阁飞名天长地久夫人扶风氏隋濠州刺史圆之孙也五松春艳牵少女之祥风八桂秋云降仙娥之寳魄谢家之子歌栁絮而知慙刘氏之妻颂椒花而自耻三周按礼无亏内则之风四徳扬蕤载阐中闺之训宿盘龙于月镜早没鸾牀矫飞翼于霞栖先沉鳯穴珠星璧月终陪季子之阶金鼎银罇竟列齐侯之寝以贞观十五年终于某所越咸亨元年某月日袝于某原长子𤓰州司仓择木次子右卫亲卫元封等门传万石庭列双珠花蕚争荣芝兰蔼秀天经地义钦承避席之谈日就月将䖍奉趋庭之教变槐檀而沥胆木石悲酸代霜露以崩心幽明感动葬之以礼祭之以时生人之本尽矣死生之义备矣孝子之事亲终矣于是门生故吏共缉家声才子文人思传盛徳庶使蔺相如之壮气歴千载而犹存随武子之余风尽九原而可作其词曰文王受命毕公余庆玉树聨芳金枝叠映三分并列七雄齐竞建国承家重熙累盛功宣蹈舞徳流歌咏河洛垂文山川吐云骊珠育照虹玉呈文直立孤耸天然不羣栖迟胶塾悦怿邱坟耻为儒者自许将军伊祁不怿轩辕讨逆阵拥辽河兵镇碣石班超投翰扬雄执㦸弓合三才刀长四尺爰清尉候载澂疆场得人者昌失人者亡皇心俾乂帝曰明敡幽桂含馥滋兰吐芳承天待诏观国賔王茂实斯逺英声克彰鹏池淼漫鸡山祸乱出阃辞家夷凶静难金㣲瓦觧玉亭氷泮扈驾天门陪祠日观万邦胥悦千龄启旦斗骨危城占蹄举兵丸山雾塞渤海波惊帝赫斯怒王师有征䖍刘北类戡翦东明遵以文轨宣其徳刑太㣲上将文昌贵相非熊非罴令闻令望宠踰军幕荣参武帐本谓来朝何期返葬原野萧瑟风烟悽怆天道如何吞恨者多松风夜响薤露晨歌秋月如练春云似罗荣华灭后寒暑经过青鸟邱垄白马山河兰英碑辞李贡兰英葢川军也成化初调广宁操偹九年春随縂兵欧拒敌于小黑山敌因风纵火军溃欧马中箭死兵围益急英曰主将三军司命欧公危如大衆何乃以所乗马授欧英遇害越今三十二年矣予行宪至葢闻其事而哀之乃刻石于墓而系以辞曰王朝之制兮边守为严逺人窥伺兮匪月伊年移师还御兮将卒鼓行主将马踣兮贯矢于膺耳目溷乱兮旌旗失位山川崩沸兮雷霆为溃何此心之耿耿兮持本初而不背等死生于鸿毛兮特昭彰乎大义维将士之司命兮国体系夫重轻或纎芥之摧辱兮曽何用乎㣲生我骨可㫁兮沟壑是横我血可涂兮原野是腥独主将之不可死兮遑鉴予之衷情期将卒之两全兮信仓皇之所难矧锋镝之在前兮不可从容而盘桓惟委马以奉主兮冀纵辔而生还岂厮役之受恩兮欲图报而难殚慨羊斟之御主兮抽夙昔之恨端乃恋恋于杯羹兮竟致主于相残顾仓猝之所处兮在恩义为兼尽人孰无死兮要能处之得其正重国事于邱山兮匪私情之是徇孰谓厮役之𤨏兮保兹忠诚之至性自归骨于荒原兮已三纪其有余神飘飘而长征兮饮沆瀣而康娱俯永世而一息兮伴贞烈以为徒嗟恩膏之未及兮在世道为何如周崇死难兮有门闗以及孤汉宠死事兮纷印绶之累累览往事以陨涕兮对幽坟而忸怩托贞珉以系辞兮慰忠魂于些㣲祭文弔国殇文张説北伐兮东弧邈辽阳兮孤竹偏师兮覆衆在崇山兮崃谷露芃芃兮蔓草风蓁蓁兮拱木见马血兮夜然闻殇魂兮雨哭君王按金鼓而气愤抚珠铃而泪滋横万里兮抽恨弔羣山以写悲怼凶将兮我辱悼勇夫之𬒳累彼殷鉴兮未逺何后来兮不追对死地兮出阵临伤门兮用师军夺帅兮虹蚀垒车脱辐兮火焚旗有栾黡兮愎矣无范宣兮愧之命穷追兮短兵错肤迎刃兮血染锷旋残溃兮弃组练山犹号兮谷犹战殪原野兮奈何违君亲兮不见于戏何天命之奄忽俾仁义之礼兵为蛮夷之俘骨鬷大校之飞将问吾营之劲卒吾见出兮不归竟名存兮身殁祭古墓文贺钦维年月日户科给事中贺钦遣园丁朱纪以只鸡杯酒之奠昭告于前朝古墓主人之灵今嵗之夏园丁作庐掘土筑墻石棺以见奈何愚夫蔽而不告埋骨别所取棺入城货人为槽用饲畜产自恨无徳化及家衆乃致园丁为此不仁知之后时改过迟暮谨以遗骨复归故器深埋坚筑志以封土期以久逺更无他虞世俗衰薄残忍成风石棺饲畜比比皆尔曽念古人骨弃何所我亦人耳忍复用兹安得仁人在位行政各使遗骸得归故藏徳薄力㣲痛恻而已谨遣园丁酌酒谢过不亡者存鍳此诚意尚享墓志铭医闾先生墓志铭潘辰播愚始闻医闾先生之讣既为位哭之已而厥嗣乡进士士谘奉先生髙第弟子外甥胡深所撰状请愚铭其墓愚与先生道义相契垂五十年非燕游一朝之好可论不能以不文辞按状先生讳钦字克恭姓贺氏其先浙之定海人𨽻辽东广寕后屯卫官籍考孟员甫妣郭氏以正统丁巳三月十一日生先生于官邸㓜挺岐嶷长标恂淑总角从乡先生习举子业心不自满曰为学止于是耶及闻先儒所谓以诚敬为入门践履为实地诸语因省曰作圣之功端在于此弱冠以诗经魁山东乡荐两踬春闱咸即日归省或讽之以取捷径则曰亲老在堂定省不可久旷吾乌知其他成化丙戍登罗伦榜进士丁亥春擢户科给事中谓家人曰古人事一职岂肯茍然为是职尤不可以苟为者遂书鄙夫可与事君章于壁上以自警戊子春亢旱与给事中胡智董旻各上章极谏先生言修徳弥灾当以实心行实政庶天意可回今朝廷所行未免徒务虚文不报先生复以言官旷职召灾自劾求退虽不得请而去志决矣其年冬即告病归杜门不出専以进修为务初在科时闻广东陈白沙先生为有道之士修刺谒之一见契合遂相与讲明治心修身及经纶大务终嵗弗辍至是悬其小像于静室时率诸子焚香拜之俨如神明大聚古圣贤典籍于中矻矻然穷日与夜而繙閲之必求造乎其极而后已有来学者则谢之曰学者君子之为已教者圣贤之余事自治不赡何暇及人久之于性命道徳之藴天理民物之彜经世之要道为学之大法所得益深始内屦焉而其为教一以躬行实践为主文章政事次之磨礲淬厉成其器业故及门者咸知有为己之学学在有用而不惑于他岐矣虽不出户庭而达官贵人间风仰徳者莫不躬拜牀下得其绪余而恵及生人者恒多𢎞治改元大学士刘公吉首荐先生才堪大用及除陜西㕘议抚治商雒等处兼分守汉中府地方钖之玺书假以便宜恳辞不就乃陈四事一曰资真儒以讲圣学二曰荐贤才以辅治道三曰遵祖训以处内官四曰兴礼乐以化天下数十万言极其恺切皆人人所不敢道者使得见于行事天下可几而理矣处家笃恩义正伦理厚姻戚睦乡党救灾恤患重本抑末冠婚䘮祭一遵古礼不根之言纎毫不入其耳子姓能言与行者必薫陶之以孝弟之义僮仆与人相接者不问其曲直必挞以记之乡俗溺于异端凡䘮𦵏者皆作佛事啖酒肉肆为奢僭而不顾其于奉先事亲之礼背戾尤甚先生以身范之日改月化渐入佳境仍旧习者百无二三焉性酷爱山林每时和景明必携门人子姓登髙涉逺徜徉啸咏而归充然独有所得为学虽不务诗文然应酬之际信口流出一皆蔼然仁义之言大有闗于名教故得其片纸只字者莫不寳之正徳初年锦义二城激变鉅室鲜不为其所挠独相约不敢犯于先生之族雅量汪濊喜愠不形惟爱君忧国之念老而弥笃每闻朝廷用一善人行一善政辄喜而不寐如有愆违则疾首蹙额不能安也庚午十二月四日以疾终于正寝寿七十有四配席氏本城官家女有贤行与先生同徳比义相賔友少先生三嵗先四日而卒生男四长即士谘次士誾士谟士诏皆积学待聘女一适本城都指挥史文孙男十一世雍世和世泰世平世清世宁世安余幼孙女八长适锦州都指挥梁臣次适本城马都指挥冡子伦次适指挥刘渭余俱㓜以次年二月十五日合𦵏于闾山之光明谷中先生少读书于此山之西因以医闾山人自号人遂称为之闾山先生云于戏以先生之迹言之其学虽未大明于天下而能名于一家与一乡先生之道虽未大行于天下而能行于一家与一乡先生之徳虽未大被于天下而能化其一乡一郡之强暴以先生之功论之则其学之醇其道之正其徳之粹其节之髙其名之称表表昻昻所以风励天下垂范后世者固无穷也岂曰行于一家化于一乡被于一时一世而已耶是不可以铭乎铭曰允矣先生伟哉男子力到功深逢源达委时行则行时止则止諌则忘身隠则乐已不愧不怍尽善尽美表今风后宁有穷己我作斯铭用补国史钦定盛京通志卷一百十四钦定盛京通志卷一百十五钦定四库全书钦定盛京通志卷一百十五国朝艺文赋钦定四库全书钦定盛京通志卷一百十五国朝艺文等谨案古昔圣王孝熈丕纯功徳隆骏则雅颂之音作是以成周之盛推本太王王季文王上溯公刘后稷升歌告庙为法为经两汉之隆奏御千有余篇抑其亚也我朝列祖肇造区夏文徳武功超迈前古我圣祖三诣盛京恭谒桥陵我皇上四莅陪都肃将禋祀水言配命世徳作求大典庆成颂扬之音洋溢乎天地兹録其形容盛徳庶几万一者为十二卷以昭来许谨志国朝艺文第三十九钦定四库全书钦定盛京通志卷一百十五国朝艺文赋朝陵赋孙在丰皇帝御极之二十一载声教浃乎遐陬威灵震于天宇而荡滇黔之顽兇殄闽粤之狂竖鈇钺既施典章具举崇徽称于两宫洽欢心于九土爰溯缔造之鸿基修山陵之禋旅进太卜而诹嘉辰兮诏宗伯而稽礼经戒丰隆以洒涂兮勅招摇使陈钲阁道直汉以澄辉兮天驷挟䇿而耀精羽林罗列以云布兮钩陈炳蔚而霞蒸时则斗柄夘指望舒景盈草芊芊以向荣麦茁茁其擢英迺驾苍龙鸣鸾铃驰玉䭾伏霓旌宗正陪乘亲藩奉较掌舍设枑虞衡庀幄刍藁储于司农太常陈其广乐词臣珥笔以随鏕通侯巡徼而秉矟六卿之属备官七萃之屯列幕焱焱煜煜披拂以轇轕兮翠葢金枝之旖旎也总总总汨汨雷轰而电掣兮千乘万骑之繁伙也启闾阖而度郊圻兮道上谷之名区踰巉巗而经雄闗兮循阳侯之所居灵龟负图以献瑞兮神龙蚴蟉而奉舆天吴躨跜以趋跄兮烛隂熠燿以先驱爰抵豳岐以瞻荒作丰沛而聎枌榆其地形则连冈崔嵬峻岭嵲屼广岫四开平原中廓近拥巫闾巨镇嵚岑巖髙洞深拓阳翕隂遥揖长白绵亘峭辟渊潭窈㝠动植焜碧他若华表通明木叶紫荆蜿蜒环旋孕仙窟灵幽怪神竒不可殚形其水泉小则松花锦川鸳湖㳫渚淤为淖泥潆为浦溆大则襟带鸭緑磅礴混同沧溟东滙衆水归宗惊涛浴日骇浪浮空其灌所滋地力所聚则沃茂稻梁硗丛蓒芋菓美榛松药珍参附其鸟则驾鹅鹳鹤鸿鹄鹙鸧鹈鹕睨水而联翩鵰鹘挟飈而髙翔其兽则青䑕黄羊蛩蛩距虚獭麕貂狐野马騊駼睹畜产之蕃滋洵山海之要都若夫洞辟八门周回百雉丽谯天开雉堞鳞次其内则陌通巷接阶舍连墉兰锜柄植乎广衢象阙耸构乎云中有临崇政有翼笃恭阁开翔鳯时乘神龙闗雎麟趾有侐其宫左宜文徳右昭武功栌错列汉之星枌橑拖垂天之虹其外则冈阜蟠䕶郁郁葱葱山河绣柱风雨虬松仰陵园之在望识王气之所钟则有分陜之卿陪京之守闻翠华之莅止竞率属而趋走又有髫龀之童皤皤之叟咸辍耕以望幸纷骈阗而恐后则见夫鹓班匐伏雉尾中开干情顾瞩而愉怡龙驭弭节而徘徊屯云䍐舒玉绥排金戺陟瑶阶嘉树葳蕤以纷披重闼温清而邃俣端斧扆于辰居肃容卫于崇庑乃与臯伊之伦丙魏之侣歛精澄神斋心涤虑既吉蠲之允臧遂致觐于列祖建捎星之㫋树厯天之旗驾踰辉之神骏翳曲茎之华芝翕赫㫚霍蠖畧蕤绥卿賛采史诵诗宰割牲祝陈词扬戡定之赫奕溯谟烈之燕贻玉帛陈神人畅荐馨香格灵贶鸳鹭骏奔以肃穆兮瑞霭氤氲而弥望进觩䚧之圭瓒和泔淡之秬鬯肸蠁旁融焄蒿在上槱燎熛灼于穹窿兮芬苾沛达乎漭沆既通诚而感幽兮知景福之攸降于是厯神州而巡边陲乗阳气而讲春蒐羃漫天之罼张竟野之罘罿罻接陂罦罠掩邱烈缺施鞭蚩尤挽钩緑沉砥锋天弧贯鍭骑跃房星之精车追造父之躅矢选夏服之簳刃淬昆吾之锷凡藩落之所窒蹙罝罗之所絓幕义簇之所搀捔流镝之所㩧飞无遁翮走无逸足迺因前禽而示服勐借格兽以示锄兇舍翳荟之鹨麑纵巖薮之豣豵搜其吞噬之伦屠其牙爪之雄爰有勇踰五丁力若乌获帯鲛函披兕革翋犷猤袒裼徒搏拉虎蹂貔屠狼蹵貘挫拗恕而遁潜改咆哮以踧踖遂頫首而革面率詟伏而就磔尔乃前网开飞羽停宋鹊止驰韩卢不惊设纚沉罾射蛟捉鲸鲿鯋既罶鰝鰕就罟鲔鲤斯陈鲲鲵勿拒衆兆云获觞行赏举酤醴㩼燔炰㚌澍雨应时嘉禾斯播天子则勤思乎东作睠念乎万㡬迺返斾扬麾使虬纵螭赤汗追风叱拨争蹄钟砰雷回莅郊畿劳五校赉九扈课农桑询疾苦𤯝灾肆赦湛恩斯溥臣隣欢欣士女忭舞惟时职忝濡毫才惭稽古熊馆趋行豹尾随伍马载钖乎天闲身长依乎辇路时瞻云以咫光毎就日而承煦逢鉅典之矞皇沐深恩而振诩拜手稽首爰作颂曰于皇上天眷至徳兮圣武神功昭万国兮显承纉述馨香格兮滂沛恩膏跂喙殖兮宣豫惟时式厥则兮垂衣端拱精宁一兮明良赓飏百宪饬兮万龄夀昌永无极兮长白山赋吴兆骞长白山者葢东方之乔岳也晋臣袁宏有言曰东方万物之所始山岳神灵之所宅我国家肇基震域诞抚干图景厯万年鸿规四表则兹山者所以昭应皇舆合祥帝室与有巢之石楼少典之轩台同焜燿于方载者也皇上圣文临御神武膺符庆洽人祗化隆海岳仰钦祖徳报礼神邱爰诏侍臣致崇禋秩牲璧俪于羣望懐柔及于百神瑞检云陈穹坛星丽煌煌乎圣世之盛仪埒虞柴而轶汉祀矣夫南山荐馨班固以小臣作颂西岳展礼杜甫以布衣献赋草莽㣲臣窃附斯义乃作赋曰猗兹山之峻极𦕈羣岳而独尊体青琱以出震标皓灵而爥坤掲龙荒而作镇頫鹏溟以为门参二仪兮永峙表三成兮莫伦徒观其大势也则嶻嶭嶜崟穹窿嵣岟窈邈嶙坛漫莽䍚回漠漠以横被崛峣峣而极上岠辽碣畷朔壖輢挹娄睨朝鲜亘乔基于千里造曽椒于九天赫兮无俦峭兮回拔岭轮纠以争互巖岿嶬而相峰千仭兮缟曜壁万寻兮琼洁郁骋险兮横雰訬负髙兮墆霓洵东极之神隩讵西崐之可埒尔乃循览四麓攷其周缀爰有黒松巨林镺蔓黝邃羾天有极萦地靡际既䝯坂而连延亦笼山而嶊嶉根欐佹以鳞罗叶緁猎而羽翳拏茎含飈以郁蓊攅柯罥务而丛倚䨠兮沈沈䨴兮黖黖歘隂火于空心蹙阳波于槎櫱乍顿道而欹卧忽推壑而侧植信歩之未迹知禹筑之莫暨于是黛凝复嶂烟暝虚岚森梢陬互㙷嶃嵓景晻㫲兮罕曜途㳴兮増湍帀层隂于遥巘髳荒径于修峦杳荒冈兮昼含暮儵寥窲兮夏凝寒其中乃有黒鵰青鹞苍鹰素鹘皎鹄碧迅鷣俊风腾勐脑霜披劲翮咔亍軥輖奋翰䎀或命俦于杪颠或接巢于枝格瞵金眸兮髙睇厉青鹘兮下击缁采頳辉殊材异质喧聒相惊淰跃自鼓觜距以増响毻羽毛而成积极翔羣之诡错咸沸卉而斯集若夫甝之俦昆駼之属伏长啸豪豨振亍麕麚昏髟于积岨熊彪瞲于丛木豺貘断断以勐噬豣豵惊透而纷逐般首劲角圜题从目昏嘷晨呴风驰雷䟮慓林振壑殷巖駴谷至乃青鼲黄鼬华貂文豽挺修豪之温润含雕采之炜烈豆目䁑睒麦髯狎猎栖迹曽氷罥踪盛雪窜木末而腾趠穴巖而竞㨗𦍑托体于寒陬畴効珍于华阙伊竒类之伙够嗟难得而殚説尔乃林径欲穷迒溪半墤转千盘而渐髙出九折而逾碍纡蹇产竦㟋豁修渚响湍濑萦濯龙之仓渊欱纳莺之双沠殷雷地底倒景天外骇河流之凌薄划巖垧而訇磕栈郁盘于回溪路厜㕒于巉涧凝空兮谁涉崖践虚兮俨对于是豁閕直裂嵽嵲如凭抗术阡于鸟际超轨躅于云层邈半汉以上跻轶隆巅而究升周步山极肆目巖陉旷若砥原坦若广庭纎条不竦殊榛罕茎寒芜莾莾石道㝠㝠何崚外峙而唐坛内平尔乃羣峦结瑶以峻起千巖削玉以攅立頵砡含皓以埢垣𡊇缭素而丛袭簉五色以相焕绵百里而环羃类瑶台之偃蹇宛琼树之崱屴仰重霄兮可扪抚下方兮无极互隂晴于肤寸揽星辰于盈尺伏岑㟼而返眺讶雷雨之下黒爰有千龄之氷太始之雪嵌空窞并凌庨岊六尺皑皑袤丈嶫嶫迎素秋而竞飞涉朱炎而自冽嶰壑森凄以月鍳峐峤炯晃而镜彻乍消长于新故畴单究其融结纷衔耀兮逺映何吹律兮可热尔其混同之本鸭緑之源谺为神池以宅乎其间㑹澜广潒灵液沦涟振以曲碕之巉崪缭以襄岸之骈田含靓如拭积明若空乍风披以㶑灔倐霞蒸而溃渱凿翠启鳣湍之径蹑云构鲛人之宫尔乃疏隘陿穴厱硿跳潜沫骇奔潨汩濆阿而瀑霅砅巖而澒溶徂南骤北趍浥聚谼淯灵源于千顷瀹神委于二江若其嵁窦之所潜演穹㕎之所澓激漼似碓投洞若机疾并腾倾而洒珠遂奔扬而缀璧羣流既渫四派乃驰瀺灂崇岑喧豗峻岐飒沓雨集潎冽烟霏挂流曽碧之表沦波空翠之隈倒银潢而半泻矫皓蜺而回飞于是澹泞安翔䖤蟺四㑹溔溔混涛滮滮振濑抑鱼龙之余怒集大坻而为滙㴸兮永指皛兮徐迈出乎松花之陬注乎乌龙之外所以宣天纲之含布壮朔野之襟带若考其瓌竒之所窟宅珍玮之所景彰则夜珠流照于表波頳玉摅采于青冈人葠抗茎于椵隂良楛挺笴于松阳灵跂骖螭而容与羽人抚鹤而栖翔毕山经以撰异莫兹岳之灵长至其出纳望曦懐吐云雾苞隂阳以灵祕通元漠而神䕶小衆山于堥敦𣺌七表于指顾岖嵚则千帀未殚缥碧则万重纷聚顿挺拔之地轴俛嵳峩之天柱故能上当辰曜仰禠帝居抗基卓荦翔势扶舆踞苍门而表神宅并青岱而辟仙闾赫彤云之昼聚焯紫气之晨敷孕造夏之玉字识临代之宝符启潜跃于圣祖臻景铄于皇图藏瑶牒兮可竢涌金精兮讵诬瑞我清兮亿载永作固兮不渝圣驾东巡盛京恭谒祖陵大礼庆成赋张鹏翀皇帝御极之八年秋七月皇太后銮舆䖍诣奉天展谒列祖陵寝逮及从龙诸勲戚一体酹奠礼成御崇政殿颁诏加恩用光祀典周巡藩落顺时狝狩冬十月车驾还京师臣备员讲官职司记注窃以我朝发祥长白创业东京中原定鼎以来丕显丕承祖功宗徳寔式凭焉我皇上治洽重熙孝隆继序兹行也继世宗之志述圣祖之事煌煌乎国家之鸿仪鉅典不可无述而志也不揣谫陋窃采成周雅颂之义广汉代上陵之辞而为兹赋谨拜手稽首飏言曰猗与祎与我皇清之受天眷命而光宅四海也葢积功累仁久矣黙孚于真宰值明祚之将衰犹玉步之未改既馨闻乎上下益懋敬而无怠宜其龙飞鳯翔蔚然炤燿乎符采是知万邦之翼戴维新列祖之诒谋斯在比有邰之肇兴同后稷以无悔斯圣子神孙所繇瞻拜桥陵而永懐于亿载也圣皇奉图受玉率祖攸行孝思隆于下武濊泽洽乎羣生永思维艰既克肩乎宏鉅陟降左右每仰瞻乎穆清单厥心而肆靖俨夙夜以储精水千年而一色山万嵗以同声列祖之园陵在望一人之祗谒惟诚嵗在癸亥月躔庚申阊风应候萧露零晨恭侍金舆喜映慈帏之色笑遥迎玉辇长衔圣主之恩纶万乘启行于北阙兆人欢跃乎东巡尔其原隰畇畇黍稷薿薿近郊则烟霭万家逺障则晴峦千里城头之晓月如弓塞上之晩霞若绮貔貅列帐拥星庐而刁斗森严虎落三嵕动金铙而弓刀奋起时巡翠㡌瞻云日以就圣人藩服旃裘涉风沙而从天子舟惟玉以及瑶想当年之跋履峯明纳噜翻荼火之旌旂塞接银潢壮星辰之壁垒雕弧射鹿驻舆而先献慈宁玉醴浮觥率舞而同赓燕喜葢桂轮将满适当万夀之辰而海屋重添正应九王之纪依圣母以承欢偕中宫而受祉是则祖宗之笃祜永绥陵寝之垂庥未已者矣旴衡列塞控驭九边时孟冬之将届圣驾迺莅乎奉天王迹所肇兴京在焉英峩之门屹若隆恩之殿巍然三百里内三陵葱郁而相连羣工于是骏犇走执豆笾萃万国之懽心冠裳翕集炜五陵之佳气鸾鳯相鲜宝剑玉衣缅英姿之飒爽金戈铁马挺壮气以回旋洒落君臣至契信符乎鱼水馨香俎豆精灵不隔乎重泉此圣主旷世之仁爰及苗裔而兴朝无疆之恤有永万年者也祀事孔明典礼备举御玉殿以庆来章降丝纶而隆钖予蠲租赐复惠深京邑蒸黎进秩酬庸荣被中朝簪组是皆继述之大端举运量于皇衷而率循乎圣祖于焉周览风土徘徊旧基燕衎而勲戚咸集赐酺而邦人宴娱乐遍五行之舞歌阕三候之辞吾皇于是睪然而髙望穆然而深思缅葛灯之旧制抚茅土之堦茨能不惧后人之増华而踵侈坠前王俭朴之留贻乎松山杏山过战征之故垒髣髴乎躬擐甲胄栉风沐雨而驱驰后之人其可忘创业之艰难守成之不易而隳茂世之洪规乎葢骏命靡常天难谌斯自古圣王防险戒逸居安思危昭示来兹昔辽左之一隅聿兴鼎业今金汤之万里不限封圻虽曰既安矣既治矣能不终固之又固之此我圣皇所为凛若春氷不敢躭深宫之燕佚炯传宝箓如闻夫列祖之嗟咨者也惟帝眷懐是咨是度长白峩峩髙山天作四郡既开三韩渐拓入编伍而旂分聴指挥乎部落望祀有秩懐柔是若灵爽肸蠁丰功懿烁云雷屯险溯草昧之经纶日月光华粲隆平之礼乐是以陪京驻辇致观风问俗之殷行殿捧觞偹爱日娱亲之乐扬旌駊騀而剑舄流连弭节纷纶而威仪有恪诚足以荷灵贶之绥成称裒对而无怍岂止眺山川之雄竒玩物产之饶沃海波滉漾呈径寸之明珠地气华滋劚三桠之上药而已哉彼夫汉髙丰沛光武南阳太原启圣上党兴王皆归功于创建数畴昔而慨慷逮易世之多故每纒悲于霜露独我朝之圣圣相授寔逺迈乎汉唐吾皇嗣统之八载临跃龙之旧乡百年故基问遗老其既尽云仍累叶调玉烛以弥光岂非古今之仅事而圣代所独彰者与矧吾皇之绳圣武而法干行也卜嵗叶吉练时孔良百灵呵䕶十骏腾骧宜雨而雨宜旸而旸轫初发而清风披拂斾将回而瑞雪飘扬天人协应百福千祥猗与吾皇将何以敬天庥而答神贶乎汉家勐士守四方荩臣念祖扶周邦愿吾皇帝勤侧席无遗忘忠言苦口利用尝伏蒲悃欵排天阊愿吾皇帝咨交儆无怠荒不矜不伐式夏王不迩不殖仪成汤忧丛脞勅㡬康愿吾皇日慎一日师虞唐丕休哉吾皇敬慎常若此燕皇天而昌厥后万年景运有不昭融世徳灵长哉忝列赤墀之下缀青𤨏之班未奉属车之后如依玉殿之间昔闻玉帛初归铸九州而作鼎今见金甄永固罗四海以为闗仿汉上陵羽卫未妨农扈法周巡狩攻车逮及禽颁愿奉回銮之曲徐看振旅而还映日成文敢次从臣之嘉颂掞天作赋惟循圣藻以回环载赓曰圣皇继体大承干兮仁风畅普膏露溥分开基奠鼎溯艰难兮桥陵在东锵八銮兮礼隆乐备郁封峦兮永思追孝履霜寒兮勚勤纉武儆游盘兮六龙巡幸兆人欢兮荷氊被毳仰荣观兮震威懐徳拱尧坛兮万年嗣服永奠安兮圣驾东巡盛京恭谒祖陵大礼庆成赋窦光鼐干隆八年秋七月皇帝时巡于东祗谒三陵纉旧服也闻之孝经曰昔者明王以孝治天下故得万国之欢心以事其先王王者家四海子万姓民康物阜备腯咸有所谓馨香无谗慝也我朝肇基辽阳奄有区夏圣圣继承肃将祀事皇上孝思惟则聿绳厥武奉皇太后而东肇禋迄用有成肹蠁周浃神人洽畅钖类推恩懽唿雷动仁孝之义备矣窥天测海仰见万一拜手稽首爰献赋曰于皇时清祖宗濬哲钦明苞四叶之葳蕤殷二圣之先灵绵𤓰瓞于东土复穴而靡宁荷帝耆以启运规方舆而作京于是我世祖乃仗大顺扬天声扫畔援荡欃枪敷皇极以创业拯苍颢之頽纲钦若圣祖离明重宣裒对化洽缉熙心单觐耿光于烈圣识王业之开先溯钟灵于辽沈加崇树于陵园荐明徳以升馨推燕及于皇天仁风所被羣生靡然穷髪以北越裳以南陆詟水慄而来賔焉有不享其贽币者六十一年亦越世宗奉藩底绩驾言徂东祭告是饬洎乎践祚康田功而无暇逸者十三年如一日惟我皇上累熙洽于世业承显懿于先徳瞻堂构兮依然俨羮墻兮髣髴凛陟降以保明永夙夜而祇栗者葢八年于兹矣于是肆觐羣僚广沛纶音宗伯议礼天官协辰勅堪舆使䕶野兮属方神以梁津戒飘风以清道兮召冻雨而洒尘然后建辰旒结翠葢曳云梢张霓斾飞九斿走七萃戢駍隠齐沛艾奉慈宁而御金较发皇舆而䇿天驷蕤绥蠖畧漓虖襂纚焱焱煜煜鱼颉而鸟䀪兮云軿华芝之旖旎也总总撙撙雷轰电掣兮千乗万骑之雄诡也排阊阖而启行兮挹云山于缥缈陟髙衍之嵱嵷兮超纡谲之浩淼望舒夹毂而飞光兮羲和回鞭而流杲水后传警而躨跜兮山灵穪跸而窈窕白虎右踞而轩鬐兮青龙左旋而夭矫䕫魖潜形于黮兮獝狂闻声而蹶倒于是搃六校用三驱横干将仗锟铻弯乌号发天弧妙更嬴踰蒲且捩雄虺扫封狐跨野马蹍距虚格奔兕扫飞鼯阗云罗震地庐滛滛裔裔轇轕轠轳指顾倐忽属车充盈解罘开网振旅天行威詟荒徼稜憺王庭旃裘魋结之长稽首称藩献琛执贽来享王于塞下者葢数万以云然后蹑边月御溯风縁林薄翍䝉茸渡析木而羾箕尾兮骈结辔乎天东瞻髙山而履夷行兮缅荒作之神功尔迺长白崔嵬巫闾巃嵸欱歕鸭緑磅礴混同滙以天池之竒亘以地轴之灵蟠以螭龙之窟拏以虎豹之扄及乎烟云卷舒挥霍出没霅然阳开帅尔隂闭风雨之所和㑹日月之所旁魄雷霆之所鼓盪星斗之所伾仡霞駮波沏䝉合雾集葱葱然郁郁然拥帝陵而孔固挟王气以成霱于是大丙弭节六军衔枚鹓班匐伏雉尾中开干情顾瞩而愉怡礼官奉御而徘徊屯虹旃于辇路排仙仗于瑶阶重闼寥窲以节密茂树蓊郁而气佳乃搜逑索偶序贤择能相与澡心涤虑澄神歛精返聪明于蠖濩之室清徒骥于锱坛之宫靡薜荔以为席兮吸琼芳之露英侔神明以为资兮契元符于杳㝠迺诣永陵开运穹崇包孕元气吐纳鸿蒙有邠馆荒度之基焉迺诣福陵天柱翠沓跨蹑百貊横被六合有岐阳式廓之规焉迺诣昭陵閟宫云竦隆业居尊蒲莲星拱有丰垣攸同之治焉作求世徳来许昭兹元祀惟称百礼孔时麾葩瑵举洪颐错白茅班黄彛洁葅醢修明粢割五牲效三牺上卿赞采太史诵诗庶官献币六祝陈辞扬戡定之赫奕兮溯谟烈之燕诒天子穆穆以鬷假兮显相骏奔而宗祈尔乃尚气尚臭于隂于阳徳产毕致神保是皇进觩䚧之圭瓒和泔淡之秬鬯嘉栗无违普淖斯飨苾芬旁融樵蒸焜上萧芗升兮熛讹焄蒿感兮悽怆于是我皇上游神于漠合气于幽心存色授目想形留流水汩汩崇山矗矗禹甸畇畇周原膴膴此我烈祖之所开疆而拓土也筑室翼翼四方之极轩黄熊墟祈帝陶邑此我烈祖之所正方而肇域也琬琰天球刀训河图斑陆上下光越璠玙此我烈祖之所阐珍而握符也黼纯席几绘绣缤纷精曜华爥如生如存此我烈祖之所衣徳而绍闻也环顾百僚济济跄跄东戣西刘左右奉璋此我烈祖之所誉髦而思皇也睠言万姓林林总总耕水耨火助我粢盛此我烈祖之所惠懋而敉宁也精属属以往来思勿勿以微探耳返聴于閴寂兮忽忾乎其闻叹目收精于广莫兮羗僾乎其有见洞广开兮帝阍纷其乘兮白云灵皇皇兮来歆吐瑞气兮氤氲傧暗蔼兮褊殷灵风兮冲天乘太清兮降监委繁祉兮如山于是皇仪暨孝思展羣欢洽式谷戬报地灵所自钟遡天潢所由演懐柔神祗望秩山川诸侯三公所视惟䖍槱燎熛炀上致髙烟硕麟含辉黄龙吐炎五精歆馨而硕徳四灵效顺而攸安迺盛京云䕶日边九市开塲万家起烟居靡近逺人无后先黄童奔走白叟往还士女颁斌衣冠联翩莫不动容发声引领骈肩咏盛徳而献谠言歌曰帝之来兮云飞诞我祀兮聿归望龙旂兮裶裶懐吾人兮兮觐徳辉天颜咫尺兮其不违天子顾而嘻曰咨尔父老兮殷予相望永言不忘兮惟梓与桑予其夙夜兮恒勤思于平康迺鸣和铃遵通衢敞华阙启宸居有严崇政有翼笃恭左宜文徳右昭武功闗雎麟趾永奠清宁阁开翔鳯时乘御龙蔼蔼周亲济济臣工趋丹陛而近日伏玉墀以唿嵩尔乃鼖鼓殷雷华钟发鲸孤竹间奏空桑和鸣列八佾抗五声尽六变齐九成韶武隠辚钧天铿鍧僸佅兠离并附云英气盛化神既和且平于是命膳夫开琼筵御嘉珍穷芳鲜沛宫父老把酒极欢南阳故旧载笑载言于焉歌豳稼穑艰难跻堂称觥万夀祝焉于焉歌雅泉原庶繁酌匏执豕君宗颂焉当斯时也云叆叇兮雨滂沛恩鸿溶兮泽汪濊纶綍颁兮车书㑹讴吟同兮雷声礚哤聒乎寰中馺沓乎阙外羣臣醉徳揖让而退皇上观衆庶之説豫览福应之繁昌仰惟鸿烈雍容揄扬控天地以选义综古今而成章萃人文以化成丽景纬而道光畅皇风于亿载被金石而流长文徳既昭武节是宣选徒大閲戎经申严赤羽日临白羽月悬戈鋋星罗铠甲霜寒次和树表牙旂髙褰鹰扬陈钲虎虓张弮浸滛蹵部阵势蹥踡鹅鹳鱼丽箕翼鲜扁变出竒正体合方圆山苞川流地吸天旋然后收军㑹衆翼翼绵绵若电收风举翕赫乎数百里之间时则黒精司正律中应钟虹藏冻地日次尾中万乘回薄千官扈从仰瞻雄闗峣屼巊溟俯临沧海烟恬波平扶桑隠映炙毂上征巨灵赑屃冠山而兴神龟翕忽负图而迎返斾扬镳还我神京假于太庙告厥成功临轩穆穆问寝雝雝可不谓元徳之盛而至治之隆乎而圣主犹昧旦丕显夕惕朝干飞聪驰明兼聴并观抚兹兆庶祖宗之臣念兹释兹衣食之源黄壤白坟何以奠之揷云渠雨何以劝之祈禠禳灾何以先之流火授衣何以赡之惟小人之所依思无逸之所叹审天聴之在卑知配命之维艰是以明徳慎罚宥灾除𤯝常畏民生之伤也取财用物赋政任役常惧民事之荒也匹夫匹妇不获自尽若已纳之于隍迨至陶甄无遗雍熙有象老有所终㓜有所长穷有所归废有所养风协五日雨依一旬牧人梦鱼桑女聴禽曽孙之醴洽祖农夫之鼓御神京师之钱贯朽太仓之粟因陈守闾阎者食粱肉为长吏者长子孙家涤瑕秽之俗人生亷耻之心上絶竒丽而不御下抱元化以含淳我皇上于是泊乎无为恺乎乐康谱虞絃于挥桐聴尧仁于撃壤讲徳于昇平之圃登功于穆清之堂问道于崆峒之上考治于汾水之阳使君子小人奕世无疆贤贤亲亲乐乐利利咏歌前王于不忘者如水奔海如云从龙如风偃草如网繋纲此真所谓我皇上合万国之欢心以事先王也若夫登封太山降禅梁父徒篆功而纪瑞无闗敬亲与尊祖由今揆之亦犹棘林萤耀而与夫寻木龙烛也复安可以语哉添预载笔之末推本孝治奉扬仁声敢附陈其事而美盛徳之形容颂曰天作髙山启王㑹兮列圣笃生信厥对兮光灵在天杳旭卉兮惟日再中司厥契兮聿追来孝承大糦兮民力普存融芬懿兮神其攸歆骈献瑞兮仁恩滂洋浑中外兮垂衣端拱式则大兮明良赓飏熙帝载兮一人有庆兆民赖兮圣子神孙丽万世兮钦定盛京通志卷一百十五钦定盛京通志卷一百十六钦定四库全书钦定盛京通志卷一百十六国朝艺文赋钦定四库全书钦定盛京通志卷一百十六国朝艺文赋圣驾东巡恭纪八赋曹秀先往在干隆八年秋天子东巡狩奉皇太后慈驾祀列祖陵礼明乐备恩赉下行于今一纪攷之典章重举盛事情深文明廷臣濡毫以宣我皇上功德于礼宜之臣厠班西垣旧职太史之时之地之事之法虽弇陋愿効嘏词谨拜手稽首以飏言分为八赋义总一篇齐心涤虑仰尘御览第一赋曰热河有避暑山庄系圣祖时缔构我皇上冲龄扈跸于此迨登大寳有事秋狩间憩息焉今者东巡大典自夏渉秋先期驻辇缅维先烈景企何穷因进法祖赋为第一懿东土之时迈兮忆十年而踰期屇炎帝之司令兮曰仲夏其饬仪诹吉日以前征兮日初长而赫㬢自清河而导路兮望密云之崇陴陟天门以嶙峋兮缅滦阳之𣺌弥越荔径以驻跸兮翳玉馆其在兹昔趋陪于圣祖兮孙臣独䝉夫宠施维兹山庄曰避暑兮擅胜境之秘竒葢至圣经始于兹兮于奠乎万年之基卓危峯之名磬兮横侧岭以蹲狮流热河钟坎秀兮像天险而城是规既就山以营杰阁兮旋引水而作神池制犹尊于土砌兮巧不尚于雕栭良俭德之斯称兮曾不奢之是为标之景以三十六兮雅制见于声诗粤若狮子之名园兮自皇考之丕遗直山庄之北向兮傍巖岭之厜㕒我皇夙趋庭于是兮植阶梧之离披聴万壑之松风兮思㷊膏之罔疲抚桮桊以寄慨兮惊日月其莫追励绍庭之初志兮增羮墙之忾思又况夫治遡于熙皥兮懐孙谋之厥贻稽祖德之不刋兮沛解泽其永垂访白头之父老兮说停辇于往时矧恩勤之终古兮念慈惠于含饴诞巡幸以憇故宫兮即花鸟亦相窥憷纉绪之大艰兮厪承家以肩仔言离宫之停歇兮眺芝径与云隄暑不到以清凉兮延董风之逺吹爱方长于夏日兮抚虞琴以和熙夜秉烛以批黄兮知不废夫畴咨矢逺志于万千秋兮瞻轩榭之璇题接鴈塞之寥廓兮俯龙沙之逶迤傲人间于蓬瀛兮惕长虑于安危绥福履于万禩兮寄守道于四夷美哉乎观天察地以通徳而类情兮嫓崇治于庖牺第二赋曰凖噶尔介在西北隅亦蠢尔族也又不自靖有内乱所部解体今辉特台吉阿睦尔撒纳率其衆挈孥来者数万人请内附为臣仆天子许之宴赐于行在如礼于戯测海占风来王恐后兹且如鱼归水而乐也此天朝之仁义引之臣因进柔逺赋为第二日驻辇于热河兮候遄驾于六龙廓四海以为家兮亘奉朔之来同固有星其拱北兮亦何水而弗东隆御世之鸿猷兮展幅员其广通或闻啼于婴児兮作父母者惟亶聪何物凖噶尔潜处巢穴兮曽蠢动以兴戎耸仁祖之声灵赫赫兮用殱负嵎之魁雄递嵗纪以方物贡兮混咸賔于外中未待贰师之辟地兮筑受降之城墉厥部落寔散处兮仰天朝兮如圆穹宛马尚来于万里兮闲定逺之勋庸夫何酋奴之惨毒兮魑魅魍魉怪哉虫匪形端而表正兮衆积愤气以告讻彼自政纲之扫地兮絶域无由息战攻吾且欲缮守御以备患兮搴旗帜之重重道必宅中而敉外兮岂文德而忘武功即犁庭扫穴以无难兮净欃枪而剪元兇卓然智烛之四照兮佥与仰夫重瞳则有酋衆忽扬尘兮喧人马以连踪殆若失林之鹰鸟兮将籋云以脱樊龙又为翦翅之悲鴈兮怅烟波而困穷户口数万如鳞集兮増闷忧以叹飘蓬重译而聴嶰谷吹兮拜阊阖之长风愿出沟壑之危兮登袵席以覆容讵鲸鲵之能逞兮得持一丸于泥封恭遇圣仁之丕冒兮起枯苏藁怜愚衷鉴彼倾心以效顺兮借嘉时之遭逢肆闿泽其普降兮诏颂十行而恩浓无须自縳诉迫急兮开帷幔于离宫咏王庚之便便兮普来王于球共殷三接之晋兮聨堂陛于延洪厚德坱圠实无埌兮蔼一室而春融讵天骄烦控御兮咸稽首以唿嵩念我圣祖扬威烈兮视此类如蠛蠓喀尔喀备名藩兮夙费气于折冲今此归化而而仰流兮向广川而噞喁快延颈而举踵兮扶携白叟以偕黄童暗时明而愚时智兮见五色云之䕶六骢永永逰牧被国恩兮宴湛露诗于椅桐彼不义者安逭生兮如补遂之遇神农第三赋曰䝉古诸部落在京师西北各口外密迩长城燕晋秦赵以为屏蔽上世与中华势如相敌自我国家定鼎后麕至臣服今法驾东巡取道塞上诸王台吉备侍从列跪迎道左既畏威且懐德也因进閲边赋为第三眄东土以发轫兮相西南风于馆轩遵古北口以四望兮绚霓旌之缤繙维祝融实收夫后队兮素籁用𨗳夫龙旙何玉闗之天堑兮逮傅罗之河屯朗一川之秋日兮渉厯乎沈家之村俦趋承于万里兮腾贤王以咸宾于维䝉古之君长兮分部落之殷緐曰家四十有八兮樷色目于有元稽厥类于唿韩兮诞用启夫后昆自汉唐千载间兮近户为患于北门岂伊忍自外归化兮不㑹车书以奉一尊上世失德昧绸缪兮沿明季以瓯脱仝论曰若稽古圣祖抚八陲兮百年礼乐以永敦吹邹律之春风兮调六幕而常温万方皆赤子爱兮于沙塞亦思存诸䝉古争臣服兮致恭顺罔不骏奔间以痘疡为惧兮盼圣贤之俯亲所由行宫驻热河兮集䝉古之来源源圣人践阼鸣归昌兮纳谷蠡为林樊联一家于中外兮厠班列于鹭鹓嵗朝与于燕赉兮习驹騠之飞鶱迨时巡经葆塞兮肆觐以集夫游藩愿入千牛之卫兮翔跃万马于秋原纳方物以充庭兮寛礼数于欢言肆翠华复涖止兮忻葵倾而负暄毳幕韦鞴若星拱兮晋桐官于山樽缀羊酥以膏粥兮输芹效忱之阗喧羣逶迤以拥六蚪兮逮东鞮之樊垣多伦诺尔镇未逺兮缅碛程之蜿蜿姻盟维科尔沁兮辑圭永沿夫子孙旋游上都盐海之故区兮省垧牧之孕蕃色分披于锦段兮相驒骆与騵变烂云于一谷兮惊雷电之掀翻讵奚官可得知兮簇氊裘而手扪名驹恣于肥壤兮饬武事以属櫜鞬永永无蚩尤旗兮垂裳握镜者轩辕第四赋曰古者于农隙以讲武事戒晏安习劳勚柔血气鼓勇力以是立太平取止戈义也文命后车宣泐石鼓东都西土典传于今我朝以弧矢服天下垂为家法维皇上实凛承之届兹东巡便道闗塞合围狩猎神武昭昭因进秋狝赋为第四指东国以于役兮序金其初调气飒爽而催征辔兮秋吟万窍以翏翏云簇簇以屯乔冈兮雾悠悠而笼长旓屇农务之将停兮伫鸣驺以招邀虞人建帜以前驱兮偕仪卫之森翘将依古以重迺田兮讵此乐之游遨罗万幕以止顿兮敞严边之迢迢藩王眩目于塞上兮乐秋蒐之逮今朝扩文囿于王庭兮企列朝之规条唿健儿之桓﨣兮聨车骑之骠姚辉乎鹅黄之翦褶兮翎孔雀以腾骁积羽林军之十二兮练穿杨之技超轰轰乎五校以分驰兮逞三驱而扬镳脱锦鞴之饥鹰兮洞发踪于猲獢谷列罞以为机兮林张罟以相招岂有黄罴之恃雄健兮抑赤豹亦制夫怒跳苍熊失林就颠踬兮白额促命而哀虓惊起爰爰之兎兮骇狐狸不得遁逃见若百兽走战惊兮见若毛氄之飞飘不雉媒其空劳兮射鴈行以落林臯试合围于平原兮骤骅骝于山椒铦锋之雄若霹雳兮火燎陆浑而山烧洒血毛于秋野兮曲旌门而歌铙维君王止辇戒禽荒兮匪臣东方其足褒少焉溯伊松之河兮又迩夫敖汉之郊命习网以有事兮暇观渔于波涛有鲿魦与丙穴鲤兮取鲢鳙以充庖驾鹅鴈鸭惊飞鸣兮芦岸云烟纷相交想鱼乐于濠濮间兮理钓纶以水樵识忘筌而有余清兮忆渔歌也风潇潇懿乎至人用心可得言兮励宵旰以勤劳咏车攻于玉塞兮何云瞢之寛辽虎圏豹房无更筑兮山之翁媪争来朝全鹿母以及子兮怜物类之无聊既祝禽亦祝鱼兮萦好梦以来中宵坐见鸿龎普恩施兮颂如天乎仁帝尧第五赋曰东巡狩之典见于书省方之教着于易时迈之歌载于周颂我皇上即位以来八年举巡一次吉林沈阳若官吏军民望属车之尘者又十有二年顷乃得銮舆重涖礼数大备鼚乎鼓之轩乎舞之东土之人喧迎于道维其乐只载沛恩纶如天雨露如地江海润泽丰美亦唯是圣祖仁皇帝之政遵以不忘大易诗书之义法制加隆固无不及矣乎因进省方赋为第五式是东土以于迈兮山程与野驿兼进诸藩地其踰絶兮杳龙城之将竟言逹于克尔素河兮灿金支而赩靓维西宾即东主分人欢喜以逺迎是皥皥为极乐国兮敞言林之广径干坤辟此天闗兮忽碧巘其云映于维长白之鬰岑兮含浓青与宿润矗空际以横影兮奠千秋而极峻遡钟祥亦匪今兮葢闻古而作镇此山髙外更无山兮佳气葱茏而踞胜巫闾千山衆所瞻兮传灵蹟于疑信先向天作而望叩兮诞升馨以昭夫圣敬兹之来为省方兮爰时修夫肆觐三韩百济旧神州兮钟王气以出震闻人语识故土兮鼎兆南阳而业振有府则天曰奉兮维京则曰兴与盛使鹿使犬东海隣兮连珠轩与三姓绕辽河之霓綵行行兮辑屏藩而朝圣俯沈野以眺望兮喜西成于田畯累累穗杂黄紫兮春回万井而转瞬亶丰年寔为瑞兮云敷緑野以充牣香风饼饵拂旌旗兮荷天恩而嵗庆复轸饥溺于圣心兮因省敛而修政逮徴租而免正供兮钖之恩膏以䘏赈秋之日南风以解民愠兮旋閲武而布令养士已百年久兮慕干城之习阵选龙骧以颇牧兮抡天驷之神骏组练烂烂光照日兮齐队伍而笳鼓竞琱弓满月以长悬兮羽箭流星而共迅振地崿以指天枨兮亦惟念忘危于先正羌游豫为诸侯度兮继绳祖武于聪聴圣祖三临鄗上村兮肆解泽而心无吝我皇金瓯方主鬯兮丕若夏育而虞孕重入彊而时巡兮朝鲜陪属侁侁以恭顺陋汉廷之夸丰沛兮又赦除以申命臣闻之尚书言东巡狩兮惟今日而嫓虞舜第六赋曰穆穆圣清太平日久葢若成周宇宙间昔周自后稷公刘太王王季积功累仁𤓰瓞稼穑世世登飨我列祖肇基东土用贻逺庥天子纉承嘉绪十有九年重谒丹陵礼具恩孚如圣祖仁皇帝时事丕益光昭于戯生民清庙之篇言达孝者备矣生当今日无能为役悚恧滋甚因进上陵赋为第六天日星云照陪京兮巩涧瀍于天府维土厚以水深兮艺周原之膴膴羣山万壑总朝东兮王气为龙而攸聚白水寿邱名不减兮作丰迁镐以宁处开创艰难万禩亘兮迺文绥而服以武传奕叶而垂衣逮圣躬兮重遡始谋于故土粤昔造清天所启兮降玉女于仙宇递生圣人以继承兮用贻厥于太祖聿肇命于有邰兮田见龙而风从虎十三戎以威叶赫兮又破敌于萨尔浒拓沈阳以方城兮天歆日角而膺数穆穆太宗允丕显兮光骏徳以当宇倬松山其亘古勲兮寡御衆而漂杵再举吕翁而定闗西兮迺生擒乎敌旅故事匪侈鹿逐秦兮帝心眷而籍其祜用绵我皇清之寳祚兮播威灵于鸿绪既追王而传前籍兮钦陟降于聴覩夙瞻拜以翼翼兮又届乎霜露之绍序于维永陵閟高山兮鬰庙垣于百堵敬维福陵藏玉衣兮崇规模于万古仰维昭陵丸丸松栢兮妥元宫而得所天子重来思马鬛兮向桥山而延伫爰祇肃谒于质明兮涕汍澜其如雨慰追逺于梦寐兮回望鼎湖而思笑语乐府既奏于上陵兮钦皇孙之临五崇政清宁俨御牀兮启南轩之庭户谛言六世之继绳兮増忧勤于缕缕大受朝而齐玉帛兮遵明堂之旧矩旋申祭于文庙兮捡凤阁之四部奠玉巵以酹懿徳兮慨鱼水于勋辅恭瞻髙皇之甲胄兮纷袭缇而玩抚文皇尚遗有弧矢兮葢壮士莫能力举有椅而鹿角合供兮不倾欹而撑拄大白小白协安吉兮嘶石马于庚午十亭列翼以肃肃兮凤皇之楼髙可俯志遗烈以毋忘兮亶腾迈其如许肆遵礼以敬神兮执豕酌匏互宾主搴帷幔其再张兮䖍用重陈夫樽爼㑹亲藩之敦睦兮欢言同乐而公溥召荩臣亦与嘉宾兮寛色笑于心膂又聚南阳之父老兮陈百戯而赐酺颁尔白金饮尔醉兮问尔闾阎所疾苦徃维皇祖恩广大兮今尚传言于噢咻天子再涖故邦兮聿奏歌而陈舞欣逢展谒典具成兮光原庙于钟簴冷箫白玉备宫悬兮凤翔筵之方簠一家中外襄享祀兮四海讴歌夫杨诩古克勤克俭以致美黻冕兮无间然者文命禹第七赋曰仰维我皇上体元以治与时偕行今者东巡狩辑瑞觐牧秋祀仝礼器仪章夫既具举矣若乃鸾辂所经豫顺以动因时寓目数千里风物景象土地人民皆在圣抱形诸睿藻焕乎文章徃古汾水秋风兰芳菊秀字句单只岂足相多记言纪动史官以之因进顺时赋为第七礼顺时以巡行兮悬秋日之清光金风玉露共徘徊兮气飒飒以送凉旂常陈以肃肃兮鸥鹭相随而跄跄簇翠华其逺渉兮岂嬉游之不遑每停銮而问农事兮念授衣其忧伤到处即闗民瘼兮聿陈夏谚于海邦维王路辽以逺兮横榆栁之舆梁初由长城之迤逦兮哀䝉恬之周防九松脩立结虬葢兮常山之峪扼塞荒梯田瓯窭徧漠南兮邈风景于江乡小金山其竒秀兮压浮玊乎水中央谓此为塞上行兮度榆闗而相望浩浩万里横龙沙兮忽悬玉瀑于崇冈珠玑纷落栲栳倾兮眠苍龙而骇虎狼俨聴牛车之吚哑兮又闻勑勒歌声长寻亡牯于东沟西谷兮鸣识路之牛羊五嵗小儿解骑驼兮聚乳饼以为粮都揶榆学天魔舞兮炙猎兽而喧析杨峯标木叶高嶻嶭兮水涨松花何汪洋望辽城之夜月兮怜往事于李唐探花园之旧蹟兮柯叶森郁于猎塲旋回程以渡句骊之河兮千载尚带夫辽彊闾阳驿外十三屏兮考奉陵迄用奠夫酒浆大凌小凌河自昔兮水急慢其流汤汤祠姜女石亦望夫兮纵傅讹以何妨山海之闗限地险兮为登楼而俯溟沧孤竹百户杳贤嗣兮近辽西曰首阳偏凉之汀据佳胜兮可驾言乎徜徉越玉田其密迩兮鸣驺于贤渠之庄纷秋景足供吟赏兮绘丹青以成章有若江山胜览罗眼前兮蔚玉翚之评量忽若夏山烟雨风欲来兮起米颠于墨狂有若茂林逺岫兮为李成之所铺张有若秋林山色兮为倪迂之渲黄有若秋江待渡方以舟兮秋郊饮马鸣斯臧有若王䝉着笔兮幻松路之迷茫有若牟益冩生兮间擣衣其悽惶重溪烟蔼不可状兮高泉古树天一方仙山雪溪皆咫尺兮奚夸卧游于潇湘允若寒谷之先春兮跨瀛海之空明闗仝荆浩齐设色兮晃晴岚而映青苍时则驷鸾辂之逶迤兮游心竹素而启缥缃逺观近玩总相宜兮涧葩巖叶丛芬芳间涤砚以挥毫兮架海兰之笔床志喜嘉禾书丰庆兮行续豳风于农桑一太平图可展兮邹枚属和而成行与民偕乐乐灵囿兮康功田功绍文王第八赋曰孝子之至莫大乎尊亲尊亲之至莫大乎以天下养惟我皇上祇事皇太后志养色养嵗月昕夕则靡有间兹奉慈驾东巡自热河起鸾取道吉林达于辽沈重谒三陵展敬逮泽俾东土咸曰我皇上以孝成仁我皇太后以仁敷慈用克有今日庥美煌煌乎尊养之典昭矣因进頣亲赋为第八枫叶初丹槲叶黄兮张于林之锦绮露珠凝掌以浓浓兮月镜澄宵于良晷云净扫而青天逈兮清籁吟而风起仰垂辉于南极兮自东来而气紫驾六龙以时幸兮侍慈舆乎过沛里紫鸾鸣于天表兮下蓬莱而青鸟使懿惟皇太后厚载侔坤兮好生之徳天相似爱日和风毓性质兮钖福万姓逮遐迩思媚徽音以逺嗣兮实兴周于太姒宫中尧舜受鸿名兮夸宣仁之辉宋史懋懿教以遵循兮圣人铭心䕫䕫而乐只年年扈跸陪欢豫兮即秋光而春和足拟昔逭暑于山中兮向离宫而莅止奉文母之慈晖兮绍家法于丰芑惟壶中供夏清兮六月胜秋而信递氷簟驱暑愿清凉兮效黄香之诚棐指山则北斗倾兮临水而西池在是纳丽景于忩中兮披瑶图于玉几茁芳华于阶砌兮树金萱而荣万卉闲眺逍遥之高楼兮俯平楚之迤逦旋校蒐以遵祖制兮集诸部而执鞭弭名王妇子觐思斋兮唿嵩道左而拜跪爵跃以迎仙仗兮慈宁降鸾于遐鄙各芹曝以输忱兮敬献寿而浮斚醴时则神武方亲射兮郊原之鹿初肥美驼来髙架皆异物兮殪小豝与大兕山禽之味既鲜洁兮又捕溪头之鲂鲤获来有新射鸭兮飞骑共进而供甘㫖间当中秋之佳日兮亲兰殿而具礼玉塞珠宫无近逺兮隔嵗南山而介祉时届重阳敞糕筵兮民进寿菊而陈筐筐扶辇不知霜巘迥兮捧觞则圆珠可比每逢佳景以邀慈豫兮驻好颜而自今以始如神仙得称上药兮长乐夫千秋万载谒珠丘祀事用成兮福禄来骈而永纪百辟咸朝庆善宫兮福瑶樽以乐恺耆民扶鸠杖以祝华兮沛恩膏而足恃闗山端拥大安舆兮簁簁回度于空里细草承歩辇尘兮花似舞斑衣之綵维西成庆于触目兮博慈怡而德音不已圣人常诵无逸篇兮谦谦然借方于菽水臣闻尽爱敬而德教加兮请诵孝经于孔子永陵神树赋刘纶嵗届阏逢月逾相壮圣驾夙事大东上陵荐鬯睪望寳城神树地轴呈符穹仪体象乃洞洞属属敕期门而候仗曰于昭乎凝承在斯守冝思创也维天地祖宗眷予嗣服十有九年于今既获一再颙仰焉匪庄言颂之曷以阐本支之闳庥宣奕叶之殊贶哉原夫白岳精萃緑江秀储倬汉横影骈星散株诗笺駮荦雅注荎枢觇瑞木之为应叶昌辰而弗渝华葢爰临东瀛披其紫炁魁杓所指左辅粲其黄图固当辑羣灵之镇圭缤繙翊卫依列圣之弓剑枍诣扬揄者矣尔迺工寮晋耽思旁讯案牒考祥援文徴信稽古伊耆廷荚告时未闻谷林交让葳蕤妫汭绍统松生自栋畴见珠邱殖此嘉种则有小儒䟽粝袭故蹈常铺棻擢𨽻拜手赓飏因称曰五沃之土其榆条长是以枌曽号社梓亦名乡矧富媪之封域繄真人所启疆惟三岛赪霞其可拂舍九霄纬露以奚瀼更端未已谘于太史又称曰周官望气榆上千里遡隩区之鼎建采绚龙文知仙植之盘萦晖聨凤纪岂与夫抱朴谰语天陵西王哆谭瑶水炎宗近陋幢幢推垂葆之桑唐室多诬韡韡侈盘根之李至若陪京父老扈辇搢绅盱衡曩烈鞠而陈葢占书曰榆为人君其德至仁我国家含和毓粹长世宇甿用能胜擅形家天根月竁之交㑹珍赅物产苍萌黄芽之毕臻而复渊冲无歝对越如亲风雨疑传夫栉沐云雷恍绘夫经纶洵足以表务滋之树而彰俨在之神者欤遂献辞云因登之原额尔赫之野桥山蔚葱俯㫝桐槚宵瀣方晞晨䢰载冩翼翼缭垣翔翎不下时万时亿帱覆函夏唯贞珉吉金请诏来者于是圣上丹毫首御荣光上覆乎璚彛侍臣镂管齐抽美䕃犹希乎石马神树赋汪由敦气佳哉鬰鬰葱葱启运巃嵸积扶舆之磅礴禀造化之龎鸿天江带绕而浩涆长白孕脉而穹窿繄髙山之天作谅王气之攸钟未足以兆灵域閟珠宫奉弓剑衣冠于四祖列左昭右穆以相从厥有竒树挺秀崇封周圆徧覆宅是正中其树维何稽类曰榆既俨枌于汉社实列种于天衢竦干千寻比扶桑兮丽金乌敷䕃百畆齐建木兮拱仙都垂荚葳蕤澍甘雨兮三月飞钱错落飏和风兮五铢极櫹槮欐桅之壮观炳储祯毓瑞之贞符固所以培本支于百世肇帝绪而阐皇图者也原夫大命既集有开必先颂发祥溯立子生商伊始周崇追王自古公亶父而前懿厚植之非偶羌笃生兮自天其深根固本之轮囷盘旋潜达九渊也有以昭祖泽之永延其交柯萃叶之菁英攅栾葰楙万年也有以徴帝祉之来骈是将参天地而无极岂徒嫓春秋之八千矧夫炎运兴而楼桑鬰李唐起而仙李蟠亦何殊寸莛之视樳木又鸟可以絜量而渐观也哉尔其届白藏閲西颢宵露湛䨴以沾濡飞烟叆叇而缭绕秩秩几筵童童羽葆御安兴而厯邠岐扬和鸾而莅丰镐追逺展禋奉先思孝勤丹陵兮崇椒仰修干兮虚表荐神树之嘉名撰星汉之盛藻葢匪特维桑与梓之敬恭更无论琪树瑶林之瓌寳也矣系曰伟瑞树兮神式凭森䔿䔿兮鬰绳绳如松栢兮无不尔或承笃祜钖羡兮茀禄増子孙千亿兮帝祚凝皇清万叶兮此其徴神树赋金德瑛永陵古榆一株枝根葱茂御制神树赋命臣等继作惟长白之毓秀积千里而蜿蜒㵼珠江之澔淼纷琪琼以芊锦是以天作其宅帝卜其埏瞻仰川巖见龙形之拱抱攀援陵树得美䕃之团栾维彼神榆是生天上矗玉霄以孤撑沾沆瀣而滋旺移来开运凌虚倒影之竒託质寳城布幄扬幡之状尔其节目閜砢根干曲蟠繁柯星布密叶云攅逺望而鬰葱呈象呈覩而棽丽殊观朝映丹霞对若木兮三万里暮承湛露越灵椿之八千年嵗纪阏逢銮舆涖止溯荒作于岐山实肇基于白水周家丰毕之原汉室枌榆之祀耸神树以中立罩珠宫而敷荣似羽节葳蕤诏鸾凤使为骖驾俨金支容裔想灵爽于兹式凭爰抒天藻为钖嘉名岂止配封山而隆桑梓抑将昭万禩而冠寰瀛敬赋兼系以诗曰维兹灵兆圣所居天皇命植天上榆斗司喉舌衆宿趋毕星洒润箕星嘘富媪受栽析木区端正妥帖色弗渝娑罗扶桑参两隅松楸栝栢前后胪䕶紫薇垣中一株可为玉辂运轴枢可为华葢披流苏列圣渉降心怡愉灵旗闪倐光有无陵前再遇舜目矑秋气瑟瑟吹扶踈苍翠更茂八年初千枝干霄万叶舒卜世卜年数其如椎祥肖质垂册书寳墨兼传神树图圣驾东巡再谒三陵赋纪昀闻祭不欲数所以深致其尊严祭不欲疎所以时通其亲爱祖功宗德必申报以精禋春禘秋尝皆合符于天道圣人制礼其义详矣至于柏城山殿閟千嵗之金镫仪马灵衣䕶万年之玉匣衔珠僊鸟精爽长存绕鼎天龙英风如昨姬宗受箓初传祭毕之文汉氏修仪屡奏上陵之曲凡以神轩殷荐抚弓剑而不忘灵殿瞻依拜衣冠而申慕縁情制礼在古人未有常期因事告䖍惟圣主协其天则钦惟皇帝陛下纯心荐祚至孝通神肃肃雝雝已延禧于清庙元元本本更作颂于高山燕及皇天扬骏声以昭徳格于艺祖告巡狩以明䖍昔于癸亥之年亲移六御曽以仲秋之吉恭谒三陵播前烈而有光饮太和以示庆礼行乐达共浴龎鸿爱着悫存弥懐对越但以神宫静谧非时不敢轻临云阙森严无事不容数告洎今阏逢御气嵗阳回十榦之初阉茂司辰星纪际一周之候本天举事将奏鼓以思成率祖攸行用翕河而裒对克昌厥后缅懐豳馆遗基时迈其邦复履寿邱旧邑精符有感织女星明州络所经真人气应昊天其子三灵叶大顺之符先祖是皇百福答孔明之祀且夫帝王之孝在徧合其欢心昭格之原在克扬其大烈昔者帝出乎震天符彰元鸟之祥人始于寅王气兆苍龙之野百灵受軄降斗宿于黄神三尺亲提耀炎精于赤帝金支结葢开天而位正中央玉弩垂芒辟地而威行东北挹娄勿吉全収三蘖遗墟韎句骊尽𨽻二南旧域元狐受箓当年屡奋干戈白鹿呈图今日莫非臣仆自热河取道吉林纉旧服也燕犀冀马天下称雄火帝云师先皇教战歌豳风之于貉公子为裘畋渭水之非熊文王卜猎舞昭七德未忘开国威灵诗咏四黄不废乗时讲肄豺方祭兽弓矢斯张鸠始为鹰罻罗可设非惟以充干豆备享祀于神明实亦克诘戎兵用亲扬夫光烈合围十九绳祖武也若乃黄祇孕气肇王迹于灵臯青帝含精辟奥区于吉土天地长男之位鬰嵂居尊山河两戒之交蜿蜒衆势华胥神母实感虹生申甫名臣亦縁崧降流泉相度迹追筑室之初乔岳懐柔体颂时巡之日望秩长白溯王业所由兴也至于书䘖木凤号涣明堂竿掲金鸡星空贯索引年尚齿示孝弟而涵柔赐爵蠲租宜民人而嘉乐根荄畅遂蕃釐宣徳产之精风雨和甘渗漉达桐生之气歌传沛邑儿童俱奏三侯酒置南阳父老齐唿万嵗非所谓孝子不匮永钖尔类者耶况乎庙中境外仁孝同源神主民依天人合契流通一气将含识以知归格被万方自敷天之丕应虞廷飨保王母贯其玉环周道尊亲越裳献其白雉帝车东指两都之辇道方通天马西徕万里之流沙已被正似鸣球来格感兽舞以徴祥亦如大糦是承载龙旂而恐后又所谓孝治天下不遗小国之臣者矣夫周书作训禹迹方行商颂登歌汤孙奏假思文后稷推祖徳于陈常明昭有周播王权于式序莫不形容美盛震耀古今臣幸际圣朝备员翰苑西崑载笔本縁文字䝉恩东壁观书惟以咏歌为职其敢不竭其肤末扬我休明谨拜手稽首而献赋曰伊世徳之作求卜灵长之受祜袭气母以斟元奠柔祗而拓宇推开基之有自周咏生民缅降福之无彊商歌烈祖二京并建鸿都永峙于东西九庙常尊世室不迁夫文武道光玉劵既垂统于来兹神閟珠邱宜荐馨于终古衍苍牙之庆帝系绵延彰紫气之符圣人作睹摄提合雒大扬五叶天声䕫鼓龙旗克纉百年灵绪溯基丰邑曽殷礼之肇称报本桥陵乃鸿仪之再举尔其炎帝司天赤骝载驾羲和练日朱鸟方中騐六宿之钩陈瑶枢指北占四罗之天目玉辂巡东瑞节先行早戒期于旧国安舆䖍奉暂消夏于离宫葢昭徳示和未举明禋之盛而问安视膳已彰圣孝之崇则有司𨽻戒途土方树舍万骑䟃𧽼七驺整暇玉皇绛节双龙夹毂以回翔金母云軿三鸟扶轮以上下望行殿之崔嵬见旃裘之奔迓厥契底贡争看西旅之来我马既同适饬东都之驾若以荒逺之潜孚而昭本源之至化也于是津通柝木地渉豳都躔分箕尾星带龟鱼井钺参旗序坎宫以东转轸收房临丑位以斜趋经过毳幕氊城重拜双双之豹尾渐至白山黒水新瞻九九之龙车大狝治兵时维八月陈师鞠旅王用三驱貔虎熊罴赫矣声灵之震叠风云蛇鸟依然开创之规模夫其两广舒张六花竒正立万马而不嘶列八门而聴令象祖宗之俟天休命也阵分鸟翼围合鱼丽方总干以山立俄鸣镝以风驰象祖宗之应运兴师也弧直星狼芒摧天狗批苍兕之千斤捩竒鸧之九首象祖宗之涤荡九有也三品既登五豵斯取爰解网以示恩咸止歌以有序象祖宗之永清大定修文偃武也别有犀手成羣鲸波无际礼陈大猎橐杨栁以登鱻颂奏多鱼取鲦鲿以供祭忽来忽往鼋鼍若驾其桥梁一纵一横鹅鹳宛成其阵势聚䟦浪之雄才角凌波之精锐俨然见泛鸭緑蹙觉华而两平东裔也尔其临产弩之长江环采珠之巨泽睇龙战之大荒缅鹰扬之旧迹依稀水浒亶父营居髣髴夕阳公刘卜宅穆懐祖烈纡清跸于吉林遥答神休荐嘉筵于长白是盖创业所由发祥斯在蟠地脉以尊严耸神峯而碨礧惟圣帝之将兴閟灵区以相待嶞山有颂等于望秩燔柴祀事初行亦似先河后海乃发肃慎乃向辽阳周原膴膴殷土芒芒抵东北以回銮翠旌容裔指西南以移跸玉轪铿锵鸿雁声多下千林之黄叶鲤鱼风起落九月之丹霜翠栢青松忽遥瞻夫灵殿华旗芝葢乃逺渉夫崇冈守以熊罴浮五云于空濶望如龙虎接一气于青苍是鼎湖之所在而乌号之所藏也天子于是召宗伯命太常陈广牡列大房以妥以侑或肆或将奉鬰金以裸地萧火以求阳荐两敦而亲盥格四圣于同堂推始祖所自生则义通于禘当季秋而有事则礼近于尝洞洞属属穆穆皇皇葢溯帝喾之渊源重来告洁因追宗周之谟烈以次升香继谒福陵载瞻天柱肇承帝寳战榆罔而兴师怒奋天弧翦崇侯而整旅白旄黄钺当年屡震轩威玉戚朱干今日犹陈武舞睪然太祖之指挥率土也昭陵肃穆隆业嵯峨虎贲三千传孟津之作誓降蕃十四忆贞观之挥戈沣水攸同泽在都人士女昆台既去功存天地山河穆然太宗之勲业不磨也斯时也祖义本仁化神气盛万国合欢一人有庆礼成福备已符百顺之名孝享吉蠲允协九如之咏葢列祖经纶草昧贻此珠囊而皇帝提挈天纲握其金镜思前烈于丕承感遗模于执竞忾闻僾见意蠲洁以常通崇德报功情纒绵而莫竟秋霜春露永懐十载之诚玉瓉黄流乃致一朝之敬由其馨香之昭事仁孝纯深所以典礼之重光后先辉映是知奋武揆文不遗藩裔观民设教逺歴山川出紫塞之严闗荒绥五百纡青羌之巨野道路三千木叶峯头共瞻玉斧松花江上亦拜华旃固由宜天子之声明朔南俱暨实则推祖宗之仁爱中外无偏至于肜庭启丹诏传天膏沛恺泽绵肆夏一歌王风胥洽由庚既奏和气毕宣祝保定者答鹿鸣之什式燕乐者咏鱼藻之萹型仁让者眉寿介公堂之酒䝉乐利者曽孙守原隰之田培本支于百世颂天子于万年又孰非推恩之所必及广爱之有由然夫冈陵三寿祀先致祝于作朋河岳百神洽礼归原于允保孝孙有庆集主祭之嘉祥上帝居歆荷配天之灵造咏徂赍于皇王知受釐于祖考不烦不怠万福来同是继是承一人有道虽蔡邕一议未足测其精微光武三巡不能较其多少又何论元都洛北金茎碧瓦之尊崇法驾河东甲帐珠帘之祈祷乃作颂曰寝庙迎神圆坛配食四气荐和九成象徳如见如闻既匡既敕矧伊遗弓閟兹灵域精爽斯慿瞻依何极于皇圣祖孝思维则三贲銮舆巡于旧国受福穰穰时万时亿皇帝奉先有严有翼松栢亲瞻车徒再饬载执鸾刀载升黍稷有穆其容有怆其色神保是飨馨香不忒湛恩旁推祥和充塞侯甸要荒东西南北四海来祭各以其职渺彼氐羌亦归衔勒慕我王道无反无侧唐莇歌謡浑邪屏息抱蜀不言未战已克化驰若神孰窥孰测孝治既昭万里自得臣作颂声匪夸匪饰乐石精镠亿年不泐圣驾四诣盛京恭谒祖陵礼成恭赋金士松歳昭阳单阏天子穆穆雝雝备皇仪之肃习展孝思之笃恭抚鸿图于熙洽感燕及于颢穹仰高山之天作佳哉郁郁而葱葱忆初觐于大渊献而纪三谒于着雍经四载之踈诣辄辗转于宸衷故特练辰卜日而时迈于东惟月仲商南吕应律乃建辰旒驰星跸丽钖鋄骧骊驈葩瑵蜿蜒阘㦸轇輵振龙辀之龢鸾卫虎贲以戴鹖自塞苑而从东咸沛艾而儵忽隠隠辚辚超纡谲之砰磷兮若雷轰而电掣总总撙撙凌高衍之嵱嵷兮若鸟䀪而鱼颉夫其飞梁横跨迤逦广堙葺绮闉而増焕环山泽而洪纷巨流浺瀜而涾湤平顶嶱嵑而㟒嶙浑河㶀㵧而波潗巫闾嶻而峯皴䝉丛兮云参孕星而结瑞潋兮璇源拾月而贡珍号称天府则水陆之族萃焉蔚为徳产则树艺之种陈焉嘉果则樝梨榛栗之伦纷披而骈列名材则檀榈松桧之屑森挺而轮囷繄神臯之曼衍徴茂育于无垠乃先达乎兴京凛兆基于列祖运淳化以充周统奥区而涵煦观万国兮环拱腾五纬兮毕聚按禹甸之畇畇与周原之膴膴孰如我圣朝之肇域而正方画疆而拓土迄今式单厚之洪模犹藴扶舆而笃祜迺谒永陵元气蔚蒸藴蒙鸿而开运启圣绪于云仍迺谒福陵光爚崚増竖声灵于天柱辟谟烈以显承迺谒昭陵瑞蔼祥凝迪蓄釐于隆业保图箓之受膺我皇上殷懐燕翼景缅龙兴望桥山之奕奕思剑舄而兢兢际礼交而乐应通纯徳以荐升念珍符之握阐猗欤圣祖之相绳既驻六飞于留都恒敞入门而詄荡错㕓市以相輑拥林峦以为障雉堞环罗兮势屹层冈凤阙巍峩兮辉骞蓬阆左文徳而右武功兮经纬宏敷而交畅东闗雎而西麟趾兮禔福覃绥而春盎引丹穴之神禽兮起高楼而凭望清宁翕泰于法宫兮大政当阳而南向葢雕楹刻桷之弗施玉磶文㮰之弗尚惟茅松栋之长新皆列圣艰难之所创临实枚之寝庙严对越而齐庄承龙旗兮煜煜设勐虡兮趪趪击钟镛兮振振叶磬管兮锵锵丰特齍兮既齐而既稷洁鼎鼐兮或肆而或将工祝申辞而俨恪庶司奔走而跻跄惟天子爱悫兼致鬷假孔彰奉璆册以登晋安閟宫而焜煌以介万年之景祚聿徴纯嘏于寿臧维时普至孝以弥纶典更脩于琮壁圜丘方泽以明禋循瘗缯燔柴而不忒临灏溔之沧溟涤苾芬而神格滙混同鸭緑爱滹之三江漙馨香于瀎潏飨褒鄂之旧勲表忠贞之伟绩更遣祀乎辽陵奠遗规于封植九重穆而有䖍百灵懐柔而罔隔惟盛徳之感孚定保康于宗祐于是御黼座垂衮衣钖燕饮歌鱼丽雉扇云移兮晖燿鹊罏风飏兮烟霏奏钧天兮响谐玉律浥湛露兮恩饫琼巵百尔拜赓兮仪聨丹陛九族惇叙兮欢浃彤墀虞廷之绣絺采绚尧厨之蒲萐华滋瞻天颜之温霁平泰阶而叠晋繁禧伊彼朝鲜之列藩夙奉璇衡于表正罗鹣鲽以来王渉梯航而効命帝嘉海域之输诚大赉使臣以酬敬擎宝墨而琳琅并共球而暐映仁渥地维道函天镜玉烛呈华瑶枢持柄届月竁日际以宠绥畴不荷鸿慈于叡圣自銮舆之就道及信宿乎陪京照天章于云汉编赋咏而裒盈殚述邠岐之缔造暇唫闾井之阜成鹤禁宣毫而炳焕龙文雕琰而晶莹罗缥缃于杰阁标文溯之嘉名插芸籖而璀璨郁兰橑而峥嵘仿天禄石渠而倍富启羣玉委宛而増荣凡文命之纉乎神圣文思之被乎寰瀛胥见我皇上润色夫鸿业俾奕禩蹈咏夫昇平若夫纶綍之频颁咸颂恩膏之深穊豁租赋兮比户盈宁安耕凿兮羣讴乐利下禹车兮肆𤯝帷寛开汤网兮恊中布治覩貔虎之桓桓兮诏特褒其射骑覩芹藻之彬彬兮诏特优其鼓肄覩鸠杖鹤髪之趋迎兮诏引年以广赐覩扈辇之千官与赴工之百吏诏晋秩而加糈均各奖其劳勚彚臣民抃舞之容鉅典益臻乎茂懿礼既成于大备指京邑而言旋逺周庐而雯霭张羽葢而曦延圣人日跻兮以敬行健兮惟干向东陵而祇谒愈告慎于仔肩于缉熙以继序毎不忘而不愆摅觐扬之积悃喜钖类而庆延聨还清禁而蠲洁用告成事子奉先爰正朝以受贺跄百辟而觐尧天沐生成于高厚获叨禁近而备员亲见皇猷之绍衣恭逢彛典之纯全竚慰江乡之翘望谨觇海屋之筹绵敢敬敷击壤之意而缀陈上陵之篇钦定盛京通志卷一百十六钦定盛京通志卷一百十七钦定四库全书钦定盛京通志卷一百十七国朝艺文颂钦定四库全书钦定盛京通志卷一百十七国朝艺文颂圣驾东巡盛京恭谒祖陵大礼庆成颂鄂尔㤗皇帝御极之八载嵗在癸亥月纪孟秋诹吉日饬乗舆奉皇太后东幸盛京展谒祖陵礼也先时雨师洒道浃旬优渥従官侍臣虎贲羽林七萃八校之士毕䍐旄头钩陈壁垒千乘万骑之衆夙装以俟比大驾行云开天霁和飈拂旗皇帝曰惟天惟祖宗佑予一人耿耿祉哉迺循畿甸出北口扺热河遂巡省外藩诸部度白狼踰乌桓桥潢水径龙沙诸部君长名王下洎且渠当户千百为羣治道供张奉迎厥角行负弩矢前驱居环黄幄宿卫奉觞上夀进膳献琛赐赉所加舞蹈唿嵩之声殷地彻天闻乎数千里之外皇帝曰于我祖宗盛徳大业至矣哉自祁姚化所弗暨汉唐威所未詟我疆我索一尉一候谧如也迺入栁邉迺沿混同瞻长白之峻极度纳緑之蜿蜒谷邃山髙水深土厚扶舆郁积王气攸钟神臯奥区上应柝木形势龙蟠虎踞掲八荒而包六合我太祖太宗栉沐风雨规矩干坤披荆棘刈豺狼画井里蒐军实所为创业垂统作则万世者山川城邑悉载赫声濯灵土俗俭勤室居朴素有陶唐氏遗风焉皇帝周覧遐观喟然动容曰此我朝景亳邠岐也猗那濬哲之颂生民𤓰瓞之歌钦念哉斋心凝神忾闻僾见廼以九月丙申有事于永陵越六日壬寅有事于福陵翼日癸邜有事于昭陵祠官掌仪太常奉引皇帝穆穆躬执玉瓉酌秬鬯以灌显相辟公翼翼陪列庶司百职蹡蹡济济咸骏奔走执豆笾穷天产与陆珍縁博施而备物扬燎斯光炳玉烛升香遂瑞蔚庆云乘龙在天髣髴肸蠁九献具举百礼是洽廼御崇政之殿清宁之宫以朝以宴遂下诏书颁中外湛恩鸿龎恺泽汪濊留都皤皤黄髪之老扶杖而观撃壤歌衢异口同辞賛叹曰盛哉乎斯世自圣祖东廵以还又数十年而载睹属车之清尘也皇帝曰予一人承丕丕基觐扬祖宗耿光大烈惟祀与戎国之大事可勿毖廼修祀典神示羣望暨功宗元祀书太常者若庙若祠若墓牲币酒醴咸秩无文廼纉武功教大閲申以三驱勒以八阵如山如川有严有翼廼整旌斾鸣和鸾度辽河循山海熈熈融融肃肃雍雍以旋乎紫徴之宫告至太庙葢自有简䇿可纪以来未有祀事光显合万国之懽心极两间之悦豫如今日者也以奉命留京不获与于扈従际此大礼庆成繁禧总至天章灿烂日星为昭不敢以弇陋不文黯无纪述惟上天眷佑我大清圣圣相继累洽重熈薄海内外罔勿率俾自肇造以迄于兹百二十有余载矣积厚基崇谟烈既超迈徃古皇帝以大孝鸿仁作求成孚尤非自古守文之君所能及即今恭谒陵寝至诚至敬上明下察无所不通徃来两京时踰三月之乆天晴日煦气蔼如春和风舒徐荣光煜爚醴泉膏露随地滋涌天心之感格恊应既如此其昭彰臣工景従士马踊跃父老欣欣望幸属国喁喁倾心自辇毂以至海澨山陬饮和食徳若游华胥人情之爱戴悦服又如此其广逺然则致治隆盛固已驾商戊轶周成追羲轩嫓颛昊彼汉代侈言明章过沛幸宛曽何足以比拟万一乎哉孝经有言圣人之徳无以加于孝大学有言为人君止于仁大雅有言绳其祖武于万斯年受天之祐皇帝孝通神明仁被草木太和洋溢万福攸同敬以卜我大清亿万年无疆之休也谨稽首顿首而献颂曰天作髙山曰维长白三江濬源地轴之嵴天眷大清此维与宅殷土周原是垦是辟廼疆迺场建邦有奕天命太祖载斾秉钺既扫辉发爰拔哈达乌拉斯灭叶赫斯伐莫我敢遏聿造帝业荡荡辽沈峩峩宫阙允文太宗武烈是承东征北讨莫我敢膺松杏麾戈如日泮氷诒谋宏逺大猷允升京邑相望曰盛曰兴赫矣一统普帱八埏骏徳鸿功三后在天皇帝纉绪昭格有䖍曰维旧京山陵在焉驾言徂东王道平平迺谒永陵开运葱葱迺谒福陵天柱嶐嶐迺谒昭陵隆业崇崇武库之剑桥山之弓于穆清庙有侐閟宫萧合羶芗清尊大房以格以享绥我思成工祝致告祀事孔明天钖皇帝万夀无疆时雨时旸丰年穰穰迺坐明堂以临下土礼仪既备恩泽周溥内自州郡外及蕃部黄童白叟式歌且舞曰皇帝孝光绍列祖至諴感神自天佑之川祗岳灵助我孝思皇帝所居景福维祺自秋徂冬周徧两畿丽日和风春台是跻春台是跻普天胥乐顺徳之孚覃被广博东鲽西鹣南交北漠式化従风入息出作曰孝曰仁福禄攸酢皇帝之孝万邦是式皇帝之仁四海秉徳皇帝之福与天无极咸五登三嘉瑞毕集卜祚绵绵时万时亿圣驾东巡盛京恭谒祖陵大礼庆成颂史贻直闻物本乎天人本乎祖故孝子之事亲也致爱则存致悫则着而圣王之御宇也以义率祖以仁率亲其在庙也有日祭有月祭有时享有嵗祫其祭于陵寝也近者或閲嵗一举逺者或间世一行至于朔望莭序上食之礼则掌之祠官引而近之亲亲之谊也书缺有间矣若天汉唐诸君谒陵上食诸仪载在史编可考而知也前代诸儒泥于章句不能縁情制仪以垂于后或是古非今或穿凿傅㑹名为聚讼无所取材洪惟我朝钟祥长白源逺流长列祖列宗积徳累仁经营缔造暨乎世祖受天明命遂朝六合抚绥万邦中外一家继继承承于今百年懿休乎史册所书未之有也伏见我皇上临御以来敷政宁人无时不以敬天法祖为心无日不以绍闻衣徳为念善继善述丕显丕承迩者恭谒园陵特修祀事鼎湖弓剑厪僾闻忾见之思原庙衣冠动春露秋霜之慕追惟世徳仰溯先猷用以见累朝创业之艰难列圣贻谋之光大萃万国之欢心以肃雝显相至孝也霈敷天之膏泽以覃及中外至仁也周覧尽桑麻难犬之俗有以知邠岐之勤俭王业所由兴享王及氊裘毳服之伦有以知镐洛之声灵皇威所由被以视夫扬雄之夸羽猎相如之赋上林安足以方斯骏烈嫓此鸿休也哉承乏铨衡兼司秋部不获躬随卤簿厠奉璋虎拜之列葵藿之爱无由自展不揆菲陋爰拜首稽首而献颂曰癸亥之秋七月初吉皇帝时巡六龙扈跸岂曰豫游大礼是秩巍巍沈辽日华云霱长发其祥有邰家室銮舆未发零雨其蒙属车既驾皎日丽空油油缙云习习祥风塞垣迢递塞草丰茸先天弗违帝眷皇躬于烁列祖肇基俄朶天钖嘉符鹊衔灵果惟天降命敢不负荷北倚长白南控辽左岂不懐安四方徯我洪惟太祖积徳累仁清虽旧邦其命维新躬擐甲胄漠北无尘时维中原既否且屯帝曰念哉吾矜其民太宗嗣服舆图式廓崇政当阳髙山荒作旗列八方云屯万幕其时中原愈削以弱帝曰时哉惟徳胜虐肆我世祖壹着戎衣矢无亡镞天命有归圣祖受之夀考维祺世宗纉绪海㝢惟熙亦越我皇百禄是宜伊谁之为列祖之贻我皇大孝孝思维则东望鼎湖聿懐祖徳桮桊既陈膋膟既勅春露秋霜岂惟憷惕绳其祖武庶几不忒自朝至昃不遑暇食兴京翼翼阊阖岧嶤乃陈法驾乃集百僚乃设九賔乃奏云韶中外一家莫不来朝倾诚仰化丰毳轻貂歌风比舜就日如尧在昔圣祖三谒园陵我皇法之是遵是承念兹神器业业兢兢京邑相望王业所兴列圣在天灵爽式凭桑麻被亩禾稼盈塍亿万斯年大猷允升中天之盛喜起赓歌际兹景福是曰太和林无伏莽海不扬波在廷献颂云委肩摩䝉眷九列婆娑岂不抽思非才则那彤墀拜手但媿卷阿圣驾东巡盛京恭谒祖陵大礼庆成颂裘曰脩干隆纪元之八年上侍皇太后自京师出古北口诣兴都谒我列祖陵寝猗欤盛哉斯诚鉅典粤维我皇帝陛下临御海宇凡所施设为万世矩念尊祖敬宗帝者首事夙夜东顾懔乎不敢康兹奉皇太后㫖诹吉启行肃将祀事遵圣祖遗轨承世宗宪皇帝志也三陵翼然神其攸宅上迺升坛荐馨以次告祭备仪备物弗懈益䖍灌鬯既毕褒功劝忠旁逮于从龙之佐维时诸外藩王子部落骈集踵至臣民亿万万皆跽瞻圣容同增感慕礼成驾兴霓旌翠麾日华云灿鳞次闗徼之上蜿蜒逦迤驻清跸于东都上益周覧从容景与神㑹穆然遐思睪乎髙瞩我祖宗经营缔造之迹咸在心目御正殿受朝钖昇平之嘉䜩恩纶载驰中外和㑹回銮道山海闗旋京师是行也逾秋渉冬风日清朗上召问耆老谘访土俗辇路所经普赐膏泽在行之人均荷恵赉农乐于野师㤀其劳往还数千里如在户闼仰维我朝起自东土肇造区夏发祥之始实同邠岐自永清大定以来又百年于此薄海内外都为一家圣圣相承依古无匹皇帝临一统车书之㑹当百年礼乐之期扬烈觐光合万国之懽心以事我皇祖典盛礼崇神人胥庆是宜播之赋咏传于无穷顷者既歌诗以献又窃以固陋之词不足扬扢圣徳伏惟皇帝陛下述作协于隂阳动静侔乎天地与诗书雅颂所称美同符合节臣谨掇辑五经成语为颂十六章陈之黼座文章报国何敢云顾濡笔属词诚懽诚忭亦且自庆其遭逢焉颂曰帝徳广运绳其祖武至治馨香承天之祐礼乐明备惟帝时举以致其禋祀俾缉熙纯嘏念兹皇祖乃疆乃理东至于海邦畿千里肇十有二州罔不率俾继自今文子文孙介以繁祉皇建其有极万国咸宁纂乃祖服与时偕行霜露既降可以升山陵旂十有二旒钖鸾和铃时乘六龙亦右文母视寒暖之节悉率左右徽柔懿恭徳音是茂内平外成克开厥后奠髙山大川建无穷之基路寝孔硕神所凭依至于寝门外如将见之有孚颙若永言孝思诞我祀如何直哉惟清荐用玉豆雕篹洁粢丰盛既备乃奏箫韶九成用能协于上下以为礼之大经帝省其山骏极于天原田每每王道平平盛徳大业有开必先美哉泱泱乎君子万年礼行于祖庙济济翔翔侯甸男邦采卫具饬衣裳辨色始入观国之光载笃其庆俾尔炽而昌云上于天零露泥泥燕以示慈恵饮酒乐恺乃命有司大赉于四海崇徳报功贵亲而尚齿涣污其大号庆赐遂行百辟卿士公侯干城行爵出禄以莫不增省囹圄止狱讼刑期于无刑帝光天之下受小球大球四夷咸賔匪绍匪游皆再拜稽首以承天庥民大和㑹如川之流乃武乃文克䔍前烈嵗云秋矣习射御角力三驱之余以数军实展也大成天威不违颜咫尺帝庸作歌吐词为经对越在天遹骏有声文物以纪之与日月合其明丕显哉丕承哉永底烝民之生祭则受福入而振旅其道大光昭兹来许以化成天下有秩斯祐煦妪覆育万物爰得我所山川出云雨雪霏霏兆于南郊自天天祐之圣人至徳而风雨节寒暑时冬大有年大君之宜顺气成象福禄来为继序思不㤀圣敬日跻乃赓载歌无疆之词天子当阳上帝是依圣驾东巡盛京恭谒祖陵大礼庆成颂王太岳窃惟禘礿之义同于圣揆山原之仪疎于曩作妥帖蔵魄嘉愉降灵焉矣然钖圭授启鱼雅而下璇阶刻璧稽尧泮涣而临雒氾升中柴望则膋焫张皇展义来苏则邱陵津逮天衢地辅森景柏之丸丸星毕云捎旷原荼之膴膴虽迈邦有赫而造祢无勤非以率见克配裒敷来孝疏接下武之祺恢通周监之轨至迺桐闱辟曙饮酎计寮繐幰披寒荐鞠禁媛箫铙猋发憇鄠杜而夷犹廐府云阗拜阳平而局缩葢春华贲缛殊非下鳯之煇澥枣腾鱻剧爽凔鸾之实皆不足以比附丕朝永世之经依约我后䔍恵之畧伏惟皇帝陛下升熙握枢受丕出震纉列圣之釐成造千龄之乐闿纯蕰经地艮趾饮其凝承光道驭天神鳞协其控送进反百代之度絫黍而詧黄钟纡余后昆之谟中尊而待衢酌荒臣庶妾洞闳闼以瞻贤戚楙亲彻夤埏而并树禹金在铸往无谿麓之迷舜璧衆蠲求有水火之赡譬之桑林一注惨湿骤均简珠肆县元白各暎抑扬万龡协于八飌之鸣经纬千流洪于四溟之滙皇乎夐哉可以躞蹀轩庖之塲欱吐姚姒之响者矣顾迺挈器维沖凝旒若慕游神旁用衔虑孤竦曰余不敢遐谭绍衣博骛荒古也含醇履素咸中遂懿维我祖厥有成缔降在孠人式卑鸿阯瞻念朽索缅言荷薪皇天后土置余跼踳之躬髙山大川环以饥溺之抱憢憢翘翘栗栗如也洎夫尧闰三题姫朔八授黄裳朝委素徽大调讴歈之归莫辞盂带之契已詧恭已何象但有昼日之纡百昌遂登亦觉元造之乐宸仪外睟渊思内邈擥茂绪之所垂嘅灵风于既衍睠兹沦化岂非宗祏之灵迓其纯钖弥俨庭止之陟且夫轩鼚万品之用基藻末以扬芳衡从五纬之文澡璇源而启莹是故少典作而髙辛昌穷蝉衍而重华兆嵞山祖顼元王勤商牒铺观左符若合国家膺五百之景休乘四七之前㑹华胥神母初定祥于俔天白水真人即叶灵于啖月肇祖首出三圣绍兴太祖太宗丕承丕显荃宰寄矣馨业绥矣方夫截所裁基规员展域惜澹人鬼之谋从容戈马之烈素鳞未跃连山之歕海重波丹翨初投接地之垂云五叶麾斥八极淑清日月之光犇走千灵豁达风雷之气既而大龟告契光宅斯皇疈肪玉而召鹰扬漂雨珠而钖粒食蝥弧卓地掲蛇虎以羣翎图契开天进鱼龙而合负五礼六乐声光衔烛之门厚利龎仁根蒂文衢之䕃然后齐景若华之颠重规穹幕之表袭正阳而号四履廓墋黩而回六幽砥属烝徒共揖羣辟三千长迈铿鍧不战之征八百如归汗澷不期之㑹葢以畼元春之茂施受偃草之羣顺迄我世祖一戎衣而有之吁其久也然则设都来辟勤懐旅楹胥宇生民必邍自土良繇礼不㤀本乐乐自生仁祖六十年之三驾宪考十三祀之匪康规势虽判在罔殊矣故曰丽正之运戴抱而轮重运掌之纪事述而志继夫进可以接降原陟巘之逺䠱退可以协嶞岳翕河之迩犹比于在庙而凭依为亲举之间嵗而大礼不渎斯宣喆之所憴憴孝理之所亟亟故迺进礼官按恒式太卜诹吉冏伯选徒使者先駈名物式序天子扬銮太紫之庭指斾中黄之宅皇皇三陵具礼容而明祀事盖在昭阳次嵗而邠风授衣芒乎铄哉夫其灵鼍迅发珥象威夷梯毕䍐以髙摩驷虬螭而遐运辰旒乍举九霄之列缺千撝祫辂方驩十地之靊隆一簇葳㽔豹尾觇景附于樊山蠼畧鸡翘应雄鸣于陈寳醇流鬯溉涷未洒而埃蠲协气羯英汉无章而景湛钩躔转卫帷宫敞无外之家羲御襄征帐殿肃向明之理鱼䀪鸟颉秩宿序于三阶岳运川回走云骈于七萃斯则阳开隂闭不穷操轪之灵鼻㱃头蜚莫极扶轮之旅尔迺戾旧都揽荒作百雉岿然千畇如旧桑麻㥯㥯出湛濊之精神鸡犬依依共熙怡之血气绕云髫于若绶謌咢迎釐进霜耉于修幡嗟咨送韪于是齐祓孔䖍质明皆作容卫肆具幽宫静嘉三祗奉引八神左右盥奉溪后之盘香掷祝融之燄觩鳞次倾皇涧之温波泔澹珠隳合甫田之仁粒金支晃夜缉鱼火于重幽玉豆馨晨匹樵蒸于大昊宏排詄荡纳合体之馨香大耸熛讹下靡争之鬷假夤仪选而鸳鸖䟴穆羽调而龟麟舞用能袭鸿明于翔拱接云气于西徂混江错绮载思乐以浺潆白岳撑霄叠祯氛而嵂崒羽缀解华树辍祝嘏既偹彛宪载张坐明堂而涣祥纶缉伍符而建萧钺十伦缉化大泽下于煇胞三表徴规都肄敶其荼火鳯衔七色散苍陆之阳暅鱼丽千屯按元娥之隂箓露萧郁郁罄一草一木之驩日羽芒芒縂九地九天之烈阆风写庆簸太液而波頽大介扬稜指欃枪而气詟南阳之赉既博司马之仪既闲五材并用盛徳贞金木之符六位时乗妙有体阳秋之搃抑又所以式挞武而巩皇维籍胪欢而甄灵贶于斯时也番禺䛴椒涂舞月竁纳光日际属爌横汾颂义荐麟玉以镌芳撃筑歌风协龙铃而布矣然后方神转毂岳将送旌回涂乎荡平憇襟乎仁夀殊徽自扰骖泽马以扬镳神运不劳夹山舆而结辙珍丛瑰族不加于域大之灵璧月华星匪震于干元之色至仁简简宫府小大具僚进止之常至乐夷夷妇子仓箱里闾宴衎之事所谓神规齐俗妙宰宅虗锤鑪万有而无忧磐石亿祀而莫纪然后知反本敦宪不云云之封烈照重芬厥由翼翼之显夫揄扬上徳以昭声寔于崇今综纂见闻以永绳表于遐叶此臣下之义不可损之情诚薄劣生长于懋俗蹈舞于懿则意者广曜所被翰豪之纎采皆攎恵凯所宣柯杪之零音并扇忘其戅愚辄有儗议庶几尧衢之风比于美芹之愫裒列丹藻状干坤而末由钦挹渊崇顾涓尘而滋恧不任区区吟咏之极敢昧死再拜而献颂曰地无歇流天无孑曜圣人之生緜煇衍浩皇矣上帝骏恵有清我皇时保念祖兢兢九极疏扃万域砥道穴蛰渊游谐津罄照于化既丰在工载熙我皇南面绥珮迎釐天之无为七曜旋螘淳理楙经五季展义周邦时迈厥考维天曾我列祖莫造莫䖍于皇我祖造邦东瀛黄铉下奠紫寓髙清道扇风芳气驰雷霍人去载胥天推式廓积祥之阯㸌㸌陪都苍精下纬玉电撝枢寳胄緜千萝图阐万惟此烈光重规沓宪我皇念祖恪止瑄芗神祐时飨既夀永昌大舄朱弓天函地袭念此孔修心焉如摄伐鼓既坎和鸾既鸧钩膺翼翼夙驾洋洋霛杲烜䆋协风珥御帝迈旧邦百灵相语灏瀚龙趋緜岳鳯翼神眷佳闉宅斯无极我皇戾止有忾其心席芳眠履问晷凝襟羲和振镳广轮肃穆芬树僊僊金房彧彧梯霄架栱控极排櫋祥熏裂燠蔼照麾寒冲牙轸轕列羽飘萧笼姫辨礼跨妫铿㲈牲牡既省鬯瓉元涤享荐一人息屏百辟都荔遂芳芳以明徳辑賮同琛迺荐嘉璧浚照璚源夤蔚璇条龙光时荷孠服斯昭皇之对越慄矣䕫䕫洞幽属显日耀云绥兮我䎹色兮我覩匪上斯旁匪堂斯武神之宴娭声芗北迓陈寳球图缤纶来下霛斿乍神去夷犹元玑遗耀垂贶灵脩烝哉皇孝蔚矣懋仪本天旉造罄地攽釐干冒有端坤受有域我皇䔍祐孰究以极桓桓虎旅作屏旧京三枢宴谧八表声灵墨齿阗庭黄支契轨撢澥思航占飌知頍震鳞题朔般足巡垧摄提从纪玉烛文明海截丹绳日隮翠箓有清兆祠同斯景福圣驾东巡重谒祖陵礼成恭颂曹秀先尝读诗至周颂如清庙烈文天作我将思文诸什以为崇祀乐歌恢皇懿烁者至矣若时迈十五句般之七句所有铺叙夫震叠裒时功徳可信可照人耳目独惜其各为一事美非合并而诗人尚侈称之如彼要以兼赅统㑹盛美咸臻固未有逾于我朝者也伏维我皇上御极之八年率由圣祖仁皇帝旧章恭奉皇太后慈驾东巡祗谒三陵孝思不匮恩自天施逮今十有二年甲戍之秋重举盛典顾念昔嵗家居未获载笔郁结在心如此夫礼制章明乆益弗怠所谓尧舜之君于身亲见之者已又尝绎周颂之文论述先世未始逺稽唐虞称引夏商也今欲扬扢我朝崇理而援据邠岐旧事因袭陈言所弗敢窃不自揣谨撰清颂一篇以献莫髙维天莫厚维地天顾在东地灵孔异维震之位亿万斯年付圣人所治沃衍乎辽疆广袤乎沈阳长白者山混同者江相厥旧宇我天子之邦自上下下亶臣万方于赫皇清天所祚只天祚我清神所助只于维乎烈祖爰居爰处佑启太祖式显太宗诞兴王于东列祖在天亦孔之灵矣列祖之灵矣惟徳之馨矣昭昭世祖万邦臣矣丕惟我圣祖光启世宗垂裕无垠矣于维圣祖东巡及三贲然涖止瞻望天山三陵峙其间云与为衣星与为班䖍言往谒敬思其艰祀事孔万福斯颁穆穆天子孝徳是常癸亥有秋遄巡彼东方祇奉圣母和鸾锵锵䖍祀列祖曰秋而尝于戏列祖不忘曰十有二载皇笃孝思载奉圣母载扬龙旂于礼乎是仪于乐乎是诗丹陵谒祀载受福釐我皇祇肃圣母孔怡载展祖庥施于子孙祇敬于明神孔绥福履自昔我故里懽言涖止圣人亲亲公族合齿式饮式食永介繁祉昔也徂东泽自天下今也徂东仁覃九府东土有衆谓天子私我我台也是春我屋也是夏时迈东土懿徳时静济济藩辅肆觐乎朝请逮彼箕子国珪璧是秉告我列祖承徳惟省于戯兴京之景矣盛京之永矣钦定盛京通志卷一百十七钦定盛京通志卷一百十八钦定四库全书钦定盛京通志卷一百十八国朝艺文颂钦定四库全书钦定盛京通志卷一百十八国朝艺文颂圣驾再幸盛京恭谒祖陵恭颂梁国治闻昔受图于翠妫钖玉于延喜明王者升福肇祉假天显命之符也越有周文武诞集大统丕景光烈至于成王洋溢雅颂推本太王王季上溯公刘后稷陈沮漆豳渭皇涧过涧岐阳丰镐之迹涉降荒度疆理捄筑修平攘剔之勤升歌告庙以施孙子以昭来许洪惟我朝继周室之隆轨绍千祀之遗绪奥自太祖肇造圅夏开干辟坤荣镜乎宇威憺乎雷霆殷烈祖之洪熙宅辽沈而作京及我太宗内矢文徳外畅武威协运承统张网缉维当此之隆筹画若神明将卒如云雨式廓疆围万国景附是以我世祖因天人之符遂来苏之望包举六合亘被八荒使水火纳于袵席闇昧爥于光明也我圣祖继之祇祇绳绳仰则天经俯协地纪翔巽风于南箕浃兊泽乎离毕乃睠祖烈展慕乎山陵盖六十一年三用享焉越我世宗䖍思广运辰居建极遹自藩服膺命陟荐而靖惟畴典十三载而不遑我皇上圣徳纯孝缵膺丕基干隆八年秋躬诣盛京斋肃致敬告觐山陵望长白徧羣神懿丰融洽壬林皇帝穆乎精凝于肸蠁之宇渊乎气接于穆清之庭综栝山海弹悉图经芔歙地寳雕错天荣剖纎析奥搆响研形披发聋瞶振耀流声掞天藻而作赋盖古今莫之与京也且夫圣人之徳无以加于孝记曰大孝不匮言备物博施也王者抚万国度四方施法天明日月所照齿髪之属莫不砥砺今析木之次北冥之壖候尉藩篱卫我陪京盖川岳灵祇储符献珍庶几云日之光景焉我皇于是推天时顺斗极稽礼经綀吉日以十九年五月甲申恭奉慈宁乘安舆发京师开阊阖驷飞龙礚鼍鼓铿鲸钟翠盖郅偈玉銮冷珑太常招摇鸣鸢雄虹严簿星列羽骑云从陵山耀野掣电超风殷动天地焱焱隆隆梁滦杠潞聿臻乎避暑之宫尔乃越近寨启北垠千阃洞达万幕聨屯翚轩罩景飞陛流云凌扶摇之雄风鉴渟洪之清津霁澈宵崿旷朗苍雯丹壁翠巘华错英纷天子曰钦哉惟皇祖鸿骏懿铄和壹中外陟降斯宇予其敢不肆靖迓天之申命越孟秋初吉日次鹑尾爰诏卒徒程勇奋枝乃发中闗径巖阯踰回日之梁掲羊膓之水鑚磨鋋拥韊矢控湛卫执象弭前驱雾合后骑云靡影蹑飈流光格电驶其校猎也则猃鹰百兽羣骇颠踣駓騃精散瑰解齀林石蹶榛丛猭婴镝走罹曈抟麏兔掎麋狨斑摧虓虎脰絶悬熊膏侵土碧血染轮红口囓飞锷足跋霜锋或穿髀拉蔵于莽䍚之广野或形僵景偾于崭嵓之髙峯其训练也则地轴移屯天星按部握机连衡覆霓压堵右牝左牡先偏后伍舒翼张箕方金圆土叱咤动风云闗哮震貔虎熻若激圆曜而门㸌哧若㧞五岳而扞拒聋耳则霹雳倒回骇野则山灵气沮盖帝王所以缵遐烈耀神武也且天地者万物之祖王者天地通气故以经纪不忒神明烈序峩峩长白峻极无际倒景重溟嘘吸元气云雨之司祥晖叆霼北则顼𡨕䟽流三江滂湃控引岛夷万里襟带雪散天琛珠懐月气千有亿年恬波无沸非夫功至徳洽曷能受命将事者乎然后皇帝端思要道嘿然储精仁覃万彚礼洎万灵光洽上下资侔神明郁郁穆穆迎釐太清目极乎无见耳接乎无声于赫孔熯陈牺荐牲伊洋洋而升歆若陟降之在庭乃觐永陵元始开运天阃地门日月卫捍晫乎辰极之昭而星躔布列划乎鸿蒙之剖而清宁基奠嵗周纪而肆祀恻屏营乎閟殿乃荐福陵函毓胚浑欝律天柱神灵攸尊弹压海岳含元欲歕万国日出扶桑朝暾燕于皇天永思所存乃格昭陵卜惟隆业芒芒肇域钟祥亿叶二仪气交阴阳开阖龙睇虎啸辔御六合伊大圣之基命凛心源于榘法于烁盛羙洵乎鬷假思成对越在天之灵者也尔乃徘徊弭节言莅陪都干运立极坤灵启图峥荣列雉赫奕千栌写极上穹巍乎天居昔在烈祖来同车书我皇再至永维显谟辟正殿以受朝拥环卫之周庐俨飞龙与翔鳯晃日丽而霞舒乃申旧章涣大号増爵秩之赐下蠲复之诏颁赐守土之人吏存问旧都之耆耄轻省婴绁之罪人优饫逺徕之享劳使万里同气中外同教我皇于是恭奉皇太后延釐挹祥颂南山之夀晋万年之觞擗厨莆进瑶浆华实选腴陆海倾蔵千钟万品罗陈芬芳备韶舞之羽佾奏钧天之宫商觌麟皇之仪舞发风云之浩倡张䜩饮乎丰沛命故老乎南阳天人气洽苐禄滂洋庻䝉被欢娱无疆繄圣孝之不匮极天地乎等量皇帝方渊懿䔍恭敬凝天庥惟精惟一协和刚柔志存乎宵旰心营乎方州秉干健之扬厉凛衣袽于敬修惟后嗣之克艰厪显承乎诒谋思登假于三五庶永言夫作求如是故保佑申钖而福禄遒也又奚崇耀轩禹侈韪成周者哉叨侍讲帷职司譔辑伏覩大典隆盛颂扬之音充盈天地不胜欢跃忭舞伏作颂一篇凢八章拜手稽首敬献阙下其词曰维帝赫临肇宁万方我皇祖徳类遹章天庆帝赐东土往受延昌开极经纪告承明贶万国奔走沐日月光辟地广大宠荷上苍震方东阳天地气贵不咸医闾云霞晻霨欝哉山陵龙婉鳯翙圣人䔍生为天地嗣奄宅四海莫不保治徳泽洪奕述天地事昔圣祖嗣服曰予明命攸属率惟彛型往荐寅肃孝章天仪睠慕精瞩龙衣黼黻羽旄芬郁芒芒山海曰予一人攸域孝熙丕纯绥万年禄肆我皇克受是劼是究肃若假典既飨来又孝徳殷盛光大休祐辑若万国莫不被覆赫赫烈烈于獀于狩文武维皇徳威惟后申命于皇天载缵祖功夙夜懐畏予惟冲冲髙下穹窿江海鸿洞日兮月兮憷感予中天地开辟宠禄殷丰予兹日业业格休皇穹浩浩圣徳昭彰显光龙旂大辂肃陈明堂皇帝布恵洪延万祥休气盈溢物各豫昌三阶景明徳义炳煌愿嗣福裕亘天地长翼翼盛京皇化纯茂维世徳格被自我敷佑灏灏太古干坤基构巩亿万年祝文母夀大矣孝徳亶洽寰宙甘醴在庭麟皇在囿天祚我圣皇茀禄有常邦国用昌民用和良天子曰于惟继序弗忘肆昊天显命予列祖耿光一人克敬万邦之庆于惟缉熙永廸懿祥圣驾再幸盛京展谒祖陵恭颂刘星炜闻八音出震斗车指天首之星五色荣河金箓悬帝垂之室溯自鳯分元扈襄城秘兰叶之图龙驭璇䑓石钮驻云螭之驾姚墟嗣服纂灵庆于丹陵苍箓升坛衍贞苻于翠渚髙邱袭祉名都立七相之华大予登歌殷荐嫓三雍之盛用以合欢寰甸丕显文谟日月衔珠光启龙兴之宅蕙兰成路祇迎天步之区至如辙迹方开絶徼则银麞入贡车书欲逺流沙之泽马先鸣辑玉瑞于涂山防风纳賮席罗图于涿水浊野请庭天乙四征鲛盾来于东面雒铃作邑雉翚羾自南人揆厥所元于斯为盛钦惟皇上干维御宇鼎位凝休三筴长垂永䙫绚蜼裳之采万灵自总环瀛肃䕫鼓之声乘木徳以司方津覃蚁垤肃金行而省歛泽漙鹣林鸿寳九畴衢室发天文之秘鸡浑七曜金徒候日昃之勤岱顶嵩申献祥书于镠检吴歙越唱遍谣颂于朱垠洪惟神女降祥大东卜宅真人建业朔易开基绡帐葛灯陶穴本尧门之旧璇宫银洞祠坛閟轩鼎之遗载启文孙诞膺成命循上陵之懿典摛赋海之鸿章豳馆玉瑶常陈皇览蕃方僸佅更伫帝临爰于鳯纪之周星再见鸾軨之动地若榴似火迎葆卫以舒红蒲萐成茵列旌门而映碧滦鱼入馔清宵侍天母之筵塞马传书乙夜省臣工之奏时维六月驾幸山庄瞻翠琬而光阐圣图抚丹楹而𨗳扬祖烈赫曦歊景不临清景之宫仙掌修茎自泫招凉之馆锤峰转霭披爽籁于南端狮岭蹲崖摘明星于北户万壑松涛之聴户罨阴云四山乳脉之悬时移火树沿堤芝迳兰华自缀于文㮰曲水荷英珠菂纷披于镂槛平沙列幕云屯朱汗三千夹镜重湖屏列青芙十二轸祁寒于板屋坐烛螟巢勤布政于瑶阶躬釐鹓序纶连圣藻丹青壮寰宇之观嘡㗳天歌宫徴发川原之响维时夙沙𠢐面煎巩披忱春雨自零恋燠之禽先集秋霜逺击懐寒之马知归矧夫鸣镝之驱除焚巢溃卵遂乃欵闗而慴伏食黮懐音引领虞干不便露犬纨牛之贡投身汤网自厌焦头頳尾之劳降书已达于帝阍亭障遥传于邉候天垂解泽甦鱼鸟于沧溟日拥需云静蜩螗于莞簟霞浆玉醴与沆瀣而俱倾鳯管龙丝杂铙歌而并奏班璜授赏文身资章甫之华昨土论功折箠拜真王之贵灯宵燕集焕綵树于长离绮席赓吟缀华珰而合璧洗兵戎于瀚海箫勺同文徴尉候于流沙昌弧奉箓律移无射令转蓐收乘万物之权舆展初秋之法驾钩陈清跸山祇夙戒于非烟俞竒前驱行幄先成于匪日披星结轸辰斿指析木之躔向夜传餐月驷薄摇光之舎名王负弩捍牧圉于阴山迾卒周庐掘钩铃于乙帐文骊赭白攻驹苜蓿之园挏酒黄羊式燕琉璃之醆平畴草浅正骅骝逸足之塲玉宇凉髙肃鹰隼凌霄之嗣㑹烝徒而表貉列缺腾鞭周嶻嶭以展軨丰隆夹毂骍弓手御扼狡兽于崇冈黄矢亲调殪刚䖝于邃谷螭腾虬踊声传天马之嘶虎攫麟超雷动王师之气羮陈舜甑骁媒辨由鹿之音瑞兆姬璜钓渚叶射熊之梦数大庖于吉日获必叠双校简力于长扬吞其八九京薪爓朗獠徒识荼火之容阹网昈分彀骑习鹳鵞之阵观风皇涧入丰蔀而其咨驻罕周原考前经而于迈爰诹良日载莅吉林碧栁遥看北戒合元都比景白山凝睇东封与日观同尊熙景祐之裁基祥徴帝武瞻溥原之式廓户近神枢襟百济之雄封纳三韩之王气森㽔木叶承御辇而敷茵澹沲松花漾宸斿而滑笏长庚届节氊庐腾万嵗之唿韶齿迎銮金版纪十年之聚肃鸣驺于砥道栖亩同云诏省嵗于茨椽广塲比栉霓旌沛艾经枌社以周游鳌纪环维谒珠邱而将事瞻言榱角申老感于履霜省识陵园竚神游于在巘重旃曲葢黼幄森陈朱草华平桥山夙植奠椒浆于银瓮竹苇流膏飏槱燎于萧光毛炰列鼎冠华秉翟总干陈大武之容严鼓铿钟緼瑟和咸英之奏牦牛服轭归遹骏于前宁鄗黍奉盛告屡丰于十稔鞸琫客刀之饰舄奕如新柽椐伐木之塲青苍逾昔缇箱累袭启组练于犀函笋席捐雕树崇牙于鹿角儃徊左序卿云糺缦之章眷顾灵衣韎韦带裳之旧纪威弧于参伐干合兰筋䇿大白于驷房形镌石马岧嶤楼观鳯皇接翼于慈舆掩霭方壶鲛鳄恬波于圣箓桐圭作瑞奉璋先麟趾之英毳幕来宾饮福列燕毛之次秀眉绀发斟緑螘而酌悬匏玉藻琼敷绚丹縢而摛宝篆恩孚棘土张疎网于秋荼颂溢畆邱静催租于夜柝儆顾碞于鳸纪绩嫓朱宣均挟纩于雁臣欢腾凊籞庆霄禔福薶柴而礼百神昧景垂庥茀草而脩辽祀入新丰之阛阓鸡犬知归同在镐之燕游鱼龙不去然后斑文转驾镂象回鏕万雉当闗铁岭之戈鋋动色双虹夹道凌河之箫鼓无譁宅太紫以停旒渊涓齐量御訾黄而载斾月螖由庚般裔来游沐融臯而澍渥昭晻旁逹歆协气之棣通未奉属车幸依仙仗暌居南纪瞻北极而先倾陋比夏虫聴春鲸而率舞陈诗清庙敢云小相非能结想卷阿敬附矢音之末谨拜手稽首而献颂曰帝荐蕃釐天垂寳命朱果开祥丹陵启圣八部龛夷三阶笃庆道契铜浑功叅金镜周邠考室汉沛歌风重櫩秘䃭寝殿藏弓巍连峒岭俭合蒿宫髙山荒度丰水攸同叡祉膺图华旃曜彩巡洛礼河导江观海风举时龢天行道在吏砺平端民懐幸觊言稽往牒曰止陪京瑶缄考懿珠典昭清节蓂旋易嵗籥载更礼隆报本契合感生涧户延熏霞庄澹暑兰茞池䑓松篁栋宇景福裁基渠搜即叙治洽前文光施下武道游星指阹橹云垂景员广漠朔野逶迤言瞻复庙载启瑞闱邠岐方驾鄠杜同规禹蹟四游羲坛六位懐柔孔延礼乐明备葩瑵葳㽔庶旄棽丽用配于京永钖尔类景炎于铄文轨漙将镌芳玉铉袭庆珠囊金船起陆歊鼎升香大矣孝熙承天之况圣驾四诣盛京祇谒祖陵礼成恭颂周煌皇上御极之四十有八年秋八月乙亥自滦阳启涂前谒二京有事于三陵溯自干隆八年十九年四十三年至是凡四勤展谒盛典隆礼次第有加解泽涣号遐迩周浃惟时銮辂由承徳府平泉州至乌里雅苏台城复自建昌县朝阳县至尔沁土黙特界袤延千有余里皆非前巡所经揽上塞之沃饶循老邉之宁谧观获省穑则殷阜徧于村氓閲射行围则恪恭徴于藩服尝伏读谕㫖有云境之履者益以习蹟之着者益以晰此在三巡已然今复閲虞巡之五载矣而跸路之悦来与旗民之熙皡又有百年必世遹际其隆不啻愈乆而愈彰者用是形于诗歌见诸纪载彛章大备谟训同彰盖即茂典之踵行旧制之沿袭而大圣人至诚之徳纯孝之思亹亹惓惓勤勤恳恳与天健同其不息率祖考迈其攸行诚有非词臣墨卿之所能赞拟万一者矣洪惟国庆洊臻天庥滋至恭遇年逾古稀之圣主重巡地当全盛之留都伏见列朝宝册于去嵗七月镌造告成孟冬时享荐于太庙此次奉累叶之留贻蔵邠岐之世室而宗庙之严至矣奉天十八处城工越五稔尅三限以次修缮告成金汤式巩富庶骈阗而封疆之固至矣人文以久道化成典籍为賔兴先务我皇上以四库书第二分缮写蒇事申命廷臣自京赍持弆置文溯阁耀瀛海之奎章宏镐京之治化而士劝于雍矣辽水浑河松花北海为大东巨川全辽演润我皇上命建神祠并崇庙貌衍灵长之国脉昭肸蠁于明禋而神扬其职矣至于仓库之检核经三巡釐剔之余而吏治官方胥归澄叙睿作之宏深综四巡编録之后而纉绳佑启实裕燕贻凡若此者谨就见闻所及类次为颂共得九章直已陈徳纪实摛辞不文是恧拜首稽首上言天眷我清祚流自东天钖我皇既夀而隆瞻望山陵王气葱笼霜悽露惕耸诚翘心川以时増山以时崇惟古稀天子载陟载登繁祉圣躬遑惮时乘曰前光允廸曰祖武是绳惟昔圣祖乆道长世绮甲一週丹陵三至念神臯循行战地篇什留题碑颂亲制觐光扬烈继志述事肆赦颁恩东巡有成例绍祖惟我皇迺陪京四涖仲秋练时昭阳纪嵗有侐太室于京斯依于昭列圣陟降在兹保佑自天绵瑞产嘏葱岭岧嶤崑源涾湤玉既羾廷珍无遗野是斵是镌爰畀能者寳册烂然瑞辉阿那荐庙孔宜藏京斯可前期启行什袭苞裹匪今曷承匪圣曷荷以介景物以侑以妥于铄二京辇道纚属州邑云屯如辐凑毂我皇前巡命兴功筑趋则子来任以衆役曽不五稔金汤在目抱隰萦原被山带谷万雉斯飞层谯斯矗閜而启门呀而濬壑銮舆来观受天百禄秘阁逮矣层栌绚矣东人之文富教胥劝矣壁奎粲矣天汉烂矣东人之文化成是幸矣化成治隆首宇京矣以夀以昌以昭以鸿风以同矣欲以从矣是训是行近天子之光矣巨流弥弥溯源辽水襟带日畿津梁地纪汤汤浑河流入英峩灌输沃野演漾恬波松花粟末绣江活活衍祚灵长同源于闼河之广矣江之永矣滙于大瀛鸿庆遐鬯渎灵争趋谷王阳侯礼咸秩矣徧懐柔矣我廪既髙我庾既富东入含哺惟天子赐我府不竭我库惟实东人饮氷慎尔官守自天降康始自京国我东屡丰我皇来省穑百僚师师不懈于位我东时叙我皇来课吏圣有谟训嘉言孔彰昭兹来许东壁之光帝庸作歌以雅以南来游来歌韶濩之音五载纪成礼三载踵成事至孝垂典常曰皇子是使大业俾无极大猷俾无斁至孝蔚篇章曰皇子是则全辽左右车书咸辏懐徳日新造邦由旧或觐于建或迓于道或陪于位或从于狩媚兹一人傒于我后札萨逰藩戚畹勲胄暨乐浪陬小大稽首祝圣人富祝圣人夀周复时巡鸣銮来又圣驾四诣盛京恭谒祖陵礼成恭颂梁敦书皇上御宇之四十八年秋八月诹吉启銮东莅陪京四谒三陵懿烁乎纯乆凝釐典洽礼备祎矣懋哉尝考周京祭毕为山陵禋祀权舆厥后上陵之曲宣勰乐府汉幸南顿朝原陵章陵唐过晋阳旧宫间修故事惟是视奁上食赐复赐酺章仪未备若夫繁祉重熙绳悠乆而益融介景惇华秩祐克申钖于无疆者史册稀闻鸿惟圣清肇祥朱果庆演满珠树基震旦遂建都于沈阳其地岳峙海蟠俗龎物阜轹邰轶邠握春柄以光先区寓用昭四极㑹归鸿謩盛业裕翼绵长我皇上纯孝光敷羮墻申慕曩自干隆入年十九年四十三年展谒灵原觐扬光烈之盛心洞洞属属着于诗篇胪于纶诰仪文粲备谟训同符繄天下臣民咸所覩仰矣惟易曰天地之道恒乆而不已也得天者乆照则天者乆道化成嘉祥之致仪度之隆閲乆而以时毕集圣天子缵绳祖武式焕前猷敬天勤民宵衣旰食四十年孜孜如一日闳休伟绩请举其最着者猗若徳威逺被则月雪山如在户闼二万余里延廓版图覃敷文徳则皇极敷言烛霄丽汉荣镜艺苑荟萃羣言掇其琳瑯储为四库集今古之大成展义时巡则中嵩东岱南及江淮筹河观海为苍生计巩固之安欣逢夀宇恬熙孚惠钖福蔵富于屡丰全蠲正赋者三普免漕粮者再前后给复亿秭京坻不可胜计懿夫千载罕遭之昌㑹惟大圣人䔍念贻谋茂敦继述树丕丕基于亿万年迺复永懐缔造祗举四谒原陵之礼肃将祀事有睟其容敬奉芝检金函尊蔵閟宫溯本崇文庋贮寳阁维时川渎懐柔明禋祠宇霞堞雉墉告蒇功者十八所爰举旧章沃醰㴻备行钖宴赐爵优老育士肄射蠲租宥𤯝诸政典胪欢雷动仰惟对越之诚弗懈滋恭闱泽之敷有加靡已烝哉圣人之徳无以加于孝乎斯其为乆道化成纯亦不已者乎世受国恩屡荷简擢官禁近贰南台虽自媿弇鄙不文而饱见饫闻愿附于尧衢之歌谚谨拟颂十二章荷呈乙览诚懽诚喜拜手稽首而献颂曰圣皇凝命乆廸前勲孝熙纯嘏四展桥山敬观弓劒缔肇艰难五云松柏灵祐永安于显盛京于侐太庙塪室烟煴璇除汛埽达向刮楹䖍奉册宝式荐苾芬以飨以保长白碗蜒三江环之松花混同滙于天地滋演崑脉垂永永基睿思孝格百神受釐三馆储文文思攸绎溯涧迤东维东有壁东壁之光杰阁煌煌神臯沃野环拱东畿析木经络上应尾箕层谯峻堞丹碧其辉我皇四举东巡之仪缮功告蒇星閲五移上腴福壤徳产精㣲崇政建中皇仪帝容六飞东狩百国率从䝉古朝鲜鞠输忠承恩荷赐肃肃雍雍畇畇禹甸咸则三壤绣鳞列罫膏泽濡飬帝有恩言裕留丰穣蠲厥正供裕我四鬴旗民熙熙式歌且舞黄发皤皤承豫饮和迎銮道左宸念孔嘉赐之粟帛优养期颐敦龎之俗皡皡春熙率先惇善奔走偕来瑶精珠彩地毓其珍红芽普盘侯爼侯薪菁莪一育文教茂兴多士摘藻言物行恒佥拜恩命誉髦额増思乐伊教荇藻馨只淑问克允惟愚矜只鸟报春还三宥泽渥仁徳好生和调王烛七萃云屯环卫列营龙兴劲旅世效干城雕弓既彀羽族如树角艺选能叠双连注精镠雪敷拜叨异数古稀天子行健日强兮绍闻衣徳佑启灵长兮皇穹昭假景运俾昌兮礼成百福福祉瀼瀼兮钦定盛京通志卷一百十八钦定盛京通志卷一百十九钦定四库全书钦定盛京通志卷一百十九国朝艺文雅钦定四库全书钦定盛京通志卷一百十九国朝艺文雅圣驾东廵盛京恭谒祖陵大礼庆成雅刘纶皇上御极之八载敬天尊祖诚民格神治具毕张大化翔洽仰惟列圣东土肇基陟降在庭之近俯念陪京父老延颈举踵喁喁望幸之诚迺以七月上旬勅礼臣备法驾恭谒永陵福陵昭陵甚盛典也谨按诗诵发祥书陈观徳自昔丰功骏烈莫不推本前徽如轩辕桥山颛顼附禺伊耆谷林重华珠邱并足集庆垂光用存景慕至考上陵之礼详于炎汉之年葢以原庙衣冠寝园弓剑先王所为创业垂统嗣世所由僾见忾闻皆于是乎在我朝受符上帝圣人首出卜年卜世奕叶重光逮我太祖太宗笃祜凝庥鸿图式扩梯航所届悉主悉臣𬗟维辽海神臯实钟王气建邦启宇墨食于兹固已嫓豳岐而轶丰沛世祖定鼎自燕留都并峙髙山天作流泽孔长瞻望龙兴隩区松栢丸丸寳城奕奕亿万禩昭格明禋之感是继是承圣祖在御时巡躬亲展谒隆仪叠举所为志敬节具者备载史书皇上世徳作求肇称殷礼诹辰夙事有翼有䖍供奉皇太后行则侍辇居则问安敬爱兼挚翠华所过秋宇澄霁川原弥望百昌成遂自从官以及候吏逺近欢趋迺至诸藩后先幅辏周庐星拱跄跄济济咸帣鞴鞠而进万寿之觞也古称枌榆乐土讵足伦比惟时圣衷渊穆按册披图于砺山带河昄章胥集见规模之闳逺焉于栉风沐雨胜蹟依然见缔造之艰难焉于民物淳龎军实整缮见古风之可爱而本根之益固焉惟天惟祖宗眷念子孙臣庶畀以生成皇上一体天祖之心治之是以升香瘗璧而肸蠁通舞徳歌功而精诚洽祀事既蒇垂裳当宁受羣臣朝涣汗特颁小大稽首所以行一人之庆所以合万国之欢循古制也崇家法也昭钖类也示懐柔也皇皇哉大孝至仁备矣滥竽词馆夙効编摩伏覩史箴金匮之藏先猷炳焕有踰徃牒兹复以职司舆仆恭遇和銮清跸道左跪迎属在工寮并得陈诗纪盛窃未敢以弇陋自解谨献其辞曰我皇践阼缵列祖之徳有典有则是崇是式见于郊庙祗祗翼翼永言孝思维丹陵是即天降大寳命眷时沈阳笃生髙后肇造厥邦闼门潭潭导我三江奄有九有耆定下土方天戈麾矣禆王抚矣闲闲禁旅陈樽爼矣嶪嶪寝成县簨虡矣继继䋲䋲百神是主矣皇纲帝纮归我圣神四十有八部面内咸賔暨使犬使鹿冠带侁侁帝曰钦哉维创守道均裸室兮露垂斋房兮芝茁于昭兮仁皇茂典兮是秩驰道兮筵开镇山兮笏立笏立兮崔嵬凝景命兮延洪哉嵗建亥兮星在栁皇䋲武兮泽单厚扬徳旌兮启文囿诣璇宫兮奉圣母迎鸠杖兮拜马首称上瑞兮皇则有原田每每兮长禾被亩皇帝至止封树来云煌煌像设忾乎如有闻载罗鞸琫载具典坟丕显我下武继序我思文九功歌七徳舞蠲刚日荐清醑閟殿峩峩三光牖戸俄朶之城谟惠之野酹从龙兮讫分虎萧芗絪緼兮皇受祜及我嘉师兮亦其福汝祠官告备迺慰迺宣曰敦本茂实维圣所先训练以时既精既研攷牧以时既蕃既便以迪我四民服髙曽之传沐日浴月环沧瀛兮干经坤络开上京兮井庐栉比周原砥平兮弋山渔泽厥壤可畊兮徳产精兮万寳成兮赫赫兮王居洋洋兮圣谟上赅兮雅颂下括兮京都绘天赋海兮睿藻抒维洛宅有诰兮维邠原有图遂开明堂圣人当阳赐酺一日赐爵一级尔禄尔糈皇则予之尔丝尔粟皇则复之及尔耆耉曰馈之酭之及尔圜嘉曰省之宥之列祖之光维我皇之庆时万时亿承天之况圣驾东巡盛京恭谒祖陵大礼庆成雅汪由敦闻奉先思孝必隆报本之忱懐永图艰必宏述祖之典是以景员松栢藻歌商楹髙山漆沮腾轨姬箓阐祚由其卜昌釐风以之归厚于皇圣清俔天钖羡拓迹开统重光缉熙若水降祥之地遶枢电而湛星虹桥山閟兆之都拥熊罴而䕃云物瑶台嵼外大国之幅皇涧潆洄笃公刘之缔构珍符欲集宇构其氤氲运㑹将开山川郁其磅礴神臯奥区福地昌衢创古迄今靡得侔焉巍巍三陵天设地成左辽右沈盛京建焉九鼎既奠是为陪都狭沛里而陋谯乡掩妫虚而轥邰室津名析木天街分箕尾之躔岭号辉山土宇扩幽营之趾削成长白抗终南太华之峯沆瀣混同滙温洛荣河之气俗泰华胥风厚豳野形胜天府华实上腴赫矣壮乎斯太紫之殊庭坤灵之寳域也若其重轩双阙之丽参涂九市之殷千庐八屯之周百躔万雉之宻粲乎隐隐与京师同制洵足以奉陵邑而固皇基隆上都而观万国者乎我皇上燕天嗣构敬日凝图袭恩累爱之化成稽古宪章之烈盛恊气之所翔逰淳化之所甄治文明之所震耀声教之所布濩沦深格髙畅垓泝埏景铄鸿祐殊徽茂祉穰穰简简硙硙即即百年膺庆钟明备之期七世恢基考祖宗之徳固以道蔼配京勲昭绍庭矣犹以象畊灵隧展軨之路方遥龙鼎幽宫升香之礼未举苍苍毕陇郁郁春郊永言弓剑之遗有积露霜之惨昔我皇祖躬勤三巡有恪执事上以崇本报功答列圣在天陟降左右之眷下以觐岳省方知民风土族王业艰难之自斯乃国家旧章神圣逺谟不可阙也嵗在昭阳月旅夷则登谷告期载尝伫典皇上乃奉皇太后发轫紫宫清埃辽左黄麾紫葢出霄甸而驭风雷赤芾金貂扈烟途而序鹓鹭静帷宫于緑野仍勤问膳之仪肃帐殿于黄图尚展含饴之乐桑麻彧彧夹辇路而舖芬黍稷与与委珍阡而缛锦若乃取材讲事顺时令而耀威神举柴收禽賛梁邹而登爼器谅轨物之所经岂游娱之为壮于是风驰雾集长驱虎踞之乡天旋灵㳺直指龙飞之宅桑梓依然枌榆在望晬容有穆孝享用蠲洞属幽喻肃雝显诏官职有序骏奔秉徳黄彛玉豆告嘉栗于灵阿金支秀华接神斿于詄荡苍云布地丰融享右之符萧光烛天晻蔼渊祥之贶于斯时也穆穆焉皇皇焉爱悫咸致僾忾若接腾汉典于视奁跨唐规于献服者矣既而存问髙年採访謡俗酬褒鄂之陪茔徧方望之羣祀御总章布纶綍中阳白水仍沾赐复之欢羽琌钓台共饫恺乐之燕所以承灵亿而拥休嘉隆孝熙而示慈惠也尔乃七驺厉餙肃禁旅而习威仪三表鸣铙稽政典而明坐作军容以礼成大閲以义举因斯以詟泰武于遐外憺威稜于藩维震叠之用斯宏柔懐之经弥逺然后振旅神都廻麾云峤千旌凤转翊大辂而前驱万骑龙趣遵康衢而复路邦基有维岱之安鼎业有如冈之福懿烁之蹟猗欤伟哉且夫追逺率祖配天绥嘏鸿庆也时迈车功观风㑹同茂典也大礼大乐神人允若治本也乃文乃武威福率土化权也用能经纶万枢雍动八表道凝克绍垂衣驰玉检之功义极如存指掌谧珠囊之运比时巡于徃事则汾射韬芬第嘉颂于从臣则卷阿避徳沐浴元化叨尘近侍虽未获叅扈清跸而窃幸遭逢盛典逺希生民皇矣思文清庙之作雍容揄扬降慕长卿孟坚退之子厚之篇铿鍧炳耀輙採古义勉课末音谨为雅诗十五章上献诗曰昊天有成命集我皇清爰降帝女钖朱果以茹笃生艺祖肇是受新𤓰瓞衍绪长白导源运启髙山郁郁永陵峻极于天赫赫太祖勃兴东土甲士十三我仇是殱既殄我仇我戎孔修羣兇沸腾王师濯征殪厥戎首方域以宁九姓摧止五部归止覆育列国帝号徽止天祚大邦辽水之阳既溥既长攷卜维皇曰时曰止于沈之涘宅是盛京万年攸始明纲既隳四路集师皇奋其武天戈一麾五日三㨗大皇清之业诞受四国巍巍福陵垂裕万叶太宗嗣服仁濡义肃平壤漠漠朝鲜臣伏杏山矗矗明师载覆如飈斯驰至于青兖匪利天下弗刘弗翦武功既殚文明矞皇乃创国书乃秩典章八纛央央百僚跄跄使鹿使犬重译来王于昭昭陵长发其祥保又斯无疆皇矣世祖统一九区式睠旧京肇启帝图景亳生商丰镐造周元戎禁旅卿尹府僚以卫山林以固皇都越我圣祖六飞三临用展孝诚翼翼以兴大朝酆宫恩滂景从亦越我世宗来觐于东三后在天肸蠁昭明不显不灵佑启我后人皇帝御宇于兹八年于郊于庙对越有䖍惟烈祖之绪时予仔肩聿追厥先敢曰逺而皇祖有明宪予敢缓而肃奉慈御龙婉婉而至徳要道崇化本而鸾旂晨发旭日杲杲山祇岳灵徯望翠葆载饬我旅戢我徒圉分部徐驱母躏我稷黍爰厯古塞爰驻山庄追维祖烈摅慕天章銮辂东指藩服之履来迓来卫来庀储偫帝顾曰嘻毋汝劳只匍伏固请奔走趋俟狩于平郊选徒不嚣麀鹿儦儦有熊斯趫有虎斯嘷天弧一发勐兽在庖诸蕃震愕相顾告语闻诸我先曰圣祖神武永世追慕今皇天威宛圣祖重覩仪式刑祖宗之徳莫敢不服扬祖宗之功莫不率从言循三江言涉重冈自东征西三陵相望旖旎云旂煜爚神光绥予孝孙歆是孝享言建功宗言徧羣神我皇蒸哉言次盛京路寝奕奕羣后肆朝㑹同有绎式宴式赉湛露滋液施及陪贰㳺泳皇泽礼告备矣徳施槩矣遄言还跸敬我事矣于庙告至拜烈祖明赐经涂屡千经时累月雷动云行靡戒靡蹶若艾若稚扶携走谒亶列祖之诒绎时孝思于万斯年介我纯熙于万斯年巩我丕基圣驾东巡盛京恭谒祖陵大礼庆成雅万承苍闻圣人之徳无以加于孝宗庙之礼所以祀其先夫孝暨之而塞乎天地溥之而横乎四海惟圣人而在天子之位者气盛而化神情深而文明为能极其量焉因心致爱由近逹逺中庸不曰祀其祖而曰祀其先明不可以世数限也汉儒议祀礼者皆谓藏魄于墓迎精于庙故宗祧之制特详而陵寝之仪不着窃疑之夫圣王之于其先也无所不用其敬虽一裳衣一器皿犹必世世奉之况形体之所在乎史记称武王九年上祭于毕斯即谒陵之明证楚茨诸诗言成王之能奉祭也有曰絜尔牛羊以徃蒸尝古者庙在王宫之左不当言徃意即祀文武于社中而经传未明言之耳汉髙帝有天下于先世所居之国若秦晋梁荆皆设祠祀官长陵特建原庙至明帝永平二年幸长安祠髙庙遂有事于十一陵三年奉光烈太后祠章陵自时厥后兹礼遂显蔡邕以为天子事亡如存用心周宻其礼虽烦而不可省者是也我朝肇基东极奄有万邦圣徳神功彪炳宇宙邠岐之境三陵在焉世祖章皇帝定鼎燕都驾发盛京恭申祭告圣祖仁皇帝在位六十余年三谒祖陵礼仪大备亲制碑颂光勒贞珉世宗宪皇帝昔在藩邸奉命代祀列祖来报本追逺奕世孔䖍我皇上纉承洪绪祗肃明禋礼乐蔚兴治化翔洽缅思先烈夙夜无心爰以八年之秋戒百官具鸾辂恭奉皇太后而徃谒焉于是兆庶懽腾神灵悦豫微云歛翳天髙日晶从者溢途瞻者夹路以兴京开运山直盛京东北水源木本先后有伦迺由热河取道边塞览其风土耀我声灵䝉古诸藩趋迎立侍昔也用武之地今则豫逰之郊所过山川如在户牖九月乙未至于永陵升自东阶九三奠王公陪位百尔骏奔翼日丙申大祀志洁仪丰苾苾芬芬神保是格工祝致告福禄来崇壬寅恭祀福陵癸夘恭祀昭陵行礼如初致悫弥着僾乎忾然若有见闻迺莅盛京启清宁之宫陞崇政之殿䜩王大臣及诸藩君长延问宗室耆旧庆赐遂行湛恩汪濊黄髪之叟白屋之甿莫不欣喜相谓我侪生长留都幸得见太平天子不图礼文之盛徳意之周至于如此也皇上思开创之艰难乐民物之殷阜欢留信宿赋咏盈编睠念万㡬星言囬跸于是祗告列祖循山海闗经永平以至京师谒太庙而告成事焉是行也徃返四千余里皇上诚敬积中忘其劳勚侍奉圣母起居以时每日御行幄聴政如常车驾所经省方观民劝农讲武有司无供亿之烦而民胥受泽葢圣天子一举事而万善咸备焉猗欤盛哉备员史馆侍直讲帏恭遇盛典焜煌宜有纪述伏读周雅皇矣生民诸诗皆因所祭而歌其先祖勲徳其于孝孙有庆尤三致意焉臣窃取斯义撰古雅十章恭呈睿览蠡测管窥未罄万一第欲敷陈其事云尔辞曰上帝鉴观四方孰徳发扬积厚流长将全畀所覆俾亿万世有常我肇祖克当之兴祖荒之景祖康之至于显祖弥炽而昌则踵其祥则衍其庆佑启无疆天眷佑我清太祖蹶厥生仁武且明恢拓八纮躏爱浑城鏖九国之兵明将来犯衆四十七万一鼓殱之四路烟散遂都盛京皇猷炳焕建官定制万世为宪于赫太宗至诚至仁敷教以文任官惟贤西柔䝉古东奠朝鲜明政不纲兴师于燕燕城垂克帝命勿棘并冀兖青所向无敌神武不杀于哉帝徳顺治初载盗入明籞帝命师旅救民水火诛其盗首明之遗老率彼士女前歌后舞迎我世祖作神人主亿万斯年六合同宇二祖积用有成上帝则宁维清受命世有圣人皇帝仁孝圣祖之孙圣祖之孙世宗之子奉时辰牡明粢清醴至于东海以享以祀列圣在天实歆且喜诞我祀孔诚有硕其牲或剥或烹黍稷斯馨匪黍稷之馨维徳克明穆穆在上济济在下精意周普于列祖报以纯嘏万年受祜帝出乎震受天景命圣祖制颂斯言攸定三才奠位圣以继圣我皇承序干道中正维二祖之徳绵于无极维二祖之功昭于无穷巍巍盛京昔二祖攸宅宫殿觉觉城墉岳岳百礼既洽于䜩于乐钟鼓爰作献酬交错维此臣工威仪有恪维彼兆人胥受渥泽帝顾陪都民风淳朴地大物丰亦孔之乐郊祀届期驾言还归小大稽首载瞻载依帝谓汝民守髙曽之遗庶绩咸熙翠华数来大礼既成告于太庙肃奉明禋维皇祖是傚迺御正殿徳音播告钖类施仁视民兴孝四海懽欣羣工舞蹈于万斯年典章焜燿钦定盛京通志卷一百十九钦定盛京通志卷一百二十钦定四库全书钦定盛京通志卷一百二十国朝艺文诗乐府乐章四言古体五言古体钦定四库全书钦定盛京通志卷一百二十国朝艺文诗乐府㳟进圣驾东廵上陵乐府刘纶纶言闻颂以美盛徳之形容尚已若其宣金石被管絃可以对扬闳庥胪声纂实则乐府为近伏惟皇帝陛下孝治显融涵浃区㝢自郊兆宗祊奉先神御寅承飨祀必谨必时尤以典重上陵嵗大渊献乗舆躬亲展事霜降露濡聿周星纪清𠂻弗懈益䖍廼以今年仲夏祗奉慈宁发轫畿甸㑹西戎襁属内面即热河行在受之凡名王侍子材官介士罔不拥涂聚观告语懽喜既道藩部遵吉林衺延黄龙迳抵元菟狝狩邉门之外顺天行储干豆遂撰辰夙戒晋格乎三陵壹凖八年定制而宸仪邃穆僾忾之忱有加焉所过升柴肸蠁岳镇景从还诣留都班朝酺䜩给复宥𤯝钖福咸暨懿铄哉文教武功和衆勤民风声之树如彼率祖尊亲受釐集福元㑹之隆若此顾辁薄得尘陪扈预骏奔仰覩圣上渊沖黙运于両京淳龎旧俗细而一名一物皆毋忘桑梓敬共之意至夫列祖张皇六师川原胜蹟壁垒犹存輙弭节披吟迟廽不忍遽去所以着守成之难益以怀创业之不易长言谆复用永廸此丕丕基而达孝之归孰大乎是尝考安世歌曰大孝备矣休徳昭清又曰大矣孝熙四极爰轃斯之谓备斯之谓无不轃也銮回蒇成百执胥効赓载臣窃仿近古乐府仍其谱调有合者都为十章请上太师宣乐职焉第一章盛典载修良辰恊吉初发京师也当练时日练时日开天阊大安舆豫且康霱云载珥羲轮黄朱明旉与前驱旌纛长禾黍萐蒲扇龢熏蓂荚滋甘澍鼓腹于于尧樽在衢顾属车蠲所过租第二章驻跸山庄赐来降杜尔伯特台吉䇿凌等宴六官具列万国交懽也当石留石留狼荒苍苍凉凉西崦䟽属不得睹日月光蚁封蜗角毋胥戕率所部言瞻圣明被以冠裳哺以糗粻天度兼覆宜来庆第三章行围塞垣别部逻卒辐凑圣武昭军储缮也当艾如张刈兰以为防张莽䍚之野一线桞条邉逺势豆人而寸马田获三膘贯左隼卢猋驰飞走雨下上日射黄熊彀唐弓膨脝草楦駞偃峯倚盾鼻丹毫浓枢府进牍催邮筒第四章谒祭以时彛章允洽道隆光裕茀禄永膺也当上陵帝上永陵四祖兹式慿嘉树馚翠葆万叶珍符凝帝上福陵髙庙龙湖兴永怀十三甲神器开咸登帝上昭陵文皇宏显承小白蹀躞大白骞腾垓埏疆索时乘隆仪一再举法守诒云礽第五章望秩神仙怀柔徧也当巫山髙巫山髙镇北纮重关鎻钥左界相搪撑越若脉延祖气长白先储精初上之吉林升温徳亨斋房三盥调六茎龙江似带鸭水如缨青蠃髻失云中君雪峯了了一霎开秋旻第六章两京徳产之富甲于天下上采览古风型方训俗义深逺也当邕熙邕熙时乐莫乐煌煌京雒冠葢自相索貂纫贵者裘葠劚仙人葯窝集木通天乌拉鱼纵壑蜯孕珠胎还应魄帝曰咨先民俭徳尚克知康镫堪夜作桦屋好晨炊枌榆鸡犬纷来思乐莫乐邕熙时第七章龙兴肇迹祖烈长存燮伐所经风云増胜周原谘度溯开基勤纉服也当圣人出圣人出开鸿蒙三城九姓始造攻夜郎敢自大幕南各各王庭空铁岭西凌河东号称百万军声雄试问将者谁唶唶祖与洪天戈一以指京观皆沙虫彼哉过沛歌大风何如松杏间阵云髣髴驱丰隆第八章御盛京崇政殿推恩行庆申载钖颂重光也当朱鹭朱鹭饰鼓崇牙树羽丰宫乐帝临八荒通牖戸颁政十亭前纳言二木下仪䍿阿阁三重阶大弓贝胄东西序羣公蹈舞彤墀清图王㑹传之父老嗛嗛前致辞陛下万万嵗星廻于次念我旦旦期重来第九章祠官遣酹祀事咸脩崇懿亲逮勲佐也当元云际㑹乗元云名世当五百英姿翊轩造侑食侪旦奭丽牲石阙髙县奠醊羣灵后先肤寸为霖霈然矧廼银潢派连诏尔仲叔季弟㓜子童孙聼朕言本支奕叶惟象贤第十章旋跸受朝礼成偹告一人有庆万彚䝉庥也当务成玉鸾锵华旂飏务成恺泽何滂洋展采错事进秩酬班行迎门笑语三辅蠲输将鸡竿孑孑圜扉枯萎苏其萌至人推孝思伊古无与尚太史簪笔纪实自五月天中暨十月小阳大礼既备登登皇皇哉圣驾四诣盛京㳟谒祖陵礼成㳟进乐府陆钖熊闻乐府之作所以述宣功徳体视赋颂尤铿鍧炳燿足以震盪耳目汉代有重来上陵二曲为上陵食举乐府重来辞不传上陵则惟侈言神怪不称胪声纂实之义臣窃陋焉伏见我皇上睿圣嗣服道隆守剏丕冒无外永维祖宗肇邦受命佑启我家袛袚对越三率彜典东谒閟寝蒸蒸之思夙夜滋䖍廼以今嵗仲秋时廵京沈展事三陵慕忱齐格肸蠁昭融还莅旧都章式旉备达孝所暨万禧毕从跨周轹虞无所与让至于亿神諴民绥遐勤纪经文纬武所以崇天声垂轨物有加于昔者尚数十事舄奕版䇿不可殚记回跸礼成卿士庶尹百执事胥効赓颂愚诚不足𣙜扢万一而㳟逢嘉㑹毣毣之私不敢以辁薄自解輙指事件系仿古乐府谱调别题篇目编为十二章词浅义直庶令籥工辕童皆得讽吟有以发扬圣天子盛徳庥光传示无极臣诚懽诚忭拜手稽首谨上圣节受釐山庄发轫良辰恊吉顺天行也为寿星明第一寿星明掞熉黄纷嘉况临瑶阊东鹣西鲽咸㑹稽首上皇帝千万嵗熙沆砀詹秋期结霱云砰华芝前驱八神大丙奉騑惠廸吉天门开招摇指东之畿肃肃四面欢傒来跸路经藩部莅邉门所过鞠奉觞欢心允洽也为栁邉青第二栁邉青青以纡嵉嵉窣堵波路转兴中墟和龙左令支右别部保塞各各安鄽阇昔瓯脱今禾黍翠葆容与韠绂侠涂齐负弩采椽不斵搆行宇拥篲清尘职守土积苏衣都昙鼓筵开诈马旌门拜舞陛下万年中外主三陵谒祭备物升馨光孝思循彛典也为髙山作第三髙山作基庥祥天祚徳九州享渊穆穆圣重光廸孝熈寅蒸尝予有慕眷旧邦巩谷林龙蜚鴹扆长白襟三江帝来觌芬萧芗越阀茂溯尚章嵗不居怀秋霜四展祀昭皇诚容有睟僾若望榆之树馚幄张石马驰嘶灵风陈广牡临斋房舞八溢铿琄鸣神在天感洋洋承放歆嘉觞祜孝孙庆无疆五朝册寳奉藏盛京太庙对敭鸿庥昭无极也为章神烈第四章我神烈于昭于天扬徽熙号玉检瑶编练吉日格新庙千祇翊从鸾斿前导芝栭霞栱盘龙琅函琱几当中赤文緑字光熊熊奕世侑徳飨功日月照耀垂无穷御盛京崇政殿受朝遂钖恺宴大和㑹也为圣当阳第五圣人当阳崇政朝百辟仗卫傱傱颙卬剑舄尧阶采茨重阿阁徳羽集十亭岧嵽法㑹陈凾宫吐角龢八音沛父老南阳亲在镐恺乐宣皇仁朝鲜国王遣使起居赐诗嘉宠文轨大同也为平壤朝第六平壤束币朝天谒者引乡爻闾前使者嗛嗛致辞臣祘拜表丹墀帝嘉守礼庸作歌榑桑东被光华多庆尚全罗鲸波漭荡沾朝恩咨尔世世奉职修东藩盛京鼎建文溯阁分庋四库全书义符过涧经籍道光也为水之澜第七水之澜导崑崙圣之文绎羲轩图书甲乙丙丁渊源津荟桄三层淮南浙之西波溉褒幍荣豳居胪编秘阁妥三万六千星摘颗长思守槴以环列太乙吹藜而来下文舘崇儒遡册府文皇文思帝稽古东壁扬辉庆绳武勅缮治奉天属城蒇工临视壮观瞻固封守也为屹金郛第八万雉屹金郛煌煌卫京雒赋丈给水衡鸣鼛喜偕作铁为壁汤为池丹谯粉堞荡荡开通馗帝临省厥成重臣履视咨周行思难图易民咸宁不见永安桥长虹倚叠道祖泽千春俪穹颢王迹肇基兴怀祖烈川原谘揽即事摛吟命皇子彚録函藏阐先猷式明训也为汉昭回第九汉昭回天为章震耀金石谐宫商经过怀圣蹟松杏山河长壁垒屯风云旗旗尚飞扬思王业王业多艰难诗以言志造化廻斡归毫端守成慎永图䝉庥憬贻安三复豳风篇钦哉永寳以弗谖咸秩山川崇建祠宇上下神祗咸受职也为万灵趋第十拱玉銮万灵趋视公侯般徐徐句骊东梁相灌输纳噜皓旰流英峩鼎祠墠神之榆周流常羊横泰河辽东复辽西突兀医巫闾络以大瀛升香絪豫通虚无和风甘雨溟不波登髙楼临碣石万里青铜㸃颿黒行庆推恩泽覃丰镐宏钖类也为湛露滋第十一湛露滋万物各遂生复租税吏不唿门九年储无待三年耕旗庄差次贷减囷粟满盈校官歌鹿鸣弟子增员逰胶庠咸礼让无所争鸡竿孑孑视罪轻重弛其刑存问髙年束帛异粻守吏赐爵一级暨从官下有司书姓名圣徳普福如天葆朴含淳同乐太平銮廻蒇成格庙班朝鉅典矞皇天庥滋至也为庆蕃釐第十二蕃釐来成庆冯冯昌瑞祗荐百福同帝车廻杓临紫宫秉鬯太室孚天衷㣲垣端正开明堂华钟锵洋宣八风卿烟入吕曦曈昽皇哉孝治格祖宗延洪纯筭曼崋嵩光被四海登熙邕乐章长白山望祭乐章汪由敦迎神天作髙山兮丽扶桑钟王气兮应期昌廵丰沛兮来望躬禋祀兮䖍将初献飶黄流兮进初觞缅仙源兮心遫庄霭佳气兮欝葱葱兮来格兮惠无疆亚献朱果兮实蕃灵渊兮津长清写兮再献绵祚兮纯常终献长荐兮玉馔三酌兮琼浆思王迹兮弥钦永缉熙兮敢㤀彻馔松花水兮汤汤鸭緑波兮泱泱神饫兮钖釐如川至兮莫量送神祀事兮孔臧昭格兮永明迈周岐兮越殷土万有千嵗兮长发其祥四言古体圣孝光昭诗徳龄大哉我皇上之以孝治天下也孝徳之着于政教者无一事不下惬于民隐孝思之展于祭享者无一念不上格乎天心是以郊社宗庙之祀既已竭诚尽敬昭应特着近甸陵寝嵗必躬奉皇太后㳟诣展视以申思慕之情至于列祖山陵在东土者道里悠逺戒饬既备乃于干隆八年秋七月卜吉上陵特命道由塞上以避禾黍在亩兼振旅大狩以讲武事是时秋霖正盛比大驾将发庙告之日天朗云开羽卫启涂常逢澄霁扈从之官下至舆台圉牧莫不踊跃欢欣外藩䝉古仰见圣主神武上天灵佑咸鼓舞震詟输诚效顺惟谨时迈所届皇上怡怡愉愉祇奉皇太后起居慈怀豫悦弥庆康宁暨至园寝肃恭将事具礼有素列祖格飨惟怿大典既成中外忭庆以为典礼之行天心民志恊应若此皆皇上大孝至诚之所感召旷古以来实为仅见珥笔之士无不咏歌盛事传之无极臣职忝卿贰兼同大学士陈世倌教习庶吉士分宜率先歌颂上徳谨献四言诗一篇计一百韵言虽不文然事皆纪实用述圣孝之隆昭示四海焉恭惟我皇大孝备矣提虞挈周超迈曩轨孝以缵承笃怀靡已孝以慎修敬用五事孝以率由庶绩咸底惟时惟康夙夜顾諟有截政敷无垠化被万邦恊和一本推暨陶匏茧栗式用㤗畤对越惟䖍报本返始于穆清庙礼官既庀鬷假无言苾芬秬秠赫赫列祖云蒸龙起肇业开基不堦尺咫率育疆界无有彼此大统既集镐由丰徙武功载扬文徳永矢有奕山陵环畿凝霭嵗奉慈宁敬恭展视景彼留都髙山天峙桥山谷林欝葱佳只圣祖绎思逺荐簠簋福祉既膺庆覃海涘巨典煌煌光于国史我皇继述以纲以纪孝思维则心源一揆永言不忘大礼维履慈㫖尤殷思齐任姒道逺维勤既经既理干隆八年维嵗在癸爰筮吉日肇修禋祀其时孟秋日次鹑尾霖雨时行以汎以洒皇帝干干有䖍勿怠届日告庙云开雨止乗舆起行周道如砥清旸溥照林木曜绮天心之格至诚之恃志气交应恊于宫征扈从讙讴蒸黎忭頍帝念中疆被亩糜芑属车纡路邉塞迤逦白草犹青暄霁千里爰廵爰狩以閲武士七萃千旗星流电驶手格游骐足蹵生兕雨血风毛谿谷填委皇帝神武箭不虚指上杀中心干豆是以旃裘万帐争随鞭弭或贡其或献其雉搏心戢志奉觞拜跪罔不震叠媚于天子燕赏有渥以莫不敉帝奉慈舆周览遐睇翕河乔岳有康志体行宫帐殿定省甘㫖慈颜载忻圣情弥喜长白医闾嵯峨㟴环以鸭緑混同江水诸陵宅焉万神攸棐九月吉日以次襄礼祠官备物瑶爵玊几于豆于登用洁瀡凝承世徳馨香澄醍文母纯纯敬荐脯醢孝思允展以介蕃祉皇帝斋戒主兹鬯匕僾然忾然仰榱俯戺石马欲骧玉衣常玭觐光扬烈洋洋如在缅昔先臣艰难共济嘉彼三勲躬赐奠醴次者遣祭报厥功伟笃旧之恩古未有此巍巍盛京日晶霞蔚御崇政殿以觐休采詄荡门开小大拜稽宴钖需云仁敦行苇廼閲师徒镯铙表垒廼犒廼赉观腾鉾铠九天作解书衔凤嘴闿泽周流勤施表里海宇霜澄闗门气紫廼旋銮辂告至祖祢皇帝之徳惟孝永依大礼之成毕具诸美曰雨曰旸上符帝载被于四海怀畏惟倍不匮之徴天人合启圣躬凝之翼翼亹亹兢惕有加徳业弥暐浸润羣生沦浃肌髓载稽瑞牒朱草薿薿徳至山陵斯拱而俟皇天永眷宠钖层累天子万年元元夀齿大有屡书万亿及秭龄作歌不辞巴俚敬宣圣孝以播遐迩五言古体扈从游千山恭纪髙士竒霏雨凌芳晨轻隂散林薄修坂被青苕穷崖吐红药流泉既觱沸诡石亦龈腭㣲㣲仙梵声三五列兰若憇足惬幽赏晩烟张翠幙松欹云欲堕海静潮初落缅想平生怀愿言遵邱壑矧兹尘外镳俯仰欣有託扈从出山海闗三首孙在丰少年重游侠投笔论三邉居常不思越行亦不恋燕长歌出塞行而废郊垧篇于兹奉清跸驾言从甘泉城窟饮马来千里出燕然豁焉盪胸臆浩浩平沙天天地一翕辟干坤开混茫草昧起休运经纶度大荒皇哉东京邑奕奕丰沛乡坐拥北沙漠俯临南溟沧枌榆髙社日杨桞生春光沃野千万里可以事农桑广莫丽神州乐土以无疆云霞海色曙翠华正临闗羲和执辔来光彩依龙颜海若为屏息三唿响万山悠悠巻旌斾飞扬青海湾小儒慎驰骤骎骎豹尾间恭和御制松子元韵刘纶虚涛起天半离立槮长松古貎又古心灏气含清空有如全真子鲐耉颜弥童层台粲玉粒胎息香雾重仙人善吐纳休粮此山中缃核厌碧柰素菂嗤金蓉忽梦十八公采珍当见逢翊旦闻和銮持献林衡同璚田种青精透甲输芬浓愿寿西王母丹梯撷凌风连臂难教猱探颔空唿龙白苓与赤瑿竟付樵苏公诏下禁伐树旷然为发䝉母俾后凋质乃随阳木攻敬唯至教宣灵产资元功恭和御制松子元韵汪由敦北产荐嘉秩最数榛与松松子实尤胜不比榛多空向闻学仙术久饵颜如童泛茗秘瓷清饤盘玉颗重欲识採撷处今见窝集中郁郁复森森连林冠芙蓉青鳞缬綘塔往往枝间逢外介而内腴软美安可同金粉渗花细琥珀流脂浓一掇累累实为想谡谡风不知㡬千嵗蛰此百尺龙疑从支离叟便访谷城翁即看珠彩湛尚有香云䝉栋梁藴瓌材樵苏逺难攻落实全其天保䕶依神功圣驾四诣盛京恭谒祖陵礼成恭纪梁国治天命我圣清创业开太平履武发周迹元鸟溯商生朱果钖厥祥沐浴日月英起布库哩山迁鄂多理城建号曰满洲昭融命有成中兴我肇祖王迹拓兴京邈矣天皇纪纉服敬继承经纶草昧艰图度怀前宁干坤鉴无私于穆运不已峩峩长白山浩浩三江水震维木徳仁王气东方紫开运万亿年钟灵毓繁祉帝曰省其山作对岐封始明政既不获有赫临天视上帝乃耆之式廓増疆理肇域彼四方乃眷宅维此髙皇十三甲大烈扬神武始征自图伦栋鄂随克取天表赫神人聪睿詟䝉古煌煌誓师狥告皇天后土肃将天之威一战萨尔浒藩部既辑集辽沈亦绥抚韪兹戡定勲穆矣神民主鳯舞复龙飞佳哉郁天柱洪惟我太宗新命集自天杏山大凌河神师帝坂泉北绥靖藩部南服怀朝鲜日辟国百里桓拨缅山川遵飬惟永图观政明郊旋文仪既郁穆武义方昭宣羣臣上尊号三让格郊禋隆业开无疆钦兹石马篇大君御六合时则有佐命王贝勒贝子大臣议国政艰难不二心际㑹于斯盛勠力我皇家襄赞惟求定则莫我敢撄越有忠良劲烈烈何桓桓堂堂复正正山髙而水清当年百战靖酹爵想前劳百尔其敬聴考卜始辽阳吉实盛京最髙墉昔肇基乐只贻保艾居维四方极控驭恢无外千山为屏藩衆水为襟带八门何将将宅中以图大洪规度忆年诰治民和㑹耕战畜牧时田渔亦攸赖受小国大国九有启清㤗宫庭绍闻衣在上于昭赫双阙功徳崇天门大清奕楼殿郁岧嶤十亭张翼翼践位敬所尊坛圻与庙祏丹艧兹必勤堂构钦念昔洪惟缔造初谋谟决筹䇿唿吸帝谓闻肸蠁天神格绵邈睇山河森沉仰松栢维皇肇建官文武资并用恊和中外心整驭军民衆三院六部分两翼八旗共涉川利舟楫搆厦扶梁栋世祖定燕京风虎云龙从留都置将军董正羣僚统绻言丰沛乡敬此邠岐重烝哉伊濯勲作矣髙山颂燕都初定鼎日靖绥万邦展谒时未暇天庥骏鸿龎圣祖纉三后明堂洞轩窓三征噶尔丹受喀尔喀降四十有九旗年年迓旗幢歌风动辽海还顾望三江声名溢寰宇鼍鼓鲸钟撞曰若稽古帝孝徳畴能双昔在我世宗祗承自藩服膺命觐三陵升禋荐寅肃忧勤十三年精一凝遐福骏惠笃吾皇四勤通清穆声教讫荒裔馨香懿芬馥洋溢昭徳闻颙昂式金玉上縡景旭升孝奏天仪淑匏酌燕来宗𤓰緜自陶复圣人嗣大寳曰惟天惟祖惟天凛难谌惟祖思继序全付所覆帱外大国疆宇若四卫拉特哈萨克回部皇古所不賔今悉臣悉主以此燕皇天桥山告即叙洋洋开国模钦哉仰作覩山海宴清宁战蹟雄图谱稽拜谒隆恩对越神天格鼎湖弓剑存原庙衣冠宅皇帝穆然思僾忾通㣲漠艰难百战劳陟降三霄隔目想兮思成精诚感曩昔苍梧歘来云洞若天阊辟视聴无形声烟煴通奕奕赫矣照临兹瑞霭如山积丰宫告庆成礼乐陈前殿百僚赞皇仪九陛罗嘉䜩诏书十行下予复蠲租徧颁赉钖爵级夀恺龙光燕王公内外臣广额翘英彦以及旗民兵旧京府州县捧金谷帛赐拜舞欢雷忭题榜到朝鲜海外人归羡守器重留贻万䙫云仍朂皇威万里扬徳产和阗玉芝玺篆镂丹璇图字萦緑金绳瑶检秘寳训崇谟録隆礼义所生本盛斯文郁世徳配于天煌煌孝熙告盛礼赉绥成延洪荷茀禄彛典钦五朝禴禘宗轩顼扶舆钟灵秀淳风追太上沕穆隆古初徳产神臯王天为不爱道地为兴寳藏太祖昔论都训辞衷至当华实得上腴控御声灵壮山田泽河渔灵草珍嘉贶隂阳和㑹交气味芳甘养旧徳服先畴蔼矣皇风畅筑城始兴京乃宅辽沈阳临闗带山海千里仡相望摧垣复隳垒我武昔维扬今者久承平百四十载强言言十八城襟带我东方发帑百卅万崇墉间女墙环以山面面表以海泱泱六合兹一家在徳凛无忘四廵用作歌创业陈艰难骏烈肇鸿蒙宗功想﨣桓风起复云飞长言以咏叹无侮亦无拂以临乃以观昔制全韵诗万象罗豪端皇旅兮啴啴如飞兮如翰义正分商那事实于周般声音与政通圣海游文澜江河行纪地日月行经天文章实经世载道行亦然文皇启三馆圣作有开先曰经史子集是惟四库全网罗百年后三万六千编弆之以四阁成之逾十年排籖别部居揷架凤楼连陪都遡过涧一本训昭宣大礼既告备旋轸发盛京先河而后海秩祭怀百灵嵯峨医巫闾滈汗北澥瀛忝属车末鬷假瞻寅清自春爰及秋展谒徧山陵孝理惟缉熙迄用昭有成仰惟神圣徳纯粹镜至精可以形雅颂动容而发声后稷实文祖宗祀配皇穹家法示守成羮墻慕何穷归格奉先殿昭明告有融子孙及臣庶来贺㑹羣工初日照旌斾和乐韶韺同渊渊聆天声穆穆展帝容艰哉思克艰顾諟在宸衷钦明文思安万古日常中圣驾四诣盛京恭谒祖陵礼成恭纪戴衢亨嵗癸夘仲秋皇帝启清跸仙庄戒首涂陪都指双斾缅惟着雍年三展龙兴地兹焉谒珠邱修禋典循四五载阐上仪皇皇着成例是月天气清九闗肃霜霁朱鸟延神旃苍龙䕶云驷出震东表临履坤北维暨璇枢郁珍符圣人合天瑞粤兴京肇基帝作邦作对神臯卜辽沈分野轶图载景昔周造丰陋彼汉兴泗仙溟鳯麟接绣岭龙虎卫中峙启运山扶舆气蟠际天柱冠日红隆业翼云翠崇阜开穹窿灵源泻溶㵝鸭緑展澄波松花漾晴黛滙为沧海流三江集一派戸牖亘八荒通日月竁我烈祖神宗大徳受命致佑启迨文孙景祚无疆嗣庆绪下武成骏业思文契肃肃瞻三陵巘原发蔚宝城列焜煌神树敷藻绘周环柏殿重曲遶松冈邃赩如云郁蓊隐若虹暎蔽石马嘶灵风仙仗排幽隧寝园弓剑遗原庙衣冠閟奕奕璋组珍灿灿球刀器万灵永䕶持藏之古珠寺皇帝曰祇哉周洁馨香治祠官辨祠仪祝史陈祝事珪瓉秬卤釐骍刚白牡备磬筦和神聴笾豆乐神嗜三献洞属承百辟锵洋侍萃假告有䖍观孚惕若思一气通昊穹升芗上京至氤氲绕嘉坛载奠清宁位巍然太室崇坤戸干维配彤晖朝羃甍宝雾昼凝砌皇家茅土风太朴昭有自曼硕古所云曾何侈涂塈翼我九庙仪眷念萝图系皇帝曰钦哉册宝昭符制琼版披秘缄鸿文焕前制镂以璆琭姿盘以螭蛇字袭以九华锦借以六采荣光荫星辉竒彩错霞致廼命天室宗佐以司空使丹祊偹敬登诹吉奉金匮东来纳紫宫璀璨琳扄祕奕叶珍守传垂光曷有既皇帝曰懋哉崇政政乃莅上座黼扆陈中逵谏木置大开王㑹图羣牧朝次第华缨朱绶骈一一辉云系南端麟族振左墄鸾仪值霞浆八琅璈诸部霑慈惠底贡罗林鹣称賔集冠鳀朝鲜职外藩修䖍介陪贰占香逺来贺敬奉琛与币折风纱帻昂广袖朝衫曳肆觐趋彤墀舞蹈摅葵志有诏嘉乃王纁组元黄施垂训庸作歌宠以天文赐捧归东海壖万文奎光丽赓歌逮外臣乃效飏言义化矣九服覃心乎一人载方今文轨隆两仪极经纬函玉太霄九囊珠酉山二杰阁标崔巍溯渊源津逮三万六千册琳琅曡庋寘诸天羣宿罗大海衆鳞比图籍冠古今云章仰光被骞藻虬鸾纷振响钟鐄俪往蹟敷觐扬来兹切昭示天书鹤禁承宝帙慎排次皇帝曰烝哉迪我前光企萨尔浒之战耆定元功始当时挥天戈一跃十万骑连营大纛张落日清笳吹梯冲相钩连破竹挟全势衮衮褒鄂徒登坛建魁帅赫若云雷轰盪若山岳锐四部收鋋矛三路覆甲铠旧垒悬苍崕古戍积遥霭至今望闗门英风飒干代磨厓大书碑淋漓壮元气羲画凌青旻永镇横云塞皇帝曰溥哉褆福大介赉怀柔先百神乔翕周颂志维朔方作镇长白钟灵最屹彼医巫闾鉅屏矗幽蓟辽河抱浑梁沆漭鸿波渍湛海浮神光髣髴云旗翳霛静毕除雰牲沈玉祭爰修报功典茅社遗荣贲亦有佐命勋沾芳玉醇酹茂气恢皇舆盘桑釐宸计金城十八区交萦涧瀍㑹营隍丰靖宜和顾颁官费罗罗版籍陈什伍列辅司劭农发蠲符常科贷租税鸠杖讙交腾鸡竿赦并肆有秩横舍生挟策翘㑺乂以类宏三升以次劳七萃匪惟斥逻严考牧勉思肄遂循大射仪营门仰躬试敬守家法垂毋忘弧矢利盛泽周春翔驾言返星辔陟降循原陵嘉氛飏叆霼斋房福草骈鬯室神芝缀还告奉先殿庆成绍鸿懿受釐介以繁继序昌而炽入贺联鸳行华光动绅佩道南邦徧聴驩声沸天子勤六廵抃首龙纶沛望幸庆洽寰作求徳延世景命孚上苍曼夀祝无艾颂扬万斯年洪惟古稀帝钦定盛京通志巻一百二十钦定盛京通志卷一百二十一钦定四库全书钦定盛京通志卷一百二十一国朝艺文诗七言古体钦定四库全书钦定盛京通志卷一百二十一国朝艺文诗七言古体松山恭纪张玉书古戍春深晓飞霰马首云低拥征传松杏山经百战余旧闻厯厯眼中见坡陀隐伏雉堞頽层峦拔地何崔嵬弯弓带甲十三万曽此空弮委尘埃红罗山头归路絶青海嶂边战流血角声入云锦水枯湘累迎降气呜咽脱囚释缚居上筵丰貂翠幕鹊印悬南冠稽首纷雨泣効死誓日旌门前开天神武渺衆虑四海英雄归驾驭衮衮将相图丹青奕奕骅骝竞骞翥于今亭堠生蓬萧平芜沙软狐兎骄往事浸寻四十载共驱耕犊来春樵想像山城仗黄钺虎帐经营几岁月万年形胜收雄闗千里边云接溟渤朝陵两度辇路平百灵跂翼随行旌经过铁马金戈地时作潇潇风雨声萨尔浒恭纪张玉书长河百折径郁盘遥山夹岸飞沙寒山隈河畔野火出落落茅舍依林端舍旁老叟辞朴蓛战塲指㸃犹在目荒城入野生青燐夹路于今埋白镞当年敌骑明钩膺梯冲杂㳫云气腾四部军来跞塞草千寻甲度蹂层冰左师结陈称王杜吉林山头横万弩睿谋策胜须攻瑖辙乱旋看散如雨崖边逐北黄云愁战骨摠入浑河流周麾一唿三路覆鼓声再竭孤军收就中上将綎居首援亡矢絶真束手耳食犹传劒槊名舆尸竟等蝼蝈朽乃知天戈所向同摧枯迅扫万骑风雷驱自此闗门拓土宇中原指顾归干符废垒茫茫栖白鹘沙场脉脉照新月遥岑木叶春隂高匝地英风吹未歇杏山纪事塞尔赫杏山山上石屼杏山山下水㵳泬山前山后沙土赤疑是当年覆军血惜昔将军未上马羽檄交驰遍天下衆号十万出闗来遮日旌旗满原野画鼓三通不交战觱篥声中轨先乱二千铁骑俨丈人大箭长弓一当万霜摧败叶草偃风血流染海波涛红马前不诛长平卒祗今竹帛褒元功吁嗟推毂竟何补俘将解溥拜真主有人东望尚招魂衣冠哭葬燕山土松山纪事塞尔赫锦州城南多㟪路入坡陇低复起行行旷望见广原一掌平开浑如砥东南突屼耸高阜行人指说松山是松山之上一松无风过涛声清入耳此山得名不记年半土半石形迤逦汉魏北燕辽金元有明至今一弹指人民城郭凡几更此山依旧苍然峙我来山下访旧事当年战垒无遗址缅想崇徳五六年神兵御敌渡辽水弯弧洞铁气如虹俯视将军埒羊豕千骑转战杏山前路隔松山十八里战鼓惊天海浪翻百万覆军强半死凯旋牧马沈水阳天助龙飞良有以今日田园古战场万缕炊烟墟落里沈吟怀古向秋风残照松山凝暮紫圣驾巡行东国展谒祖陵恭纪裘曰修混同鸭緑从西来入云长白高崔嵬千年王气此间聚郁葱一望诚佳哉我皇法祖怀遗烈宴坐深宫戒无逸上陵旧制古所称霓旌翠斾凌秋发当时烈祖真天人指挥六合驱烟尘受符上帝主中夏得国最正古莫伦经营缔造诒孙子继统还思开国始守成创业无易难业业兢兢一而已我皇念此永不忘栉风沐雨敢暇康寝园松栢纷在望亲奉玉食承蒸尝仁皇御宇六十载两谒珠邱涉山海昔年父老能指陈驰道如弦至今在石门铁岭凡几重地灵蜿蜒神所钟朝霞逺照松花水旭影回依木叶峯宛然圣祖经行处又向昇平开辇路川原草木尽忻懽承恩一一迎天步高山天作语可徴扶舆磅礴帝业兴龙盘虎踞何缭绕鸾翔凤翥皆飞腾风云吐吞瞰赤县冈峦重叠环丹陵齐州坐看似眉列紫氛万里祥光凝我朝根本推东国形家共识真人宅天门九扇高幢幢向背隂阳侔翕辟武功文徳仰璇题建中崇政标银额东西瀍洛未足竒直过周年书八百河山表里四望同从容周览惬睿衷谘询故老流闿恵凭弔往蹟钦英风邠岐遗俗颂乐土沛丰高会歌旧宫维时天清玉宇净满轮皓月秋方中爰有名王谨稽首四十八部分左右咸袭冠带通威仪殿头拜舞身行酒我皇万岁福禄昌臣守藩篱効奔走天颜一笑手引巵更进慈闱前上夀羽林十二拱御营三千组练耀日明时清未可弛武备习劳肄射还分棚躬擐介胄临晨出自总戎兵越塞行山中早已得狐兎草间不敢潜鼯鼪圣主能文复能武共道雄姿似皇祖七校齐瞻上将旗三驱肃聴军门鼓移时罢猎解长围铁衣静处无风雨壮士垂鞭相和歌昇平雅乐仍堪谱两京并建道匪赊而今中外共一家东西南朔极海宇版图逺讫天之涯师旅更奏迎銮曲告庙归时忻饮福郊塍绣错雪初飞为兆丰亨成百谷上天眷顾钖万年持盈保㤗犹干干祖宗徳泽在亿兆深入肺腑如铭镌不识不知帝则顺一游一豫皇仁宣宸心黙契垂裳化軄勤思补衮篇圣驾东巡盛京恭谒祖陵大礼庆成诗于敏中皇帝仁孝苞虞唐御宇八载大化翔重熙累洽乐时康宪天出治敷宏纲湛恩汪濊恺泽洋声教四讫暨要荒西至虞渊东扶桑北极祝栗南越裳陆詟水慄通梯航神人和洽治馨香百年礼乐际光昌绍庭继序思不忘缅维圣祖孝治彰丹陵三至奉蒸尝我皇绳武由旧章乃东巡狩用孝飨孟秋七月岁昭阳吉日维戊辰维良天行星陈法驾张龙辀华轙下系闾鸾声哕哕铃鉠鉠前驱天毕后太常招摇右建左欃枪钩陈华葢居中央八神警跸殷军装虎贲鱼丽相颉颃清尘肃坠爰启行圣人孝养徳莫量金根祗奉承懽庆郊原雨过风微凉诏发内府除道梁民力不役农无妨西成将告田既臧禾麻黍稷菽稻粱锦甽错绣云塍黄乗舆周览慰所望塞垣万仞巩金汤时平不用修边防布徳示礼列九疆龙堆沙碛驰康庄穹庐之长㫋裘羌树颌蛾伏罗道傍就瞻云日称圣皇四十八部如堵墙金钱钖予亿万强爰整旌斾陪京高山周宅殷土芒长白盘郁钟兴王混同鸭緑流汤汤天贻朱果遡发祥积徳累叶抚万方桥山鼎峙弓劒藏巍然启运瞻崇冈天柱隆业倚穹苍肇禋大祀升萧芗粢盛丰洁郁鬯芳鼐鼎及鼒徂牛羊工祝致告荐琮璜睠怀祖泽感露霜精意合漠思彷徨天子穆穆诚敬将百辟卿士职趋跄礼成受嘏福禄穰繄昔望散实劻勷开国元祀惇功宗旧劳追念酬椒浆山川望秩咸孔明王在在镐开明堂遂御崇政临巖廊既备乃奏声喤喤世徳新乐同咸英曈昽旭日奉御牀羣臣上夀称兕觥式燕且喜歌承筐朝鲜职贡冠佩蹡蓼萧露湛清瀼瀼诏书五色衔凤凰酬庸纪绩加宗潢惟百执事从赞襄赐爵一级恩徳大赉禁卫兼军厢园陵守䕶劳勚偿存问耆老资衣粮蠲租肆𤯝庆胥匡载简车马神武扬七萃八校腾龙骧羽猎何必夸长杨念兹辽沈惟帝乡制作鉅赋辉琳瑯邠岐王业述精详神臯灵物探微茫睿思泉涌富缥缃研京鍊都奚足当珥笔谨拜飏咏神圣徳纪珠囊猗欤圣主觐耿光令闻令望如珪璋自朝日昃永不遑于亿万岁庸天贶卜年卜世基灵长圣驾东巡盛京恭谒祖陵大礼庆成诗金甡维清缉熙宣重光帝握金镜开珠囊文谟武烈崇觐扬绍闻继序无时忘七朝观徳严蒸尝鼎湖龙气随轩黄厥初生民徴发祥坤舆灵脉蟠东方高山天作横大荒气摄辽海恢全疆作丰迁镐王业昌留都近接珠邱旁千秋弓劒桥山藏遹追来孝惟皇王感物増思怀秋霜睠言旧里沛与丰乗舆亲奉慈宁宫厯吉日兮以东行荐新承糦丰年穰嘉禾委积连坻京郊原初筑圃为场如弦驰道遥相望千乗万骑龙腾骧鸾旗翠葢风低昂疎林掩映丹青装登临引兴摛奎章行围纵獠岁有常三田秋狝礼固当云罗天毕纷舒张白羽㨗发攒飞蝱霜蹄撇烈殷雷硠百禽㥄遽走且僵他他借借阬谷量三驱弭节母胥戕择取上杀除面伤用储干豆烹羶芗威弧照野狼收芒絶幕万里皆康庄渊旋云被临神乡佳哉王气郁葱葱都广之野务隅阳神灵陟降凭元堂肇称殷礼行升香延帷接枑罗斗匡季秋之月日在房晨瞻鸟注垂中央朱霞盪海明抟桑金蜩列侍齐冠裳骏奔祗奉汤孙将清酤既载调和羮九州珍错陈纵横歆馨顾徳神来飨澄心凝思亶佪徨几筵如在余悽怆洪鑪盪涤提天纲河山风雨劳斧斨灵旗石马争飞飏松楸万古瞻龙兴缅仰祖徳何灵长念兹绳武敢不蘉礼仪告备旋天墉高临崇政启南端羣工蹈舞前称庆玉巵初进万年觞云天徳施萧露瀼钖宴亲旧隆异粻鲵齿鲐背骈趋跄醉酒饱徳咏太平皇懽既浃陈缥缃阐扬光烈穷形容盛京一赋垂琳瑯世徳舞奏音锵洋三侯裁足羣儿倡庆成大礼丝纶降恩覃中外熙春旸文徳既昭武节彰选徒大阅传牙璋颷駴云迅俄方攘天行星陈高颉䀪敦营七萃环武刚黄龙大牙常处中申严号令昭戎经虎拜曰召鹰扬姜武夫併是干城良教达禁成节制严如飞如翰如汉江洗兵蚤已挽银潢藏险于顺威靡亢元莬真畨暨乐浪东震日域咸稽颡保塞属国兹益恭事毕功宏泽沛滂逶迤仙仗周回翔山川望秩酬灵贶归格祖祢循寳城闗辅络绎驰骑迎翠华至喜铃鉠鉠景云丽色开天阊先问起居朝寿康遂升前殿临济将雕辇止跸还东厢声明文物増辉煌昔始往矣菊未英今来照水收虹梁征途回逺时节更师无疲露情徜徉先期规画罔不臧日月垂照无逺障睿谋神运非赞襄旷典具举殊安详瑶图万叶流芬芳圣徳广大弥穹苍敬宗尊祖凝羮墙展亲钖类荣宗祊发扬孝治光昭明春温秋肃恩威双声灵赫濯踰溟沧坐见九译来梯航尧仁舜孝孚万邦何幸亲虞唐恭和御制栁条边元韵刘纶舄奕黄图肇辽海海山襟带真无外一线縁边折栁条版锸不烦人力惫四十八部屏藩多𤓰期戍卒尠经过径如设枑围设蕞循墙恭谨当如何吉行五十日记里伊屯英峩奚翅蓰逺势兼闻控句丽在徳不在险明矣诹辰軷舍爰自东元莬古郡遥相通郁葱佳气揽前斾新丰鸡犬将毋同絶域梯航况时有巖疆不借金汤守敲镫齐吟出塞篇鞭丝青度闗门栁恭和御制松花江捕鱼元韵刘纶山围水猎皆壮观松花净緑开江烟䲣师岂习兽臣伎势如赤马操呉船凡鳞𤨏碎那足校倚舷抛掷纷鲤鲢须臾网定义亦止大波突起何轩轩巨鱼充贡送河伯余者婢媵更仆难吞钩掣缆俟力尽任公蹲海或庶焉譬如轶材一获隽风毛雨血空缤繙归来乡梦落淞泖鸣榔夜聴扁舟寒恭和御制採珠行元韵刘纶天地沆瀣清奫沦光㴠玑斗潜效珍从来至寳耻鱼目肻随蜃蛤霾荒村吉林地踞海壖胜龙宫蛟室难具论一江潆洄作璇折分形满月珠胎真御槛临流试一採映山黄㡌朝曦新健丁縁索快深探松醪恩意欢沾脣取玉无多石去璞拣金几许砂披银老蚌出川媚乍献殻积顽矿皆枯皴因知象罔葢踰道勤求赤水庸辞辛圣文璀璨照百琲敢持瓦砾希圆神恭和御制窝集行元韵刘纶一髪无崇冈一掌无大陆美哉洵吉林得地皆灌木木生太古阅世频有若鼻祖见耳孙号为窝集鉅细别兹山絶特尤离羣傍厓谁辟土囊口巨灵前驱五丁后宻䕃翩疑鸾鹄停樛枝痩似蛟虵走尔时霜气渲红青倪黄小稿无能名又如拥涂万斿纛灵威䕶辇良可徴清音上度迦陵鸟遥光下发岱舆草脱叶罗疎讶雨花马头乱㸃人争道虗翠沾衣不知处薝葡优昙本无树两丸日月东复西溟蒙一炁惟仙雾春秋八千孰推此衆香国拟无遮比不材木植何有乡大海微沤能着几就中松塔多离竒巍巍七级知谁为尽斫根柯求粟粒落实弃材奚取斯出山共诧须眉清袖中谡谡天风声佳境耳食苦难写龌龊空惭拾橡行恭和御制栁条边元韵汪由敦闗左带江襟溟海王迹声灵讫无外郊圻申画示藩维休飬承平息劳惫邉门萦绕栁条多疎如列栅眉才过蒸土凿山恐未固立木所御能几何自北而东几千里九边雄要什且蓰重门击柝岂其然圣有金城斯是矣鸾旗行秋指大东伊屯詄荡吉林通林开陆海见窝集源溯星潢接混同笑指边墻原旧有缅想陟原思继守请同崖口峙丰碑万叶春光墻上栁恭和御制松花江捕鱼元韵汪由敦阹山猎兽已饱观路遵沙渚披晴烟清江一曲网罟集中流正放黄龙船波平风细下见底大有鳣鲔小鲂鲢䲣师挺义鱼奋跃如麋带箭犹胜轩银刀拨刺浪花卷百取一二曽何难巨鳞昂首惊出水槎头丙穴奚数焉颁鲜餍饫等围罢细斫作脍丝纷繙江空舟散两岸濶近人秋月清光寒恭和御制採珠行元韵汪由敦长源星汉波峾沦天寳所萃多潜珍虞衡着籍採珠户千家散处江边村年年泅採贡天府甲乙品第公评论翠华东巡厯江浒临渊一试知其真是时秋雨正寥泬纎云无翳江光新旗丁袒入鲛人室出没深㵾沿沙脣足探得蚌俯而拾剖出一一堆白银夜光明月虽罕见匀圆颎采无瑖皴回旋迅澓沁肌骨缒舟系石多苦辛观余行赏洒宸藻蠙玑万斛真通神恭和御制塔儿头歌元韵汪由敦塞行沙碛何茫然林麓萦带觱沸泉不疏不导泽沮洳泥淤中有长茭牵根盘叶覆积丰草春茁冬枯夏秋潦马驼踏草软于鞯一失足陷千尺湫草头时见弥弥波草底淖泞且奈何想从草底仰波面浮图尖几由旬多风涛而外有若此坎险视人身所履安得平开万顷湖往来利涉招舟子恭和御制窝集行元韵汪由敦坤舆郁磅礴占渐得于陆震维纳大林盛徳乃在木弥臯蔽谷入望频丛骈攒立枝生孙沧溟扶桑近可拂曲辕栎社非其羣隘阻疑来土囊口前行欲迷顾其后暗闻鳞叶鼯鼪飞直碍标枝麋鹿走霜红烟緑冬能青谁欤一一疏其名维涤维乔书莫纪其灌其栵诗奚徴翻因地逈无栖鸟下䕃长生不枯草三珠五鬛何足竒百尺十围那胜道千里安穷本尽处恍接天边白榆树依微停午漏曦阳霮䨴终年所雰雾涛翻大海有如此云涌层峯未堪比春椿空说八千春太始以来什伯几审知富媪多神奇奇由天造非人为闗山江海富新制得未曽有创见斯鸾旗掩映秋气清毫端飒飒天风声荣光万道烛林表谱出东巡塞上行恭和御制广宁道中元韵汪由敦桞城西来万骑行山光水色相送迎揽景踟蹰嗟往事道旁荒戍徴前明空山人声鸟声乱闾峯爽致高秋荐芜城当日黄埃飞古堞几闻苍鼠窜东征高丽嗤唐家辽金列郡驻㦸牙边陲险要资控扼庙谟将畧徒相夸小黑峯前置屯卫战耶守耶修缮备风尘三尺赫龙兴戈甲如山纷解弃圣朝侯尉徧东西风从云翔化若驰百年雨露滋蕃息千里畿甸呈丰熙缅懐祖烈固邦本沐徳最先居最近旋舆吟朓抚遗踪云外征鸿秋正晚恭和御制栁条边元韵金徳瑛金汤设险资山海往往其间分内外备胡三策费经营盛世犹嫌甲兵惫我朝制驭利最多时廵秋狝来经过诸蕃一视皆臣子彼此相狎无云何边人蕃人似邻里贸易熙攘利倍蓰干坤度量丕冐之雀鼠争嫌亦微矣行依桞色东复东麂眼疎篱面面通外边策遂里边见欢笑和答将毋同丰亨悦豫占年有天子没道四夷守古来辛苦筑长城何如植此柔枝栁恭和御制採珠行元韵金徳瑛异物自秘如𨼆沦时当盛明方效珍疑有骊龙抱之卧光媚夜耀东西村鲛人蛋户供职役凌波蹈险非所论兹当万乗亲临采鱼目逺遁留其真中秋节届桂魄满上下相映争鲜新老蚌潜居恃得计闭房噤口深缄脣一朝猨臂探幽底剖剔磊落流盘银呈能献技务多取敢惜手足皮肤皴帝曰汝寒赐汝酒胜如挟纩忘劳辛留余不尽毋竭泽藏珠于渊司以神恭和御制塔儿头歌元韵金徳瑛有草不遭野火然有水不作通流泉积之万古永陈腐似红似墨相纠牵马蹄只踏离离草孰知暗里藏积潦东藁成隄一线中勉强争趋愁隘湫凹者如穴凸如坡陷不可出将奈何长者十里或五里短者数丈连绵多龙行虎步犹经此忍说凌兢择所履不闻折坂险羊肠王尊忠臣非孝子恭和御制窝集行元韵金徳瑛连延循山东有险少平陆忽然气隂翳丁丁响啄木猿猴麋鹿唿啸频老干樛枝子复孙轮囷弮曲各异态秦槐汉栢遥同羣行人聮辔到谷口前者遮前后掩后日光琐碎罅隙间纵横布影龙蛇走流黄飞翠俨丹青疑枫疑栎不可名紫丝步障数十里目击天然信有徴寻颠沿麓迷处处恍惚仙人来啸树辇路中开二丈余歘尔青天豁然雾良材轻费贱若此长途截板铺鳞比蹄声得得马生风已是摧残亿万几径路幽閟増怪竒窝集未必皆天为倘或供架樵苏用安得长养恒于斯几湾流水渡浅清蓛蓛犹传乱叶声回头依旧䝉茸在可记身从此内行恭和御制观大凌河养息牧元韵和珅朝家马政较古盛往往散见宸章咏毛色羣分似锦云鸣嘶直与山谷应唐时四十万匹多毎征青海防黄河我朝息牧减其半多寡劳逸岂同科今时牧法微有异大凌河马冬来餧上都盐泽息牧场较之此也更无事医无闾阳北海滨千羣万队数里陈圣人阅马圣意逺牧马之法通牧人施以衔勒伏以皁马尽腾骧士煖饱不称其力徳是称同轨荡荡遵王道恭和御制渡句骊河元韵和珅驾言徂东乗乗骊全辽之水滙此而流西衆士无须愁泞泥梁成长虹亘通逵开剏之时毎济师吾皇三至念在兹潦尽潭清此其时无虞来往恒于斯但看厯厯车马移鄙彼子产小恵为缵前烈绍祖懿至今薄海皆封提恭和御制昭陵石马歌用旧作赵霖画唐太宗六马图歌韵元韵和珅石工貌马初承诏二马凿成各臻妙嘶风向月有精神石马形如生马肖当年御此总六师不使神驹伏枥为可叹胜朝多将帅岂如两马声名垂世间凡骨无其第纵有千金何处置矢口交攻得力多非徒有勇兼知义乗此二马破敌人陷阵摧锋必自亲景仰当时开创烈至今率土莫非臣经文纬武勇而断兼有诸王过十乱破竹之势有先声望风解甲无与难今来见马松楸间血汗淋漓石上殷二马久巳化龙去令人慨慕思艰难自古传闻照夜白何如二马生颜色髣髴两龙天上行来往风云在瞬息恭和御制昭陵石马歌用旧作赵霖画唐太宗六马图歌韵元韵梁国治曹霸画马昔奉诏引以杜甫诗双妙丹青那比刻琢工皮毛肉骨筯惟肖昭陵石马夫何师乃貌大白小白为霜空电影已飞掣风鬃雾鬛犹今垂二马空羣经品第天厩两龙左右置千朝刍豆饱䝉恩万里风沙轻赴义当年控御出惊人旗鼓刀枪毎战亲归来洗刷仍全体百战百胜犹纯臣二马功高理可断壁垒交攒心不乱心如此石转如风可以济时兼出难试跻唐宗六马间书图毎毎愁斑殷安贞踰险颂无绎二马遇主诚艰难陵前凿石双双白同力同心复同色千秋屹立生气存齿长无烦嗟荀息恭和御制观大凌河养息牧元韵谢墉房星夜朗天闲盛西极夐超汉时咏徳至山陵泽马来徳勤水土駃騠应自余羣骥良且多萧萧声满汤汤河既佶既同亦既阜毛色骨相齐分科骊黄牝牡非有异牧圉供职谨饲餧神臯沃衍聴嘶风太平何有疆场事秋郊排立遵河滨骙骙并堪图画陈千乗万骑齐足力更畨三物掌校人教駣攻驹驯枥皁丰草甘泉恣夙饱唐代东封安足云吉日车攻归有道恭和御制昭陵石马歌用旧作赵霖画唐太宗六马图歌韵元韵戊谢墉乗龙御天天所诏神驹佐命特超妙镂石写形驼象间凛然生气俨然肖古者轩帝纪云师熊罴貔貅教战为飞黄服皁征不譓鼎湖仙去龙髯垂文皇名马定以第太乙况讵渥洼置与帝一心成大功生则効忠死殉义陵前排仗宛如人屹立相向两相亲辉发叶赫今安在此马足愧携贰臣我皇拓疆神独断运筹削定准回乱哈萨克马供吉行斑如缅昔平屯难敬溯天聪崇徳间躬亲百战汗血殷马上得岂马上治取之甚易守之难姬周弔伐旗挥白伟哉天骥同名色瞻仰松楸绍武功华山之阳大蕃息恭和御制观大凌河养息牧元韵钱汝诚周诗牧马垧野盛三千騋牝风人咏汉求天马遣贰师絶域何曽善者应贞观七十万最多分坊析监还濒河少陵止云四十万竟与兵制相殊科我朝牧政特超异上都监泽善饲餧即看大凌广牧场敬缅当年开创事房星下烛沈野滨云屯锦错以类陈各随孶乳自驯扰辔勒无借司圉人缣绢空嗤回鹘皁募耕刍牧何能饱载赓乐府试呈材宛驹早见从东道恭和御制渡句骊河元韵钱汝诚辽东之东高句骊大辽之水近在陪京西长虹宛宛不踏泥向之沮洳今庄逵缅昔叠道利行师承平一再筑在兹六龙展谒秋清时潭澄潦尽仍如斯张军其南潜北移典午何事诡谲为贞观之治七徳懿东征之役安足提恭和御制昭陵石马歌用旧作赵霖画唐太宗六马图歌韵元韵钱汝诚时乗御龙天钖诏特降房星生二妙英风矫矫骏骨张表阙麒麟貌能肖石工斵石胜画师天闲万匹能尔为即今对立风云际屹然相向雄姿垂层霄立仗自次第一心成功此位置东驰高丽为布仁西伐燕京与宣义马中殊遇依天人左之右之奉御亲或五十里或百里策功应亚诸勲臣六马图开夸画断片石长安已零乱汗趋空讶说神灵龙起犹闻遭蹇难何如两白在行间霜蹄飞踏流沫殷骁腾百战久无敌聮翩双俊尤为难山长白兮石亦白万古凡马无颜色松山一战放马还牧马于今自生息圣驾四谒祖陵礼成恭纪彭元瑞皇帝东巡于盛京恭谒三陵葢上仪于是四举矣是举也上以宣列祖之重光下以萃万国之壹志示理大物博明备之典应久道成化㬅羡之期求之古道实维希矣夫宅镐遹成燕翼涉渭及祀豕匏皇矣八章恢战功豳风七月胪民俗东都之会同苗狩时周之乔岳翕河皆追颂旧京用事巡嵗然而武祭毕陌仅见汲书康朝鄷宫独纪鲁传厥典有间其诗阙如自四始义遥七言代作扬扢介乎古律铺叙宣于长言虽无雅颂诗人能赋之材幸逢典谟古帝未有之盛敢播金石庶附壤衢迺作盛京篇其词曰日月开皇极风云肇丕基缵绪扩骏烈展谒昭鸿仪骏烈鸿仪隆万古作邦作对以笃祜干苞坤络拱陪都祖徳宗功造天府庆基俄朶里祥源闼门潭白山千仞峻黑水万派涵四塔环向共三闗控制兼不劳东涧西瀍卜毋纵龙蟠虎踞谈兴京滋大东京建辽阳甫定沈阳奠羣臣谋国纷一一神祖定都超万万西压明畿掌上螺南带高丽井中波北征䝉古不旬日畏威怀徳服者多有山可樵木可室宣兽于原渔于河椅桐梓漆卫揆日鲦鲿鰋鳢周作歌神臯隩区物丰殖天道地寳人㑹和从兹会极归有极亿万斯年规帝室三殿当阳南北向十亭议政左右翼大政殿开宵旰勤崇谟阁逈典章集武有七徳实胜标政聴五声谏木立兴朝之制鉅典辉圣人之心俭徳依土堦茅茨淮南美万户千门方朔讥班固练都说夸侈张衡研京语依韦保塞限他邦晋阳祗旧宅金陵飞燕入沛上逐鹿得惟有周家镐与丰文谟武烈事差同毕竟旧侯非敌国未能义取由武功三代而来论都者耿光大烈畴比崇皇哉定鼎隆赫矣留都建五云隔珠邱四孟飨原殿圣御阅六旬躬诣肃三荐文孙光前猷盛事荅天眷昭阳临初册载週着雍举后五年遒爰涓大丙和銮驾申命太常吉日诹陵令汎扫洁礼官誓戒修檀宻闗前县兴桓塞外州巻阿留避暑清跸启高秋渐入栁条边行临松花水旧社近枌榆帝乡敬桑梓嵗丰赛斐足梁麦儿大钮勘善弧矢拉哈泥草乗屋亟额林庋楣制器始雪中法喇知牛健江上威唿得鱼美松实作塔七寳装蓡形成人五叶起葱葱郁郁何佳哉翘首三陵王气开九捧凝神陪劒佩三升告侑列尊罍水木有源通志气羮墻如慕感栽培二万舆图今式扩十三戎甲昔初来明堂实政颁巡狩大号涣嵗租赐以全庄粮蠲其半冠带袭周盟云天需镐宴辇前嘉颁赉宫帛仗外老民钖官绢圜扉草满拜鸡竿黉舍芹香广鹗荐兵固执挺粮有差官以清尘爵无算班分䝉古御筵张额捧句骊宸笔绚礼行显祐景祐亲望于辽河浑河徧北海北镇新奉祠功王功臣优遣奠恩谊布而濩谕词周且笃示俭思撷衣申训戒改服鹿角制椅存手泽霞绷观书因旧俗家风长在使士射国语毋忘为官朂君举必书皆大端事豫则立由几先圜坛九奏南郊妥方泽三成夏祭䖍清宁宫祀神如在徳盛门移庙孔安册玉宝璆尊黼凡战图潢牒贮瑶编出帑逾百万修城凡十八役不闻鼓鼛民咸乐畚锸隳垣刬堞溯功成山高水清久太平地当驰道屹壮观天与胜势环神京高阁成新搆文馆宏前躅东都迈丽则西京轶天禄溯从一水渊源津藏将四库三万六侍臣排帙堆豁山天子披书秉糠烛我皇文教被无涯又成四集万首诗朝鲜使者能赓韵敖汉先生解属辞方看揽辔已篇成考文订古圣人情天云上下澄海句辽水东西枸栁程姜女祠稽杞梁妄夷齐庙辨墨胎精罪功局定熊廷弼门户戒申王化贞战垒可纲褒谥显石坊大夀贰臣惊羣仰圣言大洪惟祖徳宣后所过前所松山接杏山雨中降将出闗外胜兵还风雷旧说龙方战云日今瞻马既闲吟来用志前勲集到此方知王业艰于铄王师萨尔浒天威所及殱刘杜鸟蛇涿鹿俪轩辕虎豹昆阳陋光武高文典册垂无极大字碑版照终古黻冕禹徳逺戎衣周绪鸿三成开满月二白立嘶风高皇劒莫匹昭陵马不同设衣陈器斯为孝创业守成各有道如见经纶栉沐心敬为子孙臣庶告已週广甸巡言旋巖闗路东陵谒孝孙奉先格艺祖前殿大朝㑹羣臣贺拜舞銮启方过万寿节跸回正及小春月五千里路鼓车记六十日程邮籖列天颜有喜増晬盎庶政必亲勤批荅古稀天子真无疆维干之健兊以说情深而文明礼备且乐宣臣幸际昌会敬赋盛京篇钦定盛京通志卷一百二十一钦定盛京通志卷一百二十二钦定四库全书钦定盛京通志卷一百二十二国朝艺文诗五言律钦定四库全书钦定盛京通志卷一百二十二国朝艺文诗五言律扈从渡浑河髙士竒浩淼看无尽沧波滚滚来浮桥齐渡马大地不生埃势接黄图壮流从碧汉㢠寻源虽有志终忝汉臣才恭谒福陵吕履恒太祖龙升处巍巍近斗杓南天千岫拱中夜百灵朝廊庑丹如昨松杉翠不凋仰瞻佳气象常在五云标恭谒昭陵吕履恒文皇克继述海甸悉从风黉序初兴教戈鋋已奏功白山鸣瑞凤辽水卜飞熊王业方新日羣瞻气象中大凌河应制夸岱大凌河上水犹自起悲声曽以三千衆求摧百万兵指挥钦圣略驾驭尽羣英吾祖擒明将竒勲一箭成牛庄迎驾恭纪郑绣敬迓銮舆至朝衣出郭东马蹄如卷浪人耳但闻风水草连天碧旌旗匝地红至尊方校猎鹄立夕阳中野旷千官静尘髙万骑来䕫龙依日月兕虎疾风雷栁散堤城合灯攅帐殿开欢声腾父老共覩帝车囘圣驾东巡盛京恭谒祖陵大礼庆成诗钱陈羣钦惟皇上徳配苞符功隆位育建其有极歛五福以钖庶民奉三无私懐百神而柔乔岳迩安逺至既道济而知周礼备乐明复本仁而率义谓我朝发祥辽海正位兴京如太阳之出旸谷厯上舂而照八荒如洪河之导崑冈经九折乃行中国源逺流长谱系在履武生商以上义章志敬羔墙在郊尧宗喾之先万代所瞻三陵相望一十二州清淑全萃幽营二十八宿精灵适当析木岳祗渎鬼趋原庙以朝宗虎踞龙盘夹桥山而拱䕶妥陟降之神与天同体衍肇基之庆应地无疆洪惟我圣祖仁皇帝三亲玉趾瞻松栢之丸丸亦越我世宗宪皇帝一奉纶音拜几筵之肃肃皇帝钦明继轨健顺同符敬侍慈闱聿䋲祖武时维月吉当万寳之告成诹彼良辰驾六飞而顺动金支秋丽云霞捧华葢以飘飏寳扇晴开日月照鸾旗而㶷烂幔城所指黍谷回春黄屋俯临苍生望嵗扈千官而逾大漠从七萃而诣陪畿吉日既蠲明禋肇举鳞笋毛簴奏厥和声鸡勺虎彛陈其徳产惟孝子为能享亲鄗黍江茒各以其职来助斯圣人祭则受福东鹣西鲽可致之祥毕臻遂开明堂肆觐东后天揖土揖时揖大集禹甸衣冠郁齐醴齐盎齐侑以周庭笙瑟挹湛恩而不竭视大赉而弥光恺泽可逮于下流至仁不遗于一物法祖受釐介十千年景命与民同乐遍亿万里提封由发轫以届廻銮节气秋冬成易扺龙庭而还凤阙经过皆锦绣河山四海永清一人有庆明于禘尝之义庶事康哉欣逢仁寿之君大孝备矣夫时雨将降柱础犹知大乐既调跂踶解舞矧臣职列卿班躬覩盛典聚百顺而致四灵逺驾元和圣徳抚三唐而规两汉愧非吉甫歌诗虽绘天画日葢非吉甫所能而藿向葵倾亦其精诚所结谨拜手稽首而献诗曰时迈隆禋祀巡方首在东岂惟遵舜典亦自守家风诹日刚柔协抒忱肸蠁通百年兴礼乐大孝备皇躬王气千重结神皋实所钟揷天髙一柱㧞地起三峯长白当蹲虎巫闾拱卧龙图经金镜在万𣲖仰山宗水势天然胜萦廻抱此邦南趋朝少海东迤走三江析木星辰㑹箕封教化龎百泉流逺呜玉自淙淙七校临秋发黄云四野垂雨师先洒道风伯肃清驰大漠如弦直周庐戴月移圣情多悦豫传与百僚知一人隆孝治色养奉慈闱野老将芹洁番君献雉肥细旃承子舍衮服尚莱衣十二天闲马和鸾过翠微圣勤天所纵左纛集车书批答纶音㨗诹谘清问虚寻诗秋栁外校射晚凉余右史邹枚侣濡毫富石渠环卫诸藩集琱弓帐殿开倾葵廻日照献寿効嵩唿灯映千潭月歌繙一串珠边民懐祖徳今日庆同符启运基王业兴京辇路西千秋避风雨万族感凫鹥松柏长如幄云霞自作梯曽孙亲荐币穆穆契天倪礼行于望祀清跸肃清斋北镇牲先视东维璧可埋裒时诸政举受职百神皆呵䕶山灵效皇心亦孔谐祖功艰缔造天眷重扶培草昧真龙出风尘寳剑开五云生飨殿万壑赴泉台祭毕犹凝睇雄图亦信哉层峦平敞下隆业郁轮囷彤史尊丕显苍生感至仁谟谋三代逺着作百年新伫想皇诚展师师助庆禋典礼隆殷荐光华糺素雯绥成歌下武克配颂思文閟寝香醪彻寒楸晓炬分盛朝追逺事直欲陋云云先皇潜邸日奉命谒陵园昔感无声孝今歆有道孙职方修备物率土荷隆恩自此移风俗谁能外水源更敉功宗事惇崇逮下寛䇿勲盟带砺开国际艰难褒鄂森毛髪伊莱俨佩冠一从邀钖类感激动千官星旂临肃慎父老拜龙颜暖气廻青女恩光上翠鬟盛传天子幸乐似主人还谱出迎銮曲舆情极仰攀作赋抒宸藻鸿蒙赴笔先所慿长在徳所寳亦惟贤殷室书传亳周家史载瀍瑶编真迈古惭愧郑毛笺升中尊法座清漏晓趋朝侍从仍随豹嫖姚尽珥貂官仪依旧蕞世徳奏新箾仰见罘罳外祥光霭庆霄在镐君臣乐欢声或载呶蓼萧天上露燔炙大官庖忠告聮賔礼昇平重㤗交陪京朝㑹地磐石巩桑苞濵海东藩国由来凛食毛同仁明诏下邀福使臣叨日近无私照天髙有覆帱鸭头江水緑遍洒作恩膏庶事亲裁决黄封日捆䭾早传行帐里犹问夜如何俗阜鸡豚接年丰秉穗多几余逰泮奂歌咏矢卷阿恩从崇政下糺缦有光华塞草知生意春风长道芽鸡竿迎赤县凤诏拜黄麻辽水沙河路懽腾十万家庆赐循周令今开内府藏水衡司后乗文绮拜承筐丰沛多新赉南阳是故乡愿留十日驻牛酒㑹千塲翠辇经过处蠲租并薄征非邀路旁誉为劝野人耕白屋鸠先唤黄昏犬不惊康衢歌帝力能感未能名下令修军礼熊罴走骇霆八宫师后阵两翼法羲经武库光凝紫兵韬气结青承平有如此万里靖王庭春色来天上恩波遍大凌虎贲赍白镪台背被红绫振谷欢声动投醪勇气腾赏兵还饷老徳意况频仍矍相曽观徳驺虞上射侯应弦当月满属羽正髙秋七札心皆贯三聮势可收多能真圣武俛首伏诸酋背构思前业当年燕翼深茅茨承祖制黄屋岂尧心君徳修思永民时授必钦家传十六字绍述匪斯今瑞符长在握玉检不湏探布濩春膏浃从容要道叅健行惟用九郅运自登三茀禄膺天眷昭融乐既湛皇仁同怙冐举念及穷檐雪色寒初近舂声夜更添葭应飞玉琯星已烛钩钤望幸依升日都人尽仰瞻铁骊囘辇路平掌少崭嵌日影金根耀岚光綵仗衔庆成旋玉阙纪盛溢琅函万国欢心合敷天感至诚恭和御制展谒永陵元韵张鹏冲造国豳岐似艰难翼后昆云礽瓜始瓞川祭水先源永奠兴京宅髙居列宿垣神孙扬祖烈辉映凤皇原恭和御制展谒福陵元韵张鹏翀奋迹扫羣雄环封拓海东英灵符沛上大业定闗中珠阜凝休逺阊风展祀崇神尧兴一旅于烁启天𠂻恭和御制展谒昭陵元韵张鹏翀断蛇初起汉逐鹿不闗秦指顾摧三蘖成功易五旬葛灯风尚朴石马汗如新嗣徳光先烈如闻帝命申恭和御制堪逹汉元韵刘纶垂胡姿自轶竖鬛态何颀利用思钩控称名利佽飞蒐田推物性山泽任天机末学惭麞误奎文为订非恭和御制射罴元韵刘纶深丛果孤见作气徧中黄洞腋惊先中専车载后行周彲占并叶晋犬迹徒跄示武规麟楦留皮古语常恭和御制射熊元韵刘纶非罴材更趫入彀应牙璋已识宜男瑞兼符获左祥分鲜知欲掌择肉肯遗肪失势摧縁木声腾虎士行恭和御制重阳日上恭侍皇太后宴元韵刘纶萱闱称万寿菊醆纪三行抚序宜髙位观风况上京花香披帐暖山色拥闗晴壶峤知真境东来即大瀛恭和御制恭赋太宗文皇帝所制鹿角椅元韵刘纶程材由得鹿示朴胜交龙重合文茵借威宜虎帐供螭盘殊曲录麈挂称丰茸箴座镌题就瞻依复训恭恭和御制射罴元韵汪由敦渭璜占有兆韩奕咏维黄勐试威弧力唿腾猎士行深林孤乍见逺塞走徒跄重合専车载围观诧异常恭和御制射熊元韵汪由敦涖衆前敷席宜男载弄璋身当雄汉殿占梦兆周祥中比侯穿札批来玉截肪留皮传武库圣射震颜行恭和御制恭赋太宗文皇帝所制鹿角椅元韵金徳瑛山间藏瑞鹿年久説班龙曽作僊人驭还为御坐供分岐同陛卫铺褥借䝉茸创守躬兼日安舒亦恪恭圣驾东巡恭谒祖陵礼成恭纪于敏中光启帝图雄扶桑万国东省邦天作配抚序日方中缔搆思王业勤劳绍祖功十年诚再展肸蠁契昭融玉琯调端午金根奉九重清尘槐雨净迎辇麦云浓既以承愉悦因之慰敬恭山庄频驻跸佳气䕶锤峯此地宜销夏兹来更受降欵闗归圣化舞羽格蛮邦蛾伏三唿合鲸铿万石撞龙光聫鼎句天笔力全扛风静延薫馆波明夹镜池林峦聊寓意宵旰每经时述职来羣牧更畨体庶司几余瞻圣蹟旧景入新诗东顾程方始秋行暑渐微乘时勤法驾延爽御征衣颕栗山田稔腾骧塞草肥还将欢庆意朝夕报慈闱榆塞沿冈逈龙沙按辔徐建藩安部落拱极奉车书马酪葵忱逹旃裘膜拜舒星罗四十八次第迓銮舆蕃俗土风殊时巡一再诹灰痕传古简竿力絷生驹晴雨纷查逹提携满库奴大钧能肖物厯厯与形摹吉林钟王气天造此端倪陶复生民始来苏我后徯流风存太古为徳徧羣黎仰止髙山在弥殷圣敬跻极天长白峻山气郁葱佳龙虎形同壮风云势可排八岐骈瑞树五叶茁灵荄磐石皇基巩精诚洽望柴云汉溯源来江流万顷开朝宗瀍涧合沐浴日星廻珍味繁鳞族珠光育蚌胎混同涵一气灵脉是滋培地以川原厚风仍沮漆淳威唿利刳木法喇仿椎轮酒孰施函羙羹和赛斐珍霞绷光耀处天藻豁山新江郭净尘氛秋髙简六军气雄貔虎旅阵肃鹳鵞羣神武能扬烈腾骁信习勤干行随解泽镠绮沛如云何处奉尧尊如山寿可论万年纯嘏祝三日大酺恩有喜开行殿承欢拜寝门邠岐遥在望云物霭絪緼古牒留辉发经过一驻銮廓图张挞伐创业识艰难王者师全胜谁欤䑕两端贻谋昭奕禩缵武不遑安罘野复阹山霜晴猎骑娴熊罴穿壹发卢鹊纵重镮厉勇驰驱㨗量禽阬谷殷割鲜调饍后欢洽大庖颁和㑹龙兴地丕基兆万年大风欣再咏皇涧遡初迁翙凤椅桐盛振麟瓜瓞绵巘原皆帝作陟降倍干干鐡背峰前路当年大业昭挥戈提一旅㧞帜定崇朝鱼鸟图堪指沙虫迹已销桥山弓剑在计日奠芳椒寝园稽古制启运肇天苞亶父周追王髙辛夏配郊由来郁松栢复此荐陶瓠四祖歆慿式萧芗合漠交天柱戴瀛鳌山陵拱卫髙松云灵爽赫草昧肇基劳帝眷归图䜟神功靖钺旄永清垂大统霜露感焄蒿文祖光同觐昭陵肃再过英风腾石马王迹凛霜戈惟圣东方仰其昌百世多礼成还在镐手泽重摩挲庆善重巡幸都人望翠华三韩好风日万井乐桑麻忠爱情逾切敦龎俗可嘉近瞻堂构永继述念承家建中朝万国崇政启明堂复过枌榆里都依日月光雍容文徳盛赫濯武功扬海外占风至陪臣附享王朝㑹循嘉礼开筵燕旧京南阳留帐饮沛上发歌声鱼藻同居乐瓠尊俭徳程孝思孰钖类弥切故乡情念此皤皤叟当时鬓尚青星霜才十度车驾又重经大帛荣耆齿天糈养耄龄引年膏泽沃击壤倍康宁百职幸趋承酬庸念夙兴鹓班看喜溢螭陛更欢腾泽浦醍醐饫恩深雨露凝微劳邀厚遇谁不凛氷兢十行恩诏下东国感恩稠白粲除新旧金鸡及放流有田皆乐土比户搃懽讴望幸情仍慰依然昔豫逰宗臣勲旧着贤佐抚怀深百战勤劳力同时夹辅心河山盟自昔爼豆列于今周召风云际千秋荷徳音先皇遗泽逺旧里沛恩覃古处今犹在淳风夙所谙太平安乐利元气贵包涵珍重天家训殷勤胜指南发祥邰室永钖福洛畴兼嘉宴欢频待安舆吉再占山枫鸣凤葢海旭丽龙幨旋跸重闗近东来嘉气添禋祀抒仁孝馨香格至諴作求四海贺有庆兆民咸良月春生殿豳风绘满函载逢明备举歌咏勉成缄恭和御制恭谒永陵原韵和珅天作发祥地生民溯厥初谒陵圣孝展追逺至诚余神树龙枝挺灵山寳胍舒丕基千万肇此日升如恭和御制恭谒福陵元韵和珅皇图基万载祖徳及无边受福陵名福承天号奉天聿来胥宇地荒是大东年展谒三巡志诒谋荷一肩恭和御制恭谒昭陵元韵和珅宅兆神宗卜三来有孝孙沈辽环水秀西北望陵尊灵引千山胍明开百丈原至今传石马功烈万年存恭和御制恭谒永陵原韵梁国治曰若书稽古干元易画初开基四圣逺钟庆累朝余川岳交融结云霞念卷舒思文推立极申颂昊天如恭和御制恭谒福陵元韵梁国治九五飞龙御规方首拓边经纶开古帝陟降仰中天牧野临戎日周京定鼎年永言懐缔构上下一心肩恭和御制恭谒昭陵元韵梁国治功髙兼徳盛䋲武念诒孙于铄光前烈维新定一尊闗河恢禹蹟堂构遡周原王气千山接天声万古存恭和御制仍驻跸沙河所元韵谢墉细雨留清跸凉风敞燕居钦天从毕月察地利旗舆佳境苍葮宛陈编落叶除文思随茂对岂必緑蕉书恭和御制锦州道上恭依皇祖诗韵谢墉松山杏山路武烈薄青㝠在昔降因垒于今拱树屏战塲嘉种被潦水野航停敬溯蕃昌绩斯臧肇在垧恭和御制恭谒永陵元韵谢墉云礽推以上髙亚溯其初鳦降祥长发瓜绵庆有余省山王气毓卜兆帝图舒佑启同追逺见闻僾忾如恭和御制恭谒福陵元韵谢墉赫怒告三后勃兴威九边祖功陵钖福山势柱擎天寳鼎昇云驭珠丘启凤年敬瞻长发地家庆一心肩恭和御制恭谒昭陵元韵谢墉无疆开寳祚有秩奉神孙建国大勲集配天鸿号尊舆情戴商邑圣武拓周原至徳崇姬箓显承永念存恭和御制仍驻沙河所元韵钱汝诚屏翳清衢路勾陈肃帝居下情通扈从俯体驻銮舆颢宇俄晶朗纎云尽扫除紫机余课静摛藻更临书恭和御制锦州道上恭依皇祖诗韵钱汝诚雄城临锦水列嶂接青冥中左空劳筑松山已失屏计穷降将下垒断戌烟停欲问当年事苍茫野外垧钦定盛京通志卷一百二十二钦定盛京通志卷一百二十三钦定四库全书钦定盛京通志卷一百二十三国朝艺文诗七言律钦定四库全书钦定盛京通志卷一百二十三国朝艺文诗七言律一奉命祭告北镇恭纪陈廷敬使星十道出王城独奉函书到上京大漠北来沙碛尽神山东望海云生莺花旧日朝陵路杨栁春光出塞情曽是翠华游厯处临轩故遣侍臣行辽河孙在丰句骊一派此朝宗源绕涂山百谷中地向岐丰城帯砺水分瀍涧作西东金鳌浪拍连沧海鉄鳯云髙舞大风自有神鲲归帝网渭川应是载非熊恭和御制过吕翁山诗髙士奇风霆迅扫六师移髙垒星罗指顾宜此地孤军衘白壁当年合队卷朱旗层沙直眺三闗逈列石回看八阵奇正喜普天消战伐文孙亲厯颂开基恭和御制驻跸大凌河髙士奇云梢羽葢夜停銮古渡春氷望里看嵗月已休新战鼓山川犹记旧征鞍天髙漏转千屯肃野旷星连万幕云藻横汾真不羡微臣珥笔和应难干隆八年圣驾东巡盛京恭谒祖陵大礼庆成诗陈世倌恭惟我皇上御极之八年庶绩咸熙三辰时抚当累洽重熙之㑹溯经营缔造之初念礼隆报本合万国以抒忱孝首尊亲䖍一心以昭格况豳岐开基业之始典倍切于追崇而园陵藏弓剑之区礼尤严乎禋祀于是以虞舜之大孝符周武之配京序值清秋时惟七月䖍诹吉日恭谒祖陵奉侍慈帏夙驾鸾辂于是百灵拥卫庶官景従县㝢腾声四野歌唿齐起川原生色万郊禾黍俱豊出古北之雄闗诣潘辽之重地千重岭岫遥瞻王气之絪緼万树松楸羣仰神区之葱郁閟宫祗被典礼灿陈帐殿斋居质明将事孝惟一本孚爱悫于僾闻忾见之余诚彻九原通神明于陟降上下之际皇上肃然止敬穆乎无言缅祖宗创造惟艰地辟天开允垂卜世卜年之乆念子孙继承不易膺符受箓敢忘克勤克俭之模礼徐遍于三陵忱每将夫一敬告成大祀乃燕明廷助祭百工均颁酒脯输诚六服咸与几筵大官之水陆毕陈饮御之公卿既醉尔乃衮垂藻火面南离以当阳廷肃鹓鸾共北辰之居所黒齿趋跄于王㑹雕题拜舞于天朝徳教遐宣武扬斯举火荼日月黄麾动而七校齐开龙虎鸟蛇画角鸣而八阵咸合左射右射并宣天子之威大绥小绥仍戴圣人之徳而且推恩无外钖类多方自王公以逮军民槩沾膏雨由京邑以连荒徼普煦阳和既时迈而伸设荐之诚乃回銮而理垂裳之治此皆皇上徳孚苍昊孝通神明乃与圜丘祀天方泽祀地之礼并隆千古也忝掌丝纶徒尘政府谬司教习无禆吉人弗获随従乘舆式观典礼时逾三月未聆训行于天言身领百辽莫效肃雍于相祀敬成七律聊抒恋主之愚忱恭赋十章用志飨亲之达孝云尔熙朝区夏肇东瀛天作髙山启大清三后神灵时陟降一人统御际承平祖宗文武垂先烈原庙衣冠想旧京报本不㤀亲享祀旋看奏假赉思成鹓班拜手送鸾舆帝侍慈闱问省余神列勾陈随辇后时当零露届秋初闾阎共庆宁居乐稼穑羣占大有书更喜太平真气象出闗民物似华胥王气苍茫属沈辽陪都东去路迢遥浑河曲折环邉极鉄岭峥嵘接斗杓龙虎万年长拱抱精灵五夜每趋朝桥山弓剑归藏地时有红云上九霄祠官典礼叠相承列圣居歆俨式凭僾见忾闻通一气水源木本溯三陵粢盛洁处斋心达膋膟焚余香霭升圣祖昔年殷荐后又看绳武肃尝烝履武姜嫄推圣母笃生始祖事神奇燕天髙帝初光宅缵绪文皇实肇基王业艰难垂世徳皇心干惕协灵祗閟宫盥荐抒诚格有道曽孙对越时燕喜一堂羣受祗天厨稠叠湛㤙宣汉髙沛邑歌风日建武南阳置酒年长白岚光遥对席松花江色霭浮筵君臣宛似家人㑹既醉欢欣黼座前殿名崇政肃朝绅稽拜信桓及逺人鹗立鹓翔齐舞蹈黄支乌弋并尊亲八荒在闼聫中外六合为家笃主臣应遣画师阎立本图成王㑹献丹宸雍容典礼敷文徳震㷍川原耀武功阵合欢鹅縁大閲军分荼火为临戎网留一面汤仁在禽失三驱易象同却笑扬雄夸羽猎何如吉甫咏车攻㤙诏颁来速置邮徳音汪濊徧神州聼将匝地欢唿动知是经天恵泽流钖类定能孚血气宣威不独鼓貔貅圣朝至治归仁孝庸行従来即大猷告成大礼返皇畿路过滦河望六飞发驾金风方飒爽逥銮玉雪正雰霏舞成七徳扬翚羽庭列千官拜衮衣赤鳯白麟休献瑞太平端拱自巍巍圣驾束巡盛京茶谒祖陵大礼庆成诗于振我皇上御极之八年泰阶既平百揆时叙礼乐明偹朝野熙恬于是述祖徳颂宗功有事于三陵礼也臣切惟谒陵展孝为典最鉅载籍虽逺然汉唐以来可得而稽也汉尝以正月上陵百官四姓公主诸大夫外国朝者侍子郡国计吏咸㑹至期昼漏初上大鸿胪设九宾于寝殿钟鸣谒者引客就位如仪乘舆自东厢下升阶展拜大官尚食太常奏文始五行之舞郡国上计吏以次前当神轩告其郡谷贾人所疾苦欲神知其动静焉唐礼朝陵之先日设麾伏周卫陵寝至日质明七位子孙及诸侯百辽蕃服君长皆陪于司马门内上至小次降舆入门再拜躬亲执馔閲视先帝后服御之物引诸功臣并入执爵进俎奠讫乃复葢孝子之事亲曲尽爱敬之心有如此者汉唐诸侯古去已逺然未尝不縁情制礼以为法于后世故垂诸史册以昭令式良有以也臣伏见我皇上御㝢以来尽孝尽诚善继善述体祖宗之心以为心法祖宗之政以为政乎如见忾乎如闻葢未尝一日释也洪惟我朝发祥长白奄有中外肇万世无疆之休实由我列祖列宗积徳累仁承天景命丰功骏业昭垂奕禩肆我圣祖六十一年之中三谒园陵恪修祀事孝之至仁之极也皇上敬䋲祖武诹吉日飞六龙慈宁偹法驾百官咸㑹六师景従遂届兴京举行盛典于时天澄其气日朗其精松楸蔚然閟宫肃穆皇上萃精神严对越孝敬之至通于神明洞洞然属属然视于无形聴于无声念经营缔造之维难思夙夜敬承之不易笾豆既饬肸蠁如闻皇哉唐哉亦孝之至仁之极也昔周之王也定鼎郏鄏卜世卜年承承继继然姬公陈王业之艰难述农夫红女衣食之事以推本风化之所由兴必以始基靖民归之后稷十五王而文始平之十八王而康克安之葢创业垂统若斯之难也故曰周家世笃忠厚以成其福禄而启佑后人我祖宗亦世启鸿图以昭兹来许而垂诸万祀皇上席重熙累洽之盛不㤀小心昭事之诚以视斯文之颂后稷于邠之咏公刘惟此王季貊其徳音至于文王惟新厥徳光懿显烁何以加焉彼汉之衣冠出游唐之荐衣献服其𤨏𤨏耳曽何足以嫓此鸿庥光斯盛烈也哉臣忝列词垣滥竽律馆虽未获躬随清驾预于骏奔之末而朝夕论思日月献纳抒下情以通讽谕宣上徳而尽忠孝虽学殖荒落然雍容揄扬亦其职也矧夫盛徳所孚枥马犹知仰秣太和感召㳺鱼尚解扬髻臣即庸愚敢㤀舞蹈因不揣芜陋拜手稽首而献诗曰万乘东巡展孝思鸣鸢前载漾微思湿云顿扫开方殿晴日平临满画旗汉代歌风追镐洛周家卜世着邠歧起居晨夕趋行殿仍似深宫定省时髙山天作发祥初长白萦逥结隩区鸭濬仙原瞻王气鹊衔灵果启鸿图皇旄夙设周庐伏赤伏还陈受命符载抚杯桊欣主徳宸襟弥自歛盘盂万峰岝㟧霭松楸鬰鬰䓤䓤佳气浮宝祚无疆知地脉曽孙有道荷天庥衣冠拜处朝仪肃纶綍宣时恵泽流春露秋霜方憷惕欢声早已动皇州雉堞峥嵘杳霭间睿谟握胜控雄闗南临渤海兼辽海东接松山与杏山应运功成遗垒在太平日乆戌楼闲即今鸡犬桑麻地飨蜡吹豳自往还悠悠旌斾静无华来享来王縂一家到处如安记里鼓遣归不假指南车鹅黄褶丽随仙㐲狐白裘温扈翠华欲倩龙眠髙画手摹成王㑹示荒遐朔风凌竞马骖驔鹳鹤鱼龙士所谙伏扎能穿何论七前驱不戒总闻三千屯月上霜威冽万幕云深雪意酣日暮放罝钲鼓卧又闻帐殿启经函万几清暇富文章顷刻龙鸾天际翔赋就盛京思剑舄舞成世徳念羮墻宫悬肆业皇猷壮琼笈镌摹御墨香蠡管讵能窥圣学愿偕仪鳯祀铿锵冬序初囬是小春一阳来复届芳辰銮舆过处衢歌溢鳯辇归时巷舞频共识圣朝隆典礼咸知纯孝格天人小臣愧乏巷阿颂鼓腹聊同击壌民圣驾东巡盛京恭谒祖陵大礼庆成诗王㑹汾东巡秋灿九重霞黄道天开引翠华父老望深豊沛地理仪光盛帝王家龙旂紫塞悬弓月虎旅清霜拂剑花见説欢颜动文母我皇亲侍彩鸾车晴色千林宿雨収望中禾黍緑盈畤香迎豹尾塍云合影转霓旌穗露浮已报豊年书太史便行秋稼指神州従臣共识皇情豫驻辇时时赋满篝漠云如海散朝烟皎皎青霄赤日悬遥望气雄元莬郡更欣春照紫蒙天唿嵩动地名王拜震电惊霆大号宣万里星躔拱宸极盛朝威徳被无邉祖宗文武奠鸿功灵命长祥帝所钟万歳山光谷林树千年云气鼎湖龙堆明金粟赡冠剑路驻仙斿绕柏松此日精䖍奉嘉荐乐歌清庙叶黄钟寝殿崔嵬秘九阃遗弓瞻省动龙颜青邱丹水经营乆禹甸尧封气象还星宿乆澄霄汉上熊罴常守翠微间孝思孚感无穷意相照金碑玉藓斑南阳白水睹真人旧里今朝景物新天汉流精延析木医闾修职贡玗珣大风表海明楼殿絶岛浮洲帯鳯鳞一自重瞳临眺后山川全觉路精神六龙时迈焕宗周鉅典瓌文次第修为想丹青开骏烈已知川岳遍懐柔露萧车马东都㑹香案烟云北阙浮天上诏书衔鳯觜飞来春色满神州太平天子上陵回晴日千门万户开星纬珠囊増润处鳯仪璚管应风来金瓯永固占神策玉烛平调仰睿才共庆孝思䋲世徳苍生流福咏康㢤圣驾东巡盛京恭谒祖陵大礼庆成诗夏廷芝熙朝孝治乆昭融绪缵前徽帝徳隆垂创艰难追骏烈声灵赫濯溯鸿功桥山松洞千春巩原庙馨香一气通翠辇亲临崇报本渊源黙契总相同清时典礼重明禋驾拥龙旂正及辰沙碛千山森壁垒羽林万骑肃钩陈已看琛賮来重译并使懐柔及百神絶徼欢阗宣徳化黄旂朱节纪东巡插天长白耸丹霄鸭緑濚洄江水遥州接青营雄地抽野分箕尾焕星杓素题朴角风犹古白马彤车绩尚昭烈祖神宗贻䕃逺千年俭徳溯陶尧宝城䓤欎䕶云烟肸蠁初升对越䖍玉匣衮龙垂奕代寝园弓剑感当年宸衷肃穆抒三献典礼精诚奉百笾至徳中孚能合漠仁㤙従此洽垓埏祝嘏频闻告孝慈中和雅奏启纯禧百年礼乐涵濡日九庙神灵悦豫时往事何湏追㶚杜永年直欲迈周姬推恩更自酬房魏寄酹长深佐命思黄花丹叶正清秋仰奉慈颜颂作求视膳终朝陪鳯辇承欢晓日近龙楼九天作赋先霄汉万国唿嵩拜冕旒大孝由来天下飬亿年色笑进觥觩景物陪京衍庆长五云开处坐明堂风清帝里黄图㑹秋满真人白水乡宠渥需云颁虎旅恩深湛露遍鹓行先时况有蠲租诏蔀屋茅檐共乐康蕃釐已降礼初成斾转千貔野不惊十月阳春囬海㝢九重孝享洽幽明黄榆紫塞敷天泽东鲽西鹣遍颂声光烈觐扬昭万古小臣珥笔矢歌赓恭和御制叶赫旧墟元韵梁诗正初征自葛誓同甘声讨渝盟敢二三威震不湏云列骑师贞合比铁为函当年王气占龙见此日遗墟賸草弇缅想艰难纡睿覧寒烟一抹塞峯南恭诵御制望叶赫旧墟敬惟太祖髙皇帝以十三戎甲奋迹于此复讐服衆遂成王业谨赋其事以示来许虽未能谙悉其风土然始基创业之美缅焉可想敬依元韵輙成二章奉述圣主永懐先烈之意张鹏翀龙师矫矫战于甘一鼓何曽待再三敌帜乍惊天汉㧞讐头早快月支函当时祖烈同擒凤此日宸游异勒弇转笑公孙无胜筭拟将如砺保燕南膴原茶苦荠同甘列障今齐郡百三漠北藩封长控引关东王气早包函从征勐士歌思沛载笔词臣学愧弇瞻望陵原佳气遶始基风化被周南恭和御制七月五日东巡启跸元韵刘纶滦阳候驾及新秋王气东来满画斿按部蕃封宜置顿聫镳卫士许番休杯流曲沼甘霖足锤照悬封霁景留不待縁邉订图志出闗胜覧一时収暑退三更值閠余囬瞻巖馆忆清舒兴京载诣邮仍便慈辇频扶辔每纡令典昔曽传镐宴淳风今更溯豳居可知童叟讴歈切嵗纪将周望跂予恭和御制驻跸吉林将军署复得诗三首元韵刘纶峦腰雨过抹烟轻江面风来皱縠生跸路牙旗初辨晓和门画鼓已知晴㸑筒比户觇遗俗梯板通衢效衆情开代发祥多胜蹟山川拥卫尽输诚宋瓦金源遡旧流龙兴缔造巩皇州鸣镳声渡红桥外列㦸光分碧嶂头箕毕星文垂大野闗河颢气发深秋横汾那足传彛范揽胜空教倚柁楼铃辕聼放紫宸衙茂典先闻道路夸问省萱闱时正永瞻依松栋制宁奢陛陈七徳观型逺筵逮头行报礼嘉肇域信符仁夀百行根有草挺三桠恭和御制松花江元韵刘纶泉或占蒙泽象咸天河一泻衆光泉緑分鸭水真源濬黒溯龙江别派添初日浴时长照烛灵槎贯处镇安恬宸游吉旦升香早数典何殊秩祀严恭和御制咏人参元韵刘纶瑶光属地想芒寒秀孕金茎几颗丹封识神山灵乙䕶採知仙葯矞云漙无功上党宁双美余气朝鲜祗一端本草空矜方法偹天家徳产疏应难恭和御制望祭长白山作元韵刘纶王气长钟恊大亨礼先羣望仰精诚萧燔仙露开金殿勺荐神浆挹紫英千嶂髙番俄朶碧三江逺滙闼门清颙祈肸蛮昭灵贶坤络干维䕶两京恭和御制行围即事元韵刘纶巨澥雄风表弁韩天开文囿画图看宵铺锦骑云双匝晓拥黄旗日一竿霹雳弓鸣霜气劲蹒跚兽窜叶声干停镳每进中枢牍邮匦争教滞授餐围邉胜蹟重徘徊烈祖频经肄武来上将征途歌鹿疃材官驱野赋卢鋂三畋此地川原壮九伐当年壁垒开侍従何縁陈羽猎圣文披牒擅闳裁天山一桁逺排青蹴部声环俨阵行日获黄熊无置馆时罗白雉亦充庭两都士挟风云气陆海材呈草木灵信士献豳俗古豫逰长共乐清宁恭和御制吉林土风杂咏十二首元韵刘纶威唿苇航不信咏葩经独木真逾三板轻横比龙梭池乍跃挟疑马皁陆堪行厰邉老树空腔影江上平波笏声来往松花緑痕剪胶杯小寓陋庄生唿兰家家帯得云霞气栲栳当檐窍厚均墐户易熏先作计烟楼难跨澷防人尾焦莫讶孤桐剩眼密还编六枳频陉上迎神司命醉木居士合记分身法喇峥嵘霜雪利经过制备舟车互用多炙輠无由聼辘辘推蓬有分见峩峩一夫雀啄身先挽数客鸡栖足免蹉凈业湖头寻好景氷牀唤渡较如何斐兰不湏昔榦更胶丝闾史悬门小试之臂彀短檠聊复尔腰横大羽亦何为四方有志徴初服百戯俱陈诫误儿窝集分明材易给学箕不侍教先施赛斐匠心一已始谁为不刿而亷适所宜搏饭故应嫌手泽嚃羮兼恐累观頥四酏注液霞翻杓九粺抄香雪滑匙丰拟陶瓠微抝颈古风常见席前时额林㡳夸邺架与荀厨藏弆楣问事事俱中霤何曽妨藻井承尘焉用饰雕觚尽教作供讹龛象未遣投栖诧屋乌对此词臣増健羡书仓傏处省他图施函合抱枵然讵不才刳中余地见恢恢汉隂灌瓮深劳给蜀国郫筩浅贮醅漏义恒河参桶脱巵言宿海忆槎回若虗自是天全盾乔木邠岐识厚培拉哈易着连茹诗咏绹谁云圬技贱还劳一丝不挂谋诚浅百堵皆兴构起牢升木附涂良自便霑泥败絮岂相遭南人朱解绸缪意指㸃青蓑晾壁髙霞绷箕中扬簸釡邉涂司爟何烦束緼需腻耻鱼膏惊懒妇枯怜木㭊引光奴庑春弃覈添新碧壁阵留煤认旧乌继晷转教新代蜡可知奢俭意悬殊豁山侧理宁论锦水笺楮皮苘骨縂称便千椎出白金花细百㢧披帘玉版坚端合编韦尊古柬那容覆瓿付时贤巘原旧俗多图志真蹟全凭粉本传罗丹投壷超距擅殊称角采还従腕脱兴雉呌卢唿材已下麞惊鹿骇技常胜四奇衍阵冝推石双队争衡好蹴氷应笑井公无别谱区区瓦注敢程能周斐良工度木早留皮埏埴翻资纫缉为着屋雪霜纷似画移居风雨便如碁筏楼未占三间胜瓢室无踰十笏宜七月篇中歌入处补牋端借御题知恭和御制萨尔浒元韵刘纶神风想象翠微问爕代当时肇造艰百匝围开云似扫千寻铭勤石堪颜尾虵阵䧟终难应首䑕城孤早絶攀应识木厨髙玉体雄图先已奠天寰恭和御制恭谒永陵元韵刘纶长白储精干脉同神邱卜吉自迁丰山封显号踰东镇树献沴符效木公吉毖明禋懐日表宠鸿景运翼天中回占嵗序俄周纪詹恋依依厪圣𠂻恭和御制恭谒福陵元韵刘纶穹碑百尺冠巍亭圣徳神功䕶万灵下国共球沧海㑹先皇瑶跸白云扃峯环八柱承天极鼎建三台戴斗星得扈銮舆陪奠醊一时霜露感初零恭和御制恭谒刘纶昭陵元韵文皇谟烈缅宣昭史颂重华恊圣朝閟殿鸾铃徐警昼灵䑓马杖悚腾朝八方早应龙旗建二木常传鳯阙标展谒已成闻祗荐甘𤓰邮致讵云遥恭和御制七月五日东巡启跸元韵汪由敦仙馆鸣銮正早秋碧峰髙处引前斿鐻鍝逺奉周官译瓯脱同歌夏谚休沙路按程图可数云山即景句新留诚看䟦马羣情喜快值朝来宿雨収停跸俄经两月余行旌初展尾舒舒乱流逆溯奔涛壮过岭逥看曲磴纡列部淳风安旧俗陪京佳气䕶宸居纪行奎藻从头起绘就豳风慰跂予恭和御制驻驆吉林将军署复得诗三首元韵汪由敦万家山郭霁烟轻朝爽凉飃习习生地以钟灵开胜景天因留跸快新晴迎銮近效懽唿意与宅遐思眷顾情天作髙山应望秩清斋先日致䖍诚澄江如练帯清流载亳当年第一州节帅㦸辕开画里水虞渔艇聚沙头千门灯火通深夜万树丹黄绚素秋衢述自来皆借板爱聼屧响似登楼神尧过沛驻新衙八十年来更可夸繁息闾阎乐休飬流遗风俗异浮奢银鳞出䋞均分赐寳砚镌铭拜旧嘉信士物华多异产丰貂珠蚌草三桠恭和御制望祭长白山作元韵汪由敦周邦时迈恊昭亨乔岳升馨表至诚紫气东来常鬰鬰白云中起镇英英祥徴朱果符长发秩配黄祗祐永清荐帛燔柴翘望处地灵亿载䕶神京恭和御制行围即事三首元韵汪由敦阵图何借按孙韩节制分明狝猎看羽骑䋲聫成合壁虎鎗环列挺长竿人披宿雾层峯现马踏深林落叶干为寄诘戎深意在不辞雨沐更风餐待围林麓暂徘徊隔岭闻唿四靣来旋见鱼丽兼鹤列漫论鹰旋与卢鋂逐禽骏足追风逺命中雕弧满月开兴至乘闲先得句七㐮云锦日亲裁秋山红紫间䓤青虎迹麋迒鲜定形合噪有声排磵户超腾无路骤烟庭载宣武节行时令近接留都巩地灵一纪重来效神祖三驱应律奠清宁恭和御制吉林土风杂咏十二首元韵汪由敦威唿落叶浮沤匠意经刳来独木体原轻凭教有力趋能负好放中流穏独行击汰浪花翻雪色贯槎星汉泻风声但容刀处看飞渡不待前溪新水生唿兰浮烟曲笑供炊便立木前荣入望均表宅便疑封比户热中知复耻因人朝晖一缕烟氲起暮雨千家㸃滴频几许翘薪供㸑下条枚错认此分身法喇层氷积雪惯经过深巷交衢立侍多载弛负担装磊磊行教叱驭俨俄俄当无自有车之用㤀折偏知屐易蹉漫比耕犂赋秧马罽帷红板较如何斐兰蒿矢榆弓控以丝左支右绌习安之胜衣便励蓬桑志佩韘偏工彀率为旧俗羣师射雕手少成争羡宁馨児挽强命中他年事百步千钧待展施赛斐昭俭非闗袭古为授餐棘匕夕端宜漫因借箸前陈计従劝加餐笑解颐肥羜乳豚膏满案芹香云子流匙谁教踵事増髹漆罗列金银又一时额林无多长物出东厨庋板依十袭俱大抵茗瓯兼㮖箧那争汉鼎更周觚落泥梁上妨巢燕映日窓间转相乌蛛网烟煤劲扫拂横添四壁是新图施函枵复何曽弃不材能宏端取量中恢厚储担石积升斗漏贮虀盐譲醖醅穏置座隅凭取给移安㸑下几巡逥田家老瓦盆堪并质素风宜奕世培拉哈斫蔴缀壁拟宵绹百堵兴时亦孔劳涂塈不求工粉饰绸缪惟取得坚牢肯教剥落年时乆更耐横斜雨雪邅若使续成圬者传栁州命意未为髙霞绷荧煌列炬徧脂涂春簸余资秉烛需束緼有光分里妇燎须无意责童奴増华綘蜡夸龙鳯继晷寒窓阅䨲乌花缀玉虫开四照浓烟甲煎未应殊豁山不数成都十様笺蔡伦遗去颇称便铺来似雪光能透障处无风质自坚制草白庥宣并相帖摹茧纸慕群贤金花蜡印原非贵楮氏渊源有正传罗丹博亦犹贤胜所称鹿麞骨戏故乡兴成骁壶矢天为笑唿转枭卢技絶胜席上手翻温似玊座间指拨莹于氷莫言优劣纷无定智巧其中各擅能周斐梓材朴断尚连皮栋宇垣墉桦木为板屋诗惟传似玉竹楼记不数聼碁茅茨俭徳覃王化陶复先型溯土宜旧社枌榆萦睿思邠居经始诏闻知恭和御制萨尔浒元韵汪由敦一征肇迹万峰间破阵推强大业艰战垒只今余灌莽灵旗长白䕶孱颜霜前锦树当先矗云外珠邱计日攀金匮遗编扬武烈诏谋亿奠区寰恭和御制恭谒永陵元韵汪由敦灵钟启运福来同𤓰瓞绵绵衍绪丰木本水源徴世徳左昭右穆奉先公一峰华葢闻天表万叶星榆宅正中此日升馨光圣孝载瞻松桷怆宸𠂻恭和御制恭谒福陵元韵汪由敦陪京东望势岧亭天柱巍峩巩地灵独辟干坤宁海宇长悬日月䕶云扃龙旂展祀三年里鳯纪周回十二星拾级载瞻松栢路九秋瀼露晩初零恭和御制恭谒昭陵元韵汪由敦武烈丕扬大统昭丹陵深閟万灵朝熙天昌后开千叶膺箓维新奠一朝庭下松龙蟠广䕃㐲前石马识英标翠旗羽葆精禋展西接留都路未遥钦定盛京通志巻一百二十三钦定盛京通志卷一百二十四钦定四库全书钦定盛京通志巻一百二十四国朝艺文诗七言律钦定四库全书钦定盛京通志巻一百二十四国朝艺文诗七言律恭和御制吉林土风杂咏十二首钱陈羣威唿刳来一木自为经絶似蜻蜓着水轻鱼鼓双鬐真欲逝蛇添两足更能行溪间未觉伊鸦响烟际曽无欵乃声记得春巡江介路桨人飞渡碧波生唿兰村村矮灶依担外缕缕晨炊出孔均几段栁边塞景万家烟火太平人纵飞雨㸃飘难湿偶指鞭丝数复频要识驰驱门外客羡他黔突是闲身法喇扒犁几㸃雪中过泽腹坚时利济多且喜轻䭾同薄笨任他綵鹢自嵯峨如龛小坐移真便似榻能牵穏不蹉但设茶铛煨榾柮捻须覔句更如何斐兰纂组由来始一丝童孩嬉戏莫忘之六材徧地能攀取三笴随宜便改为此日箕裘传国俗他年弧矢属家儿圣朝利用威天下小丑真成何所施赛斐功能代箸孰为之古制皆然今亦宜共饭何曽劳泽手尝羮即此可观颐出筒乳滴凝云七候火珠流翻雪匙或恐须他供旰食少陵吟罢冷淘时额林两版居然着数厨无多筐箧亦堪俱取材未解用无用贮物宁论觚不觚䑕走夜深声未静尘封嵗久色㣲乌衰龄拟学吉林俗便置茶经与画图施函天质真成材不材虚中蔵器用何恢料量家具添醯瓮欵洽朋侪指酒醅自是欂栌无弃置不须铁竹更周回瓦盆留到儿孙大对此应知要善培拉哈茸茸草覆制如绹安堵家家版筑劳擣蜃无须烦赤叐刈麻聊用取坚牢摱施貍蛊谁能入向塞寒风那更遭豳馆至今仍旧俗短垣比屋及肩髙霞绷以糠为肉以膏涂㧞取麻中照夜需岂必松藜方代蜡真成茗酪互为奴结云粲粲光微碧照字荧荧纸不乌东壁余辉如可合田家灯火本无殊割山韧似桑根沤作笺不须鱼网用方便信州翠篠应输穉逸少兰亭尚逊坚新様叠畨夸后劲佳名挂漏笑前贤帘纹掲处题天笔恢简文房要共传罗丹鹿腕磨光玉可称畧笺小技所由兴衆中投骨聊为乐四色成枭快不胜击掷相唿施莹石取携逐队蹴坚氷儿童俗学军中戏未许都卢有独能周斐桦木生来用在皮瓦檐垣牖亦皆为肯同白子惟供烛不似楸枰但列棋匠氏取轻随所适弓人用薄此犹宜宸章足补冬官记土物洪纎尽得知恭和御制行围即事元韵彭启丰鹰出辽东卢出韩秋原狝狩合围看乍经谷口霜凝树前转峯头日上竿羣鹿踉跄迎箭疾野麋儦俟踏泥干献禽祗奉慈宁膳卫士从公尽早餐深林密箐屡盘回闗外蕃王扈从来五色鸡冠摇羽帜六飞骏足㨗铃鋂黄榆不断周陆合白雁初横秀岭开虹采蜺旌谁撰赋光瞻宸藻倚云裁封峦纡谲淡鸦青列列裒裒现衆形虎豹牙须惊石弩貙膢角距脱山庭天垂罕毕成星象塞茁葭蓬効地灵用洽羣欢数军实三驱按节志和宁恭和御制辉发故城元韵彭启丰跨时冈原气象雄龙兴大业肇闗东背盟适筑鲸鲵观扫蘖亲擐甲胄躬落日城垣留断梗秋风金铁想临戎对扬神武恢前烈草昧驱除佑帝𠂻恭和御制恭谒永陵元韵彭启丰生民禋祀配天同奕叶贻休裕镐丰追王礼仪隆一本灵山封号峻三公紫云松柏茏葱外丹驭衣冠想像中䟦履不辞程路逺星霜十载厪宸𠂻恭和御制恭谒福陵元韵彭启丰柱峯嶻嶭耸亭亭拱卫云从䕶百灵詄荡天门开广宇逦迤玉案锁层扄真人一旅収区夏王气千秋曜日星戡乱求宁昌后福抚时重奠露珠零恭和御制恭谒昭陵元韵彭启丰丕承髙庙烈光昭荡扫妖氛迈往朝睿畧临闗磨片石天戈出塞㨗崇朝羣山凤舞松环翠太室龙蟠霞建标破阵更看双石马西风立仗望非遥恭和御制祭北镇医巫闾山元韵彭启丰朔方峙镇日星昭祀典明䖍择吉朝掩抱六重凌海岳混蒙干载接虞姚芙蓉片片留巖洞华葢垂垂拱蓟辽禅草不须芝检秘鳞洲风雨自均调恭和御制萨尔浒元韵金徳瑛鸿沟分界近山间十万凭陵一旅艰天授赤符先定宛师临白马遂殱颜红腥染地痕犹在铁甲乗髙势莫攀今日一鞭从下指清秋秀朶㸃人寰恭和御制恭谒永陵元韵金徳瑛追崇祀礼古今同仁徳相承启豫丰玉叶一传开宇宙宗潢分𣲖列王公万山舞凤屏前后千里来龙脉正中䖍谒不辞勤䟦渉十年霜露厪宸𠂻恭和御制恭谒福陵元韵金徳瑛巍巍圣徳载碑亭百世无祧髙庙灵永夜鬼神司禁籞千峯龙象壮门扃天戈一指清辽海大义终伸炳日星正统到今余泽逺桥山瞻拜涕俱零恭和御制恭谒昭陵元韵金徳瑛如日方升大烈昭指挥形势压前朝燕齐师到无坚垒松杏俘归只诘朝石马风云森仗卫龙衣佛火䕶封标版章式廓符髙帝曕望陵园亦未遥圣驾东巡盛京恭谒祖陵大礼庆成诗郑虎文东望陪京瑞霭连肃将祀典帝心䖍旧除辇路三千里重展桥山十二年长白云开龙虎跃浑河镜凈日星悬依然丰镐遗谋在亲奉慈宫下九天銮舆初动驻离宫欵塞降王累译通赤子肯遗声教外穹庐胥入版图中望云倾日三朝久测水占风万国同黙数共球怀祖徳升馨应合告丰功驰道风清荐早凉六龙环卫大安旁寝门共仰三朝礼帐殿亲承万寿觞驻跸山川舒藻绣迎銮士女话耕桑遥瞻王气慈颜喜旧识榆枌幸沈阳永怀弓剑感秋霜茂典重修率旧章陟降神灵通僾忾肃雍礼乐偹锵洋视奁献服贻徽逺翼子贻孙衍庆长鲤供河龙芝出桂凭将爱悫致嘉祥犀衣烟聚胃星敷立表鸣铙纵猎徒吉叶周畋骈六校仁均商网用三驱秋郊农隙娴军礼天策兵威曜上都从迈畨夷衆君长一时稽首效嵩唿唐謡夏谚答尊亲记取辽阳第二巡陵邑他年还望幸天家无事不宜民九重雨露随銮驭四海冠裳㑹紫宸作赋未能惭侍从含毫空想属车尘恭和御制盛京土风杂咏十二首元韵王杰威唿政成利济及杠梁顼桨轩舟制度详数斛才容同小艇几人恰受比轻航取携到处夸便㨗往返安然迪吉康窽木遗风犹可遡载歌汎汎逐波扬唿兰突黔新故不须迁檐际参差列柱然丰乐情形观㸑火太平景象騐吹烟覆筐过雨飘难湿増灶连云竖更坚低拂鞭丝频指数腾腾如缕复如緜法喇泽腹坚时歩歩随柁牀坐穏任推移雪中覔句骑驴似郊外看书挂角宜且喜装囊无负戴底愁登渉有欹危补将四载偕橇梮圣主常深履薄思斐兰丰岐接壤足丁男孤矢余威技夙谙七干取材榆栁在三分为羽雉鸡堪须知士使辞惟託那及童嬉性所躭转恨挽强充宿卫干城罝兎佐雄谈赛斐曲七传餐功代箸曽无刻饰素风存白抄云子偏流滑红挹桃花可劝餐雅称一瓢资泂酌常充四脯饱黎元秋成省识含哺乐满瓮香生碌碡村额林日色经檐照柍桭安排家具杂然陈木器悉雕为朴荩箧衣惟故易新枕儿不传循妇子膳修有阁拟官人闾阎用物徴蔵富比戸如斯俗自淳施函移根漠野不知年虚受能容本自然迹谢雕剜呈孔窍工辞聚偻协规旋小槽夜滴凭开酿丰霤晨喧穏注泉比似陈仓洼作臼几行猎碣几多篇拉哈缩版分来几堵墻草茎麻䕸缀青黄雅言苫葢仍须释风咏茅绹岂不蘉故里垣墉真见圣新宫家室夙宜王登冯悉系迁岐业俭俗留贻肯暂忘霞绷干资蓬梗润涂膏午夜青荧民事劳佐读燃糠师此俭成堆烧蜡笑他豪藜光岂羡阁中向莲炬徙夸院里绹结就非烟看郁郁卿云歌调愿重豁山任教名谷复名麻苎絮谁知亦咀华竹膜云蓝还逊巧麦光氷翼敢称嘉三韩绣错容留様五彩毫挥莫门奢试掲帘纹坚似革流传千载尚矜嗟罗丹尧年击壤老翁戏今日罗丹妇孺需偃仰分明心不竞赢输计较手恒殊何须棊局弹巾角那用骰盆判雉卢倘许千金轻一掷比他骏骨畧同乎周斐坚且多皮宜作室雒常相似并希闻纵饶风雨能漂瓦借作虹霓与带棼北牖除貍灰更洒南荣攻蠧草添熏梓材未必能差胜騐取今文及古文恭和御制盛京土产杂咏十二首元韵王杰五谷谷兴衍沃庆咸宜嘉种惟闻咏恒之户户龡豳迓田祖村村击豕赛农师绕明含露堪标目䟽穖长秱可预期採冠圣朝符瑞志三巡尚食久尝其东珠闼门上溯璇源逺南粤徒劳録异闻珠产摩尼多径寸江通爱滹自三分珍逾海厎擎珊出业比河边採玉勤想像烛龙衔耀日龙门禹凿记云云人葠神臯有草亦名神段氏翁形本轶伦黄润有须方独胜紫团无价亦常珍何曽芝术堪为伍倘遇靁桐定辨真寄语名山採药者得依福壤即仙人松花玉分派多应自鸭江产来緑玉色无龎敷文应运常腾采奋武当年此受降压倒红丝名第一删除黄络美称双拜恩欲诮温公陋淄砚徒传海岱邦貂靡豪柔毳语宁详献自荣区倍觉良皮蝡无如庆云紫品髙尚类吉光黄已嗤乌纳贪眠穏更笑鹴裘贳酒甞故事挹娄添小赋肯教江总擅词章鹿伊尼载玉乗佳气地异颐磨聚作窠鸣野正逢秋罢狝献鲜仍掌氏称罗漆原漫拟儦儦赋文囿应输濯濯多要向停銮昭瑞应况承圣制定前讹熊罴舂山曽见赤熊罴突出深业并见之占猎兆惟欣得佐和丸留与善教儿捕容蔵内一人卧逐困羣中五犬支欲试佽飞徒手格仪鎗队里逞雄竒堪达汉释鹿从知有力诧他悬肉马缨然佩虽韘也材偏中角则觷之工使镌彄向乌嘷瞻吐月控将鹭羽佐凌烟通天不让文犀理孕秀含章肯自捐海东青渔阳漠北与荆窠刷羽东溟又见他认取白花畨部获进来青骹弋人罗霜拳玉爪姿何俊絶海摩天力较多化作珴珂章物采寻常爵雉得如么鱏鳇鱼鲙飞价重东华市生在龙江性恰驯名等秦王原贡错种分渊洞岂常鳞翻腾彀弩兼围网摆脱叉竿与钓缗未待春来供荐鲔早将水畜问人松子见説松山千嵗松龙牙玉角採常逢味如脱粟尝来子形似浮屠望去重应候缀条多璀璨得天受气独淳浓坚香试问稚川子知是招威未逸踪温普译得嘉名天钖与不教霜果擅东南曽非温桲香堪和便列崑崙味带甘酸笑山樝伧父馈甜疑崖蜜苑禽含轻红万颗春无际灵种多经圣泽覃圣驾四诣盛京恭谒祖陵礼成恭纪和珅仙庄诹吉驾言东虞典时巡纪嵗同天作髙山长近日地雄辽海迈歌风桥陵弓剑寻源逺枌社山河庆泽丰色喜南阳诸父老白头扶杖屡唿嵩嵗自昭阳洎着雍陪都三度翠华逢祠官珪币増逾恪芮鞫恩膏沛更浓丹雘鸠工怀岳渎金钱给帑巩垣墉殷殷望幸舆悰切鹤跂凫趋几辈从闗城记堠只还双白阜逶迤瞰緑江五度星回骖月驷九秋霜肃拥霓幢健行不息符龙徳长发其祥溯骏龎浃嵗纶音宣逷迩早觇佳气满红桩兴桓亭馆纳凉宜智水仁山暑晷移驻辇预筹行辇日孟秋还展仲秋期祗防急涨星邮阻未觉安程日驭迟量谷马驼徐整蛮属车九九荷恩私王言重巽布郊圻由旧成模永勿违尽有周庐森拱卫不教行殿峙崔巍松云待谱朱絃奏丝粟宁烦白板扉宵旰经营勤栉沐万年家法凛几微敂闗属国奉銮舆万部櫜鞬列启胠久见賮琛通捺钵竞看芾舄侍爻闾享王率土恢无外威徳如天鬯有余九服尽抒葵藿向太平王㑹辏车书平泉纡轸启清涂风物川原入睿谟居忆施函及周斐行凭法喇与威唿霞绷照夜同然炬帕格占时胜佩符萨尔浒山瞻圣绩当年挞伐缅轩孤泰元富媪典原齐缩鬯燔柴圣敬跻特缮坛圻依福壤直从玺册迓洪禔六宗赅洽隆文秩万叶灵承故事稽郑重思文歌克配在天肸蠁契真倪启运巃嵸秀嶂排星榆如葢䕃尧阶一人禄寿偕无量四祖凭依鉴孔皆质傍丹丘真得地珍侔朱果记投怀枝枝叶叶真符拜永䕶神皋騐气佳一峯天柱切云开髙庙神灵格享来亿万丕基同奠席十三勍甲想登台艰难大业诚悠矣忾僾渊𠂻益懋哉形胜三闗遗烈在斐芬碑字泐苍苔大白权竒小白驯摇鞭籋日卷红尘当年佐命随灵鹊此日图形侣瑞麟绩驾唐宗开寳祚典超汉代展精禋千山秀色青如许一曲蒲梢竚降神葱山蒲海现祥云琬琰新镌趩文实必循名釐重器宜而兼称补前闻为尊典寳蔵宗祏特遣亲支荐苾芬更睹閟宫移景祐从知告孝圣心殷万世人宗数仞垣肇基郑重辟桥门后先䋲武真同揆矩度从心自弗谖在昔金声宣大号至今璧沼瀹灵源鼓钟振处歌于乐丰镐由来善教存四库书成列大观特从过涧溯波澜彩涵濉涣腾昭灼𣲖别淄渑障渺漫三院崇文端有自十年蒇事未为难巍峩杰阁临开宴天禄何须语汉官医巫闾镇屹雄闗俯瞰层椒紫翠环祠殿鲜新増舄奕闼门依旧送潺湲锦城沧海凭陵外碧髻青螺缥渺间佑启由来资巨岳落成望秩额题颜北溟方位渺云烟特饬鸠工焕彩堧势控归墟环紫甸象符建斗拱珠躔辽浑萦带灵交滙渤澥朝宗脉逺延尺咫恩光霄汉接连簃金碧并申䖍展亲録旧玉音昭六等崇封爵并邀带砺从今垂亿禩旂常自昔冠羣僚姓兼同异交成泰食配烝尝永勿祧亲驻华旃亲赐酹一时感激遍金貂金汤新筑亘峯拗十八城连逺近郊形俯川原兼斥堠制殊复穴巩桑苞地灵葱鬰森千堞天险峥嵘冠二崤更发水衡修叠道轮蹄南朔往来交琱弧躬挽甲躬韬彞器摩挲讵惮劳绡帐求衣频侧席葛灯披读几焚膏降原黙对神功懋覩物弥钦俭徳髙百战山河余慕切亲提三尺翦蓬蒿鹓行肃穆聴鸣珂崇政祥开紫殿峩云日瞻来欣地近丝纶捧处拜恩多十亭二木期无𨼆万国千官颂有那喜起更看歌世徳林林曲遍銮坡如云秋稼溢篝车玉车犬经临眷物华未有洒除勤里巷频仍蠲减到桑麻千箱储后丰年屡四鬴量来解泽加总为开基崇力穑豳风图画掞天葩振振袀服效戎行楚楚青衿迓道旁景福一时歌既饱作人千古仰为章分颁大府兼金重拜捧天家束帛将文治武功臻极盛丕扬谟烈纉重光衢歌杂沓和萧笙聮襼扶鸠迓翠旌喜祝三多绵后甲欢承十赉谱由庚盈箱白粲醲膏溥出笥文缣燠日晴乐利养恬承祖徳无疆寿宇庆芸生金戺银铺列画扃旧宫遗制法清宁凤凰楼北仙云紫山海闗东御气青午夜一轮清禁月中天双阙上垣星周原考室规模大五日心依赫濯灵卿霄晨露似珠凝睿藻聮翩玉字登雷雨经纶昭有序星云糺缦瑞同称直同监夏贻谋逺讵比横汾韵事矜四度朝陵成四帙觐光万禩勅钦承閲射前期选最优营门三耦对正侯风传旧俗存桓﨣训示先型騐惨柔往嵗天弧威朔漠常年大狝试髙秋充庖禽兽分甘逮侍从均叨宴赐稠三桠五叶矗如林气韫精含嵗月深匝地霜华晨哨鹿掀天雪浪夜登鱏壤赢五沃尤宜谷产甲中邦合贡琳采得松花江上五帝鸿墨海好摹临江华窎佃渺天南祝嘏承筐达匦函晋日康侯情欵欵需云恺宴泽醰醰久知岛澨恩光洽更捧奎章瑞彩含曽是神谟亲厎定三田渡口偃霜镡重城羽仗迾森严朔月旋镳吉日占东望寝园仍奠斚北瞻汤殿乍回幨云霞焕处枫宸迥秸输余蔀屋霑好值六花天告稔正逢乙夜省铜籖频年禁近赉崇衔两度陪游扈凤縿宻勿多惭襄黼黻赓飏还许和云咸恭惟仁孝馨香达敬识神人上下諴清庙歌成同拜手万年嘉颂仰披函钦定盛京通志卷一百二十四钦定盛京通志卷一百二十五钦定四库全书钦定盛京通志卷一百二十五国朝艺文诗五言排律钦定四库全书钦定盛京通志卷一百二十五国朝艺文诗五言排律福陵陪祀恭纪张玉书大漠龙兴日邉庭虎步辰白山浮王气黑水渡真人一旅璇图廓千秋景运臻宅都森拱卫卜域涌嶙峋拜手瞻丹驭攀髯忆紫宸禡旗师应律筹幄动如神塞北收俄顷河东定浃旬射鴽辽海岸猎兕嫩江漘骏马诸藩贽编珠絶岛珍莠锄张圣武嘉植仰皇仁考契文初炳耕桑诏屡申英雄来草泽庙社辟荆榛绵蕝仪追古豳风俗旧淳地寒银碛雪人燠翠华春肇迹垂鸿永开基翼燕新衣冠藏石隧弓剑䕶霜筠殷享祠官肃成功祝史陈双峰窥日月虚殿拱麒麟盖代规模濶敷天翊戴均痛余趋磴下想像属车尘昭陵陪祀恭纪张玉书玉厯归真主祯符际盛期丕承高庙烈式廓太平基仙驭追应杳神游俨在兹山河垂睿畧日月仰天仪开国经纶宻当阳雨露滋声华陈羽衞俭徳总茅茨献纳龙墀引图书鳯阁披爱贤通燕笑拊卒问疮痍训切投醪事恩深挟纩时两勤南汉驾频趣北庭师水划熊津阔山回雁碛竒旌门罗贡賮毳幕拥降旗环岛收唇齿縁边戍虎罴雕弓临塞劲铁马度辽驰指顾中原计艰难缔造规令模传寳箓遗范镂丰碑先帝羮墙慕今皇陟降思荐馨浮酎醴展苾溢松脂芝草周垣茁春阴匝殿移五云回望渺霑洒有余悲封祀长白山恭纪吴兆骞配极神山峻脩封帝命崇金函新建岳玉检此升中咸秩遵虞典昌期答汉功星轺瞻二使云燎视三公戴斗原承北苞祗独峙东千年今值泰万嵗昔开嵩地接兴龙近天开翥鳯雄嵯峨分气象窱辟鸿蒙五畤仪还陋三祠礼自同宗禋通肸蠁展寀契昭融圭璧陈缇帟骍驹豁锦幪日华遥合扇云气迥成宫列嶂琼雪双流亘玉虹壮哉符寳势赫矣丽璇穹仙霭凝严紫髙霞镜野红何须传纵雉已见永垂鸿芝术祥侔岱枌榆祀比丰紫坛三望徧绛节百祌通运喜逢文命书慙献所忠圣皇长有道灵秩庆无穷恭和御制告祭福陵礼成元韵髙士竒遥峯开碧甸叠嶂拥珠宫祀典千秋右巡行二月东回瞻苍霭合俯瞰曲流通地是排云上天因列柱崇干戈今载戢玉帛旧来同式廓豳岐业长贻镐洛功荐馨昭圣武执鬯展宸衷两序陈宏璧诸藩抚大弓坛壝当太乙草树迈新丰仰答开基逺勤劳有睿功恭和御制过广宁望医巫闾山恭依皇祖圣祖仁皇帝元韵鄂尔泰羣山皆拱北霄汉挿芙蓉羽盖摩天降旌麾燿彩重乍披青玉案宛近紫云峯依约巖垂瀑迢遥寺偃松仙真应望幸名蹟待登封镇亚三公礼豳崇万壑宗吐吞作霖雨来徃䕶飞龙侍从齐舒眼灵竒想豁胸恭和御制过广宁望医巫闾山恭依皇祖圣祖仁皇帝元韵张廷玉百里停金辔孤烟钦玉蓉林峦才一靣邱壑已千重回忆临沧海悬知隔乱峰轻澌岩际瀑晴雪洞门松丹灶青泥熟金函碧藓封逺迷安羡迹长配岱恒宗未得随千里遥思驻六龙云霞瞻睿藻灵趣发心胸恭和御制过广宁望医巫闾山恭依皇祖圣祖仁皇帝元韵梁诗正髙标临溟渤秀色蔚芙蓉列镇声灵壮陪京拱抱重三畨纡圣跸五字纪仙峯近引天边伏遥看雪里松翠云屏尚展白玊磴新封鉅典崇禋祀神区识仰宗赓吟迟锦骑题额耀骊龙曩迹増追慕宁徒豁逺胸圣驾东巡盛京恭谒祖陵大礼庆成诗胡寳瑔展谒心绳祖精禋孝格天殷祥从启后周祚溯开先寳命三才合琼源一气连辨方符出震配极协基干式廓由仁累维新在徳延流虹将毓圣长白预徴仙武履吞朱果星临贯紫躔笃生风表异乗运日华悬丕构初桓拨羣雄尽伏跧十三摧劲甲百万却飞鋋拓土声威壮瞻原本实坚舟瑶勤相度襟带势洄沿再卜今辽沈千秋古涧瀍亶聪能纉绪列圣念稽田大统兼函夏神都乃定燕经营光宙合抚御跨嵩滇久道甄长固重熙㦸改煎我皇怀肇迹继志重仔肩松柏瞻依切羮墙对越专先期询帝典诹日应虞璇清庙申䖍告隆仪考实诠爰移雉尾扇逺飏鱼须旃奉侍慈宁庆驰行福履骈霱云随羽葆香霭䕶珠軿雨霁尘氛净风和景物妍洁斋心翼翼定省意北口千盘拱南天一线縁严闗通虎气髙塞靖狼烟行殿依层嶂离宫仰旧椽凭轩先泽迥染翰睿情牵不为巡游至非因逸兴遄觐扬时愓若陟降每兢然大狝徴徒盛修戎振旅阗双鞬攅靺鞈万骑接连钱陈整花团槊场寛柳拂鞯秦成争执㦸许少逞衔弦络野驰偏挺罘山逐更翾将藏仍触蹶欲纵又聨猭扼勐僵生兕追奔挫巨狿青骹腾白鹊素练攫苍鹯自觉皆闗辐何曽待步鋗叠双穿绣羽羣友散腥涎月满乘飞接星流带走搴共惊天智勇齐庆日充填甫草诗徒侈长杨赋苦研何如勤讲武不比乐游畋祖制宜常守遗风莫暂捐诸畨羣引领候驾几佪儃永念怀柔徳均归统驭权壶浆看簇簇刍糗効惓惓厥角还输马雕题亦献豜晨车循水曲夜帐结山巅咸戴天家泽俱称衆部贤名王邀眷遇国戚重姻聨鳒鲽同胞与梯杭总幅昔无私覆载今岂薄虚孱尽在生成内宁令雨露偏凡兹皆世徳长以固雄边声教讫如此恩威讵偶焉御题标胜地睿藻贲悬泉雷若山阳殷蚪疑水窟眠巖腰梳叆叇石齿泸潺湲喜气匀寒燠时光赖节宣草青秋露润林绚晚霞褰辇路郊原湿沙程让陌阡天和骈玉穗嵗稔获霜籼处处吹豳乐家家鼓腹便昇平思缔造恬养本钧甄到此皆疆理行来异毳氊寒门随击毂辽水复牵船栉沐闻尧腊风尘记禹胼遥晞形駊騀颙企气蜿蜒景彼松楸茂从兹𤓰瓞绵千峯朝启运四祖庆光前肸蠁陈登豆翘襟洁儿筵先河尊自岀卜洛溯营迁峻业垂无极鸿基永不骞矗如云郁蓊亘若霓连蜷既仰龙东䕶还钦鳯北翩金银隆地轴星宿耀河壖文祖方昭格神宗复吉蠲柏城藏剑舄琳璧奉杯桊书谓材宜艧诗闻桷有梴瑶光腾釦砌瑞色拥珠櫋鳌戴三山柱螭盘四寳砖祠官严辨省宗伯戒愉綖执事鸳鸾肃陈牲茧栗卷观孚咸有秩萃假泃无愆履位昭中正凝神表涤湔洪歆诚已达介福徳加䖍僾忾通心结形声㝠意筌炳膋萧燿燿灌郁鬯涓涓礼毕华芝动风行翠䍐旋余香烟幕䍥夹道树葱芊雉堞分楼橹蜂房富市㕓庄馗平似砥列隧密于缏象阙规模旧皋门体制全即看霞缭绕并映日炎燀圭地黄舆正仪天紫盖圆一尊聨海甸万类统垓埏舜簋惟和土尧题喜不枅衣裳犹仆袭图训尚连编示俭捐纨绮垂型却玊磌依依钦手泽圣圣共心传阊阖迎晨启旌旗拂曙鲜早朝银箭仗待漏赤墀鞭忭舞闻宣诏嵩唿敬上笺维城剑珮列陛肃貂蝉钖类蠲千庾流恩注百川绢颁仁共煦竿植过容悛枌社洵霑被云台最系挛厥初争附鳯应运翊鸣鸢铭鼎推同体援旍念控咽三勲亲奠斚诸佐使加笾镇岳横青壁灵源滙碧涟惟神将璧帛承命荐牲牷迺令熊罴会旋观组练挻军容齐郅武偈节集鲜扁后距成山立前茅拟水漩电驰戈闪闪雷动鼓鼘鼘莫讶辀能挟兼夸札尽穿鹳鹅风欲卷茶火锦初纒庆劳铙声奏唿腾凯唱还于焉开大酺是用宴华颠丰沛兴歌日邠岐望幸年骈罗肴尽蕙照燿烛皆莲眷顾容酬酢言情任笑嘕后人犹食旧先志并垂怜所遇咸欣跃无谁更结情餐和春以妪交让性宁颛耕凿安淳朴渐摩异巧儇培深征皡皡化洽近蹎蹎但觉心恒习都縁目久檽深丛繁果实沃壤秀禾弮苏子灵槎接松花寳石溅三桠珍玉茁万颗璨珠蠙是水成甘醴其材悉杞楩射熊驰蹑影酿鹿䕶长鬈肪截摛冠雉银翻秀项鳊土饶嘉产错人厚古风扇自昔能时保奚烦虑月朘无名诚荡荡有道信平平逖聴常翘首腾欢几曲拳文涛渤澥笔露渍兰荃赋就瞻羲书歌成叶舜絃惟馨光典䇿至治握枢键用述前谟大兼窥圣徳渊盘杅期日儆金鑑愿心镌绍衣符三五绵长纪万千回銮咸有庆敬献上陵篇恭和御制兴京叠癸亥旧作韵元韵刘纶圣代兴王地神山启运时东来初望气西顾益恢基卜宅邠原颂成都妫汭思金汤纾浚筑海岳効崇卑脉衍蟠龙胜材储附鳯姿丹邱凌日观紫阙俯云陂沐雨怀陶穴歌风竚羽旗文孙容有恪艺祖格宁迟俭徳茅茨着淳乡桑梓垂两京抒御藻古意溯源知恭和御制兴京叠癸亥旧作韵元韵汪由敦龙兴最初地鸾御再经时奕世承昌运依京肇帝基居岐始庐旅载亳已讴思正喜周原膴何嫌夏室卑风云开大业天日缅神姿楼橹余层巘郊原指近陂流泉环井里乔木映旌旗为忆前题旧重看閲嵗迟鸿篇百言叠骏烈万年垂翘望丹陵迥贻谋圣鉴知恭和御制谒显佑宫叠旧作元韵汪由敦地迥枌榆社天临紫极宫翠㣲佳气郁綘阙庆云崇灵祝昭丕祉精诚格上穹肇基凝鼎命禁籞秩丰功霜柏层霄上扶桑渤海东再巡光盛典祇谒厪渊衷章叶星云倬图开骏业鸿永惟承启佑笃祜仰皇躬恭和御制兴京叠癸亥旧作韵元韵和珅城是东都旧来当八月时居岐天与宅胥宇命初基抚迹増余慕徴图契圣思比文百里王异舜有鳏卑地擅山川秀人兼义勇姿风声传戍垒鹤唳遍冈陂火返擒三帅营开列八旗威灵方赫濯荒度岂稽迟典勒名山贮功成大汉垂无须警木铎五字示周知恭和御制题萨尔浒十二韵元韵梁国治我武惟扬日恭闻帝谓宣永怀攻战蹟如凛鉴临天词炳诗谟诰勲传散望颠神谋竒合正鬬士一当千料敌先知彼乘瑕遂据坚御师贞以律载斾秉维䖍陈马亲挥指军书谢委填会朝戎事定四路奏功连用命彰劳伐同心迈古前山河雄极望掌握运归权赫濯声灵在精禋对越专赓题萨尔浒于万贺斯年恭和御制至兴京叠癸亥旧作韵元韵梁国治自我兴京造于昭帝命时三闗乗敌势一战肇王基貔虎惊雄陈韬钤运寳思遂开疆域逺不厌土茨卑天与神明胄人多飒爽姿登山看壁垒擐甲陟陵陂夺彼援军气搴其大将旗功成五日速纯养几年迟鼎祚山河巩奎文日月垂前光扬后圣家法仰真知恭和御制题萨尔浒十二韵元韵谢墉神武木厨奋大文金匮宣孙谋勤述祖帝业创开天在昔王师振彼昏国势颠若林卄余万如虎一当千顿见旌麾靡全摧橹楯坚堂堂布竒正黙黙凛紏䖍礟火因风反舆尸满谷填羣山飞骑合四境捷书连疆里新増旧勲劳后迪前绍衣绵景命铭鼎纪威权从识坤维奠端由庙畧专赓歌三有宅笃祜万斯年恭和御制兴京叠癸亥旧作韵元韵谢墉草昧亨屯地龙飞出震时鉴观承帝眷肇造拓邦基魁柄移衰祚戎衣启绎思允荒豳馆即克俭禹宫卑上国风云㑹中天日月姿灵钟徒太岭业展界藩陂振旅恢三畧规方列四旗昄章孔之厚武戒久而迟式廓舆图巩丕承统绪垂绍闻兼创守崇领仰生知恭和御制题萨尔浒十二韵元韵钱汝诚鸿业初基造神功骏烈宣经纶开自圣智勇钖由天胜算原无敌先机已据颠太神殷师空亿万周旅止三千垒筑金城固山围铁背坚成谋兵士劲并力役夫䖍骑队从绵翼军声已震填攻心拉朽昜太斫陈折渠连太伤鸟俱惊落聨鸡讵奋前亲贤皆一徳钤畧仰中权以直王师壮维膺帝眷専跸途钦战绩书事溯当年恭和御制兴京叠癸亥旧作韵元韵钱汝诚命世生真主乗干肃奉时经营劳缔搆草昧此开基伐密归神算迁岐启圣思我图方烈烈明室已卑卑尚遣沙虫旅遑知龙鳯姿五朝齐下垒一骑未临陂勇气声先鼓军容色变旗辟疆威更逺养晦迹非迟土物神皋沃茅茨俭徳垂川原怀式廓宣示万方和圣驾四诣盛京恭谒祖陵礼成恭纪董诰佑命申天眷寅承仰圣躬万年洪祜笃列祖显谟崇肇域歌于亳诒谋纪作丰展巡仪叠举绳武典攸同缔构艰难绩重华启迪功永言追逺义敷绎道弥隆孝告陵园展方春濡露浓迎薰休彀骑上塞驻飞龙撰日秋华爽中天月彩重锵銮骈七萃聨幕卓千峯沙蹟涵泉脉枫巖绘黛容铺芬禾黍秀跸路省良农述职纷藩卫天家烈骏厖勤拳供偫备稽首角麾幢蕃帐周庐万和门列纛双先驱鞬矢引来觐珮声瑽虎落连遥塞龙沙控旧邦郁葱佳气近纳緑指苍江王气舂陵聚髙山世徳贻遹追鸿号晋式廓永图垂豳雅兴甿业邰封肇帝基璇源灵汉导榆荫瑞云弥一脉丰融蠁三霄僾气思盥诚孚夙夜鬷假萃洪釐沛里纡宸瞩桥山拥瑞霏维新开寳构大定仰戎衣宅镐规千禩升陑式九围麾旄彰武烈弧矢景轩威罴虎重峦䕶云霞万载辉升歆陈稷黍四度写瞻依耆定光汤烈昭陵继创初畏怀蕃部悃推戴让王书徳已同帱载仁宁利剪除鼎龙弓影在石马汗趋余瑞箓通真宰黄图抚广舆珠邱申对越洞属圣心如礼成明备庆黄幄涖陪都鳞集名王侍凫欢子姓趋曙华腾羽葆祥霭覩枌榆岳岳垣墉制将将皋应模那居钦俭徳经始宅鸿图光恊清宁撰璇宫握瑞符荒外夫余国贤藩奉介圭星辰天拱北玉帛海东赍钖宴屏翰重承恩拜舞齐庆霄敷雨露寳篆烛虹霓旭上槫桑近云连岛服低丸都通鸭緑万禩祝洪禔郊垧坛位设崇徳玉舆䡨珪币千灵享钟镛六变谐中都初定鼎大礼溯燔柴右序钦先典前巡厪圣怀紫垣三列陛瑶级八重阶并焕元堂制祈天福孔皆原庙丰京左前规咏实枚三元祠改卜九室宇重开䖍斵歌松桷勤修饬梓材膺图钦陟降登瑞庆昭回巍焕文章纪玢璘礼乐该五朝升册寳扬觐仰烝哉故宫殷礼乐毖祀奠溪苹牢执歌风古烝浮数典淳吉蠲兰醑酌嘉荐黼筵陈余馂颁胥逮蕃釐受更新三秋承大糦册载溯初巡东望颐和殿蒸蒸孝慕申神皋宜五谷绣陇蔚芬蒀亩沃双岐瑞家饶四鬴殷髙秋巡翠辇多稼刈黄云额逭除田赋膏流洽社枌引年扶杖祝肆眚下车闻嵗嵗徯来幸无疆颂圣君诘戎光烈仰弧矢典宜敦义等三田寓材因五射抡先期遴卫士申閲御旌门鱼贯程精艺鸳聨拜渥恩肄勤思罔斁纉武道攸存钮勘风仍古前徽志弗谖栉沐怀前武经纶缔造难宗祧贻矢胄房序肃衣冠麟采増辉暎龙文永䕶蟠式凭天穆穆瞻企烈桓桓䖍秉仍汤钺垂华拟舜干洪思恭俭徳神御万年安登闳恢圣业斋额继思贤永念前光迪深维法守艰谟钦离照示阁仰曙霞攀图録重熙际声灵万古间琼源流祉庆寳牒送巡环式焕留都制祥辉天作山延阁宏文辟名循过涧传三江探玉海五纬聚箕躔于迈鸾旂莅观成壁曜聨剑光腾碧汉珠彩耀深渊衢献诸生赋黉増博士员作人歌棫朴嘉荫槛云连绷梗膏仍注霞蒸烛綘霄故宫留土俗乙览佐秋宵笼葛灯同示敷莲炬漫烧光辉瞻帝里淳朴溯先朝垂训穹碑泐成模守器昭化裁钦椅制圣念凛墙尧展采都畿奉釐工祖制包拱垣环左辅册命尹东郊责重宗城寄情聨泰陛交嘉孚恩有庆廉法圣亲教旧徳钦宜守奢风戒勿淆懋哉良翰职统率彚征茅姬箓称周召唐宗数鄂褒酬庸封号炳纪绩史宬髙日月攀鳞志风云汗马劳享陪清庙位奠酹故茔醪申钖承前志优霑庆盛遭钦思嘉运翊劲力刈蓬蒿不咸修望秩江海典仍罗薶疈春官祀怀柔时迈歌灵源征佑贶仙跸仰经过侑币歆名渎函香荐古河鸿文䖍肸蠁翚羽视巍峩北镇新祠庙升禋瑞霭多风土邠岐旧天章仰正葩省山邦作对溯涧物惟嘉载纉于狐貉其绳立室家源流胪美富志乗绘丰华基本开忠厚规仍酌俭奢南都平子赋康丽澷陈夸钖庆神人洽敷恩中外滂郁华回日御瑞霭䕶云骧舆向罗葵悃天心眷梓乡遐瞻闗虎踞迺望气龙翔詄荡亨衢逺淳龎厚泽长星街百廿里坦坦赋周行万载厨峯地轩皇赫濯声一戎驰劲旅四路殪明兵电击封填蚁雷砰观筑鲸咸刘攻牧野伊淢奠丰京钦念天惟鉴丕昭日永清跸涂纡圣慕景仰武功成胜国藩篱捍当时重广宁盾矛持议左门户聴言荧前鉴中奎翰先声仰震霆崇墉严讨伐滍水詟威灵六合今无险三韩旧作屏山川松杏色周览慰烟炯上都盐泽地廿载牧羣増息养仍垧野蕃滋数大凌间田非稷黍属籍异监丞云廐纷罗列秋原自饱腾更畨归辔易闲卫羽林乗天育称唐代铺张讵足徴云䍐前时莅金墉饬普修承平非险设保聚为民谋材庀司空备钱颁少府优八城新堞焕五载大工周虹亘遥环堄霞辉近烛楼苍苍祥霭里万雉控神州雄闗称险阨西北拥﨑逺念欃枪埽恭承函㝢临夏殷规监昔神武绩垂今衮钺悬金鑑丸泥俯玉岑广轮重塞扼裒对一心钦澄海舒宸眺梯航永奉琛丹陵东向慕葱蔚庆云含申缅文思被遥维武烈戡露霜迟两载紫翠拱千岚执馔唐仪展齐祠汉典探蕃祺钦备五大礼仰雍三嵗徧精禋洽寰区孝治覃归格膺鸿庆神轩肃仰瞻爱朝三殿启腾贺万方佥胪典勲华鬯庸歌雅颂兼回环珠叠韵先后玉排籖祗遹长言纪灵承亿载占四巡钦缮册垂裕意深严达孝髙前牒馨香感至诚光仪辉典册符瑞陋泥缄曼寿申天钖昭明仰帝监扈巡随豹尾儤直荷氷衔式覩宏章备祗慙赋笔凡击辕宁俪雅大乐企韶咸钦定盛京通志巻一百二十五钦定盛京通志卷一百二十六钦定四库全书钦定盛京通志卷一百二十六国朝艺文诗七言排律七言絶句钦定四库全书钦定盛京通志卷一百二十六国朝艺文十二诗七言排律恭和御制谒祖陵礼毕车驾入盛京元韵鄂尔㤗神皋初辟自关东东望佳哉气鬰葱劔兆龙兴曽表异水宗鸭绿亦来同云雷先烈皆崇徳宵旰吾皇祗勅躬淳化直追三古上孝思黙运一诚中颇闻夏谚歌惟叙睹秋旻丽太空五纬文垂星错落八鸾声叶玉玲珑艰思亶父迁居日勲陋宣王薄伐功虞代自来隆典祀周官从此罢祈攻于门遮莫同于野在庙还应视在宫风起云飞过沛泽夕阳流水指岐丰千林蔽芾长垂䕃万国倾葵各表衷大界光华何糺缦小春节候倍冲融三陵精气端居接六代明禋是处通擘海金鳷腾欲上铜钲捧出暁霞红恭和御制谒陵礼毕车驾入盛京元韵张廷玉神京地似涧瀍东碧嶂丹邱气郁葱咸仰声灵千载盛早㸔朝㑹万方同皇圗肇造垂鸿绪道法相传启圣躬谟烈幸承神武后绍衣常切寝兴中欣闻鳯辇来青甸快睹鸾旗映碧空倚盖林花犹旖旎扶轮水石更玲珑山川旧属龙飞地堂构长昭燕翼功直以深仁成混一岂徒雄畧善谋攻淳风已见超唐代俭徳还应陋汉宫运际昌明逢履㤗人懐乐育庆恒丰冈峦进丽邀慈鍳民物雍和惬帝𠂻羽辂秋临天澹沱彤帷昼卷景怡融遥瞻紫禁规模逺迥望丹陵陟降通要识开基由稼穑周原䆉稏一时红恭和御制谒陵礼毕车驾入盛京元韵梁诗正亲扶慈辇驾徂东长白遥分势郁葱列爵孙礽纷扈从诸藩酋长竞来同祗懐展谒崇原庙不惜驰驱瘁圣躬一缕诚将萧艾外十秋灵妥苾芬中风嘶石马寒生隧雾隠松虬翠蔚空王气龙蟠峰逦迤穹碑山立柱玲珑升歌莫报重光烈返辔还思肇造功故里只今仍沕穆清时已乆息冲攻沛中父老懽留跸白水真人旧拓宫符瑞邈兮嗤禅岱规模皇矣识迁丰御朝汉殿星环极卜世周家帝诱𠂻桑梓恩敷膏露湛川原春到暁霜融神畿赋就方夸固盛礼文垂欲陋通西指燕京余眷恋千山犹绕朶云红恭和御制谒陵礼毕车驾入盛京元韵张鹏翀长白崔嵬镇海东蓟门烟树接青葱兴朝王气千年在圣主懽心万国同下武配京追祖烈上陵展祀肃皇躬貔貅夜绕星庐外旌斾朝飞辇路中带水廻旋来逺障崇墉嶻嵲俯层空长懐茅土临堦墄讵侈璃瑠作瓦珑卜溯涧瀍前代业酹酬褒鄂旧时功麾旄西土咨盟㑹载亳鸣条缅造攻元莬城连十里郡鳯凰楼映万年宫讴歌父老填衢巷抃舞儿童习沛丰礼乐修文明帝典蒐苖纉武切皇𠂻休徴早识訾黄下戬谷常昭肸蠁融日月光华凝显烁云雷草昧感灵通五陵佳气符元运万乗銮旗曜日红圣驾东廵盛京恭谒祖陵大礼庆成诗朱佩莲当阳圣主运乘干祀典宏开孝格天殿上衮衣垂日月寰中绣壤奠山川重光谟烈文承武一徳明良圣得贤布政九霄当宁日合欢万国上陵年仰承大统羮墻见俯御雄图带砺全复覩唐虞州十二聿遵周孔礼三千肇基迹自留都始大孝躬劳庻物先抚有万方民物富来同九牧贡输骈春晖报徳临朝后仁粒思文受命前共戴慈宫尊养至式瞻烈祖祀禋䖍昌时特举廵方典戚里欣承大飨筵周武杜中曽献勺汉髙渭北亦陈瑄上监徃代参经纬独盛熙朝不袭沿耕耤南郊供簠簋蚕缫东苑理纮綖官修内外昭诚敬日练刚柔告吉蠲奉物参时将玉食敷天裒对走花駽羣僚从祀黄流瓉圣母先迎紫罽軿原庙衣冠游旧里寝门饮膳问中涓享岐有事偕勤止陟巘无劳念慎旃黙契璇宫开月扇喜临华渚度花砖黄麾渐引祥光启彩仗齐排瑞霭连灏气逺围秋澹沱氷轮廻映月婵姢疎桐呌露斜行鴈髙栁嘶风两岸蝉光霁上开新气象霏㣲四歛忽吹扇三霄澄景悬东壁万里晴晖发北燕清暁衢歌传白屋斜曛野笛挂乌犍欣瞻圻甸禾栖畆逺卜要荒黍被阡驿路不妨耕陇业沙隄别取牧塲填腾骧出口飘云䍐迤逦延邉望海堧红杏城髙分石碣黄花塞险扼喉咽卿云似葢文稠叠王气如龙势蜿蜒南部侦逻光抃舞北藩候望尽喧阗万年天子欣临境中国仁人喜莅邉汜扫中涂成坦坦导游王路履平平徃来瓯脱遥呵䕶瞻仰韦鞴正婉婵芝葢纡徐丹嶂合虹旗缥缈白云穿悬崕遥指飞猿挂絶壁争㸔技䑕縁行近芳林鸾䕶尾立当青草鹭擎拳因乗秋气行时令爰徃东都奋大畋田豕垂文原利执天狼观象尚张弮鸣笳邉将雄擒虎负弩番儿媚献豜沇沇溶溶奔大兕儦儦俟俟窜封猯合围鹿塞芟蒿蔚周落麞山柞祀楩望里合兰河瀇潒环中蒲类海萋芊神姿自控三花鬛逺畧徐摇七寳鞭照夜白翔寻影迅海东青耸入云旋秋原莎靡矫媒雉大漠风扬纵爪鸢乍格游骐收羂结转钩飞豹入拘挛曰驱有令从开网命中方唿倒应弦叠获豵豝惊纵送盈庖脯腊贮肥鱻貙膢何止娴车马园寝从教执豆笾蓊薆枌榆森里社巍峩廊庙素题枅球图玉府光瞻切剑舄桥山乍目擩帝子梧髙风徃复大夫松老浪洄漩金波凫鹤隂翔集银海龟鱼暗濯湔駊騀冈陵台座埓葱茏林麓鼎趺聨尭茔窀穸封如斧殷武宗祊角有梴梐枑中铺张礼馆旌辕外建卫齐员莲花漏彻晨波涌萧叶香升暁火燀圣德钦瞻龙绣衮母仪肃整鳯文钿太官上食承蒿柱大乐宣音绕蕙櫋清液一泓浮鬰鬯红霞㡬朶透炉烟有孚盥荐昭颙若如在精诚见僾焉风马飞扬来掩云旂摇曵下褊居歆玉宇含丹渥具酌金尊漾碧涟徳是馨香非黍稷道能肥腯到牲牷呈祥祕殿瑶芝秀应瑞长秋玉露鲜开创规模劳想像纉承懐抱屡沉硏百年礼乐方兴矣一统河山岂偶然今日廵游俄朶址当初祥发闼门渊帝生东震原居位天作髙山最上巅自辟鸿䝉成宙宇向疑窟宅住神仙姜源毓秀推人极亶父开基肇地偏海甸欎盘崇体势辽濵奥衍逺连延四围广漠疆寛拓三𣲖澄江水曲踡与宅乐郊蕃薮泽建邦膏壤导䰻佃驾龙春日賔旸谷跃马秋风战坂泉拔木道通开草昧蹶生质讼化䝉颛威张楛矢山林启䖍秉彤弓讨伐専缔造雨风经栉沐艰难手足瘁胝胼小懐大惠仁风布迩惧遐惊武烈镌上国旧推东海表王畿嗣渉大河迁绸缪家室从沮漆和㑹隂阳卜涧瀍矩地向方仁气正规天分野尾星躔増城詄荡飞楼橹作庙崇闳架椽河鼓双旗分羽翼隂符八阵总包纒圣神定鼎资先识文武持筹具妙铨海载东藩三箭定山连西域大旗搴神臯坱圠占昌世肇域鸿龎握治权爰拯生灵登袵席尽收品彚入陶甄贻孙翼子天无极报徳崇功嵗必耑刚拜几筵前烈笃伫瞻宫阙旧章悬虎臣矫矫重唿跸髦士峩峩共佩瓀侍奉金舆携斗柄和调玉烛靖风祅弸彋吹幄声徐转婀娜扬旂态有翩城指鹅浑频彳亍江遵鸭緑㡬佪儃漫山文玉抽竒木弥水华苹透瑞莲芦絮烟霞朱雁集菭衣云锦白麟眠芬菲如适羣香国璀璨疑游万玉田入境偕来瞻帝座升朝俨若抚天璇齐云三殿星垣灿夹曜端门鳯翼骞大展垬球王㑹礼髙悬坟典帝京篇葵倾已徧东西峡蛾伏无分大小开鹤野仙臣瞻朶殿龙沙遗老拜乌氊金罍颁下疑琼液玉馔分来厌麦饘大酺庆成丹诏下鸿恩喜沛紫泥传侍僚宣力俱增级秋赋经廵概赐捐被徳臣隣膺祉福渐仁士庶念桮桊承平自极文明盛保治无㤀武卫宣讲旅凌河看整暇陈师渤海戒轻儇天髙树灵鼍鼓拂汉遥扬彩鳯旜鹅鹳合离成队伍墨荼竒正入键观米似海军容壮撼去如山阵势坚耀雪鲜明擐铠甲捎星浩汗拥戈鋋悬知奋武鹰鹯逐一自扬威虎豹㾓散即飈风弥垧野卷为收电净郊㕓花江襟带鲛人集绣岭屏藩雁户编灵药採来葠五叶豊貂罗取珥双鬈村村家碓长腰米处处人穿缩颈鳊浪䟦牛鱼红泼刺草游蛇马碧蜷风强壮士弯铜弩俗朴齐民衣木棉地羙絶蚊还絶蝎年豊无蜚又无蝝金汤永固东京乐鼓舞欢留大驾还来日沛宫髙帐饮归时辇路绕攀牵苍生爱戴宸游豫紫陌方长赏便一路承欢回玉勒有时迎笑傍珠鞯鸡翘夹道歌连臂豹尾交衢望叠肩饶乐郡邉飞葢弭婆娑州外绣帷褰含情岚翠浓堪滴薄醉林光秀可怜城上遍围蓉锦幄道旁齐放菊金钱百昌接辂争呈媚万彚迎銮竞鬭妍榆塞霜花轻㸃䄂荆关红叶薄飞笺黄童鹤跃云成望白叟豨唿雪满颠多效壶浆呈野簌或携筐筥献香荃还朝飏拜沾尧酒奏治薰时入舜絃逺近人风欣过化徃还农隙莫期愆象舆乍驻三灵恊雉扇重开五曜圆颂上赤蛟绥奕奕曲成米鹭鼓鼘鼘河清海晏追三古华祝嵩唿遍八埏载笔歌万寿圣人仁孝永绵绵恭和御制车驾至吉林十二韵元韵刘纶银汉分支入望迢大东仙仗候芳朝百年芮鞠民犹朴什倍枌榆物更饶云䕶椴林香晻冉霜融华屋序均调仲秋令典修廵狩左翊雄围壮沈辽地接黄龙披牒旧天开白岳降神遥歌风在昔传过沛刻玉方今颂绍尭父老扶笻倍燕喜儿童舞拍诫纎恌懽声拜赉常弥日盛事观酺每彻宵覆陇髙囷元务本授㕓竒货亦防浇巘原载度扬前烈井巷重经述近僚世仰豫逰频有庆时懐栉沐永无骄赓飏愿得依奎藻邠颂长聼被里謡恭和御制谒陵礼毕车驾入盛京仍叠癸亥嵗旧作元韵刘纶王气翘占魁柄东留都翠葢驻茏葱杏松势衍崐邱接辽沈流分宿海同亿万年基推肇迹十三甲奋仰亲躬英雄草昧兴嘉际和㑹隂阳卜宅中檄布狼荒人尽附巢焚蜗角垒先空重関雾净销金虎二马飈驰振玉珑庑列十亭参大政朝崇双楔䇿羣功鼎存郏鄏清时定车靖淮徐吉日攻尚忆岐阳胥故宇岂夸沛上过新宫金瓯永奠恢无外玉辂重廵及屡丰原庙衣冠徴祖泽寝园弓剑厪宸𠂻地天交济鸿图翼日月贞明淑景融九㝢梯航羣望叶八纮户闼一家通奎章逺轶研京手光爥槫桑曙旭红恭和御制谒陵礼毕车驾入盛京仍叠癸亥嵗旧作元韵汪由敦旧邦时迈涧瀍东亿载皇基镇鬰葱象纬昭回箕尾协隂阳和㑹雨风同閟宫僾㑶频申慕繁祉遐昌正集躬辔转珠邱晴旭里銮廻枌社晓云中绮分疆场鳞舒隰香霭街衢篆袅空保塞鴈臣仪肃肃献琛海国佩珑珑依豊缅昔经营始卜洛方开缔造功乃立应门宸宁建奚烦鼛皷庶民攻山川永䕶真人里星斗都环太乚宫执豕酌匏风自古由庚华黍嵗维丰欢言父老知先泽陟降庭除企圣𠂻三殿恩纶霞彩焕十亭酺宴瑞光融周京敬奉徽音嗣黼座遥闻帝谓通一纪鸾旂重莅止海天颙首日华红恭和御制车驾至吉林十二韵元韵彭启丰自入边门路尚迢不咸在望慰崇朝倚江作枕烟云䕶建木为城桦柞饶未到沍寒秋正好乍临霜旦气方调神渊毓瑞龙潜海絶塞恢图鹤化辽覧胜花江搜阙畧纪闻松漠遡殷遥功同乗载师神禹典重封山述帝尧则壤赋轻因土瘠鸣鸾仪偹镇民佻树蟠葠草烟笼晓鱼捕鲟鳇火映宵旧俗覆茒差近朴流民移籍尚无浇挽弓甲士迎天仗述职藩封绕衆寮褶剪鹅儿山寨勇舟移画檝水军骄东隅快覩金舆转北极遥传天马遥恭和御制谒陵礼毕车驾入盛京仍叠癸亥嵗旧作元韵彭启丰陆海膏腴起大东留京烟树接青葱珠邱秩祀千秋洽寳鼎丕基万国同缔造艰难思祖烈抚临统一萃神躬奥区绮错乔林外分野躔临析木中积水廻环笼碧甸崇墉嶻搆层空式瞻黼座螭头丽初立臯门鸳瓦珑卜溯神京瀍涧脉酹酬列爵鄂褒功顺天膺命徴图箓大政当阳息战攻河绕句骊千里郡日辉翔鳯万年宫吾皇昔驾当渊献此日重临旧沛丰礼序乐和昭盛典省方问俗励寅𠂻明星自照蜺斿采白露仍兹黍谷融声教逺孚荒服至精禋昭格瑞符通扶舆独厚陪都运沧海长昇旭日红恭和御制东廵盛京叩谒祖陵是日起跸得诗八韵元韵和珅盛京东上复兴京三度经临法祖情择日已占七月吉计程便拟六旬行仰瞻共颂晴明好黙㑹方钦感格诚望去祥光迎辇近㸔来紫气自开呈陪都只隔千余里帐殿遥分廿四旌侍从连营环拱极仓箱遍野履豊成家縁是旧羣思返徃却如归岂惮征更见恩膏随地溥翠华到处尽宁盈恭和御制至盛京叠癸亥七言长律十四韵元韵和珅税驾陪都到大东郊原禾黍望青葱豳岐已是三廵莅景象依前两次同御殿典章湏用吉谒陵诚敬必亲躬遗裳永贮鳯楼上法物传看秘阁中臯应连云崇紫籞罘罳笼霭近晴空规模已偹成余朴金玉其相却似珑式廓是增钦眷顾成城孔哲见神功敷文来格垂干羽我武惟扬表战攻自此经营基帝业岂因宴豫处深宫朕哉无异书言亳允矣方知诗咏豊询俗採风劳廑念时和嵗稔契宸𠂻恩施恵逮臣民溥絃诵声闻徳化融迎辇列藩邉塞至瞻天属国海门通停居七日初旋跸囬首崇墉拂曙红恭和御制御崇政殿六韵元韵和珅缔造洪图跨沈辽殿名崇政睿题昭不期玉帛三千㑹嗤彼金人十二销昨日停居方止跸今朝拂曙便临朝班聨羣牧钦尭陛乐舞双悬想舜韶賔此四门门尽辟衍兹五福福频要何幸叨陪从拜手钦瞻御座遥恭和御制东廵盛京叩谒祖陵是日启跸得诗八韵元韵梁国治秋来弥望稼如京跸路东瞻二纪情为仰星榆天上种因遵辽海日邉行练时暇待中元节展礼申将积嵗诚问俗两都封社旧赓诗七月画图呈山环水抱论襟带风起云飞想斾旌考卜㡬迁王业定艰辛如此武功成万年承烈贻桓拨一语知难凛迈征民事更殷兼省歛新膏如露洒丰盈恭和御制至盛京叠癸亥七言长律十四韵元韵梁国治两纪遥瞻紫气东出关云树蔼茏葱蹟徴辽祖兴王近事与周家创业同继世豳岐勤卜宅当年甲胄想擐躬地连山海星躔北威御遐荒日丽中制胜早传诸部定养时㽞彼贼氛空松云更仰伊耆栋珍玮从捐和氏珑政曰抚懐遐自迩道惟文武徳兼功敷方遂此柔羣服寳命从新溯造攻和㑹隂阳开沃野来宗福禄贺新宫云廻大岭林峦合水滙三江品物豊百嵗枌榆钦盛烈一经城垒愓宸𠂻衣冠快覩朝仪肃楼殿重临曙色融家国万年诒有则天人一气感相通帝城云里光辉接长对扶桑浴日红恭和御制御崇政殿六韵元韵梁国治祖宗开国创全辽辟土成城圣烈昭正殿晓临天宇豁余氛先见日光销威加寰海归宸极仪想风云㑹大朝七日礼成申涣号三秋恩遇起春韶东渐早讫西南朔荒享奚论侯甸要最是发祥根本地中和一气两京遥恭和御制东廵盛京叩谒祖陵是日启跸得诗八韵元韵谢墉郅治光前溯旧京永言慈孝展衷情风传夏谚恩膏沛典继秋尝吉礼行舜慕尚余霜露怆文谟式绍豆登诚欢声关隘偕腾祝佳气桥山逺豁呈祗为惟馨勤法驾共瞻不狩偃绥旌祖功东北谋诒燕圣畧西南告武成小相愿为䖍夙戒属车陪奉快遄征质明一路和门竚至敬终朝仰捧盈恭和御制至盛京叠癸亥七言长律十四䪨元韵谢墉北极坤舆旭日东留都气象欝乎葱文谟绍述勤三驾天作初基辟一同箕斗星垣推亥歩松云栋宇缅尧躬鵽鸠告瑞徴无外寳玺延禧兆宅中建国旧曾占太卜筑城今复召司空九阊爰詄龙楼焕百堵重兴雉堞珑讲事宜兹修牧正伐材自昔冨公功溯维伊洫兼伊匹允矣既同复既攻是断是迁瞻奕庙攸宁攸芋嗣雍宫畏威懐徳邦咸喜克敌安民嵗屡丰宏以汉京规地利绳其祖武启皇衷四夷陪扈鞮鞻逺列圣居歆肸蠁融正赋蠲供兼且独髙年行庆溥而通清寕奠丽歌时迈宵旰依然烛剪红恭和御制御崇政殿六韵元韵谢墉武功文徳廓全辽正殿巍峩燕翼昭继志早看三蘖靖策勲又见贰尸销重临风起云飞地载溯迁丰卜镐朝敬职分行排汉蕝孝思永慕静虞韶醍醐茗饮陞阶陛卤簿鹓班统甸要垂训麟振谆创守康强逢吉万年遥恭和御制东廵盛京叩谒祖陵是日启跸得诗八韵元韶钱汝诚祇谒桥山溯镐京展軨撰吉企干情精禋预勅仪惟偹狝政先时诏罢行廿四年来䖍悫达第三廵举宪章诚每懐缔造前光廸特与蠲除下隠呈凝露秋方滋福壤带阳人共仰华旌鸿釐大有皆垂贶骏烈丰功借告成记里邠邰兹在望首途通潞此初征瑶函早为陈王业跸路新篇更执盈恭和御制至盛京叠癸亥七言长律十四韵元韵钱汝诚特举升馨翠辇东桥山敬仰鬰葱葱三廵偹览川原习两纪重修典礼同瀍涧经过懐曩蹟应臯莅止肃宸躬尘清碝墄秋逾半彩映璇题日在中万戸枌榆舒化宇九天阊阖敞晴空土风纪盛珠霏琲物产摛华玉韵珑武库留贻尊什袭荩臣奠酹念崇功清宁禋祀神惟妥坛庙鸠材勅急攻析木星辉长白野蓬莱云䕶紫㣲宫燕诒启绪钦居镐鸿构承谟想作豊绍継肻堂天子孝经营与宅圣人衷鸡竿青宥新恩大鳯诏蠲除恺泽融式示昭垂千叶永宏开詄荡八门通灵台此日占佳气糺缦非烟旭景红恭和御制御崇政殿六韵元韵钱汝诚紫阙巍峩镇沈辽卿云黼扆颂光昭乐陈玉砌仪惟偹香袅金猊篆未销三至翌辰勤莅政两京分侍肃班朝风飘秋殿烟初霁人到春䑓景亦韶茗椀甘浓逾酒醴陪臣拜舞列绥要继䋲六世同临照旭日曈昽碧海遥七言絶句上陵歌应制王士祯两京相望海云开驰道如弦候骑催金马碧鸡新奏㨗太平天子上陵来令支回合万重山闪日旌旗虎豹间东望风云过沛上西来车骑出萧关辽水东廻北镇斜龙蟠虎踞帝王家依依最是关门栁十二年前拂翠华艰难王业本岐丰扶杖米观父老同诏赐大酺还给复一时歌舞遍辽东奉使祭告事竣至闾山清安寺登大士阁沈荃闻説闾山第一峰苍崖终古白云封天风忽起松涛落下界回看隔㡬重山阁层层架石梁洞门窅窅瀑飞凉攀萝直上三千尺鸟语花香白画长圣驾东廵盛京恭谒祖陵大礼庆成诗宋楠一统河山正百年开基遥溯镐丰前龙旂十乗亲承糦载咏思文后稷篇艰难王业起关中展祀欣㸔大驾东十日为霖天忽霁共知圣孝格元穹爱日依依翠幰开秋原玉露净飞埃松花江水明于镜照见红鸾扇影来海上三山戴巨鳌桥陵剑舄彩云髙芗萧焫处天光合五色曈昽映柘袍真庭肃肃下灵旗缥缈云璈奏假时干羽两阶昭世徳鳯楼重见鳯来仪玉府丹书百世存河山带砺俨新恩銮舆亲酹功臣墓又见髙皇六叶孙名山望祀百灵趋积翠中天翊圣图应似白云封内起山祗万嵗効嵩唿宫殿龙眉迹已陈秋山木落自嶙峋从官一骑颁香币异代犹䝉钖类仁行殿遥闻昼漏清龙賔十二灿芝英彩毫珠玉三千字亲洒云笺赋盛京讲武还登将将坛黄旂开处五龙蟠君王神武真天授列阵先应慑可汗平沙毳帐俨分行稽首齐称万夀觞一自华山归马后百年瓯脱尽耕桑需云霭霭宴枌榆辽沈今年并赐租鳯诏九重天上至一时歌舞遍康衢一行贡使自朝鲜诏许承恩侍广筵归向东瀛夸盛事尧尊亲沃圣人前八年勤政揽宵衣肯为时廵废万㡬依旧緑章躬省覧朝朝批答下纶扉元㝠应候玉花攅铃索无声漏向阑遥忆塞垣当此夕六龙天近倍高寒尧阶蓂叶四囘开日下欣闻玉辂廻最忆千官随豹尾红云遥捧日车来圣驾东廵恭谒祖陵扈从纪事敬依癸亥御制回銮途次用平声韵三十首汪由敦豳舘珠邱路指东銮舆夙驾晓茏葱星霜一纪精诚积掖辇依然昔嵗同乌桓鴈塞岭千重詄荡天门万国宗到处黄云浮麦陇行来喜色动慈容滦水潮河似锦江迎銮新部比藩邦马前厥角瞻天表耳贯明珠毳服厖长夏山庄小驻时新荷叶叶栁丝丝水芳巗秀清凉地殿角薫风正午吹沼鱼囿鹿正鲜肥供膳乗凉试歩围恰喜前峰吐华月玉骢馺娑入林霏水槛风轩八面疎洞天福地景标初披章召对仍无息较射裁诗更课书名王衮绣効凫趋杂伎看驰六尺驹敎上御床亲奠爵推心柔逺示神模曲水芳园展緑荑锤峰月上幔城西银花散作千林锦寳界平铺五色泥新秋晓发衆情谐西出中関景物佳帐殿披帷迎逺岫四宜居是读书斋伊孙千折路纡廻靣面芙蓉涌翠来驼马嘶车列队平沙万幕此间开除道成梁念苦辛分藩列部蹟犹新奈曼敖汉经行地尽是含哺鼓腹人射生逐草旧来闻毳幕氊裘扰塞纷此日山田青不断新畬髙陇力耔耘栁条邉里散千村扳屋柴篱画意存想见陟原荒度处吉林城上瑞云屯窝集閜度和銮弥野阹山次第㸔射得黄罴仰神力围来白鹿奉慈懽龙轩鳯翥卫羣山才指桥陵雪涕澘寳鼎星榆表神树英登伊淢俨仙寰叶赫荒城灌木邉挥戈汗马想当年前屯抚顺多遗迹总是轩皇旧坂泉天柱东擎宿雾销佳城深閟万灵朝翠华甫莅先趋谒诘旦升馨更焫萧王气昭陵龙虎交嘶风二白立秋郊诚孚帝右凝嘉贶不借江淮三嵴茅都邑何关守卫牢八纮归命浃春膏图球宗器传东序贝胄雕鞍兽锦王㑹图成职贡多梯航琛賮歴関河朝鲜译使青骊马蕃部降渠锦背驼土风旧俗戒浮夸豊镐遗规百万家坤厚积髙本长白星潢源逺接松花鲐背扶擕傍御床酺筵起舞荷龙光万年乐利䝉先泽弥信周诗颂不忘北镇扶舆拱帝京明禋祗荐驻霓旌回鞭问景探云壑缬树红泉歩歩迎髙咏飞楼笔有灵云澜浩瀚纳沧溟望洋多愧涓流细目眩齐烟九㸃青扶桑朝霭䕶京陵圣代鸿图亿载兴讵倚雄関严鎻钥万山环拱海天澄孤竹遗墟暂憇㳺湍流峭壁野烟浮平䑓松籁供天藻长共清风万古留绣甸逶迤膏泽深负暄时切颂尧心车篝秸千邨乐祗有勤氏意倍钦萧萧班马有騢驔御顿安营午正三卫士控强能巧中健儿角觗力沉酣行殿清晖月上帘徃还五见玉钩纎宵衣正念寒征苦又课农家瑞雪占朝衣初整拂尘衫奏贺明光乐颂咸日捧瑶笺朱尚湿鸿篇五百袭琅函读御制盛京赋恭䟦裘曰修焕乎一赋典章存册府昭垂万禩尊不比词臣东观笔导扬先泽有神孙地辟天开启圣时钟灵长白事多竒鲰生管见何从测试诵生民清庙诗络海包山尽大东指撝方夏划鸿蒙风云助力天垂象冩入淋漓墨沈中万世丕基有自来不㤀耕战帝图恢就中仁义堪为守前圣心传片语该仰识㡬余下笔亲土风原是数家珍禽鱼草木㤙晖及物物都归大造春借甚三都与两京铺张绮绣戞瑶瑛须知云汉为章处不向行间字里争研练曽闻费十年请㸔天笔似飞仙扶舆灏气同磅礴倾倒词源万斛泉翠华两度上陵还未得追趋豹尾间不是此番身奉使一生虚愧㸃清班盛京通志卷之一百二十六钦定盛京通志卷一百二十七钦定四库全书钦定盛京通志卷一百二十七国朝艺文记钦定四库全书钦定盛京通志卷一百二十七国朝艺文记勅建䕶国寺墖记刚林夫幽谷无私有至斯响洪钟虚受无叩不鸣而况于法身圆对规矩㝠立一音称物宫商潜运故如来利见迦维託生王室凭五衍之轼拯溺㳺川开八正之门大庇交䘮法力维持乎八极慈威鎭摄乎羣魔大智静㴠灵源普挹圣主道济苍生化隆无外念兹功徳允合瞻依特敕工部遴委喇嘛钖伯札绰尔吉弼勒图朗蘓相为度鸠工盛京四面各建庄严寳寺每寺中大佛一尊左右佛二尊菩萨八尊天王四位浮屠一座东为慧灯朗照名曰永光寺南为普安衆庶名曰广慈寺西为䖍祝圣夀名曰延夀寺北为流通正法名曰法轮寺各立穹碑永垂来禩铭曰皇图肇启寳域宏开仰兹佛日跻扵春台雨旸时叙国无祲灾三途靡忒五福斯来银冈书院记郝浴铁岭古银州也浴甲午九月谪奉天戊戌五月下岭卜筑扵南门之右方十许亩中为书屋三间前有圃种蔬后有园种花左壁吾卧室也右壁一帯皆吾友连屋而居也屋中造甓床一丈风月之夕吾友毕来登牀趺坐床下钻火烹茶漉酒纵谈名理至夜分不散架揷天下古今图书恣吾友展玩有化人来则焚香晤对参騐竺乘屋后一冈隐然龙卧所谓银冈者也雨后登之见郭外羣山紫翠交冩其北山锦亘西绕而东山迤逦南属簇拥万状中控一背是为铁岭然总维于一线之银冈殆物之鼻祖者乎吾冈下所种桃李皆数度开花而成实矣所举二三子亦裒然冠而似丈夫矣吾归之嵗嵗徳在邜西牕北有杏一株发花数十蓓如蜡捻白梅香色䨇絶而花枝婉转皆回颈西视是皆不足记独念吾霜天雪夜一灯炳照大静之余彻四壁扵环海晤羣圣扵斯须截然有觉心目为豁于戏非吾银冈吾安得有此一日也非吾至尊又安得有此银冈之一日也泣抚银冈留为书院有踵至吾冈而黙识浴一日之㫖者浴即近待于数十年逺待于千百世心皎然如一日也封长白山记方象瑛康熈十有六年四月望日上以长白山发祥要地特命内大臣觉罗武穆讷一等侍卫兼亲随侍卫费雅什一等侍卫塞䕶礼等扵大暑前驰驿往五月四日启行十四日至盛京二十三日至乌拉宣谕镇守将军等召村庄猎户皆无知长白者都綂尼雅罕族祖岱穆布鲁世採猎以老退闲自言祖居额赫额音闻其父尝云猎鹿长白山负以归四日可抵家以此度之长白与额音距当不逺因问额音路几何猎户噶拉达额赫等曰陆行十日水路乗小舟二十日乃命猎人喀喇前导各持三月粮又虑食尽马乏不能归也期将军巴海载米一舟候于额音于是噶拉达额赫等由舟觉罗武穆讷率萨布素由陆六月三日启行经温徳亨河防虎山库勒讷林竒尔萨河温都河布尔堪河纳丹佛勒地方辉发江发河穆敦林巴克坦河纳尔珲河敦敦山扎伦果河几数十处抵额音而噶拉达额赫等亦至葢自江逆溯由唿努瑚河至佛多和河复顺流来㑹才七日耳十一日发额音一望林莾迷不得路萨布素率旂甲二百人伐木开道十二日悉衆行是日萨布素遣顾愫等先后驰报前进约百数十里登一山升树而望遥见逺峯白光片片殆长白山也因留噶拉达额赫等督米珠蚌十四日与萨布素等㑹密树茂林揣摩开路十六日黎明闻鹤鸣六七声云雾迷漫不复见山乃从鹤鸣处覔径得鹿蹊循之以进则山麓矣始至一处树木环密中颇坦而圆有草无木前临水林尽处有白桦木宛如栽植香木丛生黄花烂漫随移驻林中然云雾漫漫无所见也衆惶惑前诵纶音礼甫毕云披雾卷歴歴可覩莫不欢唿称异遂攀跻而上有胜地平敞如台遥望山形长濶近视颇圆所见白光皆氷雪也山高约百里五峯环绕慿水而立顶有池约三四十里无草木碧水澄清波纹荡漾绕池诸峯望之摇摇若坠观者骇焉南有峯稍低宛然如门池水不流山间则处处有水左流为松阿哩乌拉河右流为大小额音河瞻眺之顷峯顶游鹿一羣皆骇逸惟七鹿忽坠落衆喜曰神赐也葢登山适七人时正乏食拜而受之回首望山倐复雪雾遂扵十八日南回至前登山高望处一气杳㝠并不见有山光矣二十一日至二额音河合流处二十五日至阿噜河则额音东流合处也二十九日由阿噜库河厯色克腾图毕赫噶尔罕噶达珲萨满萨克钖法克钖松阿哩多观大江险絶处凡九七月二日次乌拉十二日抵宁古塔遍閲㑹宁诸府八月二十一日还京具疏闻上以发祥之地竒蹟甚多山灵宜加封号下内阁礼部议封为长白山之神嵗时享祀如五岳焉夫封山之典肇始唐虞然报祀岳渎非有闗扵钟祥之自也志称长白山横亘千里高二百里巅有潭周八十里南注为鸭緑北流为混同国家龙兴所自然至今无知其处者睿虑周详穆然念祖宗所由兴专官访求备厯险异卒光大典以答神庥其享天心而致灵贶宜哉谨摭原䟽缀葺为记用志千万世无疆之盛云奉天府文庙志梁拱辰尝读班史有曰文徳者帝皇之利器武功其辅也余则以为武功者帝皇之利器所以开治者也文徳所以保治者也武功之所定者逺文徳之所化者深汉唐以来莫不皆然我太祖高皇帝之起于东陲也始以武功定全辽扵学校未遑也太宗文皇帝修建庙学而文敎聿兴世祖章皇帝平定方夏首崇文治改卫为盛京设立师儒以训子弟今皇帝即位多士克生先后继美文明之化日隆而文庙渐起前后京兆以请时兵饷方殷増华有待犹眷眷不忘特谕守臣设法修建至康熈十八年秋拱辰再奉命尹兹土乃奉行前㫖率二府二州七县之官儒绅士捐俸出财修治之于是圣殿櫺星门暨四周垣墻皆鼎新焉师儒得以瞻仰人士得以矜式岂非武功定而文徳兴乎然予观诗人所言景员之祥发扵殷土生民之庆本扵姜嫄则本朝之肇基必有出扵武功之先者也今也武功已定文敎复兴人才扵是軰出治化扵是休隆矣然予愿司敎者之求其实也夫诗书礼乐非徒以饬容观琴瑟笙簧非徒以美声律要以调习其性情消释其鄙戾使之居家处乡则有孝恭礼逊之行服官莅政则有公忠亷仁之节斯学校为育才之区人士有治平之任不然虽实枚其磨砻閟洫其宫宇亦何益乎若溺扵文辞习扵佻达此又人才风俗所由败壊者不可不豫为防也逰辽阳千山记张玉书康熈二十一年嵗在壬戌海㝢削平庆典具举春三月车驾至盛京告成功于列祖三陵毕谒巡莅边塞特敕扈跸部院诸臣留都祗候臣玉书叨与侍从自兴京奉命返辔时日休暇将徧厯州邑诹访旧闻㑹积雨中阻不获逺渉辽阳城南五十里为千顶山迤逦盘互夙擅竒胜望后十日持幞被杖䇿以行比过辽城获覩太祖髙皇帝驻师筑垒㩀河克敌之遗蹟又延问故老得年八十以上者二人指述旧事尤详越宿冐雨入山既至风日开霁恣览纵陟往返凡八日山多竒峰㠝坑稠叠不可指屈故名千顶僧寺最着者五曰祖越龙泉中㑹大安香巖志无纪载或曰唐贞观中征高丽曾驻军扵此语多附㑹据元皇庆中直学士陈景元撰僧雪庵塔记言僧自毉巫闾驻马大安后移居鸭緑江复还香巖具有异蹟今香巖寺西有雪菴塔而诸山所传名胜亦往往以雪庵着则五寺旧址虽不可考而其创建在元以前兴起在皇庆以后亦可信矣夫辽阳为国家肇基重地陵宫相望百有余里此山蟺蜒瑰异嫓之往代当在东都瀍涧西京灞杜之间而闗塞辽逺轮蹄罕及致使灵峯鹫岭鬰而不彰臣玉书来观欣叹希觏随迹所至用志梗概山不胜纪仍以五寺系焉循辽城而南里许山色凝碧篱落类江左至八里村有梨数百株雨后吹白如雪踰石门度七岭东南行汤泉泉近浊可涤不可饮也入山经邢崖径路逼仄万峯回互乌鸣树底杂卉蓊翳梨最盛弥漫溪谷七八里不絶过南塔有官亭遗址胜国时将吏宴㳺休暇之地又数武至祖越寺寺环山而搆面俯背倚左右拱揖高輙数百仞峦岩洞石各各肖形有神人仙佛莲月盂钵螺髻狮象之属惜无高人胜流持择评品虽称名近鄙仍而不变也由寺东縁磴而上脱㡌杖藜盘薄沙砾数百歩得巨石石形如丸围径以丈许兀踞峯顶凌虚耸特不欹不仄石上为松坡为石佛崖为罗汉洞洞对峙曰振衣冈磨崖大书苍润可爱名氏已芜蚀畧见彷彿而已又里许厯危磴数百级至巅凿壁为斗室颜曰无梁昔有老僧精梵律者常栖宿其地他僧处之或触鬼物或虎啸扵侧中夜惴慄輙携军持而下僧浩然云自祖越折而西可五百歩两崖夹峙划然如门既入泉流潨激泠泠如操石琴溯流而上一径盘纡古木间植达龙泉寺闻竹鼓声遥与泉声应而軥辀鸟语杂㳫其中泉出寺后弥勒峯峯左有石洞方幅数尺珠光喷涌穿涧而溢寺僧截木承之刳腹类竹引入牖下有若悬熘凡祖越所见西北诸峯皆在寺东峯势诡异险幻正侧殊状逰者心目骇荡不谛视不能辨也寺延袤仅数亩其筑室架壑皆依山偃仰有清越环映之致故山径峭窄而取境特竒寺为故相国范文肃公旧逰地其子忠贞公所书字存藏经阁中寺僧寳而藏之出以示客结搆严泠如见其人龙泉距中㑹不十里山径旷衍林隩畅蔚虎迹交错竟日无行人晨兴循龙泉东麓折而南有牝鹿十数注坂徐下僧曰此鹿就饮溪涧水耳畋猎罕至故与人狎时堕虎口至中㑹寺寺前为水阁方广半亩夏秋之交霪潦演溢九峪之水滙注扵下阁因是得名其盛时水石交映禽鸣鱼沫颇极登临瞻眺之胜今阁久废仅存石址而水势亦湮塞寻所谓九谷水故道无识其源流者可为太息中㑹在五寺为简寂禅宇剥落无复旧观僧耻若辽阳人有学行筑室数楹书史盈案龙泉西南诸山皆倚室东隅而松苔峯西峙与粥鱼庵故址相望岚气环匝视静而听逺坐移时窅然深也出中㑹行十里许草树藂宻溪流锵然水穿石中时露时伏是为大安寺山址又里许径路盘纡下马拾级而上行五百余歩径渐平复骑距寺半里许竒峯叠嶂耸出云表如立如踞如拱如戴孤挺峭厉率去地数千尺寺枕山之中前俯后仰万象盘鬰入寺憇五峯丈室阁铃松韵时发异响坐久之邀两僧导㳺人授一藤杖循百佛堂过薛菴至璎珞峯峯突兀无梯膝行而上有泉出石旁如盎既下入万松林逶迤里许隐蔽日月野卉数十本色丹而妍错互于古松之隂幽丽特甚自此山益竒径益偪沙砾杂糅积叶盈数尺怪石怒攫下视无际心𢥠然而危乃令两僧前挈后掖䇿杖其中同行七人穿丛莽排株朽累累然趾背之相错也行十余里至罗汉洞洞深五六丈悬崖后阻藓壁对峙有明嘉靖中华学士察题石出洞口折而西遥望石穴如牖为云封洞背云封过马蹄㠗当衆山之中南而通明北俯中㑹若襟帯然又百余歩经石门渡岭天风乍起山木尽号仰睇仙人台一峯斗絶空际疑不可即循磴道徐上约数十寻至台址左深潭右絶壁环顾诸山尽在肘腋之下台距趾二丈许上布石枰桞桞州记仙奕山庶几似之而其矗立万仞之巅崚嶒竒诡飞鸟垂翼虎豹却顾海内诸山所罕觏也此峯居大安中㑹香巖之间山脉之所荟萃故逰大安者指为尽境折而下则去香巖为近于时夕阳在山隂气惨肃不及还大安遂寻香巖而西距仙人台二百歩有径东南行孤峯旁突为观音阁阁久废而其地特胜衆山环列苍霭毕㑹蔚然巨观又东为夹峯元僧雪庵栖息之地峯下为洞洞口正黑倾亚不能措手足扪一穴仅容两膝两石离立横木其中背石履木下见深堑侧身而入攀穴而出极山行之险甫出穴复对立一峯架木为梁阔仅踰尺引絙乃度夹峯之名以此峯顶有巨石有古屋有断碑峯外道絶仍触险出洞口厯鹦鹉石雨花台循锦绣坡至香巖日已暝矣僧言深夜常闻虎啸绕佛阁数匝而去遂墐户就宿晓起扪石碑得元直学士陈景元撰雪庵塔记碑覆土中百余年掘土得之苔藓瘢胝杂以尘垢字画漫漶不可辨强起衆僧钩剔涤除纎翳尽去所刓缺者才七八字文载雪庵始末甚详字体亦遒润诸寺碑版之文此居第一由山后循旧径度岭又寻别峯东过䨇井抚朝阳寺碣折入松林经大安而返千顶胜概以大安为最而山径竒特实在香巖大安交㑹之介以道出诸山之背邃奥深隐故多见侧势登览者惮其僻逺往往避险而就夷皆未能穷极兹山之胜者也广宁县义学记项蕙蕙以庚申正月莅广宁再閲月规治东隙地将诛茅为舍招邑子弟而延师敎之邑之父老似有疑而议者蕙悉其状集诸公廨而问之曰吾侪小人诚不知治要窃见号神君者虽多殊绩大抵不过急所当急缓所当缓而已矣我公下车励精图治以休息民力为心乃闻割清俸诛茅为舍以敎邑子弟是近迂非所望扵我公也余曰必何务之为急曰敎民稼穑力作贸易使勿兴讼而耗财余曰若軰何知急其所缓正以急其所急也试畧言之吏治衰则民风敝而民风之敝不敝扵椎鲁鄙模之氓而敝扵聪明才智之士椎鲁鄙朴者或农或工或商即上之人不以督迫亦从事焉唯聪明才智者敎之农或越其畔敎之工或跃其冶敎之商或折其本彼之聪明才智心有所弗屑也其父兄初或溺而纵之继虽不欲纵业已成习放荡不可收拾唿朋引类忘三餐所自来视六愽为正业招尤启衅荡产倾家其为害一也又煽惑彼椎鲁鄙朴者为其所为相率而从恶以致夫不之督迫而业农业工业商者竟日加督迫而不农不工不商矣游惰满街滛酗成俗究厥病源实为戎首其为害二也况又不但不农而为之辞曰地瘠不但不工而为之辞曰力殚不但不商而为之辞曰贫无母曷子焉久则地不粪真成瘠矣力不用坐成殚矣家无以为生贫果彻骨矣夫乃縁餬口之艰难致输公之濡滞为干糇之过失起雀䑕之忿争其为害三也嗟乎幸而生聪明才智之子弟是人所祷祀而求者而其为害至此无他不学之过亦不使之学之过也使之学则彼方泽身礼义之林奋志勲名之路翘翘自命曰吾士也向被其煽惑者荣其若是亦欲从为士而不可得不得不归而各业其业从此四民莫不见义而迁家给人足比户可封矣蕙之欲为舍以敎邑子弟者职是故也在所缓耶急耶诸父老乃悦欲子来其事余不可爰兴工于三月十二日乙丑落成扵三十日己未舍三楹苫以芦垣以甓西依县治东面龙山弁其门曰义学而典史邢君式巡检秦君涵亦与有力焉异日者踵事増华尤余所望也因笔其经营之始事而勒诸石奉天府学两庑记高尔位国家以人才为本而人才以敎化为先自古培植人才靡不以学校为亟亟况龙兴发祥之地将相名臣先后蔚起则宫墙爼豆之规有司又安敢不加之意哉位自顺治丁亥叨列仕籍歴跻京尹膺豊沛之重任思广植户口以培元气凡无艺之征侵渔之弊以次釐剔夙夜兢兢与诸僚属饮水茹蘗庶几杜苞苴而絶耗羡仰报皇上加惠元元至意恭惟我太祖高皇帝以武功肇基辽左逮太宗文皇帝缵承鸿业建修文庙世祖章皇帝抚御区夏以沈阳为盛京设京兆立州县置师儒扵时从龙硕彦彬彬济济我皇上临雍诵学尊礼先师可称盛矣惟是奉天文庙肇创之初大殿虽已告成而两庑尚未营构夫崇祀先哲所以式后进也恢宏庑庙所以肃瞻观也迩者皇威赫濯干羽两阶声敎四讫行见比户絃歌盛扵曩时式廓前规尤在今日顾念长吏俸入仅足养亷文武青衿率多贫士又难以营度之功重烦我父老子弟于是独捐薄俸饬材庀工补建两庑各三楹列诸贤之主而祭器亦具焉多士瞻仰之余庶其景行往哲濯磨砥砺以襄圣天子升平之治乎是役也肇扵壬戌七月至九月告竣谨勒诸贞石用垂不朽开原县文庙记周志焕厯观世之盛也比户絃歌崇儒明道必自学校始乡学三代异名国学递仍其号乡学即今之郡县学也论道明伦接洙泗之渊源续斯文扵不坠养老而敎射尚徳而毓才无不出于是也典最盛矣值今圣天子稽古右文躬亲释奠经筵讲学博徴硕儒圣贤之道昭明于世诚唐虞三代之时也近又奉俞㫖敕滇黔诸省各官创建学宫使山陬蛮瘴之区得沾声敎矧畿辅近地銮舆临幸若开原者而文庙茅茨不翦土阶湫隘岂所以尊崇先圣之意乎但斯邑建立未久前任何公金序披荆剪棘剏茅屋三楹奉祀先贤继任刘公超凡复立櫺星门外置左右二坊规模已备惟两庑神牌俱未之设焕司牧是邦踰越二载心懐修葺力不能逮今敬捐资购工以瓦易茅餙圣殿而重新之置四配十哲两庑先贤先儒神位葢欲为荒邑尚斯文之统以觐扬我皇上文治之盛即瞻仰宫墙者或亦有所感发焉重修奉天府学宫记廖腾煃王化非圣道不行圣道非王化不久王化洽则孔子之道益尊圣道尊则王者之化大启故建学明伦所以崇道统正人心而广治化于无穷者也粤稽奉天自太祖高皇帝神武建基太宗文皇帝式廓隆业创兴学校世祖章皇帝统一区夏文命诞敷今皇上天纵圣神徳威翔洽无逺弗届仁义渐摩无思不服编户之子释耒横经羽林之士投戈讲艺诗书礼乐之盛四方郡国皆然矧奉天为发祥首善之地设学以来虽规制渐増而二十余年未遑修葺其何以仰副我皇上崇文重道之至意顾念辽左沃野千里生聚日滋腾煃以谫劣材承乏京兆亦惟是劳来拊循之不暇其又何忍以兹役重烦我父老子弟为爰捐俸入不足谋之同事诸鉅公不足谋之诸长吏谋之诸绅士佥乐相予志遂鸠工庀材自圣殿而启圣祠而两庑而庙门而明伦堂胥巍然焕然此皆昔圮而今修者也殿以外缭垣奕奕庙以前㦸门峩峩又皆昔无而今有者也经始于康熈四十八年七月十三日落成扵康熈四十九年閠七月初十日计工五千三百有竒计费一千一百二十两有竒役成而游圣人之门者共知圣道之大将伯之助其可冺欤夫明政刑正风俗者天子之化也谨庠序饬伦纪者孔子之敎也今学校之振兴若此满汉士子服习其中优㳺徳敎人文蔚起不将与镐京钟鼓并美千古而不朽哉谨彚襄事诸贤镌之扵石俾后有可考因并记之以诏学者重修银冈书院记屠沂复阳郝中丞留居时所筑室为书院公之自记备矣重修者谁邑今焦君釐正之宋令光大之也余惟天下之书院多矣惟嵩阳白鹿岳麓石鼓四书院以大称岂高阁周建长廊四起云尔哉葢大其人故大其书院也余读公之文章想公之行事而有以识公矣公学探理窟才蔚国华岳岳懐方不移不屈前后厯任政绩昭然而直言敢諌则吕献可之先见范景仁之勇决殆又兼之矣顾公﨑岖龙塞二十余年读书深造味道之腴有大过人者观公之自记非眞闻道者而能言之乎后人登公之堂因依手泽有能识公之旨证公之心或闻风兴起薰其徳而善良邹鲁文物近在海隅以成圣天子夀考作人之化则是公有大造于此邦也兹铁岭片石即与嵩阳白鹿岳麓石鼓四大书院而五焉奚不可也夫兴行敎化守土之责也表彰前哲后学之事也今余忝京兆后又与司空中美君为同垣友扵公为子姪行故因宋令之修复书院为文以记之宋令者谁江西乡进士一骧也有善政与邑广文何师曾者共襄斯举则其人可知矣锦州府文庙记马钟华锦郡之有学葢即明之中左屯卫学也攷之志书创建扵正统元年继増修扵成化隆庆间嗣是废修无常泊明季兵燹之余学宫遂湮没扵荒烟蔓草中矣今上龙飞之三年以锦州为府而府学复设郡伯宋公因遗址而重建焉凡殿庑祠堂门坊池桥之属釐然具举但厯年已久栋摧瓦解砂砾满地蓬茨盈堦过者每兴茂草之叹余下车之始目覩心伤每与锦令周君议欲更新之适年值荒䘲物力维艰姑少待焉前大司成尹公入庙瞻礼不禁叹息曰庙貎倾圮若是非所以重道而崇先圣也遂慨然有捐修之志夫致仕者尚鋭意从事况余职守兹土则是役乌可已乎爰率诸僚属与缙绅士庶或捐财或输力无不踊跃从事经始扵戊戌之仲夏越次年秋告成构正殿三楹因旧规而加増其制两庑各三楹启圣祠三楹明伦堂五楹又拓㦸门坊砌亚字墻界之櫺星门旧制卑隘今易以木下实上空中高旁低壮若牌楼两旁砌八字墙规模严整左右建坊峙耀通衢他如泮桥拜台靡不尽制入其门者仰宫墙之巍焕睹芹藻之青葱而释菜鼓箧讲学行礼俾人勃勃然有希贤希圣之思洵陶铸人才而振兴斯文之盛地也是役也倡之者尹公和之者余而至于程工饬材营建措置则锦今周君之功居多云海城县文庙记张士毅海邑文庙旧在县治西南今明伦堂其故址地地既僻凹又经风两剥蚀差不肃观士毅以中州末学来令兹土每逄祗谒仰止庭除徘徊悚息即有更新之志恭惟我国家崇儒重道逺轶汉唐矧海邑为龙兴盛地王化所昭庙貎不肃其何以振兴文学对扬休命也乎越嵗丁未广文齐公王谟秉铎县庠雅意襄赞并询诸阖邑绅士等佥有同志而移建之议遂决因卜建扵新城厝石山阳逺山如屏近水若帯池擅龙蟠之胜峯环虎踞之竒地满百弓力输衆助工始扵是嵗八月越戊申嵗九月告成自照壁八字墙起内建櫺星门三间东西庑各三间大成殿三间因旧明伦堂为启圣宫周围红墙八十余丈越翼日迎位扵庙用特士毅偕诸绅士人等拜奠堂下朱楹丹渥廷陛崇高视诸旧制颇肃观焉至扵祭器乐府尚须完整新甫徂徕容俟栽培不具论敬以事之始讫勒之扵石奉天试院记吕耀曽拔士之必有试院非仅以壮观瞻崇体统也葢欲觇其学者必令有以尽其长而欲尽其长者必先有以安其所奉天为国家发祥之地体重留都故与直𨽻共省而不与他府埒嵗科两试学政之事亦属府丞示有别也第裒集生徒每考与试不过数百人又不若直省之衆多是以昔之日未建试院皆临期架木设棚遇风雨则不免淋衣汚卷多致草率成篇或有未尽其长之慨焉今天子御极之十有一年予䝉恩特简来尹兹土而同榜族兄果初先生先予来视学建院之议已有成规即丞署之东偏崇旧基而广之堂分前后塲列东西门楹井灶吏舍鼓亭三閲月而告竣葢已焕然而可观矣约其费八百余金果初首先捐俸各属官绅及生童慕义者均有助而治中王柱国承徳今蔡书升则力赞而捐助为多锦府一属亦闻风兴起同时建一试院云忆壬辰嵗予世父司农坦菴公视学于此乐育人才刋有文萃一编一时纸贵犹未获创兴斯举今果初毅然而成之夫岂非不朽之业欤予新承上恩命以左副都仍管尹事吏治民生尚需整顿仕而未优遑敢言学而不虞不文以为之记者以果初之创是学也葢欲多士之安其所而尽其长非仅以壮观瞻崇体统已也果初行将内调甘棠之爱固能信其不朽且乐多士之相砺于有成也而予也更将竟果初之志置学田以给供膳矣钦定盛京通志卷一百二十七钦定盛京通志卷一百二十八钦定四库全书钦定盛京通志卷一百二十八国朝艺文记表赞跋钦定四库全书钦定盛京通志卷一百二十八国朝艺文记圣驾四谒祖陵礼成恭记阿桂皇帝膺天成命四十有八年绎思祖宗兴业造功以奄有九有之师启无疆大宝祚景嗣旧都神臯隩宅山陵邃巩陟降攸凴粤自干隆癸亥甲戌以洎戊戌式循彛章三修谒祭之礼隆仪毖宣孝徳光被迺者特诏有司选和阗贡玉新作册宝格于太室而以旧所奉者尊藏盛京太庙洪昭列圣之丕庥显光阐示无极将遣皇子诸王等翊奉以行皇帝曰朕巡省旧京肃拜园寝于兹五年维艰难缔搆之绪夙夜常在朕心益宜以时敬申报飨其以孟秋启轸热河有事于三陵夙戒所司一如旧典迺五月甲寅车驾发自御园驻跸避暑山庄越六月丙子诏以伏暑闵劳烝徒令太史改卜吉日恩意滂浃欢音雷动越八月壬申恭遇万夀圣节上御淡泊敬诚殿诸藩从官入贺如仪越三日乙亥自惠迪吉门启跸东巡䝉古科尔沁土黙特诸部落以除道成梁奔走恐后所在廛肆栉次生殖蕃阜一比内郡县塞田畆千钟刈获弥望咸感荷圣朝涵濡休养之厚泽跽仰羽葢懽歌载涂爰循栁条边以东入九闗台门将军侍郎府尹以下縁道迎谒各修乃守越九月戊戌车驾至兴京谒永陵越五日癸夘谒福陵若翼日甲辰谒昭陵功臣陪茔以次赐酹祀事俨恪萧芗肸升神明居歆多福单厚乙巳车驾入盛京徧礼于天坛地坛堂子太庙莅旧宫瞻视栋宇皇情忾穆越三日戊申肆觐于崇政殿朝鲜国王遣陪臣奉表起居鞠在列赐诗褒钖庆赉有加遂大晏羣臣颁币以差中外恺乐若翼日己酉于宫中行事神礼庚戍发自盛京先是有诏推恩给复奉天所属祖税一年行所过者半之除庄头轮仓粟万余石旗地嵗纳米豆草束十之五囚轻系以上至徒流减免如例民男妇七十以上优以粟帛广博士弟子员额凡扈从王公诸臣暨大吏羣吏之有执事于行在者差别叙録具凖乙未己亥乙巳丙午节次指授行庆所逮羣伦靡不霑溉越五月乙夘次广宁礼于北镇庙它若辽河浑河太子河秩在祀典者咸先后遣官将事怀柔百神山川受职越十月甲子次山海闗礼于北海神庙登澄海楼以望海冯夷奔越恬波效瑞越八日壬申谒东陵如初礼乙亥车驾至自盛京若翼日丙子亲享于奉先殿告成事焉权自发轫热河六旬有二日而大礼辏备懿铄于融夐古无尚仰惟国家光宅大东以建我丕丕基神威燮伐震耀典册皇帝䖍共昭事既日发金匮周览本末灼知于受命之原而犹不惮屡驾之勤巡行川埜谘度圣蹟于赫图阿拉见创造之劳于辽沈见经营之蹟于宁逺锦州松山杏山大凌河萨尔浒尚间巖诸地见皇天助顺集勲制胜之由然流连勤恳久而弥挚细及一名一物亦必反覆覈证以毋忘先民淳厚之俗用是摛为大文甄谟铸雅御制萨尔浒书事纪功勒实照爥宇宙既宣付刻石其处以诏无穷而前后诗章规重矩叠无非懐创业之不易而益憬惕于守成之难长言谆复盎溢楮墨爰命诸王子敬缮一通椟而藏诸秘阁所垂训于亿万禩子孙者睿虑深长实为至详且切若夫植根树本崇饬典物则有如盛京诸坛庙旧领祠官隆壝周壖严翼无改复命将作缮葺规模鼎新奉天所属诸城嵗久陊刓当葺治者十有八特诏大臣相视大发帑金撤而甓之植良土刚金汤永奠四库全书排葺告蒇复于盛京建文溯阁分部藏弆琅凾玉笈奎壁増辉惟圣天子眷顾邠岐于事神諴民纬武经文诸大政一切修明百务具举而渊沖黙运所以周暨于万方臣庻者亦无不袭和绍徳推本孝熈宵旰勤咨弥昭行健侍直枢禁日聆睿训仰见我皇上体祖宗之心为心法祖宗之治为治寅承对越日昃不遑故能精意孚通受釐集福至仁达孝一以贯之固非徒丰镐歌诗枌榆乐土饬靡文而侈掌故者所克比拟万一学质梼昧愧无以率先馆阁诸僚导扬盛美而职领起居注法当纂次事实以付史馆不揣固陋谨件系月日撰记一篇窃附于记言记动之义曷胜悚戢懽忭之至阿桂拜手稽首谨记圣驾四诣盛京恭谒祖陵礼成恭记吴省兰惟犆礿殷祫揆同畴曩山原朝拜书缺有间焉顾周官大宗伯之属或司祭墓尚书大传周本纪皆纪武王上祭于毕马融以谓毕文王墓则其礼实推轮姫室后汉光武谒长陵者三有事十一陵者四孝明率履勿越致甘露降树之异和安以下举亦仅矣自晋迄明时或修述第史氏艳传以饬仪度致感慕为极若循是绎缔构勤劬政本翊万禩者未之前闻尝窃怪太宗有唐令辟备衣馔欲亲陵寝迺召齐士员谓从官曰朕若行使劳扈从遂自抑止命江夏王道宗代行嗣终唐世惟永徽一谒昭陵开元一谒桥定诸陵而已意魏徴献陵之对所繇感发惜不能格非纳善坐视其主数典忘祖而不自知也惟圣清肇域大东幠焘宙合兴京盛京奉为旧邦其山曰启运曰天柱曰隆业储灵甄贶若神鼎之嵉跱三陵康焉皇帝祇亮荃宰懋席萝图绳祖武而追来孝自癸亥至戊戌三谒桥山爱悫致诚钖羡闿泽巡厯逾习僾忾滋懃舟瑶陟降之原斾钺指撝之埜考地征事宵旰俙然错事布宜是行是训惟曰欲至于万年越嵗癸卯符虞巡之五载爰蠲吉日昭事祖陵上典于是乎四举谨案五帝之书为典尚书尧典传言尧可以百代常行之道尔雅典常也经也周礼六典疏常经即是法式臣以应奉文字为职媿不能效扬㩁于万一尝伏读圣制敬自寻阐仰见册寳有貤藏之诰坛庙有慗葺之谕渎有新宇之制城洫有藏工之命秘阁有庋书之记藩服有柔绥之诏胄筵有聪聴之训星潢有敦叙之㫖他若班朝钖燕优老誉俊练士校射蠲赋肆𤯝惠农商䘏行伍紫纶所及万彚春回然后展谒东陵回銮告奉先殿而庆大礼之成亦剏亦因法可世守尧羹舜墻有典斯在窃不揆颛昧撰绎典一篇谨拜手稽首以献其辞曰于显哉瞻仰大园淯阳无计量相因为氤相昷为氲垂有常象资始大生号物有万熙于黙成畴勿报本返始而归贶乎太清粤若叡智率亲率祖榘剫仁义虽逺必追緜緜生之初谓笃不忘庙以貌之焄蒿肸蠁犹未足以称诚愊而钊精气于所藏葢以教敬致严勔无疆也戋戋鲰儒剽传章句掔文泥古勿克縁情章礼宣范于后枘凿无所取材若讼是聚㪺水窒源而谊迺昌于建元典午崇阳之堬拓䟦盛乐之埰仙李三原之堋天水永昌之殊或数或疏有举莫敢废耶律完颜循典无黩元驭区夏朝起辇谷然皆宻迩圻甸或十舍五舍而地不必其开迹志不必在攷宪毋慢焉已明徙其都睇钟阜如四极中叶以降昌平结轖彼太室之勿亲尚遑问夫神域限中外以一墻跬歩勿踰庭户趢趗不自照更遑恤缔造之栉沐风雨哉是用上帝勿馨厥徳迺东顾辽左将全畀所有而我圣朝膺图箓以龙兴俄朶也伊古积善累徳显统运期景命长逺者莫过于苍姫履武敏歆载造邰室不窋弃稷自窜公刘廞之豳馆允荒君宗是依古公避薰育走马岐下一传再传养晦遵时逯前歌后舞施轻吕于坶墅义士犹或非之谓口实不啻于升陑然而雅材继作肇祀则陈即室匪康则缅渉渭遡漆沮之陶复述彊理于道兊其诗曰无念尔祖又曰骏命不易一篇之中三致意焉矧我帝业之㑹昌也朱果灵皑孰与祈袚于郊禖三姓渝平孰与争田之质成赫图阿拉之复孰与止旅于芮鞫尼堪外兰之蛊孰与构谗于侯虎七恨之赍仇孰深于串夷九部之推功孰多于耆八旗分屯军孰整于三单三田受降信孰周于崇墉帝出乎震不崇朝而翦四路之旅天聪崇徳继奋皇武既环其郊郛舍而勿取彼不数稔养痈自慼君抗愤以殉国臣归命而乞师我世祖爰命宗衮整旅入闗雪其弥天之耻蠲我夙憾沛我新惠生氓无主澥水羣飞然后御宸极而大居正䋲契已易姓受命应运之际有如是哉徳若汤武犹有嗛焉奚论丰沛与淮泗夫中图大宰世之枢也追本敬始诒燕之抚也载亳者傃景柏居镐也恁原荼岂以西泰东约殊哉憬惺乎肇造之机符也左辽右沈帝省溥源长白隆兴天作髙山列圣经营鼎于是成凭霄之所鴹羾精气通行固万叶以为量矣章皇帝绍天阐绎镇中区以运四维仁皇宪皇继文继武䖍巩洽乎重熙迺䆒福壤辨䧕迩圻因乎时也且我圣祖功徳大成桄矣晊矣树神明之式殷恋满珠曰维初宅三厯陪都志永言裕维则也圣考躬代事于潜邸十三年中贞度勅几不遑日时葢有所竢皇上怤云雷草昧之囏辛率祖攸行发祥积庆洄测其源自干隆八年殷礼肇称缉五朝之重光觐四祖之丕灵渉山海之崄阻履肃慎之墟阯景光横甸之臯考度三闗之图访战蹟于铁背界藩斐芬尚间吉林松杏吕翁山之厓采风土于威唿法喇拉哈周斐额林帕格罗丹赛棐之细优宗潢藩部扈从留守陪臣髦俊耉耆武士之殊施秩徧神肆觐赐酺简军行狝宥罚给复卹商之茂礼既偹廼复洞洞属属如也越十九年再诣如初四十三年上仪三述视甲戌天子谓敬以爱达礼以义程感以慕至情以性生谟以逺裕政以乆成鍳古者迩不泄奉先者章勿忘典莫切于上陵也重巽以申之后甲先庚谆廸云礽亿禩钦承廼定三载简命皇子朝三陵之典而期嗣举于十数秊然而干行之徤无息大孝之慕不迁葢推敬祖者以格上下神祗即推法祖者以究保聚休养故重壝周壖将作具暐也灵川秀祠官肇庀也严闉堞金汤申巩也帑库廪仓莞钥眘董也四库全书籖厨再就阁曰文溯于过涧之义凑焉阗河贡璆俶篆懿号侯其祎而迺祇晋世室貤昔瑑于旧京之閟宫礼惟时惟称惟宜也既以翊奉命宝胄亲藩侑焉容台又之皇帝曰时哉朕瞻拜园寝五稔于兹夙夜缱绻动台志其练吉亲徃报飨爰诹孟秋自避暑山庄启跸帝厪行扈烝徒之渉霖涝冒暑暍也期展八月届时日月㑹于夀星诸藩从臣瞩景抃蹈唿万嵗贺圣节越既望斗车东軷高凉载涂塞㝢澂由惠廸吉门指桞条邉而进发䝉古四十九旗扎萨克各司其属欢呀拜匐入九闗台门奉天宗臣统军卿尹庻尹奔走伏谒咸述厥职九月戊戌谒永陵癸夘谒福陵甲辰谒昭陵酧及陪茔当是时霜露既降皇情憷然通㣲合漠如存如生目相形留民无能名至诚乙巳车驾至盛京圜丘方泽堂子太庙咸致礼焉迺翕翕习习还莅旧宫十亭翼如二木崇如循省堂构豊规廓闳入室出户俨若鬷假音容函香裸鬯徧于方望迺御崇政殿大朝㑹朝鲜国王使臣奉表起居在列蹈舞班末萧露继湑需云累䨠象泰之交孚兑之説类亲贤乐利之情示劳来匡直之惠十赉肆施若甘露霈渌泽醰郁视昔加渥焉于是周亲卿士百执事相和而歌曰练时日兮驾巡东傃珠邱兮精禋通幽居兮朝鄷宫开南端兮降福崇浃慈惠兮懋赏重神人龢兮四海同候人畺吏相率而歌曰毕司洒兮箕司除肃舆卫兮帝之谟吾何力兮赐级都慎守兮褱区区胶黉序塾之子挟册而歌曰景成谟兮阁鳯翔猗作新兮文溯光员増广兮劝就将维夀考兮作人长子衿青兮民之望仁有造兮峩奉璋旗庄编户之衆操业而歌曰尧留韭兮禹留粮嵗四鬴兮胥乐康曽孙甸兮富予藏蠲复蠲兮箱斯仓称万夀兮隮公堂骛孝弟兮力田韎韐袀服之士击刁斗而歌曰右钮勘兮左斐兰维矢兮夙所便徳威鬯兮包垓埏偃玉钤兮职负籣备不虞兮于久安旅啴啴兮武桓桓奏尔能兮皇情欢优糈廪兮九府圜酬渥惠兮孄军团齯齿鲐背之叜奉粟帛而歌曰牢执豕兮酌焉匏享泰平兮如春醪近天颜兮承嘉褒祝圣夀兮天髙高亿万嵗兮偕忻翘飞翠华兮曵云梢矜疑省释之徒脱缧绁而歌曰圜之土兮福之堂犯有司兮惴不遑尧曰宥兮踰所望刿自惩兮顺棐常懿景烁颂声作犹且循枌社考茨椽勅万㡬酌民言裁豁山而涣号㸐霞绷以披章勤劳七起绍衣诠详维巡之初赋以昌之义用昈彰长言不足诗以永焉总再至三至四至而家法治法弥阐大黋系年骈辑申命天潢葢劝九歌俾勿坏之义也沛宫父老南阳故旧依恋翠䟆云瞻日就皇上府鍳荩诚玉銮为之宿留迺履叠道之坦荡摹战图之阻囏班秩州逦迤入闗翼翼舒舒循蓟门而朝乎东陵礼率初孟冬既望跸旅京师告藏事于祏室谓通于神明光于四海者也绪业肇笃丕丕基圣有谟训信如四时剬雅辑颂炳蔚来兹彼重来上陵之典奓敶神恠推媺汉仪以昔视今若白芨之料大椿不已乎乃𢋫载歌曰闼门基祥存原巘焉翊卫陵园视京辇焉仁祖勤止訏谟显焉圣皇丕绳甄美善焉于万斯年绎成典焉表恭进盛京通志表汪由敦等奉勅纂辑盛京通志恭呈钦定缮写告成等谨奉表恭进者伏以皇猷建极瑶图尊天作之区圣治崇文宝册焕帝临之宅载尧封之井邑秀孕丹陵记汉服之川原祥钟白水万世丕基巩固一时鉅典光昭珥笔为荣垂绅共庆窃惟泰皇画野制八土以居方颛顼分疆度九区而定地迨版章之益廓侯甸星罗遂志乗之纷传简编日积姒王治水广搜岳渎之竒伯益作虞逺志海山之怪定职方之掌职在周官辑地理之书昉之班史诸道成经于隋代两京续纪于唐时宋改军州志太平之寰宇元临中夏纪混一之方舆他如咸阳三辅之图以逮曼倩十州之记叙桂林之风土亦偹叅稽识荆楚之嵗时且资考镜莫不垂之故府藏以名山况夫景命方隆载溯发祥之地神臯永奠逺维肇迹之邦瞻松柏之丸丸亳都作颂抚枌榆之厯厯汉社标名启运鸿篇令典成于胜国承天大志嘉名号曰兴都厯披徃籍之遗快覩熙朝之盛钦惟皇帝陛下功齐帱载徳协苞符探星影于河源化孚有截覧日华于海岛光被无涯固已萃一统之车书偹万邦之图籍廼念沈阳之域实为王气所钟遡肃慎之分封暨公孙之割据贞观耀兵于唐垒明初设卫于开原沿及本朝岿然都㑹鸦青启瑞河山开百代之基鸭緑凝祥风雨壮三韩之势比周京之岐军梓木千寻拟唐室之晋阳李花一树顾此秀灵之壤可无纪载之编乃前朝之旧志虽存既嫌荒略昭代之成书具在复渉烦讹爰降明纶重修善本期体裁之简当载笔綦严约部分于整齐操觚特慎发凡起例规抚悉禀乎睿裁别类分门摭採尽衷于钦定首登圣制如尚书之冠典谟次列京城若下武之歌豊镐由庙坛而陵寝挈领提纲继星土与山川辨方正位郡统邑而京统郡人次地而物次人自户役以迄兵防经纶大偹由忠孝逓推列女幽显咸昭风俗淳龎兼法輶轩之採艺文典贵并供石室之储韶律频更韦编几续志龙兴之重地纂成适遘辰年垂虎炳之𢎞文书就先呈乙览银州鐡岭皇哉全盛之规玉轴牙籖允矣不刋之典等才惭吐鳯学愧囊萤欲赋三都徒搆思于十稔未窥八索敢托业于千秋幸承训示之详得卒编摹之役按图改证如逰石纽之乡执管铺张恍见玉瑶之旧伏愿珠囊朗揭金镜高悬念栉风沐雨之勤无亡䋲武思航海梯山之盛更切诒谋咏流火于吹剥枣烹羊怀旧俗溯胥原而巘酌匏执豕继休风将见龙负王舟重集万方之玉帛龟呈神箓再凝五福于图畴矣等无任瞻天仰圣激切屏营之至赞御制盛京赋赞汪由敦丹陵苍苍京邑煌煌我皇至止龙旗洋洋肆觐桥山祀事孔明载临鄷宫有秩其容以朝以晏以诘戎兵仪举礼偹风翔恩滂爰洒宸翰经纬宫商摛藻云汉濡毫溟沧含跨东马陶铸班提笔不停缀蔚为天章昭示万古何天之龙传观骇汗盥诵激昻敬勒筠篆冀託无彊䟦御制盛京赋恭䟦汪由敦等伏䝉皇上宣示御制盛京赋三千三百余言等依文辑注统若千万言仰见睿藻矞皇辉丽云汉函宇宙综古今炳典谟镕图籍自书契以来着作之府鸿章鉅篇未有盛于斯者也洪惟我皇清凝受宝命奠亿万载丕丕基肇迹神皋抚临中夏发祥流庆实始盛京等窃尝诵诗周文公召康公推述先王先公之始基靖民自有邵沮皇涧过涧陟降原隰以至作豊迁镐筑城度室之事皋门应门灵台辟雝之宏规于耜筑场索绹祭韭执豕酌匏之故俗㣲而松柏厉鍜周原堇荼园鹿潜鱼偹形于雅颂凢以明着祖徳遐畅皇风荐扶舆之嘉祉巩继序之永图岂徒侈都邑之隐轸夸陆海之膏腴铺张炫耀藻贲觚翰云尔哉钦惟我皇上纉列圣之宏绪际三登之景运聿修懿典时迈旧京偹法驾奉金舆罄厯载之积诚谒桥山而展孝礼成肆觐㑹同有绎以燕以赉中外禔福望幸之黎庶闻和鸾而欢唿扶杖之耆老瞻翠华而相庆祖宗之灵斯格臣民之和允洽于是本觐光扬烈之忱溯基命造邦之统揽形势之浑雄仰宫阙之素檏𬗟英贤之勲绩懐徳化之忠厚华实之毛充牣㴻濡之泽鸿龎穆然逺念知夫天作帝省之勤所以孕虞育夏甄殷陶周者厥有所事爰抒寳墨掞奎章思若涌泉笔不停缀勒为斯赋垂示无极干坤之容日月之光云霞之采海山之藏覩化工而雕缋纂组不足以为色闻韶濩而铿锵考击不足以为声彼研京十年练都一纪者曽何足以仰企万一哉等征金匮之秘稽延阁之储旁罗四库缀缉二酉疏举征引多惭漏畧附名简末荣以为愧等敬䟦御制萨尔浒书事恭䟦于敏中闻之书云皇天无亲惟徳是辅春秋传云师克在和不在衆伊古经营缔搆厥轨咸具其有能天人叶谋者盖寥乎罕纪焉洪惟我太祖高皇帝受天明命肇造区夏时则有若萨尔浒之战以我有衆数千蹙明兵四十万神筴协几心徳合一若林之旅罔有敌于我师于是蹂之尚间崖膊之斐芬山翦之阿布达哩冈殪厥大帅殱其士殆尽浮塞川喋血殷野走叶赫降句丽曾不越五旦晦而刬无遗孑若摧枯振萚之昜尝稽揆史册惟汉光武昆阳一战为得天助然光武猝与敌遇㑹大雷雨幸以成功孰若是役之屡战克㨗我武既张若反风扬沙之异天特于终事时假以示应固非昆阳之战所可同日语矣我皇上绎恩祖烈祇廸前光追维栉沐之艰难丕显成谟非汉唐开国所能及爰䌷金匮石室之书亲御丹毫胪详纪实于赫神功维圣克述凢钦承之本念葢一篇三致意焉亘古未有之伟烈纬以亘古未有之大文俾天下后世咸知国家集勲垂统震烁古今其至于亿万年永无斁以巩我丕丕基而我皇上嗣服纉图义征不譓机钤独断黙契传心所为以守兼创者其凝承固有所本耳惟是鸿文副在秘阁海内无由悉覩不自揣量辄盥録一通刻诸贞珉昭示无极而区区钦服微帎亦籍以抒写万一云钦定盛京通志卷一百二十八钦定盛京通志卷一百二十九钦定四库全书钦定盛京通志卷一百二十九国朝艺文奏疏钦定四库全书钦定盛京通志巻一百二十九国朝艺文疏敬陈奉天边地情形疏张尚贤盛京形势自兴京至山海闗东西千余里开原至金州南北亦千余里又有河东河西之分以外而言东北起开原由西南至黄泥洼牛庄乃明季昔日边防自牛庄由三岔河南至葢州复州金州旅顺转而东至红嘴归复黄骨岛鳯凰城镇江鸭緑江口皆明季昔日海防此河东边海之大畧也河西自山海闗以东至中前所前屯卫后所沙河宁逺连山塔山杏山松山锦州大凌河北面皆边南面皆海所谓一条边耳独广宁一城南至闾阳驿十三山站右屯卫海口相去百余里北至我朝新揷之边相去数十里东至盘山驿髙平沙岭以至三岔河之马圏此河西边海之大畧也合河东河西之边海以观之黄沙满目一望荒凉倘有奸究暴发海冦突至猝难捍御此外患之可虑者以内而言河东城堡虽多皆成荒土独奉天辽阳海城三处稍成府县之规而辽海两处仍无城池如葢州凤凰城金州不过数百人铁岭抚顺唯有流徒诸人不能耕种又无生聚只身者逃去大半畧有家口者仅老死此地实无益于地方此河东腹里之大略也河西城堡更多人民希少独宁逺锦州广宁人民凑集仅有佐领一贠不知于地方如何料理此河西腹里之大略也合河东河西腹里以观之荒城废堡败瓦頽垣沃野千里有土无人全无可恃此内忧之甚者臣朝夕思维欲弭外患必当筹画隄防欲消内忧必当充实根本务宜设卡添兵屯田广储以圗久逺之策永陵工程告竣疏平郡王福彭等奉㫖敕交福建总督髙其倬奏折内开钦遵圣㫖恭瞻永陵形势其龙与长白分榦势由纳緑起祖髙冠羣山秀出天表备尊雄颖丽之观光景耀日极逶迤顿跌之妙气槩惊人苏子洪河当前遶抱浑河巨浸在后潆环千里大㑹之山作朝作䕶万仞北辰之巘镇水镇垣更有钦异者宝城之内嘉树挺出玉砌之旁灵根蟠结状若旋龙坚同磐石所有陵所殿阙营建规模详细瞻视俱属妥合惟前面左边厢房五间应行补葢右边相配始为匀称陵西小河一道夏日水长漫上行路俱遶右手山脚而行宜修一小堤拦水䕶路再将此路修理微髙俾夏月可以通行其山脚遶行之路禁止行走方为妥协等因具奏奉㫖命臣等敬谨办理钦此臣等遵于五月二十四日照钦天监选择吉日吉时敬谨动土随恭诣祖陵目覩夏秋水长情形诚有如髙其倬所奏应筑䕶路拦水小堤并将此路修令微髙俾夏月水长之时资其拦䕶往来得以通行不致遶践山脚实为妥协再添葢厢房重加丹艧两相匀称更觉整肃随将料估应筑石堤石桥拦水坝并填垫道路丈尺添葢右边厢房修饰左边厢房等项需用物料匠夫工价银两数目缮折请㫖准行在案今照原估建筑石堤若干丈堤中建修通水三洞石桥一座拦水坝一道长若干丈修垫河边道路长若干丈髙若干尺添葢右边厢房五间修饰左边厢房五间以上各工俱经告竣共计用银若干两此项银已在领到福陵堤工银两内动用修造其用过银两修造清册併将所修式欵敬谨绘图恭呈御览钦惟我皇上大徳大孝至圣至诚笃本溯源时时切桥山之望推恩钖类念念广亲爱之仁兹以祖陵工程闗系重大特命等敬谨修理闻命之下弥深悚惧仰赖圣训谆谆多方指示敢不竭诚率属务图修理坚固以仰副皇上至孝至诚郑重祖陵之至意于抵工之日㑹同将军那苏图仰遵圣谕宣布皇仁敬率在工人贠洁诚办理凡物料工价俱按实数发给一时父老欢腾已征羣心之爱戴工商辐辏更沐膏泽之殷流熈熈而来攘攘而往欣看喜色而争先约之阁阁椓之槖槖遥聴欢声而恐后方谓经始之勿亟载观大工之告成葢由睿虑精详事事斟酌于美善可传可法实系圣恩浩荡念念沦浃于肌髓必信必从此我皇上诚孝之极至所以格天人通上下洵为千古未有之一人而非等所能仰赞其髙深者也等于工程告竣之日恭瞻祖陵有辅有翼焕然天表之巍巍如砥如矢坦如王道之荡荡不惟规模鸿整亦且结搆精严究气局之宏深既竒秘而清晰瞻形势之广大复博厚而髙明八极入于照临具涵葢八表之象万国供其驱䇿有包罗万象之规允为诸吉之并钟洵称万善之全备且喜工竣次日大雪即降银花映宝城千百年之嘉树愈荣而愈润珠光笼玉砌亿万嵗之灵根弥固而弥长幸际盛世之昌明共庆丰年于有象益征天心之眷佑永绵宝算于无疆矣福陵工程告竣疏平郡王福彭满汉文武大臣等敬议奏福建总督髙其倬等疏称钦遵圣㫖恭瞻福陵形势其龙与永陵共祖同源分宗抽榦发自长岭之西行于浑河之北顺水而来张潮而结始耸万仞之峯独超羣岭继聨百尺之阜迥异平峦绵亘则虹转云舒昂顿则龙翔凤举逺极诸边无峯不拱内际巨海无水不收葢天地眷佑极精微广大之全功故山谷钟灵毓文武圣神之遐福允属上格之龙实为最善之地惟前而水法稍更故道水由夏日溢口而流弓抱之势微觉外张必须修建石堤顺导河流俾循故道则水抱砂圆益增吉庆等因具奏奉㫖特命臣等敬谨定议等公同敬谨确议应如髙其倬等所奏将左畔水法复遵故道将原日河身淤浅之处挑濬寛深应修石工即行修理仰祈皇上钦㸃大臣一贠并敕下工部遴选才能官二贠督率前往料估建造使水法仍遵故道石工永致坚凝等因具奏奉㫖命臣前往㑹同奉天将军那苏图敬谨督理钦此面奉上谕福陵前面河身应填之处令等敬谨详酌臣遵㫖即带领钦天监博士刘毓圻敬谨相视据称陵前河洼之处最宜培垫方为宏敞等语复命髙其倬议定填河取土方向并挑挖引河导令山沟小水五道㑹流环抱遶过陵前归入大河于地法合宜等因具奏一併交与等敬谨办理随赴工所恭照钦天监选择吉日吉时于雍正八年五月二十四日动土谨将工程需用物料匠夫工价等项行文工部取到部例敬谨遵照详核所有料估各项银两数目陆续缮折请㫖准行钦遵在案今敬谨查得所筑迎水顺水石堤长若干丈拦水坝一道长若干丈又挑引河一道长若干丈左右引水小沟二道共长若干丈其填河工程遵照原议将原河两岸髙下不平之处均彻平坦各处土坎修成漫坡填垫河身运用挖河取出之土并河崖边及十里外之土若干方俱经填垫妥适以上各工原料估银若干而今实用过银若干两未用银若干两今备造清册併将所修式款敬谨绘图恭呈御览钦惟我皇上大孝性成至诚天授善继善述克绍皇祖之心传丕显丕承宏开万代之谟烈光华被四表惟精惟一弥深宵旰之勤牯冒遍万方曰寛曰仁益懋中和之治虽圣主不言祥瑞而皇极必有休征云庆河清悉皆圣徳之洋溢灵芝蓍草益彰积累之宏深兹以祖陵发祥之地风水攸闗圣人报本之思畴咨倍切特命臣等敬谨修理赴工之时面领训谕祖陵工程闗系重大汝往钦承办理勿省工勿惜费董率在工人贠各宜洁诚襄事罔不祗肃惟时工程坚固人心豫悦其无负敬祖爱民之至意钦此臣膺兹重任弥切悚惶及抵工所㑹同将军那苏图仰体圣懐广宣徳意敬率在工人贠矢诚矢慎敬谨修理一时在工人贠靡不人人思奋竭力攒办凡一应物料工价俱按实数给发是以万姓欢腾咸若子来之趋事千廛云集倍觉市利之充盈踊跃以赴皇工罔不欣欣而相告络绎以沾圣泽悉皆荡荡而难名等兴工伊始伏念工程浩大恒恐怠缓以稽时及督理经营悉遵指示周详窃幸功成于不日此皆我皇上一人之大孝人人莫不兴孝合天下之孝以同襄尊亲之大典皇上一人之至诚人人莫不抒诚合天下之诚以共慰敬祖之深衷此诚圣帝明王千古未有之一人非臣等所能仰赞于万一者也臣等于工程告竣之日恭瞻祖陵水循故道依然璧合而珠圆隄庆安澜俨如龙蟠而鳞集障溢流而环抱方知万派之朝宗引羣渎而归源更见千条之共贯为髙为下载观奠安之均平有齿有唇永保冈陵于无替瞻案山之拱向千官整肃以来朝仰明堂之恢宏万马腾骧而侍卫合宇宙清宁之气萃聚特钟坛山川灵秀之竒包罗万象固已广大悉备更觉悠久无疆且幸工成次日即降大雪瑞皑应时羣识天颜之有喜丰年兆象预征嘉谷之频登遐迩懽唿同声而歌万年之颂天人庆幸稽首而上大有之书从此千百年景运宏昌快覩金瓯之巩固亿万世鸿图永久愈卜宝箓之绵长矣请禁福陵风水禁地后诸小道车辆私行绕走议庄亲王允禄据多罗淳郡王等奏福陵后小道有闗风水请禁止外来车辆私行绕走等因一折奉㫖总理事务王大臣议奏钦此等伏查雍正元年十二月内平郡王面奉世宗宪皇帝谕㫖福陵红门前大路与宝城甚近车马俱由山根左畔行走有闗风水着行文奉天将军府尹嗣后于浑河东南西南无闗风水之处设立船只以便行人车马摆渡红门前大路及山根左畔严行禁走钦此钦遵随经该府尹等设立渡船具题在案今据淳郡王等奏称浑河东南西南原各设渡船两只以济往来今石庙兴隆店二处渡口现有车马摆渡惟因陵后来龙原有地名水泉长岭一带向系村民出入之小道与两处渡口路径相通且较之前路稍近亦有车辆竟从陵后往来者正系陵后龙身应令该管官兵严行禁约其往来车马行人俱令由前定之两处渡口行走至陵后小道除该地村民仍聴其出入自便外如再有外来车辆私行者不时查禁等语应如淳郡王等所奏令奉天将军严行禁约其往来车马行人俱令由前定之两处渡口行走至陵后小道除该地村民仍聴出入外如再有外来车辆私行绕走者即令该管官兵严拿惩治至所奏原设水手严禁勒索并于冬初春初撘葢桥梁以免留滞之处亦应照所奏交该府尹并盛京工部料理福陵前隄工议庄亲王允禄据多罗淳郡王等奏称福陵隄工前经等带同洪文澜等悉心相度酌修土隄开寛引河培垫中心包镶石岸逐一料估造册绘图等因具奏嗣于本年三月二十九日接准部咨总理王大臣等议覆谨案图内洪文澜等标出改修之处虽据淳郡王㑹同那苏图等奏称诚为至善等语但祖陵工程闗系重大必须慎重妥酌期于万全方于风水工程两有禆益查雍正八年修理陵工原系髙其倬前往相度今髙其倬已奉㫖来京请俟髙其倬到日将所奏图折令伊閲看或应照淳郡王等所奏修理或其中应有酌量更改之处等再㑹同定议具奏等因奉㫖是依议钦此钦遵今于四月十四日又接准部咨总理王大臣等议覆髙其倬到京将淳郡王等所奏图折与伊閲看并详悉询问议得上年淳郡王等奏请于头隄上流之鸡心滩开深沟三道本年淳郡王等照洪文澜所看议停今据髙其倬议称鸡心滩应仍其自然不宜开动南岸亦与此相同不宜疏凿等语应照所议鸡心滩停其挑挖大河南岸停其开寛又上年淳郡王等奏三隄外加筑拦水坝一道本年又奏应照原估加筑计长六十丈又上年淳郡王等奏请于头隄之下建筑石坝外砌拦水坝本年又议改筑土隄长一百六十丈照拦水坝式様密立排桩中实以土隄东再加土坝斜长三十一丈以䕶隄头其隄头背后应用排桩一路用土镶垫长二百八十一丈一尺九寸今髙其倬议称决口若建石隄虽御水有力恐其势过强挑水南沖有损南岸应建土隄外加排桩䕶扫既可捍御北面又不致有损南砂并应于雨多水大之时加意防䕶仍令嵗修是为合宜其旧设隄背后外加桩埽防贴内应用土填培等语查上年决口原系从前髙其倬所看无庸修建石工之土冈今髙其倬所议决口建筑土隄外加排桩䕶扫各工与淳郡王等本年所奏相符应照淳郡王等所奏修理其将来如何防䕶嵗修之处福彭从前修工时曾将嵗修防䕶奏明交该将军等料理应令淳郡王等于工竣时查照福彭原奏交该将军㑹同工部嵗修防䕶又上年淳郡王等原奏开濬引河南岸止寛五丈本年议开寛六十丈又奏五皮石岸之南地势低洼而引河北岸有天然土冈欲于东西两边包砌石䃗岸共长三百丈𦂳接天然土冈以防坍洗下面填垫水洼长三百丈上面镶垫一律平髙长三百八十一丈以补内堂今据髙其倬议将虎皮石岸前所沖水坑亦应用土填平两旁包砌石岸俱宜低不宜髙应比虎皮石墻低二尺五寸上面仍宜用土葢培成天然小按之形其引河南岸洪文澜议开六十丈亦为过寛原议开寛五丈亦觉少窄今酌议向南开寛十二丈作为月牙之形向内弓抱其土培作北面圆唇详酌形势应如洪文澜所议修培但所开不宜太寛所培务宜圆静其水沖沟流之处俱宜培平如旧等语髙其倬所议开濬引河垫填水坑包砌石岸与淳郡王等所奏相同惟是所开引河髙其倬议开寛十二丈应令淳郡王等俱照髙其倬所议另行酌估修理至于淳郡王所奏接筑土隄镶填隄后以及培垫低洼之处俱用挑挖引河之土所有马闗桥之土不宜取动引河头之汀不宜填垫等项与髙其倬所议相合俱应照所奏行酌改工程应令另行估计核实造册具奏等因奉㫖是依议钦此钦遵各知照前来等谨查福陵水法原系髙其倬于雍正七年定议建筑兹因冲刷兴修虽派有洪文澜等数贠先后相度深恐识见参差未能画一今又经原议之髙其倬再三斟酌等接准部咨细绎廷议所有酌量更改之处自应另行估计但查洪文澜等议修各工等料估钱粮三十八万五千七百余两内因建筑决口头隄背后以及石䃗岸培垫等处共长九百一十三丈一尺九寸在在需土镶填共计需用土十八万五千八百六十方估计填垫挑挖车运价银三十四万一千二百十两六钱其余砖石灰桩匠夫襍料仅估银四万四千五百六十七两七钱四分零因土方十居其九彼时议将引河开寛六十丈即以挑挖引河之土运为各处之需业经等前折声明在案今查应行修建各处髙其倬与洪文澜等所议俱属相符惟将石䃗岸比虎皮石墻酌低二尺五寸引河止开十二丈虽各有应减物料钱粮而土方需用尚多今河开十二丈则少开河四十八丈即少得土四十八丈矣且髙其倬议称用土培作北面圆唇又云所培务宜圆净则前估䃗岸必须纎毫妥合方为尽善臣等公同亲往敬谨相度查得前估石䃗岸原比虎皮石墻低二尺今照髙其倬议再低五寸但查上面培补一律平髙诚恐中间存积雨水自应南北畧分髙低北头低二尺五寸者南头即应低三尺五寸则唇固圆而雨水亦不致存积再洪文澜原议西边露明流水山沟一道让在石䃗岸外今照髙其倬议欲圆净则此处不无缺凹应如砌石幚上下铺墁石板作为暗沟俾水由内洩则东西一望整齐而观瞻倍肃惟是原估需用土十八万五千八百六十方除石䃗岸内减用土五万一千一百二十六方七釐尚需用土十三万四千七百三十三方九分三釐今引河十二丈内仅可得土三万五千四百八十七方八分四釐实少土九万九千二百四十六方九釐查引河南岸尽有土冈在洪文澜原议河心淤积之土可以愈开愈寛得与大河相通髙其倬则议中间一砂内闗小滩外拦大河最为得力若马闗桥之土不宜取动势必于桥外极西逺处取土运送到工计程十里内外运价浩繁惟有引河南岸所积淤土数处与中砂相去尚逺若酌量地势接聨分别道路里数可以均撤平坦即能得土九万九千余方随交与郎中那禅等核实料估计土方填垫挑挖车运价银二十三万六千五百四十八两二钱五分二釐砖石灰桩匠夫襍料银五万一千零七两五钱四分四釐六毫二共银二十八万七千五百五十五两七钱九分六釐六毫等覆核无异伏思陵前地土闗系綦重今需用土方虽经臣等酌议数处但可否取用有无闗碍非经熟悉风水之贠斟酌指定未可擅动理合绘图敬将取土各处贴签备造黄册进呈御览仰恳皇上敕下原勘风水各贠按图定议如议无闗碍等谨俟部文到日遵照办理再查原估决口需用排桩石囤头隄背后需用排桩实土今髙其倬有外加䕶扫防贴之议查扫箇需用苇束不如石囤之能经久等应请仍照原估修理又臣等前折奏明原估决口河身冲刷旧坝以及西南决熘隄中土冈各处俱无庸填垫修补今查此内西南决熘因引河开寛十六丈则决熘自可无虞今既指开十二丈则冲决熘口仍应堵筑等谨合词具奏伏乞皇上睿鉴施行再等于四月初一日动土今因接准部咨现在先筑决口次第兴修合併陈明等因奉㫖总理事务王大臣议奏钦此等谨议得淳郡王等奏称福陵应行修建各处工程髙其倬与洪文澜等所议俱属相同惟洪文澜原议流水山沟一道若照髙其倬务宜圆净之议不无缺凹应如砌石帮上下铺墁石板作为暗沟再土方需用十三万四千七百有余今所开引河十二丈内止可得土三万五千四百余方尚少土九万九千余方虽经臣等酌议数处取用但有无闗碍风水非经熟悉之贠斟酌指定未敢擅动等语等随传问洪文澜管志宁据洪文澜称谨敬详慎河工奏折并图様将修理明堂平整之余土平垫北面之圆唇实属可行但工程闗系重大不敢据图即定现在管志宁前往盛京可以亲赴工所详酌修培至于内堂出水之处今议用石铺墁作为暗沟于风水有闗应照原议修理等语管志宁与洪文澜同查福陵工程闗系重大应否取土之处尤宜详慎应令管志宁到盛京日斟酌详慎至内堂出水之处洪文澜既称不便用石铺墁亦应交与管志宁一併定议又称原估决口需用排桩石囤头隄背后需用排桩实土今髙其倬有外加䕶扫防贴之议查扫过需用苇束不如石囤经久请仍照原估修理等语查苇束自不如石囤之经久应如所奏仍照原估修理又称原估决口河身冲刷旧坝以及西南决熘隄中土冈各处俱无庸填垫修补在案今引河既止开十二丈所有冲决熘口仍应堵筑等语查引河开止十二丈则冲决熘口自应堵筑应悉照所奏办理伏候睿裁清釐奉天流民以培风俗议傅恒等伏思奉天乃满洲根本之地向来风俗淳厚后因他省民人聚集衆多逰手无业之徒襍处其中败壊生计渐染浇漓是以定议清查该等㑹议得办理奉天流民一案于干隆五年经大学士等定议具奏奉㫖令情愿入籍者准其入籍不愿入籍者定限十年令其陆续回籍等因钦遵在案又等前曾将询问过苏昌永兴等办理奉天各处流民事宜并现在将军阿兰泰将次到京容等再㑹同定议等因奏闻亦在案兹据将军阿兰泰称现在数年以来分作五项办理其商贾工匠及单身佣工五项之人为旂民所资借势难禁阻原系准其居住其在奉天年久置有产业者遵奉恩㫖予限十年现在入籍者已万余户未入籍者亦属无几至㳺手无业不安本分者即行驱逐数年来已逐去六千余人自愿回籍者不在此数等查该处流民现届十年期满所有商贾等项民人原许居住外其置有产业未经入籍者虽称已属无几但现今届期已满十年其不愿入籍而未经饬令回籍者未便观望迁延应令地方官将伊等情愿入籍确查实数速行办理如有应行量予展限之处声明请㫖此外有无㳺手无业未经驱逐之人亦着确查办理无致含煳朦混至嗣后内地流民若再偷越出口则将来办理必致周章自应仍照原议严行稽查所有奉天沿海一带应令旂民地方官多派兵役稽查并行文闽广江浙山东五省督抚严查商船不得夹带闲人再山海闗喜峯口等处及九处边门俱令守边章京沿边州县严行禁阻庶此后流民可以杜絶其源而旂人皆知敦本务业毋致稍染浇漓之习于地方风俗人心均有禆益再据永兴称宁古塔及船厰地方所有商贾工匠佣工人等约三四万不等多系直隶河南山东山西各省之人已经入籍交纳丁银者四千二百八十六丁有地纳粮者仅四百三十七户今应令逐细严查有地者令其纳粮无地情愿入籍者令其纳丁又查宁古塔地方因泰宁县裁汰之后该县粮地俱按等次分赏宁古塔官兵以致流民多借旂田之名额外开垦荒地以图存身而旂人亦希图地租巧为䕶庇但八旂官兵向有原分地数应查明原额留与官兵并查如有原分地亩不敷养赡者令该副都统酌量留给外其下剰余地并分赏裁汰地俱查明撤出仍着原佃之人承种征租使各安生业等语查宁古塔船厰等处流民除㳺手无业之人照例驱逐外至于有业可守未免恋土难迁如果情愿入籍自宜分别纳粮纳丁随宜安插但查口外余地该处官兵多于原分地亩之外招集流民开恳荒地以致流民多借旂田之名希图存身而旂人亦希冀广取租利巧为䕶庇应交与新任将军等澈底清釐除官兵向有原分地亩仍聴官兵自行经营外其㤗宁县裁汰粮地及一切余剰荒地官兵招佃收租者俱查明撤出令原佃承种纳租归公则余地悉登公册流佣亦按籍可稽应交与新任将军核实办理以上事宜等与将军阿兰泰㑹议意见相同如䝉俞允应请敕交该部行令该将军遵照施行遵㫖㑹查奉天各属应修城垣议于敏中本月初八日钦奉谕㫖盛京为本朝王迹肇基之地朕恭谒祖陵道出山海闗经过各处城垣多有坍塌殊不足以壮观瞻而资捍卫着军机大臣㑹同将军𢎞晌查明何处最为紧要应行修筑妥议具奏候朕发帑兴工并派贠稽查督办钦此等伏查奉天各属惟盛京城垣每年立有嵗修章程现在崇墉完固毋庸修葺外其余各属城垣俱久未缮治实多倾圮其必应修筑者共有一十八处但各城同时鸠工兴作工匠既恐不敷稽察亦难周到等公同酌议请就应修各城分为三次修葺先将驻有官兵之锦州府熊兵凤凰城并大路经行之宁逺州广宁县辽阳州六处较为紧要者为第一次次将中前所中后所巨流河义州铁岭县开原县六处为第二次又次将抚顺海城县岫巖㕔葢州复州金州六处为第三次其余屯卫堡驿虽旧有城垣而地方僻小无闗紧要者均无庸修葺并请简派督办大贠随时往来稽查并遴派熟谙工程之贠每处一人㑹同将军𢎞晌及府尹督率各属估计工料奏明请帑择日兴工仍各预行度地开窑烧造砖料务期厚实坚致足资巩固所有等遵㫖㑹同酌议縁由谨绘图缮折具奏伏祈睿鉴请定三陵青桩四至地界议和珅臣等恭随圣驾展谒三陵俱当经奉㫖派往陵寝週围敬谨查勘红桩内外一切情形等于红桩外附近地方查出旧有坟冢数处均经请㫖交奉天将军饬令各本家速即迁移并严禁嗣后毋许再行营葬及添安栅木改移红桩俱䝉俞㫖允行在案等向闻东陵西陵凡距红桩数十里之外尚有青桩此外方非禁地兹查盛京三陵虽地势广狭不同而规制宜从画一必须酌定章程方可永逺遵行不致复滋流弊应请将三陵週围就各地势酌定里数亦仍照东西两陵规制量増青桩一层此外方许採樵畊牧及行走葬厝青桩以内概行禁止如有违犯各该管官弁即行严查从重治罪惟各处地面广狭等未能详悉周知无从酌定道里数目应请敕交奉天将军㑹同府尹等敬谨查明酌定四至里数详晰定议请㫖遵行钦定盛京通志巻一百二十九钦定盛京通志卷一百三十钦定四库全书钦定盛京通志卷一百三十国朝艺文奏疏序钦定四库全书钦定盛京通志卷一百三十国朝艺文奏疏恭篆御制盛京赋奏傅恒窃惟字学为文章之祖篆书复正草之縁指事象形无体不备我朝文明光启肇建国书得天地之元声兼图畴之奥旨我皇上神姿天亶圣学渊深制作集古今之成典谟驾虞夏而上特命等将国书仿各体篆法繙写成字等袛奉明纶钦遵办理伏查篆文笔于颉籀沿及斯邈有五体六体八体十体五十六种十二家之目或铭钟鼎或着简编世逺年湮已多散佚今攷金石所垂尚有三十余体可供橅仿惟是繙写宜有成书而典籍浩繁博综匪易等伏读御制盛京赋囊括羣言包罗万彚义藴既富字数复多应请即以盛京赋清汉正文缮写各家篆体兾借云汉之华用増芝蕙之重并请特简大臣经理其事遴选满汉儒臣给之笔扎敬谨缮録进呈仰侯睿裁庶垂艺苑之鸿文作墨林之瓌宝颁赐八体篆书御制盛京赋羣臣合词谢恩奏张廷玉钦惟我皇上性超舜哲道迈尧思曽摅秘殿之毫用撰盛京之赋望风云之势地是邠岐掞日月之华文同义娰固已金声玉振擅丽藻于书林壁合玑璇播鸿章于艺苑迺以万㡬余暇更搜八体诸文本大海所増加辑成虫篆进羣工而指示俾协麟书麝墨模成字字龙跳虎卧鱼牋写就行行凤翥鸾翔爰即三千余言勒成三十二体在古法则形模各列已徴渊奥于挥毫而国书则体制俱陈尤骇神竒于运腕综垂露悬针之妙愈彰御制辉煌集偃波倒薤之精益表天文璀灿洵属人寰所罕见允为策府之竒观等久沐荣光复䝉恩赐尚方捧出雀跃腾欢中禁颁来鹓行动色珍同玉检瑞嫓球图秘在书仓缃巾夹焕云霞之彩藏诸家塾瑶函増星斗之光颁赐御制萨尔浒书事石刻羣臣合词谢恩奏舒赫徳钦惟我皇上绍承祖烈阐绎前光永惟国家缔造之模推本烈圣艰难之绪我太祖髙皇帝诞膺景命肇起兴京㑹觧吉林崖之围因有萨尔浒之战神人协应心徳同孚提我旅数千人摧明兵四十万抚顺之前师尽覆开原之宿将俱殱再扫寛甸之援兵爰抚朝鲜之降帅奏鸿勲于五日识皇天眷徳之隆扬骏烈于万邦知圣代开基之盛皇上勤思丕绩祗遹成谟追璇畧而神钦毎懐策马援戈之勚展瑶遍而意切如见栉风沐雨之勤乃因金匮之尊藏未普见闻于奕世爰御丹毫以亲制胪详事实于当年彰神武于古今溯前史罕俪经营之业炳大文于天地厯亿载常懐兢翼之心垂训于监夏监殷当承平而不忘克诘示戒于惟休惟恤合上下而共朂其艰勒自贞珉用昭垂于久逺颁之祕府遍宣赏于臣邻等颂徳难名服膺有志仰皇𠂻之无斁守成与创业同源捧宸翰以交钦纪事以纂言并重颁赐奉天文武大臣御制萨尔浒书事清汉合壁谢恩奏𢎞晌本年五月十二日奉颁御制太祖大破明师于萨尔浒山之战书事清汉合璧赏赐臣等各一函当即叩头袛领讫钦惟我皇上绍闻祖烈袛遹前光仰惟髙皇帝肇业之隆始自萨尔浒宏勲之集时也明兵连营并进我旅分翼遄攻本心徳之同孚实神人之合应扫全师于三路肤功奏五日之间扬大武于八旗王基经一战而定盖惟天祚徳膺眷顾以启神谋而惟圣纉图遵艰难以昭丕绪溯赞谟于皇室分劳扬同气之休纪翊运于元勲致果协一心之谊永念夫栉风沐雨非缔构独凛其艰勤思于擐甲援戈虽履盛无忘克诰阐亘古希闻之伟绩重熈耀以天章译本朝世守之成书更敷宣于国语编符聫壁共深钦佩于瑶钤制式同文并致敬承于宝録前次颁邀石刻什袭永弁乎卿班今兹捧重琅函拜赐复周于臣仆等依光禁近宣职陪都循盥诵而抒忱展卷颁无疆之业同服膺而感徳谐音懐永矢之情序前通志序董秉忠圣天子御极以来武功震叠文教四讫幅式廓百度咸熈职方舆地之书直省渐次修举而秉忠以叨简命作尹奉天乃奉诏偕镇帅臣督辑通志事书成将拜手献之阙廷谨飏言其端曰古帝王以圣徳神功膺图受箓必有王气特钟之地缔搆鸿基而后四表宅心大业式辟绵宝厯于有永盖皇天眷命灵袛协应理同然矣我太祖以武功肇造太宗以文徳覃敷盛京实为发祥灵地世祖统御万方燕京定鼎遂为留都皇上神谟睿畧眷念根本之邦画疆设镇分建州郡梯航贡琛欵边内附者亿万计版图所𨽻声教所敷书契以来未有加焉窃按盛京乃古营州之域星躔箕尾拱长白挟巫闾襟绕沧溟跨驭大漠盖居出震之方扼天下形胜之首也稽之昔乘未有専书若是乎地灵献瑞鉅典聿煌端以待开天立极之圣矣逖观往古治化莫盛于周之成康雅颂所传必推本古公文王岐丰之旧凡山泽险易之宜宫室苑囿之富与夫里巷风谣昆虫草木莫不偹悉诚以王业所自川岳懐柔已奠宗社磐石之基而祖宗积功累仁创制立法皆裕千万世子孙久安长治之计今盛京固我国家岐丰地也是志也列其山川疆土则将遡高山荒作之勤稽其建置经画则如述考卜燕贻之旨搜其民风物产则疑进幽风七月之章于以仰副皇上觐光扬烈之深心则一志而治道具焉矣受事以来早夜兢兢国初典制之大请之部臣边圉谘之镇帅内地则二三有司分厯考究为图有九为志三十有二事举其纲词规其质订閲之余仰见列圣谟烈之显赫昭融深惧固陋不文不能颂扬万一伏惟石渠天禄珥笔之臣必有润色大业黼黻休明者从兹旁搜博覧以期明备焉将留都名胜之盛典祖徳宗功并昭垂于奕世斯固中外臣庶所拭目欣瞻也夫前通志序邉声廷国家抚有天下何以有志哉志以纪方土形胜人官物曲迄于英贤文行上追古下诏来兹而已志成献之于上迺命词臣裒集大书名曰一统志曰统志以天下言也至通志则以一省言之夫不越户庭而周知海内者志为之也我朝自建鼎以来戡定既久文命诞敷厯数十年而有亿万年之图三四传而有千百传之绪追原厥故肇自太祖辟土开疆继以太宗功徳隆盛爰及世祖正域四方今天子宵旰图治罔有暇逸以致六合向风输诚纳贡者万国皆共球矣其幅之广濶物类之茂美人民之爱戴政事之舒长髙出前代驾轶隆古太平之象不待稽之载籍咸能通晓虽然藏之太府垂之奕世者志也盛京为根本重地帝业之所由来日昌日炽通志更不容已奉命纂辑良已有年祗以旧籍靡稽艰于速就去年夏六月京兆臣董秉忠甫任即檄令各属咸至量能授事分类采辑或稽之稗史或询之老成更取各属新志増删订正词尚质实义贵显明数阅月而稿成帙虽简约大义悉该寻付欹劂声廷职司学政不敢以谫劣自诿间附商㩁它日奏之殿廷宣之宇下举志所列而陈之自创基之始以至皇图之大自畿内之制以及边塞之防炳耀耳目考之天经天经如是其灿也察之地义地义如是其辨也徴之庶类庶类如是其蕃昌也荷锄者农横经者士画疆布位置度式昭推而至于臣忠子孝友信妇贞更至于方外遗踪避人遯世无所不着也终之以华国之事则云汉为昭渡河作势先典制而后高文如是其彰彰也閲斯编者可以覧盛京之大槩矣越嵗甲子春王臣声廷以量移京阙卿贰之班不能待梓人之告竣而去然颂扬发祥大业乐观是书之成则实凫藻欣跃不能自已者也前通志序张鼎彛志何昉乎禹敷土奠山则壌城赋爰作禹贡葩经採列国之风词加详焉其义一也后世风俗通食货志之属皆袭其枝庶者耳然则志也者一方之文献也史也即所以为治也取一方之所具而缕析之山川田赋有纪城郭宫室有纪人物风俗有纪前言往蹟以讫昆䖝草木之㣲靡不有纪士君子披卷而抽绎焉体国经野之道统是矣郡之志重乎邑省㑹之志重乎郡地有广狭事有繁简所闗者大则所举者尤职其要也况创业垂统基万世无疆之休嫓美邠岐丰镐者乎盛京为我朝龙兴地太祖神武天钖攻无不取战无不克大业于焉托始太宗乃圣乃文任贤敷教百度釐修遐迩豫附已具抚有寰区之概世祖定鼎燕都天庥滋至禹甸周彊悉𨽻籍于职方氏要唯宏前圣辽左丕显之绪也哉皇上宵旰图㡬礼明乐备追述祖功宗徳纂修大清一统志以昭示来兹爰勅奉天府尹先修盛京通志以便彚辑为诸省弁冕粤稽往乗秦汉以来辽地界在边陲竹策寥寥无足异者迨辽金建邦启土文治未光纪载仍多阙畧明改郡县为卫所虽旧有辽东志兵燹之余无复蠧简维时幅狭隘亦未有如今日混同爱浑诸地方数千里之广悉归版图者也稽攷莫资撰述罔据是以珥笔者恒深舛漏之虞我皇上均知其故申命府尹㑹同奉天将军宁古塔乌拉等处凡从古舆图所未备者咸搜採勿遗勿讹于是京兆臣董秉忠仰体宸𠂻率二三守令夙夜敬勤以勷厥事不期年而告竣猗欤休哉诚千秋旷举也臣典彛承乏典学兹土校士之暇为取其畧而三复之因思是役也非徒焜耀史册侈方舆之雄濶我皇上盖有尊祖敬宗励精图治之深意存焉志山川疆域如诵天作高山庶无忘祖宗祥发之有自志城廓宫阙如诵臯门应门庶无忘祖宗缔造之维艰念祖宗分职亮采董正百司志官制恍然周官立政之书也念祖宗贻谋勤俭开国忠厚志风俗恍然烹葵剥枣之什也重农劝穑不溢惟正之供则祖宗所其无逸之宥宻可法也为之志田赋崇儒重道扶进人文则祖宗菁莪朴棫之雅化可式也为之志学校长白鸭緑挺秀钟英至本朝而天地之灵藴无复秘蔵从龙崛起一徳一心则祖宗知人善任之睿哲可师也为之志人物若夫前言往蹟必録昆虫草木必登则祖宗宝善拜昌不贵异物之徳固有无在不存者继自今圣子神孙绍休御极咸知取祖宗之所以治辽者治辽且将咸知取祖宗之所以治辽者治天下也不亦常留郅隆于盛世乎昔韩起适鲁见易象春秋叹曰吾乃今而知周之徳与周之所以王也后之君子观是编亦可以知我皇清之徳之盛与我皇清之所以帝也重刻前通志序廖腾煃盛京之有通志也所以弁冕诸省而志祖宗之创业垂统根本鸿图犹诗之冠以周南也其间山川田赋城郭宫室人物风俗以及前言往蹟昆虫草木之微靡不详偹始于康熈二十二年我皇上纂修大清一统志特敇奉天府尹臣董秉忠协同镇帅督辑成书厯有年所腾煃康熈四十八年恭承简命尹兹东土见地势之豊隆人民之熈皥乃知王迹肇基皇天之眷命有自来矣爰取通志一书朝夕披读恍如目覩邠岐豊镐之盛惟是此书颁行日久印刷滋多梨枣䝉翳谨㑹同府丞吕履恒治中李舜卿通判严舒并府州县唐之夔卢兆鹏李尚隆等协力订正锓板一新因思我太祖太宗文徳武功肇造区夏世祖统驭万方定鼎燕京至我皇上以神谟睿算式于九围版章孔厚式廓日増而尤惓惓于留都首善之地圣懐所注往往托之篇章以示其容保无疆之意是故封山有典训士有文蠲租有诏东巡有诗于拜手讽诵之下仰见我皇上敬天勤民孜孜无逸之心此二帝三王之所以永世而千万所宜法守者也用是斋宿缮写敬镌于三十二卷艺文之首俾读是书者知万嵗之暇留心于士风民瘼如此继自今圣子神孙遡功徳之崇思缔造之艰振振䋲䋲绍休勿替请诵万年受祜之什以对扬美盛云尔留都文萃序吕履恒留都文萃者予为奉天丞试士之作也嵗辛邜予自西台蒙圣恩擢任此职例兼学政甫下车观风得文若干首嗣是季有考月有课越明年壬辰春嵗试两郡彚而集之名为文萃谓人文之所聚也天地翕而万物生上下交而治道成学行合而文教兴是故观其所聚而见人文之大全也我皇上尧仁舜智稽古右文光华复旦之治嫓隆唐虞而圣学日新无时不以教养为务惟兹留都乃国家发祥之地风雨㑹和之区其土博厚其俗敦龎其民质直故其为文也清而能淳秀而不佻加以官兹土者自尹若丞而下咸思仰承徳意以收儒效渐摩日久蒸蒸丕变予不敏猥承诸君子后夙夜袛惧罔敢陨越是以从龙之裔人才辈出即各学人士亦彬彬可观窃思文教武功随时异用皆帝王御世之权而移风易俗之大机也昔者周室盛时辟廱钟鼓四方攸同因之重熈累洽遂卜年世之逺论者谓周治尚文较夏商为明偹不知周之先祖父公刘太王之世其尚忠质也久矣我国家受天景命列圣相传肇基兴京恭惟太祖高皇帝知勇天钖保世滋大规模洪逺太宗文皇帝创制显庸光大前烈立学校行释奠礼美哉始基何文治之隆也钦惟世祖章皇帝以圣神文武之资奄有九州定鼎燕京𨗳民养士皆可为万世法程豳岐豊镐之盛逺过姬周而太和之在宇宙咸萃于圣主之勲华矣夫源之逺者流必长根之茂者发必盛易曰观乎人文以化成天下恒之彖曰圣人久于其道而天下化成十五国风以二南为始基緜之九章推本受命之原而必以疏附后先为蹶生之助然则制艺之文其即古者言扬之典而学校之臣所由以人事君者乎且言者心之声文者行之素也士有才能而不遇有司之过也时方郅隆而学不布闻亦士之耻也用是㧞其尤者授之剞劂俾海内人民知圣天子之钦明文思化成有本而陪京之风㑹三韩之才薮所以钟聚于东北而发扬于天下者其来有自盖干高坤厚之气生长乎震然后巽齐于东南而万物兊恱焉则国家万年之景运于是乎徴而世有知言者亦将于此觇多士之器识而决其所成就岂徒竞胜艺林取悦当世云尔哉续修通志序王河恭惟世宗宪皇帝聪明睿知文武神圣时勤宵旰懋登上理董正治官则百僚师师而庶绩熈也敬教劝学则多士济济而文治隆也秉耒者庆丰年而享含哺之乐懋迁者逺服贾而慰考飬之心固已风俗醇良遐迩如一百昌茂对中外皆同矣夫位天地而育万物者太平之象也图王㑹而採风谣者郅隆之规也周重邠岐汉尊丰沛者王业之所由基也书陈禹贡礼载职方者舆图之所自始也伏惟本朝一统志典制所昭久有成书今经数十余年化与日新治偕时懋规画益加宏逺采辑更宜精核圣虑周详爰诏直省重加増订次第献之阙廷俾珥笔诸臣㑹萃成帙用扬盛羙河荷承恩命督学东土兼署尹篆值盛京通志尚未告竣谨率所属分类纂辑凡幅之广生齿之繁文物之盛制度之详莫不备载并前志或遗者亦旁搜博访悉为増入自夏至冬五閲月而稿就值奉天府尹臣宋筠到任相与商㩁论定而各处覆询之事与逺徼之所当详者又以次俱到因复集原纂缉诸臣细加校仇益为増补又七閲月再易稿而后成校閲之余见王业之所起与王化之所成荡荡巍巍际天蟠地有非笔墨之所能罄者焉盖自长白钟灵鸭緑毓秀太祖太宗武功文徳炳耀寰区世祖定鼎燕京东西南北无思不服辽东发祥之地尊为留都圣祖六十余年久道化成沦肌浃髓世宗宪皇帝觐光扬烈仁育义正者偹及周至而盛京根本重地尤厪睿懐虽渐被无涯而化行有自则恩膏与辽水皆流声施共闾峯并峙宜乎山川风土载至治之光动植飞潜播太和之象者矣今圣天子统承丕绪孝治光昭凡所以宅中保泰者亿万年日进无疆斯天庥洊至亦亿万年日进无疆岂止发祥之地徳洋恩漙即山陬海澨日见淑气殷流仁风翔洽我大清一统之盛其与清宁并乆也夫钦定盛京通至卷一百三十