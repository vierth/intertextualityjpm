圭斋文集圭斋文集序欧阳公文集序文辞与政化相为流通上而朝廷下而臣庶皆资之以逹务是故祭飨郊庙则有祠祝播告寰宇则有诏令胙土分茅则有册命陈师鞠旅则有誓戒諌诤陈情则有章䟽纪功燿徳则有铭颂吟咏鼓舞则有诗骚所以着其典章之懿叙其声名之实制其事为之变发其性情之正阖辟化原推拓政本盖有不疾而速不行而至者矣然必生扵光岳气完之时通乎天人精㣲之藴穷乎厯代盛衰之故洞乎万物荣悴之情覈乎鬼神幽明之赜贯乎华夷离令之由举其大也则极乎天地语其小也则入夫芒秒而后聚其精魄形诸篇翰沨沨乎泱泱乎诚不可尚巳世有与扵斯者其惟大司徒楚国欧阳文公乎公讳玄字原功潭之浏阳人其先家庐陵与文忠公脩同出扵安福令万之后公㓜岐㠜十岁䏻属文逮弱冠下帷数年人莫见其面经史百家靡不研究伊洛诸儒源委尤为淹贯遂擢延祐乙卯进士第厯官四十余年在朝之日殆四之三三任成均而两为祭酒六入翰林而三拜承㫖盖当四海混一之时文物方盛纂脩实録大典三史皆大制作两知贡举及读卷官凡宗庙朝廷雄文大册颁示万方制诏多出公手金缯上尊之赐㡬无虗岁海内名山大川释老之宫王公墓隧之碑得公文辞以为荣片言只字流传人间咸知寳爱文学徳行卓然名世羽仪斯文黼黻治具公之功为最多君子评公之文意雄而辤赡如黒云四与雷电恍惚而雨雹飒然交下可怖可愕及其云散雨止长空万里一碧如洗可谓竒伟不凢者矣非见道笃而择理精其䏻致然乎呜唿自宋迨元三四百年之间文忠公以斯道倡之扵其先天下学士翕然而宗之今我文公复倡之扵其后天下学士复翕然而宗之双璧相望照耀两间何欧阳氏一宗之多贤也不亦盛㢤初虞文靖公集助教成均其父井斋先生汲方教授于潭见公文大惊手封一帙寄文靖谓公他日必与之并驾齐驱由是文靖荐公升朝声誉赫赫然相埒卒符扵井斋之言文靖之文巳盛行公薨二十四年其孙佑持持公集二十四卷来谓濂曰先文公之文自擢第以来多至一百余册蔵于浏阳里第皆燬于兵此则在燕所録自辛卯至丁酉七年之间作尔间有见扵金石者随附入之子幸为文叙之以传濂也不敏自丱角时即知诵公之文屡欲褁粮相从而不可得公甞见濂所着濳溪集不赐鄙夷輙冠以雄文所以期待者甚至第以志念荒落学识迂踈不足副公之望况敢冐昩而序其文㢤虽然公文之在霄壤中上则为徳星为庆云下则为朱草为醴泉光景常新而精神无亏亘万古犹一日序之与否尚何暇论㢤佑持字公辅问学精该论议英发无愧扵家学者也金华宋濂撰欧阳先生集序欧阳先生集曰诗流者三卷曰鈆中者十卷曰驱烟者十五卷曰强学者十卷曰述直者三卷曰脞语者三卷其门人王师模所辑也所辑者止此作而未已者不止此先生扵书无不读其爲文丰蔚而不繁精宻而不晦者有典有则可讽可诵无南方啁哳之音无朔土暴悍之气惜弃在草野不得与典谟训诰之述作以黼黻皇度然文関扵世教斯可传矣不系其人之隐显学贵扵知道知道斯可法矣不系其书之繁简先生之可传可法者固有在矣余独恨不登先生之堂从诸生之后而请益焉因王君请爲集叙姑书以识予向慕之意后至元六年冬十有一月朔掲傒斯序圭斋文集目録圭斋文集目録卷之一赋天马赋辟雍赋义门赋墨梅赋颂天马颂卷之二五言古诗舟师诸牐寄诗奉谢都水分监瑞卿监丞送振先宗丈归祖庭为所性姪题小景题东坡恠石七言律诗大明殿早朝试院倡和相台祭祖墓祭祖墓于防里用春洲先生韵送李宜忠之教宁州竹涧败笔郊天礼成应制谢㤙日呈同年比干墓接花木壷清过洞庭侍宴北省春洲夀庆堂寄许叅政谢家建通济桥夜宿寺前农家赠西明道人浏江昌山读鐂养吾虞青城书聴秋居士园池鐂草亭诗冡排律赐经筵官酒次苏伯脩韵谢徳盛春萱堂卷之三七言絶句喜门生中状元试院偶成及寄诸弟试院偶题赠巽斋所贵姪梅为所性姪题小景所性姪家蔵东坡看竹图所性姪蔵所翁全身戯珠龙漫题四絶折枝海棠万竿烟雨图墨竹驴上晓寒图灞桥风雪图宣和梅雀一行禅师讲经顾子虎再题临川别卷三牛图万竿图宋徽宗菌图髙宗御书陈搏睡图雪夜访戴图呉西村雪霁图老蒲萄蒲萄子昻雪鹄墨荔枝刘山立梅图天师月梅图寒雀梅荣碧潭全身龙荣朝瑞正龙荣建翁家蔵所翁龙夀卿龙头吾友龙头山间山水手卷醉翁亭障武三思双陆赠翠璧玸讲主赠彭汉节彭云溪真过髙邮永清观天澜栢庭和尚偶题寄山村兄赠欧阳震逺羮戞图京城杂咏八絶永清寺白巖清晖方池古松昭文携琴图和寳云长老澈一清逄江易艺芳干赋芳洲旱禾田欧阳琅溪四絶用欧阳公琅琊为韵春江钓艇图赠振先欧阳文东山春景欧阳公牡丹诗蒲萄分宜赵尹所蔵子昻竹石图卷之四歌畊学问荅四时百子图赵菊山文肃公阅武像山荘所蔵东坡画古木图简刘相公歌赠赵祥表禙咏春闺怨和柯愽士歌和李溉之舞姬脱鞋吟赠画公黎仲瑾号碧山子美㝷芳图𬗋微老人大字歌送鐂子简之武昌学正送聂以道之官武昌示姪跃海朝天龙道呉山大围山奉敕题明皇马杂体之垧古乐府有序渔家傲南词卷之五记道州路重脩濂溪书院记贞文书院记袁州路缮脩记安成李氏重脩安贤义塾记赵忠简公祠堂记保靓祠堂记安先生祠堂记秀川罗氏祠堂记仰更斋记呉氏观乐斋记逊斋记谭氏萧山记芳林记卷之六记分宜县官题名记分宜县学复田记求志堂记世綵堂记坦明堂记继善堂记精道堂记读书堂记聴雨堂记霞外庵记永思庵记临溪亭记竹西亭记其乐亭记卷之七序防里欧阳氏族谱序彭氏族谱序白石周氏族谱序后林周氏族谱序庐陵中州刘氏族谱序国朝名臣事略序庐陵鐂氏通鑑纲目书法后序忠史序虚籁集序至正条格序奕序考古臆说序钤冈续志序风雅类编序濳溪后集序易问辨序钤南道士欧阳賔实诗集序梅边先生吾汶藁序环山诗藁序卷之八序玉振诗序梅南诗序李宏谟诗序李希说诗序鐂执中诗序萧同可诗序罗舜美诗序月楼上人诗序郑以道文集序刘桂隠先生文集序族兄南翁文集序赠李敏求序送虞徳脩序送鐂文廷之清江録事序送翰林应奉李一初南归序送鐂仲宣归隠东山序送鐂仲賔归安成诗序送伍成均南归序庆刘一山八十序卷之九神道碑许文正公神道碑赵文敏公神道碑贯酸斋神道碑虞雍公神道碑碑文曲阜重脩宣圣庙碑江陵王新庙碑洞渊阁碑张齐郡公先世碑赵忠靖公马合马碑卷之十墓碑铭鐂御史墓碑铭周判官墓碑铭郑府君墓碑铭刘聘君墓碑铭叚徴士墓碑铭刘更斋墓碑铭鐂桂隠墓碑铭欧阳山村先生墓碑铭欧阳南谷墓碑铭龙母呉氏墓铭刘梅国墓铭掲文安公墓志铭刘县尹墓志铭罗録事墓志铭曽秀才墓志铭欧阳竒翁先生墓志铭卷之十一阡表安成鐂氏儒行阡表哀词萧同善哀词传髙昌偰氏家传卷之十二经疑问夫子以小噐称管仲而又以如其仁许之何也问孟子以隘与不恭称夷惠而又以圣人百世之师推之何也书义翕受敷施九徳咸事俊又在官百僚师师百工惟时䇿问今天下之事毋泛毋畧制曰朕闻圣贤之君之治天下也或恭已无为㦯不遑暇食朕将亲览焉卷之十三诏表册文命相出师诏再命出师诏进辽史表进金史表进宋史表进经世大典表明宗皇帝尊号册文铭友吾铭敬心斋铭说杨鍳莹之字说刘叔耔字说族子章晦字说李观尚賔字说彭以恭字说琅溪说彬彬说齐吾说竒峰说明轩说鐂恭安说并铭卷之十四题北行録安成刘氏家谱西平李氏族谱衆芳所存彭功逺先世手泽南谷居士自賛像后五马图草虫图娱拙集白麟溪三大字后太师石丞相画墨竹御赐石刻千文搨本后䟦逺林鐂君墓铭后䟦王大年诗帙䟦刘士行墓志铭罗孺文族祖涧谷藁欧阳文忠墨蹟䟦眉夀二大字䟦沁园春䟦䟦先公与南谷先生卷之十五賛御书九霄賛麟鳯二大字賛潘云谷墨賛罗汉像賛兖文忠公像賛自賛山村先生像賛秉彛像賛静脩先生像賛黙安先生像賛苏先生像賛苏郎中像賛曽文辿賛鐂伯常賛题阳明轩太玄子龙䟽寳云禅寺题䟽书启附与所性姪书荅族兄南翁书与意山先生书回所中书囘所立书囘鐂申斋先生书荅刘桂隐书荅孙春洲书二与张宪使书慰国博丧母书与鐂文廷书与鐂文廷启回许叅政启祝告文太祖以下祝文眀宗皇帝附庙祝文焚黄祝版焚黄告后土防里祭祖祝文二祭后土文二祭掲侍讲文祭子逹老文卷之十六附録神道碑行状传像賛文忠䟦文廷荅圭斋启许有壬与圭斋启文廷次圭斋偶题圭斋文集目録终圭斋文集圭斋文集卷第一圭斋文集卷之一宗孙铭镛编集安成后学刘釪校正赋天马赋翳房星之委精钟天马之权竒澡神质扵渥洼砥劲气扵月氐贞非坤牝徤本干为上分扶舆之秀下孕蜿蟺之漦风云资其格力雨露泽其光仪膺广鳯臆鬛秀竜鬐首昻渇乌之势影捷杜矢之驰扵是陋騊駼之产迈麒麟之姿骖六飞扵广漠舞九奏扵希夷若乃朝刷崑崙夕秣玄圃驾缑笙之子晋道霞觞扵王母风冉冉兮斯征灵缤兮来宁览熈世之徳辉属万物之欣覩愿陪禁卫自献西土乃命移中戒造父释云幕扵金鞍暎孚尹扵琼户出则锵和鸾骖舆组媚日驭之光华展天衢之歩武然其气质不可求之骊黄之余其刍秣不可卑之皁枥之伍峙玉山之殖未足供其龁委金㙜之赀未足议其估是知天马固难得而不易畜也所以罕见扵盛时仅闻扵前古时则有倣邹枚请赓乐府而客或难之曰时方歌鹿鸣之章子乃为天马之赋得无驰驾鼓车者宁不与此而逈殊也㢤嗟夫寳不自贵以人而贵物不自异以人而异方神驹绚綵扵水涯固期驽劣之同滞至其裂砮矢而庭实竟乃自齿扵天驷信物美而无所遗兮亦竒才之䏻自致负塩车而上太行者慨未遇夫伯乐伏皁枥而志千里者又何慙乎老骥振长鬛而一嘶兮兾识余之所意壒埃风而上征兮愿借翠云以为鞁随飞龙而上下兮羗先路其焉避彼岂乗虚而腾踏兮追云逐电之可兾也庶㡬求之玄黄之外兮则亦骏骨之可市也辟雍赋皇风清宁人文盛开京师崇天下之本国学萃天下之才粤若稽古爰自苍姬始号辟雍昉厯代声名之盛本大射行礼之宫其䂓剏扵文武其度讲扵周公节观者扵四面壅流水以环中若乃道阃邃严义闼轩朗澄源止而不泥文澜溢而不荡肉好适半如璧之象兹乃辟雍之初所以名状也或在灵台或在镐京灵㙜者为文王所建镐京者为武王所营兹乃辟雍之初非一地而同一名也或习射兮观徳或养老兮兴孝汇九有之俊髦轨万方之则效兹乃辟雍之初非一事而同一教也迹其建侯设鹄矩祫圆冠㐮尺讲事君之敬剡注视立已之端斯则辟雍之习射天下之盛观鲐背鹤发尊傅隆师祝噎以膳授几以咨斯则辟雍之养老天下之盛仪誾誾啾啾泮奂夷犹覧上国之光华踵贤关之隽㳺斯则辟雍之养士天下之名流有客闻之曰子扵成周之制讲之详矣扵异代亦有所徴乎泝观炎刘治盛中世临雍再拜化及四裔要荒万里就学遣质鼓箧圜桥以亿万计于斯时也辟雍亦可谓盛矣愚曰未然子徒慕先汉之遗风若未覩今日之文治我国家声教之所暨也东踰若木之日津西探崦嵫之月竁南穷火维之陬北际氷天之澨文軓之治既同弦诵之风四被视寰海爲一辟雍陶同宇爲一庠序扵是在天则应璧府图书之祥在地则产孔庙金芝之瑞蔵曲阜之特祠实飞龙之首岁乃择成均之师申胄监之制三年而科诏颁文治猬日星乎旷世之条风霆乎多士之气将见自今以始彼汉之亿万尚敢与今日同年而语㢤大抵惟圣人能尽君师之职惟吾道能并天地而存惟养贤爲吁俊尊帝之大务惟建学爲化民成俗之大原睠此辟雍屹乎本根固愿为今日之赋者续古之颂被之和声叶之永言前以光八百年之成周后以开万亿载之皇元义门赋并序宣文阁授经郎郑君浚常以其家乘示余曰浦江郑氏义门文録厯览诸作盖彬彬焉他日谒予一言为作义门赋辞曰翳伯侨之裔孙兮纷振振其好脩承世之蝉嫣兮宁隐耀而发幽偱义路以允蹈兮择仁里而相攸被芳洁以为服兮袭温良以为裘将孝弟以为车兮方敬譲以为舟厯九世而共㸑兮壹乃心之休休曰五伦之扵日用兮实有生之大猷父慈爱之恂恂兮子色养之油油若君臣朋友之际兮必忠信之与谋扵睦婣其有恵兮在任䘏其有赒阃仪雍雍以賔退兮家政凛凛其阳秋长者施其令则兮少者孝乎顺柔珪赴弟以瘐死兮绮代亲而自囚史何感乎缇萦兮诗何叹乎原隰之裒嗟髙风之卓絶兮履艰贞乎何尤爰孜孜扵稽古兮悉圣训之是蒐陈时祀之秩秩兮戴首弁之俅俅述五礼以为仪兮乐至和而不流以予观扵徃昔兮将公艺之可俦我欧公之史五季兮书旌表之法周门筑壝以绰禊兮柱双立而乌头雪霜贸贸扵当世兮松栢岑蔚乎故丘矧皇元巍巍乎有天下兮化丕冐扵海陬敦懿行扵四国兮播令闻其若邮闻孙起家而交辟兮列相第之前筹㝷重席扵官庠兮彻声华扵冕旒信积善之有报兮宻迩宠光之绸缪也墨梅赋伊江梅之受命泊与澹其相遭灼天地之太素乱水云兮齐髙方三冬之揺落索群木扵秋毫怳廻溪与转岭发孤暎扵蓬蒿枝苔封以莹寒蕋玉切而华膏表万有以独圣谁与子兮同𫀆何佳人兮黯然阻烟雾扵林皋岂皎洁之冐污抑辉光之在韬𬒳翰墨之託寄亦何异乎风骚抚尺素而太息心临逺而忉忉何以慰兮空谷泻樽中之浊醪感外物之变化谨内志之持操物交物以不染我与我而焉劳世不辨兮奚尤巳或戾兮焉迯与昭质之自亏从见咲扵繁桃扵兹花其何有惧天下之滔滔奚附意扵守墨以传诲扵儿曹颂至正二年壬午七月十八日丁亥皇帝御慈仁殿拂郎国进天马二十一日庚寅自龙光殿敕周郎貌以为图二十三日壬辰以图进翰林学士承㫖巙巙传㫖命傒斯为之賛臣惟汉武帝发兵二十万仅得大宛马数匹今不烦一兵而天马至皆皇上文治之化所及臣虽驽劣敢不拜手稽首而献颂曰天子仁圣万国归天马来自西方西玄云被身两玉蹄髙踰五尺脩倍之七渡海洋身若飞海若左右雷霆随天子晓御慈仁殿西风忽来天马见龙首鳯臆目飞电不用汉兵二十万有徳自归四海羡天马来时庶昇乎天子仁夀万国清臣愿作诗万国聴圭斋文集卷之一终圭斋文集圭斋文集卷第二圭斋文集卷之二宗孙铭镛编集安成后学刘釪校正五言古诗舟次诸牐寄诗奉谢都水分监瑞卿监丞抱疴辞承明买舟㴑官牐袢襟正无悰蓬底可容纳舳舻尾相衘宻次若鳞甲忆初离神京余暑尚挥箑淹留近秋杪朝爽欲添裌纡传进元䇿走介奉一札使君适分监嬴缩制有法得书即欣然爱我踰素狎遣驺护轻舟快若厯三崃鄊心鹰脱鞲野性兕出柙昔忧阻殽渑今喜泛苕霅黄芦间蒲稗緑藻唼凫鸭舒懐对幽景寓目成画夹公堂为展席觞客礼意治病予难却酒亦复饮盈呷吁嗟逆旅途知已元不乏相期逺大噐留诗当盟㰱感篆辤则长欲赋惭韵狭送振先宗丈归祖庭欧公孙子多擘派以为四暮年归颕隂非无首丘志乞洪不得请由是懈归计攷公生平言亦颇憾先世先世多才贤生适逢五季辐贠政分裂尽瘁扵所事竟乏垂世名盖亦限地势况复公少孤坎壈蜀汉裔身当混一秋代逢承平际择里审所安实迩辇毂地子孙托畿内宦辙亦云易人情曷免尔公岂溺声利讵知汳移南北㝷睽异一枝先南迈司造有深意沙溪标徳里泷冈重茔祭至今青原家十世祀不替振先吾宗英守正耻骫骳誾誾保家法䖏约不少怼嘉树无由枝嘉谷无穗滞原本既不凢时需谅无弃矧今抡俊髦徃徃论根噐老夫辞册府多病乆憔悴徒懐荐士心言莫士轩轾赋诗当推毂自愧辞巳费憧憧青云友谁如古人谊欧阳公晚年乞守洪州累表不得请扵是归江右之志遂不果余诗所谓其居偏方熟扵欧文者䏻知之盖公之不归庐陵其志深有可谅者矣南渡以后宋人多议公此事洪景卢杨廷秀之贤亦未免有此意甚者谓公子孙居颕为金人所戕而遂絶是大不然近年奉诏脩三史一日扵翰林故府中攟金人遗书得元遗山𥙿之手写壬辰襍编一帙中言安平都尉完颜斜烈汉名鼎字国噐甞镇啇州偶搜伏扵竹林中得欧公子孙甚多以欧公之故并其族属鄊里三千余人悉縦遣之则知未尝殱于金兵也此好事者为之辤明矣元遗山金士领䄂生平极重欧公尝有诗云九原如可作吾愿从欧阳北人至今佩服其言振先归以似鄊先生桂隐刘公一观为所性姪题小景三首林庐澹踈烟归㠶泊沙渚披图得空阔总是经行䖏寒屋苑薝古踈烟野树春遥遥济川者应是此中人浦口归㠶落沙头行客囘林间酒旗出快着一篙来东坡恠石我懐赤壁仙此心巳穿透忆曽㩀虎豹今与鹤俱瘦七言律诗大明殿早朝扶摇万里上青霄鳯阙龙池歩步瑶駞背负琛金络索象身备驾玉逍遥衣冠俯伏传唿岳千羽低囘看舞韶湖海布衣瞻盛事他时田野夣天朝试院倡和仁皇下诏急求贤糠粃当时偶在前两榜复科新大比三人聮事旧同年関山道路㝷常夣㙜阁风云尺五天但使得材今胜昔吾侪宁复叹华颠张子䏻诗檀士林无时无地辄披㝷文章咫尺不相见春兴㡬多应自吟錬字直疑成白首知音有待铸黄金何时尊酒论真诀要自康謡说到今进讲金华集衆贤礼闱㗸命拜君前花摧蜡炬仝清夜饼餤红绫忆昔年龙尾歩随黄阁老鹄头书下𬗋微天南宫群彦时相问何似官街有米颠至正羣兴郡国贤威仪重见甲寅前杏园花发当三月桂苑香销又七年豹隠山中文泽雾鹏搏海上翼垂天明时礼乐湏竒俊莫道儒生自圣颠相台南是东南裴相㙜縁溪一径踏苍苔此日城闉少人到当时公府弃官来禅床象屋留光雨书治蛙声噤鞠灰泉石至今有贵炁山灵应觧识三台至正壬午十一月十三日祭初祖墓早仰更秘书有佳句见劳匆勿奉酧严押白发甘泉沗从官归来曳履上吟坛故山虎豹多文采白水蛟螭有屈蟠谒客及门容履满贽文盈箧借灯看百年省墓偿初志心忆先亲痛苦剜青春万木一根荄一一春工妙剪裁頋我乞归懐颖水羡君访隠到天台题桥肯学相如志誓墓惭无逸少才但喜阳刚将彚进明朝缇室动葭灰至正壬午十一月十三日祭始迁祖墓于防里村心是日春洲先生有古律四首纪其事玄用韵奉荅道左遗墟三百载曽孙叠石作阶基儒家冬至祭初祖客子异鄊来逺攴白髪始脩桑敬青编乆废蓼莪诗无由作吏守坟墓愿访故山耘𬗋芝与公俱乏济时具旧日相思不得过南国寄书川路永西楼剪烛雨声多池邉黄鹄有人赋门外骊驹先客歌但得苑斋相伴䖏临风遥想玉为珂陶令归来谋作室孟郊老去乏应门政縁踈懒动遐思无柰过从求赠言平江曲涧助盩厔复岭层峦如浩亹岁晚胡为滞空谷萋萋芳草怨王孙十年玉署丝纶手新把渔竿傍钓矶平生亦爱莳兰蕙归日惟知求蕨薇干禄郎君离綵侍投闲老子赋缁衣山中荐士书长写弱翰犹䏻为客挥送白芒李宜忠之宁州教授广文家住白芒原唐世忠臣阀阅存宁郡喜迎新博士邦人特重旧王孙杨花绛帐春云阵苔藓丹书暮雨痕向使汾阳晞暧在应惭诗礼在名门竹涧图青林翠巘俯江郊谷口湍流巨石㘭戞玉万竽鸣水乐垂绅双瀑盪云旓风漪静浸苍龙影月瀬光揺𬗋鳯巢歌罢啇巖採芝曲两翁翰墨㝎神交败笔秋拈秃笔似愚慵曽为云烟扫墨松脱颕荒凉空忆兎旧腰消瘦乆如锋小臣奏事冠初免败将降胡甲不重老矣此心无可用少年豪气为谁雄郊天礼成应制𬗋坛黄幄夜无风牲璧初陈月正中瑞霭霏㣲成五色神光烜赫暎重瞳千官屏息瞻天表万国関心在圣躬清晓庆云髙捧日箫韶前导驾还官谢㤙日呈同年把劒风日欲曛偶从甲舍得髙文烟云过目犹䏻记花栁逢春各自欣竒字拟从杨执㦸俊才端属鲍叅军客来为我传新作笔砚无忘旧荣勲比干墓独夫台上醉红裙七窍丹心岂忍闻白日已随流水没青山犹护太师坟忠肝一片埋秋草直气千年起暮云我亦停骖荐苹藻太行落木正纷纷接花木园丁妙手即花神换叶移枝伪脱真刀剪岂能伤化力色香无复记前身春深自有鸾胶续岁乆行看鹤膝伸堪咲微生亦如此牛为马后吕为秦壷清朝饮层氷瀹性灵夕飡秋露引脩龄江湖大瓠中无物海峤方壷外有情貌示神巫机阖辟醉邀市掾酒芳馨何人欲作先生传长忆寒𦵔月满庭过洞庭白沙隠隠见金鳌殿阁慿虗结构牢天水浑融浮大极神人幽显隔秋毫龙堂深閟灵栖冷象纬低垂客枕髙欲作庙堂迎送曲杜红蘅碧尽离骚娲皇搏土掷虗空屹立君山面势雄一画犠图天地骨九江鲸观鬼神功裾飘帝子苍茫外乐奏钧天澒洞中颇幸当年邹鲁客观澜未到楚诸熊侍宴北省臣本江南一布衣恩荣今日及寒㣲台缠列宿光相射湛露迎阳昼未晞仙醖饮来生羽翼宫花留得奉庭闱酒䦨车马如流水囘望红云遶阙飞孙春洲夀庆堂孙母欧阳九袠登外家谱谍自庐陵髙年备养人俱羡同姓升堂我未能好客郎君深巷辙读书稚子小窓灯朝廷屡赐尚方帛更待廻鸾织诰绫寄有壬许叅政京华白发染尘埃喜见文埸闭复开自是曹叅当継相不然王式肻轻来上躬藻火慙无补衆口塩梅属有材素志已酬㱕欲早相期浊酒坐莓苔澧州谢家建通济桥庆云笼日护云根玉树薫芗接澧沅大传功留召伯埭相君心竞谢公墩已夸螮蝀绵今古犹羡封胡伟弟昆珎重卢沟沟上月随时车驷劳于门夜宿寺前农家汉南旅店已星稀宿田家带落晖萧寺依山聊复尔邺侯送酒是耶非风餐并觉凉生饭露坐俄惊月在衣老子漫逰吾漫送登山临水澹忘㱕西明道人武昌堤上水云身三十年来识道人只为漫逰相见少故知临别赠言频憧憧车马红尘老靡靡江山白发新邂逅一囬诗一首锦囊千首未为贫浏江浏江江水色幽幽两岸青山云木稠一自桑钦载源委曽留孙盛作春秋猿岫风来起波浪龙湫月出见汀洲下流两度翠华过光气至今浮斗牛昌山昌山崃口日西斜兰渚维舟近酒家水潄树根龙露瓜石排江㟁虎交牙路廻佛寺蔵深坞风动渔舟扫落花再拜灵均献苹藻月明环珮下汀沙读鐂养吾虞青城书季子胡为葬嬴博大公复欲返营丘匆匆尘事半萍梗徃徃异土迷松楸谁䏻樊泽为表识頼有杜羔勤访求但当作吏守坟宅莫待暮年思逺逰早欧聴秋居士园池碧池流水緑潺潺髙下楼㙜𬗋翠间阮籍才华胜南族谢安清致满东山标名花坞莺事道集句桃符鹿守関洒扫园丁今白发秋翁化鹤㡬时还鐂草亭诗冡朝廷采诗废已乆公卿荐士亦罕闻坐令刘氏伯伦锸生作唐人贾岛坟光如黄壌翳明月副在青山蔵白云米家骨朽怪事息又见庐陵老隠君排律赐经筵官酒次苏伯脩韵鳌极天初𥙷娥池月已修鲜颷生广厦清旭暎垂旒三漏聦无壅黄瞳视不流凝神思燕翼虚已纳鸿猷章撤金炉灺筵收玉斚浮甘泉归歩逺大液便程优鹦鹉栖宫树䴔䴖避客舟啇耆戋汉币瀛儁膳唐着名軰应相语明时岂易醻徘徊西掖晚鴈影度延秋谢徳盛奉蘐堂种得忘忧草母安忧可忘叶滋金水润花带石云香淑景盈东阁春晖盎北堂灵苗仁夀域晚节治平鄊世泽深培植先声续显扬才华昌后裔事业富孤孀沃壤根株茂慈闱鬂发苍咏歌传翰苑雨露溢恩光圭斋文集卷之二终圭斋文集圭斋文集卷第三圭斋文集卷之三宗孙铭镛编集安成后学刘釪校正七言絶句喜门生中状元泰㝎丁卯八月十二日崇天门传胪赐进士右榜第一人阿察亦左榜第一人李黼皆肄业国学日新斋余西授业生也是日京尹备皷乐旗旘麾盖甚都导二状元入学谢师拜余明伦堂榜眼鐂思诚探花郎徐容甞因同年黄晋卿彭㓜元从予逰亦拜其侧其余进士以门生礼来拜谢杂沓不记姓名圜桥门而观者万计都人以为斯文盛事昔未有也同寅举酒相属偶成四絶以纪其事昔被仁皇雨露恩三朝五度筞临轩小臣报国无他伎舘下新添两状元禁院层层桃李开天街绣毂转晴雷银𫀆飞盖人争看两两龙头入学来淡墨题名二十年一官独自拥寒氊居然国子先生舘三五魁躔拜座前都人举手贺昇平不羡黄金遗子籝进士从今成典故唱名才罢拜先生天暦庚午㑹试院中马伯庸尚书杨廷镇司业及玄皆乙卯榜进士偶成四絶纪其事出院明日有敕督修经世大典又成小诗寄诸弟省垣东畔至公堂十五年前戦艺埸饱食大官无补报两科来此校文章御史承差鎻院门侍臣传诏出天试官𬒳命聮镳至同榜三人出谢㤙长乐钟鸣柝号时三台八座列参差自怜手把天瓢水一滴鄊関不得私圣主宫中逰幸踈日临袐阁玩芸储昨朝兰省才开试清晓玉音催着书别驾祠前雪水浑弟兄沙上举离樽三年不洗来时褐要看淋漓别酒痕蓟门城头过阶塔一一行人通窦间今朝送客又还入那忍更投名利闲香山山头新月弯一似家里㸔西山去家五十度强望圆璧何时照我还仁庙初科射䇿郎如今斑白玷朝行东风昨夜闻归鴈梦绕江南烟水长夜开金钥诏词臣对御抽毫草帝纶始信朝家重儒术一时同榜拜三人试院偶题赠巽斋莲烛通宵拟御题槐龙风急漏声迟玉堂冷透青绫被忆佀滦京五月时小雨隂风夏夜䦨穿窓扑面雪成团平明笑与长官说天上玉京如此寒圣徳文明鼎运开相君承诏谨抡材谁言庆暦科无补中有韩欧富范来百鹄充庭气若虹千蠢食叶响春空东风一夜吹嘘力明日纷纷緑又红鲲鹏一化徙天池白日青云在顷时我以世科惭克绍那能妬喘更笞儿陈编矻矻老无闻寂寞箕裘㡬许存方寸畱耕犹有朢拟㝷手泽训诸孙所贵姪梅老树縦横出气条一枝还又亚墙腰西湖湖上掀蓬看一夜吹香满六桥为所性姪题小景緑树清江遶舍邉门前长泊徃来船休官亦欲来林下只恐人嗤我学仙所性姪家蔵东坡看竹图银烛髙烧照艳粧繁华过眼巳相忘㪣门自爱看脩竹未必勤为海棠所性姪蔵所翁全身戯珠龙万户千门夜半雷明朝日岀五云堆老龙引领春消息玩弄明珠未肯来漫题四絶铃索无声玉漏稀青绫夜直月侵扉五更一觉梅花梦催得江南学士归属官分住省郎曹省树年深过屋髙翰长昼闲来啜茗下帘危坐聴松涛鳌山六月少蚊蝇四壁松风动画缯长贰聚清澈骨一人人系一㗸氷翰林老屋势深雄犹是金家兀术宫㝎鼎初年曽作省至今门径鳯池通为琅溪题折枝海棠点缀春风只一枝此花犹是半开时更令老杜如今见便是无情也赋诗万竿烟雨图森森万木种清和柰此霏㣲烟雨何千古首阳宗二墨清风又佀不须多墨竹踈枝淡淡与浓浓垂叶应无靃靡容玉立满身都是雨何人䏻识葛陂龙驴上晓寒图水声山色画屏中卫子凌兢两䄂风曽向天津桥上否谁从驴背覔三公㶚桥风雪图汉树秦云一色黄新诗拍塞小溪嚢蓝关尚有朝阳债不识先生有底忙玉林琪树路漫漫驴上凌兢两䄂寒一叚干坤清意思又駈老子出长闗学士烹茶扫雪时当时巳被侍児嗤㶚桥驴背何为者直要冲寒去覔诗驴上凌兢两手龟南来客子为㝷诗而今十倍泸沟冷偏许青云热士知宣和梅雀三牛图两竖骑牛过逺村一童横笛弄黄昬老僧正觧荆舒字坐爱三牛了不犇万竹图露压烟稍整复斜有时风㝎翠交加闲身幸老清平世喜见鹓雏待竹花宋徽宗菌图地上层云起玉柯依稀遗墨认宣和莆阳相国君知否好作斋房芝草歌髙宗御书君王不受辟寒钗永巷泥金进损斋欲上大清楼下石啼鸦落日满宫槐陈抟睡图陈桥一夜柘𫀆黄天下都无鼾睡床嬴得坠驴闲老子为君眠断白云鄊雪夜访戴图雪夜操舟童仆劳偶然㱕去便称豪若为返棹成佳趣转忆当时不出髙呉西村雪霁图郑䖍能画又䏻诗独立经营雪霁时曽向湘江挐钓艇卖鲜沽酒鬂如丝老蒲萄半蚀秋虫老叶皴祖藤孙蔓淡浓匀何人偶值髯君睡夺得骊珠足眩人蒲萄院落隂隂一架秋新鸿声里月如钩老龙偃蹇垂无力戯吐玄珠不肯收子昻雪鹄水晶宫里文章伯当世谁知翰墨名頼有瀛洲光价在不曽承诏写䴔䴖墨荔枝向来千里骑尘红生色罗𥜗湿翠浓颜色似嫌妃子涴萧然犹有墨君风鐂山立梅图山泽癯儒面目真见梅徃徃见先人屋梁月色新湔拂茅舍玉堂同一春天师月梅图陇头谁寄一枝来多谢天公巧剪裁犹自夀阳粧额后到今玉蕋忍全开寒雀梅斗柄𥘉开第一枝逰蜂寒雀巳先知相逢不忍轻飞去直与梅花了岁时荣碧潭全身龙巨壑深溪万水潨四时浓黛浸千峰天衢邂逅全身露还信碧潭盘老龙荣朝瑞正面龙天光恒赫五云间千仞丹梯不可攀鳌禁侍臣今白首㡬囘正面见龙颜荣建翁家蔵陈所翁龙画龙居士旧慿㷱能写青云隠见踪阿堵神光留意䖏肯教飞去叶公龙夀卿龙头圣朝龙首六七軰总是知心识面人我亦待渠头角老不知谁命绘麒麟吾友龙头少年不学跃天衢便𬒳良工写入图老去全身何所隠㑹当谒帝乞江湖山间山水手卷十年京国㸔图画半幅云烟亦恼侬今日身行屏障里却思移住最髙峯又动静之间毫发㣲要扵㣲䖏动天机一中消息君知否玉琯葭灰夜半飞醉翁亭障长史琵琶皮作弦使君眉宇饮中仙滁山滁水浑堪画独有风流意不传武三思双陆上阳无子局方䦨又到乗龙第一盘饼餤未来聊药耳郎君好好点筹㸔赠翠璧玸讲主上人官寺讲华严闻说心华日日添晚岁结茅依翠壁龙岚乕气满晴赠彭汉节君家已有笏堆床惟勿筌蹄书传香昨蓿山堂中夜起西窓灯火诵琅琅赠彭云溪真少年书劒出鄊闗晚岁双旌五马还辛苦一生清曰吏秖留松菊应苍颜过髙邮髙邮海上水云空曽说明珠夜吐虹底事年来光恠息阿谁身到广寒宫题永清观天澜黄木扶胥日出时泊天波浪渺无涯浊河上接银湾䖏只许乗槎博望知题柏庭和尚香叶曽经宿鳯鸾苦心容蚁量应难明堂自有擎天柱且喜山中耐岁寒偶题溪水清涟树老苍行穿溪树踏春阳溪深树宻无人到时有幽花度水香寄山村兄季子京尘满黒貂兄年九袠鬂萧萧何时约我山村路傍栁随花过野桥赠欧阳震逺震惊百里未为遥严谷回春只一朝要见禹门头角异乗时一跃上青霄京城杂用玉堂集日列金覊学士新兼祭酒时五百书生签讲遍八甎花影最来迟丽正门当千歩街九重深䖏五云开鸡人三唱万官集应制须迎学士来白玉堂前夜合花髙髙绿树散朱霞朝来如见唐人画系着谁家白鼻騧龙笙鳯管舞轻盈步障逰看花满城行到琼林春更好新来进士唱名声鳌山宴罢月溶溶大液池邉湛露浓不用金莲送㱕院水晶宫出玉芙蓉京城赱马聴晨钟我欲宵征仆兴慵却忆江南春睡羙小楼欹枕聴村春奉诏脩书白玉堂朝朝骑马倚宫墻牐河东畔垂杨栁时有莺声似故鄊题永清寺白巖清晖方池古松四韵上人燕坐白巗阿巖上皑皑白石多曽到𥙷陀南海岸白花无数拥盘陀巗前髙阁扁清辉碧瓦朱甍暎翠㣲老子悬车还故里倚阑何日看云飞白巖山下俯清池花有清香水有漪㡬度收经看月上分明水底见摩尼古寺长松倚半空问渠年腊祖师同应知方外轮囷噐多谢清时雨露功题昭文携琴图孺子携琴未去弢两翁山水偶相遭知音巳置亏成外到底昭文不鼓髙和寳云长老澈一清二絶禅板蒲团百念空坐闻宿鸟起霜风廵堂首坐三更过师在云山第㡬峰虎溪一笑瓓珊了不似当时剡棹回髙兴莫教容易尽青鞋布袜约重来逢江易艺芳干赋芳洲杨栁垂垂拂钓矶平沙雨过緑生衣王孙闘草㱕来晚扑漉鸳鸯带水飞题旱禾田欧阳琅溪四絶用欧阳公琅琊为韵安成山水清如壮百里长溪遶清障春来不到环珮鸣山雪消时溪水涨贴城稻熟百日賖樷祠祠背早欧家黄莺睍睆上灌木白鹭聮拳立钓槎溪翁能来访溪隐溪上山山净如浣并堤菰叶迷浅深隔屋桂香知近逺溪鱼可羡饭无沙溪水无氷梅着花美人娟娟隔淮浦好山处处皆瑯琊题春江钓艇图烟中楼阁响蒲牢渔艇归来月已髙记得疎钟长乐晓为人挥手掣连鳌赠振先欧阳文春雨弥旬满道泥山中煮乐早莺啼欧公孙子来相过又见人间一角犀东山春景春光淡淡日迟迟正是名园扑蝶时却忆小桥流水过东山春色在桃枝欧阳公牡丹诗盛逰西洛方年少晚乐渔樵号醉翁白首归来玉堂署君王殿后见鞓红题蒲萄二首代李公溉之作玉堂曽侍看花遍满架蒲萄翠作樷今日归来见图畵浑疑身在上林中宛马西来贡帝鄊骊珠颗颗露凝光只今移植江南地蔓引龙须百尺长题分宜赵尹所蔵子昻竹石图有客有客白其马汶篁移植燕山下岁寒心事木石知雨露恩深讵能写圭斋文集卷之三终圭斋文集圭斋文集卷第四圭斋文集卷之四宗孙铭镛编集安成后学刘釪校正歌畊学问荅世间惟有畊与学思量二艺皆无错畊者荣华得富豪学者羽翼生鳞角畊问学得恁贤累年累月在窓前田地抛荒园圃废日间忘食夜忘眠学者答非容易笔头虽小惊天地但㸔王侯将相家尽是当年勤苦至学问耕得恁苦浑身秽汚生泥土冬月之间被雪霜春天晓暮遭风雨耕者答不辞辛锄头翻地出黄金但㸔世间储积者尽是当年勤苦人畊可怜学可爱思量二艺皆懐大少年辛苦老来闲粉壁朱门多自在题四时百子图天无一日具四时人无一母生百児何人笔端巧造化人事天时俱尽之三三两两如鱼队日长逰戯䦨干外采莲攀栁争后先绕竹观梅分向背一真未凿万象春谁家苑囿谁家人莫是越王泛螟嗣西湖湖上嬉芳尘当时富贵傍观羡至今宇宙流传遍争如茅屋浣花溪竹根雉子无人见摩挲此图真拊髀多忧正为多男子但须得似仲谋児人生一䕫已足矣题赵菊山文肃公阅武像浚仪王孙宫锦𫀆红鞓玉带㻫琫刀大夫在官盛冠佩州将按旅陈旌旄汝阳眉宇照今古五陵志气横江涛世皇大举猎徳网池上不遗丹鳯毛宫门承诏铸铜马瀛洲接武乗金鳌骎骎亳社百年乆奕奕燕㙜千仞髙题山荘所蔵东坡画古木图眉山昔日生三苏一山草木为之枯后来笔端挟春腴却令生意回枯株树经公笔无老丑天以春工付公手谁云軰行龙眠翁奚必法嗣洋州守山荘刘氏富清玩家有苏公旧挥翰恍惊湿藓粘恠石惯见倒根生断岸涪翁对此煑春茶为公梢上挂长蛇灯窓细读假山记秀气终属眉山家至正壬午十一月余以疾谒告南归求毉至安成郡北之族中节判继先刘君相公不逺一舍携尊爼见劳谈边得知为西皋赵学士之壻别次为余徴诗即席赱笔作长句併呈似王守筠溪相公及郭倅明则相公一粲徳州沃野济岱雄池产徃徃多明公与君初见问爵里尘邉又复知冰翁冰翁西皋古君子择壻如君信佳士故应邂逅气味同逺来劳我扵桑梓南州初筮发新硎安成名藩驾屏星金銮学士已头白玉润郎君终眼青我尝三仕厯郡邑聴讼催科纷猬集䏻令过客情谊洽可见邦侯才力及古小饮亟分手因君索诗为君夀郡中政清长贰和为我寄声贤太守赠赵祥表禙浚仪公子今㡬叶装池装潢以为业道傍苍玦犹一惜池底玄灰信多刼铺张幸及时黼藻流落还同故书箧魏武子孙曹覇马唐家宗室滕王蝶淳化石本墨糢煳宣和印章红折叠鱼鳞已是善排比鹥尾犹况工剪贴但持絶艺动缙绅勿向同侪论谱牒艺文旧监惭潦倒翰墨当时勤渉猎心期知子价千金只恨无才写蒲箑咏春闺怨东风园林花草香芳闺寂寞春昼长佳人独守情黙黙银床锦被闲鸳鸯终朝倦绣拈针指怕向花前聴莺语唤回旧事千万端杏脸蛾眉泪如雨玉郎去年辤家时緑杨红杏娇春晖緑杨红杏色如旧怅望玉郎犹未归一春鱼鴈音书絶雪肤消瘦千肠结断肠犹立㡬黄昬那更青山苦啼鴂顷见同舍柯愽士所赠赵孝子歌真佳作也客以是卷继求余言遂用柯韵作一首利津城城上乌飞向城南丛冢唿冢前无人作寒食但有𬒳发哀号孤行人厌乌见𬒳发憾欲射乌金仆姑灵乌下告孤児苦逺访亲骨踰重湖儿生四岁时父别阿㜷去老妇已孀养皃为児娶児思徃从父念共燥湿今年令伯正陈情他日韩湘竟收骨江南五千里山东二百州州州旅寓有南北尔父存亡何䖏求跣行及河十趾血河风吹沙天慄烈遭逢执友向燕蓟指示丘墟濒海碣身为卫子发缒鞍鞍忽堕地开亲穴君不闻饶娥江头哭父尸浮鼋鱼孝子精神贯今古明神降鍳寒空虗博士作歌传里闾和李溉之舞姬脱鞋吟宫袍绣蹙金花绮红绡紧衬双鸾尾盈盈幔服舞腰轻綵云飞䖏香风起藕丝掣断春云松瑞莲双结并头红夭夭曲曲玉弯卷翠凫飞去天欲软玉阶秀茁兰笋长琼砂迸出芦芽浅徘徊困倚东风力湿砌香云坠无迹无限娇羞不自持君王唤起扶花立赠画工黎仲瑾吾闻苌弘之忠裂金石精气千年化为碧人生頼有方寸妙万变神竒从此出又闻西方𣑽僧名法能能令两眼碧色晶荧荧有时时后洒墨汁纎秾踈秀皆成形碧山画神欲入品表里神光碧瞳炯浮岚暧翠山不受尽付晴窓落泓影碧山学士今为谁玉堂茒舍各有时烦君添我山下屋更看白云相陆离题子美㝷芳图吾年三岁声吾伊慈亲膝下教杜诗如今蟫蠧三十载夣寐欲见终无期谁家山水空翠湿彷彿相逢拾遗揖金马门前封事稀碧鸡坊里㝷春急野桃官栁春连连水流山店依平川眉尖不着杜䳌恨壷中风月开元天君乗蹇驴歩如棘后有骅骝追不得茅屋西风五百年虗度人问㡬春色题𬗋微老人大字歌𬗋微老人射生手挽强竟取黄金斗骠骑营中拜骁勇鳯凰池上称耆旧时平腕力无所施觔力犹能学颜柳縦横戎畧结构休杀活兵机屈伸肘山荘刘氏得最多当日襜䄖驻应乆髙楼大扁曰明逺况有爱山并尚友我来后公五十年主人酌我楼中酒平田野水凫鴈集重冈复岭蛟龙赱登髙欲赋乏佳兴忽覩台躔照窓牗家蔵有此希世珎取酒当为主人夀想当洗砚弢笔时羽笑生风剑龙吼焉知今人正传玩名与麒麟同不朽峤南鼪鼯十五秋老将如今安得有鄂公九原如可作养夀清啇为公奏送刘子简之武昌学正刘侯兄弟竞秀发仲氏卓荦殊可人训徒名门示髙爽枨臬中实皆轮囷未夸于氏容驷马岂羡杨侯朱十轮荆才非止箘簵楛燕璞迭见玗琪珣伯留天庠不可去仲始捧檄归娱亲滔滔南纪盛藩翰文武化行初未泯世皇八骏所厯䖏扈跸至今疑有神盘中首蓿不在饱座上芷兰俱可纫吁嗟刘郎慎勿浪弹铗自古江汉无穷鳞送聂以道之官武昌天暦圣人在海南南省大臣理塩筴聂君老儒幕下郎日饮清氷须发白是时潜邸具知闻召见殷勤亲赐食明年翠华望北还复过湖南驻清跸试举郎君问宣阃阃臣上前盛称𫐠省郎岁满调江华回瞻马首天南北生平固自结主知下邑惟思躬吏责志心恳恻抚婺矛牙宿蠧堆求剔纎悉甘棠遗爱十二碑其中一碑磨崱屴豪民水三百年力䏻挽注甦涸辙尔来㳂牒至京师庙堂除吏余八百重瞳览奏记姓名唿之以字頋臣列若云贾谊乆不见犹喜真卿独先识秉钧敷对此抡材司谳无如武昌剧天颜沈思霁色囘姑惟首肯心未择逺臣客舍拥败氊谁知京兆牛衣泣青天昼有风云哮勐虎狞蛟向山泽华蕚楼头赏蘤葑临菑门下分竽瑟念昔部使举政最徃徃当途多抺揊秪缘早忤耳目司岂复虗蒙股肱力人生荣进自有期简在渊衷非易得小儒作歌属山甫爱莫助之増太息示姪吾宗孙子多好学争持卷轴求余诗嗟予膏馥有㡬许况复老懒惟其时子年弱冠气方锐立志要与青云期冀马生驹汗血噐越女堕地琼瑶姿固知美质故应尔所贵论道隆师资牧之渉世晚自悮冬至作诗镌阿宜初阳萌动慎培养万木一本含春滋题曜海朝天龙玄云霮䨴海波立神龙挺水趍天潢画师题笔聣八极意与元气争毫芒玉京僊圣骖翶翔杂骑麒麟与鳯凰龙拖云气归洞府海日杲杲天中央道呉山道呉山头目龙卧叠嶂重岗深𬗋逻灵湫瀑布千丈长古寺神杉十围大崇祠坎坎风雨来樵径丁丁鸿鴈过郡人夜望北斗魁下有突兀青莲座大围山大围山髙髙㡬许絶顶嵯峨戴林坞石间花开自夏春地炉僧拥无寒暑清流白鷴涤毛距緑树黄熊引筯膂山腰日午婴儿啼知有雷公出行雨奉敕题明皇马明皇八骏争驰道知是开元是天寳当时一顾倾国姿万里君王蜀中老奎章阁下文书静衮衣髙拱唐虞盛此图一出非偶然要与明时作龟镜杂体之垧古乐府至正壬午皇帝有敕赐故和宁忠宪王勲徳碑命翰林学士玄爲文碑立门近郊戴螭履龟龟有异瑞首如绘足如玉搢绅赋诗纪异玄作之垧一首之垧穹碑铭铭维何诔和宁维和宁勲扬庭臣玄词帝者荓倕琢石石効灵灵何居伛句形颙之文旋滢濙络鼻口逹厥䫤疋之晳色晶荧马䣛武騵腹駉嗟彼蔡象应灵国守噐列前廷王之忠格髙冥珉之瑞天使令发幽光炳丹青王有子承徳馨决大疑陈大经畴五福诒千龄作伛句寳龟名渔家傲南词并序余读欧公李大尉席上作十二月渔家傲皷子词王荆公亟称赏之心服其盛丽生平思彷彿一言不可得近年窃官于朝乆客辇下毎欲倣此作十二阕以道京师两城人物之富四时节令之华他日归农或可资闲暇也至顺壬申二月玄脩大典既毕经营南归属春雪连日无事出门晚寒附火私念及此夜漏数刻腹藁具成枕上不寐稍谐叶之明日笔之扵简虽乏工致然数岁之中耳目之所闻见情性之所感发者无不括㮣见扵斯至扵国家之典故乗舆之兴居与夫盛代之服食噐用神京之风俗方言以及四方宾客宦㳺之况味山林之士未尝至京师者欲有所考焉此亦可见其大畧矣正月都城寒料峭除非上苑春光到元日班行相见了朝回早阙前褫帕欢相抱汉女姝娥金搭脑国人姬侍金貂帽绣毂雕鞍来徃閙闲驰骤拜年直过烧灯后二月都城春动野引龙灰向银床画士女城西争买架看驰马官家迎佛官兰若水暖天鹅纷欲下鹰房奏猎催车驾却道海青逢燕怕才过社柳林飞放相将罢三月都城逰赏竞宫墻官栁青相暎十一门头车马并清明近豪家寒具金盘饤墦祭留连芳草迳归来夙送梨花信向晚轻寒添酒病春烟瞑深深院落秋千逈四月都城氷碗冻含桃初荐瑛盘贡南寺新开罗汉洞伊蒲供杨花满院莺声弄岁幸上京车驾动近臣凖备銮舆从建徳门前飞玉鞚争持送葡萄马乳归银瓮五月都城犹衣裌端阳蒲酒新开臈月傍西山青一搯荷花夹西湖近岁过苕霅血色金罗轻汗搨宫中画扇傅油法雪腕綵丝红玉甲添香鸭凉糕时候秋生榻六月都城偏昼永辘轳声动浮瓜井海上红楼欹扇影河朔饮碧莲花肺槐芽沈緑髩亲王初守省乗舆去后严廵警大液池心波万顷间芳景扫宫人户捞渔艇七月都城争乞巧荷花旖旎新棚笟龙䄂娇民儿女狡偏相搅穿针月下浓粧佼碧玉莲房和柄抝晡时饮酒醒时夘淋罢麻稭秋雨饱新凉稍夜灯呌买鸡头炒八月都城新过鴈西风偏觧惊㳺宦十载辤家衣线绽清宵半家家擣练砧声乱等待中秋明月翫客中只作家中看秋草墻头萤火烂踈钟㫁中心䑓畔流河汉九月都城秋日亢马头白露迎朝爽曽上西山观苍莾川原广千林红叶同春赏一本黄花金十繦富家菊谱籖银榜龙虎台前驼皷响擎仙掌千官瓜菓迎鸾仗十月都人家百蓄霜松雪韮氷芦菔暖炕煤炉香豆熟燔獐鹿髙昌家赛羊头福貂䄂豹祛银䑕襮羙人来徃氊车续花户油窓通晓旭回寒燠梅花一夜开金屋十一月都人居暖阁呉中雪纸明如垩锦帐豪家深夜酌金鸡喔东家撤雪西家噱纎指柔长宫线弱阳囘九九官氷凿尽道今冬氷不薄都人乐官家喜爱新年朔十二月都人供暖箑宫中障面霜风猎甲弟蔵钩环侍妾红䄂咲歌声送金蕉叶倦客玉堂寒正怯晓洮金井冰生鬛冻合灶瓢饧一楪呉霜镊换年懒写冝春帖圭斋文集卷之四终圭斋文集圭斋文集卷第五圭斋文集卷之五宗孙铭镛编集安成后学刘釪校正记道州路重脩濂溪书院记道州路濓溪书院是为子周子祠其址在郡城西偏与郡学为隣郡学有先圣庙毎岁春秋二仲上丁郡侯率教授山长各以其职事命生徒祀先圣扵郡学次丁则合祀子周子扵书院之祠毎月朔望欵谒皆然原其初建虽由时君有独祠濂溪之命亦其地势适然故祠事之无间言者焉岁乆祠宇寖壊至正壬午山长张某议撤而新之郡士李某乐助以相其志工未讫去代者欧诚䏻继其事扵是祠宇一新岁乙酉番阳呉侯肯来为郡判官仰瞻新祠而门庑弗称谋诸郡长复加缮脩适山长戴世荣又来代欧而郡士蒋通复请出赀改作应门四楹两抚称是祠之后旧为诚源堂堂之后为故守髙峰杨公之祠左有爱莲亭及清逺楼后有光风霁月之堂至是斥故易新丹雘辉暎世荣割已俸作石台扵应门之南縦广二丈横倍之又率郡士文某作瞻徳亭亭下甃石为街绳直𥿄平中外改观前此未甞有也先是周子有子二人长司封郎中夀次直徽猷阁焘夀之后迁居江州焘之后居道州呉侯求得其八世孙善溥荐之当道请援颜孟例世以其后人之贤者为书院山长以奉祠宪府是其议移有司逹之行省焉明年丙戌冬呉以漕事至浏偕世荣奉事状谒于欧阳玄请记以文玄惟周子祠事若㫪陵若九江豫章邵阳诸郡皆有碑刻作者多世大儒玄扵是记叙劳绩纪岁月斯可己矣然而䌷绎父师之言亦有可賛一辤者不敢以勦说辞也昔者子贡曰夫子之文章可得而闻也其言性与天道不可得而闻也孔子言性与天道莫着扵易所谓干道变化各正性命所谓一隂一阳之谓道继之者善也成之者性也皆言性与天道当时门人可以与扵斯言者鲜其人焉子贡晚年始获有闻故以叹美之及孔子没知此者子思孟子西汉以下诸儒见其彷彿焉子周子生乎千有余载之下得孔孟之绪言着太极图通书泄造化之藴发圣贤之祕如指诸掌故孔孟之后首言性与天道者周子一人焉世儒或疑周程授受不及图书殊不考程子之言有曰天地储精得五行之秀者爲人其本也真而静其未发也五性具焉曰仁义礼智信形既生矣外物触其形而动扵中矣其中动而七情出焉曰喜怒哀惧爱恶欲谓斯言不出扵太极图说通书可乎孟子言天地之性程子兼言气质之性然后荀杨韩子之说俱废气质之论原扵周子灼然无疑者也且自太极图说通书行世世之爲儒者茍知读濂溪之书无不获闻性与天道之言焉假令子贡复生当叹今之学者得闻斯言为幸而诸儒有横议扵当时者果二书之为异乎抑立论者之好异欤皇元定宋九儒从祀周子居其首寻又有制进汝南伯为道国公盖干淳以来新安朱子最先尊信其书圣朝重朱子之学以程式天下之士则周子之书益表章扵世宜㢤虽然国家兴学之地可谓至矣周子曰师道立则善人多善人多则朝廷正而天下治矣继自今教者以师道自树学者以善人自期将见真儒之効施扵朝廷四方未有纪极如是则书院之脩岂徒侈祠示观羙而己玄㓜年侍先君子职教是邦读书濂塾之侧追忆徃时来㳺来歌之地因呉侯之请辄以旧所闻扵家庭者附着于斯焉呉侯肯字肯堂以教官入流选为宪掾进行省掾厯南海武昌两县尹皆以善最为政㢘明且知大体云是役也逹鲁花赤塔海大中同知某寔纲维之其始终恊恭则经厯李时知事李信也贞文书院记昔在仁宗皇帝之世集贤大学士陈颢翰林学士承㫖忽都鲁都儿迷失等言翰林掲傒斯之父来成学行师表一方宜特赐谥以示圣朝尚徳之意扵是有㫖赐其谥曰贞文先生至正三年夏四月中书平章政事帖木儿逹式右丞太平贺等又请于今上皇帝建立书院遂以贞文之号赐为额其址在富州之长宁鄊旧山之阳前挹遥岫后倚崇冈平畴曲谿暎带林麓盖掲氏先世故居之地也其制爲大成殿四楹扵中殿之北爲明伦堂四楹殿之南爲门四楹上爲重屋门之南爲灵星门四楹别爲贞文祠置明伦堂之后左爲山长之署四楹其两庑爲诸生斋居左右皆四楹斋之南又爲屋各五楹庾库庖湢咸以次置其上始于至正三年之九月讫于九年之七月其后从子范经始之而元贞寺僧智辨相之山长汤盘继成之其山长则行省以儒士之甞厯学官爲之其门之东屋则从孙徳懋萃旧冈书院之材所建也其灵星门则僧智辨之所立也其祭祀教育经乆之赀则里人之好义者割上腴田以相其事书院垂成文安公与玄以同在史舘一日诣玄以记书院为请玄敬诺之喜而㱕以语其子汯曰今日吾书院事毕矣欧阳君已诺吾记矣越数日文安疾作又数日卒三年汯申是请玄乃记之又告其徒曰古之学校为教事设而政事出焉辟雍泮宫习射养老出师受成皆在其地何莫非政事也后世学校虽治教事而特以祀事重焉攷其所始古之入学者舍菜先师未尝有所指而舍菜之礼亦祭之至蕳者也今州县学校则必祠先圣先师扵是国家秩诸祀典若夫书院则又多为先贤之祠或其过化之邦或其讲道之地如是者不一也亦尝攷其所始焉周礼大司乐有道有徳者使教焉死则以为乐祖祭扵瞽宗瞽宗者学之名也古者教之以徳为先养徳性莫先扵乐故有道徳而为师者其生也以教人其死也人推本其教以乐祖祀之非必洙泗而下若汉董子若隋唐王通韩愈氏若宋周程张朱数君子之为先儒而后为可也矧夫书院兴学校之制其始又自不同东汉以来大夫士徃徃作精舍扵郊外晋魏所谓春夏读书秋冬射猎者即其所也唐宋之世或因朝廷赐名士之书或以故家积善之多学者就其书之所在而读之因号为书院及有司设官以治之其制遂眡学校故祀事有不容阙者扵是或求名世之君子以祠焉玄甞循流而遡源盖自入学舍菜先师一变而为通祀自学有乐祖之祭一变而为先贤之祠自春诵夏弦一变而为呻毕再变而为词章又且党庠术序一变而为精舍再变而为书院学者苟不䏻知建学之初意又岂能知为学之大功学校所重在祀事而宫室象设之制日趍为观美所任在教事而礼乐律暦之学或诿诸门遑议所谓政事之行扵学校者㢤皇元超轶百王务以崇雅黜浮为教以去华就实为学复古之机其在扵是贞文先生以道徳教一鄊之人死而祠扵其鄊稽诸乐祖瞽宗之祭真无愧乎古人者也玄故着其所始愿以求正扵好古愽雅之君子焉至扵掲氏父子以稽古之功脩身之效𬒳遇而朝垂耀百世可谓儒者之至荣犹有待乎论述也夫贞文先生讳来成字哲夫以子贵累赠通奉大夫江西等䖏行中书省参知政事护军先谥贞文国朝䖏士易名之典自公始文安公讳傒斯字曼硕卒官翰林侍讲学士中奉大夫知制诰同脩国史赠护军谥文安父子并爵豫章郡公二公懿行伟节各有列诸别碑云袁州路缮脩记宜春为郡介江湖间山水清隩风气厚宻其神䏻灵其民䏻淳为厥长吏固俗易使导以身教利建事功至顺二年冬十二月通议大夫锦侯不花擢由容㙜来刺名郡私未黔突毕饰在公乃睇府治东拄西搘徂厥门庑上漏傍穿部使之舘賔幕之次以及燕休之堂登朓之楼㳺息之囿觞咏之亭府史胥徒脆阍廐厮旧有位置今秽不治或倾欲堕或危欲压维时锦侯乃诹寮寀乃咨賔属宿戒父老斯徴富民进而爵之侯乃言曰治宫犹家家之隆替观所恒居垣墉亏䟽庑陛夷削凢百废坠推是知之视彼富润有觉斯楹势固不侔亦所自致矧今牧守视古侯伯维今富民其道视子其分视臣尔退而䖏服御华好侧睨长上居懐阽危从我遑䘏宁汝独安吾尝观风考察部属有司兴缮弊有二焉民赋力产吏容奸欺官督期程工售滥恶苟完未㡬驯致朽挠粤有文吏拘牵故常事在得已辄持两端媮容目前遗享之守何与兹父老富民咸下其手合辞报公且矢扵福愿钖蕃祉与治俱新天子万夀百度斯甄公敏且洁宜爲荩臣居匪奉巳示我等伦我民扵变不戒以信受命工上服劳其亲筮占在玆施我子孙无遗公忧以愧我民叅军杨撝奉图赱书来求予文予核其事辤以绎之且告来者嗣而续之有废不理衆手撠之撝从予逰爲我石之是役初作郡牧之长伯颜帖穆相与佽之用迄干成是皆宜书尉韦元辅寔董其事吏宋必逹又宣力焉侯至之明年壬申九月僝工又明年癸酉七月竣事记以是年之八月土木金石埏埴垄㫁工费若干既集衆力不㑹扵公无从稽云安成李氏重脩安贤义塾记安成李君辛翁初作安贤义塾扵州西郊一倣书院精舍之制礼殿庑门讲堂斋舍各有其所未㡬即世䂓模有未备者子刚慨然念先世羙绩无加扵此乃割上腴田若于㝎为教养恒式出纳恒度凢可以经乆而不废者一一讲求而完羙之扵是塾师刘君权具事实谒予记之予嘉李氏有子之䏻继承也又感义塾之作是盖君子至公之心而古道可复之机也为之记曰昔者先王为井田以养民为鄊校以教民周衰井田法坏斯民贫富至扵相悬鄊校法壊斯民贤愚至扵相絶而君子小人之事判然两途贱日益多贵日益少法日益宻礼日益踈后世兴者虽汲汲然设为教官之任而井田经界势不可复郡邑教养岂能徧及齐民也哉有富而好礼之士出而建义塾焉义塾既作一鄊之士患不志扵学不患无从师之资一塾之师患学者之不勤不患供亿之不继推此至公之心求复世道之古其机不在兹心乎师道由是而立善人由是而多风俗由是而美义不可胜用矣礼门左之堂曰塾塾之为言熟也吾固愿义塾师友之至斯也教者熟扵其教母致扞格而无序学者熟扵其业母致寒暴之罔功如是则无负李氏建塾之美意矣李氏安成大族宋末累以着述献于朝其贡名天府者接武辛翁号一峯刚字立中世以文行称扵州里云赵忠简公祠堂记临川王安石以新学误宋致天下骚然河南程氏两夫子出而救之卒不胜其说既而蔡京爲相宗王氏说黜程氏学宋遂大壊京客张觷教京亟召程氏门人杨中立用之庶㡬救其半及宋中兴觧人赵忠简公鼎爲相首罢王安石孔庙配享尊尚二程子书凢其门人之仅存者悉见召用江左乃复振不幸秦桧相忠简公斥程氏门人散亡洎中兴业衰又不幸韩侂胄相禁建安朱文公熹之徒之爲程氏学者其后禁稍弛宋已日削皇元煟兴江汉赵氏复䏻倍诵程朱书北渡江私笔以授学者许文正公衡衡神明其书进以所得相世祖兴礼乐文大平后是四十年贡举法行非程朱学不试扵有司扵是天下学术凛然一趍扵正时相㝷㝎濂洛以下九儒及衡十人祀孔子庙庭天子从之至顺二年春赵忠简公六世孙篔翁请即觧之闻喜县学为忠简祠其辞曰公当宋南渡排王氏邪说崇程子正学以至于今有功扵斯世甚大宜祠其鄊胄监集贤是其议中书礼部告晋宁路以符属其同年欧阳玄记之玄平居读孟子至承三圣一章未甞不掩卷汗下以为何致是烈也及畧考近世儒学之邪正有関扵国家之隆替气化之盛衰民物之荣悴其可徴者盖如是呜唿是祠岂细故㢤公师邵伯温友胡寅其问学原委措诸行事详见宋史篔翁延祐二年进士卓然有志先正亦可㮣见于斯保靓祠堂记保靓祠堂者安成刘君尚节词其七世祖考保靓先生者也先生讳作字贤砺保靓其号居袁吉间地曰秀源在宋干淳一时声光烨然起于郡邑𥘉用世赏授将仕郎辟贑之安逺尉母老不赴中岁韫德抱才不屑世用友当时搢绅清江两尚书谢公昌国章公茂献庐陵杨文节公廷秀皆㝎交笔砚骨鲠如胡忠简公邦衡亦深见结纳其他名贤不可悉数百余年以来世代变迁遗韵日逺诸孙尚节㓜负志气读其遗书慨然慕其生平惧其亲尽既乆后人无所瞻仰谋即故居建祠堂以致祀而诸贤翰墨存诸碑版者亦复散逸寻得忠简公保靓记䟦及谢公诸书又渔父来告某潭有石状如碑以手切之有字尚节使没者群入助渔举石出果左宣郎刘君廷直所为保靓祠堂铭也他日营父葬扵白石冈掘地三尺得碑䘏勿音窣没读之又永州通判董徳中所为保靓先生祠记也扵是尚莭益喜缮祠益勤至元后庚辰春祠成置龛奉保靓主列碑其前议割上腴田若干以给常祀择日率族属子姓祭以告成竣事而饮族属举杯劳尚节曰保靓徃矣非君之贤祠事曷兴造物者出二碑以相君志也余至钤南族中族与刘氏世为婚尚节谒予文为记予惟瞽宗祠于学鄊先生祠于社尊有道尚有徳也此礼废已乆保靓祠堂虽成扵其后人异时郡国因饩羊以复告朔古道其庶㡬乎乃为迎送神诗遗刘氏子孙使歌以祀先生词曰吉之桧兮袁之裔介两郡兮大容砺昔贤居此兮物无厉物无厉兮民有岁道之耕兮徳之刈刈徳兮耕道深资兮靓保保靓兮何为山有碣兮水有碑碑无沉兮碣无瘗曽孙有祠兮传千世世世幅巾兮深衣先生来归兮无我违违我兮焉徃从诸贤兮咏归尊有冽兮爼有肥芳菲兮阖两扉石韫玉兮山有辉微先生兮后人畴依安先生祠堂记所贵乎䖏士者䏻以一已之所守为一国之所慕虽当世英君谊辟操其捴揽豪杰包举宇内之一旦遇夫爵禄庆赏所不可致之人扵是怡然企乎先王道徳之懿真有贵扵已之所负挟者而后上之趣向㝎下之习俗成斯人者功下韩孟哉元有国以来学者言䖏士必宗容城刘静脩先生方是时闻其风而起者曰真㝎安氏敬仲焉敬仲未甞一造刘也顾得其传扵濂洛考亭者知之为甚笃行之为甚坚由是推宗以合扵祖一也刘氏髙亢明爽梯级峻絶士亲炙者寡安氏简靓和静襟韵敞夷士乐附者衆异时有祠宜乎抑自先民石峯恕斋两先生以学淑其鄊盖三世百余年于兹矣此又祠之所由作欤敬仲既殁门人苏君伯脩贻书同舍槀城西管镇李君士兴请祠爲鄊先生士兴议克合乃筑于镇作三室而奉之自敬仲上而至扵石峰恕斋咸有位焉明世羙也落成率里塾子舍萌岁时具蠲所事至是伯脩请予记之然予记安氏祠而本以容城者亦犹论东汉名节而始严光乎汉至孔张末之儒也矣微光东都士何自作新㢤先未必知道也而且如彼而况吾濂洛考亭乎而况吾容城乎夫瞽宗祠于学鄊先生祠于社古典也瞽宗久无闻鄊先生有祭自伯脩士兴始以是知古道无难复人患不爲尔继自今西管镇之俗日益以厚其民敬学而贱利其士乐学而逺势安氏之泽其有既乎读是文者尚知所始石峰讳滔恕斋讳松敬仲讳熈出䖏详见家集云秀川罗氏祠堂记先尚书公逰鄊校时善校官罗子逺子逺庐陵秀川世族笃学力行有诗文传扵世后爲朝请大夫主榷货务言贾丞相权误国弃官去予家蔵其遗墨思欲见其子孙今其族孙仁逹过予爲人英敏有爲爲文雄畅有气予扵是喜先友文献之有传焉仁逹徴予记其秀川祠堂其言曰吾祖太时府君着籍秀川四传至南塘府君家日以大府君之子若孙始割乌石陂腴田若干畒为祀田时宋嘉祐二年也其后乃贡于舍贡于鄊登第于礼部凢百数十人扵是蓬山先生溪园先生与其子苍崖公磵谷公推广祀田遗意追逺则有拜墓有合祭合族则有族谱有聚拜迄今三百余年祀田世守如初族虽散居昭穆秩然必不可乱邈在万里相见相问外有骨肉爱不相视如途人是皆吾祖贻谋之徳与前闻人善述之功也惟祠堂未立合祭聚拜无㝎所议者咸病焉按家礼祠堂在正寝之东贞之居事之东有堂曰逊緜凡十有八楹其深二丈有竒其袤称之堂之前有轩轩之外有亭髙明深靓宜祠乃请掌记务本翁以为祠堂祠大时府君而下八世至十二世各图分派之祖止其有行谊有文学有爵位者特祠焉扵是禹圭与翁之子绳祖第一图孙瑛第十图孙兰复买田为洒扫脩治薫燎之费自是合祭于斯聚拜于斯与祠田相为永久以卒前人之志先生幸一言以诏来者予既嘉仁逹之䏻世其学又嘉其宗之䏻念其祖窃喜载名姓其间自附通家之后有荣耀焉乃谂于衆曰惟大姓其祖必有隠徳非徳无以蕃无以着无以久久则我后人念之宜也念之念之奉其烝尝云乎㢤行其揖譲云乎哉思其人必绳其武食其徳必笃其庆父诏其子兄诏其弟以诗书礼乐为教以孝弟忠信为行逹则泽其民穷则善其身使国人称愿之曰幸㢤有子孙若此祠堂之作为不虗矣诗云无念尔祖聿脩厥徳秀川子孙其勉之㢤时予宗方作祠堂于故鄊以书来告成秀川去予故鄊百里而近而祠堂之成适相先后扵是喜徳之不孤也乃以斯言为吾氏告亦以告之秀川焉是乃通家之道也仰更斋记临川先生扁安成刘氏读书之斋曰仰更刘君方升属余客彭斯文来求予记𥘉方升之大父号更斋先軰鐂君耘庐记之故临川先生之命斋名也寓其大父之号焉夫仰更之义始扵子贡之言尝意其当时必有所谓然日月之明未尝息者也故人仰之扵既更之后初不改扵未食之前譬诸君子䏻存其心扵衆人之正其或违而去之亦暂焉而已耳若夫本体之明则固未尝息也余㓜读孟子至庶民去之君子存之等章见其序列圣所爲忧勤惕厉之事至扵孟氏自託孔子之意止下四章脉络相属而其卒章乃言君子小人之泽皆五世而尽𥘉若甚无谓也已而思之盖以明亲有尽而理无穷耳夫日月之不息其明君子之不失其𥘉斯固天理之所以长存人心之所以不死者也更斋之取号扵更临川之益之以仰其㫖不如是与在礼有之先祖有善不知不明知而不传不仁是责在吾方升矣知乎此更之流风余韵五世而巳乎刘氏自皆山翁友吾宗巽斋先生一时如西磵叶氏槐城王氏及清江之萧氏皆山皆善之至方升克世其学殖亦为临川所期待云呉氏观乐斋记石桥介攸舆天水间有二郡文献焉呉君明父之季曰礼逊堂而藻播而嘉禾者也弱冠捧檄司直鳯㙜予漫㳺至斯邀予至其家见其翁季唯诺伯仲埙箎信乎其名下无虗矣所居西偏因山以为读书之斋谒余铭之将以号焉乃命之曰观乐其事则窃延陵季子之扵鲁也其义则以明君子之立礼所栾乎成扵乐也记曰礼者天理之序乐者天理之和然圣人之扵礼必继之以乐者盖礼有所不逹乐也礼有所不行乐也何谓所不逹何谓所不行位也者人不厌髙而礼辤髙不辤卑财也者人不厌多而礼譲多不譲寡渇也而礼掣之肘也不敢先长而爵也饥也而礼扼之咽也不敢先长而飡也如是则辤譲之不可长也勉强之不可久也迺为之乐焉融液其交际而辞譲岀扵欣然导宣其湮欝而勉强至扵安然矣昔者呉之公子其有见扵此乎季子之逊有礼乌可以勉强言也而吾知季子之观乐所谓乐其乐者也逊行扵其家而风动乎列国之观聴逊得扵所性而脗合扵先王之声容其南也某雅也某韶也某夏也是皆以雍容登降为乐而非以乖争扞挌为乐者也孟子曰乐之实乐斯二者仁义是也吾亦曰季子之扵乐乐其礼也乐其逊也其乐斯二者之谓乎或者曰观乐可也逊如季子未易言也余曰噫人能克无放饭流啜之心礼不可胜用也人能充无疾行先长之心逊不可胜用也而独季子乎哉礼逊事亲也㳟从兄也顺务学也敏遇人也温是殆甘受和白受采茍观乐也不豆笾扵辟雍则哻弁于曲台矣小之不有得扵美哉沨沨之魏乎大之不有得扵羙哉泱泱之齐乎则余之名斋也而岂徒哉而岂徒哉髙山仰止自予言始则幸甚逊斋记有一言而可终身行之者乎圣门髙弟固尝有如是之问矣近代有行之者司马君实之类是也盖人之一生苟有得扵一言而合于道则其生平精神心术凢见诸行事者莫不扵此取则焉故虽言也而可胜用哉君实之扵实自为儿时至扵相天下终始惟一言也然则守约之道顾不至当欤呉君礼逊佳子弟也学殖之务尤孜孜焉尝请于予曰吾于逊一字也深有慕而未能愿仍逊以自号何如余曰㫖哉言乎非所谓一言而可终身行之者乎夫逊也者吾党之士入门第一义出门第一程也在礼入学鼓箧即以逊为先说命亦曰惟学逊志盖吾之扵道慊然如有所不知而后人告我以知退然如有所不能而后人告我以能谦以受道抑以从人兹非入门之第一义乎夫子曰义以为质而逊以出之义之在人犹物之有干也然辞焉而弗婉色焉而弗愉则严者愈严而义有不可直遂者矣婉辤足以逹意愉色足以致和兹非出门之第一程乎今吾礼逊学道则犹升堂而望入室者也渉世则积跬歩而至千里者也舎逊何所偱而进何所赍而行哉虽然逊以出之又不可不信以成之也信以成之则如君实之守其实而后可也孟子曰孟施舍之守气又不如曽子之守约吾扵是亦云谭氏肖山记民生扵三事之如一人言师有父道不知父亦有师道也父有师道则取之近而见之的信之确而慕之深故能用心专成效速也然则人之有贤父兄天下之乐孰加此哉余从攸士闻谭君古山之贤二十年盖尝周旋群公先正间犹能衣𬒳干淳以来之风裁者也今年至是邦虽不及识古山幸友其子天球中刚外和之丽行则攸学无少长䟽戚咸谓余曰天球今之古山也故自号肖山以着其志而天球亦出璜溪丁魁所书肖山二大字且言吾有丁字寳之有年君其为我发挥俾不至湮欝幸甚余扵是有复扵天球曰古之师其亲者周公伯禽晋文㐮师功业者也茂罗良辟强师才智者也太史氏谈迁鐂氏歆向师文章者也然皆君子所务者也君子之所师惟其道相似而已昔者颜氏子之扵夫子也歩亦歩趍亦趍亦扵其道而已故夫子有视予犹父之言然孔颜非真父子也矧其真乎且道一也古山之学学孔子者肖山之学亦学孔子者也苟䏻速肖其道焉岂独肖其亲而已㢤儒者自孔氏言必称圣贤不得以为僣古山讳用颜氏子字而字曰希圣岂非希颜而学孔子者乎故用是以相肖山之志芳林记宜春郭廷秀世儒家子也因其所居之地名着号曰芳林属予族兄宜翁求予为之记予复之曰兰生深林之中未甞不自閟其芳也人以为有国香而服媚之兰欲自逺扵当时其可得乎君子脩其身扵暗室屋漏之地而声流扵四方万里之外亦岂所愿㢤且夫芳林者君之所以自况也余虽乏一日之雅而乐为君记之良有以也夫殆犹兰䖏扵僻而芳播扵逺也虽然兰㦯握以事上或佩以修禊而其芳烈之气不改扵深林岂非其性然与草木无情䏻一其性人惟有情鲜不汨性君子存之兰荃同畦不混扵植兰鲍同室不移扵染斯以异乎衆人也吾闻廷秀之风清白之操使一日而进诸市朝吾知其无愧扵芳林也卓矣请以是为记圭斋文集卷之五终圭斋文集圭斋文集卷第六圭斋文集卷之六宗孙铭镛编集安成后学刘釪校正记分宜县官题名记分宜县袁上邑置逹鲁花赤县尹丞主簿尉各一员尹以上省选丞以下部选起至元十三年丙子迄今至正二年壬午六十又七载仕于斯者接踵而邑未有题名浚仪赵君思顺以世家文献来宰斯邑二年官政脩举乃考索故府得累政名氏到罢岁月悉登载诸石玄适访族邑钤南防里属题其端以吿来者玄尝谓题石之设官署皆有之本非以爲劝善也而其道寓焉士厯官服采人品不斋上焉者不恒有下焉者无庸言中人苟且之政十居八九其志皆为三岁终更身去是即已殊不知身去而名留臧否何可泯也使䏻以是而存诸心则知官之为恫瘝也久矣虽然谓其身去而不之䘏者非才而闇扵事者也求为有名至扵生事以厉民者有才而过乎中者也玄既为题名有劝善之道则不敢不着近名之弊以为戒赵君为我刻之后之覧者有以自省则吾钤冈之人继自今受㢘勤之赐而𬒳恺悌之福扵无穷也分宜县学复田记昔前宋咸淳癸酉分宜民曰宋应槐讼其鄊有田称梁子思所置立户为万夀菴长明庄者崇法院僧正冲之所作伪也宋田令寺已有常住田不得买民业冲违法私买妄称梁氏所置故应槐发之漕使钟某閲实㩀法罪冲等而没其田以卑分宜县学养士士刻石为记其文载县志甚明越三年宋亡分宜内附其田租岁入学廪前后凢二十有八载大徳已亥庚子县学直学鐂应丑死其子自昭受崇法寺僧钱盗以本学砧基簿卖之由是僧恃力夺田学虽有文移在官求与僧论直而儒多寒酸学官满三岁率去力莫䏻竞僧挟其有余之资又岁收所夺田租以助其力故讼连年不决延祐间江西佥宪萨徳弥实按问至邑攷覈始末以田归学僧又争之既而奉使宣抚及江西行省理直如前田复归学僧徳旻者徃愬宣政院院逹之都省省循例移行省体勘其是否行省檄下袁州路路以其事付録事判官怯烈决之怯烈惟僧言是聴僧又诱刑余之人胃儒名者曰宋应祥赴官诬伏怯烈辄以学田归僧公论咸不直之学乃有词展转岁久本路委县尹赵侯思顺研究尹诣田所集耆老佃人询知固学田也㑹宋应槐子从吾出前主学徐棋印信徴租之文以为左验先是自昭盗卖学籍扵僧学无其副田之条段四至无所扵考至是得从吾之文疆界了然尹乃周诹宻访备实上扵路议以田归学路质于宪佥宪伯颜适按部力主其议宪掾某相之路推官郑时中又屡言之㝷得行省儒学提举范君汇悉以其实告藩垣大臣咸直赵言遂以田归学如初寺主大有坐是争亦敝罢归咎始谋赴官入凖伏状愿遵分宜县所断以田复分宜县学为业第数内有水田四十畒及山园地大有旧所佃者乞减轻租额仍付耕种岁输学租尹再三审之以其亲书入案而徐议其所陈乞扵是四十余年之讼一日而絶诸儒砻石请文以记予乃大息而言曰天地间物人各得主其所有者以时王之法为可恃也在法可则物已物也在法不可则非己物也僧违法而田归官则田非僧物矣官以田与学学受田扵官非受田扵僧也神圣受命易世凡前代之所予欲亦惟其是之从耳世祖皇帝在位崇儒之诏累下其以膳学钱粮为养士之资者既久则分宜之学田寔在其中矣成庙即阼又明有诸人母得侵占学田之㫖由是考之分宜县学之主是田也在宋之日甚浅在皇元之日甚深由丙子内附至扵庚子二十五年间田固学有也僧扵斯时未尝起而争之也直至刘自昭盗卖砧基之后始生诡谋则其枉直较然易知也巳国家近年田令民间田宅僧道不得为隣不为隣者不使买民产也后至元以来又着僧道买田之禁使正冲私买在今日之法亦岂得为寺业乎嗟夫士四民之一僧亦自民出者也王官奉命以司王民之直扵斯二者岂容心扵其间㢤事枉则必复事直则易断赵侯之明䏻信其直故无疑也田在儒林鄊土名良歩等䖏计一顷二十三畒三分六釐岁入租七十三硕二斗一升又有一山园地计五顷四十三畒一角亦在其䖏云是役也儒之宣力者曰某特附着于斯求志堂记安成彭君自堂名其读书之所曰求志二季㓜学尊闻以文来贽而谓予曰先君子作求志堂而有赍志扵斯者以未有记也愿为我成之予乃记之曰隐居以求其志行义以逹其道吾闻其语未见其人先儒释之曰求其志者守其所逹之道逹其道者行其所求之志唯伊尹太公足以当之其次则颜子庶乎此而未及有所行故夫子为是叹也以是言之大㢤翁季之名斯堂也夫虽然昔人名斯堂也非不知人之以泰议我也王子垫问士何事孟子曰士尚志及问所为志则曰仁义而巳矣伊尹太公颜子之三圣贤亦岂䏻外仁义以为志乎故士志三圣贤识者犹不可谓泰未闻志仁义而议其为泰者也予尝悯夫世之人求在外者求不必得而鲜有惮扵求者何其多也今贤翁季䏻求在我者而已又何泰堂俯卢江揖孤山偭安成郭前有楼扁清髙有亭扁㑹文又有楹临池曰知乐足领一郡之胜斯则自堂所以遗其后人为蔵脩㳺息之地者也世綵堂记渌江廖氏自其先代积善于家施恵于鄊世保醇徳居多耆年至宜山府君子孙衆多茀禄豊腆晚岁康健身享荣养岁时上夀綵衣成行才俊叠见里人荣之因取宋名臣廖刚用中甫家世綵旧号为其堂扁余家距渌江数舍虽未获升世綵之堂而先内翰扵宜山公友契两家子弟徃来稔甚有名士元字泰福者廖氏之令噐也谒余以斯堂之记余惟世綵之得名自老莱子为婴儿之状以娱其亲始余甞评之老莱子爱亲之心纯一无伪一时感触发不容遏故忘耄耋之齿服斒斓之衣追童乳之态以兾其亲万一之欢在其当时已非不知亲非不悟二者之天相契深爱其所爲喜盖有不期然者不然一时嘻咲之适何䏻使人千载之下想像而称道如是其盛耶在礼子事父母之饰剪发夹亲在子虽老不敢去之不敢忘赤子之𥘉也深衣之制具大父母父母衣纯以缋然则老莱子之綵容或上古之世有父母者之常服欤戯之爲言将以取鷇等事而云耳虽然吾扵此有以语廖氏子弟矣孟子曰令闻广誉施扵身不愿人之文绣也君家用中甫之爲中执法也守正不阿名震逺迩当绍兴时其曽大父母年九十窃意髙堂垂白之亲见其曽孙负一世之名公退委蛇伟然羔羊素丝之风志夫南陔白华之养其爲世綵也斯亦大矣古之孝子出而治官入而治家周旋进退扵夫妇昆弟朋友宗族鄊党之间如执玉捧盈惴然自持者无徃而不为事亲之地也亲之可恱与否非敢计也求无怍一扵已庶无怍扵其亲矣吾愿廖氏世世子孙之升斯堂者推是心以为立身显亲之道焉虽中执法之事业可䏻也岂独踵其羙名而巳㢤国家混一𥘉年宜山公以荐受宜山县簿尉壮岁勇退不仕近年赈饥募民入粟𥙷官公发数万貤爵不受朝省旌表其门又为义廪凡宗族亲戚及里之贫者婚姻䘮塟輙助其不及殣无殡者为棺以给之割田数百畒为义舍百区以舘从学之子弟礼聘名士以教之余尝为之记平居奉己清约遇人谦撝独好施予如此子膺福号玉峰泰福号纳菴伯仲皆肖其父生长华腴而䏻𬒳服诗书殊无膏粱之习故所友多名士大夫其他子姓之贤者未能悉数云坦明堂记古杭山水之秀莫秀扵属邑之临安盖钱武穆王之鄊也其民多豪爽而俊迈章君子明居是鄊鸡山之阳胸次磊落所向通敏壮逰四方名士大夫乐与之交余近年因侍讲杨廷镇识其人扵京师余老告归浏上逺来访余曰昔也冠而字父兄命之曰子明拜而受之自是服行平生凢澷漶淟涊之事秋毫不敢匿扵厥心以求无负扵父兄命我以明之意今作堂扵其家因扁之曰坦明愿闻一言以自警余进而告之曰易有之干以易知说易者曰人之所爲如干之易则其心明白而易知夫天之爲道幽且逺也究其所以然亦惟坦明而已尔语曰君子坦荡荡君子之异扵衆人䏻存乎天也故其类爲阳小人不䏻存乎天也所以回互紏结闇昧崄巇人莫得而测之故其类爲隂岂独使人易知㢤在已亦易行也人已无忤焉徃而不坦荡荡乎今子明志趍扵明而心措扵坦知先务矣守之以不欺行之以不息他日爲君子之归孰能御之其别授之以辞辞归而列之于坦明之堂以爲记继善堂记鐂性存者安成人也居鄊以孝弟闻客醴泉十余年士君子咸尚其信义顷因其友浙人章子性明来求余继善堂三字既而求予文甚勤子得无言乎夫孟子言性善至矣尽矣易大传言继之者善也成之者性也详其㫖意性未赋予以前善巳具扵是乎盖易言一隂一阳之谓道具于隂行扵阳继言行也阳之所施凡见诸万物发育之功者无非善也万物生而是理赋焉受是理以生者斯之谓性成言具也道具扵隂行扵阳知斯二者之藴则造化之䏻事毕矣是故善即性性即善继之者此善成之者亦此善也人䏻明其善以复其性则抱负二气以为人可以无愧扵两间矣乎吾闻安成醴泉皆多明经之士而性存儒家子其以斯言讲求之精道堂记吾宗性翁居安成郡北之鳯林寔安福府君之五世孙逹明䖏士之裔世次扵兖文忠公擘派为近十有一世府君号精道居士父子祖孙相継科目一门凡五六賛府尝即舍傍别作新居以䖏伯子攸县丞季子平阳县丞自扵故居作一书院名曰精道堂与仲子光叔子干居之世代变迁子孙荣悴不齐干之后有委弃其先业者扵是堂之基址兼并豪家鞠为榛莾性翁扵是又八世孙奋自树立慨然复之㝷得尚书谢公艮斋故题堂扁乃除故址作事一重楼一重堂一堂之北楣掲精道堂故扁既而具始末谒文宗盟以训后裔余辤不获乃记之曰在易有之日徃则月来月徃则日来寒徃则暑来暑徃则寒来隂阳屈信以成万事万物之变何有纪极也尺蠖之屈以求信也龙蛇之蛰以存身也精义入神以致用也利用安身以崇徳也斯又吾身之所爲屈信也堂在居士之身信也久矣屈扵中叶性翁信之继自今居斯堂者亦惟脩人事之有恒以制气化之靡㝎可也惟䏻内外交养则精义崇徳之爲屈屈可进取致用利用之爲信信可长守矣嗟夫精之爲言察乎理欲之㡬顺理者无不𥙿从欲者无不危裕则堂日以兴求去夫从欲之危耳爲吾精道子孙尚勉之㢤堂作扵至元后戊寅之十二月壬子成扵已卯之正月辛未遂迁居焉至扵庚辰子舍连举二雄阳类之信自此乎始故特记之读书堂记庐陵永和萧尚賔爲医十有一世䏻根柢儒业非但縁饰表襮而巳也六世祖子信䏻属文善胡忠简公公予田赠金辤荐以官又辤问所欲则曰富贵非所愿但得世世子孙读书立身以广活人之功则亦足矣忠简笑曰君所谓薄扵利而厚扵徳者乎书读书堂三大字以遗之使以朂其后人焉至其大父震甫号竹轩又绎其说曰医道由儒书而出非精扵义理者不䏻舍儒而言医世俗之医耳尚賔之父徳祥乃拓室之东偏作读书堂掲忠简公之扁以志其先训焉尚賔㳺京师具颠末谒余为之记夫儒者读书以正心术为务医者读书尤以正心术为急心术正则学术亦正心术偏则学术亦偏正则人受其赐偏则人与已皆为所累矣近世儒家子孙徃徃擢科第人以为有隂徳行斯隂徳自心术始故为萧氏愿之聴雨堂记人生俯仰穹壤间耳目之所触心志之由生士君子仕而慕君则见日而思长安出仕而思亲则见云飞而思亲舍索居而思朋友则见明月而思故人见弟友爱一日而逺别则聴夜雨而思同气近代眉山苏长公送弟子由之官有夜雨何时聴萧瑟之句后世弟昆之在宦逰者徃徃讽咏而致思焉安成大姓周君士䏻生以遗腹其兄士弘亦六周星而孤㓜同艰贞今也竞爽皆以儒弁服綵明时士弘今龙南县大夫士䏻今南丰州幕官子叔量又辟为公府掾一门宦业鼎盛而南北相望道逺时时追懐少年之况味真有苏公之所深思者乃作堂扵家扁曰聴雨以志毣毣焉先是士弘有楼曰归云余甞记之至是叔量致尊公之辞请记斯堂以文嗟夫君也亲也弟兄也朋友也人之扵纲常一也日也云也月也雨也人之扵见闻一也其感扵外而动于中有浅深焉此士君子之所存异乎常人者也雨注扵霤其声鞺鞈滴扵阶其声淅沥驰扵竹松其声屑窣春而聴之有发生之意兄弟之和气怡愉以之秋而聴之有寂静之容兄弟之神凝虑逺以之所以然者岂有外至哉予同母兄弟五人今皆黄髪之叟予晚迫召命力疾而至京师因叔量之请盖谂知聴雨之状而䏻述以言者焉遂以是记霞外菴记宇宙间云霞雨露同一气也而有别焉云隂霞阳雨露生物为隂中之阳霜雪反是以䏻肃物也今夫朝霞雨徴阳亢盛足以变隂隂则雨矣暮霞日徴隂隂犹不足以胜阳诘朝其出日乎道家有大霞之号即纯阳之异名也是故其珮曰飞霞阳精腾上佩之可歩景矣其食曰飱霞阳气充实食之可却粒矣道士亟取扵霞盖如是与夀昌观周允中錬师作菴名曰霞外谒余文记之因与论隂阳之妙且慨夫田野作劳之人朝夕而候云霞讵知隂阳之理有如是㢤若允中之谓外意其别有超然之识离于二气之表者斯则方内之士何足以知之永思菴记永思菴者安成王君宜逺庐其亲之墓而作者也宜逺之先君子是为梅边先生梅边初入太学㝷丁外艰自以不得与大人永诀终其身不愿仕奉大夫人至孝三十年不懈大夫人亡庐墓者三年孝感昭着宜逺天性纯笃才气超迈𬒳先生身教世以孝行闻鄊里先生疾昼夜扶持衣不觧带者二年先生殁恸至呕血㡬絶乃苏既塟结草如茧寝䖏墓左哀至悲泣苫草为腐风雪豺虎不避久之母命再三乃归服阕犹不食醯酱𬞞果今宰木巳拱言及其父哀如𥘉䘮毎食稍甘必遣人驰奉墓所归乃就食里人表其阡曰白华所居曰永思然皆非宜逺意也其友刘君省吾来京师具言永思菴之所始谒余记之予之在京师也四方之士来谒为其父兄求记其楼居斋室者盖多若永思菴者则友人惧其行之无闻扵世而记之者也孟子言五十而慕者扵舜见之旷千百世而见一五十慕亲之人至终身之慕犹推而知之则孝子之永思不既难乎梅邉扵先君渤海侯爲同舍而又同甲有通家之好感良友之谊记不得辤宜逺名留孙弟初逺名夀孙孚逺名敏孙来逺名州孙学行皆䏻肖其父兄云临溪亭记安成李君鼎翁好贤而笃义里大夫士乐其善而亲其贤而鼎翁又䏻同其物外之乐固自乐之存诸中者沛乎其有余裕也家居枕溪水上作亭并溪以醉翁滁亭记语名亭书来暨图属予记余少年有山水癖壮乃爲禄仕今老矣未䏻去壮之累而时有少之趣闻客谈幽居之胜恨不欣然舍已而从之况见吾鼎翁之图乎何时与临溪分坐俯阚清流毛髪可鉴潜鳞㳺泳不避人影清风舒徐漪涟回旋悟溪之有文也霜瀬激湍石齿玉雪喜溪之䏻声也摇琴而歌曰溪之水深且清兮我濯我缨溪之水清且深兮我濯我心缨有尘兮尚可心有累兮溪将无以澣我外洁静兮中明娟我与溪兮各全其天欧公为此文时余扈从上都归则公巳谢疾去明年十月鼎翁之予本禹求予书欧公年未六十欲分临溪之乐予垂七十而书此可愧矣掲傒斯识竹西亭记安成郡南刘君定宇强仕之年蔚有雅操即所居西偏辟圃作亭圃有林竹内翰掲公因名其亭曰竹西㝎宇又因以为号闻予至其里中遣子仲炯谒予为斯堂记因思昔人之名宫室徃徃指实而已尔或识其耳目之所接或识其时序之所遇或识其面势之所居鲁之坛曰杏齐之宫曰雪东观曰东南门曰南比比皆是后世务加美名古意泯矣善㢤掲公之名亭亭在竹西㩀实而巳尔且诗六义兴多扵比记竹西亭类曰主人清脩盖取诸竹主人踈直亦竹是取竹与主人虽或不辞譬如燕相得韩相书言举贤治国治则治矣如本指何卫淇澳之诗固羙武王其言菉竹不过兴尔所谓猗猗青青果何预扵瑟僴赫喧者乎说诗者不以淇澳菉竹爲比吾记定宇竹西求详扵竹殆不可也定宇盛年进懐用世之志则有干蛊之子可任以事务退爲山林之趣则有嘉遯之地可怡其性情斯则作亭之意不可不记也是爲竹西亭记其乐亭记宜春士骆秉哲名其燕憇之亭曰其乐吾兄南翁尝舘谷扵其家以秉哲之意来求文记之子谓昔之君子扵其蔵脩㳺息之所有所惩则名有所慕则名惟有所得以名斯志喜也其乐云者孔子以称颜子者也近代周茂叔教程伯淳兄弟㝷仲尼颜子乐䖏所乐何事圣贤言乐率皆引而不发欲使学者自有所得尔未得而㝷必有其方也巳得而居必有其䖏也乐不可以言喻而可以学求䖏不可以力到而可以学致故非学无以知方非得无以知䖏秉哲从事扵斯久矣今以着名其亭从可知矣乎予谒告来归亦思从容名教之乐何时径造其乐之亭从主人同其乐之䖏也圭斋文集卷之六终圭斋文集圭斋文集卷第七圭斋文集卷之七宗孙铭镛编集安成后学刘釪校正序防里欧阳氏族谱序欧阳氏之初望出两郡千乗中絶今存者皆渤海裔也其谱牒视他姓氏宜为易考又自唐以后谱学乆废我文忠公最先倡之其谱牒视他姓氏宜为先备今或不能然则以子孙衆多转徙不常也吾家自赵宋淳熈丁酉髙祖八府君自防里迁浏之马渡曽大父宜轩先生自马渡迁长沙大父澹轩先生及先太常渤海伯复居于浏闻八府君在时间岁一至防里由曽大父而下仕学四方至者盖鲜独幸我族属不可鄙夷而得叙其世次焉顷予在朝防里族兄竒翁先生遣姪劳予京师去年谒告南归又劳予于家且嘱叙其谱焉余方约爲谱亭之行当得备询而悉载之未㡬予环之使至是以不果来也因念吾宗之盛儒者又多谱或不一致贻先正巽斋公之恨然以予今日之事观之又何恨乎昔人耶虽然族谱之作将以重伦纪厚风俗使其子孙知源委之所自足矣必求如唐人之谱学自受姓以来皆有可考则固有难者矣无已则用吾文忠公之法姑叙防里之近者焉则庶乎其可访求也谱留予所半载迨将北行乃叙而归之竒翁以俟他日彭氏族谱序分宜彭氏其先东汉长平侯宣居淮阳传九世至北齐陈留王乐居安㝎又八世唐礼部侍郎景直居瀛州子搆云避天寳之难迁江右传四世为安㝎王玗居庐陵玗兄弟五人为太尉者四子十一人人皆检校大传大保六曹尚书诸镇刺史孙二十七人相继登进士第为显宦五世孙嗣庆复迁分宜县南之珠溪今珠溪族甚盛或隐于林麓或显于王门卓荦豪杰世不乏人或明经而脩进士之业者殆不可量予甞读彭氏家传王雄㩀一方士马精锐数与淮阳争衡湖南马楚为之请于后唐钖爵崇贵迹其材智英毅岂下五季诸雄㢤惟能自䖏冲抑不窃位号故其子孙衆多美誉不坠此殆鬼神之福谦者欤传又言王亨年九十有八继学不衰子弟从授二戴礼及春秋者千余人非有絶人之资不至是也抑彭氏世有闻人爵为侯王长平侯以文学陈留王以武功安㝎王资兼文武继自今为子孙榘矱先训箕裘先业文武以应国家之需则是显融者岂有既㢤珠溪之彭吾防里之欧阳族望相同婚相继故叙是谱不辞白石周氏族谱序六朝以来家有谱系之学又有谱系之书隋经籍志载天下郡国族谱若干卷吉州谱八卷洪都袁州称是江右诸郡详他郡也唐世此学此书盛行五季淆乱四方割据马在湖南独能轻徭薄赋又招纳贤者故中州名家士多归之后以希声兄弟争国士稍稍散去今观庐陵周氏族谱言其先世避地江淮丁马氏乱复徙金陵盖唐末自中州依马氏及乱而迁此亦当时之一族也但谱云江淮当作江湖殷境土未甞及淮考之马氏失国既乆南唐始亡周氏府君羡仕唐至仆射理宜然也由仆射迄今冠盖不絶屡迁而不替则周氏之徳其盛可知矣孙名师韩者有志扵谱乆备録而刻之犹子谅以刻本至京眡余求志其帙夫谱学废谱书亡巳乆余何幸见古道扵周氏然余甞以杜君卿作通典诗谱书具存而杜不纪録为可恨今则无所于购矣适承敕脩经世大典偶见周谱因附着予感扵斯且志吾庐陵之人尊尚氏族其来甚逺也后林周氏谱序庐陵周叔量以其族谱谒余序其端予序南北大姓多矣求其自受姓以来世系不絶厯厯然可考者鲜盖由世变相承或断续扵南北六朝之离合或散逸扵五季列国之纷争徃徃而是也唯代有闻人出而振起之及有卓识之士当世变之来善择地以䖏则族可至不絶谱可至不堕也予观周氏始迁周原迨汉之爵彻侯者有其人又降而为魏慱士厯晋至北周为长安之周甚盛渉陏至唐中叶府君璟显融于时至四世威遭世有难避地金陵五世矩事南唐为御史晚爱庐陵山水之秀可居遂依郡公杨竦而家焉即今之西昌宋𥘉有曰史舘学士有曰光禄仆射皆杰然表扵其族淳化而下宦业日盛朝廷赐其所居里曰爵誉六世倩又嘉安成泉石之胜曰后林而徙居之内附后子孙亦能辑其前闻由是诗书之泽与爵誉相辉暎盖九世于兹矣叔量受知当揆𬒳选为公府掾㑹有特㫖省台通用南北士遂应令首为御史台掾迁台照磨进中书检校官因思近代名公卿有自以先世或阈扵偏方不获有声扵中国及贵徙居中州颇为士论所少今观叔量之际遇则为子孙相攸唯当以山水风俗之美若地里之僻左自当遇大同之世推一世之公也虽然居者种徳以芘其后行者畜学以发其身亢宗之道在是而已尔叔量名浩学行伟然时誉归之后林周氏之复盛其昉扵斯乎庐陵中州刘氏族谱序前代艺文志载郡县氏族书甚多士君子若唐路氏宋吕氏明谱牒之学学者亦不乏人近世氏族书散失士扵谱学无闻中州故家屡更兵燹仕者投牒天官曽大父大父或犯其讳其族谱可知矣江南内附多不烦干戈承平既乆冠盖之族幸遭明时涵濡深仁徃徃治其家谱不知者以为一家之私事知者则以昇平之气象可观扵此至正壬午十月余访族就医扵宜阳道经南泉与中州刘君西巖及宗海㑹于山中出其所脩族谱眎余征余叙其事庐陵刘氏之显者独多扵郡中州族自广平来始祖绍闻府君传至今厯十有七世诗礼相仍簮绂相踵试阅其编支分派别昭然在目西巖宗海二君之用心可谓勤矣予族宜阳而家浏居间屡欲访族而阻疾闻族有善医徃即之中途见刘氏族谱私窃自喜知吾族之必可访疾巳者㡬半故因其请而乐叙其帙端绍闻归宋积官运使其子有与金陵李氏姻戚者盖大姓也其详见王城山先生及宗海自叙云国朝名臣事略序应奉翰林文字赵郡苏伯脩年弱冠即有志着书初爲胄子时科目未行舘下士諅言词章讲诵既有余暇月笔札又富君独愽取中朝鉅公文集而日録之凡有元臣世卿墓表家传徃徃见诸编帙中及夫闲居纪録师友诵说扵国𥘉以来文献有足征者彚而稡之始䟽其人若干属以其事中更校讐去而导存抉隐而蒐逸乆而成书命曰国朝名臣事略他日余与伯脩同预史属从借读之作而叹曰壮㢤元之有国也无竞由人乎若太师鲁国淮安河南楚诸王公之勲伐中书令丞相耶律杨史之噐业宋啇姚张之谋猷保㝎藁城东平巩昌之方畧二主杨徐之词章刘李贾赵之政事兴元顺徳之有古良相风㢘恒山康军国之有士君子操其他台府忠荩之臣帷幄文武之士内之枢机外之藩朝班班可纪也太保少师三太史天人之学陵川容城名节之特异代岂多见㢤至扵司徒文正公尊主疪民之术所谓九京可作我则随武子乎干坤如许大人才当辈出伯脩是编未渠央也姑志余所见如是云庐陵鐂氏通鑑纲目书法后序昔司马文正公变纪传为编年作资治通鑑朱文公稍变其法且寓所去取焉是谓纲目读是书者夫人以为春秋三传之遗意也夷攷文公生平于易诗书礼或自传註或寓门人皆有成书独春秋缺焉至胡氏传又信未之确然则纲目何为而作耶盖甞求之春秋者鲁史旧文说者谓直书其事羙恶自见初未甞拘拘扵义例者愚盖不敢必以其言为非也若司马公则志存鉴戒巳见扵着书之名而予夺权衡时有所憾文公患之故有是作焉𥘉意固有间矣书王宗周天下是时有与周同称号者乎黜魏帝汉有说也干侯之公在是也房陵之帝王乎帝乎故知是书扵春秋所以异之迹则知所以同之㫖矣推二大节引而申之书法断不诬矣近时儒者疑为文公未脱藁之书或疑为门人之作皆未究所以作纲目之志云尔庐陵鐂先生研覃于是三十余载比辞而覈研推事以求度纲举目张如指诸掌曰通鑑纲目书法亶其严乎余从友人鄂省宰属冯君子羽得而读之三复叹之曰春秋微公谷啖赵诸说犹可纲目微鐂氏书诚不可也何时归青原故鄊愿即先生一二而扬确之姑志余说于帙末忠史序忠者尽己之名也天以事物当然之理赋扵人人尽其所当然者而无憾焉是之谓忠今语人曰臣事君以忠与忠恕之忠同则莫不骇然以为非而实然也或曰臣尽臣道扵君忠矣子尽子道扵父何独曰孝乎曰不然也礼记所谓内尽扵已而外顺扵道忠臣以事其君孝子以事其亲其本一也此即吾说也然则上尽其所当然扵其下其名曰何曰尽有不敢不勉之义上下之间必有别也故尽之对为推即恕矣程子甞谓忠恕一也事上之道莫若忠使下之道莫若恕后儒疑之未喻此也人生而静动与物接即有尽已推己二者出乎其间识者知其然固无一息而非吾效忠之时也是道也所以事君所以事天诗曰昊天曰明及尔出王昊天曰旦及尔㳺衍亶其严乎番易杨玄翁有见扵此矣大父通守左轩先生当宋季官守以正直闻临难以死节着玄翁慨慕先志作忠史十余年成书扵是上下数千年臣子大义粲然毕具微而一言一行苟无愧扵尽已者悉録之又微而裔夷小邦妇人女子之操不遗也又极而心迹形似之间皆有以覈其实是非了然不缪扵古人何其至公而当也呜唿自忠之说不明士大夫平居无涵养省察之功莅事无鞠躬尽瘁之志立朝无直言极諌之风至扵临难死节能保其必然也耶呜唿宇宙间此道明即天地变化草木蕃不明即天地闭塞贤人隐甚可畏也余爲国子博士时职当校献书既表章之犹恐玄翁着书之志未白也故述忠说扵斯呜唿是书果行扵世也夫书之幸也夫世之幸也夫虗籁集序古人之诗𬒳之絃歌其入人之深犹有待扵声今人之诗简牍而已或一字之工一言之妙真能使人心存而不忘以是徃徃知音扵千里之外㑹心扵百世之下求其所以然而莫知孰使然非天乎愚读秀江县春洲诗清旷简逺拟古精到有韦栁风而自名其集曰虗籁嗟乎瓠者吾知其为匏筩者吾知其为管今吾与春洲神交冥漠扵不识不知之鄊读其诗爱其人吾不自知吾为何心此盖南郭子綦之所为隠几者耶抑又闻逹人之诗犹治世之音人未逹世将治有识者察焉天地间有无相推虗实相感声之妙万物者其在乎此孙君勉乎㢤吾有以知君矣题而归其诗至正条格序至元四年戊寅三月二十六日中书省臣言大元通制为书纉集扵延祐之乙卯颁行扵至治之癸未距今二十余年朝廷续降诏条法司续议格例岁月既乆简牍滋繁因革靡常前后衡决有司无所质正徃复稽留奸吏舞文台臣屡以为言请择老成耆旧文学法理之臣重新删㝎为宜上乃敕中书专官典治其事遴选枢府宪台大宗正翰林集贤等官明章程习典故者遍阅故府所蔵新旧条格襍议而圜聴之参酌比校増损去存务当其可书成为制诏百有五十条格千有七百断例千五十有九至正五年冬十一月十有四日右丞相阿鲁图左丞相别里怯不花平章政事铁穆尔逹识巩卜班纳麟伯颜右丞相搠思监叅知政事朶儿职班等入奏请赐其名曰至正条格上曰可既而群臣复议曰制诏国之典常尊而阁之礼也昔者周官正月之吉始和大宰而下各以政教治刑之法悬之象魏挟日而歛之示不敢亵也条格断例有司奉行之事也甫刑云明启刑书胥占其所从来逺矣我元以忠质治天下寛厚得民心简易㝎国政临事制宜晋叔向所谓古人议事以制之意斯谓得之请以制诏三本一置宣文阁以备圣览一留中书蔵国史院条格断例申命锓梓示万方上是其议扵是属玄叙其首篇玄乃拜手稽首扬言曰人君制法奉天而行臣知事君即知事天敬君敬天敢不敬法书曰天命有徳五服五章㢤天讨有罪五刑五用㢤易曰雷电噬嗑先王以明罚勑法又曰雷电皆至丰君子以折狱致刑二卦之象为电为雷所以明天威也继自今司平之官执法之士当官莅政有徴是书母渎国宪母干天常刑期无刑实自此始亦曰懋敬之㢤奕序古者人生入小学比及弱冠而礼乐射御书数六㙯之事巳徧习矣他日因射之余意为投壷且寓礼焉因数之意为奕且寓智焉其初皆足以养其良心而合乎张弛之道者也投壷之说见礼记奕之说孔孟甞及之世传尧以丹朱以智教之以奕虽未必然然奕有算法存焉足以导智容有是也今小学之教乆废而二事以为伎精之者徃徃名世焉庐陵严徳甫善奕𥘉集奕法为书晏文可故家子也乃以家藏诸谱又増益之奉礼青城杨君以书来为之求叙将锓诸梓以广其传予性狷且拙以贱力学乏暇扵琴扵奕皆懵然每为大夫士所哂杨君之请愧不䏻言奕之幽眇以荅之姑叙其所知者如是考古臆说序昔诚斋先生觧易取史事以证爻辞安成李廷杰上书取史事以言时务皆能极事变而尽物情非特足以垂来世之戒推而行之有足以救当时之弊然非学博而义明焉䏻援㩀如是之精覈论订如是之详切耶举子学䇿套扵灯窓求笼簟主司之问立志已在扵进取为论何恠扵迂踈廷杰此作志在祛时蠹而起民瘼岂切切为功名计耶宜其剀直而无讳明白而可行也闲中阅此知山林中有识时之俊忧世之士如廷杰者第未用尔用则扵斯民岂无所禆益乎钤冈续忘序郡县之图志何为而作也国有贤守令犹家有贤子孙守令保图志以治分地子孙保关券以治分业能治其所有即为贤矣因田野之有㝎界也而考其有汚莱者乎因户口之有㝎数也而考其有流亡者乎因赋役之有定制也考其在公者有湮没乎在私者有暴横乎因士习之有旧俗也考其有可匡直而振徳者乎有可濯磨而作新者乎治之而无倦则田野可辟户口可增赋役可均风化可以日美人林可以日盛矣然则图志可一日而关乎分宜有县起宋雍熈至南渡嘉㝎间谢令谋作县志㝷复不果淳祐黄尉始克成之混一以来更六十有七载浚仪赵侯尚之为尹百废具举乃作钤冈新志以续前编书成适予叙族至邑南之防里侯以予扵是邦寔多桑梓之谊以序见属辤不获则愿以昔人治官如家之责告夫求刍扵吾邑者庶知前人作图志之意非徒以广纪载备考订而已将以为勤政之一大助也推本作者之意黾勉述者之事吾邑吾民其多幸矣乎风雅类编序风雅之道先王治天下一要务也风即风以动之之风雅即雅乌之雅以其身能动物也本扵邦国播扵乐府荐扵郊庙以考风俗以观世道尚矣然惟其声不必惟其辞故有声而无辞者有之无声而有辞者无有也孔子论韶舞本惟其声武王所遭遇与舜不同世儒因其不同而优劣之未必圣人意也周衰风雅道熄既而声音之学寖废无已而求言辞之间则后世诗为近盖其志气之盛衰意趣之高下音节之淳漓扵风俗世道犹有可考者是以君子有取也袁君懋昭作风雅类编介予宗姪贞为之求序见其凡例强人意甚多以世代次序此得诗谱遗法起四言至乐府止五言七言絶句论建精详去取简当他日书成扵风雅岂小𥙷㢤余甞典司太常又甞出为观风使者留意兹事而弗克遂伟㢤袁君是编其为我趣成之潜溪后集序经筵检讨郑君涛以金华宋濂先生所着文集征予序予为之言曰三代而下文章唯西亰为盛逮及东都其气寖衰至李唐复盛盛极又衰宋有天下百年始渐复于古南渡以还为士者以从焉无根之学而荒思扵科试间有稍自振拔者亦多诞幻卑冗不足以名家其衰又益甚矣我元龙兴以浑厚之气变之而至文生焉中统至元之文龎以蔚元贞大徳之文畅而腴至大延祐之文丽而贞秦定天历之文赡以雄涵育既夕日富月繁上而日星之昭晣下而山川之流峙皆归诸粲然之文意将超宋唐而至西京矣宋君虽近出其天分至髙极天下之书无不尽读大江以南最号傅学者也以其所藴大肆厥辞其气韵沉䧺如淮隂出师百战百胜志不少慑其神思飘逸如列子御风翩然褰举不沾尘土其辞调尔雅如殷鼎周彛龙纹漫㓕古意独存其态度多变如晴跻终南衆皱前陈应接不暇非才具衆长识迈千古安能与扵斯杂扵古人篇章中盖甚难辨唯真知文者始信予言之弗谬予在翰林也乆海内之文无不得寓目焉求如宋君何其鲜也苟置之承明奉常之署使掌制作岂不能黼黻一代乎先民有言曰知言圣贤之能事立言学问之极功不学知言不能明理不学立言不能成文有若宋君其殆理明而文成者欤因书以为序宋君字景濂濂其名也尝着人物记二卷余为序之郑君谓其可拟五代史记亦公论云易问辩易之为书上通神明之藴下该事物之理以变易为用以㑹通为方其初立名起义如是其为说宜无穷焉汉以来易专门师多于五经而其疑尤多千有余年未有纪极族子贞歴考诸家之异同质正先儒之论议𥘉名易疑后改曰问辩凡三十卷用功精深可尚也吾宗巽斋先生为曽大父冀郡公作经训堂记言欧阳氏经学司马氏史学由三代而下伐有其人盖六经甫出孔氏之壁欧阳氏即以八世博士世其学其来岂一日哉司马氏史学至宋君实复振欧阳氏经学我六一公易有童子问诗有本义凡宋儒以通经学古为髙寔公倡之故余见贞是编喜吾欧阳氏经学亹亹其不絶乎抑是编岂独便埸屋之习山林穷经皓首之士见之未必无助我之叹也贞为我勉成之钤南道士欧阳賔实诗集序尝有客论诗言古今僧之能诗者甚多道之能诗者絶少予曰轩辕弥明柰何客曰或以爲崆峒道士邹䜣类也余曰嵇叔夜陈子昻李太白爲诗识者谓其辞有飘飖凌云之气盖道家者流之余风焉道士学之其爲诗何以加吾宗欧阳賔实寄兴老子法他日以所作诗帙遂来求序于余余读之爱其清致而有体其间幽间之容冲抑之气又有因诗而足以知其人者以是知向之论诗之言之未信也虽然余扵賔实犹有甚可喜者焉近日龙翔首座海东淖以能诗深爲蜀郡虞先生所赏识亦欧阳氏也今賔实诗声日起岂非吾宗多文人秀士寓迹方外尤能以所学知名四方欤东淖白水族賔实防里族云梅邉先生吾汶藁序论人行事枚举而称之者其善为可数论人文章举一以蔽之者其善为不可胜数也庐陵梅邉先生与先君渤海侯为大学存心斋同舎咸淳甲戌随路混𥙷入学又同生淳祐之壬子先君甞称其才噐卓荦有徃哲风运改世迁笃志稽古蕲为文章以见志予恨未及一识他日从其门人鐂君省吾得吾汶藁读之至生祭文丞相文作而叹曰呜唿王鼎翁宇宙竒士也士之趣人以自裁者惟朱云扵其师萧望之然望之特一身计耳鼎翁之为言为天下万世之为人臣者计也呜唿雄㦲盖尝论之斯文者宇宙之元气也幸而治平措诸事业则为典谟为雅颂不幸而反是则为春秋为变风雅为离骚然正人心扶世教之功难见扵治平无事之时而屹然可仗扵流离颠沛之日然后知斯文之所系如是其重欤诗曰徳輶如毛民鲜克举之我仪图之惟仲山甫举之爱莫助之夫天人维持之际惟是心耳何其深厚悠长之味溢出言表耶文武之泽在人其未泯欤鼎翁是篇与是诗辞气虽若不同实相表里愚故表而出之他诗文竒气壮节类是环山诗藁序前年与族弟齐吾同客京华暇日相聚齐吾口诵近作予倾聴移日旅怀为之豁然今年予谒告还家复相遇扵浏东之沙江出诗藁示予佳句叠见私窃自喜吾宗之多文人也齐吾盛年子长之逰方壮涉厯日逺覩记日广吟咏日富大编巨帙当自此始老兄退䖏畎畒凉竹簟之风曝茅之日思草池之句得新集读之亦足以怡暮景矣三复玩味题而归其帙圭斋文集卷之七终圭斋文集圭斋文集卷第八圭斋文集卷之八宗孙铭镛编集安成后学刘釨校正序玊振诗序安成鐂君玊振示予以旧诗藁佳句叠见而名其集曰进脩余见而叹曰异乎鐂君之名斯集也夫进脩之扵诗岐而为二也乆矣殊不知诗固一技技进于道莫验于诗脩辞立诚诗非脩辞之要乎胡五峯见朱文公万古青山只么青之句改赋之曰山中出云雨大虗一洗尘埃山更好文公之学専务体用其教学者亦然岂必五峯而以此诗发之也如是则知诗为进脩之助岂小𥙷也㢤玊振诸体诗能为丽则不渉轻儇求去陈腐不至峭刻吾又将扵诗而得其人焉梅南诗序诗得扵性情者为上得之扵学问者次之不期工者为工求工而得工者次之离骚不及三百篇汉魏六朝不及离骚唐人不及汉魏六朝宋人不及唐人皆此之以而习诗者不察也髙安儒者曰易君南友恬愉清白之士也富贵利逹不动扵其中㳺行江湖以得句为乐故其为乐府为诸体诗徃徃出扵性情之所感触咸臻其妙然其学问亦足以副之二者虽未能㝎其优劣而集中之诗伟然固佳作也京师近年诗体一变而趋古奎章虞先生实为诸贤倡南友从虞公逰昔人云既见异人当见异书吾有以知其诗日进而未巳也李宏谟诗序宋讫科举废士多学诗而前五十年所传士大夫诗多未脱时文故习圣元科诏颁士亦未甞废诗学而诗皆趋扵雅正旧谓举子诗易似时文正未然也安成李宏谟彚所作诗以求序读之终篇语多清新逈出时文旧窠诚可尚也抑国朝取士之文先尚雅与不知旧习浮靡故他所作亦然与抑亦治世之音流布乐府自是始与因序以志予喜李希说诗序予访族安成多见佳士又多见佳作将归得秀才李希说山中小藁玩之㡬不能去手盖作诗甚难多作不可少作亦不可多作易强少作易艰二者皆不得佳句非句不能佳兴乏佳耳境趣之生如不欲诗而不能不诗古今絶唱率由是得也希说此藁开卷第一首襍赋有我欲近自然物物由天成以是求句何患无佳句也予兹行喜见佳士佳句之多虽未见希说已见其人于诗何时当握手与共论诗之㫖鐂执中诗序鸣臯集者安成刘君执中集其所作之诗之编也集成属予序其端予见其集中乐府精深诸体诗壮丽间适信能以诗鸣者今人徃徃因人已然之穷逹而求之扵诗谓逹者之诗从容而有余穷者之诗戚促而不足殊不知豫之爲卦逸乐而有余者也鸣不当则㐫谦之爲卦卑下如不足也鸣而当则吉何有扵穷逹乎执中之鸣㩀其境趣之实发乎性情之真吾见其鸣之昌也中孚鹤鸣子和我爵尔縻之象上下感应同出一诚耳异时执中以诗鸣而名实相賔一鸣而闻于野再鸣而闻于天何患九皋之逺乎执中号后梅吉士之老成者云萧同可诗序诗自汉魏以下莫盛扵唐宋东都南渡名家可数而可恨者亦多金人䟽越跌宕之音自谓吴人萎靡然㮣之大雅钧未为得也至元间山林遗老闲暇抒思之咏一二搢绅大夫以其和平之气弄翰自娱扵是着论源委益陋旧尚近时学者扵诗无作则已作则五言必归黄𥘉歌行乐府七言蕲至盛唐虽才趣髙下造语不同而向时二家所守矩矱则有不施用扵今者矣是虽辞章一变世道固可观矣庐陵萧君同可集所作诗成巨编属予序之予甞及同可论诗矣凢而晚宋气格之近卑曲江制作之伤巧同可禁足而不渉是境也矧夫驰骛南北之余揽燕代之雄杰赌亰阙之美富亦既囊括神竒而用之宜其诗日造夫髙逺而未艾也虽然人之荣遇往往扵是占之同可其自此升矣夫罗舜羙诗序江西诗在宋东都时宗黄太史号江西诗派然不皆江西人也南渡后杨廷秀好为新体诗学者亦宗之虽杨宗少扵黄然诗亦小变宋末湏溪刘㑹孟出扵庐陵适科目废士子専意学诗㑹孟点校诸家甚精而自作多竒崛衆翕然宗之扵是诗又一变矣我元延祐以来弥文日盛京师诸名公咸宗魏晋唐一去金宋季世之弊而趍扵雅正诗丕变而近扵古江西士之京师者其诗亦尽弃其旧习焉庐陵罗舜羙以诗一帙属予题其端读之佳句叠出诗不轻儇则日进扵雅不锲薄则日造扵正诗雅且正治世之音也太平之符也郑笺言诗可以观治道之盛衰岂不信㢤楚与呉之诗不列国风而近世江表诗甚多他日寘诸乐府者矣月楼上人诗序余顷得月楼上人投挚五言长律一首思致清醇气格深安知其为䏻诗者及观全集大篇短章亹亹佳作然则唐之九僧不専羙扵前矣士大夫非无䏻赋之才进有叹老嗟卑之心退有啼饥号寒之累其不尔又有懐禄固宠之思忧䜛畏讥之虑昏浊其神志凋落其精华求其嗜欲浅而天机深与山间林下之髙士角一日之长则亦难矣是宜上人之精扵诗也大息而题其帙端郑以道文集序徃年郑君以道为广右宪史请于部使者以一檄谕徭人数千出降列郡征戍一日而撤其民欢忻鼓舞沴气顿息使者由是论功进爵后使者至复质徃事知功由一檄谓以道曰两江岑黄拒命兵乆不觧始以举措弗当贻畔至今若复驰一檄纻其抑欝之气示以祸福之机蛮亦人耳乌得不从使者又说命以道立草檄文遣辩士驰入岑黄洞中二䝤得檄感泣曰今日下情得上逹矣乃问草檄者谁斯人得吾逺人情实如见肺肝请悔罪纳土各遣子弟奉贡既逹朝廷矜之为之赏赉有差后使者又以是峻迁扵是言者谓赏不及以道不可代陈其劳天官为减一资厯而已余为大司成以道调官京师欲见其檄得其古文数篇甚佳而檄终不以自暴后自粤中见寄近制徃徃可爱今过宜阳必道司谳府中㫝以行余全集见其大小诗文杂着等作如师中丈人指撝集㝎士卒禀令退就行伍无不整娖又如瞽蒙眡了逓其䏻堂上堂下之乐各得其正何其能官也世间不善遣文如不觧事人作事位置失次令人闷闷以道诸作一一令人意强宜其能官也夫以道所至着称㢘干在宜春淑慝分明民有郛郭可谓贤矣三复咏叹叙而题诸刘桂隠先生文集序庐陵刘桂隐先生以文集寄余京师余为之言曰士生数千载后言性命道徳如面质古人言成败是非如目击古人其间命意措辞则欲求古人之所未道而又欲不背驰古人其事可谓难矣或曰难可但已乎曰不然有一㝎之法而蔑一㝎之用者圣人之扵䂓矩也有无穷之言而懐无穷之巧者造物之扵文章也是故巧能为文章不䏻为规矩偭故常而为规矩者狂之扵巧者也法䏻为䂓矩而不䏻为文章守故常而为文章者狷之扵法者也今余读刘先生之文温柔敦厚欧也明辩闳隽苏也至论其妙𥘉岂相师也㢤又岂不相师也㢤或曰妙可闻乎曰妙可意悟耳试从鐂先生求之盖有不可得以言传者矣而况余乎虽然余所谓䂓矩蔑一一㝎之用文章懐无穷之巧者庶乎近之刘先生文传世可必尤长扵诗诗五言古体短章尤佳因书以为之序族兄南翁文集序族兄南翁过余浏上示予以文藁读其文㢘静而深醇是四辞者昔人甞以称人之有徳者矣今予以称兄之文必有所见也兄抱道自足无求于时故形诸外者亦有徳之言乎吾江右文章名四方也乆矣以吾六一公倡为古也窃恠近年江右士为文间使四方学者读之辄愕相视曰欧鄊之文乃险劲峭厉如此何不舒徐和易以宗吾六一公乎盖甞究其源焉吾鄊山水竒崛士多负英气然不免尚人之心足为累焉耳夫文上者载道其次记事其次逹焉乌以尚人为㢤欧阳公生平扵平心两字用力甚多晚始有得前軰论读书之法亦曰平心㝎气人䏻平其心文有不近道者乎兄文㢘则不夸静则不躁深则不肤醇则不靡尚愿羽翼吾欧阳公之学以模楷后进之士将见江右之文章粹然为四方师表矣赠李敏求序昔者圣人之教学者不贵资质尚学问徃徃引已以喻人故甞曰我非生而知之者好古敏以求之者也今世学者率以为圣人谦辞殊不知问礼问官八太庙之问孜孜焉实用其力又非特礼乐名物古今事变为然其曰吾尝终日不食终夜不寝以思无益不如学也学何事乎礼义而已矣斯言岂吾欺也庐陵朋川李氏唐西平王之后也族多文人有字敏求者屡以诗义贡于有司闻余至安成族中介予族姪用賔以来见愧无以益也因即其字为序以赠之敏求将去复问曰敏何先曰君子欲讷扵言而敏扵行吾江鄊能讷言者恒少子敏扵内请自讷扵外始送虞徳脩序天暦二年夏洪省驲使虞君徳脩护送公赋来京师冬十月竣事复乗传归缙绅士夫赋诗以饯授余以首简焉向余以诸生幸获侍徳脩之先君子蜀郡公扵长沙今以文翰属吏又幸获从其仲氏奎章阁学士于朝寔有世契谊不得辤夫君子之从王事国尔忘家义也故天伦之乐与夫人爵之贵二者之轻重虽较然易知然求其合并亦人世之所难而造物之所靳也奎章公𬒳天子眷遇待问宻勿其雅尚髙致固未甞食息不志扵江湖之上思从诸昆扵山水之间以畅其平生逹观之怀而势有不可䏻公亦岂得直情而径行㢤徳脩乃能因王事之便以劳仲氏扵数千里之外其乐之叵量此非可以言喻而増秩之华钖予之宠又适合并扵斯时可谓盛矣夫奎章公辩色入直日未入三刻始退就舍然如司马君实时其寒燠饥饱扵其兄蚤暮不懈也今翩然以南意其出郭而送别登髙而望行遥见夫乌帽出没扵黄尘之郊此境此况昔人之见扵歌诗者岂非若为今日赋者耶倌人趣行祖道有作请以是为序送鐂文廷之清江録事序安成士登第自鐂文廷始调清江録事得视牧守县大夫为亲民长官自重宜矣其行欧阳玄重告之曰周官司市掌市之治教政刑量度禁令今之録事治城市関厢大畧相同而古今之制则不侔矣古者都邑如井田画为九区前二区为君之宫之庙社之㕔治后一区为市左右三区为民居市别为四门日出而启惟民得入焉盖二畒半在邑之农也其余大夫七凡有爵禄者入市有罚所谓出一幙一帟一一帷之类是也内而天子之都外而诸侯之国同一法其君过市则有刑者赦所以别尊卑也古法简古俗淳恶嚣而抑末尚尔今夫録事所治则市人居民出入同其门综理同其官而况百族之寓公四方之㳺士官府之府史胥徒兵戎之㳺徼以逮卜祝老释之流又下而百技工巧驵侩负贩奴客倡优淆䖏而襍由之如是而望其布治教平政刑一其量度禁令如古司市法不既难矣乎虽然儒者将为政必使沈犹氏不敢朝饮其羊公慎氏出其妻慎溃氏踰境而徙此亦其有道者乎或闻玄之言而笑之曰迂儒者欲驱市人而读周公之法欲进録事而行孔子之政其可駴也特甚嗟夫文廷儒者也进士也玄语儒者语市人㢤送翰林应奉李一初南归序国家有科举以来凡七科二十有一年第一甲寘三人三人者皆赐进士及第自元统初元之癸酉岁始南士居第二人而膺是宠者自云阳李君一初始以第二人南士初登第入官即得供奉天子词林预典制诰脩史事又自一初始是皆儒者之所难遇也故衆人之言曰天以斯文之泽钟扵一初者何其厚耶余之言则曰儒者积学发身可㡬其或然也一𥘉四亲髙年居此重庆而荣遇若此然后知天之以斯文之泽厚吾一初者又何其至也夫世之人有子若孙莫不愿之贤贤莫不愿之成至扵希有之遇可必扵天耶虽然一𥘉得阙内𥙷而需次再期将使之居则致庭闱之欢出则尽郷里之情退而休焉又得以绎其所旧闻増其所新习广其所积博其所施异时登进王朝将以究其所学扵其所事是岂独为四亲之荣而已㢤此固吾鄊之人吾党之士喜称乐道以致其劝相之辞者也送鐂仲宣归隠东山序予甲寅乙卯间与计偕至京师时安成鐂仲宣为尚方大医数𬒳㤙宠奏之辄効获金缯之赐又甞奉命乗传至扵大漠疗疾藩邸有竒功受厚赏扵是服饰鞍马皆华好如素富贵人第见其负气岸不诡随又好摭难经索问糿眇辩诘同列以故同列徃徃病之后是三十年再㑹仲宣扵辇下颜色苍古而议论不衰䄂中出东阳诗卷谒予赠言且予谓东阳者吾鄊之山名也山有林泉之胜吾虽居此将及三纪而逺引之志未甞一日不在此山也先生盍为识之予复仲宣曰汉东方朔言马门可避岂必深山之中蒿庐之下予爱朔言大似有理士君子渉世以迹不以心故䏻无累扵斯世朔讥猾倣睨䖏公卿间无所避忌虽待公车彼山林士孰䏻尚之㦲仲宣跃然曰吾荣吾东阳归有日矣闻先生言其能以留乎请书以为赠送鐂仲賔归安成诗序老病侵㝷蚤引年命车先向里门悬献方谩有求文客市药应无买赋钱顾我燕毛惭晚进感君鸿寳试家传青原旧友如相问雪夜时乗访戴船延祐乙夘予𥘉擢第国医鐂仲宣访余旅邸时医道甚行方𬒳㤙宠但见论议辩说予无少贷心恐其不见客扵同列也泰㝎丙寅余召入朝询其近况衆医曰仲宣谒告归矣至正甲申余以总裁三史之命晚岁复入词林中仲宣亦至自南中比𥘉须发苍白而不少衰后軰亦严惮之未㡬从余求东山序浩然有归隐之志公卿贵人偶有难巳之病衆医相视缩手思吾仲宣而不可得矣去冬予以病告老归浏上客有荐刘君仲宾为予诊候问之仲宣乃伯氏也其取药服之无疑知其世医为可托既获其效尤敬其为人仲賔身居市肆而无啇贾计利之心口诵医书而有儒者救世之志是可尚也岁莫别予还安成且求予诗诗不足以尽予托交之意又系以叙云送伍成均南归序昔子路言志圣门愿车马衣轻裘与朋友共敝之而无憾他日夫子称子路衣敝緼𫀆与衣狐狢者立而能不以贫富动乎其中诵诗之不忮不求以美之二事正相表里子路之所志即夫子之所称也今世布衣之士好以恶衣羸服傲视簮绂徃徃援子路以为依㩀殊不知子路所言车马轻裘则其平生服御未甞不至扵华且好也惟己之华好犹思与人共之虽敝无憾则人之华好在此无羡在彼无媢非所谓不忮不求者乎自世以科目取士士子得失之相形有大扵衣敝緼𫀆与衣狐狢者矣安成伍成均奋起世科之后领荐扵鄊试预贡于春官而以额溢小却乃䏻泊然不以得失入扵其心是可嘉也矣嗟乎成均今日之偶失利不以人遗已为忧他日而遂得隽其思与人同其乐也必矣故以子路之言志亚扵曽点之浴沂者告之且使其骎骎扵圣贤之事当自此始也庆鐂一山八十序庐陵鐂公一山先生明年八十鄊俗扵其𥘉度之日豫致耄耋之庆子松州判官省吾适留京师将谒朝之缙绅士为歌诗归以娱其亲谒予为之序余谓省吾曰水陆之竒南比之产笾豆之珎脆筐篚之丽宻咸萃辇下君幸至扵斯思所以为尊公夀者舍彼而取此何欤省吾曰不然吾闻君子致其爱敬扵亲飬志为大口体次焉君何责我以口体之奉乎且口体固不废也亲志之所乐为之子者岂不知其所在乎此吾之所以有请扵缙绅士也余谢前言戯君耳虽然当广君之意以告同志昔者卫武公年九十有五犹讽其大夫官师日诵雅以相告戒夫卫公固以是为进徳之助然而音节之和有以宣其湮欎声文之美有以导其愉恱卫生延年之道其有以加扵是乎诗曰为此春酒以介眉夀介之为言助也介必有祝颂之辞辞意而已矧歌诗者又有益扵寿乎愿以是为作者之倡云圭斋文集卷之八终圭斋文集圭斋文集卷第九圭斋文集卷之九神道碑元中书左丞集贤大学士国子祭酒赠正学垂宪佐理功臣大傅开府仪同三司上柱国追封魏国公谥文正许先生神道碑洪惟圣元度越千古世祖皇帝以天縦之资得帝王不传之学上接伏羲神农黄帝尧舜不传之统而为不世之君若鲁斋许先生以纯正之学下接周公孔子曽思孟轲以来不传之道而为不世之臣君臣遇合之契堂陛都俞之言所以建皇极立民命继絶学开太平者万世犹一日也猗欤盛㢤先生既没之三十三年爲皇庆二年仁宗皇帝诏暨宋九儒从祀宣圣庙庭明斯道之所自传矣又二十三年爲元统三年今上皇帝勑赐臣玄文其神道之碑以赐其子师敬使刻之扵是臣玄再拜稽首以复眀诏曰论世祖之爲君则见我元国家之𥘉当真元㑹合之气运故善言先生必以道统爲先而后及功业则上可以称塞圣天子命臣作碑之初意下可以厌服天下后世学者景慕之盛心也臣谨按先生家乗及甞私㳤父师者序而铭之以金泰和九年已巳九月丙寅生于新郑邑中㓜有异质八岁入学从师问读书欲何爲师曰应举取第耳曰如是而巳乎师大竒之谓其识趣非常他日必有大过人者自顾章句儒非其师遂辞去年十余有道士过见之惊曰骨清神完目光射人如箭苟非命世大贤即当神超八表人间富贵不足道也稍长嗜学如渇饥而精强絶人世乱家贫无从得书闻有善本冐险数百里就而録之读之有疑即能有所折衷岁壬辰天兵渡河爲㳺骑所得其万夫长酗酒杀人爲嬉先生从容曲譬卒革其暴乆乃信其言如蓍龟人頼全活者无筭万夫长南征乃东去隐徂徕山迁泰安之舘镇㝷迁大名扁其斋曰鲁世因号曰鲁斋先生国家既有河朔遣官分道似试选士中者得占籍爲儒魏人力劝应试既中选留魏三年自挽鹿车载书还河内魏人致仆马不聴入洛求第果得之自洛适魏闻河内政虐还止苏门十余年间虽颠沛流离行不愧影其与人交中刚外和一介取予必揆扵义人与之居虽有忮求驯致俱化所至学者翕然归之察其诚至乃留舘下既畱诱掖忘倦身教属属言教循循扵是师道尊严亲友日至在魏友窦黙苏门友姚枢相与论辨探幽析微诣者慴伏凡伊洛性理之书及程子易传朱子语孟集註中庸大学或问小学等书言与心㑹扵所从㳺教以进徳之基慨然思复三代庠序之法甲寅世祖受地秦中闻先生名遣使者徴赴京兆教授先生避之魏使者物色偕行㢘希宪宣抚陜右传教令授以京兆提学卜居鴈塔之东与同志讲井田之制买园为义桑㑹得请还世祖即胙建元中统召先生为家教既至谒归复召至上京入见上问所学以学孔子对㽞上所无㡬以疾还燕明年自上京兆数有敷对时相王文统用事而先生及姚枢窦默日𬒳顾问黙在上前屡斥其学术不正枢以才见嫉盖窦言本出扵先生文统亦颇疑之乃奏姚为太子太保外示尊礼内欲摈使䟽逺窦姚拜命将入谢先生独毅然辞谓二公曰礼师傅见太子位东西向师传坐太子乃坐今能遽复此乎否则此礼自我废也二公怀制阙下辞文统闻斯言遂寝其命改授先生为国子祭酒窦为翰林侍讲学士姚为大司农先生亟辞以疾乆乃予告还内既而上京使狎至应命至燕病弗能徃至元元年自燕复还先是有诏即家为校以业来学乃躬耕里中未甞以诏示人至是召入省议事旋踵求去丞相安童耒谒欲留之退谓人曰时留欲軰行许先生吾见相去千百㝷有诏趣赴省遂北行见上檀州谕之曰安童少不更事卿无负所学悉以传之有嘉谋嘉猷语使入告对曰圣人道极髙逺学者所得有浅深然当罄所知如圣诏其所不知不敢强也安童明敏有操守告以古人格言徃领悟第恐有间之者则难行耳自是预大议时至都堂扈行上京咨访日广宿卫之士见先生入对举手加额相庆曰是欲泽𬒳生民者上䟽陈五事曰立国䂓模曰中书大要曰爲君难曰农桑学校曰慎徽累数千百言读奏未彻上乆聴㣲有倦色先生即歛袵求退上肃然正襟危坐先生乃再读读讫上嘉纳之其余论諌多削其藁世罕得闻有顷辞疾聴五日一诣省赐西域名药善酒俄许其还继召与大保鐂秉忠左丞相张文谦议朝仪官制多所详㝎阿合马请建尚书省总六部与中书省角立特用先生爲中书右丞先生求面辞不得见者再越数日奏所议事毕自陈曰臣有三宜辞一非旧勲二蔑文徳三所学迂恐扵圣模神筭未能尽合上曰用卿出朕意毋事多譲先生辞不已上命从官掖之起有㫖曰出既出及阈还奏曰陛下令臣出省耶上改容曰出殿门耳明日又辞遣近臣哈刾合孙先谕止之强出视事至上京奏论阿合马罔上不道事不服因病谢㡬务丞相难之御史中丞孛罗为之请上恻然曰召子师可谕使举代对曰用人宜出上意臣下举代恐开市㤙觊觎之渐有㫖以国人世胄子弟就学遂笃意教事奏门生王梓刘季伟韩思永耶律有尚吕端善姚燧髙凝白栋苏郁姚炖孙安鐂安中十二人为伴读𬒳㫖咸驿致之以先生为集贤大学士兼国子祭酒先生之为教精粗有序张弛有宜而必本诸圣贤启后学之方踰年诸生涵养薰陶周旋中礼讲贯通适上喜其业成时自程之越三岁以改葬亲䘮谒归属召赴行在遂请朝辞以行上命诸老议其去留姚枢谓先生出䖏有関世运宜成其志更命张文谦问所以告归之意其对如初始允十四年召议改历法仍拜集贤大学士兼国子祭酒教领大史院事十七年授时历成以疾屡告上礼貌隆至路朝钖杖内殿赐坐疾剧𥙿宗在东官闻之为言扵上以驿送还师可以河东按察副使改懐孟路緫管以便养皆东宫请也且使宫臣谕曰先生幸医药自辅无以道不行为忧十八年三月戊戌薨扵私第之正寝易箦不变年七十三是日大雷电风㧞木城中无贵贱少长哭于门啇唁于涂农吊于野天下识与不识闻讣慨叹四月乙酉葬李封村先茔之南既葬四方学者来㑹为位哭墓而去先生真知力行实见允蹈斋居终日肃如神明甞遇迅雷起前泰宇凝定不䘮执守其为学也以明体逹用为主其脩已也以存心养性为要其事君也以责难陈善为务其教人也以洒扫应对进退为始精义入神为终虽时尚枘凿不少变其䂓矩也故君召辄徃进辄思退方世祖急扵亲贤而先生笃扵信已以是终无枉尺直㝷之意及夫仕不受禄人以为髙则喟然叹曰甚矣余之不幸而有是名也仕岂不有食君禄者㦲食无沗而巳伐宋之举一时名公卿人受攻取之畧先生言惟当脩徳以致賔服若以力取必戕两国之生灵以决万一之胜负及宋既平未甞以失慊世祖亦未甞以是少之臣观三代而下汉唐君臣未闻以道统系之者当时儒宗或知足与知仁未足与居也宋濂洛数公克续斯道然未尝有得君者世祖龙潜诸儒请尚其号曰儒教大宗师呜唿汉唐宋创业之主乌得而有是号哉此天以道统而属之世祖也先生出际斯运一时君臣心以尧舜为心学以孔孟为学中外如一喙号公鲁斋先生呜唿鲁者曾子传道之噐厯代佐命之臣虽欲为此号岂可得也非天以道统属之先生乎先生之谋国譬工师受命作室既得大木不肯斵而小之是以宁不受宫师之命而必使学焉后臣之道无愧扵伊尹宁不预平宋之功而必使以徳行仁之言无负扵孟轲中统至元之治上有不世出之君能表章其臣继述徃圣之志下有不世出之臣䏻賛㐮其君宪章徃圣之心扵是我元之宏规有非三代以下有家国者之所可及矣及夫元贞大徳髙第弟子彬彬軰出致位卿相爲代名臣皇庆延祐之设科子师敬叅预大政以通经学古之制一洗陏唐以来声律之陋致海内之士非程朱之书不读又岂非其家学之效见诸己试者欤先生平时颇病文籍之繁甞曰圣人复出必大芟而治之则周衰以来文胜之弊尢将有以正救扵其间是岂浅之爲知者乎先生讳衡字仲平其先河内人父通避地河南隐徳弗耀今赠银青荣禄大夫大司徒追封魏国公谥恵和妣李氏追封魏国夫人子男四师可师逊师孚追封魏国夫人敬氏子师敬封魏国大夫人贺氏子公扵闺门有礼中馈皆贤事公甚敬师可由河东按察副使厯㐮阳路总管赠礼部尚书谥文简愽学敏思工扵辞章有文集贻后师逊师孚未仕卒师敬由监察御史践敭中外厯治书侍御史吏部尚书中书叅知政事国子祭酒太子檐事中书左右丞雨爲翰林学士承㫖知经筵事今由两台中丞拜御史中丞阶光禄大夫明经务诚学尚节㮣肖父风女三长适于章儒者余早世孙男六长从宪以䕃累迁湖广行省理问以归徳知府政事次东孙天次从宸积官监察御史山南宪佥终河东副志趣端正惜未究用次从宜大史院经厯中书省照磨今翰林院国史经厯次从宣大保府长史中书右三部照磨官次从宗章佩监异珎库提点孙女五长适广东宣慰司都元帅寗居仁次适大禧院管勾覃质次适翰林应奉萧璘次适宁陵簿张次适阜城尉陈恕曽孙六长崇祖次绍祖秘书着作佐郎武进县尹次书童文童礼童武童曾孙女某大徳元年赠大司徒谥文正制词有曰圣学方湮惟洙泗之源是泝嘉谋日告非尭舜之道不陈至大三年加赠太傅追封魏国公制词有曰天非继圣学之坠绪则不生命世之大贤国欲与王道以比隆肆命爲蒸民之先觉姚文公燧作词堂记则谓五百年必有王者兴其间必有名世者出惟公足以当之盖太祖皇帝建国丙寅而先生生扵己已上距宋庆元庚申朱子之卒才十年当兴王之㑹续传道之业必有数存焉世祖甞称其论事多与太祖之言合至取祖训示之玄生晚学陋何以知先生然诵诸儒之说而想望其余光焉先生之道统非徒托诸言语文字而已盖自谨独之功充而至扵天徳王道之藴故告世祖治天下之要惟曰王道及问其功则曰三十年有成矣是以启沃之际务以尭舜其君尧舜其民爲己任由其真积力乆至诚交孚言虽剀切终无以忤至扵其身之进退则凛若万夫之勇何可以利禄诱而威武屈也晚年义精仁熟躬萃四时之和道出万物之表无事而静则大空晴云卷舒自如遇物而动则雷两满盈草木甲拆事至而不疑事过而无迹四方之人闻之而知敬望之而知畏亲之而知爱逺之而知慕求其所以然则惟见其胸中磅礴浩大人欲净尽天理流行动静语黙何徃而非斯道之着形也又甞切论之先生天资髙出固得不传之妙扵圣贤之遗经然纯笃似司马君实刚果似张子厚光霁似周茂叔英迈似邵尭夫穷理致知择善固执似程叔子朱元晦至扵体用兼该表里洞彻超然自得扵不动而敬不言而信之域又有濂洛数君子所未发者宜夫杭万钧之势而道不危擅四海之名而行无毁近代元丰之异论熈之纷争先生䖏之岂有是㢤拜手稽首铭曰世降邃古大朴日雕天吏不作治教寂寥帝恫我民眷求有徳世祖齐圣作其建极臣有许公身任斯道为仁肫肫制作慥慥昔公在野世难荐臻精义致用屈蠖之信心乐则颜志任则伊朝思夕维天将启之朋来逺方以辨以问㑹融一贯氷释理顺世祖居潜时号儒宗多士既归功徳日崇召公起家斯世将泰灼之俊心天地正大既握干符尊履五位利见大人乃在九二覃怀之居辂车寔来屡进亟退求福不回论议上所容徳休休献可替否言直以遒上曰仲平汝左朕丞其悉尔学资朕股肱惟诚惟一以结主知惟明惟哲其止也时初问伐国对不以兵上逹公猷不在宋平官盛既禀公耻素餐敬事后食匪为苟难近臣贵胄世荷国宠我㳤以道国收其用小学㓛隳大学陵节我教多术循循无越虽圣有模载范其驱以歩以趋畴敢侮予自古在昔气化推移仁人之兴惟世盛衰凡今有生就司荣瘁惟道为大与天罔坠世祖继天惟天生贤道统有任民彛頼焉有徳有言有子有孙皇命作诔贻厥永存元翰林学士承㫖荣禄大夫知制诰兼脩国中赠江淛等䖏行中书省平章政事魏国赵文敏公神道碑至元二十三年世祖皇帝遣使求贤江南得赵宋昌陵十一世孙孟頫入见奏对称旨起家为郎由是𬒳遇累朝敡厯中外仁宗皇帝圣眷优渥擢长词垣致位一品文宗之世有司举行赠典进秩辨章驰爵上公仍议节恵至正五年春三月今上皇帝以集贤大学士腆哈等特赐墓道之碑敕翰林学士欧阳玄为文集贤侍讲学士苏天爵书丹翰林学士承旨张起巖篆额臣玄奉命谨考行状次第而铭之叙曰公讳孟頫字子昻姓赵氏系出秦王徳芳五世祖为秀安僖王寔生阜陵赐第湖州曽祖考师垂故宋定江军节度使开府仪同三司万寿观使累赠太师追封新兴郡王谥忠襄妣荘氏卫国大夫人祖考承故宋赠朝奉大夫直华文阁致仕累赠通议大夫妣郑氏封硕人考与訔故宋正议大夫尚书戸部侍郎知临安府浙西安抚使临安县开国子累赠银青光禄大夫妣李氏封硕人及公入仕我元推恩三代曽祖考改赠集贤侍讲学士中奉大夫护军追封呉兴郡公祖考改赠资善大夫太常礼仪院使上护军追封呉兴郡公考改赠集贤大学士荣禄大夫柱国追封魏国公曽祖妣祖妣并吴兴郡夫人妣及生毋并魏国夫人初太常公蚤丗无子郑夫人选同宗子为之后集贤公本兰溪房侍兄与譍通判湖州郑夫人一见竒之遂请以为嗣内降许之初娶李氏续娶丘氏公丘出行盖集贤公之第七子也生十有一岁集贤卒丘夫人贤䏻朂其子学公资禀俊迈读书一目五行俱下弱冠中胄监试调真州司戸叅军皇元混一后涪湛鄊社间丘夫人尝语之曰天下既定圣朝必偃武脩文收四方才士用之汝非多读书何以自异齐民公闻益加讲贯每从里中老儒敖继公质正数岁大进尚书夹谷竒之以翰林编脩荐不就江南侍御史程公鉅夫出访江南遗逸得二十余人以应诏公在首选初授奉训大夫兵部郎中转集贤直学士奉议大夫迁朝列大夫同知济南路总管府事兼管诸军奥鲁以脩世祖实録召入书成谒归改知汾州未上以集贤直学士行江浙等䖏儒学提举除扬州路泰州尹进阶中顺大夫需次于家仁庙在东宫闻公名召入拜翰林侍读学士知制诰同脩国史改集贤侍讲学士中奉大夫复入翰林为侍讲学士知制诰同修国史俄迁集贤侍读学士正奉大夫进集贤学士资徳大夫拜翰林学士承㫖荣禄大夫知制诰兼脩国史延祐六年五月告老还湖州是冬召入朝以疾不果行至元元年上章乞致仕不报二年春遣使存问夏六月辛已薨于私第至顺三年赠荣禄大夫江淛等䖏行中书省平章政事柱国追封魏国公谥曰文敏公初见世祖风神散朗容止闲暇上以为有神仙风㑹尚书省立命草诏公援笔立成上闻大㫖召近臣译以对喜谓公曰卿言皆朕所欲言者自是国有大议必与询一日侍侧有诏群臣议政上顾公曰卿徃共议至则衆议赃以至元钞二百贯为满论死公曰钞法初行以银为则岁入厥直轻重相去至数十倍今虽改法比及虗实政未可知古律以米绢论赃二物民生所湏谓之二实最为适中况钞乃宋人所造其𥘉止行逺方今袭用之以钞论死恐非良法刑部杨郎中起而作色曰朝廷𥘉行至元钞故以计赃公诋其非欲阻其法乎吾意今日议法必集儒臣又岂无一士如公者乎公曰人命至重议法失当人将不得其死奉诏与议偶有所见不敢不言且中统钞虗故改至元钞君谓至元钞终无虗时有是理哉杨为之赧然议罢出谢曰某失在不学细思公之言是也洎入夏官㑹天下驿置凡使客委积之费至元十三年以来每岁仅支中统钞二千锭物价腾踊使客曰増吏无以自给物倍扵民不胜其扰请増至二万锭用乃舒㑹济南总管阙公独判府事聴断明恕讼牒以稀或经月狱空有元掀儿役于盐官逃之他郡其父疑同役者杀之得遗骼之半扵泽中以为子骸同役不胜榜掠诬服公疑有冤缓其狱掀儿果归诬服者释城东有上腴田二顷两家兵后互争而皆亡其劵有司不能决公断以养士夜出逻闻有读书之声使人私削其柱为识明日馈酒为劳得一能文之士必加奨异自教以文法郡儒风以盛岁旱祷雨龙洞有云如车盖随马至城中大雨旬余城东有龙湫自为文责之雨洊至岁大孰白直数人者盗米其徒自首吏请加诘公郄之曰加诘累人必多及去官有数人送之至京号泣不忍去问之即向盗米者盗当墨必自临视语吏曰是中岂无迫扵饥寒及诖误者戒之细书盗闻转相告曰赵公仁人也吾徒何忍数犯其在朝廷多所匡正圻甸地震北京尤甚死伤数十万上忧之自滦京还先遣平章阿刾浑撒里驰至都召集贤翰林两院老臣问故宻㫖勿令丞相桑哥知之时桑哥遣忻都王济等理筭天下钱粮已征数百万未徴犹数千万名曰理筭其实暴歛无艺州县置狱株逮故家破产十九逃亡入山吏发兵蒐捕因相挻拒命两河间盗有衆数万公顾诸老无敢诋时政者素善阿刾浑撒里宻谓之曰今理筭苛虐民不堪命事变且起地震之由寔在扵此宜请扵上援贞观故事大赦天下蠲除逋负则和气可回灾异可弭阿刾浑撒里入奏如公言上大说从之诏草具㑹两院诸老都堂桑哥瞠视诸老见公进读诏草至蠲除一条怒摇手曰此事必不可行汝曹所拟必非上意公徐进曰今理筭钱粮其不可徴者皆死亡之数不及今放散免之他日有言中书省累失䧟钱粮数千万者丞相何以自解桑哥訹曰吾虑不及是诏书既下兆姓举手相庆始有苏息之望上问留尚书叶右丞二人优劣何如对曰夣炎昔与臣父事宋时臣方㓜忠佞不能周知臣与夣炎同事陛下见其为人重厚笃扵自信思虑深长善断国事有大臣风若李之所学在臣亦不知亦不能言言未既上遽曰卿意岂非谓夣炎优扵李也贾似道罔上误国夣炎在中书时无一言李布衣伏阙上书乞斩仙道是贤扵夣炎明矣李论事厉声色盛气凌人若好已胜者故刚直大过人多怨之今朕得卿之情卿父与夣炎同朝不欲斥其非耳可为朕赋诗讽夣炎公立进诗曰状元昔受宋家㤙国困臣强不尽言徃事巳非那可说且将忠直报皇元上深善卒章之意出见奉御撒里扵幄殿侧告之曰上论贾似道误国之罪责留夣炎不䏻言今桑哥误国甚扵似道我革缄黙他日何以逭此责乎近臣中读书知道理慷慨有大节上所亲信无踰公者诚䏻捎一旦之命为天下除此贼仁人之事也撒里曰今灾异数见盗贼蜂起皆桑哥聚歛所致吾所以为日夜切齿腐心者公实启我以机殆天诱之径造榻前厯数桑哥之罪百倍似道不亟诛必乱天下上𥘉大怒叱卫士批其类口鼻流血什地少间复唿而问之对如初既而大臣有助其言上大悟遂按诛桑哥后撒里语及斯事叹曰使我有万世名者子昻之力也平江守赵全不法前守王虎臣讼之诏遣虎臣就问右丞叶李执奏以为不可上不允公曰全在平江为政贪酷固当冶虎臣在官亦当犯法全甞持之今虎臣罪幸在赦前故得攟摭全罪若使就讯必挟公济私别遣官为当上从其言其在舘阁尤多禆益因有事南郊他学士撰祝册有云章亥复生不足以歩皇元之幅贠又云太祖皇帝正东向之位公曰天子父事天子夸疆理扵其父可乎不可且公不为礼乎礼大祫太祖东向居中子孙在左者南向故称昭在右者北向故称穆若南郊之位上帝南面太祖自宜西向故事第称配天作主公不用何也其人谢服从所刋㝎皇太后命学士拟改隆福宫名同列拟光𬒳公拟光天或曰光天陈后主诗不祥公曰帝光天之下出虞书何谓不祥各书所拟以进后竟用光天以逺臣遭遇累朝特见优礼世祖戒宿卫公入内庭毋禁赐坐叶右丞相每见与语或至夜分公扵天下事当言者无所不及甞称公聦明刚正敢为直言公闻之益自歛退一日问公曰卿太祖子孙乎太宗子孙乎对曰臣太祖子孙上曰赵太祖真英主也其行事卿知之乎对曰臣蚤失父故老不以语臣故臣粗知其畧耳上曰太祖行事多可法者朕皆知之暇日当以语卿又尝面谕之曰大臣奏事卿可与俱人有过差意涉欺罔悉为朕言之公谢不对自尔数求𥙷外后闻其家贫赐钞二千五百缗仁庙字公而不名诏近臣曰文人世所难得唐李太白宋苏子瞻姓名至今在人耳目朕有子昻与古人何别时有譔述辄传旨属笔与侍臣论公他臣不䏻及者数事苗裔一也姿表二也愽学三也操履纯正四也文词古雅五也书画絶伦六也旁通释老书七也他日赐钞五百锭恐中书留难以普度别贮赐之虑其畏寒敕内府赐银䑕翻披英庙命公书孝经亦遣使以上尊酒衣二袭即家赐公公为兵部旱入官署过东苑墻外道隘马遇滑即堕牐河水中桑哥言扵上因移墻近里者二丈许桑哥下令曙钟鸣治事部官后至者笞公至遇晚独得释自是笞止曹吏公虽忠结主知亦致衆忌性简易䟽伉发言切中时病屡在上左右上察其无他获全晚节程鉅夫方荐公有台中丞言赵某故宋宗室不宜荐进使近左右鉅夫奏曰陛下盛徳立贤无方台臣以是効臣将䧟臣不测上曰彼竖子何知顾侍臣传㫖不越今日逐其人出台仁庙春公方隆不悦公者言公赵太祖子孙上初若不闻已而㳺辞不已乃厉声视之曰汝言赵子昻赵宋子孙岂谓家世不汝若耶始惶趋出又言国史不宜使公与闻上大怒曰赵子昻乃先朝简㧞以为帷幄臣者朕使讨论古义典司着作此曹呶呶不惩一二无以戒后言者乃息世皇屡欲用公公自知直道不容扵人居正路弗便徃徃力辞𥘉授官廷论欲以为吏部侍郎髙叅议持不可尚书省罢贺伯颜入辞叅知政事公适侍立上目公进曰卿亟徃中书叅次庶政以分朕忧公坚辤不拜上问阎复宋渤二人如何对曰相才寔难是日京师盛传公巳入省暮归贺客候门者填塞公笑而遣之至元钞法澁滞公与尚书刘伯宣同𬒳命徃江南按问行省丞相慢令之罪左右司路府官许就笞公深以为衣冠之辱比还一无所决罚桑哥欲加谴责公不为动初受程鉅夫荐晚进翰长与程交代必先徃拜其门而后入院公所为务崇㢘耻先礼逊缙绅相传以为厚徳平居嗜好冲澹家世纨绮况味埒布韦贵及崇阶不见矜色客求文字与之周旋终日虽极劳甚惫未尝拒人独人有过失必面致讽諌无隠然直而不许人亦易从病剧将终援简濡毫如常时有顷翛然而逝娶管氏讳道昇字仲姬工词翰善画治内有才具累封魏国夫人先四年薨子男三人亮早禾雍夙慧有父风以䕃厯守昌国海宁二州奕举茂才女六人长适强文实次适海道运粮万戸费雄次适李元孟次适王国噐次适刘某孙男二人曰鳯曰麟薨之年九月葬徳清县千秋鄊东衡山之阳管氏附公治尚书有书註扵礼乐度数甚明知音律幽眇有琴原乐原各一篇号松雪道人有松雪斋文集若干卷谈録一卷为文清约典要诸体诗造次天成不为竒崛格律髙古不可及尺牍䏻以数语曲畅事情鍳定古噐物名书画望而知之百不失一精篆隷小楷行草书惟其意所欲为皆能伯仲古人画入逸品髙者诣神四方贵㳺及方外士逺而天竺日本诸外国咸知寳蔵公翰墨为贵故世知之浅者好称公书画识者论公则其该洽之学经济之才与夫妙觧絶艺自当并附古人人多有之何至相掩也仁庙彚公及管夫人及子雍所书蔵中秘书曰使后人知今朝人臣中一家书学有如此者适新大庙成君相欲讲禘祫㝎庙乐求习礼乐者公如巳鲜今上脩宋史思士大夫熟宋事者亦何可得㢤玄𥘉以礼部奏名召奉大对公为读卷官擢寘前列反公薨状公之行乃同年进士宁国路推官杨载距二纪玄俻列北门公有赐诔之命谊不敢辞请系以铭曰有白其马惟周之客周人尚骍客世白我元忠厚轶彼成周宋有近属遇之加优侃侃魏公徴自炎方入见殿廷美如圭璋昔客在周但闻助祭未闻侍侧命以献替维此魏公进为亲臣询厥世系念其前人魏公列玉立陛前上有顾问其言便便群臣议法命徃咨度援古例今论政以确法司在坐盛气见侵理到之告折伏其心上命代言对御操笔宸衷未吐巳布尺一上遇灾变诏问其由公言暴歛时政是尤委曲献忠请择逋负公进诏草时相震怒相怒未巳公言徐徐相莫之沮乃下寛书万方懽唿涵泳圣恩公启近臣力㧞恶根近臣感激碎首强诤权奸既摧乃息稗政宣室夜问言不及他吏蠧民瘼直言无阿弱弗胜衣食弗尽噐临事论建奋无畏避世祖援公俾入政府闻命而偻恳求外𥙷仁皇践胙首召入觐皓首未归宠冠禁近乃登瀛洲载顶鳌岫丕焕皇猷黼黻在手琨牒编蔵在宗庙屈王垂金分镇山泽逺方裔夷偶获简椟虽未识公想见眉目嗟干之资唯一清气人禀至清乃精道艺天朗日晶一清所为星月明穊云章陆离圗书以陈文字以立颉始造书鬼神为泣宇宙精英发决在兹清气所萃乃臻瑰竒允矣魏公玉壷秋氷巧出天智智窥神能鳯其羽止于阿阁朱鴈天马播之庙乐弥文日增制作日淑国扵老臣百不一赎皇上稽古访问旧儒丰碑为赐螭首龟趺敬告后人毋忘帝力世祖深仁仁皇至徳黼裸周孰拟我朝词翰扬休百世孔昭元故翰林学士中奉大夫知制诰同脩国史贯公神道碑至治三年岁癸亥秋玄校艺浙省既竣事出而徜徉湖山之间故人内翰贯公与玄周旋者半月余及将去杭薄暮携酒来别谓玄曰少年扵朋友知契每别輙缱绻数日近年读释氏书乃知释子諅有是心谓之记生根焉吾因以是为戒今扵君之别独不䏻禁且柰何㢤言已悽然而别明年甲子夏公捐舘扵杭数月讣至哭之尽哀自是凢至杭遇公旧逰追忆临别之后未甞不为之怆然岀涕唿酒相酹也公薨廿又五年其子阿思兰海涯展省于燕顾公神道未铭愿属笔焉其忍铭乎公家世北庭云石其名酸斋其号也故湖广行省右丞相赠宣威服逺辅徳翊运功臣大师开府仪同三司上柱国追封江陵王谥武㝎阿里海涯之孙故江浙行省平章政事赠光禄大夫河南行省平章政事柱国追封楚国公谥忠恵贯只哥之子母赵国夫人㢘氏故平章政事希闵之女公之初生赵国夜夣神人取天星为明珠以授赵国掌玩而吞之已而有身公生神采逈异年十二三膂力絶人善骑射工马槊甞使牡士驱三恶马疾驰公持矟前立而逆之马至腾上越而跨之运矟风生观者辟易挽强射生逐勐兽上下初袭父爵为两淮万戸府逹鲁花赤镇永州在军气候分明赏罚必信初忠恵公寛仁麾下翫之公至严令行伍肃然军务整暇雅歌投壷意欲自适不为形势禁格然其超擢尘外之志夙㝎于斯时一日唿弟忽都海涯语之曰吾生宦情素薄然祖父之爵不敢不袭今巳数年法当譲汝即日以书告于忠恵公署公椟移有司觧所绾黄金虎符欣然授之退与文士徜徉佳山水䖏倡和终日浩然忘归北从承㫖姚文公学公见其古文峭厉有法及歌行古乐府慷慨激烈大竒其才仁宗皇帝在春坊闻其以爵位譲弟谓其宫臣曰将相家子弟有如是贤者诚不易得姚公入侍又数荐之未㡬进直觧孝经称㫖进为英宗潜邸说书秀才宿卫御位下仁宗正位宸极特㫖拜翰林学士中奉大夫知制诰同脩国史一时舘阁之士素闻公名为之争先快覩㑹国家议行科举姚公巳去国与承㫖程文宪公侍讲元文敏公数人㝎条格賛助居多今着于令未㡬公上书条六事一曰释邉戍以脩文徳二曰教太子以正国本三曰立諌官以辅圣徳四曰表姓氏以旌勲胄五曰㝎服色以变风俗六曰举贤才以恢至道凡万余言徃徃切中时弊上览嘉叹未报公自筹曰昔贤辤尊居卑今翰苑侍从之职髙扵所譲军资人将谓我沽美誉而贪美官也是可去矣移疾辞归江南十余年间厯览胜槩着述满家所至缙绅之士逄掖之子方外竒人从之若云得其词翰片言尺牍如获珙璧公曰我志逃名而名随我是将见害江浙物繁地大可以晦迹乃东逰钱瑭卖药市肆诡姓名易冠服混扵居人甞过梁山泺见渔父织芦花絮爲𬒳爱之以䌷易𬒳渔父见其贵易贱异其爲人阳曰君欲吾𬒳当更赋诗公援笔立成竟持𬒳徃诗传人间号芦花道人公至钱塘因以自号入天目山见本中峯禅师剧谈大道箭锋相当毎夏坐禅包山暑退始入城自是爲学日愽爲文日邃诗亦冲澹简逺书法稍取法古人而变化自成一家其论世务精覈平实识者喜公谓将复为世用而公之踪迹与世接渐踈日过午拥𬒳坚卧賔客多不得见僮仆化之以昼为夜道味日浓世味日淡去而违之不翅觧带泰㝎改元五月八日薨于钱塘寓舎年三十有九自士大夫至儿童贱隷莫不悼惜某年月日诸孤奉柩塟于析津之祖茔娶石氏北京名家江陵总管天麟之女有妇徳追封京兆郡夫人子二人长阿思兰海涯厯兰溪州逹鲁花赤榷茶提举慈利州逹鲁花赤所至以清白吏着闻次八思海涯孙四人长南山次宁山次葆山皆业进士应举女一人适怀庆路緫管叚谦有学识䏻文章玄甞评公武有戡㝎之筞文有经济之才以武易文职掌帝制固为斯世难得然承平之代世禄之家势宜有之至如铢视轩冕髙蹈物表居之弗疑行之若素泊然以终身此山林之士所难䏻斯其人品之髙岂可浅近量㢤有碑铭记叙襍着诗词若干卷及所进孝经行于世铭曰呜唿贯公麒麟鳯凰其徃不可诘其来不可期者乎呜唿贯公神龙天马其变不可测其常不可窥者乎抑宇宙英气合祛为云流布为霆感物神化文武动静无施而不宜者乎将飞僊应真出入机用涉世为戏一旦觧悟倐然而聚散砉然而合离者乎死生幽明之际焉知公之所甚乐乃世之所为悲者乎呜唿噫嘻事有可知有不可知所可知者燕茔之蔵体魄在兹我为铭诗讵能为公之轻重姑以慰公后人之思元故奎章阁侍书学士翰林侍讲学士通奉大夫虞雍公神道碑自汉魏六朝以来经生文士判为两涂唐昌黎韩公宋庐陵欧阳公力能一之而故习未尽变也濂洛诸君子出其所着作表里六经言或似之扵是文极文之典奥道极道之精微一趍扵至善而后止其殁也门人录其语以相授受其为书虽出一时之纪闻然㮣之圣人脩辞立诚之㫖未尽合也昧者凖之以立言世之文士共起而病之然文士知病其为文而未必知文外非别有道道外非别有文也二者胥失焉宋末病滋甚皇元混一天下三十余年虞雍公赫然以文鸣扵朝着之间天下之士翕然谓公之文当代之巨擘也而不知公之立言无一不本扵道也既而退居山林垂二十载乃得昌言扵斯道一志扵斯文而遂老矣惜㢤易箦之再朞子安民奉状踵门谒玄铭其丽牲之石玄辞不获则先发其所深慨而请继以言焉叙曰公讳集字伯生姓虞氏系出虞仲世家㑹稽唐永兴文懿公世南爲唐𥘉名臣子孙始迁雍永兴生戸部侍郎昭昭生江隂令陟陟生旴𣅿丞智长城令礼金吾卫长史明传五世至仁夀太守敦人从僖宗幸蜀子孙爲蜀人仁夀九子伯曰赏五子次曰琚琚生庾庾生承承生询询生继继生崇崇三子季曰昭白宋银青光禄大夫国子祭酒赠太师周国公五子季曰轩赠太师魏国公三子季曰祺进士及第厯官左中大夫赠太师秦国公生左丞相雍国公允文赠太师谥忠肃三子伯曰公亮早年髙尚不仕晚以奉议郎直祕阁赠开府仪同三司仲曰公着知渠州官至中奉大夫仁夀县开国男累赠光禄大夫季曰抗孙大理寺丞官至中奉大夫开府六子次曰刚简是为苍江先生官至朝请大夫利州路提点刑狱二子伯圭官至奉直大夫厯知永连两州自永移连道临川其女弟适邕管安抚陈公元普先寓属邑崇仁闻其至使人迎之得前郡守江陵项公别第扵南门外以居之自是家崇仁皇赠中奉大夫礼部尚书追封雍郡侯妣张氏雍郡夫人无子而从祖渠州有子六人长兵部直寳文阁晋三子仲子朝请郎通判恵州从龙子汲长而贤乃以为后是为井斋先生公之先考也皇赠通奉大夫四川等䖏行中书省叅知政事上护军追封雍国公妣眉山杨氏追封雍郡夫人夫人给事中工部侍郎国子祭酒见山先生文仲之子叅知政事平州先生栋之犹子也所出三子长即公次槃进士及第卒官嘉鱼县尹次叶叅政公初授承直郎黄冈县尉见山守衡州夫人从叅政方需次与偕时未有子见山祷于南岳巳而有娠及将蓐见山一日晨兴出治事眎时尚蚤公服坐中堂以坐久假寐夣一牙兵刺持剑入白南岳主者来谒起肃之而窹闻儿啼声公生焉故命公小字衡公对客尝自言未昬宦时屡夣逰南岳䏻言其胜䖏乙亥见山移守漳州叅政伉俪同行丙子宋亡公五龄夙慧避地无书籍杨夫人䏻倍诵论孟及春秋左传欧苏文之常诵者口授辄成诵九岁还长沙始得墨本而公已悉通大义又五年居崇仁故寓已善属文草庐先生呉公请见其所作谓叅政公曰贤郎他日当有文名扵当世邑庠循旧式月出词赋经义题课士公与嘉鱼令以书义试皆中前列老儒为之叹服兵后胜国名公卿家多流寓是邦公㳺诸公间备闻前脩格言考覈前代典故旧家世系源委言若指掌杨夫人素高呉公伯清之学賛叅政公遣二子从之逰吴公方着书有所论辨公䏻推类逹意吴公每获助焉大徳六年用大臣荐授大都路儒学教授平阳王文宪公尹京待以客礼十一年擢国子助教丁内艰至大二年服阕以旧官复用四年转将仕郎国子博士延祐元年改从仕郎太常愽士奉诏西祠岳渎四年迁承亊郎集贤脩譔考大都乡试五年𬒳旨召集贤直学士呉公伯清扵家寻除翰林待制儒林郎兼国史院编脩官丁外艰服阕以旧官召还泰㝎元年考试礼部陞承徳郞国子司业三年进奉训大夫祕书少监四年再考试礼部拜翰林直学士奉议大夫知制诰同脩国史俄以前职兼经筵官进阶奉政大夫明年又兼国子祭酒天暦三年特授中顺大夫未㡬拜奎章阁侍书学士陞亚中大夫依前翰林直学士知制诰同脩国史兼经筵官国子祭酒会有令诸兼职不过三辞祭酒得请两月进阶中奉大夫余如故至顺元年御试选读卷官𬒳㫖脩皇朝经世大典为緫裁官三年拜翰林侍讲学士通奉大夫余如故今上皇帝入正大统用至大故事召诸老赴上京议事公在召列及还大都以病谒告归家元统二年遣使赐上尊酒金帛召还朝使者至郡疾作不能行而归至正三年敕修辽金宋三史欲用公总裁或陈其病状毋苦其逺行奏椟将上而止朝使有自江右来者廷中大臣趍询起居八年五月二十三日以疾薨于私第年七十又七大风飘瓦㧞屋前后巨木数十株治命以深衣歛毋用浮屠明年己丑八月二十一日乙酉葬邑之长安鄊道徳里天寳山西之潭源娶浚仪赵氏系出宋秦邸前公四十二年卒累封雍郡夫人子安民赵夫人出也䕃奉训大夫广州路东莞县尹转奉直大夫恵州路总管府判官陞奉议大夫吉安路安福州知州徐氏生男二人维摩奴七十女一人俱早夭刘氏生男一人宪孙女一人栾栾适谭绂郭氏生男二人长延年以广东帅府奏差授武縁县愽合砦廵检次翁归业进士马氏生男一人髙门甫弱冠孙男五人某盖甞论公家世勲绩文懿事唐文皇博学洽闻伟节谠论忠眡魏徴而始终无疵葬陪昭陵像图烟忠肃当今海陵南侵至江以儒者一战而却之思陵在江上归禅位阜陵金易其国书南北势始定阜陵遂相之功烈不卑矣及公之身遇圣代事九朝铺张皇猷位列法从与文懿忠肃后先七百年照暎史册呜唿盛㢤又尝论公家学礼部公与临邛魏华甫成都范文敬李微之讲学蜀东门外为西南道学之倡他日以学为政叅蜀制阃自请行邉却敌兵数十万人守简州宪䕫路立保置屯田得流民三十九万余以实邉鄙敌不敢犯叅政公克振沧江先生之文学吴公称其为文清醇典教江右湖南简㧞俊乂如南阳孛术鲁翀子翚后多显融号称知人呉氏学未盛行首与藁城董公表章之使大有名扵时时杨夫人早得见山先生春秋之㫖从父平舟先生以道学自任当时夫人未笄尽闻其说景㝎甲子彗出平州草封事扵家夫人侍侧进曰从父当辞位乆矣平舟叹曰汝曷不为男子生我家耶及归虞氏以家庭所亲得者教其子公资质之粹学识之正岂独得之父兄师友而巳公在成均思正化本以士习上丁监礼殿上伴读刘生𬒳酒失仪公命扶之出明日声其罪削之贵近有为生谢过者公持不可蒙古生欵者传仁皇东宫谕㫖姑薄其罚公以吏牍列生罪状咨詹事院以启仁皇更是公所爲由是益知公贤践胙后以中书平章李道复领胄监事公与李公议岁贡法谓旧法以制禄立程诱诸生以进学如是则虽勉弗善请扵衆中择静重有识甞试以事者岁荐二人上亲擢而用之以爲劝李公亟言扵上行之㑹李公去位不果巳而拜台臣爲祭酒召四方名儒爲司业锐然有责成之志公与同列讲求以副上意有好爲异同者挠之同业投勑去公亦以病免诸生之贤者卒业私塾居数岁不絶其在集贤上议极陈学校之弊其畧曰师道立则善人多学校者士所受教以至于成徳逹才者也今天下学官猥以资叙强加诸生之上名之曰师有司弗信之诸生亦弗信之扵学校无益也如此而望斯道之立可乎偏州下邑之士无所见闻父兄遣子弟入学𥘉无必为学问之意师友之从㳺亦莫辨其邪正然则所谓贤才者非天降地出有可望之理㢤今既莫若求经明行脩之成徳者身师尊之求以至诚庶㡬徳化之及斯民有所观感其次则求操履之近古而不为诡异者经义守正说而不尚竒论者为衆推服而非鄊愿者延致之使教学者他日当有所发也又其次则取鄊贡之退者其议论文艺犹贤扵汎汎莫知根柢者也朝臣韪其论而惮改作𥘉考会试议曰国家科目之法诸经传註合有所主将以一道徳同风俗者非使学者门擅业如近代五经学究之固陋也圣经深逺恐非一人之见可尽试艺之人惟其髙者取之不必先有主意使求贤之意狭而差自此始也又尝经筵讲罢上言东南海运劳险因谓京师濒海以东至扵辽碣皆苇之地潮汐日至为沃壌宜用呉人圩田法筑隄捍水为田募富民欲得官者合其衆请耕官授以地而定其畔能以万夫耕者授以万夫之田版万夫长千夫百夫亦如之三年而视成惰者易之勤者物地力之髙下㝎额扵有司以渐而征之五年有积蓄真授以命就其储给之禄十年然后佩以符信如军官法世袭之庶可寛东南岁饷之役可得民丁数万卫京师制岛夷又因使富民役仕之志遂而江海求食民有所归凶岁不至为盗今海口万户之立颇宗其说而未尽用其法云关中大饥公建言大灾之后土旷民稀可因之以行田制择一二有仁术知民事者为牧守寛其禁令使得有为因旧民所在㝎城郭闾里治沟洫畎畒之法招其流亡劝以树艺数年之间复其田租力役春耕秋歛量有所助久之逺者渐归封域渐正友望相济风俗日成法度日备则三代遗规将复见扵虚空之野矣天子称善群臣未有相其谋者太史院教授雒阳杨茂先知造律候气之法试用扵郭太史有徴晚合律臂为一书谋以进而患其辞烦简失当知公研究是学属润色之公慨然整治其书且告当道兾其见用茂先病死不见进今蔵太史齐伯髙家皇朝经世大典之为书公任其劳居多其目则周礼之六典其制则近代之㑹要其事则今枢宻院御史台六部总治中外百有司之事务而其牍蔵扵故府者不足则采四方之来上者叅之祖宗之成宪功臣之阀阅具存凡八百帙既进谓同列曰他日国史诸志表传举此措彼耳考公制作之志使究所长其为圣治禆益能使一代之风軓蔼然先王之遗烈焉则其事业岂下扵先世两公之在唐宋㦲仁皇末年谓近臣曰今儒者尽用惟虞伯生未显擢耳俄晏驾而止英皇既居储宫议寳册礼有司讲前代典故无所扵考郓忠宪王拜住在太常雅噐重公亟召公入议公曰世祖初年即命𥙿皇东宫后授王册金寳诏告万方此我朝典章也何以前代为王以公言入奏上大说辄行之及相英皇力荐公可大用时居忧方省墓姑苏遣使求之江西不得求之蜀又不得比返命而事变作晋邸御讲筵见公气貌温和敷对剀切赐中统楮币五十锭今上皇帝召公不至时赐臣下碑铭则谕㫖扵家撰述公侍延英阁求去者屡因言陜西田制得俞音徐进曰愿假臣一郡试以此法行之左右曰虞伯生託此为归计耳曲阜新庙成求使代祀允而复寝面请𥙷外则谕㫖若曰卿才何所不堪顾今未可去耳中丞赵伯宁乗间为之请怒曰一虞伯生汝軰不䏻容耶阁中日承顾问或应制作文皆寓规諌或遇事谏止出不语人諌弗䏻止归家悒悒数日家人察知之不䏻诘其故也为读卷官拟进士䇿问二篇倣中庸九经之目问所以宜扵今之道次篇问九圣之学上览嘉叹用其次篇一日受命草一勲旧封王制词扵内庭同列二人甞为上所亲信者宻谓公曰上意姑与国公公如其言有顷丞相来自榻前趣进草甚遽公以草视之愕然公悟同列绐巳亟易其词以进终无所言又一日受命记一古寺稍陈前代遗蹟有构饰扵上者谓公前代相臣子孙适美前事尔他日入见上以是语之对曰前代巳逺臣庶子孙思其父祖固不忘其所事此可爲忠孝臣愚不足以及此但臣以踈庸遭遇圣代致位通显他日臣之子孙以臣遭遇世世母忘本朝厚恩亦忠孝之劝也故臣谓能爲此言扵上前者亦必忠孝之人也上目近臣叹异之公坦易质直扬搉人品质正文字臧否惟是之从无所顾忌故朝论屡以御史才荐之然亦以是贾怨动以危事中之頼人主察其无他以免惟笃孝友少与嘉鱼令共学扵家父子兄弟自爲知己人以儗眉山三苏嘉鱼殁抚其孤遗如已子孟兄秉以莞库觧送官物至京道途折阅直数千缗公悉代偿无难色遇庶弟棐及其孤妹皆尽恩礼常以禄养不及其亲遇珍膳不敢尽噐盛暑不命童子挥扇曰劳人以佚已君子不为也生平知已大臣藁城董宣公保㝎张蔡公陇西赵鲁公皆国元老赵之复相甞面请召桞城姚公涿郡卢公广平程公呉兴赵公每与公论文辄以方来文柄属之当世文士甞经论荐后皆知名诸公受业为所推许今多公辅之噐不可悉数公之为学非託空言每言先王建事立功必本扵天理民情之实故教学者务欲贯事理扵一致同雅俗扵至情以是为图治之本其扵经则曰易之为书首尾完具扵三圣人之手生乎千载之下仰观千载之上以凡下之资而欲窥见天与圣人之道不可下此而他求也得江东谢君直之说以先天八卦图为河图九数而九位者为洛书十数而五位者为五位相得之圗心雅善之或请着说则辞曰易道广大苟得其自然之数何徃不合先儒有成言焉存以俟知者扵礼则曰学知先务莫切是经惟二戴襍以后人所记变礼不可尽信其余则二帝三王之遗文天子诸侯大夫士之成制粲然可考不可以浅近言也屡欲通古今为一书以为后来考礼之助以宦业不克就濂洛新安诸君子之书就其所存以极其至而慨夫吾党之士知之者微矣扵吴氏书亦然二氏之学徃徃穷其指归即其徒叩其负挟有所见则为之太息曰学者不䏻潜心圣人之微言以明下学上逹之要而欲切究性命之源死生之说其䏻不引而归之者难矣其爲文自其外而观之汪洋澹泊不见涯涘乎其中深靓简洁㢘刿俱泯造乎混成与四明袁公伯长清河元公复初友厚二人有着作必即公论之元𥘉谓公文无雷霆之震惊鬼神之灵异将何以称扵世公谢曰诚不能也晚乃大服其言至大延祐以来昭告册文四方碑板多出乎手其撰次论建与其陶冶性情黼藻庶品之作襍之古名贤之编卓然自成一家言客未尝见其学书篆隷行楷题榜下笔便觉超诣以书名扵世者惮之少读邵子书领悟其妙题其室曰邵菴学者因号之曰邵菴先生然廷陛都俞朝野称谓率多以字行其存藁自题曰道园学古録门人彚而锓之得应制十二卷在朝二十四卷归田三十六卷方外八卷其散逸尚多闲居虽乆归羙报上之心仁民泽物之志未甞一日忘之邑有平籴仓田沦扵方外力言扵当道复之邑大夫陈有容率同志作邵菴书院迎公讲道其中以恵学子公欣然诺之落成而公薨在法公当进爵赐谥既葬而命未下玄扵公有奕世之契最先受知叅政公愽士之召公寔荐之朝同朝十年奨借非一故扵是铭虽重扵作而不敢辞铭曰吁嗟先生衡山之髙岷江之长磅礴深广何可量也山英川灵合为天章变化倐忽何可常也君子用世斯文耿光鳯凰鸣矣于朝阳也善人云亡士气弗昌鶗鴂先鸣百草爲之不芳也王良善御骐骥上孰䏻寘之周行也范冠蝉緌蚕绩蟹筐孰䏻措之范防也载彼营魄返乎混茫朱鸟之舎离明之鄊也扵粲遗文布濩四方琬琰之刻名山之蔵也吁嗟先生古有先哲兮知徳知言知徳不易知言尤囏先生继作兮谁谓九京九京可作兮百世弗谖大化幽黙兮孰控孰搏芝草三秀醴泉有源天将以斯文兮厚公之子孙碑文曲阜重脩宣圣庙碑今上皇帝临御之七年岁在已夘春三月戊辰御史大夫臣别里怯不华臣脱脱御史中丞臣逹识铁穆儿臣约治书侍御史臣镛等奏监察御史言天暦二年十月文宗皇帝在御奎章阁学士院臣奏曲阜宣圣庙自汉唐宋金凡有隳废必奉敕缮脩功成则勒之石衍圣公以旧庙将壊饰书奉图属学士院以闻时文宗覧图谕㫖省臣趣脩之事竣则立碑以诏方来今新庙既落而成绩未纪惧无以称塞先诏御史章上臣等佥议请敕翰林侍讲学士臣玄为文奎章阁学士院臣巙巙为书侍御史臣起巖为篆以台储中统楮币二万五千缗为立石之赀制皆允传敕臣玄俾序其事玄拜手稽首言曰天佑下民作之君作之师昔者伏羲神农黄帝尭舜禹汤文武数圣人者作君师之道备扵一人用䏻左右上帝克绥厥猷吾夫子出天独俾以斯道凡天叙天秩天命天讨之事夫子明礼乐删诗书賛易道脩春秋而品节之以为百王法扵后世仪封人曰天将以夫子为木铎子贡曰固天縦之将圣夫子自论斯文之任上以属扵天下以属扵己使得位设教即前数圣人所为继天立极者也是故天欲兴一代之治则吾夫子之道必大昭明扵时厯千万世如出一辙皇元龙兴朔方太祖皇帝圣知天授经营四方太宗皇帝平金初年岁在丁酉首诏孔元措袭封衍圣公复孔颜孟三世子孙世世无所与增给庙户皆复其家是岁暦日银诸路以其半东平以其全给脩宣圣庙㝷诏括金之礼乐官师及前代典册辞章钟磬等噐遣官分道程试儒业世祖皇帝初在藩邸多士景从比其即位太召名儒辟广庠序命御史台勉励校官大司农兴举社学建国子监学以训诲胄子兴文署以板行海内书籍立提学教授以主领外路儒生宿卫子弟咸遣入学弼辅大臣居多俊乂内廷献纳能明夫子之道者言必称㫖在位三十五年之间取士之法兴学之条讨论之规禆益逺矣𥙿宗皇帝时在东宫賛成崇儒之美成宗皇帝克绳祖武锐意文治诏曰夫子之道垂宪万世有国家者所当崇奉既而作新国学增广学宫数百区胄监教养之法始备武宗皇帝煟兴制作加号孔子爲大成至圣文宣王遣使祠以大牢仁宗皇帝述世祖之事弘列圣之䂓尊五经黜百家以造天下士我朝用儒扵斯爲盛英宗皇帝铺张鉅丽廓开弥文明宗皇帝凝情经史爱礼儒士文宗皇帝缉熈圣学加号宣圣皇考爲启圣王皇妣爲启圣王夫人改衍圣公三品印章归山东盐运司岁课及江西江浙两省学田岁入中统楮币三十一万四千缗俾济寕路以脩曲阜庙庭文宗賔天太皇太后有㫖董其成功今上皇帝入纂丕图儒学之诏方颁阙里之役鼎盛山东宪司洎济南緫管莅事共恪以元统二年四月十一日鸠工至元二年十月初吉落成宫室之壮以宁神栖楼阁之崇以寳训周垣缭庑重门层观丹碧黝垩制侔王居申命词臣杨厉丕绩扵是内圣外王之道君治师教之谊大备扵今时猗欤盛㢤皇元有国百余年以来缮脩宣圣庙再丁酉之初以开同文之运天暦之际以彰承平之风东冐扶桑西踰崑崙南尽火维北际氷天圣道王化广大悠久相爲无穷治本实在兹矣有诏御史臣思立奉祝币牲齐驰驿徃祭臣玄既叙颠末请系以诗词曰厥初生民倥侗颛蒙三五既作大道爲公风气日开民俗日漓道统絶续孰纲孰维少昊之墟东鲁之土诞生圣人以淑万古圣人以生代天以言立我民极与天并存维皇建极尊用其道百王轨范于以顺考三光以全寒暑以平俊民用章时乃邉衡天子垂拱大臣承弼体信逹顺鳯麟时出皇元之兴厚集大命大宗兴文首法孔圣世祖龙飞多士属心恢弘文治濬发徳音世及三纪仁渐义摩建学立师善人用多裕宗温文祗荷诒燕成庙崇儒迪若天显武皇英毅入继离明载崇徽号玊振金声濬哲仁皇文徳继世诞扬祖训吁俊尊帝爰及英宗礼乐孔穆穆明考蓄徳懿文文宗纉绪圣圣克肖乃开奎府廼饰孔庙今上嗣位丕式大猷勒石新庙宏贲洪庥新庙奕奕泰山具瞻衡紞纮綖衮裳衣䄡维宋维金遗刻具在扵赫我元冠冕百代我元声教极𬒳堪舆黉舍万里诵诗读书维兹曲阜斯道之壸如水有源如木有本皇鍳在上执我道枢相我熈朝跻民唐虞睠言台臣职是风纪昭宣献谟寔用归羙圣道王化如日丽天儒臣咏歌亿载万年江陵王新庙碑大元至正七年某月制故湖广等䖏行中书省左丞相赠佐平南纪宣力功臣太师开府仪同三司上柱国追封楚国公谥武㝎阿里海涯改赠宣威服逺辅徳翊运功臣进爵江陵王官职勲谥如𥘉制下王之诸生以旧庙在天临郡治之义和坊者襍扵阛阓庙貌弗肃徙扵故第之侧作正庙七间中肖王像后堂称是别作神主父祖子孙咸列于位岁遇王之忌日祭像前庙时祭尝烝设主后室罇爼笾豆壹遵古遗庙之门庑垣墻崇大厥制克称封爵享祀之庖斋宿之舍祭毕饮福之所各有序置经始扵六年之秋落成扵是年之冬曽孙慈利监郡阿思兰海涯至浏上谒玄记之惟王建国为国家表功之极荣子孙旌徳之盛典具载国史玄请举其荦荦大者掲而书之丽牲之石庶㡬观者知王之功在社稷徳在人心所为不朽者寔在于兹玄博观天下大势古今以江陵平江南者四代焉未有不先得荆州而䏻得天下者晋以王濬益州舟师下江陵而吴降陏因宇文氏先取萧察江陵之北用以图陈而陈亡赵艺祖即位之初即命慕容钊将兵假道以伐湖南延钊至江陵袭降髙继冲由岳趋湖南周保权平然后东举闽越西举巴蜀南唐称臣我世祖皇帝征宋既渡江阿里海涯以偏师捣江陵既而㧞之由是进兵遡洞庭薄长河遂平湖湘声震南海丞相伯颜以大兵顺流而东徇呉越传临安宋主纳欵故今之善言兵者谓王先取江陵其㓛不在伯颜下向使江陵未附是时东蜀犹宋地也万一宋人合荆蜀之兵以闚江汉虽胜负素㝎然岂万全之䇿㢤王下江陵降髙逵捷书至上爲之大燕三日手书以劳王诚以荆州㝎则东南之势定矣厥后王建省湖湘分兵岭峤恩威并翔悉有其地宋太师既其孤臣谋立两孱王扵闽海文天祥亦举兵江西湖南广右王承制署吏劳来既久人心已安势难动揺㝷自覆败故今善论功者谓王扵斯时绥㝎湖广视先取江陵之功亦未易以髙下论也抑玄甞闻长沙先辇缙绅大夫言王初围潭州守臣李芾婴城固守者三月余芾死力尽诸将乃开门入我师同列两叅政怒其后降欲屠其城王持不可两叅政不从遣使入奏王亦遣使附奏扵上皇曰臣𥘉徂征受命陛下首以曹彬下江南不杀人为训今潭州城已降同列疾其拒命之久欲狝其民臣诚不敢负陛下先诏昧死为民请命叅政使偶先至京半月上询知不自王所来疑之未即召见有顷王使至亟召入内得王奏大喜曰阿里海涯言与朕志正合乃召叅政使入切责之若曰国家征南非贪其国欲使吾徳化均及其民人尔今得土地而空其城政复何为汝不禀命主将辄为异同当正汝罪以汝薄劳今姑贳汝后复敢尔必寘汝法其从阿里海涯慰安吾民毋或异议使者徃复十有四日奏下王布宣徳音城中官民士庶道俗男女贵贱长穉亡虑百万㳺鱼在釜寄命顷刻頼王一言易骨而肉由是列城闻风归附相望未及朞年南尽八桂冐于南隅悉归职方王之威惠其盛矣㢤夫天之为徳莫大扵好生圣人一天下之道莫先扵不嗜杀用兵之不祥莫大扵杀降杀降之惨尤莫盛扵屠城将家一念之烈流毒数世其后嗣盛衰之报百不失一岂独曹彬曹翰为有徴也王之子孙多贤文武才噐代有闻人天之报亦昭昭矣虽然国家先㝎临安后平淮东今追爵伯颜淮安王表武功之所终先㝎江陵次平临安追封王以江陵之地表武功之所始欤二王之论㝎天下混一七十余年矣王家世北庭阿里海涯其小字也及贵以小字行其世系之详见故翰林学士承㫖姚文公燧神道碑铭玄既述功徳之大者以遗后人复作迎送神词曰出师四方训以不杀惟江陵王受命徂征卷甲西南荆州底平扬旗洞庭和风鸣条驻军长沙以逸制劳湘人吁降王寔活之三军不刃王寔遏之土田第宅赐在湘野僮客千亿是畊是稼奕奕新庙于湘之堧牺牲粢盛岁取湘沅朱弓金铠新庙是蔵钟皷鞺鞳牲肥酒香王徕徐徐旗旄猎猎湘灵岳祗惟是震叠王降庭止有蕃胤祉绳䋲曽孙以享以祀曽孙绳䋲自云徂仍江汉同流汝功匹休皇家百世吾王不留言从世皇世皇遐征旷曯八荒乃睠南顾维此荆州曰汝之功荆州汝功朕世服膺今我嗣皇王汝江陵王拜稽首曰凭天威神筭天授荆人来归洞庭泱泱湘水是汇王有曽孙庙祭来㑹国利利忠家利利孝忠有旂常孝有庙貌王来风雨王去日星焄蒿昭明曽孙以宁庙貌弘敞曽孙衆多挽留莫从屡舞以歌有朱斯扉有雕斯爼工歌沨沨福禄来祜载奉雕爼载阖朱扉万有千祀王无我遗洞渊阁碑太极判二气分隂阳各究其变后天设六子六雷风独彰其烈隂阳究其变而数行理气之中雷风彰其烈而神寓造化之表迨夫世别醇醨位殊幽显札瘥水旱若有握其柄者矣生杀予夺若有尸其职者矣道也者范围乎两仪法也者检押乎品彚由是保制阨运道称主宰攘除凶妖法入机用考夫汉儒列五畤之名而祠祷盛周官书十日之号而符呪兴司厉有秩而祭于国祛疫有典而傩扵鄊其所由来不既逺乎斯则洞渊之阁作扵石晋之年端有自矣夫惟五季否塞群黎憔悴时有神人拯世者出是殆旻天覆下之仁维伏魔三昧之尊寔神霄九帝之一以无为制动以不怒示威观厥图回漠然兆朕爰自黄冠道士肇迹天成青衣道童接武淳化岁厯四百功施亿兆稽诸郡志酌以舆诵御民大陵之患已民雩坛之嗟感应捷扵皷桴枉直明扵槐棘至若树降魔之幢于云间得斩鬼之符于地下沴气以之而屏息灵文由是而宣朗継道童而神效者有大夫曰章氏焉剏三层之神居表一郡之杰观虽焮隣㓂具存遗规里人评事彭梅叟独割已赀追还旧贯驱五丁之力以凿石抡百尺之材以荷栋掲洞渊扵絶顶用縦凡目颜寥阳扵上层继曰圣境中标诸天冠寳阁之称下扁朝元着璇题之㑹寥阳肖像七御俨如天宫伏魔专俟诸天列叙帝驭朝元距地而稍迩飞仙齐班而上趍直北面势题极髙明绮䟽透乎初日藻绘留乎行云阁后崇壝其名虗皇賛府欧阳确旌表彭知微裒衆力之所作也壝后累榭以奉三寳居士周继祖李必兴踵义士之所为也三栋中逹两厢傍峙左挟之屋重上悬钟千斤右挟之屋如之鸣皷百里左庑则薰南鐂崇勋作天师阁右庑则潭东刘龙祥作三官阁东为延真观旧主洞渊新侑玄帝北坡彭仁叟之所剏其神迁自壬癸福地者也北为鳯林桥上引钤冈下通青原茂林杨学周之所建其意比拟河汉阁道者也神币燎而不炊其炉曰光明蔵神泉引而无害其井曰清净源毎岁上元设斋半月金碧炫转扵西东琉璃晃耀乎表里张灯如汉大乙踪迹通宵而可行题榜若魏凌云须发望空而欲白刼利兠率彼皆铺张华林欝罗孰得逰览故夫地位之髙有若兹阁神人之好信在于楼乎而况发武功过孤川山脉钟具秀矣导攸舆汇卢洞江流蓄其灵矣城濠通龙湫之穴郡市布蜂房之居要之地固以仙而名境亦资人而胜錬师云窓周孔鼎静嘿萧宣徳西叟李应康玄门之梁梠羽帔之冠弁品登真録功播珠庭者也守约曽从龙省斋欧阳庆祥翠峰彭大同坦菴施端履斯立曽廷晖静学刘孔彰矮窓萧恵通无为王雷发洎夫桂林可心之刘曰元亨曰道弘环中澂川之彭曰克恭曰道明尘外之曽曰贵寛适吾之刘曰益新皆宗证之干蛊冲侣之裒谦䏻使丹芝之茹有圃青精之饭有田扇离次而液祥金起般输而献神伎然后声铿律吕之和噐备天人之供者也贵寛㓜从先人来斆真舘及长离俗之志勇禔身之律严佩混元之袐章茹抱黄之𣑽炁撝诃而百灵集禜禬而诸福臻爲兹山而徴辤夀斯道扵来裔真其人也与嗟夫赤明延康坐更厯刼勾芒玄㝠迭御四时洪惟皇元昭授神筞岁宗群望代阐釐事切意洞渊之扵明时正犹希夷之扵衆物人见主张之功若无事者孰知辅翼之惠又振徳之乎虽然啇颜迩徳人之居当疵疠之年亦获免是华封居放勋之世舎富夀之祝则何以㢤载扬洪庥请志善颂铭曰粤若邃古大和磅礴柔刚相乗饶乏纷错情滋伪生气嬴沴作道惟虗集庶物槖神繇精聚九围郛郭闰晋非据烝黎罔託煜䖏江沱昼火其爝轸野遘灾帝衷是愕维时洞渊受命碧落相尔黄冠抽我玄钥茢氛彗歊禊秽哲恶道心刳螟善气辟蠚三樟巢鳯孤笛舞鹤爰欵冲逰诞矗穹阁琪树层柯金枝重蕚翾升华拱叠欆朱欂飞㢘霄骞天禄云躇赫曦雕栊鲜猋虗箔帝真燕娭营卫挥攉匽旌呉回凾琛海若祝融灌烽蓐收噤柝年降屡康岁兴长乐士勤竹素农力钱镈啇通任辇工世榘矱征行靡占疾疢勿药皇风载熈大道斯廓罔俾仁圣职忧民瘼神之格思万夀攸酢曽尘外錬师来求洞渊阁碑惜予乆病不能亲书烦致意青城杨奉礼为余双枢笔作汉隷书之岁久当与韩择木桐栢观记争先进而方驾汉魏可也如字多碑窄可倣张长史郎官石用小楷书之青城皆足办此故以相属也元封秘书少监累赠中奉大夫河南江北等䖏行省叅知政事护军追封齐郡公张公先世碑皇元敕有中原树建侯伯经营四方济南张氏得国扵齐在东诸侯中脩臣职甚谨权府厯城张公受命我元为齐陪臣父子相承屡摄齐政内治新政外御强隣弥缝周旋使齐事我元甚忠故张公有功齐人甚大世祖罢侯厯城子孙仕于天朝仁宗继述祖训开科取士延祐甲寅有臣起巖首贡于齐明年乙夘大廷䇿士擢第一人寔厯城张公曽孙多士伟之父中秘书齐公范硕徳髙年生受显爵及其即世子仕日崇赠典日厚今皇上纉绪起巖列官中书叅崇国议㝷进二品父范赠河南江北等䖏行中书省叅知政事追封齐郡公推及大父赠封有差至元二年三月十日上御厚载门奎章大学士臣沙腊班从言于上曰侍讲学士起巖服劳累朝恩赉先世将为碑铭垂诸久逺其敕翰林直学士臣玄制文奎章阁学士巙巙书丹奎章阁承制学士师简篆其碑首以赐上允其言扵是臣玄承诏讨论张氏本章丘人逺柤逸避兵难赘禹城呉氏家生三子曰某季曰寅娶髙寅二子长曰敬宗娶燕三子长曰道娶李一子曰迪字吉甫是为懐逺公寔权府府君之父中秘书齐公之曽大父也姿貌伟杰膂力絶伦臂擐石狮子起行戯与里中少年角无敢婴者狂虣无頼遇辄以力伏而拱之善骑射能兼控二强弩绾絃着指连彀俱满躯榦才力中募版本军三翼都总领金人南迁寓迹农业齐国张忠㐮公行尚书省济南招致帐下用戦功迁济南兵马钤辖城中更兵燹公私𪠘舍尽焮忠㐮命权府事公善缮郛建府治画闾里招流亡骎复旧观时有隣㓂昼旂夕柝斥堠明肃衆頼无恐行省自水砦还治拜怀逺大将军元帅右监军济南府推官佩黄金虎符仍提领厯城县事忠㐮南征荐命留后公莅政㢘平号称良吏兵后民稀城内外多间田召民占射垦为永业已独无取事平从民买田城北浃河生平治产不求豊腴才足即已尝曰吾禄足以给衣食居足以避风雨安用怙势殖私以为子孙累为吾志玷耶娶李追封齐郡夫人一子福字显祖是为权府君雄徤府君雄建有父风尤考敬好学读春秋左氏传贞观政要䏻背诵年十九尝重午日与诸将驰射桞阅武堂下一发命中身手骁捷忠襄赏𥙷列校岁庚寅従朝和林预议伐金从取邳围沛食尽其将率敢死士夜斫营谋突围出府君力戦却之退击劘其垒而还诘朝沛䧟给白金符为中书奏差从攻宋蕲黄有功县官増诸路兵济南调二千三百人齐人绎骚奉省命谒扵上曰兵兴民疲役无虗岁今又増兵物情易骇盍寝其命以安危疑敷对详恳上大恱从之准旧制丁二十人调一余罢不行得㫖驲还所过宣上徳懽声如雷櫂济南军民镇抚都弹压行中书省牙鲁瓦赤建议常征外増银六两视丝绵中分折输嗣侯宣恵公将遣使入奏而难其人府君请行至白藩王曰新邑民已㝎正赋今又増额将不堪命王以闻命遂罢迁兵马钤辖府事从宣惠私觐面陈上前乞休兵息民以养其力上嘉纳之侯觧玄貂玉带以旌其忠侯薨即藩王所奉子宏朝和林宏嗣国是为武靖公府君归力请致仕进诸子曰吾辅齐国三世朝㑹征伐未尝不从今五十有六其归休之时乎年七十一终居家䖏官教子人取以为法娶杨氏镇国上将军左副元帅通女弟有淑徳孝行追封齐郡夫人五子中子铸山字宣卿一字仲宣号黄台野客是为天官齐侯英迈豪爽㓜负竒节读书通大义交友重然诺布衣以大任自期古人自朂出中庸大学授诸子曰尔曹熟此宰相可䏻也袭官尝宰厯城让其丞叚而已丞之禄入均恵族䣊稍嬴与賔客击鲜爲髙㑹每倾巳赈人已匮不悔人负不尤至元官制行迁官台监塲管勾辞不赴改博州録事判官转陞东昌仍其任居官介然官满赴调常鬻产治装逆旅虽至乏絶人或周之非义不取䏻工书得黄豫章米襄阳笔法至元癸未十月十八日卒蓟南城年四十九以孙贵𥘉赠中顺大夫礼部侍郎上骑都尉追封齐郡侯娶安氏山东行省左右司郎中圭之女累封齐郡夫人二子长范次髙蚤卒三女长适翟氏夫亡贞莭次适宋某次适侯瓉范字议甫号孟斋是为中祕书蚤颕悟长愽学强记先侯守官清约家无宿储公深自贬损赢以为养及厝葬如礼甞寓平原徳平镇因古堤架屋爲童蒙师或踰旬时不出门人号不下堤先生性不事华靡笃学信道尊闻行知善善不倦恶恶不避学者拟诸古人厯仕维州学正宁海左翊侍卫教授除四川等处副提举子贵封集贤待制奉议大夫骁骑尉厯城县子加封朝列大夫祕书少监骁骑都尉齐郡伯天历戊辰正月二十七日就养京师卒年七十有七赠翰林直学士亚中大夫䡖车都尉追封齐郡侯加赠中大夫河南江西等䖏行中书省叅知政事护军追封齐郡公公善吟咏冨着述有蓬窓藁益斋旅斋二集能大小篆隷行楷皆遒劲有体娶丘氏先卒再娶薛并封齐郡夫人二子长起巖薛氏所出𥘉授集贤修撰迁国子博士监丞司业厯翰林待制监察御史中书右司贠外郎郎中兼经筵官转太子左賛善燕王司马拜礼部尚书叅议中书省事陞翰林侍讲学士中奉大夫知制诰同脩国史㝷以本官知经筵事出为江南淛西道肃政㢘访使未行奏留侍讲进知经筵俄除陜西诸道行御史台侍御史娶某氏封齐郡夫人次如古国子伴读大司农掾娶某氏孙男二顺孙坚孙女一初玄登第出起巖榜下同朝十年入翰林为僚友齐公之墓玄为之志先玄父渤海侯蒙恩赐碑上敕起巖故玄闻命不敢以固陋辞惟张姓之始轩辕子青杨之子挥观干文制弓矢因得姓济南忠襄爰聚厯城姓同一初始奋以武终显以文君臣相须蕃屏王室后先封齐岂偶然者怀逺公贲育之勇至扵治国仁如郑侨㢘如晏婴抚民乳雏如疗饥渇权府府君生而忠孝资俻文武尽瘁所事勤施扵民旂常司勲伏腊里社殆未为过齐侯志崇心庳尚友徃哲齐公真脩实践蔚为醇儒四方功徳积久发闳宜厥后人出际熈世褎然伦魁为国羽仪迨其立朝凛有风节舒徐进退求福不回岂非先世尝有豪杰伟人禀赋敦龎未究厥藴气钟子孙才噐深茂福泽与俱我国家因以得名世之士㢤抑功及民者未食其报造物以遗其子孙㢤推其所自是宜为铭铭曰自古有国文武迭张显允厯城齐姓之将代有鼎士奋于齐疆经纬文武与世相当国初戡㝎厯城父子有力如虎世爲齐夘摄治其府区宅畷田民奠环堵既辑其民又御其侮夫优维何民讫可休有増乗赋是克是掊夕驰我马朝告厥猷天子曰嘻予嘉汝谋爲是暴歛我民何邮钦哉尔徃献纳是筹命尔朂尔侯度是脩尔田勿莱尔政勿苛农弛劳于野士畜锐于家时维张公恵齐孔多齐辖日膏齐廪日盈张氏独贫三世笔耕岂善治国而不知治兵有遯黄台有斆徳平蓄徳陈陈发声訇訇宜侯宜公庶其哀荣累洽重熈时尚维文有伟国彦积文䇿勲奏篇大廷上曰不群绳武乃祖荩忠我君岀敷王言入賛圣谟践敡政涂匪台伊阁徳容温温良玉善琢维仁驺虞惟瑞鸑鷟上勑词臣考徳诹义钖朕宠命诔其先世有贞斯珉有亢斯竁亶其扬休式劝有位元赠效忠宣力功臣太傅开府仪同三司上柱国追封赵国公谥忠靖马合马沙碑国家弥文百度惟贞纳民轨范垂则永世扵是群公先正先朝臣隣敷陈申命赐诔昭天漏泉罔不承休元统二年九月壬子中书平章政事臣撒迪臣阔里吉思等言扵上曰戸部尚书臣忽都鲁沙乃祖也黒迭児乃父马合马沙事我世祖皇帝懋建嘉绩仁庙在御并赠太傅封赵国公今将为碑其勑翰林直学士臣玄制文侍讲学士臣起巖篆额戸部贠外郎臣杨益为书以赐制可臣玄受命退阅故府得故学士桶行词及忽都鲁沙具事状来乃叙而铭之思昔先王辨方正位体国经野必有多才艺之臣共成厥功爰及后主继体守文亦必有世爵禄之臣共享其利有虞共工之官成周宫闱之守后世子孙着以为氏其可徴也考功记曰国有六职百工居其一国诗㝎之方中之傅大夫有九䏻第一曰建邦命龟夫六职者王公论道大夫立政在焉九能者使臣造命师旅誓衆次焉以是知审曲面势之为职揆日作室之为能方是数者厥用大矣我元造邦臣若也黒迭儿若马合马沙功居六职之一才擅九能之先賛体国之谋济世官之美是碑为宜按也黒迭儿系出西域唐爲大食国人世祖居潜已见亲任己未南征还幸其弟也黒迭児闻乗舆至衣地金以借马蹄㝷裂金分恵从官上深纳其勤欵庚申即祚命董茶迭儿局凢潜邸民匠隷是局者悉以属之茶迭児云者国言庐帐之名也是年九月钖金虎符护以玺书至元三年㝎都于燕八月授嘉议大夫佩巳赐虎符领茶迭児局诸色人匠总管府逹鲁花赤兼领监宫殿时方用兵江南金甲未息土木嗣兴属以大业甫㝎国势方张宫室城邑非鉅丽宏深无以雄视八表也黒迭儿受任劳勚夙夜不遑心讲目算指授肱麾咸有成画太史练日圭臬斯陈少府命匠冬卿抡材取赀地官赋力车骑教护属功其丽不亿魏阙端门正朝路寝便殿掖庭承明之署受釐之祠宿衞之舍衣食噐御百执事臣之居以及池塘苑囿㳺观之所崇楼阿阁缦庑飞檐具以法故役不厉民财不靡国慈足使衆惠足劳人功成落之貤赏称首岁十二月有㫖命光禄大夫安肃张公柔工部尚书叚天祐暨也黒迭儿同行工部脩筑宫城乃具畚乃树桢榦伐石运甓缩版覆篑兆人子来厥基阜崇厥址矩方其直引䋲其坚凝金又大称㫖自是宠遇日隆而筋力老矣纪功太常攸效钦崇部人凿石作像髭髯咸肖没置墓舍族属见之谓其非法谋弃隐䖏世祖夜夣也黒迭児若有愬事状如生平明发召诘其家以像事告亟命止之赐楮币万缗作祭事其子马合马沙实世其任大驾时廵上京出狩近郊入门甫植幄帐预存风雨收除燥湿具宜齐祭张次燕享设帟制作叠出等威以张物絶滥恶工极缜致亦既厯年小心匪懈数𬒳殊眷积阶正议大夫遥授工部尚书领茶迭児局诸色人匠緫管府逹鲁花赤以终四子长曰蜜儿沙蚤世次曰木八刺沙以正议大夫领茶迭儿局仕至元贞授工部尚书次曰忽都鲁沙由余杭浦江监县厯江南陜西两台监察御史转汉中佥宪云南行省都司入为户部贠外郎内台御史大都路同知出为南山淮泗两宪副杭州为总管复入为大都路逹鲁花赤再出为济南総管三入为大兴府尹十五迁为正议大夫户部尚书次曰阿鲁浑沙不仕孙乌马児寔蜜里沙子当袭是官以㓜乃用阿鲁浑沙子蔑里沙继领茶迭儿总管府逹鲁花赤乌马儿既长授扬州织染局同提举先世木八刺沙请于朝制赠也黒迭儿效忠宣力功臣太傅开府仪同三司上柱国追封赵国公谥忠敏娶忽都鲁也识封赵国夫人又赠马合马沙推诚賛治功臣太傅开府仪同三司上柱国追封赵国公谥忠靖娶岛刺继怱都并封赵国夫人至是忽都鲁沙中外践敡不失令誉有司厚徃饰终施及祖祢厥有繇焉人臣尽忠所事信必有后玄惟考周官之法诵楚官之诗执太史之简为小史之讄有君命焉不辤卒葬岁月事在圹石不书二代共为一碑用汉薛君刘君故事铭曰西域有国大食故壌地产异珎户饶良匠匠给将作以实内帑人用才谞邦周攸爽维忠敏公外譓中朗机警赴功敬慎事上私第翼翼南还驻仗轼我路马地布美璗左右世祖羽翼雄创受命缮营廓智弘敞楗梯设梁九轨夷旷木槤陶万夫于徃取鍜取厉于刬于磢有盈斯觉有闳斯抗皇皇紫宫民极环仰轩辕缀列钩陈聨象黄龙负柱金爵栖榜六寝俪羙百雉侔状心谛间架目谐㝷丈手胼屏翰心瘁保障诒彼忠靖世筦庐帐毡施重霤駞梚百两秦盖封树唐衣愧瓬曷覩国制丽宻无譲榘矱相㝷云来是倣熙庸帝縡佩宠夫奨业盛曷奕光流盻蠁穹碑启道贞石诏像梦徴辰告秩冠寅亮赗文瞴原檖贶谥圹雍都畴俶洛宅敦昉企踪保奭嫓绩萧相圭斋文集卷之九终圭斋文集圭斋文集卷第十圭斋文集卷之十墓碑铭元故中奉大夫江南诸道行御史台侍御史刘公墓碑铭至元元年冬十月江南行台侍御史鐂公未引年拜䟽致事归长沙二年夏四月丁酉薨于私第是年冬十二月以治命葬湘西岳麓山之原湖南宪使汝南梁公遗既志其蔵诸孤奉行实来浏以墓表属扵契家庐陵欧阳玄请文志诸石按公讳宗说字传之世成都华阳人大父宋末甞为茶阳军使因家隣境之攸舆㓜侍祖父逺宦岭外既孤适遭宋亡克自树立从鄊先生赵公抃学于宜春年十二三䏻属文有才谞踰弱冠以荐𥙷广西宪史再辟湖南贡南台察院史岁满调衡州録事判官中书刑部辟职官史皆未赴台除广西宪司照磨选充南台掾改湖东宪司照磨仍留掾南台擢海北宪司经厯迁河南宪司经厯拜南台监察御史转河南江浙两行省贠外郎江浙未赴改南台都事入爲中书右司都事拜内台监察御史将进台都事力辞出爲山南浙西两道肃政㢘访副使复𬒳选爲台都事俄出爲淮东道肃政㢘访使陞广西道肃政㢘访使移江东道肃政㢘访使召拜刑部尚书㝷㱕休于家起爲江南诸道行御史台治书侍御史陞侍御史积阶中奉大夫公敭厯台省诹咨四方出䖏伟节䂓橅古人𥘉掾桂臬访故父旅殡行诸苍梧即投檄辞㱕以申情事孝节着闻见器诸老厥后宦业浸盛受知文皇主画中台上所亲擢侍燕内廷须髪尽白或谓公老上曰传之在南台已然此正老成可用之日也公𬒳眷遇知无不言进退有度缙䌷则之移疾告归上弗䏻强广右之命公去留之疾愈治行益用见信及以秋官召还文皇賔天遭时多艰大狱屡起语连宗亲公公正不挠刑无滥施事㝎勇退论公生平忠孝大畧扵此㮣见所至莅政详明用法矜恕挺囚藤梧㓂黄亰夫胁愚民为乱有司坐首从皆死公诛渠魁四人余四十二人免家属论徙辽阳肇州公谓驱炎墟之民居沍寒地名为减死实寘死地请㽞岭南屯田全者六百余口谳狱闽淛言海㓂𥘉皆王民身䧟恶地无由自新宜许以贳罪复业后用其言盗皆为农河决大梁城门不开公按视得髙陵撤相国寺朝元宫水为桥百余丈道民循城颠行薪米不絶比屋乃炊河决小黄村陈颢千里皆没公督有司尽力犍闭河复故道流离日还淮东大饥劝分维扬一日得楮币十五万八千八百余缗所赈以戸㑹三十一万三百有畸以口计一百一十四万一千八十故公政声发轫海峤振于河淮由平反恤灾之功居多至扵吏䏻则在中书右司两月掾属心服其窜正吏牍运笔如飞造次之间辞理俱畅在刑曹半年滞事悉决乃㝎遇革刑制七十六欵颁示天下无复质疑公䖏寮寀退然一儒未甞少自衒襮独善善恶恶无所避觊在河南时荐前宪使韩从益行省郎中纳麟等二十七人为刑台御史荐浙西宪使许思敬户部尚书康里囬河南行省贠外郎胡彛等五十五人乞召还敢谏御史李谦亨成珪扵窜所乞叙用故台臣益陵真中丞苗侍御等八人扵家劾前中书左丞党附权臣暴歛为虐劾河南行省叅政徃括田江西横歛府县激变为广右掌政能制佥宪不敢为苛为南台幙賔力斥中丞绳下之酷为荆宪黜賍吏三百九十八员汴蒙古都万户畜巨纳豕肝肺刍人腹中习咥人军士忤已辄嗾杀之公正其罪江陵豪僧谋人获园诬以杀三僧焚之置三豕心烬中为验公辨其诈抵僧罪释无辜二十一人湖广辨章征徭恇怯公奏罢之古县戍将㩀校宫毁宣圣像公㝎罚锢之海南其劾闽宪声迹两使者望风觧印尝不就江西行省辟掾时相为之惭色自居下僚比至要涂论事英发徃徃洞识治体至大中陈革弊防姦戢贪除暴等十事又言六品以下封妻不及父母非人子志后封赠倐罢又力请复之延祐中请置东宫弘文舘选端人为宫教愽士讲六经以辅储徳又请除迯户粮置迤北㳂河仓储节台中罚布之用以助赈济榷古今钱币之制以便小民至顺中言盗驼马牛羊罪当为等差百官名在罪籍不宜普该㤙泽或至再叙侍文皇清燕宻上封事其目曰明人伦序宗族命贤相慎杀戮义取仁守保全功臣贬酒阙色亲忠逺佞儒臣进读宜讲帝王之道勿事浮靡罪人妻孥分赐臣下宜别宗亲以存上下之分皆称上㫖凢所建明咸以着为令或遇布政辄在议中其恵利乆逺若筑堤海康辟田万顷以徕海外耕民海北民鬻食塩又输塩丁钱公奏弛其征文皇居潜琼筦以是知公疾革犹索纸笔作遗表欲有所陈未成而薨年六十有九曽祖鑑宋宣教郎祖景髙宋韶州通判赠嘉议大夫礼部尚书上䡖车都尉追封彭城郡侯父重坤赠中奉大夫四川等䖏行中书省叅知政事护军追封彭城郡公娶毛氏继娶王氏皆先公卒并追封彭城郡夫人再娶张氏三子长孝友承事郎岳州路经厯公未寝疾奉命展省先茔闻讣得疾后公六十一日卒次孝敬登仕郎永州路知事辟湖广省掾史次孝恭广西道宣尉司照磨女五长适江西郷贡进士张仁伟次适伯颜次适卜徳生次适孟坤珎次适欧阳忠皆士族孙男四好礼好义好信苟児孙女三观音奴观奴永安奴公博学强记淹贯经史以礼部公号雪界因号雪峰以志蜀土有奏议诗文若千卷传于世早从涿郡卢公䖏道学诗擅名古体卢公宪湖南甞语人曰鐂掾传之天资髙迈他日纲维风宪必斯人也及公爲台端衆咸以爲知人玄先君子内翰公扵鐂公契友玄辱知尤深在胄监时尝遣子孝恭受业舘下谊不得辞乃叙而铭之辞曰温温刘公如玉不瑕临事决义蹇蹇法家以儒发身以学施政措爲治才着爲辤令惓惓告君恳恳许国粤有风纪我扶我植自厥筮仕奋由承掾迄其悬车终始司宪入也献替出也咨询官之准人邦之荩臣文皇知公字而不名虽闵劳勚实仗老成上饮公醇公疾弗胜有殽有核赐以豆登丹颊白须拜起给扶尚竭心智载陈谋谟秋官予环迁出缀衣有执国柄赫赫作威公职司平独立无悚止辟不滛展也仁勇卜居长沙谢事建邺轻舟来㱕赋咏盈箧胡不百年爲国蓍龟明禋召从疑事就谘蒲轮未臻榆沈斯作葬以公輴率履无怍子孙诜诜世𬒳徳馨节恵有典眡此贞铭元赠从仕郎吉安路吉水州判官周君潜心墓碑铭安成周君潜心卒之五十九年以子贵有䘏典扵朝将録其副以告墓次其孙绚奉其宗人南瑞所状行来京师谒铭扵予维周氏姬姓厯秦渉汉𥘉至三国两晋多名臣载史传唐季有讳璟亦有闻当时其四世孙威避难迁金陵威子矩仕南唐至御史壻杨竦爲吉州刺史矩至吉因家焉二子长翰次羡羡登宋建隆间第积官光禄大夫卒赠仆射又迁属邑之西昌其族蕃衍科第相望部使者号其里曰爵誉羡子廷训仕至供奉廷训子昭为江陵令卒赠殿中丞有五子次子大理评事中师生䖍化少府夀之夀之子倩迁安成之后林里又四世为潭州通判士贵士贵子人望人望子继祖是为周君之父君讳晞颜𥘉字景颜后字潜心自童丱噐如成人年十有六䘮父内保家训外亲良师友奋自树立稍长脱去拘挛识趣轩朗举措不扰才力恢恢至元丙子江南初内附官府易置世务方故宋吏胥挟文为姦里无頼又为囊槖善良重足而立君以孤遗出应门户机警辨恵果决有谋既足自彊又能为姻族鄊井捍御外侮衆皆倚之为安兄志伊蚤世君抚其孤不趐已子先业粗给君善经理遂至赢余推其所有辄济贫乏惟浮靡虗诞之士虽数干请秋毫不可得居鄊善善恶恶予敓不偏诉讼有未之有司而先质正扵君省陈义秉法而噼析之咸得肯綮嚚俗为息江西行省郎中杜仲寛闻君之贤方荐君进用俄抱病归未㡬卒于家年裁三十有三初娶王氏先三年䘚再娶观溪刘氏五年而君䘚初鐂氏之祖母亦蚤寡以贞节闻辛勤教子后皆擢科湖南转运司帐管斗则刘氏诸父南康主簿玫则其父也鐂氏在闺门时习闻刘母懿范故能守节自誓又能以教子为先务次子遗腹所生日抱之泣行道闻而衰之君柩乆在菆不葬人问之曰吾妇人安晓葬书俟吾儿长自卜其地且朱亡人守此柩日夕与俱犹同返窀穸也遣子就学岁时从师之礼无阙否则质簮珥以继二子感激孝养俻至学殖日勤今皆成立长毅用宪司试为瑞金县儒学教谕陞吉安路学正借注广州新㑹县药径砦廵捡辟广东元帅府令史从元帅平循潮二州㓂有功迁桂阳路捴管府知事有政绩湖南宪课其最甞平反死囚二人及去官为立生祠厯两考进阶从仕郎贑州録事次恒以儒推择为临江贑两路掾岁满为上犹县典史毅仕至七品君得赠官其配亦追封宜人君卒以至元戊子六月十有四日葬以大徳庚子十月十有九日墓在州北清化鄊邺城里鐂氏卒以泰㝎丁卯四月十有九日年二十有七失所天六十有六而终塟以至正辛已十二月十有七日墓在新乐郷之山塘祔姑李氏阡女一人王氏出适进士彭跃龙子务徳孙男四人纮绚浩澄孙女三人曽孙七人君初失父遭时孔艰及其自立渉世又浅而鄊曲之誉流芳无穷殁世之后家有节妇门有孝子克亢厥宗子宦业日盛国家饰慎终追逺之恵方来未涯是宜有铭铭曰行以集义仅施于鄊为善竭力得年不长数有乗除分有丰啬巳播弗获后人是食赵祚既讫君方弱冠家绪不蛊君植之榦善负竒气不爲侠资救难则勇恤孤则慈视前斯振顾后斯焘年不满徳君子是悼有妇誓节志不负君有子力学底绩于文生也旷辽一命若讱赠恩便蕃子仕方进有源斯委孰御其沛惇史作铭以训未艾元赠奉议大夫枢宻院判官骁骑尉追封浦江县子郑府君墓碑铭有序大江之南淛河之东有州婺有县浦江有旌表家郑氏九世同㸑朝廷嘉而旌之至是又有赠典告于其家是爲枢判府君由其子深起家爲右丞相大传府长史阶正六品𥘉赠国子监丞及深迁宣文阁鍳书博士阶正五品当进赠其亲故府君有是命也府君讳锐字景敏其先荥阳人十一世祖曰凝道迁歙凝道子自牗迁睦之淳安自牗之孙淮迁浦江淮乐善好施宋靖康年饥鬻田千余畒以赈其里人号所居曰仁义里淮之孙曰绮号冲素䖏士事二亲尽孝父照忤时贵得罪文以重辟绮上书郡守钱端礼乞代父坐法守为之直其父冤毋张病痺手足皆废三十余年凢就便液绮必抱持其主家政岁入丝粟不私郑氏九世不异财实自绮始绮之玄孙龙㳺丞徳珪青田尉徳璋尤笃友谊怨家以死中璋法当逮维杨珪请于有司以身代璋行竟死逮所珪子文嗣璋子文泰皆克绍一门薪餐食指数百如出一身令刺史举察以闻旌表其门曰义泰二子长锐即府君㓜颕悟日记数千言长明春秋事母贾孝竭力以供子职贾病昼夜衣冠以侍汤剂者数十日无懈容其与兄弟䖏表里始终无间言怡恱见扵颜色甞典义财每自朂曰吾家累世义居至吾之身或坠先训万死不足以赎媿乃创为式用财纎悉必附日乗月吉以似家长署而通考之由是钩检有法一如官寺䂓可以乆性勤俭任事不惮劳有余即好施见里之贫约必思有以赈之暇日习诗及小楷殊有思致延祐甲寅𥘉科以明经贡扵乡一试不偶即舍之曰当以付吾后人生以至元己丑之二月二十有七日卒以延祐庚申之十有二月一日夀三十有二闻其讣者咸悼其蚤世明年辛酉三月三日𥘉葬义乌县延寿山之原今改本县灵泉鄊娶楼氏子二人长深次淇深字浚常失所依恃二十余年负笈入京以文行受知前大傅右丞相𬒳选为长史推恩及君赠承直郎国子监丞楼氏封恭人及深迁宣文阁受经郎再迁鉴书博士擢吏部贠外郎今除佥江南浙西道肃政㢘访司事君进枢宻院判官勲骁骑尉爵浦江县子阶奉议大夫楼氏亦累封浦江县大君深扵予有斯文之契以福建㢘使贡公师泰所为行状来谒铭辞不获序而铭之铭曰昔在唐虞风俗淳美史称可封比屋皆是降及戦国阡陌既开史称素封实雄扵财郑门七世资义不竭使居唐虞在可封列家拟素封惟义发身致有诰命受封惟贞司造孔明无善不报惟枢判君实践允蹈孝亲友兄惇族睦隣撙用致丰植弱赈贫义规我守义产我掌有勾有稽有籍有帐学明麟经一试塲屋出抱遗编以授子读子蔚有文进遇东阁谋禆鼎轴画主帷幄再迁宫师授业内庭秘阁鍳书讲筵译经乃登要津判铨天台维君恤典恩宠鼎来进班宥府钖爵蒲璧义门日崇车驷翕赩灵泉新阡迁自乌伤太史勒铭奕叶有光元赠应奉翰林文字从仕郎安成刘聘君墓碑铭国子助教鐂君文廷既陞于朝当推恩其亲天官为之择舘阁羙名以居之扵是赠其先君子刘公以应奉翰林文字从仕郎应奉即唐供奉金人避其主嫌名改今称国朝因之虽七品阶寔北门词臣惟朝士知名者得以是荣其亲文廷将归燎黄于阡状其先徳谒铭于余余至顺庚午校艺南宫文廷余所得士也为国子祭酒又同在胄闱故为之叙而铭之叙曰公讳蒙正字圣功安成汉为县属长沙国刘氏为长沙㝎王后故家焉公十四世祖曰五䖏士初徙城西汤村晋安复县也䖏士生唐末五季有善行子其鄊渉宋三百年鐂氏科第相望皆其后人公㓜有宿慧五岁属辤八岁䏻举子业号曰竒童父甞携之贵人家贵人命以赋援笔立成思致不凡坐客叹服一日父于役公戯母周夫人侧适诸父夜课子姓以鄊校赋题烛䟦未就周夫人曰诸兄方苦吟児则戯剧何为公俄黙若有所营飡顷曰儿赋就矣索纸笔写之周夫人命以质诸父诸父为之失色以示诸郎曰若軰徒长大曽不愧是儿明日赋传诵衆口郷前軰争造门唿出观之居无㡬世改科废公年方富才噐卓荦自以用不适时浸不屑为章句习㑹丁外艰抚事増悼终䘮辞周夫人南逰衡湘常悒悒不乐喟然叹曰夫人在菽水之养不可乆违箕裘之业不可乆弃幡然归故庐尽发先人遗书淹贯六籍驰骋百家旁及盘盂隠奥虞初稗官靡不搜扶已乃大肆力扵文沛然出其有余沾𬒳学者四方负笈及门如适工倕长短大小咸中矩矱它匠弃捐悉就斲削以公能诱人知方使厌饫日趍不容柅也性豪举旷逹先庐故占胜地猾邻乗公出诱大驵暗㩀䂓为已有诸从巽愞不能制公还誓必复之驵亦难公奉归侵疆公拚除塓葺招复徙者隣以是嗛公㑹岁侵鄊田不毛隣攰扵征布以计弛其肩扵公人谓势必返之不则病公曰人惫故求更惫而返之不仁里有贫不䏻输者毁家以代之由是生计滋削然终不咎隣独自责曰居不择隣非智去之龙云溪上居焉溪上多故人士族乐公之迁遣子弟受业恐后四方劳问襁属公内给大夫人甘膬之需外脩诸士友绸缪之好晚况殊适环堵萧然戸屦常满兴至觞咏賔主尽欢髙谈善谑倾倒四座酒酣取古人诗文击节而歌声沮金石踈髯古貌臞如列仙睥睨世故无足芥其胸次者一日饮傍舍莫归沾醉就寝丙夜家人闻呻吟起问安公曰吾旧疾痛亘心膂岁常殆今二十年复作其不瘳乎诘朝更数医皆郄其药不饮七日忽宵兴正冠而坐召诸子语不及他唯以不得终养大夫人为恨言讫而瞑皇庆壬子十二月二十有九日也年五十有三疾𥘉作周夫人已卧病公卒七日周夫人亡明年正月十有一日诸孤用治命奉公柩葬于故庐之隂曽大父方劳问襁属公内给大夫人甘膬之需外脩诸士友绸缪之好晚况殊适环堵萧然戸屦常满兴至觞咏賔主尽欢髙谈善谑倾倒四座酒酣取古人诗文击节而歌声沮金石踈髯古貌臞如列仙睥睨世故无足芥其胸次者一日饮傍舍莫归沾醉就寝丙夜家人闻呻吟起问安公曰吾旧疾痛亘心膂岁常殆今二十年复作其不瘳乎诘朝更数医皆郄其药不饮七日忽宵兴正冠而坐召诸子语不及他唯以不得终养大夫人为恨言讫而瞑皇庆壬子十二月二十有九日也年五十有三疾𥘉作周夫人已卧病公卒七日周夫人亡明年正月十有一日诸孤用治命奉公柩葬于故庐之隂曽大父继周大父先登父云鳯皆为鄊名士娶朱氏以子贵封宜人子四人长闻即文廷登第后调临江録事有善政居成均事称其禀以善教名次闬次阅次闰皆以经教授女二人长适贺氏次适张氏孙男女十三人公笃扵孝友弟应龙㓜孤妹归李氏早寡于时饥馑师旅相仍公避难崎岖徃来百里间抚孤存寡恩极周致家虽贫所识空乏即觧衣推食无靳居郷曲有誉䖏豪右有道虽不好以气岸加人而见者自失其负挟平生喜读书过目成诵朋友乩疑随事䟽荅云出某书见某註如腹有笥然为文浑厚条逹不事竒澁下笔辄数千言雄议叠出多禆益世教切中治体人称其有大对伦魁之材尤善知人诚伪䇿事成败横逆无故至前了不为动人骤遇之见其髙世不覊之林未容辄致亲附而明白坦夷虽家人细故不以欺客退而消去鄙吝终身不忘雅不喜浮屠幻妄之说闻朋友有佞佛者移书切责郷先生若静徳王公圣与青山赵公仪可复心崔公君举养吾刘公将孙皆折軰行友之科诏既下公读而喜曰吾老复见塲屋宁非天乎㝷至物故齐斋彭公长庚祭以文曰科目方兴而伏生死礼乐将用而河汾亡其见重名士如此公号山泉先生有美矉集若干卷学者传之既没时人见论事不痛快临文不强人意辄太息曰安得复见刘山泉先生铭曰公之学硕以多可擢巍科公之词雅以丽可司帝制有其学不科其擢父怀其璞子献其㲄有其词不制其司生背其驰死践其资其有不居其蓄不祛其逹敷腴其偿寓诸茫茫九亰公莫起矣瞽宗有辤惇史有讄元故徴士叚公礼廷墓碑铭有元徴士叚公礼廷既葬之十年其孤徳辅徳文介余故人之子聂孟宣以公之行实谒余请铭其墓道之石予始辞之孟宣请益谨乃述其行而为之铭维叚氏庐陵之龙溪人入唐以来代为显官有积阶至银青金紫者公讳士龙字云亨礼廷其号也曽祖仲仁祖文郁父子开字叔茂号真逸䖏士始迁长沙城中三世皆有徳之士公本真逸族子宋季段氏有登进士第卒官成都华阳主簿讳文焕者公所生曽祖也以词赋两请漕贡进士讳议孙者所生父也内附初世故多艰贡士徃安成依妻家刘氏以居前至元辛已公生刘氏家年九岁外祖鐂梅窓先生竒其颕悟真逸无后询之族属求可为后者见公拊之曰吾行四方阅人多矣是児䏻振吾宗者请以为子贡士持不可贡士没母刘氏辛勤自立教公从师受学甚谨又九年真逸申前请弥切乃许以为后时真逸以赀雄于长沙得公干蛊甚副所愿公事真逸及母李氏尽孝遇弟士虎能友士虎字文亨本从姑之子与公同继真逸为性刚果公毎济之以寛内笃㤙爱外极弥缝家务大小咸当其可公之助居多由是家日益𥙿又加润色焉真逸晚岁优㳺之趣甚适公所生由文焕而下六䘮未举公竭力营厝悉如礼同气四人兄可珍弟可立揭家从徒长沙公赒之有方既而夫妇俱亡公殡其二䘮抚其诸孤使之咸有所凭借女兄适印冈罗氏相距六百里馈问无虚月其他赈贫䘏难施诸外人无少难色每岁发廪务平其值庚午大侵则损直倾积以济存活无筭平生读书一见随了大义有所得辄加体验而行当道荐以文学掾力辞不就家居命僮仆治生一经指画即不以婴懐惟与士大夫㳺乐而忘倦蓄古书画暇日把翫清谈纚纚不絶城东作三㤙爱外极弥缝家务大小咸当其可公之助居多由是家日益𥙿又加润色焉真逸晚岁优㳺之趣甚适公所生由文焕而下六䘮未举公竭力营厝悉如礼同气四人兄可珍弟可立揭家从徒长沙公赒之有方既而夫妇俱亡公殡其二䘮抚其诸孤使之咸有所凭借女兄适印冈罗氏相距六百里馈问无虚月其他赈贫䘏难施诸外人无少难色每岁发廪务平其值庚午大侵则损直倾积以济存活无筭平生读书一见随了大义有所得辄加体验而行当道荐以文学掾力辞不就家居命僮仆治生一经指画即不以婴懐惟与士大夫㳺乐而忘倦蓄古书画暇日把翫清谈纚纚不絶城东作三友亭常领客觞咏岁癸酉㳺南岳登祝融夜半望海日超然有从方外之志乙亥归庐陵徧脩先茔之祭退而㑹诸族䣊姻友驩甚是年真逸年九袠归为真逸夀击鲜髙㑹遶膝奉觞须发斑白座客歆羡未㡬真逸病侍病劳勚及卒哀慕过情襄事甫毕公亦感疾逾三旬未瘳一日忽唿二子语之曰民生在勤勤则不匮汝曹勉之越数日疾复作濒殆有僧怪牛素所徃来问之曰究竟若何举手尽一圏曰平生受用不离乎此子问家事不荅启手足示之翛然而逝后至元二年丙子五月十有二日也三年丁丑十一月庚申塟善化县龙坑之留思岭公性忠厚喜愠不见颜色训子弟能以身教有质问必中理得年五十有六未弱冠来继真逸始终㡬四十载父子慈孝如一日中外无㡬㣲间言难矣㢤初娶胡女一人适广东宣尉副使聂公以道次子孟宣刘氏子一人徳辅李氏子一人徳文皆克肖孙男女各一铭曰人生至难为后扵人其难维何尊尊亲亲亲既区别尊有隆杀君子䖏之先识其大所继所生置身其间不爽其宜得誉匪囏于嗟礼廷动适厥中扵分则严扵情则通岁踰三纪恩义周浃至诚感孚靡间靡谍坟墓我省谱图我脩两宗䜣合二郡绸缪庐陵长沙地壤犬牙段氏蝉聮克昌厥家里称善人士曰善士生有䖏誉没蕃胤芷湘江之壖卜兆允臧魂魄所之咫尺故鄊庆源川増后人其承惇史作铭诒尔云仍元故隠士更斋先生鐂公墓碑铭有序公讳过字益翁更斋其自号也幼颕悟日记数千言稍长受学里中王珏王客故相江公万里家其弟信丰宰逵父徃来公从两王先生咸称为畏友又甞侍先君子登巽斋欧阳守道之门由是须溪刘辰翁中斋邓光荐皆以忘年友之先君子博雅䏻文湏溪号之曰山中小集古尤伟公论议驰骋坟素轶出旁行敷落躏跞虞初稗官刘氏虽好辨者终不䏻傲公当世务抢攘衣冠家子弟类巽愞不更事公噐局散朗应对间暇父兄頼之以安至元元贞间境有山盗公承檄扞御能申条教齐一民义里闬帖然间岁侵辄杀直以发饥者为饘寒者为衣殣者为棺靡不终恵家居敦叙伦纪姻戚困乏者委曲料理卒使之有业性妤客善谑岁时燕集酒酣欢洽击节雅歌四座为悚尤不喜异端然时有佳者亦为之豁逹无忌𥘉号一山时慕大夫之贤着号更斋先軰耘庐鐂应登记之诸名士有诗生平𥙿有才谞薄扵宦情分宪观复马公昭举行郷饮酒礼公侍先君子座侧马公爱其英爽欲辟以掾属力辞御史方厓萧泰登扵公为中表屡劝公仕辄不荅晚岁顺适丘园容与翰墨嗜古图画市或千金为知巳持去亦辄委置家蔵古书甚多皆手自校雠至所着作才既敏赡率易天成旋复散逸他日门客子弟始彚成编甞即先庐之傍改筑新宅将以逸老扁其楼曰望云不敢忘先人也泰㝎丙寅哭其长子恸然时能命客自遗自是婴疾疾革唿孙揆寅语无他及惟诵少陵㣲尔人尽非之句翛然而逝生以宋开庆己未前十一月十五日没以元泰㝎丁夘闰九月二十七日年六十九岁曽祖从龙祖有开宋迪功郎安吉州乌程县令父惟宪南轩书院山长皆山翁也娶戴母族以贤婉称子男二士元士荣士元先公一岁卒士荣早夭女四人俱适士族男孙三揆寅揆辰揆申皆以儒学应征辟孤孙揆寅以至顺壬申十月二十二日奉公柩葬于里之烟竹原事竣属其姻戚易君景升状公行谒余请表其蔵易余校艺江右时所得进士而余亦素知刘公学行节㮣凛有古风若揆寅之世家学亦士大夫之所愿友者故为铭曰民生扵三父师其二伦序有五其一友谊伟矣刘公名父之子隆师亲友抑又名士三者之懿筮知其贤矧公学行允也可传学以事君行施于政憗不少试斯焉有命命固有之公亦高蹈用不扵时而适扵道迈者气腾踔者辞庶俾来世知公于斯新居奕奕花竹斯荟日月㡬何松栢斾斾有濬其泽由孙及曾太史撰铭悠乆之徴元故隐士庐陵刘桂隐先生墓碑铭庐陵刘桂隠先生卒葬之三年子应麟遣孙珵来京师请其墓铭扵玄值世多故未暇请也又三年遵东海以归乃致前请谨摭其行状叙而铭之先生讳诜字桂翁号桂隐其先清江之翟斜族也翟斜之族自宋公是公非弟兄叔姪以文学闻天下号江右三鐂先生之先世有讳滔字禹绩者由翟斜徙吉水之南岭传六世至彦升彦明两弟昆升留䖏南岭明分䖏北坑北坑以地居上㳺号上族因号南岭下族升自鹏举五子竞爽弟四子曰僴字端臣生子少齐字思贤是为先生之髙祖考少齐生子黻字徳卿宋大学内舍从诚斋杨文节公㳺子铃字衡甫受知文丞相号麓隠生子仁荣字云祥号习静与弟化龙长子元方同领景㝎甲子鄊荐明年俱及进士第云祥授平阳尉先生平阳第四子也生二岁失母七岁失父九岁宋亡奋以颕悟之资自树羁孤之中能不坠先业又斥大之今之大夫士论先生徳行道艺必推本其先人扵是平阳之聮科虽不获究用扵季代因先生克绍咸称其有子而鐂氏自翟斜而下益有光焉先生之为徳不为世俗之所摇不为风声气习之所沦染卓然以重厚醇雅进与邹鲁士埒而无怍容事诸父及诸昆弟尽恭敬友爱之道先世恒产悉推譲之子姪及门必厚遇以礼伯氏蚤世其子古臣方㓜抚育教诲使有成立古臣䘚又抚其子如古臣夏氏女没所生角覉未龀教育而婚嫁之如礼晚即南岭剏始祖祠率族子岁时祭祀以正昭穆之叙居家䖏鄊有古君子风训学者䏻以师道自立至其爲文根柢六经属餍子史轹百家渟滀演迤资深取宏榘矱哲匠逹于宗工液古融今自执其韛应虑不获靡施弗宜虽未尝露其儁杰㢘悍踔厉风发之状韫玉在椟气如白虹不可掩抑四方求文繦属于门有古文若干卷诸体诗若干卷骈丽书札若干卷揔题白桂隠集蜀郡虞先生豫章掲先生及玄皆尝叙之各以所见极其形容咏叹之盛然以先生之文㣲吾三人言有不行世者乎先生殁吉之弟子颜成子状其行称先生年十二三时长扵宋季程文若律赋论䇿临文沛然蔚有老气宋之遗老鉅公若季公鹤田肯堂深斋三公扵先生为母党尊行一见即以斯文之任属之中斋邓公湏溪鐂公扵先生为鄊先正见其文尤加噐异邓公甞延之家使范其子若彭㢲吾晏山心扵先生为畏友徃徃推服延祐初科举复兴先生年才四十余州里有司举孝悌明经太守强劝之驾先生好古与主司瑟竽理之必然不足深论先生退自塲屋一时名家欲其子弟䂓进取者必厚币求师事之古有善射者射牛镞掠牛腹舎麤诣精以不中为胜贤父兄愿欲得其不中之竒他日与拘拘然求中者角我欲中斯中耳方厓萧公为御史以教官荐学山文公为集贤以舘职荐尚书鹏南郑公过庐陵见之㱕朝以遗逸荐公卿推毂当时贤士推毂者可得羙誉贤士何为焉先生生以宋咸淳戊辰八月二十六日卒以大元至正十年九月十三日年八十又三塟以是年十二月二十五日墓在州之仁夀鄊东槎滩娶印冈罗氏有妇徳能致内助先二十年卒子男三长立敬先五年䘚仲尚文克世文学先生钟爱之惜蚤世季应麟业进士女四人适同郡李以孙夏昶彭镃萧泰端皆宦族孙男七观先夭次珵瑜谅琏譲珣珵今除龙溪书院山长孙女八曽孙男二玄扵先生未获一识而书问不絶相知为深虞公晚归田过从甚乐每有相见迟莫之叹虞揭二公皆先卒玄以垂髦之齿独得铭公铭曰宇宙气化消长有时斯文盛衰不系于兹富贵倘来非悠乆功名时至亦易就惟兹二事衆可朂天卑斯文曰予独近代四家庐陵眉山临川南丰颉颃其间展也桂隠实宗欧阳丰曽约苏谨严归王天憗其施不靳所重我其承之贲若光宠在衆不随予独不訾不貤厥赍俾昌扵诒元故旌表髙年耆徳山村先生欧阳公墓碑铭至顺元年冬十有二月南郊礼成诏天下民年八十以上无失徳者有司以髙年耆徳旌表之袁之分宜山村先生欧阳公是年九十以齿以徳当应诏元统改元又诏赐髙年帛公年九十三县大夫来致帛见其人物议论之伟惊且喜曰此岂徒有年者㢤二帛未足以示优礼也询前诏旌表犹未徧举方谋为之请玄适在朝登以文白当道檄有司奉行之扵是旌表将至偶近公生朝子孙请即是日拜命为夀有司从之比至疾遽作竣事未㡬卒后八年玄谒告南㱕访族防里至公之门旌表烨然而宰木拱矣子惟徳以里名士孙复孙所状公行请铭其墓玄忍铭乎忍不铭乎公讳泾字源清号山村先世自安福令而上详见吾宗楚国文忠公谱令以下数世有自安福迁分宜防里者至公传十有六代代多文儒曽祖安世祖必恭父起宗皆教授鄊里世父龙瑞登宋咸淳七年第公资貌伟特少以力学得羸疾有授以食疗法乆乃魁岸性孝友执亲䘮至柴瘠每起必杖为亲择葬地术家言某兆吉公曰何自致之曰以公孝感当自致已而果致季弟目眚温良饥饱谨候伺之如是数十寒暑无㡬微倦色没而哭之尽哀塟之尽礼伦谊之重里人至今以为式家居饰子孙常举平心待物四字为训能以身教故子孙率从由是忠厚日积致家日肥奉养日腆而公如素之习不改平生𬒳服前代衣冠未甞少易华靡子孙亦不䏻强之暮年身徤神清稠人广坐与一二同軰谈承平旧事移日不倦岁时㑹族少长咸至多至数百指语子孙曰天伦之乐无以踰此饔饩隆杀非所计也尔后人母废斯礼早年习举子业精敏有声塲屋与季父同登俱侍补国学叶丞相守袁遇士慎许可见公之文独称赏求识公面屡加荐逹至宋亡科举废乃更沉潜性命之学手编诸经传註彚稡先儒格言其精义奥㫖融贯演绎多所论着细书大帙充牣巾厢诗文理致自足不事雕刿举动一出诚恪不劳矜持尝有老僧一日同集人见其踧踖扵坐询之曽从出学公教学者无他言唯勉其用功根柢异时少自树立即有依㩀后进徃徃佩服其言生以宋淳祐辛丑六月二十六日没以大元后至元乙亥十一月十一日年九十有五没之明年丙子八月某日葬于里之小砻源娶某氏先公卒子男一惟徳字秉彛干蛊有誉克大厥家公殁之岁子已稀年今将八十康劲胜常人每以公夀期之孙男二务敏务实皆业进士曽孙男一玉成孙女一适彭曽孙女二长适朱少适许皆名族玄扵公为族弟先世徙浏踪迹虽逖知遇独深铭墓之请谊不敢辞铭曰惟公之身寔备五福夀跻期頥富有茀禄茀禄虽冨公恬不知曷其康宁丰约不移惟其不移可乆䖏乐躭书味道生不饮药好徳已稀况徳之积迨夫考终数不满百太朴未斲全福有人岂独全福有行有文有文匪他惟性惟理以㳤其徒以遗孙子有觉其闳国旌夀骏天光所临百世流润尔孙尔曽赫奕其承同宗匪吝惇史足征居士欧阳南谷墓碑铭居士讳同寅字同甫号南谷袁之钤冈防里人也世为望族家饶赀尤多储书居士自㓜为学质实既长赋性刚塞居家庭有孝行䖏鄊党有直声轻财而贱利贵义而重徳姻族有孤遗少任其教育长釐其嫁娶里中贫乏者饥有其粟死有其棺殣有其域岁旱先其鄊人祷不大雨不止邻有灾集救赏募夫必扑㓕乃退人有讼求正善譬析以理闾阎细民有戒心来㱕辄聚而保之五六十年之间未甞希知遇扵当世故已之徳人者甚鲜人之徳已者甚多甞训诸子曰䖏善循理人生至乐仕宦何为当道以教官荐辞不受又甞自賛其画像有曰务本之学施扵孙子士称其言先行而后从晚岁家居优裕肆力扵学适意扵文广坐辩论经㫖专门士或病之天历己已夏五月疾作医至却药不饮疾甚诸子请所以命辄厉声曰若軰皆四五十之年犹待刺刺语耶有间曰张公艺九世同居惟一忍字汝曹识之端坐正衣冠而瞑是月二十日也得年七十有六至元丁丑十二月壬辰葬临江新喻钟山鄊龙伏之原曾大父峻大父珦父夣显积徳起家𥘉娶鐂氏继室许氏皆先卒子男四震亨晋亨巽亨克世家学鼎亨仕八蕃有招蛮功宣抚司辟荐以官闻母䘮归不就㢲亨仕湖南辟清湘县儒学教谕以亲老辞女四适李适彭适胡适刘皆里名家孙男四长天祐次天福蚤卒次天与天启孙女七曽孙男三曽孙女四吾欧阳氏以有姒支裔封越后并扵楚受封扵乌程之欧阳亭侯子孙以亭侯为氏厯两汉渉魏晋六朝唐宋迄今南北欧阳惟一族非如他姓各有所从始者然自涿州太守而下显者曰冀州渤海青州千乘千乘中絶今皆渤海后又自率更令而下显者曰长沙自吉州刺史而下显者曰庐陵其实出扵一详见唐书宰相世系表及我兖国文忠公谱说居士先世繇庐陵之安福义㦄迁今防里上世有府君讳俙在诸昆弟中子孙多迁居外郡有复迁安福之早禾田有迁潭州之浏阳马渡者若是者不一居士亦俙后扵防里其䖏者也玄之扵浏阳迁者也由始迁至先叅政冀国公才三世故世次可考居士扵冀国公族弟也玄扵居士族子也巽亨来京师求表居士墓义不敢辞为之铭曰才周世用世用则讱徳应人求求人则恡我宗仪刑遗不我憗我表其蔵三世其亲读圭斋先生所撰南谷居士墓碑知昔人之所积者忠厚深长其遗诸子若孙固异乎衆人也自凋谢之余而资源昆弟皆卓然复昌其先世又知天之报施善人果不爽也呜唿世之人何苦而不积善㢤洪武二十四年六月二十有二日翰林黄子澄书永新龙母呉氏墓铭昼而出必掩面幽其明铭何炫宵而行必秉烛明其幽铭何渎生存正没顺宁酌二义可也铭妇之冡嫂之丘繄呉氏罗其忧事莫难彛伦间公无怨私无瘝姑宜家叔宜室卑者劳尊者逸城有屋郊有居相夫子手拮据子扵亲无二上礼有别孝无譲父之命子之诔人信之惟天理恵于宗徳于鄊冝大史铭其蔵余拙扵书病余愈拙近日求予文者多强予书余不得已力书以塞其请然实非予之素志也禾川龙孝子谒其母呉氏墓铭独䏻见谅扵是请大常博士刘闻大书余甚嘉之因书铭后使知得余书者不如谅余书者之使余感也致其辞来请者其西賔戴与权也其人左贤使余不忘欧阳玄书元䖏士刘公梅国先生墓铭公姓鐂氏讳隆瑞字立贤世为安成望族㓜颕悟力学家居孝友遭父母䘮勉力㐮事动循礼则宗党䋲之遇诸子姓奨借诱掖期于成人才性跅弛辄加警约刘氏塾业彬彬可观公教居多世变海旧家子弟巽愞奴客乗势恣睢公奋以法锄拉强梗至元甲午獠㓂陆梁青山朝廷遣签枢督捕辄欲禽狝其鄊闻者窜匿公逺迎大军供亿毕给民用无恐豪右有宿憾于鄊伺间报复公辨出无辜活者千计㓂平师旋居民残燬札瘥荐臻公𬒳府檄劳来遗氓赈饥疗疾流亡四集有司筑堡垒以戒不虞公曰军名备御实则病民卒言大阃遂撤其戍民迄今便之公机警倜傥踈财乐施为人难觽紏徳色不见㡬㣲晚岁延名师淑诸孙暇日觞咏畅适泊然无求扵时所居多梅因号梅国先生至治壬戌四月十五日卒明年十二月十六日葬鄊之南山夀五十有八按状刘氏在南唐时有为袁州刺史者始迁安成蜜湖传至克都府君再迁南溪五世为评事府君良辅二子长迪功郎龙南尉汶次脩职郎沅陵令崧沅陵子醴陵令孔彰善诚斋杨文节公万里醴陵子埙埙子鑑以文学显终承事郎秘书省校书郎秘书生天福脩职郎广西帅司幕官是为公之考号恕斋涧谷罗公椅婿之甞及接见后村刘公克荘为人慷慨多智畧与文丞相有婣好雅见噐异须溪鐂公辰翁青山赵公文静徳王公夣应复心崔公君举巽吾彭某皆甞与之逰君子扵公行义之卓尚论先世藴蓄之深先友过从之盛而知其负挟有自来矣伯兄震漕贡进士仲兄荐𥙷国学生咸有士誉公娶王氏女有妇徳䏻持家后公一年卒子烨字持敬孙曰汉善鹏嵩岳正泰钧贯凡九人述行状者湖南宣尉副使周君志仁介烨请铭者太常博士刘君闻也玄识烨乆铭何可辞铭曰安成在汉隷邑长沙十世有羡蜜湖是家䖏士侃侃濬厥义问秩若纪纲不烦以紊范族以正剸物以刚抑浮惇雅植弱枿强鼯啸子樷王师薄违鸿飞于渚公曰曷归素筝军门其勇万夫貤其有余翼蔽一隅孰弱尔巢我坚尔屋孰莠尔田我庤尔粟民将徳公尸祝百世公曰噫嘻我求无愧衆芳所都纷郁粹醲涵泳尧仁优㳺以终彼秩三品奉常斯谥法当立传大史乃议奉常言之铭者大史侪是宠光展也君子松栢欎欎君子之域宜尔子孙维徳之植元翰林侍讲学士中奉大夫知制诰同脩国史同知经筵事豫章掲公墓志铭至正四年七月壬辰翰林侍讲学士掲公曼硕以总裁宿史舘得寒疾归寓舎戊戌薨时京师大雨弥月朝缙大夫闻者不避泥潦驰徃哭之人人尽哀明日中书岀公用钞二千五百缗率先为赙扵是枢宻院御史台六部以下咸致赙仪有差车驾在上京适遣使赐诸捴裁及史官燕劳以公故咸援礼辞中书为改燕之日使者归上京白宰相宰相以闻有㫖赐中统万缗给䘮事有司议以驿舟送其榇㱕江南孤汯奉史官刘闻所状行诣玄谒公墓铭玄与公三为同寅相知为深公死为之哀痛踰月不能忘故不铭有所不忍铭有所不忍九月汯将扶护登舟廼勉叙而铭㬅硕讳傒斯姓掲氏生而颕悟年十二三读书属文即知古人蹊径家贫不䏻具束脩从学惟蚤莫刻苦父子兄弟自为师友稍长豁然贯通日有增益未弱冠里大家延之授业诸生年或相等皆以师道严惮之二十余负儁誉㳺江汉间司徒程楚公为湖北宪使竒其才妻以从妹皇庆初程公入朝公舘其门时国初诸老尚存闻程公有佳客咸愿识之及与之言荐恐后延祐元年用荐为翰林国史院编脩官三年陞应奉翰林文字同知制诰四年迁国子助教学士承旨复奏留之五年谒告归泰㝎元年复授应奉翰林文字丁内艰去职天历二年秋文宗开奎章阁置授经郎教勲旧大臣子孙扵宫中公首𬒳选至顺元年预脩经世大典三年书成超授艺文监丞叅检校书籍事元统迁翰林待制后至元四年擢集贤直学士五年奉㫖代祀北岳北海济渎南镇竣事引疾便道由浙左归豫章六年以奎章供奉学士召未至改授翰林直学士知制诰同脩国史至正改元兼经筵官二年陞翰林侍讲学士且命同知经筵事三年年及七十请致仕归上闻亟遣使追及漷南拜表力辤再遣使奉上尊谕㫖还撰明宗皇帝神御殿碑文成求去不聴夏四月诏脩辽金宋三史命右丞相为都总裁中书平章政事铁睦尔逹以下凡六人为总裁官公预其选遂不得辤明年辽史既进金史垂成公薨寿七十有一掲姓相传出楚司马氏世逺姓稀谱逸或云出汉功臣阳信侯或云出安道侯汉以后掲氏居髙平居汝居郢唐干宁中有讳镇者以左仆射持节袁州刺史掲氏仕东南者昉见扵此今江右诸掲居豫章居旴广昌皆大族豫章族始祖稹旴广昌始祖填推其训名盖稹填伯仲㬅硕居豫章丰城今为富州曽祖光朝妣黄氏祖性聦累赠嘉议大夫礼部尚书上䡖车都尉追封豫章郡侯妣黄氏继何氏并追封豫章郡夫人父来成以邃学笃行见推前軰先赐谥贞文先生赠中奉大夫江西等䖏行中书省叅知政事护军追封豫章郡公妣黄氏追封豫章郡夫人皆以公贵推恩𥘉娶李氏继程氏荆湖北道宣尉同知巖卿之女先公卒并追封豫章郡夫人子男二长汯国学上舎生克世父业李氏出也㓜广阳生始四岁女一人适秀才杨湘孙男一敬祖孙女一公职子弟未甞有纎芬贻其亲忧昆弟有无相通始终无间言少自䖏约立身洎有禄入服食稍踰扵前辄愀然思其亲曰吾亲未甞享此故平生清苦俭素老而不渝在京师三纪官至五品出入始乗马为授经郎诸贵㳺子弟见其徒歩每蚤作宫门辨色辄先诸侍臣至谋为之贳马公闻之自置一骑㝷复鬻之示非所欲𥘉逰湖南见前宣尉文恵公赵淇赵素号知人谓公曰君他日翰苑名流宪使涿郡卢公挚见辄称许其㱕朝竟以翰属荐之荐牍今在掌故至京师受知太保李文忠公孟枢宻王文㝎公约承㫖赵文敏公孟頫学士元文敏公明善先是东南士聚辇下如四明公桷巴西公文原雍郡公集有盛名公卿间既而贡集贤奎章周待制应极荐之皆驰骋清途公与清江范梈徳机灭城杨载仲弘继至翰墨徃复更为倡酧公文章在诸贤中正大简㓗体制严慗作诗长扵古乐府选体律诗长句伟然有盛唐风楷法精徤闲雅行书尤工国家典册及功臣家传赐碑遇其当笔徃徃传诵扵人匹方释老氏碑板购其文若字袤及殊域门人集其所着巳板行扵世在国史时李文忠公见所脩功臣列传抚卷叹曰他人誊史牍耳若此方谓之传在奎章时上览所撰秋官宪典惊曰兹非唐律乎又覧所进太平政要四十九章喜而唿其字以示台臣曰此朕授经郎掲曼硕所进卿等试观之其本常置御榻侧爲经筵官今上聴其讲篇深嘉其忠恳故其际遇累朝皆非䟽逺儒臣所敢望者延祐末朝廷倐罢群臣赠典公之父独得赐号贞文又赐之碑天历至顺中大臣有荐文士人主必问之曰其才比掲㬅硕如何累称其才可用欲噐使以政今上𥘉即位一日使卫士召公至则以内府所赐诸王叚表里赐之将赐躬自辨识然后以授讲经退又赐金织纹叚至正改选格诸超陞不越二等公由中顺大夫进中顺大夫独不爲例超授四等转八阶进神御殿碑特赐楮币中统万缗白金五十两中宫亦赐白金如其数又爲之赐贞文书院额仍许置学官若此异数公受之踧踖不见㡬㣲自衒之色而许国之志益自奋厉故䖏散地论政荐士以古人自期王文㝎公甞言与掲公谈治道大起人意对大臣言其辤不及他第言某䖏灾伤未赈䘏某政弊未除某人贤在下位未擢用自漷南召还丞相与候见便殿因问方今治政何先公曰养人养人何先公曰人才当誉望未隆之时养之在朝廷使周知庶务一旦用之自识治体及置史局又问脩史之道何先曰收书用人又问用人何先曰用人先论心术心术者脩史之本也心术不正其他虽长不可用公求去之意未释上使丞相及诸执政面谕留公公曰使掲某有一得之献而诸公䏻用其言天下遂获其利虽老死扵此不恨不然何益之有他日集议东内公倡言钞法大弊合用新旧铜钱权以救之政府不乐论议辨驳示以颜色公辨不少变丞相心深敬之故人才因公言知名善政因公言张本公出不以告人人亦鲜知之惟丰城地不产金而金课益倍为害㦄年公上言罢之集贤考校诸路学官所业下胄监移愽士吏文淹滞儒者公请改其制以其事付本属官竟得奏允御史言下第举人以充学正山长鄊举放次榜以充教谕学录庙堂以咨公公力賛成之此世所知者考鄊试㑹试一廷试为读卷官二国子监公试七多得名士后居要路所教勲旧子孙后多为重臣公待之泊然不矜诩以为声援扵程公礼若賔客人弗知其为肺腑亲性耿介易直好善恶恶表里如一闻郡县有一㢘吏他日临文必旁引曲谕以极其称道或恐其过聴失实公则曰如是犹不足以劝善况敢亿不信乎至闻吏有贪墨病民论之曽不少恕尝有郡侯以势讽其部民奉金为公夀求文记其徳政公颇知其人斥之曰汝郡侯所行如何吾敢有以饰辞为䛕乎其人未㡬以赂败朝中名臣意趣或不与之合终身不一造其门虽尝以是为轧公曰吾之进退用舍一聴诸天人何䏻为世路龃龉时或不平心有所感形诸诗文傍观谓其太甚公曰言当如是不必虑也其遇善类及新进诸生乃复恂恂汲引莫年求文者多寝食为废子弟数以为言公殊无厌苦意有客为人求文而私其金公既予文他客发其事公曰已受之矣终无所言闻者称其长厚臧获有过徐以理责之人问之曰长上遇下稍见卞急后生便习暴戾当以身教禀性坚壮动作简便群下易事公集必蚤官事尤勤进辽史后有㫖奨论史官早成金宋二史公奉命黾勉朝夕匪懈先代故事臧否奋笔书之身任劳责不以委人屡言今人徒知求作史法不知求作史意古人善言虽㣲必详恶事虽隠必书其意主扵劝戒耳当暑湿盛作移居舘中颇自恃其精力踈扵摄生遂致疾不起昔玄与公共脩宪典公素习律仪又勤扵玄其书大半成扵公今又共史事公之勤不减昔时乃遽失援公未病前数日谓玄曰某平生爱公文恨无因获一言早晚史事成求公作贞文书院记记成而刻吾志毕矣玄敬诺之悲夫斯言讵意未记书院而先铭公之墓乎汯卜葬某鄊某原期以某年月日预爲之铭铭曰古称良史造物忌子是非擅万世嗟公直笔㢘不刿奨善惩恶义之比恶书不贷善书亟寒暑昼夜勦形思公起南服抱腹笥布衣徒歩品第二尚方召见唿以字致君惓惓効献替讲经作史出一意陈规进戒爲己事惜㢤负挟勤少试徒抒精忠载言议感慨论列时出涕唐之甫也汉之谊以文发身卒以毙豊城故墟干将人愿以不朽託公之同年惟先生义而铭之庻㡬公犹未死也余读之欷歔夫同年以科目为弟昆师友以道义视父子师友废道义不明同年乖科目不振人情死生之际天理存亡之机其所系也大矣吾扵刘公忍不铭之乎公讳彭寿字寿翁家谱载其先本汉中山靖王裔隋时有讳建者仕为大将军汉王谅使畧地燕赵将不直其所为弃官入蜀家扵隋十一世祖贞仕蜀署眉州司马蜀亡宋召入复官之䘚赠银青光禄大夫五世祖贞卿字纯老为广汉军司法至曽大父演字谦叔号中山由丹稜迁眉之金流镇是为金溪中开禧丁卯潼川转运司解有文集号鸡肋传扵蜀大父蕃卿字子才号黙斋登淳祐丁未第尉绍熙之灵应改教授卬州摄州倅壬子蜀被兵出蜀之荆南卒焉考渊字学海三领郷解甞以春秋冠全蜀内附初避地岭南之桂㝷之象还寓衡阳署号象环卓行笃学为士楷模事母至孝耆年修子职尤谨用荐为永州路学正既没门人私谥曰永政先生公㓜颕悟侍父瘴海不废家学弱冠负才儁辟衡山县敎谕重闱康强公以薄俸迎养菽水怡然父子授徒从学云委久之乐衡山士习之美遂㽞居焉再调武冈路儒学正秩满待教授选㑹科举行延祐甲寅初科以春秋贡湖广乙卯登苐赐同进士出身授将仕郎桂阳路平阳县丞转岳州路行用库使陞承务郎建徳路淳安县尹授代还踰年䘚年六十有四先妣彭氏公名存外氏以志孝也迎养继母于淛西年八十余公卒深哭之公娶白氏用公贵皆当有封赠循资请于朝命未下公殁子一人侣女一人适茹蕃侣举湖广鄊贡进士遇恩调衡州路儒学正应选教授先公一年䘚公以继世之重为之衰绖及期竟以忧感婴疾疾革门人江云端刘延儁軰咸在将属纩语延儁曰生顺死安无遗恨也第老母不得终养孙圭㓜未之学子教之而才吾受子赐言讫乃瞑圭以某年月日奉柩葬于某山之原公为蜀名家世明春秋之学自曾祖演至子侣五世一经相传科第接武家多着述象环先生有读易记易学须知春秋例义春秋续传记左传记事本末周正释经古今要略等书公所校讐増附不少其自爲书有四书提要春秋泽存春秋正经句释易诗说未脱藁生平所着文集门人方彚编之初科举未行公教学者必以五经四书爲本爲文必先理趣而后词章及科诏颁悉如公所爲教故髙第冡嗣以取科名校文鄊闾门生多擢髙甲在衡山时部使者涿郡卢公挚广平赵公厉皆时名公一见辄遇以老成在岳阳行中书省平章魏髙公昉㧞自筦库舘之幕下屡以行省提举荐不报迨其爲政勤扵治民而䟽扵奉上故当时惟贤者知公玄与中丞浚仪马公祖常侍御济南张公起巗叅知政事相台许公有壬同朝暇日论及同年士五十有六人二十余年聚散不常井沉不齐其间存亡疑信㡬不忍诘至扵鐂公则徃相视有荀慈明愧陈太丘之色适翰林编脩和逹来自淳安䏻言公幅中深衣每月𥘉吉陞座讲书淳安士庶聴讲无倦致邑中风俗丕变玄明日白诸公曰方今宇内州路县大夫皆有师帅之责扵其民其能服先王之服诵先王之言卓然以承流宣化爲己任者甞屡见其人乎诸公方懐论荐公遽不起噫命也夫公葬象环先生衡山先茔之原名其阡曰岷衡因号我山铭曰谁谓岷逹百川其攴谁谓衡髙景行斯齐谁谓公死遗书在兹遗书在兹使我悲之铭者是用不费于辞元故将仕郎临安路録事罗君墓志铭延祐二年仁庙初以科目取天下士左右榜得五十六人时朝廷骤黜旧制一以经学行义取人所得士非故业举子以应时需者十五六年间司风纪掌纶綍内综机务外使絶域才不乏使其间居位勇退䏻以风义先天下则惟罗君求师一人求师讳曽家庐陵新安里登第授将仕郎宁都州判官再调临江録事以初授宫终焉其退非有扞挌不偶亦非以材具不适时而所慕有大扵此者惕乎若不䏻以斯须留故同年之士闻君之风反自脩省失所负挟怡然欲争君之髙而莫之䏻也君至宁都蔡㓂甫平凋瘵未复奋以身任抚摩芟其强梁薙去宿蠧乆乃按堵临江素号繁剧吏初疑儒者劣扵剸裁君夙夜勤恪事无留难朞年纲纪脩举一日闻亲有疾遂弃官去自是不复出仕以死惜㢤罗氏吉望族曽祖士友宋承务郎致仕士友母年满百故相文山文公与其子弟有斯文昆弟之好奉币载酒升堂拜母题诗㕔壁鄊里荣之曽祖妣萧氏㤙封孺人祖垕父寅君孝出至性亲病自临江归拜医甞药衣不觧带亲终毁瘠异常禫除余年哀不忘尝庐母鐂氏墓𬞞食数岁不变事继母习氏尤孝其死习恸之切至其平居终日忻忻喜愠不色莅政㢘约遇物谦冲自束发与人交不见㡬㣲𥚹心登第偕同年萧君立夫舟还萧仆死给以己从萧病临清一月君一月留甘苦燥湿共之未㡬萧即世教其孤遗长妻以女其所爲不愧古人类如是㤗㝎四年丁夘十有二月二十二日以疾卒于家享年四十有五以次年某月某日葬于庐陵之清湖娶文氏子男一人㑹之克世其学造物之报庶㡬在兹女四人长适萧霁余㓜霁即立夫子今江西鄊贡进士状其行来求铭呜唿余扵君爲同年又同生昭阳恊洽之岁霁来始闻君之讣乃哭诸寝门之外爲之铭曰雅之乌乌不止于而集于枯车之輚輚不驰于坦而陟于坂呜唿罗君士之以爲难兮君固即所安兮而率老扵一官兮曽秀才墓志铭秀才曽氏子一汉既没扵江南其兄徳元在京师闻而哭之恸知其塟有时奉行状乞铭扵欧阳玄拜且泣曰人之生苟有徳慧孰不愿有辞扵永世也弟一汉寔曽氏才子弟今不幸短命父兄不䏻续以长愿得先进一言以传庶㡬犹未死也玄闻其言恻然乃叙而铭之曽氏永丰显亲里大家一汉字明善本曽似翁第三子大父悼其兄之似俞早夭无后以继之大徳十年丙午五月庚午朏生天暦二年庚午五月癸丑朏死是月戊午改至顺以是年某月某日葬于某里之原一汉五岁读书数千百言过目成诵少长无童心年十二三䏻文章十五六颀然长以弁不尚浮靡不事货殖笃志道徳性命之书䏻服行其言事父兄善交朋友信遇宗族之长老恭未及壮有学行词章凛凛趍老成人初师里士刘福逺习举子业精熟㝷执贽临川呉先生门受诸经说大称颕悟年二十有五病痰喘以死方疾未甚四月十日有厉风从西北来㧞并舍大木似翁蓍得未济之巽心疑之不踰月一汉乃不起妻鐂氏子男一人万奴裁四月而孤行述似翁所自作其文不胜哀有甚扵徳元言者呜唿为父兄鲜有不爱其子弟者论才不才恩义有不相掩者一汉死父兄若失希世重寳不䏻自存呜唿一汉真佳子弟矣乎铭曰麟之不角麛不如殰鶠之不翰鷇不如夺其所有无予之为瘉堕其垂成无生之为宁坎而深树而槮无重伤其父兄之心欧阳竒翁先生墓志铭先生讳文寿号竒翁姓欧阳氏玄之族兄也其先由庐陵徙安福之义厯复由义厯徙分宜之防里曽祖子敬祖西园皆笃厚好施与鄊称长者考登仕郎化龙慷慨以功名自许妣李氏有㳤徳公生以年月日卒以年六月十八日享年十有贤配彭氏出里名族子所性才干克家孙吾贯笃问学善吟咏顷予在朝公遣姪劳予京师及谒告南㱕又劳予于家嘱叙其谱讵意谱序成而公没玄闻讣哭诸寝门之外不能堪未㡬所性惧公湮没无传屡以墓文为请将以图扵不朽予虽欲迟之恐岁月逾迈无以尽情则扵墓文又乌可巳耶公自糿颕悟甫数岁读书过目辄成诵年十余挟书出外傅勤谨不懈邻人有厌其夜读者公焚膏继晷讽诵不辙自若也公没不胜哀恸庐墓三年而后归仁宗族义鄊党内外称之无间言常恐子弟废其世业延名师儒训切之日复亲督其课夜分乃止如是者以为常中年文学大进不求利逹师表鄊闾晚节深居罕与人接见唯幅巾藜杖逍遥林壑间从一二賔客自娱其髙尚㮣可见矣以年卜葬安福县六十七都地名黄竹坑坤申山寅艮向之原玄扵公为族弟故不辞而为之铭铭曰裕已范世兮学行允敦内藴弗施兮既臧且淳子克其家兮孙踵其仁勒此贞石兮其永有闻圭斋文集卷之十终圭斋文集圭斋文集卷第十一圭斋文集卷之十一宗孙铭镛编集安成后学刘釪校正阡表哀辞传安成刘氏儒行阡表至正甲申安成刘君粹衷以翰林应奉为后宋局脩史官未病前一月述其先世梗㮣凢葬于里之儒行郷者㡬所总名之曰儒行阡谒余表之余诺其请矣粹衷未㡬病作又未㡬疾甚遣其子都来趣余为阡表余有所不忍也已而果卒哭之尽哀而告之曰古人有挂劒之义儒行阡之表余诺君请矣余忍有愧扵古人乎越二年内成春余将南㱕乃表之曰安成在汉属长沙国㝎王发子孙衆多今安成鐂氏独多扵他所盖其后然安成之鐂亦有两支焉其一曰南阳太守遐之裔遐魏元阳壻也考遐之先亦汉宗室粹衷性质直叙其先世起自五世直卿府君迄扵父龙泉府君行实有可考者书之其不可考者则亦阙之而已矣直卿府君讳谔娶彭氏没合葬小唐之原子雄材字子厚生淳熈壬寅殁景㝎壬戌祔扵先茔之东南娶李氏葬双牌岭继王氏祔子厚墓右生三子长炳字季文殁于至元乙酉祔祖茔之左次煗烨皆无后季文生三子长应龙娶赵氏殁同祔李孺人墓侧次祐孙娶钟氏合塟由慈湾次承翁字徳甫王氏出也累监吉水泰和吴城南康等税生扵宋淳祐壬子六月殁扵大徳壬寅四月祔祐孙之茔娶穣氏生景定庚申之十一月殁大暦之九月祔王孺人墓右子辉字明卿生至元辛巳殁至治壬戌以子贵赠承事郎龙泉县尹塟里之稼木塘娶阳氏封宜人子性即粹衷孙一人曰都此其自叙若此五世皆业儒其郷又以儒行着名阡曰儒行谁曰不宜大夫士惜之者曰刘氏数世力学至粹衷始有禄爵于朝以粹衷之才使得中寿其所就岂可量㢤余则曰天下之事惟不足故有余日行一日不及天者一度月行一日不及天者十三度有竒是不足也积其不足乃有余分及有置闰则气朔分齐而成功矣天且如是而况扵人乎人谓之不足则鐂氏之有余庆者庶乎在此粹衷有学识䏻词章㑹试御试皆第二在南士中寔第一名爲旌徳县尹㢘明有威政化大行迁应奉翰林文字儒林郎同知制诰兼脩国史院编脩官其与脩宋史大惬士论余庚午科考试南宫寔余所得士有斯文之契故爲之表云萧同善哀辞人贵有后兮子贵爲男男固可尚兮子职曷堪生而悬弧兮西东北南终老䣛下兮壮志斯惭违亲从禄兮孰爲㫖甘荣与养俱兮此乐孔耽求备造物兮十无二三一或觖望兮终身之嗛隠君有子兮诗礼是撢更习律令兮读例与凢夘以儒荐兮辰抱愤惨泝瞻隐君兮宰木既崭幸㢤有母兮华发满鬖儿服楚楚兮懐母担担燕碪十霜兮吴桑㡬蠢缩戍望更兮匪进之贪生可为养兮逝㤙其覃岁月不贷兮枯鱼之衘吁嗟隠君兮声流沨沨孝则愚史兮夀非彭聃遭世仛傺兮脱身戈钐负母遁逃兮贼锋以流血渐腓兮惟脢之咸创巨虽逺兮永䘏之凾掾语反是兮烦忧如惔泰山有云兮起乎嵓嵓肤寸裁合兮八翼可昙维此下洳兮气升江潭将族而雨兮风醨其醰思溉根本兮泽茀及涵感彼何易兮顺如驰颿此进独难兮右跣履巉所䖏寔异兮命畴吊䜛担志不渝兮眀神允监税为哀词子视此幽劖髙昌偰氏家传偰氏伟兀人也其先世曰暾欲谷本中国人隋乱突厥入中国人多归之突厥部以女婆匐妻黙棘速可汗为可敦乃与谋其国政唐史突厥传载其事甚详黙棘速卒国乱婆匐可敦率衆归唐唐封为賔国夫人而黙棘速故地尽为囬纥所有暾欲谷子孙遂相回纥囬纥即今伟兀也回纥甞自以其鸷捷如鹘请扵唐更以囬鹘为号伟兀者囘鹘之转聱也其地本在哈刺和林即今之和宁路也有三水焉一并城南山东北流曰斡耳汗一经城西北流曰和林河一发西北东流曰忽尔斑逹弥尔三水距城北三十里合流曰偰辇杰河回纥有普鞠可汗者实始居之后徙居北庭北庭者今之别失八里城也㑹髙昌国㣲乃併取髙昌而有之髙昌者今哈刺和绰也和绰本汉言髙昌髙之音近和昌之音近绰遂为和绰也哈刺黒也其地有黒山也今伟兀称髙昌地则髙昌人则回鹘也髙昌王有印曰诸天敬护护国第四王印即唐所赐囘鹘印也言诸天敬护者其国俗素重佛氏因为𣑽言以祝之也暾欲谷子孙既世为伟兀贵臣因为伟兀人又甞从其主居偰辇河上子孙宗暾欲谷为始祖因以偰为氏焉以河名也相传暾欲谷初为国相适当唐天寳之际唐以安氏之乱求回鹘援兵暾欲谷与太子阙特勒帅师与讨安禄山有功封太傅忠武王进位司空年百二十而终传数世至克直普尔袭为本国相答刺罕钖号阿大都督辽王授以太师大丞相总管内外蔵事故国人称之曰蔵赤立属㓕里棘脱脱伯吉叛合刺山王三召克直普尔至则言扵王曰脱脱骁勇未易力攻臣少与亲善彼不忌臣可以计取今与王期以七日当斩其首以报乃先遣家僮徃取㓕里棘马百疋脱脱使追之则绐追者曰丞相取马载葡萄酒见汝主尔追者返以告脱脱喜迎之扵郊握手欢甚飨公毕谓曰今日易营初脱脱置七行营三日一易各以嬖夫人摄之谓克直普尔曰公其少需我先徃遅公至既行乗日从后大唿止之脱脱止阳曰有宻语请屏左右脱脱如其言乃奋曰私㤙公义有难两全者吾奉王命取尔首耳亟㧞劒斩之左右股慄不敢动持首白王王恱赐玉深郡地暨牙里于斯博和思于斯二山狐白裘一初兵出阿忽尔河河水素湍急俄而水止国俗以为水寐占者曰祷之必有应公以裳盛水祝曰愿子子孙孙勤劳王家其炽如火其续如䋲以忠以孝永保令名言讫以水洒河河水湍流如初又甞盛暑袒跣卧大树下鸮鸣树上心恶之揽衣起且鞾鸮下爪鞾者三方怒提之毒蛇自上堕地頼鸮免扵螫戒世世子孙勿杀鸮及死之日有神人跪请曰帝召丞相以剑击柱斥之神㓕公以是年卒葬玉深郡西五里曰阔尓禄名之曰辛子岳弼龙国相为答棘罕阿天都督太师大丞相仍兼通管内外蔵事七子长曰逹林次曰亚思弼曰衢仙曰博哥曰博礼曰合刺脱因曰多和思亚思弼二子长曰仳俚伽帖穆尓次曰岳璘帖穆尔仳俚伽生而敏慧年十六袭国相答刺罕时西契丹方强威料髙昌命太师僧少监来围其国恣睢用权奢淫自奉王患之谋扵仳俚伽曰计将安出仳俚伽对曰䏻杀少监挈吾衆㱕大蒙古国彼且震骇矣遂率衆围少监少监避兵于楼升楼斩之掷首楼下以功加号仳俚杰忽底进授明别吉妻号赫思迭林子第以暾欲谷之后世为其国大臣号之曰设又曰沙尔犹汉言戚畹也未㡬左右有疾其功者譛扵王曰少监珥珠先王寳也仳俚伽匿之盍急索勿失王怒索珠寳甚急仳俚伽度无以自明乃亡附国朝我太祖皇帝赐以金虎符狮钮银印金螭椅各一衣金直孙校尉四人饮食供帐殆拟王者仍食二十三郡㝷赏银五万两以弟岳璘为质仳俚伽殁髙昌诸部涂哭巷吊岁时祠之岳璘精伟兀书慷慨以功名自许赀算悉以卑兄子身无私焉年十五以质子从太祖征讨多戦功皇弟干真奏求师传上命公公训导诸王子以孝弟敦睦仁厚不杀为第一义上闻嘉之中原诸路悉命统治既而从平河南徙鄼县民万余戸入乐安以便抠拊㝷授河南等䖏军民都逹鲁花赤佩金虎符并赐宫女四人所得赏赉悉㱕故郡以散亲旧且盛陈汉官仪卫以激砺之国人聚观咋咋艳慕道出河西所过榛莾或时乏水公为凿井置堠居民使客相庆称便太祖皇帝即位以中原多盗选公充大断事官从斡真出殿顺天等路公布徳化寛征徭盗遁姦革州部清整㝷复监河南等䖏军民年六十七卒扵保㝎今赠宣力保徳功臣山东宣慰使谥曰荘简多和思二子次曰撒吉思风仪魁岸识度宏廓莅事寛勐适宜𥘉为诸王斡真必阇赤领王传事王薨长子质卜早世嫡孙塔察㓜庶兄脱忒狂恣欲废嫡自立撒吉思与火鲁和孙驰白皇后帖列聂氏乃授塔察以皇太弟寳袭爵为王撒吉思以功与火鲁和孙分陜黒山以南撒吉思理之以北火鲁和孙理之从宪宗攻钓鱼山建言乗势㝎江南必有骏功上嘉纳之命世祖取武昌王取淮安东西并进未㡬上崩斑师集阙阿里博哥睥睨神噐诸王多附之王亦首䑕进退撒吉思闻之驰见王力言世祖寛仁神武中外属心宜専意推戴若犹豫不决则失机非计也王从之世祖即位授撒吉思北亰宣抚赐宫人瓮吉刺真氏及金帛章服洎至镇锄龈姦革邪除秽辽东以宁㑹髙丽有异意上遣使究切则委罪扵弼臣洪察忽械送京师道辽东撒吉思访知洪以直諌忤意故即奏䟽为直前谩上命释洪俾讨叛党平之山东李璮反奉诏偕诸王哈必赤等东征应㑹决机转战数十合生得璮戮于市复济南益都等五十余城哈必赤欲屠之力争曰王者之师诛止元恶罔治胁从扵是释囚系返流逋归剽掠吹枯苏僵简节踈目传檄四封舆情大恱授资徳大夫山东行省大都督迁经畧统军二使兼益都路逹鲁花赤辞不拜上言山东重镇宜别选贵戚临之上不许因赐京城宅一区益都田千顷及李璮马群园林水硙海青银䑕裘等甞慕古人举亲举讐之节惟才是用或以子姪为幕僚或以里闬知旧为文学官或以叛帅旧卒为部曲将不頋身嫌专为国计公论多之兵后民有田乏牛具为之上闻验民丁力官给以牛人得肆耕李璮故将毛璋率诸部谋执之以附江南璋党秃鐂懐其恩以璋谋上变乃袭璋斩之统军抄不花畋逰无度害稼病民元帅野速荅尔等豪㩀民田以为草地随事表闻得㫖执抄不花减死杖之勒野速等还故土山东诸郡与宋人接境时见侵掠乃㧞胶莱与宻等州丁壮屯沂莒以逼连海宋邉帅丁某惧以所统来降其为民捍患为国拓土类如此推贤譲能知人善任名臣宿将多出其门硕望雄才余五十载忽一夕星殒于舎年六十四卒于京师之南城山东父老相与刻石纪勲徳焉今赠安邉经逺宣恵功臣资徳大夫河南江北等䖏行中书省右丞上护军追封云中郡公谥曰㐮恵岳璘十子长曰益弥势普华次曰都督弥势普华曰怀来普华曰都尔弥势曰八撒普华曰旭烈普华曰和尚曰合刺普华曰独可理普华曰脱烈普华都尔弥势初从撒吉思讨李璮以功奏为行省郎中继除愽兴沂州监都㑹丞相伯颜督诸军取宋慨然曰吾世受上恩此立功报国之秋也吾其从戎乎撒吉思嘉其忠谒丞相举以自代乃与从子撒里蛮俱隷丞相麾下与攻襄樊进兵阳逻堡顺流至丁家洲宋相贾似道出视师迎戦奔溃都尔弥势为前锋引大军乗势逐北与宋殿帅孙虎臣戦于焦山破之陞蒋安抚翼监戦复攻常州得隽陞断事官江南既平擢安丰路逹鲁花赤行省以其㢘能署䖏州路逹鲁花赤时新附之民怀携阻兵每单骑招降兵不血刃人以四哥佛子称之后见平章阿合马窃柄张甚耻为诡随居闲养晦五年日本之役以为征东都元帅又与丞相阿塔海李牢山等异议辞行巳而阿塔海等果败运使卢懋以言利擢中书右丞欲引为叅知政事知懋不可与共事亦辤不拜后懋果以罪诛迁同知浙东宣慰使司事东阳贼杨震龙作乱郷民或为贼应卒讨平之朝廷以江浙财计至重命为行省郎中及桑葛当国屡欲援为助固谢不就迁太平路逹鲁花赤同时平南大臣如丞相蒙古台髙兴国公史弼河南王卜隆吉台皆以兄礼事之一时善辞命都尔弥势与阿里齐名行省凢有入奏必命之徃每至上前开陈是非得失披析解駮如指诸掌上嘉赏曰惟卿及阿里言事能称朕意尔阿里后秉钧衡而都尔弥势官止广西宪使卒哈刺普华倜党有节㮣好义如嗜欲恤穷若姻戚临危蹈难徇国忘身儿时父以断事官治保㝎㽞之侍母奥敦氏居益都一日忽作而叹曰㓜而不学有不堕吾宗乎即趍父所自白父竒之俾习伟兀书及授语孟史鑑文字记诵精敏出扵天性李璮之乱奥敦氏挈季子脱烈普华避地登莱间音问隔絶号泣彻昼夜㝷从撒吉思平乱山东卒购获奉以归人以为孝感所致撒吉思深加噐重自谓才具不及言扵世祖召给宿卫甞以王事至益都扵四脚山中置广兴啇山二冶以劳授今符商山鐡冶都提举未及代以职譲厥弟天兵南向馈运繁兴𬒳选为行都漕运使帅诸翼兵万五千人从事飞刍輓粟夜警晨严军资以济南北混一与有功焉事平上封事大要言亲肺腑礼大臣以存国家之体兴学校奨名节以励天下之士正名分严考课以㝎百官之法通泉币却贡献以厚生民之本又言江南新附宜昭旧族振滞赏懋力穑通啇弛征薄入以抚驯其民不然恐尚烦宵旰之虑庙堂多采用其言属漕米二十万石由邦沟逹于河舟覆损十之一而又每斛视都斛为亏五十分斛之三时阿合马秉政责偿舟人合刺普华伏阙抗言量之踦赢出扵原降而水道之虞非人力有弗戒彼虽罄其家不足以偿若朝廷必不任亏损臣独当其辜而巳上命勿治执政柄者愤无所泄则诎公监宁海路后迁江西宣慰使未之官改除广东转运塩使兼领蕃市舶时盗梗塩法陈良臣等扇东莞香山东州负贩之徒万人撞搪相和江西行省命与招讨使荅失蛮讨捕之先驱斩渠魁以讯馘告躬抵贼巢招诱余党复业仍条言塩法之不便者悉祛其害按察使脱欢大爲姦利劾奏罢之群盗欧南喜僣王号伪署丞相招讨衆号十万因图上其山川形势及攻取之䇿三十余条建言揃刈弗亟其势长声生蔓延未已遂与都元帅课儿伯牙宣慰都元帅白佐万户王守信等分兵搤之功最诸将无何右丞唆都督兵征占城交趾素多其智勇属护饷道比至东莞博罗二界中遇剧贼欧钟等横絶石湾其锋锐甚扵是慷慨语其下曰军饟重事也望风退缩以误国计吾弗为也即身先士卒且戦且行矢竭马伤徒歩格闘踣数十人勇气益厉以衆寡不敌为所执贼欲奉之为主骂曰吾方岳重臣肯从汝为逆耶正有死耳遂遇害扵中心冈时至元甲申二月之十九日也年三十有九是夕梦夫人希台特勒氏曰广㓂之乱吾死矣言已乗云而升夭矫如龙径西北而去知事鐂闰张徳亦夣城门有金榜合刺普华衣金甲指麾其中谓曰吾今治此烦若二人为功曹翌日凶讣至俄而闰徳相继死时群寇未息官军追捕邦人徃徃见其乗骓督戦或闻空中隐隠金皷声咸惊异以为神绘像祠之生平将兵理财部伍分明禁令严肃凢所施置后为法程敭厯中外以才干称以死节着中朝罕俦也赠通议大夫戸部尚书上轻车都尉赐号守忠全节功臣谥曰忠愍希台特勒封髙郡太夫人盛年寡居贞操凛凛义方有严二子长曰偰文质次曰越伦质文质甫十岁刲股以愈母疾粤之人士谓忠贞孝三节备扵一家故相与绘为图传观之既长名迹猎猎称其家延祐初守广徳治法风声为诸郡最㑹朝廷经理江浙田粮行有以番阳官吏不称职委讯其事至则用法外意治贪猾吏为民害者阖郡称快改授通议大夫潭州路总管潭为大郡既至兴利除害执法不阿当道嫉其轧已者搆诬以罪事既白迁贑州路总管㝷佩金虎符同知广西宣慰司事副都元帅㑹桞州庆逺賔州徭民叛领兵数千进以荣诱贼党擒其渠魁侯十九龙半天等一十三人以归贼衆望风奔溃降者㡬万人复置屯田为守备计开通故道以絶其负固之念省垣宪府交章论荐谓其有文武才畧如古良将迁正议大夫吉安路逹鲁花赤中书甞檄徃广西海北审断所至明决既而引年休致家于豫章东湖之上子五人曰偰玉立登延祐戊午第今翰林待制朝请大夫兼国史院编脩官曰偰直坚登泰㝎甲子第今承务郎宿松县逹鲁花赤曰偰哲笃登延祐乙夘第今中顺大夫佥广东道肃政㢘访司事曰偰朝吾登至治辛酉第今承务郎同知济州事曰偰列箎登至治庚午第今从仕郎河南府经厯越伦质蚤岁警敏笃学无子弟之过未仕而殁赠从仕郎山东东西道宣慰使司都事一子曰善着登泰㝎丁卯第今承务郎天临路同知湘潭州事文质甞谓玄曰吾宗肇基偰辇今因以偰爲氏盖木本水源之意也且髙曽以来勤瘁王家翊兴大业而俛仰陈非托之文家大惧湮没无以示来者谨具世次履厯以清玄惟太史公论賛夷齐颜跖反覆致意扵天道报施盖甚惑焉每读之輙废书而叹以为古今同一辙也及观偰氏世磊砢相望勲节在国利泽在民虽汗简所书何以尚此诸季起家擢科如射命中异时泓涵演迤硕大显融无落扵其世识者巳有以觇之则是溉根而食实售物而取偿天之扵偰氏独昭昭不忒如是异乎前所闻矣使造物报施每率是道天下有不乐为善者㦲又惟别生分类古之道也偰氏逺稽前闻遡厥本始以垂方来绵延百世遂为中州着姓实自今启之厚之至也凢此皆余所嘉称而乐道者敬撮其实为作家传后之秉笔䌷金匮石室之书者则或有征扵斯文圭斋文集卷之十一终圭斋文集圭斋文集卷第十二圭斋文集卷之十二宗孙铭镛编集安成后学刘釬校正经疑问夫子以小噐称管仲而又以如其仁许之何也对圣人之用人有以徳之体言者有以徳之用言者不可以一㮣观也夫以徳之全体而言则天之所以赋扵人人之所以得扵天者其体甚大也惟圣人为能践形下圣人㡬等而以徳之全体论之乌得不少为之贬㢤故喻之以噐噐者如物之所受浅深限量自有不可得而诬者也若夫有以徳之用言者则不然夫徳非徒贵乎足已以其有及物之功也而王伯之㑹世变之来有人扵此乃能明大义以安斯民圣人即是论之安得不深许之㢤故称之曰仁仁者之用莫大扵爱物也迹其恵之在民心功之在天下亦安得而泯之哉昔夫子之论管仲或曰小噐或曰如其仁其体用之殊乎夫仁之一字夫子未甞轻以许人是以颜冉之流工夫造诣之髙下夫子扵言仁之际若有分寸较扵其间独扵管仲则曰如其仁如其仁既许而又不一许之岂有他㢤盖自姬辙既东楚氛浸盛生民之扰扰纷纷者未有纪极也仲也出而相恒公合诸侯匡天下不以兵车之力焉其仁之及物为何如耶求之当时未见仲比也至于其噐之易盈不䏻使已无三归之僣公无多嬖之失齐政旋踵而衰则噐之所受不过如是而止使其扩而充之以至扵一初之全体则可以拓圣贤之业载宇宙之重惜乎非重所䏻及也盖必至是然后为大噐之体叚焉仲之为小不亦宜乎然则圣人之论何徃而非公乎问孟子以隘与不恭称夷恵而又以圣人百世之师推之何也对人有絶世之行可以为圣矣而未至扵化也故不䏻无一偏之弊焉夫圣而至扵化则世无得而名有圣人之一事而至其极焉始有絶世之名矣由其有絶世之名是以清者一扵清而未必和和者一扵和而未必清扵是不广之意扩不恭之气象生焉虽不害其爲圣人也而君子至公之论岂得以此废彼㢤孟子之称夷恵或曰隘与不恭或以圣人百世之师推之非异论也自今观之譲国而逃諌伐而饿与夫不羞汚君不卑小官闻其风者顽廉而懦立薄敦而鄙寛则百世一夷恵而已诚圣人也然而朝冠涂炭之偏袒裼我侧之汚不㡬疾恶之已甚同流之无别乎大抵清不期扵隘和不期扵不恭特其不䏻化而驯致其弊焉彼夷恵亦不自知其然也由是观之负絶世之名者夷恵之得爲圣人以此也其不得爲大而化之之圣人亦以此也若吾孔子则不然絶孺悲拒阳货见小君扵卫国应佛肸扵中牟时乎清时乎和无适而不可也夷恵能之乎故不观孔子无以见夷恵虽然亦岂可以是遽少夷恵㢤孟子曰伯夷圣之清下恵圣之和孔子圣之时然则二子亦孔子之徒欤书义翕受敷施九徳咸事俊又在官百僚师师百工惟时自古者以成徳观人而人才治效之盛为不可及也夫成徳者君子自然之徳然君子有是徳而不䏻以是徳自见扵事功惟古之圣人有以知之而毎以为观人之法焉凢有司百执事之臣莫不由是而取材故嘉谟之入告庶绩之咸熈无徃而非是徳之形着也人才治效之盛无越扵帝舜之朝此其故欤书曰所谓九徳者非臯陶所谓人之有九徳欤训书者以为成徳之自然非以彼济此之谓也自帝世以知人为难而臯陶陈九徳之目或养直而温和或简易而㢘隅或果毅以为扰或塞实以为强其他或六或三不一槩也有六徳而严祗者则钖之以有邦有三徳而宣明者则任之以有家观人之法拳拳扵九徳焉生斯世者不患其无位也而患其不䏻有是徳扵是莫不精白以承休勤敏以趍事者以圣人䏻翕合而受之敷布而施之也人见其俊乂在官也而不知九徳之时措也故夫九官相逊兹非百僚师师之兴起乎十有二牧惟时亮天工兹非百工惟时之则倣乎所以相逊所以亮天工者非九徳之君子孰䏻与扵斯由是观之九徳咸事之一语其虞朝观人之法得人之本欤后世惟般周之宅俊灼俊意爲近之故其人才之盛亦髣髴有虞之世秦汉而降急扵功利权谋之近效而用区区胜徳之小才扵是九徳之目仅存扵书耳或曰虞庭君子之多而舜犹以知人爲难者盖虑静言庸违之在朝䜛说殄行之震惊朕师者未尽杜絶圣人观人之法不可一日废也然吾观百僚师师百工惟时之后则君子多而不仁逺矣故又曰何畏乎巧言令色孔仁䇿问今天下之事有可言者多矣姑举其大者言之冗官之未汰铨选之未精殿最之未明法律之未㝎此四者方今之急务朝廷之所欲闻而士君子所当讲者其叅酌古今以对母泛母略对洪惟盛时设茂科䇿多士而开其直述之门执事典文衡询承学而试以时务之大夫天下之事诚多矣至扵大而可言者亦今世之所嗫嚅者也自士太夫间以道故常为练事以言要切为干时是以至论罕闻今执事不循故常不贵泛畧举急务以询诸人岂非盛时开直述之门而得为不讳之问然而所谓直述者非以其文朴野而以其言之切直也既以不讳问宜以直𫐠对昔夫子以林放为大哉问非大其问以其知本也事不知本多言何禆愚请言事之本矣明问有曰是四者方今所欲闻也愚谓非特方今之所欲闻乃方今之巳行者也其间行之弗竟守之弗一或者未究其本乎如冗官之汰大徳之初甞举行之中书以打减置局而董之以平章某公或议某司当併某司则创某司以兼领之议者或创而罢者㝷复矣辛亥更化涣发徳音减遥授之官改陞创设者日议併罢乃併通政扵兵部武备等院皆复旧制京畿寺监罢者非一是则冗官汰矣然而舆图之广郡邑之衆旁蹊曲径之捷出者未悉汰也铨选之精则自混一以来立省选部选之法为二别子弟承袭承继承䕃之例为三设吏员译学儒业军功出身之科为四是则铨选精矣然而氏族贵贱之未别岁月贤否之同淹或未暇精也殿最之明则自大徳皇庆以来定十三条之章法或遣宣抚廵观或命御史徧厯是则非不明也然而各䖏㢘能五人之荐未见即用也三考黜陟之法未见可乆也法律之定则非无至元新格也非无省部之编例也然而掾史一时之议拟而通行者尽合扵至元之法意乎广平何相之撰拟而未进者竟䏻为大徳之成书乎由是观之四者非不知也非不行也愚请论其本焉其一曰汰冗官之本在扵减闲散之俸以厚正官塞侥倖之路以清正选今正官之俸甚薄而散秩之禄尚多昔刘景升有大牛蒭豆数倍而负任不及常畜曹操以之享士戒冗食也况方以厯俸为出身减禄俸之无名则岀身有限矣若侥倖之门斯又正选之大患也古者判行使之置损外同之设未必非有所循而为是名以䖏之而汉之烂胄晋之续貂实滥觞扵兹诚能如汉文欲用啬夫而张释之终以为不可家人滥求郎官而明帝终不以为私㤙则冗者可汰矣其二曰精铨选之本在扵严族属之分以尊吾国人畧岁月之考以㧞其才用今之女真河西眀有着令而自混色目北庭族属隣扵近似而均视蒙古乗坚駈良并列通显盖我国人天性浑厚不自标榜愚恐数百年之后求麟趾之公姓不可复别异矣欲还淳古之风去杰黠之习则必如贞观之扵崔卢氏族命近臣编之使其派系分明不得揉进可也至扵岁月之考能否同滞此可畜常调不可以待贤才诚能覈名实以甄异能使録録庸吏不得含煳淟涊苟资厯求序迁则当如崔祐甫除官八百而不拘常资㓂莱公却例用新进而号得士则铨选可精矣其三曰明殿最之本在扵择才明之监司絶殿序之汚吏夫货来之徒玩法而残民者也岂可复为民之父母乎三年之殿邉逺之任未是悛也孟子曰不祥之实蔽贤者当之身为方岳而见善不举岂得复为人之耳目乎絶污吏则愿如唐太宗之扵党仁弘苟犯赃贿虽至亲幸难以㓕公责监司则愿如齐宣王之封即墨而烹阿大夫晋文公之诛曹而数其不用僖负覊则监司必举汚吏必除最者非假请托殿者不可侥倖矣其四曰㝎法律之本在扵酌古今以成法书优禄秩以选法吏今法书无一㝎法吏无优选推谳混扵常流条令裒扵书肆官不徧覩法无定科䡖重高下逢其喜怒出入比附系其爱憎无成书则近扵罔民无优秩则昧扵劝善昔者子产铸刑书虽曰叔向笑之而郑以治以䏻止辟也于㝎国为廷尉以民无冤而至三公近代钱若水以同州推官清直而擢枢副前以示劝也如是则法书必作法吏必优刑自平允律自精熟矣四者之本愚既已畧言之其目之备更仆未可终也虽然四者之本所以行之者一也一者何也信而巳方今天下急务所可言者孰有大扵信之一字乎书曰令出惟行商鞅之伯术亦以示信爲先令而不信则冗官何由汰铨选何由精殿最何由明法律何由定乎愚故曰所以行之者信而巳明问有曰宜叅酌古今以对母泛母畧嗟夫执事以急务爲问愚敢以泛畧爲对乎然四者之有信犹水木之有本源也故敢以爲终篇献执事其思之制曰朕闻圣贤之君之治天下也或恭己无爲或不遑暇食或寛化恭俭或力扵为善其所以致治虽殊及乎民安物阜风淳俗美刑辟措而鲜用颂声作扵田里制礼作乐翕然大和而麟鳯龟龙嘉禾朱草甘露醴泉诸福之物莫不毕至虽帝王之美不徒在是亦其气之应也舜文之徳化尚矣若汉之文帝唐之太宗犹䏻致治如彼况薄汉唐而不居者乎今天下虽乆宁谧户口虽甚蕃滋而稼穑或伤于水旱细民或致扵阻饥未能家给人足时犹仰济县官岂行仁义有未尽效邪子大夫明古以识今知常而通变母迂濶扵事情毋乖戾扵典则明以对朕朕将亲览焉臣对臣闻有志者事竟成人主之致治莫先于立志故善观人主之治者先观其志夫人主以䏻致之资操可致之势所图无不获所欲无不成以求乎天而天应之以求乎人而人从之所以然者以其志之先定也其或致理之效偶有未备天人之间偶有未和则当守之以专逹之以彊以俟夫悠乆之效不可以疑贰阻之也臣草茅贱士何敢上揆渊衷然以臣切观陛下之所为真近古以来大有为之君也陛下曩在东宫仁孝之资英毅之畧闻于天下也乆矣既而徴四方书以考古今飞龙之祕大召宿儒询问要道临御之后不趂声色不事逰畋凢耳目之娱营缮之事秋毫不经扵心惟经籍史传日接于前扵是大兴儒科黼黻至治祖宗以来百余年之旷典一旦举而行之遂使臣之浅陋亦获叨奉大对扵明时虽然臣之望陛下者以陛下爲有大志而陛下之䇿臣者亦适有以发臣之愚臣㐲读圣䇿曰朕闻圣贤之君之治天下也或恭已无爲或不遑暇食或寛仁恭俭或力扵爲善其所以致治虽殊及乎民安物阜风俗淳美刑辟措而鲜用颂声作扵田里制礼作乐翕然大和而麟鳯龟龙嘉禾朱草甘露醴泉诸福之物莫不毕至虽帝王之美不徒在是亦其气之应也舜文之徳化尚矣若汉之文帝唐之太宗犹能致治如彼况薄汉唐而不居者乎嗟夫薄汉唐一语此乃圣志之发见也陛下此志可与四三王可与六五帝矣其曰或恭已无为或不遑暇食或寛仁恭俭或力扵为善臣愚以谓此未可以观致治之殊当有以验立志之同也古人有言曰始扵忧勤终扵逸乐若以恭已无为异乎不遑暇食则隆古之恭已无为者莫舜若也然而一日二日万㡬舜何不少自逸豫乎若以恭俭寛仁异乎力扵为善则近代之恭俭寛仁者莫汉文若也然而拊髀思贤夜半前席汉文何不为是玄黙乎由是观之未有不自忧勤始者自忧勤始志之同也陛下既薄汉唐臣不复肤引汉唐之事请以舜文终焉舜文之道布在典䇿陛下既慕舜文亦法其所爲而巳矣如欲民安而物阜风淳而俗羙则当思夫利用厚生之何急也惇典敷教之何先也由庚鱼丽何自而多也関雎麟趾何从而厚也陛下能法舜文即舜文矣如欲刑辟措而鲜用颂声作扵田里则当求如臯陶者命之明刑有如虞芮者俾之息讼九歌可使勿坏也大雅可使无废也陛下能法舜文即舜文矣如欲制礼作乐翕然太和则当求如伯夷后䕫周公者命之制作扵其间六典之制或尚可讲也九韶之音或尚可学也陛下能法舜文亦舜文矣至如麟鳯龟龙诸福之物莫不毕至圣䇿有曰亦其气之应也臣愚以谓知气则知志矣圣人志气清明若神一动则天地随之诸福之物皆自圣人方寸中来非自外至也中庸曰致中和天地位焉万物育焉盖吾之气顺则天地万物之气亦顺吾之气和则天地万物之气亦和天地之气见扵万物同一和顺则百兽自舞扵舜之庭鳯凰自鸣扵文之岐矣又何祥瑞之足羡㢤臣伏读圣䇿曰今天下虽乆宁谧戸口虽甚蕃滋而稼穑或伤扵水旱细民或致扵阻饥未能家给人足时犹仰济县官岂行仁义犹未尽效耶臣愚以谓此天以坚陛下之志也古人有言曰天心仁爱人君若曰稼穑或伤扵水旱则舜之所谓洚水警予者犹有甚扵今之伤稼者也若曰黎民或致扵阻饥则文王所谓小人怨汝詈汝者犹有危扵今日之阻饥者也顾二圣人之所以弭灾恤患者㒺㳺㒺滛皇自敬徳之外无闻焉陛下既法舜文讵知天之所以启舜文者不以启今日耶陛下以敬天为忠则水旱可变为丰穣陛下以恤民为志则阻饥可变为足食在方寸一转移之间耳若诿之曰岂行仁义而未尽效耶臣愚窃以为未然夫仁义之效如炊之必熟种之必生行仁义而未至者有矣未有行仁义不效者也陛下如以悠久待之或曰圣问如此而臣辄以为可以四三王可以六五帝者何自而知之盖因其已行者知之也其未行者扩而充之斯无难盖仁义之积礼乐必兴彼汉唐之治如身衣弋绨一台惜费以致海内殷富与夫斗米三钱外戸不闭自三代而下亦可谓盛矣然贾生劝汉文以礼乐而辞曰未遑祖孝孙杜淹劝太宗以礼乐而曰治之隆替不系扵此臣以是知二君扵仁义之效若有所不知也今陛下锐情儒科日议礼乐而拳拳扵仁义之二字视汉唐何啻相千万耶此志所充宜其俪羙扵五三盛时也大㮣国家之治当先论其根本不可责效扵目前古之圣贤之君未甞不忧勤扵其始逸乐扵其终灾异扵其先祥瑞扵其后今日之不遑暇食力扵为善他日之恭己无为恭俭寛仁也今日之水旱伤稼黎民阻饥他日之麟鳯龟龙嘉禾朱草也若夫备御之不可无术救荒之不可无政求蒭之不可不择一贤相事耳奚以多言爲臣又读圣䇿曰子大夫明古以识今知常而通变母迂阔扵事情母乖戾扵典则明以对朕朕将亲览焉臣愚以谓事有古今志无古今事有通变志无通变圣人之志与天地之正气相通志定扵此气应扵彼有理之必然者倘论水旱而牵合扵夏侯生軰洪范五事之说则隣扵迂阔矣论民饥用乏而附㑹扵权万纪等建利之谋则流扵乖矣矣臣非不知实所不敢臣之拳拳者惟曰有志者事竟成陛下㽞意焉国家幸甚天下幸甚臣谨对圭斋文集卷之十二终圭斋文集圭斋文集卷第十三圭斋文集卷之十三宗孙铭镛编集安成后学刘釪校正诏表册文命相出师诏惟天惟祖宗混一凾夏全付眇躬朕承丕基兢兢图治罔敢逸豫不谓迩者河南反贼乗此承平之乆负固弄兵流毒黎庶巳甞命将讨捕屡获渠魁戮以徇衆余党狂猘尚逋严诛亦尝肆宥开以自新怙终不悛致烦师旅太傅中书右丞相脱脱爰自贼发迄今屡请董师致讨朕以心膂之亲应难其请而期扵自効诚恳益坚朕惟事体之大付託实难匪资巨济之才孰胜戡㝎之任今命脱脱以荅刺罕太傅中书右丞相分省于外总督诸道军马水陆并进其枢密院御史台各分官属从行禀受节制无或有违务要廓清妖沴永底隆平于戏太傅寔左右朕躬其行在安靖天下故分总揆之重属以讨贼之劳尚克钦承懋建丕绩故兹诏示想宜知悉再命出师诏朕承国家隆平之运四方无虞民不识兵士不讲武于兹有年矣不谓迩者河南反贼弄兵构难荼毒蒸黎用是前岁大丞相脱脱请自出征一戦平徐朕惟股肱大臣宜朝夕在朕左右亟命召还分将致讨岂谓因循迁玩倐经二年湖广荆㐮虽尝克复余贼逋诛负固恣睢致使军士暴露日乆吾民供给困繁愁叹怨嗟彻于朕聴朕不遑宁䖏乃命脱脱以答刺罕大师中书右丞相分省于外緫督诸该军马振其威武刻日进兵殄贼安民以释朕虑凢将士用命者赏不用命者诛贼衆来降者赦旅拒者戮扵戏朕与丞相共理天下者也天下多故朕轸其忧相任其劳理所必致汝徃钦㢤慎厥事事乃有济图厥功功乃有成徃哉汝谐布朕威徳措安吾民朕惟汝頼汝徃钦哉进辽史表开府仪同三司上柱国录军国重事中书右丞相监脩国史领经筵事臣脱脱言窃惟天文莫验扵机衡人文莫证扵简䇿人主鍳天象之休咎则必察乎机衡之精鍳人事之得失则必考乎简䇿之信是以二者所掌俱有大史之称然而天道幽而难知人情显而易见动静者吉㐫之兆敬怠者兴亡之机史臣虽迷前代之设施大意有助时君之鍳戒辽自唐季基于朔方造邦本席扵干戈致治能资扵黼黻敬天尊祖而出入必祭亲仁善隣而和战以宜南府治民北府治兵春狩省耕秋狩省歛吏课每严扵刍牧岁饥屡赐乎田租至若观市赦罪则脗合六典之䂓临轩䇿士则恪尊三岁之制君慕汉髙之为帝托耶律扵刘宗相儗鄼侯之为臣更𫐠律以萧姓享国二百一十有七载政刑日举品式俻具盖有足尚者焉迨夫子孙失御上下离心骄盈盛而衅隙生残贼兴而根本蹙变强为弱易扵反掌吁可畏㢤天祚自絶大祐苟延国既丘墟史亦芜茀耶律俨语多避忌陈大任辞乏精详五代史系之终篇宋旧史埓诸载记予夺各循其主传闻况失其真我世祖皇帝一视同仁深加悯恻尝敕词臣撰次三史首及扵辽六十余年岁月因循造物有待臣脱脱诚欢诚顿首顿首钦惟皇帝陛下如尧稽古而简寛容衆若舜好问而濬哲冠伦讲经兼诵乎祖谟访治旁求于徃牒兹循史事断自宸衷睿㫖下而徴聘行朝士贺而遗逸起扵是命臣以右揆领都总裁中书平章政事臣铁睦尔逹识臣贺惟一翰林学士承㫖臣张起巖翰林学士承㫖臣欧阳玄翰林侍讲学士臣揭傒斯侍御史今集贤侍讲学士臣吕思诚为总裁官中书遴选儒臣崇文大监今兵部尚书臣㢘恵山凯雅翰林直学士臣王沂秘书着作佐郎臣徐昺翰林监脩臣陈绎曽为脩史官分选辽史起至正三年四月迄四年二月发故府之椟蔵辑遐方之匦献捜罗剔抉删润研磨纪志表传备成一代之书臧否是非不迷千载之实臣脱脱等叨承隆寄幸睹成功载宣日月之光华愿効㳙埃之𥙷报我朝之论议归正气之直则辞之昌辽国之君臣有知善者喜而恶者惧所撰本纪三十卷志三十一卷表若干卷列传四十五卷各着论賛具存体式随表以闻上尘天览无任激切屏营之至谨言进金史表窃惟汉髙帝入闗任萧何而收秦籍唐太宗即祚命魏徴以作隋书盖历数归真主之朝而简编载前代之事国可㓕史不可㓕善吾师恶亦吾师矧夫典故之源流章程之㳂革弗披徃牒曷蓄前闻惟此金源起扵海裔以满万之衆横行天下不十年之乆制域中其用兵也如縦燎而乗风其立国也若置邮而传命及煟兴扵礼乐乃焕有乎名声尝循初而迄终因考功而论徳非武元之英畧不足以开九帝之业非大㝎之仁政不足以固百年之基天㑹有吞四海之志而未有一四海之规明昌能成一代之制而亦能壊一代之法海陵无道自取覆败宣宗䡖动曷济中兴迨夫浚郊多垒之秋汝水飞烟之日天人属望乆有在矣君臣守义盖足取焉我太祖法天启运圣武皇帝以有名之师而释奕世之忾以无敌之仁而收兆民之心劲兵擣居庸关北拊其背大军出𬗋荆口南扼其吭指頋可成扵儁功操縦莫窥扵庙筭惩彼取辽之暴容其渉河以迁太宗英文皇帝席卷河朔而徇地并营嚢括赵代而传檄齐鲁㓕夏国而蹴秦巩通宋人以逼河淮睿宗仁圣景㐮皇帝冐万死出饶风长驱平陆戦三峰乗大雪遂定中原大阳出而爝火正音作而衆乐废及我世祖圣徳神功文武皇帝恢弘至化劳徕遗黎燕地㝎都彻武灵之旧趾辽阳建省抚肃慎之故墟于时张柔归金史扵其先王鹗集金事扵其后是以纂脩之事见诸敷遗之谋延祐申举而未遑天暦推行而弗竟恭惟皇帝陛下缉熈圣学绍述先猷当邦家闲暇之时治经史讨论之务念彼泰和以来之事迹接我圣代初兴之岁年太祖受帝号扵丙寅先五载而朱鳯应世祖毓圣质扵乙亥才一岁而黄河清若此真符昭然成命第以变故多而旧史阙耆艾没而新说譌弗折衷扵大朝恐失真扵他日扵是圣心独断盛事力行申命臣等集衆技以责成书伫奏篇以览近鍳臣等仰承隆委俯竭㣲劳䌷石室之书诚乏司马迁之作献金镜之録愿摅张相国之忠谨撰𫐠本纪十九卷志三十九卷表四卷列传七十三卷目録二卷装潢成一百三十七帙随表以闻进宋史表开府仪同三司上柱国録军国重事中书右丞相监脩国史领经筵事提调太医院广恵司事臣阿鲁图言窃惟周公念先业之艰难七月之诗是作孔子论前王之文献二代之礼可言故观赵氏隆替之由足见皇元混一之绩钦惟世祖圣徳神功文武皇帝初由宗邸亲总大军龙旂出指扵离方羽葆归登于干驭风沐雨讵辞䟦履之劳略地攻城咸遵禀授之筭扬舲而平江汉卷甲而克㐮樊恭行吊伐之师昭受宠绥之寄及夫收图书扵胜国辑甫扵神京㧞宋臣而列政涂载宋史而归秘府然后告成郊庙钖庆臣民推大赉以惟均视一统之无外枢庭偃武既编戡㝎之勲翰苑摛文㝷奉纂脩之㫖事㡬有待岁月易迁累朝毎切扵继承多务未遑扵制作臣阿鲁图等诚惶诚恐稽首频首钦惟皇帝陛下恢弘至道绍述丕谟徃行前言乐讨论于古训祖宗功徳思扬厉扵耿光惟我朝大启基图彼吴㑹后归板籍视金源其未逺细石室以具存及兹累洽之时成此弥文之典命臣阿鲁圗左丞相臣别儿怯不华领事前右丞相臣脱脱为都总裁平章政事臣帖穆尓逹识御史大夫臣惟一翰林学士承㫖臣起巗臣玄治书御史臣好文礼部尚书臣沂崇文大监臣宗瑞为总裁官平章政事臣纳麟臣伯颜翰林学士承㫖臣逹实帖木尔左丞臣守简叅议臣岳柱臣拜臣陈思谦郎中臣干栾臣孔思立等恊恭董治史官工部侍郎臣斡玉伦徒秘书卿臣泰不华大常签院臣杜秉彛翰林直学士臣宋褧国子司业臣王思诚臣汪泽民集贤待制臣干文博翰林待制臣张瑾臣贡师道宣文阁鉴书博士臣麦文贵监察御史臣余阙大常愽士臣李齐翰林脩撰臣鐂文大医院都事臣贾鲁国子助教臣冯福可大庙署令臣陈祖仁西台御史臣赵中翰林应奉臣王仪臣余贞秘书着作左郎臣谭慥翰林编脩臣张翥国子助教臣吴当经筵检讨臣危素编劘分局彚稡为书起自东都迄于南渡纪载余三百载始终才一再期考夫建隆淳化之经营景㝎咸淳之润色庆暦皇祐以忠厚羙风化元丰熈宁以聦明紊宪章驯致绍圣纷纭崇宁荒乱治忽昭陈扵方册操存寔本扵宫庭若乃建炎绍兴之图囘干道淳熈之保又正直用则人存政举邪佞进则臣辱主忧光宁之朝仅守宗社理度之世日蹙封疆頋乃拘信使以渝盟纳畔臣而侵境由权奸之擅命启事衅以召兵厥后瀛国㱕朝吉王航海齐亡而谤王蠋乃存秉节之臣楚盛而谕鲁公堪矜守礼之国载惟贞元之㑹合属当秦道之熈明衆言淆乱扵当时大义昭宣扵今日矧先儒性命之说资圣代表章之功先理致而后文辞崇道徳而黜功利书法以之而矜式彛伦頼是以匡扶虽㣲董狐直笔之可称庶逃司马寡识而轻信至若论其有弊亦惟断以至公大㮣声容盛而实徳衰论建多而成效少且辞之繁简以事而文之古今以时旧史之传述既多襍记之蒐罗又广扵是叅是非而去取权丰约以损増事严敢计扵疾徐日积亦虞扵玩愒臣阿鲁图等黍司当揆实预提纲周询在局之言靡不究心乃职第述作之才有限而报効之志无穷倘垂清燕之观尚助缉熈之益曰若帝尧曰若帝舜惟圣心稽古之功监扵有夏监于有殷乃臣子告君之道谨撰𫐠本纪四十七卷志一百六十二卷表三十二卷列传世家二百二十五卷装潢成四百九十二帙随表尘献以闻进经世大典表尧舜之道载诸典谟文武之政布在方䇿道虽形扵上下政无间扵精粗特扵纪録之间足见弥纶之具是以秦汉有掌故之职唐宋有㑹要之书于以着当代之设施于以备将来之考索我国家受命龙朔纉休鸿基发政施仁行苇之忠厚世积制礼作乐関雎之风化日兴纪纲具举扵朝廷统㑹未归扵简牍钦惟钦天统圣至徳诚功大文孝皇帝陛下总揽群䇿躬亲万机思祖宗创业之艰难与天地同功扵经纬必有铺张以掲皦日必有术作以蔵名山爰命文臣体㑹要之遗意徧敕宫寺发掌故之旧章倣周礼之六官作皇朝之大典臣某叨承㫖喻俾综纂脩物有象而事有源质为本而文为辅百数十年之治蹟固大畧之仅存千万亿世之宏䂓在鸿儒之继作谨缮写皇朝经世大典八百八十卷目録十二卷公牍一卷纂脩通议一卷装潢成帙随表以闻伏取裁㫖明宗皇帝尊号册文伏以得名得位大君之盛徳必兼事亡事存孝子之至诚如一爰徴古训追上徽称钦惟皇考皇帝陛下禀纯干之刚居洊震之长当世祖之丕构接武皇之正传厯试诸难侔踪虞舜旧劳于外俪迹啇髙当龙跃以在渊变化莫测其量及雷行而育物动静不违乎时兹岂非顺天乎若夫纶言未颁而仁闻之驰满天下寳玺初受而皇极之建系人心兹岂非立道乎至扵亲儒生扵汗马之塲辑宗盟扵櫜弓之顷兹岂非叡文之教知武之功乎圣莫大扵无为孝莫大扵善继玄造固难乎拟议鸿名宜罄乎宣昭矧徃事之艰贞増眇躬之憷惕欲旌永慕庶享多仪谨遣摄大尉臣某奉玉册玉寳追上尊号曰明宗顺天立道叡文知武大圣皇帝铭友吾铭吾仁我以友我是须辅虽资友取友在吾人肯友吾视吾可否善不吾若友吾何取尊者友卑贵不吾见乃忘势分乃友贫贱贱者友贵所贵吾立傲固不可佞岂可习有人扵此如泽相丽吾友友吾交尽友谊曽子之学省先吾身吾友为谁必颜其人惟颜与曽尚友千载读诗读书吾志吾在敬心斋铭人之有学治心为先心得其理乃圣乃贤贤圣之为其要曰敬清明在躬斋荘中正敬不于貌敬于其心思而俨若上帝汝临无贰无虞惟精惟一饰我天君守而勿失学之终始惟敬靡他身之主宰非心而何克敬在心亦敬亦圣聡明为尧温恭者舜汤曰日跻姬文缉熈孔严三畏颜谨四非孟子养身尤善养气彼何人㢤希之则是朂尔敬心心以铭镌为此铭者太史氏玄戚友刘君思清以其犹子尚敬谒予浏上予嘉其好古将掖而进道乃为之铭其敬心斋请事斯语余日望之字说杨鑑莹之字说工制噐皆有隂阳其阳文其隂质古者物善技精故表里一文质均后世物多窳技售觕故金有滓玉有瑕丝有颣则为文以盖之若质之素乃为贵耳惟鑑不然其质之羙见扵面其文之美见扵背盖鑑主扵莹故也莹自外彻内用䏻以内烛外鑑之莹未甞为文而天下之文无不入焉吾故谓鑑有君子之道以其先质而后文也虽然百炼而金精金精而鑑莹岂一日之功㢤人质亦然所资扵学也大矣安成学者杨其姓鑑其名莹之其字者诚者文节公诸孙也质美近道蔚然有文通春秋三传学用荐为国子四门舘生圭斋欧阳玄书是说以赠之刘叔耔字说安成鐂生名士畴字叔耔从余谒字说夫畴者易治之田之名也耔者既立之苗又壅其根使之梗有㩀以御水旱者也子名畴字叔耔尊公为子计者周矣农在四民䏻衣食其三者工之技啇之利或足以病之先王有厉禁矣惟士与农同体故畊学徃徃并称扵经士生斯世筋力不匮才智有余退恃可治之田进挟可用之学傲然无求扵穹壌间以聴命扵司造世之伟丈夫也然古今则㡬人焉进为卤莾之学以倖一时之遇退为㓕裂之畊以倖一岁之秋滔滔者不乏也然岂愿吾友効之哉实耕学扵一贯坚智力扵一勤畴有其地耔有其本国之良士又良农也余为大司成时生之尊公常博为国子助教生以胄子入学日升堂讲论余爱生之声琅琅而论纚纚也今别又数年矣生勉乎哉族子章晦字说宗兄议翁子耀既冠当字谒余字之余字之以章晦又申其说以朂之今天下之有光而䏻烛者水也火也而二者不同焉水内明外暗火内暗外明然世以水鑑者什一以火照者什九岂非外闇内明者晦养其明假物而明始见外明内闇者明出乎物遇物而明自生君子则之内外交养明晦相资犹水火日用扵世而明不匮岂不以是与或曰朱晦翁𥘉授教扵屏山鐂氏有木晦扵根春华烨敷之言由是号晦菴今子以水火言明晦何居余曰木受气水而传气火者也晦明明晦岂二本㢤余生平喜吾欧阳氏之业为儒者甚多章晦聦明好学尤多艺䏻年则弱冠已见舘谷扵大家余字以晦盖望其显融者奚止如今日所观者云李观尚賔字说钤邑大姓曰西溪之李有名观而字尚賔者吾宗用纲之甥也闻余访族至其外舅家逺来即余求尚賔说夫观一字而有二义以观示言者九五之主一卦也以观瞻言者一卦之宗九五也六四一爻去九五最近故其繇曰观国之光利用賔于王谓其以隂柔而近阳刚有仕而觐于上之象今子名观而字尚賔可谓知所尚也已然亦何道而臻兹乎故愚甞谓观示观瞻之义犹未足以尽乎观九五之观我生上九之观其生二爻皆有观省其已之义为六四之君子者盍亦退而观诸已乎利用賔于王实在我之所自致也周官之法三岁大比考其徳行道艺而兴其贤者䏻者鄊老及鄊大夫帅其群吏与其衆以礼賔之献其书于王则再拜而受之夫徳行道艺之三物者士之可自勉者也今科目复矣子勉于学由是而观国之光利用賔于王孰御子㢤余闻尚賔家多书又多山水之胜甞作亭名两山间子既扁之矣用功扵幽閴深靓之鄊䇿勲扵昭明正大之地六四之观之占属之子矣彭以恭说学者以字从名有内外之辨斯不渎也安成刘仰更致其表弟彭尚谦字以恭者之请求予为字说以赠夫谦者恭也皆见乎外者也谦之中有物恭之中亦有所主何为有物谦之象曰地中有山卑者藴髙者扵其中中有屹然不可犯之意特有之而不居则见乎外者自然而谦也何为有所主主者一而已矣主一之谓敬有确乎不可㧞之意䏻出乎无伪则见乎外者自然而恭也谦也恭也曽谓色取而可乎善乎君之为字也䏻求诸乎中则容之着乎外者无以尚也谦之失曰轻恭之失曰足怯二者之失求诸中斯可彭氏多文人吾以恭好学不倦故乐以内外之说告之琅溪说吾家自钤南之防里徙长沙之浏阳族属之近者亦徙安成北境上是为早禾田号曰早欧有名俊字用纲者早欧之秀者也尝扁其读书之室曰琅溪顷过余上谒余为之说夫王莹然而泽者琅玕也溪之色幽幽其似之乎琅然而清者珩璜也溪之声淙淙盖又近之然君子之比扵玉以有徳也取扵水以有本也岂徒以声色为尚㢤玉有徳故用扵宗庙朝廷水有本故逹扵江河淮海善推其所为而巳吾用纲中有外着声与实流琅溪云乎哉彬彬说吾宗欧阳氏之甥新泽胡君复字曰扵信而名其读书䖏曰彬彬因宗人宜翁兄谒余为说夫彬彬之言昔我夫子尝两言之其一曰文质彬彬然后君子其一曰假我数年若是我扵易则彬彬矣释者谓彬彬犹班班物相杂而适均之貌大㮣质不胜文文不胜质二者适均彬彬可想见也独易之彬彬义安取乎岂非中古之言易者象或过乎质理或过乎文必经圣人之手而后彬彬与虽然愚甞窃以谓彬彬固贵乎二者之适均特物相杂而易见青黄赤白是为文章则彬彬即文矣君子之论终不以彼而易此也礼噐曰甘受和白受采忠信之人可以学礼君子先质而后文之意岂待文胜而后捄之与损其有余而𥙷其不足在夫善学君子者矣于信妙龄老苍爲学近里以孝弟贡试于鄊故余乐有以进之齐吾说族弟巽翁号齐吾因字以爲号者也兄原功甫爲之说曰后天之易巽东南之卦也万物至是而洁齐焉然东南之爲位以一岁言之则孟夏建已之月也以一日言之则日至禺中之时也以人之一生言之则二十以至三十之年也物生齐扵孟夏之月人事齐扵禺中之时大抵然也士为学弱冠以至壮岁就厥条理则成人之功过半矣宫庭有仪卫焉排比而不乱军旅有行伍焉整娖而不淆府库有委积焉屏当而不烦然后为齐也齐之功岂易集㢤昔者圣人自序为学之功毎十岁一进唯十有五志于学至三十而立独多其年岂非为学求齐扵斯时亦难矣然则齐之道当何先乎曰齐与斋同义又训一斋主乎敬敬主乎一求之之要无踰敬者或曰巽东南之卦其气温厚敬非肃不能何事扵㢲乎曰不然巽之为言顺也顺莫大乎礼礼莫大乎敬敬则有序而顺有序而顺则和生焉巽在其中矣巽翁谢曰吾今而后知齐吾之纲领矣请书其说以赠巽翁一名巽亨愽洽而聦敏吾宗之英也竒峯说天地间气形惟正与竒受其正者为正受其竒者为竒山之有五岳水之有四渎正也然五岳有泰华崚嶒而峭㧞四渎有清济潜洑而趵跃是正之中有竒者焉人亦然端荘静重之士偶遇事变未甞无超迈卓絶之行也特水之竒以冲激而见人之竒以感发而见皆因动而见竒者也惟山之竒在峰虽静亦竒孤夐之姿腾踔之势有自然之竒不可以言喻者故士之静独隐居而有竒节者徃徃则之安成鐂君世良着竒峰以为号吾既以静而竒者况之然刘氏数世皆名儒窃意斯文之福泽将钟扵世良之身所谓因动以见其竒未必见舍扵当世竒之体用扵是乎备欤明轩说族兄晋翁号曰明轩夫晋之明有离象也说卦离为日为火晋之象君子以自昭明徳晋之明以离离之明为日为火君子之自明心乎性乎愚甞谓日者火之精是日以火为明也然火自日出者也心者性之郛是心之明有性在其中也而性实自心岀者也故曰尽其心者知其性也日与火之明心与性之明固无二也虽然日以屡入养其明火以屡改养其明心之养其明也以虗性之养其明也以静明有所养自不息也明而诚其道在斯乎晋翁兄愽学之士也其渉厯世故又乆所以养其明而日进者俟余言㢤姑以是为明轩说以应其命尔刘恭安说并铭安成鐂君彦恭才气敏逹学问充裕因其有彦恭之字朋友号之曰恭安彦恭不䏻辞求一言以自朂予昔受读论语子温而厉一章尝谓温而厉一辞若总下两句所谓威而不勐恭而安者威自厉岀不勐有温在其中此易晓也威而不勐可緫扵温厉恭而安何所附属曰书言恭作肃又有所谓严恭严也肃也非厉而何且二者非可乆之道也持之而安惟温而厉者䏻之岂非互有所发明乎恨玄生晚不获质正扵前修彦恭之请姑志臆说于此愿与识者啇确之铭曰人生徳性本无不备气质或偏动鲜无媿圣人所养全体浑然貌恭而安语黙皆天希圣力行持乆持敬澄其气质懿㢤徳性恭非勉强安亦从容圣功既熟无适非中大舜命夔臯陈九徳变化攸宜君子斯则千五年后横渠犹疑刘氏之子其殆庶㡬圭斋文集卷之十三终圭斋文集圭斋文集卷第十四圭斋文集卷之十四宗孙铭镛编集安成后学刘釪校正题䟦北行録士生休明之代区宇混一意之所之迹迹皆可以逹即其耳目之所覩记搴英揽华託诸翰墨论议之间异时竒闻伟绩因是以有徴扵来世也庐陵奔元凯挟其吟咏之学卓荦之才其至京师与当代名缙绅剧谈雄辩周谘国家之巨丽而升平诸福之物举集一时扵是黄鹄朱鴈之什人争诵之至扵登髙眺逺追懐徃哲风晨月夕排遣覊思佳句尤富使之得展所藴扵承明着作之地以任扬厉辅张之风岂不大强人意乎三复降叹题而归之安成刘氏家谱徃年宗人南记自吉州刺史琮遡欧阳亭侯上及神禹下逮安福府君万不以地之遐僻族之蕃广必旁蒐逺罗不少遗谱成且欲合祠吉州刺史安福府君为不祧之祖集宗人之近者莭春秋展敬祠下其䂓措不凢用志亦仁矣尝因尧賔兄序之惜㢤南记已矣安成鐂君思清携先世告身六七通求予识其后且眂余家谱上推其祖之所自出下列各派之所同出徴两汉南宋以上至陶唐氏得姓以来之祖其意亦由南记也余嘉其其敦睦之谊图分派别得别生分类遗意故爲之书且告之曰子归爲我访黄石宗人之贤者谢曰其毋废谱学毋废祠事庶㡬余犹有望焉思清字清隠扵予先世通家又同生癸未今爲湘鄊校官家谱则其从弟思复之所图也西平李氏族谱桓桓西平爲唐中兴功着鼎彛徳𬒳黎烝当时贤良风云依乗如浑侍中如马北平曽㡬何世系冷如氷惟西平裔趾美相仍更唐厯宋我元是承设科曰隽试吏曰能守令之选㙜阁之登表表愈伟爲时名称子孙千亿蛰蛰绳绳天道之报信㢤可慿予书其㮣寓劝以惩后之来者扵焉斯徴衆芳所存嗟衆芳之所在宜君子之盘桓巖班璘兮有菊畹纷披兮有兰朝菲菲兮纫佩文采采兮为餐通神明扵鼻观纳上清扵泥丸却氛秽而益夀志无昬而气完袭馨徳乎先哲託髙风乎岁寒彭功逺先世手泽先叅政冀公曩善庐陵彭君士楚先公上庠髙选虽治春秋䏻通诸经忍见前代时文散逸毎属士楚收拾士楚至则稇载充牣先公暇日乱䌷而泛阅之择其尤者别彚为帙士楚亦䏻朗诵先世诗义賔至迭论玄兄弟澷不及省先公朂之曰黄册子㑹有行世时児曹毋忽也先公薨之七年科举兴玄首擢第追忆先训泰㝎甲子彭公冲所以诗经擢进士为士楚从弟扵是其家学益振他日冲所子功逺来京师䄂其曽祖坦轩祖碧野二先生及一门诸父旧业程文盖冲所题识手泽谒余求一言是盖吾先公平日之所购求而士楚之所乐诵者彭氏世科之左劵不在兹乎俯仰四十余年科目废而煟兴兴而歘废今明诏复饰中书举行玄叨尘从臣𥘉议阙下力賛其成又适秉笔代言播告海内矣㑹将见程文复盛当世喜而志扵斯南谷居士自賛像后士大夫自賛其真例多自抑之辞而生平自知之明徃徃见扵言表如善写真者引镜自照以图其形宜无遗巧玄甞铭南谷翁墓今观其写真自賛表里纯诚殆非丹青之所䏻状尤非发潜者之所可模写也至正二年三月余客浏东厚田汤氏家齐吾弟携此见过因赘数语于后五马图卷中五马龙者其谁如隔脑脂如行烟外如辨九疑而况南山四十万匹中欲求流云飞电之姿呜唿世无伯乐龙者其谁草虫图蜂恋其房兮不可以㳺蛛待以网兮为有所求曽不知蛱蝶与草虫兮飞跃之自由娱拙集娱拙集者吾宗欧阳存中甫之作也其中古乐府诸篇情景俱至追议当时近体诗清新俊逸佳句层见是何吾宗人之多才也题曰娱拙虽谦辞实出见觧六朝劣扵汉魏得其巧未得其拙也晚唐媿扵盛唐亦得其巧未得其拙也继自今拙日进则诗日进矣何当见存中甫重扬确之白麟溪三大字后右白麟溪三大字前中书右丞相脱脱为浦江郑大和书溪旧号香严在县东二十八里白麟则大和二十六世祖之名也有恵淮者字季渊寔白麟十九世孙由遂安迁溪上易以今名示有先也淮之孙绮至大和凡六世大和从子鑑至某又三世皆同居共财朝廷表为孝义门扵乎溪流无终时公特书是以宠之者盖将朂其门相为悠乆㢤字画方毅酷类颜真卿观者孰不改容不待賛也大师右丞相画墨竹右墨竹一枝大师右丞相所画以遗其舘客授经郎郑浚常者也丞相天资明叡知识过人一日得文与可竹谱学之即臻其妙观其枝叶面向柯干节脉皆与可法而笔意老苍与近代李蓟丘诸人所作逈然不同浚常在相府直言不阿又多引拔善类为长史甚得体相君雅爱重之故受以心画云御赐石刻千文搨本后题今上皇帝得智永千文命近臣摹勒刻置宣文阁中所拓墨本从官之有文学者则识以宣文阁寳而赐之授经郎浦阳郑深浚常尝侍上经筵故预是赐可谓稽古之荣也夫金璧珠寳天下贵贱之所同尚者也国家以旌有德赏有功扵所同尚者而不靳焉所以示恩也至扵法书名书遇弥文之代时君圣性好古则其所尚有重扵金璧珠寳矣于其文学侍从之臣不靳其所独尚者而赐之所以示异恩也郑氏浦阳义门九世同㸑朝廷尝旌之今浚常以斯文又膺是赐愚故愿义门之子孙世世寳之上以无忘圣天子好古博雅之志下无以忘乃祖父漕遇之由足以垂乆逺矣䟦逺林鐂君墓铭后前代士大夫非居忧人不敢以铭墓情非此则奉勑或契友族属尊行与座主举主也今常愽鐂君文廷制中作逺林刘君墓铭文字简古又得古式故特表而出之䟦王大年诗帙余从王实初先生得其族孙徳生诗赋一帙读之翩翩然渥洼竒骏筯骨甫壮肆其驰骋未有纪极也他日范以王良造父之法纳之和鸾大辂之下则才气老矣三复题而归其帙䟦刘士行墓志铭庐陵䖏士刘士行父以经学名家曩予在京师国学进士解子元甞请序其诗文矣今其弟解观又以邵菴虞公所为墓铭求予跋失庐陵九老以忠节文章显国史书之天下宗之士行读其书诵其诗论世尚友顾非斯人之徒与抑卲菴之铭至矣予奚庸赘族祖涧谷先生留藁䟦至正壬午十一月予访族至钤冈之防里县大夫浚仪赵侯尚之因休日时来劳既而又专其舘賔罗君孺文与其子琏求钤冈题名记等作时予又之别族之安成孺文踪迹余所至暇日敬问其先世则先軰涧谷先生之从诸孙也先生分教长沙时先尚书澹轩先生居郡泮前庑道同志合友谊弥笃既去官书问不絶咸淳甲戌先冀公以混𥙷入国学先生时为权院留临安贻书相庆以为先尚书宣力学校之报内附后犹数有书于是予与孺文叙先世通家之好聚首数日驩甚将别出先生长沙藁一帙视予帙中或手自抄或笔更録朱墨如新皆所点校歛袵读之如从先世与先生㳺咏碧湘翠麓间也独询其适传则有如徃时湘中之所传者使人不能不系之以感慨士大夫寓形天地可託者二一曰有文二曰有后二者未必得兼不得巳而去则有文庶无憾也欧阳文忠公墨迹䟦玄生平所见兖国文忠公真蹟甚多其篇帙大者扵同年许安阳家见毘陵胡文恭公墓铭藁百丈辉上人所见州郡名急就章胡氏碑行草急就章皆微渉行楷余家所蔵佳者曰与杜祁公苏明允书及晚年三乞致仕表草皆笔法如一独祁公书端谨结体颇若苏氏父子岂非苏氏感公之至初年倣公之书后充拓自为一家体邪兹来叙族至早禾田欧氏见集古题名碑䟦而欧氏在枫树下者又出与留守学士书见示皆名墨也第书中贶字两用虽贶况古文通然意若有所谓留守学士者得非田元均乎旅寓乏文字考订姑识此说以竢愽古之君子眉夀二大字䟦至正丁酉九月浦阳郑深浚常由吏部员外郎除浙西宪佥将行自念先为授经郎学在内府密迩青坊常获侍皇太子砚席今日逺役谊当入辞乃因宫臣以见既询其南归之由对曰老母年近八十思便侍养是以逺渉鲸波不敢惮劳也储君恻然頋左右取近日所书眉夀二大字赐之盖以髙其亲之年庶以永其子之养也敬惟皇太子天迪仁孝之性扵兹一事二美备焉仁事亲之实孝为仁之本皇太子平日视膳问安尽其爱敬之道扵三宫兾以宁君亲之心说君亲之志以蕲君之夀也一旦推其钖类之盛心成己成物之功仁与孝不可胜用矣眉夀始见扵豳风之七月老人眉有毫夀之徴也后屡见于鲁颂之閟宫今郑氏在淛东九世同㸑旌表孝义之家也部使者兴化羙俗之官深知斯行奉元良心画以归心法之正大笔法之端严焜燿山川新民观瞻于是称豳雅之兕觥効豳人夀君之敬而竭其忠赋鲁颂之骀背保鲁侯夀母之乐而遂其孝继今郑氏忠孝之祚日炽而日昌其兆在此也深属玄述其实谨书之下方云沁园春玄子来前还忆汝今朝初度时是吾家㡬世书香阀阅我翁畴昔心地坦夷宅相伊何泛红老子汝母慈仁有儿如今恨倚门人去和胆为谁丈夫七十何为算三十功名已是遅要经天纬地拓开实用嘲风弄月省可虗词我亦平生巵言徒费犹酌花向九疑团栾好待老吾泉石留汝钟彛大徳丁未玄贱生之日先公祝之以沁园春玄受而蔵之第年以家贫性亦踈散房中惟有一败箧以绳约之箧中无所有又以纸外护之甚严暇日时复展玩明年戊申不幸先公弃捐自是见辄呜咽殆不忍观皇庆壬子玄免先公䘮又二年矣先公在时所㝎谢氏岁乆不克成婚继妣长沙郡君谋为玄毕㛰而玄方㳺湘中继妣老妮启玄箧取故衣浣濯𥙷纫以俟新婚老妮目不知书箧中文字亦为所持去此词亦在焉玄归而求之竟失其所遍索十数日无得深自刻责以为不䏻寳蔵先人之训遂为此生抱恨之大端毎至劬劳之日则泣而识之如是二十五年屡甞吁之先公兾隂相之庶㡬复见此词以无负付嘱之意延祐乙夘以来玄侥倖科第厯官中外至元元年乙亥叨恩翰林直学士国子祭酒先公赠翰林直学士亚中大夫䡖车都尉追封渤海郡侯㝷蒙奎章近臣奏请有㫖申勑词臣制碑以赐玄感激之余付书还家嘱舍弟信翁先白扵弥告祭之日诸昆弟子姪咸集中堂姪进老遽前曰昨日偶治故书得先祖手泽一纸蟫食殆半乃夀八翁沁园春也兄弟相视大惊曰此汝叔平时徧求而不得者汝何得此衆取视之果然即付书报玄京师二年丙子夏谒告南归立碑甫抵舍姪即以词见遗玄奉词涕泣如隋珠和璧去而复还自计生平可喜之事未有过此呜唿异㢤词所谓宅相伊何泛红老子者谓外大父临贺府判理斋李公也倚门人去和胆为谁者是岁免先夫人䘮也潮风弄月省可虚词者玄少作颇患多故先公以实学朂之也犹酌檐花向九疑者先公分教舂陵时将之官也虽然玄之至喜者以此词之失而骤得则先公若有隂相之也他日或可逭伯鲁授简之责也其至惧者则以先公期待之意如彼而玄之踈文谫学所成就若此其何以逭伯符不克负荷之讥乎装禠既完踪迹所至必携以自随三年丁丑以侍讲学士召入京戊寅春以二品恩例申请夏五月进赠中奉大夫湖广等䖏行中书省叅知政事护军追封冀郡公先妣追封冀郡夫人六月甲申祭礼毕因出此卷再写善本并致所感云男玄泣血书于贤良坊寓舍䟦先公与南谷先生书先冀公与南谷居士未及一识族中宜翁为之求书扵安福同知王君习斋未㡬习斋去官故未及投㽞之箧笥考其岁月盖大徳丙午丁未间书则玄为子弟时代先公作者也至正壬午十一月玄叙族至防里俯仰将四十年南谷先公即世皆乆两家子弟覧之怆然圭斋文集卷之十四终圭斋文集圭斋文集卷第十五圭斋文集卷之十五宗孙铭镛编集安成后学刘釪校正賛御书九霄賛圣人居潜如日未旦待其将出光景扵粲若木蟠桃实生海濵天光首被先万物春离丽正中烜赫八表物物容光莫获私照上在桂林臣有震宦躬荷宠頋染翰赐之作其践胙亿兆悉臣欲揽天章㡬千万人向所蒙恩旷遇希世隋珠和璧曷足言异今虽近臣孰敢奏请仰瞻云汉惟有引领日邉之气其名曰霄阳数用九干徳孔昭龙飞之徴有开必先形诸翰墨夫岂偶然天启渊衷神助笔力震画干𥘉洞见天则猗嗟震宦世世寳蔵亿载万年为龙为光麟鳯二大字賛皇太子习大书端本堂上命庋其所书记之扵籍或以赐近侍宫臣则録所赐人姓名而登载之慎重之至也宣文阁授经郎浦江郑深其官署既在内府与青坊宻迩深家又以九世同居闻自谕徳以下咸乐与之逰因得侍砚席𬒳宠頋故有是赐焉所赐为麟鳯二大字若曰同居为国家之瑞有若麟鳯云尔笔法方严意度闲暇天縦不凢深得之允为庆幸属玄记其事扵下方谨拜手作賛辞曰春宫临池神助腕力结体楷严运笔端直上命宫臣以时贮储遇有赐予籍而记诸深仕延阁授徒宫庠获陪燕翼膺是宠光维麟与鳯肇钖孔嘉有之似之瑞我国家潘云谷墨賛徂徕松云贮玄谷道人居中抱其独琅琅空山万杵熟道人晔然开电目松云化石石化玉峥嵘寳气霄汉烛贡之奎章月在椟龙光淋漓九宇福十八罗汉画像賛我观应真玲珑八牎具妙用故示诸愚憃世言神通自堕㓜哤匪𣑽匪汉匪竒匪厖见师即呵孰前抟控千花㝠㝠百泉淙淙猿吟鹤飞白云空谾龙伯山君巴滇蜀駹爪刚力狞冠诡服厖或象瑜来或扵莬降信摄平等讵分珉玒如来在时慧日万邦既入涅境俄然膏釭固脩第二有二无双矧此苦海寔资徒杠南浮诸方金鼓肆摐建论性相树兹疑幢彼不见月指月在江渟为泓洄激为湍龙我无成亏喧寂一腔此欧阳先生闲暇时着意为鐂仲賔题此廿韵仲賔避乱客固江黄氏子鲁所因以遗之识者当因文以重其画不可因画而汎观其文也冯翼翁子羽观䟦为防里族姪题兖文忠公像文在两间与世推移道之将兴文必先知八代萎蘼韩欧继作读者赡之实启濂洛五季鉅笔素王㣲权本论拳拳庆暦七篇人心既正士习斯淳黄河泰华我公其人自賛不古不恠不清不竒置之竹篱茅舍似无不可贡之玉堂金马亦无不宜噫百年三万六千日与吾相对吾亦不知其为谁族兄山村先生像賛实践真脩洙泗之学阔视雅撡箕颖之风节用谨身充而逹乎曽闵之行存心养性悟而超乎松乔之宗子孙极髙年之养而志存旧日之俭素鄊䣊推丈人之行而身教后生以谦冲郡侯赐帛重扵郷饮朝廷表门侈扵素封是宜济南诸生追懐九十之伏胜㐮阳过客想见百代之庞公族子秉彜像賛以治官之能治家以应世之智应族不遗履舄任用咸当不劳鞭筭资具自足心平而直何事城府行简而易岂资邉幅有子孙之贤可恱情性有山林之胜可娱心目人见其康徤而期爲山村向上之夀我观其忠厚而知爲欧门鼎盛之福与静脩先生画像賛㣲点之狂而有沂上风雩之乐资由之勇而无北鄙鼓瑟之声扵𥙿皇之仁而见不可留之四皓以世祖之畧而遇不能致之两生呜唿麒麟鳯凰固宇内之不常有也然一鸣而六典作一出而春秋成则其志不欲遗世而独徃也明矣亦将从周公孔子之后爲徃圣继絶学爲万世开太平者耶黙先生画像賛寤寐乎明善诚身之书歩趋乎格物致知之学关西三鳣未必荣扵教授之四世荀陵八龙奚以过扵伯仲之一壑岂非白茅作而忠信着玄酒淳而嗜慾薄者乎钟期伯牙有同世而不相遇者吾胡扵黙之神交而益以重容城之先觉也威如苏先生画像賛英英𬗋芝皎皎素丝冥捜逺讨黙识近思子云精深季海孝友徳人之容君子之守郎中苏公画像賛维子宁父为名卿士其心塞渊如古君子既合扵古谁谐于时职是正直弗究厥施居家嗃嗃在国谔谔屹如长松矫如一鹗蚤以谠言屡忤权相晚着恵爱足食邉饟刚者必仁仁必有后宜尔有子简自造秀遗像俨然不亡者存九京可作孰敢吏云曽文辿像賛先生之学吾谁与稽吾有源委涧瀍东西先生之书吾读未遑吾有徴信季通𬗋阳大道无形公独有像神仙不死公独有塟塟留仙诀像驭仙风止乎观丘池水澄融魂月魄水息虑艮止鹤鸣长空腾化震起遗钤记传严宻谨言感发人心何日已焉防里族姪友人刘伯常名彛賛鐂氏奕世以更着号何事扵更一变至道不变者存于其保之字子以常名子以彛阳明轩太玄子龙阊阖开蜿蜒回寳劒出天马来䟽寳云禅寺题䟽唐㑹仰小释迦上彤禅师作双峯禅寺扵石鎻峰下迄今称名刹座席多丛林望士至则咸有所树建旧殿僧堂作者为别传泓法堂为晦谷辉钟楼为梦作满南庑丈室为近年谦山福今堂头一清彻公克武前仰瞻佛殿屋老思撤之揣力弗赡以余旧家宜阳寺迩吾族求作俪语发端鉅家兾获资助图维厥新词曰唐刹占山水之竒旧多胜迹瞿昙备天人之福必有广居维兹寳云雄我钤邑翚飞傍峙已耸巗瞻象驭中临未崇殿制兹欲裒多益寡舍旧图新即芜陋以徴辞谒华腴而求助扵是讲遗规扵娑馺证妙境扵率陀长者布金祗园咄嗟集事老人悬车故里讃咏成功故䟽书与所性姪书自夏谒告祠垣道假江左取便欲经祖郡省墓谱亭之行途中暑剧心与迹违抵家以来且人事蚕丛文债日生逺辱慰问但卑叔在朝沗自从臣未罄黼黻之报㤙及二代兼蒙赐碑荣幸不胜今遣仆老李特赍敕赐碑一本相奉别致薄赆赠诸族属烦吾姪分俵勿患其寡而患其有未至也迩者贱疾百病交攻使者复促上道起居未可自必老仆即使之归似难稽召命舟中欲使任其扶持之劳家兄而次雷此致问不宣荅意山先生意山聘君老兄文侍玄去冬防里弥月之留涵濡道徳之味扵骨肉之情得扵兄所教良多迨今铭感未已令郎来辱恵问勤恳第恨溢羙辞多令人读之赧然贱迹自正月中旬以来右膝肿其痛如剜始者护痛不敢屈信乆之两足筋挛即目行立俱废稽延召命恐违官箴遂援年虽未及身委有病自愿致仕者聴之例移文有司行逹朝省兾此庶得药褁心然亦沉痼如旧书来所谓促装上道那得许事耶令郎𥘉至适值病体服宣利之药遂致泄泻不已困惫不䏻见客数日稍复当图报深媿莫䏻效毫发之助闻张毅甫尚书除江右宪使其人相知力疾作一书干之或䏻相汲引一试也侧闻兹岁垂帐仍在旧舘郡泮必时至彼诸生常得亲炙老成亦幸事也余惟万万自爱占荅崖畧不敌先施等于尊照不宣又与意山先生书玄壬午谱亭之别于今六年都下蒙恵书但送书人乗便即行徃徃不别而去不及报书为歉方驰仰间令郎至荐辱佳翰承寓居春㙜夀履康裕殊慰殊慰文集旧序如戒更写令郎所着易问辨甚佳已为作序第媿病余意绪不佳乏好语也令郎气宇明爽因推其八字非常发逹行当擢科吾兄收义方之效享荣养之禄计日可待也劣弟蹒如昨右臂时苦风气流注大为所窘最是文债日生无少休息令人闷闷未卜㑹期惟以道珍啬草草伏希尊照不俻回所中书犹是癸卯年叙谱以来今三十有五年矣是时不肖与所中俱在子弟之列毎思㓜从兄弟之乐今复欲尔尚可得耶去夏谒告祠垣假道江淛初意径趍洪袁一访故耳中途剧暑遂与愿违老仆还闻族中诸公相候甚乆令人惭恧无已兹逺席宗庇自沗从臣恩及二代兼蒙赐碑尤出望外受宠惊惧蒙书乃以贺言惟重憷惕祖茔题表之喻仆何敢当第曩岁侍亲春陵见元公家数世之墓皆太守方孚若为题之他日援此故事或得一名笔表识亦未晚也践迹近叨两召贫病交窘居行未知攸措吾姪何以告之仪翁还此占复潦畧等㡬孚照囬所立书相距五百里相别十五年逆旅倚伏靡不更常起居动静邈焉无从忽宜翁兄携所恵书得之惊喜相半追忆曩侍先君子琴册适执事自綵侍来以拜见退相从斋阁是时仆与执事俱为人子弟一门自为师友之乐有不容喻今日此况此味惟属之所立仰为名门雍熈之轨翁季道徳之盛异时秋蝉赋侧耳独领畧吾知叔弼乆矣两科士论殊以鲁生不来为恨六月之息三年之鸣端有所待他日榜中龙虎第一相承舍君其谁政当坚坐冲宻守庚申耳区区遭时承乏何足置牙颊来书谆谆然及之令人卷舒媿沈可拾甚者以六一爲是何以美疢强加我耶此公事业未论其他只芦荻画地我軰曽受此苦曽下此工夫否此则断断然不夣见脚板者也庐陵长沙之议不谓兹事亦彻聴闻仆在二郡不趐沧海一稊或者之语仆亦不辨惟应之曰仆爲崇韬不敢借谈尤不敢也不敢布素一语亦告者过番氊痩马自是鄼亿家风且先軰三尺森严在前何敢猖獗一歩寄示画轴皆米家虹月惜芜秽不足发挥岁晏百冗填委宜翁行又遽尊翁朝奉令叔意山学士令弟芳茂暨族党诸先逹皆不及颛状敢告申敬何时谱亭叙拜以罄鄙懐家兄而次附致谢臆等㡬魁照不宣囬鐂申斋先生书玄顿首再拜复书提举聘君申斋先生丈席玄即辰清和承体候佳胜济南耆年有相之道不胜愿见之祷吾宗振先来辱书且知姪孙宗任客腊叅谒座下第缄寄雄文迨今未至不审何故亟称督索端便复命陇阡樵採之禁事出当然流言之惑实无是也区区抱病三载始获一归心志凋残旧学如失其不䏻爲先正大夫役也审矣适候卜氏女病振先就之相见借纸占酧凡百潦畧惟鼎茵加毖以夀斯文谨奉状不宣答刘桂隐书玄顿首再拜复书桂隠先生执事玄视庐陵江鄊乃未获一寓桑之敬诸鄊先生亦未甞一望履絇虚名误人仆仆南北抱兹二欠负负奚文先生道徳之重藻鑑之明今先之以书且有文集叙之喻仆何足以叙髙文之后此亦虗名误聴闻耳踵袭讹谬如是不已岂不甚可畏㢤仆自去春痺疾盛作一岁之中谒告十九今者又有哭子之戚伥伥南归予环之使要诸潞上夏初误恩落侍讲升学士俯偻循墻迨今未敢拜命心常怔忡旧学废忘仲賔还姑尔塞责滓秽髙明知罪知愧盛暑力疾治答不敌先施切希照亮荅孙春洲书玄顿首再拜上记春洲聘君先生玄读天台赋金声袅袅吾耳将二十年识公扵此盖乆昔人识心在识面之前斯谓知已族弟志行家人至辱佳翰劳问勤恳殊慰瞻驰第玉署再迁之言此传说者之谬幸勿过聴区区抱痾三年朝廷熟察而深怜之譬之病驹不任衔勒置之茂林丰草之地使之姑遂其本性岂有复可驱䇿者哉令郎才俊自当不乏知遇万一邂逅在他人尚䏻推毂岂敢爱一援手之力扵秦晋之戚㢤价旋力疾占荅秋杪冬𥘉必到防里胥晤有日余储面赋草略切希照察不宣又玄顿首再拜春洲先生契友玄曏在史舘与曼硕掲公谈江右人物掲称誉足下才美在临川孙履常何太虗间㑹见咄咄逼人他日相知翰墨中益见故人藻鑑之髙日者弊族诸子弟见过又知结习斯文固有瓜葛第恨才薄资浅仰慕前脩荐士不得彷彿其万一耳所求春洲诗及大字草草塞责报章逺胜作者子昻墨兰自是佳品感媿无斁区区剧暑抱病趂便裁荅不敌先施尚㡬照察不宣与张宪使书都门别后贱迹㝷亦谒告还湘相距地逺乏便致书惟深驰仰近传全除目共谂移轺浙弭节西江西江之民苏息之期实在此矣仆先世西江人也里中长老时相徃来语及公来相与喜抃少白仆近访族族中少俊甚多有姪原春者其才足以应举然得失未可必袁州路学荐为直学例必经宪司试验欲望相公赐一援手之力他日寸进寔出陶镕何敢忘也贱体入春以来痺疾愈甚两足筋挛行立俱废虽被召命自度病势如此未见即愈自愿休致之章已逹有司毎日从事药褁而已为况无足为知已道者舍姪行颛此起居未中冀顺序珎啬行膺柄用不具备慰国愽䘮母书玄顿首奉慰文廷愽士至孝玄不意庆门倚伏之㑹先大夫人奄弃荣养缅惟哀痛柰何玄闻变不胜惨怛已僦小车诣行府申唁昨暮适苦痰嗽欝眩之证又闻车行甚亟势未获面㑹中统若干聊为雇车之资道逺兾节哀顺变以㐮大事手䟽潦略不具与刘文廷书玄手书再拜上文廷博士提学相公仁友玄徃夏去国同列中以不获一言以别为恨客冬还鄊乆之又以不蒙一纸之寄为欠今夏忽睹除目承有儒㙜之擢既喜且骇其喜则以国𥘉甚重此职覃懐许公由是拜左辖亦愚叶公由是拜右辖大徳中呉与赵公由是入为待讲吾文廷居之允惬士论其骇则以贱迹离翰苑时当揆力勉其留其言以为斯文渐觉人少仆抗言荐数士为代如文廷皆其列也当揆盖甞诺之今忽外𥙷非文廷求出必不尔也已而果传有子夏之戚闻之胸次作恶者数日昔有三人闻客言虎患一人蹙额特甚仆其人也才不才亦各言其子徃年甞以此致心疾后来熟思之理数自然皆有乗除脩短存乎其间莫年䀌伤亦复何济不如姑聴造物所以䖏我者何如耳刘仲賔行亟此代面外有一启极知剰出或可助发一莞聊以寛君之忧也仆态胜旧近又苦痰晕之疾但夙縁无涯竟日为人造绮语业殊可厌也毫楮草草希照亮启兹谂辍班学省进秩文台晨入都堂陈衷懐而求去昼归六舘别同舍以治行纶綍及门輶轩在路既许即家而为府又容需次以申情仕宦以称职为称心宜无内外重䡖之辨贤逹唯知义故知命自明祸福倚伏之机故扵趍贺之缄辄为譬觧之语孔文举杨徳祖古人所亲即児羡门子浮丘公今世未闻有后首尾不嫌扵衡决肺肝所托扵深知毣毣驰忱怱怱闯便囘有壬许叅政启辱示谦鸣喜新贲治包胥感无衣之赋竟偿复楚之言相如获全璧之归始着却秦之勇盖人之秉忠者必遂而物之拂性者终还追惟徃事之堪惊益懐髙位之难䖏文埸有议岂容居西掖而弗知丹诏骤颁乃独使东而恭聴此挟姦回之秘䇿欲摧俊又之前茅㝷移疾以去官姑待时而俟命生意已存扵硕果大材宁系扵匏瓜皇天实鍳乎臣衷圣主自㝎乎国是予环鹤渚公曰盍归乎来㢤授柄鳯池衆谓兆足以行矣属开端扵更化尝効力扵代言然非乌获莫胜曷免绛侯见沮急迓輶轩而倾盖真同韦布以弹冠洎佥黄发之谋亲预緑章之写扵是退前日掩奎之宿即当时押角之人嘉与贤䏻洊行周家选举之法至诒朋友共播虞廷赓歌之音第媿踈庸莫陪扬厉王通受罔极之赐惟乞闲身孟明收再効之功当书逸史亟酬先施倍切懽悰祝告文天卑寳命列圣相承贻万世之丕基辑九围之至治頋兹菲徳嗣守基图念皇考之上賔结孝思之㒺极爰举徽称之典躬陈时祝之仪尚兾垂歆敷钖祚胤明宗皇帝附庙祝文扵穆皇考圣徳配天何临御之弗遐俨威灵之如在顾兹冲眇嗣守皇图惕惟丕训之承祗奉鸿名之举是用躬执圭瓉荐其苾芬仰惟愿懐来格来贶焚黄祝版维至元三年岁在丁丑二月朔壬申越十三日甲申孝孙翰林直学士国子祭酒玄敢昭告于祖考赠中顺大夫中书礼部侍郎上骑都尉追封渤海郡伯澹轩先生欧阳公玄奉元统三年甲戌三月制书以玄沗列艺文大监俻位三品推㤙二代赠封祖考官职勲爵如右是年九月以书到家告庙改题且遵彛式为玄㝷迁大常翰苑等官限以职守今者谒假来归告墓之典始克成礼惟我祖考懿行粹文师表湘楚惟诚㳤人恵利后学儒者之徳莫盛扵兹余庆所被施于诸孙获承国㤙致有褒赠思昔咸淳甲戌鼓箧上庠在其当时六舘诸生为厥父母咸得推㤙世运迁移先考赍志六十年间岁运一周积善之报乆而罙彰有若此者侍郎法从之官贵列八座渤海大郡之壌崇视彻侯载燔宻章昭侈上赐伏惟膺此宠光濬厥福泽庇頼我后益炽以昌谨以牲齐殽馔式伸䖍告焚黄告后土维至元三年岁次丁丑二月壬申朔越十有三日甲申翰林直学士中顺大夫知制诰同脩国史国子祭酒欧阳玄敢昭告于官荣桥白云菴后土之神玄钦奉制书赠封祖考中顺大夫中书礼部侍郎上骑都尉追封渤海郡伯爰择谷旦燎黄于茔惟神苞流崇深颕擢明秀相我先祖妥灵于兹芘厥后又本固枝茂实惟神庥恵徼方増报祝敢后自今以绐恩休数至维尔明神亶有荣耀尚图利之谨以酒殽庶羞式伸䖍告防里祭祖祝文二大元至正二年岁次壬午十一月己已朔十有三日辛已曽孙翰林学士资善大夫知制诰同修国史玄谨以牲酒之奠致祭于防里第十一代祖七承事府君欧阳公墓前而言曰礼去鄊国省墓而行重违逺也先世迁浏动踰十纪井邑既殊岁月既乆踈逖松槚事势使然余庆所覃靡间彼此玄自窃科第登进公朝俻列法从推厥本原敢昧所自谒告来㱕展省墓下追懐雨露憷惕深増惟我先祖流庆后昆愿自今始无旷彛礼尚享防里欧阳氏始迁第一代祖府君墓前人本乎祖百世匪遥精神旁通体魄如在逺孙席庇展省还鄊万木一春万水一清丰本濬源用永有誉惟我先祖寔克相之祭后土文二防里第十一代祖墓后土氏之神先世迁浏违逺坟墓曽孙展礼宅靓以固祖考来歆神亦恵顾濬灵钟奇钖我蕃祚我族既惇百世无斁尚享防里欧阳氏始迁第一代祖墓后土氏之神自吉之袁我祖始迁妥灵兹阡今三百年髙山蜿蜒其上隆然神相我后庆流如川翰林国史院祭掲侍讲文呜唿公之道徳忠厚笃实洞彻内外公之文章纯深尔雅警发愦愦方舘阁之践敡实昌期之际㑹宻勿论思从容进退当誉望之日隆惟恪恭之弗戒掌斯文扵玉堂賛皇猷之光大侍讲读之经幄知启沃之切闻待引年而挂冠戒舟楫而南迈帝钖命而来还兾黄发之未艾遹闻诏之方殷思竟考夫前代诏总裁扵三史庶缉熈扵帝载天不憗遗慨其殄惟我同僚思其莫再望望丧车悠悠丹斾尚期英爽歆此薄酹祭子逹老文至正元年岁次辛已二月十一日老父八翁即大都崇仁门之寳泉寺为特羊举酒殽之奠告汝十二郎上舍之灵曰呜唿哀㢤尊者哭卑者而哭扵暮年生者送死者而送扵异鄊天下之恸有甚扵斯乎吾年五十余而无子也既以汝为子矣凢吾老身之侍奉后日之继承惟汝是頼一旦而失所望焉天乎人乎孰使老父罹此毒乎以子之学可受茀禄以子之孝宜享夀龄天乎人乎孰使吾子至此极乎丁丑之秋赴名北来汝伯汝叔送吾与汝他日吾还汝独何徃吾亦何面目见汝伯汝叔乎汝之生父吾之爱弟也乆矣抱痾遂废宦业令闻汝讣还数千里其将何以为懐乎为之兄者又将何以堪此情乎且汝之病吾谒之医而竭之剂汝之歛吾致之禭而哭之痛犹以为有憾也吾弟扵汝其病也不见所服之剂其歛也不见所禭之衣将何以觧其憾乎吾扵汝身亏頋复之义失父道矣又扵吾弟乖付托之意失兄道矣二者胥失其将何以逃扵天地之间乎吾才不逾今之中人吾学不及占之下士禄宠踰涯不自乏絶衅钟后人致汝夭阏今虽知过其可及乎去年送汝先至通州汝柩发后有诏止之留汝一年不遣行者欲送汝也今兹将行诏又止之其敢违乎势难再留计无从出专遣干仆托之信友扶汝护汝先还家山昔汝孝行感扵神明生不获祐死当蒙休汝登舟车无震无惊汝涉江湖无恐无怖魂神清明依汝体魄吾今抱病逾二载矣其哭汝也泪尽而觔枯血濇而心悸虗名禁持无所吿诉上天监临终遂所请归治汝䘮归立汝后然庶几周吾父子之情塞吾兄弟之责也汝其有知强饮强食往即长路以还故乡其无以老父留此为念也呜唿人世之别有惨扵此者乎老父之哀其可巳乎其不可已乎圭斋文集卷之十五终䟦元赠亚中大夫欧阳公神道碑后元欧阳圭斋先生玄本分宜防里族寓居浏阳登延祐乙卯进士第官中外四十三年终翰林学士承㫖文章道徳卓然名世朝廷宠眷终始甚隆加㤙扵其父祖者屡矣方先生为翰林直学士时制赠其父成叔翰林直学士亚中大夫䡖车都尉追封渤海郡侯而奎章阁大学士沙腊班为请命侍讲学士张起巗撰碑文侍书学士巙巙书之起巗与先生同年且同官故扵碑中叙其族世行谊为详而此本盖当时摹之以遗防里之族者也防里之裔曰镛装潢成帙将永蔵之以为家寳间来京师持以示子求䟦予荘诵再四见其家世文学之美行谊之髙然后知先生之所以显融光大者有自信所谓积厚而发弘也不胜起敬焉且是碑立扵至元丙子迄今百二十六载而完好如新非什袭而珎蔵之其至此欤然蔵扵家孰若蔵诸身碑中所载世可法也使为宗族子孙者诚法其所为心念而身体之溢淬砺乎文学敦笃乎行谊以求及乎前闻安知无若先生其人者出以大显扵时㢤昔六一翁以文鸣宋而先生继之固知继先生而出者尚必有人信欧阳氏之多贤故也镛字光乐为国子生拜官且有日而才卓卓又今防里族之翘然者其他子弟志学尤衆承先启后庶其在此因识于碑未併致期望之意云天顺五年岁次辛已冬十月朔赐进士及第中宪大夫太常少卿兼翰林院学士知制诰安成彭时䟦圭斋文集圭斋文集卷第十六圭斋文集卷之十六宗孙铭镛编集安成后学刘釪校正附録元勑赐翰林直学士亚中大夫轻车都尉追封渤海郡侯欧阳公神道碑铭有序翰林侍讲学士通奉大夫知制诰同脩国史知经筵事臣张起巖奉敕譔奎章阁学士院侍书学士中奉大夫同知经筵事臣巙巙奉敕书奎章阁学士院承制学士中奉大夫兼经筵官臣尚师简奉勑篆额今皇上即位之三年至元改元冬十一月三十日奎章阁大学士臣沙腊班奏翰林直学士臣玄识翰林论思有劳制赠其考官三品爵列侯欲着之碑铭光移上恩其敕翰林臣起巖撰文奎章臣巙巙书丹臣师简篆额上曰可臣起巖承诏伏惟延祐初年仁宗圣文钦孝皇帝继述祖训建立科举大廷䇿士臣玄臣起巗赐第拜官为同年皇上御极简擢侍从臣玄臣起巗代言䌷史为同官明诏谕臣俾扬其先烈发其潜徳求之臣职揆之友谊皆不敢辞谨按公讳龙生字成叔欧阳氏其先冀之渤海人从晋南渡徙长沙率更令询以文学显名陏唐四世孙琮为吉州刺史因家庐陵琮八世孙万为安福令故又有居安福者安福府君而下四世曰效三子谟託逺託徙吉水后吉水析置永丰传二世是为宋大师兖国文忠公之考崇国公其他子孙散䖏安福邑境雍熈𥘉割安福置分宜县隷宜春郡故居安福永豊者籍庐陵居分宜防里者籍宜春而安福分宜地相去不满五十里公防里族也别号防里欧阳氏曽祖安时及祖新皆漕试湖南爱浏阳山水之胜又徙居焉新字仲齐以经学着称淳祐未荆溪呉公子良漕湖南辟庐陵欧阳巽斋守道为岳麓书院山长又以礼聘仲齐为讲书因寓长沙巽斋聆其讲说叹曰长沙自有仲齐吾何为至扵此考逢泰字忠叟经术行业师表一方学者常数百人擢科登第相属也用荐为潭学録安抚司檄与湘潭谭景衡履学田堙没者登故额士廪以羡庐陵罗子逺在教授席頼其佐助为多今赠中顺大夫礼部侍郎上骑都尉追封渤海郡伯妣何氏渤海郡君公年十六入潭学巳负俊誉月试占髙第相国古心江公判潭州帖为崇礼斋长又二年从醴陵田氏受春秋三传甲戌混试国学生湖南终埸万三千人有竒㧞士二十八人公以春秋中第二肄业存心斋时罗教授为朝官以书贺云曏潭学经界忠叟景衡尽心焉去岁景衡子魁鄊荐今年忠叟子入上庠造物报人不爽如此至元丙子内附侍礼部还浏阳居霞阳山之白云荘礼部晚岁究心大玄作律历统元图书数十卷因耗心得渇疾公泣諌不为止未脱藁卒公抱其遗书毎恸哭至絶左丞崔公斌行省于潭召之以亲老辞居山十有七年部使者李淇至浏浏有文靖书院祠龟山杨先生沦废扵隣使者考郡志谋复其旧询衆求才望士任斯责衆以公对乃县尹杜元忠即山中延至㑹有司例试儒户中选者复其身使者命公考士湘隂浏阳去取公当人至今称之宪部荐其才牒宣阃逹之省府授文靖书院山长郡人强之起始受命改筑书院猿山之阳踰年礼殿讲堂门庑斋舍及龟山先生祠事内外具举学者云集书院廪稍不赡佐以巳资夫人亦彻奁具助其经费落成之日升堂讲孟子承三圣章言龟山先生传周程学而及豫章延平𬗋阳朱子实承道统斥王安石配享孔庙功亦可配孟子山林老儒闻书院之复筵讲至为出涕秩满㳂牒之亰师赠大传鲁国康里文贞公野斋翰林李文正公抑庵集贤宋公交荐为校书郎行就职矣㑹集贤言欧阳山长有功文靖书院今浏阳陞中州例设教授师席𥘉筵须宿儒硕望启迪来学宜移教其邦人便朝论是之改阳州儒学教授至则㑹学廪可赡二十人月约一十五日选俊秀𥙷员㑹食躬亲教督诸生皆勤勉自力科塲既辟进士軰出实公权舆之迁道州路教授道介两广或以为逺公曰兹为周夫子之鄊何逺之有至官郡庠隣濂溪书院公㝎䂓约朔望谒宣圣毕教授率诸生谒濂溪祠一日过祠东见老屋数间询知为西山精舍胜国时祠蔡季通芜废乆矣祠旧隷郡庠有田百五十畒或利其入欲兼并之故以屋僦军官去遂不治幸其速坏公立召仆夫拚除按籍得田脩其祠郡学田多为豪民㩀有公请诸宪司被檄徃括暑行山间得租三百余石因感疾归卒官舍至大元年八月五日也年五十有七诸姑奉柩归以三年十月三十日塟郡东罗田之木瓜埭公既殁之七年当延佑甲寅玄举进士魁湖广省贡明年乙卯以第三人赐第同知平江州迁芜湖尹𥘉赠公承事郎同知湘隂州事再赠朝列大夫同签太常礼仪院事上骑都尉追封渤海郡伯今赠翰林直学士亚中大夫轻车都尉追封渤海郡侯初娶谭氏一年卒再娶李氏金陵仕族有妇徳知书前公四年䘚𥘉追封宜人进封渤海郡君今封渤海郡夫人继室李追封长沙郡君谭夫人有子曰浩龙川书院山长娶唐渤海郡夫人有子五长贞孙石林书院山长娶王次㝎孙曲阜林庙学録娶李次玄也今中大夫国子祭酒依前翰林直学士知制诰同脩国史娶谢封渤海郡夫人次宪孙㓜鞠外氏李沅陵县学教谕娶汤季彭年举明经娶周女二长适武冈路教授卜天佑次适瑞州云石务税使汤居恭孙男八长庆以教授借住建昌路乐口砦廵检次暹遹逊逹皆业儒女孙六曽孙男四曽孙女四公仪表峻清莹晳如玉有胆略干局性孝友㓜岁甞刲股肉以已母疾兄士卨蚤世抚其遗孤皆有成婚嫁必先兄于而后及已子先畴悉推与之读书目五行下八岁属文十五下笔万言文雄浑有体裁学精敏有识趣尤长扵讲说义理毎讲篇出士传诵之晚号云荘有经学理窟云荘讲义及所着文集传扵家欧阳氏世以文学名庐陵之族大显于宋矣宜春防里清门素业文行有传至扵礼部倡鸣经学师道尊严表率多士公学为通儒行为士榘宣劳庠序位不满徳维持斯文克肩其任再世如一遗善后人是有良嗣首擢巍科声华烨然演论玉署黼藻帝猷追封二代有位有土大书表隧㤙贲殁存则公父子平昔纉学卫道之报昭然四逹而防里之族克昌以大将嫓美扵庐陵矣扵乎盛㢤铭曰惟欧阳氏庐陵别族有家浏阳同岀安福文忠相宋魁然大儒防里清门世徳不孤操义风烈坚持允蹈服膺克绳义方之教三代之英士生其时世其道徳以恬以熈至行应古鄊邦攸重士子景从如鸟归鳯卫道育才再世一心播耰百年有获斯今纶章载颁秩登侯伯霈恩所覃扵渥其泽大君赐命词臣敬承撰铭发潜匹休庐陵宣昭幽显帝仁若天垂示无垠何千万年大元故翰林学士承㫖光禄大夫知制诰兼脩国史圭斋先生欧阳公行状曽祖新赠中奉大夫岭北湖南道宣慰使护军追封冀郡公祖逢泰赠昭文舘大学士资善大夫上护军追封冀郡公父龙生宋太学上舍生累赠集贤大学士荣禄大夫上柱国追封冀国公公讳玄字原功姓欧阳氏其先出扵夏禹之苗裔汉涿郡太守子孙有居冀州之渤海从晋南渡居长沙唐率更令询四世孙曰琮爲吉州刺史因家庐陵琮八世孙曰万爲安福今故有居安福者安福而下四世曰效三子谟託逺託徙居吉水析置永豊傅三世曰观是宋大师楚国文忠公之父崇国公逺留安福子孙散处境内宋割安福置分宜县隷宜春郡故居安福永豊者籍庐陵居分宜防里者籍宜春而安福分宜地相去不满五十里公爲防里族宣慰公试湖南转运司爱浏阳山水之胜遂卜居焉淳祐末荆溪呉公子良将漕湖南辟庐陵欧阳公㢲斋守道爲岳麓书院山长又聘宣慰公爲讲书欧阳公聆其讲说爲之惊叹昭文公经术行业师表一方若集贤公之行事始终则有今上所赐碑备载云集贤公子四人长贞孙次定孙次即公季彭年公生扵至元二十年五月母冀国夫人李氏贺州签书判官公事某之女读书能文亲授孝经论语小学诸书公八岁巳䏻成诵始从鄊先生张贯之授学日记数千言即知属文十岁有黄冠师至里塾坐㝎周视诸生注目视公乆之曰是儿骨格不凡神气凝逺耳白过面目光射人惜本朝未兴科目有则状元何疑然异日亦当文章冠世声名满天下廊庙噐也言既而去亟追与语巳失所之集贤公为文靖书院山长部使者某至州谒之书院公与诸生讲诵使者异之就坐命赋梅诗立成十首晚归増至百首使者谓集贤公曰令子竒才也年十四从宋进士方山李公某受业下笔辄千言年十六岁从宋进士吾山邓公某毎试庠序必占髙等老师宿儒读公词赋制科之文戒其子弟传习焉弱冠下惟数年人莫见其面经史百家靡不研究伊洛诸儒源委尤所淹贯间至郡城宪使涿郡卢公挚见公仪表及观所为文大噐重之相与倡和留连不遣去荐为宪史力辞不就大徳元年母李氏大夫人卒居䘮哀毁致疾十一年公生之日集贤公为词以夀之期待之意甚逺集贤公迁道州路儒学教授公寔侍行道为周元公鄊里儒风尤盛公日从诸先生逰学力锐进境内胜㮣题藻殆徧集贤公卒居䘮毁瘠扶柩以还筑室墓侧居庐三年然后㱕复还郡城江东宪使蒙古公孙泽省亲长沙一见大奇之㽞居舍馆为忘年友荐公文学堪居翰苑牒郡府以达朝廷雍郡虞公井斋汲分教扵潭毎见公所为文为之击节时其子集为国子助教缮写成帙亲题以寄于是公踪迹未至京师而声名已彰着扵朝矣皇庆二年州之霞阳山宣慰公墓在焉前有万池水流清㶁仲春之月西偏有泉觱沸其色正绿初出如线凝结渐大如层云叠翠浮泛水面日出生扵西亭午至池心日入沈扵东者三日汲而书扵𥿄经久而色不变延祐元年李春之月芝草一茎七叶生扵舍东桃树猫犬乐相乳哺绿衆复见作三瑞堂以志其事㑹下诏设科取士公以治尚书与贡庐陵龙公仁夫为考试官梦神马见扵云霄书公姓名于大旗上果以天马赋中苐一明年赐进士及第授承事郎岳州路同知平江州事四年丁继母李氏忧六年调太平路芜湖县尹疑狱数起累年不能决公得其情皆为平反豪右非法虐驱其奴公俾之从良贡赋徴发及时民乐趋事民有所为皆曰县尹闻之得无不可扵意否莫不忖度而后行事飞蝗独不入境嘉禾生野𧖟熟成茧教化大行道不拾遗父老相率上其状公立止之乃刻石吉祥僧舍行台宪司交章荐扬泰定元年改承直郎武冈县尹县控制溪洞蛮獠杂居俗尚勇好鬬抚字少乖事衅不测公视事踰月赤水大清两洞聚衆相攻杀隣境告变官曹恣睢失色计无从出公曰彼亦人耳欲弭其变惟以徳化感之吾将躬行抚谕即日单骑从二人径抵其地至则死伤盈道战闘未巳徭人素知公徳望及至皆愕然相视弃兵仗罗拜马首请罪曰我曹非不畏法而擅兴兵縁䜣其事于县县不为直而吏更需求无已繇役横歛掊克百端使终岁劳苦无以为生情有不堪发愤就死耳不意烦我清官自来罪不可逃公乃宣布徳威明示信义归理其颂其人感激遂安召为国子博士四年考试进士扵礼部陞国子监丞致和元年授翰林待制奉议大夫兼国史院编脩官㑹賔兴承㫖学士或有事役或留上京一二同属皆称疾不出公领印摄院事日直内廷叅决机务凡逺近调发制诏书檄既而改元天历郊庙建后立储肆赦之文皆经譔述且条时政数十事实封以闻多推行之二年考大都鄊试𥘉置奎章阁学士院又置艺文监隷焉选清望之官中书拟翰林脩撰某爲少监文宗不允郡臣莫测其故乆之乃问脩撰品级对曰六品又问向芜湖欧阳县尹有㢘声今安在对曰爲翰林待制又问待制品级对曰五品曰何爲不拟待制而拟修撰耶即取奏目御书欧阳玄可授艺文少监特命左丞相伯颜叅政阿荣传㫖公邦命入谢文宗大恱复问公曰汝爲庐陵族长沙族耶应对称旨阅古今书画或以宸翰赐群臣必命为叙賛至顺元年考试进士于礼部奉诏纂脩皇朝经世大典明年春书成奏御夏谒告南归秋陞艺文大监检校书籍事阶朝散大夫是日中书奏迁不惬上意者去其大半既而特笔艺文少监欧阳玄可陞大监除目今蔵近臣家即遣使召还今上即位改中顺大夫佥大常礼仪院事元统二年拜翰林直学士中宪大夫知制诰同脩国史奉敕编修四朝实録譔太皇太后玉册文赐白金五十两诏脩先师兖国公庙成奉勑譔碑文明年春兼国子祭酒进阶中奉大夫召赴中都议事诏侍讲学士张起巖譔公先茔碑至元二年得请还家树碑三年升侍讲学士中奉大夫知制诰同脩国史遣编修郭嘉检校张先后各赍内醖趣召譔太皇太后玉册文四年复兼国子祭酒进通奉大夫譔皇后玉册文赐白金五十两五年足患风痺乞南归便医有㫖不允修曲阜宣圣庙成奉敕譔碑文初公有子皆早卒复以弟彭年之子逹老为嗣六年二月卒公哭之过哀旧疾复作乞还鄊里携柩返塟近臣以闻上深念之即日遣奎章阁典籖全普庵撒里赐内醖二尊追至临清勉谕谆切不克辤复还拜翰林学士资善大夫知制诰同脩国史命马札儿台右丞相草诏恳辞去位降㫖不允止免朝贺行礼至正改元更张朝政事有不便者集议廷中极言无隐科目之复沮者尤衆公力争之命脱脱右丞相草诏九月南归眀年遣使赐白金五十两金币表里叚各一内醖二尊复起爲翰林学士以疾未行有勑譔故相和宁忠献王脱脱神道碑三年诏脩辽金宋三史遣使赐内醖二尊召爲总裁官使者迫促力疾就道至则庙堂问脩史之要公曰是犹作室在扵聚材择匠聚材则先当购书择匠则必遴选史官扵是用公言遣使购书増设史官立三史凢例又爲便宜数十条俾论譔者有所遽依史官中有悻悻露才议论不公者公不以口舌争俟其呈藁援笔窜正其论自㝎至扵论賛表奏皆公属笔南郊礼成册文肆赦赐白金百两居庸関过街塔成奉勑譔碑赐白金五十两四年奉敕譔成宗御殿碑赐白金五十两五年知贡举进翰林学士承㫖荣禄大夫知制诰兼脩国史初御史大夫也先帖木儿在宿卫上问在廷儒臣乃以公姓名对上曰斯人厯事累朝制作甚多朕素知之今脩三史尤任劳勲汝其谕㫖丞相超授爵秩用劝贤能明日大夫出遭丞相扵延春阁下传㫖既毕立具奏牍上大恱称快者再三命左丞相董守简赐宴史舘明日入谢平章纳麟谓曰吾乆在省台未见昨日天颜如是之喜也张公起巖先为承㫖位第六公所代第四公曰张公吾榜首又先拜命今位次反居末虽曰君命谊有未安乃固譲之及宋史后进上喜书成赐白金百两金币表里叚四乞致仕还鄊不允六年御史㙜奏除福建闽海道肃政㢘访使行次浙西疾复作因请致仕九年夏遣使赐白金五十两内醖二尊敕譔故相冀宁忠宣王帖木逹实神道碑文公自休致作南山隠居优㳺山水之间谢絶世务日与昆弟故旧觞咏自适有终焉之志十年秋复授承㫖遣使赐内醖二尊以老病力辞不获湖广省臣知朝廷注意扵公属养疾武昌道宫日徃候问劝公北行控辞之文屡上不允又遣使赐内醖二尊趣行适车驾还自开平迎谒行殿复有㫖行礼朝贺聚会皆免冬奉敕譔㝎国律譔选格序河决白苑口大兴工役勑公譔河平之碑十二年春宣赴延春阁集议肆赦草诏夏乞致仕陈情诚恳乃特授湖广等䖏行中书省石丞相致仕赐楮币万贯玉带一条仍给全俸从子逊老授本省检校官孙佑持授湖广道宣慰使司照磨俾得便养将行降㫖不允依前承㫖进阶光禄大夫辞不获十三年上如开平中途赐楮币万五千贯㝷奉勑譔金字蔵经序新建夀元忠国寺碑文十四年知贡举又充廷试读卷官至是始知家罹寇祸二兄一弟相继去世亲属四百指死已大半配冀国夫人谢氏避难郡城亦没公闻变哀甚上深闵念赐楮币万五千贯传㫖慰劳复命逊老以资成库副使给驿还鄊收聚所余骨肉迁寓武陵奉敕譔三皇庙新置雅乐记大赦天下草诏时又以病不䏻出外命就家具藁秋皇太子遣宫臣赍亲书经训二大字内醖二尊以赐上笺称谢皇太子命世臣觧说蔵诸端本堂十五年譔皇太子玉册文赐金帛表里叚楮币万五千贯十六年上遣近臣赐楮币万五千贯抚谕髙句骤草诏十七年春乞致仕欲由蜀还鄊不允大赦天下宣赴内府草诏时乆病不䏻歩履丞相传㫖肩舆至延春阁下上问丞相斯人在朝最乆制述益富年夀今㡬何丞相悉以对赐楮币二万五千贯遣执政存劳皇太子千秋节赐楮币万贯十二月戊戌薨扵崇教里寓舍中书以闻上赙以楮币二万五千贯皇太子赙以楮币五千贯眀年三月壬寅权塟京西宛平县香山鄊石井村公既䘮其长子逹老后请于朝以长兄之孙佑持为孙今授从仕郎侍仪司通事舍人婿卜士骏靖州安抚司经厯教授李崇志有圭斋文集若干卷惟公学扵未有科第之先沉潜经传所亲承多故宋耆硕而性度雍容含弘缜宻出宰二县寛仁恭爱䖏已俭约为政㢘平不苛视民如子举善以劝未甞笞辱故厯官四十余年在朝之日居四之三三任成均两为祭酒六入翰林而三拜承㫖脩实録大典三史皆大制作屡主文衡两知贡举及读卷官凡宗庙朝廷雄文大册播告万方国所用制诏多出公手海内名山大川释老之宫王宫贵人墓隧碑铭得公文词为荣片文只字流传人间咸知贵重文章道徳卓然名世引㧞善类賛化卫道黼黻治具与有功焉扵是中外莫不敬服及大盗之起相国徂征公甞陈论事宜谓当请命大庙而后行招捕并行则胁从诖误者可生六部诸司分官从行縻费供给岁月稍乆必致公私匮乏严禁州县科歛不公一军失利他军不援罪在主将蒙古汉军民义一体论赏不可分别轻重徐州既平当顺流东下耀武杨州遣将分劲军一支北助河州军讨平淮西一支南助池州军讨平江州规图湖广江西道遣使督南阳图㐮阳四川军图湖广督河南军急攻汝南约诸军以十月夷黄州贼巢明立赏格正贼降者蠲其罪仍与相副官职土豪能杀贼来降者亦官之大军所至传谕胁从者别置一所则贼势自孤有杀降俘男女者杀士之通晓军务立加旌擢至扵谨烽燧精间谍皆不可缺其后政府求䟽时事公首言京师天下根本车驾行幸宜扵侍卫亲军中遴选射艺絶伦方畧出衆者教练守御要害陜西四川宜择徳望重臣素习武备深晓民事令其乆任责以保障一方不宜数数迁除併力克复山东以制河南两淮选勐将择精兵万余人出贼不意以取武昌邉官省掾宜择公平㢘谨之人俾専兵事右司选官一员一廵检克复州郡覈其无籍戸若干今有若干総兵官与监临上司结罪申报则公经济之术即是可窥其万一矣素宦学京师甞从公扵史馆晩辱与进尤至谓可以承斯文之遗绪然素之行不伎无䏻为役佑持请序述公之世家出仕行实上之大常史官以俟采择谨状翰林学士承㫖荣禄大夫知制诰兼脩国史危素状圭斋文集卷之十六终防里欧阳氏家蔵亚中大夫碑䟦右元楚国文公玄爲翰林直学士时制赠其考成叔爲亚中大夫追封渤海郡侯复命侍讲学士张起巖爲文以表其濳徳此碑所由刻也按元史称楚国文公官四十余年在朝之日殆四之三三任成均两爲祭酒六入翰林三拜承㫖此碑作扵至元元年之冬正顺帝即位之三年公爲翰林承㫖所给以赠封其二代之日也按公浏阳人浏阳之族原扵防里防里之族本乎安福与宋文忠公同祖故此碑述防里为详今防里之系有上舍欧阳镛家蔵是本出以见示予因窃叹曰盛㢤欧阳氏文献之足徴也前有文忠公以文鸣于宋后有楚国公以文阐于元然二公之所以廓大显庸者皆先世之积累仁厚所致也按文忠公之考崇公为绵州推官毎夜治官书必秉烛而叹凡囚有可矜者必为之求生此眀刑慎罚之心也楚国之考亚中公为文靖书院山长进职教授能羽翼道学脩濂溪龟山二书院经理学田以膳养士类此崇文卫道之功也其积累仁厚皆如此宜乎生二大儒以清忠懿徳辅佐宋元昭一代之文眀流百世之事业非偶然也其所以㤙延先世殁赠名爵追封公侯者非人之荣盖天报之也予获拜观爲追原本始缀一言于碑末俾继是而观者知二公之所以先扬盛大者有先徳爲之权舆非浅浅之所能及也诗曰毋念尔祖聿脩厥徳爲欧阳氏之后者朂之赐进士朝议大夫加授大中大夫南京国子祭酒前翰林侍讲同脩国史兼经筵官安成呉节与俭䟦幷书䟦欧阳文公集后浏阳欧阳文公出分宜防里防里之族实出安福安福令万为欧阳始祖一析欧阳而有兖国文忠公显于宋再析防里而有楚国文公显于元皆以古文擅名当代天下后世宗焉文公之文追踪文忠而多或过之掲公傒斯为序者四十四卷宋公景濂为序者二十四卷悉燬于兵不可见矣防里五世宗孙俊质翁收入散亡得十一扵千百欲梓行而未果翁之长子铭季子京卫经厯镛益増辑之而京卫访求考钉之功尤多盖公存日尝归省防里访族安成有眷眷故鄊之意宜京卫父子思仰遗徳而辑其文之谨如此情亦厚矣兹所编辑凡十六卷将以属浙江督学宪副刘君仗和重加校正入欲时序之时自頋晚生末学何敢僣序公文虽使有言亦何敢希掲宋二公之万一虽二公所序扵今卷目不同而其所以推重公文以为必传者夫岂有异宜仍冠二公之序于篇端可也亰卫以爲然因志其故于此将来公之文与文忠公集并传于世不朽实扵是编有赖若然不惟有光扵欧阳族且扵安成亦有光焉成化庚寅夏五月安成后学彭时谨志䟦欧阳文公集后元翰林承㫖欧阳文公圭斋文集十五卷附録一卷其宗孙俊质翁蔵扵燬轶之余并其长子铭旁求博访而类入者予兄广东叅政实婿其门故予尝从一造而获观焉心窃慕之暨提学来浙翁之从孙永康司训汶持所録副本谒予校正未遑也去年考绩天官翁之季子京卫经歴镛来访叙间阔外首以此集舛讹为慊且託校正益勤明日复携其帙以示比昔观扵其家者间有増焉卷后又得太子少保可斋彭先生所为䟦读之令人益加景仰谊有不容缓者乃扵复任退食之暇或秉烛良夜用心鲁鱼亥豕之中遂捐俸锲以广其传惟公之文可传扵天下后世者巳详见扵掲宋二公之序彭先生之䟦其徳业并驾古之贤哲国史有传复何赘耶姑述其后人惓惓显扬公共之意且告之曰公之文多至一百余册至潜溪作序时止存二十四卷今又阙矣其文在天地间当有鬼神为之诃护未必澌尽幸而得之别为𥙷遗以附卷末可也铭字光器镛字光乐去公五世汶字伯鲁则为七世皆居防里仕与隐俱贤其一门好礼不忝其先云成化七年卯八月既望晚学安成刘釪书