潜研堂文集濳研堂文集序濳研堂文集序古之以别集自见者多矣而多不传传矣而不能久传且久矣而或不着其传而久久而着者数十家而已其故何哉葢学有纯驳浅㴱而文又有工拙之不等也古之神圣贤人作爲六经之文垂万世之敎非有意于爲文也而文之工侔于造化诸子百家皆窃取一耑以有言而言之有用者固多言之偏致爲流弊者亦多矣自辞章之学盛士乃有志于文章顾不知文所以明道而徒求工于文工之甚适所以爲拙也虽然有见于道矣有见于经矣谓不必求工于文而率意言之则又孔子所谓言之无文行之不远者葢圣门言语文学必分二科以是衡量古今其能兼擅者尠矣乃若少詹事晓征先生庶几无媿于古之能兼文学言语者乎先生始以辞章鸣一时旣乃研精经史因文见道于经文之舛误经义之聚讼而难决者皆能剖析源流凡文字音韵训诂之精微地理之沿革歴代官制之体例氏族之流派古人姓字里居官爵事实年齿之纷緐古今石刻画篆隶可订六书故实可裨史传者以及古九章算术自汉迄今中西法无不了如指掌至于累朝人物之贤姦行事之是非疑佀难明者大典章制度㫺人不能明断其当否者皆确有定见葢先生致知格物之功可谓㴱矣夫自古儒林能以一蓺成名者䍐合众蓺而精之殆未之有也若先生于儒者应有之蓺无弗习无弗精其学固一轨于正不参以老佛功利之言其文尤非好爲古文以自雄坛坫者比也中有所见随意抒写而皆经史之精液其理明故语无鹘突其气和故貌不矜张其书味㴱故条鬯而无好尽之失法古而无摹仿之痕辨论而无嚣攘袂之习淳古澹泊非必求工非必不求工而知言者必以爲工俾学者可由是以渐通经史以津逮唐宋以来诸大家之文其传而能久久而愈着者固可必也玉裁㝯居姑苏者十余年先生方主讲紫阳书院幸得时时过从请益而天不慭遗捐馆巳三年矣所着书多栞行于世生平于元史用功最㴱惜全书手藳未定文集尤士林所仰望今同志梓成瞿子镜涛请序于予追念畴㫺感伤㝛艹絫欷言之媿无以发先生之藴也集凡五十卷分爲十四类者先生所手定也嘉庆十一年岁次丙寅九月金坛后学段玉裁拜撰濳研堂文集目録濳研堂文集目录卷一赋颂奏折御试石韫玉赋御试瑾瑜匿瑕赋御试江汉朝宗赋圣母皇太后七十万寿颂万寿颂圣驾巡幸天津颂翰林院谢赐淳化阁帖折卷二论春秋论春秋论二大学论大学论皐陶论冯煖论鼌错论何晏论梁武帝论王安石论洛蜀党论张浚论轮囘论卷三说中庸说履卦说冕衣裳说禘尝说闰月说古同音假借说古今方音说纳音说星命说晦之字说卷四荅问一易卷五荅问二书卷六荅问三诗卷七荅问四三传卷八荅问五三礼卷九荅问六论语孟子唐初删定五经正义古以八音应八风七经纬不载于汉蓺文志卷十荅问七尔雅广雅卷十一荅问八说文卷十二荅问九诸史卷十三荅问十诸史卷十四荅问十一算术卷十五荅问十二音韵卷十六辨攷太阴太岁辨秦四十郡辨卫文公非宣姜子辨李之才邵尧夫问荅辨秦三十六郡攷汉百三郡国攷华严四十二字母攷嘉靖七子攷卷十七箴铭赞襍着一名箴文箴攲器铭座右铭座右铭二竹鎭纸铭书局砚铭圆砚铭笔管铭木榻铭佩砚铭汉瓦当砚铭张芭堂着书砚铭棊盘铭棊盘铭二镜铭双节门铭晋亿世典人甎铭古甎井字砚铭爲萧山王畹馨作爲瞿苌生作钮匪石所赠晋太康甎砚铭朱文公三世像赞钱氏先贤赞周泉府上士孚宋太史令乐之宋孝子延庆陈散骑常侍永安县矦道戢唐右武卫将军巢国公九陇唐考功郞中起唐吏部尙书徽唐中书舍人珝唐六如像赞程孟阳先生像赞黄陶庵先生像赞䇿问原孝上原孝下正俗辨名读大学读大学二论子思子镜喻弈喻两马记生朝卷十八襍着二拟续通志列传凡例续通志列传总序记建炎官印记赵居广画记琉璃厰李公墓志淸凉寺题名虎邱山石观音殿题名卷十九襍着三鄞县志辨证文种非鄞人王鄞王脩非鄮令管公明墓小江湖非西湖奉化郡贺知章朝英集唐有两徐浩孔戣奏罢海味甬桥非甬水桥张知白王鄞江墓志不足信陈瓘摄倅明州大观图经汪氏三世官位不足信娄寅亮上疏年月王次翁墓朱文公未尝至鄞丰稷功德院观文府陈曦陈槩陈德刚事不可信陈着王厚斋生卒年月蒋晓非蒋猷曾孙袁桷上王㴱宁书丰寅初王罃奏从祀事郑珞卷二十记一崇实书院记海盐县瑞麦记虎邱刱建白公祠记饶阳县新建文昌阁记重建集仙宫玉皇殿记陆氏义庄记集僊宫访碑记菩提寺记游茅山记卷二十一记二封一品夫人张太夫人祠堂记益都李氏宗祠记钱氏祠堂记张氏墓庐记半砚斋记蓉镜堂记石鼓亭记可庐记芥舟山房记抱经楼记放生池古泉记五砚楼记西谿别墅记卷二十二纪事记矦黄两忠节公事记加征省卫运军行月粮始末记汤烈女事记先大父逸事卷二十三序一山东鄕试录序湖南鄕试录序浙江鄕试录后序河南鄕试录序送李素伯之任恩平序送兪楠园敎授苏州序赠邵冶南序赠谈阶平序述庵先生七十寿序卷二十四序二易稽览图序周易读翼揆方序古文尙书攷序虞东学诗序诗经韵谱序左氏传古注辑存序春秋体例序仪礼管见序臧玉林经义襍识序释车序经籍纂诂序小学序说文新附攷序史记志疑序汉书正误序后汉书年表后序三国志辨疑序东晋畺域志序东晋南北朝舆地表序西魏书序二十四史同姓名录序廿二史攷异序泰山道里记序奉阳县志序中兴学士院题名序卷二十五序三宝刻类编序郭允伯金石史序天一阁碑目序关中金石记序山左金石志序金陵石刻记序老子新解序淮南天文训补注序卢氏羣书拾补序世纬序重刻太上感应篇笺注序严久能娱亲雅言序医谱序毛稼轩地理书序杜诗双声疉韵谱序卷二十六序四重刻河东先生集序重刻孙明复小集序苏诗合注序黄崑圃先生文集序味经窝类藳序纪晓岚乌鲁木齐襍诗序习庵先生诗集序李南涧诗集序瓯北集序炙砚集序春星艹堂诗集序张鹤泉文集序半树斋文藳序吴香巖十国宫词序畹香楼诗序涤砚图题咏序郑康成年谱序归震川先生年谱序鉅野姚氏族谱序吴兴闵氏家乘序平江袁氏家谱序周氏族谱序棠樾鲍氏宣忠堂支谱序王鹤谿祖德述闻序卷二十七题跋一跋诚斋先生易传跋程氏周易古占法跋周易本义咸淳本跋辥季宣书古文训跋胡氏诗传附录纂疏跋春秋左氏传宋本跋春秋䋣露跋春秋緐露二跋范氏谷梁集解跋仪礼集说跋礼记纂言跋大戴礼记跋逸周书跋尔雅疏单行本跋四书纂疏跋经典释文跋经典释文二跋羣经音辨跋说文解字跋徐氏说文系传跋汗简跋龙龛手鑑跋古文四声韵跋复古编跋吴棫韵谱跋平水新刊韵畧跋方日升韵会小补跋荀子跋吕氏春秋跋吕氏春秋二跋淮南子跋论衡跋释名跋抱朴子跋濳虚卷二十八题跋二跋汉书跋汉书古今人表跋后汉书跋三国志跋北齐书跋南北史跋唐书直笔新例跋新唐书纠谬䟦唐书释音跋唐书宰相世系表订譌跋资治通鑑跋通鑑释文跋通鑑总类跋续资治通鑑长编跋宋史跋宋史二跋柯维骐宋史新编跋陈黄中宋史藳跋隆平集跋宋太宗实录跋九朝编年僃要跋九朝编年僃要二跋大金国志跋元名臣事畧跋元秘史跋元圣政典章跋元氏畧跋通典跋唐大诏令跋皇祐新乐图记跋大金集礼跋职官分纪跋宰辅编年录跋翰苑羣书跋麟台故事跋中兴学士院题名跋两房题名录跋元统元年进士题名录卷二十九题跋三跋水经注新校本跋方舆胜览跋元大一统志本跋元混一方舆胜览跋干道四明图经跋新安志跋三山志跋吴郡志跋云闲志跋会稽志跋剡录跋宝庆四明志跋开庆四明续志跋景定建康志跋咸淳毘陵志跋至元嘉禾志跋齐乘跋杨譓崑山郡志跋玉峯志跋韩浚嘉定县志跋朝鲜史畧跋长春眞人西游记跋文渊阁书目跋道藏阙经目录跋王氏世谱卷三十题跋四跋星经跋秦九韶数学九章跋太平御览跋武经总要跋重修政和证类本艹跋太乙统宗宝鑑跋嶭尙功钟鼎彝器款识跋隷续跋石刻铺叙跋金石文字记跋百川学海跋蓺圃奇跋梦谿笔谈䟦避暑录话跋能改斋漫录跋苕谿渔隐丛话跋挥麈后录跋金佗稡编跋困学纪闻跋山房随笔跋南邨辍耕录跋水东日记跋宛委余编跋义门读书记卷三十一题跋五䟦陶渊明诗集跋庾子山集跋桺河东集跋李衞公集跋温飞卿诗跋笠泽丛书跋徐夤钓矶文集跋东坡诗集跋北山小集跋孙尙书大全集跋渭南文集跋史弥宁友林乙藳跋滏水文集跋遗山集跋雪楼集跋淸容居士集跋汉泉漫藳跋道园类藁跋金华黄先生集跋倪云林诗集跋陶学士集跋江雨轩集跋匏翁家藏集跋弇州四部藳跋弇州山人续藳跋弇州山人续藳二跋徐氏海隅集跋归太仆集跋方望谿文跋元诗前后集跋太仓文畧卷三十二题跋六跋宋拓钟鼎款识跋石鼔文宋拓本跋元儒娄先生碑跋西岳华山碑跋王稚子阙跋太室石阙铭跋高阳王湜墓志跋阿弥陀像文跋祠部员外郞裴道安墓志跋荆州法曹参军赵思廉墓志跋元靖先生李君碑跋王颜追树十八代祖晋司空王公神道碑跋太常丞温佶碑跋尊胜陀罗尼经跋钱本艹跋吴寻阳长公主墓志跋高阳许氏夫人墓志跋范忠宣公除右仆射吿跋东坡书醉翁亭记跋黄山谷书范滂传跋凤墅法帖跋凤墅法帖二跋凤墅法帖三跋朱文公帖跋嶭氏义瑞堂帖跋方正学谿喻艹藳摹本跋王济之墨蹟跋竹园寿集卷跋吴匏庵赠衍圣孔公袭封还阙里诗序跋杨忠愍公狱中与郑端简手简跋杨忠愍公寿徐少湖先生序藳跋袁氏淸芬世守册跋袁胥台父子家书跋王雅宐书洛神赋杜陵内史补图跋袁氏先世石刻五种䟦文寿承休承书跋钱功父书后赤壁赋䟦王荆石札跋黄陶庵札䟦张晋江札跋渤海藏眞帖跋僧明净书心经及法华经序跋陈文贞公诗卷跋汪退谷手书瘗鹤铭攷艹藳跋汪退谷手书户部呈藳跋袁氏贞节堂卷卷三十三书一与友人论师书与戴东原书与段若膺书与段若膺论尙书书荅孙渊如书荅李南涧书与一统志馆同事书与晦之论尔雅书与友人书与友人书复倪敬堂书卷三十四书二荅袁简斋书再荅袁简斋书三荅袁简斋书荅大兴朱侍郞书与孙渊如书荅卢学士书荅卢学士书二与梁耀北论史记书与梁燿北论史记书二与梁燿北论史记书三卷三十五书三与徐仲圃书荅谈阶平书再与谈阶平书与姚姫传书与孙凤阳书鄞县志局与同事书荅王西庄书与洪稚存书与洪稚存书二荅洪稚存书又荅洪稚存书卷三十六书四与戴东原书与谢方伯论平水韵书与谈阶平书荅孙渊如观察书与冯星实鸿胪书与邱艹心书荅严久能书荅周松霭同年书与程秀才书卷三十七传一内大臣一等公谥忠勇佟公传都统赠一等伯傅公传陈忠愍公家传文渊阁大学士兼礼部尙书王公传内阁侍读严道甫传卷三十八传二严先生传阎先生传胡先生传万先生传陈先生传惠先生传王先生传卷三十九传三惠先生传江先生传戴先生传漑亭别传卷四十传四汪南有传李静叔传奚孝子传周山人传方节妇传夏烈女传施节妇传节行钱孺人传吴孝妇传卷四十一碑纪王庿碑甘肃提刑按察使司按察使宋公神道碑鎭守江南狼山总兵官左都督前提督广西全省军务总兵官许公神道碑封资政大夫大理寺卿加十四级王公神道碑詹事府詹事卢公神道碑宗人府丞曹公神道碑卷四十二墓志铭一巡抚福建兵部右侍郎都察院右副都御史前太子少保协办大学士刑部尙书庄公墓志铭光禄大夫经筵讲官太子太保刑部尙书秦文恭公墓志铭詹事府詹事卢公墓志铭工部左侍郎汪公墓志铭太子太保兵部尙书湖广总督世袭二等轻车都尉毕公墓志铭卷四十三墓志铭二江西道监察御史王先生墓志铭翰林院侍读邵先生墓志铭虚亭先生墓志铭中书舍人吴君墓志铭翰林院检讨毛君墓志铭封荣禄大夫内阁学士兼礼部侍郎加二级前翰林院庶吉士内阁典籍尹公墓志铭日讲起居注官翰林院侍讲学士曹君墓志铭李南㵎墓志铭日讲起居注官翰林院侍讲学士邵君墓志铭卷四十四墓志铭三山东曹州府桃源同知彭君墓志铭湖北荆宐施道前翰林院修撰陈公墓志铭赠儒林郞刑部云南司小京官加一级补瓢韩先生墓志铭内阁中书舍人邵君松阿墓志铭顾桐井墓志铭卷四十五墓志铭四封通议大夫日讲起居注官文渊阁直阁事翰林院侍读学士加三级陆公墓志铭赠儒林郞翰林院编修加一级晋赠奉政大夫刑部河南司主事加二级冯君墓志铭赠奉政大夫黄松石先生墓志铭何桐荪墓志铭布衣臧君墓志铭严半庵墓志铭郭肎构墓志铭孝廉蒋君墓志铭嵇静园墓志铭卷四十六墓志铭五国子监学正戴先生墓志铭优贡生候选儒学训导杨君墓志铭孝廉胡君墓志铭孝廉范君墓志铭张蔚园墓志铭卷四十七墓志铭六广东雷州府知府冯公墓志铭山西分守冀宁道沈公墓志铭大理府知府张公墓志铭凌竹轩墓志铭卷四十八墓志铭七钝闲诗老张先生墓志铭舅氏沈君墓志铭徐良辅墓志铭西沚先生墓志铭鹤谿子墓志铭瞿封翁墓志铭陆淞园墓志铭敬亭弟墓志铭卷四十九墓志铭八墓表墓碣封一品夫人熊太夫人墓志铭广西按察使冯公妻封淑人王氏墓志铭王太宐人墓志铭邢孺人墓志铭张太孺人墓志铭候选州判李君墓表赠孺林郞翰林院检讨曹君墓表黄氏先茔表赠儒林郞董君墓表盛泾先茔之碣布衣陈君墓碣卷五十家传行述祭文先大父赠奉政大夫府君家传先考赠中宪大夫府君家传钱处士行状先考小山府君行述亾妻王恭人行述祭座主钱文敏公文祭外舅虚亭先生文祭衞伯恭文祭蒋秦树编修文祭朱太翁文祭亾妻王恭人文潜研堂文集目录潜研老人自题像賛官登四品不为不达歳开七秩不为不年插架图籍不为不富研思经史不为不勤因病得闲因拙得安亦仕亦隠天之幸民子壻瞿中溶敬书濳研堂文集续集序濳硏堂诗续集序予兄詹事竹汀先生幼卽工诗以献赋通籍干隆已丑庚寅闲在京都尝手录诗集十卷自爲之序嗣先坐专意经史小学服官之暇悉力着书诗遂不多作作亦不尽存存者亦未及编定也先生没遗书满家同学诸君子谋分任剞劂事黄君在东谓先生雅不欲以诗鸣然观生平所作溯源汉魏出入唐宋腹贮万卷而不㞕以挦撦涂抹爲事胸有智珠而不肎以纤缛佻巧爲能舂容渊雅蔚爲大宗诗集之刻其亦奚可缓乎于是先取前集付梓氏俾秦子㷖若董其役而以辛戼至甲子诗属予曁先生女壻瞿子镜涛续钞成帙又得十卷葢先生自辛丣以后供京职者五年卽膺广东督学之命旋以先大夫忧归服阕不复起歴应当事聘主钟山娄东紫阳各书院凡三十余年中闲惟奉使衡文䟦涉稍远否则游蹟所至近止百里远不过千里兼以晚年东南故旧日就凋落以故登临赠荅之什较少于前而优游林下日事丹黄意有所得触而成咏性情之萧旷议论之确覈实又有过于少壮时者兹所录皆就遗艹畧加排次其随手散失仅见于它人选刻者非先生手藳诗虽佳不敢滥采以几毋蹈嫁名掠美之失此则区区矜愼之心亦卽先生生前编诗之微旨与在东予姻亲尝从先生游先曾栞行元史氏族表一书在三之义弗闲于存没是亦可传也因幷书于此嘉庆十有一年龙在丙寅夏五月弟大昭谨序濳研堂文集续集目録濳硏堂诗续集目录卷一送沈莘田之官四川二首与曹慕堂光禄入城南僧舎小坐送熊学桥前辈请假归江西七夕公饯纪心斋太仆分韵得如字心斋太仆将卜居吴中与钱萚石詹事程鱼门文选翁覃谿学士陆耳山西曹罗两峯山人分赋吴中故事送之予得石湖题吴鑑南苏门听泉图送王性之赴官淮南赵璞庵自永昌寄诗用东坡除夕倡和韵次韵荅之疉前韵寄王琴德王楼邨先生十三本梅花书屋图其曾孙少林进士属题秋日集城南分赋得集字严冬友扁寓舎曰散木庵乞予赋诗覃谿学士视学岭南还摹东坡英德南山石壁题名及米元章药洲题字嵌斋壁颜曰苏米斋招同赋诗十月六日覃谿学士招同萚石宫詹裕轩学士两峯山人城西访菊两峯出所买杜琼画卷赠裕轩萚石谓是已所藏顷爲偸儿攫厺者乃以此卷归萚石仍请萚石别作一幅以偿裕轩覃谿作诗记之用东坡集中王晋卿欲夺海石轼欲以韩干马易画诗韵予亦继作裕轩前辈题诗薜荔叶上招飮次韵奉酬两峯将访鱼门爲马蹏伤右手鱼门疉仇池石韵嘲之予亦继作萚石詹事招同覃谿学士白华侍读习庵中允鱼门吏部梦谷耳山两刑部集木鸡斋观元延祐甲寅鄕试石鼓赋卷眞迹题刘屛山集祝芷塘编修属题接叶亭唱和诗卷哭赵损之二首覃谿购得宋椠施元之注苏诗属赋罗两峯画醉钟馗图卷二奉命典试河南出都作琉璃河晓行楼桑邨和西崖侍读韵赵州道中雨花庵豫让桥磁州韩魏公祠过安阳有感韩平原事四首黄粱祠汴中咏古十二首渡河到开封作访艮岳故址复成咏古十絶句赠何谦之制府卽畱别三首归德道中会亭道中㝛州城外临淮包孝肃祠道㫄舒城山行㝛武崃关驿舎壁闲见香树先生山行诗追次其韵晓过北山岭至桐城入濳山境行乱山中山甚高而平坦易上不露嶃絶之迹赋此美之题寄山谷寺濳山城外太湖县过枫香驿黄梅东山礼五祖眞身题五祖塔行庐山下六首乌石门安义邨行晓行高安淸江城外文信国祠二首憩万安邨舎有老叜年八十三矣足迹未尝入城市爲赋诗晓雾行万安城南二首雾山行贑州山中庾岭谒张曲江祠次壁闲德定圃前辈韵过岭口占南雄舟行忽忽得李南㵎书知于广州相待却寄浈阳崃大庿崃初到药洲用石上宋人诗韵三首题仇十洲桃花源图用陶靖节韵王石谷仿惠崇江南春色卷湖山庆云寺斋中无事兴到辄书数字共得八首卷三门神四首题施荃渔三台于役图次韵鹤谿见寄草釐峯林屋洞缥缈峯包山寺龙渚石公横塘游慧聚寺用张祐韵篠㱃造一船于湖上颜曰自度航制极精雅卽用其韵二首咏史游三茅观同王方川邵二云陆筱㱃作梅市岳忠武墓宗阳宫二首越王台斋西老梅一株盛开析薪谣四首假榻郡斋偶成四首柬石公太守显宁庿登望海亭鑑湖禹庿二十四韵石公以过南鎭诗索和卽次韵云林寺借秋阁读棊谱偶成雨后抵麒麟门志公像赠澹怀相国四首题严子进春江送弟图台城咏古蒋忠烈庿卞忠贞庿刘越王庿曹武惠祠卫国忠肃公祠始兴王墓碑歌暜生泉歌爲陶悔轩方伯赋寄蔡丹徒蛟门慕堂同年六十寄诗寿之卽用其自寿韵二首送傅雨窗明府还南丰江宁城外作东阳卢府君庿题随园雅集图四首渤海相国挽诗二首牌湾记所见悼陈翠月牛首山观辟支佛塔游灵谷寺登翠微亭随园镫词八首汤婆子题李义山诗四首舟行多病游茅山三首过常州不见冯康斋畱寄淮北行帐喜晤王副都兰泉因怀吴舎人竹屿曹中允习庵幷追感赵少卿损之张舎人策时用昌黎郾城夜会联句韵虎邱寺题壁题毕秋颿中丞灵巖读书图五首送王道士朴山游扬州卷四秋颿中丞招游灵巖山馆章淮树观察安园落成招飮送袁香亭之官粤东烈女篇严道甫五十寿诗二首送秋颿中丞再抚秦中金陵寓斋偶然作六首吴杉亭同年輓诗赠何南原自叹自京口至江宁道中日占五首喜雨南浦观察署中畜鹤飞厺数月顷又归来公子庆贞有诗次韵二首送周卉含游武昌兼讯吴白华学使台城二十四韵诸蔼堂招同仇一鸥王心原蒋亶夫游湖上三首六一泉寓舍偶然作喜晤李汇川同年贺祕监祠题范氏天一阁题竹初丈小像三首奉化山行海口方正学祠雨止二首小谿二首桐巖岭下作将至台州柬黄见沧太守午日同王条山登巾子山东湖台州名宦祠自临海西郭至百步谿三首赠天台何明府题张氏来复园赤城㝛国淸寺三贤堂三首一行禅师塔二首高明寺题高明寺壁赠实云上人三首幽谿圆通洞二首金地岭㝛华顶寺四首右军墨池太白书堂华顶峯登华顶作歌茅篷五首僧舎偶题石梁葢竹洞㝛方广寺三首珠帘泉断桥万年寺罗汉岭寒风阙桐柏宫夷齐庿二首访崇道古迹得二絶句琼台桃源三首护国寺卷五出山口占四首石梁观瀑图爲华秋槎赋题黄云门先生传眞图重过桐巖岭二首麻岙雨㝛止观庵二首海口南五里地名缸窑当是江瑶之譌也予游明州不及啖江瑶柱今日过此戏畱一絶句奉化谿涨二首登舟王阳明祠雨过上虞偶作积雨目题天台游艹三首豆腐题金丈月泉弄孙图二首赠宝应吴明府阆林阆林以蕅粉诗见示爲赋一律题矦大年先生凤阿山房图二首小庼偶题敬修上人招集江心寺卽席口占次韵范孝廉莪亭题乞食图传奇六首题文敏公书二首题印松汀观察隐几观书图题座主文敏公仿元四家长卷英公梦堂藏文敏公诗卷羣公题咏甚多未几梦堂下世此卷流落市肆竹初丈于京邸得之属题其后题王定山所藏秦汉民当拓本题赵文俶水墨花鸟册四首闵峙庭中丞七十二首萚石侍郞以新刻诗集见贻卽次集中寄怀之韵报之二首三月十九日蒋香洲立厓招集复园送春席闲次潘榕皋户部韵闻漑亭姪金陵之讣二首絶句六首过将军敎场衚衕旧寓庭前槐大半巳枯感赋题邵二云编修所藏王文成公诗卷程易畴临董文敏书王文肃祠记长卷付其幼孙属予题之二首荆轲里郭隗故里中山靖王墓曲阳道中谒北岳庿雪浪石二首卽事眞定道中客有言苏味道不当昌其后者赋此解之肥鄕道中车中口占五首题徐云樵石钟山图二首卷六哭褚宗郑同年二首题顾樵水落花诗意画卷二首题徐友竹倣吴渔山湖山秋晓卷严豹人移居城东次西庄韵二首题黄小松看碑图钱叔宝谢湖艹堂图和榕皋斋中襍咏四首题冯㢲泉太守秋缸补读图题费玉衡窥园图二首题陈树斋提督听雨图题汪大绅蓦鼻图四首简斋小疾作诗自輓幷徧索同人輓章依韵戏荅四首题程易畴说劒图卽用自题元韵题竹柏楼居图题程易畴让堂友敎图卽和其还山吟韵四首同方坳堂观察访彭尺木居士题王秋史二十四泉艹堂图题金二雅禊游图二首题袁实堂载书图题唐立方进士遗像二首范莪亭自题瓮天室集禊帖字索和二首题萚石宗伯仿沈石田花卉册得毕秋颿尙书札却寄二首选吴竹屿舍人遗诗毕感旧有作白桃花和张止原韵题吴竹堂墨兰王西林秀才丁堰覆舟戏爲絶句三首题潘榕皋水云图榕皋尝梦见董思翁舟中作书幷举弥陀经语二林梦楼题诗因有援以入佛之意作此解之二首送汪稼门方伯之任甘肃二首邵松阿舎人七十二首卢召弓前辈寄重游泮宫诗索和三首和潘榕皋移居题熊谦山旷然有我图二首闻述庵司寇致政南还之信秋晚访述庵司寇三泖渔庄因同访圆津禅院慧㷖上人卽放舟游畲山适云闲汪西邨张坤厚金冶昆仲亦至偕入王氏园登皆山阁久之复至天马山登周氏山舟堂还抵万寿道院道人雪颿畱飮归途得诗四首题独立图题吴玉松除夕游山图赵文毅兕觥诗爲者庭明府赋二首题熊谦山红鵞香稻图卷七题江南名胜画卷十二首爲熊谦山臬使作繖岭栖霞玉冠万松灵巖石鼓邓尉香雪石湖天镜洞庭疉翠九峯三泖惠山九陇金焦双峙平山高咏钵池丹鼎云龙放鹤题陈东浦方伯诗藳二首题陆豫斋兰亭卷蒋立厓以虎邱和东坡韵诗见示因次和萚石侍郞輓诗二首题何梦华涤碑图苏台桺枝词四首袁简斋八十寿诗四首鳌沧来州牧施粥图二首述庵侍郞招同袁春圃潘榕皋宋汝和蒋立厓周漪塘费在轩王西林张农闻袁又恺戈小莲徐佩云集塔影园小飮卽席得句二首送方坳堂观察之申浦二首到家偶成二首耳聋春日题陆生学锦幽篁独坐图丙辰孟冬朔本县举鄕飮礼忝预宾席口占呈当事曁同飮诸君四首同人枉和拙作几及百首疉韵荅之四首丁巳人日七十生辰漫成四首探梅题吴香巖诗藳还家东浦方伯枉过寓斋卽用集中见赠元韵洞庭襍咏二十首冬日山行灵祐观石公山二首卷八范文正公祠西沚光禄輓诗四首用东坡涵星砚诗韵题潘榕皋易砚图题吴兰雪新田十忆图十首题熊谦山臬使江春晓镜图王拙庵太守大字千字文眞迹其家人珍祕之后忽失厺元孙柏厓县尉百方购得之属赋诗纪其事题袁介隐遗像四首题沈石田碧山吟社图爲秦小岘观察作题唐陶山明府岱览图二首题唐陶山松陵十二景册子二首题黄小松郡丞得碑十二图三首谢金圃侍郞輓诗二首送熊谦山方伯之任滇南卢抱经学士輓诗题关山雪骑图扇题唐陶山荆南十二景册和范芝巖编修移居元韵题㳒时颿大司成诗龛图二首题㳒时颿梧门图二首题织云楼诗集三首题宋汝和观察竹梧淸啸图四首文絅庵荷笠图题王秋塍明府龙门揽古图卷汪杏江编修五十汤雪樵五十费筠浦中丞移节闽中诗以送之二首和袁又恺移居四首虎邱剏建白香山祠浴成用白公武邱寺路韵四首短簿嗣眞孃墓中秋前四日袁绶阶招飮渔隐小圃卽席分韵得萧字题㳒梧门梅石小㷖鲍卧云招同邵晴巖冯补亭陈秋啸游虎邱白公祠和卧云韵二首卷九题宋牧仲㳒螺秋色卷二首题秦绎山碑拓本四首袁简斋前辈輓诗三首和谢䥘山明府当湖书院纪事诗元韵东浦方伯奉命监临武闱诗以志贺自适二首献之以霸陵图求诗得二絶句尺题蟂矶灵泽夫人像四首题筠浦中丞甘雨应祈图卷河豚歌冰镫十月八日汎舟山塘登千人石次儿东塾从行口占絶句二首东浦方伯寄示立春日见怀诗依韵荅之二首题云松太守虎山看月图二首题顾秀才抱沖小读书堆图二首题晦之弟水流云在图二首三月十一日袁又恺招同王述庵潘榕皋段𢡟堂蒋立厓诸君集渔隐小圃赏牡丹分韵得惠字十六日戈小莲招集范邨别墅赏牡丹分韵得酒字钱生宗颖携陈孝廉诗庭所画秋窗听雨图属题二首戊午除夕立春二首庚申元日生朝偶作吴江夜泊题三高祠三首归安道中雨后携东塾游吴山入紫阳洞西湖菜花喜晤山舟前辈卽以畱别武林归舟二首题开元寺古佛可庐举孝廉方正志喜世味苦雨王梦楼赠东塾诗兼及京华旧事不胜今㫺之感依韵荅之题王叔华笠屐图三首卷十辛酉新年作二首读史记二首爲秦㷖若题其曾大父云津先生遗像二首上元夜二首绛老沧浪亭桺寄都门旧同学晤郉长兴佺山卽畱㝛官斋题郉佺山松林读书图二首谢太傅墓在长兴之三鸦冈见于太平寰宇记或疑墓当在建康佺山明府引南史陈始兴王叔陵传证徙葬本末作辨一篇旣确不可易矣阮芸台秦小岘诸君皆有诗予亦继作下箬寺陈武帝故宅二首顾渚山行五首輓周少霞广文和唐陶山明府修复唐伯虎墓赠胡石梁题宋汝和画花晓闻禽声前蜀王锴书妙㳒莲华经本次榕皋蛰室韵二首题同人姪策蹇访碑图治隐园三友图爲韩旭亭作二首壬戌元日二首题唐陶山海上乘槎图卽送之海州任五首题緜津山人诗藳二首题尤西堂梦游三山图图爲海宁兪体仁画作庄生曼倩渊明太白东坡五像最后一人则西堂也王阮亭朱竹垞韩慕庐诸公皆有题咏予亦作六君咏继之六首四月廿有六日重游泮宫赋赠新先辈因追怀西庄光禄吴竹桥礼部湖田书屋图四首题汪竹香孝廉诗藳四首蒋湘颿写经图二首癸亥新春二首题可庐对牀风雨图汪蛟门少壮三好图爲秦敦夫太史题白公祠喜晤述庵司寇二首题朱竹垞明诗综艹藳四首题凌仲子敎授校礼图述庵侍郞八十仍疉虎邱唱和韵八首题小谷口读书图爲陈莲谷作稼门中丞以近藳见示却寄和稼门中丞见赠之作题陆桐庵霜林秋月图梁山舟前辈八十甲子元旦二首题黄荛圃除夕祭书图吴槎客七十闻瞿涉斋广文之讣怆然有作偶题次孙师康十一岁好诵余诗喜而有作濳硏堂诗续集目录濳研堂文集诗集序仆自成童时喜吟咏而父师方课以举业不得肆力于诗年二十以后颇有志经史之学不欲专爲诗人然是时客吴门与礼堂兰泉来殷诸君子日唱和所得诗亦渐多旣而遂以有韵之文通籍及成进士承乏词垣十有余年恭遇天子右文制作明僃每大典礼辄有经进之作其闲扈从属车者再赓和之作往往盈帙又尝奉命典试山东楚南浙西轺车所至纪天时述土俗山水之明秀民物之䋣庶皆得寓之于诗独恨才力緜弱意有所及笔不能至又未尝不泚然汗下也㫺扬子云默而善着书兼工作赋葢才之大者能兼众人之长仆拙劣无佀在京都退食之暇惟以经史自娱讨论异同贯串古今丹黄不厺手旣专心于着书故不常作诗偶有所作亦复不工譬之吐丝之𧖟不能吟风才力有限从吾所好可矣岁丁亥将乞假南囘检橐中诗藳得九百有七篇其中称意之作什不得一念其尝耗日力于此乃钞而存之以当敝帚遗簪之数非欲出以示人也竹汀钱大昕书予旣以有韵之文受知圣明然性不喜噉名检点箧中所作亦无甚称意者故从未敢刻以问世而江南书肆选刊近人诗往往滥收拙作眞赝相半偶有一客过予诵所见佳句听之愕然谢以非某作句亦殊不佳客怃然而退予于诗虽非专门而寸心得失之故要自知之固不欲掠它人之美亦岂可以恶诗冒爲已有兹取前后所作钞爲一集不敢自以爲是亦欲存庐山之眞面云尔庚寅岁五月丁丑朔大昕书濳研堂文集诗集目録潜硏堂诗集目录卷一拟古七首游横云山读任昉传春雪和东坡韵二首徐毓洲读书僧舍集杜工部句寄之四首田家襍诗五首金陵咏古八首访学成和尙集少陵句读曲歌咏史襍诗三十首短歌行雉子班五襍组八首京口登燕子矶过明孝陵京口晩眺集唐人句席上赠王凤冈顾培颖兼怀王凤喈在都下咏史少年二首过昭庆寺访喆公不遇莱阳二姜先生祠木棉花歌宋徽宗画龙歌宐兴道中卷二竹枝词和王凤喈韵六十首望僊桥沧浪亭拟田家词寄邵高二秀才访顾上舍邨居题爻吉兄赤壁图二首击筑行闰七夕漫成六首用昌黎会合联句韵送王艮斋先生归海虞闻金川平定喜而有作四首秋桺次韵归家二首舟行远别离尙湖夜泊秋日舟行九日同潘璜谿凌叔子张策时王兰成作雪霁赠翁朗夫征君春日闲居金山永济寺雨花台怀曹来殷二首怀王兰成憎蝇别席同王琴德曹来殷沙斗初张崑南汎舟游灵巖山寺暮㝛木渎吴企晋园亭游天平山歴龙门白云泉莲花洞诸胜访上沙陆氏园居三十三山艹堂图歌爲霁堂征君作送吴企晋游黄山阳湖雨泊同诸君分韵得桃字溧阳道中金陵寄内卷三御试赋得指佞艹奉旨特赐举人授中书舎人纪恩二首吴越宫词十首王次山先生輓诗二首呈沈归愚先生三首五月邵伯湖寄内题翁霁堂征君秋林觅句图忆内六首辛未七夕用李义山韵淮阴钓台淮安弔褚不华东轩相国七十寿诗二首淸口淸河道中中河邳州与周西隒孝廉分赋汉陵得长陵茂陵二首元史襍咏二十首冰茶联句移寓两头纤纤诗二首山行靑龙桥香山月夜静宐园直庐卽事二首赠金钟越孝廉三首送江蔗畦明府之官湖湘题诸艹庐赞善高松对论图题曹夫人玉映楼诗集二首题王琴德三泖渔庄图题王受铭比部龙湫宴坐图送翟晴江同年还杭州圣驾东巡恭谒祖陵礼成恭纪送吴挹枫题同年范蘅洲比部诗卷四首题杜太守相马图平定准噶尔吿捷礼成恭纪一百韵卷四丙子春帖子词题李西华给諌赏番图六首题吴观山编脩洗竹图移寓珠曹街与礼堂夜话五首题裘漫士少宰苑东寓直图七首恭和御制怀柔县元韵恭和御制遥亭行宫对雨元韵三首恭和御制出古北口咏古元韵恭和御制至避暑山庄卽事元韵恭和御制热河启跸之作元韵恭和御制山店元韵恭和御制都尔伯忒台吉伯什阿噶什来觐封爲亲王诗以纪事元韵恭和御制入崖口元韵恭和御制雨猎元韵恭和御制霜元韵恭和御制行围卽事元韵三首恭和御制蕃劒行元韵恭和御制晩荷元韵恭和御制宴土尔扈特使臣元韵恭和御制雪元韵三首恭和御制允南省诸臣之请干明春恭奉皇太后再举时巡诗以纪事元韵恭和御制固尔扎庿火用唐韩愈陆浑山火和皇甫湜韵幷效其体之作帐房四首送蔡葛山少司寇请养归里二首蔡少司寇观海图自珠巢街移居宣武门外题壁金钟越秋江拥櫂图送座主海宁相公予吿归里卽次畱别元韵六首海宁陈文勤公輓诗题卢绍弓编修检书图送毛伊人检讨还莱州五首石鼓送礼堂学士典试福建奉命典试山左出都述怀自良鄕南行遥望大房诸山口占涿州二首卽目白沟河过河闲城外居民有种棉花者赠梁秀才用梅梁秀才以秋碧堂帖见贻赋荅东方朔匡衡荅医者多病题张忆孃簪华图四首卷五囘部荡平大功吿成恭纪一百韵已戼除夕初春怀鄕襍咏四首题倪敬堂同年西谿探梅图三首恭和御制三月朔曰御殿定边将军兆惠副将军富德等率成功诸将士朝谒诗以纪之元韵恭和御制上巳日凯宴成功诸将士元韵八首恭和御制塞宴四首恭和御制行围元韵二首恭和御制哈萨克使至俾观围元韵九日同习庵舎人叔华上舎晦之弟游城南登陶然亭二首送孙勖堂之官皖江荅施铁如上舎见赠之作用山谷东坡赠荅诗韵二首冬至斋㝛题壁三首正月二日夜雪用东坡聚星堂韵恭和御制恭奉皇太后谒泰陵因至五台瞻礼卜吉起程得诗八韵恭和御制过芦沟桥元韵恭和御制良鄕行宫晩坐元韵恭和御制见新耕者元韵四首恭和御制直隶总督方观承奏报易州等处得雨元韵恭和御制永慕斋疉旧作韵恭和御制谒陵礼毕载启西巡瞻彼台山祝兹介祉元韵恭和御制晓烟元韵恭和御制日日元韵恭和御制晓行卽景元韵四首恭和御制曲逆故城元韵二首恭和御制题惬适斋元韵恭和御制复雨元韵恭和御制降旨免宣化府属民欠诗以志事元韵恭和御制雪元韵四首恭和御制停跸元韵恭和御制晴元韵恭和御制阜平道中作四首恭和御制三箭山疉旧作元韵恭和御制射虎川元韵恭和御制自长城岭至台怀再依皇祖元韵恭和御制殊像寺元韵恭和御制显通寺卽事元韵恭和御制罗汉坪元韵恭和御制眞容院再题元韵恭和御制阅武元韵恭和御制栖贤寺元韵恭和御制降旨免山西前岁民欠诗以志事元韵恭和御制游千佛洞得古体四十韵恭和御制题陈规守城录元韵恭和御制题宋中兴圣政艹元韵恭和御制经畬书屋卽事元韵恭和御制游狮子园忆旧元韵恭和御制鹿角椅元韵畱王快鎭座主少宗伯介公有诗纪事次和三月朔日疉前韵忆五台山三疉前韵三月三日自曲阳入行唐境途中杏花盛开四疉前韵座主宗伯公折杏花一枝插行帐茶铛中至晩盛开有诗五疉前韵奉和奉酬宗伯公见赠六疉前韵眞定府隆兴寺七疉前韵游莲花池八疉前韵怀鄕九疉前韵寄题雪浪石用东坡韵送李茝畹进士东归六首中秋后五日同钱坤一侍讲王琴德舎人曹来殷蒋渔邨二庶常过大慈延福宫苦雨题韦愼旃舎人翠螺读书图题汪对琴博士后谭蓺图二首过归义废寺移寓二首卢端臣先生招飮卽席赋呈卷六奉命典试湖南出都㝛良鄕县有作二首宏恩寺督亢陂道中卽事雨㝛定兴二首舆丁曲逆咏古定州道中雪浪石和东坡韵眞定登隆兴寺大悲阁周览隋宋元碑刻晩㝛雨花堂对月得诗七首望华塔寺戏题赵州茶棚柏鄕谒汉光武庿题图津庵用壁闲梁棠邨胡南苕汤西崖诸公倡和元韵邺中咏古八首苦热自郑州入新郑道中作读左氏传过许州追悼亾友周西隒刺史四首望中岳许昌咏古邨行二首闻蝉雨㝛蔡寨邨舎田家雨止晓行与王惺园修撰对奕确山道中渡淮山行二首自信阳入平靖关六首七夕㝛平靖关自应山入安陆县二首云梦县行连冈闲卽目咏道中所见艹木八首武昌秋花邨中记所见万松冈二首蒲圻山行高岭舖口占二首卷七㝛万年庵用壁闲吴文恪韵将抵巴陵二首岳阳楼晓行二首长沙贾太傅宅柬长沙张慧川明府二首屈贾二大夫祠中秋试院对月试院示同事诸公二首楚南士子场后以试文谒学使吴云巖前辈云巖决其必售者五人日丁甡丁正心张德安石鸿翥陈圣淸比揭晓则五人皆中式而五魁之中得其四焉楚人传以爲盛事云巖有诗因和其韵吴云巖学使订于重九日载酒岳麓登高兼访山长刘孟调前辈以风雨不果往次日孟调以诗见寄次韵奉荅嘲道㫄枫树代枫树荅予旣作诗代枫树解嘲次日山行枫林有数株先红者复成是什重过武昌登黄鹤楼怀翁覃谿中允彭六一编修二首田家德安道中杨忠烈公祠入平靖关信阳确山晓行口占遂平郾城临颖郑子产祠郑州道中渡河晓行口占二首汤阴韩魏公祠渡漳水晩抵邯郸食客行沙河道中定州道中三首晚行淸苑城外见月二首寄楚南诸同好二首还京述怀江明府于九拓石鼓山刘莘老题名见贻幷索诗题袁蕙纕孝廉南湖艹堂图萚石宫庶庭前丛菊盛开招诸公同飮赋诗竝作墨菊长卷出以见示幷属题送吴二匏舎人南还四首五塔寺万寿寺昌运宫双林寺哭吴云巖侍读题韦铁夫授经图遗㷖獞酒诗爲查怐叔太守赋题张右丞秋原放牛遗像题陶吾庐前辈归厺来馆图平确斋自临川令被荐入观赋诗奉柬三首送商宝意太守之官云南干隆二十八年起居注书成诣干淸门入奏恭纪六首周稚圭同年观察粤西门神火判题曹檀漘先生桺汀观稼图卷八奉命典试浙江作三首出广宁门赵北口毛苌里董子故里周亚夫祠二首途中偶作卽事晏城将至开山铺长淸山行登岱四首程蕴山明府招飮白鹤泉上羊流店谒羊太傅祠㝛迁道中雨中过永济桥隄上淸江浦怀旧漂母祠题淮阴钓台二首董江都祠和冰持前辈韵二首同冰持前辈登金山次韵八首游寄畅园虎邱山塘游上方山石湖汎澹台湖入德淸县界有桥曰望僊喜其名与吾鄕同作诗纪之初到杭州试院戏题三首食笋塡㮄四首汎河九日浙中当事招集小有天园登高卽席得句表忠观岳忠武墓四首浙闱蒇事蒙恩给假省亲恭纪四首过靑驼寺遇雨口占晓行望岱宗雪山行十月二十八日河闲道中遇雨雪后过鄚州赵北口雪琉璃河题查恂叔太守榕巢图漫成丙戌礼闱卽事用壁闲韵呈望山相国漫士少司农凫川少宰及同分校诸公四首题邵蔚田侍读收纶图四首题赵编修鸥北耘菘图冬至后六日钱箨石少詹招同查俭堂太守纪心斋侍御程鱼门舍人毕秋颿侍讲曹竹虚编修小飮分韵予得日字送赵云松出守鎭安二首谢文节桥亭卜卦砚歌病起二首人日同王琴德朱竹君曹来殷毕湘蘅陆健男登㳒源寺后阁晩飮琴德寓斋用东坡广陵会三同舎故事各以字爲韵予得晓字舟行偶占二首卫河临淸皁河㝛迁见道㫄艹舎戏作汜光湖冬至京口阻浅偕蒋春农舎人游甘露寺遣怀襍题九首八音歌效黄山谷二首卷九到家作虎邱追和淸远道士韵同陈葯耘作和陆鲁望补沈恭子诗韵苐三泉游狮子林鱄诸巷虎邱观玉兰三首同陈葯耘㝛陆篠㱃荷风竹露艹堂同篠㱃葯耘步至湖上汎舟登孤山放鹤亭上巳日游灵隐诸山飞来峯湖上襍题二首湖上寓楼葛岭葛岭咏古二首凤凰山二首水乐洞三生石重游飞来峯登絶顶疉前韵韬光庵用白乐天招韬光禅师韵神尼舎利塔侩房偶题二首学士桥寳成寺观元人所凿麻曷葛刺佛石像次葯耘韵宝石山次韵葯耘游吴山紫阳洞湖上对雨连日徧游湖上诸刹有怀古德各题一絶虎跑寺㳒相寺圣果寺灵隐寺凤林寺玛瑙寺龙井寺智果寺归舟口占题王麓台苏斋图卽用卷中查初白先生韵题王石谷苏斋图题绣谷牡丹图二首家中牡丹读汉书六首赠张文担伯王彚英家藏古钱歌题姚和伯射猎图三首登马鞍山题王未巖画三首崑山学宫石题西庄丈室散花图五首邵桷亭筑小楼题曰梧巢作诗四首诸同人多有和章邀予继和四首读蜀梼杌毕得絶句八首外舅王虚亭先生輓诗二首卷十京口阻风㮄人谣渡黄河四日入邳州境昭阳河三首谒先贤仲子祠二首济宁杜文贞公祠南旺分水庿二首卫河古诗四首杨邨道中题王雅宐借银券题沈东田观察小像题箕僊画爲曹慕堂给谏作腊八日同曹习庵编修吴白华侍读陆耳山宗人集赵实君斋消寒小飮卽席口占索和翼日诸公和诗未到疉前韵催之同人约爲诗会迟而未果习庵疉前韵见示依其数荅之二首题寓斋壁疉前韵二首再题寓壁仍㬪前韵四首柬习庵二首曹劒亭刑部和韵见赠卽奉荅二十二日吴杉亭舎人招同褚鹤侣刑部蒋渔邨编修陈宝所给諌小飮疉前韵荅严跂堂和韵见赠之作二首己丑除夕疉前韵四首次韵严跂堂正月三日对雪跂堂和予诗兼订春游赋此荅之正月十九日同曹习庵编修张绣堂赵实君两上舎游白云观次习庵韵宝刀行送龚梧生同年之官黔中送胡牧亭侍御南还二月廿七日同慕堂给谏竹君学士伯思户部登陶然亭哭翟舎人均廉二首题候官林氏所藏汉甘泉瓦拓本题吴香亭鸿胪古藤诗思图同曹慕堂给谏朱竹君学士陈伯思户部史文量孝廉曹申之上舎爲西山之游出郊㝛二老庄和竹君韵张忠烈王墓山行疉前韵二首戒坛二首和竹君戒坛读辽㳒均大师碑因弔学士王鼎三十韵姚少师祠夜㝛潭柘寺用石刻金僧重玉韵妙严公主拜甎僧房偶题潭柘寺三月廿二日同钱宫詹箨石纪太仆心斋朱学士竹君褚学士左峩曹给事慕堂冯刑部君弻人㳒源寺观海棠偶见㫄院墙脚支瓮方石有异撤而视之则辽大安十年观音菩萨地宫舎利石圅记也心斋有诗纪其事卽次韵琉璃厰窑户掘土得古墓棺橔朽尽而骨㳒殊异视其志石题云大辽故银靑崇禄大夫检校司空行太子左卫率府率兼御史大夫上柱国陇西李公墓志铭撰书人则不可攷矣督厰工部郞中孟君澔令改埋于故兆东二十步幷其志瘗之世遂无拓本李公之名不见于辽史因摭志文大畧作诗以遗攷古者题候官林氏陶舫砚铭册子二首送江于九之官安庆游善果寺㳒源寺看花㳒源寺观牡丹因怀琴德题黄星槎所藏汉华山碑拓本题惠松厓征君授经图爲袁春圃给事题苦瓜和尙余杭看山图题沈椒园前辈松亭读易图病目廿二韵赠伊宛中孝廉镫下作圆桌暖炕罗两峯鬼趣图濳硏堂诗集目录潜研堂文集濳研堂文集卷第一濳研堂文集卷一嘉定钱大昕赋御试石韫玉赋伊荆山之奇珍韬光华于巖隙外皎若以腾辉内温如以含泽纪瑶琨于禹贡质可配乎精镠征缫借于周官礼必先以束帛怀寳五都之市元璐白珩程材六瑞之司黄琮苍壁飘来琼佩犹含石气之靑捧出瑛盘若带巖间之赤追琢效玉人之技共知价重乎连城菁华标地产之奇讵识秀钟乎盘石尔其连冈崱屴弥望孱颜磊磊巖端似繁星之密布离离岭上点翠黛而回环因天施而地生发奇光于硗埆况沐日而浴月炼秀采于坚顽碧磴延缘似有蓝田之种丹梯杳窱浑如羣玉之山铿尔有声似瑶艹琪花之罗生其侧介如不易俨珊瑚碧树之错列其间迺有磻溪之侣搂瓌异于坚珉和氏之伦拭瑶华于尘坋一拳独秀疑玉树之森森五色遥含辩靑肪以隐隐乍认白虹之气顿敎磊落增明未开翠壁之缄早识文章独韫含章在我匪一夕与一朝待价何心犹若远而若近则见夫浮光的皪丽质陆离方太璞尚完之始在良工未琢之时石骨崚嶒如映浮筠之色峯头荦确将成委粟之姿圭角未分醖酿全滋乎土脉光芒不揜刻雕奚假乎人爲譬碕岸之怀珠波光互映类精金之在矿沙际堪披于焉瑞彩遥腾晶光上烛经工人之手壁合环联入贾客之囊悬黎结绿剖璠玙于璞内温润无双探琬琰于云根传观不足异采溢于座右他时什袭交珍宝气藴于空山此日千巖增缛彼夫词藻之凌云何殊县圃之积玉稽士衡之高文洵斯言之足录我皇上璇玑在握玉烛同辉瑾瑜毕升于魏阙蒲谷齐列于金扉遂使被褐怀玉者席珍以聘守眞抱璞者接踵咸归负瑚琏之良材旣辟门而登玉府挟瓀玫之陋质亦稽首而进彤闱宐乎嘉应咸臻远致昆田之瑞游河纪绩上追刻玉之徽也哉御试瑾瑜匿瑕赋伊瑾瑜之上珍拭奇光于尘坋旣皎洁以弗渝洵文章之独藴种岀蓝田之圃形磊落以生辉採来羣玉之林体空明而不隐廉而不刿类志士之坚贞质有其文似幽人之端谨夫其肉好晶莹琼华错落虽内美之常含或微疵之可索当望气之始瑕仍不掩其瑜在怀寳之夫爱亦能知其恶此犹相六闲之神骏非无泛驾之骅驑辩五齐之甘醇不少畱余之糟粕苟能葆章相之粹固应敌和氏之兼城卽使露节角之乖岂遂等荆山之抵鹊尔其温如中润璱兮外扬圭角未融若稍亏乎完璧光芒不损曾何累乎截肪剖自层巖小减五都之价韬诸锦匣终全径寸之光惟什袭之是赖宁一青之足妨葢以负大美者讵少小疵利成器者非皆尽善瑕如不揜都成球珙之材玷尚可磨亦中珩璜之选倘悬稼之在握玦何患其纤纤借太璞之犹完佩奚嫌于琄琄比大圭之缜密纵曰弗如授工人以雕镂讵云不腆徒见其品重瑶琨礼分裼袭与璧琮之邸而偕陈配朱绿之缫而齐执寸长足录底同燕石之嗤奇货可居那致荆人之泣但堪韫椟以深藏无事索瘢之纷集乃知细故有弗弃一得所不遗抱盈尺于怀中共知皎若指纤瑕于璞内毋遽舍其校短量长斯称庀材之能事纳污藏疾益征取善之无私也我皇上玉烛齐明璇枢常朗辟四门以旁揽无非东箭南琛占一技以必庸不让细流土壤储玉笋淸华之选务去伪以崇眞搜圭璋特达之姿咸寡双而少两是以席珍者诣阙被褐者弹冠拟琬琰之纯良讵韬光于牖下媿珷玦之菲陋亦待献于朝端美在其中愿磨砻以自效人无求备欣瑕垢之胥寛洵乐育之隆轨超五三而不刊御试江汉朝宗赋溯平成于禹绩稽作乂乎夏书始兖冀以施功庆九河之旣道继荆扬之奏效导二渎以归墟承北阙之其咨饥溺皆思由已作南条之永赖黎庶咸颂徯子万里分趋洵渊源之独远双江合注知容纳之有余派旁会乎沱潜如小侯之觐方伯势全趋于溟渤若列服之集爻闾原夫江流之伊始实自岷山而上承乍滥觞之可测俄骇浪之时兴合洛沫之羣流回环西蜀过荆门之万壑控引东陵疏九派于寻阳洪涛毕滙指一帆于夏渚巨艇遥乘若夫导漾之文亦与导江相类流经襄雍之间源有东西之异名同天汉疑灵脉之遥通歌听沧浪悟濯缨之有自汉儒释彭蠡之义合南北中江而成三禹贡志嶓冡之名配江淮河水而爲四于焉滔滔下注脉络攸分浩浩争趋会归有在向夏口而合流指海门而下逮晴川树外乍合双虹大别山前遥凝孤黛作壮观于维荆佐神功于厚载非同泾渭之入淸浊悬殊亦如河泲之交源流相配繄二川之浩澣赴巨海之渺弥俨辰居而星拱若形动而影随注焉不盈混水天而如一虚而善受应潮汐以不移纳百谷而常尊自具廓如之量合双流而毕赴羣歌沔彼之诗徒见夫澄波朗澈激澑潺湲从三澨以东流遥趋贝阙自九江而南望似拱神山春朝夏宗百川祇承乎海若江永汉广四渎原视乎侯班惟大瀛翕受之宏细流不择故羣神怀柔之应奔赴无艰而要惟神禹功存利济绩𢡟随刊乘楯樏而力瘁筹疏瀹而心殚表南纪之封圻具区云梦定衡阳之贡赋砺砥砮丹此纪涤源之功钖圭首推夏后而辩川浸之目职方犹载周官也我皇上德洽四瀛惠孚九服人经鞮译测海水而来同量拟沧溟纳勺涓而并蓄柔远而鲽鹣入贡共欣六宇倾心搜才而杶干咸登奚止十年树木听农歌于江左省方则万戸桑麻拂柳色于汉南转漕则千帆舻舳治臻无间长希姒氏之踪波纪不扬永向箕畴之福颂圣母皇太后七十万寿颂臣闻之慈者德之基也福者备也百顺之名也圣人治天下始于事亲德盛而敎尊礼乐明备故得万国之欢心孝以事亲绥以多福寿考万年吉孰大焉惟稽古周之有懿德也时维姜嫄爰及姜女太姒嗣徽音咸有一德垂裕后昆美矣盛矣惟淸缉熙世德作求宣重光皇则受之兢兢业业所其无逸庶政惟和万国咸宁自生民以来盛德大业于斯爲盛臣闻之立爱自亲始爱敬尽于事亲而民是则之是以天下和平光被四表无远弗届其所因者本也圣人在上顺乎亲有道先意承志夙夜匪懈质明至于寝门外而请安穆穆肃肃廱廱优优愉愉如也食上必在视寒煖之节问所欲而敬进之皇帝淸问下民时迈其邦安车重翟必敬视之而敬扶持之慈和徧服庆赐遂行俾万姓咸曰皇建其有极以孝治天下大之至也二十有六年冬十有一月已未万寿无疆率土之滨无不欣说是岁也正月之吉日月之行如圭如璧以会天位水火金木土累累乎端如贯珠太史谒之天子曰天垂象曰休徴天之所启以介景福大有庆也中冬天子帅三公九卿大夫择吉日式昭德音恭作肃德之本也德言盛礼言恭恭而安天之道也谓之懿德德之盛也含章可贞以懿文德是以自天祐之吉大来也礼仪旣备执爵于太寝习舞必躬亲之重㢲以申命大赉于四海命祀山林川泽羣神羣祀养老举贤才省刑罚出轻系赏公卿大夫于朝泽润生民乐以天下至矣哉徽柔懿恭含万物而化光天子之孝光于四海自今以始寿考维祺乃承叙万年受天之庆非至德其孰能如此乎敢再拜稽首而作诗曰至哉坤元悠久无疆纯德孔明则笃其庆恭俭庄敬愉豫恺康以祉元吉降之百祥令德宪宪俔天之妹长发其祥本支百世惟皇作极大孝不匮乃位乎天德而天下治昧爽而朝肃肃雍雍问衣燠寒必有婉容冬温而夏凊令德孝恭以天下养万福攸同宣慈惠和照临下土惠此京师以谷我士女亲举玉趾以祈甘雨岁则大熟有稷有黍中春诏后亲东乡躳桑分茧称丝以爲黼黻文章雝雝在宫临之以庄恭俭惟德万民所望观民设敎天子巡守爲帷宫设旌门亦右文母万邦黎献拜手稽首惟曰欲至于万年以介眉寿析支渠搜我武惟扬来献其琛有圭璧金璋推而放诸西海莫敢不来王四方来贺降福无疆正月上日履端于始日月星辰协用五纪卜云其吉介以繁祉身其康强令闻不已日在北陆律中黄钟在璇玑玉衡以正仲冬冬爲安宁上下和同眉寿万年福禄来崇令月吉辰备物典䇿温温其恭好是懿德宣昭义问下土之式大孝尊亲孝思维则芃芃棫朴以薪以蒸㫄求俊乂以其彚征番番黄髪其在朝廷乃审厥象三寿作朋十京师之野周道如砥羣黎百姓百辟卿士乃𢋫载歌曰纯嘏尔常矣万有千岁是以有庆矣大君有命其出如纶行庆施惠降德于衆兆民怀柔百神宜民宜人永钖尔类怡怿悦欣溥天之下小大稽首式歌且舞以介眉寿如日月之照临悠远则博厚于万斯年克昌厥后万寿颂臣闻神禹之演畴寿先五福成周之肄雅祝取九如日升月恒道有常而可久春温秋肃岁以衍而弥增丹书传敬义之箴其量百世梓材告和怿之用欲至万年纯嘏尔常式集骈蕃之祉至诚无息允协悠久之征钦惟我皇上文武圣神纯粹中正法天行之至健承祖烈之重光岁月日时在玑衡以齐政作讹成易挥緼瑟以阜财一日万几之克勤有严有翼六府三事之允治惟修惟和土堦茅茨崇古皇之克俭祈寒暑雨轸兆姓之其咨饬官方则曰淸曰愼曰勤录人才则有猷有爲有守轩镜之悬常朗妍媸莫遁其形玉衡之握无私轻重悉如其分金隄顺轨底绩迈乎宣房木凤衔书和气宣于嘉石天帱地载道已契乎奉三右征左宫气眞协乎吹万肃两郊之盥荐苍璧黄琮展太室之明禋鸡彞龙勺上辛祈谷不愆启蛰之期吉亥亲耕共拜康年之赐方社则土分五色聿荐馨香成均则礼肃二丁载颁簠簋溯豳岐之剏造展祀陪都绍堂构之燕贻吿成原庙至諴所感必躬必亲万福攸同如几如式若乃璇闱星拱尊极寰中玉册霞明养隆天下捧椒觞而上寿敷天之爱日呈晖掖凤辇以徐行大地之慈云普荫翻梵文之祕藏智果长春写金字之眞经福田无量永钖尔类丕宣恺悌之功时迈其邦同上延洪之祝加以圣由天授敬乃日跻包六艺而钩元贯三才而共毂阐河洛先天之祕允执其中契羲轩宰世之原克明其德经筵发论探赤水以得珠史鑑制评然烛龙而照夜殷盘夏训词吐爲经孔思周情文成有法大宫细征括风雅颂之全茹古含今超唐宋元之作运腕极临池之妙龙凤盘拏会心得写物之工云烟缥缈翠珉勒就百僚奉爲奇珍绨锦装成三殿传爲祕宝文思旣洽武德丕昭殿前献颉利之俘渭上起唿韩之邸刻和阗之宝瓮陈向彤廷受大宛之名驹牵来上苑收三十六国之封畛列戊已而开屯拓二万余里之广轮命羲和而揆日九山九泽德不距乎祗台四极四和量总包乎在宥一人有庆展也大成万国咸宁巍乎盛烈洵生民以来未有而自天之祐以巾也迺者岁在上章月惟南吕纪金穰之上瑞物始由庚庆穑事之成功秋当平秩计膺图之岁逾三十而五居其中溯诞圣之初周六旬而数将复始近中秋之三五谦而不盈验瑞荚之十三滋而益长虹流昴贯长生应首出之符璧合珠联上元启昇平之运冐茆于卯海宇之丕冐无疆悉新于辛圣德之日新不已以实心行实政陋封禅之七十二君惟大德享大年拟天皇之万八千岁迺以元日之吉大宴在廷三巡之湛露方瀼六出之瑞霙旋降敷滂洋之闿泽宣寛大之诏书藏富于民誉髦斯士益下勿问元吉大赉而除秸之征鼎养是以大亨辟门而进诗书之彦击壤而歌帝力凿井耕田拔茅而集天衢承筐鼓瑟周官之兴三物何以尚兹汉诏之赐半租方斯蔑矣仲春诹日法驾启行亲谒山陵聿怀谟烈瞻羮墻而永慕谓笃不忘抚雨露之旣濡丕承无斁遂移星䍐载幸天津淀合东西一轮圆镜漕分南北两岸长虹庆川后之怀柔式崇庙貌嘉畿民之敦朴屡布纶音黄小丁中登春台而胥乐比闾里酇赓夏谚之以休于焉槐棘臣邻蕃宣岳牧或列班联于台省或安作息于闾阎竞效讴歌愿将芹曝皇上谦撝自挹孝治益光方物联情禁庶僚之进奉经坛祝嘏戒薄海之繁文崇徽号于慈宁敬竢八旬之笃庆承鸿庥于长乐广推来岁之恩膏道大难名眞在羲黄之上功高不宰羣游亭育之中循花甲以方周肇启亿兆京垓之算祝椿龄之长茂莫竟禄位名寿之崇臣智昧扣槃才惭测管西淸侍直叨敎养以卄年北斗陈觞效铺扬于三颂敬拜手稽首而作颂曰维天祐圣长发其祥六宇率俾五位当阳璇枢在握玉烛垂光庆以善积福因德昌庄敬日强几康时敕奉三以治建五有极惟精惟一有孝有德动与天合言爲世则日昃忘食夜分求衣允执一中其勤万几提纲挈领谨小愼微量包无外明烛靡遗昭事上穹祇承列圣继志述事尽性至命八方在宥四时爲柄率祖攸行受天之庆文经武纬内安外攘析支丕叙氏羌来王占星柳谷步地亥章以守兼剏其道大光粤岁在庚正秋惟仲西成稼同南吕律中灵贶川增欢声雷动有开必先奇祥来送孟陬献岁钖宴廷臣开泰始吉重㢲以申赐租免赋劭农劝民俱游化日同戴阳春鄕会重开俊造毕集文思光被德广所及巡行郊甸省耕原隰春台熙熙东风习习恭俭惟德敦朴爲先贡琛是却进表勿宣慈闱展孝介祉永绵敬举大庆以待来年惟睿作圣惟谦受益四方来贺一人有怿近自三辅远治重译士抃于朝民歌于陌甲子六十造自轩辕万有千岁如环无端至人建极干隆纪元元会递演隶首莫殚干生坤成咸速恆久旣受多祉克昌厥后宣尼有言曰仁者寿作颂拜手稽首圣驾巡幸天津颂闻放动刻玉之年游河纪瑞文命钖圭之日首冀施功时迈其邦裒对者先于畿甸徧爲尔德丕冒者及于海隅是训是行而近天子光一游一豫而爲诸侯度观无非事式昭巡守之经动惟厥时斯致颂声之作钦惟我皇上仁孚九有惠洽四瀛柔远能迩而观厥成府修事和而所无逸曩者巡吴越度江淮阅浙海之沦议柴塘之兴筑察黄运之形势审湖河之潴宣不辞撬樏之勤永奏乂安之绩维时赤县屡望靑旂父老陈华祝之词黎庶惬嵩唿之愿独津门之要郡爲辇路之未经展义之典犹稽望幸之忱弥挚夫其星分箕斗地错长芦前引淸沧后连通潞拱神京而作臂扼运口而爲喉昔建衞而开屯久称重鎭今建郡而比辅式启营田上腴滋华实之毛沃野辩坟垆之色海滨广斥通盐筴于靑齐水道灌输写尾闾于渤碣飞帆转粟近接辽阳巨浪乘风遥通江表南北漕之脉络适会其冲东西淀之停潴独承其委稽禹贡则徒骇鬲津之派厥由逆河以同归攷职方则滹沱涞易之川咸自直沽而下达四封繁庶集河北之舟车万派朝宗实京东之鎻钥溯六巡之盛轨祖德长畱跂九重之惠临民情倍切乃者岁籥临于疆圉月律中乎夹钟占星则节过春分省畊则人歌夏谚八神案衞扶玉轪以云行万乘首途建金支而霞起翔赤螭于圣水迓靑虬于郦亭紫泉之澑凝甘白沟之河涨绿路通赵北界银汉于中央波暖燕南垂宛于一带天子乃御安福之舫出广惠之桥循玉带之萦泗沂中亭之屈曲淀名掘鲤镜面晨揩河号牤牛縠纹春皱听涛声于苑口塘泺溯承矩之遗落帆影于苏桥沿袭证睂山之集扬芬港上绿徧垂杨格淀隄旁靑回芳艹于是移星䍐驻天津行殿花明三春绮簇周庐晨启七萃云屯门里肆鳞分经三条之广陌畛畦罣列环万顷之平畴合蔀屋以胪欢仰枫宸而饫德天之大也就如日而瞻如云民胥乐兮鼚乎鼓而轩乎舞由是霓旌细转芝葢晴飞载岀郭门言临海上三山玉峙而如覩万里碧澄而不波五牐之启闭以时节宣有序衆流之会归斯在翕受无私庆赐遂行丝纶疉下减经行之赋额秸家增除阖郡之正供仓箱戸积盐引则寛其期会熬波盈猗顿之家民逋则免其催科击壤识伊祁之力钖朱提于衞士增月给于烝徒益下之道大光入疆之庆具举以至建牙大吏数奉咨询守土诸臣咸承转对优加品秩嘉趋事之勤湔涤瑕疵示包蒙之度赐帛赐肉尙齿而礼高年采藻采芹增额而升秀士圜扉艹长吹寒谷而生春嘉石霜温润枯荄而滋液凡兹蠕动蜎飞之族尽入和风甘雨之中民气大和神庥丕应效怀柔于海若题牓而光烛奎文崇报飨于淀神立庙而诚通肸蠁咏来游于雅什纯嘏尔常纪同律于虞书安民则惠于时湛恩洽銮辂回鼓车引而菖叶萦旌櫂歌兴而杏花拂舰风微远岸帆移丁字之沽柳映长隄波定筐儿之港红门朝启流新绿于凤河翠葢遥临试合围于需旅遂旋淸跸祇觐璇宫时甫浃乎两旬惠已周乎万彚天惟行健承皇祖之贻谋帝有恩言慰下民之仰望天子所至称幸戴德眞溢于邦畿王者之举必书纪盛宜镌于金石起家献赋备职记言际右序之昌期仰省方之茂典淸风肆好惭无吉甫之篇方岳四巡敢拟崔骃之颂其词曰若稽古皇观民设敎四载爰乘九水是导我皇之德地载天帱全付六宇旣宅四隩体元之长育物以仁远至迩安敬天勤民惟三十二载丁亥之春诏下三辅式举时巡沧瀛之东衆水所会注之渤海广大无外百川嘘噏六气沆瀣云梦可吞具区何隘九十九淀七十二沽潮白南注漳卫北趋桑干拒马涿易蓟泃北条之水兹焉委输析木之津上应天汉曰三会口水土丰衍四民辐辏百货充羡古立鎭屯今建郡县我皇在御曾莅虹旃皇绳厥武令辰是涓法从雷动属车星骈㢲命爰申敦朴爲先乃临淸淀一碧千顷自西而东引纲挈领子牙之河异流同骋虹隄隔之宜分勿併乃阅海河五牐相承时其蓄洩岁以丰登乃观沧溟洪涛不兴澄波珠映瑞气云蒸水利旣成水患以去昔也沮洳今也沃土盬盐之饶匪煎匪鬻漉沙积雪三倍云取大君有命藏富于民车驾所过赐复惟均异粻优老挟纩劳军肆眚宥罪与民㪅新岳牧守令加秩承眷博士弟子增额示劝兴礼壬林神人幽赞德广所及三五同贯帝庸作歌玉振金声文成训诰言爲箴铭尧民耕凿禹甸平成河海淸晏亿万千龄奏折翰林院谢赐淳化阁帖折钦惟皇上治焕尧文学探义画阐图书之祕奥理统其宗究篆籒之源流艺通乎道芝英薤叶淳古溯斯邈之遗铁画银钩临摹遍钟王之迹妙兼八体波啄悉中准绳帖宝三希摹勒不差苗髪复以法书之刻彚于淳化之初册府流传蓺林珍祕金壶浮沈刊在潭绛鼎汝之先银锭成纹备有章艹眞行之体自嘉祐以后两府之颁赉已稀若大观重摹十卷之全神浸失唯毕士安之赐本爲苏子容之家藏纸墨无双品题第一久列石渠之宝笈申命东观之词臣编次装池钩摹上石乃因王侍书之排类踳駮良多重以刘次庄之释文沿譌滋甚元章长睿议论或刻而未公楼钥姜䕫攷证纵勤而鲜当参伍旣胪衆说折衷爰定一人证史传而爵里具详按时代而后先攸序登禹书于简首功泝辛壬列颉篆于卷端文征戊已道隆万世鲁司寇不击以官臣无贰心魏太傅必正其实辩永师之遗蹟讵宜溷于右军认李监之题碑何乃目爲秦相褒贬寓春秋之旨论世可以知人次第易甲乙之籖订譌斯能存是发凡起例体裁壹禀皇言沿波讨源题识竝归圣藻于焉镌之翠墨不徒夸夹雪之奇搨以溪藤洵已冠铭心之品龙跳虎卧结体则肥瘦适中豕亥乌焉攷文则偏㫄无误敞文轩而砌石如启羣玉之山染御翰以摛词眞挹帝鸿之海储藏三殿铁网咸得珊瑚班赏百僚斗室俨悬虹月犹念天禄校书之地玉署储材成均选士之林金台首善竝颁琅琬俾作楷模捧出彤墀垂露连珠之字装开锦匣折钗屋漏之痕瞻星汉之爲章如游瀛岛添壁门之嘉话不数鸿都臣等法昧拨镫技嗤萦蚓开函盥手颂至化之还淳珥笔论思欣湛恩之偏渥用心正则笔正愿砥砺夫同官观天文与人文庶化成乎多士等无任感激荣幸之至濳研堂文集卷一门人袁廷梼校字濳研堂文集续集卷第一潜硏堂诗续集卷一嘉定钱大昕送沈莘田之官四川天都云海话前游忽理征衫梦益州九折巳轻秦栈险六奇试借赞皇筹都亭出祖春方蚤旧雨相逢别㪅愁手板支颐无俗状休文八咏最风流廿载苔岑臭味谙西窗且共一宵谭苏隄烟水它时梦蜀道云山此厺探官佀黄杨根较缩诗如谏果嚼偏甘心摹小李将军画粉本天然在劒南与曹慕堂光禄入城南僧舍小坐何处消长夏空亭远眺宐山光来不速月影出如期白鸟飞成队靑虫䋞作丝吾侪机事息话久竟忘疲送熊学桥前辈请假归江西声望淸华苐一流遂初眞好御风游卅年世味棊㪅局十幅征颿箭脱鞴人佀秋云空眼底天将山色到船头草言压载无多物万卷书归宋敏求七夕公饯纪心斋太仆分韵得如字细葛单衣暑未除盈盈七夕上弦初人因远别情多感我说归田计未疏书画偶携爲长物云山最好可幽居探梅异日容相访不是茅浮卽娜如心斋太仆将卜居吴中与钱萚石詹事程鱼门文选翁覃谿学士陆耳山西曹罗两峯山人分赋吴中故事送之予得石湖范公四十六卜居在石湖五十九乞祠始归田园居请息殊不恶开荒分手鉏间价买痴獃欲与社栎徒梅菊手自谱襍花姑舍诸人称石湖僊须睂入画图先生岂其侣宦成亦遂初丙舍近楞伽弋钓㫺所娱具区峯八九偃蹇若可唿中秋夜泛月一串牟尼珠虽之范邨田云露脣畧濡南浔百里外分野同三吴择里矧在兹隽士龚滕俱请续吴郡志脱稿付小胥题吴鑑南苏门听泉图我所思兮在苏门太行之东云气屯淸泉散落珍珠逬千潭万派同一源列僊飞行控鸾凤长啸偶然寄嘲弄竹林嵇阮眞小儿魏晋区区一短梦空山琴筑响不停响入人耳心自淸桑苎当年曾未到中泠三疉浪得名吴君生长山水窟诗人情性僊人骨爲话曩游秋雨中天籁泠泠激淸越非丝非竹宫征谐喧中得静良复佳题诗不减高叔嗣讲学将师许鲁斋送王性之赴官淮南桃花水初暖送子度芦沟春风三千里直达淸淮流才名重入洛五试不见收折腰就簿领龌龊岂自由先师读水经丹铅手校讐补注极精核功与桑郦侔子今到河干三策当借筹家学寻坠緖吏治宏远猷会看囊脱颖讵有杯胶舟河鲤书尺半萛忘寄轻邮赵璞庵自永昌寄诗用东坡除夕倡和韵次韵荅之香象善渡河马浮但及半声闻限小乘望洋只自叹三复君寄诗珍爲掌上玩一洗淫哇音而投淸凉散伯仲玉局翁余子谅非伴忆昨别君初仰首毕中旦塞北君跨鞍庑下我辍案参辰三四载万绪如丝乱闻君南从军蚤起常不盥檄借相如文带许叔子缓三窟兔自藏欲以一矢贯此手可办贼谁云文士懦天生百錬刚扇用阴阳炭文通兼武达斯称翘材馆岁宴当言旋竝坐围炉暖万里释负担居息尼粲粲疉前韵寄王琴德少小好读书未有袁豹半中年精销亾炳烛吁可叹狗马子弟习珠玉儿女玩乐极恐生悲聚多终或散元牝以爲门㳒喜可作伴自从悟如如何暇伐旦旦惟余文字癖欲疗医无案语辨宋鲁讹文证豕亥乱吟诗鼻长拥揲易手先盥鄕人憎怪迂古调嗤啴缓赏音独吾子嗜好同一贯㴱入贾君勇助登激予懦如何久别离夜雪谁送炭当年剧谭地蒲褐閟空馆蓱开必终合并冷行复暖怀哉曷月归愿言见此粲王楼邨先生十三本梅花书屋图其曾孙少林进士属题南人多种梅公乃得梅味天然淸格独往傲凡卉心定梦亦眞老屋见髣髴东西列十三知足不外乞嚼之以疗饥香冷入肠胃可代索米劳兼省买山费醒来竟何有冂归讵无谓风流六十年怀想但增忾文孙宝手泽纸墨余芳气鄕园宛在眼止渴借自慰秋日集城南分赋得集字无事且出游有朋宐小集城南我最近僧寮𣢾门入壶榼各自携相见不暇揖久坐无别谭文字耽结习碑寻竹叶纹诗拟松陵辑仰视天宇澹百里无尘浥山云浓若洗岸芦直而立向晦鸡争栖感秋虫欲蛰今兹不爲乐逝节驷草及愿言崇令名相于良箴戢严冬友扁寓舍曰散木庵乞予赋诗伊余木散人适来散木庵庵前木半枯了不施斧錾支离性所受裁剫无一堪漆割以汁美井竭以泉甘持是表户册理契庄与聃主人金闺彦天花见优昙读礼暂言归林壑非久眈峩峩五凤楼栋梁千石担拥鼻恐不免买山聊戏谭僦居倘见许习嬾吾巳谙覃谿学士视学岭南还摹东坡英德南山石壁题名及米元章药洲题字嵌斋壁颜曰苏米斋招同赋诗先生使岭南日与药洲对九曜石磊磊题识辨茫昧所惜老米书久移方伯廨手摹神与佀刷字风雨洒一石置西斋归载其倅怳惚沧江船虹月夜吐怪坡公迁惠时笔染南山黛邂逅隐君子一夕罗浮话妙迹亦铭心风流若相配嵌之斋左右贞珉永不坏雪堂墨气浓宝晋英光在未妨四壁空欲下两公拜移居正秋晴招客及我辈尙友有同心集古亦兼长安人海中到此洗尘堁拜石欲师顚抚掌但称快十月六日覃谿学士招同萚石宫詹裕轩学士两峯山人城西访菊两峯出所买杜琼画卷赠裕轩萚石谓是巳所藏顷爲偸儿攫厺者乃以此卷归萚石仍请萚石别作一幅以偿裕轩覃谿作诗记之用东坡集中王晋卿欲夺海石轼欲以韩干马易画诗韵予亦继作罗含今画师日餐画中绿买得一卷佳偿之百钱足大佀艹堂图菜香味满腹持赠意交猒㫄观頞忽蹙通神诧顾恺拊髀得李牧本爲什袭珍何辞再三渎过眼巳云烟到手若珠玉慢藏或自悔豪夺佥未伏仍以画相易此不疑何卜公案卽时增妙手竞相逐爲补有漏缘非塡无底谷好事翁灵舒访秋招同欲戏举仇池例兼征下里曲遗弓吾弗知所愁和诗速裕轩前辈题诗薜荔叶上招飮次韵奉酬大可𫾣诗来笔底肎随病叶委墙东从今㪅乞先生诺岁一囘听薜荔风两峯将访鱼门爲马蹏伤右手鱼门疉仇池石韵嘲之予亦继作灵犀能分水不损到底绿大患由有身譬之蛇画足多言累以口苦饥枵在腹桺肘倘可忘山睂亦何蹙罗生人中驑神骏不受牧舌耕禾满篝心通川注渎腕底生云岚掌闲散珠玉此手天所假何意眚偶伏适尔掉臂前险且折肱卜塞翁卽无伤良马后勿逐触岂讶虚舟愼宐絷空谷新诗迭相嘲稳卧惬所欲无相则无痛乌足扰心曲亾羊补未迟害马厺自速萚石詹事招同覃谿学士白华侍读习庵中允鱼门吏部梦谷耳山两刑部集木鸡斋观元延祐甲寅鄕试石鼓赋卷眞迹延祐甲寅设科始初场经义主朱氏二场古赋兼词章左牓例殊右士豫章行省方翘材主文礼致艹庐子通微待制亦巨手如骖之靳臭味佀是时石鼓徙成均㦸门东西甲至癸韩公有志事果成试官出题良有以英才入彀廿二人今之存者八篇尔词翰翩翩机杼殊徐王陈罗吴二李谁与殿之以已作永丰苏生笔踪美南宫擢苐二人先可惜盐车困騄駬临江录事行谊敦亲老弃官竟不仕惜哉志乘多阙遗姓氏茫昧况爵里五百春秋弹指过风流未沫赖有此当年四路两宣慰十一行省各大比太极浑沦天马骧传钞定贵东南纸落落晨星世少传此卷岿然完可喜㫺人立言蕲不朽科举得失何足齿祇因古物重摩挲三代鼎彝伴轩几才薄谁能石鼓吟赋成想见风檐驶吾侪眞有翰墨缘抚卷忻然日移晷题刘屛山集幼读紫阳书先河泝原本韦哉执友三属纩戒缱绻屛山忠义家恤孤见诚悃冠而字以词内腴外勿烜曾颜子可师友道尙謇謇作论述圣传正学启关楗平生三字符元吉复不远四十称病翁覃谿自息偃遗文二十卷精光出球琬弈棋争边角利小众口噂刱议复荆襄高屋瓴水建方知开济心匪必乐飞遯招劒诗徒吟掀髯日未晚闲境吾熟游何爲自厓反出处绰有余公眞立脚稳史家传道学意恐多岐溷知弟草若师一山岂分巘区区界鸿沟盇念先一饭祝芷塘编修属题接叶亭唱和诗卷此亭得名自前辈文酒坛场各分队百年传舍阅人忙只有诗名久不晦盐官才子瀛洲僊僦屋多年理荒秽一庭风月树数株不道门前尘堀堁三秋剥啄得良朋浮邱洪厓参相对唱和俄然京洛传画图偶寄风流在毕宏拥传久西行计日王郞亦郡倅此亭君又让它人俛仰之闲曾难再况复畱题十数公厺住存没非一槩弹指茫茫我亦愁皓月当空几朒朏谁能畱爪讣飞鸿不若支颐对翠黛过厺见未平等观痛飮相从益一漑哭赵损之连营侵晓黑云穨才子英灵地下埋直欲裹尸轻马革竟敎髽妇泣狐骀玉将抵鹊惊先碎兰爲当门便易摧可惜文章眞满腹不曾四库校书来别后风流想像闲有儿万里省亲还橐中诗藳千篇得镜里顚毛几处斑弹指凄凉成浩刼招魂惨澹隔重关空余老友悬河泪洒到天西木果山覃谿购得宋椠施元之注苏诗属赋先生招我苏米斋示我苏诗嘉泰本汉孺楷㳒逼率㪅波点分明刻瑶琬惜哉十二卷久阙存者光犹未损峩睂僊人厺草追人闲争注东坡诗尧卿次公夔縯厚后来絶出吴兴施会稽通守宝手泽老学庵主交叹咨广征良工枣木劂沧桑浩刼今存斯商邱抚吴善价购朱砂小印孙子贻杜陵鸟过仅一字众贤欲补还迟疑靑门何人强解事续凫断鹤识者嗤流传世上误后学谁信子都殊犨麋岿然此本幸无恙庐山眞面乃在兹尝鼎一脔良巳足凿儵七窍何其痴先生嗜古如昌歜一日摩挲百不猒河东三箧或未亾神物终合延平劒罗两峯画醉钟馗图说鬼太可憎噉鬼亦何味善哉中山翁逢场聊一醉诗书爲麴糱荡涤俗肠胃五穷吾素父虚耗何足计拍手任揶揄扶持到此辈佀闻羣鬼语欲报不杀惠罗生鬼董狐墨戏出新意非僧非学究面目得髣髴生云姑妄言吾请以臆对六道趣各殊善根岂有异我无分别想彼亦不爲祟嗔恼两都忘缓急翻可倚冷手馨可捉神椎力勿试且飮菖蒲尊日长了无事濳硏堂诗续集卷一门人黄钟校字濳研堂文集诗集卷第一濳硏堂诗集卷一嘉定钱大昕拟古七首亭亭孤生松结根山之阿干霄耸直榦蔽日撑交柯下有伏苓芝上有茑与萝手植自谁氏云巳千年过幽人倚树根日夕常高歌愿爲岁寒期相对郁嵯峨靑靑河畔艹灼灼池中荷颜色岂不好秋㴱当柰何龙门百尺桐轮囷盈十围斵爲绿绮琴縆以白玉徽水流何洋洋山高亦巍巍钟期顾我笑一弹情以移柰何舍我厺破絃不复挥不惜絃断绝所悲知音希郢人泣匠石蒙庄感惠施形存质巳逝千古同歔欷凉风号寒蝉蛩吟彻四壁荡子游不归空房愁思积相对影与形梦里忆畴㫺可怜团圞月犹佀厺年白飞鸿从远来双足缠匹帛我欲寄之书飞厺杳无迹君行作水蓱妾愿作山石蓱飘无休时石立终不易挟弹少年子杖劒羽林郞大冠铁鉾锦衣绣裲裆出入卫承明车骑何辉煌晨兴戒徒御射猎南山阳前驱戒騄耳后队走骕骦苍隼摩云起罗罻弥天张获禽亦无算犒赏百千强生飮黄獐血分割元熊肪西南羽檄驰火通沙场何不从军厺勒铭麟阁㫄快马志千里健儿思边城结发随骠骑大小数十征数奇不封矦卖劒归躬耕昨朝闻点兵投牒从军行据鞍左右盼意气犹飞腾指挥捕生口竟抵休屠营一鼓俘名王再鼓犁龙庭下马艹露布勒作燕然铭勿使汉廷中卫霍空畱名鷽鸠抢楡枋晨风飞北林万族各有托志士岂无心㫺我同门友佩玉纡朝簪折简亟招我弹冠当及今翩然掉头厺高卧东山岑石澑滴淸籁冰絃鸣素琴元云覆屋上白雪停树阴日夕无一事把酒聊酌斟此乐当语谁知音有向禽蓬海渺何许三山环其中十二楼五城金碧敞琳宫有何古僊人长睂㪅方瞳煑就五色石携取九节筇朝驰阆风顚夕㝛扶桑东路人不能识或疑是韩终我来长跪问欲言心忧忡顾兹下方民奄谢如秋蓬愿赐玉箱药兼之养生方各各使老寿年命无终穷游横云山九峯如髻相连緜横云秀色何便娟怪石蹲立虎豹伏老藤蟠屈虬龙缠悬崖十仞尤斗絶穿云欲上脚䠥白浪层层雨后明翠螺点点烟中列问谁好事王与张诛茅小筑添山房飞泉百道鸣㶁㶁修竹万个阴苍苍是时山中秋正暮落叶荒榛跼微步四山枫林灭没闲夕阳掩映红无数囘看前峯云往还依稀蜡屐经过处咫尺机山相对靑风流当日傲荒伧早知入洛名爲累何佀长听鹤唳声读任昉传太行何崔嵬世路㪅嶃绝乐安任公子海内之髦杰骑兵唿天子文笔冠同列咄嗟起风云朱紫出脣舌冠葢纷相望坐上皆名哲人称龙门游竝集兰台辙淸谭剧夜分开樽酒同啜刻烛赋诗成击钵响随灭数子皆南金能令公喜悦盛衰会有时风花随转瞥一麾新安守高朋成永诀投尽緑沈瓜满坐爲哽咽门庭鸟雀罗琴书蠧鱼啮白杨冷萧萧藐孤走霜雪伤哉匹练裠朔风凛以冽当时把臂友骄马嘶金埓挥手长揖厺夷然若不㞕呜唿市道交何异劒首吷所以朱公叔长与故人别春雪和东坡韵轻尘乍糁玉纤纎料峭寒威几阵严谁挽竹弓弹密粉尽倾沧海煑形盐披蓑独钓迷江岸授简长吟侧帽檐颇恨春光勾勒住金钩嫩绿未舒尖重阁何心闭宋纤轴帘聊避朔风严小儿任意狮虎野老相过索米盐寂寞遥山遮翠黛糢煳破屋没茅檐一杯独飮浑无赖腊瓮须探郭索尖徐毓洲读书僧舍集杜工部句寄之隐者柴门内林花落又开水㴱鱼极乐客散鸟还来多病休儒服相迎自拨醅眼边无俗物随意坐莓苔用拙存吾道幽偏得自怡寛心应是酒排闷强裁诗野寺僧少茶瓜畱客迟由来意气合步屐向东篱林僻来人少邨花不扫除长卿多病久中散旧交疏把酒宐㴱酌新文尙起予吟诗坐囘首日暮且踟蹰同调嗟谁惜亲情独有君优游谢康乐俊逸鲍参军舍下笋穿壁阶前树拂云几时杯共把水竹会平分田家杂诗生世寡所谐驾言返我庐我庐亦何有桃李三两株春过结实好童穉来徐徐攀条摘其实果腹巳有余食竟无一事嬉戏聊相于时复成讴吟佀言太古初感此三叹喟眞意我不如朝驱黄犊出暮驱黄犊还岂不惮溽暑力作忘其艰昨宵甘雨至沟水流潺潺新苗出始齐微绿生中田且复牵黄犊驱之浴前川水浅不没背双角隐见闲桔槔亦不用机心渐以闲小屋才三椽编茅以葢之老农八九家卜邻亦于兹门户同所向酒食常分贻鸡犬各相识栖㝛无疑猜禾黍旣登场相见多好怀旣念手足勤还感雨露滋有年君草恃当思无年时浮云随风远飘散何所之逍遥十亩闲终岁乃安栖孺人提瓮汲稚子持钓归把酒共劳苦无事心亦怡曲池方绕舍蓱叶相因依鲂鲤游其闲鳞鬛皆可窥出入呴以沫人喧鱼不知卽此悟濠濮当与庄惠期鸣蝉识蚤晩落木知炎凉秋风歘以来庭际生䋣霜刈稻旣以了官租早输将皤皤沮溺子相逢阡陌㫄倾葢无别语但言耕与桑不知谁宾主揖让久巳忘金陵咏古蒋山王气黯无光天堑休夸擅一方锁断千寻燃烈炬楼高百步簇危樯紫髯像古荒原庿靑葢风翻入洛阳一自衔杯歌尔汝曹刘事业总凄凉堂堂江左有夷吾那向新亭洒泪珠只怪诸君多誉贼赖从元老未迁都祖生击檝犹吞石谢傅围棊亦却苻堪笑宋家修誓表临安得佀建康无大厦还凭一木扶袁刘骈首竟何辜漫将腰扇夸寒士无柰须睂不丈夫眼作白虹终贯日苔生黄石遽膺符领军腹大浑堪射悔杀轻投金仆姑杨桺歌别苑声玉儿风貌正倾城鸣鸡埭远迎鸾辂射雉场开飏翠旌岂有蒋王来左掖只听赵鬼诵西京黄金此日眞如土化作莲花步步生谭经同泰八关开几费金钱赎帝囘红席未归沧海使靑丝不道寿阳来枯墙枳棘诗空在曲项琵琶梦巳灰赢得暮年词赋客人闲争数庾郞才玉树新声久不弹黄奴厺后思无端云随铁骑来桃叶水汲银瓶冷井阑歌舞曾闻袁学士江山犹恨孔都官迷楼亦是销魂地一样䋣华取次看珠翘谁复整双鬟太息江南国步艰天水碧痕㴱浅在皖公翠色有无闲宫娥挥泪嗟何及骑省飘蓬竟不还从此小楼风又急㪅无人唱念家山原庿衣冠三百秋匆匆五马又南浮君王但卜通宵飮弟子新翻㳒部讴拱手盈庭尊狎客囊头诏狱尽名流石城重见降幡出曹社何须怨鬼谋访学成和尙集少陵句㵎水空山道相过人不知美花多映竹桐叶坐题诗易下杨朱泪难酬支遁词扁舟吾已就舍此复何之迷楼亦是销魂地一样䋣华取次看珠翘谁复整双鬟太息江南国步艰天水碧痕㴱浅在皖公翠色有无闲宫娥挥泪嗟何及骑省飘蓬竟不还从此小楼风又急㪅无人唱念家山原庿衣冠三百秋匆匆五马又南浮君王但卜通宵飮弟子新翻㳒部讴拱手盈庭尊狎客囊头诏狱尽名流石城重见降幡出曹社何须怨鬼谋访学成和尙集少陵句㵎水空山道相过人不知美花多映竹桐叶坐题诗易下杨朱泪难酬支遁词扁舟吾已就舍此复何之读曲歌红豆向春种黄蘗向春生薄雾隐三星有心不分明朝忆复暮忆怜欢还念欢夜雨没牛迹蹏痕无日干咏史襍诗执手陈畱邸欷歔空复情大书魏贞士不署晋安平吾笑阮嗣宗臧否不挂口艹罢劝进牋归飮步兵酒林下山河邈黄垆忆旧游败人怜俗物祇解执牙筹楼阙知何处搴帷一笑开洛阳府小吏白日上天来筑坛建行宫一鼔罪人得不是温平南诸君但誉贼运甓浑无事孤忠判致身天门折翼梦谤史恐非眞一雌复一雄飞来入紫宫凤皇在椒寝枉用种梧桐别墅楸枰赌小儿破贼还西州空洒泪身不到东山林木巢归燕行宫启佛狸封狼徒有志何日一申睂侍疾延昌殿开言泪数行那知书一纸喜字在中央金翅何来鸟芟夷到七王诸儿皆不长涕泣自烧香长驱白门道车骑何驿骚欲得家豪富今朝事御刀捉烛寂无言引枕独酣睡此中可飮酒解玺浑闲事金铤不堪食何妨乞与人却嗤萧阿六黄紫㮄标新瑞室依巖筑高人寝处安蟹螯堪下箸多事问钟岏巴马行千里长驱抵建康黄尘何自起失计纳贞阳岭外勤王返淮南战国埋白头持酒脯收取血盈怀草望功名立难将鄕里忘当年翻背将不及一黄苍大槊取富贵佣书安足俦卜人不妄语南下作公矦自起临春阁但闻桃叶词擘笺宐夜飮八妇总能诗明月今宵晦蒺藜旧日埋销魂内宴罢无复堕君怀举觞劝官家痴人复何佀羖䍽尙能飞可怜靑雀子考室三台壮长生卅载难且贪人世乐临死服金丹欲雪先朝恨衔枚战马嘶投杯枉震怒何不度关西任沈工诗笔江南二妙称邺中谁作贼邢魏两相矜捧药赐兰陵谣言忌百升长城君自壊辛苦事椎冰父不识北斗儿偏爲世神瓠芦空有月握槊伴谁人十二院分峙林泉妙一时敝衣还乞食何处着穷儿薄暮军书至天池校猎忙大家正作乐忘却陷平阳魂断琵琶絃碧染靑谿血南北两丽人至竟谁优劣短歌行对酒当歌慨慷转多敲缺唾壶和我者无躬耕一畦不如贩脂奉粟一囊不如卖浆言有金丸乃成少年言有钱刀乃成贤豪陟彼崇峦言采其兰盛之佩纕以祓不祥雉子班雉子班飞飞野田闲吁嗟卒逢主人子左抨弓右弹以丸毛羽摧穨向天鸣悲爲我谢主人微躯不足惜有雌山梁有子原泽请勿张罗向其侧雉子班心烦冤五襍组五襍组罗纨垂往复还连钱骑不得巳学马医五襍组腰金带往复还监司廨不得巳望尘拜五襍组鹝吐绶往复还箕张口不得巳飮醇酒五襍组金紫升往复还餐钱增不得巳且模棱五襍组僧伽往复还药义肠不得巳拜佛忙五襍组锦千纯往复还金千斤不得巳谒朱门五襍组贵公子往复还五都市不得已穷饿死五襍组窈窕孃往复还纨袴郞不得巳嫁茶商京口百雉楼高铁瓮城朱方形势尙峥嵘江山秀合南徐鎭士马雄夸北府兵雨霁瓜洲颿影出云开京岘黛痕明拟摹古鼎雷囘篆枮木堂前蹑屐行登燕子矶扁舟泊江浒乘兴何所适扪萝上危矶支筇踏盘石径仄势欲崩胆怯步愈窄秋色江上来吴楚千里碧渺渺独愁予潮平苇花白过明孝陵盘郁钟山麓神邱閟寂寥眞容隆准在王气秣陵消濠右膺符命江东正斗杓初承龙凤号终应富家谣㳒践三章约星除九野妖隆中起诸葛塞上走嫖姚劒佩丹墀肃山河铜柱标提戈开一统画界哂南朝颍宋心徒赤胡蓝首巳遂销丞相印特远侍人貂密䋞刑虽峻维城宠太骄棊收畱失着本拨出横条枉逐高飞燕眞成毁室鸮靑词虚设醮碧血恐难招守卫规犹壮朝陵路竟遥春秋三百改枝叶十传彫圣代存寛大遗墟禁牧撨隧无金椀出火未玉衣烧椒酒天王酹香圅使者轺缭垣宫监住宰木尙萧萧京口晚眺集唐人句雨微烟暝立谿头风紧云寒欲变秋日晚江南望江北两三星火是瓜洲席上赠王凤冈顾培颖兼怀王凤喈在都下相逢意气重相期翦烛㪅阑话雨时㰂酒三缾倾㝛醖旗亭七字赌新诗淸谭只许王平子痴絶终输顾恺之㪅忆蓟门风雪里骑驴应起故园思咏史曾无经畧佀龙韬浪说乌衣甲第高健卒秋风鸣射镝元戎晓日拥征袍歌酣油幕挥如意寒御貂裘酌小槽褒鄂家声销歇尽空敎血涴卫公刀少年少年不羡执金吾赤鲤银盘酒玉壶没羽南山朝射虎听歌北里夜唿卢惊沙秋涨䴙鹈湖射落双鵰金仆姑乞得君王丈二组一时缚取五单于过昭庆寺访喆公不遇五宗谁嗣响淸絶有祇林水月观空悟风幡荅㳒音我来虎谿下佛火一龛㴱不见维摩诘悠悠访道心莱阳二姜先生祠仰苏楼外有遗祠漂泊当年事可悲血染朝衫攀槛日霜飞白简毁碑时山河转眼分今㫺兄弟伤心洒涕洟囘首敬亭云近远游魂两地竟何之木棉花歌木棉之花古未有流传乃自林邑南高昌缅甸及南诏移来交广雷琼儋桐身枫叶芙蓉蕊秋来结实离相参周遭径尺修数丈非𣏌非梓非楩楠蛮方宝此作活计不数八蠒吴中𧖟尔雅释木置不录南州旧志披琅圅迦罗婆刼载梵夹嘉名肇钖由瞿昙艹棉晚出乃居上卑枝弱干霜苞含古终古贝名少别骚翁辨说徒诂諵何人分种到江左花开处处临澂潭崖州老姥年七十卓椎双髻头鬖鬖传来上世种植㳒至今立祠香茅庵乌泥泾上灵旗卷风鬟雾髩畱空龛尔来传授五百载乡邨男妇人人谙弓弹桿轧良自苦如食蓼叶虫知甘吾生虽无田负郭田家月令曾研覃四坐勿諠听贱子试爲具述忘愚憨疁城土燥不宐稻稻田十厪得二三三月才过微雨润木香花下香馣农夫走寻官歴日翻阅败壁袪白蟫诘朝相戒种花厺蓬头散发除褴从朝至晡不得息汗出浃背流如泔东皋几日生意早新芽迸土抽瑶簪火云触热靑笠覆艹根细斸长鉏锬向午不惮日杲杲凌晨时听钟韽韽譍门穉子携酒榼馌饷小妇簪宐莮嗟尔妇子大作苦面目黧黑中心惭厺年种花花事歉家中积储无一甔今年天气晴㪅好十日一雨波渟涵里巫醵钱赛邨社社翁社母醉且酣巫言祀神神不怒福汝祐汝非戏谭三秋转眼西风紧捉花处处争探提囊花铃大于茧腰系圆簏携荆篮不辞采撷指爪秃十十五五赪肩担归来茅舍夕阳暮少长列坐齐罗聃园蔬饾饤剥菱芡水族琐碎持蠃蚶红莲饭熟出破甑菊花酿美开新坩拍手顿足纷襍沓太平有象乐且湛朝来忽讶声剥啄市牙估客频停骖得钱梱载渡江厺吾庐依旧空沈沈蚤花捉后花渐少霜黄满地羣儿挦卖饧老翁打鼔过倾筐换取目眈眈促织初鸣河射角篝镫一缕光犹弇黄纱夜纺軖车閙抱布贱售忧如惔我农经年长碌碌夫岂本性由来耽官租私债偿未足吁嗟筋力何以堪吁嗟筋力何以堪明年力作催丁男宋徽宗画龙歌画龙古今谁妙手前有僧繇后所翁宣和道君亦能事游戏落笔侔神工空斋歘忽风雨晦粉墨黮黕吐光怪阴云合沓迷高穹震电崩腾惊下界一龙夭矫胡髯垂遥空隐见鳞之而神物变化意飞动丰隆列缺相追随左方题识㪅潇洒金小字兼行楷兴云喷雾岂有心欲吸长江济四海我闻汴都全盛初太淸楼阁收图书关仝董羽妙蹟在至尊淸暇时临摹榛蓬花花日月促瞥眼菀枯如转毂五国城头塞马嘶眞龙终受泥沙辱吁嗟乎尺幅丹靑千载传乌号厺杳竟谁攀一从曲洧南归后寂寞龙颜想像闲宐兴道中连邨姜蔗足安居罨画谿光画不如两岸绿阴微雨后半帘花韵试茶初遥山叠髻晴铺絮隔浦鸣榔夜打鱼阳羡买田曾有约沈吟此地十年余潜研堂诗集卷一门人黄钟校字潜研堂文集濳研堂文集卷第二潜研堂文集卷二嘉定钱大昕论春秋论春秋褒善贬恶之书也其褒贬柰何直书其事使人之善恶无所隐而已矣曰崩曰薨曰卒曰死以其位爲之等春秋之例书崩书薨书卒而不书死死者庶人之称庶人不得见于史故未有书死者此古今史家之通例非褒贬之所在圣人不能以意改之也鲁之桓公宣公皆与闻乎弑者也其生也书公其死也书薨无异词文姜淫而与闻乎弑者也其生也书夫人其死也亦书薨书小君无异辞书薨者内诸侯与小君之例也非褒之也春秋不夺之也然犹可曰此爲君讳尔公子遂之弑其君之子季孙意如之逐君皆大恶也其死也亦书卒无异辞书卒者内大夫之例也非褒之也春秋不夺之也然犹可日此爲宗国讳尔吴楚僭王之君也郑伯窹生射王中肩者也宋公鲍与闻乎弑者也其生也书爵其死也书卒皆无异辞书卒者外诸侯之例也非褒之也春秋亦不夺之也弑逆之罪大矣以庶人之例斥之曰死可乎曰不可是诸人者论其罪当肆诸市朝仅仅夷诸庶人不足以蔽其辜论其位则彼固诸侯也大夫也夫人也未尝一日降爲庶人而我以庶人书之非其实矣纪其实于春秋俾其恶不没于后世是之谓褒贬之正也后之学春秋者乃有书死之例其说本于檀弓曰君子曰终小人曰死史家未有书君子之死日终者而独书小人之死吾不知其何义也古书未有以死爲贬词者以舜之圣而尚书曰陟方乃死死果不美之名乎孔子曰予死于道路乎又曰予殆将死也孔子肎以小人自居乎死而不朽谓之令终尚书谓之考终命否则徒死而已檀弓之言与曾子启手足之意相近非爲纪事者言之也颜子大贤也而论语书之曰死且屡书不一书庄子老氏之徒也而其书有曰老聃死皆非贬词也褒善贬恶之义莫备于春秋谓春秋之法有所未备而以意补之岂后儒之识能加孔子之上乎哉或曰先儒所重者善善恶恶之大义自我作古不必因乎春秋曰人之善恶固未易知论人亦复不易班固以上中下九等品古今人后世犹且嗤之况以死与卒二者定君子小人之别其权衡轻重果无一之或爽乎扬雄之仕于莽于去就固不无可议然方之刘歆甄丰之徒何如方之莽操懿裕之徒又何如有王者起而定其罪轻重必有别矣操懿尙不能槩以死书之何独责于雄哉后汉之名臣曾仕莽者不少执此例而充类至尽史之得书卒者少矣有书有不书是爲同罪而异罚后人求其说不得则上下其手壹以法吏舞文之术行之此又非作者之意也稽之于古书死未足爲贬词卽以其例求之则予夺之际殊未得其平而适以启后人之争端故曰明乎春秋之例可与言史矣春秋论昔唐吴兢撰天后本纪次高宗下而沈旣济非之以爲当合于中宗纪且引春秋书公在干侯之例请毎岁书皇帝在房陵太后行某事纪称中宗而事述太后所以正名而尊王室也当时议竟不行至紫阳纲目出始采其说毎岁首书帝所在又嫌于用武氏纪元乃虚引嗣圣年号自二年讫二十一年至神龙反正而止于是唐无君而有君中宗无年号而有年号后儒推衍其例以夏少康始生之岁爲元岁而夏之统不中绝又有议引汉孺子婴居摄之号而黜王莽纪元以存刘氏之统者此亦极笔削之苦心而称𥙷天之妙手矣谓如此而合于春秋之指则愚窃未敢以爲然也鲁昭公之岀也鲁未尝立君鲁之臣民犹君之也若齐若晋犹以诸侯之礼待之也昭虽失国而未失位故生称公葬称我君自二十六年至三十二年皆昭在位之年也非春秋强加之也昭之丧至自干侯而嗣君始卽位于柩前明乎鲁人犹公之也公之号未替故春秋据实而书之非已降而虚尊之也昭公之在外者七年而岁首书公在者三其始居于郓郓本鲁地则犹在国也故不曰公在郓也干侯非鲁地则谨而书之犹襄公二十七年书公在楚也此亦方䇿之例非春秋之特笔也唐之中宗尊号已去此山阳公陈留王之类也武氏篡夺已成其纪元也犹晋泰始宋永初之类也沈氏欲以春秋昭公之事例之是不然矣或日武氏虽篡唐之臣民未尝忘唐也缘臣子之心而书之奚爲不可日汉之亾其臣民亦未忘汉也今有编汉魏之年者改黄初二年爲建安二十六年岁首书日帝在山阳邸以爲缘故臣之心而书之可乎不可乎顷在京师优人有演南阳乐传奇者诸葛武侯卧病五丈原天帝遣华佗治之病卽已无何遂平魏吴诛其君及司马氏父子观者莫不拊掌称快唐中宗嗣圣纪元之有二十一年此南阳乐之类也或日晋之东也河西张氏称建兴者至四十余年唐之亾也河东凤翔称天祐者二十年古之人固有虚称年号而无其实者矣日史者纪实之书也当时称之吾从而夺之非实也当时无之吾强而名之亦非实也建兴天祐之君已亾其纪年已替然一方固犹称之矣河西之人知有建兴不知有建武太兴也河东凤翔之人知有天祐不知有开平贞明也叙一国之事用其本国之元自古良史之法固如此嗣圣纪元止一年耳自二年以至二十一年皆后人强名之而非其实也非史法也自古以攘夺而立国者多矣幸而统一寰宇则不得不纯以天子之制子之要其篡夺之恶自不可揜不系乎年号之大书与否也若云绌其年号以贬之则书其年号者卽爲褒之也如晋如隋又何褒焉武氏之恶极矣后世小夫妇人无不丑之不待绌其纪元而后乱臣贼子惧也纪嗣圣之年不能不纪武氏之篡唐祚之中绝非后人之笔得而存之也审矣彼中宗者以嫡嗣而承大统不能防闲其母使国祚移于外家此唐之罪人也论春秋之义当在贬斥之例唐之臣子不得已而以中兴称之后之论世者无故而虚加以尊号者廿年是亦不可以已乎旣济唐臣恶周之厕唐而爲中宗讳尚爲有说后儒遂以爲春秋之例如此是诬经也大学论昔孔子吿曾子一以贯之之道后世尊之以曾氏爲得孔子之传礼记大学一篇汉唐诸儒皆不详何人所作朱子疑其岀自曾氏第于古无所攷学者犹疑信参半然予读大学书与忠恕一以贯之之旨何其若合符节也孔子曰其身正不令而行其身不正虽令不从又曰苟正其身矣于从政乎何有不能正其身如正人何孟子曰天下之本在国国之本在家家之本在身又曰爱人不亲反其仁治人不治反其智礼人不荅反其敬行有不荅者皆反求诸己其身正而天下归之古之治天下国家者未有不先治其身者也身之不治而求治于民所谓其所令反其所好而民不从者也非忠恕之道也天子以至庶人其分不同而各有其身卽各致其修身之功故不曰治天下而日明明德于天下德者人之所同有也以一人治天下不若使天下各自治其身故曰与国人交天子之视庶人犹友朋也忠恕之至也天子修其身于上庶人修其身于下不敢尊已而卑人不敢责人而寛已不以已之所难者强诸人不以已之所恶者加诸人夫然故施之于家而亲爱贱恶畏敬哀矜敖惰无辟也施之于国与天下而上下前后左右无拂也五寸之矩尽天下之方一人之身尽天下之情絜矩之道卽修身之道也由身推之而至于家由家推之而至于国由国推之而至于天下吾道一以贯之而已矣忠恕而已矣大学之功始于致知格物物有本末格物者格此物也致知者知本之谓也自忠恕之道不讲而治与道分本乱而求末之治所由与唐虞三代之治异矣大学论大学论平天下至于民之所好好之民之所恶恶之帝王之能事毕矣然而所好之不可不愼也民之所好者利而上亦好之则必至夺民之利利聚于上而悖岀之患随之矣夫利之爲言赖也上下所赖以用者惟财而财之源出于土有人而土可治土治而出赋税以奉上财用于是乎不竭有小人者刱爲理财之说谓可不加赋而国用足也于是隂避加赋之名阳行剥下之计山海关市之利笼于有司日增月益曰吾取诸商贾非取诸民也然商亦四民之一上之取于商者逾多则货益昂而民之得货益艰商未病而民已病矣又刱爲节用之说谓吏俸可减也簿书期会之间小有违失可夺其俸以示儆也大吏无以自给则取之小吏小吏无以自给则仍取之民虽不加赋较之加赋殆有甚焉大学一篇极言以利爲利之害初无一言及于理财朱文公释此章之意云务在与民同好恶而不专其利正谓同好恶之君子当好仁而不可好利耳天下之财自足供天下之用财者天之所生上与下共之者也上不多取于下则下不觊觎于上上下各安其欲而无自利之心吏不贪残国无姦盗此久安长治至易至简之道也圣人岂有它谬巧哉臯陶论苏子瞻曰当尧之时臯陶爲士师将杀人臯陶曰杀之三尧曰宥之三故天下畏臯陶执法之严而乐尧用刑之寛此非尧与臯陶之言也苏氏以意度之而后人多称之甚矣苏氏之失言也记曰刑者侀也侀者成也一成而不可变故君子尽心焉夫所谓尽心焉者凖乎情酌乎理而断之以法审之于用法之先而持之于定法之后杀之法当杀也非有司所得而杀也宥之法当宥也非天子所得而宥也天子以三尺法付之士师而士师卽奉斯法以从事一出一入民之生杀系焉法当杀而故出之是之谓纵法当宥而故人之是之谓滥天子之不可以纵姦而士师之不可以滥杀也夫人而知之矣且以尧之圣而举臯陶以爲士师非以其用法之公而当乎如其公而当也臯陶曰杀之尧亦曰杀之而天下不病尧之好杀臯陶曰宥之尧亦曰宥之而尧亦不咎臯陶之好名孟子不云乎杀之而不怨利之而不庸王者之民皥皥如也若夫畏其臣而乐其君此叔季之事非至治之世所宐有也古之称执法者莫如臯陶臯陶而曰杀之必其法之不得宥者也而尧乃骩法而宥之有官守者不得其职则去臯陶亦可辞士师而去矣或曰臯陶非不知其可以宥也欲恩之出于上耳夫恩岀自上非大公之治也帝王之治天下如天地然春温秋肃造物不居其功赏庆刑威朝廷不矜其断惟无私而已矣人有罪而杀之可矜而宥之臯陶之仁卽尧之仁也士师得其职而天下无冤民天子之仁孰大于是顾沾沾焉侵有司之权活数人之命以市恩于天下曾谓尧之圣而爲之哉欲恩之出于已而委怨于有司是上贼下也计恩之必出于上而鍜鍊周内以入人之罪四海之大其丽于法者多矣天子虽甚圣神安得人人而平反之是下贼上也上下之间以术相欺刑罚之不中必自此始矣故曰此苏氏之失言也或日苏氏之言葢有所本矣记云大司宼以狱之成吿于王王命三公参听之三公以狱之成吿于王王三宥然后制刑非宥之三而何曰周礼有三宥之法一宥曰不识再宥曰过失三宥曰遗忘秋官司刺掌之矣大司宼吿狱成其合于三宥者三公与司宼先平断之而后称王命以宥之耳非有司欲杀之而王特宥之也若夫文王世子所云公曰宥之有司曰在辟者乃公族有罪之法固不可援以爲证也冯煖论古之爲大臣者公耳忘私国耳忘家君推诚以任下臣尽力以报上循乎理之所当然而未尝求余地以爲藏身之固以故功成名遂而身益安予读战国策见冯煖爲孟尝君谋三窟事何其识之鄙而谬也夫孟尝君之于齐有公族之亲有相之尊不务治国爱民爲先而徒招致任侠姦人爲之食客欲假其谲诈要誉一时以长享薛邑之奉此其识量凡近固难以古大臣之义责之而士之能以古人自待者亦安肎畱门下幸舍与鸡鸣狗盗者比肩然则煖之依附孟尝君而爲之谋三窟也固无足怪虽然其所爲谋者则已左也夫相齐而不能自安以䜛谤之身而守区区之薛虽得民何益秦齐之雠也不容于齐而求之秦秦未信也而齐之疑滋甚传曰邑有先君之庙曰都春秋以降强臣之据大都而覆其家者何可胜数曲沃晋之宗庙在焉而栾氏以亾吾未见立庙之可以存薛也设有䜛人交搆其间而声其罪以责之则市义之名已非人臣之义而贰于它国罪且不容诛或援大夫不得祖诸侯之礼将以立庙爲僭有是三者孟尝君且重得罪于齐又安得以一日高枕而卧乎大臣之道祸福当置之度外别无自全之策仕而营三窟未有能免者也战国之际法网尚疎故孟尝君幸而得免而后人以爲煖之力岂不谬哉鼌错论汉文帝时鼌错上书请以术数敎皇太子拜太子家令太子家号错爲智囊及景帝卽位错益贵用事谋侵削诸侯吴楚兵起以诛错爲名错竟要斩东市乌唿景帝可谓失刑矣虽然错固有以敎之也古之人君于其臣也尊之信之礼貌以待之故臣不挟术以干君君亦不忍徇利而弃臣春秋以降主益替臣益骄于是始有倡爲刑名之学以救时之弊以尊君而抑臣者商鞅以之强秦而卒以自亾秦人用鞅之法幷天下愈益任法蒙恬李斯皆将相久任事秦以法诛之若刳羊豕然古之能尊其君未有如秦者也秦以胥史仆隶待其臣而臣于秦者亦尽顽顿无耻无有与上同休戚者商鞅之法不独自亾而终以亾秦矣汉文寛仁待下而鼌错以刑名进错知帝不能尽用因请以术数敎太子葢知太子之猜忌而投其所好也天子在而自结太子错自此见轻于太子矣吾闻以仁义治天下未闻以术数治天下以术数者好杀而不信其臣者也错之对策拟汉文以五帝谓羣臣莫能及而勉以躬亲其事葢导其君以骄也君骄而侵臣之职于是乎任法而不任臣以臣爲不足任也故杀之而不悔此错之所谓术数矣错之说不用于文而用于景错欲倾诸大臣而中之以法而景帝乃卽以此术杀错何也吴之反谋非一日矣帝之与错谋吴非一日矣帝之所忌者惟吴而错欲因以谋楚赵诸国则非帝本意也帝方倚错爲智囊而错谓非侵削诸侯则天子不尊而宗庙不安帝之排衆议而任错将以制七国也七国反错无以制之帝知错之不足任也而诛错之谋成矣且错之议曰兵数百万独属羣臣不可信陛下不如自岀临兵使错居守噫汉之羣臣举不可信错独可信乎将兵者不可信居守者又可信乎使天子将不可信之臣以行而天子亦安肎畱不可信之臣以守此一议也景帝固疑错之有异志矣不然要斩极刑也孥戮惨法也果用爰盎之计杀一错可以谢七国何忍加以要斩且幷其父母妻子同产尽置之重辟哉错谓羣臣不可信故诛错以安军中诸将之心此景帝之术数卽错所敎也礼有议贵议能之例而法家绌之恶其法不立也法在必行错所受申商之学如是庸讵知适以自祸也是故任刑之君常至于乱国任法之臣常至于杀身鞅斯惨礉而秦速亾萧曹淸静而汉后灭错之不幸见诛汉之幸也不然以景帝之猜忌而错以刻深辅之几何其不爲亾秦之续矣何晏论昔范甯之论王辅嗣何平叔也以爲二人之罪深于桀纣晋书旣载其文又以崇儒抑俗称之乌唿甯之论过矣史家称之抑又过矣方典午之世士大夫以淸谈爲经济以放达爲盛德竞事虚浮不修方幅在家则丧纪废在朝则公务废而甯爲此论以箴砭当世其意非不甚善然以是咎嵇阮可以是罪王何不可史载平叔爲尚书奏言善爲国者必先治其身治其身者愼其所习所习正则其身正是故人君所与游必择正人所观览必察正象放郑声而不听远佞人而弗近可自今以后御幸式干殿及游豫后园皆大臣侍从因从容戏宴兼省文书询谋政事讲论经义爲后世法予尝读其疏以爲有大儒之风使魏主能用斯言可以长守位而无迁废之祸此岂徒尚淸谈者能知之而能言之者乎若夫劝曹爽绌司马懿此平叔之忠于公室也爽固庸才不足与断大事不幸爲懿所害魏之国是去矣辅嗣位虽未显而见知于平叔尤深当亦非厪以浮誉重者甯柰何不攷其本未而辄以膏粱傲诞利口覆邦诋二人者哉自古以经训颛门者列于儒林若辅嗣之易平叔之论语当时重之更数千载不废方之汉儒卽或有间魏晋说经之家未能或之先也甯旣志崇儒雅固宐尸而祝之顾诬以罪深桀纣吾见其蔑儒未见其崇儒也论者又以王何好老庄非儒者之学然二家之书具在初未尝援儒以人庄老于儒乎何损且平叔之言曰鬻庄躯放元虚而不周于时变若是其不足乎庄也亦毋庸以罪平叔矣陈寿之徒徒以平叔与司马宣王有隙而辅嗣说易与王肃父子异晋武肃之外孙也故传记于二人不无诬辞而甯复倡爲大言以諆之恐后人惑于其说爰着论以駮其失焉梁武帝论治国之道如养生然养生者不能保身之无病而务求医以药之治国者不能必政之无失而务纳諌以救之是故血气之强壮非不可恃也而讳疾而不愼者身虽强必夭人民之富庶非不可恃也而拒諌而自矜者国虽安必亾昔梁武帝以雄才手定大业在位四十余年修礼正乐祥瑞毕臻迹其生平无大失德而终于国破身亾爲天下僇史臣以爲耄年委事权倖之故夫权倖之臣必乘人主之昏怠淫侈始得售其姦武帝博通经史洞尽物情不可云昏三更理事日昃就食至于百司莫不奏事不可云怠布衣皁帐食无鲜腴五十外便断房室不可云淫与侈且其时所称权倖者不过朱异耳以言乎倖旣非闳籍之伦以言乎权亦非梁窦之亚侯景之纳降出自帝意而异特赞成之故帝终不以是咎异谓一异足以亾梁非笃论也然则梁何以遽亾曰梁之亾亾于拒谏而自满也方剏业之始沈范周徐大都非骨鲠之彦护前之失休文已早识之及临御日久旧臣彫落以爲天下皆莫已若也而恶人之谠言谠言不至于前则所用者皆容悦谄谀之徒无有爲梁任事者而梁之亾形成矣观于贺琛之谏非甚激切而武帝口授主书诮让几二千言曰贪残曰姦猾则诘其主名曰深刻曰烦费则穷其条目必使之谢过不敢复有指斥而后已乌唿武帝岂诚以长吏爲无一贪残白司爲无一深刻朝廷无一妨民费财之事也哉不过涂饰一时耳目以箝谏者之口谓可欺天下后世尔且其言曰我自除公宴不食国家之食多歴年稔乃至宫人亦不食国家之食夫天下之财止有此数正赋之外别有私蓄要皆国家之物帝与宫人非能辟谷岂有不食国家之食之理以是推之多见其伪而已矣夫琛所陈四事者虽中当时之弊犹不至于亾也病在自以爲是而恶人之言言事于人主之前人情之至难也引而进之犹惧其弗言责而怒之谁复爲言者以四海之大百司之衆无一人能爲朝廷直言而国不亾者未之有也何也正人者朝廷之元气也无直言则正人之气不伸而夸毘体柔之徒进而用事虚美熏心实祸闭塞识者知有土崩之渐而宴然犹以爲金瓯无缺也当此之时虽无侯景亦不免于祸何也元气衰则百病皆得而杀之不必痈疽之能杀其身也虽然以武帝之聪明才略岂不知爲其身与其国计特以自信太过视谏诤之言皆浮而不切于务徒足以损已之名故拒之甚力也庸讵知祸之一至于斯哉是故有天下而能保之者必自纳諌始王安石论世称王安石误用周礼而宋以亾非也安石曷尝用周礼哉记云经礼三百曲礼三千经礼者周官也曲礼者仪礼也晋韩宣子观易象与鲁春秋而知周礼之尽在鲁安石立经义法废仪礼春秋不用至诋圣人之经爲断烂朝报而驱士大夫以习其所爲新经义者其妄且誔如此安知所谓周礼哉所以尊周礼者将以便其新法也六官之中大纲细目无所不备独取泉府一官以证其靑苗市易之法安石曷尝用周礼哉安石之人对也劝神宗毎事当以尧舜爲法而讥唐太宗所爲不尽合法度可谓责难于君矣及观其诗有云今人未可轻商鞅商鞅能令政必行而其子雱遂亟称鞅爲豪杰之士夫鞅之所爲三尺童子耻之安石将以经术致君尧舜而称鞅不置何爲乎安石平生好爲大言欺当世一旦得君欲去旧臣及异已者而惟其所欲爲于是乎亟变法令而以富强之说进又以爲不託于圣人之法则无以坚人主之信而箝异已者之口此卽商鞅之挟三术以钻孝公者也其託于用周礼者安石之伪也予尝论安石之学出于商鞅而鞅之法专而一安石之法緐而纷则才已不逮鞅自言其治之不如三代而安石借口讲学动必称先王以揜其言利之名则鞅犹不若是之诈也此所以败坏决裂不如鞅之尚有小效也范纯仁申中书状谓其舍尧舜知人安民之道讲五伯富国强兵之术尚法令则称商鞅言财利则背孟轲葢切中安石之病后之人重其文辞因欲未减其误国之罪如公议何洛蜀党论元祐之初东坡在翰林伊川在经筵海内方拭目望其登进伊川起自田闲资望尚浅于经筵欲复坐讲之制俨以师道自居固难久于其任矣苏与程虽志趣不同亦断无妒贤疾能之意乃以枉死市叔孙通之诮深恨切齿而其徒朱光庭等羣起而攻之当时温申两公初更新法熙丰憸人屛居散地窥伺衅隙而光庭首擿东坡试馆职策问以谤讪先朝爲词此蔡卞章惇意中欲言而未敢言者而光庭首先及之其心特欲爲师报怨而绍述之祸卽此一言启之卒之两败俱伤并其师亦人于党籍而不复振譬诸鄕人有怨其邻者持火往爇之而不虞燎原之燄延及已之室庐祠宇而靡有孑遗也光庭之无远虑未足深咎盛德如伊川何未闻出一言以阻之邪明道以忤王安石见黜乃言新法之行吾辈激成之岂可专咎安石东坡之于伊川不过口舌讥诮在大度者正可置之勿论何遽视爲不解之仇也明道尚寛于安石而伊川不忍于东坡母乃量之未广也乎夫摭语言文字之失陷人于罪纵使幸而得逞如吴处厚之于蔡确犹爲士论所薄况洛蜀之隙其端至微而光庭与贾易首先攻苏以致朋党之说牢固而不可解久之爲姦臣借口遂成一网打尽之局诗云谁生厉阶至今爲梗夫树党以攻苏者程氏门人爲之蜀党之名亦贾易辈加之也以诽谤爲罪则必以绍述爲功光庭辈不过借此名目蕲于必去苏氏非欲翻元祐之案而其祸乃至如是之烈吾读李氏续通鑑长编攷两家交恶始末未尝不三叹息也张浚论昔子路问夫子以行三军则谁与而夫子荅之以临事而惧好谋而成夫兵者凶器故战爲圣人之所愼必有素定之谋而后爲之而必成有其志而无其时弗居其位可也有其时而无其才弗任其事可也岂有託忠义之名驱不敎练之卒任不素习之将而侥倖于一试者哉宋之张浚志广而才疎多大言而少成事迹其生平用兵有败无胜此圣人所讥暴虎冯河死而无悔者而史家曲爲称赞至以诸葛武侯相况何其拟之不于伦邪武侯于隆中问荅已谓曹操难与争锋欲收荆益以爲根本旣而卒如其言及后主之世前后岀师鞠躬尽瘁葢审乎已之智谋足以制敌而不制于敌卽未能一举吞魏亦必无失地蹙国之虑故任其事而不辞耳浚早年爲汪黄所引专攻李纲本非公论所与逮苗刘之变兴师勤王致位枢密遂幡然以功名爲已任其始欲经略关陜意非不善也乃有李彦仙而不能救有曲端而不能用富平一败五路尽失不得已爲保蜀之计旣而撒离喝入兴元又不能固守俟其粮尽引退腼然以收复论功其进退无据亦已甚矣淮西之役旣夺刘光世兵权乃疑岳飞而不用欲以轻躁喜事之吕祉尽护诸将郦琼旣畔资粮尽空淮西之未失者特其幸耳隆兴之初金主新立彼虽有衅我实无谋以垂暮之年驱难御之将倾国大举裁得两县便卽溃败此岂有老谋胜算者哉吾谓浚之无谋不待溃败之时知之当其出师之始而已知之何也古之克敌者量力而进如善博者非胜弗投也桓温尝灭蜀矣刘裕尝灭燕与秦矣不闻请移跸以壮其声势也卽诸葛之北伐亦何尝请后主幸汉中哉浚初经略陜西则请幸武昌矣其后用兵淮泗则又请幸建康矣武昌之议幸而不用建康之与临安均爲偏隅浚旣志在恢复而犹必假主威以作将士之勇此其气已怯其号令必不严固不待临陈而知其无能爲矣彼特见澶渊之役以天子自将成功而不知眞宗全盛之时思陵播越之后事势迥殊彼方畏金如虎而我欲借其虚名以当孤注之掷亦见其惑矣靖康之耻臣子一日不可忘身爲大臣自量无戡乱之才毋宁避位以俟能者否则竭生民之膏脂糜生民之血肉有损于邦国无益于君亲况乎建议移都虽曰责难于君实欲分已之咎此尤无䇿之甚者未可以其负一时盛名而随声附和也轮回论呜唿始爲轮回之说者谁乎其欺天诬神驱斯世而入于禽兽者乎夫天地之生人与生物同而人独灵于万物者以其有人伦也五伦以孝爲先人无愚不肖未有不爱其父母者以其身爲父母之身也故终其身而不敢忘父母自有轮回之说而有今生之身有前生之身又有前乎前生之身推之至于无可穷皆卽我之身卽各有父母身死之后又有来生之身又有后乎来生之身亦推之至于无可穷亦卽我之身而又各有父母于是乎视父母如路人不以爲恩而转以爲累必出家学佛而后可免于轮回之苦此其惑人计甚狡而言甚巧矣而人之习其敎者昧其可孝可弟之心甘爲不孝不弟之事靡然从之千有余年而不悟可不爲大哀乎夫生死者人之常犹草木之春荣秋落也形神合而有身若色香合而爲花未闻花落而香留安得身亾而神在自衆庶挴生方士以长生诱之久而不验释氏后入中国乃谬悠其词以爲形有去来神无生灭不受吾法卽堕轮回之苦骤听之似亦导人爲善而不知其教人以不孝不弟之爲祸烈也或曰神气归于天形魄归于地形与神旣非一物则神亦可不灭曰始死之际魂魄相离虽有升降之殊终无久而不散者先王知鬼神之情状故制祭祀之礼使有所归而不爲厉承祭者必其子孙子孙与祖父气相嬗也非其族弗祭气不属也若如释氏所言昔爲张甲之父今爲李乙之子风马牛不相及矣何以祭爲易传曰积善之家必有余庆积不善之家必有余殃祸福皆人所召而作不善者祸及其身甚则及其子孙感应之理昭然可信也今其言曰前生作恶今生受苦是张甲之恶移祸于李乙之家傎到孰甚焉此非导人爲善乃劝人爲恶耳且轮回之权谁实司之将穹苍自主之耶抑将设官分曹具簿籍置胥徒一一校其违失视下界官司繁剧且百倍耶此其说难以欺三尺童子而世之粗读儒书者亦或妄听而深信之是诚何心哉先儒言老氏近于杨释氏近于墨以予观之释氏亦始终爲我而已恶覩所爲兼爱者彼其弃家而学道并父母亦不暇顾而唯求已之不入轮回是视已重于父母也就使果证上乘亦唯一已得大自在于衆生何与焉一生受人供养自觉素餐乃借普度衆生爲辞以诳惑檀越诡言兼爱实则爲我也杨之爲我不肎损己以利天下而释则并取天下之利墨之兼爱犹曰施由亲始而释则冤亲平等是其害尤甚于杨墨也圣贤之求道以明人伦也弃人伦以求道则非吾所谓道圣贤之存心存其孝弟之心也舍孝弟以言心则非吾所谓心人生天地闲只有见在之身夭寿不贰修身以俟之身存则道存身没则名存名存道亦存也前生后生于吾何与安有轮回之患哉本无轮回而辄自恐怖是爲妄想以轮回恐怖人是爲妄言蔑伦之人天所不祐忘亲而求免堕落乃眞堕落也虽日谈心性奚益且夫田鼠爲鴽爵入大水爲蛤物或有之唯人独否人所以异于禽兽也自有轮回之说而人且入于畜生矣畜生亦转而爲人矣人虽甚不肖岂有甘心侪于禽兽者禽兽知母而不知父出家者并父母而远之其知识亦何异于禽兽哉吾故曰是不足与深辨也去其轮回之想可矣濳研堂文集卷二门人袁廷梼校字濳研堂文集续集卷第二濳硏堂诗续集卷二嘉定钱大昕奉命典试河南出都作我马皇华使云秋落实緐心仍依魏阙梦偶到梁园灰岭晴余澹卢沟涨后浑主文频忝窃四出郭西门琉璃河到处飞鸿指爪移往还几度又今兹琉璃河水仍如镜十六年前髩未丝晓行漏五六点稀星三四匀岸崩枯佀腊树秃立如人估客郞当铎征夫轣辘轮趁凉同起蚤露气湿衣巾楼桑邨和西厓侍读韵小市流传帝子居郁葱佳气讵云虚依袁偶作投林鸟入蜀居然纵壑鱼锦里筑坛非故土楼桑成葢忆当初英雄魂魄知余恨未得归乘左纛车赵州道中一日驰两驿恒州又赵州树浓知有市山澹却宐秋干鹊鸣占喜凉蝉语带愁自从前夜雨禾沗望油油雨花庵蓦直一条路淸凉三椀茶勺泉分耨达初地卽耆阇我亦津梁倦兼之痴钝加化城眞可住妙㳒问莲华豫让桥有死讐当报无成志亦雄谁能知国士元在众人中磁州蔺相如里野花秋崔府君祠落日愁一路重冈连复断水淸土沃是磁州韩魏公祠两朝定策数安阳晚节黄花独自香何事裕陵亲政日翻将国事付貛郞过安阳有感韩平原事四首十年富贵老平原一着棋一局翻毕竟未忘靑葢辱九京不媿魏公孙胷无成算掷千钧壮志区区那得伸一样北征师挫衂符离未戮主谋人匆匆圅首议和亲昭雪何心及老秦朝局是非堪齿冷千秋公论在金人成败论人亦可嗤谁持秦镜㷖须睂如何一卷姦臣传却漏呑舟史太师黄粱祠椿菌同朝暮荆凡孰在亾古今㪅代谢几度熟黄粱汴中咏古香孩营里气葱茏宅汴何如卜洛雄舆地全收十国旧寛仁巳变五朝风斧声终讶喧镫下禅话虚传出裒中一代韩王称佐命誓书金匮负匆匆龙行虎步俨居尊桴鼓亲提定太原酒赐牵机终有毒𨫼炊热餠竟难翻图书馆阁徒夸富骨肉参商却少恩一弟房陵犹藳葬燃萁那不忆同根天书夜半授眞符西祀东封礼各殊黄葢竟因孤注胜靑坛想见万灵趋一钉未拔多疮痏五鬼纷来欲啸唿终赖朝端有君子未妨小事偶煳涂金芝御榻叶连緜卌载㴱仁浃八埏直士同升能受谏和戎有利不开边文章都改西崑体将相争夸庆歴年若使神孙仍旧贯汴京九鼎岂能迁妙选金枝得定储元臣匡辅事何如空头署敕机先决雪涕陈言病亦舒四载忧勤凭几日两宫慈孝撤帘初一篇濮议堪千古欧九何曾不读书靑苗手实算增缗条例三司次苐新只喜善神常䕶㳒那知安上有流民秀才尽变空疏学宰相何堪执拗人笑煞佳儿能绍述霎时断送汴城春山寺归来好语闻宫中尧舜辅新君活民巳任温公相艹制争传内翰文岂意蛟龙才得水便敎狐兔倏成羣原陵社饭匆匆过黑白靑蝇了不分亲书党籍姓名畱符祐忠良一䋞收遂使舒王跻配享何妨隐相厕淸流东南花石民膏竭西北戈鋋战骨愁转眼靑城才梦觉燕山亭外望皇州积薪厝火久相仍顷刻中原便土崩几见三衙冲矢石空劳四出括金缯北辕此厺嗟何及南烬遗闻事草凭独有幽兰孟居士白头话旧恨塡膺中都才幸又南京冷笑狂王贯巳盈隋炀穷兵知不返苻坚独断竟何成空劳采石投鞭渡那许吴山掉臂行多少墙茨中冓刺史家眞㷳总难明金瓯半壁渐摧且倚黄河作堑看北望几时销战垒南侵多事启兵端岂能方面皆胥鼎可有忠言继素兰赖是和林勤远畧幕巢偸得十年安亲征决战本儿嬉寂寞空城那可支将相僃员霜后萚河山满眼局终棊归濳空賸刘祁志都省新刊崔立碑红粉靑娥驱北厺仳离畧佀靖康时渡河南来淸口北荥阳又自陈桥泝汴梁终古河流仍浩浩此生岁月感堂堂使星天上重辉暎新妇车中自闭藏敢诩涉川忠信在国恩思报只文章到开封作灌输南北据通津民物依然旧俗淳月落长河浮浩荡云开二室见嶙峋梁园风雅应犹㫺伊洛渊源想未湮测景天中分刌正要将圭臬示文人访艮岳故址复成咏古十絶句黑白分明讵可欺熙丰流毒靖康时蚤知绍述元非孝端礼门前悔立碑蔡家廿载执朝权犹是荆舒一脉传父领三师儿尙主等闲断送宋山川博古殷周㳒物收宣和书画重千秋科名也妒寒儒占特放嘉王作状头新声乐府手亲裁曲院调笙敎主来太息章惇眞具眼端王当璧果非才稽首神霄达紫上淸司命有曾孙天尊大有降魔力不爲君王挽北辕玉眞天遣下蓬瀛黄箓斋余未析酲毕竟安妃有僊骨不曾流落到靑城国论谁能别正邪四时仕宦到清华昨宵闻说黄麻下宰相新除花木瓜神运奇峯自太湖伏犀抱犊态全殊不知五国城头厺曾带华阳片石无榛蓬蓬曲听来眞厝火方然又益薪买得燕山竟何用却抛艮岳与它人海上空劳使节过夹攻庿算竟如何燕城岁币才输毕巳报金兵犯两河赠何谦之制府卽畱别三首维岳天中贵洪河地脉长三川归统制百姓待平章文武通而达精神寿且康黄花开九日晚节独芬芳理数探河洛勋名继召郇识因㪅事练品以读书醇量可涵千顷功眞活万人公余陪笑语一室盎然春巳听骊歌唱重爲三日畱戒途方北上乘传又南游我情何挚从公愿未酬异时岭海梦犹恋汴城秋归德道中九月潦尽浅水枯斜阳欲下乌羣唿苇花平铺白𧖟茧柿实疉缀红珊瑚里媪提棉携笼出邻翁拾柴换酒沽分明秋田行看子安得好手爲我图会亭道中襍树秋犹密茅斋小不斜儿童分柿子邨市卖棉花巳觉尘沙少兼无仆马譁邮亭畱一饷风景佀吾家㝛州城外符离城边大道直名隶江南实淮北今秋河水溢茅城水及半扉屋攲仄禾黍盈畴不一收曳杖邨甿面犹墨朅来潦尽水转淸往往空潭涵碧色凫鹥拍拍城东西渔子承梁䋞九罭行人不识居者艰翻烟波渺无极临淮我行渡淮抵濠上一线官道夹碧波雨后泥融犹未燥马蹏畱印千蜂窠钟离自古称壮县雉堞三板存无多空桑臼中夜出水城市半窟蛟与鼍行人指点遗址在廿年浩刼须臾过临淮之鲫长尺半过客食指动则那兼闻今年夏苦旱一半枯藁田中禾贫民容易厺鄕里乞食四出争唱歌女郞赤脚头裹布哌哌弱子背上驮细腰打鼓音嘈襍身上索行婆娑小儿穿梯矫如鹘中妇弄甓轻于梭穷人虽能出百巧风俗呰窳云如何传闻此风昉明季徭役緐重民荐㽨由来捄弊当以渐先富后敎理不讹男耕女织各有业导之礼㳒毋烦苛刍荛罪言或可采长吏勿漫夸催科包孝肃祠孝肃祠无恙须睂凛若秋河淸犹可俟钢直肎爲钩公岂侪擒虎人休诧夺牛儿童知姓字肥水共长流道㫄逃荒人户官道㫄十十五五纷成行肩駄背负去故鄕儿与釜甑同一筐日食溢米才充肠昼无庐舍夜不牀幕天席地无周防人离鄕贱计非臧饥驱奚暇虑久长但愿盎有斗粟藏生生世世无逃荒舒城山行冈岭四围合我行将安之自崖勿遽返曲折境益奇读书能得闲进步乃无厓不知身巳高但讶城市卑徐行毋使困践实斯不危涑水有遗诫三复眞吾师㝛武崃关驿舍壁闲见香树先生山行诗追次其韵好山如良朋不速亦旣觏洪厓与浮邱拱揖列左右初从南奖入平远一波皱渐进乃益佳缭曲往而复一峯闲一峯靑翠若相鬭水边俛啄鹤云外孤飞鹫石骨藏不露自矜肥胜密树覆肩胛淸泉任肤腠邨居俨桃源水竹绕前后中通南北邮㫄置双只舍馆得我所此乐敢多又前途闻㪅奇灵秘不予囿讽咏文端诗名与斯山寿继声病未能孤负东南秀晓过北山岭至桐城泱漭晓云横云㴱不碍行四围皆疉嶂五雉见孤城老桺行行秃疏篁个个淸龙眠如有约十里送兼迎入濳山境行乱山中山甚高而平坦易上不露嶃絶之迹赋诗美之遥望白云封盘旋路几重崇高君子德坦易达人胸浅水千头鸭连冈五鬛松畬田如可买此地作山农寄题山谷寺梦游山谷巳多年咫尺眞源又邈然诗慕涪翁全未佀衣传三祖想无缘瞑牛石上蹏痕印洗墨池头绀影圆输与嘉禾老学士扶筇到处有新篇濳山城外邑小城初筑民淳吏得闲人家篁竹里客路桺松闲红入秋㴱树靑排晓后山灵僊知不远怊怅未跻攀太湖县碧㵎城南壮靑峦县北高编篱多竹篠葢屋有松毛水牯翻犂健山禽上屋号肩舆聊纵目未猒客途劳过枫香驿乍过枫香驿遥瞻五祖坛㵎流淸溢汞沙路赤蒸丹江近山容润冬来树意寒邨邨巫赛社童穉亦知欢黄梅东山礼五祖眞身五叶从来泝一花一花还自有根牙讲经台下瞻殊相破额山头指故家人说黄梅眞净土谁修白业证邪传衣公案休分别祇恐尘埃把镜遮题五祖塔老少元平等谁非广化才栽松衣可付多事约重来明镜时勤拭人推慧絶伦谁知舂米熟偏待岭南人行庐山下香炉缥缈紫烟浮一朶芙蓉翠欲流毕竟江南异江北江州山又胜黄州前峯翠浅后峯㴱正面晴岚侧面阴一步一囘看又别此中脉络了难寻九天使者降灵骖灊岳靑城鼎足三倘作匡庐老提举二十四攷我犹堪三笑流传过虎谿远公遗迹未全迷高贤十八今何在只有长松翠鬛齐㵎底泉声殷若雷岭头云气絮成堆入山它日非生客曾识匡君半面来亭亭五老各霜髯招我支筇上翠尖不爲夫君畱信㝛烟云多取恐伤廉乌石门乌石门开类削成淸流一线泻淙琤小松戢戢多于荠人在王蒙画里行安义邨行有树邨皆秀依山水便淸沙冈排箬笠田陌划棊枰寒意江南缓冬前半月晴元规尘不到自在客中行晓行晓行乱山中前望百顷湖湖中靑数朶有佀小姑孤了知本非水云烟幻斯须初日忽囘㷖金色鱼鳞铺三竿日渐高云水两巳无惟有峭蒨峯缥缈芙蓉敷黄山吾未到斯理可举隅忽疑大瀛海时作桑田枯得非和合成云雾气所嘘千刼一旦暮鲲鹏笑蟪蛄我言岂谬悠试问蒙庄徒高安一水贯城流连邨艹树稠琅玕千万箇不枉唤筠州淸江城外背郭邨偏密穿冈路半斜殷红柏叶小白簇茶花浴鸭非无沼归牛各识家趁虚成聚落未觉市人譁文信国祠顚沛求仁得从容取义眞浚仪元具眼科苐得斯人生祭词徒壮知音世果稀黄冠倘南返何减首阳薇憩万安邨舍有老叜年八十三矣足迹未尝入城市爲赋诗四面崇山翠错连中央容尔屋三椽秧松徧向峯腰插鞭笋多从石罅穿瓦盎绳牀畱客住耘瓜鉏菜敎儿专老来久猒风波恶十八滩头不上船晓雾行万安城南晓入烟云窟里行漫漫对面不分明靑山想猒红尘客不肎随人出送迎四望茫茫一槩同时闻鸡犬白云中江山淸福难消受咫尺翻敎眼界穷雾雾重了无山衣霑若有雨遥见三板船摇艣云中厺山行㶁㶁原泉泻重重秀嶂包崎嵚缘石骨曲折就山坳红醉枫辞叶靑攒竹放梢停舆屡囘顾安稳是衡茅贑州绕郭靑流碧玉圅风颿驻泊尾交衔滩声夜落储潭庿云气晴升马祖巖地近炎州无瘴疠路穿絶磴自崭嵓南来眞讶暄寒别脱却羊裘换夹衫山中山中仄出县出泉道㫄一丛两丛竹泊然无语自淸甘与我周旋观不足人言竹泉俗可医俗子遇之了不知愍孙不狂谁会得孟嘉小异空尔爲庾岭谒张曲江祠次壁闲德定圃前辈韵金鑑言终验黄虬祸蚤知宋姚功可继伊吕道爲师此地关山险犹传鑱凿遗㵎毛搴欲荐风度至今思过岭口占病鹤乘轩只自惭九方相马敢云谙三千红树靑山路直送行人到岭南南雄舟行水浅沙停一线滩十夫推挽力空殚谁知咫尺凌江路下水翻同上水难忽忽忽忽悠悠土木形颔髭时见一星星逃名久怕囊抽颖学道终忧谷食螟未得睡心聊就枕只图遮眼畧繙经平生賸欠游山债天许来看五岭靑得李南㵎书知于广州相待却寄不见李生今五年南行万里一欣然新诗想得江山助名士仍兼政事传忆旧多通烹鲤字养廉半付刻书钱药洲计日同吟啸窥镜惭予㢲发宣浈阳崃韶山皆骨立可望不可攀尤奇在临水淸镜洗髻鬟朅来浈阳崃澂泓一水弯轻颿捷于鸟飞入皱闲石丈各磊落对立坚不顽云中老浮屠揖我傲我闲前望路巳断呀然闯元关讵敢高声啸恐惊长蛟跧舟师但裒手目送靑孱颜贪天汝爲功不见来者艰大庿崃一崃异一崃奇诡各逸羣大庿当其中遥挹香炉芬靑翠望不了草辨山与云寻云却有路九曲旋螺纹櫂歌才款乃荅响隔谷闻波面卽山脚漱啮流沄沄湿湿牛腹皤戢戢鱼首颁轩然老鹤立俛者羣鸟耘背阴受晚风就阳延夕曛何哉一刹那便有炎凉分初到药洲用石上宋人诗韵仿彿前生住药洲入门几步卽淸流嵚奇石丈如相待涉地何嫌风马牛载酒拏舟旧石洲只今淸浅一池流斋前九曜无损半佀蟠蛟半伏牛一勺居然小十洲僊人掌迹印波流南宫诗句从何索懊恼榕阴大蔽牛题仇十洲桃花源图用陶靖节韵生当晋宋交梦到殷周世心淸自太古未觉怀葛逝桃源宐卧游松径任芜废肎爲督邮畱欲就渔人憇先民聊寓言画师烦絶蓺石洞若可寻秫田了无税只有家鸡栖不逢邑犬吠人物俨僊流衣冠异唐制异境怳在斯径思一苇诣淸浅捕鱼谿可揭兼可厉墨林㫺藏弆流转阅百岁转运今词宗识画夸眼慧偶披咫尺图疑到淸净界一念卽厺来独往无障蔽东坡巳箇中南阳自门外区区欲问津讵能参冥契王石谷仿惠崇江南春色卷平生未见惠崇迹耕烟临本巳难得吴渲染剧淸佳貌出江南好春色东风催人蚤出耕水田几棱棊分枰栗畱布谷鳻鶞鸣或飞或集各有情绿杨毵毵千万缕小桥曲折通蔬圃烟江不数王晋卿水邨絶佀赵孟頫山人本家尙湖湄湖山㴱处容茅茨眼前好景写不尽直以造物爲吾师斯图着色澹㪅老名仿惠崇实过之画舫斋中好风日神品铭心此苐一从公乞借十日看卧游宛在烟波闲顶湖山庆云寺未入羚羊崃先攀鹳鹤巢淸流出云外古寺挂林梢石森奇鬼泉飞散薄绡偸闲成独往私署次山聱斋中无事兴到輙书数字人皆可忠义不皆可儒林慷慨一时事着述千秋心天不生竹帛善恶同埋沈夷齐与龙比安能传到今裸葬杨王孙单产折伯式一事小异人名巳动鄕国史家爲立传毋乃太无识丈夫稍有志动希身后名亦复有侥倖此理谁能明不如读吾书不如养吾生日与造物游且寻古人盟彭殇孰爲天由硚两无争吾自有千古何必待管城臧纥信要君不妨取其智大哉造化心温肃两相济柰何后代儒吹毛好论议妄引春秋㳒务责贤者僃善人不可爲大姦翻得志入苙枉见招放手㪅无忌不如桑门敎苦海囘头易敺儒俾入禅夫岂古圣意木堇自有花天豓若美女蜉蝣自有翼衣裳亦楚楚幺么尔何知风流太自诩造物偶吹嘘岂其长祐汝可怜转瞬闲消灭入粪土世岂无大年谁信蒙庄语大学戒聚财孟氏辟言利讵有桑孔徒可赞唐虞治介甫好大言借以售诈伪卵翼诸少年倾险败国事公然配尼山俛视游夏辈非据那可常增我千载喟未游一介士狂气压九州和药进萧傅肎作缧绁囚安昌龌龊辈何足汚蒯曷不请尙方径断五矦头大易言天地其道最恆久覆载靡不周高眀而博厚隶首善布算草测天地寿异哉安乐翁弔诡惑黔首十二万爲期混沌归无有消耗终戌亥开辟启子丑唐虞当午运民物故緐阜㪅歴三万年人缩如鸡狗我欲问安乐此语谁所受太空了无言纪述自谁某谁从混沌前亲见混沌后瞿昙谭刼数谬悠本无取柰何拾余唾欲与羲文耦管子天下才四维重廉耻廉耻苟不张缓急那可恃夸体本柔圆转俗所喜五斗甘折腰百錬化绕指朱门苍头儿把臂称知巳岂徒叙主宾逝将寄妻子东郭乞膰余㫄观笑冷齿丈夫自有眞谁爲中流砥濳研堂诗续集卷二门人黄钟校字濳研堂文集诗集卷第二潜研堂诗集卷二嘉定钱大昕竹枝词和王凤喈韵六十首练祁秋涨接空蒙望里微茫是海东短棹远冲烟树外绿蓑渔子话鄕风弹丸城小只如鄕绕郭春流匹练光僻左自来遗迹少图经空识府君庄丽谯莲漏急相催背郭层楼面面开夜半钟声惊客梦应奎山上月华来绀塔崚嶒枕水湄昇僊台下短篷移苍松翠柏天台路可忆高歌击檝时浯谿风度自超然烽火催归海上船吟罢看云滴露句不知萝月落平川海运乘风快使颿千夫长各署头衔何人爲仿官师例耆德争推中隐堂科名父子破天荒淸修谨勿因人进传与当官一瓣香移栽盆树绮窗姸截得筠筒手自镌花鸟徐熙山马远无人知是小松传离披雨笠与烟蓑款乃声声放棹过一自樊川曾夜泊至今淸露白云多牡丹头小拨轻桡兀坐低头长日消行徧九行十八鎭櫂歌听唱雨潇潇枫染秋林叶叶丹斜纹衫薄惹轻寒野田黄雀飞将㝛月上芦花白一滩庄严佛像㳒堂供五粒松枝翠影重怪雨淙淙风瑟瑟夜㴱疑化作苍龙丛残诗碣倚穨垣姓氏传譌竹素园记否严陵投赠句南窗家世本苏门花朝二月雨初晴笑语相将北郭行折得缃桃刚一朶小鬟偸压鬓云轻刺眼䋣花细细开陌头女伴踏歌来烧香才罢游园厺延绿轩前薄相囘辛苦吴郞髪早衰诛茅曾此傍江湄轻阴细雨东风软又是梨花尽时横塘纵浦水潆洄吉贝花铃两岸开朶朶提囊看佀茧急携花簏捉花来渔镫横㷖渌波明插蕅编蒲岸岸平沙里钩来乡味好绝胜糖蟹与糟蛏菜圃瓜畦拓百弓杭家邨北夕阳红栋花倒覆三闲屋酒幔低垂十里风澹沱湖光漾晩曛龙船戏水绿沄沄丹沙书就符敎佩蕙帐凉风夜辟蚊横斜藻荇镜中涵洗尽浮云天蔚蓝烟际几番囘艣窡櫂歌声入滙龙潭白鹤江邨吠乳厖白鹤江水射船窗罟师举䋞日薄暮定有四鳃鲈一双病疟唐生果怪哉流连时命亦堪哀胸中磊块难消得日飮无何且百杯黄姑遗庿傍江涯膜拜纷纷乞巧儿闻说金篦曾划水晩风肃肃卷灵旗依依墟里散炊烟短短笆篱带晩川黄叶西风盐铁路布颿一半贩花船沈司徒庿夕阳沈赵四官坟蔓艹侵沙浦潮兼桑浦急腰泾水比界泾㴱绿树依微绣幕围平桥细雨正霏霏菜花开后梅头出麦浪翻时团尾飞一篑闲园近石冈靑虫䋞户弄斜阳恰宐消夏浮朱李乱打新荷雨气凉鸂鷘䴔䴖任往还野田雨过泻潺潺娄江北厺无多路记取侬家相见湾期颐堂下绿凝苔垂白牙绯拜赐囘九十年华弹指过有人曾识寿星来菱角靑靑荳荚黄秋成风候未全凉老农屈指稻将熟下马试看乌野香天僊古衖绕淸渠麂眼编篱密㪅疏红蓼白苹秋色好分明画出野人居水面悬芎香饵多撅头船子晒渔蓑斜阳一带平芜岸依旧淞江落叶波沙外平沙邨外邨黄墩东望是雷墩吴航贩取秋瓜厺柔艣吚哑划水痕垫巾楼下雨如丝点水蜻蜒故故迟记得新安老处士松涛竹露醉题诗曲彔寒塘鴈齿桥澹黄杨桺影迢迢扁舟载酒江湖厺好趁初三十八潮走马塘边下钓纶靑龙江水涣潜鳞莲衣褪后秋风紧开徧䋣花四叶苹齐公卓钖辟榛芜疏天然冰雪躯怪得邨氓争布施不知曾见鹤飞无月明往事重堪悲杀气东来偃将旗故垒西风魂断处不知谁唱輓歌词外冈西厺是侬家数亩淸阴落㷖斜一扇柴扉容叱犊半颿渔艇惯捞鰕庄滨南与练祁阳一道平波跨石梁顾浦待潮天欲晚田居冷僻佀僧房三椽老屋藓花斑只少谿南数尺山试上望僊桥上望玉峯翠黛有无闲半塍黄豆半靑秧花药围邨竹遶冈河射角时勤夜作商量草负好秋光笠泽江声接杳冥一双白鹭立沙汀望中点点如螺髻数徧云闲九朶靑潮声半夜满寒塘衔尾中流到海航载得黄鱼白鲞至阁鲜一路卖沿鄕胆瓶换水贮淸漪月下镫前影倒披罗汉松靑天烛赤轻黄㪅闲蜡梅枝茅柴压酒最淸甘醉踏郊原春色酣黄艹鞵轻棉布暖生来不识上山蚕餦餭粔籹满盘盛正月人家未出耕镫火夜阑喧小婢鍼姑细语听分明婉兮廾角亦多姿上学初从句读师粗记神童诗一卷聪明傲煞牧猪儿木龙浆薄抵轻冰橄榄瓜甜蔓细藤燕子春来抽燕笋鱼苗秋老放鱼鹰巨螯团厣认雌雄手缚寒蒲敎短童颇羡杨泾老渔者一年活计纬萧中潋滟银河低玉绳婵娟弦月挂西塍舟移畏垒亭前泊遥忆书帷障蜡镫木棉花黄蝴蜨飞木棉花白豆叶稀木棉收尽軖车閙纺得黄纱制妾衣艹冷烟淸一望平钱门塘上掩柴荆篝镫细细鸣梭急好和疏篱促织声生泔䤑出新篘令节分冬一醉休怕见三朝迷雾重緜径寸暖于裘蜜饵糍团和粉䬾九斤烂煑大场鸡宵来送岁还迎岁齐换宜春帖子题芦帘纸阁好盘桓烟篠风蒲水面寛合唤渔兄与渔弟桺阴㴱处下筠竿望僊桥傍水低低屋穿桥小小舲潮来从顾浦烟细认安亭种豆靑攒筴收棉白拆铃邨邨歌岁稔乐矣返柴扃沧浪亭苏君㫺寓苏傍水小亭建淸风明月佳买断钱四万谁云傲骨屯自取兼山艮竹翠穿日光窗靑延野蔓吟诗寄欧梅余子母我慁平生金石文委积尘一寸那知谤焰息声名出蹇钝翻令后游人到此适所愿前孙与后章弃置勿复论淸兮沧浪水濯缨来者劝拟田家词学稼数十载不入城市门㛰嫁早已毕含饴聊弄孙幼孙六七龄岐嶷亦可人问之读何书孝经与鲁论大意虽未晓句读粗能言向母索枣栗畏翁却复前抚景忽长喟忽忆翁少年此景难再得囘首心茫然寄邵高二秀才寥寥旅鴈尙南征每对西风百感生孤客途穷还卧病天涯知已苦关情持竿雨后思高凤种圃城东羡邵平何日一樽重话旧夜窗挑尽短长檠访顾上舍邨居五载曾爲客重来访旧游麦靑才覆雉沙浅不惊鸥鲑菜参市颿樯远近舟比邻如可约还往尽风流题爻吉兄赤壁图月射乌篷岸岸明摄衣绝巘上头行危巢夜半惊楼鹘知是当年长啸声崎岖石磴足淹畱如画江山一望收绝壁登临应㪅快笑它二客未风流击筑行朔风萧萧翻地轴燕南酒徒昼击筑壮士一时怒瞋目平生不识秦舞阳杀人如麻人莫当须臾色变何仓皇秦廷劒光飞不起靑铜柱裂白虹死轻身一掷长巳矣君不见博浪飞椎椎折轼下邳圯上无人识大索十日索不得闰七夕又是秋河络角时停机重把韈罗移多情葭管灰偏剩解事莲花漏较迟儿女穿鍼翻旧样词人乞巧换新诗素娥此夜知遥妒不放金波万里垂漫成六首说诗解颐匡鼎问事长头贾逵汗靑一时未了艹元后世谁知坐客靑眼白眼名士大儿小儿挝鼔三通古调咏怀百首新诗风里登山落㡌雨中出郭垫巾捋须欲臣老子伸足不识故人乞米平原有帖移家东野无车聊复中之美酒且往观乎异书巨口鲈鱼秋美长腰粳米冬舂新拓三椽老屋恰对五粒小松宅畔鸡头鸭脚生涯虫臂鼠肝寄赀断无录事送菜可有园官用昌黎会合联句韵送王艮斋先生归海虞朔雪冻㦧懔寒气重王鸣盛先生怀故园浩然归计勇王昶冷雪武邱凝秀嶂虞山耸钱大昕轻仆无痡颿举浪犹涌曹仁虎养疴公志便问字我忱壅鸣盛结添卜商衣履曳原宪踵昶叩钟聆噌吰带经鉏亩垄大昕游尝舁舆从学叹望洋恐仁虎鸣唿文敎衰流传多缪种鸣盛七畧谁囊该九师空襍冗昶弔诡卜火珠荒诞汲冢大昕衮衮逐穨澜纷纷博世宠仁虎先生筦道枢词林作梁棋鸣盛砭俗论必严匹古意未恟昶覃思斡元造籍损官奉大昕幽键启突奥铦斤斵拳肿仁虎十道九域探三箧百城拥鸣盛当其乌台迁屹然白简捧昶默默嗤寒蝉啾啾嘲羣蛬大昕正色排媕娿直笔刺微尰仁虎然犀烛㒺象伏弩射阙巩鸣盛独立仰丰规先鸣振傝昶乃知一士愕足合千夫悚大昕旋解紫绶还闲薙碧艹茸仁虎酒兵整韅靷骚坛集球珙鸣盛遂初欣归吴耽荣耻得陇昶吾谷峯嶙嶙尙湖波溶溶大昕闲身侣鸥鹭尘鞅脱桎拲仁虎五年主讲席诗礼诫发冢鸣盛敎比时术蛾文喩吐丝蛹昶执经纡矩步解惑快曲踊大昕情怆骊驹歌令纪鸟兽氄仁虎往矣冰蹙纹来思花坼甬鸣盛伫立望河干霜风浩唿汹昶闻金川平定喜而有作西南绝徼漫传烽命将专征出九重阃外建旄麾铁骑军门推毂赐黄封云连壁垒龙蛇阵日闪旌旗荼火容闻说如山号令肃六师枕席过巴庸元戎出塞阵堂堂制胜遥承庿算长鸟道千盘朝緤马龙韬三畧夜封章电矛雨矢军威壮雷鼓风旗士气扬闻说蛮方今纳款亟销铁甲事耕桑桃林重疉赏元功廉李威名出禁中长子帅师期尽敌大君懿德载櫜弓笳箫夜静三㪅月鼓角春闲万里风勒石桥门重纪绩奎章百丈气如虹秋桺次韵极目长条㪅短条永丰西角最魂消渭城旧恨歌三疉白下新愁送六朝零落夜乌嗁转急萧疏客髩话无聊春来纵说轻离别尙有浓阴拂画桥归家刺促何堪道生涯逐布颿高堂将白髪游子尙靑衫短檠愁韩愈长竿笑阮咸归来斸黄独託命手中鑱数点洒尘雨新凉亦复佳着书翻邺架沽酒压茅柴㪅有羊何契相于簦笠偕天涯少知已不用敝靑鞵舟行棹入烟萝里幽探愿不违共知濠上乐渐息汉阴机柔艣讴鸦语闲鸥扑鹿飞坐看林际瞑犹有白云归远别离扁舟破浪行布颿疾于箭红豆盛罗囊相思不得见尙湖夜泊微茫云水自萋迷平远山光入望低唱罢竹枝颿尽落孤篷梦尙湖西秋日舟行西风一夜生秋气倐淸爽峯远明余霞林疏透微晃邨烟细如丝水田平于掌出泉占旣济虚舟利攸往渐闻㮄人语始知暮潮上鸥鹭眠不惊水石激成响忘机境俱恬乘化意弥广逝者亦如斯因之寄遐想九日同潘璜谿凌叔子张䇿时王兰成作木落鴈南下天涯各滞淫百年多病客九日故鄕心风度高楼笛寒生别浦砧西山爽气在无计一登临雪霁平明雪初霁幽人此散步徐看朝暾升忽讶时雨澍靑山如新沐螺髻恰微露老树影渐陈根尙封固早梅舒素萼暗香才半树疑是窈窕姿轻纨障逾嫮言寻小僧寮苍茫问古渡桥攲劣容足泥融畧识路隐隐钟梵声静听得淸悟趺坐憺忘归不知日迟暮赠翁朗夫征君纬萧抱犊自家风荐牍频看达紫宫东国人伦归郭泰西京儒术数甲公江湖载酒风流在耆旧论交意气同拟向君山来问字相从踏徧碧玲珑春日闲居五亩城西路郊居赋若何鸟声新雨过颿影夕阳多酒熟人初醒诗成客解歌生来耽习静闲坐说襌那金山方丈瀛洲路渺茫金山终古独苍苍孤根自立何依傍浊浪相排有抵当树影只疑云影幻钟声遥带水声长中泠泉味谁能别且坐僧寮子细尝永济寺悬厓靑佀礛䃴中有淸凉十笏居六合山光凭槛入大江颿影卷帘余谭禅不契空行脚养病无妨且废书三载重过怍厎事晨钟送响只纡徐雨花台说㳒雨曼陀高风宛如昨坐久寂无人惟有松花落怀曹来殷忽忽三秋暮蒹葭况复凉飇一以至落叶洞庭寒我友今多病相思独倚阑因风寄消息中夜起盘桓绿苔凝芳榭子建独烦忧今夜西窗月怀人定倚楼天寒租赋急岁歉稻粱愁辛苦江鄕梦邮籖肎寄不怀王兰成井梧摵摵下闲庭怅望同心隔远垧旧雨祇今劳梦寐三春曾此共飘零白沙夜月潮声急红叶秋山屐齿停遥忆五茸云正远折麻何处寄芳馨憎蝇营营乱形声散豆不可打适从何处来会须杖门者别席杨桺无端折笙歌有意畱淸言仍衮衮长路但悠悠细雨兼花落归云赴客愁江淹黯然别南浦一扁舟同王琴德曹来殷沙斗初张崑南泛舟游灵巖山寺申旦戒淸游极目路非远横塘流琤淙枉渚任囘转幽赏心忘疲津逮境屡变弭棹入山中相于陟崇巘琴台旣淸峻石廊复平坦缅怀㫺时人䋣华自流湎原荒走麋鹿径僻积苔藓代往迹岂邈物移理空显雍门操未弹牛山泪先泫因之感古今徘徊遂忘返暮㝛木渎吴企晋园亭羲轮不暂驻夕景来阴崖沿途越修畛命驾登幽斋吾友早遗荣相见惬我怀盇簪乐情话容厀升堂阶坎习激淸籁解作滋新荄以兹邱园乐况复联朋侪迢迢月初上千里无尘霾淸煇长不减良觌宁愁乖素履贞无咎同心道长谐愿言崇令名相于游息偕游天平山历龙门白云泉莲花洞诸胜夙㫺慕台尙散髪事登陟名山志远游携屐探九域天平况在迩葱翠望不极屯云生层冈蒙泉注巖隙壁立石骨露峻绝苔径仄梯空疑无路攀萝若可卽行险心惟亨仰止道自得理以湛寂超境与幽邃适卽此澹尘虑奚自逃薮泽岁宴期重游嵴兹山中客访上沙陆氏园居寻芳信坦步径行越故蹊名园在西郊不辞路逶迤自田复之湖果得瞻巖栖水木自明瑟蒲稗相因依激泉植疏楥折桺樊新篱机忘鱼鸟适地偏心神怡幽人托肥遁衡门忘朝饥高风未緜邈轨躅良在兹我亦澹荡人寄兴眈山茨相期沮溺耦开径耕东菑三十三山艹堂图歌爲霁堂征君作前峯后峯石巑岏千重万重云往还秋林满眼枫叶丹艹堂突兀当其闲主人乃是湖海客着作终年乐泉石方瞳皓首冰雪颜恐是列僊天上谪曁阳城边岚气浓五亩之宅一亩宫说经胜匡鼎凿穴师台佟三诏六聘笑不应鞵竹杖踏徧三十三靑峯烟苍苍兮乍合水澹澹兮生漪乔松蔽天以磊砢野卉裛露以华滋遥岑出没望不极惟见长江东下奔赴大海一气磅礴无端倪使人目眩色动而嗟咨蓬莱在何所五岳不可期四壁卧游太痴絶抚琴动操徒尔爲何如艹堂卜筑好日餐蛾绿可娱老窗前皓月来如期阶下苍苔闲不扫靑山便是耐久朋息壤盟言悔不早我披艹堂图爲君试作艹堂歌安得诛茅开径来傍山之阿从君艹堂晨夕时相过送吴企晋游黄山黄山三十六杳霭望难分初日天都上峯峯皆白云赤松学道处啸傲列僊羣亦拟支笻厺钟声烟际闻阳湖雨泊同诸君分韵得桃字厺厺坛路孤邨系小舠隄边折杨桺竹外拆缃桃风雨同鄕梦江湖对浊醪三㪅听棹曲转念客途劳溧阳道中漠漠平芜野色寛林泉幽胜足盘桓疏隄燕语垂杨路细雨春扶蓺药栏地近洮湖沙岸长烟昬濑水客颿寒㪅思入馔莼羮滑好着红衣下钓竿金陵寄内春江囘望路迢迢箫管秦淮空暮朝三十六鳞封锦字澹烟疏桺白门桥濳研堂诗集卷二门人黄钟校字潜研堂文集濳研堂文集卷第三潜研堂文集卷三嘉定钱大昕说中庸说中庸之义何也天地之道帝王之治圣贤之学皆不外乎中中者无过不及之名尧之传舜曰允执其中而舜亦以命禹洪范九畴天所以钖禹也五居九畴之中故曰建用皇极皇极者大中之谓也孔子作易十翼彖传之言中者三十三象传之言中者三十其言中也曰正中曰时中曰大中曰中道曰中行曰行中曰刚中曰柔中刚柔非中也而得中者无咎故尝谓易六十四卦三百八十四爻一言以蔽之曰中而已矣子思述孔子之意而作中庸与大易相表里其曰中也者天下之大本也言其体也曰君子而时中言其用也此尧舜以来传授之心法也尧舜以来言中不言庸孔子之言中庸何也曰说文庸从庚从用庸之言用也中者天所命之性而用之在人自天言之谓之中传曰民受天地之中是也自人言之谓之中庸唐虞相传皆曰执中而孔子申之云执其两端用其中于民然则中庸卽执中之义矣故曰君子之中庸也君子而时中中无定体而执中莫如随时时中者中之用也虽然时中惟圣者能之而择中而执之则人皆可勉中之所在善之所在也故亦谓之择善圣人之敎人也欲使知愚贤不肖之伦去其过不及而归于中故示之以从入之方曰择乎中庸择也者能不能未定之词也择之而得之得之而固执之久之而无时之不用其中此之谓时中此之谓依乎中庸矣然则何以复言中和曰未发爲体巳发爲用发而中节者合乎时者也天有四时顺其序谓之太和人有七情中其节谓之中和中以和爲用非时则不和故博雅训庸爲和而中庸一篇首言致中和中和卽中庸也以道体言之曰中和以入道言之曰中庸言固各有所当已然则先儒何以训庸爲常曰凡物之失其常者不可以用其可常用者皆中道也一人之身其分子臣弟友其境富贵贫贱夷狄患难位不同而各有常然之道常然者合乎时者也时然后行谓之庸德时然后言谓之庸言故曰君子素其位而行素其位者时中之用也在易六爻之位二多誉四多惧三多凶五多功然而当其用者三四有时而吉失其用者二五有时而凶所谓君子无入而不自得焉者也干之用九戒之以天德不可爲首惧其过刚而失中也坤之用六戒之以永贞惧其过柔而失中也六十四卦不外乎时中而干坤特言其用故曰易与中庸其理一而已矣卦说象上天下泽天极其尊泽较地而逾卑上下各安其位而无觊觎之心此守成极盛之象也五居尊位四阳辅之刚中正帝位而不疚具大有爲之资无自暇逸之志宐乎利有攸往矣而夬之厉圣人惕然戒之何哉阳健于上阴说乎下有将顺而无匡救孔子所谓予无乐乎爲君唯其言而莫予违也若是者虽正亦危况未必皆正乎兑之义主乎说以一阴加二阳之上二阳不能说君而六三一阴独专之上下相说说且不解上不知其眇且跛也而委以视履之柄下亦忘其眇且跛也而矜其视履之能力少任重穷大失居非于覆餗之刑卽致负乘之宼不特自诒伊慼抑且祸及国家矣故于彖有不咥人之戒而于六三着咥人之凶冕衣裳说论语子见齐衰者冕衣裳者又云见冕者与瞽者鲁论冕皆作絻按士丧礼衆主人免于房丧服记朋友皆在他邦袒免先儒以爲免象冠广一寸用麻布爲之免亦作絻齐衰服之重者絻服之轻者举其至重与至轻者而五服统之矣先言齐衰后言絻言之序也古者冕絻二字多相乱说文冕或作絻营子衣服緷絻尽有法度荀子乘轩戴絻卑絻黼黻史记礼书郊之麻絻文选注引大戴礼絻而前旒所以蔽明也是冕之讹爲絻也论语冕衣裳者是絻之讹爲冕也包咸乃以冕爲大夫之服大夫冕而祭于公弁而祭于已非助祭于公无服冕之时且不独大夫也天子视朝以皮弁田猎以冠弁诸侯视朝以元冠非朝觐祭祀会同不冕也夫子不助祭于公何爲见冕衣裳者乎经以冕衣裳与齐衰与瞽者竝举则冕之爲絻审矣古论又作弁弁亦大夫士之祭服非燕居之服惟周礼司服职云凡弔事弁绖服注弁绖者如爵弁而素加环绖此以弁衣裳与齐衰同言意者其弁绖乎弁之与絻制虽不同其爲凶服一也禘尝说宗庙之礼莫重乎禘尝禘尝皆时祭也四时皆祭而春秋爲大故祭统谓之大尝禘礼家恆以禘尝与郊社竝言曾子问云尝禘郊社尊无二上又云天子尝禘郊社五祀之祭祭统云外祭则郊社是也内祭则大尝禘是也中庸云明乎郊社之礼禘尝之义郊特牲篇首亦先言郊社稷次及禘尝禘尝之义大矣郊社禘尝之祭岁常行之故礼家以是爲大而三年五年之禘祫不及焉爲其不常举也祭义郊特牲皆称春禘秋尝而王制祭统则云春礿而夏禘周官大宗伯诗小雅又有祠禴而无禘汉儒弥缝其义以春禘爲夏殷之礼又或破禘爲禴以予攷之禘者大祭之名不必拘于一时时祭以禘尝爲大而禘有乐尝无乐则禘又大于尝古者于禘也发爵赐服飨孤子于春祠行之故曰春禘亦或于夏禘行之夏之始可以承春故也一岁之中惟禘尝爲大其它二祭则礼差省矣易曰东邻杀牛不如西邻之禴祭又曰孚乃利用禴先儒以禴爲祭之薄者葢禴而不行禘礼者也中庸称武王周公之达孝先言春秋修其祖庙后言禘尝之义则春禘秋尝固周制矣而以爲夏殷之制其不然乎说中庸者或以禘爲三年大祭证以祭义祭统郊特牲诸篇之文知其爲时祭无疑闰月说先王之正时也端于始举正于中归余于终所谓归余者谓有余日则归之于终积而爲闰非岁终之谓也何以言之春秋经传书闰月者九襄九年闰月杜氏谓门五日之讹其余八闰惟成十七年闰月昭二十二年闰月传文上有十二月其在岁终无疑若文六年闰月不吿朔传在冬十一月之后则未知其在十一月与十二月与僖七年闰月惠王崩哀五年闰月葬齐景公哀十五年闰月浑良夫与太子入经传皆上有冬字则未知其在十月与十一月与十二月与文元年闰在三月昭二十年闰月杀宣姜传文上有八月下有十月故孔氏以爲闰在八月后此两闰不在岁终传有明文也然则春秋何以讥闰三月曰汉志文公元年闰余十三闰当在十一月后而在三月故传曰非礼此据三统歴言之也杜预云于法闰当在僖公末年误于今年置闰此据长歴言之也汉志谓失之前杜氏谓失之后两说不同要非以其不在岁终而讥之也然则秦汉何以书后九月曰此秦法非古法也秦法应置闰者置之岁末汉初犹因之葢傅会左氏归余于终之文而失之者也谓爲秦法有征乎曰汉人固言之矣续汉志延光二年尚书令忠上奏谓汉祖受命因秦之纪十月爲年首闰常在岁后不稽先代违于帝典是也古同音假借说汉人言读若者皆文字假借之例不特寓其音幷可通其字卽以说文言之读若许诗不与我戍许春秋之许田许男许沖上书阙下不必从邑从无也读若蓟礼记封黄帝之后于蓟汉书地理志有蓟县不必从邑从契也璹读若淑尔雅璋大八寸谓之琡卽淑之譌不必从玉从寿也珣读若宣尔雅璧大六寸谓之宣不必从玉从旬也赹读若茕诗独行茕茕不必从走从匀也䞳读若匐诗匍匐救之诞实匍匐不必从走从䞳也丮读若戟春秋传公戟其手不必作丮也檷读若柅易系于金柅不必改爲檷也勼读若鸠书方鸠僝功不必改爲勼也慴读若疉诗莫不震疉不必改爲慴也奡读若傲书无若丹朱傲不必改爲奡也橾读若薮攷工记以其围之阞捎其薮不必改爲橾也读若仆孟子仆仆尔亟拜不必改爲也读若阑汉书阑入字不必改爲也妿读若阿史记阿保字不必改爲妿也读若愆今经典辠䇂字皆作愆剏读若创今经典剏业字皆作创亼读若集今经典亼合字皆作集羍读若达今诗正作达䍿读若皇今周礼正作皇翇读若绂今周礼作帗帗与绂亦同也芮读若汭诗芮鞠之卽韩诗作汭是芮汭通也瞿读若句春秋鸜鹆说文作鸲鹆是瞿句通也雁读若鴈今经典雁鴈亦通用也说文又有云读与某同者如读与蔑同今尙书席正作蔑字嵒读与聂同今春秋嵒北正作聂字卟读与稽同今尚书卟疑正作稽字雀读与爵同读与施同今经典鸟雀字多用爵字皆用施读与隐同孟子庄子皆有隐几字不作以是推之许氏书所云读若云读与同皆古书假借之例假其音幷假其义音同而义亦随之非后世譬况爲音者可同日而语也近时尊信说文者知分别部居之不可杂欲取经典正文悉改而从许氏之体是又未谕许君通假之例矣古今方音说古今之方音不相远也定母之仄声北人读如端母则诗麟之定定之方中殿天子之邦其滥觞也断有徒管都管二切梼有倒音钝与顿通订本徒鼎切而今譌爲丁定切非端定之合乎羣母之仄声北人读如见母则诗叔善射忌良士瞿瞿是也卷有拳音厥有橛音其有基音非见羣之合乎澄母之仄声北人读如知母古书中与仲通着卽箸字又有张略直略二切非知澄之合乎竝母之仄声北人读如邦母春秋纪子帛卽纪子伯吴越春秋帛喜卽伯嚭尚书于变或作于卞比有必毗至二切背有补妹蒲昧二切败有北迈薄迈二切非邦竝之合乎从母之仄声北人读如精母则诗其车旣载礼虚坐尽后是也穧有子计在诣二切渐有慈染子廉二切践读如翦曾读如层非精从之合乎定母之平声北人读如透母则诗蚕月条桑始之矣子之汤兮汤读如荡彻彼桑土土读如杜佛书国土净土皆读杜音他有驼音堕有妥音非透定之合乎竝母之平声北人读如滂母史记抱之山中抱卽抛字番有婆潘二音吴人唿髀爲髈非滂竝之合乎从母之平声北人读如淸母则古书造次从容之类又不一而足也纳音说六十甲子纳音所属五行沈存中笔谈陶九成辍耕录皆箸其说然所引者仅唐以后之书又多傅会难信予蓄疑有年适读抱朴子云按玉策记及开名经皆以五音六属知人年命之所在子午属庚卯酉属已寅申属戊丑未属辛辰戌属丙己亥属丁一言得之者宫与土也三言得之者征与火也五言得之者羽与水也七言得之者商与金也九言得之者角与木也玉䇿记开名经乃汉魏人所撰始知纳音果是古法而所谓一言三言五言七言九言得之者犹未晓其何义丁酉冬至前五日偶往娄东舟中携抱朴内篇反覆思之忽得其解葢纳音之原实出于纳甲纳甲者以十干配八卦干纳甲壬坤纳乙癸震长男而纳庚㢲长女而纳辛坎中男而纳戊离中女而纳己艮少男而纳丙兑少女而纳丁又以十二支配八卦干纳甲子壬午坤纳乙未癸丑震纳庚子午㢲纳辛丑未坎纳戊寅申离纳巳卯酉艮纳丙辰戌兑纳丁巳亥京君明干令升之徒用以说易春秋传周史筮陈敬仲得观之否知其当代姜姓有国先儒谓六四辛未未爲羊㢲爲长女故曰姜则布干支于八卦古法已有之矣纳音者又以六十甲子配五音三元运转还相爲宫而实以震㢲坎离艮兑六子所纳之干支爲本五音始于宫宫者土音也庚子庚午辛丑辛未戊寅戊申已卯已酉丙辰丙戌丁巳丁亥乃六子所纳之干支故爲五声之元于行属土于音属宫所谓一言得之者也戊子戊午己丑已未丙寅丙申丁卯丁酉甲辰甲戌乙巳乙亥于行属火于音属征戊至庚已至辛丙至戊丁至己甲至丙乙至丁相隔各三位故曰三言得之也丙子丙午丁丑丁未甲寅甲申乙卯乙酉壬辰壬戌癸巳癸亥于行属水于音属羽丙至庚丁至辛甲至戊乙至巳壬至丙癸至丁相隔各五位故曰五言得之也甲子甲午乙丑乙未壬寅壬申癸卯癸酉庚辰庚戌辛巳辛亥于行属金于音属商甲至庚乙至辛壬至戊癸至巳庚至丙辛至丁相隔各七位故曰七言得之也壬子壬午癸丑癸未庚寅庚申辛卯辛酉戊辰戊戌己巳己亥于行属木于音属角壬至庚癸至辛庚至戊辛至巳戊至丙巳至丁相隔各九位故曰九言得之也土之音至微火水则稍有音矣金木则音渐着矣土一火二水三金四木五此五音由微而着之序也数始于一言一言者宫也土音也乃以爲音母隔八位而复得本母三八二十有四而嬗于金以商爲母金嬗于火以征爲母火嬗于水以羽爲母水嬗于木以角爲母其相生递转之序皆与宫音同凡六十甲子再终百有二十而复于始还相爲宫循环无耑要皆本于纳甲而用六子不用干坤犹之八卦方位以震兑坎离居四正而干坤退居无事之地也沈存中所推娶妻生子隔八相生之说葢已略见一斑而未明乎立法之原意谓数必自甲子始不知其实始于庚子午也于易蛊之彖曰先甲后甲㢲之五曰先庚后庚甲者纳甲之始庚者纳音之始也谁谓纳音非古法哉若陶九成所引诸说支离穿凿不合于古儒者所不道也星命说中丞汪公稼门今年五十有八公生于干隆癸亥月甲寅日己巳时癸酉术者言现行申运申寅巳相刑又直庚申岁恐不利公虽不信而未免见诸吟咏邮筒远寄予因忆庚辰春与朱石君先生同事礼闱石君好谈命询子八字予辞之曰顷新安友言现行巳运巳爲禄堂又犯三刑来年辛巳必无幸矣石君曰八字当论大局刑冲未足爲病足下不久当迁官断无意外虑也巳而果如石君言今忽忽又四十年三刑之不验子旣亲试之矣愿公之勿介意也昔吕才禄命篇但论年月李虚中辈始论日时较之古法爲密然以四海之大生齿日䋣而八字之变不过五十一万八千四百则年月日时之相同者多矣八字同而智愚贵贱必有大不同者岂子平胶固之术所能前知而槩论乎由月起运其理本属难信就令可信亦当以十年爲一运谓一字管五年者术家孟浪之谈也公于戊运旣利而戊申纳音亦土也岁直庚申土金相生何不利之有圣贤知命而又能立命故不爲祸福所动公诚内省不疚出其所学以仁夀斯民享大年膺多福固分内事耳子平浅术本不足道卽以其术推之亦无不利故书以复公愿公之勿介意也晦之字说吾弟大昭更其字曰晦之请予爲之说且吿曰古之爲字所以表德也人之材质刚柔静躁不能无偏善学者能救其偏而复于中名之于字也亦然有以相承爲义者由之字路启之字开是也有以相反爲义者哆之字敛黑之字晳是也唐宋大儒如昌黎考亭之字皆若慊然不自足于其名而欲敛退以藏其用者古人之不务夸如此今吾名大昭而字以宏士吾惧其近于夸也故更之予曰甚矣晦之之善学也学以明天下之理天下之理有所知必有所不知因其所知而及其所不知虽晦明也强其所不知以爲知久之遂以爲无不知虽明晦也扬子云之拟易论语王介甫之新经义字说皆以古圣贤自待矣后之人亦尝许之否乎夫一人一家之书岂足以尽天下之理而欲强天下之人从已自信愈坚而其蔽愈甚向之所夸者适足以滋谤尔易曰丰其蔀日中见斗丰之卦内明外动恃一已之智以爲天下莫已若而动而多悔人所共见已莫之见焉此未知用晦之义也晦之勉乎哉有昼无夜百物奚以生有朔无晦岁功奚以成有作无息人心奚以宁水自以爲无滓而泥沙点之镜自以爲无欺而尘埃掩之勿逐物而汶汶勿堕行于冥冥亟返吾朴善藏尔名晦之曰有是哉请述以爲座右之铭濳研堂女集卷三门人袁廷梼校字濳研堂文集续集卷第三潜硏堂诗续集卷三嘉定钱大昕门神凛凛万夫雄㫄求审象同萧曹刀笔进褒鄂画图工粗识宫墙富兼收锁钥功阿家翁可作鎭日但痴聋巳作宣明面全无叔宝肝东关元有耦左户亦高官要路矜通籍终年免素餐傍人篱下稳未觉仕途难纸上功名易街头鼓吹新休官愁及腊到任便行春保障才非细枢机地自亲翻嗤门外汉神武挂冠人落度衣冠古峥嵘面目畱四门唐博士万户汉通矦剥啄徒相苦推敲不自由萧生徒伉直碌碌抱关流题施荃渔三台于役图冰井苍凉铜爵坠漳河依旧流澎濞西陵疑冢杳难寻犹指荒台话吉利建安人物聚邺中应刘陈阮文争雄季龙区区蛙人井海鸥日玩惟澂公河边羖䍽亦健者金凤崇光卅丈跨当时漫恋石室居只今空剩兴和瓦往事茫茫覆局棋骚人经过輙畱诗涉猎史传聊复尔要以吐出胷中奇武安僊令本诗伯作吏漳滨耐緐剧短后能骑冀北驹长篇欲刻韩陵石太行西来紫翠横马头云雾相送迎邢洺相卫方罫列过眼陈迹增诗情我亦安阳数来往闭置车中徒怅惘羡君豪气雄万夫快马西风乍脱鞅偶披图画追㫺游风尘弹指岁月遒雪中鸿爪宛在眼靑山如浪入漳州次韵鹤谿见寄别多作恶輙经旬羡尔吟诗笔有神径凿𧖟丛全避熟样裁鱼缬要生新钞书那惜霜豪秃临画聊成雨点皴见说归期眞不远南邨只待素心人草釐峯浮空遥见翠芙蓉磴道盘旋上几重橘社茭田长有岁春云秋月若爲容僧寮处处藏㴱隖邨市家家占一峯直到草釐最高顶洪涛万顷盪吾胷林屋洞左神洞府守眞官路隔僊凡凿空难地肺传闻通水底天梯或可陟云端书藏玉字千年閟乳滴珍珠六月寒懊恼泥㴱行不得灵踪畱待后游看缥缈峯天风浩浩卷秋涛四顾方知地最高目送三州分鼎足手扪列嶂佀儿曹舟船来往轻浮芥竹树周围细擢毛山上日晴山下雨山灵许我此游遨包山寺一寺中藏缥缈间门临㵎水响潺湲客来问㳒元非俗人到看山暂作闲松影入云弥自竹阴障月不敎删会昌石刻依然在百徧摩挲未忍还龙渚洞庭龙渚夙曾闻斗入湖心一朶云怪石嶙峋排作队惊涛冲啮皱多纹天阴或有鼋鼍护地回应容鹳鹤羣西望坛山几疉风烟离合杳难分石公林屋诸峯秀尤奇是石公涛声来枕上山脚插波中突兀皆人立雕錾或鬼工临流羡翁媪相对与宾同横塘碧水澹如油横塘八月秋䋞鱼收细碎浴鸭任沈浮红蓼花垂粟靑蔆角中钩具区三万顷泛宅亦风流游慧聚寺用张祜韵山势孤偏耸湖光远可吞塔穨全秃顶树伐不畱根谁道千年刹今如半郭邨西峯仍秀絶一线启天门筱飮造一船于湖上颜曰自度航制极精雅卽用其韵批风抺月自由身稳住湖心一只䑳书画久知倪瓒富食鲑谁道庾郞贫献嘲且任无名子行乐终归我辈人载酒拍浮日来往头衔同署葛天民手着书成巳等身却收踪迹付轻䑳壶中日月眞容醉画里田园未患贫白眼不妨看俗客靑山只合着闲人露荷珠缀天然景可有新词继泽民咏史君不见申屠起蹶张不读一字书檄唿弄臣伏阶下免冠顿首血出俱博山世儒宗不谭温室树董公婉娈肎幸临迎谒车前久延伫平津六十擢上苐淮南视之若儿戏丞相蔡矦人主师貌如老妪无须睂五鹿岳岳能讲易印累绶若党牢石尙方不断佞臣头买田问舍求肥牛给事小史本迟顿后来乃以经术进监临自盗租千钟当时经明却少双经亦不必明策亦不须射愚儒但可居鄣闲大将从来出跨下吁嗟乎士风沮丧秦坑余稷嗣面谀非丈夫解冠溺中踞洗骂草怪高皇不喜儒游三茅观同王方川邵二云陆筱飮作香火三茅旧楼台七宝传牒存丞相押额赐绍兴年题字苔全蚀穨垣鼠欲穿洪厓相挹袂眞有列僊缘梅市巫山出外市门前谁识监门有列僊不是㝠鸿辞弋者龚生那免天天年岳忠武墓唾手燕云愿力坚长城何忍一朝捐小邦誓表和亲日大将圜扉絶命年雪窖生还虚壮志金陀论定剩遗编君王自恋余杭乐不独文臣解钱宗阳宫㝛世漫传钱具美今生巳胜李从嘉金炉一触知天意此座当归蓺祖家恬憺希夷性自然高居德寿俨神僊中年便释苍生担安富尊荣又卅年越王台廿载阴谋国士参卧薪采蕺想难堪背城尙有五千楯奉匜可怜一介男鹿走异时眞算失狐埋当日太言甘南阳七术都堪试何事藏弓理未谙斋西老梅一株盛开雪后梅初放墙阴枝自横色香全在澹人境两俱淸独乐宋司马长年商老彭和羮非我事骨自天成析薪谣伐木析作薪尽日声所所可惜栋梁材斧斤不赦汝炊薪利在燥析薪利在湿薪湿火不然薪燥刃难入析薪刃不伤要在寻其理庖丁解牛方闻之蒙庄子析薪日有程多寡量汝力贪多力不任欲速竟何得假榻郡斋偶成四首柬石公太守僊居眞箇佀蓬莱碧磴层层眼界开南鎭数峯排闼至东谿几派入城来靑松都学王蒙画奇石疑经懒瓒堆恰称风流贤太守诗题侧理纸千枚越州城内八芙蓉独占玲珑苐一峯绀塔当前尖佀笔靑山囘抱矫如龙茂林修竹应犹㫺玉室金堂或可逢阶下石泉淸㪅白酌来试点建茶浓高阁峥嵘邈草追嘉名犹记自微之风云指顾仍千里金翠横斜想㫺时访古久迷希铣碣述怀祇剩笃斋诗翠微不惮经行徧或有鸿都汉刻遗云霞四面翠屛张雪后春风入座凉瑞室拟营何子季丹经欲受贺知章平生济胜非无具此度寻诗不猒忙便合乌篷唿小艇若邪谿水縠纹光显宁庿龎公有遗庿来访卧龙西剖竹功堪纪披榛迹未迷炉存文懿款额认显宁题千载墙隍古椒浆父老携登望海亭孤亭直上与云平北望苍茫接大瀛晓岫参差堆众皱春田衍沃散千枰休谭霸越吞吴迹大有奇庄逸许情石篑栖神无恙否诘朝便请入山行鑑湖贺公善吴语两命登近列一梦游钧天翻然谢朝谒黄冠返故居遂得不死诀供奉诗酒僊司户书画絶天台与夜郞流离泪空咽谁能洞先几惟公全晚节卖药戏人闲鸿爪试泥雪如鑑一曲湖于今水犹活禹庿二十四韵天改传贤局人成干父名羽渊终有后石纽记初生道与勋华大躬仍节俭幷二渠能股引四载半泥行手障江河汉身经岱华衡蛇龙三舍避秸万夫耕土任金银贡心忘黼冕荣重瞳归大宝肆觐到阳城尽日卑宫坐终朝谏鼔鸣钩钤头自戴参漏耳偏明石讶元妃剖觞辞帝女擎九畴曾载钖一沐亦频㪅玉帛诸方会珠鱼厥棐迎以休羣作颂不伐本无争越峤攀黄屋稽山寄葛绷堲周难返葬化益未陪茔学步巫如见㴱耘鸟有情汪魂尙詟钟铎响犹淸庿食垂千载神功在八纮虽经履癸暴讵改建寅正泣罪当年泪分阴后学程风云长拥护轸葢想平成古壁岣嵝字空庭竹箭萌偏枯容髣髴试听慕歌声石公以过南鎭诗索和卽次韵雪后春山气倍澂逶迤五马度连塍职方苐一扬州鎭文命千秋会计陵梅逗疏花香细细艹抽新甲碧层层使君守土修禋事不比王猷兴偶乘云林寺借秋阁山水闲何阔登临洵有情踏云知脚健冒雨倍神淸梵字蝇头细茶芽雀舌萌团蒲容小住仿彿记前生读棊谱偶成一蓺矜夸甚纷纷旧谱评古人嗟不作竖子偶成名巫讶壶邱死医逢扁鹊生倘非三日卧索靖亦平平雨后抵麒麟门六代緐华地重城指顾闲云封灵谷寺雨失覆舟山入夏衣犹袷中年髩巳斑秦淮淸浅水曾㷖旧朱颜志公像杖挑镜镊语无伦谁识风尘有至人却怪名心犹未断蚤将身后付王筠赠澹怀相国山水昇州秀于公有夙缘门开天印对楼迥石城连桃李栽培久农桑劝课专江南与江北卅载沐恩偏地控三江远天敎一佛临活人传祕术练事本虚心赤舄巡初徧靑油暑不侵今朝齐额手果沃相公霖淸旷西园地公余习静良图书参制作花木燮阴阳寿世心无量尊生道有方区区矜独乐应笑午桥庄公子承家训靑云快着鞭学从经术进文久蓺林传门苐兼科苐同年最少年诗人例工部新制蚤朝篇题严子进春江送弟图罢听对牀雨忽乘唤渡船从师江外厺执手桺阴边大被何辞冷赢金未是贤东南见孔雀草忘嵴令篇台城咏古传檄襄阳意气雄金瓯弹指便成空骑兵何意爲天子掘尾偏能缚老公揖盗开门元自取讲经升座太无功舍身未了先偿刼囘首台城一梦中蒋忠烈庿十决蛇矛逐贼忙黄沙埋骨路茫茫匹夫强死犹能厉志士成仁自不亾可笑狂王虚出盪尙余野父走祈禳猘儿枉作江山主俎豆翻输一尉长卞忠贞庿谁能廷尉望山头尘起元规不自收独有一门萃忠孝堪嗤举国尙风流裹创转战心如铁正色平生气带秋麈尾犊车充九钖巖巖得佀侍中不刘越王庿八公山色自嶙峋烈士从来在寿春独障淮南犹苦战可怜江左巳称臣帐前舆疾咨嗟久诏下追封爵秩新如此敎忠宐共劝裒中禅诏又何人曹武惠祠荆湖战舰又凌波卧榻其如鼾睡何三世将家仍有后一城生聚幸无它只言敕干江南事草话亲提左手戈仕宦几人夸使相好官不过得钱多卫国忠肃公祠文豹畱皮死爲名金陵风宪只空城凤凰台下有奇计朱雀桁头无援兵精爽依然李德裕英灵长傍下忠贞靑阳亦是河西彦江北江南一样情始兴王墓碑歌始兴王民之爹荆楚思公泪常堕始兴王宗之英孜孜爲善梁闲平三桥凤度功初成大封同气华鄂荣惟王最小乃英特分陜蚤领江陵兵寇恂河内立根本王尊东郡亲荷畚嘉禾九穗生邴洲共羡循良出宗衮阿六钱标紫黄师行洛口犇傽偟若使始兴作元帅何至巾帼遗萧孃黄城邨前朔风紧一枝玉树悲先陨丰碑屓赑尙宛然不到园林作石笋贝生笔札徐公文斑駮依稀月掩云金石未收德甫录坵墟难认故王坟咫尺安成碑亦在摩挲没字徒心痗不如审定此千言付与高斋学士采暜生泉歌爲陶悔轩方伯赋文登方伯癖好事示我淳熙井阑字星移物换六百秋刻画分明波磔僃名园地偏行汲少寒泉不受人闲滓䌄短从它抱瓮囘波澂怕惹臙脂腻今年旱暵众泉枯独自涓涓流不匮浇花煑茗冽且甘压倒名泉品廿四仲交好奇曾未收若谱羣芳失兰蕙神锥颖脱待处囊始信闲中裕经济古心一旦遇赏音井养皆归使君赐公㫺凿井上艾城山下出泉流澎濞淸白从来大吏心灌输要令斯民利暜生之语岂徒然佀爲我公纪善治休羡南阳鞠水僊仍畱东井甘泉记寄蔡丹徒蛟门湖海诗名鲍谢间鸣琴剧县识淸颜才高正要盘根试心远还同姑射闲人道循声追两汉天敎词客领三山幕中况有朱龄石手荅圅书力未孱慕堂同年六十寄诗寿之卽用其自寿韵人生不如意十常居八九予齿夺之角斯理本庄叜屈指素心交得天公独厚学古性所耽登苐遇亦偶官不必金张卿寺囘翔久家不必朱顿畱宾樽有酒名不必许郭坦白信下走学不必洛闽检身无大咎夫惟寡所营是以易爲守廉泉让水闲浮邱洪厓后持梁刺齿肥鄙哉蔡泽寿忆登进士科座主共欧九推排廿载余各成黄面叜我懒人所憎君独与我厚多生香火缘相逢或非偶一别五春秋樵斧烂应久君今周甲子朋辈想携酒路阻聊寄诗顿首牛马走读书德日休占易履无咎靑山亭午游黄庭中夜守方朔讵非僊苏瓌况有后从此到百龄五度诗以寿送傅雨窗明府还南丰缥缈僊凫厺草追丹枫黄菊暮秋时儿童争识神明宰父老扶看德政碑理县傅𡵨元有谱送行钱起可无诗旴江一水三千里颿引淸风自练祁江宁城外作艹屈金钩绿意新平桥碧水尙粼粼天公也念民无褐三九居然佀小春东阳卢府君庿海石塡难满家山破不收未褒僊琕节翻快郦商讐卖犊身难赎传芭祀畧酬云鬟相配食或是玉眞流题随园雅集图蓱池竹里川同如此园林属寓公偶尔数人成小集德星指点聚江东才名蚤岁玉堂传稳卧山中又卅年手抚陶濳琴一只算来得趣在无絃钟乳金钗胆太豩十睂往往学春山如何不仿西园例添箇红帬翠竹闲背郭依山只数椽红渠冉冉篠娟娟洛阳不乏名园记谁佀兰成一赋传渤海相国輓诗二首星一夕掩中台望断沙隄竟不囘万众辍春爲起社九重雪涕念调梅身如砥柱功能立心是菩提福大来半壁东南兼保障忍看处处召棠栽恬矦纯谨秺矦忠养福多于长厚中将相时来须重望功名论定要全终上池草效灵兰药远道空囘翣桺风校士钟山碑尙在诸生堕泪想无穷牌湾记所见春风火迫到山家麦穗离离竹逬芽樵子斫薪挑入市担头各插碧桃花悼陈翠月飞花落溷怪春风灵药难医㝛命穷心拔卷施惟有死泪枯蜡炬那能红聪明准折生前福恩怨分明悟后空自古才人多侘傺男儿亦号可怜虫午首山观辟支佛塔牛首古天阙初日射金牓卅年未身到南望徒心赏久要讵可忘亟宐蜡屐两春风若招人艹绿巳如繦言访古招提果得大方广梵呗寂无声时有铃语响丹梯陟崚嶒绀宇倚虚敞长江树杪流羣峯烟际朗由来佛窟宅自然厺尘坱目穷飞鸟外身到轻霞上山灵方待幸洒扫出官帑树色与谿光都含太平象时淸地益佳心闲气逾爽于焉共登临且以寄澹荡却寻辟支迦洞口不盈丈夹苎像宛然只欠碧纱幌所嗟保大碑妙迹埋丛莽觉性自妙明无来亦无往休生执着心聊作安稳想庶可见文殊恭敬一合掌游灵谷寺五里松阴合三义石径微客情和水澹诗思趁花飞是处闻天籁何心拾地肥宝公应许我趺坐暂忘机登翠微亭偶访淸凉寺重登缥缈亭檐端容鸟入树杪见舟停烟送遥邨碧山来隔岸靑都忘城市闹钟呗静中听随园镫词怪来千鹊噪连朝果有诗僊折简招院院烧镫全不夜小春天气当元宵檀板新歌试几番观镫齐上曲阑干天公佀助诗人兴半夜无风又不寒珊瑚红衬白琉璃此是人闲苐一奇山上重楼楼下水一枝镫作两三枝星光镫影幻邪眞弹指俄成百亿身波面撒匀珠万斛祇应忙煞弄珠人掣电犇霆变幻工漫空百道挂长虹华严楼阁登时见只在机关一线中万点流星替月行殷雷山外响匉訇主人身住光明顶不羡东华簇火城絶艳惊才锦绣肠玲珑点缀卽文章寻常镫火休相比李杜光万丈长十分色相百分杯眼福人生得几囘不枉金陵三载住小仓山馆看镫来汤婆子鄕以温柔好时当冷澹亲火攻元下策水懦颇宐人恰称衰翁伴须防少妇嗔热肠谁佀汝朴被顿生春题李义山诗楮叶成来不见收桺枝挽得且销忧纷纷牛李干何事身是忘机一海鸥区区门户校炎凉纨袴郞君太薄肠绿水芙蓉任南北此心初不负彭阳玉山碧瓦语淸腴畱枕窥帘事有无百宝流苏随处挂不应全是爲令狐郢书燕说解难眞各道探骊颔下珍不识玉谿生可作知音端的属何人舟行顺水颿轻舟安行当卧游嚏嫌人道我梦悟蜨爲周远嶂招将至孤云挽不畱吴歌听隔舫月子㷖侬愁多病肉缓增秦痔精枯叹宋聋百年身过半多病药无功戴笠嫌诗烧车任学穷生憎门有客唤我白须翁游茅山生无僊骨有僊缘眞到华阳古洞天木落山疑施澹赭巖㴱云佀擘重緜道人敎煑靑精饭童子同寻丹灶泉半夜松涛声撼户三层阁上自安眠神僊得者自茅君口诀传畱几派分那有眞人须玉印别无要道在灵文谁来入室唯明月聊可怡情只白云上界何难淸净理三官攷事太纷纷三峯迤逦翠屛张福地从来占此鄕俛视蒋山爲后辈远招灊岳作同行路无毒兽宐营宅艹有灵根可制方传说元君曾下降道门洙泗在华阳过常州不见冯康斋畱寄巳作三秋别难逢一晌缘官斋仍咫尺旧雨欠缠緜直榦茶山树淸流惠麓泉偶舒经济手便有颂声传淮北行帐喜晤王副都兰泉因怀吴舍人竹屿曹中允习庵幷追感赵少卿损之张舍人策时用昌黎郾城夜会联句韵今日乐草乐素交聚列幕结欢连吴语记里近鲁柝鸣盛执宪秩逾高归田宅久泊半年别又幷三影坐复作大昕颜髩各巳苍精力讵遽弱稍畱仆屡㪅入座客非恶鸣盛夙同白雪歌晚重黄金诺幸遇大有亨均受中孚爵大昕忆子㫺从戎彼丑方螫蠚庿谟运龙韬军府开麟阁鸣盛谿㴱见堕鸢树枯少依鹊慷慨赞六奇荏苒经八礿大昕儒衣抱壮胆短鞚攀丛薄艹檄笔如飞驰书墨未涸鸣盛平蛮韦碑逊谕蜀马文怍温禺血衅鼔贰负头系钥大昕露布修期工凯歌仲宣若负弩长吏迎咋舌小夫却鸣盛头鵞大宴排孔雀高冠着家庆慰北堂朋樽邀南郭大昕不图邹枚流乃具孙吴畧行程志朱波方语纪邛筰鸣盛九迁荣不次三司望有铄邺矦标僊骨房相解禅缚大昕嗜书还蠧蟫游山仍健玃名下信无虚宠受翻如愕鸣盛请急卜靑乌营兆翔白鹤惠均铃下驺贺谢门前雀大昕独于车笠交不改苔岑託襟拟汉上题戏效鄱阳虐鸣盛文心共硏覃经义互礲䥘淸言微乎微麤饭嚼复嚼大昕肎爲翕翕热宛尔韡韡鄂名誉重钱刘先后忘王骆鸣盛子仍入台省我自亲钓缴离别乍乖张意味恍痎疟大昕惟有裒中札不惮手频削今春诏时巡扈跸事有恪鸣盛灵囿物禽鱼帐殿包林壑省耕课敷菑望岁占丰获大昕举趾勉于耜薅荼利其镈解泽何汪洋㢲风被寥廓鸣盛隄边桺眼吐波际燕梢掠熙台快共登阳和来有脚大昕攷礼㪅陈诗观方爲求瘼从臣尽才俊之子尤洒落鸣盛迎銮欣随班握手情犹昨黄色上天庭淸姿㷖镜箔大昕遂初忽思颍抚景溯入洛同簪曲江花齐听圜桥铎鸣盛师门夸桃李蓺苑奉丹艧蓬山余先登薇垣子继跃大昕湛露恩浓浓条冰衔㟧㟧出处渐殊涂撰述俱盈橐鸣盛追维识面初坛场几辈拓流光疾箭激旧事惊梦噩大昕吴融剧风流曹唐方落魄赵嘏句淸新张祐居索漠鸣盛当杯歌必和拔劒地欲斫校户中圣贤及锋试千草大昕亭春风和池想沧浪凿赏奇恆亹亹攻短每谔谔鸣盛拍肩谊缠緜掉臂气挥霍松陵集成编月泉社践约大昕乳虎堪食牛老罴宁惮貉妙契入斲轮精思期敛锷鸣盛蓱梗怅分携鹰隼遂腾搏给札赋上林翻阶咏红药大昕楩楠匠石骐骥孙阳络次苐升云霄显融谢藜藿鸣盛升沈阅河沙聚散换岁籥纷纷异轨躅寂寂鲜谐谑大昕吴子本豪华金尽太落寞远觅束脩羊恨乏点砂药鸣盛中允久声名雅奏调钟䥬米罄方朔囊牀空孟光蒻大昕秦游苦无车蓟飮腴少臄淸阶漫囘翔远道愁落檴鸣盛何由钵再敲安得枰对着武邱七尺筇邓尉一双屩大昕前尘成泡影幻化感蛇蠖春露败芳兰秋霜失鸷鹗鸣盛赵卿赋西征辞家甚欢噱一朝马革裹万里碧血灼大昕张矦学中隐依人相劝酢空伤睎薤露竟虚忆莼酪鸣盛叹逝隔山邱恨别罢合醵惟子衢歴亨于今弩满彍大昕得隽下双鵰成枭雄六博子来余幸逢余心子能度鸣盛巢林选半枝飮河餍一勺艹元昼怀铅述骚时求彟大昕传注纂纷纶疏义徧斟酌辨妄搴童稂订讹扫秋箨鸣盛攷史水分犀程功火改柞要期大义申务令稗说格大昕论心正款洽弹指怕离索同门邈良箴独学类徒咢鸣盛谭㴱巳移晷坐久重举爝勖哉千古事存液庶遗粕大昕虎邱寺题壁易退非关勇伤廉独占闲鄕情犹未免说虎邱山题毕秋颿中丞灵巖读书图三闲书阁占高寒香水琴台秀可餐七十二峯靑不断放它槛外作衙官三万牙签纵目劳天敎此地住人豪砀山草说峯峦小不让终南太华高靑松窈窕白云闲高唱眞疑出世间一洗吴宫花艹俗嘉名新唤读书山着述名山业自珍评花品石亦经纶砚池只有涓涓水散作人闲霖雨春光福卑犹接雅宐畱题到处短筇支山僧指点纱笼壁道是中丞得意诗送王道士朴山游扬州我隐僊子山栖无世情吹笙王子晋沽酒许宣平诗好何妨谭㴱祇觉淸扬州骑鹤地容尔驭风行濳硏堂诗续集卷三门人黄钟校字濳研堂文集诗集卷第三潜硏堂诗集卷三嘉定钱大昕御试赋得指佞艹中天方远佞小艹亦怀忠匪手偏能指无心乃至公孤标宐近日劲节讵随风自欲倾葵效全敎滋蔓空根依阶砌畔影射棘槐中赋性嗤萧艾遭时异梗蓬触邪神豸佀纪瑞岁蓂同圣代明良会钦兹励百工奉旨特赐举人授中书舍人纪恩二首俳优薄技拟枚皋给札金门异数叨五色霏微承紫诰十年蕉萃媿靑袍登科仍许陪先进通籍何须谒选曹小艹自来无远志也蒙采到蓬蒿趋承行殿谢恩齐冰样头衔纸尾题葵藿忽囘初日㷖鷽鸠何分上林栖靑绫被暖中宵拥红药花翻入户低却笑杜陵夸献赋五年才得尉河西吴越宫词婆畱水净了无尘腰鼓城坚霸业新握发殿头耽午睡不应翻怒沃汤人淸歌缓缓恼人懐陌上花飞湿锦鞵一望浮图如绀碧不知破费几金钗枕来圆木肄勤劳宫妪司㪅各一遭蜥蜴沿缘油欲竭君王昨夜飮麻膏东院钗钿十二行金樱的的各含房锦绷贵子生来早碧眼高僧献玉羊新添侍女直严㪅靑绢轻帱梦未成曲宴胡琴才弄罢墙阴微度弹丸声掷笔波心胆气麤匆匆除夕失欢娱当时应悔轻题句一轴钟馗击鬼图帐前银鹿弄羣儿嫔御翩翩窈窕姿独有才人吴汉月练衣浅澹道时丽春院子夜沈沈乐部㪅番奏雅吟怪底佛堂钟梵歇好催新月谱新音龙蕊千金购海南眞妃稽首供精蓝山僧不遇波斯客一笑唐捐日本簪一弹指顷愿心微佛髻旋螺出禁闱多谢君王亲合十插天金塔㮄黄妃王次山先生輓诗西台眞御史东观旧词臣赋艹凌云笔车埋当道轮平生尙风义傲骨独嶙峋辛苦遗孤在谁爲分宅人掌梦巫阳杳催人鬼伯侵讣来犹恐误悲极不成吟寥亮山阳笛摧爨下琴半生知已感凄断竟难禁呈沈归愚先生通籍淸华紫籞㴱乞身归老解朝簪文章巨手唐燕许山水前盟汉向禽纶阁容台谭故事赤城黄海入新吟年开九秩身犹健独乐依然恋阙心旧宅灵巖十笏安天畱耆硕领诗坛高承沆瀣中霄露独掣鲸鱼大海澜供奉拾遗光燄在椒园竹里啸歌寛集成不用求元晏帝制鸿文在简端丝竹东山阅岁时白头重话主恩私遂初久巳辞中禁淸俸犹烦给度支层阁静听松籁远平泉细谱药苗滋五湖烟水明于镜好鉴苍苍海鹤姿五月五月秧鍼绿兼旬雨泽稀瓯窭干欲坼布谷暮空飞米价频年长田园生计非老农占甲子辛苦候荆扉邵伯湖泽国微茫长绿芜薄游踪迹感羁孤疏钟夜火盂城驿官桺长隄邵伯湖往日漂流悲鴈户祇今邨落足渔租波光面面淸于镜得佀沙鸥稳㝛无寄内徐淑偏工病潘仁未定居艰难千里别迢递八行书巳负餔糜约能禁愁髩疏相思应最苦酒醒梦囘初题翁霁堂征君秋林觅句图四序天平分最好惟三秋秋高气迥望不极满林淸籁鸣遥岑明灭碧无数枫相经霜点红树仿彿江南黄叶时烟邨渔舍斜阳暮中有诗翁臞而淸扶藜散步探云扃山空人静参眞悟无心得句如天成划然苏门鸾凤啸千巖万壑音泠泠君不见柴桑陶征士采菊东篱插䋣蕊地偏心远日夕佳吟向南山苍翠里君不见吴兴桺使君淸诗五字妙入神寒砧北渚苹洲晩陇首西风木叶闻先生吟卷媕羣雅标格古今足比亚拄颊长歌得意初定知十手争传写忆昨相逢吴会闲问奇载酒每忘还疏钟夜访枫桥寺蜡屐朝看林屋山甘罗城边同作客话雨西窗乐晨夕天末乡心白露㴱河干官桺寒烟碧示我小帧一尺余吴渲染却萧疏分明淸逸倪迂画貌出吟诗孟浩图年来我亦因诗满眼秋山重囘首只合从君汗漫游欲向林闲掇三秀忆内薄寒疏雨睡瞢腾忽忆年时别緖增一幅水精帘未卷远山浓绿画睂曾方池䓿萏叶田田斗帐温黁应未眠别整云鬟香雾里月明凉浸夜飞蝉轻衫弹画折枝疏屈戌终朝掩玉除一翦微风梳髩影满庭河桺纳凉余无心绣佛说禅那雨过闲阶长绿莎屈指刀环知几日澹云淸漏落秋河参横斗转夜阑千自试麋丸墨未干爲寄新诗裁锦字中央四角几番看匆匆书劒枉飘零水驿山程次第经君上高楼休望远销魂官桺短长亭辛未七夕用李义山韵摇落天涯感别离几番屈指数归期怀人江上参横后听雨㪅阑梦郅时西北浮云秋望远东南孔雀夜飞迟那堪客里逢佳节草怪安仁髩有丝淮阴钓台淮阴未遇日遗迹此河干洵有眞王相曾登大将坛藏弓钟室恨卷雪钓台寒输与严陵客忘机把竹竿淮安弔褚不华我登韩信城平野莽无际极目古战场浩然足长喟鸣唿至正年剧盗起如猬卫公来石楼孤城手扞蔽指掌悉兵形分垒扼地势白简飞风霜总戎爲短气铁头援巳孤靑军氛㪅炽鼓衰落日低矢尽空弮锐破贼灭贺兰嗟哉志不遂苍茫大将星中宵竟陨地长淮怒浪高丰沛浮云逝招魂厺何之麦饭无陈祭不见淸水塘穹碑负屓赑谁爲立专祠我将告具位东轩相国七十寿诗久登黄阁领簪绅后乐先忧在一身门第膏腴唐宰相经筵启沃宋儒臣骨淸眞有僊曹分事练还胜年少人七十杖朝仍古制天畱大老展经纶星轺衔命出台阶歴试勋名迈等侪画㦸森严兼使相金隄巩固定河淮行其无事休民力告厥成功慰圣怀今日生申歌介雅东南老稚颂声皆淸口黄河如奔雷惊涛走沆漭长隄束两崖郁怒激危响淮阴地势卑河身出其上三秋水稽天有识心惚怳淸口受全淮洪源故㴱广潴水以刷沙议自印川昉筑堰塞尾闾不惜糜内帑倂力趋一门惊湍泻万丈浩浩云梯关二渎相摩盪稍纾南顾忧且以助转饷迄今读遗书擘画若指掌成迹诒后人喟然起遐仰淸河道中淸晨北渡河破浪长风驶峭颿若飞鸟瞥眼无停晷拨棹指中河邨落正逦迤依依垂桺䋣隐隐炊烟起居人傍遥隄柴门临水涘邻近八九家一閙成小市趁虚卖鱼虾沿邨散鸡豕地瘠少桑麻民贫戒浮侈濒河彫攰余安堵足喜来牟方有秋年丰未可恃努力护长隄勿使蚁穴毁哀哀诸鴈户忍令数转徙中河东南岁转漕海运道久废长淮泝流上黄河路迢递中经吕梁洪汹涌浩无际冒险非长策各各献大计凿渠泇沟始开道皁河继我朝靳中丞持节江淮澨周歴审地脉慷慨辟浮议渺弥骆马湖泉源纳千派引之使南行筑隄以扞卫峩峩大艑来峭颿趁风利破浪不须时截流占旣济㝛预逮下邳百丈衔尾至水驿经三千鲁齐洎幽蓟遂令运租船踏浪若平地朅来溯遗踪波光正容裔想像经济才倜傥竟谁嗣前陈与后宋鼎峙无愧敢告载笔臣采入河渠志邳州百里弹丸地传闻古下邳孤城奚仲国衰艹石崇碑入市鱼虾贱濒河波浪危船头靑数点山色隐修睂与周西隒孝廉分赋汉陵得长陵茂陵金刀天启入咸京扶义居然长者名三尺独提游子劒一杯险啜若翁羮山云起蛇先断垓下歌狗巳烹谁道英雄多嫚易也能辍洗谢狂生宝帐珠帘甲乙陈楼居缥缈切星辰浪传阿母来靑鸟却喜奇童对白麐凿空徧通㫄国节舞文几积后来薪长门枉买相如赋不记当时金屋人元史襍诗一介相邀泛渌醽角张未许嫁娉婷南鸿一夜惊飞厺枉信人闲有白翎铁券金符异代书艰难王业未宁居班朱泥水浑流在草忘君臣信誓初凌兢马各衔枚䍽蹏皮誓不囘传语乃蛮诸部长綂军盇唤可敦来兀朱加叶总名邦大将征西金鼓摐百里沈檀香雾远军门晓受算滩降名王西北翦圭桐万里神京封事通站赤星驰三百日计程未到大安宫岁赐平分五户丝荅儿海子浸玻璃册妃尙主承新旨忘却挥刀蹋岸时金章螭纽僃藩臣甥舅姬姜肺附亲岁岁江南分户钞一时望阙拜温纶军门献策气无前百战勋名露布宣白马朱缨朝突阵霸州元帅破丹延金沙滩险泻湾澴飞度争趋龙首关六诏一时分郡县军威先巳震乌蛮微茫国语乍宣初关纽翻来屈曲余传是㳒王新制字词头休进畏吾书雪山六月未流澌九渡河源度马时终古乘槎夸汉使几人曾到朶甘思乃颜故地水潆洄渔户千丝举网才进得巨鱼刚九尾无人知向肇州来穷海淹畱岁月徂风高霜落鴈飞孤金明池上弯弧客曾见累臣系帛无洒马年年祀礼成葡萄细乳革囊盛如何太祝升神座偸唤先朝帝后名眞珠帘柙自重重织锦花纹肖御容拥护还凭龙象力影堂人定听鸣钟正殿朝仪集九宾两宫竝御肃枫宸谁传珠络天家诏别有跏趺上坐人梵书白繖影团栾仪凤云和乐未阑游徧红门城内外官家亲御綵楼看金瓮珠衣宠钖新退衙夜宴酒千巡花枝瞥眼浑如梦空作鸳鸯会上人名鹰文豹赐频仍一字眞王封邑增七宝玉书镌上辅头衔未换嶭禅称殿中㝛卫早承恩侍直还敎近至尊宣唤内庭催博进衣香轻涴饼茶痕冰茶联句我读桑苎经载稽忠惠札大昕活泉半杓煎细茗一旗狭吴志鸿江心汲中泠雨前焙淸霅大昕碾磨竞八闽姜盐哂三崃志鸿冰茶昉何年滥觞志某甲大昕土窖启及时凌人供未乏志鸿腹坚纹乍裂头纲芽新掐大昕取彼明月光配以惊雷荚志鸿一片玉斵初百过汤沸恰水火适旣济炎凉变一霎大昕雀舌冻欲含蟹眼浮渐压志鸿瓯倩樵靑擎椀任玉川呷大昕肺热渴思消齿冷酒徒狎志鸿两腋散松风六角抛纨箑大昕火宅生晨凉妙谛参梵夹志鸿吾侪嵇阮俦脱畧忘巾帢西山拄笏看东华染尘插大昕花影亚檐牙波纹漾帘柙志鸿谭高屈雕龙香熏浮睡鸭大昕满贮玉壶淸小试竹炉㳒炎歊稍破除褦襶谢款洽志鸿寒泉浸瓜犀凉飇扇莆萐大昕手弄月团香心盟白水歃志鸿鬭茗会有期强韵好重押大昕移寓客居燕台两寒暑有佀泽雉游樊笼虎坊菜市三易寓厺住踪迹风转蓬我生倚着讵定在雪泥指爪随虚空重阳风雨倏又过借车携具何匆匆书签药裹手摒挡邨夫子态与我同枳篱周遮当砚北绳牀曲彔安墙东舍后老槐恰两本经秋树影犹茏葱刍尼定巢久不厺侵晓輭语枝头工主人兀坐风帘卷苦吟窃比寒号虫褚生季野吾执友论文说赋相磨礲同心竝命蛩负蟨容厀共此一亩宫化城暂生安稳想底事落託悲途穷直沽紫蟹味不恶涞易淸酿时复中明朝好约高阳侣醉乡竟厺从无功两头纤纤诗两头纤纤𧖟茧丝半白半黑楸枰棋腷腷膊膊春冰凘磊磊落落乱石堆两头纤纤指南鍼半白半黑沙际禽腷腷膊膊落叶音磊磊落落松柏心山行落叶风初定疏林艹未芟晴云㴱洞擘返㷖乱山衔僧院靑莲漏人家白木鑱避喧宐小住便觉隔尘凡靑龙桥崎岖卵石路延缘鴈齿平桥望渺然十里长隄虹影落一湾浅碧縠纹圆午窗翠袖调笙地夜栅靑帘鬭酒天想像故园眞在眼沿流只少橛头船香山月夜来靑轩外月迥出碧云端穆穆金波满迟迟玉漏疏钟诸界静落叶万山寒怜尔南飞鴈栖枝尙未安静宐园直庐卽事别苑西郊外山腰蜡屐登重湖镜面阔远嶂黛睂层幞被周庐近判花细字能小春风候暖幽㵎未凝冰昼转松涛响宵分月气凉格诗闲索句品字细焚香吏隐眞难判林泉此不忘上方塔铃语淸韵落囘廊赠金钟越孝廉浇愁十榼佀淋灰絶妙词成大雅材风雪长安吟思在蹇驴重向灞桥来三隐高大剩旧踪家山作达是谁侬酒徒尙有吴郞在共话桑根点黛浓菜把多承地主恩围炉輭脚共寒温淸言拥鼻相酬和也胜投书光范门送江蔗畦明府之官湖湘天末邮签几十程铜章绿髩吏人迎山如宋迪图中好花到潘仁县里明疏簟棋声帘乍卷匡牀琴响月初生平沙远浦无穷思赢得诗篇风格淸题诸艹庐赞善高松对论图古松在庭隅孤榦恰疑立凛然岁寒姿霜皮围四十盘囘鹤腾空蜿蜒龙出蛰入夜涛淙淙巡檐风飁飁其根漱寒泉井渫可用汲相传尙书第老屋松阴箿嘉荫垂至今计年百有先生此卜居七录盈藤笈怀铅仰屋梁谢客闭户㧀窗前支离叜相于若素习空斋寂无人虬髯俨对揖闲来折一枝聊代麈尾执妙义忘言筌何用多咠咠㫺闻柴桑翁盘桓落景入眞逸居华阳楼阁三层葺杜陵四小株圆阴如覆笠东冈种百枚雨过亦戢戢怀抱今古同淸标谁能及伊予蒲桺材龙门仰岦岌松高比如何可许阮生集题曹夫人玉映楼诗集薇露传来絶妙词松煤澹写㪅多姿风流诗格谁能佀陈窈辛萧王邵之窗闲芳艹长于带楼上靑山曲佀睂想见含豪风幔底竹阴翠袖暮寒时题王琴德三泖渔庄图㫺游三泖秋正暮凉波十里浮吴艭中流塔影插天半突兀如建莲花幢苍茫葭薍望不极半篙净绿流淙淙渔人此时齐结网蜻蛉一叶张栙䉶编箄挟系笭箵扣舷乐甚歌无腔斜风细雨波不起时听野寺疏钟撞前尘十载寄梦寐此意耿耿谁能降王郞湖海一奇士潜夫作论惊愚憃淸词雅材追百五劲笔直拟龙文扛风尘侘傺不得意便欲采药寻老龎故园况在长泖上三闲老屋开虚窗维摩十笏厪容厀恰喜面面当晴江渔兄渔弟还往熟篱根那复惊花尨有时一棹乘兴厺系缆好在枯杨椿背篷圆笠自携取得隽往往窥鱼矼寂灭齿冷饶舌徒詀諵谁与赞诵禅月老至今灵蹟传琅圅王郞山水有奇癖平生嗜好殊酸咸永嘉作客大快意蹑屐未要人扶搀初寻灵巖入古寺方丈四面围松杉探奇济胜兴不巳健步上下同麏麙大龙湫忽落吾手悬流倒泻冲空嵌有若白虹挂天半骏马下坂脱辔衔投梭激箭转车毂霏丝卷絮堆球瑊匀圆万颗撒玑琲连緜一幅垂旒縿广陵观涛駴雷雨洞庭张乐鸣韶咸匡庐天都恨未见其余下视皆卑凡津梁疲甚一憩足耳畔但觉音沨沨泠然淸寒沁肺腑那惜霑湿靑蕉衫朅来燕市几寒暑前尘瞥眼如惊颿闲提画帧出示我息壤有约神明监幼舆祇合置邱壑客儿最穷磛碞忘归亭子堪小住黄精细斸携长鑱西来大意参慧业生天成佛毋讥䜛它年后游纪岁月题名重拟常苗送翟晴江同年还杭州翟君逸才眞希有往往新诗敌双井闭门日夕耽苦吟百鍊还同金出矿鵰鹗高秋独控抟骅驑天际能驰骋朅来长安初会面数载神交喜合倂曲江隄桺共探春夜雨檐花同说饼一朝过我便分手片叶归颿拏舴艋诛茅好在屋三闲负郭恰赢田十顷但寻沙戸相逢迎耻向朱门工造请家园风景况不俗处处菰蔆襍蒲荇南屛踏花手榔栗西谿钓雪腰笭箵江湖小集自足传那羡头衔署台省人生所贵在适意避俗快如㗋脱骾君今还山追禽尙我亦夙志慕张邴何时过访扬嘉桥主客图成淸话永圣驾东巡恭谒祖陵礼成恭纪在镐王居壮于豳祖泽贻迪光緜旧德继序颂今兹汭泦周原膴枌楡汉社基遂修时迈典重举上陵仪六校鸣驺从干屯控鹤随桺边囘玉辇楡塞驻金支纳款通疏勒倾心逮月氏谷蠡泥首拜颉利捧觞辞凿齿雕题侣前歌后舞时短箫朱鹭曲槃木白狼诗敖汉峯囘互伊松水渺弥星随行幄动月傍列营移石鼓岐阳碣河宗漆泽陲天低围大幕野旷建长麾怯嶭唿鹰掣云都试马骑艾兰虞候职舍茇夏官司长白连云峻升中望祀宐高山彼作矣列圣乃康之四七贞符叶三千佐命姿㵎瀍宅新邑皋应度宏规原庿松楸古桥山霜露思玉衣神宛在绡帐俭如斯祕殿藏宗祏丰碑拓色丝戊辰烝祭岁丁巳戒宾期严具当轩设鸣钟进食迟东厢奏安世太祝告蕃禧莅政黄金墄班朝赤羽旗九宾瞻北极五位拱南离视膳君王孝承欢圣母慈推恩眞不匮钖类总无私礼乐神人洽隆平福禄绥庆成宐献颂额手上彤墀送吴挹枫落託将归客牢愁送别时临岐犹款款挥手尙迟迟着录晁公武评诗敖器之西沽后夜月应㷖两相思题同年范蘅洲比部诗卷籍甚才名范德机箧中秀句近来稀月泉社里如相识夺取隃麋百笏归家园好在贺家湖万壑千巖入画图谱就竹枝翻古调不敎轻薄类吴歈翼匡师伏有功臣经笥便便洵絶伦剩有格诗如束箰还将慧业傲文人竹蒙诗格最淸奇比舍联吟乐不支歴下弇山词客尽风流重见白云司题杜太守相马图世闲何者眞骅驑九方一厺谁能求骊黄牝牡且草辨况从骨相论殊尤杜公夙有王济癖皁荚桥头囘玉勒估画常悬韩干图吟诗直偪少陵格东郊风日当淸和平冈沙浅艹满坡奚奴牵鞚者几辈五花汗血高嵬峩一马昂首意雄杰一马囘身工转折双耳晨批陇坂云四蹏夜蹴幽幷月掀髯抚掌气雄哉径欲乘此游八垓天生神物信有待坐令沙苑成凡材卽今燕南控大郡紫绶朱軿肘银印牧民无改驭朽心不假鞭笞祇静鎭甘棠蔽芾邨邨栽行春五马来山隈儿童骖篠走相告使君自有双龙媒平定准噶尔告捷礼成恭纪一百韵圣武恢三畧皇谟运六奇成功惟独断制胜在乘时蒲海沙重沓葱山路险巇从来称倔强自古厪羁縻耆定先猷远威稜祖烈垂洗兵斡难水饮马术居湄继序思皇考宣灵憺赫曦电矛明煜煜铁骑骋骙骙解䋞邀寛典包蒙廓圣规烟销光禄塞戍撤拂云祠望气旄头暗交争蜗角岐控弦多不靖鸣镝竞相持遂有瓜分势眞成瓦解危五原齐纳款百部各陈词赞谒唿韩服朝正突利随龙颜瞻咫尺鴈序列逶迤食葚鸮音革迁乔鸎羽感恩咸蹈舞效力愿驱驰枕席过师稳山川聚米知阽危情正迫待拯踵方跂天意诚多助宸衷决在兹非常承庿算定识破羣疑鵞鹳堂堂阵蛟虵正正旗身璋谘典瑞竹矢问工倕燕颔元无匹龙骧本不羁材官挥黑矟都尉夹长鉟乡导诸当户前茅左谷蠡指撝驱阿跌筹策用乌黎献岁旃蒙纪中星鹑火移初消盐泽冻渐解雪山凘两路分镳进曾峯八阻冞桺垂靑冉冉艹长碧猗猗鼓角从天下旌旄帀地麾储胥云昼护敇勒曲宵吹斥风无警飞刍士不疲悬梯缘崱屴拔帜出厜㕒闻说王师至还如化雨𩅰市皆安帟幕农自乐耕䎩羌女供华鬘伧童和竹枝官茶尝蜡面挏酒醉醇醨风定时闻柝沙平可画锥受降来款款慕德舞僛僛自是钦威信奚烦剖质剂投戈胥帖伏折箠足鞭笞巴罕峯囘互伊犂水渺弥长驱犹破竹飞渡自浮箄壮士争探穴兵尽倒旇何曾遗矢镞底事缺銶锜空幕巢乌乐求林班马悲兎投徒趯趯鹿走漫伎伎五技眞穷矣三军果赫斯金牙擒贺鲁赤谷缚昆弥豨突逃无地鲸奔气巳衰渠魁施械杻苞蘗逮妻儿厺疾眞能尽除靡有遗三年鬼方伐六月太原师在㫺犹夸大于今况倍蓰氛霾澂絶徼扫荡涤纤疵一月闻三捷崇朝达九逵摧枯堪比佀压卵信如之寮寀羣加额君王屡颔颐如神归睿算用命在戎绥异数施何渥酬庸赏不訾大勋惟豫顺至德㪅谦撝保泰恒兢业承干益儆咨明禋荅苍昊毖祀展黄祇列圣神灵祐重光基緖丕孙谋念诒厥祖武庶绳其弓劒桥陵巩球刀手泽诒戊辰书祝册丁巳卜神蓍琴抚空桑响巵当宥坐攲告成陈汋赉述德溯丰重广尊亲义还明敎孝思大安崇懿号长乐晋纯禧鸾诏颁三殿鸿恩溥八夤康衢频击壤编户庆含饴振旅军容壮遄归士气怡山庄亲驻辇曲宴各扬觯馔出红螺椀汤擎白雪瓷芳醪浮凿落捄匕载畱犁上将橐鞬服名王熊豹姿需云占宴乐兑泽布含孳紫徼通千障黄图拓四维版章连漆齿正朔被长黄赤双环极玑衡六合仪土圭测分寸句股算豪釐竖亥东西步羲和昬旦推广轮穷道里准望定高卑铜柱铭勋地桥门饮至期摩厓镌篆籒勒石负躨跜倬彼瞻云汉昭兹拓色丝汤盘孔鼎作金检玉符基天钖仁兼勇神符轩与羲六韬归掌握万里中机宐方畧璇图炳编摹柱史爲高文垂誓诰鉅笔染淋漓王会陈䋣露昆仑贡织皮上林栽苜蓿大予舞侏鸿业昌而炽明堂坐以治铙歌拟朱鹭愿侑万年巵潜研堂诗集卷三门人黄钟校字潜研堂文集濳研堂文集卷第四潜研堂文集卷四嘉定钱大昕荅问一问坤文言葢言顺也本义云顺当作愼然否曰以愚所闻驯与顺古文相通象传之驯致与文言之顺其义一也攷尙书畴若予工畴若予上下草木鸟兽先儒训若爲顺而史记舜本纪云谁能驯予工谁能驯予上下草木鸟兽又五品不逊先儒亦训爲顺而史记引其文云五品不驯是驯与顺本一字矣史记驯字徐广皆读曰训而易驯致字徐邈亦读爲训训者顺也汉人书干坤字皆作巛驯顺训并从干巛之巛得声周官土训先郑司农亦读爲驯北方人读驯如训之平声此古音之仅存者顺与驯义同而音亦相近不当破顺爲愼也蒙六三象传云勿用取女行不顺也女以从一爲顺见金夫而不有躬是爲不顺本义破爲愼亦非经旨问虞仲翔解虎尾虎视虎变皆以坤爲虎讥俗儒以兑爲虎之失何也曰卦位坤在西南未申之间于天文参爲白虎正当实沈申右管辂传亦云申未爲虎汉儒据礼记左苍龙右白虎震爲龙则兑当爲虎然于天文未宻故仲翔讥之问履九四愬愬终吉诸儒皆以恐惧释之马融本作虩虩似亦通曰说文引易履虎尾虩虩训爲恐惧则汉儒固皆作虩矣震来虩虩荀慈明本亦作愬愬愬虩义同公羊传灵公望见赵盾愬而再拜注愬者惊貌问大畜彖传刚健笃实辉光日新其德郑康成以日新絶句其德连下句与王辅嗣异何也曰二读俱通以大有彖传例之则郑较长刘邠问管辂易言刚健笃实辉光日新斯爲同不辂曰不同之名朝旦爲辉日中爲光是辂亦从郑读也王辅嗣虽以其德二字连上句然其传云凡物旣厌而退者弱也旣荣而陨者薄也夫能辉光日新其德者唯刚健笃实也与郑义亦不相远陆德明释文以大畜刚健爲句笃实辉光爲句日新其德爲句则失辅嗣之旨矣汉书礼乐志辉光日新晋张华四箱乐歌济我王道辉光日新皆与郑合问丰上六阒其无人说文无阒字葢汉儒附益之字曰孟喜本作窒许君偁易主孟氏故不别出阒字虞仲翔训爲空仲翔世习孟氏易当亦用窒字窒本训塞反训爲空犹乱之训治徂之训存也列子黄帝篇至人濳行不空注云一本空作窒庄子达生篇引此文亦作窒是窒有空义也或曰阒当爲䆷说文䆷空貌问丰其屋天际翔也诸家本各不同说亦互异未审宜何从曰李鼎祚集解据孟喜本际作降翔作祥云天降下恶祥也郑康成王肃本并作祥葢汉儒相承之本如此际降字形相涉故本或爲际郑读爲瘵训病虽与孟本异而意犹不甚远王弼改爲翔䟽家申之以爲如鸟之飞翔于天则失之甚矣问涣羣之义曰吕氏春秋尝引斯爻而说之曰涣者贤也羣者衆也元者吉之始也涣其羣元吉者其佐多贤也吕氏去古未远传授当有所自孔子云寛则得衆又云羣而不党孟子云得道者多助白虎通曰君之爲言羣也六四居大臣之位以进贤爲已任旁求俊乂聚之于朝所谓其心休休如有容者故有元吉之占且㧞茅征吉泰之所以吉亨也勿疑朋盍簪豫之所以志大行也朋党之议皆起于叔季之世圣人处涣散之时以收拾人心爲本而先散其羣毋乃蹈商王亿兆夷人离心离德之覆辙乎伊川言君臣同功所以济涣天下涣散而能使之羣聚可谓大善之吉与吕览义亦相近苏氏云羣者圣人之所欲涣以混一天下者也未合易旨问耒耨之利注家训耨爲耘词意似不伦曰耨与耒皆田器之名说文作槈或作鎒训爲薅器诗庤乃钱镈毛公训镈爲鎒世本垂作耨释器斪斸谓之定李廵云锄也广雅定谓之耨然则镈也定也斪斸也锄也槈也一物而异名也吕氏春秋任地篇耨柄尺此其度也其耨六寸所以闲稼也高诱云耨所以耘苗也马融注易训耨爲耡亦指器名问八卦方位何以有先天后天之殊曰说卦传孔子所作其言曰震东方㢲东南离南方干西北坎正北艮东北唯不见坤兑二方兑爲正秋则必正西方矣坤介于离兑之闲亦必位西南矣伏羲画卦以来葢已有之伏羲以木德王而传称帝出乎震是震东㢲东南之位必出于伏羲不当别有方位也汉唐以前儒家与方士均未有言先天图者宋初方士始言之而儒家尊信其说欲取以驾乎文王孔子之上毋乃好奇而诬圣人乎天地水火雷风山泽各自相对本无方位之可言后儒援天地定位四语傅㑹先天之说尤爲非是夫天高而尊地下而卑古今不易之位也地势北高而南下君位北而南面臣位南而北面信如干南坤北之说上下傎倒甚矣安得云定位乎问干健坤顺坎陷离丽兑说皆取谐声而震㢲艮独否何也曰古书皆以音见义古读动如董故说文东训动震动或作振董以动训震取同位之双声也蒙象传以㢲与实合韵入与纳通纳亦与内通㢲可协实亦可协入矣艮从目从匕亦当兼取匕声古者支眞两部相近如振恒爲榰恒祇敬爲振敬之类垠鄂亦作沂鄂则艮止音亦相近也问杂卦屯见蒙杂之义曰说文屯从贯一一地也艹木初生也艹木初出地上故有见义古书蒙与厖通诗狐裘蒙戎春秋传作厖茸蒙伐有苑郑亦训蒙爲厖三国志魏文帝纪注或以杂文爲蒙故蒙有杂义问升之爲不来何也曰说文不鸟飞上翔不下来也从一一犹天也故不来爲上升之义问春秋内外传占筮之法曰春秋之世三易尙存其以周易占者一爻变则以变爻辞占如观之否归妹之睽明夷之谦之类是也数爻变则以彖辞占如艮之八屯贞悔豫皆八是也六爻皆不变亦以彖辞占泰之八是也以爻辞占称九六以彖辞占称八九六八之名惟周易有之若杂以它占则否千乘三去射其元王不云蛊之八复之八者非周易繇词也问不变之卦不云七而云八何曰惠氏栋尝言之蓍圆而神七也卦方以知八也六爻易以贡九六也七七四十九蓍之数八八六十四卦之数九六变成三百六十四爻之数神以知来知以藏往知来爲卦之未成者藏往爲卦之已成者故不曰七而曰八春秋内外传从无筮得某卦之七者以七者筮之数未成卦也问卦变之说汉儒谓之之卦诸家所说各殊愿闻其审曰虞仲翔说易专取旁通与之卦旁通者干与坤坎与离艮与兑震与㢲交相变也之卦则以两爻交易而得一卦干坤者诸卦之宗复临泰大壮夬阳息卦姤遯否观剥阴消卦皆自干坤来而诸卦又生于消息卦三阴三阳之卦自泰来者九恒初四易也井初五易也蛊初上易也丰二四易也旣济二五易也贲二上易也归妹三四易也节三五易也损三上易也自否来者九益初四易也噬嗑初五易也随初上易也涣二四易也未济二五易也困二上易也渐三四易也旅三五易也咸三上易也二阴二阳之卦自临来者四升初三易也解初四易也明夷二三易也震二四易也自遯来者四无妄初三易也家人初四易也讼二三易也㢲二四易也自大壮来者四大畜上四易也睽上三易也需五四易也兑五三易也自观来者四萃上四易也蹇上三易也晋五四易也艮五三易也临二之五爲屯观上之初亦爲屯临初之上爲蒙观五之二亦爲蒙故不从自临观来之例于屯曰坎二之初于蒙曰艮三之二也遯二之五爲鼎大壮上之初亦爲鼎遯初之上爲革大壮五之二亦爲革于例不当从遯大壮来而仲翔于鼎曰大壮上之初于革曰遯上之初失其义矣愚谓鼎葢离二之初革葢兑三之二也临初之五爲坎观上之二亦爲坎遯初之五爲离大壮上之二亦爲离临二之上爲颐观五之初亦爲颐遯二之上爲大过大壮五之初亦爲大过此四卦亦不得从临观遯大壮来之例中孚小过二卦则非临观遯大壮所能变且颐大过中孚小过与坎离干坤皆反复不衰之卦故别自爲例于颐曰晋四之初于大过曰讼三之上于中孚曰讼四之初于小过曰晋三之上而仲翔于大过仍取大壮五之初于颐兼取临二之上又于坎云观上之二于离云遯初之五皆自紊其例也一阴一阳之卦仲翔说易未及之今依其例理而董之则复初之二爲师初之三爲谦剥上之五爲比上之四爲豫姤初之二爲同人初之三爲履夬上之五爲大有上之四爲小畜毎卦当各生二卦也而仲翔于谦云剥上之三于豫云复初之四于比云师二之五此别取两象易爲义其注大畜云萃五之二成临于丰云噬嗑上之三于旅云贲初之四亦两象易也睽本大壮上之三而仲翔注系辞葢取诸暌又云无妄五之二亦自紊其例也问郑康成以爻辰说易今其书不传惟见于诗礼正义所引如比之初六辰在未上直东井坎六四辰在丑上直斗及天弁中孚六四辰在丑上直天渊困九二云初六辰在未上直天厨皆援天文以取象可引伸其说否曰郑氏爻辰之例初九辰在子颐初云舍尔灵龟子爲天鼋龟者鼋属也同人初云同人于门随初云出门交有功节初云不出戸庭予上直危危爲葢屋故有门戸之象节九二不出门庭二亦据初故云门也明夷初云三日不食子爲元枵虚中也故有不食之象九二辰在寅泰二云用冯河寅上直天汉云汉天河也九三辰在辰大壮三云羸其角辰上直角也九五辰在申萃五云大人虎变申上直参参爲白虎也上九辰在戌暌上云见豕负涂戌上直奎奎爲封豕也初六辰在未小过初云飞鸟以凶未爲鹑首也六三辰在亥上直营室营室爲淸庙萃涣之彖辞皆云王假有庙谓六三也六四辰在丑大畜四云童牛之牿丑上直牵牛也上六辰在巳小过上云飞鸟离之已爲鹑尾也小过六爻惟初上有飞鸟之象此其义也解上云公用射隼已上直翼翼爲羽翮有隼象也此皆可以爻辰求之者也康成初习京氏易后从马季长授费氏易费氏有周易分野一书其爻辰之注所从出乎濳硏堂文集卷四门人袁廷梼校字濳研堂文集续集卷第四潜硏堂诗续集卷四嘉定钱大昕秋颿中丞招游灵巖山馆四面湖山列翠屛淸虚中有快哉亭地高合让名公占水静还招冷客听细雨秋添谿澑白远峯晚借树烟靑灵巖从此成佳话日檥中丞书画舲章淮树观察安园落成招飮胜游不羡入山㴱但要身安趣可寻老树峥嵘皆古貌虚堂屈曲佀文心一泓水净容初月百尺楼高俯碧岑招引吾侪无事飮赛它淸閟老云林送袁香亭之官粤东御屛名列几多时粤峤淸风试一麾美政久书江表传词人例作岭南诗天开韶石多奇骨春到花田有异姿五马经行看不尽畧凭驿使报侬知烈女篇美长沙周继圣母马氏也元孙克开官九江知府述其事属纪以诗我哀五尺刀出自梁州铁不断凶人头却染烈女血借间烈女谁云是长沙周马氏之淑媛德行功容修乱离丁明季盗起西南陬郡城夜失守杀人高于邱或言周家儿智勇百夫特伪檄忽及门逼廹令就职母闻唿儿前亟走勿徘徊汝身列庠序大义不可乖贼怒攻其家质母以招子累累系长绳子来则免尔母顾三新妇耻与贼俱生同日骂贼死以全令子名当时衣冠流俛首求苟活苟活亦何爲遗臭及朽骨堂堂周家母独抱松柏心千秋血痕在入地爲球琳刘项共逐鹿匪有逆顺别陵母能知兴史家赞明决何如周母贤舍生得所安我亦旧史氏请补彤管编严道甫五十寿诗栖霞千仞翠当空江左风流属谢公退自急流才算勇力能造命不居功朝家掌故巾箱里海内名贤缟纻中只恐苍生催又起未容五十便称翁何须极贵又长生安稳江鄕是化城诗卷新排成巨富烟霞偶恋亦多情屛风任绘香山像走卒能知洓水名道德指归胸自了僊家世系出君平送秋颿中丞再抚秦中紫泥衔诏入烟岑云岫无心又作霖山水尙畱名士住封疆仍要重臣临河声岳色应无恙细桺长杨试再寻喜动三秦诸父老郊迎遥识八驺音金陵寓斋偶然作郁郁长千里萧萧石子冈六朝多贵人地下埋黄肠风流晋王谢威武明徐常骨肉久巳腐姓名或未亾何来邨学究褒贬信口张大义引春秋㴱文用申商九原若有知胡卢笑千场赞诵非我荣诟詈不我妨恶口而两舌罪难逃空王刘顶㫺未争同时奉义帝入关巳如约兵端自汉始若翁且分羮何有一旒赘纵然垓下成焉肎北面事缟素誓三军偶用董公说借刼五诸矦以遂吞噬计陋儒无具眼妄谓明大义仗顺利执言是以分成败请看濠梁兴亦承龙凤制南征溺胶舟便是重瞳例人言百王融不如一系宗王俭预顾命岂能及茹公何怪任彦升低头谢梅虫梁皇起博士手剙大业崇卅年断房室分桃非意中朱异纵云异生犀有何功菱花不返㷖翻嗤汉邓通典午㫺南渡建康当洛都算缗佐军国仰给惟三吴济济衣冠族寄命江海隅王马共天下江谢亦膏腴黄口乳尙臭公然佩银鱼作意抑南士谓与京洛殊仰戴牛斗天俛飮扬子泉口犹学吴语身且衣吴緜惟有仕宦格便若云泥悬一朝淮水絶高门皆灰烟王谢两安石前后负盛名文靖澹荡人拥鼻咏洛生艹付倾国来应之了不惊小儿巳破贼相公局未㪅制胜有要着非以侥倖成介甫不晓事执拗新㳒行盲人骑瞎马欲致万里程可怜天津桥忽来杜宇鸣退归领外祠钟山啜鱼羮一墩亦何有乃与古人争北水如英雄三伏气乃吐常时出人胯衣带策马渡南水如君子风雨不改度穷冬水尽涸滔滔尙如故紫髯孙仲谋倚此当子桓风借阿童利靑葢遂北辕六代与南唐傀儡各登场江神但大笑谁爲分短长吴杉亭同年輓诗三乘八线算虚空九弄双声玉钥通傲骨怕交当路士闲官不碍读书功门生泪洒阴堂奥故友心惊㝛艹丛召试六人吾最少眼昬头白亦成翁赠何南原风流东海说三何今代南原较㪅多文本性成兼有学句从苦得却能和但求元晏先生序不落空同七子科指点梅冈居负郭秋㴱要访硕人阿自叹谁能中夜守黄庭检点流光黯泪零蒲桺已非春日翠槿花犹有午余馨眼昬久怪镫常暗耳聩翻疑雨不停未敢堂前谭老景却难遮掩髩星星自京口至江宁道中口占不作江心汗漫游经邱寻壑胜登舟石尤纵欲将人阻且放篮舆出一头中洽汲水记前缘失喜芙蓉落眼前浮玉山灵应见诮过门不入又多年下蜀东阳半日程霏蓝翕黛认分明靑山未必皆奇秀相见多时觉有情钟山一脉曲蟠龙侧岭横坡过几重怪底苍髯曾入梦不曾眼见一科松曲榭高台半作灰有人访古拭莓苔谁知一箇麒麟在曾见南唐东晋来喜雨天欲医人暍农皆得意顚畦如棊罫布秧学绣针穿翠岭头新沐淸渠股引连无多沟浍水也润几区田南浦观察署中畜鹤飞厺数月顷又归来公子庆贞有诗次韵振翮归乘昨夜风何须招鹤待坡翁长身暂立靑云外影重看皓月中一厺讵能忘故侣再来眞不羡冥鸿主人情重方图报未肎飞扬到远空乐土无如十畞园旧巢安稳当乘轩僊翁自肎低头住童子何劳折桺樊细雨梳翎仍故步曲池㷖影记前痕想嫌天上罡风劲拳足花闲寄梦魂送周卉含游武昌兼讯吴白华学使桐石相投调最和故人无那别离何杜陵且作诸矦客宋玉宐听郢上歌挂席却胜骑马快拟骚定到涉江多南皮吴质如垂问爲报钱郞两髩皤台城二十四韵六代此台城萧梁恨未平金瓯终古缺楝树㫺时荣蚤岁游王邸同僚唤骑兵美须眞帝系方领学书生火屋灵符应瑶台罪贯盈复讐伍员弟隐痛伯升兄挞武功才定囚尧局巳成风流兼晋代礼乐慕周京不尙苍鹰挚何曾走狗烹才华诸子擅富寿一身幷月满亏容易墙高隙渐萌暴师人是腊享庿麪爲牲四大终难舍三灾那免婴痴心求佛助弹指见天倾白马靑丝系猕㺅兀尾狰蹊开延卧虎索朽驭犇麖菜少全无酱棊疏不下枰禅机衣带缚国计纸鸢轻艹艹航头战匆匆郭外盟将军犹自劳饿鬼竟相迎得鹿身旋失焚巢悔草㪅天非亾项籍公亦负齐明苦乐都归幻冤亲或有情千秋畱忏㳒梵夹独标名诸蔼堂招同仇一鸥王心原蒋亶夫游湖上西子湖边桺招人出郭行寺先寻玛瑙地仅隔牛鸣澑水声相荅屛风削俨成翻嗤赵承旨行者怕畱名高岭射初阳㴱阿启上方丹炉僊令杳泉味仆夫尝入座衣都卸巡檐帽不妨半闲应让我山水许平章晴雨总相宐兹游两得之竹含名士秀石学老夫痴浓澹无心画烟云作意姿天公聊薄相撩拨几篇诗六一泉欧公晚思颍颍上有底好纵复有西湖小巫安足道岂如武林西烟水淸浩淼孤山峙中央疑割蓬莱岛惜哉六一翁屐齿竟未到赖有老门生补天出奇巧嘉名钖淸泉如见归田老西邻林处士握手恨不蚤一勺到处有此翁后难绍飞僊或往来稽首荐苹藻寓舍偶然作风溓溓雨溇溇泥滑滑路悠悠水行风打头陆行石碍脚人言出门苦不如在家乐在家未全乐出门未全苦妇叹我不闻儿嗁我不睹夜投逆旅主人延客邨酒一瓢以永今夕喜晤李汇川同年月湖闻有地行僊小别都门十五年勇退敢希钱若水论文重就李靑莲簪花旧侣晨星少翦烛㴱谭夜雨緜犹怕故人巖电失郞君爲检枕中篇贺祕监祠贺公吴语未全狂乞取澂湖一曲凉领裒八僊游酒国招唿十友习眞方黄冠偶作山人服白水犹萦佚老堂归及开元全盛日肎听鼙鼔破霓裳题范氏天一阁天一前朝阁藏书二百年丹黄经次道花木陋平泉聪听先人训遗畱后代贤谁知旋马地宝气应奎躔题竹初丈小像买山何必付空谭独乐园中径辟三方丈蓬壶总凡俗风流别有竹初庵四面红云着色攒石边微衬翠檀栾十分生趣谁能领春在先生彩笔端寒梅竹外太淸孤姜韭千畦计亦迂万树桃花作供养神僊富贵总输吾奉化地是千家聚人畱一㝛缘学参巳易妙文自剡源传最庆风山秀休谭雪窦禅生憎老弥勒坐拥满囊钱山行四面靑螺簇中分白水渠松谿遥度犊竹筏便拏鱼云薄添波皱花緐衬石疏诛茅随处可眞称野人居海口海口三家社山田再熟良连枷才打麦担又挑秧横笛僮歌缓提筐妇馌忙一年空拮据不见盎赢粮方正学祠噀尽常山舌血红读书种子果推公一门都入全归录五尺羞称靖难功煑海久知刘濞志劳军难得亚夫忠长陵金椀今零落尸祝何如老秃翁雨止快雨倏然晴将山送入城山田金碧画钩勒最分明丛竹生石闲不随巖势曲不愿干靑云聊可医人俗小谿巖断沙冲水刮摩如拳如卵又如梭只疑石丈痴顽甚也有胷中磊块多夜雨平添万壑雷小谿百折泻琼瑰怪它莹澈全无垢一滴原从华顶来桐巖岭下作依巖傍㵎数家邨位置天然独乐园山不知名皆蕴借树当入夏倍丰緐耳边但觉犇雷响眼底俄惊积雪翻靑篛绿蓑都入画大痴粉本此闲存将至台州四面云烟疉髻鬟台州何地不靑山客衣那有红尘染身在松风竹露闲柬黄见沧太守篮舆行徧翠嶙峋握手南衙爲洗尘地近天台山总妙郡逢贤守俗还淳当官不改诗书味练事终归质素人送我一筇华顶厺寄情物外亦经纶午日同王条山登巾子山靑山招手向吾曹乍霁天敎半日遨游兴不随年纪老诗情要与翠微高鹤依古塔轩昂立竹护禅扉结构牢如此佳辰逢旧雨扪萝登陟那辞劳东湖琉璃十顷恰平铺此地曾名小鑑湖身到淤泥心不滓淸风万古属樵夫台州名宦祠与政金华彦着书谱经世何哉好大言嗤人不识字文人善相轻平地生凿枘部民讼长官白简亦常事株连严蕊儿毋乃罪文致小唐侮自取大儒难轻议却哂陈同甫饶舌太无谓只今名宦祠栗主仍竝置遗犹在人爼豆两不媿东坡謿伊川永叔弹待制大节苟未亏何弗安同异自临海西郭至百步谿靑山无数破空来蹴踏奔腾万马囘屈曲沿谿一百里引人淸梦入天台百步谿头竹筏连淸波湍激不容船眞人羽化不知处依旧山靑月在天一雨前谿起急湍平沙未觉路行难靑螺洗后眞容见分付诗人着眼看赠天台何明府屩居然行脚僧石梁初试一枝藤地逢贤主心花放人到名山眼力增绀塔精篮都涉歴金庭石室欲飞腾探囊不少游山句何逊前头敢自矜题张氏来复园前代司空苐犹存独乐园金鱼浮水面碧藓染云根树迥延山秀林阴入夏緐旅人畱一㝛聊远俗尘喧赤城何年吴刚斧修此芙蓉城靑碧了不着生面万古赪探奇自此始贾勇云中行巖洞呀然豁鑱削皆天成虚空本无物安用百雉营得非丹砂窟古僊鍊精英宝气凝不散如火如霞明山灵特护惜失险高峥嵘申命六丁守勿使愚公争靑城丈人来款关或相迎鄙哉公输子云梯乃敢撄㝛国淸寺出城数里便淸奇初地开堂智者师当而峯知十囘向低头树习四威仪三乘禅敎元无二一㝛津梁自不疲闻说寒山诗偈妙春来飞钖厺何之三贤堂此身何意别人牛凡眼区区笑赵州只向空山认蹏迹谁知五百应眞游搥胷多事遇寒山无喜无嗔付等闲扫地偶然义手立不将姓氏落人闲冰壶无影月无胎骑虎松门了不猜日对文殊浑未识五台行脚笑空囘一行禅师塔门外弟子来安能布算得我亦涉九章不随人耳食三百六十度昉自九执术一公初未写衣珠当面失高明寺百折羊肠下碧岑四围螺髻护缁林梵书不蠧千年字古钵犹疑大海音石气静如僧入定泉声淸佀客长吟一镫止观须牢守休负当年演敎心题高明寺壁赠实云上人十二招提智者遗天台止观一宗持哑羊只把精蓝占忘却开山老祖师口头播弄鬭锋鍼诃佛居然智慧林也佀儒家南渡后不谭经义学观心贝多经叶滑于缯佛钵当年乞食曾独有幽谿云长老敎宗犹守一孤镫幽谿翠岭列如屛幽谿响不停天风忽吹堕一卷净名经圆通洞有漏云生牖无嗔树碍衣祇容曼殊坐不许僊鼠飞此石大方广中有不二门破除昬暗锁成就智慧根金地岭隐约靑螺八字舒云中招手意何如世人䥘认眞身佛也恋金银地上居㝛华顶寺一㫺安居旅梦淸梦中犹是御风行老僧不设莲花漏自有山禽夜打㪅竹痰藤枯古石斜白云畱护㳒王家㴱山气候元来别五月初开芍药花纸阁绳牀土木骸本无一物惹尘埃故知白鸟趋炎客不到淸凉佛地来眼食山光耳食泉靑云爲佩月爲船人闲此福轻消受要抵黄金肘后悬右军墨池此水何年黑传闻笔阵挥至今池畔石犹是墨猪肥太白书堂自是天僊谪孤高絶四邻诗成鬼神泣入室㪅何人华顶峯洞府烟岚锁几重中央结顶翠芙蓉风高不放松杉古气暖欣无雪霰封八郡排连纷可数羣山拱伏貌逾恭此行未负随身脚巳踏天台苐一峯登华顶作歌台山性蕴借弗矜峭削名中藏石棱外不露元气浑厚由天成穷子骨立袒肩背何如僊人云衣霞佩朝玉京高居愍下界接引登紫淸后来或居上天衢道自亨不然卓立一万八千丈身无六翮安得凌空行浅人不解事妄谓累土殊平平请看琼台夹双阙娟娟玉笋抽新萌请看铜壶注片练磊磊㵎底排瑶琼儿孙偶尔作狡狯巳令观者咋舌悚息幷而况水源木本尊无对一蠡讵可量沧瀛道高望重邈独立文章不露世自惊鹏游万里蜩学笑未免饶舌蒙庄生君不见如来宴坐莲华顶无香味亦无色声巳经成就最上果底须屈强磊块㪅与人闲争茅篷茅篷一百四十八多在白云缥缈中有时淸磬天外响欲往寻之无路通淸泉白石两无猜云爲封门风爲开扫地担柴僧本分不曾乞食下山来世上何人佀汝闲终朝默坐掩松关草嫌精舍瓜牛小容得须弥一座山疾风昨夜过山凹雨点声声不住敲一箇团蒲身坐稳任它卷厺几重茅携来九节万年藤踏到空山最上层指点团蕉如旧识前生或是打包僧僧舍偶题连峯八百里处处有招提鱼板松闲响蜂台树杪栖前生严首座见在戒阇黎凡圣谁能别千山一钵携石梁突兀虚空两翠屛长虹接引入靑冥一条银汉杯中泻九奏钧天槛外听珠落玉盘皆㷖乘龙归金洞挟奔霆应眞飞钖重来到不见昙花旧日亭葢竹洞临海奇峯簇蓝桥祕洞虚同时两葢竹若箇是僊居㝛方广寺万壑噌吰作意鸣大音终古不亏成老夫䥘道倾盆雨自起推窗看月明宴坐虹梁两足尊眼前万疉水澜翻何须㪅荅文殊问此是如来不二门老厺江郞百念灰谁能掷地赋天台石梁石㵎寻常境虚费河东八记才珠帘泉终古铜壶漏源头日夜添削平靑玉案倒挂水精帘藤杖探谿曲鞵鬭石尖此闲人迹少或许老夫濳断桥断桥本非桥积雪亦无雪银涛泻一门六时流不歇万年寺我携万年藤厺访万年寺夹道皆松檆满衣染苍翠应眞所往来八峯自环卫泉响襍风声如是西来意罗汉岭佛有千万名罗汉但五百非少亦非多云过本无迹寒风阙独上寒风阙身轻气亦淸自非列御寇谁到化人城桐柏宫桐柏僊人地琳房俨玉京璚台如可接月屋此经行导引张无梦栖眞杜广成乘云倘来下我欲问长生夷齐庿星作珠旒霞作縿黄冠自古傲朝衫谁知采蕨西山老却换天曹仆射衔古貌棱棱白石身淸风百世不缁磷山中蕨粉明于雪携到空祠礼圣人访崇道古迹得二絶句择木开元数八分金庭妙迹刼灰焚祇余干道尙书牒畱鎭山门认白云宫观名贤迭主持攷亭道学劒南诗千年姓氏人争羡却笑从无提举祠琼台中天积翠自亭苕壁立云端若可招鹫岭移来藏地肺羊肠穿入达山腰谁能絶粒栖灵府或许吹笙度子乔未到上头吾巳足佀曾摩顶向层霄桃源灼灼桃花逐水流僊人采药漫勾畱山中半载当千岁如此长生我欲愁几生修到洞门开春鸟如何唤便囘冷笑神人亦凡眼刘晨元不是僊才艹露风镫景不畱鬼诗多事涴丹邱曹唐岂是骖鸾客且伴千头壮水牛护国寺韶公飞钖地忠懿布金缘路入桃源近镫犹㳒眼传碑存天圣字塔认建隆甎一掬门生泪凭阑独黯然濳研堂诗续集卷四门人黄钟校字濳研堂文集诗集卷第四潜研堂诗集卷四嘉定钱大昕丙子春帖子词綵树千花放僊蓂五叶敷吉云铺佀锦春蚤是皇都天街绿意蚤萋萋殿上银幡入贺齐几日甘泉捷书报春风先到玉关西题李西华给谏赏畨图六首奇絶平生此度游长风驾浪送扁舟从来不信谭天衍眞到婆娑苐一洲靑螺澳外凤山偏颁赏诸番例久沿麻达暹郞襁负出一时罗拜绣衣前辕门初启曙霞分意气轩轩属使君帐下健儿纷夹侍试将蛮语问参军禾闲高下足官租织就戈纹新样殊风俗依然是唐魏不知身巳度澎湖輶轩别国足淸探蛮俗方言畧已谙状出南中闲艹木咫闻端合傲嵇含天南尽识相如节海外争传玉局诗重遣吴图粉本乌嵌城下赏番时题吴冠山编修洗竹图无竹令人俗此语古有之但得靑葱峭蒨落吾手那用千户封侯爲主人雅负子猷癖十笏小筑谿南宅平泉花木百不独放丛筠数竿碧上番移种春方酣骈头戢戢多于𧖟坚中筡中细分别凯之旧谱粗能谙亟携鸦觜鉏自辟百弓径蒙密一以除娟娟新绿净疏篁瑟瑟静可听轻风敲戛响不停着书风幔日卓午惟见万个攒空靑燕郊庭际只消三两竿便觉衫袂生淸寒何如家园千亩疏影合我欲从公亲授洗竹㳒移寓珠曹街与礼堂夜话毡断帙旧柴车画里邨夫子不如偻指桑根几度㝛五年光景七移居积潦晴余聚白沙新蒲雨后迸靑芽荆高酒伴如相访白纸坊南苐一家刻烛论心水乳投廿年亲串意绸缪前身兄弟机云佀仍占东西屋两头围炉镫火夜团圞丈室居然夏屋寛爨婢奚奴无彼此两家原当一家看团焦小小类吴艭茶灶藤牀蜡屐双先算安排笔砚地枣花阴里读书牕题裘漫士少宰苑东寓直图厺天尺五苑东偏休沐归来歩屧便员峤蓬壶在人世风光眞不数平泉风前踠地万垂杨曲彔桥通宛转墙不信软红香土里神僊仍占最淸凉楼外偏宐烟雨冥西山窈窕入帘靑分明着色矾头景一幅天然好画屛趯台西畔有新庐履道坊南宅不如应爲城居少花竹天敎销夏此闲居温宐春㪅澹宐秋避暑方知此地幽载得碧筩三伏酒芰荷香里荡扁舟棐几牙签次第排淸风朗月见公怀若爲评骘林居胜应较秋屛阁㪅佳温室从容造厀陈长源僊骨是前身金莲烛外双驺引傲煞东都独乐人恭和御制怀柔县元韵郊圻驻翠舆羽卫肃周庐初旭林梢出朝霞天半舒红螺峯绕髻白水澑通渠望幸诸童叜康衢定跋予恭和御制遥亭行宫对雨元韵淅沥遥亭雨空蒙行殿秋层峯疑半隐薄雾未全收细澑松闲响飞泉树杪流淸尘应有意先爲洒山邮疏疏还密密静听不知烦最喜连畦润兼闻时鸟言天当雨后爽节爲闰前暄明发龙旂动先驱度塞门四山飞瀑布一带辨炊烟对景眞悠尔披襟益旷然宸章裁绿字御墨洒瑶笺预卜明朝霁羲和晓振鞭恭和御制出古北口咏古元韵雄哉畱斡岭设险有重关地控神京臂天连古塞山百寻攀磴上一线划崖闲钩抱长城峻萦囘九折艰唐家乘障戍汉使戴星还谁佀皇图远淸风鼓角闲恭和御制至避暑山庄卽事元韵到处林亭宐入画望来巖壑宛疑僊澂泓水佀空明镜峭蒨山当翰墨筵满眼禽鱼皆至乐会心艹木有眞缘昇平中外承嘉䜩好待㴱秋羽葆旋恭和御制热河启跸之作元韵秋郊新霁启行时发轸僊庄歴广逵山路平开红树里人家半在白云涯轻风迤逦随龙斾晓日依微拥翠蕤扶杖邨农频额手停舆问俗每迟迟恭和御制山店元韵连邨结搆总天成半是山樵半是耕疏桺千条遮酒帜澹烟一抹露柴荆马头远近靑螺绕木末参候鴈征有象太平宐入画豫游处处惬皇情恭和御制都尔伯忒台吉伯什阿噶什来觐封爲亲王诗以纪事元韵纳款弟从兄承恩袭组缨浑邪泥首服疏勒革心诚湛露三巡洽分茅五等荣圣朝懐远畧陋彼渭桥盟恭和御制入崖口元韵不用河江远结阹塞山岁岁奉銮舆四围列阵云成幕一线嵌空石作闾小队唿鹰鞲脱蚤平冈试马艹肥初渠诸部频来觐翘首瞻云恐后予恭和御制雨猎元韵木兰校猎何雄哉羽林万骑如云来批熊拉虎寻常耳况乃鹿友与雉媒六飞乘秋一莅止长杨上林何足拟乍觉云头冉冉迎有时雨脚垂垂起艹柔沙软弥可喜发踪只如臂使指周官大狝典所详王道由来无懈弛卽看一矢射天狼鱼海洗兵兆应此恭和御制霜元韵山迥寒偏蚤淸霜乍降时白沙浑不辨红叶最先知暗拂昬鸦翅平添疏桺丝含豪传睿藻遥向五云披恭和御制行围卽事元韵森严羽仗自天来雨霁重岚扫碧埃控鹤三千神䇿士飞龙十二上襄材令悬旌旆和门合阵布风云大幕开共识圣人亲讲武不烦司马戒衔枚野阔天高九月秋伊松河上塞风遒玉鞭乍指祥烟拂紫幄初开瑞霭浮云入望中皆澹荡山当佳处暂停畱广成欲进词臣颂诘屈空惭短韵弥山络野势分张变化神机自庿堂蕃部倾心瞻㳒仗降王泥首慑天纲握奇齐列龙蛇阵怀德遥迎日月常频见玉关西奏捷搀抢扫尽国威扬恭和御制蕃劒行元韵淸波淬锷澂寒塘流星逬采飞电细观不类昆吾铸渠作贡输尚方天山之西雪岭外重巖百折如羊肠四卫拉特旧屯据夜郞自大矜豪强控弦十万随指嗾谷蠡左右纷成行就中有人最趫捷雄视吐浑兼烧当横磨霜劒新出水按镡四顾非寻常传闻风雨匣中吼怳惚变怪难具详分争廿载弹指过电光石火宁久长此劒岂有神护守不随兵燹俱销亾一朝持献诣阙下从官传视趋紫阊由来神物归有德什袭合僃天家藏什袭合僃天家藏熊熊魂魂光气腾未央恭和御制晩荷元韵亭亭标格压羣芳秋晩犹开十里香依约风前明月佩参镜里绛绡僊肌自识能离垢素节何妨独傲霜画手崔吴应未识溶溶祇傍玉波长恭和御制宴土尔扈特使臣元韵重巖诘曲路桠乂行尽昆仑万里賖受吏愿同乌弋国承恩许赐绿云茶占风所至宁殊俗悬度能通总一家自是至诚无不届非关拓塞徧幽遐恭和御制雪元韵乍㴱乍浅云围幕宐整宐斜雪散丝始识僊居在人世瑶田琼树只如斯不愁落叶连山积还有䋣花着色开雪后塞垣无限景天工畱待圣人来万树缀来珠的皪千峯疉就玉婵娟此中疑到光明国慧业重参淸净缘恭和御制允南省诸臣之请于明春恭奉皇太后再举时巡诗以纪事元韵年年宵旰轸斯民载举虞家典四巡长奉慈颜娱太㚶克绳祖武继高辛天低牛斗星遥接地入徐扬境是邻献赋㫺时眞忝窃重逢盛典感恩频恭和御制固尔扎庿火用唐韩愈陆浑山火和皇甫湜韵幷效其体之作玉关以外逾羌浑伊犁之水无尽源洪波沦自吐吞上有祇林高以轩斋鱼粥鼓香薪燔刹竿百尺凌遥原部娄辄敢矜厚坤问谁剏建来西垠瓦刺遗孼盗塞垣弯弧鸣镝窥花门张眼不识扶桑暾爰爰者兎啾啾猨啸聚蜂螘驱鱼鼋腐鼠漫欲同游鵾耽耽虎视兼狼奔一传而后弥自尊鸠材爰构祇陀园苾蒭优婆类实䋣偏袒膜拜呗诵喧㳒螺铃铎闲箎埙蠢尔讵解参风旛失笑何异蝨处裈梵相殊诡露肘臀鸠荼药义㫄挟辕天魔鬼母弓垂鞬人非人等搴朱轓庿门空尔飏风㠾神不顾飨其脤膰前年王师戊巳屯日昭昭兮㷖戴盆蕃落鞠陈酒罇彼狡竖罪何可言煽诱黄帽心覆翻干上帝怒难平反祝融承命赪两䁔除恶务絶其本根一花五叶纷儿孙若冠有緌履有跟合掌不知报佛恩迅扫恶业还眞元轰砰不可援惩汝助逆幷案论雷车虹靷烛九靑红像设无畱痕天意褫尔贰负魂胆裂魄慄心烦寃犇窜大宛难久存宵无庐帐朝无飱乌合数辈岂世㛰王师再举出坚昆布阵云立还山蹲怪䲭那许飞腾鶱渠魁斯得士雪怨誓批猰㺄屠鲸鲲大书㴱刻铭崐崙日月所烛警昧昬除不愁玉石焚天人感召非虚烦迷瞀㒺觉心尔扪帐房四首斜支布幕当团焦小帜风前各认标㭬杙丁丁张鴈翅奚囊一一卸牛腰破寒乍爇围炉火趺坐眞成放帚寮仿彿春江烟水阔圈篷船泊短长宵直将大地作蘧庐野旷沙平展幔初半面放开延月入四围密钉避风疏道㫄筑舍成偏易岸上牵船景畧如家具比车还觉少草嫌一日一移居卷舒随分占山坳行处还从马后捎豁尔便疑林屋洞呺然只类惠施匏三竿日出俄成集五鼓钟敲各打包身作社前飞燕子偶然得木便营巢与我周旋有几春团栾镫火夜分亲都尝风雨冰霜昧长伴东西南北人上锐下丰伸脚稳前轩后轾打头频往来细把光阴数鸿爪泥中幻亦眞御试赋得夏云多奇峯蔼蔼层云合苍苍远嶂重垂天才一缕拔地忽千峯乍作凌虚势仍含出岫容卷舒排玉笏突兀簇芙蓉卓立全䦕面光明欲盪胸悬崖疑佀鹫触石宛如龙万壑空中落三山海上逢御园晴眺处歴歴翠微浓送蔡葛山少司寇请养归里廿年稽古被殊荣淸望西曹冠列卿海内文章韩吏部閲中人物蔡端明由来勇退根僊骨况是陈情出至诚归到北堂萱叶蚤小春巳见惠风生起居八座古来稀乐地偏于名敎宐綵服囘风依厀下板舆置酒趁花时一行带艹康成里六首陔兰束晳词祖帐都门传胜事如公眞不媿经师蔡少司寇观海图驺衍谭九州奇诡不可稽海外环以大瀛海阿谁津逮穷端倪先生卜居近海上三神咫尺堪攀跻读书要穷万里目肎令局促同测蠡太武峯高接缥缈五㪅直上靑云梯天风浩浩海水立光明世界堆玻璃怒涛砰磕自奔涌有佀万马争鸣嘶海若游戏剧狡狯撞钟伐鼓振铎鼙须臾一轮出镜面榑桑隐隐枝柯低兹游奇絶足千古下视河伯犹醯鸡十年移家住人海蓬莱侍直趋金闺文成悬河泻万丈导源星㝛注百谿梦游时落沧溟外忘机欲狎鸥与鹥朅来一櫂赋归厺钓游旧迹今不迷九十九山靑满眼椶鞋笻杖相扶携壮观重作第二卷池珍重开黄缇自珠巢街移居宣武门外题壁眞佀山僧惯打包桑根三㝛等闲抛劳如车轴无停转拙比林鸠未定巢市近米盐喧耳畔客疏尘土积堂坳年来学得安心诀容厀三闲卽乐郊金钟越秋江拥櫂图两三株树风瑟瑟四五尺水秋淙淙天边宾鴈落几点沙尾母鸭飞一双烟波叜蓑笠小影猗玕子款乃旧腔菊花黄酒独自酌醉着高枕乌篷窗送座主海宁相公予告归里卽次畱别元韵淸望朝端孰比肩温公事业潞公年丹霄地峻擎中极黄阁班高领列僊北阙上章陈雅尙东门祖帐赐华筵春颿安稳三千里看徧江鄕蔗芋田近光常被日华临黄髪番番在禁林应变守文眞相畧立诚主敬大儒心明农归厺畱姬舄泂酌歌来矢召音手㭪衮衣无阙事太平元老合抽簪三朝珥笔侍彤廷旧种槐阴巳满㕔绛帐论文淸佀水朱轓开府福爲星卷舒自在春云蔼衾影无惭夜火荧儒术致君从古少韦平家世有遗经午桥水作珮环鸣丞相安车取次行到处吟风还弄月陪游张丈㪅殷兄黄花晩节秋逾洁海鹤精神老益淸料得平泉闲撰杖肎忘曳履殿头声泰华高峯大海澜乐全邯要九还丹千秋道脉承非易一点灵台画亦难谢阙㪅闻频晋秩赐闲未许竟休官临行郑重颁天藻袖有骊珠拜手看栽成桃李巳经年得御龙门喜欲顚雪夜每参洛下座菱谿常预醉翁筵淸衔漫窃同冰冷学道无能媿火传遥望台星沧海上从游何日重殷然海宁陈文勤公輓诗赤舄三朝望苍松百鍊姿独能扶直道眞不愧台司寂寞还鄕梦凄凉堕泪碑它时言行录应与富文垂题卢绍弓编修检书图书斋十笏淸且佳丙丁甲乙牙签排主人谢客门不䦱尙友直与先民偕丹黄铅椠不厺手尽扫风叶无纤霾自从二篆变隶楷豕虎转写多参有宋以来雕板盛南闽西蜀逾江淮咄哉俗生不自量叫噪埳井官私蛙金根银铛私窜易坐使眞本嗟沈埋以兹缪舛贻末学犹以乌喙投积痎日思误书乃一适子才所见何其乖先生博雅由天授上窥姚㚶追皇娲百家七录咸浏览夜分雒诵然麻稭平生汲古得眞谛屛除俗说刋淫哇观书如月靡不烛砉然洞中窾会皆刋误眞笑李涪陋正俗切与颜籒侪一瓻借钞倘见许僦屋恰近春明街送毛伊人检讨还莱州同年五载又同官意緖缠绵有万端忽听骊驹初戒道敎人眞数别离难着书善病亦吾徒胶酸咸畧不殊寂寞西窗旧时烛㪅谁主客谱新图金薤遗文世少知从君一一剖然疑不知天柱山南望可有荧阳苐二碑石刻何人辨纠纷唐公德政拓遗文如何静治堂中录只说莱州于府君孤眞如病鹤身掉头归厺理渔纶头衔仍领承明署未是行吟泽畔人石鼓岐阳石鼔其数十至今遗碣畱桥门甲乙迄癸分左右古色斑驳侔敦甗团团柱础忽中断累累覆釜当阶蹲磊块面四佀杵裂彭亨腹果欲手扪镌鑱歌诗垂不朽三百字比千玙璠奎斗堕地烂烂蛟螭拏云形蜿蜿文斜时作倒薤势苔缺半露屋漏痕田车旣安宫车写右骖騝騝左旛旛小大具来乐天子吉日丙申蒐于原麀鹿雉兎曁蜀其来趚咸敺奔礼成归格禘尝享献用太祝陈脤膰摛词佀出吉甫手车攻常武齐肘跟况兼史籒笔踪古夭矫鸾鹤云中鶱虫书禾穗㳒始变下视斯邈皆儿孙斤权殹㞼强分别一笑辨口徒澜翻峋嵝禹篆迹茫昧好事摹拓犹纷䋣铜盘殷铭坛山字亚驼诅楚多谩言三代遗文渐澌灭歘忽过眼云烟屯岿然此鼔独无恙四千年物能久存自雍移汴入燕市歴恆沙刼如晡昬金石集录此最寿独立谁与爲弟昆成均位置特帖妥㴱檐大厦缭以垣钟镛栒簴共陈列永鎭竹素千秋园平生诵韩苏句横空奇语恣腾掀作歌媿乏悬河舌布鼓敢向雷门论送礼堂学士典试福建玉尺眞烦大匠持八闽迢递使车驰目空巳尽骊黄种手植都成桃李枝朝望欧阳眞学士文坛孟县是宗师僊霞岭上新秋路天遣畱题絶妙词奉命典试山左出都述怀容台宣诏出明光相马眞惭比九方济上定多名下士岱宗况是圣人乡沙平冀北停行骑月落卢沟趁急却忆十年前此日蹇驴席帽大功坊自良鄕南行遥望大房诸山口占无心舒卷暮云还百里诸峯鬭髻鬟贪看大房浓翠色涿州南厺㪅无山涿州二首旧宅楼桑在祠宫閟古苔千秋比丰沛遗恨不重来潞涿君谁是狂生语太谰西州求士日何意忌芳兰卽目苍茫平皋路停鞭四望余干沙疑积雪古道半成渠秋思闻蝉后人家剥枣初泠然风乍过暑巳全除白沟河我行白沟河鳞鳞绮塍接遥见稷与黍有穗无一叶停舆问田叜蹙额久乃荅飞虫昨者来纷若猬毛集叶伤心巳枯安能结寸粒之虫夫何知蠕蠕仍戢戢风露恣汝餐谋食胡太急中饱曾几时扑灭行自及物性固如斯令我增喟唈过河闲城外居民有种棉花者吾鄕木棉大于蠒每到秋收閙比邻今日河闲城外路眼明如见故鄕人赠梁秀才用梅秋碧风流擅一时谢家玉树有孙枝门才共数乌衣巷蓺苑新传白雪词淸佀冰壶眞见底澹如春竹自多姿探奇况具欧阳癖响搨摩挲辨色丝梁秀才以秋碧堂帖见贻赋荅泰山流落一豪过眼云烟讵易忘自到平泉畱祕本人闲不数戏鸿堂东方朔奏牍三干墨未干岁星几载住长安一囊奉粟饥须忍怕作将军食马肝匡衡说诗妙处解人颐牢石同朝黙不知但服儒衣称醖借李微陈惠亦饶爲荅医者人蓡生辽左补中功殊特一茎重五铢白金一镒直良医悯我衰苦劝厉声色家虽无甔石孰与身命亟假贷犹足支何苦自遴啬服之勿迟迟后悔无终极再拜谢医言生死匪药力上药果活人谁游不死国维扬富家翁储蓡当蓐食用之或失宐大限在顷刻昨闻田家妪百岁髪尙黑有病不求医三桠眼未识多病多病方求道端居且避嚣无心调息诀不寐读书宵舌以柔难敝松因劲后凋南华养生主第一是逍遥题张忆孃簪华图裠屐风流宛旧时綵云化厺杳难追何人解唤眞眞画有客争题好好诗一枝春到髩云边尽道呈花脸㪅姸不遇才人洪玉父千秋那得小名传珠㗋一串案红牙好事争迎油壁车怪煞休文歌六忆不曾相忆到簪花春风绣谷列金钗细步纤纤引上阶六十年来传本事靑衫红袖说苏斋濳研堂诗集卷四门人黄钟校字潜研堂文集濳研堂文集卷第五潜硏堂文集卷五嘉定钱大昕荅问二问说文旸字下引商书曰旸谷小徐本作虞书曰至于旸谷文已互异且崵字下又引嵎銕崵谷之文据叔重自序偁书者皆孔氏古文而旸崵宇别岂亦兼采今文欤曰叔重云偁书皆孔氏则不偁书必欧阳夏侯本矣旸谷偁虞书而崵谷不偁虞书可知旸爲古文崵爲今文如一之日㓖冹烝然不偁诗则非毛氏也若旸字下大小徐本不同则恐小徐爲是葢许君所引虞书说非卽书文如仁覆闵下谓之旻天亦偁虞书也本当云日至于旸谷后人因曰日相溷误去一日字耳问尧典象恭滔天宋儒疑滔天二字因下文洪水滔天相似而误然乎曰史记夏本纪引此文作似恭漫天与传训滔爲漫合汉书王尊传亦有靖言庸违象龚滔天之语可证尙书古本皆作滔天无可疑者诗天降滔德毛公亦训爲漫今本作慢滔天犹言慢上也史记于洪水滔天不易其字而此独爲漫文同义别伪孔传则均训爲漫矣问尧典蛮夷猾夏传训猾爲乱说文无猾字或谓当爲滑然乎曰潜夫论氏姓篇引此文本作蛮夷滑夏史记酷吏传滑贼任威汉书亦作猾葢篆体从水从犬之字偏旁相涉而误尔问伊洛瀍涧皆入河之水说文水部有洛涧而无不审此字何从曰古书从纟与从水之字多相混汉周憬碑有曲红长卽曲江也王稚子阙云河内緼令卽温也春秋传有酒如渑淮南子本作绳窃意本作缠以水回曲得名俗师转写作水旁尔问刘渊林注魏都赋引书盘庚优贤扬歴之语训扬歴爲歴试今盘庚无此文何故曰予闻之江叔澐氏矣盘庚下篇云心腹肾肠古文作优贤扬而以歴字属上句郑康成固如是读也请以尙书正义证之正义曰郑注古文尙书篇与夏侯等同而经字多异夏侯等书心腹肾肠曰忧肾阳说者不解忧肾阳爲何语征诸太沖之赋渊林之注始悟优爲忧贤爲肾扬爲阳三字皆传写之譌邢子才所云日思误书更是一适斯言果不诬也太沖生于晋初郑学犹行故征引有据自豫章梅氏之书出名爲古文实袭今文由是郑氏古文不传而文选之注遂不可通矣问盘庚传云相隐括共爲善政孔沖远云隐括必是旧语不知本出何书惟引公羊序隐括使就绳墨爲证亦是汉人语也古书更有可攷者乎曰荀子大略篇大山之木示诸櫽括尙书大传櫽括之㫄多曲木说文栝也栝櫽也櫽栝者所以矫正曲木字本从木或通用隐括字孔疏以隐审检括解之失其旨矣问祭之明日又祭曰肜见于尙书尔雅而说文肉部无肜字或谓肜乃汉人俗字然否曰说文舟部有䑣字云船行也从舟彡声卽高宗肜日之肜玉篇肜训祭又训舟行足证肜绎字从舟不从肉六朝人尙识古文此必顾野王元本非唐以后儒所能附益古音肜当爲余箴切转爲余弓切侵东两部声相近也孙炎云肜者相㝷不絶之意古人音与义协以㝷训肜知古音肜在侵部其读如融乃转声非正音也俗儒不通六书误疑肜当从肉乃别肜䑣爲二字又分爲两音傎倒甚矣问西伯戡黎乃罪多参在上释文马云参字累在上此语颇难解曰玉篇厽累堑爲墻壁也尙书以爲参字然则古本尙书作厽东晋本乃改爲参耳释文述马融说正当如此而传写譌谬遂至不可读窃意释文本当云马作厽云累也累在上或宋开宝中陈鄂等删改释文时妄易之也问纣之不善甚矣武王数其罪而伐之可也若泰誓所云独夫受洪惟作威乃汝世雠又云诞以尔多士殄殱乃雠武王世爲殷臣世雠之言毋乃得罪于殷先王乎曰此古文尙书所以可疑也太誓曰独夫受荀子书尝引之独夫者一夫也故孟子亦有闻诛一夫纣之语若君之视臣如土芥则臣视君如宼雠孟子爲齐宣王言之葢有爲言之也非古有是言也如太誓果有抚我虐我两言孟子何不引书以实之邪观牧誓一篇但云恭行天罚初无雠视其君之词然则伪书之诬武王甚矣问今文尙书本有太誓三篇马季长言太誓后得按其文若浅露又举春秋国语孟子孙卿礼记所引五事以疑之至东晋古文出别有太誓三篇唐儒尊信古文遂以今文太誓爲伪若晩出古文未可信则今文太誓转可信乎曰太誓伏生所传虽无之然伏所撰大传有八百诸侯俱至孟津王升舟入水皷钟亚观台亚将舟亚宗庙亚及白鱼入王舟事俱与今文太誓同武帝初董仲舒对䇿引太誓白鱼入于王舟有火复于王屋流爲乌周公曰复哉复哉二十二字可证伏生壁藏百篇之太誓与后得之太誓本无二本以不在伏生口授二十八篇之数故云后得其实景武之世已有之或谓宣帝本始中河内女子所得者妄也孔安国得壁中古文以考二十九篇得多十六篇所云二十九篇者卽伏生之二十八篇与太誓也史迁尝从安国问故所载多古文说而周本纪称武王上祭于毕东观兵至于盟津爲文王木主载以车中军武王自称太子发言奉文王以伐不敢自专乃告司马司徒司空诸节齐栗信哉予无知以先祖有德臣小子受先功毕立赏罚以定其功遂兴师师尙父号曰总尔衆庻与尔舟楫后至者斩武王渡河中流白鱼跃入王舟中武王俯取以祭旣渡有火自上复于下至于王屋流爲乌其色赤其声魄云是时诸侯不期而会孟津者八百诸侯诸侯皆曰纣可伐矣武王曰女未知天命未可也乃还师归又齐世家称武王欲修文王业东伐以观诸侯集否师行师尙父左杖黄钺右把白旄以誓曰苍兕苍兕总尔衆庻与尔舟楫后至者斩遂至盟津诸侯不期而㑹者八百诸侯诸侯皆曰纣可伐也武王曰未可遂还师与太公作此太誓此二篇皆采今文太誓之文齐世家又明云作此太誓然则孔壁中所得安国所传者卽此太誓古今文初无二本也许叔重说文序云其偁书孔氏而引周书王出涘又引孜孜无怠又引师乃搯皆在今文太誓篇然则孔氏古文太誓与今文正同而东晋晩出之古文断非孔氏古文也晋有乐安亭侯李长林集注尙书于今文太誓篇毎引孔安国曰知安国尝爲太誓作传安国亲见壁中古文使果识其伪必不爲作传以是知今文太誓之非伪而孔颕达诋爲伪者妄也书序称武王作太誓三篇史公周本纪所载武王上祭于毕云云此太誓上篇也又云居二年武王徧告诸侯曰殷有重罪不可以不毕伐此太誓中篇也又云十一年十二月戊午师毕渡孟津诸侯咸会曰孳孳无怠武王乃作太誓告于衆庻今殷王纣乃用其妇人之言自絶于天毁坏其三正离逷其王父母弟乃断弃其先祖之乐乃爲淫声用变乱正声怡说妇人故今予发惟共行天罚勉哉夫子不可再不可三此太誓下篇也唐初作䟽时今文太誓尙存而䟽云上篇观兵时事中下二篇伐纣时事可证史记所书本于太誓史公旣亲见古文则今文太誓之爲眞太誓审矣问洪范思曰睿睿作圣伏生五行传作容郑康成以爲字之误先生谓汉儒多作容以容义爲长请言其详曰汉儒传经各有师承文字训诂多有互异者卽以洪范一篇言之如霁之爲济驿之爲圛豫之爲舒皆文殊而义不殊若敬用之爲羞用与睿之爲容则文异而义亦从之伏郑所传有古今文之别要未必郑是而伏非也伏生五行传云思心之不容是谓不圣厥咎霿厥罚恒风厥极曰短折说者曰思心者心思虑也容寛也孔子曰居上不寛吾何以观之哉言上不寛大包容臣下则不能居圣位也董生春秋緐露述五行五事亦云思曰容容者言无不容容作圣圣者设也王者心寛大无不容则圣能施设事各得其宜也西京经师说洪范以容爲思之德其义昭着如此许叔重说文解字云思容也亦用伏生义也古之言心者贵其能容不贵其能察秦誓云其心林休焉其如有容论语云君子尊贤而容衆我之大贤与于人何所不容老子曰容乃公公乃王王乃天天乃道道乃久荀子曰君子贤而能容衆知而能容愚博而能容浅粹而能容杂孟子以仁爲人心仁者必能容物故视主明听主聪而思独主容若睿哲之义已于明聪中该之矣圣人与天地参以天下爲一家中国爲一人由其心之无不容也故曰有容德乃大问大诰篇苜云猷大诰尔多邦马郑王本皆猷在诰下汉书载王莽作大诰云大诰道诸侯王三公列侯以猷爲道亦在诰下惟伪古文以猷字开端于文义未顺曰古文微子之命开端亦用猷字并移此篇猷字在大诰之上皆误也班史翟义传载莽大诰后人讥其芜累却于经学有功如弗造哲廸民康莽诰云予未遭其明悊能道民于安较之传义爲优尔丕克远省莽诰丕作不较传训大尤善也天閟毖我成功所传训閟爲愼又解之云天愼劳我周家成功所在孔䟽云閟愼释诂文攷释诂本云毖愼也经旣以閟爲毖不当重出毖字据莽诰云天毖劳我成功所则知此经毖乃劳之譌字形相涉后人传写致误伪孔传尙未误也问康诰汝丕远惟商耉成人传训丕爲大周初去商尙近不可言大远曰丕卽不字诗所云殷鉴不远也丕本从不声古文往往通用诗不显不承譌丕爲不书丕克远省丕远惟商耉成人又譌不爲丕非经文之譌说经者淆之也毛公诂诗以不显爲显于义未悖后儒乃有幽深元远之解则援儒而入于老庄矣问召诰王之雠民蔡氏以爲殷顽民于义似未安曰圣王以天下爲一家岂有彼此之别周之伐殷诛无道非讐其君也殷命旣黜而讐其民何以服天下自古岂有劝王以讐民而能享国长久者乎孔传训讐爲匹善矣而说亦不了予谓匹民犹言匹夫匹妇召公所言讐民卽尧典之黎民也百君子卽尧典之百姓也友民者友邦之民卽尧典之万邦也顽民之文仅一见于书序然多士多方篇中初未目殷士爲顽民迨康王作毕命之时已歴三纪而篇中却有毖殷顽民之语吾以是知毕命之伪矣问常伯常任之名不见于周官王制注䟽家以常伯爲三公常任爲六卿然乎曰立政篇先称王左右而后言常伯常任准人又与缀衣虎贲同列则是左右亲近之臣位不甚尊而所系实重故叹知忧之尟汉书谷永对䇿言习善在左右诚敕正左右齐栗之臣戴金貂之饰执常伯之职师古云常伯侍中也一曰常任使之人此爲长也后汉书杨赐传乐松处常伯松时爲侍中也胡广侍中箴亦惟先正克愼左右常伯常任实爲政首文选注引扬雄侍中箴亦有光光常伯之文则常伯常任卽汉之侍中审矣说文引书作常敀敀训迮亦有近义问毕命传训弼亮爲辅佐䟽引释话亮佐也今释诂无此文疑疏误曰释诂篇中亮训信又训导训右又以左右训亮亮字凡四见无训佐者佐当作左俗师增加人旁亮与左右皆训导而左右又训亮展转相训则亮之爲佐宜矣亮亦汉时俗字故许叔重说文不收今尙书尔疋皆用晋人本孟子注虽出汉儒亦经俗师转写故皆有亮字它经无之也尙书亮采亮天工亮阴寅亮皆训信当用谅字此弼亮训佐当用倞字诗凉彼武王毛训凉爲佐凉曰不可郑训凉爲信则谅倞俱通作凉而倞谅亦自相通汉人分隷往往以亮爲倞葢隷变移人旁于京下本作又省中一笔遂爲亮尔问孔壁书增多二十四篇康成旣亲见之何以不爲之注曰汉儒无无师之学古文尙书初得之屋壁未有能通之者孔安国始以今文读之而成孔氏之学然安国非能自造也亦由先通伏生书古今文本不相远以此证彼易于闿阐惟文义不能相通者乃别爲之说以名其学若增多之书旣无今文可相参攷虽亦写定而不爲训诂故马季长云逸十六篇絶无师说也自安国以及卫贾马诸君皆未有说此逸篇者康成又何能以无征不信之说着于竹帛乎卽如礼古经五十六篇郑亦亲见之其注仪礼多以古文参定而不注增多之三十九篇亦以无师说故也左氏得刘子骏剙通大义故流传至今而逸书逸礼无师说故皆亾于永嘉自东晋古文出乃有安国承诏爲五十八篇作传之语夫使安国果爲逸篇作传则都尉朝庸生辈必兼受之何以马郑以前传古文者皆止二十九篇已哉朱文公疑康成不解逸礼三十九篇予向亦未谕其故今因论古文逸篇而并悟及之濳硏堂文集卷五门人袁廷梼校字濳研堂文集续集卷第五濳研堂诗续集卷五嘉定钱大昕出山口占入夏颇多雨游山偏得晴石梁东道主特地作人情横仄非一形旦暮亦千变草嘲两眼昬尙认台山面立脚先须稳寛心乃得安高峯不敢上爲怕下来难鴈荡不多程欲行又复止寄语主山神我非褦襶子石梁观瀑图爲华秋槎赋石梁之瀑天下奇㫺曾梦到今见之白龙两条半空下势均力敌谁雄雌盘盘囷囷忽会合一泻千里驷草追天公手笔不平衍中流一束匪夷思巨灵擘开未全断奔雷掣电趋双扉长虹宛宛只盈尺云端宴坐人天师波涛喷薄脚底过挂下百道银琉璃将落未落自冲激化作雪絮漫天飞兜罗緜见世尊面冰绡蠒织鲛人丝匡庐鴈荡小弱弟其余俛视如婴儿徘徊欲厺不忍厺小别又落尘寰卑秋槎好事乃过我前年观瀑畱新诗丹靑聊尔存仿彿泠泠寒意生须睂永嘉前生严首座安知吾辈非同时置身要在僊佛国应眞五百相游嬉原泉万斛一口便吸尽咳唾散落皆珠玑题黄云门先生传眞图㫺闻东坡语山色淸净身四大本和合百岁如转轮独有名不朽终古长嶙峋黄公人中俊量与叔度伦降灵良非偶维岳生甫申先公方持节官舍悬弧辰云门翠当户肇钖名有因宣圣祷尼山表德义则均果应山水秀爽气摩秋旻致身靑云上风采倾搢绅奉常掌邦礼司农筦天囷开府督八州漕转河淮漘三台㪅八座敭歴四十春晚岁出视学玉尺临东秦人称大小冯校士同淸勤按部到靑社星移迹巳陈高峯宛无恙葱蒨若可亲天门耸百仞不染元规尘一笑爲指点卽吾面目眞是一本非二肖形兼肖神骑箕倏归厺住世才七旬永叔神淸洞鲁直山谷民人闲偶游戏不昧来厺津山兮人斯在非主亦非宾奇石筋骨露淸泉咳唾匀綘霞爲公裳白云爲公巾岱宗公旧识崑嵛公新邻恆干有解脱眞性无沈沦皓月光未减淸风久逾新此是不坏相手泽宐永珍重过桐巖岭石疑斧噼痕犹在泉佀帘垂疉㪅奇可怪世人惟耳食好山如此不畱诗漫山靑翠不霑衣邨舍多依石作扉一路谿声琴筑韵替将鼓吹送侬归麻岙麻岙桑洲地䥘连依山高下半秧田沤菅午晒垂垂线引笕家分活活泉乌臼绿杉皆本业横峯侧岭与因缘尧夫元有行窝例合置黄茅屋数椽雨㝛止观庵一阵淋头雨放顚前途泥滑怕争先何人特置阿兰若准僃先生自在眠脱了菅衫却换緜黄梅雨后峭寒天羊裘五月寻常事漫认严光作地僊海口南五里地名缸窰当是江瑶之譌也予游明州不及啖江瑶柱今日过此戏畱一絶句张融食指竟虚摇未趁春风三月潮一笑梅林堪解渴栅墟海口有江瑶奉化谿涨一滴涓涓可滥觞分流石罅响笙簧无端借与风沙力才出山来便作狂水碓高低趁急湍平桥没水涨痕寛渔翁赤脚当谿立可有嘉鱼上钓竿登舟雨后潮犹急天阴夏转寒孤舟如竹叶上垻度危湍伸脚安眠便低头得句难推篷时一快靑翠数峯攒王阳明祠半壁南天一战收蛮中㪅借伏波筹功名巳上麒麟阁德望眞悬泰华旒信有文章兼道学漫因门户快恩讐蚍蜉撼树嗟何益试看姚江万古流雨过上虞树影山光自接连秧田活活泻淸泉小舟上垻如人立急雨生泡佀的圆六月披裘非意料三江放櫂有前缘计程一舍梁湖近问渡先寻幼妇篇偶作树瘿翻称古巖攲却有姿便如尸沁玉臭腐作神奇积雨积雨谿全涨㴱邨户不䦱郊墟都没路池沼巳平阶赤脚牵船上苍菭染壁皆靑山空在眼不敢试鞵自题天台游艹草欺潦倒白须翁双阙璚台在眼中编就纪行诗百首却抛两月着书功一赋兴公万古传几曾屐齿到山前契舟求劒嗤吾辈巳落禅家苐二诠斗酒双柑便足奇詅痴秏纸亦奚爲故人曾授便宐诀只游山不作诗豆腐殷殷雷车响乍收劳薪夜煑气凝脂点处吴盐细练布包来卞玉柔冰雪心肠原不俗酸咸滋味任相投天公畱与飧霞诀供养先生六十秋题金丈月泉弄孙图江鄕尊㝛鲁灵光解组归来又卅霜丝竹东山何足慕它珠树列成行含香粉署鳣堂师二妙凌寒翠竹姿子又生孙相接武梧桐百尺出新枝赠宝应吴明府阆林千里相思命驾时官衙握手慰心期湖光都入诗人句舆诵将刊德政碑紫蟹过秋还有味黄花垂老㪅多姿樽前吴语皆知旧潦倒何辞泛一巵阆林以蕅粉诗见示爲赋一律重湖新蕅载连船九转还丹至味全曝向庭中冰叶脆澂将底镜纹圆色香自信身无垢磨鍊方成质最姸贡篚亲题僊令制要呈淸白圣人前题矦大年先生凤阿山房图朱查题句吴梅画前辈风流若可攀突兀山房疑在眼胜它广厦万千闲买山毕竟付空谭畱得诗书一味甘忠义文章有嗣响故家乔木重东南小庼偶题逃名何必㪅逃虚一室萧然自扫除公有私乎偏竹客无能也且观书花心午聚娟娟蜨池面晴浮策策鱼谁是王筠多识字老夫还拟赋郊居敬修上人招集江心寺卽席口占香林背郭隔牛鸣淼淼江流可濯缨人到谭禅心自定节当浴佛雨初晴捻须不爲吟来断撒手须从悟处行半日化城容小住品茶煑笋味都淸次韵范孝廉莪亭心佀冰壶万里淸牙签一一鉴来精着书巳胜金楼子汲古常携玉带生嗜好未除终远俗文章愈老幷忘名客中喜陪游屐松岛蓉洲寄远情题乞食图传奇云山旧衲话风流竿木逢场作戏游肉眼料应无识者却烦红粉一囘头雪中鸿爪偶畱痕妙句新题悟石轩难得倾城悦名士偏从乞食识王孙叔宝淸兼昭畧狂玉山醉后易穨唐靑衫一领判抛却洗涤从来毷肠游丝一缕本无因香雪轻埋玉树春不是杨枝沾㳒雨崔徽争见卷中人中山千日只匆匆唤醒三生泡影同但愿有情总圆满不敎人怨可怜虫骚人骨相自淸寒碧落黄泉见而难谁道返魂眞有术春囘江令彩豪端题文敏公书此先师武进尙书文敏公所书以当座右铭者大昕在京师晨夕造谒讽诵畧皆上口公归道山十有五年门下士亦落落如晨星每忆槐荫书屋从游之乐杳如隔世今夏过竹初丈小林栖忽复见之则巳界成册矣泫然感怆情见乎辞十年不见老僊翁笔力依然玉局同谁续晦庵言行录平生心迹数行中虚堂犹记鹤翔名囘首西州泪暗倾万斛原泉文格壮瓣香一缕在栾城题印松汀观察隐几观书图胸中不读万卷书躯干虽伟精神枯讵有伏猎杖杜辈而能致治如唐虞中令论语才半部惠施多方且五车酝酿搢绅功不浅漱芳倾液乐有余先生本是文章伯东方文史三冬储柏台梧掖久敭歴帝命持节来海隅天台四明高万丈前身僊佛无殊五花判牍公事了心淸巳到太古初天然棐几滑可鑑丙丁甲乙缃囊舒词章襞积犹小技经济要使仁风敷伊余衰病文思涸隐几自笑非故吾亟欲相从析疑义源泉万斛相灌输题座主文敏公仿元四家长卷茶山本天人游戏爲画师胸中磊落有五岳天机活泼出怪奇蓬山侍直廿余载絶蓺不许人寰知我闻论画如论禅宗派亦以南北岐摩诘一翁作初祖吴黄倪王四叶垂曹谿㳒乳出龙象烟翁妙手孙谋贻麓台巳往谁嗣响惟公心摹手独追试观此图和合四家㳒驱使前喆如婴儿五日一水十日石松杉栝柏点缀位置皆得宐苍茫浩瀚一气合笔墨断处神犹随画成付令弟知音今钟期自言倣麓台魄力实过之西堂春艹冷㫺梦抚卷老泪双涟洏立功立言巳不朽余技亦复畴能爲鲰生一见但下拜曾记解衣盘礴挥豪时英公梦堂藏文敏公诗卷羣公题咏甚多未几梦堂下世此卷流落市肆竹初丈于京邸得之属题其后竹井收藏物茶山絶妙词朗吟挂兰句何减浣花诗过眼几相失对牀慰所思还如苏玉局寄赠戼君时题王定山所藏秦汉瓦当拓本番昜释汉隶甎墼厪四五五凤出孔林西京制犹古瓦当㫺未闻奇文祕榛莽乌伤偶收四目眩诧始睹今又数百年灵怪忽尽吐外圜中藏稜四出恰交午奇哉陶瓬工能继籒斯武金薤忽倒垂玉筯竞双举团团螘旋磨满满箭注弩长生及长乐颂祷多吉语文同形或殊百变不踰矩上林都司空异名复几许汲古赵与兪入藏弆吾家篆秋生臭味亦其伍各有芰痂癖宝此若璜琥用以代陶泓不惜锦囊贮王君今名儒好事嶭翟侣频年游三秦古物徧摩抚一一拓其文池甲乙序如扪列星垣如启羣玉府铜雀幷香姜俯视等尔汝珍重什袭储勿使六丁取题赵文俶水墨花鸟册谢女题诗笔最神绿窗轻染墨痕匀四时花鸟随心造腕底元来别有春晕碧殷红着色酣黄徐旧諎擅江南谁知林下空空手生意都从水墨含石上灵芝竹外梅离奇疏了无埃天然一种烟霞秀佀带寒山面目来香茗才华絶代夸停云指诀付儿家孤芳自有幽人赏不羡堂富贵花闵峙庭中丞七十开府东南渥泽敷福星十载在三吴风裁峻洁凌霜柏心地光明㷖乘珠处事无疑由定力素风不改见眞儒七旬矍铄今希有精鍊犹能敌万夫卅年北阙荷恩光德望中朝孰鴈行岳牧半曹爲属吏俊髦谁不列门墙曲江金鑑春常朗魏国黄花晚益香却喜悬弧逢夏仲铜壶晷景最緜长箨石侍郞以新刻诗集见贻卽次集中寄怀之韵报之谁能八座㪅抽簪况有鄕园近墨林沈率郊居初愿遂杜公诗律晚年㴱谿山眼底皆殊相花艹豪端见素心淸望高文兼苐一评量合向古人寻如公斯称文章伯媿我曾陪着作林蠹食靑编身恨弱鲸游碧海力方㴱廿年以长常低首千载相期可证心记否宣南坊里住鸡栖车小数追寻附原作钱载困学前惟王伯厚日知近有顾亭林儒家独起山川秀史籍㫄岁月㴱但乞远书长隔面勿言多病突惊心凤城是事难忘处兰臭如君数往寻三月十九日蒋香洲立厓招集复园送春席闲次潘榕皋户部韵太平时节自由身折简招邀爲送春张丈殷兄皆老㝛卢前王后总诗人小桥宛转因波曲新桺芊緜着絮匀九十风光休䥘过禊游才了又兹辰闻漑亭姪金陵之讣读书种子汝埙篪弱族何堪一个萎拾芥科名虚到手寒氊仕宦未伸睂三篇注补龙驹阙六律元从凤管推呕尽心肝奥窔千秋絶业欲传谁频年书报欲归休恆干谁知不少畱寡妇忍听王粲赋遗孤愼保叔敖邱瓣香犹记先人授某水都同曩日游后我成名先我死阮生那禁泪交流絶句焉用胡椒八百可怜钟乳三千冰山弹指销却劒树转眼凄然阮何一双风貌王谢累叶华腴当日登场傀儡有人掩口胡卢甲煎元知浅俗三葛况复麤疏坠花偶然上席医痔常得多车阅人朦胧有味见事鹘突无妨且过三平二满不管五角六张读书汉魏而上置身木鴈之闲不解学僊学佛但记某水某山灵鹊不如拙鸠快马不如钝牛记得黄涪翁语眞富贵在千秋过将军敎场衚衕旧寓庭前槐大半巳枯感赋廿六年前僦此廛槐阴如繖一庭圆植非晋国根难久梦作淳于昼暂眠磊落长身犹老辈支离半体笑枯禅恆河我亦羞窥影搔首西风独黯然题邵二云编修所藏王文成公诗卷一掬忧时泪千秋讲道心淋漓四百字郑重短长吟理直词无餙文雄学㪅㴱靑门勤什袭宝此当南琛程易畴临董文敏书王文肃祠记长卷付其幼孙属予题之文肃家声旧香光墨妙存临橅推老手郑重付童孙益寿言多验传经道独尊黄金何足羡朴学在韦门何处期颐叜来言逢吉占银钩畱甲观瑜珥丁添丰芑诒三世池重百缣自惭无长物付与阿同拈荆轲里匕首怀中出诸郞殿下看燕丹心未死赵政胆先寒成败论人易从容舍命难千秋犹洒泪易水共汍澜郭隗故里郭隗能陈义燕昭自才唯嫌枯朽骨不称住金台中山靖王墓煑豆煎何急惩羮势自成慨慷闻乐日怨恨聚蟁声百廿枝緐衍春秋祭荐诚楼桑畱一脉正统续东京曲阳道中向禽山水有前期投老全无济胜资五岳平生唯到一此来又拜曲阳祠谒北岳庿㫺年住阜平拟整曲阳辔泥淖不果前蹉跎竟卅岁南北漫奔波向禽志未遂朅来访故人中山十日醉爲言安天祠近在两舍内扶病贾余勇晡行暮巳至诘朝叩元关抠衣升瑶陛冕旒俨中央羣神㫄拱卫祠宫仿宸居想自唐宋制左墄及右平廊庑极壮丽禹贡表山川志大不举细太行与碣石中有恆山峙飞狐紫荆险联緜只一气大茂当其嵴巍然特苍翠古圣崇明禋庋县称望祭虞巡十一月秩祀卽此地三代洎汉晋馨香仪勿替孔郑经师宗固彪史学最笺注迭相承千秋靡异议丰碑列如林周览拭目眦最古称开元三碑承赑屓丞相张嘉贞郡僚陈怀志复有郑子春波磔近汉隶天宝戴千龄隶㳒亦髣髴天祐碑巳犹存处直字神物想护持风沙未晦昧孤亭耸其西汴宋鉅公制安阳将相材修庿手自记书㳒逼平原过者正襟视元之文章伯黄书亦秀媚区区五鬼徒鼎立有余媿祥符醮吿文中断瓦砾弃损者巳可伤完者逾可贵其余元明刻凡俗不足计异哉飞来石明人妄题识菌蠢断碣材辄云舜所致纷纷耳食流皁白倏倒置空令好古士到兹三叹喟浑源自言高吾游姑舍是淋漓翠墨鲜目验亟藏笥雪浪石削眞宐褏里携一拳价巳抵悬黎山中大有累累石不得坡公一品题松醪手制滑如油石丈相邀共劝酬若准仇池韩干例也应换得几骅驑卽事一宵供顿酒如池破费贫家万户赀草怪茂宏频障扇汚人尘自庾元䂓眞定道中偶趁鸡鸣起衰迟意巳阑日高风力缓霜重树心寒一水滹沱绕羣峯紫翠蟠前游宛在眼泥爪忍重看客有言苏味道不当昌其后者赋此解之四时鬼朴换匆匆罗织争夸吿密工此际模棱巳难得不矜獬豸触邪功肥鄕道中漳水南迁后孤城百堵新肥鄕仍瘠土行客本闲人猒听丁冬铎难障堀堁尘泥涂知免辱不雨巳兼旬东中口占金波穆穆恰当头露重沙平不碍辀只佀圈篷船一叶夜乘明月泛汀洲百里行程未算遥老来筋骨怕翻摇生平腰耻爲人折簸荡谁知亦折腰欠伸休道打头低也有障尘布幔齐最喜㴱秋连日霁不烦泥滑竹鸡嗁尧山紫翠若爲容乘兴居然欲往从从此南行八百里㪅无峭蒨道㫄峯漳水秋枯一线平广平南厺卽元城天敎此老添诗料畧补生平未歴程题徐云樵石钟山图我昔扬颿左蠡过石钟对面郁嵯峨三㪅未听噌吰响披卷无端触绪多一记坡僊万古传淸宵怳忽奏钧天重𨳩生面徐熙笔山月湖风落眼前濳研堂诗续集卷五门人黄钟校字濳研堂文集诗集卷第五濳硏堂诗集卷五嘉定钱大昕囘部荡平大功吿成恭纪一百韵西极功成圣武扬紫宸称贺集冠裳黄图远辟坚昆塞朱鹭重歌鱼雅章日运万几逾业业星驰八阵总堂堂神谟有濯高三捷盛事无前迈一匡缵序两朝钦至孝宣威往岁定遐荒天山雪霁销烽碑岭霜寒试劒铓执馘虎臣齐矫矫射生骑士竝洸洸屯田已过伊犂水乘障无烦都护防渭上唿韩初筑邸殿头颉利许擎觞灵台测景分昬旦重译占风共享王勃律陪臣瞻日角洛那侍子觐天阊倾心内向同葵藿汗血牵徕尽骕骦大阅和门旗正正山庄曲宴露瀼瀼三阶常朗星从斗八表攸同䋞在纲翩彼飞鸮犹食葚蠢兹黠鼠漫跳梁花门襍种原无定大食分支杳草详俗尙高车传自魏派承囘鹘衍由唐两酋项领依蛩蟨穷塞么么转蛣蜣俛首频年随笼络推忱一旦脱锒铛何期狼子心终野俄见螳螂臂巳攘伏莽顿施蜂虿毒控弦欲任鷽鸠抢六军声罪词严正七萃遄行气激昂分遣材官传羽箭还咨典瑞下牙璋上襄齐骋金羁靮小队争裁铁裲裆初抵库车申讨伐羣看禁旅竞腾骧摧枯屡振稜威壮漏䋞翻令小丑飏改命师中谋上将爰携麾下度连冈鹰扬卫士材无敌燕颔元戎勇草当传檄诸蕃胥慴伏款关百部效趋跄阿苏郭外浮酮酪乌什城边献柘浆鄕导前驱探虎穴诸军㴱入歴羊肠奔麖跧伏应无地瘈犬狰狞尙逞狂四面崇墉遥屹屹一麾径渡正茫茫流星队队鸣髇急掣电声声激石强夺槊甫征人伉健挥鞭偶値马元黄列营仍占层峯险筑堡旋当黑水傍撼佀岳家军不动守如墨翟应无方连宵格鬭空弮劲排日鏖兵击鼓镗不数耿恭求井拜还胜道济唱筹量军书絶域传邮到庿畧先几握算良五校赳桓巳蚤发八旂健锐各分行芦笳响远吹边月铁甲光寒踏晓霜两月兼程经瀚海先春转战度河湟前茅票旅纷超距后队骄蹏乍脱缰入夜斫营风猎猎平明合队气僙僙徒跔突髩征吾壮陇种笼东哂彼恇共计大勋侔破竹始知秘策比探囊休兵暂命三军驻制胜谁能一旅亢投石骁腾交习鬭飞刍络绎每因粮裹糇饷处频盈槖抱布归时恰满箱畧地和阗挥短矟屯兵玉陇奋长枪遥知山压无完卵蚤见瓜分剩破瓤引脰镜中方悚惕游魂釜底益仓惶惊弓漫讶飞鸢堕铤险俄传骇鹿忙远挈妻孥行彳亍尽携辎重走踉蹡名城次苐来降表伯克趋迎夹道㫄日月无私归所㷖云霓有象久相望酒浆户户盛罇缶糗果家家载筥筐乐德共闻歌宛转承恩翻使涕淋浪逖疏何幸霑皇化抚字重烦奠此疆令甲新颁人皞皞先庚申命泽滂滂丁中黄小皆登籍黍稷粱稌竞筑场吉贝花緐胜南粤蒲萄子熟佀西凉靑蚨改铸司农式赤鋋仍输少府仓遂使穷荒分尉候长令编户乐耕桑犂庭巳见龙沙靖蹑影难容兽迹迒捷比票姚征遫濮健踰充国定开羌冲坚竝放千钧弩剷逆争持百鍊钢突骑登山凌嶻神枪临淖震雷硠千夫贾勇蝥弧举万众唿降龙纛张毚兎投林空趯趯飞蛾赴火漫伥伥遐方延踵咸归化蕃部同仇共侮亾捧檄才敎擒猰㺄援戈亲爲殪封狼三驱肎使前禽失壹发频看大兕戕疏属尸方械贰负专车骨巳折汪摏㗋眞快人心愤悬首还将国㳒彰进表称臣趋魏阙讯囚献馘到虞庠从兹遗种殱芽糵永见新畬絶莠稂露布明驼驰远徼星躔候琯应初阳握枢乙夜垂衣肃送喜千官佩玉锵师克在和嘉众帅功成惟断仰吾皇天休滋至时难失祖烈丕承动必臧直拓提封周二万独恢大畧轶寻常圜坛昭吿瞻颙若淸庿升禋倍肃将诹日陵园陈鬯卣分曹岳鎭礼琮璜百神咸秩隆仪举三殿亲临鉅典煌圣泽暜霑高以厚慈宁齐祝寿而康南薰解愠仁风扇北陆迎长淑气翔异数酬庸增爵秩近郊宣劳奏笙簧析圭巳荷朌茅土赐马羣看簇绣瓖蒲海沙平明佀雪于阗玉美白于肪洗兵欲輓银河水度索应通蒙氾鄕鉅制伊西鑱壁嶂鸿文太学炳琳琅捧来薤叶芝花润拓取银钩铁画允矣丰功垂宇宙咄哉浮议沸蜩螗一篇特启羣言惑五载眞劳睿画长燕翼有谋贻列圣至诚所感协穹苍乘干惕惕惟无逸保泰孜孜自不遑豫顺行师功草尙谦尊下济德弥光宣铙愿谱昇平曲拜手陈词献未央巳戼除夕谬占金闺籍于今岁八除思亲频伫望报国愧迂疏病久无良药家贫少异书光阴敲石过太息负三余初春怀鄕襍咏郭泽塘南顾浦西吾宗四世卜幽栖肥田屋后秧针细涨水门前蟹簖齐市小数家成一闹酒醨有户借偏提官租输了无它事馈岁纷纷筥榼携土风琐碎记邨氓故老相承例草㪅侲子驱邪蒙纸面铏童祀灶爇镫檠支门炭取长身立印砌灰偏巧样呈拜节家家总相识不须半刺㪅通名人家大半住茅茨木几藤牀位置宐黄皱香橼定武红凝天烛插军持春风游屐徐公浦夜月神絃英布祠傀儡登场才过了盲儿遮草又弹诗人日元宵兴不孤小时了了记欢娱烧镫巧解藏头谜对局偸拈谒选图潘叜蹋歌宵按板陈孃贳酒午当垆桥东巷北嬉游地二十年来梦故吾题倪敬堂同年西谿探梅图桃李漫山未足珍横枝数点逗先春天然清非凡格比佀先生骨性眞横空嫩蕊簇疏枝仿彿西谿入梦思共羡緐花满头插几人赏到未开时朴学君家世泽沿黄门介操忆当年七淸妙墨依稀在要与兹图一例传恭和御制三月朔日御殿定边将军兆惠副将军富德等率成功诸将士朝谒诗以纪之元韵金殿晨开鹓鹭排六师大献恺歌皆分茅列爵周三等舞羽敷文舜两阶荡荡天门初日启依依杨桺入春佳行闲将士羣罗拜共喩投醪圣主怀恭和御制上巳日凯宴成功诸将士元韵靑郊宣劳礼言旋王会新开西海壖五载丰功天祐圣万全成算圣因天洗兵鱼海龙沙外张乐流觞曲水前嘉䜩昇平当此日春台何地不熙然澹荡韶光春事㴱连茵曲宴集华林食苹鸣鹿来郊棷在藻游鱼戏水浔九奏钧天人旣醉八风妙舞乐难禁手檠瑶斚斟初徧要识分甘圣主心玉关新桺正垂垂壮士长驱入塞时犒赏百千沾闿泽登咸三五庆昌期铙歌试谱伊凉曲鼓吹新翻汋赉诗绳武由来追祖德百年丰芭念畱贻屈指师行曁凯旋输将几岁荷除蠲握奇乙夜羲轩畧推毂三军卫霍权往矣冰霜酣战地来思花桺暮春天囘中伯克全归附葱岭西偏执讯连琼筵晓启趁芳辰飮至论功㢲命申五等析圭先燕颔千官献寿近龙鳞却从衅甲櫜弓日爲念披坚执锐身感激一时齐额手临觞犹轸结缨人生长行闲荷圣怜从征亲到雪山边眞逢采玉于阗国快覩竿头涿鹿年拔帜名城夸趫捷执殳絶徼尽精坚卽今杕杜歌成日谱入南薰叶舜絃缠头别部向风归罗拜华裀初日晖尽识轩辕通道远方知光武闭关非金人捧劒刚修褉玉塞韬弓远集禨大食刀环争入贡天戈从此巳停挥三日风光朗㪅淸礼成上寿听唿声勋名眞见图麟阁赏劳频烦酌兕觥钖宴周京多受祉诘兵禹迹克方行欲知讨叛绥边畧保泰渊衷在不盈恭和御制塞宴四首名马数百皆龙媒牡者四骊牝者騋谁其骑者惟婴孩控之曾不施衔枚神鎗一声殷若雷翻身上马宁徘徊风雨骤至急箭催砰振荡何暄豗直下峻坂凌曲隈四蹏飘瞥无纤埃二十里外往复囘如响斯应弹指才就中卅六尤杰魁观者咋舌惊且咍诈马旧俗有是哉至尊顾之欢颜开宣敇颁赏陈觥罍名藩小大纷具来拜手敬进万寿杯天净秋高张大幕头鵞宴中什㮄作芦笳羌笛应节鸣亦有筝琶襍弦索将进酒远如期当筵自奏乐府诗陛下之寿千万岁东臣元菟西月氏前有缓声后有促拍沨沨入耳太古音不减摐金与拊石敕勒企喩古所传白狼慕德共勉旃况今龟兹诸部尽内属西凉散乐㪅进破阵篇高秋曲宴红氍铺布库之戏古所无壮士脱帽胆气麤先声直欲吞于菟空弮搏踤两两俱腾踔撇捩百变殊角力以智分锱铢失势一蹶愧弗如何人得隽酌以觚整暇自谓可贾余彼哉厄鲁亦善鬭坦腹跣足不巾袖老拳怒臂发以骤使气气出若饙馏强者植立弱者仆伏而盬脑亟相就屈肩着地昂其脰有腼面目悔大缪胜负旣决斯放手曰四卫拉俗之旧吾皇顾之乐且康何以予之蒸黄羊天厨禁脔大嚼忙以手爲箸腹爲囊鞠再拜顿地抢食指不动巳十霜一饱何幸在帝㫄天章颁示纪事详昇平同乐志不忘平原如掌水艹肥驱来骏马各不羁减阳茀方类自别升甗上坂随所爲谁与少年雄且杰短后之衣长竿掣翻身走马疾于飞欲使生驹就衔绁雕鞍绣勒色样殊控絷未及跳掷俱有如负奇士倔强不受人闲拘飞扬跋扈駴且急有时豨突作人立乘闲直上跨其顚持之以暇久方习八尺曰駥七尺騋追风蹑景游八垓乃知驾驭得其道上襄讵乏飞黄材维㫺周官训马政佚特攻驹顺月令卽今塞北多名藩善马调来千里骋至尊九月行狝田割鲜行赏排长筵廀人闲试敎駣㳒小雅兼陈攷牧篇况闻天马徕西极大食康居归有德不是君王神武姿絶域安能服羁勒恭和御制行围元韵平林呦鹿自甡甡六辔安行不动尘疉嶂环来成帟幕周阹结处俨城闉材官共试批熊技蕃部新携囘鹘人咫尺天威齐额手塞垣肆觐拜恩频舍茇张罗各有司名王扈从远如期天开灵囿规模壮山入㴱秋眺览宐壹发共欣威远振三驱仍示惠兼施承平诘武还绥远丰芭贻谋监在兹恭和御制哈萨克使至俾观围元韵葱岭西偏逐艹居献琛久巳隶方舆六师靺鞈歌瞻彼万里邮签蚤跂予特敕陪臣从捺钵重敎猎士布周阹汉家漫诩长杨赋蕃使来观讵有诸九日同习庵舍人叔华上舍晦之弟游城南登陶然亭不到城南五载余轴帘眞佀蜀严居登高偶趁重阳节结侣同乘下泽车浅水牛涔经雨后远峯螺黛胜春初听来吴语眞多味曾是当年共队鱼十笏闲亭曲径旋到来便觉避喧阗三秋鄕梦囊萸后一段诗情落木前废厰尙传宣德样古幢细认寿昌年却输扈从滦阳客直上兴安絶塞巓送孙勖堂之官皖江曲江簪取一花新便绾铜符出牧民名士何妨工制锦甘霖况是果随轮底须谱自山阴授会见名逾汉吏循说与孙廉两字诀它年惠化定如神荅施铁如上舍见赠之作用山谷东坡赠荅诗韵寸田不自耕坐成荆棘场活水来有源斯涵千顷光众卉亦荟蔚所兰蕙香幽谷本无言登之宐巖廊彼美淮东彦抗志追羲黄词坛赵帜拔道味伊俎尝置身百尺楼白云翼其㫄自立良独贵勿爲遗俗伤下里久聒耳泠泠闻古声郢中引商羽硕人歌榛苓三叹竟此曲愧非钟期生金断本同心蓱合乃异蔕相赏自有眞讵以形迹计昌黎有遗言云龙愿相佀冬至斋㝛题壁幞被奚囊载满车迎门呵殿吏人譁冷官公事常多暇逢着斋期始到衙煖炕腾腾石炭薰唿童拚扫厺尘氛词垣资格皆前辈促厀相从话夜分东㕔槐树老轮囷偃蹇离奇不我亲太息谁能如汝寿空庭阅尽厺来人正月二日夜雪用东坡聚星堂韵茶炉半枪始展叶夜窗手点浮绿雪开门密䨷巳满庭狂唿失喜冠缨絶轩辕忍寒肩輙耸柴桑习懒腰愁折松枝插户压渐低镫影摇空暗欲灭生涯碌碌风轮转岁月堂堂电光掣频浮蓟北柏子樽苦忆江南梅花缬停云远道空滞畱归梦㪅付骚㞕诘朝初旭雪半消佀有仍无只一瞥空中色相定何着文殊师利犹多说便须参访不二门顾我舌根钝于铁恭和御制恭奉皇太后谒泰陵因至五台瞻礼卜吉起程得诗八韵孝治协人天重光帝德宣上陵崇汉典肆觐展虞年演㳒参师利延釐纪握先启途张翠葆初日出黄緜官路西郊直人家东作便擘云山疉疉浥露艹芊芊巳致登三治还寻不二缘承恩诸父老额手属车前恭和御制过芦沟桥元韵西陆朝觌将出冰六龙夙驾官道平鼓车记里未一舍长桥翼然自㫺称浑河西北来厥性善迁徙郦元所记载曩迹半湮矣上游多山下平衍所难不在首在尾至尊指示周且详疏瀹有方勿㫄诿从今永永庆安澜永定之名不虚耳恭和御制良鄕行宫晚坐元韵吉行五十首驻跸暮色自远苍然生窣波孤塔涌香界题两峯抽笋萌有渰云兴未成雨艹木欣欣如有情行斋淸永供宸赏景物到眼皆空明卷阿游歌讵爲乐无非事者春省耕恭和御制见新耕者元韵桺稊初绿麦苗滋有事西畴及是时二月豳风人举趾分明粉本马和之新畬如罫足遐观蹂践频闻戒从官菖叶杏花农候蚤一人春省万人欢焚香夹路拜恩齐扶挈皤然与丱兮欲识太平眞有象烟中簑笠雨中犂耕凿尧民作息均不须布谷巧催人腊前三白春初雨好协维鱼吉梦频恭和御制直隶总督方观承奏报易州等处得雨元韵阵云如墨势方酣滋液燕南又易南天遣雨师先洒道人迎日驭望停骖丹邱不远诚能格绿壤均霑乐且湛欲拟载芟良耜颂小臣槖笔祇怀惭恭和御制永慕斋疉旧作韵桥山咫尺搆宸居帝曰精诚庶鉴予天縡依依通旭卉皇风皞暤继羲蘧永言弓劒心恆慕如见羮墙境岂虚入暮廉纤将作雨八神先路爲淸除恭和御制谒陵礼毕载启西巡瞻彼台山祝兹介祉元韵丽农瑶室占高凉亲祝纯釐孝治彰五百僊人行敎地三千㳒界大慈光金根启处祥云拥玉烛调时化雨长天保九如天瑞协至诚昭格圣心恭和御制晓烟元韵暮山含紫九秋凝春晓看来景最胜澹佀游丝飞不定浓如蒸馏气方升桺容新沐黄千缕麦气微烘绿一塍山市人家贪起蚤炊烟隐隐出高陵恭和御制日日元韵吉行日五十罗拜盈马前十年望幸心何异望岁焉雨旸旣时若耕凿皆安便诏书免正供观者杖屦骈出作入而息不知何以然三多祝我皇庶符观华年恭和御制晓行卽景元韵晓云叆叇未全晴邨屋炊烟次苐生貌出山居农作景人从摩诘画中行巖峦复沓路囘斜芦荻初芽桺未花陌上豚蹏春赛社堪嗤持少愿偏賖一带岚光绕远垧好山在望玉鞭停恰从拂雾笼烟处全露霏蓝翕黛形甘泽依旬候不迟岁占大有㪅何疑伊祁山下仓箱满遥祝千斯与万斯恭和御制曲逆故城元韵遗封犹是壮哉城阿世难逃身后评但割膏腴胙诸吕笑渠分肉那能平反闲徒夸沮范增苐功毕竟逊阳陵美如冠玉中何有燮理阴阳或未能恭和御制题惬适斋元韵行旌小驻古渠滨犹是伊祁旧俗淳峭蒨山容眞入画霏微雨脚不霑尘唐河九折窗前见隄桺千丝槛外春别有惬心嘉景在尧民击壤望尧巡恭和御制复雨元韵极望重巖又作霖春鸠唤雨杏花阴云容叆叇低犹湿树色依微绿渐㴱古道冲泥添滑滑悬崖溅瀑尙淋淋天膏卽是君膏泽诚意相孚在一钦恭和御制降旨免宣化府属民欠诗以志事元韵体仁以长人义在易春秋有孚占元吉是惟益下优涿易洎恆代玉辇首经由复除昨颁诏后乐常先忧犹恐地僻左或致向隅不延访咨大吏尺一下置邮灾黎所逋课蠲放无征收二月春始和好鸟鸣栗畱山田耕及时乐哉助以休龙门亘赤城养欲给所求耕三可余一勉旃足食谋恭和御制雪元韵腊前瑞雪占三白春蚤甘霖庆九农㳒驾渐临香界近天花先洒翠微峯簁簁六出点行旌茅屋依稀是雪坪一望千山皆玉立天工渲染若爲迎藻思禅悟两相期万斛源泉千首诗一片轻霙飞几案金壶初试剡藤时踏雪扶犂未少休邨邨叱犊尙鸣牟山騈石皆宐稼何论三施㪅五犹恭和御制停跸元韵暂止倌人驾聊纾陛楯劳湿云迷霮䨴远岫羃周遭一㝛停淸跸千屯俨列曹几余吟趣洽斯咏复斯陶恭和御制晴元韵连朝兼雨雪此日喜新晴古道山腰转前旌树杪行平畴犹带润细艹乍滋萌遥指周庐合红云拱幔城恭和御制阜平道中作积雪澹于一幅练鸣泉淸入五絃琴人家半在山㴱处遥见炊烟出桺阴一邨欲尽一邨连风景分明佀川父老唿儿课东作无过凿井与耕田龙泉关外驻轻骖咫尺僊山路旧谙天外数峯明霁雪淸凉世界静中参派河乍漾麴尘丝仿彿僊源异境移好是杏花菖叶候春旂遥拂桺梢时恭和御制三箭山疉旧作元韵丰碑御射旧曾闻天钖仁皇勇出羣飞镞同时穿疉嶂唿嵩万岁动千军霜浓白羽三成劲斧噼靑峦一道分今日神孙重继武王弧亲试气如云恭和御制射虎川元韵一线云关峻岭前当年射虎尙名川唐弓亲輓神如在夏谚来游事宛然祖德懋贻以燕翼皇心克绍若稽田卽看探穴恢天网葱岭西头振旅阗恭和御制自长城岭至台怀再依皇祖元韵龙藏载五顶演㳒自曼殊眷属一万众东来歴云衢大启功德门示以淸净途各各生欢喜合掌宝号唿微闻千花塔铃语淸于竽时巡祝纯嘏讵爲游观娱长城坱兮轧曲径缭而纡淸凉境不远天开灵异区仿彿常喜国室利之所都五朶靑芙蕖可望不可图神镫夜光见地菜㳒雨濡天人跨狻猊妙手徒形模百千亿化身非有亦非无恭和御制殊像寺元韵不二眞如相何曾㳒报殊圆光融指月妙谛悟衣珠栖鸽禅王窟乘猊道子图天花迎羽葆咫尺卽云衢恭和御制显通寺卽事元韵演㳒遥居七祖前金身入梦忆当年肇开震旦狮王窟宛佀灵山鹫岭天三度巡临祈介祉十方供养拜瑶筵成亏弹指分今昨戒慧还须积寸田恭和御制罗汉坪元韵妙相三十庄庄严谁能过各生欢喜心受福讵不那何人写殊像永峙山之阿诸方护持者天龙摩睺罗佀闻梵夹书名号各异科八百与五百沿袭多纷讹况此缺其一聊足笑且呵本无我人相分别作甚么恭和御制眞容院再题元韵上方雪初霁寒意倏巳退止辇礼花宫像设妙于缋三十二好相如月圆不晦是眞见文殊欢喜复遐忾百牟尼珠圆八功德水漑声闻辟支乘谁能企项背恭和御制阅武元韵展义临三晋乘时习五戎山连恆岳壮兵练代方雄赤羽和门日朱旗列幕风九重亲敎阅不数被庐功恭和御制栖贤寺元韵三崃匡庐胜幽栖畧佀之应眞飞钖旧上足付衣谁枯坐能离垢繙经且忍饥由来儒释异亲爲剖然疑恭和御制降旨免山西前岁民欠诗以志事元韵迓釐礼中台问俗溥宏惠正供减今年温纶宣德意载咨司农臣重稽格外例往者値偏灾曰惟单阏岁民欠权倚阁爲轸硗瘠地兹来全豁除十行诏遐曁鴈门功德峙汾水恩波逮祝圣转金经佛日四表被恭和御制游千佛洞得古体四十韵宗门心卽佛立说简而约云何有千佛谁解此理窍淸凉眞佛国僊洞凿嵓峤得毋五丁手抉幽力排奡沿谿向右折十步九囘拗始进若入窞渐㴱未掀淖奇峯各罗列如鹘或如鹞两臂猨攫拏一足䕫趻踔远望目巳眙下临心㪅娆洞口闯然豁神镫夜光摇中有诸佛像膜拜来四徼世尊说大乘迦叶示微笑药义魔波旬各各护持效目犍富楼侣大德修行劭不二启㳒门文殊提其要骑象夸狻猊那用舆与轿一一具好相讵有胛肥诮千佛本一佛心性人各抱三敎理同源我皇竝㴱造春巡歴台怀晴云披絮帽四禅透宗旨扫除儒释闹因过白云寺遂指西峪庿甘露功德水满月天人貌精舍朴而古秘洞窈且窕直上试轻骢宁辞路囘绕却登絶顶望积雪四山曜㳒螺钟磬声静中闻大乐山田麦抽萌邨舍粟藏窖占丰察璇枢祝釐阐象敎山灵荅嵩唿洞府供宸眺宗镜微乎微传镫道可道谿光皆空明谷音自淸妙天工巧渲染着色非意料绀宇列如麻兹焉独幽峭付戒马驹踏离怖鸽王叫于兹托新诗泠泠钧天调造化运炉锤理蕴入烛㷖小臣叨载赓下里望茎韶追趋豹尾后异境媿未到韵奇巳迫窘况欲穷禅奥恭和御制题陈规守城录元韵从容应敌竟全城一局棊话汴京大厦讵能支寸木良医未可恃黄精金汤无德难爲固輗軏非人何以行天语煌煌垂定论先几草待事将成恭和御制题宋中兴圣政艹元韵和亲何至以臣称往事堪嗤宋绍兴汴洛刼灰全不计汪黄推毂巳同登两宫竟絶还归望二䇿空矜耸动能半壁偏安惭袖手长城自坏愤塡膺漫言五马南迁匹几见三军北伐曾内禅得人足慰词臣归美例相仍爲尊者讳词多曲允执其中愆必绳大矣皇言褒贬正千秋公论式钦承恭和御制经畬书屋卽事元韵六经敎士各专治四库新编圣主时甲乙丙丁统所部校讐缮录愼攸司哲王道在惟钦若诸子言淆必辨之日理万几还学古健行以造物爲师恭和御制游狮子园忆旧元韵游赏卷阿㫺日陪园居仍对碧峯开羮墙见处皆思圣心性浑然不改孩慈孝一诚常默感因缘有触记从来世尊㳒会眞如昨缾水天云絶点埃恭和御制鹿角椅元韵五纹岐出质犹全想见仁皇射猎年櫜建虎文兵不试椅名鹿角用长緜欲存大路椎轮俭讵鬭雕文刻镂姸手泽依稀神鉴在文孙绳武志殷然畱王快鎭座主少宗伯介公有诗纪事次和天敎十日住鞭丝佀与谿山有夙期古寺半藏云断处好花全放雨晴时三成官笴穿杨捷一队征蹏踏雪迟行帐追陪眞是乐夜来频醉百分巵三月朔日疉前韵日飮无何但学丝匆匆又过禁烟期折花红杏㴱邨里选石淸波激澑时山未知名看亦好客来不速话偏迟同年小集今朝是遥忆芳醪倒屈巵忆五台山三疉前韵淸凉峯色翠如丝欲见文殊那有期灵境云封全未识钝根棒喝定何时但求达磨安心竟不碍丰干行脚迟会得菩提本非树可容无当也名巵三月三日自曲阳入行唐境途中杏花盛开四疉前韵上巳烟光飏桺丝此行未负杏花期偶来冀北㴱邨路大佀江南细雨时每到緐枝莺语密怕防落蕊马蹏迟鸱若许随身挂一朶眞宐飮一巵座主宗伯公折杏花一枝插行帐茶铛中至晚盛开有诗五疉前韵奉和伴取炉烟细细丝拗花供养趁花期氊帷四面畱香地茶铫双淸吐蕊时着色还须崇嗣画寻春眞笑牧之迟一枝何幸随桃李也到公门侑玉巵奉酬宗伯公见赠六疉前韵淸如冰㪅直如丝坐我春风一月期燕许文章推后辈崔卢门苐冠当时八持玉尺衡材富双引金莲归院迟独愧散材同社栎纵经雕刻不成巵眞定府隆兴寺七疉前韵林立丰碑认色丝巍然杰阁俯崇期遗文犹识张公礼殊像难描李伯时绮语多生消欲尽机锋百偈转空迟醍醐具足淸凉味未要花前白雪巵游莲花池八疉前韵澂泓十顷麴尘丝邂逅淸游惬所期巖壑宛成千里势烟花况値暮春时游鱼吹沫涵空乐浴鸟梳翎点水迟一事尙畱余憾在不曾池上举三巵怀鄕九疉前韵春笋秋瓜夏藕丝齐民月令有程期客来但乞浇花㳒僮约频申晒药时颇解着书师蔡癸也曾学圃问樊迟大瓢五石原无用只合江湖作巨巵寄题雪浪石用东坡韵弹涡空复说登州那佀云根涌急流四面空嵌衔石骨一拳凹凸激潮头玲珑明月怀中贮透襄阳里收咫尺波涛来眼底浑疑朝暮见黄牛送李茝畹进士东归籍甚词坛苐一流御风曾未到瀛洲挥鞭重指都亭路又逐人闲款段游截凫断鹤两兼难天许才名折美官半刺但题前进士故应蚤达胜方干我识郑公元娬媚人嫌李令太穨唐云门山色容高卧大胜东华软土忙古柏参天铁榦成风霜歴尽骨逾淸纵然才大难爲用偶露文章世巳惊𧖟尾山姜例可循头衔未办领词臣生天偶落它人后终是拈椎得髓人岱宗访篆刘斯立歴下题诗李泰和探借十年多暇日着书定较往时多中秋后五日同钱坤一侍讲王琴德舍人曹来殷蒋渔邨二庶常过大慈延福宫杰搆出云端三元旧戒坛延禧资母后董役出中官古壁丹靑绘虚庭栝柏寒丰碑犹未圯剔藓几囘看苦雨翻盆伏雨接秋天避漏移牀夜少眠柱压攲支未稳书霉渍晒无缘艹生屋顶多于荠车到街心泛若船一事强人意处久稀剥啄至门前题韦愼旃舍人翠螺读书图牛渚山头月蛾睂亭上风谪僊巳千载高兴古今同钟响夕阳外书声老屋中谁能识此乐毋乃逍遥公题汪对琴博士后谭蓺图识是诗人骨相寒羊分得供朝餐偶然泥上畱鸿爪便与人闲重此官白云明月悟前身谏果甘囘味始眞三百年来得同调阿谁谭蓺佀汪伦过归义废寺一泓古井两株槐券尾比邻署字皆輭㡠糢煳埋碧藓古幢剥落卧空阶老僧持钵身全病过客寻碑眼独揩听话闲坊宣化事刹那兴废漫牵怀移寓几度柴车轣辘行喧嚣爲避市人声门开一面西山对庭敞三弓夜月盈新燕呢喃邀作客古槐磊落事爲兄玉虚道院南邻近时有天风度碧笙藤牀木几手揩摩洗足关门耐养疴巷僻最宐生客少家贫犹蓄古碑多先生自署支离叜前辈曾题安乐窝僦直从来须计月催租也佀吏催科卢端臣先生招飮卽席赋呈八米词林秀蒲江乐府传才应雄大歴名肎后盈川俗味酸咸别家风礼让先蒸壶招弟子启幂各忻然濳硏堂诗集卷五门人黄钟校字潜研堂文集濳研堂文集卷第六潜硏堂文集卷六嘉定钱大昕荅问三问南有乔木毛但以上竦释乔而朱氏传乃以无枝增成之按释木云小枝上缭曰乔则似非无枝者曰吴江陈启源尝辨之谓尔雅释木篇凡五言乔未有言无枝者一云句如羽乔一云上句乔句者言树枝之卷曲非无枝也一云如木楸曰乔一云槐棘丑乔楸与槐棘皆非无枝之木也一云小枝上缭爲乔此又明言有枝矣无枝之说本于苏氏未知所据或曰尔雅小枝上缭爲乔之下卽云无枝爲檄两文相连因以致误耳问鹊巢之鸠毛公以爲秸鞠卽布谷也欧阳永叔乃谓别有拙鸟处鹊空巢今谓之鸠与布谷絶异后儒因舍毛而从欧阳果可据乎曰诗中鸟兽艹木之名当以尔雅爲证秸鞠爲鸤鸠见于释鸟不闻别有拙鸟名鸠者鸤鸠有均一之德而妇人之义亦主从一而终故序云德如鸤鸠也善乎吴江陈氏之言曰布谷之名鸠载在经传歴有明征若拙鸟者不咏于诗不着于尔雅又不在左传五鸠之列其冐名鸠者俚俗之妄称召南诗人安知宋世方言乎且未闻言妇德者徒取其拙也斯爲解颐之论矣问吉士诱之欧阳解爲挑诱而东莱吕氏非之谓诗人恶无礼岂有爲此汚行而名吉士者其义正矣然毛传训诱爲道亦不见于尔雅何也曰释诂诱进也说文诱与羑同有进善之义故亦训爲道论语夫子循循然善诱人仪礼乡射大射皆有司射诱射诗序衡门诱僖公皆此义也诱又与牖通诗天之牖民毛亦训爲道言贞女有洁淸之操士当以六礼道行之问于嗟洵兮毛训洵爲远洵何以有远义曰韩诗洵作夐夐远也古读夐如绚说文琼从夐声或作琁春秋传琼弁玉缨说文引作璇弁则琼琁璇三字音义相同奂亦从省声此之正音也又有营求之义后人因转爲朽正切然古人读营亦有环音知茕本从营省声而与睘嬛通诗独行睘睘释文本亦作茕嬛嬛在疚崔本作茕左氏传茕茕余在疚说文引作嬛读嬛如茕犹读琼如琁也说文走部有赹字云独行也读若茕此卽诗独行睘睘字赹正字睘茕皆借用字古人训旬爲均而匀字经典亦作旬茕旣与赹同音则夐与洵音亦相近矣问旄邱篇褎如充耳毛郑异义后儒多从郑说何也曰诗言充耳者凡四淇奥着都人士皆取瑱义此篇不当别取耳聋爲解充耳者大夫之盛饰有盛饰而德不称故诗人责之与候人刺三百赤芾语意正同传以褎爲盛服汉书董仲舒传子大夫褎然爲举首服虔云褎然盛服貌正用诗义也陈启源云淇奥篇以充耳爲美此诗以充耳爲刺盛饰钧也而称不称焉美恶不嫌同辞问桑中篇孟弋孟庸毛公以弋庸爲姓孔疏不能言其所出按春秋定姒公羊作定弋则弋与姒同不识庸姓亦有可攷否曰古书庸与阎通左氏传阎职史记齐世家作庸职是也汉书谷永对策云昔襃姒用国宗周以丧阎妻骄扇日以不臧阎妻卽小雅之豓妻郑氏以爲厉王后尙书中候作剡阎豓剡文异义同葢其女之族姓阎妻犹言姜女云尔庸阎声相近书毋若火始燄𦦨汉书引作庸庸故知庸卽阎也或谓鄘古作庸本庸姓之国卽孟庸之所自出此妄说无据古未有以姓名其国者问毛公说郑诗以狡童目昭公郑氏于山有扶苏篇改爲忽所任用之小人而狡童篇仍遵毛义狡童之称固可施于君上乎曰古本狡当爲佼山有扶苏笺云狡童有貌而无实孙毓申之以爲佼好之佼非如后世解爲狡狯也狡童传云昭公有壮佼之志疏亦云佼好之幼童则佼童只是少年通称非甚不美之名且箕子尝以目纣矣卫武公刺厉王云于乎小子古人质朴不以爲嫌问子之还兮汉书地理志引作子之营兮以营爲地名与毛说异且营与闲肩似未合韵曰古人读营如环韩非子云苍颉之作书也自环者谓之私背私者谓之公说文引作自营爲厶背厶爲公是营卽环也说文营训市居卽阛阓字徐氏未通古音乃于门部新附阛字失其旨矣释邱水出其左营邱郭景纯谓淄水过其南及东是营邱本取回环之义营还同物非别音也毛训还爲便㨗此以营爲地名则茂与昌亦地名释邱云涂出其后昌邱卽此诗之昌欤问言采其莫陆玑疏以爲酸迷尔雅无莫艹何也曰予友孙渊如校本艹据陶隐居说羊蹄有一种极相似而味酸唿爲酸摸酸摸卽尔雅之薞芜亦卽诗之莫陆玑所云酸迷也古人训莫爲无规模字亦作橅孙说得之问公之媚子朱氏传以爲所亲爱之人而严华谷直以便嬖当之田猎讲武而以便嬖扈从岂国家美事诗人美君殆不如是曰媚子之义当从毛郑谓能以道媚于上下使君臣和合者也诗三百篇言媚于天子媚于庻人媚兹一人思媚周姜思媚其妇皆是美词论语媚奥媚灶亦敬神之词非有谄渎之意唯晚出古文尙书冏命有便辟侧媚字而传训爲谄谀之人古文书多伪此亦其一证也王肃以子爲卿大夫之称其非便嬖可知问小戎第三章末句不入韵说古音者以爲杂用方音信有然乎曰兴字固以虚膺切爲正音然亦兼有歆音学记不兴其器注云兴之言歆也仪礼旣夕士虞二篇皆有声三之文而注一云噫兴一曰噫歆是兴与歆通大雅维予侯兴与林心爲韵此亦以兴与音爲韵也古字有正音亦有转音求读如奇难读如傩敦读如彫征读如祉皆声之转而经典所常用者天下之口相同岂独限于一方崐山顾氏攷求古音最有功于小学惜其未悟声音相转之妙如求裘本一字而强分爲二甚且谓宣尼赞易犹沿方俗之音则拘墟而近于妄矣问晨风篇隰有六駮毛以倨牙食虎豹之兽当之似非其伦曰诗中山有隰有对举者皆草木之类此六駮必艹木之名其非兽名审矣释木云駮赤李谓李之子赤者也其卽诗之六駮乎又释艹云瓝九叶樊光本瓝作駮问诗又缺我銶銶字说文金部未收未审何从曰毛云凿属曰锜木属曰銶说文梂训凿首卽诗又缺我銶之銶与毛解本属相协斧斨锜銶皆民闲所用非兵器故毛传以斧斨切于民用喻国家之有礼义今以爲征伐所用失其义矣问南陔六诗有其义而亾其词故毛公不列于什苏子由始以南陔爲次什之首朱文公复依仪礼奏乐之次升南陔三诗于鱼丽之前而以白华爲什首又谓此六诗本有声无辞夫旣无辞则不得谓之诗矣何又置之三百篇之数乎曰六诗旣有篇名则必非无辞或附于什外或进之什中皆无不可至以奏乐之次移易诗之篇弟则愚未敢以爲然夫诗有诗之次乐有乐之次义各有取不可强合今依笙入三终间歌三终以改小雅之次似矣而闲歌之后卽有合乐三终其所奏者周南之关雎葛贾卷耳召南之鹊巢采蘩采苹也亦将移二南以入小雅乎且采蘩之后尙有草虫一篇又可移采苹于草虫之前乎㪅以春秋传攷之金奏肆夏之三工歌文王之三又歌鹿鸣之三或颂或雅随时所用岂皆依诗之序乎问左太沖蜀都赋云嘉鱼出于丙穴说者谓卽诗之嘉鱼乃尔雅释鱼篇不见其名何也曰诗言南有者多矣樛木乔木皆非木名则嘉鱼亦非鱼名犹之山有嘉卉非有艹名嘉卉也毛公言江汉之闲鱼所产其所该甚广赋家借用诗言本非定名后人又援赋以释诗展转傅会遂失诗人本恉孔颕达说经李善注选俱不取以相证则唐以前经师无此说矣问三百篇中艹木之名毛皆依尔雅爲说惟北山有莱之莱传不明言何艹正义云莱爲艹之总名非有别艹名爲莱按此诗南北山对文各指一艹一木此句不当独异曰释艹釐蔓华郭云一名蒙华说文莱蔓华也古文来釐通用故莱或爲釐台莱皆有释艹正文可证传偶失其一然初不以爲艹之总名正义所言误也问我行其野篇言采其蓫笺以蓫爲牛䟽谓释艹无文然否曰释艹云藬牛藬蓫声相近郑所见尔雅当是蓫字孔䟽偶失引耳下章葍䔰亦释艹之正文而䟽亦失引问瓠叶序云古之人不以微薄废礼毛谓瓠叶庻人之菜而郑申之以爲庻人农功毕乃爲酒浆以合朋友习礼讲道艺也然则庻人亦有礼乎曰后汉书刘昆传毎春秋飨射常备列典仪以素木瓠叶爲爼豆桑弧蒿矢以射菟首莽以昆私行大礼有僭上心乃系昆及家属然则瓠叶之诗乃飨射之乐非庻人所宜僣用矣问大雅正义引三统术七十六岁爲一蔀二十蔀爲一纪积一千五百二十岁凡纪首皆岁甲寅日甲子卽以甲子之日爲初蔀名又引三统术鲁隐公元年岁在已未今汉志并无其文岂志有漏落乎曰孔沖远不谙推算其所述三统术俱与本注不合三统上元岁起丙子以甲寅爲歳首则干凿度之元也而孔以爲三统不亦谬乎二十蔀爲一纪亦干凿度术与四分同四分之法三纪而爲一元元首岁必甲寅纪首或甲戌或甲午不皆甲寅而孔亦未之思也鲁隐公元年距伐纣四百岁以三统岁术推之岁当在甲寅四分术无超辰之法故命爲已未相沿到今而孔以爲三统亦未之思也问文王篇假哉天命毛郑训假爲固于义似未安曰假与固声虽相近然假之训大则释诂正文汉书刘向传言孔子论诗至于殷士肤敏祼将于京喟然汉曰大哉天命善不可不传于子孙是以富贵无常不如是则王公何以戒愼民萌何以劝勉其云大哉天命卽诗假哉天命也云富贵无常卽诗天命靡常也然则宣尼说诗已训假爲大矣问会朝淸明毛训会爲甲何也曰会与甲声相近故义亦因之吾友惠征君栋云甲朝者一朝也古人以甲爲一如第爲甲第观爲甲观令爲甲令夜爲甲夜战国䇿张仪曰昔者纣爲天子帅天下将甲百万以与周武爲难武王将素甲三兵领战一日破纣之国禽其身据其地毛公以意说诗故训会朝爲甲朝又云不崇朝而天下淸明不崇朝者不终日也后人或训爲甲子之朝或训爲甲兵之甲皆非毛意问说文口部呭字引诗无然呭呭言部詍字亦引诗无然詍詍二字并训多言葢先儒传写有异而义则同然与毛郑朱注俱不合何也曰孟子引诗训泄泄爲沓沓而毛氏传取之说文沓语多沓沓也诗噂沓背憎郑笺谓噂噂沓沓相对谈语亦取聚语之义孟子以事君无礼进退无义言则非先王之道申沓沓之说亦是恶其多言与说文同义尔雅释训云宪宪泄泄制法则也郑笺取其义云王方欲艰难天下之民又方变更先王之道女无宪宪然无泄泄然爲之制法度达其意以成其恶葢多言之人恒好改制以先王之道爲不足法而迎合时君之㫖作法以病民国家之亾常由于此尔雅说文训诂似异而理实相因孔颕达正义以泄泄沓沓爲竞进之意朱氏又以爲怠缓悦从之貌皆不若说文之可据问云汉篇不殄禋祀郑以不殄爲不絶如何曰殄古腆字燕礼寡君有不腆之酒注古文腆作殄诗新台篇蘧篨不殄郑读爲腆此殄字亦当读爲腆不腆谓祀神之玉币也问召旻五章永三句说者皆以粺与替爲韵末句不入韵何也曰替当与引爲韵离骚长太息以掩涕兮哀民生之多艰余虽好修姱以鞿覊兮謇朝谇而夕替替与艰韵古人读艰如斤则替亦当读他因切说文替作暜在竝部从竝白声或从或又从兟从曰古文废已久汉儒不能尽通言人人殊许叔重疑而兼收之予以召旻离骚证之则字当爲㬱从曰兟声张平子东京赋洪恩素蓄民心固结执谊顾主夫怀贞节忿姦慝之于命怨皇统之见替元谋设而阴行合二九而成谲登圣皇于天阶章汉祚之有秩替与结节谲秩爲韵与说文所称从竝白声者相近葢古音不传于汉形与声俱失其旧非叔重兼收此文后人何由知替字之正音儒者之学贵乎阙疑存异而不可专已守残者以此此义自金坛叚君玉裁启之问我将云仪型式刑文王之典朱注仪式刑皆法也古人文字不应如此重沓曰仪训善释诂有正文宋儒不信尔雅故于经义多所窒碍如仪刑文王仪式刑文王仪当训善王于兴师王于出征于当训曰心乎爱矣遐不谓矣谓当训勤依尔雅说甚爲直㨗而必欲改之斯亦通人之蔽矣问敬之篇佛时仔肩毛训佛爲大正义谓其义未闻愿闻其审曰说文㚕大也从大弗声读若予违汝弼卽此佛字佛之训大犹坟之训大皆同位之转声也毛公释诗自尔雅诂训而外多用双声取义若泮爲坡苞爲本怀爲和之类也或兼取同位相近之声如愿爲毎龙爲和遡爲乡缀爲表达爲射之类也古人诂训之学通乎声音声音之变无穷要自有条不紊唐以后儒家罕闻其义而支离穿凿之解滋繁矣问景员维河毛郑异解当何所从曰说文员物数也故其义爲均濬哲篇幅陨旣长毛亦训陨爲均景员爲大均幅陨爲广均葢七十子相承之故训后儒竞出新意终不如毛传之正大问鲁颂駉駉牡马在垧之野垧古作说文字下云林外谓之正与毛传合而马部别出駉字引诗在駉之野似复而舛矣陆德明谓駉駉说文作骁骁果可信否曰日古文又作同尔雅作垧诗作駉皆经师孳乳之字诗旣以駉名篇故许君兼收二文许君偁诗皆主毛氏则毛公本作在駉之野矣駉在马部故以牧马苑爲义若指其地则自在郊野之外非相背也说文骁训良马今毛传駉駉良马腹干肥张也二义相同则许所见毛本亦是骁骁也骁駉声相近魏晋以后譌骁爲駉改駉爲垧因疑说文有譌或谓说文駉字爲李阳冰等窜改是又不然唐时正义本駉垧与今本同若果是唐人窜入当引駉駉牡马必不云在駉之野矣濳硏堂文集卷六门人袁廷梼校字濳研堂文集续集卷第六濳硏堂诗续集卷六嘉定钱大昕哭褚宗郑同年六经家㳒溯东京鄕壁纷纷笑俗生礼有专师宗北海传寻九旨演任城品高便觉官常冷学邃多应老㪅成屈指中吴耆旧少灵光何意又先倾给札当时到凤池靑绫幞被数追随僦居恰占东西屋布算同拈黑白棊几辈升沈蓱各散年邂逅髩成丝只期二老长来往忍听寒风楚些词题顾樵水落花诗意画卷童时曾赋落花篇每向东风意惘然今日任它开又谢此心巳悟色空禅画意诗情想象闲底须粉本仿荆关云烟它日重编录记取山人着色山题徐友竹倣吴渔山湖山秋晓卷絶妙渔山卷精摹友竹翁树㴱宐结屋船小易颿风旷荡天机得经营意匠工畱题多鉅手摇落感秋蓬严豹人移居城东次西荘韵一枝随处寄壶公塔影双浮老屋东休诧借车无长物祇因入户有淸风沧浪谭蓺源流别彭祖传经志趣同衮衮书囊探未了悬河直下泻长洪松陵唱和句争夸小住圆桥水一涯临顿自来高士里蜀严本是读书家笔牀茶灶闲俱适扫地焚香静不譁生怕金阊太烦闹此闲风土最清喜题黄小松看碑图判牍有余功访碑无停晷尙友到古人翠墨云烟委欧曾赵洪后立帜江夏子古物聚所好不胫走千里金薤文琳琅收拾斗室里忆昨造高斋淸閟爲我启香厨一纵观如入五都市画手数顾陆绢素那足恃何期东京刻眞而歴可指㳒服俨冠劒礼器陈朹银罋碧流离甘露木连理灵祕不能藏一朝列棐几奇怪骤难读过眼聊复喜合幷知何年癖嗜畧相佀披图宛晤对惭我闻厪咫想见手摩挲比邻招短李片石如能言风尘感知巳钱叔宝谢湖艹堂图汝南有畸人布衣起雄霸七贤黜山王百篇追陶谢躬耕湖上田手辟竹闲舍着书石磬斋岁月自淸暇吾家罄室翁游戏点笔乍复有龙池生辩舌悬河泻三絶竞流传水邨此流亚何年壑舟移神物疑久化昨过三砚居展卷精采射爲言购自浙不惜兼金价鲁弓幸巳得郑璧无待假四座各欢咍浮白倾酒笮翰墨千载缘合幷天所借囘首金昌亭虹月㷖㴱夜和榕皋斋巾襍咏拨镫元小技指授要良师心正才能妙锋偏枉逞奇剡藤搥幅幅霜影秃枝枝最羡襄阳米承家有虎儿活泼墨纵横烟云眼㡳明山从心坎结花向笔端生奇秀神僊骨枯寒逸客情右丞本诗老游戏得传名何处移情厺苍茫海水㴱七絃调玉轸一鴈落遥岑且洗筝琶耳谁爲唱和吟昭文今不鼓寂寞待知音覆罫评前史推枰记㫺尘角争蛮触地刼换古今人布置须求稳翻腾要出新㫄观徒褏手任尔局中身题冯㢲泉太守秋缸补读图儒林经济非两事根柢㴱厚枝叶荣秀才巳办作宰相节度卽是前书生一行作吏便废此何异得饱忘耘耕昌黎仕宦巳显达白头犹复亲镫檠书囊无底探不竭㴱造自得匪求名三山冯公古儒者闽学传授先周程蚤年拾芥取科苐亲民歴试多循声翩然五马到江左风行令肃严百城三吴首郡特借寇黄堂燕寝凝香淸盘根䥘节人棘手公独游刃观其成才全学富心益细一嗛四益无骄盈仕优而学讵虚语篝镫犹记虀粥盛珠坟笙典列左右吐弃糟粕搴精英许郑韩苏互嘲弄一笑任尔蛮触争中令读书半部少邺矦插架三万赢文章须有裨名敎经史自可致治平嗟予寡昧晚炳烛仰屋自作秋虫呜愿公恢宏经世学补衮三殿泽八纮题费玉衡窥园图三载园林竟不窥广川精诣果堪师由来艹木须多识可是先生未学诗生意窗前验寸荄心田衍沃好栽培兰成词赋非吾事且住园中撰玉杯题陈树斋提督听雨图生长忠孝门擩染诗书味三十登坛惊一军缓带轻裘静无事英卫之武虞褚文威名儒雅兼一身朝挽强弓午挥翰腕力劲欲囘千钧金貂侍从三殿里旌节辉光又南指亚夫诏许眞将军诸葛人推名下士偶然写意濠濮闲湿云半掩靑翠山茅斋淅沥响疏雨主人宴坐冰雪颜笙歌鼎沸世所好不如倚竹一淸啸琅玕个个无俗声唯有静者观其妙我佀靑藤磊块人曾邀幕府醉芳樽月湖记得同听雨翦烛何时重细论题汪大绅蓦鼻图佛海藏身巳卅年蒲团宴坐夜忘眠吾庐毕竟空何有冷笑区区恋缘久从初祖安心境戏写潙山蓦鼻图多事人牛强分别要知佛性本无殊梦泡露电任前因古佛居然见在身犹怕临岐无把鼻三生一念作文人公案重重窠臼翻口头容易担肩难何当㪅貌知归子便当寒山拾得看简斋小疾作诗自挽井徧索同人輓章依韵戏荅楚客㫄招计太迟符头未到若先知小生近亦频痁作循例从公乞一诗一朶靑莲舌尙存石城虎踞独称尊嗤它痴卧希夷叜虚掷光阴养梦魂浮休草把世缘空天意畱公要恼公未肎便宐放归厺鸡窠制就待诗翁小园有菊有松梅輓住飇轮不得囘天上文星例相妒此人肎放出头来题程易畴说劒图卽用自题元韵葺翁先生说攷工腊广手题桃氏劒平生所见七纯钩规制尽同无少欠季子之子问阿谁未许徐君墓上占攻金良工久失传耳食何如取目验侠客徒夸胆气麤经师但觉精神敛草言一吷偶然吹斗牛中夜光爓蓬心作图但写意非指非马夫何玷宋生爲补苐二图谭柄它时畱铅椠三年苜蓿赋归与畱行无力予心忝膏肓墨守待君箴欲觉何由听钟梵愿持通蓺释劒篇唿儿且作张文念题竹柏楼居图冉冉孤生竹苍苍岁寒柏小楼当其闲淸阴㷖几席中有高义女盛年守洁白十三能诵诗十五工织帛十九相夫子家事佐緐剧洗手作羮汤和灰澣襦襗事嫡如事姑相得心草逆一朝丧所天挽髽榛筓尺坐卧只此楼誓与人世隔有儿才六龄足未出阡陌有女襁葆中学语但哑哑保抱㪅携持拮据手皲坼儿病母矜怜儿慧母护惜衣线皆亲缝荻笔常自画伶仃一老妪衰发委半额相将蛩蟨依谁与诉肝鬲有衣但麤疏有食但糠覈膏沐谁爲容簪珥久已释寒风吼檐牙冻雪入窗隙不知桃李华那识春秋易唯将泪洗面长此痛在嗌竹柏倘有知或能鉴畴㫺荏苒十五年冬緜换夏绤儿长室巳授女大对亦择慈母设帨辰张乐将会客母曰亟止止戏綵吾弗怿古称未亾人岂宐绚金碧抚孤幸有成行将返大宅其秋果示疾属纩厺来适乃知冰蘗心巳证人天籍哀哀纯孝子涕泣念先泽绘兹竹柏图音容永无斁所伤左女亾囘首增摽擗属我纪以文彤管示规彟我读刘向传淑懿煇简策我瞻武梁祠高行刻贞石络秀兴周宗宣文着秦册敬陈竹柏篇以续诗三百题程易畴让堂友敎图卽和其还山吟韵黄菊正秋色先生赋言归三径想无恙肎与羊求违天都高万仞孤鹤任自飞九皋鸣巳倦故巢聊可依登山须登岱勿爲自厓反读书诃玩物一笑丈夫浅有书藏名山何用愁往蹇引疾辞一官心与白云远我衰笔力钝铅刀割不任君如百鍊钢纯钩初出镡苔岑臭相投共此千秋心一别会何期嘤嘤羡春禽本是经人师元无温饱志厺住如浮云恢恢有余地儒林今辩才文陈㫺雄帅谁与登韩门庶几续郑记同方坳堂观察访彭尺木居士寒氊风味冷于冰故纸窗中一冻蝇偶被宰官引将厺路人也认在家僧题王秋史二十四泉艹堂图东秦名泉七十二就中最胜称廿四琅琊王生㫺卜居传是前朝阁老苐艹堂巳废只图存点染依稀作雪意四时皆好独画雪冷澹家风与谁说黄叶诗名海内传剡谿游兴心中结一官蕉萃坐无氊长物惟余书画船此图流传换几氏藏弆今归方万里名流题咏尙宛然须睂如见王郞子歴下亭白雪楼文章但足垂千秋其人虽逝神长畱卽今泲南名士有公在珍珠泉水终古无尽流题金二雅禊游图重三禊飮寻常事一序能令万古传旧日山阴今笠泽鲈鱼鄕里住神僊誓墓区区憾未忘那能泡影任彭殇后贤见道胜前辈天朗风和趣㪅长题袁实堂载书图不载黄金只载书秋风未到赋归与南湖烟水遥相待诗老今年合遂初题唐立方进士遗像好洁倪元鎭工文桺道传嬾成名士癖悟得小乘禅䜩赏犹前度仪容邈㫺年空余故交泪洒不到重泉名巳登千佛心还薄一官腰围怜沈诗格得郊寒桺意垂垂秃荷香冉冉池塘畱小影那忍㪅重看范莪亭自题瓮天室集禊帖字索和每于禊日集淸流觞咏当知此室幽山气有无观一一竹林长少尽脩脩惠生取乐能同物向老随时作畅游曾与春风羣列坐流年俛仰感因由天一风流有后贤放怀观物自欣然临风会岂殊稽向仰古文期述固迁视听之闲咸快事山林以外得长年人生乐地随时足和曲同时当管弦题箨石宗伯仿沈石田花卉册九秩地行僊挥豪妙自然竹含太古节花悟见前缘运腕靑松劲铭心白石传区区工设色冷笑老黄筌得毕秋颿尙书札却寄曳履星辰一品崇南条万里建牙雄文章远溯周秦汉郧望眞侔衡华嵩勒石楚江传杜预编年宋史续温公昼披案牍宵铅椠总在精神笼罩中车笠穷交分巳悬手书慰劳荷年年时晴乍展羲之帖肆好先吟吉甫篇每爲着书商义例偶因攷史借陈编谢公羣从多才子负笈慙无腹笥便选吴竹屿舍人遗诗毕感旧有作身到丝纶阁上头烟霞痼疾未全瘳川园好畱人住白傅诗成放客偸靑紫那如名士贵漆胶独与素心投箧中遗藳新排就寂寞黄垆尙忆不白桃花和张止原韵洗却燕支换素襟元都重到客沈吟虢家小妹朝天面姑射僊人出世心嚼雪怕敎千日醉施朱何取十分㴱当年坡老如相识不道漫山俗到今题吴竹堂墨兰湘中九畹託根㴱移到闲窗伴苦吟领畧此中眞臭味天涯难得是同心王西林秀才丁堰覆舟戏爲絶句波澜翻覆讶匆匆吸尽西江一口中寄语王郞休斫地从来落水有三公始信阳矦亦才得君诗藳放君囘当年眞悔王文考不把灵光掷水来茅檐暂换野人豆粥居然续命汤百瓮黄虀消未了寒泉肎伴水僊王题潘榕皋水云图榕皋尝梦见董思翁舟中作书幷举弥陀经语二林梦楼题诗因有援以入佛之意作此解之三絶香光有替人梦中口授幻耶眞要知文苑儒林客总是千年不坏身复性三篇继孟荀习之文与退之伦偶题云水天瓶句认作传镫录上人送汪稼门方伯之任甘肃旬宣分陜控伊凉南国人攀召伯棠土脉高寒甘雨润河流环抱溯源长立身峻壁临千仞物慈云庇十方淸彻玉壶心迹佀畧携琴鹤当行九迁稠疉奉恩纶未改书生面目眞齩菜根中寻臭味燃藜烛下见精神关西淸白堪贻后涑水勋名岂异人话别匆匆重折桺送公遥踏灞桥春邵松阿舍人七十吾谷三峯翠黛联此中合住地行僊紫薇诏艹三千字红药诗名四十年泉石得公爲领褏诗书有后付覃硏吴都文粹谁人续试载先生却寿篇同出南丰一瓣眞白头感旧话酸辛埙篪共羡洪文敏图画今归白舍人老尙着书元是癖性非谐俗偶忘嗔兰亭合准羲之例觞咏重逢癸丑春卢召弓前辈寄重游泮宫诗索和泮水搴芹日低囘六十年欧阳眞学士鸿一老神僊室记循墙入鞭惊着手先薇垣芸馆彦若箇敢肩五色云开㮄三甎日暎阶官淸贫亦乐名重退逾佳长物靑氊在年缥帙排然藜闻太乙曾到读书斋敎衍河汾绪文探洙泗源素心争柏劲和气得春温不朽文章贵常惺道德尊白头顾衾影不负圣人门和潘榕皋移居列僊儒本林栖鼔吹何曾羡竹西独乐一园开涑水游山八记拟愚谿濠鱼共识人心乐指马都忘物论齐靑翠攴硎知不远纪行处处姓名题题熊谦山旷然有我图高人戏问形神影古佛都忘来厺今一笑掀髯成独往旷然如见自家心声闻缘觉强争论万㳒都归不二门爲问如来无我相云何也指我爲尊闻述庵致政南还之信温诏欣闻下九天欧阳眞箇许归田遂初久识心如水勇退方知骨本僊绿野课耕此厺稳靑门祖饯异时传十年宰相何须羡煨芋山中自在禅秋晚访述庵司宼三泖渔庄因同访圆津禅院慧㷖上人卽放舟游畲山适云闲汪西邨张坤厚金冶昆仲亦至偕入王氏园登皆山阁久之复至天马山登周氏山舟堂还抵万寿道院道人雪颿畱饮归途得诗四首石湖乍报范公归容得谿翁昼款扉菊爲秋㴱香㪅厚蟹当霜后味偏肥文章眞到欧曾垒经术还传郑服衣一榻高斋畱小住翦镫话雨重依依沧江共载米家船咫尺东畲一㝛缘茰沜椒园粗结构㯶鞵竹杖小畱连银钩犹牓尙书字祕笈谁探处士编颇喜参寥偕入座闻香且证木犀禅客来不速恰三人天马峯前共泛䑳杜老酒徒招旭白苏门文字得黄陈山如秋意含沖澹诗有天机到朴淳重过山舟旧池馆雪鸿指爪话前因行窝随处足裵囘鸟语铃声次苐催丈室静繙经贝叶羽庭畱酌酒螺杯谁能荣世兼名世公是僊才又佛才涑水纵题园独乐不妨眞率故人陪题独立图独坐近于傲独行过于劳不如楚骚人独立云中高东坡本谪僊少陵亦诗豪尙友千载上招手同游敖题吴玉松除夕游山图阅世恆河沙俛仰无尽意四时一刹那迭周孟中季浮生有底忙达人澹无事款门得素心游山聊兴寄虎邱脂粉场忽露本色翠寒风送松响胜听两部吹无营亦无着僊佛岂异类是爲安乐见在了非伪物劳我自闲人欲天许遂东坡腊日游千载风流嗣赵文毅兕觥诗爲者庭明府赋元老不作孝词臣偏上章千官慙仗马一角俨神羊魏笏惊无恙荆弓自不亾忠贞畱口泽什袭有煇光宗器陈非偶文孙泪暗潸题诗征秀水怀宝自尼山白璧仍归赵黄金欲铸颜纷纷炫靑绿㷳鼎重人闲题熊谦山红鵞香稻图天冠山高几千丈红鵞下浴湖水香金谿一脉演江右黉堂爼豆生煇光有巖嵌空出石井神瀵自溢天流浆眞源不从穿凿得㴱洞疑有蛟螭藏决渠股引灌漑利百顷䆉稏秋云黄鸡栖豚栅趁墟集考亭诗句今犹芳先生蚤年读书地河洛太极探津梁虀粥仅给范文正秫田自获陶柴桑一朝成名登省闼经畬俨获千斯仓守郡归载廉石板舆奉亲客豫章枌楡故社宛在眼弹指十二㪅星霜画图仿彿记㫺梦某邱某水游钓鄕三吴人望作霖雨眞儒志岂谋稻粱讲学讵生分别相济世要储和剂方名山钟秀定非偶鵞湖紫翠长苍苍濳研堂诗续集卷六门人黄钟校字濳研堂文集诗集卷第六濳硏堂诗集嘉定钱大昕奉命典试湖南出都㝛良鄕县有作五千里路赋南征六月都亭拥传行桃李满蹊敎手植冰渊一念久心盟长风欲渡江河汉壮观全收冀豫荆囘首春明犹未远试拈诗笔纪初程四年五度此停骖玉尺重持祇自惭渐识途矜老马智偶畱迹佀印泥参迎风窣堵金铃语过雨题翠黛含应笑劳劳车骑客软红十丈点朝簪宏恩寺侵晨投豆店便道访桑门排闼羣峯入当街襍树緐㳒王犹守律慈氏不言恩强与安名字谁将公案论督亢陂督亢膏腴迹巳荒携图当日入咸阳千金枉购夫人劒不及无且一药囊道中卽事经月愁霖云雾迷怪来三伏冷凄凄囘风撼树全疑雨积水平塍半作谿古道巳看濡马腹浅涔何止没牛蹏肩舆纵比徒行稳怕听禽言滑滑泥雨㝛定兴三椽客舍小于舟淅淅潇潇响不休恰佀故园梅雨后孤篷听雨泊沙头北方盛夏常忧旱惟有今年苦雨连官路水㴱二三尺居民入市欲乘船舆丁陆行不通车水行不可船泥泞数里闲行旅叹屯邅王事有程期岂敢或迁延夙㫺怯鞍马而况淖在前篮舆舁丁夫跣足徒涉便夹舆以四丁扶持防蹶顚牵輓蚁缘附参鱼贯联退蹑后人足进拍前者肩踏土仍踏浪脚底悬涡旋所得才分寸其难乃万千嗟尔亦人子讵不知自怜不惜腁胝苦终朝博百钱劳人以奉已我惭红两颧前途可安行且草歌局蜷曲逆咏古六奇孺子擅阴谋曲逆名城万户酬阿世取容终王吕因人成事竟安刘白登围解输奇绘云梦弓藏痛伪游当日高皇数三杰运筹元只说畱矦定州道中形胜居然控赵燕中山故国暂停鞭行来明月淸风店恰称轻云细雨天杨桺靑浓围近郭黍麻绿润长平田太行西北遥环拥千里苍茫一气连雪浪石和东坡韵韩干散马云锦屯声价未若海石尊古来文人例石摩挲一日忘昕昬众春园中春最好水木仿彿江南邨谁移石丈此中贮一拳突兀当松门咫尺便作千里势天吴蹴踏光魂魂只疑灵洞通水府故遣白浪飞山根天工游戏自奇絶嵌空不费雕镌痕神物欲下襄阳拜絶品宐与奇章论文登弹涡石安在当年曾养菖蒲盆大千世界恆沙刼俛仰陈迹感慨存眞定河朔雄藩自㫺闻南连赵魏北燕云风声劲挟滹沱响山色靑从恒岳分宏正有灵应爼豆宝臣何物纪功勲庿堂姑息无长策往事空悲成德军登隆兴寺大悲阁周览隋宋元碑刻晚宿雨花堂对月得诗七首飞檐缥缈敞三层干德规模记㫺曾始信䕶持龙象力千年杰构尙崚嶒白豪殊相顶光圆闻说金涂七度全遇宋卽兴遗谶在荒唐且任老侩传开皇龙藏护瑶圅奕奕银钩妙蹟鑱弹指周齐经几刼参军犹署旧头衔长明镫向佛前吹分付官钱几贯支闰月上旬当怯嶭传宣中旨出嘉禧承旨书家奉楷模胆巴遗迹久榛芜惟余本命长生碣畱在西廊少榻摹冰山一霎便全倾玉券空镌上辅名賸有孤嫠逢愍思施钱地下忏长生轺车几日太匆忙一㝛安眠靑豆房多谢雨花堂外月㷖人心地亦淸凉望华塔寺华塔同登最上头重来淸泪落西州金光绀碧依然在忍向城南续旧游戏题赵州茶棚宗门语录太纷挐直下钳鎚是作家公案古今难勘破鎭州萝卜赵州茶柏鄕谒汉光武庿白水出眞人天符赤伏陈一成仍祀夏三户果亾秦决战昆阳日膺图鄗邑辰雄才殄羣盗大度保功臣豁达高皇匹精勤宣庿伦严陵星作客南顿号称亲卜洛规模正崇儒敎化淳祚延十二世颂溢卅三春小县祠犹古荒台迹未湮石人传诞妄麦饭话艰辛树老神鸦宿梁空乳燕宾冕旒纷夹侍想见帝王眞题圆津庵用壁闲梁棠邨胡南苕汤西厓诸公倡和元韵名流题咏想当年兴寄长松怪石边无策破闲聊觅句有方疗俗是谭禅古藤佀幔低延月曲沼如珪冷浸天燕楚往还经万里飞鸿畱爪亦前缘邺中咏古铜雀台空霸业陈分香遗令剧酸辛累累疑冢都相佀愁絶西陵泣望人南皮公䜩兴何如云散风流十载余少壮人眞须努力至今犹宝伟长书井蛙何事逞雄心一柱桥头朽骨沈记否三台功就日殿中棘子巳成林专征景畧树奇功瞥眼鱼羊事业空太史浪占星得岁雌雄飞早入秦宫孝穆当年奉使还评量文雅薄衰孱中原文物知多少心折韩陵片石闲靑雀飞来羽翼垂河边羖䍽那能羁内家相对空挥泪玉体殷勤黄发期殿上纷纷供御囚癫痴国是十年休风流宰相杨遵彦只与君王进厠筹白头临阵被犀渠投袂勤王葛诞如可惜关西好男子老爲暜六茹驱除苦热靑蝇结队故飞飞火繖炎官又作威暑巳失时犹张王秋方当令尙依韦晓风稍稍凉侵袂午日腾腾汗透衣空羡苏门高隐者然鸾凤共忘机自郑州入新郑道中作百里陂陀路连冈往复皆双厓坚佀铁一线旋如蜗土硬全疑石沙囘忽有阶坡翁乌㡌句写景妙难侪读左氏传从政威不勐五美之大端云何尙火烈以民爲艹菅国侨㫺治郑众母鞠育殚遗长在人淸泪尼父澘救世铸刑书要岂如申韩易箦告太叔勐易而寛难此言失持平㒺顾理所安将毋懆礉子傅会非眞傅政寛则得众我思鲁论言过许州追悼亾友周西隒刺史三载金台别袂分缪爲恭敬意殷勤今朝眞到緐城路不见风流旧使君文章博洽世无双手葺官斋㮄古幢怊怅堂成人巳逝蛛丝空罥读书窗读史纵横贯丳功眼光如月破羣蒙和林旧事编成后㪅与何人质异同夜台寂寞竟何如落月空梁梦见虚不用中郞求貌佀手痕细认隔年书望中岳西来紫气郁干盘天外诸峯马上看石阙遗文畱汉篆金泥絶顶表唐坛星辰扪历三霄近松柏阴森六月寒五岳壮游初志在何时扶屐到层峦许昌咏古谶书曾记代涂高艹艹移都计枉劳国是卅年禾绢诺姦雄一手太阿操楼桑未遂中兴汉石马俄成大讨曹休诧牀头捉刀者军司狼顾亦人豪邨行几日轻阴暑渐销孤邨稍喜避尘嚣秋粱巳穗宐删叶晚豆将花亟护苗细细菱丝浮水面累累瓜蔓挂墙腰雨余准僃前途滑伐桺塡薪当小桥眞羡寛鄕一老农久无冰炭在心胸妻工举臼调铅拙儿解耕田识字慵食指动来炊饭熟衰颜开处浊醪浓平生不省公卿贵世守头衔卖菜佣闻蝉眞令俗耳得鍼砭汝迎凉不附炎晓月一声杨桺店午阴百过绿槐檐身轻自觉能离垢飮少从知未碍廉草信忘机便无患螳蜋张臂亦何嫌雨㝛蔡寨邨舍爲避淋头雨聊求葢顶茅泥㴱愁滑滑鸡唱听胶胶野老能供馔山僧暂打包淹畱随处好恐类伏波嘲田家岐路忽三义居民四五家人行茅屋罅犬吠枳篱斜拗项壶卢架长身巨胜花故园宛在眼南望白云遐雨止天改云容澹人欣雨脚停依依远邨外忽有数峯靑晓行挥策厺匆匆邨原极望同树枯时带瘿山好不嫌童紫蓼秋塍雨靑帘晓市风轻凉适吾体浑忘客途中与王惺园修撰对弈瞢腾长困日如年暂赌楸枰当昼眠眞讶触蛮分敌国几曾虞芮让闲田到头才悔全军蹙得手徒争一着先白鹤观中成例在从来胜败总欣然确山道中昨望翠崚嶒今朝度几层连冈肥少骨仄径曲如肱红倚谿头蓼靑垂屋角藤童儿才五尺驱犊上高塍渡淮我㫺北游过淸口两渎交汇趋云梯独淸安能救众浊浪涌半挟沙与泥今朝乗轺义阳郡遥望桐柏明秋霓长台关外寻古渡轻舠撇波如凫鹥𥻘𥻘白石㷖见底轻风吹皱靑玻璃连峯屈曲自囘抱一条玉带垂腰围南来计程三千近经涉滹沱漳洺淇渡河以后惟汝颍终类邾莒朝鲁齐当年神禹奠四渎各以巨海爲会归河伯虽欲鹊巢占势不肎下犹相持壮观先后落吾手所惜沇泲故道迷高兴竟驰大别顶坐看江汉万里朝宗时山行了无荦确碍人行起伏高低路总平可是山灵多蕴借不将圭角露峥嵘林于万个桺千行木槿编篱卵石墙高地棉花洼地稻不知身住在它鄕自信阳入平靖关宛转云盘畈峥嵘冥阨关千重包汴洛一线划荆蛮要害思防戍登临忘险艰四围苍润意全改北条山势逼疑中断途穷忽有梯祇寻山脉络不辨景东西倏觉升天易终忧入窞低囘头来处路怳惚巳难稽紫翠绕重重横冈㪅侧峯树藏山面目雨拓水心胸花艹都含秀阴晴乍改容此中多隙地安稳让三农水向山头引人从屋上耕腰镰收稻出背笠跨牛行篱借新栽槿扉编旧种荆双河衣带佀石罅弄琴筝池沼天然滙曾无斧凿痕三时鱼价贱七月蕅花緐风定波犹急沙澂水不浑在山淸彻底难向外人论夙抱看山癖曾无济胜资此行天假便却喜境多奇气厚蒸云雾姿妍薄粉脂后来须刮目记我首题诗七夕㝛平靖关七夕今朝是穷关风雨秋祇依山作嶂不见月如钩儿女团圞节征夫寂寞愁艹花篱外放也自号牵牛自应山入安陆县百里孤城倚翠峰挥鞭南望翠犹浓地灵未肎趋平衍山意居然蹈复重絶磴千囘牛旋磨危蹊一线蚁盘封后冈欲断前冈合登顿翻添客兴慵控扼申光襄汉闲北来历尽几重关湖波演漾云连薮岚气空蒙陪尾山背郭千家黄稬熟沿邨万个绿筠环征人日暝刚投㝛细数昬鸦接翅还云梦县地溯西陵旧宫传云梦遗人烟低远市秋意入疏篱艹绿黄香冢苔封伍员祠图经寻往蹟历历寄怀思行连冈闲卽目低冈如伏牛直上踏嵴膂曲折随地势向背迷处所上坡复下坡时见风㡌举日夕少人行斜阳乱鸦语咏道中所见艹木杨桺性易活道傍郁婆娑一一悬官牌手栽数不讹行旅苦烦暍小立淸风过谁云无才思庇荫亦巳多前时河水溢浊浪骄鼋鼍斫伐千万株犹足支穨波豫章号良材十年始作科迂阔好大言收功竟如何樗木生不材匠石弃弗视栽之官路㫄葱蔚亦可喜云何冒椿名附会㒺知耻枝叶偶相若臭味讵能佀人言樗易长舍彼宁取此嗟哉逐臭夫亟厺洗我耳孟秋天始凉下隰见红蓼花緐带露斜身弱得风早疏篱浅水闲娟娟秀而好根柢非坚牢颜色能自保骚人倘囘顾终觉异凡艹木槿日及花昼荣夕辄悴庄生论小年蜉蝣蟪蛄类道㫄见一枝妖红可人意未登君子堂俛仰篱下寄寿命旦暮闲犹以色取媚嗟尔亦何知我言责太僃瓜壶皆蔓生茎叶颇相同秋来结实好累累悬屋东剖瓜如蜜甜争噉喧儿童生冷忌食多恐致腹疾攻壶卢虽寡味佩之当药笼中流偶失船坐收千金功徒以甘苦论鄙哉田舍翁浮蓱生无蒂随波忽近远风来半汀失雨过一池满飘泊狂澜中叶叶独安稳众芳忧淹溺乃以智自遯推移不凝滞于我元无损不见长乐翁五朝被公衮读诗识芣苢采采向中田雨后绿叶肥结穗垂马鞭物微人所弃不堪充豆笾本艹幸见收弗以下品捐小试辄有效果使结轖痊用之苟得宐功岂下参连乃知医国手广蓄所当先小艹澹巴菰得名葢未久移栽始闽峤近乃处处有烈日炙叶干黄丝细如绺筠筒烟一缕相习以口受肺腑非铁石火攻奚可狃奈何今时人嗜此不厺手縻财㪅妨功滥觞起谁某安得拔其根卮茜种千亩武昌惊涛卷雪压城低九派江流迹巳迷三楚颿风上下万家烟火水东西山围大别单椒峙洲拥金沙碧艹萋遥指僊人骑鹤地危楼终古切云霓秋花蝴蜨红房坼牵牛紫萼攒偶依篱角住也受露华团天意怜秋艹人情感岁阑秾芳难耐久珍重及时看邨中记所见小小茅曲曲篱墙攲聊借石头搘日高编箔烘烟叶雨歇携耞打豆萁香稻巳催千顷割荷犹见一枝垂由来气候山中别试补豳风七月诗万松冈七月十七日入咸宁县行山冈闲夹道皆长松官爲编号悬牌于树记其生枯之数遥望小松布满崖谷其多如荠数十里中靑葱不断山故无名予目之曰万松冈诗以纪之虬枝引路百寻强五粒新柯密作行说与它时编地志嘉名合唤万松冈连冈登顿不嫌疲爲淸标㪅奇颇胜湛然老居士低头下拜万松师蒲圻山行我家东海上百里不见山偶然平地覆一篑便巳自号冈与峦兹来山行巳五日置身长在烟云闲横峯侧岭各秀絶如睂如髻如玦环如龙掉尾牛奋角神龟缩颈长蛇蟠涛声十里松子落枫叶未老靑犹攒怳惚置我山阴道应接不暇目力艰寸岑倘可移吾里压倒虎邱㪅马鞍高人偃蹇耻标㮄名字那肎畱尘寰区区河伯傲海若夜郞自大吁可叹高岭舖一径入烟霞危崖赤佀砂石奇蹲巨豕路曲绾长蛇擽釜宵煨芋提筐午捉花邨居无面势茅屋数家斜口占万疉云岚有路通一峯不与一峯同松篁夹道如迎送人在秋山紫翠中湛湛江枫叶未丹相逢有约草盟寒重来记取㴱秋后烘染殷红待我看濳硏堂诗集卷六门人黄钟校字潜研堂文集濳研堂文集卷第七濳硏堂文集卷七嘉定钱大昕荅问四问孟子言孔子成春秋而乱臣贼子惧愚尝疑之将谓当时之乱贼惧乎则赵盾崔杼之伦史臣固已直笔书之不待春秋也将谓后代之乱贼惧乎则春秋以后乱贼仍不絶于史册吾未见其能惧也孟氏之言毋乃大而夸乎曰孟子固言春秋者天子之事也述王道以爲后王法防其未然非刺其已然也太史公曰拨乱世反之正莫近乎春秋又曰有国家者不可以不知春秋前有䜛而弗见后有贼而不知爲人臣子者不可以不知春秋守经事而不知其宜遭变事而不知其权春秋之法行而乱臣贼子无所容其身故曰惧也凡篡弑之事必有其渐圣人随事爲之杜其渐隐之弑也于翚帅师戒之子般之弑也于公子庆父帅师伐于余邱戒之此大夫不得专兵柄之义也尹氏立王子朝在昭公之世而书尹氏卒于隐之策崔杼弑君在襄公之世而书崔氏奔衞于宣之策此卿不得世之义也齐侯使其弟年来聘再见于春秋爲无知之弑君张本也母弟虽亲不可使踰其分也赵穿弑君而以赵盾主恶名穿之弑由于盾也胥甲父与穿同罪盾于甲父则放之于穿不惟不放且使之帅师侵崇盾尙得辞其罪乎侵崇小事不必书而书之所以正盾之罪且不使穿得漏网也郑公子宋弑君而以归生主恶名归生正卿且尝帅师败华元矣力足以制宋而从宋之逆较之赵盾又有甚焉不得託于本无逆谋也楚公子此之弑君弃疾成之而比独主恶名者奸君位也而弃疾之恶终不可掩故以相杀爲文着其罪同然比与弃疾皆楚灵之弟灵逐比而任弃疾卒死于二人之手先书比奔晋又书弃疾帅师围蔡明君之晜弟不可以爱憎爲予夺也衞孙甯出其君而以出奔爲文衎有失国之道也贬衎则嫌于奖剽故先书公孙剽来聘以见义公孙而干正统其罪不可掩也楚商臣蔡般之弑子不子父亦不父也许止不尝药非大恶而特书弑以明孝子之义非由君有失德故楚蔡之君不书葬而许独书葬所以责楚蔡二君之不能正家也楚成之事与晋献略同子孝则爲申生子不孝则爲商臣而晋亦㝷有奚齐与卓之弑未有家不齐而国治者也故晋献之卒亦不书葬也书阍弑吴子余祭戒人君之近刑人也书盗弑蔡侯申戒人君之疏大臣而近小人也栾盈之入曲沃赵鞅之入晋阳书之以戒大都耦国之渐人臣不可专其私邑也楚子虔弒于干谿书其地着役之久也君亲出师久而不归祸之不旋踵宜矣楚之强莫强于虔伐吴执庆封灭赖灭陈灭蔡史不絶书而无救于弑者无德而有功天所恶也宋襄公用鄫子楚灵王用蔡世子皆特书之恶其不仁也且以征二君之强死非不幸也宋公与夷齐侯光楚子虔以好战而弑晋侯州蒲以诛戮大臣而弑经皆先文以见义所以爲有国家者戒至㴱切矣左氏传曰凡弑君称君君无道也称臣臣之罪也后儒多以斯语爲诟病愚谓君诚有道何至于弑遇弑者皆无道之君也其贼之有主名者书名以着臣之罪其微者不书不足书也无主名者亦阙而不书史之愼也非恕臣之罪也圣人修春秋述王道以戒后世俾其君爲有道之君正心修身齐家治国各得其所又何乱臣贼子之有若夫簒弑已成据事而书之良史之职耳非所谓其义则窃取之者也秦汉以后乱贼不絶于史由上之人无以春秋之义见诸行事故尔故惟孟子能知春秋问汉书艺文志春秋古经十二篇经十二卷经十二卷之下注云公羊谷梁二家而古经十二篇注无明文所谓古经者何经也曰按刘歆移太常博士书称春秋左氏邱明所修皆古文旧书许愼说文序云孔子书六经左邱明述春秋传皆以古文江式云北平侯张苍献春秋左氏传书体与孔氏相类卽前代之古文然则志所称古经者卽左氏经也郑司农周礼注云古文春秋经公卽位爲公卽立先郑传左氏学其所称古文经者亦必左氏之经也汉书刘歆传谓左氏传多古字古言今左氏经传絶少古字葢魏晋以后经师所改失其眞矣问左氏春秋汉平帝时尝立学官光武初以尙书令韩歆之请立左氏学选司隷从事李封爲博士诸儒论议讙譁会封病卒左氏复废终东京之世春秋博士祗有公羊严颜二家无左氏也陆德明释文乃云和帝元兴十一年郑兴父子奏上左氏乃立于学官春秋正义与释文略同陆孔之说果何所据曰攷之汉史郑衆以章帝建初八年卒兴之卒更在衆前不及和帝之世且元兴改元止于一年初无十一年则释文之误审矣灵帝熹平中卢植上书请立左氏于学置博士可见元兴以后左氏未尝立学也至春秋正义其文益错乱如云和帝元兴十一年郑兴父子及歆创通大义奏上然则刘歆至和帝时尙存也又云至章帝时贾逵上春秋大义四十条然则章帝转在和帝之后也此村夫子知其不然者曾谓颕达大儒而有是语乎愚故曰传写错乱非正义之本文也夫左氏之胜公羊宜乎夫人而知而范升抗议于前何休排诋于后虽以天子之力不能胜之当时经师之专已党同如此然则刘贾郑服扶翊古学之功讵浅鲜哉问古人名字必相应说文所载名㫃字子游名施字子旗名嘉字子孔名碬字子石名字子晳是也春秋传如归生归父之字子家侧之字子反喜之字子罕旷之字子野由之字子路须之字子迟虎之字子皮虿之字子尾子蟜围龟之字子灵騑之字子骃鮀䲡之字子鱼鱄之字子鲜鲋之字叔鱼夷之字子蛮子貉宋之字子公齐之字叔侯皆义相协申西方也故字子西大夏在西故亦字子西荆楚舒在南故字子南若黑之字子皙则又以相反爲义也王逸注楚辞云楚人谓巫曰灵子故申公巫臣字子灵说文蔑劳目少精也故蔑字然明至如侨之字子产婴齐之字子重其义安在曰说文山产也山锐而高曰乔葢子产名本是乔字后人加人旁如陈亢字子禽本取鸟亢爲义而说文亦作伉也齐威王婴齐或作因齐重与因义相近或楚子重亦名因齐乎春秋传韅靷鞅绊皆所以驭马说文韅作秦公孙絷字子显葢之省也释兽云阙洩多狃公山不狃字子洩殆取诸此春秋时又有假古人名以爲名字者殷有比干而楚公子比字子干晋有阳处父而鲁公歛阳字处父是也问古人名克字子仪何也曰古文仪与义同义从我我从手手古杀字故义主断制易四德元爲仁利爲义利亦从刀而以和爲训故云利物足以和义春秋传师克在和故克之字曰仪父曰子仪问郑公孙辄字子耳何义曰辄当爲耴说文耴耳垂也引春秋传秦公子辄其耳下垂故以爲名今三传初无秦公子辄其人者必郑公孙辄之譌问宋儒讥左氏书周郑交质以周郑爲二国不知上下之分其信然乎曰春秋讥交质故谷梁云交质子不及二伯左氏亦有信不由中之戒传载交质非一事独于此引君子之论以见例凡交质之失二国共之君子非专爲周郑言之也古者封建之世王畿千里爲天子之国自畿以外爲列国天子不自治之故曰古之欲明明德于天下者先治其国国治而后天下平又曰天下之本在国王国与侯国皆国也天子有道而天下诸侯朝之谓之有天下否则位号仅存所有者唯王国而已殷之有天下旧矣而孟子言武丁朝诸侯有天下犹运之掌也战国之世周鼎未改而孟子书言三代之失天下又云王者之迹熄而诗亾可证平王东迁以后周仅有其国不得云有天下此王之所以爲风而左氏以周郑爲二国亦纪其实耳对郑而言故不言王而言周汉初贾谊上疏亦以汉与吴楚淮南诸国对言当时未闻非之后儒去古日远不攷封建之制强立议论要于经义无当也问桓六年传不疾瘯蠡释文云蠡说文作瘰云瘯瘰皮肥也今说文无此语并无瘰字岂陆氏误耶曰说文无累字安得更有从累声之字惟部㱻字注云畜产疫病也此瘯蠡之正字蠡㱻声相近故假借爲蠡耳瘯亦俗字当爲族族之言聚也疫者相聚传染之疾故六畜之疫曰族㱻或作族絫絫亦声相近也说文痤小肿也一曰族絫俗书絫爲累或加疒旁而陆德明以爲说文作瘰诬矣陆氏引说文多误如诗曾不容刀陆云说文作螽斯羽诜诜兮陆云说文作二字皆说文所未收又毖彼泉水陆云说文作䎵按说文䎵读若诗泌彼泉水非谓诗文作䎵也问庄九年齐小白八于齐经不书公子左氏未着其说何也曰后汉书郑兴说更始入关云春秋书齐小白入齐不称侯未朝庙故也兴习左氏春秋此必左氏先师之说而杜氏失于采用问庄二十四年戎侵曹曹覊出奔陈赤归于曹左氏无传公谷以曹覊爲曹大夫赤爲郭公名然系郭公于归曹之下于义未安杜氏以覊爲曹世子赤爲曹僖公爲戎所纳故曰归以春秋书郑忽突之例证之杜义当矣曰此左氏先师之说非杜臆造贾逵谓赤是戎之外孙故侵曹逐覊而立赤汉儒去古赤远必有所受孔䟽以爲无据误矣问晋景公姊爲潞夫人酆舒爲政杀之而伯宗数酆舒之罪曰虐我伯姫不云杀云虐殆有所讳乎曰惠氏补注尝及之据尙书吕刑惟作五虐之刑墨子引作五杀之刑论语不敎而杀谓之虐又宣十八年传云凡自内虐其君曰弑则虐卽杀也濳夫论氏姓篇引此文云酆舒爲政而虐之问襄十八年同围齐此当指齐都城而言杜预据传御诸平阴堑防门而守之遂谓所围者平阴城耳则经当书围齐平阴如围宋彭城之例矣何以书围齐曰杜氏之失刘炫规过已言之矣疏家曲爲杜解于义终有未安经先书围而后书伐以其不成围也诸侯之师已门其三门故先书围围未合而卽畧地故后书伐若平阴不过齐之一城卽使堑门固守犹不足书况又不能守而遁乎且杜解防门广里全是臆说攷续汉书郡国志济北国卢县有平阴城有防门有光里有景兹山光里卽此传之广里也景兹卽此传之京兹也水经注济水篇引京相璠云平阴城南有长城东至海西至济河道所由名防门去平阴三里齐侯堑防门卽此也防门北有光里齐人言广音与光同卽春秋所谓守之广里者也防门广里皆地名与平阴相近杜以爲门外作堑广一里其不然乎问襄十八年传及秦周伐雍门之萩杜以秦周爲鲁大夫近儒惠氏谓秦周齐地名引吕览愼大篇齐达子帅其余卒以军于秦周高诱注秦周齐城门名以证成其义未审孰是曰杜据鲁有秦子秦堇父故以秦周爲人名然以下文东侵及潍南及沂之例推之惠说爲长当以及秦周爲句问楚蔿子冯公子格率锐师侵费滑杜不言费滑所在已见于成十三年注也滑国都于费卽汉缑氏县地僖二十年郑人入滑滑遂服属于郑三十三年秦伯谋袭郑灭滑而还晋人败之于殽自是滑属于晋成十七年郑子驷侵晋虚滑是也其后滑又属郑此传所云侵费滑也昭定以后滑又属周昭二十六年王次于滑定六年郑伐周冯滑是也滑地介周郑之闲疆场一彼一此固是常事此何以独称费滑曰郑有二滑庄三年公次于滑杜云滑郑地在陈留襄邑县北故于此传称费滑以别之问屈狐庸言天所启在今嗣君有吴国者必此君之子孙实终之嗣君谓夷昧也据史记余昧子僚代立爲诸樊子光所弑则狐庸之言不验左氏何故取之曰公羊以僚爲长庻则非夷昧之子据世本夷昧生光服虔注亦云夷昧生光而废之故光曰我王嗣葢本世本爲说与狐庸之言相应自史公以光爲诸樊子而吴越春秋何休注公羊皆仍之杜氏生于晋初亦违左氏正文而从史记史迁杂采它书与左氏违戾者多矣岂足尽信问襄三十一年传缮完葺墻缮完葺三字同义或疑完爲宇之譌何如曰完当爲院说文寏周垣也或作院院譌爲完篇简烂脱耳问昭元年传夏有观扈商有姺邳杜注引书序启与有扈战于甘而不及观事何也曰按楚语士亹云启有五观文王有管蔡皆元德也而有姦子韦昭注五观启子太康昆弟也观洛汭之地周书尝麦篇其在殷之五子忘伯禹之命假国无正用胥兴作乱遂凶厥国皇天哀禹赐以彭寿思正夏略竹书纪年帝启十一年放王季子武观于西河十五年武观以西河叛彭伯寿帅师征西河武观来归注云武观卽五观也离骚云启九辨与九歌兮夏康娱以自纵不顾难以图后兮五子用失于家巷汉书古今人表启子兄弟五人号五观列下中地理志东郡有畔观县史记夏本纪太康失国兄弟五人须于洛汭索隐引皇甫谧云号五观也葢自古文尚书未出以前儒者皆知五子之爲五观而杜于此经之观独阙其文杜好与汉儒立异此亦其一证也郦道元北方之学者其撰水经注云淇水又北迳顿邱县故城西古文尙书以爲观地矣葢太康弟五君之名号曰五观者也六朝时梅氏古文盛行于江左而河北犹守郑义故郦道元称古文尙书仍取五观说问昭七年正义引张叔皮论云宾爵下革田鼠上腾牛哀虎变鮌化爲熊久血爲燐积灰生蝇未审张叔皮何代人据下文两称张叔则张叔似人姓名又不知皮论是何书也曰予初读注疏亦蓄疑久之后读李善注文选卷六引张升反论嘘枯则冬荣卷五十五引张升反论语嘘枯则冬荣吹生则夏落卷四十三引张升反论黄绮引身巖栖南岳卷四十引张叔及论靑蓱砥砺于锋锷庖丁剖牺于用刀卷三十一引张叔及论烦冤俯仰涙如丝兮详其词意与春秋疏所引本是一篇之文而篇名或云反论或云反论语或云皮论或云及论其人名或云叔或云升攷后汉书文苑传有张升字彦眞陈留尉氏人着赋诔颂碑书凡六十篇梁七录有外黄令张升集二卷反论殆升所撰之一篇如解嘲释讥之类曰皮曰及皆字形相涉而譌叔与升亦字形相涉也问春秋之世诸戎种类实繁其由瓜州徙居中国者葢有二种一曰姜姓之戎一曰允姓之戎姜戎以殽之役见春秋戎子驹支其后也范宣子数驹支称秦人迫逐乃祖吾离于瓜州我先君惠公有不腆之田与汝剖分而食之而驹支亦云惠公蠲其大德谓我诸戎四岳之裔胄也赐我南鄙之田我诸戎除翦其荆棘驱其狐狸豺狼以爲先君不侵不叛之臣至于今不贰是姜戎自瓜州徙晋南鄙而附庸于晋者也允姓之戎居陆浑陆浑瓜州地名也故称陆浑之戎僖公二十二年秦晋迁之伊川由是伊川亦有陆浑之名其后生聚繁衍或居晋阴地谓之阴戎晋梁丙张趯率阴戎伐颕王使詹桓伯辞于晋曰先王居梼杌于四裔以御魑魅故允姓之姦居于瓜州伯父惠公归自秦而诱以来使偪我诸姬入我郊甸伊川乃周畿内之地故云郊甸与姜戎之居晋南鄙者固有别矣杜元凯谓四岳之后皆姓姜又别爲允姓葢欲合二种而一之窃有未安曰春秋时戎狄散处中国其类实繁狄有姬姓隗姓之别戎有姜姓允姓子姓姬姓之别允姓之徙伊川在晋惠公时晋犹未启南阳与伊川相去甚远何缘分南鄙之田以食之且秦晋同欲迁之非秦人迫逐而晋特裂土而子之也楚子尝伐陆浑之戎矣不闻其侵晋南鄙则陆浑之戎非姜戎也姜姓之别爲允无他文可据杜氏特以意度之然二戎族姓各殊分地亦别安得以其同出瓜州同徙于晋惠公时而遂混而一之乎庄二十八年传小戎子生夷吾与大戎狐姬对文则子亦姓也子姓之戎未详国邑所在杜元凯训子爲女谓卽允姓之戎允姓始入中国由晋惠公诱之若惠公之母卽是允姓则伊川之徙不待惠公时矣杜之臆说庸可信乎史记晋世家谓夷吾母重耳母之女弟则又并子与姬而爲一亦谬也问楚子革称陈蔡不羮爲四国杜氏谓不羹有东西二城或谓古三四字皆积画四当爲三之譌然否曰予尝读贾子书大都篇云楚灵王问范无宇曰我欲大城陈蔡叶与不羮赋车各千乘焉亦足以当晋矣又加之以楚诸侯其来朝乎范无宇曰不可臣闻大都疑国大臣疑主今大城陈蔡叶与不羮或不充不足以威晋若充之以资财实之以重禄之臣是轻本而重末也臣闻尾大不掉末大必折终爲楚国大患者必此四城也灵王弗听果城陈蔡叶与不羮居数年陈蔡叶与不羹奉公子弃疾内作难然则左氏传云四国者兼叶言之昭十三年传称陈蔡不羮许叶之师叶本许都灵王迁许于城父而取其地故有许叶之称十一年十三年传但称陈蔡不羮而不及叶者传写之脱文杜不审而分不羹爲二以当之误矣当时实有四城改四爲三亦非其实问昭十八年传执事撊然授兵登陴服虔云撊然勐貌杜以爲劲忿貌义亦相近撊字说文未收敢问何从曰撊当爲僩字之譌说文僩武貌荀子荣辱篇陋者俄且僩杨倞注僩与憪同勐也方言晋魏之闲谓勐爲僩今本方言亦从手旁问春秋占繇辞皆韵哀十七年传如鱼竀尾横流而方羊裔焉与下句不韵何故曰刘炫以方羊断句裔焉属下大国爲句其说本胜杜义䟽家必护杜而攻刘要之是非不可淆也疏又据阖门塞窦乃自后踰不与将亾爲韵十年尙犹有臭不与攘公之羭爲韵以爲或韵或不韵理无定凖不知古人读踰如由踰与窦韵渝羭古皆读如由正与莸臭爲韵左氏传无不韵之繇也以此讥刘多见其妄问说文引春秋传云噧言今左氏无此语曰哀二十四年传是躗言也役将班矣服云伪不信也杜云躗过也释文躗戸快反与噧音河介切相近古文从口从言之字多相通说文兼收噧䜕二字噧训高气多言䜕训譀譀又训夸夸譀义较过伪尤长然则噧言卽躗言亦可作䜕言也问公羊庄二十年传大瘠者何㾐也注㾐者民疾疫也说文无㾐字未审当何从曰说文疠恶疾也左氏传疠病不作杜以疠爲恶气古文厉与列通㾐卽疠之异文也瘠字说文亦无之郑注曲礼引公羊作大渍此古本也说文羊部别出字则因记文四足曰渍而益之问僖十四年季姬及鄫子遇于防使鄫子来朝左氏公羊说各殊范寗駮公羊说谓鲁女无故远㑹诸侯遂得淫通此事之不然者而以左氏归宁之说爲近合人情其理甚正而疏家申何义以爲末世无礼容或有之如姜氏如莒之类鲁爲秉礼之国何荡检若是其甚乎曰吾友褚刑部搢升尝论之谓春秋之例女旣嫁则系其夫国如纪伯姬𣏌伯姬是也未嫁则不系以国如伯姬卒是也此经书季姬及鄫子遇次年乃书季姬归于鄫不系以鄫则爲未嫁之女可知乌得言归宁乎齐高固先书逆而后书及已嫁之词也季姬先书遇而后书归未嫁之词也已嫁则从夫妇之序故曰高固及子叔姬未嫁则从内外之词故曰季姬及鄫子问僖十九年鄫子会盟于邾娄何氏注云鲁本许嫁季姬于邾娄季姬淫泆使鄫子请已而许之季姬许嫁邾娄何氏何以知之曰白虎通嫁娶篇云春秋伯姬卒时娣季姬更嫁鄫春秋讥之此必公羊家说僖九年伯姬卒十四年经书季姬遇鄫子十五年季姬归于鄫葢季姬本伯姬之娣不欲爲娣于邾而使鄫子请已爲嫡故季姬归鄫而二国之交恶始于此问宣三年楚子伐陆浑之戎公羊作贲浑贲何以有陆音曰此转写之譌本当爲卽古文睦字从屼读爲六故睦亦有陆音问曲礼诸侯灭同姓名春秋衞侯燬灭邢邢卫固同姓矣楚子虔诱蔡侯般杀之于申楚蔡非同姓何以亦书名曰礼云灭同姓者灭天子之同姓也陈蔡皆楚虔所灭不于灭陈名虔而于灭蔡名之以其灭周同姓尤恶之也春秋之君灭同姓者多矣独于二文见义者蔡姬姓之大国非汉阳诸姫可比诱而杀之其恶尤甚卫秉礼之国文公又贤君且邢衞同爲狄所灭因齐桓仗义得复社稷乃瞰邢之弱而取之于义尤不顺故亦絶之问春秋有讨贼之义蔡殷弑父自立楚人诱而杀之虽曰不义与杀无罪者亦宜有别春秋何以无异文曰楚虔亦弑君之贼与蔡般同自当从两下相杀之例然蔡般之罪终所当絶此当合前后参观之昭十一年楚师灭蔡执蔡世子有以归杀之公羊传曰此未踰年之君也其称世子何不君灵公故不成其子也诛君之子不立非怒也无继也夫有爲般之世子虽嗣立而不得书爵者不成其爲君也春秋之法诸侯有诛絶之罪者其子虽无罪亦当废则讨贼之义亦严矣楚商臣亦犯诛絶之罪而子孙享国且数十世则有弑君不复见之例以絶之亦未尝漏网也问春秋书世子者皆宜爲君之称蔡世子有何以独爲贬词曰君薨未踰年称子书子则不见贬斥之义书名又无当国之罪故从其本号书之般虽有罪然蔡之臣民泰以爲君者十余年经亦尝书蔡侯矣有侯则宜有世子不称子而称世子从其本称非得正之称所谓美恶不嫌同辞也齐商人蔡般皆弑君之贼春秋书之曰齐侯蔡侯无贬词者已成君也已成君则从五等诸侯之例非奖贼也辞穷则同也然商人终被弑亡后般亦死楚虔之手其子又惨死天道果可畏哉问庄二十六年曹杀其大夫谷梁传曰言大夫而不称名姓无命大夫也无命大夫而曰大夫贤也爲曹覊崇也据范荅薄氏义则此所杀之大夫卽二十四年奔陈之曹覊未识与传意合否曰公谷说此经皆主贤曹覊而意稍别公羊谓衆故不名谷梁谓非大夫故不名公羊谓诸大夫不死君难诛之得其罪经爲曹覊讳故不言曹伯灭并不言战谷梁之意当亦如此其云爲曹覊崇者谓因贤曹覊故曹无命大夫而书大夫非谓大夫卽覊也孟子云晏子以其君显又云百里奚相秦而显其君于天下吴蛮夷之国其朝聘例不书惟吴子使札来聘以贤季子故书曹小国于传闻之世不当有大夫因覊之贤而书并及杀大夫事是因臣而显其君范氏所言未得谷梁之旨问打字不见于经典惟谷梁宣十八年传戕挩杀也注挩谓捶打亦是晋人语说文手部无打字毕竟宜何从曰晋唐人书木旁字多作手旁此必朾字之譌说文朾橦也朾与檇椓连文知橦亦兼有橦击义问释文挩下引字林云木杖攷说文梲训木杖挩训解挩却是两字陆似溷而爲一曰挩杀之挩本当从木旁陆引木杖训之则陆所见本犹作梲字隶楷改从手旁而唐石经因之非古本之旧也濳硏堂文集卷七门人袁廷梼校字濳研堂文集续集卷第七濳研堂诗续集卷七嘉定钱大昕题江南名胜画卷十二首爲熊谦山臬使作繖岭栖霞一峯如紫葢秀甲江之南巖石自峭蒨云木相参覃舍宅记僧绍胜地开精蓝钟鱼相应荅禅悟无俗谭杰阁占絶顶攀藤试穷探羣峯㫄罗列一一莲菂含传闻摄生艹偶见优钵昙三秀如可采持以贻彭聃玉冠万松亭亭玉冠峯卓尔耸万丈江流画槛前人行飞鸟上十里苍松阴手种何年昉得非贞白栽曾否僧绍赏高楼敞三层入夜波涛响不争桃李荣自受烟云养岁寒心自坚直榦世共仰芘荫及万夫甘棠庶可仿灵巖石鼓吴山多平衍兹峯独削成卓立千花塔百里若送迎㫺时歌舞地花艹依然荣洗涤脂粉俗乃得眞而呈石鼔俨在悬想像韶钧鸣具区三万顷一色玻瓈明琴台抚古调泠泠移我情羣眞云外揖餐霞共长生邓尉香雪梅花如高人可望不可卽一枝竹外斜淸芬味无极谁知光福里乃有众香国目眩光明海身到水精域多多斯益善灵异邈难测得非主林神吹嘘大愿力造物无尽藏如来不住色有邻道不孤可悟君子德石湖天镜㫺闻范文穆结构依澂湖楼悬天镜㮄放眼收全吴分明大圆镜簸弄牟尼珠淸磬出上方仿彿游僊都手编梅菊谱述作聊自娱芗林与盘圃未若此地殊政绩在廊庿诗名播海隅荣世仍寿世毋乃佺侨徒洞庭疉翠林屋僊人居洞天列苐九宛委祕灵文闻有眞官守缥缈与草釐云中若招手其余七十二拱揖俨宾友面面碧琉璃洗刷了无垢幽探穿洞壑攀跻扪星斗金庭若可通石公亦有耦置身千仞高是以静而寿九峯三泖三泖平如镜九峯澹于螺游目颇淸旷赏音在㵎阿数家成邨落意到皆行窝烟中客双屐雨后渔一蓑天风送梵响林杪闻樵歌俯视鸥鹭羣拍拍浮沧波平远自蕴借奚必穷嵯峨知仁山水乐会心岂在多惠山九陇緜延西神峯九支势相属竹树暎便娟半空皱众绿尤宐雨后看靑螺髻新沐中有苐二泉涓涓喷珠玉一勺淸而廿未许中泠独竹罏试头纲活水候初熟两腋淸风生可浣尘万斛何用远求僊武夷访九曲金焦双峙方丈与蓬莱渺在沧海外岂若金焦山只隔一衣带两两靑芙蓉天然谢藻绘古鼎文离奇中泠水渿沛竹径延淸风松涛吹众籁指点大江心颿樯南北会柱石砥中流凛然见风槩洞天一品尊欲下元章拜平山高咏平山一篑地畱题始欧阳羣峯隔江外放眼靑茫茫龙蛇壁上字千秋鎭蜀冈后来苏玉局持节临维扬醉翁翰墨在拂拭识不忘两公人中豪经济兼文章今识铅山翁睂宇眞堂堂祝公继前哲姓氏同芬芳钵池丹鼎王乔㫺学道于兹炼黄芽驱使风雷力嘘吸日月华丹成得度世轻举乘紫霞至今巖冈色澹赭如蒸沙井水日三变光怪图经夸神僊迹岂幻感应理不遐福星㷖一路生全千万家功德不思议食报那有涯云龙放鹤髯苏本天人下界偶游戏黄楼赋落成临事见经济天骥古逸民云龙此静憩胎禽任所如厺来了不计两贤契相投一记重弈世羽衣夜吹笛风流若髣髴髯翁今大苏文采后先继请歌鹤南飞以侑使君醉题陈东浦方伯诗藳几人学杜陵但取优孟佀大瓠中呺然涂餙外观美声响多雷同聊悦筝笛耳先生冰雪心苦吟悟至理语言文字外澹泊有余旨持比浣花翁厺肤得其髓桃李竞秾冶变灭随春风昵昵罗绮语惜无丈夫胸改絃以浅俗矫枉又失中雅颂风同源未可薄彫虫节性导以正淸新出无穷劒南有遗言无人始工题陆豫斋兰亭卷兰亭禊游人巳往画图千载今犹存四十二人须睂古雅尙自觉山林尊右军中年先墓誓脩竹茂林性所嗜扬州鼓角任喧阗何异蛙声两部沸宾朋子弟相招携曲水流觞列坐时吟固欣然罚亦喜胸中要有无声诗人生所遇皆陈迹后视今犹今视㫺千巖万壑秀依然只恨眼前无此客豫斋好古慕古贤置身宛在稽山闲科头宴坐託末席未敢便拍洪厓肩永和至今一旦暮觞咏畱连有同趣西谿倘续雅集图把臂入林记良晤蒋立厓以虎邱和东坡韵诗见示因次和此山如兰亭淸流带峻岭一罅穿云根往来占井井䌄汲长不枯下拜笑汉耿或疑盘龙虬何处容虾黾庄严大士像宴坐伏痴矿持此慈悲心不退力何勐摩挲熙宁书笔阵各雄骋姓名隐见闲剔藓寄酸哽轻尘弱艹栖千秋只俄顷山灵阅人多胡卢齿欲冷独睂山翁斯文日星永鸿瓜偶畱题如写春山景我衰久废诗旧游记塔影三径如可开所愿不敢请箨石侍郞輓诗一道还鄕水淸兮鉴白髭童知迂叜字客诵醉翁诗惨澹文星坠连蜷古木萎虎闱曾侍直惆怅失人师忆㫺瀛洲步追随老弟兄得书常互借置酒辄同倾一别分荣悴千秋隔死生箧中长短札检点独伤情题何梦华涤碑图能于没字中寻字始信今人胜㫺人一斛淸泉三尺帚谁知瓦砾有金银苏台桺枝词不与桃根鬭世姸依依长傍曲阑边浮蓱散后无消息冷落春风又一年一缕游丝自翦裁漫天作絮岂无才偶然绾作同心结生怕东风触拨开张绪风姿沈约腰三眠三起鎭无憀生来不住黄金屋禁雨禁风十万条红板桥头水蔚蓝攀条有客此停骖江潭蕉萃今如许曾记移根自汉南袁简斋八十寿诗天与先生福慧全文章经济又神僊蓬莱小谪三千岁湖海新诗一万篇科苐校量皆后辈云山供养有前缘谢公墩下园居好日涉多应胜少年乞假鸾坡得丽华白头犹共鹿爲车儿童尽识眞才子朝野多推老作家未澹名心还刻集要寻乐趣且看花鲁阳自有挥戈手未觉桑楡影欲斜八十依然五十翁蝇头细字老犹工游行自在天机足怖畏全忘佛力穷许劭人人归月旦香山处处画屛风四朝旧事知多少总在便便腹笥中上巳风光闰后新苍松也喜住三春游山爲避称觞客娶妇还添咏絮人角力狻㹸无敌手遯形蝙蝠或前身摄生那要栖霞艹自把诗书鍊骨筋鳌沧来州牧施粥图东娄泽国苦秋霖忍听嗷鸿待哺音冬律乍囘鸠鹄面春风如到卷施心十方佛力能兼护万井童谣试细寻转眼餔糜论口数屠苏新酿再三斟偶然水旱在尧年尺一温言下九天贷粟兼叨仁者惠捐金独荷使君贤炊烟起处乌争集梵磬鸣时佛借缘富相功名觇异日靑州荒政已先传述庵侍郎招同袁春圃潘榕皋宋汝和蒋立厓周漪塘费在轩王西林张农闻袁又恺戈小莲徐佩云集塔影园小飮卽席得句谢公雅尙在巖阿蒋径开时载酒过客以知心寛礼数天畱睱日许婆娑西山眞见羣僊会北郭重招十友多草道寻常文字飮德星光巳暎银河绿水桥边滑笏分恆河㷖髩白纷纷蚤年落拓鱼同队晚节轩昂鹤立羣志出云霄才作达味归菽粟始成文一宵衮衮诸公语借与中吴续纪闻送方坳堂观察之申浦又携驺从向江鄕申浦潮声接渺茫道在可忘轩冕贵心闲那觉算缗忙五苜云起迎征旆三泖风平趁急话别不知三伏热使君胸次本淸凉扁舟载雪访枯禅弹指前尘又几年芄黍喜霑郇伯雨冰心欲酌隐之泉吟诗㴱夜髭应断学道平生骨本僊想到官斋初月满玉壶淸澈静中缘到家偶成娟娟玉雪有童孙听说翁归竞候门检点书签蛛䋞结安排茶灶蟹波翻牵船胜张融屋妨帽聊行庾信园邻里尽知吾习嬾㪅无剥啄耳根喧澹泊从人唤老悭一箪有味亦睎颜吟髭未断无佳句游脚先挛负好山颇云霞多别但求岁月得优闲门前五桺枯成腊曾见先生倦蚤还耳聋无端聩聩学聋丞对面招唿輙不譍万籁都空唯有我六根渐断巳如僧蚁牀牛鬭干谁事蚓窍蝇声任尔矜除却加餐酣睡外商量此老㪅何能春日寂寞三家市娑拖一老藤访花先约伴问渡或逢僧獭欲陈鱼富貍无捕鼠能稍欣春雨足㝛麦润千塍题陆生学锦幽篁独坐图篔筜千个影离披抱厀长吟有所思秾李夭桃皆俗物素心只许此君知丙辰孟冬朔本县举鄕飮礼忝预宾席口占呈当事曁同饮诸君僊令采风修古礼师儒诹日启初筵衰翁本乏专门学亲演高堂苐四篇每曲当碑联襼行胜它洛社会耆英相逢不用寒暄话竹马儿时好弟兄九十申公老学专年曾此领羣僊白头邻叜夸人说再见渠孙揖让年眼昬齿脱竟何裨难向恆河认髩丝未老幸从大夫后来春巳是杖朝期同人枉和拙诗几及百首疉韵荅之归田倏又廿二载设席叨居西北筵七字偶然鸣蚓窍嘉鱼引得若干篇泮水当时采藻行成童何幸踵羣英而今衰髩浑如雪先酌居然占伯兄蠧简硏寻枉自专钝根何分食神僊杜韩两集从头读恰喜相同本命年橐笔登朝那有裨枯杨巳老不成丝喜听击壤邻人语大好耕田凿井期丁巳人日七十生辰漫成四首人日生朝恰立春欢生七十白头人身如散木何妨病家有奇书未算贫嬾志夷坚排甲乙怕繙云笈守庚申桑楡草道垂垂暮也被东风拂面匀脱却靑衿入紫薇词人异数古来稀五云多处身曾到三径开时客蚤归鹤禁鸾坡天上梦秋菘春韭眼前肥生平所遇无荆棘想爲心中不设机屈指田园乐事偏了无丝竹到堂前欧阳集古一千卷洛社闲居二十年贫恋脩羊人问字书惭纡蚓客携笺本来面目粗能记不向曹谿学坐禅新春罗列五辛盘儿女殷勤劝一餐弹指却惊前辈少侧身想到古人难吹篪兄弟眠牀对载酒生徒立雪寒生长太平全盛日巢林小鸟亦知安探梅古曾夸苐一流冰霜过后弄和柔梅花也学娇桃杏不肎冲寒便出头题吴香巖诗藳季重才名久宗元隐遯高论诗守圭臬寓兴近风骚澹若云生岫淸如水翦刀试看箧中作心折次山聱还家且饱家常饭聊爲遣兴吟菜茎都佀劒茅秀欲成针添线风鸢健巡檐铁马咅儿童才散学上树捉巢禽东浦方伯枉过寓斋卽用集中见赠元韵忧乐希文志精㴱子美诗心如漱玉洁名与落星垂屡辱高轩过常聆妙德辞义门淸望远亲炙又今兹洞庭襍咏三江百渎水趋东咫尺神山路可通草信道书标苐九灵奇直欲冠寰中地肺争传宛委名㴱冬不惮摄衣行灵威与我曾相识先遣白云洞口迎三洞玲珑一窍分天畱石室护灵文罗浮东武何由到除是当年墨佐君皓月当头洞不缄曲肩曳足入空嵌少年济胜眞堪羡秉烛公然到隔凡白家宦况太萧然怪石区区宝一拳若得此山作提举也应钟乳聚三千道隐园中竹树疏石湖伯仲鴈行如拟钞旸谷题名字补入东王西蔡书爲名山最上层非关投老欲依僧上人倘肎招房客我岂不如曲信陵东鸭西鸭聚湖尾南乌北乌落湖心翠螺八九若离合中有僊人何处寻磊落嵚㟢苐一流森如鹳鹤聚沙洲石公自波心立不慕人闲盘固矦思黯园中甲乙陈仇池孤絶自言珍云根凿断天机损此是长生不坏身山靑月白水冥冥大士潮音俨见形却笑中吴小儿女三春只解礼支硎身如猨狖绿毛攒三百行年一指弹冷笑门人七十二石坛欲当杏坛看蔡僊鄕下小徘徊曾记方平绛节催未得麻姑一搔背可怜鞭巳着身来肌骨都消五藏存六年重换玉颜温神僊佀此诚堪乐角里先生几叶孙雾髩风鬟别样姿十年重见涕涟洏秀才纵使心如铁肎伴寻常濯锦儿绿蓑靑篛乐如何一叶中流快佀梭欲乞兰香三薯蓣此生全不怕风波玉树词人此地埋南杨铭志刻山厓须城学士登科蚤世上人偏信遯斋纶阁归来笔未枯罗长语志姑苏十年宰相山中住嗜学依然是老儒桑畦橘市水周环人在山中不见山㛰嫁自来多近局朱陈风俗在人闲小鼍东下卽长圻野鹜惊人拍拍飞休道宝山空手返载将夜雪一船归冬日山行寒林亦何有叶秃剩空枝颇佀江淹笔穨唐才尽时道门先厺泰禅律蚤除痴安得营邱子丹靑一写之灵祐观神景三唐旧天禧㮄特㪅书藏云笈富境想玉虚淸香火今非㫺湖山澹有情眼中钉未拔太息认衔名石公山磊磥云根露纡囘藓径长眞形从古耸灵气到今苍未列奇章品终逃艮岳纲草轻蚛蛀石积厚久流光一片云垂幛千年石作闾至人观自在妙理契眞如听㳒灵鼍拱皈心怖鸽居应声随感是何待叩钟鱼濳硏堂诗续集卷七门人黄钟校字濳研堂文集诗集卷第七濳硏堂诗集卷七嘉定钱大昕㝛万年庵用壁闲吴文恪韵琴筑鸣幽㵎听来不猒喧钟声和月远木叶受风翻奥旷疑天设淸凉卽佛恩安心何日竟我欲问桑门将抵巴陵入山八九日山意渐阑珊螺髻经千疉羊肠剩几盘泉声无雨缩虫响入秋寒遥望烟邨外渔舟阁浅滩戴星忙结束卓午便消停树影窗中速棊声枕上听有情花展靥无事鸟梳翎此厺巴陵近烟波渺洞庭岳阳楼杰阁出城墉惊涛日夜春地吞八百里云浸两三峯巳极登临目眞开浩荡胸不因承简命那便壮游逢晓行爲避风波就陆行潺潺却听谿声楚南不比黔南险也觉途无三里平沙冈凹凸不成山也有烟岚四面环遥见人家邨落近靑螺出没短墙闲长沙行尽官邮两月程崇城百雉俨峥嵘云开岳麓千寻碧秋霁湘江一镜明砺砥砮丹仍土贡火耕水耨乐邨氓笑它迁客忧卑湿每日登楼玩晚晴贾太傅宅石牀柑树迹云徂故宅犹传贾大夫世巳治安偏上策贤如绛灌尙嫌儒洛阳太守封章荐宣室君王礼数殊如此遭逢良不薄未应问鵩寄捓揄柬长沙张慧川明府献纻论交十载前沧浪亭畔话缠緜访秋圆泖宵连榻过夏长安午擘笺管领风骚名下士平章山水吏中僊停车傍听舆人颂三异中牟万口传昨岁燕台我送君今朝握手楚江濆折麻不待衡门鴈卷幔同看梦泽云泉性出山仍峻洁兰言入座益淸芬宦游我佀文园倦惭媿临邛恭敬勤屈贾二大夫祠厺国忧君志未伸千秋庿食共湘滨吉占枉向灵氛卜痛哭谁怜年少人呵壁问天空侘傺沈书弔古寄酸辛草言宣室虚前席也胜招魂七泽辰中秋试院对月万里淸光一样圆重帘㴱静夜忘眠筝琶俗调休来耳冰雪高文若有缘射策诸生㸐桦烛锁闱同事鬬蛮牋明珠鱼目由来混恐负天家铁䋞悬试院示同事诸公𣏌梓丹沙眼底收评量甲乙费穷劒埋地下犹沖斗锥处囊中自出头从古文章无定论由来场屋困名流风檐甘苦皆亲歴珍重诸公子细求五色迷离信有之隔帘幼妇认姸媸须求神骏骊黄骨漫赏鲜新桃李姿腕底生枯凭画笔眼前胜负赌围棊当场勒帛休轻下此是靑衫泪湿时楚南士子场后以试文谒学使吴云巖前辈云巖决其必售者五人曰丁甡丁正心张德安石鸿翥陈圣淸比揭晓则五人皆中式而五魁之中得其四焉楚人传以爲盛事云巖有诗因和其韵一一春𧖟食叶声善鸣此日果先鸣铸颜蚤识心良苦说项方知眼独明伪体别裁当代望才如命古人情三年手植多杶榦分刌无私玉尺平吴云巖学使订于重九日载酒岳麓登高兼访山长刘孟调前辈以风雨不果往次日孟调以诗见寄次韵奉荅拟访皋比岳麓阳道鄕遗迹未全荒一宵秋雨囘征櫂几疉靑螺掩翠妆问字相从缘恨浅看山有约兴空狂卧游只合师宗炳欲借冰絃四座张嘲道㫄枫树秋光九十去侵寻树树山枫尙绿阴枉费诗人盟息壤不知叵信在霜林代枫树荅何心火迫染臙脂遗世方成絶代姿可笑鴈臣归太蚤不曾畱待叶红时予旣作诗代枫树解嘲次日山行枫林有数株先红者复成是什片片秋容独自矜一宵霜后晕潮凝不欺然诺从来少数本眞成耐久朋重过武昌黄鹤矶前水抱楼金沙洲外荻花愁燕吴南北俱迢递两地离情入暮秋登黄鹤楼怀翁覃谿中允彭六一编修㮄人催欲渡小泊爲登楼奇观讵容失高秋聊此游空蒙云外岫浩荡水中鸥信美非吾土凭栏亦少畱城以依山壮楼因得地奇塔仍元代剙枣说古僊遗紫蟹秋来味丹枫霜后姿登高羡星使来趁菊花期田家霜落秋原万木衰萧萧乱叶逐轻飔渔舟小泊丹枫里邨酒初篘黄菊时老屋旋蜗催墐户新畬驱犊蚤翻犁官租足了身无事镫火团圞妇孺嬉德安道中一径穿山顶人来树杪行舆丁防足滑担仆苦肩赪枫柏天然画原田局上枰三关遥在望翠巘倚云横杨忠烈公祠茄花委鬼日猖披想见张髯瞋目时仓猝移宫关大计慨慷伏阙进危词姓名空冠东林籍魂魄谁招鎭抚司齿冷三朝修要典南牙宰相北牙儿入平靖关晓看紫翠画图明不信身从画里行谿水一湾分向背山云片刻改阴晴盘旋石磴重关峻旷荡秋原古木平屈指归程垂及半几囘淸梦到神京信阳淮水浅可涉楚云望巳微日斜栖鸟树人语钓鱼矶伐木家烧炭緜客制衣往还经两度逝景迅骖騑确山朝辞明港驿夕秣朗陵刍风力冬来壮山容寒到枯櫹槮悲落叶苍莽眺平芜此厺中原近官邮总坦途晓行口占山行五日仆云痡歴徧嵚㟢得坦途底识主人猒平衍几番囘望翠糢煳遂平蕞尔吴房邑犹传夫槩封隐成淮蔡蔽直达汴河冲纳稼先完赋于茅计御冬邨氓闲最乐击壤话高舂郾城楚使盟书地淮西战纪勋澂波颍阳月古驿召陵云老树全成秃饥乌佀唤羣苍凉荒艹路谁弔太邱坟临颍小邑停征旆高歌倒酒杯苔皴钟傅字艹没马融台禅汉词多诈依梁事可哀千秋传颍谷纯孝輓风穨郑子产祠东里有祠堂舆人诵不忘救时羊舌诮授政子皮良制锦成非易操刀割恐伤墓门遥在望心折杜当阳郑州道中山如秃赭树如髡风紧云凝涨雾昬草道冬来生意少靑靑㝛麦徧寒原渡河古渡寻荥泽遥山辨太行落槽中澑缓解缆一颿张微绿千畦麦㴱黄万树杨囘思前济日弹指改炎凉晓行口占日出烟消见远邨岚光依约是苏门天容山色看无别只认遥空抹一痕最寒山面目眞铅华洗尽见精神天然古澹仍坚比佀嵚㟢磊落人汤阴羑水流城北淇泉屈邑东霜淸僧寺磬树老古原风故里尧君素荒坟嵇侍中金牌三字狱千载泣英雄韩魏公祠宋家贤宰辅屈指首韩公将相三朝寄安危一体同黄花坚晚节霖雨敛神功漳水有时涸此祠终古崇渡漳水水道三冬缩舆梁十月成荒鸡催梦短马踏霜行趁蚤僮偏嬾冲寒酒易倾几南今日到遥指滏阳城晚抵邯郸郉赵山川指顾闲太行千里势囘环寒云北入邯郸道落日西衔车骑关倦鸟梳翎将就㝛疲牛脱轭自知还往来驿吏多相识尘涴征衫几许斑食客行平原豪侠如信陵倾财结客坐上盈锥处囊中相奇士三年不识毛先生骐骥千里由来寡恋栈甘心託廏下蚤知碌碌皆公等悔杀美人谢躄者鸡鸣狗盗脱孟尝不如世有市义良三千珠履从春申不如世有无望人翩翩浊世谁最优观君玉貌皆有求君不见千金上寿天下士拂衣径厺鲁连子沙河道中霜落山无色沙㴱艹不生一河岐两派五雉见孤城文笔颜开国功名宋广平梅花亭外月十里送人行定州道中寂歴荒寒古渡头空林败叶落何人领畧萧森意明月淸风过定州昭陵茧𥿄久无存响榻临橅互攷论肥纷纷辨眞赝空依定武作儿孙雪浪斋中秀色参松醪自酿最淸甘八州作督如春梦又见孤臣到海南晚行淸苑城外见月朝辞郭隗里夕㝛徐河涯明月大如镜㷖见人须睂空林叶尽脱了不蔽淸晖微风动枝柯水中荇藻披一颿风利过乃是人影移谁言霜月苦玩之独忘疲山家多畏寒未暇领此奇行者日㫄午有景无人知寓意不畱意适尔与吾期瞥眼恐易失援笔爲赋之自我出国门五见明月圆鎭阳礼大佛虚堂可谭禅武昌东湖驿围棊夜忘眠中秋在试院官烛三条燃归来㝛岳阳镜面天水连今夕复何少淸光益澂鲜地以南北异节亦温凉迁惟有如珪月长此淸净缘过厺及见在未来亦复然太洁性所抱有恒德斯全草嫌霜华冷悟兹忘言诠寄楚南诸同好乘传曾游七泽濆三秋气候佀春分晓山出雾皆成浪晚树和烟半作云引路松檆存古干涉江兰茝有奇芬举头岳麓遥相望恨未摩挲北海文冠葢追陪恰四旬芝兰臭味倍情亲旧游囘首谭三泖古碣畱心访九眞太守风流怀郑监文坛派别说吴均淸风店上重相忆落月依稀入梦频还京述怀偻指星轺半载期楚云燕树两相思几囘梦忆金銮直两度恩叨玉尺持湘浦秋风催驿骑卢沟寒月㷖鞭丝归检点赢前度箧里新排一卷诗江明府于九拓石鼓山刘莘老题名见贻幷索诗江矦昆弟古与稽同游石鼓穷西谿二分垂足百尺梯徧拓唐宋元人题千里缄致费赫蹏忠肃畱识尙未翳轩如老鹤立羣鸡熙宁新㳒算黍圭抗论十害遭排挤监仓公暇两子携振衣扶屐来攀跻九字劲悬虹霓谁与谗口贝锦緀父死不葬肆慢㦒文孙持节腰玉犀三改甲子迹未迷拂拭遗刻心怆悽孙以祖重名不澌维公忠义爲根柢偶然飞鸿印雪泥重之乃与瑶琨齐人贵自立非虚兮题袁蕙纕孝廉南湖艹堂图湖光一轮镜面揩四围远山睂黛佳谁与寄赀营茅斋松毛覆檐菭没阶轴帘终日扉掩柴仰屋着书万卷排不妨土木爲形骸有时乘兴上翠厓自携藤杖靑椶鞵苍茫高咏金石谐澳门别驾同调偕相于唱和投诗牌力返正始芟淫哇扁舟过访泊水涯由来臭味无参不知主客相忘皆多君嗜好与俗乖泉石之癖如㝛痎偶游京洛行六街征衫曾不涴尘霾题君画卷手屡义敬亭云气满我怀萚石宫庶庭前丛菊盛开招诸公同飮赋诗竝作墨菊长卷出以见示幷属题小庭才半畞点缀颇不俗春华讵非佳独秋英菊黄白闲绯紫浅㴱各有族不用瓦作盆不用架缚竹所贵全其天自然无拘束主人供写生不写形写神淋漓泼墨汁下笔淸而淳百四十余朶朶朶皆鲜新堂风牡丹凡品何足珍眞花元入画画花直偪眞相与图主客洗尽京洛尘几日不相见坐失此良会卷后许题诗附庸收自郐迫冬花事歇掩关且塞兑日手画图看巳胜雅集再送吴二匏舍人南还一叶梧桐始报秋潞河东下趁轻舟归程十里严陵濑红蓼西风古渡头薇垣诗格数吴均归兴秋风恋紫莼闲煞靑绫旧时被对花题咏㪅何人手版支颐爽气来家山大好足徘徊天都面面光明海此厺休敎空手囘凌寒两到夙齐名姜被今年又合幷不羡春明听漏夜对牀风雨㪅分明五塔寺卓立金刚座巍然五塔崇犹传印度式匪假育王功分影光明月摇铃缥缈风石阑终古在不坏是眞空万寿寺宏丽仁王寺经营万歴年飞来奇石簇藏弆汉经全董役传常侍延釐说九莲一钟移两度弹指悟因缘昌运宫香火前朝院天风戛玉笙门开靑嶂对人荫白松行亭覆康陵敕苔封内监茔客来谭往事觉胜元明双林寺可怖修罗相无遮演揲儿祇林谁㫺搆像设至今贻洞失明阳迹碑畱媚灶词隔墙半畞地片瓦拾沙弥哭吴云巖侍读隔夕仍同醉今朝遽哭君只疑凶问误难制泪珠纷朝露晞何速愁云黯草分受恩三楚士谁作大招文题韦铁夫授经图遗㷖先生扶阳之苗裔汉唐以来称德门词章雕虫哂小技枕葄六蓺培本根廿年寒氊冰雪拥打头屋小如祇园诸生执业竞问难辨舌欲拟悬河翻胷中空蕴经世略手无斧柯谁与论侧闻秉铎泗州日咨询疾苦行荒邨州城久没洪泽水民田大半居鱼鼋何人奏报水巳涸庐井非故租额存一田两赋计畞算遑恤闾左朝无飧一朝丈量诏书下奏记上官叩九至今泗人口碑在活我妇子释戴盆当时牧民者谁子媕娿坐视徒声吞从来行道必有福不于其身于后昆公余下帷课子舍亭亭玉立皆瑶琨五郞标格㪅絶俗执卷雒诵无晨昬谁与传神在阿堵须睂仿彿淸而温少陵熟食示宗武康成礼堂传益恩惜哉禄养生未及展图涕泪空余痕生晚恨不识公面得交公子犹弟晜忍饥读经亦有志废弃自叹古井眢愿从太史乞家㳒五世敎授众所尊只愁里中儿噍让那不籯金遗子孙獞酒诗爲查恂叔太守赋三年粤西贤太守薏苡明珠百无有獞人遮道送公归各各献以一盛酒金台召客劝客尝色黝而黑甘且香好添南徼虞衡志满酌靑州从事觞题张右丞秋原放牛遗像华阳眞逸自画牛一络其首一脱緧杨岐禅㝛静者流升堂羡渠得自由斯图寓意其然不一翁方瞳㪅白头忘机兀坐与天游秋林㴱处聊夷犹乌犍神骏如骅驑纵之平坡俾小休中靑本白厥角捄自飮自龁鸣声牟文牺被绣非我俦底须叩角爲商讴天空野阔任所投善刀而藏可自谋从兹不作穿鼻羞翁今巳厺其神畱披图仿彿瞻前修湛然心迹不系舟此意得之蒙庄周题陶吾庐前辈归厺来馆图先生蚤赋归厺来山中日永循南陔前身靖节只君是卜宅仍在匡庐隈羲皇之上有岁月颜谢以降无人材偶偕素心析疑义要使俗学除陈荄文孙指点手泽在淸风仿彿无尘埃小同能承北海学不须问道求宗雷平确斋自临川令被荐入觐赋诗奉柬几载参商叹隔尘京华会合倍情亲天涯聚散怜同调海内循良见古人廉吏可爲从所好素心相对得其眞寒窗小集团圞话鸿爪畱泥认㝛因豫章南厺数邮程抚字心劳得颂声锥利终能脱颖出泉流只佀在山淸荐书共道公评在异政知因儒术成宗派西江兼领袖吏才元不掩诗名䌷书东观话当年旧雨常怀平澹然木以不材宐号散鹤诚善舞未妨僊要知菽粟功堪济终胜俳优格取姸计日朱轓开五马姓名题处紫薇天送商宝意太守之官云南十年遗粤西畱万里天南又壮游诗句好题金马嶂心期依旧玉壶秋单车按部人歌德只手安蛮帝借筹不负冲寒轻叱驭滇山奇秀甲神州干隆二十八年起居注书成诣干淸门入奏恭纪六首时政年年注起居编成常届岁将除寻常卷帙休相拟此是人闲苐一书纪月编年例发凡卷分廿四祕瑶圅一言一动无虚美特许词臣手自缄元日千官贺紫宸岁除曲宴酒三巡四时典礼从头纪一统于今百廿春跋尾千言缀后头轻尘足岳露添流淸班久占惭何分四度书中姓氏畱平明启事入干淸一队僊班礼服㪅中贵向前相指点玉皇案吏奏书成银海光摇六出騈僊居处处是琼田呵融雪水濡新翰㪅纪明年大有年送周稚圭同年观察粤西酌君椒花酒听唱骊驹词春风一厺六千里壮游持节漓江湄十载情亲比骨肉如苔同岑鸟共枝曲江列䜩午试马瀛洲分席昼课诗偻指同馆卅余辈聚散落落晨星微素心晨夕我与尔臭味投合无池前年天子试馆职如椽巨笔濡淋漓瑶台月明鸾鹤响坐令笙磬皆凡卑才人例具用世畧特简侍从充监司文章经济本一揆名位轻重由人爲新正录别遽分袂露直指天南陲计程西江歴南楚沅湘交会连浯谿衡山石廪可落手起看云海铺琉璃粤西山水㪅殊絶一峯独秀卓笔锥七星巖迥扪列㝛西湖波澹澂淸漪㦸门晴暇铃索永按部排日探幽奇磨厓处处识岁月妙迹何减蕉黄碑宦游如此良不俗那恋班直趋蛾睂雪中鸿爪皆前定两蓱会合必有期南鱼北鴈报无恙庶几一慰长相思门神蚤春佳气正充闾袍笏僊曹一例除刻画从人爲活计推敲无地得安居弹冠卽是当枢日冷眼相看对面初故纸堆中堪送老功成不退待何如火判谁言官到判司卑镫市元宵得令时炙手尽知腾上速攻心却以架空奇电光石火争些子凤髓龙筋炫阿谁扪腹此中何所有因人作热亦怜伊题曹檀漘先生桺汀观稼图廿年前侍春风座负郭无田居轗轲食砚何曾饱糜粥叩门免催租课此时只羡多牛翁碌碡登场饭黄稬㫄人拍手竞捓揄矮屋头低气不挫一经遗后计未失厥父载菑子肎播掌上珠元㷖乘明庭前槐巳参天大紫泥封诰下九霄里䣊聚观牛酒贺人情转眼改菀枯先生付之一笑㰤却写江鄕观稼图绿杨流水围邨田耎黄梅雨足泻淙淙三寸新秧始分科水田㽦㽦如掌平主伯亚旅来相佐立苗欲稀兼欲匀纵横成列无偏颇方皁坚好幸其然卤莽灭裂报将柰秧歌信口无宫商前者一唱后者和先生科头摇羽扇闲看三农泥没髁齐人要术书可续石湖襍兴诗能作颇欣南畞亦怀新未恋北窗但高卧买田异日恐虚谭望岁庶慰民劳瘅伊予上世本力耕窃禄官仓良巳过囘首鄕园顾浦西四体不勤计何左陶濳归田吾欲云樊须学稼公毋呵从游应许老门生倘舁篮舆僃一个濳硏堂诗集卷七门人黄钟校字潜研堂文集濳研堂文集卷第八濳硏堂文集卷八嘉定钱大昕荅问五问曲礼恭敬撙节之撙不见于说文何也曰撙当爲说文减也又荀子不茍篇恭敬繜屈仲尼篇尊贵之则恭敬而僔其义皆与撙同问曲礼七十曰老公羊疏乃云今曲礼七十曰耋岂徐彦所见本特异乎曰陆德明释文云本或作八十曰耋九十曰耄徐所见者葢卽此本故引以证何氏六十称耋之异同后来转写误八爲七耳八十曰耋见于毛诗故训传又见于许氏说文厥后刘熙释名王肃注易郭璞注尔雅皆主此义易大耋之嗟郑注谓年踰七十亦与毛许义不远曲礼有曰耋二字者当是古本而陆以爲后人妄加葢失之矣何氏六十称耋之说与犍爲舍人注尔雅相同服虔注左传又云七十曰耋葢汉人说耋义各不同要当以八十爲正也问长者不及毋儳言注儳犹暂也非类杂暂与非类似不相应曰荀子云不问而告者谓之傲问一而告二谓之囋傲非也囋非也儳言者长者问所不及而辄以更端杂之卽荀卿所谓囋也说文儳互不齐也亦与非类之说相近转儳爲暂声虽近而义则远矣郑注表记以儳焉爲可轻贱之貌亦取儳贱声相近爲义儳与囋声亦相近凡字从赞者皆非一之词故丛木爲欑车衡三束爲以羮浇饭爲饡说文无囋字而训儳爲不齐可证儳卽囋矣问勦说之勦曹宪谓当从刀与左传勦民字从力者不同其说然否曰说文勦训劳郑训爲擥卽取劳之转声而借其义非有异文也说文刀部无剿字曹宪俗儒未达六书之旨故多妄说问曲礼内则俱有男女不同椸枷之文郑云椸可以枷衣者又云竿谓之椸释器云竿谓之箷是椸箷同物说文无此二字何故曰陆氏释文内则篇本作杝说文杝训落其字承栅之下当解爲藩落之落非虚字也李巡本尔雅作䈕䈕假借字问左右攘辟郑注兼存二义当何所从曰古揖让之让从手汉书礼乐志隆雅颂之声感揖攘之容是也礼记多古字当以或说爲长注训攘爲却却避尊者亦与退让之义相因非有异也问春秋有一人而二字者叔向之爲叔誉亦其类欤曰说文肸响布也古人名字相配故名肸字叔响响与向通故或爲向其作誉者当爲响之譌字形相涉转写易淆非有两字也问退然如不胜衣注云退或爲妥此何义也曰妥退声相近易系辞隤然示人简矣孟喜本隤作退陆绩董遇姚信三家作妥是妥与退同义妥或爲绥曲礼大夫则绥之郑读绥爲妥言其下于心亦取退下之义春秋传交绥谓两军皆退也问郑注月令多引今月令以证文字异同正义谓不入礼记者爲今则吕氏春秋是也今吕氏书具在与郑所引亦不尽合何故曰汉艺文志有明堂阴阳二十三篇在记百三十一篇之外此礼记四十九篇小戴所传刘向所录郑君据以爲注其别出于明堂阴阳者则谓之今月令矣说文引明堂月令如雨岁将僟终之类葢卽郑所谓今月令虽同出于吕氏而文不无互异也问礼运云凤以爲畜故鸟不獝麟以爲畜故兽不狘注獝狘飞走之貌正义谓獝然惊飞也狘然惊走也獝狘二字说文皆无之獝爲鸟飞似不应从犬旁曰陆氏释文獝本作矞周礼大司乐注引此文亦作矞俗本从犬者误也公羊传陈侯鲍卒曷爲以二日卒之怴也注怴者狂也怴与狘音义同说文㾁狂走也读若歘怴狘皆㾁之异文当以㾁爲正字或作憷洪范五行传御听于憷攸郑康成读憷爲兽不狘之狘是也说文走部有字训狂走卽鸟不矞之矞张衡东京赋捎魑魅斮獝狂薛综注獝狂恶厉之鬼名埤苍云獝狂无头鬼也矞本有狂义因矞狂连文并矞字亦加犬旁犹展转之展作辗鈇质之质作锧也问八蜡之神诸家说不同郑康成谓先啬一司啬二农三邮表畷四猫虎五坊六水庸七昆虫八也王肃分猫虎爲二而去昆虫陈祥道则去昆虫而增百种吕大临则去先啬昆虫而增百种又分猫虎爲二或又有分邮表畷爲二而去昆虫者当何所从乎曰记称蜡者索也合聚万物而索飨之也孔沖远诗正义云八蜡爲其主耳所祭不止于此四方百物皆祭之春官大司乐云凡六乐者一变而致羽物再变而致臝物三变而致鳞物四变而致毛物五变而致介物六变而致象物注云此谓大蜡索鬼神而致百物又大宗伯以疈辜祭四方百物注云谓磔禳及蜡祭是蜡祭四方百物皆祭之然则郑康成蔡中郞以昆虫爲八蜡之一非无征矣或谓昆虫害稼于礼不当祭子谓人与物一也人死爲鬼鬼有所归则不爲厉故泰厉公厉族厉之纪先王举而不废螽蝝螟蝗之害稼亦由政治之失而生则必有神以司之矣祭之俾上之人知所警戒而小民亦有所恃以无恐此八蜡所以终昆虫也问明堂位爼用梡嶡注梡始有四足也嶡爲之距嶡字说文未收从山于义无取曰陆氏释文嶡又作橛说文撅从手有所把也夏后氏爼用梡止有四足殷人加以横距谓之撅者取其手可把持又谓之距距撅声相近也问内则有栉纵注纵韬髪者也说文无縰字未审当何从曰士冠礼缁纚广终幅长六尺注纚一幅长六尺足以韬髪而结之矣士昏礼姆纚笄注纚縚发亦广充幅长六尺纚卽縰之异文也史记周本纪其罚倍纚徐广云一作蓰五倍曰蓰蓰与纚同故縰亦与纚同郑笺柏舟诗引礼世子昧爽而朝亦栉纚笄总正作纚字问内则免薧之免郑解爲新生者其义何取曰说文生子齐均也妇人妊子初生爲故艹木之新生者亦名免卽之省文古读免如问与萌声亦相近薧本蒿里字借爲枯藁之藁问冠带垢和灰请漱与盥漱之漱异义曰说文漱盪口也涑也洓与漱异文亦异义曲礼诸母不漱裳及内则和灰请漱字皆当爲涑问中庸费隐之义曰费释文又作拂古文费拂相通道拂则身隐卽承上遯世不悔之文而申言之古注至精无可更易后儒疑君子之道爲开端之词剏立新义以费隐两字联贯后数章按曲礼云不词费论语云惠而不费费非美词古书从无以费赞道者且中庸一篇絶不更及费字孔子曰吾无隐乎尔又曰道不远人可离非道也以道爲隐非子思立言之旨昔人谓臧三耳甚难而实非其费隐之谓乎问君子胡不慥慥尔说文无慥字郑训慥慥爲守实亦不见于释训未审何据曰古书造与蹙通韩子忠孝篇舜见瞽瞍其容造焉孟子作其容有蹙大戴礼保传篇灵公造然失容贾子新书作戚然周礼夏官掌固夜三鼜以号戒杜子春读鼜爲造次之造而今人皆作戚音蹙又戚之转也慥慥犹蹙蹙当取不自足之意郑以爲守实恐未必然问中庸必得其寿朱注云舜年百有十岁葢据尙书三十征庸三十在位五十载陟方之文而伪孔传谓三十在位者歴试二年摄位二十八年服丧三年其一在三十之数爲天子五十年凡寿一百一十二岁郑注尙书则以舜生三十爲句征庸二十爲句在位五十载爲句谓生三十年歴试二十年摄位至死爲五十年舜年一百岁也此三说者宜何从曰史记舜本纪舜年二十以孝闻年三十尧举之年五十摄行天子事年五十八尧崩年六十一代尧践帝位践帝位三十九年南巡狩崩合计之实年百岁且三十而尧举五十而摄位中闲二十年爲歴试之岁故本纪又云舜得举用事二十年而尧使摄政与郑氏征庸二十之文恰相符合史公从安国问故所载多古文说则东晋古文以二十在位爲句又改二十爲三十必非孔壁之旧又添出服丧二年爲百十二岁益不足信矣问缁衣一篇其文大似论语其云敎之以德齐之以礼则民有格心敎之以政齐之以刑则民有遯心下之事上也不从其所令从其所行谨于言而愼于行生则不可夺志多闻质而守之多志质而亲之南人有言曰人而无恒不可以爲卜筮古之遗言与易曰不恒其德或承之羞皆与论语同刘献以爲公孙尼子所作公孙氏殆七十子之徒故得闻孔子之绪言欤曰愚尝读旧唐书载沈约之言云中庸表记坊记缁衣皆取子思子其词纯粹平易非子思子不能作也郑康成注论语不可以作巫医云巫医不能治无常之人也其注不占而已句云易所以占吉凶无常之人易所不占也皆依缁衣爲说以经解经信而有征卫瓘云无恒之人不可以爲巫医巫医则疑误人也此朱注所本然于下文不占之义终难通矣问聘义缜宻以㮚注缜致也说文无缜字当用何文曰缜当从禾旁诗集于苞栩传苞稹也释文云本又作缜郑笺云根相迫迮梱致也与此注训缜爲致同问妇人之义从一而终而礼有七出之文毋乃启人以失节乎曰此先王所以扶阳抑阴而家道所以不至于穷而乖也夫父子兄弟以天合者也夫妇以人合者也以天合者无所逃于天地之间而以人合者可制以去就之义尧舜之道不外乎孝弟而孝弟之衰自各私其妻始妻之于夫其初固路人也以室家之恩联之其情易亲至于夫之父母夫之兄弟姊妹夫之兄弟之妻皆路人也非有一日之恩苐推夫之亲以亲之其情固已不相属矣矧妇人之性贪而吝柔而狠而筑里姑姊之伦亦妇人也同居而志不相得往往有之其眞能安于义命者十不得一也先王设爲可去之义义合则留不合则去俾能执妇道者可守从一之贞否则宁割伉俪之爱勿伤骨肉之恩故嫁曰归出亦曰归以此坊民恐其孝衰于妻子也然则圣人于女子抑之不已甚乎曰去妇之义非徒以全丈夫亦所以保匹妇后世闾里之妇失爱于舅姑䜛间于叔妹抑欝而死者有之或其夫淫䣱凶悍宠溺嬖媵凌迫而死者有之凖之古礼固有可去之义亦何必束缚之禁锢之置之必死之地以爲快乎先儒戒寡妇之再嫁以爲饿死事小失节事大予谓全一女子之名其事小得罪于父母兄弟其事大故父母兄弟不可乖而妻则可去去而更嫁不谓之失节使其过在妇欤不合而嫁嫁而仍穷自作之孽不可逭也使其过不在妇欤出而嫁于乡里犹不失爲善妇不必强而留之使夫妇之道苦也自七出之注不行而牝鸡之司晨日炽夫之制于妇者隐忍而不能去甚至于破家絶嗣而有司之断斯狱者犹欲合之知女之不可事二夫而不知失妇道者虽事一夫未可以言烈也知臣之不可事二君而不知失臣节者虽事一君未可以言忠也此未谕先王制礼之意也问周礼疏以郑康成爲汉大司农北海郡郑沖之孙攷后汉书本传但称八世祖崇尙书仆射不言其祖名沖惟魏晋时有郑沖与何晏同修论语集解乃在康成之后且荥阳开封人非北海人也曰礼记毛诗正义仪礼䟽俱不云康成祖名沖恐系周礼䟽误尔问鄕师巡其前后之屯注故书屯或爲臀郑大夫读屯爲课殿课殿之文贾氏未审所出敢问何谓曰古文尻臀字本作殿从得声臀又从殿取声人之一身臀居其后军后曰殿亦取斯义汉时课吏有殿最之注亦以居后爲殿也杜子春读爲在后曰殿与课殿之义同后郑以殿旣爲后则上文不应更着前后字故改从屯耳问礼谨男女之别而媒氏中春之月令会男女于是时也奔者不禁然则溱洧秉蕑相谑诗人何以刺之曰此会字读如惟王不会之会谓会计其数非令其合会也凡男女自成名以上媒氏旣书其名矣娶判妻入子则又书之是匹夫匹妇其嫁娶皆书于媒氏仲春会男女谓会计其未嫁娶者令其及时嫁娶也古者女子有罪爲人妾而内则云奔则爲妾以其六礼不备卑之也仲春奔者不禁谓不禁其爲人妾耳圣人岂导民以淫奔哉会字之解得之梁鸿翥梁德州贡生所着周礼解予未及见此条则李南㵎爲予述之问牛人职云军事共其犒牛春秋传亦屡见犒师之文而说文无犒字张有复古编谓卽镐字果何所据曰经典无以镐与犒通者唯玉篇云犒与镐同故谦中从之其实不足据也攷牛人疏云将帅在军枯藁赐之牛谓之犒牛又大行人职云若国师役则令藁襘之注故书藁爲槀郑司农云槀当爲藁谓犒师也左传公使展喜犒师服虔注以师枯藁故馈之飮食然则犒本从木后人因此犒牛字妄改爲牛㫄尔问守祧掌先王先公之庙祧注故书祧爲濯说文无祧字今以濯代之未审可否曰集韵祧古作非古字葢本作濯后人以偏㫄相似改从示耳古书从兆从翟之字多相通借诗佻佻公子韩诗作嬥嬥书顾命王乃洮颒水郑训洮爲濯则濯亦有洮音许君习周官古文不别出祧字葢亦以濯爲祧也郑康成注祭法云祧之言超也超上去意也超祧声亦相近问大司乐冬日至于地上之圜丘奏之贾疏谓圜丘取丘之自然未必要在郊无问东西与南北方皆可其说然否曰古人分郊丘爲二祭贾意郊在南方圜丘无定所故爲此说其实非也孔颕达郊特牲疏云圜丘所在虽无正文应从阳位当在国南魏氏营委粟山爲圜丘在洛阳南二十里然则周家亦在国南但不知远近其义当矣问太祝掌六祈以同鬼神示曰类曰造曰禬曰禜曰攻曰说而诅祝亦掌类造攻说禬禜之祝号攻说之名于古未见曰墨子兼爱下篇引汤说之辞曰惟予小子履敢用元牡告于上天后曰今天大旱卽当朕身履未知得罪于上下有善不敢蔽有罪不敢赦简在帝心万方有罪卽当朕身朕身有罪无及万方又释之云此言汤贵爲天子富有天下然且不惮以身爲牺牲以词说于上帝鬼神则说之礼殷人已有之矣吕氏春秋季秋纪云昔汤克夏而正天下天大旱五年不收汤乃以身祷駹将爲埒先郑读龙爲尨与许叔重义颇恊唯将埓二文音义全别何欤曰将当依说文爲埒玉石半相埒也将不得有杂义或系后人转写之譌问玉人注瓒读如之说文无字未审其音义曰据玉篇卽饡之古文说文云饡以羮浇饭也礼记内则云小切狼臅膏以与稻米爲酏注狼臅膏臆中膏也以煎稻米则似今膏矣释名饡也以米糁之如膏饡也贾疏谓汉时有膏葢本内则注集韵以膏煎稻爲酏与贾疏合凡从赞之字皆有相佐义故郑以瓒爲杂名又问说文与鬻同鬻也与此注义似异曰酏声相近内则饘酏之酏注亦训爲粥而于小切狼臅膏以与稻米爲酏句则云此酏当从餰破酏爲取其声相转是郑意以当膏与酏训粥者不同矣贾侍中说酏爲鬻许君则训酏爲黍酒而兼存贾说郑注亦与贾同问攷工记梓人矢人篇皆有閷字说文无杀部从闪亦无义曰此卽籀文字譌爲门又譌爲人非别有閷字也周礼多古文后人不通六书任意更改如爂譌爲爂譌爲全失制字之恉问士冠礼冠者以柶祭醴兴坐啐醴㨗柶唐石经㨗爲建顾氏以石经爲误然否曰士昏礼妇受醴亦有以柶祭醴坐啐醴建柶之文则石经作建爲是敖继公本亦与石经同是宋时犹未误也今本所以误者乃缘陆氏释文有㨗柶二字疑爲经文遂妄改建爲㨗尔郑注本云建柶扱柶于醴中陆所见本扱柶作㨗柶故云本又作挿或作扱要是注文非经文有㨗字也经典释文本单行之书今注䟽本以释文散入各经注下颇有舛譌而仪礼一经尤多芟削甚至以释文溷入注中读者不察乃谓郑君注经已有翻切校刋之不谨贻误后生多矣问礼记仪礼俱有周弁殷哻夏收之文说文无哻字未审所从曰哻当从冃吁声郑注士冠记云哻名出于幠幠覆也言所以自覆饰也予谓哻与芋通诗君子攸芋笺云芋当作幠幠覆也释文芋或作吁其加冃者经师附益之字也汉书艺文志有芋子十八篇卽史记之吁子也张敞传长安中传张京兆眉怃孟康读怃爲诩以是推之幠亦有吁音问士昏礼有纚筓被顈黼之文说文无顈字何故曰士昏礼及礼记杂记皆有顈字而义各别士昏礼注顈襌也玉藻襌爲絅中庸衣锦尙絅释文本又作顈诗硕人丰并作衣锦褧衣絅褧顈皆同物也杂记如三年之䘮则旣顈其练祥皆行注顈艹名无葛之乡去麻则用顈说文苘枲属卽杂记所谓顈也苘与褧通故说文引诗衣锦苘衣其实襌衣字当从褧枲顈字当从苘爲正也问士昏礼父蘸子辞云朂帅以敬先妣之嗣荀子书朂作隆惠松厓谓当由避殇帝讳改爲朂如毛诗隆冲爲临冲之类信有之乎曰礼家传闻文字不无异同要当从其长者朂帅以敬于义爲长且信诸子不如信经若云避讳更易则无是理士冠礼称弃尔幼志志爲桓帝讳受天之祜祜爲安帝讳皆未改易卽以毛诗征之四月秀葽秀爲光武讳思皇多祜祜爲安帝讳亦未改易也临冲韩诗作隆冲韩诗在汉时立于学官何尝避隆字耶问旣夕礼燕器杖笠翣注笠竹葢也陆氏释文字无音何故曰贾䟽释爲竹靑皮则当爲筠字之譌陆所见本亦必作筠筠字礼记屡见故不更加音尔说文无字张参五经文字竹部亦不收字可证唐以前无此字惟丁度集韵九虞部始收之读如敷葢此注之譌昉于北宋矣问䘮礼有赗见于礼经春秋其来旧矣说文不收此字何也曰隐元年服氏注赗覆也天王所以覆被臣子旣取覆冒之义则文不当从贝窃意古经文当爲书武王惟冒许叔重引作此古文以爲冒之证徐鼎臣于贝部增赗赙诸字未达叔重之恉问赗当爲以尙书征之宜可信矣赙字亦说文所未收不识古文何从曰周礼小行人若国札䘮则令赙补之注云故书赙作傅故书者古文也傅者附也助也许君从古文故不取赙字问世俗父殁称孤子毋殁称哀子父母俱殁称孤哀子见于温公书仪于古有之乎曰士䘮礼哀子某爲其父某甫筮宅哀子某来日卜葬其父某甫考降士虞礼哀子某哀显相夙兴夜处不宁哀子某来日某隮祔尔于尔皇祖某甫哀子某圭爲而哀荐之飨杂记䘮称哀子哀孙曲礼孤子当室冠衣不纯素郊特牲春飨孤子深衣孤子衣纯以素孟子幼而无父曰孤是哀子孤子俱无父者之称温公书仪大率本之刘岳五季乱离士大夫鲜有知古礼者其称谓葢未可据问少牢勿替引之注古文替爲袂袂或爲臷臷替声相近袂字似可疑曰袂当爲秩字形相涉而譌也说文臷爲诗秩秩大猷说文引作是秩与通书平秩东作说文作平豒豒从弟声则秩亦有弟音故与替声亦相近也陆德明读袂爲决则陆所见本已譌矣问特牲少牢士虞俱有酳尸之文说文无酳字何故曰今本特牲注云今文酳爲酌少牢士虞注并云古文酳爲酌酌当爲酌说文酌少少飮也音与酳同许君从古文必以酌爲酳也学者多闻酌少闻酌故注文譌爲酌特牲注云今文亦当爲古文之譌所谓三占从二也陆氏释文于酌无音葢陆所见本已譌爲酌矣濳硏堂文集卷八门人袁廷梼校字濳研堂文集续集卷第八濳研堂诗续集卷八嘉定钱大昕范文正公祠义田遗泽尙如新古貌依稀佛地人老子讵矜兵甲富秀才曾耐粥虀贫未登宰相输琦弻巳到眞儒继孟荀诗礼趋庭多济美勒名党籍又嶙峋西沚光禄輓诗海内知心有几人垂髫直到白头新经传马郑专门古文溯欧曾客气驯勇退较予先十载立言垂世巳千钧蛇年难輓名贤厄肠断新春只两旬馆阁才名苐一流再迁巳到凤麟洲未登人爵公孤列自儒林姓氏畱文社廉夫评甲乙史编孙盛续阳秋孝先温饱知非愿卅载烟波汗漫游四座高谭胆太豩东方玩世住人闲蚤年说佛希摩诘晚岁谭诗重义山天借金箆完老眼人夸玉骨尙童颜谁知蛾术编钞毕不得㴱宁手自删肩随游钓夙齐名秦赘相依倍有情巳恸人琴亾子敬何堪桑海失方平潘杨密戚无同辈嵇阮偕游付隔生重到艹元亭上住悬河那制泪珠倾用东坡涵星砚诗韵题潘榕皋易砚图我㫺游端谿古洞扪七星又尝饮邺下太行削翠屛宝山来往但空手不见鸜鹆活眼晴老来蛇蚓任涂抹师旷强学离娄明安仁好砚有砚癖石交能作月旦评以砚易砚出新例睨柱向璧毋交争一方蕉叶忽入手亟拓四面红牕櫺拨镫大字腕力劲解衣盘礴人皆惊东畬今僧繇卄年以画鸣泼墨写其事林壑纷纵横寓意不畱意岂独双陶泓花桥水阁且痛飮销寒一斗何辞倾题吴兰雪新田十忆图草问千年蟠桃且提一壶春酒许掾全家神僊大人毋乃金母西江诗派奇古东鄕山色淸嘉独立苍茫自咏主人疑是浣花遥山一朶浮靑方塘四围浸绿偶然信步忘归春意眼前自足谁道秋容冷澹渲染红树靑山寄情怀葛以上置身廉让之闲生憎戏蜨窥人颇喜闲鸥伴我相亲相近何嫌独往独来皆可紫蕉叶底对酌碧桃花下联吟记取花㴱㴱曲海棠开后如今人望元方季方天才原甫贡甫无端一翼先摧孤负对牀风雨竹外一枝大好陇头千树无双白下吴中看徧淸香却在西江且脱王鞅裴緧那问郭椒丁荦横笛自吹自吟生来不识征角分秧先须种秫戴月偶出荷鉏枉却饥驱乞米下潠自有田居题熊谦山臬使江春晓镜图春城澹荡翠有无春水活泼云糢煳桃李愿依狄仁杰风月独占杨廉夫公心如镜含春色生意满前逗消息物来自应厺不畱红紫纷纷无着迹姑胥城边民物恬新声不唱阿鹊盐但见晓山爽入户朝天万笏靑排尖石湖四面春演漾蔆花乍放光一奁此镜分明㷖今古与物皆春游乐土晴云出岫本无心吹到三吴作霖雨此心但如不系舟镜中来往皆安流王拙庵太守大字千字文眞迹其家人珍祕之后忽失厺元孙柏厓县尉百方购得之属赋诗纪其事前贤手泽擘窠书过眼云烟百载余偶借唿卢袁彦道居然完璧蔺相如宝章想有六丁护翠墨仍爲什袭储㪅羡文孙守家㳒笔踪仿彿拨镫初题袁介隐遗像胸中本无城府眼底自有云山风流嵇阮以上声望厨顾之闲饭颗山头老杜白鹤峯下大苏展卷依然古貌问名知是濳夫开径且栽五桺卜居恰在半邨中吴有此耆旧不媿卧雪之孙谓介何妨漱石谓隐不碍读书屈指汝南世泽淸风三百年余题沈石田碧山吟社图爲秦小岘观察作九龙山前有吟社十友题襟杯共把风流直欲继南皮眞率依然学司马吴中高士白石翁人物点染意匠工耄年展卷再题字雪泥指爪惊飞鸿碧山囘首巳陈迹岂独尊前无此客能史阁中苍岘诗珍重斯图等球璧楚弓偶失今得之延平劒合洵有期主人快意浮太白纵笔自记琼琚词粉墨流传三百载寒具纤尘不曾浼手泽重归淮海家双孝门风今尙在西园摹本多失眞斯图淸劲妙入神衰龄一见气便旺直欲尙友当年扫石题诗白发人题唐陶山明府岱览图岱畎寰中秀图经手自编羣山收一览五岳独居先指点寅宾日心依丙舍田吴门天咫尺白马望依然忆㫺乘轺日鸿泥倏卅秋唐碑曾暗读郦注亦㫄髩发惊非胙云烟不少畱盪胸豪气在让尔画图收题唐陶山松陵十二景册子手谱图经又擘笺谁言墨绶不神僊画帘判牍无它事钓雪滩头一放船鲈鄕一望水盈盈访古怀人各有情写入图中全不俗谿流都学长官淸题黄小松郡丞得碑十二图平生未有和峤癖作吏偏于孟母邻一辆鞵一双眼天将金石付斯人石室遗文甲乙题紫云山迥吐虹霓笑它嗜古洪丞相足迹何曾到济西奇文每出欧洪外正史能马范遗它日续图知不少相逢还拟再题诗谢金圃侍郞輓诗一衿直受九重知岑贾挥豪到凤池丹地囘翔雄史席靑宫讲读得经师主司眼力今㴱甫吏部文心㫺退之太息黄杨逢闰厄单阏孟夏日斜时五色何曾眼眩明手栽桃李半公卿摩登有障难成佛春梦才过佀隔生着述名山爲老计菀枯末路见人情修文天上应畱恨不得桓荣作五㪅送熊谦山方伯之任滇南滇南行省待平章吴下攀辕夹道㫄卿月在天元共㷖光风渐远意难忘骊驹将唱邀浮白竹马争迎入点苍万里旬宣功不细试敎蛮徼乐耕桑卢抱经学士輓诗抱经古君子貌古如其心通籍五十年依然雒生吟大廷陈时政一鸣惊朝簪虎闱诏劝学日献邪蒿箴永叔眞学士子干今儒林归田㪅无事抗颜集靑衿文探苍雅始理悟红炉㴱撼树羣儿谤问字弟子寻藏书数万卷手校细酌斟汗靑竟可写落叶扫勿侵老矣生事窘炊烟冷灶唯有观书眼了了分棘鍼忘年与我交谓若苔同岑公如老曹宪我惭盲杜钦何期单阏岁遽闻服鸟音秣陵书未荅少微星倏沈公归自脱屣我泪徒沾襟西望檥舟亭浩刼感古今题关山雪骑图扇老矣登山怯山居但掩关看人骑马踏雪度重山题唐陶山荆南十二景册荆南吾旧游苍翠常在目善卷数疉云罨画一谿渌孝矦桥尙传华覈碑可读把钓记任公买田羡玉局僊令唐公房于兹骋遐䠱三年輓不畱口碑在巖谷松陵今剧邑抱案无畱牍暇烹阳羡茶仍续平园录两地共讴吟来厺皆吾欲何以写淸风卧游十二幅和范芝巖编修移居元韵久辞芸署托巖栖拄笏长看爽气西卜宅恰邻任晦里寻山暂上白家隄从游载酒斟云液旧友敲门话雪泥茅舍玉堂皆足乐南华物论本来齐题㳒时颿大司成诗龛图丈室萧然絶点尘浑疑金粟卽前身春风桃李新栽徧谁是传衣得髓人白傅匡庐曾入藏褚公弥勒亦同龛先生勘破诗三昧挂角羚羊妙独参题㳒时颿梧门图欧九文章冠列僊寒镫画荻忆当年碧梧几树亭亭影不让三槐植屋边太学三年诲俊髦登龙济济立靑袍棘门儿戏蓬门陋争佀梧门百尺高题织云楼诗集霓裳同咏大罗天传诵秦嘉唱和篇畱得管彤相授受一家儿女总诗僊八病双声析茧丝㴱闺亦复有严师左家娇女王家妇黄绢争题絶妙辞频年诗社结吴阊得见君家最小郞却笑瑯邪王子敬尙烦道蕴解围忙题宋汝和观察竹梧淸啸图一赋梅花记广平人如玉树谢庭荣年重㷖波斯影心地依然水石淸蚤岁牵丝秩九迁甘棠到处颂声传心红官印纷罗列畱待门生谱记年白云出岫暂时还冰雪重窥镜里颜红杏天然赏眞色不将丝竹闹东山平泉门苐本淸佳絶妙新诗手自排官样些儿全不带竹梧影里旧圭斋文絅庵荷笠图衡山文献后石隐想淸风谭借松枝拂诗吟饭颗工一筇靑篛笠几盏碧荷筩身世何须计江湖唤长翁题王秋塍明府龙门揽古图卷氏有僊令家世出子乔诗名鲍谢伍政绩邱何高山水耽奇癖金石敦素交嵩岳两室峙伊阙百仞标北顾探王屋西行穷二崤㫺贤登览地往往囘鞭梢龙门况不远紫翠如相招嗜古黄叔度千里来游翱廿载车笠旧合幷倏今朝折简迓儒衡联骑崇山椒秋高石骨露叶脱风刀刀㴱洞穿地肺孤亭耸巖腰奇絶丈八像镌凿齐隋朝字体襍隶楷笔踪辨分豪欧赵所未录一一归氊包石丈倘解语邂逅庆所遭兹图洵可传泼墨生绡邮筒忽远寄快若背痒搔安得生六翮相随陟岧嶤汪杏江编修五十廿载才名馆阁传宫师踵武引斜川心超卿棘公槐外悟到天云缾水前一室化城游自在全家福地住神僊昨非今是休分别指月何曾两样圆汤雪樵五十五桺门前绿意舒笔牀茶灶久相于碧云闲拟休公句玉筯争传李监书大布衣轻矦万户小蒲团坐岁三余程娄老辈皆多寿潇洒输君半百初费筠浦中丞移节闽中诗以送之贾董文章召杜勋东南开府颂声闻波涵笠泽淸澂底笏立天平峻絶羣卿月当前人共仰慈云渐远望偏勤如来倘有分身㳒一住三吴一向闽三衢行馆暂停旌天许安阳昼锦荣秔稻香中驺骑过芙蓉巖下篠骖迎政先儒术元由学淸畏人知不近名欲援仪封当日例重瞻棨㦸到吴城和袁又恺移居名山何必占匡庐竹柏依然旧日居门对招提非学佛家邻宛委好收书春云澹送千巖黛夜月闲吟一笛渔载酒往来无热客不妨薄笨当安车峭蒨支硎近可游瀑泉如布石如虬探奇欲到最高顶结伴都寻苐一流安定醉鄕多日月立方韵语卽阳秋谁言五砚无多物大胜人闲百尺楼倚楼长啸老孙登甲乙图书启绣幐学海量收波万顷心田腴获麦千塍晓窗注易重研露夜雨畱宾共翦镫我欲相从钞善本借君棐几一闲凭扫地焚香晷景迟移居传诵静春词川曾入王维画塘艹重增谢客思入户山禽招作友参天巖柏近堪师半邨半郭眞宐隐开径无忘二仲期虎邱刱建白香山祠落成用白公武邱寺路韵四首五马香山叜来游羽葢频出城无俗地开路便行人尸祝舆情旧苹蘩祀典新诗僊长住世想恋武邱春掌制敷陈切忧时讽谕频有诗当净业无党是完人㷖满空门契元刘友谊新杨枝晚能放丈室自生春姑苏佳丽郡蚤岁梦游频燕寝宐名士诗坛得替人影泡缘不浅广大敎重新一院天香满秋花澹胜春彦升风雅主公择唱酬频折简招闲客盟心友古人白隄名不朽蒋径话重新小户慙先醉难胜竹叶春短簿祠金印累累掩绿苔丛祠镫火寄山隈鄕人不识尙书令只认当年主簿来眞娘墓一枝先折独流芳休怨红颜命不长若待门前车冷落鸡皮谁复问眞孃中秋前四日袁绶阶招飮渔隐小圃卽席分韵得萧字小园依枫水出郭十里遥主人勤着书自比渔隐苕良辰秋气爽折简朋侪招衣冠佺侨古谭笑嵇吕超少长三十辈不镂各自彫言登畏垒亭共坐猗觉寮西山恰当楼卓立靑翠标有若不速客引我凌九霄木犀十数本云外天香飘黄中色独正不借燕支描人因素心洽地异红尘嚣金谷征故事相于歌且谣我老才思涸白发徒萧萧聊学击辕响徐引钧天韶题㳒梧门梅石小㷖㫺读梧门诗高唱继韩白今披梅石图淸标暎履舄先生诗味佀寒梅不学秾华桃李格素心相对石丈人磊落不减米家癖廿载神交未合幷开圅忽见文章伯紫芝睂宇洪厓肩宛到诗龛共晨夕燕许文章公主盟向禽山水吾衰剧邓尉横斜千万枝洞庭空嵌几朶石空王香火倘有缘尙拟谭诗图主客鲍卧云招同邵晴巖冯补亭陈秋啸游虎邱白公祠和卧云韵近游天借好秋光小泊吴阊七里塘紫蟹正肥霜后厣黄花才送晚来芳波澂活水安茶灶海涌晴岚入酒觞却笑香山修净业花船犹复载红妆白傅祠堂结构新濯缨临水了无尘虎邱犹记初开路鹤石重依旧主人勤静两言畱治谱文章异代作比邻海山兜率休分别花落何须认溷茵濳研堂诗续集卷八门人黄钟校字濳研堂文集诗集卷第八濳硏堂诗集卷八嘉定钱大昕奉命典试浙江作频年奉便单车出手种齐松与楚茳三度承恩今较渥此邦文献甲它邦钟陵制义穆堂文浙㮄从前说两君眼力纵输前辈好得人犹望张吾军声名标㮄久相忘不腴田陆氏庄但愿它时到台荡有人爲我具春粮出广宁门又作皇华使轻出郭门雨微前路润云净远峯尊㮷古荣眞忝程材鉴恐昬臣心元佀水拟与渐江论赵北口涟漪百顷镜光涵十里长隄路旧谙浅艹平沙通蓟北板桥流水佀江南两行官桺排浓绿几只渔舟点蔚蓝浩荡白鸥应笑客浮家泛宅只空谭毛苌里申培辕固各专门谁佀毛公诂训尊北海作笺传古学西河制序启眞源四诗未坠斯人出千载云遥故里存太息后贤矜凿空欲将部娄废崑崙董子故里苍莽长河古木疏流传董子下帷居天人不媿贤良诏道谊羞称功利书曲学公孙方贵幸助边卜式蚤迁除空谭灾异眞何用絶倒从游吕步舒周亚夫祠棘门霸上两营分细桺堂堂独不羣大慰君王拊髀意竟收颇牧作将军重厚堪爲少主臣顾成遗命记来眞如何吴楚功成后撤箸翻憎鞅鞅人途中偶作久晴厌尘扬久雨苦泥滑正使不晴亦不雨晓犹畏风午病暍人生大患求无猒乃以我相咎造物一身所欲尙难副天公焉得人人悦吾侪乘传四牡騑日有廪给麋度支居停得所人忘疲客行如此乐复乐偶値暑雨意不怡何况悠悠行路者敝车羸马愁輖饥征逐名利将奚爲卽事畿南千里列轻邮才过雄州又草州半日晴兼半日雨五分夏襍五分秋绿杨树底鸣蝉语红蓼邨中浴鹭浮指点㫺年来往地飞鸿指爪几曾畱晏城地入齐河县城仍晏子封禳星词正大枕股义从容节俭砭时失流连究主讻但存足欲戒邶殿益何庸将至开山铺靑山正如黄叔度旬日不逢鄙吝生忽见马头晴翠涌计程知巳到长淸长淸山行四围屛障佀天成人在靑山缺处行雨过乍添谿水响秋凉偏岭云生朴淳摩诘田家句平远营邱画里情好景当前愁易失停舆卽事一囘赓登岱巖巖气象傲王公钖号天齐配昊穹五岳降神尊苐一长男出震位居东登临始觉干坤大赞诵眞惭拟议穷梁父肃然分左右同时頫首丈人翁歴尽岖嵚十八盘身巳在碧云端烟光依约齐州小水气微茫少海寒石壁尙畱唐帝隶玉符草问宋家坛傲来高峙空千丈俯睇聊同一篑看水激沙崩石磴危振衣直上不言疲畏难长恐中途误陟险全凭定力持目极吴门横马匹手摩秦树认虬枝壮观天借今年雨添得银河百道垂半生虚慕列僊材日观天门未到来此度初窥眞面目新秋㪅喜豁氛埃巳离下界衣无垢渐近刚风树不栽偃蹇羣峯休傲客新从岱顶赋诗囘程蕴山明府招飮白鹤泉上晨游东岱上层巓归路重寻白鹤泉山水夙饶狂士癖淹畱爲有主人贤苍茫擘絮云初合潋滟浮波月正悬酩酊今宵判尽兴诘朝南厺又挥鞭羊流店谒羊太傅祠古祠瞻拜荐山肴野店西风石径坳堕泪碑犹存岘首浮江计巳定吴郊轻裘偏文人服杯酒何嫌异国交不是君王能信任乐羊三箧谤书淆㝛迁道中近水田多下依冈径半荒人贫愁旱潦地小束隄防老屋苫爲瓦终年麦作粮草嫌淮北陋千里亦同鄕雨中过永济桥垂虹一道枕淸波渔户拏篙挂绿簑载得满船鱼虎子秋风细雨六塘河隄上三伏汛初过新秋仍满槽增隄沿岁例刈苇叹人劳颿向林端过波逾屋顶高寝薪忧厝火迂阔独吾曹淸江浦怀旧壬申之夏渡淸口固哉亭前赋折桺三千里路送轻舠素心晨夕得二友周生媕雅才胸罗四库无不有庄生倜傥士痛飮狂歌坎鼓缶三人齿序我最少挹袂拍肩相左右只言草乐新相知风里浮蓱那长守我今乘轺重渡河巳成老翁发未皤庄生投劾周生死聚散零落同逝波艹堂突兀犹如许艹堂主人今何处华屋山坵瞥眼殊栗主空闻祀袁浦十四年来如梦中云泥泡影总成空惟余九折黄河水仍与淸淮流向东漂母祠一饭且知报宁忘推食恩少年轻国士老母识王孙惠比千金重名将百代存娥姁亦巾帼钟室泪空吞题淮阴钓台试问眞王贵何如守钓矶生惭哙等伍那至结陈豨钟室谋何亟平城计已穷暮年思勐士太息掷良弓董江都祠和冰持前辈韵二首汉代征贤良天子临轩策晁董及公孙旧史可寻绎江都独纯粹言必则古㫺六蓺是表章一使爝火息嗟哉曲学徒枉寻㢙直尺居然厠公卿坐受小吏白君看平津阁何如广川宅休言宦不达幸免故人责先儒专一经白头守师承惟公业春秋天人理可凭人事或僭五行灾异乘贵近勿优容天警见园陵眭李谭禨祥所见判淄渑读书重有识毋任勦说仍胶西王虽倨礼贤尙足称下马拜遗祠百世愿振兴同冰持前辈登金山次韵平山佳丽说扬州争佀江心翠黛浮车马尘埃从不到忽疑天际结飞楼苍茫四顾全无路缥缈中流得此山身住风波却安稳始知方丈在人闲远望苕苕紫葢形驭风顷刻到靑冥只疑身是乘槎客银汉中央一点星妙高台耸俯羣山玉带桥头水一湾草道单椒形势小声名久巳动江关衔刀如厠也徒劳兵解由来数草逃世上岂无营葬地却将遗蜕付风涛禅房要下各排连曲径穿来翠岭巓试取中泠苐一水要从波底得眞泉半日无风海气晴山灵知我远来情游僊眞挹浮邱袂同到金鳌背上行焦先旧隐若堪攀咫尺丹梯想像闲得陇何妨仍望蜀取之不禁是名山游寄畅园名园结构自然佳眞在靑山绿水涯奇石介如廉士操淸泉铿尔古音谐浓阴半畞松杉在乐事三春花鸟皆万岁亭前瞻圣藻川别墅讵能侪虎邱巨石千人坐淸秋双屐停树含新雨润窗入远峯靑台识高侩迹池藏古劒灵题名多未蚀手录补图经山塘宛转山塘路緐华自㫺传波光千里暎郭外万家连楼阁烟中市笙歌月下船狂游思曩日弹指十余年游上方山果然奇秀占三吴楼阁空明入画图半畞疏篁蟠径曲百寻绀塔倚云孤山容蕴借眞名士波影淸姸彼美姝宐雨宐晴宐月夜石湖元是小西湖石湖潋红亭射晓霞波光百顷渺无涯居民种芰分湖面小艇义鱼踏浪花远浦风烟通震泽上方钟磬出楞伽田园襍事皆诗料曾是当年参政家泛澹台湖解维鲇鱼口落颿宝带桥澂波杳无际十里明靑瑶轻颿出其闲快翦分生绡烟开虹亭树风动淞江潮水禽厺又来葭苇寒萧萧缅怀浮家客淸标不可招临渊起余羡且听㮄人谣入德淸县界有桥曰望僊喜其名与吾鄕同作诗纪之故园门对小桥开顾浦西偏一水洄此地嘉名欣偶佀今宵鄕梦若相催鱼梁蟹断分明见桑叶蔆丝次苐栽怪得征人屡囘首便疑身巳到家来初到杭州生平但愿识杭州便抵人闲万户矦五十日程欣始到四千里路不空游湖光澹沱遥连郭山色淸佳恰傍楼只待秋㴱公事了画船载酒暂勾畱试院戏题终朝闭合亦何爲万卷文书次苐披还怕粗心失佳士闱中一月废吟诗秋风片片落花飞射的虽悬入彀稀帘外未知逢勒帛点头犹自祝朱衣壮游济胜兴空賖闭置眞如新妇车一道重门分内外吴山咫尺卽天涯食笋篔筜千畞朶人颐巳过春山烧笋期喜鞭梢秋正长食单顿顿一斤贻塡㮄丹沙竹箭眼前收衮衮诸生放出头百炬燃来浑不夜文光直射斗牵牛揣摩剽袭枉辛勤千手雷同欲乱眞别白淄渑心独苦要令世有读书人靑袍鹄立望如何得意常稀失意多畱取寸心公道在冬烘头脑任人诃鍼石相投有夙因飞花茵溷那能均宋家坦率休轻诮我亦当年落解人泛湖秋水淸无滓天然镜面平四围山作髻镜里㷖分明出郭便离俗泛舟聊适情楼台金碧色人在画图行九日浙中当事招集小有天园登高卽席得句依巖面水敞轩堂宾主东南翰墨场信有湖山称絶胜不妨风雨作重阳笙歌入耳音非俗诗酒当筵兴最狂佳节向来孤负了今朝高会愿无忘表忠观锦袍玉带俨天人铁券当年字未湮运至开门称节度时平纳土列功臣碑文淳古思和仲祠宇馨香续妙因忠孝千秋终食报卅传枝叶尙纷纶岳忠武墓巳奉班师诏空怜涅背文雕儿能告密竟撼岳家军一纸到诏狱双棺藳葬时五郞犹有子二圣竟无儿公案草须有沈冤何日伸东朝犹未返遗恨贾宐人文臣动钱武臣多惜死中原事可知含冤到狱市浙闱蒇事蒙恩给假省亲恭纪久列兰台校祕文每依北斗望南云叨承凤诏衡多士曲体乌私荷大君十日循陔申眷恋一庭舞采试缤纷老人倍觉精神爽听话天恩到夜分程才济北又湘南玉尺叨持已度三敢恋湖山寻胜槩庶凭文字契眞参人夸桃李新阴茂天与椿萱老境甘此日登堂拜家庆添将佳话入丛谭故鄕风景尙依稀暂䣃征衣着锦衣门外喜无热客闹案头犹是旧书围家传寿骨古应验世戢良箴诫勿违赢得亲朋相叹羡籯金终让一经韦经旬子舍重畱连囘首睽违十四年车服敢言稽古力箕裘恐负义方传翁夸矍铄休扶杖母恤单寒爲着緜分付临岐无别语主恩高厚寸心镌过靑驼寺遇雨靑驼寺北厺匆匆古木寒烟四望同十月东风吹雨过蒙山全没暮云中口占调调刁刁西风生萧萧摵摵落叶轻秋虫喞喞复喞喞客子行行重行行晓行晓星欲落犹未落仆夫催我起趁站淸泉横道浅可涉老树人立俨冠劒谁家牛铎巳先鸣襍以鞭笞言多儳我语仆夫且缓行月黑沙㴱防马陷望岱宗雪雨霁巳三日岱宗残雪明斜拖吴观练寒偪泰安城风劲裘知敝霜浓酒易倾匆匆乘传过囘首玉峥嵘山行沙囘路转歴嶃巖窄处才通劒一椷独木桥攲聊代筏只轮车小郄张颿葢茅屋比旋蜗缩戴石山如覆釜黬日暮马蹏行较疾识途应喜脱征衔十月二十八日河闲道中遇雨十月小雪候北方例无雨昨巳入大雪颇讶气蒸础晨兴日光澹亭午云气聚微雨从北来廉纤丝万缕淅淅落疏林滑滑惮行旅仿彿江以南小春候如许六合今一家天意示和煦徒以疆域分浅哉夏虫语雪后过鄚州昨来犹见雨斑斑那识飞霙积此闲雪满寒原全没路雾笼远市只疑山官邮百里分炎冷客子兼程又往还赵北燕南今日到孤城指点瓦桥关赵北口雪林端积玉尙封条冰下义鱼泛小舠想得西湖当此日孤篷听雪段家桥琉璃河征车轣辘媿尘颜咫尺西峯未易攀一片玉成世界琉璃河上望房山题查恂叔太守榕巢图太平贤守政多暇廨西一池绿波泻不须岸上㪅牵船颇喜枝头可筑舍一榕婆娑数畞余材不材闲天所赦直榦撑空风日遮横枝卧水龙蛇化向背俯仰随面势佀与先生作闲架巢居之阁有前例嘉树何嫌吾久假开径祇须就树根安窗恰好寻叶罅一榻以外长物无十笏之居乐土借水气微茫只佀秋月光穿漏偏宐夜判牍何曾公务妨觅句且将热客谢身居瘴鄕貌㪅腴日坐斯巢美无价只今卜宅傍春明尙恋前尘如味蔗乃知寄託苟不凡一枝居然胜广厦不然打头矮屋长欠伸树犹如此徒悲咤天南榕树多无限此树因公得名乍丁宁草扫旧巢痕它时好与甘棠亚漫成一水逡巡活羣山峭蒨亲日长桃自衒春蚤桺横陈蜂蜨忙何事丝萝施有因乔松千百尺偃蹇不随人丙戌礼闱卽事用壁闲韵呈望山相国漫士少司农凫川少宰及同分校诸公南宫登俊锁闱㴱元老司衡赤舄临燕许文名推蓺苑韦平相业出儒林探骊眞喜珠光暎射斗还愁劒气沈话到寒窗稽古日风檐甘苦卌年心广座从容语笑㴱聚奎堂上德星临前身永叔元文伯当代宣公久翰林烟染松煤香细细光分藜火夜沈沈冰壶表里俱澂澈想见和衷一片心勺水难分渤澥㴱萤光敢竝月华临随班幸蹑僊人迹列坐眞游作者林刻烛巳输才捷敏剥蕉犹媿思㴱沈穆如一诵淸风句取士无非报国心斗室低吟一榻㴱七年光景两囘临飞鸿踏雪重寻迹新笋逢春又出林所望宗工悬尺度只愁㝛学易埋沈应眞十八东西列同证菩提不染心题邵蔚田侍读收纶图六鳌曾得手独茧遽收纶此厺江湖阔烟波自在身缘木人求欲信天吾所师得鱼同一饱漫画亦奚爲一璜何足恋白首钓磻谿试看投竿者江鄕醉佀泥蛇足休重画屠刀且善藏从今林下好见一㮄新堂题赵编修鸥北耘菘图浅水淙淙雨后添读书不碍灌园兼猩脣鹿尾都尝徧那及秋菘分外甜冬至后六日钱箨石少詹招同查俭堂太守纪心斋侍御程鱼门舍人毕秋颿侍讲曹竹虚编修小飮分韵得日字三百有六旬赴壑蛇行疾吾侪耽文酒爲乐时勿失朝闻折简招快若痒厺蝨隆冬相暖热作会慕眞率后至不我拒密坐可促厀酒行蕉叶三客偕竹林七扪腹方便便举醻尙逸逸主人顾奼客言启画禅室横斜万玉图煑石山农笔一一皆生动疑有暗香出华光与补之谁能漫甲乙忽忆香雪海玉梅万株密此时踏雪寻淸逸兴无匹见弹思炙鸮欲语失笑咥近游天所许怀归我已必销寒判今宵友梅愿异日送赵云松出守鎭安诏守緐难郡官辞侍从班文雄能敌瘴政简足安蛮腊月冲寒厺长途叱驭艰天敎诗境拓饱看粤西山世方尊外吏君尙恋春明结习惟文字关情独友生才由㪅事出心到瘴鄕淸草献筹边议南交亦我氓谢文节桥亭卜卦砚歌是何一片石千秋磨不磷疉山先生遗手泽满堂观者神爲振当年变名入建阳朝天桥上亭中央明夷三日义不食却以破砚当糇粮君平卖卜非吾匹北望中原长哽咽眼中只有石丈人江南且无厮养卒集贤学士来求才手书却聘心不囘太息作铭刻左右重公幷重此石友首阳采薇计已成仓皇重作燕山行悯忠寺中守义死不食而坚与砚佀公之北厺砚南畱埋没泥沙百卌秋好事得之识岁月废砚足抵周天球榕巢太守癖嗜古紫檀匣子㴱藏弆斗室居然七客寮耐久石公堪共语歙州龙尾名夙闻贞心不转独此君停尊欲酹忠臣酒炙砚惭无放胆文病起四十年犹壮经旬病独侵害风增欬逆伏枕屡呻吟思涩诗魔退精销药债寻今朝快意屋角听鸣禽五色徒盲目三余欲息肩安心眞是药省事便成僊昭畧生来元章近日顚山妻苦相劝苐一且归田人日同王琴德朱竹均曹来应毕湘蘅陆健男登㳒源寺后阁晚飮琴德寓斋同东坡广陵会三同舍故事各以字爲韵予得晓字人日例登高此风近来少西曹澹荡人志欲出尘表约我试春游初哉首基肇㳒源古寺近毘卢修阁窅一握厺天裁千里极目了铃语淸而和钟声轻不窕上方洵严净下界徒缠绕犀首适无事止酒毋乃矫同队水中鱼故交松上茑聊复恣诙嘲不待引介佋骚人感初度岁月如过鸟念念烦恼缚㳒镜本常皎在家蒲褐师大意巳先晓泰山秋豪末究竟谁大小舟行偶占十指拏篙邪许同腰牵百丈曲于弓篷窗兀兀低头坐闲看来船使顺风浩歌击檝满天涯生长江鄕每自夸半夜疾风人不寐始知泊宅不如家卫河河曲如之字颿斜作扇形依依岸㫄桺犹賸数分靑临淸城外双流合波光玉带弯风光舟佀箭水缩岸成山置牐裁通漕讥商旧设关北来称锁钥烟火万家环皁河出牐通泇口沿流下皁河颿随风转脚艣过水旋涡树老黄叶沙明浴白鵞旅人听最喜半夜有吴歌㝛迁左挟中河右大河弹丸小邑地无多长风送客过淮浦轻舫沿流学楚歌畚土丁夫勤版筑算缗关吏恣喧诃拊循彫攰良非易传语当官政草苛见道㫄艹舍戏作雪压风掀雨又零编氓终岁苦伶俜谁知广厦神僊客也缚黄茅作小亭氾光湖澂湖万顷镜新磨撒䋞家家住碧波行到淮南胜淮北艹房渐少瓦房多冬至京口阻浅到家途渐近畱滞复连朝风逆涛头缩天寒泽腹枵行倾京口酒坐俟海门潮不寐鳏鱼目隆冬苐一宵偕蒋春农舍人游甘露寺润州城北三芙蕖㫺人曾以神山况屹如北固居中央震爲长男方主鬯老鹤昂藏首俯啄却顾金焦双翼张甘露之寺当其巓杰阁凌虚谁㫺刱茫茫浩刼阅废兴刹竿千载犹无恙元丰铁塔插紫霄正统金经閟龙藏修廊屈曲宛虹垂正殿巍峩满月相六时梵呗长赞诵万里江山作供养古钟制从至正年巧思乃出平阳匠达鲁花赤识姓名方信图经语多妄我㫺翦江数往还探奇未到常怊怅天寒潮涸阻归舟夙缘未了今宐偿舍人本是山中人导吾先路蜡屐緉水枯遥指巖壁露木落兼无榛岁妨径造禅关心地凉㪅上岑楼眼界放哆口直欲吞沧溟摩顶居然俯羣嶂平生富贵吾不恋一饷淸闲神所贶会须徧踏江南山竹杖从君次苐访遣怀襍题泊宅秋来愿少酬轻稳上潞河舟淸辉玉臂今何在看月蓬窗独自愁布衣椎髻不曾嫌雅称贫官上竹鲇懊恼疾风吹爨室从今拟废五音占挂壁丰姿宛佀君返魂那有异香薰眞成南旺湖头水行到中流却两分铁瓮城边风雪余三山秀色望何如魂归到此应畱恋四十年前说帨初江上靑螺秀作堆风流睂妩事成灰将愁排遣终难子只佀潮头厺又囘生无枉横亦无愆相见今生讵有缘倘遇苏州赵十四结坛判倒一囊钱伯通桥下水如银一㫺经过亦怆神庑下祇今谁举案固应目我作凡人美酒新鱼自制词急流长怪退犹迟今朝果泛东吴櫂孤负怀归管仲姬弹指匆匆岁又除安仁髩发已全疏纵然下潠田居遂㪅有何人出荷锄八音歌效黄山谷金屋贮阿娇弹指朱颜彫石椁自云固长夜不复朝丝吐𧖟巳僵玉韫璞空剖竹林有达人闭关但颂酒匏樽引自酌醉入无何鄕土中皆可埋靑乌诚荒唐革故鼎取新劳劳岁月促木散匠弗顾得全吾道足金人背有铭戒哉三缄口石言晋魏楡反常乃爲咎丝惟飮无何籍不挂臧否竹直先伐水虚故善受匏系人所全栎散天与寿土炭重有时楡枋起亦偶革华暂相于毛颖盟耐久木人石心儿仲御吾尙友濳硏堂诗集卷八门人黄钟校字潜研堂文集濳研堂文集卷第九潜硏堂文集卷九嘉定钱大昕荅问六问论语父在观其志父没观其行有两说一云爲人子者父在则能观其父之志而承顺之父没则能观其父之行而继述之此范祖禹说也一云欲观人子之贤否者父在之时未见其行事之得失则但观其志之邪正父没之后身任承家嗣事之责则当观其行事之得失此孔安国说也张敬夫癸巳论语说葢主孔氏而朱子非之以爲当从前说爲顺若如后说则上文未见志行之是非不应末句便以可谓孝矣结之也及撰集註则仍取后一说而或问复申其义云观志观行范氏以爲子观父之志行者善矣然以文势观之恐不得如其说也葢观志而能承之观行而能述之乃可爲孝此特曰观而已恐未应遽以孝许之且以下文三年无改者推之则父之志行亦容或有未尽善者正使实能承述亦岂遽得以孝称也哉朱子之说不同若此以矛陷盾后人宜何从乎曰后儒之说胜于古从其胜者不必强从古可也一儒之说而先后异从其是焉者可也父在观其志父没观其行孔子之言论孝乎论观人乎以经文可谓孝矣证之其爲论孝不论观人夫人而知之也旣曰论孝则以爲观父之志行是也不论观人则以爲观人子之志行非也子之不孝者好货财私妻子父母之养且不顾安能观其志朝死而夕忘之又安能观其行礼曰视于无形听于无声观其志之谓也又曰善继人之志善述人之事观其行之谓也孟子论事亲爲大以曾元之贤仅得谓之养口体则孔子所称观其志者惟曾子之养志足以当之如是而以孝许之奚不可乎至云父之志行容有未尽善者不得槪以承述爲孝其说固善然但曰观而不曰承曰述则诤过干蛊之义已在其中而与三年无改之文亦无触背此正圣人立言之妙而前所疑观志与行恐未应遽以孝许之者亦可以不解解之矣问君子周而不比之义曰孔氏忠信爲周之义善矣论语二十篇言主忠信者三又云言忠信又云爲人谋而不忠与朋友交而不信又云与人忠又云与朋友交言而有信其它言忠信者多矣忠信爲周先民诂训左氏所传不可易也问哀公问社于宰我郑康成谓社主也孔安国谓建邦立社各以其土所宜之木而邢氏疏之以爲夏都安邑宜松殷都亳宜柏周都丰镐宜栗是各以其土所宜木谓用其木以爲社主也今文论语但云问主于宰我无社字故先儒或以爲宗庙主公羊传练主用栗栗者藏主也何休云夏后氏以松殷人以柏周人以栗松犹容也想见其容貌而事之主人正之意也柏犹迫也亲而不远主地正之意也栗犹战栗谨敬貌主天正之意也孔郑传古文以爲社主张禹包咸周氏何休从今文以爲宗庙主其爲主则一也宋儒如伊川横渠并谓社当爲主朱子集註云各树其土之所宜木以爲主亦承邢䟽之文而语类荅叶贺孙又云看古人意思只以树爲社主使神依焉如今人说神树之类似与旧说异何故曰神树如战国策恒思有神丛庄子栎社见梦之类皆虚诞不足信汉高祖祷枌榆社注家以枌榆爲乡名非卽立枌榆以爲社神也社树岁久或能爲祟愚民无知而祠之闽粤间此风尤甚三代以前无此等淫祀也周礼小宗伯大师帅有司而立军社奉主车社之有主明矣曰周礼载社主之说朱子尝与贺孙论之云古人多用主命如出行大事则用绢帛就庙社请神以往如今魂帛之类社只是坛若有造主何所藏之曰古者师行必以迁庙主行无迁主乃有主命主命非常礼也宗庙如此社主可知社虽坛而不屋坛旁别有藏主石室何爲不可乎问性与天道之说曰经典言天道者皆以吉凶祸福言易天道亏盈而益谦春秋传天道多在西北天道远人道迩吾非瞽史焉知天道灶焉知天道古文尙书满招损谦受益时乃天道天道福善祸淫史记天道无亲常与善人皆此道也郑康成注论语云天道七政变通之占与易春秋义正同孟子云圣人之于天道也亦谓吉凶阴阳之道圣人有所不知故曰命也否则性与天道又何别焉一说性与天道犹言性与天合也后汉书冯异传臣伏自思惟以诏勅战攻毎辄如意时以私心断决未尝不有悔国家独见之明久而益远乃知性与天道不可得而闻也管辂别传苟非性与天道何由背爻象而任胸心晋书纪瞻传陛下性与天道犹复役机神于史籍此亦汉儒相承之说而何平叔俱不取问愼而无礼则葸葸字说文未收从艹亦无义曰葸当爲諰字之譌说文諰思之意荀子议兵篇諰諰然惧天下之一合而轧已也汉书刑法志引作鳃苏林读如愼而无礼则葸之葸諰正字鳃假借字葸则俗字也问固天纵之将圣集注训将爲殆颇难晓曰将圣之义当从古注爲长释诂云将大也诗有娀方将我受命溥将之将并训爲大然则将圣者大圣也孔安国云天固纵大圣之德此以大训将之明证也子贡之称孔子也或拟诸日月或拟诸天之不可阶而升又云自生民以来未有夫子此岂犹有疑于夫子之圣而不敢质言之乎且智足以知圣人亦无庸谦也问唐棣之华以下何氏集解合于前章其说亦有本乎曰此义见于春秋繁露第二卷竹林篇云春秋之常辞也不予夷狄而予中国爲礼至弼之战偏然反之何也曰春秋无通辞从变而移不义之中有义义之中有不义辞不能及皆在于指非精心达思者其孰能知之诗云棠棣之华偏其反而岂不尔思室是远而子曰未之思也夫何远之有由是观之见其指者不任其辞不任其辞然后可与适道矣董生说春秋多引论语爲证如道千乘之国敬事而信管仲之器小哉内省不疚何忧何惧当仁不让苟志于仁无恶大德不踰闲小德出入可也礼云礼云玉帛云乎哉乐云乐云钟皷云乎哉政逮于大夫四世矣皆取以证春秋之指葢宣尼作春秋其微言大义多见于论语西京去古未远犹有传其学者今所存惟东汉诸儒之说而春秋之微言絶矣问君子不以绀緅饰孔安国云一人曰緅三年练以緅饰衣爲其似衣丧服故不以爲饰衣邢昺以緅爲浅绛色据周礼五入爲緅则緅非浅绛且练衣不以緅饰缘何故曰孔氏经文当是縓字尔雅云一染谓之縓卽孔所云一入也檀弓云练练衣黄里縓缘注云小祥练冠练中衣以黄爲内縓爲饰卽孔所云三年练以饰衣者也然则孔夲经注皆当作縓不作緅矣攷工记钟氏三入爲纁五入爲緅注谓染纁者三入而成又再染以黑则爲緅緅今礼俗文作爵言如爵头色也先郑司农以论语君子不以绀緅饰证五入爲緅之文则先郑所受论语夲作緅与孔本异也士冠礼爵弁服注爵弁色赤而微黑如爵头然或谓之緅许氏说文无緅字而有才字云帛雀头色又云微黑色如绀才浅也古人才与才通才亦读爲哉与爵声近则緅才爵三者同物贾公彦云三入之纁入赤汁则爲朱若不入赤而入黑汁则爲绀更以此绀入黑则爲緅绀緅相类之物故连文云君子不以绀緅饰也今文论语作緅古文作縓微黑爲緅浅绛爲縓不能混而一之明矣自何平叔集解采孔氏说而经文仍从緅字又改注文之縓亦爲緅而二文相乱邢氏知孔读緅爲縓又云一入曰緅未知出何书此知二五而不知十也问寝衣之制何若曰说文被寝衣也长一身有半孔郑解论语并以爲卧被被以掩身故取其长朱子集注以爲齐时所着非卧被其说出于曾氏然于古无据长一身有半之衣亦不便于着问人不闲于其父母昆弟之言陈羣谓上事父毋下顺兄弟动静尽善故人不得有非闲之言较之集註较长曰此汉儒之说不始于陈氏汉书杜邺对策言孔子善闵子骞守礼不苟从亲所行无非礼者故无可闲也问子路问闻斯行诸包氏以爲赈穷捄乏之事何所据曰曲礼父母在不许友以死不有私财檀弓未仕者不敢税人如税人则以父兄之命注不专家财也白虎通云朋友之道亲存不得行者二不得许友以其身不得专通财之恩友饥则白之于父兄父兄许之乃称父兄与之不听卽止故论语曰有父兄在如之何其闻斯行之也包咸之说葢出于此吴志全琮以父命赍米数千斛到吴市易琮悉以赈赡士大夫空船而还裴松之引论语有父兄在之文谓琮輙散父财诚非子道亦用包说问四海之内皆兄弟宋儒讥其意圆而语滞其信然乎曰宋儒说论语者于诸弟子之言往往有意贬抑然细绎此文自死生有命至四海之内皆兄弟也皆子夏述所闻之言初无一语自造葢牛以无兄弟爲忧故引四海皆兄弟之文爲证乃以何患无兄弟足成之若但云死生有命富贵在天则与无兄弟之忧何与焉孔子曰大道之行不独亲其亲不独子其子又曰圣人能以天下爲一家横渠张氏西铭云民吾同胞卽四海皆兄弟之说也子夏所闻卽孔子之绪论又何语病之有问片言可以折狱孔安国训片爲偏谓听讼必须两辞以定是非偏信一言以折狱者惟子路可朱注训片爲半谓言出而人服不待其辞之毕书吕刑䟽谓孔子美子路片言可以折狱片言卽单辞也子路行直闻于天下不肯自道已长妄称彼短得其单辞卽可以断狱者惟子路尔单辞谓一人独言未有与对之人也三说不同未审何从曰折狱与衆共之断无言未毕而人服之理书疏以片言爲单辞是矣然子路大贤何至与人兴讼于理亦难通总不如孔安国注之确子路才性明辨故能听一人之言而决两家之狱问马融解正名云正百事之名而郑康成以文字释之宋儒改爲正祖襧之名则于衞事爲切但衞君拒父本以王父命爲词故公羊于石曼姑围戚谓不以父命辞王父命初无祢祖之事若以授受之义论之直当劝其让国耳徒正其名无益况名本未尝紊乎曰正名自当从郑义礼祭法记云黄帝正名百物而仓颉制文字卽于其时名卽文也物卽事也文不正则言不顺而事不成马郑本无二义故唐以前说论语者皆因之春秋之世方竞战争而孔子以正名爲先故子路以爲迂也君子于其所不知葢阙如也与吾犹及史之阙文同意问邦有道谷何以可耻曰泰伯篇云邦有道贫且贱焉耻也以贫贱爲耻则食禄何耻之有孔安国云邦有道当食其禄无道而食其禄是耻辱也其说至当不可易后儒有意立异非圣人本恉问皇侃义疏本正文与今本多异如君子耻其言而过其行皇本作耻其言之过其行也于义似亦通曰邢叔明䟽云君子言行相顾若言过其行谓有言而行不副君子所耻也则邢本亦当与皇同今注䟽本乃后人依朱文公本校改非邢氏之旧矣问辞达而已矣此辞何所指曰三代之世诸侯以邦交爲重论语使于四方不辱君命则称之使于四方不能专对则讥之此辞卽专对之辞也公羊传大夫出使受命不受辞聘礼记辞无常孙而说辞多则史少则不达辞苟足以达义之至也论语之文与礼经相表裹以经证经可以知辞达之义矣问匏瓜系而不食朱注与旧说似异谓匏瓜不能飮食恐有语病曰何氏集解言匏瓜得系一处者不食故也吾自食物当东西南北不得如不食之物系滞一处详其文义葢谓匏瓜不可食故得系于一处非谓瓜不能飮食较之朱注爲长春秋外传叔向称苦匏不材于人共济而已瓠甘匏苦瓠可食匏不可食故叔向以爲不材然曲沃之悬匏良工取以爲笙乃备八音之一而诗称酌之用匏则匏又爲飮器匏之爲用亦多不特中流失船收千金之利也问孺悲欲见孔子而辞以疾悲尙未得见不知何以得罪曰古者相见之礼必因介绍始见辞于将命者曰某愿见无由达某子以命命某见主人三辞而出见之悲欲见孔子不由绍介故孔子辞以疾此贾公彦说问古人引书多误如王伯厚举汉艺文志小道可观蔡邕传致远则泥以子夏之言爲孔子唐孔颕达传以能问于不能以曾子之言爲孔子论语非僻书何以舛谬乃尔曰伯厚所举尙有未尽后汉章帝纪引博学而笃志王充论衡引死生有命亦以子夏之言爲孔子北史何妥传引仍旧贯何必改作以闵子之言爲孔子刘知几史通引吾日三省吾身昔者吾友以曾子之言爲孔氏论衡引纣之不善以子贡之言爲孔子宋书刘延孙传赞引事君数斯疏矣称子曰不称子游皆是也然则古人固多误乎非也汉艺文志云论语者孔子应荅弟子时人及弟子相与言而接闻于夫子之语也故汉唐诸儒引用论语虽弟子之言皆归之孔子后儒未达此义辄谓诸弟子之言多有流弊岂知论语所述皆孔氏微言大义端木游夏诸贤其言皆闻诸夫子者乎问史记以子张爲陈人而吕氏春秋云子张鲁之鄙家也学于孔子或陈或鲁二说孰是曰皆是也春秋传陈公子完与颛孙奔齐颛孙自齐来奔子张当是陈颛孙之后以字爲氏者故称陈人子张旣从孔子游而其子申详爲鲁缪公臣则居于鲁非一世矣问论语何氏集解采孔安国包咸周氏马融郑康成陈羣玉肃周生烈八家之说周氏不详其名周生烈字文逸炖煌人本姓唐魏博士侍中晋中经簿云周生姓烈名今本集解有周无周生何也曰平叔自序称集诸家之善记其姓名疑平叔元本姓名兼举后人厌其繁复因删去其名又不知周生之爲复姓并生字亦去之由是周氏周生氏两家之说不可辨矣后得皇侃义疏读之凡孔马郑陈王周生诸人皆称名惟包咸作苞氏而不名葢何氏家讳咸故也然细检全部但有周生氏而无周氏殊不可解问孟子师行粮食之义曰周礼廪人职云凡邦有会同师役之事则治其粮食注行道曰粮谓糒也止居曰食谓米也郑锷云远者治其粮庄子适百里者宿舂粮适千里者三月聚粮葢言远也近者治其食诗朝食于株左氏传食时而至葢言近也予按说文训糒爲干诗乃裹糇粮于槖于囊孟子谓居者有积仓行者有裹粮此粮与食之辨问孟子书有北宫北宫锜赵氏注以锜爲衞人而独未详亦可攷否曰事固不可攷然淮南子有云握剑锋以离北宫子司马蒯蒉不使应敌操其觚招其末则庸人能以制胜高诱注北宫子齐人也孟子所谓北宫也诱生于汉世所见书籍尙多以爲齐人宜可信春秋之世衞有北宫氏世爲正卿战国策赵威后问齐使者云北宫之女婴儿子无恙则齐亦有北宫氏也问孟子书使虞敦匠事朱注谓董治作棺之事敦董声相近但与古注不合曰此当从赵氏说敦匠谓厚作棺也事严谓䘮事急也依文义当以使虞敦匠爲句事严二字爲句问周人百亩而彻以方里画井计之是爲九而取一而孟子云其实什一先儒因有公田二十亩爲庐舍之说然于经无正文何故曰郑康成注周礼尝引孟子野九夫而税一国中什一之文孔颕达诗正义申其旨云周制有贡有助助者九夫而税一夫之田贡者什一而贡一夫之谷通之二十夫而税二夫是爲什中税一也九一而助爲九中一知什一自赋非什中一者以言九一卽云而助明九中一助也国中言什一乃云使自赋是什一之中使自赋之明非什中一爲赋也孟子又云方里而井井九百亩其中爲公田八家皆私百亩同养公田公事毕然后敢治私事所以别野人也言别野人者别野人之法使与国中不同也尔雅云郊外曰野则野人爲郊外也野人爲郊外则国中爲郊内也郊内谓之国中者以近国故系国言之亦可地在郊内居在国中故也按郊外国中人各受田百亩或九而取一或什一而取一通外内之率则爲什而取一故曰彻彻之爲言通也康成之义得孔氏而益明若分公田爲庐舍八家各二亩半其说始于班固而何休注公羊赵岐注孟子范寗解谷梁宋均注乐纬皆因之非郑义也问淮水爲四渎之一以其独能入海也淮与江不相入孟子云决汝汉排淮泗而注之江先儒以爲记者之误其信然乎曰汉儒赵邠卿注孟子于此文未尝致疑宋以后儒乃疑之予谓孟子长于诗书岂不能读禹贡且生于邹峄淮泗之下流近在数百里之闲何至有误葢天下之水莫大于海而江卽次之故老子以江海爲百谷王南条之水皆先入江后入海世徒知毗陵爲江入海之口不知朐山以南余姚以北之海皆江之委也汉水入江二千余里而尙有北江之名淮口距江口仅五百里其爲江之下流何疑禹贡云沿于江海达于淮泗此卽淮泗注江之证注江者会江以注海与导水之文初不相悖也说文云江水至会稽山阴爲浙江浙江者渐江也渐江与江水不同源而得名江者源异而委同也国语吴之与越三江环之韦昭以爲吴松江钱唐江溥阳江也钱唐江卽浙江吴松浦阳亦注江而后注海故皆有江之名汉儒去古未远其言江之下流不专指毗陵一处如知会稽山阴亦爲江水所至则无疑乎淮泗注江之文矣问公行子有子之丧何以君命往弔曰仪礼丧服篇父爲长子斩衰三年传曰何以三年也正体于上又乃将所传重也庻子不得爲长子三年不继祖也郑氏注曰此言爲父后者然后爲长子三年重其当先祖之正体又以其将代已爲宗庙主也公行子当是爲父后者其子葢长子也大夫之适长在国谓之国子入学与世子齿焉者也在家谓之门子春秋传大夫门子皆从郑伯是也故其丧也父爲之服斩衰三年君使人弔卿大夫咸往会焉周礼卿大夫士之丧职䘮以国之丧礼涖其禁令孟子所称不歴位不踰阶之礼卽职丧之禁令也孙疏称公行子丧其子故有子之丧其义甚明俗师云有人子之丧缪矣问沈犹之沈当读何音曰此字平上两音皆可读广韵沈直深切汉复姓有沈犹氏此平声读也汉书楚元王子岁爲沈犹侯王子侯表作沈猷晋灼颜籀并读爲审沈犹葢地名鲁有沈犹氏朝飮其羊而曾子弟子亦有沈犹行此必以地爲氏者则读沈爲上声亦可通问负刍之祸注䟽异解注云时有作乱者曰负刍来攻沈犹氏是以负刍爲人名疏云有宼贼自负其刍艹来攻我室是以刍爲刍茭未审当何从曰春秋有曹伯负刍史记有楚王负刍负刍爲人名审矣朱注时有负刍者作乱玩其词意亦作人名解朱氏谓孟子䟽非孙宣公撰乃邵武士人伪作故集注从不一引问施从良人之所之赵注邪施而行未审所出曰施古斜字史记贾生列传庚子日施兮汉书作斜斜邪音义同也问孟子言弥子之妻与子路之妻兄弟也而史记称孔子适衞主于子路妻兄颜浊邹家浊邹卽雠由也二说不同当何从曰此条当以史公爲长世家云孔子敎弟子三千身通六艺者七十有二人如颜浊邹之徒颇受业者甚衆则雠由亦在受业之列雠由因与子路有连得请业于孔子遂主其家此事之可信者问痈疽之名亦见它书否曰孔子世家衞灵公与夫人同车宦者雍渠参乘出使孔子爲次乘又报任安书云衞灵公与雍渠同载孔子适陈雍渠卽孟子所称痈疽也赵氏以爲痈疽之医者似是臆说问王子有其毋死皆其传爲之请数月之丧陈氏旸谓王子所生之毋死厌于嫡毋而不敢终丧古人之于嫡庻若是其严乎曰陈氏之说本于赵邠卿谓王之庻夫人死迫于适夫人不得行丧亲之数其实不然也礼家无二尊故有厌降之义父卒爲毋齐衰三年而父在则期厌于父也礼尊君而卑臣亦有厌降之义天子诸侯絶旁期大夫降故士之庻子父在爲其毋期大夫之庻子父在爲其毋大功公子父在爲其毋无服厌于尊也仪礼丧服记公子爲其毋练冠麻麻衣縓缘旣葬除之传曰何以不在五服之中也君之所不服子亦不敢服也大功章公之庻昆弟爲其毋传谓先君余尊之所厌不得过大功葢公之庻子虽父已先卒犹厌于父之余尊不得伸毋之服不言厌于嫡毋也公羊传毋以子贵故春秋于成风敬嬴定姒齐归之薨葬曰夫人曰小君成其爲君毋也惟适毋在则不得伸其毋然则天子诸侯爲其生毋谓厌于嫡毋可也公子爲其毋谓厌于嫡不可也邠卿俗儒又乌知礼意问放饭之义曰曲礼毋放饭注谓去手余饭于器中人所秽䟽申之云放饭者手就器中取饭饭若黏着手不得拂放本器中当弃余于篚无篚弃余于会㑹谓簋葢也赵岐注孟子以放饭爲大饭似不如郑注之的如依郑义饭当读去声非上声问赵氏注若崩厥角云额角犀厥地厥地之义未详曰汉书诸侯王表亦有厥角䭬首之文应劭云厥者顿也角者额角也晋灼云厥犹竖也叩头则额角竖二义小有不同应说近之然则赵注厥地者犹顿地也汉儒去古未远当有师承训厥角爲其角起于东晋之古文孙䟽从之误矣问先儒解散宜生以散爲氏然否曰大戴帝系篇尧娶于散宜氏之子谓之女皇散宜葢古诸侯之国散宜生殆其苗裔也孔氏君奭传云散氏宜生名似未足信问刘子骏移太常博士书言孝文皇帝时天下衆书往往颇出皆诸子传说犹广立于学官爲置博士据赵邠卿孟子题辞则论语孝经孟子尔雅孝文时皆立博士所谓传记博士也此等博士未识罢于何时曰汉书赞武帝云孝武初立卓然罢黜百家表章六经以本纪攷之建元五年置五经博士则传记博士之罢当在其时矣问朱氏集注孟子王之臣章引赵氏言君臣上下各勤其任无堕其职乃安其身仁之胜不仁章引赵氏言爲仁不至而不反诸已也小弁章引赵氏生之膝下一体而分喘息唿吸气通于亲当亲而疏怨慕号天是以小弁之怨未足爲愆也今皆见于疏而注无之又齐人伐燕章引赵氏征伐之道当顺民心民心说则天意得矣今亦见于疏而无民心说以下八字求则得之章引赵氏言爲仁由巳富贵在天如不可求从吾所好今亦见于疏而无如不可求二句此何以故曰孟子䟽本南宋人伪作托名于孙宣公其毎章之下有此章言云云皆掇拾赵氏章指而又多芟削且没赵氏之名葢于诸经疏中最爲浅妄故朱氏集注絶不采取只字朱所引诸条皆出于章指朱犹及见赵氏全本也今日本国所刋七经孟子攷文补录赵氏章指颇爲完善可以订䟽文之谬问唐初删定五经正义孔颖达以官高独专其名其时同修者周易则马嘉运赵干叶尙书则王德韶李子云毛诗则王德韶齐威春秋则谷那律杨士勋朱长才礼记则朱子奢李善信贾公彦柳士宣范义頵张权分修旣非一手如南郊祀感生帝此郑康成说而王肃极诋之礼记䟽是郑而非王春秋疏又是王而非郑使后人何所适从乎曰唐初正义曲狥一家之言彼经与此经相矛盾者甚多要其义据闳深则诗礼爲上春秋次之易书爲下书疏多采刘焯刘炫二家如舜典鞭作官刑䟽云此有鞭刑则用鞭久矣日来亦皆施用大随造律方使废之吕刑宫辟疑赦疏云汉除肉刑宫刑犹在近代反逆缘坐男子十五以下不应死者皆宫之大隋开皇之初始除男子宫刑唐人修书不当仍称大隋葢沿二刘之文而未及检正也开皇除宫刑之令不见于隋志当据疏以补之问古以八音应八风说文皷春分之音钟秋分之音而冬夏至四立则未闻请引而伸之曰白虎通礼乐篇引乐记云壎坎音也管艮音也皷震音也弦离音也钟兑音也柷敔干音也皷震音故主春分钟兑音故主秋分与说文合而尙阙㢲坤二音依白虎通所列十二音次之箫当爲㢲音磬当爲坤音矣然则壎冬至之音瑟夏至之音管立春之音箫立夏之音磬立秋之音柷敔立冬之音说文所未及可以意补也一说笙在北方柷在东北方皷在东方琴在南方埙在西南方钟在西方磬在北方亦见白虎通而脱东南一方又重出北方今校正当云箫在东南方磬在西北方矣皷钟二方与前说同其余皆异说文以管爲十二月之音笙爲正月之音则前说近之问七经纬不载于汉蓺文志相传昉于哀平之间然太史公书引孔子云我欲载之空言不如见之于行事之深切着明也此语在春秋纬又引易失之毫釐差以千里亦易纬文太史公岂尝见纬书乎曰纬候多孔氏七十子之遗言后来方士采取又以诞妄之说附益之光武应符䜟以兴故其书大行于东汉后儒恶其妄并其言之醇者一槩屏之未免不分皁白矣濳硏堂文集卷九门人袁廷梼校字濳研堂文集续集卷第九濳硏堂诗续集卷九嘉定钱大昕题宋牧仲㳒螺秋色卷访秋小队记当时帬屐翩翩玉树枝却笑乌衣王大令兰亭会上竟无诗翰墨勋名两不磨诗情翻比簿书多朱门棨㦸今犹㫺谁肎偷闲到㳒螺题秦绎山碑拓本乐石年年刻程书旦旦勤颂功犹未了巳有揭竿人博浪人狙击空劳大索忙始知严督责不及㳒三章上蔡牵黄狗沙邱进鲍鱼孙卿门下士何忍便焚书谁奉牛毛㳒唯余蜗扁文一长矜絶妙野火不能焚袁简斋前辈輓诗几载相逢索輓诗今朝眞赴玉楼期篇章最有公卿赏姓氏居然妇孺知世上无方求药艹人闲犹恋爲花枝六朝山色俄蕉萃此后谁搴大将旗掉头肎作玉堂僊江左牵丝政事传自诩好名还好色何曾求道㪅求禅东方玩世三千牍荣起行歌八十年至竟九泉畱一憾不敎重赋鹿鸣篇踏徧天涯一藤汝南月旦逐年增风云出吻梁任昉履屣登门汉李膺说鬼神多漫录评诗品石总良朋只今繐帐依然在谁与西窗夜翦镫和谢䥘山明府当湖书院纪事诗元韵当湖学脉在娄淞桃李年来秀㪅钟笔阵万言须倚马文心一缕要探龙诸生幸接絃歌响贤宰㴱筹虀粥供计日毛锥先脱颖逢年谁道不如农东浦方伯奉命监临武闱诗以志贺玉尺评量颇牧才儒生凭轼气雄哉六韬熊豹符亲授八骏骅驑路特开萧相荐贤韩信出范公校武狄靑来弯弓也佀论诗密验取穿杨一百囘自适自适田园兴兼无燕雀喧耐贫缘省事避谤独忘言竹任邻家醉花嫌洞口緐容十笏无佛且称尊生来伏不鬭自许董无心棊覆前贤局絃寻大雅音客休夸劒侠我欲託书淫新句随时得捻须怕苦吟献之以霸陵图求诗得二絶句黄屋当年窃自娱十行手札出西都汉皇别有攻心策细桺何曾遣亚夫百金未肎露台捐三尺能仲廷尉权容得贾生长太息不妨厝火自安眠尺中和拜赐百僚同终岁谁酬一寸功红女持来裁作样梓人算定画爲宫测圭草把分豪误烹鲤时闻绢素通安得叔和勤切脉吹将暖律换春融题蟂矶灵泽夫人像油口初屯貔虎师明珠步障记当时二乔得壻皆人杰正统终输大耳儿一队新添孃子军弓刀侍女总如云红颜亦有三分畧不独英雄是使君湘竹斑斑泪暗挥蟂矶絶命是邪非永安宫阙知何处不忍游魂过秭归古庿松杉水鹤鸣画图仿彿见皇英蛾睂亭下如珪月想与冰心一样淸题筠浦中丞甘雨应祈图卷少读三百篇两歌阴雨膏黍苗庆有秋功归郇与召东南土宐禾岁转百万漕总秸输神仓秉穗人私窖今秋偶亢旸日炙风亦燥安得輓天河浇此忧心燎贤哉中丞公不待闾左吿亲祷郁罗台尽却八驺导果然有脚春顷刻通大造鞭起龙公痴战退妭女骜一出凉飇兴再出墨云罩三日遂成霖额手非意料江北与江南瀀渥先后报何须刲鸡卜不借刑鵞祷起看四野闲耄穉共欣笑戴笠出耘鉏着屐踏泥淖邨邨归犊卧处处鸣蛙闹饟黍趁晴初提壶或醉倒一幅豳风图神理都曲肖商巖爲霖久鲜于福星㷖先民有遗言恺悌神所劳河豚歌海鄕多河豚腴美胜梁肉先春举䋞得不待垂杨绿淸晨招客盛满盘有客头摇睂卽蹙忍将性命付儿嬉顷刻人身近鬼录主人语客箸勿停严龟食经君未读抉眼刳肠血出漉洗之涤之眞味足吾鄕朶颐千百辈饱啖人人餍所欲醉归儿女话团圞阿谁独胀彭亨腹鸳鸯绣被朱轮车人生何往非鸩毒一味当筵且草忧劝君休恋容容福冰镫草笑伊空腹谁知汝热肠金波窥素抱爝火借余光坎陷离堪丽心炎性自凉然镫无我相泡电两相忘十月八日汎舟山塘登千人石次儿东塾从行口占絶句拾级重寻旧讲台石头路滑怕莓苔眞孃道上遥相讶今岁游山苐一囘初冬洋菊尙婵娟野卉偏唿老少年天爲诗翁无脚力送将红叶到船边东浦方伯寄示立春见怀诗依韵荅之新春才一日特寄艹堂诗散栎人都弃分甘意独垂下交通歀曲陈谢拙言辞佛地公兼占慈云荫在兹政简缘闻道官高不废诗词华载旧经济大名垂敢附苔岑契都忘寒燠辞慙非徐孺子下榻得于兹原作陈奉兹着书尤究史集古倂工诗学尽通儒伏名非一技垂得交嗟巳老数见喜无辞小别流年换春风复在兹题李松云太守虎山看月图海涌峯头月金波万古圆澹无脂粉相闲悟梦泡缘壮气池涵劒文心䌄引泉夜游兹地好应让李靑莲盘石千人共㴱宵却独看静中偏有色高处未妨寒初地栖心稳平坡着脚寛何须㪅秉烛皓魄挂云端题顾秀才抱沖小读书堆图东吴顾文学坐拥百城书意适思河豕心闲逐蠧鱼遗闻越絶小说屛虞初欲访黄门迹空山自结庐小松潇洒客爲画读书堆泉石缘非俗风流尽可哀箧畱前度札阶掩旧时苔辛苦丹黄在遗编忍数开题晦之弟水流云在图小斋得自怡日诵少陵诗世味鸡虫外天怀云水期江亭聊可憩饭题草相嗤出岫非吾愿虚舟任所之性癖无它嗜终年汲古勤盈科从不竭过眼自成文澹远江南水苍茫淛右云尽收行橐里应许对床闻三月十一日袁又恺招同王述庵潘榕皋段𢡟堂蒋立厓诸君集渔隐小圃赏牡丹分韵得惠字名花如佳人外秀中㪅惠天然富贵姿礼义常自卫先开让桃李后进引莲蕙金屋俨㴱藏呈身嗤姪娣暮春天气佳渔庄临水澨主人约看花上客此停轪一咏闲一觞聊举永和例今者不爲乐桑楡景易逝南华尙达生右军未忘世且汎梓泽尊欲制雍门涕十六日戈小莲招集范邨别墅赏牡丹分韵得酒字晨闻折简招梵邨会僊友篮舆十里遥山光忽落手石湖游赏地一水绕淸浏巳远城市嚣㪅谢剥啄叩居然竹林游拍肩嵇阮耦赏花到十分满酌且一斗客醉巳二参春厺将八九羣公各击钵老我继鼓缶虽少倚马才尙有谭天口愿尽今日欢草负盁尊酒钱生宗颖携陈孝廉诗庭所画秋窗听雨图属题鼓瑟湘江格最淸五言今日得长城梧桐叶底萧萧响佀助骚人落笔声画生六㳒擅疁江写出云泉泻碧淙它日翦镫来话旧携筇访尔读书窗戊午除夕立春新春犹旧岁元日是来朝老望而今健寒知此后销林泉增我慢杯醆谢人招囘首钧天梦依稀卅载遥西抹东涂日于今又卄科系鞵前辈少避席后生多未猒屠苏晚生憎剥啄过儿曹太平鼓信口亦成歌庚申元日七十又加三春风到艹庵客犹夸我健笔欲与侬谭眼耳根全灭诗书味自甘生来强项骨不肎拜瞿昙生朝偶作六十不借债七十不过夜我今七十三风烛须臾化有眼视不审黑白昧眞假有耳听不聪钟磬皆喑哑唯余一寸心了然完无罅此心岂可恃形灭神亦谢譬之巳死𧖟安有遗丝借圣贤同一身梦奠本无怕云何近世英误听异端诈不死乞僊方有罪望佛赦往生极乐鄕依託弥陀舍是眞贪痴想傎倒堪叹咤㫺贤重令终易箦意闲暇冷笑读书人乃爲三涂吓吴江夜泊但觉云头聚何时雨脚收舟如蓱一叶身佀海孤鸥岁月惊虚掷湖山忆旧游垂虹亭外泊春夜斗成秋题三高祠三首尝胆成功后颦心共载还君臣两乌喙家国一红颜未齿南阳劒终辞角里山晚年逃货殖始信立身艰典午论人物江东数步兵偶随游洛侣不博曳裾名白璧曾何玷靑山若有情秋风波浪恶安稳喫莼羮我慕天随子浮家当卜居牛宫春水活鹤市暮云舒诗改元和样人传笠泽书古来名不朽岂必着绯鱼归安道中小艇低于屋乘风任簸轩波平知雨足日出觉春暄兑酒三家店柔桑十畞园一峯靑佀繖无佛欲称尊雨后携东塾游吴山入紫阳洞城市千家会江湖一览闲盘囷米老石渲染李唐山雨霁桃初放云昬鸟自还堂堂峯苐一不许海陵攀西湖一碧分来里外匀乍晴乍雨总宐春比将西子嫌唐突姑射山头绰约人菜花近觉桃花嬾翻输菜蚤开天公太豪富徧地布金来喜晤山舟前辈卽以畱别八年重见古须睂谭笑依然却老罴翰墨千秋无敌手文章五代又连枝长源僊骨天生独徐邈淸风世所师杖唾自怜衰巳甚未知挹袂㪅何期同作东塾一代传人翰墨雄元和有脚溯家风逍遥肎作游僊梦咳唾居然玉局翁同馆序来前辈少新诗格比极元工此行不负平生愿得识西湖又识公武林归舟雨阻寻山兴风畱送客情桃花开两岸如伴老人行巳分糢煳眼慙看豓冶花黑甜忽惊起当面赤城霞题开元寺古佛天堂闻说卽苏杭古佛何曾返故鄕冷笑南人爲佛诳却贪极乐住西方可庐举孝廉方正志喜予季东南美贤良应大科远劳一封传胜取百囷禾稽古荣圭组辞官恋薜萝争夸黄叔度天禄着书多世味世味如鸡肋浮生笑鼠肝自甘颜巷陋未厌范袍单冷暖闲来觉云烟静里看问翁何所乐今日幸平安苦雨容厀三间屋支颐一老翁欲寻荣启乐难送退之穷苔长偏矜绿花不见红三春好天气半在雨声中王梦楼赠东塾诗兼及京华旧事不胜今㫺之感依韵荅之城南听雨共春醅红烛当筵唤夜来囘首巳成分鹿梦论心终让掞天才靑山供养鞵稳白业精修忍艹栽十日胥江畱小住优昙花忽眼前𨳩题王叔华敎授笠屐图与君同里又同庚五十年前订旧盟今日南邻还往熟不嫌倒屣数逢迎蓬瀛兜率梦空游大海中央认一沤只要新排诗卷了醉吟面目自千秋十载彭城苜蓿香闭门觅句兴偏长前身想是陈无巳亲见东坡笠屐濳研堂诗续集卷九门人黄钟校字濳研堂文集诗集卷第九濳研堂诗集卷九嘉定钱大昕到家作十年词赋殿头传一夜莼鲈梦里缘窃比奎章虞阁老在朝应制又归田虎邱追和淸远道士韵同陈葯耘作春风吹我游闭门眞痴汉最近数虎邱而无勐虎窜平平转多奇小小颇堪玩陈生今云卿肎伴元结漫舟系靑山桥人行绿杨岸劒池水淸浅讲台石零乱摩娑题名字缺巳失半俗生不好古遗文日放散安能唿蜉蝣与之语昬旦日高花坼房雨过禽刷翰抚景良可咍学道迟自叹皈心暜门品合掌人天赞和陆鲁望补沈恭子诗韵鲁望补沈恭子诗不知恭子爲何人予以南史证之葢吴兴沈初明也初明仕梁爲吴令陈文帝时以明威将军还鄕卒于吴中其荅张种书极道虎邱之胜诚不媿风流词翰之目矣所谓淸远道士者或寓言如茂陵通天台之比抑世果有僊人千年不死而游戏人闲者邪晋宋巳降官未至台司又无五等之封而得谥者例称子安期曾于楚柱下亦仕周谁云列僊人非卽尔我俦关洛一枰弈秦汉两部优日月眼中过山水脚底游栖神遨八极鍊形藏九幽不知何时腊但觉天易秋适来与我遇勾吴有故邱竝坐千人石偶配劒池流彭殇孰爲夭今㫺奚足愁翩然化鹤厺肎作樊笼囚桃源津巳问干宝记独怳兮成梦觉尔唱我且詶苐三泉虎邱泉苐三又新品久传阿谁屈次五后来强争先人心有憎泉德无殊夫惟不争名是以长不枯游师子林柏池松径未全荒咫尺居然万仞冈题咏最多名士句淸幽爲近上人房缭而曲佀盘之谷阻且长非水一方画手倪徐今不作天畱眞本在吴阊鱄诸巷炙鱼抽劒决须臾曾爲吴王启霸图何事世人多富却将侠客作穿珠虎邱观玉兰虎邱玉兰天下传坐卧其下日屡迁游人草漫轻题品曾阅游人六百年白于緜㪅腻于肪晴日烘开澹澹香共信洁淸能自保生来不上美人妆托根近在㳒王居万朶含苞次苐舒欲祝人天长养力㪅无风雨一旬余同陈葯耘㝛陆篠飮荷风竹露艹堂江涨桥头路油云湿四围偶同陈正字来访陆探微艹阁邀山入蔬园得雨肥主人畱信㝛翦烛话依依同篠飮葯耘步至湖上泛舟登孤山放鹤亭湖山与我有夙约际晓东风收雨脚淸游造物讵我靳火急出门杖䇿各客儿蜡屐从所好陶令篮舆且先却花光桥抵松毛场桑柘阴阴靑绕郭一重一掩引入胜四山合沓疑张幕三年再到西子湖澹妆浓抹浑如昨㮄人解事若相待一叶扁舟镜中着沿缘挐音荇藻闲却上孤亭望寥廓㫺人孤絶肎结庐特立鸡羣意有托茂陵不艹封禅文齿冷乘轩卫公鹤有山可居品便高欲买空言气徒索兴来且作十日游廉让之闲不恶上巳日游灵隐诸山不负嬉春上巳期气晴天朗最相宐菜花黄惜三分减桺叶靑兼万缕垂对酒常醒少债山成癖未须治鹫峯着意延生客紫翠玲珑特地奇飞来峯岧嶤鹫岭认灵踪始信飞来苐一峯坏塔尙传埋舍利幽龛随处肖眞容洞穿巖腹皆通透泉出云根自激淙结习未能忘好古题名一一拭苔封湖上襍题十里春风碧玉流四围晓雾翠睂浮游人苐一难忘处明圣湖中水月楼一片光明镜里身四时凉燠总宐人十分面目才窥半前度㴱秋今暮春湖上寓楼钱塘湖口寺门前黄篾三闲一榻便排闼山爲不速客傍檐桺亦有情缘淸宐摩诘诗中画窄比思光岸上船晴雨春光都领畧楼居眞足唤神僊葛岭稚川澹荡人偶爲余杭游遂令斯岭名与公俱千秋我来登絶顶江海生双眸云蒸僊巖石竹覆僧寺楼井溯炼丹旧台延初暾浮淸泉流舄下宛听琴空矦蚤衰导养拙神僊非所求却扫谢浮荣肎许同调不何必访勾漏此中可忘愁葛岭咏古集芳园里贮蛾睂镫火西湖此一奇六载襄阳围不解相公却有半闲时公田括竟何堪幕上营巢计太憨风月无边枉抛却南行愁煞木棉庵凤凰山天目飞来一凤皇婆娑两翼拱钱塘木波厺后遗踪失犹有人称御敎场一王驷马万人夸腰鼔城坚静不譁造物那知㫄舍贵却驱怪石爲排衙水乐洞水石相撞击善鸣假以鸣何必丝与竹太音无亏成三生石咄哉泽公痴三生证夙诺顚倒一念误乃爲情所缚生死且未忘何怪长堕落至人外形骸无相本无着重游飞来峯登絶顶疉前韵只疑偪仄少行踪扪葛眞登最上峯石露矾头何齿齿云生舄下自容容夕阳倒射巖闲塔夜雨平添㵎底淙珍重飞来草飞厺天龙爲我一丸封韬光庵用白乐天招韬光禅师韵岭上疑无路云中别有家行过翠竹径忽见金莲花浩荡登高兴淸幽学道芽哑羊眞可哂不会赵州茶神尼舍利塔神光夜起般若寺阿师识儿风骨异五柱入顶鳞角生苦桃駴走儿坠地焦棃囓索数欲终晚得天下文轨同此公讵止作柱国佛㳒所佑非人功仁寿初元颁舍利各造浮图石圅瘗河朔淸流解贡谀暜爲诸州纪符瑞妙善菩萨入湼槃睍地伐大渐放癫阿𡡉侍疾数无礼区区佞佛良可叹慈悲之敎自天竺沈猜峻㳒祚宐促可惜神尼付嘱言不劝君王少诛戮恆河沙刼阅废兴断塔犹以神尼称人言佛光夜常见㷖彻十方无尽镫侩房偶题公案重重落臼窠上堂举拂意如何九年面壁无言说失笑儿孙语录多打包参学办行幐靑豆房头度牒增休说解吟僧亦俗尔来幷少作诗僧学士桥背郭一湾春水活临湖尽日远峯描它年倘卜杭州住记占淸波学士桥宝成寺观元人所凿麻曷葛刺佛石像次葯耘韵世闲何人最慈悲调御丈夫号悉达若云惨毒可度世何异活人用野葛世尊皮肉舍勿吝暜济众生如捄渴云何番侩作变相却塑魔王唤菩萨祝釐漫说朶儿禅梵语或讹马吃刺累累髑髅悬胷前吮血磨牙澹生活㫄观缩舌增怖恐䥘认鬼母刼儿钵我闻黑神起北方提兵南下助式遏当时君臣各膜拜受戒皈依意恻怛涿鹿之北全宁南六时供养求解脱此像镌从至治年石不能言也涂抹供羊羊果害人不帝师义堕气巳夺宝石山次韵葯耘岧嶤出城西卓立千花塔雷峯俨弟罤鴈行不相襍晓迎暾光射暮受云气纳盘石踞其顚呀如门半山高风自凉匪秋亦飒飒二分垂在外侧足敢轻踏遥闻钟磬声隔岭相应荅天然好图画可惜付邨衲安得买山资结茅安木榻澹沱高士湖一日绕一帀传闻宝正年制书可摹搨千竟何有前路碧藓合游吴山紫阳洞城隅抱崇峯楼阁插天半支从龙山分秀夺蛾睂粲晨闻折简招济胜得良伴小泊学士港同访列僊馆孤亭洵四宐平台诧大观紫阳顶最高丹磴陟匪惮湖山秀而文江海浩无岸分明在目前一一几上玩山腰寻古洞曲径连复断人险螘穿珠得路鸟翰飞来靑芙蓉搴开紫丝幔丰下朶颐垂洼中引手盥迷踪注眼认异境咋舌叹僊翁㫺栖眞妙用在嬾散胡然怛化余畱偈召举案乃知情难忘夫岂吾辈但山中遗蜕在俯仰人代换令威倘归来安识旧里闬学道煑沙初驻景熟胛旦对酒且放歌低昂任土炭湖上对雨疾雷殷殷阵云乌对面山光一霎无牐口忽疑喷急雪波心无数撒明珠快思老杜翻盆句浓佀襄阳泼墨图独坐小楼叫奇絶雨湖眞箇胜晴湖连日徧游湖上诸刹有怀古德各题一絶虎跑寺说得须行得何人悟宗旨多事两于菟远移南岳水㳒相寺修公古如来宴坐味禅悦参礼但黙然永明大饶舌圣果寺前三后三三惘然昧多少文殊自文殊大意吾巳了灵隐寺杖钖西天来唿猿明月上孤峯飞何之师言毋乃妄凤林寺栖禅依鸟窠安心架巖广可笑宰官身不知住处险玛瑙寺杜门中庸子不识王钦若致意老慈云一僧且畱却龙井寺辨才住讷斋非辨亦非讷何处见全身唾雾卽明月智果寺苦空百念冷新句尙惊众一酌参寥泉是身卽是梦归舟口占轻波滑笏一颿开细雨畱人湿绿苔多谢南高峯顶塔五十里外送侬囘题王麓台苏斋图卽用卷中查初白先生韵峩睂僊人厺渺茫谁能抗手与颉颃辽哉尙友七百载有若米顚宝二王与古爲徒世大笑从吾所好生非狂稽首拜遗像堂堂复堂堂俨然俛仰揖让于其㫄当年桄榔林中僦屋尙见逐祇今空斋供养弈弈须睂光镜潭月相磨绣谷花半掩地已占淸凉心眞忘夷险麓台翰墨夺化工咫尺万里望不穷雪堂白鹤观怳忽移此中天人游戏八极同飞鸿偶见指爪踪不信桃花坞畔宅眼中突见长帽翁伊余生晚思遗风裵囘小庭三径通珊瑚䋞中画卷亦无数淸远独王娄东丁宁勿涴寒具手过眼云烟夫岂偶纪闻它日传中吴耕渔之轩名与倶铭心絶品世所无题王石谷苏斋图笠屐穨唐古丈夫骑厺远欲相唿东坡号借香山白绣谷斋颜玉局苏春梦过来那有迹小园赋后未全芜摩挲双眼夸奇絶心折耕烟苐二图题绣谷牡丹图臙脂多买亦何爲一朶居然絶世姿好手写生从古少徐黄难得在同时蓝尾三杯酒未干斩新花蕊出豪端百年手泽能藏弆羞煞人家黑牡丹家中牡丹暮春三日到临安颇恨寻春后牡丹那识故园迟半月天香犹是待人看读汉书黄绮避秦汉采芝汗漫游不与竖儒伍而况辨士流吾冠幸无恙欲溺将奚由姓名落人闲失计逢畱矦鸿鹄羽翼成徒爲娥姁谋假馆建成所安吕非安刘区区具金币毋乃溷公不茂陵慕不死意与僊人期岂知巫蛊祸乃自方士贻黄老尙淸净文景所以治变而谭神僊所见一何卑我欲见鉅公㒺上如婴儿服药可少病勿爲妖妄欺在汉中叶后政柄归尙书置相不选贤亶取容黙徒流汗妇参语偻背吏夹扶扶阳与防鄕酝借称通儒恩泽列彻矦促娖保位俱威福自臣作履霜愼厥初居摄颂功德后来奚足诛厚味实腊毒高位易触罪五鼎食几时失意便菹醢不见葛绎矦刻印拜上宰涕泣不肎受自云从是殆才果济苍生溘死亦何悔浅哉曲学夫持禄不知止文䋞日以密士节日以贬造请公卿闲见笑徒自点厀席避田蚡长揖无汲黯将军肎临况治具吾敢俭乃公戒牀下大要敎儿讇伟哉平林朱愿请尚方劒持平三尺㳒人主与民共云何武健吏内㴱次骨痛操下束湿薪一时重足恐杀人计自安古㳒置叵用天道有神明好还神所恫贤哉万石妪斯言可警众赠张丈担伯诗翁老厺髩毛疏风格依然正始初无事何妨浮白飮硏思雅称艹元居羊求旧侣凋后禽尙游踪冷落余鲁殿灵光今独在它时通德表门闾王彚英家藏古钱歌钱府上士受姓始我今逃债无从逃九章缀术亦曾学不解子母营羊羔平生最嗜金石刻钟鼎款识穷搔货布襍品储一二如捉蠃蛤遗鲲鳌王生好古今都穆卜居恰近吴南濠十年藏弆肎出示古色斑駮烂锦绦溯初尊卢首作币三品后出泉布刀外圜圅方㳒九府扣囊底智自六韬金刀契䥘布么㓜黄新代汉先涂高眞人白水谶巳验造物终猒蛙声嚣五铢之废开通铸椒房指爪痕㴱牢纪元各各吉金勒三司呈样颁神皋所嗤僭伪盗正朔寸涔妄欲骄海涛世闲儿女尙厌胜吉语宛转铭周遭幕文奇诡难殚述星官北斗下采旄双鱼三雀隐龟背苍龙纠屈鸾翔翱或言撒帐取善颂贵主釐降夸富豪或云佩之辟五兵却鬼可当度索桃顾谱洪志人所读而不见空郁陶多君聚之在掌握区别年代分牛毛临川之愚和峤癖同牀异梦嗤若曹阿堵中物如此良不恶倾身障簏谁訾謷孔方絶交吾巳久画餠胜啖白䓘乞君拓文远相赠琼瑶欲报心忉忉题姚和伯射猎图宝马茸裘态甚都车中闭置哂非夫不看南部烟花记郄拟东丹射猎图诡遇休夸获十禽参连白矢㳒重寻由来射御无非学见猎何妨儒者心逐兔唿鹰一队偕雨余天阔净于揩江鄕那有寛平地姑妄言之亦复佳登马鞍山一峯缥缈小而奇乘兴登临忆少时弹指流光眞小刼拍肩名士又新知危崖大字镌和仲荒艹孤坟认改之欲倩孔珪谢猿鹤献嘲休诮北山移题王未巖画未巖修撰蚤爲麓台入室弟子笔㳒苍劲骎骎欲度骅驑前登苐未久卽赴玉楼之召尺素流传人争宝之此本虽未完而架搆巳具一展阅闲如见经营惨澹之迹鹤谿主人善藏之勿爲人豪夺也缣素风流数太原奉常墨妙启儿孙麓台巳老耕烟死又见吾鄕画状元浴堂西畔蚤修书红杏诗才小宋如几辈句胪矜苐一评量能事要推渠买画金多胆太豩纷纷鼎散人闲匡庐眞面谁能识一幅糢煳未了山崑山学宫石洵美夫子堂卓立一品石气蒸震泽涛秀分洞庭脉天公爲镌劖云根起襞积混沌窍凿七空洞腹容百舞女大垂手飞禽小张翮劒客但蒯神人俨冠帻中丰肥胜瓠下锐枯疑腊豹文窥一斑螺髻露寸碧置之在东胶重于宝尺璧雨洒翠娟娟云生靑圛圛左股割蓬莱全身见姑射玉山连修睂娄江缭匹帛佀充雪堂供不费康乐屐吾侪雅好事来观溯畴㫺谓言丈人峯来自平泉宅夷亭潮初验石浦居新辟扇障元规汚诗取白传适奇石聚所好兼金买非惜九华列几案二室落肘腋罗立如儿孙得意诧宾客兹石尤絶伦与公交草逆云烟过眼殊山邱囘首隔高斋犂爲田曲池塡成陌遂令皱姿半遭屠沽戹岿然适有幸观者无斁巍巍尊经阁肃肃圅丈席诸生竞摩挲异代发光泽介如君子操伟哉巨人迹它山攻可借一篑进求益洗宐泮池水荫借岁寒柏十鼓媲岐阳七璧陋张伯谁云一卷小肎以九鼎易却忆畏垒亭曾载吴松舶双峯比泰华百年挂萝薜邨童𫾣火频牧牛砺角亦席裹倘移来劒合眞喜剧尽取望徒奢得一心巳怿奇传到公名拜学米家癖淸叔人可重熙甫记良核题诗谂后来流连日将夕题西庄丈室散花图毗邪一室静无朋十笏量来了不增爲有散花天女在此生判作在家僧茂苑春光花白红斩新一朶倚东风天然满月天人相只恐刘元塑未工雕笼百舌弄朱脣万首唐诗记得眞见说送郞新句好淸才今又见陈玢㳒门不二悟如何结习多生佛所诃何事灵山诸弟子一身容易着花多净名示疾原非疾嚼蜡无心却有心多事登肩老罗什不知吞却几回鍼邵桷亭筑小楼题曰梧巢作诗四首诸同人多有和章邀予继和百尺楼居倚碧梧目穷千里豁平芜秋霜蹑屐探鸦舅春雨添棚护鼠姑境到闲时喧亦静心从安后有仍无南华义谛都参透牛马随人尽意唿便欲身攀栖鹘巢安牀恰对树枝交购书只佀求声鸟避俗眞嫌在户蛸鱼乍戏余莲动叶燕方来候竹抽梢元亭问字寻常事门外从无热客𫾣惠子多方据藁梧维摩宴坐作跏趺木因号散能逃斧金爲求祥怕跃鑪立脚定来知地阔置身高处佀云孤尧夫观物书成后安乐窝中自得吾果有杨修菜有巢主宾襍坐闲诙嘲楼高雅称登王粲诗苦偏宐学孟郊亲友抟沙嗟易散光阴炳烛草轻抛㪅唿便了申初约不遣尘埃积满坳读蜀梼杌毕得絶句八首井底蛙声妄自多鬼兵开国事如何武阳丛冢闲枯骨枉向风尘识八哥乐府新声试转㗋海棠花蕊想风流徐家姊妹皆倾国玉貌偏输赵解愁玉箫歌彻月华新长夜觥筹集会眞怪煞嘉王悲底事临觞不飮太痴人翊圣宫㴱入侍曾烟霄谬陟那能胜十臣各有安邦畧专宠无如剃发僧龙舟戏水碧淙淙花外楼台见数重从此锦城眞佀锦城头张幕种芙蓉长鞭万里厺何依余庆新年愿巳违天水东迁向何处梦中神语出靑衣指挥如意拥貔貅漫拟隆中苐一流卅载平章非伴食它年降表要卿修石经次苐刻丰碑下笔羞爲轻艶词草道降王才思少官箴四语后人师外舅王虚亭先生挽诗华屋山邱瞥眼殊江鄕太息失濳夫伐檀诗格先双井嘉祐文心启二苏身健几曾扶卽栗心安偶喜坐团蒲十年八座郞君贵雒诵依然稷下儒淸羸碧鹳钝无知一见偏将国士奇不独誉儿兼誉壻只宐称舅又称师三年寂寞鳏鱼泣七日仓皇梁木萎地下若逢灵㷖女爲言蒜发巳如丝濳硏堂诗集卷九门人黄钟校字潜研堂文集濳研堂文集卷第十濳趼堂文集卷十嘉定钱大昕荅问七问权舆训始见于释诂或云造衡自权始造车自舆始其说然否曰此后儒臆说不足信予友孙星衍尝说之以爲权舆者艹木之始大戴礼诰志篇孟春百艹权舆扬雄赋万物权舆于内徂落于外释艹云其萌虇蕍郭景纯以蕍属下句按说文梦灌渝梦读若萌卽释艹之虇蕍权舆与虇渝声相近也问坟训爲大郭氏不注所出何也曰此于毛诗屡见之遵彼汝坟大防也牂羊坟首大首也汾王之孙传训汾爲大以汾坟同音有颁其首传训大首亦以颁坟同音也贲鼓维镛贲爲大鼓则贲本有大义问郭氏以宇宙至极释宇晊爲大义然乎曰宇者居之大也诗君子攸芋毛训芋爲大芋卽宇之异文晊卽郅字司马相如封禅文爰周郅隆小司马引樊光说郅可见之大也则樊本作郅字问省綝彀之爲善何也曰省与鲜连文省卽鲜声之转物以少者爲善省鲜俱有少义诗帝省其山礼大传大夫有大事省于其君郑君皆训爲善史记太史公自序所从言之有省不省耳亦以省爲善也彀与攻谷介连文声皆相转彀者射之善也惟綝字不见于经翟敎授灏尝引广韵训綝爲缮诗郑风序缮治甲兵笺云缮之言善也周礼缮人注亦云缮之言善然则綝者器之善也景纯注尔雅未喩声音相转之原故于文多所未详如雉与陈孟与勉蹶与嘉猷与已皆声之转延转爲寅故寅有进义动转爲迪故迪有作义皆景纯所未喩也问顗之爲静何也曰说文顗谨庄貌与静义相近论语云仁者静故周顗字伯仁顷见翟敎授说亦与予同问禧之爲吿何也曰说文禧礼吿也禧与畛祈连文畛爲致吿祈爲求吿禧爲礼告皆告神之名今本说文作礼吉葢转写之譌问雉之爲陈何也曰雉从矢声矢者陈也古文雉又与夷通春秋传五雉爲五工正利器用正度量夷民者也服虔云雉者夷也夷平也正义云雉声近夷杨子云甘泉赋列新雉于林薄服虔谓雉夷声相近新雉卽辛夷也秋官薙氏注薙或作夷释文云薙一本作雉古音夷如稊稊陈声相转春秋夷仪公羊作陈仪夷有陈义故雉亦训陈也问繇之爲忧何也曰诗心之忧矣我歌且谣谣本又作繇见广韵是繇有忧义景纯以繇役爲忧愁似曲问伦敕之爲劳何也曰伦劳声相近敕当爲勑读如来来劳亦相转也景纯不知声音之转乃云伦理事务以相约敕亦爲劳斯爲鄕壁虚造矣诗我生之初尚无庸郑训庸爲劳此经典正文而郭亦不能引问翦篲之爲勤何也曰诗实始翦商翦者勤也毛训爲齐郑训爲断皆失其旨古文篲从习习有勤义问諲之爲敬何也曰諲与禋音义同孙炎云禋洁敬之祭也诗克禋克祀毛公释禋爲敬是諲卽禋也问晙之训早经典说文俱无之何也曰晙者明之早也尚书咎繇谟夙夜浚明有家史记夏本纪作蚤夜翊明有家则浚与翊义同翊或爲翼释言翼明也则浚亦有明义晙卽浚之异文问治何以有故义曰古文治与始通尚书在治忽史记夏本纪作来始滑汉书律歴志作七始咏是治卽始字始者故也郑渔仲亦疑爲始问载谟食诈何以均有伪义曰古文伪卽爲字书尧典平秩南讹史记作南爲汉书王莽传作南伪荀子性恶篇人之性恶其善者伪也不可学不可事而在人者谓之性可学而能可事而成之在人者谓之伪葢伪有两义载谟者作爲之义食诈者虚伪之义郭景纯专主虚伪之训乃谓载者言而不信谟者谋而不忠失其旨矣景纯于经术本疏往往不攷古训望文生义如鸿之训代鸿卽洪字康诰乃洪大诰治郑释洪爲代可证而景纯乃以鸿雁知运代爲说肶之训厚本诗福禄膍之韩诗作肶而郭乃以肶辅爲说窕之训闲本诗窈窕淑女毛释窈窕爲幽闲窈爲幽则窕当爲闲矣而郭乃以闲隙爲说䦧之训恨恨乃很之譌见诗毛氏传而郭乃以相怨恨爲说苛之训妎苛卽疴妎卽疥皆字之譌见内则郑氏注而郭乃以烦苛者多嫉妎爲说庶之训侈侈乃䏧之譌见诗楚茨郑笺而郭乃以庶者众多爲奢侈爲说皆臆说也问钊之爲见郭引逸书钊我周王此语今有可攷否曰孟子绍我周王见休伪古文采入武成篇作昭我周王景纯生于晋世所见孟子书当是古本或有作钊者故取以爲证问寅之训进郭氏未详其义何也曰寅与延声相近人生于寅寅者引也汉书引达于寅是寅有进意问掔之训固于经典有之乎曰易牵羊悔亾子夏传作掔掔者牵之固也间祎之训美郭以爲常语疏以祎爲叹美亦无所据曰祎与徽同礼大传殊徽号注云徽或作祎是也张平子东京赋吁汉帝之德矦其祎而邢以爲叹美葢本平子赋问神之训重何也曰重有重㬪之义又有尊重之义从申加重㬪之重也神弼崇尊重之重也此与赉卑卜爲赐予之予台朕阳爲予我之予其例相同景纯止据重㬪一训故于神字注云未详又以弼辅增崇傅合重㬪之义皆曲解也问觳之训尽郭以爲今直语于经典亦有征乎曰史记李斯传虽监门之养不觳于此小司马云觳尽也言监门下人饭犹不尽此也觳悉连文孟子吾不忍其觳觫觳觫卽觳悉之转言其命将尽也问阬阬重文郭以爲阬堑之称夹漈以其一爲衍字然乎曰夹漈说是也诗具赘䘚荒毛训荒爲虚我居圉䘚荒郑亦训爲虚正义云荒虚释诂文又引某氏注引周礼野荒民散则削之谓惟某氏本有荒字景纯本多一阬字少一荒字是其失也问滕征之训虚何也曰滕者水之虚说文滕水超涌也玉篇滕虚也引诗百川沸滕葢水涌而上有虚之义易咸其辅颊舌滕口说也兑之上六象口舌于归妹爲无实于咸爲滕口说则言之虚亦爲滕矣征者事之虚春秋传鲁人闻余出喜于征死征死者徒死也徒死犹虚死也漮从康康者谷之虚释器云康谓之蛊春秋传所谓谷之飞爲蛊也说文漮从水爲水虚㱂从欠爲饥虚郭引方言漮训空以爲邱墟之义亦非也问戮之爲病郭旣以相戮辱亦可耻病爲说又云戮逐未详何也曰戮当爲瘳集韵瘳有戮音瘳者病之瘉也郭亦知戮辱之义未安故仍阙之问癵字不见于诗郭以拘挛释之然否曰癵当爲脔脔者瘦之病也诗棘人栾栾兮说文作脔脔正字栾通字癵则俗字也问徽之爲止何也曰徽从㣲省古文微与尾通故徽有止义易系用徽纆所以止罪人也或云徽当爲征徴与惩通诗宁莫之惩毛训惩爲止憯莫惩嗟郑亦训止易君子以惩忿窒欲惩者止也汉儒传易皆作徴字刘表始作惩而王弼从之征有止音故宫征字读如祉汉书律志征祉也问豫之爲猒何也曰豫与射古文通用鄕射礼豫则钩楹内堂则由楹外郑康成云豫读如成周宣榭灾之榭今文豫爲序孟子序者射也序之名取于习射古文或爲豫亦读如榭说文无榭字则台榭之榭亦当爲射葢因习射以得名也诗于邑于谢王符濳夫论引作序则序与谢亦通矣豫之与射犹竺之与笃文殊而义同射有猒义则豫亦训猒矣释言豫叙也郭注其义亦未了若知豫卽序之古文皆从予得声则豫之爲叙昭然察矣邵编修晋涵云豫猒犹易杂卦传云豫怠也问梏颋之爲直何也曰诗有觉德行缁衣引作梏郑训梏爲直春秋传周道挺挺杜云挺挺正直也挺卽颋字问迪俶之爲作何也曰迪与动声相转故亦有作义说文妯动也迪妯文异义同诗崧高有俶其城传云俶作也郭注邢疏俱失于征引问骘之爲陞景纯但引方言证之攷洪范阴隲下民先儒本有训升者郭何以不引曰此马融之说东晋初古文孔传已行故不用马义陞当爲升诗陟彼崔嵬君子攸跻传皆训爲升升本字陞俗字问衞蹶假之爲嘉何也曰衞当爲祎祎与嘉同训美故祎亦有嘉义蹶假与嘉声皆相转蹶者动之嘉也假者大之嘉也诗假以溢我说文引作誐誐嘉善也誐亦假之异文问郡臻仍迺矦乃也郭氏谓迺卽乃余皆未详可引伸其义否曰郡当爲君诗君曰卜尔春秋传鬬廉谓莫敖曰君次于郊郢皆以君爲乃也乃有难义故春秋传曰乃难于而臻亦难于至仍亦难于因也诗矦谁在矣矦服于周皆与乃同义问艾之爲歴何也曰诗访落云朕未有艾谓年少未歴事也庭燎云夜未艾亦谓五夜未㪅歴问毖神溢愼也郭云神未详神亦似有愼义曰说文神天神引出万物者也郑康成注檀弓读愼爲引则神愼二文音本相近义亦可通又诗閟宫有侐郑训閟爲神正义谓閟与毖字异义同窃意毖神一义溢愼又一义因毖又有愼义误合爲一耳问扬之爲续何也曰燕礼主人媵觚于宾注媵送也读或爲扬檀弓杜蒉洗而扬觯注云礼扬作媵说文媵作賸賸物相增加也礼宾主献酢毕乃有媵觚媵爵者则扬觯之扬葢取义于续矣书立政以扬武王之大烈亦当训续问猷假之爲已何也曰猷之与巳声相转假之训巳则经典数见之曲礼吿丧曰天王登假注登上也假巳也上巳者若仙去云尔诗烈假不瑕郑读烈假爲厉瘕训瑕爲巳谓爲厉瘕之行者不巳之面自已也正义谓瑕巳释诂文瑕之与巳声亦相近登假字亦读若遐问遏遾之爲逮何也曰遏卽曷字诗小雅曷云能谷传云曷逮也遾卽噬字诗唐风噬肎适我传云噬逮也此皆经典正文而景纯不能疏通证明之故云景纯于经术疎问葢之爲裂何也曰郑注缁衣云割之言葢也正义谓割葢声相近古者声随义转声相近者义亦相借尚书割申劝宁王之德割有葢义尔雅葢割同训葢有割义皆取同声之转也问邕支之训载郭以爲皆方俗语又云未详何也曰谢峤谓邕字又作拥拥者护之载也古书载与戴通故谢训爲拥护之义支之与载则声相转也问浃之爲彻何也曰说文无浃字当作挟诗使不挟四方释文有子燮子协二音卽此浃也毛训挟爲达汉儒讳彻爲通通达义同问凌之爲何也曰此当从樊光义樊本作凌谓冰凛也当爲诗二之日栗烈说文作瀬瀬者冰寒也问洵之爲龛何也曰龛与堪通洵本训信信与堪义相因信其堪斯任也问僁之爲声何也曰说文僁读若㞕葢僁与㞕通汉书武帝纪天地况施着见景象㞕然如有闻卽尔雅之僁也陆德明以爲动艹声陋矣问戎之爲相何也曰诗烝也无戌毛训戎爲相此经典之明文孔疏不云释言文邢亦失于征引葢叔明于小学本疎涉猎九经义疏亦未赅博如柢本也当引诗维周之氐邮过也当引诗不知其邮䵑胶也当引春秋传不义不暱说文引作䵒或作䵑襄驾也当引诗终日七襄里邑也当引诗于蹶之里威则也当引诗旣有淫威遏止也当引诗无遏尔躳几危也当引诗维其几矣春秋传利人之几郃合也卽洽字当引诗民之洽矣俶作也当引诗有俶其城问检之爲同何也曰检当爲佥书尧典佥曰伯禹作司空传云四岳同辞而对是佥爲同也郭本譌爲检因以模笵同等说之浅陋之甚问隌闇之隌字说文无之当用何字曰本当爲阴论语高宗谅阴郑训阴爲闇说文亦训阴爲闇皆据此文古书阴与音通左传鹿死不择音是也本借音爲阴后人妄加㫄景纯不援引经典而望文生义出于未通六书之旨问芾之爲小何也曰易丰其沛子夏传作芾云小也诗茀禄尔康矣毛训茀爲小则芾与茀亦通问忯忯之爲何也曰古书忯与姼通汉书叙传姼姼公主迺女乌孙孟康云姼姼惕惕也是孟所见尔雅本作姼姼矣说文忯也又云姼美女也或作忯正字姼皆假借字春秋传多见疏也服䖍本多作祇论语多见其不知量也多与祇同问说文䙟字下引尔雅䙟䙟䙌䙌句今尔雅无其文何也曰说文无䙌字当爲溃之譌潜夫论救边篇洄洄溃溃当何终极卽用此语今释训有云儚儚洄洄惛也儚儚卽上文之梦梦不应重出必溃溃之譌也洄洄或作䙟䙟见陆氏释文景纯亦读洄爲韦音问释宫衖门谓之闳所以止扉又谓之闳何也曰止扉之闳葢阁之譌说文阁所以止扉则许君所见尔雅本是阁字陆德明释文于此闳字云本亦作阁问鉼金谓之钣鉼钣两字说文皆无之据陆氏释文钣本亦作版周礼职金云旅于上帝则共其金版是钣当爲版也但未审鉼字所从曰鉼当作幷孟子王餽兼金兼金者幷金也说女钉字有錬鉼黄金之训亦当爲鍊幷俗误加金㫄问角谓之觷觷字说文未收大徐以意补入岂说文果有漏落与曰说文氐部有字卽释器之觷氐有本义角亦有本未故治角字从氐许祭酒偶阙此注徐氏辄有增补失其旨矣问骨镞不翦羽谓之志郭以骨鉋当之于它书有征乎曰仪礼旣夕记翭矢一乘骨镞短衞志矢一乘轩輖中亦短衞郑氏注志犹拟也习射之矢志矢见于礼经文甚明白郑又引盘庚若射之有志证记文而诸家说尔雅者不能征引葢仪礼一经能通其义者尟也问璋大八寸谓之琡说文无琡字何也曰说文玉器也读若淑卽此琡字文异音同问释天济谓之霁按洪范曰雨曰霁史记宋世家作济则霁济本一字曰说文雨部有霋字注云霁谓之霋此经霁字当爲霋之譌叔重引经典往往不显书名如词之矣烝然鳣鲔鲅鲅一之日㓖冹雨雪瀌瀌不云诗水曰润下不云书地反物爲䄏不云春秋传成闲广八尺㴱八尺谓之洫不云周礼足躩如也趋进如也寝衣长一身有半不云论语戸牖之闲谓之扆䦲谓之樀一达谓之道四达谓之衢裳削幅谓之襥不云尔雅此霁谓之霋必古本尔雅之文当据以订郭本之误问祭山曰庪县释文云庪或作庋又作攱庪庋攱三字说文皆无之不审许君意云何曰周礼犬人职云凡几珥沈事郑司农读几爲䃽引尔雅祭山曰庪县爲证是先郑以庪当几字许君之意当亦不殊陆氏释文云或作攱则䃽之譌也又周礼肆师职云及其祈珥注故书祈爲几杜子春读几爲祈则几祈同音亦同义管子山高而不崩则祈羊至矣谓庪县之羊也问释地陵莫大于加陵郭云所在未闻不识犹可攷否曰淮南人闲训晋厉公合诸矦于嘉陵嘉与加同卽春秋之柯陵也杜元凯云郑西地柯加声相近问小山岌大山峘释文有桓袁恆三音如用桓袁两音则字当从如用恆音则字当从亘说文无峘字不审所从曰于族子坫尝引晋书地道记恆山北行四百五十里得恆山岌号飞狐口证峘卽恆之譌此证甚分明大山宫小山卽南岳之霍山则小山岌大山爲北岳之恆山审矣郭训岌爲高过亦未然说文岌作馺馺马行相及也山相及有緜亘之象故以恆得名俗人妄加山㫄或误读爲桓音陆德明疑而两收之问左右有岸厒厒字说文所无未审所从曰厒葢㧁字之譌说文㧁闭也从戸劫省声山左右有岸似戸之闭故以得名俗师不通六书误作厒或作皆非也释文厒戸阁反或作口阁反予谓当爲口合切乃与韵协问岵屺之名诗传与尔雅说文互异未审孰是曰父尊母卑屺必小于岵岵之言护也山有艹木所庇者广也屺或爲纪纪之言基也又爲峐峐之言荄也基荄初具未有枝叶也毛公诂训往往爲后师所乱如崔嵬砠二名亦与释山之文违反皆当以尔雅爲正也问盂狼尾唐石经作孟或疑石刻爲误然否曰玉篇艹部有䓝字亾㪅切训爲狼尾艹卽此经孟字后人加艹耳今监本毛本皆作盂字形相涉而譌攷唐石经及郑樵本皆是孟字可证宋时犹未误也石经异于刊本者如泽乌薞刊本作茡麻毋刊本作莩味荎着刊本作菋燕白脰乌刊本作鸟鸉白鷢刊本分杨鸟爲二字鸢乌丑乌鹊丑刊本乌皆作鸟大麕刊本麕作皆当据石本以正今本之譌金石文字记乃转以石本爲误斯不然矣问萒一名雀弁是何艹曰广韵萒耎也说文木耳一名䓴雀弁岂木耳之别名乎问蘾爲乌薞萰爲菟荄蘩爲菟蒵注皆未详愿闻其审曰萰卽白蔹见于玉篇诗云蔹蔓于野者也孙星衍引本艹云白敛一名菟核核本有荄音则敛之爲萰审矣释艹一篇释蘩者三见一云皤蒿一云由胡与此而三郭惟释皤蒿爲白蒿余皆阙之以夏小正证之由胡皤蒿本是一物则菟蒵疑卽皤蒿矣或云菟蒵者款冬也与下文菟蒵颗涷一物乌薞疑亦薞芜之类篇中又有泽乌薞一条郭云卽上也问䕇爲怀羊是何物曰按类篇芋之恶者曰䕇疑卽此也张衡西京赋戎葵怀羊问淔灌是何艹曰李登声类以淔灌与苬芝爲一物问蔷虞蓼疏谓蔷一名虞蓼然否曰此某氏之说毛诗正义曾引之说文训蓼爲蔷虞则当于虞字断句问荍蚍衃注引谢氏说谢未知何时人曰诗东门之枌疏先引舍人说次引郭氏说次引谢氏说谢必在郭之后陆氏释文称陈国子祭酒谢峤撰尔雅音当卽其人也邢疏采自诗正义后来校书者又依邢疏搀入注文问蔨鹿靃之蔨说文作藨读若剽藨蔨二字形声全别未审何从曰文字当从许氏然其致误亦有出春秋楚子麇卒谷梁作卷卷麇声相近葢因藨譌爲麇又以声转爲蔨尔释艹又云藨麃岂亦鹿靃之别名欤问薃矦莎其实媞疏以矦爲语词然否曰说文莎镐矦也当于矦字断句说文无薃字当爲滈后人妄加艹耳滈镐古文通荀子议兵篇汤以薄武王以滈注滈与镐同史记爲吾遗滈池君卽镐池也夏小正媞滈字竝从纟㫄问说文蘬荠实也今据释艹荠实自名蒫而蘬爲茏古之大者说文殆误矣曰吾友江叔澐笃信许氏亦疑此条有譌予谓蘬蒫之文上下相承许祭酒所见本当是蒫在蘬上蘬爲荠实则蒫爲茏古之大者矣蒫卽差字茏古叶大下垂有参差之象问释艹以黂爲枲实据礼记闲传云斩衰貌若苴齐衰貌若枲丧服传云苴者麻之有蕡者也牡麻者枲麻也枲亦麻之名而有实爲苴无实爲枲谓枲爲麻可也谓黂爲枲实似非其伦曰周礼笾人疏云枲本无实解蕡爲枲实者举其类耳仪礼疏亦云枲是雄麻蕡是子麻尔雅云蕡枲实者举类而言若圆曰箪方曰笥而郑注论语云箪笥亦举其类也此二条邢疏失引问萹苻止是何艹曰萹苻卽贯众本艹有明文止当属下读萹苻也止泺也贯众也一物而三名也土夫王藄月尔亦一物而三名王藄葢藄之大者犹艹有王刍鱼有王鲔耳郭必读三字爲句分爲二物葢泥于女萝马舄之例谓三四名必重文其实未必然也陆德明引说文藄土夫也与今说文不同陆所见犹是唐初本当取以正郭注之失问蔆蕨攗之攗释文音亾悲反葢从麋声而兼存孙炎居郡居羣二音则字当从麇不审宐何从曰说文手部有攈无攗当从孙秋然音作攈字凡艹木虫鸟之名多取双声㬪韵释艹一篇如芵茪薢茩鼎蕫蓫荎藸衱袶卭鉅铫芅之类皆双声蕨攗亦双声故知攗爲转写之譌又攷说文广雅皆以薢茩爲蔆芰之别名独释艹薢茩与蔆分爲两条薢茩卽英茪蔆卽蕨攗说者疑之予谓芵茪与蕨攈声相近其实一物而四名也问虃百足是何艹曰说文无虃字葢卽韱也说文韱山韭百足殆山韭之别名欤问菆小叶之菆有两音一爲猪叶反则字当从耴一爲阻畱反则字当从取陆氏疑而两存之愿闻其审曰说文有菆无菆菆乃传写之譌史记鲰生说我服虔以爲小人貌鲰与菆皆从取声亦得有小义春秋传蕞尔国杜云蕞小貌说文无蕞疑卽此菆字问橐含之义曰此当连下华荂爲一句当爲檴说文檴卽樗之异文读若华故与华同训橐当爲读胡感切说文木垂华实与橐字形相涉而譌耳含与同说文艹木之华未发圅然读若含此三者皆华荂之别孙季仇读橐爲易甲坼之坼解檴亦与予异然以三字连下句读则先得我心矣景纯注荺茭义亦不了予谓茭当爲茇说文荺茇也茅根也茇艹根也荺茇连下荄根爲句荺茇荄皆根之异名檴橐含皆华荂之异名问辅小木何木也曰予弟晦之云诗山有扶苏毛云扶苏扶胥小木也扶辅声义皆相近长言爲扶苏急言爲辅孔沖远以爲释木无文不知小木卽木之名也问狄藏槔贡綦朹檕梅朻者聊十一字郭惟解朹爲檕梅余皆未详何也曰石经藏爲臧狄玉篇广韵皆作梑梑臧槔也樊光本槔作说文木也疑卽臧槔矣贡綦疑与朹檕爲一物声相近也梅字当属下句谓梅之朻者名聊也景纯断句似失之问周礼壶涿氏以牡橭午贯象齿杜子春以枯楡当之然否曰牡橭卽无姑牡无声相近易枯杨生稊郑读枯爲姑谓无姑山楡也稊郑本作荑荑木㪅生读如夷谓山楡之实尔雅之文皆出六经景纯于经义甚疏故失于征引问朴枹者谓榇采薪采薪卽薪诸家读法不同解亦互异当主何说曰谓当从舍人本作彚连上句读谓朴之枹者名彚也说文彚作亦卽猬字本从胃得声故譌爲谓也榇采声相近榇一名采薪又名卽薪与榇梧之榇名同而实异问大而皵楸小而皵榎释文皵或作皵似皆俗字曰攷工记老牛之角紾而昔郑司农云昔读爲交错之错谓牛角觕理错也此皵亦当爲错或省文作昔其从皮者经师附益也问枹遒木魁瘣郭以五字爲句义似不了曰此本二物而郭误合之枹一名遒木遒训聚聚木丛木也魁瘣别爲一句卽瘣木魁其别名耳问蛂蟥蛢郭云江东唿爲黄蛢邢疏谓蛂一名蟥蛢然否曰说文蛢蝗以翼鸣者攷工记以翼鸣者郑君注发皇属发皇卽尔雅之蛂蟥也古书从与从发之字多相通说文䳁读若拨国语王耕一墢或作坺诗鳣鲔发发说文作鲅鲅此亦以发皇爲蛂蟥蟥皇音同蛂蟥一名蛢注疏断句非是问邢疏蠸舆父一名守瓜蠸舆父岂三字名乎曰此见庄子至乐篇瞀芮生乎腐蠸司马彪注虫名尔雅云一名守瓜葢此虫名蠸又名舆父邢叔明未检庄子不能得其句读也问郭注莫貈蟷蜋蛑旣以石蜋当之又讥孙叔然引方言说此义亦不了何也曰蟷蜋卽蟷蠰叔然注已失传据方言螳蜋谓之髦或谓之虰或谓之芉芉髦卽蛑之转芉芉卽莫貈之转则叔然所引信而有征矣说文貈卽狐貉之貉貉有陌音莫与貉古文又通用则莫貈异文而同音莫貈犹莫莫亦犹芉芉也景纯未喩古音故讥其不了问蛭蝚至掌是何物曰此卽释鱼之蛭虮本艹水蛭一名蚑一名至掌问密肌继英释虫释鸟二篇俱有之郭氏皆未之详究系何物曰周礼赤友氏凡隙屋除其貍虫注貍虫䗪肌蛷之属密肌疑卽肌蛷也说文多足虫也或作问鵧字从幷释文所载谢郭字林诸音皆不相近何故曰古本作裨笠淮南说林训乌力胜日而服于鵻礼高诱注鵻礼尔雅谓裨笠蚕时晨鸣人舍者鸿鸟皆畏之高氏后汉人所见本尚是裨字鵻裨音相近礼笠声相转也今本字从幷葢卑之转而诸家音犹从卑声谢氏读符悲切读鵧爲裨也问甝白虎之甝释文有下甘亾狄二切此字从甘何缘有亾狄之音曰甝当爲䖑字之譌说文䖑白虎也从虎昔省声读若与亾狄切相合从甘之字说文无之其误始于字林问威夷长嵴而泥郭训泥爲少才力何也曰泥当爲声相近而借用也说文䦵智少力劣也汉书或作苶古音尔与尼相近易系于金柅说文作檷诗飮饯于祢韩诗作坭书典祀毋丰于昵谓祢庙也俗人不通古音乃于尔㫄着人读爲奴礼切又省作你不知奴礼切乃尔之正音故尔转爲乃籋从尔声而音转爲尼辄切也问犬生三猣二师一玂景纯谓与猪生子义同名亦相出入今按豕子之名惟二师与犬同豵猣声尙相近而说文无猣字何故曰猣当爲猥字之譌玉篇猥犬生三子也景纯本譌作猣疑与豕豵音相似傅会不足信问毛公说诗训诂皆取尔雅而文字与今本多有异同何故曰毛公所见尔雅胜于今本如艹木虫鱼增加偏㫄多出于汉以后经师而毛公犹多存古夫不桔鞠嵴令卑居之属皆当依毛本改正者也丁丁嘤嘤相切直宪宪洩洩制法则见于郑笺而毛无之此类爲叔孙通梁文辈所增无疑也以衣涉水爲厉由膝以上爲涉逆流而上曰泝泂顺流而下曰泝游目上爲名此又后人采毛义以益之非尔雅本文也阳湖孙季仇谓周公着尔雅一篇后人分爲释诂释言诸目而以意附益之陆德明以释诂一篇爲周公作葢误会张揖之旨其实十九篇中皆有周公正文释诂一篇非无后儒增入斯爲笃论矣问广雅北辰谓之天堂天渊谓之纽兹妃星谓之天堂天渊谓之三渊此数语似有舛譌曰天堂天渊前后重出必是转写有误窃意上天堂爲天皇之譌下天堂则大当之譌也北极最尊者曰天皇大帝其神曰耀魄宝故云北辰谓之天皇也御览引乐汁图云大当正妃也注云大当钩陈末大星唐碧落文大当叶曜中闺以睦正用乐纬语故知妃星谓之大当也天渊谓之三渊疑指天潢而言纽兹未详濳硏堂文集卷十门人袁廷梼校字濳研堂文集续集卷第十濳硏堂诗续集卷十嘉定钱大昕辛酉新年作新年偏病足谢客且关门酒任邻家醉棊从局外论小时曾了了此厺益昬昬谁送衰翁喜围炉一饷温僊佛都虚幻休寻不死方守谦终受益作善卽爲祥智小蜩鸠乐材高栝柏戕静中参至理说与小儿郞读史记二首子长史笔独嶙峋一字何曾奖暴秦月表区区敲石火祖龙岂异沐㺅人人代茫茫邃古前共和以上阿谁传笑它安乐窝中叜杜撰堪舆混沌年爲秦㷖若题其曾大父云津先生遗像洙泗师承六蓺通蟠龙近派衍江东一经独抱休嫌拙自有名垂野史中生晚无由御李膺楹书三复感偏增名儒有后良堪羡折几家儿想未能上元夜春晴几日听农谣四气和于玉烛调老幼团栾羮骨董菜根香里过元宵生来无亦无憎竹石禽鱼卽我朋一室谁非行乐地十年不看上元镫绛老绛老人疑甲波斯水认㾗蚤知神欲灭难恃舌犹存枫炫秋前叶葵依午后暄唯余菜根味珍重付儿孙沧浪亭桺寄都门旧同学上林桃李各争姸尽让三吴国色先谁道沧浪憔悴桺相看靑眼巳多年晤郉长兴佺山卽畱㝛官斋扁舟偶到雉山城徧野桑麻百室盈三径新开调鹤地六时不废读书声文章政事眞兼美陇树吴云快合幷一榻肎容吾辈住淸风如见古人情题佺山松林读书图松阴㴱处砚池开滚滚原泉万斛才草讶讼庭公事少邮筒时有异书来高文眞与震川伦抚字依然旧日民竹马儿童走相识不知官是读书人谢太傅墓在长兴之三鸦冈见于大平寰宇记或疑墓当在建康佺山明府引南史陈始兴王叔陵传证徙葬本末作辨一篇旣确不可易矣阮芸台秦小岘诸君皆有诗予亦继作一局丁丁棊子堕指麾小儿贼巳破阿坚连牵二十年鹤唳风声气先挫平生拥鼻洛下吟不知中有开济心文度手板徒倒执茂宏故节羞重寻当年久负苍生望手护金瓯竟无恙东山旣出果如何从兹一雪淸谭谤白鸡梦断吁可怜长干梅岭好墓田始兴小子肆狂虐三鸦冈口移今阡颜公石柱张公录表树守冢自胡㝛攷证争传明府文祠田㪅得中丞续宰相风流百世思遗民堕泪读新碑功名盛满保终始令人太息桓伊诗下箬寺陈武帝故宅鸟山王气久销除十笏犹传诞圣居枉费千夫凿巖脉谁知此地有三余涓涓井沸诧神奇㫄舍惊看宁馨儿一样寒泉荣辱异沧桑转眼不多时顾渚山行羣峯踊跃佀波腾阳羡东来翠几层占取白云最㴱处从来淸福付痴僧焙得新芽谷雨前色香味美妙能全盛朝久却头纲贡一任山翁活水煎竹山联句远难稽小杜来游迹巳迷祇有开成杨刺史宾朋羣从姓名题浮谿当日一麾雄解组曾来作寓公分隶大书波磔劲阿谁剔藓到山中一月𧖟忙判牍稀寻山畱客暮忘归城头姑射眞相佀好与闲云作伴飞挽周少霞广文古湫衣钵付周郞卅载声名翰墨场十国遗文补欧薛中州新韵按宫商秋菘春韭山资足霁月光风敎泽长耆旧祇今零落尽尙湖囘首路茫茫和唐陶山明府修复唐伯虎墓渊明神游桃花源六如身住桃花坞不是人闲苐一流难与桃花论宾主对花须把酒对酒宐赋诗诗画游戏耳工拙我不知大儿汉曼倩小儿唐靑莲尸解非所好怕作懵憧僊前身桃花见花喜故应埋骨桃花里三春红雨落纷纷唯有此桃花不死前中丞后明府封植区区三尺土异代堪联侨札交当时耻与绛灌伍明府来自桃花源华胄遥遥本同祖出处虽殊兴趣同唱和壎篪吾与汝歌新诗酹淸醑僊不能言花应语赠胡石梁久赏士龙妙因知彦辅淸琴书坚道力湖海助诗情水阔闲鸥稳天空老鹤鸣蓬门今始启好订岁寒盟题宋汝和画花梅花宰相赋红杏尙书词澹远潇湘画淸逸西陂诗异才不世出一手能兼之老矣兴不浅却写三春姿萧然丈室中忽见羣蛾睂神佀形亦佀卽以花爲师眞花虽云好不耐封姨吹何如宝此卷奕叶长畱贻晓闻禽声我不辨鸟语而喜听鸟声淸晨啁嘈响有若鸾皇鸣我衰久耳聋问字鲜友生何期不速客过我时嘤嘤物微意良厚愿申岁寒盟乐哉我与尔勿慕乔木荣前蜀王锴书妙㳒莲华经本我㫺收金石独少两蜀碑广政九经有本访未覩常怀思东川琴泉古塔圯㳒华贝叶犹无亏六丁刼火烧不尽妙蹟往往人闲贻闻有朱书武成字银钩想出平章爲前顾后郑各藏弆一字欲直千朱提吾家箨石老诗伯首赋长句何淸奇蒋王程宋盛吴赵属和竞放琼琚词一弹指顷岁四十旧交落落晨星移绀园征君忽过我要我染翰题新诗神物巳归邺矦架楷㳒不减杨羲规石刻榻本尙难致何况墨沈光淋漓延平双劒终有合凭君再访虞山遗诗成自慙格力弱临风空捻星星髭次榕皋蛰室韵方丈虚生白斯晨息此庐地偏能避俗身健乐闲居物理寒暄外天心辟初眼前堪悟易何事问三车垂帘如洞壑挥翰卽云烟容䣛无多地观心小有天声名四海满福慧一身全冷笑瓜牛陋焦生未是贤题同人姪策蹇访碑图我有欧曾癖家多适迈才低头看卧石不肎损莓苔吾乡无蹇驴亦少晋唐蹟会须五岳游手扪秦汉石治隐园三友图爲韩旭亭作㫺读遗民传有怀复社贤名高厨顾上齿让郑金先剥啄无它客衣冠俨列僊依依五株桺共话义熙年四蘷犹少一三劒竝超羣桐木南阳旧虹光北斗分传诗垂敎远卖药怕名闻弈叶丹山凤披图诵㫺芬壬戌元日生年难满百巳阅四之三冷暖心无着痴聋理久谙静知楡景促贫菜根甘令节吾何快屠苏一勺酣久脱趋朝籍还多问字缘人皆憎老物吾尙恋编𧖟丝垂尽鱼枯泣可怜成童宛如昨又是采芹年题唐陶山海上乘槎图卽送之海州任三吴十载住双凫东海今朝领郡符一路淸风衣带水送君遥渡射阳湖朐山秀色接蓬莱海市应爲玉局开天与才人诗境界乘槎直到郁洲来石刻江南少赏音郁林妙迹秘东岑凭君多榻靑藤纸寄与人闲好手临闻道胎禽近易驯沧溟来往翅如轮官斋大胜乘轩乐傲煞华亭乞鹤人百室絃歌处处闻一经指授便能文年年僊馆春无恙指点桃花忆使君题绵津山人诗稿酒肉朱门太可嗤何妨判牍又吟诗诗成就正诸名士此段风流巳足师蚕尾山房放鸭洲偶然双字亦千秋贪多好空相撼终让江湖两派流题尤西堂梦游三山图图爲海宁俞体仁画作庄生曼倩渊明太白东坡五像最后一人则西堂也王阮亭朱竹垞韩慕庐诸公皆有题咏予亦作六君咏继之漆园吏而僊着书意有託契舟索劒痕一笑向与郭鷽鸠料鵾鹏大小竟奚若鱼我但两忘人闲岂不乐曼倩岁星精滑稽聊玩世大隐金马门规谏襍谐戏磊落万言书不道神僊字一饱粟可怜三偸桃有味柴桑名家彦汲汲慕鲁叜桃花源久迷不如宅边桺秫田亦复佳肎与督邮偶三径菊黄时岂无人送酒李生谪僊人低头作供奉淸平调三章佀谄亦佀讽知心饭题翁怜才心郑重太息古柏行才大难爲用坡公不合时投老窜海外一生春梦中荣枯了无碍乘桴驾长风奇絶斯游最何人品八家乃以野狐配遂初西堂翁神交五君子海山倘相招挹袂吾与尔今古只刹那人代何彼此龙洲沁园春前例亦如是四月卄有六日重游泮宫赋赠新先辈因追怀西庄光禄壬戌仍逢采藻年恆河㷖髩忽皤然莘莘俎豆今犹㫺济济渊骞后胜前三不朽闲当立脚四先生往孰肩磨牛陈迹重增感寂寞柴门锁辋川吴竹桥礼部湖田书屋图我所思兮湖田春中有着书独乐人靑山如黛只咫尺招邀入户忘主宾腹中五经皮里史手植桃李皆弟子草讶挥豪万斛泉先生自有源头水我所思兮湖田夏花竹便娟秀而野少陵稷契久许身大庇远胜千闲厦湖云忽起山雨来登楼四顾亦快哉冲泥且却油竹伞消暑满酌蕉叶杯我所思兮湖田秋红莲蚤稻香气浮礼耕义耨作家计砚田一获丰千秋海虞本是山水窟载酒题襟兴飞越红叶朝探吾谷云碧波夜汎昆湖月我所思兮湖田冬谢家玉树枝丰容万卷牙签手自校列㝛四七咸罗胸主人淸言锯玉㞕夏鼎周彝左右列安得扁舟乘兴游与君共踏三峯雪题汪竹香孝廉诗藳经义纷纶老孝廉谢敷终应少微占生平滋味餐黄蘗草怪诗情苦胜甜古巷犹传鲁望名笔牀茶灶宛前生只无甫里田堪种破砚年年舌自耕邯郸学步意如何剞纷纷下里歌检点三唐箧中集好诗毕竟抱山多风月吟来当解嘲一生精力尽推敲丛遗藳新排就难得矦芭子细钞蒋湘颿写经图黄庭遗敎墨花翻那佀羣经道㪅尊草笑老人眞计拙金籯几箇到儿孙熹平妙迹久漂零广政遗文曙后星天与圣朝成盛事白头一手写全经癸亥新春问年周一部献岁又三春久作归田赋犹畱食粟身有斋堪习嬾非佛亦忘嗔须发都黄白谁云此老贫腊入新年梅花雪后姸缾无畱客酒案有示儿编獭祭难言博虫彫亦可怜江湖多小集若箇姓名传题可庐对牀风雨图门内堪师友吾家一子由声名梁两到博洽宋三刘白发惊相佀靑镫话旧游联牀风雨夜草忘卞山秋汪蛟门少壮三好图爲秦敦夫太史题我不学周公瑾识曲顾误硏宫商亦不学毕茂世盗飮僵卧酒瓮㫄惟储文字五千卷晨夕相对长无忘六经爲麴櫱百氏如笙簧雕虫一任壮夫诮食跖㪅比老饕忙家徒四壁况善病此生无分温柔鄕当年彦瑜华腴胄知音豪飮工词章自述三好不及色赤心战栗神内藏蛟门比部磊落士直榦百尺梧桐长画师传神出新意十睂环列窈窕孃同时名流竞题咏输攻墨守奚低昂百年妙蹟幸无恙贯月夜夜虹生光赏音今遇太虚子珍重不异兼金黄长城诗格出家学木天两世鸾皇翔急流勇退神僊骨竹西骑鹤聊襄羊检书室有如愿婢倚声人捧桃根觞丈夫寓意不畱意天女下试庸何妨萧生寒俭太自苦踏歌江上同汪郞白公祠喜晤述庵司寇邂逅老僊翁须睂白傅同中朝畱一鹗高论却千熊身与文俱寿诗因㪅工楼台无地起想见古人风此地宐觞咏囘头六十年知章归未晚长庆集先传坐阅千人石闲烹一勺泉扪萝古碣会粹入新编题朱竹垞明诗综艹藳朱竹垞先生编明诗综旣成寓吴阊之慧庆寺鸠工剞劂始于康熙壬午之冬断手于乙酉秋季时先生春秋踰七望八精神矍铄遨游山水不假人扶掖三吴名士载酒问奇字者户外屦常满或出钱助刻资一时传爲嘉话距今百有余年矣予比岁假馆南园每出郭西过白莲泾上访僧雏无有能言其遗事者今春晓泉太史访予春风亭携此卷见示乃其及门陶松如茂才所藏松如尝于故书中检得丛废纸百余片质诸太史识爲竹垞手迹令好手粘连爲长卷虽于全书厪千百之一而笔墨腴润卽絶不经意之中得潇洒自在之趣展玩数四觉先正謦欬如在目前喜可知巳予今年纪与秀水同而目眩手战潦艹几不成字因叹龙马海鹤之姿非跛蹩所及不独才望相厺悬殊巳也敬题四絶句请晓泉和之长芦太史七十六慧庆手钞百卷诗比佀遗山才㪅大瑶华南北总无遗鹤不乘轩老尙鸣近游行徧八门城白莲泾上开书局自信文章合有名安石金经碎翦裁成字字逬珠胎知音不遇陶贞白拉都爲爨下灰侨吴我亦白头翁前辈遗闻想像中多谢神僊郭功父携将长卷话春风题凌仲子敎授校礼图我读七戒篇伟哉凌君学羣言谢未能礼经手自斠释例十三章大义何卓荦古圣重人伦以礼启后觉指让俛仰闲身心日追琢敎从童丱始要使还诚悫庄列崇元虚视道爲桎梏妇姑任勃谿一室生羿浞天未丧斯文庆戴守其朴北海集大成文字费商榷流传二千年学官閟楹桷束阁置勿观张眼等眊瞀眞儒起新安褎然甲科擢不嫌校官卑说经颜古器辨敦卣正声叶征角只手障囘澜功岂但一墣我衰耄巳及废学众所嗀忽枉瑶华诒连城投和璞敬亭云往还千里途未邈安得问字缘黉堂许剥啄述庵侍郞八十仍疉虎邱唱和韵八十乐全翁精神潞国同西京两司马东海一非熊玉尺量才正金针度世工渔庄近三泖消受快哉风此叜非常叜忘年得大年筹边双髩换艹檄百蛮传夜踏金川月晨炊雪岭泉亥章曾未到都入纪行编耻作嗫嚅翁寒松雪榦同南台冠戴豸西省掌批熊霖雨沾濡渥丝纶润色工践扬三十载人识曲江风事业云霄上词章汉魏年行藏眞不愧福慧两堪传力輓千钧鼎思探万斛泉分阴晚犹惜乐府续新编今古几多翁酸咸嗜不同道能融孔释味欲尽鱼熊许郑渊源远欧苏着述工新排诗卷富肆好穆如风曹宪张苍侣硏经寿百年千秋斯道重四海大名传共仰星环斗谁窥䌄汲泉羣英陪杖履语录及时编当代董思翁声名寿乐同三车参象马五戏却猿熊老学心逾细诗传选最工悬弧冬日暖入室坐春风北郭随肩日南宫擢苐年靑氊慙我倦黄绢羡公传卓立灵光殿纡余难老泉鹤南飞一曲欲附五羊编题小谷口读书图爲陈莲谷作当代陈无巳前身郑子眞樵风泾宛佀书带艹犹新汲古元同调虚怀想古人紫芝睂宇在弹指百余春稼门中丞以近藳见示却寄词章经济本同源钟鼎山林岂异论韩子文皆从道出温公事可对人言采风不尙千篇富养正方知六义尊三复公诗得诗㳒草夸绮丽入㫄门和稼门中丞见赠之作穨然暮齿久成翁犹在名卿拂拭中假馆巳叨仁者粟论诗常诵穆如风公心佀鑑胜高颎我腹无书媿郝隆愿勖靑衿勤向学焚膏珍重寸阴功题陆桐庵霜林秋月图寒林寂寞夜迢迢曳杖何人渡板桥一片空明了无滓此中妙谛问参寥梁山舟前辈八十占得西湖苐一峯烟云供养几千重门悬曼硕山舟字人识坡公笠屐容挥翰尙看奔渴骥着书久巳薄雕龙年开九十身逾健不爲登高借筇甲子元旦七十还加七重逢甲子春元无驻颜药犹作负暄人眼暗观书懒神疲假寐频庭梅知我喜催放众香匀人如都散汉身住小屠苏竹听今年响桃㪅旧日符江湖游巳倦面目丑难摹比佀香山叜公然一岁踰题黄荛圃除夕祭书图斗室纷罗列今朝倍肃将礼行祠灶后心爲拜经忙神智年年益精灵字字香一瓻曾借读助祭或须卬吴槎客七十七十颜犹少壮如松身鹤骨最淸疏手摹离墨前朝字家有淳熙善本书曹宪寿应逾百岁苏公味只恋三余海山咫尺庭前列试办长筹几屋储闻瞿涉斋广文之讣怆然有作隔㝛瑶笺墨未干巫阳升屋太无端乗风想到芙蓉馆题句犹传苜蓿盘虎阜听泉成昨梦鹤湖载月记同看衰龄久觉知音少绿绮从今忍再弹偶题有月忙开眼无鱼少羡心影形神互荅生老病相寻㝛艹年年泪秋霜渐渐侵在阿常独寐慧地一书淫次孙师康十一岁好诵余诗喜而有作病来十指似悬椎巳是江淹才尽时慙愧惊人无一句虗劳汝诵老夫诗濳研堂诗续集卷十门人黄钟校字濳研堂文集诗集卷第十濳研堂诗集卷十嘉定钱大昕京口阻风恆河囘首感波斯潘岳顚毛蚤就衰舟遇逆风多费力人来熟路懒题诗渐疏肉食牙将落苦山行脚未疲问讯竹林知不远天应畱我一探奇㮄人谣江上多顚风三日断来厺邻船犹未开且草争先渡渡黄河四日入邳州境水急沙㴱两岸弯经旬不见髻螺环推篷一笑眞难得目送邳州几点山昭阳湖蒙蒙万顷水云风八月犹䓿萏红湖上人家无长物荡舟齐出卖莲蓬一年强半是辛勤家具无多只一身菱角鱼苗都卖却晒将荷叶当炊薪两行老桺绿方酣百里遥山翠欲含只少红楼兼画舫风光约畧佀江南谒先贤仲子祠世巳无坚白谁能免忮求升堂功自进浮海厺何愁品与颜曾亚贤于管晏流巖巖邹峄近庿食共千秋太息东周日虚生政事才未逢治赋使终致结缨哀君子穷如此强哉矫不囘浩然畱正气魂魄想归来济宁鸿爪重来此地畱淸波依旧遶城流天边又见初弦月泲上终夸苐一州水引鲁桥囘玉带碑传汉隶搨银钩寻常那敢轻题句子美南池太白楼杜文贞公祠森木鸣蝉八月凉拾遗游迹未全荒中书落笔才眞壮宾客诸矦老㪅狂直欲许身追稷契何曾谭蓺薄卢王南池再拜瞻遗像宛到成都旧艹堂南旺四面皆成浸中流贯一河民居编苇易生计捕鱼多打枣秋霜煑悬镫夜舫过尙书遗泽在庿貌俨巍峩分水庿十夫邪许舌脣干挽索长嗟上水难不道顺流元有日试从分水庿前看轻颿如箭激涟沦下牐开头捷有神好语来船草相妬明朝各自顺流人卫河顺水拏篙捷乘风挂席便渐移双只默数往来船岸桺秋仍绿沙禽晚欲眠河流元自浊不碍月长圆古诗治生无良方要取纤啬善不见东家翁起富百千贯幼小歴辛勤到老脚犹健儿孙渐穨惰蚤眠起常晚㛰嫁选高门烦费不知限产分食指多岁率恐无羡乃逸侮父母空使识者叹新陇故鬼冢古屋今人居百年一小刼艹木㪅荣枯当其快意时自诩智有余钱刀身外物偶爲我之储人满天所槩封殖徒区区子孙巳难保勿嗤它家愚东家选入官西邻试登科侧闻长老言祖父积善家一朝遽自大舆服相矜夸内史固贵人里门肎下车英特纵迈㫺行义恐不加世情见烂熟聊付一笑呵伊尹世所师与人靳一介取之胡不然多多毋巳太子母算无遗尺寸得始快忍断友朋交不念骨肉疏傅飮几何和峤癖可怪老至耄将及盇受孔子戒杨邨道中岸岸垂杨万缕斜轻阴日午不飞沙只疑白浪如银涌十里秋风乔麦花题王雅宐借银劵艹堂赀待王录事少米惠乞李大夫分人以财今巳罕称贷保任古有诸诗人多穷乃往例四壁萧然了无计雅宐山色难疗饥下策区区凭约契谁其借者袁与之白银五十无零奇万息二千一岁率货殖之传宁吾欺年月日子纸尾压岁暮责偿应不乏生平耻食豪家鲭此来却费山人押风流寸楮偶流传笔㳒圆劲鍼裹緜好事嗟赏归与赵评估一字直十千褚先生客马少游乞我作诗述其由岁将暮矣我亦愁有台逃责招我不题沈东田观察小像调御元无相犹龙患有身信天心是易行乐气常春山以静斯寿梅因淸益新当前生意满落落寄吾眞静里日如年春来乐事便梦知蕉鹿幻戏任纸鸢牵晓撰靑藤杖闲浮药玉船行窝随处有观物悟先天题箕僊画爲曹慕堂给谏作列僊逃人闲无爲得自在云何爲物役毋乃洩天縡前身笔墨缘结习了不悔促迫见能事淋漓绚异采胷中出邱壑意外藏傀儡遥山翠列睂緐花红绽蕾武陵本人世此景不我绐黄门偶得之宝于珠百琲色相眞卽幻达人视齐等画㕑愼藏弆莫学狂顾恺腊八日同曹习庵编修吴白华侍读陆耳山宗人集赵实君斋消寒小飮卽席口占索和车轮嬾逐软尘忙官意文情两欲忘不速竟来容恶客无何且飮卽寛鄕餔糜大胜盘游饭咂酒兼唿般若汤招引吾侪相暖热诧渠元叔未空囊翼日诸公和诗未到疉前韵催之听鼓应官有底忙会依眞率约无忘身藏人海翻成隐酒遣愁魔别是鄕只澹交㴱佀水不知世味热于汤诸公才大皆诗伯好句先催出锦囊同人约爲诗会迟而未果习庵疉前韵见示依其数荅之身闲心却爲诗忙结习应嗤老未忘腊尽正宐催岁课交亲还佀在江鄕霜肥铁脚堪成鲊冰凝黄芽好按汤便拟淸谭消永日从来无底是书囊轻尘弱艹百年忙自垂名久不忘中酒几曾妨学道着书何必待还鄕联吟韩愈应招孟襍体江淹或拟汤我欲致师惭思涸匹如潍水壅沙囊题寓斋壁疉前韵墐户穷冬了不忙异同坚白辩都忘身随候鴈重爲客语类笼禽尙带鄕故友渐稀星向曙妄心巳厺雪消汤一家长物休嫌少羞涩犹存旧日囊紫薇司谏校闲忙渴睡希夷一觉忘大自在能参佛地无何有可认吾鄕三冬粗足撑肠米甲夜先温洗脚汤算计平生受用东坡居士腹如囊再题寓壁仍疉前韵四十余年日月忙蚤衰容易事全忘推排自媿称前辈谐谑偏欣道故鄕且住爲佳嗤望蜀徒劳无益草扬汤如来慧眼看能破未必愚公让智囊丹黄涂乙勘书忙掩卷先愁过目忘赋别久枯江令笔说经欲到郑公鄕古泉汲井凭修䌄活火煎茶候沸汤杜左和钱均是癖休将便腹傲空囊鼻端观白怕心忙烦恼欢愉要两忘形影互嘲皆妄相神僊可致有眞鄕滑甘且试靑精饭峻利休尝白虎汤康济一身吾巳足千金肘后检方囊一冬何事梦偏忙梅笋江南思不忘百里近游船当屋三农活计稻爲鄕浇花特地储新水薙艹随时利热汤闻说林檎栽几树秋来结子定盈囊柬习庵款门剥啄不辞忙坐久谭㴱主客忘甘井汲泉宐勿幕官园种菜只如鄕校书君正然藜火病齿吾方呷药汤卅载光阴𫾣石过儿时记赌紫罗囊传衣缚律枉多忙挂角羚羊迹要忘谁佀公才夸八斗眞看诗老出吾鄕蒸砂千刼终非饭薄酒三钟却胜汤攻短自来须苦口刀圭爲我启行囊曹劒亭刑部和韵见赠卽奉荅餽岁人闲作意忙先生闭合坐来忘两篇观物心中易一枕游僊梦里鄕老手诗眞如啖蔗庸医药草试煎汤熊罴谭笑居然却十笏淸斋倚隐囊二十二日吴杉亭舍人招同褚鹤侣刑部蒋渔邨编脩陈宝所给谏小飮疉前韵行㕑眞讶咄嗟忙翦烛西窗话不忘但愿同心常聚首何妨异县㪅它鄕吟堪度日频敲钵热不因人自造汤门外飞沙寒刮面欲从质库检衣囊荅严跂堂和韵见赠之作黔南蓟北马蹏忙踏雪飞鸿意未忘暮节无聊惟索句才人不遇例思鄕诙嘲顾我眞如朔傥怜君畧佀汤一盏酌来相慰借毛锥那得久藏囊可怪诗成击钵忙把来过日不能忘半空眞见华严阁六出争奇户牖鄕力厚佀斟缸面酒味甜欲嚼菜羮汤求鱼自笑先投蚓引出人闲罟百囊已丑除夕疉前韵九陌喧阗爆竹忙过年俗例未应忘北来几月俄除夕南望停云是故鄕绣褓痴儿能觅栗靑裙小妇爲调汤屋租米券都偿了压岁钱犹足一囊一夜偏兼两岁忙春风如候几曾忘痴獃不卖甘违众慈俭能持欲化鄕促坐共围炉炭火延龄预办粉团汤只愁才减年徒进食粟区区爲革囊灶马桃符递换忙迎新推故了相忘艹元多暇官知冷泥飮相邀士有鄕习嬾渐如三起桺疗贫终少十全汤祇应无誉仍无咎日玩羲爻六四囊矻矻穷年爲甚忙文章报国意难忘遗经独抱眞奇货破砚重磨当狭鄕壮不如人思炳烛行求无悔怕探汤开春欲到琉璃厰购取奇书满一囊次韵严跂堂正月三日对雪闻君逃禅学迦叶不作佛助惊蛱蜨苦吟生生未摄险语偪人和韵疉我穷坚壁兵不接诗肠十日稍安贴斋空㳒喜爲妻妾苦行如僧少度牒今日何事手揩睫示我新诗笑浮靥春三日雪盈尺浃曰大有年纪瑶笈常甲如荼万夫詟眞妃携从昼出猎六合澒洞一足涉大慈布施倒囊箧令严不闻人语喋诗人舌耕六籍馌失喜满酌三升腊一身康济阴阳燮摇笔千言观者慴句奇格变书之箑令我目心以惬彼盈我竭欲赪颊信手荅之倚牀楪技痒不禁破械辄我诗可弃履中屧君才有用劒上铗春风马蹏行蹀躞勿作平原乞米帖跂堂和予诗兼订春游赋此荅之此身何佀舟一叶了识非周亦非蜨聊以诗酒自调摄忆㫺下笔文采疉自言古人武可接少游风雨纵妥贴不中退之作婢妾陋哉断狱取陈牒盲人漫学离朱睫嫫母强效西施靥少作可焚汗背浃君平僊骨注丹笈沈默艹元语不詟暮作于诗当渔猎奇外出奇趣日涉白战了不携三箧我顷多言悔喋喋豆羮菜虀田父馌敢匹炮羔祠伏腊献岁三阳和气燮蛰虫始振呴雉慴春云如黛风如箑与子偕游我心惬一笑色动三豪颊酒一偏提果一楪醉翁飮少一醉辄有山且着谢公屧有车草弹冯公铗过隙白驹厺蹀躞觞咏千秋传褉帖正月十九日同曹习庵编修张绣堂赵实君两上舍游白云观次习庵韵重阳之敎起关右一花七叶了无垢神僊宗伯出善门戊辰正月日十九全眞心欲长交梨遗世肘仍化枯桺干镫焰向崑嵛传一滴源从甘井浏马谭刘郝漫齐名泰华居然俯陵阜两朝征召笑不应却着鞵雪山走老翁八十㪅何求曷不杜门丹竃守至人有道先济物忍令芸生死速朽采芝黄绮解避秦区区独善讵高手僊家那有不死方五利文成非吾偶阿谁辨伪妄訾謷多事山僧想颜厚卽今都人传䜩邱了识长春道长久招邀朋旧出城西后车不载偏提酒令威千岁几曾归不朽之名乃眞寿白云厺住自无心能解世人烦恼否宝刀行送龚梧生同年之官黔中宝刀千金淬䴙鹈丈夫出门万里携四㪅月黑白虹出眼中贝玉眞如泥三刀佐郡才小试百錬平生成利器生苗买犊相劝耕循吏于今见龚遂送胡牧亭侍御南还矫矫神羊柱后冠曼容移疾遽辞官卖文价贱穷休送避债台遥厺尙难半世艹元耽寂寞十年薄宦耐酸寒鄕园旧侣应相待梦泽春风把钓竿二月廿七日同慕堂给谏竹君学士伯思户部登陶然亭潇洒闲亭子登临便不同人来春树杪山落酒杯中艹细才抽甲池枯不满弓江鄕当此日桃杏巳靑红哭翟舍人均廉才望雄三浙文章博两官羊终澹泊小凤亦淸寒鹏自培风久鲇偏上竹难侏儒应笑尔长饱一囊餐禄命妨文士精神惫苦吟空罗胷列㝛终欠腹三壬自牖言如昨居肓病巳㴱祝予何太急恸絶不成音题候官林氏所藏汉甘泉瓦拓本贵贱世无常不见金与瓦寻常博者注弃之等土苴一枚传自汉黄金千勿假古色敌敦彝篆㳒证苍雅谁云搏埴工恐是造化冶古人一物微制作不苟且曰长生无极云汉幷天下款识避雷同吉语当祝嘏香泉强解事毋乃所见寡茂陵甲帐空铜僊泪盈把博物不逢张千年委山野文孙宝手泽勿替引来者瓦全神所护金籝我姑舍翻怕多财翁笑汝癖成瘕题吴香亭鸿胪古藤诗思图海王之邨近书市新城尙书曾卜庐藤花一本手所植岁久翦败惟枯株神明扶持终有力生意宛转枝头苏好花应厌俗客对风流今又逢鸿胪追逐唐贤究三昧新诗解脱如花腴犹嫌三春花事厺㪅倩画手纪以图古槐修竹静者居置身花下晨夕娱绿阴满架淸有余封殖无忘前辈誉明年花开可痛飮折简行复招吾徒比邻㪅唿程舍人相于联句穷朝晡此藤此屋淸不孤佳话欲继匏菴吴同曹慕堂给谏朱竹君学士陈伯思户部史文量孝廉曹申之上舍爲西山之游出郊㝛二老庄和竹君韵春有伴靳从骖泼眼山光削碧簪心以地偏应㪅远味于交澹不求甘竹谿耽逸人仍六蕉叶浇愁我亦三城市渐遥巖谷近此中容得是淸谭张忠烈王墓高冢佀祁连㫄可万家聚苍凉阅人代忠烈增跂慕百战起将门三台赞政务伟哉定南交富良一苇渡缚酋如缚羊系颈逮妇孺疆理二十年木坏中自蠧空闻捐之议盇思郑吉护可惜东西杨一着偶投误事往那可追墓田了非故犹存翁仲立尙识夫人祔石刻叙宗支昭穆粲然具欧表例可循世系足推溯摩挲恭靖碑文字中矩度传钞病未能怅望斜阳暮山行疉前韵仄磴崎岖不碍骖襍花琐碎也宐簪云来天外当头合泉在山中彻底甘陟险直须作气一避喧巳佀伐毛三十年结想今才到目击端因胜耳谭岁月堂堂隙过骖淸游喜盇朋簪只除佛地境皆俗每到山行心欲甘骠骑名眞输苐五瞿昙义且叩前三扪萝恐有辽金刻好摭遗闻入笔谭戒坛大众同囘向天神护此坛光明心不昧坚忍力须完薙艹根宐断传薪火自钻宣尼箴四勿吾道亦先难传戒从知幻开山记㳒均结坛还佀㫺成佛定何人淸磬诸天晓乔松太古春安心虽未竟三㝛亦前因和竹君戒坛读辽㳒均大师碑因弔学士王鼎三十韵爲礼司空塔兼钞学士碑编犹可读遗行巳难追博物雄燕涿通经习礼诗太宁蜚遯日上巳祓除期下坐羣相诮挥豪信不羁识山嗟肉眼脱颖借毛锥策射淸凉殿名胪白玉墀夺标先独占纪岁两存疑初捧州僚檄聊牵县令丝才名宐馆阁祕典预论思汲黯言常戅宣公政屡咨忤时官未进骂座醉偏痴骚客终迁谪淸流被搒笞孤寒经岁甚雨露一朝施果复銮坡旧何曾凤德衰暴风惊忽举卧榻正无攲忠直神惟佑词章世所推珠虽百琲失豹偶一斑遗幢署优婆塞铭征坛主师简栖文品贵㳒护笔踪贻刻倩王惟约求容释裕窥焚椒书可匹砺毕妙难訾椎拓应千本糢煳恐异时旧闻坠逸正史证阶资开国分封渥丹文制诰知勋才都尉转赐许佩鱼垂稽古荣非忝逃禅俗漫嗤元言谭吼石密戒受毗尼佞佛何妨达匡君要有裨马鞍峯顶望怀古且支颐姚少师祠㶁㶁泉流槛外分披缁入定戒香熏空登北郭诗人社难上西山老佛坟好杀共知和尙误着书赖有故交焚依然病虎形容在曾否声名直半文夜㝛潭柘寺用石刻金僧重玉韵泉淸山气如秋假榻精庐卧亦游夜静与居惟木石心忙难伏佀龙虬月筛丛竹摇空影风入高松响急流一室了无增减相此身今欲号浮休妙严公主拜甎㫺闻元公主苦行何精进六时五体投一甎双趺印沁园自言富视之如朝蕣㳒轮得慧珠河断利刃单极干可絶受砺石欲磷区区搏埴土踏破存者仅至人得鱼忘凡夫刻舟认饶舌紫柏师宝爲山门鎭匣藏尙宛然曾费宫锦衬当时宗室女下嫁鲁赵亲各冒贵主称内朝鴈行觐讵必出嶭禅齐谐勿尽信僧房偶题渐绿春来艹常靑屋里山门前无垢水不肎到人闲潭柘寺四围山簇靑莲花莲中之的㳒喜家箧里龙子自来厺殿头鸱吻犹含呀泉声无尽波罗密树影可怖鸠盘茶卢沟桥只一舍近行人不记恆河沙三月廿二日同钱宫詹箨石纪太仆心斋朱学士竹君褚学士左峩曹给事慕堂冯刑部君弼入㳒源寺观海棠偶见㫄院墙脚支瓮方石有异撤而视之则辽大安十年观音菩萨地宫舍利石圅记也心斋有诗纪其事卽次韵长安春可游赏花到佛寺至德灵芝书景福南叙记妙迹屡摩挲响搨劝好事卓立尊胜幢石圅列其次复有党竹谿令史述建置刼火了不焚人天护初地得陇复望蜀吾侪心巳肆运甓覆苔石果得义中字想见挥豪初淋漓墨沈翠一万舍利藏卅二相好僃檀那百千家合掌叹神异金钱巨社输宫商㳒螺吹事往七百年谁识聪辨智舁来鎭僧寮钞取入书笥纪年古多同旧闻或误识结习文字闲净名毋我议琉璃厰窑户掘土得古墓棺椁朽尽而骨㳒殊异视其志石题云大辽故银靑崇禄大夫检校司空行太子左卫率府率兼御史大夫上柱国陇西李公墓志铭撰书人则不可攷矣督厰工部郞中孟君澔令改埋于故兆东二十步幷其志瘗之世遂无拓本李公之名不见于辽史因摭志文大畧作诗以遗攷古者琉璃厰前工搏埴十夫畚土土委地舍畚涟洏见枯胔棺槥不具骨㳒异其㫄片石谁所志大辽李公官阀僃厥讳内贞吉美字汉前将军出所自家于嬀汭世有位举唐秀才祕书试试主簿丞淸净治大圣南牧六师肄向化请命隶下吏属珊帐下蕃汉骑廿万精兵可敦置中丞提举金鱼赐左右仆射新宠被述兰王燕南面寄授以押衙心膂倚戒得抱公输忠义专城蓟州寛惠莅都监银冶廉直遂检校司空三台致终于太子左卫率先殷氏三子嗣继室以何有男二各各通显周行置保宁十年月夏季行年八十恆干弃葬之京东石室閟黄肠便房久摧毁白日忽㷖长夜寐岁阅八百隙过驷富贵声名竟何事改埋且免乌鸢飤犹胜溟漠堙名字吾生金石有奇嗜恨未氊椎入箧笥遗闻可补隆礼志传与好事纪原委题候官林氏陶舫砚铭册子蕉叶靑花甲乙分故交耐久㪅能文想嫌结绿县黎俗别署头衔万石君铁画分明手自镌名山藏弆耐千年怪它欧赵金石椎榻何曾到砚田送江于九之官安庆隆冬风雪冷仆夫将载驰送君路三千游宦皖水湄君才故磊落循良古爲师文章与政事能手两兼之仕途如黄杨逢闰一寸亏别驾古通守职闲秩未卑衡阳君旧游手扪岣嵝碑天柱亦南岳山灵缘在兹振衣可一登荆扬俨列睂石壁剔菭藓恐有龙眠词见弹太蚤计令我朶两颐人生有几别后会复何时君爲江淹赋我媿钱起诗游善果寺白𥿄坊前靑豆房当年赐额乞貂珰修廊搏换须睂古老干支离桧柏凉丰碣未磨礼部札荒原谁认故矦墙山桃一树开旋落瞥眼春光有㡳忙㳒源寺看花丁香花落海棠火迫春风到牡丹冷笑山侩忙底事栽花只博别人看㳒源寺观牡丹因怀琴德精蓝地近一牛鸣毎到花时几度行天与色香矜智慧人从开落悟亏成老侩底用谭优钵长者眞须学浄名蒲褐先生无恙否何缘共坐话无生题黄星槎所藏汉崋山碑拓本江夏过奼我袖中有西岳六丁取不尽古色尙斑駮一饭先钟梁三舍后斯邈森森劒锋藏苕苕禾颖擢美女簪好花壮士横长槊白象露齿牙苍龙吐角掉尾鱼戏波垂头鹤俛啄依稀六百字字字玉在璞杜迁石巳碎郭香文未剥当年松谭阁薇露手亲濯侍史妙潢牙签自追琢啸月古逸民顾荣共商搉手书付官奴恐溷俗子浊岁久罕益珍性癖果而确风流今犹㫺嘲笑任蜩鷽院体行楷书我见辄欲嗀借君罗纹砚试一临池学题惠松厓征君授经图汉儒说经重诂训授受专门先后印三代遗文近可推大义微言条不紊后人凿空夸心得一笔欲将郑服摈虚谭名理诃玩物陈义甚高词巳遁我朝经术方昌明天遣耆儒破迷闷红豆风流手泽贻三世大师淸望峻正谊常睎董仲舒识古共推刘子骏尤长羲易泝九师辅嗣说行存亦仅郢书燕说一例芟坠简逸象尽日捃画吞仲翔洵巳足论持赵宾兼肎仞苦心孤诣识者谁后有子云或能信礼堂写定不得传令子趋庭万人俊羣书暗诵才翩翩家㳒相承语谆谆靑紫拾芥何足云朴学千秋宐自奋吾生亦有好古癖问奇曾许抠衣进廿年聚散等浮沤㝛艹靑靑老泪抆展图仿彿见平生苦井长眢几时濬黄门精熟继长翁试听它年石渠论爲袁春圃给事题苦瓜和尙余杭看山图连蜷不了几行树辣阘无根千尺岑一洗人闲甜俗格丹靑如见苦瓜心题沈椒园前辈松亭读易图先生晚好易韦编百过读兀坐古松亭淸吹风谡谡凛然岁寒姿劲直凌凡本三百八十爻取象各有族白茅借无咎枯杨华非福失据蒺藜危得系苞桑卜乘刚怕葛藟善柔嗤苋陆松耶何乃遗疑义费往复善易象可忘至理思烂熟科上藁奚爲坚多节所独抱经究终始洗心以自淑行藏三十年囘首一信㝛渐鸿瞻羽仪贲趾脱轮腹道协敦艮九名取安节六磊砢后彫心草逆交不黩经师多上寿额手爲公祝病目廿二韵病目帀月余屛荤疏酒醆昼常怯窗明夜苦辨星皖观火光忽岐遡风涕偏潸眵凝舂麦泪流淅米㶕绿瞳欲掩珠赤眚巳侵眅漫天作谢絮平地起秦栈朱碧只一槩金沙草分拣看书春月翳作字秋蛇绾视鸟眞如乌写弗却类丳约僮宥便了课儿昧瑟僩渐近杜钦盲空羡华元睅欲寻龙树方安得金鎞刬平生耽文字蓺林志飞䎒分无蛾绿餐徒劳汗靑篹多记精日销玩物颜有赧天敎息吾黥日使艮其限五蕴先断色万事难挂眼方圆河洛图疏密麻沙板相对了不知付之一笑莞象㒺傲离朱申徒薄子产戒愼所不睹斯道本至简浑沌未凿初今吾岂异撰赠伊宛中孝廉之子名家彦风流数妙年谭经探义海句出心田老马途能识神锥颖最先中郞枕中祕欲待仲宣传镫下作一镫荧荧光歘然散数点渐远光益多百道飞电闪外环晕几重着色闲浓澹殷红日杲杲蔚蓝波潋潋心知眼前障欲以一手揜五采㪅交射不絶始燄燄夜梦神吿予妄相厺以渐草漫投刀圭最忌弄铅椠幻影非有着眞精宐自敛譬之泥在水水澂泥不溓又如云掩月云过月不染复其见天心我圭本无玷圆桌曾记瑶台聚八僊模棱新样阿谁传翦镫眞快团圞话让坐无妨左右旋移到中庭天佀笠分将半面月初弦瓜庐与尔相称聱叜从今草恶圆暖炕炽炭中央气四通先生眞欲号冬烘未妨厝火仍安寝且耐薰心畧御穷上座试安木居士炎官新守土司空江南有客酸寒甚伏枕偏愁内热攻罗两峯鬼趣图人言鬼可憎君独观其妙触于目所遇审厥象惟肖巨室可偃寝驰逐谁所召昬暗锁自缚安得慧镫㷖六趣理本同执着互相笑奇诡到笔端佀闻诶出訆书家艹圣难苦心世草料瞰室非尔防一任梁闲啸濳硏堂诗集卷十门人黄钟校字潜研堂文集濳研堂文集卷第十一潜研堂文集卷十一嘉定钱大昕荅问八问许叔重说文解字十四篇九千三百五十三文不见于经典者几十之四文多而不适于用窃所未喩曰今世所行九经乃汉魏晋儒一家之学叔重生于东京全盛之日诸儒讲授师承各别悉能通贯故于经师异文采摭尤僃姑卽予所知者言之如塙卽易确乎其不可拔之确卽括囊之括卽跛能之跛捊卽裒多益寡之裒扴卽介于石之介戠卽朋盇簪之簪椯卽观我朶頥之朶卽虎视眈眈之眈跾卽其欲逐逐之逐䩉卽咸其辅颊舌之辅睇卽夷于左股之夷㰩卽妇子嘻嘻之嘻趀卽其行次且之次檷卽系于金柅之柅卽渐进之渐嬬卽归妹以须之须菩卽丰其蔀之蔀寷卽丰其屋之丰揅卽极㴱硏几之硏卽探赜索隐之索㞟卽天地定位之定勼卽书方鸠僝功之鸠敭卽明明扬侧陋之扬禷卽类于上帝之类攴卽扑作敎刑之扑訇卽询于四岳之询䭬卽稽首之稽偰卽稷契之契莳卽播时百谷之时敟卽典朕三礼之典卽分北三苗之北卽翕受敷施之施䋛卽粉米之米睉卽丛脞之脞酓卽厥贡檿丝之檿涔卽沱潜旣道之潜卽岷山导江之岷墺卽四隩旣宅之隩槇卽若顚木之顚恉卽不匿厥指之指䑣卽高宗肜日之肜昱卽翌日乃瘳之翌䣍卽王来自奄之奄黸卽卢弓之卢縒卽诗参差荇菜之差覒卽左右芼之之芼卽于以湘之之湘鬹卽维锜及釜之锜卽素丝五緎之緎俆卽舒而脱脱之舒眝卽伫立以泣之伫跔卽母氏劬劳之劬卽北风其凉之凉卽而不见之卽燕婉之求之婉檹卽椅桐梓漆之椅卽缘竹猗猗之竹邲卽有匪君子之匪卽且往观乎之且嫙卽子之还兮之还緉卽葛屦五两之两媞卽好人提提之提卽彼汾沮洳之洳茮卽椒聊之实之椒赹卽独行睘睘之睘鞪卽五楘梁辀之楘瞂卽蒙伐有苑之伐襗卽与子同泽之泽嫽卽佼人僚兮之僚卽神之弔矣之弔䩁卽雨雪霏霏之霏㵣卽载渴载饥之渴卽节彼南山之节慯卽我心忧伤之伤淜卽不敢冯河之冯昇卽弁彼鸒斯之弁疛卽惄焉如擣之擣刌卽予忖度之之忖卽无拳无勇之拳嬥卽佻佻公子之佻卽监亦有光之监卽无将大车之将晻卽有渰萋萋之渰楑卽天子葵之之葵卽如食宐饇之饇䯾卽绸直如髪之绸卽其丽不亿之丽㿥卽白鸟䳽鹤之鹤羍卽先生如达之达卽于豆于豋之豋䈞卽笃公刘之笃怋卽以谨惽怓之惽齌卽天之方懠之懠栠卽荏染柔木之荏疹卽瘨我以旱之瘨卽旣成藐藐之藐䣝卽出㝛于屠之屠扔卽仍执丑虏之仍㚕卽佛时仔肩之佛暀卽烝烝皇皇之皇犹卽百禄是遒之遒挻卽松桷有梴之梴傿卽春秋郑伯克段于鄢之鄢卽隧而相见之隧卽帅师之帅屰卽去顺效逆之逆卽观鱼于棠之棠卽伐戴之戴剫卽工则度之之度卽郑伯入许之许郗卽温原絺樊之絺聸卽祝耼射王之耼㱻卽不疾瘯蠡之蠡䇐卽涖盟之涖彶卽生急子之急卽余心荡之荡卽批而杀之之批㝅卽谷于菟之谷爪卽筑台临党氏之党鄈卽盟于葵邱之葵卽作爰田之爰㪤卽终朝而毕之毕卽韅靷之韅跀卽刖鍼庄子之刖徎卽匹夫逞志之逞宔卽作僖公主之主卽请食熊蹯之蹯琀卽来含且赗之含鄝卽舒蓼之蓼卽埋诸马矢之矢癅卽三进及澑之澑眯卽提弥明之弥䇓卽寡君须矣之须铻卽西鉏吾之吾耴卽郑公孙辄之辄玎卽君出自丁之丁歰卽四翣不跸之翣鞣卽辔之柔矣之柔卽冯滑之冯盭卽罪戾是惧之戾卽粪除之粪䔏卽薳氏之簉之簉卽祭公谋父之祭卽周走而唿之周嫥卽琴瑟专壹之专卽干祭之门之干卽使髠之之髠䋵卽渴葬之渴儡卽及者何累也之累㾁卽怴也之怴卽卒怗荆之怗卽贲浑之戎之贲卽视归乎齐矦之归卽礼记恭敬撙节之撙卽悼与耄之耄宭卽羣居五人之羣䈕卽不同椸枷之椸卽毋嚃羮之嚃弞卽笑不至矧之矧卽大夫曰卒之卒卽四足曰渍之渍夋卽拜而蓌拜之蓌卽瞿瞿如有求之瞿休卽畏厌溺之溺抴卽负手曳杖之曳葠卽寝苫之苫顝卽不爲魁之魁儗卽疑女于夫子之疑卽丧之有踊之踊廦卽辟雍之辟迾卽山泽列而不赋之列迻卽移之郊之移卽其器疏以达之疏䄷卽钧衡石之石斠卽角斗甬之角筁卽具曲植之曲卽籧筐之籧卽命国傩之傩霃卽天多沈阴之沈彣卽黼黻文章之文䨒卽其音羽之羽娿卽是察阿党之阿僟卽数将几终之几竲卽夏则居橧巢之橧卽则鸟不獝之獝匋卽器用陶匏之陶瑬卽玉藻十有二旒之旒㬎卽茧茧之茧脜卽柔色以温之之柔卽免薧之免洏卽濡鱼醢酱之濡褍卽朝元端之端卽疏屏之疏鬜卽夏后氏楬豆之楬䐑卽聂而切之之聂繟卽其声啴以缓之啴㑥卽啴谐慢易之易姁卽煦妪覆育之煦卽回邪曲直之回卽封黄帝之后于蓟之蓟卽其輤有裧之裧䞨卽顷步之顷䢦卽率性之谓道之率卽陷阱之阱卽睨而视之之睨憿卽行险以徼倖之徼佋卽序昭穆之昭卽恂慄之恂卽合卺而酳之卺卽缜密以栗之栗㥠谞皆卽周礼府史胥徒之胥㜎卽女奚之奚卽匪颁之颁醠卽盎齐之盎卽㴱蒲之㴱楃卽帷幕幄帟绶之幄卽夏纁元之纁翇卽敎帗舞之帗䍿卽敎皇舞之皇㨷卽恤民囏阨之囏娓卽以媺诏王之媺卽骍刚用牛之骍誋卽以诏辟忌之忌瓛卽公执桓圭之桓趧卽鞮鞻氏之鞮卽掌三兆之兆绦卽龙勒条缨之条揟卽犬䄙尾櫜疏饰之疏薠卽素车棼蔽之棼軿卽苹车之萃之苹倗卽爲邦朋之朋䥙卽夫遂取明火之遂䢒卽诸矦邦交之交枒卽轮牙之牙軭卽虽敝不匡之匡橾卽捎其薮之薮榷卽参分较围之较绢卽刺兵欲无蜎之蜎玚卽祼圭尺有二寸之祼珇卽驵琮七寸之驵卽弓之畏之畏撎卽仪礼宾厌介之厌粈卽朱羽糅之糅搹卽苴绖大鬲之鬲坄卽垼用块之垼酌卽酳尸之酳尟卽论语鲜矣仁之鲜㧢卽因不失其亲之因卽郁郁乎文哉之郁蹎卽顚沛之顚卽行不由径之由敕卽策其马之策柧卽觚不觚之觚隿卽弋不射㝛之弋攩卽君子不党之党諰卽愼而无礼则葸之葸䁈卽启予足之启㦛卽与与如也之与才卽绀緅之緅坿卽附益之附㣤皆卽不践迹之践詧卽察言而观色之察劵卽无倦之倦卽沟渎之渎憰卽谲而不正之谲傆卽鄕原之原簙卽博奕之博卽孟子野有饿莩之莩踤卽卒然问曰之卒彉卽扩而充之之扩卽葢大夫之葢卽隐几而卧之隐婞卽悻悻然之悻䰝卽以釜甑㸑之甑卽艹木畅茂之畅憭卽眸子了焉之了恧卽忸怩之忸㣻卽自怨自艾之艾茻卽草莽之莽菐卽仆仆尔亟拜之仆亦卽仆仆也詑卽人皆曰訑訑之訑歁卽自视欿然之欿歱卽摩顶放踵之踵狧卽以言餂之之餂埱卽尔雅俶落权舆之俶䚮卽掔仍之仍㭰卽咨呰之呰㑾卽郁陶繇之繇垑卽恀侈之恀卽狃复之狃卽驲传之驲卽忯忯惕惕之忯卽谓之梁之坋卽坟大防之坟潐卽水醮曰之醮卽术山蓟之术芓卽茡麻母之茡卽莞苻蓠之莞䒷卽栝楼之栝芫卽杬鱼毒之杬卽栲山樗之栲櫾卽柚条之柚柍卽时英梅之英卽长嵴而泥之泥又如㓖冹卽觱发之异文濑䬆颲皆卽栗烈之异文卽甹夆之异文篸縒卽参差之异文彳亍卽蹢躅之异文遦䢱卽掼渎之异文卽节奏之异文趁卽屯邅之异文柖榣卽招摇之异文哥䚻卽歌谣之异文蔽卽蒯聩之异文卽提携之异文嫛婗卽婴儿之异文揃搣卽翦灭之异文嘾卽菡蓞之异文卽鞠竆之异文歭䠧卽踟蹰之异文跌踼卽佚宕之异文䩌顇卽蕉萃之异文今人视爲隐僻之字大率经典正文也经师之本互有异同叔重取其合乎古文者称经以显之其文异而义可通者虽不着书名亦兼存以俟后人之决择此许氏所以爲命世通儒异于专已守残党同门而妒道眞者也问说文好貌诗所谓首今诗无此文何也曰许氏引诗往往不举全文如诂训卽古训是式首卽螓首蛾睂螓与文异而义同也释虫云蚻蜻蜻郭读蜻如情与螓声近读疾正切声亦相近古文靖与竫通故蜻或作问古者鼎有扃有鼏士丧礼有抽扃取鼏之文注谓加扃于鼏上则扃与鼏非一物矣今文扃爲铉铉卽扃也说文以鼏与铉爲一似与礼文乖刺曰说文鼏以木横贯鼎耳而举之从鼎冂声又引周礼庙门容大鼏七箇则叔重固读若扃未尝读若冂也冂与冋同鼏卽扃之异文易谓之铉铉又扃之转声也鼏从冖所以覆鼎此别是一字叔重于鼎部葢兼收之学者多闻鼏少闻鼏疑爲重出而删其一又以觅狄切注于鼏字之下此二徐辈之误非叔重元本如是也石部碬字训厉石引春秋传郑公孙碬字子石文从段不从叚也徐氏误以爲乎加切乃改篆文从叚借之叚亦此类也问说文有不宐有也引春秋传日月有食之爲证按春秋书日食不书月食有字从月不从日叔重乃似未读春秋者何故曰汉儒说春秋以爲有者不宐有之辞如有蜚有有鸜鹆来巢有星孛入于北斗之类皆是日有食之月食之也不言月食而言有食之者扶阳抑阴之义亦见其不宐有也说文有从月以月食日爲不宐有正与春秋义合许氏引经往往以已意足成其义如圛升云半有半无本解洪范曰圜之文而后人乃以圛圛升云爲句疑爲逸书窃意此文当云春秋传曰日有食之月食之后人妄有改窜遂失其旨耳春秋不书月食三尺童子知之以五经无双之大儒而漫不省忆必不然矣问孟子母仉氏相传读如掌说文却未见此字且从人从几何以有掌音曰说文反爪爲爪与掌同音隶变爪爲仉非眞从人从几也春秋传庄三十二年公筑台临党氏哀十一年俟于党氏之沟先儒读党爲掌党氏葢出任姓而仕于鲁者孟母当亦党氏之族爪与党文异而实同也问说文训德爲升未审其义曰古文德与得通公羊传登来之也齐人语以得爲登登与升同义问说文训沑爲水吏何也曰水吏不见于经典当是水文之譌广韵蹜沑水文聚于易物相杂爲文凡从丑之字粈皆爲杂饭则沑爲水文审矣木华海赋葩华踧沑李善注踧沑蹙聚也踧沑卽蹜沑问左塾右塾见于尚书家塾术序见于学记门侧之堂谓之塾释宫文也说文无塾字何故曰后汉书王莽令天下乡亭皆画伯升像于塾旦起射之东观记续汉书竝作埻则埻卽塾也说文埻从土声读如纯纯墪声相近故孰亦从得声埻者射臬之名古之男子无不习射故常设埻于门侧而堂以是得名后儒不通古音误分塾爲两文而音读亦异徐铉又于土部增入塾字世遂无识字者矣问说文豕字下云今世字误以豕爲彘以彘爲豕何以明之爲啄琢从豕蟸从彘皆取其声以是明之徐铉未详其语疑爲后人所加信乎曰此许君辨当时俗字之谬非后人所能加但转写有譌混耳汉时隶书多不正啄琢本取豕声而误从豕蟸本取豕声而误从豕若娄机所举韩敕碑张公神碑杨着碑阴刘寛碑阴涿字皆从豕亦以豕爲豖之证也故特于此辨之以彘代豕恐与豖相混后人妄改豕爲豕而其义晦矣问说文杀从殳杀声徐常侍谓杀相传音察未知所出此字岂从乂而术声乎曰杀不成字字当从古文作葢转写漏落徐氏巾象禾根茎之说穿凿不足信问说文训㭰爲识未审其义曰释诂呰与兹斯咨已竝训爲此皆语絶之词楚词招魂些字卽呰之异文许君以呰爲呰苛字啙爲啙窳字而以㭰爲楚些字大徐不知些卽㭰之俗而别补些字非也问说文叜从又从灾灾与叜义不相应故疑而阙之许君所阙今亦可引申其义否曰先儒说诗以幼爲冥长爲昼则老爲夜矣叜之言宵昏昧无所见也然则叜当从宵省声学记宵雅肄三注云宵之言小也又足以謏闻注亦云之言小也叜宵同义虽由意揣或未悖古训欤或云叜卽㪅字礼记食三老五㪅于太学蔡邕以爲五叜列子黄帝篇禾生子伯㝛于田㪅商邱开之舍注云㪅当作叜史记韩世家虏得韩将申差徐广曰一作晋人法帖亦书㛮爲叜与㪅通似非无征然说文叜㪅二字分在两部幷而一之非许意也问说文戠从戈从音而阙其义攷易朋盍簪虞翻本簪作戠戠丛合也然与从戈之义亦未协如何曰戠与埴同义说文埴黏土也禹贡厥土赤埴坟郑康成本作戠徐郑王皆读曰炽攷工记搏埴之工郑亦训埴爲黏土是埴戠同物也弓人职云凡昵之类不能方注故书眤或作樴杜子春读爲不义不昵之昵或爲䵑䵑黏也元谓樴脂膏䐈败之䐈䐈亦黏也埴与䐈戠与樴文异而义同皆取黏䵑之意也诗俶载南畞凡三见郑皆读爲炽菑方言入地曰炽反艹曰菑炽卽戠也戠菑卽俶载之转或讥郑好改字此未达于古音也土之黏者曰戠必以耜入之诗三言俶载其上文或云覃耜或云良耜或云有略其耜故知炽菑当用郑义毛公传不训俶载意当与郑不殊以俶爲始出于王肃虽本释诂未必合毛意也人戠曰戠犹之治乱曰乱故其文从戈而取意省声许君所阙请以郑义补之问说文行也读若仆文从夂而未得从尸从八之义故许君阙之曰当爲㞕之省㞕㞕与义相近孟子仆仆尔亟拜卽之异文也问说文不见也字书无字未省何从曰此字经典无之许君又不言其所从存而不论可也无已则姑妄言之葢从冂从省古文次次不前不精也冂速也部有字亦训不见庄子逍遥游篇窅然丧其天下郭象读武骈反当卽字之譌问说文倝部有字注阙其义唐韵亦无音何也曰此倝之籀文干籒文作卽从此字叔重注当有籀文字传写遗失后人疑爲别一字而妄加阙字于下幷非徐氏之旧矣问说文瓬读若㧚破之㧚徐铉谓㧚音瓦字书无从手从瓦之字不知大徐何据曰广雅鼓谓之此字当从木㫄然亦汉魏闲俗字不可以证说文葢古人言读若者往往卽用本字而以方俗语晓之高诱注淮南书屈读秋鸡无尾屈之屈易读河闲易县之易是其证也瓬破当是汉人方言如春麦爲之类徐氏疑读若者必异文辄改瓬爲不知说文元无字也以是推之诸部言读若字爲后人窜易者谅不少矣问说文弔从人持弓㑹敺禽近儒讥其穿凿而远于理信有是乎曰愚尝读吴越春秋而知许君之可信其言曰弩生于弓弓生于弹弹起古之孝子古者人民朴质死则裹以自茅投于中野孝子不忍见父母爲禽兽所食故作弹以守之此陈音之言与孟子上古亲死委壑之说略同爲人子者旣挟弹以防禽兽之害则弔者各持弓以助敺禽又何怪焉后人䍐读古书辄讥汉儒爲妄作不知古人淳厚各尊所闻未尝有凿空之论也问说文婎字注云姿婎委也此语难解曰姿婎卽姿睢之异文姿与恣通释姿婎爲恣义也问说文伶詶使何也曰诗寺人之令韩诗作伶云使伶也许君葢用韩义问说文训褮爲鬼衣褮字未见所出曰士丧礼幎目用缁郑读幎爲葛藟萦之之萦而许亦读褮如葛藟之则褮卽幎也幎者覆面之衣小敛所用故有鬼衣之称问释诂孟勉也郭注云未闻按班孟坚幽通赋盍孟晋以迨羣曹大家服䖍竝训孟爲勉景纯何以不引当以六经无明文故邪曰书洛诰汝乃是不蘉蘉莫刚切孔马郑王皆训爲勉而说文尔雅俱无蘉字葢卽孟之转声战国有卯淮南子作孟卯是孟有音也古文尚书必有作孟字者孟转爲蘉犹蠠没转爲密勿经师授受文字互异各有所自自熹平勒石以后文字渐趋画一而古文古训之失传者多矣问易诗斖字崔灵恩改从娓是已然此字之譌必非无因疑卽衅字衅分声古文微相转或声卽近娓周礼衅郑司农多读爲徽爲有文饰之义徽音亦近娓此岂斐之假借而后人字误作斖案晋书及沈约宋书凡嫌衅字俱已作舋也曰舋卽衅字其从文者后人妄增开成石经及宋板易诗绝无作亹者广韵亹下重出斖字注云俗此其证也先郑读衅爲徽徽从微省微与尾古文通用周官之媺卽说文之娓诗谁侜予美韩诗作娓娓卽媺也娓读若媚与今人读异衅媺古今字徽训美同训亦必同音后人读徽许归切因转衅爲许觐切失先郑之音矣古钟鼎文睂寿字多作衅或作舋杨南仲谓衅睂古同文睂转爲门诗凫鹥在亹是也门又转爲勉诗勉勉我王荀子引作亹亹是也舋者衅之省隶变爲亹只是一字而后人分而二之犹卞与弁只是隶体之变而后人二之矣尝见颜师古等慈寺碑有恆沙句卽亹亹可证衅亹非异文予又疑衅钟字亦当读如门之去声诗维穈维芭说文作衅衅声方言秦晋器破而未离谓之璺璺音问今吴人正读如闷当是古音之仅存者璺卽衅也问春秋传实沈主参参爲晋星阏伯主辰辰爲商星于天文参抂西方商在东方故杨子云云吾不睹参辰之相比也说文训参爲商星何昧于天象乃尔曰读古人书先须寻其义例乃能辨其句读非可妄议如此文本云参商星也参商二字连文以证参之从晶本爲星名非以商训参承上篆文参故注不重出说文十四篇中似此者极多如肸响布也湫隘下也话训故言也昧爽旦明也㷭熢候表也顡痴不聪明也皆承上篆文以足句诸山水名云山在某郡水抂某郡者皆连上字读之古书简而有法麤心人未易通晓句读之未分而哆口讥之是惑之甚也予友朱学士竹均重刋说文撰序一篇颇取予说问徐鼎臣世称精于小学其校定说文新附四百余字大半浅俗且如唤卽奂卽牟櫂卽濯荀卽郇藏卽臧犝卽童蹉跎卽差池逍遥卽消摇艅艎卽余皇鼎臣旣已知之而率意坿益何其自相刺谬乃尔曰大徐虽疏于经学然能尊信说文固已加人一等乃攷其所增多委巷流传鄕壁虚造之字至若梵刹僧塔西域之野文钗钏袄衫闺合之俗号勘辨桩打出于吏牍抛摊赌谜行于街谈欲以补斯籀之遗点苍雅之籍虽小夫犹知其不可矧在究心小学者乎观其进表云复有经典相承传写及时俗要用而说文不载者承诏皆附益之乃知增入俗书出于太宗之意鼎臣羁孤疏远处猜忌之朝不敢引古义以力争而闲于注中微见其旨千载以下当原其不得已之苦心也而张谦中辈乃据新附字以爲正文又未喻大徐之微恉矣濳研堂文集卷十一门人袁廷梼校字潜研堂文集濳研堂文集卷第十二潜趼堂文集卷十二嘉定钱大昕荅问九问太史公三代世表谓尧舜禹稷契皆出黄帝稷契与尧同父尧不能用至舜始举之舜娶尧二女乃是曾祖姑此皆昔人所疑不审何以解之曰史记叙世表本之五帝德帝系篇惟王符潜夫论五德篇谓帝喾爲伏羲之后其后爲后稷尧爲神农之后舜爲黄帝后禹爲少昊后契爲颛顼后少昊颛顼不出于黄帝尧不出于喾则舜无娶同姓之嫌而稷契之不爲尧所知亦无足怪于情事似近之又攷春秋命歴序称黄帝传十世二千五百二十岁少昊传八世五百岁颛顼传二十世三百五十岁帝喾传十世四百岁然则颛顼非黄帝孙尧亦非帝喾子可以正史记之谬与潜夫论亦相合问泰本纪昭王四十四年攻韩南郡取之六国表作南阳攷江陵之南郡楚地非韩地当以南阳爲是但昭王三十五年已置南阳郡此又云攻韩南阳取之亦似可疑曰战国之际韩魏皆有南阳魏之南阳卽汉河内郡之修武昭王三十三年魏入南阳以和是也韩之南阳卽秦汉之南阳郡昭王三十五年初置南阳郡者是也昭王十六年拔韩宛城又魏冄封穰矦皆南阳郡地是南阳属秦已久而此时又云攻取韩南阳葢战国时大郡或领十数城非一时所能尽拔秦虽置南阳郡尙未全有其地至是始悉取之如上党亦韩郡桓惠王十年郡守冯亭以郡降赵十四年爲秦所拔矣而二十六年又云秦拔我上党亦其类也问汉书高帝纪其有意称明德者必身劝爲之驾有意五字难解曰文选注引汉书意称作懿称懿称者美称也与明德对文当以懿爲正书金縢噫公命马融本噫作懿云懿犹亿也诗大雅抑篇国语作懿戒韦昭云懿读曰抑又小雅抑此皇父笺抑之言噫论语抑与之与蔡邕石经抑作意葢古书懿抑意相通故本或作意小颜于意称阙而不解由于未识古音问汉地理志诸矦王国二十赵眞定河闲广阳城阳广陵皆止四县菑川泗水止三县高密六安皆五县鲁六县东平楚皆七县窃疑汉初大封同姓几据天下之半文景以后虽稍有裁制然诸矦王始封往往兼二三郡之地其以罪削地者史亦不多见何至封域若此之小曰予初亦疑其说后读中山王胜传云武帝用主父偃谋令诸矦以私恩自裂地分其子弟而汉爲定制封号辄别属汉郡汉有厚恩而诸矦地稍自分析弱小云始悟诸矦王国所以日削者由王子矦国之多今以王子矦表攷之城阳五十四人赵三十五人河闲二十三人菑川二十一人鲁二十人王子矦之食邑皆改入汉郡无怪乎封域之日蹙矣郡领县多者无过于琅邪东海琅邪县五十一而矦国三十有一东海县三十八而矦国十有八琅邪与城阳菑川胶东高密诸国邻东海与鲁泗水楚城阳诸国邻矦国之析置者多属焉此所领之所以多于它郡也中山之陆成新处安险皆尝爲矦国改属它郡矣宣元之世中山绝而复封所封又是帝子故稍以旧封益之如北新成县刘向以爲涿郡而志属中山国亦是后来益封之证也问家贫子壮出赘贾生以爲秦俗之薄窃疑昏姻论门户贫富谅必相当子就妇家贫者固得所愿恐非女家所乐若富家有女安肎与贫人昏汉时七科适戍赘壻与吏有罪亾命者竝列又何故也曰说文赘以物质钱也从敖贝敖者犹放贝当复取之也汉书严助传歳比不登民待卖爵赘子以接衣食如淳云淮南俗卖子与人作奴婢名曰赘子三年不能赎遂爲奴婢然则赘子犹今之典身立有年限取赎者去奴婢仅一闲耳秦人子壮出赘谓其父子不相顾惟利是嗜捐弃骨肉降爲奴婢而不耻也其赘而不赎主家以女匹之则谓之赘壻故当时贱之师古谓家贫无有聘财以身爲质者非也今人以就壻爲赘壻亦失之若卖妻与人作婢谓之赘妻淮南子云赘妻鬻子是也问汉景帝时七国起兵齐未尝反而吴王濞传云将军栾布击齐功臣表亦称布以将军击齐有功当是史公之误曰齐虽未反而济南菑川胶东胶西皆故齐地史言击齐谓击齐地之反者耳言齐可以该四国非谓击齐王也史公据当时文簿书之不当有误问窦婴与呉王濞传俱云婴以大将军屯荥阳监齐赵兵而功臣表则言屯荥阳捍吴楚七国反且其时击齐者有栾布击赵者有郦寄何烦婴监其兵乎曰当时窦婴与周亚夫竝命本纪惟载婴亚夫二人不及别将以二人固元帅也荥阳在南北之冲东捍吴楚北拒齐赵委寄至重然吴楚之兵旣有亚夫自将非婴所得监若齐赵虽各遣将而婴爲大将军得遥制之乐布又婴所荐则婴之监齐兵何疑问史记以徐乐爲赵人而汉书称燕郡无终人是史记误也但地理志无终属右北平项羽封韩广爲辽东王都无终则自来非燕之属县汉书本传亦似难信曰地理志所载郡县以元始初版籍爲一代沿革不能悉书志末所载十二国分域如新汲之属汝南酸枣之属河南北新成之属涿郡与本文旣已抵啎蠡吾故属河闲良鄕安次文安故属燕陉城故属赵皆见列传而志不书衞绾称代大陵人公孙宏称菑川薛人邓通称蜀郡南安人较之本志皆不合葢传所据者孝武以前之郡县徐乐称燕郡无终亦其类也汉初诸矦王封国甚大涿郡辽东西右北平皆燕故地韩广封辽东王都无终未几卽爲臧荼所灭则仍属燕矣徐乐武帝时人其时无终属燕郡当得其实未可断以爲误问汉初功臣矦者百四十余人其封邑所在班孟坚巳不能言之郦道元注水经始攷得十之六七小司马又以汉志表证之所得尤多似可补孟坚之阙曰此史家之谨愼卽其阙而不书益知其所书之必可信也郦氏生于后魏距汉已远虽勤于采获未必皆可尽信如成安矦韩延年在汝水篇以爲颍川之成安在汳水篇以爲陈畱之成安安成矦刘苍在贑水篇以爲长沙之安成在汝水篇以爲汝南之安成桃矦刘襄在泲水篇以爲酸枣之桃虚在浊漳水篇以爲信都之桃县建成矦刘拾在淮水篇以爲沛之建成在贑水篇以爲豫章之建成果孰是而孰否乎河水篇以临羌爲孙都封国不知孙都本封临蔡矦其地在河内不在金城也浊漳水篇以辟阳亭爲审食其封国攷本传云辟阳近甾川则非信都之辟阳也汾水篇以河东之平阳爲范明友封国攷汉表明友本封平陵矦其地在南阳之武当不在河东也淮水篇云山阳城卽射阳县之故城也汉世祖封子荆爲山阳公治此攷汉之山阳郡本治昌邑其侨治射阳乃在晋安帝之世以典午之侨郡爲东汉之故封其误㪅不待辩矣索隐虽知讨寻表志亦多疏漏如城阳有阳都北海有都昌辽西有海阳东莱有曲成胶东有昌武楚有武原东海有戚南阳有山都沛有广戚临淮有盱眙涿有阿武樊舆志文具在而小司马皆以爲阙南阳淸河皆有复阳南阳济南皆有朝阳平原琅邪皆有平昌而小司马仅举其一又如傅寛封阳陵矦非冯翊之阳陵虫达封曲成矦非涿郡之曲成吴桯封义陵矦非汝南之义阳刘勃封安阳矦非冯翊之安陵父城矦刘光非辽西之文城名同实异小司马皆不能别白乃知班氏得古史阙文之遗意矣问汉时列矦多不愿就国故文帝二年诏遣列矦之国其明年又免丞相周勃令率列矦之国当时宐无不就国者矣而窦田传言诸外家爲列矦列矦多尚公主皆不欲就国则后来亦不尽用此诏也曰汉初矦国百四十余人国除之后子孙卽占本籍者葢亦无多以汉表所载成哀闲复除之家数之惟南安矦宣虎之后爲南安簪褭肥如矦蔡寅之后爲肥如大夫高宛矦丙倩之后爲高宛大夫涅阳矦吕腾之后爲涅阳不㪅宋子矦许瘛之后爲宋子大夫猗氏矦陈遫之后爲猗氏大夫昌矦旅卿之后爲昌上造广阿矦任敖之后爲广阿簪褭邔矦黄极忠之后爲邔公乘谷阳矦冯谿之后爲谷阳不㪅此足爲就国之证其余占籍三辅者殆十之八九然则文景之世亦未能悉如诏书也此外列矦子孙占居它籍若汾阴矦周昌之后爲沃矦国士伍梁邹矦武虎之后爲夫夷矦国公乘阳都矦丁复之后爲临沂公士都昌矦朱轸之后爲昌矦国公士河阳矦陈涓之后爲卽邱公士宣曲矦丁义之后爲阳安公士终陵矦华毋害之后爲于陵大夫东茅矦刘到之后爲鲖阳公乘安平矦鄂秋之后爲解大夫平棘矦林挚之后爲项圉大夫武原矦衞胠之后爲郭公乘淸矦室中同之后爲高宛簪褭彭矦秦同之后爲费公士平矦张瞻师之后爲敏上造陆量矦须无之后爲郦阳秉铎土军矦宣义之后爲阿武不㪅平州矦昭涉掉尾之后爲涪不㪅阳羡矦灵常之后爲南和大夫期思矦贲赫之后爲寿春大夫严矦许猜之后爲平寿公士将国除之后返其故鄕乎抑国巳省入它县而卽占其籍乎或以它故迁徙乎是皆不可攷矣问蒯成矦周緤或读蒯爲菅蒯之蒯则字当从艹从㕟或读陪凭二音则字当从崩从邑且汉表云在长沙而小司马引晋书地道记属北地读史者将奚从曰说文䣙右扶风鄠鄕又沛城父有䣙鄕读若陪晋书地理志始平郡有蒯成县葢析鄠之䣙鄕置字譌爲蒯耳索隐以爲属北地误矣然周緤之封则当在长沙不在扶风何以明其然也高祖功臣百四十七人班表皆不言封邑所在独緤父子之封于蒯成则云在长沙于郸则云在沛其必确有所据矣长沙之蒯成它无所见然楚汉春秋作凭城矦陪凭声相近亦当作䣙无疑也或又疑长沙爲吴芮封国何以緤得食邑其闲此又不然彭城楚王封地也而张良封彭城之畱琅邪齐王封地也而周定封琅邪之魏其鉅鹿赵王封地也而任敖封鉅鹿之广阿曲逆县亦在燕赵之闲而陈平得食之然则汉初列矦食邑岂皆在天子所有十五郡之内乎而又何疑于蒯成之封焉景武以后王国日益削而王子封矦者皆割属汉郡自是列矦食邑无有在王国者矣问诸矦王都见于汉志者惟淸河之淸阳信都之信都广陵之广陵及衡山王吴芮都邾济北王都卢而已此外尚有可攷者否曰韩信爲楚王都下邳彭越爲梁王都定陶英布爲淮南王都六韩王信爲韩王都阳翟后徙代王都马邑吴苪爲长沙王都临湘卢绾爲燕王都蓟楚王交都彭城荆王贾都吴齐王肥都临菑淮南王长都寿春赵王如意都邯郸梁王恢都睢阳代王恆都晋阳又徙中都淮阳王友都陈城阳王章都莒菑川王贤都剧胶西王卬都高苑胶东王雄渠都卽墨河闲王辟疆都乐成临江王阏都江陵广川王彭祖都信都中山王胜都卢奴泗水王商都郯此见于史记者也济南王都东平陵济川王都济阳山阳王都昌邑济阴王都定陶鲁王都鲁东平王都无盐广平王都广平眞定王都眞定昌邑王都昌邑高密王都高密六安王都六则以水经注元和郡县志太平寰宇记诸书参攷而得之问汉史五行志兼采蕫仲舒二刘之说刘知几举其错误多矣昨接高论谓刘氏所讥亦有未尽然者愿闻其审曰姑卽一条言之恆寒篇先云釐公十年冬大雨雹次引公羊经曰大雨雹此刘所讥爲首尾纷拏章句错糅者也今攷班史叙恆寒以雪爲首而霜次之雹又次之釐公十年冬大雨雪此左氏谷梁经文也故引刘向说次引公羊经作大雨雹兼采蕫生说葢以经有异文特附出之其余书大雨雹者别见于后班史义例之严如此知几偶见误本不寻其上下文义辄生駮难不知其见笑于大方甚矣今南北监本皆作雪与左氏谷梁经文正合乃叹今本固有胜于古本者而古人读书麤率转或不如后人之精审也太史公着书未尝以史记自名班氏蓺文志云太史公百卅篇冯商续太史公七篇亦未有史记之名此志引国语单襄公晋惠公诸条皆称史记此前代纪载之通称非指太史公书知几谓班志不云国语唯称史记讥其忘本徇末又未论班氏之旨矣问扬子云自序先世自张衡晋灼颜籀诸人皆讥其疏谬谱牒之学虽通人犹或失之信乎曰以愚攷之扬氏之先出自有周伯侨初非出于羊舌且羊舌食采之杨本从木此文从手其称矦者非五等之矦如邢矦张矦之类耳六卿争权之时安知不别有扬矦畏偪而犇楚者乎问成帝幸长杨大校猎在元延二年而扬雄传上长杨赋在祠甘泉汾阴之明年则是三年事或以爲传误其信然乎曰此吾友戴东原之说然本传全写子云自序不宐有误且与帝纪叙事正相应如云正月从上甘泉卽纪所书元延二年正月行幸甘泉郊泰畤也又云其三月将祭后土上迺帅羣臣横大河凑汾阴卽纪所书三月行幸河东祠后土也又云其十二月羽猎卽纪所书行幸长杨宫从胡客大校猎也惟明年秋复幸长杨射熊馆则纪无之葢行幸近郊校猎但书最初一次余不尽书耳但二年校猎无从胡客事至次年乃有之并两事爲一则纪之失也羽猎长杨二赋非一时所作羽猎在元延二年冬长杨则在三年秋子云自序当不诬矣问汉书西域传汉使侍郞殷广德责乌孙求车师王乌孙贵将诣阙颜师古云乌孙遣其将之贵者入汉朝刘敞谓当云乌孙遣其贵人将诣阙未审孰是曰二说皆非也乌贵者车师王之名是时车师已别立王故称其前王名以别之当以求车师王乌贵六字爲句将诣阙三字爲句因上文乌孙相涉误衍一孙字颜刘不能校正曲爲之说由未检上下文故耳问光武建武六年诏并省四百余县郡国志云凡前志有县名今所不载者皆世祖所并省与纪文正相应曰以愚攷之亦未尽然泰山之华续志所无也而光武十王传称永平二年以华县益琅邪是明帝之世尚有华矣庐江之摐阳亦续志所无也而谢承后汉书称刘騊駼除摐阳长騊駼仕于邓太后时是安帝之世尚有摐阳矣岂皆世祖所省乎但史文阙略后人难以尽知耳问刘知几讥范蔚宗载王乔凫左慈羊鸣二事以爲朱紫不别又讥列女篇不书徐淑而书文姬是皆然矣此外㪅有可议者否曰野王二老汉滨陈畱二老父此子虚亾是公之流列诸逸民可乎向栩踪迹诡异无善可称列诸独行可乎方术一篇如徐登刘根费长房以下皆诞妄难信不特王乔左慈已也计子勋与蓟子训本一人则前人已辨之矣问刘知几之论范史曰㪅始升坛改元世祖称臣北而作者乃抑圣公于传内登文叔于纪首事等跻僖其信然乎曰南阳宗室同时举义非有素定之分伯升见戮光武势不能安虽受㪅始官爵亦犹汉高之于义帝耳㪅始前无所承后无所授始则因人而成事继以失道而破亾史家恶莽之篡黜地皇而纪㪅始之年固爲得之若欲列诸本纪则失地之君春秋所贬岂宐跻于中兴令主之上哉范史登诸传首篇中称字而不名准以史法最爲得中刘氏以兄终弟及例之未免拟不于伦矣问后汉书载盘瓠九隆事章怀注以爲出风俗通今风俗通无此文岂注有误乎曰应氏风俗通义本三十卷今世所传十卷者非足本也续汉五行志注引风俗通说今本亦无之问陈寿之评蜀后主也曰经载十二而年名不易军旅屡兴而赦不妄下不亦卓乎裴松之以爲赦不妄下诚爲可称至于年名不易犹所未达建武建安之号皆久而不改未闻前史以爲美谈经载十二葢何足云不审承祚之评何义曰昭烈之殁政由葛氏礼乐征伐自下出者十余年以曹马之辈当此改元自立必矣自古大臣握重权者身死之后嗣王亲政亦必改元㪅革其旧后主信任武矦不以存没二三其德张邈上书诋亮下狱诛死其任贤勿疑有足称者孔明䘚于建兴十二年前此不改元孔明事君之忠也继此不改元后主知人之哲也君明臣忠不亦卓乎不然建兴之号终于十五何以不云十五而云十二知承祚之意别有在矣裴氏所讥殊未达其旨趣问晋地理志济南郡汉置领县五平寿下密胶东卽墨祝阿攷汉之济南治东平陵领县十四与此所领无一同者舆地记云晋以平寿爲济南郡治攷其属邑乃汉北海平原胶东地非济南地也然则晋之济南与汉之济南名同而地异志以爲汉置者似属未核曰予蓄此疑久矣后读宋书州郡志济南太守领广城朝阳着土鼓逢陵平陵六县土鼓逢陵二县云晋无则歴城等四县皆晋所有也又云朝阳晋曰东朝阳太康地志属乐安则歴城着平陵三县仍属济南可知也又北海太守领都昌胶东剧卽墨下密平寿六县惟剧县云晋太康地志属琅邪则其余五县仍属北海可知也且胶东卽墨下密三县竝云太康地志属北海其无改隶济南之事明矣又攷杜预左传集解济南郡有歴城县有平陵县有于陵县有溼阴县而平寿及卽墨县自属北海郡北海又别有都昌县皆不与晋志同又攷武帝纪泰始元年封皇从叔父遂爲济南王凌爲北海王北海与济南同时竝立志何以不及北海郡反覆思之始悟志有脱文葢晋之济南本领歴城着平陵等县而平寿下密胶东卽墨四县自属北海未尝改隶济南乃自史文烂校书者不加详审遂以北海所领之县误连缀于济南郡下或遂谓晋之济南不治歴城乃治平寿岂其然乎惟祝阿一县杜元凯明言今属济南郡则不当列于平寿四县之下疑史文烂脱之余后人妄爲补缀耳问魏晋以后立九品中正之法州郡皆设中正以品第人才其任亦不轻矣而中正之名不见于史志不识有可攷否曰予尝以诸史参攷得其大略葢每州置大中正一人郡国皆有大中正一人又以小中正贰之其属则有淸定访问诸名员数则未之详矣晋书刘毅传年七十吿老司徒举毅爲靑州大中正尙书以毅县车致仕不宐劳以碎务陈畱相乐安孙尹言臣州茂德惟毅越毅不用则淸谈倒错于是靑州自二品以上光禄勋石鍳等共奏曰前被司徒符当参举州大中正佥以毅行高义明出处同揆实臣州人士所思准系臣等虚劣虽言废于前今承尹书敢不列启由是毅遂爲州都然则州大中正缺许本州二品以上参举上之司徒司徒以闻于朝有不当者尚书得駮之矣又知致仕官亦可爲中正也文献通攷云州郡县俱置大小中正各取本处人在诸府公卿及台省郞吏有德充才盛者充之区别所管人物定爲九等其有言行修着则升进之或以五升四以六升五或行义亏缺则降下之或自五退六自六退七矣则县亦有中正也王济爲幷州大中正访问铨邑人品状至孙楚济曰此人非卿所能目吾自爲之乃状楚日天才英博亮拔不羣所云状者若今之攷语也问晋时刺史当方面之任而委寄轻重又各不同其故何在曰晋初承魏制刺史治民都督治军各不相兼如羊祜以车骑将军都督扬州诸军事而别有荆州刺史杨肇王浑以安东将军都督扬州诸军事而别有扬州刺史周浚山简以征南将军都督荆湘交广四州诸军事而别有荆州刺史王澄是刺史在都督之下也惠帝之末始有兼任者而刺史之权遂重其时仍有不兼督军者则谓之单车刺史南渡以后都督例领本州刺史其兼督它州则视其权任之轻重而损益焉扬州政本所在多以公辅居之而荆州兼督八州地居分陜权任在诸州之上此外江豫徐兖亦称重鎭然庾亮及弟冰翼在江州兼督荆益交广其权在荆州之上桓温在荆州都督中外诸军及桓豁代之仅监本州及雍扬之二郡而已是又不可执一而论也纲目例书以某人爲某州刺史虽取省文然未免溷而无别矣问李延寿南北史本纪多尊北而轻南如魏周诸帝之殂书于南史则曰崩宋齐梁陈诸帝书于北史则曰殂说者谓延寿先世爲北臣故其言如此信乎曰唐高祖受禅于隋隋又受于周周又受于魏且唐之先世仕于西魏及周居八柱国之一故唐初史臣大率偏袒北朝但各爲一书读者犹或未喩延寿幷而爲一则词意轩轾判然矣若云以世爲北臣之故则延寿之曾大父晓大父仲举皆仕于齐故国之思当在邺都而南史本纪于魏周隋改元皆书齐之改元则不书又魏周诸帝书崩而齐帝书殂高欢宇文泰之薨皆书于南史而泰独不名其尊周抑齐如此北史纪先齐后周虽以禅代之前后爲次而纪中书法仍右周而左齐葢延寿爲唐臣故以唐所承爲正非因先世仕北之故也太平御览以北魏后周入皇王部宋齐梁陈北齐入偏霸部与延寿之意正同但宋初距唐巳远而犹徇唐人偏党之私益爲无谓不若司马温公资治通鑑朱文公纲目书法之得其正也问史以劝善惩恶父子兄弟趋向不同往往各自立传况事隔数朝贤否非一而延寿列传但以家世类叙不以朝代爲限是乃家乘之体岂史法乎曰延寿旣合四代爲一书若㪅有区别则破碎非体又必补叙家世词益䋣费且当时本重门第类而次之善恶自不相揜愚以爲甚得史记合传之意未可轻议其失濳研堂文集卷十二门人袁廷梼校字潜研堂文集濳研堂文集卷第十三濳研堂文集卷十三嘉定钱大昕荅问十问经史子集之名何昉乎曰汉时分羣书爲六略曰六蓺者经部也诗赋者集部也诸子兵书术数方技皆子部也世本战国策楚汉春秋太史公书汉着纪则入之春秋类古封禅羣祀封禅议对汉封禅羣祀入之礼类高祖传孝文传河闲献王对上下三雍宫人之儒家类是时葢无四部之名而史家亦未别爲一类也魏文帝典论自叙称五经四部史汉诸子百家之言靡不毕览所谓四部者似在五经诸子之外亦不知其何所指晋荀勖撰中经簿一曰甲部纪六蓺及小学二曰乙部有古诸子家近世子家兵书兵家术数三曰丙部有史记旧事皇览簿杂事四曰丁部有诗赋图赞汲冢书四部之分实始于此而乙部爲子丙部爲史则子犹先于史也及李充爲着作郞以典籍混乱删除烦重以类相从分爲四部五经爲甲部史记爲乙部诸子爲丙部诗赋爲丁部而经史子集之次始定宋元徽初祕书丞王俭撰七志曰经典志纪六蓺小学史记杂传曰诸子志纪今古诸子曰文翰志纪诗赋曰军书志纪兵书曰阴阳志纪阴阳图纬曰术蓺志纪方技曰图谱志纪地域及图书而以道佛附见合爲九条葢仿汉之七略而改辑略爲图谱又附入老释书则俭自立新意也齐永明中祕书丞王亮监谢朏造四部书目梁祕书监任昉殷钧亦撰四部目录而术数之书别爲一部令奉朝请祖暅撰次故称五部目录普通中处士阮孝绪㪅爲七录曰经典录纪传录子兵录文集录技术录佛录道录释老二氏各爲一录而进佛于道之右则以梁武方崇其敎故也其前五录葢沿五部之旧然则齐梁四部亦史先于子可知矣隋唐以后叙书目者大率循经史子集之次而子家寥寥常幷释道方技而一之自道学兴于宋儒人人各有语录而儒家之目亦滋多矣问唐人称中书门下爲北省尚书爲南省见于文苑英华但三省竝列何以有南北之分曰予于此蓄疑已久近读宋次道长安志云西内太极殿东廊有左延明门西廊有右延明门门下省在左延明门东南中书省在右延明门西南东内宣政殿前东廊曰日华门东有门下省西廊曰月华门西有中书省是门下中书两省东西相对而皆在宫城内也宫城之南爲皇城则台省寺卫皆在焉尚书省在承天门街之东面弟四横街之北以方位言之尚书省在两省之南明矣中书门下在禁中而尚书在宫城外则尚书不如两省之淸切故唐初三省长官竝爲宰相及睿宗以后但以中书门下爲政府尚书左右仆射品秩虽崇而不加平章事卽不得与政事亦其势使然也问中书门下长官旣均爲宰相又有它官而预平章者则必有议政之所将别设一署乎曰此所谓政事堂也旧唐书职官志云旧制宰相常于门下省议事谓之政事堂永淳二年七月中书令裴炎以中书执政事笔遂移政事堂于中书省开元十一年中书令张说改政事堂爲中书门下其政事印改爲中书门下印也新唐书亦载其事于裴炎传中予家藏后唐升元观牒石刻有数印其文曰中书门下之印葢宰相印也问唐宋以翰林学士掌内制中书舍人掌外制两制皆淸要之职而内制尤重顾其叙迁往往由学士而进舍人此何说也曰唐自中叶以后常以它官知制诰行中书舍人之职其眞除舍人者少矣宋初专以知制诰掌外制其除中书舍人者皆不任职所谓寄禄也翰林学士虽华选而初无品秩常假它官以寄禄故学士初入或畿县尉或拾遗补阙或诸曹郞中员外郞久之迁中书舍人给事中亦有至侍郞以上者皆食其禄不任其职舍人秩五品爲两省淸望官故学士叙迁必歴此阶非兼掌外制亦非由内制改外制也凡两制官结衔云翰林学士知制诰者内制也其但称知制诰者外制也其云翰林学士中书舍人者以舍人爲寄禄官仍内制也其但称中书舍人者外制也唐末赵光逢以中书舍人爲翰林学士其弟光裔亦由膳部郞中知制诰对掌内外命书士歆羡之后晋时陶谷以虞部员外郞知制诰会晋祖废翰林学士遂兼掌内外制周广顺中窦俨以主客员外郞知制诰其兄仪自合下入翰林兄弟同日拜命分居两制时人荣之又扈蒙以右拾遗知制诰从弟载时爲翰林学士兄弟竝掌内外制时称二扈葢知制诰与翰林学士对掌两制唐五代及宋元丰以前皆然矣元丰改官制始正中书舍人之名与学士对掌两制资浅者则称直学士院直舍人院亦有称权直者嗣后无单除知制诰者矣问翰林学士带知制诰唐五代及宋皆然又有翰林学士而结衔无知制诰者何也曰学士不带知制诰有二例洪遵翰苑遗事云唐以来至国朝熙宁官至中书舍人则不带三字元微之承旨学士院记题衔称中大失行中书舍人翰林学士承旨苏易简续翰林志题衔称翰林学士承旨朝请大夫中书舍人皆以官至舍人故不带知制诰此一例也徐度却埽编云翰林学士祖宗时多有别领它官如开封府三司使之类则不复归院供视艹之职故衔内必带知制诰则掌诏命者也葢宋初学士六员故有以学士而别领它职者其结衔亦不带知制诰此又一例也元丰以后中书舍人不爲寄禄官则无以学士带舍人者矣南渡以后直学士院者不过二三人卽学士之名亦不轻授则亦无以学士领它职者矣问韩退之平淮西碑李义山以尧典舜典淸庙生民拟之宋子京修唐书取其文入藩鎭传说者谓其文可当国史然乎曰退之斯文工则工矣绳以史法殊未尽善如光颜重嗣除授于元和九年公武文通于十年愬于十一年竝不同时碑但云曰某曰某而总之云各以其兵进战文虽简而事未核也又碑云颜嗣皆加司空不书检校何以别于正授之司空云道古进大夫不书御史何以别于散官之大夫光颜重嗣公武皆二名篇中两称颜嗣武一称颜嗣非史法也书裴度爲丞相则唐时无丞相之名云庚申予其临门送女有日而无年月此学尚书而失之者也且淮西之役裴相虽以身任之然所责功者厪光颜一路其胜负正未可知也唐邓随之帅始用高霞寓再用袁滋三易而得李愬不逾年遂成入蔡之功视光颜等合攻三年才克一二县者优劣悬殊矣退之叙其功但与诸将伍得毋以雪夜之袭不由裴相所遣有意抑之邪门户之见贤者不免斵碑之举有自来也问唐史以白居易与武平一李乂贾曾合传前后旣不同时行事亦不相类何也曰乐天文章风节固非平一辈所及晩节萧然物外有古人止足之风自当别爲一篇敏中龌龊守位当入宣宗朝宰相之列较之乐天人品淸浊悬殊岂宐在附传之例乎至若张昌宗易之昆弟嬖倖小人士大夫羞与爲伍而新旧二史俱附之张行成传不特皁白不分重爲膏粱之玷矣问欧阳公新五代史剙立世家以纪吴蜀诸国元人修宋史亦承其例葢以羣雄割据非中朝所得而臣旣不可编诸列传乃借世家以名之其义然乎曰此例非欧公所刱梁武帝通史叙三国事别立吴蜀世家实开其先矣然李茂贞王岐与杨行密王建鼎峙拓拔李氏世有夏绥银宥静五州之地亦南平之亚也皆当列世家之数不宐散入杂传此又义例之未尽善者也宋初削平僭伪钱俶陈洪进皆爲内臣当在功臣之列南唐后蜀闽粤北汉本末已具五代史入宋以后无世可传而宋史依欧阳之例仍立此名殊无当矣当依陈胜项籍世充建德之例列于开国功臣之前乃合史法问欧公五代史剙立杂传及唐六臣传诸名以贬人臣之事二姓者词严而义正矣乃又谓五代无全臣则自死节三人而外槩无足取乎曰史家之病在乎多立名目名目旣多则去取出入必有不得其平者康怀英杨师厚王景仁刘鄩之徒其始固非梁臣也谓之不事二代可乎安金全袁建丰西方邺等唐庄宗之臣而仕于明宗其与事二姓又奚异乎王镕王处直朱宣王珂雷满钟传皆唐之藩鎭未尝臣梁亦未尝臣晋置之杂传㪅非其伦矣问韩通周之忠臣以欧公史例言之当在死事之列欧公着书窃取春秋之义何故没而不书曰欧公一部五代史无一字及蓺祖卽恭帝纪亦但云显德七年春正月甲辰逊于位宋兴而已此尊本朝之义也蓺祖受禅事旣不见于周史则韩通姓名自无缘特见自古禅代之际忠于前朝者如王凌毋邱俭诸葛诞死于魏鼎未革之先袁粲死于宋社未屋之日故史臣得爲之传然必斥之曰反曰贰未有敢讼言其忠者臣子之词出于不得已也韩通之死在蓺祖受禅之日其时周已亾矣准诸前史之例固不得爲之传非欧公之失也旣不爲通立传幷其除拜官职本纪亦没而不书所谓讳莫如㴱也问五代史刘昫传不载修唐书事说者谓昫在后唐监修国史国史卽唐书修于唐而成于晋故文不再见非欧公有遗漏然邪否邪曰此欲爲欧史弥缝罅漏似是而实非者也庄宗灭梁自谓中兴唐祚立唐四庙其于唐史固当称国史矣然宰相监修国史有修史之名而无修史之实唐中叶以降监修国史者史不绝书何尝修成一编昫之监修国史亦仅沿袭虚衔非眞奉敕修史也后晋天福六年二月敕戸部侍郞张昭远起居郞贾纬祕书少监赵熈吏部郞中郑受益左司员外郞李爲先等修撰唐史特令宰臣赵莹监修开运二年六月史馆上新修李氏书纪志列传共二百二十卷幷目录一卷赐监修宰臣刘昫修史官张昭远等缯綵银器各有差其监修官前称赵莹后称刘昫葢莹罢相而昫代之也朐于晋时再入相始有监修唐书之命与后唐世之监修国史岂可牵合爲一事试攷五代会要所载则唐书修于晋非修于后唐审矣欧公预修新唐史知监修官仅因人成事不任笔削故于赵刘两传皆略而不书此极有意可爲后来之法未可訾其遗漏也张昭远终于宋代故五代史不立传若贾纬传则已言晋天福中预修唐书矣予故谓欧公之书不书非无意也问宋史李沆传云沆爲相日取四方水旱盗贼奏之王旦以爲细事不足烦上听沆曰人主少年当使知四方艰难不然血气方刚不畱意声色犬马则土木甲兵祷祠之事作矣吾老不及见此参政它日之忧也攷沆爲相时年止五十余未可云老旦少于沆仅十岁与沆同年登科其参知政事距沆入相之始不过一年有余岂得遽以新进目之沆虽先旦而䘚然人命修短不齐安能预卜若云前知死期则诞妄益甚殆后人傅会之词尔曰文靖先识固非子明所及老不及见一语则由史臣增饰使然案元城语录李丞相每朝谒奏事毕必以四方水旱盗贼不孝恶逆之事奏闻上爲之变色惨然不悦同列以爲非丞相曰人主一日岂可不知忧惧若不知忧惧则无所不至矣此一事也吕氏家塾记季文靖居相位王公来预朝政一日便殿论邉事退公叹曰何日邉候撤警使吾辈得爲太平宰相文靖不荅至中书独召公语云自非圣人外宁必有内忧譬人有疾常在目前则知忧而治之沆死子必爲相遽与契丹和亲一朝疆场无事不有盘游之乐必兴土木之工矣此又一事也史和合此二事又改窜其语致有此失吕氏记沆死子必爲相之语本无病问续纲目宋眞宗天禧元年三月以王曾兼会灵观使曾辞不受其九月书太尉玉淸昭应宫使王旦䘚说者云特书曾之不受所以讥旦之受也曾能不受非义之职宐史㴱予之欤曰宫观之剙出于道流以宰相领之固爲非礼然攷沂公当日特以钦若位在已上推而让之及干兴中入相仍充会灵观使钦若䘚后卽代爲玉淸昭应宫使未尝坚辞不受则知前此辞㑹灵之命意别有在非以爲必不可受而决去就以争之也宋时宫观之职名臣大儒多爲之或受或辞均非大节所系后之评史者大都未阅全史偶举一节而震而惊之无异矮人观场也问宋濮安懿王之议两制谓宐称皇伯而欧阳公建议非之后人多左欧阳而右司马然与否与曰皇伯之称于礼无稽古人称伯父叔父伯舅叔舅伯兄叔兄伯氏叔氏伯子叔子伯姬叔姬皆以伯叔爲长幼之异名无单称伯叔者伯也执殳妇人谓其夫也矦主矦伯家之长子也将伯助予则不知谁何之人也吾未闻以世父爲伯者也礼爲人后者爲其父母服齐衰期不闻改本生之亲爲世父叔父者汉宣嗣孝昭尊史皇孙曰悼考光武嗣孝元亦立南顿以下四亲庙曰考曰亲则亦未没其父母之称谁非人子以爲人后而不得有其父母于人子之心自有难安者欧阳之议于礼于情本无可易非若嘉靖议礼诸人之佞邪也问宋史之论赵汝愚称其奋不顾身定大计于顷刻至以周公比之毋乃誉之过当乎曰汝愚之心固出于忠义实则侥倖成功不可以爲后世法何也废立之事非臣子所宐轻举古有废昏而立明者矣未闻有废父而立子者也光宗之罪在于不孝其子乃不以爲君而取而代之蹊田夺牛罪又甚焉且以子夺父位事之至逆者左右御必不愿也举朝臣僚非尽同谋也光宗又非甘心于退闲者也设有奉帝而出鬬者兵刃相加不幸而败则爲秦王从荣犹可言也幸而胜则爲商臣冒顿不可言矣吾故曰汝愚之功侥倖而成其实则乱之道也昔衞出公受国于君夫人其父又不在衞非攘而夺之也圣人犹且非之试以庆元内禅与衞事平心较之孰顺孰逆天下后世必有能辨之者而论者犹许汝愚爲社稷之臣此夫子爲衞君之说也石曼姑帅师围戚公羊传谓曼姑之义固可以围之汝愚之功与曼姑之义前后一辙后人责曼姑而誉汝愚非春秋之法矣夫父子之义无所逃于天地之闲光宗虽非令辟自宁宗视之则君也父也寿皇崩而託疾不过宫爲子者号泣而从之可也岂眞有亾国破家之衅迫不及待而必出此下策也哉若以太皇太后之诏爲辞此掩耳盗钟之爲非眞名正而言顺也大臣当斯际者但可爲畱正之遯不当爲汝愚之举范汝黼谓畱爲异姓之卿赵爲贵戚之卿此迂儒骑墙之论宋史载入畱正传陋矣问宋初立僖顺翼宣四亲庙本非定爲不祧之始祖也神宗时僖祖亲尽当祧因王安石异议而止自后顺祖以下递祧遂以僖祖爲始祖而太祖亦在昭穆之列议者咸以爲失礼及赵汝愚当国折衷羣议正太祖东向之位而朱元晦独上议力争其不可又遗汝愚书言之甚力元晦大儒不审何所据曰议礼聚讼自古而然要当准乎天理人情之公非可以口舌争也僖祖之当祧久矣熙宁集议则韩维是而安石非绍熙集议则汝愚是而元晦非元晦尊程氏学而伊川亦取安石之说故持其议甚坚至诋汝愚以爲拆祖宗之庙以快其私此负气之强词非至公之定论也宗庙之礼有以功德而尊之者是百世不祧者也有以四亲而尊之者此亲尽则祧者也宋之帝业刱于太祖自宣祖而上四庙则以天子之高曾祖祢而祀之非以其有功德而祀之也五服之制父至亲而祖次之曾高又次之宣祖尚可祧何独僖祖不可祧乎僖祖旣非得姓之始又非封爵之始方诸殷周则报乙组绀之流也而欲拟稷契以爲始祖谬矣如谓已立之庙不当㪅毁则礼何以有庙祧坛墠之别如谓太祖在天之灵必有所不忍则顺翼宣三祖何又忍而去之安石之颇僻固不足道元晦南渡儒宗乃守一先生之言不复权其当否斯爲通人之蔽矣问朱氏语类论祧庙一事谓今庙室甚狭东向位坐空昭在室外郄靠实则东向不足爲尊何苦要如此乃使太祖无所自出此说如何曰此又愚之大不解者东向旣不足爲尊又何苦要僖祖居之乎坐空靠实术家浅陋之言议礼者固所不道若欲以僖祖当所自出则赵之得姓不始于僖祖矣太祖初立四亲庙称僖爲高祖不称始祖也非天子不立太庙太祖肇有天下而不得正太庙之尊于人心必有不安者矣元䀲又以士大夫封赠三代爲比愚谓宋时封赠三代父最贵大父曾大父以次递降若以此例之僖祖可祧宣祖不可祧祧宣而尊僖蓺祖在天之灵亦必不安也问史之芜陋未有甚于元史者顾寗人谓食货选举志皆案牍之文朱钖鬯谓列传旣有速不台矣而又有雪不台旣有完者都矣而又有完者拔都旣有石抹也先矣而又有石抺阿辛阿塔赤忽刺出两人旣附书于杭忽思直脱儿之传矣而又别爲立传皆乖谬之甚者宋景濂王子充皆以古文名世何以疏舛乃尔曰金华乌伤两公本非史才所选史官又皆艹泽迂生不谙掌故于蒙古语言文字素未谙习开口便错卽假以时日犹不免秽史之讥况成书之期又不及一岁乎卽如太祖功臣首推四杰而赤老温之传独阙世尚公主者鲁昌赵郓最着而郓国之传亦阙塔察儿和礼霍孙至元之良臣旭迈杰倒刺沙泰定之元辅而史皆失其传礼乐兵刑诸志皆阙顺帝一朝之事地理志载顺帝事仅二条余亦阙漏因陋就简良可咍矣列传之重复者如昂吉儿已附于也蒲甘卜传而又别有昂吉儿传重喜已附于塔不已儿传而又别有重喜传阿术鲁已附于怀都传而又别有阿术鲁传谭澄已附其父资荣传而又别有谭澄传此又朱氏所未及纠者也其它事迹舛误如仁宗庄懿皇后䘚于仁宗朝未尝尊爲皇太后吾也而围益都从木华黎之弟带孙非从木华黎张子良来归因元帅察罕非因阿术段直爲泽州长官在太祖朝非世祖朝皆谬戾之显然者问元史多用投下字似是部落之称未知其审曰投下辽时谓之头下辽史地理志头下军州皆诸王外戚大臣及诸部从征俘掠或置生口各团集建州县以居之横帐诸王国舅公主许剏立州城自余不得建城郭朝廷赐州县额其节度使朝廷命之刺史以下皆以本主部曲充之官位九品之下及井邑商贾之家征税各归头下唯酒税课纳上京盐铁司元时各投下不设节度使自鲁赵诸王外亦未见有建立城郭者其余大约与辽制同史传所载投下之目有云四投下者兵志木华黎奉太祖命收札刺儿兀鲁忙兀纳海四投下是也有云五投下者术赤台传其先刺眞八都以才武雄诸部生子曰兀鲁兀台曰忙兀与札刺儿瓮吉刺亦乞列思等当开刱之初协建大业太祖卽位命其子孙因其名爲氏号五投下元典章载至元二年中书省钦奉圣旨据纳陈驸马帖里干驸马连哥国王鍜眞忽都五投下户计云云所称纳陈驸马者瓮吉刺氏也帖里干驸马者亦乞列思氏也鍜眞兀鲁兀台也连哥国王当是札刺儿氏史所称国王头辇哥也忽都当是忙兀氏与术赤台传正合博鲁欢传谓之五诸矦有云十投下者木华黎传丙戌夏诏封功臣戸口爲食邑曰十投下孛鲁居其一是也有云十七投下者许有壬撰怯烈公神道碑云世祖立极以公旧部及降虏千人爲贵赤命公之孙庄家爲千户曾孙也里卜花爲百戸世所称十七投下此其一也怯烈公名鎭海太宗时右丞相余不可攷又有云三投下者食货志左手万戸三投下谓孛罗台万戸忒木台驸马斡阔烈阇里必三人也有云两投下者食货志和斜漫两投下是也濳硏堂文集卷十三门人袁廷梼校字潜研堂文集濳研堂文集卷第十四潜硏堂文集卷十四嘉定钱大昕荅问十一问绛县人生鲁文公十一年正月甲子朔至襄公三十年二月癸未歴二万六千六百六十日其月数几何曰以三统术推之毎月二十九日又八十一分日之四十三以八十一分通二十九日倂分子爲二千三百九十二是爲月法今以八十一乘二万六千六百六十日得二百一十五万九千四百六十满月法而一得九百有二卽积月之数其余一千八百七十六以日法收之得二十三然则九百有二月又二十三日也依三统术推得文十一年周正月乙丑朔夏正月甲子朔杜元凯以正月爲夏正者得之又推得襄三十年周正月辛卯朔二月辛酉朔癸未二月廿三日俱与杜氏所推合问史记太初元年年名焉逢摄提格二年端蒙单阏三年游兆执徐则太初之元当是甲寅而汉志以爲其年在丙子小司马索隐疑班固用三统术与太初歴不同故与太史公说有异然欤否欤曰三统之术本于太初非有二法汉志云迺以前歴上元泰初四千六百一十七岁至于元封七年复得阏逢摄提格之岁中冬十一月甲子朔旦冬至日月在建星太岁在子班氏虽云太岁在子亦何尝不云阏逢摄提格之岁则与太史公说又曷尝有异乎古法岁阴与太岁不同太岁与岁星常相应岁星自丑右行太岁自子左行岁在星纪则太岁必在子在元枵则太岁必在丑岁星百四十有四年而超一辰卽太岁亦超一辰矣太初之元岁在星纪故汉志以爲太岁在予而当时诏书以爲年名阏逢摄提格者乃指岁阴所在非谓太岁所在也岁阴亦谓之太阴又曰靑龙亦左行周十二辰而常在太岁之前二辰如太岁在子则太阴在寅太岁在丑则太阴在卯是也淮南天文训太阴在寅岁名曰摄提格太阴在卯岁名曰单阏太阴在辰岁名曰执徐太阴在巳岁名曰大荒落太阴在午岁名曰敦牂太阴在未岁名曰协洽太阴在申岁名曰涒滩太阴在酉岁名曰作鄂太阴在戌岁名曰阉茂太阴在亥岁名曰大渊献太阴在子岁名曰困敦太阴在丑岁名曰赤奋若葢古人以太阴纪岁摄提格以下十二名皆谓太阴所在淮南子言太阴元始建于甲寅故以焉逢摄提格之岁爲歴元而太初三统术推上元日月五星皆起于星纪故太岁起丙子史记歴术甲子篇云焉逢摄提格者以太阴所在纪岁名班史云岁名困敦乃眞太岁所在二说固竝行而不悖也东汉以降术家鲜知太阴太岁之别而溷而一之无惑乎小司马之致疑矣问续汉志太史令虞恭等议以爲太初元年岁在丁丑以今法上推太初亦当是丁丑而班史乃云太岁在丙子相差一年何故曰太初本以丙子爲元刘子骏三统承其法推太岁所在数从丙子起是其证也古法太岁百四十有四年而超一辰太初之元太岁在丙子积百四十四岁至光武建元十六年当超一辰故建武十七年太岁得越庚子而至辛丑矣乃东汉之世畴人子弟竞趋便易不复知超辰之法但据六十甲子逆推往古故高帝元年汉志谓太岁在午而后人以爲乙未太初元年汉史谓太岁在子而后人以爲丁丑皆后人强名之非当时本称也古之言太岁者必与岁星相应今之言太岁者惟知六十年一转而已葢始于东汉而沿习至今此古今推步家更变之一大端惟郑康成注周官冯相氏尝一及之寥寥千载尟有通其故者矣问古人以岁星所在纪岁不以干支纪岁殆以岁星与太岁相应之故且五纬在天人所共见非若太歳之无象故举其着者言之欤曰是也东汉以降太岁无超辰之法而岁星亦不可以纪岁古法岁在大梁太岁必在辰辰与酉合言星可以见岁也若三国志注建安二十五年岁在大梁而靑龙在庚子则岁星与太岁不能通爲一法以岁星表岁不若以干支之简易矣问淮南以咸池爲太岁与它书所言太岁又异何故曰淮南书云斗杓爲小岁正月建寅月从左行十二辰咸池爲大岁二月建卯月从右行四仲终而复始又云大时者咸池也小时者月建也咸池与月建大小相对初未尝指咸池爲太岁其作太岁者乃后人转写之譌然吴斗南两汉刋误谓淮南不名天一爲太岁又自以咸池名之则南宋本已误矣问一行亦号知歴者其言云秦颛顼歴元起乙卯汉太初歴元起丁丑推而上之皆不値甲寅犹以日月五纬复得上元本星度故命曰阏逢摄提格之岁而实非甲寅然则太初元起丁丑特以七曜行度合于甲寅之元故命爲焉逢摄提格之岁非眞甲寅歳也曰太初诏书固云年名焉逢摄提格月名毕聚日得甲子夜半朔旦冬至今推其年天正果是甲子朔同一诏书之文日名旣符年名亦必不误矣当时实以太阴纪岁而后人误以太岁当之故疑年名之牴啎而强爲此说如知古人岁名或以太阴或以太岁原有两法则晓然于二者之不相悖矣至太岁超辰之法东汉术家已尟知者何况唐人问太阴太岁溷而爲一始于东汉亦有证乎曰史记天官书云以摄提格岁岁阴左行在寅岁星右转居丑单阏岁岁阴在卯星居子执徐歳岁阴在辰星居亥大荒骆岁岁阴在巳星居戌敦牂岁岁阴在午星居酉叶洽岁岁阴在未星居申涒滩岁岁阴在申星居未作鄂歳岁阴在酉星居午阉茂岁岁阴在戌星居巳大渊献岁岁阴在亥星居辰困敦岁岁阴在子星居卯赤奋若岁岁阴在丑星居寅史公所云岁阴者卽淮南之太阴也岁星与太岁相应岁星居丑太岁必在子而岁阴则在寅寅在子前二辰也岁星居子太岁必在丑而岁阴则在卯卯在丑前二辰也推之十二辰皆然岁阴之非太岁明矣而摄提格以下十二名则主岁阴而言不主太岁而言班氏天文志本承用史公之文乃云太岁在寅曰摄提格在卯曰单阏此误以岁阴爲太岁之明证也淮南书太阴在四仲则岁星行三宿太阴在四钩则歳星行二宿亦主太阴而言而晋灼以爲太岁在四仲岁行三宿太岁在四孟四季岁行二宿亦是误以太阴爲太岁也问张晏注汉书云太阴岁后二辰也张守节说亦同今云岁阴在太岁前二辰似不相合曰前后之名本无一定以日躔之次言之则寅前而子后以十二辰之序言之则子前而寅后其实一也翼奉以初元二年上封事云今年太阴建于甲戌孟康注云太阴在甲戌则太岁在子孟说非也太阴在戌则太岁当在申耳然以太初元年太阴在甲寅推之则初元二年太阴当在辛亥非甲戌也奉所谓太阴似卽指太岁而言予尝以三统术推太初元年岁星在婺女六度已是星纪之末岁星毎年多行一分至太始二年已及超辰之限岁星超寿星而入鹑火卽太岁亦超乙酉而在丙戌矣依此算至初元二年太岁正在甲戌也问郑康成注周官冯相保章氏十有二岁以岁爲太岁又谓岁星与日同次之月斗所建之辰与太岁似无与且引乐纬岁星与日常应太岁月建以见之语乐纬今已不传于它书亦有征欤曰此在汉书天文志言之甚详其言曰太岁在寅曰摄提格岁星正月晨出东方在营室东壁在卯曰单阏二月出在奎娄在辰曰执徐三月出在胃昴在巳曰大荒落四月出在参罚在午曰敦牂五月出在东井舆鬼在未曰协洽六月出在注张七星在申曰涒滩七月出在翼轸在酉曰作詻八月出在角亢在戌曰掩茂九月出在氐房心在亥曰大渊献十月出在尾箕在子曰困敦十一月出在建星牵牛在丑曰赤奋若十二月出在婺女虚危夫正月日在娵訾而岁星晨出营室东壁卽娵訾之次是爲岁星与日同次然其月斗建在寅而其岁太岁亦在寅推之十有二岁皆然岂非岁星与日常应太岁月建以见乎岂非岁星与日同次之月斗所建之辰卽爲太岁所在乎贾公彦说此义虽未了而句读无误葢其时经学尙有专门授受相承不似后人无知妄作也问堪舆八㑹之名见于郑康成注周礼贾疏引堪舆大㑹有八小㑹有八又引郑志荅张逸问引堪舆黄帝问天老事云四月阳建于已破于亥阴建于未破于癸是爲阳破阴阴破阳故四月有癸亥爲阴阳交㑹十月丁巳爲阴阳交㑹堪舆之书今已不传八㑹之名亦有可攷乎曰此在淮南天文训有之其言曰北斗之神有雌雄十一月始建于子月从一辰雄左行雌右行五月合午谋刑十一月合子谋德太阴所居辰爲厌日厌日不可以举事堪舆徐行雄以音知雌故爲奇辰数从甲子始子母相求所合之处爲合十日十二辰周六十日凡八合合于岁前则死亾合于岁后则无殃甲戌燕也乙酉齐也丙午越也丁巳楚也庚申秦也辛卯戎也壬子赵也癸亥胡也淮南所云雄者阳建也雌者阴建也阴建亦谓之厌八合犹八㑹也今依淮南及堪舆天老说推衍之正月阳建寅破于申阴建戌破于辰二月阳建卯破于酉阴建酉破于卯乙近卯故二月乙酉爲八㑹之一三月阳建辰破于戌阴建申破于寅甲近寅故三月甲戌爲八㑹之二四月阳建巳破于亥阴建未破于丑癸近丑故四月癸亥爲八㑹之三五月阴阳建俱在午而破于子壬近子故五月壬子爲八㑹之四六月阳建未破于丑阴建巳破于亥七月阳建申破于寅阴建辰破于戌八月阳建酉破于卯阴建卯破于酉辛近酉故八月辛卯爲八㑹之五九月阳建戌破于辰阴建寅破于申庚近申故九月庚辰爲八㑹之六十月阳建亥破于巳阴建丑破于未丁近未故十月丁巳爲八㑹之七十一月阴阳建俱在子而破于午丙近午故十一月丙午爲八㑹之八十二月阳建丑破于未阴建亥破于巳此建厌所在及八㑹之名也越绝书云太岁八㑹壬子数九吴越春秋云合壬子岁前合也合庚辰岁后㑹也左氏传史墨占吴入郢必以庚辰亦以建厌所对知之则八㑹之占由来古矣淮南所列甲戌至癸亥葢大㑹之日其下又有戊戌己亥己酉己卯戊午戊子当是小㑹之日而尙缺其二以例推之当是戊辰己巳也问淮南刑德七舍与太阴在甲子刑德合东方之说如不相蒙何故曰五行家岁月皆有刑德淮南天文训后云太阴在甲子刑德合东方宫常徙所不胜合四岁而离离十六岁而复合此岁之刑德也前云阴阳刑德有七舍室堂庭门巷术野德在室则刑在野德在堂则刑在术德在庭则刑在巷阴阳相得则刑德合门此月之刑德也岁德岁刑今选择家犹用之七舍直月则世人鲜知之者以愚攷之葢与周髀之七衡相应但周髀以日行赤道南北分内外故冬至在外衡夏至在内衡此以阳气自微而着分内外故冬至德在室而夏至德在野德之所对爲刑二分日行中衡春分德在门其对爲秋分之门秋分德在门其对爲春分之门虽云刑德合门其实亦相对也此浑天之义也问干象术推卦用事日因冬至大余倍其小余坎用事日也加小余千七十五满干法从大余中孚用事日也求坎卦各加大余六小余百三其四正各因其中日而倍其小余此条恐有譌舛其算例亦可推否曰此卽汉人六日七分之法易稽览图甲子卦气始中孚毎六日七分而易一卦坎离震兑爲监司之卦独用事于分至之首得八十分之七十三冬至坎始用事又加中孚六日七分而复卦用事合于易七日来复之数其说始于京房六十卦以中孚复屯谦暌升临小过蒙益渐泰需随晋解大壮豫讼蛊革夬旅师比小畜干大有家人井咸姤鼎丰涣履遯恒节同人损否㢲萃大畜贲观归妹无妄明夷困剥艮旣济噬嗑大过未济蹇颐爲次毎卦皆六日八十分日之七惟颐晋井大畜皆五日八十分之十四较他卦少七十三分此所少之数卽四正卦用事之分数也干象术推卦用事以干法千一百七十八当一日千一百七十八分日之千七十五卽八十分之七十三强也千一百七十八分日之百三卽八十分之七弱也必倍其小余者干象推冬至术以纪法五百八十九爲日法今以干法千一百七十八爲日法则倍纪法之数故必倍其小余以八算也求坎卦当作次卦字之譌也景初术推卦用事日因冬至大余六其小余与干象异何也曰景初推冬至以纪法千八百四十三爲日法其推卦用事则以元法万一千五十八爲日法元法乃六倍纪法之数故亦六其小余无二理也正光术推冬至与推卦用事竝以蔀法六千六十爲日故卽因冬至大小余与干象景初实无异也问郞顗亦传六日七分之术者阳嘉二年上书言正月三日至乎九日三公卦也注凡卦法一爲元士二爲大夫三爲三公四爲诸侯五爲王位六爲宗庙分卦直日之法爻主一日卽三日九日竝爲三公之日也此说然否曰非也京氏卦气直日之法坎离震兑用事分至之首得八十分日之七十三余卦皆主六日八十分日之七郞氏父子世传六日七分卽其术也今以四分术推是岁天正十一月甲戌朔二十九日壬寅冬至坎卦用事次日癸卯十二月朔日也自癸卯至戌申中孚卦用事己酉至甲寅复卦用事乙卯至庚申屯卦用事辛酉至丙寅谦卦用事丁卯至壬申暌卦用事癸酉至戊寅升卦用事己卯至甲申临卦用事乙酉至庚寅小过卦用事辛卯至丙申蒙卦用事丁酉至癸卯益卦用事甲辰至己酉渐卦用事渐主正月三公之卦也是岁正月壬寅朔甲辰爲月之三日甲辰至己酉尽六日而尙有余分故云正月三日至乎九日三公卦也自正月九日至二月九日泰需随晋解五卦更代用事而及于大壮故顗再上书言今月九日至十四日大壮用事今月谓二月也问五岁再闰与十九年七闰之率孰爲宻合曰五岁再闰圣人不过言其大略如尧典云期三百有六旬有六日其实祗有三百六十五日四分之一弱若以十九年七闰之率计之须五年又五个月而得再闰也然十九年一章亦是秦汉以前麤率验之天行尙非宻合葢古术皆用四分章蔀纪元之率皆四分术也自刘洪作干象减岁实以合天行而章闰犹因旧法何承天虽病其数微多犹以用算滋繁未及更易祖沖之始剙新率改章法三百九十一年有一百四十四闰以旧法校之则七千四百二十九岁之中旧法当有二千七百三十七闰新法只有二千七百三十六闰此戴法兴所诋以爲七千四百二十九年辄失一闰者也中朔与闰本相表里岁实旣减于四分则章法自难因乎古法兴未达天行故有此难嗣后张宾张冑元刘焯之徒所立章岁章闰各有不同要皆本沖之遗意李淳风麟德术乃去章岁之名幷气朔閠余通爲一术但以岁实与十二朔实相校所多之数卽爲一岁之闰积而不更求齐同之率此亦术家变古之一大端也然与其存章岁之名而仍未宻合不若实计中盈朔虚之分而累积以求闰淳风于此极爲有识元人授时术不用积年与日法亦卽此意长庆宣明术虽有章岁章月章闰之名然其所谓章岁者乃岁实也章月者朔实也章闰者一岁之闰分也与古法名同而实异此后无有言章岁者矣宋咸淳六年十一月三十日冬至至后爲闰十一月有臧元震者妄称术家以章法爲重自淳祐壬子至咸淳庚午凡十九年是爲章岁闰月当在冬至之前诏遣元震与太史局辨正太史词穷乃转元震一官而议更宪元震于推步之原了无所得摭拾经生肤浅之谈皆祖沖之李淳风辈所唾弃不㞕道者而畴人子弟已眙不能置对元震又称一大一小爲平朔两大两小爲经朔三大三小爲定朔不知经朔卽平朔也平朔有两大无两小三大雨小皆爲定朔旣用定朔则十九年七闰之恒率自不能拘而有司亦不知也当时局官浅陋如此欲其改宪以合天难矣问干象推月行术十三日之下注云限余三千九百一十三微分千七百五十二此爲后限限余之义何解有后限而无前限又何故也曰干象术月行十三日七千八百七十四分日之五千二百有三而一八交朔八交则日食望入交则月食入交前后一日有奇皆爲可食之限过此则不食矣后世所谓食限者葢本于此限余谓日小余以此爲限也有后限则必有前限故下文云入歴在前限余前后限余后者月行中道也元嘉月行阴阳法本依洪术其于入歴二日之下有前限余及微分之数十三日之下有后限余及微分之数可证干象元有前限当在二日之下而传写脱之耳然则前限之数亦可攷乎曰前限者交后之限也后限者交前之限也凡交前交后之限宜相等今以后限余减月周余三千九百六十一倂周日分五千二百三共得九千一百六十四满七千八百七十四分收爲一日余一千二百九十分又借一分作二千二百九减后限微分尙余微分四百五十七是距交一日一千二百九十分以内爲食限矣然则前限余当在第二日日余千二百九十弱也宜于二日之下补注一十九字云限余千二百八十九微分四百五十七此爲前限则前后之文相应矣问宋杨忠辅统天术以距差乘躔差减气汎积得定积爲授时百年加减岁余之法所从出梅氏攷之审矣但其求汎积也必减气差十九日有奇而后得之此其故梅氏亦不能言愿闻其审曰统天之术起上元甲子至绍熙甲寅中距三千八百三十年以岁分四百三十八万二千九百一十乘之得一百六十七亿八千六百五十四万五千三百爲岁积分减气差二十三万七千八百一十一得气汎积一百六十七亿八千六百三十万七千四百八十九其年无躔差卽以汎积爲定积满策法而一得积日一百三十九万八千八百五十八大余十八小余一万一千四百八十九是爲绍熙甲寅岁冬至大小余实壬午日亥正四刻也乃置上元以来岁积分减气积差得一百六十七亿八千六百三十一万七千八百一十一又以斗分差一百二十七乘距算万分约之得四十八爲躔差再以躔差乘距算得一十八万三千八百四十加八岁积分得一百六十七亿八千六百五十万一千六百五十一满䇿法而一得积日一百三十九万八千八百七十四大余三十五小余一千六百五十一转减纪法得上元天正冬至大余二十四小余一万三百四十九然则上元天正冬至乃是戊子日戌正三刻弱也凡步气朔必以甲子日爲起算之端今上元冬至不値甲子依授时术当加气应二十四日有奇乃得从甲子起算今减去气差是以上元冬至后甲子日起算也冬至日距甲子廿四日一三四九倂气差十九日九八一一仅得四十四日八一六以较六十甲子尙欠十五日三八四〇何以便起甲子曰统天虽置上元实暗以绍熙甲寅爲元上攷下求俱以甲寅距算爲断若于是年又加躔差布算旣繁益滋昧者之惑故但减十九日有奇而六十之数已周其所欠之数卽此三千八百三十年中应加岁余之数暗相除补而人不觉此术家省算之妙也问气差气积差之数何以各别曰气差者上元冬至后距甲子之日数气积差者甲寅岁天正冬至前距甲子之日数也气积差当爲二十二万七千四百八十九今宋史刋本作二十万葢脱二字气积差卽授时之气应积算少于距差者以躔差加岁余距差乘之纪实去之余减气积差又转减纪实所得如策法而一以命大小余卽授时上攷之法减气应爲通积分也积算多于距差者以躔差减岁余距差乘之纪实去之余以加气积差如策法而一以命大小余卽授时下求之法加气应爲通积分也有此㨗法可省以岁分乘积算之䋣而仍设本法者爲求天正经朔地也授时不立积年设诸应数以爲上攷下求之根葢窃取其意而又不明言之伯宗善君子所不取也问统天术积日旣从上元冬至后甲子起算其求天正经朔又减闰差之数何也曰求积日当从甲子起算求经朔当从合朔起算推绍熙甲寅天正经朔置冬至气定积一百六十七亿八千六百三十万七千四百八十九减闰差二万一千七百四得一百六十七亿八千六百二十八万五千七百八十五以朔实三十五万四千三百六十八除之得积月四万七千三百六十九余二十二万七千九百九十三是爲天正闰汎余以减气定积得一百六十七亿八千六百七万九千四百九十六是爲天正朔汎积其年无距差卽爲定积满纪实去之余七十一万九千四百九十六如策法而一得大余五十九小余一万一千四百九十六推得天正癸亥朔因小余在进朔之限当进一日爲甲子朔与宋志所称十九日壬午恰合问统天授时之歳实旣同又均用百年消长一分之率乃统天推上元甲子岁天正冬至在戊子日戌正二刻以授时术推之则在己丑日寅正二刻相差亦有四时之多此何以故曰岁实虽同而斗分差之数微异授时术上攷往古百年而长一分则万二千年止长百二十分而统天乃长至百二十七又以所多之分乘距差则三千八百余年之久固宜增多四时矣问太阳盈缩分初末限郭氏离爲六段殊不可解积差之数何以得之大统法原谓各段实测日躔度数与平行相较以爲积差不知其实测度数如何相较又用何法也曰盈缩四限各离爲六段此非郭氏所剏唐宋以来皆有之其所以析爲六者四正分爲二十四气也但古以恒气分段故卽取节气名之郭以定气分段故易以一二三四五六之名其积差之数愚尝取杨忠辅统天术较之与此不甚相远然则郭氏亦因前人所测而增减之垜积招差之算虽于古未闻恐亦有所受之也夫四分岁周之一爲九十一日三十一刻有奇以实测知其不齐于是有盈缩之限此四限之中各有六气以平行计之在盈限则毎气十四日八十二刻在缩限则毎气十五日六十二刻又以实测知其不齐于是有增减损益之率此卽张子信刘焯辈所积候而得者步算之根生于测候测候之大端有二一曰星度一曰晷景日所躔之度人目不能见算家以月蚀冲求之犹或未凖若晷景之长短人人可测亦时时可测古人因实测而立算后人踵事而加精非后人之智过于古人也若夫太阴之分段则以转终二十七日五十五刻半而析之爲四又析之爲二十八毎段先约其平行之率以校实行之进退与日躔无二理也问授时术象限有二其一爲周岁之象限九十一日三一〇六二五其一爲周天之象限九十一度三一四三七五截然不同其推日躔也盈初缩末限八十八日九〇九二二五行天一象限缩初盈末限九十三日七一二〇二五行天一象限似指周天象限而言及观梅氏骈枝乃云置盈初缩末限八十八度九九二二五加八盈积二度四〇一四卽合周岁一象限之数置缩初盈末限九十三度七一二〇二五减去缩积二度四〇一四亦合周岁一象限之数其不用周天象限而用岁周象限何也岂所谓天自爲天岁自爲岁耶曰岁周者今岁冬至与来岁冬至相距之日分也天周者今岁日行箕十度至来岁日行箕十度之日分也天周岁周俱从冬至起算太阳一岁一周本无不足而星差而东则天周恒多于岁周所谓岁差也天体浑圆本无度数可计其云三百六十五度有奇者葢以日周命之汉魏以前未知岁差故周天卽爲岁周祖沖之始知冬至无定在而周天与岁周遂区而爲二然周天之数惟推七政八黄赤宿度乃用之其所以亦分四象限者特爲黄赤变率之用与日躔盈缩无与也且其所谓周天者乃恒星之天天体左转而星自东移初非天度有余而日度不足愚尝谓天周只是星周而岁周乃眞天周以周天之度本从岁周得名也然则盈缩之限必用岁周象限断可识矣问西法有太阳毎日平行之率以岁周除天周得之今以授时岁周除天周得毎日平行一度四十一秒有奇而授时术但云日平行一度虽分下之小余甚微然积之至久遂差一日又西术皆以度分变时梅氏骈枝求定气法但求本日盈缩差盈减缩加卽爲定气日分实则盈缩之差皆度分非日分也假如冬至后四十五日六五五三一二五求得本日本时盈差一度八千一十二分四十八秒岂卽命爲一日八十刻一十二分四十八秒以减立春平气而得定气邪抑别有变时之法邪曰古法所云周天者倂岁周岁差言之与西法之周天不同西法周天三百六十度分爲十二宫冬至日行初宫初度周十二宫而复于冬至则天周卽岁周也但以三百六十度与岁周不相应故又有毎日平行之率以齐之日度旣不同母则布算之时又须以度变时不若授时日法度法皆爲万分之简易矣授时日行一度度下本无余分此卽平行之率其又有周天者特爲推黄赤道宿度用之犹之西法推黄道宿度亦毎年递加岁差五十一秒也岁差之根正爲岁周不及天周而设如果有此平行之率则终古不变安得有差以岁周除天周得日平行祗可施于西法而不可通于古者以周天之名同而实异也元史所载求定气术云置四正恒气日及分秒以盈缩差命爲日分盈减缩加之卽爲四正定气日及分然则度分卽日分不须变时矣日行旣有盈缩则时刻当有进退如以立成表本日行度爲一率日周一万分爲二率今所得盈缩差度分爲三率求得四率命爲日分较之本术似更宻而授时不用者以所差本微且颁朔不用定气故也问泰西推日躔有最高卑之行其说亦有本乎曰泰西之法本于回回前此未之闻也然予攷尙书纬四游升降之说颇与言高卑者相近何以言之郑康成之注考灵耀也曰地葢厚三万里春分之时地正当中自此地渐渐而下至夏至之时地下游万五千里地之上畔与天中平夏至之后地渐渐向上至秋分地正当天之中央自此地渐渐而上至冬至上游万五千里地之下畔与天中平自冬至后地渐渐而下夫冬至爲地上游之极地之下畔与天中平是地心之高于天心者得地径之半也自地言之谓之上游自天言之谓之最卑可也夏至爲地下游之极地之上畔与天中平是地心之下于天心者得地径之半也自地言之谓之下游自天言之谓之最高可也春秋分地正当中地心卽天心无高卑之可言春分后地渐渐而下距天远则天高矣秋分后地渐渐而上距天近则天卑矣以古法言之天中不动而地心有升有降以西法言之地心不动而太阳之行有高有卑升降卽最高最卑也天中与地中有合有离卽不同心天也两家之言似枘凿之不相入而还以相证如合符节惜乎纬候之书世旣不传而汉世亦未有推日行盈缩术无以证明其故后儒讳读纬书诋爲荒唐难信习西学者又不能博涉经史以通古今之邮无惑乎龃龉而不八矣昔崔灵恩作论以浑葢爲一至近代而其理始显予今以考灵耀之言升降者爲最高卑之证未识世有灵恩其人者以予言爲何如也问先生言贾公彦不通算术何以知之曰以周礼疏知之辀人云軓长十尺而策半之郑云十或作七合七爲弦四尺七寸爲钩以求其股股则短矣此句弦求股法也当以句幂减弦幂开方得股依法弦七尺自乘四十九尺句四尺七寸自乘二十二尺有九寸两数相减余二十六尺九十一寸开方得五尺一寸八分不尽卽所求股也贾氏算得股五尺三寸葢由不知方法当以百尺爲丈百寸爲尺故所定尺寸之位俱误又不知四尺七寸自乘之中尙有四七相乘之廉积故所算句幂误而所求之股数亦误此其未通算术一也太史正岁年以序事郑云中数曰岁朔数曰年中朔大小不齐正之以闰若今时作歴日矣按郑所云中数者自今年冬至数至后年冬至凡三百六十五日有奇而成一岁也朔数者自今年正月朔数至后年正月朔凡三百五十四日有奇而爲一年也两数相较则岁有閠余十一日弱故云中朔大小不齐正之以闰贾氏疏云中气帀则爲岁朔气帀则爲年假令十一月中气在晦则闰十二月十六日得后正月立春节此卽朔数曰年至后年正月一日得雨水中此中气帀此卽是中数曰岁误矣岁有十二中析之爲二十四气中气帀与节气帀皆三百六十五日有奇何大小不齐之有节气之不皆在朔与中气同贾误以节气爲朔气遂指爲朔数此其未通算术二也濳研堂文集卷十四门人袁廷梼校字潜研堂文集濳研堂文集卷第十五潜研堂文集卷十五嘉定钱大昕荅问十二问吴才老于三百篇有叶韵之说而朱文公因之厥后陈季立撰诗古音屈宋古音始知三百篇自有本音至崑山顾氏撰音学五书而古音粲然明白矣然同时毛奇龄已有违言岂古今音果大相远乎曰古今音之别汉人已言之刘熙释名云古者曰车声如居所以居人也今曰车声近舍韦昭辩之云古皆音尺奢反从汉以来始有居音此古今音殊之证也但刘韦皆言古音而说正相反实则刘是而韦非葢宏嗣生于汉季渐染俗音因诗王姬之车君子之车皆与华韵遂疑车当读尺奢切不知读华爲唿瓜切亦非古音也古读华如敷诗有女同车与华琚都爲韵携手同车与狐乌爲韵则车之读居断可识矣自齐梁之世周彦伦沈休文辈分别四声以制韵谱其后沈重作毛诗音于今韵有不合者谓之协句如燕燕首章远送于野云协句宜音时预反二章远送于南云协句宜乃林反所云协句卽古音也陆德明释文剏爲古人韵缓不烦改字之说于沈所云协句者皆如字读自谓通达无碍而不知三百篇之音谐畅明白未尝缓也使沈重音尚存较之吴才老叶韵岂不简易而可信乎协句亦谓之协韵弼风宁不我顾释文徐音古此亦协韵也后放此陆元朗之时已有韵书故于今韵不收者谓之协韵协与叶同颜师古注汉书又谓之合韵合犹协也是吴才老叶韵之所自出矣叶韵实由古今异音而作而吾谓言叶韵不如言古音葢叶韵者以今韵爲宗而强古人以合之不知古人自有正音也古人因文字而定声音因声音而得诂训其理一以贯之汉魏以降方俗递变而声音与文字渐不相应赖有三百篇及羣经传记诸子骚赋具在学者读其文可以得其最初之音此顾氏讲求古音其识高出于毛奇龄辈万倍而大有功于蓺林者也但古人亦有一字而异读者文字偏㫄相谐谓之正音语言淸浊相近谓之转音音之正有定而音之转无方正音可以分别部居转音则祇就一字相近假借互用而不通于它字其以声转者如难与那声相近故傩从难而入歌韵难又与泥相近故臡从难而入齐韵非谓歌齐雨部之字尽可合于寒桓也宗与尊相近故春秋传伯宗或作伯尊临与隆相近故云汉诗以临与躳韵巩与固相近故瞻卭诗以巩与后韵非谓魂侵侯之字尽可合于东钟也其以义转者如躳之义爲身卽读躳如身诗无遏尔躳与天爲韵易震不于其躳于其邻躳与邻韵非谓眞先之字尽可合于东钟也赓之义爲续说文以赓爲续之古文葢尚书乃赓载歌孔安国读赓爲续非阳庚之字尽可合于屋沃也又如溱洧之溱本当作潧说文潧水出郑国引诗潧与洧方涣涣兮此是正音而毛诗作溱者读潧如溱以谐韵耳溱卽潧之转音不可据说文以纠诗之失韵亦不可据诗以疑说文之妄作又不可执潧溱相转而谓蒸眞两部之字尽可通也如谓吾言不信则试引而伸之夫增与潧皆曾声也毛传于鲁颂烝徒增增云增增衆也此尔雅释训之正文而于小雅室家溱溱亦云溱溱衆也文异而义不异岂非以溱增声相近而读增爲溱不独假其音幷假其字乎古人有韵之文正音多而转音少则谓转音爲协固无不可如以正音爲协则傎到甚矣顾氏谓一字止有一音于古人异读者辄指爲方音固未免千虑之一失而于古音之正者斟酌允当其论入声尤中肎綮后有作者总莫出其范围若毛奇龄辈不知而作哓哓謷謷置勿与辩可也问古今言音韵者皆以眞谆爲一类耕淸爲一类而孔子赞易于此两类往往互用崑山顾氏因谓五方之音虽圣人有不能改者信有之乎曰此顾氏之轻于持论以一孔之见窥测圣人也夫士女之讴吟词㫖浅近圣贤之制作义理闳深深则难晓浅则易知七月末章已有岐音淸庙一什半疑无韵非无韵也古音久而失其传耳夫依形寻声虽常人可以推求转注假借非达人不能通变如但以偏㫄求音则将谓国风之谐畅胜于雅颂之聱牙而周公亦囿于方音矣有是理乎且后儒所疑于彖象传者不过民平天渊诸字此古人双声假借之例非举两部而混之也民冥声相近故屯象以韵正读民如冥也平便声相近故观象以韵宾民读平如便也渊音近环与营声相近故讼彖以韵成正读渊如营也天汀声相近故干彖以韵形成干文言以韵情平读天如汀也此例本于维淸之禋成祯烈文之训刑夫子亦犹行古之道而已矣古人训膺爲胸故膺有壅音说文膺胸也释名膺壅也气所壅塞也蒙彖以应韵中功比彖以应韵中竆亦读应爲壅也未济象以极与正韵朱文公疑极当作敬顾氏以其非韵遂置之不论子谓极从亟亟敬声相近广雅亟敬也方言自关而西秦晋之间凡相敬爱谓之亟则朱说非无稽但不必破字耳革象以炳蔚君爲韵按说文莙从艹君声读若威汉律妇吿威姑威姑者君姑也君威同音则蔚与君本相谐而炳虨声亦相近葢读炳如虨也说文虨虎文彪也与易义相应是汉儒传易固有作虨字者矣豫象以凶与正韵中正本双声字艮象以中正也亦与躳终爲韵则正与凶亦可韵也象传无不韵之句独此三卦顾氏所不能通而幷删其文殊失阙疑求是之旨今以双声通之则涣然释矣古人之立言也声成文而爲音有正音以定形声之准有转音以通文字之竆转音之例以少从多不以多从少顾氏知正音而不知转音有扦格而不相入者则诿之于方音甚不然也五方言语不通知其一而不知其它是之谓拘于方如实神质切亦读如满久读如九亦读如几易传皆兼用之此正圣人不拘方音之证民平天渊亦犹是耳顾可以轻议圣人哉问三百篇多以命与申韵易传则以命与贞正韵岂亦有两音耶曰说文命从令声令本眞先之类也而古钟鼎文令终字有作霝者诗题彼嵴令与鸣征韵左传引逸诗讲事不令与挺扃定韵领从令声而节南山以韵骋桑扈以韵屏释艹苓大苦说文作蘦楚辞大招以命与盛定韵此令可两读也周颂以时周之命与我徂维求定爲韵抑訏谟㬪韵定命亦㬪韵此命可两读也夫子干彖传读命爲睂病切于姤象传读弥吝切葢亦兼用二音顾氏不得其说槩以方音议之非也问顾氏谓古音地如沱诗载寝之地与瓦韵不与裼韵且引易系辞俯则观法于地与宜韵以证之其说信否曰顾氏之说出于陈第第所据者惟楚辞橘颂亦未敢改诗音以从楚辞也经典读地字大率与今音不异易明夷上六不明晦初登于天后入于地此以地韵晦也夫子系辞云广大配天地变化配四时阴阳之义配日月易简之善配至德又云知崇礼卑崇效天卑法地一与时韵一与卑韵顾氏皆弃不取独引仰观俯察四句以证成已说愚谓此四句本非韵卽以韵求之又乌知其不与物卦相协乎籒文地作墬从䧘不从也墬之爲地殆起于春秋以后近取楚词以远绳诗易吾知其必不然也许叔重说文虽以地爲正字仍兼取籒文汉碑亦多用墬元命包云地者易也释名地底也谛也皆不取从也之音秦始皇本纪琅邪刻石文以地与帝懈辟易韵淮南原道训一之理施四海一之解际天地太史公自序维昔黄帝法天则地汉书丙吉传西曹地忍之亦读地爲弟也顾氏谓司马相如子虚赋始读爲徒二反者误问顾氏论古音皆以偏㫄得声合于说文之旨然亦有自相矛盾者如旂沂圻皆以从斤爲古音则近亦从斤也乃援诗会言近止与偕迩韵谓古音记当改入志韵何邪曰凡字有正音有转音近旣从斤当以其隐切爲正其读如几者转音非正音也如硕人其颀亦颀之转音礼记颀乎其至读颀爲恳者乃其正音耳倩从靑而与盼韵颙从禺而与公韵实从贯而与室韵怓从奴而与逑韵皆转音而非正音礼记相近于坎坛郑康成读相近爲禳祈祈未必不可读爲近也三百篇中用韵之字不及千名乌能尽天下之音顾氏但以所见者爲正宜其龃龉而不相入矣仇从九声古人读九本有纠鬼二音故关雎以仇韵鸠兔罝以仇韵逵顾氏不知九有二音乃谓仇当有二音如母戎兴难之类然三百篇中亦不过四五字而已予谓三百篇中转音之字甚多七月之阴云汉之临荡之谌小戎之骖车攻之调同桑柔之瞻文王之躳生民之稷北门之敦召旻之频正月之局皆转音也毛公诂训传每寓声于义虽不破字而未尝不转音小旻之是用不集训集爲就卽转从就音鸳鸯之秣之摧之训摧爲莝卽转从莝音瞻卬之无不克巩训巩爲固卽转从固音载芟之匪且有且训且爲此卽转从此音明乎声随义转而无不可读之诗矣识字当究其源源同则流不当有异求本衣裘字借爲求与之义求祈声相近故又有渠之切之音后人于求加衣仍取求声非衣声也求裘本一字而顾氏析而二之若鸿沟之不可越且同一从求之字也而读俅爲渠之切读觩絿爲巨鸠切同一从九之字也而读仇爲渠之切读鸠爲居求切不知求九元有两音也瞏从袁声故字之从睘者皆在山仙韵而独行睘睘乃与菁韵读环者睘之正音读茕者睘之转音也黍稷字本在职德韵而生民首章稷与夙育韵读如谡者稷之转音也简兮以翟与籥爵韵君子偕老则与髢揥韵考褕翟阙翟字或作狄狄有剔音正与髢协是翟有两音也旧与舅皆从臼声三百篇中舅与咎韵亦与首阜韵旧与时韵亦与里哉韵舅从正音旧从转音也知一字不妨数音而辩其孰爲正孰爲转然后能知古音知三百篇之音然后无疑于易之音予葢深爱顾氏攷古之勤而惜其未达乎声音之变也问毛公诗传旣不破字何以知其有转音曰大雅俔天之妹韩诗俔作磬而毛亦训爲磬音随义转卽读爲磬矣小雅外御其务左传务作侮而毛亦训爲侮卽读如侮矣郑风方秉蕳兮毛训蕳爲兰说文有兰无蕳知蕳读如兰也衞风能不我甲韩诗甲作狎毛亦训爲狎卽读如狎也小雅神之弔矣毛训爲至弔与质爲韵是读弔爲至也毛无破字其说葢出于王肃肃欲与郑立异故于郑所破之字必别爲新义虽自谓申毛未必尽得毛旨也试以它经证之赓之正音当如庚而书乃赓载歌卽从续音说文续古文作赓是汉古文尚书读赓爲续矣丱之正音当近贯故齐风以丱与娈弁爲韵而周礼丱人借丱爲矿字说文磺或作丱此依周礼读非谓诗总角丱兮亦当读爲磺也赓续以义转丱矿以声转此古经转音之例魏晋以后此义不讲而读经者动多窒碍矣问大雅訏谟定命四句顾氏以爲无韵据考槃干旌旣醉告字并古沃切与则音不相近岂眞有无韵之句乎曰说文喾急吿之甚也急吿爲双声白虎通喾者极也亟与急通故喾有极训楚茨以吿韵备戒位抑以吿韵则尔雅释训以吿韵忒食则慝职皆读吿爲亟也读如谷者吿之正音读如亟者吿之转音顾氏拘于字有定音之说于楚茨则云吿字不入韵于此章则直云无韵岂其然乎诗日月吿凶汉书引作鞠讻而释训亦以鞠与职慝韵则吿有亟音又何疑焉唯吿有亟音故从吿之字亦可转读小子有造与士韵硚硚王之造与晦介嗣师韵问顾氏论诗母字凡十七见其十六皆读满以切惟蝃蝀二章与雨韵而易系词如临父母与度惧故韵是有二音要当以满以切爲正其说然否曰古音母读如每此爲正音其读如今音者转音也诗三百篇侮字四见皆与今音同侮从每声每又从母声惟母有姥音故侮可入语姥部因流泝源其条理秩然不紊顾氏不知音有正有转辄疑转音爲方音故于此类未甚了了问双声昉于魏晋以后古人未之知也三百篇中间有近似者祇是偶合初非先觉子乃谓双声之祕肇于三百篇母乃矜管蠡之智以强附古人乎曰人有形卽有声声音在文字之先而文字必假声音以成综其要无过㬪韵双声二端而㬪韵易晓双声难知股肱丛睉虞廷之赓歌也次且劓刖文王之演易也至诗三百篇兴而斯祕大启卷耳之次章崔嵬虺隤两㬪韵三章高冈元黄两双声硕人之次章巧笑㬪韵美目双声大叔于田之次章上句磬控双声下句纵送叠韵出其东门之首章綦巾双声次章茹藘叠韵七月之觱发栗烈双声兼叠韵上下相对东山之伊威蟏蛸町疃熠燿四句连用双声佻兮达兮哆兮侈兮旣敬旣戒旣霑旣足如蜩如螗如蛮如髦不吴不敖不竞不絿允文允武令闻令望宜岸宜狱式夷式已之纲之纪以引以翼隔字而成双声啴啴啍啍禺禺卬卬叠字而成双声与与翼翼隔句而成双声居居究究隔章而成双声死生契阔搔首踟蹰一句而两双声旅力方刚山川悠远一句而一叠韵一双声其组织之工虽七襄报章无以过也其音节之和虽壎箎迭奏莫能加也其尢妙者角枕粲兮锦衾烂兮不独粲烂韵而枕衾亦韵锦衾叠韵角锦又双声也不敢暴虎不敢冯河暴冯双声虎河亦双声也此岂寻常偶合者可比乃童而习之白首而未喻翻谓七音之辩始于西域岂古昔圣贤之智乃出梵僧下那四声昉于六朝不可言古人不知叠韵字母出于唐季不可言古人不识双声自三百篇晵双声之祕而司马长卿扬子云作赋益畅其旨于是孙叔然制爲反切双声叠韵之理遂大显于斯世后人又以双声类之而成字母之学双声在前字母在后知双声则不言字母可也言字母而不知双声不可也而双声已昉于三百篇吾于是知六经之道大小悉备后人詹詹之智早不出圣贤范围之外也问古人一字两读出于转音是固然矣又有一音而平侧异读如观瞻观示有平去之分好恶美恶有去入之别以至先后上下高深远近见闻视听之等并以动静区爲两音不审古人制字之始已有之乎曰昔仓颉制字黄帝正名各指所之有条不紊许氏说文分别部居以形定声不闻于声之中更有轻重异读易观卦六爻童观闚观观我生观国之光观其生皆从卦名取义人之观我与我之观于人义本相因而魏晋以后经师强立两音千余年来遵守不易唯魏华父着论非之谓未有四声反切之前安知不皆爲平声此可谓先觉者矣离骚好蔽美而称恶与固悟古爲韵孰云察余之美恶与宇爲韵是美恶之恶亦读去声左传隐三年周郑交恶陆德明无音是相恶之恶亦读入声孝经爱亲者不敢恶于人行满天下无怨恶陆德明并云恶乌路反旧如字又示之以好恶而民知禁陆云好如字又唿报反恶如字又乌路反葢好恶之有两读始于葛洪字苑汉魏诸儒本无区别陆氏生于陈隋之世习闻此说而亦不能坚守且称爲旧则今之分别非古音之旧审矣予我之予钖予之予今人分平上两音而诗三百篇楚词皆读上声当直之当允当之当今人分平去两音而孔子赞易皆读平声汉儒言读若者正其义不必易其音如郑康成注礼记仁者人也读如相人偶之人自古讫今未闻人有别音可见虚实动静之分皆六朝俗师妄生分别古人固未之有也颜之推讥江南学士读左传口相传述自爲凡例军自败曰败打破人军曰败此爲穿凿而广韵十七夬部败有薄迈补败二切以自破破它爲别卽用江南学士穿凿之例葢自韵书兴而声音益戾于古自谓密于审音而龃龉而不安者益多矣问四声始于周彦伦沈休文魏晋以前未有言及之者岂三代汉魏有韵之文皆不辩四声乎曰古无平上去入之名若音之轻重缓急则自有文字以来固区以别矣虞廷赓歌明良康与睉惰堕卽有轻重之殊三百篇每章别韵大率轻重相闲则平侧之理已具缓而轻者平与上也重而急者去与入也虽今昔之音不必尽同而长吟密咏之余自然有别唯汉代词赋家好用双声叠韵如滭浡滵汨偪侧泌瀄蜚纤垂髾翕呷萃蔡纡余委蛇之等连篇累牍读者聱牙故周沈矫其失欲令一句之中平侧相闲耳沈所作郊居赋雌蜺连蜷恐人读蜺爲五兮反此其证也但古人一音异读多由南北方言淸浊譌变非眞义随音异若泾渭之悬殊自葛洪徐邈等剏立凡例强生分别而休文据以定四声习俗相沿牢不可破而汉魏以前之正音遂无可攷矣问郑樵七音略谓华人知四声而不知七音以所传三十六字母爲出于西域后儒又谓字母出于华严经其信然乎曰字母两字固出华严然唐元应一切经音义所载华严经终于五十八卷初不见字母之说今所传华严八十一卷乃实义难陀所译出于唐中叶又在元应之后而汉末孙叔然已造翻切则翻切不因于字母也翻切之学以双声叠韵纽弄而成音有叠韵而后人因有二百六部有双声而后人因有三十六母双声叠韵华学非梵学卽三十六母亦华音非梵音也宋世儒家言字母者始于司马温公而温公撰切韵指掌图无一言及于西域则三十六母爲华音又何疑焉且华严之母四十有二与三十六母多寡迥异其所云二合三合之母华人皆不能解而疑非敷奉诸母华严又无之则谓见溪羣疑之谱本于华严者妄矣特以其谱爲唐末沙门所传又袭彼字母之名夹漈不加详攷遂误仞爲天竺之学耳予尝读一切经音义载大般湼槃经有比声二十五字曰舌根声舌齿声上咢声舌头声脣吻声颇与见溪羣疑之序相似而每声各五字与今谱异别有字音十四则今所谓影喻来母也日母列于舌齿声不别爲类亦与今谱异窃意唐末作字母谱者颇亦采取湼槃而有取有弃实以华音爲本若华严之字母则与今谱风马牛不相及矣华严虽有字母之名而湼槃实在华严之前其分部颇有条理不似华严之杂糅今人但知华严不知湼槃是逐末而遗本也问牙舌脣齿㗋之别昉于何时曰凡声皆始于㗋达于舌经于齿出于脣天下之口相似古今之口亦相似也闲关契阔馨香厌浥人知具出于㗋顚倒挑达荼毒栗烈人知其出于舌参差辗转洒埽悉率人知其出于齿蔽芾匍匐黾勉反覆人知其出于脣卽㗋舌齿脣之分而联之以双声纬之以叠韵而翻切之学兴焉后人欲以宫商角征羽相比附乃于㗋舌齿脣之外别出牙音然玉篇卷末所载沙门神珙四声五音九弄反纽图㗋舌齿脣牙五声各举八字以见例㗋声则何我刚鄂謌可康各也牙声则更硬牙格行幸亨客也此二声者分之实无可分吾是以知古无牙音也翁从公声扞从干声镐从高声浩从吿声嫌从兼声酣从甘声挟从夹声见有现音降有洪音皋有浩音茄有荷音嚣有敖音亢有杭音感有憾音甲有狎音夏有贾音然则牙音㗋音本非两类字母家别而二之非古音之正矣自㗋而舌而齿而脣声音已无不备增牙音而爲五又析出半齿半舌而爲七皆非自然之音也问近儒言古音者每谓古敛而今侈如之之爲哈歌之爲麻由歛而侈似乎可信曰此说亦不尽然葢有古侈而今敛者矣如古之脣音皆重脣也后人于其中别出轻脣四母轻脣敛于重脣也古多舌音后人或转爲齿音齿音敛于舌音也甫方扶房武分诸字本重脣今转爲轻脣而魏晋人所制反切不能改则爲类隔之例以通之善学者卽类隔可以攷齐梁以前之音葢古人制反切其音未有不和者而暖姝怐愗之夫遂谓古人眞有类隔之例夫亦大可哀矣古人读陟敕直耻猪竹张丈皆爲舌音每用以切舌音之字沖直弓反而说文读若动此可证古音直如特也字母家虽不知今之齿音古多读舌音而犹不敢轻改相传之反切乃于舌音四母之外兼存知彻澄三母不混于齿音此吾所以言三十六母之爲华音也就今音言之此三母诚爲重沓然因是可以攷求中华之旧音则亦不无裨益矣声音或由敛而侈或由侈而敛各因一时之语言而文字从之如仪宜爲字古音与歌近今入支韵卽由侈而敛也岂可执古敛今侈之说一槩而论乎问三十六母旣爲华音则所宗者何家曰此谱实依孙愐唐韵而作唐韵又本于陆法言之切韵则犹齐梁以来之旧法也其以入声配平上去三声亦循唐韵之旧一二三四之等开口合口之唿法言分二百六部时辩之甚细字母家据其所分而列爲谱皆不出于梵书也其与梵书相似者见溪羣疑卽湼槃之迦呿伽俄也而去其一照穿状审禅卽湼槃之遮车阇膳若也而更其一知彻澄孃卽湼槃之咤咃茶咤拏也而去其一端透定泥卽涅槃之多他陀驮那也而去其一邦滂竝明卽湼槃之波颇婆婆摩也而去其一其余皆不与湼槃合是僧守温定三十六母虽亦参取梵音而实以华音爲正葢唐韵本中华相传之学不能以梵学杂之也问轻脣之音何以知古人必读重脣也曰广韵平声五十七部有轻脣者仅九部去其无字者仅二十余纽证以经典皆可读重脣如伏羲卽庖羲伯服卽伯犕士鲂卽士彭扶服卽匍匐密勿卽蠠没附娄卽部娄汶山卽岷山望诸卽孟诸负尾卽陪尾苾芬卽馥芬有匪卽有邲緐缨卽鞶缨方羊卽㫄羊封域卽邦域亹亹卽勉勉膴膴卽腜腜芜菁卽蔓菁封读如窆佛读如弼纷读如豳繁读如婆亹读如门妃读如配负读如背茀读如孛赩读如勃凤读如鹏凡今人所谓轻脣者汉魏以前皆读重脣知轻脣之非古矣吕忱字林反穮爲方遥反襮爲方沃反弼爲方代穮襮弼皆重脣则方之爲重脣可知也忱魏人其时反切初行正欲人之共晓岂有故设类隔之例以惑人者乎神琪五音九弄反纽图有重脣无轻脣卽湼槃经所列脣吻声亦无轻脣轻脣之名大约出于齐梁以后而陆法言切韵因之相承至今然非敷两母分之卒无可分亦可知其不出于自然矣问古音于晓匣影喻四母似不分别曰凡影母之字引而长之卽爲喻母晓母之字引长之稍浊卽爲匣母匣母三四等字轻读亦有似喻母者故古人于此四母不甚区别如荣怀与杌陧均爲双声今人则有匣喻之别矣噫嘻于戏于乎呜唿皆叠韵兼双声今则以噫于呜属影母嘻戏唿属晓母乎属匣母矣于于同声亦同义今则以于属喻母于属影母矣此等分别大约始于东晋攷颜之推家训云字书焉者鸟名或云语辞皆音于愆反自葛洪字苑分焉字音训若训何训安当音于愆反若送句及助词当音矣愆反江南至今行此分别而河北混同一音虽依古读不可行于今也据颜氏说知古无影喻之分葛洪强生分别江南学者靡然从之翻谓古读不可行于今失之甚矣潜研堂文集卷十五门人袁廷梼校字潜研堂文集濳研堂文集卷第十六潜研堂文集卷十六嘉定钱大昕辨太阴太岁辨汉初人多以太阴纪岁亦曰岁阴阏逢等十名摄提格等十二名古人本从太阴得名淮南云太阴元始建于甲寅故以摄提格居首汉太初改元诏云复得阏逢摄提格之岁葢以太阴表岁也而下文卽云太岁在子是太阴自太阴太岁自太岁诏书未尝幷而爲一也太史公书载歴术甲子篇起太初元年阏逢摄提格尽七十六年而止皆以太阴纪岁或疑爲褚少孙所补卽果出于少孙亦是元成间人身在郞署必非妄说是西京犹用太阴纪岁矣刘子骏造三统术云欲知太岁以六十除积次余不盈者数从丙子起则是以丙子爲肇端自太极上元至太初元年复得丙子与武帝诏太岁在子之文相应一术不当有两元故不别立求太阴法乃后人但以太岁纪岁不复知有太阴汉书天文志承史公之文而改岁阴爲太岁由是岁阴太岁幷爲一事而不知其有大不可通者其言曰太阴在寅曰摄提格岁星正月晨出东方石氏曰在斗牵牛甘氏在建星婺女太初歴在营室东壁云云兼存三家之学骤读之似无可议及细攷之则石氏与天官书同甘氏小有出入太初则常差两次其故何欤史公以太阴纪岁其言岁阴在寅者太岁实在子故岁星以天正十一月出斗牵牛其月斗建子贾公彦所云子上有太岁也太初以太岁纪岁太岁在寅则岁星在娵訾矣当以斗建寅之月晨出营室东壁所谓岁星与日常应太岁月建而见也同一摄提格也一爲太阴一爲太岁相差两辰同一正月也一爲建子一爲建寅相差亦两次夫亦冰炭之不相入矣志家亦知其难通乃强爲之说曰星有赢缩各录所见曾不思岁星每岁行一次卽有赢缩不过数度甘石异同可以赢缩解之若太初之与甘石立法本殊何容幷爲一谈春秋传云岁弃其次而旅于明年之次此星有赢缩之说也乌有岁在星纪而淫于娵訾之口者乎此志或云马续所作非孟坚之文要其昧于太岁太阴之辨贻误后贤则志家不得辞其咎矣张揖晋灼诸人又在马续之后承譌袭谬仞太阴爲太岁又何怪焉或曰太阴纪岁太岁超辰之法东汉已废而不用子何爲龂龂于此予应之曰推步之学古疏而今密谓古法必可行于今者非也谓古无此法者亦非也井田封建后世万不能行岂可谓三代以前无此制哉予恐读淮南太史公者之不得其解而详攷之知其误自汉志始因书以谂同志者秦四十郡辨言有出于古人而未可信者非古人之不足信也古人之前尙有古人前之古人无此言而后之古人言之我从其前者而已矣秦四十郡之说昉于晋书晋书爲唐初人所作自今日而溯唐初亦谓之古人要其去秦汉远矣太史公书秦始皇二十六年分天下爲三十六郡未尝实指爲某某郡也班孟坚地理志列汉郡国百有三又于各郡国下详言其沿革其非汉置者或云秦置或云故秦某郡或云秦郡幷之正合三十六之数是孟坚所说卽始皇所分之三十六郡也志末又总言之云本秦京师爲内史分天下作三十六郡汉兴以其地太大稍复开置又立诸侯王国武帝开广三边故自高帝增二十六文景各六武帝二十八昭帝一迄于孝平凡郡国一百三以秦三十六郡合之高文景武昭所增置正得百有三是秦三十六郡之外更无它郡安得有四十郡哉司马彪郡国志本沿东观旧文亦云汉书地理志承秦三十六郡后稍分析至于孝平凡郡国百三葢自后汉至晋史家俱不言秦有四十郡也许叔重说文应劭风俗通高诱淮南子注皇甫谧帝王世纪述秦郡皆云三十六诸人博学治闻岂有不读史记者使南海三郡果在三十六郡之外何故舍多而称少故知西晋以前本无四十郡之说自裴骃误解史记以略取陆梁地在分郡之后遂别而异之其注三十六郡与汉志同者三十三别取内史鄣郡黔中三郡以当之而秦遂有三十九郡矣晋志又增入闽中一郡合爲四十嗣后精于地理如杜君卿王应麟胡三省辈皆莫能辨四十郡之目遂深入人肺腑牢不可破矣地理之志莫古于孟坚亦莫精于孟坚不信孟坚而信房乔敬播诸人吾未见其可也卽泝而上之肇自裴骃骃亦刘宋人也岂转古于孟坚哉或曰子言古人有前后之殊信矣太史公在孟坚之前乃始皇纪分天下爲三十六郡在二十六年而略取陆梁地爲桂林象郡南海则在三十三年是三郡固在三十六郡之外矣信汉书而不信史记未见其信古也予应之曰读古人书当寻其条贯未可执单词以爲口实史公纪事皆言其大者始皇二十六年秦初幷天下丞相绾请封诸子李斯言封诸侯不便遂废封建之制诸郡置守尉监皆领于天子此秦变古之一大端故特于是年书分天下爲三十六郡犹言废封建爲郡县耳言三十六郡则统乎天下矣非谓三十六郡尽置于是年也卽以此纪证之始皇卽位之初秦巳幷巴蜀汉中置南郡矣北收上郡以东有河东太原上党郡东至荥阳灭二周置三川郡矣其五年又置东郡矣十七年又置颍川郡矣二十五年又置会稽郡矣此诸郡者皆在裴骃所举三十六郡之数子不疑前文之重沓而独疑后文之预数所谓知其一未知其二者也始皇自谓以水德王数以六爲纪郡名三十六葢取六自乘之数若四十郡则汉人无言之者无征之言置之弗听可矣或又曰史记东越列传秦已幷天下以其地爲闽中郡闽中爲始皇置史公有明文而汉志不载岂非班氏之漏予应之曰南越传亦云秦已幷天下略定杨越置南海桂林象郡以谪徙民与越杂处十三岁其云十三岁者自二十五年灭楚之后数之也闽中与南海三郡皆置于王翦定百越之时但其初虽有郡名仍令其君长治之如后世羁縻州之类其后尉屠睢击南越杀其君长始置官吏比于内地而闽中则仍无诸与摇治之是以不在三十六郡之数非班史有遗漏也或又曰汉志鄣郡不言高帝置此可爲秦置之证予应之曰汉志丹阳郡故鄣郡不云故秦鄣郡则非秦置可知志凡称故者皆据汉初而言如故齐故赵故梁故楚故淮南竝汉初封国也泗水国云故东海郡与此文正同东海郡旣高帝置则鄣郡亦必汉置矣此三难者举不足以申四十郡之说而世犹以其出于晋志不敢辄议夫晋志之误亦多矣汉志郡国百三而误以爲百十有一续汉志郡国百五而误以爲百八东晋侨立州郡未尝有南字宋永初诏书始加而晋志袭沈约之文弗能攷正近事且犹踳譌况能溯秦汉而补孟坚之阙乎吾故曰言四十郡甚难而实非也言三十六郡甚易而实是也读史记者当以孟坚书解之而母惑乎裴骃之单辞可矣衞文公非宣姜子辨予读左氏传及诗序窃怪衞公子顽烝于宣姜中冓之言丑不可道而文公中兴贤主乃其所生何与福善祸淫之理相刺谬乃尔也夫春秋之世诸矦夫人失行者多矣初未有君薨之后公然举子者宣姜虽不淑俨然小君也而辄私举三子二女若是其多乎就令有之则卫之臣民方且痛心疾首不齿诸公族顾于国灭之后同心推戴以爲君此岂近于人情且其时齐桓爲霸主杖义封衞衞岂无它公子而必拥姦生之子而立之杖义者当不爲也及读班氏古今人表云戴公黔牟子文公戴公弟而后向者之疑始释葢衞人恶惠公之䜛杀太子又恶宣姜淫乱故逐惠而立黔牟惠虽以齐襄之援返国而衞之臣民不服也懿公旣灭遂归心于黔牟之子黔牟在位八年本无失德立其子民必安之矣史记衞世家以戴公文公爲黔牟弟昭伯顽之子而不书其烝淫事较之左氏爲长然读鹑之奔奔诗顽之恶自不能掩卫人恶顽甚矣岂肎立其子而事之愚谓班氏之说必有所本舍左而从汉表可也李之才邵尧夫问答辨圣人之道至切近而可循后人舍其易知易从者而求诸幽深元远之间故其说支离而难信予读东都事略载李之才邵尧夫问答事而有疑焉其言曰尧夫读书苏门百泉之上之才自造其庐问之曰子何所学尧夫曰爲科举进取之学曰科举之外有义理之学子知之乎曰未也愿受敎曰义理之外有物理之学子知之乎曰未也愿受敎曰物理之外有性命之学子知之乎曰未也愿受敎于是从之才传其学夫性命之学有出于义理之外者乎天下之理一而已自天言之谓之命自人言之谓之性而性卽理也穷理斯可以观物区物理与义理而二之而谓物理之学转高出于义理之上有是理乎中庸言性之书也曰天命之谓性率性之谓道修道之谓敎道也者不可须臾离也可离非道也故曰道不远人凡离乎人而言物离乎理而言性命者非吾所谓道也吾意后之欲尊尧夫之学者强爲之说失其本眞使斯言果出于之才而尧夫果传之才之学则亦异乎吾所闻矣攷秦三十六郡攷秦三十六郡之名当以汉书地理志爲据自裴骃误解史记别南海桂林象郡于三十六之外而晋志因有四十郡之说纷纷补凑似是实非今依汉志列其名目如左汉志称秦置者二十有七河东郡太原郡上党郡东郡颍川郡南阳郡南郡九江郡鉅鹿郡齐郡琅邪郡会稽郡汉中郡蜀郡巴郡陇西郡北地郡上郡云中郡鴈门郡代郡上谷郡渔阳郡右北平郡辽西郡辽东郡南海郡称秦郡者一长沙郡称故秦某郡者八三川郡泗水郡九原郡桂林郡象郡邯郸郡砀郡薛郡以上共三十六郡志云秦置者谓因其名不改者也云秦郡者因其郡名而立爲国者也云故秦某郡者因其地而改其名者也此外无称秦者读古人书须识其义例此志首云汉兴承秦制度故述郡名断自秦始如云中代上谷渔阳右北平辽西辽东诸郡以匈奴传攷之乃战国燕赵所置也而志皆云秦置葢以秦之三十六郡爲断非与彼传相矛盾也三十六郡之名皆据始皇时若二世改元以后豪杰竝起复称六国分置列郡多有出于三十六郡之外者不久仍复幷省故班志略而不言如吴郡之类是也亦有汉兴仍其名者则归之高帝置此尊汉之词也凡称故秦者皆据始皇三十六郡其称故齐故赵故梁故楚者皆据汉初封国非战国之秦齐赵梁楚也汉百三郡国攷自秦始皇废封建分天下爲三十六郡尽领于天子有郡无国者凡十三岁及二世嗣立而陈涉起事豪杰响应仍复六国之名各自分立郡县非复秦三十六郡之旧矣汉旣幷天下惩秦之弊大封齐赵燕代吴楚淮南梁淮阳长沙诸国其时天子自领者厪三河内史等十五郡而诸矦王国亦各有所领之郡志所载高帝置郡二十六其十之八皆属于王国者也故其时国大而郡小及景帝惩吴楚七国之强稍裁抑宗室卽皇子受封不过一郡之地武帝用主父偃之策令诸王得分其地封子弟爲矦矦国皆别属汉郡不领于王国而王国日益削弱故其时郡大而国小志所载皆据元始版籍故先郡而国次之卽梁楚赵淮阳国名仍旧而疆域之广狭前后悬殊以它郡国沿革及诸王传参攷之其大略犹可攷也汉郡国百有三实因秦三十六郡而分析之武帝开拓三边增置渐多于旧其后稍复省罢今稽其增置之始爲汉郡国攷秦置三十六郡高帝增二十六河内郡汝南郡江夏郡魏郡常山郡淸河郡涿郡渤海郡平原郡千乘郡泰山郡东莱郡东海郡豫章郡桂阳郡武陵郡广汉郡定襄郡中山郡胶东国燕国淮阳国楚国衡山国内史鄣郡文景各六庐江国济南国河闲国甾川国胶西国城阳国以上文帝置山阳国北海郡济阴国广川国济东国江都国以上景帝置晋志云景加其四葢失举广川江都也武帝二十八恆农郡陈留郡临淮郡零陵郡犍爲郡越巂郡益州郡䍧柯郡武都郡天水郡武威郡张掖郡酒泉郡敦煌郡安定郡西河郡朔方郡元菟郡乐浪郡苍梧郡交趾郡合浦郡九眞郡平干国眞定国泗水国左冯翊右扶风案武帝置珠厓儋耳沈黎汶山四郡后废故不数昭帝一金城郡问秦之内史在三十六郡之外汉内史何以列于高帝增郡之数曰秦有郡而无国唯京师置内史故内史尊而郡卑汉初立诸矦王国俱有内史与京师官称相等且王国各有所领之郡国都则内史治之与郡守权不殊故史记汉兴诸矦王年表载天子自有三河等十五郡幷内史亦在其内此太史公明文可深信也问胶东衡山皆项羽所封国不久卽废其别爲国实在文帝时乃以充高帝增郡之数恐非其伦曰高帝剙业之主也项氏代汉驱除故与高帝同时爲楚项所封者例系之高帝元年尊王敬祖之义也其文但云高帝元年爲某国明乎主命者非高帝也此班氏之义例后人未可轻议华严四十二字母攷阿多波左那逻柂婆茶沙嚩哆也二合迦娑么伽他社鏁柂奢佉叉二合壤三合婆车二合二合縒伽咤拏二合二合二合二合侘陀右华严字母四十有二其中二合者八三合者一实止三十三母以僧守温所定三十六母校之无疑滂非敷奉淸从邪照牀晓匣十二母而有三定母三心母两端母两竝母两穿母两审母两羣母其三合之曷攞多出声爲匣母二合之诃婆出声爲晓母娑颇收声爲滂母二合三合之声华人所不能辨三十六母中未之有也二合之母八而以心爲出声者四审爲出声者二心审亦同类也心审之别爲十余母华人所不能分而非敷之属梵音又无之则四十二母与三十六母之不能强合也明矣攷隋书经籍志自后汉佛法入于中国又得西域胡书能以十四字贯一切音文省而义广谓之婆罗门书然则西域字母其初只十有四后乃增至四十有二也四十二母本于婆罗门三十六母则唐人取魏晋以后字书反切类而别之惟字母之名乃袭华严之旧尔四十二母梵音也三十六母华音也双声疉韵天籁之自然知音者区而别之虽东海西海言语不同而其理可以共喩然而三十六母兼取南北之音先后有序较之四十二者实爲过之世谓见溪羣疑之谱出于华严者妄也嘉靖七子攷明嘉靖闲济南李于鳞倡爲诗古文社吾鄕王元美和之而谢茂秦徐子与梁公实宗子相吴明卿羽翼焉当时有七才子之称然于鳞元美集中但有五子篇初未有七子篇也元美初登进士与李伯承论诗相契及官刑部与吴峻伯王新甫袁善结诗社犹未与于鳞相知王李之定交实由伯承介绍焉厥后伯承峻伯诸人稍散去而茂秦子与公实子相先后入社于鳞乃作五子篇彼此互有倡和名虽五子实则六人其后明卿入社元美与之书云欲作广五子首足下矣继而茂秦与于鳞有隙于是更定五子去茂秦而登明卿仍六子也当明卿入社之始茂秦犹未绝交当时因有七子之目未几公实卒而余德甫张肖甫继入元美谓吟咏流布人闲或称七子或称八子吾曹实未尝相标㮄也然元美寄明卿诗云海内居然七子名赠肖甫诗云七子翩翩共邺游座中君岂减应刘又云当时七子大名齐谁似金瓯出御题其撰德甫墓志亦有寘公于七子中之语又辅国将军拱树墓志云余德甫爲尚书比部郎郎有李攀龙徐中行梁有誉吴国伦宗臣及余世贞者与德甫相切劘爲古文辞有誉死而得张佳允名借借一时或以比邺中七子则元美亦自言之葢自茂秦公实二人一摈一死遂以德甫肖甫补七子而举世无知之者矣伯承峻伯元美入之广五子之列新甫晚年撰续通鑑不欲以诗名家善亦无闻焉世所称者独七子而元美之才实高于鳞数倍王元驭云嘉隆之闲与公结轸而起者皆以公重非能重公朱钖鬯云当日名虽七子实则一雄此公论之不可揜者也七子之年元美最少于鳞长元美十二岁子与长九岁公实长七岁明卿长二岁子相长一岁茂秦齿最长长于元美殆三十余岁德甫与于鳞同岁惟肖甫少于元美一岁元美以万歴十八年庚寅冬卒年六十有五所谓七子者独明卿尙存余皆物故矣它书谓元美万歴二十一年卒者误潜研堂文集卷十六门人吴嘉泰校字潜研堂文集濳研堂文集卷第十七潜研堂文集卷十七嘉定钱大昕箴名箴下士逐逐惟位之荣上士汲汲惟名之矜臧谷亾羊其失则均汝不兹悟而昧没以终身与今人争名命之日躁人其嫉之与古人争名命之日妄天其忌之戒之哉文箴文以贯道言以匡时雕虫绣帨虽多奚爲博而孱守默而湛思非法不服先哲是师窃人之言以爲已词欺世噉名爲识者嗤文依于行若木有枝本实先拨枝其萎而铭欹器铭维古宥坐制器示形守中则正太满卽倾天道益谦鬼神害盈水溢而竭墙高且崩乐不可极智不可矜好胜敌至多藏盗憎目不见睫勿谓视明讳疾忌医曷延其龄哲人知几如薄冰鉴兹欹器拳拳服膺座右铭无咎无誉多誉多惧又不狂而狷以约失鲜竹鎭纸铭直以方守吾常静以鎭去吾吝伊此君之德兮吾将以爲式兮书局砚铭勿以率易爲敏勿以趋走爲勤亦详亦要有本有原吾师乎古之人圆砚铭怀孔之璧守老之黑笔管铭母用汝锐可以百岁木榻铭日长支颐坐夜久申脚卧天君泰然无不可佩砚铭佩玉蕊兮不如端人之与友兮汉瓦当砚铭西京遗刻淳古可式置之坐右世守无极张芭堂着书砚铭非金星而粲不象眼而莹方直而不诎浑朴而无名是可以究篆籀之祕而订金石之盟棊盘铭国于蜗角鬭左右径于羊肠争先后一弹指顷局已终彼胜此负夫何有袖手莫下手谓之高手又天九地十数之终一居中央四角同纵之横之八阵通多算胜轻进凶持无咎征有功镜铭人苦不自知母自以爲西施贤哉镜机子直谅世无比尔妍尔媸明以示尔问焉弗隐舍焉弗愠吾将就而正之庶几有征而信也双节门铭干隆二十有九年十有二月礼部言故淇县典史萧山汪楷继妻王氏守节二十四年侧室徐氏守节二十三年同志抚孤孝义兼备应如例旌表制日可明年礼部移文浙江巡抚巡抚檄所属有司承诏从事建双节坊于县东四十里大义村聚奎桥北大昕时以学士司记注旣大书两节妇姓氏于简越十年其子辉祖成进士述母事状请予爲之铭日越之县八萧山居一村名大义汪氏羣萃峩峩绰楔诏表双节双节谁与曰王与徐王爲楷妇继主井臼徐实先归佐簉相依夫也饥驱客死番禺有姑白头藐焉一孤匶前设誓有死无二内阋外侮百折万苦如风漂摇弗毁故巢如木枯萎乃茂新枝我观大易画卦睽革二女同居志不相得猗与王徐彼步此趋二人共贞以保令名白璧出璞其名日珏皎皎素丝久而不缁永兴之里得两女士高行足尚敬吿刘向晋亿世兴人甎铭两汉陶旊多作吉语典午未遥工用旧榘典人之官爲民父母亿世银艾希风卓鲁得之何所澉川海渚谁其贻子吴子芸父古甎井字砚铭爲萧山王畹馨作绠之汲以济人墨之沈以润身古瓴甋今瑶琨一勺水万井春爲瞿苌生作钮匪石所赠晋太康甎砚铭三秦瓦三吴甎昔无闻今始传具区淸浅古冢㫄怀甓一坚而光治爲砚如截肪出泥涂左文章愿俛㫋毋太康赞朱文公三世像赞孔孟巳远吾将安归卓哉紫阳百世之师主敬立诚穷理致知由博返约大醇无疵山高海深日丽星垂浩然元气入人心脾庆元党禁守正靡移立德不朽斯文在兹感梦穆陵仿彿须睂荣及三世天章淋漓手泽依然神灵护持勖尔云仍勿替守之钱氏先贤赞周泉府上士孚地官泉府上士四人故书作钱先郑实云官有世功出纳惟均钖氏启后枝叶敷纷宋太史令乐之太史善算和声衍律三百六十当期之日笵铜转浑应晷不失星官之书三家合一宋孝子延庆往投都门闻丧而回在上苍天义不共戴手刃仇人庾浦之埭束身士曹终见全贷陈散骑常侍永安县矦道戢矫矫肃矦至行可师虽起姻旧进不以私讨异平纥拓边振威功名始终茅土用垂唐右武衞将军巢国公九陇臣爲隶新生有矦相大劒长枪毛锥曷尚胙土二国山陵陪葬仁者有勇其犹克壮唐考功郞中起吾宗文学肇自仲文江上数峯淸绝人闲右丞心许士元差肩沈宋而后卓然不羣唐吏部尚书徽尚书淸素义不苟取推毂同僚世称长者谠言却贡正直是与江虢之治君子所许唐中书舍人珝瑞文词宗实司制诰官职声名光远有曜明月襟怀野云长啸巴蕉未展中心是悼唐六如象赞土木其形骸冰雪其性情藐干驷以若浼拥万卷而自荣狂士标格才子声名是将攀叔夜伯伦而尙友岂徒引征仲希哲爲同盟程孟阳先生像赞少微处士华阳逸民烟霞奇癖翰墨胜因消摇湖海傲睨公卿不籯而富匪绶而荣鍼砭王李领袖唐娄词必已出神与天游松陵鲁望溪南敬之谥日诗老斯无媿辞黄陶庵像赞公之文章靑天白日公之心地寒冰颢月壁立万仞发引千钧渊乎有得蔼乎可亲成仁取义行所无事儒者之勇可师百世杂着一策问问孟子有言学问之道无他求其放心而已矣求放心者存心之谓也能存其心然后可以知性而明德矣礼日君子尊德性而道问学德性天之所以与我者也知德性之当尊于是有问学之功古人之学问将以明德性也夫以孔子大圣犹日好古敏以求之又曰德之不修学之不讲是吾忧也天下岂有遗弃学问而别爲尊德性之功者哉若夫离德性而爲问学此程子所讥爲玩物丧志者而先儒乃以是二者各分宗旨何邪曾子曰君子尊其所闻则高明矣行其所知则广大矣高明广大不在于他在乎加之志而已矣与子思之言致广大极高明者异乎否乎温故而知新此孔子之言而子思引之先儒以爲故者旧所闻新者今所得也温故可以知新颜子之闻一知十子贡之闻一知二非知新之谓乎子夏曰日知其所亾月无忘其所能可谓好学也已知其所亾知新也无忘其所能温故也皆学问之事也一以属存心一以属致知毋乃岐新与故而二之乎其与论语文同而义异者果何在也愿闻其所以然者问论语一书弟子所记孔子之微言间有出于诸弟子者亦必尊其所闻而不戾乎圣人之旨者也后儒以其不出于圣人而从而议之蒙窃惑焉子臣弟友之道孔子自谓未能故曰文莫吾犹人也躬行君子则吾未之有得圣人之先行而后文如此而贤贤易色一章独訾其抑扬之过中可乎四海之内皆兄弟横渠所谓民吾同胞也西铭一篇先儒谓与孟子性善养气之论同功则子夏之言何病焉若夫文犹质也质犹文也卽孔子质胜文则野文胜质则史之意也丧致乎哀而止卽孔子与其易也宁戚之意也孔子曰夫言岂一端而已夫各有所当也求疵于一言之间六经之可议者多矣诸生以爲何如问八卦方位坎离震兑居四正干坤艮㢲居四隅说卦传详言之矣有定之谓位不易之谓方三古以来未之或殊至宋而复有先天方位之名夫有天地然后万物生焉物生而后有象象而后有滋滋而后有数象数之后乎天明矣先天之义何取焉震东㢲东南离南坤西南兑西干西北坎北艮东北孔子之所述也干南坤北离东坎西震东北㢲西南艮西北兑东南康节之所传也后天之位在先先天之位在后而假伏羲之名以跻乎其上又何取焉天地山泽雷风水火以相对爲义非有方位之可言大传云夫易彰往而察来又云神以知来知以藏往卽数往知来之义也于先天图何与焉蔡元定言先天图与参同契合然伯阳去坎离以推消息之用与十二辟卦相表里先天图列坎离于东西则非伯阳之旨也其所以合者何在若夫一奇一耦层累相因以至于六十四所谓加一倍法也规而圆之㬪而方之以圆容方纵横相应而其变不外乎八卦非精于易者其孰能衍之意者图之源出于易而非易之所从出乎周易本义前列九图王懋竑谓非朱子所作乃后人依放启蒙爲之又杂以已意而尽失其本指者也信乎否乎其详列无隐问九数之名古矣算术之书传于今者莫如周髀其云圆出于方方出于矩又云方数爲典以方出圆非卽割圆之法乎古人以勾股割圆取圆之一面递析之而求周径之率然径一周三其术犹未密也祖沖之刱爲密率径一百一十三周三百五十五若径一丈则周三丈一尺四寸不尽不尽之数立盈朒二限以约之后之言圆率者莫能易也析圆之周曰弧截圆之径日矢而以勾股法求弧背之弦古之所谓弧矢今之所谓八线也八线之用视古之用三乘方者爲密要岂能出于勾股之外乎凡方直横斜之形皆可以勾股御之西法易其名曰三角算三角者必依乎八线八线者大小勾股之例也以有定之勾股御无定之三角三角相求特勾股中之一术而说者谓勾股不能御三角岂其然乎言天度者曰三百六十五有奇以日所行命之也唐时九执术则云三百六十度无余分今回回泰西法皆同九执出于西域则泰西之学其亦有所自乎古之布算以筹策而西域以字书亦始于九执也然九执未行于唐而利玛窦诸人独行于近代意其术实有可补中土之所未备者乎试略言之问三代以前事迹茫昧太史公书唯共和以后乃有纪年而汲冢古文与皇甫谧皆推至黄帝又互有异同今世依邵尧夫金吉甫说与谧亦不合夫孔孟所未定史迁所不书后人何能知之或宐存而不论乎且古人不以干支纪年而太岁又有超辰之法以东汉推西京卽有一年之差况上世乎尧在位百年或云九十八年舜年百岁或云百有十岁夏商歴年诸说亦各不同试别白言之原孝上古之孝者立身行道扬名于后世以显父母扬名者扬己之名也父母之乐莫乐乎有令子而人子之善莫善于爲圣贤身爲圣贤而父母卽爲圣贤之父母古称大圣惟周公孔子周公之父圣也孔子之父未必圣也而其爲圣人之父则叔梁与文王竝称无愧焉何显如之后之君子不务立已之身而务饰亲之美予见近人家传行述日緐一日学必程朱文必韩柳诗必李杜书必钟王究之皆妄说也夫过情之声闻君子耻之子孙而以无实之名加诸先人是耻其亲也欺人而人不信欺亲而亲不安以是爲孝何孝之有论语廿篇尝言郰人之子而不言郰人行事孟母之贤见于它书而七篇略不及焉岂孔孟之欲显其亲不如后之君子哉显亲之道在乎立身亲果有善何待子孙言之子孙言之徒使后人疑之恶在其能显亲也亲之名听诸公论而已之名可以自勉君子疾没世而名不称其斯以爲孝乎原孝下孟子论幽厉之暴日虽孝子慈孙百世不能改夫使幽厉之子孙而仍有天下也倚天子之势拑天下之口憪然举幽厉之谥而改之岂非孝慈之大者孟子何以末见及此曰尊亲者一人之私也是非者天下之公也祖父有恶子孙不忍言之而不能是之宋人云天下无不是之父母斯言也施于家则可施于国与天下则不可何也父母未有不爱其子者子之于父虽有拂意不敢疾怨所以安人子之分至于政事之得失自有公论是非之心人皆有之幽厉之子孙其可以幽厉爲是乎改其名不能改其实高洋之暴也而谥文宣蔡确蔡卞之姦也而谥文正谥虽美徒增其丑而已宋神宗之新法改于元祐而复于绍圣崇宁以熙丰爲圣不得不以元祐爲姦姦党之目恶其扬先朝之失也章惇蔡京自以爲忠哲宗徽宗自以爲孝而宋祚不旋踵而亾有天下者不贵小忠小孝而以引君当道爲忠安社稷利民人爲孝若乃违道以徇已取快于一时贻祸于家国此宵人之所谓孝圣贤所不道也正俗古有儒释道三敎自明以来又多一敎曰小说小说演义之书未尝自以爲敎也而士大夫农工商贾无不习闻之以至儿童妇女不识字者亦皆闻而如见之是其敎较之儒释道而更广也释道犹劝人以善小说专导人以恶姦邪淫盗之事儒释道书所不忍斥言者彼必尽相穷形津津乐道以杀人爲好汉以渔色爲风流丧心病狂无所忌惮子弟之逸居无敎者多矣又有此等书以诱之曷怪其近于禽兽乎世人习而不察辄怪刑狱之日緐盗贼之日炽岂知小说之中于人心风俗者已非一朝一夕之故也有觉世牖民之责者亟宜焚而弃之勿使流播内自京邑外达直省严察坊市有刷印鬻售者科以违制之罪行之数十年必有弭盗省刑之效或訾吾言爲迂远阔事情是目睫之见也辨名天下府州县名相同者如江南广西俱有太平府山东云南俱有武定府顺天江南俱有通州直隶云南俱有赵州直隶贵州俱有开州江西甘肃云南俱有宁州山西广西贵州俱有永宁州直隶河南俱有唐县陜西湖北俱有咸宁县福建湖南俱有永定县江苏陜西俱有山阳县浙江山西俱有山阴县山西湖南俱有宁鄕县山东广东俱有海丰县江西四川俱有东鄕县江西山西俱有乐平县山东贵州俱有淸平县直隶广西俱有宣化县江西广东俱有石城县河南广东俱有鎭平县山东广东俱有海阳县江苏甘肃俱有华亭县江苏陜西俱有甘泉县湖南广东俱有会同县江西湖南俱有安仁县浙江湖南俱有石门县江西福建俱有德化县奉天广东俱有广宁县直隶江苏俱有淸河县江苏湖南俱有桃源县安徽山西俱有凤台县安徽浙江俱有建德县安徽云南俱有太和县奉天浙江俱有宁海县浙江广东俱有昌化县直隶贵州俱有安平县陜西甘肃俱有安定县陜西广东俱有三水县山西四川俱有大宁县直隶广东俱有龙门县直隶江西俱有广昌县浙江江西俱有新昌县江西山东俱有乐安县江西浙江俱有龙泉县陜西四川俱有石泉县直隶广东甘肃俱有西宁县福建湖北广东俱有长乐县湖南甘肃贵州俱有安化县直隶河南广东俱有新安县顺天湖南广东俱有东安县安徽四川云南俱有定远县安徽甘肃广西俱有怀远县江西河南四川俱有永宁县江西四川广东俱有长宁县湖南四川广东俱有新宁县直隶山东浙江江西俱有新城县安徽浙江山西四川俱有太平县数年前有条奏当改者皆格于部议不行然攷之汉书有上曲阳下曲阳东武阳南武阳之名泰山郡有东平阳山阳郡有南平阳别于河东之平阳涿郡有南深泽别于中山之深泽则因其旧名加以区别古人固有行之者矣至如广西爲省会之名而云南又有广西州云南旣爲省会之名其首府曰云南府而大理府又别有云南县此则于体制有嫌不若易以它名之爲善也读大学大学一篇汉唐诸儒未有分爲经传而易置其先后者宋二程子始有改易而所改次序又各不同其析经与传而二之则始于朱子而朱子所改移复不同于二程子又谓传有阙文而取程子之意以补之然检之二程书中元无此说故后儒于补格致章多有未慊然者董文淸移知止而后有定二节合之听讼节以爲格物致知传文最爲后人所称然前旣少所谓致知在格物句后又多此谓知本句亦不免补缀之病窃意古书相传已久母庸以意增改古人文字前后相应变化不拘讵有经传之分此谓知本句文与壹是皆以修身爲本云云相属而义亦相承先儒移之它所而目爲衍文非果衍文也格物卽物有本末之物致知卽知所先后之知自天下国家言之则修身爲本而修身又以诚意爲本知本末之先后而先其所宜先此之谓知本此之谓知至也诚意者修身第一切要工夫故经先申言之次乃申言修身爲本之旨修身所以明明德也民之不能忘由于盛德至善曰克明德曰顾諟天之明命曰克明峻德言古之有天下国家者皆以自明其德爲先也新民之本在于明明德而明德之极卽是至善仁敬孝慈信皆修身之事也而齐家治国平天下之事已备民之无讼国治之极也而使无讼者由于身修孟子谓天下国家之本在身大学云修身爲本其义一也故重言知本而卽以所谓修身承之也葢大学一篇无可补亦无可移先儒之说与经文有不安者信先儒不如信经之愈也余姚王氏安溪李氏皆尊古本者也安溪笃信朱学非余姚比而于此篇亦不能强同尊经崇古之心所由高人一等矣又古之有天下者言德而不言财舜命九官无司货财之职周礼冢宰之属有大府玉府诸官专司财用而次于庖人疡医酒浆醯醢宫舍诸司之后圣人之不重货如此以理财爲治天下之先务而傅会周礼之文以欺人主者王安石之邪说也大学之言平天下也其本归于修身其用主于同好恶其戒极于务财用初无一言及于理财朱氏章句亦无理财之解而俗儒乃以理财与用人爲平天下之目亦可谓弗思之甚矣夫天地之财祗有此数聚于上者必夺于下故大学有生财之道无理财之术言理财者皆聚敛之小人也小人得志未有不娼嫉君子者君子退而小人进则人君之所好者在小人所恶者必在君子好恶拂乎人之性而失衆失国之形成矣三代之制取民不过什一而国用未尝不足用之有节故也有小丈夫焉惧上用之不足而巧爲聚敛之术夺士农工贾之利而致之于君人君乐闻其言谓眞可不加赋而足用也由是弃仁义违忠信任好恶长骄泰而壹其心力于财用之间民力日以竭人心日以坏国衇日以促而菑害日至以卽于亾宋之亾始于安石之新法终于朱勔之进奉此长国家而务财用之效也春秋之世诸侯多聚敛以病民故大学终篇深恶聚敛之臣极陈以利爲利之害爲天下万世虑至深且远而儒家复以理财之说窜入之其亦得罪于圣贤矣夫论子思子礼记出于汉儒而后世尊之爲经与易书诗春秋列而爲五以其中多圣人之微言七十子之徒所述也沈休文云中庸表记坊记缁衣皆取子思子乐记取公孙尼子休文去古未远其说当有所自宋儒以中庸出子思氏特表章之而不知表记坊记缁衣三篇亦子思氏之言也或谓缁衣公孙尼子所作按文选注引子思子曰民以君爲心君以民爲体又引子思子诗云昔吾有先正其言明且淸今其文皆在缁衣篇则休文之说信矣坊记一篇引春秋者三引论语者一春秋孔子所作不应孔子自引而论语乃孔子没后诸弟子所记录更非孔子所及见然则篇中云子言之子曰者卽子思子之言未必皆仲尼之言也仲尼已往七十子之徒惟子思氏独得其传汉志有子思二十三篇唐宋之世尚存七卷今已邈不可得独此数篇附礼记以传而其词醇且简与论语相表里此固百世而下有志于圣贤之学者所宐讲求而体验者欤子思之学出于曾子曾子书亦不传而其十篇犹见于大戴记小戴记有曾子问篇檀弓杂记祭义内则礼器大学诸篇俱引曾子说曾子子思之微言所以不终坠者实赖汉儒会粹之力后之人诋諆汉儒摘其小失屏斥之得鱼兔而忘筌蹏其亦弗思甚矣镜喻五官莫明于目面有黑子而目不知乌在其爲明也目能见物而不能见吾之面假于镜而见焉镜之贵不如目镜不求于目而目转求助于镜然世未尝以镜之助目而咎目之失明镜何负于目哉客有任目而恶镜者曰是好苦我吾自有目乌用镜爲久之视世所称美人鲜当意者而不知已面之黑子泰然谓美莫已若左右匿笑客终不悟悲夫弈喻子观弈于友人所一客数败嗤其失算辄欲易置之以爲不逮已也顷之客请与予对局予颇易之甫下数子客己得先手局将半予思益苦而客之智尚有余竟局数之客胜予十三子予赧甚不能出一言后有招予观弈者终日默坐而已今之学者读古人书多訾古人之失与今人居亦乐称人失人固不能无失然试易地以处平心而度之吾果无一失乎吾能知人之失而不能见吾之失吾能指人之小失而不能见吾之大失吾求吾失且不暇何暇论人哉弈之优劣有定也一着之失人皆见之虽护前者不能讳也理之所在各是其所是各非其所非世无孔子谁能定是非之眞然则人之失者未必非得也吾之无失者未必非大失也而彼此相嗤无有已时曾观弈者之不若已两马主人有两马一赭白一靑其齿相若调良又相若也试之行而校其里数则赭白者日赢二十主人才之被以黄金鞍锦障泥异槽而飤之出入射猎必以从靑马惟䭾水刍而已阅二年而赭白死欲乘靑马鞭之不前乃舍勿乘更二十年终于枥下主人曰是凡马也而寿于赭白意者造物忌才乎将修短有定命乎其夜靑马见梦于主人曰子以吾眞不如赭白邪吾与彼皆凡马也力之所不及吾能安焉黄金鞍锦障泥于吾何益吾故不肎穷极其力以殉之彼强其力以求胜故不久而伤其天年然自主人乘赭白惊而蹷者歳率二三而吾未尝一日贻主人忧子柰何优彼而劣吾主人觉以吿廐吏廐吏曰是非知命者彼知生之可乐而不知荣之可乐也以凡马而冒神骏之名而享其利赭白之所得视彼多矣若夫惊而蹷主人受其咎而未尝以咎马则赭白亦智矣哉记生朝予生之年正月七日戊午今五十八岁生朝丁巳日距始生二万有八百一十九日实周三百四十七甲子矣古术以十九年爲一章五十七年爲周至第五十八年与第一年闰分相同干支亦将更始今法用定朔定气则朔闰稍有前却而差亦不远如今年立春在前岁十二月二十四日而雍正戊申立春在歳前十二月二十五日似差一日而丁未十二月大甲辰十二月小实则相同故惊蛰同在正月十日也潜研堂文集卷十七门人吴嘉泰校字潜研堂文集濳研堂文集卷第十八潜研堂文集卷十八嘉定钱大昕杂着二拟续通志列传凡例一通志彚歴朝之史以成编诸史义例有不同者必折衷以归于一如马班二史以后妃爲外戚列于诸臣之后范蔚宗则爲皇后纪继帝纪之末通志皆不取而从三国晋史之例别出后妃传是也唐五代诸史义例各殊如五代史家人传合后妃诸王爲一元史儒学传合儒林文苑爲一今宜照通志之例分出各从其类又如唐书列外戚于列女之后列隐逸于循吏之前宋史列方技于列女之后列外戚于方技之后皆与通志次第不同今宜依郑氏原书之序首后妃次宗室次列传次外戚次忠义孝友独行循吏酷吏艺术儒林文苑隐逸次宦者佞倖次列女次载记次四夷一外戚传金史曰世戚孝友传宋明史俱曰孝义独行传唐书宋辽史俱曰卓行循吏传辽史曰能吏旧唐书元史俱曰良吏艺术传诸史俱曰方技儒林传唐书元史曰儒学文苑传唐书金史曰文艺辽史曰文学皆名异而实同今宜改从通志之名以昭画一一通志所载名目凡诸史不立此传者皆从列传采取以类相从如史记不立隐逸传则采伯夷四皓诸人补之三国志不立忠义传则取典韦诸人入之史记无方技之名而以司马季主扁鹊仓公传移入艺术后汉书无孝友之名而以毛义江革诸人传移归孝友非竟沿习旧文漫无区别也今续通志宜循此例如元史之别里古台等六人当入宗室传特薛禅等三人当入外戚传宋史之周三臣传当入忠义五代史之马重绩赵延义可入艺术唐之张昌宗张易之等可入佞倖又如金史之宗翰宗望宗弼诸人皆太祖子孙当併入宗室传此类皆须详考庶无遗漏一唐以后史家剏立名目有可补前史之未备者虽通志所无亦宜增入如唐书宋明史俱有公主传应列于宗室传之后唐书宋元明史俱有姦臣叛臣逆臣传应列于四夷传之后明有阉党流贼土司传皆前史所无阉党可附姦臣之末流贼当列逆臣之后土司传体例与四夷传畧同似宜列于四夷之前一五代史欧公自立新意诸传名目多与列史异今宜依通志之例分别编入如家人传当分入后妃宗室传死节死事当併入忠义传伶官可入佞倖传一行传之李自伦可入孝友石昻程福赟可入独行郑遨张荐明可入隐逸又如唐六臣传以其皆唐旧臣而仕梁故特立此名以示贬然五代之臣更事数姓者不一而足列诸杂传已足见意毋庸更立此名一皇太子皇子诸王例入宗室其追尊帝号者旧史俱不爲区别魏收以景穆入帝纪爲后人所讥辽金至明追尊之典有加于古立庙称宗与诸帝无异则不得不别而异之如辽之义宗顺宗元之睿宗裕宗显宗顺宗明之兴宗睿宗史皆列于宗室传之前今宜取以爲式若金史于徽宗睿宗显宗别称世纪补列于帝纪之后终属非体不可爲法一通志有异姓世家仿于史记班史以后皆无之五代宋史虽各有世家其所载南唐吴越前后蜀南北汉诸国皆系偏安分据非五代所得而臣不当抑从封建诸侯之例今拟改爲载记所有世家一类不妨从阙一后汉书有党锢传它史无之通志虽存其目仍与后汉诸人列传相次葢事关一朝非如忠义孝友之可以类聚也唐书之藩鎭传五代史之义儿传当用此例仍编入同时诸臣之次一宋史剏立道学传别于儒林以尊周程张邵朱六子之学元明言性理者甚多然史无道学之名论者又谓儒者通天地人之称儒林足以包道学攷郑氏通志原无此标目宜併入儒林传一元史有释老传它史亦无同之者攷佛图澄鸠摩罗什张果林灵素之流前史皆入方技传今宜从其例併入艺术传一通志有游侠刺客滑稽货殖四门葢本史记后世无可载者今宜从阙一晋书载刘石苻姚诸国别称载记通志因之增入前凉西凉而以后梁萧氏附焉唐以后诸史俱无载记之目今按五代时疆宇瓜分南唐蜀汉闽楚皆自帝其国不奉中原正朔与东晋之十六国相似旧史别爲世家殊失史迁之㫖宜从晋书之例称爲载记又西夏李氏据有河西歴宋辽金传国最久亦宜列入载记宋辽金史俱有夏国传当攷其异同删併爲一庶免重出之弊一有一人而两史并爲立传者如裴矩李宻王世充已见隋书而唐书亦载之王伦宇文虚中张邦昌刘豫宋金两史俱有传张特立金元两史俱有传此类非参互攷订恐蹈重复之病又两史褒贬时有不同若各承旧文更成矛盾今当删併折衷以归一是勿复勿舛庶可传后续通志列传总叙臣等按通志倣史记以成书而列传则用班氏之例如汉之萧曹周陈诸人史记列于世家者并以列传槪之亦诸史之通例也其传三代以上人物闲采春秋内外传补益之汉魏至隋则纯取旧史之文惟唐书与五代史以本朝大臣所编不敢轻议故不及焉臣等今奉诏续修自唐迄明以次纂辑一凖夹漈之例惟是郑氏所撰列传沿袭旧文畧无增损颇爲后儒所訾或因马班陈范史家鉅手文本简严可无更易抑亦以一人之精力有限规模粗定亟于成书叅攷异同有所未暇云尔若夫唐有新旧二书体例各殊详畧互见其中事蹟彼此矛盾者未易枚举苟非折衷以归于一无以传后而信今至于宋元诸史卷帙尤繁其中或一事而屡书一人而两传倘仅钞拾陈编以爲新志将恐架屋叠床徒多而不适于用昔欧阳修之新唐书事增于前文省于旧司马光之通鑑别爲攷异一书叅诸家异同正其谬误后儒取以分注本条之下读者便之臣等今所编辑窃取二家之义凡正史所载事之无关法戒人之无足重轻者稍删节之又史以纪治忽之迹非取词章之工如魏征陆贽之论事刘蕡之对䇿皆经国名言所宜备录至韩愈进学解平淮西碑柳宗元贞符与许孟容书之类文虽工而无裨于政治亦可从删又以史臣载笔或囿于闻见采访弗该或憷于权势予夺失当将欲补亡订误必当博渉羣书攷唐宋辽金元明正史之外可备取材者编年则有司马光朱熹李焘李心传陈均刘时举陈桱薛应旂王宗沐商辂别史则有曾巩王偁叶隆礼宇文懋昭柯维骐王维俭邵远平典故则有杜佑王溥王钦若马端临章俊卿王圻传记杂事则有温大雅刘肃韩愈王禹偁郑文宝林垧马令陆游张唐英宋敏求李心传徐梦莘杜大圭徐自明王鼎刘祁元好问苏天爵陶宗仪郑晓王世贞沈德符孙承泽等遗书具在以及碑版石刻文集选本舆地郡县之志类事说部之书并足以证正史之异同而补其阙漏今搜采诸书详加折衷其可征信者则增入正文其当两存者则附之分注若史文舛譌加以駮正皆必依据古书匪敢自逞臆见仍注于逐条之下以便省阅又如五代史之文甚简宋元史之文甚繁此在各自成书原属不相沿袭今旣彚爲一编则前后繁简未便悬殊兹于文之简者访旧闻以裨其遗文之繁者芟冗词以举其要务在彚累朝之制作入夹漈之型模虽则取材正史不徒袭用旧文庶几仰副我圣天子右文稽古实事求是之盛意焉诸史每传之后复爲论赞惟元史无之夫良史之职主于善恶必书但使纪事悉从其实则万世之下是非自不能揜奚庸别爲褒贬之词夹漈之不载论赞允爲有识今亦仍其例云记建炎官印干隆癸卯春瓜洲有浚河之役掘地数尺得破船一中有古铜印六枚一曰御营使司叅赞军事印一曰建炎谏官之印一曰建炎宿州粮料院记一曰建炎宿州军资库记一曰建炎宿州州院朱记一曰建炎考城县大冯村指使记又有一刀刀鞘口有马到成功四字周遭刻之葢宋南渡初物攷宋史舆服志云南渡之后有司印记多亡失尙方重铸给之加行在二字或冠年号以别新旧此诸印所以加建炎字欤御营使司参赞军事独不系以年号者建炎元年始置御营司以宰相爲使执政兼副使侍从官兼参赞军事前此未置此司无新旧之嫌也宋以谏议大夫爲谏官之长而司谏正言次之虽号两省属官而别爲职司其公署谓之谏院其印以谏官爲文则史所未及载此可据以存一代之掌故者也军资库粮料院诸州皆有之州院之名不见于宋史攷淳熙新安志刑狱门有州院有司理院乃知州院爲置狱之所若州升爲府则改州院爲府院故嘉泰㑹稽志有府院之称其实一也指使之名亦不见于职官志攷狄靑传尝爲延州指使则是武臣非文职也淳熙三山志安抚司使臣有正任釐务指使二员又有添置釐务指使添置不釐务指使提刑司亦有添置釐务指使添置不釐务指使是监司之下皆有指使此称考城县大冯村指使则指使亦有分驻村市者矣宋时官印多有称朱记者或释爲州院主记误记赵居广画干隆癸巳十有一月十四日总督仓塲戸部侍郞倪公招同年集城南寓邸观宋元人画二十余种彚爲一册着色皆工妙中有樱桃黄鹂横幅长不盈尺广半之题云上兄永阳郡王覆以长印不着年月或询予永阳爲何人予偶忆周益公玉堂杂记有淳熙三年九月中书进熟状魏王恺恩平郡王璩永阳郡王居广并加食邑事因举以对归检益公集则有干道六年十二月十三日皇兄岳阳军节度使开府仪同三司充万寿观使永阳郡王食邑五千三百戸食实封一千九百戸居广加食邑七百戸食实封三百戸制又有干道七年八月二十日赐皇兄检校少保岳阳军节度使开府仪同三司充万寿观使永阳郡王居广生日勅宋时封永阳郡王者固非一人此称上兄其爲居广无疑矣又攷宋史宗室世系表英宗子益端献王頵頵子检校少保淮康军节度使孝诒孝诒子赠太师追封文安郡王安时安时子居广是居广爲英宗之元孙孝宗以燕懿王后入继大宗于英宗亦爲元孙则与居广爲族昆弟矣然世系表旣失书居广封爵而益王頵传并不附见居广之名又可证宋史之疎漏也宋之宗室能画者如令穰伯驹伯骕辈世多称之独居广不着于陶宗仪夏文彦之录一艺之传亦有幸不幸哉予故表而出之记琉璃厰李公墓志干隆庚寅三月琉璃厰窑戸掘土得古墓棺椁不具而骨节异常人旁有一石眂其文则辽故银靑崇禄大夫检校司空行太子左卫率府率兼御史大夫上柱国陇西李公墓志铭也提督两窑厰工部郞中孟君㵆募人改葬于故兆东二十歩别买石书李公官位表于道而志石则仍瘗之越十数日予始得闻亟徃欲椎拓其文不可得世竟无拓本惜哉闻孟君曾令吏写一通索而读之文骈丽颇可诵李公仕契丹子姓皆通显而姓氏不载正史恐后之人过此地者终不知爲何许人也故记其畧云李公讳内贞字吉美嬀汭人唐庄宗时举秀才授将仕郞试祕书省校书郞守雁门县主簿次授蔚州兴唐县主簿次授儒林郞试大理寺丞守嬀州怀来县丞大圣皇帝兵至迎降加朝散大夫检校工部尙书兼御史中丞赐紫金鱼袋兼属珊都提举使嗣圣皇帝改银靑光禄大夫检校尙书右仆射兼御史大夫天授皇帝加检校尙书左仆射燕京留守南面行营都统燕王知其才补充随使左都押衙中门使兼知㕔勾次摄蓟州㓨史次授都峯银冶都监天赞皇帝改检校司空兼御史大夫上柱国行太子左卫率府率保宁十年六月一日薨于卢龙坊私第年八十以当年八月八日葬于京东燕下鄕海王村先殷氏女有三子后何氏女生二男弟僧可延天顺皇帝授普济大师赐紫长子瓒金紫崇禄大夫检校司空南奚界都提纪使兼御史大夫次子玉燕京都麴院都监金紫崇禄大夫检校司空兼御史大夫上柱国次子琰银靑崇禄大夫检校尙书右仆射兼御史大夫上柱国前大石银冶都监次子玿前辽兴军节度推官将仕郞试祕书省校书郞次子璟摄宜州观察推官文称大圣皇帝者辽太祖之尊号也太宗称嗣圣皇帝世宗称天授皇帝穆宗称天顺皇帝景宗称天赞皇帝皆与史合其云燕京留守南面行营都统燕王者耶律牒蜡也本传不言爲南靣行营都统史之阙也中门使葢留守司之属而百官志不载属珊军应天皇后所置志祗载详稳司而不及都提举使银冶都监麴院都监皆南靣财赋官志亦遗之皆可补史之阙太子率府职名志称兴宗重熙十四年见率府率习罗此李公于景宗时授左卫率府率又在重熙之前矣自古史家之患在于不博而辽史尤其牵率之甚者子在京师久往往见辽时石刻文物制度颇多可采未尝不追咎欧阳张掲诸公之草草也然三史之修始于至正三年三月讫五年十月而成以七百四十余卷之书笔削于三载以内欲其纲罗散失无有渗漏是亦难矣辽南京城因唐藩鎭之旧唐时悯忠寺在城内东南隅今之琉璃厰在辽爲城东燕下鄕正可互证而海王村之名亦好事者所当知也淸凉寺题名干隆乙酉四月予与钱萚石学士曹慕堂积粹斋两侍御赴涿州恭迎大驾还宿良鄕之豆店薄暮入淸凉寺有石幢八靣各镌佛像制殊古朴读其题识云淸宁三年岁次丁酉二月丁未朔二十七日癸酉日提点成办人冯绚燕京作头王文善成造长男辰儿镌淸宁辽道宗纪元也不书大辽者辽自圣宗复国号契丹至道宗咸雍二年丙午始仍称辽造幢之时犹称契丹故也幢重立于明成化二十年七月亦有题字其东石幢一题云房山东岳庙女冠卜道坚昇云之乃金泰和中刻又一幢周刻般若波罗蜜多心经未详年月书法皆可观寺门内老槐一株当是金元时物明嘉靖中碑文已称爲古槐矣迄今又二百年尙无恙主僧欲伐而去之予言树久有神物䕶持不可犯僧愕然而止然庭小而树大当门中央俗人所忌终恐不能久也聊纪同游岁月以贻寺僧且以补朱氏日下旧闻之阙虎邱山石观音殿题名已丑夏五月二十六日与王西庄吴竹屿吴岑渚周松承游虎邱山登千人石酌第三泉徘徊久之微雨作避石观音殿相传宋庆歴间吴兴臧逵梦中见大士眞身觉以语其弟宁宁斵石爲此像所谓应梦观音也三靣环以石壁壁间刻大乘妙法莲华经观世音菩萨普门品右仆射兼门下侍郞平章事曾公亮等所书凡九十一人人各书一行以公亮结衔攷之当刻于熙宁之初矣石壁后有释迦文佛四大字阿弥陀佛四大字政和中住山沙门子英所书旁有宣和六年三月胡少汲刘长卿李朝卿赵希元许子长同游虎邱山题名又有向子諲题名其文云子諲秋八月壬申到郡冬十月庚午乞还印绶章上屡却十二月癸丑诏许归芗林乘泛宅舣虎邱而去绍兴八年河内向子諲伯恭父题攷宋史本传子諲以徽猷阁直学士知平江府金使议和将入境子諲不肯拜金诏乃上章言自古人主屈已和戎未闻甚于此时宜却勿受忤秦桧意乃致仕卽其时也子諲敏中之元孙史于敏中传称开封人子諲传称临江人此题河内者举族望言之犹苏子瞻世居眉州而自署赵郡也世之好金石文字者寡矣此刻近在耳目间顾无有识之者惟普门品经曾载于虎邱志然亦语焉不详去春予与陈葯耘来游拂拭壁间得此妙迹兹复导诸公来观爱其笔法整劲欲以𥿄墨搨之雨益甚从者促下山不果岑渚请予题壁间以谂后来者潜研堂文集濳研堂文集卷第十九潜研堂文集卷十九杂着三嘉定钱大昕鄞县志辩证文种非鄞人越大夫种春秋内外传注家皆不言何许人其指爲鄞人者始于王厚斋厚斋所据者高诱注吕氏春秋也今攷吕氏书第二卷当染篇注云楚之邹人第四卷尊师篇注云楚鄞人邹鄞字形相涉刋本传譌固难决其然否但两注皆云楚人而鄞爲越地邹爲鲁地与楚并不相涉则鄞邹均未可信及读太平寰字记叙荆州人物云文种楚南郢人乃恍然悟吕览注本是郢字乐史生于宋初所见吕氏书尙未譌也又攷高氏注㕥范蠡爲楚三戸人盖本于吴越春秋今世所传吴越春秋亦非足本然张守节注史记尝引之云大夫种姓文字子禽荆平王时爲宛令之三戸之里范蠡从犬窦蹲而吠之从吏恐文种慙令人引衣而鄣之是大夫种尝爲宛令因范蠡要之乃弃楚而适越其爲楚人非越人固信而有征矣㑹稽典录载虞翻朱育所说㑹稽先贤未有一言及文种干道四明图经宝庆四明志初不列入人物至厚斋始表章之然淸容居士厚斋高弟而延祐修志不取其说盖巳疑而未信矣明杨实修郡志收入人物沿譌到今顷阅全氏鲒埼亭集有辨一篇虽未能据寰宇记以证其譌然亦可谓先得我心者并附于此全祖望辨大夫种非鄞产云自昔图经地志莫不扳援古人以爲桑梓生色予谓不覈其实则徒使其书之不足取信于世吾浙河以东人物莫备于㑹稽典录其于鄞人自大里黄公始南宋王尙书深宁黄提刑东发始据高诱吕览注以大夫种爲鄞产因谓范蠡与种同功一体蠡可去而种不可去者以父母之邦也两先生之言善矣而以予覈之则有疑焉越绝书外传曰范蠡始居楚内视若盲反听若聋大夫种入其县知有贤者得蠡大说俱见覇兆出于东南相要而往偕止于吴吴任子胥于是去吴之越又曰范蠡要种入越越大夫石买曰客歴诸矦渡河津无由自致殆非眞贤然则种非鄞人矣吴越春秋内传曰勾践还自吴范蠡谓种曰子可去矣种不然之其后内忧不朝谓妻曰吾王雪耻于吴我悉徙宅自投死亡之地悔不随范蠡之谋又曰勾践赐以属镂之剑叹曰南阳之宰而爲越王之禽然则由种将死之言攷之益非鄞人矣夫越絶书虽非出于子赣之手然固西京之笔吴越春秋虽系皇甫摭拾之书要亦自东京以来传之两先生据高氏之一言而尽弃诸佐証恐不其然予又攷吴越春秋注中亦引高注则曰大夫文种字㑹楚邹人然后恍然曰邹与鄞皆从邑或相近而譌也以深宁东发之博且覈也而一言之失遂贻枌社千古之误可不审乎王鄞丹山图咏云秦皇神将有王鄞驱山塞海溺其身葬于水底不填筑号作鄞江今见存丹山图咏出于道藏相传木元虚撰贺知章注其实宋以后道士妄作前志亦无及王鄞者余姚黄氏虽不信其说而所作四明山志颇录之恐好奇者引爲掌故特爲辩之鄞县自以赤堇得名明人乃有夏禹时堇子国之说俗语不实流爲丹靑因秦始皇之居鄮县而傅㑹爲王鄞事因汉光武之官奴城而傅㑹立刘植庙皆不学者爲之也王脩非鄮令宝庆四明志县令题名汉顺帝汉安二年有鄮令王脩干道图经亦云王脩顺帝汉安二年令鄮时军人杀歴阳太守伊曜脩誓衆奔入贼营取曜尸塟之今攷㑹稽典录但云扬州从事句章王脩委身授命垂声来世不言其爲鄮令后汉书滕抚传建康元年九江范容周生等相聚反乱屯据歴阳扬州刺史尹燿九江太守邓显讨之燿显军败爲贼所杀脩之委身授命当抂其时脩爲扬州从事故得赴刺史之难若爲鄮令则鄮与歴阳相距甚远守土之吏岂能奔赴且脩所赴难者扬州刺史尹燿志譌尹爲伊又以爲歴阳太守与史皆不合据典录脩未尝爲鄮令故于题名中去之管公明墓宝庆志有管公明墓在县西四十里圣女山父老相传云然无碑碣可攷按管辂平原人卒于魏世其时吴魏隔絶无缘卜葬于此委巷无稽之谈岂足采乎小江湖非西湖小江湖卽它山堰王㴱宁之辨审矣而干道图经有唐贞观十年县令王君照修建说者疑它山堰爲王元暐所筑不当更属之君照乃以城中日月两湖当小江湖此大不然唐初鄮县治故勾章城卽今小溪故唐志及图经皆云城南二里爲小江湖惟舒亶西湖引水记乃云按州图经鄞县南二里有小湖唐贞观中令王君照修也今俗里所谓细湖头者乃其故处攷之唐志本是小江湖今改爲小湖又引里俗细湖头以实之误亦甚矣近人又谓王君照引它山泉入城导爲日月䨇湖以附㑹舒亶之说尤爲䟽谬葢必先有城而后有湖贞观之世三江口非县治安得有城又安得有湖哉杨蒙它山堰引水记谓王元暐始导它山之水作堰江溪约水势贯城而入潴爲平湖然则日月二湖亦起于元暐非君照也蒙亦北宋人而其言较之舒亶爲可信魏岘它山水利备览谓小江湖卽日湖其误与舒亶同总由不知贞观初之县治非今县治故尔夫小江湖之与它山本一地也君照剙湖于前元玮筑堰于后相距二百年何妨改作且贞观之初䟽溪爲湖地势旣高而无堰闸以蓄之故一时虽获灌漑之利未乆而卽废不若元暐之功施千载然其剙始之绩自不可没也奉化郡干道图经云开元二十六年採访使齐澣奏请爲州以境内有四明山故号州爲明而郡名奉化按唐时州郡不并置开元中置明州其时未有郡名也天宝初改爲余姚郡则称郡不称州干元初复爲明州则称州不称郡且唐世亦无奉化郡名至宋始有之宋制诸州兼有郡名以爲封爵之号然多沿用唐旧名惟余姚县隶越不隶明故特改之若依图经所说则开元置州之始巳称奉化郡矣岂其然乎贺知章朝英集闻志载贺知章朝英集三卷攷唐书艺文志朝英集乃开元中张孝嵩出塞朝士所作送行诗知章特其一人尔未可列诸着述之数今删之唐有两徐浩唐书艺文志有四明山人徐浩广孝经十卷干元二年上授校书郞或疑卽是徐季海唐初明越本一州故贺季眞永兴人而自号四明狂客季海㑹稽人亦可称四明山人也然攷诸季海本传则明皇时巳由张燕公荐授集贤校理进监察御史里行累迁都官郞中领东都选肃宗立由襄州刺史召授中书舍人四方诏令多出其手又兼尙书右丞进国子祭酒爲李辅国所谮贬亷州长史干元者肃宗年号也其时季海乆巳贵显安得又有上书授官之事且校书郞秩止正九品季海抂西掖掌制巳是五品淸要官兼右丞爲正四品进祭酒爲从三品更不当复授九品初阶故知进书之徐浩乃别是一人同时而同姓名者尔旧志牵合爲一人误矣孔戣奏罢海味王伯厚云唐孔戣爲华州刺史奏罢明州岁贡淡菜蛤蚶之属元微之爲越州复奏罢之盖尝罢于元和而复贡于长庆也阎若璩㨿元微之奏状以駮之谓状云海味起自元和四年而九年以一县令论罢十五年复令供进至孔戣奏罢则抂元和二年当云一罢于元和二年孔戣再罢于元和九年某县令三罢于长庆二年元稹方合乡邦故实予以新唐史通鑑及昌黎撰戣墓志参互推之则戣之奏罢卽抂元和九年非元和二年也何以证之曰新史通鑑及墓志皆以戣之奏罢抂爲华州刺史时而旧史戣传云元和九年治信州刺史李位狱爲中官所恶㝷出爲华州刺史则其奏罢海味必抂是年明矣但诸书皆云戣所奏而微之状独云因一县令献表上论准诏停进岂戣之奏得自县令而爲转达乎抑先有县令论奏而戣继之乎此献表之令当是鄮令姓名不着于志乘良可惜也阎氏因昌黎志文有元和元年又有明年误仞爲元和二年不知志于元年以大理正徴之下卽云累迁江州刺史此后又歴四任而后云明年谓权知右丞之明年也岂得蒙元年之文乎据状罢于元和九年卽复于十五年长庆二年因微之奏而复罢阎所称三罢者固谬王氏云复贡于长庆亦攷之未审也甬桥非甬水桥通鑑唐僖宗干符四年王郢收余衆东至明州甬桥鎭遏使刘巨容以筒箭射杀之甬桥地名在宿州新唐书刘巨容传作埇桥巨容徐州人爲州大将龎勋之反自㧞归授埇桥鎭使成化志不辨通鑑句读误以甬桥连上句改爲甬水桥又以巨容爲明州鎭遏使岂非痴人说梦耶今据新唐书正之张知白张文节知白沧州淸池人攷其歴官亦未到两浙宋元明诸志叙人物亦无有及知白者闻志宋贤传忽阑入之谓与林逋游过四明择鄞之十七甲居焉此何据耶攷范光阳撰张士埙行状郑梁撰张遐勲行状俱云系出文节公知白其后有讳吁者徙居于鄞然则张村之族虽出自知白其徙鄞者乃张吁也吁与知白未知中隔几世要岂可以后人之卜居斯土而妄引其先世也王鄞江墓志不足信闻性道志载王荆公所撰鄞江先生墓志一篇文最芜陋乃后人伪造其尤可笑者以张邵张郯张祁三人在从学之列三张仕于南渡初距鄞江之殁七八十年矣何由与鄞江相识乎史简爲县小吏卽使慕道来学亦何足称荆公岂逆料其后人之贵显而先贡䛕于百年之前乎临川集本无此文前志亦未之有盖出于王氏谱乘闻贡士不深攷而详载之何愦愦也陈瓘摄倅明州嘉靖志谓陈瓘于大观闲摄倅明州此大误也攷宋史本传瓘中甲科签书越州判官守蔡卞察其贤每事加礼瓘欲远之屡引疾求归不得去乃檄摄通判明州其云檄摄者承蔡卞之檄也据㑹稽志蔡卞元祐六年六月以龙图阁待制知越州八年五月移润州则忠肃摄倅明州当抂元祐末非大观闲矣崇宁初忠肃由谏垣谪居合浦大观初自合浦还寓家明州其时方以党籍禁锢安得有摄倅之事乎忠肃由合浦放还居四明史亦未见年月攷长编载崇宁二年正月陈瓘除名勒停编管亷州四年七月自亷州移郴州此后未见放还明文惟五年正月以星变大赦诸抂党籍者皆得叙复则忠肃之放还大约抂崇宁五年其寓居四明亦必抂是年也其明年改元大观又三年以子正彚事被逮遂有安置通州之命自后不复居四明矣然则忠肃寓居四明自丙戌至巳丑仅三四年耳大观图经王厚斋言诸州图经乃景德祥符所脩而郡志但以大观爲据讥其昧于史学予谓李宗谔图经南渡之际都巳𣪚失卽大观中明州所修图经亦复阙佚后黄鼎得其书献于郡守张津而续成之干道宝庆二志序据大观而不及祥符者举其见存者言之非有误也汪氏三世官位不足信嘉靖志载汪洙官至观文殿大学士谥文庄子思温观文殿大学士思齐端明殿大学士孙大猷敷文殿大学士皆妄也按楼宣献之母卽思温之女宣献爲太夫人行状但云祖洙明州助教父思温左朝议大夫仕爲太府少卿直显谟阁而已宋时观文殿大学士非曾任宰相者不得除思温官止少卿直阁洙止爲敎授官秩尤卑乃妄称观文殿大学士诞谩可笑一至于此端明殿敷文阁但有学士无大学士据宋史大猷但爲敷文阁直学士直学士下于学士一等不当妄称大学士也且敷文阁名非殿名此必谱乘无稽之说而东沙误采之娄寅亮上䟽年月娄寅亮史称永嘉人不言其徙鄞宝庆延祐二志皆无之成化志始列于人物未知所据按宋史本传建炎四年高宗至越寅亮上疏请选太祖诸孙贤者视秩亲王以待皇嗣之生帝读之感悟绍兴元年召赴行抂复上疏请宣告大臣行之高宗纪则以寅亮上疏系之绍兴元年六月而不及建炎四年之疏此史家省文耳成化志竟以第一疏属之绍兴元年且谓高宗时年三十未有子此宋史所无而以意妄增也高宗生于大观元年丁亥至绍兴元年辛亥止二十五岁耳不当便云三十孝宗纪先言昭慈太后自江西还尝感异梦爲高宗言之高宗大寤㑹右仆射范宗尹亦造膝以请于是诏选太祖之后次及寅亮上书事此史家归功母后大臣之词若以事理揆之寅亮之奏必抂建炎四年八月以后其时孟后巳还自虔州而诸臣尙未有造膝之请及高宗闻之不怒于是范宗尹等得从容造请而寅亮以富直柔荐召赴行抂则抂绍兴元年故第二䟽有去年上章之语也若以第一䟽卽抂绍兴元年六月则其年五月巳有诏令知南外宗正事令懬选年幼宗子将育于宫中矣何烦寅亮之请䟽远小臣其敢贪天功以爲巳力平愚故疑寅亮第二䟽亦抂五月以前纪所书六月一条乃擢寅亮爲监察御史之月非上书之月也王次翁墓闻志有资政殿学士王次翁墓抂县城西今海㑹寺后长子侍御伯庠次子宗正丞伯序墓亦抂右案楼攻媿撰伯庠行状云葬于奉化县忠义鄕之瑞云山太师墓侧太师卽次翁也墓当抂奉化不抂鄞矣朱文公未尝至鄞明伦堂额相传爲朱文公书黄溥闲中今古录谓史忠定浩尝荐朱文公知南康公诣鄞称谢寓于学因书焉攷晦翁知南康军降旨便道之官抂淳熙五年其时史忠定抂政府初未归鄞自闽到南康亦无取道四明之理拜爵公朝谢恩私室古人耻之晦翁大儒岂以一郡之荐仆仆称谢此里巷不经之谈不可以诬贤者也丰稷功德院嘉靖志妙智讲寺宋治平元年尙书丰稷请爲功德院赐今额按治平之初淸敏未爲尙书宝庆延祐诸志皆无此事此必譌也据郭受碑称治平元年天子有事于明堂诏天下有未系钖名者皆例赐其额兹院始革爲妙智则知妙智之名非由丰公而改也观文府嘉靖志谓史丞相府理宗赐名观文府闻氏引绍定辛卯临安大火虽太庙亦不免而史丞相观文府独全因谓观文府当抂临安其实不然宋时观文殿大学士爲宰执退休之职名绍定火灾之时弥远见任丞相不帯观文衔其所赐之第但当称丞相府不得云观文府旣称观文府则当抂四明不在临安矣但嘉靖志以爲赐弥远者亦非是弥远生前未尝除观文其季子宇之则曾拜观文殿学士视执政恩数使理宗果有赐额观文府之事亦是赐宇之非弥远也又攷张端义奏议云辛卯融风之变冯榯王虎知卫相府而不知卫宗庙林介赵汝辉知救相府而不知救宗庙可证临安史相府初无观文之称也陈曦陈㬢之名不见于宋史宝庆延祐二志附其名于陈禾传但云第进士而已成化志乃有爲给事中翰林学士之说其实全未可信据云曦之拜翰林学士由吕好问所荐攷好问执政在建炎元年未几卽罢而曦乃于绍兴八年登进士十四年高宗幸太学曦爲国子正其迁给事中虽不详年月而在职六载又出爲濠州则当抂绍兴二十三四年矣距好问执政几及三十年乃云好问荐其才召拜学士岂非谬乎又云擢给事中弹劾不避权要此亦作伪者自露破绽宋之给事中职司封駮岂若明之科道以弹劾爲职乎又云自知制诰知濠州攷宋初沿唐制以知制诰行中书舍人之职自元丰改制以后掌外制者竟除中书舍人或云直舍人院未有单除知制诰者也且南宋以濠州爲边郡两制近臣亦无授边远小郡之理此亦可疑也宝庆志旣附曦名又称其三世登科岂有官登两制而转不一及之乎且禾所撰经解由史直翁进于朝乃授其孙以官使其子于绍兴中已掌内制当不待直翁奏进矣故知曦之官位不足信也志又云曾孙大震元孙伯鼎俱登翰林时人称爲祖孙三学士攷延祐志衣冠盛事亦无之陈槩陈槩事延祐志不载而成化志增之攷其实亦难信槩所传者惟使金不屈及抗章论吕祖泰无罪两事据其家谱则槩之除左正言在嘉定七年其时韩侂胄已死祖泰久已得官矣何待槩言而释乎宋史宁宗纪金史交聘表俱不见槩名卽使果有奉使事而其时金已衰乱岂能以非礼摧抑使人所云不屈亦后人不攷时势而妄言耳陈德刚事不可信成化志载陈德刚绍定六年召除福建制置使兼知福州端平元年签书枢宻院事按德刚父子不见于延祐至正诸志杨实修志始载之其实未可尽信如福州守臣例带安抚使初无制置之名至签枢爲执政之职而宋史宰辅表及理宗纪并无陈德刚其人其爲伪妄显然此必出于陈氏家谱造谱者不通史学妄意前代职名可以假冐不知枢宻乃宰相之贰拜罢姓名具在正史非若它官之可冐也据志德刚爲着之父而本堂集中絶不言其先世有显者若显若颙若伸若德刚宝庆延祐志进士题名亦无之窃疑陈氏自显以下四世名位风节皆出后人傅会但善善欲长不欲竟删姑去其已甚者并记所疑以俟博雅君子攷定焉陈着陈着先世事迹多不可信予旣据本堂集辨之矣今攷成化志所载着事以文集证之亦殊违错一云景定四年贾似道买公田于浙西着爲着作郞上疏乞罢公田斥逐似道似道怒出知嘉兴攷着以宝祐丙辰登第至景定四年癸亥仅止八载校其资歴甚浅无由遽典大郡据本堂集景定元年三月在鹭洲书院山长任内被荐未几北还浙漕提领赵与訔辟监三石桥酒库旣而湖南帅赵必普辟帅准旣而江淮提领赵与訔辟芜湖茶官则本堂实无官着作郞之事且与訔卽措买公田之人使着果有弹奏何以转受与訔之辟此其不足信一也一云咸淳元年似道归越治母丧诏以天子卤薄葬之起坟拟山陵着爲太学博士率太学诸生上疏谏不听似道还朝大怒必欲远窜上不可改临安通判今以文集攷之则着在嵊县任满咸淳七年十一月二十六日差通判扬州次年正月五日缴进特改除京签京签者临安府签判也京签二年攷满始除通判其谢贾太傅启云幕府属寮躐跻郡佐端自曲成之造斐然直谢之辞则通判之授实出贾相意矣似道丁母忧在咸淳十年十月非元年也推较其时着正爲临安倅不得在太学其不足信二也此传云爲太学博士而陈桱传又云着爲宋祕监知台州官名互异其不足信三也志又云子宓亦有文名攷本堂四子深瀹洵沆无名宓者其不足信四也本堂年八十四见其子深跋至德观记而志以爲八十其不足信五也王厚斋生卒年月宋史王应麟传不载其卒之年月及年岁若干阎百诗据本传云后二十年卒则卒当于元成宗元贞二年丙申又据方回序小学绀珠在元大德庚子自称回年七十四公长回六歳是王氏生于宋宁宗嘉定十四年辛巳如阎说厚斋生于辛巳岁卒于丙申岁年七十有六也今攷延祐四明志人物传厚斋年七十四而陈本堂祭厚斋文首称柔兆涒滩之岁孟冬甲辰其文亦云余八十三公七十四则厚斋卒于元贞丙申年七十四信矣推其生年当在嘉定十六年癸未非辛巳岁也本堂祭文又有季夏闻讣之语则厚斋之卒在是年六月也惟袁淸容集中孔昭孙墓志云大德初昭孙爲庆元儒学正于时礼部尙书王先生应麟师表后进门无杂宾明远以通家子执疑证譌桷每连席请益似大德初厚斋尙存葢大德当爲元贞之譌淸容渉笔偶误尔蒋晓非蒋猷曾孙闻志以蒋晓爲猷曾孙附于猷传之后攷袁淸容集有将作监主簿蒋公墓志卽晓也叙其世系特详晓之曾祖楩台州通判祖如愚隆兴府通判父峤贵池县丞爲谏议大夫岘之弟其铭云蒋姓宗姬函亭汉矦居鄞发祥唐季是稠则晓之先世自唐季已居鄞而猷以南渡避寇始迁于鄞其非一族可知矣乃引以爲曾祖何其妄也袁桷上王深宁书闻性道志言桷仕至侍讲学士归里上王深宁书有云久知我辈固当投之浊流靖念斯文讵宜束之高阁则其媿仕之心亦自见于辞矣攷深宁卒于元贞丙申其时淸容未登仕版此不稽其年代而以意妄测也丰寅初嘉靖志叙寅初两事一云洪武十七年征爲国子司业上书谏观灯谪德化学敎谕一云建文壬午弃官归葢皆本其家传而全祖望辨之云寅初本名初以洪武二十七年岁贡官江西德化敎谕其子庆以宣德间用父宦籍自江西中式则谓逊国中弃官者妄也予又攷水东日记云寅初洪武中授训导陞敎谕则寅初未尝爲国子司业传所云直谏谪官者亦妄也志家好信家乘而訾旧志得毋爲若辈技掚所误邪王罃奏从祀事成化嘉靖志俱载王罃奏请杨时罗从彦李侗等从祀孔子庙庭上可其议攷明史礼志杨时从祀在孝宗朝罗李从祀在神宗朝而罃爲给事乃在宣德之世时代隔越卽使罃有此奏亦不当云可其议也杨实老儒不谙掌故轻信私家谱乘故多舛譌东沙辈亦不攷而袭用之但孔庙从祀非寻常事不可沿袭譌舛以滋后人之疑故特爲辨之郑珞李志名宦郑珞传言宣宗振作吏治特简廷臣九人知郡皆奉敕以行九人之中若况钟之知苏州莫愚之知常州何文渊之知温州陈本深之知吉安皆以循良着而珞亦与之相上下攷明史宣宗纪宣德五年五月擢郞中况钟何文渊九人爲知府奉敕遣之据况钟传同荐者罗以礼赵豫莫愚邵旻马仪陈本深陈鼎何文渊初无珞名又循吏传载宣德五年十一月择廷臣二十五人爲郡守奉敕以行宁波则刑部主事郑恪恪珞卽一人也珞与况钟等虽皆以宣德五年出守而一在五月一在十一月李志以珞列于况钟九人之数葢攷之未审矣明史林硕传载宁波知府郑珞劾中官裴可烈不法可烈竟罢去而循吏传云魏恪守宁波尝劾中使吕可烈无状帝爲诛可烈葢卽一事而传闻异词耳成化嘉靖志题名有郑珞无魏恪宣德实录亦作郑珞实录又云宣德六年十一月以内使裴可烈在苏松诸郡贪暴尤甚特命械系至京十二月内官裴可烈以贪暴下锦衣狱死是可烈裴姓非吕姓矣潜研堂文集濳研堂文集卷第二十潜研堂文集卷二十嘉定钱大昕记一崇实书院记崇实书院者故江南河道总督尚书湛亭李公之所刱也国家敦崇实学郡县庠序之规一遵古典而省会重地复立书院萃郡县之秀者而敎之比于古诸矦之大学法良意美超轶前代矣淸江爲河帅驻节之所冠葢辐凑拟于都㑹而百余年来未有议及之者湛亭公以簪缨世胄筮仕南河由郡丞观察㳺登开府淸白一心始终匪懈平生于河防国计安民察吏诸大端洵所谓设诚而致行之者又念学问与政事相爲表里爰刱立书院以爲造士之所而颜之曰崇实莅政之暇辄召诸生立庭下诲之以有本之学务笃其实勿逐于名煌煌乎大儒经世之言也湛亭公归道山十余年天子愼重河工谓节宣防守之方非讲求有素无以集事乃申命公子芗林公付以全河之任公居心行事壹以先公爲法而于造就人才尤殷殷加意焉岁有司议改院爲官廨乃别相爽垲之地营立讲堂学舍规制增拓轮奂一新培养善类有加无已落成之日江淮人士欣喜赞诵沐新恩而思旧泽佥议祀湛亭公栗主于讲堂之左春秋荐苹蘩以无忘崇实之训谓大昕尝从湛亭公游与闻緖论乞爲文以记之予唯濂谿氏之言曰实胜善也文胜耻也儒者读易诗书礼春秋之文当立孝弟忠信之行文与行兼修故文爲至文行爲善行处爲名儒而出爲良辅程张朱皆以文词登科唯行足以副其文乃无媿乎大儒之名或谓制举不足以觇实学岂通论乎宣尼赞易申立诚之旨孟氏着书耻无本之誉圣贤施敎未有不以崇实爲先者而湛亭公以是勖士可谓知本务矣今芗林公恪承先志引伸而扩充之上以毘圣明棫朴作人之治下以示多士居德善俗之方风声所树如影从形当有华实兼茂之儒出爲世用者岂徒江淮人士歌诵弗谖而已哉海盐县瑞麦记百谷皆丽乎土者也洪范演畴谷不在五行之列而虞廷六府谷与五行竝称古皇贵民重谷以食爲天是以雨旸时若迄用康年而嘉瑞之臻垂于图谍葢天人感应自然之理夫岂诞谩而叵信者哉五谷之瑞纪载非一端而麦之瑞最古周颂思文之篇曰贻我来牟帝命率育刘子政引其文作釐麰而释之曰釐麰麦也始自天降郑康成笺诗亦引书说乌五至以谷俱来以实帝命之证然则来牟出于天降非人闲常有之麦可知也而刘郑两家不言来牟之形许叔重说文解字始详言之云周所受瑞麦来麰一束二缝象束之形今二徐本譌一束爲一来独董逌谢除馆职启乃用束字然亦未审一束二缝之义今春张征士芭堂自海盐访予吴门言比歳屡见两岐之麦而去夏所见尤异卽出椟藏一茎示予予谛视之葢始爲一本岐而爲两旋折交结仍岐出而成穗观者咸诧谓得未曾有予思之良久乃跃然以兴曰此非所谓一束二缝者乎夫缝之言夆也鑯锐而向上有麦穗之象焉两岐相交束以合之故曰一束二缝而许祭酒特表以瑞麦之名自周武王观兵至今三千余载史册䍐见此瑞后儒遂不晓说文爲何语矣我国家圣圣相承劭农重粟上轶虞周乃重覩此非常之瑞天之降康岂偶然哉昔渔阳两岐之谣史家以爲美政之感今海盐明府任矦惠堂以中州名进士牵丝浙中调緐斯邑经术饰治壹以忠信慈爱爲本而民亦戴之如父母穑事尽力数致休祥此瑞麦也邑士胡文蔚吴侃叔及芭堂皆有记颂及图大书不一书矣予忝在旧史喜其事合于诗书所纪且可以证说文传写之譌故复爲记之以待史官采访焉虎邱剙建白公祠记古人称三不朽以立言与立德立功竝称言岂易立哉言之立者根乎德通乎功而一以贯之非徒组织其词以爲丽诘屈其句以爲工者也唐太子少傅白文公早践淸要直道事君其章奏可以弥缝主阙其讽谕可以宣达下情而终始一节不肎干进皭然于阉幸之朝超然于朋党之局使其遭时遇主功岂在房魏姚宋下而时命限之独以诗爲百代宗师公之立言出于性之所好要非有惭于德亦岂无意于功者哉当宝歴初元公来刺苏州次年卽移疾去在郡未久史不详其治行然读其郡斋走笔诗有云捄烦无若静补拙莫如勤削使科条正摊令赋役均敢辞称俗吏且愿活疲民蔼蔼乎恳乎洵古循吏之言也又于虎邱重开寺路桃李莲荷约种二千株今山塘尚有白隄之称其有德于吴人甚厚而郡志不僃书自郡学名宦祠而外未有专祠以慰邦人尸祝之忱岂非中吴之阙事邪予承乏兹郡两载以来留心掌故有味乎公静勤之言因念昔贤辙迹所至湖山借以生色况公于武邱有开路之绩而一年十二度游赏之数亦无过于此千秋万岁精爽必留恋焉爰请于大宪相视山之东麓得蒋氏塔影园捐奉买之刱爲公祠落成之日卜吉奉栗主妥而侑之尝读公诗石记言年十四五时慕韦房二公诗酒仙之名谓异日苏杭苟得一郡足矣厥后自苏归洛値刘梦得守苏作忆旧游一篇寄之又有梦苏州寄冯侍御诗晩岁编次文集爲五本其一藏苏之南禅寺自少至老眷眷于苏如此而报功仰德之举至今始得以借手忝在守士聿观厥成讵非大幸乎祠成当有记以识岁月井作迎飨神之曲俾春秋歌以乐公其词曰公昔承诏兮牧吾民剖左符兮拥朱轮紫薇堂兮判牍科条简兮赋役均武邱兮开路桃李兮班春士女夹道兮迎使君如父母兮抚子孙公一去兮千余岁泽逮民兮久勿替言已立兮德功僃曷不修兮祀事崇祠兮肇始山淸兮水泚兜率天兮海山驾云车兮涖止兰肴兮椒浆劝公兮一觞红栏兮绿浪想前尘兮未忘左挹少陵兮右引玉局相酬荅兮山之曲饶阳县新建文昌阁记饶阳县知县王君仪廷始莅事之岁卽以兴育人材爲务召诸生之肄于学者课其文蓺而礼之或言文庙之左故有文昌祠曩时尝加修葺邑中士大夫多有登科第者顷岁祠已倾圯科第亦不振访之形家佥云当建于㢲隅王君于是捐奉钱爲之倡诸绅士欣然继之卜地刱立新阁金木搏埴之工子来趋事帀月而吿成遣一介走京师请子文纪其岁月谨按天官书斗魁戴筐六星曰文昌官说者以爲天之六府也梓潼之神显于晋盛于唐宋道家谓上帝命神掌文昌府事及人闲禄籍元延祐初加封辅元开化文昌司禄帝君名其祠曰右文成化而其时始设科目取士士大夫因谓科目之柄实文昌司之而天下学校多立文昌祠矣夫科目之设聚数千万人之精神而决中否于一二人之心目虽长于鉴别岂能无豪髪之爽谓必有神焉以司之似矣虽然韩子有言其用功深者其收名也远士诚读孔孟之书修程朱之行而学韩欧之文能自树立不因循神未有不福之者若夫束书不观游谈无根徒以揣摩剿袭爲功而侥倖以祈神之我佑则非予之所知也今之仕者簿书趋走汲汲若不遑终日至有关于文风士气者则以爲迂阔而莫爲王君独能知所本务而邑之人士咸能鼓舞自励庶几知实学之宐敦而不囿于流俗异日英才辈出必有如刘献之之通经李明远父子之文学者岂仅区区科第之荣于一时已哉王君名凤文山东诸城县人干隆已卯举人记之者嘉定钱大昕也重建集仙宫玉皇殿记圣人之道敬天而已矣天处高而听卑福善祸淫亏盈益谦皆视其人之自取圣人知性之本善而去私以复于善其自处也常若高高者之日鉴在兹故能独行不媿影独寝不媿衾而爲内省不疚之君子诗云胡不相畏不畏于天畏之斯敬之矣二氏之敎其宗旨与吾儒异其欲人迁善而远罪则同惧人之放纵而不自检也则爲像设以临之顾释氏奉佛爲天人师而诸天乃在护法之列其言诞而难信唯道家以玉皇上帝爲天神之至贵者玉以言乎德之至纯皇以言乎道之至大与书称惟皇上帝诗称有皇上帝者若合符节而复选高敞淸幽之地筑室而事之巍巍峩峩昭布森列使人有所敬畏以谨其修而寡其过则与吾儒敬天之学相资而不相悖焉集仙宫者在县治东一里而遥宋嘉定中道士叶子琬奏请移安吉州旧额于此元时有卢眞祐与其徒孙应元先后住持皆授大师之号而明有胡浩然者亦尝授爲眞人有银印玉带之赐宫之四周有水环之而正殿奉玉皇上帝者尤庄严靓深耸出城隅望之如蓬莱赤城示现人世歴岁滋久土木之工废而不修岁大风栋折屋宇尽倾独玉皇像宛然无恙佥谓旭卉之应昭着不诬于是邑中耆㝛询谋协同或出其资或效其力乐事劝功迄用有成经营于之日断手于之凡糜自金以镒计者若干栋宇轮奂垣墉致密晬容伊穆金碧有晖上穹陟降俨乎如在紫坛黄箓晨夕熏修用以祝圣而佑民以迓简禳之禧以荅信顺之助斯所谓礼以义起者与吾闻天道远人道迩求福于天不若求福于已作善者不求福而福来作不善者不求殃而殃至瞻礼膜拜乃致敬之末节非所以格天也然三洞立敎爲平等说法崇奉有所斋醮有仪使人知天之可敬而从事于善使人知天之可畏而预远于不善则上之可以入圣下之可以保身而广之可以善俗此玉皇殿之所由刱而重建之不可已也家君与董斯役邮书命大昕爲文以纪岁月其在事出钱诸人姓名则具书于它石陆氏义庄记古者卿大夫立宗宗子必世其禄故有收族之谊冠昏丧祭必请于宗子而行之大功以上无异财亦无贫富之殊卽其稍疎者宗子之力足以赡之周官所谓宗以族得民者其法如此若夫四闾爲族使之相葬五族爲党使之相救五党爲州使之相赒则皆庶人之无宗者故不能不借平闾井之任卹而世家大族固未闻有此也自宗法不行士大夫无以收其族昭穆旣远视爲路人角弓之反频闻葛藟之芘安望卽有敦本好礼能施惠于三族者一时虽赖以济而不能经画可久之计论者不无遗憾焉三吴自泰伯季札以礼让开其始洎宋范文正公守鄕郡刱立义田以赡宗族讫今七百余年范氏之苗裔犹食其德高义之名彰于宸翰其规条具在可谓善之善者矣我国家列圣重熙风俗茂美好义君子希风先哲者接踵而兴长洲陆君豫斋唐贤甫里先生之裔自明赠尚书守礼公以来枝条緐衍豫斋之尊人公至性淳僃行善于鄕闻高平之遗风心向往之豫斋起而承厥志割遗产五百畞爲赡族之资设义庄于陆巷每岁收支出纳集族衆其中相与劝于修礼勤力而勿蹈于匪彝殆有得乎古人收族之意者乎夫宗法虽善然必借乎贵而后行之其究也或以启挟贵之渐义庄则唯族之贤者能行之其敦睦出于性之自然故持之久远而无弊此范氏之意可以爲后世法又近岁立义庄若吴县陶氏崑山顾氏皆经大府题奏得邀优叙而豫斋之爲此举唯吿诸有司出给公据未尝辄求上闻其务实而不竞名尤有加人一等者予夙与豫斋善爰爲记其事异日云礽继美毋替前规㒺俾高平专美于前庶予文得借以不朽而词笔孱弱不能与吾宗君倚竝驾又窃自愧矣集仙宫访碑记丁亥冬予乞假归僦居县城东之奎英坊其地与市廛绝远门外平田十顷牛宫豚栅弥望皆是颇得郊野之趣稍西爲集仙宫去所居不百步日晡饱食无事则往游焉攷宋嘉定中道士叶子琬者刱爲此宫元时有卢眞祐与其徒孙应元先后住持皆授大师之号琳宫壮丽甲于邑中是时僧明了亦建大报国圜通寺于县治之东规制与此略相仿阅今五百年寺与宫皆頽废无复曩日之观唯圜通寺有赵文敏所书碑好事者往往椎拓传于世予游集仙宫周览廊庑得南宋石刻一元石刻四字俱完好可爱颇怪邑人知之者尠知而好之者尤尠也常懋憩宫偶成诗行草遒逸后人于懋姓名下注景定初宰邑作官至参政十字懋尝知嘉定县有惠政具载宋史本传史作楙碑作懋古字通用也东岳行祠记皇庆元年寎月立其文张与材撰张与绍书瑞竹记亦与材所撰与东岳记同时立碑阴画倒插竹而题七言长句于下方者爲元眞子而不着姓名葢应元尝于轩前倒插竹一枝已而得活因以瑞竹名之予又忆吴礼部集有嘉定黄氏瑞竹诗其一云练川夸瑞竹黄氏见高门富丽应如此时来岂有根其二云曾闻寇公竹插地竟成林勿谓彼非瑞淸风犹至今元时嘉定有两瑞竹事邑志唯载集仙宫之瑞竹轩而黄氏瑞竹不及焉葢故事之失传者多矣上眞殿记延祐四年正月立文爲章嚞撰不着书者姓氏然笔法颇近松雪亦元刻之佳者杨大伦寄集仙南窗炼师诗作于天歴己巳南窗子者应元自号故元眞子诗有卢公神足南窗子之句韩浚嘉定志以爲寄叶炼师不知叶与杨初非同时葢未详攷之故赵氏程氏志并杨诗亦删之矣程氏志曾立碑碣一门然挂一漏百爲识者所嗤后之修邑志者博访而采录之勿漏勿舛庶几残碑断刻不致日就放失也夫菩提寺记菩提寺在安亭江之东相传建于吴赤乌闲给额于梁天监末其赐名菩提则自宋开宝中始也予家望仙桥市距寺厪十里许少时往来安亭辄小憩斯寺其正殿柱础有平江府崑山县安亭鄕桑浦邨沈彦渝彦淸彦深及其母方氏题字后题建炎二年四月二十一日是时犹未设嘉定县也殿东又一础题治平四年四月文尤漫漶葢又在建炎以前矣殿前有碑久仆石已断裂予尝剜苔洗垢出而读之文虽失去太半其额唐兴殿记四篆字尚完好碑阴上方刻行在尚书礼部吿示末行题年月处剥落不可辨当是宝祐以后所刻嘉定县志谓梁天监更名唐兴寺不知唐兴乃殿名非寺名亦纪载之觕也遂修上人住山三十余年戒行精苦节其衣盋之入及十方所施庄严殿宇修饰斋庑经堂庖湢增加于旧其常住田之鬻于他氏者亦以已资复之又惧久而无征也介友人请予文记之予闻调御丈夫立敎于一切世闲物无所恋着视其身之生灭皆非实相故初祖以造寺写经爲人天小果有漏之因招提兴废弹指小劫于正法奚加损焉然吾观公卿士庶之家不数传而第宅荡废求其遗址澌灭无有独浮屠氏之居亘千百载规模如昔时以是知象敎之力诚大且远而绍承衣盋又多贤子孙之功讵槩诃爲小果置弗道哉昔归熙甫居安亭与菩提德坤长老游尝爲文赠之其后僧海月重建大雄宝殿爲之记者唐叔达也予于熙甫叔达无能爲役而遂修之勤于斯寺不可使后无闻爰述梗槩刻之石并叙寺中旧石刻以补县志之阙俾后来有所攷游茅山记予在金陵两载往来句容道中屡欲爲茅山之游辄以它阻不果今冬阳湖孙渊如约予同游乃以十一月五日晨出通济门过广惠庙俗所谓高庙也庙门石阃根有门神像左右各一甚奇古傍识淳熙年月葢南宋时物又数里爲淳化关憩旅店饭毕乃行过上桥而东五里路㫄石刻华阳古道四字乃自金陵入茅山大路也渊如尊人爲句容学官欲过官斋省觐乃行遂约入县同㝛学廨明晨与渊如歩至南门关庙观唐钟铜质精好大歴十四年所铸本在紫阳观宋改观曰玉晨亦有题识不知何时移此又访义台张氏祠中奉唐孝子张常洧门左有明戸部尚书王暐碑问主祠者唐碣所在皆云不知而祠后庭中断石一片仿彿有字与渊如洗出读之则眞唐碣也张氏子姓尚有列学官弟子者乃委置瓦砾漫不一省爲之三叹还寓斋饭已顾肩舆出小南门迆逦南行望见三峯耸出云表其最高者则大茅峯也二十里至淤鄕太元眞人内传云江水之东金陵之地左右间有小泽泽中有句容之山陶隐居云小泽卽谓今赤山湖也今湖在茅山西卅余里山下之田古爲小泽淤鄕之名有自来矣又二十里至常宁鎭今名南正街迆逦而上爲崇禧宫俗名下宫唐之太平观也昇元眞人王远知居之宋祥符初改爲崇禧设提举主管官与杭之洞霄洪之玉隆舒之灵仙等元延祐六年改崇禧万寿宫宋时茅山宫观十有二而崇禧实总之今则墙宇欹坏唯殿上赵松雪碑及延祐诏书石刻尚存耳晚大风抵元符宫㝛道士时景和房出示累世所藏玉印玉圭方诸砚玉印文云九老仙都君印九㬪文攷之鲍愼辞元符观颂及蔡卞撰华阳先生碑葢崇宁初徽宗刻以赐葆眞观妙先生刘混康者元符观本混康所居菴徽宗改名元符万宁宫宫之道士世守此印俗传爲汉印或妄称卞和所献玉殊可笑也又铁劒一柄以玉爲之今中断又玉符一文云同明天帝日敕道士谓之鎭心符又明正统十二年颁赐道藏敕万歴四十二年颁赐道藏经敕谕各一道字画如新次日欲登大茅峯风烈难行与渊如出观左访龙池浅涩不足观其傍怪石林立所谓巧石亭也而亭亦久废又入大殿扁曰天宁万福殿相传宋徽宗御书访蔡卞鲍愼辞碑俱亾唯山门嵌石一片乃元至正十三年刻出山门左行里许爲华阳洞俛身可入行丈余益洼下有积水不得前洞口宋人题名几满其尤佳者太常博士范民长题数行张瓌胡恢亦丰祐间名士也次入玉柱洞深三五丈有石如柱地稍平亦不溼洞口有崇宁乙酉乔通叔等题名稍北爲蓬壶洞洞口有睢阳石豫题名亦崇宁初人也沿洞北行取径入道房饭毕出大殿西半里许过览秀房路傍碑一额云祥符御制八分书碑阴则绍兴二十年赐惠济庙额敕牒也肩舆行数里林木茂密白云崇福观在焉巖阿环抱据一山之胜而游者䍐至有元赵世延所撰碑杨刚中书甚有法而茅山志县志皆失载又行数里出山遥望琳宫翼然是爲玉晨观世称第一福地者也其地爲许长史故宅陶隐居撰旧馆坛碑今不存唐时爲华阳观后改紫阳观宋祥符初改名玉晨今下宫之左亦有紫阳观非唐宋旧迹矣殿前有唐景昭法师碑窦书完好可读碑额下有穿仿汉碑式其右爲灵宝院入门爲周眞人池贞白之弟子周子良也最后爲斗姥阁访颜鲁公元靖先生碑已糜碎尚存二十一片道士不知宝爱委诸粪土瓦砾之场恐妙蹟不复留人间矣观之北爲郁冈松竹夹道严冬如春实居小茅峯之阴干元观在焉郁冈之名始于陶隐居观有宰相堂卽隐居斋室遗址取山中宰相之语名之亦俗人所题也堂亦久废唯朱观妙幽光显扬碑在大殿前相传明隆庆间土人碎此碑忽雷雨大作空中有神人合之予谛视碑石无损坏痕葢道流妄诞之说不足信今元靖碑碎者不能复合岂李含光道力不如自英抑鲁公之灵转不如蔡仍邪郁冈之上有石门欲访之道士言路断乃止还㝛玉晨风止和煦如二三月明晨饭毕仍由淤鄕与渊如别乃取道西南行过张墓舆丁失道回远久之抵黄彦坝由华阳道达土桥日下春矣㝛逆旅中明日晡时到书院往返凡五日山得名于秦汉盛于晋六朝柳识谓道门华阳犹儒门洙泗者是也予此行本爲访碑故山中名胜所到不及其半王象之舆地碑目载茅山碑甚多皆梁唐及五代时物今唯颜公残碑及景昭法师碑见存陶隐居旧馆坛碑张从申元靖先生碑国初前辈犹及见之今皆无有徐铉紫阳观碑明李维桢游茅山记曾及之不知何时摧碎县民骆氏得其一片祗四十许字葢古刻之难久如此而予所见宋元石刻又多志乘所不载不及今表章之后人将欲攷而无自故记其所在以谂后游者潜研堂文集卷二十门人戈襄校字潜研堂文集濳研堂文集卷第二十一潜研堂文集卷二十一嘉定钱大昕记二封一品夫人张太夫人祠堂记弇山毕公以名德重臣巡抚三秦迎母张太夫人板舆就养僃极八珍之奉已亥岁太夫人考终官斋公扶榇归里哀动行路粤明年天子省方东南公在籍迎銮召对行殿天子嘉公忠孝又嘉贤母义方之训御书经训克家四大字赐焉公旣承赐乃择灵巖山之阳建楼以奉御书㫄筑祠宇奉太夫人像六时瞻礼俾子孙毋忘国恩家微葢公蚤年失怙奉慈命读书山中感画荻之勤厉断虀之操用能处宽闲寂寞之区具先忧后乐之志及学成而大魁天下出入禁闼保障方而当代推之一以爲燕许一以爲韩范而公抑然自下指读书故庐泪涔涔落谓吾母之训言犹在耳也度所以妥先灵者唯此地爲良爰筑祠堂于斯且自营寿藏于斯山中人皆走相吿曰如中丞公洵所谓五十而慕者乎窃尝论公文章经济爲今世之欧阳固衆口一词而太夫人敎以有成亦不殊乎泷冈表所称者顾欧母着述不传一字郑门亦未有达者而太夫人词翰之美流播蓺林又有弟少仪观察知名海内白头唱和比于思芬欧母虽及见其子登大科负重名及永叔列侍从升两府则辞世巳久而太夫人享之养者且廿年香车翟茀前引八驺都邑聚观咋口叹羡此其才其遇又有远胜于欧母者葢天右吉人培其根而享其报斯国家之盛美非徒一门之宠荣已也大昕与中丞公生同里长同僚尝升后堂修犹子之敬祠成承命作记乃不敢辞且爲迎神之章春秋烝尝歌以侑之其词曰嘉荐兮令芳告洁白兮北堂神之来兮云锦裳普淖敶兮緪瑟张积善兮庆有余宣尼垂训兮坤初维徽音兮可则有令子兮爲国柱石砚山兮峩峩慈母之泽兮不可磨香谿兮淸且直长无极兮母之德益都李氏宗祠记李之望十有二而陇西赵郡尤显欧公新唐书表其世系陇西宰相十人赵郡十七人而宗室十一人别有三公七人三师二人今攷表所遗者尚有景谌让夷训三人虽王谢崔卢之盛莫能逮焉然而太白义山未登膴仕至今妇孺皆能诵其姓字视身都将相而无所表见者所得孰多故知名位之有尽不若文章之无穷昔人所以揅精覃思兀兀穷年而不悔也益都之李其上世有讳东武者自枣强之李家庄来徙郡城之东郭传三世至逢春以孝行着力田臧果衣食裁足有子三人元正元增元盛元盛子远以贡生入赀候选州判卽广西桂林府同知文藻之父予尝表其墓者也两世皆以文藻贵赠文林郞李氏世有至行逢春尝病元盛妻张用巫者言割左无名指之半作汤以进竟瘉元增子早夭无后远遗言俟其义子鬻田宅尽而后以已子后之文藻祖母疾亟索豆腐脑食之未下咽而气绝文藻终身不尝豆腐脑文藻弟文渊以哭母毁卒世称其死孝兄弟雍穆有义门之风焉今年文藻自潮阳令迁郡丞入觐吿归省先人墓乃立祠于所居之东贻予书请爲之记予故述其家世之美俾后人无忘其初抑又闻古之君子疾没世而名不称淮阴矦营高敞地㫄置万家以葬其亲然史不传其父母名姓庐陵欧阳氏睂山苏氏之谱载于本集其先世名讳族行亲疎阅千百年人犹称之此吾所谓名位不如文章也文藻今之能师欧苏者庶几率族之人砥行绩学以昌其文以昭先祖之潜德则陇西赵郡之阀阅姑置之不论可矣钱氏祠堂记古者宗庙之祭春禴夏禘秋尝冬烝周公制礼以禘爲殷祭改夏爲禴春爲祠许叔重云春祭曰祠品物少多文词也孙叔然郭景纯解尔雅云祠之言食也祠本宗庙之祭秦汉以降神祇羣祀通称焉故祠于坛谓之祠坛祠于城谓之祠城祠于堂谓之祠堂典祠之官曰祠官太常有祠曹其仪式则曰祠令祠者祭之名而非祭之所汉志所称某县有某祠者谓祠其神于此地非指其室而言洪氏隶释载殽阬君神祠砀孔君神祠两碑亦是此例后人习焉不察直以祠爲祀神之所矣古礼大夫适士官师俱得立庙而以宗子主祭故有百世不迁之宗三代以后仕者不世禄大宗不能收族而宗法废虽贵爲大夫犹祭于寝于是有祠堂之设以祀其先祖俾族姓不忘其所自出犹有宗法之遗意焉吾钱氏远有代序散居于江浙者尤多吾始祖自常熟之凤里徙居邑之盛泾以力耕起家再传而析而二支一居外冈一居望仙桥迄于今几三百载生齿日緐昭穆渐远康熙中始议春秋合族人祠于先茔祠毕馂其余于主祭者之家而祠堂犹未建立岁辛巳先君子谋于族父兄长者卜地于外冈之西练祁之阳爲堂三楹门三楹缭以周垣秋霜春露祗荐时事几筵载设登降有所前期卜族之一人主其祭而族人稍醵钱以助之品物少而文词亦不敢多庶几无忘祖宗淳朴之遗相勉以孝弟而勿流于侈靡以致后不能继西邻之禴实受其福先祖其康我乎祠成先君子尝欲爲文记其岁月而不果岁丁酉秋飨毕族父兄皆来会佥谓大昕宐制文刻之石于时先君子下世再期有五月矣乃泫然泚笔而书之张氏墓庐记庐墓止于一时墓庐则终身依焉汉人以察孝爲一科故有託于庐墓以求进者所谓禄利之道然也后代旣不立此科而儒家犹复袭取陈言妄相诋諆则彼朝死而夕忘者翻有合于圣人之中道乎夫孝子之事亲也虽藏而不得见犹不忍须臾忘之则庐之近于墓宐也海盐张子芭堂旣葺斯庐而其友方生复爲之图一展阅闲油然生仁孝之心张子非有慕乎庐墓之名者也因其情之所不容已而庐之其美之其讥之张子固不暇计也半砚斋记吴君岑渚博雅好古居吴城之西距郭十里而近门临谿流绿净见底右倚支硎天平诸山朝晖夕阴云烟变幻可得于几席之间其读书之室才容十笏图史笔砚之外无他物岑渚尝得高士汤巖夫篆书半砚斋三字因以颜之巖夫之题吾不知其何所取也岑渚适然而有之遂适然而名之已而岑渚得断砚一背有凡夫小印微损验爲寒山赵隐君故物置之斋中此斋眞有此砚矣凡夫居空谷中以着书自乐砚失其半虽重弃之于心必有所不足更二百年岑渚得之反若以半爲佳夫有成与亏者天之数无成与亏者人之心谓全之不如半者非也谓半之必不如全者亦非也适然而与吾心相期吾因而取之夫岂有全半之见存也哉曩者蒋西原编修爲岑渚题诗因言尝见凡夫宝符砚于法螺菴何义门学士方试此砚作草书编修年少爲之展纸此事忽忽逾三十年砚不知沦落何所因慨然叹半砚之得所归今春岑渚偶过法云禅舍则宝符砚与义门之书俨然在焉葢法螺僧不能守转鬻之它所岑渚乃买归与半砚同列斋去寒山不远而斋中之人恬淡乐志犹凡夫也故砚之置此爲得其所然而编修又不及见矣岑渚因巖夫之题而得凡夫之砚又因半而得其全者人谓造物之巧于作合而要皆适然而有之天下之巧于合者何莫非适然者哉砚不止于半而仍以半名斋不忘旧也而不知者且以爲全之果不如半也蓉镜堂记檀漘先生自县之外冈徙居城东淸镜塘之南再徙乃定居焉是时大昕方十五六岁从先生受经义与同学十数人下榻先生所仅老屋数椽东西相向无所爲堂也久之稍治其隙地爲书斋又数年乃买故常平仓廨稍葺而新之颜其堂曰蓉镜适大昕乞假里居数造先生之堂先生曰子盇爲我记之大昕不敢当因请名堂之义先生曰吾尝梦游一洞天湖水澂澈如镜芙蓉盛开宛在镜中心甚乐之因是以名坐客或举李相国故事以爲先生有贤子旣巳掇科第登侍从吉梦之占其后来将相之祥乎先生听然笑曰此非吾所及也夫花之名芙蓉者有二古人以莲比君子而莲之华曰芙蓉芙之爲言夫也蓉之爲言容也言其有丈夫之容也水陆之华其可以悦目者固非一品大率繛约依人迎风宐笑近乎儿女子之娬媚者色虽丽弗善也独芙蓉亭亭净直在水中央澹然于炎热之场超然于尘垢之外故灵均寄怀香艹于斯独三致意而太史公称其志洁行芳濯淖污泥之中皭然泥而不滓葢以芙蓉况屈子焉信乎其有丈夫之容者也木芙蓉之名起于近代当冰霜总至百卉彫谢而傲然特立独以拒霜自名又其性宐泽畔临波倒景如绮霞初展光采四照亦与莲相类虽水陆异品其亦犹司马长卿之于蔺相如乎吾少不谐于俗读书课徒之余手种花木四时烂漫聊以自娱屋后则淸镜塘一湾活碧映带左右吾将引以爲池而多植芙蓉花时携稚子童孙徜佯其间以爲吾岁寒之友又使后人无衒三春之桃李益思澹然超然者之可师是吾之志也大昕退述先生之语以爲记云石鼓亭记三代之文传于今者唯石鼓爲可信顾其文奇古又多残阙辨释匪易东坡撰凤翔八观诗但识三十余字至薛尚功章郑施潘诸家诠释始详然亦不无牵强傅会之失海盐张芭堂氏博雅嗜古耽于金石游京师亲诣国学㦸门手摹其文以归犹以爲未足徧求南宋及元拓本攷其异同又闻四明范氏有北宋拓本裹粮而往寓居庑下钩摹者再始尽得古人制字结体之源于诸阳协句疑卽行字趍字见说文而误释爲趣又爲字亦见说文而误释爲奔又爲若卽说文奏字斿卽游优与优游同此皆前人所未及芭堂试平心决之或可僃刍荛之采也可庐记吾弟晦之名其读书之所曰可庐请予记之夫庐之义主于寄古者井田之法田中有庐人各二畞有半方春毕出以修农事而周官遗人所掌国野之道十里有庐庐有飮食五十里之闲有三庐一㝛以待宾客之过者贾公彦言庐有四义约举之不过中田之庐与十里之庐二者而已中田之庐春夏居秋冬去若十里一庐客至者过而不留俛仰之间迭爲主客更何系着之有汉世宫殿之外周庐千列官吏直㝛其间谓之直庐而儒林讲读之舍亦称精庐至于诸葛艹庐焦先瓜牛庐则又蜚遁者之所託焉庐之名通乎上下而其爲寄寓之义则一也予尝感人生百年少而壮而老若白驹之过隙四支百骸其寄于天地之间无多时耳宫室居处则又四支百骸之所寄焉者往来迁徙变幻无常而怀居之士乃必重堂高合燠室连房穷水石之工广田园之利自谓身可长保芘荫子孙岂知樊重之陂移于庾氏沁水之园夺于武阳此易所以着寷屋之戒而淮南所讥夫木遁者也古之超然远览者随遇自足不愿乎外广厦可也陋巷亦可也承明之庭可也环堵之室亦可也视宫室之美犹庐舍然寓意而不留意故无往而不得其可蓬戸邃于洞房衡门乐于重屋所寄在是所安卽在是较之问舍求田刺促不休者何可同日而语哉晦之好读书而不汲汲平荣利之嗜其名庐之意葢蕲至于古之随遇自足者抑予又有进焉夫理之所在有可不可境之所値无可不可晦之能安于境之可必能辨于理之所不可感浮生之如寄将好修以爲常于以希知道之君子奚爲不可乎芥舟山房记徐子毓州题其读书之所曰芥舟山房属予分书县之间客有过而问徐子曰子知芥舟山之所在乎曰不知也客哑然笑曰夫必有是山而后有山房世旣无此山子又安得有此房徐子曰固哉子之言也开辟之始山且不自知其爲山山之爲山人名之也岳有五鎭有九名山五千三百七十洞天三十六福地七十二皆人强而名之越至于今一冈一垄莫不钖之以名月异而岁不同子又恶知世之必无芥舟山也者且吾旣有此房矣恶知不又有因吾之房而指一山以当之者子谓山不当名舟邪则金陵卢龙俱有覆舟秀容有系舟而定海且有舟山子谓芥不可名山邪则浮屠氏言须弥山至大而一芥子中可以纳之吾未见芥小而山大也且必有山而后有房则又必依山以爲房世之称山房者不必皆依山虽有山犹无山也子不怪吾房之未始有山而怪山之无芥舟此知二五而不知十也吾闻建德之国畏垒之邱有山块然若沈而浮不风不波不春不秋聚爲六合散爲轻沤强与之名是曰芥舟齐谐所志漆园曾游似小卽大有乐无忧驭风可到信㝛且留水居而弗没溺陆行而未陭䧢吾将卧游乎斯怅问津之寡俦客乃然失所以荅予喜其辩也乃叙而记之抱经楼记四明古称文献之邦宋元之世攻媿楼氏淸容袁氏藏书之富甲于海内明代储藏家则有天阁范氏而四香居陈氏南轩陆氏次之然聚多易散唯范氏之书岿然独存浙东西故家莫能逮焉卢君靑厓诗礼旧门自少博学嗜古尤善聚书遇有善木不惜重价购之闻朋旧得异书宛转借钞晨夕雠校搜罗三十年得书数万卷爲楼以贮之名之曰抱经葢取昌黎赠玉川子诗语楼成属子一言记之予唯经之义取乎治丝制布帛者聚衆丝而积之使其有条不紊是之谓经然后以丝纬之纵横往复杂而不越而文采生焉易书诗礼春秋圣人所以经纬天地者也上之可以淑世次之可以治身于道无所不通于义无所不该而守残专已者辄奉一先生之言以爲依归虽心知其不然而必强爲之辞又有甚者吐弃一切自夸心得笑训诂爲俗儒诃博闻爲玩物于是有不读书而号爲治经者幷有不读经而号爲讲学者宣尼之言曰君子博学于文颜子述夫子之善诱则曰博我以文子思子作中庸曰博学之审问之孟子之书曰博学而详说之夫圣人删定六经以垂敎万世未尝不虑学者之杂而多岐也而必以博学爲先然则空疎之学不可以传经也审矣凌云之台非一木所造文绣之衣非一丝所成好古敏求多闻择善夫子所以焉不学也自古岂有原伯鲁之徒而号爲经师者乎靑厓有独抱遗经之志而先之以聚书可谓知所本矣曩予在京师与君家召弓学士游学士性狷介与俗多忤而于予独有水乳之投学士藏书万余卷皆手校精善而以抱经自号靑厓与学士里居不远而嗜好亦略相似浙中有东西抱经之目兹楼之构修广间架皆摹天一阁而子孙又多能读书者日积而月益之㒺俾范氏专美于前是所望也放生池古泉记吴郡向有放生㑹每月朔望诸善士各携水族纵之石湖湖距城稍远渔者嗜利恐仍不免网罟乃议于白莲泾同仁堂左凿池四畞以爲滋育之所鸠工之始适遇亢旱掘士才二尺得古井焉滃然而深寻其源而导之混混汨汨时出不竭未浃旬而池水弥满味淸而甘恍若中泠惠泉移来此闲观者叹异得未曾有予适假馆呉门因介友人请记其事夫润万物者莫如水江湖之浩淼池沼之渟蓄虽鉅细不同其润物则均也古者伯益始作井于易井之彖曰㢲平水而上水而申其义曰井养不穷井之水至小尔而涓涓之源引而弥长圣人以爲此生者机也彼沟浍之盈不崇朝而涸者固不可以竝论井䦨无款识未审刱于何代然积之久者其流必远今圣天子久道化成民物咸跻仁寿之域而此邦人士推广仁泽俾鳞介之微咸若其性一念所感土衇应之通塞之故似非偶然者爰述顚末以诏方来重以铭曰灵蠢异类觉性则一勿谓无知亦具气血人皆乐生物岂有别纵之长流天空地阔吴阊之西有池浡潏名曰放生成之不日畚挶甫施古甃暗出注焉酌焉且甘且洌天钖兹泉以广仁术乐哉游鯈如入溟渤言吿善信孶孶毋阙此心勿懈此水长活五砚楼记袁子又恺向居金昌亭畔题其读书之室曰三砚斋予尝爲之题扁三砚皆其先世所诒一爲介隐先生物一爲谢湖草堂砚则尚之先生物一爲列岫楼砚则永之先生物也丁巳岁靑浦王侍郞以所藏淸容居士砚赠又恺钱唐奚铁生爲作归砚图一时侈爲嘉话未几又得谷虚先生廉吏石砚并前所藏而五是夏又恺移归枫桥旧居甫缷装卽谋藏书之所唯兹楼宐乃奉先世手泽及古今载籍收藏唯谨名其楼曰五砚属予记之袁氏四姓五公着于东汉晋南渡后门望亚于王谢吴中之袁则自明嘉靖六俊以文行相砥厉与三张四皇甫齐名迄今三百年来诗礼之传久而未替又恺承其父兄之绪益以通经敦行孟晋匪懈凡先世遗迹流转它姓者辄重价购归弆之斯楼生平笃好文史聚书数万卷多宋元旧椠及传钞祕本暇日坐楼中甲乙校雠丹黄不去手予尝论世少藏书之家藏矣未必能读读矣未必能校能读且校矣而或矜已妒彼如许慈胡潜所爲亦未免通人讥议独又恺兼三美而无一病予心重焉其楼四面洞达迥出埃壒灵巖天平之紫翠望之如可摘也支硎法螺之钟磬招之若相荅也前俯澄碧㫄植花竹挹风土之淸嘉屏丝管之嘈杂予葢尝裵回徙倚焉而不能去也列岫楼久废今无能指其所在者而砚尚存斯楼主宾文酒唱酬之盛不减于曩时此吴中世族所难得者予所以乐爲记也西谿别墅记吾友陆君豫斋唐高士甫里先生之卅四世孙承先贤遗绪敦本睦族勇于爲善旣建甫里先生祠于虎邱山塘之南又搆小园于祠之侧颜之日西谿别墅属子记之攷甫里先生卜居吴郡之临顿桥其幽居赋云门临鹤市地接虎邱又尝与皮袭美西谿闲泛唱和之作载于松陵集则兹山爲先生流连鵤咏之地九原可作其必有乐乎此矣相传甫里祠有淸风亭光明阁双竹隄𣏌菊畦垂虹桥鬬鸭池诸胜今皆鞠爲茂艹豫斋衋然伤之爰于别墅倣其名目随地势曲折而布置之高者爲隄洼者爲池杰然者爲阁翼然者爲亭水石淸旷卉木敷荣拓地厪百弓而宛得笠泽松陵之趣葢不徒存甫里之故蹟而兼得甫里之性情者也予尝读唐书本传称李蔚卢携皆与善及当国召拜左拾遗诏方下而卒疑若少假以年不必以高士终者及攷两人入相年月参以笠泽丛书唐诗纪事而知史之未可信也两人之竝相在干符二年乙未至五年戊戌而相继罢去拾遗之召当在此数年间而丛书之成在干符巳亥则其时先生犹无恙计敏夫谓卒于中和初中和又在干符之后卢李二公皆先没矣然则先生虽以拾遗召而坚辞不起终全蜚遯之操岂借终南爲捷径而捧檄色喜者哉士君子高尚其志必不慕乎一时之荣而后能收千秋之报迄今过西谿而瞻拜祠下者流连慨慕共仰爲百世之师而又有贤裔如豫斋者诵芬咏烈克绍家声祠得地而益彰地有墅而愈胜高山景行爼而豆之将终古而无极视左掖之荣所得爲何如也世徒惜先生之不及应召而不知先生乃召而不出此所以爲眞高士古人以三高竝称予谓少伯功名中人固非其四季鹰虽知几犹多人洛之举较之先生尚逊一筹也试质之豫斋其以我言爲然否潜研堂文集卷二十一门人戈襄校字潜研堂文集濳研堂文集卷第二十二潜研堂文集卷二十二嘉定钱大昕纪事记矦黄两忠节公事顺治二年五月王师下江南豫亲王多铎遣降臣前鸿胪寺少卿黄家鼐安抚苏州巡抚霍达遁走适监军道杨文骢率兵五百人至郡家鼐方劳军西察院文骢直入执家鼐及从者数人尽杀之副使周荃匿民间得免归报豫王且请兵吴郡被兵自此始六月兵部侍郞李延龄入苏州分兵徇诸县以张维熙爲嘉定知县以徐州总兵官李成栋爲江南提督鎭吴淞闰月成栋前队兵过县东大掠已丑成栋与副将梁得胜以战舰百余至宿东关外庚寅成栋入吴淞巨舰悉舣东关外留得胜以三百人守之壬辰始下薙髪之令士民皆不愿遂谋举事诸鄕称义兵者不约而集矣是时举人王霖汝及弟诸生楫汝起六都得七百人号王家庄兵监纪知县支益起石冈得千人号石冈兵南翔大姓招募二千人号南翔兵娄塘罗店外冈先后竞起甲午鄕兵大集至东关外攻得胜军得胜据高冈令弩箭手自上射乡兵皆应弦而倒南翔兵最先登矢伤一人卽退石冈兵踵之寻亦却独王庄首领都司许龙奋勇直前战颇力亦中流矢死鄕兵几溃而外冈娄塘兵接战甚力廿三都民素轻趫善鬬杀获最多夜漏下数刻各鄕兵齐至举火烧得胜船四十余艘一时俱尽成栋所掠金珠刀劒及妇女姝丽在舟中者皆爲灰烬得胜仅以身免龙字云美有胆畧尝在阁部史可法麾下感其知遇恨不从死故视死如归丙申成栋遣精骑赴太仓调兵爲罗店鄕兵所遏不得达是夕月食旣占日食尽无光百姓死城邑空丁酉左通政矦公峒曾卧病蟠龙江遣其二子元演元洁入城聚士民爲城守计进士黄公淳耀与其弟渊耀亦至劝元演作书趣其父速至鄕兵亦列帜往迎戊戌成栋悉锐攻罗店屯兵马桥与鄕兵接战而潜遣锐卒绕出阵后鄕兵遂溃诸生唐景曜尝檄数成陈之罪至是被获磔于市诸生唐培率兵巷战不胜被获大骂不屈刃已加颈尙唿岂有此理语未絶身首异处矣诸生朱霞张小繖登屋鸣金欲集衆复战身被数创堕河死已亥峒曾入城与士民公议画地而守峒曾守东门诸生朱元亮龚孙玹金起士及其二子元演元洁佐之淳耀主西门渊耀佐之嘉兴敎谕龚用圆举人张钖眉主南门诸生夏云蛟唐昌全等佐之北门亦峒曾爲主而太学生朱长祚云南按察司佥事唐咨禹佐之处分已定各率衆上城巡逻衆皆踊跃缚袴执刀以从城上掲白旗大书嘉定恢勦义师雉堞依地叚分属各啚每啚择一人爲长日入后当事者亲自巡历以稽勤惰其大事则峒曾淳耀二人决之庚子逐新令张维熙以前儒学训导万逵摄县事侯黄又遣人赍名刺访境内拳勇少年悉召致之具宾主礼以辞色令归集衆且勉之曰人孰无父母妻子诸君能倡义兼可自爲不独爲人也衆皆感激思尽力鄕兵益盛癸卯成栋遣其弟统精骑数十往太仓调兵至县北关鄕兵逐之杀其五骑余骑将过仓桥城上连发大礟杀三人一马其一黄纛红线佩刀者成栋弟也余骑遁归吴淞相谓曰吾等皆高鎭劲兵自降大淸所过风靡何物蛮子赤身打仗所至成羣未及十日已损我副将六员矣时前总兵吴志葵驻兵泖湖峒曾等累致书乞援志葵不得已遣游击蔡乔以兵三百人赴之乙巳乔军至皆癃弱又强半市人子不习战唯乔颇勇健使双铁简右手重二十五斤左手重二十斤所携火药粮储在舟中求姑置城内身自率兵营于城外议者皆曰宜许之彼战而胜军资在城其心益固不胜留以爲质势不敢弃我去当事者犹豫不听令泊舟南关外丙午成栋闻乔军至遣诸将衔枚疾驰晨至东关乔军出不意多赴水遁乔卧舟中闻变惊起持铁简跃登岸夺一马乘之血战良久力尽几陷东门人徐福跃马深入挟之以出乔又与福冲入阵以救余军之陷没者遂引兵南归鄕兵见乔败不复能军大军乘胜薄城城上发大礟伤二人遂引去已酉成栋悉兵过嘉定城北入娄塘驻营砖桥鄕兵环聚攻之歩骑不敌死者过半日暮成栋鸣金收兵入营纵酒不辍七月庚戌朔鄕兵复集于砖桥成栋纵兵击之杭文若者杭家村民也年少多力执红旗先进其隣毛玉佩继之杀骑兵三人大军攒矟刺之皆死鄕兵惊散诸生徐文蔚率其徒血战大唿后队速进无有应者文蔚犹不退亦死之大军乘胜追北鄕人奔走自相蹂践死者无算遂屠娄塘成栋遣人持榜谕城中速降誓不杀人峒曾等夙以忠义自许得榜寸裂之督民运甎石固守壬子大军攻城城坚礟不能入乃舁板扉置东北城外㐲健士凿大穴垂陷城中用巨木塞之不得入大军转攻北门欲从水窦入城中复下巨石塞窦不能入是夜大军攻城益力礟如雨下五更大雷雨峒曾父子与诸绅士仗劔立雨中见守陴士饥冻不能支渐有散去者亟往劝止已不能禁矣癸丑大军自东门斩关入峒曾犹坐城楼指麾自若唿二子速去行数歩复还峒曾怒叱曰我死分也祖母在尔等应代我奉养恋我何爲二子恸哭而去至孩儿桥皆见杀峒曾仓卒投池水骑兵引出斩之成栋命枭示西门寻令悬于峒曾门左越三日大军已去忽悬絶堕地须髪赫肰如生太学生朱之熙过之亟捧归函送厰头故居求身尸不得其仆号于路曰主人殉难时着黄纱袴以绿丝带系袜有童子知之指其处验之良是遂合而瘗焉淳耀守西门闻城破乘一马南行弟渊耀亲爲执鞚至城南隅西林庵主僧无等献茶啜毕索𥿄笔谓僧曰大师急避子兄弟卽自此别矣遂键戸取笔大书曰明进士黄淳耀以某年月日自裁于西城僧舍呜唿进不能宣力朝廷退不能洁身自隐读书寡益学道无成耿耿不没此心而已书毕再拜顾视渊耀已赫然梁闲矣遂缢于左张钖眉闻城破先驱其妾溺水死作絶命词毕自经死龚用圆抱其兄用广大恸曰我祖父淸节自矢已历三世今日苟且图存何以见祖宗于地下因共溺死明日得其尸兄弟犹握手不解云弟用厚携家出避寻亦自溺用广用厚皆诸生夏云蛟被执坚卧不屈死朱元亮龚孙玹朱昌祚唐昌全皆见杀唯唐咨禹被胁取金帛得释越六日后爲军人所掠索金帛不得攒枪刺死金起士痛哭不食死其余诸生之死于兵者王兰朱衮赵惟贤陶恕先孙和京金堪士龚元彬贡士则王云程太学生则金德开德开临死犹执家训不去手诸生吴耀夫妇被执至死骂不絶口诸生潘大伦闻难纵火焚其家飮大醉自溺死诸生陈师文亦自溺死是日成栋下令屠城老幼无得免者乙卯成栋还兵驻太仓以州人浦嶂摄县事县民犹未肎薙髪璋请于成栋以二十七日再引兵屠城于是廪生宣衷恂以留发枭首东门廪生娄复闻嶂友也被缚时唿璋字曰君屏幸释我嶂不应并其妻子及姊与甥皆斩之记加征省卫运军行月粮始末江南折漕之州县五州曰泗县曰安东曰兴化曰溧水而嘉定居其一焉嘉定瘠卤不宜稻种棉花者亡虑十之七米不足则资之它县明时岁转漕十万六千四百九十有二石县民苦之万历中始改兑而折启祯间议更者再县之贤士大夫力持之得折漕如故国初诏天下赋役一依明万歴元额久之江宁衞运军欲加增行月粮不得乃议分派折漕州县计十有一万六千两嘉定独五万六千有奇方是时岁荐饥运军持檄至立取盈焉官吏皆错愕无如何有耆民倪拱辰陆德秀者大言于县曰此项非漕也行月粮耳其所派地与数非奉㫖也粮道傅作霖混申之牒总漕蔡士英驳而未定之额耳以派支言之嘉定所派卫爲苏州爲太仓爲鎭海若江宁诸卫有元派之县存焉不应越而问之嘉定以嘉定言之岁以七万三千九百漕折解京矣又责以五万六千解江宁是两漕也且它邑折漕石止五钱嘉定则七钱矣又输官布九万五千余匹亦不应更有派以卫额言之漕船千有二百七十四行粮给本色每船米三十有六石积之四万五千八百六十有四石月粮亦如之而本折各半其支给也于南米于南屯南米一十八万九千八百九十余石南屯一十六万二千八百一十四石有奇合之爲额三十五万二千六百余石是额也先以一十一万七千三百八石五斗给运军后以二十四万石分给驻防兵士然则行月粮未或缺也又不应复有加今之议加者在月粮之半折在半折之石加五钱无论嘉定之不堪加折色之不应加加之不应五钱卽应五钱矣爲数亦仅一万一千四百六十有六两止耳随漕而问之通省亩不过毫独责之改折五州县亩不过分卽使横坐于嘉定亦亩不过九厘何故而有五万四千之额致使亩有四分九厘之增以不堪加之县出不应派之粮供不应给之卫𫾣骨竭髓徒资羣蠧瓜分䣱酒陆博之资民实不服于是知县潘公师质慨然曰正供额赋诚不得已此行月粮何爲者且嘉定漕故永折无漕则无运费何用加行粮爲遂弗微也旣而运军复持檄至扰害益甚潘亦被劾逮系江宁拱辰德秀乃走京师诉之部科词甚激切湖广道御史冯公班察其诚特疏请蠲下戸部部咨苏松巡按下道府㑹讯核实覆定加编月粮不敷折色银四万五千八百六十四两均派之五州县而嘉定以漕额独多加编二万六千七百六十九两有奇潘旣就逮吏役稍侵之潘不堪其辱乘间投秦淮死家人得其尸有系臂书言行月粮加编之苦宁一死以捄嘉民云诸运军衔拱辰德秀不置嗾布政司逮鞫二人皆持前议不屈坐以沮挠军需之罪大杖箠之荷校暴日中皆死县人陆时隆爲作二义传记汤烈女事或有问于予曰夫妇之道一与之齐终身不改女而未嫁未有夫妇之义也而从其夫以死礼欤曰非礼之中也在礼会子问曰取女有吉日而女死如之何孔子曰壻齐衰而弔旣葬而除之夫死亦如之说者以爲夫死女斩衰而弔旣葬而服除服除而嫁先王制礼初不以从一而终之义责之未嫁之女而后世乃有终其身不嫁者有就壻之室而事其父母者甚至有以身殉者此礼之所无有也然而士君子未尝不原其志而取之焉葢女子笄而系缨已有系属于人之义夫死斩衰而弔礼旣不去其夫之名而且许其服妇之服三年之恩未成而系属之名已定如是而爲之死虽过于礼而未悖乎礼之意也夫毁不危身礼也而春秋于子野之卒未尝讥其非孝事师心丧三年礼也而子贡之丧孔子三年之后筑室独居于塲虽知礼如孟子且亟称之岂非以世俗曰漓人伦之际宁取其过于厚者以激厉顽懦欤而或以烈女之死其夫爲非礼而訾之毋乃好议论而不乐成人之美乎予之从祖父玉文府君聘外冈朱氏女未娶而夭朱在室闻讣乘间自缢死事载嘉定县志今春王子涛爲子述汤烈女事乞予文记之涛诚悫好学人也其言宜可信乃叙之曰烈女汤氏嘉定之高泾人许嫁同里王谦益谦益年十六而殇烈女往视殓号泣如不欲生者比还昼夜哭不飮食遂病病且殆父母问所欲言则曰夫妇胖合也儿死请葬于王氏父母诺而慰之曰若果有志若幸愈令若往奉若舅姑可乎烈女巳不能言颔之有顷卒实干隆九年九月某日也谦益早慧其父旣痛惜之闻烈女死悲其志乃迎柩合葬小娄塘之原涛谦益之从子也呜唿士大夫好谈节义或未能忘身后名至如鄕曲女子志在从一视死如归此岂有所爲而爲者夫惟无所爲而爲之乃愈可传也干隆三十四年五月日记记先大父逸事先大父性不妄语年六十九时恩诏赐高年七十以上粟帛鄕人多增年以邀上赐或以白先大父先大父正色曰夀命由天人可欺天可欺乎欺天而㒺上吾不爲也大昕儿时识斯语不忘比岁国家举大庆典天子加恩老儒各省应鄕试终塲士子年及八十以上者大吏以名闻辄降㫖特赐举人闻有私增年一纪以应诏者因忆先大父遗言书之先大父尝举管子语以敎子弟曰釡鼓满则人槪之人满则天槪之又举淮南子语唯不求利者爲无害唯不求福者爲无祸有客举王子安滕王阁诗序兰亭已矣梓泽邱墟二句对属似乎不伦先大父曰已矣叠韵也邱墟双声也叠韵双声自相爲对古人排偶之文精严如此庾子山哀江南赋陆士衡闻而拊掌是所甘心张平子见而陋之固其宜矣以甘心对拊掌以宜矣对陋之亦一联之中虚实自相爲对也先大父年逾八十读书不辍或云先生老矣盍少休乎答曰一日不读书便俗潜研堂文集卷二十二门人戈襄校字潜研堂文集濳研堂文集卷第二十三潜研堂文集卷二十三嘉定钱大盺序一山东鄕试录序皇上御宇二十有四年岁在己卯直省大比贡士臣大昕奉命偕戸部郞中臣叶宏往典山东试事伏念臣江左寒儒至庸极陋干隆十六年恭遇大驾南巡以诸生献赋召试行在特赐举人授中书舍人之职十九年成进士叨与馆选二十二年散馆御试一等一名授职编修二十三年御试翰詹诸臣臣名在二等特擢右春坊右赞善充武英殿纂修官通籍以来曾无涓埃自效今兹又忝抡才重任承命悚切夙夜靡宁爰星驰就道如期入闱监临官则兵部右侍郞巡抚山东兼提督衔臣阿尔泰整饬纪纲内外祗肃提调官则分守济东泰武道臣裴宗钖监试官则山东盐运使臣胡宝琳内监试官则靑州府海防同知臣嵩年防范毖愼旦夕精勤乃进提督学政刑部右侍郞臣谢溶生所录士四千八百有奇锁闱三试之臣大昕臣宏率同考官知州臣潘汝诚知县臣蔡应彪文宗玠翟翷瑺泰严文典张若本林观海胡华训骆大俊朱昇钥韩光德等矢公矢愼昭吿神明披阅二十昼夜得士六十九人贡太学者十三人谨录其文尤雅者进呈御览臣例得序其端臣唯三代以下人才多出于科目然士之束修砥行以应科目者将以爲梯荣干进之阶乎抑将培其识老其材以备朝廷公卿百执事之用也国家养士百有余年菁莪棫朴之化无远不届每三岁宾兴分遣臣工典试直省取士一千二百有奇贡之礼部礼部又试其合格者进之大廷天子临轩而亲策之公卿侍从多出其中其久试于礼部而不第者亦得需次爲县令敎谕等官稽古之荣可谓极矣顾士有绩学数十年文字不中有司程式终老于场屋者而浅学薄植偶因一日之长徼倖弋获者亦间有之此其中亦似有天焉而究未尝不以咎衡鉴者之失也唐臣韩愈有言唯古于文必已出降而不能乃剽贼夫摹拟沿袭之文古之能文者羞称之而今或以爲弋取科名之捷径㝛儒之不遇浅学之登科其未必不以此也夫皇上愼重科场釐定成宪除去表判雷同勦袭之陋首场试四书文及性理论二场试经义增五言排律复谕礼臣申严磨勘朱墨卷之例将使士皆通经学古淹长者无不收录浅陋者不得倖售远近闻风争自奋厉山左距京师千里而近被化尤速今之观光而来者率多衔华佩实之彦彬彬乎质有其文致足嘉也夫人之才力各有所限故工制义者或拙于声律研声律者或短于策论春华秋实鲜克兼之而要之学有根柢则词必已出其诣力所至虽不无浅深优绌之别其爲读书人之吐属可一望而决之也臣等校阅之下于四书经义观其学养于诗律观其才华于论策观其器识所录之文不皆一格所得之卷不皆兼长要归于有本有原不使空疏蹈袭者得以滥厕科名此则臣等区区甄别之意所期仰副圣天子循名责实之治以少报于万一者矣湖南鄕试录序上御极之二十有七年岁在壬午当宾兴之期闰五月有旨命臣大昕偕修撰臣王杰典湖南试臣于己卯岁承命典试山东明年分校礼闱两与衡文之职兹复膺简命自唯学识谫劣敢不倍矢公愼旣宣旨午门外诹日就道两阅月而抵长沙维时监临则兵部右侍郞巡抚湖南臣冯钤提调则驿传盐法道臣张泓监试则分守衡永郴桂道臣孔传祖内监试则宝庆府知府臣郑之侨整饬内外防范精勤乃进提督学收日讲起居注官翰林院侍读臣吴鸿所录士四千余人鎻闱三试之臣大昕臣杰率同考官知县金成华李玉树王业铨戴永植魏桐荫王永芳周升试用知县任其昌柴桢悉心校阅得士四十六人贡太学者九人录其文尤雅者恭呈御览臣例得序其端臣唯取士之途莫重于科目而科目进身之始则先试以文词国家敎养士子纳之庠序之中学臣岁科两试第其甲乙洎三年大比特遣臣工乘传典试拔其尤者而登进之学臣校其优劣于平时试臣司其去取于一日学臣之试士也正试之后又有覆试可以覈其异同试毕之日公同参谒可以察其器度至如试臣则锁闱易书暗中模索一经揭晓得失已定夫以言观人自古所难矧以一日之文词欲觇其夙昔之学养尤有难焉者湖南应举士子四千余人三场之卷凡万二千有奇合经书义论策诗计之不下五万六千篇臣等自阅卷之始至于撤棘计十八昼夜文卷浩繁而时日有限谓所去取者必皆允当而无一遗才臣诚未敢自信也然臣之心力不敢不尽矣寛其途以收之平其心以衡之词无繁简范之以法文无奇正约之以理不敢以小疵而弃大醇不敢以细失而訾全美每当去取之际虚怀商搉不惮再三虽士子才分有限未必尽得华实兼茂之才要皆能自出机杼非人云亦云者昔明臣邱濬论科场程文之弊以爲有登名前列而不知史册名目朝代先后字书偏㫄者以致士子倣傚成风古学殆废臣等职司衡鉴耻蹈斯弊自今以始三湘七泽之滨操觚而来者咸知读书好古之足贵而勦说雷同之无益相与研覃经史有本有原由是文体益进于浑醇士习益臻于端谨以仰承圣天子菁莪乐育之盛意则臣于此邦之人士有厚期焉浙江鄕试录后序岁乙酉之秋天下大比贡士先期礼部列名奏请典试官员臣大昕承命贰祭酒臣曹秀先主浙江试事伏念臣江左下士遭遇圣明自爲诸生卽蒙特达之知及成进士叨列词馆初授编修继擢赞善载迁侍读遂至学士侍直讲筵校书祕殿臣之荣宠实爲逾分而数年之闲典鄕闱者二分校礼闱者一恩纶㬪下文柄屡司尤爲至荣至幸者也兹复有浙江副考官之命唯浙东西素称人文重地以臣梼昧惧弗克胜拜命之后诹日就道如期而至其境锁闱三试披阅二十余昼夜与臣秀先及同考诸臣和衷将事必公必愼旣撤棘录其文凡二十篇镂版以呈臣例得缀言简末臣唯文治之隆关乎气运唯圣人建中和之极金声而玉振之以临照天下凡庶民之秀者皆得是训是行而成一代文明之治在易贲之彖曰观乎人文以化成天下人文者圣王之所以化民而成俗也其在观之六四曰观国之光利用宾于王有山之材而照之以天光然后可以称嘉宾而爲王者之用我国家乐育人才百有余年每三载举行鄕会试拔其尤者而登进之皇上文思天纵圣学日新御极以来釐定三场之式申严磨勘之条士习文体骎骎日上近复因浙江学臣之请以御制诗文颁行天下大哉皇言焕乎有章四方人士伏而读之如日月丽天星汉烛地虽在遐陬僻壤犹将仰末光而启其愚瞢况浙江山水淸佳人物秀颖自大驾四度临幸诸生之肄于学者咏歌盛德以近天子之光蒸然丕变更有不知其然而然者矣夫言者心之声也故观其文可以察其行昔陆机之论文曰理扶质以立翰文垂条而结繁韩愈有言唯古于词必己出若夫支离穿凿之言雷同剽袭之语于文无当于行奚取臣等奉命司衡蕲革斯弊于四书文取其法之正而理之醇也于论取其有本有原能阐明儒先之蕴也于经义取其贯串注疏于诗取其研练声律于策取其通晓古今三场竝陈去取斯定所录之文浓淡正奇不名一格要皆能以先民是程而浮泛之陈言则汰之务严焉幸两浙人士沐浴于圣人之光华鼔舞鼚轩争自淬厉今之歌鹿鸣而来者类多读书自好不爲征逐标㮄之习而臣亦私幸文体之将进而日上也虽然臣之所取者文也因文可以知行而文究不足以该行古人称德功言爲不朽之三以德功视言则言爲细矣况场屋之文拘于程式限于晷刻文虽工其能与于立言之选者仅矣诚能母狃于小成母诱于禄利今日爲有典有则之文异日爲立德立功之士此则臣所望于多士而多士亦各宐自勉以仰副圣天子文明之治者尔河南鄕试录序皇上御极之三十有九年岁纪焉逢敦牂各省举行鄕试臣大昕奉命偕翰林院侍讲臣白麟典河南试事旣宣旨午门外诹日就道如期入闱于时监临则兵部尚书总督仍管巡抚河南兼提督衔兼管河东河务臣何煟整饬纪纲内外严密协同点名则署布政使事按察使臣荣柱署按察使事分巡开归陈许河务道臣周于智分守驿盐粮储道臣赫尔敬阿提调则护理分巡开归陈许河务道开封府知府臣赵瑗护理分巡南汝光道怀庆府知府臣陈钖钺内监试则南阳府同知臣杨炜璜恪谨厥职乃进提督学政翰林院侍讲臣徐光文所录士四千六百五十有奇扃闱三试之臣大昕与臣白麟率同考官知县臣汤显相蔡文甲牛问仁赵文重吴家驹胡相忠沈一鸣周鈵积善沈望路钊张永载等悉心校阅得士七十一人贡成均者十三人录其文之优者二十首镂板恭呈御览臣例得序其端臣闻古之称不朽者三曰立德立功立言宋时许昌靳裁之有言士之品大槩有三志于道德者功名不足以累其心志于功名者富贵不足以累其心志于富贵而已者则亦无所不至矣道德功名皆儒者分内之事卽圣门德行政事两科也唐宋以来设科目取士士之有志功名者以登科目爲荣而流俗之称遂以登科目者谓之功名到手古人以经济爲功名世俗以仕宦爲功名母乃顾名而未思其义乎国家设科求贤三岁一贡士以河南省言之每举常七十余人皆一时庠序之秀然其中仕宦显达者什不过一二人求其品行纯邃经济卓荦及文词可传于后者百不得一也士之志乎道德者固不以科目之得不得爲轻重其志乎功名者旣登科目益当讲求经济务爲有体有用之学庶几建功立名不愧科目中人物非然者徒以文字一日之长偶登科第遽谓功名在是其不谓之志于富贵者与夫言爲心声文词之淳漓心术之诚伪形焉必能爲不随流俗之文始可决爲克自砥厉之士中州士风质朴尠浮靡险怪之作而陈言习调勦袭雷同时或不免臣本诸生困于场屋蒙圣主特达之知收之格外洎成进士屡忝司衡两校礼闱四典鄕试溯昔年应举之艰辛感此日承恩之优渥倘校阅之下稍不尽心夙夜何以自安入闱以来殚二十昼夜之力不论已荐未荐之卷臣与臣白麟二人靡不搜阅虽未敢谓所取之文悉合先民程式而雷同勦袭之作汰之务尽旣撤棘士子有来谒者臣复勉之以束修自好从事于道德功名毋蹈许昌靳氏之诮他日文风士品或进而日上以仰副圣朝右文吁俊之意则臣有厚望焉送李素伯之任恩平序赠行以文古之道也今世士大夫多不讲葢意在简便或中有顾忌恶闻谠言都亭祖道日眠食而外了无一言相习爲故常而已益都李素伯以名进士谒选得广东之恩平县将行过予寓舍求一言素伯以古人自期者予不当第以寒暄之语塞之昔汉任延爲武威太守光武吿之以善事上官无失民誉夫汉之郡守颛制一方事皆自达唯刺史行部得以六条按之延旣素有治行其不事上官易易也后代县令所治祗百里之内而爲之上官者常十数人科条繁多动辄掣肘上官之爱憎又未必悉如乎民之欲也于是爲民之心不胜其事上官之心而誉之及于民者寡矣令以亲民爲职今之患在不亲民而亲吏胥民非相鬬讼及法当拘摄无由自通于官而官之耳目壹寄于吏胥吏胥皆民之黠且亾赖者爲之吏胥日用事而民之情益无以自通欲民誉之无失则又难矣恩平古称瘴鄕今则山川淸淑风候暄和恆如春时仕者以爲乐国而民俗淳朴又不同江楚之轻悍素伯出其读书之所得者小试之其必异于俗吏所爲又闻粤中诸大官颇有知素伯之贤者庶几毋掣其肘而尽其心之所欲爲异日五岭以南有如古循吏其人者必素伯也母患民誉之不古若也送兪楠园敎授苏州序苏学之有敎授自胡安定先生始而欧公爲安定墓表王偁东都事略本传俱不之载殆以出于守臣所辟未奉朝命故略之与安定在苏学范文正公实典郡事是时州郡尚未设校官安定特以行谊爲文正所知起布衣爲诸生师而能使法严而信道久而尊何其伟也自熙宁以后始有专官除授出于三省且爲馆阁进用之渐士大夫始乐爲之而敎士尟有继安定之盛者岂非职以人重之证乎夫宋世重馆阁之选敎授职淸事简且可由是以跻禁近故有薄县令而希得之者今法令重亲民之官州县有人有社禄养优裕而师儒之拥皋比者徒有其名诸生隶籍厪以文貌相羁縻任满攷绩高第者才擢县令宐世之舍此而趋彼也楠园以名进士才力且富强顾猒簿书之烦而退就冷署其必有乐乎此者矣朱文公有言敎授之职至难唯自任重而不苟者知之其以爲易而无难者则苟道也科目取士本欲因文以求其行乃煳名易书之例严而文格益下每㮄以百人爲率其眞能通经学古者百不得二三文义稍通无大疵颣者亦什不得二三其余皆勦袭稗贩之作也士知通经之难而取科第之易则相习而爲勦袭稗贩之作人自爲学不必求之师儒月课季试有名无实而敎授遂爲易而无难之官此非朝廷所以待师儒而师儒所以自重之道也楠园志趣不苟同于人必能自任以重而吴士之衆岂无能自树立不因循者相与复安定之规讲明而力行之行见数年之后士习正而人才兴于以助国家寿考作人之治视钱谷刑名之最其难易宐必有辨而或者徒以恐富爱闲称之犹浅之乎视楠园也赠邵冶南序始予典试浙江得余姚邵子与桐知其经学湛深能以古文爲时文今春天下贡士集礼部主司思拔汲古不爲俗学者以救墨卷浮滥勦袭之失而与桐褎然爲举首㮄出海内有识者咸曰数十科来无此才矣故事南省第一人当在词馆之选而与桐独不得与其南归也过子言别再拜而请曰晋涵不敏承家训稍通古学幸得成名不见弃于士大夫皆吾父敎也吾父行年六十无所遇不以㞕意唯平日覃思经学卓然有所得而名不出鄕曲愿述其一二以见于先生之文使知当代有赏音视世俗捧觞上寿之乐多矣乃言曰昔吾王父以治经爲东浙大儒吾父幼时羣经三史皆暗诵中年以后独喜读易博览衆说期于自得尝病后儒言易多求诸十翼之外愈巧而愈离其宗故爲说曰易有十翼犹礼春秋之有传也传以释经羲文之意待孔子而明经传之篇不可乱而经传之义未尝异费直以彖象系辞文言解说上下经此善于读易者也后儒谓伏羲文王周公孔子各自爲易不可以孔子之说爲文王之说此不善于读易者也元亨利贞四德其义尽于文言爲上下经纲领贞属信不属智文言训贞爲固固者执守之义时位不同故有不可贞之辞训正而固于义有所窒矣又谓序卦杂卦非圣人不能作序卦主流行生生之谓易也杂卦主对待一阴一阳之谓道也又谓言卦变不如言互体郑康成虞翻诸人取连互阴阳消长法象天然一传而爲卦变屡变不已遂无定义按卦图依爻递变似本八宫宗庙游归之法然图与歌取例不一自着而自乱之不如汉人言两互之不失其常也子聆其言未毕抚掌而起曰甚矣翁之善说经而与桐之贤有自来也近代言经术者守一先生之言无所可否其失也俗穿凿傅会自出新意而不衷于古其失也妄唯好学则不妄唯深思则不俗去妄与俗可以言道若翁者可谓好学深思也已翁以通经无求于世而天生贤子以昌其学与桐之才宐立致富贵而天使就闲以侍养其亲以成其道德文章富贵之显亲者有限而道徳文章之显亲者无穷天之于翁何其厚哉古之经师多寿说者谓苦心凝思非摄生之道疑其禀受与常人异予以爲不然心之官主思宐通而不宐塞故未有以用心而伤其生者懦者之用心求所自得非苦之也唯心乎富贵者求其所不可必得幸而得之而所求无猒故常苦其心以终身若夫心乎学者深浅随其所得已得则乐乐且可久终日用心而不爲心苦此儒者之所以多寿而非若养生家之强制其心使无所用也与桐归以吾言质之于翁其然乎否乎赠谈阶平序天有度乎地有周乎吾不得而知也而唯数有以知之数起于一之端引而长之折而方之规而员之千变万化莫可控搏古之达者设爲钩股径隅以穷其变而天之高地之大皆可以心计而指画焉祖沖之缀术中土失其传而契丹得之大石林牙之西其法流转天方欧逻巴最后得之因以其术夸中土而踞乎其上夫东海之与西海语言不通文字各别而布算旣成校之无絫黍之失无他此心同此理同此数同也欧逻巴之巧非能胜乎中土特以父子师弟世世相授故久而转精而中土之善于数者儒家辄訾爲小技舍九章而演先天支离傅会无益实用畴人子弟世其官不世其巧问以立法之原漫不能置对乌得不爲所胜乎宣尼有言推十合一爲士自古未有不知数而爲儒者中法之绌于欧逻巴也由于儒者之不知数也昔齐桓公之时士有以九九见者设庭燎之礼以待之九九者黄帝所传商高所授周公大圣不惮下问桓公礼以庭燎良不爲过而梅福且小之西汉之世已有此论何况后儒予少与海内士大夫游所见习于数者无如戴东原氏东原殁其学无传比来金陵得谈子阶平其于斯学殆几于深造自得者乃不自足而䁥就予予未老而衰昏眊健忘无能益于阶平然有愿焉则以爲欧逻巴之俗能尊其古学而中土之儒往往轻议古人也葢天之说当时以爲疏今转觉其密七曜盈缩损益之率古法与欧逻巴原不相远也其爲彼之所剏者不过数端而其说亦已屡易吾乌知他日不又有一说以易之乎其不可易者可知者也其可易者不可知者也知其所可知而不逆亿其所不可知庶几儒者知数之学予未之逮也愿阶平勉之而已述庵先生七十寿序少司寇述庵王公以文章经济敡歴中外垂三十年天子嘉其淸勤由方伯擢贰秋官数奉使出谳疑狱奏当咸称上旨而公尤以博雅重海内宏长风流模楷后学论者以拟新城文简公有两司寇之目岁癸丑请假省墓以五月返里门焚黄告祠下闻者莫不叹羡昼锦之荣而忠孝之两全也粤十有一月公七十初度之辰士大夫咸思称觞爲夀公先期固却之而诗文投赠谊不可辞大昕从公游最久始同学继同举进士又同官于朝嗜好亦略相同其可无一言乎古之人于所尊敬及所亲者恆致颂祷之词诗三百篇中曰以介睂夀曰寿考不忘如此者不一而足寿者五福之一似未可以必得而诗人言之若操左劵者岂虚谀而无实哉诚于其立身信之而巳夫以寰字之大齿危发秀者何止千百辈而食味别声以外了无所有非古人所谓寿也唯其人有利于民物有益于风俗有功于蓺林而后人人共乐其寿夫至人人共乐其夀而寿眞可操券得矣此非烜赫于一时之寿而长留于千载之寿也公久直枢禁愼密多阴德元老有所咨询必援古证今斟酌允当事成而不居其功其在金川行营草檄运筹出奇制胜赞成亘古未有之伟烈在方面务持大体不以操切求近效而休养调剂常恐一夫之失所在法司谨守律令不以私意更旧章而平反冤滞常惧一人之向隅每造厀敷陈剀切无隐宣上德达下情用法而得法外意葢民物之被其泽者渥矣公风度凝远外和内介以精白结主知以直谅信僚友壁立千仞㫄无依附暮夜之餽不及其门珠玉之玩不陈于侧重名义而轻势利奖廉退而薄脂韦位登八座而家无长物亲故待以举火未尝有德色家居剙立祠字储书籍延师以课族人置义田规条一准高平范氏尝慕白文公鼌文元陆文定之出处若有志而未逮者葢风俗之赖以移者深矣公自爲诸生卽负重名诗词之工纸贵吴下经术专宗汉儒名其斋曰郑学以示圭臬所在及登高科召试入西掖朝廷有大着作辄预编校馆阁经进文字多出公手旣而从军蛮徼所歴皆险怪斗绝公于下马草露布之余挥洒千言纪行书事以诗当史于未经人到之地作未经人道之语遂于李杜韩苏而外别开生面矣性耽风雅奖成寒畯一言之工咨嗟不去口论次朋旧诗文择其尤雅者都爲一集曰湖海文传以备掌故表潜德葢蓺林之借以传者广矣虽然泰山之云肤寸河海之润千里天下以爲至高极深矣而山海不自知其高且深故能凝然久峙浩然常流眞如之体终古而无以尚也公之立身制行所成就旣卓卓如此而深自敛抑退然常若不及与古人爲徒而无慕乎月旦之荣与造物者游而若忘乎簪绂之乐生平博览内典精修白业于世出世闲无有罣碍超声闻缘觉而究菩提弟一之义离语言文字而入维摩不二之门其视千载无异一吷然则吾辈之所䋣称而不能尽者犹滞于寿者之相而公固别有所以寿者在也又何能测公之涯际也哉潜研堂文集卷二十三门人戈襄校字出世闲无有罣碍超声闻缘觉而究菩提弟一之义离语言文字而入维摩不二之门其视千载无异一吷然则吾辈之所䋣称而不能尽者犹滞于寿者之相而公固别有所以寿者在也又何能测公之涯际也哉潜研堂文集卷二十三门人戈襄校字潜研堂文集濳研堂文集卷第二十四潜研堂文集卷二十四嘉定钱大昕序二易稽览图序易纬有六家今行于世者唯干凿度上下二卷此外绝无传本干隆癸巳春天子诏儒臣校永乐大典择世所未见之书凡若干种将刋布以嘉惠学者易稽览图其一也谨案此书首言甲子卦气起中孚卦气之法以坎离震兑四正卦主春夏秋冬爻主一气余六十卦卦主六曰八十分曰之七始中孚终颐而周一岁之日大指卽说卦传帝出乎震一章之文而推演之其以风雨寒温验政治得失亦与洪范五行相爲表里汉人引此书者或称中孚经或称中孚传或称易内传或称易传葢七十子之微言闲有存者而术士怪迂之说亦颇杂其中要其精者足以傅经义其駮者亦足以博异闻穷经嗜古之士宐有取焉第中多脱简譌字难以尽通安得博物如郑康成何邵公者出而正之是岁亡月廿五日手钞毕识于卷端周易读翼揆方序海虞孙中伯氏默而好深沈之思于六经无不研覃而尤邃于易撰读翼揆方若干卷阅五寒暑三四易稾而后定予受而读之曰悉乎哉中伯氏之善言易也易之道肇于皇羲演于文王周公而大僃于孔子孔子读易韦编三绝序彖系象说卦文言以三圣人爲之经宣尼爲之传此心此理先后同揆故舍十翼以言易非易也后之儒者不以传求经而以意汨之始疑经与传不合于是分爲伏羲之易文王之易孔子之易甚且谓孔子之易不必合于羲文之易乌唿何其支离而害理与中伯氏有忧之潜心十翼融洽贯串因其各指所之之辞揆其变动不居之方其诠解大义直而有要简而不支而互体飞伏世应纳甲之术俱无取焉其论世所传小象者乃爻传非象传当附彖传之后又论揲蓍左扐得一得三爲奇得四得二爲耦皆独有所得不茍同乎先儒窃谓先儒复生未能易其言也说易之书莫盛于南宋绍兴干道淳熙之闲以易义经进者令祕书看详敕所司给笔札缮写上者除直馆阁次者伸一官或差充文学敎授今其书多不传葢其中未必无空疏雷同希世以求知者班孟坚所谓禄利之路然也中伯氏之说易自摅所学不汲汲求当世之名虽汉魏唐宋诸儒之言不欲强爲傅㑹以示株守局促之士未必不怪之然当世岂乏知子云者于以知必传之久可执左劵也予于易素非专家窃尝闻中伯氏之緖论而得其大略庸敢述其意爲序冀附以不朽云古文尚书攷序古文尚书出于东晋江左诸儒靡然从之而河北犹守郑氏古义唐初修正义始专用梅氏一家之学自宋讫明攻其伪者多矣而终无以窒信古文者之口其故有三谓晩出书爲伪则幷壁中书而疑之不知东晋之古文自伪西汉之古文自眞也谓梅本不可信则郑本当可信又疑其出于张霸不知郑所受于贾马者卽孔安国之古文不特非张霸书并非欧阳夏矦本也孔壁本有太誓与今文同太史公所载许叔重所引郑康成所注皆眞太誓也自梅书别有太誓乃以旧太誓属之今文东晋之太誓固伪西汉之太誓则非伪也且安国爲武帝博士所传授卽伏生二十九篇其后得壁中书以今文读之字句或异因别爲说以授都尉朝等由是尚书有孔氏之学其增多十六篇虽定其文而无其说故马季长云逸十六篇绝无师说也诚知安国之眞古文则知增多者十六篇别之爲二十四篇而断非二十五篇安国所说者仍二十九篇别之爲三十四篇而断无五十八篇之传此于四百余年未决之疑而惠松崖先生独一一证成之其有功于壁经甚大先是太原阎征士百诗着书数十万言其义多与先生闇合而于太誓犹沿唐人正义之误未若先生之精而约也今士大夫多尊崇汉学实出先生緖论其所撰述都次第䢴行独是编伏而未出顷宋生子尚得之江处士艮庭许亟梓而传之而属序于予予弱冠时谒先生于泮环巷宅与论易义更仆不勌葢谬以予爲可与道古者忽忽余载楹书犹在而典型日远缀名简末感慨系之干隆壬子三月旣望序虞东学诗序古今说诗者多矣吾独有味乎孟氏以意逆志之一言是言也凡说诗者皆知之而能言之然或是古而非今或袭新而遗故一已之偏未能悉化虽自谓得古人之志于千载之后而以辞害志者固已多矣古人有引诗有说诗引诗者主于明事不主于释诗所谓赋诗断章不必尽合乎诗之本旨也说诗者因其词而论其世而知其人则非通儒不能孟子七篇之中引诗凡数十条至以忧心悄悄言孔子以肆不殄厥愠亦不陨厥问言文王引伸触类无所不可及其说小弁推本亲亲之仁说溥天之下四语推言劳于王事不得养其父母其言曲而中于当日诗人情事无不曲肖夫是之谓善说诗常熟顾古湫先生通经名㝛尤长于诗自传笺正义集传而外凡宋元明及近人言毛诗者靡不博涉而精采之撰爲虞东学诗若干卷斟酌古今不专主一家言义有可取虽迩言必察若与经文违戾虽儒先训诂亦不曲爲附和偶出新意问者頥解以爲得未曾有又尝病世人诂经多勦袭成说以爲已有故虽一字一句必标其本书葢不以一已之意爲是而必求诸古今之公论以推诗人之志设孟氏而在其必谓之善说诗矣往岁诏征经术修明之士先生方分敎成均首膺荐辟又三年成进士有诏仍留敎太学越数年迁宗人府主事以去太学诸生至今颂之先生之爲经师朝野共推固无待予言独忆予与先生同以治毛诗举礼部试乃予于诗实未有得读先生是书益慨然增予荒经之愧也诗经韵谱序金坛段君若膺撰次诗经韵谱成予读而善之叙其端曰自文字肇启卽有音声比音成文而诗敎兴焉三代以前无所爲声韵之书然诗三百五篇具在参以经传子骚类而列之引而伸之古音可偻指而分也许叔重云仓颉初作书依类象形故谓之文其后形声相益卽谓之字文字者终古不易而音声有时而变五方之民言语不通近而一鄕一聚犹各操土音彼我相嗤矧在数千年之久乎谓古音必无异于今音此夏虫之不知冰也然而去古浸远则于六书谐声之旨渐离其宗故唯三百五篇之音爲最善而昧者乃执隋唐之韵以读之有所龃龉屡变其音以相从谓之叶韵不唯无当于今音而古音亦滋茫昧矣明三山陈氏始知攷毛诗屈宋赋以求古音近世崑山顾氏婺源江氏攷之益博以审今段君复因顾江两家之说证其违而补其未逮定古音爲十七部谓唐韵之支齐佳也脂微皆灰也之咍也古皆各自爲部魏晋以降歌部之字半入于支而脂之两部亦闲有出入然支与脂之犹不相假借虽杜子美近体犹然又谓四声之分自古有之南史称永明中文章始用四声者谓行文以四声相闲谐协可诵非始剏爲四声辨哉言乎古人以音载义后人区音与义而二之声音之不通而空谈义理吾未见其精于义也此书出将使海内说经之家奉爲圭臬而因文字声音以求训诂古义之兴有日矣讵独以存古音而已哉左氏传古注辑存序汉儒传春秋者公谷爲今文左氏爲古文班孟坚谓左氏传多古字古言而今所行杜元凯本文多浅俗转不如公谷二家元凯名其书曰集解葢取何平叔论语之例顾平叔于孔包马郑诸解各标其姓名而元凯于前贤义训隐而不言则又近于伯尊之善矣左氏解谊莫精于服子愼魏齐周隋之世与郑康成所注诸经竝行当时至有宁道周孔误不言郑服非之谚自唐初正义专用杜说而服学遂亾世遂不复知左氏之爲古文者此严子豹人古注辑存所爲作也夫穷经者必通训诂训诂明而后知义理之趣后儒不知训诂欲以鄕壁虚造之说求义理所在夫是以支离而失其宗汉之经师其训诂皆有家法以其去圣人未远魏晋而降儒生好异求新注解日多而经益晦辅嗣之易元凯之春秋皆疏于训诂而后世盛行之古学之不讲久矣豹人有忧之乃刺取经典释文羣经正义参以它书采获若干条所师不专一家要皆汉儒旧义譬之凿石得金探水出珠虽霾掩千百年其爲希世之宝有目者所当共赏也抑予更有说焉世儒尊杜氏者谓其精于地理今攷郑伯克段于鄢当爲陈留之傿而杜以颍川之鄢陵当之盟于亳城北古本作京城卽叔段所封而杜譌爲亳防门广里皆齐地名而杜以爲堑广一里楚灵王城陈蔡叶不羮故子革称四国杜本脱叶字乃分不羮爲二以当之窃意贾谊应劭京相璠司马彪之诠释皆出先民旧训试推而广之其足箴杜氏之膏肓者正自不少予尝有志裒辑而未逮也博闻耆古如豹人幸留意焉春秋体例序南昌陶君让舟博通今古蕴经济之才小试一官无以展其抱负乃覃思春秋究极其恉着春秋体例十数万言铿铿觥觥汪洋深博大要以天道证人事治乱兴亾荣辱皆由其人自取善恶之报如响斯应验诸三传太史公书歴歴不诬矣说者疑报应两字出于释氏书且责报于天似非圣贤勉人修德之旨予案诗云报以介福书云报虐以威礼记曰大报天曰大报本古圣之言报者多矣太上贵德其次务施报报德报怨虽施于侪辈之称然史公传伯夷卽有天之报施善人之语后汉鲁恭上疏言爱人者必有天报其时佛法未入中国儒家不讳言报也古之圣王事天如事亲故洪范以雨旸寒燠风验五事之休咎汉儒推演其说爲五行论俾人主遇有灾变随事修省此古人畏天省身之遗法也后儒以其不尽验欲举而废之而天变不足畏之论兴矣夫天道远人道迩休咎之不尽验者其验在后非终于不验也因一时之未验置人事而不讲五行志累牍连篇悉视爲断烂朝报此与鲧之汨陈何异让舟之说春秋明天人合一之原与洪范言休咎若相印证葢于啖赵孙刘之外卓然自成一家而不诡于正者也予故乐得而序之仪礼管见序三礼之有郑注所谓县诸日月不䢴之书也宋儒说经好爲新说弃古注如土苴独仪礼爲朴学空谈义理者无从措辞而朱晦庵黄勉斋扬信斋诸大儒又崇信之故郑氏专门之学未爲异义所汨至元吴兴敖君善出乃诋爲疵多醇少其所撰集说虽云采先儒之言其实自注疏而外皆自逞私意非有所依据也然自敖氏之说兴缀学者猒注疏之緐而乐其易晓往往舍古训而从之近儒方侍郞苞沈征士彤亦颇称其善予虽不敢以爲然而所得肤浅闲有駮正厪百之一二耳同年友褚君鹤侣于经学最深持论最平从事礼经者几三十年乃确然知郑义之必可从而敖说之无所据尝谓予曰君善意似不在解经而专与郑立异特其言含而不露若无意于排击者是以入其元中而不悟至于说有不通甚且改窜经文以曲就其义不几于无忌惮乎予益拊掌叹服以爲笃论然未得读其全稾也鹤侣没后仲子鸣哕始出其仪礼管见稾本将付诸梓而属予序之披读再四乃知鹤侣用心之细密卽如鄕飮酒记若有北面者东上敖改东爲西鹤侣辩之曰注明言统于门门在东则不得以西爲上也鄕射记胜者之弟子洗觯升酌南面坐奠于丰上降袒执弓反位敖以袒执弓句爲衍鹤侣辩之曰胜者之弟子卽射宾中年少者以是胜党故袒执弓非衍文也燕礼媵觚于宾敖改觚爲觯鹤侣辩之曰凡献以爵者酬以觯燕礼辟正主献旣不以爵则酬亦不以觯矣安可破觚爲觯乎大射仪以耦左还上射于左敖依鄕射改爲于右鹤侣辩之曰上射位在北下射位在南鄕射大射所同但鄕射位在楅西从楅向西则北爲右大射次在楅东从楅向东则北爲左敖比而同之昧于东西之别矣丧服记公子爲其妻縓冠敖改縓爲练鹤侣辩之曰练冠之纰亦缘以縓故闲传云练冠縓缘就其质言之曰练冠就其纰言之曰縓冠母重故言其质妻轻故言其纰非有二也士虞礼明齐醙酒敖以醙酒爲衍文鹤侣辩之曰注明言有酒无醴据下文普荐醙酒亦专言酒不及醴岂得妄解明齐爲醴辄删经文乎特牲馈食礼三拜衆宾衆宾荅再拜敖改再爲一鹤侣辩之曰鄕飮酒衆宾荅一拜者大夫爲主人也有司彻之荅一拜者大夫爲祭主也此士礼安得以彼相例乎皆贯串全经疏通证明虽好辩者莫能置其喙夫经与注相辅而行破注者荒经之渐也敖书今虽未大行然实事求是之儒少而喜新趋便之士多不亟辞而辟之恐有视郑学爲可取而代者而成周制作之精意益以茫昧则是编洵中流之砥柱矣夫臧玉林经义杂识序自宋元以经义取士守一先生之说敷衍傅会幷爲一谈而空疏不学者皆得自名经师闲有读汉唐注疏者不以爲俗卽以爲异其弊至明季而极矣国朝通儒若顾亭林陈见桃阎百诗惠天牧诸先生始笃志古学研覃经训由文字声音训诂而得义理之眞同时毘陵有臧玉林先生亦其流亚也先生博极羣书尤精尔雅说文之学谓不识字何以读书不通诂训何以明经孳孳讲论必求其是而后已潦倒诸生卅年未尝一日不读经偶有所得随笔记之先生旣不自表襮侪辈或非笑之独百诗先生极口叹赏以爲学识出唐儒陆孔之上然闻者犹疑信参半先生殁九十余年海内尊崇古学者日益衆而文孙在东擩染祖训好学深思益有以昌先生之学顷来吴门出是书属予校定尝谓六经者圣人之言因其言以求其义则必自诂训始谓诂训之外别有义理如桑门以不立文字爲最上乘者非吾儒之学也诂训必依汉儒以其去古未远家法相承七十子之大义犹有存者异于后人之不知而作也三代以前文字声音与训诂相通汉儒犹能识之以古爲师师其是而已矣夫岂陋今荣古异趣以相高哉先生之书实事求是别白精审而未尝驰骋其辞轻诋先哲斯眞儒者之学务实而不矜名者予是以重其书而益重其人也释车序车之由来远矣服牛乘马剙自古皇虞鸾夏钩殷大路制皆无攷周人尚舆而轮舆辀葢崇广尺寸攷工记详言之郑氏去古未远又精算术经所未言征于注可也古者天子诸矦之车曰路其通乎上下者爲乘车兵车田车皆驾马中爲服外爲骖唯平地任载之车乃驾牛所谓大车也牛车庶人所乘汉初将相或乘之魏晋而后公卿以爲常乘晋世画轮车亦驾牛则兼施于法驾矣今之乘车驾马不驾牛而犹循古牛车之式有两辕无曲辀辕与牝服通爲一而舆与辀失其旧矣古者轮牙屈一木爲之今则析辋爲八而裹以铁辐之三十者半之而轮亦失其旧矣古者三人共乘今唯容一人古皆立乘唯安车可坐今皆坐乘无立乘无惑乎日在轮蹄闲而无一人能说车者也尔雅释器止有鞎茀御蔽革轙钀之名余皆略之娄东萧君子山精于攷古撰释车三篇上篇言其制中篇辨其等下篇别其名并及车马旌旂之饰以经文爲纲参取诸儒训诂而折衷之其有功于礼家甚鉅曩者予友戴东原撰攷工记图附以释车一篇词极简古予族子献之亦有车制攷大约因戴说而推广之子山于二家未相识幷未见其书而攷证博洽则过之岂谚所云闭户造车出门合辙者邪又以知此心此理之同亦同于是而已矣予束髪受经于器服制度茫乎若迷中年读史至舆服志往往昧于句度顷与子山交庶几爲我指南而老病不能进于是矣序之以识吾愧云经籍纂诂序有文字而后有诂训有诂训而后有义理训诂者义理之所由出非别有义理出乎训诂之外者也诗烝民之篇曰天生烝民有物有则民之秉彝好是懿德宣尼赞爲知道之言而其诗述仲山甫之德本于古训是式古训者诂训也诂训之不忘乃能全乎民秉之懿诂训之于人大矣哉昔唐虞典谟首称卟古姬公尔雅诂训具僃孔子大圣自谓好古敏以求之又云信而好古而深恶夫不知而作者由是删定六经归于雅言文也而道卽存焉汉儒说经遵守家法诂训传笺不失先民之㫖自晋代尚空虚宋贤喜顿悟笑问学爲支离弃注疏爲糟粕谈经之家师心自用乃以俚俗之言诠说经典若欧阳永叔解吉士诱之爲挑诱后儒遂有诋召南爲淫奔而删之者古训之不讲其贻害于圣经甚矣我国家崇尚实学儒敎振兴一洗明季空疎之陋今少司农仪征阮公以懿文硕学受知九重敡歴八座累主文衡首以经术爲多士倡谓治经必通训诂而载籍极博未有会最成一编者往岁休宁戴东原在书局实剙此议大兴朱竹君督学安徽有志未果公在馆阁日与阳湖孙季逑大兴朱少白桐城马鲁陈相约分纂钞撮羣经未及半而中辍乃于视学两浙之暇手定凡例卽字而审其义依韵而类其字有本训有转训次叙列布若网在纲择浙士之秀者若干人分门编录以敎授归安丁小雅董其事又延武进臧在东专司校勘书成凡百有十六卷公旣任满赴阙将刋梨枣嘉惠来学以予粗习雅故贻书令序其缘起夫六经定于至圣舍经则无以爲学学道要于好古蔑古则无以见道此书出而穷经之彦焯然有所遵循鄕壁虚造之辈不得滕其说以衒世学术正而士习端其必由是矣小学云乎哉小学攷序六经皆载于文字者也非声音则经之文不正非训诂则经之义不明尔雅一编肇始于周公故诗赞仲山甫之德则曰诂训是式宣尼告鲁哀公亦云尔雅以观于古厥后七十子之徒叔孙通梁文诸人递有增益如张仲孝友瑟兮僩兮谑浪笑傲之类是也后儒执此数言疑爲汉人缀集各出新意以说经而经之旨去之弥远矣自仓颉剙作文字而黄帝因之以正名百物古之名今之字也古文籀篆体制虽变而形声事意之分师传具在求古文者求诸说文足矣后人求胜于许氏拾钟鼎之坠文旣眞㷳参半逞鄕壁之小慧又诞妄难凭此名爲尊古而实戾于古者也声音固在文字之先而卽文字求声音则当以文字爲定字之义取于孳形声相加故六书唯谐声爲多后人不达古音往往舍声而求义穿凿傅会卽二徐尚不能免至介甫益甚矣古人之意不传而文则古今不异因文字而得古音因古音而得古训此一贯三之道亦推一合十之道也汉志以小学入六蓺略后之志蓺文者莫不因之秀水朱氏经义攷博稽传注作述源流最爲晐洽而小学独阙好古者有遗憾焉方伯南康谢公蕴山枕葄经史博综羣言早岁䌷书东观得窥金匮石室之藏旣而典大郡陟监司公务之余铅椠未尝去手每念通经必研小学而古今流别议论纷如乃遵秀水之例续爲小学攷顷岁领藩两浙人和年丰海壖绥靖文澜阁颁赐中祕书职在典守时得寓目乃出旧槀参以新得分训诂文字声韵音义爲四门爲卷凡五十旣成贻书见示读之两阅月而毕彬彬乎乎采摭极其博而评论协于公洵足赞圣世同文之治者乎夫书契之作其用至于百官治万民察圣人论爲政必先正名其效归于礼乐兴刑罚中张敞杜林以识字而爲汉名臣贾文元司马温公以辨音而爲宋良相然则公之于斯学固有独见其大者因文以载道审音以知政孰谓文学与经济爲两事哉说文新附攷序六书之学古人所谓小学也唐时国子监有书学说文字林诸书生徒分年诵习自宋儒以酒埽应对进退爲小学而书学遂废说文所以仅存者实赖徐氏昆弟刋校之力而大徐书流布尤广其尊信许氏駮正流俗沿习不知所从之字至今缪篆家犹奉爲科律唯新附四百余文大半委巷浅俗虽亦形声相从实乖苍雅之正而张谦中复古编不能别白直仞爲许君本文是诬许君矣钮子非石家莫釐峯下笃志好古不爲科举之业精研文字声音训诂本本元元独有心得谓说文县诸日月而不刊者也而后人以新附殽之于是博稽载籍咨访时彦如琡卽緅卽才劬卽跔塾卽本后代增加刹卽㓼抛卽抱赗卽乃传写譌溷打卽朾办卽辨勘卽戡乃吏牍妄造一一疏通证明之而其字之不必附不当附了然如视诸掌岂非羽翼六书而爲骑省之诤友者乎予初读徐氏书病其附益字多不典及见其进表云复有经典相承及时俗要用而说文不载者承诏皆附益之乃知所附实出太宗之意大徐以羁旅之身处猜忌之地心知其非而不敢力争往往于注中略见其旨今得非石纠而正之骑省如可作也其必引爲知已决不爲梁武之护前也夫史记志疑序太史公修史记以继春秋成一家言其述作依乎经其议论兼乎子班氏父子因其例而损益之遂爲史家之宗后人因踵事之密而议草刱之疏此固不足以爲史公病或又以谤书短之不知史公着述意在尊汉近黜暴秦远承三代于诸表微见其恉秦虽井天下无德以延其祚不过与楚项等表不称秦汉之际而称秦楚之际不以汉承秦也史家以不虚美不隐恶爲良美恶不揜各从其实何名爲谤且使迁而诚谤则光武贤主贾郑名儒何不闻议废其书故知王允褊心元非通论但去圣浸远百家杂出博采兼收未免杂而不醇又一人之身更涉仕宦整齐画一力有未暇此又不必曲爲之讳也自少孙补缀正文渐淆厥后元后之诏扬雄班固之语代有窜入或又易今上爲孝武弥失本眞今所传裴张司马三家文字不无互异转写锓刻譌踳滋多校雠之家讫无善本私心病之久矣仁和梁君曜比生于名门擩染家学下帷键戸默而湛思尤于是书专精毕力据经传以纠乖违参班荀以究同异凡文字之传譌注解之傅会一一析而辨之从事几二十年爲编三十六卷名曰志疑谦也河闲之实事求是北海之释废箴肓兼而有之其在斯乎至于斟酌羣言不没人善臣瓒注史广李应如苏范甯解经兼取江徐泰邵分之未足爲珍合之乃成其美洵足爲龙门之功臣袭集解索隐正义而四之者矣汉书正误序予年二十有二来学紫阳书院受业于虞山王艮斋先生先生诲以读书当自经史始谓予尚可与道古所以期望策厉之者甚厚予之从事史学由先生进之也先生归道山四十余年仲子愚谷郡丞将以汉书正误四卷付剞劂属予校勘循环读之如见当日下帷抱椠丹黄是正之勤焉夫孟坚书义蕴宏深自汉讫隋名其学者数十家小颜集其成而诸家尽废学者因有孟坚忠臣之目以予平心读之亦有未尽然者班氏书援引经传诸子文字或与今本异小颜旣勒成一书乃不取马郑服何之训诂校其异同则采证有未僃也尝读水经注引应劭如淳臣瓒等说有甚精覈者而小颜未之引又如吿爲嗥姬爲怡皆秦汉古音乃狃于近习辄有駮难则决择有未精也裴注史记所引汉书音义葢出于蔡谟本而小颜多袭爲已说且其叔父游秦撰汉书决疑史称师古多资取其义而绝不齿及一字则攘善之失更难掩也宋儒好讲史学于是有三刘氏呉氏刋误之作然刘书旣无全本吴虽博洽往往驰骋而不要其归本朝则何义门陈少章两君于是书攷证最有功先生与少章子和叔交最善故于二家之说多有采取其云正误者正小颜之误也所征引必识其名不欲掩人之善也此书出当驾三刘与吴而上之予故接闻先生緖论者谨识梗槩如右后汉书年表后序歙鲍君以文得熊氏后汉书年表手自雠校将刻以行世以予粗涉史学属覆校焉予弟晦之尤熟于范史因与参攷商略正其传写之讹脱者两阅月而毕事乃识其后曰史之有表昉于司马子长至班氏而义例益密东京则有伏无忌黄景作诸王王子恩泽矦表边韶诸人作百官表东观史臣犹仍旧贯自范蔚宗书出而东观谢薛诸家尽废志旣未成表乃全阙熊氏生于千载之后上追史汉斐然有作洵乎豪杰之士矣而典籍散亾范史而外无所取材宗亲承袭功臣事状列卿除罢姓名湮没什有六七光武始封宗室百三十七人功臣三百六十五人外戚恩泽四十五人今见于表唯同姓王矦五十有八异姓百七十有四文献无徴不无遗憾于蔚宗焉予又以班氏之例求之此表闲有未合者如王矦表云其某随父者祗计始封及继绝而言此乃并父子相继数之关内矦前表例不书此则皆书公卿表前书祗表九卿不及百官执金吾水衡都尉京兆尹左冯翊右扶风以其列于九卿故得与焉此并大长秋将作大匠城门校尉司隶校尉等一槩表之长乐衞尉长信少府之类前表例不书此亦皆书之葢作者自出新意不必悉仍乎旧至若三公除免有月日而列卿则否将军比公者则书而杂号不书则犹前书之例也桃鄕矦福当涂鄕矦亢皆任城王安母弟而误入之异姓孔僖传有赐褒成矦损及孔氏男女钱帛之语而遂以僖爲褒成矦伏完本承祖不其之封而它卷又别见此或千虑之失弟元文未可轻改聊效光伯规过之义以谂来学云三国志辨疑序陈承祚三国志刱前人未有之例县诸日月而不刋者也魏氏据中原日久而晋承其禅当时中原人士知有魏不知有蜀吴也自承祚书出始正三国之名且先蜀而后吴又于杨戏传末载季汉辅臣赞亹亹数百言所以尊蜀殊于魏吴也存季汉之名者明乎蜀之实汉也习凿齿作汉晋春秋不过因其意而推阐之而后之论史者辄右习而左陈毋乃好爲议论而未审乎时势之难易与夫晋之祖宗所北面而事者魏也蜀之灭晋实爲之吴蜀旣亾羣然一词指爲伪朝乃承祚不唯不伪之且引魏以匹二国其秉笔之公视南董何多让焉而晋武不以爲忤张茂先且欲以晋书付之其君臣度量之宏高出唐宋万万岂非去古未远三代之直道犹存故承祚得以行其志乎厥后琅邪绍统卽仿汉中承制之局凿齿建议祧魏而承汉直易易耳考亭生于南宋事势与蜀汉相同以蜀爲正统固其宐矣然吾所以重承祚者又在乎叙事之可信葢史臣载笔事久则议论易公世近则见闻必确三国介汉晋之闲首尾相涉垂及百年两史有违失者往往赖此书正之如郗虑华歆均爲御史大夫而虑爲汉臣歆爲魏臣魏武纪书歆不书虑是也汉献纪书虑兼书歆非也吴志言刘熙作释名后汉书以爲刘珍作亦陈是而范非也蔚宗号称良史然去东京岁月遥远较之承祚则传闻之与亲睹固不可同年而语矣若晋书修于唐初时代益复邈隔又杂出衆手非专家之业其罅漏百出奚足怪哉予性喜史学马班而外卽推此书以爲过于范欧阳而裴氏注遮罗阙佚尤爲陈氏功臣所恨意存涉猎不能专力予弟晦之孜孜好古实事求是所得殊多于予其用力精勤虽近儒何屺瞻陈少章未能或之先也钞撮甫毕属予点次喜而序之东晋畺域志序阳湖洪君稚存撰次三国畺域志成予旣叹其奇绝比者复有东晋畺域志之编汗靑甫毕出以相示读之益叹其才大而思精诚史家不可少之书也葢自黄帝画野分州至秦更爲郡县而舆地一变郡县之名多因山川都邑至南北朝侨置州郡而舆地又一变由是名实混殽观听眩睯建康也而有高阳广川襄阳也而有扶风京兆广陵也而有雁门辽西旣以客戸而杂主夀春也而称爲睢阳合肥也而称爲汝阴沙羡也而称爲汝南更以假号而夺眞宋齐梁陈沿袭于东南元魏齐周效尤于西北而其端实自典午启之此东晋畺域辨之宐早也然而斯志之补厥有四难一则实土之广狭无常建武太宁规抚粗定始削于咸和而旋振于永和再蹙于宁康而复拓于太元三挫于隆安而大辟于义熙试卽全晋十有九州论之始终梗化者唯秦并冀幽平五州雍则兵威所加而不能守凉则职贡所通而不能有皆可置之不论若夫靑梁益宁之始陷卒复司兖豫之时得时失卽扬之江西徐之淮北荆之沔中亦闲或沦陷畺场一彼一此前史莫之详也一则侨土之名目多复幽冀靑并共居江表梁秦司雍杂处襄阳豫戸多寄淮南而或在夏口雍民皆依汉沔而或在滁中扬之义成松滋乃处荆部徐之郯朐利城曾託海虞太原上党魏郡广川地异名同总非故土此沈休文所谓千回百改巧术不算者也一则纪传之事迹不完洛阳爲晋故都得失宐谨书之而纪或书或否幽州燕国并州义昌不言侨立何方姚兴割归十二郡得其四而遗其八唐人且有遗忘于今焉能寻讨一则志之纰漏难信济阳西阳惠帝所分㝛预始康安帝所置陈留尝寄于堂邑春谷曾属于庐江志竝阙而不书改堂邑爲秦郡乃安帝而非元帝分南郡立武宁乃桓元而非桓温且侨置州郡本无南字义熙收复故土因立北徐北靑永初受禅始诏去北加南而志已先有南兖南徐南靑南豫且谓元帝置南东海南琅邪南东平诸郡岂非误仞宋志追称以爲本号乎梁州之巴渠怀安宋熙怀汉安康诸郡皆刘宋所立而志以爲安帝岂晋末先有宋熙之名乎夫唐初去晋未远何法盛臧荣绪诸书具在而全不检照涉笔便误则史臣之昧于地理不得辞其咎矣稚存生于千载之后乃能补苴罅漏抉摘异同郦乐之逸文参沈魏之后史阙疑而愼言博学而明辩俾读者了然如聚米之在目前讵非大快事哉稚存少而好游九州之广足迹几徧胸罗全史加以目验故能博且精若此而意犹未足也将踵是而志十六国之畺域与斯编相辅而行予虽衰病亦尝留意方舆之学愿企以观厥成焉东晋南北朝舆地表序读史而不谙舆地譬犹瞽之无相也然两汉唐宋之世区宇混一经纬秩如卽三国之承汉五代十国之承唐封畛虽分名实未改稽古之彦索匪难独典午渡江以后开皇平陈以前瓜剖豆分葢三十国南北侨置千回百改史之存者十家而有志者财五晋则但述太康而不详江左偏安之局魏则祇据武定而反遗洛阳全盛之规休文上攷沿革差有条理而或失之䋣辅机兼笼五朝亦能贯串而或失之略子显謏闻更无讥矣杜佑李吉甫乐史辈于方舆之学最称该洽而南北侨立之迹十阙其九非涉猎之未周良讨论之未易也同里徐仲圃默而好深湛之思足迹不出百里而三条四列十道九域一一囊括于心胸乃上溯太安下讫大业年经国纬表而次之先辨实土附以侨治其闲分裂并合参互错综志有渗漏则采纪传以证成之以予亦尝从事于斯也每成一篇辄就商榷攷辩同异必得其当然后已㫄观匿笑虽其用心无用之地不知吾两人之莫逆于心也古人谓作史莫难于志而时代久远则攷证尤难晋隋两书均出唐史臣之手而晋志之纰缪甚于隋志谓江左有南徐州南兖州南靑州不知侨州加南昉于永初诏书晋世方鎭未有称南兖南徐者也谓梁州立巴渠怀安宋熙怀汉安康诸郡不知皆宋所立且晋世不当先有宋熙之名也桓元立绥安郡非桓温也襄阳侨立河南义成郡非秦雍流人也唐初去晋仅二百年而传闻舛譌若此仲圃生于千载之后乃能钩稽载籍究其离合分刌豪氂穷极幼眇虽身歴其时目睹其地者亦无以过自非有绝人之识用心专而爲日久安能爲古人之所难爲也哉此书出必有珍爲枕中之祕者予固非阿所好而云然也西魏书序昔元魏之季孝武不忍贺六浑之偪播迁关西终不免黑獭之弑自是东西对峙各爲强臣所制地丑德齐无以相尚然天平改元之始孝武固无恙也则东魏不如西之正天保受禅而后关西犹拥虚号者七八年则西魏较愈于东之促此温文正公徽文公之书法所以抑东而扬西也乃魏彦深之史无传而伯起书独行遂加孝武以出帝之称而直斥西主之名偏陂不公莫此爲甚李延寿本纪颇采彦深先西后东差强人意而列传犹承周史旧文读史者不无遗憾焉且志地形者宐据太和全盛之规而伯起转取武平偏安之局于秦雍诸州虽云据永熙绾籍而漏落良多至西迁廿余年闲州郡增置纷緐名目屡易尤不可以无专书也观察谢蕴山先生曩在史局编摹之暇与阁学翁公议补是书洎宛陵奉讳家居乃斟酌义例排次成编爲本纪一表三攷二列传十三载记一旣蒇事介翁公属序于予读其凡例谨严有法洵足夺伯起之席而张涑水考亭之帜矣昔平绘撰中兴书其体例当类此而隋志不着于录则唐初已无传观察之书不独爲前哲补亾而将相大臣征伐诸表精覈贯串又补前史所未僃传诸异日视萧常郝经之续后汉书殆有过之无不及也二十四史同姓名录序予好读乙部书涉猎册年窃谓史家所当讨论者有三端曰舆地曰官制曰氏族顾州郡职官史志尚有专篇唯氏旅略而不讲班之古今人表散而无纪欧阳之宰相世系偏而不全思欲贯串诸史勒爲一书而衰病遽臻有志未逮昔应仲远王节信之述氏族皆推本受姓之始予谓史学与谱学不同邃古旣远命氏之典久废汉世已无姓氏之分史公于汉本纪称姓刘氏言汉之以氏爲姓也后儒强作解事谓汉出祁姓因訾史公之谬不知项伯娄敬赐姓不曰祁而曰刘此汉制之异于三代者迁爲汉臣岂能私改国姓以是持论可谓迂而无当者也予所谓氏族之当明者但就一代有名之家辨其支派昭穆使不相混而已矣自作史者不明此义于是有一人而两传若唐之杨朝晟宋之程师孟元之速不台完者都石抺也先重喜者矣有非其族而强合之若宋纪以余晦爲玠子者矣有仞昆弟爲祖孙若元史以李伯温爲鷇子者矣至于耶律移刺本一也而或二之回回回鹘本二也而或一之氏族之不讲触处皆成窒碍此虽卑之无甚高论实切近而适于用至于遥遥华胄姑置勿道可尔廿四史同姓名录者萧山汪君焕曾所葺葢取诸史中同姓者类其名而列之或专传或附传悉附注其下略述事实以僃稽攷凡着于录者四万六千余人于是正史之人物了然如指诸掌其名同而族异者俱可溯其原而不杂厠旣蒇事以予稍涉史学贻书属序其端汪君少承两节母之训穷经敦品耻爲流俗之学得第后作宰楚南公务稍暇披览史籍往往忘食投劾归田益以撰述爲务其于斯编固将友其贤者于千载之上岂徒识姓名已哉予特以其义例有稗于史而喜其实获我心也于是乎书廿二史攷异序予弱冠时好读乙部书通籍以后尤专斯业自史汉讫金元作者廿有二家反覆校勘虽寒暑疾疢未尝少辍偶有所得写于别纸丁亥歳乞假归里稍编次之岁有增益卷帙滋多戊戌设敎钟山讲肄之暇复加讨论闲与前人闇合者削而去之或得于同学启示亦必标其姓名郭象何法盛之事葢深耻之也夫史之难读久矣司马温公撰资治通鑑成唯王胜之借一读它人读未尽十纸已欠伸思睡矣况廿二家之书文字烦多义例纷纠舆地则今昔异名侨置殊所职官则沿革选代穴要逐时欲其条理贯串了如指掌良非易事以予儜劣敢云有得但涉猎旣久启悟遂多着之铅椠贤于博奕云尔且夫史非一家之书实千载之书袪其疑乃能坚其信指其瑕益以见其美拾遗规过匪爲齮龁前人实以开导后学而世之攷古者拾班范之一言擿沈萧之数简兼有竹素烂脱豕虎传譌易斗分作升分更日及爲白芨乃出校书之陋本非作者之諐而皆文致小疵目爲大创驰骋笔墨夸矅凡庸予所不能效也更有空疏措大辄以褒贬自任强作聪明妄生疻痏不卟年代不揆时势强人以所难行责人以所难受陈义甚高居心过刻予尤不敢效也桑榆景迫学殖无成唯有实事求是护惜古人之苦心可与海内共白自知槃烛之光必多罅漏所冀有道君子理而董之庚子五月廿有二日泰山道里记序往者李进士素伯在京师数爲予言聂君劒光者居岱宗之阳多识岱故贫而好着书良士也岁乙酉秋予以使事道出泰安留一日爲岱宗游欲访劎光同行顾人无识之者是日出城北门歴十八盘登玉皇顶抵莫而回粗识岱宗面目而巳其冬复过泰安劒光持刺介素伯书来见予喜甚然简书有期不复能入山矣将别劒光以所着泰山道里记属予序其端读之由近及远由正路以及四隅较若列睂其闲嵓谷幽阻昔人游屐所未至掌录所未详者劒光歴三十年布衣屩手扪目验而知之其文淳雅或逊古人然攷稽精审质而不俚简而不漏洵志乘之佳者素伯所称不予欺也予夙有山水癖与剱光同它日再游岱宗劒光能强爲我行乎书之以爲息壤之约凤阳县志序志之爲言识也周礼小史掌邦国之志训方氏掌道四方之政事与其上下之志诵训掌道方志以诏观事其志之权舆乎古文志与识通论语贤者识其大者不贤者识其小者莫不有文武之道焉汉石经识作志志无论小大皆道之所在孔子所学而师焉者也班孟坚作汉史立十志之名后人因之不敢废至于一州一县亦各有志此卽诵训道方志之遗意而世儒多忽之仕宦者视其官如传舍公事以吏爲师询以疆域沿革先民言行噤不能出声反訾爲迂疏不切事其亦异于孔氏之学矣宛平孙维龙勖堂以名进士出知黟县上官察其才能治剧调任凤阳凤阳古钟离子国春秋吴楚交争之地晋宋齐梁南唐及宋南渡后常爲淮南重鎭及明太祖以濠梁布衣刱造大业遂建爲中都比于汉之丰沛中叶以降民疲于供应元气日以秏矣皇朝因明之旧设凤阳临淮二县临淮城故濠州治当淮水之冲数被水患干隆八年议徙治周梁桥旣而不果十九年以总督鄂刚烈公之请省并入凤阳地大而事益緐公私往来酬应络绎号称难治勖堂涖县五年政通人和以暇日撰县志十有六卷大计以卓异荐旋罣吏议去官在都候铨出志稾属予序之予诺而未及爲也今春勖堂将赴官四川过予寓斋话旧洒涕而别别未十旬遽有木果木之变而勖堂以死事闻矣生爲循吏死爲忠臣于勖堂亦复何憾然临别依依言犹在耳不可负吾友于地下因和泪濡墨而爲之序中兴学士院题名序宋中兴百官题名今存于永乐大典者曰学士院曰谏院曰登闻检院曰登闻鼓院曰进奏院曰官吿院曰文思院曰粮料院曰枢密官属皆始建炎终嘉定不知何人所编次攷陈伯玉书录解题称监察御史临川何异同叔撰中兴百官题名五十卷首卷爲宰辅拜罢录余以次列之刻浙漕司其后以时增附渡江之初庶务草剙诸司闲有不可攷者多缺之乃知此书出于何同叔今所存者特千百之十一尔大昕承乏学士十有余年颇有意访求前世掌故因手录学士院题名藏之行箧时干隆三十有八年十月二十七日潜研堂文集卷二十四门人戈襄校字潜研堂文集濳研堂文集卷第二十五潜研堂文集卷二十五嘉定钱大昕序三宝刻类编序宝刻类编不着撰人姓名马氏经籍攷亦未着录独永乐大典有之攷其编次始周秦讫唐五代其爲宋人所撰无疑宋宝庆初避理宗嫌名改江南西路之筠州爲瑞州此编载碑刻所在有云瑞州者又知其爲宋末人也同时有临安陈思者撰宝刻丛编二十卷颇爲蓺林所珍陈氏以郡县爲纲此以书家姓名分类体例虽不同要皆攷金石文字者所宐津逮也其分类凡八日帝王曰太子诸王曰国主曰名臣曰释氏曰道士曰妇人曰名姓残阙每类之中复以时代爲次而于唐五代碑碣蒐采最富可以补欧阳永叔赵德父之遗漏唯名臣十三之三一卷全阙读者或以爲憾然世闲更无它本矣郭允伯金石史序古文多用竹简后世易以楮纸二者适于用而不能久故金石刻尚焉周秦汉唐之刻传于今者皆工妙可爱世人震于所见因叹古人事事不可及予谓字画有好丑镌手有巧拙古人讵必大异于今顾其丑且拙者虽託之金石终与草木同腐神物所护持必其精神自能寿世故非古迹之皆工殆非工者不能久而传尔自宋以来谈金石刻者有两家或攷稽史传证事迹之异同或研讨书法辨源流之升降尝鼎一脔各猒所欲挹水钻燧取之无尽今读华州郭允伯金石史鉴别精审而援引经史亦亹亹可听庶乎兼两家之长者允伯长于分隶与盩厔赵子函同有金石之癖当时称关中二士乃赵所着石墨镌华久行于世而此书䍐传吾友汪子少山得故家藏本手录其副韩城王侍郞惺园将刻之浙中属予题其端云时干隆丁酉正月望日天一阁碑目序四明范侍郞天一阁藏书名重海内久矣其藏弆碑刻尤富顾世无知之者癸卯夏予游天台道出鄞老友李汇川始爲予言之亟叩主人启香厨而出之浩如烟海未遑竟读今年予复至鄞适海盐张芭堂以摹石鼓文寓范氏而侍郞之六世孙苇舟亦耽嗜法书三人者晨夕过从嗜好略相似因言天一石刻之当不减欧赵而未有目录传诸后世岂非阙事乃相约撰次之拂尘袪蠹手披目览几及十日去其重复者自三代讫宋元凡五百八十余通以时代先后爲次并记撰书人姓名俾后来有攷明碑亦有字画可喜者以近不着录仿欧赵之例也予尝读弇州续槀中荅范司马小简有书籍互相借钞之约今检圉令赵君碑背面有侍郞手书凤洲送三字风流好事令人叹慕不置顾弇山园书画不五十年尽归它姓而范氏所藏阅二百余年手泽无恙此则后嗣之多贤尤足深羡者矣明代好金石者唯都杨郭赵四家较其目录皆不及范氏之富若于司直辈道听涂说徒供覆瓿耳此书出将与欧赵洪陈竝传苇舟可谓有功于前人而攷证精审俾先贤罗之苦心不终湮没则予与芭堂不无助焉关中金石记序金石之学与经史相表里侧菑异本任城辨于公羊戛臭殊文新安述于鲁论欧赵洪诸家涉猎正史是正尤多葢以竹帛之文久而易坏手钞板刻展转失眞独金石铭勒出于千百载以前犹见古人眞而目其文其事信而有征故可宝也关中爲三代秦汉隋唐都会之地碑刻之富甲于海内巡抚毕公秋帆以文学侍从之臣膺分陜之任三辅汉中上郡皆按部所及又尝再领总督印逾河陇度伊凉跋涉万里周爰咨询所得金石文字起秦汉讫于金元凡七百九十七通雍凉之奇秀萃于是矣公又以政事之暇钩稽经史决擿异同条举而件系之正六书偏㫄以纠冰英之谬按禹贡古义以探汉瀁之源表河伯之故祠䌷道经之善本以及三藏五灯之祕七音九弄之根偶举一隅都超凡谛自非多学而识何以臻此在宋元丰中北平田槩尝撰京兆金石录六卷其书虽不传然陈氏宝刻丛编屡引之揆其体例仅志撰书姓名年月初无攷证之益且所录不过京兆一路岂若斯记自关内河西山南陇右悉着于录而且征引之博辨析之精沿波而讨源推十以合一虽曰尝鼎一脔而经史之实学寓焉大昕于兹事笃嗜有年常恨见闻浅尟读公新制如获异珍它日按籍而求以补藏弆之阙则是编爲西道主人矣山左金石志序金石之学始于宋录金石而分地亦始于宋有统天下而录之者王象之之碑目陈思之丛编是也有卽一道而录之者崔君授之于京兆刘泾之于成都是也国朝右文协古度越前代而一时诸鉅公博学而善着书于是毕秋帆尚书鎭抚雍豫翁覃谿学士视学粤东皆荟萃翠墨次弟成编独山左圣人故里秦汉魏晋六朝之刻所在多有曲阜之林庙任城之学宫岱宗灵巖之磨厓好事者偶津逮焉犹挹水于河而取火于燧矣近时黄小松李南涧聂劒光段赤亭辈虽各有编录祗就一方未晐全省是诚蓺林一阙事也干隆癸丑秋今阁学仪征阮公芸台奉命视学山左公务之暇谘访耆旧广爲索其明年冬毕尚书来抚齐鲁两贤同心赞成此举遂商榷条例博稽载籍萃十一府两州之碑碣又各出所藏彝器钱币官私印章彚而编之规模粗定而秋帆移督三楚讨论修饰润色壹出于公乙卯秋公移节两浙携其稾南来手自删订嘉庆丙辰秋书成凡卷寓简于大昕俾序其顚末葢尝论书契以还风移俗易后人恆有不及见古人之叹文籍传写久而踳譌唯吉金乐石流转人闲虽千百年之后犹能辨其点画而审其异同金石之寿实大有助于经史焉而且神物护持往往晦于古而显于今如武梁画象元明人目所未睹而今乃尽出更有出于洪文惠之外者任城夫人碑又欧赵之所失收若此者古人未必不让今人也金石之多无如中原然雍豫无西汉以前石刻而山左有秦碑三西汉三雍豫二记着录厪七八百种此编多至千有七百昔欧赵两家集海内奇文欧目仅千赵才倍之今以一省而若是其多谁谓今人不如古哉山左固文献之薮而公使车所至好问好察采获尤勤又有博闻之彦各举所知故能收之极其博公又仿洪丞相之例录其全文附以辨证记其广修尺寸字径大小行数多少俾读之者了然如指诸掌旣博且精非必传之业而何公研覃经史撰述等身此编不过尝鼎一脔而表微阐幽实有合于輶轩采风之谊剞旣竣又将辑两浙金石爲一书大昕虽病废尚及见而序之金陵石刻记序金陵石刻见于张敦颐六朝事迹王象之舆地碑目陈思宝刻丛编及无名氏宝刻类编者甚伙然存于今者不及什之一相传明祖营治都城尽辇碑石爲街道之用窃意六朝三唐世次久远磨灭残毁理亦宐然宋元与明相去甚近而城内自宣圣庙以外绝无宋元之刻其爲洪武所毁无疑夫古人姓名着之金石将爲不朽之计而金石之寿亦似有数存乎其闲此永叔德甫诸公集古之勤大有造于古人也予集录金石二十余年每见近代收藏家着录往往至唐而止予谓欧赵之视唐五代犹今之视宋元明也欧赵之录近取诸唐五代今去欧赵七百余年尚守其例不变是责唐之司刑以读酇矦之律宋之司天以用一行之算也可乎哉故子于宋元时刻爱之特甚而与予同志者唯严侍读道甫朱学士竹君李郡丞南㵎三四人耳子进爲侍读之长子擩染家学深造自得其于金石刻殆废寝忘食以求之尤以金陵桑梓之地旧刻之湮没者旣不可攷乃访其见在者拓而藏之始汉讫元以时代爲次录其全文附以攷证合一府七县凡若干种穷鄕僻巷古庙荒坟无不策蹇裹粮手自推搨不特可僃一方之掌故且使着我录者可销可毁可蚀可泐而文终不可亾善之善者也尝怪汉唐碑刻西北多而东南少以爲石质有坚脆之别然而校官之碑巖山之刻始兴安成吴平之墓碣高正臣颜贞卿张从申窦臮之书近在金陵百里闲岿然无恙使㫄郡皆得子进其人者彚而录之何渠不西北若哉老子新解序老子五千言救世之书也周道先礼而后刑其敝至于臣强君弱老氏知后之挢其失者必以刑名进也故曰天将救之以慈衞之又曰民不畏死柰何以死惧之一篇之中三致意焉太史公言申韩惨礉少恩皆原于道德之意而老子深远矣此因韩非书有解老之篇而特辩之言其託于老氏而实失老氏之旨后人误会史记乃谓道德流爲申韩岂其然乎周之敝在文胜文胜者当以质救之不尚贤不贵难得之货不见可欲淸净自正复归于朴所以救衰周之敝也汉初曹参爲相文帝爲君葢有得乎去甚去奢去泰之遗意而遂以培养四百年之祚仁人之言岂欺我哉予览道藏说老子者亾虑数十家大都求之元虚杳渺而于当日立言之苦心鲜能表其微者今读未斋先生新解何其先得我心也未斋之学纯乎儒者其解此书亦非援老以入于儒但卽其忧时拯世之旨疏通而证明之取其同不讳其异夫酸咸甘苦当其对病则爲上药若乌喙野葛无时而可用者也读者知老氏之有功于世则知未斋之有功于老氏矣淮南天文训补注序漑亭主人嘿而湛思有子云之好一物不知有吉茂之耻读淮南天文训谓其中多三代遗术今人鲜究其旨乃证之羣书疏其大义或意有不尽则图以显之洵足爲九师之功臣而补许高之未僃者也尝攷天之言文始于宣尼赞易一阴一阳之谓道道有变动曰物物相杂曰文天文卽天道也经传言天道者皆主七政五行吉凶休咎而言子贡亿则屡中而犹谓性与天道不可得而闻则天道之微非箕子周公孔子不足以与此此子产讥禆灶焉知天道而梓愼之见屈于叔孙昭子也然古者祝宗卜史亚于太宰冯相保章官以世氏习其业者皆传授有本非矫诬疑衆五纪六物七衡九行子卯之忌具存昏旦之中可纪天道不謟文亦在兹是以名卿学士就而咨访以察时变覩火流而知失閠望鸟帑而识弃次八会之占验于吴楚玉门之策习于种蠡虽小道有可观而夫子焉不学讵如后之学者未窥六甲便演先天不辨五行乃汨洪范握算昧正负之目出门迷钩䋲之方也哉秦火以降典籍散亾淮南一篇略存古法漑亭爲引而伸之触类而长之读之可上窥浑葢宣夜之原㫄究堪舆丛辰之应但恐君山而外无好之者不免覆酱瓿之嘲尔卢氏羣书拾补序颜之推有言曰校定书籍亦何容易自扬雄刘向方称此职耳观天下书未徧不得妄下雌黄予每诵其言未尝不心善之海内文人学士衆矣能藏书者十不得一藏书之家能读者十不得一读书之家能校者十不得一金根白芨之徒日从事于丹铅而翻爲本书之累此固不足道其有得宋元椠本奉爲枕中祕谓旧本必是今本必非专已守残不复别白则亦信古而失之固者也苏明允读汉王子矦表不知元始当爲始元于思容读晋地理志不知济南非治平夀宋元之本果尽可据乎更进而上之东方割名师古不能正建武省郡章怀滋其疑邺下名儒犹执宝力江南旧本或误田宵以至易脱悔亾书空酒诰玉藻乐记之错简南陔华黍之亾辞在汉代已然自非通人大儒焉能箴其阙而补其遗乎学士卢抱经先生精研经训博极羣书自通籍以至归田铅椠未尝一日去手奉廪脩脯之余悉以购书遇有祕钞精校之本辄宛转借录家藏图籍数万卷皆手自校勘精审无误凡所校定必参稽善本证以它书卽友朋后进之片言亦择善而从之洵有合于颜黄门所称者自宋次道刘原父贡父楼大防诸公皆莫能及也客有复于先生者谓古人校理图籍非徒自适将以嘉惠来学今弆藏则于世无益尽刋则力有未暇盍择其最切要者件别条系梓而行之俾读书之家得据以改正或亦宣尼举一反三之遗意与先生曰诺因检四部羣书各取数条譌脱尤甚者次弟䢴布贻书吴门属大昕序之自念四十年来仕隐踪迹辄步先生后尘而嗜古颛僻之性谬爲先生所许读是书窃愿与同志䌷绎互相砥厉俾知通儒之学必自实事求是始毋徒执邨书数箧自矜奥博也世纬序袁胥台先生以明嘉靖初登第入词林触忤权贵浮沈中外不得大用文待诏志其墓谓以高明踔越之才精深宏愽之学辅以凌歴奋迅之气迹先生生平诚有不愧斯言者又称其所着世纬凿凿乎经世之论惜不得少见于事而徒託之空言葢有慨乎言之然其书流传甚少明史志蓺文亦未着于录今天子右文稽古特命儒臣编次四库全书是书始复显于世而呉中藏书家尚以未得见爲憾于是先生之族孙又恺贻书京都预馆局者假钞其副藏箧中以爲家宝虽然是书非一家之书而天下后世之书也夫儒者之学在乎明体以致用诗书执礼皆经世之言也论语二十篇孟子七篇论政者居其半当时师弟子所讲求者无非持身处世辞受取与之节而性与天道虽大贤犹不得而闻儒者之务实用而不尚空谈如此今读先生是书指陈利病洞达古今其言要而不烦其道简而易行葢贾谊新书崔寔政论仲长昌言之亚也若夫勦圣贤之格言着语录以惑世而经史不讲先生于距伪篇中业大声疾唿之矣恭读钦定四库全书目录列是书于儒家且言先生眞有体有用之儒非貌儒以欺世者身虽蹭蹬而立言自堪不朽苏松减额之议不用于当日而卒行于我朝儒者之言其利亦溥矣哉重刊太上感应篇笺注序古圣贤之学莫先于明善宣尼赞易于坤之初曰积善之家必有余庆积不善之家必有余于复之初曰有不善未尝不知知之未尝复行善与不善其分别祗在几希之间而舜跖判焉圣人不忍斯人之陷于恶也故以人性之本善者动之不遽言恶而但正其名曰不善明乎不善之犹可以善也成汤大圣而言改过不吝颜子大贤而言不贰过过者一时之不善知而改之善斯在矣古之人吿以过则喜后之人吿以过则愠由是自欺以欺人恶积而不可揜天道福善而祸淫行道有福违天不祥谓感应之理不足信者是不知天命而不畏者也何怪乎获罪于天而无所祷乎太上感应篇一卷始着录于宋史蓺文志惠松厓征君以爲出汉魏道戒与抱朴内篇所述略同予读之良然葢其时浮图氏之书未行中国所言祸福合于宣尼余庆余殃之旨不似后来轮回地狱之诞而难信也惠氏笺注古雅自成一子允爲是编功臣吴门向有刋本今日就曼患吾鄕诸同学复率钱锓诸梨板以广其传于吾儒明善寡过敬身畏天之学岂小补哉严久能娱亲雅言序今海内文人学士穷年累月肆力于铅椠孰不欲託以不朽而每若有不敢必者予谓可以两言决之曰多读书而已矣善读书而已矣胷无万卷书臆决唱声自夸心得纵其笔锋亦足取快一时而沟浍之盈涸可立待小夫惊而舌挢识者笑且齿冷此固难以人作者之林矣亦有涉猎今古闻见奥博而性情偏僻喜与前哲相龃龉说经必诋郑服论学先薄程朱虽一孔之明非无可取而其强词以求胜者特出于门戸之私未可谓之善读书也唐以前说部或託齐谐诺皋之妄语或扇高唐洛浦之頽波名目猥多大方所不㞕道自宋沈存中吴虎臣洪景卢程泰之孙季昭王伯厚诸公穿穴经史实事求是虽议论不必尽同要皆从读书中出异于游谈无根之士故能卓然成一家言而不得以稗官小说目之焉苕谿严久能氏少负异才擩染家学所居芳茮堂聚书数万卷多宋元椠本久能寝食于其间潄其液而哜其胾中有所得质之尊人茂先翁许诺而谨书之积久成帙名之曰娯亲雅言贻书乞予序其端夫古之娱亲者牵车负米奔走千百里契阔跋涉以谋菽水之欢而严氏之娱近在庭闱以图籍爲兼珍以辩难爲舞綵此其娯有出于文绣膏粱之外者矣以读书爲家法而取之富而择之精吾恶能测久能之所至哉医谱序沈子丹彩吾邑世族少时弃去举业独究心医方五行壬遁之术皆有神解又以爲占筮之失止于不譣唯方药主于对病病之名同也而或感于外或伤于内或实而宐泻或虚而宐补疑似之间豪釐千里学医费人爲祸尤烈乃博渉古今方书分类采辑辨受病之源而得制方之用爲医谱凡若干卷旣成将付之剞劂而属予一言序之予复于丹彩曰子亦知相马之说乎昔者伯乐言九方皋于秦穆公公使行求马三月而反报曰得之矣其马牝而黄公使人往取之牡而骊召伯乐而让之曰子所使求马者色物牝牡尚弗能知又何马之能知也伯乐喟然太息曰技一至于此乎皋之所观者天机也得其精而忘其粗在其内而忘其外见其所见而不见其所不见是乃所以千万臣而无数者也汉马文渊少师事杨子阿受相马骨法及征交阯得骆越铜鼓铸爲马式以爲传闻不如亲见视景不如察形乃依仪氏䩭中帛氏口齿谢氏脣鬐丁氏身中僃此数家骨相以爲法夫伯乐之于马观其天机而已色物牝牡且不暇辨而伏波乃斤斤于口齿脣鬐支节分寸一一取其相肖此与皮相者何异然伯乐世不常有而相马之法不可不传将欲使物尽其才人借其用骅駵毋困于盐车驽蹇勿参乎上驷舍伏波铜马之式将奚观哉古人本草石之寒温量疾病之深浅辨五苦六辛致水火之齐以通闭解结于是乎有十一家之经方此犹伏波相马之有式也而善医者又云上医要在视衇衇之妙处不可得传虚着方剂无益于世此伯乐所云观其天机不见其所不见者也今子旣精于察衇洞见垣一方而复集古今证治之法爲谱以示后人其有合于伏波之意乎虽然按寸不及尺握手不及足相对斯须便处汤药昔贤所讥于今爲甚以是求识病之眞而不谬于豪釐千里之介抑又难矣予将举以吿读子之书者毛稼轩地理书序葬书昉于郭景纯汉魏以前未之闻也然景纯书亦平易而无奇自杨曾廖赖之书出其言汪洋污漫诡异难解习其术者各尊所闻互相抨击一地而彼曰大吉此曰大凶一穴而甲云宐北鄕乙云宐南鄕加以神煞禁忌日增月益或格于方位或妨于生命閲数岁而无可葬之年尽一年而无宐葬之日由是有力者觊非分之福以枯腊爲梯媒无力者憷或然之祸任朽木之暴露葬书行而世之不葬其亲者多矣夫鬼之爲言归也骨肉归复于土如人之归室故礼经谓之宅兆今乃有数十年传数代而不克葬者纵使迟之又久果得吉壤而先人之体魄不安甚矣死者而有知也方且降谴于子孙尚能予之福佑乎娄东毛稼轩出自宗伯文简公之裔以儒家子而精于堪舆之术着书八卷爲类一十有八于龙穴沙水向背衰旺之理旣已疏通而证明之而其大指主乎欲人速葬葢术也而进于道矣易传曰俯以察于地理礼记曰毋绝地之理地理不可知而人理终古不能易然则顺理而行理得而地亦得矣久而不葬此理之大不然者而可借口于择地之难得乎古人云暴得富贵不祥地虽吉亦必人之吉者能有之无德而妄希非理之富贵天之所不佑也若夫阴阳休咎之验自非圣贤岂能卓然不惑读稼轩之书又知趋吉避凶之例人所易晓则亦可以不爲术士所訹矣予先大父行年九十作文劝人速葬甚爲鄕里传诵今读稼轩是编喜其实获我心援笔而序之杜诗双声㬪韵谱序自书契肇兴而声音寓焉同类相召本于天籁而人声应之轩辕栗陆以纪号皋陶厖降以命名股肱丛睉虞廷之赓歌也昆俞沧浪禹贡之敷土也童蒙盘桓文王之演易也瞻天象则有蝃蝀辟歴辨土性则有瓯娄污邪宣尼删诗存三百五篇而斯理弥显伊威蟏蛸町疃熠燿则数句相联崔嵬虺隤高冈元黄则隔章遥对倘有好古知音者类而列之牙舌脣齿㗋犂然各当于心矣天下之口相似古今之口亦相似也岂古昔圣贤犹昧于兹直待梵夹西来方启千古之长夜哉魏世儒者刱爲反切六朝人士好言双声㬪韵故其诗文铿锵流美异于伧楚之音唐之杜子美圣于诗者也其自言曰老去渐于诗律细葢诗家皆祖述风骚唯子美性与天合不徒得三百篇之性情幷三百篇之声韵而毕肖之组织缠绵自然成章良工之用心通于天籁此之谓律细也自宋以来注杜者毋虑千百家于训诂事实讨索靡遗至以双声㬪韵求杜则自吾友周君松霭始或谓子美诗上薄风骚下该沈宋实穿今古尽美尽善讵必区区于声韵之末求之予曰否否黄钟大吕之奏可以降天神出地示要未有侈弇薄厚之不适而可载诸簨簴者诗三百篇声韵之至善者也唯子美善学之后之诗家皆自言学杜然自香山东坡二公而外精于声韵者葢寥寥矣皃童学语鄕曲常谈有时而闇合学士大夫日从事于讴吟而终身昧昧翻谓小技不足道何颜之厚与读松霭之谱将见操觚者晓然于声韵之非细事由是进求之三百篇羣经诸子而知牙舌脣齿㗋之别自昔已然其于周官大行人谕书名听声音之敎岂曰小补已哉潜研堂文集卷二十五门人戈襄校字潜研堂文集濳研堂文集卷第二十六潜研堂文集卷二十六嘉定钱大昕序四重刻河东先生集序柳氏望出河东仲涂先生宰相之系刻厉于学欲追逐韩文公而上之以造于圣贤之域虽未卽圣贤亦圣贤之徒也其集称河东先生与子厚先后同名河东非两公所专而若有非两公莫属者宰相虽荣宠一时而易世以后龌龊无称甚或爲世诟病故知富贵之有尽不若文章之长留矣顾子厚集自宋时注释者已有五百家讫今家有其书而仲涂仅有传钞本又多鱼豕之譌近推吴中何义门学士手校本而见之者尟兰谿柳君渥川得浦江戴氏钞本因令其子书旂精校付诸剞劂旣成属予序其端先生立言之旨卢抱经前辈序言之详矣予读集中述其父少监之训曰载金连车不如敎子读书又述叔父戸曹之训曰不耘不耨良苗不秀不鍜不鍊良金不辨欲谋其始先谋其终终若不凶始乃有功乃知先生虽天才俊爽迥轶侪辈亦由得力于庭训者深也渥川故元待制文肃公之裔孙敦行植品以亢其宗而书旂穷经绩学克成厥志古文君家事也当有抗志希古趾美前人者吾于兰谿之柳卜之矣重刻孙明复小集序宋孙明复先生小集杂文十八篇诗三篇泰安聂君鈫手钞藏于笥者有年惧其久而湮没也乃谋付梓以广其传诒书京师乞予志其刻之岁月案欧公志先生墓称公病时天子选书吏给纸笔就其家得书十有五篇藏于祕阁宋史则云得书十五万言予谓先生立言主平明道非若文人以繁富相矜史家得于传闻不若欧志之可据此本有十八篇殆后人别有所据附入之耳当宋盛时谈经者墨守注疏有记诵而无心得有志之士若欧阳氏二苏氏王氏二程氏各出新意解经以矫学究专已守残之陋而先生实倡之观其上范天章书欲召天下鸿儒硕老识见出王韩左谷公杜何毛范郑孔之右者重爲注解俾六经廓然莹然如揭日月以复虞夏商周之治其意气可谓壮哉元明以来学者空谈名理不复从事训诂制度象数张口茫如则又以能习注疏者爲通儒矣夫训诂名理二者不可得兼然能爲于举世不爲之日者其人必豪杰之士也予故因读先生文而记之苏诗合注序注东坡诗者无虑百数家今行于世者唯永嘉王氏吴兴施氏及近时海宁查氏本王注分类经后人删并然流传最久施注世无完本宋牧仲尚书属幕客补足刊于吴中颇訾王氏之谬而于施注多所芟改殊失古人面目查氏依施本补其未僃后来校刊悉去施注学者又以两读爲病此大鸿胪冯星实先生合注之所由作也先生博极羣书与古爲徒沈酣于东坡诗者有年精思所感形于梦寐又得宋椠五家注元椠王状元集百家注旧本稽其同异而辨证之于宋代掌故人物则采李仁父长编及各家文集诸道石刻一一增益斯又足禆前人之阙漏而爲论世之助者也顷先生以侍亲辞荣归里书成之日予得受而读之循环三四味之弥旨窃谓王本长于征引故实施本长于臧否人伦查本详于攷证地理先生则彚三家之长而于古典之沿譌者正之唱酬之失攷者补之舆图之名同实异者覈之以及友朋商榷之言亦必标举姓氏其虚怀集益又如此若夫编年卷第一遵查本其编次失当者随条辨正而不易其旧则先生之愼也立言愈愼攷古愈精披沙而金始露凿石而泉益淸是书出而读苏诗者可以得所折衷矣昔范至能与陆务观谈及注苏诗陆举九重新埽旧巢痕遥知叔孙子已致鲁诸生句极言注之不易谓必皆能知作者之意然后无憾厥后务观序施氏书虽称其用功深歴岁久而终之曰亦几可以无憾几之云者意若犹有未满焉如先生之博闻强识重之以知人论世之学使务观见之其必快然无遗憾也夫黄崑圃先生文集序詹事府詹事加侍郞衔黄公崑圃以文学政事受知三朝敭歴中外当代推爲鉅儒四方识与不识皆曰北平黄先生而不以官称之京师首善地人士蔚起列官朝省者无虑数十百辈然相与语称北平不问知其爲公今距公没十五六年承公之言论风采者渐少而思慕叹美如出一口葢公之文行如元气入人肝脾久而不能忘也初新城王文简公诗文爲海内宗师公弱冠登进士实出文简之门一衇相承远有代序四方寒畯持行卷来谒者虽一篇一句之工必加奖赏传播公卿闲雍正癸卯典江南鄕试得士百二十九人儒林文苑名臣多出其中若潘敏惠思榘胡恪靖宝瑔陈司业祖范任宗丞启运张詹事鹏翀徐检讨文靖其尤着者论者以爲江左设科以来罕有其匹平生以造就人才扶植善类爲已任尝曰善人国之纪也吾乐与善人交此吾所以报国也窃尝论本朝开国以来以文章致位通显者多矣至于主持骚雅宏长风流爲海内所共推者则前有新城后有北平新城年七十八赋诗有得第重逢辛卯岁之句欲与新郞君序老少同年乃未及期而卽世公以康熙辛未登上第更六十年复遇胪传招新科进士叙同年燕集里第天子闻之优诏奖异此又新城所愿望而不得者乌唿天之于公可谓厚矣公所撰述甚富多板行于世唯诗文未及手定间有散佚公之长子漕运总督兵部尚书云门先生裒辑而编次之属予雠校且命序其端自唯后生末学何足以窥公之藩篱犹忆壬申岁入都曾拜公于里第公所以奖而期之者甚厚及僃官词林得执后进之礼尚书官太常时予在记注右史恆以公事追随殿廷公之孙符綵又予分校礼闱所得士也俯仰二十年辱有三世之旧承尚书命得挂名公集以附不朽有厚幸焉味经窝类槀序太子太保大司寇钖山秦公以通经砥行爲东南多士倡洎登巍科陟上卿以夙昔经术发爲经济移孝作忠爲当代名臣公退之暇手订五礼通攷数干万言剞劂吿成旣乃取平日所爲又分类编次爲若干卷名之曰味经窝类稾味经窝者公少时读书之室名也钖山自高顾诸君子讲学东林遗风未坠尊甫给谏公潜心性理学养尤邃公目擩耳染闻道最早顾不欲居讲学之名乃与同志三四人爲读经之会每旬有余日则一会于所谓味经窝者会则出其所得而商㩁之尝曰先圣之蕴具于六经舍六经安有学哉及其出而爲文光明洞达浩乎沛乎一如其意之所欲言而止譬之堂堂之陈正正之旗所向无敌而不爲佻巧诡遇之计葢尝受而读之诗赋章奏序记论说无体不僃而说经之文居其大半昔人称昌黎以六经之文爲诸儒倡今公之文非六经之法言不陈非六经之疑义不决折衷百家有功后学所谓吐词爲经而蕲至于古之立言者唯公有焉尝慨秦汉以下经与道分文又与经分史家至区道学儒林文苑而三之夫道之显者谓之文六经子史皆至文也后世传文苑徒取工于词翰者列之而或不加察辄嗤文章爲小技以爲壮夫不爲是耻鞶帨之绣而忘布帛之利天下执穅秕之细而訾菽粟之活万世也公之学求道于经以经爲文当世推之曰通儒曰实学不敢厪以文士目公而其文亦遂卓然必传于后世此之谓能立言者昌黎不云乎言浮物也物之浮者罕能自立而古人以立言爲不朽之一葢必有植乎根柢而爲言之先者矣草木之华朝荣而夕萎蒲苇之质春生而秋藁恶识所谓立哉予自官京师以年家子从公游公以其不爲世俗之学也而亟称之丁丑戊寅之间馆公邸第因得稍窥公得力所自兹承公命论次其文集谨取所闻于公者而书之卷末若其笔力之驰骤体格之简严波澜之浩瀚览者当自识之故不复赘云纪晓岚乌鲁木齐杂诗序同年纪学士晓岚自塞上还予往候握手叙契阔外卽出所作乌鲁木齐杂诗见示读之声调流美出入三唐而叙次风土人物歴歴可见无郁轖愁苦之音而有春容浑脱之趣间又语予尝见哈拉火卓石壁有古火州字甚壮伟不题年月火州之名始于唐此刻必在唐以后宋金及明疆理不能到此当是元人所刻予以元史亦都护传及虞文靖所撰高昌王世勋碑证之则火州在元时实畏吾儿部之分地益证君攷古之精核独怪元之盛时畏吾人仕于中朝者最多若廉善甫父子贯酸斋偰玉立兄弟竝以文学称而于本国风土未能见诸纪述使后世有所攷稽何与将徙居内地而忘其故俗与抑登高能赋自古固难其人与今天子神圣威武自西域底平以来筑城置吏引渠屯田十余年间生聚丰衍而乌鲁木齐又天山以北一都会也读是诗仰见大朝威德所被俾逖疏沙砾之场尽爲耕凿絃诵之地而又得之目击异乎传闻影响之谈它日采风谣志舆地者将于斯乎征信夫岂与寻常牵缀土风者同日而道哉习菴先生诗集序昔孟子之言尚友也由一鄕一国而进之以至于天下之善士犹以爲未足而友古之人其识见襟怀卓然非寻常所及矣虽然尝试论之天下之善士非能离一国一鄕而立于独者也幸而在吾鄕则一鄕得而私之也由今而视古则尊之曰古之人其在于古则亦天下之善士也古人亦必有所居之鄕则其鄕亦得而私之也嘉定濒海小邑无名山大川之胜其在赤县神州中厪如太仓之蕛米且建县于南宋宋元以前未有文人学士故家流风之遗也士大夫多循谨朴鲁仕宦无登要路者然自明嘉隆间海隅徐氏及唐娄程李严诸君敦尚古学其后黄忠节公文章气节照映千古国朝则菊隐朴邨松坪南华诸老或湛深经术或树帜词坛邑虽僻小其名犹着于海内则以鄕之多善士焉予生晩不及见诸先辈西庄长予六岁而学成最早予得闻其緖论稍知古学之门径习菴少于予三岁而辩悟通达胜予数倍两君者天下之善士也置之古人中无不及焉而在吾鄕吾皆得而友之旣而先后通籍徧交海内名流阅歴四十余年而屈指素心无如吾两君者不独颂读其诗书并亲炙其性情学问古来称齐名者李杜元白韩孟皮陆俱非同在一鄕而两君乃近得之望衡对宇之际此生平第一快事也习菴于学无所不通而于诗尤妙绝一世每分韵聨句同人皆争奇鬬巧自诩绝出及见习菴作咸退避无间言古风近体流播人闲海外异域多有传其稾者而全集未传于世岁丁未习菴卒于粤东官廨其子臣晟扶榇自南还寝门卒哭之后询其遗文颇有散失捜访而次弟之得若干卷追念曩昔之乐益增今日之悲垂老索居文章芜陋并书一通以寄西庄谅与我同一堕泪也李南涧诗集序予不喜作诗尤不喜序人之诗以爲诗者志也非意所欲言而强而爲之妄也不知其人志趣所在而强爲之辞赘也韩子之言曰物不得其平则鸣吾谓鸣者出于天性之自然金石丝竹匏土革木鸣之善者非有所不平也鸟何不平于春虫何不平于秋世之悻悻然怒戚戚然忧者未必其能鸣也欧阳子之言曰诗非能穷人殆穷者而后工吾谓诗之最工者周文公召康公尹吉甫衞武公皆未尝穷晋之陶渊明穷矣而诗不常自言其穷乃其所以愈工也若乃前导八驺而称放废家絫巨万而叹窭贫舍己之富贵不言翻託于穷者之词无论不工虽工奚益予持此论久矣其后交李子南涧乃不相谋而相合焉南涧之性情与予略相似予好聚书而南涧钞书之多过于予予好金石文而南涧访碑之勤过于予予好友朋而南涧气谊之笃过于予予好着述而南涧诗文之富过于予世俗以鄕会试所得士与试官相称爲师弟特以名奉之而吾两人乃以臭味相合方其在京华每一日不相见辄卹然若失不知其何以然也南涧旣以磊落英伟之文登进士第乃捧檄瘴疠之鄕舟车奔走日不暇给而诗益奇而工殁后其仲弟以遗稿示予官爲一集葢仿王筠之例读之似近而远似质而雅似浅而深中有所得而不徇乎流俗之嗜好此非有不平而鸣者也此不言穷而工者也此眞合乎古诗人之性情而必传之诗也予不辞而序之者葢深知夫人之志趣而非强爲之辞也瓯北集序昔严沧浪之论诗谓诗有别材非关乎学诗有别趣匪关乎理而秀水朱氏讥之云诗篇虽小技其原本经史必也万卷储始足供驱使二家之论几乎枘凿不相入予谓皆知其一而未知其二者也沧浪比诗于禅沾沾于流派较其异同诗家门戸之别实启于此究其所谓别材别趣者只是依墙傍壁初非眞性情所寓而转蹈于空疎不学之习一篇一联时复斐然及取其全集读之则索然尽矣秀水谓诗必原本经史固合于子美读书万卷下笔有神之旨然使无眞材逸趣以驱使之则藻采虽緐臭味不属又何以解祭鱼点鬼疥骆驼掉书袋之诮乎夫唯有绝人之才有过人之趣有兼人之学乃能奄有古人之长而不袭古人之貌然后可以卓然自成爲一大家今于耘菘先生见之矣耘菘天才超特于书无所不窥而尤好吟咏早年登薇垣直枢禁游翰苑应制赓和顷刻数千言当宁已有才子之目及乎出守边郡从军滇檄观察黔西簿书塡委日不暇给而所作益奇而工归田十数年模山范水感旧怀人之词又日出而未有艾也最耘菘所涉之境凡三变而每涉一境卽有一境之诗以副之如化工之赋艹木千名万状虽寒暑异候南北殊方枝叶无一相肖要无一枝一叶不栩栩然含生趣者此所以非汉魏非齐梁非唐非宋而独成爲耘菘之诗也或者以耘菘老于文学在京朝循资平进卽可升秩槐棘且在方面有循良声不久当膺开府之寄乃退而以诗自名疑若未展所抱者予谓古人论三不朽以立言居立功之次然功之立必冯借乎外来之富贵无所借而自立者德之外唯言耳姚宋郭李诸公非身都将相则一田舍翁耳吾未见言之次于功也书有一卷传亦抵公卿贵耘菘尝自道之矣知难而退从吾所好耘菘葢自知其材其趣其学之足传而不欲兼取以託于老子之知止焉尔试质之耘菘其以吾言爲然乎否炙砚集序五伦之中朋友居其一士方伏处鄕里以朋友视兄弟其亲疏若大不侔矣一旦辞家而仕于朝与贤士大夫游或接武于公廷或相访于寓邸出或同车居则促厀收直谅之益极谈䜩之欢经年累月无闲寒暑思寻家庭长枕大被之乐翻不可得故尝谓朋友之乐唯京朝官所得爲多夫扶舆之秀郁积而生奇士求友者或数十里百千里始得一人然且出处异地术业各方闻名而未及见者比比也独京都爲贤士大夫所会归幸际承平野无伐檀之咏同声相应无异挹水于河取火于燧也科目之设士以登进士爲至荣而所谓同年者雁行而升比于异姓骨肉公务之暇披衣相从固所常有而或以谐谑博弈杂之乐佚游而忨岁月则君子不取焉炙砚集者习菴先生与其同年友爲销寒会相与醻和之作也其会旬日而一举会必有诗或分题或拈韵始庚寅讫癸巳得诗若干篇予受而读之赋物之作淸新而浏亮咏古之作磊落而激昂㬪韵之作排奡而妥帖譬之宫商合奏丝竹齐鸣沨沨乎有中和之音而无嫥壹之调诗不云乎嘤其鸣矣求其友声神之听之终和且平此燕朋友故旧之歌也而太史编之以爲雅音倘所谓和其声以鸣国家之盛者邪唐时诗人唱和篇什最富者莫如元白二公二公同登贞元进士第微之诗所云昔岁俱充赋同年遇有司者也今习菴之诗爲朝野推重不减香山广大敎化之目而一时唱酬诸公异曲同工视元和长庆之彦有过之无不及然则此集之刻其传诵人口而流播鸡林无疑矣春星草堂诗集序昔人言史有三长愚谓诗亦有四长曰才曰学曰识曰情放笔干言挥洒自如诗之才也含经咀史无一字无来歴诗之学也转益多师涤淫哇而远鄙俗诗之识也境往神留语近意深诗之情也方其人心有感天籁白鸣虽村谣里谚非无一篇一句之可传而不登大雅之堂者无学识以济之也亦有胸罗万卷采色富赡而外强中干读未终篇索然意尽者无情以宰之也有才而无情不可谓之眞才有才情而无学识不可谓之大才尚稽千古兼斯四者代难其人竹初先生负绝异之姿而生长名门目濡耳染自相师友十龄能赋弱冠成名才子之称播在人口固已凌鲍谢而轶温李矣然而文章虽贵遇合偏艰孝廉之船往而辄返中书之省过而不留南北奔波舟车轣辘逆旅非无知已当场难索解人重以骨肉摧伤心肠郁结意有所触宣之于声而诗格益奇洎乎牵丝东浙簿书讼牒㫄午纷紏几于日不暇给而先生从容应之非徒不废啸歌而且益多而工然后知文章无妨于政事彼以一行作吏此事便废爲辞者虽不作吏亦未必工也乙巳夏大昕来鄞先生出诗稿见示读之思深而力厚格高而气和得古人之性情而不袭其面目兼古人之门径而不局于方隅此眞才人也此大才人也兼诗家之四长而无复遗憾先生于此不凡矣爰书数语于简端张鹤泉文集序予拙而嬾不善誉人诗文在京华日尝爲同岁生序其诗其人得之心弗喜也湘潭张君鹤泉以古文名与予向未识面不知何从见予文而喜之前岁属唐陶山明府乞予序其集予以未见集不敢虚誉辞去冬鹤泉又介陶山寄示各体文二册读之始信其工而欲序之老嬾久未属草今春陶山书来云鹤泉死矣临没犹以不见先生序爲憾乌唿鹤泉以垂莫之年相距三千里外犹拳拳于予斯眞文坛之知已也而不得及其存而归之予负鹤泉多矣夫文之声价本不待序而重昌黎之文序于李汉汉岂能重昌黎者柳州之文序于刘梦得梦得与子厚同患难交最密然梦得文格不如子厚且二子之序皆在身后未知果有当于昌黎柳州之意与否鹤泉以韩柳爲师视近代尟当意者而乃有取于子之言予方欲就鹤泉决其当否而竟不及待仅得比于刘梦得李汉之例予负鹤泉多矣鹤泉起家进士初宰頥天之房山继宰甘肃之宁夏与华亭皆鎭静和易异于俗吏操切武健之爲公暇辄手一编舆马小休文已脱稿归田后所得益深读其文品格峻洁议论渊醇直抒所见而不戾于圣贤立敎之旨昌黎言不茍爲炳炳烺烺柳州言参之太史以着其洁鹤泉葢兼而有之今鹤泉已矣知鹤泉者莫如陶山序成质之陶山其以予言爲有当否邪半树斋文稿序别于科举之文而谓之古文葢昉于韩退之而宋以来因之夫文岂有古今之殊哉科举之文志在利禄徇世俗所好而爲之而性情不属焉非不点窜尧典涂改周诗如翦綵之花五色具僃索然无生意词虽古犹今也唯读书谈道之士以经史爲菑畬以义理爲漑灌胸次洒然天机浩然有不能已于言者而后假于笔以传多或千言少或寸幅其言不越日用之恆其理不违圣贤之旨词虽今犹古也文之古不古于袭古人之面目而古于得古人之性情性情之不古若微独貌爲秦汉者非古文卽貌爲欧曾亦非古文也退之云唯古于词必己出卽果由已出矣而轻佻佚逷自诡于名敎之外阳五古贤人今岂有传其片语者乎余持此论久矣试以语人多有怒于言色者独戈子小莲闻而悦之小莲负隽异之才多愁善病日以诗酒自娱而尤好古文所作皆直杼胸臆卓然有得而脱去俚俗浮豓之习其爲人也孝于亲笃于朋友以古人爲师而无慕乎荣利故其下笔劲健立论醇正得古人之神韵而不爲苟作使爲之不已其蕲至于古人无疑也加其膏而希其光古人岂远乎哉吴香巖十国宫词序宫词之体刱于唐而宋以后承之龙标靑莲怀恩写怨近于骚者也王建纪述逸事近于史者也厥后花蕊夫人王珪宋徽宗各有宫词以及杨允孚之滦京杂咏张昱之辇下曲皆仿王建之例取材博赡往往可补旧史之缺非特供词人谈助而已也五季之世羣雄割据列爲国者凡十欧史纪载旣略其轶时见于野乘诗话诸家文集而文人津逮者少未有託诸吟咏者予友吴君香巖博闻强记尤工于韵语曩岁偕王易圃诸雪堂汪少山王鹤谿王耿仲及予家漑亭等分赋宫词各十二首业流布人口而香巖又举九国而尽赋之共得一百二十首幷以所采书籍分注其下其诗淸新婉丽绝去堆垜旣不悖于骚人之旨而注中攷证异同辨论精审洵足爲薛欧之功臣刘吴之益友者也今少山鹤谿漑亭先后奄逝遗稿颇多散失而香巖诗格益高鄕邦赖以提唱此集虽尝鼎一脔然生平汲古之功亦可窥其梗槩因怂惥先刻以公同好云畹香楼诗序维扬汪孝廉劒潭力学嗜古而尤工于诗比来京师不数月而诗名隐然出诸老㝛之右询其师承所自则曰某不幸孤露吾母授以经书俾稍有成立吾母性好吟咏闲示以诗法因得觕窥作者之旨一日出其母夫人畹香楼诗稿相示神韵渊澈无绮靡卑弱之调劒潭天才固超逸然非得诸内敎安能成之早而诣之深若此窃观古今巾帼之秀垂名竹帛者未易偻指数要其归有两端或以才蓺擅名或以节义见重春华秋实兼之者葢鲜虽然松柏介如其独立其黛色苍皮自秀于凡木也圭璋皭然而不滓其浮筠㫄达自异于它石也三家邨叟目不识一丁食味别声而外了无所长虽无缨绂之累岂得遽以隐逸许之哉夫人幼习诗礼及丧所天抚孤全节僃歴人间坎坷终能敎其子爲名下士贞㽔雅操已足贻我管彤而诗格之工又能驾若兰令嫺而上之岂非兼古人之所难者乎涤砚图题咏序昔人称两手不能持三砚以讽士之不知足者然东坡作凤味砚铭嘲龙尾爲牛后旣从歙人求龙尾弗得复作诗爲解嘲文人好砚例有奇癖寓意所在多而不猒济峤元凯其癖虽均要之优劣终有辨矣吴君岑渚善行楷嗜金石刻家藏古砚最富尤所爱者赵凡夫半砚也令画师貌已爲涤砚像一时名流题咏殆徧将彚而刻之请予题其卷端予尝论砚之病在滑而燥墨之病在枯而涩滑而燥由于质之不旧枯而涩由于出之不新故藏砚如读书试墨如作文㠛邨之材陈于市者盈百千而好古者独拳拳于寒山之片石及乎意有所到偶然欲书则必手涤而试墨焉濡隔㝛之沈者必非佳书拾前人之唾者必无佳文岑渚以涤砚写图殆深有悟于作文之旨如仅以砚癖目之犹浅之乎视岑渚矣郑康成年谱序读古人之书必知其人而论其世则年谱要矣年谱之学昉于宋世唐贤杜韩柳白诸谱皆宋人追述之也经术莫盛于汉比海郑君兼通六蓺集诸家之大成删裁緐芜刊改漏失俾百世穷经之士有所折衷厥功伟矣而后人未有谱其年者庸非缺事乎海宁陈君仲鱼始据本传参以羣书排次事实系以年月粲然有条咸可征信洵有功于先哲者矣予尝读戒子书云公车再召比牒幷名早爲宰相殆指荀慈明而言慈明委蛇台司未有匡时之效史家虽曲爲申释视北海之确乎不拔者相去远矣有济世之略而审时藏器合于无道则隐之正此大儒出处所由异乎逸民者流与予因叙此谱而推及之归震川先生年谱序年谱一家昉于宋唐人集有年谱者皆宋人爲之留元刚之于颜鲁公洪兴祖方崧卿之于韩文公李璜何友谅之于白文公耿秉之于李衞公是也震川归先生之文近代之韩欧阳也韩欧阳有年谱而先生阙焉是非后进之责与国初汪尧峯编修尝谱之而后世不传安亭孙君守中生于先生讲学之鄕擩染敎泽诵先生之文因论次先生遗事谱其年月甲乙分明皆可征信古人以立言爲不朽之一先生没于隆庆辛未距今二百一十有七载矣读斯谱而如睹先生之须睂言论宛然登畏垒之亭而雝容揖让于其间彼道家所谓长生鍊形者世且莫能举其姓名吾恶知其躯㱿果安在哉然则立言如先生者虽谓之长生可也鉅野姚氏族谱序鉅野姚氏其先世自金末由陜州东徙越三世而有昆弟两人各生三子支叶日以䋣衍称前三门后三门犹李之东西南祖裵之东西中眷也宋鲁之间人家多树白杨于墓率五六十岁而枯独姚氏祖墓白杨根柯坚砢若蛟虬若铁石皆五六百年物识者以爲世德之祥自明迄今科第簪缨相承不绝聚族而居丁口至数千计遂爲州郡衣冠之望半塘明府以名进士莅吾县阅三载洁已而练于事案无留牍百务修举乃以暇日编次族谱旣成属予序之予唯谱系之学史学也周官小史奠系世辨昭穆汉初有世本一书班史入之春秋家亦史之流别也裵松之之注三国史刘孝标之注世说李善之注文选往往采取谱牒魏晋六朝之世仕宦尚门阀百家之谱悉上吏部故谱学尤重欧公修唐书立宰相世系表固史家之刱例亦由其时制谱者皆通达古今明习掌故之彦直而不污信而有征故一家之书与国史相表里焉宋元以后私家之谱不登于朝于是支离傅会纷纭踳駮私造官阶倒置年代遥遥华胄徒爲有识者喷饭之助矣半塘今之习于史者也其所述谱虽因前人之旧而正其譌补其阙不虚美不词费洵得古史之义法而非苟焉以作者夫谱牒虽史之緖余然非读全史者不能作犹之民社唯读书人优爲之谓公辅器而屈于百里者非眞公辅器也人浮于地而地益宜才余于事而事益办观半塘之谱如观半塘之政已吴兴闵氏家乘序吴兴多望门世族而闵氏爲大闵氏之谱刱于明宫保尚书庄懿公厥后枝叶䋣衍门才鼎盛自明成化迄今三百年来增修者凡九次而条例益详中丞峙庭先生以文学起家敡历中外爲国荩臣而于敦本睦族尤拳拳焉干隆乙未莅江藩时首任刊修彭芝庭尚书旣序而传之矣阅今又二十年正当增修之期而先生方解组退闲复增而葺之邮书令大昕爲之序尝谓古人谱牒之学与国史相表里世本一书班志入之春秋家后代志蓺文者以谱牒入史类犹此意也魏晋六朝取士专尚门第由是百家之谱皆上吏部唐贞观显庆间再奉敕撰氏族志欧史因之有宰相世系之表又美唐诸臣能修其家法当时之重谱牒如此自宋以后私家之谱不登于朝而诈冒譌舛几于不可究诘独欧阳苏氏二家之谱义例谨严爲后世矜式葢谱以义法重尤以人重后世重二家之谱亦以其道德文章足爲谱增重耳先生今代之欧苏也而谱尤得䋣简之中尝取而读之窃谓苏氏出于味道其子留睂者是爲始迁之祖乃以亲尽而不及可乎兹谱溯源于始迁将仕府君是义例胜于苏也欧谱有存其世而亾其名者兹则自始迁再传而下其名具在是详僃胜于欧阳也先生通显四十余年以淸白遗子孙不言躬行如汉万石家欧公所谓修其家法者殆无愧焉闵族指数于先生以鉅人长德爲之倡俾先贤孝友之风复见于今日斯亦大臣施于有政之一端也夫平江袁氏家谱序袁氏出于陈其后别爲陈郡汝南彭城三望最其名位之显者后汉三公六人刘宋司徒一人梁司空一人陈仆射二人唐宰相三人宋执政二人而淑粲致命宋代昂宪着节梁陈风义卓然不徒以蝉冕爲重唐苏州刺史谊尝曰门戸者历世名节爲天下所高老夫是也山东人尚昏媾求禄利至见危授命则无人焉何足尚邪葢自汉以来袁氏名德最着而后裔亦多皦皦自立之彦非厪矜膏粱华腴之名故足尚也平江之袁相传自宋南渡始迁至元海道万戸宁一以下乃可谱明代衣冠人物彬彬六俊竞爽于前箨庵扬誉于后一门文献照曜志乘至今称爲甲族而宗谱向未刊行上舍又恺始与其族之长者商榷增葺釐爲十卷支分派别秩然不紊咏骏烈诵淸芬譪然仁孝之思流露于行墨闲而义例谨严不蹈傅会粉饰之失则又深得着述之法者剞旣成乞予序其卷端因举苏州刺史语以吿之异时人才辈出共敦名节推袁之族望者其必以平江爲称首矣夫周氏族谱序古之治天下者风俗淳美非假条敎号令以强其所不能也使人毋失其孝弟之心而已人之一身上之爲祖父又上之则爲高曾人之逮事高曾者百不得一矣思高曾而不见见同出于高曾者而亲之犹亲其高曾也此先王制服之义也洎乎五世而亲尽则又有宗法以联之大宗百世而不绝则宗人之相亲亦久远而无极以四海之大人人各亲其亲而风俗犹有不淳者吾未之闻也自世禄不行而宗法废魏晋至唐朝廷以门第相尚谱牒之类着录于国史或同姓而异望或同望而异房支分派别有原有委五季以降谱牒散亾士大夫之家不能远溯于古则谱其近而可稽者葢谱之作犹有古人收族之遗意谱存则长幼亲疎之属皆将观于谱而油然生孝弟之心故非作谱之难知所以作谱者之难也周氏之先自上海之周浦迁居嘉定百余年来本支蕃衍力于治生以殖其家而一门之内孝友睦婣能以古人爲师旣相与率钱建公祠春秋荐祭合族以食复撰次家谱自始迁之祖爲始其辽远无可攷者则阙之夫谱之言布也布列其世次行事俾后人以时续之毋忘其先焉尔非其先人而强而附之与非其后人而引而近之皆得罪于祖宗者也今观周氏之谱详其所当详略其所当略阙其所当阙洵可以爲后嗣法易曰积善之家必有余庆善之积者莫大乎孝弟后之续是谱者竝求所以作谱之意而继承之虽传之百世可也予弟晦之壻于周氏述其外舅之言令予爲序予不得辞棠樾鲍氏宣忠堂支谱序谱牒之学盛于六朝而尤重于三唐唐时氏族志皆奉敕修定欧阳公采宰相家世系以入正史后世莫有以爲非者其信而可征如此五季谱牒散亾而宗谱遂爲私家撰述于是有合族之谱有分支之谱然而世远则或嫌于傅会人䋣则或虑其混淆唯支谱之体犹不失唐人遗法何也唐之裴李崔卢韦陆其族亦大矣而裴有东眷中眷西眷又别爲洗马爲南来吴李之出陇西者有武阳房姑臧房炖煌房丹阳房出赵郡者有南祖东祖西祖崔之出淸河者有东祖西祖南祖大房小房郑州房乌水房靑州房出博陵者有安平房大房弟二房弟三房卢有大房弟二房弟三房陆有颍川枝荆州枝丹徒枝乐安枝谏议枝鱼圻枝太尉枝侍郞枝韦有平齐公房阆公房彭城公房逍遥公房郧公房南皮公房驸马房龙门公房小逍遥公房分别部居不相杂厕岂非后代支谱之权舆乎鲍氏出自姒姓因封爲氏其后有上党东海泰山河南诸望自宋元以来新安之望始着而棠樾一支孝友相承瓜瓞緐衍明嘉靖间尚书思庵公由进士起家宣力中外勋垂史册簪缨弗替遂爲郡之甲族向有三支合谱久未增修今诚一学坚两君敦本好古刱立支谱断自思庵公以下枝分派别犂然不紊其云宣忠堂者本诰敕中语而思庵公以爲堂额今因而名之亦诵淸芬而咏骏烈之意也忆庚戌秋以祝釐入都与曹竹虚尚书相遇于寓馆竹虚言里居剏立紫阳书院多得诚一相助之力予旣重其高义而以未订交爲憾今春诚一复介吴玉松太史以斯谱属予序读之义例谨严无一溢美之词足以传信后嗣非独鲍氏一门之文献亦可以爲海内作谱者法爰不辞而序之王鹤谿祖德述闻序祖德述闻者予妻弟王子鹤谿之所作也唯王氏远有代序自宋左朝请大夫文毅公以笃学淸德有闻于绍兴之世尝识周益公于微时以女妻之勉其以词科进卒爲名相明时则侍御兄弟之直谅司业父子之文学崑山士大夫至今称之予妻之大父卓人翁授徒嘉定乐其风土卜居于此已六十余年而外舅及鹤谿犹以新阳籍应试葢礼不忘其本有太公反葬于周之意焉外舅博学能文好谈先世遗事衮衮可听鹤谿诵淸芬而咏骏烈蒐讨传记志乘名人文集撰成此书先世一言一行皆谨识之辞非已出信而有征其用心可谓勤矣昔归熙甫娶南戴王氏谓吴中王氏多自以爲太原之后独先妻家谱系最明远有承传南戴葢魏国文正公之裔而文毅五世祖旭实魏国公之弟今南戴之支日微而文毅之后诗书不废鹤谿又能泝木水之本源而表章之洵贤于人一等哉往予学爲古文予妻在旁见予得意时辄喜自先妻之亾予忽忽不乐古文久辍勿爲伸纸序此不自知涕之横集也潜研堂文集卷二十六门人戈襄校字潜研堂文集濳研堂文集卷第二十七濳研堂文集卷二十七嘉定钱大昕题跋跋诚斋先生易传宋宝谟阁学士庐陵杨文节公易传二十卷下笔于淳熈戊申八月脱藁于嘉泰甲子四月阅十有七年而成书旣没之后有称其书于朝者敕降三省札下吉州给笔札缮写申进其子承议郞长孺具状进之其说长于以史证经谭古今治乱安危贤姦消长之故反覆寓意有槩乎言之开首第一条论干卦云君德惟刚则明干见善决于改过主善必坚去邪必决声色不能惑小人不能移阴柔不能姦故亾汉不以成哀而以孝元亾唐不以穆敬而以文宗皆不刚健之过也呜唿南渡之君臣优柔寡断有君子而不用有小人而不去朝纲不正国耻不雪日复一日而沦胥以亾识者谓惟刚健足以救之诚斋此传其有所感而作与至于系辞夫易何爲者也以下以意易其次第又辄补易曰高宗伐鬼方三年克之小人勿用子曰非天下之至仁凡二十三字于其孰能与于此哉之上此则朱儒师心之失不得曲爲之讳也跋程氏周易古占法沙随程氏与朱文公同时其没也文公称其着书满家足以传世今所传者唯周易古占法二卷其下卷题云古周易章句外编卽史所云易传外编也宋史本传云尝授经学于崑山王葆嘉禾闻人茂德严陵喩樗今读此书称玉泉先生者喩樗也又称闻人茂德先生茂德葢其字而史失书名又此三人皆迥所受业者而史云授经学于某某是误仞爲迥之弟子矣杜预注左传云梁国宁陵县北有沙随亭沙随卽宁陵之古名而传云应天府宁陵人家于沙随岂不大可笑乎跋周易本义咸淳本曩有客读朱文公本义毕谓予曰杂卦传咸速也恆久也注但云咸速恆久而不加一字得母有脱句乎蒙无以应也今见咸淳乙丑九江吴革刊本乃是感速常久始叹本义之简而明葢感故速常故久俗本譌两字而注文遂成附赘矣又杂卦遘遇也不作姤与唐石经岳倦翁本正同可证文公本义犹未误或据流俗本以訾考亭岂其然乎跋薛季宣书古文训薛季宣书古文自序以爲卽隶古定本然唐初诸儒未有言及此本者陆元朗言尙书之字本爲隶古旣是隶写古文则不全爲古字今宋齐旧本及徐李等音所有古字葢亦无几穿凿之徒务欲立异依傍字部改变经文疑惑后生不可承用然则薛所传者得非陆氏所称穿凿改变之本乎鼌公武尝得古文尙书刻石蜀中今世亦无传大约与薛本无异愚尝谓孔壁古文增多二十四篇与今篇目回异就令薛所传果卽隶古定书亦是梅氏私定非眞安国本何可援以爲信耶跋胡氏诗传附录纂疏双湖胡氏于易诗皆有譔述此书专宗朱氏集传集传之外又采语录诸说益之谓之附录次采集诸儒说谓之纂疏闲出已意则加愚按以别之明永乐中脩五经大全其体例皆昉于此然双湖于郑风多兼取序说泽陂取濮氏说以有美一人指洩冶其论鲁颂四篇皆史克所作作于鲁文公时閟宫之新庙卽僖公庙也作泮宫克淮夷皆僖公实事非颂祷之词春秋经也鲁颂亦经也史之阙文幸有鲁颂以补之同出一圣人之手何独信春秋而疑鲁颂皆自具识解非专阿徇紫阳者至经文爰其适归爰下注家语作奚今本直改作奚娄丰年娄下注力注反今本直改作屡祇自疧兮下引刘氏曰当作与同睂贫反今本无之然则今世所行集传爲后人改窜者已不少矣又如注中匡衡之爲康衡本避庿讳今本亦改爲匡惟此尙存庐山眞面目此书爲泰定丁卯建安刘君佐翠巖精舍刊本有盱江揭祐民序予从宝山罗店朱氏假阅之跋春秋左氏传宋本吴门黄氏购得宋椠左传不全者两本一爲大字本一爲小字巾箱本而小字者尢精妙其于昭廿年衞矦赐北宫喜析朱鉏谥一节注云皆死而赐谥传终言之则两本竝同乃知何义门所言之不妄然予终未敢以此本爲可从者何也左氏文极精严一字不可增减常事不书非常则特书传之恆例也卽以谥言之诸矦薨而臣子谥之常也传于诸矦之谥皆随文互见而未尝特书惟楚成之谥曰灵不暝曰成乃暝以其非常而书恶商臣之悖逆也楚共之请爲灵若厉而子囊易之以其非常而书嘉子囊之达礼也大夫死而谥皆君所赐亦常也传于大夫之谥皆随文互见未尝书其君赐某人谥曰某子者而于此特书是二百四十年未有之例也若果死而赐谥及墓田当云衞矦赐北宫贞子析朱成子以齐氏之墓田何须云赐谥曰某子耶或谓生而赐谥是豫凶事传何以不言非礼是又不然传言非礼者皆事之近于礼者也若夫礼之甚者直书其事而非礼自见不待言也或谓杜注终言之死者人之终可爲死而赐谥之证此亦不然二臣虽生而赐谥未必卽在是年因纳公从公事而牵连及之亦传之常例耳相台岳氏及淳熈种德堂本皆与王厚斋所见本同吾从众可也跋春秋緐露郑司农云古者书义爲谊仪爲义今攷中庸述孔子之言曰仁者人也义者宐也是孔氏古文爲谊之证也董生云仁者人也义者我也是汉初改谊爲义之证也董生治公羊春秋故许叔重五经异义以公羊谷梁爲今文说左氏爲古文说而说文解字训谊云人所宐训义云已之威仪皆用古文说又说文之例称春秋者皆左氏经传若公羊则别而出之许氏之尊古文如此后之人乃舍说文而别求古文且诋说文爲秦篆甚矣其惑也因读董子书偶识之又弟十六卷祭义篇春上豆实夏上尊实秋上机实冬上敦实豆实韭也尊实䵄也机实黍也敦实稻也予谓尊当爲笾机当爲朹周礼笾人四笾以麷爲首醢人四豆以韭爲首尊酒器不可以盛实隶书或省辵因譌爲尊尔古者盛黍稷以簠簋古文簋作朹今书爲机亦字形相涉而譌跋范氏谷梁集解范武子谷梁集解于先儒董仲舒京房刘向许愼何休杜预皆举其姓名惟郑康成称君而不名范氏世习郑学故也徐邈江熈徐干郑嗣四人与范同时曰邵曰泰曰雍曰凯则其子弟其称先君者甯之父汪也序云升平之末岁次大梁先君北蕃廻轸顿驾于吴者谓升平五年汪爲安北将军徐兖二州刺史其十月以罪免爲庶人是年岁在辛酉于十二次爲大梁也汪屛居吴郡从容讲肄其卒当在简文之世甯撰次集解宐在豫章免郡之后序云从弟彫落二子泯没从弟谓邵二子谓雍凯也攷隋书经籍志有徐邈谷梁传十卷徐干谷梁传注十卷其余诸家皆失传赖范氏书得存其一二耳徐邈书杨氏作疏屡引之徐干官给事郞亦见于隋志晋书范甯传止载子泰一人杨疏所引长子泰字伯伦中子雍字仲伦少子凯字季伦当出于臧荣緖晋书也跋仪礼集说君善此书不显于元明之世自纳兰氏刊入九经解而近儒多称之其说好与康成立异而支离穿凿似是而非吾友褚刑部寅亮有仪礼管见三卷攻之不遗余力矣旣夕篇荐马缨三就入门北面交辔圉人夹牵之御者执策立于马后哭成踊右还出哭成踊者主人也敖氏以爲圉人与御者引杂记荐马者哭踊证之按彼疏云马是牵车爲行之物行期已至孝子感之而哭踊是哭踊非荐马者明矣主人不哭踊而圉人御者反哭踊揆诸礼节必非人情敖之疏谬如此乃讥郑爲疵多醇少岂其然乎跋礼记簒言礼记本四十九篇此书止三十六篇者别大学中庸投壶奔丧冠义昏义鄕㱃酒义射义燕义聘义而出之而曲礼檀弓杂记不分上下也又别其类爲四曰通礼九曲礼内则少仪玉藻㴱衣月令王制文王世子明堂位也曰丧礼十一丧大记杂记丧服小记服问檀弓曾子问大传闲传问丧三年问丧服四制也曰祭礼四祭法郊特牲祭义祭统也曰通论十二礼运礼器经解哀公问仲尼燕居孔子闲居坊记表记缁衣儒行学记乐记也此书诠解详赡胜于陈可大而明以来取士舍此用彼者以经文少十篇而一篇之中前后移易于初学诵习不便也予家所藏则明崇祯二年两淮巡盐御史晋阳张养所刊有新城王象晋序跋大戴礼记大戴礼记八十五篇史记索隐云四十七篇亾见今存者有三十八篇自宋以来相传之本篇弟始三十九终八十一中闲阙者四篇重者一篇实四十篇视小司马所称多二篇者唐以前无明堂篇后人从盛德篇析而二之而迁庙衅庙两篇疑古本亦合爲一也小戴记经北海郑氏表章得列十经之数而大戴之书无师授者以致亾佚过半宋元以后小戴记与易书诗春秋列而爲五而仪礼周官亦束之高阁士夫之能读大戴者益以少矣然两家之记要各有所长如夏小正胜于吕氏月令武王践阼较之文王世子爲醇而孔子三朝记七篇曾子十篇皆古书之厪存者寔赖斯记以传必轩彼而轾此非通论也学者惑于隋志之文谓大戴之书爲小戴所删取然隋志述经典传授多疎舛不可信郑康成六蓺论但云戴德传记八十五篇戴圣传四十九篇别无小戴删大戴之说今此书与小戴畧同者凡六篇可证其非删取之余诗正义引大戴礼辨名记云干人爲英又引大戴礼政穆篇云太学明堂之东序也刘昭注续汉书引作昭穆篇汉书儒林传服䖍注骊驹逸诗篇名见大戴礼今本皆无之葢在逸四十七篇中矣上式言闻之于师客歌骊驹主人歌客毋庸归江翁曰经何以言之式曰在曲礼服䖍注以爲见大戴礼是大戴亦有曲礼篇也跋逸周书说文木部䯂字下引逸周书疑沮事阙四字读者多不能解今检文酌篇有聚疑沮事句乃悟许氏所见本云䯂疑沮事后人转写脱䯂字妄于句尾添一阙字而二徐不能是正也䯂与聚义虽相近然许氏所据当是古本魏晋人希识古字故多误改跋尔雅疏单行本唐人五经正义本与注别行后儒欲省两读并而爲一虽便于初学而卷弟多失其旧不复见古书眞面蒙窃病焉兹见金昌袁氏又恺所藏宋椠尔雅疏单行本不特𥿄墨精妙且可想见古注疏之式良可宝也此书引陆氏艹木疏其名皆从木㫄与今本异攷古书机与玑通马郑尙书璇玑字皆作机隋书经籍志乌程令吴郡陆机本从木㫄元恪与士衡同时又同姓名古人不以爲嫌也自李济翁强作解事谓元恪名当从玉㫄晁氏读书志承其说以或题陆机者爲非自后经史刊本遇元恪名辄改从玉㫄予谓攷古者但当定艹木疏爲元恪作非士衡作若其名则皆从木㫄而士衡名字尢与尙书相应果欲示别何不改士衡名耶卽此可征郉叔明诸人识字犹胜于李济翁也跋四书纂疏赵格庵以咸淳六年正月入西府其冬除参知政事十年二月罢在政地四载虽未有奇节亦无瑕玷可指其卒在德祐二年初无仕元之迹而倪灿补蓺文志寘诸元人之列殊不可解其注称资政殿大学士则元代无此职名仍是宋官耳揆厥所由特以宋史不爲立传而黄晋卿格庵先生阡表有至元十三年四月二十有三日薨于里第一语疑其曾受元职耳然其文云公自福州代还知时事不可爲忧懑成疾医以药进麾使去曰吾可死矣又云奉身而退以全其归公之自处可谓无憾矣其铭词云允矣明哲归洁其身则格庵之未尝仕元审矣晋卿身爲元臣而格庵之卒恰在宋亾之岁故不称德祐而称至元非有不满之辞也王应麟黄震皆卒于元代不妨其爲宋臣何独于格庵而疑之倪志舛误极多而此条关系格庵名节且恐爲攻道学者借口故不可不辨幷以吿后世之读是书者跋经典释文自六书之义不明经生转写字体譌变而音亦从而譌陆元朗集录诸家音往往不能定而兼存之㝷其条例当以先者爲优后者爲劣今攷之亦未尽当如周礼抟埴之工释文兼收团博二音依前音宐从专依后音宐从尃据郑氏注搏之言拍也拍与搏声相近则经文当用搏字而读如博矣尔疋释山篇小山岌大山释文胡官反又兼存袁恆二音依前二音字当爲依后音字当爲二字说文皆无之寻小山及大山当取緜亘之义则读如恆者爲正矣释艹篇蔆蕨攗释文兼收亾悲居郡居羣三音依前音宐从麋依后二音宐从麇说文有攈无攗且蕨攈爲双声则文当作攈而读如麇矣释艹又云小叶释文猪叶反又阻畱反依前音宐从耴依后音宐从取说文有菆无亦当以后音爲正左氏成四年取氾祭释文兼收凡祀二音依前音当从巳依后音当从巳杜注成皐县东有氾水今土人读如祀音则文当作汜而读如祀矣文十一年钖穴哀十二年戈钖释文竝音羊又星歴反若用后音字当爲钖今无以辩之又陆氏自序云粤以癸卯之岁承乏上庠攷唐书儒学传秦王平王世充辟爲文学馆博士补太学博士高祖释奠赐帛五十匹迁国子博士封吴县男卒是元朗于高祖朝已任博士史虽不言其卒年大约在太宗贞观之初若癸卯歳则贞观十七年也恐元朗已先卒卽或尙存亦年近九十不复能着书矣且在国学久次不当始云承乏窃意癸卯乃是陈后主至德元年元朗尝受业于周宏正宏正䘚于太建中则至德癸卯元朗年已非少本传但云解褐始兴国左常侍不言爲博士恐是史家脱漏细检此书所述近代儒家惟及梁陈而止若周隋人撰音疏绝不一及又可证其撰述必在陈时也跋羣经音辨羣经音辨七卷宋贾文元公昌朝在经筵日所进初刻于崇文院南渡再刻于临安府学三刻于汀州宁化县学康熈中吴门张士俊以汀本重刻字画端谨可称善本宋初经生帖括遵守汉唐注疏音义异同必准诸陆氏释文无敢少有出入熈宁以后儒者竞以已意说经视注疏如土苴而音之戾于古者多矣此书之存亦中流之一壶也其所引经文如书乌夷皮服祀无丰于尼惟其斁墍茨平来以图春秋传释感于敝邑菀何忌菀羊牧之礼记葱渫处末广夹不中度先饭辡尝仪礼缀足用燕几较在南皆与今本不同寻其义大较胜于今本葢北宋去唐未远犹有师承故也跋说文解字自古文不传于后世士大夫所赖以考见六书之源流者独有许叔重说文解字一书而传写巳久多错乱遗脱今所存者独徐铉等校定之本铉等虽工篆书至于形声相从之例不能悉通妄以意说如说文代取弋声徐以弋爲非声疑兼有忒音不知忒亦从弋声也绖取至声徐以爲当从姪省不知姪亦从至声也配取巳声徐以巳爲非声当从妃省不知妃亦从巳声也卦取圭声徐以圭声不相近当从挂省不知挂亦从圭声也叹取堇声徐以爲当从汉省不知汉从难省声难仍从堇声也取殿声徐以爲当从省声不知殿本从声乃从殿声也取枲声徐以枲爲非声不知枲从台声诗天之未阴雨今本作迨亦从台声也取瞏声徐以瞏爲非声当从环省不知瞏从袁声环还翾嬛儇獧之类并从瞏声古人读瞏如环诗独行瞏瞏释文本作㷀茕与瞏声相转故多假借通用非环瞏有异声也熇取高声徐以高爲非声当从嗃省不知嗃亦从高声且说文无嗃字徐氏据周易王辅嗣本增入攷刘表本作熇熇郑康成训苦热之意亦当从火㫄熇之与嗃犹妃之与配本是一字不当展转取声也能取㠯声徐以爲非声按台能皆以㠯得声古人读能爲奴来切汉谚云欲得不能光禄茂才不必鼈三足乃有此音也翚取军声徐以爲当从挥省不知挥亦从军声军转爲威犹斤转爲几祈圻蕲沂之取斤声挥翚之取军声皆声之转而徐未之知也赣取竷省声徐云竷非声未详按诗坎坎鼓我说文引作竷竷坎与空声相转故空矦一名坎矦赣爲竷之转声犹凤爲凡之转声而徐亦未之知也兑取㕣声徐以爲非声按兑说同义说卽从兑得声㕣转爲说犹殄转爲飻此四声之正转而徐亦未之知也弼取㐁声徐以爲非声按㐁有三读其一读如誓誓从折得声弼从丙得声亦四声之正转而徐未之知也移取多声徐云多与移声不相近葢古有此音按栘眵趍皆取多声犹之波取皮声奇取可声东方朔缪谏淸湛湛而瀸灭兮溷淖淖而日多枭鹗旣已成羣兮元鹤弭翼而屏移张衡思元赋处子怀春精神囘移如何淑明忘我实多此古人以移叶多之证六朝以降古音日亾韵书出而支歌判然爲二而徐亦未之知也虔取文声读若矜徐云文非声未详按古人眞文先仙诸韵互相出入高彪诗文武将坠乃俾俊臣整我皇纲董此不虔此古人读虔如矝之证而徐亦未之知也驳取爻声㼎取交声徐皆以爲非声按觉学本萧宵肴豪之入声钓从勺鞄从包翯从高駮从交徐皆不复致疑而独疑驳㼎之非声何也辂赂皆取各声徐以各爲非声当从路省按药铎本虞模之入声谟从莫涸从固缚从尃薄从溥并取谐声路之从各亦谐声也徐皆不复致疑而独疑辂赂之非声何也是古人四声相转之法徐亦未之知也取声读若酋徐云侧角切声不相近按本从焦声平入异而声相通郑康成谓秦人犹摇声相近脩有条音繇有宙音秋从声茅从矛声朝从舟声彫从周声皆声之相转何独疑之声是古音相通之例徐亦未之知也诉从厈省声徐以爲非声按诉本从㡿省字或作朔与㡿并从屰得声屰与啎声相近故许君训啎爲逆㡿朔皆以屰得声则诉之从㡿声宐矣今本㡿作厈乃转写之譌徐氏不能校正转疑其非声亦过矣其它增入会意之训大半穿凿附会王荆公字说葢滥觞于此夫徐氏于此书用心勤矣然犹未能悉通叔重之义例后人学益陋心益粗又好不知而妄作母惑乎小学之日废也跋徐氏说文系传大徐本用孙愐反切此本则用朱翺反切音与孙愐同而切字多异孙用类隔者皆易以音和翺与小徐同爲祕书省校书郞姓名之上皆系以臣字当亦南唐人也弟一字下注云当许愼时未有反切故言读若此反切皆后人所加甚爲疏朴又多脱误今皆新易之此数语当出于翱今系于臣锴注之下似失之矣跋汗简三代古文奇字其详不可得闻赖有许叔重之书犹存其略说文所收九千余字古文居其大半其引据经典皆用古文说闲有标出古文籒文者乃古籒之别体非古文祇此数字也且如书中重文往往云篆文或作某而正文固已作篆体矣岂篆文亦祇此数字邪作字之始先简而后緐必先有一二三然后有从弋之弌弍弎而叔重乃注古文于弌弍弎之下吾以是知许所言古文者古文之别字非弌古于一也古文中丰而首尾锐小篆则丰锐停匀叔重采录古文而以小篆法书之后人不学妄指说文爲秦篆别求所爲古文而古文之亾滋甚矣郭忠恕汗简谈古文者奉爲金科玉律以予观之其灼然可信者多出于说文或取说文通用字而郭氏不推其本反引它书以实之其它偏㫄诡异不合说文者愚固未敢㴱信也予尝谓学古文者当先求许氏书钟鼎眞赝杂出可采者仅十之一至如岣嵝文滕公石室文崔彦裕纂古之类似古实俗当置不道而好怪之夫依仿点画入之楷书目爲古文徒供有识者捧腹尔跋龙龛手鑑六书之学莫善于说文始一终亥之部自字林玉篇以至类篇莫之改也自沙门行均龙龛手鑑出以意分部依四声爲次平声九十七部上声六十部去声二十六部入声五十九部始金终不以杂部殿焉每部又以四声次之计二万六千四百三十余字其中文攴不分曰臼莫辨耑峕入于山部鬬闹入于门部粪入于米部瓢瓟入于爪部以爲部首而读武平反以亠爲部首而读徒矦反以爲部首而读居凌反滳音商而又音都歴反则混商于啇䥴音子泉反而又音户圭反则溷巂于隽则多辛复出弓则弓杂两收歪甭孬本里俗之妄谈㤫悉鱼豕之譌字而皆緐征博引污我简编指事形声之法埽地尽矣行均字广济序其书者燕台悯忠寺沙门智光字法炬题统和十五年丁酉七月卽宋至道三年也跋古文四声韵新安汪氏重刊夏英公古文四声韵五卷前有庆歴四年进呈序葢从汲古毛氏影宋钞本全绍衣鲒埼亭外集有跋云是书卽取汗简分韵录之绝无增减异同今攷汗简所引七十一家而此书所引九十八家虽不无重复而增益已不少全所钞得之天一阁范氏有绍兴乙丑晋陵许端夫后序而无英公自序葢别是一本恐非英公书也英公博览好古而未通六书之原不能别择去取故踳譌复沓较之汗简爲甚如崔彦裕纂古多缪妄不经之字籒韵亦后人妄作精于六书者自能辨之跋复古编曩予与族子献之论俗书之譌谓翛当爲脩萨当爲薛自矜剙获读是编则谦中巳先我言之始信理之是者古人复起不能易也谦中虽笃信说文然所据者乃徐氏校定本如摴祢韵墪剧坳办毬皆徐新附字笑爲李阳冰所加而误仞爲正文琵琶乃把之譌而以爲枇杷四凸乃窅突之俗而以爲坳垤认古书作仞而以爲讱妙古书作眇而以爲纱䍘与须与湏畐与荅形声俱别而併爲一文此则误之甚者跋吴棫韵补世谓叶音出于吴才老非也才老博攷古音以补今韵之阙虽未能尽得六书谐声之原本而后儒因是知援诗易楚辞以求古音之正其功已不细古人依声寓义唐宋久失其传而才老独知之可谓好学㴱思者矣朱文公诗集传闲取才老之补音而加以叶字才老书初不云叶也杨用修讥才老叶音母氏劬劳劳叶音僚四牡有骄骄叶音高攷才老书初无此文殆误仞朱氏之叶音爲皆出于才老尔诗外御其务吴读谟逢切朱不从吴氏而读戎爲汝以叶务音驺虞之虞朱于第一章叶音弟二章叶五红反谁谓女无家朱于前章叶音谷后章叶各空反皆吴氏所无未可归咎于吴也跋平水新刊韵略向读崑山顾氏秀水朱氏萧山毛氏毘陵邵氏论韵谓今韵之併始于平水刘渊其书名曰壬子新刊礼部韵略访求藏书家邈不可得未审刘渊爲何许人平水何地顷吴门黄荛圃孝廉得平水新刊韵略元椠本予假读之前载正大六年己丑季夏中旬河闲许古道眞序其略云平水书籍王文郁携新韵见颐庵老人曰稔闻先礼部韵略或讥其严且简今私韵岁久又无善本文郁累年畱意随方见学士大夫精加校讐又少添注语不远数百里敬求韵引是此韵爲文郁所定也卷末有墨图记二行其文云大德丙午重刊新本平水中和轩王宅印是此书初刻于金正大已丑重刻于元大德丙午其云中和轩王宅或卽文郁之后耶其前列圣朝颁降贡举程式则延祐设科以后书坊逐渐添入又御名庙讳一条称英宗爲今上皇帝可验此书爲至治闲印本也又附壬子新增分毫点画正误字三叶壬子新雕礼部分毫字様三叶此壬子者未知其爲淳祐之壬子欤抑皇庆之壬子欤攷正大已丑在淳祐壬子前廿有四年而其时已倂上下平声各爲十五上声廿九去声三十入声十七则不得云倂韵始于刘渊岂渊窃见文郁书而翻刻之耶又其时南北分裂王与刘旣非一姓刊板又不同时何以皆称平水论者又谓平水韵併四声爲一百七韵阴时夫倂上声拯韵入迥韵据此本则迥与拯等之倂平水韵已然矣刘书旣不可得见此书世亦尟有着录者姑识所疑以谂后之言韵者许序称平水书籍王文郁初不能解后读金史地理志平阳府有书籍其倚郭平阳有平水是平水卽平阳也史言有书籍者葢置局设官于此元太宗八年用耶律楚材言立经籍所平阳当是因金之旧然则平水书籍者文郁之官称耳刘渊亦题平水而黄公绍韵会凡例又称爲江北刘氏平阳与江北相距甚远何以有平水之称是又可疑也跋方日升韵会小补此书虽因黄公绍之本而增注倍之可称博洽之士王元美赠诗但称其能诗奕品在弟二似浅之乎视子谦然子谦谒元美金陵时元美已垂老其得假馆李本宁所当由元美之力而此书之成则元美已不及见矣跋荀子荀子三十二篇世所共訾謷之者惟性恶一篇然多未达其旨趣夫孟子言性善欲人之尽性而乐于善荀子言性恶欲人之化性而勉于善言性虽殊其敎人以善则一也世人见篇首云人之性恶其善者伪也遂掩卷而大诟之不及读之终篇今试平心而读之荀子所谓伪只作爲善之爲非诚伪之伪故曰不可学不可事而在人者谓之性可学而能可事而成之在人者谓之伪古书伪与爲通尧典平秩南讹史记作南爲汉书王莽传作南伪此其证也若读伪如爲则其说本无悖矣后之言性者分义理之性与气质之性而二之而戒学者以变化气质爲先葢已兼取孟荀二义而所云变化气质者实暗用荀子化性之说是又不可不知也跋吕氏春秋吕氏季春纪具挟曲蒙筐卽月令之曲植籧筐也淮南作撰曲筥筐高氏注吕书云挟读如朕三辅谓之挟关东谓之得其注淮南云扑持也三辅谓之扑以予攷之挟扑皆栚之譌文何以明之方言云槌宋魏陈楚江淮之闲谓之植自关而东谓之槌其横关西曰㮳齐部谓之㭙说文解字云栚槌之横者也关西谓之栚㭙槌也关东谓之槌关西谓之㭙郑康成注月令云植槌也然则植栚槌㭙本一物字形虽异实一声之转耳㭙从特省声古书直与特通诗实维我特韩诗作直檀弓行幷植于晋国注植或爲特故植曲之植亦爲㭙注中或作持或作得亦皆爲㭙之譌文审矣蒙当爲说文飮牛筐也方曰筐圆曰高氏亦云圆底曰蒙方底曰筐故知蒙卽之譌也余姚卢学士召弓方校刊是书因书以诒之又以越大夫种爲鄞人其说出于王厚斋而成化四明郡志遂收入人物门后来皆因之厚斋所据者高诱注吕氏春秋也今攷吕氏书弟二卷当染篇注云楚之邹人弟四卷尊师篇注云楚鄞人邹鄞字形相渉安见鄞之必是而邹之必非耶高氏注以范蠡爲楚三户人葢本于吴越春秋今世所传吴越春秋亦非足本然张守节注史记尝引之云大夫种姓文字子禽荆平王时爲宛令之三户之里范蠡从犬窦蹲而吠之从吏恐文种慙令人引衣而鄣之文种曰无鄣也云云是大夫种尝爲宛令而三户则宛里名也种旣宦于楚因范蠡要之乃弃楚而适越种爲楚人非越人明矣且使种而诚鄞人也则虞翻朱育悉数会稽之先贤何以皆不及种而干道四明图经宝庆四则志叙人物又何以绝不一及乎太平寰宇记叙荆州人物云文种楚南郢人乐史生于宋初其所见吕氏春秋注当是郢字今本作邹又作鄞皆转写之譌郢爲楚都邹鄞皆非楚地也厚斋学问该洽独此一条偶据误本予修鄞志已辩其失幷书以诒卢学士云跋淮南子淮南天文训称淮南元年太一在丙子冬至甲午立春丙子攷淮南王安始封之年卽汉文帝十六年也下距太初元年六十岁太初之元太岁在丙子则是年亦在丙子淮南所称太一卽太岁矣其云冬至甲午立春丙子则必有譌葢冬至与立春相去四十五日有奇古今不易自甲午讫丙子仅四十三日此理之所必无者以术推之是年冬至葢己酉日立春则甲午日耳汉时诸矦王始讨皆自称元年虽列矦亦然史记诸表可覆按或谓淮南僭号者非也许高旧注本无此语后人窜入不足信跋论衡论衡八十五篇作于汉永平闲自蔡伯喈王景兴葛稚川之徒皆重其书以予观之殆所谓小人而无忌惮者乎观其问孔之篇掎摭至圣自纪之作訾譭先人旣已身蹈不韪而宣汉恢国诸作谀而无实亦爲公正所嗤其尤纰缪者谓国之存亾在期之长短不在政之得失世治非贤圣之功衰乱非无道之致贤君之立偶在当治之世无道之君偶生于当乱之时善恶之证不在祸福呜唿何其悖也后世误国之臣是今而非古动谓天变不足畏诗书不足信先王之政不足法其端葢自充启之小人哉跋释名刘熈释名八卷见于隋志不言何代人直斋书录解题题云汉征士北海刘熈成国当有所据册府元龟则云后汉安南太守然汉无安南郡或是南安之譌近时校书家以司州之名曹魏始有之而释州国篇有司州疑其爲魏初人以予攷之殆非也吴志程秉传避乱交州与刘熈攷论大义遂博通五经薛综传少依族人避地交州从刘熈学韦曜传曜因狱吏上书言见刘熈所作释名信多佳者据此三文推之则刘君汉末名士建安中避地交州故其书行于吴而韦宏嗣因有辨释名之作也交州与魏隔远不当有入魏之事史又不言其曾仕吴殆遯迹以终者淸风亮节亦管宁之流亚矣汉虽无司州之名而百官志称司隶校尉建武中复置幷领一州又称刺史十二人各主一州其一州属司隶校尉则司隶部亦可云州左雄传称司冀复有大水司冀对举葢当时案牍之文称其官则曰司隶称其地则曰司部亦曰司州虽未着于甲令不得谓汉无此名也若以司州刺史名官则自晋南渡始魏时尙沿汉制以司隶校尉领州如邢颙徐宣徐邈崔林孙礼诸人皆除司隶校尉不称司州刺史也晋书地理志谓魏以河南河内河东恆农平阳五郡置司州者乃是史家追称之在当时不过以平阳改属司隶以京兆冯翊扶风改属雍州耳非竟定爲司州也此书释天篇一云豫司兖冀一云兖豫司冀与左雄传文正同释州国篇言司州司隶校尉所主不言何义明司州之名出于流俗相沿未可执此单辞卽以爲魏初人也范蔚宗以释名爲刘珍所撰今据吴志则爲熈撰无疑承祚去成国未远较之蔚宗爲可信矣跋抱朴子庄子朝菌不知晦朔司马彪云大芝也天阴生粪上见日则死一名日及潘尼云木槿也尔疋椵木槿郭景纯云或唿日及按朝菌有二解而均有日及之名菌槿声又相近则潘说得之抱朴子论僊篇云蜉蝣校巨鳌白芨料大椿本用庄子语当作日及今云白芨字之譌也予后读宋史田敏传言尔疋注日及改爲白及乃悟抱朴之文亦宋人妄改葢道藏三洞四部之书皆祥符中王钦若等所定此书本从道藏中抄出因仍其譌尔跋濳虚此汲古阁毛氏影钞宋本字画精妙可喜本书三十六叶附张敦实发微论二十叶后有淳熈壬寅孟冬朔泉州敎授陈应行跋称建阳邵武两本皆有阙略此所据者文正曾孙待制侍郎家传善本也朱文公尝见温公遗墨多阙文而泉州刻无一字阙疑爲㷳本予谓考亭不喜杨子云而温公是书全学太元故有意抑之非定论也南渡初以温公无后录其族曾孙伋季思后之季思尝爲吏部侍郞是时以待制知泉州出家藏本刻之郡庠敦实婺源人绍兴五年进士官朝散郞枢密院检详诸房文字兼皇子庆王府赞读见罗氏新安志刊于淳熈二年此题左朝奉郞监察御史当是淳熙九年所履官也潜研堂文集卷二十七门人袁廷梼校字潜研堂文集濳研堂文集卷第二十八濳研堂文集卷二十八嘉定钱大昕题跋跋汉书汉书刊史记之文以从整齐后代史家之例皆由此出史记一家之书汉书一代之史班氏父子虽采旧闻别剙新意靑出于蓝固有之矣然犹有未尽者如石奋传不当以万石爲题夏矦婴传岂宐以滕标目荆王贾燕王泽之篇首不必称刘韩王信之传端当去王字万石君两龚之号巳载诸篇中而复系之篇首非例也传冯奉世而远述冯亭传扬雄而追溯伯侨若司马迁传首不举姓名而叙谱系全取自序之文又非例也史记以数人合爲一传一篇之中首尾相应汉书则人各爲篇略以时代事类相从与史公合传之例固有别矣然多承用旧文不加刊改史公作陈平世家附见王陵事今陈王各爲一篇而叙陈平事于王陵之后史公作张苍列传附见周昌赵尧任敖诸人今张周赵任各爲一篇而叙张苍事于任敖之后在陈张之传则阙而不完在王任之传则赘而无当以及窦田衞霍诸篇多沿斯失于是史公错综变化之文皆龃龉而不相入矣大抵史记之文其袭左氏者必不如左氏汉书之文其袭史记者必不如史记古人所以词必已出未有勦说雷同而能成一家言者也跋汉书古今人表此表爲后人诟病久矣予独爱其表章正学有功名敎识见夐非寻常所能及观其列孔子于上圣颜闵子思孟荀于大贤孔氏弟子列上等者三十余人而老墨庄列诸家降居中等孔氏谱系具列表中俨然以统緖属之其叙次九等祖述仲尼之言论语二十篇中人物悉着于表而他书则有去取后儒尊信论语其端实启于此而千余年来鲜有阐其微者遗文具在可覆按也古贤具此特识故能卓然爲史家之宗徒以文章雄跨百代推之犹浅之爲丈夫矣跋后汉书后汉书淳化刊本止有蔚宗纪传百卷其志三十卷则干兴元年准判国子监孙奭奏添入但宣公误以爲刘昭所补故云范作之于前刘述之于后不知志出于司马彪彪西晋人在范前不在范后刘昭本爲范史作注又兼取司马志注之以补范之阙题云注补者注司马书以补范书也自章怀改注范史而昭注遂失其传独此志以非蔚宗书故章怀不注而司马刘二家之学流传到今宣公实有力焉此本虽多元大德九年补刊之叶而志弟一至弟三尙是旧刊于朓敬恒征字皆阙末笔而让朂却不回避知实系嘉祐以前刊本惜屡经修改古意渐失然较之明刊本则有霄壤之隔矣跋三国志陈承祚蜀人也其书虽帝魏而未尝不尊蜀于蜀二君书先主后主而不名于吴诸君则曰权曰亮曰休曰皓皆直斥其名蜀之甘皇后穆皇后敬哀皇后张皇后皆称后而吴之后妃但称夫人其书法区别如此李令伯陈情之表称蜀爲伪朝承祚不惟不伪之又以蜀两朝不立史官故于蜀事特详如羣臣称述谶纬及登坛告天之文魏吴皆不书而特书于蜀立后立太子诸王之䇿魏吴皆不书而特书于蜀太傅靖丞相亮车骑将军飞骠骑将军超之策文皆一一书于本传隐然寓帝蜀之旨焉杨戏季汉辅臣赞承祚旣采之又从而注之其于蜀之人物甄录周详如此若魏之臣则芟汰多矣承祚于蜀所推重者惟诸葛武侯故于传末载其文集目录篇第幷书所进表于后其称颂葢不遗余力矣论者谓承祚有憾于诸葛故短其将略岂其然乎岂其然乎跋北齐书北齐书本纪八列传四十二今惟本纪弟四列传弟五弟八弟九弟十弟十一弟十二弟十三弟十四弟十五弟十六弟十七弟卅三弟卅四弟卅五弟卅六弟卅七弟四十二凡十八篇乃百药元文其列传弟十八弟十九弟廿一弟廿二弟卅二弟卅八弟卅九弟四十弟四十一文与北史异而无论赞似经后人删改或百药书亾而以高氏小史补之乎其余纪七篇传十六篇大率取诸北史库狄干传末附见其孙士文士文仕于隋代不应入齐书葢钞撮北史之文而失于刊去此汉人所讥作奏虽工宐去葛龚者也裴让之张晏之陆卬王松年辛术皆失书本贯此亦钞北史而不知其宐增入者当时校刊诸臣麤疎至此眞令人绝倒也纪传中有史臣论及赞及称高祖世宗显祖肃宗世祖庙号者皆百药之旧其称神武文襄文宣武成者则后人取北史之文以补之晁公武谓百药避唐朝名讳不书世祖世宗之类不知百药修史在贞观初其时世字竝不回避李勣之名亦高宗朝所改也梁陈周书皆不避世祖世宗字百药与思廉德棻同时何独异其例乎葢嘉祐校刊诸史之时此书久已残阙而杂采它书以补之卷首神武纪卽是北史之文晁氏不加详审遽以爲例有不一其实非也跋南北史新唐书之进表曰其事则增于前其文则省于旧予谓事增非难增其所当增勿增其所不当增之爲难文省非难省其所可省勿省其所不可省之爲难班孟坚之于史记事增而文亦增增其所当增也陈承祚之于魏略文省而事亦省省其所可省也李延寿之南北史则事增文省两者兼有之矣然其事之增者如谓始兴王濬爲潘淑妃之养子谓宋后废帝杀孝武十二子谓临川王宏私通武帝女遂谋弑逆谓陈后主通萧摩诃之妻谓周宏正与周石珍合族谓萧韶爲幼童庾信爱之有断袖之欢谓祖珽飮酒藏铜疉二面谓辛德源与裴让之相爱兼有龙阳之重攷之率多不实是谓增其所不当增文之省者如宋武帝纪先不书假黄钺而后书奉送黄钺徐孝嗣传先不书齐受禅例除封爵而后书以废立功封枝江县矦王琨传先不书左军将军而后书降号冠军胡谐之传先不书赐爵关内矦而后书谥肃矦是谓省其所不可省至如衞操之碑柳虬之书卢辩之诰苏绰之大诰顾欢袁粲佛老之辨刘峻之广绝交王劭之表符命此又可省而不省也跋唐书直笔新例唐书直笔新例宋史臣吕夏卿撰今以新书攷之殊不合如书母条云非嫡则不书母子立然后书今攷诸帝纪无不书母者惟生母追尊称太后以别之昭宣之母何氏系昭宗之后而纪书皇太后则又自乱其例矣它如书卽位书内禅书立皇太子书立皇后书宰相拜复书命将征伐诸条以本纪攷之无一同者又谓仆固怀恩不宐立传当见于铁勒传李适之当附常山王传李白杜甫当别立传不入文苑李宝臣当爲张宝臣今皆不尔杜甫之三大礼赋李白之明堂赋元结之中兴颂柳宗元之方城皇武二雅史亦不载然则夏卿虽有此议而欧宋两公未能尽用之也紫阳纲目褒贬之例与此书多闇合然其闲一予一夺易启迂儒论辨之端欧宋绌而不取其识高于夏卿一筹矣跋新唐书纠谬吴廷珍初登第上书欧阳公求预史局公以其轻佻不许及新史成作此书诋譭不遗余力然廷珍读书旣少用功亦浅其所指擿多不中要害谓唐初未有麟州不知关内之麟游河南之鉅野武德初皆尝建爲麟州也谓独孤怀恩爲隋文献后之弟不知隋文献后与唐元贞后皆独孤信之女而怀恩则信之孙于后爲姪非弟也谓程昌裔名不同不知爲史臣避讳谓覃王字可疑不知覃卽郯字避武宗讳而易之谓衡王憺字误攷文苑英华载封诸王制正作衡字其作衢者误也谓崔彦昭逐李可及事不足信引曹确传爲证按可及之承宠在懿宗朝故曹确谏而不纳其失宠在僖宗朝故彦昭奏而卽逐前后本不同时可及贬窜之日确罢相已久又何疑于彦昭之奏乎谓刘宏基等征薛举战没其地当在高墌不在浅水原攷薛举传云秦王壁高墌策贼可破遣将军龎玉击宗罗㬋于浅水原战酣王以劲兵擣其背是浅水原与高墌地本相近太宗壁高墌而败贼于浅水原刘文静等观兵高墌而八总管败于浅水原事正相类而吴妄纠之是未达于地理也谓崔瓘一人而纪书团练使传书观察使不同攷唐时节度都团练都防御例兼本道观察使节度团防主兵观察主民各自有印史家省文于节度卽不称观察于团防则但称观察以节鎭爲重也崔瓘爲兵马使所杀史恶其擅杀长官故特书团练而不书观察若秦匡谋之或称观察或称经略亦是以经略兼观察而吴皆讥之是未达于官制也谓本纪漏书马元规死事攷元规虽与吕子臧同死而元规以迁延寡断自取败衂故纪止书子臧一人吴氏讥其阙漏是未达于史例也犹爲由嗤爲蚩古字也而以爲误用愍作愍唐人避太宗讳也而以爲不经是未达于小学也新史舛谬固多廷珍所纠非无可采但其沾沾自憙祇欲快其胸臆则非忠厚长者之道欧公以轻佻屏之宐矣跋唐书释音芃艽芄三文俱见毛诗而形声各别芃芃其麦从凡至于艽野从九芄兰之支从丸陆德明之音具在不相混也唐时有河阳节度使李芃董氏释音符中切而胡三省通鑑注音居包翻如用胡音当从九不从凡矣今新旧书通鑑皆作芃字古人名字恒相应芃字茂初则符中之音爲是梅㵎于小学未甚究心如徐州之㟃峿鎭古书本作司吾后人增加山㫄刊本譌㟃爲峒遂读爲崆峒之峒失其义矣跋唐书宰相世系表订譌右唐书宰相世系表订譌十二卷归安沈征士炳震撰谓表所列官爵谥号或书或否或丞尉而不遗或卿贰而翻阙或误书其兄弟之官或僃载其褒赠之职厖杂淆乱不足征信固中欧史之病然唐人文集碑刻可资攷证者甚多东甫亦未能津逮也豆卢氏有后魏太保襄城公鲁元一人东甫据魏书谓鲁元自姓卢氏与豆卢绝不相蒙其说似是今攷鲁元传曾祖副鸠仕慕容垂爲尙书令临泽公而表亦以尙书令临泽敬矦制爲鲁元曾祖制与副字形相似官与封号又同唯公矦字小异则明是一人表但脱去鸠字耳周书豆卢宁传称昌黎徒何人鲁元传亦称昌黎徒河人而慕容氏实出徒何则鲁元爲慕容之裔审矣魏初改慕容爲豆卢氏犹之改秃发爲源氏其单称卢者必是孝文改代北复姓时去豆存卢故魏收史因之宇文泰据关中悉复代北氏族之旧故周书豆卢宁改从本氏亦犹乙之爲乙弗尉之爲尉迟也东甫勤于攷史而未悟及此乃知好学而能㴱思者之难跋资治通鑑胡身之于舆地之学㴱矣然亦不能无误姑举其尢甚者如汉建安十九年刘备以军师中郞将诸葛亮爲军师将军益州太守南郡董和爲掌军中郞将竝署左将军府事注以益州太守属上读谓此益州太守非汉武帝所置之益州郡葢刘璋置益州太守与蜀郡太守竝治成都郭下也攷蜀志诸葛亮传不云爲益州太守惟董和传云迁益州太守与蛮夷从事务推诚心南土信而爱之此益州卽汉武所置之郡非别治成都也和自益州征爲掌军中郞将与亮竝署左将军府事史文甚明益州太守四字当属下句胡不得其句读而臆造此说失之甚矣陈太建五年前鄱阳内史鲁天念克黄城注引地形志谯州下蔡郡有黄城县东魏置谯州于涡阳则黄城亦其属县子按陈本纪黄城旣降之后诏以黄城爲司州治下爲安昌郡又立汉阳义阳二郡竝属司州则黄城当亦齐之重鎭隋志黄陂县后齐置南司州后周改曰黄州又有安昌郡则黄城卽黄陂城因后齐尝置南司州故仍其名耳汉阳郡葢卽后齐所置产州义阳郡则隋木兰县地若下蔡之黄城与汉阳义阳又何与乎当时北征元有两路吴明彻大军由夀阳趋彭沛而周炅鲁天念辈别取江北蕲黄之地注家于此欠分晓矣予尝有通鑑注辩正二卷于地理纠举颇多非敢排诋前贤聊附争友之义尔身之一字景参见陈着本堂先生集跋通鑑释文自胡景参之注行而史氏释文学者久束之高阁近代藏书家遂鲜有着录者西沚光禄偶得之诧爲枕中之祕顷袁上舍又恺从齐女门蒋氏假得宋椠本令小史钞其副予因得寓目焉史注固不如胡氏之详备而剙始之功要不可没胡氏有意抑之未免蹈文人相轻之习且如秦之范雎本千余切而胡改音虽唐之李芃本蒲红切而胡改居包翻遂使雎睢莫别芃艽互淆岂非以不狂爲狂乎景参以地理名家而䟽于小学其音义大率承用史氏旧文偶有更改辄生罅漏予故表而出之俾后人知二书之不可偏废云跋通鑑总类宋詹事沈枢谥宪敏撰通鑑总类二十卷分二百七十一门嘉定元年枢之季子守潮阳锓版以行楼攻媿爲序之元末江浙行中书省左丞海陵蒋德明分省于吴命郡庠重刻且令都事钱逵求序于周伯琦则至正二十三年秋事也方是时吴中丁兵燹之余日不暇给而行省犹知崇尙古学惧故书之失传而表章之亦可谓贤矣枢字持要安吉州人其事迹不见于史楼氏称其敭歴中外入从出藩年登九秩神明不衰此书葢其挂冠后所爲故以耄期称道不勌称之予所藏本则明万歴中苏杭等处提督织造干淸宫近侍司礼监管监事太监三河孙隆所刊隆在朝尝以是书进御神宗欲镂之尙方不果及出督织造乃刊之吴中云跋续资治通鑑长编李仁甫续资治通鑑长编世所传者仅建隆至治平一百八卷顷年四库馆臣于永乐大典中钞得神哲两朝长编自熈宁三年四月至元祐八年六月自绍圣四年四月至元符三年正月仅廿六年事而卷帙转加于旧葢年代弥近则见闻弥广故也然捜罗旣博遂有一事而重出者如大中祥符八年六月诏自今选人有罪犯者铨司未得定入官资叙并具考第及所犯取旨云云又见于九年六月此类殊不少矣其辨昭宪太后遗命传位太宗无递传光美事又言光美非杜太后所生则恐其有所讳避不如宋史之直笔也文献通考宋艺文志俱云百六十八卷葢以一年爲一卷也而干道四年四月进表称先次写到建隆元年至治平四年閠三月五朝事迹共一百八年计一百八卷写成一百七十五册卷少而册多则有一卷而分数册者矣自治平至靖康六十年当爲六十卷而淳熈元年进表称二百八十卷殆指一册爲一卷耳吴门毕氏经训堂袁氏贞节堂皆有钞本予得假读焉跋宋史自史迁以经师相授受者爲儒林传而史家因之洎宋洛闽诸大儒讲明性道自谓直接孔孟之传嗣后儒分爲二有说经之儒有讲学之儒宋史乃剙爲道学传列于儒林之前以尊周二程张邵朱六子而程朱之门人附见焉豫章延平非程氏弟子以其得程之传而授之朱氏亦附见焉其它讲学宗旨小异于朱氏者则人之儒林不得与于道学其去取予夺之例可谓严矣愚读之而不能无疑焉夫刘彦沖胡原仲刘致中朱子之师也而不与吕东莱陆子静朱子之友也而不与其意以爲非亲受业于程朱者皆㫄支也不得以干正统也而独进张南轩一人南轩非受业于程氏者也南轩与东莱俱爲朱子同志进南轩而屏东莱此愚之所未解也程氏弟子首称游杨吕谢而与叔兄弟独不与以附出大防传故也列传固有附见之例然南轩不附于父二吕独附于兄一篇之中忽变其例谓非有意抑吕乎此又愚之所未解也朱氏门人多矣独进黄榦等六人而蔡元定父子叶味道廖德明祇列之儒林夫蔡氏父子之学自黄直卿外殆鲜其匹而屏之不与道学之例此亦愚之所未解也邵伯温不附于康节传而张戬附于横渠传此亦史例之未一而愚之所未解也尝闻之郑康成云儒者儒也以先王之道能儒其身故儒行之篇载于礼记庄子云以鲁国而儒者一人说者以爲指孔子也周程张朱之学虽高出于后儒方之孔子则有闲矣谓之曰儒又何慊焉韩子云道与德爲虚位故道有君子小人而德有凶有吉自黄老之学兴其徒皆自号道家马枢有道学传二十卷乃列仙集仙传之类尔谓道学之名必美于儒林者非通论也虽然周程张朱之学固高于宋诸儒矣史家欲尊之何如而可曰史家之例凡道德文艺显着者各有专传其列于儒林文苑者皆其次焉者也孔子与七十二弟子史记未尝列于儒林也汉之董仲舒唐之韩愈皆自有传元儒无出许衡吴澄之右者亦自爲传愚以爲周程张朱五子宜合爲一传而于论赞中着其直接圣贤之宗旨不必别之曰道学也自五子而外则入之儒林可矣若是则五子之学尊而五子之道乃愈尊五子不必辞儒之名而诸儒自不得并于五子彼修宋史者徒知尊道学而未知其所以尊也又宋之官制前后不同元丰以前所云尙书侍郞给事谏议诸卿监郞中员外郞之属皆有其名而不任其职谓之寄禄官以爲叙迁之阶而已元丰以后尙书侍郞等皆爲职事官而以旧所置散官爲寄禄官故元丰以后之金紫光禄大夫犹前之吏部尙书也银靑光禄大夫犹前之五部尙书也正议大夫犹前之六部侍郞也太中大夫犹前之谏议大夫也朝请朝散朝奉郞犹前之诸曹员外郞也元人修史者未审宋时更改之由其撰诸臣列传也误以尙书侍郞等爲职事官而一槩存之误以大夫郞爲散官而多删去之不知元丰以前所云散官不过如勲封功臣食邑之类徒爲文具无足重轻史家固宜从略其后改爲寄禄以校官资之崇庳则亦不轻矣若谓寄禄不必书则如尙书侍郎等在宋初亦是寄禄之阶又何须一一具载耶愚意散官不必书而寄禄官不可不书当以元丰三年爲限断跋柯维骐宋史新编读十七史不可不兼读通鑑通鑑之取材多有出于正史之外者又能攷诸史之异同而裁正之昔人所言事增于前文省于旧惟通鑑可以当之朱文公之纲目虽因温公之书无所增益而义例谨严犹能成一家言若薛方山之续通鑑于宋辽金元四史尙未能㝷其要领况在正史之外乎柯氏宋史新编较之方山用功已㴱义例亦有胜于旧史者惜其见闻未广有史才而无史学耳后之有志于史者旣无龙门扶风之家学又无李淑宋敏求之藏书又不得刘恕范祖禹助其讨论而欲以一人之精力成一代之良史岂不难哉跋陈黄中宋史稿吴门陈征士和叔宋史稿本纪十二志三十四表三列传一百七十共二百十九卷其纠旧史之失谓韩琦与陈升之王珪同传薰莸无别陈东欧阳澈与宋季一僧一道士同传儗不于伦康保裔战败降契丹官节度使事见辽史而以冠忠义杜审琦卒于天成二年而以冠外戚凌唐佐本纪旣书降金而又入之忠义李谷窦贞固皆五代遗臣入宋未仕不应立传皆确不可易于姦臣传进史弥远嵩之而出曾布颇与鄙意合若王安石之立新法引佥人虽兆宋祸而本无姦邪之心郑淸之虽党于弥远其在相位亦无大恶和叔俱以姦臣目之未免太甚矣此稿增删涂乙皆出和叔手迹然前后义例不能画一纪传无论赞志无总序葢犹未定之稿较之柯氏新编当在伯仲之闲耳跋隆平集隆平集坊本字画俗劣妄加圈点尢爲可憎予家所藏乃董氏万卷堂刊本前有绍兴十二年赵伯衞序序称曾大父淄王者讳世雄燕王德昭之曾孙也句容之茅山有常宁鎭宋天禧元年所置见于景定建康志予游三茅尝至其地宋史地理志云句容天禧四年改名常宁似改县名爲常宁矣句容名县自汉迄今未之有改此集郡县篇亦无改常宁县事不审史家何以舛误乃尔跋宋太宗实录宋太宗实录八十卷集贤院学士钱若水撰今吴门黄孝廉荛圃所藏厪十二卷且有脱叶每卷末有书写人及初对覆对姓名书法精妙纸墨亦古于宋讳皆阙笔卽愼敦廓筠诸字亦然予决爲南宋馆阁钞本以避讳验之当在理宗朝也其中与宋史互异如李从善伪封郑王郑作邓年四十八作五十苏易简妻弟崔范作妻兄刘遇沧州淸池人作浮阳汉州刺史汉作溪蔚州防御使蔚作郁洮州团练使洮作应刘庭让浩州团练使浩作涪陈从信年七十三作七十二皆当以实录爲正刘廷让避太宗讳改名宋史阙而不书亦当依实录增入跋九朝编年备要陈平甫九朝编年备要三十卷不载于宋史蓺文志唯直斋陈氏尝着于录而又讥其去取无法近时秀水朱氏乃亟称之予读其书有大字有分注略仿紫阳纲目之例而以宋人述宋事不敢过爲褒贬之辞且书成于南渡之世故老旧闻未尽散失闲有可补正史之阙者较之陈桱商辂辈诚远胜之矣至如唐主景北汉主钧同爲敌国而钧书卒景书死同一高丽王也而徽与运书卒颙与俣书死此则义例之乖刺者又不能曲爲之讳也卷首有建安眞德秀长乐郑性之直敷文阁林岊三序岊字仲山福州长乐人淳熈十四年王容㮄进士开禧三年三月除祕书郞七月除着作佐郞以祖讳改除祕书丞十月出知衢州见中兴馆阁续录又予初于袁又恺斋假读此书病其末卷多阙字又借张沖之手钞本校勘则所阙正同攷宋史理宗纪端平二年三月乙未诏太学生陈均编宋长编纲目补迪功郞卽是此书但经进时更其名耳而直斋书录犹仍旧名书卒颙与俣书死此则义例之乖刺者又不能曲爲之讳也卷首有建安眞德秀长乐郑性之直敷文阁林岊三序岊字仲山福州长乐人淳熈十四年王容㮄进士开禧三年三月除祕书郞七月除着作佐郞以祖讳改除祕书丞十月出知衢州见中兴馆阁续录又予初于袁又恺斋假读此书病其末卷多阙字又借张沖之手钞本校勘则所阙正同攷宋史理宗纪端平二年三月乙未诏太学生陈均编宋长编纲目补迪功郞卽是此书但经进时更其名耳而直斋书录犹仍旧名葢未进御之前已刊行伯玉所见与今本当不异但今本标题称皇朝而伯玉改称九朝何也据眞郑林三序似平甫别有举要一书今刊本编年之下空两格岂所阙者卽举要两字欤当访之知者跋大金国志大金国志四十卷卷首有表题云宋端平元年正月十五曰淮西归正人改授承事郞工部架阁宇文懋昭上新城王尙书贻上谓是宋人伪造予读其词称蒙古爲大朝曰大军曰天使而于宋事无所隐讳葢元初人所撰其表文则后之好事者爲之而嫁名于懋昭者也钱遵王举其直书差康王出质详列北迁宗族以爲无礼于其君而讥端平君臣漫置不省今攷志所载指斥之词尙有甚于此者卽其以大金爲称亦可知非当时经进之本矣跋元名臣事略予始读元史至四杰事喟然而叹曰甚矣文辞之不可已也四杰之在元初其功等尔独木华黎有家传有碑故史载其事首尾完具博而术博尔忽二人则以子孙有显者托于阎复元明善之碑史犹能书其氏族世系赤老温则泯然失其传矣史家以爲早死无后以予攷之非无后也赤老温之后仕宦固未尝绝而不能述先人之勋阀托于文词以不朽虽有后亦与无后等也后读祕史述赤老温之父鎻儿罕失刺翼戴元祖于微时泰赤乌之难微夫人之力几不免继又读虞文靖黄文献两公集乃知逊都思氏之文献非尽无征特明初修史诸臣于实录之外惟奉苏氏名臣事略爲护身符其余更不采访遂使世家汗马之勋多就湮没尔厥后金华窜死乌伤非命母亦作史之孽欤跋元祕史元太祖剙业之主也而史述其事迹最疏舛惟祕史叙次颇得其实而其文俚鄙未经词人译润故知之者尟良可惜也元之先世谱系史亦缺略据祕史乃知太祖之大父葛不律始自称合罕史称葛不律寒寒当爲罕方与它文一例葛不律殁遗言以叔父之子俺巴孩代领其衆是爲泰赤乌氏卽史所称咸补海罕也俺巴孩爲金人所杀诸部又立葛不律之子忽都刺爲合罕此皆元史所未详也太祖少与泰赤乌有隙爲泰赤乌所执欲杀之太祖伺守者隙逃去鎻儿罕失刺匿之家乃得免鎻儿罕失刺者赤老温之父史旣不爲赤老温立传而鎻儿罕失刺之事亦不着于本纪亦阙漏之甚者也蔑儿乞部故与烈祖有怨闻太祖在不儿罕山袭掠之虏夫人宏吉刺氏太祖求救于克烈王罕王罕资太祖兵与札木合合兵击之悉收其所掠太祖遂与札木合合营札木合者太祖之疏属太祖幼时同嬉戏称安荅者也居岁余札木合复疑之乃乗夜去诸部多弃札木合从太祖者遂议立太祖爲成吉思合罕纪皆不书而忽书麾下搠只与札木合部人构怨一事系于帝方幼沖云云之下此大误也当太祖幼时势甚微弱赖王罕札木合二人假以徒衆羽翼渐成始立名号纪但云丙寅岁羣臣上尊号曰成吉思皇帝不知成吉思罕之号葢已久矣其后遣使诮责按弹火察儿等谓昔者吾国无主汝等推戴吾爲之主者正指此事也先称合罕者一部之主后称皇帝乃爲羣部之主岂可略称罕一节而不书乎纪又云哈荅斤部散只兀部朶鲁班部塔塔儿部宏吉刺部闻乃蛮泰赤乌败皆不自安会于阿雷泉斩白马爲誓欲袭帝及汪罕宏吉刺部长迭夷恐事不成潜遣人告变帝与汪罕逆战于盃亦烈川大败之其下文又云宏吉刺部欲来附哈撒儿不知其意往掠之于是宏吉刺归札木合部与朶鲁班亦乞刺思哈荅斤火鲁刺思塔塔儿散只兀诸部会于犍河共立札木合爲局儿罕盟于秃律别儿河岸誓毕驱士卒来侵抄吾儿知其谋以告帝帝卽起兵逆战破之札木合脱走宏吉刺部来降据祕史则此两条本是一事当时从札木合者实有十一部立札木合爲罕将以拒王罕与太祖也而乃蛮泰赤乌之败则在札木合等散去之后纪所书傎倒复沓皆不足据论次太祖太宗两朝事迹者其必于此书折其衷与跋元圣政典章此书题云大元圣政国朝典章凡六十卷首诏令次圣政次朝纲次台纲次六部书成于至治之初故称英宗爲今上皇帝也其后又有至治二年新集条例三册仍冠以大元圣政典章之名前后体例俱准旧式而不分卷第予初至都门闻一故家有此书往假读之祕不肯示后十年吾友长洲吴企晋以家藏钞本见赠纸墨精好如获百朋追忆往事不胜独孤东屏之叹跋元氏略攷氏族于辽金难矣而于元尤难辽惟耶律萧两族金虽有白号黑号之别然皆系姓于名犹不至混淆元之蒙古七十二种色目三十一种但以名行不兼称氏读史者病焉秀水万孝廉循初撰元氏略汪吏部康古亟称之予假观殊不逮所闻如罕禄鲁卽哈刺鲁北庭卽畏吾唐兀卽西夏循初皆析而爲二泰定后八八罕氏本瓮吉刺氏非别有八八罕氏姚燧撰阿里海牙碑云妣夫人独坚唿突卢夫人帖力阎复撰广平王碑云夫人抄眞夫人秃忽鲁皆称其名而误以爲氏又阿刺瓦而思之曾孙阿合马与姦臣传之阿合马本二人而误以爲一且其取材自正史而外不过滋溪苏氏南村陶氏两家葢艹剙而未及成书者也跋通典杜岐公撰此书于贞元中故称德宗爲今上而州郡篇书恆州爲鎭州且云元和十五年改爲鎭州此后人附益本书于恆字初不避也刑制篇十恶六曰大不恭注云犯庙讳改爲恭按唐诸帝无名敬者前卷卽有大不敬字读此一条乃宋人传写添入非本文也州郡篇改豫州爲荆河州或称蔡州改豫章郡爲章郡括苍县曰苍县皆避当时讳今本或于荆河下添豫字又有直书豫州豫章者皆校书之人妄改也书中虎牢皆避讳作武牢而州郡篇汜水县下直书虎牢且有获虎字又如韩擒虎或作擒武或作擒虎仕宦不止执虎子或作兽子或作虎子皆后人妄改又改之不尽也跋唐大诏令予读唐书十一宗诸子传嘉王运贞元十七年薨而德宗纪贞元十七年文宗纪开成三年两书嘉王运薨疑其必有一误古称三占从二则以爲贞元者或可信兹读宝歴元年南郊赦文有云亚献嘉王运终献循王遹各赐物一百匹则敬宗时嘉王尙无恙其薨年必在开成而断非贞元可㴱信而不疑矣史传中重复踳譌若此者甚多顾安所得唐人文字而悉爲疏通证明之耶此书凡百有卅卷缺弟十四至廿四弟八十七至九十八四库书目所缺正同世闲葢无足本矣跋皇祐新乐图记皇祐新乐图记三卷朝奉郞前尙书屯田员外郞轻车都尉赐绯鱼袋阮逸承奉郞守光禄寺丞充国子监直讲同详议修制大乐胡瑗奉圣旨撰总叙诏旨篇弟一律吕图弟二黍尺图弟三四量图弟四权衡图弟五镈钟图弟六特磬图弟七编钟图弟八编磬图弟九晋皷图弟十三牲鼎图弟十一鸾刀图弟十二毎图系以说皆标臣逸臣瑗名宋史蓺文志但题逸一人而已乐志皇祐五年九月御崇政殿召近臣宗室台谏省府推判官观新乐并新作晋皷乃以瑗爲大理寺丞逸复尙书屯田员外郞葢此书进御之后瑗由光禄丞转大理而逸亦叙复前官也儒林传皇祐中驿召瑗逸与近臣太常官议兴作乐事岁余授瑗光禄寺丞国子监直讲乐成迁太常寺丞与乐志异太常殆大理之譌与跋大金集礼大金集礼四十卷周漪塘黄荛圃两家抄本皆云卷十二至十七元有阙文又卷廿六卷卅三元阙今捡弟十弟十一两卷系夏至祭方丘之仪篇中有云如圆丘仪则此两卷之前巳阙圆丘仪矣其目录次序恐未足信此书虽无序文不知纂辑年月要必成于大定之世故于雍字称御名而不及明昌以后事独补阙文一叶有明昌承安泰和及世宗庿号葢后人取它书搀入非集礼元文也跋职官分纪富春孙逢吉彦同职官分纪五十卷葢因杨侃职林一书而广之虽爲四六家隶事而作然所载元祐官品令亦攷官制者所宜采也秀水朱氏濳采堂钞本今归吴门周漪塘氏辛亥秋借读一过恨当时钞手不精乌焉亥豕之譌难以究诘第三十八卷内错简予以意改正几于天衣无缝不觉拊掌称快邢子才云日思误书更是一适非虚语也跋宰辅编年录宰辅编年录二十卷起建隆庚申讫嘉定乙亥首尾晐备永嘉徐自明所撰宝祐丁巳子居谊知永福县镌板县学序之者宝章阁学士陆德舆龙图阁学士知西外宗正事赵◍◍集英殿脩撰陈昉福建转运判官章铸凡四人予家所藏则明万歴戊午河南督学副使吕邦燿刊本也自明字诚甫号慥堂官太常博士终零陵郡守予读都氏练川图经载南宋知县有金华徐自明与诚甫同姓名而籍贯异计其时代亦稍后葢别是一人犹之知嘉定县者有钱塘杨万里非诚斋也知平江府者有永嘉陈均非平甫也知南海县者有晋江王应麟非厚斋也跋翰苑羣书洪文安公翰苑羣书于唐宋学士题名捜访几备所阙者唐僖昭以后三十余年宋熈宁以后六十年若淳熈以后则留以待后人之续入者也予曾于永乐大典中钞得中兴学士院题名则自淳熈至嘉定卌余年闲词臣拜罢姓名悉具当取以补此书所未及唯熈宁至靖康宝庆至德祐纪载阙如攷诸正史稗官及名人文集尙可得什之六七假我数年当补缀成之以备玉堂故事聊附数言以当左券跋麟台故事宋时翰林与馆职各有司存钱文僖之金坡遗事李昌武之翰林杂记洪文安之翰苑羣书何同叔之中兴学士院题名此翰林故事也宋匪躬之馆阁录罗畸之蓬山志程俱之麟台故事陈骙之中兴馆阁录此馆职故事也馆职亦唿学士乃侪辈相尊之称如武臣例称太尉耳非眞学士也翰林掌制诰馆职典图籍班秩不同职事亦异然馆职之名亦再变宋初沿唐旧以昭文国史集贤爲三馆昭文有学士有直馆集贤有学士有直院有校理史馆有修撰有直馆有校勘学士不常置自直馆以下皆馆职也太宗时又建祕阁设直阁校理校勘与三馆并列故有馆阁之称元丰改官制罢三馆职事归之于祕书省其官曰监曰少监曰丞曰祕书郞曰着作郞曰着作佐郞曰校书郞曰正字自丞郞以下皆爲馆职矣若元丰以前校书正字着作但爲虚衔其秩甚卑州郡幕僚与知县皆得带之非若后来之淸要也前后官称旣改后之言官制者漫不能辩因读此书爲略叙之唐时尝改祕书爲麟台故北山以名其书跋中兴学士院题名唐时翰林爲掌制之地选工于文学者以它官入直无不除学士者其久次则爲承旨学士职要而无品秩当时但以爲差遣非正官也宋初亦沿唐制太祖太宗朝闲有以它官直学士院者然不常设元丰改官制以后学士之名渐重于是有直学士院权直学士院翰林院权直之称南渡以后眞除学士者益鲜矣新唐书云学士无定员然白居易诗已有同时六学士之句五代会要载开运元年勅翰林学士与中书舍人旧分爲两制各置六员是唐五代皆以六员爲额也宋初学士亦六员至和初刘沆爲相典领温成皇后丧事以王洙同其越礼建明员外用之其时学士遂有七人南渡学士不轻授多以它官直院然在院不过二员或三员其员额不审何时裁省史家失于讨论亦疏漏也后读洪文安翰苑遗事称元祐元年七月诏从承旨邓温伯之请学士如独员每两日免一宿候有双员卽依故事则其时学士之员已不多矣跋两房题名录两房题名录者眞定梁维枢所撰明时部院寺监诸司皆有题名碑内阁在禁地故题名阙焉维枢始攷而录之又以阁臣之属有中书舍人有翰林典籍亦有以它官入办事如徐叔明归熈甫者故以两房该之云中书舍人在唐宋爲词臣之荣选与学士对掌内外制谓之两制明太祖罢中书省而别设中书科主书写诰勅秩正七品其后又有文华殿中书舍人主书写扁联武英殿中书舍人主绘画而内阁亦有中书舍人若古之省掾葢其时称中书者凡四而中书科则三甲进士以选授大臣子弟以廕授举人有军功者亦闲授焉四者之中较爲淸选两殿舍人则考授者少纳粟者多而武英之选尢轻内臣得而统属之两房则有撰文办事之分举人监生译字生皆得考授而进士亦闲有授者嘉隆以后阁权重而中书亦或倚以作姦由于出身之滥也我朝康熈初始专用进士举人试而后授由是资望出中书科之右而跻九列登方面者彬彬然盛矣大昕以召试登薇省从前辈卢召弓假得此书钞而存之因题其后跋元统元年进士题名录此元统元年进士录录前当有读卷监试执事各官衔名今惟存监膳供给◍造公服数人余皆失之矣是年岁在癸酉以十月改元故列传或书至顺四年其实一尔元自延祐设科赐进士五十有六人嗣后逓有增加无及百人之额者是科增至百人史家以爲科举取士莫盛于斯者也廷试进士例以三月七日是年顺帝以六月卽位故廷试移在九月三日此亦当书于选举志者得此可以补元史之阙是㮄蒙古色目五十人汉人南人五十人右㮄弟三甲弟十名字彦辉而名残缺末笔似歹字曵脚以元史忠义传证之当爲塔不台台与歹元人多通用辉亦与晖同也李齐贯保定路祁州蒲阴县匠户而史云广平人丑闾贯昔宝赤身役唐兀氏而史云蒙古氏皆当以录爲正㮄中有两丑闾两脱颍敏安达尔与明安达耳音亦相同葢元人不以同名爲嫌故其时秦王伯颜方专政而进士亦有伯颜也此百人之中元史有传及附见者凡十人余阙月鲁不花李齐聂炳塔不台明安达尔丑闾皆以忠义彪炳史䇿而成遵之政绩张桢之谠直宇文公谅之文学亦卓卓可称此足以征科举得人之效矣濳研堂文集卷二十八门人袁廷梼校字潜研堂文集濳研堂文集卷第二十九潜研堂文集卷二十九嘉定钱大昕题跋跋水经注新校本吾友戴东原校刊水经于经注混淆之处一一釐正可谓大有功于郦氏矣但此书屡经转刻失其本眞顷偶读涔水注云东北流迳城固南城北义熙九年索遐爲果州刺史自城固治此故谓之南城因思六朝无果州之名必是梁州之譌再捡温公通鑑是年果有索邈爲梁州刺史邈与遐字形相涉要其爲梁州无疑也又捡宋书州郡志谯纵时刺史治魏兴纵灭刺史还治汉中之苞中县所谓南城也索邈爲刺史正在谯纵初平之后宋志有城固无苞中然则郦注之城固南城其卽苞中欤跋方舆胜览此书所载祇南渡偏安州郡故元时书坊刊本特标混一之名然元刻出于坊贾每路厪寥寥数言不若和父之详赡也其云某路领州若干者统府州军监计之与宋史地理志亦不尽合志称利州路南渡后府三州十二军二而此云利州东路十州利州西路八州并之得十八较宋志多一州葢併劒门关数之也志云熙宁五年以劒门关劒门县复隶劒州据此则南渡以后劒门仍别于劒州矣跋元大一统志残本戊子春从南濠朱氏假元大一统志残本厪四百四十三翻大字踈行殊可爱每册钤以官印验其文则处州路儒学敎授官书也元时幅员最广兹所存者惟中书省之孟州河南行省之郑州襄阳路均州房州南阳嵩州裕州江陵路陜州路陜西行省之延安路洋州金州鄜州葭州成州兰州会州西和州江浙行省之平江路江西行省之瑞州路抚州路又皆散佚不完以全书计之特千百之什一尔攷元时大一统志凡有两本至元二十三年集贤大学士行祕书监事札马刺丁言方今尺地一民尽入版籍宜爲书以明一统世祖嘉纳卽命札马刺丁与祕书少监虞应龙等蒐辑爲志二十八年书成凡七百五十五卷名大一统志藏之祕府此初修之本也成宗大德初复因集贤待制赵忭之请作大一统志元史载大德七年三月戊申卜兰禧岳铉等进大一统志赐赉有差此再修之本也此本卷首题集贤大学士资善大夫同知宣徽院事孛兰肸昭文馆大学士中奉大夫祕书监岳铉等上进正大德所修者史以孛兰肸爲卜兰禧译音之转也又按至正六年中书右丞相别儿怯不花等奏大一统志于国用尤切恐久湮失请刻印以永于世许有壬受诏制序其文略不及大德重修事似当时所刻者乃是至元本非卽此本此本序文目录皆阙佚其刻印年月卷帙次第无可攷传闻康熙闲刑部尙书崑山徐公干学奉敕修大淸一统志开局于吴之洞庭山借内府书有元大一统志残本二十余册徐公志稾今在史局所借之书度已归中祕而未闻有见之者兹读朱氏所藏因钞其副而书之后云跋元混一方舆胜览元混一方舆胜览三卷无撰人姓名葢书肆所刊其文简陋然今时流传者已少矣元史地理志大都路领州十此云州九者龙庆州本缙山县属上都路之奉圣州延祐三年始升爲州故也成宗纪至元三十一年复立平阳之芮城陵川等县葢元初二县曾废此书泽州无陵川县解州无芮城县可证其刊于世祖朝而书中又有冀宁晋宁之名系大德中所改则刊成之后别有窜易要皆书肆射利者爲之而不自知其牴啎也大宁路有霍州景州史志无之此书亦未详其沿革姑记之以俟攷跋干道四明图经校书之难如扫落叶予初读三国志虞翻传注有候三字卽疑当爲鄮候当爲莫候反后见内府本校正果如予言乃其下又有处士邓卢叙一人邓非会稽属县亦恐是鄮之譌而未有它文证之顷见干道四明图经于鄞县人物有云虞叙弟犯公宪自杀乞代见会稽典录乃知南宋本果是鄮字㴱喜予言之不妄然后来胡榘袁桷修四明志竝无叙名又知鄮之譌邓亦宋元本已然矣虞卢字形相似正史屡经翻刻图经亦系转写之本未敢决其然否俟再攷之跋新安志汪廷俊世所指爲姦人也罗端良入之先达传初无微词后儒亦不以病罗氏葢郡县之志与国史不同国史美恶兼书志则有褒无贬所以存忠厚也公论所在固不可变黑爲白而桑梓之敬自不能已袁伯长四明志于史同叔但叙其歴官而云事具国史与此同意汪尙有善可称史则其恶益着故文稍异尔志成于淳熙二年朱晦翁名位未显且见存不在立传之例而于韦斋传末称其读书求志有四方学者推尊之语亦见其倾倒于朱也今本进士题名篇于朱名下注太师徽国文公六字则后人所加跋三山志梁克家三山志四十卷宋史艺文志谓之长乐志其实一书也今本作四十二卷其弟卅一弟卅二两卷进士题名乃淳祐中福州敎授朱貔孙续入攷目录本附于弟卅之后但云弟卅中弟卅下未尝辄更旧志卷弟后人析爲四十二者又非貔孙之旧矣志成于淳熙九年五月而知府题名增至嘉定十五年它卷闲有阑入淳祐中事者皆后人随时儳入也宋史本传于干道罢相以观文殿大学士知建康府之后卽云淳熙八年起知福州据志克家于淳熙六年三月以资政殿大学士宣奉大夫知福州则传称八年者误志又书八年五月复观文殿学士此卽史所载赵雄奏欲令再任降旨仍知福州事是时克家莅任已满二年故有再任之旨因复其职名史误以再任之年爲初任之年则甫经到任不当云再任矣且克家于罢相时已除观文殿大学士越数年起知福州止带资政殿大学士又二年始复观文殿学士仍无大字则知建康以后必有落职奉祠之事而传皆阙之世人读宋史者多病其䋣芜予独病其缺略缺略之患甚于䋣芜卽有范蔚宗欧阳永叔其人䋣者可省缺者不能补也因读此志爲之喟然跋吴郡志范文穆公爲吴郡志叙述讫于绍熙三年公殁后郡守具木欲刻矣或譁言是书非石湖笔遂弗刻而藏之学宫绍定初李寿朋守平江从范氏求公遗书得数种而斯志与焉以校学宫本无少异乃议刊行并增入建置百万仓嘉定新县许浦水军顾迳移屯诸事赵汝谈爲之序今世行本第十一卷牧守题名增至淳祐七年第二卷亦增入淳祐已酉一条又非绍定元刻矣跋云闲志云闲志三卷宋绍熙四年知秀州华亭县杨潜所撰预纂修者胡林卿林至朱端常皆县人也华亭立县始于唐天宝闲宋改隶秀州实兼今松江一府之地宋人县志存于今者惟剡录与此尔吴松江入海之口曰黄浦相传以春申君得名予尝辨之谓卽古之沪渎黄与沪声相转也吾邑西南三十里有黄渡鎭吴松江所经土人亦指爲黄歇渡处攷郏亶水利书本名黄肚世俗传春申之迹皆出后人傅会此志南宋人所修有沪渎江无黄浦益信吾言之不妄跋会稽志会稽志者宋庆元闲直龙图阁沈作宾守郡因通判施宿之请延郡士冯景中陆子虡等编次及华文阁待制赵不迹宝文阁学士袁说友相继爲守始克成书而放翁先生爲之序子虡卽放翁之长子书成之岁则嘉泰元年也宋史艺文志有沈作宾赵不迹会稽志二十卷又有陆游会稽志二十卷前后重见实卽一书攷放翁序但云参订其槩遽以爲陆所撰未免失其实矣陆氏家世贵显放翁父子预修此志而传人物祇及左丞佃一人古人志乘皆寓史法不私其亲如此近代士大夫一入志局必欲使其祖父族党一一厠名卷中于是儒林文苑车载斗量徒爲后人覆瓿之用矣跋剡录此录述先贤传而不及宋代人物其所录王谢诸公游迹虽尝至剡亦非剡产金庭丹水闲人物可传者葢寥寥矣疎寮未通前代官制援引史传偶有刊落便成疻痏如谢幼度初爲征西将军桓豁司马以叔父安举征还拜建武将军兖州刺史领广陵相监江北诸军事此晋书所载也幼度本爲征西府司马其时任征西将军者爲桓豁幼度特豁之幕僚尔今删去桓豁司马四字则似幼度先已爲征西将军矣岂非大误乎幼度以太傅特荐始得专阃所加建武军号班次尙在征西之下岂容初年便承重任此事之显然者若依史家省文但可云征西司马而已书中屡称先公翰林葢似孙爲文虎之子其称袁虎爲袁彪亦是避其家讳也跋宝庆四明志宝庆五年尙书庐陵胡榘仲方知庆元府命贑州录事参军罗濬修四明志罗亦庐陵人也其书首郡志十一卷次鄞志二卷奉化志二卷慈溪志二卷定海志二卷昌国志一卷象山志一卷合之得廿一卷书成于史弥远枋国之日故其父浩得佳传浩老成忠厚不居宠利在南渡诸相中本自表表世徒訾其沮张浚用兵一事不知符离之役张以轻进而无功则史之持重爲可取朱文公作张魏公行状颇诋浩浩不怒而转荐之其器量更非寻常可及未可以子之权姦併其父而抑之也志修于宝庆而卷内叙事往往及绍定端平嘉熙淳祐宝祐葢后人次弟增入非宝庆元刻本跋开庆四明续志四明志乗见于宋史者惟张津四明图经十二卷今略存于四明文献中已非足本若胡榘之四明志廿一卷吴潜之四明续志十二卷史家俱失书葢宋志于地理一门采摭多不备也续志成于开庆元年出庆元府学敎授梅应发沿海制置司主管机宜文字刘钖二人之手前八卷皆述吴濳在任政绩而以吟藳二卷诗余二卷附焉葢吴氏一家之书非志乗之体矣予所见者鄞县卢氏袌经楼所藏宋椠本跋景定建康志景定建康志五十卷宋沿江制置使知建康府马光祖在任日令幕僚豫章周应合淳叟撰次建康思陵驻跸之所守臣例兼行宫留守故首列留都录四卷又六朝南唐都会之地兴废攸系宋世列爲大藩南渡尤称重鎭故特爲年表十卷经纬其事此义例之善者古今人表传意在扶正学奖忠勲不专爲一郡而作故与它志之例略殊淳叟自江东帅幕入爲史馆检阅官首言李璮以山东来归急而求我倘借援无功彼败我辱招衅之道梁武在位四十余年卒堕此计陛下不宜复蹈前辙又言所在买公田皆择民上腴低直以酬又欲令卖田之主抱佃输租岁或荒歉田主当割它租以偿它租旣竭归于耕夫耕夫逃亡归于鄕役可谓获近效而忘远虑忤贾相意嗾言者劾去之官至朝议大夫知瑞州而卒葢宋季豪杰之士而宋史不爲立传此书又不入艺文志文献无征史臣不得辞其责也跋咸淳毗陵志史能之毗陵志不载于宋史蓺文志近世藏书家如钱遵王朱钖鬯皆未之见曩予于吴门访朱文游见插架有此亟假归录其副尙阙后十卷戊申夏始假西庄光禄本钞足之然第二十卷终不可得矣能之四明人直华文阁弥巩之子其名附见弥巩传而不着其歴官据此志葢以咸淳二年由太府寺丞知常州也跋至元嘉禾志嘉禾志修于前至元甲申至戊子岁刊行其时江南初入版图惟沿革城社户口赋税学校廨舍邮置数门稍有增改其余大率沿宋志之旧文耳卷凡三十有二碑志题咏居其大半而守令题名阙焉据唐天麟序当有四十五门今数之止四十有三疑非足本也志载吴越静海鎭遏使朱府君碑云宝大元年秋七月终于静海官舍以其年岁次甲申十一月六日厝于开元府海盐县德政鄕通福里澉墅村之原甲申卽后唐同光二年也吴越虽自改元而碑文但称天下都元帅吴越国王未尝私立名号其纪元亦但行于国中此所以异于吴蜀南汉而终得保其家邦欤跋齐乗古今地名似同而异者多矣苏建封平陵矦非扶风之平陵也班超封定远矦非临淮之定远也汉献帝封山阳公非淮安之山阳亦非汉之山阳郡也卽以齐地言之今之淄川非汉菑川国今之昌邑非汉昌邑国思容亦旣知之矣匡衡封乐安矦本在临淮僮县而思容以千乗之乐安当之此亦千虑之一失也跋杨譓崑山郡志崑山县也元成宗元贞二年升爲州故履祥书有郡志之名延祐中移州治于太仓故有旧治新治之别新治今太仓州城旧治则今县也至正中仍徙州旧治则履祥已不及见矣铁厓序称二十二卷今按之止六卷首尾完具岂铁厓所见乃别本耶此书世罕传本嘉庆丁巳十月假同邑陈孝廉妙士所藏旧钞本读之叹其简而有要爰缀数言于末跋玉峯志予先世自常熟双凤里徙家嘉定西鄕逮予八传矣嘉定本崑山地宋南渡始析爲县征吾鄕掌故者泝而上之当求诸崑山而宋元志乗访寻终不可得意常恨之今春闻袁又恺购得凌万顷边实玉峯志及实续志亟假归读之志成于淳祐壬子续志成于咸淳壬申皆在析县以后不叙嘉定事然徧览近代藏书家目录均未之及乃知天壤闲奇祕之物固自不乏特未遇波斯不免埋没于瓦砾耳宋世士大夫宦成之后往往不归故鄕而举子亦多就寄居求解此志所载人物如王绹刘过吴仁杰陈宗召敖陶孙张汇赵监乐僃辈皆寓公也王葆传称崑山自孙载登第甲子一周而葆继登第邑人美之今检进士题名则孙后王前尙有龚程龚况唐辉黄伟衞阗张德本六人殆皆由寄居登第而不由本县申送者乎凌万顷字叔度景定三年进士太阳羡人其父爲颜氏壻因家焉边实本开封人枢密直学士肃七世孙自高祖以下始居于此志旣爲其曾祖惇德立传而续志复爲自序一篇追本得姓之始遥遥华胄敷衍于言难免汰哉叔氏之讥矣跋成化四明郡志此志明天顺闲宁波府知府孝感张瓒延郡人杨实重修凡十卷刻未半而瓒迁去继之者爲莆田方逵寔督成之竣事于成化四年安成刘釪爲之序本名四明郡志今刊本改爲宁波乃后人所爲其改换㾗迹尙存也王文恪公撰姑苏志旣成杨礼部循吉讥其不通或请其说曰此苏州府志也而云姑苏名不正矣文焉得通乎当时传诵其言予谓文恪撰述夫有所受未可非也试卽宋元地志之传于今者言之梁克家之三山志陈耆卿之赤城志杨濳之云闲志非宋之州郡名县名也徐硕之嘉禾志张铉之金陵新志秦辅之之练川志非元之路名县名也高似孙作剡录之时剡巳改名矣志苏州而以姑苏名何渠不可循吉之讥所谓知其一未知其二也史家叙事地名官名当遵时王之制行状碑志亦史之类也若苏州知府而易爲吴郡守施诸志状则爲非法至于诗赋记序自可不拘斯例东坡海市诗称韩文公爲潮阳太守近世何屺瞻㴱诋之此亦祖循吉之说而失之固者也四明有志旧矣明初有明州府志见于文渊阁书目而世无传者此志意在踵武先民故仍其旧名后人因循吉之言易之失作者之意矣题韩浚嘉定县志后此志明万歴中知县淄川韩浚邃之延邑人张应武唐时升娄坚郑闲孟李流芳等所修诸公皆私淑震川以文章名一时故词笔雅驯而攷证殊多䟽舛如官师表大德元年列学正王子昭直学潘刚中名攷子昭尝爲学道书院山长未尝爲州学正其卒在世祖至元二十五年亦不及大德时刚中则宋绍定闲人与元之大德更不相涉不知何以致误也县治之东南俗所称管家桥者予尝泛舟过其下读元人题字始知桥本名通济普福至治元年圆通寺住持明了所建志误作普济桥又不详剙建年月踈矣县治西淸河桥志称泰定中知县高衍孙建衍孙以宋嘉定中宰吾邑志作泰定者乃传写之譌桥柱有至元三年岁在丁丑圆通寺住持善学重建等宇则志亦未之及也又西有靑龙桥则元统二年西隐寺开山住持悦可所建石柱上刻字尙完好可读而志以爲万歴三十三年建误之甚矣娄塘之永寿寺志称宋时土民何氏建庵元祐中吕师说改建爲寺予以师说所撰碑文证之则寺实师说所剙建非因何氏之庵爲之师说宋末大将吕文德之子仕元爲江淮等处财赋副总管其建寺在延祐闲而志误以爲宋元祐葢作志者并吕碑亦未之见矣永寿与何庄本非一地併而爲一当在明初今土人称氷寿曰何庄寺乃相沿之譌志家不之考而妄爲之说如此者殆未能更仆数也跋朝鲜史略元史高丽传叙事最爲踈舛至治以后传袭事迹皆阙而不书何以成一代之信史予读朝鲜史始得其世家以攷正元史之谬史称王焘受其父逊位以皇庆二年四月封高丽国王是年其弟暠立爲世子又云焘传其弟暠今以朝鲜史攷之王璋以至大三年封沈王入朝皇庆二年遣归就国乃请辞位以其长子焘爲征东行省左丞相高丽王而以姪延安君暠爲世子然则暠爲沈王世子非高丽王世子也延祐三年璋请传沈王位于世子暠许之暠所受者沈王非高丽王且受于璋非受于焘而焘之爲高丽王自若也焘以后至元五年薨子祯嗣至正三年薨子昕嗣八年薨以祯庶子㫝嗣十一年诏废㫝而立祯之母弟祺其承袭之次见于朝鲜史班班可考暠虽有夺嫡之志迫于衆议终不得逞而史云焘传其弟暠何其谬乎元史外国传爲史臣宋禧撰而傎倒牵率如此较之宋金二史又逊数筹矣跋长春眞人西游记长春眞人西游记二卷其弟子李志常所述于西域道里风俗颇足资攷证而世鲜传本予始于道藏钞得之邨俗小说有唐三藏西游演义乃明人所作萧山毛大可据辍耕录以爲出邱处机之手眞郢书燕说矣记云辛巳岁十月至塞蓝城回纥王来迎入馆十一月四日土人以爲年㫄午相贺攷回回术有太阳年有太阴年而其斋期则以太阴年爲准又不在弟一月而在弟九月满斋一月至弟十月则相庆贺如正旦焉其所谓月一日者又不在朔而以见新月爲准其命日又起午正而不起子正故此记有十一月四日土人以爲年㫄午相贺之语回回术有闰日而无闰月与中国不同故每年相贺之期无一定也其云斡辰大王者皇弟斡赤斤也太师移刺国公者阿海也燕京行省石抹公者明安之子咸得不也吉息利荅刺罕者哈刺哈孙之曾祖启昔礼也跋文渊阁书目文渊阁书日编号凡二十每号分数厨贮之凡七千二百五十六部首御制实录次六经性理经济次史家次子家次诗文集次类书韵书姓氏法帖图画次政刑兵法筭术阴阳医方农圃次道书佛书而以古今地志终焉其中或一书而数部又不着卷数于撰述人姓名时代亦多缺略故秀水朱氏讥其牵率已甚予攷卷首载正统六年题本称氷乐十九年自南京取回书籍向于左顺门北廊收贮近奉圣旨移贮于文渊阁东阁臣等逐一打点淸切编置字号写完一本名曰文渊阁书目请用广运之宝钤识永远僃照庶无遗失则此目不过内阁之簿帐初非勒爲一书如中经簿崇文总目之比必以撰述之体责之未免失之苛矣跋道藏阙经目录昔惠松厓征君尝爲予言道藏多儒书古本予心识之晚岁归田于金陵借阅朝天宫本于吴门借阅元妙观本粗能记其名目未得钞而入诸笥也袁生又恺与予同好而聚书益勤顷岁购得不全藏本六百余卷又于元妙观借钞约二百卷皆吾儒所当读之书而科仪符箓不预焉可谓搴其精华而遗其糟粕者矣宋藏经目录失传此册乃元人所记合之今所传者可以得宋藏之梗槩跋王氏世谱予妻王氏宋左朝请大夫文毅公葆之十九世孙相传文毅之高祖元实魏国文正公旦之从子始占籍崑山子姓䋣衍阅今六百余年尙多读书能文之士葢三槐之泽远矣予尝见其宗人某所撰世谱第一图舛误殊甚按王氏望凡二十有一其出琅邪太原者皆祖周太子晋十六传至秦大将军翦翦生贲贲生离离之长子元避秦乱迁琅邪是爲琅邪王氏离次子威威九世孙霸居太原晋阳是爲太原王氏谱云周灵王次子晋封于太原徧检传记或云子晋仙去或云以直諌废爲庶人无封太原之事其误一也琅邪之后在晋有太保祥宗正卿览览子丞相导佐元帝中兴所谓王与马共天下者琅邪之王氏也唐侍中永宁公珪史称乌丸王氏葢太原之别支不特非览之后幷非出自琅邪而谱混而一之推求其故葢以唐书宰相世系表琅邪太原二族俱有名珪者琅邪王珪官汉州别驾与永宁公珪之出太原者初非一人作谱者不能㴱考故自珪以上皆取琅邪世系而以永宁之爵易别驾之名名实之淆实始于此其误二也别驾二子曰海曰添永宁公二子曰崇基曰敬直谱取海与敬直二人承珪之下因父名偶同而引两家之子姓以爲骨月有弃有取于义安存其误三也据唐表迈爲添之子而谱以爲海之子其误四也予尝语礼堂鹗起它日改修家乗当断自晋国公祐始旧谱所述上世支派多不可信别爲攷证附于末庶几传信传疑之义两得之矣潜研堂文集卷二十九门人袁廷梼校字潜研堂文集濳研堂文集卷第三十潜研堂文集卷三十嘉定钱大昕题跋跋星经甘石书不见于班史阮孝緖七录云甘公有天文星占八卷石申有天文八卷今皆不可见矣世所传星经乃后人伪托采晋隋二志之文成之词意浅近非先秦书也予尝谓史公天官书古奥自成一种文字此必出于甘石之传非龙门所能自造后之言天象者舍史汉而别求甘石之经是弃周鼎而求康瓠矣明人刻汉魏丛书题云汉甘公石申撰尤爲谬妄史公称齐有甘公魏有石申皆在战国时非汉人也跋秦九韶数学九章此书言淳祐丙午十一月丙辰朔初五日庚申冬至初九日甲子此九韶据当时歴日确乎可信者也而元郝经纬亢行载丙午岁十一月十五日辛未星异则是月当爲丁巳朔相差一日葢元初承用金赵知微术置朔与宋朔不尽合而前人未有攷及此者予方葺四史朔闰攷喜而录之此书有立天元一法与李冶测圆海镜所衍立天元一法本不甚同且九韶自序末题淳祐七年九月而李氏书成于戊申岁相去不过一年其时南北隔绝撰述无缘流通李氏自言本于洞渊则非得于九韶矣或云敬斋用九韶法岂其然乎跋太平御览太平御览一千卷目录十五卷宋翰林学士李昉扈蒙知制诰李穆太子詹事汤悦太子率更令徐铉太子中允张洎左补阙李克勤左拾遗宋白太子中舍陈鄂光禄寺丞徐用宾太府寺丞吴溆国子监丞舒雅少府监丞李文仲阮思道等奉敕刊脩太平兴国八年书成上之自古类事之书未有富赡如此者也其皇王偏霸二部进曹魏而退蜀吴尊拓拔而黜江左正宇文而闰高齐未免偏私而不得其平五代十国并不预偏霸之列职官则翰林学士节度观察诸使竝阙焉详于远而略于近皆体例之可议者也跋武经总要武经总要宋天章阁待制曾公亮等奉勅撰仁宗御制文序其端不着年月陈直斋以爲庆歴四年攷丁度除参知政事在庆歴六年八月则序当在六年以后也此书所列兵法祇是书生常谈而边防一门于河北河东陜蜀荆湖两广沿边州军城砦鎭铺四至道里了若指掌且于契丹西夏所设州军皆访求而详录之洵可爲攷地理之一助跋重修政和证类本草宋成都唐愼微审元集证类本草三十卷政和中上诸朝诏中使杨戬总工刊写又命医学提举入内医官曹孝忠等校正润色之名曰政和新修经史证类僃用本草元初平阳张存惠魏卿因龎氏刊本重加攷订以寇宗奭衍义附之原本图像失眞者据所见更写焉题爲重修证类本草刊成之时岁在己酉距金亡已十有六年而存惠自记称泰和甲子下己酉冬犹有不忘故国之思序之者麻革信之跋其后者刘祁京叔皆金源遗老然则存惠亦奇士而隐于医者也跋太乙统宗宝鑑王肎堂笔麈载此书云上元甲子距大德七年癸卯岁积一千一十五万五千二百一十九年予今所见卷首有大德癸卯晓山老人序葢卽其人所撰而不题姓名其算积年至明正德丁丑止则后人续增非元本也求积年术用日法一万五百岁实三百八十三万五千零四十八分二十五秒元和李生尙之以爲暗用授时岁实分秒益日法分以掩蹈袭之迹是固然矣乃其气朔二䇿竟用授时数则仍以万分爲日法不用一万五百爲日法此所谓欲葢弥章者也跋薛尙功钟鼎彝器欵识薛尙功钟鼎彝器欵识法帖二十卷世闲颇有刻本其墨蹟元时爲谢长源所得有周公谨赵子昂柯敬伸周伯温斡克庄达兼善王止仲诸人题识此本乃明人就墨蹟影钞者故行欵字体俱不失眞旧藏虞山钱氏后归吾邑周梁客今爲王鹤溪得之克庄之跋云至正元年后五月廿二日在武林驿以潘云谷墨试张掖刘伯温所遗黄羊尾毛笔伯温者名沙刺班由宿衞起家歴监察御史江浙行省左右司郞中江西肃政廉访使尝与克庄同预修辽金宋三史两公皆河西人当时所称唐兀氏也西北之境有黄羊焉相传西夏有国时尝取其尾豪爲笔岁久亡其法伯温以意命工制之馆阁诸公多爲赋诗葢色目之好事者靑田刘文成公以元统癸酉登第与克庄同时恐不知者以爲卽文成矣鹤溪谓予盍书之以谂后来者予曰诺跋隶续隶续世无足本娄氏汉隶字原碑目一篇次第悉依洪氏今以娄目校曹通政刊本其全阙者永元十六字武君阙铭韩勑别碑两侧题名会稽东部都尉路君阙频阳令宋君残碑晋南鄕太守司马整碑阴靑羊镜铭杨君残碑开通褒斜道碑江州夷邑长卢丰碑酒泉题名也有目而阙其文者司空残碑阴孝子董蒲阙邓君阙冯君开道碑廷尉仲定碑文范先生陈仲弓残碑公乗校官掾王幽题名唐扶碑阴孟郁尧庙碑阴尧庙左侧题字也文存而跋阙者堵阳刘子山碑也文不全而跋存者王元宾碑阴宗俱碑阴也公乗伯乔题名卽高眹石室六题名之一故娄氏不列于目非娄有遗也陈氏宝刻丛编今亦无足本其所引洪氏跋语可以补本书之阙者韩勑后碑两侧题名文范先生陈仲弓碑孝子蕫蒲阙冯君开道碑频阳令宋君残碑雍邱令残画象成王周公画象凡七通但陈所引多删节于元文什厪存六七耳洪氏载魏三体石经左传遗字葢洛阳苏望氏模刻本顷金坛段若膺谛审之知有尙书大诰吕刑文矦之命三篇文错杂其闲向来攷石经者未之闻也跋石刻铺叙去春得宋庐陵曾氏凤墅残帖二册于钱塘今来都门闻益都李南㵎抄得石刻铺叙亟假归手抄而藏之秀水朱钖鬯跋讥陈思宝刻丛编援据不及是编按宏父刻凤墅帖在嘉熙淳祐闲其铺叙诸石刻断手于戊申仲春则淳祐八年也若陈思之丛编成于绍定辛卯计其年月乃在曾帖之前何由得见而引之南宋有雨曾宏父朱所引绍兴十三年知台州事者乃空靑之子避光庙讳以字称者与幼卿非一人顷杭人刻南宋杂事诗径题此书爲曾惇撰则又承朱之误而甚焉者矣朱氏攷稽号称精审犹有此失校书之难如此跋金石文字记崑山顾氏论开成石经缺笔之例自高宗至明皇以祧庙而不讳信矣至文宗讳涵而不缺笔则引古者卒哭乃讳以证生不当讳此攷之未审而强爲之辞也秦汉以后御名未有不避者故汉宣帝诏曰闻古天子之名难知而易讳也今百姓多上书触讳以犯罪者朕甚怜之其更讳询诸触讳在令前者赦之许叔重说文于安帝名亦称上讳卽以唐事言之章怀太子注后汉书于治字皆改易明皇时杨隆礼改名崇礼宪宗时陆淳改名质曷尝有生不讳之令乎文宗本名涵及卽位改名昂旣有改名则旧名固在不讳之条九经无昂字设有之亦必缺笔也亭林偶未检唐史本纪以意揣度遂有此失跋百川学海荟稡古人书併爲一部而以已意名之始于左禹钖百川学海其序题昭阳作噩岁而不着年号攷钱鹤滩序称禹钖爲宋人而此书所录有陈仁玉菌谱成于淳祐乙已史绳祖学斋佔毕成于淳祐庚戌林希逸之文房四友除授集亦成于淳祐闲胡锜之耕禄稾成于宝祐丙辰法帖谱系杂说有景定壬戌跋语李之彦东谷所见则成于咸淳戊辰以是推之禹钖制序当是咸淳癸酉矣跋蓺圃捜奇右蓺圃搜奇二十册元末钱塘陈世隆彦高天台徐一夔大章避兵檇李相善彦高箧中携祕书数十种检有副本悉以赠大章大章彚而编之此书世无刊本黄虞稷志明史蓺文亦未着录故知之者鲜曹子淸巡盐扬州时尝抄以进御好事者始得购其副录之岁已丑予如京师道出吴门从朱文游假得舟中无事取读之其中如文昌杂录韵语阳秋黙记皆非足本谈薮所纪多宋南渡事而误以爲龎元英着元英撰文昌杂录见宋史志而此编转阙其名皆不免千虑之失书成于至正末而所收镏绩霏雪录多言洪武闲事葢大章仕明之后别有增入矣跋梦溪笔谈北岳庙之在曲阳久矣独此书弟廿四卷有一条云北岳长岑谓之大茂山半属契丹以大茂山分嵴爲界岳祠旧在山下石晋之后稍迁近里今其地谓之神棚今祠乃在曲阳后世徙岳之议葢滥觞于此然存中特误认山下神棚爲古庙所在初非以大茂爲非北岳而别指它山以代之也跋避暑录话宜兴善权洞有唐咸通八年中书门下牒敕后列平章事十人石林以史攷之仅得其七予以新旧史通鑑证之其云检校司徒崔者愼由也其云检校司徒兼太保而不出姓者幽州节度使张允伸也其云工部尙书韦者岭南东道节度使宙也是时见任宰相惟路巖曹确徐商三人若杜悰令狐绹夏矦孜杜审权崔愼由张允伸韦宙皆使相也此七人皆当㫄书使字而石林仅举其二又误以徐商爲卢商此非石刻之误石林偶误记耳卢商宣宗时宰相卒于大中十三年不得到咸通也此碑不审今尙存否因读石林所纪特辩正之跋能改斋漫录曩在都门从程鱼门舍人假观此书留寓斋数月欲钞其副会有出都之伇不果十数年来寝食闲未尝忘也甲辰秋于崑山书市见此本喜剧以善价买归寘之淸赏斋宋史艺文志两见此书于小说家类云十三卷于杂家类则云十二卷又无能改斋字今检此书实十八卷史家攷之未审矣吴君字虎臣临川人绍兴癸酉自敕局改右承奉郞授太常主簿充玉牒所检讨官跋苕溪渔隐丛话袁陟题刘仁赡画像诗云阵前仙琕生无媿鼓下蛮奴死合羞胡元任讥之以爲琕实唿璸不应读仄声予按南史仙琕本名仙婢以名不雅改之袁读琕如婢音仙婢蛮奴对偶极爲精切而元任讥之是以不狂爲狂也跋挥麈后录宋时后妃诸王文武臣僚得谥者熈宁以前载于宋次道春明退朝录庆元以前载于王明淸挥麈后录然亦不无遗漏予尝合宋王两家类次而增补之宁宗以后则据正史参以它书补缀其阙较之王圻谥法考所得葢已多矣宋初李昉王旦皆谥文贞后来避仁宗嫌名改爲正字范希文司马君实之文正卽文贞也谥法有贞无正宋人避讳有正无贞二名不当竝用元时谥耶律楚材许衡文正而马祖常曹伯启别谥文贞此当时太常不学之失而后遂沿用之或谓正优于贞是不然矣唐会要谥法篇贞俱作正此后人追改王溥宋初人不当囘避贞字跋金佗稡编鄂国金佗稡编二十八卷续编三十卷皆岳忠武孙珂所编初编之目五曰高宗宸翰曰鄂王行实编年曰家集曰吁天辨诬曰天定录续编之目四曰宸翰摭遗曰丝纶传信录曰天定别录曰百氏昭忠录初编刻于檇李续编刻于南徐端平甲午又合刻藏于庿塾皆有倦翁自序元季重刻于杭州西湖书院则有临海陈基会稽戴洙二序明嘉靖壬寅晋江洪富刊于两浙运司后十七年莆田黄日敬复修补其漫漶者然中多断简脱叶惜无善本是正也陈敬初序谓孝宗受禅珂始以吁天辨诬录诣阙诉上由是诏赐坟庙复爵位颁封谥录遗孤今攷孝宗受禅在绍兴三十二年壬午忠武得昭雪复官由于太学生程宏图之上书而倦翁之进吁天辨诬乃在嘉泰四年丙寅相去四十五载又二十八年至端平甲午倦翁尙里居无恙然则孝宗受禅时倦翁恐犹未生安得有诣阙上疏之事本书所述年月前后分明易于寻检陈何不攷至此跋困学纪闻校此书者有阎百诗何屺瞻二家皆盛行于世阎之博学胜于何于㴱宁补益尤多惟孔戣奏罢明州进海味事以新旧唐书通鑑参互攷之当在元和九年而元微之奏状以爲一县令论罢吾不知戣据县令之论而转奏朝廷乎抑县令先有论状而戣继之乎要其爲一时一事无疑而阎以爲在元和二年此误会昌黎墓志之文而未尝证之于史也跋山房随笔山房随笔有一条云辛稼轩帅浙东时晦庵南轩任仓宪使刘改之欲见辛不纳二公爲之地云某日公宴至后筵便坐君可来门者不纳但喧争之必可入旣而改之如所敎门下果喧譁辛问故门者以吿辛怒甚二公因言改之豪杰也善赋诗可试纳之改之至长揖公问能诗乎曰能时方进羊腰肾羮辛命赋之改之对甚寒愿乞巵酒酒罢乞韵时饮酒手颤余沥流于怀因以流字爲韵卽吟曰拔毫已付管城子烂胃曾封关内矦死后不知身外物也随樽俎伴风流辛大喜命共尝此羮终席而去席散南轩邀至公廨置酒语之曰先君魏公一生公忠爲国功厄于命来挽者竟无一章得此意愿君有意爲发幽潜改之卽赋一絶云背水未成韩信阵明星已陨武矦军平生一点不平气化作祝融峯上云南轩爲之堕泪今龙洲集中不见此二诗岂遗珠耶予攷宋史辛稼轩传稼轩两知绍兴府皆在庆元四年以后与朱张两公皆不同时晦庵提举浙东乃在淳熈八九年闲南轩未尝官浙东也传闻之难信如此跋南村辍畊录崑山顾氏谓今之回回卽唐之回纥者非也其谓元之畏兀卽回鹘之转声则是也元时畏兀儿亦称畏吾儿赵子昂撰赵国文定公碑云回鹘北庭人今所谓畏吾儿也欧阳原功撰高昌偰氏家传云伟兀者回鹘之转声也其地本在哈刺和林今之和宁路也后徙居北庭北庭者今之别失八里城也会高昌国微乃併取高昌而有之高昌者今哈刺和绰也今伟兀称高昌地则高昌人则回鹘也伟兀亦畏兀之异文而回鹘卽回纥赵欧二公言之悉矣回回与回鹘声虽相近而实非一种元史太祖纪汪罕走河西回鹘回回三国世祖纪定拟军官格例以河西回回畏吾儿等依各官品充万户府达鲁花赤文宗纪各道廉访司官用蒙古二人畏兀河西回回汉人各一人薛塔刺海传从征回回河西钦察畏吾儿诸国明史哈密传云其地种落杂居一曰回回一曰畏兀儿一曰哈刺灰其头目不相统属又云哈密故有回回畏兀儿哈刺灰三种则回回与回鹘故区以别矣惟阿合马本回回人而元史姦臣传以爲回纥此或转写之譌今据南村所载色目三十一种有畏吾兀又有回回则顾氏谓回回卽回纥其不足据明矣跋水东日记叶文庄公水东日记初刻于湖广止三十八卷吴匏庵尝爲之跋此本多后二卷则公之元孙恭焕取家藏本增入也记成于巡抚宣府之日意还朝以后当更有纪录而今失传矣公殁于成化十年匏庵爲祭文称爲国之名臣鄕之老师又云公之文章宜在馆阁典雅浑成不露圭角南丰之纯临川之约而复劬书矻矻穷年手不停披以攷以研碑文鼎铭竹简韦编邺矦之富欧公之全其倾倒至矣公所撰有泾东稾及奏议予所见者惟菉竹堂书目与此尔跋宛委余编杜子美之谥文贞也在元文宗至顺元年史不言何人陈奏据张伯雨诗跋知爲纽怜大监所请纽怜元史无传其见于史者有纽璘璘怜虽同声然纽璘武臣且仕于元初不当文宗之世王元美谓元史纽怜传不载此事则误以爲一人矣元有崇文大监章佩大监葢监官之长别于少监而名或仞爲宦官尤误跋义门读书记刘原父尝病欧九不读书读集古录跋尾乃知其信予读原父汉书刊误则亦未爲能读书者近世吴中言实学必曰何先生义门义门固好读书所见宋元椠本皆一一记其异同又工于楷法蝇头朱字粲然盈帙好事者得其手校本不惜善价购之至其援引史传掎摭古人有绝可笑者宋书陶潜传云所着文章皆题其年月义熈以前则书晋氏年号自永初以来唯云甲子而已休文生于元嘉中所见闻必不误义门乃援陶诗书甲子者八事讥其纪事之失实夫本传固云所着文章不云所着诗也诗亦文章之一而其体则殊文章当题年月诗不必题年月夫人而知之矣隋志载渊明集凡九卷今文之存者不过数首就此数首攷之桃花源诗序称太元中祭程氏妹文称义熈三年此书晋氏年号之证也自祭文则但称丁卯此永初以后书甲子之证也与休文所云如合符节休文于渊明之文固徧观而尽识之义门未尝尽见渊明所着文何由知其失寔以是訾謷休文恐两公有知当胡卢地下矣予作是辨在戊戌五月后读七修类稿乃知义门亦有所本今附其说于左云五臣注文选以渊明诗晋所作者皆题年号入宋但题甲子意谓耻事二姓故以异之后世因仍其说治平中虎邱僧思悦编陶之诗辨其不然谓渊明之诗有题甲子者始庚子终丙辰凡十七年诗一十二首皆安帝时作也至恭帝元熈二年庚申始禅宋夫自庚子至庚申计二十年岂有晋未禅宋之前二十年内辄有耻事二姓而所作卽题甲子以自异哉矧诗中又无标晋年号者所题甲子偶纪一时事耳予谓五臣误读宋书妄欲以诗证史思悦辩之当矣后人乃援以攻休文不知本传只言文章未尝及诗休文初无误也濳研堂文集卷三十门人袁廷梼校字潜研堂文集濳研堂文集卷第三十一潜研堂文集卷三十一嘉定钱大昕题跋跋陶渊明诗集靖节爲陶桓公曾孙载于晋宋二书及南史千有余年从无异议近世山阳阎咏乃据赠长沙公诗序昭穆旣远已爲路人二语辨其非侃后且谓渊明自有祖何必借侃而重咏旣名父之子说又新奇可喜恐后来通人惑于其说故不可不辩靖节自述世系莫僃于命子诗首溯得姓之始次述远祖愍矦舍丞相靑然后颂扬长沙勲德卽以已之祖考承之此士行爲渊明曾大父之实证也六朝最重门第百家之谱皆上于吏部沈休文撰宋史在齐武帝之世亲见谱牒故于本传书之梁昭明太子作靖节传不过承宋书旧文而阎乃云始于昭明误读命子诗则是宋书亦未寓目其谬一也昭明传云自以曾祖晋世宰辅耻复屈身后代此亦出宋书之文而阎又以訾昭明曾不知休文卒时昭明才十有三岁卽使传有舛误亦当先訾休文况传本不误乎其谬二也且使士行与渊明果属疏远如路人也者则命子篇中何用述其勲德攀援贵族鄕党自好者不爲靖节千秋高士岂宜有此其谬三也阎所据者惟有赠长沙公诗序而序固言同出大司马矣大司马之称非侃而谁虽阎亦知其不可通也词遁而穷因检史汉表陶舍尝以右司马从汉王遂谓序中大司马当作右司马谓舍非谓侃也不知汉初军营有左右司马品秩最卑不过中涓舍人之比舍旣位爲列矦不称矦而称右司马在稍通官制者且知其不可岂可以诬靖节乎夫擅改古书以成曲说最爲后儒之陋况此大司马又万无可改之理其谬四也惟是长沙公与靖节属小功之亲而云昭穆旣远已爲路人似有罅隙可指今以晋书攷之士行虽以功名终而诸子不协自相鱼肉再传之后视如路人固其宜矣昭穆犹言两世两世未远而情谊已疏故诗有慨然寤叹念兹厥初之句其云昭穆旣远者隐痛家难而不忍斥言之耳若以爲同出于舍则自汉初分支已阅六百余年人易世疏又何足怪其谬五也阎又云侃庐江郡寻阳人渊明寻阳郡柴桑人其址贯不同攷寻阳郡卽庐江所分南渡后移于江南士行生于郡未分之前渊明生于侨立郡之后史各据实书之似异而仍同也颜延之作靖节诔虽不叙先世而其辞云韬此洪族蔑彼名级借非宰辅之胄焉得洪族之称此亦一证戊申八月读靖节集竟因书于后跋庾子山集钱唐倪鲁玉注庾开府集世称详赡然颇昧于地理子山爲洛州刺史在周武平齐以前其时洛州治上洛故滕王序有上洛童儿商山故老之语注以河南洛阳当之不知子山刺州之日洛阳尙属后齐未入宇文版图也哀江南赋鎭北之负誉矜前注家多以邵陵王纶当之予攷梁史当指鄱阳嗣王范而言范尝爲鎭北将军故有鎭北之称邵陵则终于司空非鎭北也注乃以纶尝刺扬州扬在江北故云鎭北益穿凿可笑梁之扬州今金陵也岂在江北乎跋柳河东集注柳集者南城童宗说新安张敦頥云闲潘纬不知何人合而刻之潘氏音义成于干道三年此本于敦字尙未缺笔当刊行于干道淳熙之朝矣南府君庙碑汧城凿穴之奇句葢用潘安仁马汧督诔而注家不知出处疑其用田单火牛事殊可笑也跋李衞公集右李衞公文集二十卷卽会昌一品集也别集十卷其前二卷杂赋也后二卷平泉山居艹木记也外集三卷穷愁志也衞公撰述各自爲名后人编集併而一之宋史艺文志旣有别集十卷而又别出杂赋平泉艹木记二种葢史家未见此书但循名列之而不悟其重复也宋志别有姑臧集五卷谓是翰苑所作今别集卷弟三至弟八诗文多外任迁谪所作绝无翰林制诰之文则姑臧集已失其传矣唐书方鎭表贞元元年复置桂管经略招讨使七年罢领招讨使此后未见改经略爲都防御之文而郑亚序会昌一品集题衔云桂管都防御观察处置等使不云经略然则表有脱漏矣跋温飞卿诗温飞卿诗今盛行吴中顾侠君注葢因山阴曾益注而增正之然尙多踳误如醉后独知殷甲子本用箕子事而注云纣以甲子日死岂非郢书燕说乎乘舟覔吏经舆县用晋书桓彝事此非僻书而顾亦不能注甚矣注书之不易也跋笠泽丛书鲁望松陵唱和诗作于咸通已丑庚寅闲此书则干符已亥所作也唐史本传云李蔚卢携素与善及当国召拜左拾遗诏方下龟蒙卒攷宰相表携以干符元年十月拜相次年六月蔚亦入相五年五月携罢九月蔚亦罢六年十二月携复相广明元年十二月又罢鲁望以拾遗召在二人当国之日必是干符二年以后五年以前其卒亦当在此时矣今据丛书则干符六年鲁望尙无恙计敏夫唐诗纪事云卒于中和初中和改元又在已亥后二年蔚与携皆已先死然则史所云殆未可信也跋徐夤钓矶文集正字撰述见于崇文总目者赋五卷揬龙集一卷今皆不传此钓矶文集十卷乃其后人可珍所编可珍未详何时人其序称延祐丁酉然延祐实无丁酉岁疑传写误尔正字名它书多作寅此独作夤未知其审唐人集传于今者尟矣此虽阙其弟五卷较之它本作二卷爲善壬子十月从黄孝廉假读因记于卷尾跋东坡诗集东坡诗出门便旋风吹面便旋与联翩皆曡韵字注家引左传注以旋爲小便固可笑或引诗毛传便捷之貌便捷一作便旋爲证亦非也按广疋释训篇便旋徘徊也张平子西京赋便旋闾阎薛综注云盘桓便旋也盘与徘桓与徊皆声之转文异而义不殊王逸注楚辞云便旋中野立踟蹰也与广疋义亦同东坡之意葢出于此跋北山小集黄孝廉丕烈买得宋椠本北山小集四十卷皆用故纸印刷验其纸背则干道六年官司簿帐也其印记文可辨者曰湖州司理院新朱记曰湖州户部赡军酒库记曰湖州监在城酒务朱记曰湖州司狱朱记曰乌程县印曰归安县印曰监湖州都商税务朱记意此集板刻于吴兴官廨也古人公移案牍所用纸皆精妙仍可它用苏子美监进奏院以鬻故纸公钱祀神得罪可见宋世故纸未尝轻弃今官文书纸率輭薄不耐久数年之后霉烂蠧蚀不复可用矣北山诗文有风骨在南宋可称铮铮佼佼者此本纸墨古雅的是淳熈以前物读之不忍释手嘉庆丁巳冬日跋孙尙书大全集孙仲益以文章名世而宋史薄其人不爲立传唯艺文志载其所撰鸿庆集四十二卷予所见本题云南兰陵孙尙书大全集凡七十卷系王文恪公所藏本后归叶石君氏今爲周漪塘明经所有仲益专主和议又污张楚伪命读其文于吕惠卿莫俦万俟卨誉之不容口而毁李纲陈东李光尤力几于无是非之心者然其骈偶之工自汪彦章而外未能或之先也仲益歴官本末不见于史今以文集参攷知以大观四年登进士又七年再中词学科歴校书郞宗正少卿监察御史出知庐密二州靖康元年自国子司业除侍御史寻出知和州召还试中书舍人兼侍讲权直学士院建炎改元以徽猷阁待制知秀州言者劾其受伪官责授归州团练副使本州安置二年起爲徽猷阁待制知平江府未几召还除给事中迁吏部侍郞直学士院转戸部尙书三年除龙图阁直学士知温州未行改知平江府寻落职绍兴元年复除龙图阁待制知临安府二年坐盗用官钱贷死除名编管象州阅三年放还经郊赦复奉议郞二十六年上书自讼复左朝奉郞右文殿脩撰提举江州太平兴国宫改提举南京鸿庆宫二十九年以敷文阁待制致仕干道五年卒年八十有九跋渭南文集今法有凌迟之刑葢始于元明而不知其名之所自攷宋史刑法志载眞宗时内官杨守珍使陜西督捕盗贼请擒获强盗至死者付臣凌迟用戒凶恶诏捕贼送所属依法论决毋用凌迟然则宋初已有凌迟之名而当时未尝用也后读放翁奏状有云伏覩律文罪虽甚重不过处斩五季多故以常法爲不足于是始于法外特置凌迟一条肌肉已尽而气息未绝肝心联络而视听犹存感伤至和亏损仁政实非圣世所宜遵也议者谓如支解人者非凌迟无以报之臣谓不然若支解人者必报以凌迟则盗贼有灭人之族掘人之冢墓者亦将灭其族掘其冢墓以报之乎若谓斩首不足禁姦则臣亦有以折之昔三代用肉刑而隋唐之法杖背当时必谓非肉刑杖背不足禁姦矣及汉文帝唐太宗一日除之而犯法者乃益稀少仁之爲效如此其昭昭也欲望圣慈特命有司除凌迟之刑以增国家太平之福乃知此刑昉于五代而南渡时固已用之矣跋史弥宁友林乙藳甲戌秋予在都门过金匮吴学士尊彝斋有宋椠友林乙藳假归手录其副藏之攷赵希弁读书附志云友林诗藳二卷此编祇一卷疑尙有甲藳而今失其传厉樊榭所见亦祇有乙藳也弥宁字安卿越忠惠王浩弟源之子由国子生歴知邵阳军予尝见史氏谱以爲知秦州南渡时秦州不入版图殆终于知泰州泰秦字形相涉而譌耳诗虽不多颇有佳句如云峦着色四时画石濑有声千古诗一毛不拔管城子冷眼相看石丈人置之涪翁集中莫能辨也集中有寄慥斋弟诗慥斋名弥林亦能诗跋滏水文集元遗山撰闲闲老人墓志称公诗文号滏水集前后三十卷予所得本祇二十卷元光二年翰林学士杨云翼序之闲闲卒于壬辰岁而序成于癸未疑卽遗山所称前集其后集十卷则世失其传矣予家收藏石刻有乞伏邨唐帝庙记邓州宣圣庙碑葢公和尙状铭皆不见于此集据遗山云公晚年录生平诗文凡涉于二氏者不在也则葢公之铭例当刊落其余二篇或在后集十卷之内乎跋遗山集广韵二十一震部信字下云信姓魏信陵君无忌之后又复姓有信都信平二氏信都氏与信氏源流各别元裕之撰五翼都总领信公碑云魏公子无忌号信陵君子孙因以爲氏北史有名都芳字玉琳者以艺术着称误合二氏爲一矣北史本传称芳者十有一未尝连都字跋雪楼集程文宪公集予访之二十年未获归田后始得之西吴书估舟中乃明洪武乙亥与畊书堂刊行本亟购而藏之欧阳原功李好文序俱云四十五卷而此本乃卅卷葢刊刻时併省其元第非有残阙也文宪于至大皇庆闲再掌制诰高文大册多出其手集中碑志诸文可裨益正史者甚伙如孟速思史称其子九人多至大官据公所撰碑实十一子而阿失帖木儿尝以畏吾书授成宗武宗仁宗卒赠武都王谥忠简尤宜补书于本传也丞相忽鲁不花丞相别不花平章乌伯都刺史皆无传据公所撰制知忽鲁不花尝追封归德王谥忠献而别不花乌伯都刺之三代俱有封谥予尝病元史于宰辅多不立传欲博攷它书次弟补之而衰疾健忘聊记一二以便检寻跋淸容居士集伯长以史学自负其上修三史事状勤勤以搜访遗书爲先可谓知本务矣顾其所覼列者皆东都九朝之遗事至于南渡七朝之纪载略不齿及岂有所忌讳而不欲尽言与厥后三史刊修伯长已不及见而其孙曮以家藏书数千卷上之史局裒集之功爲不虚矣伯长于史郑诸族皆密戚故所作诗文从未一寓刺讥之意使居总裁之任恐亦未能直笔也跋汉泉漫藳曹文贞公汉泉漫藳十卷据元史本传似合诗文言之此本爲其子复亨所编仅诗九卷乐府一卷有张梦臣欧阳原功苏伯修吕仲实序及吴闲闲后序附以曹克明撰神道碑王继学撰画像赞并祭文挽章甚僃其爲完书无疑传云有诗文十卷者葢未足信传又云子六人孙十人皆显仕攷神道碑子震亨谦亨泰亨皆已前卒初未登显仕而谦亨并未得官史之难信如此碑称孙男八人而传云十人或有生于撰碑之后者跋道园类稿碑志之文近于史者也而其家持行状乞文者未必通知旧章秉笔者承其譌而书之遂爲文章之玷虞伯生撰鲍君实墓志云从其家得宋艺祖赐其先世忠壮公君福铁券文则因钱元瓘之所请而赐也又云君福从元瓘归宋自以其国贡赋无蓺尽焚其籍令有司别具中法以进按吴越纳土者忠懿王俶非文穆王元瓘也文穆薨于后晋天福中与宋邈不相及铁劵之说亦不可信矣又撰张宣敏公神道碑云岁戊戌因大帅河南忠武王阿术以归国朝攷阿术卒于至元二十四年年五十四则太宗戊戌之岁阿术仅五岁耳何不攷至此后读元史察罕传云岁戊戌授马步军都元帅率诸翼军攻拔滁寿泗等州乃悟张子良本因察罕以降察罕亦封河南王谥忠宣后人误以爲阿术伯生不察而书之元史子良传又因伯生文而书之殊愦愦矣道园能古文而未究心史学故有此失跋金华黄先生集曩在都门从友人借读黄文献公集仅十卷系仙居张俭存礼所刻病其去取失当而附笔记志状于第七卷末尤乖刺不伦兹于吴门黄孝廉斋见元椠金华黄先生集不全本𥿄墨精善始快然莫逆于心也攷宋景濂撰公行状述所着书有日损斋初藳三卷续藳三十卷义乌志七卷笔记一卷此编排次自卷一至卷三十一初稿三续稿一至廿八虽无日损斋之名其爲一书无疑但阙续稿十一至十八廿九至卅耳贡师泰序称初藳临川危素所编次续藳门人王生宋生所编次所云王宋二生卽子充景濂也而每卷首但列临川危素名葢太朴在元季负重名王宋皆后进不敢与抗行故也行状云续藳三十卷今贡序作廿八卷葢作伪者洗改痕迹宛然廿八必三十之譌并初续藳爲三十三卷尔跋倪云林诗集元鎭诗久散佚今所传者荆溪蹇曦朝阳编集蹇序自言得之王梅西旧藏然亦出于后人摭拾多有作元鎭卒于洪武甲寅十一月年七十有四见于周南老所撰墓志然则至正乙未元鎭已五十有五矣而集中乃有乙未岁余年适五十感昔人知非之言漫赋长句此岂可信耶董文敏家藏元鎭绢本山水后题庚戌岁予年六十五葢作伪者因此诗而傅会成之跋陶学士集明太祖初兴奉龙凤正朔枝山野记载太祖伐张士诚㮄文云龙凤十二年皇帝圣旨吴王令旨王元美诏令攷载太祖与魏国公徐达书龙凤十年至十二年凡十有七道前二道称皇帝圣旨吴王令旨其余但称吴王令旨实录与正史俱隐而不书兹读陶主敬集首载龙凤四年十月江南行中书省札付一通至正之十八年也又载龙凤十年二月及十二月吴王令旨各一通其文皆云皇帝圣旨吴王令旨此则至正之二十四年也太祖之称吴王葢林儿命之故书皇帝顶格书吴王空一格史称诸将推奉爲王亦非其实也及林儿旣亡始有吴元年之称亦可见太祖之不忍显背伪宋矣跋江雨轩集崑山叶文庄公藏书之富甲于海内服官数十年未尝一日辍书虽持节边徼必携钞胥自随每钞一书成辄用官印识于卷端其风流好事如此今惟菉竹堂书目尙有钞本流传而堂中图籍散爲云烟久矣予所藏江雨轩集卷首有巡抚宣府关防卷末有公裔孙奕苞小印知爲菉竹堂钞本虽字画潦草却是三百年前旧物可宝也偶氏不载于姓谱武孟自署义昜葢其郡望亦未详其得姓之始武孟生于元季明洪武中举秀才累官荆门州吏目卒于永乐庚子寿至八十有二官虽不达而足迹几徧天下晚年以目微眇自号瞎牛翁陆象孙选太仓文略以武孟诗爲首焉跋匏翁家藏集匏翁年六十九时读东坡行年三十九劳生已强半之句赋诗寄怀其序云苏公年止六十五而白公七十六予今适介其闲以予攷之白公生于大歴七年壬子卒于会昌六年丙寅实七十五岁苏公生于景祐三年丙子卒于建中靖国元年辛巳实六十六岁吴葢一时记忆之误跋弇州四部稿第四十卷庚午元日日食诗云甲寅元日两不食庚午正元食稍微甲寅者嘉靖三十三年也庚午者隆庆四年也攷之史志嘉靖三十二年正月戊寅朔日食雨不见而次年元正无日食事初疑元美述其所见似不应误试以大统术推算嘉靖癸丑正月戊寅朔入交二十六日七千六百七十七分有奇正入食限而甲寅正月壬寅朔入交二日四千八百二十一分有奇则已逾食限矣元美以一代文献自命不应差误乃尔葢文人自矜彊记失于检照往往有此病跋弇州山人续稿元美以万歴癸酉任湖广按察使其岁七月望与守巡诸公同游赤壁见于本集岁月分明而跋东坡定惠院海棠诗乃云余以壬戌七月望登赤壁何其误邪且嘉靖壬戌公方以家难衔恤里门安有远游三楚之事此必校书人妄改恐有执此訾议公者聊复辨之又予读明史职官志称自宏治六年内宴大学士邱濬以礼部尙书居吏部尙书王恕之上其后由侍郞詹事入阁者班皆在六部上矣而少詹事以下入阁其班位无明文据元美所撰吕文安公传公以少詹事兼翰林学士入阁廷试赐宴礼部分宜拟公坐三品上特命次尙书葢异数也学士向列四品京卿上今班次尙书则视二品矣故以爲异数此谈典故者所当知也跋徐氏海隅集明三百年吾鄕先达官至二品者惟龚徐两尙书龚以侍郞致仕加衔初未履任名列七卿表者独徐公一人尔自成化周洪谟后宗伯一席非翰林不得预公独起家郞署不由词林尤爲希旷之遇王元美与公书谓破格登贤爲国家弟一盛典鄕邦弟一盛事者也世俗訾公更名结婚两事更名本末公集中自记甚详若申文定公与公同郡阁部相去一闲门戸相当岂有系援之嫌文定旣登首揆公卽致仕里居终文定秉枢之日公未尝再起揆之形迹亦无可议明季爱憎之口大率如斯不足信也因读公集辄爲辩之跋归太仆集震川爲唐虔伯志墓其铭词有云日月光曜天暒星同葢用汉书天暒而见景星之文孟康以爲赤方气与靑方气相连赤方中有二黄星靑方中有一黄星凡三星合爲景星也校震川集者谓星同二字不可解断以爲误文星同者三星同色也何不可解之有殆未曾读汉书矣元功之不学如此宜其见嗤于钝翁也跋方望溪文望溪以古文自命意不可一世惟临川李巨来轻之望溪尝携所作曾祖墓铭示李才阅一行卽还之望溪恚曰某文竟不足一寓目乎曰然望溪益恚请其说李曰今县以桐名者有五桐鄕桐庐桐栢桐梓不独桐城也省桐城而曰桐后世谁知爲桐城者此之不讲何以言文望溪默然者久之然卒不肯改其护前如此金坛王若霖尝言灵皋以古文爲时文以时文爲古文论者以爲湥中望溪之病偶读望溪文困记所闻于前辈者跋元诗前后集元诗前集六卷盱江傅习说卿采集儒学学正庐陵孙存吾如山编类后集六卷亦存吾编类前集有虞伯生序后集有谢升卿序卷首皆题奎章学士虞集伯生校选葢江西书肆人所爲假道园名以传序文浅陋亦未必出道园手也刻成于后至元二年总目之后又有本堂今求名公诗篇随得卽刊四方吟坛多友倘有佳章毋惜附示李氏建安书堂谨咨云云小人嗜利欲其择之精难矣然近世博雅收藏之家皆未见此书予于京师琉璃厰书市以二百钱得之戏谓家人曰此宋人之洴澼絖恶知其不直千金也跋太仓文略乙巳春予主娄东讲席访求鄕先生遗文从顾秀才怀祖假得太仓文略四卷始偶桓讫龚存宪凡廿一人爲诗百七十一篇杂文四十一篇葢明嘉靖中州人陆之裘象孙所撰而王梦祥奇征所刊其凡例云世俗校选不论语意工拙惟取事关风化及剽窃理学緖余承譌踵陋爲文章之蠧今但择其词理兼至藻实相副者此可见其甄录之不苟矣此书流传颇少故史家志艺文未之及象孙浙江参政容之孙奇征则文肃公钖爵之父也濳硏堂文集卷三十一门人袁廷梼校字潜研堂文集濳研堂文集卷第三十二潜研堂文集卷三十二嘉定钱大昕题跋跋宋拓钟鼎𣢾识干隆乙卯嘉平月吴门蒋春皋携此册相示古色古香允爲希世之宝竹垞前辈攷之悉矣李心传系年要录绍兴十五年七月右宣义郞干办行在粮料院毕良史知盱眙军良史入辞诏加直袐阁其时秦会之当国良史纳古器于伯阳必其时矣此册当是王厚之顺伯所彚次顺伯好金石精于赏鉴与番阳三洪善所着复斋碑录最爲容斋所称册内有洪邃字景裴者当是容斋昆弟行也自方城范氏钟以下两叶无顺伯私印且雷钟已见前幅不应复出疑松雪翁增入非顺伯之旧矣予尝见松雪篆书大道歌石刻笔法与册首四篆字相似倦圃定爲文敏手迹可谓先得吾心也跋石鼓文宋拓本石鼓文今国学搨本厪二百五十四字卽元潘迪作音训时亦止三百八十六字独四明范氏藏本得字四百有三又有向传师跋其爲北宋搨本无疑此希世之宝较之天球赤刀尙胜一筹勿以寻常纸墨视之跋元儒娄先生碑娄先生碑曩见赵灵均临本于钱唐黄小松郡丞许今见此本眞优孟之与孙叔敖矣周公谥法未有元儒之目汉人私谥各出新意不必求合于古如陈太邱之文范范亦非古谥也自娄君有此谥继之者法眞郭荷之元德索袭之元居宋纤之元虚悉数之不能尽矣字书无字当与荅同说文荅小尗也跋西岳华山碑吾友黄君星槎示予西岳华山碑拓本文字精好以洪丞相隷释校之亡者厪九十七字残阙者又数字初爲关中东肇商所藏后归之郭允伯又归之王山史赵子函顾亭林所见皆卽此本也不知何时转入新安故家星槎官于歙得而有之公车北上往来三千里常置行箧中客请以重价易之笑而不应也华岳汉碑着于欧阳氏赵氏洪氏之录者凡四惟此碑后亡然自明嘉靖地震以后拓本之存于世者已与赤刀天球共珍册尾有山史手书属其子非承我命不得令人轻爲题跋今距山史又百年其宝爱更当何如碑云周鉴于二代今本论语作监云礿祭之福今本周易作禴文殊而音义同汉人传经授受各别不皆同文也跋王稚子阙王稚子阙二在今成都之新都县卽汉郪县也今失其下半较洪文惠所录少十余字稚子尝爲温令温属河内郡此刻称河内县令不云温令赵氏以爲史误文惠駮之谓河内是郡名无令碑云河内县令者以郡爲尊谓河内之县令尔卽温也然予尝疑之汉时令长结衔皆无县字犹太守不系郡也广汉绵竹令王君阙赵氏亦读爲广汉县令文惠始证其误此河内下一字漫漶难辨其释爲县者亦沿赵之读谓系反居左尔攷礼玉藻一命缊韨幽衡缊读如温而缊借字亦有作温者是温缊二文古人固通用矣窃疑河内下一字本是缊字缊令卽温令犹曲红长卽曲江长也缊字隷作而赵误读爲亦如读緜竹之緜爲县也若称温令爲河内县令恐无此例惜乎石刻漫漶未得其眞又不得起文惠于九京而质所疑耳酌泉主人嗜古博洽其必有以敎我跋太室石阙铭此铭始着录于顾氏金石文字记顾所见仅十三行较之此本未及其半虽后幅曼患难读然以亭林未尽见者而吾辈得纵观焉谓非翰墨有缘耶丁巳七月七日书脩循二字多通用故此刻称杨脩爲杨循跋阿弥陁像文此唐宣义郞周远志等造阿弥陁石像记也唐高宗肃宗俱尝以上元纪年此记有奉爲天皇天后之文则在高宗朝无疑其书后爲左氏传后庸卽舌庸之譌葢二字易相混尔跋祠部员外郞裴道安墓志唐朝议郞行尙书祠部员外郞裴君墓志铭族叔礼部员外郞朏撰兼书裴君讳稹礼部尙书行俭之孙赠太师光庭之子新唐书附见其父传其字道安则史所不载也行俭祖定高见于旧唐书本传及新书宰相世系表而隋书裴仁基传作定此碑正与隋书同或疑当有一误予攷北史周宣帝不听人有高大之称诸姓高者改爲姜九族称高祖者爲长祖因悟定高本二名及仕周天元时乃单称定碑与史俱非有误也行俭本仁基之子新旧传与此碑竝同而世系表乃系于思谅之下误矣史称光庭之卒也太常博士孙琬以其用循资格非奖劝之谊谥曰克平时以爲希萧嵩意帝闻特赐谥曰忠献据此碑知由道安泣诉于朝故得改谥也碑爲族叔朏所撰而亦称爲君葢碑志之例宜尔不论亲属之辈行也跋荆州法曹参军赵思廉墓志此赵府君墓志石本赵字虽漫漶犹隐隐可辨且其文云其先秦之祖同源分流实掌天驷而铭词有宣孟之忠一语其爲赵姓无疑或题爲姚思廉者非也其称毫州总管者亳州之譌而陆安郡亦未见于隋书是可疑尔跋元靖先生李君碑鲁公书元靖先生碑与殷君夫人及家庙碑同一笔意皆晚年书之最善者世人爱千福寺碑不惜多金购之此季咸所见善者机尔碑石已糜碎此本爲江都汪容甫所藏独完好葢南宋后搨本经绍兴丁巳风折之后厪损三十许字耳碑中门人人字误写中字遗名子子字误写韦字韦渠牟韦字误写渠字接字误写采字皆卽其误改之舍光父孝威私谥贞隐先生见张从申碑此作正隐者鲁公避其家讳也说文疋足也古文以爲诗大疋字亦以爲足字或曰胥字唐宋以来误作绢匹之匹此碑赐绢二百匹亦用疋字葢俗札相沿久矣其书游艺字作亦它碑所未有跋王颜追树十八代祖晋司空王公神道碑虢州刺史王颜追树十八代祖晋司空太原王公神道碑予所见者装翦之本文理断续难以寻晓其叙王之自出则云周平王孙赤其父泄未立崩赤当嗣爲桓废而立用赤爲大夫其后奔晋代爲并州牧凡王氏无非赤之后而讥太原琅邪谱祖子晋之妄似矣然春秋秦汉之际安有并州牧之称而所谓晋司空者名卓封猗氏矦史竝未见其人则亦无稽之谈转不若琅邪谱之远有代序矣书法类颜平原或题爲鲁公书未审所据跋太常丞温佶碑温府君名佶黎国公大雅之元孙也唐制位三品者父祖得刻石神道文宗朝佶之子造以检校戸部尙书充河阳三城节度使故牛僧孺爲制此碑而裴潾书之碑失其下截不得建立年月攷僧孺自平章事出鎭淮南在大和六年十二月是碑之立当在七年以后矣唐书宰相世系表温氏出自姬姓唐叔虞之后以公族封河内温因以命氏碑云温裔颛顼爲已姓按春秋僖公十年狄灭温温子奔衞温子卽苏子也有苏氏爲已姓则温出已姓爲可据碑叙述先世处残缺不可读其云范阳令晋沖者当是佶之王父此亦可以补世系表之阙也欧阳公谓温彦博兄弟三人名大者字彦名彦者字大爲不可晓洪景伯据创业起居注谓昆弟皆以彦爲名大雅名犯孝敬皇帝讳故改称字今读此铭云先生之先在世多才曰博宏将三英彦联亦足征昆弟三人同名彦也跋尊胜陀罗尼经此义成军节度押衙田伾等爲节度使尙书西平公所立以史攷之西平公者段嶷也嶷以大和四年之鎭至建幢之岁已及五稔故有五载之语幢当在今滑县黄玉圃撰中州金石攷独遗之何也跋钱本艹此好事者所爲託之燕公卽樊厚荔菲彬亦恐子虚亡是之流然其言足以醒世书法亦非宋以后人所能办也偶忆宋人小说称卢怀愼暴死复苏叹云冥司有三十炉日夜爲张说铸横财我无一焉然则燕公亦未免采之非理矣抑有慕乎入不妨已之智而试爲之欤聊述之以供好事者一哂跋吴寻阳长公主墓志李子书田示予吴寻阳长公主墓志闽县丞危德兴撰文字完好葢杨行密之长女适彭城刘氏志不言刘之名字其歴任可见者由洪州副车迁抚州刺史又移舒州刺史其官则太仆卿捡校尙书左仆射也行密父名怤与夫同音志中夫字皆缺末笔其称银靑光禄大卿亦避讳改夫爲卿也容斋三笔载郢州兴唐寺钟题识云大唐天祐二年三月十五日新铸勒官阶姓名者两人一曰金紫光禄大检挍尙书左仆射兼御史大陈知新一曰银靑光禄大检挍尙书右仆射兼御史大杨琮又鄱阳浮洲寺有武义二年铜钟安国寺有顺义三年钟皆刺史吕师造题官称曰光禄大卿检挍太保兼御史大卿正与此同刘爲主壻而不称驸马都尉当亦以避讳故尔志于唐诸帝讳皆不回避独民字缺末笔未知其审攷行密本名行愍或以偏㫄从民故爲减笔若云爲唐文皇讳则文中世字初不避也跋高阳许氏夫人墓志钱塘何君梦华过吴门出此志铭见示首题吴越国中吴府吴字稍曼患其志文云迁厝于府城西长洲县武邱鄕大来里攷吴越以苏州爲中吴军节度史未见中吴府之名予尝读嘉禾志载朱府君碑亦吴越时物文之续致桑梓在开元府海盐县是秀州尝称开元府而史亦未之及葢吴越有国时于所属州私立府名未尝请命中朝及纳土以后讳而不言史家无从采录也跋范忠宣公除右仆射吿右范忠宣公除右仆射告干隆甲寅六月敬观于公裔孙芝巖编修斋前爲学士院制词次门下录黄次尙书奉行前后钤用尙书吏部之印数十处葢告出于吏部也其云左仆射兼门下侍郞大防者吕微仲也给事中临者顾子敦也尙书左丞挚者刘莘老也尙书右丞存者王正仲也吏部尙书颂者苏子容也吏部侍郞觉者孙莘老也次云不见于宋史以李仁甫长编攷之葢吏部郞中彭次云也是时忠宣公由西府进登右相寄禄官自中大夫转太中封自高平县伯转郡矦食邑食实封递有增加惟勲至上柱国更无可加故制词有余如故之语凡章服三品以上紫五品以上绯未及品而任要职者则有赐中大夫正五品太中大夫从四品皆非三品而此制前衔称赐紫金鱼袋及拜相吿身卽无赐紫之文者元丰新制太中大夫以上卽得服紫故也告中食邑食实封戸数与制词异者併初封之戸计之唐时食实封者皆依戸数给缣帛故结衔用壹贰叄肆字以防诈伪宋则实封亦无别给但沿唐故事聊示区别耳自元祐戊辰迄今七百六十有七年而绢素完善朱印如新岂非忠孝淳厚之报神物所护持哉此制见于东坡内制集同时除吕申公汲公皆东坡行词而任希夷跋以爲文定攷子由入翰林在元祐四年六月而忠宣大拜乃在前一年其非文定词明甚细验任跋定字亦有洗改之迹当是纸墨刓敝后人以意补足希夷南宋人不应有误也跋东坡书醉翁亭记东坡醉翁亭记豪纵不类平日所作或疑是涪翁不知涪翁书正从老坡出也公尝云论画以形似见与儿童邻卽论书奚独不然善相马者妙在牝牡骊黄之外否则圉人廐吏优爲之矣据王宇泰跋则明时已有眞㷳二本新郑所藏系㷳本却有松雪诸人跋而此无之以眞跋辅㷳本亦骨董家作伪之长技然珠在而椟去庸何伤此卷葢郁冈斋之物后归于润甫于以赠古琅范氏范又赠华山王玉质而毘陵谢氏得之今爲竹𥘉丈所有丁未六月观于鄞署之餐柏斋跋黄山谷书范滂传山谷老人谪居宜州爲余氏二子书范孟博传眞迹后归赵忠定公忠定之子崇宪以嘉定壬申知江州模刻于郡斋石久无存干隆乙巳六月偶于四明范氏稻香楼见此搨本纸墨工妙而文多阙落蔚宗传凡一千一百卅字今失去二百六十二字楼宣献诗跋亦残阙不完攷攻媿集有此诗而无此跋葢楼公初见余氏摹本赋此长句在奉祠里居时及嘉定改元腊月崇宪出示眞迹宣献已登枢府公事少暇但书旧作不复赋诗也忠定居饶之余干而崇宪自题开封者南渡后宗子虽散处江南仍领于宗正司予所见题名石刻或称祥符或称浚仪或称开封以寓不忘故都之思非与史有牴啎也莪亭秀才精于攷据并书以质之跋凤墅法帖凤墅法帖者南宋曾宏父所刻正帖二十卷续帖二十卷皆宋人书云凤墅者镌于庐陵郡之凤山别墅故也予所得仅两卷一爲南渡名相帖一爲南渡执政帖宏父之父三复起家进士光宁之间尝官台諌转太常少卿摄礼部尙书充贺金国正旦使以刑部侍郞致仕宋史虽爲立传而不载奉使事宏父每称先少师其爲赠官与否史亦未之详也卷中所载皆诸公书翰而与其父少师往还之帖居其太半古人书问不轻假手门客行草大小踈密不拘要皆秀逸可爱宏父未冠失所怙然藏弆手泽久而不忘亦征名臣之有后矣又郑忠穆与六十七兄提干博士帖有云㲄当此艰危身任言责不敢爱死竭力向前颇亦有济其事非一自谓无愧古人不负父兄之训以此太后褒誉不已亲除在枢府供职两日矣荷祖宗之灵积庆流光假此以彰耳然时方艰危负责益重身旣许国亦不能他顾遣二子归乃畱种也行一不义以偷生㲄必不爲若得兵戈稍息获保首领以归尽于牖下葢出望外也宏父跋云公尝作杜鹃诗遣谢向闲道往约吕忠穆张忠献二公云杜鹃飞飞无定栖寄巢生子百鸟依园林花老昼夜啼安得百鸟挟以归此帖葢公遣诗时託子家问也忠穆当苗刘之变正色立朝遣子一帖千载有生气予友程舍人晋芳方撰次南宋事略予故表而出之俾舍人补书于㲄传云其易名忠穆亦史所未及也又凤墅帖廿卷予所藏甫渡名相执政二帖于弟爲十三十四益都李南㵎尝释其文刻之粤东矣初意世闲流传当不止此乃三十年来徧访故家藏帖者皆莫能举其名癸丑仲冬泽州胥燕亭访予吴门箧中出米帖甘露寺多景楼二诗附以小米二札则凤墅帖之弟十二也与寒家所藏纸墨行欵无一不同葢卽一部分散者幸而爲燕亭所得而予获见之眞翰墨之奇缘矣留子斋旬日摩挲老眼狂喜不寐爰钞其文补入南㵎所刻释文之首此外十有七卷及续帖画帖未识天壤之大尙有留传否人苦不知足卽云烟过眼辄增得陇望蜀之想知爲达观者所窃哂耳跋朱文公帖右朱文公游昼寒亭诗廿六韵后题干道七年三月朔后二日以本传攷之葢丁太夫人忧甫免丧时也公时年四十有二巳有所恨老无奇之句欧阳公四十称醉翁作记云苍颜白发頽乎其中与公语正相类古君子恐修名之不立与俗士之叹老嗟卑者迹同而心异也公初以监岳庙家居孝宗初政应诏上封事至是恰十年矣故云十年落尘土也世传公书学曹孟德此帖笔意在东坡山谷之闲骨力险劲精采奕奕良可爱玩跋薛氏义瑞堂帖薛晨刻义瑞堂帖其石后归天一阁范氏今亦残阙不完丁未四月予在四明访张芭堂寓斋因见此帖其卷首载史丞相浩与薛朋龟一札予一见决爲㷳作芭堂问何以知之予曰此札后题少保右丞相衞国公史浩攷直翁于孝宗朝再入政府其初入相在隆兴元年其时官名不称丞相此称右丞相必在淳熈五年矣而朋龟以政和八年登进士相距六十载岂得尙无恙乎其后又有吴艹庐一跋云史专权固位而薛欲劾之故报以归田之期此尤可笑史初入相五阅月而去位再入相未踰年而去位当时未闻有议其固位者文正生于宋季岂不知本朝掌故其爲伪托无疑也归检楼大防攻媿集称吾鄕旧有五老会王公珩蒋公璇顾公文薛公朋龟汪公思温俱年七十余宦游略相上下王薛二公下世参政王公次翁寓居始议爲八老会然则朋龟之殁在次翁之前也次翁卒于绍兴十九年其时朋龟已先卒岂能及见直翁之入相此必薛氏后人妄作读楼氏文益征予言之不虚喜而识之并以告芭堂云跋方正学溪喻草稾摹本正学先生风节似常山平原昆弟此帖纵逸如意不减争坐位藳覃溪所摹固已得其神似矣予独爱其论人之患莫过于自高莫甚于自狭莫难于不得其源三语眞有得乎圣贤敎人自爲之心法也夫儒之爲世诟病者自贵而贱人自盈而拒物一旦临难茫然失其所守向所讲求性命如小儿学舌盲人说书耳恶覩所爲本原哉读溪喻而知先生之学之源正以未尝自高而所得益㴱也世徒见其舍生取义浩然与日星河岳争光而不知至大至刚之气直养无害如水之有源自在流出非有所矫强愤激而爲之斯爲圣贤素位之学与侠士武夫慷慨于一时者气象大不侔矣跋王济之墨蹟右王文恪公爲陆隐翁仲良作寿序仲良故奇士此序笔力奇纵不可方物足以传其人眞迹旧藏陆氏题识甚衆百年后子姓不能守转入它氏今爲文恪裔孙秉直上舍所得先世手泽一朝入手诚爲快事爰装而新之伏梁闇槛藏弆惟谨勿以缸面酒饮人致有豪夺之患也跋竹园寿集卷竹园寿集图予向读匏翁家藏集心识之比来甬东屠君法田出以见示前后序诗倶完好图则失其十之三矣卷中主宾唱酬凡十人皆当时名公卿文采风流照暎千古其时各家俱藏一本独襄惠之后阅三百年犹能世守足徴其子孙之多贤也秀水朱氏诗综于有明一代诗家捜採最博乃自吴文定闵庄懿二公外俱未搜罗只字竹坨足迹未到四明无由覩兹眞迹但匏翁集具载此事亦未採入诗话则难免挂漏之讥矣跋吴匏庵赠衍圣孔公袭封还阙里诗序明弘治癸亥宣圣六十二代孙知德承诏袭公爵入觐东还馆阁之士洛阳刘健希贤余姚谢迁于乔南昌张元桢廷祥广阳刘机世仁和江澜文澜沂水武衞廷修河东张芮新都杨廷和介夫陈留刘忠司直东川刘春仁仲关西杨时畅知休南宫白钺秉悳淸平张天瑞天祥京口靳贵充道三江毛澄宪淸淸浔张澯仲湜睢阳朱希周懋忠淸苑傅珪邦瑞湘源蒋冕敬之南海伦文叙伯畴淮阳陈澜南城罗玘景鸣吉水徐穆舜和长洲沈焘良德永嘉王瓒思献句吴陈霁子雨括苍叶德宗本四明丰熈原学襄垣刘龙舜卿余姚孙淸直卿濮阳李廷相梦弼古鄠王九思敬夫西蜀刘瑞德符括苍潘辰时用富春夏赉汾赐刘噭邦问凡三十六人各赋诗赠行而掌詹事府事礼部尙书兼翰林院学士吴文定公寔爲之序墨迹藏曲阜孔氏迄今二百有余年矣荭谷戸部出以见示想见一时馆阁文物之盛科目得人其效如此匏庵书法具体大苏此序楷书瓣香乃在欧柳之闲要非退笔如山未易到也跋杨忠愍公狱中与郑端简手简忠愍手书距今二百四十年生气奕奕纸上所谓日星河岳之光在在处处皆有神物护持者札中有两十八日抱经先生谓一在正月一在二月以予攷之前十八日当在壬子十二月后十八日则在癸丑正月也攷明史世宗纪嘉靖三十二年正月戊寅朔日食是岁岁在癸丑凡日月食礼部先期行知各官救护故公于途次预爲奏稿拟于日食之次日投进届期知题目不合乃别作疏直攻分宜十大罪于正月十八日投进距到任才帀月耳与本传抵任甫一月之文正相合也彭君山跋谓端简时已卿光禄攷端简本传但云稍迁太仆丞歴南亰太常卿据此跋知由南光禄卿转太常矣太仆丞厪六品不得径迁三品卿其闲必尙有更歴之职史文从省皆略而不言耳跋杨忠愍公寿徐少湖先生序稿杨忠愍公举鄕试后诣国子监卒业时徐文贞公爲祭酒亟赏之故有师弟子之称此序云黄阁元老黑头相公当在文贞枚卜以后攷文贞以嘉靖三十一年入阁年已五十有九此序或因六十生辰而作则是年正月公巳廷杖下狱祸且不测乃能置生死于度外纚纚千言理直气壮古所称眞铁汉者唯公足以当之其云人知寿于目前者爲寿而不知寿于身后者斯寿之永旨哉言乎公毕命西市年止四十而正气常畱与天地无极视八秩肩舆入直而爲人唾骂者其寿之修短何如也身后之寿公固有以自信而读其文者犹澟然廉顽而立懦公眞百世之师哉跋袁氏淸芬世守册吴门袁氏向有汝南世泽册汪尧峯先生所题予与又恺交屡得寓目诧爲至宝而又恺意犹未足今春复萃其近年所得先世墨迹并昔贤投赠诗札装潢成册而属予题之展读再四叹其家世文采风流之盛而又恺诵芬咏烈之意尤不可及也昔王方庆以所藏十世从祖羲之等二十八人书进御所称万岁通天帖也古人家风雍穆于上世遗迹愼重而保护之此卽孝友之见端今簪缨华胄祖父闲有譔述任其覆瓿煳壁而不之惜欲其后勿弃基难矣读此册可以追古贤而媿薄俗因爲识其简末跋袁胥台父子家书胥台先生七岁能诗早登词馆忤永嘉相改官比部及提学粤西长揖督府大着风采年甫四十迻疾致仕子鲁望亦以文章趾美两世提学鄕党传爲盛事今读其家书二通覼缕家事细碎曲折无一不可对人言者而廉介忠厚遂𥘉知止之意溢于言表非徒袁之后人当奉爲世守亦征吾吴先达风尙之美令人叹慕不置云跋王雅宜书洛神赋杜陵内史补图王大令洛神赋今厪存十三行书家奉爲圭臬赵魏公书此赋虽有石本而眞迹不传雅宜山人书有晋法兹卷用退笔苍劲朴老无懈可击尤爲称意之作杜陵内史擩染家学写洛神飘忽若神一埽脂粉之态眞女中伯时也胥台袁氏世弆此卷漂转数姓爲小松郡丞所得今辍赠寿阶楚弓复还当爲吴中嘉话而小松之通怀敦交亦可传已跋袁氏先世石刻五种汝南六俊惟胥台先生名在明史文苑传而谢湖先生撰述载入艺文志者尤多风流儒雅百世下闻风犹欣慕焉此石刻五种皆谢湖先生摹勒石已无存而吴文定祝京兆沈石田三公墨蹟尙在其裔孙又恺所可谓希世之宝矣表志二通墨蹟久经散失独有此拓本又恺手装成册属予题识攷衡山待诏生于成化庚寅至嘉靖辛亥年八十有二矣而小楷精审乃尔谢湖书此表时年亦七十有四而圆劲藏锋视中年书益收敛精神更完固斯所称老斵轮手耶黄佐字才伯广东香山人泰泉其自号名亦列文苑传王廷字子正尝知苏州府时人比之赵淸献皆一时伟人也谢湖虽栖迟不仕而文章气谊爲世推重四方鉅人长德乐与定交屣履造门恒无虚日读此册可略见其槩矣跋文寿承休承书衡山父子三人俱工书画当时比之鸥波赵氏衡山禄位远不逮承旨而翰墨之妙几相颉颃三桥昆弟则胜于仲穆仲光多矣承旨有嘉耦而文家亦有才女端容可与仲姬媲美文之后有湛持昌大其门而赵无闻焉天于文氏何厚也丙午春偶过听松山人斋出示此本及端容水墨花鸟册喜而题此跋钱功父书后赤壁赋叔宝书画得法于文待诏功父承其家学亦入能品此所书后赤壁赋奇逸生动殊有玉局仙人风今人作书日趋圆熟有闲架而无气韵宜乎好之者鲜也昨爲王鹤谿题叔宝纪行图今题功父此卷悬磬室中虹气贯月当移于吾疁矣辄思豪夺唿爲吾家物何如跋王荆石札右王文肃公十札瞿壻镜涛所藏皆公致政里居日与当事者以公年谱及张受先太仓志题名参攷当是与州牧南昌丁建白者建白居官有循声而公手札词意谦抑未尝以私相干足爲大臣居鄕之法元爵崇爵皆公叔父少荆之子元爵后以赍公谢恩疏入都授中书舍人公之厚于羣从如此笔法严整乃其余事尔跋黄陶庵札黄忠节公文章节义彪炳两闲字画亦得颜鲁公三昧此四十幅皆与子翼往还小牍虽信手挥洒全不经意而交谊之眞挚居家之俭约取予之不苟皆可得诸语言文字之外公生平不妄交矦银台集中亦屡见子翼名知其人必端士也予壻瞿生安槎好藏前贤手迹购得此本重装而新之属予识其岁月跋张晋江札晋江张阁老瑞图早年书法与董思白邢子愿米友石齐名其后以书魏珰生祠碑致位公辅名列逆案笔墨遂不爲世所珍此帖不题姓名或标爲倪忠节鸿宝予壻瞿镜涛得之定爲晋江书予审眎良然葢罢政家居获谴之后与山东巡按者所述当时阁事不无文饰然史家于书碑之外未闻别有指擿虽比匪之伤百喙难解遽加以逆名不已甚乎淳化帖有王处仲桓元子书曾氏凤墅帖亦收蔡元长秦会之葢一艺之工不可以人废况晋江龌龊守位非有蔡秦专权误国之迹后之评书者当赏其神骏勿以其素行而訾及翰墨也跋渤海藏眞帖赵松雪千字文后有元复初一跋予一见决爲㷳作复初卒于至治二年此题云至正八年距复初之卒已廿有八年矣跋僧明净书心经及法华经序鹤谿主人于搏换家得废绢一束眎之则明人书心经及法华经序也世俗造佛像成虚其中以杂宝或写经呪实之以当五藏六府不尔则像不灵浮屠以是诳人金钱云尔像在云闲之兰若庵不审今尙存否此卷吾邑人所施书之者又吾邑人也阅百有六十年复流转至吾邑而爲鹤谿所得似有前定之缘非偶然者邑有伏虎神祠旧矣王常宗神絃曲四章伏虎居其一其祠故在邑廨西不数十步今移于孩儿桥之东北实知县王李二矦祠也祠之左旧爲公馆元时平江十字路万戸郝天麟尝建分府于此天麟治军抚民颇着惠政黄文献公爲作碑记者也公馆久爲居民所占而二矦祠邑人亦鲜知者予尝过祠㫄卖灯者之舍则黄碑嵌壁闲宛然无恙㫄倚灶突掩其太半愳久而灭其迹欲募十夫移碑置祠中而未果也因牵连书于后岁戊戌正月六日丁卯后二岁邑令姚君学甲以予言移黄碑置伏虎祠碑下半已断跋陈文贞公诗卷泽州相国以文章经济润色鸿业我朝之周益公也其翰墨世不多见丁酉秋于申浦黄氏斋得见此卷词翰双美倘仿鳯墅之例列入名相帖中奚谢古人哉跋汪退谷手书瘗鹤铭攷艹藳退谷先生瘗鹤铭攷板行已久此乃其手书初藳信笔数千言绝不求工而楮墨闲极生动变化之趣自黄伯思定此铭爲陶贞白书后世罕有异论张力臣独证以爲顾逋翁书朱钖鬯复举逋翁集中谢王郞中见赠琴鹤诗以实之然它日题王副使焦山剔铭图有云审视要非唐后勒昔年曾与张弨论则朱亦未尝坚持其说也卷中采力臣说最僃独不取其证爲逋翁者旣博而精吾无闲然矣跋汪退谷手书戸部呈稿蔗畦主人得汪退谷先生手书戸部呈藳于其家败簏中命工装而弆之读者想见先朝体恤臣下俾得自言其情虽事涉钱谷数累万千未尝一以操切行之而官物亦不至有失陷之患寛仁之政度越千古后之人勿以寻常案牍视之哉跋袁氏贞节堂卷袁子廷梼承节母之诲读书敦品克自树立陟屺之慕久而不忘旣绘竹柏楼居图乞名公题咏装成两卷兹复以志铭传赞诸文次于遗象之后而以翁阁学所书贞节堂三字颜于帧首太孺人之贞心廷梼之孝行不独汝南一门流芳亦三吴盛事也予尝见宋椠列女传以顾恺之图象与向书相附而行而武梁祠石室亦刻梁节姑姉京师节女诸象汉史载金日磾母图象甘泉宫则图象自汉有之与礼家爱存悫着之义固相脗合明初钖山华氏春草贞节两卷皆名流翰墨朱性甫铁网珊瑚具录其文廷梼之行谊视华氏有过之而卷中词翰亦不减前哲后有续性甫之书者亦将有取于斯矣夫潜研堂文集卷三十二门人袁廷梼校字潜研堂文集濳研堂文集卷第三十三潜研堂文集卷三十三嘉定钱大昕书一与友人论师书日者足下在过仆仆以事他出未得见顷遇某舍人云足下欲以仆爲师仆弗敢闻也葢师道之废久矣古之所谓师者曰经师曰人师今之所谓师者曰童子之师曰鄕会试之师曰投拜之师人生五六岁始能识字稍长则习举业之文父兄皆延师敎之父兄曰汝师之吾从而师之非必道德之可师也巫医百工之人皆有师童子之师犹巫医百工之师称之曰师可也鄕会试主司同考之于士子朝廷未尝许其爲师而相沿师之者三百余年然令甲又有外官官小者回避之例则固明予以师之称矣汉人于举主有爲之制服者而门生之名唐宋以来有之语其辈行则先达也语其交谊则知已也因其一日之知而奉之以先生长者之号称之曰师亦可也今之最无谓者其投拜之师乎外雅而内俗名公而实私师之所求于弟子者利也传道解惑无有也束修之问朝至而夕忘之矣弟子之所借于师者势也质疑问难无有也今日得志而明日背其师矣是故一命以上皆可抗颜而爲师而横目二足贩脂卖浆之子皆引而爲弟子士习由此而婾官方由此而隳师道由此而坏孟子曰人之患在好爲人师古之好爲师也以名今之好爲师也以利好名之心仆少时不免迄今方以爲戒而惟利是视则仆弗敢出也足下于仆非有一日之好而遽欲师之仆自量文章道德不足以爲足下师而势力又不足以引㧞足下若欲借仆以纳交一二鉅公俾少爲援手则仆之硁硁自守不干人以私友朋所其知仆固不欲自误而亦何忍以误足下乎如以仆粗通经史可僃刍荛之询他日以平交往还足矣直谅多闻谓之三益不识仆之戆直得附足下益友之一否惟足下裁察与戴东原书前遇足下于晓岚所足下盛称婺源江氏推步之学不在宣城下仆惟足下之言是信恨不卽得其书读之顷下榻味经先生邸始得尽观所谓翼梅者其论岁实论定气大率祖欧逻巴之说而引而伸之其意颇不满于宣城而吾益以知宣城之识之高河也宣城能用西学江氏则爲西人所用而已及观其冬至权度益哑然失笑夫岁实之古强而今弱也汉以前四分而有余汉以后四分而不足而自干象以至授时岁实大率由渐而减此皆当时实测非由臆断故以古法下推则必后天由于岁实强也以今法上攷亦必后天由于岁实弱也杨光辅郭守敬辈知其然故爲百年加减一分之率以消息之虽过此以往未之或知而以之攷古则所失者鲜是其术未始不善也西人之术止实测于今不复远稽于古然其所谓平岁实者亦复累有㪅易则固非以爲永远可守之岁实也江氏乃剏爲本无消长之说极诋杨郭以傅会西人然史册所书景长之日班班可攷难以一人手掩尽天下之目也于是爲定冬至加减之说以加之加之而仍后天也于是又爲本轮均轮半径古大今小之说以加之加之而仍后天也词遁而穷则直断以爲史误毋乃如公孙龙之言臧三耳甚难而实非乎天道至大非一时一人之术所能御日月五星之行皆有盈缩古人早知之矣各立密率以合天行郭太史之垜积新注之本轮均轮次轮皆巧算非眞象也约加减之数而假象以爲立算之根合则用之小不合则增减之大不合则弃之本无轮也何有于径本无径也何有古大而今小且夫两轮半径之数之减也西人固疑其初测之未合而改之非定以爲古多今少之率也就如江说两半径古大而今小则仍是杨郭百年消长之法以矛陷盾其何说之辞夫以两春分攷岁实较之两冬至爲近然小余二四二一八七五者囘囘之旧率而地谷所用也崇祯时尝改爲二四二一八八六四矣今则又改爲二四二三三四四二矣只此百年之中西士已不能守其旧率而江欲以地谷所用之数上攷千载以前谓必无消长也有是理乎本轮均轮本是假象今已置之不用而别剏撱圜之率撱圜亦假象也但使躔离交食推算与测验相准则言大小轮可言撱圜亦可然立法至今未及百年而其根已不可用近推如此远攷可知而江氏取其已弃之筌蹄爲终古之权度其迂阔亦甚矣西士之术固有胜于中法者习其术可也习其术而爲所愚弄不可也有一定之丈尺而后可以度物有一定之衡石而后可以权物今江所持以衡量者有一定乎无一定乎言平岁实则其数可多可少也言最卑行则其行忽迟忽疾也言轮径差则借象而非眞象也以槃爲日而诋羲和以锥指地而嗤章亥持江氏之权度以适市必爲司市所挞矣向闻循斋总宪不喜江说疑其有意抑之今读其书乃知循斋能承家学识见非江所及当今学通天人者莫如足下而独推江无异辞岂少习于江而特爲之延誉耶抑㪅有说以解仆之惑耶请再质之足下与段若膺书闻足下名久矣顷邵孝亷与桐以足下所撰诗经韵谱见示寻绎再三其于古人分部及音声转移之理何其审之细而辨之确也声音之变由于方言始于一方而徧于天下久之遂失其最初之音如今人读胖爲普旺切读闳爲户工切卽闲有一方尙存古音终不能胜海内之口借非隋唐之韵尙存岂复知有古音哉足下谓音变而义未改如卬吾台予之台非不可变如咍音而三台天台古人故读若怡眞通人之论先民有作岂能易足下之言乎足下又谓声音之理分之爲十七部合之则十七部无不互通葢以三百篇闲有歧出之音故爲此通韵之说以弥缝之愚窃未敢以爲然也古有双声有疉韵参差爲双声窈窕爲疉韵㗋腭舌齿脣之声同位者皆可相转宗之爲尊桓之爲和是也声转而韵不与之俱转一纵一横各指所之故无不可转之声而有必不可通之韵不得以炰烋之转彭亨而通庚于豪无俚之转无聊而通之于萧寗母之转泥母而通齐于靑也古人之音固有若相通者如眞与淸东与侵闲有数字相出入或出于方言或由于声转要皆有脉络可寻非全部任意可通至如周原膴膴韩诗作腜正与饴兹韵歌以讯之王逸注楚词引作谇正与萃韵字形相似不无转写之譌足下旣攷古而正经文之譌而又兼存此传譌之音以爲通转之例大道之多歧必自此始矣小雅谷风之末章足下读怨如依与嵬萎爲韵此亦以意度之未有他文可证顷读说文序视而可识察而可见以见与识韵乃悟谷风思我小怨当与德韵怨读若抑论语以直报怨以德报德亦韵语也愚管之见未识有当否幸赐鉴察与段若膺论尙书书承示攷定尙书于古文今文同异之处博学而明辩之可谓闻所未闻矣唯谓史汉所引尙书皆系今文必非古文则䝉犹有未谕汉书儒林传谓司马迁从安国问故迁书载尧典禹贡洪范微子金縢多古文说是史公书有古文说也地理志吴山古文以爲山大壹山古文以爲终南是汉书有古文说也汉时立学置博士特爲入官之途其不立博士者师生自相传授初无禁令臣民上书亦得征引许叔重说文解字所偁书孔氏诗毛氏春秋左氏礼周官皆不立学者而其子沖上书进御不以爲嫌马班二君又何所顾忌而必专已守残不一征引古文乎春秋左氏与尙书古文皆非功令所用而班氏律歴五行诸志引左氏经传者不一而足以春秋之例推之则汉书决非专主今文矣又如漾之爲瀁冏之爲臩此古文之见于许氏书者而史记正与之同是又史记兼用古文之明证也足下以汉志禹贡养水不从水㫄遂谓今文作养史记亦当作养浅人增加水㫄无论莫须有三字难以服天下恐世闲如此浅人正不易得何也浅人依尙书改史记必改爲漾其能改作瀁者必系通晓六书之人岂有通人而肯妄改古书者此可断其必不然矣说文以瀁爲古文则漾必是今文汉书之养水卽从古文而省水㫄决非今文别作养字仆于经义肤浅不敢自成一家言聊罄狂简以尽同异幸足下之敎我也荅孙渊如书足下硏精小学于许叔重之书㴱造自得求之今之学者殆䍐其匹乃复虚怀若谷欲求千虑之一于仆仆中岁而读说文早衰善病偶有所得过后輙忘坐是不能成一家言何足以益足下乎来敎谓抔卽掊之省槷槸本一字又谓仿㑂膟乃古通写字徐铉以蟀爲俗失之太泥皆极精当春秋邴异文卽仿㑂相通之例说文引诗不敢不蹐又作嵴束亦通写字也足下疑仍恖囟存才之类非谐声以仆攷之则古文谐声本有二例同音谓之谐声同声亦谓之谐声同声今人所谓同母也存取才声恖取囟声凤取凡声皆声之正转翚从军声翚转爲熏也祈从斤声祈转爲芹也竷卽坎字坎与空相转故赣爲竷省声乃与能相转故仍以乃得声曾与重相转故曾以得声说文艐声而读若宰䩶蚩声而读若骋鞥弇声而读若譍占声而读若耿倗朋声而读若陪璹寿声而读若淑諽革声而读若戒敳岂声而读若豤蹁扁声而读若苹入声而读若颁又读若非睼是声而读若瑱楈胥声而读若芟年声而读若宁蜦仑声而读若戾棪炎声而读若导皆声转之例也大学命也之命郑云当作慢命卽慢之转宋儒读爲怠者非也唐本说文元从一兀声今本无声字元卽兀之转故髠从兀亦从元车軏字说文作䡇宋人疑兀非声而删之亦非也古之诂训音与义必相应许氏训春爲推攷爲敂声爲欬启爲开沵爲满莫非同声艹根爲荄木顶爲槇禾爲秒瓜当爲蔕亦皆同声则仍有乃音有囟音又何疑焉但此义自阳冰二徐已莫能闻夹漈陋儒遂谓七音之学乃自西域而来此与穷子之舍衣珠而乞食无异崐山顾氏之言古音善矣而于声音文字之本则犹得其半而失其半也若夫舍谐声而言会意二徐之后流爲介甫大率穿凿傅会自通人观之直可覆酱瓿耳足下旣悟同母之可谐而又疑而不信仍以会意求之愚以爲声谐而意自不悖叔重明云谐声则必无出于非声者双声疉韵皆天籁也裘从求而读渠之切那从而读诺何切侮从每而读文甫切倩从靑而读仓见切母无鄙切而蝃蝀与雨叶难那干切而隰桑与阿叶兴许应切而小戎大明与音林叶凡一字而两读者皆声之转三百篇之例具在引而伸之非无稽之言也足下以爲然乎不乎仆前跋杨大眼造像记未详字足下谓震卽振旅之异文敬闻命矣顷见江都汪容甫亦如足下之言卽当刋正以志不忘冬寒惟自爱不宣荅李南㵎书尊使至知年兄于六月内奉太夫人之讳悲哀切至而仆远在千里外无从具生刍絮酒之敬仆之抱媿甚矣来敎欲仆爲表志之文及读年兄所撰行状文笔古雅至性肫摰流露行墨闲洵爲必传之作昔柳州庐陵皆尝表其先人之墓今年兄之文自能不朽其亲矣曷不仿此例爲之若仆之文平浅恐未能传世而有虚年兄之盛意也但交好有年不敢固辞谨撰尊甫太翁墓表太夫人墓志各一道皆摭取行状中语掠美之诮谅所不免行状所述嘉言懿行可采者甚多因篇幅毋取太长割爱置之然卽此已足不朽矣表志旣出一手故所载三代子姓及葬地两篇各有详略意取互见未识于体制有合否也撰书人衔名或在文之前或在文之后古人初无一定可以不拘结衔止署本官阶今人多有书赐进士及第出身者似亦无妨但宋元碑却未见恐是明人始有之惟称唿弟姪晚侍之类起于近日最爲陋恶想好古者断不效之耳天寒读礼惟以道自爱不宣与一统志馆同事书某顿首总纂执事某学殖谫劣于舆地一门尤非专家志局初开未尝与编摹之列顷以白华侍读出差承乏摄事于全书体例旣未甚谙瓜代之期亦不过数月惟是后进末学得追陪长者之步趋饫闻淸论不胜幸甚受事以后偶检旧稿人物一门窃有贡疑敢达之左右夫舆地之志兼及人物特以其生长是邦游钓所在俾后世闻其风者兴高山景行之恖至若魏晋以降士大夫以门第相尙王必太原琅邪李则陇西赵郡谢称陈郡裴号河东虽去其鄕国㪅数十世犹必溯其本望此乃氏族之学无关于地理而后之志州郡者昧于疆域滥收以僃鄕贤之数甚可笑也颜氏本琅邪临沂人颜鲁公撰先庙碑称西平靖矦含随元帝过江巳下七叶葬在上元幕府山西宋书州郡志晋乱琅邪国人随元帝过江千余户大兴三年立怀德县成帝咸康元年桓温领郡鎭江乘之蒲洲金城上求割丹阳之江乘县境立郡又分江乘地立临沂县然则延之协晃之推诸人史书琅邪临沂者乃江左侨置之临沂与今沂州无涉矣逮之推遭乱由齐入周子孙畱居关中爲雍州万年人之推虽尝名其子思鲁以寓故鄕之思讫未闻还居琅邪今沂州府人物收颜师古眞鄕杲卿泉明等实沿袭之譌东坡居士尝自称赵郡苏轼而颍滨遗老又名其集曰栾城今若以二苏入眞定之人物可乎不可乎愚意若此类者竝当博攷改正庶几一洗向来志乘之陋又执事于韦安石举明经调干封尉一条疑有脱譌委令检照元文葢以初任之官不当言㪅调意其曾歴它官故尔愚攷汉书张释之事文帝十年不得调匡衡射策甲科调补平原文学小颜注竝训调爲选广韵调读去声者训选集韵又训爲试乃知古人所云调者只是试选之义略举唐史数事证之苏弁擢进士调奉天主簿杜正伦秀才高第调武骑尉刘从一擢进士宏词第调渭南尉徐彦伯对䇿高第调永寿尉狄仁杰举明经调汴州参军宋务光举进士及第调洛阳尉张柬之中进士第始调淸源丞刘幽求举制科中第调阆中尉李宗闵擢进士调华州参军事李翶中进士第始调校书郞皆初任而云调与韦安石传文不异桓彦范以门荫调右翊卫则任子初选亦云调也韦澳第进士复擢宏词十年不肎调犹今人之不赴选也宋时人谓常调官好做常调犹云常选非今之所谓调也汉薛宣爲左冯翊以频阳多盗贼令薛恭职不办粟邑县小辟易治令尹赏久用事乃奏赏与恭换县今时州县繁简对调之例葢因于此而史不云调稽之字书调亦无㪅换之义改调降调之名明史始有之唐以前未之有也聊举所闻以塞下询伏希审察与晦之论尔雅书得晦之书知方读尔雅从事于训诂及虫鱼艹木之学甚慰以喜尝病后之儒者废训诂而谈名理目记诵爲俗生诃多闻爲䘮志其持论甚高而实便于束书不观游谈无根之辈有明三百年学者往往蹈此失圣朝文敎日兴好古之士始知以通经博物相尙若崑山顾氏吴江陈氏长洲惠氏父子婺源江氏皆精硏古训不徒以空言说经其立论有本未尝师心自用而亦不爲一人一家之说所囿故尝论宋元以来言经学者未有如我朝之盛者也夫六经皆以明道未有不通训诂而能知道者欲穷六经之旨必自尔雅始注尔雅者有舍人李巡樊光孙炎沈旋诸人今惟存郭景纯一家景纯有音有图赞则今亦亾之尙书正义引景纯注云恒山一名常山避汉文帝讳又云霍山今在庐江灊县濳水出焉别名天柱山汉武帝以衡山辽旷移其神于此今其土俗人皆唿之爲南岳南岳本自以两山爲名非从近来也而学者多以霍山不得爲南岳又言从汉武帝始乃名之卽如此言爲武帝在尔雅前乎斯不然矣今本注文不若是之详然则景纯注亦经后人所删非完书矣释鸟桑鳸窃脂文凡再见攷春秋正义云诸儒说窃脂皆谓盗脂膏卽如所言窃元窃黄者岂复盗窃元黄乎若冬鳸窃黄之下果有桑鳸窃脂句则景纯注明云诸鳸皆因毛色音声以爲名窃脂之爲浅白义巳显然毋庸爲此辨矣春秋正义又云释鸟自春鳸鳻鶞至宵鳸啧啧凡七鳸其文相次今本多桑鳸句则当云入鳸矣故知此句乃唐以后人窜入无疑而邢氏不能辨也此不精之失也宋初古书之存者多矣邢所征引不过九经义疏经典释文而尙不免于遗漏它书固未能津逮此又不博之失也予昔在京师有志撰述掇李孙之坠遗纠郭邢之违失至于康成之说经叔重之解字参互取订启悟良多尝欲勒爲一编以附述者之后继有刋定元史之举力未能兼迺辍弗爲今晦之欲从事此书则予攷稽有年千虑之中或有一得暇日出以相质何如来书疑舍人爲何人攷陆氏释文称犍爲郡文学卒史臣舍人汉武帝时待诏而广韵亦有舍姓是舍人乃其人姓名非官称也附去政和证类本艹一部卽检收之与友人书前晤吾兄极称近日古文家以桐城方氏爲最予常日课诵经史于近时作者之文无暇涉猎因吾兄言取方氏文读之其波澜意度颇有韩欧阳王之规橅视世俗冗蔓獶杂之作固不可同日语惜乎其未喻乎古文之义法尔夫古文之体奇正浓淡详略本无定法要其爲文之旨有四曰明道曰经世曰阐幽曰正俗有是四者而后以法律约之夫然后可以羽翼经史而传之天下后世至于亲戚故旧聚散存没之感一时有所寄託而宣之于文使其姓名附见集中者此其人事迹原无足传故一切阙而不载非本有可纪而略之以爲文之义法如此也方氏以世人诵欧公王恭武杜祁公诸志不若黄梦升张子野诸志之熟遂谓功德之崇不若情辞之动人心目然则使方氏援笔而爲王杜之志亦将舍其勲业之大者而徒以应酬之空言了之乎六经三史之文世人不能尽好闲有读之者仅以供场屋饾饤之用求通其大义者罕矣至于传奇之演绎优伶之宾白情词动人心目虽里巷小夫妇人无不爲之歌泣者所谓曲弥高则和弥寡读者之熟与不熟非文之有优劣也以此论文其与孙鑛林云铭金人瑞之徒何异文有繁有简繁者不可减之使少犹之简者不可增之使多左氏之繁胜于公谷之简史记汉书互有繁简谓文未有繁而能工者非通论也太史公汉时官名司马谈父子爲之故史记自序云谈爲太史公又云卒三岁而迁爲太史公报任安书亦自称太史公公非尊其父之称而方以爲称太史公曰者皆褚少孙所加秦本纪田单传别出它说此史家存疑之法汉书亦闲有之而方以爲后人所附缀韩退之撰顺宗实录载陆贽阳城传此实录之体应尔非退之所剏方亦不知而妄讥之葢方所谓古文义法者特世俗选本之古文未尝博观而求其法也法且不知而义于何有昔刘原父讥欧阳公不读书原父博闻诚胜于欧阳然其言未免太过若方氏乃眞不读书之甚者吾兄特以其文之波澜意度近于古而喜之予以爲方所得者古文之糟粕非古文之神理也王若霖言灵皋以古文爲时文却以时文爲古文方终身病之若霖可谓洞中垣一方症结者矣泥泞不及面质聊述所见吾兄以爲然否如淳引汉仪注太史公武帝置位在丞相上天下计书先上太史公副上丞相序事如古春秋迁死后宣帝以其官爲令行太史公文书而已颜师古据晋灼以如说爲非谓谈爲太史令耳迁尊其父故谓之爲公此不通之论也史记百三十篇惟自序前半篇称太史公者谓其父谈其它皆自称之词尊父可也尊己不可也未爲太史公以前称名旣爲太史公则称官此史家之常例史者所以传信后世也何私尊之有小司马索隐引桓谭云迁所着书成以示东方朔朔皆署曰太史公以爲太史公是朔称而又疑其未实愚谓朔所署曰太史公者题其书名曰太史公汉书蓺文志太史公百三十篇冯商所续太史公七篇此卽朔所署之名非谓书中凡称太史公者皆朔所窜入也李巨来与灵皋书言太史公曰四字皆史记本文非后人所加亦非迁之尊其父凡称太史公曰犹后世史书称史臣曰尔此说是矣汉仪注衞宏所撰巨来谓衞宏注卽不可信而汉仪固有是官似分汉仪与注而二之则攷之未审也与友人书昨偶读足下文篇未自题太仆少卿仆以爲不当脱漏寺字足下殊不谓然足下所据者唐宋石刻仆谓惟唐宋人结衔不得有寺字自明以来官制与唐宋异不当沿唐宋之称葢九卿之称秦汉以来凡三变曰太常曰太仆曰光禄勲位列九卿而官名无卿字此汉魏至宋齐之制也梁陈以后官名始缀卿字后齐始定太常太仆光禄等爲九寺而唐宋因之然当时省台院寺之名皆不入衔如中书舍人不云中书省舍人御史大夫不云御史台大夫翰林学士不云翰林院学士世所共知也唐人石刻如太常光禄卿之不称寺正与此类非可书而不书也明初废中书省而以六部爲百僚之长由是院寺司监皆以入衔与唐宋故事异矣自明中叶古文之法不讲题衔多以意㪅易由是学士大夫之着述转不若吏胥文移之可信足下方以古文提唱一世当起而正之勿以爲无足重轻而置之也近日古文家推秀水朱氏予观其集中称知府知县必云知某府事知某县事此宋之官制岂可施于今日亦是好古之病足下以爲然乎否复倪敬堂书顷从俞啸楼舍亲处接读手敎慰问并䝉厚仪感媿之私衔结肺腑皇十二子所致赙仪亦随祗领窃念皇十二子天资淳粹至性过人不孝陪讲两年曾未效勺涓之益前夏衔恤里门艹土昬迷不敢遽通寸启家居所见邸报竝无薨逝之问直到持斋前辈南来方审其实而百日已过奔临无自昔贾生以梁王胜之没哭泣自伤遂至殒生区区之忱今古同揆至此项致赙系前秋之事乃因展转稽迟岁华再易未灭二年之字已成千古之悲挂劔有怀骖鸾永隔抚心载没齿奚言惟执事察其情而哀其志焉内直诸同好及同年诸君不及徧启晤时乞道及无任衔感之至濳研堂文集卷三十三门人吴嘉泰校字潜研堂文集濳研堂文集卷第三十四濳硏堂文集卷三十四嘉定钱大昕书荅袁简斋书得手敎循环雒诵懽喜无量先生硏精史学于古今官制异同之故烛照数计洞见症结而犹虚怀若谷示以所疑俾马勃牛溲得僃扁和之采其爲荣幸非所敢望谨就问目述其一二惟先生详察夫检校兼守判知之名皆起于唐但唐初所谓检校者虽非正授却办本职事如检校侍中检校中书令检校纳言检校左相之类皆列于宰相表与眞授者无别而宇文士及检校凉州都督魏元忠检校并州长史亦是实履其任葢内外各官皆得有检校若今署事矣中叶以后诸将多以军功得检校官三公三师仆射尙书常侍车载斗量有名无实故唐书宰相表三公三师七十一人检校之公师不与焉犹使相之不列于宰相也而自公师两仆射六尙书两散骑常侍太子宾客国子祭酒而外它官亦罕有除检校者宋史所列检校官一十有九葢卽沿唐末之制矣公师之班首太师次太尉次太傅次太次司徒次司空王建由检校太师才迁司徒曹佾以检校太师守司徒又数年始除守太然则检校太师尙在眞三公之下也若夫行守试三者则以官与职之高下而别长编载元丰四年韶自今除授职事官竝以寄禄官品高下爲法高一品者爲行下一品者爲守二品以下爲试品同者不用行守试偶检柳公权书苻璘碑其题云辅国大将军行左神策军将军辅国大将军阶正二品左神策将军官从三品此高一品爲行之证也其结衔云朝议大夫守尙书工部侍郞朝议大夫阶正五品侍郞官正四品此下一品爲守之证也五代时李琪爲宰相所私吏当得试官琪改试爲守遂爲同官所纠此试不如守之证也判与知之分则宋次道春明退朝录所云品同爲知隔品爲判者得之宋初曹翰以观察使判颍州葢用隔品爲判之例后来惟辅臣及官仆射以上领州府事称判其余皆称知不称判矣判知之外又有云权发遣者则以其资轻而骤进故于结衔稍示区别程大昌云以知县资序隔二等而作州者谓之权发遣以通判资序隔一等而作州者谓之权知是也宋制六曹尙书从二品而权尙书则正三品侍郎从三品而权侍郎从四品则权知与知亦大有别矣元祐元年文彦博落致仕加太师平章军国重事潞公本以守太师致仕今复召用故有落致仕之命同一落也落职则爲罢免落致仕则爲复用其云落者谓结衔内去此字也元丰三年彦博落兼侍中除守太尉葢其时改官制以侍中中书令爲宰相职事官非退闲者所宐授故落侍中而进太尉以宠之亦非罢免之谓也富弻吕公着之守司空与蔡京之司空皆眞三公也而京不云守则尤贵三师三公初拜有临轩受册仪宋时居此职者皆固辞而止若检校官固无所谓册拜也差遣之名惟宋时有之宋时百官除授有官有职有差遣如东坡以学士知定州知州事差遣也端明殿学士职也朝奉郎则官也差遣罢而官职尙存职落而官如故古之优礼臣工如此非有大罪断无侪于编戸之理至明而待士之礼薄矣方密之谓古宰相无印支俸皆借翰林院印此特谓明之大学士耳唐宋宰相皆有印故有分日知印之法其文曰中书门下印元中书令左右丞相皆银印若明之大学士本无宰相之名然亦未尝无印明史内阁银印直纽方一寸七分厚六分玉箸篆文其文曰文渊阁印但文移用翰林院印不用此印而方遂以爲无之耳本朝大学士无印文移用内阁典籍㕔印卽明之翰林院典籍也明之阁臣皆出翰林故典籍卽爲内阁之属今改典籍隶内阁而翰林院别设典簿稍区而二之矣隋书百官志官一品每岁禄八百匹二百匹爲一秩虽未明言何匹检下文有云禄率一分以帛一分以粟一分以钱则匹当是绢匹之匹非马匹也尊集体大精直追唐宋作者䝉委讐校谨就鄙见所及证据一二开具别纸暑暍恐劳起居得雨稍凉当走谒不宣再荅袁简斋书䝉询秦汉赐爵及唐同三品之称谨按赐爵始于商鞅以旌首功汉时或以军功或以入粟入钱得之而赐民爵一级或二级三级史不絶书大约公乘以下与齐民无异五大夫以上始得复其身民赐爵者至公乘而止爵过公乘得移与子若同产同产子有罪得赎贫者得卖与人宣帝求汉初功臣之后复其家史称皆出庸之中及攷之表则或云公乘簪褭或云公士上造大率皆有爵者虽拥高爵尙杂庸爵之冗滥如此至五大夫以上则以赐中二千石至六百石之勤事者及列矦嗣子然攷之史汉自卜式桑羊而外书赐爵者寥寥非无爵也赐爵不足爲荣史家略而不书也民爵不过公乘而入粟之法行则有至大庶长者大庶长去关内矦一级耳然鬻爵而不鬻官官有员爵无员此鼌错所谓出于口而无穷者也先生谓普赐天下民爵自惠帝始旣云普矣将人人有爵又卖与何人愚攷之纪多云赐民爵戸一级或不云戸者史家省文师古曰赐爵者一家之长得之也一戸惟赐一人子姓昆弟皆不得与固无嫌贾用不售矣唐初以侍中中书令爲宰相此二官者皆三品也然它官亦有三品阶故入相而官未至侍中中书令者必云同中书门下三品其资望稍轻者则云同中书门下平章事大歴以后升侍中中书令爲二品自后入相者但云平章事无同三品之名矣当时除三公者固不乏人未尝以三品爲限但三公不必知政事而居宰相者不皆二品以上官中叶以降竝有除侍中中书令而不入政府者矣若谓官不得过三品唐志本无此文也区区所闻惟先生决其然否三荅袁简斋书别来又逾旬日溽暑未退不得时奉诲言伏惟台候万福昨䝉询及史事数则谨就记忆所及略陈一二以僃采择宋时诸州设通判其结衔云通判某州军州事元诸路总管府置同知其结衔亦云同知某路总管府事其称某府同知某府通判则始于明时亦犹宋之郡守称知某府军府事而明直称某府知府也通判在宋初虽有监州之谚然其权仍出知州之下中叶以后其选益轻东坡通判杭州寄子由诗有余杭别驾无功劳之句则通判之称别驾宋时已然若同知俗称司马想是起于明时然以唐制言之别驾司马虽均爲刺史之佐而司马却在别驾之下㪅溯而上之至于两汉则司马乃典兵之官本非郡僚攷续汉书百官志将军之下有司马一人其领军皆有部曲部有军司马一人曲有军候一人又有军假司马军假候其别营领属爲别部司马今人所得汉印有军司马军假司马别部司马军曲候诸称皆将军之属领兵者若郡守之贰爲丞爲长史无所谓司马也刺史之下只有从事椽史亦无司马也晋宋以降除刺史者必加将军持节都督军事故刺史之属得置司马隋唐改太守爲刺史因以司马爲郡佐亦习焉不察耳汉制刺史之属有治中从事别驾从事皆州自辟除秩止百石较之县令爲卑而鲁子敬称龎士元非百里才使处治中别驾之任始当展其骥足者葢其时州牧专制一方幕府元僚得参生杀予夺之柄较之百里作宰者轻重大不侔矣元中书省有右丞相左丞相有平章政事有右丞左丞有参知政事皆称宰辅而秉政者丞相也皆䝉古色目世家爲之平章闲有用事者右丞以下虽曰与闻国政其委任已轻矣世祖之世平章兼用汉人成宗以后汉人授平章不过李孟张珪王毅三人右丞以下始参以汉人然南人初无入中书者顺帝时始有危素一人亦仅得参政耳色目三十一种辍耕录具载其目要其最贵者囘囘畏吾康里唐兀钦察雍古数种而已契丹女直谓之汉人不在色目之列斡耳朶者䝉古语犹言营盘也太祖四斡耳朶皆有皇后数人元时称皇后者不必正宫犹之皇子皆称太子宗女悉号公主也元时各路总管府及州县俱置达鲁花赤王圻谓达鲁花赤国言荷包压口葢取管辖之义然元人称州达鲁花赤曰监州县达鲁花赤曰监县则又有监察之义矣辽金之世所云一字王者如秦王魏王之类皆国王也郡王则必两字如混同郡王金源郡王是也金史百官志诸乣详稳一员在部族节度使之后诸移里堇司之前则乣亦部落之称古今字书倶无乣字记有一书读乣作管音亦不知所据也客中未携书籍兼之多病善忘诖漏舛错不知所裁惟执事敎之荅大兴朱侍郞书䝉阁下垂询以国语伶州鸠言武王克商岁在鹑火此周人述周事必无差误而它书或云岁在己卯或云辛卯似不相应大昕尝习刘子骏三统术于国语所云岁在鹑火日在析木之津月在天驷辰在斗柄星在天鼋者推验其时日次度无不脗合古法岁星与太岁常相应岁星自丑右行太岁自子左行岁移一次周则复始如岁星在星纪则太岁必在子岁星在鹑火则太岁必在未三统术上元起丙子岁依岁术步之则武王克商之年当直辛未孔颕达诗正义云文王受命十三年辛未之岁殷正月六日杀纣孔疏所言与国语岁在鹑火之文正相合矣自周受命以后至于秦汉皆有纪年可攷非若夏商以前之茫昧而后人谱纪年者皆以周克殷爲已卯岁相较差八年者葢古术太岁与岁星皆有超辰之法岁星百四十四年而超一辰则太岁亦超一辰积年逾久则超年亦渐多今人以汉高帝元年爲乙未武帝太初元年爲丁丑而班孟坚于汉元年引汉志曰太岁在午于太初元年引汉志曰岁名困敦孟坚所引者西京之注记则西京犹用超辰之法而东汉台官已鲜知之故虞恭宗䜣辈言太初元年岁在丁丑又言歳无由超辰葢太岁不用超辰昉于东汉而相沿到今以今法溯古年则武王克商固宜在已卯矣然郑康成注冯相氏十有二岁云岁星与日常应太岁月建以见然则今术太岁非此也今之太岁异于古之太岁郑于周礼注中已明言之非大昕臆说也吕氏春秋维秦八年岁在涒滩以今法推之秦始皇八年当爲壬戌而云涒滩相差两年亦以太岁超辰故也超辰之法废于东汉东汉距西汉尙在百四十四岁以内故差止一年其距秦始皇则已在百四十四岁以外故差至二年积至周初已阅千有余岁故差至八年以今法言之则已卯岁本不误而在古法则必爲辛未不得爲已卯若竹书辛卯皇甫谧乙酉之说则诞而不足信矣阁下谓岁星在午则太岁爲作噩此据淮南天文训史记天官书之文然淮南言太阴史公言岁阴俱不言太岁太阴卽岁阴也亦周行十二辰而常在太岁后二位古人制摄提格以下十二名本言太阴所在而后人移属之太岁失其旧矣何以言之淮南云太阴在酉岁名曰作鄂岁星舍柳七星张以六月与之晨出东方夫柳七星张者鹑火之次也六月日在鹑火岁星与日同出东方是月斗建未而太岁亦在未故郑注冯相氏谓太岁者岁星与日同次之月斗所建之辰也而岁名则曰作噩此古人以太阴纪岁不以太岁纪岁之证也推之十二月尽然淮南虽未明言太岁所在而其上文云太阴在寅寅爲建子爲开主太岁则知太岁之非太阴又知太岁常在太阴之前二辰矣以淮南史公纪岁之例推之则谓周克商之岁歳名作噩固可要是太阴所在非太岁所在也汉太初元年史记以爲阏逢摄提格之岁此以太阴言之而班史谓岁名困敦则指太岁所在读史汉者往往于此致疑其实无可疑也东汉以后术家不用太阴但用太岁又去其超辰之法于入算虽便捷而古书之难通者多矣鄙着史记攷异曾一及之而语焉不详兹因阁下之询爰述所闻以对惟幸裁察与孙渊如书去岁两奉手书慰问周至足下在西曹緐剧之地而撰述甚富性情当于古人中求之谓一行作吏此事便废者卽不作吏亦未必不废也尊集中太阴攷一篇不信太阴与太岁爲二葢用张揖广雅之说愚谓古人旣以太阴纪岁天官书又谓之岁阴卽以当太岁似无不可然汉志述太初改元事旣云复得阏逢摄提格之岁又云太岁在子则当时实以太阴纪年而别有太岁昭然察矣乃自太初而后以太阴纪年者仅见于天官书甲子篇而刘歆三统术无推太阴法卽翼奉封事亦似以太阴当太岁则自太初改宪而阏逢十名摄提格十二名移于太岁相承已久稚让魏人安得不云尔乎足下谓淮南纪岁星出月在史汉前两月以爲淮南之误按淮南太史公皆以太阴纪岁汉志则以太岁纪岁两法不同汉志依太初术太岁在寅则岁星在营室东壁以正月晨出东方所谓岁在趣訾也太岁在卯则岁星在奎娄以二月晨出东方所谓岁在降娄也推之十二辰皆然此眞太岁所在也淮南史公所谓摄提格岁者太阴在寅太岁本在子也其岁岁星舍斗牵牛卽星纪之次当以十一月出东方淮南之文本无误而史公云正月者以天正言之其实与淮南无别也汉志与史公文同而实异淮南与史公文异而实同知太阴太岁之有别则相说以解矣古法太岁左行于地岁星右行于天其相应与月建月将之相应同郑康成注周礼岁谓太岁岁星与日同次之月斗所建之辰也今按岁星舍斗牵牛爲星纪丑宫十一月日躔星纪是爲岁星与日同次之月其月斗建在子吾是以知太岁之本在子也而淮南史公明云摄提格岁吾是以知太阴太岁之必有别也淮南云太阴在四仲则岁星行三㝛在四钩则岁星行二㝛与天官书正合晋灼改太阴爲太岁遂有两岁之差矣淮南斗杓爲小岁咸池爲大岁大与小对今本亦作太岁此转写之譌非别有太岁如世俗所云月太岁也汉碑岁在戊午名曰咸池者咸池右行四正子午卯酉皆咸池所在也足下所撰太岁岁星左右周天图依天官书次之但可云太阴或云岁阴若指爲太岁则恐未合于古且与郑康成亦相矛盾岁星十二年而一周天不过约其大率其实岁行一次尙有余分积至百四十四年而行百四十五次古人谓之超辰服䖍谓有事于武宫之岁龙度天门此超辰之证也足下不信岁星有跳辰则左氏所纪岁在之文不几前后不相应乎古法不独岁星有超辰而太岁亦有之自后汉四分术行而太岁无超辰之法相沿到今然通儒如郑康成者犹能言之故有今秝太岁非此之语卽如淮南元年太一在丙子以今法推之当爲丁丑汉太初元起丙子后人亦命爲丁丑葢其时距后汉百有余年当超一辰故也吕氏春秋维秦八年岁在涒滩高氏谓秦始皇卽位八年也以今法推之当爲壬戌而云涒滩者秦初距后汉二百余年当超两辰故差二年也又溯而上之武王克商岁在鹑火先儒以爲辛未岁而今人命爲已卯自周初至后汉千有余年当超八辰其年数固无多寡也古人不以甲子纪岁亦以太岁有超辰无一定之榦枝不如岁星之垂象章章可稽耳后代弃超辰之法而岁星不与太岁相应则用岁星诚不如用太岁之简易然而古书之难通者遂多则古法不可不讲故愿与好古君子尽其同异唯足下幸敎之荅卢学士书来敎谓续汉志述二十四气中星大寒旦中当是心半非心二半仆初校时但据闽本添二字初未布算兹以四分术推之果是心半始悔向来粗心之误受敎良非浅矣惟是尊敎云中与节相距之度不过十四十五之间则恐未爲定率卽以旦中一条言之斗少至斗十一斗十一至斗廿一相距仅十度参五至井十六井十六至鬼三相距且廿度其故由于昼漏之长短不齐非如日所在度之有当也至心半之半刊本俱作大书窃谓半与少大皆不满一度之别名当与少大强弱一例分注它如惊蛰斗少大暑尾十五半白露参五半小雪室二半大雪壁半诸少半字亦皆不应大书也上文论昏明定度一条但云其余四之如法爲少而不言半大似亦缺漏宜依干象术之例添二句云二爲半三爲大方与后文相应未审阁下以爲何如间文从卽日过苏相晤非远天寒珍重眠食不宣又读阁下所校太元经云向借得一旧本似北宋刻末署右迪功郞充两浙东路提举茶盐司干办公事张寔校勘大昕案宋时寄禄官分左右唯东都元祐南渡绍兴至干道爲然葢以进士出身者爲左任子爲右也而建炎初避思陵嫌名始改句当公事爲干办公事此结衔有干办字则是南宋刻非北宋刻矣宋史遇句当字多易爲干当此南渡史臣追改非当时本文也去冬于吴门见司马温公集注太元六卷后附许翰解四卷旧钞太甚完善袁上舍又恺曾借录其副温公书亦收于道藏许解则道藏并未收也不识阁下已见之否与梁燿北论史记书足下谓秦楚之际月表当称秦汉不当以楚踞汉先俨然承周秦之统其意诚善然蒙未敢以爲然也史公着书上继春秋子夺称谓之闲具有㴱意读者可于言外得之卽举月表一篇寻其微恉厥有三端一曰抑秦二曰尊汉三曰纪实何谓抑秦秦之无道史公所㴱恶也秦虽并天下附书于六国表之后不以秦承周也及陈渉起事秦犹未亡也而卽侪诸楚齐燕赵之列则犹六国视之也虽称皇帝者再世与楚之称霸王等耳表曰秦楚言秦之与楚匹也何谓尊汉史公以汉继三代不以汉继秦若系汉于秦之下是尊秦而贬汉也十二诸矦年表不题周而周尊秦楚之际月表不题汉而汉尊秦楚皆亡国之余以汉承之失立言之体矣陆贾楚汉春秋其命名不如史表之正也何谓纪实楚虽先亡覆秦之社稷者楚也汉高初兴亲北面义帝汉王之国又项羽封之秦亡之后主天下命者非楚而何本纪旣述其事而表又以秦楚之际目之言天下之大权在楚也此亦实之不可没者也自王子师诋子长爲谤史宋元明儒者訾议尤多仆从未敢随声附和葢读古人书诚爱古人而欲寻其用意之所在不肎执单词以周内文致也与梁燿北论史记书二天官书文字古奥非太史公所能自造必得于甘石之传今世所称甘石星经乃后人伪託多袭用晋隋二志而稍爲异同要其剽窃之迹自不能掩较之太史公书犹周鼎之与康瓠也易曰天垂象春秋传曰天事恒象古人测星但举其大而明者取象以拟百官庶物后世台官增入附近微细诸星名目虽多转不如古人之简易且如危三星有葢屋之象故云危爲葢屋而后人别指㫄小星以实葢屋之名咸池本兼五潢五车三柱而言故云天五潢又云五帝车舍其匡衞甚广因以表西方诸宿淮南天文训咸池者水鱼之囿也又云斗杓爲小岁正月建寅月从左行十二辰咸池爲大岁二月建卯月从右行四仲终而复始葢斗爲帝车咸池亦以五车爲匡衞皆有运行之象故指其所建以定四时天潢之义与咸池同潢卽池也后人析爲数名但以三小星当咸池失其义矣史公以紫宫房心权衡咸池虚危爲天之五官岂专指三小星而言哉足下据晋志以纠史公愚谓晋志星名系后来增加非史公之疏漏也足下又疑西宫下缺白虎两字愚谓参爲白虎已见下文此处不当㪅举史汉未尝以四兽领四方诸宿或先书或后书于例初无嫌也与梁燿北论史记书三来敎駮仆所论武安矦奉邑食鄃一条谓栾布所封兪乃别一地非淸河之鄃且言县矦必尽食一县反覆援引可谓博学而明辨矣然愚意犹有未释然者攷吕后封兪矦吕它景帝封兪矦栾布班表皆不言封国所在至苏林郦道元司马贞辈始以淸河之鄃当之足下疑其别有一兪地固无不可至谓封国必尽食一县不独陈平一人则愚请以史汉正文证之樊哙初封舞阳矦其后益食邑者再后乃定食舞阳五千四百戸则樊哙初封未能尽食舞阳一县也夏矦婴初封汝阴矦其后益食邑者三乃定食汝阴六千九百戸则滕公初封未能尽食汝阴一县也灌婴初食颍阴二千五百戸巳号颍阴矦其后乃定食颍阴五千戸则灌婴初封未能尽食颍阴一县也萧何封酇本八千戸后又益二千戸及其后裔绍封戸或二千四百或止二千或幷不及二千而酇矦之名不改曹参封平阳本万六百余戸及其后裔绍封仅二千戸亦号平阳矦然则列矦但以封戸定其畺界而食之此外尙有余地仍属有司理可信矣㪅以后汉书证之伏湛封不其矦传国至建安中始絶而灵帝时已封宋酆爲不其鄕矦则不其一县除伏矦食邑外尙有它鄕也以是推之栾布食邑仅千八百戸鄃县戸口必不止此数其爲武安食邑亦无足异矣汉县本有大小之分其大小以戸口而定所谓万戸以上爲令减万戸爲长也陈平封五千戸与曲逆见戸数适相等故得尽食其县其余诸公封戸虽多而其县见戸或浮于封戸之数则不能尽食矣非平之食封胜于萧曹也足下又谓陈平尽食曲逆乃兼指亡匿戸口言之亦恐未然夫汉之封国虽计戸口仍以畺域爲断史公言汉初大矦不过万家小者不过五六百戸后数世民咸归鄕里戸益息萧曹绛灌之属或至四万小矦自倍是则复业戸口在列矦封内者例得兼食之不独曲逆爲然史何必特书于本传耶若陆贾之说陈平云足下食三万戸矦乃据秦时版籍言之平旣全食此县故举全盛之数以夸其富耳若云当时复业眞有此数则十数年之间断不能顿增五倍而休养百余载至元光之世乃转耗其半尤无此理矣仆于读史择善而从非敢固执已见但以史汉参攷封君之尽食一县者自曲逆而外旣不多见而栾布之封鄃其说始于苏林林去汉不远或有所据故复申其义唯足下幸敎之濳硏堂文集卷三十四门人吴嘉泰校字潜研堂文集濳研堂文集卷第三十五濳硏堂文集卷三十五嘉定钱大昕书与徐仲圃书仆于舆地之学畱心廿余年尝恨东晋南北朝侨立州郡岁增月易名目丛复虽以杜佑李吉甫乐史之淹博犹且十阙其六七不揣椎鲁思欲理而董之而疑义纷挐无从质正近年始交阳湖洪孝廉稚存今又得交足下皆揅精地理卓然成家而足下譔次年表经纬分明于南北交争畺易陷复之迹了如视掌洵足补前人之阙而爲后学之指南矣其中尙有一二疑不能释请疏其大略以僃采择晋志元帝渡江之后徐州所失过半乃侨置淮阳阳平济阴北济阴四郡初不言置于何地而足下以歴阳实之徧检晋宋齐志歴阳竝无置四郡之事未知足下何所据也且晋志述渡江州郡多不可信卽以此条论之上文云永嘉之乱临淮淮陵沦没石氏则是淮北旣失之后所置其地当在淮南而安帝纪义熈五年慕容超将慕容兴宗寇㝛预阳平太守刘千载爲贼所执是阳平在淮北不在淮南其难信者一宋志淮阳阳平济阴北济阴竝在徐州部内宋之徐州在淮北不在淮南其淮阳郡领甬城㝛预等县去京水七百陆五百五十以道里准之正在旧临淮郡界其难信者二宋志淮阳晋安帝义熈中土断立不言元帝置北济阴则宋孝建元年立幷非晋所置其难信者三宋志于阳平济阴二郡虽不言何时置然于阳平云故属司州流寓来配于济阴云属兖州流寓徐土因割地爲境若渡江之初侨人未有土断之令不当云割配其难信者四宋末失淮北始侨立阳平于山阳北淮阳北济阴于广陵永初以前淮南尙无此四郡况于元帝渡江之初乎其难信者五夫南渡初尙未有此四侨郡则历阳之无此郡益可信矣宋志称安帝改堂邑爲秦郡晋志则以爲元帝渡江所改幷侨立尉氏县属焉足下谓元帝改堂邑爲秦郡而堂邑县如故安帝改堂邑县亦爲秦县欲以弥缝二志之说仆以晋宋二史参互攷之王国宝毛泰刘穆之爲堂邑太守皆在安帝之世是安帝时尙有堂邑郡及刘裕当国以后向弥檀韶檀祗虞邱进相继爲秦郡太守可知秦郡改名必在义熈中不在元帝渡江之时矣且向弥檀韶檀祗皆以秦郡太守兼北陈畱内史则北陈畱与秦郡同寄治堂邑而尉氏卽陈畱属县晋末尙有陈畱郡其幷入秦郡或在义熈土断以后而晋志谓元帝卽以尉氏属秦郡岂其然乎晋世侨立州郡皆不系以南名义熈恢复故土乃有北徐州北靑州北彭城北琅邪北东海北东莞北颍川诸名而在南州郡犹仍故名至永初受禅后始诏去北加南而晋志往往称南徐南兖南豫南靑又谓元帝置南东海南琅邪等郡明帝立南沛南淸河等郡葢唐人不学误仞宋志追称之词以爲晋时已有此名耳沿袭千有余年至仆始悟其失顷见足下州郡表中颇有承用晋志者似宜订正以破后来之惑故敢献其狂狷惟足下裁之荅谈阶平书得足下书道及姚礼部駮仆汉书攷异中说秦三十六郡一条仆所据者班孟坚志本文以志解志非敢臆造礼部执史记分郡在始皇二十六年而略取南海诸郡乃在三十三年不当列于三十六郡之数似矣仆试卽以史记质之则三十六郡之分本非一年中事如东郡则始皇五年置矣颍川则十七年置矣会稽则二十五年置矣岂皆在二十六年乎不特此也巴蜀置于惠文南郡南阳陇西北地置于昭襄三川太原置于庄襄则幷非始皇时矣上郡魏所置云中鴈门代郡赵所置上谷渔阳右北平辽东辽西燕所置汉中楚所置则幷非秦置矣而史皆系之二十六年者以是岁爲兼幷天下之始封建变爲郡县至是遂一成而不可易故特记之前所置之二十余郡与后所增之三郡总以三十六该之而前后复随文别见古人叙事参差不若后人之泥也且南海三郡不必定在三十三年攷南越尉佗列传秦已幷天下略定扬越置桂林南海象郡以谪徙民与越杂处十三岁其云十三岁者据秦幷天下至二世元年数之也王翦传亦先言平荆地爲郡县因南征百越之君而后言二十六年尽平天下依此二文则二十六年分三十六郡正当有南海三郡矣均是史公之书礼部援本纪以证其说仆卽可援二传以伸仆之说矣史公但云分三十六郡初未实指某某郡班志则明言之矣其叙汉郡国以秦三十六郡幷高文景武昭所增正合百有三之数非犹有未僃也司马彪志郡国亦云汉承秦三十六郡皇甫谧帝王世纪云秦兼诸矦置三十六郡葢汉魏以前未有别南海诸郡于三十六之外者别之自裵骃始唐人修晋书祖述裵说因有四十郡之目相沿到今仆谓不如班史之可信也马班二史述汉初事郡名固有出于三十六郡之外者此则诸矦私置或二世增设要非始皇三十六郡之旧且亦随置随废故班志略而不言以其不足言也非有所缺漏也裵骃之说不知所本恐是误会始皇本纪之文若以前后文互证则是年实止置齐琅邪两郡耳幷前后通计之班志岂眞与太史公相矛盾哉仆非护前而惮改顾史汉正文具在难以裵氏单词遽诋班志爲未僃故稍申愚管以僃折衷足下试复于礼部不识㪅有以启仆之惑否再与谈阶平书仆前札中言及秦三十六郡鄙意但谓史公于始皇二十六年书分天下爲三十六郡兼南海三郡在内合前后所置言之班志所云与史公本非牴啎耳又引王翦南越两传以证略定扬越时巳置此三郡弟爲存疑之词初非因此幷疑三十三年不当有略取陆梁地之事也足下谓王翦南征百越之君卽指会稽一郡然贾生过秦云南取百越之地以爲桂林象郡则百越与会稽究非一地王翦传先言竟平荆地爲郡县而后言南征百越之君可验百越在会稽郡之外矣而南越传实有与越杂处十三岁之语足下虽善辩但以本不可晓置之愚谓此语非甚难晓也当秦初幷天下时王翦南征百越巳有三郡之名但因其君长俾自治之如后世羁縻之州其后使尉屠睢略取其地黜其君长置官吏如内郡则在三十三年故本纪特书之传与纪互见而两不相妨徐野民未悟及此是以存疑到今仆又读东越列传云秦已幷天下皆废爲君长以其地爲闽中郡与南越传文略同而本纪不载置闽中郡其所以有载有不载者闽中虽有郡名仍以其君长治之秦未尝别置守尉也南海三郡其初置葢与闽中同厥后乃有任嚣赵佗辈则等于内地郡县矣此所以不书于二十六年以前而特书于三十三年也足下以爲然乎否乎卽使仆所引南越王翦两传果如足下说而秦之但有三十六郡别无四十郡则两汉书有明文不可据裵骃说以汨之㪅不必因裵说之未的而别求它郡以实之此仆之本意也惟足下详察与姚姬传书昨于新城陈公子硕士所读所着庐江九江二郡沿革攷以今县推见汉畺域所谓君子之言信而有征者矣惟以庐江爲衡山改名则犹有未慊于心者夫淮南之分爲三在文帝十有六年曰淮南曰庐江曰衡山皆秦九江郡地在战国则皆楚地也秦之九江郡跨江南北楚汉之际以江南地析置豫章郡而鲸布封淮南兼得之淮南厉王因布故封文帝封厉王诸子尽以故地还之故庐江国兼有豫章郡得与楚交通也景帝平吴楚徙庐江王赐于衡山而庐江豫章俱爲汉郡其衡山之爲王国如故也武帝元狩元年王赐以谋反诛而国除爲衡山郡其三年以衡山地置六安国自后遂无衡山之名汉志叙衡山沿革于六安下不系于庐江下明乎衡山之与庐江无渉也庐江之爲郡在孝景初自后别无废省之人伍被说淮南王安云南收衡山以击庐江是衡山与庐江絶非一地今欲幷而合之难矣黥布初封史称九江庐江衡山豫章郡皆属焉攷其时吴苪徙封长沙以其地益布而芮故邾则当兼得江夏地厉王子勃封衡山亦当兼有邾车犬蕲春诸县至武帝建六安国分土始狭非复衡山之旧光武初因省六安入庐江若西京则衡山自衡山庐江自庐江未尝合而爲一也读史之病在乎不信正史而求之过㴱测之太密班孟坚志郡国沿革精矣间有未僃以纪传攷之无不合也孟坚所不能言后儒阙其疑可矣谓汉初之庐江在江南武帝时巳罢昭宣之闲改衡山爲庐江皆孟坚所未尝言所据者仅庐江出失淮南之地是濠之改隶淮南实始于窦参然吉甫巳讥其不学昧于畺理之制矣唐志所据者贞元以后之制非十道之旧也足下试采吉甫志之文编入沿革门则原委了然可免后来之疑矣足下又疑河南按察司行台不当在县境攷明时南北直隶不设布按二司而有巡守诸道巡守道衔皆假邻省布按之名此行台葢巡道之行署凤阳与河南接壤故寄衔于河南非眞河南按察也鄞县志局与同事书史家之例以列传爲重其列于儒林文苑者皆其次焉者也元人不通史法乃特剏道学之名欲以尊异程朱诸人后来无可充道学者而无识之辈竞以儒林爲荣今志局所拟入儒林者未必悉孚公议且如王厚斋四明文献之宗而不列之儒林岂厚斋之学行不如高闶黄宗明乎若谓厚斋以官高当入列传则高闶袁燮父子班秩不在厚斋之下何以仍入儒林也袁桷张时彻沈一贯之入文苑似有意抑之然列传诸人岂皆粹然无瑕者魏收所谓扬之升天按之入地此浅夫所爲昔人所讥其秽者而躳自蹈之吾不解也宝庆延祐两志皆不立儒林文苑诸目罗愿之志新安施㝛之志会稽潜说友之志临安亦无此名也嘉靖志于儒林文苑外㪅增淳德隽异之名尤爲冗设愚意当循胡袁二志之例总题之曰人物但以时代爲次不分优劣旣遵古式又息争端有尙友古人之识者自能别其孰爲大贤孰爲小贤也荅王西庄书得手敎以所撰述于崐山顾氏秀水朱氏德淸胡氏长洲何氏间有駮正恐观者以试诃前哲爲咎愚以爲学问乃千秋事订譌规过非以訾毁前人实以嘉惠后学但议论须平允词气须谦和一事之失无妨全体之善不可效宋儒所云一有差失则余无足观耳郑康成以祭公爲叶公不害其爲大儒司马子长以子产爲郑公子不害其爲良史言之不足传者其得失固不足辩旣自命爲立言矣千虑容有一失后人或因其言而信之其贻累于古人者不少去其一非成其百是古人可作当乐有诤友不乐有佞臣也且其言而诚误耶吾虽不言后必有言之者虽欲掩之恶得而掩之所虑者古人本不误而吾从而误駮之此则无损于古人而适以成吾之妄王介甫郑渔仲辈皆坐此病而后来宜引以爲戒者也十七史商榷闻巳刊成或有譌字且未便刷印异同否愿明以敎我与洪稚存书二仆畱意三国畺域有年常欲作志以补承祚之阙蜀吴属稾粗具将次弟魏事今读尊制体大思精胜仆数倍巳辍所业让足下独歩矣其中有数事或可僃葑菲之采敢略陈之歴阳有当利浦谓因王濬书有风利不得泊之语以爲名此说本于乐史寰宇记攷其实殊未然孙讨逆传称刘繇遣张英屯当利口周瑜传亦云将兵迎策从攻横江当利皆拔之则当利之名汉末已有之岂待王濬平吴乃得名乎酒泉之福禄县汉时本名禄福班史及石刻曹全碑皆其明证至三国犹然庞淯传及皇甫谧列女传竝云禄福长尹嘉续汉志偶傎到二字而晋志因之又敦煌之渊泉渊譌爲拼涪陵之汉葭葭譌爲发此皆不可不正者也汉阳之爲天水葢魏初所改魏明帝纪张郃杨阜邓艾诸葛亮姜维诸传无称天水爲汉阳者艾传又有天水太守王颀岂皆史臣追改乎晋志谓晋始复名天水者殆未可信惟足下进而敎之荅洪稚存书得执事书知顷承恩命入直三天当今经师人师孰有先于执事者㴱爲吾道之幸又述亲藩时复记忆贱名然仆病废巳久近则耳目益瞶眊举动须人掖持钧天旧游茫如隔世徒增不能奋飞之叹耳仆所攷秦三十六郡竝据汉志本文而姬传辅之诸君皆不谓然今执事亦有是言葢据晋志秦四十郡之文于裵骃所说三十六郡虽斥其妄而实取之唯易内史爲郯郡而已仆攷魏晋以前言秦地理者但言三十六郡未有言四十者史记秦始皇二十六年秦始幷天下分天下爲三十六郡谓废封建立郡县始于此非谓三十六郡皆是年所分也若䌷攷之则是年平齐所置祗齐与琅邪两郡耳幷前置之三十一郡后置之三郡总计之故云三十六也史公但言分三十六郡而不列其目孟坚则明言某郡秦置某爲秦某郡合之正得三十六其末云本秦京师爲内史分天下作三十六郡汉兴以其郡太大稍复开置又立诸矦王国武帝开广三边故自高祖增二十六文景各六武帝二十八昭帝一讫于孝平凡郡国一百三志所称增者增于三十六之外非增于四十之外也史公言三十六郡孟坚亦言三十六郡许愼说文高诱淮南注应劭风俗通皇甫谧帝王世纪司马彪郡国志皆言秦三十六郡是秦未始有四十郡也言四十郡者始于唐人修晋书其实本于裵骃骃据始皇取陆梁地在三十三年故不数南海三郡而别求它郡以实之后人又取闽中郡以足四十之数递相祖述牢不可破者千有余年矣执事欲以郯郡当三十六郡之一然孟坚明言东海郡高帝置矣信它书不如信孟坚也汉志于武陵郡云高帝置不云故秦黔中于丹阳郡云故鄣郡不言秦是骃所增无一可信不独内史之爲妄刘原父刊误虽多违失其云秦三十六郡无鄣郡则合于汉志恐未可斥爲邪说也执事又谓闽中一郡不宜遗漏此亦未然攷史记南越闽越二传置闽中及南海三郡竝在秦初幷天下之日其时虽有郡名仍不废其君长其后遣尉屠雎取陆梁地诛其君设南海守尉等治之比于内郡故得列于三十六郡之数若闽中则仍无诸摇分治之窃意黔中亦当类是孟坚所以不取也其它纪传述汉初事所举郡名若鄣若郯若吴若东阳之类皆楚汉之际增置非复始皇之旧且不久卽废故汉志略而不书唯鄣郡至武帝始改名丹阳故志称故鄣郡明乎非秦亦非汉也陈项初起之日汉未兴而秦二世犹在故亦可称秦置要不在三十六郡之内苟知秦本无四十郡则裵骃之谬不辨自明而诸家纷纷补凑皆可以不必矣执事以爲然乎否乎幸详示之又宋志南梁郡睢阳县所治卽二汉晋夀春县后省仆向疑太元收复以后侨立梁郡不㪅立淮南郡与夀春县执事以爲淮南南梁二郡晋末当竝立其幷合实在永初以后今检刘敬宣传义熈五年出督淮西其结衔云淮南安丰二郡太守梁国内史则其时尙有淮南郡有郡则必有所领之县仆向所疑今乃豁然执事之益我良多矣至谓二郡之合在宋永初以后则恐未然攷义熈八年土断扬豫是年向靖戍夀阳传称安丰汝阴二郡太守梁国内史不云淮南太守是淮南已幷入梁郡不待永初也葢其时割丹阳之于湖县爲淮南郡境因割夀阳县爲梁郡实土而淮南郡移于江南夀阳不复爲县矣晋宋时刺史鎭戍之地若姑孰悬瓠碻磝滑台之类皆非县名但言鎭夀阳不足以爲置县之证濳硏堂文集卷三十五门人吴嘉泰校字潜研堂文集濳研堂文集卷第三十六濳硏堂文集卷三十六嘉定钱大昕书与戴东原书孙愐唐韵序称前后总加四万二千三百八十三言今检广韵卷首云凡二万六千一百九十四言广韵本于唐韵不应广韵所收之宇转倍于唐韵若然则雍熈之所修者当云删韵不当云广韵矣意孙愐序所云增加者兼注中字而言邵长蘅遽谓孙愐增字至四万有奇似可未信惟高明示之与谢方伯论平水韵书某向有所疑兹愿闻于典谒者近儒论韵学者皆谓今韵二百六部倂爲一百七部始于平水刘渊今案刘渊壬子新刊礼部韵略不见于钦定四库书目惟邵长蘅古今韵略卷首歴叙所见韵书曾载之然某五十年来徧访南北藏书家俱无有着录者独吴门黄孝廉家有平水新刊韵略五卷系元刊本前载河间许古序乃知爲平水王文郁所撰序末题正大六年已丑则金哀宗年号也于宋爲绍定二年其时金犹未亾至淳祐壬子则金亾已久矣已丑在壬子前二十四年渊所刊者殆卽文郁之本或失其序文而读者误以爲渊所作耳黄公绍韵会叙例并举江南毛晃江北刘渊两家而每部增字于毛则云毛氏韵增于刘则云平水韵增然则刘渊乃刊平水韵之人而后人乃以平水属之刘渊毋乃误耶且使渊而果宋人也在稍通古今者岂有慕于元海之名而效之耶惟坊贾镌工未尝学问乃无足恠耳然某究以未见刘书不敢决其然否浙中博洽之彦多在阁下幕府试一爲咨访顺风之唿或可得此书下落以订向来沿习之譌幸阁下畱意焉与谈阶平书昨见足下读论语一篇引释文屡空力从反疑空有龙音予桉广韵集韵三钟部俱不收空字古书亦无读空爲龙者此必传写之譌检毛诗释文屡盟削屡娄丰皆音力住反乃悟力从本力住之譌陆氏爲屡音不爲空音也屡空之空古人皆读平声李颀诗数年作吏家屡空谁道黑头成老翁王安石诗五噫尙与时多忤一笑兼忘我屡空此其明证李壁注介甫诗引论语屡空注空匮也空苦纵切今作平声用季章未攷唐人诗故疑介甫误读然亦可证宋诗读论语屡空字爲去声矣空读去声当爲苦贡切而李云苦纵切则又昧于东冬送用之别胡炳文四书通音空爲力纵切尤谬葢惑于释文误本又泥于当读去声輙改从爲纵而不知力与空非双声不能成切也孟子空乏其身孙宣公无音则孙亦不读爲去声朱文公于论语屡空孟子空乏俱未有音则亦读平声文公与季章同时犹能守古音胜于季章多矣荅孙渊如观察书得四月六日手敎幷示荅江处士书稿所云西法每事必与古圣相反诚切中欧逻巴之病至论中星斗柄之同异则仆非专门不敢措一词仆近日好言舆地不言象纬以目眊夜不能见星知于此事无缘耳史记十二诸矦年表始共和元年终敬王四十三年今刊本有庚申及甲子字足下断以爲史迁正文诋古人不以甲子纪元之说仆之恐有未安古术百四十四年而超一辰则共和元年必不直庚申东汉以后术家不用超辰徐广晋人以共和之初爲庚申固无足恠但不可以诬史公耳太阴太岁之辨尊见旣与鄙意不合仆今亦不复言各尊所闻听后贤决其然否独于此犹复饶舌者则以六国表周元王元年徐广曰乙丑秦楚之际月表秦二世元年徐广曰壬辰后两表之干支皆徐所注则此表之干支必出于徐无疑也其最上列干支一格殆宋以后校刊者妄增后两表亦无之攷徐注之例惟于每王元年纪干支此表弟一格每十年輙书甲戍甲申甲午甲辰甲寅甲子字显系后人所爲意在便于寻检不特非史公本文幷非徐意也足下所言将以取信士林不当畱此罅隙故复陈刍言以僃采择与冯星实鸿胪书执事注苏文忠公诗正王施查三家之误而补其漏略可谓豪发无遗憾矣施氏元本春帖子在端午帖子之后查本始易其次以仆攷之两帖子皆元祐三年所进是年闰在十二月谚所云一岁两头春者也其正月已酉朔据子由元日㝛斋诗今岁初辛日正三明朝风气渐东南还家强作银幡会雪㡳蒿芹欲满篮是正月三日辛亥祈谷四日壬子立春也公于时巳差礼部知贡举例当鎻院故不及供帖子其闰十二月十五日丁巳爲已巳岁之立春节公次韵刘贡父春日赐幡胜诗有腊雪强飞才到地之句此立春在腊月之证也任注元祐三年戊辰作正谓此诗作于戊辰腊月非谓戊辰之春也施氏编此诗于戊辰岁本无差误查氏强作解事移此诗于已巳卷首并将春帖子移于端午之前则眞误矣刘贡父集中题云呈子瞻沖元内翰子开器资舍人执事据许将传知成都府元祐三年再爲翰林学士谓将于三年方旋京未必立春时卽在朝疑任注有误仆攷东坡内制集有元祐三年四月十九日宣诏许内翰入院口宣是则正月立春许固未在朝列若閠十二月立春正与坡公同直任注本无误也年谱先生生于景祐丙子十二月十九日不见干支执事亦疑而未决仆以辽志朔攷证之是年十二月实乙已朔则公生日当爲癸亥施元之以爲壬戌者殊未足信伏惟详察与邱艹心书读所作周因于殷礼二句题文后大结有后世得天下必以征诛爲正之语此本诸宜兴储中子文仆初亦甚以爲然今乃知其不可爲训殆明时士大夫欲尊崇其太祖驾乎唐宋开剏诸君之上故有是论储氏习闻而不加察尔攷唐虞三代皆封建之世其土地人民天子与诸矦共之天子不甚尊诸矦不甚卑处茅茨土阶食土簋土铏而以匹夫匹妇之饥溺爲已患固未知有天下之足乐也唐虞得舜禹而行禅让殷周遇桀纣而行征诛当时皆知其非富天下故不特舜禹爲圣人卽汤武亦不可谓之非圣人也自秦人废封建爲郡县遂以天下爲天子私有竭四海以奉一人尽改古昔淳朴之俗欲爲子孙万世之利迨其后嗣不肖天怒人怨豪杰之士椉其乱而攘取之其起于编户者则託征诛之名其起于权臣者则託禅让之名要其初皆因利椉便尙诈力而违仁义非有除暴安民之心也其传世短促者姑置勿论若汉唐宋明开国以后规模整肃粲然可观虽无濬哲钦明之德实有安民和众之功则推之爲三代之下之贤君可也奚必较量其起事之正否而上下其手乎世徒见禅让者之悖于舜禹遂疑征诛者之近于汤武曾不率土之滨莫非王臣以瓮牖桊枢之子而輙生觊觎神器之此王法之必不容者而腼然自谓得其正乎彼右汉明而左唐宋者其亦昧于理矣且卽以汉明两代较之秦楚仇敌之国秦之灭楚距陈胜起事仅十有三年沛公世爲楚人背秦未爲不义若明太祖则自祖父以来久入元版图矣不得以汉相例就令有以解之而与汉起事者有陈胜项籍诸人与明起事者有韩林儿徐夀辉诸人众人逐鹿而一人得之将以一人爲正众人爲伪乎抑幷此众人而皆得爲正乎昔南巢坶野之役未闻有与汤武争王者故娄敬张良谓陛下得天下兴周异汉祖未尝以爲忤也汉明之与唐宋相去直伯仲间耳何得正不得正之别哉孔子言虽百世可知葢主三纲五常而言至于易姓改物变态非一端圣人固不能预知要亦不外此两种窠曰圣人虽恶曹马之妄学舜禹不喜张献忠李自成之妄学汤武也儒者立言当爲万世生民虑吾恐征诛之惨㪅甚于禅让故不可以不辨荅严久能书来敎以汉书鲖阳县孟康音纣不当有红反字引卢校经典释文爲左证旣明白矣仆少壮时闻故友吴山夫戴东原之言谓孟康本音纣红切小颜谓音纣非是及校汉书卽用两君緖论晚岁读抱经先生校本其时攷异久经刊刻是两说者疑未敢决故不复订正非有意䕶前也足下引吾家广伯说谓东与尤矦声近通用则愚以爲未必然古书一字可兼数音未闻彼韵可合此韵汉儒云某与某声相近特就一字之声言之卽六朝所谓双声也双声与叠韵判然不同奈何因一两字声偶相近輙欲幷其韵而通之乎声音本于文字文相从者谓之正音声相借者谓之转音正音一而已转音则字或数音正音如宗族昭穆虽远而实出一本则引而同之故㗋舌脣齿音不同而合爲一部转音如婚姻夫之与妇至亲也而妇之族不可以混夫之族故音之转必淸浊舒敛同位同等乃可假借其它同部之字仍风马牛不相及也顾亭林论古音分部最有伦理而毛大可妄爲通韵之说以攻之夫使韵而可通则亦不必言韵矣卽以东钟一类言之东冬江也阳庚也淸靑也蒸也顾氏析爲四类而毛通爲一部旣泛滥而不可训矣依广伯所举则与尤矦又声近可通也试引广伯之例而通之番禺之禺转爲鱼容切鬼容区卽鬼臾区也从臾卽怂恿戎读如汝是鱼虞亦相近也左传晋伯宗二传作伯尊庄子导大窾向秀读窾爲空是眞文至元先亦相近也书䕫夔齐粟卽史记之匑匑封龙山亦作飞龙山艐读若宰是支微灰亦相近也以一二字之声近而引以爲通用之例古今尙有正韵乎古音直如特直九反当读如投之上声而纣红反亦读如同卽谓孟康音纣亦取同之转音而非如广伯声近之例也仆与广伯素无一面恨生前未与尽其同异故敢复于足下唯足下审之荅周松霭同年书久未奉书左右伏想撰述日富道远不获追随讲席闻所未闻良㴱怅㒺大制十三经音略于声音淸浊开合之理剖析入微唯是方音师授各殊足下所指误读之字敝鄕卽有未误者尺素不能覼缕也前闻足下㴱诋亭林顾氏古音而以吴才老叶韵爲善私亿足下尊崇考亭不欲立异耳今读毛诗叶音补正一篇于朱传駮辨极多卽以服叶蒲北反言之扶服读匍匐经典旣有明证转轻脣爲重脣于字母亦无触背再以有狐候人六月诸篇证之服与职德同韵亦复何疑而足下必改符弗反以从本母夫三十六母出于唐末又在陆法言孙愐之后足下旣知六朝后出之书不可以绳三百篇又何必以晚出之字母绳三百篇耶足下所讥于亭林者特谓其不讲字母今才老与朱子巳不能免于訾议则又何责乎亭林此仆之所以不敢附和也承索拙序自媿才非元晏不足以增太沖声价故迟回久之无以下笔伏唯垂宥与程秀才书承以所着易源待正稾相示仆于经义素非专门先天无极之恉尤所不解今读足下书所谓钦其寳莫能名其器者也窃尝恖之宣尼学易但云可以无大过其赞颜氏子曰有不善未尝不知知之未尝复行圣贤学易不过欲保此身使无大过而巳小过虽圣人未敢自信爲必无也故曰震无咎者存乎悔又曰无咎者善补过也圣人唯自觉其有过而悔之卽已不觉而人告之亦憷然爲戒卽悔卽改此不远复无祗悔之所以元吉也若夫亢而有悔迷而终凶虽圣人亦末如之何也矣古之圣贤求易于人事故多忧患戒惧之词后之儒者求易于空虚故多高㴱窈妙之论圣人观易不过辞变象占四者今舍象占而求卦画又舍卦画而求画前之易欲以驾文王孔子之上自谓得千圣不传之秘由是自处至髙自信至㴱谓已之必无过且患人之言其过辩论滋多义理益昧岂易之敎固若是乎此仆之所以不敢言易也濳研堂文集卷三十六门人吴嘉泰校字潜研堂文集濳研堂文集卷第三十七濳研堂文集卷三十七嘉定钱大昕传内大臣一等公谥忠勇佟公传佟国纲满洲镶黄旗人祖养正太祖天命四年由抚顺来归六年从征辽阳以功授游击世袭驻朝鲜界之鎭江城其年七月中军陈万策濳通明将毛文龙令别堡民诈称兵至大譟城中惊扰万策乗乱执养正杀其子丰年及从者六十人以叛养正不屈被害雍正元年赠太师追封一等公谥忠烈父图赖一名盛年袭游击以军功累加世职至三等精奇尼哈番官至兵部承政定南将军固山额眞以太子太致仕卒谥勤襄图赖生孝康章皇后康熈十六年推恩外戚追封一等公雍正元年赠太师国纲其长子也状魁梧善骑射初任一等侍衞袭三等精奇尼哈番擢正蓝旗汉军都统袭父爵一等公授内大臣都统如故吴三桂之谋逆也其子应雄在都下立红巾爲号约日起事爲内应事觉命国纲统禁军捕之应雄伏诛康熈十四年察哈尔布尔尼叛山西驻防蒙古多叛逃出口者以国纲爲安北将军鎭宣府旣至鎭宣布圣谕整饬防人心帖然恃以爲安察哈尔平召还京仍以内大臣兼镶黄旗汉军都统时议设汉军火器营复命统之因定连环本栅之法以敎练焉二十七年五月与领侍衞内大臣索额图理藩院尙书阿尔尼等使俄罗斯议立畺界事军出瀚海会厄鲁特与喀尔喀搆兵道阻乃召还明年春复出塞抵色冷江秋七月及俄罗斯使臣费陶多尔等会于牙克萨城下遣人往返议久不决国纲语同事者曰彼倚长江之险且秋艹易枯我军难畱故迟时日以要我也如示远人以诚身履其地彼计沮矣卽日屯诸军山上从轻骑渡江以要之使臣色动犹以未请命爲辞国纲从容示之曰我皇上体天地好生之心怀及尔国息兵便民俾各安业汝国亦仰体圣意乃乞重望大臣能任事者分立畺界爲万世永安计今弹丸黑子之地不敢自专必待请而后行是万里奔命穷年无已时也使臣见其词严正不可夺卒如命立畺界振旅而还二十九年厄鲁特犯上命和硕裕亲王福全爲抚远大将军国纲以内大臣参赞军务率火器营爲前锋厄鲁特闻大军至遣人诡称议和濳侦虚实国纲诣中军曰彼以欵我也兵法无约而请和者谓之谋贼情叵信必速战遂定战期八月己未朔大军列阵而前贼于乌兰布通缚驼结阵以待国纲谓其部下曰今日正男子报国扬名之秋我与若父子兄弟也我不敢爱身而先之尔曹其勉旃遂先登摧其驼阵贼逃入林中国纲麾兵独进大破其衆国纲中鸟鎗殁于阵是夕厄鲁特不能军翼日遁去圣祖闻国纲薨震悼辍朝遣内大臣赐金五千两曁鞍马榇还之日敕诸皇子郊迎复谕曰舅舅社稷重臣爲国捐躯朕甚愍焉将亲临弔奠国纲子孙族人诣阙固辞乃止赐祭四坛谥曰忠勇御制碑文立于墓道其略曰尔赋性贞纯秉心渊塞亲居元舅而敬以持身位列上公而谦能服物入则䖍共㝛衞出则筦领禁军廼者小丑搆争近偪圉三军声讨简佐元戎属贼锋之旣挫将弃垒以濳奔尔犹擐甲直前提戈独进锐志弥坚金石壮气逾薄虹霓誓扫陆梁永淸朔漠岂期上将遽殒师中夫尔以肺腑之亲心膂之寄秩崇望峻劳久勲高假令偕众旋军亦可从容奏恺而乃义存奋激甘蹈艰危人尽如斯寇奚足殄惟忠生勇尔寔兼之其见褎美如此长子鄂伦岱袭一等公诏别赐拜他拉布勒哈番加一拖沙喇哈番令其第三子夸岱袭焉雍正元年敕立家庙加赠国纲太傅鄂伦岱仕至领侍衞内大臣缘事正法以夸岱袭一等公卒子那谟图袭鄂伦岱子补熈漕运总督介福经筵讲官礼部左侍郞兼翰林院掌院学士初养正之来归也例入汉军康熈二十七年国纲上疏言臣家本系满洲臣高祖达尔哈齐贸易境明人诱入开原比太祖高皇帝遣使入明臣叔祖佟养性僃述家世求使者代奏卽蒙太祖谕云朕福金佟佳氏塔本巴颜之女尔佟姓兄弟分散入汉之故朕知之久矣及大兵克抚顺将臣族人居佛阿拉之地不加差使臣叔祖得尙宗女赐号施武里额驸令与佟佳氏之巴都里孟阿图诸大臣考订支派叙爲兄弟臣家族籍旣明请赐改隶满洲而同时正白旗汉军内大臣和硕额驸华善亦疏言臣高祖布哈原姓瓜尔佳氏明成化闲授建州左衞都指挥佥事臣曾祖阿尔松阿嘉靖闲袭父职臣祖石翰移居辽东临卒遗命诸子立功以归本国及太祖高皇帝兵取广宁臣父石廷柱开城门归顺太祖见而喜曰此我国人也特赐御用鞍马太宗文皇帝知臣父本系满洲故命爲满洲甲兵额眞后又命爲统领汉军额眞累擢至一等伯臣家世实系满洲事并下户部户部议将国纲华善及族人改归满洲仍畱于汉军旗下佟氏石氏二族文武官俱畱见任其编审册内改称满洲诏从之其后敕修三朝国史圣祖仁皇帝亲定满洲功臣百一十五人国纲父图赖及石廷柱并与焉都统赠一等伯傅公传傅淸满洲镶黄旗人姓富察氏父李荣内务府总管追封一等公傅淸初由蓝翎侍衞迁三等侍衞除銮仪衞云麾使干隆元年迁銮仪使二年除正黄旗满洲副都统五年出爲鎭守天津总兵官未几仍授副都统命驻西藏办事还京复爲天津总兵官十三年迁古北口提督十四年二月调固原提督十月改授都统与左都御史拉布敦同驻西藏时西藏郡王朱尔墨特那木札尔濳蓄异志与准噶尔相结而谋害诸喇嘛欲独据其地傅淸密以状陈奏十五年十月遂与拉布敦定计诱朱尔墨特那木札尔至通司冈称奉上命数其罪诛之逆党罗卜藏札什等闻之率众数千突入署内放鎗礟达赖喇嘛遣番僧救护不得入傅淸中鎗创甚卽自尽事闻上召王公满汉大臣谕之曰从前颇罗鼐恭顺料理藏中事务一切安帖皇考加恩由台吉封爲贝勒伊感激我朝恩厚弥益恪诚朕卽位以后封爲郡王后因年力就衰朕询以孰堪爲嗣伊奏称长子輭弱又已出家次子朱尔墨特那木札尔人尙强干能胜弹压因令其承袭迨伊奏事一二次以后朕于其词意之闲知非伊父居心可比日后必生事端谕驻藏大臣畱心体察傅淸前经驻藏爲伊等所敬服遂令前往且虑其势孤益以拉布敦乃朱尔墨特那木札尔心益狂悖将伊长兄车布登图害诬以叛逆又与达赖喇嘛素有仇衅旣戕其兄遂欲害藏中不顺伊之班第达等其势将延及达赖喇嘛独居其地雄长一方近遂将塘汛文书禁绝不通悖逆益着傅淸拉布敦稔知其姦折请便宐从事以绝后患于十月初八日奏到朕以仅二大臣孤悬绝域未可轻举批令俟班第更换拉布敦到藏日会同达赖喇嘛及藏中大格隆等明正其罪以申国法乃傅淸等未及接到谕旨卽于十月十三日传朱尔墨特那木札尔到通司冈加以诛戮而傅淸拉布敦旋爲伊属下卓呢罗卜藏札什所害总督䇿楞奏到朕㴱爲悯恻不觉涕零因思傅淸拉布敦若静候谕旨遵行或不至是但朱尔墨特那木札尔反形已露倘不先加诛戮傅淸等亦必遭其荼毒则傅淸拉布敦之先几筹画歼厥渠魁实属可嘉非如霍光之诱致楼兰而斩之也夫临阵捐躯虽奋不顾身然尙迫以势所不得不然如傅淸拉布敦揆几审势决计定谋其心较苦而其功爲尤大以如此实心爲国之大臣不其令终安得不倍加轸惜邪傅淸拉布敦着加恩追赠爲三等伯入贤良祠昭忠祠春秋致祭伊等子孙给与一等子爵世袭㒺替以示朕褒忠录庸之至意竝将伊二人爲国捐躯之大节明白宣示使天下共知其不得巳之苦心否则好事喜功者借此二人爲口实而事外无知之人又有议其擅开边衅而仍邀国家如此厚恩者朕岂肎令是非倒置若此哉十六年四月复谕内阁曰前驻藏都统傅淸左都御史拉布敦因朱尔墨特那木札尔逆谋显着先事翦除奋不顾身忠诚卓越俱已加恩赠䘏入祀贤良祠昭忠祠不知者或訾二人冒险邀功且议朕爲酬庸过厚也今据䇿楞班第等奏朱尔墨特那木札尔自立名号濳遣其心腹坚参札钖等通欵准噶尔称䇿旺多尔济那木札尔爲汗且求其发兵至拉达克地方以爲声援幸値准夷内溃所遣使人回藏被获得其逆书幷餽献诸物是其阴蓄异志勾结准夷罪不容诛设非二臣协力同心决计先发则其贻害藏地将不可言是二臣之心甚苦而有功于国家甚大应特建双忠祠合祀二人春秋致祭丕昭劝忠之典陈忠愍公家传公讳福字箕演其先江宁人父尙智明末官楡林副总兵官以拒李自成战殁葬于宁夏衞因占籍延绥公少倜傥有谋略国初以武举从宁夏总兵官刘芳名麾下剿香山贼有功授守僃隶镶蓝旗都统李国翰麾下攻阶州蒲城诸路皆有功加游击衔寻授四川遵义鎭游击驻兵顺庆顺治十五年大兵入川公以所部从斩获甚众加参将衔康熈二年巨盗刘二虎郝摇旂李来亨等出没楚蜀闲蹂躏居民总督李国英请会兵讨之公得檄以次年春从西安将军傅哈禅出征手斩刘二虎于天池寨攻郝摇旗于黄艹坪禽之其秋八月又从靖西将军穆里玛追击李来亨于茅麓山来亨自烧死余党歼焉论偏禆功公居第一授三等轻车都尉世职迁四川成都城守副将会打箭炉苗寇警总督蔡毓荣奏改夔州协副将讨平之十年摄重庆鎭总兵官事十二年擢陜西宁夏鎭总兵官公入觐请训卽赴鎭任事家属尙畱重庆明年逆藩吴三桂据滇南叛四川亦应贼吴逆素知公骁勇遣使好言诱公公斩其使以闻贼乃劫公家百口爲质遣使訹公曰不从者一门无噍类矣公慷慨谓僚友曰吾志吞逆贼岂爲妻子计耶立斩之遣弟寿赍书入奏天子嘉公忠亮知大义擢陜西提督仍领宁夏鎭事授其弟奇参将寿以廪膳生特授宝应县知县王辅臣者平凉大帅濳与贼应据城以叛攻陷定边城十四年春诏公与总督哈占合兵取之先是宁夏兵被调征蜀去者十六七其畱者多怯懦莫敢前公谕以忠义申令将士有不进者斩卽日上马启行三月至灵武分遣部下复惠安韦州安定三堡亲统兵与蒙古索诺木台吉军合围花马池别遣兵略定远皆多所斩获贼朱龙以衆援花马池我军邀击之贼以奇兵出我后腹背受贼我军益奋斩伪都司王一龙于阵朱龙不能支遁走花马池贼势孤乃下六月进复甎井安边诸砦七月扬威将军阿弥达奏言逆贼王辅臣率精锐与秦州逃寇屯聚平凉庆阳依山爲固请遣大将军贝勒董鄂等会平凉而遣提督陈福速取定边固原以断其援诏从之公自花马池进围定边凿濠四面以困贼朱龙复自绥德来援公遣将掩击于沙家涧生得朱龙父子而定边伪副将倪光德亦爲其党胁拥乞降卽斩光德与龙父子军前王辅臣旣失定边乃乞抚以缓我师朝廷察其诈立遣将军张勇赴秦州会大将军贝勒董鄂入平凉而命公出固原夹击之八月公进兵平远禽斩伪官二十有二人捕首虏二千余级获辎重器械无算再进斩伪参将陈启元遂夺其城是月又以举王屏藩逆书进公爵三等男公谢乞上提督印专领宁夏鎭事诏不允九月进兵固原中衞副将贾从哲游击张元经临阵先退公劾其罪斩以徇于军议者或言公所部宐幷力赴平凉诏以问公公奏言若先趋平凉则固原贼必乗闲断我粮道非万全之计莫如先攻固原挫其锋锐俾贼自顾不暇然后畱兵守固原臣自以精兵会平凉报可公遂督师西进属岁暮大雨雪公督进益急暮抵惠安堡下令五鼓会食急趋固原城下后者斩是时贼将来降者多在军中濳诱军士爲乱夜半鼓譟入营门衞士皆解散公仓卒未持兵刃遂薨于军时十二月二十二日也事闻天子震悼命总督赵良栋按乱首得参将熊虎等四人皆斩以徇追赠公爵谥曰忠愍赐檀香木爲首以葬加祭二坛御制诗一轴建祠宁夏赐祀田十顷俾家焉赐世袭三等子以公弟寿子世怡袭超擢公弟奇爲天津总兵官十八年冬奇上疏言臣兄福捐命疆场妻子畱蜀生死未卜乞诏征蜀诸将踪迹之后三年四川平弟寿爲鸿胪寺少卿复奏请入蜀访兄子得之万点山中庐舍偪仄寿号泣而入夫人犹不肎仞吿以故乃大哭唿其子世琳出与寿相抱哭左右舆隶无不洒涕寿还都请以袭爵还世琳上召见世琳问以母子流离状世琳言吴逆怨臣父斩其使杀臣家数十口然终欲招致之故系臣母子重庆狱重庆守郑某知臣父必不附贼阴释之臣出山后闻郑门自缢矣臣母子濳伏山谷草衣木食经七八年乃得复见天日因免冠扣头泣下呜咽不成声上悯叹久之卽除直隶三屯协副将歴古北口总兵官銮仪使卒子益嗣三十六年上西巡驻跸宁夏遣大臣索常泰奠公墓雍正八年诏入祀昭忠祠益由三等侍衞出爲直隶固关参将官至云南楚姚蒙景总兵官卒子大用嗣今爲江南提督论曰昔新城王文简公典试入蜀与公交称公爲儒将越三年而公以死节闻夫儒者明于大义之谓雅歌投壶轻裘缓带儒之末节耳公身经百战所向无前有英衞之风及滇逆侏张全蜀失守平凉固原皆爲贼巢公以孤军介其闲谋国忘家累斩贼使忠义之忱炳如皦日天子委以心膂倚爲长城费祎未僃乎郭循桓矦竟陨乎张达哲人云亾痛矣悲哉然而恩贲重泉赏延奕世姓氏入名臣之传俎豆永昭忠之祠生荣死哀公实兼之夫衞霍功高一再传而失矦而公之后嗣皆能以功名自奋岂非忠孝之门必有余庆天道固昭昭可信邪大昕与公曾孙树斋先生善敬读公家传爲叙次之以志景仰之忱俾百世之下闻者兴起焉文渊阁大学士兼礼部尙书王公传公讳掞字藻儒号颛庵太仓州人明建极殿大学士文肃公钖爵之曾孙翰林院编修衡之孙太常寺少卿时敏之第八子也年十七补博士弟子康熈丙午举于鄕庚戌成进士选庶吉士孝感熊文端公爲馆师特器重公与归安孙编修在丰有双珠之目散馆授翰林院编修乞假归省丁生母沈太夫人忧服阕还朝主乙卯山东鄕试迁左春坊左赞善乞假归居太常忧丧葬如礼服阕补右赞善充日讲起居注官上以江浙人文之地提学道不得人改用翰林官令九卿会举由是吉水李公振裕被命视学江南而公得浙江取士公明浙人有穷通翁之谣言所取皆寒士㝛学而能文者也报满擢翰林院侍讲三转至侍读学士庚午主顺天鄕试超迁内阁学士甲戌殿试充读卷官音吐闳朗上倾听不倦及馆选日上御和殿故事惟大学士侍殿上余皆立阶下特命公与同直学士三人入侍咨询人才后遂以爲例迁户部侍郞充经筵讲官时西安大同开捐例因缘爲姦者多公防检有方胥蠧敛手筦宝泉局不名一钱转吏部侍郞首禁临选驳查临掣买签之弊某织造之弟以贿得南海令公扣其缺曰法自近始吾不能骫法徇势要也江南十府粮道缺出有候补监司武国槛者欲得之议官时人多属意于武公曰此陞缺非选缺也班次一紊后卽爲例系一人者小系铨政者大力持不可抵暮武以千金餽公且订后效麾而去之故香山令张令宪父子死贼难朝廷追䘏予荫承荫者其长孙进也年满咨部部议歴年太久恐有假冒格不行公昌言曰令宪父子以两命博一荫今以年久黜之敎忠之谓何乃与尙书泽州陈公侍郞崑山徐公别议以上卒从公等议御史郑惟孜以科场浮议多出太学疏请监生就试本省毋畱京师九卿初不然其说惟孜再疏坚执衆无以难公曰太学之设三代以来未之或废柰何以一时流弊举兴贤育才之地而空之乎郑议竟寝迁刑部尙书先是名司定谳不录汉供公言本朝官制兼设满汉欲其彼此参酌今供词倶非汉语是非曲直汉司官何由知之若随声画诺汉官便爲虚设矣令嗣后录供兼满汉稿永爲例是时州县奸民多摭细事赴部控诉公言朝廷设官有体惟元恶大憝司寇行法其余皆有司之事非可越俎而代也或虞旗人非州县能制则现设理事官上之督抚监司亦足弹压何至千百里外拘系对簿大者淹毙牢狴小者失业破家而所争止于薄物细故非钦恤制刑之意也乃请禁止改工部尙书转兵部又转礼部公任事日久徧歴六曹每涖官必吿同事曰某于公事知无不言言无不尽言之而听固善不听必愚见之误也亦不敢固执然此爲事介两可者言也若确见其失万不可假借者诸公自爲之某不能唯唯听命也同列皆敬重公事有不决俟公一言乃定是时士子以上六十万夀请开恩科事下礼部同列以旧例所无难之公曰以万年之圣主当六旬之大庆此岂有成例可援乎若以糜费爲嫌则民闲家长生日子孙僮仆尙不惜出所有招集宾客矧富有四海而区区计及于此遂如所请以上立命举行公在翰林已负公辅之望及爲六卿眷注益渥天下皆谓公旦暮入相而公回翔㗋舌之地垂二十年淡泊恬退夷险一节上益以贤公康熈五十一年拜文渊阁大学士兼礼部尙书仍兼经筵讲官阁臣例不兼经筵公在讲幄久敷陈得体特有是命国朝大学士兼经筵者惟崑山桐城泽州及公而四通州增置仓厫科臣奏请开捐下内阁九卿议公与安溪李文贞公皆不画题而极陈捐纳之弊云臣每见鄕里童騃一旦捐资俨然民上或分一县之符或拥一道之节朝章国故从未经心官箴民隐何曾注念不惟滥觞名器亦且爲累地方宐禁止以塞侥倖之路杜言利之门特谕所奏深合朕心饬九卿再议明年八月主礼部会试其冬以疾请解阁务御批卿但安心调养朕同事老臣渐少实不忍言明年春病稍愈卽入直得旨再加调养不必每日到阁五十七年孝惠皇太后升祔议者以孝康皇太后升祔已久欲位其次公曰皇上圣孝格天曩者太皇太后祔庙时不以跻孝端之上今肯以孝康跻孝惠之上乎议者不从公言上果以爲非是令改正焉五十八年元旦日食诏停止朝贺廷臣以交食一定之数不足爲灾欲固请受贺公言圣人敬天无微不谨仰成君德正在此等乃止六十年三月以陈请建储忤旨率长子奕淸伏阙待罪凡五日诏奕淸赴军前效力而公仍畱内阁公自以待罪之身不敢起视事其冬车驾自热河囘銮公迎至石槽上遣内监慰问甚至明年元日诸大臣具折上寿公亦未敢列名上还其折令列公名乃奏翼日赐宴太和殿宴毕召入西煖阁赐坐慰劳寻诏视事如故公之忠直无它肠至是乃大白及圣祖升遐公㝛阁中朝夕哭临悲哀逾节病日剧舆归第世宗御极之元年正月上疏乞休诏以原官致仕仍畱京僃顾问其礼遇如此公尝言黄霸爲丞相勲名减于治郡时论者惜之吾受恩至㴱非奉行文书可以塞责故于预建国本陈奏至再至三触冒九死而不悔又尝密奏请减苏松浮赋御史张建䇿请于浙江开矿公密疏乞禁止皆未尝告人也及被谴日诏出公折付内阁衆始知之素有人伦之鉴文臣如范时崇陈璸朱轼李陈常武臣如穆廷栻杜呈泗皆公所荐举后多知名杨编修绳武者公门下士也其言曰公风度端凝仪观外朗左目有痣赤如丹砂由词臣登宰辅皆出特简不由援引外温和而内刚正单寒后进以文求谒接之蔼如而要人炙手可热者屛勿与交退食之暇不废丝竹一面之知或推食解衣予之而脂膏之地未尝染指世固有色厉内荏言淸行浊寒士不能登其堂而不免屈节于贵倖故人不能分其惠而不免受金于莫夜者此公之罪人也世以爲知言公两子长奕淸詹事府詹事次奕鸿河南按察佥事内阁侍读严道甫传严长明字冬友号道甫江宁人幼读书十行竝下年十一临川李阁学绂典试江南闻其早慧欲见之因介熊编修本往谒李随举子夏二字令对卽应声曰亥唐李大奇之谓方侍郞苞杨编脩绳武曰此将来国器也公等善视之遂执经二人之门及补县学生学使梦侍郞以国士目之侍郞知其贫问所需长明曰贫乃士之常闻广陵马氏多藏书愿得一席爲读书计耳因荐之卢运使见曾立延致之是时东南名士多假馆马氏斋长明虚心质难相与上下其议论遂博极羣书干隆二十七年天子巡幸江南长明以献赋召试特赐举人授内阁中书甫任事卽奏充方略馆纂脩官以书局在内廷许悬数珠中书在书局得悬数珠自此始也一日户部奏赋役全书所载杂项钱粮名目烦多请幷入地丁项下内阁已票拟依议矣长明言于刘文正公统曰杂项旣经折色卽爲正供若幷去其名目异日如薪红茶药之类更有需用必复加征是重困民也刘公曰不图后生有此谠论卽令驳止之因荐入军机处行走傅文忠公恆亦器重之枢廷有重难事辄委决焉尝扈跸木兰大雪中失橐驼幷所装物求之不获越一日一人牵驼而至且谢罪问之乃故军机苏拉缘事遣配者问何以知爲吾物曰军机官披羊裘者独公一人今箧无它裘非公而谁问旣窃何以复还曰恐公寒耳劳以钱而遣之上尝问军机章京中人才可用者傅公对曰人才可用者多若有守有爲可继胡宝瑔者严长明一人耳长明内直日久谙悉典故尢务持平允云南粮储道罗源浩亏铜厰银万一千两又分赔属员汪大镛银一千两有旨加罚十倍以一年爲限逾限卽正法罗已纳正项十有一万矣仍有分赔六万未完而限垂满罗呈乞展限诏下军机大臣与刑部查办时刘文正公掌刑部方主会试入闱诸公相视莫能决适有行在宣谕军机大臣事长明卽诣贡院挝鼓求见刘公宣谕毕因从容曰罗观察之限已廹俟公出闱恐无及矣其所欠者分赔属员之项昨见吏部档汪大镛捐复赴补直隶属员旣邀宽释且得官而上司乃坐极刑可乎卽于袖中出请宽限稿求画押刘公义而许之长明出以示诸公列衔会奏果奉兪旨令汪大镛分缴欠项而罗得出狱矣擢内阁侍读歴充通鑑辑览一统志热河志纂脩官长明于蒙古托忒唐古特文字一见便能通晓尝奉命直经呪馆更正繙译名义蒙古源流诸书书成辄进秩焉以父忧去官寻丁母忧哀毁过礼免丧后引疾不出筑室三楹颜曰归求艹堂藏书三万卷金石文字三千卷日吟咏其中海内求诗文者踵相接从容应之无勌色尝语学者曰士不周览古今载籍不徧交海内贤俊不通知当代典章遽欲握笔撰述纵使信今亦难传后其自命如此毕中丞沅巡抚陜西招至官斋爲文字交因得游太华终南之胜诗文益奇纵所得金石刻益富在秦中十载撰次西安府志八十卷汉中府志四十卷皆详赡有法晚岁爲庐江书院院长卒年五十七生平着述有归求艹堂诗文集西淸僃对毛诗地理疏证五经算术补正三经答问三史答问淮南天文太阴解文选课读文选声类尊闻录献征余录知白斋金石类签金石文字跋尾石经攷异汉金石例五岳贞珉攷五陵金石志平原石蹟表吴兴石蹟表素灵发伏墨缘小录南宋文鑑奇觚类聚八表停云录养生家言怀袖集吴谐志凡二十余种子观晋皆以读书世其家论曰予友曹学士仁虎有言政事可以文饰惟文学不可假借风节或激于一时而成惟文学非积久不能致予与侍读交廿余年听其议论经纬古今混混不竭可谓闳览博物文学之宗矣同岁召试得官者歙程晋芳鱼门上海赵文哲损之长洲吴泰来企晋上海陆钖熊健男彬彬尔雅皆述作之选盛矣哉濳研堂文集卷三十七门人吴嘉泰校字潜研堂文集濳研堂文集卷第三十八潜研堂文集卷三十八嘉定钱大昕传严先生传严先生衍字永思嘉定人明万歴中补县学生与李流芳龚方中友善时邑中诸名㝛皆以诗文自名先生独专心古学耻以词华炫世年四十有一读司马温公资治通鑑而好之晨夕探索至忘寝食又以温公着书意在资治故朝章国政述之独详而家乗世谱纪之或略其于人也显荣者多而遗逸则略方正者多而节侠则略丈夫者多而妇女则略乃援引正史及它书以补之或补爲正文或补爲分注其补正文之例有二有通鑑所巳载而事或阙而不周文或简而不畅则逐节补之有通鑑所未载而事有关于家国言有系于劝惩则特笔补之其补分注之例有三一曰附录事虽可采而或涉于琐或近于幻故不以人正文一曰僃攷通鑑之所载如此它书之所载如彼虽两不相合而事属可疑故两存之一曰补注胡身之注所未僃或有譌舛则以已意释之其所取材则十七史居十之九稗官野史居十之一而要以法戒爲主其有关劝惩虽小史必录苟无所取义虽正史亦删要使学者欲攷兴兦则观政于朝欲知淳薄则观风于野欲树宏猷则法古人之大道欲修细行则拾往哲之余芳人无隐显道在者爲师行无平竒济物者爲尙葢其自序如此又谓周社虽㓕秦命未膺昭襄虽强不当遽以纪年朱梁石晋之恶浮于黄巢周虽彼善于此然北汉未兦柴氏岂得臣之故于周赧入秦之后改称前列国五季迭兴之世改称后列国进蜀汉于正统黜武氏爲附载此又取紫阳纲目之义以弥缝本书之阙者也当时无通史学者咸笑以爲迂唯黄淳耀叹以爲绝伦而谈允厚爲之参校史传攷订遗漏先生尝谓允厚日人之聪明百倍于我者有之才学千倍于我者有之而不能成此书者不如我之一也子之一不如我而聪明过我我所以不可无子也书成允厚爲之序且擿通鑑违失若干事谓目食地震水旱蝗饥郊天祀庿行幸还宫命相封王皆通鑑所愼重而书者也而汉以前缺者十之一汉以后缺者十之三宋孝武大明五年初立驰道自阊门至朱雀门又自承明门至元武门所谓南北两驰道也及孝武崩乃罢之而通鑑但书罢不书立是爲无首李宪据淮南称帝光武遣扬武将军马成击之围宪于舒建武六年马成拔舒宪亡走其军士帛意斩宪而降封帛意爲渔浦矦通鑑于马成拔舒帛意斩宪事阙而不书是爲无尾秃发傉檀爲乞伏炽磐所灭虏其太子虎台以虎台妹爲后其后炽磐后与虎台谋杀炽磐事露皆见杀通鑑于晋义熙十年已预书炽磐杀虎台至宋景平元年又详书之豆卢钦望爲文昌右相本在圣歴二年八月而通鑑于神功元年八月圣歴二年八月两书之其罢爲太子宾客本在久视元年二月而通鑑于圣歴元年二月久视元年二月两书之圣歴元年十一月始置控鹤监吉顼与张易之张昌宗皆爲控鹤监供奉而通鑑于是年三月便书顼与二张同爲控鹤监供奉失其序矣晋永和三年赵麻秋攻枹罕宁戎校尉张璩固守大城太元元年苻坚伐凉州张天钖遣征东将军掌据率衆三万军于洪池攷十六国春秋与晋书载记此二事本是一人之事但载记作张璩十六国春秋作常据通鑑先书张璩后书常据而又譌常爲掌名与姓俱歧矣毛宝子穆之小字虎生而通鑑于建元二年书穆之宝之子于太和四年书虎生宝之子前称名后称字宋武陵王赞小字智随而通鑑于泰始六年书智随其后又书赞名与字相歧矣晋咸和八年书慕容皝遣庶弟建武将军幼稚讨母弟仁于平郭兵败幼稚爲仁所获至咸康二年仁败则云慕容幼慕容稚皆东走幼中道而还是分一人爲二人晋元兴二年姚兴遣使者梁斐张构使沮渠蒙逊而通鑑书秦遣使梁构至张掖是合二人爲一人宋元嘉七年魏人攻拔虎牢司州刺史尹沖死之而通鑑谓沖与荥阳太守崔模降魏且爲攷异以申之谓崔模仕魏爲武陵男宋书谓抗节者误夫宋书以模爲抗节诚误至尹沖之死则宋魏史有同辞奈何因模而併诬沖乎唐中宗崩遗诏使相王旦辅政韦温与宗楚客欲韦后临朝议削相王辅政之语苏瓌正色拒之曰遗诏是先帝意安可更改温楚客大怒竟削之瓌遂称疾不朝故睿宗卽位下诏褒称之曰顷者遗恩顾託先意昭明姦回动摇内外危逼独申谠议实挫邪谋此瓌不从韦宗之证也通鑑削去称疾不朝四字改云惧而从之何其冤也又如张纮还吴迎家道病卒当在建安十七年孙权徙治建业以后而通鑑系于黄龙元年徙都建业之下亦爲失次梁大宝元年二月至四月纪日干支顚倒且有一月而再书丙午者是不若紫阳氏尽去之之爲愈矣其讥胡注之误如晋孝武嗜酒流连内殿醒日旣少通鑑譌作醒治而注卽云醒而治事之日少是不攷晋本纪也北齐幼主禅位于任城王湝自称守国天王通鑑譌守国爲宋国而注云齐犹未亡不应遽改国号宋当是宗国是不攷北齐书也周宣帝问郑译曰我脚杖痕谁所爲也译曰事由乌丸轨宇文孝伯因言轨将须事胡误以事由乌丸轨爲句宇文孝伯属下读因注云孝伯何出此言是诬孝伯也先生与允厚于史学皆实事求是不肯妄下雌黄其所辩正皆确乎不可易宋季元明儒家好读纲目如尹起莘刘友益王幼学徐昭文辈皆浅陋迂腐虽附纲目以传转爲本书之累其有功于通鑑者胡身之而后仅见此书耳阎先生传先生讳若璩字百诗先世居太原县西塞邨五世祖始居淮安祖世科万歴甲辰进士布政司参议父修龄郡学生先生少口吃入小学读书千遍犹未熟同辈咸其钝年十五冬夜读书有所碍愤悱不肯寐漏四下寒甚坚卧沈思心忽开朗自是颖悟异常是岁补学官弟子一时名士如李太虚方尔止王于一杜于皇辈皆折辈行与交揅究经史深造自得尝集陶贞白皇前士安语题其注云一物不知以爲深耻遭人而问少有宁日其立志如此年二十读尙书至古文二十五篇卽疑其伪沈濳三十余年乃尽得其症结所在作尙书古文疏证八卷其最精者谓汉艺文志言鲁共王坏孔子宅得古文尙书孔安国以攷二十九篇得多十六篇楚元王传亦云逸书十六篇天汉之后孔安国献之古文篇数之见于西汉者如此而梅赜所上乃增多二十五篇此篇数之不合也杜林马郑皆传古文者据郑氏说则增多者舜典汨作九共大禹谟益稷五子之歌嗣征典宝汤诰咸有一德伊训肆命原命武成旅獒冏命凡十六篇而九共有九篇故亦称二十四篇今晚出书无汨作九共典宝等此篇名之不合也郑康成注书序于仲虺之诰太甲说命微子之命蔡仲之命周官君陈毕命君牙皆注曰亡而于汨作九共典宝肆命等皆注曰逸逸者卽孔壁书也康成虽云受书于张恭祖然其书赞曰我先师棘下生子安国亦好此学则其渊源于安国明矣今晚出书与郑名目互异其果安国之旧耶又云古文传自孔氏后惟郑康成所注者得其眞今文传自伏生后惟蔡邕石经所勒者得其正今晚出书昧谷郑作柳谷心腹肾膓郑作忧肾阳劓刵劅剠郑作膑宫劓割头庶剠与眞古文旣不同矣石经残碑遗字见于洪适隷释者五百四十七字以今孔书校之不同者甚多碑云高宗之飨国百年与今书之五十有九年异孔叙三宗以年多少爲先后碑则以传序爲次则与今文又不同然后知晚出之书葢不古不今非伏非孔而欲别爲一家之学者也班孟坚言司马迁从安国问故故尧典禹贡洪范微子金縢诸篇多古文说许愼说文解字亦云其称书孔氏今以史记说文与晚出书相校又甚不合安国注论语予小子履以爲墨子引汤誓其辞若此不云此出汤诰亦不云与汤诰小异然则子小子履云云非眞古文汤诰葢断断也其注虽有周亲不如仁人句于论语则云亲而不贤不忠则诛之管蔡是也仁人谓箕子微子来则用之于尙书则云周至也言纣至亲虽多不如周家之少仁人其诠释相悬絶如此此岂一人之手笔乎又云古永有夷族之刑卽苗民之虐亦祇肉刑止尔有之自秦文公始伪作古文者偶见荀子有乱世以族论罪以世举贤之语遂窜之泰誓篇中无论纣恶不如是甚而轻加三代以上以惨酷不德之刑何其不仁也荀卿曰诰誓不及五帝司马法言有虞氏戒于国中夏后氏誓于军中殷誓于军门之外周将交刃而誓之当虞舜在上禹纵征有苗安得有会羣后誓师之事此亦不足信也司马法曰入罪人之地见其老弱奉归无伤虽遇壮者不校勿敌敌若伤之药医归之三代之用兵以仁爲本如此安得有火炎崑冈玉石俱焚之事旣读陈琳檄吴文云大兵一放玉石俱碎钟会檄蜀文云大兵一发玉石俱碎乃知其时自有此等语则此书之出魏晋闲又一佐也又云武成篇先书一月壬辰次癸已又次戊午已是月之二十八日复继以癸亥甲子是爲二月之四日五日而不冠以二月非今文书法也洛诰称乙卯费誓两称甲戌此周公伯禽口中之词指此日有此事云尔岂史家纪事之例乎又云书序益稷本名弃稷马郑王三家本皆然葢别是一篇中多载后稷与契之言扬子云法言孝至篇云言合稷契之谓忠谟合皐陶之谓嘉子云亲见古文故有此言晚出书析皐陶谟之半爲益稷则稷与契初无一言子云岂凿空者邪其辩孔传之伪云三江入海未尝入震泽孔谓江自彭蠡分而爲三共入震泽者谬也金城郡昭帝所置安国卒于武帝时而传称积石山在金城西南岂非后人作伪之证乎传义多与王肃注同乃孔窃王非先有孔说而王取之也汉儒说六宗者人人各异魏明帝诏令王肃议肃乃取家语孔子曰所宗者六以对肃以前未闻也而伪传已有之非孔窃王而何康熙元年始游京师尙书龚公鼎孳爲之延誉由是知名旋改归太原故籍爲诸生祭酒崑山顾先生炎武游太原以所撰日知录相质卽爲改订数条顾虚心从之十七年应博学宏词科试不第在都门与汪编修琬交汪着五服攷异成先生纠其谬数条汪意不怿谓人曰百诗有亲在而喋喋言丧礼可乎先生应之曰王伯厚尝云夏矦胜善说礼服谓礼之丧服也萧望之以礼服授皇太子则汉世不以丧服爲讳也唐之姦臣以凶事非臣子所宜言去国恤一篇识者非之讲经之家岂可拾其余唾乎徐尙书干学因问于经亦有征乎先生曰按杂记曾申问于曾子日哭父母有常声乎申曾子次子也檀弓子张死曾子有母之丧齐衰而往哭之夫孔子殁子张尙存见于孟子子张死而曾子方丧母则孔子时曾子母在可知记所载曾子问一篇正其亲在时也徐大叹服卽邀至邸延爲上客每诗文成必属裁定日阎先生学有师法非吴志伊辈可望合肥李公天馥亦言诗文不经百诗勘定未可轻易示人及徐公奉敕修一统志开局洞庭山旣又移嘉善复归崑山先生皆预其事先生于地理尤精审凡山川形势州郡沿革了若指掌尝曰孟子言读书当论其世予谓并当论其地少读孟子书疑滕定公薨使然友之邹问孟子何缓不及事及长大亲歴其地乃知故滕国城在今县西南十五里故邾城在今邹县东南二十六里相去仅百里故朝发而夕至朝见孟子而暮卽反命也因撰四书释地四卷释地余论若干篇又据孟子七篇参以史记诸书作孟子生卒年月考一卷尝言孔门从祀颜曾之外当广爲十二哲德行三人闵子骞冉伯牛仲弓言语三人宰我子贡有若政事三人冉有季路公西华文学三人子游子夏子张以论语孟子证之确不可易又谓先儒以大学传文出于曾氏门人之手但见诚意章引曾子说谓古者弟之于师方称子耳不知礼记四十九篇称曾子者一百一爲曾申余皆曾参则是记礼者之通称不必弟子谓其师若谓大学止一引与它篇屡引者不同则礼器内则亦止一引岂二篇亦曾子门人作乎孟子七篇于孔门高弟或名之或字之或子之而称曾子者二十二益验其爲通称也又言檀弓载季武子之丧曾点倚其门而歌一事爲记者之妄春秋昭公七年季孙㝛卒孔子年十七曾点少孔子若干岁虽不可知然论语叙其侍坐次于子路则必少于子路矣孔子年十七时子路甫八岁点不过六七岁童子乌有倚国相之门临丧而歌之事乎又尝举朱氏论语孟子集注之误如季文子始专鲁政不待武子子纠兄而非弟曾西子而非孙武丁至纣凡九世而非七世昭阳败魏取八邑而非七邑不衣冠而处见说苑非家语农家者流见汉书非史迁去鲁司宼则适衞而非适齐灭夏后相则寒浞而非羿敬叔弟也非懿子之兄颛臾近也非远人之谓鲁有少施氏则孟施当亦其氏不当以施爲语声闻者叹其精确世宗皇帝在濳邸闻其名手书延至京师握手赐坐唿先生而不名日索观所着书毎进一篇未尝不称善疾革请移就外畱之不可乃以大牀爲舆上施靑纱帐二十人舁之出安稳如牀箦不觉其行也卒年六十有九时康熙四十三年六月八日世宗遣使经纪其丧亲制挽诗四章复爲文祭之有云读书等身一字无假孔思周情旨深言大佥谓非先生不能当也平生长于攷证遇有疑义反覆穷究必得其解乃巳尝语弟子曰曩在徐尙书邸夜饮公云今晨直起居注上问古人言使功不如使过此语自有出处当时不能答予举宋陈良时有使功不如使过论篇中言秦伯用孟明事但不知此语出何书耳越十五年读唐书李靖传高祖以靖逗畱诏斩之许绍爲请而免后率兵破开州蛮俘禽五千帝谓左右曰使功不如使过果然谓卽出此又越五年读后汉书独行传索卢放谏更始使者勿斩太守曰夫使功者不如使过章怀注若秦穆公赦孟明而用之霸西戎乃知全出于此甚矣学问之无穷而人尤不可以无年也子咏亦能文胡先生传先生讳渭初名渭生字朏明世爲德淸人曾祖友信明隆庆戊辰进士广东顺德县知县所谓思泉先生也父公角天启甲子举人先生年十二而孤母沈携之避宼山谷间十五爲县学生试高等充增广额屡赴行省试不得售乃入太学尝馆益都冯相国邸笃志经义尤精于舆地之学崑山徐尙书干学奉诏修一统志开局洞庭山延请常熟黄仪子鸿无钖顾祖禹景范山阳阎若璩百诗及先生分纂因得纵观天下郡国之书先生素习禹贡谓汉唐二孔氏宋蔡氏于地理多䟽舛如三江当主郑康成说庾仲初之言不可以释禹贡浮于淮泗达于河河当从说文作菏荥波旣猪波当从郑康成本作播梁州之黑水与导川之黑水不可溷而爲一乃博稽载籍及古今经解攷其同异而折衷之依经爲训章别句从名日禹贡锥指凡二十卷爲图四十七篇于九州山川形势及古今郡国分合同异道里远近夷险犂然若聚米而画沙也汉唐以来河道迁徙虽非禹贡之旧要爲民生国计所系故于导河一章备攷歴代决溢改流之迹且爲图以表之其畱心经济异于迂儒不通时务者远矣尝谓诗书礼春秋皆不可无图惟易无所用图六十四卦二体六爻之画卽其图也八卦之次序方位则干坤三索出震齐㢲二章尽之矣安得有先后天之别河图之象自古无传何从拟议洛书之文见于洪范五行九宫初不爲易而设作易图明辨十卷又言洪范古圣所传汉儒专主灾异以瞽史矫诬之说乱彝伦攸叙之经害一洛书之本文具在洪范宋儒剙爲黑白之点方员之体九十之位且谓范之理通于易刘牧以九爲河图十爲洛书蔡元定两易其名害二洪范元无错简后儒任意改窜移庶征王省惟岁以下爲五纪之传移皇极敛时五福至作汝用咎及三德惟辟作福以下爲五福六极之传害三作洪范正论五卷又作大学翼眞七卷言格物致知之义释在邦畿章内本无阙文无待于补皆卓然有得非异趣以爲高者康熙四十三年圣祖仁皇帝南巡先生撰平成颂一篇并禹贡锥指献诸行在有诏嘉奖召至南书房直庐赐馔御书耆年笃学四大字赐之儒者咸以爲荣甲午岁正月九日卒于家年八十有二从子会恩从先生学由进士及第官至刑部尙书孙彦颖翰林院编修万先生传万先生斯同字季野觐人高祖表明都督同知父泰明崇祯丙子举人鼎革后以经史分授诸子各名一家先生其少子也生而异敏读书过目不忘八岁在客座中背诵扬子法言终篇不失一字年十四五取家所藏书徧读之皆得其大意余姚黄太沖寓甬上先生与兄斯大皆师事之得闻蕺山刘氏之学以愼独爲主以圣贤爲必可及是时甬上有五经会先生年最少遇有疑义辄片言析之束发未尝爲时文专意古学博通诸史尤熟于明代掌故自洪武至天启实录皆能闇诵尙书徐公干学闻其名招致之其撰读礼通考先生预参定焉会诏修明史大学士徐公元文爲总裁欲荐人史局先生力辞乃延主其家以刋修委之元文罢继之者大学士张公玉书陈公廷敬尙书王公鸿绪皆延请先生有加礼先生素以明史自任又病唐以后设局分修之失尝日昔迁固才旣杰出又承父学故事信而言文其后专家之书才虽不逮犹未至如官修者之杂乱也譬如入人之室始而周其堂寝匽湢继而知其蓄产礼俗久之其男女少长性质刚柔轻重贤愚无不习察然后可制其家之事若官修之史仓卒而成于衆人不暇择其材之宜与事之习是犹招市人而与谋室中之事也吾所以辞史局而就馆总裁所者惟恐衆人分操割裂使一代治乱贤姦之迹暗昧而不明耳又曰史之难言久矣非事信而言文其传不显李翱曾巩所讥魏晋以后贤姦事迹暗昧而不明由无迁固之文是也而在今则事之信尤难葢俗之偷久矣好恶因心而毁誉随之一家之事言者三人而其传各异矣况数百年之久乎言语可曲附而成事迹可凿空而搆其传而播之者未必皆直道之行也其闻而书之者未必有裁别之识也非论其世知其人而具见其表里则吾以爲信而人受其枉者多矣吾少馆于某氏其家有列朝实录吾读而详识之长游四方就故家长老求遗书考问往事㫄及郡志邑乗杂家志传之文靡不网罗参伍而要以实录爲指归葢实录者直载其事与言而无所增饰者也因其世以攷其事覈其言而平心察之则其人之本末十得其八九矣然言之发或有所由事之端或有所起而其流或有所激则非它书不能具也凡实录之难详者吾以它书证之它书之诬且滥者吾以所得于实录者裁之虽不敢谓具可信而是非之枉于人者鲜矣昔人于宋史已病其繁芜而吾所述将倍焉非不知简之爲贵也吾恐后之人务博而不知所裁故先爲之极使知吾所取者有可损而所不取者必非其事与言之眞而不可益也建文一朝无实录野史因有逊国出亡之说后人多信之先生直断之日紫禁城无水关无可出之理鬼门亦无其地成祖实录称建文宫自焚上望见宫中烟起急遣中使往救至已不及中使出其尸于火中还白上所谓中使者乃成祖之内监也安肯以后尸诳其主而淸官之日中涓嫔御爲建文所属意者逐一毒考苟无自焚实据岂肯不行大索之令耶且建文登极二三年削夺亲藩曾无寛假以至燕王称兵犯阙逼廹自殒卽使出亡亦是势穷力尽谓之逊国可乎由是建文之书法遂定在都门十余年士大夫就问无虚日毎月两三会听讲者常数十人于前史体例贯穿精熟指陈得失皆中肯綮刘知几郑樵诸人不能及也马班史皆有表而后汉三国以下无之刘知几谓得之不爲益失之不爲损先生则曰史之有表所以通纪传之穷有其人已入纪传而表之者有未入纪传而牵连以表之者表立而后纪传之文可省故表不可废读史而不读表非深于史者也康熙壬午四月卒年六十所着歴代史表六十卷纪元彚考四卷庙制图考四卷儒林宗派八卷石经考二卷皆刋行又有周正彚考八卷歴代宰辅彚考八卷宋季忠义录十六卷六陵遗事一卷庚申君遗事一卷羣书疑辨十二卷书学彚编二十二卷崑崙河源考二卷河渠考十二卷石园诗文集二十卷予皆未见也干隆初大学士张公廷玉等奉诏刋定明史以王公鸿緖史稿爲本而增损之王氏稿大半出先生手也陈先生传陈先生祖范字亦韩自号见复常熟人少习举业有师法年廿三补县学生岁科试辄占高等弟子着录者日衆雍正元年黄侍郎叔琳典试江南中式皆一时名士先生与嘉定张公鹏翀宜兴任公启运当涂徐公文靖才尤高试文传诵徧海内其秋试礼部中式鄕先达有欲翼而起之者忽足蹇不得预殿试归里明年补行正科当赴廷对亲朋皆力劝之先生曰吾少无温饱之心徒劳苦奚爲者及今尙可止过此则义不当止势又不得自止矣于是僦廛华滙之滨楗戸读书生徒裹粮相从与吟社诸老倡和月一䜩集居数年有诏天下设书院以教士诸大吏闻先生通儒争先延请爲师先生勉应之在苏州紫阳书院三年训课有法士子至今思之又主徐州之云龙安庆之敬敷扬州之安定或一年或二年辄辞去曰士皆难醇师道难立且此席似宋时祠禄仕而不遂者处焉吾不求仕而久与其列爲汗颜耳干隆十五年天子崇尙经术特诏内外大臣荐举经明行修之士于是雅知先生者交章列荐明年上命阁部大臣于所举中核其名实允孚者得四人先生褎然居首其三人则无钖顾栋高金匮吴鼎介休梁钖玙也得旨皆授国子监司业先生与顾公以年老不任职卽家拜受新命朝野咸以爲异数云又三年卒于家年七十有九所撰述有经咫一卷文集四卷诗集四卷掌录二卷先生于学务求心得不喜驰骋其说与古人争胜尤耻勦袭成言以爲已有葢合于论语之君子儒焉其论易不取先天之学谓易本隐以之显学易者务舍显而求隐未求文字先观图象且帝出乎震一节方位显然以数往知来爲先天图之注脚未免牵合儒者于经所无则信之于经所明言则疑之何也论诗谓朱子不信小序是其谨愼处亦卽其师心自用处诗之体格古今不同作诗之故亦古今不同古时君民朝野不若后代之阔絶指陈时事讥切宫闱不若后代之忌讳朱子以后代诗人之习上观三百篇故于小序觉其迂阔牵强而难信也谓论语贤贤易色主夫妇而言贤贤如关雎之窈窕淑女君子好逑车牵之辰彼硕女令德来敎好德非好色故云易色也造端夫妇道理甚大若贤人之贤交友一伦巳包之矣又言世俗有非礼之礼三承重也继嗣也葬服也古者人子有爲父后不爲父后之分汉时诏令尙云赐爲父后者爵一级爲后者承爵禄奉宗祀而传之以重者也应爲后之子亡则适孙承之而谓之承重今士大夫不世爵旣无重可传而漫于丧讣立长孙承重之条遂驾名诸父之前礼果然乎哉古之爲人后者后其继别之宗耳宗不可絶是以后之若余人无子不皆立后其资财入宗子之家以宗子祭无后故也自宗法废而收族之道亡资财无所入势必立其近属以奉祭祀然风俗浇薄无资财者委而去之稍有丝粟之贻卽攘臂而争此礼所称与爲人后者与贲军之将亡国之大夫同其可耻者也古之葬有常期过期而不能葬则主丧者不除唯改葬则缌者不可以无服送至亲也今葬无常期远者至一二十年爲子者不能守未葬不除之礼卽吉巳久忽焉返其初丧之服而葬是以伪事其亲也丧事有进无退而如此不亦舛乎必不得巳假用改葬之缌事毕而除之或亦亡于礼者之礼也或问祖父母之丧父爲长子旣服之矣未及葬而父死及其葬也嫡孙承重可乎先生日古无除丧而后葬者故有改葬之服而无葬服无葬服又安得有爲葬而承重之服且承重云者承先祖之重而爲之重服也假使前巳承重于居丧之时今沿承重之名以葬可也若未承重于居丧之日忽承重于除丧后之葬于实旣不符且没其父之曾居父母丧也尤不可也又问甲爲庶出旣贵封其母母后甲而亡甲之子议所服或曰宜如父在爲祖父母期或曰宜如父殁嫡长孙爲祖父母服重二者安从荅曰礼将爲大古人严厌降之义生母服最轻礼失而母以子贵遂僭而并嫡至明太祖之制极矣然至今承用之此时也若论礼之大常虽服期已失厌降之义若论居丧者之自处则有因时爲宜称者矣父而存爲其母斩衰三年明以来之时制也父殁而用适长孙爲祖父母服重之制于律虽无明文亦无明禁体其父之隐而爲之服重于心亦甚安观过知仁君子当怜而予之必格以嫡庶之分斥爲不韪试思身爲庶子旣不可卑其母身爲庶子之子又可卑其父之母乎又与人论史记谓班孟坚讥子长先黄老而后六经此子长述其父说则然其所撰五帝本纪赞首推尙书列传开端云载籍极博犹攷信于六艺可谓之后六经乎列老子于申韩而进孔子爲世家称老子不过云古之隐者而于孔子曰可谓至圣矣至圣之称至今用爲庿号匹夫而跻世家卽世世袭封之兆也弟子七十余人合爲一传卽堂庑从祀之端也以孟荀表诸子又隐然以孟子爲主韩退之荀孟醇疵之辩子长已有先觉窃谓孔氏之道得子长而始定一尊虽从祀庿庭亦不爲过而班氏讥之虽代父受过子长不辞然不能不爲之表白也同县王侍御峻顾主事鎭孙主事梦逵汤进士愈先后游其门皆知名惠先生传惠先生士奇字天牧一字仲孺世居吴县东渚邨祖有声明末以诸生贡入太学里居着书以九经训子弟父周惕始迁居葑门之香水溪登康熙辛未进士选翰林院庶吉士改密云县知县先生之生也父梦贵人来谒视其刺乃东里杨文贞公遂以文贞名名之年十二能诗有柳未成阴夕照多之句大爲先辈激赏弱冠爲诸生不就省试或问之则曰胸中无书焉用试爲于是奋志读书晨夕不辍遂博通六蓺九经经文国语战国筞楚辞史记汉书三国志皆能闇诵尝与名流会坐中有客前请曰闻君熟于史汉试爲诵封禅书先生朗诵终篇不失一字合坐皆叹服戊子举鄕试第一明年成进士选庶吉士散馆授翰林院编修癸已乙未会试再充同考官圣祖尝问廷臣谁工作赋者阁学蒋公廷钖以华亭王公顼龄仁和汤公右曾及先生三人名对其后汤公掌翰林事词臣拟撰文字皆送先生改定然后进呈已亥正月太皇太后升祔礼成特命祭告炎帝陵舜陵故事祭告使臣学士以上乃得开列先生以编修与焉洵异数也庚子秋主湖广乡试得夏力恕等九十九人多知名士其冬复奉督学广东之命下车日焚香设誓不妄取一文不妄徇一情颁条敎以通经爲先士子能背诵五经背冩三礼左传者诸生食廪饩童子靑其衿尝言汉时蜀郡辟陋有蛮夷风文翁爲蜀守选子弟就学遣隽士张寛等东受七经还以敎授其后司马相如王襃严遵杨雄相继而起文章冠天下汉之蜀犹今之粤也于是毅然以经学倡三年之后通经者渐多文体爲之一变世宗御极复命畱任三年粤士皆凫踊雀跃争弃兔园册专事经籍而通经者愈多其爲文章郁郁莘莘比于江浙矣又谓今之校官古博士也博士明于古今通达国体今校官无博士之才弟子何所效法访诸舆论得海阳进士翁廷资者卽其疏题补韶州府敎授将以诱进多士吏部以学臣向无题补官员之例格不行奉旨惠士奇居官声名好所举之人谅非徇私着照所请补授后不爲例在任迁右春坊右中允超擢侍讲学士转侍读学士任满还都送行者如堵墙旣去粤人尸祝之设木主配食先贤潮州于昌黎祠惠州于东坡祠广州于三贤祠每元旦及生辰诸生咸肃衣冠入拜其得士心如此丙午冬还朝丁未五月奉旨修理鎭江城卽束装赴工所弃产兴役所修不及二十分之一以产尽停工罢官今天子卽位有旨调取来京引见以讲读用所欠修城银两得寛免丁已六月补侍读时已垂老耳渐聋已未春以病告归辛酉三月卒年七十有一先生盛年兼治经史晚岁尤邃于经学撰易说六卷礼说十四卷春秋说十五卷其论易曰易始于伏羲盛于文王大备于孔子而其说犹存于汉不明孔子之易不足与言文王不明文王之易不足与言伏羲舍文王孔子之易而远问庖牺吾不知之矣汉儒言易孟喜以卦气京房以适变荀爽以升降郑康成以爻辰虞翻以纳甲其说不同而指归则一皆不可废今所传之易出自费直费氏本古文王弻尽改爲俗书又创爲虚象之说遂举汉易而空之而古学亡矣易者象也圣人观象而系辞君子观象而玩辞六十四卦皆实象安得虚哉其论春秋曰春秋三传事莫详于左氏论莫正于谷梁韩宣子见鲁春秋曰周礼尽在鲁矣然则春秋本周礼以记事也左氏褒贬皆春秋诸儒之论故纪事皆实而论或未公公羊不信国史惟笃信其师说师所未言则以意逆之故所失常多要之左氏得诸国史公谷得之师承虽互有得失不可偏废后世有王通者好爲大言以欺人乃曰三传作而春秋散于是啖助赵匡之徒争攻三传以伸其异说夫春秋无左传则二百四十年盲焉如坐闇室之中矣公谷二家卽七十子之徒所传之大义也后之学者当信而好之择其善而从之若徒据孟子尽信书则不如无书之说力排而痛诋之吾恐三传废而春秋亦随之而亡也左氏最有功于春秋公谷有功兼有过学者信其所必不可信疑其所必无可疑惑之甚者也其论周礼曰礼经出于屋壁多古字古音经之义存乎训识字审音乃知其义故古训不可改也康成注经皆从古读葢字有音义相近而譌者故读从之后世不学遂谓康成好改字岂其然乎康成三礼何休公羊多引汉法以其去古未远故借以爲况贾公彦于郑注如飞矛扶苏薄借綦之类皆不能疏所读之字亦不能疏辄曰从俗读甚远不知葢阙之义夫汉远于周而唐又远于汉宜其说之不能尽通也况宋以后乎周秦诸子其文虽不尽雅驯然皆可引爲礼经之证以其近古也幼时读廿一史于天文乐律二志未尽通晓及官翰林因新法究推歩之原着交食举隅二卷言测日食者先求食限食限必在两交去交近则食远则否有入食限而不食者未有不入食限而食者也古法不能定朔故日食或在晦说者谓日之食晦朔之间月之食惟在望此知二五而不知十也日月有平行有实行有视行日月之食亦有实食有视食实食者日月在天相揜之实度视食者人在地所见之初亏食甚复圆也古术或知求实行莫知求视行皆知求平朔莫知求实朔故不能定朔者以此七政有高卑故有恆星天有五星天有日天有月天古人以恆星最高遂指恒星爲天体新法于恒星天之外又有宗动天合于九重之数宗动者七政之所同宗也沈括谓日月星辰之行不相触者气而已此不知歴象者也如日月有气而无体则月焉能揜日哉日高而月下五星亦有高下高下旣殊又焉能相触乎春秋日有食之旣旣者有继之辞非尽也新法谓之金钱食日大月小月不能尽揜日光故全食之时其中阙然而光溢于外状若金钱也又撰琴篴理数攷四卷其略云十二律黄钟至小吕爲阳蕤宾至应钟爲阴阳用正而阴用倍蕤宾长小吕短黄钟中自古相传之旧法也晋永嘉之乱有司失传梁武帝始改旧法黄钟长应钟短小吕中由是阳正阴倍之法絶汉魏律篴小吕一均之下征调黄钟爲宫有小吕无㽔宾故假用小吕爲变征黄钟篴之黄钟宫爲正宫小吕篴之黄钟宫爲下宫征最小而以爲宫故爲下宫隋郑译遂以黄钟正宫当之擅去小吕用蕤宾以附会先儒宫浊羽淸之说夫宫浊羽淸者指下征调而言译改爲正宫是以歴代之乐皆患声高隋唐以来惟奏黄钟一均而旋宫之法废矣古法尽亡独存于琴篴篴孔疏密取则琴晖琴之十二律起于中晖篴之七音生于宫孔黄钟篴从宫孔黄钟始一上一下终于㽔宾琴自中晖黄钟始一左一右终于十晖小吕余篴及琴放此书成惟嘉定王进士恪见而喜之余皆莫能解也所着诗有红豆斋小草咏史乐府及南中采莼归耕人海诸集晩年自号半农居士鄕人因其斋名称红豆先生子七人栋最知名王先生传王先生懋竑字与中宝应人世爲儒家叔父式丹以诗文知名海内宋尙书荦廵抚江南选刻江左十五子诗以式丹爲首康熙四十二年登进士第一人授翰林院修撰世所称楼村先生者也先生少从叔父学卽自刻厉笃志经史耻爲标㮄声誉康熙戊子举鄕试又十年成进士年巳五十一矣在吏部乞就敎职授安庆府学敎授雍正元年秋以荐被召引见特授翰林院编修在上书房行走时同直者满洲福公敏徐公元梦高安朱公轼漳浦蔡公世远皆负一时重望而先生尤邃于经术元元本本有扣卽应明年春以母忧去官特赐内府白金爲丧葬之费谕以治丧毕卽来京不必俟三年服满先生素善病居丧哀毁踰礼明年入都谢恩毕遂以老病辞归时年未六十也性耿介恬淡少时尝谓友人曰老屋三间破书万卷平生志愿于斯足矣归田后杜门着书当路要人虽素亲厚未尝以竿牍及之同年生高星源尝谓之曰君无过人处但本色耳晚年较定朱文公年谱于文集语类攷订尤详谓易本义前九图筮仪及家礼皆后人依託非文公所作其略云朱子于易有本义有启蒙与门人讲论甚详而此九图曾无一语及之九图之不合于本义启蒙者多矣门人何以絶不致疑也本义之叙画卦云自下而上再倍而三以成八卦八卦之上各加八卦以成六十四卦初不敢参以邵子之说至启蒙则一本邵子而邵子所传止有先天图其伏羲八卦图文王八卦图则以经世演易图推而得之同州王氏汉上朱氏易皆有此二图而启蒙因之至朱子所自作横图六则注大传及邵子语于下而不敢题云伏羲六十四卦图其愼重如此今乃直云伏羲八卦次序图伏羲八卦方位图伏羲六十四卦次序图伏羲六十四卦方位图是孰受而孰传之耶乃云伏羲四图其说皆出邵氏按邵氏止有先天一图其八卦图后来所推六横图朱子所作而以爲皆出邵氏是诬邵氏也又云邵氏得之李之才李得之穆修穆得之希夷先生此明道叙康节学问源流如此汉上朱氏以先天图属之已无所据今乃移之四图若希夷已有此四图者是并诬希夷也文王八卦说卦明言之本义以爲未详启蒙别爲之说而不以入于本义至于干天也故称乎父一节本义以爲揲蓍以求爻启蒙以爲干求于坤坤求于干与干爲首两节皆文王观于己成之卦而推其未明之象与本义不同今乃以爲文王八卦次序图又孰受而孰传之耶卦变图启蒙详之葢一卦可变爲六十四卦彖传卦变偶举十九卦以爲说尔今图卦变皆自十二辟卦而来以本义攷之惟讼晋二卦爲合余十七卦皆不合其非朱子之书明矣筮仪之文亦不类朱子士冠礼特牲馈食少牢馈食礼筮者皆西面惟士丧礼筮宅以不在庿故筮者北面今直云筮者北面见仪礼朱子岂不见仪礼者而䟽谬若是耶自直斋陈氏谓本义首列九图末着揲法学者遂以九图揲法爲本义原本所有而不知其爲后人依託也家礼载于行状其序载于文集其成书之岁月载于年谱其亡而复得之由载于家礼附录似无可疑者李公晦叙年谱谓家礼成于庚寅居祝孺人丧时乃文集答汪尙书与张敬夫吕伯恭书论祭仪祭说往复甚详汪吕书在壬辰癸巳距庚寅仅二三年家礼旣有成书何爲絶不之及也陈安卿录云向作祭仪祭说甚简而易晓今已亡之矣则是所亡者乃祭仪祭说而非家礼明矣文集语录自家礼序外无一语及家礼者惟与蔡季通书有已取家礼四卷纳一哥之语此仪礼经传通解中家礼六卷之四非今所传之家礼也勉斋作行状在朱子没后二十余年其时家礼已盛行又爲敬之所传录故不欲公言其非但其词略而不尽其书家礼后谓经传通解未成爲百世之遗恨则其微意亦可见矣后人虽云尊用其书实未有能行者故其中谬误多不及察今按家礼云非嫡长子则不敢祭其父若与嫡长同居则死而后其子孙爲立祠堂于私室且随所继世数爲龛俟其出而异居乃备其制此据礼支子不祭之说然死而立祠私室势有难行假令支子有四五人而同居则将立四五祠堂不知何地可以容之又云生而异居则预于其地立斋以居如祠堂之制死则以爲祠堂此于古无所据生而自爲祠堂已非人情子爲父立则尤不可紫阳所定之书恐必不尔也士冠礼郑注云庿谓祢庿主人将冠者之父兄也贾䟽云家事统于尊祖在则祖爲冠主葢以父言则祖爲祢庿以祖言则曾祖爲祢庿也家礼改以继高祖之宗子爲主其非宗子之子则冠不于祢之祠堂而于高祖之祠堂而主人亦非将冠者之亲父兄不亦远于礼乎后世封建旣废无别子爲祖继别爲宗之例凡爲大宗者其始皆继高祖之宗也然传之六世以后则当云大宗而不得仅云继高祖之宗其二世以下继高祖之宗五世则迁故曰小宗今家礼一以继高祖之宗爲主人以大小宗论则去大宗而就小宗以远近论则舍同父之兄弟而就同高祖之三从兄弟进退皆不可矣告迁于祠堂一条云族人有亲未尽者迁于最长之房尤爲无义夫支子不祭礼也今使最长之房主高祖之祭其爲继曾祖之宗则向不得祭高祖者而今反得祭其爲继祖之宗则曾祖且不得祭其爲继祢之宗则祖且不得祭其爲继祢之宗之支庶则祢并不得祭而今反得祭其高祖此说之不可通者也且继曾祖之宗以下本无高祖之龛将别爲龛以祭之乎抑竟置于所虚之龛乎若继祢之支庶则并无祠堂其将祭于寝乎况高祖而下必不止一房最长之房旣卒又有一次长之房是使高祖之主流转于支庶之家而迁徙莫知所定岂敬宗收族之义乎语类沈僴录云或问嫡孙主祭则须祧五世六世祖庙主若叔祖尙在乃是祧其高曾于心安乎曰只得如此古人立法一定而不可易以是推之则谓迁于最长之房者必非朱子之书也同邑朱泽澐濳心朱学据答南轩书云敬贯动静而以静爲本谓必从主敬以透主静消息先生辨之曰人之有动静也犹其有唿吸也静则必动动则必静论其循环则有互根之妙论其时节则有各致之功朱子已发未发说作于已丑有以静爲本之语甲午乙未以后不复主此说矣主静之指出于濂溪而朱子丙申作濂溪书堂记已亥作隆兴祠记癸卯作韶州祠记癸丑作邵州祠记俱不一言主静葢敬可以贯动静而静不可以该动专言静则徧矣先生于诸史皆有攷证寔事求是不爲抑扬过当之论其攷孟子书齐人伐燕事谓通鑑据孟子以伐燕爲齐宣王而宣王卒于周显王之四十五年又三年愼靓王元年燕王哙始立又七年齐人伐燕则不可以爲宣王事也于是上增威王之十年下减愍王之十年以就伐燕之岁其增减皆未有据而仍以燕人畔爲愍王时则与孟子亦不合不知孟子七篇所言齐王皆愍王非宣王也愍王初年兵强天下与秦爲东西帝其所以治国者亦必有异矣孟子谓以齐王由反手王由足用爲善皆道其实而其好勇好货好色不能自克末年之祸亦基于此后来传孟子者改愍王爲宣王以爲孟子讳葢未识此意耳孟子去齐当在愍王之十三四年下距愍王之殁更廿五六年孟子必不及见公孙丑两篇皆称王而不称谥乃其元本而梁惠王两篇称宣王其爲后人所增无疑矣先生撰述已刻者白田艹堂集廿四卷朱子年谱若干卷读史记疑则予尝于金陵严氏斋见之濳研堂文集卷三十八门人吴嘉泰校字潜研堂文集濳研堂文集卷第三十九濳研堂文集卷三十九嘉定钱大昕传惠先生传惠先生栋字定宇号松厓侍读学士士奇之次子初爲吴江学生员复改归元和籍自幼笃志向学家多藏书日夜讲诵自经史诸子百家杂说释道二藏靡不津逮父友临川李公绂一见奇之曰仲孺有子矣学士视学粤东先生从之任所粤中高才生苏珥罗天尺何梦瑶陈海六时称惠门四子常入署讲论文艺与先生爲莫逆交至于学问该洽则四子皆自以远不逮也及学士毁家修城先生往来京口饥寒困顿甚于寒素遭两丧不以贫废礼中年课徒自给陋巷屡空处之坦如雅爱典籍得一善本倾囊弗惜或借读手钞校勘精审于古书之眞伪了然若辨黑白干隆十五年诏举经明行修之士总督尹文端公黄文襄公交章论荐有博通经史学有渊源之称然先生于两公非有半面识也年五十后专心经术尤邃于易谓宣尼作十翼其微言大义七十子之徒相传至汉犹有存者自王弻兴而汉学亡幸存其略于李氏集解中精揅三十年引伸触类始得贯通其旨乃撰次周易述一编专宗虞仲翔参以荀郑诸家之义约其旨爲注演其说爲䟽汉学之絶者千有五百余年至是而粲然复章矣书垂成而疾革遂阙革至未济十五卦及序卦杂卦二篇然先生之绪言具在好学深思之士因其义例推而演之阙者尙可补也孔氏正义据马融陆绩说以爻辞爲周公所作与郑学异其所执者明夷六五云箕子升六四云王用享岐山皆文王后事也先生独能辨之于明夷之五曰箕子当从古文作其子其古音亥亦作萁刘向云今易萁子作荄兹荀爽据以爲说读萁子爲荄兹其与亥子与兹文异而音义同三统术云该阂于亥孳萌于子该荄亦同物也五本坤也坤终于亥干出于子用晦而明明不可息故云其子之明夷马融俗儒不识七十子传易之大义读其爲箕葢涉彖传而譌五爲天位箕子臣也而当君位乖于易例甚矣谬种流传兆于西汉博士施雠读其爲箕蜀人赵宾述孟氏之学以爲箕子明夷阴阳气无箕子萁子者万物方荄兹也宾据古义以难诸儒诸儒皆屈于是施雠梁邱贺皆嫉之孟喜与雠贺同事田王孙喜未贵而学独高喜所传易家候阴阳灾变书得自王孙而贺恶之谓无此事语闻于上宣帝遂以喜爲改师法中梁邱之谮也雠贺嫉喜而并及宾班固作喜传亦用雠贺之单词皆非实录刘向别录犹循孟学故马融俗说荀爽独知其非复用宾古义而晋人邹湛以漫衍无经讥之葢魏晋以后经师道丧王肃诋郑氏而禘郊之义乖袁准毁蔡服而明堂之制亡邹湛讥荀谞而周易之学晦郢书燕说一倡百和何尤乎后世之纷纭也于升之四曰文王爻辞皆据夏商之制春秋传引夏书惟彼陶唐帅彼天常有此冀方服䖍云尧居冀州虞夏因之禹贡冀州治梁及岐尔雅云梁山晋望也诸矦三望天子四望梁山爲晋望明梁岐皆冀州之望此王谓夏后氏受命告祭非文王也其说干之四德曰元者天地之始说文元从一道立于一造分天地化生万物干之初九积善在下阳气始生东方爲仁故云善之长阴阳交而后亨干之九二当上升坤五爲天子故文言再言君德经凡言亨者皆谓干坤交也干六爻二四上匪正坤六爻初三五匪正干变坤化六爻皆正成两旣济故云各正性命保合太和和卽利正卽贞也经凡言利贞者皆爻当位或变之正或刚柔相易惟旣济一卦六爻皆正故云刚柔正而位当杂卦篇所谓旣济定也卦具四德者七干坤变化而成两旣济屯三爻变革四爻变皆成旣济随三四易位成旣济无妄三四易位上爻又变而成旣济临二升居五位三爻又变而成旣济故皆言元亨利贞也其论占筮之法曰易称天下之动贞夫一故卦爻之动一则正两则惑京氏筮法一爻变者爲九六二爻以上变爲八晋公子得贞屯悔豫皆八乃三爻变不称屯之豫而称八穆姜遇艮之八乃五爻变不称艮之随而称八所谓贞夫一也七者蓍之数八者卦之数蓍圆而神卦方以知神以知来知以藏往知来爲卦之未成者藏往爲卦之已成者故不曰七而曰八春秋内外传无筮得某卦之七者以七爲蓍之数未成卦也又因学易而悟明堂之法撰明堂大道录八卷禘说二卷大略谓说卦帝出乎震帝者五帝也在太微之中五德相次以成四时圣人法之立明堂爲治天下之大法明堂有五室四堂室以祭天堂以布政王者承天统物各于其方以听事谓之明堂月令今所传月令是也古之圣人生有配天之德没有配天之祭故太皥以下歴代所禘太皥以木德炎帝以火德黄帝以土德少皥以金德颛顼以水德王者行大享之礼于明堂谓之禘祖宗其郊则行之南郊禘郊祖宗四大祭而总谓之禘者禘其祖之所自出故也郑注大传不王不禘及诗长发大禘笺皆云郊祀天是郊称禘也周颂雝序云禘太祖也郑笺云太祖谓文王是祖称禘也刘歆云大禘则终王是宗称禘也董子曰天地者先祖之所出也禘者禘其祖之所自出故四大祭皆蒙禘名禘礼上遡远祖㫄及毁庙下逮功臣圣人居天子之位行配天之祭推人道以接天而天神降地示出人鬼格夫然而阴阳和风雨时五谷熟草木茂羣生咸遂物无疵厉所谓旣济定也先儒皆以明堂上有灵台下有辟雍四门有太学颖容春秋释例云太庙有八名肃然淸静谓之淸庙行禘祫序昭穆谓之太庙告朔行政谓之明堂行飨射养国老谓之辟雍占云物望气祥谓之灵台其四门之学谓之太学其中室谓之太室总谓之宫卢植注礼记亦云明堂卽太庙与灵台辟雍古法皆同一处近世殊异分爲三耳而晋时袁准着论非之昧于古制矣王者觐诸矦或巡守四岳则有方明方明者放乎明堂之制也亦谓之明堂荀子所谓筑明堂于塞外以朝诸矦战国时齐有泰山明堂卽方明也周书朝诸矦则于明堂仪礼觐诸矦则设方明故虞禋六宗而觐四岳羣牧周礼方明而觐公矦伯子男六宗方明卽明堂六天之神郑氏谓天之司盟非也自明堂之制不详而禘礼亦废郑氏知圜丘方泽之爲禘而不知爲明堂六帝王肃又误据鲁禘改禘爲宗庙之祭无配天之事故魏明帝谓汉氏四百余年废无禘祀也禘行于明堂明堂之法本于易中庸言至诚可以赞化育与天地参此明堂配天之义也又有易汉学七卷易例二卷皆推演古义鍼砭俗说有益于学者于书有古文尙书攷二卷谓孔壁中古文得多十六篇内有九共九篇析之爲二十四郑康成所传之二十四篇卽孔壁眞古文东晋晚出之二十五篇与汉书不合可决其伪唐人诋郑所传爲张霸伪造者妄也今文太誓三篇其略见于太史公书史公从安国问故其载当可信唐人尊信晚出之太誓而以今文太誓爲伪亦非也于春秋有左传补注六卷自序云尝见郑康成之周礼韦宏嗣之国语纯采先儒之说末乃下以已意令学者审其异同杜元凯春秋集解虽根本前修而不着其说又其持论闲与诸儒相违于是乐逊序义刘炫规过之书出焉今刺取经传附以先世遗闻宗韦郑之遗前修不揜效乐刘之意有失必规而于古今文之同异辨之尤悉云其注秦穆姬属贾君用唐尙书说以贾君爲申生妃令尹蔿艾猎用世木说爲叔敖之兄同盟于亳城北用服本证亳爲京之譌堑防门而守之广里用续汉书及京相璠说以防门广里爲地名吴句余用服䖍说以爲吴子余祭万者二人用吴仁杰说二人当爲二八臧文仲废六关训废爲置读如公羊废其有声者之废皆前人所未及道也又言公羊有严颜二家蔡邕石经所定者严氏春秋也何邵公所注者颜氏春秋也石经公羊末云桓公二年颜氏有所见异辞云云僖公三十年颜氏言君出则已入今何本皆有之又云颜氏无伐而不言围者非取邑之辞也今何本亦无之以此知何所注者颜氏本也郑康成注三礼引隐二年放于此乎隐三年登戾之桓十一年迁郑焉而鄙留皆与何氏异与石经同葢郑所据者严氏本也又云应邵风俗通称谷梁爲子夏门人杨士勋谓受经于子夏案桓谭新论云左氏传世遭战国寝藏后百余年鲁谷梁赤爲春秋残略多所违失然则谷梁子非亲受经于子夏矣古人亲受业者称弟子转相援者称门人则谷梁于子夏犹孟子之于子思故魏麋信注谷梁以爲与秦孝公同时也杨士勋言谷梁作传传孙卿卿传鲁人申公申公传博士江翁案孙卿齐愍襄时人当秦之惠王则在其后卿所着书言天子庙数及赗赠襚含之义述春秋善胥命而言盟诅不及三王诸矦相见仁者居守皆本谷梁说其言传孙卿信矣隐元年传成人之美不成人之恶僖廿二年传过而不改是谓之过廿三年传以不教民战则是弃其师今皆在论语中传所载与仪礼二记合者尤多故郑康成云谷梁善于经也其论论语曰宣尼言述而不作于鲁论见之鄕党一书半是礼经尧曰数章全书训典论君臣则人言不废讥无恆则南国有言于善人爲邦则曰诚哉是言于隐居行义则曰吾闻其语素绚唐棣逸诗可颂百官冢宰古典可稽出门如见大宾使民如承大祭此胥臣多闻之所述也视其所以观其所由察其所安此文王官人之所记也克已复礼左氏以爲古志已所不欲勿施于人管子以爲古语参分天下而有其二周志之遗文也陈力就列不能者止周任之遗言也推此言之圣人岂空作哉其论尔雅曰释诂释训乃周公所作以教成王故诗称古训是式汉时谓之故训又谓之诂训诂训者雅言也周之古训仲山式之子之雅言门人记之尔雅以观于古故又谓之尔雅俗儒不信尔雅而仲山之古训夫子之雅言皆不存矣又撰九经古义十六卷讨论古字古言以博异闻正俗学益都李进士文藻见其书而善之爲锓板粤中李与先生亦素不相识也予尝论宋元以来说经之书盈屋充栋高者蔑弃古训自夸心得下者勦袭人言以爲已有儒林之名徒爲空䟽藏拙之地独惠氏世守古学而先生所得尤深拟诸汉儒当在何邵公服子愼之闲马融赵岐辈不能及也先生少时已好撰述有王文简公精华录训纂二十四卷盛行于世论者以爲过于任渊之注山谷李壁之注荆公焉有太上感应篇注二卷证其爲魏晋人所作亦经好事刋刻又有后汉书补注十五卷九曜斋笔记二卷松厓笔记二卷予皆见之其周易本义辩证五卷松厓文钞二卷及诸史会最竹南漫录则未之见也其弟子知名者江声余萧客皆布衣通经学江于尙书用功尤专云先生卒于戊寅五月年六十有二江先生传江先生永字愼修婺源人少就外傅与里中儿治世俗学一日见邱濬大学衍义补书中多征引周礼奇之求诸积书家得写周礼正文晨夕讽诵爲诸生数十年楗戸授徒束修所入尽以购书遂博通古今尤专心于十三经注疏自壮至老丹黄不去手尝一游京师同郡程编修恂延主其邸桐城方侍郞苞素以三礼自负闻先生名愿一见见则以所疑士冠礼士昏礼中数事爲问先生从容置答乃大折服剕溪吴编修绂于仪礼功深及交先生质以三礼中疑义往复辩难叹日先生非常人也休宁戴震少不誉于乡曲先生独重之引爲忘年交震之学得诸先生爲多干隆壬午岁三月十三日卒年八十有二所着有周礼疑义举要六卷礼记训义择言六卷深衣考误一卷礼经纲目八十八卷律吕阐微十一卷春秋地理考寔四卷乡党图攷十一卷读书随笔十二卷古韵标准六卷四声切韵表四卷音学辩微一卷推步法解五卷七政衍金水二星发微冬至权度恆气注歴辨岁实消长辩歴学补论中西合法拟草各一卷近思录集注十四卷读书好深思长于比勘于步算钟律声韵尤明其论岁实消长曰日平行于黄道是爲恆气恆岁实因有本轮均轮高冲之差而生盈缩谓之视行视行者日之实体所至而平行者本轮之心也以视行加减平行故定气时刻多寡不同高冲爲缩末盈初之端岁有推移故定气时刻之多寡且岁岁不同而恆气恆岁实终古无增损也当以恆者爲率随其时之高冲以算定气而岁实消长可勿论犹之步月行者先有平朔平望之䇿以求定朔定䇿而此月与彼月多于朔䇿几何少于朔䇿几何不必计也其论黄钟之宫曰吕氏春秋称伶伦作律先爲黄钟之宫次制十二筒以别十二律黄钟之宫者黄钟半律后世所谓黄钟淸声也唐时风雅十二诗谱以淸黄起调毕曲琴家正宫调黄钟不在大絃而在第三絃合于古者黄钟宫爲律本之意声律自然古今不异也国语伶州鸠论七律而及武王之四乐夷则无射曰上宫黄钟太簇曰下宫葢律长者用其淸声律短者用其浊声古乐用均之法虽亡而因端可推韩子外储篇曰瑟以小絃爲大声大絃爲小声虽诡辞以讽然因是知古者调瑟之法黄钟大吕太簇夹钟姑洗仲吕㽔宾用半而居小絃林钟夷则南吕无射应钟用全而居大絃也管子书五声征羽宫商角之序亦如此其论古韵曰考古音者昉于吴才老崑山顾氏援证益精博然顾氏攷古之功多审音之功浅顾氏分古音爲十部犹未密也眞谆以下十四韵当析爲二部而先韵半属眞谆半属元寒攷之三百篇用韵画然矦之正音近幽当别爲一部虞模部之隅渝驱娄等字萧豪部之萧寥炰好等字皆矦幽之类与本部源流各别三百篇亦画然侵覃以下九韵亦当以侈敛分爲二部而覃盐半属侵半属严添葢平上去三声皆当爲十三部入声当爲八部而三代以上之音始有条不紊也论今韵曰平上去三声多者六十部少亦五十余部惟入声祇三十四部或谓支至咍萧至麻尤至幽无入声崑山顾氏古音表又反其说于是旧有者无旧无者有皆拘于一偏葢入声有二三韵而同一入者如东尤侯同以屋爲入眞脂同以质爲入文微同以物爲入寒桓歌戈同以曷末爲入之类按其唿等察其偏㫄参以古音乃无憾也其说易卦变曰卦变之义言人人殊当于反卦取之否反爲泰泰反爲否故曰小往大来曰大往小来是其例也彖传言来言下言反者自反卦之外卦来居内卦也言往言上言进言升者自反卦之内卦往居外卦也其论春秋军制云儒者多称井田废而兵农始分攷春秋之世兵农固已分矣管仲参国伍鄙之法齐三军出之士乡十有五公与国子高子分率之而鄙处之农不与也爲农者治田供税不以隶于师旅也鄕田但有兵赋无田税似后世之军田屯田此外更无养兵之费晋之始惟一军旣而作二军作三军作五军旣舍二军旋作六军后爲四军以新军无帅而复三军其旣增又损也葢除其军籍使之归农若军尽出于农则农民固在安用屡易军制乎随武子曰楚国荆尸而举商农工贾不败其业此农不从军之证也鲁之作三军也季氏取其乘之父兄子弟尽征之孟氏取半焉以其半归公叔孙氏臣其子弟而以其父兄归公所谓子弟者兵之壮者也父兄兵之老者也皆其素在军籍隶之卒乘者非通国之父兄子弟也其后舍中军季氏择二二子各一皆尽征之而贡之于公若民之爲农者出田税自仍然归之君故哀公曰二吾犹不足三家虽专亦惟食其采邑岂尝使通国之农尽属已哉阳虎壬辰戒都车令癸已至此近都之民爲兵之证其野处之农固不爲兵也其论深衣之制曰后儒爲深衣图考者数十家大率踵裳交解十二幅之譌而续衽钩边致滋异说攷玉藻篇言衽当㫄则非前后之正幅矣郑氏注云衽谓裳幅所交裂也则在㫄名衽者交裂而余幅不交裂也续衽者裳之左㫄连合其衽钩边者裳之右㫄别用布一幅斜裁之缀于后衽之上使钩曲而前以揜裳际汉时谓之曲裾故郑注云钩边若今曲裾也其解论语摄齐升堂曰古者诸矦三朝外朝治朝皆有位而无堂古之朝仪甚简日出视朝君与卿大夫士相揖而朝事毕君反乎路寝卿以下各就治事之所君召与图事乃入内朝内朝有堂有寝孔子摄齐升堂谓内朝非治朝也路门爲君乘车出入之地故考工记云路门不容乘车之五个治朝在路门外若治朝有堂碍于车行矣礼记言雨霑服失容则废朝此亦治朝无堂之证先生于经传制度名物考稽精审多类此殁后一年诏修音韵述微尙书秦文恭公请于朝令江南督臣檄取先生所着韵书三种进呈贮馆以备采择丙午江南鄕试以鄕党篇命题士子主先生说者皆得中式由是海内益重其学戴先生传戴先生震字东原休宁人少从婺源江愼修游讲贯礼经制度名物及推歩天象皆洞彻其原本旣乃研精汉儒传注及方言说文诸书由声音文字以求训诂由训诂以寻义理寔事求是不偏主一家亦不过骋其辩以排击前贤尝谓今人读书尙未识字輙薄训诂之学夫文字之未能通妄谓通其语言语言之未能通妄谓通其心志此惑之甚者也论者又曰有汉儒之经学有宋儒之经学一主于训诂一主于义理此愚之大不解者夫使义理可以舍经而求将人人凿空得之奚取乎经学惟空凭胸臆之无当于义理然后求之古经求之古经而遗文垂絶今古县隔然后求之诂训训诂明则古经明而我心所同然之义理乃因之而明古圣贤之义理非他存乎典章制度者是也昧者乃岐训诂义理而二之是训诂非以明义理而训诂胡爲义理不存乎典章制度势必流入于异端曲说而不自知矣又尝与友人书云仆数十年来得于行事者立身则曰不茍待人则曰无憾事事不茍犹未能远耻辱也念念求无憾犹未能免怨尤也其得于学者不以人蔽已不以已自蔽不爲一时之名亦不期后世之名凡求名之弊有二非掊击前人以自表襮卽依傍昔儒以附骥尾二者不同而鄙吝之心同是以君子务在闻道也今之博雅能文章善考核者徒株守先儒而笃信之如唐人所讥宁言周孔误不道郑服非此非志乎闻道者也其私智穿凿者卽不自表襮而学不师古积非成是惑以终身无鄙吝之心而先与之等其于道亦远矣讲明正道修辞立诚以俟后学其或听或否或传或坠或尊信或非议所不计也性介特多与物忤落落不自得年三十余䇿蹇至京师困于逆旅饘粥几不继人皆目爲狂生一日携其所着书过予斋谈论竟日旣去予目送之叹曰天下奇才也时金匮秦文恭公蕙田兼理算学求精于推步者予輙举先生名秦公大喜卽日命驾访之延主其邸与讲观象授时之旨以爲闻所未闻秦公撰五礼通攷往往采其说焉高邮王文肃公安国亦延致先生家塾令其子念孙师之一时馆阁通人河间纪太史昀嘉定王编修鸣盛靑浦王舍人昶大兴朱太史筠先后与先生定交于是海内皆知有戴先生矣干隆壬午中江南鄕试明年试礼部不第薄游汾晋间会汾州修郡志朱方伯珪请先生任其事乃博稽史籍駮正旧志之譌谓汾阳于汉爲兹氏县战国时属赵不属魏汉时属太原郡不属西河郡后魏太和八年改六壁鎭置西河郡治兹氏城而西河之名移于此郦道元注水经以武矦浮西河事系之夏阳子夏陵及庙室系之郃阳而于谒泉山及文水绝不渉及子夏设教事张守节李吉甫辈始指爲魏之西河子夏退老居此皆非其寔吉甫又谓黄初二年于汉兹氏县置西河郡卽今州理不知魏晋之西河皆治离石非兹氏吉甫又谓周宣帝于此置汾州大业三年废汾州不知周隋之汾州皆非西河郡境吉甫元和郡县志叙述最有法而犹有舛谬甚矣地理之不易言也癸已岁天子开四库馆妙选校雠之职总裁诸公疏荐先生以鄕贡士入馆充纂修官特命与会试中式者同赴廷对乙未夏授翰林院庶吉士先生起自单寒独以文学爲天子所知出入着作之庭馆中有奇文疑义輙就咨访先生爲攷究顚末各得其意以去先生亦思勤修其职以称塞明诏经进图籍论次精审晨夕披检靡间寒暑竟以积劳致疾丁酉夏卒于官年五十有五平生无他嗜好惟专于读书虽词义钩棘难晓者一再读之輙已涣然冰解㫄观皆惊爲㝛悟要由精诚所致其学长于攷辩每立一义初若剏获及参互攷之果不可易后儒多言易乱于费直先生以汉书证之曰蓺文志易经十二篇施孟梁邱三家十二篇者经上下二篇十翼十篇此三家所同也儒林传云费直易无章句徒以彖象系辞十篇之言解说上下经葢费氏不自立章句其解说经卽用十篇之言而十二篇之目未尝改也刘向以中古文易校施孟梁邱经或脱去无咎悔亡惟费氏经与古文同初不言篇题与诸家异后人误读儒林传辄咎费氏改经不察之甚也周礼大驭右祭两轵祭轨注云故书轵爲杜子春云当爲轵轵谓两轊或读爲簪笄之笄先生辨之曰当从或读如笄杜君改爲轵与輢内之轵二名混淆非也以轊释毂端之亦非也轵者车軨者毂末轊者轴末后代字书并字无之矣祭軓字刋本多譌爲轨毛公释济盈不濡轨云自辀以上爲轨陆德明依说文别之以轨从九车辙也轨从凡军式前也依传意宜音犯若音犯则字当作䡄以韵攷之又不合疑汉时轨軓二字相溷毛君殆误併二字爲一与其述明堂之制曰明堂五室十二堂故曰明堂月令中央曰太室正室也一室而四堂东堂曰靑阳太庙南堂曰明堂太庙西堂曰总章太庙北堂曰元堂太庙四隅之室夹室也四室而八堂东北隅之室元堂之右夹靑阳之左夹也其北堂曰元堂右个东堂曰靑阳左个东南隅之室靑阳之右夹明堂之左夹也其东堂曰靑阳右个南堂曰明堂左个西南隅之室明堂之右夹总章之左夹也其南堂曰明堂右个西堂曰总章左个西北隅之室总章之右夹元堂之左夹也其西堂曰总章右个北堂曰元堂左个凡夹室前堂或谓之箱或谓之个左氏传寘馈于个杜云个东西箱是也个者两㫄之名也古者宫室之制前堂后室有夹有个有房惟南向一面明堂四面闿达亦前堂后室有夹有个而无房礼妇人在房明堂非妇人所得至也四正之堂皆曰太庙曰正之室共一太室故曰太庙太室世之言明堂者有室无堂不分个夹失其传矣春秋昭二十二年十月王子勐卒而其夏秋已两书王勐说者莫得其解先生曰王勐与郑忽皆以国氏者也王者诸矦目王畿之辞非天王之号春秋凡书王犹列国之书其国书天王犹列国之书爵故王人与列国书人同爲微者王勐与郑忽同爲以国氏忽未卽位而出奔归不得书爵书世子正其复国也王子勐未卽位称王故卒称王子若先正其号曰王不得复称王子矣周髀言北极璇玑四游又言正北极枢璇玑之中后人多疑其说先生解之曰正北极者鲁论之北辰今人所谓赤道极也北极璇玑者今人所谓黄道极也正北极者左旋之枢北极璇玑每昼夜环之而成规冬至夜半在正北极下是爲北游所极日加卯之时在正北极左是爲东游所极日加午之时在正北极上是爲南游所极日加酉之时在正北极右是爲西游所极此璇玑之一日四游所极也冬至夜半起正北子位昼夜左旋一周而又过一度渐进至四分周之一则春分夜半爲东游所极又进至夏至夜半爲南游所极又进至秋分夜半爲西游所极此璇玑之一岁四游所极也虞夏书在璇玑玉衡以齐七政葢设璇玑以拟黄道极后世失其传也今人所用三角八线之法本出于句股而尊信西术者辄云句股不能御三角先生折之曰周髀云圜出于方方出于矩矩出于九九八十一三角中无直角则不应乎矩无例可比矣必以法御之使成句股而止八线比例之术皆句股法也尝谓儒者治经宜自尔雅始世所传郭注已删节不全邢疏又多疏漏如释言桄充也六经无桄字郑注乐记孔子闲居皆训横爲充横桄古通用书光被四表汉书引作横被今孔传犹训光爲充文譌而义不殊也释言庥廕也卽诗不可休思之休释木桑柳丑条卽诗𧖟月条桑之条庄子云已而爲之者已而不知其然当从释诂解已爲此其攷证通悟多如此水经注譌舛久矣王伯厚引经文四事其三事皆注之溷于经者则经注之淆南宋时已然先生独寻其义例区而别之云经文每一水云某水出某郡县此下不更举水名注则兼及所纳羣川故须重举经云过某县者统一县而言注则详言所迳委曲故有一县而再三见者经据当时县治善长作注时县邑流移是以多称故城经无言故城者也经例云过注例云迳以是推之经注之淆者可正也阎百诗顾景范胡朏明虽善读古书犹未悟斯失先生始釐正之同时颇有狂而不信者予深赞成其说今武英殿所刋用先生校本海内始复见此书之眞面目焉先生在书局校定五经算术海岛算经孙子算经等书皆官爲板行其所撰述有毛郑诗考正四卷考工记图二卷孟子字义说三卷方言疏证十三卷原善三卷原象一卷句股割圜记三卷䇿算一卷声韵攷四卷声类表九卷屈原赋注九卷文集十卷则曲阜孔戸部继涵爲刋行之漑亭别传漑亭姓钱氏名塘字学渊一字禹美世居嘉定之望仙桥曾大父惟亮廪膳生与先奉政公爲从祖昆弟生太学生衡臣有三子彦昭早卒彦辉永辉皆太学生漑亭爲永辉长子甫在抱而彦辉抚以爲后始就傅习举业出语便不凡旣补博土弟子与诸淀䑳汪䋚靑王鹤谿王耿仲唱和爲古今体诗卽爲王西庄光禄王兰泉侍郞激赏然漑亭意慊然犹未足不欲以词人自命及选拔入成均试阙下归益肆力于经史之学干隆四十五年举江南鄕试对筞爲通场第一明年成进士需次当得县宰而漑亭自以不习吏事呈吏部愿就教职选授江宁府学教授公务多暇益刻苦撰述于声音文字律吕推歩之学尤有神解体素羸弱夏月常畏寒拥絮而攷辩精到议论风生不假公明三斗酒也春秋五十有六终于江宁官廨漑亭着律吕古义六卷自序云古之律传而尺不传律法待尺以爲用尺不传则律不传矣自荀勗以刘歆铜斛尺爲周尺载于史志莫有知其非者予得虑俿尺知勗所谓周尺之卽汉尺复得周尺知汉尺之非周尺因周尺以求律尺得今车工尺之八寸一分葢周本八寸尺不可以制律律必用十寸尺卽昔人所云夏尺者然则周不能自用其尺制律后人顾必曰周尺哉古律当无异度周必因乎夏商夏商必因唐虞十寸尺之爲二帝三王时律尺明矣周尺传而律尺传律尺传而古律已无不传其愈于用汉尺也不远乎然予之爲此书非徒传古尺而已兼以明律法焉夫累黍尺之千二百不能实八百十分之管也攷律之不必千二百黍也径三分之积不盈八百十分也周鬴之非兼用八寸十寸尺也后周玉律至隋而失其本数也雅乐燕乐之调法不同也中管调器之非律吕元声也校律之用尺积也今权之用何度也皆律家所当知者也不知实管之宜异黍则容受必不符不知攷律之用方龠则黄钟必非八百十分不知径三分之积六百四十分则必以方径爲员径不知周鬴止用十寸尺则声不能中黄钟之宫不知玉律之积数增多则隋志错误之故不明不知雅乐燕乐异调则郊庙与房中无别不知中管之非元声则八音俱乖本律不知校律用尺再乗方则得数必舛不知今权所应之度则不能审古物之应律与否如是而律不可通矣夫言律必求其实用律之数寓于度量权衡而其声应乎金石丝竹律本无不通故以是数物爲其用通则有法焉卽黄钟之律是也故曰爲万事根本其明算篇曰算莫难于算圜圜周者圜幂之本也以方容圜径同而周异圜周之有圜幂若方周之有方幂故周异则幂亦异倍其径者四其幂则初以爲周者继以爲幂矣以方周除圜周而十之亦卽圜之幂也由是定爲方圜之率任所得之爲方爲圜无不可以推知其所未得而术有古今䟽密之不同古术方周四则圜周三是幂亦方四而圜三也至刘徽注九章推得圜周三一四有奇而去其余数故徽术算幂亦方四而圜三一四也后人知古术之䟽以徽术爲密依而用之虽间有修改要不离此率自予观之亦未见其密也试度取一物之径命之爲一则周且至三一六以上矣夫古术泥于阳奇阴偶之说其䟽固宜徽术则本之割圜割圜之术有有弧矢其算之也有半径与弦半径常爲大弦而迭爲句股以求其小弦半径爲小弦所截成弧矢有弧矢则半径不尽半径不尽则小弦不尽而割圜之以爲弧者卽小弦也弦直而弧曲合之以爲周非其类矣周之爲物如环无端割而爲觚必且无尽而割圜不能无尽也斯则名爲周而实非周也而又不能无所弃始之开方以求大股也可开而至于无尽也旣以其不能尽而弃之后之开方以求小弦也亦可开而至于无尽也复以共不能尽而弃之有所弃则非全数矣徽之割圜也止于九十六觚其于股于矢于小弦固皆曰余分弃之是以二尺爲方之圜周尙以六分半有奇爲小弦夫以如环之圜而以六分以上之小弦九十六之以爲周谓其与圜合体也其孰能信之是故求圜周者可无割圜也度之亦略近矣度法丝豪以下常无象而不可以名则有一术焉更密于度周而可以相代者曰十倍其径幂以爲周幂而已我葢得之于方方之径幂卽圜之径幂也方之周幂犹圜之周幂也唯以十六爲十是已数皆以十成而权衡独以十六卽其理也是故径幂一则方周幂十六而圜周幂十径幂十则方周幂百六十而圜周幂百是爲周径之幂异位而同名夫如是则圜幂至十倍卽周爲径而十倍其径以爲周矣是反覆不衰之术也旧术周幂不足径幂之十倍故反覆之则必衰衰不衰何足深论顾如方之容圜有舒促何容圜无舒促则无如此术矣是术也可不用比例而得周径与方圜不出乎乗除进退以开方而巳矣求周径者径自乗而十乗之卽周之自乗周自乗而十除之卽径之自乗求方圜者方自乗而十六除之复十乗之卽圜之自乗圜自乗而十六乗之复十除之卽方之自乗所得皆平方开之也旧唯周径有幂今则方圜之幂又有幂然皆因数以立术非爲术以设数也然则其数几何曰术在数可不言也以径一爲例则径幂百周幂千而方幂之幂十万圜幂之幂六千二百五十是爲径一则周三一六有奇而方百者圜七九零也立圜立方何如日亦不过三一六爲圜则六爲方而已矣其较度篇曰晋志列十五等尺以晋前尺爲主谓之周尺玉海列六等尺以司马公所摹高若讷汉泉尺爲主谓之周尺共时汉尺之外实未见周尺也今曲阜孔氏所藏汉虑俿铜尺建初六年八月造当今工匠尺七寸四分与晋志云晋前尺卽刘歆钟律尺建武铜尺者正同卽司马公家周尺亦无不同也周尺今藏曲阜颜氏以今匠尺校之长六寸四分八釐昔人以汉尺爲周尺者非也周有八寸十寸尺以颜氏尺四分加一得今匠尺之八寸一分是爲古十寸尺昔人谓之夏尺别于周也商尺蔡邕言长九寸郑樵言长一尺二寸半按攷工记夏后氏世室度以步殷人重屋度以寻步长六尺十寸尺也寻长八尺八寸尺也殷制用寻明别无殷尺矣葢二尺三代同用也蔡说出自臆撰郑樵则据三司尺言之三司尺范景仁谓之黄帝时尺虽未可信要非宋始有之以汉尺推算当长一尺三寸五分卽今匠尺也三司尺之八寸一分卽古十寸尺十寸尺制律三代当同愈于用汉尺远矣又着史记三书释疑于律秝天官家言皆究其原本而以它书疏通证明之律书上九商八羽七角六宫五征九数语注家皆不能晓小司马疑其数错漑亭据淮南子太元经证之始信其确不可易又以淮南天文训一篇多周官冯相保章遗法高氏注颇阙略罕所证明作补注三卷以阐其旨晚年读春秋左氏经传精心有得作古义若干卷以补杜氏之阙且纠其谬其所作古文曰述古编四卷诗曰斋吟稿皆刊刻行世漑亭少时执经于先君子予长于漑亭七岁相与共学予入都以后漑亭与其弟坫及予弟大昭相切磋爲实事求是之学蕲至于古人而止比予归田而漑亭学已大成每相见辄互证其所得吾邑言好学者称钱氏而漑亭尤羣从之白眉也惜其未及中寿而撰述或不尽传因仿魏晋人别传之例述其事日如石濳研堂文集卷三十九门人吴嘉泰校字潜研堂文集濳研堂文集卷第四十濳研堂文集卷四十嘉定钱大昕传汪南有传孔子传恆之六五曰妇人贞吉从一而终也夫子制义从妇凶也男帅女女从男夫尊妻卑礼之大经乃一介之士东修自好名湮没不章何可胜算独爲节妇之夫者言行无所表见而史家传列女牵连得书以制义之夫子转赖从一之妇以传此又理之变也萧山汪进士辉祖之继母王氏生母徐氏以双节旌门予旣爲铭刻之石柱矣已乃出其所述先人登仕君事状读之悚然曰世安得此长者乎辉祖贤而有文且诚孝人也其言故可信登仕讳楷字南有一字皆木先世自婺源迁鄞又迁萧山之大义村君少从蒋季眉先生学举子业试不利弃去习法家言旣而曰刻深者不祥愳损吾福又弃去爲贾以羡置薄田百畮属弟收租入养父母而纳赀爲官选得河南淇县典史典史主县狱故时囚之系者狱卒奴使之食常不饱衣垢不得涤有病不及时疗官数日一至检狱具它弗问君在县日省囚而问其疾苦狱卒不得苛虐四无瘐死者丞簿以下例不受民词黠者借事恐猲取其酬上官以其俸薄而所取少不禁也君自廉俸外无所取常屑荞麦和米爲饭佐以豆腐羮妻妾亲纫箴以给僚友多嗤之曰我辈佐杂欲入循吏传耶家中岂少麦饭豆羮作官如此不如早归君干笑而已亦不与辨在职八年以亲老引疾归归则弟私鬻所置田垂尽或言受产者率以博簺句致吿之官可复君终不言父殁罄所有营丧葬又爲弟偿所负恶少钱生计大窘乃跳身游岭南无所遇益郁郁遂病死番禺年四十有六干隆五年十二月十五日也辉祖早慧能读书君随事启牗之尝问儿读书何爲曰欲爲官卽正色曰儿误矣爲官不如爲人作人好虽不官不失爲人卽得官必不爲人诟詈一日两窑器堕地薄者毁乃取完者示其子曰若彼厚如此则亦完矣君之立心如此葢几于古之不言而躬行者昔汉文称绛矦东阳矦爲长者周嘉郡功曹耳光武亦称爲长者行谊是取尊卑奚分于特表而出之其与曹世叔刘长卿之流仅以妻传者异矣李静叔传李文渊字静叔益都人生九月而能言蚤孤尝詈其师母邢笞之数十乃折节读书以古人爲师视流辈鲜当其意者补县学生有名静叔事母孝就养左右非应试未尝一日㝛于外母多疾而静叔知医故母尤倚之岁丙戌静叔病母持其手泣曰尔死吾何生爲静叔亦泣对曰儿无患也静叔梦雨雹及巳身觉以语妻妻曰闻姑言梦雹者丧父母非吉征也未十日母果病静叔强起视药目不交睫者数日母殁静叔委顿苫凷间哭无时病遂剧自爲文志其墓又月余死旣含而苏然毁瘠日甚明年春卜葬其母有日矣先期静叔复病自度不能送葬日夕哭至呕血不止比葬举家扶柩出惟一医者守之静叔不食亦不语阅三日卒以衰绖敛年止二十有六静叔之兄素伯工古文词故静叔亦好爲古文所着论辨说凡二十余篇尝言昌黎韩氏之说后人阴祖而阳绌之如云性有三品而后云所以爲性者五曰仁礼信义智葢已分气质理义而二之矣后人谓分气质理义而言性自宋儒始何也吕东莱疑西铭爲兼爱以其言一视同仁而未及笃近举远也然则原人一篇兼西铭之旨而过之矣后人尊西铭而不及原人又何也又言唐诗于本朝事每无所忌讳犹变雅之遗也忠厚如宋而苏子瞻犹以诗下狱至白乐天爲乐府讽时政遂召入翰林唐诗所以不可及者岂独字句之工哉其议论有根据而不茍同多类此静叔旣没同学私谥之曰孝悼子论曰礼言毁不灭性惧人之过情而忘其身也虽然古之执丧水浆不入口者三日擗踊无数杖而后能起其守礼而不胜丧者固宜有之矣孝子之事亲也知尽礼而巳生死非所计也予旣嘉静叔之孝又悲其有志于古人之学而天不假年遂以毁死乃爲叙其事毋使无述于后云奚孝子传予尝读南史载会稽郭世通仁孝之风行于鄕䣊邻村大小莫有唿其名者而其子原平又禀至行宋元嘉中勅改所居独枫里爲孝行里及游浙东访永兴之故址未尝不想见其人罗店在吾邑之东偏今析属宝山县故民奚士本秀林以孝行旌门闾自其未旌之先鄕里无不知有奚孝子者秀林殁而其子缉营又以孝称鄕里称奚孝子与昔无异也吾鄕有郭原平而不爲表而出之可乎缉营字圣辉幼入塾从师受业讲论语至父母之年不可不知辄簌簌陨涕师大奇之曰非是父不生是子成童时母沈遘疾医云难治缉营濳刲臂肉作汤以进母果瘳及授室后母病革夜偕其妻朱向北斗稽颡乞减算以代母旣殁缉营常㝛父所秀林年七十余冬月恶寒缉营夜抱父足达旦父殁或劝以入粟求仕则曰吾父以贫废学布衣终身吾敢纳粟希顶带乎两弟早殁抚遗孤如所生女兄嫁某氏贫不克自存同堂妹适某氏早寡皆依缉营以活分宅居之而婚嫁其子女皆承秀林之志也其它剏义学平粜施槥多可纪者宝山令李公元奋田公联芳皆尝题扁赠之子增庆亦能亢其宗昔原平爲郡守蔡兴宗所敬欲举其次息爲望孝史家以爲美谈今缉营老矣当事有举会稽故事求望孝于奚氏其必在增庆矣夫周山人传山人姓周氏讳颢字晋瞻芷巗其自号也世居嘉定城南性磊落不羁而未尝与物忤家无儋石储而未尝以衣食累人读书不应科举而于画独有神解仿古贤山水人物皆精妙尤好画竹兴酣落笔风枝雨叶无不曲肖吾邑自朱松隣父子以画法刻竹厥后有沈兼吴之璠周乃始诸人皆精其艺山人更出新意作山水树石丛竹用刀如用笔不假稿本自成邱壑其皴法浓淡坳突生动浑成画手所不能到者能以寸铁写之当时以爲絶品山人亦雅自负其运刀时若丝髪未称意虽垂成亦斧以斯之山人多髯而善饮自号髯痴富人慕其画或致金币不卽得偶然欲画画成随手乞人无矜色人有延致之者或留半年数月或到卽辞去尝游齐鲁闲与单朱翁交相得朱将往江南山人附其舟归朱之兄方令嘉定山人不知也扺吴门始知之不告而归朱令异而访之避不见逮朱去任卒于苏乃幅巾往弔而哭之其介特多此类少时尝病疮一夜醉归逢老叜衣冠甚异出一凡药啖之五藏皆煖忽失叜所在经昔犹有异香自是㝛疾尽去终身无纤介之疢年八十余善饭健歩不异少年干隆三十八年卒年八十九族子笠字牧山亦工画山水晩以艺事游淮扬间诸公争出重价购之吾鄕近日言画者称大小周云方节妇传方节妇毛氏常熟方炳先之妻炳先死节妇恸几絶意若不欲生者舅姑止之曰若死奈两老人与弱子何节妇乃不敢言比葬将奠于墓所家贫仅以一筐载两肴而无执筐者计莫出或欲试节妇志谓曰若能守邪若卽执筐行不能守毋徒自苦爲节妇卽执筐涕泣之墓上立雨中向墓唿号誓终身爲方氏妇观者咸太息有泣下者其事舅姑有礼终身无诟谇声所事姑炳先之后母也以哭子失明节妇昼夜䑛之数月一目复明子曰恆益少时节妇教之极严尝曰人谓孤子当姑息吾意殊不然子不才而贻先人羞乃不如无子也节妇年二十九而寡至九十七乃终子孙遂昌大矣雍正元年有司上其事于朝有诏旌表建坊于阜城门外干隆二十二年节妇之孙春熙以进士官吏部请假省父母拜节妇于堂上时年九十余视听犹不衰佥曰节孝之报也以孙贵推恩累赠宜人论曰予闻常熟梅李鄕有方孝子焕先尝刲股医其父问之吏部乃知卽炳先弟也夫子事后母能得其欢者尠方氏之后母哭子至于失明知炳先之善事其亲矣节妇能成其夫之志事尊章抚藐孤支持数十年以昌其后其高行安可及哉夏烈女传烈女夏氏吴县廪贡生开鸾之孙儒士之女世居太湖滨之金墅鎭幼有至性父母甚爱之许字长洲王本石未昏而本石夭烈女闻之卽不饮食母令之食以不饥对母察其举动如常时弗之防也其夜母已就寝烈女易衣裳缝纫上下连属讫搴母帐视之母问儿何不睡曰欲再看吾母耳又至弟妹所泣下若将别者归至房自经家人莫之知也诘旦户未启母唿之不应排闼视之大骇比敛颜色如生衣领间微露红𥿄出之则王氏聘帖也时干隆十四年四月廿六日年二十有六又六年本石兄衣言迎其柩合葬乌龙山之南麓癸丑秋顾子礼璜爲予述其事去烈女之殁四十余年矣论曰女子之义从一而终女而未嫁圣人固不以从一之义责之也而或终其身不肯字甚且甘以身殉彼其诚一之至视死如归务求乎心之所安是亦巾帼中之夷齐矣夫孝与节一也女之孝者莫烈于曹娥先络是两女者岂非可以无死者哉君子不强人以所难而尤乐道人之善此予所以贤烈女而乐爲之传也施节妇传节妇朱氏人处士企汾之女年十五嫁国学生施镐元镐元长节妇五岁幼有羸瘵疾数咯血久之疾且殆节妇手自调药焚香愿以身代终不起节妇痛夫不年且无子泣不食舅姑抚之曰汝夫冢嗣也异时声洪有子当以后汝汝其勿悲声洪镐元仲弟也又六载而声洪生子克仁旣咳而名卽养于节妇所克仁稍长就傅还必问昼所读何书灯下课之覆诵节妇纺棉花迟之书声与軖车声常相答也其事舅姑甚谨姑疾侍左右不解带者三年及卒号泣曰吾早寡依姑以活姑死何以生爲每朝夕奠辄呜咽失声族䣊咸哀异之节妇今年四十有六岁守节者三十年论曰古之称妇德者日德言容功而节义不与焉不得已而以节义称非女士之所乐闻也虽然共姜之诗列于经班昭之诫着于史以闺阁之贤而令所天姓氏借以不㱙其荣多矣施上舍声洪博闻耆古与子善爲述节妇事甚备故采而着之施氏世居吴县之洞庭山今爲嘉定人节行钱孺人传孺人姓钱氏嘉定县外冈里人岁贡生巢县训导嶙之曾孙太学生衍之孙太学生楷之女而宝山学附贡生朱钟勲之元配也幼而端静不茍言笑祖母曹太孺人特所钟爱八九岁通孝经及女诫稍长习鍼黹不假女师自然精妙其归于朱也事尊章以礼亲䣊咸称爲贤妇钟耆古能文有声庠序读书率至夜分孺人亲缝纫或纺木棉篝灯相助未尝有勌矣亡孺人方娠恸哭誓以身殉姑王太孺人力止之越三月免身泣谓姑曰吾事毕矣抚棺一恸气息垂尽亟延医诊之曰心脉絶矣遂卒年十子淮太学生太史氏曰孺人于予爲族姊予幼时随侍先奉政公馆族父家孺人尙在室所居甚偪仄言笑之声未尝闻于外足迹未尝一踰阈也古者嫠妇称未亡人葢同穴之谊勇于速死孺人方盛年家计饶裕而志在从夫地下之死靡悔其节行有足多者纪之彤管何谢古人哉吴孝妇传吴孝妇徐孺人先世自钱塘迁于吴祖大晟诰授中宪大夫父宗潮早世孺人幼习诗礼有识度大父欲试之召诸女及女孙辈陈珠琲于几令各自择取孺人最后取其下者年十九归同邑国学生吴廷锽事舅姑如父母姑尝遘危疾阅数医不能治孺人潜取金刀剜臂上肉二片急投汤剂中血流霑袖姑服之得瘥孺人初不自言也及姑殁哀戚尽礼率娣妇持门户壹遵先姑遗规两小姑在室抚视教导以至遣嫁虽慈母弗是过焉敬事夫子内政严饬所生子女虽甚爱有小过未尝假以词色每诫诸子曰汝曹读圣贤书勿视爲口头语出言毋诳坐立勿跛倚小节不谨卽下流之渐也性寛厚善遇婢使壸外不闻鞭笞声于乳媪之子必时其饮食日若舍若子而食吾子吾忍饥若子乎年三十有二卒时干隆四十四年四月二日也有子三人嘉泰长洲县学生嘉济嘉源国学生季子嘉洤侧室所生也论曰自唐陈藏器本艹拾遗言人肉可疗瘵而刲股者遂不絶于史册独昌黎韩氏排之以爲毁支体非圣贤所爲是大不然夫忠孝一理也纳肝漆身之事圣人未尝爲而后世罕有议其非忠者何独于亲而惜其肌肤况肌肤本受于亲者乎自古求忠臣必于孝子之门重责人以忠而靳予人以孝非持平之论也昌黎之论特谓朝廷不当旌门以表异之耳匹夫匹妇行孝于家岂冀异日之褒扬而爲之虽不旌其门其孝自不可没也嘉泰从予游有志读书愳其母懿行弗彰请予爲之传予故题之曰孝妇亦遵前史之例云尔潜研堂文集卷四十门人吴嘉泰校字潜研堂文集濳研堂文集卷第四十一潜研堂文集卷四十一嘉定钱大昕碑纪王庙碑由嘉定城而南五十里吴松江之阴有纪王庙者祀汉纪将军村人奉以爲土地之神吴俗祀土地神多称爲王曰纪王者从甿俗之称也谨按王以身死事免汉高帝于大难智勇忠义赫赫在人耳目荥阳立庙祀之世世血食若大江以南疑王生平足迹所未至者予读陆务观渭南集载干道元年直敷文阁知鎭江府方滋言府故时祀纪侯爲城隍神莫知其所由始然賔有灵德以芘其邦人愿有以褒显之有诏赐庙额曰忠祐则王之庙食江南由来旧矣纪出自姜姓子孙以国爲氏汉初有纪成者与王并爲将军一死好畤一死荥阳史汉皆不爲立传莫详其里居世系成子通以父死事侯襄城而王之后嗣无闻意者史家表次功臣犹有漏落欤抑以无后而赏不及欤将汉诚少恩妨功害能之臣抑其赏而不行欤然傅靳蒯成之传具在读史者罕能诵其金文独王之事闾巷皆能言之可知垂名之远不在乎列传与否襄城之侯阅四世以无后国除而王庙食百世始自荥阳逮于江左又知食报之长不在乎得侯与否也然则天之所以待忠义者固不厚乎予少时授徒坞城东顾氏往来过斯庙拜谒神像肃然起敬屈指垂三十年矣干隆甲午夏村中耆老寓书京师令予文其丽牲之石因作神絃曲俾春秋歌以侑祀其辞曰神之来兮云间风飒飒兮昼寒黄屋兮左纛唿万岁兮前导愤王兮重瞳玩之兮掌中身虽㷊兮不朽立庙食兮长久江之南兮东海涯䰟魄游兮无不之聪明兮正直尸而祝兮社而稷神具醉兮福我民俾孝弟兮睦婣不鬭兮不讼朝出耕兮夜诵木棉黄兮蓝艹靑嘉谷蕃兮虫不螟操豚蹄兮报祀岁其有兮自今始甘肃提刑按察使司按察使宋公神道碑公讳弼字仲良别字蒙泉山东德州人先世有讳性者仕明至刑部右侍郞佐夏原吉治浙西水刑有功曾祖炳肃州兵备按察司佥事祖兆李郯城县敎谕赠儒林郞父来㑹赠奉政大夫公少而英特补博士弟子岁科试恒屈其侪故事学使者间岁拔诸生之秀者州县学各一人贡成均自郯城至公三世皆登斯选士林荣之干隆三年举顺天乡试十年成进士改庶吉士散馆授翰林院编修未逾月御试干淸宫入高等方拟擢用以父忧去职服阕还朝充武英殿提调续文献通考纂修官以省母请假家居数年事生送死以礼还朝署日讲起居注官扈从南巡宣示御制诗辄与赓和再充续文献通考纂修官同事十数人皆公后进征文献者咸以公爲归性劲直不随人俛仰酒酣纵谈古今意气豪迈然非先哲法言不道也钱塘梁文庄公总裁书局论议或与公不合公往复辨证必尽其说文庄始虽愠而卒推服之二十八年御试正大光明殿引见有㫖令以原官休致而总裁诸公合词奏公学问笃实着述专鄞请留之书局由是供职如故三十年迁右春坊右赞善其秋授分巡巩秦阶道陛辞召见奏事大称旨到官卽往伏羌徽礼诸县察地震民被灾者振之明年调整饬甘肃道所治在嘉峪关内七十里当西域孔道使者往来无虚日公访问西域风土物产古人所未纪者各缀以诗凡百篇募民愿徙乌鲁木齐者得三百戸公亲劳而遣之出关无一人滋事者盗匿高台山诡云采金旬日聚三百余人公闻之亲率兵仗捕其魁置之法雪山文殊口水暴至注肃州南郭坏民庐舍公登城具牲牢爲文祭之水果止玉门之牛尾山出硫磺朝议令肃州募民采炼以供巴里坤军用初未有定数也州募商炼得三十万斤报布政司司移问安西提督则荅以岁需不及二千斤而州续得磺又三十五万斤有奇布政司以州擅动库银所贮磺无所售日久且霉败将责偿于官吏公检州库旧磺经三十余年无霉败者乃上议制府曰安西重鎭也储火药宜多提标诸营岁取磺巴里坤哈密二库储之可补官库之乏顷闻乌鲁木齐遣人购磺肃州是安西岁需不止二千宜于玉门县贮三十万斤以待安西各标及乌鲁木齐之用甘肃提鎭两标岁取磺肃州州见伫仅支三四岁宜分二十万斤贮之州库又甘肃所属诸鎭皆于兰州买磺州存磺亦少若令赴买玉门而减直以子之则余十五万斤亦可分销议上事得行果便公之通达政体多此类三十三年三月擢甘肃按察使下车益以廉公自持与僚属言必咨民生利病课政之勤惰爲殿最而痛抑其奔竞者治案牍恒至夜分不假手宾友尝行金县有司供张甚盛笞其仆而撤之公具奏请陛见旣得㫖以九月上道行至洛阳遘疾十月二十九日卒于寓舍春秋六十有六启其槖无余财故人子知洛阳县张君映台实经纪其丧云公少以才名雄齐鲁间登馆阁二十年优游着作之林若将终身及圣天子付以方岳之任正身率下事有利于官民者排羣议爲之一矫俗吏媕娿骩靡之习天夺之年未竟其用要古所称有守有爲者公实兼之世多訾儒生迂濶不通世务岂不谬哉公之学博而醇诗文皆有法度所着诗集八卷思永堂文稿四卷撰集山左诗百余卷广川诗钞二十卷州乘余闻二卷家故贫敎授生徒自给旣贵弟子着录益衆分敎庶吉士凡三科恒以师道自尊少所假借家居时巡抚白公钟山延主泺源书院远近负笈从之公敎人爲文尚先正程式勿逐时好而取科第者转多岁己卯大昕典试山左榜出书院生中式者十有八人公喜甚贻以诗有云伊予久伏处冯轼观羣閧决胜卜其长亿占每幸中亦一时美谭也夫人刘氏贤而能治家先一岁卒子二人茘藻女三人以三十五年三月戊寅朔合葬于冯家砦祖茔之次先期公之长婿张予治致书乞铭公墓道之石大昕于公爲后进同在书局又同直讲筵与公爲文字交有年故不敢辞铭曰猗宋氏哲人继汉司空唐太尉公之先潞长子徙安德今几世学早成五经笥少所可寡所嗜老着作师后辈文章醇经济备秦陇西国右臂抚吏民布威惠古爲徒宦亦遂生也直视松桧郁佳城长河裔其人存百千岁鎭守江南狼山总兵官左都督前提督广西全省军务总兵官许公神道碑鎭守江南狼山鎭总兵官前广西提督易州许公之葬其孤子宏猷淸猷宣猷等旣请礼部侍郞倪公承寛爲铭纳隧中复踵予门泣请文其神道之石予以内直无暇久不克爲而淸猷等请益勤乃列公生平言行尤着者俾归勒石以慰孝子之思公歙人也自曾祖荣禄公始徙保定之满城后又徙易三世皆以公贵封赠阶至一品公以干隆元年登进士授御前侍衞歴江西贑州左营游击广信营参将广东督标左营参将肇庆协城守副将调广东督标中军副将以太夫人忧去官服除补湖北黄州协副将擢鎭守江南寿春总兵官调江西南贑总兵官迁提督广西全省总兵官以公事诖吏议当镌级仍授江南狼山总兵官积阶至荣禄大夫春秋六十有一终于通州官舍公敡歴中外三十余年精勤如一日文武僚属皆推诚相与终始无间言视兵民一体未尝以刻覈从事其在广信遇岁旱米价翔踊民待赈者十室而九郡守适以事它出知县不敢任其事公遽以状白行省出积谷数千斛减价粜之民乃得安在肇庆日增城民王亮臣等聚衆谋逆公奉制府檄入蓝分华峯诸山场捜洗巢穴皆骈首就擒无一漏网者公初莅贑州有威惠及总戎南贑兵伍闻公至皆相戒曰勿欺许公粤西左控交阯右界滇黔蛮獠错居瘴疠时作公巡歴两鎭七恊及诸土司关隘率两岁而徧轻装减从未尝以供亿滋累柳州驻节之所秋冬恒多火灾公阅城厢内外多艹舍而兵士所处什居六七卽奏请支公库生息银假与兵士令各以陶瓦覆屋行之数年火患遂止公又以効力武举难以得缺因与制府议计通省千把出五缺之后补用武举一人又以粤西距京辽远部推武职到任动輙经年事多稽阁奏请照它省预保之例得㫖允行大兵之征缅甸也诏粤西协济战马先后凡二千余匹公督率所属具刍茭以次递送又致火药数万斤并如期而至公又陈请赴永昌军营自效上以粤西要地资公弹压优诏不许公在狼山夏旱率属步祷烈日中已而得雨盛暑亲至海口吕四场阅水师战船敎以阵法竟以积劳成疾至不起呜唿可谓勤于王事也已公事亲孝方在宿衞闻父荣禄公之讣一昼夜驰三百余里至家号欲絶季弟蚤卒抚其孤如已出居鄕恭俭退让尝访友郊外乗一骑一童子自随见者不知爲贵人也其它敦交好义多有可称述者不具书公讳成麟字瑞符号庆堂考存智祖考天霖曾祖考有仓皆未仕夫人同里崔氏生子二人国学生宏猷附贡生淸猷侧室毕孺人生子二人国学生宣猷徽猷女四人皆适士族孙二人元会保定府学生元恺曾孙一人其葬以某年月日铭曰桓桓许公万人俊敦诗说礼学自奋胸藏六韬演八阵对䇿大廷科第进宿衞三殿恭以愼进止位不失尺寸宣力江右初启轫分阃岭外益有闻帝眷优渥擢方鎭肘后常系斗大印令肃千军整韅靷惠孚百城颂龆龀漓江淸㴱狼山峻纪公威德磨不磷服官千载笃忠荩甲子甫周数何靳佳城郁郁松柏隐我文纪实可传信封资政大夫大理寺卿加十四级王公神道碑大昕弱冠后卽从当代贤士大夫游窃取其绪论得粗知古人立言之㫖其交最久而莫逆于心者则今大理寺卿王公昶也所居相距不百里尝扁舟往访升堂拜母修子姓礼大理尝语予曰吾先子志希古人不求闻誉于世每言孔门四科言语政事文学皆在德行之次颜子居陋巷终日不违如愚孔子独赞其贤谓羣弟子莫能及汉黄叔度徐孺子管幼安皆终身隐约而行谊在三公之上葢行之修者于人世文章功业有弗借焉而富贵利禄更无足言矣大理又言某就傅后每夕先子辄授以通鑑事十数条次夕令覆讲必精熟乃已又取古来名臣硕儒自屈子而下讫于明季凡百有二十人手录其本传俾诵习之题曰百世师录某谨藏箧中月读一过手泽尙如新也大昕旣重大理之贤因是知其渊源有自大理以进士召试入官典司枢要出叅滇蜀军事飞书艹檄出入矢石间者十载及恺施叙功进登九列以文臣赐戴孔雀翎恭遇孝圣宪皇后升祔礼成覃恩诰赠其考资政大夫大理寺卿加十四级今春从驾有事泰东陵还朝乃上书陈情请假归治先人窀穸事天子嘉许卽于二月奉太夫人还里门卜以七月壬辰葬资政公于崑山县之雪葭湾以元配陆夫人祔从先人之兆也先期具书状请大昕爲文表于神道昔欧阳子泷冈之表自爲之文大理今之欧阳子也乃不自爲而求之友者谦也中朝鉅公之能文者多矣独求之家居退闲之故交欲其可信也大昕虽不文其何可辞谨按资政公讳士毅字鸿远曾祖懋忠自浙江之兰溪迁于靑浦城西十八里珠家角葢在泖水之阳祖之辅考玙皆以大理贵累赠至资政大夫公九岁而孤奉母沈太夫人日必具酒肉自奉则取其最觳者伯兄出爲人后而贫不自给常分钱米遗之仲兄没无后公岁时设主祭必泫然流涕其治家有法婢子年十四五以上不令侍左右旣长贫不克赎者还其劵而遗之里中无赖子挟小嫌过门㦸手骂遣人谢之弗与校好行善或授以功过格守之数年忽曰此道家言也儒者自有法乃择六经语类而列之以爲谨身寡过之方其目十有二自是动中规矩行无瑕尤几于古之不言而躬行者公卒于干隆九年八月二十二日春秋六十四初赠文林郞内阁中书舍人加一级再赠奉直大夫吏部考功司主事加一级三赠至今官娶陆夫人后公年殁春秋十有初赠孺人再赠安人三赠夫人侧室钱氏初封太孺人再封太安人三封太夫人有子一人卽大理公也孙女一适吴县监生严荣铭曰圆泖之水黝而深淸沖然善下润物无形允矣君子如水不竭洁匪近名虚能容物以古爲师与天爲徒环堵萧然乐亦在吾德修于身克昌厥后纶诰蜜章褒及祖考井椁旣卜乐哉斯邱鄕里聚观车前八驺富贵匪荣文行是尚饮水知源百世是仰詹事府詹事卢公神道碑詹事卢公之葬也其孤孙达蔚不远三千里踵予门求文志其墓又请爲文刻诸墓道之石某举礼部试谬爲公所荐及登馆职公又爲敎习旣而同直讲筵同列学士公尝举欧公与王禹玉事作诗见赠又尝置酒召门下士从容言身后之文当属之钱生荏苒二十年公久归道山而某亦衰病脱朝籍者数年矣言犹在耳其敢忘诸谨按公讳明楷字端臣晚年以钝斋自号世居贑州之宁都县今县升爲州直隶江西行省故公爲州人由选拔贡生中顺天鄕试授翰林院待诏登进士第改庶吉士授编修迁侍读又迁侍讲学士复左转侍读进右春坊右庶子复爲侍讲学士此公之资歴也初入武英殿充校对后由纂修提调而至总裁官初入词馆协修记注寻爲日讲起居注官由署而充在讲幄十有四年尝预刊修经史及律吕正义续文献通攷昭忠列传皆爲纂修官主陜西河南两省鄕试及顺天武鄕试及同考会试总裁武会试敎习庶吉士稽察右翼觉罗官学提督河南学政此公之差遣也诸馆纂修官皆词臣久次者爲之公以贡生校刊经史特与纂修诸公一体列名公爲庶常日遇庆典推封祖父同辈厪得从六品阶公独以前修书议叙加级得五品诰乐部向以诸王部院大臣兼领公在侍读奉㫖撰拟乐章特兼乐部行走其爲学士也适阁学多奉使在外卽命公直内阁代阁学批本此公之荣遇也公少而孤露苦志植学以成其名博习经史藴酿爲文词法度必准先民相国蒋文恪公慕其名延致之凡经进赓和之作多属公点定在词馆遇大典礼进赋颂辄爲诸公传诵尤精于律吕淸浊高下审辨不失絫黍所撰乐章播之管絃列于法部此公之文艺也公于制义鉴裁精审每入棘闱㷊膏校阅惟恐不及故所甄拔号称得人在中州视学抑浮竞崇实学所选拔士皆择其名实相副者此公之鉴识也公和平乐易善戏不虐虽家人未尝见其疾言遽色肰审于义利之辨苞苴之餽不至其门梯媒之语不入于耳家无长物而口不言贫尊师重友久要不忘旣没而故交知旧多行哭失声者此公之厚德也公生于康熙四十一年九月八日终于干隆三十一年八月十五日春秋六十有五其葬以干隆四十七年十月二十六日夫人曹氏祔焉其世系子姓之详则于墓志见之故不复书铭曰金精翠微峨峨百丈是生伟人仪观儁朗囊括百氏撷其菁华大放厥词而法而葩有司拔尤升之太学遂直内殿经史分校律吕之编公与攷稽荀阮房范宿悟与齐迺举京兆待诏禁苑擢第南宫载登三馆螭头侍直职在记言曲江风度中朝聚观再践学士论思淸切出持冰鑑入趋琐闼天子有命汝长宫僚文学侍从班资最高公今已逝公名不没茶山之诗容斋之笔阳都城南郁肰新阡达者有后相尔嗣孙宗人府丞曹公神道碑宗人府府丞汾阳曹公学闵之葬礼部侍郞朱公珪旣爲铭其藏而公子钖龄祝龄复遗书请予文其丽牲之石予与公同登进士久而以道义相取譬诸艹木臭味无差池也公又尝称予文以爲有法述德感旧后死者之责其何敢辤谨按公字孝如号慕堂曾大父复琦大父应玺父曰英皆以公贵赠中议大夫太仆寺少卿加一级公幼孤勤苦自立举辛酉科鄕试甲戌成进士改翰林院庶吉士在馆六年授检讨卽充武英殿纂修官以院长奏入院办事改补河南道监察御史是时准噶尔回部初入版图公奏请增修大淸一统志以昭本朝畏怀之盛有诏允行转刑科给事中又转吏科掌印给事中会三辅亢旱公奏请淸理刑狱将朝审三次缓决人犯减等发落卽日召见下诏施行公在台垣八年所陈奏皆有关朝廷掌故及于民生吏治有裨益者累擢鸿胪寺少卿光禄寺少卿通政司参议太仆寺少卿初公在给事言会试举人宜径由州县出结送部以防展转需索事下礼部议格及是复奏申前说上以卿寺无言事之责且近明季争辩陋习下部议降三级用顷之复补鸿胪寺少卿扈跸热河召见询歴官本末甚悉寻迁内阁侍读学士会天子剏建辟雍吿成将行临雍礼而公昔于御史时曾以此事入告上忆公前奏特㫖嘉奖令吏部于应陞缺出请旨擢用明年正月诏于干淸宫赐千叟宴公年六十有七得预有御制诗刻及鸠杖文绮之赐寻擢宗人府府丞稽察觉罗右翼宗学九寺列卿惟宗丞班次最高公由学士踰次得之实异数也公体素羸弱中岁得导养术神气完固而素不耐寒嗽逆时作遂有止足之志是岁十月陈请解任诏以元官致仕公性耽山水未第时往来吴越纵游东南诸名胜及登仕籍三十余年公事之暇辄与三四知已出国门游赏如潭柘戒坛祕魔厓香界寺往往流连信宿或䇿蹇行冰雪中观者以爲神仙中人治家质素金玉玩好之具不陈于侧午后辄埽地焚香观心调息超然有尘外之想生平不臧否人物而胸中界限分明尝曰人各有所偏但当弃短取长否则无一人可交矣诗文皆摅写性情不事藻饰晚年课子读书尤以浮华驰逐爲戒故诸子咸以文学自奋公虽移疾脱朝簿而长子方官词垣侍养如意公旣乐而安之因令次子旋里营菟裘爲终老计旣而喘嗽加剧以干隆五十有二年十二月八日终于京邸春秋六十有九夫人任氏丁酉科武举宗赞之女长子钖龄乙未进士翰林院编修次祝龄已酉恩科进士戸部额外主事孙八人汝淳汝澜汝渊汝沆汝洵汝涵汝藻汝渟孙女五人公学行诚笃未尝皦讦求名而居家莅职淸愼无玷当代名流咸慕与之交而介然不可干以私在都下时正阳门外失火延烧数千百闲邻里焦燬殆尽独公屋岿然无恙人以爲厚德之报云铭曰宗正之司总以维藩丞哉其贰三品崇班堂堂曹公乐易坦白木天瀛洲柏台梧掖敡歴五寺遂陟宗卿介不絶俗直非近名公有封事天子嘉只公旋引疾天子俞只知止不殆老氏所云葆眞恬惔以养谷神忆同唱第二百四十唯公与我气同志合闻义相告有过亦规四海元伯千秋钟期恒干虽辤令誉长在马鬛是封过者下拜潜研堂文集卷四十一门人袁廷梼校字潜研堂文集濳研堂文集卷第四十二潜研堂文集卷四十二嘉定钱大昕墓志铭一巡抚福建兵部右侍郞都察院右副都御史前太子少保协办大学士刑部尙书庄公墓志铭上御极之四年诏以廷试进士撰拟颂联献谀非体且启请託之弊命大臣集议制䇿当取通达治体以汉鼌错董仲舒唐刘蕡宋苏轼爲式于是番禺庄公以第一甲第一人登第读卷日拆号得公名天颜喜甚引见授翰林院修撰入直南书房越三年公弟有信成进士引见公适以起居注官侍直上顾问公遂得选庻吉士其冬兄弟同请告归省海内传爲盛事假满还朝迁右春坊右中允进翰林院侍讲迁侍讲学士擢光禄寺卿丁资政公忧卽家拜内阁学士服阕入都迁兵部右侍郞提督江苏学政转戸部右侍郞召还供职寻充江南正考官再视学江苏卽除江苏巡抚莅事六载丁太夫人艰扶榇南行有诏擢江南河道总督以居忧未之任坐在苏日罚赎事失当逮系法司论如律诏特贳罪令䕶丧还籍后赴军台自効方诣谪所中途卽授湖北巡抚岁余仍调江苏巡抚未行复调浙江巡抚莅事四载复调江苏加太子少保逾年擢刑部尙书协办大学士仍畱办巡抚事乙酉冬入都供职未几坐劾段成功事逮问颂系半载有余复授福建巡抚干隆三十二年七月二日寝疾终于福州官署享年五十有五公以文学侍从之臣荷圣天子深知出膺节鎭誓以淸勤自励初在江苏昼接见僚属夜治文书或至漏尽不少休癸酉夏秋之交淮扬诸郡水公亲徃察勘抚䘏得㫖截漕百廿万石出帑银五百万两以僃振济民乃得苏乙亥太江南北复以灾告公草奏自言奉职无状数干天和并陈诸捄荒之䇿上皆允行所费内府白金凡千余万督率属吏检视给散胥役不得侵渔明年夏民多病疫公首捐俸钱令有司察民病者予药死者予槥并檄管内推其法行之湖北督抚并驻武昌公事徃徃龃龉公在楚岁余与总督硕公和衷共济始终无间人以爲难及抚浙之始浙西三郡以风雨虫伤米价腾踊而江南亦歉商贩不至公奏请动司库银三十六万委官徃湖广採买有㫖命畱湖南漕米十五万石并碾仓米五万石运浙粜济富戸知楚米将至价不得踊米亦渐出而自冬徂春米之来自楚者舳舻相望分拨诸郡减直以售岁虽俭而民不饥矣钱唐江入海之处有三亹曰南大亹曰中小亹日北大亹乙丑以后水行中亹者十余年已卯岁改趋北大亹公承诏抵海宁阅柴石塘登尖山渡江周遭履勘首以购刍薪加筑土堰添建坦水爲请旣而水势直啮塘根以预备得无患又奏复海塘兵专司负薪运土甃石下桩设守备一员千把外委十二员分界防守省民夫无算海宁之老盐仓向以土活沙浮祗立柴塘壬午岁圣驾南巡议改石塘命相国刘文正公统勲今相国高公晋与公先徃察勘果以活沙不能立桩上复亲歴隄上指示形势令修柴塘增坦水加薪价公承命鸠工庀材尅期蒇事又用前人竹络之法编竹爲篓寔以巨石鳞次栉比以卫塘根其秋风潮大作石塘间有崩裂而柴塘独无恙公之力也是时秋霖之后水涨久不退公亲徃嘉湖两郡察勘知水归太湖之道多淤而太湖下流亦多壅阏因请浚乌程长兴境内七十二溇并遣官至江南按行三江故道疏入寻有改抚江苏之命公遂亲徃探寻脉络得其要领建议大修三江水利具折人告其畧云太湖北受荆溪百渎南受天目诸山之水爲吴中巨浸而分疏之大干则以三江爲要三江者吴淞江娄江东江也东江自宋已湮明永乐间别开黄浦寛广足当三江之一今亦谓之东江三江分流经吴江震泽吴元和崑山新阳靑浦华亭上海太仓鎭洋嘉定十二州县之境其间港浦纵横湖荡参错大槪观之无处不可分洩似亦可安于无事然百节之通不敌一节之塞数港之洩不及一江之壅其势必有所阻查太湖出水之口不特宝带桥一处如吴江之十八港十七桥吴县之鲇鱼口大缺口爲湖水穿运河入江之要道今亦不无浅阻又如入吴淞之龎山湖大斜港九里湖淀山湖溆浦向称寛深足资宣洩者尔来小民贪利徧植茭芦圈筑鱼荡亦多侵占刘河古之娄江也今河形大非昔比舟楫来徃必舟待潮崑山外濠爲娄江正道浅狭特甚苏州之娄门外江面仅寛四五丈偶遇秋霖衆水滙集江身浅窄先爲潦水所占俟其消退然后湖水得出爲之传送而上游已漫淹矣东南财赋重地水利民生大计若及早治之事半而功实倍今筹所以治之之法当于运河以西凡太湖出水之口皆爲淸釐占塞俾分流无阻其运河以东三江故道惟黄浦见在深通但于泖口挑去新涨芦墩三处足资宣洩其吴淞江自龎山湖以下娄江自娄门以下凡有浅狭阻滞之处宜濬治寛深令上源所洩之数足相容纳其江身所有植芦插簖及冒占之区尽数剷除嗣后仍严爲之禁则水之停蓄有所传送以时并卽以挑河之土加培玗岸见有牐座去海太近难于启闭者酌量改移庻浑潮不入淸水盛强而海口之淤亦将不挑而自去总计所需虽觉浩繁然散在十二州县通力合作寔亦无多民间闻有此举咸乐趋事愿以民力爲之但分段督修仍须官董其成且工费繁多若待鸠集财力而后兴工不无稍稽时日仰恳圣恩准于公项内先行动支兴工仍于各州县分年按𤱔征还则民力旣纾工可速集奏入报可于是选绅耆赋工役先疏桥港次及河身茭芦鱼荡之圈占者除之城市民居之不可毁者别开月河以导之工始于癸未之十二月至甲申三月告成几用白金廿二万有奇公再抚苏有㫖仍兼管浙江海塘先后增筑鱼鳞石塘凡若干丈松江太仓沿海亦有石塘而土塘居什之八九公请如浙塘之法编竹篓实石䕶塘根以御海潮公之尽心于水利海塘其大者如此其抚福建也预诫族人居晋江者勿至省卽至遣门者谢之曰我爲封疆大臣嫌疑当避且俟去此之日再相见今则不敢也洎公之薨晋江宗人始来会哭咸称公之公正爲不可及维公奋迹岭海以文学登巍科不及十年而跻九列贰六卿皆圣明亲擢不由荐援天子察公识度闳远材任公辅东南重地膺委寄者十有余年入领尙书遂参大政中间两遭顚踬赖天子仁圣终保全之重建节旄恩礼罔替天不假年未臻中寿然海内士夫识与不识闻公名靡不叹羡谓科目得人之盛也呜唿休哉公生而颕异少爲诸生试輙冠其曹偶好吟咏日有程课书法圆劲出入颜平原赵吴兴之间片楮只字人争藏弆以爲荣在禁林日经进诗文数被奖赏及车驾省方公以方岳大臣扈从輙命赓和御制诗篇上幸嘉兴之烟雨楼特召公至行营给札联句诗成书以勒石羣臣莫及焉公讳有恭字容可号滋圃先世爲晋江望族父资政公始徙居粤今爲番禺县人曾祖某祖某父奕仁皆以公贵赠资政大夫江苏巡抚夫人杨氏某公之女子一士斌国子监生女二附贡生何文通壬午举人龙川县教谕罗永楠其婿也公没后九年公子士斌卜窀穸于某鄕之原以某月日葬先期属大昕爲铭大昕久从公游今奉使岭南又得会公之葬奚敢以不文辞铭曰九曜降精生杰人骅驑得路鸾凤骞读书百篇笔有神大廷对䇿陈万言龙头首擢侍从班文章经济夙抱全全手持玉尺分刌均三吴善类推奖勤帝曰汝谐抚吾民百城保障气若春水旱拯恤无因循淸波可活涸辙鳞筑塘捍海土石坚或编竹络楗茭薪震泽底定三江分原委脉络细讨论尾闾勿壅流沄沄惠流越角兼吴根出乘八驺拥节幡入长六曹参丝纶平生温饱志不纷盘错歴尽能自完封川莫南海伦琼山邱江门陈科名事功相后先惟公兼之在一身崇冈郁郁宰木繁千秋万岁名不湮光禄大夫经筵讲官太子太保刑部尙书秦文恭公墓志铭太子太保尙书秦公以经术笃行知名海内起家词苑官登极品岁甲申四月以疾请解任温㫖不许八月复具疏乞囬籍调治诏允所请仍悬缺以待公旣受命买舟南下疾遂革以九月九日已时薨于沧州讣闻天子轸恻赐白金千两庀丧具令有司议䘏典祭葬如制谥曰文恭明年春车驾南巡至无钖幸寄畅园御制诗有养疴旋里人何在抚景愀然是此间之句寄畅园者公家别业也上追念旧臣形于翰墨如此公可以不朽矣其九月孤子编修泰钧等将葬公于某原先期遣一介走京师述公遗言请大昕爲文志其墓大昕于公爲年家子又尝主公邸第日月不居知已云逝文虽不工其何敢辞谨按公讳蕙田字树峯号味经宋赠龙图阁直学士观之二十六世孙世居无钖爲右族雍正初析无钖置金匮县故公爲金匮人曾祖考德澄祖考松龄顺治乙未进士日讲官起居注左春坊左谕德考易然常州府学生妣顾氏本生考道然康熙已丑进士日讲官起居注翰林院编修改礼科给事中妣徐氏胡氏生母浦氏三世皆以公贵赠光禄大夫刑部尙书妣皆一品太夫人公以干隆元年赐进士第三人及第授翰林院编修入直南书房丁浦太夫人忧服阕补原官教读上书房迁侍讲进右春坊右庻子改通政使司右通政擢内阁学士迁礼部右侍郞丁给諌公忧服阕补礼部左侍郞调刑部右侍郞转左侍郞兼理国子监算学充经筵讲官擢工部尙书兼理乐部调刑部尙书加太子太保累阶至光禄大夫公至性过人方未遇时给谏公以藩邸事牵连颂系十余年间槛车南北炎雨悲风吏卒杂前公随侍膝下百方营䕶夜分就寝流涕交颐然不令给谏公知之及通籍之始朝廷赦书屡下给谏公犹不得援例寛释公以新进词臣輙伏阙陈情乞以身赎其畧云臣本生父某身罹重罪已荷天恩曲宥祗因催追银两力不能完仍行圈禁迄今九载年已八十衰朽不堪本年五六月内侵染暑湿疟疠时作寒热交攻奄奄一息几至毙覊所情关骨肉痛楚难忍臣虽备员禁近而还顾臣父老病拘幽旣无完解之期更无久存之望方寸昏迷不能自主诚不忍昩心窃禄内慙名教伏惟皇上矜愼庻狱有一线可原者槪予寛释当此圣明孝治之朝更逢薄海祝网之日惟有吁恳鸿慈格外鉴宥丐臣父八旬垂死之年得以终老牖下臣愿革去职衔効力犇走以赎父罪奏入天语嘉叹遂有寛释之诏而未完之银亦併豁免由是给諌公优游林下者又十年公受诏感泣誓以身许国而上亦鉴公忠孝有大用公之志矣公在学士时陈科举学校六事在礼部练习掌故夙夜匪懈在刑部执法平允尤爲上所倚重同僚或持异议公援引律例必如所拟乃已遇司属嚬笑不苟其以才能见者则荐引之不遗余力衆莫不惮其严而服其公也公殁之后部中谳狱偶不当上輙举公名叹惜不置以是知公之尽心于职矣公立朝三十年治事以勤奉上以敬刚介自守不曲意徇物公退则杜门谢宾客着书不异爲诸生时后进有通经嗜古者奖借不去口葢天性然也公幼而颕悟及长从给谏公于京邸何屺瞻王若林徐坛长诸先生成折辈行与之交中岁居里门与蔡宸钖吴大年尊龚绳中爲读经之会尝慨礼经名物制度诸儒诠解互异鲜能会通其说故于郊社宗庙宫室衣服之类尤究心焉上御极之初江阴杨文定公领国子监事荐公笃志经术可佐教成均旣而直内廷课皇子讲读益以经术爲后学宗尝言儒者舍经以谈道非道也离经以求学非学也故以穷经爲主而不居讲学之名生平所爲文号味经窝类稿者凡若干卷而说经之文居其大半公夙精三礼之学及佐秩宗攷古今礼制因革以爲礼自秦火而后汉儒保残守缺什厪存一朱子生于南宋尝有志编次朝廷公卿大夫士民礼爲当代之典而所撰仪礼经传通解体例未备丧祭礼又续自黄氏杨氏未克竟朱子之志迺按周官吉凶军宾嘉之目撰爲五礼通考二百六十二卷先经后史各以类别凡先儒所聚讼者一一䟽其脉络破其㿂结上探古人制作之原下不违当代之法殚思二十余年藁易三四而后定自言生平精力尽于是焉少喜谈易谓易者象也先儒详于言理略于言象故撰周易象义日笺若干卷又谓诗三百篇古人皆被之管絃汉魏以降始失其传然天籁之发今犹古也因与同志讲求欲以今曲歌古诗庻协诗乐合一之㫖又以近代声韵之书未有善本奏请刋正上命公与武进刘公任其事公建议言古韵二百六部今併爲一百七韵如元与魂痕当析爲二殷韵宜併入眞韵不当入文韵上声拯韵去声证韵宜分出各自爲韵又攷定四声表兼采崑山顾氏婺源江氏之说欲通古音于等韵时公巳遘疾而徃复辨论犹龂龂不置也公之着述其大者如此若夫律吕算数以及医方堪舆星命家言皆泝流穷源得其要领虽专门名家者亦叹以爲莫及呜唿可谓有体有用者巳公生于康熙壬午十月十九日殁时年六十有三夫人侯氏太学生某之女封一品夫人子四人长泰钧干隆甲戌进士翰林院编修次复钧长殇次鼎钧太学生次上钧女二人长适云南剑川州知州嵇承豫孙男二人沐日沐恩孙女六人铭曰西神峩峩二泉粼造物钟英生伟人双孝之泽流十世启佑祖考淸华继惟公至行爲士宗歴艰而亨纯孝通明刑十载邦宪司三刺三宥公无私斯人一去难再得同朝䀌伤至尊惜政事文学一身兼没而言立公何慙城西新阡卜云吉千秋识之字不灭詹事府詹事卢公墓志铭詹事府詹事兼翰林院侍读学士宁都卢公以干隆三十一年八月十五日终于京邸春秋六十有五子立瀛立淇扶榇归里越十有七年两公子亦先后下世矣诸孙等始卜十月二十六日葬公于州城南第一桥之新阡公尝买彭氏故园爲读书之馆至是撤其馆而爲兆域焉以公之乐斯邱也先期次孙达蔚踵门来求文志公墓大昕公门下士知公最深其何忍辞乃泣而序之日昔钱文僖公言朝廷之官虽宰相之重皆可杂以它才惟翰林学士非文章不可欧阳文忠公尝亟称之公以闳览博物起家翰林待诏由馆职登学士陟宫尹立朝二十余年无一日离文字之职入侍讲幄出司文衡朝廷大着作輙预撰述非老于文学安能上结主知若此哉公初以诸生选拔入成均选充武英殿校对会诏刋正十三经廿二史诸总裁言公学问周洽讐勘精审遂得与纂修之列纂修官皆词臣爲之公以贡生预焉葢异数也和硕庄亲王尙书张文敏公受诏编次律吕正义又荐公爲纂修官张公尝语人日卢君妙解律吕当今之蔡中郞阮仲容也寻举顺天鄕试试授翰林院待诏辛未岁成进士改庻吉士卽充武英殿纂修官明年散馆授编修又明年典陜西乡试又明年充会试同考官分教庻吉士转武英殿提调官充日讲起居注官又明年迁侍读又明年擢侍讲学士又明年协办内阁学士批本事务充武会试副总裁官遂爲武英殿总裁官又明年左迁侍读又明年典河南乡试时同受命者侍读学士朱公珪阶资皆在公前而转爲公副其冬和硕庄亲王等奏公兼乐部行走撰拟乐章乐部皆部院大臣兼之公以五品词臣厕其间尤异数也又明年迁右春坊右庻子典顺天武乡试又明年复爲侍讲学士又明年提督河南学政阅三载任满还朝其明年三月擢詹事公年五十始登第登第后无岁不霑恩渥位跻三品骎骎柄用而遽以积劳致不起悲夫詹事古称宫相今则职务淸简而特爲词臣最高之班由侍从擢卿贰者徃徃践歴此职不久卽迁去其文学尤异上意方乡用而旋终于此者三十年间惟嘉定张公鹏翀及公两人此海内所深惜也公博涉羣书不名一家诗文春容和雅无粗厉抑塞之习屡主文柄抑奔竞崇实学所甄拔多知名之士于乐律易卜尤极敏悟尝依焦氏易林言人休咎多奇中虽专门弗逮公接物甚和而持身严正轻财尙义不爲家人生计初入都张文敏公蒋文恪公皆器重公引爲上客终未尝少干以私同邑宋嗣南公受业师也旣殁数分金遗其孤及视学河南廨内犹爲宋设位朝夕拜之王进士龙篆客死都下葬西便门外公爲立享堂祭产每寒食輙徃拜其墓其笃于故旧多此类公讳明楷字端臣号钝斋世居江西宁都州大父不瑕公赠奉直大夫父式夏公赠中宪大夫夫人曹氏荣禄大夫左都督广东三江协副将凯伯公之女生于贵家而能屏华绮事亲相夫皆中礼法先公八年卒诰赠恭人子立瀛壬午举人立淇丙子举人江苏布政司库大使立沅有至行母没恸哭九十五日不食而死州人所称卢孝子也女二人孙男五人达荀州学生达蔚今更名嗣智国子监生达莲达燕达孙女若干人曾孙若千人铭曰德可以润身文足以经世其鼔箧桥门也祭酒诧爲异人其簪笔内殿也至尊许爲才子登记言之内史兼批勅之学士詹事之长视古承㫖方谓陟八座而赞黄扉兮胡爲梦阴堂之讲而遽止此也日涉之园先生藏焉千秋而后想见其轶邹枚而追虞揭也工部左侍郞汪公墓志铭干隆四十有八年夏六月十有九日工部左侍郞持斋汪公卒春秋六十有六公素康强无疾是日黎明犹偕诸大臣入朝启事毕入署釐务如常还寓犹手一编初昏就寝少选唿之不应则巳逝矣公之将诞也祖荣禄公梦紫衣僧持钖杖求宿及生状貌如梦观其怛化之际岂所谓夙根不昧得大自在者耶孤子编修学金扶榇南旋以明年某月日葬公于州城北二十四都琅港之原属大昕爲文志公之墓大昕初入馆公巳爲学士公忘分引进之嗣后讲筵书幄皆获随公步武又同居西苑赐园有年知公行事爲详谨案公讳廷玙字衡玉别号持斋世爲新安右族四世祖始徙太仓后析州爲县始占籍鎭洋焉曾祖寿尧祖溥父之恒种德藴素积厚而光以公贵累赠荣禄大夫妣皆一品夫人幼而颕悟初补博士弟子员学使桐城张公廷璐奇其文曰它日名位不在吾下公初名璇张公易以今名且加廷字欲引爲昆弟行也辛酉举乡试丁卯考充咸安官教习试卷进呈钦定第一人并谕閲卷大臣曰来科会元得如此文可矣戊辰会试中式殿试读卷日公名在第五天子亲擢第三人及第授翰林院编修卽充舍典续文献通考两馆纂修官庚午充河南乡试正考官辛未散馆御试一等壬申春特开乡㑹恩科充湖南正考官复命甫踰月御试翰詹诸臣子正大光明殿以纳凉赋爲题作者多规橅上林子虚铺陈宫殿苑囿公独以宵旰忧勤民事立言特擢一等一名超授侍讲学士充日讲起居注官又充会试同考官又充武会试副总裁官一岁之中恩命频仍而公益以锐进爲愳持重谦抑无几微矜炫意癸酉充福建正考官事毕请假归省二亲寻奉命督学福建公访知闽省多顶冒之弊由于童生衆多一县或考数塲遂有一人重曡与考以启弊混公檄令每郡添建考棚併爲一场考之夜分卽起点名稽察严密此弊遂革丙子丁艰回籍已卯服阕入都再奉督学福建之命时公需次补缺未与开列卽承简用寻补侍读学士读学班在讲学之右惟见任得转补公以候缺得之亦异数也时功令初用诗帖生童狃于士音尟谐律度公亲爲讲究声病由是能诗者渐衆壬午冬任满还朝癸未御试翰詹公列二等一名特赐文绮二端寻擢少詹事甲申入直上书房侍皇六子讲席公谨愼严肃非礼不动开陈经义词达意周是冬赐紫貂裘一袭每岁终赐御书福字及鹿尾黄羊冰鱼文雉诸物首岁曲宴重华宫赓和天章则有如意端砚之赐端午则有纱葛宫扇香囊立春进帖子则有绢𥿄湖笔朱墨钖赉便蕃岁以爲例乙酉充湖北正考官丙戌迁詹事再迁内阁学士兼礼部侍郎戊子奉命督学江西辛卯还朝壬辰充会试副总裁官放榜后复扄门阅墨卷备取中书学正若干名所甄拔率多绩学之士甲午教习庻吉士丙申以金川平定奉命之山东江南浙江祭告岳鎭及先代陵寝礼成请假归省时胡太夫人年逾八十神明不衰公衣锦称觞门外列八驺乡闾称爲盛事丁酉充江西正考官未撤闱又奉督学顺天之命三辅密迩辇下岁时得与朝贺公屡蒙召对暇日仍至上书房戊戌擢工部右侍郎仍畱学政之任时承德府初建文庙兼设考棚公于大驾避暑前趋徃考试毕率生徒迎驾翼日随驾诣文庙行释奠礼特被宫纱文绮之赐热河士子乡试叧编字号自此始其冬丁胡太夫人艰戴星南奔丧葬尽礼辛丑公子编修君登进士与公甲第恰同稽诸故事四百年来惟王文肃公与子缑山两世皆第二人登第科名盛事均在吾州海内所未有公在里门对贺客不色喜寓书编修勖以敦品饬行无沗科名未尝稍有夸耀也壬寅入都仍署工部左侍郞直上书房兼四库全书总閲癸卯奉命如盛京恭送册宝方诹吉启行而公巳长逝矣公平生持躬以谦接物以诚治家以俭服官以勤无舆马服玩之好无丝竹䜩游之乐风度凝重言笑不苟自登上第歴官卿贰皆九重亲擢不由援引向来翰詹御试首选不三四年已陟八座公爲学士十余年再试优等始得序迁其安于平进如此久直禁近小心愼密退食之暇校勘图史萧然如诸生时性不妄交卽素相知形迹亦落落尝曰圣人称善交必曰久敬燕昵谑浪交道之媮也爲文以典重条畅爲主不蹈纎秾艰涩之习主持文柄几无虚岁同朝莫能及焉公初娶凌夫人文学◁之女继娶王夫人壬戌进士兵部郞中庐州府知府宬之女贤明善治家公得一心奉公无内顾忧者繄夫人之力子一人卽编修君由庚寅恩科举人授内阁中书协办侍读事辛丑进士及第授翰林院编修充四库全书分校议叙遇缺开列先用女三人长许字项佾旐早卒次适顾增光季适钱东璧大昕长男也孙二人彦博甲辰召试钦赐举人内阁中书彦国县学生孙女一适陆受秩铭曰泰山北斗衆所尊景星卿云爲世珍维公巨手燕许伦胸罗三仓二酉文笔落尧典生民篇巍科直上鳌峯顚读书中祕誉益振九天给札集衆仙挥洒千言日未曛御笔亲擢第一人嘉尔规颂思不羣学士峻擢㢲命巾校文棘闱玉尺抡先民圭臬分刌循其于视学尤精勤三物六行诲之谆屏除譁嚣还朴淳虎闱入直尊所闻规行矩步礼法遵经师人师并一身桓荣稽古荣则均宫端进秩参阁纶四库甲乙预讨论三馆吉士教育殷冬官作贰卿月新程功执度法不愆廿载内直温树春一条冰样头衔匀玉堂才子宫花鲜科名接武嘉话传年过六十发未宣忽焉解脱返自然不朽何必非千年琅港之水九曲蟠宰木郁然吉且安昔闻下马董相坟谁其嗣之平阳阡太子太保兵部尙书湖广总督世袭二等轻车都尉毕公墓志铭嘉庆二年秋七月庚午兵部尙书湖广总督世袭轻车都尉鎭洋毕公以疾终于辰阳行馆公久在行间勋劳𢡟着及移驻楚南筹画善后之䇿苗境敉宁上闻公积劳遘疾手足不仁卽驰赐上药谕以安心调摄公自念受恩深重且当三楚多事不敢以私误公力疾视事有加无瘳遂致不起遗疏入告九重轸恤加赠太子太保谕祭如礼文通武达生荣死哀可谓令德考终也已诸孤奉公匶归吴门里第越明年三月十有八日卜新阡于吴县灵巖乡上沙里以元配汪夫人祔礼也大昕与公同里闬先后入馆阁论文道古数共晨夕晚岁虽云泥分隔而公不忘久要书问屡至每有撰述必先寄示兹诸孤述遗言请文刻诸贞石大昕泫然不敢辞按状公讳沅字纕蘅一字秋帆自号灵巖山人先世居徽之休宁明季避地苏之崑山又徙太仓州后析置鎭洋县遂占籍焉曾大父泰来公大父见峯公父素庵公皆厚德敦行识者谓其后必大公自少颕悟甫六岁母张太夫人手授毛诗离骚过目卽成诵十岁审声韵十二习制举义十五能诗稍长读书灵巖山从沈文悫公德潜惠征君栋游学业益邃弱冠后游京师干隆十八年中顺天乡试又四年授内阁中书大学士傅文忠公一见器重卽令入直军机处公练习掌故治事识大体枢庭诸公咸以公辅期之二十五年曾试中式名在第二及廷对纚纚数千言议论剀切上亲擢第一是岁始定新进士前十名于读卷日引见公仪观秀伟进止有度天颜甚喜胪唱授翰林院修撰馆中经进文字多出公手皆典重有体迁右春坊右中允再迁翰林院侍读充日讲起居注官转左春坊左庻子三十二年上亲耕耤田御观稼台公侍直奏对称㫖宣示御制诗给笔札令赓和诗成进览称善是冬授甘肃巩秦阶道召见谕曰汝军机旧属达于政治不徒文学优长也到官卽畱办新疆经费局又从总督出嘉峪关察勘屯田自木垒河至吉木萨往返数万里途中多纪行咏古之篇寻调安肃道三十六年擢陜西按察使入觐具言甘肃频年苦旱状有㫖谕督臣加意赈䘏并免积欠四百万两寻擢陜西布政使兼䕶巡抚印务时大兵征金川由陜入蜀公督理台站馈饷充足三十八年河渭洛三水溢入朝邑界公驰往分别赈䘏全活甚衆擢陜西巡抚岁旱祷太白山得甘雨淸理八旗及提标马厰空地募民开垦纳赋爲赏䘏之用又奏修西岳庙及元圣周公墓访其后裔置五经博士一人以奉祀事濬泾阳龙洞渠在陜六载兼署西安将军者再署陜甘总督者一特赐戴孔雀翎恩遇之隆汉大臣莫及焉丁张太夫人艰甫及一年上以陜西任重复起公署巡抚事会甘肃囬贼陷河州逼兰州城公檄调满汉兵先后赴援又请简八旗劲旅令大臣总统援应及事平上曰毕某在陜西闻甘省逆贼滋事卽能悉心调度事事妥协并有先办而与朕㫖相合者实属可嘉着赏给一品顶带其后平凉逆囬复倡乱攻掠通渭静宁驿道梗塞公复调兵助剿又分兵出间道绕其后俾不得他窜公之尽心国事不分畛域多此类也五十年调河南巡抚是时河南北频年苦旱而河水泛溢坏民田庐舍公旣受命卽奏请截畱漕运以平市价诸州县被灾戸展赈两月其征收未完银米视被灾分数或全免或缓征俱得允行自后积水渐消祷雨輙应岁获丰稔又奉命诣桐柏山求淮源公躬履崭嵓寻其脉络绘图以进特蒙嘉奖御制淮源记述其事寻赏穿黄马褂擢湖广总督未行以伊阳拒捕案被议仍留巡抚任五十二年河决睢州溢宁陵商邱永城鹿邑柘城诸县诏大学士阿文成公临视会同筹画自夏迄冬凡五阅月而蒇事抚䘏灾黎蠲缓借种全活无算明年河北三郡早遵㫖拨运米麦减价平籴又濬治百泉丹河九道堰引水漑田寻授湖广总督时江水异涨溢入荆州城下游州县亦多淹没访得江心有窖金洲阻塞水道爲上游之害亟命拔去芦苇居民毋得占据仍于北岸筑埧逼熘南趋以资保䕶赈䘏被淹人戸城垣堤岸衙署兵房次第修葺又革除盐课陋规禁絶私贩每岁溢销十数万引五十九年入观天津行在赐御制诗随于幄次赓和自陈早衰多病乞京职自效温谕不允是秋以湖北姦民传教案左迁山东巡抚临淸馆陶诸州县被水遵㫖加两倍赈䘏豁免秋粮及本年漕米委员于丰收处籴粮食存贮以备来岁平粜六十年春恩诏普免各省民欠公查出东省节年所欠正耗银四百八十七万有奇常平社仓米谷五十万有奇咸奏除之时已得再任湖督之命拜奏而后行其勇于任事无迁延顾望如此初入楚境闻苗疆有警卽驰赴常德筹画转饷旣而大学士嘉勇公福公四川总督和公先后到楚檄调六省兵会剿供支日不下数万公移驻辰州督运军储输将相继大兵旣擒首逆吴半生等干州永顺永绥保靖诸苗五百余寨先后诣辰乞降公承诏抚谕咸感泣叩头而去嘉庆元年春湖北枝江贼起诡称白莲教而宜都长阳长乐教匪一时应和四出焚掠公驰赴枝江与巡抚惠公调兵进剿连破萧家巖栗子山长岭沖诸寨时北省标营兵皆调赴苗疆姦民乘虚诱集匪徒分扰诸县当阳保康来凤竹山相继失陷诏诸大帅分路攻剿而公与将军舒公攻当阳卽选骁勇扼山隘殱其外援三千人贼悉力死守公亲督将士以火箭火弹射入城中烧其礟台及蓄聚七月克东门贼退守西北复击杀殱二千余人擒其伪帅县境悉平事闻赐赉优渥赏轻车都尉世职复驰至襄阳督同鎭道邀击贼于靑河口破之时征苗大学士贝子福公总督和公相继徂谢公密奏干州已复首逆就擒惟石柳邓未获而以十万之衆驻守蛮瘴苗人见有重兵生计无资石逆转得从中煽诱不若因其穷困许以自新酌节裁撤苗寨官兵而于四面设兵防守其有出外滋事及同类讐杀者用以苗攻苗之法可不再烦兵力诏下其章于军中议之未几大兵破平陇斩石柳邓等遂诏公驰往湖南筹议善后及撤兵事二年春抵干州周歴三㕔抚谕苗寒淸釐民苗地亩给还耕种咸伏地感泣各归生业各省兵亦次第撤囬公遵㫖留驻辰州与巡抚姜公提督鄂公会奏请移提督驻辰州而以辰州协驻干州洞庭协驻常德又于花园汛添设一鎭以永绥协保靖营隶之它要隘之处拨兵屯守联络控制其苗寨酌设土弁以资约束又估修城堡营房赈抚难民䘏赠殉难官弁及绅士妇女皆得㫖勑部议行而公以炎瘴致疾食少事烦未极大年此海内识与不识靡不惊怛堕泪者也公识量闳远喜愠不形于色遇僚属以礼议事不执已见人人皆得尽其言若大疑难事衆莫识所措者公沈机立断虽万口不能夺久莅方面职事修举不以察察爲明亦不以煦煦要誉所荐拔多至大僚或在同列亦未尝引爲已功公天性纯孝旣贵自伤禄不逮养赖母氏教诲成立迎养官斋修洁白之膳及张太夫人弃世遇讳日哀慕出涕尝陈情上前御赐经训克家四大字随于灵巖南麓筑楼以奉御书旁建张太夫人祠堂俾子孙毋忘所自与竹痴梅泉两弟友爱无间视诸姪如已子两妹早寡爲置产赡其孤甥俾克有成生平䔍于故旧尤好汲引后进一时名儒才士多招致幕府公务之睱诗酒唱酬登其门者以爲荣性好着书虽官至极品铅椠未尝去手谓经义当宗汉儒故有传经表之作谓文字当宗许氏故有经典文字辨正书及音同义异辨之作谓编年之史莫善于涑水续之者有薛王徐三家徐虽优于薛王而所见书籍犹未备且不无详南畧北之病乃博稽羣书攷证正史手自裁定始宋讫元爲续资治通鑑二百二十卷别爲攷异附于本条之下凡四易稿而成谓史学当究流别故有史籍攷之作谓史学必通地理故于山海经晋书地理志皆有校注又有关中胜蹟图记西安府志之作谓金石可证经史宦迹所至捜罗尤博有关中中州山左金石记诗文下笔立成不拘一格要自运性灵不违大雅之㫖有灵巖山人诗集四十卷文集八卷公生于雍正八年八月十八日春秋六十有八汪夫人淑愼有壸德候补知府◁◁女先公三十年卒子三人念曾候补员外郞早没次嵩珠一品廕生候补员外郞次鄂珠候选员外郞女四人长适陈暻次许字秦◁◁次许字孔庆镕次未许字孙二人兰庆承袭二等轻车都尉芝祥候选员外郞曾孙二人铭曰咨牧命虞分陜翼周十连有帅统小诸侯魏晋曁唐职均名别都督总管节度观察岘首羊杜秦塞范韩先后御侮爲国屏垣猗与毕公𢡟德之裔文章润身温饱非志南宫首选北阙胪传风度凝重俨若神仙智方行圆明体达用三馆楷模中朝梁栋帝曰汝谐试之监司盘根错节利器无亏乃抚三秦冰澄月朗筹边饷军万里指掌乃抚汴洛载修河渠荒政具举黔首以苏乃抚齐鲁正躬率下广宣皇仁民抃而舞江汉之浒控扼蛮荆公督餽餫士饱马腾潢池偶警亲提桴鼓胸有甲兵人百其武负嵎犹鬭一鼓而殱露布星驰钖命用占苗逆已擒苗民来格公承庙谟爲永久䇿出入丛箐涉歴瘴云遮道罗拜共戴尊亲迺撤貔貅迺设屯戌㷭燧㒺惊籓篱孔固大星忽陨梁木其倾枫宸悼惜崇班晋膺公之恩荣勲名终始颁祭尙方泽及孙子砚山之阳水木明瑟某水某邱旧游髣髴井椁是卜公其乐兹我文纪实或无媿词潜研堂文集卷四十二门人袁廷梼校字潜研堂文集濳研堂文集卷第四十三潜研堂文集卷四十三嘉定钱大昕墓志铭二江西道监察御史王先生墓志铭先生姓王氏讳峻字次山号艮斋苏州常熟县人大父应祥父志学俱以先生贵赠文林郞翰林院编脩先生少敏慧读书数行俱下年十八补博士弟子才名籍甚同里宋君玉才与先生最相善并受业于陈见复先生一时称爲王宋旣而入都以国学生应京兆试中雍正元年恩科举人明年试授内阁中书寻登进士第改翰林院庶吉士充一统志纂修官五年散馆授编修七年典浙江鄕试十年典贵州乡试干隆元年典云南乡试先后甄拔号称得人明年诏开言路遴朝官有淸望者俾居台谏之职而先生以名史官改授江西道监察御史拜命三日卽抗章劾台长官素行不叶人望罢之当是时先生直声震都下先生感上知遇能用言方具疏艹累数千言未及上而太夫人之讣至遂戴星而归杜门养疴者十余年学益富品益高弟子着录者日益衆当事争延先生爲士子师于扬主安定书院于徐主云龙书院而于苏之紫阳书院尤久以古学提唱后进所赏识后多知名性刚褊视时俗依阿龌龊畏葸者流不欲姑与爲伍而人有一事一节之长则称赏不置有三代直道之遗焉尤精地理之学谈九州山川形势曲折向背虽足迹所未到咸膫如指掌尝谓水经正文与注混淆欲一一釐正之而唐以后水道之变迁地名之同异郦注所未及者则摭正史及传记小说近代志乘以补之名曰水经广注手自属藁未暇成也诗古文直抒性灵不加雕琢书法初宗北海后师东坡晚年自谓窥古人用笔之意所书碑碣盛行吴下片楮只字人知珍之先生壮年崇尚气节慨然欲有爲于世旣以病废不欲出山则思见之着述而天不假年未竟其业旣没之后有与先生善者刻其所着艮斋诗文集若干卷行于世虽未足以尽先生亦略见先生之槪已先生久登淸要不名一钱归田后犹以敎授自给淸风特操当于古人中求之春秋五十有八干隆十六年二月十七日终于里第家贫子弱久未克葬顷岁季子淮安府桃源河务同知本智乞归养母乃卜辛亥岁腊月十四日葬先生于某乡之原距先考茔若干步遵遗命也配冯宜人敎子有法今寿跻百龄康强逢吉大吏人告行有旌门之荣子二人礼县学生先卒本智由盱眙知县迁今官女一人壻朱声孙◁人◁某官大昕少而钝拙无乡曲誉先生闻其可与道古也荐之使学于紫阳书院先生于诸生中最赏者厪三数人顾独称大昕不去口先生殁垂四十年而大昕来主紫阳遵守先生敎规罔敢有懈先生之葬与执绋焉东汉墓铭多由门生刊述俛仰今昔音容如存而衰老无成孤负知己援笔泫然情见乎词铭曰尚湖之水淸且直兮谁其似之夫子之德兮少可于俗多师于古有所不爲合乎狷者孔翠以文鹰隼以威位未酬德没而名垂退之谀墓古人所讥先生之铭斯无媿词翰林院侍读邵先生墓志铭岁丙戌之秋翰林院侍读太仓邵先生请告归将出都门诸与先生善者咸至其邸叙别先生素淸羸善病年未及耆辄有悬车之思尝属工画者画已小像取阴铿钓晚欲收纶之句题曰收纶图乞一时名流赋诗其高致如此乃归未及一载婴疾遂不起呜唿世方竞于功名而独尚恬退其所取者廉矣宜不爲造物者之所忌而亦靳之不得如志此又理之不可知者也先生讳嗣宗字鸿葴别号蔚田先世居休宁号东门邵氏祖光龙始迁于太仓以潜德笃行称考学诗本生考学易并以先生贵诰赠奉直大夫翰林院编修加三级先生幼颕异在傅不勤年十八补博士弟子岁科两试辄屈其侪辈时同里毛先生宣䕫亦以文名州人称能文者必首毛邵岁辛酉以选拔贡生举本省乡试壬申圣母皇太后万寿特诏开科以秋八月会试主司海宁陈文勤公于闱中得先生卷大赏异之手定第一及程墨出淳厚典重海内翕然奉爲圭臬吾州自建治以来试礼部第一者明代则陆太常釴王相国钖爵吴祭酒伟业本朝百余年间惟先生而巳廷试赐进士出身改庶吉士散馆授翰林院编修充咸安宫官学总裁以病乞假假满补原官擢右春坊右中允转左春坊左中允进翰林院侍读先生在词垣十有余年朝章典故咸所谙习分修续文献通考用力尤勤及诏修宗室王公勲绩表大学士刘公统勲委先生专司其事举凡起例较若列眉书成进御深蒙嘉奖佥谓先生不去骎骎乎向用而先生以积劳致疾赋遂初矣性耿介僦居宣武门外公退却扫终日门无杂宾分校鄕会试各一分敎庶吉士者三奖成后学循循不勌自爲诸生常授徒自给旣贵门弟子着录益衆大都皆束修自好之士或借以标榜干进者则拒勿通也其敎子弟则曰君子持身无过廉俭二字不俭则不廉不廉则无耻闻者以爲笃论所着诗曰一枝菴吟槀养余斋吟槀皆藏于家先生生于康熙四十九年八月二十六日卒于干隆三十二年闰月三日春秋五十有八配赵宜人先卒子二人士洁士洙皆太学生女一人适乙酉科副榜贡生王琔孙三人先生旣没之明年八月孤士洁等奉匶葬于新塘之原以赵宜人祔礼也大昕以同郡后进与先生同在书局有年知先生之生平爲详乃叙而铭之曰行修而文腴志芳而貎臞淸而不絶乎俗贵而不易其初知止知足亦元亦儒贞石可泐嘉名弗渝虚亭先生墓志铭外舅虚亭先生之葬以干隆四十四年十一月二十一日先期西庄鹤溪使来告曰先文毅公墓志其女夫周益公实爲之文今先君子井椁旣卜援吾家故事属铭于子大昕曰以益公之文犹不自名而託张眞甫名况庸下如大昕者夫何敢顿首固辞不获巳乃泫然出涕叙之曰先生讳尔达字通矦号虚亭姓王氏先世与宋太尉魏国文正公旦同出文正从子元始居崑山县之新漕里数传至左朝请大夫崇政殿说书葆卽文毅公文毅九传至明监察御史逊逊子复亦官监察御史小御史之曾孙国子监司业同祖司业生处士逢年竝知名前代先生曽祖在畿县学生是惟处士之孙祖鎭圭皇赠修职郞考焜康熙丙子举人丹徒县儒学敎谕赠通议大夫通议始卜居嘉定而先生犹以新阳籍应试新阳本崑山析置示不忘本也先生同产四人齿最居少事通议孝谨无违通议官丹徒独携先生自随依倚如左右手伯兄蚤歾与邱㛮同居终身无闲言叔兄素失爱于通议衔憾数加陵侮先生受之无忤色乡党称道焉性疎直易怒亦易解尝面斥人过颊项皆赤少选复与呴呴好语忘其人之蓄怨也平生不善治产往往盎无斗储然吟咏未尝辍遇极作恶事姑置之或隐几坐须臾熟寐醒后便不复记矣读书好浏览不爲章句学弱冠后补博士员试辄冠其等食廪饩爲诸生祭酒屡试行省不见雠中岁以后乃专意于敎子以爲文章者不朽之盛事科举之学非可以传后也故导之以诗古文又以爲词章之学可以润身未可以言道故进之以经学近三十年来东南士大夫言古学多推嘉定而嘉定之好古学自王氏始西庄旣贵先生优游林园日手一编不置或招朋旧爲眞率会斗酒脱粟无异老儒好作诗以放翁后山爲师寓意目前多自得之趣书法险劲不肎作圆輭态春秋七十有六以干隆三十三年五月二十八日捐馆诰封通议大夫光禄寺卿加一级夫人朱氏江宁府儒学训导金铨之女诰封淑人先五年卒事尊章甚孝处约而好施先生之家事治繄淑人是赖先生有贤子二人长鸣盛甲戌进士第二人及第官至内阁学士兼礼部侍郞左迁光禄寺卿学者称西庄先生次鸣韶新阳县学生号鹤溪子女子二人长适县学生顾我澍季卽大昕妻孙男女若干人大昕年十五应童子试先生亟赏其文西庄亦谓子可与共学因许以爱女招爲馆甥尝言李彦平范致能周子充皆吾先世门壻所以期许甚厚先生好誉儿又兼誉予人或笑之则曰久当信我言今荏苒四十年文稍有名而德不加修九原可作媿其曷胜铭曰学不必用蕴而益纯古训是式以遗后人岂惟后人邑中之彦闻其风者古学大阐夏驾之西车塘之原宰木郁肰四尺新阡太邱坛耶老翁泉耶君子之泽终勿谖耶中书舍人吴君墓志铭干隆十有六年春车驾巡幸江浙观民设敎典礼毕举士大夫作爲歌颂献之行在天子命江浙学政选其优者召试而亲甲乙之于浙江得士三人曰嘉善谢墉崑城钱塘陈鸿宝位人秀水王又曾谷原于江南得士六人曰怀宁蒋雍植秦树全椒吴烺荀叔长洲褚寅亮搢升休宁吴志鸿沁可常熟孙梦逵中伯而予以谫劣亦与数中有诏之九人者皆授以内阁中书舍人之职中书故称淸望官亚于词林非由科甲出身者不得与九人之中惟中伯巳登进士其八人皆诸生也特赐之举人俾得应礼部试天下莫不荣此九人者谓制科以来未有此旷典也诸人旣受命以是岁先后入京儤直内阁独予与搢升沁可以明岁始至而沁可之至又在后与之言端重而愿悫介然有所守君子人也其六月置酒于崑城寓邸九人者皆至痛飮甚乐嗣后或一月或半月辄小集中书舍人例闲三日一入直阅十日则持被宿于直庐它日无事则相从谈诗文杂以诙嘲泥酒取飮葢无日无之也旣而崑城以进士入翰林中伯迁宗人府主事两人踪迹少疎又二年予与谷原同登进士予承乏词馆谷原改官礼部未几乞假去而荀叔亦移疾去偶以公暇过诸君谈谐泥飮如平时然较之往日差希矣又三年沁可殁于京邸予入哭尽哀九人之中遽摧其一痛逝者之不可作葢慨然有聚散之感也又五年谷原讣至遥设位哭之又一年复哭中伯于京邸同时来唁者惟崑城秦树及予三人而巳嗟唿弹指十余年间聚首欢宴歴歴如昨日而死者三之一其他或聚或散如风中萍来去靡定欲求曩者高会之盛邈如隔世悲夫悲夫沁可休宁人侨居芜湖生于康熙五十七年某月日殁于干隆二十二年某月日春秋四十配某氏沁可未殁之前十日予过其寓斋沁可课幼女读唐人絶句诗略能上口令拜予作男子揖世俗言以此厌无子也沁可长于小篆工刻私印好作诗尝与予在圆明园直庐联句赋冰茶数十韵颇爲好事者所传云铭曰古今才人患不达一经皓首困帖括省方召试求眞才亲收九人君其一文苑传选举志君之名垂奕世翰林院检讨毛君墓志铭君讳式玉字伊人干隆六年以诸生举于乡又十一年试礼部中式又二年廷试赐同进士出身改庶吉士又三年授翰林院检讨又一年御试词臣君名入三等以本官致仕又三年天子幸五台山君献诗行在称㫖仍以本官召是岁某月某日卒于官年十有惟毛氏世占籍莱州府之掖县自明以来世爲簪缨甲族父贡官颍州知州祖霦曾祖伟皆以颍州贵赠如其官阶奉直大夫妻李孺人继妻单孺人子某君貌晳而羸望之如不胜衣叩其学渊然不竭家无甔石储而聚书多善本好爲古文嗜金石刻以翰林归田日尝骑驴裹粮入天柱山徧拓元魏高齐碑道旁观者不知其爲贵人也初入词垣读国书不数月悉究其㫖强记絶人同辈就君质所疑各如其意以去少詹事德尔泰公分敎国书叹曰今之巴克什也居京师不与要人往来闭门却扫人莫窥其际葬以某年月日同年生嘉定钱大昕爲之铭铭曰稷下谈士急功喜夸君独恂恂与古爲徒再入承明不爲数奇文而不年天乎何尤封荣禄大夫内阁学士兼礼部侍郞加二级前翰林院庶吉士内阁典籍尹公墓志铭干隆五十年正月天子诏举圣祖皇帝宴千叟故事集王大臣官员士民年六十以上者钖宴干淸宫于时诰封荣禄大夫前内阁典籍蒙自尹公以就养京邸特准入宴与一品大臣列坐丹墀东天颜咫尺仰瞻温霁礼毕捧所赐杯盘以出复赐灵寿杖如意数珠貂皮文绮诸物异数优渥朝野叹羡公籍隶滇南距京师万里又久辤朝簿得预嘉会洵千载一时也越二年九月乙丑朔终于京邸春秋七十有三长子内阁学士壮图扶榇南归缞绖踵门述公遗言属予文其志石呜唿公予同年友也俯仰三十余年升沈零落触绪增感公与予皆寡交而独以行谊相取予归田十载朋旧多不通尺牍惟公与曹宗丞慕堂缄问不絶自公云亡慕堂继逝而予益无赖矣絫德之词其何敢辤公讳均字佐平先世河南怀庆人明兵科给事中革以言事谪云南太和县丞因占籍蒙自曾大父若时明季诸生大父文炽康熙丁卯举人兵部主事父宗梁康熙丁酉举人广西桂林府同知两世皆诰赠荣禄大夫妣皆一品夫人公幼入小学卽不逐童儿嬉戏每家庆征歌演剧常挟册独坐一室中年十九补县学生岁科试辄冠其偶癸酉秋乡试主司于遗卷中得公卷大奇之遂与乡荐明年成进士选翰林院庶吉士又三年散馆仍归进士班乃援河工例改选内阁中书未及补而丁内艰服阕入都又久之始得缺在职九载执事勤恪以俸次转典籍记名以主事用丁酉岁京察以年老去职时阁学巳官御史就养子舍洒然自得初封朝议大夫江南道御史加二级再封通议大夫太仆寺少卿加二级三封荣禄大夫内阁学士加二级公之初登第也向例释褐进士先由王大臣拣选以备馆职是科云南入选仅建水倪君高甲一人及引见上顾阁臣曰尹某胜于倪多矣何以不在选中遂得预馆选旣而倪君由吏部擢监司公尚蹭蹬仕路人咸以爲数奇及晚年阶封一品康强逢吉乃信圣天子鉴赏自有眞也公事亲孝父殡松皐去城六七里公结庐殡侧三载昼归侍太夫人暮则返倚庐虽寒暑雨雪无闲因自号松皋居士及奉太夫人合葬适大雷雨匠役皆走避公抚棺危立不迻寸步羣从子弟亦㒺敢离次踰时雨止遂克成礼昆弟五人门无异财视昆弟之子如已出节缩俸入以葺宗祠经画井井可垂永久生平最惜物力自奉极淡泊而笃于故旧慷慨无少吝爲诸生时应秋试中途遇故人物故卽解囊爲治殡敛留一日乃行官京师日乡前辈通政杨公如松病革适其子以事被逮其子妇扣门告以急难公亟偕医往杨巳不起卽爲理丧具并转属刑部保释其子俾就苫次楚雄王贡生镐卧病逆旅巳剧公往视之泣以后事相託公令迻至已寓延医治之数月而痊镐感泣请受业爲弟子乡人落魄无所依及旅榇未返者辄爲区画得生还归葬者甚多好飮豆汤每月必命数设唿子若孙共啖曰此吾乡味若曹卽富贵愼勿忘也公与阁学同官京师父子入直常共载一车诸城刘文正公闻而叹曰尹舍人可谓以淸白遗子孙矣夫人伍氏戸部员外郞士祺之孙女贡生正期之女淑愼明达白首相敬累封一品夫人子五人壮图干隆丙戌进士今爲内阁学士兼礼部侍郞会图增广生全图廪贡生庆图健图皆国学生女二人壻曰杨云官曰伍东垣孙男十四人孙女九人铭曰易称积善家庆有余黄金盈籯不如诗书于维荣禄如汉万石不言躬行德隅抑抑文章派别一家所师科第拾芥爲国羽仪淸华之选世重馆阁公皆履之依然落南山有桥本固枝緐过庭贻训爰大其门承欢卄载就养左右熙熙怡怡齐眉皓首紫泥申钖一品班崇考甫是则三命滋恭帝有恩言钖宴千叟公预其闲稽首拜手手捧上尊徐步天衢又何钖之鸠杖数珠矍铄斯翁观者属目何以致之义方之勖人生三宝曰俭与慈不爲物先公实兼持易箦之辰神明未昧屈指旧游尚及吾辈素车万里归于松楸诸孤攀号泣血纷流㴱谷有迁令闻难沬同心之言俾勒幽室日讲起居注官翰林院侍讲学士曹君墓志铭翰林院侍讲学士曹君习菴予同里总角交也君之高祖母予曾祖姑而予曾祖母则君高祖姑君之尊人檀漘公爲先大父入室弟子予又受业于檀漘公君少于予三岁相视若昆弟然已而同客吴门先后以召试通籍又同在词馆应制诗文互相商榷游览宴集出入必偕者葢四十年予视学东粤仅半载奉讳归里遂不复出又十余年习菴亦视学于粤临行贻书告予谓任满日当乞养南归相从寻山水之盟乃到任仅半载奉太夫人之讳驯至不起呜唿当代失一大手笔闻者无不䀌伤况交亲至厚如予者乎孤子臣晟以志铭见属谊不可辤君讳仁虎字来应别号习菴本姓杭氏世居嘉定之周公邨十世祖维德幼孤依母氏居外家子孙因以曹爲氏五世祖元嘏移居城西之外冈高祖国正赠武德将军曾祖钖命康熙壬戌武进士湖广抚标中营游击祖源岁贡生以君贵累赠中宪大夫始移居县城父檀漘公文行爲士林推重弟子着录最盛岁贡生候选训导以君贵诰封奉直大夫晋赠中宪大夫母程氏累封太恭人君少而好学沈静不妄出一语而于所读书悉能贯串同邑王君鸣盛少负才俯视侪辈独偁君与予爲二友年十六补博士弟子学使蒲州崔公纪有奇才之目中丞觉罗雅公樗亭选高才入紫阳书院肄业州县以君名应时靑浦王君昶与予亦同入院三人者食则同爨夜则联牀而长洲吴君泰来上海赵君文哲及王君鸣盛数过从相与镞厉爲古学君在院尤久院长沈文悫公数称其诗学使宁化雷公鋐举君优行干隆二十二年圣驾南巡君献赋行在召试列一等特赐举人授内阁中书儤直之暇刻意吟咏未尝造请贵游二十六年成进士改翰林院庶吉士散馆授编修君词赋久爲海内传诵及在禁林每遇大礼高文典册多出其手馆阁代言之文院长辄委属艹皆典重淸切宜古宜今擢右春坊右中允充日讲起居注官扈跸盘山有奉敕赓和诸作迁翰林院侍讲转侍读进右春坊右庶子擢侍讲学士五十一年奉命视学广东与平少詹恕交代少詹爲诸生时尝受业于君粤人传爲美谈明年程太恭人终于官署君方按试连州不及视含殓闻讣昼夜号泣甫帀月竟以毁卒时干隆五十二年八月八日距生于雍正九年五月五日春秋五十有七娶陆氏继娶申氏董氏皆前卒子臣晟女二人君起家儒素以文字受主知久列承明着作之廷京察常居一等两遇大考皆列二等敎习庶吉士凡七科前后典乡试者二分校顺天乡试者一分校会试者三总裁武会试者一后进得其品题便成佳士舟车所至乞诗文者屦满戸外博极羣书精于证据诗宗三唐而神明变化一洗粗率佻巧之陋格律醇雅酝酿深厚卓然爲一时宗少时与王吴赵诸君唱酬彚刻其诗流传海舶日本国相以饼金购之在京华与馆阁诸同好及同年友爲诗社率旬日一集或分题或联句或分体每一篇出传诵日下今所传刻烛炙砚二集是也其事二亲孝所得俸钱分寄诸弟无私藏焉所着诗有宛委山房春槃瑶华倡和秦中杂稿辕韶鸣春诸集又有蓉镜堂文稿二十四气七十二候攷转注古音攷学士在唐宋时预闻机宻今则专以文字爲职然亦惟鸿笔丽藻斯与职称学优如君其不谓之眞学士也夫铭曰威凤五采鸣于朝阳词臣报国厥惟文章汉廷枚马邺下陈王诗歌元白制诰常杨庆歴欧梅元祐苏黄虞杨范揭高杨徐张渊哉若人文苑之英名位未极令闻不忘谁其铭之畴昔鴈行竹林路杳悬河泪滂李南涧墓志铭己卯之秋予奉命主山东乡试得益都李子南㵎天下才也塡榜日按察沈公廷芳在座起揖贺予得人越三日南㵎投刺请见与语竟日所见益奇于所闻南㵎与人交有终始虽交满天下独喜就予在京都日相过从其归里也每越月逾时手书必至得古书碑刻或访一奇士必以告及出宰剧县在七千里之外奔走瘴疠簿书塡委而书问未尝辍覼缕千百言从不假手幕客予尝梦游南㵎官斋觉而书至意甚异之殆所谓同气相求者去岁南㵎自粤西贻予书言生痈于尻甚剧自后久不得音问又数感恶梦今冬其弟文涛使来告曰吾兄以去年八月四日病痈终于官舍遗命不作行状以自编年谱乞先生铭其墓呜唿南涧果死矣世岂复有此才哉南㵎讳文藻字素伯一字茝畹晚又号南㵎先世自枣强迁益都之春牛街祖元盛父远皆以南㵎贵赠如其官南㵎天姿俊朗年十三从父游曹家亭子作一记游赤壁赋已有思致十五学爲诗二十一补县学生好博览今古不爲世俗之学所至必交其贤豪长者旣以第二人举鄕荐明年会试中式又明年成进士廷对䇿博赡爲进士最以补试例不与进呈之列然读卷官交口叹赏无异词久之谒选得广东恩平县知县到任后奉檄署新安县又奏调潮阳县知县以海疆三年俸满保荐擢广西桂林府同知未及一年而没其居官以淸白强干称岭南俗多窃牛牛皮色相似虽获盗多不承有司无如之何南㵎始至令有牛之家各于牛角印烙私记凡赴墟卖牛者牙侩以印烙登簿以印付买如告失牛先以印呈官官遣役持印騐墟簿无得隐者大府善其法下所部行之阳江民刘维邦以母病延道士作法借邻人刀十柄缚梯上以驱祟吏索钱不遂取刀送县诬以不轨南涧奉檄往勘廉得其实白于上官释之未几阳江令以它事被劾衔南涧甚遣亲信仆潜至恩平欲探阴事中伤之居两月无所得乃已潮阳民好械鬭往往杀伤多人南涧至则悬钲于堂上有将鬭者令地保驰入城击钲以告立往拘治衆则散矣自是械鬭稍息县故有东山书院延进士郑安道爲师购经史子集数十种以敎学者潮阳与海阳揭阳俗称三阳仕其地者多致富南涧去官之日囊槖萧然还至番禺命工摹光孝寺贯休画罗汉四轴以归曰此吾广南宦槖也性好聚书每入肆见异书辄典衣取债致之又从友朋借钞藏弆数万卷皆手自讐校无輓近俚俗之本于金石刻捜罗尤富所过学宫寺观巖洞崖壁必停骖周览有仆刘福者善椎拓擕纸墨以从有所得则尽搨之尝乘舟出迎总督小憩南海庙命仆拓碑秉烛竟夜比晓问总督舟巳过矣其诗古文皆自摅所见不傍人门戸视近代模拟肤浅以爲大家蔑如也然口不道前辈之短以爲非盛德事过岭后治公事日不暇给而诗益工邮亭僧院信笔留题虽舆隶皆知爲才子也生平乐道人之善鄕先正诗文可传者必撰次表章之元和惠定宇婺源江愼修皆素未相识访其遗书刋行之德州梁鸿翥穷老而笃学月必诵九经一过乡里咸目爲痴南涧一见奇之爲之延誉遂知名于世其在岭表士子以文就质无虚日独称钦州冯敏昌顺德胡亦常张锦芳作岭南三子歌其奖借后进诚有味乎言之也予尝戏论南涧有三反长身多髯赳赳如千夫长而胸有万卷书一也生长于北海官于南海二也湛思着书欲以文学显而世称其政事三也嗟乎以南涧居家之孝友当官之廉干与友之诚信固己加人一等乃其所笃嗜者文章也文人之病恒在骄与吝而南涧独否使其得志必能使古之文士有以永其传今之文士不致失其所而竟不遂此吾所以爲斯世惜也悲夫悲夫南涧娶邢氏先卒继室周氏生子三人章鄄章棉章姚俱幼女子三人铭曰伟哉李生文中之雄兮四部七略罗心胸兮名登甲科官至五品不爲不庸兮胡爲不与石渠兰台之选以昌其文乃以能吏终兮昔裴几原自占死期不过戊戌岁任彦升常恐不过五十果四十九而云逝嗟哉李生年寿适与同兮恒干不可留修名永无穷兮广固之里宰木翳如千秋万岁过者下马曰才子之幽宫兮日讲起居注官翰林院侍讲学士邵君墓志铭嘉庆纪元之春余姚邵君二云自左庶子擢翰林院侍讲学士兼文渊阁直阁事君以懿文硕学知名海内及被召入四库馆总裁倚爲左右手朝廷大着作咸预讨论每经进书籍九重未尝不称善回翔淸署二十有余年至是始转四品乃以编书积劳成疾疾且愈矣医者误投药遂不起实六月十五日春秋五十有四讣至吴下予爲位哭之恸因忆乙酉秋予奉命典试浙右靳取奇士不爲俗学者君名在第四五策博洽冠塲佥谓非老㝛不办及来谒才逾弱冠叩其学渊乎不竭予拊掌曰不负此行矣越六年礼部会试第一赐进士出身干隆三十八年有诏编次四库书思得如刘向扬雄者用之宰相首以君名入吿召赴阙除翰林院庶吉士充纂修官逾年授编修久之御试翰詹诸臣君名列二等迁右中允四转而至今职尝预修国史万寿盛典八旗通志校勘石经春秋三传由文渊阁校理进直阁事充日讲起居注宫总裁咸安官官学提调国史典鄕试者一敎习庶吉士者再阶由儒林郞至中议大夫君少多病左目微眚淸羸如不胜衣而独善读书数行俱下寒暑舟车未尝顷刻辍业于四部七录无不研究而非法之书弗陈于侧尝谓尔雅者六艺之津梁而邢叔明疏浅陋不称乃别爲正义以郭景纯爲宗而兼采舍人樊刘李孙诸家郭有未详者摭它书补之凡三四易稿而始定今承学之士多舍邢而从邵矣自欧阳公五代史出而薛氏旧史废独永乐大典采此书君在馆会稡编次其阙者采册府元龟诸书补之由是薛史复传人闲予尝论宋史纪传南渡不如东都之有法宁宗以后又不如前三朝之粗备微特事迹不完卽褒贬亦失实君闻而善之乃撰南都事略以续王偁之书词简事增过正史远甚毕尚书沅续宋元通鑑常就君商榷辄叹曰今之道原贡甫也君生长浙东习闻蕺山南雷诸先生绪论于明季朋党奄寺乱政及唐鲁二王起兵本末口讲手画往往出于正史之外自君谢世而南江文献无可征矣君所着又有孟子述义谷梁正义韩诗内传攷皇朝大臣谥迹录輶轩日记皆实事求是有益于学者君至性过人事亲丧葬尽礼笃于故旧久要不忘性狷介不踏权要之门以敎授生徒自给退食之暇执经者环侍左右君随问曲谕人人皆得其意君亦以师道自任莫敢以非义干者诗文操笔立就渊博奥衍自成门戸有南江诗文稿君讳晋涵字与桐二云其号大父向荣康熙壬辰进士父佳鈗增广生皆以君贵赠中宪大夫元配恭人子秉恒秉华卜葬君于某乡某原先期来请铭于戏自四库馆开而士大夫始重经史之学言经学则推戴吉士震言史学则推君君于国史当在儒林文苑之列朝野无闲言而知之最先者予也予比岁衰病尝预戒儿辈必求二云铭我孰意夭寔祝予转以才尽之笔纳君穿中也此所以泫然而失声也铭曰浩浩南江导源岷山厥生名儒特立絶羣阳明以功棃洲以文谁与参之其在二云名冠南宫书校东观爲眞学士爲良史官槐鼎何慕竹帛常尊着书满家自信千年古三不朽言其一焉沟浍易涸视此原泉潜研堂文集卷四十三门人袁廷梼校字潜研堂文集濳研堂文集卷第四十四潜研堂文集卷四十四嘉定钱大昕墓志铭三山东曹州府桃源同知彭君墓志铭致政兵部尙书长洲彭公之冡嗣山东曹州府桃源同知讳绍谦干隆三十六年请假省觐以公年高假满遂不出越四年以疾终于葑门里第尙书公诸子皆贤而文而桃源于家爲令子于官爲循吏德优而未尽施其殁也公哭之恸而亲故僚友靡不䀌伤越丁酉岁十一月丁丑卜葬于吴县十二都下六啚雅宜山下卽元配缪宜人之茔而合祔焉先期嗣子希韩述事状乞大昕爲之铭曰彭氏之先实始江西明初徙吴科第蝉联维高大父皇朝进士作宰长宁文与行偹生子修撰首举南宫廷对第一以侍讲终侍讲之子鄕飮大賔光禄大夫钖封紫宸实生尙书㑹状雨元踵乃祖躅近古罕伦官跻一品未耄归田诏列九老赐游香山五丈夫子君爲长兄厥讳绍谦字之济光幼顺乎亲左右就养读书万卷了若指掌丁卯鄕举仲弟同登再黜礼部乃就铨衡诏徃试哉作令于东初摄阳谷秋涨暴冲亲徃督振以苏乏穷里正地方按戸籍充吏不假手民以爲公后失其法乃至讼凶假牧平度移摄茌平奄遘内忧犇号戴星中月禫除起知新城湖壖洼下地弃不畊假民子种秔稻是蓻计顷百余灌漑用利青沙之泊设隄爲防曰彭公堤民永不忘在官三载改治汶上銮辂时巡供顿无旷南旺之西有宋家洼水潦所潴废爲污莱久议宣洩恐妨下游羣口附和筑舍道谋君规隄南故河可䟽折而南出微山诸湖以铺水法广深积筭下游所受长不盈寸绘图上府大吏允谐六旬毕工厥利溥哉成赋之地三千顷余昔委巨浸今称上腴丙戌秋霖水溢禾稼申请振䘏民无饥者大府考绩以卓异举保甲令行姦无容所他盗入境诘而擒之诏特引见擢迁同知曹州桃源毗连宋鲁以君分治爲剧郡辅姻亲引嫌循例改补乞假觐省一堂春煦晨昏子舍养日方长五十而慕乐未渠央五十有一百岁甫半孟冬下旬遘疾捐馆伯子希韩次日希曾希彦希仲叔季相承伯也举鄕校书武英女子子六咸缔簪缨夫人缪氏庶常之子洗马之孙相敬以礼善事君姑宜于筑里螽斯绳绳戚䣊称美先殁八载卜葬斯阡今开厥兆合祔宜焉疆圉作詻岁十一月丁丑旣望筮云其吉惟君孝友施于有政敦族全交言必顾行闲家一编以代庭诰非苟知之亦已允蹈帝眷吏治谓宜显扬才而不年未旣所藏嬴博之葬谁能忘情述铭慰公百世有徴湖北荆宜施道前翰林院修撰陈公墓志铭干隆五十有二年六月二十七日湖北荆宜施道前翰林院修撰陈公永斋卒于里第春秋五十有一越三年将卜葬于吴县某鄕九世祖僖敏公赐茔之㫄先期公之仲弟中书舍人希哲属予志其墓石蒋上舍业咸亦爲之请乃按故兵部侍郞蒋公元益所述家传叙次之公讳初哲字在初别号永斋世居苏州之吴县自僖敏公以文学经济歴官都察院左都御史爲明正统中名臣厥后代有文学隐而未曜曾大父元扬好善能敎其子大父震品学醇厚从故学士何义门先生游号爲入室弟子赠中宪大夫父树勲博通古今沈毅阔达以国学生游秦闽闲公卿皆折节延爲上客相国尹文端公总督两江尤器重之尝语人曰立巖有体有用人也以公贵封中宪大夫公幼有异禀弱冠已负文誉补元和县学生干隆二十五年举鄕试益憯修古学与仲弟希哲以词赋相淬厉吴中有二陈之目三十年圣驾南巡昆弟竝以献赋召试行在仲弟名列高等授内阁中书而公以论误写一字置乙等亦得文绮之赐二十四年㑹试中式廷试条对详赡纚纚千余言而书法尤端重不苟读卷大臣拟列第二上嘉其切直特擢第一元和分县以来登状元者自公始而封君与王太恭人具庆在堂年未及耆鄕闾夸爲盛事授翰林院修撰分习国书公一过目卽晓其要閲二年散馆复列第一上喜日汉人中不易有此寻充方略馆纂修官入直武英殿兼协修起居注益以勤愼称三十八年诏开四库馆公复与修纂每校一书毕卽条其撰述本旨评论当否悉中肎綮时馆臣例得荐誊録生数人公所举皆寒素士总裁诸城刘文正公新建裘文达公咸叹其公正寻充文渊阁校理再充㑹试同考官一充陜西鄕试正考官两遇京察俱列一等四十三年特授湖北荆宜施道甫莅任遇岁歉卽捐廉以振饥者明年江水暴涨溢沙市隄公令吏民载土囊权塞之亲履隄上督视七昼夜水渐退民居得无恙又明年出俸钱加筑隄隄益以固岁旱依春秋緐露祈雨法又步祷龙神庙雨应时降荆州向有榷关使者岁一㪅易税额屡缺上令裁去以大吏兼辖督抚奏公领其事检束吏役勿分外需索税额旣足啇民亦无怨言四十八年丁王太恭人忧奔丧旋里越二年又丁封君忧殡敛之礼壹遵古法故宅在城东隅公与仲弟各拓数楹以爲封君娱老之地至是遵遗命悉以让季弟同哲而各买新宅公所居在古雪衖于屋㫄筑楼三闲拟奉先人栗主爲家祠而庭中稍置坡石颜曰小蓬瀛有栖心物外之志工垂成而奄忽下世悲夫国初词臣沿明旧制凡进士第一人无外用者今天子愼重吏治内外一体遂有以大魁而授监司者自会稽梁公国治鎭洋毕公沅及公而三然两公皆曾转坊局公直以修撰得之以是知上之将大用公而衔恤痛㴱旋复摧折此朝野所㴱惜者也公初娶张恭人壬申举人鹏之女早卒继娶蒋恭人例赠奉政大夫仙根之女善文翰庀内外事甚饬人以爲得贤内助子兆雄早卒次兆炎孙若芝俱幼公以儒学登上第而内行淳备孝友任䘏人无闲言家居不喜与长吏还徃亦不臧否人物遇故旧谦抑自下识度宏远人莫窥其际诗文沖和恬雅似其爲人书法似颜鲁公晚年不轻下笔友朋得其寸楮争藏弆之铭曰凤翔千仞鹏抟九霄毛羽旣成身最高木天芸阁珠玉挥豪匪惟文章经济克劭盘根错节小试孟劳霖雨一滴膏泽崇朝温饱匪志行谊足式歴试无玷斯爲全德天不假年中道而息大名旣成遑争晷刻郁郁佳城僖敏之侧靑松白云垂声无极赠儒林郞刑部云南司小京官加一级补瓢韩先生墓志铭吴中文献之家首推云东韩氏二百年来文采风流照映蓺林振振公姓人各有集非徒以膏粱华腴炫世俗也补瓢先生讳骐字其武实文懿公之从子被服儒素学有师法五岁能辨四声始入塾听伯姊诵唐人诗黙记不失一字师大惊曰异日风雅材也长而记诵闳博爲文下笔立成顾侠君太史一见奇之唿爲小友巡抚仪封张淸恪公课士紫阳书院擢寘第一在庠序名称籍甚肰淡于荣利耻爲俗学好吟咏恬淡眞率一以陶谢爲师春秋佳日招朋旧赋诗飮酒戸外之屦恒满晚岁学益纯䆳尝制补瓢歌云志士勤补拙学人善补过老夫志短学亦荒但补山瓢惜瓢破亦近于有道之言矣其事亲有礼居父忧年已五十一矣三年处外过时而哀从子畅蚤失怙恃亲抚育之以至成立治家严肃博奕之具不陈于侧干隆十九年九月下旬捐馆春秋六十有一初娶王安人再娶顾安人皆早卒三娶陈安人后二十七年乃卒教子孙必登于礼法鄕党称贤母焉子二人键岁贡生议叙通判是升附监生敕封儒林郞女三人壻程遵义毕楚玉蒋曾熥孙男涛附监生崧廪膳生崶丁酉选拔贡生特授刑部云南司七品官崟巖俱幼先生殁之二年卜葬吴县香山祖茔之右又二十四年以孙崶贵貤赠儒林郞又三年将奉陈安人之匶启先生窆而祔焉先期是升属其子崧乞予铭予少后先生游得与忘年交之列先生仪观丰伟多识掌故与谈鄕先哲轶事娓娓不勌羣从多以科第得官独蹭蹬无所遇肰身殁而名益彰诗文流播人口且有文孙登朝纶章宠钖贲及重泉古人云第五之名何减骠骑由今观之葢有过之无不及也铭曰吴之巨族云和韩济生种德启后人后先宗伯名大振公之王父厨俊伦觝排马阮几遘屯乡人表德称贞文厥考乐志大耋臻鄕飮五豆领衆宾先生早充博士员晚乃循例贡成均孝乎惟孝温淸勤颐神典索栖衡门诗词脱手无垢氛石田磬室堪比肩辤世卅载名未湮江湖有集万口传有子若孙才轶羣赠阶六品官白云松楸欎欎香山原如防如屋四尺坟文苑耆旧其人存内阁中书舍人邵君松阿墓志铭常熟邵氏当高宗朝昆弟四人先后入馆阁并以才名倾动日下论者比诸唐京兆窦氏宋鄱阳洪氏明吴郡皇甫氏焉而子姓相继登科文采勿替较之昔贤殆有过之君讳齐熊初名炳字方虎号耐亭晚岁又自号松阿诰封奉直大夫晋赠朝议大夫韡之子赠奉直大夫晋赠朝议大夫甲临之孙封儒林郞可佳之曾孙君幼有识鉴弱冠喜后鄕先生游尤爲陶太常晚闻汪赞善杜林所器重赞善遂以孙女妻焉年十九入县庠干隆十二年中江南鄕试是时两兄屺园叔宀皆先入翰林明年弟闇谷亦馆选君三试礼部不见售十九年御试内阁中书君名入选所赋红药当阶翻诗传诵都下君长身玉立仪观秀伟而志趣高简入直之暇研穷经史键戸如儒生所与徃还皆一时名宿以文章气节相砥砺贵游夸毗子弟或慕与交竟日不交一语也在纶阁时朝廷大典礼例得进呈诗册君所制歌颂博大渊雅尤得颂扬之体丁外艰旋里寻遇生母时太恭人忧执䘮累年哀戚如礼服阕后以程太恭人年高乐与昆弟奉侍遂不入都供职趋承晨昏者几二十年君昆弟皆治古文而君好之尤专谓文必本于学与行然后爲有物之言古人立言皆有益于人心风俗否则谰言长语祗足以长浮华用以阿世则可用以经世则未也尝选唐宋以来古文十八家名曰文系于唐得三家退之子厚习之于宋取七家永叔明允子瞻子由子固同甫晦庵于元取一家伯生于明取四家景濂正学伯安熙甫而以国朝汪苕文方灵皋陶晚闻三家继焉独恶王安石之文谓其意主争胜言涉矜夸观其文知其人之悖可戒不可法也所着隐几山房稿十六卷礼记考义十六卷隐几山房七録若干卷生平敦孝友以型家期义利以正俗一言一动必依于法度春秋七十有七终于里第实嘉庆五年八月十有七日配汪孺人左春坊左赞善应铨孙女雍正已酉副贡某之女明慧有妇道前卒子圣珪干隆戊子举人女适同邑张培俱早卒嗣孙广融干隆乙卯举人曾孙渊耀渊献渊颕铭曰邵望出歙乃迁海虞四传而后枝叶纷敷君与昆季式大其闾木天薇省棣萼聨趋靑紫匪恋循陔孔愉年周甲子犹奉板舆品以行䆳文与道符着书满家质而不夸畴昔定交册载有余我神久瘁君颜尙腴今春访我擕曾孙俱诧其蚤慧可慰桑榆玉棺俄降执绋在途纳铭幽室终古弗渝顾桐井墓志铭吴县顾文学莼砥行立品爲文不随逐时好盖儒而君子者也其父国学生桐井君旣没将葬持事状请予爲之铭莼肄业紫阳在弟子行以予言爲信义不可辤也按状君讳应昌殿舍字也桐井号也行第五又自号五痴也先世自金陵迁吴五传至国本明季贡生祀鄕贤私谥贞孝先生者君之高祖父也长洲县学生竑其曾祖父也考授州同渐其大父也国学生阶升其考也君性孝友父病延医百方疗治用一剂必辨论至当而后进自是遂精于医常有奇效处方不用难得药愳以伪乱眞也有弟患漏经年君亲爲敷药日四五次虽臭腐弗惮也弟死遗孤尙幼一日㫄舍失火举家惊惶君抱姪置妻怀中曰善视之勿令怖子女虽环泣弗顾也姻党有以争嗣讼者县令偏袒欲以立爱爲名询诸预议者衆莫能对君正色曰生前或有立爱死后知谁爱邪令以其言直遂弗能夺也君幼羸弱术者皆谓不寿初就傅母夫人戒勿多读伤气其师独异之曰此子虽多病然甚孝必能延年勿虑也君生于雍正乙卯卒于嘉庆丙辰行年六十有二也夫人汪氏候选詹事府主簿大经之女亦名族也有子二人长莼而蘩季也女四人严秉芝汪超伦毛埰施光墍其壻也郡城之某鄕某原君所藏也某年月日葬之期也铭曰维士有志重义轻利君虽不试孝友自厉维蓄之㴱维守之钦楹书贻后以俟天谌潜研堂文集卷四十四门人袁廷梼校字潜研堂文集濳研堂文集卷第四十五潜研堂文集卷四十五嘉定钱大昕墓志铭四封通议大夫日讲起居注官文渊阁直阁事翰林院侍读学士加三级陆公墓志铭文渊阁直阁事大理寺卿陆公钖熊以博洽通儒承天子知遇由郞官入词垣领袖四库书局洊登学士遂列九卿逢国大庆推恩三世尊人通议公方就养京邸踰七望八神明不衰大理尝被召预重华宫联句赐御题杨基淞南小隐画卷公以里居在淞江南因自号淞南老人以识君恩阅数载大理复蒙上赐御题老少年诗卷公赋诗恭纪有淞南小隐成佳话更喜新题老少年之句朝野莫不荣之公性耽山水不耐拘束在都下未久辄策蹇南归所居日涉园本明陈太仆所藴别业淸旷饶水石之趣公更治数椽颜曰传经书屋日焚香宴坐其中春秋佳日招一二亲串赋诗谈䜩不异少壮时干隆四十八年十二月四日无疾而逝春秋七十有八大理奉讳奔丧哀戚尽礼卜吉于次年十二月丁酉塟公上海县西南二十七保鳯皇桥之新阡以张曹两淑人袝焉礼也先期踵门乞大昕爲文铭其墓大昕与大理托道义交廿余年于公修犹子之敬其敢以不文辞谨按公讳秉笏字长卿一字葵霑世爲华亭望族元末有承事郞子顺者始析居上海之马桥五传至文裕公以文章翰墨知名海内文裕之从曾孙曰起凤明天启辛酉副榜皇朝赠中议大夫布政司参议卽公曾大父也大父鸣球廪监生累赠中议大夫翰林院侍读学士加二级父瀛龄雍正癸卯拔贡生石埭县儒学教谕累赠通议大夫翰林院侍读学士加三级陆氏文献旧门石埭公学行尤高公㓜承庭训年七八岁已知作文尝制诗赋杂体文各数篇装小册置怀袖中署曰陆某稿亲旧见者以爲非常儿弱冠补县学生辛酉岁援例入成均中式顺天乡试公所作制义高古有法度声名籍甚七上春官不遇然未肎稍降其格最后应丙戍会试时大理方直枢廷先已典试山西公犹低头听唱名引试挥洒千言不见老人衰惫之气平生虽澹于荣利而文字结习志不少衰如此公博涉经史不名一家尤恶俗学专已守残之陋故大理承公绪论益自殖学以大其门公事亲以礼与人交有信贵而能谦持躬治家皆可爲世法以大理贵诰封奉政大夫刑部直隶司员外郞加一级进封中议大夫翰林院侍读学士加二级再晋通议大夫翰林院侍读学士加三级初娶张淑人县学生大本之女卒于雍正十年八月三日春秋二十有五继娶曹淑人工科给事中讳一士之女工吟咏与公拈题唱酬无虚日有晚晴楼诗稿行世卒于干隆八年八月廿日春秋三十有五再娶曹淑人卽给事季女三淑人皆有礼法鄕䣊称女宗子一人卽大理也女五人壻曰凌松心王时夏张坤孙朱文炯赵炽孙男五人庆循庆尧庆庚庆勲庆均孙女二曾孙女二铭曰公生名门绩学有声诵芬咏烈若士衡兮克敦孝行揅精经旨模楷人伦若公纪兮江湖泊宅文史跌宕手定丛书若鲁望兮内助之懿雝穆有礼比肩唱酬若东美兮公有贤子领大着作并判廷尉若伯玉兮鹤发未皤鸾诰叠封寿考康宁若放翁兮凤皇之桥佳城若防耆旧名德久而不忘季宁有墓近在云间谁其踵之夫子之阡兮赠儒林郞翰林院编修加一级晋赠奉政大夫刑部河南司主事加二级冯君墓志铭古圣之言孝也曰扬名于后世以显父母夫扬名者一已之事而其父母之贤亦因有贤子而益显此孝所以居六行之首也若夫由父而推之以及其祖则礼传所谓大夫以上则如尊祖者而世遂以后有达人知其积善之有自昔东坡爲大父廷评行状称其制行甚高后世信之无异词借非有贤子孙则廷评之行或未必大显于后先圣垂教岂欺我哉刑部河南司主事前翰林院编修钦州冯敏昌今之有道而文者也今春奉父讳奔丧南旋道出吴门素衣冠踵予门告曰吾父之塟学士大兴翁公巳爲之铭唯先大父潜德未曜兹以某列官于朝貤赠五品将勒石墓道以蕲不朽谨譔次行状请吾子一言表之案状君讳经邦字宪万姓冯氏世籍广东廉州府之钦州国初大兵平岭㠐而海氛尚未靖君之曾大父仁溥大父日明避宼转徙父子相失祖妣彭拮据奉姑拾木实自茹而以糗糒进姑乡里称曰孝妇大父负遗骸闲道歴丛山中未至家过一岭假寐道旁梦神告之曰此地可塟遂权厝焉负土成坟人以爲孝感父应祥以勤俭起家爲太学生时州中有所谓大役者凡州官公私支应皆责里长取办大约如宋之衙前当是役无不破家者太学慨然率同志诉诸大吏其弊遂革而家因以落君工于制蓺爲博士弟子与两弟相切磋文日益有名及两亲没后绝意进取或劝之辄泫然曰求禄以养亲也亲殁矣何役役爲乃卜筑于州西九十里天马山之南雅邨颜其室曰半亩居辟成趣轩环植花竹屋后倚山高松数十株深林掩映不见赤日暇则招二三知巳吟咏风月尽醉乃已有陶靖节王无功之风春秋五十有九无疾而逝夫人李氏生子达文由岁贡生候补训导歴署开建临高花县教谕事侧室黄生达忠达元孙十人曾孙十三人刑部在诸孙中最长且贤髫龄时君尢钟爱亲自课读择古人嘉言懿行可师法者俾诵习之以故刑部学有原本年十二而游庠弱冠而名满海内刑部工古文词读其状质直有先民规矩援坡公之例自足以寿世而犹假手于予刑部之谦也抑以予不善谀墓中人言之而人或见信故转有取于老钝之笔邪然则刑部尊祖之意尢可感矣赠奉政大夫黄松石先生墓志铭予少时卽闻钱唐黄松石先生名又见所作篆隶淳厚有古法益欣慕之晚乃得交其子小松郡丞始知渊源所自今夏小松奉梁太宜人之讳扶榇将归里先遣其兄子元鼎踵门来告曰先君及陈太宜人以干隆廿二年塟本县上泥桥之阡某方僮穉志石未备今吾母不幸弃养谨卜日启先兆而合塟焉敢匄文纳诸穿中予受其事状读之喟然曰此孝义独行传人物也按状先生讳树谷松石其字晚岁游孔林得楷木之瘿携归名其斋亦以自号世居杭州之钱唐六世祖汝亨明江西提学参议学者称寓林先生大父佑铨县学生父兆泰赠征仕郞先生性敏慧童时赋绿牡丹诗卽爲士林传诵家贫随北游侍起居惟谨比壮以笔耕自给奔波南北爲甘旨之计父殁于保定旅邸先生自里门衰绖泝江渡河至枣林遇大水泛溢行旅断绝跣足行泥淖中沙石所触血常濡踝至河间觅舟不可得附蟹舟行遭大风几覆溺者再始达保定访瘗棺所在水啮露前和起之已朽乃号泣函骨以归冐雨买三尺竹自扶跣行七昼夜抵德州始得附舟南返绘涉水负骸图以志痛王虚舟吏部题其卷比于古之虞赵焉参议公寓林讲堂久圯卽其地葺爲广仁义学聚书数万卷以资学者先世手泽散落遇片纸只字必质衣购之少耽经史于六书尤有神悟篆隶用笔浑古娄县张文敏公推爲第一手诗文词翰名重公卿有欲以经明行修荐者辞不应其于友谊尤笃以缓急告者倾囊无吝色视其家无担石储也母丧过时犹哭竟以得病春秋五十有一以干隆十六年九月廿七日卒以子贵累赠奉政大夫所着有格物考河防私议百衲琴淸华录楷瘿斋集初娶陈宜人讳苏字若兰国学生某之女幼事母以孝闻合卺之夕双烛忽烬其一心知不祥未及四月而卒年一十有八时康熙五十九年四月二日也继娶梁氏讳瑛字梅君处士师燧之女贤而有文事两世姑能得其欢课诸子万卷楼中一灯荧荧辄至达旦好吟咏而集句诗尢工曾刻入大雅集先生之捐馆也宜人手撰行状数千言委曲眞挚门生故友见者咸阁笔晚岁就养山左官舍年逾八秩神明不衰曩时所诵习者黙记不失一字仁恕好施予冬月常制衣以待冻者恭遇覃恩诰封太宜人尝语郡丞曰吾家自少参公后筮仕者唯汝一人此汝父积善所致愼无忘淸白家风也干隆六十年闰二月五日卒年八十有九长子庭国学生坐累谪塞外卒次经早卒次易今官兖州府运河同知卽小松也次童国学生孙男三人元鼎元长元礼孙女五人铭曰蓼莪之思兮衔恤靡至万里负骸兮濒险而济匪文绣而富兮匪轩冕而荣端孝之谥兮孚于乡评有子亢宗兮唯慈训是谨画荻谆谆兮曰惟崇公之训赠秩五品兮贲重泉牉合良兮吉且安千秋万岁兮比于泷冈之阡何桐荪墓志铭钱唐何元钖梦华与余交十年矣今冬卜塟其尊人明经君于西湖普福岭之阳启元配陆孺人之窆而合祔焉先期至吴踵门属铭其藏梦华笃志古学尢嗜金石刻当援泷冈西山阡表之例自爲之文而偏有取于衰钝之词岂以予性朴直不苟谀人文虽未工词或可信乎按状君讳纪堂字山甫一字桐荪先世自上虞迁于杭曾祖矞云康熙丙辰进士尝作令湖南剏议免四十二州县无名税失大吏意然楚人至今尸祝之秩满行取当授主事卽请告归以着书终其身祖玉梁雍正癸卯进士翰林院编修文章爲一时宗仰世所称樟亭先生也父熊雍正乙卯乡荐知广西之宜山湖南之祁阳二县皆有治声君少而明悟爲大父钟爱长从吴云巖修撰学爲诗文才思淸赡学使长洲彭公启丰取入郡庠援例贡成均应南北乡试屡荐辄不售内行淳挚孝事祖母及二亲礼无违者及父官粤西祖母以道远不欲就养君在家侍奉温凊晨夕甘旨无阙何氏宗枝蕃衍多贫不能塟者计七十余匶君闻而恻然请于父择地序昭穆塟之性忼慨勇于赴人之急而不责其偿其客山左也有马别驾登鳌者假贷数千金卽倾囊予之无几何别驾殁遗孤贫不能自存君卽焚其劵虽以此致困终不悔也君精于医术候三部脉处方剂应手辄愈愈后亦弗求报春秋六十以干隆五十九年六月二十八日卒有诗稿二卷道枢书屋随笔十卷又有续浯溪志四卷则侍亲祁阳所葺也娶陆孺人淑懿有贤德以干隆三十九年五月十八日卒春秋四十陆孺人生四子元铨府学生元钖元鼎皆候选县主簿元昌国学生蚤卒侧室王氏生元鉅元符皆幼孙一人瀛铭曰绶之若若没则已焉抱璞在躬久而道尊南阳伯求庐江子季第五之名何减骠骑渊哉若人诗礼旧门文不偶俗德以润身族属虽分皆吾一脉掩七十棺归于窀穸良友告匮倾赀贷之友死子弱折劵置之李录厚德欧表一行以今况古方策同炳澄湖汪汪宰木苍苍有子而贤积善其昌布衣臧君墓志铭臧氏望出东莞其后迁浙之长兴又自长兴迁江南之武进国朝有讳琳者以名诸生精研经术着书满家学者称玉林先生是爲君之曾大父生子晋晋生若彩若彩子卽君也君讳继宏字世景晚自号厚庵少有至性年十三失母号恸如成人每晨夕伏柩侧屏息谛听曰吾母其复生乎旁人嗤其痴弗爲止旣长以家业日落奔走服贾然造次必依于忠信尝爲某氏持钱同事瞰其家孤寡可欺欲以计吞之君度力不能禁慨然曰受人之託坐视其败而不言是与同恶也卽携幞被辞去中岁节缩衣食稍稍自给营塟考妣及先世五殡同时安窆诚信有加三党之无倚者分所有赡之平生好扶助人事变仓猝倾囊相济不计其人之偿否亦不责异日报也尝访友长沙渡江两舟并行遇暴风一舟先覆同舟者惶怖无人色君慰之曰死生有命虽恐愳无益静以待之可耳其教子极严有过扑责不少恕延端士爲之师课以举子业晚岁谓子镛堂曰文章当从经典来汝等能续我祖玉林公之传吾愿足矣又言吾身后勿作佛事天堂地狱当于生前善恶决之礼懴作乐徒爲比邱辈作快乐场耳嘉庆元年七月九日以疾终于家春秋六十有九娶章氏子镛堂常州府学生次鳣堂礼堂屺堂孙一人始余姚卢学士召弓数与予言镛堂之贤因与定交及君之塟镛堂述事状乞铭故不得辞铭曰玉林遗书伏而未出什袭至君手泽无失君有贤子校而录之士林快覩尊爲经师惟子之贤由君之教不言躬行孝乎惟孝豊西之乡四尺其封善必有后允哉是翁严半庵墓志铭予与归安严文学元照交有年矣予假馆吴门相去仅两日程闻其家多藏书而尊人善教子乘兴欲徃访之辄以事阻不果今冬元照墨缞至予馆舍稽颡而言曰吾父以今年六月十三日弃养行且卜塟思所以不朽吾亲者惟先生之文是赖予辞不获已乃卽其行状稍诠次之按吴兴严氏本贯平江之嘉定明洪武初有达卿者避乱至归安之石冡村始占籍焉有子曰毅毅生敬官监察御史河闲长芦运盐使敬生龄龄生宇宇生茹茹生赠奉直大夫刑部员外郞而泰而泰生县学生正思正思生府学生钦钦无子以弟之子县学生尔琪爲后卽君曾大父也大父躬逢德淸县学廪生父秉谦府学廪贡生候选儒学训导母嵇孺人生子四君最幼弱龄有至性甫九岁闻兄殇号恸不食者三日族党咸异之读书警悟初习制义下笔顷刻千言成童后患痎积久之不愈父母恐其苦思致疾乃纳粟爲国子监生父尝命主出纳管钥数年纎毫无所私父喜别赐之千金及父病瘵经岁君出所赐金买人葠和药以进未尝私一钱也性忼慨喜周人之急虽解衣称贷不少惜爲人排难解纷必尽力有负之者亦弗与校中年以后困于外侮所向恒不如意又艰于得子年四十始得子元照甚慧三四岁卽能作擘窠书君喜甚思所以教子者则曰浮而不实非学也于是聚书数万卷遇宋元椠本不惜重价购之元照旣长延名师督课举业之外兼及羣籍旣入胶庠有名矣则又曰博而不精非学也士以通经爲本穷经必通训诂而文字声音则又训诂之所由出舍古训而以意说经大道之多岐必始此矣元照遵其训于是有娱亲雅言之作每辨论古义必进质于君而后笔之遇有排击先儒过当者则又诫之曰辨而争胜非学也议论深刻非徒招忌亦恐损福不愿汝曹效之也元照以高才生试行省屡踬人或以爲病君则曰穷达自有命耳古人以少年登科爲不幸姑尽其在我可矣噫今世教子弟者汲汲于利禄读世俗浮滥之文数百首便可弋获视通经学古之儒指爲迂濶何怪乎士风之日薄乎予故举君之教子以爲法君讳树萼字茂先一字半庵年六十有七以嘉庆五年六月十三日卒元配许氏次陈氏次亦陈氏次庄氏俱无子簉室范生一子卽元照归安县学生孙男二人培均女二人铭曰悬黎在握世所宝兮不如有子之率教兮袍笏盈床衆所好兮不若铅椠之可乐兮鞠子之劳兮未食子之报兮维令名之劭兮庶以荣厥考兮郭肯构墓志铭三晋以孝友世其家者曰平遥郭氏五世同居门无异财县学生朴村肯构两翁寔董其家政每督学使者至辄旌其门以示劝士大夫无不翕然称之今春肯构翁卽世将卜塟于城东十里之长宁原其从子兴让状其行事乞余铭兴让与余同年进士卽朴村翁之子也读其状质而无溢美故乐得而书君讳大址肯构其字始祖思忠自陜西渭南县徙平遥之王郭村其十世孙曰三耀三耀生县学生绍仪绍仪生三子长尔强是爲朴村之考季尔翰寔生君故君于朴村爲从父昆弟君少朴村一岁总角时食同器卧同榻入塾同砚席旣冠同籍学宫自壮至老晨夕相依其友爱虽同产不是过也君状貌严重鬓长尺余事亲孝交友信视端行直非礼不动家世同爨食指緐多而朴村翁性旷澹事无大小悉委之君每辨色卽起诸子姓上堂问起居惟谨婚嫁丧祭必裁以礼平居服用皆取俭朴惟课子弟读书必延名师一门羣从学业皆有师法平遥三百年来以进士起家者自兴让始君之教也兴让之孙于君巳亲尽君抚视之如巳出有过失辄加箠楚君旣不以属踈引嫌家人亦帖然无少嫌也姑之子某负官钱二百缗吏逮治之急旦夕且瘐死君赍白金诣县庭代输之事得释诸姑之孙以贫告者君出赀数百金俾各作生计折阅殆尽无愠色或讽君不善殖财则曰吾家借先世遗产颇饶足彼虽远戚自吾祖视之皆外孙曾也吾敢私先人所有哉君生于康熙三十二年六月十三日卒于干隆二十九年三月十六日春秋七十有二配高氏子男一人于京国学生女三人适国学生梁瑆介休县学生范韬光国学生张应璠孙男三人丰型豊烈丰孚铭曰子壮出分俗自秦别籍异财始弟昆戚单服尽行路均不念厥初同一身范道根李圣伯五世同居表史册谁其继之平遥郭千秋万载眎贞石孝廉蒋君墓志铭干隆庚子秋余姚邵二云侍读典试粤西得人最盛全州蒋君德载其一也予尝访粤士文行兼偹者于二云二云辄举君名予故耳熟焉而未之相识也今冬君之兄郡司马云亭来告君之讣且状其行乞予铭读之泫然知二云之言不我欺也君讳励容德载其字世居全州万乡龙水村州中言望族者必首蒋氏父振楘直隷庆云县知县有子六人君次在五少静黙寡言笑而善承亲意庆云公尝指以语宗人曰是儿孝我处伯仲闲怡怡愉愉自幼至壮如一日读书潜玩义理遇有疑滞反覆思之恒达旦不寐久之亦謋然以解尤爱宋儒书博观约取务在切近易行爲文直抒所见不喜爲帖括揣摩之陋诸兄强之应试补博士弟子年三十六举于乡公车屡上辄踬吏部注选知县需次南还平生无声色靡曼之好无机械狙诈之习重义轻利笃旧愼交徜徉山水间泊如也与司马幼同学劝善规过相敬如执友司马摄靑浦令时君往视之适岁暮徴漕粟君入廥钩稽簿籍阅视斗斛虽滑吏莫敢上下其手君娶曹氏无子年五十有一以乙卯正月十八日终于里第遗言以司马第三子启锦爲后卽以其年某月日塟二云爲子乙酉典试所得士君出其门与予有通家之谊不敢以不文辞铭曰惟汉举士兴孝察廉家修无玷束帛乃占近代鄕贡登于礼部名曰孝廉实则未副恂恂蒋君佩实衔华内行淳笃洁白无瑕轩冕匪荣名教自乐没而名称岂争旦莫金盆之原佳城郁然过者必式曰惟眞孝廉之阡嵇静园墓志铭君讳文揆字大醇一字静园无钖人文华殿大学士赠少保文敏公之曾孙文渊阁大学士赠太子太师文恭公之孙翰林院侍读晴轩公之嗣子自文恭公以上德具载国史君天资隽爽好豪飮视阿堵物若无所覩随手散去亦不甚惜中岁遵川运例入赀当得府经歴掣籖试用江西尝委署南昌吴城同知饶州景德同知广信弋阳县丞终未得实缺君尝自言吾官当至四品寿至八十卽与君厚者亦谓君之门地才气必能副斯言也乃奔走簿领十余年讫无所遇郁郁不自聊年四十七卒于弋阳官舍娶同邑邹氏子一人国子监生峻女二人长适归安县学生严元照次许字程孙男一人女二人忆予初入词馆文恭公方位少宰以后进礼通谒卽荷奖借以诗古文相期许每有经进文字辄招与讨论可否其后十余年子与晴轩同侍直上书房寅入酉出寒暑无闲课诵之暇相与缕述家事不异昆弟旣而各有视学之命予往岭南晴轩往关西宦迹邈隔音问遂踈予奉讳归里遂不复出晴轩任满还朝未几捐馆伤其无子闻以弟兵部长子爲后亦未得谋面也干隆庚戌子以祝嘏抵都门文恭公时爲首揆亲访予寓邸谈谐如平时以予之钝劣踈嬾尚在元老记忆之中古道良可感已及文恭公薨予适以病躄未与执绋私心恒以爲歉今又闻君之讣孤子峻踵门求铭俛仰交情转瞬四世老成久逝兰蕙俄摧而予亦頽然将老昔人云旣痛逝者行自念也悲夫铭曰相门世嫡而官以八品止膂力方刚而算不盈四纪生未相识殁铭其藏述德感旧以志不忘潜研堂文集卷四十五门人吴嘉泰校字潜研堂文集濳研堂文集卷第四十六潜研堂文集卷四十六嘉定钱大昕墓志铭五国子监学正戴先生墓志铭干隆四十有八年三月十四日国子监学正上元戴先生卒春秋五十有九呜唿先生今之经师也往岁壬午与族人东原同举于乡一时有二戴之目予与东原交最久东原殁后始得交先生而意气相投犹东原也先生之子衍善衍范又尝从予游乞予志墓其何敢辞先生讳祖启字敬咸别字东田后更以未堂自号先世居徽之休宁明万歴中有讳显杰者始自江西徙江宁曾祖进忠赠文林郞祖天章上元县生员赠朝议大夫父濬增广生先生少颕悟世父学士雪村公教以书史记诵之余卽能讲解弱冠以后遂潜心经义有志于儒者体用之学于四子书用功尢深凡精义语类及大全之说皆博观而审择之所作举业文精深博大一以先民爲师吴门杨文叔高邮夏醴谷两先生先后主钟山书院皆叹以爲异才然浮沈诸生中者十有五年举乡荐累试礼部辄不遇而学益高望益重甲午岁陜西巡抚毕公慕其名延爲关中书院院长凡攷课甄别升降之规皆取决于先生日有程月有课视生徒如子弟随材善诱各有进益尝曰我无它爱憎惟眞读书立品者文或未工亦优奖之大要欲合文章学问人品爲一也居数月弟子着录日衆安西迪化诸州来学者趾相接毕公乃奏于朝言戴某学术纯正训迪有方六年后如有成效乞格外推恩酌用得旨报可戊戌试礼部成进士例授中书科舍人仍还关中明年先生在院六载矣毕公援前奏复荐诸朝引见之日特试四书文一篇有旨以国子监学正学录用旣拜命需次归里未到选期奄忽不起呜唿书院始于朱初本乡学也世宗皇帝始颁诏立书院于行省治所合一省之秀者延名师教之拟于古诸侯之国学先生主讲席有年道尊而教行牧伯咸荐天子亲试将以爲太学之师视胡翼之之遇殆过之矣海内方以爲眞先生复出而竟止于此悲夫悲夫平生笃志经籍议论一以宋儒爲宗所着尚书协异尚书涉传春秋四测老子新解各若于卷文集又若干卷性不妄取而常济人之乏尝举大父语以勖子弟云利于人亦利于已者亟爲之利于人不利于巳者勉爲之利于已不利于人者勿爲也娶黄孺人辛酉举人元鑑之女子四人衍善上元学附生衍范国子生衍緖衍士女子三人壻曰丁酉副贡生王芾曰已亥科举人方遵轼曰试用州同阮坦孙男二人孙女二人铭曰俗学之弊急于功利口诵程朱而行与悖卓哉先生文与行兼规矩允蹈泥淖弗溓研思六经旁及子史不苟异同要衷于是牧伯礼请爲诸生师夫子之称徧于关西教成入觐天颜有喜俾官成均分教胄子济济槐市企踵云来胡不旄期梁木遽摧先生逝矣典刑犹在学成一乡名动四海九江信都殁而道尊遗书无恙昌尔子孙优贡生候选儒学训导杨君墓志铭国家立学校崇儒术选京朝官提督学政三年一更代将受代例择通省人士文行兼优者三四人或二三人升之成均以示劝也夫乡试三载一举大省解额或多至百余人然徒录其文未及其行惟学使荐举优行择之精故得之尢难幸而得之又或名与实不相应以予所见名实允副者其惟吾友杨君铁斋乎葢自平湖陆淸献公讲学东南恪守攷亭不爲它说所摇动论者推爲本朝儒宗第一君私淑淸献尊而信之又尝从陆聚缑编修游与上下其议论故博涉羣书得其要领编修之殁君爲文祭之谓朱子后大儒无如南吴北许两公鲁斋墨守寒泉遗论草庐作诸经纂言则别有心得有鲁斋以干城朱子然后异说不得逞有草庐以推广朱子之学然后儒家不局于专门训诂之陋葢以淸献方鲁斋而以草庐拟编修也而君生平学行宗仰所在断可识矣君生而颕敏五岁授以汉魏六朝诗卽能背诵时族兄进士钖恒豪于飮一日宗人小飮指谓君曰弟试诵诗一首吾当飮一杯君卽应声诵数十篇无一字误进士连引釂遂至沈醉举坐惊异及长补金山县生员文日益有名十应乡举同考荐卷者四终不遇学使晋宁李公因培举君优行明年圣驾南巡召试诗赋入二等有内府文绮之赐声名隐然动江左而不得一官命也君之举优行也与吾邑曹中允仁虎同荐李公有春华秋实之目中允旋登进士列侍从君独蹭蹬塲屋以升贡太学当得儒学训导未及官而遽没然公论具在固不以显晦分优绌也君事亲孝居䘮自大小敛至祥禫壹遵家礼仪节尝与友人论䘮礼谓记云居䘮未塟读䘮礼旣塟读祭礼此爲平日未读礼者言也仪礼十七篇素所诵习何待苫凷中始佔毕哉张子言居䘮它书不可观者谓非圣之书也读圣贤书未必越于礼外圣贤之学宁以居䘮而遂忘之其议论通达如此教授生徒各随才器诱掖之所成就者尢衆性躭着述丹黄不去手于四书诗书易小学皆有札记于春秋有四传存疑于三礼有臆说又有观理编律吕指掌图铁斋偶笔诗文杂着合若干卷君初名开基字履德其后更名履基而仍其字铁斋其自号也曾祖国训赠奉政大夫祖黼一名贯甫江西临江府同知父升岁贡生候选儒学教谕先世居平湖后徙娄县之张堰雍正初析娄之南境爲金山县今爲金山人夫人陆氏都察院左佥都御史某之孙平湖县学生某之女早卒君壮失偶终身不更娶子运昌县学生女嫁娄县学生冯孝钖孙男一人女一人君春秋六十有三以干隆四十年闰月十九日终于家以其年某月日塟于某乡某原铭曰凿之深而成渊也绠之修而及泉也玉粲之璱兮上烛天也终韫于椟璞自完也读父之书有子贤也谓客莫嘲后有子云也孝廉胡君墓志铭岭以南才士予所识者三人钦州冯敏昌鱼山顺德张锦芳葯房及胡亦常同谦同谦以诗经举于乡出吾友益都李南磵之门其来京师介南磵书访予与之言诗文源流洞中症结它日读其所作诗超然独脱弃凡近之格旣下第南归与休宁戴东原同舟至富春江乃别舟中尽钞东原所着书携归将刋之东粤抵家后手书报予欲壹其志于经术予益耸然异之无几何葯房以书报同谦死矣且述其事状乞予爲铭巳而南磵书至复以爲言乃摭其畧书之同谦姓胡氏亦常其名赠文林郞翰林院庶吉士景辉之曾孙赠承德郞吏部主事炳之孙丙辰进士翰林院庶吉士吏部騐封司员外郞杰之子性冲淡渊黙与乡人处由由然不见臧否而抗志希古不欲爲一乡一国之士方吏部捐馆时同谦年尙少能自刻厉以殖其学事母何太安人孝有郭外田数十稜最其岁入悉以奉母晨夕甘旨无缺夫妇终岁厌粗粝自若尝购书盈簏索直数镒谋诸妇脱钗质钱偿之不敢私取田之所入其于诗妙悟天成不由师授能于南园诸公外自成一家鱼山尝谓人曰吾粤诗人曲江之后当推海雪继海雪者其豸浦乎豸浦同谦所居因以自号者也同谦生于干隆癸亥某月日以癸未三月廿四日卒年止卅有一其卒也以归舟盛暑中钞书多瓜果解㵣得胃寒疾归而益剧竟至不起死之日有四女而无男后数月妾遗腹举一子名应科又明年五月母何太安人卒应科亦殇呜唿同谦之目其不得瞑矣夫悲夫悲夫铭曰榕之不材其大蔽牛兰之猗猗秋风败之豸浦之原四尺坟兮恒干久弃神明存兮孝廉范君墓志铭予归田后慕四明天台之胜数往来甬上与其乡贤士大夫游所尤心折者孝廉范君莪亭也君性乐夷澹外和内介以图籍爲生活以友朋爲性命予尝偕一二同志访君瓮天居出所藏明贤墨迹品题其高下茗椀炉香相对竟日不知世闲有征逐游戏事君又熟于乡邦文献予纂鄞志数就君咨访倾囷出之无倦色古所谓直谅多闻之友君殆兼有之比年久不相见而尺素岁率一再至今春吾家竹初先生书来达君之讣而孤子懋贤等复状君行实乞予志其铭爰次而叙之四明范氏出宋尚书右仆射忠肃公之裔忠肃子员外郞公麟始家于鄞迄今六百余年代有显人爲鄞甲族君讳永祺字鳯颉别字莪亭康熙甲辰进士湖北通城县知县内阁中书某之曾孙府学廪膳生某之孙国学生某之子幼而敏悟未弱冠补博士弟子屡应省试辄斥而文益有名以食饩久次列岁贡年六十始中式浙江乡试主司以得名宿相庆而君引疾不赴计偕遂以孝廉终君博览强记好收藏明代及国朝名公尺牍自硕辅名儒忠臣孝子文人逸士以及闺阁方外靡不收录攷其时代爵里行谊别爲序录以寓论世尚友之旨其仕宦显达而爲淸议所斥者翰墨虽工弃勿录也工于汉唐篆隶尤精摹印远近得者咸什袭珍之瓮天室成集兰亭字爲七言律二篇东南名士属和者数十家一时传爲佳话其内行修谨言动必依规矩宗族乡䣊推重无间言春秋六十有九以干隆六十年十二月廿日卒娶朱孺人再娶黄孺人皆先卒子四人懋贤懋颕懋楫懋树伯季补县学生余皆太学生女一人壻曰水濬孙十六人曾孙一人铭曰学之博也蔚乎荐绅之型行之敦也叶乎州里之评猗大器之晩成而澹乎其居贞云养弗升水冽弗盈以昌其名张蔚园墓志铭君姓张氏讳大受字若谷一字可之蔚园其自号也先世自无钖迁居常熟曾祖雯昌明中书舍人祖廷华乡饮宾父文扬倜傥好义交游皆贤士大夫陶编修贞一尝爲作家传称九如处士者也君所居卽瞿文㦤公故第始生之夕处士梦文㦤授以笔曰以卑尔子六岁就傅颕悟絶伦十二卽能诗十三丁母陈孺人忧日跪木主前诵金刚经三年无间五经博士言先生德坚教授里中君与陶太常正靖严观察有禧俱称入室弟子益都赵赞善执信来吴中君以诗文请质许爲国士并赋诗书箑赠之十九补太仓州学生明年试高等食饩于庠与沈编修淑约入山读书学成乃出未几丁处士君忧沈亦联登乡㑹榜不果斯约以贡入成均与番禺庄相公有恭同邑孙主事梦逵幞被萧寺以道义相期勉未尝持一刺走贵人门也乡先逹蒋文恪公欲延爲师乘小车往访屏迹不见累试京兆无所遇复归里门从学者日益衆干隆十六年天子首举南巡之典君献颂行在文采博赡以籍贯误注不得预召试之列自是无仕进之志而造诣益醇乡邦有大利病辄倡议究其可否先是大吏建议筑两县沿海石塘君言筑隄捍潮本以卫民今所定塘基乃在滨海三五里以内绵亘百廿余里所占皆膏腴之产徙入庐舍毁人坟墓不知凡几且筑塘之士必取诸近地计塘身及起土之所占田殆将万亩国家会计久定虽滩沙悬课往往以涨补滩未得遽议豁免此所占田旣无涨可补势必加派于通邑百姓未得䕶田之益先有加赋之累矣因贻书蒋文恪公纚纚千余言指陈尢切其见义敢言通晓治体如此惜乎未得尺寸之柄而以明经终老也以干隆三十四年八月十日卒春秋七十有一配黄氏国子监生朝珍女未嫁时刲胸肉愈母疾汪孝廉元亮爲之传子二人曰应麟曰应祥戊子举人孙䕫有学行能世其家君所譔述甚富中年燬于火今遗文四卷夔所捜辑也其塟在锦峯山麓祔处士穴之左铭曰士不荣世宜昌其文文无难易有本则传剽贼偏驳外强中干剪綵之花虽多弗鲜猗欤蔚园本本原原楹书零落拾遗抱残志存开济非苟而言郷人尸祝久而勿谖匪直也文其行允敦我摭其实式表墓门潜研堂文集卷四十六门人吴嘉泰校字潜研堂文集濳研堂文集卷第四十七潜研堂文集卷四十七嘉定钱大昕墓志铭六广东雷州府知府冯公墓志铭呜唿此故中宪大夫广东雷州府知府前整饬洮岷兵备道甘肃按察副使代州冯公之墓始公由戸部郞举堪任道府引见得陜西甘州府知府陛辞请训世宗宪皇帝大赏异之特赐御书及貂皮湖笔紫金锭诸物越四年以公事吏议当降调总督刘文恪公等奏请畱公疏入上曰冯某老成谙练系朕记名干员不特应畱府任卽道员亦可用之卽照所请行刘公奉诏惊叹曰上眞知人今上御极之十六年车驾幸江南公时爲苏州同知执事行在一日宫门出片𥿄书公与掣盐同知李某名传问总督黄文襄公曰两同知居官孰优文襄以公名对因有雷州府之命葢圣人在上酌民言而饬吏治一改唐宋明重内轻外之陋虽万里之远若在堂闼治行善否无异烛照数计而如公者亦可谓能举其职者也公幼能文年十七游京师贯顺天籍爲诸生已而改归本籍中雍正元年恩科乡试明年成进士又二年补戸部江南司主事迁河南司员外郞奉命典陜西已酉科乡试得人称盛其任甘州也西陲方用兵羽书旁午公星夜驰之官经理粮运无乏军器手自料检皆中程式尝被檄摄甘山肃州安西三道所治道里去府回远公来往其间百事皆举一时绾四印未尝稍形竭蹷也干隆三年迁平庆道按察司副使次年调洮岷道洮岷番彝杂居辖土司二十四屯田茶马任剧事繁公以诚信待物在官三载不名一钱及以事罣吏议得旨送部引见将行土官屯军追送多泣下者以父忧归里复丁太夫人䘮塟祭如礼服阕吏部引见即命往河南补陈州府知府陈地洼下多水患公甫至值淫雨卽周歴属城相视隄防至西华之靑龙隄水大至隄且溃衆汹惧劝公避之公曰官去民将安恃下令敢有走避者罪之亲率人夫守䕶隄頼以完府城故有絃歌书院七邑生徒肄业其中公爲延名师课之暇日则亲往校其文艺之优劣而奖厉之诸生之秀俊者咸闻风而至由是文风甲于中州以失察属吏被劾左迁江南苏州府督粮同知吴中估客所集督粮主徴比逋欠前政或持两端爲利案日以积公至敕吏胥取累年故案立爲决之无敢干以私者其治雷州也海滨蛮獠多不帅教公能以诚信化之遂溪民韦甲爲仇家所诬以姦杀事巡道某力主之狱已具公审得其情恻然日典郡之谓何杀无辜以媚上司吾不爲也卒改其谳大计举卓异第一未及入觐以疾卒于官舍春秋六十有四时干隆二十年六月十九日也启其槖无百金装巡抚以下咸叹息厚赙之公仕宦三十余年宅心忠厚未尝有疾言遽色尝题座右曰居官求有功无过无过便是有功始在郞署有能声及出典郡以治行受知两朝官虽不过四品然当世数良吏者必屈指及公昔人着官箴言私罪不可有公罪不可无公前后屡絓吏议起而复踬然未尝有一私过也此可以爲贤矣其居家孝友抚孤姪若已出叔弟某尝知金坛县罢官客死江南公哭之恸遂得左臂偏枯之疾卒以是至不起公讳祖悦字钟冀别字敏斋先世有讳盛者自山东寿光县迁于代隷振武卫军籍皇朝雍正中省诸卫改隷州县今爲代州人曾祖如京广东左布政使祖云骕康熙丙辰进士翰林院编修礼科给事中父康熙辛卯举人刑部四川司主事公始娶继娶皆李氏女兄弟也三娶亦李氏皆诰赠恭人四娶张氏生子三曰鄄乙酉选拔贡生曰郏廪膳生曰邵国子监生五娶戈氏诰封恭人生女子二偦夏邑县举人武潢国子监生徐天骏初公在甘州恭遇恩诏时张夫人主中馈例得封愿让封前妻曰前人皆与君其贫贱且无子可无以少慰地下乎由是三前妻得并赠亲䣊皆贤张夫人云孤鄄等卜某年月日塟公于某乡某原先期来请铭铭曰稽古治行大小冯君代郡之冯岂其苗裔耶自左布政而下多以方面绩闻堂堂雷州名达至尊当世以爲殊遇何治之循而数之屯井旣安以利嗣人千秋兮万岁知有贤二千石之坟山西分守冀宁道沈公墓志铭观察沈公肧胎名族通晓时务起家州县累擢监司与上官意不合拂衣而归优游乡里者十有五载贵而不骄乡邦以爲矜式予比年假馆吴门暇辄访公谈谐竟日公长于予七岁而步履矍铄胜予数倍常叹羡日爲地行仙今春示微疾捐馆洒肰若无累者公之子培尝从予游因请予志其墓予不得辞沈望出吴兴而吴中之沈尢蕃衍多达人公之先世明兵部郞中某以名德祀乡贤再传至皇朝翰林侍读学士朝初公卽学士曾孙岁贡生曾虹之孙湖南零陵县知县华之子讳之燮字汝枚荫园其号少随父任温凊之暇兼习吏事干隆二十八年授河南获嘉县知县三十年调祥符县三十五年迁许州知州四十年大计以卓异荐四十一年引见记名卽擢山西宁武府知府四十五年调平阳府四十六年题陞分巡冀宁道以四十八年引疾归里其卒以嘉庆三年三月三日春秋七十有八卽以其年七月十五日塟元配眇淑人继配任淑人子五人堉坊坛培均孙十人秉铨秉铎秉钲秉钤秉鑑秉镠秉镒秉铙秉锟秉锷曾孙一人公筮仕之始廉干识大体尤习于刑名其在祥符以听狱爲何恭惠公煟所知恭惠任臬使日它郡有疑谳多委公㑹鞫公亦爲尽力所平反甚衆其尢着者光州俞牛儿新野李二事牛儿故无赖一夕村民阮志被窃控官言牛儿等夜行窃縳事主轮姦其妇州获犯旣招伏矣公以昏夜行窃何由图姦志被缚旣唿牛儿姓名当杀以灭口何又从容成姦再三诘之志词穷始言牛儿实窃非姦乃邻人怂惥欲重其罪以除害耳牛儿等遂得不死李者李闫氏之姪闫氏无子养爲嗣爲娶陈惟善女隐宫者也陈氏不安其室逃归者数矣一日惟善送女至壻家还至中途女复趋至惟善愤怒缢杀其女并自缢焉县役酆纯士者索贿于李弗得乃言闫氏与通令其兄闫国祥杀之县令入其言掠治当抵极刑狱已成矣公覆验得其情白上司请释三人而戌纯士县令亦得罪乃有左袒新野令者谓公枉断故出入人罪蜚语播京师部臣卽以入吿诏提人犯令军机大臣与刑部㑹审公以原问官亦赴质询及会谳日大臣颇有爲新野令地者诘公词色甚厉公极言冤状申辨再三诸郞官騐受刑伤痕经年不灭皆曰殆天意也遂以实奏请如原断而公治狱明恕闻于海内矣公在许日临颍有杀人狱已审正兇拟抵矣大吏欲翻其案讯囚以好语诱之囚曰我实杀人不敢诬好人乃止在山西再署按察使事秋谳多从轻比尝曰罪疑惟轻古之训也我敢不勉乎公达于从政虽遇盘错恢乎有余在豫日久最爲上官倚重亦未尝曲意求合其观察冀宁入觐日或劝以谒要人谢曰吾外吏秩卑敢游卿相之门乎公五世祖兵部公久祀郡学乡贤阅百数十年而公之考继之公乃剏建祖孙乡贤祠以志一门盛事又特爲学士建祠捐田八十亩以供烝尝易箦前七日犹亲往宗祠致祭拜跪如礼其治家敦族周䘏故旧多可称者铭曰吴兴之望昌于吴世德趾美庆有余懿哉观察名实孚亲民司牧衆所愉雪寃肺石囘瘠枯如唐徐杜汉张于朱轓拥节腰银鱼年未七十赋遂初元丰十老入画图郁郁佳城白日徂纪德示后久勿渝大理府知府张公墓志铭干隆五十有一年九月八日故大理府知府张公晴沙卒于里第春秋八十有一先是娄东有七老人㑹皆缙绅归田德望可矜式者当时比诸睢阳洛下之盛及予来主讲席则诸老巳凋落惟庐州守王公容斋与公岿然无恙每风日晴朗辄从二老游公睂目秀伟衣冠肃整望而知爲有道之士尢熟于乡邦文献口讲指画无异目睹虽年臻耄耋未尝有谬误语予益敬而亲之乃未及二年而容斋先殁公亦继逝老成沦䘮予益伥伥无所之矣悲夫越三年孤子楟等卜以某月日塟公于某乡之原先期乞予文刻之穿中公良吏于法宜铭且与予雅故其何敢辞按状公讳瞻洛字文江号晴沙世爲太仓州人明南京工部尙书辅之之六世孙尚书生候选训导洪洪生庆都县丞凝道凝道生仪征教谕元荐元荐生州学生埁埁生议叙州判举孝廉方正闰则公之考也公始孩而失母事父及继母能得其欢心未弱冠能文以国学生应南北试数荐不售乃援例入选得湖北安陆府通判分驻沔阳之新堤其地四面环水豪民编木截流而渔水葢激怒舟楫多致覆溺公亲往撤之行旅称便尝奉檄勘潜江水灾所至饥民载道郡守欲匿不以闻公曰是可忍安用民牧乎卽驰诣大府言状得入告振䘏丁母忧服除补河南彰德府通判彰德粮甲于中州官吏不能检束旂丁因以需索公至则预告有漕州县严饬家人胥吏丝毫毋扰由是旂丁无生事者在任十年署府事者四摄州县者三尝奉檄至阳武督赈而饥民千数蠭聚县治县令仓卒无措公轻骑往唿其耆老使前暁以利害因出散赈目示之咸唯唯而去赈事甫毕而河工征稭料之檄又至县令益窘夜谒公曰县境被水安所得此公曰此易与耳顷在赈所见大戸储料颇多若酬其直而善谕之虽百万可立致也卽出示所属果如期而办其署汲县也适河东商人乏盐假长芦盐行销各官皆有餽遗公独固却之旣而欧阳观察永祺举其事监司以下得罪者八人唯公一无所染其署归德也部檄採买黑豆三十万石公以积歉之后派买独多力请于上官得减五万民皆德之迁云南大理府知府过阙请训奏对称旨到官律已以廉驭下以法辑睦文武抚绥土司甚得吏人之和府仓贮兵粮二万余䂖每岁诸县粮戸自运交纳公念其远来随到卽收且令人自执槩各携余粮以归佥谓向来所未有也他如修学宫兴书院革铸钱搀砂之弊严洱海巨纲之禁皆足爲后来法爲忌者所中被劾落职归装唯携点苍石二枚而已所居爲桑民怿先生故宅水石竹木颇深秀春秋佳日与宾明羣从觞咏其闲萧然有世外之想两遇万寿庆典得复元官而公以年老不能复出矣元配陈恭人于予爲中表姊先卒子楟干隆庚子举人咏棻太学生皆侧室张孺人出女三人长适钱荃次适俞佩声次适蒋载孙宝熊吉燕仁煦俱幼铭曰吏二千石令长之率兮苟民誉之毋失虽去其官奚恤兮言归家园乐耆年兮曲江风度俨神仙兮天与善人有子而贤兮我铭其室曰是惟良吏之阡兮凌竹轩墓志铭君姓凌氏讳存淳字鲲游竹轩其别字居松江之上海县大父直斋父苍山俱尚义有隐德以君贵赠朝议大夫母黄生母何皆封太恭人君少而沈静嗜学补县学生肄业成均文誉籍甚族父兵部侍郞榆山公深器重之年三十三筮仕得府同知掣籖赴广东试用屡署要职题补雷州府同知以廉明善决狱爲督抚所知在粤先后十有三年署县事者四署州事者一署府事者五署同知者三通判者二而于雷州本任莅事才数月葢多试之緐剧不欲久置散地也初署永安阅旧牍甲诉乙頼婚之言吾女许字甲次子而甲欲妻其长子故不愿及庭鞫召二子至长丑而次美阅女年帖又与长者相若以诘乙则言儿女昏嫁年岁不必同且长幼亦不相悬媒氏又助乙证成之因谕曰汝两家各执一辞婚姻天定吾爲女决之于天书两名置盘中令乙探之探得者卽女壻乙对天䖍祷取一𥿄启视之甲长子也遂伏罪叹曰天果不可强也署番禺时有冯甲兄弟僦张丙屋奉母同居一日以小故相詈冯不能胜则讼言张殴其母君往验无伤遣出越数日忽言伤重殒命验之仍无伤痕而得服毒死状佥谓冯鸩母以陷张矣君意小嫌不至此问冯家尚有何人云弟有二子皆童丱召至内署缓词问之则云大母素苦腹痛近得一方酒沖鹑鸽粪可疗飮之经宿死君因悟曰此鸽食断肠艹粪中有毒其母适中之耳遂破械出之有巡抚吏讼佃戸欠租讯之无实乃吏利其产欲占之君勃然曰此风不可长卽重笞之而告于巡抚岳公濬岳公曰凌君洵健吏立命革役荷校以狥省城肃然其署潮阳也有甲窃乙渔䋄事露反言乙窃其䋄已追获之前令未之决以䋄存官库君召两造问䋄有识乎乙言损左一角甲不能对出䋄验之果如乙言乃抶甲而还乙其剖断明敏多此类君旣以才能累摄大郡会琼州守缺总督苏公将特疏举荐先檄任事君念太恭人年已八旬亟缴檄请终养上官交畱之辞益力遂归杜门不出者二十年事黄何两太恭人生养丧塟必诚必信祥禫甫毕有司檄令赴补遂以足疾辞下帷却埽不与外事尝举先儒言居官不受一人属居家不以一事属人书于斋壁论者以爲不媿斯言性好施予厚于桑梓而薄于游客衣冠动作必依乎礼法有婣家子着新履颇诡异君见之曰此优伶所尚非良家子弟可用亟令易去好吟咏兼善擘窠大字题榜尤工生于康熙五十二年九月丙辰殁于干隆四十五年九月某日春秋六十有八娶俞宜人孝谨勤俭白首相敬无间言子镜心松江府学增广生松心上海县学生复心国子监生女一适国子监生黄珏孙男九人女七人镜心等将以壬寅岁正月某日卜塟新阡先期属予铭之其词曰学优而仕政平讼理爱人约巳廉可师兮将莅琼海陈情引退养志匪懈孝无违兮老氏知足孟氏寡欲葛氏抱朴兼有之兮申江涟涟郁郁新阡先生藏焉名永垂兮潜研堂文集卷四十七门人吴嘉泰校字潜研堂文集濳研堂文集卷第四十八潜研堂文集卷四十八嘉定钱大昕墓志铭七钝闲诗老张先生墓志铭吾邑诗老钝闲张先生春秋八十有二以干隆三十八年十一月廿一日卒又十年子承钧曁诸孙等卜吉仲冬廿一日塟复礼乡火字圩之原以元配钱孺人祔孺人大昕族姑也总角授书卽侧闻先生緖论丁亥冬乞假里居往来尤宻尝从容言仆老矣身后之文愿以属吾子及大昕再入都门奉讳南回则先生谢世再易寒暑矣兹先生之文孙琏述事状乞铭其藏息壤之盟其敢寒诸先生讳钖爵字担伯号中巖先世自常熟至崑山三传至讳元恩者始占籍嘉定生允陈允陈生县学生钦明钦明生候选州同龙光卽先生之本生考也先生生未周晬奉祖母命爲仲父观光后始就傅记诵兼数人外祖颜君茂名抚其顶曰此吾家阳元也弱冠与宗人南华宫詹同夫孝廉及朱葯庭征士相酬唱抗志希古不爲俗学间就正于族父朴村征士所得益博而醇补吴江县生员又援例肄业成均累应南北乡试终不见售而所作益奇中年以后绝意仕进长洲沈文悫公见其诗叹赏不置欲以代兴属之先生曰吾诗但适吾性耳标榜非吾事也年六十有脚气之疾杜门不出每日焚香诵太上感应篇与觉宗上人讲论释典得遗世观我之旨年踰七十视听不衰取平生所作诗手自删定爲吾友于斋诗钞廿卷论说序记杂文又得八十余篇皆有益于世道者其居家恭俭与人交有终始训诲子弟必依于忠厚视世俗荣利泊然无所歆羡晩年自号钝闲诗老葢以辛敬之程孟阳自况云钱孺人国学生衍之女勤俭自持白首相庄无交謪声年七十有九而卒子五人承钧承恂葵承诗承礼承恂葵承诗皆邑庠生葵爲弟西崝后女三人婿国学生朱绍緖附贡生金日藻国学生钱肇焘孙十三人曾孙五人孙琏曾孙彦曾皆邑庠生铭曰诗老之称肇自溪南松圆继之得公而参辛固奇士所患朴直程亦逸才所乏风力猗欤先生有实有华根柢槃固亦正而葩一命非荣千秋斯寿封侯万戸不如千首诗家长城超程轶辛碌碌余子曾何足论井椁旣营玉灵告吉陵谷可移诗名不灭舅氏沈君墓志铭舅氏沈君臣表之卒也大昕爲位哭于京邸旣而吾母以书至命大昕汝宜爲铭于是大昕泫然流涕谨叙其事曰君讳诠臣表其字居靑浦之黄渡曾祖某祖某父时俊母黄氏妻曹氏先卒女一人嫁毛某春秋七十以干隆三十一年八月二十二日卒合塟邓家浜之原从先兆也君治家俭交友信口无戏言乡党皆严惮之少与陈山人雪笠善雪笠工缪篆镌竹器爲人物山水入能品故君于二事皆能之又善鼔琴得前軰指法久之家日窘乃屏诸嗜好服贾三十余年衣食粗能自给矣旣老喟然叹曰吾久失偶又无子踪迹如苦行僧尚安以家爲哉先人同气惟妹一人吾当依吾妹耳自是弃家而主于我终日焚香抚琴而已君之从弟虞明居重固里君尝往视之抚其子某曰他日当爲我后今年七月忽买舟往重固问之曰吾旦暮且死兄妹亲也生当相依死则当归于沈氏吾母泣君亦泣畱之不可在重固未一月竟卒若前知者呜唿哀哉君长于吾母三岁吾母之来归也去家三十里而近外祖父母存日吾母岁一归宁或间岁一归及丧外祖母吾母归宁益稀自外祖父弃世后吾母不复归矣君以治生故亦不能数至吾家岁中率一两至甚则经岁绝不至故吾母与君相见常难也比四五岁始得聚首如少时君又弃吾母而去此吾母之所以悲而思思而欲假文以传之也呜唿悕矣铭曰呜唿是惟我舅氏之宅封四尺穿中石永不泐徐良辅墓志铭钱门塘之名见于宋郏亶水利书其水久湮废而市犹以塘名南傍郭石塘东界顾浦临水而居者裁百余家与予所居望仙桥相去仅三里许在县之最西俗朴而俭无声色侈靡之习与予乡畧相似徐翁良辅居其地三世倜傥而尚义年八十余筋力强壮不减四五十者干隆三十五年某月日以疾终孤子文笵寓书京师乞予铭其墓翁与家大人交最厚家大人诫予兄弟数言徐翁虽不读书而行事闇与古人合可以媿当世之号爲文人而薄于内行者于其殁也义当爲铭初翁之叔父介繁以任侠凌乡曲好蒲博习拳勇不治家人业翁少从诸父游而耻以侠名家故贫力耕作营什一之利遂以饶足然内行修谨友爱诸弟抚弟之子如子立宗祠于所居之西春秋率子弟行礼无敢跛倚儳言者平居食无兼味不衣缯帛然亲故以急难吿应之无难色里中桥道多不治爲行者病翁常出钱爲之倡木者石之迮者广之圯者新之无者有之大小凡数十所乡人称爲造桥徐翁云翁讳某良辅其字塟以某年月日子文笵国子监生笃志经史尤精于舆地之学孙人东南之俗称乡之大者曰鎭其次曰市小者曰村曰行钱门塘南宋尝置税务于此故爲大鎭自明以来人戸衰少特乡村之小者尔经曰十室之邑必有忠信然乡曲媺行鲜能播于通都大邑往往湮没不彰甚可叹也自钱门塘置鎭至今无一人列名志乘独明时有洪君学者归熙甫尝爲撰菊窗记故洪君之名得附其集以传葢文之足重如此今徐翁之行视洪君殆过之当得熙甫其人者而文之而文笵乃求之予予则岂其人哉铭曰父之执我所敬于人有济世无竞善积于身后当兴视我铭词左劵征西沚先生墓志铭西沚先生以笃学鸿文登巍科入词馆不数岁而参纶阁班九卿贵且显矣甫逾强仕奉讳星奔服阕遂不复出里居三十余年日以经史诗古文自娱撰述等身弟子着录数百人尝取杜少陵诗句以西庄自号学者称西庄先生西庄之名满海内顷岁忽更号西沚予愕焉讽使易之不肎私谓儿辈曰沚者止也汝舅其不久乎西沚于经义专宗郑氏兹以嘉庆二年十二月二日捐馆岁行在已龙蛇之戹与康成先后一揆斯亦异矣予与西沚总角交予妻又其女弟幼同学长同官及归田衡字相望奇文疑义质难无虚日予驽缓西沚数镞厉之始克树立平生道义之交无逾西沚常以异姓轼辙相况匪由亲串暱就辄相标榜也今窀穸有期而予视息犹在人世志石之铭奚敢辞西沚姓王氏讳鸣盛字凤喈一字礼堂外舅虚亭先生长子爲世父升孟公后幼随王父卓人公丹徒学署奇慧四五岁日识数百字县令冯公咏以神童目之稍长习四书义才气浩瀚已有名家风度年十七补嘉定县学生学使岁科试屡占第一乡试中副榜才名籍甚巡抚陈文肃公大受取入紫阳书院肄业东南才俊咸出其下在吴门与王琴德吴企晋赵损之曹来殷诸君唱和沈尚书归愚以爲不下嘉靖七子又与惠征君松厓讲经义知诂训必以汉儒爲宗服膺尚书探索久之乃信东晋之古文固伪而马郑所注实孔壁之古文也东晋所献之大誓固伪而唐儒所斥爲伪太誓者实非伪也古文之眞伪辨而尚书二十九篇粲然具在知所从事矣干隆十二年中江南乡试十九年㑹试中式殿试一甲第二人及第授翰林院编修蒋文恪公溥爲院长重其学延爲上客二十三年天子亲试翰詹诸臣特擢一等一名超迁侍讲学士充日讲起居注官其冬扈从盘山明年充福建正考官未藏事卽有内阁学士兼礼部侍郞之命还都召对天语甚温未几御史论其驰驿不谨部议降二级明年授光禄寺卿扈从木兰秋狝二十七年以平定回部覃恩诰封三代赐貂皮大縀等物二十八年丁朱太淑人忧去职回里旣除䘮以虚亭先生年高遂不赴补其后入都祝万寿者一迎驾行在者再皆有文绮之赐恩遇不异供职时而西沚自以多病无宦情矣性俭素无玩好之储无声色之奉宴坐一室左右图书吚唔如寒士卜居苏州阊门外不与当事通谒亦不与朝贵通音问唯好汲引后进一篇一句之工奖赏不去口或评选其佳者刋而行之尝言汉人说经必守家法亦云师法自唐贞观撰诸经义疏而家法亾宋元丰以新经义取士而汉学殆绝今好古之儒皆知崇注疏矣然注疏惟诗三礼及公羊传犹是汉人家法它经注则出于魏晋人未爲醇备故所撰尚书后案专宗郑康成郑注亾逸者采马王补之孔传虽伪其训诂犹有传授非尽乡壁虚造闲亦取焉经营二十余年自谓存古之功与惠氏周易述相埓又撰十七史商榷百卷主于校勘本文补正譌脱审事迹之虚实辨纪传之异同于舆地职官典章名物每致详焉独不喜褒贬人物以爲空言无益实用也蚤岁论诗溯原汉魏六朝宗仰盛唐中年稍变化出入香山东坡晩年独爱李义山谓少陵以后一人前后吟咏甚富手自删定爲二十四卷王琴德谓其以才辅学以韵达情粹然正始之音非虚憍恃气者所及古文纡徐醇厚用欧曾之法阐许郑之学一时推爲巨手又撰蛾术编百卷其目有十日说录说字说地说制说人说物说集说刻说通说系葢仿王深宁顾亭林之意而援引尤博赡焉自束发至垂白未尝一日辍书年六十八两目忽瞽阅两岁得吴兴医鍼之而愈着书如常时春秋七十有六夫人宝山李氏子三人嗣构候选州同嗣获嗣畴皆学生女六人婿姚篪严曜霄黄恩长顾亦寀宋豫芳吴振锜孙男女若干人铭曰古三不朽立言其一言非一端所重经术汉儒治经各有师承后儒凿空师心自矜堂堂光禄朴学是好祖述后郑升堂覩奥学优而仕实大声宏鸷鸟累百鸑鷟先鸣立朝九考晋秩二品优游林泉着作自任经明史通诗癖文雄一编才出𥿄贵吴中弇山元美畏垒熙甫兼而有之华实相辅枌榆共社科第同年肩随兄事申以婚婣有过必规有疑互质相思披衣老而愈宻壑舟云逝大名长畱斯文光燄芘䕶松楸鹤谿子墓志铭鹤谿子姓王氏名鸣韶字鹗起有薄田在太仓之鹤沥因自号鹤谿子外舅虚亭先生之次子而西庄光禄之弟也其先世事迹已具外舅墓志中鹤谿子少于予四岁初相识时年裁舞勺眉目如画举止有名家风度濡染家学高自期许稍长涉猎羣书慕洪景卢王伯厚陶九成王贻上之风好评论古文人物侃侃伉伉不肎随声附和予尝谓西庄曰君家又得僧弥矣及予作就壻晨夕与偕岁时中外姻娅聚㑹谐谑予或少屈鹤谿子必助予搘拄之以是知其遇予特厚也予与西庄先后入都鹤谿子侍二亲在家甚谨而学日益进学使戸部侍郞梦麟公赏其文以廷谔名补新阳学生员后乃改今名性落拓澹于荣利而好爲诗古文兼工书画外舅论诗宗眉山劒南眞书似裴柳行书似李北海鹤谿子尽得其传又与邑高士周晋瞻牧山谈画理遂精其艺与陆孝廉卽仙称二妙云西庄自列卿家居以诗文提唱后进评选江左十二家诗鹤谿子居其一论者不以爲私岁乙未予督学广东招鹤谿子至署酬唱往复无间昏旦遇巖洞奇秀辄邀同游鹤谿子尝得钱叔宝纪行图残本乃弇山园故物欲仿其意自吾邑至粤所过湖山鎭市各纪以图规画甫有緖㑹子闻先府君之讣匆遽归里此事遂辍生平喜钞书所收多善本每有新得恒就予评泊尤喜元明人书画眞㷳入手立辨家贫不能多蓄有心赏者解衣付质库易之弗惜也于邑中文献畱心捜访寺观桥梁残碑只字躬自摹搨攷证异同以补志乘之阙谈先达遗事世系派别里居迁徙立身贤否歴歴如在目前自鹤谿子殁而后生数掌故者无从质所疑矣生于雍正十年某月日殁于干隆五十三年某月日春秋五十有七娶庄氏子嗣学嘉定县学生嗣祥孙男女若干人铭曰文毅之裔簪绂绵联元阳学仙孟夙逃禅有文而隐鹤谿继焉跌宕琴剑挥洒云烟诗书满腹蓑笠一轩第五之名自足千年少託葭莩晩亲笑言人琴永诀风流未湮瞿封翁墓志铭吾鄕有厚德笃行君子曰瞿封翁学南以干隆五十一年九月乙未卒其明年四月壬子子兆骙等卜葬于长洲县八都四图西北鄕劒号字之原以夫人陈氏祔先期乞予文志其穿中之石予病后久不爲人作铭状顾念总角时卽与翁相识归田后投契益密翁之次子塘又与予亲家乃不辞而序之谨案瞿氏见于王僧孺百家谱盖望出苍梧元明以来散处常熟华亭上海称诗礼旧族元末少中大夫号琴轩者居上海之下沙明初以巨室被籍有乳妪抱四岁儿怀枣实升许逃之嘉定之高桥鎭阅数传而子姓䋣衍田连数十顷僮手指千出入乘骑里中莫敢抗曾祖颖隆好行善作黄浦义渡以济行旅至今赖之赠修职郞祖有恆始迁居嘉定城以明经起家由贵池县训导迁和州学正父大定赠朝议大夫母汪恭人翁九岁而孤哀毁已如成人后以家计中落治生爲急吾鄕地产木緜衣被四方乃于吴门经理贸迁试计然之术积其奇羡遂至饶裕翁性耿介动必以义不茍然诺虑事精审纤悉毕周治家接物皆中法度先世墓田爲族人私鬻出赀赎而归之手定宗谱条列井井故居在儒学之南岁久敝漏翁旣葺而新之后虽徙家吴阊犹以学南自号示不忘本也少从侍御时西巖先生受业故熟于邑中旧事谭论鄕先辈嘉言善行斖斖不倦其训子孙严而有法读书力学务求远大勿狃于词章浮靡之习子塘孙中泌皆以文学驰名三吴翁之敎也晩岁多储方药服食惟谨尝举古人善言不离口善药不离手之语爲予诵之翁长予者一纪而精神完固乃过予予往来白下数主翁家促厀剧谭不限晨夕洎翁没而邑中耆旧凋零欲尽益伥伥无所之矣翁讳连璧字璞存生于康熙丙申岁春秋七十有一敕授儒林郞候选州同知晋封朝议大夫候选知府夫人陈氏少于翁一岁其卒也先于翁百有三十日贤明识大体白首相庄无闲言初封安人晋封恭人子三长兆骙国学生候选知府次塘廪贡生砀山县敎谕次兆麟国学生议叙府同知女三人壻曰朱涟黄黼猷钱乔云孙男九人中泌廪饍生中浩国学生中溶中渊中瀚中治中泰中沛中泳皆习儒中溶予壻也曾孙男二人女一人铭曰鹤沙之苗衍于江东孝友世泽耕读家风翁之大父移邑南郭学优而仕儒林矩矱矫矫惟翁蚤岁偏孤始困终亨以昌其家硏子心计任公家约道充身安有余绰绰无怃无傲曰俭曰慈恭而近礼约而好施厥有义方着爲庭诰贤哉三男令德克劭纶音载钖式贲里闾郊原散步飘然白须言爲士坊行爲众望翁之襟期云舒月朗前瞻射渎后枕虎邱郁郁佳城平生所游井椁旣成卜日云吉我铭斯藏俾后有述陆淞园墓志铭陆子嵩庚卜以乙卯岁十月二十五日合葬其考淞园公妣钱宐人于本邑崧塘之原先期踵予门流涕述母氏遗命曰当代能文而不苟䛕者莫如吾詹事弟它日吾夫妇志铭盍往求焉予亦泫然泣下乃爲之序曰吴中旧族莫盛于陆氏汉吴及晋名德相承唐宋而降别爲四十九枝其居靑浦陆家圩者自一耕公始三传至君滋公始迁黄渡卽淞园曾大父也大父学圃公附监生考授州同父容亭公国学生竝以学行着于鄕闾淞园讳名时字景雍幼而开敏十岁能文先达多以远大期之弱冠游齐鲁梁豫诸公贵人邀入幕府折节订忘年交淞园不㞕也干隆丙辰以国学生入南闱本房奇其文荐之以额满未售明年入都肄业成均孙文定公爲祭酒㴱加器重会天子举临雍之典淞园随班听讲得赐白金克食及经书一部盖异数也其夏吏部试授职州吏目其秋应京兆鄕试二塲甫毕得家书知父病不俟终塲星夜归里到家躬奉汤药父病小愈又逾年而父殁旣服阕亲友劝以出仕谢曰小人有母不忍远离捧檄非吾事也嗣是养志不出者几二十年营治窀穸必诚必信生平笃于行谊见善必爲岁饥捐赈岁疫施医茍利鄕井弗顾其私敎子敦品读书勿狃章句之陋以故两子服官内外咸能有闻于时春秋六十有九以干隆四十一年正月十九日卒议叙布政司理问敕授儒林郞诰赠奉直大夫配钱宐人岁贡生衍之孙女苏州府学生如升之女性淑愼善相夫子事尊章能得其欢心识量明达不轻喜怒一日火焚其舍器物都尽淞园颇以爲忧宐人解之曰惟勤与俭可以集事是在吾两人勉之而已不数年而堂构皆还旧观晩岁精力益健每挑镫夜坐儿孙绕䣛必吿以敦尙忠厚毋失先世勤俭之风毋蹈华靡谿刻之习春秋七十有七以干隆五十三年五月二十四日卒敕封安人诰封太宐人子二长祖庚福建延平府南平县知县先卒次嵩庚光禄寺典簿兼珍馐署署正女四皆适仕族孙男四廷桂国学生廷槐曰寿邑庠生宐人于予爲族姊故于两家行实知之爲详系以铭曰印累绶若不如循陔之乐也款段下泽鄕里视之爲矩矱也室有莱妇白首与偕也有子登朝义方之诒也淞江之湄土厚且沃也宰木葱茏如斧如夏屋也潘杨之好感旧而神伤也勒铭穿中久弗忘也敬亭弟墓志铭敬亭讳肇熹字希文晩自号敬亭少予一岁同出六世祖北郊府君高祖瑜字纯夫国初以服贾致富行善于鄕名载闻在上县志潜德传曾祖嶙字介邱岁贡生巢县训导有文名筑东冈艹堂于南横沥之东与唐东江辈爲诗社祖衍字子振国学生有两子长如升字天培吴江县学生配旌表节孝范孺人敬亭之嗣父母也次楷字元礼国学生配姚孺人敬亭本生父母也嗣父蚤世事嗣母及本生二亲匑匑愉愉无子弟之过年十一二时元礼公延吾父爲之师予亦随往晨夕聚首不异同胞敬亭性严冷不好与人狎爲文刻苦以先民爲程弱冠后补博士弟子鄕先进殷君聘尹有外冈志敬亭罗遗事续成四卷简当有法少多病因博观灵素难经甲乙诸书幷宋元以来诸家书尽得其旨能决死生于数年前不爽豪发然未尝受人一钱之餽刘河人患尫羸数年徧体生五色晕众医莫能识敬亭诊其脉知有积食询其所嗜云素嗜牛肉敬亭曰此种牛毒也以药下之大便成块者数十晕去而病亦除岁甲辰予忽患痿脾腰以下麻木不仁亟延敬亭诊之曰此脾阴下陷当用东垣补中益气汤如其言服之数剂渐瘥半月后已能行矣平生爲人治疗此类甚多或劝爲医案记之则笑曰是偶中耳岂足以传后世故予所记止此配兪孺人国学生九芝之女前卒子三人瑞恆瑞墀瑞孙某某敬亭素重予文予文虽不工犹足以传敬亭今衰病垂尽而其事不见于集中恐无以相见地下篝镫力疾口授腹藳令东塾甄录寄其子俾刻诸封中之石铭曰学不求达儒不爲迂一蓺之工比踪淳于子起予病予铭子阡非阿所好其美足传潜硏堂文集卷四十八门人吴嘉泰校字潜研堂文集濳研堂文集卷第四十九潜研堂文集卷四十九嘉定钱大昕墓志铭八封一品夫人熊太夫人墓志铭经筵讲官太子少傅工部尙书新建裘文达公旣葬之二十八年元配熊太夫人终于里第第三子行简方开藩江左闻讣戴星就道鸡斯号恸旬有九日而至苫次祭奠哭踊皆如礼将以某年月日奉太夫人灵輀启文遘公之兆而合袝焉先期贻书属大昕文其竁中之石大昕夙从文达公游厠门墙之末尝升堂瞻拜翟茀贞淑懿美知之最悉不敢以病废才尽辤谨按太夫人姓熊氏世爲南昌甲族明崇祯壬午举人皇朝赠资政大夫工部尙书讳曰冯者曾祖考也宜兴丞讳一湘者祖考也康熙壬午举人临桂县知县加知州衔讳大樊者考也太夫人幼明惠知大体居不识㕔屏言不出阃阈善相者谓当大贵且寿而文达公幼有神童之誉因缔姻焉年十七于归不逮事君舅而奉姑王太夫人尽礼干隆四年文达公官翰林乞假南旋奉王太夫人就养亰邸太夫人偕行冷官俸薄节缩丝粟厪以不匮及文达公受知裕陵入直内廷由卿贰晋尙书前后卅年间内叅宻勿外理簿书兼领大着作又屡奉使指治河谳狱丈地察边东极辽沈西逾哈宻南至闽峤驰驱鞅掌席不暇煖公固一心报国弗问家人生产而奉甘㫖肃宾客经费出入章程井井公得以无内顾者繄太夫人之力及文达公谢世朝廷赐祭塟予谥恩礼优渥而冡次息早没稚子幼孙未露头角太夫人专力敎诲寓严于寛由是子姓以科目起家凡五人敭歴中外声望赫然余各嗜学砥行不改寒素风太夫人年开九秩神明不衰诸郞君或握郡符或任牧令辄迎侍温凊维谨闲以归养请则正色曰汝家岂它人比耶恋私而忘公非汝先人意也行简以中书舍人久直枢禁遭遇今皇帝眷念旧臣之嗣累迁内阁侍读学士尝召对询及家事奏以亲老不敢陈情卽奉命祭告南海谕以事竣省亲葢异数也今年行简以太仆少卿奉命颁赏军营途次擢太仆卿旋授河南布政使寻调江宁旬月之闲三承纶綍及入谢谕以汝母年高改调汝近省便于迎养如老年惮行遣使问省不异在家也圣天子念旧敎孝亲若骨肉稽之史册殆未尝有于戏世禄之家名德相继者鲜矣而裘氏多材咸自树立恪守慈诲服官有声太夫人康强寿考亲见其子受两朝荣遇以振文遘公之緖生平鬻子恩勤借以大慰妻道也母道也古大家所不能兼而太夫人德兴福全无少遗憾置之刘子政十三篇中当爲第一于戏盛哉太夫人生于康熙五十四年九月十七日终于嘉庆六年八月三日春秋八十有七子四人麟干隆庚辰进士翰林院编修师太学生俱早卒行简干隆乙未钦赐举人江宁布政使行恕干隆癸卯举人湖北试用知县䕶荆州府同知女四人壻铅山程爲霖曲阜孔广枚同邑曹寅生南昌徐廷表孙十二人承重者元复庚子钦赐举人国子监助敎元巽甲寅恩科举人增寿丁酉举人福建厦门同知保举堪胜知府元善太学生实录馆誊录元淳元俊俱太学生元逊元穆元英元定太学生元勲太学生元秉元颕孙女九人曾孙男十二人女八人系以铭曰敬姜惠班所天忽焉王姬韩姞似续无闻潘杨苏程或促于年鸿妻滂母受福弗全懿哉女宗一品鱼轩善相夫子槐棘崇班孝彰陔膳俭美组纫璇宫大庆钖赉便蕃先公卽世孤稚膝前家人严君兼于一身诗礼克绍科第蝉联有子皆凤无孙不兰济济袍笏诲勉维勤枢廷地峻列职符分争扶板舆綵衣舞骈皇华赐假定省寝门帝命方伯建业大藩谓近亲舍就养差便安軿才迓凶问倐传阿婆老福何不百春泷冈峩峩合袝兹阡善无不报欧阳所云山回水抱芘荫后昆妇顺母仪彤管垂芬广西按察使冯公妻封淑人王氏墓志铭故通议大夫广西按察使代州冯公元方之夫人诰封淑人王氏世居江南之上元县太子太保戸部尙书端简公宏祚之曾孙刑部云南司郞中瑜之孙广西柳州府通判世清之女而翰林院编修礼科给事中云骕之孙妇广西南宁府同知壅之冡妇也夫人外内两家皆世族柳州与南宁同官相善故夫人归于冯南宁奔父丧尽室归里夫人始得拜见王姑魏夫人姑田夫人皆喜曰江南新妇动止有礼法及居舅姑丧哀敬尽礼宗族皆贤之冯公以名进士由州县敭歴监司夫人常从任所治家事内外井井故公得一其心于职事爲时名臣公年逾四十未有嗣夫人爲置侧室蔺氏生子郁晨夕抚视若已出公之仲弟官嘉禾县知县夫妇相继殁遗一子二女夫人亲抚养之敎诲婚嫁鴈行侍膝下僮仆新至者不知其爲从子也公旣卒官粤西夫人扶榇归里营窀穸花家庄先茔之旁朂子以读书立品无坠先人志子郁以从三品荫授河南阌乡县知县将迎夫人就养夫人闻阌乡淸贫恐以私养妨公务竟不往毎献岁阌乡使至致安石榴木瓜一二种夫人必问物何从来荅以同僚见遗或署中所产则喜或误荅以绅士餽遗辄不怿贻书诫曰此包苴之渐不可不愼也郁以是益自励用廉干调仪封县咸曰贤母之敎云夫人年八十余神明不衰灯下犹能治鍼线齿落者仅一二其卒于干隆三十五年八月十日春秋九十子一卽郁也女一适辛未进士广西左江道李天培孙男四人廷坚廷望廷圭廷翌以某年月日合葬夫人于按察公之兆属其从子刑部郞中廷丞来乞铭予与郞中以道义交故得悉夫人之族世铭曰尙书之门有淑女廉访之门有内主仙令之门有寿母袝同穴归其所以德受福昌厥后王太宜人墓志铭刑部湖广司郞中仁和汤君萼棠奉其母王太宜人之讣将奔丧归葬述事状踵门来乞铭且言曰曩先君子捐馆舍太宜人遵治命营窀穸西溪之上葬吾王父母以先人从葬岁实在辛亥越今四十有一年将启先人之封而袝焉术者曰神灵久安动则有愆上脉凝结不利沮泄若古攸闻不以卑动尊考亭大儒故事可循盍别择地而兆乎询之知礼者曰可今卜葬吾母于某乡某原永惟苦节媺行合于女史请子述之以蕲不朽按状太宜人姓王氏虗士某之女诰赠奉政大夫汤公长庚之妻幼有淑德年十九而嫁三十有五而寡守志抚孤四十年以干隆三十六年四月七日卒春秋七十有五其年恭遇大庆推恩诰赠宜人子四人长萼楼太学生次萼联干隆乙丑进士翰林院编修先太宜人卒次振殇次卽郞中也由干隆癸未进士歴今官女三人长适祝圣齐次适魏学征季未嫁卒孙男九人宪优贡生充觉罗宗学敎习照附贡生恺勲俱县学生焘燧燿炜并幼孙女四人曾孙男三人太宜人之嫁也甫入门而舅疾亟卽去妆饰奉汤药不以新嫁自异姜翁周士者姑之从弟耄而无子馆之衣食终其身曰吾不逮事姑此以承先姑志也人皆谓汤氏得孝妇其佐奉政公也家故贫躬纺纴务俭素早作夜思久而衣食渐裕夫病割臂肉和药飮之人皆谓汤氏得令妻中年而寡遗息长者仅十有四幼者未周岁养之敎之使皆成立有名于当世人皆谓汤氏得贤母汤氏自侍郞西厓先生后久无达者编修始以高才连取科第登馆阁又十余年而郞中继之在西曹平亭疑狱奏当无寃者名动阙廷方将大用于世苦节之报未有艾也始郞中以养疾不与计偕者三科或以爲言太宜人曰迟速时也躁进何爲其识鉴远达如此大昕于编修爲后进又与郞中交善辞不获命谨叙次而铭之曰家之兴溯世德节孝门报不忒懿宜人内行备先劬劳后昌炽伯养志仲登朝季踵之名益劭文章醇政事敏推所自母之训卜新阡龟筮从神有知靡不通西湖水淸而浏贤母泽与同久邢孺人墓志铭益都李进士文藻丧其母邢孺人葬有日矣遣一介走京师以所爲状乞予铭文藻从予游久其母之贤固耳熟焉乃序而铭之孺人姓邢氏讳止候补州判李翁讳远之配也端重寡笑言事君姑张孺人甚有妇道翁尝病伤寒十日不汗孺人稽首吁天请减已寿十年以益夫算病良已又十年乃卒君姑犹在堂也孺人将迎百方愳伤姑心哀至则哭于别院久之姑亦怡然忘其失子延名师敎诸子于家程课有常修膳必腆故诸子皆成立而文藻尤以文学显靑州士夫知从事于诗古文自文藻始也孺人好施予亲䣊以贫乏告者周之无吝色戊辰岁县大饥孺人爲粥日饲百余人自十月至明年四月乃罢囷廪爲空独不信仙佛因果之说僧道至其门求施者拒之曰吾岂有赀财供其葢五脏庙哉五脏庙者谚谓假修寺观恣飮啗也其驭女奴以严有过必笞然能时其飮食劳逸必均又及时爲择良对故旣殁而灶下皆哭失声张孺人好畜哑婢谓有二善一残疾不失养一不以口舌生家衅孺人亦买二焉村女有爲狼啮失人形者其父母弃之孺人令收养名之曰狼賸狼賸善操作孺人甚爱之孺人殁诸婢哭最哀者狼賸也孺人卒于干隆丙戌六月某日丈夫子四文藻干隆二十六年进士候选知县文涛文渊县附生文濬女子子二其嫁于窦者蚤寡守志孺人尝慰之曰吾子女不朽者惟汝耳何恨铭曰歴城之邢名族裔迁于益都今五世祖讳振邦考士抡两世不仕潜德闻孺人十六室于李善事威姑相夫子中年集蓼食苦辛抚孤父师兼一身懿哉德修未食报终五十九厪下寿海岱阁南安定乡欎欎佳城夫所藏丁亥二月日已未孺人之匶袝于是有子而才多文词贤母之泽百代贻张太孺人墓志铭元和陈孝廉鹤以干隆五十八年六月廿有八日丁大母张太孺人忧卽以其年十有二月十有七日奉匶合葬于大父忍伯公之新阡先期自述事状乞予铭其藏鹤笃行人也其词质而可信故不辞而序之葢鹤于忍伯爲族孙忍伯有子广勤慧而能文早游县庠未娶而夭忍伯恸其子甚临没与太孺人议以鹤爲广勤后而孙抚之且徧告诸族甫三日而忍伯没族人有觊其资者相与齮龁之而鹤之本生考曾懋耻与爲人后亦坚辞太孺人以先夫遗言固不许越六年外侮稍定乃抚鹤膝下嫠妇弱孙相依爲命伶仃廿载卒能敎以成立亲见其登科可谓贤矣鹤之言曰吾祖母家故饶裕亲串多素封而寒门独终窭及遭族侮遗产尽废衣食或不给而太孺人安之若素尝语鹤曰人生遭际各有定分求非分之获必有非意之损又言处贫贱时持身不可不谨其明于大义如此吴中陈氏自中丞公以来名德相继忍伯讳灿张由增广生贡成均同辈推爲宿学𥘉娶沈孺人早卒而太孺人继之生一子一女子卽广勤女嫁长洲学生胡璜女亦孝岁时迎养太孺人或留数月晩年辞不往曰吾老矣设有不讳不可殡于壻家识者以爲达礼嗣孙鹤干隆壬子举人曾孙德勉铭曰古称女士能识大体诒厥后人式谷以似猗与贤母作配颍川仁厚爲本礼法靡愆无子有孙视孙如子克家亢宗由苦得㫖大母之训维孙是承合祔云吉佑启云仍墓表候选州判李君墓表君姓李氏讳远君宏其字先世自枣强迁益都东关之春牛街曾祖有能祖逢春父元盛以好义称推产让二兄服贾以奉母年五十始得子卽君也君生之日㕔事方上梁亲䣊咸贺以爲考室之祥幼奇慧应童子试不利入粟爲国子生后又援例候选州判有志于仕进矣太夫人年渐高意不欲君行遂不谒选人以终其身中岁得病几殆旣瘉乃杜门攻甲乙家言三年而成疗疾如操左劵求治者日阗街巷君乘骑出视之虽大风雪无阻然未尝受其家餽谢尝有男子叩门求寄炭俟之半年不来取君知其巧于饷也命分给里之冻者衆医忌君之能或讥君药物有不尽识持以相试君笑曰譬之于人我识其性情心术而君识其形貌耳恶足以难我哉久之家有狐祟白昼投石伤什器或言祭以鸡卵白酒则去君不听日向空詈之祟益甚君爲文将诉于城隍神词甚厉甫脱稿而安隣有跛者窦三无故登君之门大诟家人咸不堪君予之粟数石惭谢而去或以爲怯荅曰吾伸于狐而屈于乡人不亦可乎尝论敎子之法十岁爲择师二十爲择友鲜衣美食勿使御淫词勿使观有不成立者鲜矣干隆丁卯春梦天使韩某召已觉而叹曰韩者寒也入冬其不免乎十月病痁自诊必不起以是月十八日䘚春秋四十有一配邢孺人贤而知大体君殁事姑氏生养死葬无失礼敎其子文藻等读书立品毋忘先人之训岁已卯文藻以第二人举于乡明年举礼部而文渊亦补博士弟子孺人乃泣告于君墓前曰儿有登第入泮宫者矣是夫子之志也君有子四人文藻文涛文渊文濬女二人一嫁国子生蒋汝业一嫁窦岽蚤寡君殁之二十年而邢孺人卒孤文藻等将启君之兆而袝焉先期文藻以书告曰先人捐馆有年而墓道之石未立敢请吾子表之又曰世俗行状多繁芜不合义法爲文者别爲应酬之文姑塞求者而不以编入本集惟吾子择其合于铭法者书之庶附吾子之集以传呜唿斯可谓贤子也已予惟古来淳德长者行善于乡名位不显而卒能传于后者贤子孙之力也行善矣而无子孙或有又不才虽善久且不着其传不传有天幸焉然而爲善者常爲之不悔也观君之行善如此文藻之欲传其亲如此天之报作善者果有爽哉果有爽哉赠儒林郞翰林院检讨曹君墓表吏科掌印给事中汾阳曹君学闵一日过同年友钱大昕告之曰某之先人行甚高而不求闻于世旣没四十年士大夫数乡之耆德宜有后者必首屈一指焉夫无善而诬其先非孝也有善而不能彰非义也某生十二年而孤于先人行事知之不详惟夙所闻于先太宜人及亲故常所称述不诬者粗识一二乞吾子一言以表墓道之石给事人品修洁其文质直无虚词乃诠次而志之曰君讳曰英字彦杰世居汾阳县城北十里之太平村曾祖朝仕尝遇异人授以术可暴富终不一试客请以千金受其方曰挟术而忘义必败固弗与易箦时告子孙曰吾得异术非不知可少利若曹也然遗之以利何如遗之以正乎术竟不传君未冠失所怙事母夫人孝爲邑诸生有声庠序间与人交有终始重然诺倜傥好施予宗䣊頼以举火者甚衆邑有王惠庵先生者孝子也贫而乐道独与君善君常餽之粟寒则遗之布人或效君所爲王先生辄怒曰若岂彦杰比哉安得以所有溷我张媪者于母夫人爲中表姊妹婺矛牙老无所依君养之终其身张病且死语人曰吾受曹氏恩无以报天道有知其子孙必有显者矣汾之土斥卤可盐塞外盐亦间有担以至者例皆禁不得售而令商转安邑池盐鬻于市道险又回远盐益贵豪商倚势凌平民辄诬以私贩罪君稔其害纠同志诣官白状请均其税于粮而逐商事得行民至今以爲便居乡务爲退让子偶与村甿诟语卽抶之曰此吾隣里卽汝诸父行孺子敢无礼耶亲诣甿舍谢失敎不计其曲直也年五十有一自尅其亡之日病革家人移床正寝笑曰尙须数刻及期整衣冠而逝实雍正九年九月三日也配王宜人寿阳县儒学训导凝道之女奉养君姑数十载无闲言后君岁卒子男四人长学曾次学思季学雍给事其三子也登干隆甲戌进士由翰林院检讨累迁今官女五人孙男若干人曾孙若干人给事又言君没后数日见梦于给事张葢舆马导从甚盛类世俗所祀神人者呜唿幽明之理固不可测而行道有福其常也世果有神人其必在正直而壹者矣生不求闻死而神之此理之可信者夫给事在翰林日逢国大庆得赠及父母敕赠君儒林郞翰林院检讨葬以某年月日铭曰西河故郡卜子所敎漂然节槪先民是傚亹亹曹公行善于乡贞固隐括以矫俗凉五十未衰椉化则止匪天靳之以昌孙子幽兰空谷其芳不言过者必式有道之阡黄氏先茔表上海黄生森从予游乞予叙其先人事状表诸墓道且言曰森之王父载南府君躬孝友治生纎啬稍自给王父与世父相继辤世而吾父治家事不懈益䖍今从兄培兰爲家督门无异财犹称吾父遗志也去秋奉王母张宜人合葬于载南府君之兆在县东二十二保十八图而世父葬于左吾父葬于右昭穆相次迫于时日未及纳铭于竁方今能文而有法莫如先生愿请爲文刻于石谨按黄氏咎繇之后以国爲族而春秋卫有黄夷晋有黄渊战国之世楚有黄歇汉初黄公居四颢之一而景帝时有黄生与博士辕固论汤武革命事厥后丞相兴于淮阳司空太尉显于江夏而族浸以昌述郡望者皆原本于江夏焉上海黄氏其先世仕宋居于汴有讳彦者扈从高宗南渡始居嘉定八都之腾阳再迁而东卽今析隷宝山之清浦江传五世至文明兄弟三人一居浙西一居崇明独文明守故宅三传至昇始居界浜口以海水内溢率其族筑捍海塘纡回数百丈至今有黄家湾之称有子六人次二曰亨以输粟振山东饥授承事郞表其坊曰尙义十一传至钖周好义重然诺隣有盛甲者罢官负累不得归钖周遇之逆旅慨然出千金赠之盛感其义欲以爱妾出侍艴然曰公非知我者遂拂衣而起再传至霂性倜傥不羁有子五人长曰衡松载南其字也幼习举子业从嘉定张俨思先生学与其子南华宫詹同笔砚交好无闲父没弃儒服贾其配张氏南华从兄弟行也贤而达大体悉出奁中物爲赀本逐什一之利事母以孝抚诸弟以友爱课子以忠厚礼让不尙华侈晩年与昆弟子姓聚首一堂勗以勤力或讲论古今成败得失皆洞中要卒年十有以子贵诰赠奉直大夫张宜人年九十余耳目犹聪明子孙欲爲称寿则力却之令其子捐佃戸租一岁曰此所以爲我寿也年至九十五卒诰封宜人子二人长曰云章字汉文一字朂哉事亲以礼好施予戚友有匮乏者不俟其请辄称父命助之尝远贾千里外附书问父母安否纎悉必以白虽不在亲侧亲心安焉年四十有五诰赠奉直大夫次曰云师字驺书一字守愚佐父家政条理井井兄没抚兄子四人如其子剏建宗祠合祀六世以下之主春秋时享会祭者百余人乙亥岁大饥有司劝富民煮粥以食饿者驺书言煮粥有中饱之患有守候之苦不若以钱给之乃身自爲倡卽所居五十二图验其最贫者大口日给钱二十小者半之民不劳而得食全活甚衆以八赀候选布政司理问加二级年六十汉文子四人长培兰候选布政司理问次培镐淦培挂俱国子监生驺书子一人森邑庠生黄氏世居黄浦之濵黄浦卽古之沪渎黄与沪声相转也今人以爲由春申君得名吾邑有黄渡亦云然皆傅㑹难信然载南翁父子以孝友勤谨起其家积善之庆其流必长异日援冉溪之例谓浦以高行黄氏而名奚不可哉赠儒林郞董君墓表君讳华镗字进声姓董氏世居浙江之慈谿汉句章孝子黯之六十世孙也父之琏国学生君少而朗悟读书务通晓大义不屑屑寻章摘句旣长自伤家贫无以给甘㫖乃弃儒服贾营什一之利尝歴荆襄泝巴崃舟车数千里与其贤豪长者交莫不信而服之旣而生计稍裕乃喟然曰父母在不远游古圣之训也向特不得已而爲之今菽水幸无缺可以补前愆矣性俭朴与妻孥噉麄粝而二亲之馔必丰腆母尝病剧诸方剂皆不效齐戒祈祷割左臂肉以进母服之竟痊佥谓至孝所感居丧柴毁骨立读礼三年未尝见齿仲兄客死虞山事寡嫂以礼抚其弱女如已出旣长罄已槖嫁之其游三楚时有客负其金五百锾君知其不能偿置勿索且爲筹生计毋致失所一时称爲长者其治家纎啬而敎子弟必先以寛厚年四十有六而殁以长子入仕赠儒林郞元配叶安人庄静寡言笑以俭勤佐家政事舅姑睦娣姒敎诸子咸有法度晩岁病目瞖就医杭州湖上一日诸子请泛舟六桥忽怆然曰汝父在日尝言卿一生勤苦足不出门阈倘得偕老西湖不可不共游今汝父已下世吾何忍独游哉安人生三子长景润候选州同次景澄国学生次景沛廪膳生以读书砥行闻于乡邦嘉庆六年三月景沛访予吴门紫阳书院出所撰事状稽首而言曰先考妣合葬县西五十里玉犀山之原有年矣而墓表尙阙唯先生幸怜之予衰病久废铅椠辞之再三则又曰鄠人之事昌黎尝有违言愿先生有以解之予感其意爲慨然叙次之不复辞也嗟乎人肉疗瘵始于唐陈藏器本草唐以前无此方是以古圣贤无此事夫身体发肤不敢毁伤者人子晨昏之常节一旦亲在垂危有可以斯疾者虽蹈汤火亦所不辞何乃于刲股之孝子而责之备乎昌黎之论特谓有司不当旌异之耳有司立法固当戒轻生之渐人子尽孝何暇计他日之名今旣无旌门之例而犹不令其称于乡党此与于不孝之甚者也昌黎虽有是言而后之史家未尝没其姓名葢善善之心人皆有之不能执一家之议论以抑千古奇杰之士也审矣昔虞仲翔以句章君怨亲之辱白日报仇目爲孝子使绳以后儒之论必有大不满者而孝子之名自与日月争光然则君之刲臂毋亦可以自信千古矣夫墓碣盛泾先茔之碣盛泾先茔者钱氏始迁祖之所藏也苏松之水皆注于娄江松江以入海纵者爲浦横者爲塘其称泾者特小小者尔盛泾介于吴塘顾浦之间广不过四五尺不能容舟楫相传昔有盛姓者居之乡人读盛姓爲直上切并以氏斯泾焉吾始祖自常熟之双凤里来赘于盛泾之管氏贫不能归且乐其俗之朴而淳也有田五亩有屋两间夫耕妇槈足以自给旣没而葬于泾之阳江淛钱氏多称吴越武肃王之裔吾始祖之迁失其谱系其出于吴越与否不敢知也自始祖之没迄今二百五十年先大父在日尝访求始祖遗事欲着之族谱而宗婣隣里俱无有能言之者近世士大夫述家乘往往崇饰虚誉勦取一二故事可通用者以文益之此之谓诬其先人非笃行者所取也吾始祖行善于乡不求人知传序至今阅八九世成丁者垂及百人或稽田或读书皆安分量力不轻去其乡无有作姦犯科而丽于刑辟者此则吾始祖垂训之善而流泽之长有自矣今秋大人贻书大昕曰汝备位侍从爲人作铭志多矣而先茔尙未有碣是不可以阙于是大昕谨纪所闻令族子坫以小篆书之寄归刻于贞石干隆三十有八年岁在癸已冬十月丙戌朔二十九日甲寅七世孙日讲起居注官翰林院侍请学士上书房师傅兼充三通馆纂修官加一级纪录四次大昕谨述布衣陈君墓碣呜唿自科举之法行士大夫习其业者非孔孟之书不观非程朱之说不用国无异学学无它师眞所谓一道德以同俗者矣然学者自就傅而后粗渉章句卽从事于应举之文父师所讲授无过庸輭骫骳之词得其形似便可以致功名转不如诗赋策论之难工由是六经诸史束之高阁卽四书之义亦可勿深求譬犹苾蒭诵经礼懴志在乞食而不在修行蒙窃忧焉攷元时始以四书义取士当时士大夫谓天理同根人心诵其言者衆则爲其道者将多迄今垂五百年自通都大邑以至穷乡蛮徼无不知诵四书尊程朱而未见有爲其道者所诵者礼义所好者名利岂口耳之果无与于身心欤何其相戾之甚也于此有人焉能究心于四书以自淑其身而不爲科举之学可不谓豪杰之士乎太仓之南乡有陈君宏猷者幼而颕敏年二十五慨然有求道志或劝应童子试谢不应家贫敎授生徒手四书一编晨夕研讨虽燕居衣冠必正数十年如一日乡里笑其迂称爲小朱文公君以爲诚然欲然曰吾无其实敢有其名乎宁化雷公鋐视学江苏君携所着四书晰疑往谒雷公延以宾礼留署中讲论无虚日以爲相见晩也君自少时好谈易继乃专力于四书晩年复作四书就正录其言平易非儒先之说不道也间出一二新意或疑与注异则曰明经当以理爲主与其屈经从註何如舍註从经耶明季陈孝廉确庵以讲学名或言君爲确庵之后君悚然曰非也然豪杰之士必有待而兴乎其立志如此君讳鋐宏猷其字其卒以干隆二十八年十月廿九日春秋七十有三葬于十七都七图盐铁塘今之士大夫讳言道学愳无实而冐其名或借以梯进干誉爲世所轻诮然圣贤之书具在优而柔之厌而饫之终身不怠而未尝志于禄利与世竞一日之名若陈君者诚加于人一等哉予居嘉定西乡之望仙桥去其庐不二十里顾未尝与君识靣君旣没门弟子王涛持其遗书请予文表其碣予非能知君者嘉涛之不忘其师重违涛意而爲之辞葢师死而不之背亦今人之所难也濳研堂文集卷四十九门人吴嘉泰校字潜研堂文集濳研堂文集卷第五十潜研堂文集卷五十嘉定钱大昕家传先大父赠奉政大夫府君家传府君讳王炯字靑文号陈人世居嘉定西乡之望仙桥生而颕敏好读书年卅有三始补学官弟子家贫以课徒自给亲旧家有藏书輙借读之虽盛暑沍寒未尝一日少辍又谓读书必先识字故于四声淸浊辨别精审不爲方音所囿其敎子弟五经句读字之偏傍音之平仄无少譌溷士大夫有难字疑义从府君取决皆得其意以去尝游浙东避雨入村塾有童子问大学孔氏之遗书明道语邪伊川语邪其师不能对府君笑曰此伊川先生语也诸君未读小学书乎皆大叹服或言王勃滕王阁诗序兰亭已矣梓泽邱墟二句属对未称府君曰已矣叠韵邱墟双声何不称之有府君于四部书靡不研究㫄及卜筮禄命之术輙有奇验唯不喜二氏学尝云仙言长生佛言不灭二者皆未可信夫神依形以在未有形去而神存者今学仙学佛之徒徧天下卒无一人能见古仙古佛者则长生非生不灭仍灭也若谓觉性常在则吾儒何独不然匪独孔孟程朱卽李杜韩苏辈其精神亦至今在也孔子言疾没世而名不称圣人岂好名哉立德立功立言吾儒之不朽卽吾儒之长生不灭也府君事父母至孝兄早殁抚孤姪使成立剏修宗谱断自迁嘉定之祖爲始而不附㑹贵胄葢其愼也太仓李翁景初府君父执也幼时相依课诵李翁诲之备至翁殁无子府君迎其配黄孺人敬养三十余年殁爲制服葬而除之岁时必设位致祭焉年踰六十始得孙大昕甫晬卽敎以识字比五岁亲授以经书稍暇卽与讲论前代故事详悉指示俾记忆勿忘乃止如是者殆十年府君年九十余视听不衰出入不假扶掖散步阡陌间望之如神仙中人干隆二十三年有司举行乡飮酒礼延府君爲大宾黄髪卽席观者耸然起敬县尹介公玉涛问何以致寿荅曰某生平不知导引服饵之术但文字外别无他好未尝轻易喜怒中年以后从不露处耳性和易有犯之者置弗校乆之卒自惭谢与人子弟言必依于孝弟其有蒲博废业諠竞生事者正色责之徃徃改悔家无储粟而锱铢不妄取于人方耆艾时恭遇恩诏赐老人粟帛或请增年以觊赏府君曰欺天以邀荣吾不爲也已夘岁十月卒年九十有二以大昕贵诰赠奉政大夫翰林院侍读加一级所着有字学海珠三卷星命琐言一卷先考赠中宪大夫府君家传府君讳桂发字方五号小山赠奉政大夫陈人公之子少承庭训以读书立品爲务性耿介不妄与人交友朋有过失规箴必尽所欲言或以爲太过则曰吾知有直谅而已岂可以谝佞待良友乎好读先正举业文耻流俗腐滥之习年近四十始补学官弟子岁科试文益有名而秋赋屡踬及子大昕通籍登朝遂绝意进取以诗酒自娱是时王光禄鸣盛之父虚亭公曹学士仁虎之父檀漘公年齿与府君相上下亲串款洽文酒唱和无虚日当时称三封翁乙亥岁大祲邑令廖公运芳设粥施饥者外冈一厰距城稍远特延府君董其事府君晨入夜归检视必周经画井井胥役无中饱者性踈散好游山水三吴雨浙名胜之区足迹靡不到芒鞵竹杖旬日忘返登陟崄巖如履坦途虽少年不能及尝谓子弟曰家贫不能爲园名山水近在数百里扁舟可达者皆吾园也但苦屐齿不尽到耳平生衣服飮食皆俭朴尤厌新奇玩好之饰尝言士大夫居鄕不能转移风气已可愧矣况可爲风气转移邪当事重府君名徃徃造庐问兴居府君自报谒外或终年不更至人以爲简傲府君曰古人非公事不见邑宰今人非私事不见邑宰吾无私事故不见非简也乙酉岁大昕奉命典试浙江奏请试毕乞假十日便道归省时府君与沈太恭人皆年近七旬斑衣称寿乡党以爲荣然府君雅不喜矜衒门第庳陋仅蔽风雨晩岁始于城中买数椽屋后有小池池上有亭周遭植花竹四时红紫粲然殊有郊野之趣徒步出入不携傔从遇人家有好花石叩门翫赏兴尽便返城隍庿后园有林壑之胜距所居仅一里许非风雨寒暑日必一至与邨翁相尔汝观者不知爲四品封君也授徒二十年遇少年质美者必敎以兼通古学勿蹈科举空踈之陋独称族孙塘可与道古后果以经术知名又剏议立宗祠于外冈之西每岁春秋合族荐享仪节略依朱子家礼年已及耄犹率子弟行礼无倦容爱游山而未尝拜佛尤不喜巫鬼祷禳易箦之日遗诫勿作佛事卒年七十有九以子官诰封奉政大夫翰林院侍读加一级晋赠中宪大夫詹事府少詹事有小山吟稿三卷行状钱处士行状虗士姓钱氏讳民字子仁一字生翁嘉定县外冈里人早孤十三弃书学贾数爲乡里所侮乃叹曰世多妄人求其不妄者圣贤而已初名枢字子辰梦许鲁斋敎以民名觉而思曰圣人之于民亦类也遂易今名慨然有学圣之志闻靑浦有孔子衣冠墓择日斋戒徃谒愿爲圣人之徒是夜梦有告已者日谢绝汉以来诸儒论说乃可爲学自是始读四书正文年已三十矣题其所居之室日存养日静坐其中所学日进平湖陆淸献公宰吾邑以正学自任虗士尝与之论学又五年自谓学已成复徃平湖质之陆公公与之言多不合怪而询之则曰公从文公入某从尼父入耳尝与友人书言先圣之学贵乎本末兼尽始终有序大学所谓知本者知所作圣之基也诚正者爲其作圣之功也中庸所谓尊德性先也本也道问学后也末也卽物穷理其误在于无本六经爲吾注脚其误在于无末论语曰君子务本本立而道生文公以爲学者不可厌末求本教人但学其末是所谓其本乱矣本乱而求末之治岂可得乎此未合于大学也孟子曰尧舜之知不徧物中庸曰虽圣人亦有所不知焉文公教初学者卽责以知旣尽而后意可诚语类又云格物者穷事事物物之理致知者知事事物物之理如此则意之惑乱殊甚又何可诚且使尧舜复生亦恐知不能徧物况初学乎此未合于孟子也程子曰不必尽格天下之物又云存心一草木器用之间此是何学问所谓如此而望有得如炊沙而欲其成饭也文公则曰上而无极太极下而一草一木一昆虫之㣲亦各有理一书未读则阙了一书道理一事不穷则阙了一事道理一物不格则阙了一物道理须着逐一与他理㑹过愚意无极太极是天人合一之学学至有成亦可自得初学者学之虽非先务无伤也草木昆虫事物之衆人无百年寿筭何能一一尽之孟子以治天下不可耕且爲文公亦以大臣不当亲细务奈何志在学圣而反务尽一草一木一昆虫之㣲哉此未合于二程也又言今之学者不知追求孔孟之实而只辨朱陆之所以异非圣学本务去道甚远所以近世学文公者止得整庵之学而已矣学象山者止得阳明之学而已矣在朱陆当日虽有不同亦不至相辟如明儒之甚也学圣而相辟是务圣学必亡矣盖处士之学得于静坐谓后儒多未合先圣之旨故直追孔孟自辟门戸又以意更定四书次序其言洸洋自恣或不免果于自信之失虽然使以处士之志而得圣人以爲之师亦几于嘐嘐之狂士矣成覸曰彼丈夫也我丈夫也我何畏彼哉孟子取其言以勉人之立志者若处士者勇过成覸远矣处士之没已七十余年子孙无能读书者遗文虽存吾恐后人用覆酱瓿也因叙次其行如右后之人可以识其志焉曾祖讳某祖讳某父讳源娶卫氏某年月日族子大昕谨状行述先考小山府君行述呜唿痛哉府君遽舍而长逝耶府君天禀素厚中年以后无大疾病或体中小不快勿药亦自愈比岁踰七望八精力益矍铄出行未尝扶杖亦不携苍头自随轻衫芒鞵散步看花村郭间徃返曰数里许邂逅田父村甿则与话桑麻朂以孝弟任恤殷勤如家人语去秋奉命督学广东将迎府君就养府君夙闻岭南山水奇秀又学使𪠘中有九曜石遗蹟欣然规徃乃命偕诸幕友先于今春赴粤而自率诸孙以仲夏唘行旻天不惠四月中旬偶感热疾荏苒旬有余日遽至大故呜唿痛哉在韶州试毕与私计府君南行有曰方遣人诣前途迓侍起居乃舟行未一舍急足至得凶问兄弟搥心飮血昏眩靡措卽目委敎授卢君文起赍勅印至省城交巡抚德公而戴星北行鸡斯徒跣踰岭涉江歴三旬始抵庐次痛哉痛哉视息偷存含歛失奉终天之恨悔其可追惟是府君居心行事光明坦白夙爲舆论所推若不及今诠次以永其传罪戻滋大用敢和涙泚笔疏记梗槩焉府君讳桂发字芳五一字方壶号小山姓钱氏先世讳镃公自常熟双凤里徙居嘉定之盛泾生北郊公讳浦北郊公生顺郊公讳炳移居望仙桥府君高祖也曾祖侍郊公讳珠祖公瞻公讳岐俱隠德弗曜父靑文公讳王炯博学笃行有声庠序享寿九十余州县敦请爲乡飮大賔诰赠奉政大夫翰林院侍读加一级府君少读书不㞕㞕记问章句习举子业涤烦去滥壹以先正爲师与同里王丈鲸栢论文尤有水乳之合顾屡困童子试年几强仕始受知于学使礼部侍郞桐城张公廷璐岁科试屡占优等三上秋闱不遇杜门课徒自给初馆族父元礼斋后馆族兄彦辉斋皆㩦自随晨夕督课当是时举业家多不习诗生徒或私作韵语则父师相诟病以爲妨于制义也府君独喜教爲诗示以唐人安章宅句之法又谓诗文非空䟽无学者所能爲贷钱爲购书恣其繙閲其后车驾南巡以献赋召试通籍海内传爲殊遇不数年有诏乡会闱岁科试皆兼试诗衆乃服府君先识且善教子也家故无负郭田大父以授徒餬口不足则脱大母奁中物付质库偿之岁时伏腊四顾壁立恒相对愀然洎府君弱冠后亦出授徒束脩所入悉以奉菽水而吾母沈恭人躬纺织佐之大父母顾子妇皆贤虽寠贫忘其忧焉大父母并享高年府君与吾母侍奉六七十载未尝有提絮谇语府君寡兄弟有幼弟甫十龄以痘殇府君以大母所钟爱也每时祭及忌日设位奠之终身府君于族人敦睦无间倡议立宗祠于外冈之西春秋偕宗人设祭年已耆耋犹拜跪尽礼又增修族谱前有表后有小传义例谨严无傅㑹失实之病性伉直戚友有过失面规之无所隐及其有患难争竞则委曲周全惟恐不及自爲诸生足迹不渉县寺晩年列官于朝府君益避事远势遇乡人益恭谨邑大夫或造庐访利病则以年老重听谢之惟乙亥岁大祲议劝富民捐谷于次年春分四乡煑粥以食饿者县令廖公运芳敦请主外冈粥厰府君晨夕赴厰察视必周灾民得无失所而姦徒亦无敢中饱者府君久困文塲备尝诸生艰苦及承乏词垣当预校试先期寓书谕以士子三年勤苦主文者勿以粗心致失佳士累忝司衡幸不得罪于士大夫者遵府君之训也闻将使粤卽驰书谕之曰吾家累世寒士诸生无大过而摧辱之于心安乎承命然按试半载未尝笞一人诸生亦尟犯法者应南北闱乡试屡荐佹得辄落府君亦不以介意曰科名得失有命无其实而暴得名者不祥汝但务实学何亟于科第爲府君于世俗嗜好罕所留意独喜登临山水自谓有济胜之具中岁衣食奔走足迹不能及远比婚嫁毕乃赋近游常以春秋佳日扁舟遨游苏杭间访寻名胜率旬日或涉月乃返龎睂皓发登顿巖磴间身轻如飞童冠偕行者或喘汗不能从咸啧啧称羡道书所传地行仙府君殆近之矣今春二月表弟沈宿昭谒选得贵阳经歴将赴任府君送之吴门徧游支硎楞伽邓尉诸山探梅过东西崦至石壁望太湖徒步行山中竟日不疲佥以爲期颐可卜乃未届两月以㣲疾竟至不起痛哉痛哉易箦前二日问家僮侍疾者曰汝闻鼓吹声否明日午后忽自言速具舟船旗帜若有驺从迎导者岂所谓殁而爲神者耶呜唿痛哉久宦京师屡请两大人就养辄不允惟癸未岁擕北来留一岁稍修洁白之养乙酉以典试浙闱请于朝得给假十日省觐还召见勤政殿蒙圣恩垂问父母年岁甚悉丁亥秋念两亲年高乞假归里故居褊隘几无容膝之所乃别于城中买屋数椽屋后有隙地百弓府君日课僮凿池莳花竹其旁意欣然乐之居二载府君察不欲离膝下正色谕之曰吾夫妇精力尙健且有汝弟在家侍养明岁国家大庆汝叨列侍从可不随班行礼乎再补官承命入直内廷侍皇子讲读府君屡作书谕以勤勉愼宻母贻老人忧及粤东命下府君以书谕之曰吾欲来观汝声名何若且爲罗浮之游私幸得于官舍綵衣称觞也而竟不可得呜唿痛哉府君生于康熙三十六年丁丑三月二日卒于干隆四十年乙未四月二十三日享年七十有九恭遇覃恩诰封奉政大夫日讲起居注官翰林院侍读加一级配吾母沈恭人处士讳时俊公女诰封宜人子二长干隆甲戌进士由编修累迁日讲起居注官詹事府少詹事兼翰林院侍讲学士上书房行走提督广东全省学政纪録四次娶王氏诰封通议大夫光禄寺卿加一级讳尔达公女前卒次国学生娶周氏候选州同名铭公女女一适邑庠生陈名濓公子附贡生考充四库馆誊録候选州同名曦例赠安人前卒孙男四出聘汪氏内阁学士兼礼部侍郞名廷玙公女出出出孙女二俱幼朴僿无文重以荒迷忘失罣一漏万然不敢以无实之言诬我先人伏惟当代立言君子钖之铭诔以光窀穸死且不朽亡妻玉恭人行述恭人姓王氏讳顺媖字正仲世居崑山爲右族后迁嘉定丹徒县儒学教谕赠通议大夫卓人先生焜之孙新阳县学生封通议大夫虚亭先生尔达之女也母朱淑人恭人生而明慧虚亭先生奇爱之不欲轻字人有议婚者辄不应予年十五应童子试甫出场先生见其文赏叹以爲必售已而果然恭人兄礼堂于侪軰少可亦极口称予先生乃以恭人许予爲配焉予家贫无负郭田或谓骨相寒陋虽早慧不能得功名诸亲戚及僮奴軰窃议先生素奇幼女何妄许寒士爲先生终以爲快女婿也岁庚午予始赘外家明年以献赋召试行在特赐举人授内阁中书报至亲䣊皆喜过望予旣北上就职恭人亦以次年入都途间得病几殆舟至杨村扶入肩舆舁至寓舍调治两月余病良已甲戌礼堂以第二人登第予亦成进士同入词垣衆皆爲恭人贺恭人谓予曰君与吾兄岂以一第爲重轻者所幸两家父母皆康强耳恭人性俭朴布衣䟽食处之泊如在都中十余年恒视一岁所入以具饘粥中馈操作毎躬亲之虽甚空乏从不假贷于人内外戚属无长幼待之以礼遇臧获有法度终年不加鞭笞而事亦治性强记米盐出入之数典库质剂之期閲久远无一忘失读书不多偶述一二故事亦亹亹可听予年三十余尙无子恭人屡劝予置簉久之乃纳浦氏甚怜爱之去秋浦生子产后卧蓐月余恭人夜中数起视之僮婢见者咸感泣今春二月儿病颇剧恭人百方医治焚香祷天言辄涙下予慰之曰岂有贤如吾妻而无后者未几儿果愈而予复病病两月不解恭人视医药进飮食夜以继日勌则和衣就枕予曰吾病未卽死何太自苦恭人忍涙不言及予疾痊恭人始喜曰自今灾星退矣无几何恭人忽得呕泄之疾一两日旋止后十日复作又五日大汗四支皆冷自谓汗出病已全去矣索盥洗者再三顷之忽自起坐曰将去侍者亟扶之寂然而逝若释氏所云趺化者呜唿悲夫予薄宦京华两大人以婚嫁未毕不能北来闻恭人能佐予治家甚喜吾父于甲申岁尝一来恭人侍养者裁一岁而于吾母未奉一日之养今秋将擕恭人南归观省行有日矣乃令吾父吾母垂白爲长妇哭也伤哉恭人尝言初生时星家推其寿可至八十二岁又术者言其行运佳当相夫三十年予比年心血耗夜常不寐恭人每爲予忧之而未尝自虑其短折且以恭人之德及相法皆不应止于此母乃予之获咎于天当死不死而祸移于妻耶天道恒予善人而善者不久于世又何说也恭人生于雍正六年七月十九日戌时卒于干隆三十二年六月二十九日酉时得年四十子一人东壁恭人归予垂二十年离别之日殊少比者俸入粗有余辄谓寒士得此已爲过矣又谓女兄弟二人姊性少急不如某之知足故不永年盖庶几于知道者平居忻忻无交谪声及尔偕老吾愿已足一旦舍我而去鳏鱼之目何时得眠也哉谨述其大畧将乞铭于当代立言者祭文祭座主钱文敏公文呜唿龙头之选句胪玉除尙书喉舌上应斗枢并人世之所贵谓际㑹之特殊公少登状头没赠尙书徊翔着作之林出入承明之庐晓承㫖而趋左掖午转对而伏靑蒲南斋侍直宫中夸爲才子西曹谳狱辇下避其八驺恩礼优于终始名誉翔于八区若夫神采湛若眉宇轩如丹凤九苞瑞应之生非偶精金百鍊时出而用有余口不言阿堵而富于五车三仓之储胸不设城府而乐与先民前喆爲徒探百氏之奥窔哜六蓺之膏腴经纬成组绣咳唾皆明珠对策高第似董仲舒词赋独步似庾肩吾议论根柢似范淳夫纪述博赡似洪景卢读经进之篇则以爲唐之燕许閲平亭之奏则以爲汉之张于聆其謦欬识爲神仙之骨瞻其风度可入名臣之图至于书画之妙洒落不拘吐烟云于咫尺生花鸟于须臾师造物而心得追名蹟而手摹缣素流传笔墨尙濡一卷之直重于璠玙元则鸥波擅美明则香光流誉诏易名以文敏洵并辔而齐驱呜唿维公朝之弁冕士之楷模词章足以润金石政事可以赞訏谟读破万卷而耻爲流俗之学官登二品而依然山泽之䂂乐称人之善不随衆而趋汪汪千顷之陂亭亭百尺之梧虽高位之自致恨年岁之易徂立朝垂三十载曾未展怀抱之瑾瑜也昔阏逢之纪岁忝策名于天衢公实爲座主兮独五䇿之赏予谓予可与道古兮暇长侍夫履絇昨衔恤而南迈送公行乎城隅瞻颜色以顦顇祝眠食其愼诸痛岁蛇之奄及倐隙驷之不居凶问遽至仰天悲吁属纩弗侍视含徒虚感知已而未报愳立身之或渝跽敶词以遥荐庶精爽之鉴于祭外舅虚亭先生文呜唿马鞍之峯古称玉山蔚然耆儒钟英其间惟公之先银绯世联文毅清强说经便便司成三黜謇謇益振讲求水利单郏差肩元阳负才海岱嶙峋天禄外史奇奥眩眞厥考通议乡贡有名位不酬德终于校官公少岐㘈日诵百篇作爲词章纡余而妍侍亲京口官清地闲丹徒冯尹以文自矜一见公作叹爲绝羣顾谓当今此事推袁金焦北固鹤林招隐诗朋两三挐舟策蹇泼墨大字留题巖端观者不知或疑列仙治家以礼事亲克勤邱嫂次兄相依终身夫人沛国孝淑最贤尊章先后各无间言公之于诗吐故纳新长篇短律多师爲先心所追摹放翁后邨公之书法痩硬通神三眞六草栁骨颜筋一字藏弆什袭是珍公之制义有本有原俗竞速化勦说相沿廓而淸之一宗先民嗜好酸咸不与俗迁樗蒱弈局齿道不分岁科两试数冠其军谓掇靑紫必于其躬秋风毷屡踬不伸闭门课徒以昌后昆长公光禄中朝凤麟句胪对策五色云屯帝称才子擢冠词臣旣掌内制入直丝纶改长卿寺九棘班尊归而着书南陔彼循名位富贵世或有伦文苑儒林兼之实难次公继之逸才腾骞若轼得辙如机有云画品神逸诗卷淸芬江左风流萃于一门忆岁阉茂予初识韩成童无知如木之芚公独激赏谓非常鳞小试鹿城索文徃观谓当见録已而果然素奇季女许爲婚姻人謿碧鹳公耳不闻三载就壻东床坦眠食之敎之与子姓均献赋通籍公送登䑳自我不见遂十四春乙酉暮秋再谒里闬置酒新堂引觞爲欢昨岁之冬乞假南还失我伉俪使公悲酸公犹健饭谈谐不勌赞予卜居城西一廛十日五日从公周旋首夏示疾偶作而痊间日徃问尙手一编微察容色了无苦艰公亦自言勿药且安学海水枯蓺林叶干痛矣哲人竟归下泉戴侯云逝诔出安仁聘士石表考亭制文承讳忉怛迸涙潺湲抚棺一公其鉴旃祭卫伯恭文呜唿南宫撤棘题名慈恩二百人异姓弟昆中州多材君轶其羣惟君早慧头角嶙峋伯仲叔季师友一门文坛旗鼓大张吾军君先登科石渠校文渊云枚马莫之或先京兆同考两奉丝纶山左典试玉尺手悬癸未礼闱君尤得人识拔老宿师道以尊久次清华文与行敦天子予嘉将登台垣一行作吏胡命之屯都门送别爲君三叹君曰徃哉内外奚分我有利器试之盘根百里可治忍鄙吾民当阳古邑衆号神君三载考绩荐达九阍廉吏可爲协于公论除目初下佐官台端吾侪私喜小诎大伸君家尙书由县令迁君或继之才望惟均跂君还朝在旬月闲一朝讣至当食辍餐黄杨厄闰鲇鱼縁竿文人薄命善士不年令仆牧伯金紫骈肩谁之不如而所遇艰楚山齾齾江水潺潺谁遣巫阳敶词招魂徃在京华晨夕般桓谈谐间作两忘主賔岁月如昨謦欬依然今兹长别路隔三千设位遥祭执绋无因精爽不昧尙或鉴旃祭蒋秦树编修文呜唿皖江之濵山幽谷奇厥生才人卓荦不羁绣虎入梦灵徴诞弥慧业夙成笔墨爲嬉五车四库腹笥在兹作爲文章蔚其鸿裁徃岁辛未省方求才大礼三赋名动赤墀给札召试至尊书题观者堵墻濡茟淋漓亲收六人君爲之魁一朝释褐同登凤池稽古之遇故事所稀地分淸切入直枢机扈从捺钵纪以歌诗句胪旣唱䇿名金闺十年禁近风雅共推皇武绥定渠以西诏修方略手任编排大书特书博而能该九迁非愿一经是贻学益道损榜于栋次道聚书永叔访碑嗜好酸咸不以俗移人生百岁弹指几时君已过半没而名垂文苑之传乡贤之祠视禄万钟奚止倍蓰仲春朔日良㑹吾侪拍肩欢笑不改䰅眉曾未二旬逝者难追有琴在床有酒在巵长夜永闷一哀何涯魂兮归来尙鉴予悲祭朱太翁文呜唿先生之先系出邾娄自浙北徙籍占大都少就外传折节爲儒高安文端人伦楷模翰林老宿阳羡之储公皆师之亦步而趋经明入仕古道未渝牵丝咸宁汉唐故墟移宰盩厔士悦民愉渭水之溢夺民出庐百年以来浮粮不除衋然心伤手自作䟽垦荒终南以偿额租证于碑碣我言非诬上官入告天子日俞寛大诏下彫攰以纾厥德不訾可例其余投劾杜门课儿诗书伯仲叔季得四明珠各在仕版簪笏鱼鱼三登进士两列石渠一门盛事爲长者娱正岁望日曁十月初乡飮有典正齿媵觚大尹戒賔苍颜白䰅两太史从左右掖扶是父是子都人叹嗟匪齿之尙惟德之誉紫诰崇封颁自正衙积善之庆洵有是夫门才官职世或有诸所尤难者文与行俱于惟先生行充体腴教人自爲质而不夸四时代谢古今须臾年未七十哲人云徂忆岁焉逢贡士天衢先生叔子同与句胪交亲十年臭味相于时从轼辙通谒老苏撰杖脱屦淸风穆如典刑永逝痛哉吾徒遗容在悬复衣在庑文以纪实侑兹淸酤祭亡妻王恭人文呜唿吾妻之逝越九十日仰视氷蟾三度圆缺人言秋月令人生愁愁多而苦孰如今秋自子归我寒暑十七夙兴夜寐动无违失我善忘事子輙记之我拙治生子能理之耽思致疾子恒戒我放言召谤子强谇我我颛而固子慧且通我躁多悔子静多功辛勤爲我不爲一已家有佳妇我得良友我幼善病愳不永年而使子寡独居块焉何图今日事固难料我犹爲人子去已杳呜唿哀哉吾将安依想子下泉其能不悲人生同尽修短一揆以子明达讵昧斯旨夫病儿弱頼子扶持不能忘情或者在兹我今奠酒忍涙告子子不复生我未可死我有父母宜恋此生我有着述当待其成娇儿幼小未觧哭母子如有知尙其我佑呜唿吾妻劳瘁有年天遣舍我以息子肩子有贤母又有伯姊先尔云亡见子应喜子之魂魄当恋故乡京洛虽广匪子所藏买舟送子潞河之侧我亦南归爲子卜宅昔子北来不与我俱今虽同舟幽明路殊呜唿吾妻行长身促匪子不年繄我无福灵车将行赠子以词悠悠逝者云何弗思