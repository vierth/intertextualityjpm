石洲诗话清翁方纲卷一入唐之初永兴鉅鹿并起而鉅鹿骨气尤高王无功以真率疏浅之格入初唐诸家中如鸾凤群飞忽逢野鹿正是不可多得也然非入唐之正脉刘汝州希夷诗格虽不高而神情清郁亦自奇才李巨山汾阴行末四句明皇闻而掩泣曰李峤真才子也此事互见明皇传信记及郑津阳门诗注而一以为将幸蜀登花萼楼使楼前善水调者登而歌之一以为过剑阁下望山川忽忆水调辞二条小异汉武秋风辞此结四句脱胎所自也用其意而不用其词特为妙丽至老杜陂行竟用其辞而并不相犯乃尤妙也此即词场祖述可觇古人之变化李巨山咏物百二十首虽极工巧而声律时有未调犹带齐梁遗习未可遽以唐人试帖例视薛少保驱车越陕郊一篇即杜诗所谓少保有古风得之陕郊篇者也古风盖指拟古咏怀之体今观此诗依然阮公遗意也可见唐初诸公原有此一种直到陈拾踪乃独用此格直接古调耳此可见少陵之于唐贤处处寻求古人门户诗有可以不必分古今体者如刘生骢马芳树上之回等题后人即以平仄黏联之体为之岂应别作律诗乎在初唐人则平仄又未尽黏联者尤可以不必分也伯玉感遇诗朝发宜都渚一章乃正合古乐府巫山高之本旨后人作巫山高诗皆不如此唐初群雅竞奏然尚沿六代馀波独至陈伯玉聿兀英奇风骨峻上盖其诣力毕见于与东方左史一书伯玉岘山怀古云丘陵徒自出贤圣几凋枯感遇诸作亦多慨慕古圣贤语杜公陈拾遗故宅诗云位下何足伤所贵者圣贤正谓此也今之解杜者乃谓以圣贤指伯玉或又怪圣贤字太过何欤杜必简于初唐流丽中别具沉挚此家学所由启也沈卿龙池篇大而拙其势开启三唐而非七律之尽善者卢家少妇一篇斯其佳作沈宋律句匀整格目不高杼山目以射雕手当指字句精巧胜人耳沈宋应制诸作精丽不待言而尤在运以流宕之气此元自六朝风度变来所以非后来试帖所能几及也卢鸿一嵩山十志诗似是骚裔而去骚却远此不过自其而已张燕公秋风树不静君子叹何深即杜之凉风起天末君子意如何所本也洞房悬月影高枕听江流即入帘残月影高枕远江声所本也杜于唐初前哲大都揽其菁英不独原本家学曲江公委婉深秀远出燕许诸公之上阮陈而后实推一人不得以初唐论明顺德薛冈生序南海陈乔生诗谓粤中自孙典籍以降代有哲匠未改曲江流风庶几才术化为性情无愧作者然有明一代岭南作者虽众而性情才气自成一格谓其仰企曲江则可谓曲江仅开粤中流风则不然也曲江在唐初浑然复古不得以方隅论近时粤中所刻曲江公集颇未精校即如开卷载苏子瞻一诗其词之俚不知出谁附会其金鉴录之伪则阮亭皇华记闻已辨之王尉湾诗句张燕公手题政事堂殷谓诗人已来少有此句至其终南山一篇亦自超隽非复唐初诸公平迤之制崔侍郎白鹿观诗捧药芝童下焚香桂女留即杜金华观诗焚香玉女跪雾里仙人来所来也芝童桂女仙人玉女皆以仙灵之类为辞不必确有所指近时解杜者颇穿凿可笑读孟公诗且毋论怀抱毋论格调只其清空幽冷如月中闻磬石上听泉举唐初以来诸人笔虚笔实一洗而空之真一快也崔司勋票疾有似侠客一流崔司马国辅诗最有古意如怅矣秋风时余临石头濑更何必以工于发端目古人乎齐梁遗音在唐初者长篇则烦而易滥短篇则婉而多风如崔国辅五言小乐府是也崔司马乐府殷以为古人不及然下帘弹箜篌不忍见秋月不如为舞春风多秋来不堪着故侵珠履迹不使玉阶行不如画眉犹未竟魏帝使人催也其故以公言诠故侵珠履迹二句阮亭以为直用庾诗然视庾尤巧矣盛唐之初若独孤常州及薛侍郎据皆遒劲雄浑少陵之嚆矢也侍郎曾与少陵同登慈恩寺塔今其诗不传丘庶子为祖员外咏则右丞之先声也右丞五言神超象外不必言矣至如故人不可见寂寞平陵东未尝不取乐府语以见意也岂独唐子西语录始以乐府取给诗材乎今之选右丞五古必取下马饮君酒一篇七古则必取终南有茅屋一篇大约皆自李沧溟启之此元遗山所谓少陵自有连城璧争奈微之识者也古今咏桃源事者至右丞而造极固不必言矣然此题咏者唐宋诸贤略有不同右丞及韩文公刘宾客之作则直谓成仙而苏文忠之论则以为是其子孙非即避秦之人至晋尚在也此说似近理盖唐人之诗但取兴象超妙至后人乃益研核情事耳不必以此为分别也王荆公诗亦如苏说而崇宁中汪彦章藻一诗亦佳乃曰花下山川长一身则亦以为避秦人得仙也刘宾客之作虽自有寄托然逊诸公诗多矣郭茂倩并取入乐府似未当昔人称李嘉诗水田飞白鹭夏木啭黄鹂右丞加漠漠阴阴字精彩数倍此说阮亭先生以为梦呓盖李嘉中唐时人右丞何由预知而加以漠漠阴阴耶此大可笑者也然右丞此句精神全在漠漠阴阴字上不得以前说之谬而概斥之岑嘉州诗忽思湘川老欲访中君此乃后人用中君之所本也与九歌原旨不同嘉州之奇峭入唐以来所未有又加以边塞之作奇气益出风会所感豪杰挺生遂不得不变出杜公矣高常侍与岑嘉州不同锺退谷之论阮亭已早辨之然高之浑朴老成亦杜陵之先鞭也直至杜陵遂合诸公为一手耳李东川王母歌云若能炼魄去三尸后当见我天皇所此二语前人已言其寓意然篇中复道歌钟杳将暮深宫桃李飞成雪二句复不让少陵丽人行杨花青鸟一联也东川句法之妙在高岑二家上高之浑厚岑之奇峭虽各自成家然俱在少陵笼罩之中至李东川则不尽尔也学者欲从精密中推宕伸缩其必问津于东川乎东川七律自杜公而外有唐诗人莫之与京徒以李沧溟揣摹格调几嫌太熟然东川之妙自非沧溟所能袭也古人唱和自成感激若早朝大明宫之作并出壮丽慈恩寺塔之咏并见雄宕率由兴象互相感发至于裴蜀州之才诣未遽齐武右丞而辋川唱和之作超诣不减于王此亦可见龙标精深可敌李东川而秀色乃更掩出其上若以有明弘正之间徐迪功尚与李何鼎峙则有唐开宝诸公李太少陵之外舍斯人其谁与归司空表圣之论曰杰出于江宁宏肆于李杜信古人不我欺也常建第三峰诗愿与黄麒麟欲飞而莫从此亦是顺口急气之故可以取证欧公菱溪大石诗常较王孟诸公颇有急疾之意此所以为飞仙也又多仙气语储侍御张谷田舍诗确喧春涧满梯倚绿桑斜虽只小小格致然此等诗却是谁诗本色窃谓一人自有一人神理须略存其本相不必尽以一概论也阮亭三昧之旨则以盛唐诸家全入一片空澄澹泞中而诸家各指其所之之处转有不暇深究者学人固当善会先生之意而亦要细观古人之分寸乃为两得耳常尉以玄妙得之储侍御以浅淡得之储近王常近孟而常胜于储多矣元次山别何员外诗结句不然且相送醉欢于坐隅与韩文公送王含序结句同旨而韩尤妙矣次山称文章之弊烦杂过多欲变淫靡以系风雅然其诗朴拙处过甚此乃棘子成疾周末文胜等虎豹犬羊为一享者也天宝至德之际若哲相望似未可尽以文胜抹之君家遗山所云风若恨张华少温李新声奈尔何未必次山之诗遂为有唐风雅正宗也独其诗序则稍有致观箧中集所录其意以枯淡为高如以孟东野诗投之想必惬意也盛唐诸公之妙自在气体醇厚兴象超远然但讲格调则必以临摹之句为主无惑乎一为李何再为王李矣愚意拈出龙标东川正不在乎格调耳渔洋先生云李诗有古调有唐调当分别观之所录止古风二十八首盖以为此皆古调也然此内如秦皇扫六合天津三月时郑客西入关诸篇皆出没纵横非斤斤于践迹者即此可悟古调不在规摹字句如后人之貌为选体拘拘如临贴者所谓古者乃不古耳子昂太白盖皆疾梁陈之艳薄而思复古道者然子昂以精深复古太白以豪放复古必如此乃能复古耳若其摹于形迹以求合奚足言复古乎渔洋云韩苏七言诗学急就篇句法如鸦鸱鹰矢鹄骓丕る骆骊骝原等句近又得五言数语韩诗蚌螺鱼鳖卢仝鳗鲇鲤酋云云然此种句法间作七言可耳五言即非所宜解人当自知之盖渔洋先生所谓五古者专指唐贤三昧一种淡远之体而言此体幽闲贞静何可杂以急管繁弦他日先生又谓东坡效韦苏州之作是生查子词者即此旨也至于五言诗则初不限以一例先生又尝云感兴宜阮陈山水宜王韦铺张叙述宜老杜若是则格由意生自当句由格生也如太白云天上白玉京十二楼五城若以十二楼五城之句入韦苏州诗中岂不可怪哉不必至昌黎玉川方为尽变也魏程晓诗今世衤能衤戴子触热到人家字书衤能衤戴不晓事也音耐戴而太白诗云五月造我语知非亻台亻疑人字书亻台夷在切痴貌亻疑海爱切亻台亻疑痴貌亻台字下又注云又他代切亻台亻疑痴貌按亻台亻疑音义并与衤能衤戴相似太白诗当即用程诗也然亻台字恐不当与亻疑字相连此是字书因亻台误亻台耳敖器之评太白谓如刘安鸡犬遗响白其归存无定处愚谓须知太白又自有十分着实处耳然器之语自妙太白咏古诸作各有奇思沧溟只取怀张子房一篇乃仅以岂曰非智勇怀古钦英风等句得赞叹之旨乎此可谓仅拾糟粕者也入手虎啸二字空中发越不知其势到何等矣乃却以未字缩住下三句又皆实事无一字装他门面及至说破报韩又用虽字一勒真乃逼到无可奈何然后发泄出天地皆振动五个字来所以其声大而远也不然而但讲虚赞空喝如怀古钦英风之类使后人为之尚不值钱而况在太白乎太白远别离一篇极尽迷离不独以玄肃父子事难显言盖诗家变幻至此若一说煞反无归着处也惟其极尽迷离乃即其归着处绿谓竹太白秋思云海上碧断单于秋色来单于当指台太白云山随平野尽江入大荒流少陵云星垂平野阔月涌大江流此等句皆与手会无意相合固不必谓相为倚傍亦不容区分优劣也太白五律之妙总是一气不断自然入化所以为难能苏长公横翠峨嵋一联前人比于杜陵峡中览物之句然太白作上皇西巡南京歌云地转锦江成渭水天回玉垒作长安则更大不可及矣西巡之歌殊于风雅之旨不类安史之乱岂得云轻拂边尘不观杜公直书仙仗离丹极妖星照玉除乎甚且铺张蜀中浓丽尤为非体若反言之则不必若正言之则不宜即不作能北征之篇亦何必有西巡之颂也此事在唐自非细故而李杜二家为有唐一代诗人冠冕若此之类何以立诗教乎大可为也化不可为也其李诗之谓乎太白之论曰寄兴深微五言不如四言七言又其靡也若斯以谈将类于襄阳公以简远为旨乎而又不然盖太白在唐人中别有举头天外之意至于七言则更迷离浑化不可思议以此为寄兴深微非大而化者其乌乎能之所谓七言之靡殆专指七律言耳故其七律不工李诗补注一书颇未修整即如中间小谢又清发乃以惠连作注竟若不知题为宣城谢胱楼者此犹苏诗之王注未经淘洗故耳如有识力者取而删补订正之亦快事也元相作杜公墓系有铺陈排比藩翰堂奥之说盖以铺陈终始排比声韵之中有藩篱焉有堂奥焉语本极明至元遗山作论诗绝句乃曰排比铺张特一途藩篱如此亦区区少陵自有连城璧争奈微之识则以为非特堂奥即藩翰亦不止此所谓连城璧者盖即杜诗学所谓参苓桂术君臣佐使之说是固然矣然而微之之论有未可厚非者诗家之难转不难于妙悟而实难于铺陈终始排比声律此非有兼人之力万夫之勇者弗能当也但元白以下何尝非铺陈排比而杜公所以为高曾规矩者又别有在耳此仍是妙悟之说也遗山之妙悟不减杜苏而所作或转未能肩视元白则铺陈排比之论未易轻视矣即如白之和梦游春五言长篇以及游悟真寺等作皆尺土寸木经营缔构而为之初不学开宝诸公之妙悟也看之似平易而为之实艰难元白之铺陈排比尚不可跻攀若此而况杜之铺陈排比乎微之之语乃真阅历之言也自司空表圣造二十四品抉尽秘妙直以元白为屠沽之辈渔洋先生韪之每戒后贤勿轻看长庆集盖渔洋之教人以妙悟为主者故其言如此当时宣城施氏已有顿渐二义之论韩文公所谓及之而后知履之而后难耳墓系又举夏殷周千馀年仲尼缉拾选练取三百篇至子美之作使仲尼锻其旨要尚不知贵其多乎哉此亦究极波澜之言竹先生有言王制九州千七百七十三国得列于诗者仅十有一而已殆所操类邻国之音所沿者前人体制则胶固不知变变而不能成方司马迁谓古诗三千馀篇孔子去其重复信矣圣人固未尝尽以少为贵顾其多者篇体何如耳然渔洋先生谓少陵晚年五律后半往往重复墓系所举则但以诸大篇全局论之南宋金华杜仲高游读杜诗有仲尼不容删之句可作此注脚自初唐至开宝诸公非无古调但诸家既自为体段而绍古之作遂特自成家如射洪曲江是也独至杜公乃以绍古之绪杂入随常守酢布置中吞吐万古沐浴百宝竟莫测其端倪所在奉先咏怀一篇羌村三篇皆与北征相为表里此自周雅降风以后所未有也迹熄诗亡所以有春秋之作若诗不亡则圣人何为独忧耶李唐之代乃有如此大制作可以直接六经矣沧溟首先选次唐时而此等皆所不取乃独取玉华宫一篇盖以万籁笙竽秋色潇洒为便于掇拾装门面耳垂老别一首土门壁甚坚二句接上加餐通是述其老妻代虑之词势异邺城下以下则行者答慰其妻也注家多未之及羌村第一首归客千里至五字乃鸟雀噪之语下转入妻子方为警动鸟雀知远人之来而妻子转若出自不意者妙绝妙绝若直作少陵自说千里归家不特本句太实太直而下文亦都Τ紧无复伸缩之理矣此等处最是诗家关捩而评杜者皆未及苏诗塔上一铃独自语明日颠风当断渡下七字即塔铃之语也乃少陵已先有之四松诗得吝千叶黄吝与忄吝同亦悭惜之意得吝者不得吝也或作得愧非足以送老姿亦钱刻之讹耳本作足为送老资讹二字即讲不通矣钱本之谬类如此他如雨声先以风以讹已种莴苣杜曲换耆旧换讹晚壮游实唯亲弟昆实讹督别李义汨吾隘世网汨讹洎望岳雷屯不足屯讹此三观水涨之类实不可枚举杜之魄力声音皆万古所不再有其魄力既大故能于正位卓立铺写而愈觉其超出其声音既大故能于寻常言语皆作金钟大镛之响此皆后人之必不能学必不可学者苟不揣分量而妄思攀援未有不颠踬者也杜五言古诗活于大谢深于鲍照盖尽有建安黄初之实际而并有王孟诸公之虚神不可执一以观之渔洋以五平五仄体近于游戏此特指有心为之者言若杜之凌晨过骊山御榻在ゃや忧端齐终南Е洞不可掇前登寒山重屡得饮马窟鸱枭鸣黄桑野鼠拱乱穴清晖回群鸥暝色带远客至于山形藏堂皇壁色立积铁于五平五仄之中出以垒韵并属天成非关游戏也乃是蒲城鬼神入阮亭抹之岂虞其戆耶然妙处固到极顶看其上下衔接是何等神理不以阮亭之抹而稍减也昔太仓王宫詹原祁尝自言作画使笔如金刚杵此可以参杜诗阮亭先生意在轻行浮弹不着边际见地自高此所谓言各有当也即如欧公明妃曲后篇阮亭亦尝讥之而其妙自不可及歌屈铁回枝之双松故以直为出路而说者乃以直难画谓少陵以此戏之不亦异乎杜公相从歌铜盘烧蜡光吐日一句苏长公因之作日喻古人文章善于脱化如此韦讽录事宅观曹将军画马一篇前云蹴踏长楸后言腾骧磊落而中间特着顾视清高气深稳一句此则矜重顿挫相马入微所以苦心莫识寥寥今古仅得一支遁一韦讽耳韦讽只是借作影子亦非仅仅此人眼力足配道林也此一段全属自喻故不觉因而自慨想到三大礼献赋时矣末段微引翠华并非寻路作收此乃正完得可怜三字神理耳杜古柏行中间虽有忆昨一折然落落盘踞以下只是浑浑就古柏唱叹朱注分上二句咏成都之柏此二句咏夔府之柏殊可不必要知此等处不须十分板划也东坡和张耒高丽松扇诗可怜堂上十八公老死不入明光宫万牛不来难自献裁作团团手中扇万牛句可作古柏行谁能送三字注脚又东坡木山诗木生不愿回万牛愿终天年仆沙洲即从不露文章意脱化而出古人之善用事如此唐之八分自开元时已多趋肥硕李潮于尔时笔法能步武李蔡故八分小篆歌谓书贵瘦硬而以峄山传刻之肥本反形之及后又回绕八分乃却以肉字显出之至苏文忠作墨妙亭诗则因亭中石刻自秦篆峄山褚摹兰亭以迨颜徐诸人家数既多体格不一所云短长肥瘦玉环飞燕特总统隐括之词故借杜诗语侧入以见笔锋耳此所谓言各有当不得因此二诗而区别论书之旨以为杜苏殊嗜也苕溪渔隐丛话云唐初书得晋宋之风故以劲健相尚褚薛尤极瘦硬开元天宝以后变为肥厚至苏灵芝辈几于重浊杜诗云云虽为篆而发亦似有激于当时也此论与鄙意相合汉人分隶古劲至唐以后乃渐以流丽胜此诗之所谓不流宕者不独对草书言之也渔洋论此歌有败笔不知指何句而言盖渔洋论诗以格调撑架为主所以独喜昌黎石鼓歌也石鼓歌固卓然大篇然较之此歌则杜有停蓄抽放而韩稍直下矣但谓昌黎石鼓歌学杜此篇则亦不然韩又自有妙处杜公以取乐喧唿之重浊字眼放入三更风起寒浪涌之下其手腕有万钧之力如取乐之字眼抛出如蜻蜓点水一毫不觉其滞实此谁能之而后人不知一味填实即如作游宴诗将取乐一种字眼放入有不令人闻而呕哕者乎渠偏不怕而下文又以欢会字放入今人不知杜公有多大喉咙而以为我辈亦可如此所以纷如乱丝也陪姚通泉宴东山一首即陂行也更不用湘妃汉女等迷离之幻字而直用真景则晚年之境更大也朱凤行愿分竹实及蝼蚁尽使鸱枭相怒号尽即忍切曲礼虚会尽后食坐尽前左传公子商人尽其家贷于公即此尽字也犹尽教之尽白黑二鹰诗雪飞玉立尽清秋之尽亦同此又刘梦得且尽姜芽敛手徒李义山绿杨枝外尽汀洲亦皆此尽字杜五律亦有唐调有杜调不妨分看之不妨合看之如欲导上下之脉溯初盛中之源流则其一种唐调之作自不可少且如五古内赠卫八处士之类何尝非选调亦不可但以杜法概乙之也此如右军临锺太傅丙舍力命诸帖未尝不借以发右军之妙处耳窃谓花柳更无私却不如欣欣物自私更为化工之笔愿与解人质之杜五律所思一首当是与地下苏司业一首同时而作末句无计龙泉指苏也解此方觉第六句顿挫之妙徒劳望牛斗乃倒因下句生耳解者或以此二句仍作怀郑则不通矣杜五律洞房诸作七律秋兴诸作皆一气喷洒而出风涌泉流万象吞吐故转有不避重复之处其他诸什大都类此其巨细精粗远近出入各自争量分寸之间不必以略复为疑也七律到后来实无可以变化处不得不参以拗体五律地窄则不能也此等处微茫之至赠张诗无复随高凤盖因上数联叙张之宠遇不啻朝阳羽故此句落到自己言不克追随也刘会孟谓用古人姓名钱笺驳之良是但高凤二字如此用则另当记出谒先主庙一首只杂耕二句跟上仗老臣来指武侯说其馀俱与武侯无涉而说者必牵武侯所以关张耿邓句不可通也钱笺以为公自叙是矣而亦不免黏着武侯何也近又有查初白评本谓孰与四句应移至事醉辛之下此尤谬矣乘时应天皆指先主所谓有王者兴必有名世也事酸辛则正接下歇字所谓运移汉祚终难复志决身歼军务劳也刘梦得蜀先主庙诗得相能开国五字可作此篇注脚杜公之学所见直是峻绝其自命稷契欲因文扶树道教全见于偶题一篇所谓法自儒家有也此乃羽翼经训为风骚之本不但如后人第为绮丽而已无如飞腾而入者已让过前一辈人不得不怀江左之逸谢邺中之奇而缘情绮靡斯已降一格以相从矣又无奈所遇不偶迁流羁泊并所谓缘情者只用以慰漂荡尤可慨也故山不见只作愁赋别离之用更何堪说远想风骚低徊堂构牵连缀述缕缕及之岂仅以诗人自许者乎宣政殿退朝一首五六二句烘染出迟舂容酝借而倾心恋君之意亦复流溢笔墨读者但作写景看浅矣杜晚出左掖一诗较之春宿左省篇尤为含蓄酝借评家或称其退食之风度或称其得谏臣之体皆未得其深处盖其曰晚出左掖乃纯是一片恋主之忱融结而出所以觉得簇仗齐班之际昼漏殊浅也散而迷者非因身在柳边正因心在君侧耳末句骑马二字笔略宕开欲鸡栖乃正拍合实自比于日夕鸡埘之暂安而非如所谓出银台门上马谓之大三昧者也解此则虽出而犹未出虽栖而犹未栖即虽晚而犹未晚也解此则五六句浓染之笔更有精神矣杜五律虽沉郁顿挫然此外尚有太白一种暨盛唐诸公在至七律则雄辟万古前后无能步趋者允为此体中独立之一人不觉前贤畏后生此反语也言今人嗤点昔人则前贤应畏后生矣嬉笑之词以此辈不必与庄论耳六绝句皆戒后生之沿流而忘源也其曰今人嗤点曰尔曹轻薄曰今谁出群曰未及前贤不惜痛诋今人者盖欲俾之考求古人源流知以古人为师耳六首俱以师古为主卢王较之近代则卢王为今人之师矣公有近代惜卢王之句汉魏则又卢王之师也风骚则又汉魏之师也此所谓转益多师言其层累而上师又有师直到极顶必须风雅是亲矣此乃汝师汝知之乎盖深嫉今人之依墙靠壁目不见方隅者而以此儆觉之也卢王亦且必祖述汉魏汉魏亦且必祖述风骚知此中之谁先则知今人之所以不古若矣故曰未及前贤更勿疑也第五首不薄今人爱古人句皆作不肯薄待今人说愚窃以为不然使如此说则下三句俱接不去矣其曰轻薄为文晒未休即指今人之好嗤点古人者此句之今人亦犹是也薄乎云者即上轻薄之薄言今无出群之雄而翻多嗤点前辈则此风乃今时之薄也故反言以醒之曰若不此之薄而不古之爱文法犹如不有祝它之佞而有宋朝之美则必逐逐于词句之巧丽而已吾知其不深求古人立言之意而但惟是一词之美一联之丽必依附为邻而已耳揣其意亦岂不谓从此可以方驾屈宋哉然自我观之恐与齐梁作后尘也如此则不流于伪体不止与下章未及句亦复针锋相接也别裁伪体正是薄之也亲风雅正是爱之也杜陵薄今人嗤点之辈至于如此与尔曹身名俱灭之言未免太刺骨矣故题之曰戏也皇甫持正尝叹时人诗未有骆宾王一字已骂宋玉为罪人矣此语可作六绝句注脚杜晚洲诗危沙折花当注家或以为花蒂非是李陵苏武是吾师此七字乃孟卿平日论诗之语观下句可见孰知二谢将能事颇学阴何苦用心言欲以大小谢之性灵而兼学阴何之苦诣也二谢只作性灵一边人看阴何只作苦心锻炼一边人看似乎公之自命乃欲兼而有之亦初非真欲学阴何亦初非真自许为二谢也正须善会杜诗自在娇莺恰恰啼今解恰恰为鸣声矣然王绩诗年光恰恰来白公悟真寺诗恰恰金碧繁疑唐人类如此用之又韩文公华山女诗听众狎恰排浮萍白乐天樱桃诗洽恰举头千万颗狎恰即洽恰杜诗有不待辨而知者发鼓角漏天东之用大小漏天遗恨失吞吴之为失在吞吴┺根稚子之指┺皆灼然无疑而说者必哓哓不已何也近日有读杜心解一书如送远九日蓝田崔氏庄诸葛大名等篇所解诚有意味然苦于索摘文句太头巾酸气盖如文而不知诗也不过较之杜诗论文杜诗详注等略为有说耳其实未成片段卷二刘随州龙门八咏体清心远后之分题园亭诸景者往往宗之偶记高季迪吴越纪游诗海昌城楼望海之作叹其笔力优裕因思刘文房龙兴寺望海诗似觉散而乃更切实更阔大前人之不可及如此然非心气宁定之后不知也杜公不意书生耳临衰厌鼓鼙与刘随州迹远亲鱼鸟功成厌鼓鼙不同随州七律渐入坦迤矣坦迤同一往易尽此所以启中晚之滥觞也随州只有五古可接武开宝诸公耳钱仲文七律平雅不及随州而撑架处转过之盛唐之后中唐之初一时雄俊无过钱刘然五言秀艳固足接武至于七言歌行则独立万古已被杜公占尽仲文文房皆右丞馀波耳然却亦渐于转调伸缩处微微小变诚以熟到极处不得不变虽才力各有不同而源委未尝不从此导也王孟诸公虽极超诣然其妙处似犹可得以言语形容之独至韦苏州则其奇妙全在淡处实无迹可求不得已则取徐迪功所谓朦胧萌拆浑沌贞粹八字或庶几可仿象乎柳州稍重然妙处亦复不减储得陶之质韦得陶之隽班婕妤怨歌行云出入君怀袖动摇微风发已自恰好至江文通拟作则有画作秦王女乘鸾向烟雾之句斯为刻意标新矣迨刘梦得又演之曰上有乘鸾女苍苍网遍即此可悟词场祖述之秘妙也刘宾客自称其平蔡州诗城中晨鸡喔喔鸣城头鼓角声和平云云意欲驾于韩碑柳雅此诗诚集中高作也首句城中一作汝南古鸡鸣歌云东方欲明星烂烂汝南晨鸡登坛唤蔡州即汝南地但曰晨鸡自是用乐府语而城中城头两两唱起不但于官军入城事醒切抑且深合乐府神理似不必明出汝南而后觉其用事也末句忽惊元和十二载更妙此以竹枝歌谣之调而造老杜诗史之地位正与大历三年调玉烛二句近似此由神到不可强也其第二首汉家飞将下天来马一挥门洞开亦确是李夜半入蔡真情事下转入从容镇抚归到相公正复得体叙淮西事当以梦得此诗为第一刘宾客西塞山怀古之作极为白公所赏至于为之罢唱起四句洵是杰作后四则不振矣此中唐以后所以气力衰飒也固无八句皆紧之理然必松处正是紧处方有意味如此作结毋乃饮满时思滑之过耶荆州道怀古一诗实胜此作刘宾客之能事全在竹枝词至于铺陈排比辄有伧俗之气山谷云梦得竹枝九章词意高妙昔子瞻尝闻余咏第一篇叹曰此奔轶绝尘不可追也又云梦得乐府小章优于大篇极为确论山谷又赏其淮阴行而疑脱菜二字今刻本则是晚来耳东坡峡山寺诗山僧本幽独乞食况未还碓水自舂松门风为关语意全本皇甫孝常送少微上人诗但令人不觉耳又窦庠金山行然风生波出没氵霍晶荧无定物居人相顾非世间如到日宫经月窟信知灵境长有灵住者不得无仙骨语即东坡金山诗所脱胎也在庠诗本非高作而苏公脱出实境来神妙遂至不可测古人之善于变化如此白公天竺诗本皇甫孝常秋夕寄怀契上人诗而出以连珠体自令人不觉此等处皆足见古人之脱化自钱刘以下至韩君平辈中唐诸子七古皆右丞调也全与杜无涉刘宾客诗品无论钱刘柳尚在郎君胄韩君平之下韩君平鸣磬夕阳尽卷帘秋色来已渐开晚唐之调盖律体奇妙已无可以争胜前人故不得不于一二平仄间小为变调而骨力渐靡则不可强为也大历十才子卢纶司空曙耿李端诸公一调韩君平风致翩翩尚觉右丞以来格韵去人不远皇甫兄弟其流亚也郎君胄亦平雅独钱仲文当在十子之上江邻几所志乃十一人有皇甫曾而无冉无韩不知何所据也王应麟玉海所记与唐书卢纶传同是十人有韩无两皇甫然两皇甫尔时极负重望不知何以不入十子之列若有曾无冉则尤不可解矣且升卢于钱之上亦不知何谓古诗为焦仲卿妻作云新妇初来时小姑始扶床今日被驱遣小姑如我长勤心养公姥好自相扶将初七及下九嬉戏莫相忘顾况弃妇词乃云忆昔初嫁君小姑才倚床今日辞君去小姑如妾长回头语小姑莫嫁如兄夫直致而又带伧气可谓点金成铁顾逋翁歌行邪门外道直不入格戎昱诗亦卑弱沧浪诗话谓昱在盛唐为最下已滥觞晚唐是也然戎昱赴卫伯玉之辟当是大历初年其为刺史乃在建中时应入中唐不应入盛唐戴容州怀素上人草书歌始从破体变风姿可证义山韩碑语容州七古皮松肌软此又在钱刘诸公下矣戴容州尝拈蓝田日暖良玉生烟之语以论诗而其所自作殊平易浅薄实不可解中唐六七十年之间除韦柳韩三家古体当别论其馀诸家堪与盛唐方驾者独刘梦得李君虞两家之七绝足以当之韩公猗兰操雪霜贸贸荠麦之茂按傅玄董逃行历九秋篇荠与麦兮夏零兰桂践霜逾馨董仲舒雨雹对荠麦始生由阳升也荠麦正当寒冬所生故曰雪霜贸贸惟荠麦之是茂也与傅玄同用以兰而意有反正子如不伤二句在篇中为最深语盖有不妨听汝独居之意较不采何伤更进一层然说着不伤而伤意已深矣此亦妙脱本词也前曰何伤后曰之伤回环婉挚评家或以子指夫子我指兰非是韩文公岳阳楼诗宜春口未知在何处注以为宜春郡非也且上句云在袁州而下句夜缆巴陵洲注云即岳州亦殊可笑妥帖力排字五百家注本内引论语荡舟甚是宋末月泉吟社送诗赏小云语无排体不效昆此可证也旧以与傲同作排两字连说者未然也文公双鸟诗即杜诗春来花鸟莫深愁公诗万类困陵暴之意而翻出之其为己与孟郊无疑刘文成二鬼诗出于此唐诗似骚者约言之有数种韩文公琴操在骚之上王右丞送迎神曲诸歌骚之匹也刘梦得竹枝亦骚之裔卢鸿一嵩山十志诗最下文公琴操前人以入七言古盖琴操琴声也至苏文忠醉翁操则非特琴声乃水声矣故不近诗而近词昌黎刘生诗虽纪实之作然实源本古乐府横吹曲其通篇叙事皆任侠豪放一流其曰东走梁宋南逾横岭亦与古曲五陵三秦之事相合末以酬恩仇结之仍还他侠少本色不然昌黎岂有教人以官爵酬恩仇者耶不惟用乐府题兼且用其意用其事而却自纪实并非仿古此脱化之妙也韩文公约六经之旨而成文其诗亦每于极琐碎极质实处直接六经之脉盖爻象繇占典谟誓命笔削记载之法悉酝入风雅正旨而具有其遗味自韦孟束以来皆未有如此沉博也谏果虽苦味美于回孟东野诗则苦涩而无回味正是不鸣其善鸣者不知韩何以独称之且至谓横空盘硬语妥帖力排亦太不相类此真不可解也苏诗云那能将两耳听此寒号乃定评不可易李长吉惊才绝艳铰宫戛羽下视东野真乃蚯蚓窍中苍蝇鸣耳虽太露肉然却直接骚赋更不知其逸诗复当何如此真天地奇彩未易一泄者也长吉恼公一篇直是徐庾妙品不知者乃编入律诗误矣看其通用韵处自明韩门诸君子除张文昌另一种自当别论皇甫持正李习之崔斯立皆不以诗名惟孟东野李长吉贾阆仙卢玉川四家倚仗笔力自树旗帜盖自中唐诸公渐趋平易势不可无诸贤之撑起然诗以温柔敦厚为教必不可直以粗硬为之此内惟长吉锦心绣口上薄风骚不专以笔力支架为能其馀若玉川月蚀一篇故自奇作阆仙五律亦多胜概此外则如东野玉川诸制皆酸寒幽涩令人不耐卒读刘叉冰柱雪车二诗尤为粗直伧俚而韩公独谓孟东野以其诗鸣则使人惑滋甚矣孟卢皆小音执定不化安可接武韩诗必欲求接韩者定推欧阳子韩公效玉川月蚀之作删之也对读之最见古人心手相调之理然玉川原作雄快不可逾矣摭言称贾岛跨驴天街吟落叶满长安之句唐突京尹然此诗联对处极为矫变必非凑泊而成者也刘言史亦昌谷之流但少弱耳严沧浪诗话实之终未为昌谷敌手也张碧则更伧气矣张王乐府天然清削不取声音之大亦不求格调之高此真善于绍古者较之昌谷奇艳不及而真切过之欧阳诗话云王建宫词言唐禁中事皆史传小说所不载唐诗纪事乃谓建为渭南尉赠内官王枢密云云以解之然其诗实多秘记非当家告语所能悉也其词之妙则自在委曲深挚处别有顿挫如仅以就事直写观之浅矣元和间权武二相词并清超可接钱刘武公之死有关疆场而文词复清隽不羁可称中唐时之刘越石严沧浪但举权相犹未尽也白公五古上接陶下开苏陆七古乐府则独辟町畦其钩心斗角接┺合缝处殆于无法不备白公官牛乐府从丙吉问喘事翻出白公之妙亦在无意此其似陶处也即如宋人诗有时俗物不称意无数好山俱上心称为佳句而白公则云有山当枕上无事到心中更为自然白诗巫山暮足花雨陇水春多逆浪风语本杜诗夜足沙雨春多逆水风竹枝泛咏风土柳枝则咏柳其大较也然白公杨柳枝词叶含浓露如啼眼枝袅轻风似舞腰小树不禁攀折苦乞君留取两三条于咏柳之中寓取风情此当为杨柳枝词本色薛能乃欲搜难抉新至谓刘白宫商不高亦妄矣唐人诗至白公自不当尽以阮亭先生所讲第一义绳之盖白公诗格调声音之皆不事也阮亭力戒人看长庆集但取其一二小诗此在阮亭先生固当如此阮亭独标神韵言各有当耳阮亭先生意中却非抹煞白公之妙也看十选中所取自见尚恨胡孝辕十签阮亭未尝全见耳白公之为长恨歌霓裳羽衣曲诸篇自是不得不然不但不蹈杜公韩公之辙也是乃浏漓顿挫独出冠时所以为豪杰耳始悟后之欲复古者真强作解事张王已不规规于格律声音之似古矣至元白乃又伸缩抽换至于不可思议一层之外又有一层古人必无依样临摹以为近古者也元相望骓歌赋而比也玉川月蚀诗点逗恒州事则亦赋而比也而元则更切本事矣诗至元白针线钩贯无乎不到所以不及前人者太露太尽耳徐昌国燕歌易水动剑舞白虹流本于鲍溶秋思诗燕歌易水怨剑舞蛟龙腥也徐之学古能以神致发挥之所以为妙张祜金山诗树影中流见钟声两岸闻只唐人常调耳而谭艺家奉为杰作失之矣中唐之末如吕温鲍溶之流概少神致李涉李绅稍为出类然求之张王元白数公皆未能到况前人耶盛之后渐趋坦迤中之后则渐入薄弱所以秀异所结不得不归樊川玉溪也张祜绝句每如鲜葩滟焰水泊浮不特故国三千里一章见称于小杜也徐凝庐山瀑布诗千古长如白练飞一条界破青山色白公所称而苏公以为恶诗芥隐笔记谓本天台赋飞流界道之句然诗与赋自不相同苏公固非深文之论也至白公称之则所见又自不同盖白公不于骨格间相马惟以奔腾之势论之耳阮亭先生所以与白公异论者其故亦在此李赞皇诗亦轮伦虽不敌香山亦权武二相之亚也李廓乐府视张王大减不知才调集何以舍仲初而独取之此自是好恶各别而阮亭先生十选以应付彼十家则有馀不可以概三唐作者也周贺五律颇有意味在中末晚初诸人五律之上尚可颉颃温岐姚武功诗恬淡近人而太清弱抑又太尽此后所以渐靡靡不振也然五律时有佳句七律则庸软耳大抵此时诸贤七律皆不能振起所以不得不让樊川玉溪也小杜感怀诗为沧州用兵作宜与罪言同读郡斋独酌诗意亦在此王荆公云末世篇章有逸才其所见者深矣小杜浓薰班马香对屈宋说自指班固马相如此二句谓诗赋也上文已拈史书阅兴亡此不应复及马史班史杜诗以我似班扬班与扬可合称则马亦可合称不必定指马迁也今人但因班马苏同书名熟人在人口因以此句指二史其实非也樊川真色真韵殆欲吞吐中晚千万篇正亦何必效杜哉小杜诗自滴阶前大梧叶干君何事动哀吟亦在南唐吹皱一池春水语之前可证杜黑白鹰语小杜之才自王右丞以后未见其比其笔力回斡处亦与王龙标李东川相视而笑少陵无人谪仙死竟不意又见此人只如今日鬓丝禅榻畔茶烟轻落花风自说江湖不归事阻风中酒过年年直自开宝以后百馀年无人能道而五代南北宋以后亦更不能道矣此真悟彻汉魏六朝之底蕴者也诗不但因时抑且因地如杜牧之云南山与秋色气势两相高此必是陕西之终南山若以咏江西之庐山广东之罗浮便不是矣即如夜足沙雨春多逆水风不可以入江浙之舟景阊阖晴开讠失荡荡曲江翠幕排银榜不可以咏吴地之曲江也明矣今教粤人学为诗而所习者止是唐诗只管蹈袭势必尽以西北方高明爽垲之时景熟于口头笔底岂不重可笑欤所以闽十子吴四子粤五子皆各操土音不为过也格调自要高雅不以方隅自限此则存乎其人耳玉溪五律多是绝妙古乐府盖玉溪风流酝借尤在五律也近时程午桥补注以为花鸟诸题多是平康北里之志良然义山碧城三首或谓咏其时贵主事盖以诗中用萧史及董偃水精盘事阮亭先生亦取其说然竹跋杨太真外传则谓妃不由寿邸入宫证以此三诗一咏妃入道一咏妃未归寿邸一咏明皇与妃定情系七月十六日此说当为定解而注家罕有引之者药转一篇程笺以为如厕之义亦谓出自竹然此诗之境颇浅微婉顿挫使人荡气回肠者李义山也自刘随州而后渐就平坦无从睹此丰韵七律则远合杜陵五律七绝之妙则更深探乐府晚唐自小杜而外惟有玉溪耳温岐韩促足比哉欧公言平生作文得自三上予尝戏谓义山诗殆兼有之郁金堂北画楼东厕上诗也天上真龙种马上诗也卧后清宵细细长枕上诗也飞卿七古调子元好即如湖阴词等曲即阮亭先生之音节所本也然飞卿多作不可解语且同一浓丽而较之长吉觉有伧气此非大雅之作也温诗五律在姚武功之上盖温诗短篇则近雅如五古欲出鸿都门一篇实高作也许丁卯五律在杜牧之下温岐之上固知此事不尽关涂泽也七律亦较温清迥矣赵嘏五七律亦皆清迥许之匹也马戴五律又在许丁卯之上此直可与盛唐诸贤侪伍不当以晚唐论矣然终觉樊川义山之妙不可及司空表圣在晚唐中卓然自命且论诗亦入超诣而其所自作全无高韵与其评诗之语竟不相似此诚不可解二十四品真有妙语而其自编一鸣集所谓撑霆裂月者竟不知何在也曹邺刘驾古诗皆无足取李群玉五古实胜司空表圣不可以名誉而甲乙之也表圣秋思诗阮亭所选然只得五六一联耳陆鲁望谓张祜元和中作宫体小诗辞曲艳发及老大稍窥建安风格诵乐府录知作者本意短章大篇往往间出谏讽怨谲时与六义相左右善题目佳境言不可刊置别处此为才子之最此段论诗极有见而其所自作未能择雅何也所谓不可刊置别处非如今日八股体曲曲钩贯之谓也乃言每一篇各有安身立命处耳如太白远别离蜀道难等篇极其迷离然各篇自有各篇之归宿收拾即如乐府各题各自一种神气以此易彼则毫千里矣皮陆联句诗胜其自作盖两贤相当节短势Τ则反掩其孱弱之状也联句体自以韩孟为极致然韩孟太险皮陆一种固是韩孟后所不可少郑津阳门诗只作明皇内苑事实看不可以七古格调论之杜诗观公孙大娘弟子舞剑器行但称公孙剑舞初第一津阳门诗云公孙剑伎方神奇其注则直云有公孙大娘舞剑当时号为雄妙剑舞剑伎语尚可通至云舞剑则毋乃传闻异词耶岂当时人即以剑器曲名唿为舞剑欤晚唐人七律只于声调求变而又实无可变故不得不转出三五拗用之调此亦是熟极求生之理但苦其词太浅俚耳然大约出句拗第几字则对句亦拗第几字阮亭先生已言之至方干每见北辰思故园则单句三五自拗此又一格盖必在结句而后可耳胡曾咏史绝句俗下令人不耐读唐彦谦师温八叉而颇得义山风致但稍弱耳郑都官以鹧鸪诗得名今即指暖戏烟芜云云之七律也此诗殊非高作何以得名于时郑又有贻歌者云座中亦有江南客莫向春风唱鹧鸪此虽浅然较彼咏鹧鸪之七律却胜吴融李周弹筝歌起句古人云丝不如竹竹不如肉乃知此语未必然李周弹筝听不足此起法已开元人门迳韩致尧香奁之体逆自玉台虽风骨不及玉溪生然致尧笔力清澈过于皮陆远矣何逊联句瘦尽东阳固不应尽以脂粉语擅场也韩致尧寒食日重游李氏园亭一篇以七律作扇对格此前人所少也咸通十哲概乏风骨方干罗隐皆极负诗名而一望荒芜实无足采杜荀鹤至令严沧浪目为一体亦殊浅易大约读唐诗到此时披沙拣金甚为不易即追想钱刘诸公已为高曾规矩又毋论开宝也阮亭先生绿杨城郭是扬州为时所称至形诸图画然唐人韦庄已有初日照扬州之句此尤自然可爱也然韦集又有绿杨城郭雨凄凄之句乃华下作则似乎不类韦庄在晚唐之末稍为官样虽亦时形浅薄自是风会使然胜于咸通十哲多矣罗虬比红儿诗俚劣之甚亦胡曾咏史曹唐游仙之类乃以此得名于时亦奇矣曹唐如巫婆念咒化斋令人掩耳欲其亟去杨诚斋谓诗至晚唐益工盖第挑摘于一联一句间耳以字句之细意刻镂固有极工者然形在而气不完境得而神不远则亦何贵乎巧思哉杼山观王右丞维沧洲图歌云沧洲说近三湘口谁知卷得在君手披图拥褐临水时然不异沧洲叟此篇在唐人本非杰出之作而何仲默题吴伟画用此调法遂成巨观此所贵乎相机布势脱胎换骨之妙也今若取杜陵题画脍炙人口之大篇摹其韵句调法有是理乎东坡琴诗若言弦上有琴声云云已为禅偈子矣而杼山戛铜碗为龙吟歌云未必全由戛者功声生虚无非碗中则更在前诗话载唐僧齐己谒郑谷献诗自封修药院别下着僧床谷览之云请改一字方可相见经数日再谒改云别扫着僧床谷嘉赏结为诗友此一字元本改本俱无好处不知郑谷何以赏之唐诗僧多卑卑之格惟皎然灵一差胜释子之诗闺秀之诗各自一种随其所到皆可成名独于应制之作非其所宜此体自应求诸文学侍从之彦岂可以此等当之若唐诗内所载上官婉儿与贝州宋氏姊娣诗皆是也近日顾侠君撰诗林韶多录释子之诗殊令人生厌晚唐之渐开松浮者莫如皮陆之可厌此所谓不揣其本而齐其末也后之不从事于大本大原而专以ㄎ扯斗凑为事者实此一种启之杨诚斋所以不免也此事必要从源头打出方是真境即圣人所谓言有物也若不揣其本而齐其末则安得有通之日哉厥弊之滋不能大追憾皮陆一辈人然有志者竟当自立奈何怨古人耶甚矣廓除一切之难也渔洋十选大意归重在殷元结二本而以文粹为备文粹首载乐章乐歌琴操韪矣然元次山之补乐歌徒有幽深之韵未为古雅之则至皮袭美补九夏歌岂足与韩之琴操同日而语耶卷三宋初柳仲涂以古文名家远绍韩柳其刻石湘妃庙诗词气亦近樊宗师之徒于风雅殊远骑省虽入宋初尚沿晚唐靡弱之音南唐后主诗亦然骑省挽吴王三章自是合作小畜集五言学杜七言学白然皆一望平弱虽云独开有宋风气但于其间接引而已西昆酬唱诸公皆以杨钱刘三公为之倡其刻画玉溪可谓极工宋子京笔记晏丞相末年诗见编集者乃过万篇唐人以来未有又云天圣初元以来缙绅间为诗者益少唯丞相晏公殊钱公惟演翰林刘公筠数人而已按元献有临川集紫微集今所传元献诗或未得其全耳然亦去杨刘未远苏文忠金门寺跋李西台与二钱唱和诗云五季文章堕劫灰平格力未全回故知前辈宗徐庾数首风流似玉台盖宋初诸公习尚如此至欧苏始挽正之宋初之西昆犹唐初之齐梁宋初之馆阁犹唐初之沈宋也开启大路正要如此然后笃生欧苏诸公耳但较唐初则少陈射洪一辈人此后来所以渐薄也宋初司马池行色诗或谓范文正野色诗足以配之然二诗皆一时伫兴故佳不比后人某声某影连类成题也宋莒公兄弟并出晏元献之门其诗格亦复相类皆去杨刘诸公不远渔洋云宋景文近体无一字无来历而对仗精确非读万卷者不能查初自云杨大年宋子京辈备为艰涩隐僻以夸其能二先生之论可以互参胡武平王君玉皆堪与晏宋方驾大约宋初诸公多自晚唐出耳宋元宪景文王君玉并游晏无献之门其诗格皆不免杨刘之遗虽以文潞公赵清献亦未尝不与诸人同调此在东都虽非极盛之选然实亦为欧苏基地未可以后有大匠尽行抹却也石门吴孟举钞宋诗略西昆而首取元之意则高矣然宋初真面目自当存之元之虽为欧苏先声亦自接脉而已至于林和靖之高逸则犹之王无功之在唐初不得径以陶韦嫡派诬之若夫柳种穆尹学在师古又不以诗擅长矣吴序云万历间李艹衮选宋诗取其远宋而近唐者曹学亦云选始莱公以其近唐调也以此义选宋诗其所谓唐终不可近也而宋诗则已亡矣此对嘉隆诸公吞剥唐调者言之殊为痛快但一时自有一时神理一家自有一家精液吴选似专于硬直一路而不知宋人之精腴固亦不可执一而论也且如入宋之初杨文公辈虽主西昆然亦自有神致何可尽祧去之而晏元献宋元宪宋景文胡文恭王君玉文潞公皆继往开来肇起欧王苏黄盛大之渐必以不取浓丽专尚天然为事将明人之吞剥唐调以为复古者转有辞矣故知平心易气者难也观欧公答刘廷评诗盖尝以五代史资原父订证不独集古录与有功也欧公有太白戏圣俞一篇盖拟太白体也然欧公与太白本不同调此似非当家之作庐山高亦然张子野吴江七律于精神丰致两擅其奇不独西溪无相院之句脍炙人口也过和靖居诗亦绝唱石守道庆历对德诗仿韩元和圣德诗而作顾其末段音节颇欠调叶未可以变化借口当是伉厉之气不受绳律耳苏子美淮中晚泊犊头初晴游沧浪亭诸绝句妙处不减唐人欧公谓苏子美笔力豪隽以超迈横绝为奇刘后村亦谓苏子美歌行雄放今观其诗殊不称似尚不免于孱气伧气未可与梅诗例视山谷谓荆公之诗暮年方妙然格高而体下此语甚当又敖器之有邓艾缒兵入蜀之喻亦是妙语王荆公诗强逐萧骚水遥看惨淡山李雁湖注云白傅池残寥落水窗下悠风唐人多有此句法然唐太宗固已有色含轻重雾香引去来风之语缫成白雪桑重绿割尽黄稻正青二句荆公集中再见荆公谓用汉书语止可以汉书语对若参以异代语便不相类李雁湖又谓公以梵语对梵语如阿兰若堵波之类此理亦是神气之谓一鸟不鸣山更幽自不如鸟鸣山更幽王介甫好争长短如此类之小者亦然王半山青山缭绕疑无路忽见千帆隐映来秦少游菰蒲深处疑无地忽有人家笑语声所祖也陆放翁山重水复疑无路柳暗花明又一村乃又变作对句耳王介甫残菊诗黄昏风雨打园林残菊飘零满地金小说载嘉中欧阳文忠见此诗笑曰百花尽落独菊枝上枯耳因戏曰秋英不比春花落为报诗人子细看或又误作王君玉诗今世俗又传作东坡笑之介甫闻之曰是不知楚辞云夕餐秋菊之落英欧阳九不学之过也李雁湖王荆公诗注云落英乃是桑之未落华落色衰之落非必言花委于地也欧王二巨公岂不晓此小说谬不可信也又蔡绦西清诗话云落始也今按始之义乃落成之落自与此落字不同而诗既以飘零满地为言则似亦不仅色衰之义矣王荆公诗迢迢建业水中有武昌鱼如此炼用古语可谓入妙王岐公君玉从弟也其诗亦不减君玉大抵真宗仁宗朝诸鉅公诗多精雅整丽盖自宋初杨刘以降其源渐宏肆遂不得不放出欧苏矣陈襄述古亦是妍好一路而不及张子野公是公非二集不传阮亭亦仅称原父之凉风响高树二句耳厉太鸿乃辑得原父十四首贡父十一首内如原父铁浆馆檀州五律贡父长芦寺七律自校书郎出ヘ秦州七绝皆杰作也然李雁湖王诗注所载金陵怀古四诗尚未采入朱子谓李泰伯文字得之经中皆自大处起议论范文正荐之以为着书立言有孟轲扬雄之风此不可以诗人论也惟阮亭所采诸绝句有致而吴钞转不具录苏才翁与子美联句送梁子熙四言一篇句句奇壮魏武对酒当歌应推此篇明道杂志称才翁诗书俱过子美也宛陵以河豚诗得名然此诗亦自起处有神耳都官诗天真蕴借自非郊寒可比然其直致处则相同亦不免微带酸苦意唐宋之有韩欧皆振起一代而同时心交者乃俱以刻苦出之若此亦异矣敖器之谓欧公如四瑚八琏止可施之宗庙梅诗则正与相反至谓关河放熘瞬息无声比喻亦妙绝矣都官思笔皆从刻苦中逼极而出所以得味反浅不如欧公之敷愉矣读此方识荆公之高不可及也刻苦正须从敷愉中出然梅公之笔殊于鱼鸟洲渚有情此则孟东野所不能也一篇之中步步押险此惟韩公雄中出劲所以不露韵痕然视自然浑成不知有韵者已有间矣至若梅宛陵以清瘦之笔每押险韵无韩之豪而肖韩之劲恐未必然也李供奉杂言之体乃壮浪者优为之岂可以清直之笔仿乎而宛陵集亦有之固无怪其击赏欧公庐山高至于倾倒若彼也苏文忠月华寺诗自注寺邻岑水场施者皆坑户也百年间盖三焚矣语足儆顽不特为彼宗说法也查初白注引余靖大峒山记有月华之名按大峒山自在郡北五十里所谓月华当别一处此月华寺在氵里去郡南百里去曹溪三十里正岑水场之地乃梁天监二年丁未智药三藏开创今其真身在焉予以正月十日晡时停舟访之虎迹满岸破茅三楹寺僧出菩提树叶以赠并出近人所作月华寺志词之俚陋固不足道而其意大率为檀施开说正中苏诗所诃也苏诗云水香知是曹溪口按韶志载智药三藏至此水口饮水香美谓其徒曰此水与西天之水无异源上必有胜地云云予以盂准量其水已较曹溪九龙井水加重一钱而曹溪九龙井水又不及峡山寺水盖出山泉浊之理于兹益信而彼宗之妄不辨自明矣舟中听大人弹琴一篇对世人爱新曲说必当时坐间或有所指因感触而云然故一篇俱是激昂意直到末句始转出正意也此篇阮亭亦第以格韵之高选之其实在苏诗只是平正之作耳苏石鼓歌凤翔八观之一也凤翔汉右扶风周秦遗迹皆在焉昔刘原父出守长安尝集古簋敦镜尊彝之属着先秦古器记一编是则其地秦迹尤多所以此篇后段忽从嬴氏刻石颂功发出感慨不特就地生发兼复包括无数古迹矣非随手泛泛作过秦论也苏诗此歌魄力雄大不让韩公然至描写正面处以古器众星缺月嘉禾错列于后以郁律蛟蛇指肚箝口浑举于前尤较韩为斟酌动宕矣而韩则快剑斫蛟一连五句撑空而出其气魄横绝万古固非苏所能及方信铺张实际非易事也王维吴道子书一篇亦是描写实际且又是两人笔墨而浩瀚淋漓生气迥出前篇尚有韩歌在前此篇则古所未有实苏公独立千古之作即如亭亭双林间直到头如鼋一气六句方是个笔所未到气已吞也其神彩固非一字一句之所能尽而后人但举其总挈一句以为得神以下则以平叙视之此固是作时文语然亦不知其所谓得神者安在矣看其王维一段又是何等神理有此锻冶之功所以贵乎学苏诗也若只取其排场开阔以为嗣响杜韩则蒙吏所诃贻五石之瓠者耳和子由记园中草木第一首煌煌帝王都四句乃左太冲陈伯玉之遗而却以起句揭过一层此又一变第六首喜见秋瓜老兼国风之妙义而出入杜韩不独语用杜也言及韩者盖有会于照壁喜见蝎也夜直秘阁呈王敏甫云只有心对此君此君施注引晋王子猷语指竹恐未必然白香山效陶诗云乃知阴与晴安可无此君此君指酒也苏岂用白语耶石苍舒醉墨堂诗末句云不用临池更苦学完取绢素充衾此与答文与可愿得此绢足矣同意而一劝人一自谓一意又可翻转和蔡准郎中见邀游西湖三首之一首四句叙四时之景一夏二秋三冬四春此即变化次韵和王巩六首其二敲冰春捣纸刈苇秋织箔栎林轩冬炭竹坞收夏箨此又变夜泛西湖五绝以真境大而能化在绝句中固已空绝古人矣神宗熙宁二年议更贡举法王安石以为古之取士俱本于学请兴建学校以复古其明经诸科欲行废罢使两制三馆议之直史馆苏轼上议以为不当废卒如安石议罢诗赋帖经墨义士各占治易诗书周礼礼记一经兼论语孟子谓春秋有三传难通罢之试分四场初大经次兼经大义凡十道次论一道次策三道时齐鲁河朔之士往往守先儒训诂质厚不能为文辞东坡试院煎茶诗作于熙宁壬子八月时先生在钱唐试院其曰未识古人煎水意又曰且学公家作茗饮盖皆有为而发又有呈诸试官之作末云聊欲废书眠秋涛舂午枕与此诗末二句正相同但此篇化用卢仝诗句乃更为精切耳次韵用韵至苏以而极其变化然不过长袖善舞一波三折又与韩公之用力真押者不同未可概以化境目之和章七出守湖州二首起句方丈仙人出淼茫挥尘录以为讥语然次首则仍是方丈仙人之意盖亦演之使不觉耳娱老堂诗话谓诗有以法家史文语为对者如东坡七月五日作避谤诗寻医畏病酒入务之类后来陆放翁亦时有之然究非雅道也东坡集中阳关词三首一赠张继愿一答李公择一中秋月诗话总龟谓坡作彭城守时过齐州李公择中秋席上作绝句其后山谷在黔南以小秦王歌之初白补注云按玉局文及风月堂诗话云东坡中秋诗绍圣元年自题其后予十八年前中秋与子由观月彭城时作此诗以阳关歌之此段正与诗合其在李公择席上所赋即前篇答李公择者是也诗话总龟混两诗为一时事讹也据此则三诗不必其一时所作特以其调皆阳关之声耳阳关之声今无可考第就此三诗绎之与右丞渭城之作若合符节今录于此以记之渭城朝雨轻尘客舍青青柳色新劝君更尽一杯酒西出阳关无故人受降城下紫髯郎戏马台前古战场恨君不取契丹首金甲牙旗归故乡右赠张继愿济南春好雪初晴行到龙山马足轻使君莫忘溪女时作阳关肠断声右答李公择暮收尽溢清寒银汉无声转玉盘此生此夜不长好明月明年何处看右中秋月其法以首句平起次句仄起三句又平起四句又仄起而第三句与四句之第五字各以平仄互换又第二句之第五字第三句之第七字皆用上声譬如填词一般渔洋先生谓绝句乃唐乐府信不诬也答任师中家汉公五古长篇中间句法于不整齐中幻出整齐如岂比陶渊明一联与上随李丞相一联错落作对此犹在人意想之中至其下苍鹰十斤重一联我今四十二一联与上百顷稻十年储一联乃错落遥映亦似作对则笔势之豪纵不羁与其部伍之整不乱相辅而行苏诗最得属对之妙而此尤奇特试寻其上下音节当知此说非妄也海宁查夏重酷爱苏诗僧卧一初白头之句而并明人诗花间啄食鸟红尾沙上浣衣僧白头亦以为极似子瞻不知苏诗身行万里半天下僧卧一初白头此何等神力而花间沙上一联只到皮陆境界安敢与苏比伦哉查精于苏奚乃以目皮相若此若必以皮毛略似辄入品藻则空同之学杜当为第一义矣孟东野诗寒削太甚令人不欢刻苦之至归于惨忄栗不知何苦而如此坡公读孟郊诗二首真善为形容尤妙在次首忽云复作孟效语又摘其词之可者而述之乃以感我羁旅跋之则益见其酸涩寒苦而无复精华可挹也其第一首目以号特是正面语尚未极深致耳葛常之云坡贬孟郊诗亦太甚因举孟诗楚山相蔽亏日月无全辉万株古柳根此磷磷溪以为造语之工下二句诚刻琢至于日月全无辉是何等言语乎诗人虽云穷而益工然未有穷工而达转不工者若青莲浣花使其立于庙朝制为雅颂当复如何正大典雅开辟万古而使孟东野当之其可以为训乎坡公亦太不留分际且如孟东野之诗再以牛毛细字书之再于寒夜昏灯看之此何异所谓醉来黑漆屏风上草写卢仝月蚀诗耶芙蓉城篇前半每六句畔以顿歇见其音节也至仙宫句以下则一气不停者又从梦中一句用律句变转而下以转换其音节也此借仙家寓言而渺然无迹不落言诠不知渔洋先生何以不入七言选本或因复一空字乎续丽人行末句何以忽带腐气不似坡公神理和子由送将官梁左藏仲通一篇前半写睡景入神然其语意自有归宿须将后半谈仙之意挽转看来始得之此与少陵听西方止观经而以妻儿待米收转同一理也非少陵桃花气暖一联可比玉川月蚀诗星如撒沙出云云记异则可耳若东坡中秋见月和子由欲显月之明而云西南大星如弹丸角尾奕奕苍龙蟠今宵注眼看不见更许萤火争清寒此则未免视玉川为拙矣尚赖青荧明灭以上转得灵变故不甚觉耳舟中贾客莫漫狂小姑前年嫁彭郎是题画诗所以并不犯呆而刘须溪岂有不知归田录之讥不必也题画则可赋景则不可可为知者道耳讥此诗者凡以为事出俚语耳不知此诗沙平风软句及山与船低昂句则皆公诗所已有此非复见语耶奈何置之不论也试即以颍口见淮山一首对看而其妙毕出矣彼云青山久与船低昂故以故人久立结之故人即青山也初无故事可以打诨也但既是即目真话亦不须借语打诨始能出场也至此首则舟中贾客即上之棹歌中流声抑扬者也小姑即上与船低昂之山也不就俚语寻路打诨何以出场乎况又极现成极自然缭绕萦回神光离合假而疑真所以复而愈妙也沙平风软望不到用以题画真乃神妙不可思议较之自咏望淮山不啻十倍增味也昔唐人江为题画诗至有樵人负重难移步之句比之此句真是下劣诗魔矣而评者顾以引用小姑事沾沾过计盖不记此为题画作也容斋三笔谓苏公百步洪诗重复譬喻处与韩送石洪序同此以文法论之固似矣而此诗之妙不尽于此今之选此诗者但以百步洪原题为题而忘其每篇自有本题此篇之本题则序中所谓追怀曩游已为陈迹也试以此意读之则所谓兔走隼落骏马注坡弦离箭脱电过珠翻者一层内又贯入前后两层此是何等神光而仅仅以叠下譬喻之文法赏之耶查初白评此诗亦谓连用比拟古所未有予谓此盖出自金刚经偈子耳泗州僧伽塔诗看得透彻说来可笑此何必辟佛乃能塞彼教之口耶东坡八首第一首用刮毛第八首又用刮毛愈见其大而不觉其犯遗山移居诗从此八首出也四时词闺情之作也当与四时子夜四时白为类五禽言亦近竹枝之神致梅诗四禽言惟泥滑滑一首为欧公所赏果然神到其馀亦无甚佳致苏诗五首亦不为至者侄安节远来夜坐诗第二句云残年知汝远来情既是用作对句而题中又恰有远来字所以更有致也虽同一侄事尚不可苟且吞用也苏诗内和人韵之诗亦有只云和某人某题而不写出次韵者亦有写次韵者其只云和而不云次韵者实多次韵之作想苏公诗题固无一定之例也半杂江声作悲健改悲壮为悲健壮虽与健同意而用法神气似乎不同似未可以出自先生而从为之辞即和秦太虚梅花诗末句押畀昊畀昊恐又是一种神气似乎不甚称在先生之大笔固是不规规于尺度然后学正未可借口苏公石鼓歌末一段用秦事亦本韦左司诗而魄力雄大胜之远矣且从凤翔览古意包括秦迹则较诸左司为尤切实也王中甫哀辞自次前韵结句云区区犹记刻舟痕固是收裹全篇之意然于自次前韵亦复即离关合苏诗之妙皆此类也太白仙才独缺七律得东坡为补作之然已隔一尘矣武昌西山诗不减少陵而次篇再用前韵尤为超逸真以英化水之妙为万丈光焰者也苏公之诗惟其自言河声便是广长舌山色岂非清净身二语足以尽之云云始知真放本精微此一语殆亦可作全集评也郭熙画秋山平远题下注云文潞公为跋尾此种注法自非其人不足当之次亦须有关系题事吾辈见吾人题跋宜知此次韵米芾二王书跋尾二首其第一首小小部位中备极转调之妙换韵之中略以平调句子使之伸缩舒和亦犹夫末句之有可放平者也尤以平韵与仄韵相参错乃见其势却须以三平正调搀和之题李伯时渊明东篱图悠然见南山意与秋气高本小杜诗句而更加超脱安州老人食蜜歌结四句云因君寄与双龙饼镜空一照双龙影三吴六月水如汤老人心似双龙井亦若韩石鼓歌起四句句法此可见起结一样音节也然又各有抽放平仄之不同东坡澄迈驿通潮阁诗贪看白鹭横秋浦不觉青林没晚潮真唐贤语也僧仲殊即蜜殊过润州绝句北固楼前一笛风一首亦唐人佳境此皆阮亭池北偶谈采宋绝句所未之及者送小本禅师归法是身如浮安得限南北过大庾岭诗仙人拊我顶结发受长生皆全用少陵太白诗句在东坡自有摆脱之道然后学正不可学也颍州诗中劝履常饮一首结句他年五君咏山王一时数初贬英州诗殷勤竹里梦犹自数山王数字应作上声而此诗七遇韵盖以义则从上以音则从去也欧公咏雪禁体物语而用象笏字苏用落屑字得非亦银玉之类乎苏诗又有聚散行作风花瞥之句花字似亦当在禁例洞庭春色诗应唿钓诗钩亦号扫愁帚颇不雅与诗寻医酒入务相类此诗题内自谓醉后信笔颇有沓拖风气良然柏家渡七古一首阮亭所选然此诗在苏集中非其至者盖此犹是浑唐诗气象而下四句又似乎发泄不透又不得以含蓄目之亦不知其命意所在查氏补注依外集编南迁卷中但以盛唐格调为诗只可以范围李空同一辈耳岂可以范围东坡哉坡公所云游罗浮道院栖禅精舍栖禅寺与罗浮道院并在丰湖之上见江月五首引中今编罗浮志者或以罗浮山中之道院实之乃傅会之讹也东坡在儋州诗有云问点尔何如不与圣同忧虽是偶尔撇脱语却正道着春风沂水一段意思盖春风沂水一段与圣人老安少怀究有虚实不同不过境象相似耳用舍行藏未可遽以许若人也孰谓东坡仅诗人乎苏公在惠州真一酒七律是即赋其酒也在儋州真一酒歌七古则非赋其酒也查初白既以为取道家三一还丹之诀借题作寓言矣而又据本集寄徐得之真一酒法以为酿酒在惠州此诗当亦在惠州作或酿酒在惠而作歌则在儋未可知也此言殊属拘泥本诗细茎云云虽是借麦之字面而其实与惠州所酿之酒全无交涉观其序自明汲江煎茶七律自是清新俊逸之作而杨诚斋赏之则谓一篇之中句句皆奇一句之中字字皆奇此等语诚令人不解如谓苏诗字句皆不落凡近则何篇不尔如专于此篇八句刻求其奇处则岂他篇皆凡近乎且于数千篇中独以奇推此实索之不得其说也岂诚斋之于诗竟未窥见深旨耶此等议论直似门外人所为前生自是卢行者后学过唿韩退之二句苏诗凡两见其后一处用以赠术士则更妙矣东坡归自岭外再和许朝奉诗邂逅陪车马四句用扇对格胡元任谓本杜诗得罪台州去云云是也但此诗邂逅一联乃第四韵下凄凉望乡国一联乃第五韵如此错综用之则更变耳东坡自岭外归次韵江晦叔诗苕溪渔隐极赏其浮世事改孤月此心明所谓语意高妙吐露胸襟无一毫窒碍者也然予意则赏其结二语云二江争送客木杪看桥横以为言外有神也东坡和蔡景繁海州石室后车仍载胡琴女云云施注引东坡在黄有答景繁帖云某尝携家一游时有胡琴婢就室中作凉州凛然有冰车铁马之声婢去久矣因公复起一念云云此与篇中前年开ト云云相合而中州集载党承旨吊石曼卿诗自注云曼卿尝通守朐山携妓饮山石间鸣琴为冰车铁马声则以此事为曼卿岂传讹耶东坡与子由别诗题中屡言初别考嘉六年辛丑冬先生授大理评事签书凤翔判官时子由留京侍老苏公十一月十九日与子由别于郑州西门之外马上赋诗七言古一篇此二公相别之始也熙宁二年己酉服阕还朝任开封推官寻改杭州通判子由自陈送至颍州而别有颍州初别子由五言古二首其诗云我生三度别此别尤酸冷所谓三度别者自郑州一别西门之后治平三年先生自凤翔还朝子由出为大名推官此事详栾城集而先生集中无诗熙宁十年丁巳先生以四月赴徐州任是秋子由至徐留月馀赴南都有初别子由五言古一首其将赴南都也与先生会宿逍遥堂作两绝句先生有和作二首时子由从张文定签书南京判官也元丰三年庚申先生赴黄州过陈子由自南都来别有子由自南都来陈三日而别五言古一首时正月十四日也五月子由将赴筠州复至黄州留半月乃去先生有迎子由诗七律一首又五言古一首而相别时无诗元丰七年甲子先生授汝州团练副使五月由九江至筠州与子由别有别子由三首兼别迟皆七言古诗又有初别子由至奉新作五言古一首元丰八年乙丑先生自登州以礼部员外郎召还朝明年为元元年丙寅先生除中书舍人翰林学士知制诰而是年子由亦自绩溪令召入为秘书省校书郎至元四年己巳先生除龙图阁学士左朝奉郎出守杭州子由代为翰林学士是年子由使契丹先生自杭作七律一首送之其出守杭时相别无诗元六年辛未先生自杭召还朝除翰林承旨是时子由为尚书右丞五月入院以弟嫌请郡八月以龙图阁学士出知颍州时先生寓居子由东府在右掖门之前数月而出知颍乃作五言古一篇留别子由题曰感旧诗其序中记嘉中与子由同举制策寓居怀远驿事此事在辛丑马上一篇之前而本集无诗可考也元七年壬申以兵部尚书召还迁礼部尚书端明殿学士兼翰林侍读学士明年癸酉八月以龙图端明两学士出知定州九月十四日与子由别于东府有东府雨中别子由五古一首合前出知颍时则东府之别凡二次矣此首叙及对床夜雨事先生与子由诗凡屡用之感旧诗序中所记元丰中谪居黄冈而子由亦贬筠州尝作诗以记其事则指元丰六年癸亥初秋寄子由五古一首言之非别诗也绍圣四年丁丑先生谪海南子由亦贬雷州五月十一日相遇于藤同行至雷六月十一日相别渡海有子由终夕不寐因诵渊明诗劝余止酒和元韵赠别诗五古一首以上考先生别子由诗次第大略如此中言初别者凡三盖皆一时合并不忍遽以别言而特加初字以志惊目之笔也迨其后又变别而云感旧则初别之义益明矣广东有羊桃一曰洋桃其树高五六丈花红色一蒂数子七八月间熟色如蜡一曰三佥亦曰山佥俗语讹菱为佥也有五棱者名五棱以糯米水浇之则甜名糯羊桃粤人以为蔬能辟岚瘴之毒以白蜜渍之持至北方可已疟苏诗恣倾白蜜则五棱谓此也或乃指广南以田为棱白蜜以言酒或又引岭表录泷州山中多紫石英其大小皆五棱皆谬说也七古平韵到底者单句末一字忌用平声固已然亦有文势自然遂成音节者以苏诗论之即如问今太守为谁欤雪眉老人朝扣门潮阳太守南迁归山耶雪耶远莫知画山何必山中人汝应奴隶蔡少霞之类皆行乎其所不得不然者也若欲从稚川隐罗浮故人日夜望我归乃于一篇中有二句要之非出自然则固不可耳东坡和蔡景繁海州石室诗阮亭不取入七言诗选盖以为音节非正调也然此间唿吸消纳自不得不略通其变其于正调之理一也诗二十韵单句以仄押句尾者凡十一句单句第五字用仄者凡十七句此则所以与对句第五字相为吐翕而可以不须皆用仄矣苏诗似此者尚多可以类推古夫于亭问答所载张萧亭论单句住脚字如以入为韵则第三句或用平第五或用上第七或用去必错综用之方有音节其言虽是然犹未尽其也苏诗丹枫翻鸦伴水宿施注引水禽曰宿但此句宿字自指人说宋诗钞之选意在别裁众说独存真际而实有过于偏枯处转失古人之真如论苏诗以使事富缛为嫌夫苏之妙处固不在多使事而使事亦即其妙处奈何转欲汰之而必如梅宛陵之枯淡苏子美之松肤者乃为真诗乎且如开卷凤翔八观诗尚欲加以芟削何也馀所去取亦多未当苏为宋一代诗人冠冕而所钞若此则他更何论文定自是北宋一作家而钞亦不入渔洋云文定视文忠邾莒矣然实亦自在流出无一毫掩饰虽局面略小然胜于子美多矣抑且大于圣俞也盖自杨刘首倡接踵玉溪台阁鉅公先以温丽为主其时布衣韦带之士何能孤鸣复古而独宛陵志在深远力涤浮滥故其功不可没而其所积则未厚也昔人所云去浮靡之习于昆体极弊之际存古淡之道于诸大家未起之先斯为确评定论耳清江三孔盖皆学内充而才外肆者然不能化其粗正恐学为此种其弊必流于真率一路也言诗于宋可不择诸平仲题老杜集云吏部徒能叹光焰翰林何敢望藩篱是亦以吏部为韩对李翰林矣何以误会欧诗而沿用之耶吴钞云元文人之盛大都材致横阔而气魄刚直故能振靡复古其伦固是然宋之元诸贤正如唐之开元天宝诸贤自有精腴非徒雄阔也即东坡妙处亦不在于豪横吴钞大意总取浩浩落落之气不践唐迹与宋人大局未尝不合而其细密精深处则正未之别择即如论苏诗首在去梅溪之而并欲汰苏之富缛夫梅溪之本不知苏不必与之较也而苏岂以富缛胜者此未免以目皮相观吴孟举所作序对针嘉隆人一种吞剥唐人之习立言颇为有见而及观其中间所选则是目空一切不顾涵养之一莽夫所为于风雅之旨殊远节孝先生徐积东坡比之玉川子然其月食诗蹊迳浅露非玉川之比也其中间杂言后忽四言与所作爱爱歌后半忽夹四言毛诗成句皆不调叶徐仲车大河一篇一笔直写至二百韵殊无纪律诗自有篇法节制若此则不如发书一通也李太白杂言一首亦空叫嚣尚在任华之下郑介公人品本不以诗重阮亭谓其古交行呈子京等篇在乐天东野间亦因人而重其言耳和王荆公何处难忘酒一章大言炎炎遂令荆公无地可容矣巢诗胜于西巢西之弟也其和荆公土山韵诗三首虽乏警策亦自不弱张舜民芸叟诗颇有意议赐资治通鉴一首甚佳不独情文兼到抑亦可备故实也王逢原题定州阅古堂诗叙韩丞相作堂而于堂之两壁画历任守相将帅又谓请留中壁搜国匠第一手写韩公像此乃悬计之词其后果有作韩公像者乃在魏公去定州之后观宋子京诗可见逢原诗学韩孟肌理亦粗而吴钞乃谓其高远过于安石大抵吴钞不避粗犷不分雅俗不择浅深耳文湖州诗气韵不俗比之苏黄诸公觉未能深造耳秦淮海思致绵丽而气体轻弱非苏黄可比张文潜气骨在少游之上而不称着色一着浓绚则反带伧气故知苏诗之体大也侯鲭录所载文潜七夕歌韩马之类皆不见佳中兴颂诗亦不佳厉樊榭疑声画集刘叔赣即贡父今观所载题画诸作气格亦不凡当是贡父诗也初白注苏于韩马诗竟未采入郭功父金山凤凰台诸作皆体气豪壮而阮亭以为诗格不高其旨微矣黄裳冕仲诗格虽不高而颇有疏奇处此自不能深造然亦可见各人各种之不同岂必蹈常袭故哉情景脱化亦俱从字句锻炼中出古人到后来只更无锻炼之迹耳而宋诗钞则惟取其苍直之气其于词场祖述之源流概不之讲后人何自而含英咀华势必日袭成调陈陈相因耳此乃所谓腐也何足以服嘉隆诸公哉说部之书至宋人而富如姚令威洪容斋胡元任葛常之刘后村之属不可枚举此即宋人注宋诗也不此之取而师心自用庸有当乎晁无咎信州南岩诗起结纯用杜公望岳诗可谓有形无神无咎才气壮逸远出文潜少游之上而亦不免有边幅单窘处李端叔诗殊不为工东坡称其工尺牍耳魏泰道辅隐居诗话云黄庭坚喜作诗得名好用南朝人语专求古人未使之一二奇字缀葺而成诗自以为工其实所见之狭也故句虽新奇而气乏浑厚吾尝作诗题编后云端求古人遗琢抉手不停方其得玑羽往往失鹏鲸此论虽切然未尽山谷之意后之但求浑厚者固有之矣若李空同之流殆所谓鹏鲸者乎俞紫芝秀老诗思清逸当与林君复并称卷四山谷竹枝词跋云古乐府有巴东三峡巫峡长猿鸣三声泪裳但以抑怨之音和为数叠惜其声今不传予自荆州上峡入黔中备尝山川险阻因作二叠传与巴娘令以竹枝歌之盖每首后二句叠一遍也又云或各用四句入阳关小秦王亦可歌也此则每句用叠也按苕溪渔隐丛话唐初歌词所存者止瑞鹧鸪小秦王二曲是七言诗瑞鹧鸪犹依字易歌若小秦王必须杂以虚声乃可歌也查他山云小秦王一名古阳关盖小秦王与阳关音节相埒耳后三首太白大约此皆竹枝中极着意者矣当与刘梦得之作抄写一编而以杨铁崖之属继之露花倒影柳三变桂子飘香张九成山抹微秦学士露花倒影柳屯田阮亭自谓其月映清淮何水部飞陇首柳吴兴胜于前句至若山谷云闭门觅句陈无己对客挥毫秦少游而后人有句云挥豪对客曹能始闭阁焚香尹子求此不谓之袭旧乎阮亭所举宋贤绝句可继唐贤者几数十首然何以不举山谷广陵早春之作云春风十里珠帘卷仿佛三生杜牧之红药梢头初茧栗扬州风物鬓成丝山谷于五古亦用巧织如古律然特其气骨高耳谈理至宋人而精说部至宋人而富诗则至宋而益加细密盖刻抉入里实非唐人所能囿也而其总萃处则黄文节为之提挈非仅江西派以之为祖实乃南渡以后笔虚笔实俱从此导引而出善夫刘后村之言曰国初诗人如潘阆魏野规规晚唐格调杨刘则又专为昆体苏梅二子稍变以平澹豪俊而和之者尚寡至六一坡公岿然为大家学者宗焉然二公亦各极其天才笔力之所至非必锻炼勤苦而成也豫章稍后出会粹百家句律之长究极历代体制之变讨古书穿穴异闻作为古律自成一家虽只字半句不轻出遂为本朝诗家宗祖按此论不特深切豫章抑且深切宋贤三昧不然而山谷自为江西派之祖何得谓宋人皆祖之且宋诗之大家无过东坡而转祧苏祖黄者正以苏之大处不当以南北宋风会论之舍元诸贤外宋人盖莫能望其肩背其何处而祖之乎吕居仁作江西宗派图其时若陈后山徐师川韩子苍辈未必皆以为铨定之公也而山谷之高之大亦岂仅与厌原一刻争胜毫盖继往开来源远流长所自任者非一时一地事矣论者不察而于宋诗钞品之曰宋诗宗祖是殆必将全宋之诗境与后村立言之旨一一研勘也观其所钞则又不然专以平直豪放者为宋诗则山谷又何以为之宗祖盖所钞全集与其品山谷之言初无照应非知言之选也宋人精诣全在刻抉入里而皆从各自读书学古中来所以不蹈袭唐人也然此外亦更无留与后人再刻抉者以故元人剩得一段丰致而已明人则直从格调为之然而元人之丰致非复唐人之丰致也明人之格调依然唐人之格调也孰是孰非自有能辨之者又不消痛贬何李始见真际矣渔洋先生所讲神韵则合丰致格调为一而浑化之此道至于先生谓之集大成可也渔洋先生则超明人而入唐者也竹先生则由元人而入宋而入唐者也然则二先生之路今当奚从曰吾敢议其甲乙耶然而由竹之路为稳实耳吴孟举之钞宋诗若用其本领以钞邵尧夫陈白沙庄定山诸公之诗或可成一片段耳山谷诗譬如榕树自根生出千枝万又自枝上倒生出根来若敖器之之论只言其神味耳不贪夜识金银气手自与金银是真事故不碍然阮亭尚以手自与金银为病至后山云莫辞行乐费金银则不可矣后山赠鲁直云陈诗传笔意愿立弟子行又云人言我语胜黄语扶坚夜燎齐朝光此其所以叙入紫微宗派之图也任天社云读后山诗似参曹洞禅不犯正位切忌死语非冥搜旁引莫窥其用意深处因为作注而敖器之亦谓后山如九皋独唳深林孤芳冲寂自研不求赏识昔渔洋先生尝疑天社之语未尽然而谓后山终落钝根视苏黄远矣按诗林广记云后山之诗近于枯淡愚观宋诗之枯淡者惟梅圣俞可以当之若后山则益无可回味处岂得以枯淡为辞耶若黄诗之深之大又岂后山所可比肩者盖元诸贤皆才气横溢而一时独有此一种见者遂以为高不可攀耳后山极意仿杜固不得杜之精华然与吞剥者终属有间即以中间有生用杜句者亦不似元遗山之矫变亦不似李空同之整齐盖此等处尚有朴拙之气存焉求之杜诗如吾宗老孙子一篇是其巅顶已后山所作温公挽词三首真有杜意而吴不钞唐诗妙境在虚处宋诗妙境在实处初唐之高者如陈射洪张曲江皆开启盛唐者也中晚之高者如韦苏州柳柳州韩文公白香山杜樊川皆接武盛唐变化盛唐者也是有唐之作者总归盛唐而盛唐诸公全在境象超诣所以司空表圣二十四品及严仪卿以禅喻诗之说诚为后人读唐诗之准的若夫宋诗则迟更二三百年天地之精英风月之态度山川之气象物类之神致俱已为唐贤占尽即有能者不过次第翻新无中生有而其精诣则固别有在者宋人之学全在研理日精观书日富因而论事日密如熙宁元一切用人行政往往有史传所不及载而于诸公赠答议论之章略见其概至如茶马盐法河渠市货一一皆可推析南渡而后如武林之遗事汴土之旧闻故老名臣之言行学术师承之绪论渊源莫不借诗以资老据而其言之是非得失与其声之贞淫正变亦从可互按马今论者不察而或以铺写实境者为唐诗吟咏性灵掉弄虚机者为宋诗所以吴孟举之宋诗钞舍其知人论世阐幽表微之处略不加省而惟是早起晚坐风花雪月怀人对景之作陈陈相因如是以为读宋贤之诗宋贤之精神其有存焉者乎徐俯师川诗亦清逸在龟父无逸之上韩子苍诗平匀中自有神味目之曰江西派宜其不乐游赤壁七律直到杜苏分际李商老彭之诗后村谓其拘狭少变化良然晁具茨诗高逸渔洋极赏之然边幅究不能阔大至送一上人还滁一诗则无咎不能为也渔洋所心赏当在此而吴钞乃独不取之盖以为涉禅耳刘后村谓具茨诗惟放翁可以继之然具茨五言诗殊非陆务观所能仿佛刑忄享夫居实才气横逸其明妃引乃十四岁作而奄有元诸公之气势东坡山谷皆深惜之此宋时之李长吉也小斜川诗自注吴开府游隆中为诸葛孔明赋诗有翻覆看俱好之句为世称诵此句可抵一篇孔明传论而简质婉妙苏诗哭刁景纯有反覆看愈好之句又留别叔通元弼坦夫一首内亦有之米诗亦入宋诗钞其实米固有英灵气而自别一路人其精力不专聚于诗也其平生精力大抵全在书画所与往还则薛道祖刘巨济也春光吴地减山色上林深此江公望民表题艮岳句刘后村跋云比之邓肃花石纲诗彼刻露而此含蓄矣然并榈集中花石诗气格亦自远大不减少陵叶石林诗深厚清隽不失元诸贤矩证以避暑录话平生出处然集中点次景物亦如之然方虚谷瀛奎律髓有党蔡尊舒阴抑苏黄之论甚矣知人论世之不易也王明清记李邯郸孙亨仲言家有梅圣俞诗善本世所传多为欧阳公去其尤者忌能名之压己也明清辨其非实梅之能名本不足以压欧阳而邯郸此说以小人诬君子其谬妄固不必言然亦实因都官全集警策处差少所以致来诬者之口若苏诗则人虽欲为此诬言其可得乎渔洋先生举扁舟洞庭去落日松江宿谓愚山惊为苏州文房之作闻是圣俞乃爽然自失然予谓梅诗若以一句两句高出众流尚不止此如淮南木叶惊淮上使君行春洲生荻芽春岸飞杨花南国易悲秋西风起高树雨脚收不尽斜阳半古城之类何尝非广德以前人语但通篇气到力到者不可多得此其所以不及欧苏诸大家耳鄙意正非薄视梅诗须知甫变昆体其力量已不可当初不必求全责备也墨庄漫录称唐子西诗多新意不沿袭前人语当时有小东坡之目同生眉山同贬惠州然格力虽新而肌理粗疏逊于苏黄远矣吴钞乃谓后出固胜亦矫枉过正之言也养生主齐物论并子西在惠所作酒名其诗有满引小杯齐物论之句然新而带伧气矣此数东坡诗寻医酒入务更当何如汪彦章藻已有漫兴绝句此误故不始于杨廉夫也汪浮溪诗深厚丽密非南渡诸人可及诗人玉屑云陆放翁诗本于茶山茶山本于韩子苍三家句律大概相同至放翁则如豪矣然茶山诗较放翁浑成自然固不可及拗律如杜公城尖迳仄一种历落苍茫然亦自有天然斗┺处非如七古专以三平为正调也曾文清几游张公洞一首第二句及四六八句皆以三平煞尾此昔所未见也得毋执而不知变耶王履道安中宣和七年睿谟殿应制百韵诗铺叙而已未见作家之致且有音节不谐处其题老杜画像一首云声名干坤破生事岁月促二句颇有杜意孙仲益五岁属对为东坡所赏其诗思笔亦自清峻但多生剥前人字句则亦不能开拓无前也孙仲益诗云解啼孤月如鸡口堪笑穷郊作许悲此虽一时漫与之言然亦见孟诗之苦太过也苕溪渔隐所举其尊人汝明舜陟号三山老人泛歙溪五首谓句法深得老杜意味然中间如舟疑天上坐则亦孙仲益鸿庆集之类也岂后人则不可而前人转可乎但其气味究竟与何李不同所以后人不复议之简斋葆真宫避暑诗一时推为擅场人皆传写然清池不受暑夜半啸烟艇起结亦本杜句也中间固自脱然简斋自言曰诗至老杜极矣苏黄复振之而正统不坠东坡赋才大故解纵绳墨之外而用之不穷山谷措意深故游咏玩味之馀而索之益远要必识苏黄之所不为然后可以涉老杜之涯简斋以墨梅诗擢置馆阁然唯意足不求颜色似前身相马九方皋句有生韵馀亦不尽佳也京洛缁尘尚有神致陈玄则伧气矣平生老赤脚每见生怒嗔张子霜后鹰眉骨非凡曹觉来迹便扫韩公真躁人顾用扰怀抱干进酒杯片无思极我知丈人真清池不受暑惜无陶谢手日动春浮木以上诸句简斋集中似此类者尚多不可一一枚述大约仿佛后山之学杜而气韵又不逮盖同一未得杜神而后山尚有朴气简斋则不免有伧气矣若以此为杜嗣则不若直举李空同之堂堂旗鼓明目张胆上接指麾何必瞒人哉后村举简斋登临吴蜀横分地徙倚湖山欲暮时此其岳阳楼句也又楼头客子杪秋后日落君山元气中二语亦不愧学杜胡邦衡谪新州王卢溪独作诗送行卢溪以此得名其诗亦多剥袭杜句想尔时诸贤所得如此尚不及后来李何辈之雄力耶王荆公题惠崇画屡用道人三昧力之语初以为只摹写其画笔之精耳及见王卢溪题崇画诗自注云往年见赵德之说惠崇尝自言我画中年后有悟入处岂非慧力中所得之圆熟故耶今观此短轴定非少年时笔也此可取以证荆公之诗虽赞画之语亦有所据而云也朱新仲翌此时老子兴不浅旦日将军幸早临何以报之青玉案我姑酌彼黄金固是成语然黄金尚露墨痕若其题颜鲁公画像云千五百年如烈日二十四州惟一人朝衣视坎趋前死羽服行山即此身则自出手眼实为奇特曹松隐勋干道圣德颂自谓拟元和之作然平平无佳处知稼翁黄公度悲秋诗最有名然只是形不是神耳其题嵩台诗云四山如画古端州州在西江欲尽头二语切肇庆确不可易王瞻叔之望中兴颂一诗亦非高作而其论颇有理至云次山之文可也简亦平允之论也次山诗亦然刘屏山汴京纪事诸作精妙非常此与邓并榈花石纲诗皆有关一代事迹非仅嘲评花月之作也宋人七绝自以此种为精诣阮亭先生所举四十首盖借作印证欲学者超入唐人耳梁溪集诗亦平雅其游张公洞五古长篇虽不及香山尚较皮陆有实际竹云尤延之范致能为杨廷秀所服膺而不入其流派朱子斋居感兴二十首于陈伯玉采其菁华剪其枝叶更无论阮嗣宗矣作诗必从正道立定根基方可印证千条万派耳袁机仲通鉴纪事本末徽国文公读之有诗云要将报答陛下圣矫首北阙还潸然属辞比事有深意凭愚护短惊群仙读此足见机仲此书意识远矣朱子北山纪行十二章并注观之可抵一篇游庐山记旧学商量加邃密新知培养转深沉朱子次陆子静韵诗也朱子诗自以此种为正脉曾从道中流露也而吴钞转不之及周益公自谓人以老杜相期惟童敏德谓不合学东坡殆非知诗者矣吴钞亦谓其由白傅而溯浣花今看其诗未能免于伧俚已入杨诚斋法门矣惟高宗挽词差佳吴所不取少室山房诗薮及方万里跋并云尤杨范陆或又称萧杨范陆为南宋四大家见渔洋香祖笔记诚斋答尧章诗又云尤萧范陆四诗翁竹独以此为四家云尤公之作流传者寡萧特仅见其数首后之论者遂易之曰尤杨范陆白石学诗于千岩同时有黄岩老亦号白石亦学于千岩时称双白石云千岩学于曾几吉甫阮亭云范石湖之视陆放翁何啻霄壤盖平熟之中未能免俗也石湖于桑麻洲渚一一有情而其神不远其佳处则白石所称温润二字尽之巫山图一篇辨后世语之诬而语不工且云玉色颜元不嫁此更伧父面目矣其后入蜀又作巫山高一篇亦不佳石湖善作风景语于竹枝颇宜范陆皆趋熟而范尤平迤故间以零杂景事缀之然究未为高格也竹云正者极于杜奇者极于韩此跻夫三峰者也宋之作者不过学唐人而变之耳非能轶出唐人之上若杨廷秀郑德源之流鄙俚以为文诙笑嬉亵以为尚斯为不善变矣又曰今之言诗者每厌弃唐音转入宋之流派高者师法苏黄下乃效及杨廷秀之体叫嚣以为奇俚鄙以为正譬之于乐其变而不成方者与又曰自明万历以来公安袁无学兄弟矫嘉靖七子之弊意主香山眉山降而杨陆其辞与志未有大害也竟陵钟氏谭氏从而甚之阮亭亦有杨范佻巧取媚之论秦桧卖奸误国当时目为金人奸细而杨诚斋以多中亻疑之独不畏下笔之不伦耶篇末用杜语亦带伧父气诚斋过楚州淮阴侯庙二诗呈史谓壁间无继者此篇属辞比事可谓极工然亦不过祢到元人分际诚斋读罪己诏诗极佳此元从真际发露也若但取其嬉肆之作则失之矣诚斋之诗巧处即其俚处读唐人及半山诗云半山便遣能参透犹有唐人是一关此与严沧浪论半山之语相合岂沧浪用此耶然诚斋之参透半山殊似隔壁听耳又不知所谓唐人一关在何处也写景事有笔酣时此则杨范陆三家之所同也诚斋之诗上规白傅正自大远下视子畏却可平衡吴孟举之钞宋诗于大苏则欲汰其富缛于半山则病其议论而以杨诚斋为太白以陈后山简斋为少陵以林君复之属为韦柳后来颓波日甚至如祝枝山唐伯虎之放肆陈白沙庄定山之流易以及袁公安钟伯敬之佻薄皆此一家之言浸淫灌注而莫可复返所谓率天下而祸仁义者吴独何心乃习焉不察哉诚斋之竹枝较石湖更俚矣诚斋寄题儋耳东坡故居诗云古来贤圣皆如此身后功名属阿谁此套用苏诗古来重九皆如此别后西湖付与谁也可谓点金成铁诚斋屡用辘轳进退格实是可厌至云尤萧范陆四诗翁此后谁当第一功新拜南湖为上将更牵白石作先锋叫嚣伧俚之声令人掩耳不欲闻石湖诚斋皆非高格独以同时笔墨皆极酣恣故遂得抗颜与放翁并称而诚斋较之石湖更有敢作敢为之色颐指气使似乎无不如意所以其名尤重其实石湖虽只平浅尚有近雅之处不过体不高神不远耳若诚斋以轻儇佻巧之音作剑拔弩张之态阅至十首以外辄令人厌不欲观此真诗家之魔障而吴钞钞之独多自有肺肠俾民卒狂孟子所谓放淫息邪少陵所谓别裁伪体其指斯乎吴竹洲送钱虞仲兄弟云穷愁懒漫吾犹故文采雍容子甚都句下自注云借用然车骑雍容子甚都用相如事已见苏诗不知何以注云借用也宋人七律精微无过王半山至于东坡则更作得出耳阮亭尝言东坡七律不可学此专以盛唐格律言之其实非通论也楼大防之诗密于考证盖其夙学如此至于气格则终自单窘未能自树一帜后村称王义丰诗高处逼陵阳茶山今观其诗清切有味远出诚斋石湖之上而世不甚称之即以近体中姑苏龙塘云浮玉北堂三万顷扁舟西子二千年此岂南渡诸公所能耶其他如山在断霞明处碧水从白鸟去边流倚松茅屋斜开迳近水人家半卖鱼亦皆佳句竹尝摘剑南七律语作比体者至三四十联然亦不仅七律为然放翁每遇摹写正面常用此以舒其笔势五古尤多盖才力到正面最难出神彩耳读此方知苏之大也放翁谒昭烈惠陵及诸葛祠诗论高常近迂才大本难用竟是全用苏句但有颠倒以下句作上句耳七古末句放平初无一定之式只看上面下来如何耳又看通体如何放翁荆州歌七古俨然竹枝放翁诗我得茶山一转语文章切忌参死句二语自道其得力处也放翁五言古诗平揖石湖下启遗山直用杜句陆每有之然与遗山之超脱不同杨范陆极酣肆处正是从平熟中出耳天固不欲使南渡复为东都也虽以陆公有杜之心事有苏之才分而驱使得来亦不离平熟之迳气运使然豪杰亦无如何耳放翁诗善用痕字如窗痕月过西水面痕生验雨来之类皆精炼所不能到也放翁稽山行五言一首意拟吴趋燕歌之制也何以共烹煮句法犹近放翁以宝章阁待制修实录讫即致仕优游镜湖耶间久领林泉之乐笔墨之清旷与心地之淡远夷然相得于无言之表固有在叶石林之上者无论他人之未忘世谛者也自后山简斋抗怀师杜所以未造其域者气力不均耳降至范石湖杨诚斋而平熟之迳同辈一律操牛耳者则放翁也平熟则气力易均故万篇酣肆迥非后山简斋可望而又平生心力全注国是不觉暗以杜公之心为心于是乎言中有物又迥出诚斋石湖上矣然在放翁则自作放翁之诗初非希杜作前身者此岂后之空同沧溟辈但取杜貌者所可同日而语止斋赞读嘉邸于李光间过宫之事最致勤拳癸丑冬一诗可觇其志矣此极有关系诗而吴不钞陈止斋诗吴钞称其得少陵一体然气力单窘尚在后山简斋之下王晦叔炎双溪集诗力庸格窘梅间诗话称雪巢林宪景思诗尤杨二公皆许之近世三衢郑景龙编宋百家诗续选摘出群花飞尽杨花飞杨花飞尽无可飞等句谓其超出诗人准绳之外云云此句殆所谓下劣诗魔者不知选者何以称之也陈唐卿造官务命书诸作自白乐天秦中吟出亦风人之旨足以感人善俗者也唐卿亦有打诨处然伧俚矣打诨最要精雅水心永嘉橘枝词三首记永嘉土风而以永橘起义其第一首则专咏橘也薛士龙七言以南渡俚弱之质而效卢玉川纵横排突之体岂复更有风雅而吴钞乃称之西山真文忠公帅潭州日会长沙十二县宰之作可谓仁义之人其言蔼如姜白石除夜自石湖归苕溪十绝句极为诚斋所赏然白石诗风致胜诚斋远矣诚斋顾以张功父比之耶周方泉气味颇自不俗当在姜尧章伯仲间高菊间翥诗亦有风致不减白石方泉当时书坊陈起刻江湖小集自是南渡诗人一段结构正何必定求如东都大篇反致力不逮耶陈起绝句如秋怀夜过西湖之类皆工四灵皆晚唐体大率不出姚合贾岛之绪馀阮亭谓如袜材窘于方幅者也吴钞乃谓唐诗由此复行徐玑之言曰昔人以浮声切响单字双句主巧拙盖风骚之至精也近世乃连篇累牍汗漫而无禁岂能名家哉赵师秀亦云一篇幸止有四十字更增一字吾末如之何矣右皆深悉甘苦之语然亦惜其知专一而不知变化故能事止于琢句也师秀所谓饱契梅花数斗使胸次玲珑者全在工于炼句处耳戴石屏白歌寄清高与乐府白词之旨不同石屏有论诗十绝其论宋诗曰本朝诗出于经此人所未识而复古独心知之又谓胸中无千百卷书如商贾乏赀本不能致奇货此皆务本之言而其诗纯任自然则阮亭所谓直率者也自唐之司空表圣宋之敖器之皆精于评语为谭艺家所推而所自作皆未能与所评相称若严沧浪五言数篇稍与所谈微中闺怨懊侬诸小诗亦不减唐贤风味但惜不多见耳朱继芳静佳乙稿俞桂渔溪稿皆有秀韵杜旃癖斋集长句亦有风格戴石屏之从孙也其答妄论宋唐诗体云性情元自无今古格调何须辨宋唐语意自是而直率逞快者未必不因乎此后村齐人少翁招魂歌诸篇得长吉韵致阮亭尝谓后村诗专用宋事毕竟欠雅盖直作故事入联中非如读崇宁长篇题系年录诸作咏感时事之谓也文信国乱离六歌迫切悲哀又甚于杜陵矣黄希声文雷昭君行一篇序中辨从来作者沿袭之误甚与本事相合按汉书郅支既诛唿韩邪单于且喜有惧上书愿朝竟宁元年单于入朝自言愿婿汉氏以自亲元帝以后宫良家子王嫱字昭君赐单于此与赞语中所述孝文妻以汉女增厚其赂云云情形迥乎不同不得以和亲事一概而论也吴惟信中孚小诗极有意味不独吴下老儒为之下拜而已何潜斋梦桂深于易吴钞谓其诗淳朴阮亭则与王义山同评为酸腐庸下者也梁隆吉尝以登大茅峰诗系狱盖宋末诗人一志士也此种当与天地间集诸诗同作知人论世之慨不必尽以格律律之牟献之题渊明图序云江州刺史王茂弘诸孙已荷朝寄犹知有赋归去来者于此时遣白衣担酒远饷邂逅一醉大是奇事集中九日诗仅两首而王弘所饷己酉九日十有馀年略不见于诗此翁志节耿亮与秋俱高固不暇于岁岁皆诗此中有真意欲辨已忘言正当求之言句之外可也此论固献之以自寓耳亦翻旧生新居易录称其九日诗序发前人所未发倘指此耶皋羽诸乐府慷慨飞动骚之裔也然喧巫觋气故非盛世之音皋羽发近稿一卷诗五十首皆近体即阮亭所谓才尽者后附天地间集十馀首即阮亭所谓此太寥寥当是不完之书南渡自四灵以下皆摹亻疑姚合贾岛之流纤薄可厌而谷音中数十人乃慷慨顿挫转有阮陈杜少陵之遗意此则激昂悲壮之气节所勃发而成非从细腻函泳而出者也天台山人黄星甫尝于粤中诗社试枕易诗推为第一考官李侍郎应祈批诗题莫难于枕易盖以其不涉风雨露江山花鸟此其所以为难也然后四句颇寓易代之感此则文外寄元初之诗亦宋一二遗民开之况其诗半在入元后所作似乎入元亦是若另为数卷以别于元人其庶几可乎林同魏孝子诗以陟屺望母不比狄参军之望亦前人所未道周草窗诗肌理颇粗许彦周诗话云觉范题李画像当与黔安并驱然其他篇亦有气格近山谷处卷五遗山撰录中州集云国初文士如宇文太学蔡丞相吴深州等不可不谓之豪杰之士然皆宋儒难以国初文派论之故断自正甫为正传之宗党竹次之礼部公又次之遗山之论如此而顾侠君乃以遗山入元诗何耶朱谏议之才和东坡跋周欠伸美人用汉宫李夫人转面不顾事颇精全篇合看尚非高作耳朱葭州自牧句云寒天展碧供飞鸟落日留红与断霞颇工党承旨粉红双头牡丹诗不为高作屏山李先生纯甫赤壁风月笛图一诗即遗山赤壁图所本照了居士王和二宋落花诗颇伧劣遗山举李长源佳句如洛阳才子怀三策之类凡数联阮亭则于中独举烟波苍苍孟津戍旌旗历历河阳城一联愚谓长源怀淮阴侯诗渭水波涛喧陇坂散关形势轧兴元气格亦不减古人也大约以幽并慷慨之气出之非尽追摹格调而成遗山金亡不仕着壬辰之编撰中州之诗掩泪空山殚心野史此岂可以元人目之顾侠君选元百家诗既欲自附于中州集知人论世之大义而开卷先错谬如此此何说也当日程学盛于南苏学盛于北如蔡松年赵秉文之属盖皆苏氏之支流馀裔遗山崛起党赵之后器识超拔始不尽为苏氏馀波沾沾一得是以开启百年后文士之脉则以有元一代之文自先生倡导未为不可第以入元人则不可耳遗山以五言为雅正盖其体气较放翁淳静然其郁勃之气终不可掩所以急发不及入细仍是平放处多耳但较放翁则已多氵亭蓄矣遗山五古每叠一韵以振其势微与其七古相类盖肌理稍疏而秀色清扬却自露出本色耳五言诗自苏黄而后放翁已不能脚踏实地居此后者欲复以平正自然上追古人其谁信之虽以遗山秀笔而执柯睨视未之审也甚矣取迳之难也遗山七言歌行真有牢笼百代之意而却亦自有间笔对笔又搀和以平调之笔又突兀以叠韵之笔此固有陆务观所不能到者矣遗山七古词平则求之于气格平则求之于调合观金源一代之诗刘无党之秀拔李长源之俊爽皆与遗山相近而由遗山之心推之则所奉为一代文宗如欧阳六一者赵也所奉为一代诗宗如杜陵野老者辛敬之也至于遗山所自处则似乎在东坡而东坡又若不足尽之盖所谓干坤清气隐隐自负居然有集大成之想梁园春五首可与西园诗相印证遗山乐府有似太白者而非太白也有似昌谷者而非昌谷也切响浮声发巧深一篇盖以缚于声律者未必皆合天机也然音节配对如双声叠韵之类皆天地自然之理亦未可以巧字概抹之论诗绝句奇外无奇金入洪炉二篇即先生自任之旨也此三十首已开阮亭神韵二字之端矣但未说出耳梁园春续小娘歌雪香亭杂咏皆关系金源史事与遗山心事顾侠君所选元诗凡三集渔洋竹并称述之然渔洋所称只初集之百家而已或后两集渔洋未及见耶李庄靖诗肌理亦粗说者乃合韩苏黄王以许之殊为过当尔时苏学盛于北金人之尊苏不独文也所以士大夫无不沾丐一得然大约于气概用事未能深入底蕴遗山虽较之东坡亦自不免肌理稍粗然其秀骨天成自是出群之姿若无其秀骨而但于气概求之则亦末矣顾侠君谓元人用韵颇有淆讹而入声尤甚或以北方土语混入古音或以闽越方言谬称通用如庚青蒸与真文韵同押再如鱼虞与支齐同押此岂非变而太过者然其来已未及检审耳然窃疑遗山虞坂行孙阳骐骥不并世句亦是如此虽上已有韵而以文势论之此句似叠一韵者耳静修全学遗山遗山风力极大而所受则小若静修之桃源行云小国寡民君所怜赋役多惭负天子则伤于小巧矣宋人谚云江南若破白雁来过静修白雁行即赋此事也静修诗纯是遗山架局而不及遗山之雅正似觉加意酣放而转有伧气处即以调论细按亦微有未合以遗山之天骨开张学之者自应别有化裁如静修之诗第以雄奇磊落之气赏之可耳若以诗家上下源流之脉言之殊未入于室也方虚谷秋晚诗云堂堂陈去非中兴以诗鸣又云恭惟陈无己此事独兼之看其意甚尊两陈又云沈宋非不工子昂独高步画肉不画骨乃以帝闲故以此论诗其旨隘矣然末二句可作东坡韩马七古长篇注脚方虚谷论宋诗如谓宋初诸公李文正徐常侍昆仲王元之王汉谋为白体杨刘二宋张乖崖钱僖公丁崖州为昆体寇莱公鲁三交林和靖魏仲先父子潘逍遥赵清献之徒为晚唐体皆是独以苏子美与欧阳公称二难相为颉颃又谓梅圣为唐体之出类者此则未喻其旨大约虚谷之意以江西体裁量后先诸家于苏门中独取张文潜谓自然有唐风别成一宗西昆之靡弱江西以粗劲反之四灵以清苦洗之而又太狭浅此冯定远之言也虚谷自言七言决不为许浑体妄希黄陈老杜力不逮则退为白乐天及张文潜体五言慕后山苦心久矣亦多退为平易盖其职志如此戴帅初诗寒起松鸣屋吟圆月上身老树背风深拓地野依海细分天乡山淡龙移久湖市春寒鹤下迟皆佳句也又如堑水温初荇菜粉墙风细欲梨花六桥水暖初杨柳三竺山深未杜鹃此二联句法亦新耶律文正诗阮亭评为质率池北偶谈摘其从军西域数诗以为颇有风味今统观之大约总不出乎质率苏子卿上林雁足书事乃诡言以动单于非实有其事也至元郝伯常使宋被留于真州汴中民射雁金明池得系帛书云霜落风高恣所如归期回首是春初上林天子援弓缴穷海孤臣有帛书中统十五年九月一日放雁获者勿杀国信大使郝经书于真州忠勇军营新馆是时南北隔绝不知中统之为至元也中统十五年即至元十一年也明年乙亥四月奉使还郝伯常唐十臣像歌每人四句平板实无义味子昂云作诗用虚字殊不佳中两联填满方好以此力矫时弊此言虽近于有意然初学正不可不知赵子昂东阳八咏楼诗颇有风致袁伯长才气在赵子昂之上伯长上京杂咏叙次风土极工不减唐人马伯庸诗亦极展才气然较之袁伯长觉边幅稍单窘矣渔洋谓仲章境地未能深造歌行间工发端而窘于边幅视同时虞伯生范德机亦诸侯之附庸也今观其诗才又在马伯庸之下子师泰有玩斋集父子相继着述并传亦盛事也张中丞养浩赠刘仲宪一诗七古至六十八韵然殊平漫许有孚冷然台雪用东坡聚星堂韵之作并非禁体诗亦不工有宋南渡以后程学行于南苏学行于北其一时才人俊笔或未能深入古人腠理而一二老师宿儒之传精义微言专在讲学又与文家之妙非可同条而语至如南宋诸公之学尤在精于考证如郑渔仲马贵与以逮王深宁源远流长百年间亦须有所付受入元之代虽硕儒辈出而菁华酝酿合美为难虞文靖公承故相之世家本草庐之理学习朝廷之故事择文章之雅言盖自北宋欧苏以后老于文学者定推此一人不特与一时文士争长也道园兼有六朝人酝借而全于含吵不露中出之所以其境高不可及尝有少陵爱何逊太白似阴铿之句实亦自道虞伯生七律清深自王荆公以后无其匹敌虞伯生竹枝歌不减刘梦得伯生七古高妙深浑所不待言至其五古于含蓄中吐藻韵乃王龙标杜牧之以后所未见也至治天历之间馆阁诸公如虞伯生袁伯长王继学马伯庸每多唱和如代祀西岳上京杂咏之类田汝成西湖志馀所载顺帝即位时马尾缝眼由是两目丧明之事顾氏但据史宁宗殂时曾召入议政谢病归以证其诬然为此说者第因文靖晚年目疾而傅会耳予前年得宋宣和画猫卷有文靖题云御笔制猫毛毛先奇画师虽巧亦难齐中原麟凤知多少未得君王一品题至正五年夏仙井虞集按至正五年文靖已七十四矣笔势尤苍逸信乎前说之诬也文靖有一笔可当人数十笔处而又于风流酝借得之并不枯直杨仲弘诗骨力既孱格调复平设色赋韵亦未能免俗不解何以与虞齐名仲弘格力尚在袁伯长马伯庸之下乃铁崖西湖竹枝序云我朝词人能变宋季之陋者称仲弘为首而范虞次之此真不可解也范文白诗颇有格调亦不能深入此事有格调则可以支架矣亦较杨仲弘稍雅仲弘觉有盛气故有百战健儿之称德机纯就格调故有唐临晋帖之目然而德机之格调亦自不能坚实与仲弘之盛气等耳揭曼硕晓出顺承门有怀太虚五言四句全袭古诗只改东门为南门其馀不易一字此真不可解也虞伯生尝谓揭曼硕诗如三日新妇己诗如汉庭老吏揭闻之不悦故忆昨诗有学士诗成每自夸之句虞得诗谓门人曰揭公才力竭矣因答以诗云故人不肯宿山家夜半驱车踏月华寄语傍人休大笑诗成端的向谁夸并题其后云今日新妇老矣按揭曼硕诗格调固自不乏然亦不能深入虽间有秀色而亦不为新艳不知所谓三日新妇与美女簪花者何以肖也总之杨范揭三家不应与虞齐名其所以齐名者或以袁伯常马伯庸辈才笔太纵转不若此三人之矜持格调者谓可以绍古乎然以格调论之范稍雅饬揭稍有致杨则平平皆非可语于道园之学古也黄文献为有元制作大手其诗亦具风骨而入之不深放之不大若比杨仲弘则固胜之远矣此究是读书人诗也只不能超然脱化耳以诗笔论之黄文献应在袁马之次柳道传观赵使君所藏书画古器物诗太平直无节族变化试以梅都官三馆书画诗比之则优劣见矣柳道传诗有矩亦未能含蓄变化声调亦不能开拓大抵黄晋卿伯仲间耳欧阳原功诗所传虽不甚多而精神亦少又在黄柳之次盖学有本原词自规矩初非必专精于诗也萨天锡白翎雀一首学虞伯生作可谓点金成铁萨雁门京城春暮七律太像小杜雁门诗多如此者然似此转非善学小杜不过大致似之耳天锡崔镇阻风云南人北人俱上冢桃花杏花开满城此是自然风致天锡七律故不深入然其才情有馀则亦有词到而气格俱到者矣雁门自有才情然句法有太似前人者则以其中未尝深入故耳雁门风流跌宕可谓才人之笔使生许浑赵嘏间与之联镳并驰有过之无不及也王子宣宫词云南风吹断采莲歌夜雨新添太液波水殿廊三十六不知何处月明多王龙标杜樊川之流亚也然昔人论此篇却谓不及萨天锡之作天锡云清夜宫车出建章紫衣小队两三行石阑干外银灯过照见芙蓉中上霜此则才人之极笔矣愚谓即此二诗而元明两代与唐人离合远近之故已自判然不待拈诸大篇而后知也萨天锡诗宫词绝句第一五律次之七古七律又次之五古又次之再加含蓄深厚杜牧之不是过也顾秀野元百家诗体裁洁净胜于吴孟举宋诗钞远矣犹嫌未尽审别雅俗耳如关系史事及可备考证者自不应概以文词工拙相绳若其言怀叙景之作自当就各家各体从其所长而去其所短一人有一人之菁华岂必一例编载陈陈相因哉宋子虚七言乐府诸篇冯海粟所极赏者藻力虽极横逸然不无矫强处非萨雁门天然清丽可比似未可概以古锦囊中语目之宋子虚李翰林墓诗承恩金马诏失意玉环词虽太白复生亦当激赏子虚春别云杨柳昏黄晚西月梨花明白夜东风可谓清新未经人道西湖酒家壁画枯木拗怒风雷龙虎气盘折造化干坤力造化干坤复见句中可乎宋子虚诗题中称唐玄宗为李三郎此小说口角乌可以入诗哉元人文字所以渐流于曲子也宋子虚西湖诗云恋者销金锅子暖龙沙忘了两宫寒语虽直致可当宋诗史宋子虚呓集咏古诸作甚尘陋题龚翠岩中山出游图七古亦劣张蜕范宽山水一首中忽插九言一句似未尽叶元人如宋子虚之类才气非不豪纵然其音节未必皆天然合拍者也张仲举不为孛罗帖木儿草诏自誓一诗足表千古矣蜕小游仙词八首胜于曹尧宾蜕才调富有兼以宕逸之气出之阮亭先生称其有法度阮亭所见乃洪武三年锡山郎成钞本凡四卷称书法妍妙逼真佛遗教经此本秀野当未见也杨廉夫序玩斋集论元一代之诗有郝元初变未拔于宋范杨再变未几于唐之语此似以遗山入元诗然第一时称述之词从流溯源之论耳未可以为据也当时之论以虞杨范揭齐名或者又以子昂入之称虞杨赵范揭杨廉夫序贡师泰玩斋集又称延泰定之际虞揭马宋下顾大历与元上逾六朝而薄风雅金华戴叔能序陈学士基夷白斋集云我朝自天历以来以文章擅名海内者并称虞揭柳黄铁崖又序郯九成曰虞诗为宗赵范杨马陈揭副之此言是矣而不及袁伯长由此观之可见诸公齐名元无一定之称杨范揭与马宋等耳皆非虞之匹赵子昂亦马伯庸伯仲黄柳虽皆着作手而以诗论之亦不敌虞尔时论者必援虞以重其名耳贡玩斋黄河行七古中间及结处忽然叠下骚句又插以四言似于音节太硬昔阮亭尝以杂言长句为英雄欺人然亦看上下音节何如耳玩斋题韩移居图诗清匀有节元人七古多浓铺金粉似此者正不可多得玩斋学圃吟七古长篇中水菘山芥菠艹陵云云一连排蔬果名目至十句之多亦前人所未有也玩斋力清劲而韵深秀又非横逞才气者可比玩斋题苏子瞻像诗甚奇其题渊明小像云唿童检点门前柳莫放飞花过石头则细意之作也一作袁敬所诗恐误盖敬所尝书此诗耳玩斋西湖竹枝亦工张蜕贡玩斋皆元末大家玩斋元亡隐吴淞江上其才致清逸殆不让雁门前辈有一篇名作后人多效之如虞道园白翎雀乃易之京城燕诗效之萨天锡又效之易之金台集风格翘秀多有关风化之言不苟为炳炳良良者也蜕玩斋易之诸什皆具有风骨非漫为彩色者置诸马伯庸揭曼硕诸公间正自未肯多让鹿皮子陈樵寒食词绵上火攻山鬼哭霜华夜入桃花粥重湖烟柳高插天犹是咸淳赐火烟语浓意警阮亭谓其有麦秀黍离之痛陈居采计学温李而有清奇之气谢宗可咏物诗凡百篇题既皆出雕镌诗亦刻意纤琐大率有形无神所谓丽而无骨者也然亦不能十分绮丽以其都是平铺耳吴渊颖泰山高仿欧公庐山高也奇气似欲驾出其上韩文公云横空盘硬语妥帖力排此评孟东野却不甚肖若以评吴渊颖却肖也渊颍诗奇情异彩都从生硬斫出又以自己胸中经铸史之气而驱使一时才俊之字句卓然豪宕凌厉无前视黄柳诸公不啻倍蓰过之但细按之未免出于有意耳吴正传才藻凡弱不能与黄柳相抗又勿论立夫也欧阳原功叙周衡之此山集云宋金之季诗人宋之习近骨皮金之习尚号唿南北混一之初犹或守其故习今则皆自刮靡刂而不为矣世道其日趋于盛矣乎此论特借此山集发之耳李长吉词调藻韵故自艳发然至元人不拘何题不拘何人千篇一律千手一律真是可厌其一二体气稍弱者亦复效之实无谓也朱德润德政碑无禄员诸诗亦香山秦中吟之遗意而语益切至使闻者足以戒此皆有用之文也长沙陈志同歌行如赵子昂画马歌朔方歌万里行诸篇崎磊落在元人诸名家中卓然有风骨不徒以金粉竞丽者昔渔洋先生从人借宋元人诗集数十种独手钞所安遗藁一卷良是具眼又先生居易录云陈泰志同歌行驰骋笔力有太白之风在元人诸名家中当居道园之下诸公之上而名不甚着岂名位卑耶今观其诗如万里行之类实有似太白处然合一卷通看之似尚未可遽跻诸道园之次合看其一二近体即知之矣若较杨仲弘辈则固胜之耳于顾秀野乃以清婉评之则殊属违戾此直似不知诗者之言杜清碧即撰宋末遗民诗谷音者渔洋先生评其自作殊庸肤无足采者清碧尝自谓得杨仲弘诗法余忠宣五言卓有风骨非同时诸家所可及此与陈龙泉泰七言并当拔萃者也欧公庐山高用江韵尚可若胡傲轩海棠给四江韵一篇则几于有韵无诗矣周伯温天马行咏至正二年壬午七月西域拂郎国献马诗语颇得应制之体陆河南仁亦有歌极为杨铁崖所称然平板无生气较伯温作逊之远矣张思廉咏史诸乐府皆不如代魏征田舍翁词一篇张思廉惊才绝艳然纯是雄冠剑佩气象殆天所以位置斯人故不为舂容和鸣耳铁崖湖龙姑曲全与张思廉作相同中只换数字岂改而存之未暇芟去耶禽言亦乐府竹枝之一类也然廉夫禽言亦自不能出奇盖禽言达意元不能出奇即都官泥滑滑一首亦只神韵佳耳廉夫自负五言小乐府在七言绝句之上然七言竹枝诸篇当与小乐府俱为绝唱刘梦得以后罕有伦比而竹枝尤妙至于七言长篇则张思廉亦有之仍是从李长吉打出耳杨廉夫诗夜半酒酣唿阿吉吉字注平声此与日下旧闻所载卖驴券中语同小朱何以独讥之漫兴七首序云学杜者必先得其情性语言而后可即其情性语言必自漫兴始朱竹尝讥其不知兴字本为与字之讹然姑无论此即以学杜而论亦岂可先自此等绝句入手此廉夫自文其吊诡之习而援儒之墨之论也若以此为学杜入迳则必专以江畔寻花风雨看舟前落花等诗为职志此种在杜公原自有大处而专目此为杜公之情性语言所在则谬矣所谓情性犹言脾气非性情之谓也杜诗原有此二字竹枝本近鄙俚杜公虽无竹枝而夔州歌之类即开其端然其吞吐之大则非但语竹枝者所敢望也刘梦得风力远不能跻杜韩而惟竹枝最工可见其另属一调矣虞伯生竟以清遒得之杨廉夫乃以浮艳得之非可以一概与杜论也编录竹枝竟须以刘虞杨三家为主杨之妙处自不可掩而其他诗之靡亦不可掩小游仙以廉夫之艳彩为之自有奇情迥非唐人之滥可比铁崖毗陵行结处以两句叠作收场此从来所未有也玉山主人云所谓嬉春体即老杜以江上谁家桃李枝春寒细雨出疏篱为新体也先生谓诗人多为宋体所梏故作此体变之云廉夫嬉春体七律一云赋俏唐体遗钱塘诗人学杜者此犹之漫兴七首意也杜公七律中似此者自言效吴体戏为俳偕体在杜律中拗平仄者已是变体此则杜公之变而又变者廉夫乃持此以告当世之学杜者岂非不揣其本而齐其末者哉此种在杜公已属俳偕而在廉夫集内则尚算拘谨者矣固无怪其自负为去杜不远耳玉山与铁崖情迹最密此言必亲受之但不知所谓以此体变宋体之所梏者是何机括元音靡弱正是太趋长吉一派而中少骨力耳南宋之弱又与元之靡弱不同乌可以宋体为词哉杨廉夫自命学杜正如老旦扮外上场道白时露情态廉夫于元末时事洞在胸中而沉酣声伎此达人之识不待吟老客妇也观其在张士诚席上一绝足见一斑矣此诗在廉夫集中却属去杜不远正不必其摹杜之词也张光弼白翎雀歌竹取入明诗综亦是清直之作非可与道园诗同论但举以证题作本事诗可耳张光弼酒间为瞿宗吉诵其歌风台诗以界尺击案渊渊作金石声然此诗只起二句豪迈称题以下亦不能酣恣也张光弼之诗竹谓其派出西昆未免过于浓缛然其笔势却自平直诗固不妨浅澹然林则未能免俗元人之绮丽恨其但以浅直出之耳此所以气格不逮前人也周石初霆震序张梅间集曰近时谈者糠秕前闻或冠以虞邵之序而名唐音有所谓始音正音遗响者孟郊贾岛姚合李贺悉在所黜或范德机之名选少陵集止取三百十一篇以求合于夫子删诗之数承讹踵谬转相迷惑而不自知盖石初持论耿介不苟随时者也石初多乱离纪事之作有关史事王梧溪夜何长三叠盖寓乱极思治之意不减甯戚扣角歌王梧溪白翎雀引亦主石德闾而其词该括有元一代兴亡之事其旨则书无题后诗云莫识白翎终曲语蛟龙雨发无时可以相证也王原吉才力富健而抑扬顿挫不尽如元人概涂金粉至此而元人之境与宋人之境归于一矣华彦清幼武诗竹评其浅易其义兵行一篇虽从兵车行脱出而质直洁净尚不同吞袭调子丁鹤年题凤浦方氏梧竹轩七律时作者俱为佥衽然末句共负奇才似乎再一含蓄更妙鹤年血葬母忠孝性成其感梦迁葬诸什悲痛沉郁异乡清明一律直到杜公顾仲瑛次铁崖天宝宫词韵云韩虢并骑官厩马醉搀丞相踏堤沙可谓翻新仲瑛小诗极擅风致竹枝固颉颃铁崖题画亦足配林昆山亭馆三十六处铁崖吴咏所谓三十六桥明月夜姑苏城里有琼花也按仲瑛有二妓曰小花南枝秀其花游曲所谓花起作回风杯盖亦指此顾仲瑛玉山璞藁虽皆一时飞觞按拍豪兴吐属然自具清奇之气其一段遐情逸韵飘飘欲仙乃有杨铁崖所不能到者张伯雨竹枝词黄土筑墙茅盖屋门前一树紫荆花渔洋所极推赏也其西湖竹枝云光尧内禅罢言兵几番御舟湖上行东家邻舍宋大嫂就船犹得进鱼羹可备故实渔洋极赏贞居绝句谓有坡谷遗风叶静斋草木子云赵仲穆子昂之子宋秀王后裔能作兰木竹石道士张伯雨题其墨兰云近日国香零落尽王孙芳草遍天涯仲穆见而愧之遂不复作然王孙之怨以讽子昂可耳又以讽仲穆则太纷纷矣张伯雨方外畸人其游仙词特为奇丽金相蔡松年跋东坡墨迹所云醉笑调歌灵音相答皆九霞空洞中语后复有神游八表者传诵而来洗空万古俗气数语仿佛遇之仇山村读陈去非集云莫道墨梅曾遇主黄花一绝更堪悲其首句云简斋吟册是吾师句法能参杜拾遗山村之言曰近世集唐诗者以不用事为第一格少陵无一字无来处众人固不识也若不用事云者正以文不读书之过耳盖其志杜如此其诗则兴观诗集止七言近体三十八首因卷首有王修撰希范大书兴观二字遂以名之后有石民瞻跋称其手书笔笔无倦意他日贵游子弟捐一石刻之使吾辈皆得墨本以刮目散怀亦一奇事此本即渔洋所谓格调靡靡远在赵子昂下者也阎氏园池春日田园杂兴游石室洞三首渔洋称其差可观亦皆浅浅耳又渔洋所称挽陆右丞甘抱白日没不知沧海深二句实警策语也仇白宋末齐名皆有小致耳论者乃等诸元初之欧虞过矣龚子敬肃咏史有文若纵存犹九锡孔明虽死亦三分之句为时传诵其咏岳王孙县尉复栖霞墓田七律甚有风格杨文宪奂录汴梁宫人语十九首即宫词之遗意而裁作五言为小变矣文宪又尝作汴故宫记七言歌行以极长之句杂以骚体中插三言四言皆所不难独中间插入七言整句一联则颇离合拍虽以欧公庐山高尚未免以气胜压人也求于此等处拍出正调之七言而从容中节毫无强拗盖洵所罕见所以渔洋极不劝人为此陈刚中孚安南即事五律长篇可当安南志略邓善之际元之盛一时如范德机高彦敬赵子昂鲜于伯机辈皆相与往来其诗亦名重一时而今观之殊多肤率善之集中题画诗极多想一时所接皆胜流鉴藏家也而其诗皆不足观高房山小诗有胜于林处卢彦威亘读王维夷门歌虽意在怀古而语颇直率序云用其意其歌续其后不知所谓用其意者用其何意也任松乡士林题翰墨十八辈封爵图用事颇巧于紫岩以李长吉金铜仙人辞汉歌未能达意因作后歌以广之此所谓画蛇添足山围花柳春风地水浸楼台夜月天此紫岩所足西湖句也虽平正而尚雅然西湖诗以楼台对花柳不嫌稍熟乎傅汝砺诗有格调其用小谢体诗神貌俱似剑门图一首直用杜韵却无出路虞公极赏傅若金古松图歌由是名动京师然末句仍回到首句之意未免味薄虽多一韵以唱叹出之然此句似不必叠韵也浑沌石行赋武侯八阵碛中小石也其诗仿少陵古百行此固不为化境然与李景文一辈不同至于题刘伯希古木双剑图歌之类则真得杜意宜乎渔洋谓其歌行得子美一鳞片甲也送邓朝阳归赴分宁州杉市巡检诗末句云我有家君欲寄将此上三下四句法自韩公以后人罕为之然与砺笔虽清劲而与韩派法自殊似未叶合傅与砺歌行之学杜自后山简斋不及也然尚恨未能出脱变化此亦连幅之隘难以相强者也宋诚夫本大都人至治元年廷试第一人其殿试诗云扶摇九万风斯下礼乐三千日未斜此真状元语也诚夫大都杂诗亦学樊川可与萨雁门雁行欧阳元功谓宋显夫诗务去陈言虽大堤之谣出塞之曲时或驰骋乎江文通刘越石之间而燕人凌不羁之气慷慨赴节之音一转而为清新秀伟之作齐鲁老生不能及也此可参证吾北平人诗脉宋显夫才力在诚夫之下王继学题兰亭定武本五古以周成顾命垂戈为比其意竟以定武为昭陵玉匣之本上石者矣诗不佳继学行路难二首调谐词达继学竹枝本滦阳所作山川风景虽与南国异而竹枝之声则无不同铁崖西湖竹枝词序云尔元时如傅与砺之似杜李溉之之似李皆有格调而无变化未免出于有意耳铁崖谓善作琴操然后能作古乐府和余操者李季和为最其次夏大志也今观李季和和铁崖箕山操诚为近古金仁山作有广字自不同五峰五古喜言仙家事五峰铁笛歌具区下浸三万六千顷之白银浪洞庭上立七十二朵之青瑶岑下一句调不合须添一字李季和诗非一调大约本之诗骚亦有似佛偈者道者时出叶韵以为近古颇似英雄欺人元人专于风调擅场而句每相犯如银河倒挂青芙蓉等类之句殆几于人人集中有之其所谓枕借膏腴者不出太白则出长吉此唱彼和摇な拊铎至于千篇一律曾神气之不辨迳路之不分其亦可厌也已黄子久尝终日在荒山乱石丛木深筱中坐意态忽忽每往泖中通海处看激流轰浪虽风雨骤至水怪悲咤不顾也作诗亦须如此用功乃有得耳黄清老送海东之杂言古诗竟是邪魔外道刘诜桂隐集用韵亦多随手牵就盖元人不甚精研韵学也丁仲容复题画马一篇周旋韩画肉从服辕病瘦说来虽是寄托而无意味侍郎伯颜子中七哀诗七首临终之先一夕作仿小陵七歌调而沉痛郁结令人不忍卒读元时诸画家诗如林大痴仲集中多属题画之作林最有清韵而尚不能剔去金粉至王元章则纯是十指清气霏拂而成如冷泉漱石自成湍激亦复不能中律竹先生本自元人打入其梦游天台歌起句吾闻天台山高一万千八丈石梁远挂藤萝上元郭羲仲天台行云吾闻天台山一万八千丈固在前矣太白先有天台四万八千丈之句但非起句耳李壁王荆公诗注谓太白四万字误又贡南湖送人归天台云天台山高四万八千丈大约自元遗山而降才气化为风调逮乎杨廉夫顾仲瑛之属一唱百和残膏馥一撇一拂几于人人集中有之即后来西冷间诸派风调所沿其源何尝不出自唐贤讵可以相承相似而废之耶但撑架视乎笔力而变化能事存乎其人则不能以相强也郭羲仲Ы乃歌词颇有风调其序亦援杜之夔州歌刘梦得之竹枝盖竹枝Ы乃音节相同也铁崖曰人唿老郭为五十六以其长于七言八句也然其拟杜秋兴八首肌理颇粗盖感事述怀作此八诗自无不可而不当以拟杜秋兴为名耳看其第一首起句犹似沿老铁所论杜诗情性之说未为知杜者也元末诗人于七古声调杂Ш中忽用不有祝它之佞宋朝之美难乎免于今世矣又云甚矣吾衰也久矣云云太近随手漫与且经语尤不宜妄尔阑入徐舫白雁诗亦在袁海叟时大本之间末句有寄托而五六为佳戴叔有题何监丞画山水歌一篇凡九句似杜亦太无变化矣秋兴五首亦郭羲仲秋兴八首之类而才力更不逮矣其第四首中联腰字四句一样亦是一病昔竹尝讥杨廉夫误以漫与为漫兴若杜之咏怀古迹五首则是合五首皆是咏古迹怀古迹而撮四字为题也戴叔能越游中乃有咏怀古迹之题则未然舒道原耕堂诗评者谓极似昌黎殆是以目皮相刘仲修与刘子高宋景濂为友其诗如余仲杨山水古木幽篁图之类妙逼古人非元人侈为富丽者可到也竹编之明初与青田青丘诸公相映发庶其合诸七古仄韵一韵到底苦难撑架得住每于出句煞尾一字以上去入三声配转与平声相间用之到撑不住时必以仄字硬撑也白子房希白读杜诗颇涉直致一流宜其诗似邵尧夫也曹兑斋读唐诗鼓吹云不经诗老遗山手谁解披沙拣得金兑斋从遗山游而其言如此则鼓吹之选信是遗山用意处耶元初中州文献推诗专家必以刘静修与卢疏斋挚为首虞文靖为李仲渊源道作诗序亦言五言之道近世几绝数十年来人称涿郡卢公故仲渊自序亦属意卢公也然疏斋五古虽近质雅而不能深造古人李雪溥尝题息斋李ぅ墨竹云息斋画竹虽云规模与可盖其胸中自有悟处故能振迅天真落笔臻妙简斋赋墨梅有云意足不求颜色似前身相马九方皋余于此公墨竹亦云右一段不独论画可以参作诗之法也南山先生汪珍湖阴曲是效颍滨作法而袭其面貌也一虎六龙语殊拙元人多尚风调宫词一体推雁门为最若柯敬仲之作亦尔时雅正者矣宫词多纪元时故事盖皆其亲承典礼恩泽不比王仲初闲说内边事所以当时推为得体也宫词内如世祖建大内命移沙漠莎草于丹墀示子孙毋忘草地及陈祖宗大札撒以为训诸条皆关史事可诵可传至其后十首内亦有说宫女事盖亦沿宫词之体偶及之耳至其和人宫词又当别论柯敬仲马图一首写肥入妙较东坡更深进一层故非工画者不能得意至此也柯敬仲诗本不深而绵邈处时有酝酿殆从画家清境来非可以书生章句求也较之王元章则有极浅处较之倪元镇则有极深处想尔时入侍奎章与虞伯生接近笔札自当别有所得耳元时书画家之诗以此人为第一顾侠君所举陈雷佳句如烟村白屋留孤树野水危桥蹋卧槎上句乃一半用杜与下句相对是何句法徒形其支吾耳顾岂未之知耶潘子素诗以才调胜喜为今乐府而绝句多佳如题宋高宗二刘妃图尤妙郑杲斋东题徽庙马麟梅一首题江贯道平远图诸绝句皆佳元人自柯敬仲王元章倪元镇黄子久吴仲每用小诗自题其画极多佳制此外诸家题画绝句之佳者指不胜屈盖元人题画长篇虽多未免限于李长吉之词句罕能变转而绝句境地差小则清思妙语层见叠出易于发露本领如就元人题画小诗选其尤者汇钞一编以继唐人之后发扬风人六义之旨庶有冀乎郑曲全采杲斋弟也其子思先合写为联璧集曲全题复古秋山对月图七绝一首二十八字内乃用字二朋朋字二出出字二字二森字二字二字二字二亦太好奇周履道与高季迪徐幼文结社其诗清迥有逸气非一时徒事长吉调者可比许北郭恕俊拔激昂处较之王原吉才力差逊丘道人张简玉山以陶韦称之铁崖以韦柳称之铁崖最赏其鬻石篇以为飘飘有凌之气然丘之诗在七客寮白海间不过才气稍缩减耳非遂能为陶韦柳也元季淮南行省参知政事临川饶介之分守吴中自号醉樵求诸作已设宴酬款以诗工拙是坐仲简之歌最协意居首席酬黄金十两次高青丘白金三斤次张羽为仪止一镒盖诗有讽略不满快也张羽静居集述其事云尔然丘此歌不过就醉樵词头打合主人耳是应酬习气无甚可取陆河南仁骚体诗句调不尽叶于音节陆河南夫子去鲁图一篇可谓用意烹炼末句周旋天下尤其用意炼笔处也然津则有舟四句尚是封帛衬封帛衬固不碍而人之材力厚薄见焉矣如昌黎龟山猗兰诸操是何等魄力玉山诸客一时多为铁崖和花游之曲然独玉山一篇为佳盖诸公和作玉山诸客一时多为铁和花游之曲然独玉山一篇为佳盖诸公和作与铁崖原唱纵极妍丽皆不免伧俗气耳卷六曩辑渔洋杜诗话一卷不尽评骘语也而外间所传渔洋评本又多杂以伪作今就海盐张氏刻本摘记赠李白此诗语意原不甚楚楚方纲窃按此评固谬不待辨说矣然愚所见评杜本则此条是王西樵之笔张刻误为渔洋也渔洋幼学诗于西樵或有传录踵讹者尚不止此今姑就张刻记出其西樵评本直抹杜诗处极多不能悉举正矣学者勿惑焉陪李北海宴历下亭此首颇近选按此评亦非渔洋之笔同李太守登历下古城员外新亭以上二首并暂如临邑诗与公他诗不类当是有意仿北海耳按此亦西樵评冬日有怀李白更寻嘉树传二语毕竟难通按此亦西樵评也愚所见渔洋评本则独圈此联信知伪本之不足信矣以此二句为难通是乃真未通人之语岂有渔洋作此评者乎自此以下皆依愚所旧钞次序不依张刻送孔巢父归江东结句有深意按此西樵评饮中八仙歌无首无尾章法突兀然非杜之至者按此亦西樵评也又有无意味于鳞误选云云又抹左相句皆谬之甚者而张氏刻本录之贻误匪细高都护骢马行此子美少壮时作无一句不精悍按此条是渔洋评同诸公登慈恩寺塔西樵云此作不为完美之篇五句方知二字与旷士二句不相叶末八句四截不相续中间一段则诚奇语耳秦山五字是凭高奇句按此评愚所见本是西樵笔也上无西樵云三字今以张刻属渔洋而有西樵云三字即此一条推之则外间所传西樵评本名渔洋不为无因耳盖渔洋早年学诗于其兄有手录西樵语后遂误传为渔洋评耶第张刻此卷自识谓未睹其全则又非外间所传以西樵评溷入之本矣足见艺林多传新城王氏评本真赝杂淆久矣愚此卷附记之裨益良非浅也愚所见渔洋评本此篇评云与高薛据三篇气魄真劲敌此评胜此远矣其伪妄何待辨此诗但以高薛相拟尚未为极至也已胜西樵之评远矣西樵语本不必与辨然海盐张氏既刻入带经堂诗话卷中诚恐有误信者岂可嘿而息乎其谓此篇非完美之作而但赏中段之奇若果通篇非完美而结处八句又四截不相属则岂可专赏其中间奇句此非以目皮相者乎第五句方知二字提起正与仰穿始出一气衔接其上句自非二字先用反说亦正与此第五句以下相应也乃谓之不相叶可乎末八句笔笔正锋何以谓之不相续岂欲于八句内用虚活字连系方谓之相续乎此是三家村习八股者语耳醉时歌相如二句应删结似律不甚健按此却是渔洋评而实谬误相如子一联在高歌一联下以伸其气乃觉高歌二句倍有力也此犹之谢玄晖新亭渚别范诗广平茂陵一联必借用古事以见两人心事之实迹也渔洋乃于玄晖诗亦欲删去广平一联以为超逸正与评杜诗此二句之应删其谬同也愚尝谓空同沧溟以格调论诗而渔洋变其说曰神韵神韵者格调之别名耳渔洋意中盖纯以脱化超逸为主而不知古作者各有实际岂容一概相量乎至此篇末生前相遇且衔杯一句必如此乃健而何以反云似律不健耶且此句并不似律试合上一句读之若上句第二字仄起而此收句生前前字平声则似乎与律相近也今上句不须须字亦是平声而此收句第二字又用平声则正与律不相似矣何以云似律乎况即使上句第二字用仄起此收句第二字用平亦必古诗内有音节逼到不得不然而后以似律之句结之亦必不可云结似律也况又上下句第二字皆平耶先生独不读杜公人日寄高常侍之七言古诗乎鼓瑟至今悲帝子曳裾何处觅王门文章曹植波澜阔服食刘安德业尊长笛谁能乱愁思昭州词翰与招魂此结段一连六句平仄粘连竟与律诗无别而更觉其古也渔洋先生乃必篇篇结句皆以下三字纯用平声为正调乎此篇结六句先生早赋归去来一句既以第六字用仄矣儒术于我何有哉句又于第六字用仄所以此下相间以二句之下三字皆平也此二句下三字皆平所以不能即结住者一连二句之平仄平与一连二句之平平平正相齐押住则其势必不可即作结句矣而此下结句若又用三平之调则又是直纵不收之音节矣所以必用二四六相谐之调作一句结乃可以结住也此乃音节正变相乘一定之理而渔洋转以为似律此诚何说哉丽人行意在言外三百篇之致也按此评不谬然是西樵评陂行末本汉武秋风辞妙在绝不相似古人之善学如此按此是渔洋评陂西南台错磨终南翠二句刻画按此渔洋评示从孙济所来为宗族二句笑柄按此是渔洋评其意以超逸语为古雅故见此等句若近质率者辄笑之其实论诗不应如此沙苑行结未喻按此亦渔洋评不知其意欲如何收束此结句正不当深求也戏简郑广文兼呈苏司业偶尔妙谑便成故实按此渔洋评天育骠骑歌画出神骏结处云无限感慨一句尽之按此西樵评苏端薛复筵简薛华醉歌赏其生造结处云忽然生色按此西樵评亦皆不知诗者之语哀王孙此等自是老杜独绝他人一字不能道矣按此西樵评哀江头乱离事只叙得两句清渭以下以唱叹出之笔力高不可攀乐天长恨歌便觉相去万里即两句亦是唱叹不是实叙按此西樵评所说皆合但不必以长恨歌相较量耳大寺赞公房四首其一开怀无愧辞语似陶其三玉绳迥断绝言殿宇之高玉绳亦为亏蔽而断绝也按此皆西樵评然予见渔洋评本其一撞钟斋及兹评云拙句此则亦犹西樵评其二文义难通云云其三夜深殿突兀二句评云三四果是名句然则渔洋之读杜如此等亦皆未造其至者喜晴久旱雨亦好既雨晴亦佳皆是人胸臆语公先探而出之耳按此西樵评送樊二十三侍御赴汉中判官柱史晨征憩趁韵后汉更列帝唐虽遭乱然非灭而更兴不得以后汉为比按此二条渔洋西樵评本皆无送韦十六评事充同谷郡防御判官结弱按此西樵评晦日寻崔戢李封上古葛天民四句得此一段生色按此西樵评徒步归行平正通达尚嫌浅易按此西樵评真八股先生语玉华宫后亦弩末竟删四句更警按西樵评其谬至此前出塞九首是一首按西樵评此亦时文先生语奉赠鲜于京兆二十韵计疏疑翰墨一联西樵嗟赏此二语每三复之按此在予所见本是西樵评而张刻有西樵云云是则渔洋评本实有述西樵语者无怪二本之偶有同异也盖渔洋每喜举兄说耳苟非大乖谬者并存何害郑附马宅宴洞中此诗过苦无甚趣味秦楼句谑语也按此西樵谬评李监宅意颇讽之三四句俗按此亦西樵评假山无味按渔洋评云可删暂如临邑至昔山湖亭怀李员外语亦不佳按此西樵评已上人茅斋岱宗夫如何夫字及此诗可以字皆是少陵句法按此是西樵谬评然亦即录渔洋评者误入之正恐新城诗学于岱宗句竟未之解耳岱宗夫如何五字是杜公出神之笔如何二字虚夫字实从来皆误解也此一夫字实指岱宗言之即下七句全在此一夫字内盖少陵纵目遍齐鲁二大邦而其青未了所以不得不仰叹之此夫字犹言不图为乐之至于斯斯字神理乃将造化神秀荡胸层诸句皆摄入此一夫字内神光直叩真宰矣岂得以虚活字妄拟之乎房兵曹胡马落笔有一瞬千里之势批峻字今人以为怪矣按此亦西樵语夫谁以为怪哉盖先生自以为怪乎画鹰西樵云命意精警句句不脱画字按此西樵语而张刻有西樵云三字则是渔洋述之也尔日未尝闻新城王氏专以制举义得名也何以八股气味深入至此临邑舍弟书至苦雨利涉句太远无涉按此亦西樵语过宋员外旧庄五六句感慨跌宕无所不包按此亦西樵语夜宴左氏庄起甚有风趣结远按此西樵语送裴二虬尉永嘉平按此评未见游何将军山林十首红绽雨肥梅俗句按此则是渔洋评也渔洋以超逸立格故应戒人看白香山诗也得家书此等事作一排律自不能尽意按此西樵谬说行次昭陵玉衣一联言神灵如在也按此西樵评端午日赐衣何大复极赞此吾所不知按此评未见送李校书老雁句比也此亦西樵洗兵马此杜集七古中极整丽可法者亦西樵病后过王倚饮赠歌又一体亦西樵贻阮隐居结说尽亦西樵遣兴五首达亦西樵凤凰台似孟郊亦西樵剑门高视见霸王句抹王字王平声按此亦西樵谬语试问以力假仁者霸以德行仁者王字亦是平声乎戏为双松图歌起处便老放叶里松子句看此老笔底画意亦皆西樵光禄坂行暝色句不如暝色带远客亦西樵陈拾遗故宅圣贤日月太过此亦西樵误也所贵者圣贤圣贤二字正用陈拾遗诗也陈伯玉怀古诗贤圣几凋枯此类慨慕古圣贤语拾遗每多有之若以圣贤指陈拾遗则误也至于日月二字承上句扬马言之亦岂可泥耶谒文公上方庭前勐虎谓石也亦西樵山寺老杜频用树羽字皆未妥亦西樵桃竹杖引酷似太白亦西樵误也盖以间用长句遂妄谓似太白不特不识杜亦不识李矣冬狩行有鸟名瞿鹆三句比也亦西樵谬语不知何比太子张舍人遗织成褥段起处全是乐府意亦西樵八哀诗八哀诗本非集中高作世多称之不敢议者皆揣骨听声者耳其中累句须痛刊之方善石林叶氏之言其识胜崔德符多矣余居易录中详之按此则渔洋评也今以渔洋诸条详列于此渔洋诗话云杜八哀诗最冗杂不成章亦多呓语而古今称之不可解也居易录一条云杜八哀诗钝滞冗长绝少剪裁而前辈多推之崔至谓可表里雅颂过矣试摘其累句如汝阳王云爱其谨洁极上又回翠麟天笑不为新手自与金银匪惟帝老大皆是王忠勤李邕云眄睐皆已虚跋涉曾不泥众归给美摆落多藏秽是非张相国相扼一危脆苏源明云秘书茂松色溟涨本末浅文苑英华本异亦不可晓郑虔云地崇士大夫况乃气精爽方朔谐太枉寡鹤误一响张九龄云骨惊畏曩哲变负人境讽咏在务屏用才文章境散帙起翠螭未阙只字警云云率不可晓披沙拣金在慧眼自能辨之未可为群瞽语白黑也又一条云予尝议子美八哀诗后村诗话先已言之曰如郑虔之类每篇多芜词累句或为韵拘殊欠条畅不如饮中八仙之警策盖八仙歌每人止三两句八哀诗或累押二三十韵以此知繁不如简大手笔亦然又云八哀诗崔德符以为表里雅颂中古作者莫及韩子苍谓其笔力变化与太史公诸赞方驾惟叶石林谓长篇最难魏晋已前不过十韵常使人以意逆志初不以叙事倾倒为工此八篇本非集中高作而世多尊称不敢议其病盖伤于多如李北海苏源明篇中多累句刮去其半方善石林之论累句之病并为长篇者不可不知右皆确论与予意吻合并录予旧抄渔洋评本于后八哀诗自是鉅篇顾多钝拙不可晓何也赠司空王公思礼物不隔三字抹九曲四句密圈自有三字抹爽气句密圈故司徒李公光弼零落句密圈赠左仆射郑国公岩公武不知万乘出四句密圈终相并三字抹多冗长之句赠太子太师汝阳郡王虬髯二句密圈爱其谨洁极句抹上又回句抹不为新三字抹圣聪句抹匪惟帝二句抹赠秘书监江夏李公邕起二句密圈森然句密圈多藏秽三字抹竟掩句却未抹张刻此句全抹评云不伦以予所见此是西樵评此所云不伦者又与渔洋所摘累句之说不同危脆二字抹故秘书少监武功苏公源明气精爽三字抹太枉二字抹寡鹤句抹百年二句密圈故右仆射相国曲江张公九龄诗罢地有馀二句密圈用才句抹翠螭二字抹未阙句抹按渔洋以此八诗为鉅篇原自与前人赞赏略同其所摘累句则渔洋于诗以妙悟超逸为至与杜之阴阳帅利钝并用者本不可同语也愚于八哀诗附记卷中偶亦及此今举其一条云汝阳王篇中专叙射雁一事史迁法也上又回翠麟乃插入之笔若无此句则扣马谏猎诸句皆无根矣此种健笔岂得以渔洋之评议之其馀渔洋所摘累句又或以为呓难晓若然则三百篇变雅中亦颇多似后人不可晓之句矣善论诗者岂可如此且如金银二字以今日俗眼视之似是俗字乎然而不贪夜识金银气又何尝非金银二字连用亦将以为累句乎如以渔洋所抹累句若红绽雨肥梅与上句绿垂风折笋等耳绿不闻其俗而红独俗乎笋不闻其俗而梅独俗乎垂不闻其俗而绽独俗乎折不闻其俗而肥独俗乎盖渔洋为诗多择乐府中清隽之字不则年号地名亦选其清隽悦目之字如是则诗人止当用清扬婉娈之字而不当用戚施之字矣说诗正不当如此也约而言之叶石林可谓以意逆志上溯魏晋者此原是渔洋论五言诗之大旨其所钞三昧十选皆此职志也然渔洋于六朝则钞及庾子山廿韵之作而于唐则转不取十韵外者何也故其于初唐亦止取短章以为近古而长篇则以为近靡又何论元白诸篇矣若杜公五言古诗长篇如北征诸作正复何减雅颂而可以长短较量乎所以就学杜言之人皆知其高古雄浑而其用钝笔处不如其用利笔之于讽诵也即如苗满空山一联更无人理会矣观古人墨迹遇秃毫处则嗤为败笔者人皆如是耳然而杜诗初不以钝笔见长即渔洋之每摘杜公累句固于学杜之理非其至论而亦于评杜之妙初不相妨也杜诗固不因渔洋之摘累句而稍有损即渔洋之论诗亦岂以其摘杜累句而有损乎况愚所见渔洋评杜之真本其所圈识尤关精微之诣愚方欲摘取渔洋圈识之句以醒学者之目又恐其近似时文八股之习是以联因张氏此刻内八哀诗评而略具其概于此愚岂敢以渔洋心眼印定读杜之指归哉又张刻此内事绝万手搴句正始句不要悬黄金二句皆全抹评云多不可解此则渔洋本所未抹盖西樵亦多摘其累句又不尽出渔洋也又百年见存没二句评云十字悲甚亦非渔洋语此皆无足详辨者奉酬薛十二丈判官见赠卓氏近新寡以下西樵云忽入此一段不伦不理无端之甚空中右白虎二句抹如呓语襄王薄行迹以下此段又不伦按此有西樵云三字则亦渔洋述其兄语也读杜诗何苦于此等处寻闹醉歌行赠公安颜少府君不见句朴亦西樵上水遣怀穷迫二句真回斡以下回斡五字已足不必下四句郑继之谓此等为杜公滞处良是按此亦西樵评也回斡明受授一句必得伸长以下四句其气乃足何为转欲省下四句乎早行前王二句亦是警语碧藻非不茂此句语势不亮下句觉接不伦此亦西樵语直不知诗理者此诗圆至深厚乃是以中锋之笔出之为此评者自不解耳岁晏行岁云暮矣多北风四句喜其气老只在参错中亦西樵题郑县亭子巢边句比也亦西樵望岳无一句与前人登华同亦西樵得舍弟消息二首其一此等皆杜之可存者不得以其平而忽之怜存语更凄亦西樵也谁言平而忽之哉时文习气至于如此忆弟兵在见何由朴亦西樵秦州杂诗二十首其十七檐雨乱淋幔下三字不成句亦西樵谬语蒹葭句句太切亦西樵可笑有客作声价却有致亦西樵野老片比也亦西樵少年行直书所见不求语工但觉格老亦西樵赠王二十四侍御契四十韵此诗自叙处大多觉气格亦散缓亦西樵谬说船下夔州郭宿雨湿不得上岸别王十二判官末句汝俱指鸥非也余谓指王判官亦西樵此末句汝字岂有指鸥之理何须辨说谒先主庙包举得大亦西樵偶题此篇前半气势甚雄惜后半多滞语此评予所未见不知是西樵抑是渔洋要是不知诗者语耳不特所云后半多滞是谬语也即所云起处甚雄亦是谬赞偶题一篇读者或目为前后二截固谬矣即以起二句似是统挈全篇而实非文家空冒之起句也愚尝与即墨张肖苏论之又与钦州冯鱼山论之详具于杜诗附记卷内秋日夔府咏怀寄郑监李宾客一百韵未免铺叙难此整赡雾雨句自己馨香句郑李此评亦未见不知是西樵是渔洋其以雾雨句为杜自谓亦未然洞房洞房宿昔诸篇俯仰盛衰自是子美绝作此渔洋评酬韦昭州见寄起老亦西樵千秋节有感此等则李沧溟之滥觞也亦西樵舟中夜雪有怀卢十四侍御弟舟重句遂为咏雪粉本亦西樵对雪囊罄不宜有银壶此评却是西樵然渔洋亦抹银壶二字方纲自束发诵诗所见杜诗古今注本已三十馀种手录前人诸家之评及自附评语丹黄涂乙亦三十三遍矣大约注家于事实或有资以备考于诗理则概未之有闻评家本不易言在杜公地分既非后来学者所能仰窥其谬误擅笔者固不必言矣即或出于诗家偶有所见而就其稍近者亦有二端一则或出于初诵读时偶有未定之论一则或为学徒指点有所为而借发此皆不足以言评杜也即以近日王渔洋标举神韵于古作家实有会心然诗至于杜则微之系说尚不满于遗山后人更何从而措语乎况渔洋于三唐虽通彻妙悟而其精诣实专在右丞龙标间若于杜则尚未敢以瓣香妄拟也惟是诗理古今无二既知诗岂有不知杜者是以渔洋评杜之本于诗理确亦得所津逮非他家轻易下笔者比矣愚幼而游吾里黄昆圃之门得遍识渔洋手定之说既而于朋辈借阅所称渔洋评本者大约非西樵之评本则渔洋早年述西樵之评本其后于同里赵香祖斋得渔洋评本尝以渔洋平日论杜语逐条细较实是其亲笔无疑昔在山东学使廨刻拙作小石帆亭着录六卷已载此本于王氏遗书目矣海盐张氏刻有带经堂诗话一编于渔洋论次古今诗具得其概学者颇皆问诗学于此书而其末附有评杜一卷细审之则真赝混淆有不得不辨析者故因张刻此卷为略记如右若夫读杜之法愚自有附记二十卷非可以评语尽之也卷七金宣宗兴定九年丁丑先生年二十八岁自贞三年乙亥蒙古兵入金燕都四年丙子先生自秀容避乱河南至是岁寓居三乡在其登进士第之前四年汉谣魏什久纷纭正体无人与细论谁是诗中疏凿手暂教泾渭各清浑正体云者其发源长矣由汉魏以上推其源实从三百篇得之盖自杜陵云别裁伪体法自儒家此后更无有能疏凿河源者耳曹刘坐啸虎生风四海无人角两雄可惜并州刘越石不教横槊建安中论诗从建安才子说起此真诗中疏凿手矣李太白亦云蓬莱文章建安骨韩文公亦云建安能者七此于曹刘后特举一刘越石亦诗家一大关捩邺下风流在晋多壮怀犹见缺壶歌风若恨张华少温李新怕奈尔何锺嵘评张华诗恨其儿女情多风气少此首特举晋人风格高出齐梁也非专以斥薄温李也后章精纯全失义山真岂此之谓乎义山在晚唐时与飞卿柯古并称三十六体原自以绮丽名家是又不能尽以义山得杜之精微而概例之也即放翁论诗亦有温李真自郐之句盖论晚唐格调自不得不如此遗山之论前后非有异义耳一语天然万古新豪华落尽见真淳南窗白日羲皇上未害渊明是晋人柳子厚唐之谢灵运陶渊明晋之白乐天此章论陶诗也而注先以柳继谢者后章谢客风容一诗具其义矣盖陶谢体格并高出六朝而以天然闲者归之陶以蕴酿神秀者归之谢此所以为初日芙蓉他家莫及也东坡谓柳在韦上意亦如此未可以后来王渔洋谓韦在柳上辄能翻此案也遗山于论杜不服元微之而于继谢者独推柳州四十年前愚在粤东药洲亭上与诸门人论诗尝有韦柳诗话一卷意亦窃取于此慷慨歌谣绝不传穹庐一曲本天然中州万古英雄气也到阴山敕勒川遗山录金源一代之诗题曰中州集中州云者盖斥南宋为偏安矣虞道园尝欲撰南州集而未果成然而推此义也在遗山笼罩中耳中州二字却于慷慨歌谣一首拈出所谓文之心也沈宋横驰翰墨场风流初不废齐梁论功苦准平吴例合着黄金铸子昂此于论唐接六代之风会最有关系可与东坡五代文章付劫灰一首并读之于初唐独推陈射洪识力直接杜韩矣然而遗山诗集初不斤斤效阮陈作咏怀感寓之篇也岂其若李何辈冒称复古者得以借口邪斗靡夸多费览观陆文犹恨冗于潘心声只要传心了布澜翻可是难陆芜而潘净语见世说此首义与下一首论杜合观之排比铺张特一途藩篱如此亦区区少陵自有连城璧争奈微之识事见元稹子美墓志此首与上章一义排比铺张即所云布澜翻也然正须合前后章推柳继谢之义同善会之然后知遗山之论杜并非吐弃一切之谓耳王渔洋尝谓杜公与孟浩然不同调而能知孟诗此方是上下原流表里一贯之旨也其实元微之所云铺陈终始排比声律与所谓浑涵汪茫千汇万状者事同一揆而渔洋顾欲删去相如子一联与其论谢诗欲删广平茂陵一联者正同然则遗山虽若与元微之异说而其识力则超出渔洋远矣望帝春心杜鹃佳人锦瑟怨华年诗家总爱西昆好独恨无人作郑笺拈此二句非第趁其韵也正以先提唱杜鹃句于上却押华年于下乃是此篇回复幽咽之旨也遗山当日必有神会惜未见其所述耳渔洋以释道安当之岂其然乎遗山于初唐举射洪于晚唐举玉溪识力高绝知世传唐诗鼓吹非出遗山也然而遗山云精纯全失义山真拈出精真分际有此一语岂不可抵得一部郑氏笺耶馀更于下卷详之宋初杨大年钱惟演诸人馆阁之作曰西昆酬唱集其诗效温李体故曰西昆西昆者宋初翰苑也是宋初馆阁效温李体乃有西昆之目而晚唐温李时初无西昆之目也遗山沿习此称之误不知始于何时耳然遗山论诗既知义山之精真而又薄温李为新声者盖义山之精微自能上追杜法而其以绮丽为体者则斥为新声但以其声言之此亦所谓言各有当尔笔底银河落九天何曾憔悴饭山前世间东抹西涂手枉着书生待鲁连此妙于借拈李诗以论杜诗可作李杜二家钥与义山李杜操持一首正相发也与前章斥元微之意同其不以鬼怪目玉川意亦如此切响浮声发巧深研磨虽苦果何心浪翁水乐无宫征自是山韶音水乐次山事又其Ы乃曲云停桡静听曲中意好是灵山韶音此皆弦外之旨亦须善会之犹夫排比铺陈一章非必吐弃一切之谓也东野穷愁死不休高天厚地一诗囚江山万古潮阳笔合在元龙百尺楼韩门诸家不斥贾而斥孟亦与东坡意同不论及李长吉者遗山心眼抑自有属矣昔杜樊川为李长吉诗序曰少加以理奴仆命骚可也未知遗山意中分际如何谢客风容映古今发源谁似柳州深朱弦一拂遗音在却是当年寂寞心柳诗继谢之注至此发之以白继陶以柳继谢与渔洋以韦继陶不同盖渔洋不喜白诗耳奇外无奇更出奇一波才动万波随只知诗到苏黄尽沧海横流却是谁遗山寄慨身世屡致沧海横流之感而于论苏黄发之窦皋述书赋论褚河南正是此意不知者以为不满褚书也读至此首之论苏诗乃知遗山之力争上游非语言笔墨所能尽传者矣金入洪炉不厌频精真那计受纤尘苏门果有忠臣在肯放坡诗百态新此章收足论苏诗之旨即苏诗始知真放本精微也百态新者即前章更出奇也苏门忠臣云者非遗山以继苏自命也又非指秦晁诸君子也百年才觉古风回元诸人次第来讳学金陵犹有说竟将何罪废欧梅此回字即坡公诗平格力未全回之回字是遗山力争上游处也亦何尝有人讳学金陵亦何尝有人欲废欧梅观此可以得文章风会气脉矣古雅难将子美亲精纯全失义山真论诗宁下涪翁拜未作江西社里人唐之李义山宋之黄涪翁皆杜法也先生撮在此一首中真得其精微矣放翁道园皆未尝有此等议论即使不读遗山诗集已自可以独有千古矣池塘春草谢家春万古千秋五字新传语闭门陈正字可怜无补费精神前首并非不满西江社也此首亦并非斥陈后山也此皆力争上游之语读者勿误会王介甫唐百家诗所录多非大篇故后人多疑之者遗山诗陶谢风流到百家半山老眼净无花北人不拾江西唾未要曾郎借齿牙盖遗山之意谓半山多取近古之作不必多取其大篇欤后二句盖指后人有议论半山此选者今未详其事不能确定曾郎为谁也昔在馆下纪晓岚与陆耳山同几校遗山集予未得检视其签处也后一日进书在直庐话晓岚语序曰遗山诗首句一本作王谢风流或谓王字是三之讹然乎予曰自是陶谢不闻作王谢也及到馆下未暇覆检晓岚所校是某家藏本顾有此异耶晓岚又谓曾郎当是茶山予亦以无实征未敢定耳遗山集讫无精校之本明弘治戊午沁州李翰刻储家藏本前有李冶徐世隆二序后有王鹗杜仁杰二跋末有附录一卷今所行无锡华氏刻本即此本重刻无后二跋其中讹字极多须访得弘治沁州原刻本校正之此前更不闻古刻本耳若能校勘重刻以拙撰先生年谱附后又凌仲子亦尝凡三十首附说者十八首卷八渔洋诗话余往在如皋马上成论诗绝句从子净名作注此诗作于康熙元年壬寅之秋先生年二十九岁与遗山之作皆在少壮然二先生一生识力皆具于此未可仅以少作目之今所行精华录仅存三十二首其谓从子某作注者或即先生自注犹夫精华录或云名门人手也巾角弹棋妙五官搔头傅粉封邯郸风流浊世佳公子复有才名压建安论诗从建安说起此二先生所同也然渔洋则未加品骘也此即所谓不着一字之旨先生说诗每如此青莲才笔九州横六代淫哇总废声白青山魂魄在一生低首谢宣城挂席名山都未逢浔阳喜见香炉峰高情合受维摩诘浣笔为图写孟公右丞爱襄阳挂席几千里名山都未逢之句因为写吟诗图或谓此诗只叙其事而无论说何也予曰先生分甘馀话一条云或问不着一字尽得风流之说答云太白诗牛渚西江夜青天无片登高望明月空忆谢将军余亦能高咏欺人不可闻明朝挂帆去枫叶落纷纷襄阳诗挂席几千里名山都未逢泊舟浔阳郭始见香炉峰常读远公传永怀尘外踪东林不可见日暮空闻钟诗至此色相俱空政如羚羊挂角无迹可求所谓逸品是也此前一首借太白怀小谢说意亦如此其前五字清晨登陇首一篇更不消诠释耳杜家笺传太纷虞赵诸贤尽守株苦为南华求向郭前惟山谷后钱卢此前则出议论矣论杜而及于注家论注杜而所斥者虞赵所主者钱卢乎虞伯生注之出于名夫人而知之矣何不云鲁黄鹤诸家耶山谷大雅堂记自是高识然不能与后人注杜者并论也卢氏杜诗胥钞其书不甚行于世人罕知者昔予在粤东晤青州李南间语及此南间致书卢氏属其家以初印本见赠始知其非定本此盖渔洋傅会其乡人之词不可为据也杜诗千古诗家风会所关岂可随所见傅会之风怀澄澹推韦柳佳处多从五字求解识无声弦指妙柳州那得并苏州许彦周诗话东坡云柳子厚诗在陶彭泽下韦苏州上先生分甘馀话东坡此言误矣予更其语曰韦诗在陶彭泽下柳柳州上按州艺苑卮言曰韦左司平澹古雅柳州刻削虽工去之稍远此论与渔洋相似然而遗山论诗绝句自注曰柳子厚唐之谢灵运陶渊明晋之白乐天此实上下古今之定品也其不以柳与陶并言而言其继谢不以陶与韦并言而言其似白者盖陶与白皆萧散之品谢与柳丝蕴酿神秀之品也渔洋先生不喜白诗故独取韦以继陶也独取韦以继陶则竟云陶韦可矣奚其必取柳以居陶韦之次乎且以渔洋之意推之则有孟浩然祖咏一辈人皆可以继陶者奚必其及柳乎则必曰但取中唐时人不得不以柳并言耳是则因言陶韦而及之犹若局于东坡之论矣夫东坡之言陶柳韦也以诗品定之也非专以襟抱旷定之也若专以襟抱旷定之则以陶韦并称足矣不必系以柳矣若以诗论则诗教温柔敦厚之旨自必以理味事境为节制即使以神兴空旷为至亦必于实际出之也风人最初为送别之祖其曰瞻望弗及泣涕如雨必衷之以其心塞渊淑慎其身也雅什至东山曰零雨其我心西悲亦必实之以鹳鸣于垤有敦瓜苦也况至唐右丞少陵事境益实理味益至后有作者岂得复空举弦外之音以为高挹群言者乎渔洋生于李何一辈冒袭伪体之后欲以冲淡矫之此亦势所不得不然而究以诗家上下原委核其实际则断以遗山之论为定耳广大居然太傅宜沙中金屑苦难披诗名流播鸡林远独愧文章替左司敢有文章替左司白公刺苏州时诗也先生不喜白诗故特借白诗此句以韦左司超出白诗上也前章固以韦在柳上此则以五言古诗类及之犹为有说也若以韦在白上则亻疑不于伦也白诗所云敢有文章替左司是因守苏州而云尔岂其关涉诗品耶白公之为广大教化主实其诗合赋比兴之全体合风雅颂之诸体他家所不能奄有也若以渔洋论诗之例例之则所谓广大教化主者直是粗细雅俗之不择泥沙瓦砾之不拣耳依此以披沙得金则何金屑之有哉竟皆目为沙焉而已未知先生意中所谓金屑者何等金何等屑也若以白诗论之则无论昆田丽水皆金也即一切恒河沙皆得化为金也若以渔洋之拣金则宋人刻玉以为楮叶必如此而后为楮叶则凡花草之得有叶者鲜矣明朝李何以讫王李皆伪诗也渔洋先生岂惟于沧溟不免周旋乡人抑且于弘治七子沿袭信阳北地之遗是以神韵者即格调之改称自必觉白公诗皆粗俗肤浅矣故以维摩一瓣香属之钱刘而以文章替左司之语原出于白诗只作引述宛似不着议论者转使人乍看不觉有其意贬斥白诗之痕迹耳獭祭曾惊博奥殚一篇锦瑟解人难千年毛郑功臣在独有弥天释道安琴川释道源字石林所谓弥天释道安者借世说之释道安以指明末琴川释道源也道源之注朱长孺虽略采取之何足当毛郑功臣之目乎且锦瑟一篇遗山论诗绝句已有之遗山诗曰望帝春心杜鹃佳人锦瑟怨华年第二句虽拈举义山原句而义已明白矣锦瑟本是五十弦其弦五十其柱如之故曰一弦一柱也此义山回复幽咽之旨在既破作二十五弦之后而追说未破之初无端二字从空顿挫而出言此瑟若本是二十五弦则此恨无须追诉耳无奈其本是五十弦谁令其未破之先本自完全哉无端者若诉若怪此善言幽怨者正在其未破之时不应当初完全致令破作二十五弦而懊惜也所谓欢聚者乃正是结此悲怨之根耳五六句珠以明明而已先含泪玉以日暖而已自含烟所以末二句此情可待成追忆只是当时已惘然不待今已破而后感伤也其情种全在当初未破时耳以此回抱三四句之晓梦蝴蝶春心杜鹃乃得通体神理一片所以遗山叙此二句以杜鹃之说在前而以华年之怨收在后大旨了然矣何庸复觅郑笺乎渔洋此诗先以獭祭之博奥则似以藻丽为主又归于琴川僧之注则于虚实皆无所据故虽同以锦琵篇作论诗绝句而其与遗山相较去之千里矣涪翁掉臂自清新未许传衣蹑后尘却笑儿孙媚初祖强将配食杜陵人山谷诗得未曾有宋人强以拟社反来后世弹射要皆非文节知己先生钞七言诗凡例云山谷虽脱胎于杜顾其天姿之高笔力之雄自辟门庭宋人作江西宗派图以配食子美要亦非山谷意也按此凡例数语自是平心之论其实山谷学杜得其微意非貌杜也即或后人以配食杜陵亦奚不可而此诗以为未许传衣则专以清新目黄诗又与所作七言诗凡例之旨不合矣遗山云论诗宁下涪翁拜未作江西社里人此不以山谷置江西派图中论之也渔洋云却笑儿孙媚初祖强将配食杜陵人此专以山谷置江西派图中论之也山谷是江西派之祖又何待言然而因其作江西派之祖即不许其继杜则非也吾故曰遗山诗初非斥薄江西派也正以其在论杜一首中与义山并推其继杜则即不作一方之音限之可矣此不斥薄江西派愈见山谷之超然上接杜公耳近日如朱论诗颇不惬于山谷惟渔洋极推山谷似是山谷知己矣而此章却又必拘拘置之江西派不许其嗣杜揆之遗山论诗孰为知山谷者明眼人必当辨之先生他日读黄诗绝句又曰一代高名孰主宾中天坡谷两嶙峋瓣香只下涪翁拜宗派江西第几人此首则竟套袭遗山论诗绝句论诗宁下涪翁拜未作江西社里人之句调愚从来不敢效近人腾口于渔洋先生然读至此诗则先生竟随口读过不能知遗山诗之意矣遗山宁字百炼不能到也其上句云古雅难将子美亲精纯全失义山真有一杜子美在其上又有一李义山在其上然后此句宁字只以一半许山谷而已超出所谓江西派方隅之见矣只此一个宁字其心眼并不斥薄江西派而其尊重山谷之意与其置山谷于子美义山之后之意层层圆到面面具足有此一宁字乃得上二句学杜之难与学义山之失真更加透彻也若渔洋此作云瓣香只下涪翁拜换其论诗二字曰瓣香则真不解也夫遗山诸绝句皆论诗也何以此处忽出论诗二字乎所以渔洋先生以瓣香二字换之揆其意似以为瓣香二字近雅而论诗二字近于通套乎谁知遗山此句论诗二字方见意匠盖正对其下一句言之彼但以江西派目山谷者特以一方之音限之非通彻上下原流者也若以论诗之脉而不以方隅之见限之乃能下涪翁之拜知是子美门庭中人耳此其位置古人分际铢两不差真善于立言者也若云瓣香吾不知渔洋之意果其欲专学山谷诗乎先生固未尝专学山谷诗也然即使欲专学山谷则其意以只字特见推崇山谷矣乃其下接句却又不然乃曰宗派江西第几人此又实不可解夫山谷是江西派图中之第一人也所以云儿孙媚初祖先生固明知其为江西派之初祖也何以此处又佯问曰是江西派第几人不知其意欲显其高出江西诸人乎抑欲较量其与江西诸人之等级乎实则不过随手套袭遗山之句调而改换其社里人为第几人是则近今乡塾秀才套袭墨卷之手段耳正与其浯溪碑七言古诗袭用山谷琼琚词三字笨滞相同而更加语病矣愚从来窃见近日言诗者薄视渔洋心窃以为未然今日因附说论诗绝句至此而不能默也铁崖乐府气淋漓渊颖歌行格尽奇耳食纷纷说开宝几人眼见宋元诗此首意若偏嗜吴立夫者又不解末句宋元诗宋何指也七言凡例亦谓渊颖胜廉夫此在渔洋幼读吴立夫诗故云尔然吴立夫诗颇带粗犷之气先生遽以厕诸遗山道园七古之后似未称也李杜光芒万丈长昌黎石鼓气堂堂吴莱苏轼登廊庑缓步空同独擅场此首今精华录所删然全集有之恐读者惑之不可不辨也既以韩石鼓歌接李杜光焰顾何以吴立夫继之且以吴居苏前可乎且以李空同继之可乎此则必不可以示后学者矣藐姑神人何大复致兼南雅更王风论交独直江西狱不独文场角两雄此以下十四首皆论明朝诗而其间赞美李何者凡数首此一首赞何大复亦太过其云王风亦不可解岂以十五国风中王国之风近于雅耶不思黍离降为国风正以其不能列于雅耳而中谷大车诸篇岂能超出千旄淇澳诸篇上乎若以诗三百篇比喻明诗则愚窃谓唐宋已来皆真诗惟至明人始尚伪体至李何一辈出而真诗亡矣则或以诗亡喻李何庶几其可乎揆先生之意却又未必如此而妄云王风又以藐姑射之神人推何大复何异涂抹粉黛以为仙姿者乎正德何如天宝年寇侵三辅血成川郑公变雅非关杜听直应须辨古贤郑善夫固不可云学杜然亦不得云变雅也末七字粗直似非渔洋先生之诗十载钤山冰雪情青词自媚可怜生彦回不作中书死更遣匆匆唱渭城惟此一首婉约有致骂严嵩有味又不着迹此即所谓羚羊挂角之妙也但以愚意如严嵩者纵使其能诗亦不直得措一词以骂之若果通加选辑明诗诸家而及之或可云不以人废言耳今于上下古今作论诗绝句乃有论严嵩一首耶中州何李并登坛弘治文流竞比肩讵识苏门高吏部啸台鸾凤独然此首抑扬之间归重在高苏门大指不谬独不应以中州登坛推许何李耳文章烟月语原卑一见空同迥自奇天马行空脱羁勺更怜谭艺是吾师渔洋有徐高二家诗钞此二首评高徐皆当矣此首论徐而推重空同亦是实事如此非前首论高而先推何李者比也二家究以高在徐上徐诗不必皆真而其古淡究在李何上第以徐迪功直接古之作者则实不敢附和不过较空同为近正耳渔洋有题徐迪功集诗其首句今刊本云昭代婵娟子昔在馆下校其集至此纪晓岚云昭字应是往字之误予无以应之其后予视学山东得见渔洋此诗手草首句云绝代婵娟子乃豁然明白盖因其纸昏左纟旁仅有一二横观者误以为日旁右色下半不明白误以为召字遂误刊作昭代所关匪浅亟致书晓岚俾改正之附记于此迪功谈艺录二千馀言实则菁英可采者数语而已迪功少负隽才及见空同然后一意师古惜空同专以模仿为能事以其能事贶其良友故以如此天挺之清奇以如此能改之毅力而所造仅仅如此亦其时为之耳顾空同为之序曰守而未化蹊迳存焉岂空同果能化欤夫迪功所少者非化也真也真则积久能化矣未有不真而可言诗者渔洋论诗所少者亦正在真字迪功五集内未尝无造诣处今读迪功集自必以其师古者为正矣然如朱竹录其效何逊之作云帘栊秋未晚花雾夕偏佳暗牖通新烛虚堂闻落钗淅淅乌惊树明明月堕怀相思不可见兰生故绕阶第四句竹作响落钗然原本是闻字也闻字实不可易以音节言对上句通字似乎可仄然此处用仄则上四句纯乎谐调矣下四句之淅淅奚为而变仄兰生奚为而变平耶惟其上四句之谐调至第四句第三字忽以闻字变平咽住所以后四句移宫换羽乃天然节拍耳即以诗理论此通篇叙景至第七句乃露情事则第四句必作闻字方与不可见相为环合也若作响则是仅取字势似乎陡健字音似乎锵脆而不知其于诗理全失之矣渔洋先生最善讲音节不知曾见竹所录迪功诗之本误作响否故又附说于此济南文献百年稀白雪楼空宿草菲未及尚书有边习犹传林雨忽衣边仲子诗稿手迹予尝见之前有徐东痴手题数行渔洋以红笔题其卷端其诗皆渔洋红笔圈点或偶改一二字此句野风欲落帽疏雨忽沾衣实是疏字渔洋红笔压改林字盖以林与野相对也不知此野字原不必定以林为对自以疏为是改林则滞矣渔洋竟有偶失检处凡三十五首附说者十六首附录跋石洲诗话八卷大兴翁覃先生视学粤东与学侣论诗所条记也前五卷草稿久已失去叶素农部忽于都中书肆购得之持归求先生作跋先生因命人钞存又增评杜一卷及附说元遗山王渔洋论诗绝句两卷共成八卷会先生门人襄平蒋公来督两粤因寄至节署属为开雕公命维屏董校勘之役维屏既以诗辱知于先生忆乙卯戊辰寓京遇每清晓过苏斋先生辄为论古人诗源流异同不倦一日询及是编遍检弗获不意是书失去迟之又久复还而维屏于七千里外乃得取而细读之且距先生视学时已四十馀年矣今展卷坐对不啻追侍杖履于古榕曜石间文字之缘抑何纡而惬也至先生闻见之博考订之精用心之勤持论之正是编特全鼎之一变耳比年同人筑泉山馆于白蒲涧之麓先生作泉诗见寄是书剞劂甫竣而泉诗亦已上石此又一重翰墨缘因连缀及之嘉庆二十年四月八日番禺后学张维屏谨跋