遗山先生文集遗山先生文集序遗山先生文集序唐开天间李邕李白皆以文章鸣世邕之所至阡陌聚观以为异人衣冠寻访门巷填噎白则王公趋风列岳结轨群贤翁习如鸟归鳯是岂悬市相夸沽声索价而后得之哉要必有以渐渍其骨髄动盪其血气藻鬯其襟灵故天下之人为之咨嗟滛液鼓舞踊跃景附响合而不能自巳也吾友元君遗山其二李后身乎始龀䏻诗甫冠时名巳大振寻登进士上第兴定正大中殆与杨赵齐驱壬辰北还老手浑成又脱去前日畦畛矣君甞言人品实居才学气识之上吾因君言亦甞谓天下之事皆有品绘事围棊技之末也或一笔之竒一着之玅固有终身北面而不能寸进者彼非志之不笃习之不专也直其品不同耳如君之品今代㡬人方希刷羽天池扬光𬗋㣲不幸遘疾而没其遗文数百千篇藏扵家虽有副墨而洛诵者率不过得什一二其所谓大全者曽莫见焉是以天下之大夫士歉焉若懐宿负而未之偿也东平严侯弟忠杰有文如淇奥好善如干旄独䏻求得其全编将锓之梓且西走书数百里命予序引予谓遗山之文之名有目争睹有耳咸耸庸何序为惟君有盖棺之恨此其可言者得以论述之主上曏居藩邸挹君盛誉一见遽以处之太史氏不数岁神圣御天文治猬兴稽古建官百度修举其扵西堂东观金华延阁之选尤所注意者曷甞不设燎以待之而侧席以求之哉向使遗山不死则登銮坡掌纶诰称内相乆矣柰何遇千载而心违际昌辰而身徃此非君遗恨也耶尚頼柳如亰之贤有慰韩吏部之志文工命拙虽抱憾扵九原人亡书存足腾芳扵百世頋予朴学未暇显评言念旧㳺聊为扬搉云尔中统三年阳月封龙山人李冶序遗山先生文集序文之爲物何物也造物者寔靳之不轻卑人何哉盖天地间灵明英秀之气萃聚之多藴蓄之乆挺而爲人则必富扵才敏扵学精扵语言䏻吐天地万物之情极其变而归之雅故爲诗爲歌爲赋爲颂爲传记爲志铭爲杂言爲乐府兼诸家之长成一代之典使斯文正派如洪河大江滔滔不断以接夫千百世之传爲造物者可得而䡖卑之哉窃尝评金百年以来得文派之正而主盟一时者大定明昌则承㫖党公贞祐正大则礼部赵公北渡则遗山先生一人而巳自中州斵䘮文气奄奄㡬絶起衰捄壊时望在遗山遗山虽无位柄亦自知天之所以畀付者为不䡖故力以斯文为巳任周流乎齐鲁燕赵晋魏之间㡬三十年其迹益穷其文益富其声名益大以肆且性乐易好奨进后学春风和气隐然眉睫间未尝以行軰自尊故所在士子从之如市然号为汎爱至于品题人物商订古今则丝毫不少贷必归之公是而后巳是以学者知所指归作为诗文皆有法度可观文体粹然为之一变大较遗山诗祖李杜律切精深而有豪放迈徃之气文宗韩欧正大明逹而无竒纎晦澁之语乐府则清雄顿挫闲婉浏亮体制最备又䏻用俗为雅变故作新得前軰不传之妙东坡稼轩而下不论也鸣唿遗山今已矣灵明英秀之气散在天壌间不知㡬年㡬时复聚而为斯人乎东平严侯弟忠杰喜与士人㳺雅敬遗山永其完集刋之以大其传云陈郡徐世隆序附录储太仆先生手简宪斾出巡时匆匆不克一奉髙论迄今耿耿昨扬令书至道执事欲刻遗山先生文集使来巏处取之巏慕遗山甚笃甞以不见全集爲恨访之十数年始得秘本于今礼部程公录而藏之欲托好古者刋行而未得也承领雅意忻喜无量遂借初本再校一遍但其中亦有一二处讹缺縁无它本可证柰何柰何然古书之行扵今者未必皆能完好也遗山文章大家着述赡富如中州等集不行扵世久矣执事企仰郷贤汲汲表章之甚盛举也全集四十卷纳上外传志题赠诸作乃巏扵它集中辑录者亦请并刻之盖遗山在当时巳为名人硕士所重不待后世始知子云也须得楷书有典则者另写㓗本乃可入梓闻下许州䂓措谅承委得人矣太康吏囬谨附状秋暑唯惠时珎摄不宣七月十四日巏顿首复省斋李先生行㙜执事遗山先生文集后引遗山先生文集后引正大中诏翰林院官各举所知时闲闲先生方握文柄扵人材愼许可首以元子𥙿之应诏朝议是之而天下无异辞盖子之㓜也巳得其先大夫东巖君之指授稍长愽极群书且多与名士㳺故扵冠岁崭然见头角肆笔成章徃徃脍炙人口贞祐南迁文誉日崇作诗自名一家其扵古调乐府爲尤长不惟可㠯追配古人而一时学罕见其匹士林英彦不谋而同目之曰元子尊之也后虽出知剧县入主都司簿书倥偬之际不废吟咏北渡以来放怀诗酒㳺戯翰墨片言只字得者犹以爲荣闲作中州一集旁搜逺引发扬前軰遗羙其叙亊之工㮣可见矣国朝将新一代实录附修辽金二史而吾子荣膺是选无何恩命未下哀讣遽闻使雄文鉅笔不得驰骋扵数十百年之间吁可悲夫东平严侯弟忠杰富贵而好礼者也即其家购求遗藁捐金鸠匠刻梓以夀其传属余爲引余与子同庚甲又同在史舘者三歴春秋义深契厚固不当辞然仁卿大手已序扵前顾余荒谬安敢赘长语扵其旁感念畴昔姑以平日亲所闻见与夫同志之所常谈者书诸卷末云岁昭阳大渊献秋七月巳丑慎独老人曹南王鹗识遗山先生文集目録遗山先生文集目録頥斋张徳辉类次卷第一古赋秋望赋蒲桃酒赋新斋赋行斋赋五言古诗箕山缑山置酒同希颜再登箕山光武䑓颕亭留别㶏亭出亰元鲁县琹䑓㶏水杂着五首古意一首颕谷封人庙赠答刘御史云卿四首送钦叔内翰并寄刘白二君五首饮酒五首后饮酒五首徳掸师清草堂少林龙潭麦叹北邙龙门杂诗一首豊山怀古乙酉六月十一日雨示姪孙伯安种松虞乡麻长官成趣园二首杂诗四首采𣏌宿菊潭观浙江涨观雀崖北龙潭五松平阻雨张主簿草堂赠荅杨焕然送诗人李正甫卷第二五言古诗万化如大路晓发石门渡湍水道中放言李道人崧阳归隐图黄公庙学东坡移居八首歴下亭懐古舜泉与张仲杰郎中论文同叔能赋济南庙中古桧铜鍉次村道中萧斋诗别李周卿三首训韩徳华送归之作戊戌十月山阳夜雨二首㸔山九日读书山十首留月轩梨花海棠二首赵吉甫西园临汾李氏任运堂二首寄英禅师题张左丞家范寛秋山山横幅宿张靖田家曲阜纪行十首寳严纪行鴈门道中岳祠斋宫夜宿示程孙四首九月初霖雨中感寒痺同白兄赋缾中玉簮野史亭雨夜感兴哭延孙赠鸎读书山月夕一首卷第三七言古诗虞坂行画马为邢将军赋秋蚕南溪送郝讲师住崇福宫范寛秦川图赤壁图寄荅溪南诗老辛愿敬之西园愚轩为赵宜之赋双峯竞秀圗西窓二月十五日鹤闻钦叔在华下阎商卿还山中送李长归関中雪后招王子㐮饮半山亭招仲梁饮邓州城楼宛丘叹㳺黄华山巨然松吟万壑图宻公寳章小集荆棘中杏花太白独酌图松上幽人图送张君羙徃南中戯题新居赠萧錬师公弼送弋唐佐董彦寛南归萧仲植长史斋送宋省叅并寄潞府诸人覔神霄道士古铜爵赋泽人郭唐臣所藏山谷图洮石研赠休粮张錬师天井関卷第四七言古诗读书山雪中题商孟卿家明皇合曲图过晋阳故城书事蟾池赠荅张教授仲文髙门関甲辰秋洛阳得黄葵子种之南庵明年夏六月作花马岭赋王君璋云崃赋张圣与云岩刘远笔赠周良老鸿沟仝钦叔赋雪中自洛阳还嵩山袓唐臣愚庵过井陉北岳天涯山智仲可月下弹琹圗常生妷生四十月䏻作字喜为赋诗赠利州侯神童奚官牧马图𬗋薇刘丈山水济川赋王右丞雪霁捕鱼图䟦酒门限邵和卿醉归图题张彦寳陵川西溪图为韩徳华子阿鲁制字阿平并序世宗御书田不伐望月婆罗门引先得楚字送梦臣北上并序送王彦华赵题学以酒见饷且求制名刘时举节制云南赠张润之许道寕寒溪古木图送张子益北上并引赠别孙徳谦汾亭古意图太原赠彦逺换得云亭帖喜而赋诗鹿泉新居过刘子中新居卷第五杂言去岁君逺逰此日不足惜送希颜赴召西䑓嵩山玉镜虎害饮酒送髙信卿寄赵宜之段志坚画龙为刘邓州赋送诗人秦简夫归蓟坟别业纪子正杏园燕集送李叅军北上王黄华墨竹汎舟大明湖九月七日夣中作赋邢州鹊山送王亚夫举家归许昌涌金亭示同㳺诸君南冠行醉后走笔靖南湖雪景乗骡图并引癸卯岁杏花题刘𬗋薇尧民野醉图赠荅赵仁甫下黄榆岭驼猪行啸䑓感遇水帘记异谼谷圣灯食榆荚李峪园亭㸔雨㳺龙山醉中送陈季渊㳺承天镇悬泉送弋唐佐还平阳㳺㤗山付阿躭诵卷第六古乐府天门引蛟龙引湘夫人咏湘中咏孤剑咏渚莲怨芳华怨后芳华怨结杨柳怨秋风怨归舟怨征人怨塞上曲西楼曲后平湖曲洧川行长安少年行黄金行隋故宫行觧剑行征西牡士謡望云謡望归吟梁园春五首探花词五首猎城南春风来幽兰梅花寳镜续小娘歌十首卷第七五言律诗怀益之兄汴禅师自斵普照瓦为研以诗见饷为和二首恶雨病中綦威卿挽辞老树阳翟道中月观追和邓州相公席上韵太室同希颜赋送登封张令西上方城道中懐山居孟州夹滩饮承之御史家送曹吉甫兼及通甫胜㮣少室南原寄赠庞汉茂弘洛阳古城曦阳门早出闻希颜得英府记室落魄得姪抟信三首阿千始生长夀新居三首少林雨中十二月六日二首癸巳除夜得一飞姪安信短日送母受益自潞州归崧山寄程孙鉄安赠汴禅师巳亥元日送杨次公兼简素彦容李天成发济源倪庄中秋荅潞人李唐佐赠诗阳兴砦懐粹中同周帅夣卿崔振之逰七嵓送崔振之迎家汴梁聚仙䑓夜雨续阳平爱送田益之从周帅西上二首九月晦日王村道中十月四日徃関南寄王丈德新二首旧国和仲梁甲辰夏五月积雨遣闷二首阳泉栖云道院刘子中梦庵丙午九日菊咏二首感事酧中条李隐君邦彦送邦彦北行同冀丈明秀山行同姚公茂徐沟道中聮句壬子月夕庚子三月十日作送扬善関中之行京兆漕司官居三首甲寅正月二十三日故関道中三诗送阎子实集和之北上库城娄生北上遣兴八月并州鴈示白诚甫甲寅十二月四日出镇阳寄宰鲁伯送文生西上乙卯十一月徃镇州卷第八七言律诗秋懐帝城二首仆射陂醉归即事春日横波亭野菊座主闲闲公命作度太白岭徃崑阳寄希颜二首懐益之兄昆阳二首寄西溪相禅师叶县雨中寄荅赵冝之兼简溪南诗老颕亭山中寒食楚汉战处同钦叔赋懐叔䏻留别仲泽郑州上致政贾右丞相公寄荅景玄兄寄辛老子后湾别业刘文仲通哀挽㑹善寺寄钦用杨之羙尚书挽章李屏山挽章二首内郷县斋书事自菊潭丹水还寄崧前故人𬒳檄夜赴邓州幕府马邓驿中大雨除夜邓州相公命赋喜雨光甫内郷新居西斋夜宴十月送呉子英之官东桥张主簿草堂赋大雨丹霞下院同仲泽赋春日半山亭㳺眺别程女出山谢邓州帅免从事之辟新野先主庙石门独峯杨氏幽居渡湍水十日登豊山𡵨阳三首围城病中文举相过读靖康佥言雨后丹鳯门登眺亰居辛卯八月六日作澹然师出围城赋鹤诗为送追用座主闲闲公韵上致政冯内翰二首怀秋林别业壬辰十二月车驾东狩后即事五首永寕南原秋望中秋雨夕癸巳四月二十九日出亰喜李彦深过聊城与张杜饮秋夕梦归白屋淮右徐威卿留二十许日将徃髙唐同李辅之赠别即事望王李归程秋夜甲午除夜乙未正月九日立春杏花落后分韵得归字三仙祠送辅之仲庸还大梁绣江汎舟有懐李郭两君送杜子眼中送杜招抚归西山寄钦止李兄有寄镇州与文举百一饮别王使君文从之寄汴禅师卫州感事二首望苏门卷第九七言律诗望崧少二首懐州子城晚望少室别覃懐幕府诸君二首羊肠坂髙平道中望陵川二首野谷道中懐昭禅师太原外家南事追赋定㐮周帅夣卿家秋日牡丹桐川与仁卿饮过漉鹿城与赵尚賔谈山阳旧事官园探梅同康显之赋十二月十六日还冠氏十八日夜雪别康显之寄杨飞卿雨夜东平送张圣与北行别张御史出东平再到新卫别冠氏诸人入济源寓舎镇平县斋感懐野菊再奉座主闲闲公命作五月十二日座主闲闲公讳日四哀诗李钦叔冀亰父李长源王仲泽过李长源故居己亥十一月十三日雪晴夜半读书山㸔月明日作杏花二首醉后赋南中杨生玉泉墨赠张文举御史寄荅飞卿留别龙兴汴禅师普照鑑禅师赤石谷赠扬君羙之子新甫㶏亭同麻知㡬赋荅公茂过应州应州宫寳寺大殿懐安道中寄曹徴君子玉五月十一日樗轩忌辰追怀感事玉溪华不注山岳觧元生日感兴晨起送周帅夣卿之関中二首感事十月二十日雪中过石岭関将上书莘国幕府感懐春寒即事示懐祖示崔雷诗社诸人弘州赠曹丈子玉和仁卿演太白诗二首燕府白兔梁都运乱后得故家所藏无尽藏诗卷出都二首癸卯望宿中霍道院甲辰三月旦日以后杂诗三首𬗋牡丹三首与同年敬鼎臣宿顺天天寕僧舎赠荅乐丈舜咨都运李丈哀挽赠荅郝绖伯常吕国材家醉饮洛阳过三郷望女凡邨追怀溪南诗老辛敬之二首为邓人作诗赠张主簿伟望卢氏西南熊耳岭寄刘継先寄扬弟正卿为鲜于彦鲁赋十月菊赠荅同年敬鼎臣寄英上人寄荅仰山谦书记九日登平定涌云楼故基平定鹊山神应主庙寄荅商孟卿荅石子章因送其行留别仲经别周卿弟寄叔能兄贺威卿徐弟得雄卷第十七言律诗追録洛中旧作东园晚眺十一月五日蹔徃西张石岭関昼所见陀罗峯二首追怀曹徴君春日书櫰呈刘济川晋溪弔岳家千里驹七月十二日行狼牙岭十三日度岳岭玉泉二首玄都观桃花赠张致逺夜宿秋香亭有懐木菴英上人汴梁除夜与冯吕饮秋香亭哀武子告赠李春卿甲辰秋留别丹阳龙兴寺阁别纬文兄寗掾端甫北上荅定斋李兄空山何巨川虚白庵二首聴姨女乔夫人鼓风入松哭樊帅寒食送樊顺之蜀昭烈庙宿翠屏口王敦夫祥止庵过寂照庵别陈文梁移忠诗卷乔千戸挽诗赠王仙翁道成常仲明敎授挽辤追録旧诗二首丁未寒食归自三泉即事呈邦瑞和白枢判庆髙评事八十之寿超然王翁哀輓大名赠荅张简之燕都送马郎中北上马云汉方镜背有飞鱼赠荅鴈门刘仲修余庆堂寄荅刘生别董徳卿送端甫西行读李状元朝宗禅林记同严公子大用东赏梅中庸先生垂示先大夫敎子诗及裴内翰择之所述家传贺中庸老再𬒳恩纶赵汲古南园柳亭雨夕玉峯魏丈哀挽清明日改塟阿辛寄谢常君卿送武成之徃汉陂送刘子东㳺甲寅九日龙泉二首十日作赠荅普安师孝纯宛丘迁奉曹夀之平水之行追怀赵介叔追怀友生石𥙿卿挽鴈门刘克明赠荅平阳仇舜臣贾漕东城中隐堂约严侯汎舟送李同年徳之归洛西赠萧汉杰送曹干臣国医王泽民诗卷庆工部赵丈八秩之夀唐祖臣挽章丙辰九月二十六日絜家㳺龙泉感寓存殁人日有怀愚斋张兄纬文赵元徳御史兄七秩之寿张村杏花卷第十一五言絶句洛阳髙少府阳后庵五首内乡诗薛明府去思口号七首山居杂诗六首梁父吟扇头南楼月夕有懐辛亥寒食山中晚春得纬文兄书乙巳九月二十八日作六言定斋兄写真巨然秋山图徳和尚墨竹扇头曹得一扇头唐子逹扇头七言絶句论诗三十首丁丑岁三乡作文湖州草虫亰都元夕西园蓝采和像鸳鸯扇头杏花杂诗十三首出亰惠崇芦鴈三首早起书生铜雀䑓瓦砚歩虚词三首拙庵为温甫赋风雨停舟图纳凉张氏荘二首送穷杨柳梁县道中自题写真二絶再题呉子英家灵照二图二絶刘邓州家聚鸭图戊子正月晦日内卿西城逰眺长夀山居元夕闻仲泽丁内艰赠眼医武济川赋粹中师竹拂子题医阳杨氏戯虎图王子端内翰山水同屏山赋二首右司正之家渭川千畆图二絶同希颜钦叔玉华谷分韵得笔华二字同希颜钦叔玉华谷还㑹善寺即事二絶从邓帅覔酒镇平寄孙伯安笔黄筌龟藏六圗为左丞赋镇平书事自镇平暂徃秋林道中寄家超化山居二首寄女严三首自邓州幕府暂归秋林无题二首题省掾刘徳润家骖鸾图希颜挽诗五首出邓州过希颜故居四首杂着九首戚夫人题山谷小艶诗家山归夣图三首四皓图杂着卷第十二七言絶句俳体雪香亭杂咏十五首春夕梅花溪上息轩杨秘监雪行图杨焕然生子四首记梦启毋石杂着四首内乡诗眉二首送穷三乡时作出都癸旦五月三日北渡三首登珂山寺三首夣中作奉酧子京禅师见赠之什三首杏花聊城寒食姨母陇西君讳日作宿神霄北庵梦中作夜雪冠氏赵庄赋杏花四首自赵在归冠氏二首戯赠白髪二首戯题醉仙人图济南杂诗十首题觧飞郷山水卷赵士表山林暮云图二首伦镇道中见槐花题刘才卿湖石扇头闻歌懐亰师旧逰郑先觉幽禽照水扇头龙泉寺四首李进之迂轩二首出镇州过邯郸四絶句杨秘监马图竹溪夣逰图药正卿饷酒王都尉山水赠絶艺杜生赵大年秋謑戯鸭二首自题二首北归经朝歌感寓三首内黄道中楚王庙题苏氏寳章刘氏明逺庵三首题李庭训所藏雅集图南関二首马坊冷大师清眞道院二首惠崇獐猿圗寄史同年三首宋周臣生子三首乞酒示皇甫季贞李白骑馿圗许由掷瓢图九月晦杂着送穷即事过侯相公云溪陈徳元竹石二首同漕司诸人红梨花二首呉子贤樗庵二首太乙莲舟图三首逰天坛杂诗十三首初发潞州杂诗六首道中作卷第十三七言絶句初挈家还读书山杂诗四首赋缾中杂花七首赠友卿三首觧嘲二首为衍圣公题张公佐湘江春早图二首并引浑源望湖川见百叶杏花二首代州门外南楼二首杜生絶艺以玉连环为吕仲贤夀徳华小女五岁䏻诵予诗数首以诗为赠夀之贾南中山水并画序䟦𬗋㣲刘尊师山水横披四首东山四章晓起追録乙未八月十七日莘县夣中所得春归感兴四章从孙显卿覔平定小山发南楼度鴈门関二章墨竹扇头王希古乞言龙门公墨竹风烟夕翠二首从希颜覔笃耨香二章戯赠柳花乔大夫人墨竹醉猫图二章自题中州集后五章讲武城药山道中二章善应寺五首瓜图二首黄华峈十絶句七贤堂崃口食鳊鱼有感大简之画松风图二首秋江待渡横披赠荅要㐮叔二首赠脩端卿张去华韩君杰三人六首秋江晓发图题山亭㑹饮图二首洛阳卫良臣以星图见饷谩成三诗爲谢题鹭鸶败荷扇头西山楼为王仲理赋二诗乐天不能忘情图二章燕省掾属张彦通举释菜之废仁卿以诗羙之亦赋二首采菊图为北亰侯漕赋二诗无尘亭二章李广道写真二章钱过庭烟溪独酌图二章苍崖远渚图二章三士醉乐图乡郡杂诗五章宗人明道老师澹轩二章题商孟卿家晦道堂图二章题商正叔陇山役行图二章息轩秋江捕鱼图三章东平李汉卿草䖝卷二章郭熈溪山秋晚图二章七贤寒林图右丞文献公着色鹿图李仲华湍流髙树图二诗益都宣抚田侯噐之燕子图三诗前髙山杂诗七章楚山清晓圗题石𥙿卿郎中所居四咏赠子范家儿子䟦文献公张果老图三乡杂诗三首钧州道中卷第十四七言絶句榆社崃口村早发十月二十日雪同児軰赋未开海棠二章哭徴君子玉二章早发安生道中雨木氷书贻弟三女珎隐秀君山水送子㣲二章杨秘监马图岳山道中雪行图寄杜莘老三章己酉四月十七日度石岭刘君用可庵二首耀卿西山归隐三首雪岸鸣䳺东丹射骑虚名投书图二章题刘威卿小字难素册后二章庞都运山水归义僧山水卷武善夫桃溪图二章巢云曙雪图书扇赠李湛然普照范錬师写真三章祖唐臣所藏樗轩画册二题客意走笔题十老㑹请䟽七夕避兵阳曲北山之羊谷题石龛壬子寒食马云卿画𥿄衣道者像过威州镐厉王故居真味斋归义兴侍者谿山萧寺横轴乔夫人綵绣仙人图出山像胡夀之侍月轩三章论诗三首起禅师晦迹庵自题冩真赠写真田生三章赠髙君用周才卿拙庵郭大方自适轩风柳鸣蝉晴景图僧寺阻雨金山王子文琴斋贾彦清飞雨亭横披读汉书内相杨文献公哀挽三章石靳问道图花光梅旧与赵景温夏山风雨春云澹冶雪谷早行图二首胡叟楚山清晓辛亥九月末见菊荅俊书记学诗夜宿山中䑓山杂咏十六首跨牛图赠湛澄之四章乙卯二月归自汴梁乆旱而雨偶记内乡一诗三门集津图乙卯端四日感懐山村风雨扇图跋萧帅鹭鸶败荷扇头袁显之扇头赠司天王子正二首工部赵侍郎下世日作䟦耶律浩然山水卷贞燕二首杨秘监雪谷早行图杜莘老夏日汾亭横轴武元直秋江罢钧张彦逺江行八咏图题冯漕缓之硕人在涧横轴题邢公逹寒梅冻雀圗秀隐君山水同梅溪赋秋日海棠二章梁氏先人手书题杜国寳祖考行状后三絶句诗赠訾子野三章戯相师留赠丹阳王錬师三章卷第十五宏词章宗皇帝鉄劵行引秦王擒窦建徳降王世充露布拟贺登寳位表拟立东宫诏拟除枢宻使制拟御史大夫让枢宻使表拟除司农卿制卷第十六碑铭表志碣评章政事夀国张公神道碑王黄华基碑沁州刺史李君神道碑卷第十七碑铭表志碣闲闲公墓铭朝散大夫胡公神道碑寄庵先生墓碑朝列大夫张公墓表卷第十八碑铭表志碣内相文献杨公神道碑铭转运使刚敏王公神道碑铭礼部尚书赵公神道碑卷第十九碑铭表志碣内翰王公墓表内翰冯公神道碑国子祭酒权刑部尚书冯君神道碑铭卷第二十碑铭表志碣顺安县令赵公墓碑吏部尚书张公神道碑通奉大夫钧州刺史张君神道碑铭资善大夫集庆军节度使蒲察公神道碑铭资善大夫武寕军节度使夹谷公神道碑铭卷第二十一碑铭表志碣御史张君墓表御史桯君墓表平叔墓铭希颜墓铭太司农丞康君墓表聂元吉墓志铭卷第二十二碑铭表志碣大中大夫刘公墓碑中顺大夫张公墓碑阳曲令周君墓表奉直赵君墓碣铭史邦直墓表御史孙公墓表卷第二十三碑铭表志碣㢘访使杨君神道碑景玄墓铭文儒武君墓铭郝先生墓铭曹征君墓表卷第二十四碑铭表志碣真定教授常君墓铭善人白公墓表南峯先生墓表临海弋公阡表蘧然子墓碣铭苏彦逺墓铭卢太医墓志铭张遵古墓碣铭张君墓志铭卷第二十五碑铭表志碣族祖䖏士墓铭承奉河南元公墓铭敏之兄墓铭賛皇郡太君墓铭南阳县太君墓志铭聂孝女墓铭孝女阿秀墓铭卷第二十六碑铭表志碣东平行䑓严公神道碑东平行䑓严公祠堂碑顺天万戸张公勲徳第二碑龙虎衞上将军耶律公墓志铭卷第二十七碑铭表志碣龙虎衞上将军术虎公神道碑桓州刺史马君神道碑赠镇南军节度使良佐碑辅国上将军京兆府推官康公神道碑铭奉国上将军武庙署令耶律公墓志铭卷第二十八墓碣表志铭大丞相刘氏先茔神道碑归徳府総管范阳张公先徳碑临淄县令完颜公神道碑费县令郭明府墓碑广威将单郭君墓表潞州録事毛君墓表卷第二十九碑铭表志碣显武将军呉君阡表忠武任君墓碣铭信武曹君阡表千戸乔公道碑铭千戸赵侯神道碑铭故帅严侯墓表卷第三十碑铭濮州刺史毕侯神道碑铭宣武将军孙君墓碑龙山赵氏新茔之碑冠氏赵侯先茔碑西寕同知张公之碑兖州同知五翼总领王公墓铭五翼都总领豪士信公之碑卷第三十一墓铭碑表清凉相禅师墓铭华严寂大士墓铭坟云墓铭孙伯英墓铭紫虚大师于公墓碑天庆王尊师阡表冲虚大师李君墓铭通真子墓碣铭圆明李先生墓表通玄太师李君墓碑藏云先生袁君墓表告山赟禅师塔铭卷第三十二记令㫖重修真定庙学记东平府新学记慱州重修学记赵州学记寿阳县学记代冠氏修庙学记叶县中岳庙记长庆泉新庙记三皇堂记崔府君庙记卷第三十三记邓州新仓记南阳县令题名记吏部掾属题名记警巡院廨署记创开滹水渠堰记市隐斋记惠逺庙新建外门记顺天府营建记邢州新石桥记临锦堂记马侯孝思堂记致乐堂记友山亭记卷第三十四记王无竞题名记东平贾氏千秋録后记校笠泽丛书后记画记济南行记东㳺畧记两山行记毛氏宗支石记尚药呉辨夫焘冢记樊侯寿冢记卷第三十五威徳院㓛徳记竹林禅院记少林药局记寿圣禅寺功徳记兴福禅院㓛徳记龙门川大清安禅寺碑忻州天庆观重脩功徳记太古观记长庵记紫㣲观记朝元观记清真观记通仙观记卷第三十六序引陆氏通鑑详节序杜诗学引东坡诗雅引东坡乐府集选引锦机引集诸家通鑑节要引十七史蒙求序拙轩铭引如庵诗文序琹辨引双溪集叙鸠水集引杨叔能亨集引新轩乐府引逃空丝竹集引卷第三十七序引张仲经诗集序陶然集序木庵集序南冠録引兴定庚辰太原贡士南京状元楼宴集题名引送秦中诸人引送李辅之之官济南序送髙雄飞序寒食灵泉宴集序太原昭禅师语録引暠和尚颂序寒食㑹要引元氏集验方序周氏卫生方序卷第三十八铭孔道辅击蛇笏铭良佐镜铭黙庵铭布衾铭无絃琴铭最乐堂铭超然堂铭太古堂铭皇极道院铭天砚铭小紫玉池砚铭賛手植桧圣像賛老人星賛范文正公真賛赵闲闲真賛二首范鍊师真賛写真自賛读经圗賛张㡬道炼师真賛颂登封令薛侯去思颂卷第三十九书癸巳岁寄中书耶律公书与枢判白兄书荅中书令成仲书荅聦上人书荅严大用万戸书䟽忻州脩学䟽代郝侯作清真道院营建䟽请太一宫提点李太师住天封䟽兴国院改律爲禅请住持䟽曹子归塟䟽杂体麻社张诸人诗评射说酒里五言说靖徳昭儿子髙戸字说商氏家世録故物谱卷第四十上梁女南宫庙学大成殿上梁文南阳𪠘署上梁文外家别业上梁文青词中令耶律公追悼先妣国夫人青词太夫人五七青词刘宣抚设醮青词张喜千戸青词樊守谢土词郡守天池祈雨词祭文祭飞蝗文爲第四女配婿祭家庙题䟦䟦国朝名公书题樗轩九歌遗音太字后䟦闲闲公自书乐堂诗䟦张二相帖䟦苏黄帖䟦松庵冯文书䟦苏叔党帖䟦东坡和渊明诗后题苏氏父子墨帖题许汾阳诗后毛氏家训后䟦语䟦张仲可东阿鄊贤记䟦紫㣲刘尊师山水题学易先生刘斯立诗帖后䟦龙嵓书桞子厚独觉诗题闲闲书赤壁赋后遗山先生文集目録遗山先生文集总録遗山先生文集总目古赋五言古诗七言古诗杂言古乐府五言律诗七言律诗五言六言絶句碑铭表志碣记序引铭賛颂七言絶句宏词书䟽杂体上梁文青词祭文题䟦遗山先生文集总目遗山先生文集遗山先生文集卷第一遗山先生文集卷第一頥斋张徳辉类次古赋秋望赋歩裴囬而徙倚放吾目乎髙明极天字之空旷阅岁律之峥嵘于时积雨收霖景气肃清秋风萧条万籁俱鸣菊鲜鲜而散花鴈杳杳而遗声下木叶于庭皐动砧杵于芜城穹林早寒隂崖昼㝠浓淡霏拂绕白纡青纷樷薄之相依浩霜露之巳盈送苍苍之落日山川欎其不平瞻彼轘辕西走汉京虎踞龙蟠王伯所慿云烟惨其动色草木起而爲兵望崧少之霞景渺浮丘之独征汗漫之不可与期竟老我而何成挹清风于箕颍髙巢由之遗名悟出处之有道非一理之能并繄南山之石田维景略之所耕老螭盘盘空谷沦精非云雷之一举将草木之偕零太行截天大河东倾邈神州于西北怳风景于新亭念世故之方殷心寂寞而潜惊激商声于寥廓慨涕泗之縁缨吁咄㢤事变于巳穷气生乎所激豫州之土复于慷慨击节之誓西域之侯起于穷悴佣书之笔谅生世之有爲宁白首而坐食且夫飞鸟而恋故鄊婺矛牙妇而忧公室岂有夷坟墓而剪桑梓视若越肥而秦瘠天人不可以偏废日月不可以坐失然则时之所感也非无候虫之悲至于整六翮而睨层霄亦庶㡬乎鸷禽之一击蒲桃酒赋并序刘邓州光甫爲予言吾安邑多蒲桃而人不知有醸酒法少日甞与故人许仲祥摘其实并米炊之酿虽成而古人所谓甘而不饴冷而不寒者固巳失之矣贞祐中邻里一民家避㓂自山中归见竹器所贮蒲桃在空盎上者枝蒂巳干而汁流盎中薫然有酒气饮之良酒也盖乆而腐败自然成酒耳不传之秘一朝而发之文士多有所述今以属子子宁有意乎予曰世无此酒乆矣予亦尝见还自西域者云大石人绞蒲桃浆封而埋之未㡬成酒愈乆者愈佳有藏至千斛者其说正与此合物无大小显晦自有时决非偶然者夫得之数百年之后而证数万里之逺是可赋也于是乎赋之其辞曰西域开汉节廽得蒲桃之竒种与天马兮俱来枝蔓千年欎其无涯歛清秋以春煦发至羙乎胚胎意天以美酿而饱予出遗法于湮埋索罔象之玄珠荐清明于玉杯露𥘉零而未结云巳薄而仍裁挹幽气之薰然释烦悁于中怀觉松津之孤峭羞桂醑之尘埃我观酒经必麹蘖之中媒水泉资香㓗之助秫稻取精良之材效衆技之毕前敢一物之不阶艰难而出羙好徒酖毒之贻哀繄工倕之物化与梓庆之心斋既以天而合天故无桎乎灵䑓吾然后知珪璋玉毁青黄木灾音哀而皷钟味薄而塩梅惟掸残天下之圣法可以复婴儿之未孩安得纯白之士而与之同此味㢤新斋赋予既罢内郷出居县东南白鹿原结茅菊水之上聚书而读之其乆也优柔厌饫若有所得以爲平生未尝学而学于是乎始乃名所居爲新斋且爲赋以自警其辞曰新之爲说也在金曰从革在木曰从斤丘陵爲山而恶乎画履霜坚氷而致于驯犹之于人则齐鲁有一再之渐狂圣由念否之分唯夫守一而不变者不足以语化化之爲神附陈迹以自观悼吾事之良勤夫壮岁于俯仰竟四十而无闻圣谟洋洋善诲循循出处语黙之所依性命道徳之所存有三年之至谷有一日之归仁动可以周万物而济天下静可以崇髙节而抗浮云曽出此之不知乃角逐乎空文伥北辕以适椘将畴问而知津揜虚名以自夸适以增顽而益嚚我卜我居于浙之滨方处隂以休影思沐徳而澡身盖尝论之生而知困而学固等级之不躐愤则启悱则发亦愚智之所均斋戒沭浴恶人可以祀上帝㓗巳以进童子可以逰圣门顾年岁之未暮岂终老乎凢民巳焉㢤孰糟粕之弗醇孰土苴之弗真孰昧爽之弗旦孰悴稿之弗春又安知温故知新与夫去故之新他日不爲日新又新日日新之新乎行斋赋戊子冬十月长寿新居成仲经张君从予卜邻得王氏之败屋焉环堵萧然不蔽风日君爲之𥙷罅漏治芜秽盖十日而后可居荜门圭窦故事毕举取君子素其位而行之义名曰行斋而乞文于予予以爲士之贫至于君极矣无禄以爲养无田以爲食无僮仆爲之负贩无子弟爲之奔走无好事者爲之谋缓急而功薄少率赀无旬日计泰然以闭戸读书爲业不以爲失次而以爲当然不以爲怨不以爲忧而又且以爲乐也然则不谓之无媿其名也而可乎廼爲赋云赋分在人如物有常反鹤与凫无益短长力有可来胜天不祥福不盈睫一败莫偿莫难养心操存舎亡出入无时兮莫知其郷饱饥有时而激兮怒殆豢虎之贻殃我思古人动静有方静以养虚刚以作彊辱以处污愚以退藏屹中立而不倚遡横溃而独障直钓磻溪之鱼秃节单于之羊有身以爲厉有𬒳髪而爲狂仕污世而执翿狥殊俗而觧裳太阿存兼善之逹緼𫀆有不求之臧唯夫长剑大冠以揖让人主之前者若固有故木食涧饮虽至于劳筋骨而卧体肤者爲无伤古有之居不隐者志不广身不抑者志不扬士固有遯世而不复见然愈揜而愈彰南山苍苍北风雨霜有兰不彫俟春而芳伟㢤造物又将发吾子之幽光耶五言古诗箕山幽林转隂崖鸟道人迹絶许君栖隐地唯有太古雪人间黄屋贵物外秖自㓗尚厌一瓢喧重负宁所屑降里均义禀汩利忘智决得陇又望蜀有齐安用薛干戈㡬蛮独宇宙日流血鲁连蹈东海夷叔采薇蕨至今阳城山衡华两丘垤古人不可作百念肝肺热浩歌北风前悠悠送孤月缑山置酒灵宫肃清暁细栢含古春人言王子乔鹤驭此上宾白云山苍苍平田木欣欣登髙覧元化浩荡融心神西望洛阳城大路通平津行人细如蚁扰扰争红尘蓬莱风涛深鬂毛日夜新殷勤一杯酒媿尔云间人同希颜再登箕山千年箕山祠萝迳深以悄桂树不复见秃䔩余秋篠盘盘尽絶顶石冢平木杪长风万里来筋骸觉轻矫侧身望岩窦觧衣憇林表是时夏春交野色乱青缥川光乍明㓕地脉互萦绕冈峦蚁垤出井邑蜂衙扰红尘洛阳昏白云太行暁元功信㝠漠一覧疑可了悟彼东山人胸中鲁宜小光武䑓东南地上游荆楚兵四冲游子十月来登髙送长鸿当年赤帝孙提剑起蒿蓬一顾水㫁再顾新都空雷霆万万古青天看飞龙岿然此遗䑓落日荒烟重谁见经纶𥘉指挥走群䧺白水日夜东石麟㡬秋风空余广武叹无复云䑓功颕亭留别故人重分携临流驻归驾干坤展清眺万景若相借北风三日雪太素秉元化九山欝峥嵘了不受陵跨寒波淡淡起白鸟悠悠下怀归人自急物态夲闲暇壸觞负吟啸尘土足悲咤廻首亭中人平林澹如画㶏亭春物巳清羙客怀自幽独危亭一徘徊翛然若新沭宿云淡野川元气浮草木㣲茫尽楚尾平逺疑杜曲生平远游赋吟讽心自足朅来着世网抑抑就邉幅人生要适情无荣复何辱干坤入望眼容我谢羁束一笑白鸥前春波动新緑出京从宦非所堪长告欣得请驱马出国门白日触隆景半生无根着飘转如断梗一昨随牒来六月阻归省城居苦湫隘群动日蛙黾渐媿山中人圑茅遂幽屏尘泥免相涴夣寐见清颕矫首孤飞云西南路何永元鲁县琴䑓荒城草木合破屋风雨侵千年一琴䑓睠焉涕盈襟遗爱食县社公寕不堪任此䑓即甘棠忍使无余隂旁舎髙以华大豪日捐金苍云玄武暮鬼物慿隂岑尚徳抑玄虚坠兴谁当㝷我兴荐寒泉百拜公来临公来不能知落日下饥禽怀㢤空山里鹤飞猿与吟当年于蒍歌𥙷衮一何深承平示得意独能正哇滛君相此一时又复悟良箴䛕臣坐废黜盍亦起幽沉蒲轮竟頽毂香艹空深林寂寞授书室孤甥举遗衾生平谅巳然薄俗矧来今千山爲公䑓万籁爲公琴䕫旷不竝世月露爲知音人间蹄涔耳巳矣非公心濦水㶏水复㶏水东望鴈行没殷勤一杯酒遥酹隐亭月来懐紫髯郎冠佩见突兀岩岩石青峙欎欎松秀发裴囬功名㑹脱落豪侠窟中州有士论指与雷李屈挂弓湏扶桑洗剣必𬈑渤皇天靳羙器一世惜英物神交付冥漠生气凛毛髪古来天下马万里入超忽良乐不竝世燕市空骏骨狂歌呌秋云北风撼林樾杂着五首禀气寡所谐衣食固无端所业在农桑甘以辞华轩田家岂不若岁功聊可观带月荷锄归裴囬丘陇间暧暧逺人村纷纷飞鸟还养真衡茅下庶无异患干遥谢荷莜翁躬耕非所叹守拙归田园淹留自无成长吟掩柴门遂与尘事冥素月出东岭夜景湛虚明挥杯劝孤影杯尽壷自倾遥遥望白云千载有深情荣叟老带索原生纳决屦邈㢤此前脩乆而道弥着人生少至百毎毎多忧虑量力守故辙余荣何足顾栖遅固多娯几人得其趣桃李罗堂前霜露荣悴之咄咄俗中悪人道毎如兹冬岭秀孤松卓然见髙枝提壷抚寒柯怀此贞秀姿愿留就君住终身与世辞世短意恒多时驶不可追感彼栢下人泫然沾我衣运生㑹归尽彼此更共之理也可柰何一觞聊可挥酒中有深味情随万化遗西南望昆墟灵人侍丹池我无腾化术帝郷不可期且极今朝乐千载非所知古意一首七岁入小学十五学时文二十学业成随计入咸秦秦中多贵㳺㡬与书生亲年年抱関吏空笑西来频在昔学语𥘉父兄巳卜邻跛鳖不量力强欲縁青云四十有牧豕五十有负薪寂寥抱玉献贱薄倡优陈青衫亦区区何时画麒麟遇合仅一二饥寒㡬何人谁留章甫冠万古徒悲辛桃李弄娇娆梨花澹丰容盈盈两无语争春风春风何许来艹木谁青红天公亦老矣何意夸儿童昨夜花正开今朝花巳空川流不肯驻併与繁华东楩楠千岁姿肮脏空谷中阳和不择地亦复难爲功本无儿女心安用尤天公颍谷封人庙洩洩颕谷云瀜瀜颖川水封君去我乆水云自清羙人言君善諌㣲意得郑子特于悔㥉时一语发天理夫孝动天地土苴及顽鄙反身而未诚善諌且败矣如何千载下乃与茅焦比我行颕川道永念负甘㫖愿作頳尾鲂因之日千里赠荅刘御史云卿四首旧闻刘君公学经发源深骅骝万里气圣途巳骎骎太梁语三日副我夙所钦濂溪无比流此道日西沈百年牛山木不复秀穹林南风虽寥寥闻絃犹赏音独怜夸毘子一我无古今共学君所贪适道我岂任相酧无别物徒有好贤心阿京吾所畏早生号能文𥘉无王家癖声光自流闻此行不虚来得接大小君信知珠玉渊足当羔鴈群君家有箕裘圣学待册勋但使本根在枝叶复何云殷勤五色笔未用摧千军学道有通蔽今人乃其尤温柔与敦厚扫㓕不复留髙蹇当父师排击剧㓂讐真是未可必自私有足羞古人相异同寕复操戈矛春风入万物枯枿将和柔克巳未有加归仁亦何由先儒骨巳腐百骂不汝酧胡爲文字间刮垢搜瘢疣吾道非申韩哀㢤渉其流大儒不知道此论信以不我观唐以还斯文有伊周开云掲日月不独程张俦圣途同一归论功果谁优戸牖徒自开胶本易投九原如可作吾欲起韩欧老鹤何许来澹与孤云同相值太虚室悠然复西东圣学要深谈惜君别匆匆何时沂水上同咏舞雩风送钦叔内翰并寄刘逹卿郎中白文举编脩五首忽忽岁云暮烈烈风霜威举头望长安游子从此归我有平生懐爱君如连枝半年姜肱𬒳所乐良不赀尚恨人事异离合无定时送君酒一杯侑以弹铗辞上言行路难下言长相思六月渡盟津十月行汜水风涛脱沉舟冰雪危堕指孝子在中野永念负甘㫖家贫亲巳老形瘵心欲死古称季路孝负米曽百里顾作鲤与鲂寕当怨頳尾君归不可缓献寿迫岁始遥知慈母心巳爲乌鹊喜一年不制衣春服犯霜风一日仅两食肠胃不得充生平万里气顿入低囬中田夫怒攘臂缩首甘盲聋老兵赐颜色欢喜无所容求索厌朋友劳苦惭仆僮无聊复无耶又复招灾凶我有一樽酒浇君块磊胸君年始三十白髪成一翁顾以寸心㣲受此百虑攻君穷复何辞不见闲闲公文章二百年不浗四壁空君性我所谙我心君所知凢我之所短君亦时有之谋事恨太锐临㫁恨太遅持论恨太髙徇俗恨太卑人道自近始贫富理不齐君自不得饱欲疗何人饥乞醯乞诸邻圣哲有明讥𬒳髪捄郷人智者所不爲且如与人交交有非所宜白黒不复择豁豁倾心脾泛爱岂不可后悔终自贻又如与人言寕复无失辞刺口论成败白眼谈歌诗世故彀黄闲能不发其机闻君作损斋似觉豪华非惩忿与窒慾百年有良规与子各努力岁晚以爲期古人遥相望毎恨不同时同时得古人欢乐良在兹君归岂不佳交㳺满京师门前车马来笑言慰所思细话洛阳事髙咏嵩山诗宫壷发新篘宫梅耿幽姿故应刘与白亦复念㣲之饮酒五首西郊一畆宅闭门秋艹深床头有新酿意惬成孤斟举杯谢明月蓬荜肯相临愿将万古色照我万古心去古日巳逺百伪无一真独余醉乡地中有羲皇淳圣教难爲功乃见酒力神谁能酿沧海尽醉区中民利端始萌芽忽复成祸根名虚买实祸将相安足论驱驴上邯郸逐兔出容门离官寸亦乐里社有拙言万事有定分圣智不能移而于定分中亦有不测机人生桐叶露见日忽巳晞唯当饮羙酒傥来非所期此饮又复醉此醉更酣适徘徊云间月相对澹以黙三更风露下巾䄂警㣲湿浩歌天壤间今夕知何夕后饮酒五首少日不能觞少许便有余比得酒中趣日与杯杓俱一日不自浇肝肺如欲枯当其得意时万物寄一壷作病知柰何妾妇良区区但媿生理废饥寒到妻孥吾贫盖有命此酒不可无金丹换凢骨诞幻若无实如何杯杓间乃有此乐国天生至神物与世作酣适岂曰无妙理滉漾莫容诘康衢吾自乐何者爲帝力大笑白与刘区区颂功徳客从崧少来贻我招隐诗爲言学仙好人间竟何爲一笑顾客言神仙非所期山中如有酒吾与尔同归酒中有胜地名流所同归人若不鲜饮俗病从何医此语谁所云吾友田紫芝紫芝虽吾友痛饮真吾师一饮三百杯谈笑成歌诗九原不可作想见当年时饮人不饮酒正自可饮泉饮酒不饮人屠沽从撃鲜酒如以人废羙禄何负焉我爱靖节翁于酒得其天庞通何物人亦复爲陶然兼忘物与我更觉此翁贤徳禅师清凉草堂旧隐伊陆巷把茅入宴息新居兰若峯老屋𥙷漏坼钟鱼有胜气缾钖无滞迹囬头仙人队谈笑𥘉未隔结草㡬成坏逆旅谁主客道人那许许一笑山月白多生负诗债秋物苦催索遥知得新句崧少爲动色少林云林入清深禅房坐萧爽澄泉洁余习髙鸟唤长徃我无玄豹姿漫有紫霞想囬首山中云灵芝日应长龙潭层积浩荡陵谷互吞吐窈窕转幽壑突兀开净宇囬头山水县亦复堕尘土孤云鉄梁北宇宙一仰俯风景𥘉不殊川涂忽脩阻寒潭海眼净黙黑自太古蛰龙何年卧万国待霖雨谁能裂苍崖雷风㸔掀举麦叹借地乞麦种徼倖今年秋乞种尚云可无丁复无牛田主好事人百色副所求盻盻三百斛寛我饥寒忧我梦溱南川平云緑油油起来望河汉旱火连东州四月艹不青吾种良谩投田间一太息此岁何时周向见田父言此田本良畴三岁废不治种则当倍收何如落吾手羊年变鸡猴身自是旱母咄咄将谁尤人满天地间天岂独我讐正以赋分薄所向困拙谋不稼且不穑取禾亦何由办作髙敬通恶雨将漂流吾贫有滥觞贤逹未始羞单衣适至骭一剑又蒯缑焉知寄食饿不取丞相侯作诗以自广时用商声讴北邙驱马北切原踟蹰重踟蹰千年富贵人零落此山隅万冢不复识榛莾余龟跌贤愚同一尽感极增悲歔粤人惟物灵生也与道俱一爲物所眩遂尔迷厥𥘉蜕骨㡬山丘百年不湏臾归尽固其理交䘮亦巳愚陈迹有足悲柰此万化途焉知原上冢不有当年吾龙门杂诗二首石楼绕清伊尘土天所恨人言无僧乆草满不复刬滩声激悲壮山意出髙蹇当年香山老挂冠遂忘返髙情留诗轴清话入禅版谁言海山去萧散仍在眼溪寒不可渉倚杖西林晚不见木庵师胸中满泥尘西窓一握手大笑倾冠巾青山有佳招一㳺负因循老笻动髙兴万景森前陈干元先有期清伊亦知津细看潜溪树髙卧香山云学诗二十年钝笔死不神乞灵白少傅佳句傥能新遥遥洛阳城梅花千树春山中有忙事寄谢城中人豊山懐古豊山一何髙古屋苍烟重开门望呉楚鸟去天无穷连山横巨鳌白水亘长虹川原欎佳气自古南都䧺炎精昔季兴卧龙起隆中落落出竒䇿言言揭孤忠时事有可论生晚恨不逢汉贼不两立大义皎日同呉人操等耳忍与分河潼夺操而与权何以示至公一民汉遗㥎尺地汉故封守民及守圡天地与相终不能御㓂雠顾以冦自攻既异鸿沟𥘉又非列国从一劵损半产二祖寕汝容端本一巳失孤唱谁当从至今有遗恨庙栢号隂风旧闻清泠渊天籁如撞钟山经野人语诞幻欺孩童开元有乱阶鹿饮温泉宫黄猿何爲者乃尔能啸兇干神之大音乆欎理当通清霜旦夕落伫尔惊群聋乙酉六月十一日雨一旱近两月河洛东连淮骄阳佐大火南风卷黄埃草树青欲干四望令人哀时时恠事发雨雹如李梅我梦天河飜崩腾走云雷今日复何日駃雨东南来元气淋漓中焦卷意巳四良苗与新颕欎欝无邉涯书生如老农苦乐与之偕阎闾闻吉语一笑心颜开酉年酒如浆干溢安能裁唯当作髙廪多具尊与罍家人咲问我君田安在㢤示姪孙伯安伯安入小学颖悟非凢儿属句有夙性说字惊老师见汝挟书归忆我青衿时青衿昨日耳齿髪忽如兹渎书误人多濶踈亦天资元无倚天剑可断扶桑枝倚梯望青㝠愚者知笑之壮事巳无取老谋欲何施幸此掌中孙未染如素丝就令好𥿄笔门戸谁当支我有商余田汝壮可耘耔便当学种树未用城南诗种松百钱买松羔植之我东墻汲井涴尘土挿篱护牛羊一日三摩挲爱比添丁郎昨宵入我梦忽然変昂藏昂藏上云雨惨澹含风霜起来月中看细鬛错针芒惘然一太息何年起明堂邻叟向我言种木本易长不见河畔栁顾盻百尺强君自作逺计今日何所望虞卿麻长官成趣园二首凿池水交流筑屋山四绕衡门在人境三迳深以悄中庭八九树晨坐聴百鸟人生信多虑长寝容未了虚舟有天㳺我定物自扰岂不与世竝自是万物表逹观无不可言外当意晓蹉跎匡山㳺烂漫彭泽酒慨然千载上懐我平生友夫君负竒莭剑气欎星斗爲吏非所堪径去如避走王官唐以还寂寞盖巳乆柴车君来隐清风动林薮至今溪上诗徃徃在人口渊明不可作此士宁复有杂诗四首相士如相马㓕没深天机区区铜马法徒识牝与骊人言当涂公恶人知其㣲如何许邵语受之不复疑知人固不易人亦未易知妍在水镜鈆粉徒自欺孰爲仁义人未假巳不归伯乐不可作思与曹瞒期世事如大弩人若材官然秉势易发机非时劳控弦又如大水中置彼万斛舡虽有㠶与樯亦湏风动天不见周公瑾弱龄已飞骞不见师尚父鹰扬在华颠彼非生而材此岂晚乃贤镃基喻智慧要必有待焉叹息狂驰子尝爲愚者怜崑山有璞玉外质而内羙唯其不自衒故与顽石齿和也速于售再献甘㓕趾在玉庸何伤惜君两足耳堂堂明堂柱根节几岁寒使与蒲桞同扶厦良劵难我衣敝緼袍我饭首蓿盘天公方试我剑铗勿妄弹采𣏌仙苗不择地榛莾散秋实微霜绿未陨浓露红欲滳方书尚服饵僮仆课采拾花叶乆巳厌功实从此得苦荼荐竒味凡醖化灵液人传东坡事世验西河术诳口亦自佳轻骨况可必维物多似是致用相万一向非观玉篇谁爲分𣏌棘宿菊潭田父立马前来赴长官期父老且勿徃问汝我所疑民事古所难令才又非宜到官已三月恵利无毫釐汝郷之单贫寕爲豪右欺聚讼㡬何人徤閗复是谁官人一耳目百里安能知东州长官清白直下村稀我虽禁吏出将无夜叩扉教汝子若孙努力逃寒饥军租星火急期㑹切莫违期会不可违鞭朴伤汝肌伤饥尚云可夭阏令人悲观淅江涨一旱千里赤一雨垣屋败淅故以江名暴与衆壑㑹𥘉惊沙石卷稍觉川谷隘雷风入先驱火块供一噫千㠶皷前浪万马接后派崩崖不暇顾㧞木无留碍凭陵如借势洄洑各有态平分乍舒徐怒触忽碎坏云蒸楚树杪雪映商岭背髣髴千丈潮怳与海门对佽飞闻蛟鳄燃犀出鳞介阳侯富隂族万首露光恠翠𬎼澹偃蹇钲皷乱磕永怀䟽凿力重叹神禹大干坤海为壑未碍变横溃纳污非无处流恶聊自快投诗与龙盟涤荡烦一再鹳雀崖北龙潭层崖閟顽隂水木深以阻湍声半空落淘淘如怒虎风生木叶脱魄动不敢语何年浑沌窍灵物此栖处𥘉从一线熘开凿到神禹云雨皷飞浪喷薄齐万弩藏珠骊龙颔百斛快一吐油油入无底细散不濡缕归藏海有穴汎溢愁下土南峯天一柱万古镇幽府江山有竒探落景廹行旅多勉茹芝人终年看飞雨五松平竹港晨露白石门秋气寒湍流落涧壑细路深茅菅江平白石出竟日㳂清湾四顾不见人山鸟时间関苍崖入地底烟霭青漫漫力尽不能过却坐空长叹青天白云闲可望不可攀虚名竟何得行路乃尔难阻雨张主簿草堂湿暑云气欎漫淫成积雨南风窃隂机万籁困掀举飞涛限江岸悬流迫茅宇块坐百虑滋归兴生鸟羽儿童十日约竹马候门庑曽是百里程川途忽遐阻少㳺去我乆念子平生语欵叚劣可乗赢余果何取河汾敝庐在坐滞西南楚世事不可期客心徒自苦赠荅杨焕然诗亡又已乆雅道不复陈人人握和璧燕石谁当分関中扬夫子髙诲世所闻十年玄尚白藜藿甘长贫有来河水篇四海付斯文斯文有定在桓生知子云古来知巳难万里犹比邻千人国中和要非心所亲东楚西南秦望君劳我神相逢不得语别去徒殷勤白云不可赠相思秋复春送诗人李正甫阳和入枯株霭霭含芳津山头太古石不与万物春朝从木客㳺暮将山鬼隣𬗋芝仅盈匊幽兰不充纫青云入长吁肝胆空轮囷我尝读君诗天趣触眼新秦㳺得豪宕晋产余真淳怒虎不受唾骇鹿未易驯安坐谁不如半生走逡廵苍苍不可问藐藐谁当亲青山碾爲尘白日无闲人空歌东野曲不捄西州贫遗山先生文集卷第一遗山先生文集遗山先生文集卷第二遗山先生文集卷第二五言古诗万化如大路万化如大路物我适相遭徃来限隣屋梦寐阻同𫀆断金几何人年运剧销膏相欢顾不足尔戈奚暇操古来太山名逹观等秋毫蛮触徒能国蜾蠃竟谁豪旷荡覧八纮羙恶自爲曹造物无巧择大块有并包暴公今在亡转燐起蓬蒿孤心旣悄悄衆口益嗷嗷同尘宁当悔枉巳乃爲劳鹿门有髙躅世网傥能逃暁发石门渡湍水道中踈星澹秋明隂霞绚朝映积雨成坐愁晨光动幽兴石门归驭引湍浦渔刀竝旷荡万景新归藏四山静平湖风漪緑远岸秋沙浄洋洋逰鯈逝汎汎轻鸥泳隐显乖夙心感寓见真性倦逰徒自悼违巳将安竟忧端从中来茫茫发孤咏放言韩非死孤愤虞卿着穷愁长炒一湘累郊岛两诗囚人生定能几肺肝日相雠井蛙奚足论禈虱良足羞正有一朝乐不偿百年忧古来帝王师或从赤松游大笑人间世起㓕真浮沤曽是万户封不恃一掉头有来且当避未至吾何求悠悠复悠悠大川日东流红颜不暇惜素髪忽巳稠我欲升嵩髙挥杯劝浮丘因之两黄鹄浩荡观齐州李道人崧阳归隐图北山范寛笔老硬无妍姿南山小平逺澹若常郎诗崧阳古僊村佳处我所知长林连王华细路入清㣲连延百余家柴门水之湄桑麻蔽朝日鸡犬通垣篱媿我出山来京尘满山衣春风四十日夣与孤云飞可笑李山人嗜好世所稀逢人覔诗句不恤怒与讥道人本无事何苦尘中爲京师不易居我痴君更痴山中酒应熟㡬日是归期黄公庙羁客无恒居六月走长路清风黄公祠地古欣所遇劒飞素灵哭龙跃云雨赴堂堂文成君谈笑取帝傅功名要有命隂相果何预谁谓圯上人异事惊竹素河清不可俟筋力疲世故䄂间一编书尘埃叹遅暮学东坡移居八首废地三畆余十年长蒿莱瓦砾杂粪壤白骨深苍苔孤客无所投即此营茅斋垦斸岂不苦寝处亦可怀辱身贱者事宁当惜筋骸伐木荒林中运甓古城隈辛勤八十日吾事乃得谐买宅必万钱一钱不天来今晨见此屋一笑心颜开谁谓我屋寛寝处无复余谁谓我屋小十口得安居南荣坐诸郎课诵所依于西除着僮仆休休得自如老我于其间兀兀穷朝晡起立足欠伸偃卧可展舒牎明火焙煖似欲忘囚拘屋前有隙地客舎不可无花栏及菜圃次第当耘鉏东野载家具家具少于车我贫不全贫尚有百本书故书堆满床故物贮满箱浑浑商寳鬲累累汉铜章杖饰昭敬㳟严卯诃瘅刚雷文绕杖节兽靣出佩瑛私印刻王尊玉斗蛟龙翔逸少留半𥿄鱼网非硬黄亦有昙首帖不办作鴈行雪景睿思物宣政旧所藏晋公古渔父浩歌濯沧浪因观宫骑图卧駞识提囊谿石含余润奚墨凝幽香南荣桂风向云𥚑珮锵锵镜背先秦书八字环中央读之三叹息此日何时光壬辰困重围金粟论升勺明年出青城瞑目就束缚毫釐脱鬼手攘臂留空橐聊城千里外狼狈何所託诸公颇相念余粒分凫鹤得损不相偿抷土填巨壑一冬不制衣缯纩如𥿄薄一日仅两食强半杂藜藿不羞蓬累行粗识瓢饮乐敌贫如敌㓂自信颇亦悫儿啼饭萝空坚阵爲屡却沧溟浮一叶渺不见止泊五穷果何神爲戯乃尔虐旧隐嵩山阳笋蕨豊餽饷新斋浙江曲山水穷放浪干坤两茅舎气压华屋上一从陵谷变归顾无复望樵渔忆还徃风土夣闲旷怳如悟前身姓改心不忘去年住佛屋尽室寄㝷丈今年僦民居卧塌碍盆盎静言㝷祸本正坐一出妄青山不能隐俛首入羁鞅巢倾卵随覆身在颜亦强空悲龙髯絶永负鱼腹葬置锥良有余终身志惩创国史经䘮乱天幸有所归但恨后十年时事无人知废兴属之天事岂尽乖违传闻入雠敌秪以兴骂讥老臣与存亡髙贤死兵饥身死名亦㓕义士爲伤悲哀哀淮西城万夫甘伏尸田横巨擘耳犹爲谈者资我作南冠録一语不敢私稗官杂家流国风贱妇诗成书有作者起本良在兹朝我何所营暮我何所思胸中有茹噎欲得快吐之湿薪烟满眼破砚氷生髭造物留此笔吾贫复何辞东坡谪黄州符药行江湖荒田拾瓦砾贱役分僮奴我读移居篇感极爲悲歔九原如可作从公把犂鉏我贫公亦贫赋分无贤愚论人虽甚媿诗亦岂不如此州多寓士论年悉肩随风波同一舟奚必骨肉爲倪家莲华白毎醸必见贻季昌妙琴事足以相娯嬉郭侯家多书篇帙得徧窥赵子笃扵学间以问所疑王生旧隣舎穷逹心不移千里访存殁十口分寒饥独有仲通甫天马不可羁直以论诗文稍稍窥藩篱永懐王与李朔漠行当归书来闻吉语报我脱絷维惭非一狐腋不直五羖皮我作野史亭日与诸君期相从一笑乐来事无庸知歴下亭懐古分韵得南字东秦富佳境北渚擅名谈兹㳺亦巳乆才得了二三南山压城头十里奎与凾洑流出地底城隅满泓潭金丝弄晴光玉玦响空嵌清涟通画舫秀水深云龛华峯水中央欎郁堆烟岚荷华望不极緑净纷红酣毒热非山阳卑湿无江南承平十万户他州隔仙凡刼火土一丘树老草不芟巧尽露天质到眼皆竒探千年歴下亭规摹见覃覃懐贤成独咏胜赏何由叅舜泉效逺祖道州府君体重华𥘉侧陋甞耕歴山田至今歴下城有此东西泉䘮乱二十载祠宇爲灰烟两泉废不治渐着瓦砾填蛙跳聚浮沫羊饮留余羶我行歴荒基涕下何涟涟舜不一井疪下者何有焉帝功福万世帝泽润八埏要与天地竝宁待一水传甘棠思邵伯自是古所然我欲操畚锸浚水及其原再令泥浊地一变清冷渊青石垒四周千祀牢且坚石渠潄清熘日听薫风絃便爲泉上叟杯饮终残年与张仲杰郎中论文文章出苦心谁以苦心爲正有苦心人举世㡬人知工文与工诗大似国手碁国手虽漫应一着存一机不从着着看何异管中窥文湏字字作亦要字字读咀嚼有余味百过良未足功夫到方圆言语通眷属只许旷与夔闻絃知雅曲今人诵文字十行夸一目阏颤失香臭瞀视纷红緑毫釐不相照觌靣楚与蜀莫讶荆山前时闻刖人哭济南庙中古桧同叔能赋亭亭祠宫桧欝欝上云雨扶持㡬来年造物心独苦青余玉川润根入铁岸古虽含栋梁姿斥斧安得取流洑地中乆骇浪思一皷天柱屹不移水国奠平土干坤此神物甲乙存世谱瀬郷留耳孙阙里传鼻祖秦松徒自污蜀柏聊共数㑹待十抱成兹焉重摩拊铜鞮次村道中山迳一何恶一涧复一岭昻头一握天放脚百丈井武郷有便道故绕铜鞮境渉险良独难又复触隆景羸骖蹄巳穴怨仆气将瘿与世恒背驰用力何自省河汾绍絶业疑信纷莫整铭石出圹中昧者宜少警少时曽一读过眼不再省南北二十年夣寐犹耿耿喻如万里别灯火得对影行役岂不劳聊当忍俄顷萧斋故民部长陵萧公泰和大安之间名徳雅望朝臣无出其右其爲太原道漕使时不肖方厠诸生间頋甞一望眉宇以爲甚幸然亦以齿少且贱不得与横经之永而爲恨也北渡后居阳平见关中人邢公逹谈公平生徃徃色扬而神跃问之知其爲公夫人之犹子也盖公逹之先人扵公恩义良厚而公所以报之者爲甚力公逹𥘉仕部掾年甫三十遂爲州上佐出入䑓阁者二十年虽其材致然亦借公爲之司命耳予雅知公逹之敬公也凡欲闻公之故则就访之公逹所居之屋乞名扵予因以萧斋目之且爲之说云士之生世有一郷之士有天下之士有一人之所私慕有天下之所共称分限所在不能以强人而人亦不得而强之也惟公承王公余烈弈叶台鼎世谱完具与当阳杜氏相上下故言氏族者推其贵出入经史优柔餍饫发擿祕奥不减前辈蔡无可故言讨论者服其愽奏谳疑狱致力忠爱一言之仁利及永乆故言㫁狱者归其平疆御不夺其操公相不易其介幅巾郷社坐镇頽俗故言进退者推其髙盖天下所共称非一人之私慕髙山仰止其谁曰不然古人有爱萧子云笔札者得萧之一字遂以名所居况扵其所天乎因爲诗以贻公逹有好贤如缁衣者请爲同赋焉十年金门客一日蓬蒿人烟煤两椽屋因公名字新昔公无恙时四海望经纶敦龎一古儒风采自名臣人亡典刑在百世留清尘师尊世共然况予夙所亲爱公人夣想透迤见垂绅教儿多读书公言谅谆谆他时门户改亦唯公所姻我尝望公颜道左避朱轮至今诵其诗喜色爲津津归秦如未老㑹买东家隣别李周卿三首行路澁扵棘单车望千山歌君归云曲清涕留余澘六年河朔州动輙得谤讪唯君笃髙义日来欵柴关古交松柏心今交桃李颜古人去不返古道挽不还相思一樽酒幽恨寄山间风雅久不作日觉元气死诗中柱天手功自㫁鳌始古诗十九首建安六七子中间陶与谢下逮韦柳止诗人玉爲骨徃徃堕尘滓衣冠语俳优正可作婢使望君清庙瑟一洗筝笛耳城居日蛙黾局促复局促去作山中客放浪谁检束溪光淡扵氷山骨净如玉懐我同心人团茅住深竹垂纶鲜可食种秫酒亦足石坛三万丈醉眼天一粟安得万里风相从两黄鹄詶韩徳华送归之作良朋满东州岁月见忠悃韩侯晚相值意气尤恳恳我尝相斯人趣向识端本立节柏有心树徳兰在畹官荣睨不顾寄兴浮云巘今世走名埸旗斾㡬仆偃贱子本无取玉趾渠徃返昨闻遂归养见谓竹林阮暑涂三百里追送不惮远观君木讷姿百念爲日损顾方慙衣綗又𬒳以华衮桑榆傥可收岁事在穮蓘里门眼中见归䄂劳重挽鸡黍先有期升堂未言晚戊戌十月山阳雨夜二首朔吹作还止云意欎以周十月雷收声阳和自油油此雨非旧雨春旱歴夏秋道路土三尺今朝见浮沤三城信乐土凶年未消忧一蝗食禾尽半菽不易求流民四方来㫁港鱼虾稠忍死待一麦秋种且未投干溢谁所司雩坛徧九州醉饱到狐鬼巫觋自懐羞帝命制江湖野语良悠悠龙公爲汝贺桑榆定可收霏霏散浮烟霭霭集微坌出门望白塔但觉襟䄂润繁声忽赴莭细点复成阵乆渴宜未猒平巳作宁小靳山阳冬候煖麦脚易滋分土膏入渗漉破粒容可趁此邦信可乐风土同一晋单车我东来尘土满归鬓褁粮失先具闭籴困余吝今朝人事改一雨开百顺僧窓晚色净喜极夣爲尽枕上一诗成灯花落红烬看山惨惨悲去国欝欝赋卜居不采西山薇即当葬江鱼今日忽有得荡如脱囚拘青山坐终日忘读案上书皐壤与山林使我欣然欤我身天地间託宿真蘧庐无穷阅有限万期亦须臾坎止及流行何计疾与徐百年险与夷又似万里途良驭驰康庄九折亦摧车必惟易之就遇险当何如化化复生生体异理不殊鹭非浴而白乌岂点而乌谁续长踁鹤谁截短足凫孔墨不煖席盗跖华堂居公车困方朔木仓饱侏儒杜子露双肘朝叅出无驴软裘与快马照耀舆䑓躯天随隐笠泽𣏌菊供盘盂击鲜日爲具大嚼皆屠沽乖逢自乖逢赋分无贤愚作计穷一我造物良区区向也忧不足乃今乐有余九日读书山用陶诗露凄暄风息气清天旷明爲韵赋十诗行帐适南下居人跼庭户城中望青山一水不易渡今朝川涂静偶得展衰歩荡如脱囚拘广莫开四顾半生无根着筋力疲世故大似丁令威归来叹墟墓郷闾䘮乱乆触目异平素枌榆虽尚存岁晏多霜露今日复何日霜气倐巳凄登髙有佳招山中古招提翩翩刘公子王田重相携干坤动诗兴涧壑忘攀跻霍侯家甚贫劣有酒与鸡城居猒鼙皷移家此幽栖世网不易逃所向皆尘泥何以濯我缨林间有清溪山腰抱佛刹十里望家园亦有野人居层崖映柴门昔我东岩君曾此避尘喧林泉留杖履岁月归琴樽翁今爲飞仙过眼㡬寒暄苍苍池上柳青衫见诸孙踈灯照茅屋新月入頽垣依依览陈迹恻怆不能言霜气一匽薄杳杳秋山空临髙望烟树黄落杂青红造物故豪纵穷秋变春容锦障三百里不尽䑓山东粲粲黄金华罗生蒿艾丛野人不知贵幽香散秋风秋物自横陈頋揖苦不供谁能揺醉笔吐句凌清雄宇宙有此山阅世过鸟疾何人不此游名姓宁复识兹辰世所重前代多盛集柴桑有故事二谢留俊笔併数孟与桓此外谁记忆人生百年内踏地皆种迹独惟我辈人兴懐念今昔山林与臯壤自古长太息赏心古难并暮景日易费故人成此游尊酒重相慰新诗互醻唱清谈见滋味䲔鲵方偃蹇龟黾共腾沸悬险剧褒斜清浑杂泾渭争教十围腹满贮忧与畏情亲到真率宁复转喉讳郑重伯雅生借汝聊吐气徃年在南都闲闲主文衡九日登吹䑓追随尽名卿酒酣公赋诗挥洒笔不停蛟龙起庭户破壁春雷轰堂堂髯御史痛饮益精明亦有李与王玉树含秋清我时最后来四座颇爲倾今朝念存殁壮心徒自惊我在正大𥘉作吏浙江边山城官事少日放浙江船菊潭秋华满紫稻醸寒泉甘腴入小苦幽光出清妍归路踏明月醉䄂风翩翩父老遮我留谓我欲登僊一别半山亭回头余十年江山不可越目㫁西南天吾山一何髙清凉屹相望龙头出白塔佛屋压青嶂云光见秋半旭日发毫相峩峩寳楼阁金界龙象郷曲二十年香火阙瞻向金花香绵草夣想云雨上福田行欲近重爲诗酒障终当陟层巅放眼天宇旷紫微老仙伯少日见承平甲子五百余双瞳益清明披荘不盈尺翛然澹无营庭柯挂秋𬞞老树风泠泠我有年徳尊公深郷曲情思得菊潭酒为公制頽龄作诗语同游明年复㝷盟㸔翁九节杖翩翩上峥嵘留月轩文室何所有琴一书数册花竹结四隣繁隂散芳泽闲门无车马明月即佳客三人成邂逅又复得驩伯驩伯属我歌蟾兎爲动色商声隐金石挂树风索索干坤月与我光㓕即生魄元精贯当中宁有天壤隔卯君尚奚待言论累数百多谈令人厌坐睡惊堕情一笑鸡未鸣虚窓自生白梨花海棠二首梨花如静女寂寞出春暮春工惜天真玉颊洗风露素月澹相映萧然见风度恨无尘外人爲续雪香句孤芳忌太㓗莫遣凡卉妬妍花红粉粧意态工媚妩窈窕春风前霞衣欲轻举金槃渺华屋国艶徒自许依依如有意脉脉不得语诗人太冷落愁絶残春雨赵吉甫西园王城比民居近市无闲田闲田八九畆乃在城西偏乆矣瓦砾场莾爲狐兎阡髙人一留頋老水生云烟筑屋临清流开窓见西山人境偶相值遂无城市喧赵侯嗜读书兀坐守遗编性情入吟咏古澹无妖妍酸醎与世殊至味乆乃全我作别墅诗请爲子孙传耕耘有定业歉丰属之天宁作卤莾儿䄂手待逢年汲古先有斋种徳今有园期君在晚岁无庸计目前临汾李氏任运堂二首彦仁从军乆厌扵事物之累念欲脱去之而不可得也故甞欝欝不自聊求予发药之予名其居曰任运堂且爲赋诗官职有何好凛凛蹈危机车尘及马足捧手仍伭眉弃去何足道无从脱絷维不如听其然岁晚傥可期此心未驯𥘉养虎时饱饥一爲金石止坐阅万物驰汨泥扬其波哺糟醊其醨渔父我所学灵均竟奚爲上堂寿慈亲兄弟如埙箎菽水足致乐况有甘与肥人生天地间长路有险夷遇险即欲避安得皆通逹君家北山翁百世留清规乐天而知命行矣君何疑履危恨无机避祸欣有䇿后虑徒自宻前路宁汝测七战殁牗下坐谈得刺客周身容孔智伐树不宋厄九折怯乗险瘴海悲逺謪就令家长安独不死牀箦人生多忧畏年寿㡬至百惴惴首尾间天宇坐成窄重泉青云梯平地黄土陌乖逢有定在拙计徒巧择行乐当及时莫待头雪白题张左丞家范寛秋山横幅层崖閟长隂细迳縁絶巘梯云栏干峻廓廓清眺展斜阳半天赤飞鸟大江逺清霜张秋气草树生意剪风雷斫坚敌旗斾纷仆偃峥嵘峯峦出莾苍林薄晚盘盘范家笔老懐寄髙蹇经营入惨澹得处乃萧散嵩丘动归兴突兀青在眼何时卧云身团茅遂踈嬾宿张靖田家川涂尽坡陀岭路入荒梗㣲茫望烟火向背得庐井残民安朴陋倦客喜幽屏儿童闻叩扉租吏有余警两崖纷藂薄砂石立顽犷湍流落空嵌百折不容骋山深饶风露夜气凄以耿园花澹相望邉月空照影深居苦不早素发忽垂领谁谓林野人兹焉惜清景曲阜纪行十首荒城卧鲁甸寒日澹平芜千年素王宫突兀此城隅我昔入小学首读仲尼居百读百不晓但有唾成珠少长授鲁论稍与义理俱摄齐念升堂坏壁想藏书翩翩七十子佩服见舒徐慨然望阙里日思膏吾车五原东北晋因循迫桑榆今日复何日南冠预庭趍隐隐金石声怳如夣清都伟哉神明观欣幸当何如殿屋刼火余瓦砾埋荒基入门拜坛下然想光仪忆当讲授𥘉佩服何逶迤登降㡬何人鸾凤相追随千年仰堦级天险不可跻文杏谁此栽世世传清规植根得所託在木将何知堂堂鲁三桧培植出天巧规摹欲十抱竒秀供百绕谁言甲戌乱煨烬入炎燎青烟干云上群鹤空自矫哀哀峄阳人肠肺痛如搅鲁郊木何限名取唯一少神明信扶持厄运岂易晓雩䑓满荒榛逵宫余曲沼纷纷阅成坏何异晏与早道存有污隆物齐无夀夭霜皮眼中见欝欝自尘表君看太山石万古青未了陋巷陋复陋老屋在人境门前轩盖多闭户自幽屏近郊无百畆负郭才半顷饘粥聊自供取足唯一井此井阅千岁清节传箕颕尚想瓢饮𥘉至味乆益永徳邻与周旋圣域容造请贫中有此乐日暮独何炳泓然窥古甃一勺试甘冷上池果能神转盻得深省尘埃竟何有素髪忽垂领共学谁我容从之抱脩绠泮宫何所有舞雩但荒䑓泮水涸巳乆北风卷黄埃頋瞻鲁公宫感极令人哀献馘亦盛事规摹到平淮作计万万古而今安在哉独爱皷瑟翁不与三子偕宗周方讫箓圣师犹卷懐但欲春服成风乎咏归来我亦淡荡人渉世寡所谐浴沂行有日一笑心颜开大姦何所如猰㺄雄且勐虽然弭耳伏择内㑹一骋卯也不败露各与圣师竝天刑竟莫逃不待七日顷曹瞒盗汉玺仅得保腰领与卯均小人脱网乃差幸小偷学不至适足汚鍖鼎不从市朝肆必就逺方屏两观余坡陀万世示顽犷神兵懔可怖过者宜少儆不见讲堂处指似存世谱遗基洙泗间荒恶余十畆圣师旣巳老自衞归在鲁正乐脩六经卒业此其所当时季路室完整逮建武太仆忠且壮持用方御侮如何唐盛日一废不重举中和天地位宁复俟庭庑所嗟世道衰师授日莾卤空余千岁井黕黒照终古白塔表佛屋万瓦青𥻘𥻘何年胜果寺西与姬公邻塔庙恣汝爲岂合鲁城闉鲁人惑异教吾道宜湮沦许行学神农未耜手自亲当时子孟子直以爲匪民况彼桑门家粪壤待其身一朝㫁生化万国随荆榛孟氏非所期安得杨与荀丹青賛神化旧染爲一新坐令钟鱼地再睹笾豆陈吾谋未及用勿谓秦无人天地有至文六籍留圣谟圣师极善诱小智秪自愚文章何物技不直咳唾余操戈竞虚名望尘拜髙车所得不毫髪咎责满八区公论悬日星岂直小人儒喻彼失相者伥不知所如指南一授辔圣门有脩途阳光照薄暮尚堪补东隅悠哉发深省洒扫今其初林墓连鲁城方广十里间林间百草具棘刺死不蕃楷槐作横理青青阅千年懐人成一慨何止召公贤博陵石翁媪名字无留镌雨兽墓前物岁乆乃讹传昨我游鲁门规作孔林篇圣人与天大圣道难爲言所见不一记来者何述焉诗成私自媿小子良斐然寳严纪行隂崖转清深秋老木坚瘦城居望巳逺歩觉脱氛垢寳严夙所爱丈室方再叩曛黒才入门径就石泉漱遥遥金门寺寳熖岀岩窦我岂无尽公昔见今乃又同来二三子寝饭故相就况有杜紫㣲琴筑终雅奏曈曈上𥘉日深樾烱穿漏逶迤陟两巘万里若迎候絶壁三靣开仰看劳引脰两山老突兀屹立柱圎覆诸峯出头角随起随偃仆不可无烟霞朝暮爲先后横亘连巨鳌飞堕集灵鹫九华与竒巧五老失浑厚想当位置𥘉遂欲雄宇宙太行有谼谷胜絶无出右大似尘外人眉宇见髙秀哀湍下絶壑电击龙怒鬪崩奔翻雪窖茔滑㵼琼甃穷源得悬流伟观骇𥘉遘僊人寳楼阁白雨㪚檐熘天孙拂机丝素锦绚清昼永懐登髙赋意匠困驰骤窘扵㳺暴秦百说不一售林间太古石稍复杯饮旧巳约铭洼尊细凿留篆籕兹山縁未了僧夏容宿留终当丐余年竒探尽云岫鴈门道中书所见金城留旬浃兀兀醉歌舞出门覧民风惨惨愁肺腑去年夏秋旱七月桼穟吐一昔营幕来天明但平土调度急星火逋负迫捶楚网罗方髙悬乐国果何所食禾有百螣择肉非一虎唿天天不闻感讽复何𥙷单衣者谁子贩籴就南府倾身营一饱岂乐逺服贾盘盘鴈门道雪涧深以阻半岭逢驱车人牛一何苦岳祠斋宫夜宿煌煌徳宁宫望秩年祀永唐来㡬焚荡规制仍峻整龙旂严黼座金罽散光烱岳拜行且周伟观窃欣幸青红留壊璧兵衞自驰骋木杪见龟跌雄笔映钟鼎中和昔䘮乱巳溺宁再拯有来鴈门公赤手探虎鲠经营入惨澹洒落岀锋颕凶竖竟自擢神鍳益彪炳青山阅人代今古一炊顷摩挲盘根槐甲子谁记省朅来石门道烟岫接云岭霄汉瞻上阶浓碧挿秋影青林雨声集悬瀑激奔勐森然心魄动氷雪凄以耿飘飖想僊𬒮飞下玉莲井昨夣知是非复此造真境妙香净余习灏气发新警鹤书来何遅素髪迫垂领玄坛展衰歩似欲逐幽屏髙柯月纷纷裴回惜清景示程孙四首并州望南宫东南千里余六年念儿女欝欝心不舒程孙问安否一月两寄书者我倦出门况是渉畏途鞍马二十日靣色爲焦枯白兄应见笑此行亦区区吾女在吾家先以安卑弱虽然适贵门一味甘俭薄财廉出仁让语省见端悫妇道化一州母女皆愿学州人闻我至相与喜且愕谓我六十翁齿髪未衰落击鲜日爲具和气动城郭爲说婿女贤宅相知有託乃公私有贺一月醉杯杓生女四十年今有爲父乐直孙年志学玉立无纎瑕简孙甫胜衣芳兰茁其芽粲粲彩翠翔鹓雏映朝霞诸孙献公夀喜极复长嗟吾母河南君闺门静无譁殷勤教女孙乃今成汝家老我何足道外舎尽得夸㑹聚乐不赀言别悽以恻风云动老懐车马见行色明年吾六十家事㫁关白唯当近酒醆亦复抛书册提携两童子欵叚或下泽玉雪念吾孙未觉千里隔乘兴径一来髯婿当速客九月𥘉霖雨中感寒痺作留饮工作崇臂股半风滛风滛喜阳景旬浃坐秋霖儿寒益跳梁衰暮苦难任病枕怯遥夜破窓风露深两年魏大名千门向霜碪客行足缯纩家居但踈衾絇丝不易得候虫徒自吟无衣思南州伤哉非独今同白兄赋缾中玉簮畏景衆芳歇仙葩此夷犹水姿出新沐姢姢倚淸秋昨夣今见之风鬟玉搔头谁言闺房秀髙情渺林丘碧筳古铜壷一室香四周懐人成独咏逺思徒悠悠野史亭雨夜感兴私録关赴告求野或有取秋兎一寸毫尽力不易举衰遅私自惜忧畏当谁语展转天未明幽窓响踈雨哭延孙儿生去年冬闾里日相庆今年迫周晬疹痘俱巳竟斓班缀锦衫未与玉雪称宅相望此孙惜爱均气命一宵谁夺去遽有亡辜横情钟未难忘力挽将安胜忆昔点粧𥘉季女抱临镜灼灼芙蓉花澹与清波映霜风入芳渚瘦緑余荷柄娇红耿在眼百唤不一应寂寞空镜前老眼泪如迸赠莺邻墻拥髙树深樾䕃衡宇山禽十百种晨夕所栖处独爱黄栗留娅姹如稚女笑啼啼又笑宛转工媚妩伭窥疑欲下转盻忽惊举花暗栁隂隂尚记儿时语诗家此尤物名字喧乐府天真累丝竹客服仍楚楚宫额画眉濶黛黒抹金缕恨不掌上看毛羽得细数山城无与乐好鸟亦求侣时将贯珠来有唱当和汝读书山月夕二首层崖多古木细路深莓苔柴门开暁日云际青山来静中有真趣孤赏何悠哉乆旱雨亦好旣雨晴亦佳胡床对明月树影含清华墻东有洿池欹枕听鸣蛙遗山先生文集卷第二遗山先生文集遗山先生文集卷第三遗山先生文集卷第三七言古诗虞坂行虞坂盘盘上青石石上车踪深一尺当时骐骥知奈何千古英雄泪横臆龙蟠扵泥易所叹麟非其时圣爲泣玄龟竟堕余且网老鳯常饥竹花实天生神物似有意验以乖逢知未必若论羙好是不祥正使不逢何足惜孙阳骐骥不竝世百万亿中时有一乃知此物非不逢辕下一鸣人已识我行坂路多阅马敢谓群空如兾北孙阳巳矣谁汝知努力盐车莫称屈画马爲邢将军赋大宛城下战骨满驽骀入汉龙种藏将军此𥿄何处得便觉房驷无光芒人中马中两勍敌天门鴈门皆战埸并州父老应相望早晚旌旗上太行秋蚕室人箧中无寸缕一箔秋蚕课诸女朝来饲却上马桑隔簇仍闻竹间雨阿容阿璋墨满靣画彻灰城前致语上无苍蝇下无䑕作蠒直湏如瓮许东家追胥守机杼有桑有税吾犹汝官家恰少一絇綟未到打门先自举南溪南溪酒熟清而醇北溪梅花发兴新前年去年花下醉今年冷落花应嗔梅花姢姢如静女寂寞甘与荒山隣诗人爱花山亦好幽林穹谷生阳春风鬟峩峩一尺云芳香幽卧如相亲山堂夜半北风恶一点相思愁杀人送郝讲师住崇福宫大方之家㡬知津郝君七十老斵轮书文五车喙三尺剧谈混沌今犹神太玄愽士爲絶倒君言夸矣天公嗔长安冠盖罗青云洛阳车马争红尘恠君掉头不肯住寂寞来作由东隣崧髙维岳古所秩三十六帝有外臣玄都石坛待飈驭宫殿突兀松轮囷上界僊人邓云山洞天治所名司真蓬莱方丈去不逺明星玉女时相亲瑶华可撷兰可纫烟霞永隔尘中人黄鹄一去不复返白鸥万里谁能驯爲我殷勤谢邓君玉华岁晚当平分范寛秦川圗乱山如马争欲前细路起伏蛇蜿蜒秦川之图范寛笔来从米家书画船变化开阖天机全浓澹覆露清而妍云兴霞蔚㡬千里着我如在峩嵋巅西山盘盘天与连九点尽得齐州烟浮云未清白日晚矫首四頋心茫然全秦天地一大物雷雨澒洞龙头轩因山分势合水力眼底廓廓无齐燕我知寛也不办此渠宁有笔如脩椽紫髯落落西溪君长劒倚天冠切云望之见之不可亲元龙未除湖海气李白岂是蓬蒿人爱君恨不识君早乃今得子胷中秦作诗一笑君应闻赤壁图马蹄一蹴荆门空皷声怒与江流东曹瞒老去不觧事悮认孙郎作阿琮孙郎矫矫人中龙顾盻叱咤生云风疾雷破山岀大火旗帜北卷天爲红至今圗画见赤壁髣髴烧虏留余踪令人长忆眉山公载酒夜俯冯夷宫事殊兴极忧思集天澹云闲今古同得意江山在眼中凡今谁是出群雄可怜当日周公瑾憔悴黄州一秃翁寄荅溪南诗老辛愿敬之五年不唤溪南渡日夕心驰洛西路山中今日见君诗惆怅良辰又相悞龙蛇大泽变风景虎豹天门欝烟雾丈夫不合把鉏犂青鬓无情忽衰素平泉漫作穷愁志笠泽休题自怜赋长安正有五侯鲭肮脏谁能作楼护青灯老屋深蓬蒿蝙蝠掠靣莎鸡号劒歌夜半激悲壮松风万壑翻云涛区区墓上曹征西我知惭媿王东臯人生只有一杯酒螟蛉蜾臝安能豪西园西园老树摇清秋画船载酒芳华逰登山临水祛烦忧物色无端生暮愁百年此地旃车发易水迢迢鴈行没梁门回望绣成堆满靣黄沙哭燕月荧荧一炬殊可怜膏血再变爲灰烟富贵巳经春夣后典刑犹见靖康前当时三山𥘉奏功三山宫阙云锦重壁月琼枝春色里画栏桂树雨声中秋山秋水今犹昔漠漠荒烟送斜日铜人携出露槃来人生无情泪沾臆䴡川亭上看年芳更爲清歌尽此觞千古是非同一笑不湏作赋拟阿房愚轩爲赵宜之赋心生心化谁搏控举世伥伥皆大夣百年只办作朝三争识群狙先汝弄人人具此清净眼妄瞖无根嗟自种天机嗜欲泾渭杂道念纷华邹鲁閧令人却澹愚轩愚一蹴藩篱开廓空愚轩虚室乆生白掌上精真元自洞气簁神火俱长物岂有古方传鲁宋人言此眼本无负死恨冥行人所共智愚何预阿堵中或者桔橰贤抱瓮病瘖能指跛能履眉睫虽存宁复动我云俗士蔽一曲全笑不全从古衆渠侬六凿日相攘内不锱铢徒外重守宫縁壁夸覆射悬虱如轮规命中天和一洩不知止膏火自焚良可痛从教自此方相多才与瞽师论伯仲先生真是有道者老境一愚聊自送五官止废而神行就令有眼将无用寄谢诸方五味禅葛藤莫作金鑱颂双峯竞秀圗爲叅政杨侍郎赋江烟霏霏云拂石山木萧萧山鬼泣江岸人家失南北两峯突兀何许来元气淋漓洗秋碧画家晴景费经营共爱移山入杳冥安得北风吹雨去倚天长劒看峥嵘西窓西窓鸟声千种好树隂离离动㣲风青山满前掩书坐欲话懐抱无人同花枝不笑緑鬂改尊酒自与黄金空少年乐事揔消歇落日澹澹天无穷二十五日鹤九龙岗上玄元祠人言尊像神所遗年年二月降灵鹤来无定数有定期城头晓露生新警万首望穿云际影不知浊世谁下临只许霜毛见脩整石坛花落松风冷戞然长鸣人语定百年黧老夸见闻万里黄冠赴灵应只从㳺骑突重围城郭併与人民非可怜陊殿荒墟里无复当年丁令威闻钦叔在华下翰林僊人诗酒豪平生稽阮参游遨山中草棘满霜雪可惜渠家宫锦𫀆闻君忍饥读离骚思之不见心爲劳举头西望忽大笑太华落落长庚髙阎商卿还山中阿卿去月从我来今日西山成独徃野人不是城中物涧饮巖栖夣余想翰林湿新爆竹声待诏履穿沾雪行兰䑓从事更闲冷文书如山白髪生孤灯静照寒窓宿北风夜半歌黄鹄田家闭门风雪深梅花开时酒应熟半世虚名不疗贫栖遅零落百酸辛凭君莫向山中说白石清泉笑杀人女几山避兵送李长源归关中山骨稜稜雪花白北风不贷单衣客与君此别欲何言若箇男儿不湮阨相濡相呴尚可活轹釡何曾厌求索从知鲛鳄无隐鳞芥视三山需一擘自古饥肠出竒䇿汉廷诸公必动色见君轩盖长安陌雪后招隣舍王賛子㐮饮去年春旱百日强小麦半熟雨作霜青山无情不留客单衣北风官路长遗山山人伎俩拙食贫口衆留他郷五车载书不堪煑两都覔官自取忙无端学术与时背如瞽失相徒伥伥今年得田昆水阳积年劳苦似欲偿隣墻有竹山更好下田冝秫稻亦良巳开长沟掩乌芋稍学老圃分红姜宋公能诗雅好客劝我移家来水旁一闲入手岂易得夣中我马犹玄黄君不见并州少年作轩昻鸡鸣起舞望八荒夜如何其夜未央卖刀买犊未厌早腰金骑鹤非所望河南冬来巳三白土膏坟起如蜂房崧山东头玉斾出父老知是豊年祥南溪酒熟梅花香髙声爲唤墻东王便当过我取一醉听歌长安金鳯凰半山亭招仲梁饮孤城欝欝山四周外人乍到如累囚半山亭前浙江水只可与君消百忧江山百年有此客云树六月生凉秋世上红尘争白日一丘一壑去来休邓州城楼邓州城下湍水流邓州城隅多古丘隆中布衣不复见浮云西北空悠悠长鲸驾空海波立老鹤呌月苍烟愁自古江山感㳺子今人谁觧赋登楼宛丘叹秦阳陂头人迹絶荻花茫茫白扵雪当年万家河朔来画出牛头入租帖苍髯长官错料事下考大笑阳城拙至今三老背肿青死爲逋悬出膏血君不见刘君宰叶海内称饥摩寒拊哀孤惸碑前千人万人泣父老夣见如平生氷霜纨绔渠有䇿如我碌碌当何成荒田满眼人得耕诏书巳复三年征早晚林间见鸡犬一犂春雨麦青青㳺黄华山黄华水帘天下絶我𥘉闻之雪溪翁丹霞翠壁髙欢宫银河下濯青芙蓉昨朝一㳺亦偶尔更觉摹冩难爲功是时气节巳三月山木赤立无春容湍声汹汹转絶壑雪气凛凛随隂风悬流千丈忽当眼芥蔕一洗平生胷雷公怒撃散飞雹日脚倒射垂长虹骊珠百斛供一㵼海藏翻倒愁龙公轻明圎转不相碍变见融结谁爲雄归来心魄爲动荡晓夣月落春山空手中仙人九节杖毎恨胜景不得穷携壷重来岩下宿道人巳约山樱红巨然松吟万壑圗胷中刺鲠无九泽画里风烟才一沤阿师定有维摩手㫁取江山着笔头石林苍苍崖寺古银河浩浩松声秋方外赏音谁具眼莫将轻比李营丘宻公寳章小集天东长白大寳幢天河发源导三江有木蔽映山朝阳云谁巢者雏鳯凰云间吐气日五色百鸟不敢言文章名都盘盘魏大梁黄金甲第罗康荘王家书絶画亦絶欲与中秘论低昻宻公书院无丝簧窓明几㓗凝幽香元光以后门钥废文士稍得连壷觞客来喜色浮清扬典衣置酒余空箱生平俊气不易降眼中俗物都茫茫渊明素琴稽阮酒妙意所寄谁能量在昔武元握干纲扶桑爲弓射八荒猎取大国如驱羊民风朴鲁资贽疆文洽未及武尅刚兴陵之孙越王子天以人瑞归明昌十三执经侍帝傍十八徤笔陵阿房撑肠文字五千卷灵䑓架构森铺张髙阳苗裔袭衆芳胡不置之贡玉堂䄂中正有活国手地下才得脩文郎悲风萧萧吹白杨丘山零落可怜伤承平故态眇犹在拂拭寳墨生辉光恰似如庵连榻坐一瓯春露澹相忘荆棘中杏花墻东荒蹊抱村斜荆棘狼借盘根芽何年丹杏此留种小红濈濈争春华野人惯见谩不省独有诗客来咨嗟天真不到鈆粉笔富艶自是宫闱花曲池芳迳非宿昔苍苔浊酒同天涯京师惜花如惜玉暁檐卖彻东西家杏花看红不看白十日忙杀逰春车谁家园亭有此树郑重巳着重帏遮阿娇新宠贮金屋明妃逺嫁愁清笳落花萦帘拂床席亦有飘泊沾泥沙天公无心物自物得意未用相陵夸黄昏人归花不语唯有落月啼栖鸦太白独酌圗謪仙去世三百年海中鲸鱼渺翩翩岂知龙眠天马笔怱有玉树秋风前金銮归来身散僊世事悠悠白发邉㑹稽贺老何处在千里名山入酒船清景巳随诗句尽风流合向画圗传徃时长安酒家眠焦遂不狂张不颠想得三更风露下醉和江月弄江烟松上幽人圗秋风谡谡松树枝仙人骨轻云一丝不饮不食玉雪姿竹宫月夕频望祠竟不下视斋房芝人间女手乃得之眼中扰扰昨暮儿画圗独在羲皇时予怀渺兮幽林思送张君羙往南中南朝辞臣北朝客栖遅零落无颜色阳平城邉握君手不似铜駞洛阳陌去年春风吹鴈廻今年鴈逐秋风来春风秋风鴈声里行人日暮心悠哉长江大浪金山下呉儿舟舩疾扵马西湖十月赏风烟想得新诗更潇洒戯题新居二十韵去冬作舎谁资助县侯雅以平原故贤郎检视日复日规制从头尽牢固南风一夕怪事发突兀赭垣残半柱乞桨得酒过𥘉望曲突徙薪忘后虑长淮千里燕巢林明月一枝乌遶树东家老屋西北走衆木技撑留少住由来马队非讲肄况与彘牢通过路聚庐託处何睱择重爲主人推㢡悮夏秋之交十日隂抱𬒳倚门愁旦暮君问新居在何许只去火余才数歩学宫分地与闲冷使舘有墻遮杂污就中此宅尤费手官给工材半佣顾十寒一暴半载强才得安床置铛釡纷纷暗被皃女笑老虎般彪今㡬度胷中广厦千万间天地一身无着处北来衣冠日枯藁十九桃符傍门户干坤血肉得此身剰有把茅能勿惧上方下比良易见好恶且当随所遇仰看片瓦聊自贺疾过岩墻宁反顾合欢明日召诸隣狼籍盃盘从饱吐赠萧錬师公弼吾家阿京爱公弼吾家泽兄敬公弼半生夣与公弼游岂意相逢在今日春风和气在眉宇玉壷氷鑑藏胷臆人间万事君自知未必君材人尽识苏门水木无纎埃闻君家近公和䑓仙家近日多官府黄㡌青鞋归去来送弋唐佐董彦寛南归河汾续经名自重附㑹人嫌迫周孔史臣𥙷传乆巳岀浮议至今犹汹汹薛收文志谁所传贵甚竹书开汲冡沁州破后石故在爲础爲矼吾亦恐暑涂十日来一观靣色爲黧足爲肿淡公淡癖何所笑但笑弋卿坚又勇自言浪走固无益逺胜闭门亲细冗摩挲石刻喜不胜忘却﨑岖在冈陇路人本淡新有社淡事重重非一种有人六月访琴材不爲留难仍从臾悬如蜡本入渠手四座色扬神爲竦他时记籍社中人流外更湏増一董萧仲植长史斋张颠饮豪倾四座脱帽狂唿谁敢和南宗北宗知㡬人醉眼纷纷飞鸟过是公技进不名技元气淋漓随咳唾偶然捉笔本无意自有龙鶱并虎卧当时谁有战国策门外雷车忽惊堕天星无数不知名色正芒寒才七箇萧郎家世陵谷后争信空囊蓄竒货萧斋故事今复举未怕秋风吹屋破护持有物世共喜不独一时爲子贺藏舟夜壑未厌深隄偹有人来倚拖送宋省叅并寄潞府诸人茅斋团团蜗殻大苦𬒳傍人嘲塞破官豪眼孔十万緍未与书生供一唾长衫只办包瘦骨故𥿄何縁变竒货不因三致大耳儿老雪屯门甘冻卧国中腐䑕凡㡬吓玉上青蝇非一箇荆人羙璞刖之招君足幸存仍可贺云间太行青在眼上客归来倾四座因君寄问社中人前日淡公行复过覔神霄道士古铜爵雷章着土纷朱碧秋菌春蒲人不识若非仪狄墓中来应自杜康祠下得古人我得酒之传摸索饮噐流馋涎巧偷豪夺吾何敢他日酬君九府钱赋泽人郭唐臣所藏山谷洮石研旧闻鹦鹉曽化石不数䴙鹈能莹刀县官岁费六百万才得此研来临洮玄云肤寸天下徧壁水直上文星髙辞翰今谁江夏笔三钱无用试鸡毛赠休粮张錬师金砂雾散风雨疾一点黄金铸秋橘中林宴坐人不知野鹿衘花蜂课蜜富儿盘馔罗羶荤扰扰飞蝇复聚蚊见说西山好薇蕨一枝青竹愿随君天井关石磴盘盘积如鐡牛领成创马蹄穴老天与世不相関玄圣栖栖此廻辙二十年前走大梁当时尘土困名埸山头千尺枯松树又见单车下太行自笑道涂头白了依然直北有羊肠遗山先生文集卷第三遗山先生文集遗山先生文集卷第四遗山先生文集卷第四七言古诗读书山雪中前年望归归不得去年中途脚无力残生何意有今年突兀家山堕眼前东家西家百壷酒主人捧觞客长寿先生醉䄂挽春廻万落千村满花栁山灵爲渠也放颠丗界幻入兠罗绵似嫌衣锦太寒乞别作玉屑粧山川人言少㣲照鄊井准俻黄云三万顷何人办作陈莹中来与先生共炊饼题啇孟卿家明皇合曲图海棠一株春一国燕燕莺莺作寒食千古万古开元日三郎搦管仰靣吹天公大笑嗔不得寕王天人玉不如畨绰乐句不可无宫腰不按羽衣譄疾舞底用牧猪奴风声水声閟清都夣中令人羡华胥何时却竝宫墻聴不恨将身作李謩过晋阳故城书事惠逺祠前晋溪水翠叶银花清见底水上西山如卧屏鬰郁苍苍三百里中原北门形势雄想见城阙云烟中望川亭上阅今古但有麦浪摇春风君不见繋舟山头龙角秃白塔一摧城覆没薛王出降民不降屋瓦乱飞如箭镞汾流决入大夏门府治移着唐明村只从匡屏失光彩河洛㡬度风烟昏东阙苍龙西玉虎金雀觚稜上云雨不论民居与官府仙佛所庐余百所鬼役天财千万古争教一炬成焦土至今父老哭向天死恨河南徃来苦南人鬼巫好机祥万夫畚锸开连冈官街十字改丁字钉破并州渠亦亡㡬时却到承平了重看官家筑晋阳蟾池老蟇食月饱复吐天公一目频年瞽下界新增养蟾户玉斧谁怜脩月苦郡国蟾池知㡬所碧玉清流水仙府小蟾徐行腹如皷大蟾张頥怒于虎渠家眉间有黄乳膏梁大丁正湏汝何人敢与月复雠疾过池头不容语向来属私今属官从今见蟇当好看爬沙即上青云端赠荅张教授仲文秋灯揺揺风拂席夜闻叹声无处覔疑作金荃怨曲栏畹辞元是寒螀月中泣丗间刺绣多絶巧石竹殷红土花碧穷愁入骨死不销谁与渠侬洗寒乞东坡胷次丹青国天孙缲丝天女织倒鳯颠鸾金粟尺裁㫁琼绡三万疋辛郎偷发金锦箱飞浸海东星斗湿醉中握手一长嗟乐府数来今㡬家剰借春风染华髪笔头留看五云花髙门関髙门関头霜树老细路千山万山绕乱余村落不见人霰雪霏霏暗清晓莘川百里如掌平闲田满眼人得耕山中树蓺亦不悪谁遣多田知姓名许李申杨竟何得只今唯有石滩声甲辰秋洛阳得黄葵子种之南庵明年夏六月作花佛经所谓阎浮檀金明静柔软令人爱乐者此花可以当之因爲赋长韵予方以病止酒故卒章及之芳㽔浥露娇黄湿五叠湘裙轻襞积晨粧午醉一日间白白红红揔狼籍上阳宫女要头冠摹冩虽工破的难看来明净复柔软花中乃有阎浮檀千里移根洛阳陌主人不饮谁看客乞与金盃自倾侧明年爲渠当举白马岭仙人台髙鹤飞度锦绣堂倾去无路人言马岭差可行比似黄榆犹坦歩石门木落风飕飕仆夫衣单望南州臯落东南三百里鬂毛衰䬃两年秋云崃君璋启事西凉占对称㫖其还也行台公以宣和寳石爲贶竒秀温润信天壤间之尤物君璋因之曰云崃邀词客赋诗予亦同作石盆清冷贮秋水水靣苍烟飞不起一堆寒碧几研间寳气峥嵘挿箕尾中山雪浪空影像长安鹦鹉犹纨绮枉着竒章甲乙中藁项才堪把耕耒天壌此尤物鬼刻神劖通有几薰蒸似欲出泉脉莹滑定应凝石髄剥裂雯华渍月秋辛苦诗僊费摹拟车箱箭筈连西东仇池百穴牎玲珑飞堕不嫌灵鹫小竒探巳觉太湖空故都乔木今如此夣想熈春百花里膏血纲舩枯九州亡国愁颜爲谁洗主人天质粹以温天然与山作知闻退食从容北窓卧今古起㓕真浮云云巖观州倅武伯英崞县人少日举进士有诗名其赋剪烛刀有啼残痩王兰心吐蹴落春红燕尾香之句甚爲时辈所称家故饶财第宅园亭爲河东之冠贮书有万卷楼嘉花珎果悉自他州移植爲人多伎巧山水杂画斵琴和墨皆极其工尝得宣和湖石一窽窍穿漏殆若神劖鬼凿炷香其下则烟气四起散布槃水上浓澹霏拂有烟江叠嶂之韵吾郷衣冠家法书名画及藏书之多亦有伯英相上下者伯英独恃寳石以擅竒汾晋间耳兴定末伯英殁于関中杨户部叔玉购石得之壬辰围城中以示予且命作诗危急存亡之际不睱及也乙巳冬十一月来东平过圣与张君之新轩而此石在焉圣与名之曰云巖予问石所从来圣与言夏津王帅得之汴梁泥涂中而以见贻予因叹一物之㣲经歴世变迁徙南北乃复爲好事者之所寳玩似不偶然乃爲诗道其故圣与三世相家以文章名海内其才情风调不减前世贺东山晏叔原故卒章以萧闲明秀峰故事属之壷中九华玉孱颜紫烟着水徃复还小窓虚明澹相对不数汉官铜博山㑹稽禹穴深无底寳石偷来定山鬼一堆寒碧殊不凡满谷春云更堪喜阿欣秀发见眉宇小杜才情沦骨髓摩挲不作几上看缭白纡青便千里浑沌日凿余空嵌漏天蒸湿饶风岚世外元无种香国海南真有𥙷陁巖观州爱玩频湔袚民部平生几薰沐藏舟夜壑未厌深竟作新轩坐中物一天星月入金尊翠射娉婷自有人只欠宣和郑先觉爲君留冩五湖真刘远笔老㕙力能举玉杵文阵挽强犹百钧惜㢤变化太狡狯向也褐衣今虎文宣城诸葛寂无闻前后两刘新册勲谢郎神锋恨太隽虽然岂不超人群三钱鸡毛吐皇坟尖奴定能张吾军何时酌我百壷酒爲汝醉草垂天云赠周良老于公㫁狱多平反高门大车在乃孙我居聊城欲二载喜见周叟醇而温十年大理书上考冝有阳报如于门大儿书来问安否兵饥不死天所存郑孙毛骨殊秀发寳气鬰鬰含朝暾机声呕哑聒朝昏种瓠五石当酒尊是翁福禄知未艾昆弟和乐连株根白髪阿兄应念我南云寂寞赋招魂鸿沟仝钦叔赋刘郎着手乹坤了未害与渠分九州夸儿衣绣自楚楚作计岂复西鸿沟雌雄自决巳无䇿尺寸必争唯上流韩生巳死言犹在千载令人笑沐猴雪中自洛阳还嵩山道人薄有尘外縁迫人尘埃私自怜三十六岑一茅屋夣里西家掠社钱津津喜色见眉宇峩峩青城当眼前蹇驴径入风烟去恰是梅花欲雪天祖唐臣愚庵小智胠箧盗所羞大智移国鬼与雠浮生匹绢两盂粥心计扰扰知何求青州荆州兎三窟古人今人貉一丘唤起罗池桞夫子与君同醉訾家洲过井陉北山亭亭如驿堠南山耽耽虎翘首土门东头望井陉汉家风云自奔走市人岂识英雄材金皷一朝天上来此山行人万万古㡬不磨灭随蒿莱白鹿祠前一杯水苍颜聊爲洗尘埃北岳太茂维岳古帝孙大朴未散真巧存乹坤自有灵境在地位岂合他山尊中原旌旗白日暗上阶楼观苍烟屯谁能借我两黄鹄长䄂一拂玄都门天涯山九州上㳺推大卤独恨山形颇椎鲁天涯一峯今日看快似昻头出环堵何年气母此融结鬼凿神鑱未竒古八窓玲珑透朝日洞穴惨澹蔵雷雨苔花锦石粲可喜乞与云烟相媚妩半空掷下金芙蕖想得飞来自玄圃傅闻絶顶更灵异云是清都群玉府五云飞歩吾未能风袂冷泠巳轻举东州死爱华不注向在陋邦何足数敬亭不着谢宣城㫁岸何縁比天姥酒舩何时朝复暮倒卷滹沱浣尘土唤起山灵搥石皷汉女湘妃出歌舞诗狂他日笑遗山饭颗不妨嘲杜甫智仲可月下弹琴图莫春舞雩皷瑟希琴语解吐胷中竒谁言手挥七絃易大笑虎头真絶痴北风潇萧路何永流波汤汤君自知三尺丝桐尽堪老儿童休讶鹤书迟常山妷生四十月能搦管作字笔意开廓有成人之量喜为赋诗使洛诵之大儿小儿舞啇羊东家西家捉迷藏牙牙作群鴈鴈行是中乃有常山郎常山娇娇可怜虫四歳未有三歳强黑鹰破殻自神骏黄犊放脚湏跳梁只知见𥿄即涂抹谁谓转腕能低昻渠家两公破天荒刘煇夣灵果专塲荣鄊亭中诗版在岐山名字香山香此郎晚出西枢房虎穴虎子不可当天惊地怪见落笔便合抱送中书堂文星煌煌照燕南青青子衿满恒阳教官连𬒳鳯尾诺瑞物多生金粟冈儿曹变化不作难何必二十始乖张明年作字一丈大当有稜角垂光芒廻头却㸔元叔纲鼻涕过口尺许长赠利州侯神童牙牙点粧杏蕾红阿兄抱之来学宫今春学语语未正巳能见书识姓名随指随读无数重多生想曽文字中极知之无不足讶更恐洛诵难爲功土中松粒龙瓜脱万牛丘山起豪末君不见黄金寳鼎翡翠青未要春官许衣钵人闻失却麻神童明星煌煌出苍龙只知江陵图籍尽一火谁谓死草生华风遗山老子未老在见汝吐熖如长虹奚官牧马图息轩画曹韩画様出中秘燕市死骨空千金息轩笔底真龙出凡马一空无古今安闲自与人意熟萧洒更觉天机深奚官有知应解笑世无坡仙谁赏音紫㣲刘文山水爲济川赋画家李范真勍敌方外只今谁第一自非刘宗祭酒阜昌孙未信僊翁轻落笔长洲逺浦各清冷万顷风烟一草亭千章古木散巖谷鹤髪松姿余兴刑纸尾不湏题姓字人人知是老人星生右丞灵霁捕鱼圗江云滉滉隂晴半沙雪离离点江㟁画中不信有天机细向树林枯处㸔渔浦移家媿未能扁舟萧散亦何曽白头岁月黄尘底笑杀高人王右丞䟦酒门限邵和卿醉㱕圗邵伯禄之父邵翁头白甫三十高吟大醉无虚日风流若似靖南湖每恨闻名不相识太平村落自由身童稚扶携意更真醉归圗上见颜色喜溢眉宇犹津津好着蹇驴䭾我去与君同醉杏园春题张彦寳陵川西溪图松林萧萧映灵宇烁石流金不知暑太平散人江表来自讶清凉造仙府不到西溪四十年溪光林影想依然当时膝上王文度五字诗成衆口传怱见画图疑是夣而今尘土浣华颠汝州倅韩君徳华其十祖二世相辽封鲁公故名其伯男子曰鲁王父命氏古盖有之予过其家命鲁出拜谓予言鲁名矣而未有字敢以爲请予字之世公徳华曰愿终教之乃申之以辞昌黎诸韩散卢龙鲁公相辽关邑封鴈行先后六侍中大叅高文纪神功龟石穹窿与天终百年故家余素风汝州有子今成童攷古制名龟筮从贵以道义饬汝躬璞不治凢石同贞而絶俗孰子容济质以文介而通頋虽宗起其起宗鲁也不惭袁氏公壬子冬至新轩张兄圣与求爲儿子阿平制名予名之曰琥以仲耽字之小字明复有善祷之义焉诗不工当令阿耽洒落诵之阿平玉雪絶可怜皎如鹤雏下青田唿来拜客挽不前啼声如闻过秦篇陈王人门汉韦贤新轩文笔尤翩翩大弨挂壁谁使然我知一经㑹有传玄黓之冬客湏城问平之年才五龄迺公爲儿求制名儿名从虎玉与并仲耽爲字以字行佛书旧说无空青岂知空青今有形紫公紫公还我明看児着脚青云平世宗御书田不伐望月婆罗门引先得楚字韵瑶光楼前按歌舞桂树秋香月三五白头谁觧记开元四海欢声沸箫皷两都秋色皆乔木三月阿房巳焦土天上亦有别离情可是田郎心独苦承平旧物霓裳谱寳气晖晖映千古银桥望极竟不归㓕没燕鸿下平楚送崔夣臣北上子真抱関买臣负薪朝奏暮召名动缙绅此有志之士所以自奋于昌辰者耶夣臣崔卿玉树清姿土门华胄成童授学与鸡俱兴肆笔成书倚马可待虽泌水之洋洋堪乐舜门之穆穆方开惜岁月之虚捐欲云霄之坐致遇顺风而纵大壑其孰御之登金马而上玉堂在此行矣诗以劝驾序寕阙乎癸丑二月望日新兴元某序并州书郎年少客细马金鞭日三百生平意气凌青云未怕天山雪花白西园此日盛徐陈鳯阁鸾台气象新由来草创资润色况复天造湏经纶他日南归吾未老与君同醉晋溪春送王彦华中朝名胜龙山兾喜色门䦨得佳婿一朝天府効驱驰万里青云在平地金粟冈头俊造多莫从人品问如何迂斋受学青衿日殷重遗山爲拊摩东国人伦吾岂敢只凭月且决巍科李成之王彦华赵孝先以提学命见饷佳酒且求制名輙以诗记子云寂寞将谁亲延之麤豪意自真君家公婿两冰玉酒味自合清而醇云膄俗士无风神红珠女儿茜裙新一杯香絶韵亦絶只今唯有酴醿春刘时举节制云南云南山髙去天尺汉家弦声雷破璧九州之外更九州海色澄清映南极幽并豪侠憙功名咄嗟頋盻风云生今年肘后印如斗过眼巳觉乌蛮平谕蜀相如今老矣不妨铜柱有新名赠张润之许年不唱龙津第人物尤难到衰世明堂他日要梗楠造物也湏论蚤计晋人禀赋例真淳儿能读书知养亲遗山门客冨儒雅緑髪张郎名姓新莫道琴工有师法海山深絶觧移人许道寕寒溪古木图道人醉䄂蟠蛟龙扫出古木牙湏雄开卷飘飘来隂风翟卿论画凡马空能知画与诗同宗觧衣礴非衆工遗山笔头有关仝意匠巳在风云中留待他日不怱怱送张书记子益从严相北上子益省郎观国之光从公于迈杨雄词赋良借力于吹嘘邓禹功名本无心于禄仕诗以送别亦以趣其归云故家人物饶竒俊耸壑昻霄今巳信康侯昼接拜宠光百里自应沾海润六月貂裘风雪深天河天驷日骎骎莫把声华动台阁东方书檄要陈琳赠别孙徳谦津桥垂杨雪花白挽㫁春衫苦留客西湖一雨春意浓絶似铜駞洛阳陌湖亭轰醉卧春风到手金盃不放空鹊山一带伤心碧羡杀孙郎马首东汾亭古意图尭民羲皇去未逺日作日息天机全杜侯袖里姑汾笔办与南华谈窅然废兴知经㡬今昔淳朴别有一山川白云亭上秋风客不比僊翁甲子年太原赠张彦远并州城邉十月末清霜稜风入骨因君夜话吴江春酒光㶑灔金杯滑闲闲骑去㓕没当年爱君俊于鹘平生我亦识翁人惆怅流年如电抹官家新筑文昌䑓苍生不忧堕巅崖眼㸔东阁竒士浦如君岂得蔵蒿莱晨鸡未鸣子当发明星煌煌大于月野夫一笑冠缨絶换得云台帖喜而赋诗周官武臣奉朝请劒佩束缚非天真丗间曽有华陀帖神物巳化延平津米狂雄笔照万古北宗华书才九人今日云台见遗墨黄金牢锁玉麒麟鹿泉新居二十四韵土门西邉井陉渡野日荒荒下汀树榆関石岭都几程客夣徃徃迷归路尘埃风雨半生过尽着筋骸支世故寕州假舘又两年未保东来不西去山城百家家有山觌靣呈山谁一顾卖书买得吕氏园不谓全山举相付北崖老作土灰色拥肿形模一夸父姢姢正有小娥嵋却立不容亲杖屦就中抱犊尤峭㧞望见韩山即攀附韩王砦头四望阔全赵米如才数聚眼中麾盖天上来泜水皷旗纷偃仆汉家威灵万万古石子连冈犹虎距夏秋衆壑㑹鹿泉浩浩湍声㵼余怒西南诸峯不知数荡海鲲䲔凥背露霏烟空翠有无中百态隂晴变朝暮灵巖龙泉曽一到独欠封龙展衰歩学僊不爱徐童花李相书龛心所慕生平怀抱向山尽老气崔嵬如有助巖居枯寂朝市喧喧寂两间差有趣得行固愿留不悪流坎且当随所遇何曾万钱何用许方丈有山容下筯管城𥘉无食肉相黄帽非供折腰具明年高筑野史亭天已安排㸔山处多慙不及谢宣城标出敬亭天一柱过刘子中新居郓州城隅两茅屋市声喧喧自幽独春风吹尽山杏花只有青青一丛竹先生爱画如惜玉练鹊翔鸾余百轴大儿踉蹡挟书归土锉踈烟才一粥㣲官枉负半生闲也着区区簿领间何时却与溪南老紫盖山前共徃还遗山先生文集卷第四遗山先生文集遗山先生文集卷第五遗山先生文集卷第五杂言去岁君逺㳺送仲梁出山去岁君远㳺今年客它州青天万古一明月只与行人生暮愁问君㳺何许情多地遐兮偏处处金鞭㫁折骐骥死万里长鸿思一举忆𥘉识子梁王台清风入座无纎埃华岳峯尖见秋凖金眸玉瓜不凡材西园日晴花满烟五云楼阁三山巅玉树瑶林照春色青钱白璧买芳年三年一夣南阳道汴水迢迢入秋草拏云心事人不知千首新诗怨枯藁破屋仰见星踈衾风露清匣中有长劒爲君鸣不平泥途乆辱思一濯去去举足皆清冷邓州大师材望雄爱客不减竒章公军中宴酣笳皷竞银烛吐熖如长虹幕中多士君又徃谈咲巳觉南夷空东州春回十月后梅华分香入春酒平生得意钦与京青眼高歌望君乆浙江南下青沄沄石门细路苍烟屯五松平头白日静千山万山如乱云菊源不逐时事改芝岭自与啇颜邻他日想思一廻首渔舟时问武陵人此日不足惜此日不足惜此酒不可无颇怪昌黎公亦复爲世儒天生至神物与人作华胥一酌舌本疆二酌燥吻濡三酌动髙兴四酌色敷膄连绵五六酌枯肠润如酥眼花耳热后万物寄一壷十酌未渠央百觚亦奚拘人生一世间忽若过隙驹有酒不觧饮问君谁与娯君不见东家骑鲸李胆满六尺躯万言黄石䇿八阵䕫州图酒酣起舞不称意长吁青云指夷吾又不见西家紫髯郎老气雄万夫狂歌饮燕市撃筑声呜呜倚天长劒挿少室颇欲四海皆东湖鹰杨虎视今焉如河山永隔黄公罏㗸盃直待秋井塌青苔白骨怜君愚少年覔计生白湏扪参歴井无危途荣不满睫良区区就令一朝便得八州督争似高吟大醉穷朝晡余名安得润枯骨四十岂不知头颅此日不足惜此酒不可无太虚爲室月爲烛醉到不用春风扶送希颜赴召西台兼简李汾长源昨日游崧丘今日西台行劳生好夣亦大少枕中马嘶车铎鸣山林之乐无亏成胡爲觧兰缚尘缨苍生望君湏一起我知无地迯功名関中得君作金城气象已觉西山平诸人谁出仲卿右一座想爲相如倾风华浩荡春冥冥马头仙掌遥相迎长安市上见李白爲我一醉秦东亭嵩山玉镜玉镜见何许今旦东山陲积雨洗昏霾旭日发光辉光辉夺人目灔灔如动移𥘉如秋月圆渐如曙星㣲曙星不能乆併与晨露晞此镜何从来造化秘莫窥山精或寳气恍惚令人疑谁爲问岳祗山川英秀㑹有归不能生申与甫瑞王国万丈光芒徒尔爲虎害北山虎有穴南山虎爲群目光如电声如雷倚荡起伏山之垠百人一饱不留骨败衣坠絮徒纷纷空谷絶樵声长略无行尘呀呀垂涎口耽耽阚城闉天地岂不仁社公岂不神哀哀太山妇呌㫁秋空云可怜封使君生不治民死食民世上无复裴将军北平太守今何人饮酒江南秋泉云液浓辽东抺利玉汁镕椰瓢朝倾荔支緑螺盃暮卷珎珠红此酒谁所留今日乃汝逢仙人一丸药洗我芥蔕胸金沙一散风雨疾世事尽与浮云空东家刘伯伦西家王无功醉鄊日月万万古眼中优扰谁爲雄人㑹有归尽饮不饮所同所恨独醒人百年枯藁中独醒恨未通独醉恨未公安得清江变醇酎尽廻天地入春风送高信卿高卿去岁山中居橡朝栗暮分猿狙今年移家入城市甑中生尘釡生鱼文穷智亦穷五鬼更啸唿迺翁延客着上座两儿巳复遭椰榆三冬兎园册牧竖呌语麁湿薪烟满眼破砚氷生湏卖符与行药不飬堂堂躯无衣思南州千里走单车我尝相夫君不是山泽臞十八学击劒二十了隂符平生结交王与李神中颇有鱼䴡图文武志胆谁不如不能㧞劒斫蛟鳄亦当赤乎降于菟胡爲坚坐守寒饥坐令儿女悲穷途万事煳涂酒一壷别时聊爲皷咙胡中原麟鳯今如此莫道皇家结网踈寄赵冝之大城满豺虎小城空雀䑕可怜河朔州人掘草根官煑弩北人南来向何处共说莘川今乐土莘川三月春事忙布谷劝耕鸠唤雨旧闻抱犊山摩云出苍长林絶壑人迹所不到可以避世如武陵煑橡当果谷煎术甘饴饧此物足以度荒岁况有麋鹿可射鱼可自我来嵩前旱干岁相仍耕田食不足又复违亲朋三年西去心笼禽念飞腾一瓶一钵百无累恨我不如云水僧崧山㡬来层不畏登不得但畏不得登洛阳一昔秋风起羡煞呉中张季鹰叚志坚画龙爲刘邓州赋猪龙可豢亦可屠世人画蛇复画鱼天飞忽入阿坚笔始觉衆史欺庸愚腥风万里来白浪横江湖一麾走海若再顾失天呉浩荡明河翻尾鬛惨不濡只愁𥿄上出雷火搏控大千如此珠天生神物与化俱㓕没变见何所无逆鳞自古不受触乃今缩头随卷舒怪得堂堂髯御史平生长有雨随车送诗人秦略简夫归苏坟别业三月不见君渇心欲生尘论文一樽酒雅道谁当陈昨朝见君临水句乃知抽青配白非诗人南山明月北山云恨君不作由东隣击鲜爲具非无好事者天随𣏌菊年年新石田茅屋连苏坟两儿力耕足养亲君诗或者昌晚节不应道路长逡逡白髪刀骚一幅巾豊年乡社乐闲身蹇驴駞入醉乡去䄂中知有眉山春纪子正杏园燕集纪翁种杏城西垊千株万株红艶新今年寒食好天色晓气鬰鬰含芳津天公自爱此花好朝薰暮染烦花神融霞晕雪一倾倒非烟非雾非卿云未开何所似乳儿粉粧深绛唇能啼能笑痴复騃尽出百子元非真半开何所似里中处女东家隣阳和入骨春思动欲语不语时轻颦就中烂熳尤更好五家合队虢与秦曲江江头㸔车马十里罗绮争红尘阳平一邑多诗豪主人买酒邀衆賔花时有成约恨少杨子张吾军落花着衣红纷四坐惨澹伤精魂花开花落十日耳对花不饮花应嗔爱花常苦得花晚争教行乐无闲身芳苞一破不更合且看锦树烘残春送李叅军北上五日过居庸十日渡桑干受降城北㡬千里出塞入塞沙漫漫古来丈夫泪不别离间今朝送君行清涕留余潜生女莫作王明君一去紫台空珮环生男莫作班定逺万里驰书望玉関我知骥子堕地无齐燕我知鸿鹄意气青云端草间尺鷃亦自乐扶揺直上何劳搏一衣敝緼𫀆一饭苜蓿盘岁时寿翁媪团栾有余欢就令一朝便得八州督争似綵衣起舞春栏班去年雒阳人今年指天山地远马鞯破霜重貂裘寒朔风浩浩来客子惨在颜扼胡岭上一廻首未必君心如石顽君不见桓山乌乳哺不得须臾闲衆鶵一朝散孤雌回顾声悲酸寒鴈来时八九月白头阿母望君还王黄华墨竹古来画竹尊右丞东坡歛袂不敢评开元石本出摹冩燕市骏骨留空名亦有文湖州画意不画形一爲坡所赏四海知有篔筜亭深衣幅巾老明经老死不敢言纵横岂知辽江一泒最后出运斤成夙刃发硎雪溪仙人诗骨清画笔尚余诗典刑月中㸔竹冩秋影清镜平明白髪生姢姢略似萱草咏落落不减丛台行千枝万叶何许来但见醉帖字欹倾君不见忠恕大篆草书法赵生怒虎噀墨成至人技进不名技㳺戯亦复通真灵百年文章公主盟屏山见之跽且擎声光旧塞天壌破议论今着儿曹轻有物于此鸣不平悲耶啸耶谁汝令只恐破窓风雨夜怒随雷电上青冥汎舟大明湖长白山前绣江水展放荷花三十里㸔山水底山更佳一堆苍烟收不起山从阳丘西来青一湾天公掷下半玉环大明湖上一盃酒昨日绣江眉睫间晚凉一棹东城渡水暗荷深若无路江妃不惜水芝香狼籍秋风与秋露兰襟欝欝散芳泽罗袜盈盈见㣲歩晚晴一赋画不成枉着风标夸白鹭我时骖鵉追散仙但见金支翠㽔相后先眼花耳热不称意高唱呉歌叩两舷唤取樊川摇醉笔风流聊与付他年九月七日夣中作诗续以末后一句桃花红深李花白昨日成团今日折歌声满耳何处来杨桞青旗洛阳陌拊君背握君手朝钟暮皷无了期世事于人竟何有青青镜中髪忽忽成白首六国印何如负郭二顷田千载名不及即时一盃酒赋邢州鹊山去时唐山道望望鹊山背今朝西北㸔竒秀益可爱苍茫失层叠觧駮见萦帯浮云自来去尽巧寕变坏呉粧入小笔隠隠拂残黛城隅静女人不知拥髪伭颦如有待太行横截九州半一掩一重俱有态只知天平六峯天下稀此山东来亦闲在烟埋雨没今㡬时殆天所蔵予发之郭熈未足语平逺摹冩谁有韦郎诗送王亚夫举家归许昌一日两食藜藿葵三冬一褐骭与齐监河貣粟困欲死望望江水湔尘泥故书一束手自携汴儿跳梁翠女啼出门疾走勿反顾正恐五鬼从之西马中岂是无龙媒世人徒如牝牡黄与尺如黄金络头亦不悪谁谓茅索能相覊天公醉着百不问汝偶而偶竒而竒前途兀兀黒于昨日把笏今扶犂乃知世间倚伏不可料井底容有青云梯春风两淮多皷鼙军中少年舞荒鸡因君南望一大咲落日澹澹青山伭涌金亭示同㳺诸君太行元气老不死上与左界分山河有如巨鳌昻头西入海突兀巳过余坡陁我从汾晋来山之靣目腹背皆经过济源谷非不佳烟景独觉苏门多涌金亭下百泉水海眼万古留山阿觱沸泺水源奫沦晋溪波云雷鬼物窟宅深蛟鼍水妃簸弄明月玑地蔵发泄天不诃平湖油油碧于酒云锦十里翻风荷我来适与风雨㑹世界三日澷兠罗山行不得山北望空长哦今朝一扫衆峯出千鬟万䯻高峩峩空青㫁石璧㣲茫散烟萝山阳十月未揺落翠㽔云旓相盪摩云烟故爲出浓淡鱼鸟似欲留婆娑石间仙人迹石烂迹不磨仙人去不返六龙忽蹉跎江山如此不一醉拊掌笑煞孙公和长安城头乌尾讹并州少年夜枕戈举杯爲问谢安石苍生今亦如卿何元子乐矣君其歌南冠行南冠累累渡河关毕逋头白乃得还荒城雨多秋气重頽垣败屋深茅菅漫漫长夜浩歌起清涕晓枕留余潸曹侯少年出纨绮髙门大屋垂杨里诸房三十侍中郎独守残编北窓底王孙上客生光辉竹花不实鹓鶵饥丝桐切切觧人语海云唤得青鸾飞梁园三月花如雾临锦芳华朝复暮阿京风调阿钦才晕碧裁红湏小杜长安张敞号眉妩呉中周郎知曲悞香生春动一诗成瑞露灵芝满䆫户鱼龙吹浪三山没万里西风入华髪无人重典鹔鹴裘展转空床卧秋月寳镜埋寒灰鬰鬰万古不可开龙劒出地底青天白日駈云雷层冰千里不可留离魂楚些招归来生不愿朝入省暮入台愿与竹林嵇阮同举杯郎食猩猩唇妾食鲤鱼尾不如孟光案头一杯水黄河之水天上流何物可煑人间愁撑霆裂月不称意更与倒飜鹦鹉洲安得酒船三万斛与君轰醉太湖秋醉后走笔建茶三盌冰雪香离骚九歌日月光腰金更骑杨州鹤隽永不羡大官羊短灯檠于移近床秋风吹帘月转廊一歌再歌魂魄动入眼渺渺横沅湘湘妃渐远望不及金支翠㽔澹飞飏渔父话独醒孺子歌沧浪山鬼独一脚拊掌笑我旁湘累归来弔故国遗台老树山苍苍掩书一太息夜如何其夜未央东家女儿绣罗裳银瓶㵼酒劝客尝一酌均跖颜再酌齐彭殇宇宙不今古气节无隂阳少年避酒不肯喫跬歩乃有无何乡爱茶爱书死不彻乃以冰炭贮我肠世间唯有麴生风味不可忘南湖先生雪景乗骡图南湖先生原武人年二十许时曽以乡赋两魁郑州然其资倜傥所以自望者甚高终不乐爲举子计即弃去学击刺当正隆征南颇欲驰逐戎行间既而大定诏书下兵各罢归先生抱利噐而无所试乃浮湛里社以诗酒自娯买田南湖之上筑亭种树徜徉乎其间尽置家事日与賔客酣饮歌管棊槊穷日夕不少休家故饶财又好施予其赴人之急犹疾痛之在巳故人尤以此归之所与㳺如临洺王逸賔㳺宗之大定刘之昻其人皆天下名士至论人物必曰靖逹卿今日之竒男子也先生生于天㑹𥘉歴大定明昌㤗和优㳺于太平和乐之世者五十年大安兵兴乃下世平生喜作诗乐府尤有藴借观西子弃瓢诗可见也尝雪中骑青骡行京水道中作长诗卒章有安得西都画史吮笔出新意冩作南湖老子雪景乗骡图之句其子文炜北渡后来东平始以先生之意追画此图求仆赋诗文炜质直好义读书作文有声时辈中观其子可以想见先生之爲人故爲道其事并以致懐贤之思大河茫茫白连空寒云迢迢度南鸿汴梁髙楼管絃里成臯行人西北风北风吹雪来飘瞥卷孤蓬异色变惨澹元气开洪蒙㐮阳潮阳诗境在掇拾物色真难工青骡谁此游望见知是南湖翁南湖翁少日肮脏今龙钟犹能吐气万丈如长虹闭门兀坐意不惬要㸔银海翻鱼龙寳华世界琼瑶宫江山随翁入清雄诗成仰天一大笑飞花落絮春蒙蒙鬰鬰梁宋郊翁家出强宗许与必豪右收入等侯封翁年十八九弄笔学彫虫叠取两觧魁隠隠何隆隆一且拂衣去学劒事猿公正隆适南征疋马走从戎墨瓦磨楯鼻意与江流东紫㣲出东方淮海亦来同都将书与劔田间就春农仕宦不作邴㬅容醉乡自爱王无功鶢鶋从渠致钟皷野鹤岂合栖樊笼南湖烟景多鱼鸟亦从容亦有两小船纶竿挿舡蓬高亭出秀樾窓户连青红清飈随睡舆瞑色赴吟笻门前车马来日醸日不供但苦佳客少焉知清兴终看翁弃瓢诗调戯鸱夷老子如児童雄吞巳觉云夣小寒缩宁作书生穷当年我得奉谈咲昼夜肯放清樽空东家西家不相从南海北海不相逢风流耆旧今谁似惆怅相看是画中癸邜歳杏花南州景气煖杏花见红梅读书山前二月尾向阳杏花全未开待开竟不开怕寒贪睡嗔人催爱花𬒳花恼不彻一日遶树空千囬牙牙娇语山樱破稠閙成团稀作颗小蕾从教绛䗶封繁枝未要晴云裹两月不举酒半岁不作诗更教古铜瓶子无一枝绿隂青子长相思今年閠年好寒节花开不妨遅一月题刘紫㣲尭民野醉圗苍苔浊酒同歌唿白须红颊醉相扶尧时皇质未全散不论朝野皆欢虞望云云非云就日日非日先秦迂儒强解事极口誉尧𥘉未识尭民与酒同一天此外更谁爲帝力仙老曽经甲子年戯将陈迹画中传山川淳朴忽当眼逥望康衢一慨然不见只今汾水上田翁鞭背出租钱赠荅赵仁甫我友高御史爱君旷以真昨朝识君靣所见胜所闻江国辞客多玉骨无泥尘轩昻见野鹤过眼无鸡群想君夜醉浔阳时明月对影成三人散着紫绮䘮草裹乌纱巾浩歌鱼龙舞水伯不敢嗔何意醉夣间失脚堕燕秦万世一旦暮万里犹比隣世无鲁连子黒头万蚁徒纷纷君居南海我北海握手一盃情更亲老来诗笔不复神因君两诗发兴新都门廽首一大笑䄂中知有江南春下黄榆岭北厓玄武暮黕黒如积铁东厓刼火余绚烂开锦缬就中岭头一峯凸朴竒剰费寒云几千叠摩围可望不可到青壁无梯猿呌絶林烟日射彩翠新跬歩疑有黄金阙画工胷次墨汁满那得氷壶贮秋月直湏潮阳老笔廻万牛露顶张颠挥醉帖石门细路无涧泉行人饥渇挽不前辛苦黄榆三十里岂知却有㸔山縁駈猪行㳂山莳苗多费力办与豪猪作粮食草菴架空㝷丈髙撃板摇铃閙终夕孤犬无勐噬长箭不暗射田夫睡中时叫号不似駈猪似称屈放教田䑕大于兎任使飞蝗半天黒害田争合到渠邉可是山中无椽术长牙短喙食不休过处一抹无禾头天明壠亩见狼借妇子相㸔空泪流旱干水溢年年日会计収成才什一资身百备粟豆中儋石都能㡬钱直儿童食麋须爱惜此物群猪口中得县吏即来销税籍啸台感遇裴囬五岩上浩歌弥激烈望望蟾房翁倒影乍明灭池古足灵异祠废余像设子规夜啼山竹裂老鹤乱踏枯松折啸台音响杳不闻荡荡青天一明月荒山破瓦色十歩九洼叠水泉出沮洳一线仅不絶翁乎何意留此居可是他山无地穴太道既下衰日凿聦明开玉从珪璋毁木以青黄灾天和散不留去浪无东廻咄咄此老苍肮脏仰怪魁兇年生甲子含徳如未孩标枝野鹿致足乐火仓屋居良所哀史笔亦厚诬何曽校计识与材缠身正有一文髪直以何物观形骸大笑黄冠师金丹羽化之说何从来岂知大人先生独立万物表太古元气同胚胎不见今日孙公和横絶四海隘九垓嵇康飬生安在哉水帘记异黄华絶境探未穷道人曽约山樱红镜台悬流不易得世俗名取香炉峯七年长路今一到刺鲠欲满平生胷岂知旱乆泉脉絶快意一濯无由供神明自足还旧观涌浪争敢徼灵通何因狡狯出变化胜㮣转盻増清雄天孙机丝拂夜月佛界珠网摇秋风称竒叫絶喜欲舞恨不百绕青芙蓉银桥清凉巓玉镜崧丘东世外杲无物邂逅乃一逢书生眼孔塞易破勺水巳复夸神功东坡拊掌应大笑不见蛰窟鞭鱼龙谼谷圣灯金门寺前山突起并底寳巖三十里旧闻圣灯在山上紫㣲侍郎冝不妄山空月黒无人声林间宿鸟时一鸣游人焼香仰天立不觉紫烟峯头一灯出一灯一灯续一灯山僧失喜见未曽金绳脱串珠散迸玉丸走柈光不定飞行起伏谁控搏华䴡清圎自殊胜北荒烛龙开晦冥南极入地多异星岂知心光毫相有真遇物外恍惚终难凭腐儒心魄爲动荡再拜中庭谢灵贶何曽办作刘更生下照乃辱青藜杖昨朝黄华瀑流神所怜今朝金门佛灯佛作缘纷纷世议何足道尽付马耳春风前食榆荚露葵滑寒羊蕨羶春榆作荚絶可怜榆令人瞑何暇计田舎年例湏浓煎箫声吹暖卖饧天家人鑚火分青烟长钩矮篮走童稚顷刻緑萍堆满前炊饭云子白剪韮青玉圆一杯香羙荐新味何必烹龙炮鳯夸肥鲜䑕肝虫臂万化途神竒腐朽相推迁夣中鸜鹆亦大乐随意饮啄真飞僊先生扪腹一筦然此日何功食万钱李峪园亭㸔雨龙山右脇松十里细路蜿蜒绕龙尾松林迫塞闷煞渠北望玉泉疑井底玉泉元自别一天眼界廓廓无神川金城百里才一俯半尖浮圗挿苍烟行行下絶巘招提忽当眼未到倦不胜小憇遂忘返玉泉一杯甘以洌未湏张陆夸冰雪主人不在客不留烈风崖下风飕飕石头路滑马路怯山雨未落云先愁将军林园永安下秋霁村墟絶潇洒浓云压屋风打头仅得覊御脱疲马只知龙山之神神更神永安亦能撼诗人晦瞑变化千万态画出风雨元非真山灵亦愁归后夜半面时时见云罅天瓢细洒供晚凉不似草堂廻俗驾层隂一扫群峯出一洗深青彻山骨夕阳展放紫翠屏只欠松梢一轮月山中一石廻万牛况是一壑复一丘不如一诗招将入南州先生兴来时卧㳺㳺龙山曩予魏大梁得交此州雷与刘自闻两公夸南山每恨南海北海风马牛老龙面目今日始一见更信造物工雕锼是时山雨晴平田绿油油并山凉气多况得通深幽山泉谷口出迎客石罅戞击琳琅球蜿蜒入㣲行渐觉藤萝罥衣树打头悪木拉䬃栖直干比指稠石门无风白日静自是林响寒飕飕一峯忽当眼仰看看不休一峯一峯千百峯虽欲一一顾揖知无由金城偃蹇不得上瑶罋囬合如相留苔花万锦石丹碧烂不收天关守虎豹武库开戈矛小山随起随偃仆独立千仞絶顶缥缈之飞楼百花岗头借草坐潇洒正值金莲秋亭亭妙髙台玉斧何年修灯高揽元化快如鹰脱鞴山灵故爲作开阖巧与诗境供冥搜白云何许来纎丝弄轻柔蓬蓬作雾涌飘飘与烟浮玉衣仙人鞭素蚪翕忽变化令人愁湏臾视六合浩荡不可求𥘉疑陶轮北运甓今悟夜壑真蔵舟刼石拂未穷𣏌国浪自忧㫁鳌立极万万古争遣起㓕如浮沤快㢤万里风一扫天四周谁言太始再开辟日驭本自无停辀举手谢山灵就无清凉毫相非神羞贱子贪名山客刺已屡投黄华挂镜䑓天坛避秦沟太山神明观二室汗漫㳺胷中隠然复有此大物便可挥斥八极隘九州玉峯有佳招絶唱湏一酬爲君探囊掷下珊瑚钩白云相望空悠悠异时华表见老鹤姓字莫忘元丹丘醉中送陈季渊寒食不数日天气殊未佳翩翩金门客行行指龙沙朝发忻城暮陇陇头头地寒无草芽拂云堆邉春更晚雪花茫茫杨白雪纥干山髙冻煞雀榆叶离离小藂薄爱君只欲苦死留不道南飞何所乐书生弓马能㡬何乃今寳校金陁孔璋文笔妙天下敕勒不数隂山歌向年赋竒雨拥海駈云笔头注快如懐素书布障狂笑刘义冩冰柱李汾王郁俱灰尘天意乃在溵阳陈舌吐万里唾一世眼髙四海空无人残民假息仍疮痏谁作东山谢安起恨我不比长桑君一月觞君上池水眼中之人不易忘谁作冰炭置我肠衰颜明镜两寂寞别意春江谁矩长但愿年年见颜色与君连日醉壷觞送弋唐佐还平阳我从啇余之山过庵罗闻君六经百家冨研摩㑹最上指冠巍峩岂肯俯首春官科覃懐变生十载后我时避兵方北走通家弋宋共有无行軰许之爲老友晋州一书君肯来握手大笑心颜开春风着人不觉醉快卷更湏三百杯鹤骨骞飞法当夀况是丹房药镜留心乆崑崙神泉蓡术芝乞与余膏润衰朽天府学士登瀛洲松顶仙人垂直钩爱君直欲抵死留自言世事非所求千古黄金鑛中泪不独卢仝并马异苏州韦郎交分深香山白传金玉音借渠两诗冩我心相知非不多但苦心不同同心一人去坐觉长安空离愁何从生生从情爱中不见行路人拂䄂自西东汾流滔滔兮日千里青眼高歌吾老矣㳺㤗山㤗山天壤间屹如鬰萧台厥𥘉造化手办此何雄哉天门一何高天险若可阶积苏与累块分明见九垓扶揺九万里未可诬齐谐秦皇憺威灵茂陵亦雄材翠华行不归石坛满苍苔古今一俯仰感极令人哀是时夏春交红绿无邉涯竒探忘登顿意惬自遅囬惜无赏心人然尽余杯夜宿玉女祠崩奔涌云雷山灵见光怪似喜诗人来鸡鸣登日观四望无氛霍六龙出扶桑翻动青霞堆平生华嵩逰兹山未忘怀十年望齐鲁登临负吟鞵孤云拂层崖青璧落落云间开眼前有句道不得但觉胷次高崔嵬徂徕山头唤李白吾欲从此观蓬莱付阿耽诵昨得啇子书知有阿耽名今朝见阿耽惊喜喜复惊廼翁雅望倾汉庭仕才千石埋九京我知渠孙不虚生虎穴生虎子堕地骨骼成举头爲城尾爲旌㡬人雄勐得寕馨绣衣青春佳御史路人望见行且止老夫从旁当说似前日晦道堂前小皃子雷动风行自应耳藜藿不来今其始遗山先生文集卷第五遗山先生文集遗山先生文集卷第六遗山先生文集卷第六乐府天门引秦王深居不得近从破衡成欲谁信白头㳺客困咸阳憔悴黄金百斤尽海中仙人黄鹄举大咲人间争腐䑕丈夫何意作苏秦六印才堪警儿女古来多为虚名老不见阿房净如扫千年虎豹守天门一日牛羊卧秋草蛟龙引古劒咸阳墓中得抉开青云见白日蛟龙地底气如虹土花千年不敢蚀洪鑪烈蜭𥘉腾精横海巳觉无长鲸世上元无倚夫手匣中谁解不平鸣割城恨不逢相如佐酒恨不逢朱虗尚方未入朱云请盟槃合与毛生俱谁念田文坐中客只将弹铗叹无鱼湘夫人咏木兰芙蓉满芳洲白云飞来北渚逰千秋万岁帝郷逺云来云去空悠悠秋风秋月沅江渡波上寒烟引轻素九疑山髙猿夜啼竹枝无声堕残露湘中咏楚山䳽鸣风雨秋楚岸猿啼送客舟江山万古骚人国猿鸟无情也觧愁西北长安远于日慿君休上岳阳楼孤劔咏欝欝重欝欝夜半长太息吟成孤劒咏门外山鬼泣清霜稜稜风入骨残月耿耿灯映壁君不见一饥缚壮士僵卧时自惜黄鹄一举摩苍天谁念樊笼束脩翼渚莲怒阿溪何许来素面涴风雨寂寞烟中魂依依欲谁语芳华怨娃儿十八娇可怜亭亭袅袅春风前天上仙人玉爲骨人间画工画不岀小小油壁车轧轧出东华金缕盘双帯云𥚑踏鴈沙一片朝云不成雨𬒳风吹去落谁家少年岂无㤙泽候金鞍绣㡌亦风流不然典取鹔鹴䘮四壁相如堪白头金谷楼䑓悄无主燕子不来花着雨只知环珮作离声谁向琵琶得私语无情鶒翡翠儿有情蜂雄蛱蝶䳄劝君满酌金屈巵明日无花空折枝后芳华怨江南破镜飞上天三五二八清光圎岂知汴梁破来一千日寂寞菱花仍半邉白沙漫漫车辘辘鲲鸡絃中杜䳌哭塞门憔悴人不知枉爲珠娘怨金谷乐府𥘉唱娃儿行弹棊局平心不平只今雄蜂雌蝶两不死老眼天公如有情白玉搔头绿云髪玫瑰面脂透肉滑春风着人无气力不必相思觧销骨洛花絶品姚家黄杨州银红一国香千围万绕看不足雨打风吹空㫁肠丹砂万年薬金印八州督不及秦宫一生花里活长门晓夕寿相如尽着千金买痟渇结杨桞怨长乐坡前一盃酒郑重行人结杨栁可怜杨桞千万枝看看尽入行人手轻烟细雨绿相和淄乱春风态度多路人爱是风流树无柰朝攀暮折何朝攀暮折何时了不道行人暗中老素衣今日洛阳尘白髪明朝塞城草栁色年年岁岁青关人何事管离情春风谁向丁宁道折㫁柔条莫再生秋风怨碧瓦髙梧响踈雨坐倚薫笼时独语守宫一着死生休狗走鸡飞莫爲女云间箫皷夜厌厌禁漏谁将海水添一春门外羊车过又见秋风拂翠帘揔把丹青怨回寿不知犹有竹枝塩归舟怨渡头杨栁青复青闺中少妇动离情只从问得狂夫䖏夜夜夣到洛阳城南风吹橹声北鴈鸣嘤嘤江流望不极相思春草生征人怨瀚海风烟扫易空玉关归路几时东塞垣可是秋寒早一夜清霜满镜中塞上曲平沙细草散羊牛一簇征人在戍楼忽见陇头新鴈过一时廻首望南州西楼曲㳺丝落絮春漫漫西楼䁱晴花作团楼中少妇弄瑶瑟一曲未终坐长叹去年与郎西入关春风浩荡随金鞍今年疋马妾东还零落芙蓉秋水寒并刀不剪东流水湘竹年年露痕紫海枯石烂两鸳鸯只合双飞便双死重城车马红尘起干鹊无端爲谁喜镜中独语人不知欲挿花枝泪如洗后平湖曲越女颜如花呉儿㓗于王天教并墻居不着同𬒳宿美人一笑千黄金连城不博百年心楼上墻头无一物暮㸑朝㫪一生足秋风拂罗裳秋水照红粧举头见郎至低头采莲房郎心只如菱刺短妾意未觉藕丝长与郎期何许眼碍同舟女春波澹澹无尽情双星盈盈不得语十里平湖艇子遅岸花汀草伴人归駌鸯惊起东西去唯有蜻蜓接翅飞洧川行洧川道邉日欲西谁家少妇掩靣啼漫漫长路行不彻粉绵镜衣手自携自言娼家女家在梁门东夫婿轻薄儿新人不相容忆𥘉在家时只办放娇慵爷娘惜女如惜玉近前细着面发红无端嫁作荡子妇流落弃掷风埃中可怜桃李花颜色娇䝉茸朝看花枝好暮看花枝空安得明珠三百斛重帘复幕围春风长安少年行黄衫少年如玉笔生长侯门人不识道逢豪客问姓名柚把金鞭侧身揖卧駞行橐锦帕䝉石榴压浆银作筒八月苍鹰一片雪五花骄马四蹄风日暮新豊原上猎三更歌舞㶚桥东黄金行王郎少年诗境新气象惨澹含古春笔头仙语复鬼语只有温李无他人天公着诗贫子身子曽不知乃自神人间不买诗名用一片青衫衡霍重儿贫女冨母两心何论同𫀆不同夣入门唤妇不下机泪子垢面儿啼饥君诗只有贫女謡何曽夣见金缕衣外家翁媪日有语嫁女书生徒尔爲昆阳城下三更酒醉胆轮囷挿星斗一昔诗肠老蛟吼十尺长人堕车走斫头不屈三万言欲向何门复伭首何人寿我黄金千使君破镜飞上天隋故宫行渭川杨桞先得春二月莺啼百啭新长春宫中千树锦缓日晴云思煞人君王半醉唱呉歌绛仙起舞嚬翠蛾呉儿谩说曽行乐三十六宫能几多千秋万古金银阙海没三山一毫髪繁华夣觉人不知留得寒螀泣秋月觧劒行古劒黒于欝欝动星文摩挲二十年今日持赠君长鲸皷浪三山没知君不是泥中物䄂间一卷白猿书未分持刀买黄犊牡懐风云欝沉沉惭媿漂母无千金长安侏儒饱欲死万古不觧天公心北风浩浩吹行客陇水无声雪花白荆卿墓头秋草干击筑行歌欲谁识君不见秦相五羖皮去时烹鸡炊扊扅又不见敝䘮苏季子合从归来印累累丈夫堕地自有万里气翕忽変化安能知大冠如箕望吾子冨贵同生亦同死征西壮士謡三十未有二十强手内虵矛丈八长揔爲官家金印大不怕百死向沙埸捉却贺兰山下贼金鞍绣帽好还鄊望云謡涉江采芙蓉芙蓉待秋风登山采兰苕兰苕霜早彫羙人亭亭在云霄欎揺行歌不可招湘絃沉沉冩幽悠愁心歴乱如曵蠒金支翠蕤纷在眼春草迢迢春波逺望归吟塞云一抺平如截塞草离离卧榆叶长城窟深战骨寒万古牛羊饮寃血少年锦带佩呉钩独骑疋马覔封侯去时只道从军乐不道关山空白头北风吹沙杂飞雪弓絃有声冻欲折寒衣昨夜洛阳来肠断空闺捣秋月年年岁岁望还家此日归期转未涯谁与南州问消息㡬时重拜李轻车梁园春五首军从南去三回胜雪自冬来二尺强今岁长春多乐事内家应举万年觞暖入金沟细浪添津桥杨桞绿纎纎卖花声动天街逺㡬处春风掲绣帘上苑春浓昼景闲绿云红雪拥三山宫墻不隔东风断偷送天香到世间楼观沉沉细雨中出墻花木乱青红朱门不觧蔵春色燕宿莺喧处处通双鳯箫声隔綵霞宫莺催赏玉谿花谁怜䴡泽门邉桞瘦倚东风望翠华探花词五首禁里苍龙启九关殿前鹦鹉唤新班沉沉绿树鞭声远袅袅薫风扇影闲浩荡春风入绣鞍可怜东野一生寒皇州花好无人管不用新郎走马看六十人中数少年风流谁占探花筵阿钦正使才情尽犹欠张郎白玉鞭羙酒清歌结胜㳺红衣先爲渚莲愁曲江共说樱桃宴不见西园风露秋人物风流见蔼然逼人佳笔巳翩翩龙津春色年年在莫着新㗸恼必先猎城南翩翩㳺侠儿白马如疋练朝出城南猎暮趂军中宴北平有真虎爱惜腰间箭春风来春风来时瑶草芳绿池珠树宿鸳鸯春风去后瑶草歇来鸿去燕遥相望鸳鸯不得双燕鸿天一方姢姢愁眉色静与遥山长锦衾复罗荐夣语相思怨月明乌夜啼空闺泪如霰幽兰仙人来从舜九疑辛夷爲车桂作旂䟽麻导前杜若随披猖芺蓉散江篱南山之阳草木腓涧岗重复人迹希苍崖出泉悬素霓脩然独立风吹衣问何爲来有所期岁云暮矣胡不归钧天帝居清且夷瑶林玉树生光辉自弃中野谁当知霰雪惨惨清入肌寸根如山不可移双麋不返夷叔饥饮芳食菲尚庻㡬西山高高空蕨薇露槃无人荐湘累山鬼切切云间悲空山月出夜景㣲时有彩鳯来双栖梅华去岁梅华晚今岁梅华早和羙要佳实春风莫草草寳镜寳镜挂秋水青娥红粉粧春风不相识白地断肝肠续小娘歌十首呉儿㳂路唱歌行十十五五和歌声唱得小娘相见曲不觧离郷去国情北来㳺骑日纷纷断岸长堤是阵云万落千村借不得城池留着护官军山无洞穴水无船单骑駈人动数千直使今年留得在更教何处过明年青山髙处望南州漫漫江水遶城流愿得一身随水去直到海底不回头风沙昨日又今朝踏碎鵶头路更遥不似南桥骑马日生红七尺繋郎腰鴈鴈相送过河来人歌人哭鴈声哀鴈到秋来却南去南人北渡㡬时廻竹溪梅坞静无尘二月江南烟雨春伤心此日河平路千里荆搸不见人太平婚嫁不离郷楚楚儿郎小小娘三百年来涵飬出却将沙漠换牛羊饥鸟坐守草间人青布犹存旧领巾六月南风一万里若爲白骨便成尘黄河千里扼兵冲虞虢分明在眼中爲向淮西诸将道不湏夸说蔡州功遗山先生文集卷第六遗山先生文集遗山先生文集卷第七遗山先生文集卷第七五言律诗懐益之兄世故伊川叹郷情越客音天冝他日定陆巳向来沉冉冉愁看老源源事益侵谁言易排遣自分不胜任鞭影惊疲马钟声急暮禽跼中无旷迹喧外有幽㝷夣失名家笔书存遗子金山田和石瘦茅屋过云深春雨𬞞成圃秋霜柿满林树隂凉拂席花气澹盈襟宿鹭窥晨汲孤猿伴暝吟溪僧时问字野客或知琴抱璞休竒售临觞得缓斟阿兄团聚目曽话百年心汴禅师自断普照瓦爲研以诗见饷爲和二首寺废瓦不毁研竒功亦多巳知良斵少更柰苦心何挺挺刚无敌津津润可呵羽阳陵谷変氷井字书讹赠比黄金璞辞慙紫石歌遥知玉音在洗耳俟研磨点化鈆仍见坚凝铁易穿何年埋朽壤此日暏青天古色秋烟重哀音夜雨悬有刀堪切玉是镜不名㙛佛廕沦空刼书林结后縁禅河一勺水更拟就师传恶雨恶雨恶复恶龙公何遽然霆轰氷塔碎电掣玉䋲连髙岸皆深谷层霄一漏泉黒来疑拥海白散忽成烟市响千门合潮头万弩穿天瓢休尽建枯旱有他年癸巳除夜鼎定周元重薪安汉巳然不随南渡马虚泛北归船身并枯蜩化心争脱兎先尘埃嗟落薄光景强留连徃事青灯里浮心白髪前更残钟未动犹属出京年病中战胜颇自恃宁知徒外腴文章工作荣时运迫摧枯止酒嗟何及烧猪本不图膏梁无急変山泽有真臞诗信藤条戯方遭铁弹诬盐红忘后頋黧黑见先驱眩入投床仆晨淹伏枕唿万钱谁呕泄一脔尔乗除静伏心仍悸深调息亦鹿跼嫌囚宇宙渴忆卷江湖风栁留蝉蜕霜松映䳽孤飬和惩徃失扶老念时湏杯杓归神誓垣墻任佛踰囬谿且垂翅望或在桑榆綦威卿毅挽辞东海于门旧桐郷邑墓迁芝兰冝有种珠玉自成渊慈母依隣切名郎获誉先豪华非日损信厚出天然诣理言犹讷持心静益专咲谈千里到咳垂百金捐论齿推予长垂髫得子贤通家仍孔李知巳与玉田刻责谁斯切推扶最所偏孤嫠平日託昆季再生縁摧割诗宁写精㣲夣或传都将百年泪一恸夜台前老树老树髙留叶寒藤细作花沙平时泊鴈野逈巳攅鸦旅食秋看尽行吟日又斜干戈正飘忽不用若囬家阳翟道中长路伶俜里覊懐莾苍中千山分落照万籁入秋风频见参旗缩虚传朔幕空故园归未得细问北来鸿月观追和邓州相公席上韵月观知名旧池亭发兴偏露凉惊夜鹤风细咽秋蝉緑泛兵厨酒红依幕府莲无縁逐清景空羡饮中僊太室同希颜赋壮矣崧维岳盘上窈冥中天瞻巨镇元气有遗形雨入秦川黒云开楚岫青鳌掀一柱在万古压坤灵送登封张令西上罢县人称屈悠悠复此行渭城秋鴈到秦岭暮云平道路衣从典风尘劒已鸣山西多侠客莫说是书生方城道中懐山中幽居技拙违时用年饥与食谋江山贫士叹日月贾胡留楚客频招隠文园故倦㳺衡门有幽事还我北窓秋孟州夹滩饮承之御史家羙酒禁愁得芳梅发兴饶纷纭聊且置磈磊故湏浇鸡黍成前约干戈有此宵平生杨大理惜不预佳招送甞吉甫兼及通甫意气羡君豪怜君屈骑曹安能事笔砚且复混弓刀风雪貂䘮暗关山马骨髙南飞见鸿鴈应爲惜哀劳胜㮣胜槩烟尘外新诗杖履间偶随流水去澹与暮云还吾道三缄口时情一觧颜从今便髙卧巳负半生闲少室南原地僻人烟断山深鸟语譁清溪鸣石齿暖日长藤芽緑映髙伭树红迷逺近花林间见鸡犬直拟是仙家寄赠龎汉荗弘之子贫居乆诗文日有功苦心唯我见髙谊许谁同万里虎食肉一鸣鸡长雄皇天老眼在且莫怨丘中洛阳古城曦阳门早出乗月出㬢阳黎明转北冈荒村自鸡犬长路足豺狼天地怜飘泊风霜忆闭蔵㣲吟诉行役凄断不成章闻希颜得英府记室近得髯叅信知从兎苑㳺文星映朱邸胜㮣减黄楼进退存中道功名接上流徒懐贡公喜尘土隔洲落魄落魄冝多病艰危更百忧雨声孤舘夜草色故园秋行役鱼頳尾归期乌白头中州遂南北残息付悠悠得姪抟信二首今日鄜州姪知从虎穴还百年隂徳在几日鬓毛斑隔阔家仍远覊栖食更艰谁怜西北夣依旧遶秦関虢驿传家信坤牛玩吉占团圎知有望悲喜亦相兼过眼书重展伸眉酒屡添関河动髙兴百遶望清蟾阿千始生四十举儿子提孩聊自夸夣惊松出笋兆应竹生花田不求千亩书先备五车野夫诗有学他日看传家长夀新居三首地古村墟逈川回县郭斜蒲池余老节菊水引新芽卜筑欣成趣归耕觉有涯迎门顾儿女今日是山家隐去𥘉心在亲朋复此偕荒田归别业髙树表新斋泉石深三迳风尘限两崖青山坐终日无物寄幽懐昔有姜夫子来家寂寞滨墓田耕巳熟碑石字犹新诗酒娯中岁山林有外臣三生可信否吾亦记前身少林雨中西堂三日雨气节变萧森偃卧复欹卧长吟时短吟钟鱼四山静松竹一灯深重羡禅栖客都无尘虑侵十二月六日二首伥鬼跳梁乆群雄结构牢天机不可料世网若爲逃白骨丁男尽黄金甲地髙闾门隔九虎休续楚臣骚海内兵犹满天涯岁又新龙移失鱼鳖日食闘麒麟草棘荒山雪烟花故国春聊城今夜月愁絶未归人得一飞姪安信音问他郷隔存亡此日知夣中忧冻馁意外脱艰危避地何嗟及还家敢恨遅衰年吾事了似有鹿门期短日短日碪声急重云鴈影深风霜侵晚节天地入归心零落沟中断酸嘶㸑下音五年朝与夕清血几沾襟送母受益自潞府归崧山薄俗科名贱狐生志愿违正湏谋独徃何暇计群飞泌水真堪乐荆州况可依青山吾旧隐此日羡君归寄程孙铁安御史隂功在孙儿玉不如巳能骑竹马想亦爱银鱼异县关山阔衡门骨肉踈几时随阿舅尽读外家书赠汴禅师道重疑髙謇禅枯耐寂寥盖头茅一把绕腹篾三条赵子曽相问冯公毎见招风波门外客无事且相饶巳亥元日五十未全老衰容新又新渐稀头上髪别换镜中人野史才张本山堂未买隣不成骑痩马还更入红尘送杨次公兼简秦彦容李天成海国山如染云堆草易荒时危频虎穴路絶更羊肠吊影双蓬鬓携家一药囊殷勤秦与李无惜借余光发济源旱暵今年剧他郷底处归赢粮失先具涉世本无机弃掷乌皮几裴回白版扉殷勤双语燕媿汝逺相依倪庄中秋强饭日逾痩裌衣秋巳寒儿童谩相忆行路岂知难露气入茅屋溪声喧石滩山中夜来月到晓不曽看荅潞人李唐佐赠诗闻道嗟予晚求师愧子贤泥途终自㧞璞玉岂虚捐书破三千牍诗论二百年文章有圣处正脉要人传阳兴砦乱石通樵迳重岗拥戌城山川帯淳朴鸡犬见升平雨烂沙仍软秋偏气自清年年避营马几向此中行懐粹中醉觧不复寐吟君田舎诗从知石门老未比木庵师日月淹书尺江山入鬓丝何因重谈咲却似少林时同周帅夣卿崔振之逰亡岩客路频年别僧居半日闲同游尽亲旧举目是家山世事风尘外诗情水石间悠然一尊酒落景未知还送崔振之迎家汴梁老伴不易得残年唯有闲桑麻一村落鸡犬两柴关樊守能供酒周侯许买山从今钓溪上日日望君还聚僊台夜饮永夜留懽席髙懐逺市尘月凉衣有露风细酒生鳞郷社情亲旧僊台姓字新殷勤诗卷在长记坐中人绩阳平十爱我爱阳平酒兵厨酿法新百金难着价一琖即醺人色笑榴华重香兼竹叶醇爲君留故事唤作杏园春送田益之从周帅西上二首市近厨无肉书香有虫深居谁不乐兀坐竟何功天日伸眉后江山洗眼中蓬莱如可到剰借玉川风一室盆歌后供樵只短僮求凰可无日牧犊未成翁桂树春风近杨荑煖律通明年孟徳耀应与伯鵉东九月晦日玉村道中水涸沙仍湿霜余草更幽烟光蔵落景山骨露清秋坐食知何益行吟只自愁随阳见鸿鴈三叹惜淹留十月四日徃关南二首短日晨光澹高风宿霭澄山寒浑欲雪水涸劣能氷振厉时何有跻攀倦不胜我诗聊自遣松液巳香凝行路见新月独行还独謡劳生尘衮衮晚色鬓萧萧野旷无遗穗林踈有堕樵回头麦山岭更觉马蹄遥寄王文徳新二首沙际春还去云头雨不成兴来谁共醉事徃独含情紫逻留行客黄流隔戍城岸花何处在空忆櫂歌声清汝风华地平生记此㳺酒能千日醉春必万金酬揽镜非遅暮逢花尽滞留只应歌笑处偏欠李鄜州旧国旧国分崩乆孤儿展省𥘉客衣留手线驿传失肩舆夣拜悲兼喜心飞疾亦徐殷勤南去鴈先爲到啇于和仲梁林影兼秋薄云隂帯晚凉石潭鱼近藻沙渚鴈留霜咲语无长路登临岂异郷一尊堪共醉惜不是重阳甲辰夏五月积雨十余日不止遣闷二首甲子霖霖雨巡檐闷不禁幻泡成实相水乐激哀音瘴海闻天漏尭年见陆沉鶱飞想云表痴坐若爲心甲子霖霖雨农郊搏手空排墙寕有礼爲竟何功战蚁侯王上鸣蛙意气中扫晴应暁夕少忍待秋风阳泉楼云道院方外复方外翛然心迹清开䆫纳山影推枕得溪声川路逺谁到石田平可耕霜林不嫌客留看锦峥嵘刘子中夣菴寤寐生与死幻欤爲是真如何夣中境不属觉时人朝彻从渠夜形开亦此神殷勤花上蝶分我园春丙午九日咏菊二首秋菊有何好祗縁风露清花中谁比数霜后独鲜明九日惜虚过一尊还自倾今年病居士吟绕更关情几案得新供小䆫幽更冝风霜宁小怯根拨要深移黄素金行正芳甘药品竒三薫复三沐岁晏与君期感事壮事本无取老谋何所成人皆传巳死吾亦厌余生潦倒封侯骨淹留混俗情百年堪一咲辛苦惜虚名酬中条李隐居邦彦州路限南北相逢今白头虫沙非故国人物自名流学道慙髙歩留诗惜暗投归秦如有便终伴竹林㳺送邦彦北行比数推前軰陪从结后縁川涂即暌隔诗酒重留连白䳽归华表青牛得老僊秦山好行脚倚杖待明年同兾丈明秀山行暮景披横幅山闲二老同云如愁戍苦雪亦笑诗穷古木冻欲折㫁崖行复通从今胡谷夣时到水声中同姚公茂徐沟道中聮句路转川涂阔天低雨气昏绵山连汉垒汾水入并门来徃频鞍马登临负酒樽聮诗强一吹凄絶恐销魂壬子月夕明月复明月今年还远㳺关河动归兴时节重离忧老眼耿无寐病身偏觉秋遥怜小儿女把酒望东州庚子三月十日作残夣忘书帙余寒殢酒杯青铜元懒照白纻更寛裁水际时独徃花邉知㡬回殷勤双语燕应自谢家来七月十六日送冯杨善提领关中三教爲爱秦中好西逰日苦遅青云动髙兴白首得新知道在贫何病官闲老更冝相思诗酒社无计与追随亰兆漕司官居三首符节推通贵江山入胜㳺名园随地改髙栋与云浮簿领归闲暇莺花接献酬不知秋夜月何似庾公楼复岭云横野孤峯玉柱天遥知开舘日别破见山钱夣出纷华外诗来寂寞邉亭中谁举酒髙兴相悠然间说梅轩好长吟有所思入檐看瘦筹桂月见横枝东阁今千载风流彼一时西㳺曾有约到日更题诗甲寅正月二十三日故関道中三首雪磵不得过阳坡如见留林烟常暗澹木叶自飕飗齿髪悲行役莺花惜旧㳺尘埃与风雨看待㡬时休千里不易到三冬湏少留居情犹晋产去意巳雕丘远出每爲苦雄夸还自羞君心未肯在应待肯时休六十复半十年年添白头秪知诗遣兴未觉酒忘忧人七因循过元宵块坐休殷勤行记上今日是东州送阎子实焦和之北上秦府贤𥘉聚州路不遥谋谟在廊庙物色到渔樵布褐岂终隐旌车匪见招春风两黄鹄老眼看云霄库城浩浩库城水岸髙知㡬㝷踈林护悬险絶壁入清深跼歩无旷迹劳歌惟苦音年年一来此老我亦何心娄生北上并府虚荒乆大城如废村草茅知世故泉壤隔天阍六月甘霖浃一言隂理存明年佩符节知有奉春孙遣兴几案满书史欣然忘百忧一篇诗遣兴三醆酒扶头千载陶元亮平生马少㳺但留强徤在老矣复何求八月并州鴈八月并州鴈清汾照旅群一声惊晚笛数点入秋云㓕没楼中见哀劳枕畔闻南来还北去无计得随君示白诚甫之子吟爆竹迺公欣树萱崑山多羙玉江水发𥘉源名教有乐地诗书皆雅言通家吾未老倚杖望高轩甲寅十二月四日出镇阳寄宰鲁伯滹水晓光动覇桥诗境同冲寒骑瘦马认影识衰翁长路风声里孤城雪意中回头歌笑处凄絶意何穷送文生西行今夜东山月随人知几程从军少年事分守故郷情渭水风露早秦川烟树平相招有仙掌无计与君行乙卯十一月往镇州村静鸟声乐山低鴈影遥野隂时滉朗冷雨只飘萧渉逺心先倦冲寒酒易消红尘忘南北渺渺见长桥遗山先生文集卷第七遗山先生文集遗山先生文集卷第八遗山先生文集卷第八七言律诗秋懐凉叶萧萧散雨声虚堂淅淅掩霜清黄华自与西风约白髪先从逺客生吟似候虫秋更苦夣和寒鹊夜频惊何时石岭関头路一望家山眼暂明帝城二首帝城西下望孤云半废晨昏媿此身世俗但知从仕乐书生只合在家贫悠悠未了三千牍碌碌飜随十九人预遣儿书报归日安排鸡黍约比隣覊懐欎欎岁骎骎拥掲南窓坐晚隂日月难淹京国乆云山唯觉玉华深隣村烂熳鸡黍局野寺荒凉松竹林半夜商声入寥廓北风黄鹄起归心仆射陂醉归即事多生曽得江湖乐毎见陂塘觉眼明诗酒共㝷前日约风隂新自夜来晴春波澹澹沙鸟没野色荒荒烟树平醉踏扁舟浩歌起不须红䄂出重城春日里社春盘巧欲争裁红晕碧助春情忽惊此日仍为客却想当年似隔生贫里虀益怜节物乱来歌吹失欢声南舟剰有还郷伴戎马何时道路清横波亭孤亭突兀挿飞流气压元龙百尺楼万里风涛接海千年豪杰壮山丘踈星澹月鱼龙夜老木清霜鸿鴈秋倚劒长歌一盃酒浮云西北是神州野菊座主闲闲公命作柴桑人去巳千年细菊班班也自圆共爱鲜明照秋色争教狼籍卧踈烟荒畦断壠新霜后瘦蝶寒螀晚景前只恐春藂笑遅暮题诗端爲发幽妍度太白岭往昆阳断崖絶壁裂苍顽竟日长林窈窕间旧许烟霞归白髪悔随尘土出青山饥蚕濈濈催人老野鹤昻昻羡汝闭畏景方隆路方永南风逥首暮云还寄希颜二首僵卧崧丘七见春啇余归计一㕓新悠悠华屋髙赀意兀兀田夫野老身动色云山如有喜忘机鸥鸟亦相亲麄踈潦倒今如此楼上元龙莫笑人湖海故人仍骑曹彭门千里入慿髙山头杜甫长年痩楼上元龙先日豪水落鱼龙失归宿天长鸿鴈独哀劳酒舩早晚东行办共举一杯持两螯懐益之兄牢落関河鴈一声干戈满眼若爲情三年浪走空皮骨四海相望只弟兄黄耳定从秋后到白头新自夜来生西楼日日西州道欲赋穷愁竟不成昆阳二首古木荒烟集暮鸦髙城落日隐悲笳并州倦客𥘉投迹楚泽寒梅又过花满眼旌旗惊世路闲门风雪羡山家忘忧只有清樽在暂爲红尘拂鬓华去日黄花半未开南来忽复见寒梅淹留岁月无余物料理尘埃有此杯老马长途良惫矣白鸥卷水亦悠哉商余说有沧州趣早晚干坤入钓䑓寄西溪相禅师青镜流年易掷梭壮懐从此即蹉跎门堪罗雀仍未害釡欲生鱼当奈何万事自知因嬾废一官元不校贫多拂衣明日西溪去且放云山入浩歌叶县雨中春旱连延入麦秋今朝一雨散千忧龙公有力逥枯藁客子何心叹滞留多稼即看连楚泽归云应亦到崧丘兵尘浩荡干坤满未厌明河拂地流寄荅赵宜之兼简溪南诗老窓影胧胧纳暝隂风声浩浩急霜砧秋鸿社燕飘零夣颕水崧山去住心黄菊有情留小饮青灯无语伴㣲吟故人憔悴蓬茅晚料得老懐如我今颕亭颕上风烟天地逥颕亭孤赏亦悠哉春风碧水双鸥静落日青山万马来胜㮣消沉几今昔中年登覧足悲哀远㳺拟续骚人赋所惜怱怱无酒杯山中寒食小雨班班浥曙烟平林簇簇点晴川清明寒食连三月颕水崧山又一年乐事渐随花共减归心长与鴈相先平生最有登临兴百感中来只慨然楚汉战处虎掷龙拏不两存当年曽此赌干坤一时豪杰皆行阵万古河山自壁门原野犹应厌膏血风云长遣动心魂成名竖子知谁谓拟唤狂生与细论懐叔能别却杨侯又一年西风毎至輙凄然酒官未得髙安上诗印空从吏部传三沐三薫知有待一鸣一息定谁先黄尘憔悴无人识今在长安若箇邉留别仲泽避俗无机日见侵逐贫不去巧相㝷半生与世未尝合前日入山唯不深緑水红莲惭大府清泉白石识𥘉心相思命驾非君事能寄诗来或赏音郑州上致政贾右丞相公黄阁归来履舄轻天将五福卑康宁四朝人物推耆旧万古清风在典刑郑圃亦能知有道汉庭乆欲访遗经帝城此后瞻依近长傍弧南候极星寄荅景玄兄故人相念不相忘频着书来约对床甚喜樵夫与争席所忧簿吏复登堂春风和气随诗到洛水秦山引兴长奋袖髙谈夜窓白㡬时危坐聴琅琅寄辛老子草堂西望渺烟霞夣寐西南一迳斜爲羡鵉凰安枳棘悔将猿鹤入京华百钱卜肆成都市万古诗坛子羙家后日从翁问竒字可能逋客待侯巴后湾别业薄云晴日烂烘春髙桞清风便可人一饱本无华屋念百年今见老农身童童翠盖桑𥘉合灔灔苍波麦巳匀便与溪塘作盟约不应重遣濯缨尘刘文仲通哀挽拙宦深辜逺业期无儿更结下泉悲温纯如此岂复见报施言之尤可疑四叶名家今日尽百年潜徳几人知元刘交分平生重才薄犹堪第二碑㑹善寺白塔况沉挿翠㣲魏家宫阙此余基人生富贵有遗恨世事废兴无了期胜㮣只今归鹫岭烟花从昔绕龙墀长松想是前朝物及见诸孙赋黍离寄钦用顦顇京华苜蓿槃南山归兴夜漫漫长门有赋人谁买坐榻无氊客亦寒虫臂偶然烦造物麞头何者亦求官故人东望应相笑世路羊肠乃尔难杨之羙尚书挽章冠盖龙门此日空人知麟出道将穷景星明月归天上和气春风在眼中千古孙刘有余责一时燕许更谁同受㤙知巳无从报独爲斯文泣至公李屏山挽章二首世法拘人蝨处禈忽惊龙跳九天门牧之宏放见文笔白也风流余酒尊落落乆知难合在堂堂元有不亡存中州豪杰今谁望拟唤巫阳起醉魂谈尘风流二十年空门名理孔门禅诸儒久巳同坚白愽士真堪𥙷太玄孙况小疵良未害荘周隂助恐当然遗编自有名山在第一诸孤莫浪传内郷县斋书事吏散公庭夜巳分寸心牢落百忧薰催科无政堪书考出粟何人与佐军饥䑕遶床如欲语惊乌啼月不堪闻扁舟未得沧浪去惭愧春陵老使君自菊潭丹水还寄崧前故人腊雪春泥晚未干马迎残照入荒寒初无凫舄将安徃正有牛刀恐亦难倦客不知归路远孤城唯觉暮山攅黄金錬出相思句寄与同声别后看𬒳檄夜赴邓州幕府幕府文书鸟羽轻敝䘮嬴马月三更未能免俗私自笑岂不懐归官有程十里陂塘春鸭閙一川桑柘晚烟平此生只合田间老谁遣春官识姓名马邓驿中大雨万壑千岩一雨齐先声喷薄卷湍溪投林鸟雀不睱顾移穴蛟龙应自迷便恐他山藏厚夜岂知髙树有晴霓两江合向西南関坐想风云入鼔鼙除夜一灯明暗夜如何夣寐衡门在涧阿物外烟霞玉华逺花时车马洛阳多折腰真有陶潜兴扣角空传寗戚歌三十七年今日过可怜出处两蹉跎邓州相公命赋喜雨轻隂十日暮春前和气朝来巳沛然河涧定应连上国云来端合自中天烽零带湿闲幽障麦壠分青入废田共识使君霖雨乎调元消息在今年刘光甫内郷新居豸冠平日廪秋霜老去声名只闲蔵父老渐来同保社儿童乆巳爱文章𬞞随隙地皆成圃竹放新梢欲过墻爲向长安旧游道世间元有北窓凉西斋夜宴飘零无物慰天涯酒伴相逢饮倍加悮谬君当略彭泽廻旋我亦笑长沙金叙醉亸迎春髻银烛光摇半夜花只欠东山游録事不来坚坐看纷譁十月十月长年见早梅今年二月未全开春寒春暖花如故年去年来老渐催大药谁传轩后鼎习仙虚筑汉宫䑓慿君拨置人间事不负浮生只此杯送呉子英之官东桥且爲觧嘲柴车歴鹿送君东万古书生蹭蹬中良醖暂留王绩醉新诗无𥙷玉川穷驹隂去我如决骤蚁垤与谁争长雄快筑糟丘便归老世间马耳过春风张主簿草堂赋大雨淅树蛙鸣告雨期忽惊银箭四山飞长江大浪欲横溃厚地髙天如合围万里风云开伟观百年毛髪凛余威长虹一出林光动寂歴村墟空落晖丹霞下院同仲泽鼎玉赋鞍马怱怱去复还霜钟今得见豊山千年香火丹霞老满眼兴亡白水闲壮志自怜消客路深居谁得似禅関只应频有西来夣夜夜青林杳霭间春日半山亭游眺日照春山花满烟独携尊酒此江邉江流衮衮望不极世事悠悠私自怜小草不妨怀逺志芳兰谁爲发幽妍千年石壁留诗在㑹有骚人一慨然别程女芸斋淅淅掩霜寒别酒青灯语夜䦨生女便知聊寄託中年尤觉感悲欢松间小草栽培穏掌上明珠弃掷难明日缑山东畔路野夫懐抱若爲寛出山松门石路静无関布韈青鞋几徃还少日漫思爲世用中年直欲伴僧闲尘埃长路仍回首升斗㣲官亦强颜休道西山不留客数峯如画暮云间谢邓州帅免从事之辟忧端扰扰力难任世事骎骎日见临三载素冠容有媿一时墨绖果何心首丘自拟终残喘陟屺谁当辨苦音遥望朱门涕横落相公恩徳九泉深新野先主庙一军南北几扶伤长坂安行气已王豪杰尽思爲汉用江山𥘉不假呉强两朝元老心虽壮再世中兴事可常寂寞永安宫畔土争教安乐似山阳石门两崖横絶倚山垠草迳低迷劣可分潭影乍从明处见竹香偏向静中闻石林万古不知暑茅屋四隣唯有云曵杖行歌羡樵叟此生何计得随君独峰杨氏幽居村墟潇洒带新晴落日千山一片青世外衣冠存大朴云间鸡犬亦长生清江两岸多古木平地数峯如画屏惆怅朝阳一茅屋酒舡茶灶负生平渡湍水悠悠人事眼中新悄悄孤怀百虑纷伎俩夲宜闲处着姓名谁遣世间闻秋江澹沱如素练沙浦空明行暮云早晚扁舟载烟雨移家来就野鸥群十日登豊山十日登髙发兴新豊山孤秀出尘氛村墟带晚鸦噪合林壑得霜烟景分芳臭百年随变㓕短长千古只纷纭诗成一叹无人㑹白水悠悠入暮云岐阳三首突骑连营鸟不飞北风浩浩发隂机三秦形胜无今古千里传闻果是非偃蹇鲸鲵人海涸分明蛇犬铁山围穷途老阮无竒䇿空望岐阳泪满衣百二関河草不横十年戎马暗秦京𡵨阳西望无来信陇水东流闻哭声野蔓有情萦战骨残阳何意照空城从谁细向苍苍问争遣蚩尤作五兵耽耽九虎护秦关懦楚孱齐机上看禹贡土田雄陆海汉家封徼尽天山北风猎猎悲笳发渭水潇潇战骨寒三十六峯长剑在倚天僊掌惜空闲围城病中文举相过扰扰长衢日徃回病中聊得避喧埃愁多顿觉无诗思计拙唯思近酒盃潘岳镜中浑白髪江淹门外郎苍苔生涯若被傍人问但说经年䑕不来读靖康佥言浚郊沙海浩茫茫河广才堪一苇航㒹沛且当惩景徳规模何必罪朱梁沧𬈑不掩蛟龙窟大地同归雀䑕郷三百年间几降虏长星无用出光芒雨后丹鳯门登眺绛阙遥天霁景开金明髙树晚风逥长虹下饮海欲竭老鴈呌群秋更哀刼火有时归变㓕神嵩何计得飞来穷途自觉无多泪莫傍残阳望吹䑓京君辛卯八月六日作四壁秋虫夜语低南窓孤客枕频移野情自与轩裳隔旅食难堪日月遅平子归田元有约魏舒幞𬒳恐无期一茎白髪愁多少惭愧家人赋扊扅浩然师出围城赋䳽诗爲送夣寐西山饮䳽泉羡君归兴渺翩翩昻蔵自有林壑态饮啄暂随尘土縁辽海故家人几在华亭清泪世空怜明年也作江鸥去水宿云飞共一天追用座主闲闲公韵上致政冯内翰二首峻坂平生几疾驱归休甫及引年𥘉东门太傅多祖道北阙诗人休上书皁枥老归千里骥白云闲钓五溪鱼非熊有兆公无恙㑹近君王六尺舆草堂人物列仙臞万壑松风酒一壷少日打门无俗客老年争席有樵夫巨源不入竹林选元亮偶成莲社图野史他年传耆旧风流一一似公无懐秋林别业茅屋潇潇淅水濵岂知身属洛阳尘一家风雪何年尽二顷田园入夣频髙树有巢鸠笑拙空墻无穴䑕嫌贫西南遥望膓堪断自古虚名只悞人壬辰十二月车驾东狩后即事五首翠𬒳葱葱见执鞭戴盆欎欎夣瞻天只知河朔归铜马又说䑓城堕𥿄鸢血肉正应皇极数衣冠不及广明年何时真得携家去万里秋风一钓舡惨澹龙蛇日闘争干戈直欲尽生灵髙原水岀山河改战地风来草木腥精卫有冤填瀚海包胥无泪哭秦庭并州豪杰今谁在莫拟分军下井陉欎欎围城度两年愁膓饥火日相煎焦头无客知移突曵足何人与共舡白骨又多兵死鬼青山元有地行仙西南三月音书絶落日孤云望眼穿万里荆襄入战尘汴州门外即荆榛蛟龙岂是池中物虮虱空悲地上臣乔木他年懐故国野烟何处望行人秋风不用吹华髪沧海横流要此身五云宫阙露盘秋银汉无声桂树稠复道渐看连上苑戈船仍拟下扬州曲中青冢传新怨夣里华胥失旧游去去江南庾开府鳯凰楼畔莫回头永宁南原秋望浩浩西风入敝衣茫茫野色动清悲洗开尘涨雨才定老尽物华秋不知烽火苦教郷信断砧声偏与客心期百年人事登临地落日飞鸿一线迟中秋雨夕南楼髙兴在胡床十日秋隂负一觞庾老未应妨啸咏素娥多自怨昏黄此生此夜不长好行雨行云有底忙却恐哦诗太愁絶且烧银烛看红粧癸巳四月二十九日出京塞外𥘉捐宴赐金当时南牧巳骎骎只知㶚上真儿戯谁谓神州遂陆沉华表鹤来应有语铜槃人去亦何心兴亡谁识天公意留着青城阅古今喜李彦深过聊城围城十月鬼爲隣异县相逄白髪新恨我不如南去鴈羡君独是北归人言诗匡鼎功名薄去国虞飜骨相屯老眼天公只如此穷途无用说悲辛与张杜饮故人寥落晓天星异县相逢觉眼明世事且休论向日酒尊聊喜佀承平山公倒载群儿笑焦遂髙谈四座惊轰醉春风一千日愁城从此不能兵秋夕小簟凉多睡思清一牎风雨送秋声频年但觉貂裘敝万古何曽马角生寄食且依严尹幕附书谁往邓州城浇愁欲问东家酒恨杀寒鸡不肯鸣夣归顦顇南冠一楚囚归心江汉日东流青山歴歴郷国夣黄叶潇潇风雨秋贫里有诗工作祟乱来无泪可供愁残年兄弟相逢在随分虀塩万事休白屋白屋寒多爱夕曛静中归思益纷纷长门谁买千金赋祖道虚陈五鬼文地尽更无锥可置灶闲唯觉井长勤明年准拟莱芜住寄谢东隣范史云淮右淮右城池几处存宋州新事不堪论辅车谩欲通呉㑹突骑谁当擣蓟门细水浮花归别涧断云含雨入孤村空余韩渥伤时语留与累臣一断魂徐威卿相过留二十许日将徃髙唐同李辅之赠别二首衣冠八座文昌府幞𬒳三年同舎郎荡荡青天非向日萧萧春色是他郷伤时贾谊频流涕卧病王章自激昻保社追随有成约不应関塞永相望东南人物未彫零和气春风四座倾但喜诗章多俊语岂知谈笑得新名二年阻絶干戈地百死相逢骨肉情别后相思重逥首杏花尊酒记聊城即事逆竖终当鲙缕分挥刀今得快三军燃脐易尽嗟何及遗臭无穷古未闻京观岂当诬翟义哀衣自合从髙勲秋风一掬孤臣泪呌断苍梧日暮云望王李归程一褐霜寒晚思孤眼中行李见归途虞卿仲子死不杇石父晏婴今岂无义士龙沙元咫尺累臣驹隙自舒徐何时斗酒欢相劳惊看燕家头白乌秋夜九死余生气息存萧条门巷似荒村春雷谩说惊坯户皎日何曾入覆盆济水有情添别泪吴云无夣寄归魂百年世事兼身事尊酒何人与细论甲午除夜暗中人事忽推迁坐守寒灰望复燃巳恨太官余曲饼争教汉水入胶船神功圣徳三千牍大定明昌五十年甲子两周今日尽空将衰泪洒吴天乙未正月九日立春十度新正九处家今年痴坐转堪嗟一冬残雪不肯尽连日苦寒殊未涯重碧緫夸燕市酒小红谁记上林花残魂零落今无㡬乞与春风恼鬓华杏花落后分韵得归字獭髄能医病颊肥鵉胶无那片红飞残阳淡淡不肯下流水溶溶何处归煮酒清林寒食过明粧髙烛赏心违冩生正有徐熈在汉苑招魂果是非三僊祠三僊祠下徃来频憔悴征衫满路尘箫鼔未休寒食酒樵苏时见旧都人吹残芳树红仍在展破平田緑巳匀西北井州隔千里㡬时还我故郷春送辅之仲庸还大梁骅骝争道渺翩翩谁遣风尘失壮年四璧旧闻悬声宅一囊今有卖书钱淋浪别酒青灯夜㓕没孤㠶落照邉想得还家过春半故山乔木满苍烟绣江汎舟有懐李郭二公荷花如锦水如天狼籍秋香拥画船长白风烟最潇洒外䑓賔主重留连胜逰毎恨隔千里乐事便当论百年咫尺西州两诗客不来同作饮中仙送杜子洛阳尘土化缁衣又见孤云着处飞北渚晓晴山入座东原春好妓成围来鸿去燕三年别深谷髙陵万事非轰醉春风有成约可能容易话东归眼中眼中时事益纷然拥𬒳寒窓夜不眠骨肉他郷各异县衣冠今日是何年枯槐聚蚁无多地秋水鸣蛙自一天何处青山隔尘土一菴吾欲送华颠送杜招抚归西山少日先声慑虎貔只今骑马欲鸡栖邯郸枕上人𥘉觉秋水篇中物巳齐父老樵渔知有杜将军桃李自成蹊因君唤起思郷意君在西山我更西寄钦止李兄征车南北转秋蓬関塞相望两秃翁衮衮便当随世路悠悠难复倚天公铜驼荆棘千年后金马衣冠一夣中尊酒云州古城下几时携手哭春风有寄飞鸿来处是营平喜向斜封见姓名千里吕安思叔夜五更残月伴长庚関河秋兴风景暮长路渇心尘土生南渡诗人吾未老几时同醉鳯凰城镇州与文举百一饮翁仲遗墟草棘秋苍龙双阙记神州只知终老归唐土忽漫相看是楚囚日月尽随天北转古今谁见海西流眼中二老风流在一醉从教万事休别王使君丈从之谢公毎见皆名语白传相看只故情尊酒风流有今夕王堂人物记升平太山北斗千年在和气春风四座倾别后殷勤更谁接只应偏忆老门生寄沶禅师白头岁月坐诗穷止有相逢一笑同斋粥空踈想君瘦冠巾收歛定谁公夣魂歴歴山间路世事悠悠耳外风见说悬泉好藢蕨草堂知我是隣翁䘙州感事二首神龙失水困蜉蝣一舸仓皇入宋州紫气巳沉牛斗夜白云空望帝郷秋刼前寳地三千界夣里琼枝十二楼欲就长河问遗事悠悠东注不还流白塔亭亭古佛祠徃年曽此走京师不知江令还家日何似湘累去国时离合兴亡遽如此栖迟零落竟安之太行千里青如染落日栏干有所思落望苏门诸父当年此徃还客衣尘土泪班班太行秀发眉宇见老阮亡来尊爼闲出岫暮云归有处投林孤鹤杳难攀涌金亭上秋如画兴在青林杳霭间遗山先生文集卷第八遗山先生文集遗山先生文集卷第九遗山先生文集卷第九七言律诗望崧少二首崧少飞来崑阆山山家茅屋翠㣲间鸡豚乡社相劳苦花木禅房时徃还结习尚余三宿恋残年多负半生闲长河一苇人千里望㫁西城碧玉环饮鹤池邉万木稠养龙崖上五峯秋藤垂絶璧云添润涧落哀湍雪共流田父占年惊玉斾诗僊留迹叹崑丘西风落日山阳道空对红尘忆旧游怀州子城晚望少室河外青山展卧屏并州孤客倚髙城十年旧隠抛何处一片伤心画不成谷口暮云知郑重林梢残照故分明洛阳见说兵犹满半夜悲歌意未平别覃懐幕府诸君二首王后卢前旧徃还江东渭北此追攀百年人物存公论四海虚名只汗颜诗酒聊堪慰华髪衡茅终拟共青山相思后日并州夣常在瑶林照映间太行醲秀在山阳嵇阮经行旧有乡林影池烟设清供物华天寳借余光承平故事嗟犹在雅咏风流岂易忘稍待秋风入凉冷百壷吾欲醉筹堂羊肠坂浩荡云山直北看凌竞羸马不胜鞍老来行路先愁逺贫里辞家更觉难衣上风沙叹憔悴夣中灯火忆团圞慿谁爲报东州信今在羊膓百八盘髙平道中望陵川二首列宿澄明墨绶尊中䑓良选到名门来时珥笔夸徤讼去日攀车余泪㾗一片青山几今昔百年华屋记生存㤗和遗老今谁在向道甘棠有子孙铃合文书到酒巵诸曹小吏亦抄诗座中佳客无虚日帘下歌童尽雅辞棠棣有花移旧巧樱桃和露亸繁枝书郎零落头今白肠㫁荷衣出拜时野谷道中怀昭禅师行行汾沁欲分疆渐喜人声挟两乡野谷青山空自绕金城白塔巳相望汤翻豆饼银丝滑油点茶心雪蘂香说向阿师应𬒳笑人生生处果难忘太原夣里乡関春复秋眼明今得见并州古来全晋非无䇿乱后清汾空自流南渡衣冠几人在西山薇蕨此生休十年弄笔文昌府争信中朝有楚囚外家南寺欎欎秋梧动晚烟一庭风露觉秋偏眼中髙岸移深谷愁里残阳更乱蝉去国衣冠有今日外家梨栗记当年白头来徃人间徧依旧僧窓借榻眠追赋定㐮周帅夣卿家秋日牡丹千古吴中富贵家秋风吹送洛阳花真妃镜里春难老玉女车邉日易斜纪瑞定谁增旧谱换根元自有灵砂来遅不及西堂宴犹想分香入棣华桐川与仁卿饮潇潇茅屋绕清湾四面云开碧玉环巳分故人成死别宁知尊酒对生还风流岂落正始后诗卷长留天地间海内斯文君未老不湏辛苦赋囚山过烛鹿城与赵尚賔谈山阳旧事废邑萧条落照邉山阳遗迹世空传肺肠未溃犹可活灰土巳寒宁复然负鼎运来元有力考槃人去更堪怜因君忆得曹瞒事铜雀䑓荒又㡬年官园探梅同康显之赋柳麦榆椒寂寞边尽饶梅事得春偏留残瘦骨犹堪画未展幽香巳可怜千里移根自何许数枝临水记当年开时重约花前醉试手东风第一篇十二月十六日还冠氏十八日夜雪少日骞飞制臂鹰只今痴钝似秋蝇躭书业力贫犹在渉世筋骸老不胜千里関河髙骨马四更风雪短檠灯一缾一钵平生了惭愧南窓打睡僧别康显之玉川文字五千卷郑监才名四十年谁谓华髙吾岂敢耻居王后子当然河亭笑语归陈迹里社追随失后縁后夜并州月千里南窓尊酒且留连寄杨飞卿客夣悠悠信转蓬蔾床殷殷动晨钟西风白髪三千丈故国青山一万重沙水有情留过鴈干坤多事汝秋虫三间老屋知何处惭愧云间陆士龙雨夜夣里孤蓬雨打秋茅斋元更小于舟无钱正坐诗作识字重爲时所讐千里谩思黄鹄举六年真作贾胡留并州北望山无数一夜砧声人白头东平送张圣与北行天山曽望使车还官柳青青此重攀去国衣冠元易感中年亲友更相関籋云自可无千里隠雾难教见一班海内文章在公等不应空老道途间别张御史晚学天教及老成翰林诗里羡鸿冥箪瓢此日归颜巷铜墨当时动汉庭华衮谩劳纡直笔绛帷无复与横经秪应千里并州道常并虚危候徳星出东平老马凌竞引席车髙城囬首一长嗟市声浩浩如欲沸世路悠悠殊未涯潦倒本无明日计徃来空置六年家东园花栁西湖水剰着新诗到处夸再到新卫蝗旱相仍岁巳荒伶俜十口值还乡空令姓字喧时軰不救饥寒趍路傍行帐马嘶尘澒洞空村人去雨淋浪河平千里筋骸尽更欲驱车上太行别冠氏诸人东舎茶浑酒味新西城红艶杏园春衣冠㑹集今爲盛里社追随分更亲分手共伤千里别低眉常愧六年贫他时细数平原客看到还乡第㡬人入济源寓舎未办驱车上太行主人留此避风霜遗编坠简文章烂粝食麤衣岁月长奋迅旧嫌扶老杖龙钟今属负暄墙睡中刺刺闻人语季子金多过洛阳镇平县斋感懐四十头颅半白生静中身世两関情书空咄咄知谁觧击缶呜呜却自惊老计渐思乘欵段壮懐空拟漫峥嵘西窓一夕无人语挑尽寒灯坐不明野菊再奉座主闲闲公命作晚景潇踈画不成晚花作意出繁英鲜明独向霜露见烂熳却随蒿艾生南国骚人知有待西风胡蝶更多情南山正在悠然处安得芳樽与细倾五月十二日座主闲闲公讳日作厝火谁能捄巳然直教忧疾送华颠赠官不暇如平日草诏空传似奉天故垒至今埋恨骨遗宗何力起新阡门生白首浑无𥙷陆氏荘荒又一年四哀诗李钦叔赤县神州坐陆沉金汤非粟祸侵㝷当官避事平生耻视死如归社稷心文采是人知子重交朋无我与君深悲来不待山阳笛一忆同衾泪满襟冀京父先公藻鑑识终童曾㧞崑山玉一峯不见连城沽白璧蚤闻烈火燎黄琮重围急变纷纷口九地忠魂耿耿胸欲吊南云无覔处士林能不泣相逢李长源冀都事死东州祸李翰林亡陕府兵方爲骚人笺楚些更禁书客堕秦坑石苞夲不容孙楚黄祖安能贷祢衡同甲四人三横霣此身虽在亦堪惊王仲泽太学声华弱冠驰青云𡵨路九霄飞上前论事龙颜喜幕下筹邉犬吠稀壮志相如头碎柱赤心嵇绍血沾衣从来圣牍褒忠义谁爲幽魂一发辉过诗人李长源故居楚些招魂自徃年明珠真见抵深渊巨鳌有饵虽堪钓怒虎无情可重编千丈气豪天也妬七言诗好世空传伤心鹦鹉洲邉泪却望西山一泫然巳亥十一月十三日雪晴夜半读书山东龛看月四山寒雪夜深明未恨崔嵬失旧青青女有功加粉泽素娥无意惜娉婷㣲云河汉非人世太古鸿荒见典刑剰着新诗记今夕年年来醉半山亭明日作晴光晃漾入危䦨万象都归一色看揺笔尚堪凌浩荡举盃谁与慰荒寒化成银界清凉近散尽冰花碧海干后夜霜空月轮满可无秦女共骖鸾杏花二首芳树春融绛䗶凝春风寂寞掩柴荆尽眉卢女娇无柰龋齿孙娘笑不成巳怕宿粧添蝶粉更堪煖蘂閙蜂声一般踈影黄昏月独爱寒梅恐未平一穗芦鞭一穗尘西园红艶眼中新帽檐分去家家喜酒面飞来片片春梅柳㡬曽同故事樱桃才得缀芳辰荒城此日肠堪㫁老却探花筵上人醉后蚤岁披书手不停中年所得是忘形天公不禁人间酒崔瑗虚留座右铭身后山丘㡬春草醉来日月两秋萤柴门老雨青苔满一醉狂歌且自聴赋南中杨生玉泉墨万灶玄珠一唾轻客卿新以玉泉名御团更觉香爲累冷剂休夸点成涴䄂秦郎无借在画眉张遇可怜生晴窓弄笔人今老孤负松风入砚声赠张文举御史安穏藜床坐欲穿合教絶学到真传清贫自苦知何负神理无慿恐未然麋乳尚怜孤竹饿龙头谁识管宁贤无穷白日青天在㑹有先生引镜年寄荅飞卿一首新诗一𥿄书喜扵沧海得遗珠古来献玉犹难售此日闻韶夲不图白雪任教春事晚青天终放月轮孤并州命驾才千里稽吕风流未可无留别龙兴汴禅师普照鑑禅师十年不见木庵师二老相从又一时俚曲只知无白雪遗音谁谓有朱丝书难尽信何如黙人各爲家枉自私三月春风满桃李青青留看岁寒枝赤石谷林罅隂崖雾杳冥石根寒熘玉玎玲云来朔漠疑秋早山近清凉觉地灵静爱鸟声存野调閙嫌人迹带尘腥南䑓説有金银气可是并汾处士星赠杨君羙之子新甫书林头白坐吟呻青佩横经更㡬人総角未韩吏部伏膺先就楚灵均岳莲尽发三峯秀玉树𥘉开三月春看取杨家伯男子今年天壤姓名新㶏亭同麻知㡬赋零落栖遅复此游一尊聊得散覊愁天围平野莾无际水遶孤城闲不流桞意渐逥淮浦煖鴈声仍带塞门秋登髙望远令人起欲买烟波无钓舟荅公茂文昌除目入惊者似觉䂓摹到汉官冀北巳空天下马江东全倚谢家安黄图赤县风流在碧落银河病眼寛林下升平有他日草堂应许驻金鞍过应州平野风埃接戍楼邉城三月似穷秋人家土屋才容膝驿路㫋车不㫁头随俗未甘尝马湩敌寒重欲御羊裘十年紫禁烟花绕此日云山是应州应州寳宫寺大殿缥渺层檐鳯翼张南山相望欎苍苍七重寳树围金界十色雯华拥尽梁竭国想从辽盛日阅人眞是鲁灵光请看孔释谁消长林庙而今草又荒怀安道中寄怀曹徴君子玉赭水欢游事巳非㐮山囬首重依依义熈留在陶元亮华表来归丁令威䄂里短书懐老笔夣中皤腹见褒衣祝君饱喫残年饭㑹有隣墙白版扉五月十一日樗轩老忌辰追懐遗后交情老更伤毎逢此日倍难忘神光何处埋泉壌落月无言满屋梁祕阁图书疑外府谢家兰玉记诸郎灵均谩倚骚经在宗国河山半夕阳感事冨贵何曾润髑髅直湏淅米向矛头血讐此日逢三怨风鉴生平备九流瓢饮不甘颜巷乐市钳真有楚人忧世间安得如川酒力士铛头醉死休玉溪邂逅诗翁得胜游烟霞真欲尽崧丘玉溪如此不一到今日旷然消百忧林影苍茫开霁晓岸容潇洒带新秋酒材巳办湏君酿要及西风入钓舟华不注山元气遗形老更顽孤峯直上玉孱颜龙头突出海波沸鳌足㫁来天宇闲齐国伯圗残照里谪仙诗兴冷云间干坤一劔无人识夜夜光芒北斗寒岳觧元生日天日晴明见岳时只君消得谪仙诗莺花到处供杯酒霜雪何縁点鬓丝巳办紫云新活计又添骥子好男儿扶风里社他年看閙簇灵椿桂五枝感兴倚梯从昔望烟霄七叶何人竟珥貂道路常教车歴鹿功名唯有鬓飘萧勤如韩子𥘉无𥙷晚似冯公岂见招五十三年等闲里一窓风叶雨潇潇晨起灯火青荧语夜阑柴荆寂寞掩春寒欢悰巳向杯中减老态何堪镜里看多病所湏唯药物一钱不直是儒冠掣鲸莫倚平生乎只有东溪把钓竿送周帅夣卿之関中二首狼借麻衣见酒痕忆君醉别桞邉村离愁扰优理还乱来事悠悠谁与论瘴海渐添春浪阔冰崖唯觉暮烟屯人间底似三峯好箭䇢通天有一门风华漠漠水迢迢长记金鞍入㶚桥须鬓而今满霜雪羽毛此日是云霄火余凾谷青犹峙春动长陵紫未消射虎南山付公等可能仙掌不相招感事䑛痔归来位望尊骎骎雷李入平吞饥虵不计撑肠裂老虎争教有啮存神理定湏偿宿业债家犹足裭惊魂且看含血曽谁噀猪觜関头是鬼门十月二十日雪中过石岭関老天黯惨入平芜朔吹崩奔万窍唿雪意旋粧行路景诗家新有入関图地炉围坐惭田父絮㡌冲寒怨仆夫故国烟花重逥首蜀橙山麝记金壸将上书莘国幕府感懐呈贾明府兵家世不乏小杜风鉴今谁如老庞自许竒谋倾幕府不防幽夣落蓬窓惊乌绕月枝难穏羸骥嘶风气未降爱惜平生请缨手一簑休忆弄秋江春寒草木荒城屋数椽春寒闾巷益萧然僮奴樵㸑头如葆推女跳梁履又穿白石鲤鱼空尺半朱门食客自三千松枝尘尾山中满去去南华有内篇即事逋客而今不属官住山盟在未应寒书生夲自无燕颔造物何尝戯䑕肝㑹最指天容我懒鸱夷盛酒尽君欢到家慈母应相问爲说将军礼数寛示怀祖憔悴经年卧涧阿囊中无物只诗多自惊白鬓先潘岳人笑蓝衫似采和狗盗鸡鸣皆有用鹤长凫短果如何乗闲便作归田赋付与牛童扣角歌示崔雷诗社诸人一寸名埸心巳灰十年长路夣𥘉囬江山似许供诗笔糜粥犹能到酒杯卖劒买牛真得计腰金骑鹤恐非才游从肯结鸡豚社便约岁时相徃来弘州赠曹文子玉丘园旧忆询幽仄裘褐今闻识姓名故国衣冠有遗老岁寒松栢见交情寄书千里空头白握手一盃俱眼明来徃襄隂从此始剰将歌笑慰生平和仁卿演太白诗意二首萧萧窓竹动秋声紫极深居称野情静坐且留观衆妙还丹无用说长生风流五鳯楼前客寂寞千秋身后名觧道田家酒应熟诗中只合爱渊明萧萧窓竹动秋声檐间白云澹以成白云朝飞夲无意白云暮归如有情渊明太白醉复醉季主唐生鸣自鸣四十九年堪一笑昨非今是可怜生燕府白兎仙颕迷离望莫攀争教失脚下髙寒吸残灏露瑶窓晓捣尽玄霜玉杵闲顾影乍疑云外见冩生何似镜中看褐衣扰扰皆三窟㡬在祥经咳唾间梁都运乱后得故家所蔵无尽蔵诗卷见约题诗同诸公赋飞亭四望水云寛亭上髙人杳莫攀巳就湖山揽竒秀更教乡社得安闲风流岂落正始后诗卷常留天地间胜赏休言隔今昔肩吾新自会稽还出都二首汉宫曾动伯鸾歌事去英雄不奈何但见觚稜上金爵岂知荆棘卧铜駞神仙不到秋风客富贵空悲春夣婆行过卢沟重逥首鳯城平日五云多歴歴兴亡败局棊登临疑夣复疑非㫁霞落日天无尽老树遗䑓秋更悲沧海忽惊龙穴露广寒犹想鳯笙归从教尽刬琼华了留在西山尽泪垂癸卯望宿中霍道院叠巘沉沉转素蟾长松㮶㮶拥髙檐湖山已爲新晴好风露还疑此夜添身外作縁良自苦世间除睡更无甜溪堂借宿从今始便约儿童具米盐甲辰三月旦日以后杂诗三首应接纷纷又浃旬枉教虚负杏园春㝷芳自分无闲日载酒宁知有故人花柳得时俱作态川原经雨更无尘凭君莫惜尊前醉看即青梅入座新濈濈猩红閙暁晴攅头真佀与春争舒开杨柳聊相映瘦杀寒梅枉自清粉艶低囬工作态绛唇寂寞独含情画图只爱残粧好未信徐郎觧冩生宻雾轻尘细洒匀緑云红雪一畨新风光烂熳供欢席酒味清醇佀主人落落湖山如有喜欣欣鱼鸟亦相亲新诗冩入奚奴锦从此他乡不筭春紫牡丹三首金粉轻粘蝶趐匀丹砂浓抹鹤翎新尽饶姚魏知名早未放黄徐下笔亲映日定应珠有泪凌波长恐袜生产如何借得司花手偏兴人间作好春夣里华胥失玉京小阑春事自昇平只縁造物偏留意湏信凢花浪得名蜀锦浪淘添色重御炉风细觉香清金刀一剪肠堪㫁緑鬓刘郎半白生天上真妃玉镜䑓醉中遗下紫霞盃巳从香国偏薫染更惜花神巧剪裁㣲度麝薫时约略惊移鸾影却低囬洗粧正要春风句寄谢诗人莫漫来与同年敬鼎臣宿顺天天宁僧舎萧萧风雨打僧窓耿耿青灯对客床毎恨相望隔関塞岂知连日醉壷觞蓱虀味薄堪长乆茅屋寒多且闭蔵三十余年老兄弟此囬情话独难忘赠荅乐大舜咨舟车何地得通津书䟽相忘意更亲但爱栢䑓推峭直岂知梅赋更清新两都秋色皆乔木耆旧风流有㡬人诗酒陪从约他日鸡川巳许濯缨尘都运李文哀挽平日刚稜触祸机老年天遣故乡归登车揽㘘名空在濯足临流事已非白鹤㑹湏㝷旧约青蝇犹觧避余威西州正有花千树泪尽羊昙醉后衣赠荅郝经伯常伯常之大父予少日从之学科举故家珠玉自成渊重觉英灵赋予偏文阵自怜吾巳老名塲谁与子争先撑肠正有五千卷下笔湏论二百年莫把青春等闲了蔡邕书籍待渠传吕国材家醉饮世事悠悠殊未涯七年囬首一长嗟虚传庾信凌云笔无复张骞犯斗槎去国衣冠有今日春风桃李是谁家螺䑓剰有如川酒蹔为红尘拂鬓华洛阳千年河岳控喉襟一日神州见陆沉巳为操琴感衰涕更湏同夣秋衾城头大匠论蒸土地底中郎待摸金拟就天公问翻复蒿莱丹碧果何心过三乡望女几邨追懐溪南诗老辛敬之二首云际虚瞻处士星案头多负读书萤笔端有口传三箧石上无禾养百龄从昔葛陂终变㓕秪今韩岳谩英灵因君重为前朝惜枉破青衫买一经万山青绕一川斜好句真堪字字夸弃掷泥涂岂天意折除时命是才华百钱卜肆成都市万古诗坛子羙家欲就溪南问遗事不禁衰涕落烟霞为邓人作诗再见州人本不期相留相挽忍相违携盘渭水堪流涕种桞金陵巳合围事去恍疑春夣过眼明还佀故郷归题诗未要题名字今是中原一布衣赠张主簿伟江岸坟荒草棘秋朱阳南下重君忧弓刀近塞人烟少林壑经霜虎迹稠䆒竟畏途知有渐激昂髙义报无由从今弟姝通家了莫向瓜田认故侯望卢氏西南熊耳岭不到中乡十五年忽惊行色是卢川巳占介福归王母未信覊魂似粤阡时为顾存慙吏报偶成期㑹殆天怜荒林破屋江声里坐想孤城一泫然寄刘継先清霜茅屋耿无眠坐忆分携一慨然楚客登临动归兴谢公哀乐感中年凄凉古驿人烟外迤逦荒山雪意邉千树春风水杨桞待君同系晋溪船寄杨弟正卿马迹车尘漫白头苍生𥘉不待君忧且从少傅论中隐尽要元䂓拥上流东合官梅动诗兴洞庭春色入新篘归程未觉西菴逺夜夜清伊绕石楼爲鲜于彦鲁赋十月菊清霜淅淅散银沙惊见芳丛阅岁华借煖定谁留翠𬒳錬颜应自有丹砂秋香旧入骚人赋晚节今传好事家不是西风苦留客衰遅乆巳避梅花赠荅同年敬鼎臣四海屏山放一头争教尘土走东州长身奉米侏儒饱束髪从军妄尉侯千首新诗工作祟百壶清酒未消忧悠悠世事今如此付与烟波着钓舟寄英上人世事都销酒半醺巳将度外置纷纭乍贤乍佞谁爲我同病同忧只有君白首供伤千里别青山真得㡬时分相思后夜并州月却爲汤休赋碧云寄荅仰山谦长老木菴推出谦书记乞与云林百自由想得驱驴入招隐胜扵骑鹤上杨州衆租皆喜芋𥘉熟一鸟不鸣山更幽日暮五城市声合松风亭上莫逥头九日登平定涌云楼故基楼即闲闲公所建诗翁曽此宴重阳老树遗䑓认醉乡流水浮生㡬今昔髙秋云物自凄凉飞来野鹤聊堪喜望隔长鲸又可伤頼是风流未全减白头门客有王杨平定鹊山神应王庙古柳轮囷欲十围鹊山祠庙此遗基万金良药移造化老眼天公谁耦畸巳为养生诬单豹不应遭网废元龟半生磊磈浇仍在拟问灵君乞上池寄荅商孟卿窈渺朱絃寂寞心得诗何啻得南金冷猿挂夣山月暝老鴈呌群江渚深异县五年仍隔濶荒城连日想登临书来且只平安了拨触离愁恐不禁荅石子章因送其行石梁诗好先知名尊酒相逢意自倾寳剑沉埋惜元振鐡檠豪宕见胡钲蓝田月出多重晕豊岭霜余即大鸣后日天山望征骑燕鸿归处是云程留别仲经来时儿女拜灯前此日壷觞是别筵聚散共知隂有数笑谈争遣病相先秋风古道将谁语残月长庚更可怜鸡栅鱼梁一村落若为还似浙江邉别周卿弟晚岁论诗辱见收相从许乆重相留苦心亦有孟东野真赏谁如髙蜀州万叠寒云度归鴈孤洲春水澹沙鸥荒城后日思君处风色萧萧人白头寄叔能兄星斗龙门姓字新岂知书剑老风尘郎君未省曽开合王翰何緑得买隣银烛对谈辞舘夜雪梅同醉浙江春秪应千里东州月处处相逢即故人贺威卿徐弟得雄利市金钱四座俱阿卿新喜到充闾跨牛杨朴空颠酒秣骥王良巳问途桂出孙枝知秀发鳯离丹峤亦舒徐明年别作飞黄句来贺君家第二雏遗山先生文集卷第九遗山先生文集遗山先生文集卷第十遗山先生文集卷第十七言律诗追録洛中旧作乐府新声緑绮裘梁州旧曲锦缠头酒兵易压愁城破花影长随日脚流万里青云休自负一茎白发尽堪羞人间只怨天公了未便天公得自由东园晚眺霜鬓萧萧试镊着怪来歌酒百无欢旧家人物今谁在清镜功名岁又残杨柳挠春出新意小梅留雪弄余寒一诗不尽登临兴落日东园独倚栏十一月五日蹔徃西张城隈细路入沙汀絮㡌冲风日再经歉岁村虚更荒恶穷冬人影亦伶俜林烟漠漠鸦邉暗山骨稜稜雪外青四十年来比寒苦冻吟犹记陇関亭石岭関书所见轧轧旃车转石槽故关犹复戍弓刀连营突骑红尘暗㣲服行人细路髙巳化虫沙休自叹厌逢豹虎欲安逃青云玉立三千丈元只东山意气豪陀罗峯二首念念灵峯四十年一来真欲㫁凢缘凿开混沌露元气散布兠罗弥梵天云卧无时不闲在楼居何处得超然殊祥莫诧清凉传㑹与兹山续后篇毎恨竒探负盛年松崖今喜入攀縁𥘉惊灵鹫多飞石更信金牛有漏天乡国登临乃如此名扬驰逐亦徒然留诗便与香泉约起本西游第一篇追怀曹徴君生死论交不易忘一囬言别泪千行空劳结伴归莲社无复题诗寄草堂楚国先贤宜有传粤阡覊鬼谩思乡因君错怨天公了且道今谁晩节昌春日书懐呈刘济川乡社荒残住不成无端蓬华掩柴荆流年又见东风菜乐土空懐北斗城父老只供留我醉儿童也喜从君行周侯见说应相笑共隐三泉先有盟晋溪石磴云松着色屏岸花汀草展江亭青瑶叠甃通悬瓮白玉双龙掣迅处地脉何尝间今昔尾闾眞觧泄沧溟干坤一雨兵尘了好就川妃问乞灵弔岳家千里驹蜀客凄凉土一丘身后还有化身愁灵椿丹桂偶相值蕙草清霜宁乆留掌中玉雪恩怜在笔底云烟取次休过眼空华只如此不如无子却无忧七月十二日行狼牙岭狼牙路滑马伶俜老鹤超超欲上征一曲松风冩幽致九秋云物怆离情天开员峤方壸境涧落银河月窟声觌面青山入渠手定谁胸次玉峥嵘十三日度岳岭神岳䂓模亦壮哉上阶絶境重裴囬丹青万木秋风老金翠千峯落照开川路渐分犹暗澹湍声巳远更凄哀石门剰比灵丘逺正坐登临欠一来玉泉二首神岳提封入寺基上公官秩见僧碑云蔵佛屋晴犹暗树近禅窓老更竒竹杖只供行险易䔧床偏与望川冝同时不及髯中令犹得泉名比凤池玉水泓澄古殿隅又新名第不関渠每因天日流金际更忆风雷裂石𥘉百里官壷分韵胜千人斋粥荐甘余八功徳具休夸好玩景䑓荒有破除玄都观桃花前度刘郎复阮郎玄都观里醉红芳非关小雨能留客自是桃花要洗粧人丗难开口笑老夫聊发少年狂一盃尽吸东风了明日新诗满晋阳赠张致逺茅屋潇潇颖水濵两山相望即比隣禅房道院留连夜酒榼诗囊浩荡春老䳽千年见城郭徴君晩节旁风尘相逢不尽平生意耆旧风流有几人夜宿秋香亭有怀本菴英上人兄弟论交四十年相从旬日却无縁去程冰雪诗仍在晚节风尘私自怜莲社旧容元亮酒藤溪多负子猷舡第斋一夕愁多少窓竹潇潇耿不眠汴梁除夜六街歌皷待晨钟四壁寒斋只病翁鬓雪得年应更白灯花何喜也能红养生有论人空老祖道无诗鬼亦穷数日西园看车马一畨桃李又春风与冯吕饮秋香亭龎眉书客感秋蓬更在京尘澒洞中莫对青山谈世事且将逺目送归鸿龙江文采今谁似鳯翼年光夣巳空剰着新诗记今夕尊前四客一衰翁哀武子告生气曾思作九原迷涂争得背南辕梁鸿故事要离墓衞国孤儿祗树园旧说布衣甘絶脰今传史笔记归元知君禄仕无心在旌孝终当到李源赠李春卿窦十郎家指顾间因君我亦爱西山丹房药镜平生了禅榻茶烟岁月闲春瓮有情供白堕秋风无力损红颜重来巳有明年约剰破都城几徃还甲辰秋留别丹阳踈踈衰柳映金沟祖道都门复此留千里関河动归兴九秋云物发诗愁严城钟皷月清晓老马风沙人白头后夜相思渺何许西山西畔是并州龙兴寺阁全赵堂堂入望寛九层飞观尽髙寒空闻赤帜疑军垒真见金人泣露槃桑海㡬经尘刼壊江山独恨酒肠干诗家捴道登临好试就遗䑓老树看别纬文兄玉垒浮云变古今燕城名酒足浮沉眼中谁复承平旧言外惊闻正始昔异县他乡千里夣连枝同气百年心行期㡬日休相问触拨覊愁恐不禁寗掾端甫北上马头风雪逺相迎飒沓弓刀四十程自是青云动髙兴未甘白髪老诸生书来沙漠灯花喜夣到秦川烟树平长句送君还自媿半山巳有鴈飞行荅定斋李兄小山藂桂姓名香举丗何人得鴈行沧海杨尘㡬今昔长庚配月独凄凉虚劳裴相求白传正倚源明识漫郎十载相从未言晚城南泉石有云庄空山何巨川虚白菴二首旧向韦编悟括囊肯随文木𬒳青黄吉祥止处无余物知见薫来有底香空谷自能生地籁浮云争得翳天光只愁八月风涛壮夣里江声撼客床露菊霜茱荐枕囊石泉崖蜜破松黄只縁山逺无来客更觉心清闻妙香碁局尽堪消日晷吟毫真合染溪光剧谈不尽江湖景重与青灯约对床聴姨女乔夫人鼓风入松白雪朱絃一再行春风纎指十三星云窓雾阁有今夕寳靥罗裙无此声潇洒寒松度虚籁悠飏飞絮搅青冥胎僊不比湘灵瑟五字钱郎莫漫惊哭樊帅自倚沉冤有舌存争教无路叩天装囊已竭千金赐絶幕谁招万里魂东道漫悲梁苑客南园多负夀张孙春风花落歌声在夣里能来共酒尊寒食上苑春风盛物华天津云锦赤城霞轻舟矮马追随远翠幙青旗笑语譁化国楼䑓隔海呉儿洲渚记仙家山斋此日肠堪㫁寂寞铜缾对杏花送樊顺之弓刀十驿岳莲州渭水秦山得意秋王粲从军正年少庾郎入幕更风流寒乡况味真鸡肋清镜功名属虎头寄谢溪风亭上月老夫乗兴欲西游蜀昭烈庙合散扶伤老益坚荒祠重过爲凄然君臣洒落知无恨庸蜀﨑岖亦可怜一县山阳尧故事三年章武魏长编锦宫羽葆今何处半夜楼桑呌杜䳌宿翠屏口鬓须苍白葛衣寛事外闲身也属官授简如闻数枚叔乗车𥘉不少冯驩沙城雨塌名空在石崃风来夏亦寒两饱三饥巳旬日虚劳儿女劝加餐王敦夫祥止庵三乐人推二乐全有亲可事子能传旧时诗礼闻家学此日丹砂见地僊荡荡天光虚室外融融和气彩衣前情知不羡燕山桂一树灵椿岁八千过寂通庵别陈丈陈丈未识某而爱其诗曾对髙御史士羙言我他日见遗山当快饮百醉后见之而公巳病乃相约易百醉爲百杯毎见以酒筹计之至七八十杯复有此别故诗中及之心逺由来地自偏不离城市得林泉从教上界多官府且放闲身作地仙三月有期何敢负百杯未满㑹湏填违离更觉从公晚却望都门一慨然梁移忠诗卷一箭功成塞上归廼翁垂白借扶持燕云义侠风流逺里社隂功父老知龙种作驹元自异虎头食肉未应遅髙门更与增华表丁令还家先有期乔千户挽诗髙冢惊看石表新空将事业望麒麟燕辽部曲千夫长楚汉风云百战身赤羽有神留絶艺素旗无诔记连隂功未报天心在累将重侯又㡬人赠王仙翁道成覧照休惊白髪新弈棋翻覆见来频燕南赵北留诗卷王后卢前尽故人平地青云一炉药旧都乔木百年身凭君剰醉浮香酒梁苑而今不筭春常仲明教授挽辞云际虚瞻处士星岂知谈笑巳忘形镇州肥腻无毫髪晋产真淳有典刑白㡌枉教淹晚节緑嚢元拟济含灵汝南后日先贤传犹欠知㡬爲勒铭追録旧诗二首短褐单衣长路尘十年囬首一吟呻孤居无着竟安徃宿债未偿今更新相马自甘齐客瘦食鲑谁顾庾郎贫闻君话我才名在不道儒冠巳悮身潦倒聊爲陇亩民一犁分得雨声春功名何物堪人老天地无心谁我贫颕上云烟随处好洛阳桃李㡬畨新悠悠丗事休相问牟麦今年晚得辛丁未寒食归自三泉春山晴煖紫生烟山下分流百汊泉未放小桃装野景巳看茅屋映秋千饥乌得食争相唤醉叟行歌只自颠寒食明年定何许故人尊酒且留连即事呈邦瑞郑荘父子重相留似爲良辰散客愁陋巷新成一茅屋今年连醉两中秋开尊便觉贤人近汗足宁论力士羞明日燕䑓传盛事坐中賔客尽名流和白枢判李定斋有诗寄白以因风何惜数行书爲落句白酬荅云欲搜春草池塘句药褁开心夣不成余平觧之金粟岗头有髪僧遥知黙坐对龛灯书邮但觉浮沉乆诗卷何縁唱和曽白日放歌湏纵酒清朝有味是无能相逢定有池塘句药褁関心恐未应庆髙评事八十之夀图画尭民大朴存衣冠兼得见髙门种松千歳如种徳教子一经今教孙化日舒长留暮景秋风揺落变春温聘君羔鴈休疑晚正及新年荐寿尊超然王翁哀挽直拟期頣荐夀尊却从图画记生存百年乔水衣冠古一夕西庵笑语温故事未霑通徳里素风多负读书孙呉陈诸老今谁在㓕没归鸿是蓟门大名赠荅张简之营平豪宕变温文所见今知胜所闻只道生涯无长物争教诗垒䇿竒勲伐薪未敢烦名士载酒能来过子云后日山阳养衰疾药笼僊品正湏君燕都送马郎中北上功曹此日汉萧何家丗当年老伏波但爱红莲映芳渚岂知寒谷阳和珠囊不载糢煳锦银管先书茂异科太史占天应有喜一星朝处五云多马云漠方镜背有飞鱼刼火依然百錬𥘉护持元自有神鱼影寒似觉云屏透光落应分玉斗余开朗休嫌露圭角圆通宁复滞方隅衣冠正了浑闲在一片灵䑓欲付渠赠荅鴈门刘仲脩仲脩省郎乗传过新兴有诗见及推激过称甚非衰谬所宜得者媿汗之余輙用韵爲谢仲脩诗律深宻得于尊公凤山老人过庭之训且其颜壮絶类吾友李从事长源故篇中有及车骑雍容一坐倾并州人物未凋零共知祭酒传家学独爱中郎余典刑东壁图书欣有託南溟风浪骇𥘉经少㣲见比吾何敢洗眼僊槎候客星余庆堂五年霜㦸照康荘万里春风拥画梁巳觉并汾増胜气更从玉郝借余光灵椿丹桂知难老玉节金符岂易量剰着牋毫授辞客南堂兼是棣华堂寄答刘生西州消息到东山懐䄂新诗百过看白壁明珠惊照座朔云寒雪入凭栏省郎共结交情厚野老还欣礼数寛后日秋风一尊酒草堂应得驻金鞍别董徳卿烂醉秋风四十埸此囬歌笑重难忘杨雄词赋金谁识陶令田园先巳荒同甲弟兄虽异姓䆠游州郡即吾乡悬知后日登髙地剰爲行人望太行送端甫西行洲人物早知名车骑雍容一座倾羙酒清歌良有味緑波春草若爲情渭城朝雨三年别平地青云万里程者我秦游旧曾约夣中僊掌巳相迎读李状元朝宗禅林记李守济州城破不屈节死赠乡郡刺史偶向禅林见旧文济阳南望爲沾巾张巡许逺古亦少烈日秋霜今更新千字豊碑谁国手百城降虏尽王臣知君不假科名重元是中朝第一人同严公子大用东园赏梅东阁官梅要洗粧青云公子不相忘翰林风月三千首乐府金钗十二行佳节屡从愁里过老夫聊发少年狂花行更比梳行好谁道并州是故乡中庸先生垂示先大夫教子诗及裴内翰择之所述家传爱仰不足情见于辞严训常如天日照名家元自古今同只知杨秉余清节争信谯玄有素风通徳里门传故专安平韵语到儿童青青留在怀贤树爱杀曹南一亩宫贺中庸老再𬒳㤙纶万古千秋丽泽堂紫泥㤙诏姓名香治朝例有髙年敬神理终归晚节昌东鲁儒生传旧学曹南方志发幽光季春羔鴈秋风酒准拟年年荐寿觞赵汲古南园林园近与六街隣尘涨都归一水分鱼乐定从濠上得竹香偏何雨中闻接篱倒着容山简老屋髙眠称陆云尊酒相陪有今日却慙诗垒不能军柳亭雨夕与髙御史夜话関塞无縁笑语同偶然情话此从容青天蜀道不得过山色归心空自浓九日茱茰蓝涧酒十年朝马景阳钟三间老屋知何处惆怅云间陆士龙玉峯魏文哀挽风驭翩翩渺独征㡬人终始复衰荣秪縁大事存遗藁重爲斯文惜主盟北斗太山𥘉未减秋霜烈日凛如生莫疑知巳无从报直笔君看戮进明清明日改葬阿辛掌上青红记点粧今朝哀感重难忘金环去作谁家夣綵胜空期某氏郎一瞥风花才过眼百年冰蘗若爲肠孟郊老作枯柴立可待吟诗哭杏殇寄谢常君卿百过新篇卷又披得君重恨十年迟文除岭外𥘉无例诗学江西又一竒杨柳不随春事老贞松唯有岁寒知仙乡白凤洲近洗眼云霄看后期送武诚之徃汉陂行李中春发晋溪离筵辞客赋新题青云有路人看老秋水无言物自齐杜曲旧逰频入夣兵厨佳酿惜分携因君爲向莲峯道不待移文我亦西送刘子东游刘郎丗旧出雄邉生长幽并气质全阵马风樯见豪举雪车氷柱得真传书空咄咄知谁觧击缶呜鸣颊自怜复日东州饱归载且休多送酒家钱甲寅九日同临漳提领王明之鹿泉令张奉先贾千戸令春李进之冀衡甫游龙泉寺僧颢求诗二首远水寒烟接戌楼黄花白酒浣覊愁霜林染出云锦烂春色併归风露秋乡社岁时容容醉石墙名姓爲僧留登髙旧説龙山好从此龙泉是胜游杮叶殷红松叶青黄花霜后独鲜明西风浩浩欲吹㡌石熘泠泠堪濯缨皇统贞元见题字良辰美景记升平何人觧得登临意㓕没踈云鴈一声十日作関树萧条返照明并陉西北筭归程青黄大似沟中㫁文字空传海内名平地烟霄遂如许秋风茅屋可怜生重阳拟作登髙赋一片伤心画不成赠答普安师入座䑓山景趣新因君乡国重情亲金芝三秀诗坛瑞宝树千花佛界春闻道旧传言外意忘年今得眼中人种莲结社风流在㑹向蓝舆认后身孝纯宛丘迁奉鬓毛哀堸靣尘埃孝子牵车古所哀千里长河限南北一丘寒土见蒿莱辽东华表何人在柳氏玄堂此日开十月知君有新喜小雏先与唤迎来曹夀之平水之行䦑塞相望首重搔相逢衰飒叹颠毛骊珠可忍轻弹雀犗饵何縁得钓鳌从昔丘园昌晚节何来山岳揔秋毫西风先有龙门约共举一杯持两鳌追怀赵介叔今古人门各一时燕南剰有桂林枝清风明月懐玄度緑水红莲见杲之善政传归遗爱颂隂功留在称家儿哀歌不尽平生意空想翛然瘦鹤姿追怀友生石𥙿卿人物休评第㡬流依然豪侠数并州壮懐歌阕尊爲破连句才多笔不休金马只教聊避丗玉犀谁遣失封侯酒酣握手今无复惆怅西园是旧游挽鴈门刘克明诗骨翛然野鹤孤两年清坐记围炉金𥘉㲾季闻遗事第靡波流见古儒巳分幽人嗟古栢争教孺子莫生刍鳯山后日先贤传再有刘宗祭酒无赠答平阳仇舜两辱携诗过草堂曹君师席有辉光飞胜自是功名具潦倒何堪翰墨埸沧海骊珠能㡬见鄷城龙劒不终藏太行残雪春风近且趂梅花荐寿觞贾濳东城中隐堂智水仁山徳有邻栁塘花坞静无尘家僮觧诵闲居赋田父争持社罋眷安吉総输中隐士典刑真见老成人明年恰入非熊运共看青蒲褁画轮约严侯汎舟风物当年小洞庭西湖此日展江亭诗贪胜槩题难徧酒怯清秋醉易醒白鸟无心自来去红渠照影亦娉婷仙舟共载平生事未分枯槎是客星迭李同年徳之归洛西二首千佛名经有㡬人栖迟零落转情亲承平盛集今无复哀乐中年语最真衣上缁尘元自化镜中白髪爲谁新水南水北相逢在剰醉酴醾十日春亡奈流光冉冉何君聊得慰蹉跎飞黄老去空竒骨拙燕归来只旧窠举丗尽从愁里过一尊独爱醉时歌洛中定有人相问休道今年白髪多赠箫汉杰萧汉杰大兴人金国𥘉尝赐姓奥里氏故时人又谓之臭里汉杰父居之飞龙牓登科同知青州军州事致仕有子六人皆使宦学独汉杰不乐遂作举子为人慷慨有志胆好读书古兵法及隂阳孤卢禄命之术从军一十年积官从三品领州倅関陜総帅府提控佩金符盖自燕城围觧之后関间南渡出入行阵间濒于死者屡矣铁岭之溃复入陜州陜州乱群不逞辈繋汉杰狱中汉杰乗昏暮破械而出惧爲追者及驾浮壸乱黄流筯疲力涸仅逹北岸爲失侯故将者又二十年流离顿踣人所不能而意气都不少衰以人情观之岂碌碌者所可辨耶壬子冬与子相值于东原问其丗知其爲故人大钧之同母也问其日事则曰止以唐生季主之业游时贵间耳因与论余之行年而有契于余心者私窃慨叹以爲倚伏叵测哀与乐相㝷生也有涯而跼于忧畏浩浩乎如乗舟而遇风波非知其亡可奈何而安之其可以收利渉之功乎汉杰爲有得矣其别也因爲长句以赠射虎将军右北平短衣憔悴宿长亭雷轰寳剑无留迹火借青囊爲乞灵四壁不知贫作祟一瓢谁识醉中醒相莫话榰机石自省枯槎是客星送曹干臣和林音驿日怀思燕市歌欢有此时老我真成铁炉歩感君时送草堂赀黄杨旧厄三年闰赤骥非无万里姿平地烟霄付公等不妨闲和鳯池诗国医王泽民诗卷万古君家父事兄岂知衰俗有王卿一篇华衮中书笔满𥿄清风月旦评鸿鴈自分先后序鹤鸰兼有急难情闺门雍睦君湏记方伎成名恐未平祖唐臣母挽章白髪承平一夣过怡然冠帔见慈和肩舆燕喜今无复手线留残恨更多舎肉巳甘非颖谷学仙何敢望西河升堂结友平生事重爲王君废蓼莪丙辰九月二十六日挈家游龙泉风色澄鲜称野情居僧闻客喜相迎藤垂石磴云添润泉漱山根玉有声庭树老于临济寺霜林浑是汉家管明年此日知何处莫惜题诗记姓名感寓南杨北李闲中老乐丈张兄病且贫叔夜吕安谁命驾牧童田父实鸟隣功名富贵知何物风雨尘埃惜此身歌酒逢塲蹔陶冩不应嫌我醉时真存殁行间杨赵提衡早老去辛刘入夣频按上酒杯聊自慰䄂中诗卷欲谁亲两都秋色皆乔木一代名家不数人汲冡遗编要完𥙷可能虚负百年身人日有怀愚斋张兄纬文书来聊得慰懐思清镜平明见白髭明月髙楼燕市酒梅花人日草堂诗风光流转何多态儿女青红又一时涧底孤松二千尺殷勤留看岁寒枝赵元徳御史兄七秩之寿富贵浮云丗态新典刑依旧老成人松身鹤骨诗千状玉涧氷清徳有隣巳卜新居近泉石不应晚节傍风尘平头七十从头数才是梅溪第一春张村杏花昨日樱唇绛蜡㾗今朝红袖巳迎门只应芳树知人意留着残粧伴酒樽浓李尚湏羞粉艶寒梅空自怨黄昏诗家元白无今古从此张村即赵村遗山先生文集卷第十遗山先生文集遗山先生文集卷第十一遗山先生文集卷第十一五言絶句洛阳髙少府瀍阳后庵五首溪上弄明月风露发新警心空无一尘万竹扫秋影一水随人意𬞞畦复芋沟风波河洛近莫放出山流韮早春先緑菘肥秋未黄殷勤遶畦水终日爲君忙地僻境逾静林踈秋巳分清溪一片月脩竹四山云方外人长乐山中物自幽百年梅福隐万古谪仙游内郷襍诗犬吠桃源近莺声柳巷深苍苔留醉卧青竹伴幽㝷薛明府去思口号七首能吏㝷常见公㢘第一难只从明府到人信有清官画诺由官长昻头顾吏频只从明府到判笔不传神麋鹿山中尽公厨破几钱只从明府到猎戸得安眠木索人何罪累累满狱中只从明府到牢戸二年空驿舎无歌酒清谈了送迎即看明府去画皷有新声旧日逃亡屋鎌鉏色色新即看明府去还作卖牛人疾恶看平日天然御史材豪姦休皷舞马即西来山居杂诗六首瘦竹藤斜挂幽花草乱生林髙风有态苔滑水无声石润云先动桥平水渐过野隂添晚重山意向秋多树合秋声满村荒暮景闲虹收仍白雨云动忽青山川逈枫林散山深竹港幽踈烟沉去鸟落日送归牛涨落沙㾗出堤摧岸口斜断桥堆聚沬髙树阁浮槎鹭影兼秋静蝉声带晚凉陂长留积水川濶尽斜阳梁父吟扇头槃礴万古心块石入危坐青天一明月孤唱谁与和南楼月夕望鳯山有懐武錬师子和相望不相见山中君得知南楼今夜月也到洗参池辛亥寒食寒食年年好今年逈不同秋千与花影併在月明中山中晚春云光金碧聚林烟綵翠新山花发较晩今年两见春得纬文兄书鹊语喜复喜山城谁与娯青灯一盃酒千里故人书乙巳九月二十八日作関山小雪后絮㡌北风前残月如新月今年老去年六言定斋兄写真朱黄笔底三箧白黒胷中两碁画作萧然野服云龙蔽日骙骙巨然秋山爲邓州相公赋笔端游戯三昧物外平生徃还爲问阿师何在白云依旧青山徳和墨竹扇头静里离离新粉动时细细清香明月清风自在红尘白日何妨曹得一扇头机中秦女仙去月底梅花晚开只见一枝踈影不知何䖏香来唐子逹扇头溪光冷于冰山骨净如玉白云自老人自闲莫遣秋风破茅屋七言絶句论诗三十首汉謡魏什乆纷纭正体无人与细论谁是诗中䟽凿手暂教泾渭各清浑曹刘坐啸虎生风四海无人角两雄可惜并州刘越石不教横槊建安中邺下风流在晋多壮懐犹见鉄壷歌风云若恨张华少温李新声柰尔何一语天然万古新豪华落尽见真淳南窓白日羲皇上未害渊明是晋人纵横诗笔见髙情何物能浇磈磊平老阮不狂谁㑹得出门一笑大江横心画心声緫失真文章仍复见爲人髙情千古闲居赋争信安仁拜路尘慷慨歌謡絶不传穹庐一曲夲天然中州万古英雄气也到隂山敕勒川沈宋横驰翰垒塲风流𥘉不废齐梁论功若准平呉例合着黄金铸子昻闘靡夸多费覧观陆文犹恨冗于潘心声只要传心了布谷澜翻可是难排比铺张特一途藩篱如此亦区区少陵自有连城壁争柰㣲之识碔砆眼䖏心生句自神暗中摸索緫非真画图临出秦川景亲到长安有几人望帝春心託杜䳌佳人锦瑟怨华年诗家緫爱西崑好独恨无人作郑笺万古文章有坦途纵横谁似玉川卢真书不入今人眼儿軰从教鬼画符出䖏殊途聴所安山林何得贱衣冠华歆一掷金随重大是渠侬𬒳眼谩笔底银河落九天何曽顦悴饭山前世间东抹西涂手枉着书生待鲁连切切秋虫万古情灯前山鬼泪纵横鑑湖春好无人赋岸夹桃花锦浪生切响浮声发巧深研摩虽苦果何心浪翁水乐无宫征自是云山韶濩音东野穷愁死不休髙天厚地一诗囚江山万古潮阳笔合在元龙百尺楼万古幽人在涧阿百年孤愤竟如何无人说与天随子春草输羸校几多谢客风容映古今发源谁似柳州深朱絃一拂遗音在却是当年寂寞心窘歩相仍死不前唱醻无复见前贤纵横正有凌云笔俯仰随人亦可怜竒外无竒更出竒一波才动万波随只知诗到苏黄尽沧海横流却是谁曲学虚荒小说欺俳谐怒骂岂诗宜今人合笑古人拙除却雅言都不知有情芍药含春泪无力蔷薇卧晚技拈出退之山石句始知渠是女郎诗乱后玄都失故基看花诗在只堪悲刘郎也是人间客枉向春风怨兎葵金入洪鑪不厌频精真那计受织尘苏门果有忠臣在肯放坡诗百态新百年才觉古风逥元祐诸人次第来讳学金陵犹有说竟将何罪废欧梅古雅难将子羙亲精纯全失义山真论诗宁下涪翁拜未作江西社里人池塘春草谢家春万古千秋五字新传语闭门陈正字可怜无𥙷费精神撼树蚍蜉自觉狂书生技痒爱论量老来留得诗千首却𬒳何人校短长文湖州草虫爲刘使君赋造物无心笔有神翾翾飞动百年新虫鱼琐细君休笑学㑹屠龙老却人京都元夕祇服华粧着䖏六街灯火閙児童长衫我亦何爲者也在游人笑语中西园百草千花雨气新今朝陌上有游尘皇州春色浓于酒醉杀西园歌舞人蓝采和像长板髙歌夲不狂儿曹自爲百钱忙几时逢着蓝衫老同向春风舞一塲鸳鸯扇头双宿双飞百自由人间无物比风流若教觧语终湏问有底愁来也白头杏花杂诗十三首杏花墻外一枝横半面宫粧出晓晴看尽春风不廻首寳児元自太憨生露华浥浥泛晴光睡足东风倚緑窓试遣红粧映银烛湘桃争合伴僊郎袅袅纎条映酒舡緑娇红小不胜怜长年自笑情縁在犹要春风慰眼前煖日园林可散愁毎逢花䖏尽遅留青旗知是谁家酒一片春风出树头纷纷红紫不胜稠争得春光竞出头却是梨花髙一着随宜梳洗尽风流露浥清华粉自添隔溪遥见玉帘苫眼看桃李飘零尽更㨂繁技挿㡌檐小桥南北夣幽㝷残醉瞢腾不易禁一树杏花春寂寞恶风吹折五更心西山漠漠有无中几日园林几树红燕子㗸将春色去错交人恨五更风屈指残春有别期春风争忍片红飞若爲酿得千日酒醉着东君不放归楚客离魂不易招野春平碧水迢迢垂杨也𬒳多情恼瘦损春风十万条小雨班班暁未匀烟光水色画难真西园春物知多少一树垂杨恼杀人魏紫姚黄有重名洛阳车马閙清明吹残桃李风才定可是东君别有情红粧翠盖惜风流春动香生不自由莫向芸斋厌闲冷小诗供作锦缠头出京巫崃归云底䖏㝷髙城渺渺暮烟沉春风不剪垂杨断系尽行人北望心惠崇卢鴈三首寒沙折苇静相依故国春风早晚归意外覊栖谁尽得羽毛单薄稻梁微鴈奴辛苦候寒更夣破黄芦雪打声休道画工心独苦题诗人也白头生江湖牢落太愁人同是天涯万里身不似画屏金孔雀离离花影淡生春早起北舎南邻独乐声裌衣晨起觉秋清豆田欲熟朝朝雨唤杀双鸠不肯晴书生书生千古一虀肠盖世功名不自偿更笑登封武明府两孟白粥半生忙铜雀䑓瓦砚爱惜鈆花洗又看画栏桂树雨声寒千年不作鸳鸯去唤得书生笑老瞒歩虚词三首阆苑仙人白锦𫀆海山宫阙醉蟠桃三更月底鸾声急万里风头鹤背髙万神朝罢出通明和气欢声满玉京见说人间有新异绿章封事谢升平琪树明霞碧落宫歌音袅袅度泠风人间聴得霓裳惯犹恐钧天是夣中拙庵爲温甫赋毫端棘末几人争愚智相悬赋分平毕竟世间谁是巧鬓毛愁白可怜生风雨停舟图老木髙风作意狂青山和雨入㣲茫画图唤起扁舟夣一夜江声撼客床纳凉张氏庄二首小桥深竹午风便一道垂杨带乱蝉山下行人遮日去却从茅屋问瓜田树隂环合水萦囬树下行人坐緑苔絶似藂䝉山下路眼中唯欠系舟嵬送穷日吉时良利动迁可能颜巷卜终焉主人不倦星奴倦辛苦年年缚草杨柳杨柳青青沟水流莺児调舌弄娇柔桃花记得题诗容斜倚春风笑不休梁县道中青山簇簇树重重人在春云浩荡中也是杏花无意况一枝临水卧残红自题写真二首山林日月老潜夫骨入穷泉未拟枯幽涧有冰含太古无人和玉试洪鑪一派春烟澹不收渔家巳许借扁舟山林且漫蹉跎去莫问人间第几流再题髙谈世事真何者多窃时名亦偶然山鹿野麋君自看拟从何地着貂蝉呉子英家灵照图二首舡入西江万有空漉篱活计百钱功阿灵了却无生话想得萧然似卷中抱犊山髙记洛川寸肠西去似绳牵而今恰羡庞家好児女生来只眼前刘邓州家聚鸭图沙浦空明州景㣲枯荷折苇澹相依若爲化作江鸥去拍拍随君贴水飞戊子正月晦日内郷西城游眺雄蜂雌蝶爲花狂陌上逰人醉几塲前日少年今白髪却来闲䖏看春忙长寿山居元夕㣲茫灯火共荒村黄叶漫山雪拥门三十九年何限事只留孤影伴黄昏闻仲泽丁内艰升堂未几讣音闻㐫服衰羸日念君昨夜东南雷雨恶遥知号哭遶新坟赠眼医武济川世眼纷纷眯是非不应刮膜在金鎞知君圣䖏工夫到且道心盲作么医赋粹中师竹拂子了却香严一系縁满梳华髪伴谈玄谁知拂月披风意巳具钤鎚未落前题伊阳杨氏戯虎图大班哆笑口侵耳小班蓄缩如乞怜戯闻真成两勍敌发机谁在卞荘前王子端内翰山水同屏山赋二诗郑䖍三絶旧知名付与时人分重䡖辽海东南天一柱胸中谁比玉峥嵘万里承平一夣间风流人物与江山眼明今日题诗处却见明昌玉笋班右司正之家渭川千畒图二首官街尘土雾中天入眼荒寒一洒然大似终南山下看北风和雪卷苍烟老眼萧郎笔有神岩姿洲景尽天真情知一段幽闲趣不必清谈着晋人同希颜钦叔玉华谷分韵得军华二字二首并山一迳入秋云草树低迷劣可分开道无烦谢康乐挽彊湏得李将军深山水木湛清华兴到穷探亦未涯转石犹能起雷雨题诗自合动烟霞同希颜钦叔王华谷还㑹善寺即事二首髙风卷尽四山云泉石烟霞得细分大是山灵设清供惜无佳句荅殷勤诗翁彻骨爱烟霞别似刘君住玉华铁笛不曾从二草头巾乆巳挂三花从邓州相公覔酒时在镇平寒日山城雪四围空斋孤坐意多违江洲未觉风流减可使陶潜望白衣镇平寄姪孙伯安笔隆颅犀角掌中珠不见经年日念渠领取阿翁郧管笔试教学写问安书黄筌龟藏六图爲张左丞赋无心舒卷付皇天不幸刳肠亦偶然世上疑谋待君决可能藏六便安全镇平书事劝农冠盖巳归休了却逋悬百不忧可是诸人哀老子半窓红日拥黄䌷自镇平暂徃秋林道中寄家风雨尘埃了半生西山归去眼増明浮云夫婿今如此莫遣迎门有叹声超化秋风袅袅入僧窓尽得诸山草木香却恨大梁三日醉不来超化作重阳山居二首斜阳髙树挂晴虹肃肃㣲凉雨气中一道鹭鸶花不断宻香吹满马头风诗肠搜苦怯茶瓯信手拈书却枕头檐熘滴残山院静碧花红穗媚凉秋寄女严三首鹳崖鱼窟路间关旬月无由一徃还寒食归宁见邻女举家逥首望西山添丁学语巧于絃诗句无人爲口传竹马几时迎阿姊五更教诵木兰篇眼前児女㝡関情不见经年百感并闻道全家觧禅理拟从香火问无生自邓州幕府暂归秋林升斗㣲官不疗饥中林春雨蕨芽肥归来应𬒳青山笑可惜缁尘染素衣无题二首七十鸳鸯五十絃酒薰花柳动春烟人间只道黄金贵不问天公买少年春风也觧惜多才嫁与桃花不用媒死恨天台老刘阮人间何恋却归来题省掾刘徳润家骖鸾图并爲同舎郎刘长卿记异刘在方城先有碧箫之遇如芙蓉城事云千刼情縁万古期楼中萧史姓名非洞天花落秋云冷肠断青鸾独自飞希颜挽诗五首官衘寥落在铭旌才命宁论重与轻不作汉家贤传去空劳明主识萧生山立扬休七尺身紫髯落落照青春从教不入麒麟昼犹是中朝第一人人间无路问天公自古才难更阨穷日月不爲千载计江山长惜万夫雄万古文章有正传骅骝争道望君先伤心一入重泉后再得斯人又几年一世龙门属李膺待君提拂遂腾升千年荆棘龟趺在㑹有人㝷下马陵出邓州本无竒骨负功名取次谁教髀肉生未到白头能几日六年留滞邓州城遇希颜故居四首鈌壷声里短歌行星斗阑干醉胆横虎视鹰扬何䖏在道邉孤冡可怜生鹤盖成隂着䖏同一时人物酒盃中臣门如市心如水世俗论量恐未公暮去朝来万化途飞扬跋扈亦区区剧谈不尽平生意能有精㣲入夣无把臂论交分最深三夫成虎古犹今百年唯有区区在地下才应识此心杂着九首万期流转不湏臾物物观来定有无玉席𥿄衣仝一尽枉将白骨计荣枯凫短何如鹤有余非鱼谁谓子知鱼一枝莫作鹪鹩看水击三千不羡渠太虚空里一游尘造物虽工未易贫臧获古来多鼎食可能夷叔是饥人青盖朝来帝座新岂知䘙瓘是忠臣洛阳荆棘千年后愁絶铜駞陌上人六国孱王走下风神人鞭血海波红无端一片云亭石杀尽苍生有底功天上河源地上流黄金浮世等闲休埋愁不着重泉底尽向人间种白头泗水龙归海县空朱三王八竟言功园棊局上猪奴戯可是干坤闘两雄昨日东周今日秦咸阳烟火洛阳尘百年蚁穴蜂衙里笑煞崑崙顶上人半𥿄虚名百战身转头髙塜卧麒麟山间曾见渔樵说辛苦凌烟阁上人戚夫人鸿鹄冥冥四海飞戚夫人舞泪霑衣无端恨杀商山老刚出山来管是非题山谷小艶诗法秀无端㑹热谩笑谈真作劝淫看只消一句脩脩利李下何妨也整冠家山归夣图三首别却并州巳六年眼中归路直于弦春晴门巷桑榆緑犹记骑驴掠社钱系舟南北暮云平落日滹河一线明万里秋风吹布䄂清晖亭上倚新晴游骑北来尘满城月明空照汉家营卷中正有家山在一片伤心画不成四皓图身堕安车厚币中白头尘土浣西风当时且不山间老羽翼区区有底功杂着遗山先生文集遗山先生文集卷第十二遗山先生文集卷第十二七言絶句俳体雪香亭杂咏十五首沧海横流万国鱼茫茫神理竟何如六经管得书生下濶劒长鎗不信渠洛阳城阙变灰烟暮虢朝虞只眼前爲向杏园双燕道营巢何䖏过明年落日青山一片愁大河东注不还流若爲长得熈春在时上髙层望宋州醇和旁近洞房环碧瓦参差竹木闲批奏内人轮上直去年名姓在窓间天上三郎玉不如手中白雨趂花奴御屏零落宣和笔留得华清按乐图诗仙诗鬼不谩欺时事先教夣里知禁苑又经人物散荒凉䑓榭水流遅金缕歌词金曲巵百年人事鬂成丝重来未必春风在更爲梨花住少时杨柳随风散緑丝桃花临水弄妍姿无端种下青青竹恰到湘君泪尽时琵琶心事曲中论曽笑明妃负汉恩明日天山山下路不湏囬首望都门炉薫浥浥带轻隂翠竹髙梧水殿深去去氊车雪三尺画罗休缕麝香金罗绮深宫二十年更持桃李向谁妍人生只合梁园死金水河头好墓田苦才多思是春风偏近骚人怅望中啼尽杜䳌枝上血海棠明日更应红暖日晴云锦树新风吹雨打旋成尘宫园深闭无人到自在流莺哭暮春万尸千门尽有名眼中歴歴记经行赋家正有芜城笔一叚伤心画不成暮云楼阁古今情地老天荒恨未平白髪累臣几人在就中愁杀庾兰成春夕数枝残雪梅仍在几日东风柳巳娇春酒价髙无可典小红灯影莫相撩梅花一树寒梅古寺邉荒山草木动春妍东家頼有诗人在照影横枝莫自怜溪上短布单衣一幅巾暂来闲䖏避红尘低昻自看水中影好箇山间林下人息轩杨祕监雪行图长路单衣怨仆僮无人说向息轩翁长安多少貂裘客偏画书生着雪中杨焕然生子四首掌上明珠慰老懐愁颜我亦爲君开异时载酒杨雄宅知有迎门竹马来人家欢喜是生儿巷语街谈緫入诗我欲去爲汤饼客买羊沽酒约何时半生辛苦坐耽书我笑先生老更迂生子但持门戸了玄谈何必似童乌阿麟学语语牙牙七歳元郎髻巳了更醉使君汤饼局児童他日记通家记夣天上材官老不材从教兀兀走尘埃夣中望拜通明殿曽见金书两字来启母石书载涂山世共知谁传顽石使人疑可怜少室老突兀也𬒳人唿作阿姨杂着四首白发刘郎老更痴人间那有后天期茂陵石马专相待种下蟠桃属阿谁白发中官觧道诗殷勤仍爲惜花枝雪香亭上清明宴记得君王去歳时六朝琼树掌中春逥首胡粧一面新生羡石家金谷里千年独有坠楼人燕语莺啼百啭新长廊寂寂不逢人东君去作谁家客花柳无情各自春内乡杂诗行吟溪北复溪南风日烘人酒易酣无限春愁与谁语梅花娇小杏花憨眉二首香墨烧残水麝尘内家新様入轻匀郭熈只爲呉山老争信窓间有小颦石緑香煤浅淡间多情长带楚梅酸小诗拟写春愁様忆着分明下笔难送穷煎饼虚抛壒撒堆满城都道送穷逥不如留取穷新妇贵女何曽唤得来三郷时作山林钟鼎不相兼说着浮名夣亦嫌菽水尽欢吾岂敢老亲自爱荠羹甜出都春闺斜月晓闻莺信马都门半醉醒官柳青青莫囬首短长亭是断肠亭癸巳五月三日北渡三首道傍僵卧满累囚过去车似水流红粉哭随囬鹘马爲谁一歩一逥头随营木佛贱于柴大乐编钟满市排虏掠几何君莫问大船浑载汴京来白骨纵横似乱麻几年桑梓变龙沙只知河朔生灵尽破屋踈烟却数家豋珂山寺三首澹澹长空白鸟廽江山都入妙髙䑓六鳌只觧翻𬈑渤不驾东南日观来悠悠谁了未生前一落泥涂又几年堪笑长清郭明府再来仍𬒳葛藤缠白日红尘徃复还深居那得似禅关出门应𬒳山僧笑才得云林半日闲夣中作春泥滑滑满春山惭媿幽禽唤客还安得便乗双翼去緑隂清昼伴君闲奉詶子京禅师见赠之什三首南风稳送北归舡留得虚名一指禅崧少诗僧几人在因君廽望一凄然旧逰重忆故人诗一点青灯两鬂丝不似戒坛明月夜杏花香里唱歌时兵尘千里邈相望乱后相逢话更长若见山堂慿借问几时同宿賛公房杏花桃李前头一树春绛唇深注蜡犹新只嫌憨笑无人管閙簇枯枝不肯匀聊城寒食轻隂何负探花期白发于春自不宜城外杏园人去尽煑茶声里独支頥姨母陇西君讳日作三首竹马青衫小小郎阿姨懐䄂阿孃香一龛白骨黄河隔遥望梁门哭断肠病起拈针眼未花团栾児女运司衙今年得在应犹徤更好从头说外家寳镜煌煌照九州埋藏曽及见诸刘鄷城今日无雷焕紫气谁当辨斗牛宿神霄北菴夣中作素月流空散紫烟座中人物半神仙丽川徃事浑如夣信手题诗一泫然夜雪三更残醉未全醒夣里娇児索乳声茅屋不知门外雪黄䌷衾煖𥿄窓明冠氏赵庄赋杏花四首一树生红锦不如乳児粉抺紫䄡䄖花中谁有张箮笔画作宫池百子图文杏堂前千树红云舒霞卷涨春风荒村此日肠堪断廽首梁园是夣中锦树烘春烂不收看花人自爲花愁荒蹊明日知谁到凭仗诗翁爲少留东风谁道太狂生次第开花却有情闻道纪园千树锦一尊犹及醉清明自赵庄归冠氏二首春华澹澹暁寒轻野草摇风半白青谁识杏花墻外客旧曽家近丽川亭杏园红过雪披离杨柳无风緑线齐寒食人家在原野乳鸦墻外尽情啼戯赠白发二首镜中昨日又明朝破屋春深雪未消摘下数茎聊自笑贵人头上不相饶问愁何怨复何讐直要青春便白头拚却镜中浑似雪且看渠待几时休戯题醉仙人图醉郷𥘉不恨东西桀日汤年一理齐门外山禽唤沽酒胡芦今后大家提济南杂诗十首児时曽过济南城暗筭存亡只自惊四十二年弹指过只疑行䖏是前生匡山闻有读书堂行过山前笑一塲可惜世间无李白今人多少贺知章华山真是碧芙渠湖水湖光玉不如六月行人汗如雨西城桥下见游鱼呉児洲渚是神僊罨画溪光碧玉泉别有洞天君不见鹊山寒食泰和年石刻烧残䜩集辞雄楼杰观想当时只应画㦸清香地多欠韦郎五字诗斫来官树午隂轻湖畔游人怕晚晴一夜灵泉菴上宿四山风露觉秋生白烟消尽冻云凝山月飞来夜气澄且向波间看玉塔不湏桥畔覔金绳入秋云物便凄迷一道湖光树影齐诗在鹊山烟雨里王家图上旧曽题荷叶荷花烂熳秋鹭鸶飞近钓鱼舟北城佳䖏经行徧留着南山更一游看山看水自由身着䖏题诗发兴新日日扁舟藕花里有心长作济南人题觧飞卿山水卷平生鱼鸟最相亲夣寐烟霞卜四邻羡杀济南山水好几时真作卷中人赵士表山林暮雪图爲髙良卿赋二首飕飕林响四山风雪后人家闭戸中应𬒳火炉头上说水邉清杀两诗翁黄尘遮断山间夣白发重㝷画里诗好似玉溪溪上路醉和王老唤船时伦镇道中见槐花名塲奔走竞官荣一𥿄除书悮半生笑向槐花问前事爲君忙了竟何成题刘才卿湖石扇头幽磵云疑雨未干曲池踈竹共荒寒扇头唤起西园夣好似熈春阁下看闻歌懐京师旧游楼前谁唱緑腰催千里梁园首重逥记得杜家亭子上信之钦用共聴来郑先觉幽禽照水扇头临水华枝淡淡春水光华影两无尘风流一枕西园夣惆怅幽禽是故人龙泉寺四首悬麻白雨映层崖过尽行云晚照开可是登临动髙兴马头新自太行来泉石烟霞自一家残僧随分了生涯鸡鸣山下题诗客曽到灵巖不用夸河邉羖䍽尚能飞无角无麟自一齐甲子纷纷更児戯壁间休笑阜昌题遶渠寒熘夜潺潺说有蛟龙在石间可惜九天霖雨手一泓泉水伴僧闲李进之迃轩二首白发归来世事新书生风味是清贫欹斜歴落从人笑潦倒麤踈我自真举世营营共一途要来闲䖏费工夫入门且莫分賔主不但君迃我更迃出镇州汾水归心日夜流孤云飞䖏是松楸无端行近还郷路却傍西山入相州过邯郸四絶富贵荣华一叹嗟依然夣里说苕华千年几度山河改空指遗䑓是赵家人事存亡不易知及时娱乐恨君遅后人共指藂䑓笑三尺尭堦竟属谁川原落落曙光开四顾河山亦壮哉前日少年今白发只应孤塔记曽来死去生来不一身定知谁妄复谁真邯郸今日题诗客犹是黄粱夣里人杨祕监马图大青小青天马姿杨侯房星非画师忽见奚官记前事东华驰道晚凉时竹溪夣游图意外荒寒下笔亲经营惨淡似诗人何时万顷风烟里白髪刀骚一幅巾药正卿饷酒宿醒未觧渇生尘惊见王弘饷酒人独恨文书困佳客不来同醉五更春王都尉山水平林漠漠数峯闲诗在岩姿隐显间自是秦楼画眉手不能辛苦作荆関赠絶艺杜生迢迢离思父哀絃非拨非弹有别传觧作江南断肠曲新声休数李龟年赵大年秋溪戯鸭二首寒沙折苇浙江弯诗在波㾗㓕没间前日扁舟人老矣却从图画羡君闲画家朱粉不到䖏淡墨自觉天机深卖酒垆邉见崔白王孙真有五湖心自题二首共笑诗人太瘦生谁从惨淡得经营千秋万古逥文锦只许苏娘读得成千首新诗百首文藜羮不糁日欣欣镜中自照心语口后世何湏杨子云北归经朝歌感寓三首南来山势渐坡陀荡荡川涂接大河马上哦诗无好语聊从白塔记朝歌黄屋何曽土作阶祸基休指九层䑓书生不见千年后枉爲君王泣玉杯墨翟区区不近情廽车曽此避虚名采薇唯有西山老不逐时人信武成内黄道中楚王庙荆公有谁合军中称亚父却湏推譲内黄児之句因爲范増觧嘲一怒屠城一说留书生刚爲范増羞军中老子関何事付与児曹调沐猴题苏氏寳章二老风流有典刑诸郎兰玉映堦庭峨眉寳气千年在末数陈家聚徳星刘氏明逺庵三首豪气元龙百尺楼功名塲上早抽头路人不识闲居士䄂手雍容活两州世间无物碍虚空宴坐经行一体同老眼不应随镜转江山元只在胷中落落云间晚照开上方别有妙髙䑓栽花种柳明年了柱杖𫾣门日日来题李庭训所藏雅集图二首万古文章有至公百年奎璧照河东衣冠忽见明昌笔更觉升平是夣中景星丹鳯一千年合着丹青与世传谁画风流王李郝大河南望泪如川南関二首风里秋蓬不自由一生几度过隆州无情团拍関前水流尽朱颜到白头路转川逥失系舟更教两驿过徐沟多情团拍关前水却共清汾一䖏流马坊冷大师清真道院三首水际茅斋星散居白云闲伴五溪鱼茂林脩竹山如画蘸碧轩中恐不如枯蒲折苇障清弯十里风荷指顾间安得西湖展江手乱铺云锦浸青山静中人境两翛然我亦因君有静縁巳约青山来枕上水亭风榭看明年惠崇獐猿图月啸烟唿本不群笔头同是一溪云野情山态令人羡世路机䦑不似君寄史同年二首情话通霄慰别离殷勤酿酒趂花期沁南只道梅花早犹较归程十日遅相君许送买山钱晚歳邻居定有縁一树梅花一尊酒知君东望亦凄然宋周臣生子三首试手君家助喜诗秋风丹桂长新枝昻霄耸壑他年见木月同宫记此时玉季金昆世共贤天将文笔付家传清新未要梅花赋射虎留看第二篇雏鳯来时鹤卵成两児前后不多争阿宁觧语应湏道犹是渠家百日兄乞酒示皇甫季贞醉头慵举睡昏昏夣里青旗雪拥门枕上一杯风味好糟床何䖏得茶浑李白骑驴图八表神游下笔难画师胸次自酸寒风流五鳯楼前客枉作襄阳雪里看许由掷瓢图不知黄屋不知尭喧寂何心计一瓢我是许由𥘉不尔只将盛酒杖头挑九月晦松楸千里动悲哀说道逥家早晚逥九月忽惊今日尽满城风散𥿄钱灰杂着烧残刍狗不能神一色貂裘绣帽新好箇路傍官堠子经年端坐看行人送穷送君君去欲何之暂去还来也不辞但媿苦无相赠物柳舡轻似去年时即事四长东州贡姓名阿茶能诵木兰行元家近日添新喜掌上宁児玉刻成侯相公所藏云溪图曽命赋诗三首但记其一云祖道东门未有涯田君方驾入宫车秪应千古狼溪路人说山中宰相家相公以体重不任歩趍诏许驾小车至朝殿外门故予诗及之北渡后徃东平路经云溪因爲之赋黄山图子翰林诗千里东州有所思前日相公门下客国亡家破独来时陈徳元竹石二首一片春云雨未干两枝新緑倚髙寒瘦龙不见金书字试就宣和石谱看万石纲舡出太湖九州膏血一时枯阿谁种下中原祸犹自昻藏入画图同漕司诸人赋红梨花二首梨花曽比太真妃别有风流一叚竒白雪爲肌玉爲骨淡粧浓抺緫相宜琼枝玉蘂静年芳知是何人与点粧可道海棠羞欲死能红能白更能香呉子贤樗菴二首入道樗形百丑全我知造物向君偏世间正有明堂柱偃蹇风霜得几年广莫𥘉无匠石过一丘一壑柰君何世间正有明堂柱春草输羸校几多太一莲舟图三首爲济源奉先老师赋泠泠风外到仙臞琢玉羊欣定不如六合空明一莲叶更湏遮眼要文书仙人宁得此婆娑亡柰丹青狡猾何我与太虚同一体也无莲叶也无波泰一青藜出汉年明窓开卷一欣然慿君莫问题诗客不是韩驹第二篇逰天坛杂诗十三首芳树隂隂鸟语譁緑云晴雪映红霞青山可是堪人恨藏着中岩十里花漫山白白与红红小树伭藂看不供緫道楂花香气好就中偏爱玉珑松只愿长城没彻头岂知蒸土更堪忧秦人若见千年后抱杵临洮老死休溪童相对采椿芽指似阳坡说种瓜想是近山营马少青林深䖏有人家僊猫声在洞中闻慿杖児童一问君同向燕家䑛丹鼎不随鸡犬上青云诸峯罗列拥朝䑓落日行云一望开絶似太山山上看分明齐岭是徂徕空翠霏烟海浪深鳌头鹏背半浮沉不知脚底山多少还尽平生未足心湍声汹汹落悬崖见说蛟龙擘石开安得天瓢一翻倒蹑云平下看风雷僊坛倒影鳯麟洲一道云光挿素秋也是天公闲不得海东移着海西头道民终不忘天台姓字依然在蜜崖爲问松䑓千岁鹤白云何䖏不归来僊人龙硚玉爲鞭石穴留书世不传弱水蓬莱三万里青山今古几何年风期身后复身前一读丹华似有縁八表神逰吾岂敢或能揺笔赋垂天拟着茅斋北斗平残年细读洗心经诗成应𬒳卢仝笑曽见青山养伯龄𥘉发潞州潞州住乆似并州身去心留不自由白塔亭亭三十里漳河东畔几逥头杂诗六首道中作䑕肝虫臂复何辞坎止流行亦有时巳𬒳呉中唤伧父却来河朔作炎児隆州兵骑徃来冲客路灰郊更向东大似天教浣尘土数程都在水声中悬崖飞瀑骇𥘉经白玉双龙击迅霆却恨暑天行过速不曽赤脚踏清泠黄华北下马陵南佛屋烧残有石龛想是故郷行欲近粥麋浑觉水泉丼荘休通蔽氐相妨郷社情亲岂易忘司命果能还旧观髑髅端合羡侯王乡関白日照青天徒歩归来亦可怜䄂里新诗一千首不愁锦绣褁山川遗山先生文集卷第十二遗山先生文集遗山先生文集卷第十三遗山先生文集卷第十三七言絶句𥘉挈家还读书山杂诗四首并州一别三千里沧海横流二十年休道不蒙稽古力㡬家儿女待安全天门笔势到闲闲相国文章玉笋班从此晋阳方志上系舟山是读书山眼中华屋记生存旧事无人可共论老树婆娑三百尺青衫还见读书孙乞得田园自在身不成还更入红尘只愁六月河堤上髙桞清风睡杀人赋缾中杂花七首老栁惊看节物新今年更与酒盃亲东山一道花如绣从此他郷不是春香中人道睡香浓谁信丁香臭味同一树百枝千万结更应薫染费春工生红点点弄娇妍半折花房更可怜传语春风好将护莫教容易作银钱红抺兰膏緑染衣緑娇红小两相冝华邉剰有清香在木石痴儿自不知素艶来从月姊家温风淑气发清华人间自有交枝玉天上休开六出花昨日桃华锦片新兎葵今日到残春低枝留得稀踈朶比似全开更恼人古铜瓶子满芳枝裁剪春风入小诗看看海棠如有语杏花也到退房时赠罗友卿三首一般花木各荣枯筦库区区亦仕途前日江东罗给事只今城里范莱芜不离城市得幽栖未要坊名改碧鸡种下五株桃树子本无心学浣花溪闲中日月病中身寂寞相求有㡬人莫恠门前可罗雀诗家所得是清贫又觧嘲二首鴈后花前日日闲颇思尊酒慰愁颜凭君细数东州客谁在花花緑緑间诗卷亲来酒醆踈朝吟竹隐暮南湖䄂中新句知多少坡谷前头敢道无爲衍圣孔公题张公佐湘江春早图二首张自书云涂水张公佐画时年八十一先大夫尝题公佐画有云静洞庭秋寺月雨昏湘浦夜舡灯之句因及之郭熈画笔老益壮未比并州九十翁想是江南春夣里水村曽见酒旗风黄陵祠下雨如绳老笔题诗想旧曽今日图间见晴景依然愁絶夜舡灯浑源望湖川见百叶杏花二首四月山泉冻未开东君才爲挽春逥多情丹杏知人意留着双华待我来儿时忆向西溪庙丹杏曽㸔百叶花今日山中见双朶自怜鹪悴老天涯代州门外南楼二首东洛西秦徃复逥㡬畨风雨与尘埃家山㝡与南楼近三十三年恰再来汀树㣲茫岸草青滹河四月水泠泠鳯山可是生来巧堪与南楼作卧屏杜生絶艺杜生絶艺两絃弹穆护砂词不等闲莫恠曲终双泪落数声全似古阳関以玉连环爲吕仲贤寿玉环何意两相连环取无穷玉取坚愿得主人如此物吕翁他日作回僊徳华小女五歳能诵予诗数首以此诗爲赠牙牙娇语緫堪夸学念新诗似小茶好箇通家女兄弟海棠红点紫兰芽刘寿之买南中山水画障上有朱文公元晦淳熈甲辰中春所题五言得于太原酒家蜀山青翠楚山苍爱玩除教寳绘堂且道中州谁具眼晦菴诗挂酒家墙跋紫㣲刘尊师所画山水横披四首溪桥独歩纳纳溪桥逗晚风水村山阁徃来通马蹄踏遍黄尘路画里𥘉逢避俗翁胷次江山老更竒太𥘉元气入淋漓僊翁不是人间客俗笔休将比郭熈江亭㑹饮瓦盆浊酒忆同倾郷社豊年有笑声世外华胥谁复夣且从图画㸔升平秋江待渡笔头云景性中天谁似僊舟有静縁只合此间添此老脱巾和月弄江烟东山四首半欲天隂半欲晴层峦叠巘各分明去年风雪无多景㸔尽东山是此行自笑平生被眼谩㸔山只向画中㸔天公老笔无今古枉着千金买范寛锦里春光风马牛鸟飞不到太湖秋一丘一壑都堪老且具神山烟景休马水横陈圣阜前滹沱陂堰逺相连鱼多只说牛家汇何处秋风有钓舡晓起鬓毛衰䬃病凌兢暂入红尘倦不胜学似玉山樵客了八年流落醉腾腾追录乙未八月十七日莘县夣中所得夣里哦诗信口成分明济水道中行夣廽真到哦诗处满马西风云月清春归野杏溪桃三两枝春归也作送春诗东君自爱长安好能住山城得㡬时感兴四首梦中惊见白头新信口成篇却自神天上近来诗价重一聮直欲换青春诗印髙提教外禅㡬人针芥得心传并州未是风流减五百年中一乐天廓逹灵光见太𥘉眼中无复野狐书诗家関捩知多少一钥拈来便有余好句端如绿绮琴静中窥见古人心阳春不比黄华曲未要千人作赏音从孙显卿覔平定小山爱杀熈春万玉峯纲舡廽首太湖空一拳秀碧烟霞了早晚东山入䄂中发南楼度㕐门関二首鸡声未动发南楼涧水随人向北流欲望读书山逺近鴈门関上懒廽头稜磳石磴倚髙梯穹谷无人绿树齐总爲古来征戍苦宿云常傍塞垣低墨竹扇头嫩香新粉玉交加小笔风流自一家只欠雪溪王处士醉来肝肺出枯槎王希古乞言支干空虚不捄贫素衣空染洛阳尘一龟早晚搘床了䄂手风帘阅市人龙门公墨竹风烟夕翠二首渭川东望水云寛雨润烟浓下笔难今日龙门图上看萧郎只合老荒寒烟梢露叶卷秋山挥洒纵横意自闲莫问笔头龙未化看看霖雨满人间从希颜覔笃耨香二首緑洋竒品赛浓梅永忆薫炉试浅灰尤物也知人爱惜帘筛风动只萦囬自倚诗情合得消暮寒新火觉无聊悬知受用无多在试徃新诗乞㫁瓢戯赠栁花谁擘轻绵乱眼飘不教翠纽缀长条只愁更作浮萍了风转波冲去转遥乔夫人墨竹二首万叶千梢下笔难一枝新緑尽髙寒不知雾阁云窓晚几就扶踈月影看只待惊雷起蛰龙怱从女手散春风渭川云水三千顷悟在香严一击中醉猫图二首何尊师画宣和内府物窟邉痴坐费工夫侧辊横眠却自如料得仙师曽细看牡丹花下日斜𥘉饮罢鸡苏乐有余花隂真是小华胥但教杀鼠如丘了四脚撩天一任渠自题中州集后五首邺下曹刘气尽豪江东诸谢韵尤髙若从华实评诗品未便呉侬得锦𫀆陶谢风流到百家半山老眼净无花北人不拾江西嗂未要曽郎借齿牙万古骚人呕肺肝干坤清气得来难诗家亦有长沙帖莫作宣和阁夲看文章得失寸心知千古朱絃属子期爱杀溪南辛老子相从何止十年遅平世何曽有稗官乱来史笔亦烧残百年遗藳天留在抱向空山掩泪看讲武城作计千年复万年似嫌蒸土不能坚祗今讲武人何在衰桞残杨有乱蝉药山道中二首石岸人家玉一湾树林水鸟静中闲此中未是无佳句只欠诗人一徃还西风砧杵日相催着破征衣整未廽白鴈巳衘霜信过青林闲送雨声来善应寺五首平岗回合尽桑麻百汊清泉两岸花更得青山作重复武林何处覔仙家石潭髙树映寒藤闲有沙鸥静有僧緫爱山阳竹林好七贤来了更谁曽夕阳人影卧平桥倦客登临不自聊且放游鱼覔归宿争教白鹭逞风标山中鱼鸟夙相亲问舎求田有主人自读旧题还自笑七年鞍马只红尘困不成眠百感生田家灯火夜深明无因洗耳风沙底枉费潺潺落枕声摘瓜圗二首樗轩家物四摘空留抱蔓诗阿婆真作木肠儿履霜只说琴心苦不见房陵道上时髙鸟长忧挂网罗如菴日月坐消磨凭君莫话前朝事比似黄䑓摘更多黄华峪十絶句岱崧王屋旧经过自倚胸中胜㮣多独久太行髙絶处青天白日看山河树经冻雨半青黄山入髙秋老更苍且就同游尽佳客不妨五日未重阳红叶黄花风露清比来春色不多争秋山却也堪人限白与髙欢作锦城絶壁孤云子细看云间龙穴想髙寒碧澜寸寸横秋色空对山灵说到难玉立千峯画不如天公自有范寛圗闾山要着黄华老千尺珠帘得似无团团石瓮琢青瑶仰靣看云觉动摇谁着天瓢洒飞雨半空翻转玉龙腰万古飞流㵼不供枉教喷薄困鱼龙謪仙剰有银河句不道香炉更一峯天汉何因有蚌胎无穷冰雹落悬崖只愁駞背糢煳锦翻倒龙宫复此来落崃飞流散不收湍声动髙秋也应嫌𬒳红尘浣才近山门便洑流乞得三泉住不成风沙鞍马负平生故山定巳移文了又𬒳黄华识姓名七贤堂水上盘陀不见人烟中白露玉无尘竹林未恨风流减负杀共城麴米春崃口食鳊鱼有感无柰㣲云踈雨何孟公诗律费研磨慿君莫爱襄阳好缩项鳊鱼刺鲠多太简之画松风圗爲脩端卿赋二首董元老笔欝盘盘万壑苍云复此看絶似鳯凰山下路秋风无际海波寒新亭相泣血沾襟一日神州见陆沉好就崆峒山叟问醉眠春昼果何心秋江待渡横披物外琴尊合徃还争教俗驾㸃溪山画师果识闲中趣只作横舟落照间赠荅要襄叔二首长洲连日逺相迎展读新诗眼倍明邓下旧人多念我感君兼有故鄊情文拟邳侯下笔难韬春一读不知寒名家未觉风流减洗眼青云看阿端赠脩端卿张去华韩君杰三人六首姓字旧熟相知新三子皆我眼中人洛西荒山有此客酒光灔灔梅花春去华手中倒树搠亦要笔力挽千钧知君办作南山豹雾雨七日蔚成文扫地焚香乐有余情知怏怏米监书枉教弃掷泥涂了緑髪脩郎玉不如古来马队非讲肆韩生颇似周生勤举家都无担石粟老气仍有垂天云中庸胡公隔天壌大木失望工师来明堂老手李明麻我知此公无弃材乳虎守穴子可探斫头不屈贫所甘异时三客俱熖熖人伦东国吾无慙秋江晓发圗百转羊肠挽不前车辘辘共流年画图羡杀扁舟好万里清江万里天题山亭㑹饮圗二首女几樵人塞上词溪两老子坐中诗因君唤起山亭梦好似三鄊共醉时曽将心事许烟霞酒榼书囊便是家前日山亭亭上客而今鞍马老风沙洛阳衞良臣以星圗见贶漫赋三诗爲谢败笔成丘死不神侯门书卷欲谁亲鳏鳏鱼目漫漫夜盻到明星老却人参旂亦自遇灾年横𬒳狐星射右肩牵牛只有榰机石送与天公折聘钱西虎东龙緫伏雌老蟇却是可怜儿星图何物堪相报借用卢仝月蚀诗题鹭鸶败荷扇头荷经冻雨緑全枯苇到穷秋影亦踈爲问风标两公子此中能有几多鱼西山楼爲王仲理赋二首天日晴明四望开楼中舒啸亦悠㢤䦨干十万人家里只有青山入眼来拄笏西山老骑曹朝来爽气与秋髙休将人物轻题品湖海元龙也未豪乐天不䏻忘情图二首得便宜是落便宜木石痴儿自不知就使此情忘得了可能长在老头皮芙蓉脂肉紫霞浆别是仙家煖老方不枉栁枝下得忘情一马亦何妨燕省掾属张彦通举释莱之废仁卿以诗羙之亦赋二诗一奠区区入咏歌请看文治竟如何李侯落笔非无意告朔羊存得巳多一日新仪见泮宫共惊绵蕝有遗风化州亦可燕中比只枉今无百彦通采菊圗二首信口成篇底用才渊明此意亦悠㢤枉教诗景分留在百绕斜川覔不来梦寐烟霞卜四隣争教晚节傍风尘诗成应𬒳南山笑谁是东篱采菊人无尘亭二首雾廓云开病未能波流草靡亦何曽胸中自有西风扇身外休论有髪僧日日门前车马喧玉壷冰簟酒如川亭中剰有题诗客独欠云间李谪仙李广道写真二首华发萧萧玉錬颜一篇秋水想髙间须知八表神游客不在披裘拥絮间拥絮披裘动数千肉身那得尽飞僊玄门此老留教在沧海横流未必然钱过庭烟溪独钓圗二首鞍马风沙万里身眼明惊见楚江春緑蓑衣底玄真子不觧吟诗亦可人小景风流二百年典刑来自米家舡诗人无复承平旧重爲遗音一慨然苍崖逺渚图二首深谷髙林自一天红尘无路近风烟两椽茅屋平生了况是清溪有钓舡竹帛功名一笔无残年那复计荣枯青山未得携家去惆怅题诗是画图三士醉乐圗依様胡卢画不成三家儿女日交兵瓦盆一醉煳涂了比似髙谈却较争郷郡杂诗五首百年乔木欎苍苍耆老风流赵与杨爲向榆関使君道郡中合有二贤堂神仙官府在瀛洲何意闲闲得此留莫笑山城小于斗他州谁有涌云楼一沟流水㡬桥横岸上人家种栁成来岁春风一千树緑烟和雨暗重城新堂缥渺接飞楼云锦週遭霜树秋若道使君无妙思冠山移得近城头故鄊飞鸟亦裴回更覔何鄊飬不才见说阳泉好春色野夫乗兴欲东来宗人明道老师澹轩二首潞人澹社有来源济水分流到澹轩莫问轩中賔与主一家同是潞州元澹中无地着醎酸老口年多不受谩流外巳曾增一董不妨传法到黄冠题啇梦卿家晦道堂圗二首松亭竹阁数家村通徳仍余旧里门乔木未湏论巨室青衫今有读书孙东国人门㡬百年素风才到此公传卷中甚欲题诗句惭愧韦家祖徳篇啇正叔陇山行役图二首陇坂经行十过春也随风土变真淳呉山汧水不必画留在秦音已可人梦中陈迹画中诗前日行人鬓巳丝我亦寒亭徃来客因君还寄出関诗息轩秋江捕鱼图三首掷网牵罾太俗生烟波名利不多争绿蓑衣底玄真子可是诗翁画不成击瓮喧天网截河得鱼何啻一罾多渔郎不作明年计柰此纎鳞细甲何正始风流一百年竹谿衣钵有真传玉堂人物今安在𥿄尾题诗一㮣然东平李汉卿草虫卷二首蚁穴蜂衙笔有灵就中秋蜍㝡関情知君梦到南华境红穂碧花风露清过眼千金一唾轻画家元有老书生草虫莫道空形似正欲尔曹鸣不平郭熈溪山秋晚二首烟中草木水中山笔到天机意态闲九十仙翁自游戯不应辛苦作荆関云树㣲茫石崦开呉儿洲渚不尘埃慿君记取题诗处杖屦适从谼谷来七贤寒林圗万古骚人有赏音画家满意与幽㝷题诗记得崧前事絶似冯雷入少林右丞文献公着色鹿图野鹿标枝气象闲老皇频岁赦秋山不妨右相丹青笔时到霜林紫翠间李仲华湍流髙树图二首细宻功夫足自神经营惨澹欲谁亲却应林影湍声外犹欠呉山小笔春小景风流恰入时留题𥿄尾竟何辞不因脱兎投林了何处而今更有诗益都宣抚田侯噐之燕子图诗传本巳亥秋七月予得于冯翊宋文通家㑹侯之子仲新自燕中来随以归之仲新谓予言兵间故物一失无所复望乃今从吾子得之焕若神明顿还旧观似非偶然者方谒时贤以嗣前作幸吾子发其端因赋三诗丙午春三月河东元某谨题红线还惊掌上看十年音息海漫漫渠家王谢堂前惯暗认曹刘可是难古锦诗嚢半陆沉呉枫句好入江深世间妾妇争相妬禽鸟区区却赏音才气田侯絶世竒山丘零落更堪悲休惊燕子诗留在化鹤归来未可知前髙山杂诗七首梦寐烟霞卜四隣眼明今日出红尘山中景趣君休问谷口泉声巳可人山经地志揔难慿鄊社流传太俗生前后两髙从我改合教松海作新名蚊聚蛙喧杳不闻巳甘麋鹿与同群胷中所得知多少半是青松半白云天池一雨洗氛埃全晋堂堂四望开不上朝元峯北顶真成不到此山来世上𥘉无物外縁人间却有洞中天如何长伴王居士买尽青山不用钱白驴前日凤山廻爲爱朝元复此来却忆广陵刘老子醉吟应在钓鱼䑓白首同归未省曾青山独徃竟谁能莫嫌麋鹿无情识比似人间少爱憎楚山清晓圗雨润烟浓十二峯云间合有楚王宫遥知别后西州梦一抺春愁浅淡中题石𥙿卿郎中所居四咏寓乐堂此心安处是真归念念今知故习非一首新诗一盃酒五陵裘马自轻肥徳恒斋养心如虎亦良勤血战纷华老册勲百草千花过春雨白衣苍狗看浮云雪巖贞松劲栢四时春霁月光风一色新置屋悬崖尽堪老层氷千里只愁人聱斋弓刀陌上未知还心寄渔郎笭箵间名作聱斋疑未尽峿山衣钵在遗山赠李子范家儿子神理乗除不偶然只疑阳报向君偏试评掌上明珠价㡬倍诸家覔药钱䟦文献公张果老图耆旧能谈相国贤功名欲占冷巖前清风万古犹应在未用仙公甲子年三乡杂诗三首梦寐沧洲烂熳游西风安得钓鱼舟薄云楼阁尤烘暑细雨林塘巳带秋尖新秋意晚晴中六尺笻枝满䄂风草合㫁桥通暗緑竹摇残照漏踈红溪南老子坐诗穷穷到箪瓢更屡空五鳯楼头无手段碧鸡坊外有家风钧州道中野隂莾苍日将夕岁律峥嵘风有声从昔南山歌短褐何时北阙请长缨遗山先生文集卷第十三遗山先生文集遗山先生文集卷第十四遗山先生文集卷第十四七言絶句榆杜硖口村早发瘦马长途懒着鞭客懐牢落五更天几时不属鸡声管睡彻东窓日影偏十月二十日雪和气休论歳欲豊且看芜秽一时空临髙赏雪人何限谁在琼瑶世界中同儿辈赋未开海棠二首翠叶䡖笼豆颗匀烟脂浓抹䗶痕新殷勤留着花梢露滴下生红可惜春枝间新緑一重重小蕾深藏数点红爱惜芳心莫轻吐且教桃李閙春风哭曹徴君子玉二首去歳流言到处疑闻君哭我不胜悲今年我在君先没泪尽荒城君得知遶坟三匝去无因千里氷霜半病身斗酒只鸡孤旧约素车白马属何人二十女日早发安生道中雨水氷玉树瑶林世界寛水氷真作雨花看青青也被煳涂尽松栢何曽保歳寒书贻第三女珎珠围翠绕三花树李白桃红一捻春看取元家第三女他年真作魏夫人隐秀君山水爲范庭玉赋万壑风烟入座寒六铢仙帔想骖鸾多少金闺画眉手呉山才得镜中看送子㣲二首老年鞍马不胜劳更问狐裘与緼𫀆到了龙门有何好伊川清浅石楼髙古来何物是经纶一片青山了此身乱后洛阳花木尽不妨闲作水南人杨秘监马圗天闲谁省识真龙金粟堆前草色空忽见画圗疑是夣东华驰道麝香岳山道中野禾成穂石田黄山木无风雨气凉流水平冈尽堪画数家村落更斜阳雪行圗太一仙舟雩锦重新郎走马杏园红骑驴亏杀吟诗客到处相逢是雪中寄杜莘老三首夣里云山一卧屏先生画笔果通灵不妨行药长安市才是前生许道寕一片青山共白云春林烟景入晴曛祝君老眼明于镜豪末清妍子细分盃酒殷勤兴不孤更教怀䄂得新圗緑囊自是君家物医得烟霞痼疾无巳酉四月十七日度石岭四海虚名直几钱世间何限好林泉无情石岭关头路行去行来又十年刘君用可庵二首末节繁文费讨纶经生规矩是专门恶恶不可恶恶可笑杀田家老瓦盆着脚䋲桥巳足忧邯郸匍匐更堪羞恶恶不可恶恶可大歩寛行老死休耀卿西山归隐三首静里箪瓢不厌空北窓元自有清风傅岩只道无人识巳落君王物色中马卿似与物爲春难状灵䑓下笔亲预拂青山一片石异时真是卷中人冠劒云䑓大县侯富春渔钓一羊裘山林钟鼎无心了谁是人间第一流雪岸鸣䳺离离残雪点荒藂更看幽禽惨淡中笑杀画帘双燕子秋千红索海棠风东丹骑射意气曽看小字诗画圗今又识雄姿血毛不见南山虎想得弦声列石时虚名虚名不直一钱轻唤得呶呶百谤生可惜客儿头上髪也随春草闘输嬴按书圗二首一束空书不疗饥浮沉随水恰相宜醤蒙药㨋轻抛却却是洪乔见事迟屈作书邮未肯心百凾随水听浮沉虚名底用寒温问却是洪乔最赏音题刘威卿小字难素册后二首伎道精㣲得处难书林头白一儒冠隂功厚薄君休问只就蝇头细字看齿牙余论足辉光东国人伦赵与杨曾是两翁门下客残年䄂手亦无妨龎都运山水门阑喜色到崔卢文赋声名逼两都重爲溪山感畴昔风流还有此翁无归义僧山水卷崧少经行二十春野麋山鹿尽情亲而今身落京尘底画出林泉亦可人武善夫桃溪圗二章物外烟霞卜四隣武陵不是避秦人软红香土君休羡千树桃花满意春金罽毶毶六月寒桃花春夣隔征鞍青山归计何时办画卷空留马上看巢云曙雪圗武元直笔明昌名士题咏风流人物见承平半向巢云有姓名画手休轻武元直胷中谁比玉峥嵘书扇赠李湛然江枫揺落海门秋江水无风月半楼未要呉侬夸胜槩已从诗境得天㳺普照范錬师写眞三首向日神仙看地行只今烟驾想云程石梁画出西流寺无复铿然曵杖声倾盖论交了岁寒眼中人物似君难流波意在谁真识未絶朱弦巳废弹鹤骨松姿又一竒化身千亿更无疑人间只说乗风了觌面相呈却是谁相唐臣所藏樗轩画册二首緑净红香夣巳空草黄沙白思无穷波间野鸭浑无頼长着诗人惨澹中牧笛无声画意工水村烟景緑杨风题诗忆得樗轩老更觉升平是夣中客意雪屋灯青客枕孤眼中了了见归途山间儿女应相望十月𥘉旬得到无走笔题十老㑹请䟽痛饮形骸百不成天教郷社送余生病夫近日添新喜十老圗中有姓名七夕天街弈弈素光移云锦机闲漏箭迟谁与乗槎问银汉可无风浪借佳期避兵阳曲北山之羊谷题石龛冥鸿正恐絓疑纲脱兔不忘投茂林世故驱人真有力天公困我岂无心壬子寒食儿女青红笑语譁秋千环索响呕哑今年好箇明寒食五树来禽恰放花马云卿画𥿄衣道者像太古清风匝地来纸衣长徃亦悠哉鐡牛力负黄河岸生𬒳曹山挽鼻廽过威州镐厉王故居天道循环只眼前果谁烈㷔与寒烟种瓜四摘浑闲事抱蔓无人更可怜真味斋麄饭寒虀老此身髙人那计甑生尘味无味处君知否道着琴书巳失真归义兴侍者溪山萧寺横轴石磴云松百八盘东峯日上海波寒老来丘壑风流减却就禅房覔画看乔夫人彩绣仙人圗綵服仙童画不如直疑莱子戯庭除青红未是春风巧一颂根花更有余出山像不见恒星莫漫惊日头从此向西生只知大事因縁了依旧云门望太平胡寿之待月轩三首一幅清风竹冩生月华霜白𥿄如氷天公老笔无今古枉却坡诗说右丞爱竹髯叅发巧新能教一影具形神千门万户清光里䄂手东窓有几人形似何曽有定名毎从㳺戯得天成墨君觧语应湏道犹欠风琴一再行论诗三首坎井鸣蛙自一天江山放眼更超然情知春草池塘句不到柴烟粪火邉诗肠搜苦白头生故𥿄尘昏枉乞灵不信骊珠不难得试看金翅擘沧𬈑晕碧裁红点缀匀一回拈出一囬新駌鸯绣了从教看莫把金针度与人超禅师晦寂庵无波古井静中天三尺藜床坐欲穿一语调君君莫笑妙髙峯顶更超然自题写真东涂西抹窃时名一线㣲官悮半生不画㓜与若穴里野麋山鹿欲何成赠写真田生三章人物翩翩羡少年书中颕悟亦天然燕南只道丹青好弃掷泥涂自可怜万态千形画里看人人眉目与衣冠情知不是裴中令一片灵䑓状亦难市井公卿万不同依然见觧一鬼童张㒹草圣䧺千古却在孙娘劔器中赠髙君用杏苑仙郎合探花虚传佳句满京华丁宁王谢堂前燕文采风流有故家周才卿拙庵诗笔看君有悟门春风过水略无㾗菴名未便遮藏得拙里元来大巧存郭大方自适轩自适还曾自适无半生枯寂生禅居马卿若也知人意只画梁家举桉圗风桞鸣蝉轻明双翼晓风前一曲哀筝续断絃移向别枝谁画得只留残响客愁邉晴景圗白日青天下笔难要从明润细寻看藏山只道云烟好画史而今尽热谩僧寺阻雨山气森岑入葛衣砧声偏与客心期僧窓连夜潇潇雨又较归程㡬日迟金山攅青叠翠㡬何般玉镜脩眉十二环常着一峯烟雨衷苦才多思是金山王子文琴斋天上秋风月底霜求凰一曲鬓丝长相如四壁消何物直要文君典鹔鹴覃彦清飞雨亭横披百道悬流注夜光画中亭榭亦清凉何人与问长安客赤日黄尘有底忙读汉书窒方隆栋非难构水到頽波岂易廽豊沛帝鄊多将相莫从兴运论人材内相杨文献公哀挽三章效白少傅体征南谏䟽无多语大度髙皇有至仁留得青嚢一丸药异时犹可活斯民中䑓启事山吏部东阁词臣何水曹松栢潇潇一丘土龙门依旧㤗山髙姓名三字金瓯重事业千年片简青试向云间望光彩看从何地现文星石勒问道圗䡖比韩彭作李阳髙僧乆巳笑君狂中原果有刘文叔肯说铃声替戾冈花光梅草圣前头一树春豪华落尽只天真冩生今向君家见疑是花光有两身旧与赵景温浮云流水易西东囬首梁园似夣中一别十年今又别酒尊能得㡬廽同夏山风雨惨澹经营有许功呉僧谁得嗣宗风情知一雨收晴了更没尘沙到坐中春云淡冶一抹平林素练横数堆寒碧白烟生春云可是多姿态五字韦郎画不成雪谷早行圗二章雪拥云横下笔难争教万景人荒寒诗翁自有无声句画里慿君细覔看画到天机古亦难遗山诗境更髙寒贞元朝士今谁在莫厌明窓百过看胡叟楚山清晓剪得吴松一片秋江山小笔也风流卷中未有题诗客留得才情赵倚楼辛亥九月未见菊黄菊霜华日日添也应有意醉陶潜鬓毛不属秋风管更㨂繁枝挿㡌檐荅俊书记学诗诗爲禅客添花锦禅是诗家切玉刀心地待渠明白了百篇吾不惜眉毛夜宿山中月华人影共徘徊未筭归程夣巳廽涧水悲鸣易愁絶长松休送雨声来䑓山杂咏十六首登临夙有故鄊縁试手清凉第一篇知被钱郎笑寒乞不将锦绣褁山川西北天低五顶髙茫茫松海露灵鳌太行直上犹千里井底残山枉叫号万壑千嵓位置䧺偶从天巧见神功湍溪巳作风雷恶更在云山气象中颠风作力扫隂霾白日青天四望开好箇䑓山真面目争教坡老不曽来山云吞吐翠㣲中淡緑深青一万重此景祗应天上有岂知身在妙髙峯山上离宫魏故基黄金佛阁到今疑异时人读清凉传应记诸孙赋黍离一国春风帝子家緑云晴雪间红霞香绵稳借僧溪草蜀锦惊看佛钵花沉沉龙穴贮云烟百草千花雨露偏佛土休将人境比谁家随歩得金莲兠罗绵界寳光云云际同瞻化现身觧脱文殊俱有说是中知有木强人真向华严见化城翻嫌金屑翳双明恶恶不可恶恶可未要云门望太平揔爲毗耶口不开龙宫华藏顿尘埃对谈石在维摩在珎重曼殊更一来咄嗟檀施满金田逺客游䑓动数千大地嗷嗷困炎暑山中多少地行僊石罅飞泉氷齿牙一盃龙焙雪生花车尘马足长桥水汲得中冷未要夸凛凛长松卧涧阿提壸悲啸抚寒柯万牛不道丘山重细路㳂云柰尔何热恼消除佛作縁山头氷雪过尖天法王悲智无穷尽更看清凉遍大千灵虵不与世相关时复蜿蜓水石间何处天瓢待霖两一龛香火𣑽仙山跨牛圗画出升平古意同江村渺渺緑杨风看来揔是哦诗客逺胜骑驴着雪中赠湛澄之四章眼花看碧渐成朱兀兀陶陶乐有余栁岸醉僧堪一笑强教分别竟何如儿女团栾龎行婆漉篱活计苦无多布嚢归去诗千首犹久庭珪墨一螺十年不见山堂老頼有澄之在眼中㧾道木庵枯淡好东风花桞各青红散圣风流有别传曈一照出人天石门故事君知否好佐涪翁学刺舡乙卯二月二十一日归自汴梁二十五日夜乆旱而雨偶记内鄊一诗追録于此今三十年矣桑条沾润麦沟青轧轧耕车閙晓晴老眼不随花栁转一犂春事㝡关情三门集津圗南北争教限大江呉家才了又陈亡画工只说三门险不记茅津一苇航乙卯端四日感懐衰年那与世相关苦𬒳诗魔不放闲好箇旧家长乐老无才无徳只痴顽山村风雨扇头揔爲诗翁发兴新直教画笔亦通神莫嫌风雨无多景截断黄尘亦可人跋萧帅鹭鸶败荷扇头萧萧烟景带霜华公子风标浪自夸可道浣花诗境好䴔䴖鸂鶒满晴沙袁显之扇头双鹭聮拳只办愁枯荷折苇更穷秋风流緑影红香㡳好箇鸳鸯百自由赠司天王子正二首惯见河邉织女机枯槎八月未成归栖迟零落今如此枉却星翁比少㣲天容海色本澄清万古东方有启明七十七年强徤在不方林下看升平工部赵侍郎下世日作鹤骨翛然卧石床情知合眼即仙郷安时处顺吾儒事枉却南华说坐忘䟦耶律浩然山水卷六月三泉松桂寒西风早晚送归鞍无因料理黄尘了只得青山𥿄上看贞燕二首杏梁双宿复双飞海国争教只影归想得秋风渐凉泠谢家儿女亦依依汚㓗难将一类推旧家红线可无疑豚鱼自是诗家语轻拟庭闱恐未宜杨祕监雪谷早行图息轩画笔老龙眠雪谷氷桥自一天六月髙楼汗如雨岂知方外有诗僊杜莘老夏日汾亭横轴杜侯老笔尭民意黄阁清风有故家庸俗纷纷小儿女枉教尘土涴烟霞武元直秋江罢钓暮山明月晓溪云今古仙九此地分醉后狂歌问渔叟残年何计得随君张彦逺江行八咏圗楚江平浸楚山流放眼江山得意秋一寸霜毫九云夣合教轰醉岳阳楼题冯漕缓之硕人在涧横轴见说云霄意气豪㡬囬揽镜惜颠毛不争画得林泉好转使山人索价髙题邢公达寒梅冻雀圗褐衣相媚不胜情只许干晖画得成却𬒳诗人笑寒乞一枝风雪可怜生秀隐君山水乌鞵踏破软红尘未信溪山下笔亲图上风烟看萧洒画家亦有魏夫人同梅溪赋秋日海棠二章锦水休惊散彩霞换根元自有灵砂琼枝不逐秋风老自是人间日易斜翠䄂红粧又一新秋风秋露发清真丹青写入梅溪笔桃李从今不筭春梁氏先人手书玄蚪飞跳九天门秦火惊看片𥿄存耆旧风流知未减青衫还见读书孙蓟北杜国寳以真定教官李进之所譔大父中宪公及其先人帅府从事行状见示用题三絶其后揔道清流觧致君白𫀆唐日巳纷纷科名屈杀渔阳老章甫何人不惠文儿戯将军百不知枉将壁垒付安危论功才得塩山令堂上竒兵果是谁堂掾谈经见蚤成诸郎难弟复难兄长留北海文章在千古云麾有姓名赠訾子野髙士三章僊翁髙弟独君优胷次清明辨九流我是愚溪一愚叟不妨同醉訾家洲月旦今谁许与陈乍贤乍倿日纷纭鸢肩燕颔非吾事一片灵䑓欲付君虚名玉表或䃉中薄命何堪与共功东国人伦要真识好将傅与黑头公戯相师珥貂簮笔起鉏犂何必人人惯伏犀胷次九流君自了看来唯少醉如泥留赠丹阳王錬师三章信得人间比夣间一巵芳酒且开颜当时笑伴今谁在诗客凄凉饭颗山烂醉玄都有旧期百年人事不胜悲桃花一蔟开无主留着东风与兎葵弊尽貂裘白髪新京华旅食记前身僊翁相见休相笑同是邯郸枕上人遗山先生文集卷第十四遗山先生文集遗山先生文集卷第十五遗山先生文集卷第十五章宗皇帝铁劵行引臣尝考唐史所载铁劵之説有二其一则将相有社稷之功者赐之其一则许藩镇以自新者也唐自安史之乱之后盗据河朔若魏愽若幽燕若镇兾根结盘互一㓂死一㓂生天子不问有司不诃者数十年其制御之术可考也温言善辞以开慰之髙爵厚禄以尊宠之甚者又以待社稷臣之礼而礼之也辨理曲直洗涤怨悪质之于天地而示必信申之以丹铁而圗不朽当是时武尅不刚君臣相与爲一切之计幸贼之不吾梗虽所求有过于此者将奔走而奉之故所谓丹书之信特迫于不得已焉而与之耳道陵朝有以田氏所藏唐赐藩镇铁劵耒上者上爲制七言长诗以破其説名曰铁劵行臣幸获覩焉自圣人以书契代结䋲之政大朴虽散天理之真淳者犹在人也治稍下衰而誓诰兴信不足有不信夏后作誓而民始叛殷人作诰而下益惑盖自结䋲而爲书契自书契而爲誓诰利害相摩机械相直君父而臣子也君有不得于其臣臣有不得于其君天埋之存者曽不毫髪况又自誓诰而爲铁劵其欲使人不叛且惑亦难矣故施之藩镇不可也黄河㤗山之盟不能捄韩彭于旋踵之顷赤心白日之语又安可保唐室于威令复振之后乎施于功臣亦不可也君不得于其臣而与之爲不直臣不得于其君而受之爲不义不直不义㡬何其不以功臣爲藩镇也大哉孔子之言曰天何言哉四时行焉百物生焉知乎此则知圣人所以及豚鱼者爲不在彼也臣窃伏观章宗皇帝以仁圣之姿渊懿之智缉熈光明之学正心诚意脩身治天下二十年之间大信之所孚股肱大臣之贵与台皂隷之贱皆不言而喻不约而随不契而合不胶而固其视前世誓诰之繁固巳贯三光而洞九泉矣况于恃片鐡以爲固者乎宜其播之于号令发之于歌诗慨然自得于大道破裂之后祛千载之惑爲万世之戒也如此有诏下臣爲作篇引谨昧死百拜而言曰圣人之公之信皆天也臣何足以知之若夫云汉之昭囬日星之炳曜编之诗书而无愧质之鬼神而不疑者臣愚不自度量尚庻㡬自託于不腐云谨引秦王擒窦建徳降王世充露布臣闻天地之大无不容王者所以悉臣而悉主雷霆之击无不㓕神兵所以万举而万全其有怙姦自终同悪相济虽合从连衡而自爲得计而禁暴诛乱者理有固然辅车之势未成连颈之刑巳及陈余之辅赵歇竟成汦水之亡公孙之得隗嚣何捄咸门之酷明鍳不逺覆辙相寻我国家綂接轩符乱除秦迹断鳌足以立四极射旄头而靖八荒南征北怨而俱荷耒苏西被东渐而无思不服独兹狂狡犹尔跳梁窦建徳王世充者阘茸下材昏迷小丑要领不足以膏斧钺名姓不足以污简书僣号位以自居意兵刑之莫及狐鼠不神于画出鹰鸠当化于阳和敢爲椅角之谋自隔照临之造鱼肉兆姓涂炭二方稔悪贯以旣盈谅灵诛之莫逭五侯共愤期分项羽之尸四冢旣成待葬蚩尤之骨臣与诸将等致行天讨动禀睿谋谓虢旣㓕则虞自亡故燕可先而齐当后肃将禁旅进次东都贼既身来义当面喻人有请师之举天开悔祸之期今不自归后将无及计即从于驯伏乃更肆于凭陵不虞当辙之难遽有背城之役臣等先登进击深入合攻战声腾洛水之波怒气动邙山之色纷投戈而蔽野殷流血之成川徤将既殱余衆皆溃世充则坚璧自固恃求援之方来建徳则扫境赴期曽胥亡之不悟臣等鼓已㨗之勇迎自送之师破竹未比乎发机建瓴莫喻其乗势武牢方启突骑直前诸将引阵以当其冲微臣卷甲以出其后䲔鲵自警虮虱相悲以彼气之旣归当我军之方鋭乱难复整徒夸军属于鹊山势不乆存果见豆亡于牛谷臣以既擒夏贼寻诣洛师示之巳获之俘纵其所遣之使世充外谋巳败内势又穷知无地而可逃乃诣军而自缚一卒不损二盗克平其东都吏民等虐政乆罹王灵甫及金鼓动发生之气旌旗导长养之风莫不动地懽唿戴天感泣廓妖氛而一扫混文轨而大同升平之期自今以始兹盖伏遇皇帝陛下沉几先物神武应期从容高拱乎九重之中纎悉周知于万里之外日将旦而群隂伏顾小窃之何施天不言而四时行宜隽功之丕应臣某等谬司戎律𥘉乏将材仰凭折箠之神俯遂请缨之志七旬来格微劳深愧于禹征万寿无疆善颂敢忘于武拜拟贺登寳位表中国之有至仁无思不服圣人之得大寳咸与维新凡在照临举深庆抃窃以社稷隆神噐之重父子处人伦之先付与旣公衆庻斯定我国家光宅天下丕冐海隅世祚承平古无伦拟先皇帝揔持权柄弘济艰难安强成道徳之威信顺得天人之助大功甫集明命有归钦惟皇帝陛下孝弟通于神明忠厚及于草木圣神文武克享皇天之心狱讼讴歌皆曰吾君之子百年享国𥘉得正传三后在天更无遗恨大定明昌之治增光宜及于此时周宣夏后之功专羙岂容于他日风云嘉㑹日月中兴臣等夙𬒳生成重叨际㑹接千岁之綂既欣歴数之有归上万年之觞行庆版国之尽复拟立东宫诏惟王建国笃爲长世之谋惟国立储荗正万邦之本位号定而莫不以爲悦典礼崇而莫敢以爲私眷予上嗣之良优有中兴之略内则视膳问安之礼俻外则尊道譲齿之义隆蔼然仁孝之称粹矣温文之表朕自绍休于大綂犹虚位于东朝乃考蓍龟之占乃稽方册之寳夏后与子天人之望攸归周家尚亲庙社之尊斯在载㳙谷旦爰辟青宫下以副四海之心上以对两宫之训某可立爲皇太子于戯文昭武穆夙诒燕翼之谋震长离明本有承华之象尚因主鬯之重嗣启迓衡之期拟除枢宻使制在天垂象玑衡通紫极之严稽古象贤有宻极洪枢之峻故非智辩无穷则不足以语成败安危之要非威望素重则不足以驭枭俊强悍之臣敷求天下之竒才以属国家之大计诞告于衆予得其人具官某沉鸷有谋矜严不挠达用兵之善志厉许国之精忠戎阵有年肤公屡奏出竒应变森然武库之雄厌难折冲隐若长城之固属机庭之虚职咨群牧以择贤才气无双士皆乐属李广䇿虑愊亿时则有若陈汤是用假以夲兵之权置诸右府之长于戯汉有汲长孺邪谋寝于淮南唐相李文饶威令行于河朔盖屈人贵乎不战而销患在于亡形予将以中兴而责成尔其以上䇿而自任尚恢逺略无及近功拟御史大夫譲枢宻使表宪府备员积有妨贤之畏枢庭谋帅遽膺制胜之求拊陋质以何堪对宠光而知惧臣闻受禄过量忠臣耻其素餐因能任官明主不以私授盖物胜于权则衡爲之殆马竭其力则御速于颠臣虽至愚敢忘斯义伏念臣智灵弗兢器藴尤踈𥘉无落落过人之材徒有区区自信之志荐更中外无补事功窃忧大谴之方来敢谓异恩之横𬒳而况枢极通帝位之纪宥府严师律之谋周设六官司马聮于冡宰汉分三府太尉列于中台故必文武智能之臣乃付腹心瓜牙之任人歌宣后岂无吉甫之宪邦天启髙皇冝得留侯而筹幄顾以非才而叨据在于公议而谓何伏望皇帝陛下大道曲全至明愽照察臣心之有愧悯臣力之弗胜追还误恩妙东良辅退而劳力足昭名噐之至公因是得人旋致朝廷之增重拟除司农卿制田政维天下之大纲古有播百谷之命农臣分戸曹之外务今爲治六府之官况假以部使者之权位于中执法之次自非智数足以豊财赋风采足以动缙绅则何以察吏治之否臧究货源之通塞畴若予采佥曰汝谐具官某志大而气刚智明而才邵遇事不滞砉然新发之锋挺身而前凛乎后彫之节自预时髦之选浸阶华贯之游蔚爲名臣简在朕听是用进以穑臣之贰委兹邦计之繁朕惟西北用兵以来朝廷多事之际歛散之术旣废罪功之辨不明官必仰给于创罢之民民或重困于侵献之吏盖基本急于养而纲纪贵乎设张朕方以一道之事而责成尔得以三载之功而自效于戯生之有道则财恒足率之以正则令必行刘晏之轻重相权筭不忘于马上范滂之澄清自任志巳见于车中罔俾斯人专羙前世遗山先生文集卷第十五遗山先生文集遗山先生文集卷第十六遗山先生文集卷第十六平章政事寿国张文贞公神道碑故相寿国张公之孙好退谓某言先大父之薨叅知政事髙公子约爲神道碑碑石巳具遭贞祐之乱不克立好退南渡二十年乃还鄊里思卒前事而髙公之文于时事有嫌不敢复议惟我先人以书生起家仕䆠至宰相身存践履之实国有经纶之业虽流风未逺而人代旣迁徴良史则坠简巳亡懐旧俗则髙年垂尽瞻言丘壠旌纪寂寥好退无所似肖不能奉扬徽烈负衅蒙累无以自处诚得吾子辱以第二碑赐之则瞑目爲无憾矣敢百拜以请某窃自念言不腆之文頋无足以纪公之羙且不能継于髙公之文之后固宜以不敏辞所以不敢终辞者盖金朝官制大臣有上下四府之目自尚书令而下左右丞相平章政事二人爲宰相尚书左右丞参知政事二人爲执政官凡在此位者内属外戚与国人有战伐之功预腹心之谋者爲多潢霫之人以门阀见推者次之叅用进士则又次之其所谓进士者特以示公道系人望焉尔轩轻之权既分踈宻之情亦异孤立之迹处乎危疑之间难入之言夺于衆多之口以常情度之谓必以苟容爲得计循黙爲知体矣然而持区区之忠以尽心于所事如石右丞琚董右丞师中胥莘公鼎之流慨然以名臣自任者亦时有之惟公历仕四朝再秉钧轴不难于佗人之所难不徇于世俗之所徇忠信笃实足以自结人主名徳雅望足以师表百僚敦龎耆艾足以填国家而抚百姓故百年以来谈良相者莫不以公爲称首夫善化一鄊智効一官人且喜闻而乐道之不𣣔使之随世磨㓕有如我公乃不得以着金石传永乆秉笔之士将不有任其责者乎谨按仪同三司平章政事寿国文贞公讳万公字良辅姓张氏唐名臣公谨之后唐末有自东海徙汶上者后又徙东阿遂为东阿人曽祖讳晞行善好施鄊人归之宣政末常出财佐军二子得补国子助教用公贵赠银青荣禄大夫清河郡侯妣刘氏清河郡太夫人祖讳询孝弟力田家用不匮赠金紫光禄大夫清河郡公妣崔氏清河郡太夫人考讳弥学笃于学问以尚书为专门之业𥘉应郷试擢夲经第一后罢经义科以词赋取士复预荐书已而叹曰丈夫寕老于童子彫虫之技耶吾不复出矣常铭其左右云欲求子孙先当积孝欲求聦明先当积学世以爲名言累赠崇进寿国公妣王氏寿国太夫人生四子公其第四子也崇进公尝梦至一大官府署曰张万相公之室巳而公生因以名焉公㓜颕悟号称慱闻强记弱冠登正隆二年词赋进士第释褐颕顺军新郑县主簿丁崇进公忧服除调沂州费县主簿正隆政衰盗贼群起公有䇿御之盗爲衰止邑人頼焉大定四年调辽阳府路辰渌塩司判官课最超淄川长山令去官之日百姓爲之立祠十五半充尚书省令史考满迁河北西路转运司都勾判官嵗余改大理司直十九年迁武寕军节度副使二十一年召爲尚书省右司都事朝廷知公始将大用矣未㡬摄同知登闻检院事奏对称㫖乃真受焉再迁侍御史不数月改右司员外郎郎中敷奏详明不爲縁饰世宗嘉赏之頋谓侍臣曰张万公纯直人也俄迁刑部侍郎章宗即位诏以遗留使于宋使还㑹创设提刑司首命公爲河南路提刑使不朞年御史台奏课爲凡路之㝡擢拜御史中丞时明昌元年也元妃李氏有宠上欲立爲后台諌以爲不可交攻之监察御史宗端脩右拾遗路铎翰林脩撰赵秉文皆得罪去一日上遣中使宻访公吾𣣔立后何所不可而台諌乃不相容卿以爲如何公言此大事明日当面奏及对因爲上言国朝立后非贵种不预选择元妃夲出太府监户细微之极岂得母天下上黙不言明日岀公爲彰徳军节度使兼应州管内观察使其后立后议寝上思公言召爲大兴府尹二年九月拜叅知政事以太夫人年过八十表乞就养不许未㡬复申前请乃授山东西路兵马都总管兼判东平府事以便亲岁余复以亲老爲言乃听归侍六年起爲河中府尹时属军兴调度百出公爲之平物价寛民力比它州所费省者什六七承安三年正月上以太夫人之故移公济南尹河中之人爲建去思堂画像事之九月丁内艰卒哭诏以明年正月朝京师起复授平章政事超资善大夫封寿国公主兵者言比岁征伐多至败衂凡以军事所给之地不足自赡至有不兑饥寒者所以无闘志愿括民田之冐税者分给之则战自倍矣朝臣议巳定公独上章极諌其不可者五大略以爲军旅之后疮痍未复百姓拊摩之不睱何可重扰一也通检未乆田有定籍括之必不能尽适足以増猾吏之敝长告讦之风二也浮费侈用不可胜计推之以养军可歛不及民而足无待于夺民之田三也兵士失于选择强弱不别而使之同田而共食振厉者无以尽其力而疲劣者得以容其姦四也夺民而与军得军心而失天下心其祸有不胜言者五也必不得已乞已冐地之已括者召民莳之以所入赡军则军有坐获之利而民无𬒳夺之怨矣不从即以衰病不任职乞罢赐告两月且以尚医调护之㤗和元年六月连章请老迁荣禄大夫且以公第四子某四赴庭试当同进士出身诏充合门祗候又改笔砚局承应寻赐进士第所以优礼公者佗相莫与爲比二年章再上有㫖卿频上章告老宁以言事不见从或与同列者有差别故耶何求去之数也公奏言臣诚衰老当避贤者路无佗意也三年正月章再上不允加银青荣禄大大三月歴举朝贤之可代巳者求去甚力上为感动中使宣旨朕𥘉即位首命卿入政府继迁相位以卿习于典故处事详雅春秋虽髙而神明未衰故且以机务相劳今去意旣坚不得下屈朕以从卿耳明日入辞诏以金紫光禄大夫致仕公退居上所以待之者不少衰朝廷有大利害则遣使者就访之六年南鄙用兵上以山东重地须大臣镇抚之手诏起公判济南府山东东西路宣抚使便宜行事公爲之布教条问民所疾苦贷逋赋以寛流亡假闲田以业单贫戍邉郡者戒之以守疆场毋敢妄动莅州郡者戒之以省符牒毋敢妄扰经画旣定即移文有司乞还鄊里上优诏许之仍加崇进以荣其归七年冬十月寝疾一日令具汤沐洒扫庭内曰吾将逝矣命子益执笔书遗戒戒子孙以贵薄尚俭而巳寻薨春秋七十有四上闻之震悼辍视朝赙赠加等祭葬皆用诏书从事有司攷行谥曰文贞仍赠开府仪同三司以八年二月举公之柩葬于青太里北原之先茔寿国夫人刘氏祔焉大安元年诏绘公像于衍庆宫配享章宗庙庭公资朴直不自表襮自少日便能以沉默自养平居不妄言笑事亲孝待昆弟有礼与人交不苟合太夫人喜家居留官下者未尝乆每一书示至公必望拜庭下欷歔流涕而后发左右皆爲感动夫人前殁章宗𣣔有所赐再拜谢不敢当㓗居终身两童子自随侍婢不得至其前闲居鄊县与父老㳺敦布衣之好𥘉不以名位自居仕宦五十年在州县则治化清净不事科罚而人有畏爱之实在朝廷则切于论列有不便于民者必委曲道之虽理若讦直而辞气容貌不失其爲大臣之体大定之治近古所未有纪纲法度俻具周宻公在相位谨奉行而重改作得守文之体故能不动声气而天下隂受其赐古所谓日计不足月计有余者于兹见之故尝论公平生所言者不胜载而系于癈兴存亡者有二事焉一立后二括田立后难于从而章宗从之括田不难于从而竟不听其后武夫悍卒倚国威以爲重山东河朔上膄之田民有耕之数世者亦以冐占夺之兵日益骄民日益困养成癕疽计日而溃贞祐之乱盗贼满野向之倚国威以爲重者人视之以爲血讐骨怨必报而后巳一頋盻之顷皆狼狈于锋镝之下虽赤子不能免盖立后之事在庭之臣皆以爲不可独上以爲可故公之言易爲力括田之事上下皆以爲可而公独以爲不可故难爲功以一言之不相入其祸果有不可胜言者是不独在公爲遗恨异世相望亦当有太息而流涕者呜唿岂非天耶铭曰留侯授书三徃鸡鸣济北有期廼祠嘉平神物不亡时出効灵糓城之张帝传载生帝传维何文贞寿公木讷之刚朴鲁之忠以静而应以介而通悃愊无华安事勇功郎署擢长宪台进贰相业之良兴陵所试大定之治讲若画一公如曹叅守而勿失守而勿失民以宁谧赐则隂受迹容致诘皇天生之曷不成之孝孙受之曷不䆒之在昔所难在听思聦乌群于前孰知雌雄兵以农戦国从夲固皮之不存毛将安传一言之微邦可以兴作法于贪敝将曷胜悔罔后及忠无前寤我思古人爱而莫助黄山之阳乔木苍苍公墓有碑千载涕滂王黄华墓碑泰和壬戌冬内翰王公卒于京师道陵雅知公家无余财将无以爲葬也诏有司赗钱八十万以给襄事求生平诗文藏之秘阁未㡬以御制诗赐其家其引云王遵古朕之故人也乃子庭筠复以才选直禁林者首尾十年今兹云亡玉堂东观无复斯人矣其家以遗文耒上寻绎之乆良用怆然而其诗有天材超迈无慙琬琰之句盖公门阀人品器识文艺一时名卿材大夫少有出其右者上意亦恨其得之晚而用之者百未一试也故殷重嗟㥉之如此公讳庭筠字子端姓王氏家谍载其三十二代祖烈太原祁人避汉末之乱徙居辽东曹公特徴不应隐居终身其后辽东亦乱子孙散处东夷十七代孙文林仕髙严爲西部将殁于王事又八世曰乐徳居渤海以孝闻辽太祖平渤海封其子爲东丹王都辽阳乐徳之曾孙继逺仕爲翰林学士因迁家辽阳继逺孙中作使咸饰避大林延之难迁渔阳咸饰孙六宅使恩州刺史叔宁迁白霫六宅生永寿居韩州辽天庆中迁盖州之熊岳县遂占籍焉永寿之长子政事金朝官至金吾卫上将军建州保静军节度使保静之中子遵古字元仲正隆五年进士仕爲中大夫翰林直学士文行兼俻潜心伊洛之学言论皆可纪述明昌应诏有昔人君子之目子孙以昔人名所居之山而君子名其泉所爲志也中大夫四子庭玉庭坚次即公太师南阳郡王张公浩之外孙生未朞视书识十七字六岁闻父兄诵书能通大义七岁学诗十一岁赋全题读书五行俱下日记五千余言涿郡王公翛然风岸孤峻少所许可一见公以国士许之弱冠擢大定十六年甲科释褐承事郎恩州军事判官临政即有能官之誉郡民邹四者谋爲不轨事觉逮捕千余人而邹四者窜匿不能得朝廷遣大理司直王仲轲与公治其狱公以计获邹四分别诖误坐预谋者十二人而已再调舘陶主簿公蚤有重名天下士夫想闻风采谓当一日九迁乃今碌碌常选限于贤愚同滞之域簿书期㑹随俗俯仰殊不自聊秩甫满单车径去卜居隆虑周覧山川以谓西山横截千里隐然如卧龙起硔硲天平黄华至鲁般门龙之首嵴肋尾皆具而黄华蔚然涵浓秀之气山有慈明觉仁二寺上下相去不半里所西抵镜台直鸡趐洪之悬流幽林穹谷万景坌集一水一石皆崑阆间物頋视尘世殆不可一日居也乃置家相下买田隆虑借二寺爲拪息之地时徃啸咏若将终身焉晋人庾衮隐居义阳仅见于传记黄华虽胜絶而近代无所知名至于髙贤题咏亦罕及之自公耒居以黄华山主自号兹山因之杰出太行之上人境俱胜于公见之山居前后十年得悉力经史务爲无所不闚旁及释老家尤所精诣学益慱志节益高而名益重明昌𥘉用荐者以书画局都监召俄授应奉翰林文字同知制诰迁翰林脩撰坐爲言事者所累出爲郑州防御判官承安𥘉継丁内外艰衰毁骨立㡬至不起四年起复应奉翰林文字泰和元年复翰林脩撰扈从秋山应制赋诗至三十余首宠眷优异盖将大用朞年罹此不幸春秋五十有二实二年十月之十日也官止丞务郎绯衣银鱼夫人张氏亦太师文孙子男三人万安万孙万吉皆早卒女三人长曰从浄㓜爲女官公没后以能诗召见特加敬异次曰琳秀入侍掖庭季女㓜在室公既无子以弟庭淡之次子万庆爲之后以䕃𥙷官至行尚书省左右司郎中文章字画能世其家孙某曾孙某尚㓜公仪观秀伟善谈笑俯仰可观外视若简贵人𥘉不敢与之接一见之后和气津津溢于颜间殷勤慰籍如恐不及少有可取极口称道他日虽百负之亦不恨也从之㳺者如韩温甫路元亨张晋卿李公度所引见者如闲闲赵公内翰冯公屏山李公皆爲文章鉅公下者犹不失为名士世以知人许之爲文能道所𣣔言如文殊院斵琴飞耒积雪赋及汉昭烈庙碑文等辞理兼俻居然有台阁体裁暮年诗律深严七言长篇尤以险韵爲工方之少作如出两手可爲知者道也有藂辨十卷文集四十卷传于世世之书法皆师二王鲁直元章号爲得法元章得其气而鲁直得其韵气之胜者失之奋迅韵之胜者流爲柔媚而公则得于气韵之间百年以耒公与黄山闲闲两赵公人俱以名家许之画鍳旣髙又尝𬒳㫖与舅氏宣徽公汝霖品第秘府书画因集所见及士大夫家藏前贤墨蹟古法帖所无者摹刻之号雪溪堂帖一十卷至于笔墨㳺戯则山水有入品之妙墨竹殆天机所到文湖州以下不论也每作一幅必以千文爲号不肯轻以予人闲闲有上公诗云李白一杯人影月郑䖍三絶画诗书冯内翰挽章云诗名摩诰画絶世人品右军书入神人以爲实録云癸丑夏六月某客燕中万庆爲言先公之殁四十余年矣南北䘮乱𥘉无归頋之望衰年乃得洒扫坟墓丘木巳老而旌纪寂寥某死不得暝目矣今属笔于子幸有以惠顾之某不敏自𥘉学语先夫人教诵公五言志学以耒知慕公名德盖尝梦寐见之虽不迨指授至于不腆之文亦从公沾丐得之已尝不自揆度爲先正寿国文贞张公闲闲赵公内相文献杨公碑矣有如我公乃不得着金石传永久頋安所逃责乎乃勉爲论次之而系以铭铭曰山立兮杨休元精兮当中冠名士兮中朝何隠隠兮隆隆明昌天开文治昭融婉娈龙姿孰云之从望公脩门劒珮从容行人㑹盟常伯秩宗闲燕论思衮职弥缝頋曷任弗胜而铅椠是供生材实难间气所钟有物妬之随以祸攻白驹忽其过隙乃𣣔歴九关而上通诗至夔州而僊文以潮阳而雄假公岁千寕阨以穷研摩于韩杜之后宜愈困而愈工养吾栋而先代果奚贵乎楠松谓公不遇耶独简在乎渊衷谓公爲遇耶方积絫之爲功卑镃基而夺之而无庸计夫乖逢马鬛兮蒿蓬摧熊岳兮天之东望倒景兮不及抱明月兮长终泽畔行吟俯水伯之幽宫裴回故都而不忍诀冩孤愤于回风讁传长沙蟊贼内讧邈前席之不再俄占书之告凶贵大患若身兮羌今昔之攸同我作铭诗并以慰公使不幸而爲屈贾其何以释玄壤之遗恫沁州刺史李君神道碑君讳楫字济川姓李氏系出陇西唐末其逺祖官汴梁石晋之乱流寓辽之北京是爲大定府金朝取辽有昭信校尉讳楅者避乱云中生子彦直爲汴京行台令史仕至明威将军宛丘令即君之考也宛丘尝尉淄川乐其风土遂爲淄川人路孟州宣叔撰墓碑述先世之徳备矣君年十六以䕃𥙷转运司押逓官时正隆南征在所㓂盗充斥及岁终受代间关还侍下人以其年甫成童而能自树立甚嗟惜之凢三歴酒官迁忠武校尉君㓜学颕悟虽巳在仕籍所以爲举子计者不少辍三赴省试皆入优等尝以所业见郑内翰景纯景纯大爲㢡异谓君言吾子必名世吾郷爲不乏人矣俄登大定十九年词赋进士第换承矜郎调歴城主簿改积石州军事判官积石邉郡羗浑杂居君抚治有方人甚安之迁范阳令召𥙷尚书省令史章宗以原王领省事爱君占对详明审当每启事退目送者乆之终更留再考未㡬除吏部主事陜右旱甚诏君乗传问民所疾苦君至关辅驰奏百姓苦饥当议有以赈贷之未报即开仓赈贫所全活不胜计朝廷以爲知权不罪也改太府监丞兼职常四五朝誉既着盖将大用矣明昌三年以岁歉流乏者多故田野不辟诏君充山东东西路劝农副使君遍歴郡县劝课备至世官有堕窳者率真决之徭役害农务者以便宜罢之是岁山东爲之有秋使还授中都路转运副使京都承平日乆经费十倍大定间一时府库充实君有力焉丞相军北行转运司例以正贠督餽饟同列方以从军爲忧而君自请焉宰相重君之行爲改檄他贠五年召授沁州刺史兼知军事陛见之日有诏朕比欲以郡守命卿有司以卿资浅未当得郡朕识卿旧故有此授卿宜悉力爲民以称朕意政成即召卿矣朝贵重君材其行也祖道都门冠盖塞路是夕太夫人张氏无疾而殁乃扶护还郷里君天性纯至𥘉赴积石太夫人以六盘路险登顿殊甚山外髙寒非老人所堪故留居郷里君在官一年即以长告归侍年过五十每违逺庭闱恻然有孺子之慕至是哀感过甚殆无以自存食饮淡薄且不以时进比葬柴毁骨立竟用是得疾以某年月日春秋五十有五终于服次随以某日奉君之柩祔于某原之先茔执绋之人倾动州里行路爲之悽怆其诚孝之所感如此君自就学即以和雅自将宛丘莅官刚严君从容諌止以故多从寛厚歴中外余十五年廉正敬慎超出伦等又其行已之所以移于官者也其登科时御题易无体同年生六十人自甲选张行简至黄士表赋学家谓人人可以魁天下程卷皆锓木以传凢仕宰相数人刺史节度殆过其半人以比前世龙虎牓至论孝弟忠敬尚以君爲称首云先娶沂州蒲氏再娶锦州张氏武安军节度使临海老人子云之女再娶宛平王氏忻州刺史子正之女皆封某郡君子男二人长国瑞试𥙷礼部令史再任南阳县令以惠爱见称次子国维兴定五年进士歴符离叶令淳正古雅爲时闻人女二人长适山东东路总管判官徒单喜僧次适南京广盈仓副使赵思孙男女皆尚㓜铭曰处爲儒先岀曰吏师明昌名臣道陵所咨至性薫然旣厚其资于济事也权于及民也慈永钖尔类从古有辞人子养亲易失者时含饴弄孙爲乐不赀圣善所宜神岂我私谁爲隙驹忽其崦嵫頋瞻玄堂泣涕涟洏及母下泉尚慰我思孰物之尸孰命之司曷卑之者全而不以究施伐石西山勒我铭诗是惟纯孝李君之墓过者式之遗山先生文集十六卷终遗山先生文集遗山先生文集卷第十七遗山先生文集卷第十七碑铭表志碣闲闲公墓铭唐文三变至五季衰陋极矣由五季而爲辽宋由辽宋而爲国朝文之废兴可考也宋有古文有词赋有明经栁穆欧苏诸人斩伐俗学力百而功倍起天圣迄元祐而后唐文振然似是而非空虚而无用者又复见于宣政之季矣辽则以科举爲儒学之极致假贷剽窃牵合𥙷缀视五季又下衰唐文奄奄如败北之气没世不复亦无以议爲也国𥘉因辽宋之旧以词赋经义取士预此选者选曹以爲贵科荣路所在人争走之传注则金陵之余波声律则刘郑之未光固已占髙爵而钓厚禄至于经爲通儒文爲名家良未暇也及翰林蔡公正甫岀于大学大丞相之世业接见宇文济阳呉深州之风流唐宋文派乃得正传然后诸儒得而和之盖自宋以后百年辽以耒三百年若党承㫖世杰王内翰子端周三司徳卿杨礼部之羙王延州从之李右司之纯雷御史希颜不可不谓之豪杰之士若夫不溺于时俗不泊于利禄慨然以道徳仁义性命祸福之学自任沉潜乎六经从容乎百家㓜而壮壮而老怡然涣然之死而后已者惟我闲闲公一人公讳秉文字周臣姓赵氏闲闲其自号也世爲磁州滏阳人祖讳某用公贵赠正议大夫上轻车都尉天水郡伯考讳某赠中奉大夫上护军天水郡侯李右司志其墓述先世以耒详矣公㓜颕悟读书若夙习弱冠登大定二十五年进士第调安塞簿以课最迁郸邯令再迁唐山丁郡侯忧用荐者及提刑㢘举起复充南京路转运司都句判官丁太夫人某氏忧又用荐者起复应奉翰林文字同知制诰上书论宰相胥持国当罢宗室守贞可大用又言刑狱征伐国之大政自古未有君以爲可大臣以爲不可而可行者坐讥讪免官未㡬起爲同知岢岚军州事转北京转运司度支判官承安五年冬十月隂晦连日宰相万公入对上頋谓万公言卿昨言天日晦冥亦犹人君用人邪正不分者极有理赵秉文曩以言事降授闻其人有才具又且敢言朕非弃不用直以北边军兴姑试之耳泰和二年改户部主事迁翰林脩撰考满留再任衞绍王大安𥘉北兵入邉召公与待制赵资道论邉备公言今大军聚宣徳宣徳城小列营其外夏暑雨器械弛败人且病迨秋敌至我不利矣可遣临潢一军擣其虚则山西之围可觧兵法所谓出其不意攻其所必捄者也王不能用其秋宣德以败闻十月出爲寕邉州刺史二年改平定州前政苛于用刑盗贼无大小皆棓杀之闻赦将至先棓贼死乃拜赦而盗愈繁公爲政每从寛厚不旬月盗贼屏迹终任无犯者岁饥出俸粟爲豪民倡以赈贫乏頼以全活者甚衆及受代老㓜攀送恋恋不忍诀巳出郭复遮留之再三乃得去入爲兵部郎中兼翰林脩撰俄提点司天台崇庆二年春太白经天公上奏岁八月当有人更王之变当国者以爲妖言置章不通及期王出居衞邸如公言俄转翰林直学士贞祐𥘉公言时事三一迁都二导河三封建大略谓中国无古北之险则燕爲近边车驾幸山东爲便山东天下富强处也且有海道可通辽东接上京宋有国时河水常由曹濮开滑大名东平沧景㑹独流入于海今改而南由徐邳水行处下视堤北二三丈有建瓴之便可使行视故堤稍脩筑之河复故道则山东河南合敌兵虽入可阻以爲固矣三代封建外裔不能得中国之利秦罢诸侯而郡县之无虏祸而有不及其之祸喻如秦销锋镝今民间不得藏弓矢是也堕名城今腹内州军不置楼橹是也在承平日若无患及其弊则天下有土崩之势秦之胜广汉之张鲁唐之安史皆是也房琯因禄山之乱请出诸王分置诸道禄山闻之曰天下不可得矣今就不能复三代之故亦冝分王子弟置诸道节度则是山东有大河之险有维城之固而无燕近塞之忧举而三者得矣明年上书请爲朝廷守残破一州上以公宿儒当在左右不宜𥙷外不许四年除翰林侍讲学士明年转侍读兴定中拜礼部尚书兼前职同脩国史知集贤院事又明年知贡举坐爲同官所累夺一官致仕有㫖以卿尝告老今遂之也公家居上所以礼遇公者不少衰时遣中使问卿精神何如徃年不数日复起爲礼部尚书兼官如故入谢上曰卿春秋虽高以文章故湏复用卿公亦以身受厚恩无以自効愿爲天子开忠言广圣虑毎进见从容爲上言人主当俭勤慎兵刑所以祈天永命者上嘉纳焉今天子即位公再以年乞身改翰林学士脩国史公以上嗣德在𥘉当日亲经史以自禆益进无逸直觧贞观政要申鍳各一通开兴改元北兵由汉中道袭荆襄京师戒严上命公爲赦文以布宣悔悟哀痛之意公指事陈义辞情俱尽城下之役国家所以感人心作士气者公与有力焉时公已老日以时事爲忧虽食息顷不能忘每闻一事可便民一士可擢用大则奏章小则爲当路者言殷勤郑重不能自巳竟用是得疾以夏五月十有二日春秋七十有四终于私第之正寝时军国多故赙祭不及大夫士相弔闾阎细民亦知有邦国殄瘁之叹越二日权殡开阳门外二百步有待也积官至资善大夫勲上护军爵天水郡侯食邑一千户实封一百户先娶刘氏再娶郭氏并封天水郡侯夫人前公卒子男一人名似待阙御史台掾女三人长刘出也嫁汝州推官髙可约次嫁卫州行部郎中石玠季嫁省知管差除令史张履三婿皆名进士也所着易藂説十卷中庸説一卷扬子发微一卷太玄笺賛六卷文中子类説一卷南华略释一卷列子𥙷注一卷删集论语孟子觧各一十卷生平文章号滏水集者前后三十卷资暇録十五卷公䆒观佛老之説而皆极其指归尝着论以爲害于世者其教耳又其徒乐从公㳺公亦尝爲之作文章若碑志诗颂甚多晚年録生平诗文凢渉于二家者不在也大槩公之文出于义理之学故长于辨折极所𣣔言而止不以绳墨自拘七言长诗笔势纵放不拘一律律诗壮丽小诗精絶多以近体爲之至五言则沉欝顿挫似阮嗣宗真淳古淡似陶渊明以它文较之或不近也字画则有魏晋以耒风调而草书尤惊絶殆天机所到非学能至今宣徽舜卿使河湟夏人多问公及王子端起居状朝廷因以公报聘已而辍不行其爲当时所重如此公之葬也孤子似以好问公门下士耒速铭因考公平生而窃有所叹焉道之传可一人而足所以弘之则非一人之功也唐昌黎公宋欧阳公身爲大儒系道之废兴亦有皇甫张曽苏诸人辅翼之而后挟小辨者无异谈公至诚乐易与人交不立崖岸主盟吾道将四十年未尝以大名自居仕五朝官六卿自奉如寒士而不知冨贵爲何物生河朔鞍马间不本于教育不阶于讲习绍圣学之絶业行世俗所背驰之域乃无一人推尊之此文章字画在公爲余事自以徒费日力者人知贵之而不知贵其道欤桓谭有言凡人贱近贵逺亲见扬子云故轻其书若使更阅贤善爲所称道其传世无疑谭之言今信矣然则若公者其亦有所待乎铭曰道綂中絶力任权御一判藩篱倒置冠屦公起河朔天以经付挺身頽波爲世砥柱优柔而永餍饫而趍春风舞雩如望趍歩心与理叶黙以言寓发道大全𥘉莫我助大夜而旦大夣而寤干端坤倪轩豁呈露致知力行开物成务在徳爲柄在治爲具吾道非耶而以文遇足巳无待恃义不惧忧国爱君华首弥固蔵书名山京师其副后礼乐兴当表公墓朝散大夫同知东平府事胡公神道碑公讳景崧字彦高姓胡氏其先威州人曽祖智避靖康之乱迁武安遂占籍焉相益家累鉅其父课之读书渉猎经史工于书翰轻财好施不责报偿秋冬之交量以布絮散寒者仍作麋粥以食之岁以爲常赵魏间称积徳者莫不以胡氏爲称首云正隆南征以良家子从军载国子监书以归因之超万卷堂延致儒士门不絶賔儒素起宗实兆于此后以第四子浩官五品赠宣武将军考仲溶嗜读书不以世务萦懐大定𥘉两赴廷试不中即以诗酒自娱竟用是得疾甫三十而殁用公贵赠朝列大夫安定县子公㓜有至性十歳丧父哀毁成疾尝泣谓其母孔氏言吾父不幸早世儿誓当学以成吾父之志孔夫人有贤行所以作成其子者爲甚力故公十五知属文弱冠有声埸屋间年三十擢大定二十五年词赋甲科释褐海州军事判官用提刑司㢘举特旨陞即墨令县治濒海土墝而俗悪公清介自律人莫敢犯一新珥笔之旧县界多世官侵愁细民累政以爲苦及是有以牧马伤民田者公深治而痛绳之强暴爲之怗然𥘉县廨在古城之隅爲妖狐所㨿狐画伏夜出变化狡狯或爲狱卒纵遣囚系或爲官妓盗驿传𬒳幞媚惑男女有迷乱至死者民无如之何反以香火奉之余五十年矣公下车问知所以然頋谓同僚官舎所以居贤今令不得居而狐得据之耶时屋空巳乆頽圯殊甚即命完葺之明日即听事理务抵暮张烛而坐夜参半狐鸣后圃中一唱百和少顷群集周匝廷内中一大狐㨿地而吼如𣣔搏噬然卒伍散走投死无所公安坐不爲动而孤亦不敢前良乆稍稍引退如是者三日遂不复耒后十余日传一女奴歌啸跳跃狂若寐语公以朱书迫逐之置奴钗间奴即知人明日尉自巡逻还遭群狐数百由县东南而去狐祸遂絶县民以公爲神刻石颂徳李右司之纯之文也秩未满用提刑司荐迁河南府推官师送强㓂十数軰尹以下谓此㓂爲民害乆亟𣣔除之公疑县所送者皆平民爲缓其狱尹怒强出囚于市且以稍缓譲公公执议之次忽有驰报师获正贼者尹惭谢即日上书荐之就除太原推官未赴召爲大兴推官时道陵新即大位留意庻狱敕尚书省吾徃判大兴狱犴填满推官虽小职尤难其人可选文臣公平审慎者充宰相以公爲能故有此授公职不三月以狱空闻诏钖宴以宠之俄改上京等路提刑司判官秩满以称职超授西京路转运副使丁内艰服除爲国子监丞兼户部员外郎未㡬改同知辽东路转运使事本路税额以牛头征者积数百万石多有名无实无所从出而重爲主典者之累公躬自閲实无有欺㧕者凡桩配之数悉从蠲贷在所仓官坐伤耗而碍铨调者率以新官代之旬月入爲刑部员外郎东平大名同时有告人谋反者朝廷以户部员外郎苏某鞠狱大名而东平则以公决之苏法吏专事榜掠囚不胜惨毒皆自诬服株连者以千数公至东平有司供狱具至有蝎笼大匮之属公叹曰㫁狱以情奚以此爲哉引告者谛审之十日而后其情得告者搏颊自恨言所以诬罔者狱旣具止反坐此人而巳东平尹率其属劳公曰非使者忠爱三千人之命谁当续之百姓焚香拜送连延百余里马爲不得前及奏上道陵喜曰胡景崧䖏置称朕意矣大名之狱独无冤乎随以它使者覆之苏竟以罪去而公之朝誉由是益隆㤗和六年以选爲上京东京等路按察司签事陛辞以例言三事然皆天下之大计非例所当言者其一天子之职在择相相得人则垂拱而治可也其二今皇嗣未立宜肃正六宫以广继嗣之路时元妃李氏专宠其宗有威福之渐外臣有寅縁至宰相者故公爲上言如此不报改同知镇西军节度使事属岁旱公祷而雨明年郡国蝗中使四出掩捕独公所治近城三十里无有也楼烦报蝗入县境公驰至祷于后土祠言罪在守令幸无毒平民頋盻之际蝗去无留者衞绍王大安𥘉擢坊州刺史公老于吏事布宣敎条恩威并着旬月之后但卧治而巳俄改解州刺史坊人攀送垂泣而去踰年迁同知东平府路兵马都总管事以崇庆二年五月日遘疾春秋五十有九卒于雒阳之传舍积官朝㪚大夫上护军安定郡开国伯食邑七百户后㡬日于某所之先茔娶马氏封安定郡君妇德母仪中表以爲法后公几年卒子男三人长曰徳珪正大四年进士儒林郎冨平县主簿次徳琚早卒次徳琳以公廕爲礼曹掾女二人长适刑台焦日新封中山县君次适洧川杨振文封弘农县君孙男三人祗遹祗承祗畏公羙丰仪善谈论临事刚严人莫敢犯至于推诚接物则慈祥恺悌唯恐不及族属余百口同居迨公四世公䘏睦之小大无间言从弟义㓜孤頼公教督继擢髙第旧制文资官例提举学校故公所在必课诸生学委曲周至终始如一前后三知贡举凡置在优等者皆竒俊宏杰之士士论以得人许之岁丙午某过彰徳徳珪方爲府从事谓某言先人弃养将三十年贞祐之乱仓皇南渡頋瞻先垄有旌纪寂寞之感迨今北归先夫人之柩从祔有日诚得吾子铭而志之以俟百世之下不肖孤死不恨矣敢百拜以请某不敏尝问公于曹徴君子玉子玉公郷里知公爲详以爲公无他过人但能充孝弟之性而巳古有之事亲孝故忠可移于君居家理故治可移于官又曰孝弟之至通于神明信斯言也公可以无媿矣铭其可辞其铭曰地天而人泰山微尘不以元气纲维之奚取于眇焉之身元气维何由孝而仁智効一官大或秉钧民吾同胞忍弗爱其亲惟悉聦明而致忠爱故所过者化而存者神上下同流何有乎兽伏而鸟驯问牛及马不足以谓之能柱后惠文不足以谓之循我思胡公煖然而春欝彼佳城志以贞珉千年而见白日尚知爲泰和之名臣寄庵先生墓碑道陵承安中贼臣胡沙虎尹大兴先生爲府推官虎方謟事中贵窃弄威柄内则以姦佞固主恩外则鼓动声势以刼制天下同列有一事不相叶一语不相入者不䧟之死地则排诸逺方故时人视之犹蛇虎鬼魅疾走逺避之不睱先生直前径行𥘉不爲死生祸福计每以公事相可否至丝髪不少贷又摘其隂事数十条将发之私谓所亲言此人口无所不能言手无所不能爲政恐寕我负人终成噬主之狗虎篡者也平居頥指气使无不如意乃今爲一书生所轩轻积不能平乃先以非罪诬染之凡可以中伤者无不至先生守之益坚坑之者愈力如是二年既无可撼摇乃奏之上前谓先生于种人有奴视之傲頼上雅见知譛爲不得行盖自承安迄至寕之弑前后二十年朝臣非无刚稜疾恶不畏强御之士然敢与此贼角者唯先生与尚书左丞张公行中二人而巳先生讳某字平父姓李氏系出唐明皇帝历五季宋末之乱谱谍散失无可攷案靖康𥘉先生之祖玘自济南齐河避乱镇州侨寓一名医家遂传其学生子拯徙居栾城仍食先业资乐易多伎能所居置病寮过客及贫无以爲资者耒谒医汤剂麋粥必躬亲之病旣平又量爲道涂之费以给之赋诗饮酒谈玄讲道优㳺以寿终后用先生贵赠奉训大夫先生即奉训君之第二子也年十五奉训君仍以家学授之学旣成一日诊一病者而心有所疑乃悔曰吾寕当以人命试吾术即于是改读律已而又以法家少恩与前疗病无异也即尽弃故学一意读六经学爲文章二十得解住府庠移籍太学试𥙷河北东路提刑司书史登明昌二年词赋进士第释褐槀城丞史畏民爱虽老于从政者莫与爲比县旧多盗先生治之有方皆相率爲平民以政迹陛辽东冝风令改蓟州卢龙丁太夫人张氏忧起复潞州渉县令县乏水去城十五里所汲涧泉以供饮虽浣濯之余不敢遗弃人用是多病先生行视西山得羙泉度地之髙卑将引致之先以便宜白于州然后籍丁爲渠民乐于赴功不两旬而成近郭数千家坐获膏润之利卿大夫洎其父老相与立石用诧于他邦人爲尚书省令史终更宰相议留再考先生力以疾辞授大兴府推官转河北东路转运司都句判官不一岁迁辽东路塩使旧例使副判官分辨岁额而通比增亏考满坐爲同官所累降太常愽士兼祕书省校书郎至寕元年春迁同知静难军节度使事时西北兵巳动先生以邠城頽圯爲忧谋之州将爲浚筑计不合𣣔闻之朝俄改同知许昌军节度使事比到许下闻夏人入㓂邠巳䧟官属虏而西矣秋八月改山东西路兵马副都总管东平府治中制下三日贼虎弑逆自署太师尚书令泽王专制除拜先生即日以疾告径归阳翟筑屋颕水之上名之曰寄庵因以爲号先生通悟多智学有原本明于析理而勇于赴义中值大变知世事无可爲故一切以蒙晦自居浮湛里社将二十年兴定元光之间先生益巳老矣某岁某月日春秋六十有七终于隠所先生喜作诗律切精严似其爲人雅爲王内翰子端周贠外徳卿赵礼部周臣李右司之纯之所激赏字画得于苏黄之间画入神品赏识至到当世推爲第一所在求谒者缣素填积随日月先后偿之谓之画债至于星歴占卜释部道流稗官杂家无不臻妙弦歌棊槊在它人以一技自名者皆其余事也临终预尅死期戒家人勿遽哭果如期而逝家人哭不禁良乆开目云戒汝勿哭令我心识散乱言讫复瞑其明了又如此先娶里中郝氏再娶槀城刘氏三娶河间王氏有道敏修之女末娶大兴崔氏兾州倅曼卿之妹子男三人澈方山抽分窑治官刘岀也次曰治自㓜有文章重名正大中收世科征事郎长陵主簿王出也次曰滋崔出也女二人皆嫁士族壬寅某月孤子治自阳翟护先生之柩归于栾城某原之先茔有日再拜涕泗谓门下士元某言先人诸孤唯治仅存兵軰流离不得以时归祔获罪神明无所于死唯先人不大用于世故事业无闻若夫方徳之㦤问学之博志节之坚鍳裁之公则不可不白见于后今表墓有石吾子盍以所闻见者爲我书之某窃自念言自南渡以耒登先生之门者十年先生不鄙其愚㓜不肖与之考论文㙯商略古昔人物之流品世务之终至问无不言言无不尽开示期许皆非愚㓜不肖所当得者今得属辞比事以相兹役頋以不获爲恨其何敢辞唯是驽劣老矣无闻其何以䆒阐精微信示乆逺虽义不可辞而又有不敢不辞者因起拜谢不敢当治重以大谊要责以爲得先人所知者多矣孰若吾子之深与先人相从者多矣孰与吾子之厚治不谋若实治之尤谋之或违尤将谁在于是不得终辞谨论次其事如右又系之以铭铭曰君子时中立不倚偏经纬万方以心爲权嗟维先生中学之传得之无息之乆守以不磨之坚承安玩威鱼脱于渊虎守天门四顾垂延击伏主臣且百且千曽是下僚敢相周旋虎奋其须赤手往编恃义与存岂乐自捐祸逮至寕𥘉服归田愤请讨之无所寕与贼而同天人却也而我前人安也而我独迁行无理违止不义寒嗟维先生其卑也全材不一能我则百焉量测则闳筹计则贤药石可以活国舟揖可以济川抱利噐而莫之试竟匡坐而穷年一室图书我歌我絃处顺安常无憾下泉伐石西山表先生之阡孰能爲世底柱如是之卓然朝列大夫同知河间府事张公墓表泰和𥘉元妃李氏干预时政兄弟同在禁近声势㷔㷔鼓动海内台諌多以爲言公时爲监察御史上书切諌至有妾上僣后夫人失位之语引援古今陈説成败皆君臣之间所难言者朝议韪之佗御史有与公齐名者其后畏祸不终名节扫地而公守河间得所以死而死身㓕而名益着至今言泰和名臣者唯公可以当之公讳公着字庭俊姓张氏𥘉名宁以梦兆改焉世爲太原阳曲人曽大父某知宋将乱隐居不仕大父祐好读书尤长于术数卜东山之大石谷自言却后三十年吾宗当有文达者巳而果然考讳某资禀寛缓轻财好施以诗书棊酒自适后用公贵封朝列大夫生三子公其季也𥘉自童丱朝列君教之学长㳺府庠即有能赋声寻擢明昌二年进士第释褐平遥丞歴洛郊云川二县令𥙷尚书省令史考满留知管差除以亲老不就授都转运司户籍判官无㡬何拜监察御史元妃兄黄门喜儿尝以水田事私请于公公以正义责之喜儿惶惧而退虎贼尹大兴固宠负恃恣爲不法朝臣无敢言者公倡诸御史发其姦章十余上章宗言胡沙虎定何罪但跋扈耳卿等不相容乃如此耶公同中丞孟铸言圣明之朝岂容有跋扈将军乎上爲之动容张仲淹以趍附宰相起家不十年至太兴尹公薄其爲人衆辱之明日而仲淹死时人以爲惭愤致卒云扈从秋山车驾所经居民爲近侍所扰无所于诉公屏骑从着大席㡌行围中杖大奴十数人权贵爲之歛手或相警云大席㡌者至矣其威望如此泰和四年以称职迁同知震武军节度使事丁太夫人郭氏忧起复都转运副使改签南京路按察司事搏击豪右发擿姦伏威惠并举天下想闻风采遂有公辅之望衞绍王大安𥘉授管州刺史朞年改景州兼漕运使丁朝列君忧起复陜西西路按察转运副使宣宗贞祐二年改同知河北东路兵马都总管兼河间府事特诏驰驿赴镇不踰月河间受攻总管不能军城遂䧟公方在应辨局闻之大骇率城中壮士近千人督战殁于阵中实十一月二十六日也得年五十有一夫人李氏再娶曹氏俱封清河县君子男一人绰以廕𥙷官女四人皆嫁士族男孙三人曰革曰贲曰恒公天性孝友爲宗族郷党所知歴三县两州当官刚果明于剖析吏畏民爱有古能吏之风太原民罢小七夜杀数人而考验无迹三推不能决朝命委公鞠之一问得情人以爲神明之政在所敦奨儒学留意风教旧俗爲之一变起文庙于所居安生里社延致名儒课子弟授业二姪经纬皆有声场屋间继擢上第张氏遂爲河东文章宗郷人至今荣之孤子绰以某年月日葬公于某所之先茔礼也歳癸夘秋九月某客燕中纬以世旧之故徴铭于某曰自衣冠南渡二十年之间无复归頋之望叔父墓不巳拱而旌纪寂寥不肖负衅蒙累死无以自赎诚得吾子譔述以着金石传永乆则瞑目无恨矣敢百拜以请某复之曰先大夫履正奉公惟义所在死生祸福无所頋借天下大夫士饱闻而厌道之果得挂名表志自託不腐郷里晚生预有荣焉敢不唯命是听乃退而论次之而系之以铭铭曰平易而仁卓鲁之近民发姦撃强赵张三王之所以神此在公爲一节固巳无望于时之人若夫确固而不移质直而无文直前径行唯义所存有言责则致其忠有官守则致其身名节凛然独爲不二心之臣闻公之风益知鄙夫之不可以事君遗山先生文集卷第十七遗山先生文集遗山先生文集卷第十八遗山先生文集卷第十八碑铭表志碣内相文献杨公神道碑铭自孔子考四科及中人下上之次故孟轲氏于乐正子亦有二之中四之下之说盖人之品不齐而论人之目亦不一有一鄊之士有一国之士有天下之士有一代之士分限所在不能以强人而人亦不能躐等而取之也维金朝大定巳还文治旣洽教育亦至名氏之旧与郷里之彦率由科举之选父兄之渊源师友之讲习义理益明利禄益轻一变五代辽季衰陋之俗迄贞祐南渡名卿材大夫布满台阁若胥莘公和之之通明张左相信甫之朴直张太保敬甫两赵礼部周臣庭玉冯毫州叔献王延州从之李都司之纯之儒学王尚书充之李都运有之两杨戸部正夫叔玉李坊州执刚之吏能张大理晋卿之平恕商右司平叔之雅量许司课道真陈留副正叔之直言极諌康司农伯禄雷御史希颜之刚稜疾恶累叶得人于兹爲盛若夫才量之充实道念之醇正政术之简裁言论之详尽粹之以天人之学富之以师表之业则我内相文献杨公其人矣识者以为中国之大平治之乆河岳炳灵实生人杰非宏衍愽大之器如公者曷足以当之降材尔殊取穪斯允商略前后拟伦名胜惟其视千古而无媿是以首一代而絶出然则元光正大以来大夫士推公为中朝第一而不以百年计之者知公为未尽欤公讳云翼字之美杨氏其先賛皇之檀山人六代祖忠客乐平遂占籍焉曽祖处士君青嗜读书而不事科举尝诲其子孙言圣人之道无它至诚而巳诚者何不自欺之谓也盖诚之一物存诸巳则忠加诸人则恕是道也出于人心谁独无之然今山野小人有能行而世之才智士大夫或有愧焉吾百不及人独此事不敢不勉耳若等能従吾言真吾子孙也祖郁用公贵赠正议大夫祖妣宋氏追封弘农郡大君考恒累赠中奉大夫妣李氏弘农郡太夫人公资颖悟𥘉学语輙画地作字殆能记他生之习者八岁知属对日诵数千言弱冠登明昌五年经义第一甲第一人进士第词赋亦中乙科特授丞务郎应奉翰林文字考满留再任丞安四年出为陜西东路兵马都总管判宫决狱寛平大为总管贤宗室长寿所知泰和元年召为太学慱士丁内艰服除授太常寺丞兼翰林修撰六年南鄙用兵以本宫从左丞揆军驻汴梁明年授上京东京等路按察司佥事𥘉宰相奏是职章宗先巳识公即可其奏曰得之矣召见咨以当世之务称旨及陛辝谕之曰卿至官下有所建明当专达毋枉执事者又明年改上京临潢等路按察司佥事兼本路转运副使大安元年翰林学士承㫖张行简荐公才学优赡精于术数召授提点司天台兼翰林脩撰俄兼礼部郎中崇庆元年以病得请归郷里贞祐二年有司例上官簿宣宗閲之记公姓名起授前职兼吏部郎中三年超礼部侍郎兼提点司天台充赐宋国岁元国信副使四年西北兵由鄜延内侵潼关失守朝议以兵部尚书蒲察阿里不孙为副元帅以御之公奏阿里不孙言浮于实必误大事不听兵交而败卒如所料六年迁翰林侍读学士同脩国史礼部司天兼职如故有旨官制入三品者例外除以卿遇事敢言议论忠到故特留之以便谘访卿宜悉吾意也时右丞相髙琪当国昵信小人多变旧章㩁货提举王三钖奏请搉油髙琪主之甚力诏集百官议其事权戸部尚书宗颜天宠辈百余人司声賛可公独引赵秉文时戬等三数人排其议谓果行此事是以天下通行之货为㩁货私家常用之物为禁物自古不行之法为良法窃为圣朝不取也议遂格髙琪怒公为异竟以事谴公公不之䘏也兴定二年擢拜礼部尚书兼知集贤院事三年筑京师子城役兵民数万夏秋之交病者相枕借公提举医药饮食躬自调护多所全济城成进官一阶四年改吏部尚书旦有后命卿之问望旧矣今以选曹授卿宜振肃纲纪尽革前弊朕之待卿当不止此耳公莅政裁画有方凡军兴以来入粟补官及以戦功迁授者事定之后有司苛为程式或小有不合一切罢去公奏従寛收録旬月政成不动声气而姦吏为之缩手朝誉归焉九月上召戸部尚书髙夔及翰林学士赵秉文于内殿皆赐之坐问以讲和之䇿或以力戦为言上俯首不楽者乆之公徐以孟子事大事小之説觧之且曰今日奚计哉使生灵息肩则社稷之福也今日奚计哉上色乃和十一月改御史中丞宗室承立权叅知政事行尚书省事于京兆事有不法者大臣以爲言诏公就鞠之狱成廷奏曰承立所坐皆细事不足以累大臣然臣闻之向西北二敌合兵来侵平凉以西数州皆陷承立坐拥强兵瞻望不进鄜延帅臣完颜合逹者以孤城当敌冲且能败其前锋合达之功如此承立之罪如彼愿陛下明其功罪而赏罚之则天下知所以劝惩矣自余小失何足追咎承立由是免官而合达遂揔机务五年以疾求觧复爲礼部尚书兼翰林侍读学士六年四月改翰林学士元光二年复申前请宣宗不得巳许焉哀宗即位图任旧人首命公摄太常卿正大元年复翰林学士某月诏集百官议所以省费者公以爲省费事小一戸部若司农官足以办似不足议枢宻院专制军政蔑视尚书省尚书岀政之地政无大小当揔其纲领付外施行今军旅之事宰相或不得预闻欲使军民利病两不相蔽得乎故独以此应诏二月复爲礼部尚书兼侍读明年设益政院于内廷取老成宿徳充院官极天下之选得六人而公爲选首名爲经筵实内相也毎召见公独得赐坐且唿学士而不名也𥘉命讲尚书公爲言帝王之学不必如经生举子分章析句但知为国大纲足矣因举任贤去邪与治同道与乱同事有言逆于汝心有言逊于汝志等数条一以正心诚意言之敷绎详明上听忘倦寻进万年龟镜録圣孝圣学之类凡二十篇公见朝士廷议之际多不尽所𣣔言上下依违寖以成俗一日经筵毕因言人臣事君之道有二有所谓事君之礼有所谓事君之义礼不敢齿君之路马蹴其刍者有罚入君门则趍见君之几杖则起君命召不俟驾而行受命不宿于家是皆事君之礼人臣所当尽者也然国家之利害生民之休戚一在敷陈之间则向所谓礼者特虚噐耳君曰可而有否献其否以成其可君曰否而有可献其可以替其否危言正论期于益国𥙷民而巳言有不従虽引𥚑折槛断鞅轫轮有不恤焉者当是时也若姑狥事君之虚礼而不知事君之大义阿合取容国家何赖焉上变色曰非卿朕不闻此矣公自兴定元光间病风痺至是稍愈上亲问疗之之术对曰无他但治心耳此心和平则邪气不干岂独治身至于治国亦然人君必先正其心然后可以正朝廷正百官逺近万民莫不一于正矣上矍然知其为医諌也十一月夏人和议成遣其徽猷阁学士李弁来议玄市及振危急者数事数徃返不能决弁求大臣面论之朝廷以公徃议乃定四年知礼部贡举以考试劳心遘疾明年八月之七日薨于私第之正寝春秋五十有九累官资善大夫勲上护军爵弘农郡矦谥曰文献娶某郡吕氏封弘农郡夫人子男二人长曰朴前公卒次曰恕擢正大四年经义进士第女一人适某族𥘉公娶胥氏左丞通敏公之孙平章政事惠简公之女以事姑尝有后言即日弃去不以相家子为难待二弟仲翼叔翼备极友爱家赀悉推与之至百负之而不恨尝语人言昆弟之间若以昆弟待之则容有不可堪忍之事但当以父母待之耳或以为疑公暁之曰父母吾不得而见之矣得见兄弟非父母而何此念一生虽百世同居可也一姊适李氏旣寡挈孤㓜来归公䖏之官下在律踈属及外亲留任所满百日则徙他郡避嫌公言之朝独得不徙抚导二甥卒为名士其长庭简者登上第公天资雅重自律为甚严而其待人者寛以约交分一定死生祸福不少变为天官为春官为翰长为奉常文章与闲闲公齐名世号扬赵髙文大册多出其手典贡举三十年门生半天下而于奨借后进𥘉不以儒宗自居所以教诱之者率君子长者之事益其所未尽而勉其所可致苦言至戒或寓于欵曲周宻之间异时想闻风采若龙门之峻朗岀天外及一𬒳接纳则又恨造之之晚也平居无事左右图史澹黙无所营及当官而行或论列上前慨然以天下事自任知无不言言无不尽确乎有不可夺之节古所谓君子有三变者于公见之贞祐以后主兵者不能外御大敌而取偿于宋故频岁南伐有沮其兵者不谓之与宋为地则疑与之有谋进士至宰相于他事无不言独论南伐则一语不敢及公为太学愽士泰和𥘉建言便谓宋不可伐国家之虑不在于未得淮南之前而在于旣得淮南之后盖淮南平则江之北尽为戦地进而争利于舟楫之间我之劲弓良马有不得骋者矣彼若扼江为屯潜师于淮以㫁饟道或决水以潴淮南之地则我军何以善其后乎及时全倡议南伐宣宗以问朝臣公言朝臣多䛕辝天下有治有乱今但言治而不言乱国势有强有弱今但言强而不言弱兵家有胜有负今但言胜而不言负此议论之所以偏也臣请两言之庻㡬见利害之全夫将有事于宋者非贪其土地然第恐西北有警而南又缀之则三面受敌耳故𣣔我师乗时势先动图宋人今冬不能来或不敢来此戦胜之利也就如所料其利犹未可必彼江之南其地尚逺旦有巴蜀为之辅虽无淮南岂不能集数万之衆伺西北有警而缀我耶戦而胜旦如此有如不胜其害可胜言哉且我以骑当歩理可万全臣尚谓恐有不胜者今日之事势与泰和不同故耳盖泰和以冬征而今以夏此天时不同也冬则水脉涸而平陆多夏则水脉盛而泥淖多此地利不同也泰和举天下全力至于糺军亦駈之为前锋今能之乎此人事不同也议者徒见泰和取胜之易而不知今日之难且以夏人观之向日弓箭手之在西邉者一遇勍敌则搏而戦袒而射彼巳䘮气奔北之不暇乃今䧟吾城而虏其守臣败吾军而禽其主将曩则畏我如彼今则俭我如此夏人既非前日柰何待宋人独如前日哉愿陛下思其胜之之利又思败之之害无悦甘言无贻后悔可也章奏不报是秋公主贡举且取髙帝以天下为度命题以讽焉时全一军寻败于淮上㡬有只轮不返之祸宣宗责诸将言当使我何面目见杨云翼耶河朔民何泾等十有一人为游骑所迫泅河而南有司论罪当死公上章营救之曰法所重私渡者防姦伪也今平民为敌所迫奔入于河为逭死之计耳岂有他哉使吾民不死于敌而死于法尔后唯有从敌而巳宣宗悟尽释之哀宗以河南雨雹诏公审理冤狱而不及陜西公言天地人通为一体今人一支受病则四体为之不安岂可专治受病之处而置其余不问乎朝廷是之诏吏部郎中杨居仁审冤陜西公之重人命慎于兵刑者类如此所着文集若干卷校大金礼仪若干卷续通鑑若干卷周礼辨一篇左氏荘列赋各一篇提点司天台二十年虽老于其业积日累月不能了之事公一语破约衆无异辞有以太一新歴上进者尚书省檄公叅订摘其不合者二十余条暦家称焉德陵以庚寅日启土司天生陈舜举言国音属啇金在庚为絶宜用乙酉金王日吉诏公决之公言上行年辛邜乙酉虽为金王终与行年相戾讳名不讳姓姓所同也名所独也且五行之説在汉人犹以为不经前世如吕才一行皆神于术数尚辨以为不可用本朝部姓焉可必其于五音何属乎卒从公议有五星聚井辨一篇天象赋一篇句股机要象数杂説积年杂说皆蔵于秘府孤子恕奉公之柩将于某原之先茔涕泗百拜谓门下士元好问言先公孝弟忠信始于事亲中于事君终于兼善天下者翰林修撰王彪事状具在墓当有碑敢质之以为请好问谢不敢当恕以大义见责曰先公平生以国士待吾子乃不得论次遗烈以见于后世乎好问度不可以终辞再拜曰谨受教乃为件右之且系之以铭其铭曰天禀之厚百可施曽门之传俨若思菁莪乐育併以资大噐备具无磷缁山甫吉甫其庻而鲁无君子焉取斯贞祐南驾倾朝支忿兵横出纷僵尸丁男役苦输膏脂公独上前陈苦辞同仁一视父母慈越肥秦瘠小智私两淮民命我所司忍令矛端舞婴儿崑崙神泉后术芝危国可活民不疵如公岂无匡复姿天废商乆实为之孺子可教犹帝师惜哉不遭隆凖时东隅之日今崦嵫頋瞻乔木为赍咨岘山堕泪方在兹零落何必西州诗嘉议大夫陜西东路转运使刚敏王公神道碑铭岁巳酉冬十月故戸部尚书王公之子元庆涕泗谓某言先公弃诸孤养余三十年矣惟是转徙南北无归祔之望乃今始克襄事墓当有碑碑例有铭今属笔于子使不肖孤获免于有不称之罪则瞑目为无憾矣敢百拜以请某以为先大夫有功吾晋乡里晚生与受其赐今史册散逸旣无以传信名卿鉅公立功立事之迹不随世磨㓕者繄金石是頼诚得属辞比事以相兹役虽文字暗陋其敢不勉谨按御史张天纲所譔行事之状而论次之公讳扩字充之族王氏世为定州永平人曽大父某大父某仕为县功曹国𥘉籍新附之民卑以符契使复旧业归附后时或先服后叛者则别籍次第拘僇将及永平功曹輙焚其籍以㓕迹所活无虑数千人令叹曰隂徳在汝矣因改服儒业五子皆教之宦学三子继登上第而仕亦逹功曹得赠儒林郎妣两髙氏太原县太君邦用公之父也仕至同知安国军节度使事妣刘氏杨氏俱用公贵加赠太原郡太夫人公孩㓜嗜学甫冠从郷赋即有声时辈无不推伏擢明昌五年甲科释褐邓州录事朝廷更定律令留公不遣再调懐安令㢘举徐州观察判官召补尚书省令史考满授同知徳州防御使事以山东旱命驰驿赴官遂专赈贷东平诸郡公所至推次乏絶人受实惠豪猾不得夤縁为姦棣州饥尤甚公輙例外禀之平章政事夀国张公宣抚济南以德愽多盗檄公揔诸郡兵讨捕群盗悉平泰和五年呉曦纳劒外五州内属公以选为顺化军节度副使未至州反为宋陜西安抚司奏公为经歴官俄改真定府判官八年三月擢拜监察御史是夏旱甚诏岀诸御史分理冤狱异时审谳者专以末减爲事虽杀人者之罪亦贷出之公谓同官言生人之冤固所当审地下之冤将置不问乎因力革前弊时议皆称其平使还言剏设三司不便大略谓三司之设民间窃议当以刻剥为事臣愚以爲刻剥固所无而浮动之言可畏耳大定间一曹望之爲戸部天下仓廪府库皆实百姓无愁叹之声存乎其人不在改官称也今三司所掌即户部前日之事官属又皆戸部旧员掾属亦戸曹旧吏岂有愚于户部而智于三司者唯当复戸部之旧无骇民听可也西北路三司签事张炜以规楷䧟没县官钱诏公鞫之公比勘失滥钱币草米例以百万计皆权要假贷之数先以金币诸物赂遗黄门李新喜至是并按之炜惧不免倚同舎之旧私有所请公麾之曰故旧义重朝纲当自我坏耶乃列奏炜内结阉竖外连权贵姦贜狼籍罪在不赦诏就委公徴理之佗所紏弹凡十余章大抵明纲纪正风俗之亊优诏褒谕特迁两阶大安三年授同知横海军节度使事贞祐𥘉改签河东北路按察司事二年太原受兵頼公保完宣抚司上其功进太中大夫本路按察副使兼同知转运使事明年七月召爲行宫尚书戸部侍郎寻擢河南路都转运使南渡以来庻务草创皆倚公而办不数月纲纪大小截然一新朝誉归焉河北苗道润求封爵宰相髙琪持不可议以它辝却之宣宗亲问公当如何公奏曰帝王以天下爲度何可逆诈我虽𣣔勿许彼恃威令不能及将何所不爲不若因而封之此髙祖所以将韩信也宣宗顾谓髙琪曰王扩与我意合其亟行之太府监欧里白以御饍羊瘦瘠𬒳诘问白跪奏御羊瘦瘠转运使不加意而然上复问公卿先朝旧人号为知礼朕知之旧矣太府之言乃如是诚有之乎公进曰大驾𥘉到人心未苦安宜省费以示俭徳比以一羊肥瘠纷纷不巳以至庭辨天下知者以为有司不职而不知者将以陛下日以自奉为急耳其于圣徳将无少损乎上忻然曰卿言是矣细事再不必言公一日以事入省适髙琪自閲御羊及校计鹑鸽水食公问之故髙琪言圣上焦劳过甚全借饍羞资养精力安敢不备肥好公折之曰膳夫之事何至宰相亲临髙琪黙然不能对心甚恨之是后毎以事相可否而公都不降下冬十月潼关破髙琪积不平奏公为刑部尚书领关陜军储军至郑州而还髙琪奏公复行公方集官吏骑卒省符趣行急于星火踰月召还即付刑曹以受命不即行为罪有司希髙琪旨当以军法后至入绞刑奏上宣宗曰十日军还十三方差王扩行何得如此定罪其审议之踰月髙琪又执前奏上知公无罪而重违宰相意止于禠一阶未㡬有旨特起公遥领陇州防御使行六部侍郎规运秦巩军储别诏慰抚良厚时兴定元年之九月也公至军中复奏䟽云古者内政寓军令用井田汉屯田唐租庸调皆其法也今之军士见屯者无虑数十万衆而家口又数倍于军彼皆落薄失次无所营为唯有张口待哺而巳岁入有限日给无穷乆不改图徒使农民重困而军户亦不得安帖臣愚以为不若计军戸丁数口量给地畒使失业之人皆获地着旣有恒产孰不为自养之计深汰冗军悉归耕获授田𥘉年给口粮之半明年各有收歛可一切减罢略以一百万口计之嵗省米三百六万斛旣豊委积又免转输之劳遇戦士出征或防秋之役量増升斗使餬口有余如此则农民止输正租餽饟自足此业巳定中兴之夲正矣踰月宣权陜西西路转运使二年五月迁陜西东路转运使依前行六部尚书公自以时运不偶年六十三即以谢事为请寻迁嘉议大夫致仕先患疽发背至是増剧以闰三月十有五日薨于私第之正寝三日权殡于长安南慈恩寺太常攷行谥曰刚敏两娶济阳丁氏皆前公卒赠太原郡夫人再娶赵氏封如所赠子男三人元庆其长仕为归德行六部郎中次未名而卒次元亨业进士赵出也女五人长适塩使司管勾何其次适监韩城酒贾仲源次适同知镇戎军州事蒲鲜石鲁刺次适同知钧州军州事兼荣泽令张泰亨次㓜在室公学业冨赡尝四赴廷试毎举进士未尝不为考官临事有干局虽在细务亦无不经意在京兆漕司前政乔公子实赵公子文号为称职公表表自见举动有法掾属奔走従事无敢后者评者谓子实寛缓𣣔为不忍欺子文周宻𣣔为不能欺皆未必能然独王公之不敢欺为有徴云在太原日言时病有四一将不知兵二兵不素教三事不豫立四用人违所长又陈河东利害汰冗兵禁㳺堕节浮费惜民力等二十事而守御之䇿为多识者谓公䇿虑愊亿洞见事㡬虽军中老臣宿将料敌制胜且不能纎悉周宻如此在所皆可行不特河东而巳为人体皃严正气量宏愽自然有公辅之望至今言名卿材大夫者公必一二及焉某旣件右公平生尝试妄论之生材非难获用为难获用非难尽其材为尤难大定明昌间文治为盛教养旣乆人物辈出公生于其时禀赋之羙固巳絶人远甚加之内承父兄之教而外渐师友之训故能卓然成就如此至于为御史为外台属典财赋于危急存亡之际才力恢恢迎刃而觧宣宗雅知公蹔历戸曹即擢三品盖有意大用矣公亦慨然以天下大计自任期于不负所学诚使之垂绅正笏坐于庙堂之上设施之际必有大过人者直道不容竟为彊臣所摧折盖蔽贤之祸孙刘軰实当之非独公为不幸也元庆元亨以某年某月奉公之柩祔于某原之先茔其铭曰刚以作彊敏以赴功伊谁是名文武王公文武维何维间气之雄扬于王庭靡职不供登使者车乗御史騘搏击所加姦穴为空公寕经生儒雅从容外台赐环入计租庸以给京师以饟河潼我从事独贤一奋薄躬论列上前大计兵农敺㳺末而授田汰冗食而选锋是谓元气之彊而四体之充成周旣东正涂旣穷扼天关以九虎失颇牧于禁中徃在北门身为金墉有来梯䡴不利仰攻孰曰倾朝复支而不于栋隆六卿地官位望维崇唯利噐百而试者一故在公为不逢忠臣不和和臣不忠名誉宁失我岂彼同衣冠堂堂珪璋颙颙山立扬体頽岱嵩而不吾压凛乎其有汉名卿之风通奉大夫礼部尚书赵公神道碑贞祐甲戌车驾迁南都武元立国至是百年矣自中州𬒳兵朝廷大政虽以战守爲急而大纲小纪典则具在武备文事不容偏癈若礼乐若祠祭若暦象若宴飨若学校若选举凡隷于春官氏者率奉行如故事故大宗伯之任尤难其人时则有若太子太保张公敬甫洎其仲尚书右丞信甫内翰闲闲赵公周臣内相杨公之羙迭膺是选四贤之后而公继之二十年之间典章文物粲然可观繄数公是頼窃谓养士之効犹种树犹作室培植厚则庇廕之利愽堂构勤则维持之功固周家之作新民汉氏之旁求儒雅数世之后人有士子之行家食名氏之旧王室下衰而乔木故在侨札欝为时栋陈许坐镇雅俗名德相望视全盛为无媿是知列国大夫流风善政固巳发源于菁莪乐育之日三国人物髙岀近古者犹兴㢘举孝余波之所及也语有之鲁无君子者斯焉取斯敢以是论公公讳思文字庭玉姓赵氏世为永平人曽大父讳通潜徳弗耀妣李氏大父讳杰赠正议大夫天水郡伯妣张氏封天水郡君考蕃明法决科仕至干州奉天县令官奉直大夫用公贵超赠通奉大夫天水郡侯妣李氏追封天水郡太夫人𥘉公名璜弟去非名珩奉天君夜夣道士书今名且云二南有不次之喜寤而觧之曰二南云者吾两男子之谓乎乃命改焉公天资颕悟弱冠有赋声未㡬偕去非擢明昌五年进士第郷里荣之号㕠飞赵家释褐徳顺州军事判官俄丁外艰服际调鳯翔府録事判官权虢略县事县近邉岁储粟数万斛农人转输苦于停滞公区䖏有方才旬月而毕再调虢州司候转莱州观察判官泰和八年召补尚书省令史留再考陞安化军节度副使兼宻州观察副使属中夏𬒳兵河朔州郡相次䧟没危疑之际新节度到军士閧传敌人遣间者来白公欲杀之公诃之曰信如所疑杀之亦无益傥出于朝命他日公辈何以自觧耶衆悟皆惶遽而退旣而兵及城下公率壮士数千赴之力尽而䧟公自谓徒死无益乃易衣服变姓名挈二子贽克刚北走时燕都受围唯顺州坚守公冐险入焉顺州守王晦荐于朝诏授礼部员外郎兼大理司直仍进官两阶朝廷知公始于此矣二年都城不守公潜迹隘巷以课童子学为业明年冬路稍通徒歩还郷里西山经略使苗道润永平主将李琛同受恢复之寄而内实相图琛一日谓公言公朝臣能为我持表奏辨曲直乎公遭离丧乱心在宗国恨无路可达闻琛言欣然诺之以三年二月达汴梁丞相髙琪当国素不喜文士循常例拟公寳昌军节度副使宣宗不説曰思文再归国忠孝可尚例授之何以示劝特授太府监丞兴定二年三月陞同知西安军节度使事兼行六部郎中皇太子控制枢宻院以公知登闻鼓院充经歴官通安北堡陷经略使石虎罪应死公以事在赦前不宜失信为请皇太子曰巳遣人杀之矣巳而悔之用是待公加厚四年三月除右司谏兼治书侍御史公在枢府乆熟知时弊乃拜章言四事大槩谓当豊委积汰冗兵减军士家口之妄费者枢宻副使驸马都尉阿海怒公言兵事公不䘏也无㡬𬒳诬下吏天子知其冤有诏勿问五年正月出知州军州事州刺史屯戍所在刺史领军马例不注文资上知公材特命焉及赴官父老郊迎欢唿动地公赋诗有昔日叅军今刺史当时徤卒亦衰翁之句州人刻石州宅值歳旱公歩祷山神祠应期而雨岁以大熟陜右兵交州近関有讹言関失守者居民不知所谓狼狈散走公止之曰関至陜敌越之则必有先声何得遽至于此乃械言者于市果如公言民頼以安六年五月召为吏部郎中用荐者兼翰林修撰陜西旱甚诏公审理冤狱布宣上意多所平反澍雨为之霑浃𥘉河朔扰攘之际餽饷不给官募人出粟佐军补监当官彰徳民孙其姓者尝输白米三千斛以路梗未经赴选南巡之后执文书诉于吏曹法家例以日月旷乆无从考按报罢公独曰国家用兵之时以调度不足业巳许人进纳特从权耳乃今吝一官不之卑是诬人也他日或有鬻爵之命谁当信之孙竟用公言得补朝议称焉元光改元陞同知南京路都转运使事十二月宣庙升遐以公为卤簿仪仗使正大元年移同知中京留守事四年正月改同知开封府事甲戌以来河禁严宻遂有彼疆此界之限郡人王义者家贫无以自养尝徃林州耕稼林州陷乆矣义书与家人比舎窃见之遂以义家谋叛告义家人𬒳系知府麻斤出至以化内外议刑罪当死公持不可乃上奏云大河南北皆吾境也民吾民也车驾南渡蹔为巡幸之计庙堂日图兴复𥘉无疆界之分南北之限此人果以不幸㓕族是使南避之民举无归頋之望矣臣窃以为不可上省奏大悦即命赦之且以义为定例有醉人倡言归十八谋反归京师富民麻斤出资苛刻胥吏軰承其意讽使鞫之公曰醉者语于何不有此必为富家厌其丐贷先被麾斥因酒以泄其愤耳明日诘之果然止以非所冝言杖醉者时人以明恕称之五年八月改汝州防御使司候赵玉贪冐无厌百姓苦之公系之狱郡人状其罪者日以十数例是枉法罪应死以官故仍减为庻人阖境称快狂子李生不知何从来去州西南十许里擅自立祠凿大池祠前绐云济渎清源王行庙惑衆售利愚民赛香𥿄供土木者担负塞路城中为之罢市公察其姦檄梁县令张节徃问之李伏罪庙未毕而毁之七年正月擢授金安军节度使未赴改集庆军节度使兼亳州管内观察使亳大郡重兵所宿军士陵轹居民前政不能制公以静镇之军中私相谓言节度今上控制枢府时首领官也我曹不可轻犯迄赴召无一人恣横者公凡三领郡在所以寛厚为化裁决诉讼不事苛细理有不可耐者时亦穷治之然终不以得情而为喜也故吏畏而爱民爱而畏蔼然有古良民吏之风报政之后庭宇清闲日延賔客论文把酒与相娱乐间作诗乐府传建京师群公为之属和文采风流照映一时至有神仙官府之目前世江西道院盖不足道也八年三月入拜礼部尚书十月慈圣皇太后上仙公复充园陵使一时仪礼多所刋定天兴改元京师戒严兼摄戸部尚书夏四月望隆徳殿起居秋八月上下舎莱皆公发之不幸遘疾以其年九月之四日春秋六十有八薨于某里第越三日权殡某所官通奉大夫勲某封天水郡侯食邑一千户实封一百戸先娶贾氏尚书左丞亨甫之女姪再娶王氏行六部尚书充之之女弟再娶李氏中京推官华国之女弟皆追封天水郡侯夫人再娶孙氏太子太师振之之女封如三夫人子男三人贾所出贽尚书省令史克刚奉职克基行中书省左右司员外郎女一人孙出也适监察御史刘公云卿之子郁早以文笔知名男孙四人贽之子继祖克刚之子遹祖显祖克基之子绍祖皆未仕女孙三人克刚一适户部曹公景萧之孙怀谅二㓜在室公孝弟忠信出于天性推其余以及宗族友朋无不得其懽心扬歴中外将三十年屡以课㝡闻而未尝有笞赎之玷宰相进除目及公名宣宗必曰赵思文君子人也其见知如此屡典贡举所得多名士𬒳黜者亦无怨言为文不事彫餙诗律精深而气质浑厚读者谓其宜至大用有耐辱居士集二十卷传于时后公殁十有二年孤子贽偕夫人孙氏扶护北归以二月丙申祔于永平县某郷里先茔之次礼也诸孤以王内翰百一所譔志铭见示且以神道碑铭为请好问甫从官学即闻髙谊南宫献赋误为杨浚所赏桓府叅军重辱禇裒之问輙叙东国人伦之旧以寓西州华屋之感恨知之者未尽推之者未至何媿辝之有焉其铭曰髙门之仁舞雩之春儒雅以餙吏事奚智数之足云贞松后彫良玉不焚忠信而结主知允矣贞良之臣君子谦谦恭人温温完名始终世所见闻异代而得良史尚有攷于金石之遗文遗山先生文集卷第十八遗山先生文集遗山先生文集卷第十九遗山先生文集卷第十九碑铭表志碣内翰王公墓表岁癸卯夏四月辛未内翰王公迁化于泰山𥘉公以汴梁破归镇阳间居无事毎𣣔一登泰山为神明之观然因循未暇也今年春浑源刘郁文季当以事如东平乃言于公之子恕请御公而东公始命驾焉东平严侯荣公之来率賔客叅佐置酒髙㑹公亦喜此州衣冠礼乐有齐鲁之旧为留十余日乃至奉符府从事上谷刘翊子忠以严侯命从公㳺偕郡诸生五六人以行公春秋虽髙而济胜之具故在及廽马岭褰裳就道頋揖岩岫欣然忘倦迤逦至黄岘峰憇于萃羙亭之左頋谓同㳺言汩没尘土中一生不意晚年乃造仙府诚得终老此山志愿毕矣乃约子忠先归而遣其子恕前行视夷俭因就大石上垂足而坐良乆瞑目若假寐然従者怪其移时不寤迫视之而公巳逝矣支体柔輭颜色不少变子忠诸人且悲且骇以为黄冠衲子终世修静业其坐脱立化未必能尔谓公非仙去可乎即驰报州将扶舁而还安置于郡北之岱岳观又明日孤子恕奉丧西归严侯特以叅议张澄仲经护送焉议者谓泰山为天壤间一巨物其神之尊且雄有不可诬者齐景公伐宋夣有随而诟之者当时以为师过山下不祭而然秦始皇帝鞭笞六合志得而意满欲以封禅夸万世乃为大风雨之所匽薄万乗且然况其下者乎若夫天门日观邈若世外霞景灵异水木清润宜有闳衍博大之真人徃来乎其间前人谓草堂之灵廽俗驾而谢逋客者非寓言也惟公名德雅望为天下大老版荡之后大夫士求活草间徃徃倚公以为重至于鄙朴固陋挟兎园䇿而授童子学者亦皆想闻风采争先暏之为快谓不为山之灵所贪慕吾不信也夫人以境适境亦用人胜故古今以人境相值为难谢安之海道东还李白之匡山归老雅志未遂零落中涂杜陵见于感咏而羊昙为之恸哭以今较之公可以无恨矣恕旣还乡里以六月辛未举公之柩葬于新兴里之某原袝先茔也冬十月好问拜公墓下恕持门生某人撰公行事之状以铭为请乃泣下而铭之公讳若虚字従之姓王氏槀城人自先世以农为业考讳靖质直尚义乐于周急郷人有讼多就决之后用公贵赠朝散大夫妣石氏太原县太君考妣俱以上夀终公即朝散君之第二子也㓜颕悟若夙昔在文字间者镇人以文章徳行称者禇公茂先而后有周先生德卿德卿公舅行自龆齓间识公为伟噐教督周至尽传所学及官四方又託之名士刘正甫使卒业焉弱冠擢承安二年经义进士甲科俄丁朝㪚君忧服除调鄜州録事治化清静有老成之风歴管城门山二县令门山之政尤为县民所安秩满老㓜攀送数日乃得行用荐者入为国史院编修官稍迁应奉翰林文字同知制诰奉使夏国还授同知泗州军州事留为着作佐郎哀宗正大𥘉章宗宣宗实録成迁平凉府判官未㡬召为左司諌正大末以资历转延州刺史不拜超翰林侍制遂为直学士天兴𥘉乆十二月车驾东狩明年春正月京城西面元帅崔立刼杀宰相送欵行营群小献謟请为立建功徳碑以都堂命召公为文喋血之际翟奕軰恃势作威頥指如意人或少忤则横遭谗搆立见屠㓕公自分必死私谓好问言今召我作碑不从则死作之则名节扫地贻笑将来不若死之为愈也虽然我姑以理谕之乃谓奕辈言丞相功徳碑当指何事为言奕辈怒曰丞相以京城降城中人百万皆有生路非功徳乎公又言学士代王言功徳碑谓之代王言可乎且丞相旣以城降则朝官皆出丞相之门自古岂有门下人为主帅诵功徳而为后人所信者问荅之次辤情间暇奕辈不能夺竟胁太学生託以京城父老意而为之公之执义不囬者盖如此京城大掠之后㣲服北归以至㳺泰山浮湛里社者十余年得寿七十娶某郡赵氏封太原郡夫人子男一人即恕也女一人嫁爲士人妻所着文编称慵夫者若干卷滹南遗老者若干卷传于世公资禀醇正且有师承之素故于事亲待昆弟及与朋友交者无不尽学无不通而不爲章句所困颇讥宋儒经学以旁牵逺引爲夸而史学以探頥幽隐爲功谓天下自有公是言破即足何必呶呶如是其论道之行与否云战国诸子之杂说寓言汉儒之繁文末节近世士大夫叅之以禅机玄学𣣔圣贤之实不隐难矣经觧不善张九成史例不取宋子京诗不爱黄鲁直着论评之凢数百条世以刘子玄史通比之爲人强记黙识诵古诗至万余首他文称是文以欧苏爲正脉诗学白乐天作虽不多而颇能似之秉史笔十五年新进入舘日有记録之课书吏以呈宰相必问王学士曽点窜否又善持论李右司之纯以辨慱名天下杯酒淋漓谈辤锋起公能三数语窒之唯有叹服而巳髙琪当国崇奨吏道从政者承望风㫖以榜掠立威门人张仲杰爲县公书喻之曰民之憔悴乆矣旣不能捄又忍加暴乎君子有德政而无异政史传循吏而不传能吏寕得罪于人无获罪于天可也此书传世多有慙公者朝臣论列所见不能一公从容决之䖏置稳惬至杨吏部之羙杨大叅叔玉亦推服焉雅负人伦之学黑白善恶皆了然于胷中值真识者始一二言之朝议以公于中外繁剧至于坐庙堂进退百官者无不堪任特以投闲置散不自衒鬻故百不一试耳典贡举二十年门生半天下而不立厓岸虽小书生登其门亦殷重之滑稽无穷谈笑尤有味而以雅重自持朋㑹间春风和气周浃四坐使人爱之而不忘也自公没文章人物公论遂絶人哭之者云却后㡬何时当复有如公者乎呜唿哀哉其铭曰其秉心也磨而不磷其及民也静而无譁慕乐天之髙而不禅逃挟东方之䧺而不辤夸老儒便便留书五车我知天下之至理寕当贵其多小㢘拘拘规以匿瑕而不知用其和翕集群贤从我啸歌春风时两之沾浃枯枿为华嗟惟公乎孰当测其涯飘然而来其必于瀚海而鲸波汎然而㳺亦何计乎东观之与銮坡太山天门有物禁诃盖仙圣之所庐而今得以为家然则为瑞人神士者其翕忽变化固如是耶内翰冯公神道碑铭所贵于君子者三曰气曰量曰品有所充之谓气有所受之谓量气与量备材行不与存焉本乎材行气量而絶出乎材行气量之上之谓品品之所在不风岸而峻不表襮而着不名位而重不耆艾而尊是故为天地之羙噐造物者靳固之不轻以予人阅百千万人之衆歴数十百年之乆乃一二见之同乎其时非无孤隽伟杰之士从容于礼文之域角逐乎功名之㑹惟其俗不可以为雅而劣不可以为胜故自视缺然陈太丘事业无闻而名重天下房次律坐镇邪俗而举世以王佐许之施之当时未必适用然千载而下有爲之歛祍者非品何以得之元光正大以来天下大夫士论公平生者盖如此公姓冯氏讳璧字叔献别字天粹其先定州中山人也曽大父居泗赠氶务郎大父仲尹天眷𥘉以进士起家仕爲中议大夫同知山东西路转运使事考子翼正隆𥘉进士中顺大夫同知临海军节度使事殁葬真定县三桥里之南原子孙遂爲县人郑内翰景纪路孟州宣叔𫐠世徳之旧备矣公㓜颕悟不几始解语中议君置之膝上戯问未尝见之物而能以近似者名之中议君喜曰吾孙文性见之于此矣弱冠补太学生赋声借甚诸人无能出其右者承安二年中经义乙科制策复入优等调莒州军事判官宰相以公学问该洽奏留校秘书丁继母张夫人忧去官服閲再调辽濵主簿县有和籴粟之未给价者余十万斛散贮民居而以富户掌之中有腐败者则责偿于民岁旣乆官吏囊槖为姦民殊以为苦公白于漕司即日还之民一境称快丁临海君忧四年调鄜州録事明年王师伐蜀刑部檄充军前检察帅府以书檄委之章庙欲招降吴㬢诏先以文告暁之然后用兵公檄蜀旣以上意谕之矣蜀人守散关不下我军得竒道突出关背杀获甚衆公为叅佐言彼军拒守而并祸其民无乃与诏书相戾乎主帅闻而憾之挤公招两当溃卒公即日率鳯州巳降官属淡刚李果偕行道逢军士所得子女金帛牛马皆夺付刚使归之其家军则以违制决遣之比到两当军民三万余衆鼓舞迎劳公以朝㫖慰遣之其还也帅始以公为贤奏迁一官五年借注东阿丞召𥙷尚书省令史用宰相宗室承晖荐援应奉翰林文字同知制诰兼韩王府记室叅军俄以大学愽士兼前职至寕𥘉贼臣弑逆随以子渭婚假去官贞祐𥘉宣宗幸汴梁公时避兵东方从单父渡河诣行在所宰相奏复前职𬒳枢宻院檄行视河防条上津渡屯戍之䇿二年同知贡举事竟诏公乗传讲究陜西守御方略三年迁翰林修撰山东河朔军六十余万口率不逞辈窜名其间诏公摄监察御史汰逐之公与同官立式军戸侨寓民家者主人具丁口上之官冐増伪代主客同坐总领撒各门冐劵四百余口劾案以闻诏杖杀之故使节所至争自首减㡬及于半复进一官𥘉监察御史本温被命汰宗室従坦军于孟州军谋为变夲温惧不知所为寻有㫖北军沈思忠以下四将屯衞州余衆果叛入太行本温益惧宿留孟州枢宻院奏公代本温竟其事公至衞召四将喻以上意思忠等挟叛者请公还奏之公责以大义辝直气壮将士惭服不半日就汰者三千人六月改大埋丞诏与台官行关中劾奏姦赃之尤者啇州防御使宗室重福諌议大夫石者而下十数人陜西行台以夏㓂之警奏事定理问诏公还朝贵自是侧目矣兴定𥘉京畿春旱诏礼部尚书杨云翼曁公审理在京刑狱事竟而雨人以爲无冤民之应七月迁南京路转运副使三年春上以宋人利吾北难岁币不入者累年假公安逺大将军兵部侍郎充国信副使副吕子羽详问宋人拒于淮上使者不得行明年行台兵南伐当由寿春渉淮抵滁杨诏京东緫帅纥石烈志攻盱眙仍系浮梁以备台兵之还志小字牙古太强臣之尤难制者也台兵且南志以盱眙不易攻旋领精骑由滁州略宣化纵兵大掠故台兵所至悉爲志军所残原野萧条无复人迹宋人坚壁不战遂迤逦而东拟取道泗州宋复屯重兵盱眙㳂淮战舰如栉我军乃泝淮西上仅由寿春而归行台奏志故违元授节度以故无功诏公佩金符鞠之公驰入志军夺金符易以他帅摄志入狱狱之外军士譁譟以吾帅无罪爲言公怒责志曰元帅欲以兵抗制使邪帅臣待罪之礼恐不如此使者当还奏之狱不必竟也志伏地请死公言兵法进退自专有失机㑹以致覆败者斩即用所拟闻时议壮之再授翰林修撰十月改礼部员外郎权右司谏治书侍御史诏问时务所当先者公上六事大率言减冗食备选锋缓疑似以慎刑择公㢘以检吏屯戍革朘削之弊权贵严请託之科又言山东地方数千里齐魏燕赵皆在其中士马强富豪杰軰出耕蚕足以衣食天下形势足以控制四方彼疆此界且在所必争况本吾版图中物廼置之度外乎国家所以无东意者不过谓财力单屈有所不暇或谓前日巳尝出兵而事竟不成故置而不论耳臣以为不然兵出无功固不可因噎而废食生聚教育盖有驯致之道必先当强而后进取陛下亦安能欝欎乆居于此乎又条自治之䇿四谓别贤侫信赏罚听覧以通下情贬损以谨天戒又论贤不肖浑殽曰崇庆𥘉西南路招讨使九斤请先事用兵仍乞诏夏人爲犄角计执政者沮挠之䇿爲不行不旋踵而有纵敌之祸大丞相承睴正色立朝凛然社稷之镇而姦人忌之挤守都城人臣而死社稷在承晖爲无恨然宗室贤相安危之所系焉者而以姦人之谋使之无益而死天下爲国家惜之耳臣尝谓贤不肖之不分乆矣夫恶恶着则贤不肖别贤不肖别则天下可运之掌于恢复乎何有诏以东方饥馑盗贼竝起以御史中丞百家爲宣慰使监察御史道逺从行道逺发永城令簿赃赇百家与令有连付令有司而释簿不之问燕语之际又许叅佐克忠等台官公皆劾之百家竟得罪去𥘉谍者告归徳行枢宻院言河朔叛军有窃谋南渡者行院事知府胡土门都水监使毛花辇易其言不爲俻一日红衲数百聮筏迳渡残下邑而去朝廷命公鞠之公以二将託疾营私闻㓂而弛备且来不战去不追在法皆当斩或以爲言二将皆宠臣而都水者赀累巨万若求援禁近必从轻典公徒结怨权贵果何益耶公叹曰睢阳行关东藩重兵所宿门庭之宼且不能御有大于此者复何望乎有法而巳吾不知其他即以所拟者闻四年迁刑部郎中关中旱诏公与吏部侍郎畏忻审理冤狱时河中帅阿虎带及僚属十数人皆以弃城罪当死系同州狱待报同州官承望风旨问公何以处之公为言故相贾公益谦判河中闻绛阳受兵悉军捄之钲鼓旗帜连延数十里敌闻捄至解围去僚属请于公公不守河中而捄绛阳设兵至城下何以待之公言诸君未之思耳吾捄绛阳所以守河中也诸人皆谢诸人不及河中在今日尤为重地朝议拟为驻驆处也本根不固则河南陜右有脣亡之忧以渠宗室勲贵故使镇之平居无事以预备为言竭民膏血为浚筑计剽骑才及觧梁乃以金城之险为不足守遽焚荡而去駈迫老㓜填塞枕借争舟而上者千百而一哭声竟天流尸蔽川而下烦冤之民无所于诉此而不诛三尺法无所用矣吾常恨南渡仓卒贾公之功不蒙显异然则不经之失可使复见于今乎竟以无冤上之冬十月出为归德治中未㡬改同知保静军节度使事又改同知集庆军节度使事于是公之年甲子周矣自衞绍王专尚吏道继以髙琪当国朝士鲜有不𬒳其折辱者公忧畏敬慎不忽遗细㣲故自释褐至今将三十年而公私无笞赎之玷然其抚四方者亦倦矣到官不踰月即上章请老进通议大夫一官致仕径归崧山爱龙潭山水有终焉之志结茅竝玉峯下旁有长松十余名之曰松菴因以为号自少日留意摄生俛仰诎信通昔不少倦是以神明不衰饮食起居处豊俭之间台阁旧㳺门生故吏问遗山中者不絶非若一节之士逃匿于空虚之璄以瞧悴枯藁而为髙也明窓棐几危生终日琴尊砚席翦然无尘埃客至废书清谈雅论俗事不挂口或与之徜徉泉石间饮酒赋诗悠然自得尝画管㓜安濯足图以寄意其趣尚略可见也所醸酒名松醪东坡所谓叹幽姿之独髙者惟公能尽之客有以京国名酒来与之校者味殊不可近正如与深山草衣木食人语觉佣儿贩夫尘土气为不可向也山多兰毎中春作华山僧野客人持数本诣公以香韵髙絶者为胜少劣则有罚谓之闘兰闘兰松醪遂为山中故事正大壬辰河南破乃北归以庚子七月十有四日终于家春秋七十有九某日孤子渭奉公之柩祔于临海君墓之侧若干歩夫人赵氏汝州刺史周卿之孙兵乱中曁三女俱失之渭南京右厢机察孙运安尚㓜公资髙朗仪观峻整燕居未尝有惰容子弟化之童㓜皆以孝谨称母李氏为临海所絶公奉之于外家而事张夫人唯谨嫌疑之地能使内外无间言公殁悉以图书第宅譲诸弟独护飬小弱弟填与同丼苦族弟理七岁失怙恃而赀产殊厚公虑为奴辈所侵籍于有司携理之官下及长乃付之理迄于有成其与人交也先难而后固似踈而实亲虽㓜同砚席者亦皆严惮之左丞董公绍祖奉使江左得公诗饯行喜见颜间诗四韵毎诵一句輙为一举觞李右司之纯谈笑此世为不足玩见公必为之然王延州从之公于鉴裁为海内称首敬公名德至不敢以同年生数之学长于春秋诗笔清峻似其为人字画楚楚有魏晋间风气雅为礼部闲闲公所激赏制诘典丽当代少见其比尺牍又其専门之学风流醖借不减前世宋景文徃在京师浑源雷渊太原王渥河中李献能龙山冀禹钖従公问学其人皆天下之选而好问与焉自辛卯壬辰以来不三四年而吾五人惟不肖在耳故渭以譔述墓碑莫好问为宜尚忆公还镇阳遏好问冠氏时方为中暍所苦然语及旧事则徃徃色扬而神跃以公𥘉挂冠时校之其神情故未减也意天钖公难老使后生望见眉宇以知百年以来文章鉅公敦龎耆艾故家遗俗盖如此私窃慨叹使公得时行道褒衣大冠坐于庙堂託六尺之孤寄百里之命招之不来麾之不去何必减古人朝廷用违其长頋毎以城旦书见役卒使之不遇而去虽淮阳非公所簿孙刘辈有不得不任其责者耳呜唿公巳矣渭所以属笔者其可辞哉乃为论次之铭曰维公之生厚有基阳刚在中鲠自持巖巖青峙峻以竒尘表朗出莫可梯白笔一奋雷风驰耽耽虎如毛髪威奔走魍魅号狐狸元精降材匪一机三光九泉絶等夷大君裁成相所冝望公庙堂佩安危声气不动山四维冠之惠文其敢卑九鼎大吕弃若遗负而趍者先所窥鳯兮徳衰天实为正有来者吾何追竝玉之麓草木腓两崖出泉悬素霓朝猿与吟暮鹤飞不饮不食玉雪饥㓜安东还人代非临流濯足尚庻㡬滹河北原公所归墓形马鬛大茂齐龟石有铭告无期公名万年我前知国子祭酒权刑部尚书内翰冯君神道碑铭岁壬辰夏四月辛丑京城受兵刑部君逃难仓猝遂与家人相失明日事定君之子源吉辈求访百至幸其㣲服而北也乃渡河物色之于大名于东平于平阳于太原大兴大定阅三数年之乆歴万余里之逺间关险阻饥冻困踣濒于死者屡矣然亦竟无所见乙巳冬好问过大名始以所闻告君之季子亨盖君旣爲骑兵所得欲拥而北行人有见之者谓君辤情慷慨义不受辱竟自投城旁近井中亨乃发丧行服又将以故事奉君衣冠葬于某所以好问尝得幸于君涕泗百拜以碑铭见请谨爲次弟之君讳延登字子骏姓冯氏世爲吉州吉鄊人曽大父世安以医名河东郷里推其隂德及物谓子孙当有起其家者大父成易医而农父时颇知读书且好与羽人禅客㳺后用君贵赠资善大夫始平郡侯妣柳氏始平郡太夫人生二子君其仲也㓜颕悟不凡𥘉入小学輙云吾家生我将不复耕鉏矣少长从鄕先生作举子即有声场屋间年二十三登章宗承安二年词赋进士第觧褐临真主簿再调徳顺州军事判官泰和元年知懐寕寨事部使者举㢘能转寕邉县令衞绍王大安元年秋七月霜害稼民无所于籴官为发粟赈贫君躬自区处全活不胜计刺史滏阳赵公周臣慨然以良民吏许之三年丁内艰宣宗贞祐二年起复𥙷尚书省令史知𬋩差除五年授河中府判官兼行尚书省左右司员外郎兴定五年充国史院编修官考试开封进士改太常愽士未㡬出为平凉路行尚书省左右司员外郎元光𥘉迁巩昌军节度副使员外郎如故明年十月召为吏部郎中兼翰林修撰俄以知登闻鼓院兼修撰奉使夏国就充接送伴使哀宗即位正大元年超翰林待制同修国史兼皷院事三年考试宏词科寻𬒳诏审理冤滞七月岀为京兆行尚书省左右司员外郎五年授睢州刺史兼行大名府治中寻改京兆府路司农少卿七年复翰林待制充御前读卷官仍试宋词十二月迁国子祭酒借注翰林学士承㫖荣禄大夫充国信使以八年春奉国书见于县之御营有有旨问汝识凤翔帅否对曰识之又问何若人曰能辨事者也又问汝能招之使降即贳汝死不则杀汝矣曰臣奉书请和招降岂使者事乎招降亦死还朝亦死不若今日即死之为愈也明日复问昨所问汝曽思之否对如前问至再三君执义不囬又明日乃谕旨云汝罪应死但古无杀使者理耳君湏髯甚伟乃薙去迁之豊州壬辰河南破车驾驻郑州有㫖发还三月入京哀宗抚慰乆之复祭酒歴礼吏二部侍郎权刑部尚书明年遭变得年五十有八积官资善大夫勲上护军封始平郡侯食邑千户食实封一百户娶同郡樊氏同官县令邦宪之女封始平郡侯夫人后君两月卒子男三人皆用䕃补源广威将军嵩州军资库监吉广威将军睢州军事判官亨忠显校尉遥授灵寳县尉二女长嫁盱眙元帅府经歴官张慥次嫁监湖城税兰公辅男孙三人曰魏孙衆奴千奴女孙二人长适进士徐升其㓜在室君资谨厚寡于言笑外若平易而临事有执持死生祸福不少变𥘉入官遂有能名怀寕先无庙学君为伐县中长生栁取以为材庙甫成有芝十八茎生大成殿梁间时人异焉在寕边日学诗于闲闲公从是诗律大进致宻工巧切时辈少见其比及入翰苑一日直宫省殿上急召草官诰三篇君援笔立就文不加点夀国髙公大加赏异曰学士才藻如此而汝砺不能尽知慙负多矣因命録所业以献君诺之而不之奉也或以为言丞相求君文甚懃何自闭之深也君曰仕䆠穷逹在我而已何至假人耶吉郷别业有溪水当其门故君以横溪翁自号有横溪集若干卷行于世平生以易为业及安置豊州止以易一编自随日夕研䆒大有所得旣归集前人章句为一书目曰学易记藏于家窃谓君于生死之际刚决如此殆有得于易之所谓知命者非耶系之以铭曰日吉兮时良郁佳城兮君所藏仁者之勇兮决以刚身已㓕兮名益光何以命之兮北方之强天厚之报兮复且昌世侯伯兮岁䒱尝横溪兮洋洋植豊碑兮墓旁魂归来兮安故郷滞淫盗墟兮亦何望遗山先生文集卷第十九遗山先生文集遗山先生文集卷第二十遗山先生文集卷第二十碑铭表志碣顺安县令赵公墓碑公讳雄飞字真卿姓赵氏世爲博之髙唐人曽大父某大父极皆潜徳不耀郷里以善人称之父忠信资禀通悟喜接近儒士及公生爱其风骨有起家之望正隆末㓂盗蠭起公方在襁褓举家藏匿林莾间惧爲盗所迹祝儿勿啼啼则累我竟以不啼免难宗党异焉童丱入学记诵出佗儿上稍从郷先生受赋业未三十四赴殿廷擢承安二年乙科释褐长垣主簿县濒大河时新𬒳水害庐舎漂没城壁頽圯公日以捄灾爲事公𪠘巳毁侨寓编民家上漏下湿若不可一日居者公㤗然安之而不以烦民也𥘉水坏庙学先圣十哲塐像迁开封县之青冈安集稍定首建新学躬率吏民迎奉以归其审于先后缓急类如此县民佃镇防军田既淤垫有未尝投种者营卒恃势徴租不少贷民无所于诉任其凌轹有夺之牛者公捕系之白按察司严督主兵者视实种畆如千收入几何输之诟租者不得逞佃户以安流散来归者十倍其𥘉士子即庙学植碑颂之再任南乐簿适令阙公摄县务南乐剧邑民顽事殷号爲难理署事之𥘉有恶子号舍五十者以公书生易之诣县廷自陈云民以受杖自拌敢以献公谕之曰国法加有罪者汝无罪杖之何名恶子又谓公爲懦也乃公爲横恣无所顾籍不数日以故殴被讼公械之市三日切责之科决无所増而其受痛至移晷之乆恶子惭恨自敛迄终更境内兇狡无复犯者躬教诸子学不听外出毎患经史不备妨于指授或言文士李夏卿家文籍甚富假借用之宜无不从公曰夏卿藏书我寕不知然渠家阖县首户予虽曽同塲屋今部民矣与之交通可乎是后邑子有来请益者亦谢遣之识者以爲治官有业与农功亡异农夫嘘牛曝背寒耕热耘知有尽地利而已终不以逢年爲幸也惟其治田不卤莾故田亦不卤莾报之公早有时誉闻老师宿学论议爲多才佐二县仕之初筵乃能以任重道逺自力若将死而后巳者其弘毅爲可见矣卒之吏畏而爱民爱而畏蔼然有良吏之风犹之于农其不以逢年爲幸者欤秩满迁懿州顺安令挈家北赴过广寕爱其山水清羙且去瓜时尚早也姑留寓焉不幸遘疾以㤗和四年十二月之八日春秋四十有七终于寓舍积官至某郎娶觧氏习于儒素之训二女姪恩过所生拊孤者以爲难能后公二年卒子男四人长曰安上𥘉应进士举晚乃学道次安常早卒次安世贞祐二年词赋进士无愧先逹而能谦嘿自将正大中台省交荐拜监察御史时论以刚柔适中归之北渡后破召授参议京兆宣抚使司事改佐河平军储次安国以䕃补监泾阳税司卒女三人长适鄢陵醋务监冯鹏举次未笄而夭男孙四人曰遹余早卒安世既通贵得赠公中大夫轻车都尉天水郡开国伯夫人天水郡太君𥘉广寕受兵安上等﨑岖百死中扶护东还藁葬于县北大李荘之某原是后伯仲季偕没独安世流寓河南汴梁既下犹复旅食异县盖四十年后始用今年七月日改小举公洎夫人之柩祔于先茔之次礼也安世既㐮事访某于镇阳涕泗百拜请曰先大夫之葬棺椁衣衾不能无悔顾已无及矣今墓巳树木寂无旌纪其何以赎有而不彰之罪乎髙聘君哀安世不天既铭志石矣闻之诸公谓吾子纪述国来名卿贤大夫言行以傅不杇不胜区区之情敢以墓碑爲託某再拜曰固所愿也乃爲之铭曰受质坚白无磷缁持心权衡平设施古难其人公如斯行可士矩政吏师百未一试遽夺之彼嚣耋老谁所资碑石有铭无媿辞罔罗放失㑹有时幽光发越兮神匪私资善大夫吏部尚书张公神道碑铭并引歳乙巳二月十有九日甲申葬我吏部尚书张公于辅岩县将相郷新安里东南原之新茔礼也孤子知刚涕泗谓某言先公之葬永年王磐状其行东明王鹗志其墓既卒事矣神道有碑碑当有铭州里大夫士属笔于子敢百拜以请某以爲自贞祐南驾初设大司农分领地官之政而假之以部使者之任以劝耕稼以平赋役以督堕窳以紏姦慝内振外肃百废具举倾朝复支公以硕材雅望首膺是选始贰其长终㧾其务刚稜之所摧折深识之所奨拔材量之所兴造利泽之所惠养闾阎细民亦皆饱闻而猒道之至于论列上前谓国家兵力非前日之比以守则有余以战则不足大敌在此何暇逺事江淮又五代以来都汴梁非用武之国特恃大河爲固耳然唐取梁辽取晋国朝取宋河其果足恃乎関中有金城天府之险按秦之旧进可以图恢复而退不失其爲自疆不都関中则犹当驻跸河朔系海内之心故莫若都河中河中中夏腹心负背全秦揔制三镇屯军中条之麓建行台河南根本既彊国势乃张今不都关中而又弃河中不知他日汴梁孰爲国家守者凡此三者我天下大计系于危急存亡者爲甚切公发先事之机笃诡辞之义故虽同列或不得与知史笔散亡故老垂尽不着之金石以示永乆后世征废兴论成败殆将有秦无人之叹窃爲宗国羞之是以慨然论次之而不敢辞公讳某字公理世爲荡隂阳邑里人曾大父某妣石氏大父某赠正奉大夫清河郡伯妣尚氏追封清河郡太君考某累赠资善大夫清河郡侯妣李氏清河郡太夫人公㓜颕悟六歳知读书十二能背诵五经二十八登㤗和二年词赋进士第释褐徐州録事判官丁资善君忧服除调许州郾城主簿县有逋赋二十万配之平民公白按察司悉除之民力以纾再调寿张主簿时北鄙用兵科役无适从公差次物力爲鼠尾簿按而用之保社有号引散户有由帖褐牓于通衢喻民以所当出交举互见同出一手吏不得因縁爲姦自是爲县者皆取法焉县境多营屯世袭官主兵挟势横恣令佐莫敢与之抗兵人欧县民民诉之县县不决申送军中谓之就被论官司民大苦之一日阍者告百夫长夜破门钥狭两伎以出公谓夜破门钥盗也遣吏捕还榜掠至百数且祴系之明日千夫长与其属哀请不巳约此后不复犯平民乃释之讫公任终更无一人敢横者调林虑令贞祐𥘉辟举法行除糓熟令未机改丞豪右歛迹御史行县吏抱官文书候检覆御史先知公麾吏去曰张君治县尚有未尽耶召爲尚书省今史谷熟民千数诣阙乞留平章政事濮王以闻徳陵欲赐可宰相髙琪以朝省尤湏得人爲奏诏以㫖喻民民乃归转知管差除房俄提控吏部铨选选法积弊公爲之更定周宻备具迄正大末仍遵用之兴定三年超陜西东路转运副使宰相莘公行台关中辟公爲左右司郎中时台务填委日不暇给公所以䖏之者常若有余朝誉归焉汾晋䧟没公建言河东郡县业巳爲敌有诚能就所存官属选有才望如郭文振胡天作张开之等略依古制封建之使自爲战守计亦国家御敌之大计也是后益封九公盖自公发之寻以母老丐归飬卜居渭南五年関中受兵公避地华州之南山行台檄公爲沿山军马都提控不给一卒聴自招募公移檄诸县得民兵五千他州盗贼徧野惟公号令所及帖然如平时路有遗物亦无敢拾也明年敌退辞军务京兆取公所练卒隷帐下皆倚爲选锋是秋兵复至行台檄公以前职保箭谷砦兵仗噐用取呉仓卒敌人来攻公奨厉士衆亲当矢石比歳终潼関迄鳯翔山六十余栅相继䧟没独箭谷保完老㓜頼公以全者三十万人元光二年诏复河中行台驿召公诣军前行尚书省六部事兵乱之后百姓逃匿山谷无以供餽饟公躬歴山谷延见父老喻以朝廷用兵之意劝出所有以佐军辞情感激人乐爲用迄河中之复军食不乏公之力爲多行台以樊泽籍阿外留屯阿外土人取城日尝爲内应恃其功轻客军军分两党故二帅亦不相能行台忧之奏公爲帅府经历官公至晓樊籍以大义且告之㢘蔺之事二帅佩眼公言更爲朝睦城乆䧟而复帅府以威刑刼之用法殊惨新民重足而立公爲言国有常宪何至如此凡科禁过甚者悉除去之民大感悦如受更生之赐正大元年公被召兵民惜公之去恋恋不忍诀老㓜遮道马爲之不前至流涕相唁云张使君去吾属能乆于此乎及入见授京东路司农少卿緫二路事都水使者冐河禁贸易曹单间致赀鉅万且虚增兵籍盗取县官钱米赂遗权贵公爲不道连章发其姦卒废爲民士论快之伊阳民杨铎郾城猾吏韩祖谦舞阳捕盗提控刘汝楫以杀人系狱法官纳赂宿留不爲决以俟末减公㢘得之叹曰若辈漏网则千金之子果不死于市矣乃奏其罪竟致法右司郎中平阳公府骑兵十余人以事至葛伯砦兇卒髙敏辈利其鞍马衣仗掩杀之诳招抚使髙伦谓是敌兵之侦伺者伦不知其诈以杀闻官后事败指伦爲首谋伦迫于箠楚自诬伏家人讼其冤尚书省付有司谛审之伦无异辞家人复抱登闻院鼓以诉有司再评伦自伏如𥘉狱将决公终以爲疑及奏上问公公奏言伦虽自欵伏而其家诉敏辈杀人之日伦适饮酒河南迨报至始北归以次第推伦何得爲首恶罪疑惟䡖忠厚之至且岁早己乆愿缓伦死以察天意上亦以爲然遣中使赦伦省中械破而雨大作中使还奏容服霑湿上爲之喜见颜间同判睦亲府事殿前都点检撒合辇上所倚信声势熖熖权过将相其娣妙渊爲女官依託营建挟势歛财以侵愁州县至役衞士爲前导而以皇姑自名爲有司所劾上以弟故欲勿问公力辨以爲不可竟勒妙渊返𥘉服出撒合辇中京贞祐以后武臣以战功徃徃至将帅置贠既多而不相统欇公建言乞以都尉易将帅之号上从其计爲置建威折冲寕逺安平等十都尉各以胜兵万人配之超户部侍郎提控军前行六部事四年丁太夫人忧甫卒哭特旨起复宰相奏拟公京南路司农卿上曰吾欲得张某朝夕相见勿令外补宰相以三路调度京南当什六司农寄託尤重欲暂辍之以徃耳上从之故有此授及陛辞上喻之曰乆知卿可大用所以授此者以卿能镇静故耳公爲政内寛而外严虽急于督责官吏有犯未尝轻肆斥逐如上意焉五年暨同官朝京师上㢡谕良厚且诏刘大有辈当以张某矜式寻授户部侍郎踰月改刑部侍郎不十日又改陜西西路司农卿七年上念公乆外叠遣中使驿召之仍诏邠州帅护送谕以道路所从岀六月至京师授以右諌议大夫兼户部侍郎遂赴潼関军明年正月军溃于阳翟公间関至阙下爲上言平章政事百撒奸邪误国虽巳遣逐而典刑未正无以服中外心枢宻副使合喜将军中牟垂与恒山军合而瞻望不进恒山用是失利合喜狼狈中尽失军士乞斩之以谢天下上悟旋废合喜爲民十二月授吏部尚书车驾东狩慷慨请从行不许未㡬汴京送欵公柴车北归结庐洹水之上不以世务萦懐左右图书以乱思遗老而巳癸卯正月十有九日春秋六十有八终于所居累官资善大夫勲上护军爵清河郡开国侯食邑千户实封百户娶同郡齐氏封清河郡夫人前公五月卒子男二人长知刚举进士次知柔早卒孙一人延祖尚㓜公临事有干局自歴州县即能敦风化立公道定契劵以睦兵民布恩信以息㓂发奸賍以械府吏募疆悍以辍丁男此他人之所难能在公特小者耳既爲朝廷所知爲郎官爲大农当官而行无毫末顾望义之所在必至而后已其于忧国爱君盖不食息顷忘也居农司十年事以苟且爲耻所立条画力省功倍无有能变易者在京南日课民区种栽地桑岁视成否若父兄之于子弟慰以农里之言而勉之公上之奉军兴之际簿领塡委米塩之鳞杂朱墨之紏纷先后缓急亦心计而手授之方其培植国夲经度邦赋丞掾细务宜不屑爲之然其克勤小物乃如此人谓公有不可晓者㢘介自持而噐量阅慱风岸峻整似不可梯接而应于物者粹以温少长郷校而有素䆠之风从容儒雅而有应敌之略此言论事业之所以出人意表欤平生事亲孝事长敬与人交死生祸福不少变冀禹钖李大节受知于公年少入仕踈于自检坐爲文吏所䧟并不复用人知其冤而莫有爲辨之者公独曰骥不以一蹷而废千里况羙士乎言之宰相乞爲昭雪不报乃上书申理之二子竟得复叙后爲中朝名胜士论以公爲知人所着诗文笺奏简重典雅称其爲人爲集若干卷藏于家尝论公大夫士仕于中国全盛时立功立事易于取称故太定明昌间多名臣天下士固不可尽诬设使易全盛而爲季末起坐啸而应急遽是犹拯溺以规行之雅而料敌以清谈之误吾恐黄相国之功名减于颕川治㝡之日矣古有之乱则智士驰骛而不足治则中材髙枕而有余信斯言也兹世之士其无幸欤铭曰农政名卿台务望郎职思其忧公极所长南驾而都百垒爲防乃积乃仓暨彼褁粮百冗坌来倚公设张嗷嗷创罢望我小康捄寒袴𥜗疗饥膏梁爱育本基繋公慈祥孰求豫章公材明堂孰济巨川公任舟盗贩黥髠龙起云何俪景同翻而不于兴王相古先民繋于苞桑岂无兴邦之言天乆矣其废啇屹頽波之砥柱又安得遡横贵而独障文武备具之谓成夙夜匪懈之谓荘克勤小物之谓敏不畏疆御之谓刚公是所存奚必太常欝欝佳城维公之藏勒我铭诗发其幽光千秋兮万古耿故国兮难忘通奉大夫钧州刺史行尚书省叅议张君神道碑铭保静一军北当沂海滕兖济单之冲南控淮楚重兵之所宿大河而南㝡爲重镇兴定二年诏以元帅右都监尅石烈志开府此州不终歳复有㧾统东道诸帅之命志由亲衞起身以小字牙吾塔行宋人讹传又以卢国瑞目之其所统兵屯戍之外隷帐下者歩五千骑二千而已爲人强悍鸷勐操纵叵测用兵知变化徃徃闇与古合自二年泗州乗胜席卷之后灵壁土山龟山蒙城五河九冈前后杀获莫可胜计先声所及宋人为之胆落两淮之间名姓可以止啼署字可以怖疟勲伐旣髙知朝议倚以爲重乃髙自标置日有䟦扈之渐朝廷亦无如之何使者䘖王命或被省檄计事东方凛凛危惧如遇大敌应对之际横𬒳陵轹殆一食顷不可与居而君乃以幕属与之从事者十有三年计举世敢与之抗者唯君一人君始以诸生仕台阁衣冠颜貌见者以爲懦而不武志𥘉亦甚易之及与之议军务凡独任胷臆妄有执持君必为之委曲开谕不动声气犷悍化而柔良既乆乃更亲爱外有手足之託而内有骨肉之义志虽髙亢偃蹇卒能免于颠㓕之祸者君之力爲多蘧伯玉为颜阖说养虎人以爲荘周氏之寓言以君之事观之世乃真有飬虎者至于时其饱饥逹其怒心虎之与人异类而媚信斯言也君其有道者与君讳汝翼字李云族张氏世爲河内人曽王父甲王父琳皆隐德弗耀父郁字文甫章宗明昌𥘉诏州里举才能德行之士自河中教授曲沃主簿迁狄道令后用君贵累赠通奉大夫清河郡侯母马氏清河郡太夫人君其第四子也天资颕悟童丱中以善属句称弱冠擢㤗和三年经义进士第释褐河阳簿丁外艰服除调猒次丞复以内艰去职衞绍王崇庆二年任西寕主簿西寕近接夏境频𬒳侵刼君问民所疾苦政从寛简民甚安之宣宗贞祐二年夏㓂来攻县中兵力单寡城爲所䧟君乗乱而出有司以不守议罪父老诣州称枉遂获申明四年召爲尚书省令史兴定二年考满授同知泗州防御使事军前行户工部事俄改行部爲规措所就充规措使州将移刺羊哥以宋兵脆弱不足爲虑日与将佐燕饮君独不预五年正月宋人乗不备取西城遂据之时君与羊歌在东城羊哥闻变计无所出谋弃城而遁君戒廐吏毋敢给州将马且躬自廵城衆頼以安已而保静军来援砀山従宜张惠出莾宋兵乃弃城而遁州人徳君爲立生祠寻改灵壁军前规措使充便宜揔帅府经历官元光元年改充唐邓𥙿帅府经歴官保静失君军事废不治志凡七上奏乃聴君还旦擢拜祕书少监兼行户部郎中二年邳州从宜纳合六哥劫杀行省事忙古刚以州降宋诏揔府率东方兵攻取之檄城中兵民有能诛六哥反正者官赏有差胁从之人一切勿问攻数十日军士死伤甚衆而城中无应者又数日宋禆将髙显枭六哥首来降而余党坚守如故志与朝官之在军中者怒曰此州从贼叛国贼既死自当开门纳军然且旅拒如此不尽阬之何以示威君进曰平民从叛夲非获巳竟有何罪况尝许首恶之外不戮一人心欲阬之朝廷将不以爲失信乎若重以㤙诏开示出三日不降某请身任其责志以下皆是其言射书敦谕州人知祸福所在祖继出降尔后竟无一人𬒳诖误者诏书褒羙迁同知保静军节度使事哀宗正大五年志移镇関陜时関中游骑充斥老㓜扣関者亡虑数十万志以関东人心易揺重爲避兵者所警则或有意外之变欲禀命于朝然后纳之君进曰陜西老㓜投死无所独以関东爲生路今坐视不救任爲兵人所鱼肉岂朝廷倚公存活生灵之意乎志曰不然敌人百计窥关无从而入间有挟诈杂老㓜而东者谁当任之吾所以待朝命者不过三二日命即下禀而后行盖未晚也君复进曰帅府设经歴官主帅所行得预啇略帅若专輙而参佐曲意从之设此官焉用假有挟诈而东爲意外之变者某以百口保之志不能夺即命开关西民由是免祸中使者以闻诏谕之云牙吾塔资性素刚非卿不能劝导卿爲参佐而主张大事如此朕甚嘉之当益尽乃心勉建功业朕不汝忘也搃府军还镇改遥领同知镇南军节度使事七年志行尚书省事于陜西君以目疾求解留居归徳天兴元年归徳受兵㧾帅赤盏元凯起爲经歴官明年春正月车驾幸归德改吏剖郎中经历如故未㡬徐州帅乐安郡王王徳全不禀朝命授君户工部侍郎充徐州帅府叅议官且谕之曰卿昔佐牙吾塔甚有能名今知王徳全与卿有连屈卿徃佐之徳全虽鄙野亦当从卿言无贻朕东頋之忧也及尚书左丞完颜仲徳以䇿诛徳全乃用便宜授君行省叅议兼同知武寕军节度使事遥领钧州刺史进阶通奉大夫冬十月州爲沛县人鹿琮所破拥官吏北渡君用忧愤感疾以明年甲午春二月之十七日春秋六十卒于沛之旅舎翌日蒿殡于歌风䑓之下后十有三年孤子翔等举君旅榇归祔于山阳南徐涧之先茔礼也君娶朱氏河北西路塩鐡判官汴梁名进士文伯之女弟封清河郡夫人前公七年卒子男二人长曰翔武义将军遥领郑州防御判官次曰浚武义将军遥领河内县令女一人适汴京东水门副使邉汝砺男孙二人长曰奉世次曰延世女孙一人㓜在室壬子冬十月翔浚奉京东行省贠外郎王君禧伯所譔家传以神道碑铭爲请三请益坚某不得以不敏辞乃爲论次之君向多可称弗着着所以活万人者其铭曰柏松青青风水攸寕张君之阡乐石有铭偘偘唯君仁信笃诚一说解纷千室更生舞雩之春风润物无声有箫韶之克谐无水火之必争彼举头而城飏尾而旌方弭耳而帖伏何磔裂之敢萌有方无方孰爲权衡使存诸巳者而未之定奚暇及于暴人之所行惟天下之至柔驰骋天下之至刚吾然后知黄老家之言爲有徴资善大夫集庆军节度使蒲察公神道碑铭公讳元衡字君平姓蒲察氏以小字某行世爲某路贵族国初迁种人屯戍中州遂爲真定人祖讳昔乃赠镇国上将军考讳福山亲衞出身官镇国上将军临洮路康乐知寨公则康乐之弟子也康乐爱公风骨不凡度能起家使应童子举年十一登科移籍大学弱冠擢㤗和三年䇿论进士第释褐永年县丞继歴三县佐皆有能名召爲左三部检法司正公资禀仁厚临政本于惠飬不以鞭箠立威及居议狱之地忠爱欵曲末减者爲多法家称焉贞祐初从狩汴都拜监察御史累迁左司諌朝廷知公盖将大用矣未㡬授庆阳府治中权府事部民妻有与外人私者民捕获之手刃其妻诣官自陈公释而不问一时能官者以知义许之入爲刑部郎中正大二年𬒳诏审理冤狱时所在狱犴填满官吏习于柄臣弄威之后知有无辜而彼系者亦莫敢言公徧歴郡邑躬自临问非情有不可耐者一切以诏㫖出之所活不啻千人四年迁户部侍郎诏以郑州军卒谋反命与防御使临淄郡王张惠鞠之辞连二偏将一遥领陈州防御使王一息州刺史李公以理谕卒言汝以小怨置人造逆之地就使人诖误而死能代汝否神理不可诬冤报何时而已耶卒感悟尽吐情宝公以闻二人得不坐五年授京西路大司农卿兼采访提举刑狱事公老于从政仁信愈笃不动声气而感惠并举公议蔼然有公辅之望七年改集庆军节度使毫州管内观察使未赴遘疾以某年月日春秋五十有二薨于私第之正寝去河南破不一年耳积官资善大夫彭城郡开国侯夫人王氏燕郡大族封彭城郡侯夫人家致整㓗有内助之功中耒归之年七十二后公二十年而卒子男一人桓端护衞怀逺大将军男孙二人荣祖庆祖皆尚㓜桓端以某年月日举公之柩葬于某所之先茔夫人祔焉既葬之㡬年某过东平恒端以碑铭爲请平时以公恂恂退譲不爲鍜錬之风所移尝向慕之故不复以固陋辞乃爲铭曰廷平之于大理之徐议狱阔䟽至可以漏吞舟之鱼于嗟公乎其斯人之徒欤大安权移变乱维𥘉传翼虎臣恣爲诛鉏一羽死而一虎出封豕与俱公适其时职司刑书乗御史騘登使者车悃愊无譁闲雅甚都周旋于柱后惠文之间温其褐寛之儒平反㡬何月计有余方血肉狼籍而有治古之驺虞祸惨河隂或僇或俘不爲国殇即亡国之大夫天独厚公得归公于黄垆汤旱焚如一溉者后枯孰乗孰除吾知神理之不诬于嗟公乎资善大夫武寕军节度使夹谷公神道碑铭贞佑初大驾南廵公以省掾扈行事出仓卒乃留㓜子今先锋使斜烈于平州之抚寕朔南分裂父子相失者余二十年先锋既长立能自奋发立功名仕䆠贵显岁癸巳汴梁下乃奉朝命迎公北归公巳老而身见代谢怆焉有去国之感頋瞻裴回不能自已生平植节坚苦食𬞞糒不猒既居民间倍自贬损先锋有至性夫人殷氏尤尽妇道日具甘脆百方奉公而公所以白持者不少变一室萧然使日夕裁足而巳人事餽饷瓜果菜茄之细亦峻拒而疾麾之如御史执法之在前后惟恐其汚己也时贵慕公名有谒见者敕外白不得通曰我亡国之大夫耳尚何言哉初自聊城居宣德惟浑源魏内翰邦彦以简重得登公门与之考论文艺自余虽邻舎有不得见其面者盖尝论公君臣之义于名教爲尤重名教者天地之大经而古今之恒典惟天下之至诚爲能守故人臣之于君者有天道焉有父道焉大分一正义均同体吉㐫祸福不以回其虑废兴存亡不以夺其节任重道逺死而后巳犹之父有罔极之慕而天无可逃之理㣲子之过旧都包胥之哭秦廷王蠋布衣义不北面于燕乐毅终其身不敢谋赵之徒隷非诚何以当之是故诚之所在即名教之所在有不期合而合焉者语有之善人吾不得而见之矣得见有恒者斯可矣居今之时行古之道若公者吾不知其去古人爲逺近然则不以名教处之其可乎公讳土刺字大用姓夹谷氏世爲合懒路人曽大父息虎起天㑹初尝以王爵握兵柄史谍载其功详矣大父仆干骠骑尉上将军娶完颜氏父阿海骠骑尉上将军澄州刺史娶阿勒根氏赠金源郡夫人生五子公其第二子也弱冠始知读书三举䇿论进士以㤗和三年登科歴抚宁海濵簿贞祐初𬒳召道出平州平州适被兵州将请公充军中弹压以功陞一阶入𥙷省掾终更除武宁军节度副使五年用枢蜜院荐充京东緫帅府经歴司主帅牙古大资骜狠恃功自髙奴视叅佐徃徃置之死地从事辈畏之惟意所向噤不出一语公直前径行无所頋籍论事之际极所欲言者而止少不见聴则移疾不爲岀帅悔悟或诣公谢之其秉志抗直如此兴定𥘉宋人歩骑数万侵泗州声势甚张公爲画䇿潜军趍灵壁出其不意杀获甚衆以功迁两阶四年召爲户部贠外郎转刑部寻迁郎中元光𥘉设三路司农分治户部以公刚稜疾恶材任刺举授京南路少卿兼郎中未㡬以穪职闻是后公虽改他官言政者犹以少卿名之正大𥘉擢𥙿州刺史改睢州是岁大蝗公境独无有秋旱甚祷之而雨识者以爲善政之报三年召爲户部郎中𥘉置申州辍公爲刺史明年城洛阳授同知中亰留守兼同知金昌府事留守移刺瑗雅敬公事无巨细谘之而后行俄改汝州防御使洛阳之民惜公之行祖道填咽度旬日不得发公以形迹自嫌竟由他路而去未经岁改陈州公老于从政先声所暨有识相贺州有东平宣锐军余百辈率以战功得官有至四品者恃势作威备极㓙悍前后不能制一葛知府者尤不法公捕得之檄送本管一郡帖然考城胥史所聚结党爲社有大刀之目把持令佐连起诏狱细民虽𬒳侵愁而无所于诉公籍其姓名置之㕔事自是无一人敢犯者寻上章请老御史张特立乐夔上书言陈州防御使土刺刚直㢘介有古良吏之风今虽年及其黾勉王事强仕之人有不能及者比闻以例告老而有司亦以例许之贪贤之道诚有所未尽特望重加拔擢以观自竭之效书奏落致仕超授同知开封府事明昌以来镐厉王衞绍王族属皆终身禁锢男女幽闭絶婚嫁之望公建言二宅僇辱既乆贱同匹庻就有诡谋谁与同恶宜释其宿怨弘以大度使之各就人道遂生化之性夫国君不可以讐匹夫讐之则通国皆惧匹夫且然况骨肉乎语虽不即从其后天兴𥘉元之赦皆听自便盖自公发之云六年授武寕军节度使徐州管内观察使兼提举河防使诏㫖褒谕道所以迁擢之故且命乗传赴镇桃园行枢宻院事干鲁仓官王邦昌嚢槖爲姦盗官粮二万斛公按问得实悉从徴理转漕爲之少寛踰年竟以衰病不任得请北渡后五年以戊戌年二月晦春秋七十有三终于家积官资善大夫金源郡开国侯殁后三日权殡宣徳州东南天王寺壬寅三月壬申奉公之柩葬于永兴县王家堡之西北原从弟平章政事华国公毕兰岀及其子奉职六十一皆葬墓次盖子孙去先茔乆不能归祔故改卜于此前夫人奥敦氏赠金源郡夫人继室蒲速烈氏亦封金源郡夫人子男三人德兴辅国上将军早卒次斜烈〇宣授先锋使佩金符緫綂质子军次万僧女一人嫁爲世袭官妻早卒男孙三人留住㧞突七十二女孙二人秦奴元奴皆尚㓜妷二人永喜辅国上将军次中山皆弟明威将军老哥之子妷孙二人阿怜寿童从孙一人八十二奉职之子从妷女一人平章公之女盖公收飬之者将葬五路万户郝丑和尚以行状来请曰吾子徃在省寺宜知武宁之详先锋与我结弟昆之义公之葬犹葬吾父也幸辱以神道碑赐之予素善郝侯义不可辞乃用所以知公者着之篇而系之以铭铭曰清慎以自持介特而不诡随祖𬒳筑室天实厚其基温乎召杜之慈凛乎赵张之威民不忍忘吏不敢欺真识㡬希頋以能官爲见知风雨如晦鸡鸣有期沧海横流鳌足不欹幅巾布衣陋巷栖迟吾宁汩浊流之泥吾寕啜餔余之醨周粟京坻采薇以疗饥尚友千载匪义迹其焉追燕云之郊丘壠累累使九原而可作非公吾谁与归遗山先生文集卷第二十遗山先生文集遗山先生文集卷第二十一遗山先生文集卷第二十一碑铭表志碣御史张君墓表东平幕府从事张昉持文士李周卿所譔先御史君行事之状请于仆言先御史在兴定元光间于州县爲良民吏于台阁爲材大夫朝誉蔼然吾子所知䘮乱之后挈家还郷社春秋虽高而神明未衰乃一意与世絶㤗然以闭户读书爲业者余十五年凡向之所以爲良民吏材大夫者未尝一语及之沈黙退譲齐鲁大夫士翕然称道之亦吾子所知者弃养以来三见霜露而不肖孤以斗食之役汨没簿领间不得洒扫坟墓列树碑表使先子名德懿范闇焉而不彰诚惧一旦先狗马填沟壑其何以瞑目乎今属笔于子幸爲论次之以俟百世之下仆尝谓圣人泽后世深矣今虞芮有间田豊镐之间男女异路孔子近文王六七百歳故言衣冠礼乐则莫齐鲁爲盛冝矣百年以来东平刘莘老斯立宣叔之祖孙文元贾公昌朝之家世滕阳张丞相永钖日照清献张公父子东阿寿国张公肖国侯公叅政髙公奉髙丞㫖党公黄山内翰赵公嵫阳内翰阎公敦厖耆艾海内取以爲法其余经明行脩由晦道商公醇徳王先生而下何可一二数至于人代変革才智勇皆废守道之士怀先王之旧俗区区不能自巳者徃徃有之如御史君者皆是也古有之鲁无君子者斯焉取斯其泽及后世之谓乎谨桉中奉大夫故治书侍御史守申州刺史张君讳汝明字子玉世家汶上曽大父靖大父彦皆潜徳弗耀父恕用君贵赠中议大夫母程氏清河郡太君君三歳䘮父程母故衣冠家而有贤行力课君学君亦能自树立如成人弱冠櫂大安元年经义进士第释褐将仕郎调颕州泰和县主簿崇庆元年换懐州武陟簿丁内艰服除贞祐四年由鹿邑簿入爲尚书省掾正大元年终更擢同知嵩州军州事盗入军资库而无迹可寻官系主者狱凡十余人不住讯掠皆自诬服君时以檄出及还系者称屈君谛审知其冤即纵遣之不数月诸黥卒以赃败郡人以爲神明三年八月辟许州长葛令未㡬政成农司以称职闻及罢县父老上赆礼一无所受乃相率立祠以致去思之心焉六年二月召爲太常愽士权监察御史不半歳迁户部员外郎七年八月授治书侍御史八年七月迁礼部员外郎兼脩起居注俄陞归德洽中兼提举河防学校常平漕司事不赴天兴元年遥领嵩州刺史二年二月改授申州以庚戌七月二十有二日遘疾春秋七十有六终于东平遵化坊私第之正寝娶魏氏封清河县君子男三人长即眆也今爲东平万户府经歴官遥领同知单州防御使事次晔次煦皆早卒男孙二人女孙一人尚㓜孤子某以庚戌年八月之三日奉君之柩祔于汶上由村里某原之先茔礼也君资禀厚重与人交敦信义平居恂恂似不能言及当官而行刚介有守论议纯正人不能夺仕宦三十年家无余资其他尚多可称弗着着不爲穷达易节者铭曰汶之洋洋思圣有堂礼乐衣冠此爲之郷维御史君尤鲁士之良沉潜而刚耆艾而敦厖可以爲公卿大臣训于四方昔徃矣秉笔帝旁蔼然粹温如珪如璋今来斯微服褁粮衡门栖遅咏歌虞唐谓其逢也耶茫乎及夜舟之藏其不逢也耶泰焉如晚节之昌抱明月而长终怀旧俗而不忘在君爲乐天而识者涕滂林深而兰芳风雨如晦而鸡鸣有常世无良史乆矣孰爲发幽潜之光御史程君墓表君讳震字威卿先世居雒阳元魏迁两河豪右实云中三州遂爲东胜人曾大父获庆大父緫质直尚气节乡人有讼多就决之至于婚嫁䘮葬不能给者亦借力焉父徳元自少日用侠闻尝与群从分财多所椎让州里称之后用君贵封太中大夫雷内翰渊述世德之旧俻矣太中子八人长曰鼎孝弟仁让闺门肃睦有古君子之风以六赴廷试赐第调濮州司候次曰雷由武弁起身官懐逺大将军君其第三子也资严毅虽所亲不敢以非礼犯之㓜日夣人唿爲御史故毎以谏辅自期章宗明昌二年经童岀身补将仕佐郎泰和中年及注授临洮府司狱忻州司候判官以廉干爲西京招讨司奏辟提控㳂邉营城粮草寻擢王刚牓词赋进士一科换偃师主簿宣宗幸汴梁入爲尚书省令史时相知其可用不半歳特授南京警巡副使秩满例爲广盈仓监攴纳官兴定𥘉辟举法行用荐者除陈留令将之官白府尹言县务不治令自任其责丞簿佐史辈无预焉幸无扰之使令得尽力尹诺之既到官事无大小率自负荷次官奉行而巳时秋大旱冬十月乃雨归徳行枢宻院发民牛运粮徐邳君爲使者言吾麦乗雨将入种牛役兴则无来歳计矣使者不能寛十日程耶民事果集虽乏军兴吾不辞也使者怒而去君力毕农种粮运亦如期而办行院仍奏君要誉小民不以军食爲急朝廷不罪也既受代大司农奏课爲天下第一御史䑓察能吏亦爲奏首且言可充䑓谏亰东緫帅府奏辟经歴官不许乃拜监察御史君莅职慨然有理轮之志即劾奏平章政事荆王以陛下之子任天下之重不能上賛君父同济艰难頋乃专恃权势㓕弃典礼开纳货赂妄进退官吏从臾奴隷侵渔细民名爲和市其实胁取诸所不法不可一二数陛下不能正家而正天下难矣书奏宣谕御史䑓程某敢言如此佗御史不当如是耶且有㫖切责荆王岀内府银使偿物直敕司马杖大奴尤不法者数人于是权贵皆爲歛手东方频歳饥馑盗贼蠭起特㫖以君摄治书侍御史兼户部员外郎运亰师粮八万石赈徐邳君经画饟道十里一置驿罗弓刀以防㓂敓具斧斤以完噐用备晋药以起病疾劝助借以通留滞辇运相仍如出祍席之上饥民踵来凡所以爲贷爲籴爲赈赡忖度肥瘠无一失其当州民请于亰东帅府愿留我程御史以楅残民帅府奏君行爲部官诏再徃徐宿邳荆王积不平蜜遣诸奴诱姦民徐璋造飞语讼君于䑓诸相不爲奏而王独奏之宣宗颇直君欲勿问王执奏再三乃从之哀宗时在春宫遣晋药官王子玉谕㫖推问官程御史爲县治行第一监察又称职有罪无罪勿爲留难巳而璋伏诬告君当还䑓在律官人与部民对讼无罪犹觧职王风大理寺御史言天下事在以皆部民竟用是罢官君泰然自豦都无巳仕之愠聚书深读盖将终身焉天不假年以正大元年三月二十有一日春秋四十有四终于亰师嘉善里之私第积官大中大夫夫人史氏封安定郡君先君三年殁子一人思温举进士以某年月日举君之柩柎于金昌府芝田县某里太中君之新茔礼也呜唿生才实难尽其才重爲难使君得时行道坐于庙堂分别贤否其功烈可量也哉方行万里而车折其轴有才无命古人所共叹虽然地逺而位卑身㣲而言䡖乃以一御史犯疆王之怒卒使权贵落胆缙绅増气虽不遇而去伸眉髙谈亦可以无愧天下矣尚何恨耶乃爲铭曰曲士卖直见豺而慄鄙夫媕婀与凫同波犯父子之至难孰绞讦而上劘横溃我障刚瘅我阿鍊心成𥙷天之石奋笔爲却日之戈古有之和臣不忠忠臣不和彼容容者之所得奚后福之能多有山维嵩有水维河程君之名永世不磨平叔墓铭河间许古道真以直諌见称徳陵朝正大𥘉诣阙拜章言八座率非其材省寺小臣有可任宰相者不大升黜之则无以致中兴章奏诏道真赴都堂问孰可爲相道真以尚书省令史商衡对当是时上新即大位经略四方思所以弘济艰难者爲甚力道真己得请居伊川即命驿召之落致仕复右司諌天下想望风采道真亦慷慨愿以人所不敢言者爲天子言之及论天下事乃首以公爲可相则公之材爲可知矣公字平叔商氏系出陈継迁郓七世祖南华府君讳懐钦官于曹遂占籍焉曽祖讳冈以武弁入官宋末奏补从事换忠勇校尉祖讳驹两廷试教授乡里考讳钖用公贵及封朝请大夫妣王氏濮阳县太君公朝请君之长子也𥘉从乡先生李昉方平学贫无以爲资方平爱其才每赒恤之使得卒业年二十五登崇庆二年词赋进士第释褐洛郊簿以㢘能换郿县寻辟威戎令时歳饥民无所于籴公白之行䑓得开仓赈贷頼以全活者甚衆县民爲之立祠再辟原武令以例罢入爲尚书省令史歴粮草邉関知管差除三房考再满授户部主事两月擢监察御史又充右司都事于是朝廷知公盖将大用矣改同知河平军节度使事不赴奏充枢宻院经歴官遥领昌武军同知节度使事丞相莘公领陜西行䑓奏公偕行充左右司员外郎宻院表留有㫖行䑓地重急于用人可从丞相奏自是䑓事一决于公矣明年召还行䑓再上奏留之又明年丁内艰乃得还时正大八年也十月起服中充秦蓝緫帅府经歴官正月河潼失守召主帅入援二月九日军至陜将由间道之啇州十一日抵卢氏山与北军遇相拒大雪中士卒饥不能战是夜遂溃公爲北军所得欲䧏之令去巾不从将害公有止之者曰此忠孝人也姑留之其夜公觧佩刀自刭时年四十七积官至少中大夫濮阳县伯食邑七百户赐𬗋金鱼袋初娶邓氏再娶郑氏并封濮阳县君子男二人长曰挺次曰陇安女一人适泗州司候安邑刘懋公事长上以礼接下以诚与人交有终始家居亦未尝有愠容性嗜学藏书数千卷古今金石遗文人所不能致者徃徃有之南渡以来士大夫以捄世之学自名高者阔略而无綂纪下者或屑屑于簿书米塩之间公资雅重遇事不碌碌人所不能措手率优爲之苟可以利物则死生祸福不复计平居以大事自任而人亦以大任期之至今评者以公用违其长使文卒然就一死爲世所惜也孤子挺等以某年月日奉公衣冠葬于某原好问辱公知爲厚敢述梗槩而爲之铭以寄招魂之词词曰唐虞之世麟鳯游出非其时圣爲忧黄琮礼天帝所休毁之椟中孰汝仇海内茂异君上流坐之庙堂衆职脩天路阻长徃莫由维兕有角不我投人以死讳我则求衣冠李衞污褐裘气息奄奄藏鬼幽禽息鸟视天爲囚枯龟千年一蜉蝣卑君完节乃所酬不然报施神其尤河济之水无千秋若孙若子公且侯豆笾奔走物㓗差魂兮归居安此丘北隂莾墟不可留希颜墓铭南渡以来天下称宏杰之士三人曰髙廷玉献臣李纯甫之纯雷渊希颜献臣雅以竒节自负名士喜从之㳺有衣冠龙门之目衞绍王时公卿大臣多言献臣可任大事者绍王方重吏员䡖进士至谓髙廷玉人材非不佳恨其出身不正耳大安末自左右司郎官出爲河南府治中卒以髙材爲尹所忌瘐死雒阳狱中之纯以蓟州军事判官上书论天下事道陵竒之诏参淮上军仍驿遣之泰和中朝廷无事士大夫以宴饮爲常之纯于朋㑹中或坚坐深念咄咄嗟唶若有旦夕忧者或问之故之纯曰中原以一部族待朔方兵然竟不知其牙帐所在吾见华人爲所鱼肉去矣闻者讪笑之曰四方承平余五六十年百歳无狗吠之警渠不以时自娯乐乃妖言耶未㡬北方兵动之纯从军还知大事己去无复仕进意荡然一放于酒未尝一日不饮亦未尝一饮不醉谈笑此世若不足玩者贞祐末尝召爲右司都事巳而摈不用希颜正大𥘉拜监察御史时主上新即大位宵衣旰食思所以弘济艰难者爲甚力希颜以爲天子冨于春秋有能致之资乃拜章言五事大略谓精神爲可飬𥘉心爲可保人君以进贤退不肖爲职不宜妄费曰力以亲有司之事上嘉纳焉庚寅之冬朔方兵突入倒廻谷势甚张平章芮公逆击之突骑退走填压谿谷间不可胜筭乗势席卷则当有谢玄淝水之胜诸将相异同欲释勿追奏至廷议亦以爲勿追便希颜上书以破朝臣孤注之论谓机不可失小胜不足保天所予不得不取引援深切灼然易见而主兵者沮之䇿爲不行后京兆鳯翔报北兵狼狈而西马多不暇入䘖数日后知无追兵乃聚而攻鳯翔朝廷始悔之至今以一日纵敌爲当国者之恨凡此三人者行辈相及交甚欢气质亦略相同而希颜以名义自检彊行而必致之则与二子爲絶异也盖自近朝士大夫始知有经济之学一时有重名者非不多而独以献臣爲称首献臣之后士论在之纯纯之后在希颜希颜死遂有人物渺然之叹三人者皆无所遇合独于希颜尤嗟惜之云希颜别字季黙浑源人考讳思大定末仕爲同知北京路转运使事希颜其暮子也崇庆二年中黄裳榜进士乙科释褐泾州録事不赴换东平府録事以劳绩遥领东阿县令调徐州观察判官召爲荆王府文学兼记室叅军转应奉翰林文字同知制诰兼国史院编脩官考满再任俄拜监察御史以公事免用宰相侯莘卿蒍除太学慱士还应奉终于翰林脩撰累官太中太夫娶侯氏子男二人公孙八歳宜翁四歳女二人长嫁进士陈某其㓜在室𥘉希颜在东平东平河朔重兵豦也骄将悍卒倚外㓂爲重自行台以下皆务爲摩拊之希颜莅官所以自律者甚严出入军中偃然不爲屈故颇有喧哗者不数月䦒巷间家有希颜画像虽大将亦不敢以新进书生遇之尝爲户部髙尚书唐卿所辟权遂平县事时年少气锐击豪右发奸伏一县畏之称爲神明及以御史延行河南得賍吏尤不法者榜掠之有至四五百者道出遂平百姓相传雷御史至豪猾望风遁去蔡下一兵与权贵有连脱役遁田间时以药毒杀民家马牛而以小直胁取之希颜捕得数以前后罪立杖杀之老㓜聚观万口称快马爲不得行然亦坐是失官希颜三歳䘮父七歳养于诸兄年十四五贫无以爲资乃以冑子入国学便能自树立如成人不二十游公卿间太学诸人莫敢与之齿渡河后学益慱文益竒名益重爲人躯翰雄伟髯张口哆颜渥册眼如望羊遇不平则疾恶之气见于颜间或嚼齿大骂不休虽痛自摧折猝亦不能变也食兼三四人饮至数斗不乱杯酒淋漓谈谑间作辞气纵横如战国游士歌謡慷慨如关中豪杰料事成败如宿将能得小人根株窟穴如古能吏其操心危虑患深则又似夫所谓孤臣孽子者平生慕孔融田畴陈元龙之爲人而人亦以古人期之故虽其文章号一代不数人而在希颜仍爲余事耳希颜年四十六以八年辛卯八月二十有三日暴卒后二日葬戴楼门外三王寺之西若干歩好问与太原王仲泽哭之因谓仲泽言星殒有占山石崩有占水断流有占斯人已矣瞻鸟爰止不知于谁之屋耳其十月北兵由汉中道袭荆㐮京师戒严铭曰维季默父起营平弱龄飞鶱振厥声俻具文武任公卿百出其一世已惊紫髯八尺倾汉庭前有赵张耻自名目中之敌无遁情太息流涕请进兵揜聦不及驰迅霆一日可复齐百城天网四面开鲵鲸砥柱不捄洪涛倾望君佐王正邦经或当着言垂日星一债不起谁使令如秦而帝寕勿生不然亦当蹈东溟元精烱烱赋子形溘焉寕与一物并千年紫气郁上征知有龙劒留泉扄何以验之石有铭大司农丞康君墓表君讳钖字伯禄姓康氏世爲寕晋人大父讳成尝与昆弟分财他田宅定无所问止取南中生口十余人纵爲民而巳以故家独贫考讳溢少爲里胥资纯笃县令者倚之以纳贿及令爲御史所劾溢自念言直则令被罪终世不齿渠官长而我以事证之何以立于世乃自缢而死令竟以无迹可寻获免伯禄既孤飬于外祖田氏田见伯禄骨骼异他儿谓当有望使之应童子举饮食卧起躬自调护备极劳苦得觧赴都一日暮行茭苇中惧爲同行者所遗至负之而趍及长师柏乡王翰周辅束脩不能备周辅与诸生共赒给之中崇庆二年进士第释褐栎阳簿警廵判官辟彭原今入爲尚书省掾考满迁开封府判官俄拜监察御史言宰相侯挚师安石非相材提点近侍局宗室安之声势㷔㷔公门请托不可使乆在禁近朝议伟之选授右司都事迁京南路大司农丞破上蔡诸县群不逞把持之党弹种人以賍汚尤狼借者五六辈宰相有不说者云康钖不欲吾种人在仕路耶因以飞语中之出为河中府治中充行尚书六部郎中城䧟投水死时年四十八伯禄孝于毋友于其弟有㤙义于朋友从仕则死心奉公以为民古所谓公家之利知无不为者唯伯禄为然同年生如雷御史希颜兾都司京父宋内翰飞卿之等名士数十人世以比唐曰龙虎牓至论公辅大噐尚以伯禄为称首云歳戊申秋九月予过寕晋伯禄之从弟鋭招魂葬柏禄于唐城郷东南五里之先莹以其第三子阿千爲之后伯禄先娶蓟州㳺氏再娶鲁山张氏皆封京兆县君一子彭原张出殁于京师之兵铭曰仕以义行死与义俱义存义亡葬何计乎江鱼寕晋之墟维君之居眷焉顾之泣涕涟如岂无蛟蜃之波以投卑乎谗夫百岁而下有历九関为上诉者其有说欤聂元吉墓志铭元吉讳天骥姓聂氏代之五䑓人元吉其字也父讳明自先世雄于财而以隂德闻里中用元吉贵封太中大夫元吉其长子也弱冠登进士第释褐汝隂簿转睢州司候㢘举封丘令入为尚书省邉関粮草房令史考满授吏部主事权监察御史夏人请和使者玄市于㑹同舘外戚有身自贸易于其间者元吉以大官近利失朝廷体且取䡖外夷弹之遂忤太后㫖除同知汝州防御使事未赴为陜西行䑓所辟仍用荐书遥领金安军节度副使兼行尚书省都事不半歳入为右司员外郎例授京兆府治中衞州行尚书六部事庆阳围急朝议以宿州緫帅徃捄之奏克经历官围解从别将守邠将欲弃州而东元吉陈说利害力止之不从将坐是𬒳系辞连元吉降授京兆治中寻有讼其冤者即召为开封府签事旬月还右司员外郎丁太夫人忧未百日而夺哀复职车驾东迁公在留中贼杀二相兵及元吉卧创二十许日医言可治公誓之以死死之二日权厝某所娶王氏子男二人长黄童次玄童女三人长嫁进士张伯豪孝友有父风夫殁归在室元吉既葬之明日女不胜哀慕絶脰而死时乱巳极凌夺烝报无复人纪女独以大义自皃士大夫贤之有爲泣下者其二尚㓜𥘉元吉以卫绍王崇庆二年登科时雷希颜渊宋飞卿九嘉商平叔衡张正卿天纲冀京父禹钖康伯掾钖皆在选中朝野以爲得人而元吉起田亩能以雅道自将践歴䑓阁若素宦然诸人多以爲不及也予与元吉同郷里年相若仕相及然元吉重遅予资卞急元吉耿耿自信未尝以言下人予则矫枉过直率屈巳以徇物道不同不相爲谋故虽与之同郷里年相若仕相及而交未尝合也今元吉巳矣予惜其有志于世世亦望焉而卒之无所就也乃爲之铭以哀之辞曰巖墙之死匪曰正命义存义亡何适非正天夺予衆力独奚竞多夀辱随瞑目爲竟善乎子程子之言曰今世之士其无幸欤展布其四体未有以爲容也而得栱梏萌意于方寸未有毫末也而触机穽吾于吾元吉诚爱其得所以死而死然亦悲夫抱一㮣之操泯泯黙黙少不能俟天之定也遗山先生文集卷第二十一遗山先生文集遗山先生文集卷第二十二遗山先生文集卷第二十二碑铭表志碣太中大夫刘公墓碑公讳汝翼字舜卿姓刘氏世爲淄州邹平人曽大父讳异政和末擢进士第释褐隆平主簿时西山剧贼千余人据险爲栅旁近多𬒳刼掠朝廷责州将擒捕之州将谋于官属诸人恇怯不敢应公毅然曰兵力单弱恐不能胜贼独当以气摄之耳乃常服诣贼栅自通姓名且言所以来辞情慷慨群盗慙服相与宴饮明日与其首把臂俱下而无亡旋之费诏迁白马令以赏其功大父讳伸不乐仕进以财雄郷里周急継困为多父讳时昌太定初律学出身歴孟州军事判官终于左三部检法用法详慎多所平反后用公贵累赠太中大夫公其第四子也㓜颕悟日诵数百言师事郷先生单雄飞张元造初治书改授易卒业于诗山东诸儒间声名籍甚贞祐四年经义第一人擢第特授儒林郎赐绯衣银鱼调兖州録事未赴丁母彭城郡太君邵氏忧服除借注卢氏主簿入爲尚书省掾终更迁同知嵩州军州事兼杨翟县令县户籍余三万豪猾所聚令丞少不目捡爲所把持莫有得善代者公下车差次贫富一一籍记之一夫之役斗粟之歛均赋而平及之大豪以苞苴私见欲相诬染公发其奸并以所贿者暁于衆至于宗室大家声势熖㷔人莫敢与之抗一爲平民所诉必深治而痛绳之黠贼禇二养丐者爲子罗富民闘殴有劝觧者即逡廵而退乃于隠豦以大棓系儿胷背肿青随以药杀之明日就富家索命公知其奸计械禇送狱禇咆哮不即承公召尉司宿贼与褚同繋以计觇之数日言意相得乃肯吐露事既白竟偿丐者命一县称爲神明考满换洛阳令阳翟父老百余人诣都堂请留不听县中爲立生祠以致去思之心焉洛阳政成召爲户部主事正大八年超同知汝州防御使事留爲户部员外郎官太中大夫轻车都尉彭城郡开国伯食邑七百户赐紫金鱼袋河南受兵中令君闻公名以朝㫖理索北归侨居镇阳辟万户史侯幕府行部郎中歳庚子辟尚书省叅佐癸卯朝命擢授行六部侍郎㢘访使者佩金符公春秋已髙力求引退徃来燕齐之间以壬子冬遘疾春秋六十有六终于燕京开阳坊私第之正寝实十一月之六日也娶袁氏封彭城郡君子男五人长曰衍奏差清沧塩司都提举次曰衍真定河间路都提举次曰衡清塩司提举次曰复次曰元诸子皆传家学女二人一适进士谢芝一适士族张简男孙四人尚㓜女孙七人二及笄者适士族余㓜在室诸孤等外年月日奉公之柩归葬于邳平梁邹卿孙镇东原之先茔礼也公㓜有至性生六歳太中公下世藁葬燕城南僧舎既冠问知族榇所在将徃迎之大夫人钟爱于公不𣣔使之远去膝下公因东平郷赋径至燕城歳月既乆丘珑荒没哀慕访求十数日乃获刻甓为识官号宛然扶謢束还州里嘉叹公之立志巳见于此矣百年以来御题魁选以赵内翰承元赋周徳莫若文王超出伦等有司目爲金字品及公经义第一诗传三题絶去科举蹊径以古文取之亦当在优等故継有金字之褒连宰二大县以经术饰吏事虽击伏强梗人不能欺至于仁心爲质亦要其终而后见也南渡以来士子潜心文律视师弟子之传爲重从公讲学者如罗鼎臣贾庭扬李浩辈徃徃甲一擢第其有功后进盖如此某早以诗文授知于公千虑一得极口称道诸孤以碑铭爲请輙爲铭诗以表公墓而不敢一言私焉其铭曰风雅三百正而葩何以蔽之思无邪诂训琐细春官科莅政弗逹奚取多公昔治诗始萠芽真积力乆无复加石磨玉琢絶类瑕内羙信厚外柔嘉百里之命令所荷铜墨卑品责望奢是时军声振三河星火餽饟供荷戈筯疲力涸方荐瘥独以砥柱当頽波翁归记籍列等差守以安静无敢譁庻疫刚瘅公禁诃流离颠蝢公拊摩三月报政民气和昔也殿屎今笑歌望公长剑冠巍峩百未一试老涧阿不龙不蛇贤人嗟人言公材如命何公家嘉树欎以华㑹与毛郑俱名家墓碑有铭岂浮夸刘宗淄川其未涯中顺大夫镇南君节度副使张君墓碑癸巳之兵既破河南景贤㣲服返郷里予毎过宁晋景贤必以杯酒相劳苦予问君闲居何以自娱景贤爲言吾平生嗜读书䘮乱以来典籍散落独有通鑑及柯山书觧日得专志如此随冩随读颇若有所得异时汨没科举鞅掌簿书殆于学业无尚书省令史考满擢黄河漕运副使提举丁外艰服除辟洧川令前政有籍恶子姓名掲之通衢者景贤到官遽命撤去使渠辈知自新之路迄终更果无一犯者有司以称职闻壬辰二月迁南京左警巡院副使属歳饥县官作麋粥以食饿者曰费菽米数拾斛景贤区豦有法䑕雀无敢耗人受实惠多所全活六月以洧川课㝡陞一阶改开封令九月复以左警巡院副使借注之大㮣景贤爲人有干局而以学术济之爲政不务表襮人乆而信故所去见思其年积前后劳遥领镇南军节度副使兼蔡州𬋩内观察副使官中顺大夫上骑都尉清河郡开国伯食邑七百户以丁未九月之七日春秋六十有七遘疾终于家越四日葬于县西北唐城郷内王里之先茔礼也配清河郡君王氏豦士成之女后景贤七年卒子男一人即世莫也女二人长适平晋进士李铣次适安肃进士陈惟良男孙四人女孙二人皆㓜铭曰近民慈样其驭吏也静以荘悃幅无华愈乆不忘晚节而昌幅巾故郷神理昭然饮食寿康圣谟洋洋咏歌虞唐殆天钖之以为善之乐归老令权河东北路转运司户籍判官帅府检察君严于自律滴水不交部民兵来耕稼既废军食爲重一府倚办于君君悉力经画取于民者均而给于军者无所枉内外翕然以公平賛之府经歴官输米入仓数不盈斛而仓官以盈斛受之君发其奸杖经歴八十徳升赏君之直以上尊饷之又明年鴈门破兵势骎骎而南郷曲以太原不可保趣君弟献臣就谋去就君爲献臣言城不保必矣我臣子也尚𣣔逃死斗献臣𣣔挈君妻子以出君又不可曰吾守官于此而不以妻子自随是懐二也吾弟徃吾死于此矣乃与之泣别于北门之外是歳城䧟没于兵实兴定二年九月六日也得寿三十有七官奉直大夫娶武氏子男一人鐡和女一人方㓜献臣既通贵佩金符以年月日奉公衣冠葬于五村里西原之先茔礼也好问辱从君㳺献臣以墓表见属尚忆在汴梁结夏课时君日酣饮于世事略不介怀予亦笑其迁缓及入官其风力乃如此始恨交㳺半生知君不尽耳乃为述其故且系以招魂之辞其辞曰若有人兮洵且都城复于隍兮徇以躯覊魂伥兮冥素途巫阳下招兮宜可唿天厚子兮内羙俱绾铜墨兮握瑾瑜豦脂膏兮不自濡植节苦兮甘糒𬞞护念所牧兮剧髪肤鉏治强梗兮惠惸孤宜贵而寿兮与徳符其孰乗之兮又孰除蒙山之丘兮欎扮榆复子之郷里兮返厥𥘉攓蓬之言兮直厚诬舎我祖祢兮将焉如汾沮洳兮参之墟猰㺄群走兮雄牙湏俱腐草木兮孰别区魂兮归来兮安汝居奉直赵君墓碣铭予尝爱予同年进士通许赵君仕不近名隠不违俗蔼然有古人之风故甞求其渊源得汴人之贤者四人焉曰王磵逸賔王世赏彦功㳺㧾宗之学易髙先生仲震正之明昌中故相马吉甫判开封逸賔彦功宗之俱以徳行才能荐于朝逸賔鹿邑簿就请致任彦功以亲老调巩州教官宗之譲不受三人者趣向不同而时人皆以髙士目之髙岀于世家而能以清介自守死心于六艺之学隐居嵩山二十年人望之以爲神仙盖逸賔则君之所师尊而髙则其交乆而敬者也惟汴梁圣贤所宅典章法度之所在流风善政之所从出兴㢘举孝养士大学薫醲浸作成人物之日乆矣虽其细民溺于宣政侈靡之习而不能返至于学士大夫通经学古安贫乐道懐先王之泽而不为风俗之所夺移者故未絶也语有之鲁无君子者斯焉取斯殆君之谓欤君讳端卿字正之其先浙人逺祖某以啇贩留东京因而家焉甞仕汉鐡骑营指挥使与宋宣祖有里巷之旧及太祖取柴氏有㫖访求隠居不为出故终宋之世为民家其居通许以教读为业者君之曽大父讳弼者也大父讳昱父讳渥居通许者四世矣君㓜孤养于叔父泽贤简重簿于世味以曰父教以科举之业而于经学有所得虽有声塲屋间非其好也兴定五年春省试魁多士遂登乙科释褐徴事郎守觧州安邑丞即闭户读书无复仕进意教诲子弟以孝弟忠信为根本身自表率使知践履之实不徒事章句而巳辟举法行当路有知君之贤欲以一县相屈者君为书以絶之正大𥘉脩宣宗实録扬礼部之羙赵内翰用臣连章奏君为编脩官召至史舘力辞而去执政闻君名有欲求见之者君深自闭匿不使见也天兴壬辰避乱京居车驾东狩崔立刼杀宰相都人闻变求死无所君方与正之对食颜色不少变投筋而起叹曰知有今日乆矣尚何言哉其七月二十八日以病终于寓舎春秋五十有四用覃恩积官至奉直大夫夫人同县李氏子男二人长曰晋次曰益女一人适许州仓副使穆鑑男孙一人六九尚㓜晋等以某年月日举君之柩归葬于县东原之先茔礼也自利禄之学盛且百年间有以经术自捄者私欲既胜强爲揉治之徃徃龃龉而不相入君天资既髙且恬于进取其学也优柔餍饮乆与俱化眉宇津津然望之知其爲善人君子力省而功倍盖有不可诬者晋来速铭用所以知君者着于篇而不敢一言私焉铭曰欎如其充涣如其融六经之春见服与容彼合也人我天之通求人而得之何计幸逢还堵萧然薇藿不供啇歌之声天地满中万物并流至君而止司南圣涂发轫伊始黄裳元吉无庸清柴华髪元龟望君百年君逰不留道将就传松栢之丘石表其前是唯子赵子之墓过者式焉史邦直墓表邦直讳元姓史氏世爲武陟人某年迁河内乃占籍焉曽祖良祖万父选三世在野毋常氏出士族知邦直可以起家力课之学邦直亦能自树立从郷先生王国光㳺不数年学业大进遂擢兴定五年词赋一科释楬武陟簿怀孟𬒳兵巳乆邦直安集有方郷人頼之秩满以材选管句三白渠入爲尚书省令史宰相李公适之闻其名问以三白渠利害邦直以书对细字满三十𥿄推䆒源委凡公私所以爲弊者无不备按而用之强有力者将无所容奸适之大称异之迁管局黄河漕运未几河南破右丞仲徳行䑓徐州檄邦直守御注授彭城令寻转充观察判官危急存亡之际多所连白仲德甚倚重之䘮乱后间関东归歳戊戍十二月二十有六日春秋五十有七以疾终于州之私第邦直爲人躯干雄伟望之如羽人剑客而豦事详雅仓猝无失辞事毋孝待故旧有终始身殁之日识者多嗟惜之初娶某氏再娶辽东髙氏某官之女邦直无子以姪爲之后以某年月日葬于河内王封里之东南原初邦直没之七日而懐州乱老㓜奔溃城爲之空髙夫人暮夜挈家人避于州西南五十里之别墅事定而归家荡然无一物蝗旱连歳道殣相望人谓从此无史氏矣夫人攻苦食淡存拊愚㓜入门应接不减邦直生平比营大葬凡举十余丧安厝如礼生死受获虽徤男子有不能办者邦直可无恨矣邦直予同年进士又交分殊欵其孤请爲墓碣铭乃论次之其铭曰能者人不能者天得配而贤独爲始终之全我铭诏之以慰下泉御史孙公墓表正大中内帑𬒳盗所失皆慈圣宫珠具上怒甚公时爲监察御史被诏按其事而无迹可㝷法官谳疑欲弃守者市公执奏缓之会赦得原汴民李氏女有姿色已许嫁矣首相白撒之姪恃势夺婚且欲以爲妾夫家诉于官官畏徇不爲理遂诉于公公爲奏闻诏还己许八年亲享太庙郕国夫人温敦氏过庙门而不偃盖公劾奏以爲失臣妾礼上不忍加姨毋罪勑有司杖御者百仍罚俸以愧之旧制承天门非犒军不登一日上无故登焉公奏人主不可示民不信上即日爲公犒军庚寅辛卯以来虽军出屡胜而亡征已具危急存亡之际大夫士以自保爲幸或髙路逺引脱屣世务或酣歌纵酒苟延歳月公独正色立朝耿耿自信言事数十条蔼然有承平之风诗所谓风雨如晦鸡鸣不巳者唯公有焉公讳徳秀字伯华其先泾州长武人大父臯遭靖康之乱流寓大原之文水因家焉父栮资禀淳直乐于爲善时与羽人禅客㳺尤喜赒䘏贫乏或养之终其身且葬祭之用公贵赠朝列大夫有子五人公其长也㓜颕悟有学性及长㳺太学有声埸屋间至宁元年以三赴廷试试𥙷御史掾兴定六年中开封府觧试魁䑓掾考成升尚书省掾数月以毋乐安县太君成氏春秋髙乞归侍俄辟权国史院编脩官元光𥘉以选充丰俻仓监支纳官正大元年擢词赋进士第授奉直大夫三年辟京兆云阳令行省以长安剧邑而令非其人用便宜以公易之云阳之人相率请留词㫖恳切宰相不能夺还公云阳六年㩲行省左右司员外郎七年拜监察御史终更授太府监丞遥领同知镇南军节度使事壬辰之变㣲服出汴京客居大名欝欝不乐竟以成疾以明年冬十有二月朔春秋五十终于寓居权葬某所娶要氏吉州倅伯升之女弟封乐安郡君子男三人长頥次观次孚皆习儒业女二人长适祭酒吉州冯内翰子骏之子亨次适进士太原王楫孙男五人崇仁崇义崇礼崇智崇信皆习儒业女孙五人尚㓜公羙湏眉容服甚都家居整尔遇物以诚临官事官有法丝髪不少徇其忧国爱君出于天性惜其遭罹季末抱利噐而无所试见于行事者止此而巳季子孚以王内翰百一所譔家传来乞铭仆于公爲郷人敢用所以知公者爲之铭以致怀贤之思其铭曰和臣不忠忠臣不和碑石有铭百世不磨公起太原儒素爲家以貌言而观卜其柔嘉怫然闻义而起勇莫我加创罢我扶刚瘅我诃不量寸铁之㣲诉九阍而磔妖蟇白笔风生朝着无详宗周不纲荡而頽波亦有不二心之臣哀䘮乱之弘多幸大福之可再愤却曰而麾戈念君平生慨然长嗟委蛇委蛇豸冠峩峩蓬蒿一丘窘此涧阿天之废商乆矣公其如命何公其如命何遗山先生文集卷第二十二遗山先生文集遗山先生文集卷第二十三遗山先生文集卷第二十三碑铭表志碣故河南路课税所长官兼㢘访使杨公神道之碑君讳奂字焕然姓杨氏干之奉天人唐国公之二十世孙也谱系之详见君自叙载之先大夫墓铭兹得而畧之曽大父楙大父超道父振是爲萧轩翁及上二世皆在野毋程尝梦东南日光射其身旁一神人以笔授之已而君生萧轩以爲文明之象就爲制名君甫胜衣尝信口唱歌有紫阳阁之语扣之不能荅也未冠梦㳺紫阳阁景趣甚异后因以自号年十一丁内艰哀毁如成人日𬞞食诵孝经爲课人以天至称焉又五年州倅宗室永元谓翁曰若老矣守佐重以案牍相烦闻若有佳児姑𣣔试之即檄君爲仓兴书时调度方殷君掌出纳朱墨详整讫岁终无圭撮之误倅爱之谓他日当有望劝之宦学师郷先生呉荣叔指授未几逈出伦軰赋业成即有声埸屋间不三十三赴庭试兴定辛巳以遗误下第同舎卢长卿李钦若钦用昆季惜君连蹇劝试补台掾台掾要津仕子慕羡而不能得者君荅书曰先夫人毎以作掾爲讳仆无所似肖不能顕亲扬名敢贻下泉之忧乎正大初朝廷一新敝政求所以改弦更张者君慨然草万言䇿诣阙将上之所亲谓其指陈时病辞㫖剀切皆人所不敢言保爲当国者所沮忠信获罪君何得焉君知直道不容浩然有归志即日出国门而西教授卿里者五年嵗巳丑干州请爲讲议安抚司辟经歴官京兆行尚书省以便宜署君陇州经歴皆辞不就再以叅干恒二州军事亲旧爲言世议廹隘不宜髙蹇自便始一应之庚寅京师春试授舘左丞张公信甫之门张公尝谓人曰诸孙得君主善老夫沾丐抑多矣癸巳汴梁䧟㣲服北渡羁孤流落人所不能堪君豦之自若也宼氏帅赵侯寿之延致君待之师友间㑹门生朱极自京师辇书至君得聚而读之东平严公喜接寒素士子有不逺千里来见者严公乆闻君名数以行藏爲问而君终不一诣或问之故曰不招而徃礼欤且业已主赵侯矣将无以我爲二三乎戊戌天朝开举选特诏宣徳课税使刘公用之试诸道进士君试东平两中赋论第一刘公因委君考试云燕俄从监试官北上谒领中书省耶律公一见大䝉赏异力奏荐之宣授河南路徴收课税所长官兼㢘访使陛辞之日言于中令公曰仆不敏误蒙不次之用以书生而理财赋巳非所长又河南兵荒之后遗黎无几烹鲜之喻正在今日急而扰之糜烂必矣愿公假以岁月使得拊摩创罢以爲朝廷爱养基本万一之助中令甚善之君𥘉莅政招致名胜如蒲隂禓正卿武功张君羙华隂王元礼下邽薛㣲之渑池翟致忠太原刘継先之等日与商略条画约束一以简易爲事按行境内亲问监务月课如干难易若何有循习旧例以増额爲言者君词之曰剥下罔上若𣣔我爲之耶即减元额四之一公私便之官长所临率有餽饷君一沏拒絶亦有𬒳刑责没财物于官者不踰月政成官民以爲前乎此盖未有漕司惠吾属之如是也在官十年乃请老于燕之行台以犹子元桢袭职壬子九月王府驿召入関寻𬒳教叅议京兆宣抚司事累上书乃得请闲居郷郡筑堂曰归来爲佚老之所虽在病卧犹召子弟秀民与之酒谕之曰吾郷宻迩豊镐民俗敦朴児辇皆当孝弟力田以㢘慎自保毋习珥笔之陋以玷伤风化及病革䖏置后事明了如平时敕家人吾且死勿以二家斋醮贻识者笑遂引觞大噱望东南注香命门生员择执笔留诗三章恬然而逝春秋七十实乙卯岁九月之一日也后五十七日葬于郡东南十里小刘里先茔之次夫人陈氏刘氏祔焉礼也君三娶呉氏子男四人保烜万驹嵩山缑山皆早夭驹郎者在孕有异风骨不凡龆齓知读书八九歳开君讲授即通大义寻爲人讲说十二以羸疾至于不幸君䘮之尽然有童乌之感女四人长嫁郡人张箎次华隂王亨二㓜者在室初泰和大安间入仕者惟举选爲贵科荣路所在人争走之程文之外翰墨杂体悉指爲无用之技尤讳作诗谓其害赋律尤甚至于经爲通儒文爲名家不过翰苑六七公而巳君授学之后其自望者不碌碌举业既成乃以余力作爲诗文下笔即有可观尝撰扶风福严院碑宋内翰飞卿时宰髙陵见之竒其才期君以逺大与之书曰吾子资禀如此宜有以自爱得于彼而失于此非仆所敢知也君复之曰辱公特逹之遇敢不以古道自期飞卿喜曰若如君言吾知韩欧之门世不乏人矣与定末関中地震干守吕君子成徧祷祠庙请爲祝文凡二十有四首援笔立成文不加点在鄠下日中秋燕集一寓士忌君名讽诸生作诗请君属和君被酒谓客曰𣣔观诗者举酒𣣔和以次唱韵意气闲逸笔不停级长韵短章终夕成三十九首长安中目爲鄠郊即席倡和诗传之性嗜读书博覧强记务爲无所不闚真积力乆犹恐不及寒暑饥渇不以累其业也中歳之后目力差减犹能灯下阅蝇头细字夜分不罢作文刬刮尘烂创爲裁制以蹈袭剽窃爲耻其持论亦然观删集韩文及所着书爲可见矣礼部闲闲赵公平章政事萧国侯公内翰冯公屏山李公皆折行位与相问遗御史刘公光辅编脩张公子中诸人与之年相若而敬君加等河朔士夫旧熟君名想闻风采又𬒳三接文衡有在所过求见者应接不睱其爲世所重如此暮年还秦中秦中百年以来号称多士较其声闻赫奕耸动一世盖未有出其右者前世关西夫子之目今以归君矣有还山集一百二十卷槩言十卷纪正大以来朝政号近鑑者三十卷正统六十卷其自叙曰正统之说所以祸天下后世者凡以不出于孔孟之前故也且夫汤武之应天顺人后世莫可企及犹曰予有慙徳武未尽善后世僻王乃复頼前哲㮣以正统之传非私言乎今立八例曰得曰传曰襄曰复曰与曰䧟曰絶曰归始皇十年贬絶䧟者何惩任相之失也太宗传之而曰得者何志夺宗之恶也责景帝者何短通䘮也责明帝者何启异端也与明宗者何有君人之言也与周世宗者何世宗而在礼乐可兴也如是八例其说累数十万言以谓不如是则是非不白治乱不分劝戒不明虽绵歴百千万世正统之爲正统㫥昭矣此书徃徃人间见之有诘难者则曰吾书具在岂复以口舌爲辨后世有赏音者君不治生产不取非义仕䆠十年而家无十金之业然其周困急䘏孤遗扶病疾助祭习以爲常力虽不瞻犹强勉爲之与人言毎以名教爲言有片善则委曲奖借唯恐其名之不着或有小遇失必以苦语劝止之怨怒不计也评者谓君志立而学富噐博而用逺使之官奉掌历台谏掌辞命治賔客必有大过人者白首见招日暮途逺有才无命可为酸鼻丙辰冬十月予间居西山之鹿泉贠生自奉天东来持京兆宣抚使商挺孟卿所撰行伏以墓碑爲请且道君临终念念不相置留语殷重以譔述爲頋惟不腆之文曷足爲君重窃念风俗之壊乆矣氷雪沍寒徃复四千里爲其师爲不朽计门弟子风谊如生者几人此巳不可辞况于平生之言乃勉爲论次之而系以铭其铭曰有文者螭于㫙者龟是爲关西夫子杨君之碑頋瞻佳城泫焉涕洟学道之难成使人伤悲君擅名埸深藂孤罢迨乎骈俪而变古雅快潜蛟之云飞谓君不逢欤奋回谿而渑池一命而佩金紫何若若兮累累賔于唐世乆衰㣲河润九里蔚松槚兮増辉谓君爲逢欤徒以文穷而自嬉斩伐俗学力涸筋疲世无玄圣乆矣望伯起其庻几白首太玄坐爲悠悠者之所䛋繄正统之无适从职予夺之非宜君排诸儒斥偏执与诡随彼月旦之有评且曩是而仐非岂有一定罪功之名而槩终世之成亏我黜我升我招我麾不主故常不贷毫釐自我作古奚窃取爲自非慨然任当仁之重能不惧于西河之见疑维鼎之爲噐也虽小而重屹神寳而弗移孰谓汉唐甚盛之际亦不免于穷运之攸归我车司南尔輙背驰传者嗟谁异时有如君家子云者出邈千载兮求知刘景玄墓铭景玄年十六七许时其先人朝请君官四方景玄留学陵川巳能自树立如成人老师宿学多穪道之而朝请君独未知也及罢官归行视景玄所舎见其架上书散乱无部帙意不择因问读书有后先汝宁乱读耶漫取一书试之则随问随荅无所忘失朝请君始大惊拊其背曰及吾未老当见汝耸壑昻霄时耳乃名之昻霄字景玄别字季房泰和中予初识景玄于太原人有爲予言是家读广记半月而初无所遗忘者予未之许也杯酒间戯取市人曰暦鳞杂米塩者约过目则读之巳而果然大率景玄之学无所不闚六经百氏外世谱官制地理与兵家所以成败者爲㝡详作爲文章渊绵致宻视之若早易而态度横生自有竒趣他人极力追之有不能到者爲人细瘦似不能胜衣好横䇿危坐掉头吟讽幅巾奋袖谈辞如云人有发其端者征难开示𥘉不置虑穷探源委觧折络脉漫者知所以统窒者知所以通旁贯径出不可窥测要之不出天下之至理四座耸听噤不得语故评者以爲承安泰和以来王汤臣谕人物李之纯玄谈号爲独歩景玄则兼衆人之所独愈叩而愈无穷诗与文则或有之其辨博则不知去古谈士爲近逺余者不论也其与人交也不立崖岸洞见心肺世间机械皆不知有之河东梁仲经浑源雷希頳王官麻信之皆海内名士交乆而无间言人以此多之至其善恶太明黑白太分则亦坐是而穷也初举进士不中以廕𥙷官调监庆阳军噐库非其好也诸公期以明年荐试辞科而景元病不起矣正大乙酉夏予自京师来哭其墓太夫人谓好问言吾児有当世志今郁郁以死矣子与之㳺最爲知己当爲作铭无使埋没也好问泣且拜曰铭吾兄者莫好问爲宜乃作铭景玄陵川人自言系出楚元王交祖讳溥不仕朝请君讳俞第进士官至管勾承发司太夫人上党宋氏封彭城县君妻永宁李氏子男一人名庸女一人尚㓜以元光二年六月十三日春秋三十有八终于永宁之寓居权殡郭西南一里所庸将以某年月日举二世之柩归陵川之先茔铭曰深心而文洩人天和声光一流有物禁诃君起太行学自爲家元精当中散爲雯华有发其谈泻江倾河坦其正途不渉诞夸有喙三尺有书五车噤不得施万古长嗟望君天门奉璋峩峩蓬蒿一丘窘此涧阿天如天如命也柰何文儒武君墓铭铭曰真积力乆积乆而愽其所立也卓百家浩浩未害其说之约故虽渉于红女之纂组其破而圜斵而朴者固自若也愽士三年诲诱循循子弟秀民自我作新投之万金良剂以湔浣潄涤易形而錬神朱墨进爲文儒钩距化而真纯庚桑豊羽山之年邹律发寒郷之春是之谓神而明之存乎其人敎育之废乆矣安得敦龎耆艾仁信笃诚如先生者以复三代两汉风士完厚之秦乎河东人元某铭郝先生墓铭泰和初先人调官中都某甫成童学举业先人思所以引而致之者谋诸亲旧间皆曰濩泽风土完厚人质直而尚义在宋有国时俊造辈出见于黄鲁直季父廉行县之诗风俗既成益乆益盛迄今帯经而鉏者四野相望虽阁巷细民亦能道古今暁文理爲子求师莫此州爲宜于是先人乃就陵川令之选时郷先生郝君方衆子弟秀民教技县庠先生习于礼义之俗出于贤父凡敎养之旧且尝以太学生游公卿间阅人既多虑事亦审故其容止可观而话言皆可传州里老成宿徳多自以爲不及也某既从之学先生尝教之曰学者贵其有受学之噐噐者何慈与孝也今汝有志矣噐如之何又曰今人学词赋以速售爲功六经百氏分裂𥙷缀外或篇题句读之不知幸而得之且不免爲庸人况一败涂地者乎又曰读书不爲文艺选官不爲利养唯知义者能之今世仕䆠多用贪墨败官皆苦于饥冻不能自坚者耳丈夫子䖍世不能饥寒虽一小事亦不可立况名节乎汝试以吾言求之先生工于诗尝命某属和或言令之子𣣔就举诗非所急得无徒费曰力乎先生曰君自不知所以教之作诗正𣣔渠不爲举子耳盖先生惠后学者类如此不特于某然也先人既罢官某留事先生又二年然后归先生殁于成臯其子思温归葬郷里以书扺某言吾子徃年赴弔成皐曽以墓铭爲请今卒事矣愿有以慰不肖孤之心某谢不敢当六七年之间思温之请益坚辛丑之秋又属其外凡牛元伟来致辞曰先子生无一命之爵殁无十金之产赍志下泉有识兴叹授业得如吾子者且不能一言半辞以见于后世其命之矣某再拜曰仆有罪乃叙而铭之先生讳天挺字晋卿先世有自太原迁上党者宋末又迁陵川遂爲陵川人曽祖讳元祖讳璋考讳昇以选择爲县功曹至先生之伯父东轩先生始官学蔚爲闻人先生少日举进士预春官氏荐书便能出诸公之右多疾早衰猒于名场遂不就选贞祐之兵避于河南徃来淇衞之间爲人有崖岸耿耿自信宁落薄而死终不傍贵人之门故时无料理者以某年月日遘疾春秋五十有七终于寓舎临终浩歌自得若不以生死爲意者其平生自䖏为可见矣前娶同县张氏继室髙平司氏子男一人即思温也女一人嫁进士侯公佐男孙三人曰经曰恒曰彛经最知名女孙一人弟天禔从弟天祐犹子思忠皆有声埸屋间铭曰笃于其资诚于其思行可以士矩政可以吏师奉璋峩峩其谁曰我私卑镃基而夺之时操利噐而莫施穹巷抱书在涅而不缁曵履商讴长与世辞宁以一寒暑徃来之蹔㮣细人而怨咨良璞含光平价不赀弃掷泥涂识者涕洏孰物之尸孰命之司吾𣣔问之有如先生者而至于斯有如先生者而止于斯曹征君墓表岁丙午秋九月日曹征君子玉以疾终于㐮隂之寓舎春秋七十有四呜唿哀哉世岂复有敦庞耆艾之士如君者乎始予在京师登君郷先生礼部闲闲公之门公毎论人物及君姓名必极口称道谓今人少见其比其后见君于方城介于太原王右司仲泽乃定交焉君长予十七岁予以兄事之壬辰之兵君流寓弘州癸卯冬予自新兴将之燕中乃枉道过之死生契濶始一见颜色握手而语恍如隔世不觉流涕之覆面也又五年予间居郷里与君相望六百里而近耳妄人有传予下世者君闻之寝食俱废至问之卜筮及就日者王希道推予禄命以自开释巳而知其妄也又爲之喜见颜间居未几闻君九月之讣予爲位而哭且爲文以表之孤子汝弼徒歩至云州求予铭先人之墓不及见而去君之孙孝待于镇州者又三数月矣追念平生之言乃泣而铭之君讳珏姓曹氏子玉其字也世爲磁州滏阳人曽大父圆大父莘父濬皆潜徳弗耀君生数月而孤养于祖毋史氏少长敎之读书学性颕悟有成人之量及就举选即有声埸屋间以两赴廷试移籍大学时辈翕然推重之君资禀厚重接物诚实世俗机械举不知有之居方城二十年教授爲业仅有中人之产长子国噐力于干蛊故君得优㳺自便賔客过门厚相接纳爲具豊㓗不类寒士家不独公卿逹官爱敬之至于军府悍卒闾巷细民望君褒衣皤腹言笑和雅亦皆䜣䜣焉尝再娶未几妇卒其父哀悼成疾君徃候之问之所亲云公初不病痛女嫁未㡬而徒捐奁具耳君尽其所得者直百金并两女使悉归之方城人有仓猝避吏留一箧而去者君勑家人毋敢窃视亊定其人复来发箧验之贮金满中而封识宛然如手未尝触者君之㢘类如此正大末京南大司农杨公叔玉丞康公伯禄荐君及猗氏薛曼卿武陟宋予之武清张仲升汴梁髙振之大名王大用等六人文章徳行乞加官使以厉风俗事闻征聘有期㑹兵劝而罢里中郭提控者䘮乱中聚老㓜数千守一砦自保人有诬郭啸聚爲乱者州将捕系之将至不测时立州治大乘山君就爲申理之郭以无罪而君几爲道梗不得还避兵之民无所迯死君择贫病之尤者留养之頼以全活者甚衆群不逞乗乱欲以兵相加父老有晓之者云而曹麄暴如此独不愧曹先生父子耶居㐮隂又十年依尚书李仲臣仲臣爲之起庙学以师席奉君州人化君之徳文风爲之一变君既老自号嚣嚣老人有卷澜集三卷蔵于家君凡六娶曰陈氏徐氏张氏陈氏顾氏前君卒曰姞氏今无恙子男二人曰国器字大用陈出也端愿而信有君之风不幸没于京师之兵士论惜之汝弼顾出孙一人即孝也曽孙二人㓜未名女孙一人尚㓜铭曰仁信而笃诚寛博而和平以儒行槩之衆善具并何负于人而不能百龄岂无百龄孰愈君之名城郭千年贞石有铭曰是维子曹子之墓尚可以爲郷人之荣遗山先生文集卷第二十三遗山先生文集遗山先生文集卷第二十四遗山先生文集卷第二十四碑铭表志碣真定府学敎授常君墓铭元光癸未予过郾城见麻徴君知几问所与周旋者知几以镇人常仲明中山赵君玉对及仲明来舘客因得接杯酒之驩然未欵也北渡后来镇阳仲明在焉予首以知几存没访之仲明言辛夘秋邉报巳急以内郷深固可以避兵且有吾子在吾三人议南下知几卜之不吉乃止不行及𬒳兵知几病困中尚以前日犹䂊不行爲恨也予𥘉谓知几少许可而独予仲明有端人之取固巳慕向之及知㡬将迁内郷託于予者爲甚厚仲明之先世又出于代鴈门用是交遂欵如是六七年岁辛亥九月晦自太原东来过仲明之门而仲明之下世十许日矣孤子徳雅知予敬其先人涕泗以墓铭爲请予复之曰此吾之志也奚以请为乃作铭并论次之君讳用晦姓常氏仲明其字也上世家崞县大木张家里而墓于泉福郷之石皷原者不知其机昭穆矣见于元祐中进士赵子良所譔墓铭云常氏世豪于财以孝弟力田见称宋初世有讳素者娶皇甫氏生子庆庆娶康氏生子玘玘娶檀氏生子五人长曰俊次曰善俊材干宏愽殖产益豊取予之际巳薄而厚于人家近云朔塞群从率以武艺相尚有提虎常氏之目娶王氏生四子二子起家善以曕男推泽爲郷兵指挥使俊之长子曰宗亮慷慨多气节中武举官脩武郎鄜延路第四将仕至知文水县事宗彦以骑射应募官保义郎河东路第四部将文水即君之曽祖也金朝初避汉阳质子之役族属散居有从建炎南渡而贵官者有留居东门卢利者有析居栢仁坊鹿者文水居迁河朔寓居平山遂占籍马生九子其一爲比丘余八子娶两族先后无间言时人爲之语曰三刘五李和义无比是则文水之家政可见矣君之祖讳大安𥘉东来时道卒于黎城父讳振孝悌忠信不学而能好交结文士自以不习儒业爲愧一意课二子学君之弟鼎字仲华府城童能属文郷长者以伟噐期之未冠而卒故君强学自立以成父志自少日有声埸屋间逰梁之后交文士益衆赋业外它书亦能研究国医宛丘张子和推明𡵨黄之学爲说累数十万言求知几爲之润文君颇能探㣲㫖亲识间有谒毉者助爲发药多所全济病家頼焉资禀淳质言行有法遭值乱离知时命不偶安贫守分不爲风俗所移旅食仅足而継困之义无废年徳俱茂而卑牧之心愈笃评者谓先世之义侠闺门之婣睦傅至于君故家遗俗有自来矣真定幕府以君承平学舎旧人文行兼俻任师賔之位辟本路府学教授在职数年士论归之不幸遭疾临终二三日执笔纪先世事迹垂示来裔饮酒谈笑与家人诀怡然而逝春秋七十有四实辛亥之九月十九日也夫人刘氏前君二十七年卒継室李氏子徳彰徳府宣课使男孙小字举孙尚㓜徳以某年月举君之柩祔于滹河西岸班家里之先茔礼也铭亡善人白公墓表岁辛亥冬十有二月河曲白某持鴈门李某所撰先大夫行事之状请于某曰先大夫弃诸孤之养内翰王君从之实表其墓礼部闲闲赵公爲之书并以善人白公墓表篆其额某时偕止六䄮未及赠官之制故王君弗克载遭离板荡闲闲手笔亦复失之某惟先大夫积徳累行躬不受祉子男之爵仅见于告弟之书而使之旌纪寂寥随世磨灭孤奉义方之训不肖孤死不暝矣敢以通家之旧属笔于吾子幸为论次之谨按公讳某字全道姓白氏其家于河曲者不知其几昭穆矣曽大父讳重信大父讳玉父讳仲温皆潜徳弗耀公生十二岁而孤妣李氏弱无所依舅氏僧法澄爲经纪其家拊育训导思义俻至及长乃能自树立营度生理日就豊厚其后澄殁公不忘外氏之故䘮祭之礼有加又爲建建茔于白氏丘垄之侧一以祔外祖氏一以澄𥘉僧舅既奉浮图愍其家世不传爲李氏置后意甚专初不以异姓爲嫌巳而事不果行公承舅氏之意挈此子养于家以昆弟待之大定初通检因附属籍舅已亡又历三推之乆弟爲妄人所教遽求异财公欣然以羙田宅之半分之人谓同胞而至别籍徃徃起讼白公乃无丝毫顾籍意是难能也太原赵进规从其子文卿在官下尤相叹异云古人以隂徳见称如白全道非但隂徳乃显徳也司户王伯常尝都督部民之不率者云汝独不能效白君以礼治身以义教子耶其爲名流所重如此崇庆壬申避地太谷不幸遘疾春秋六十有九终于寓舎实八月十九日也越七日诸孤护䘮归祔于河曲王家里西原之先茔礼也𥘉娶王氏再娶李氏皆前公卒子男五人长曰彦升留心典籍而不就举选次曰贲广覧强记尤精于左氏至于禅学道书𡵨黄之説无不精诸弱冠中泰和三年词赋进士第历懐宁主簿𡵨山令逺业未究而成殂谢士论惜之次曰华贞祐三年进士歴省掾入翰林仕至枢宻院判官右司郎中次曰僧寳茔以诗笔见推文士间有集行于世次曰麟蚤卒女四人长适州吏目杨桂次适大族张访次适进士贾铎次未嫁而卒彦升女杨女张王出也男孙五人曰嗣隆以䕃监荥泽酒曰忱曰恒皆习进士曰常山曰中山皆尚㓜女孙二人皆适士族曽孙三人中和泰和安和女一人尚㓜公资禀聦悟而谨厚自持略通经史精究暦筭中年耽嗜佛书皆所成诵爲人敦信义乐施予一言所诺千金不易家人化之皆以贤行称焉正大中累赠中大夫轻车都尉南阳郡伯两夫人南阳郡太君维火山自太平兴国中升爲军虽有学校而肄业者无几宣和末仅有上舎宋生歴大定明昌官学之盛然后公之二子擢巍科取羙仕邦人筑亭以荥郷名之屏山李君之纯爲作记辞与事称相爲不朽故公虽躬不受祉所以起其家与善化一郷者其利岂有既耶铭曰齿以徳尊师以道存习俗以敎迁惟仁人君子之所居若时雨然羽山之颜疪厉爲蠲媿心发之彦方学业复于谯玄礼所以祠郷长者而传书先贤在昔兵屯河曲雄邉爰及公家乃诵乃絃身爲义方奉之周旋两息蹁蹁起爲儒先岌彼荥䑓大伏在泉振而皷之有光属天仲也铜章惠浃𡵨岍叔也奉璋入侍禁垣蔼兮芝兰之庭烱兮珠玉之渊州里趋风媚学蹮蹮至于余波所及且孝弟而力田古有之种徳𣣔深望岁百年有相之道理无空捐禄匪我荣殆以爲党塾亡穷之传乐石有铭表公之阡异时配县社之食尚有攷焉南峯失生墓表先生讳䂊字彦先姓吕氏怀州脩武人祖道父琰皆力田爲业先生自成童知读书既冠㳺学东州以易爲专门经明行脩髙出伦軰醇德先生王广道特噐重焉一时名土如秀容折安上济阳王善长安阳苗景藩馆陶叚彦昌冠氏孙希贤田子发从之学者甚衆故家近太行五峯山因以爲号示不忘本也有易说若千卷传子时宗室复兴镇大名闻先生之名延致门下以师礼礼之𥘉娶舘陶汲氏継室清平丁氏先生徃来两县之间爲人㢘介沈黙爲里人所尊贞祐之兵谓所亲言吾年八十有四天数当尽癸酉唯有坐待归尽而巳是冬在所残破吾民老㓜相与迯亡先生喟然叹曰癸酉之期至矣明日有乗白马衣皂衣挟弓矢驰逐于杜原桑林之下者吾死此人手矣诘旦果有逻骑到物色悉如所言先生欣然就戮实十二月之二十三日也兵退孤子天民收塟于馆陶大张里之东原壬子之冬距先生之殁四十年矣天民与好问有通家之好以墓表见属余亦惧先生之潜徳将随世而磨㓕也乃爲之铭天民尝任冠氏主簿孙二人长曰长庆吹曰公孙其铭曰𬒳髪衔刀祸孰与迁弹琴视景命何可延诚使之禽息鸟视而终白首固巳无贵于期頥之年老𣆀玄虚荘周氏之自然死以爲真兀以爲全宁薪火之可续直土梗之自捐若夫鸿毛权重轻所宜熊掌定从违之先有巖墻之疾趋有白刃之径前唯其知命而安于命此深于易者之所以贤临海弋公阡表公讳润字天泽姓弋氏系出临海占籍汝州之梁县者不知其几昭穆矣大父整生二子长曰洪次曰海洪娶张氏二子曰祐曰福海娶酒氏公其所生子也弋氏自先世不异财公蚤孤能自树立如成人事从兄祐殊㳟逊祐尝以事客内卿者二十年比还公殖产倍于旧祐归求分居公谓祐言家所有皆父兄所积润但谨守谨无损耗耳兄幸归请悉主之润得供指使足矣祐悔悟曰吾弟忠敬如此我乃爲谗口所间惭恨无所及尚𣣔言分异耶乃更相交爱官以公家赀雄一郷且胆勇过人选之督捕盗贼所至以恕心爲质盗亦不敢犯由是名声籍甚县豪杰多畏服之郷之恶少以犯法爲常毎以理训谕之遂有向善者贞祐丙子潼閧破汝洛𬒳兵居民保险多以私怨相刼杀官不能制公杖䇿徃来山间爲之开谕辞情恳到鬪者感悦各平分而退多所全活公出大家举措不碌碌振赡贫乏婚嫁孤㓜有古豪士之风乎力絶人而资禀谦退有相犯者未始与之校喜爲人觧怨嫌郷隣诉讼徃徃不于官而于公长吏亦时以委之尝曰县外有弋某横逆无从生矣其为人所倚信如此中年喜儒学析节下士以实豊多文士结夏课者多故乆居之以便诸子之学士子不能自给者爲之经理日事使得卒业同郡张翥雄飞资颖悟日诵万言公得之童丱中妻以甥且招致其家遂登进士第及将涖官复殷重教督翥卒爲良民吏河阳人至画像事之士辰河南破公挈家避于西山山栅破公家亦𬒳驱逐一卒见公稠人中请于主帅云此吾郷善士其纵遣之帅遣公举家去是夜所俘悉阬之里杜爲空公家独全亲旧叹曰爲善之报见之今日矣明年春郷郡㳺骑遍满公自度不能受辱乃自投水中得年若干实某年月日也娶田氏子男三人长彀英师事桯内翰天益未冠爲郷府所荐再赴薕试文学行义髙出时軰兵间以功授本州防御副使次世英亦业进士信厚如其兄次庭英七岁应童子举年十八义侠有父风州被围率壮士三十辈溃围而出与千骑遇且行且闘从旦至暮有𬒳数十创而战不㐮者骑兵觧去逺近莫不叹伏北渡后殁于某所女一人适张氏仁譲有女士之目孙二人惟敬惟友皆习儒业彀英等以某年月日奉公衣冠于同徳里西南原之先茔彀英予交游中㝡可保任者以墓表爲请义不可辞乃爲论次之而系以铭其辞曰汝水兮洋洋山木兮苍苍有墓其旁是惟弋公衣冠之蔵子孙豆笾岁时蒸尝魂兮来归安此故郷于嗟公兮百夫之防惟其勇而进于学所以爲自胜之彊沈潜可以屈犷顽直谅可以扶善良禁诃瘅刚莫我敢当徼巡周庐而辱在抱関爲王前驱而弃之戎行孰侯伯之不如仅斗食之见偿惟禄不计庸兮知赋分之靡常頽波天来一柱独障彼囚虏之自甘此慨然而国殇志士不忘在沟壑宁以假息而爲长使夺志而皆可在立懦其何望自古皆有死惟义亡与亡者爲不亡铭其表之尚以发幽潜之光然子墓碣铭泰和以来天下以能书称者礼部闲闲赵公学者多倣之而但得其形似南渡后始有蘧然子巳蘧然子笔势飞动得公不传之妙故一时学公者皆不及而公亦有咄咄逼人之难宗室胙国公文采风流照映一时而蘧然子乃得以布衣从之游与之商畧法书名尽笔虚笔实之论独得于任南麓王黄华之后君若真则望而知之胙公亦以真赏称焉予官京师始用二公意交之而未欵也乱后予客冠氏蘧然子亦来东州毎见之必连日竟夕而不忍去也大㮣蘧然子少日出间里间其晓音律善谈笑得之宣政故家遗俗者爲多及长猒于游荡乃更析节取古人书读之乆而学书学画学诗学论文立志既坚力到便能有所得爲人疆记黙识不遗㣲隐唐以来名家者之诗文徃徃成诵如目前考论文艺觧析脉络殆若夙昔在文字间者画入能品诗学江西派至于黄石庙等作今代秉笔者或亦未可轻议东京大内隆徳太一故宫楼观䑓沼门户道路华木水石悉能歴数之听之者晓然如亲到其䖏至于宋名贤所居第宅坊曲与其家行軰群从孙息娅排此前后虽生长隣里者不加详也尝徃长清一禅寺中与僧谈僧言五派传授图大不易作蘧然子笑曰易与耳因索笔作图坐中他日以旧本证之不毫未差也予居东州乆将还太原行有日蘧然子闻之诵予诗文恨相见之晚而相从之不得乆也爲之泣数行下丁酉冬复来东州而蘧然子下世以数月矣其壻商挺孟卿爲予言予已北归蘧然子爲之饮食不羙者数日家人軰问言元子得归在渠爲可喜事而公爲之捐眠食何也蘧然子曰是岂児軰所能知也哉他日孟卿示予蘧然子故书凡予所谈徃徃记之𥿄墨间予诗文则间亦记之也因窃爲慨叹蘧然子平生交不苟合人与之言一不相入挟杖迳去不返愿其所以爱我者乃如此予愚谬不足比数何以得蘧然子如此哉天下爱予者三人李汾长源辛愿敬之季献甫钦用是三人者皆有天下重名然长源瘐死西山狱中敬之则被掠而比爲非类所困折死于山阳钦用从死淮西时年未四十也予常以三人者之后当无有收衆人之所弃曲相奨借如渠軰者晚节未路乃复有一蘧然子思𣣔与之隣屋相徃来杯酒相乐就渠所谈如东京故事者悉记録之曽不五六年而又若有物夺之而去者岂予赋分单薄善于招殃致㓙所与游者皆爲所延及邪不然何夺吾蘧然子之遽也蘧然子讳滋字济甫姓赵氏本出冯翊其大父天㑹贞元间来爲汴梁户籍判官卒官下妻子不能归遂爲汴人父讳青字汉卿蘧然子三男长某次某兵乱中所失小子尚㓜二女次即孟卿所娶者蘧然子春秋五十有九以病终权于东平沂州门之外若干歩庚子岁除日予实铭之其铭曰积之之深守之之坚传人之所不传兼人之所独专自㧞泥涂如蜕而僊文以表之慰彼下泉頋虽爱我岂以一言而敢私焉苏彦逺墓铭彦逺讳车姓苏氏世爲真定人彦逺其字也髙祖中大夫通判成都府子赟以文䕃𥙷官中遭大乱不能归赟金国初由换授至朝散大夫祖仲文胡内翰砺牓登科终于朝奉大夫潞州黎城令父世偁以䕃𥙷官宣武将军宿州灵壁主簿彦逺灵壁君之长子也初以父任爲河北西路转运司押逓监平舆阳歩店商酒再监曲阳之龙泉俱以课㝡闻陞真定酒使司监羙及百分贞祐二年八月朔当满替明日府官吏以兵至弃城而彦逺守职如故事定以羡余进四阶城守三阶循资一阶授归徳下邑主簿未赴丁太夫人王氏忧服除新制行当再歴诸司授蔡州税务使羡及二分有竒擢衞州获嘉县令召爲南京广贮仓监支纳除蔡州观察判官留爲豊衍东库副使官镇国上将军北渡之后闲居州里以壬子年二月晦日春秋六十有四终于家后三日于元氏县赵同里之先茔先娶马氏前卒再娶邓氏子一人名庆蓝田尉官宣武将军年三十二殁于王氏弟信武将军陈州项城主簿卒犹子四人徳谦徳普徳恒徳履彦逺资禀仁厚自㓜重惜物命有不忍之爱及登仕版喜于结纳周急継困不爲明日计力或未足亦强勉爲之故人人得其懽心至于当世名士尝与彦逺周旋者亦皆称道之予识之汴梁汴梁破见于夏津于镇阳凡二十年毎叹其安贫自乐不肯一傍时贵之门虽士夫之守死善道者不能过而或者乃以任子㮣之可乎盖予于是郷得两人焉曰常先生仲明而彦逺其一也仲明之没予既表其墓矣若彦逺者可独使之随世磨灭与乃作铭授其弟彦和使刻之铭曰其应物也圜其立节也坚有来千金散而浮烟虽㳺道日广而所得皆贤幅巾来归一室磬悬州里督邮漠然少年頋不屑于谢仁祖之米宁就陶生而乞怜贪夫徇财夸士死权河朔诸豪角逐相先万物竝流而金石止信贤否之天渊赵郡之苏族世蝉嫣南渡崩奔混爲齐编盖君以宗起而名氏待君而传我爲铭诗表君之阡百世而下有攷于郷人之传信者尚有警言焉卢太医墓志铭卢尚药讳昶世家覇州文安今爲大名人以方伎有名河朔政和二年补太医奉御𬒳㫖校正和剂局方删𥙷治法累迁尚药局使自㓜传家学课诵勤读老不知倦𡵨黄雷扁而下其书数百家其说累数百万言闳衍浩愽纎悉碎杂无不通䆒而于孙氏千金尤致力焉故其诊治之验颇能佀之春秋虽髙神观精明望之知爲有道之士年寿八十有七自尅死期留颂坐逝着医镜五十篇伤寒片玉集三卷今其书故在方伎之外复达治心养性之妙如云人生天地中一动一息皆合隂阳自然之数即非漠然无関渉者所爲善恶宜有神明照察之又曰人爲阳善人自报之人爲隂善鬼神报之人爲阳恶人自治之人爲隂恶鬼神治之又曰养气莫若息心养身莫若戒慎又曰冥心一观胜负俱捐此虽前贤所巳道至于表而出之既巳治已又以及人非仁者之用心乎其康宁寿考五福俱俻非偶然也昶与予有姻戚之旧因其子孙归葬书以贻之𣣔其郷人知此家出予门乆而予亦知其人之深也铭曰𡵨黄圣学炳如日星苟非其人道不虚行惟尚药公有得内经探病之源起死而生爲医作镜底里洞明道风既扇取重汉庭阳报沓来寿考康宁翛然坐逝归神太清大河安流扶衞厥灵扁鹊汤隂实魏大名遥遥华胄复起魏京右今世业前后家声遗书具在永爲世程张遵古墓碣铭南宫张伯全将以某年月日举其先人之藁殡祔于县西南张平里之先茔伯全雅从予㳺因以碣铭爲请曰维张氏上世自太原来居南宫以医爲业者八世矣先人资禀仁恕切于利生贫家来谒率欣然爲诊治或资之麋粥之费不特不责报谢而巳州里医流无虑百軰先人之学号爲该洽恂恂退譲不自衒鬻文士过门接其余论以自禆益故时誉独着先人殁于太安庚午不肖孤才二十许耳遭罹兵乱转徙南北仅有归顾之望今当勉卒大事勒铭墓道诚得吾子论次使不随世磨㓕瞑目不恨矣伯全徃在郾城洎麻徴君知几张尚医子和推明河间刘守真之学所以通其塞而救其偏者用力爲甚博尝谓人言不肖于世业不敢不勉至于以医爲治生之具则死不敢也予谓伯全斯言可以攷见其先人平生矣乃爲之铭伯全之先人讳师文字遵古年六十终于家其铭曰茫茫之原累累之阡行人而归何千万年有子而传孰不𣣔扬其先今君独然脩徳则人而死而不亡则天吾是以知其人之贤张君墓志铭洺水张澄仲经状其先人博平君行事谓好问言澄不天生四岁先君捐舘舎愚㓜藐然不克当大事至有旌纪寂寥之叹二十年之间蒙頼先德得爼豆于士夫之未念𣣔追志墓穴以俟百世诚得吾子辱以铭赐之不肖孤死不朽矣好问不敏然以不腆之文得幸于仲经侧闻先大夫之字有年矣其可辞哉乃述而铭之按张氏本出于辽东乌若族国朝併乌若迁之隆安以世官统之至公之考黄县府君讳某字某正隆间官洺水遂爲洺水人公即黄县之仲子也讳某字子厚资颕悟略通经史工书翰医学亦过人黄县初令栾城召赵隽徳新授馆徳新名士仕亦逹公与兄膄味道从之学徳新爱公有千里驹之目年十七黄县下世太夫人呉氏出分休衣冠家治家严肃人莫敢犯知公有成人之量即以家事付之公内事毋兄外睦宗族郷人称焉凡有新衣必先其兄之子货财不以入其室御童仆有㤙信不忘笞骂而人人敬畏之味道娶妇不谐日致恶语甞𣣔絶之公辞释百至味道爲感动乃叹曰负此妪易而违吾贤弟难嫂用是得不弃太夫人疾病公盛暑不觧带药必尝而后进及君䘮以孝闻明昌𥘉岁艰以饥死者十室而五公日设麋粥以赡旁近病者亲诣护之頼以全活者甚衆及公没人多爲感泣以承安四年八月某日春秋三十有五终于洺州之寓城安吕虎从太夫人之茔娶东鹿刘氏同知睢州军州事德温之女子男三人长曰文次曰庆皆早卒仲经其季也女二人长适成安温氏次适云中谷氏公尝用黄县廕仕爲监慱平酒税然非其好也尝谓士之有立于世必借国家教育父兄渊源师友讲习三者备然后可社牧之论唐舜以来下迨列国之贤大夫皆岀于公侯之世传记所载有不可诬者承安泰和间文治煟然教兴士生于其时蒙𬒳其父兄之业由子弟之学而爲名卿材大夫者尝十分天下寒士之九要不必尽爲公卿大夫而公卿大夫之具故在也古有之力田不如逢年仕䆠不如遇合又曰秪系其逢不系巧愚如公者皆是也今仲经学精而行脩声光烂然髙出时辈隆安张氏遂爲海内文章家推䆒源委公可以无恨矣铭曰履㓗脩体柔嘉内羙充福不遐哀哀苍天孰使然耶天耶人耶其父母耶从容以思其得之耶茁其芽欝其华其实孔多父播而子获穰穣满家故曰其源滥觞其流江河渊兮其未涯不有以浚之其未柰何然则古所谓不于其躬必于其子孙者尚信然耶尚信然耶遗山先生文集卷第二十四遗山先生文集遗山先生文集卷第二十五遗山先生文集卷第二十五碑铭表志碣族祖䖏士墓铭公讳滋新字仲羙弱冠就科举一不中即以力田爲业年五十有七终于家距今天于开兴壬辰四十年矣初病革沭浴具衣冠子揟郭生者就诸妇取一物将奉公公恶其非礼也而切责之其平生自处爲可见乎爲人寡言言则徴杂诙谐所居韩严五社聚落千余家里中人日有聚话者公时诣焉山夫谷民性既鄙朴语又无根带每及一事则鹿气呌吼攘臂纷竞移时不罢公不能忍必爲觧之巳而曰人言田舎翁不通晓果然其人慙而去日乆慙者多公至则稍又引去至无一人留语者叹曰鄊人恶我耶我不复出矣乃敕其子之规之矩凡家之服食噐用必取诸左右而足吾宁假人不能假于人也自是人罕见其面妇班氏事公如事长毎问公今日𣣔何所食鼓腹良乆曰此复𣣔何食乎此腹旦𣣔某食午𣣔某食晡𣣔某食家人如言而办如是三十余年乃终世衰道䘮是非好恶无有当其实其䖏是非好恶之间者又不能以理自固闻誉而喜闻谤而怒爲一人所轩轻者多矣况一郷之人乎故尝论公不合于一鄊将不合于一邑不合于一邑将不合于一州不合于一州又将不合于天下四方不合于天下四方其耿耿自信者当犹一郷也群衆不能易其介一物不能屈其志生而知所以飬殁而知所以顺古之特立独行轻世肆志隐居放言之君子如是而止矣没而不书族党之过乃追爲之铭呜唿此先君子之志吾敏之兄𣣔成之而不及者也铭曰志必于同同则诡随且𣣔异焉是谓自欺理有固然荡如通逵先之以司南无容背驰人取而巳遗百从而一违匪直里闾世所骂讥吾宁汨浊流之泥吾宁醊餔余之醨吾宁反関乐我所知来不爲所招去不爲所麾不屈之髙无贵可㡬孰能自信于毁誉失真之后如是之不疑承奉河南元公墓铭公讳升字徳清少不覊喜从事鞍马间𣣔复以武弁取官及长乃更谨饰举措不碌碌明昌㤗和入仕路非有梯级不得进公间居郷里欝欎不得志然日课家人力田治生厚自奉养禄食者不及也贞祐丙子自秀容避乱河南客居崧山时公巳衰无复仕䆠意亲旧竞劝之乃始以兄陇城府见䕃奏补得系承奉班眀年当调官而以疾终于登封寺荘之寓居春秋五十有五曽祖谊宋忻州神虎军将领祖春不仕考滋善柔服丞夫人同郡史氏无子以从孙好谦之子抟奉其后权厝金店东北一里所道路阻絶未卜归遂爲南迁第一祖矣铭曰豪侠则鄊上之旧干局则父兄之传武可以材选能可以吏迁一命不霑而老于编齐之间鑚辞幽石以慰下泉敏之兄墓铭兄字敏之讳好古性颕悟读书能强记务爲无所不闚年二十就科举时东岩巳殁太夫人年在喜惧望其立门户爲甚切及再试不中意殊不自得又娶妇不谐日致恶语遂以狷介得疾尝作望月诗有莫倦夜深仍坐待宻云或有暂开时之句或言诗境不开廓非佳语也曰吾得年不能三十境趣能开廓乎未㡬没于贞枯二年三月比兵屠城之祸年二十九矣呜唿悲哉铭曰贾传南州鵩鸟告㓙买臣歌讴危死沟中冯衍幽忧桀妇是逢子云自投乃脱歆丰莫难生才百蛇一龙有物妬之随以祸攻穹巷抱书薇藿弗充天门九虎十上莫通长恸之途万辙一穷斯前人所不免顾独𣣔亢吾宗耶賛皇郡太君墓铭夫人姓梁氏广宁人曽大父忭辽祕书监弟授某朝宰相其后祕书之孙某大定中户部尚书相国之孙彬明昌中济南尹故梁氏世爲闾山甲族大父庆璋定逺大将军相州酒使父鐻宣武将军皷城尉夫人在父母家巳知读书作字有楷法年十有七嫁爲河中李侯讳某之夫人李侯自王父龙虎以来占籍河中以赀雄鄊里侯资禀豪迈好賔客复嗜读书不切切于家功簿书㑹计至于鳞杂米塩无不经夫人之手夫人天性孝交婣睦族属内外无间言侯于诸弟妹皆审于择配夫人弥缝賛助咸得其称侯之季弟彦实娶龙山刘致君之女于夫人爲姨妹议徃内币时次子献诚生始朞月暑涂二千里不以䟦渉爲辞振贫乏抚孤㓜僮仆之无依怙者聚之一室躬自存飬有父母之爱侯官苏门大奴弋信妻执伪劵䜣有司云是陜右饥民爲侯家强娶法当爲良衆谓宜辨其妄夫人曰奴而良之羙事也奚以辨爲听其去者余二十辈侯有姬侍某先有子矣以尝失意于侯侯不顾省夫人以爲言侯亦莫之从也夫人知侯意不可囬竟爲入粟县官度爲女官并割上田衣食之昼哭之后益以教子爲事其后献卿中㤗和三年进士第献诚献甫同以兴定五年登科鄊人荣之献卿释褐华隂簿夫人在官下毎以㢘慎爱民爲戒南征之役朝廷脩马政井牧之马似渉羸疗官有𬒳真决者献卿方摄县务殊爲忧夫人言马逺至难遽肥立法虽严可身任之使一县之民少苏不亦可乎夫人之兄思忠在中山得风痺不良于行且诸子皆幼弱顾谓献卿言若能爲舅氏覔一官得近河中使吾事老兄一日可无憾献卿如所教爲求河东髙公酒正因迎事之逮其下世送终拊孤礼无违者献卿佐坊州幕官尝与周官骑踘夫人戒之曰从仕之睱宜读书飬性鞍马间乗危蹈险非书生之事正使能之旦爲识者笑况必不能耶其慈恕有礼类如此不幸遘疾以贞祐元年八月二十有八日享年五十有一终于坊州之官舎诸孤䘖恤㐮事以某年月日祔葬于某原之先茔礼也夫人三子献卿其长今为正议大夫宣差规措觧塩司充塩部郎中行部事以故事请于朝赠夫人賛皇郡太君献诚汝州郏城令献甫京兆长安令南京右警巡使镇南军节度副使尚书户部贠外郎女二人长适夫人之从姪梁玙次适经义省元兴平令赵宇正大辛卯冬献卿持夫人行事之状涕泗百拜谓某言先夫人弃诸孤之飬亦巳乆矣献卿承乏天官民曹日暇不给孤奉慈训尚有旌纪寂寥之恨惟先夫人为淑女为良妇为贤母者当世士君子皆耳目所接见诸孤虽无所以肖安敢自例流俗附先夫人于碑志之末乎献卿昆季及从弟献能得幸吾子者有年吾母犹君之母也铭其可辞某再拜言先夫人之徳之教无愧古人顾非不腆之文所能譔述然得属辞比事以相兹伇昭我管彤自託不腐通家子姪与其荣焉其敢不䇿厉驽钝以少慰凯风寒泉之思乎乃为铭曰主馈有仪作室有基秣骥问涂司南通逵鼎于华腴动与礼违在生长见闻者而非所望宁闺壸之可㡬嗟维夫人女宗妇师匪直宗师母仪百之油灯煌又诵书琅又儿不敢嬉母也在旁维龙虎公北方之彊武库再传化而文房欝堦庭之佳树乃异质而齐芳版舆委蛇子禄孙饴上夀期頥夫人则宜事亲之日兮不可追去何速兮来何遅赡昊天而靡及泣风雨其安归防墓兮有碑勒铭诗兮告无期有亲如是而不得终百年之飬信人子之同悲南阳县太君墓志铭夫人姓李氏世家平定父琮宋末来火山遂爲隩州人毋邢生四子一女以夫人天性孝友特钟爱焉年二十嫁爲赠朝列大夫同郡白君讳某之妻夫人事姑孝拊前夫人子如所生姑老且病饮食医药必躬亲之而后进及持䘮哀毁过礼郷人称焉性严重不妄喜怒白氏大家也夫人䖏之不侈不陋服食居䖏皆有法度可观以大安辛未三月丙辰春秋五十有六终于私第之正寝子男四人长曰贲擢泰和三年进士第官至𡵨山令次曰华擢贞祐三年进士第今爲枢宻院判官次曰茔弃家爲佛子有诗笔闻于时次曰麟女二人长嫁进士同郡贾铎贲茔麟及次女皆早卒男孙二人曰汴阳铁山女孙一人尚㓜𥘉华既冠从兄贲官学辈流中号楚楚者鄊先生谓当就科举不可以家事役之朝列君以爲然谋之夫人夫人曰彦升以长子持门户劳苦爲甚贵举进士茔与麟皆㓜可代彦升者独华耳今又使之从学是逸者常逸而劳者常劳矣执议者再三语虽不从识者谓夫人有鸤鸠均一之义焉夫人自㓜事西方香火之具未尝去其手病且軰沭浴易衣趣男女诵佛名怡然而逝生平待中表有恩尤赒恤贫者其殁也哭者皆爲之尽哀诸孤以是月戊午奉夫人之䘮殡于河曲王家里之西原明年朝列君殁乃合葬焉文举既叅机务而赠夫人南阳县太君因请某铭其墓某自龆齓识文举于太原与之㳺爲弟昆之友今三十年矣知夫人之徳与文举念其亲者爲详且乆乃爲之铭曰禄不于豊惟禄之时三釡迨亲万石不赀母氏劬荣无报可施树凈而风霜露涕洏悠悠苍天孰命之尸含饴弄孙彼何人斯嗟唯夫人女宗妇师徳宜而家物不疠疵玉树堦庭且兰且芝一善不可能我则百之见于管彤永世有辞重之以五福之养神则我私列铭墓石尚以慰凯风寒泉之思聂孝女墓铭五䑓聂天骥元吉爲尚书左右司员外郎壬辰之冬车驾东狩元吉留汴梁明年正月二十有三日崔立举兵反杀二相省中元吉𬒳兵创甚女日夜悲泣谒医者疗之百方至刲其股杂他肉以进而元吉竟不可捄时京城围乆食且尽闾巷间有嫁妻以易一饱者重以喋血之变剽夺陵暴无复人纪女资孝弟读书知义理思以大义自完葬其父之明日乃絶脰而死士大夫贤之有为泣下者女字舜英年二十二尝嫁为进士张伯豪妻伯豪死归父母家呜唿壬辰之乱极矣中国之大百年之乆其亡也死而可书者权叅知政事翰林学士承㫖子政右丞大用御史大夫仲宁户部尚书仲平大理徳辉点检阿撒郎中道逺省讲议仁卿奉御忙哥宰相子伯祥宿直将军长乐妻明秀叅知政事伯阳之夫人与孝女十数人而已且有妇人焉夫一脉存不可谓之絶一目张不可谓之乱一夫有立志不可谓之土崩痛乎风俗之移人也孝女今葬张氏墓在某所铭曰嫈政之姊哭徇其季千祀有传犹聂之世嗟惟孝女之死自遂死而有知及父于隧以子则孝以妇则义以断则勇以守则智于今之人麟鳯之瑞莫靳者名天曰羙器不于士夫一女之卑铭以表之并志予媿孝女阿秀墓铭孝女阿秀奉直大夫尚书省令史秀容元好问弟三女也兴定乙卯生于登封年十三予为南阳令其母张病殁孝女日夜哭泣哀痛之声人不忍闻明年得疾于汴梁病巳急哭且不止或以为言亲一也母亡而父存汝不幸而死为弃父矣曰女从母为顺寕从母死耳竟以开兴壬辰三月朔死死之二日权厝报恩寺殿堦之东南十五歩铭曰失乳而啼襁褓之常知所以悲非乳可忘木病本根枝叶乃伤爱生于心血出肺肠母在与在母亡与亡孝女之哀千载涕滂白水南东维毋之藏覊魂摇摇望女大梁㑹以汝归以慰所望遗山先生文集卷第二十五遗山先生文集遗山先生文集卷第二十六遗山先生文集卷第二十六碑铭表志碣东平行䑓严公神道碑岁庚辰秋七月东平严公籍彰徳大名磁洺恩愽滑濬等州户三十万归于有司窃尝考于前世兴王之迹盖帝王之兴天将举全所覆者而卑之时则有魁伟宏杰之士为之倡大义建大事一六合之同异定群心之去就犹之天造草昧龙见而跃云雷合势为之先后然后腾百川而雨天下者易为力臣主之感遇天人之叅㑹无不然者𥘉贞祐南渡豪杰乘乱而起四方之人无所归命公据上流之便握劲锋之选威望之着隐若敌国人心所以爲楚为汉者皆倚之以为重至是晓然知天命所在莫敢有异志国家亦借之以成包举之势故自开创以来功定天下之半而声驰四海之表者惟公一人而巳非夫使之倡大义建大事以应兴王之迹其能若是乎公讳某宇武叔其先博之愽平人后迁长清遂占籍焉曽大父启大父祺父珪皆以农为业妣同里杨氏生二子长彬字才叔次即公公㓜警悟略知读书及长志节豪宕若以生产爲不足治者爲人羙仪观喜交结好施予落魄里杜间不自顾借屡以事𬒳系侠少辈爱慕之多爲之出死力以故得脱去癸酉之秋国兵破中夏巳而北归东平行䑓调民爲兵以公爲衆所伏署百夫长明年春泰安人张汝揖据灵岩遣别将攻长清公破走之以功授长清尉东阿平隂长清三县提控捕盗官戊寅六月摄长清令八月宋人取益都乘胜而西行䑓檄公备刍粮爲守御计公出督租比还而长清䧟寻以兵复之有譛于行䑓者谓公与宋有谋行䑓疑公以兵围之公挈老㓜璧青崖固依益都主将以避䑓兵之锋宋因以公爲济南治中分兵四出所至无不下于是太行之东皆公所节度矣庚辰三月河南军攻彰徳守将单仲力不支数求公救公爲请于主将主将逗留不行公独以兵赴之比至而仲𬒳擒公知宋不足恃首谒先太师于军门挈所部以献太师时以王爵统诸道兵承制封拜乃授公金紫光禄大夫行尚书省事其年进攻曹濮单三州皆下之偏将李信留镇青崖尝有罪惧诛乘公出征叛降于宋公兄及夫人杜氏皆遇害明年公以太师兵复青崖擒信诛之进攻东平守将何立刚弃城而奔公始入居之又明年军上党宋将彭义斌说青崖晁海叛公公之家人复𬒳略去义斌军西下郡县多为所胁乙酉四月遂围东平公间遣人㑹大将孛里海军军乆不至城中食且尽乃与义斌连和义斌亦𣣔借公取河朔而后图之请以兄事公时麾下衆尚数千义斌不之夺而青崖所掠则留不遣也其七月义斌下真定道西山与孛里海等军相望分公以帐下兵阳助而隂伺之公知势巳迫即连趣孛里海军而与之合战始交宋兵崩溃乃擒义斌不旬月先所失部分尽复之是冬郡王戴孙取彰徳明年取濮东平又明年太师攻益都凡公之功所在皆爲诸道之冠庚寅四月朝于牛心之帐殿天子赐之坐宴享终日上欢甚钖公金虎符宠以不名又数数目公顾谓侍臣言若严公者真福人矣又四年朝于和林城授东平路行军万户偏禆赐金符者八人𥘉公之所统有全魏有十分齐之三鲁之九及是画境之制行公之地于魏则别大名又别爲彰徳齐与鲁则复以徳兖济单归于我丁酉九月诏书命公毋出征伐当是时公以百城长东诸侯者十五年矣始于披荆棘犴豺虎敝衣粝食暴露风日挈沟壑转徙之民而置之袵席之上以劝耕稼以豊委积公帑所积尽于交聘燕享祭祀賔客之奉而未尝私贮之辟置俊良汰逐贪墨頥指所及竭蹷奉命不三四年由武城而南新泰而西行于野则知其为乐岁出于涂则知其为善俗观于政则知其为太平官府而公之心力亦已尽矣上亦雅知公不便鞍焉念其功而悯其劳视之犹家人父子𣣔使之坐享康寕寿考之福故圣意优卹如此公病风痺乆人有劝迎良医者笑曰人岂不死耶得无疾痛以没足矣以庚子四月己亥春秋五十有九薨于私第之正寝是夕大星殒于县界人以为公殁之应五月壬申举公之柩葬于鹊里之新茔礼也公既掘兵柄颛生杀时年巳长经渉世故乆乃更折节自厉间亦延致儒士道古今成败至前人良法羙意所以仁民爱物者輙欣然慕之故虽起行伍间严厉不可犯至于仁心为质者亦要其终而后见也彰徳既下又破水栅郡王怒其反复驱老㓜数万𣣔屠之公觧之曰此国家旧民吾兵力不能及为所胁从果何罪耶王从公言释不诛継破濮州复有水栅之议公爲言百姓未尝敌我岂可与兵人併戮之不若留之农种以给刍秣濮人免者又数万其后于曹于定陶于楚丘于上党盖未有不然者大兵由武休出㐮邓公时在徐邳间以爲河南破屠戮必多我当载金缯徃赎之且约束诸将母敢妄杀有所卤获必使之骨肉完保灵壁一县当废者五万人公所以救之者百方兵人既素服公言重爲资弊所诱故皆全济中有求还郷里者悉纵遣之是冬大饥生口之北渡者多饿死又藏亡法严有犯者保杜皆从坐之逋亡累累无所于託僵尸为之蔽野公命作麋粥盛置道旁人得恣食之所活又不知㡬何人矣初公之部曲有亡归益都者数十人益都破皆获之人以为必杀而公一切不问王义深义斌之别将闻义斌败将奔河南凡公族属之在东平者皆为所害河南破公获义深妻子厚为赒䘏之且护送还郷里终不以旧事为嫌其能人之所难能者又如此东州既为乐土四外之人託公以为命者相踵也公为之合散亡业单贫举䘮葬助婚嫁多求而不靳屡至而不厌肉骨之赐夘翼之惠日积而月累之盖有不可胜书者矣故闻讣之日逺近悲悼境内之人野哭巷祭旬月不能罢古之所谓爱如父母敬如神明者于公见之子男七人长忠贞金紫光禄大夫前公卒次忠济袭公职次忠嗣忠范忠杰忠𥙿忠祐姪一人忠辅女七人孙一人忠贞之子朗既葬之三月孤子忠济等状公之行以神道碑爲请敢以智愚之所共知者论次之而系之以铭铭曰岱宗巖巖清济洋洋仡彼严公尹兹东方维大国齐维鲁所荒大安衰微元元遘㓙锄耰棘矝迭爲长雄遗黎惘然擿埴斯穷公乘其时奋从兵戎心爲蓍龟徃迓大同挟右太行以入王封人瞻者乌我龙之从俪景同翻欝爲雷风干端坤倪一廓屯蒙奔走先后莫予敢侮莫予敢侮惟公之武乃钖金虎民汝予抚民惟天民惟公受之有内之沟职公捄之大布我衣大帛我冠斜倾我扶罅漏我完尔有疮罢我遑我安金革之威肃于凛秋化而阳春悴藁和柔祥风愉愉叶气油油河润之溥暨于他州民拜公赐有忧斯祷祝公寿考爲国元老如山如河受福则遐齐政方报鲁妇巳髽布宣王灵繄公是頼爱飬基本繄公是戴巨室乔木式瞻谁在相彼邦民古无遗爱有开必先惟公之功宠以不名公名之崇巍巍堂堂哀荣始终谁其配之钱氏孝忠荏平之原龟石穹窿勒我铭诗以对景钟东平行䑓严公祠堂碑铭山东重地所在天下莫与爲比杜牧以爲王者不得之则不可以王伯者不得之则不可以伯古之山东今河朔燕赵魏是以就三镇较之魏常制燕赵之生死而悬河南之重轻故又重焉方天兵南下海宇震荡雷霆迅击无不糜㓕燕城既开朔南分裂赡乌爰止不知于谁之屋公拥上流握劲锋审大命之去就一群疑之同异乃以庚辰春籍所䋁彰徳大名磁洺恩愽滑濬等州户三十万献之太师之行䑓形势既彊基本斯固国家所以无传檄之劳亡镞之费而成包举六合之功者公之力无多昔淮隂袭歴下军尽有齐地髙祖因之以成帝业耿弇攻祝阿窦融合五郡兵光武因之以集大统以公方之尚无愧焉好问客公幕下乆故能知公所以得民者盖公资禀沉毅威望素着且严于军律少所寛贷见者流汗夺气莫敢仰视中歳之后乃能以仁民爱物爲懐郡王兵破相下之水栅継破曹濮怒其翻覆莫可保全𣣔尽坑之公百方营救得请而后巳兵出荆襄公自邳徐赴之谓所亲言河南受兵杀戮必多当载金帛以赎之灵壁降民方假息待命公餽主兵者下迨卒伍亦霑膏润一县老㓜皆𬒳更生之赐且纵遣之计前后所活无虑十数万人生口北渡无从得食糜粥所救者尚不论也画境之后创罢之人新去汤火独恃公爲司命公爲之辟田野完保聚所至延见父老训饰子弟教以农里之言而勉之孝弟之本恳切至到如家人父子初不以侯牧自居官使善良汰逐贪墨贷逋赋以寛流亡假间田以业单贫节浮费以豊委积抑游末以厚风俗至于排难觧纷周急继困收恤孤婺佽助葬祭菽粟易于水火冰霜化而纨袴人出强勉我则乐爲故薨谢之日境内之人号泣相弔自谓一日不可复活非䇿虑幅亿洞见物情权刚柔之中持操纵之术始以重典立威终以仁心爲质者能如是乎壬子孟冬公之嗣子某走书币及好问于镇阳书谓好问言先公功着兴王之初名出勲臣之右虎符龙节长魏齐鲁五十城者踰二十年官有善政政有遗爱敬者比之神明报之𣣔其长乆某猥嗣世爵大惧弗克奉扬先徳輙与叅佐部曲士庻耆寿同力一志作爲新庙以致杓祠烝尝之敬宜有文辞昭示永乆惟吾子惠顾之好问以爲柌祭之之爲大事尚矣以劳以功三代不易之道若栾布之五杜甄于然宋登之配食后世亦有以义起之者蜀人祭忠武侯于道陌而愽士拜章王珪通贵不营私庙而法官劾奏礼固不可以变古而亦贵于㳂人之情况乎时则绵蕝未遑人则焄蒿将见如公之庙貌独不可以义起乎祀典废于一时公议存乎千载异时有援表忠观故事言于朝者尚有攷焉好问既述公之事又系之以诗使歌以祀公其诗曰天造草昧福有㡬风云感㑹神与期干龙用九方奋飞潜蛟岂得留污池王伯之柄魏所持金城千里山四维公籍盈数数有畸燕赵廓廓无藩篱六合遂入天戈麾犹之歴下开汉基楚破竹耳将安归天官葵功絶等夷介三大藩画郊圻大帛之冠大布衣煌煌徳星出虚危扶伤合散倾复支民恃保障䡖茧丝年谷屡豊物不疪诸侯代兴公维师谁谓华髙可齐而武公司徒屈于斯眉夀保鲁止于斯昔歌且舞今涕洏人畴依乎遽夺之甘棠之䕃公之祠丽牲有碑碑有诗战功曰多民政慈尸而𣏌之宁我私公福我兮无巳时子孙衆民其世思顺天万户张公勲徳第二碑岁辛亥冬行军千户贾侯辅持顺天路军民万户张公勲徳碑见示谓仆言此内翰滹南王君从之之辞也盖自板荡以来我公爲吾州披荆棘立城市完保聚辟田野复官府举典制摧伏彊梗拊存单弱使暴骸之埸重爲乐国其有徳于州之人爲甚厚如辅不敏亦得禀授成筭自竭徼效猥先叅佐纡佩金紫图所以报谢者不忘食息顷而迄无万分之𥙷姑取境内士庻耆寿偏禆部曲之意就公所以成显顕焉在人耳目者着之金石以昭示永乆王君伟公之功而有取于吾属之诚且一故乐爲道之凡我公率族属保尘障由西山之东流埚以功令定兴至节度雄州从经略使苗公道润及贾瑀贼杀道润公杀瑀复雠散其余党戊寅之秋䇿名天朝以功加荣禄大夫帅河北东西路以寳书钖命自千户陞万户佩金虎符顺天别爲一道者亦既载之矣惟是碑之立将二十年而公之勲伐积累日盛而皆王君不之见者区区之意大爲慊然考之古人𥘉令一邑进而守一州始将千人终至于统百万衆若惠政若战多其见之褒述者不一而足故有大书特书屡书之语朝论以爲羙谈史臣资其实録珪爵旂常鼎钟竹帛于是乎张本有如我公炳河山之灵㑹龙兴之运𨳩拓疆守爲国虎臣治民莅官威惠并举而英声茂实百不宣一其余褒讃之义得无未尽乎今属笔于子幸以第二碑实之仆以不腆之文不足以爼豆于于王君之后辞不敢当而贾侯请益坚度不可以终辞乃勉爲次第之𥘉公之下东流军满城也满城小而缺且无御备帐下才数百人恒山公武仙㑹镇定深兾歩卒一万骑五百来攻公以老㓜妇女乘城率壮士出战敌不能胜然未退也后数日公䇿其老且怠遣人假爲辎重声言救兵至自西山曵柴扬尘皷譟其后仙军果惊溃公追击之遗尸数十里是岁六月军市川帅牛显结髙阳公张甫河间公衆哥等军数万来攻公登城拒战爲流矢所中敌大唿曰射中张某矣公不爲动开门出战甫衆哥皆败走由是祁阳曲阳皷城诸将帅降者二十余城易州守卢应御下卞急吏卒毎𣣔爲变畏公不敢发公北觐次于宣徳群不逞乃环应第攻之应挺身而逸妻子皆爲所虏复大掠于州遂据西山之马头砦公闻之即弃辎重而南问之路人得贼要害曰六门堂者遣部曲任徳等潜执守者而反据之故贼不之觉公先约徳军曰我砦下举火尔即发声乃率卒至砦下数贼以叛逆且谕之曰能以卢应家属来降者当贷尔命不然无遗类矣贼且笑且骂曰卢应妻子非白金三千两不可得乃𣣔降我乎公怒唿之曰吾问尔三不从则攻尔矣问之者三竟不应乃举火攻之徳等如约转石击砦中贼大惊以为从天而下窘无所逃束手就縳公归应妻子诸贼悉脔杀之縁山反侧鹿儿和和羙女担车堵墻百峰东西五峯苑家西水姑姑埚红花谷闪堂水谷白虹白家野貍诸砦望风降附及武仙以兵来犯公与之战一月凡十七胜每胜必斩馘千余级于是公之威名震河朔矣丁亥之春以满城隘狭移军顺天顺天焚毁之后为空城者十五年矣公置行幕荒秽中日以营建为事继得计议官毛居节共为经度民居官府截然一新遂引鸡距一畆二泉穴城而入爲亭榭为池䑓方山阳则无蒸欝之酷比歴下则无卑湿之患此州遂为燕南一大都㑹无复塞垣之旧矣京城之役守者屡出接战我军不能前一日公被重铠跃马横戈而出大唿谓诸帅言公辈平时陵轹同列以骁果自名乃今蓄缩不进亏䘮声实气岸果安在能从我即同入阵不然尔后当尊事我勿复故态爲也诸帅无应者公即驰入阵中唿声所及无不披靡出入数四而气益壮归徳之役城中兵夜斫营并堤而进其锋甚锐北面守者不战而走多溺水死西北一军俄亦奔溃公命军士系舟南岸示无还意因谕之曰我辈得舟亦不得济济亦不能免惟有决死而已衆心乃定命一卒执帜立堤上诸军隐堤自蔽待敌下舟即力卷之敌果不敢下公命军士先渡将校次之公殿其后竟不失一卒而还汝南之役宋人聴节制我𣣔决柴潭城中兵阵于南门外决死战宋兵瞻望不进公率歩卒二十余渉水入阵左右盪决莫有当其锋者诸军壮之徐州之役攻乆不下宋人出战大帅大赤令曰田四帅先入不能则张公继之又不能则我当徃既而田不克入公率死士五十人逆击之战于分水楼下敌退走公追及于门俘获数人明日急攻西南隅城既堕缺敌以重扉覆之攻者不能上公募死士乘城拥一卒起推置扉之上城随䧟论功第一邳州之役诸军筑垒环其外城中危迫溃围而出望见公旗帜即犯别帅军公率兵救之敌不能山又犯别一军公复救之敌竟败而诸军亦頼之以全枣阳之役公夺传城军垒二又夺外城据之城中人启南门出诸军爲木栅御之公绕出其后敌大溃衆十余万多溺濠水余军西走复爲史侯所袭而公横盪之皇太子壮其勇而惜其材传唿止之而公战愈力迨宋兵尽乃巳郢州之役城䧟州人夺西门出走前即汉水公乘胜拥之溺水者如山岗然曹武之役公将度九里関或言関路险恶宋必设伏不若候大军与之偕进公曰出其不意可以得志若止而不进爲彼所先建瓴之下吾得其便乎乃率二十骑直前果得関宋兵觉由西山之间翼而下我军方休息不虞敌至士皆䡖衣无铠仗猝爲所围皆仓皇失措公单骑驰突溃围而出宋军不敢迫遂屯曹武北之长封岭结阵而居战守不易縁山保聚皆攻下之连破濒江诸二十余所秋八月攻洪山与宋大军遇自旦至暮宋军溃斩统制官十三人脱走者才一人耳光州之伇大帅令公取敌垒以公喜深入戒勿亲徃而公輙亲徃垒既下明日而城降黄州之役道出三山寨寨髙险不可上公率衆攻战方交公引数卒潜视要害处即引还夜四皷起黎明至寨下㑹天大雾咫尺不相辨公曰此天也即取昨所视路发石伐木横戈而先之敌殊死闘公奋击之馘虏数万自相践蹂坠崖谷而死者不胜计遂攻黄州州之西有大湖曰张大与江通流公攻下之得战舰万艘选什之一顺流而下循江接战十日乃至城下营于西北隅有乘小舟来觇公䇿之曰此必𣣔伺吾隙来攻耳乃分军爲三一竝江路爲侦伺一伏赤壁下公自将一军阵而待是夜宋果水陆并进公遮撃之宋军不得前㑹我军合并攻之不战而溃徃徃溺水死生获者尚数百人州东门御备甚坚矢石如雨诸军爲之少郄大帅命公取之公𬒳重铠率死士三十余辈奋戈而入守者爲之夺气宋人请和乃班师还及淮水南岸有保聚曰张家砦军民十万余诸帅议立砲攻之公曰不必尔独率一军攻之顾盻之顷守卒崩溃诸将慑伏皆自谓不及也滁州之伇公至自北观从二百人而南时庐泗盱眙安豊濠州之间皆宋重兵所宿斥候旁午屯戌相望有以四千骑歛退者或劝公无行公不之顾且战且前一曰独骑入一保聚值敌兵二千余人环射之矢着铠如猬公驰突囬旋毎射輙中敌不能近良久从兵至合击之敌人殱焉遂㑹滁之兵时大帅以城乆不㧞议觧围公前请曰某起身细微猥蒙庞遇擢任非次顾何功以堪之况新𬒳异恩图报无所知大军在此故转战来㑹诚不能奋力于诸君之后遽尔北归将不与𥘉心相违背乎请身率士卒以决一战虽死不恨也帅义而从之公驰入围中激石中其鼻大帅谓公不能战合军继之公褁创跃马而出帅止之不顾率锐卒先登城遂㧞自大河放而南𣏌爲中潭东连淮海浩瀚无际国朝方有事南鄙彼争利舟揖间殆无宁岁朝议以𣏌爲流不以大将镇守之则一苇所航河不能广矣公以甲辰岁彼朝命节制河南路军马因地之形杀水之势筑爲连城分戌战卒冲要既固姦谋坐屈艟艨有横截之阻而走舸无奔轶之便北安濮郓西固梁豫公之力爲多𥘉大军还自滁宋境连岁𬒳兵民物萧条耕稼俱废我军爲因粮之计𥘉不以餽饟自资北军还间関千里道殣狼借公一军先事爲备故独无饥色许郑之间亦有储蓄虽他帅军亦被赡给焉君兴以来贾人出子钱致求余岁有倍称之积如羊出羔今年而二明年而四又眀年而八至十年则累而千调度之来急于星火必假贷以输之债家执劵日夕取偿至于卖田业鬻妻子有不能给者公哀而怜之与真定史侯论列上前乞债家取赢一本息而止圣度寛明随赐开允徳音四布海㝢欣幸𥘉移刺衆哥张甫牛显皆尝与公爲敌既殁其妻子流离无所于託公求得之皆厚爲存卹显长子国祥以材具署爲郡守次黒子爲大官所俘公赂以金缯仅乃得归仍岁有白金之输自余完复离散婚嫁孤㓜周急继困扶病助䘮者日月不絶盖不可以十百计也人徒知公席百胜之功以取颛面之贵威望崇重见者起立拜揖或周章失次而不知㓂敓略平之后日与文儒攷论今古见仁民爱物之事輙欣然慕之恩拊吏民恒若不及虽笞罚之细亦未尝妄加所谓仁心爲质要其终而后见者也仆老经生耳何足以知兵以公之故尝妄论之天地一气也万物一体也同仁一视宜莫三代圣人者若也今见之于书则曰天吏逸徳火炎崑岗又曰前徒倒戈血流漂杵信斯言也谓不战而屈人之兵也而可乎三代以来将兵者何啻千万人孰不𣣔不鼓不成列不禽二毛旷然爲仁义之举然而百姓按堵独称忠武侯市不易肆独称李良噐其余岂皆乐战嗜杀执㓙器而履危道得已而不已乎抑所遭之时有同有不同也仆既件右公之事且系之以诗使并刻之其诗曰朔方幽都燕曰北门土风厚完海山雄吞战国荆髙义烈言言欝摧行歌风流犹存维清河公治车骑诸孙躯干中人勇则孟贲大安失邦南渡崩奔公乘其时万夫鞬干龙天飞霆裂厚坤有盘者螭俪景同翻天子倚公宣力四方虎节麟符以长戎行太行西东在所冦攘盗贩黥髠自爲侯王妖狐夜号平民昼藏千里萧条道殣相望翩翩一军诛锄暴彊指以神锋孰我敢当扇灵风之威诃禁不祥曽是冰天化而春阳王旅啴啴频岁江濆于光于黄棘阳寿春公不以大帅自居而矢石必亲出入行间勇气益振每战而輙得志古难其人公殿南藩淮海与隣中潬新矗若长云具児艟艨暮夜潜军有扼其吭去如惊麕望见皷旗谓公江神徐方既平荆楚既同观于王庭三接日隆何以钖之琱戈彤弓何以命之侯国世封臣拜稽首天子之功臣力方刚臣报未终教子若孙惟孝与忠布宣王灵地天无穷伐石西山刻诗颂公千年此碑当配景钟龙虎衞上将军耶律公墓志铭公讳思忠字天祐以小字善才行辽太祖长子东丹王之八世孙曽大父内刺赠定逺大将军大父聿鲁隐徳不仕考履章宗明昌初拜尚书右丞生三子公其仲也弱冠以宰相子引见𥙷东上阁门祗候泰和四年终更调衡水令兰州军士判官入爲西山阁门签事大安二年改太子典仪转裁造署令扈从宣宗南渡以劳授仪鸾局使俄迁太府少监兼直西上阁门尚食局使贞祐三年出爲同知昌武军节度使事改章化军历嵩𥙿息延四州刺史同知鳯翔府事中京副留守同知归徳府事北兵袭荆襄京师戒严诏公以都水监使充镇抚军民都弹压壬辰二月公之季弟今中书令楚才奉㫖理索公北归召见隆徳殿公再拜乞留死汴梁哀宗幸和议可成赠金币固遣之君臣相视泣下竟以某月十有七日自投于内东城濠中水而殁时年六十有一上闻之震悼赠工部尚书龙虎衞上将军夫人郭氏先公卒子男一人曰钧仕爲尚书省译史女二人嫁士族男孙三人宁寿昌夀徳寿女孙一人皆尚㓜公资雅重读书知义理遇事明敏虽老姦不能遁其情从仕四十年未尝有笞赎之玷其畏慎如此死之日朝贤多嗟惜之孤子钧以某年月日奉公之柩葬于义州弘政县东南乡之先茔以好问于公有一日之雅百拜请铭故略爲次第之其铭曰其赋材也愽以通其植志也敬以㳟安静以养民敏给以赴功斯足以爲贤或生长见闻者之所同至于忧国爱君存亡始终裴囬故都而不忍诀则蔼然有古人之风遗山先生文集卷第二十六遗山先生文集遗山先生文集卷第二十七遗山先生文集卷第二十七碑铭表志碣龙虎衞上将军术虎公神道碑生而静之谓性静而应之谓材材与性出于天其𥘉则通而中有大不同者盖性者材之体而材者性之用体喻则璞也用喻则璞之雕也然性不害爲不及而材毎患于有余惟其不及故勉于成惟其有余故趋于坏人知椎钝朴鲁拙于变通艰于镌凿之爲无所取而不知聦悟敏给敢于负荷安于堕窳爲大可哀也古有之愽学虽愚必明况贤者乎困而学之又其次也况不至于困者乎以是论公则学之力爲可见矣公讳筠寿字坚夫姓术虎氏世爲上京人五世祖术不从武元下宁江王业渐隆论功第一一命银青荣禄大夫节度宁江开国之后一门世封勐安五人谋克十七人尚县主者三人子孙以世官故移戍西北路桃山之阳因古籍抚州勋贵之盛国史家谍详焉曽大父布苦徳袭勐安积官镇国上将军妣完颜氏金源郡夫人大父查刺明威将军比部详稳官妣温敦氏金源县君考阿散懐逺大将军覇州益津县主簿后用公贵赠镇国上将军妣金源郡君陀满氏进封太夫人公即益津府君之长子也𥘉名云寿道陵特㫖改焉大定二十九年以人门选充亲䘙军骑射骁捷时軰无能出其右𥘉着籍即衙直点检司㤗和中元妃李氏兄弟贵宠方盛内外謟附大奴文童者以事陵轹平民市人聚观无敢爲救止者公见之唾掌大数曰若人奴耳何敢耳耶直前击之马箠乱下奴流血被靣号诉于都点检喜儿人爲公危之公泰然自若谓同列言点检公宫闱之长果觧事当加重我或以一奴故而害正人岂乆于富贵者我何惧爲喜儿召公入善言慰之曰外人见吾家鹰犬且知爱之君乃能办此可谓不畏疆御矣奴軰傥复恣横无惜教督之公用是知名尝闻一䇿论老生曰世谓亲卫军举不能官其病安在生言公軰年二十许隷籍又二十年乃出官四十而学从政盖巳晚矣况衞士之职尊君之外无复余事平日唯知威制疆胁积习既乆岂复有平易近民者乎公复问然则如何而可生曰公试取律令读之公退而读律不二三年条例及注释问无不知他日又问生我读律知大纲矣窃谓刑法但能治罪恶之有迹者耳假有情不可耐而迹无可寻者何以治之生曰圣人作春秋不诛其人身子能读春秋则治心与迹两俱不困矣公复从人授春秋泰和中行䑓驸马都尉揆南征诏给亲衞军二百五十人以从而公爲之长破罗山得经生曹鼎从之讲授从是言论开廓又非呉下阿蒙矣尝言吾𥘉读律继而授春秋因之渉猎史传粗见成败比死者湏一见天子不有所建明可乎复取刘颜辅弼名对陆宣公奏议成诵之其疆学坚志类如此八年军还用行䑓荐收充奉职宣谕良厚大安𥘉奉诏使髙丽立节清介不聴以舘伎给使令玄市之利仅不废故事而巳御史上之即日授中宫护衞寻迁之御前至宁𥘉右承纲军居庸诏公爲叅谋数与纲议不合纲积不能平檄公从缙山髙琪军时大朝兵巳薄居庸㳺骑旁午道路阻絶公从僮仆二三軰夜出关无一卒与俱㑹髙琪移军合河公驰赴之比至而军已溃单骑南还且战且走仅入南山与都綂兴哥收溃卒四千骑二千拒险而阵军中遣译人好谓公言我无他求止欲得马耳公报言渠欲淂马我欲得吾人之被掠耳果以吾人见归马非所惜也约既定相与结盟与马十得老㓜千余以归以功加镇国上将军赐马十疋贞祐二年扈从南迁公愤懑欲有所言而无自发之行及新乐爲上言妃后车乗綵画鲜明徒事外饰而适用之具或不足任重而致逺设有意外之变非臣子所敢言盖积弊之极以致今日非独此一事而巳宣宗感悟诏公以便宜提控尚辇局七月以扈从劳授噐物局副使一日内出鞠仗命料理之工部下开封市白牯取皮公以家所有鞠仗进且言车驾以都城食尽逺弃陵庙正陛下坐薪甞胆之日柰何以毬鞠细物动揺民间使屠宰耕牛以供不急之用仇敌在迩非所以示新政也上不怿掷仗笼中明日出公爲桥西都提控是岁临秋公度逺近设候望河朔无警则聴河防民丁蹔㱕省薪粮以赡军公私便之四年冬十一月潼関失守枢宻院檄公守虎牢虎牢陵谷迁变无险可扼仓卒中作大桥以拒西师桥甫成而敌至相去百举武长兵巳相接矣公横槊桥上独当之西师十六軰弃马潜由涧中路伛偻而上欲出公军士之后军爲小却公䇿马大唿后骑随进声势甚张十六人者皆仓皇失措展转涧底公下马立视指麾后骑乗髙而下顾盻之顷枭六首而还汜水东数城西师虽不侵突而群不逞有因乱相剽窃者独公所镇军民按堵如故诸县就河隂爲立生祠枢宻院别帅军二万戍虎牢此军至自河朔剽掠成俗且主帅驭之无纪律变在旦夕民谓公可恃自陈苦急公言之帅帅言我军皆盗贼彊梗之余当以渐柔服急则生变咎将谁执公知帅不能军縳暴横尤甚者三人斩之以徇军中肃然俄改武噐署令五年除同知定国军节度使事自夏阳抵潼関上下千里戍卒五万公兼领之因上奏関辅被兵之后残民疲于供给在所城堑之后乞以农隙爲之秦民頼焉兴定二年改同知陇安军节度使事三年改环州刺史夏人大举入宼城中军不能二千公以老㓜妇女乗城度宼至木波地狭道险利用设伏自将歩骑五百乘夜袭之㓂果惊溃南走追斩千人夺老㓜数千获将领一人㓂奔徃西道公复邀击之斩首数百获牛羊万余庆阳緫管子容以巡检幕客再能有名马二欲取之倚公同局之旧私遣掾属赵以情告公公耻以求索见汚爲赵言彼部落族以马爲死生凡马且不可淂况名马乎于是总管者怨且慙乃诬再能有叛计遣赵掾勒公捕送赵复淂以此胁再能献马可免罪再能率所部千人州署前望阙泣拜曰我曹受恩百年何甞有一人萌异志者幸太守申明之赵掾在我亦不爲冤死鬼矣公欲两觧之総管愈怒驰奏再能有叛计刺史不奉府檄拥护罪人可并按之有诏京兆行䑓穷治其事叅知政事把公延安帅完颜公保公无他诏勿问犹以州府不相能两罢之平凉行䑓奏公爲马歩军都総领公自以无罪横𬒳废弃欝欝不自聊虽櫂置亚帅非其好也居无㡬何偕同官㳺崆峒遂有终焉之志不三数日遘疾疾遂革所亲问后事公强起应之曰我武人不死彊埸而死床箦独是爲介介尔此外何必言言终而逝享年五十有一实五年七月之十一日也元光改元冬十月诸孤扶护东还权殡汝阳积官龙虎衞上将军金源郡矦先娶夹谷氏云阳令阿合门之女前公卒再娶徒单氏秘书监欧里白之女后公十有八年而卒竝封金源郡夫人子男五人长伸道次仲贞栎阳监酒次仲坦阌乡令次彭孙𣆀孙俱蚤卒女二人皆适士族男女皆前夫人出也男孙二人祖安老安女孙一人尚㓜公仪干秀伟资禀沉毅清俭公勤爲人寡言笑不妄取即事亲孝友爱诸季恩礼备至及弟兄析居公悉有以处之曰季弟通贵无俟分财其弟战殁其孤当䘏小弱弟早失怗恃尤可哀者孰多孰寡咸适其当公所取唯白玉㡌环一双而巳曰此大门时物也在军中余十年与士卒同丼苦至盛夏不操扇或问之故曰古名将类如此吾愿学焉且身歴艰苦亦从俭入奢之义也或言军士近年例无战志殆不堪用耶公谓不然犹之鹰隼徃在田间悉能自取食人得而畜之岂遽忘搏击耶妇人女子爲气所激尚能持刃而鬪况男子乎吾谓兵士无不可用亦犹鹰隼飬之未至耳公旣躭嗜书史故亲授三子者学夜参半犹课诵不巳三子服教悉能自树立有闻于时某岁仲坦举公柩北归卜塟于辉州苏门比之某原枉道过好问新兴授公行事之状涕泗百拜以神道碑铭爲请仲坦从好问㳺有昆弟之义义不可辞乃爲件右之惟公故大家生长燕云间州闾贵㳺华靡相尚公家累鉅万僮仆千人帷帐轩车琴筑棊槊可取诸左右而足能被服俭素攻苦食淡不变老人大父国俗真淳之旧此一难也带刀宿衞从事独贤而于番宿更休之余爲㓜学壮行之计心乐性熟寝食不废乃如寒苦一书生虽明昌右文海内向化家存籝金之谚士有桥门之盛至于以衞士而治儒术者唯公一人是又一难也流品旣髙朝誉旣着髙墉射隼足致要津公则刚近乎仁义形于色未信不虞于谤已而奉公宁至于失名蹭蹬一麾有识兴叹使之得时行道持衆羙而效之君文武志胆用无不可徒以一言忤旨不得乆居中何泰和封殖之难而贞祐摧折之暴也彼以假儒衣冠生死利禄碌碌无补苏而复上六经扫地没世不复反以武弁待公自今观之其贤不肖果何如也铭曰北方维强间气维雄以宗起身而以名起宗金石独止而无竝流脂膏共処而不自丰直前径行之谓刚有犯无隐之谓忠匪惟公贤简䇿之功丞相材官危戮邓通北山諌书乃在笔公使公不学无术犹当有古人之风大冠如箕鉅儒宗工徼廵周庐寔命不同乃如之人亐禄不计庸我铭墓石欎孤愤兮何穷恒州刺史马君神道碑死生之际大矣可以死可以无死一失其当不以之伤勇则以之害仁然自召忽管仲折衷于圣人之手斯不必置论至于忠臣之于国义士之于知巳均爲一死而中有大不相侔者盖不可不辨也尝谓意气感激衆人之所同殀夀不二君子之所独今夫传记所载猝然就一死以取千载名者多矣及就其平素攷之果尝以千载自望乎夫惟志士仁人知所以自守也不汨于义利之辨不乖于去就之理端夲旣立磪乎不㧞静以飬勇刚以作彊其视横逆之来曽虚舟飘瓦之不若控搏之变如寒暑旦暮之有常心爲权衡自量轻重知有太山之义而不知有鸿毛之生结缨之礼不至无取于海隖之伏剑身之志旣笃不屑于督亢之献图孰先孰后必有能次第之者语有之君子无终食之间违仁造次必于是颠沛必于是信斯言也匹夫爲谅自经于沟渎其可与求仁而得仁者一槩论乎君讳庆祥字瑞宁姓马氏以小字习里吉斯行出于花门贵种宣政之季与种人居临洮之狄道盖巳莫知所从来矣金兵略地陕右尽室迁辽东因家焉太宗甞出猎恍惚间见金人挟日而行心悸不定莫敢仰视因罢猎而还敕以所见者物色访求或言上所见殆佛陀变现而辽东无塔庙尊像不可得唯回鹘人𣑽呗之所有之因取画像进之真与上所见者合上懽喜讃叹爲作福田以应之凡种人之在臧获者贳爲平民赐钱币纵遣之君之祖讳迭木儿越哥父把骚马也里黜又迁静州之天山天山占籍今四世矣此地近接邉堡玄市所在于殖产爲易君家勤俭自力耕垦畜牧所入遂爲富人君之父生三子其二早卒独君资禀聦悟气量宏愽侪軰无出其右年未二十巳能通六国语併与其字书识之泰和中试𥙷尚书省译史使者报聘丽夏君率在行中大安初衞绍王始通问大朝国信使副倚君徃复传报皇帝赏君谈吐辨捷欲㽞不遣君百计自觧竟获复命其年乙里只持译书多所徴索君白于有司诸所徴物皆画一供进自以身在名取之目匿而不言乙里只见衞王自陈所以名取君者王召问君靣奏不愿行之意辞情恳到王爲感动连赐之酒出内帑重币并所酌金钟赏之宣宗迁汴梁乙里只再至复斥名索君朝廷幸和事可成谕以敦遣之旨君以死自誓行议遂寝于是君相以腹心倚君频岁迁擢乃自常调中特恩授开封府判官进官昭武大将军内城之役奏充应办使城成以劳迁鳯翔府路都総管判官元光二年秋大兵有深入之耗行䑓檄君与治中胥某分道清野去城不三四里猝爲㳺骑所驰君与其子三达俱爲所执兵人欲降君拥迫而行言语相徃复竟不屈而死得年四十有六实十一月之二十二日也三逹以是夜亡还主帅恶于坐眎而不能捄也出骑兵千人与尸而归三军之士爲之恸哭官吏士庶旦夕临者三日之寻具君死节驿奏之诏赠恒州刺史辅国上将军立像褒忠庙岁时致祭且徴一子入侍皆异恩也君娶马氏子男三人长即三逹次铎刺次福海女一人适杨氏君严于敎子动有成法必使知逺大者三子亦能自树立有君之风女弟适安氏甥天合父没后躬自教督踰于所生习诸国语洎字书授之爲它日起家之地其后马氏宅相果有成之者己酉秋九月晦三达涕泗再拜以君墓铭见请予谓南渡以来死节之士皆耳目所接见恒州之事固巳饱闻而餍道之矣盖君平生时毎谓所亲言君父之恩大矣在狄道则捕爲生口而全活之在辽东则衣食之衣食之矣又纵遣之在大兴则开仕进之路而官使之官使之矣危急之际又以腹心倚之顾以尽此身以荅万分耳是则忠义奋发不谓之素定于胸中可乎是可铭也乃爲论次之君尚多可称弗着着所以与享于褒忠者铭曰墓木柏松碑石蛟蛇君得所以归而行路赍嗟莫啬者才赋君则多沉潜而刚悃幅而无华曾是象胥孰从渐摩主恩岱崧我乃负荷何以矢之之死靡它参乎吾前不磷于磨宁以四方之彊偕妾妇而媕婀河源九天放爲頽波砥柱中流终古不颇彼羙人兮何直去裔而即华匪我前知神理不遐漠貂七叶其必尔家赠镇南军节度使良佐碑天兴元年六月乙亥尚书左丞臣蹊上故御侮中郎将陈和尚死节事且言臣以使事至朔方有爲臣言者中国百余年唯飬得一陈和尚耳乞褒赠如故事以劝天下事闻诏赠镇南军节度使尚书省择文臣与相徃来而知其生平者爲褒忠庙碑宰相以东曹椽吏部主事臣某应诏臣尝考于朋友之际汉李陵以力尽䧏匈奴武帝族其家陇西士大夫至以李氏爲媿而司马迁亦以陵故而下𧖟室盖天伦之重羙有以相成恶有以相及所系之大如此惟镇南之事壮矣以圣朝丞学之臣之多而猥用下臣槩之古人所以爲辱者臣与有荣焉谨百拜稽首而论次之按萧王诸孙曰乞哥者于国姓爲踈属其上世以上京军戍天徳因而家焉泰和南征有功授同知阶州军州事及阶州反爲宋战于嘉陵江之上死之是生镇南镇南讳彛字良佐以小字陈和尚行贞祐中年二十余北兵破豊州执之而北时从兄安平都尉鼎亦以力战没入北中二人者名爲群从而义均同父故镇南之母留豊州而安平母事之镇南居帐下岁余託以省母乞南还北人以一卒监之至豊乃与安平杀监卒夺十余马奉大夫人而南北军觉合骑追之得由他道以免旣而失马载大夫人以鹿角车而兄弟共挽之南渡河朝廷官之安平得以世爵爲都綂镇南试护卫中选宣宗知其材未㡬转奉御安平行帅府事奏镇南自随诏以提控从军安平敬贤下士有古贤将之风辟太原王渥仲泽爲经历官仲泽文章论议与雷渊李献能相上下故镇南得师友之天资髙明雅好文史自居侍卫日巳有秀才之目至是授孝经论语春秋左氏传尽通其义军中无事则窓下作牛毛细字如寒苦一书生仲泽爱其有可进之资示之新安朱氏小学书使知践履之实识者知其非呉下阿蒙矣三年安平罢帅职例为総领屯方城军中有太和者与镇防千户葛宜翁閗讼诉于镇南镇南在其兄军中一军之事皆与知之非特于其部曲然葛之事不直即量笞之葛素凶悍耻以理屈受杖竟欝欝以死留语其妻必报镇南妻乃以侵官讼于朝且有挟私雠之愬积薪龙津桥之南约不得报则自焚朝廷乃系镇南方城狱国家百余年累圣相承一以人命爲重凢杀人者之罪虽在宗室而与闾巷细民无二律南渡以后郡县吏以榜掠过差辄得罪去者相踵也议者疑镇南狎于禁近之习倚兵阃以爲重不能如奉法之吏横恣之犯谷或有之使者承望风旨即当以大辟奏上乆之不能㳏镇南聚书狱中而读之盖亦以死自处矣安平病乆而愈明年诏提兵而西因朝京师上怪其瘦问卿宁以方城狱未决故耶卿第行吾今赦之矣明日䑓諌复有言后数月安平以物故闻始驰赦之有旨有司奏汝以私忿杀人私忿未必有至于非所得笞而彊之非故而何汝兄死矣失吾一名将今以汝兄故曲法赦汝计天下必有议我者他日汝奋发立功名国家有所頼人始当以我爲非妄赦矣镇南泣且拜悲动左右竟不得以一言爲之谢乃以白衣领紫微军都綂再迁忠孝军提控五年北兵犯大昌原势甚张平章芮国公问谁可爲前锋者镇南出应命先巳沭浴易衣若将就木然者擐甲上马不反顾是日以四百骑破胜兵八千乗胜逐北营帐悉迁而西三军之士爲之振奋思战有必前之勇盖用兵以来二十年始有此胜奏功第一手诏褒谕一日名动天下忠孝一军皆回纥乃满羗浑部落及中原人𬒳掠避罪而来归者鷔狠陵突号难制之甚镇南御之有方俯首聴命弭耳帖伏东而东西而西易若駈羊豕而逐狐兔所过州邑常例所给之外一毫不犯毎战则先登䧟阵疾若风雨诸军倚以爲重六年有衞州之胜八年有倒廽谷之胜始自弛刑不四五迁爲中郎将官世袭于是四方内外知方城之狱圣天子所以定国是结民心厉士气以弘济于艰难者至矣其当之也不以一人之私而废万世之法其贷之也不以匹夫之细而伤天下之功不然则生杀与夺廷尉平一言之顷而决何至历十有八月之乆耶陛下之所以御将镇南之所以报国君臣之间可以无媿千古矣副枢宻使蒲瓦无持重之略尝一日夜驰二百里而趣小利诸将莫敢諌镇南私爲同列言副枢以大将而爲剽刼之事今日得生口三百明日得牛羊一二千而士卒以喘死者不复计国家所积必爲是家破除尽去矣人以告蒲瓦蒲瓦一日置酒手劝诸将及镇南蒲瓦曰汝尝短长我又谓国家兵力当由我而尽至以比刑人时徳全诚有之以不镇南饮酒竟徐曰有之蒲瓦见其无惧容漫爲好语云有过当面论无后言也元年钧州䧟北军下城即纵兵以防巷战者镇南避隠处杀掠稍定即出而自言我金国大将欲见合按白事北兵以数骑夹之诣牙帐前问姓名曰我忠孝军総领陈和尚大昌原之胜亦我衞州之胜亦我倒回谷之胜亦我死于乱军则人将以我爲负国家今日明白死天下必有知我者矣北人欲䧏之斫其胫不爲屈胫折画地大数语恶不可闻豁口吻至两耳噀血而唿死至不絶北人义之有以马酒酹之者云好男子他日再生当令我得之时年四十一铭亡辅国上将军京兆府推官康公神道碑铭维金朝入仕之路在近代爲最广而出于任子者十之四国初监州悬酒税亦以文资叅之故任子多至大官其不逹者犹得爼豆于大夫士之列大定以后杂用辽制罢文资之注酒使副者纯用任子且増内廷供奉䑓儤直之目凡歴监当乆及课最者得他迁谓之岀职如唐人入流之比是后摧酤日増风俗随壊六七十年之间遂有愚贤滞之叹论者以爲此诚选曹泥法之弊至于㢘耻道䘮自同商贩亦爲任子者有以来之然且以国家旧人观之使人人有士君子之清清慎自守不爲利惑有如吾辅国康公者其敢以今日任子法待之乎公讳某字徳璋康氏世爲辽阳人鲁租某辽澄州刺史祖斌天㑹中进士仕爲咸平路转运副使考道安不慕荣利优㳺郷里以读书讲道爲业临终敕诸子言允人在仕籍岂有忧饥冻者事当从正货利不得関诸心后用公贵累赠辅国上将军京兆郡矦公即矦之长子也大定中以咸平君䕃历邯郸沂州酒官明昌五年积迁乐安塩使司管勾资㢘介动以䋲墨自捡佩服遗训无敢失坠及莅是职至家所食亦就市买之塩司所辖灶户旧出分例钱以资司官管勾历三周岁乃成考所淂不下万缗公皆让之同官黄思忠不毫末取也诸管勾分办岁课额外仍有积贮者谓之附余管勾私用之有司视之以爲例而不禁也及公当受代悉籍所余上之官使范文渊大爲惊异叹曰康君奉公乃至此耶用课最当迁且本道提刑司荐公材可临民七年得陞陈留令时旱巳久公下车而雨明年复旱民大艰食而无从赈贷之公出俸粟爲之倡县豪杰共賛之所得至三万斛全活不可胜计虽旁县亦有受其赐者承安二年冬朝㫖更定户籍异时郡县通检名爲聚讼豪民猾吏嚢槖爲姦若新増若旧乏徃徃不得其实徒长告訏而巳公精敏有干局县人之肥瘠先巳黙识之差次髙下一出其手籍既定无一人有言不平者秩满赴常调吏工部连辟爲曹甸河防都提举都水使者言于朝马蹄埽河从东北流害田爲多闭之则由徐州东南入海所经皆葭菼荒秽之地河壖腴田可利东明诸县乃檄公董其役而河水湍驶土木不能胜水面髙出堤上危欲奔溃巳报都水而督之愈急公具香火祷河伯一昔水落丈余时人以正直感通许之寻𬒳按察司荐泰和三年迁河北东路转运司户籍判官五年选授襄陵令平阳县十此爲难治公发姦击彊尤更致力旬月之顷治效卓然明年秋在所蝗害稼已及县境公率士庶斋沐致祷其日蝗径过无留者复爲按察司所保八年授京兆府推官公仁心爲质加更事之乆故决狱之际多所平反京兆大府公使库例有所给官属月酒常费之余率卖之民间公独以爲不可甞谓所亲言酒果有定额吾属侵县官而益私藏非害公乎三白渠业户每以争水爲讼或至杀人浚渠京兆檄幕官行视幕官奉故事徃不加意公受檄爲亲至渠上求致讼之故果得石刻记渠以青石爲之地盖渠路岁乆爲泥滓填塞受水才半分溉不能给因閧起而争之公率役夫浚渠以石地爲限渠深常岁丈余自是无致讼者俄致仕爱林虑山水有终焉之志以贞祐二年五月之五日遘疾终于私第之正寝累官辅国上将军护军京兆郡矦食邑千户食实封一百户两娶髙氏俱封京兆郡矦夫人子男一人瑭兴定五年擢词赋进士第官正奉大夫钧州刺史权沁南军节度使兼懐州招抚使孙男二人天英世英孙女三人曽孙女一人俱尚㓜瑭以癸卯十月十有二日奉公之柩葬于林虑县三阳里东南原礼也旣卒事以公事状来谓某言刘内翰极之志先府君墓巳纳之圹中矣神道有碑碑当有铭敢质之以爲请某于瑭爲同年生义不得辞乃爲之铭并叙其平生如此其铭曰秩侯其腴山泽其癯身处脂膏不以自濡执法与㳺御史与居退食自公饮水饭𬞞清白所遗吾以观发源之水初士不于材相彼㓗污百艺不足一节有余赵张三王之治声非不蔼如使九徴至焉而有所愧君子盗诸贪夫我愚曲士我迂我愚我迂不与义俱无碑有铭大书特书是维古㢘吏之墓可勿表欤奉国上将军武庙署令耶律公墓志铭公讳辨才辽太祖长子东丹王之八世孙曽祖讳内刺赠定逺大将军祖讳聿鲁考讳履章宗明昌初拜尚书右丞谥文献公生三子公其长也资倜傥躯干雄伟毎以志节自负不甘落人后年十八以门资试护衞校射者余七百人皆天下之选而公中第三俄以公事免泰和中从军南征攻取三関以十一骑䡖身入光州时宋巳复三関复夺而出身𬒳十三创以功授兾州録事判官转曹州司候中夏受兵山东西路行䑓檄公戍东平寻诣北军议和事遂爲所刼行及居庸関潜谋帰国夺老㓜数万入都城宣宗嘉其功授顺天军节度副使赏赐鉅万扈从南渡奏充孟津提控兴定中选授京兆府兵马使静难军节度副使左䧏河中府判官复次同知睢州军州事兼归徳府推官历中京兵马副都指挥使召见问以军政利害公慷慨爲之言将相多非其材遂忤权贵出爲许州兵马铃辖召授武庙署令壬辰正月公之季弟今中书令楚才奉命理索公昆季北归二月朔谕㫖于隆徳殿公涕泣请留死汴京哀宗幸和事可成赐金币固遣之公归留寓真定以丁酉岁十一月十有一日春秋六十有七遘疾终夫人靖氏前公卒子男一人曰镛男孙二人曰志公奴谢家奴皆尚㓜镛以癸卯秋九月奉公之柩葬于义州弘政县东南郷之先茔镛弱冠而有老成之风以甞从予学来请铭故畧爲次第之其铭曰以射则絶传以战则无当前虎视鹰杨而风义凛然材则人耦竒则天赍志一棺埋辞九渊千年而见白日尚有望于攓蓬之贤遗山先生文集卷之二十七遗山先生文集遗山先生文集卷第二十八遗山先生文集卷第二十八碑铭表志碣大丞相刘氏先茔神道碑天兵南下经畧中土岁甲戌秋师次燕西今行䑓龙门公年甫十二随其家人避兵徳兴之禅房山旣而尽室𬒳俘公在一大首领麾下一日避役御营犒宴之人什伍爲偶公辄入座共食意态自如上举目见之亲问姓名及所以来者公跪自陈主帅不见䘏无以自存愿留止营中上召主帅名索公得之隶中宫帐下不三四年诸部译语无不闲习稍得供奉上前公资禀聦悟异于常人进退应对无不曲中圣意未㡬擢之奉御之列出入帷幄寒暑旦暮斯须不少离千载之㑹实始于此其年出使诸道所至以称㫖闻车驾征契丹余族是爲西辽历古续儿国讹夷朶等城战合只破之遂征逊丹之斜迷思于普花见拒即度嗔木连破其军二十余万公皆在焉五六年之乆艰难险阻备甞之矣上试公已乆熟其材量而闵其劳苦随以西域工技户四分二千之一立局燕京兼提举燕京路徴收课税漕运塩塲及僧道司天等事山东十路山西五路工技所出军立二総管公皆将之钖之玉印金虎符公上奏臣有舌在不烦符节意以爲圣训谆复孰不畏服臣口能宣布之因固让金符于佐官宋元髙逢辰别请银章而归是后立行宫改新帐殿城和林起万安之阁宫闱司局皆公发之明圣継綂万国连绍勲旧大臣行尚书省事于汉境节制所及凡二十余道分陕之命公实膺之以公前后而言盖胜衣而入侍燕闲未冠而肃将使指带刀宿衞从事独贤周庐徼巡靡国不到经渉万里岀入三朝仁信笃诚自结知遇至于成白门之婚媾辨谗夫之媒蘖新宫落成则以有功遍谕中州抚治则以无过见知合侍御而爲家人父子之亲由瓜牙而淂殷肱心膂之寄眷顾殷重赐赉稠叠开国旧臣莫与爲比古所谓攀龙鳞附鳯翼依日月之末光挹云雨之余润者盖不足道也公每以国恩天大不胜臣子区区之情丙午冬诣阙拜章旣以郷郡所创大清安寺爲僧衆祝严之所矣㳟惟河润九里泽及三族姑姊群从仁卹婣睦率从大庆得之而于扬名显亲尚或阙如人子之心其何以自处乎乃命家老件右积累之旧命文士譔述铭诸丽牲之碑谨按刘氏世居宣徳县北郷之青鲁里孝弟力田盖有年矣曽大父云自辽日爲大家有子四人曰璋曰琼曰玹曰瓉玹之子四人显仁字仲明祖仁字仲昌用仁字仲至体仁字仲康仲至府君即公之考也公家故大族又以赀雄其郷委积豊实畜牧蕃息北山之奚家関西郷之土厚皆有别业与世官荣禄家同里闬出入逰观裘马相尚䡖财好施少不靳固求者多所全济故州里以隂徳称焉府君娶同郷李氏生三子长敦字徳厚季効字徳信皆无禄早世公其第二子也自大父以来不常厥居而其先茔止于青鲁西北原而已窃甞攷于阳报之说天造草昧利用建侯豪杰之士乘时奋兴以取功名富贵者抑多矣虎或鼠化蛇非龙讳亦奚必以凭借积累而爲言然质之古人袁氏之四世五公髙宻之重矦累将一淂于平反楚王英之狱一淂之綂百万之衆未甞妄戮一人逺则传记所传近则耳目所接见若此者衆殆不可胜举惟天爱民甚一物暴陵则天气爲之舛错故爱人者必有天报报施所不及者特十百而一耳使凭借积累一切以䛕辞折之则神埋或㡬乎熄矣公家出燕辽之大姓席曽髙之世业华腴之奉欝爲素矦至于排难觧纷周急継困任侠尚气与时贵并名源深流长㮣见于此惟公资风土之厚炳川岳之灵威徳沉潜䇿虑愊亿坐镇衰薄含纳垢汚独见㡬徽之先审度刚柔之际人不能一我则百之若夫武臣宿将专制方隅交搆旣兴怨嫌斯在公折之以正理示之以赤心智勇既殚重爲辑睦又若失意盃洒意气妄加人以兵忧我惟诚徃和气甫浃而宿怨巳平又若论列御前皆天下大计辞情激烈上爲动容一言兴邦古无与让至于賔礼故老崇尚儒雅古今治乱了然胸中慕髙贤之归休师道家之知止无心富贵而富贵如见逼畏逺权宠而权宠常自至年甫知命福禄方来其深畧逺图忠良明智上以尊王中以庇民下以爲刘氏无穷上传当大书特书屡书之不特一书而巳也夫忠以报国孝以起家立身行道之义彰慎终追逺之徳厚不有金石后裔何观乃爲之铭公名某字徳柔以小字某行八子某其长巳袭世爵云其铭曰有佳者城武宁其原是爲龙门刘氏之阡刘爲大家出用武国从公曽门孔武且硕孔武且硕唯幽燕之习曽是义侠而多潜徳斤斤我公有见于㡬年甫胜衣知大福所归惟左右是奉而不违开阖风云出入范围婉娈龙姿跃而天飞股肱心膂成躰而一穆陵无棣赐履而十命以南伯方国是式于蕃于宣汝明汝翼丘山其崇川谷其容望之巍然允矣鉅公纪有斾常勒有鼎钟何以配之钱氏表忠衮冕巍峩奋无所阶世寻丕祚公有自来宗起起宗畴宗之徳公泝其流谓必有开公矦之世其终必复家食旧徳史遗徃躅狱有平反将无妄戮神理不遐敢专其福岷山导江小川三十发源滥觞其必不然我作铭诗述刘宗之先祝公眉寿而保鲁爲忠孝无穷之传归徳府総管范阳张公先徳碑范阳张公汉臣遣其叅佐陈玠李侃侯㺹自曹南走书币及予于顺天书谓予曰子良不敏爰自束髪以良家子隷军籍转战南北将四十年冯借先世积善之旧生还郷国乃辛丑某月淂用矦伯之服之礼展省坟墓攷之令甲诸仕及通贵庙与墓俱有碑应用螭首亀趺之制窃不自揆度思得文士之见信于人者譔述之以侈光宠以昭前人以俟百世之下维吾子惠顾之曩予在大梁承乏左曹之都司壬辰之围外授阻絶危急存亡朝不及夕或有言宿州节度宗室衆僧奴之幕客张子良由间道赍奏牍至者都堂趋召问所以来公爲言国用安自连水来归紏合义徒刑牲㰱血誓爲勤土之举以游骑旁午跬歩千里无敢进奏者子良感激自奋独与裨将张平夜行昼伏间关百死乃今瞻拜京阙幸疾得归报无失事机即日召对便座劳赐殷重凡奏牍所请眷倚用安者无不开允符节印绶衣带弓矢书诏诰命九系之左曹者予淂与闻之朝议多公机警絶出占对详尽虽素官无以过啧啧称叹率以逺业期之及公将使指还都人日望东师之至而用安天夺之魄心计蹉跌进退狼狈迄无所成公信义昭着独爲时论所保任故継有鹰扬骑都尉涂宿节钺之命予亦备闻之公𥘉北归介于东明商君孟卿父子及崔君君佐王君安仁两君以此碑爲言盖公颇知予而予亦甞望见眉宇于衆人之中愿交之日乆矣诚得秉笔以相兹役使孝子之情尽诸矦之礼俻固所愿也其敢以固陋辞维张氏族出范阳其家于县东仇家里者不知其㡬昭穆矣自公曽大父甲而下皆隐徳不耀大父臣甫资禀髙亮不亲细务恤贫乏乐施予又谨于事佛日诵般若为课重惜物命未尝烹割行及庖湢闻家人茹荤则睨而不顾寿八十有七怡然坐逝祖妣王氏李氏生子三人其季讳珪纯质有父风明昌壬子之夏三水况溢漂壊庐舎至于丘壠亦为湮没珪与长女李乗舡筏百计访求仅淂祖考遗骸于泥淖之下其濒于死者屡矣妣宋氏慈仁勤俭孝于舅姑生子二人长即公次曰子明子明仕为鄜州洛郊主簿母有前识谓公材干特逹后当贵顕常戒之母妄杀以仁爱为懐墓故在三水之阳惩创水祸改卜其隂乃在所居之西南原见于辛丑新阡者特二世耳𥘉大安兵兴公以材选为军中千夫长以功迁都綂时耕稼旣废道殣相望乃率涿州定兴新城户数千就食东平甲申秋枢宻院徼公迁寿春充防城都提控州将夏全反覆变诈动与公不相合公谋舎去之未能也壬辰正月全刼州民出屯鸡口州随爲李敏所据公弃家属募死士数十軰径入敏营敏一夕三召公公辞情慷慨感动左右三欲害公而不能也夏全北行公与宿州帅尅石烈阿虎刼之遮老㓜数万灵壁之图遂觧全不胜愤㑹邳徐军来复讐公复与宿帅衆僧奴斫全营于鄿县全仅以身免至遗其金虎符而去未㡬疽发背死于杨州公在两淮𥘉非夲筞重以地土卑薄风俗不相一感念先垄遂有鸿鹄髙翔之志以戊戍冬拥麾下数万衆自泗州比归大帅以闻随拜颛制方面之命甞谓全燕疆界广阔风土完厚自秦㓕六国而郡县之迄唐中叶卢龙一军雄视赵魏欝爲大镇以枣栗之利车骑之盛言之则爲用武之国以太行恒山挟右碣石入于海言之则爲天地之藏海山沉雄通贯斗极人禀其气而生或客于其郷或仕于其国率多魁伟敦厖宏杰之士至于㳺谈剑侠倔起闾巷间而掉臂于王公之门排难觧纷遂以功名顕者徃徃而在盖不至于人物渺然絶无而仅有也汉车骑将军之子孙散居涿易间虽谱谍散亡无从考按其风声习气歌謡慷慨风流犹存耳公䇿虑愊忆气节豪宕其走夏冠使大梁特蹔有所试已足以信眉髙谈无愧天下况乎旅力方刚委任伊始侧闻下车睢阳首以増筑学舎爲事幕府省静日得近见文儒攷论今古衣冠之整㓗车骑之闲雅骎骎乎承平礼法之旧他日极其所至岂特长一道将军而巳耶故予旣论次先徳并以公出处附之欲人知张氏所以起其宗者盖如此其铭曰立木栢松文石龙蛇欝彼新阡郷国之华千骑来归大纛髙牙展墓而入州人惊嗟繄张世之先秉心柔嘉播而获之犹上农之禾月计之则有余理无僣差西周旣东兵连两河鉏耰棘矜奋而横戈矫矫维公立不颇维军律是从战功曰多夏㓂黥髠剑佩巍峩食饱而飏诞为盗夸公斫其营壮士无譁慙愤亡㡬时化而虫沙有来同盟唇齿辅车诣阙拜章畏途褒衺孰爲田畴而充负荷公之义声金石不磨大邦维翰准海无波公力方刚公寿亦遐相彼发源渊其未涯我卜行营之原当置万家临淄县令完颜公神道碑公讳怀徳字辅之以小字得孙行族完颜氏隷上京路司属同武元文烈之从弟劾彻封国于赵子斜不出䧏国而郡封于金源子阿鲁熈宗朝平章政事子习揑骠骑尉上将军义州节度副使即公之考也母曰金源郡夫人郭氏公其子也甫成童以宗子第五从承应走马局俄迁内承奉班三歴监务用课最调宻州仓使衞绍王至宁元年选注临淄令公生长华腴而能以法度自检𥘉到官吏民畏公修整谓其中有不可测者及见其不饮酒不畏怒不事苛细不以榜掠立威不三数日上下欢然犹一堂之上矣贞祐二年受代有期而中夏𬒳兵盗贼充斤玄爲支党衆至数十万攻下郡邑官军不能制渠帅岸然以名号自居讐拨地之酷睚眦种人期必杀而后已若营垒若散居若侨寓託宿群不逞閧起而攻之寻踪捕影不遗余力不三二日屠戮凈尽无复噍类至于发掘坟墓荡弃骸骨在所悉然独临淄之民感令君之仁视犹血属百方藏匿有以令家父子甘就死地者人心旣定然不移其掩蔽愈更深固如是数月之乆大帅驸马都尉仆散公綂兵而东乃诣军自陈都尉知公仁爱所感脱身于万死不一生之地承制拜官公南归之计巳决再四退让乃听自便是后侨居毫州无复䆠情以宣宗兴定五年十二月之三日遘疾春秋六十终于私第之正寝越三日权厝某所夫人郭氏亦功臣药师之女孙封号如其姑子男一人曰从政男孙三人阿海早卒曰守英曰守杰女孙一人嫁须城令信某早卒曽孙女二人尚㓜天兴壬辰河南破从政率老㓜千人归行䑓特进公于东平给使帐前承事旣乆委之筦库之任稍迁工匠副官今年闰月今相君度其付委未尽改本道课税所副使未㡬进副爲长且授以提领之职提领永念先世积累之厚兵乱流离猥蒙特进公父子特逹之遇思所以显亲扬名者唯金源陪大房平章出镇锦州而薨于镇葬此州之某山副节度塟弘政之弘山下临淄邈在河外诚惧陵谷变迁墓失其处则遗孤投死无后矣乃遣长子阿海护輀车而北卜安厝之宅惟湏城东金谷郷之卢泉爲吉定爲新阡我先府君是爲北迁之祖窃谓私门之事无此爲大乃于省介叅某人以墓碑爲请盖提领君之子婿世昌予门弟子也故予于君之平生颇知其崖畧君甞以族属授官而不乐仕宦宗室诸老怒其闲放自弃欲强致之京师君百计求免乆乃淂遂然亦以覃恩从进义校尉至昭勇大将军矣毫下多世官恣纵不法良民或𬒳侵愁者徃徃以气使诃护之识者称焉亳𬒳兵而军乱军中有挟宿怨谋相图者主者私以情告君淂先事爲备竟免于难迄今身领漕政守英官胡鲁女孙适某人循流测源岂偶然哉铭曰殷士黼哻厥作祼将亦惟我周王徳而不彊辽江洑流王谍散亡独金源有传见于东方见于东方朱芾斯皇维先世所归陪燕大房再迁而南邈如投荒丧乱弘多旷于丞甞温序思归睠言涕滂輀车北辕金谷其藏欝欎佳城松槚有光惟彼临淄铜墨之良梁肉疲嬴纨袴冰霜惠利所渐爱于桐郷殆天以慈衞之俾寿而康何血肉之塲而有万夫之防侃侃嗣侯福艾竒厖对于前人祗惧弗忘八世相唐夲仁柔之梁天道靡常福善其当我卜卢泉之原万家其傍费县令郭明府墓碑公讳峤字子崇族郭氏世家临潢之长泰曽大父英潜徳弗耀大父愿诚辽日进士擢第由左班殿直仕至侍御史生二子长曰元徽金朝词赋甲科未仕而终次曰元弼换辽官充尚书省译史迁仪鸾局副使遂占籍大兴左警巡院兴陵朝诏举内外官三十年无过犯者宰相以仪鸾姓名对且荐其清慎有干局特㫖进阶五品授辽东路转运副使生二子长曰𡵨大定十九年进士释褐蓟州军事判官车驾东猎听万姓纵观上亲问蓟州孰爲好官父老合辞以军事判官对问之佗所对如前上欲擢爲朝官以避亲换宛平令累迁监察御史户部贠外郎歴觧深单三州刺史终于大名等路按察副使次则公也公早习举业知诗文律度以父住试𥙷尚书吏部掾属终更调禹城南宫丞再调沂州防御判官以㢘能升兼费县令资禀孝友临政仁信笃诚不事表襮旣乆吏民安之懽然有父母之爱使者复以㢘干闻贞祐之乱河朔郡邑在所陷没费亦受兵公能以计自脱家四十口迯难觧散无复归顾之望兵退县治复立不旬日农民护送公族属皆获完聚下迨狗马无所弃失同官诸人均𬒳杀掠有不遗噍类者识者谓公之仁政验于此矣公春秋巳髙无复宦情长子令永寕洛西山水佳胜衣冠之士多寓于此公与贾吏部损之赵邠州庆之刘文学元鼎李泽州温甫刘内翰光甫名流陈夀卿薛曼卿申伯胜和献之诸人徜徉泉石间日有诗酒之乐天兴元年二月日年七十有六先洛阳䧟一日以病终于寓舎官怀逺大将军上骑都尉汾阳郡开国伯食邑七百户娶髙氏上林署令某之女封汾阳郡君子男四人遹祖継伯氏按察副使房以廕仕为太原交钞厍使歴阳曲令终于府治中嗣祖以祖廕试𥙷刑部掾自同州録事永宁中升陕县令入为吏部主事贠外郎京西大司农丞天兴𥘉授本路安抚使兼行大司农分治户部事今为行尚书省左右司郎中兴祖以公廕试𥙷户部掾今为燕京総府叅佐显祖未仕男孙九人曰蒙曰履曰泰曰谦曰豫曰随曰临曰观曰贲女孙五人长适士族涿州王氏次适燕中王氏余㓜在室夫人前公三十年卒祔宛平鲁郭里东原之先茔孤子等以壬寅三月日奉公衣冠合葬于汾阳郡君之墓礼也好问往在洛西辱公以篇什见赏且于二子有通家之好见属墓碑不敢以固陋辞因爲论次而系以铭其辞曰析木天街碣石海壖唐风具存不爲辽迁公生其间气质浑然人门其华诗礼其传可以登三老贤能之书而屈于吏铨有来铜章仁信蔼然沦浃之深人合而天崑岗火炎之日襁负不捐孝于亲而贤友于弟昆而贤孝友而施于政又其贤恺悌君子胡不百年我知岷江之滥觞三百维川大书豊碑识公之阡是惟良民吏之墓过者式焉广威将军郭君墓表贞祐𥘉中夏被兵二年之春兵北归既破平阳取道大原分军西六州时岢岚无主将同知军州事完颜昭武以城守计访于君君爲言城守固善然自北兵长驱而南燕赵齐魏荡无完城公独欲以掌许地抗扫境之兵强弱衆寡无乃不敌乎且守御有具非仓猝所能辨就使可辨客军皆有去心駈市人而使之战果何恃乎兵家有战有守不能战不能守唯有避其锋耳今㳺骑巳入境不早爲计则悔无及矣昭武者从君言乘夜以军夹老㓜走西南龙门砦北兵随至汾石岚管无不屠㓕唯岢岚无所淂而还宣抚司録君功以便宜授岚谷簿摄録事至今郷里皆以一州之命自君淂之君讳琩字子玉姓郭氏世爲岢岚人唐以来忠武王之子孙散居汾晋间不见于谱系而淂之承传君盖其苗裔也曽大父晏大父兴父诩三世在野然自大父以来以赀雄郷曲任侠尚气乐于周急甞日出缗钱一千以给丐者如是数十年故人以隂徳归之君弱冠以律学应选再上不中议罢举㑹明昌官制行乃用良家子明法理慎动止推择爲吏历仕州县乆叙年劳授忠勇校尉自岚谷簿调隩州知法改平阳知法河东南路行元师府检法兼提领犒赏兴定元年入爲尚书左三部检法改嵩州知法遂充行尚书六部主事累官广威将军汾阳县开国子食邑五百户以正大二年岁在乙酉正月元日春秋五十有八终于嵩州之寓舍君天禀浑厚有晋人淳笃之风自持者甚㢘而施予无少猒议狱余二十年仁心爲质所以致忠爱者无不尽在隩州明刘狗儿者无罪积年之冤不数语而决阖郡爲之称快宁化频年荒歉时疫流行君躬自调护多获全济最后主部事危急之际调度百出君区处餽饟视民力爲缓急上官以吏能许之莘公胥和之叅政李公君美雅知公才及行䑓平阳首被奨抜宣慰使李公仲修亦以恩门之旧时以书问及焉居伊川旣乆先以酒交于屏山李先生之纯许司谏道真归老此州与马倅之良赵宰夀卿日相追从徜徉山水间云屏泛舟见于图画其爲名流所重如此身殁之日送塟之人倾动州里行路爲之悲怆则君之生平诚于接物不以贫贱爲䡖重者于此见之夫人同郡李氏闺门整肃有妇师之目封汾阳县君后公八年殁于襄阳子男有人长曰蜕用丞相髙寿公荐试𥙷随朝掾属充平阳孟州两帅经歴官嵩州刺史次曰仲彧举进士次曰择善弃家爲黄冠次曰仲文以君䕃𥙷遥领西安军节度副使次曰仲噐亦用䕃祗候承奉班早卒女一人曰妙延爲女官孙五人曰汝霖曰栋曰同寅曰叶恭曰和衷曽孙三人皆㓜某等将以某年月日奉公之柩祔于郡北天涧南原之先茔岁甲辰冬予过洛西仲文方徔事邓州之行幕介于教授呉子贤涕泗百拜以墓表爲请仲文温淳有緼借一府之事皆所倚辨择善操履能正愽于玄学道价重一时而窃叹郭氏世业淳雅晋人少见其比推䆒源委知广威君之后方兴而未艾也乃爲论次之而系以铭铭曰敦兮其纯良有自胜之刚温兮其慈祥无寡恩之伤横流汤汤身爲舟航拯溺于其郷再世而昌神理孔彰吾文表之尚以发其幽光潞州録事毛君墓表君讳某字伯朋族毛氏世家临清靖康之乱迁大名遂占籍焉曽大父瑜宋成忠郎大父询金朝初洎弟评同登进士第仕爲泗水令官至朝散大夫父大壮广威将军永年县主簿内翰东明王公百一述先德俻矣永年三子君爲之长自㓜以孝称友爱二弟遂及宗党资禀刚毅㢘介自守人不敢以非礼犯之明昌中以父任系承奉班歴监差者五皆以课最闻而未尝以勺水自及泰和初超灵寳县主簿令有故不事事君摄县务者㡬二年平赋理讼有爱利之实宪司以㢘能举之将受代丁太夫人李氏忧赴䘮之日老㓜号泣攀送数十里不絶其得民如此禫服向终复遭大故比塟斩焉衰经中日诵佛书为课迄于终制言动之间鲜不如礼人以爲难能大安初北鄙用兵选授昌平县军资库使到官未㡬而大敌至吏民狼狈逃死随溃军而南库所贮金帛先备犒赏用者以鉅万计姦人乘乱公爲攘敓同官亦挟轻赀而遯仆隷因以爲言君诃之曰官不能守旣无所逃责矣尚敢以盗窃自陷违天理累子孙乎贞祐元年调潞州録事待次郷里府尹知公有干局檄监漕事赴都时游骑充斥道路阻絶篙工役夫日议逃避君安慰百至粮运竟逹尹益以军食付之乙亥冬敌再至大名受攻君方计餽饟而城巳䧟兵人胁君使䧏怒其偃蹇不爲屈欲兵之君盛气愤激义不受辱大叫触墙立致殒絶得年五十实十二月二十有二日也兵退之府城北三里所呉荘原之先茔积官广威将军勲骑都尉封荥阳县男食邑三百户夫人涿郡王氏泰和名臣大尹翛然之女孙封荥阳悬君畧通书傅事舅姑孝谨训饰二女动有礼法中表以妇徳母仪归之禀命不融与君同日遇害子男四人居谦明威将军临淮簿居政忠显挍尉魏县五星镇酒官居仁修武校尉通许醋监喜喜早卒女二人长适千户乔惟忠次适顺天路军民万户张徳刚男孙三人渐业进士涣澄皆尚㓜𥘉君欲就䕃补而弟广威将军敬之年未及君待之数年竟与同觧而仕敬之仕宦连蹇累坐课殿𬒳拘君毎加营护事过之后虑其不自安不复一语及之兵兴以来良家子多从军君昆弟未甞别籍丁壮六七軰军帖下敬之房一子𬒳选其母以征人徃徃䧟没行坐涕泣君闻而怜之卒以巳之子代行女弟嫁上谷毕氏㳺宦隔阔无归省之便君问遗殷重不以逺道爲嫌二女及笄州里名门竞求对君俱不之许夫人问之故君曰吾女贤㳤当嫓贵官筦库常族何足辱之卒之两婿皆开国勲臣寳书龙节位望崇显在当代侯伯之右庇廕所及外舎有光诚不负君所期矣居仁避乱南渡居数年始知二姊所在嬴服褁粮千里就访及兵破河南张矦委居仁举夫人族属之留汴梁者北归令群从安居鸡氷之上岁时燕乐复见大门之旧虽出侯㤙义而徳义之力爲多顺天盛衣冠徳义从先生长者授诸经章句骎骎乎性理之学君之世盖未易量也曩予妇翁提举君以宗盟之故洎君伯仲通谱牒㤙文备至有骨肉之爱奉公夫人之命徳义以墓表爲请因爲论次之君尚多可称弗着着以孝爲忠者其铭诗曰义如泰山力莫胜唯其举之孝也能受亲发肤敬所承一许之国刃可陵我思古人得伯朋任重道逺毅以弘大河无梁岂乐冯以孝则勇信有徴千年华衮取羙称禽息鸟视奚足矜忠臣之门后必兴天何言哉理则应遗山先生文集卷第二十八遗山先生文集遗山先生文集卷第二十九遗山先生文集卷第二十九碑铭表志碣显武将军呉君阡表君讳璋字噐玉姓呉氏石晋末有官献州从少帝北行者又自辽阳迁㤗州其子孙遂为长春人六世祖匡嗣辽开府仪同三司同中书门下平章事陈国公五世祖吴咸雍十年刘霄牓登科仕未逹而殁四世祖敬良潜徳不耀子譲东头供奉官赠安逺大将军即君之曽祖也祖铎合门祗候金朝天㑹中左班殿直考徳元贞元中监崞县烟火公事赠明威将军妣传氏濮阳县太君君即明威之元子也生七岁而孤飬扵其姑乐亭齐氏稍长即能自树立大定十年以廕𥙷官歴遂城满城四务酒官明昌四年调保州军噐库使改太原大备仓副使㤗和𥘉以六品诸司差监歴城税课最迁济南军资库副使转邓州草塲副使㑹録事缺员父老状扵州请君摄司事不期月政成郡人以吏能称焉卫绍王即位用大安霈㤙官显武将军骑都尉濮阳县男食邑三百户因爲所亲言吾猥以赏延入仕将四十年得不偿劳宁不自知徒以先君子蚤世不及通显故强颜末秩耳今品及列爵当预追钖之典生平之志毕矣今不自止欲何求耶乃投牒请老武胜节度髙矦雅知君劝止之曰选法廕子五品例入一差随有超擢君淹筦库乆能少忍之且当𬒳百里之命何求去之决耶君不得巳起调得监方城税到官不数日以崇庆元年五月二十五日春秋六十有五终扵官舎君资孝友姑氏殁哀过所生识者以为生长见闻宜有加扵人者为人诚实乐易重然诺轻施予有以急难来归者必极力营赡之以故家屡贫然不䘏也少日酒不能乱中岁以止饮自誓賔客过门欢宴弥日不见惰容人尤以此多之身殁之日识与不识皆为之嗟惜名士赴吊者数十人其得人心又如此夫人某郡张氏闺门肃睦有内助之効封濮阳县君后君二十年而殁子男二人长仲侃忠顕校尉次仲杰邓州教授孙七人曰纲曰维既冠而卒曰绰曰绾曰续曰级皆早卒継僧未名仲杰将以某年月日奉公之柩归祔扵大㒷府宛平县玉河郷黄村里之先茔岁甲辰冬予过洛西仲杰涕泗百拜以墓碣铭为请仲杰学为通儒徳为善人殆维其有之是以似之者乃为论次之并用予之所感为作铭其铭曰我足天衢彼责守闾我噐凾牛彼求柱车论族膏腴卒不能以自濡筦库之须仕无他途选部一拘同滞贤愚然则前日之所谓任子者非敝法也与忠武任君墓碣铭前泌阳令任嘉言亨甫状其考忠武君之行涕泗百拜谓某言先君子弃养十年惟是转徙南北不得以时安厝今北还矣期以明年春勉卒大事墓当有碣碣当有铭敢以譔述为请某扵亨甫有州里通家之旧不可以不敏辝乃为论次之并着予之所感焉按任氏世为汾阳人有讳才珎者登天㑹六年进士第由洪洞令入为尚书省令史皇统中坐吏部田侍郎瑴之党殁扵贬所曰𥘉为朝廷所倚用慨然以分别流品慎惜名噐自任群小积不能平造作飞语成大狱鍜鍊田以下伏首悪者八人以敢为朋党诳昧上下擅行爵赏之权皆置极邢自余除名为民杖决徙逺方者又二十八人明昌𥘉始蒙昭雪洪洞预赠兴复朝散大夫生子㣲以廕𥙷官监惠民司君即惠民之元子也讳徳懋字君范资禀醇雅有受学之质弱冠就举屡为乡府所荐惠民蚤世事継毋无间言泰和南征以良家子𬒳推择署军中千夫长积官忠武校尉巳而罢归闲居郷里愈更乐易虽在愚㓜皆知其为善人君子甞为人言先大夫以直道立朝横被罗织自明昌昭雪之后右丞苏公而下凡二十有六家徃徃将絶而复续稍㣲而更盛吾知吾子孙必不独为神理所遗也乃力课亨甫学其后果以正大庚寅收世科郷里荣之中岁之后即置家事不问惟日诵般若而巳积习既乆灵应昭着休咎多前知之避贞祐之乱扵鄜扵京兆以天㒷壬辰五月十有六日春秋六十有七终扵邓州之寓舎临终遗命以所诵经内懐中纩息定家人发哀良久复开目云经安在家如言奉之怡然而逝其明了如此先娶桞氏再娶刘氏子男三人长即亨甫次震亨鼎亨皆早亡女一人适士子白季昌皆桞出也亨甫以某年奉君之柩祔扵郡西南洪哲里之东原呜唿朋党之祸何其易起而屡作也宣政之季蔡京吕惠卿軰至指司马丞相为元祐姦党魁列其姓名着之金石自谓彰善瘅悪可爲万世臣子不忠不孝者之戒碑石甫立随爲雷火所击惠卿等惧大祸将及乃赦党人死者复官流徙者复还自今观之元祐党禁不过追削窜逐禁其子弟不得至京师而已曽不若皇统之祸之惨也余尝深求䜛夫之心而后知䜛之所以爲病者盖心魄既䘮猝爲谩疾所乗甞粪爲甘嗅足爲香口鼻耳目皆失所守而不自知谩疾不巳矫亢忌嫉合而爲圣癫始扵天地一我卒之古今一我敢爲大言居之不疑造大谤起大狱视正人端士若有血讐骨怨期必报而后巳苟可以售其术虽杀身㓕亲亡人之国有不恤焉者余观扵成败之变多矣自有天地以来未有食人而不爲人所食者凢爲䜛夫者其才智类出扵人逺甚宁不知事有必至理有固然乃今至扵杀身㓕亲亡人之国而莫之䘏焉者独何欤殆受病既深至扵中风狂走虽和扁操万金良剂亦无如之何耳古语有之忧心悄悄愠扵群小又曰朕堲䜛说殄行震惊朕师又曰悪利口之覆邦家者盖圣人之所悪又其所甚畏者也人无所不至惟天不容伪姦人败交乱四国作于其心害于其事不有人祸必有天刑生为天下所咀嚼死为海内所痛快唯遗臭无穷是所得耳蔡吕诸人欲以党议诬天下士而天下反以不预温公党为耻又欲以党祸絶士大夫之世而后之名卿才大夫贤宰相皆出扵党人之门然则为朋党之论者其亦未之思欤铭曰善为吉先夀为福元有子而贤卒归骨扵九原惟其有之是以似之吾得推其源至扵人衆胜天而天㝎亦能破人者盍当以家为知言信武曹君阡表巳酉秋九月予以事来燕都行䑓叅佐曹侯椿年持其先人信武君事状再拜涕泗为予言徃者过太原甞以宗人益甫咫尺之书之故得见颜色时先人始就安厝欲求阡表以昭示永乆而未敢也侧闻从者在燕将徃拜之而邂逅扵此今愿窃有请焉案事状益甫所譔益甫予同舎郎其言可信不妄且曹矦之意甚贤故为次论之君讳元字长卿曹氏世为隰州隰州之以赀雄乡里者累十数代矣曽大父秀妣张氏大父継纯贤而有文以善人获称妣郭氏朱氏何氏朱氏宋朝散大夫某之女父镇资仁厚有士风妣靳氏张氏生子五人君其第五子也龆齓受学年十二孤𥘉父病革独念君未有所立殊以为忧及父没君持䘮如成人未㡬毋卒勺水不入口者累日庐墓侧至终䘮乡党称焉其后兄弟析居君力学自奋不数年博通经传以至隂阳医药法理之学无不精至为人谨厚举动不碌碌喜賔客好施予周急継困不责报谢郡长吏而下皆推重焉兄槙既老君事之惟谨疾则躬侍汤药存拊诸孤更为赒赡有间之者君不听曰乡人不能自存者且当救之况兄之子乎贞祐之兵隰州破群不逞之徒乗乱剽掠君具牛酒集壮士得千人约曰吾州𬒳兵惟州倅独存今迯匿他境吾欲与公等立州事迎倅以归可乎衆曰诺乃安集境内还倅扵州群党破散遗民頼之以安有欲推君为官长者君义而却之明年大饥民无所于籴君出所余以救饿者全活不胜计而𥘉不一钱取也兴定己卯秋八月二十四日将适终阳遘疾终扵途春秋四十四夫人霍氏同郡检法某之女闺门粛睦内助之力为多君殁之两月州乃䧟尽室𬒳俘惟椿年调官京师夫人绐兵士言我主妇蛰财所在当尽指佀余人何所知以故家人得少寛夫人私语之曰若等自爲计吾老矣终不能苟活以重吾児忧遂俱兵士至其家正色言曰吾家父子皆食官禄吾杀身以报可矣财岂可得耶兵士怒缚之夫人骂不絶口而死生子三人长即椿年次松年大年一女嫁郡人周惠今爲真㝎叅谋椿年大安中出粟佐军仕爲绥徳令阶五品得赠君信武将军某县男夫人县太君松年大年俱以兄廕祗候承奉班诸孙皆尚㓜孤子等实以巳亥十一月十有九日葬君某里某原之先茔夫人祔焉铭曰孝子之志慈且祥仁者之勇直且刚衣冠堂堂百夫之防无移官之阶而有为政之方施扵闺门义存义亡凛凛皑皑崑玉秋霜墓石有铭徳潜而光我卜曹宗偕隰川其未央千户乔公神道碑铭公讳惟忠字孝先涿州定兴人大父恩父顺世为农家而以义侠见称公资禀沉黙见扵童㓜及长骁勇善骑射志胆坚央軰流中少见其比卫绍王大安𥘉北鄙用兵良家子有以戦功取阶级夸示郷誾者公慷慨奋发不甘落其后乃弃家事不问侠游燕赵间贞祐南渡河朔板荡豪杰竞起公从今万户张公聚族属郷曲保西山之东流埚别自为一军及张君副经畧苗公道润承制封拜公亦受定逺大将军恒州刺史居无㡬何国兵由紫荆而南张公以马跌𬒳执而公不知其守东流者如故也大帅以张公至埚下谕公使降公盛为御俻日戦数十合力尽乃降张公先以公为爪牙且嘉其忠愤不挠力为保全益以腹心倚之宋将彭义斌既破东平随据大名声势甚张南北军待为勍敌无敢试之者一日义斌提锐卒数千北向猝与公遇扵真定之南公以骑数百直前挫其锋义斌㒤焉武仙刼杀主帅并山郡县反为金张公㑹诸道兵击之公时摄帅府事将骑五百歩卒三千鼓西闻敌将保郎山行列方整殆不可犯公谓部曲言归师而遏之兵家所禁不若设伏山下开其归路彼得路则无閗志吾邀击之取兽扵穴得志必矣巳而敌兵过公出其不意大败之如公所料时别将有䧟阵中者公以单骑出之不旬日诸叛者日継䧏附进逼真定仙惧南奔转戦逐北遂攻彰徳彰徳下畧地齐鲁驻军滕州之牙山红衲军夜至公独抟战奋戈大唿营中惊奋皆殊死闘衲军败走填压山谷间无虑数百人益都之役宋援兵数万将及城下公逆戦走之获军资甚衆城中军突出将为掎角公随以短兵遮击敌退保不复出大帅㑹诸将特称公之勇以褒异之先是张公开幕府满城公为元帅都监以功迁左副元帅及师还兼行两安州帅府事移军唐县镇遏西山者累年辛卯冬南渡河戦扵阳翟之三峰山明年围汴梁汴梁围觧公北渡天央军北渡平章白白撒攻围卫州公力戦郄之河南平张公入觐公复摄府事从征淮右岁甲午朝廷第功张公因陛奏臣之副乔惟忠出入百戦功最多乞加宠擢扵是特恩以宝书金符授公行军千戸自是愈自奋励其破枣阳攻光黄率以先登𬒳赏张公勇而有谋能得士死力毎以方畧授公使戦公亦禀而后行故所至克捷幕府统城三十遭离䘮乱人物憔悴而能生聚教育使之去愁叹而就妥安出于翼賛者为多计公之功盖不特攻城戦野而已也公生而孤事太夫人某氏孝敬纯至问安视膳躬侍汤薬士大夫以为知礼壬寅秋丁内艰适在病中比㐮事哀毁骨立用是病増剧竟以丙午年五月二十有七日春秋五十有五终于正寝越某日权厝顺天城东之某原娶大名毛氏广威将军潞州録事之女闺门肃睦中表以为法子男五人长珪袭公职出屯河南次曰琚顺天路人匠緫管雄州新城等处长官次琇皆毛出也次璋次琳女五人长适千户贾某早卒次女継焉亦毛出也次适聂氏余在室男孙三人女孙一人皆尚㓜公羙湏髯举止详雅有素宦之风恬于喜怒未甞见于色毎戦胜将佐共为欣快而公𥘉不以功伐自髙其攻黄州也宋兵乗昏莫奄至公率锐卒与戦主帅命举火视之见青甲而黄马者战甚力而不知为公也明日悬赏求之公竟不自言其推譲又如此太夫人素慈仁事佛老惟谨教公母妄杀重惜物命公亦视母意所在以寛厚从事所捕生口多纵遣之冠氏李君玉先在俘中问知为士人即馆之门下令授诸子学古人北面降虏者今真见之常以时俗侈靡相尚中岁以来尤尚纯素出入㑹计见之朱墨者率无浮费之妄然人以缓急来赴者必重为赒给负责则徃徃折劵以贷之识者谓公孝以安亲忠以立节义以扞难仁以济物视履考祥必当敦庞耆艾五福具俻今禄不酧庸夀不符徳者乃如此天之量报施可易量耶孤子某等以某年月日祔公于东王里之先茔以仆辱在葭莩之末以神道碑为请乃为件右之其铭曰沈騺其姿角逐其时欝无所施豪杰以为资成周既东日薄崦嵫志横溃之独障势一木之弗支义释严颜殆天使之大邦维藩虎臣桓桓瓜牙方张而传之羽翰蛇矛突前奋力如湍坚陈枯株名城弹丸有来创罢革肤靡完豺貇荆棘挈之妥安我㤙我威尔煦尔寒疾疫刚瘅孰我敢干北方之强碣石盘盘戦功曰多公与不刋勒铭豊碑以永后观重侯兮累将戞戞乎厥𥘉之难千户赵矦神道碑铭河朔用武之国自金朝南驾文事扫地后生所习见唯驰逐射猎之事莅官政者或不能执笔记名姓风俗既成恬不知恠惟矦在军旅中日以文史自随延致名儒考论今古穷日夕不少厌时或投壷雅咏挥麈清坐倡优杂戯不得至其前又子弟之可教者薄其徭役使得肄业而邑文人亦随而化之行台所统百城比年以来将佐令长皆兴学养士骎骎乎齐鲁礼义之旧推究源委盖自侯发之侯讳天钖字受之姓赵氏世为冠氏人曽祖讳存金国𥘉㠯保义校尉祖讳诚明昌中岁饥发粟振贫为卿曲所归考讳林贞祐之乱以乡豪保冠氏有功大名主帅用便宜授县令阶忠显校尉殁于王事事见先茔碑此不具载侯即忠显君之次子也赵为大族大安未侯始弱冠即入栗佐军𥙷修武校尉监洺水县酒罢官归遂为县防城提挫属大朝兵势浸盛避扵洺水洺州防御使苏政召幕下拟充冠氏令耕稼既废城邑无所恃乃挈县人壁桃源天平诸山以辛巳春帰大行台特进公子青崖固行台闻侯之名隷帐下从征上党以功授冠氏令俄迁元帅左都监仍兼前职甲申宋将彭义娬㩀大名屡以兵来侵人心颇摇矦谓业巳事行䑓公不可以贰兵势虽不振姑少避其锋以图后举耳乃率将佐徃依大将孛里海军未㡬破义斌于真定授右副元帅同知大名府路兵马都総管事阶镇国上将军乙酉八月复还冠氏先是故帅李泉为义斌所攻既降之矣大军至怒其反复有屠城之议侯救护百至老㓜数万竟得全活时泉巳在大名不数月又结苏椿荤纳河南军从宜郑倜主兵柄日以取冠氏为计侯每戦每胜气不少衰某月倜自将万人来攻侯率死士乗城力戦三昼夜倜度不能下乗大风晦冥而遁巳丑五月朝于北庭所上便民事皆优诏从之行䑓公亦以其论列且当尤加重焉壬辰正月黄龙堽失利将佐千余人𬒳俘侯皆以计活之又明年用行䑓公荐宣授行军千戸仍赐金符戊戌南征驻兵蕲黄间被病还以庚子夏五月二十有四日春秋五十终于县治之正寝娶杜氏封某郡夫人子男六人长复亨次㤗亨贲亨柔亨万亨㓜未名女二人长嫁东平路镇抚军民都弹压呉荅里甲㓜在室侯资重厚造次必以礼事太夫人孝意所向必奉之惟恐不及抚存㓜孤皆使有所立孤女亦择时贵嫁之在军中二十年未尝妄笞一人诛杀不论也人有以急难来归者力爲赒䘏之脱之于奴虏活之于屠戮者前后不胜筭他日有负之者亦不以为意也𥘉县经䘮乱之后荆棘满野敝衣粝食与士卒同甘苦立城市完保聚合散亡业单贫俻御盗贼劝课耕稼所以安集之者心力俱尽经画既定上下如一四境之内独为乐土賔客至者燕享犒劳肃然如太平官府礼成而退皆相与称叹以为侯之材盖有大过人者矣大㮣矦所长者甚多所以自待者殊不薄又其所与㳺皆天下名士气节之所感激论议之所薰习鹰扬虎视自当有万里之望百未一出竞赍志以殁此有识之士所以深悼而屡叹也孤子复亨等以其年十二月庚寅朔举侯之柩塟扵保义里之先茔礼也旣巳事以予甞得幸于其先人辱以神道碑为请予徃客平阳者六年岁戊戌七月以叔父之命将就养于太原侯留连郑重数月不能别军行河平予与之偕分道新乡置酒行营中夜参半把烛相视不觉流涕之覆面也明日使人留语云欲与吾子别而情所不忍唯有母相忘而巳扵是疾驰而去不反顾呜唿此意其可忘哉乃为之碑而系之以铭铭曰赵矦翩翩蚤有称乗时云风志骞腾怕府选劳廼进登树之旂旄冠汝惩大县万家既分崩疲癃之民侯所矜摩拊不给矧暴陵逋亡日来月有増田野载辟岁载登昔无粗麻今纩缯賔礼师儒讲颜曽弈邑子弟前伏絃歌洋洋通薛滕东州百城文治㒷繄谁弘之侯所弘仁心为质莫我能躬不受祉岂所应孰为除之又孰乗我矦种徳既有徴赵方亢宗理可冯咨尔嗣人其敬承故帅阎矦墓表辛丑元日方客东平载之盛为具召予及大㒷张圣予祁人宋文卿东光句龙英孺镇人刘子新大原崔君卿浑源刘文季夀春田仲徳軰饮于家之养素斋载之先病于酒医者戒勿饮然其所致客皆名士乐籍又京国之旧饮既洽谈谑间作坐客无不满引举白者载之懽甚不自顾借亦复大醉明日疾暴作一仆地遂不起载之资乐易不近货利与人交无大小能得其懽心以故来哭者皆为之尽哀将塟孤子徳荣请于予曰先人得幸吾子前日之饮亦惟子之故今大故矣忍使之随世磨㓕耶予即为叙其平生使刻之石载之姓闰氏先讳轮后有所避改名珍上世有自太原官于上党者因而家焉考讳谨郷人以孝直称娶邢氏生四子载之其第三子也少颕悟知读书及长仕州县累至公府掾上党公开壁马武砦遣别将李松守潞州壬午三月东平行䑓严公偕国兵畧地上党公选懦不能军乘夜溃围而遁载之醉不及从明日父老请载之主州事遂以城降行䑓授宣武将军潞州招抚使当是时州人数万八县又以千百计非载之知权变则其祸有不可胜言者矣㝷有讃于行䑓者以为载之多歛部民金而私贮之行䑓按籍问之其出入皆有朱墨可㝷行䑓直之加懐逺大将军元帅左监军兼同知昭义军节度使事先太师承制封拜载之用行䑓荐授辅国上将军左副元帅昭义军节度使佩金虎符且命载之积粮数万选壮士数千守潞州马武军频出攻北兵大帅惧守者不能坚乃命迁州人真定散处滹水之上恒山公仙旣降复谋南归乃刼载之送马武上党公开颇知载之叅佐诸人又为之出力乃释不诛放之河南河南破载之复行䑓公留之东平载之虽失侯故将而公以賔从处之凢燕犒赏赐无不预浮沉酒间者十年卒以乐死时年五十七娶常氏有于二人长即徳荣次义荣女一人嫁为进士王得臣妻卒后三十日权塟府五里之某原铭曰不崖岸而孤不边幅而拘不薮泽而枯不木石而愚身为鸱夷日与酒俱愤则以舒燥则以濡虚舟悠然听其所如六合蘧庐八荒庭除蜗左区区化而大庭之居亦何知湏臾之非万期而万期之不湏臾彼有衣而弗娄有车而弗驱溘死中涂他人是娱顾虽不死殆暴胔露骼鬼籍而强行者欤遗山先生文集卷第二十九遗山先生文集遗山先生文集卷第三十遗山先生文集卷第三十碑铭濮州刺史毕侯神道碑铭乙卯秋八月予来自镇阳东平叅佐王君璋以毕侯叔贤之子之子婿来请曰矦之塟乆矣墓当有铭以吾子扵矦有一日之雅敢以属笔使不随世磨㓕爲幸也按毕氏本易人其迁永清者不知其㡬昭穆矣侯讳某叔贤其字也大父某父某皆以农爲业贞祐之乱侯年甫十一从其亲避兵至济南之章丘猝爲㳺骑所驰因逃难散走济南総管成侯江得侯草间爱其风骨不凡子养之时宰相萧国侯公挚行尚书省事扵东平成侯隷焉侯因𬒳萧公指使少长知读书且习扵省寺衣冠文物之盛故能自树立如成人㒷定戊寅宋军出涟水益都宣抚使田公琢㑹兵进击侯从成侯而东以功𥙷昭信校尉遥授章丘尉田公知侯姓名署军中都綂张林反山东土崩宋保宁节度李全入㨿益都用为帐前都统换承信郎迁统制丁亥国兵围益都城中食尽保宁计无所出闭户将自经矦排户直前曰公死城即破大兵一纵城中无噍类矣太师日望公降公降必不死何惜屈一身而不为数十万生聚之地乎保宁悔悟随诣军前太师受其䧏悉以全境付之而不戮一人竟如矦所料者先相崇进以太师命召成矦成矦从之而西自是奉公周旋戮力一心不间风夜公信倚之如家人父子佗部曲莫能比也凡畧地于澶渊于淮楚于徐亳于归徳侯无不在亦皆以功迁先相资刚严威望素重人有徃愬者率以不测为忧矦曲为营护使得自安至扵决重刑亦时得与议贳贷未减前后不胜数矦不自言亦无能知者妖人人李佛子之狱诖误万人巳㑹诸镇兵守之长清三日不与食将尽诛之矣侯言之先相愚民自䧟扵死尚有可哀其老㓜何罪垂死之命恃公如父毋一言之重人获更生之赐何忍坐视而不捄乎先相恻然感动为之别白故悮剖决生杀力所不及且以金缯赎之故𬒳僇者不能什三四侯与有力焉事先相首尾十五年行䑓得承制封拜自行军緫领遥授邹平齐河两县令衷翼総领提领本路僧道累官宣武将军癸巳先相命侯复毕氏之姓时其父及妣王氏乱后病没于章丘邑人以矦故收瘗之至是始俻展省之礼立新茔于鲁城之东原追赠如故事庚子嗣相莅事以総府都提领出为临清令丙午复充左総领迁懐逺大将军遥授濮州刺史求觧军职改营屯都总领以便之甲寅选充本路课税所长官干局既优歴练亦乆不事苛细而曺务毕举时议称焉是岁十二月之二十七日不幸遇暴疾卒扵崇仁坊之私第得年五十有五娶纳合氏镇国上将军镇西军节度使思烈之女封河南县君子男一人日守约业进士女二人长嫁府学生张守谦其㓜在室孤子守约以今年正月二十一日举矦之柩祔扵新莹之次礼也矦性忠厚敬老慈㓜出扵自然家所有臧获得扵南中之生口者多放之自便一毫无所取与人交有终始终身不言短长皆人所难能然予独取其有及民之功者为之铭铭曰欝欝佳城东涧之阿毕氏有子姬姓故家维矦之𥘉童子执戈童子执戈而大事克荷青社食殚九虎磨牙非排户直前噍类奈何郑公堂堂髙山大河不怒而威有物禁诃矦承事之子职有加敏给赴功而秉心柔嘉从容一言隂惨化而阳和合散扶伤姦拊疮摩曽是殿屎载笑载歌功归所天不以自夸若夫㒷哀无知之埸援手髙悬之罗计长清之所全活竝青社为尤多不龙不蛇而有贤人之嗟积厚而报不豊神理为差汶耶济耶其未涯耶公矦之世必复其始者尚信然耶宣武将军孙君墓碑君讳庆字伯善姓善氏世为济南人曽大父某大父某考荣皆隐徳不仕君资禀信厚蚤有成人之量郷父兄以起宗期之贞祐之乱先相光禄公壁青崖山君挈家徃依焉以对问当公意得隷帐下公所戦攻䧏下余五十城君皆从焉指使既乆为所倚信部曲诸人少与为比大名彭义斌乗济郓耕稼废仓无见粮悉衆守之公审度事势与之连和义斌拜公为长强之而西公宻遣骑卒告难于国兵大帅大帅闻报率数千骑来援与义斌遇于賛皇之西山兵刀甫接君献计扵公曰援兵既至我当入北军以张其势成败在此举㡬不可失也公即驰赴之将士气倍皆殊死闘大名军遂溃义斌投死无所㝷即授首不数日故地尽复公时承制封拜乃授君忠武校尉济南府军资库使改行尚书省应办使壬辰迁武畧将军威捷军都指挥使兼巡捕事公犹以賛皇之功为未报也再加宣武将军己亥迁本路镇抚军民副弹压兼行东平府録事君莅事严明有能吏称然性刚直与时多忤卒见罢去今行䑓公念君先相旧人不宜乆在退闲复都指挥使及廵捕事未㡬以疾告公又恻然悯之且谓君长子天益向学知义理气节不凡命代父仕而君之疾竟不治以某年月日春秋五十有七终扵私第之正寝娶薛氏封冨春县君后君八年卒子男三人天益天瑞天宠女一人嫁金乡县丞栾珎男孙五人徳安翁安夀安世安永安孤子等以某年月日举公之柩塟扵长清县黄山之新阡遵治命也癸丑之冬予以行䑓之召东来天益谓予颇知其先人持府学教授康矦顕之志文见示涕泗再拜以墓碑之铭为请按康矦所载君所善二人其一兖人刘徳润其一潞人阎载之徳润仕行䑓详议官二十年家无余财病且殁泣为君言遭离䘮乱无归頋之望曽大父以来皆在白殡身后独一老妪在渠安能办此吾死不瞑目矣君慨然曰吾子无虑我当任其事及徳润殁君为之送终并塟三世一如平生之言此予所亲见者载之失侯故将落魄嗜酒身没之后家贫子㓜无以为君感念畴昔营护䘮事威仪䌓盛祖祭填塞与时贵无异亦予所亲见者维君事长如此与人交又如此又得康矦譔述其不朽也必矣尚何俟扵不腆之文因辞不敢当天益三请益坚度不可以终辞乃强为论次之其铭曰鸷勇兮翩翩缨缦胡兮事戎旃许公驱驰死生必前魏㓂来攻孰擣其坚君扵其间知椅角之㩲材官蹶张发机其先齐五十城之复与有劳焉迄今賛皇之谋弦声騞然欝欝佳城乐石千年志以康矦之文贲彼下泉頋虽志节之所自致其亦出扵有子而可传龙山赵氏新茔之碑岁癸酉冬十月先太师以王爵统诸道兵长驱而南兵及永清都元帅金紫光禄大夫史公首倡大义建开国之功太师承制封拜命公开幕府驻军髙州又明年春正月破北京龙山降今真定路工匠都総管赵侯振玉在籍中遂隷金紫公幕下侯雅以干局为公所知选署龙安府库使改永安令迁军中都提控乙酉春公遭变矦及从兄真定府判官真玉脱身走满城衆推金紫公季弟五路万户帅本军其六月复真定八月命矦招降临城杏树等砦遂下邢赵两州州民之在保聚者不啻数千百家悉复故居幕府启太师复赵州庆源军之号以矦为节度使兼赵州管肉观察使己丑十月改河北西路按察使兼帅府叅谋辛卯秋复授庆源丁酉秋幕府以矦前后功上于朝宣授今职癸卯冬十月矦介扵同官李稚川周才卿为予言吾赵氏世居保塞以仕迁大梁五代末有讳匡颕者官至静江军节度使兼桂州管内观察使弟匡衡及八世孙㐮垒仕扵宋皆矣通显金朝兵破大梁吾宗例为兵所驱尽室北行至龙山遂占籍焉虽谱谍散亡而其见扵祖茔石志者盖如此振玉之曽大父伸隐田间致赀鉅万娶王氏生大父宪资倜傥好施子人多以急难归之娶马氏生子八人吾父琳其第四子也㓜出大家颇以裘马自憙为人知义理排难释纷有豪侠之风由大父而上皆塟乡里振玉之考妣兵乱中权厝县西佛寺比避兵还而寺屋𬒳焚遂失藁殡所在振玉去乡余二十年归硕之理既絶感怆霜露殒身无及向辱我公悞知承乏大郡安习既乆眷焉有桐乡之恋乃用故事卜于平棘县西北乡苏村里之南原为显考衣冠之藏日者室人兾氏物故因从祔焉维逺祖自保塞迁大梁既无岁月可考自大梁迁龙山则仅能志之今南原卜宅亦吾赵宗之大举不勒之金石以昭示永乆后世其谓我何诚得吾子辱以文赐之为幸多矣敢再拜以请自予北渡河时过庆源闻庙学之盛佗州郡莫与为比甞徃观焉堂庑斋除像仪礼噐遭离䘮乱𥘉若未甞毁而又加饰焉问之诸生盖一本于矦之经度出赀于家雇庸于民躬自督视寒暑不少懈数年而后乃克有成固以为贤扵时之人逺矣范萧两炼师及叅佐诸人亦皆称矦满城之举竭事君之节奋复讐之义奨厉士卒辑穆同异禆益之力为多𥘉莅庆源戸不能百为之披荆棘拾瓦砾招散亡立庐舎劝课耕稼流通贸易西山群盗时出剽畧矦深入搜讨州境晏然及入为叅佐豪猾无所頋忌有白昼杀人扵市者矦受命再至郡民鼓舞迎劳歌謡载路下车未㡬即按杀人者之罪敕怨家妇手刃以报之阖郡称快故言治郡之効者率以矦为称首予窃叹焉呜唿兵祸惨矣自五季以来明徳雅望之后重矦絫将之族糜㓕所存曽不能十之一然且狼狈扵道路汨没于奴隷寒饥不能自存者不可胜数也赵氏固名族然先之以靖康之兵継之以贞祐之乱将絶而复续稍微而更炽朞功群从布列伯府以报施言之非先世有以开之耶赵矦㓜仕州县乗时奋起遂有良民吏之目虽其材干足以自致推䆒源委益知世徳之自矣夫忠以事上敬以莅官孝以显亲扬名义以慎终追逺是可书也乃为书之且告之曰降福非难所以致之者为难致福非难所以养之者为尤难予阅人多矣长剑拄頥大冠如箕以揖譲人主之前可谓极矣其变也至一簮不得着身河润九里泽及三族名园甲第布满州郡可谓盛矣其衰也子孙或不得聚庐而託处是天道特未定也夫端正者必以正其未善始者必以令其终古有之父作室厥子乃弗肯构盖有任其责者矣为山九仞功亏一篑亦必有任其责者矣夫江之发源也㣲至扵放而与洞庭彭蠡同波沛而与北𬈑南海同味特大川三百小川三千有以广之耳侯年运而往矣更事既多植节亦固诚能广兴学之志充治郡之善进进而不巳新新而不既他日冡置万家室祭三世当有鸿儒硕士如燕公昌黎公者演招䰟之辞而纪严牲之碑至扵不腆之文所以记新茔者乃其滥觞耳赵矦其勉冠氏赵矦先茔碑冠氏帅赵矦録其世次见属曰贞祐之季中原受兵先人忠显君起田闲有功扵乡里乡里推为邑丞太中觧公以便宜行诸道升黜县长佐谓先人统率有方莫有犯之者言之招抚使宗室惟宏乃自丞迁而令大名所统三州十一县义军吾兄显署军中都提控弟颙军民都弹压仍佩银符天钖亦以㤙例𥙷官扵是吾赵宗固以雄视扵齐魏之间矣及六龙南驾豪杰并起大名东平皆为大有力者所割㩀先人介于彊敌之间率创罢之民而为城守计百诱而不变百戦而不沮人事既穷与城俱䧟㮣之当世孰与伦比天钖既隷今行䑓特进公出入行阵颇着㣲効及再受父任而县民人力又惫于往时轧扵他盗困扵凶荒弱而振离而合立官府扵攘敚之际辟田畴扵榛莾之域重为公所録假之旄节岁丁亥五月乃用故事上扵台承制之命荣及祖祢梁君用之记赠官之事巳俻之矣惟是数世之殡昭穆具举松槚百年而有旌纪寂寥之叹天钖无所似肖蒙頼先世以武弁起身大惧前人之隐徳无所发见将遂湮㓕冝有文辝以昭示来裔敢再拜以请按赵氏世为县人宋靖康𥘉侯之曽大父讳存从髙宗南渡以骑射得召见数年后北归换保义校尉乡人至今以保义名其居大父讳诚明昌中岁饥民无所于籴能出其家所有以活旁近忠显君讳林喜賔客好施予负欠之家有贫不能偿者率折劵以贷之䘮乱之后冨商徃徃𬒳掠乞丐道路无归頋之望君悉资遣之风义所激州里称叹故有令丞之举呜唿兵兴三十年河朔之祸惨矣盛业大徳名卿鉅公之后遭罹元元遂絶其世者多矣仅得存者亦顚沛之不暇也赵侯居则食万家之邑出则为千夫之长年未五十孙息满前群从自生齿而上余七十軰侯之姊氏乗时奋兴所握万夫如臂之使指锦衣绣㡌角逐于草昧之日东西数千里识与不识皆以女王目之盖先之以靖康后之以贞祐再渉大变向絶而复续稍㣲而更炽不曰先世之所开则无以考天人之际矣故予乐为之书虽然此予闻而知之者然也侯之太夫人董资善良夙尚内典忠显君之时中馈之位乃为上僣者所夺于夫人也撝斥如媵侍凌轹如囚虏井曰之事率躬亲之如是积三十年夫人推之以夙业坚之以苦行怡然委顺恶言未甞出诸口昼哭之后僣夺者故在反以其老寡而怜之时徃慰借且敕诸子事之惟谨既没之后塟祭过礼无降杀之贬夫妬爲妇之常而怨亦人之所必报不妬不报直千万人而一耳况乎其夺也不以怨而以㤙其报也不以直而以徳不出于强勉不由于沽激传记所载如是者㡬人女有徤妇之称男有时豪之选期顺甫及福禄方来乃今野服萧然脱屣世事躬不受祉其安归乎予见而知之赵宗之所积在此母矣因述侯之世并以夫人之事附之侯字受之今爲东平左副元帅兼分治大名府路同知兵马都総管事宣授行军千户官镇国云戊戌岁七月𥘉吉记西寕州同知张公之碑公讳荣祖字孝先姓张氏世爲获鹿人曽王父明王父显父丙三世在野叔父帅府监军昇少日以良家子充南征军士贞祐改元之明年六飞南狩真定幕府得用便冝拜官取乡曲之誉辟监军爲本县尉及县改西宁州迁县令未㡬改代爲今经畧使史侯所倚信累功至监军兼行西寕州事𬒳檄招集未附爲叛者所胁偃蹇不屈竟及扵难幕府存念劳旧以军属公兼领县务时年甫二十卓然有成人之量爲人有志胆善骑射时軰少有及者庚寅冬河平失利䧟坚阵中率死士五十余人突围而出所向披靡莫有当其锋者流矢中面而镞不得出毉者破骨取之神色不少变经畧公壮其勇以为不减古人具以名闻迁総统廵山军民千户恒山公仙壁双门遣别将屯抱犊山宣权万戸亲以军守之隘獈可上者十有八所而山上皆有俻御不便仰攻公期以三日破之乃潜军由鸟道攀援而上出其不意山军震荡谓从天而下投死无所问知公名皆束手自归党与未尽者依太行为巢穴在所有之根结盘互时出剽掠旁近之民隂为赍助以纾焚刼之祸甞乗隙入吾境公测其来设伏击之军卒踊跃而戦戮首领一人而擒其副余衆悉降郡邑倚公为重亦得少安甲午岁大旱百姓饥窘军赋减扵平时而终亦不办公出粟代输之县当関辅汾晋驿传之冲供亿倍于他邑公时以财给之歛扵民者什才二三而已不幸遘疾以庚戌夏五月日春秋四十有七终扵私第之正寝先期自刻云吾明日日中逝矣巳而果然其明了如此夫人同邑戎氏子男二人长曰伋次曰某孤子伋等以某年月日奉公之柩塟扵某乡某原礼也公㓜出大家以施予为常事故其周急継困不计有无賔客过门供给承事一出诚欵椎牛酾酒与相娱乐下迨厮养亦获餍饫生平结交如某人某人契分欵宻终始如一赴人之急如恐不及故得其报力为多太原大帅郝侯气岸髙亢少所降屈一见公结为昆弟不敢以爵齿自居公起身戎行不闲文墨裁决诉讼以情为断不三数语而是非曲直立判未甞有留滞者凡所区处吏民奔走从事无敢堕窳言政者不敢以武人㮣之𥘉监军没其子継祖才十岁公袭其任三十年扵今伋軰既冠㛰矣公念爲叔父所保养生死报之屡以县章譲継祖至扵再三辞㫖恳切人爲感动经畧公不之许慰遣之曰转输期会急扵星火应卒之材爲难况乎县治繁剧须习惯然后可君虽不忘叔父之惠如公家何及病且革复申前请幕府不得巳许之窃甞谓风俗之壊乆矣同父之人徃徃自爲讐敌血戦于锥刀之下頋肯以大县万家推之群从之间乎惟公不出扵生长见闻之素而不阶扵教育讲习之益爲能自拔扵流俗如此虽曰未学君子谓之学矣是可书乃爲之铭云重甲两鞬驰突翩翩唯勍敌是求而与相周旋虵矛之所盪夬莫当其前破骨出镞不废笑言一死鸿毛效之所天剑服短后殆先赵之所然嶪嶪西山逋逃之渊刁斗严更通曙不眠我军之所抚临人为息肩大县万家意气盛年敝屣千金食客四筵弟昆之交金石其坚急难而赴之白刃空弮自世道下衰人理絶焉同父子参商且百且千孰于礼服之群从释铜墨而自捐戒行区区乃有士夫之贤惟不学而至扵学知气质之浑全欎欝佳城海山之原我铭表之尚以信无穷之传兖州同知五翼総领王公墓铭东平军民弹压叚迁状其友王公生平属予为墓铭曰始迁与王同行伍年相若志相得故甞约为兄弟王之殁今十年遗女孤弱藁殡不克举迁将以今年三月十六日迁其柩扵宪王陵之东幸吾子为志之予谓朋友之废乆矣自退之时大夫士以古人自期者不为不多士之相与者宜若无愧然子厚请以桞易播事未甞行退之极口称道若将旷世而不复见当时且然尚何望扵今之世耶古有之朋友死无所归曰于我殡又曰乆要不忘平生之言亦可以为成人矣叚武人也而能学者所难能之事铭其可辞哉按総领讳徳禄北京㒷中府人世为农家贞祐癸酉以骑兵从锦州将王守玉屯东平辛巳夏东平不守归今行䑓严公隷五翼军以功转総领凡行䑓畧地所在必以之从积六七年迁同知兖州军州事为人资善柔而戦阵勇捷人少有可敌者甲申五月十五日与宋将彭义斌军戦𬒳创年三十二以殁一女许嫁日照张左相之孙濵夀其塟也公感念平昔赠以信武将军云铭曰突如其驰荡如其麾马革自随非壮夫之悲魂兮来归汝友是依五翼都総领豪士信公之碑并引大行䑓特进公当朔南分裂之际合散亡一同异挈全魏齐鲁归命有司乃得承制封拜麾下诸将剖符钖壌懐黄佩紫者不可悉数今四十年矣凡公与之共功名者徃徃取竒龎福艾之士然乗时倔起徼倖万一舎短取长为公所録用翕忽变化由䑕而虎者抑多矣公亡恙时拊罢瘵之民恒若不及茧丝所入务以给公上周困亟业单贫奉賔客而巳身服𥙷纫之衣家无肉食之奉故一时化之上而偏禆参佐下而闾巷细民莫不畏公之威而効公之俭弓刀旧习爲之一新盖徳风之所偃有不得不然者若夫覆辙知戒迷途随复嫉贪冐而㢘介歛雄夸而信厚捄饿推食临深援手心之所安非出扵矫揉者犹以光祖爲称首云光祖讳亨祚姓信氏光祖其字也魏公子无忌号信陵君子孙因以爲氏北史信氏有名都芳字玉琳者以艺术着称后遂无显人光祖家上谷塟县之榆河者不知其㡬昭穆矣大父懐阳父庆夀以赀雄鄊里有万千之目好交结乐施予知名燕云间光祖㓜有志胆不甘落人后贞祐兵㒷以良家子系军籍从平章政事萧国矦公镇天平萧公还朝不一二年国世沦败它帅不能军军遂乱军中有欲图光祖者光祖偕郷曲千余人壁梁山提控郑倜来攻前后三数月出入百戦未甞挫衂闻光祖姓名者皆恐怖毛竖倜败走自是归光祖者益衆矣宋将彭义斌㩀大名声势甚张频以官赏诱降光祖䇿其坐谈终无所成不从以辛巳春归特进公扵青崖公知其可用署五翼都総领佩金符奉檄招降石城为屯田经乆之计济南军来袭一戦败之杀获甚衆壬午守曺州不觧甲踰三年事定还帐下公破黄山取恩州先登䧟陈光祖之功为多东平食尽公与义斌连和光祖知事势所在提孤军渉太行及太师扵火炎义斌诛死光祖复从公东还时刘庆福者犹为义斌城守太师进军庆福败第功迁同知曺州军州事官宣武将军画疆旣定官府粗立且无戦攻之事光祖给使左右特见保任公以児子畜之公治军严动以军法从事光祖从容救止多所全活徂徕山司仙綂戸万余因光祖自归光祖受之秋毫无所犯五翼号爲难驭光祖统之乆能得其欢心少有𬒳笞罚者军之族属万家散处梁山徂徕之间光祖未甞輙至所部使有供张之劳生平不治生产至婢无完裠人有以急难告者百方赒䘏不计有无生口北渡道殣相望作糜粥以救饿者思𣣔徧及之其仁心爲质多此类也幕府暇日日与文士歌酒相燕乐谈笑谑浪不爲小㢘曲谨人亦以此多之河南破家所购法书名画无虑数十百种客至时出展玩欣然忘倦如畜未名之寳闻人谈闲闲赵公书法爱而学之落笔即有可观児子入小学迤渐买书经史完备虽儒素家少有及者时誉既盛今相君方议擢用不幸遘疾以庚子夏六月二十有三日春秋四十九终于私第之正寝以其年九月十有四日举公之柩塟扵湏城县卢泉乡金谷山东原之新阡礼也夫人窦氏真定甲族妇道母仪中表以爲法子男一人世昌湏城令女二人长适某氏次适某氏男孙三人曰同寅曰恊恭曰和衷皆学举业女孙一人㓜在室世昌受学扵予以墓碑为请予谓光祖能教其子学而世昌果以诸生釐戎务今十年大县万家调度百出他人筋疲力涸有不能办者世昌常有余暇吏曺求代者而不可得生子如此光祖为不忘矣黄金满籯何足道哉铭曰排难觧纷朱家侠闻百戦册郷子冠军收之桒榆遂有浊泾清渭之分燕赵固多竒士尚有考扵斯文遗山先生文集卷第三十遗山先生文集遗山先生文集卷第三十一遗山先生文集卷第三十一墓铭碑表清凉相禅师墓铭清凉唐废寺大定中第一代琇公开荆棘立之在两山间𥘉无所知名琇殁后遂虗席乆之西岩徳来居徳軰流中号为楚楚者又屏山李公为之护持苟可以用力则无不至而亦竟无所成盖又一再传而得吾西溪师西溪道行清实临济一枝以北向上诸人至推其余以接物则又以为大夫士之贤而文者也山中人旧熟师名及受请无贤不肖皆喜曰相禅师来清凉不寂寞矣当是时诸禅方以赀雄相夸斋皷粥鱼之声殷然山谷间清凉俭㣣僻左仅庇风雨石田不能百畒师一顾盻而云山为之改色向之相夸者皆自是缺然矣师讳弘相出于沂水王氏㓜即弃其家为佛子事沂州普照僧祖照年十九以诵经通得僧服乃恣读内外书凡十年多所䆒观闻虗眀亨和尚住普照道价重一时乃尽弃所学而学焉虗眀知其不凡欣然纳之又十年乃佩其印出世住郑州之大觉嵩山之小林沂州之普照最后住清凉师勤于接纳有谘决之者为之徴诘开示倾囷倒廪无复余地故虽退居谢事而学者益亲之以某年月日示疾终于寝室阅世六十有四夏坐四十有六所度十人曰义曰诘而为上首所证三人曰显今嗣师席曰静曰隽所着文集三曰归乐曰退休曰清凉并録一卷传诸方显等以某年月日奉师遗骨塔扵西溪之上以状来乞铭凡此皆状所言也𥘉予末识师有传其诗与文来者子爱其文颇能道所欲言诗则清而圆有晚唐以来风调其深入理窟七纵八横则又于近世诗僧不多见也及登其堂香火间有程沂州戬名幡问之侍者云师与程逰甚欵殁后歳时祀之子用是与之交尝同逰兰若峰道中谈避㓂时事师以为凡出身以对世者能外生死然后能有所立生死虽大事视之要如翻覆手然则坎止流行无不可者此须从静功中来念念不置境当自熟耳时小雪后路峻而石滑师巳老力不能自持足一跌翻折而坠同行者失声而莫能救直下数十尺仅碍大树而止予惊问宁有所损否师神色自若徐云学禅四十年脚跟乃为石头所勘闻者皆大笑然亦叹境熟之言果其日用事而不妄也予尝论师之为人欵曲周宻而疾悪太甚人有不合理者必大数之怫然之气不能自掩平居教学者禅道㣲矣非专一而静则决不可入世间学谩废日力耳及自为诗则言语动作一切以寓之至食息顷不能忘此为不可暁者今年西堂成约予来习静度此夏比亰师归而师殁矣惜予欲叩其所知而不及也乃为之铭曰理性与融物迹与通不雷不霆有声隆隆宴坐中林薇藿不充朝诗有瓢暮诗有筒澹其无心愈出愈工䖏顺而老安常而终觉海虗舟莫知所穷尝试临西溪楫层峯万景前陈而白塔屹乎其中悠然而云泠然而风頽然而石欝然而松彼上人者且未冺其音容孰亡孰存孰异孰同招归来而不可待耿月出兮山空蕐严寂大士墓铭师讳惠寂姓王氏西河阳城里人为童子时白其父求出家父定以一子故难之及长扵佛书无不读授蕐严法界观扵汾州天宁寳和尚父殁乃祝发居孝义之夀圣时年已五十有一矣崇庆𥘉以㤙例得僧服俄赐紫遂主信公讲席学者日盈其门避兵南来居汝州之普照又迁南阳之鄂城师以蕐严为业手抄全经日诵四怢为课旣客居徒衆觧散独䖏土室中而不废讲说人有问之者云吾为龙天说耳龛前丛竹旣枯而蕐随采随生人以为道念坚固之感正大丙戌九月五日夜说世界成就品明日以偈示衆告以寂㓕之意旦曰何从而来何从而去扵是右脇而化夀七十有九会塟万人所得舎利及它灵异甚多此不具録起塔扵普照华严广阳之大圣舞阳之弘教传法界观四人祖登法昌福柔尼了过落发三人辛卯夏四月昌等因比丘尼浄莲求予铭其墓莲即道学郝叶县之甥父尉南阳秩满弃官翁媪及诸弟如汉上庞禅家说师平生扵禅那有所得故不与他义学僧同其言不妄也乃爲之铭铭曰大方无隅渉迹则偏摄一法归顿渐圆究竟云何且实且权彼上人者言外之传扵华严海爲大法舡一龛宴居幽祗满前曽是枯株秀颕欝然灵塔相望有光烛天铃音演法普爲大千坟云墓铭南阳灵山僧法云徃在乡里时巳弃家爲佛子遭歳饥乃能为父母车就食千里母亡庐墓旁三年号哭无时父殁亦然山之人谓之坟云旌其孝也元光二年冬十二月夜中僧给诣师求讲法界观明旦出门见庵旁近雨雪皆成花大如杯盌状居民闻之老幼毕集其在塼瓦上者皆持去文士为赋诗道其事又山之东水泉不给用讲学者患之一日寺西岩石间出一泉衆谓纯孝之报也世之桑门以割爱为本至视其骨肉如路人今师孝其亲者乃如此然则学佛者亦何必皆弃父而迯之然后为出家耶师临汾人姓刘氏七歳不茹荤十一出家于洪洞之圆明师僧智真二十五且戒受义学于广化僧慧学禅于韶山义公来南阳主崇胜之观音院住灵山为之起报㤙寺以正大三年冬十二月十五日夀六十四示疾而化弟子四人觉懿行思行了为上首明年起塔于山前刘邓州光父师乡曲也知师为详托予铭其墓予以刘为不妄许可者乃为之铭铭曰僧云之来晋临汾六年居庐哭亲坟地泉觱沸天花纷孝声香如世普薰何以表之今有文孙伯英墓铭伯英在太学时所与逰皆一时名士故相程公日新判河南伯英居门下甚爱重之贞祐𥘉中原受兵朝廷隔纯府治中髙庭玉献臣接纳竒士号为衣冠龙门大尹复兴惎之㑹有为非语者云治中结客将据河以反遂为尹所构凢所与徃来者如雷渊希颜王之竒士衡辛愿敬之俱䧟大狱危有一网之祸伯英出入府寺人为出死力者多故得先事遁去依殷辅之商州变姓名从外家称道人王守素会赦乃归贞祐丙子予自太原南渡故人刘昻霄景玄爱伯英介予与之交因得过其家登寿乐堂饮酒赋诗尊爼间谈笑有味使人久而不厌伯英时年四十许困名埸巳乆重为世故之所摧折稍取荘周列御㓂之书读之视世味盖漠然矣子意其本出将家气甚髙巳折节为书生束以诗礼优柔餍饫偶以緼籍见名其欝欝不能平者时一发见如缚虎之急一怒故在世巳乱天下事无可为思得毁裂冠冕投窜山海以髙蹇自便日暮途逺倒行而逆施之古人或为抱関或仕执翿或妄从慱徒卖浆者㳺其画皆出扵无聊頼之至耳非本志也又明年客有来崧山者云伯英其为黄冠师矣正大庚寅十月十九日殁于亳之太清宫春秋五十有一因即其地塟之始祖坚国𥘉以军功赠龙虎卫上将军陇州刺史祖汝楫武畧将军鲁山令父钧武义将军昌州塩使司判官室刘氏前殁子璋壻同郡王好礼伯英初名邦杰后改天和孙氏雄州容城人居雒阳四世矣铭曰马逸覂驾犊徤破车覇畧所贪世议之拘我足天衢彼责守闾我材明堂彼求侏儒蚩蚩之与曺而昧昧之与居俱腐草木孰别以区千百载而下或有攓蓬而问者又焉知其轻世肆志自放于方之外以耗壮心而老歳月欤紫虗大师于公墓碑有为全真之言者卫致夷状其师离峯子之行请予为墓道碑曰始吾离峯子事长生刘君年未二十便能以苦行自立丐食齐鲁间虽腐败委弃蝇蚋之余食之不少厌不置庐舎为定居计城市道涂遇昏莫即止风雨寒暑不䘏也吾全真家禁睡眠谓之炼隂魔向上诸人有脇不沾席数十年者吾离峯子行丐至许昌寄止岳祠通夕疾走环城数周日以为常其坚忍类如此尝立城门之侧有大车载槀秸而过者槀触其鼻忽若有所省懽喜踊跃不能自禁为一老师鎻闭空室中三日乃止𥘉不知书自是日诵数百言示之老荘随读随讲如迎刃而觧不数年偏通内外学作为歌诗伸纸引笔𥘉若不经意皆切扵事而合扵理学者至今传之为人伟仪观器量寛慱世俗毁誉不以関诸心独于周急继困解衣辍食恒若不及也南渡后道价重一时京师贵㳺闻师名奔走承事请为门弟子者不胜纪正大中𬒳㫖提点亳州太清宫赐紫虚大师离峯子之平生大畧如此致夷将以某年月日塟师于洛阳长生观吾子尝许以铭幸卒成之予在三鄊时盖尝望见离峯子扵衆人之中及官东南离峯子亦尝寓书求子为録章封事予雅知若人乐与吾属㳺思欲叩其所知而末果也且致夷求予文有年矣今年复自聊城走数百里及予扵济上待之者又累月予病懒于笔墨若谓有疑扵其师者然予于离峯子何疑哉予闻之今之人全真道有取扵佛老之间故其憔悴寒饿痛自黥劓若枯寂头陀然及其有得也树林水鸟竹木瓦石之所感触则能事颕脱律自解心光烨然普照六合亦与头陀得道者无异故尝论之夫事与理偕有是理则有是事三尺童子以为然然而无是理而有是事载于书接见扵耳目徃徃有之是三尺童子不以为然而老师宿学有不敢不以为然者予譔夷坚志有平居未尝知点画一旦作偈颂肆口成文深入理窟者三数人黥卒贩夫且然况念念在道者乎张内翰敏之离峯子旧也叙其歌诗曰师自以其言为道之弃物今所以传者欲知此老林下百尘中㡬蜕耳又曰悠然而风鸣汎然而谷应彼区区者或以律度求我是按天籁以宫商而责浑沌之尠丹青也吾友孙伯英河洛名士在太学日出髙河南献臣之门若雷希颜渊辛敬之愿刘景玄昻霄其人皆天下选伯英与之㳺头角崭然不甘落其后一见师即北面事之竟为黄冠以殁张予所敬而孙子所爱也二君子旦然予于离峯子何疑哉乃为之铭离峯子讳道显出于文登于氏𥘉隐观津女几之桃花平过洛阳得刘君旧庐葺居之是为长生观住太清宫三年避壬辰之兵于卢氏水公迎致邓下俄以疾终春秋六十有五离峯其自号云分食鸡豚託䖏鼯蛇视身㓂讐自干罝罗乐有加耶年可遐耶所持者狭而所获奢耶岂无考槃在涧之阿木茹草衣来天和急而张之弦絶柰何学道之难成使人咨嗟曰妇姑勃磎交䘮则多千日之功或弃于毫末之差彼避险而就夷皆实而趍蕐拱璧以先驷马不免于道夸若人者不溃于流不磷于磨始于同气关弓终以大方为家頋虽有墓于此安知其不冠青云而佩飞霞也耶天庆王尊师墓表尊师讳志常姓王氏恒心道人其自号也世为秀容西山水马里人年十六七许时牧牛羊田间一道人曰来相就旣与之熟问汝肯随我徃天坛否天坛神仙洞府胜似此间师虽㓜闻之颇亦爱乐道人者即挈之而西是日薄暮至一城忽失道人所在问其地乃济源也又问去天坛远近人云百余里耳师自度无所归明日径徃入阳䑓宫道衆问所以来师具言道衆骇其为异人挈之能一日千里是夙有仙分留为香火童子八年乃归父母谓其死已乆悲喜交集因送之天庆观事王大用佐材尊师资禀重厚不妄言笑冠服朴素若不以世累为怀而内敏殊甚间读史传略知古今成败留意医药必以先所验者告之天庆唐以来福地废扵贞祐之兵及官府立尊师率其属力为崇建规制峻整遂为一州之冠兵间暴骨狼借无复收瘗宣抚使刘公易假师縁契为哀丘而祭之州里尤归重焉尊师生大定壬午又再閲二十九年颜渥丹湏眉皓白饮食如少壮人客至与谈承平故事歴歴可听识者谓异人得师童丱中必谓他日为受道之噐故置之仙圣所庐敦龎耆艾今旣效矣以庚戌冬十一月十有八日沭浴易衣召弟子告以后事留颂而逝某日宁神扵州西北原守冲等为植碑予用所知者为之铭铭曰至人翩翩坐凌八遐惟其识𥘉平扵刍牧故不以长房缩地而为夸道之所存不扵㤗奢必有敦龎耆艾之士乃克负荷彼浮伪而淫采我悃愊而无华道如自择当孰舎耶使大方之家而无若人亦奚贵扵大方之家冲虗大师李君墓铭其卑也全其守也专以人合天以极乎自然若人者吾不知其寂㓕为乐如佛子之顺世縁耶抑将乘冷冷之风化栩栩之蝶与至人而仙也通真子墓碣铭通真子讳志安字彦容出于陵川秦氏大父讳事轲通经慱古工作大字为州里所推重父讳畧字简夫中岁困于名塲即以诗为专门之学自号西溪道人诗殊有古意苦于琱斵而无迹可㝷当代文士极称道之生二子通真其长也自蚤岁趣尚髙雅三举进士而于得䘮澹如也避乱南渡西溪年在喜惧亲旧以禄养为言不获已复一试有司至御帘罢归正大中西溪下世通真子巳四十遂致家事不问放浪嵩少间取方外书读之以求治心养性之实于二家之学有所疑质诸禅子乆之猒其推堕滉漾中而无可徴诘也去从道士㳺河南破北归遇披云老师宋公于上党畧数语即有契叹曰吾得归宿之所矣因执弟子礼事之受上清大洞紫虗等箓且求道藏书縦观之披云爲言䘮乱之后图籍散落无㡬独𬋩州者仅存吾𣣔力绍絶业锓木宣布有可成之资第未有任其责者耳独善一身曷若与天下共之通真子再拜曰受教乃立局二十有七役工五百有竒通校书平阳玄都以総之其于三洞四辅万八千余篇𥙷完订正出于其手者为多仍増入金莲正宗记烟霞録绎仙婺仙等传附焉起丁酉尽甲辰中间奉𬒳朝㫖借力贵近牵合𥙷缀百万并进卒至扵能事颕脱真风遐布而通真子之道价益重于一时矣通真子记诵该洽篇什敏捷乐扵提诲不立崖岸居玄都埀十稔虽日课校讐其参玄学受章句自逺方至者源源不絶他主师席者皆窃有望洋之叹寳藏既成之五月为徒衆言寳藏成坏事関幽显冥冥之间当有隂相者今人縁已竟吾其行乎越二十有五日夜参半天无隂翳忽震电风烈大木随沭浴易衣蜕形于所居之樗栎堂得年五十有七髙弟李志实等以某月日奉其衣冠寕神扵天坛之麓披云之命也所着林泉集二十卷行扵代徃予先君子令陵川予始成童及识通真子之大父闲居崧山与西溪翁为诗酒之友者十五年通真子以世契之故与予道相合而意相得也故志实軰百拜求为其师作铭今年春二月刘志玄者复自济上访予新兴冰雪沍寒䟦渉千里其勤有足哀者乃为作铭使刻之松䑓其铭曰昔在穷桑发真源凿民耳目神始全遭罹元元坤轴旋壊劫欲堕未开前道山絶业当时传百扵苾蒭了大縁若有人兮静以专向也易老固𥘉筵玄纲力挽孰我先苦节终志孰我坚网罗落简手自编寒暑不废朱黄研琅凾琼笈闭九渊垂芒八角星日悬司功㑹计盖上迁乃今出鉼鸟飞翩安常䖏顺古所贤死而不亡岂其然蕐阳九障名一焉岂不委形殆宾天为复延康转灵篇爲复蕋珠参七言爲复虎书校三元爲复逸度论九玄寕当七祖归枯禅松䑓有名鹤千年我相夫子非顽仙圆明李先生墓表先生讳志源姓李氏邠之二水人㓜有至性宗党以孝称年未三十考妣俱䘮因弃家入道师事玉峯周君伐薪供水执役不少倦积三数年周君悯其劳使之㳺历诸方至醴泉与同业结茅以居全真家乐与过客饵道院所徃至者如归尝歳饥资用乏絶先生辟糓数旬以供给来者其先人后巳类此又十有八年乃筑圜堵扵三水李氏家三年人莫见其面周君知其有所得也召之还豳遂主玉峯观并以法席付之号曰圆明子先生资禀醇正寡扵言论行己接物始终如一时人以其仁䘏周至故有慈孝之目周君亦以为无愧其名也正大末関中受兵先生避地雒阳及河南破侨寓东阿者数年𥘉周君以重阳炼化之地号活死人墓者芜殁巳乆毎𣣔葺居之歳甲午関辅畧定先生乃縁其师雅意率法兄弟诸人分遣徒衆力为经度之是为重阳成道观营建未几即召驾西还先生旣老道价益重学者向慕过扵玉峯时以丙午秋八月之五日春秋七十有一反真扵成道之中堂以故即其地塟之眀年夏四月先生之同业潘志元周志静门弟子陈志清来新兴踵门致谒以先生墓表为请曰吾圆眀老师营成道讫功将就太原谒文吾子期以秋七月即途而以事不果行遗命吾属使必成夙志其眷眷于吾子者如是闻吾子亦以普照范君幕府正之王君之故知其名能不以文字使少见扵后乎子因问三子者圆眀旣以名取我以文託我意其臭味必有相同者其言句可得闻乎三子者曰圆眀临终沭浴易衣㑹法属与之诀有求遗教者第告之以清净无为不染不着而已巳而复求诗颂圆眀麾之曰吾平生未尝弄笔墨设强作一语非留病人间乎且近世诸师文编逹者犹将以为筌蹄况万万不相侔者乎言终怡然而逝圆明平实如此何言句之有哉予止之曰子休矣圆眀所得吾得之矣乃为之铭其铭曰舌吐而吞驷马追奔孰愈扵目击而道存夫惟不関键而闭是谓玄玄之门终南之原若人复其元始扵𥙷劓息黥乃今㧞本而塞源盖予许之以忘言之契故以其不言者而为知言通玄大师李君墓碑眀昌承安间文治已极天子思所以敦本抑末厚天下之俗既以经眀行修举王磵逸宾张建吉甫文商伯起軰三数公官使之矣至扵道家者流洁己求志有可以賛清净之化者亦特徴焉最后得通玄李君天下翕然以得人归之盖君天质冲逺蝉蜕俗外出入世典而无专门独擅之蔽从容雅道而无山林髙蹇之陋一时名士如竹谿党公世杰黄山赵公文孺黄蕐王公子端皆以道义缔交扵君大丞相莘国胥公扵人物慎许可及为君作賛至有百世清规之语则君之流品为可见矣君讳大方字广道世为汾西人父以医为业母𬋩氏妊十二月夣神人捧日照其室巳而君生弱不好弄言语动作率非婴児所当有者家人异焉七歳入道师冲佑观道士郭师礼学有夙昔能日记千言年十二以诵经通得度即辞师徃赵城读书天宁道院积力旣乆遂穷藏史之祕至扵六经百氏之学亦称淹通大定𥘉逰関中道风蔼然有骞飞不群之目讲师郝君道夲名重一时一见君即以大噐许之及郝𬒳召君佩上清三洞祕箓主秦雍者余二十年奉和七年春诏以君提点中都太极宫事赐号体玄大师俄𬒳㫖以祈嗣设大醮君严恭科禁方士诞幻之语未尝一出诸口徒以精诚感通遂有万鹤下临之应百官表贺文士亦多賛咏召对称㫖又召入禁中访道君仪观秀伟占对详雅玄谈舋舋听者忘倦章宗特敬异之卫绍王大安𥘉召君驰驿诣岳渎投金龙玉册爲民求福赐云锦羽衣仍佩金符加号通玄大师所至灵应昭着此不具载真祐南渡君还居郷邑因自号北山退翁莘公镇平阳以歳旱请君致祷车辙未旋而澍雨霑足时人以神人许之壬午秋避兵清凉山一日布卦得剥之上九叹曰吾行矣眀日㳺骑至拥老㓜万人下山君为门弟子元庆言吾将安归乎朝家以我为有道者猥以徴书见及宁当负之耶而軰第徃母念我为也乃䇿杖入深谷卧大龛下怡然而逝春秋六十有四实元光元年九月二十二也兵退元庆等奉公衣冠塟扵某所癸卯冬予自燕都还太原道出范阳君之族孙闵持萧练师公弼所録事迹以墓表见属曰吾祖墓木己拱而旌纪寂寥诚得吾子譔述以着金石传永乆死不恨矣敢百拜以请某谢曰自予为举子时熟君名𣣔造其门然以愚㓜未敢也幸当以不腆之文託君以传其何敢辞乃为论次之其铭曰䖏士素隠方士诞荒天厚通玄卑之玄纲相彼少㣲出此兾方姑射之山草木有光可阳可隂以柔以刚千仞壁立屹乎堂堂虽有栱壁驷马不失其燕䖏之常巨浸稽天一篑莫障所谓伊人柴立中央自古皆有死独有道者爲不亡望君蓬莱海日苍凉千年一归裴囘故乡勒铭墓石维以志衣冠之藏藏云先生袁君墓表先生讳从义字用之族袁氏世爲虞郷着姓母娠十二月而生且有神光照室之异㓜沉黙不好爲童子剧及长仪观秀伟音声如钟识者知其不凡年十九入道师事玉峯胡先生于金玉峯道风儒业名动京师年八十章宗特徴授礼官先生尽传其学通经史百家旁及释典亦称该洽而扵易学盖终身焉𥘉亲旧以先生龙蟠鳯翥有云汉之望劝之就举选先生薄扵世味不之屑也中条灵峯观唐贤罗通旧隐岁乆頽圯不庇风雨先生率同志麻长官平甫共葺之命髙弟乔知先象之居焉结茅此山之王官谷近司空表圣休休亭故基是为藏云道院先生因以藏云自号种竹余三十畒山由二顷足充宾客之奉先生道价旣重州郡长吏到者率诣山门致谒礼部闲闲赵公周臣内翰屏山李公之纯毎见必厚相慰借互以诗什为赠中朝名胜如史季先王隆吉罗鸣道李钦止吉仲器马元章王可道许徳臣元礼昆季皆就传易道自余成业于先生之门者又不知㡬何人矣先生资乐易行己接物得扵吾孔孟书者为多事母孝故生平未尝逺出母年九十终扵隠所塟祭如礼州里称焉里中孤㓜不能自存者先生收养之躬自教督使有受学之渐旣长又为之婚娶如是十余軰其后俱有所成雅好医术病者来以药请頼以全济者甚衆兵后岁饥民无所扵籴尽出余粟以赡贫者或时出乡人争延致之谈经诵道言笑弥日凡今世道家祭醮章奏皆鄙而不为尝独行山间遇异人自称衡岳主者䔥正之谓先生三世学道乃今有成吾扵蓬山仙註院见吾子名氏却后当为孝㢘贞凈仙人代郑云叟为少室伯主司真洞天言讫失所在然先生自以为不敢当也正大甲申朔方兵再畧蒲觧先生避乱山阳史华国家巳而保聚𬒳攻先生义不受辱頋谓弟子言吾徃矣乃闭息土室中怡然而逝年六十六时二月十有四日也犹子致中等塟之山麓之南所着易畧释列子章句荘子畧觧云菴妙选方传扵世始予罢内乡致中介扵刘邓州光甫丐予文以表先生之墓及官京帅见闲闲公亦以为言并以挽诗见示朔南䘮乱因循未暇而予心未始忘也丁未春芮城李邦彦过吾州邦彦先生乡曲与之㳺甚欵用是重以斯文为请予问邦彦藏云所以为天下所髙可得闻乎邦彦言蔵云隐节可以配古人而器量可以奉至尊吾不知其他予捧手曰有是哉乃为次第之其铭曰山泽与之通味与之膄翩翩独征逰物之初谓当风岸絶出而莫可接乃温兮其玉如以君为黄冠师耶合炼之刀圭禳禬之绵蕝又非句漏令㓂谦之之徒况乞灵扵緑嚢进技扵黄𥜗劝义人伦之先尽驩菽水之余洗心有经先天有图絶学我传宿惑尔祛以君为缝掖生耶胡不繁文以拘而脂膏以濡嗒焉尸居奋而亨衢塞为瓠壸震惊八区其卷其舒其知其愚之人也吾无以命之殆方内之外而方外之内者欤告山赟禅师塔铭龙兴汴禅师为予言汴落发扵告山䝾公承事五六年始避兵而南北归赟公去世巳乆师生扵正隆𥘉而殁扵兴定之未年年过六十但以䘮乱之后时軰凋䘮师之行事无从攷按至扵卒塟时日亦不能知今所知者特某甲未南渡时事耳吾子尝试聴之师讳法赟出扵兖州俟氏自㓜出家事嵫阳眀首座大定间以诵经通得僧服即以义理之学从事根性颕利同学者少所及㳺参扣诘洞见深祕得法扵告山明和尚嗣法灵岩才师即大名曽孙也出世住告山方世路清夷禅林轨则未改师道风蔼然为诸方所重再住兖州之普照州倅信都路公宣叔文翰之外兼渉内与与师为淘汰之友师开堂宣叔具文䟽朝服施敬継为先大夫荐冥福礼有加焉其爲中朝名胜所推服如此汴老矣尚能记师况嘿自守不以文字言语惊流俗爲门戸计住持下务营造学者虽多迄无授记者行义如是而使之随世磨㓕门人弟子寔任其责窃不自揆度敢以譔述爲请幸吾子惠顾之不肖交扵汴公者三十余年矣汴南迁后嗣法虗眀亨公在法兄弟最后蒙印可扵临济一枝亭亭直上不爲震风凌雨之所摧偃龙兴焚荡之余破屋数椽日与残僧三四軰灌园自给不肯轻傍时贵之门子尝以五言赠之有大道疑髙謇禅枯耐寂寥盖头茅一把绕腹蔑三条之句意其孤峻自㧞如此必有所从来循流测源乃今知所自矣因畧记赟公遗事故兼及之歳丁巳夏五月二十有五日河东人元某书遗山先生文集卷第三十一遗山先生文集遗山先生文集卷第三十二遗山先生文集卷第三十二记令㫖重脩真定庙学记王以丁未之五月召真定総府参佐张徳辉北上徳辉既进见王从容问及镇府庙学今废兴何如徳辉为言庙学废扵兵夕矣征收官奉行故事尝议完复仅立一门而巳今正位虽存日以頽圯本路工匠総管赵振玉方营葺之惟不取扵官不歛扵民故难为功耳扵是令㫖以振玉徳辉合力办集所不足者具以状闻徳辉奉命而南连率史天泽而下晓然知上意所向罔不奔走从事以赀以力迭爲佽助实以巳酉春二月庀徒藏事黾勉朝夕鏬漏者𥙷之邪倾者壮之腐败者新之澷漶者饰之裁正方隅崇峻堂陛庙则爲礼殿爲贤庑爲经籍祭器之库爲斋居之所爲性荐之厨而先圣先师七十于二十四大儒像设在焉学则爲师资讲授之堂爲诸生结课之室爲藏廐庖湢者次焉髙明坚整营建合制起敬起慕于是乎在乃八月落成弦诵洋洋日就问学胄子渐礼譲之训人士修举选之业文统绍开天意爲可见矣旣丁酉释菜礼成教官李谦暨诸生合辞属好问为记以谨歳月窃不自揆度以为仁义礼知出扵天性其为徳也四君臣父子兄弟夫妇朋友着扵人伦其为典也五惟其不能自逹必待学政振饰而开牖之使率其典之当然而充其徳之所固有者耳三代皆有学而周为备其见之经者始扵井天下之田井田之法立而后党庠遂之教行若乡射乡饮酒若春秋合乐劳农养老尊贤使能攷艺选言之政受成献馘讯囚之事无不在又养郷之俊造者为之士取乡大夫之尝见扵施设而去焉者为之师徳则异之以知仁圣义忠和行则同之以孝友睦婣任恤艺则尽之以礼乐御书数淫言诐行凢不足以辅世者无所容也故学成则登之王朝蔽䧟畔逃不可与有言者则挞之识之甚则弃之为匪民不得齿扵天下民生扵其时出入有教动静有养优柔餍饫扵圣贤之化日加益而不自知所谓人人有士君子之行者非过论也或者以为井田自戦国以来扫地矣学之制不可得而见之矣天下之民旣无以教之将待其自化欤窃谓不然天佑下民作之君师夫岂不𣣔使之正人心承王道以平治天下独厚扵周而薄扵世乎由周而为秦秦又尽坏周制烧诗书以愚黔首而黔首亦皆从之而愚借耰锄而徳色取箕箒而谇语抵冐殊扞熟烂之极宜莫秦民若也髙帝复以马上得天下其扵变狂秦之余习复隆周之羙化亦不暇给矣然而叔孙典礼仅出绵蕝之陋陆贾诗书又皆煨烬之末孰谓斵琱为璞者乃扵不旋踵之顷而得之寛厚化行旷然大变兴㢘举孝周暨郡国长吏劝为之驾者项背相望是则前日所以厚周者今易地而为汉矣况乎周制虽亡而出扵人心者固在惟厌乱所以思治惟顺流易扵更始始扵草创而终之以润色本末先后还相为用为周为汉同归扵治何详畧迟速之计耶洪惟大朝受天景命薄海内外罔不臣属武尅刚矣且以文治为永图方夏南定垂㤙选举念孤生之不能自存也通经之士悉优复之虑儒业之无以善継也老成宿徳使以次传之深计逺覧所以贻丕显之谟而启丕承之烈者盖如此王府忠国抚民一出圣学比年宾礼故老延见儒生谓大经不可不尚邪説不可不绌王教不得不立而旧染不得不攷古道讲明政术乐育人材储蓄治具修大乐之絶业举大常之坠典其见扵恒府庙学者特尊师重道之一耳夫风俗国家之元气学校王政之大本不塞不流虽有必至癃老扶杖思见徳化之成汉来羙谈见之人日盖兵兴四十年爼豆之事不絶如线独吾贤王为天下倡是可为天下贺也故乐为天下书之是年十月朔旦记东平府新学记郓学旧矣宋日在州之天圣仓有讲授之所曰成徳堂者唐故物也王沂公曽罢相判州买田二百顷以赡生徒富郑公弼新学记及陈公尧佐府学题牓在焉刘公挚领郡请于朝得国子监书起稽古阁贮之学门之左有沂公祠祭之位春秋二仲祭以望日鲁两生㤗山孙眀复徂来石守道配焉齐都大名徙学于府署之西南赐书碑石随之而迁独大观八行碑蔡京题为圣作者不预焉齐巳癈而乡国大家如梁公子羙贾公昌朝刘公长言之子孙故在生长见闻不替问学尊师重道习以成俗㤗和以来平章政事夀国张公万公萧国侯公挚参知政事髙公霖同出扵东阿故郓学视他郡国爲最盛如是将百年贞祐之兵始废焉先相崇进开府之日首以设学爲事行视故基有兴复之渐今嗣侯莅政以爲国家守成尚文有司当振饰文事以賛乆安长治之盛敢不黾勉朝夕以效万一方经度之始或言阜昌所迁乃在左狱故地且逼近阛阓湫隘殊甚非絃诵所宜乃卜府东北隅爽嵦之地而增筑之旣以事闻之朝庀徒蒇事上力偕作首剏礼殿坚整髙朗视大邦君之居夫子正南面垂旒𬒳衮邹兖两公及十哲列坐而侍章施足徴像设如在次爲贤廊七十子及二十四大儒绘像具焉至于栖书之阁豆笾之库斋舘庖湢庭庑故事毕举而崇餙倍之子弟秀民俻举选而食廪饩者余六十人在东序隷教官梁栋孔氏族姓之授章句者十有五人在西序隷教官王磐署乡先生康晔儒林祭酒以主之盖经始于壬子之六月而落成于乙卯六月𥘉五十一代孙衍圣公元措尝仕爲太常卿癸巳之変失爵北归㝷𬒳诏搜索礼噐之散逸者仍访太常所隷礼直官歌工之属俻钟磬之县歳时阅习以宿儒府参议宋子贞领之故郓学视他郡国爲独异乃八月丁卯侫率寮属诸生舎菜干新宫玄弁朱衣佩玉舒徐畔落之礼成而飨献之仪具八音洋洋复盈于东人之耳四方来观者皆失喜称叹以为衣冠礼乐尽在是矣越翌日学之师生合辞谓仆言严侯父子崇饰儒舘以布宣圣化承平文物顿还旧观学必有记以谨岁月幸吾子文之石垂示永乆仆谢曰老生常谈何足以陈之齐鲁诸君之前顾以客东诸侯者乆猥当授简之末爼豆之事固喜闻而乐道之何敢以不敏辞兴造之蹟巳辱件右之矣窃不自度量輙以有所感焉者着于篇呜唿治国治天下者有二教与刑而巳刑所以禁民教所以作新民二者相为用废一不可然而有国则有刑教则有废有兴不能与刑并理有不可晓者故刑之属不胜数而贤愚皆知其不可犯教则学政而巳矣去古旣逺人不经见知所以为教者亦鲜矣况能从政之所导以率于教乎何谓政古者井天下之田党庠遂序国学之法立乎其中射乡饮酒春秋合乐养老劳农尊贤使能攷艺选贤之政皆在聚士于其中以卿大夫尝见于设施而去焉为之师教以徳以行而尽之以艺淫言诚行诡恠之术不足以辅世者无所容也士生于斯时揖譲酧酢升降出入于礼文之间学成则为卿为大夫以佐王经邦国虽未成而不害其能至焉者犹为士犹作室者之养吾栋也所以承之庸之者如此庻顽谗说若不在时侯以明之挞以记之记之而又不从是蔽䧟畔逃终不可与有言然后弃之为匪民不得齿于天下所以威之者又如此学政之坏乆矣人情苦于覊捡而乐于縦恣中道而废縦悪若崩时则为揣摩为捭阖为钩距为牙角为城府为穽擭为谿壑为龙断为捷径为贪墨为盖藏为较固为干没为面谩为力诋为贬駮为讥弹为姗笑为凌轹为为睚眦为构作为操縦为麾斥为刼制为把持为绞讦为妾妇妬为形声吠为厓岸为阶级为髙亢为湛静为张互为结纳为势交为死党为嚢槖为渊薮为阳挤为隂害为窃发为公行为毒螫为蛊惑为狐娟为徂诈为鬼幽为恠魁为心失位心失位不巳合谩疾而为圣癫敢为大言居之不疑始则天地一我旣而古今一我小疵在人缩颈为危怨讟薫天㤗山四维吾术可售悪悪不可宁我负人无人负我从则斯朋违则斯攻我必汝异汝必我同自我作古孰爲周孔人以伏膺我以发冢凢此皆杀身之学而未若自附于异端杂家者爲尤甚也居山林木食涧饮以徳言之则虽爲人天师可也以之治世则乱九方皐之相马得天机于㓕没存亡之间可以爲有道之士而不可以爲天子之有司今夫缓歩濶视以儒自名至于徐行后长者亦易爲耳乃羞之而不爲窃无根源之言爲不近人情之事索隐行怪欺世盗名曰此曽颜子思子之学也不识曽颜子思子之学固如是乎夫动静交相养是爲弛张之道一张一弛㳺息存焉而乃强自矫揉以静自囚未尝学而曰絶学不知所以言而曰忘言静生忍忍生敢敢生狂縳虎之急一怒故在冝其流入于申韩而不自知也古有之桀纣之悪止于一时浮虚之祸烈于洪水夫以小人之中庸欲为魏晋之易与崇观之周礼又何止杀其驱而巳乎道统开矣文治兴矣若人者必当戒覆车之辙以适改新之路特私忧过计有不能自巳者耳故俻述之旣以自省且为无忌惮者之劝侯名七歳入小学师名士龙江张某澄自读诵至剖析义理者余拾年衍圣必其为特逹之噐以其子妻之迄今为名诸侯二君子有力焉是年九月朔旦河东元某记慱州重修学记慱之庙学当㤗和中州倅辽东王遵古元仲之所连元仲有文行道陵谓之昔人君子者也甲申之兵民居彼焚州将阎侯义以庙学州宅龙兴寺殿土木之丽甲于一州特以兵守之其后庙学独废不存今行䑓特进公以五十城长东诸侯凡四境之内仙佛之所庐及祠庙之无文者率完复之故学舎亦与焉防御使茌平石侯青彰徳緫𬋩兼州事赵侯徳用乃以行䑓之命葺旧基之余而新之大其正位又为从祀之室于其旁至于讲诵之堂休宿之庐斋厨库廐无不俻具经始于某年之某月落成于某年之某月文石旣具赵侯请子记之予窃有所感焉慱自唐以来为雄镇风化则齐鲁礼义之旧人物则鲁连子华歆骆宾王之所从出在承平时登版籍者余三十万家其民号为良善而易教特䘮乱之后不能自还耳虽然岂独此州然哉先王之时治国治天下以风俗为元气庠序党术无非教太子至于庻人无不学天下之人切而壮壮而老耳目之所接见思虑之所安习优柔于弦诵之域而餍饫干礼文之地一语之过差一跬歩之失容即赧然自以为小人之归若犯上若作乱虽駈逼之从臾之诱引之有不可得者矣故以之为俗则羙以之为政则治以之为国则安且乆理之固然而事之必至者盖如此呜唿王政扫地之日乆矣戦国吾不得而见之得见两汉斯可矣两汉吾不得而见之得见唐以还斯可矣唐以还且不可望况于为血为肉之后乎䘮乱既多生聚者无㡬蚩蚩之与居伥伥之为徒亦有教焉不过破梁碎金胡书记咏史而巳前世所谓急就章兎国册者或篇题句读之不知矣后生所习见者作白画攫金则御人于国门之外取箕箒而谇语借耰鉏而徳色秦人之抵冐殊扞贾子之所为太息而流涕者盖无足讶由是观之父子夫妇人伦之大节亦由冠屦上下之定分冠而屦之屦而冠之非正名百物则倒置之敝无所正父不父子不子夫不夫妇不妇必肇修人纪者出则而后有攸叙之望矣况草昧之后道统方开明经者例有复身之赐而此州将佐首以兴起学官为事士之有志于此道者其喜闻而乐道之宜如何哉故为记其兴造之始末且以学校之本告之曰有天地有中国其人则尧舜禹汤文武周孔其书则诗书易春秋论语孟子其民则士农工贾其教则君令臣行父慈子孝兄友弟恭夫妇睦朋友信其治则礼乐刑政纪纲法度生聚教育冠婚䘮祭养生送死而无憾庠序党塾者道之所自出也士者推庠序党塾所自出之道而致之天下四方者也由是而之焉正名百物肇修人纪者尚庻㡬焉如曰不然则尔爱其羊我爱其礼以是学为告朔之饩可也赵州学记赵州庙学𥘉废于靖康之兵天会以来郡中赵公某始立庙殿而任公某増筑学舎㤗和名臣陵川路公元为门为廊庑为讲堂土木之功乃俻自贞祐南渡河朔䘮乱者余二十年赵为兵冲焚毁尤甚民居官寺百不存一学生三数軰逃难狼狈不转徙山谷则流离干道路庙学之存亡亦付之无可奈何而巳户牗旣壊瓦木随彻当路者多武弁漫不加省上雨旁风日就頺压识者惜之岁癸卯真定路工匠緫管赵侯慨然以修复爲事发赀于家顾工于民躬自督视不废寒暑裁正方隅崇峻堂陛斜倾者起之腐败者易之破缺者完之漫漶者饰之曽不期年截然一新若𥘉未尝毁而又有加焉者乃八月上丁诸生释菜如礼衣冠爼豆骎骎乎承平之旧予过庆源尝徃观焉问所以经度者郡人髙徳茂等合辞道其然且请予记之予以为学官之废乆矣儒学之士虽有任其责者亦以为不急之务矣比岁郡县稍有以兴学为事者率有由而然力致势刼剧甚调度仅能有成怨讟盈路所谓可为羙观而不可以夷攷也赵侯不出于强率不入于承望崇儒向道自㧞于流俗者如此在于学古之士其喜闻而乐道之冝何如哉故为记之且告之曰吾道之在天下未尝古今亦未尝废兴君臣父子夫妇兄弟朋友之际百姓日用而不知大业广明五季之乱绵蕝不施而道固自若也虽然庠序党塾先王之所以教后世虽有作者旣不能复有所加亦岂容少有所损羊存礼存此吉朔之饩所以不可废也夫兴学儒者事也用武之世而责人以儒者之事不可也异时时可为力可致而使学官有鞠为园𬞞之叹不必以前世赵仕路三使君为言视今赵侯能不少媿乎侯名振玉龙山人先节度庆源有良民吏之风其兴文士㳺盖其素尚云夀阳县学记近代皇綂正隆以来学校之制京师有太学国子学县官饩廪生徒常不下数百人而以祭酒愽士助教之等教督之外及陪京緫管太尹府节度使镇防御州亦置教官生徒多寡则视州镇大小为限贠幕属之由左选者率以提举系衘刺史州则系籍生附于京府各有定在外县则令长司学之成坏与公廨相授受故徃徃以增筑为功若仕进之路则以词赋明经取士预此选者多至公卿逹官捷径所在人争走之文治既洽乡校家塾弦诵之音相闻上党髙平之间士或带经而锄有不待风厉而乐为之者化民成俗㮣见于此自大安失驭中夏版荡民居官寺燬为焦土天造草昧方以弧矢威天下俎豆之事宜有所待也甲辰之春予归自燕云道夀阳知有新学徃观焉见其堂庙斋庑若𥘉未尝毁而又加饰焉者问所以然诸生合辞曰吾邑旧有庙学元祐中知县事张不渝实更新之旣乃废于贞祐甲戌之兵大变之后民无百家之聚县从事李通李天民者窃有修学之议而病未能也㑹䑓牒下于壬寅之冬课所在举上丁释菜之典乃得偕令佐暨县豪杰诸人经度之盖三年而后有成乆𣣔谒文吾子以纪岁月顾以斗食之役之故而无以自逹也予谓二三君言公軰寕不知学校为大政乎夫风俗国家之元气而礼义由贤者出学校所在风俗之所在也吾𣣔涂民耳目尚何事于学如曰如之何使吾民君臣有义而父子有亲也夫妇有别而长㓜有序也则天下岂有不学而能之者乎古有之有教无类虽在小人尤不可不学也使小人果可以不学则武城之絃歌当不以割鸡爲戯言矣予行天下多矣吏姦而渔吏酷而屠假尺寸之权朘民膏血以自腴者多矣崇祠宇佞佛老捐所甚爱以求非道之福嚬呻頋盻化瓦䃯之埸爲金碧者又不知㡬何人也能自㧞于流俗崇儒重道如若人者乎且子所言无以自逹者亦过矣兴学之事贤任之良民吏当爲之贤相不任良民吏不爲曽谓斗食吏不得执鞭于其后乎使吾不爲记兹学之废兴则巳如𣣔记焉吾知张不渝之后唯此两从事而巳奚以斗食之薄万钟之厚为计哉通字彦逹县人天民字仲先上世秀容人其先世皆儒素云代冠氏学生修庙学壁记冠氏庙学贞祐𥘉知县事鲁仔所増建㤗和中主簿折元礼画七十二子像䘮乱以来民居皆𬒳焚毁而庙学独存岁乙未右副元帅赵侯悯其頽圯复为完𥙷之学之制𥘉亦俭狭侯就为料理而作新之意盖未巳也侯崇儒重道出于天性在军旅中亦常以文史自随一府之人若偏禆若府吏皆随而化之兴学之事特其滥觞耳呜唿吾邑为大县乆矣在承平时登版籍者余三万家侨寓之民又倍而三之学校大事也前后歴数十政非无贤今佐而乃囙卑习陋漫不加省百年以来能崇起之者唯吾侯与鲁折三人而巳可胜叹哉某月日县学生黄逸民记叶县中岳庙记河南中镇所在在所率有祠庙以奉岳祇叶距崧三百里而近独无有也邑门之南百举武少折而西有地焉直居民之冲顾望崇显父老规为岳祠旧矣㤗和末太原祈人樊道真始以邑人之意而经度焉地本故堤废圮巳乆荆棘瓦䃯蛇鼯所舎樊身执畚锸刬治芜秽实以板筑百日而庙基成邑之人知其坚固可任也乃群起而助之贲乡豪张祐孙宁秦商人党珪为之倡庙既成祁人有以白石为中天像𣣔辇而北者道真请而事焉予尝谓小人之情畏之而有不义耻之而有不仁威之而有不惩独于事神若有所儆焉何耶徼福于方来迯罪于巳然百来而百不可得然终不以百不可得而废其所以求也富贵光荣夀考繁昌人既有以求诸神忠信孝弟㢘譲笃实神亦有以望于人吾尝见夫世俗之所事神者矣崇祠宇严像设刲羊豕具仪卫巫现倡优杂然而前拜跪甚劳迎送甚勤求神之所以望于人者无有也隂害贼诈刮利次骨利之所在无复天理公噬潜搏难得是期内人于沟不恤也血人于牙不餍也志得而意满则曰我求于神神报我者如是也故搏噬愈获报谢愈豊祷求愈奢香火未收而隂害贼诈之心巳怫然于胸中矣此直蛇神牛鬼之所不忍临而谓岳祗之聦明正直者而临之乎记有之虽有悪人斋戒沐浴可以事上帝谓小人之不可以事神不可也岂弟君子求福不囬好是正直介以景福谓神之可欺尤不可也呜唿神有固然三尺童子所能知而人有不能知者特溺于贪而不能自还耳惜乎莫有以三尺童子之所知者而告之也癸未之夏予过昆阳进士韦仲安道樊之意欲得吾文以记其经营之始故为书之且告以福不可徼祸不可逃也如是庻㡬来者有所儆焉扁鹊庙记扁鹊随俗为变过咸阳爲无辜医邯郸为带下医洛阳为耳目痺医盖尝至周其有庙于此则不可考也庙再以元豊八年成里之人事之惟谨病者必来以药请杯按间有得香灺埃煤若丸剂然者吞之病良愈闾里间相传以为神斗酒彘肩祷谢曰豊积习既乆莫有能正之者乡豪张乙居其旁葺而新之土木有加焉正大元年之八月也自扁鹊饮上池水三十日而知物其事固以秘怪而不常故虚荒诞幻被于末流千百年后而未止也虽然耳目之所不接故常理之所不拘神膏传创灵丸起废见于传记者多矣又安可必其果无有尝谓扁鹊至人也自言其方可以觧肌裂皮决脉结筋湔浣肠胃潄涤五脏练精而易形矣至扵世之隂忌贼诈贪饕攫拾心魂斵䘮若醉若狂懑然而不能者百千为群日相过乎前为扁鹊者独不能随俗为变练精而易形使之爲平直安舒廉譲洁清之人乎若夫疾病则祷圣人所不废诚以感神祭则受福㝠冥之间当有隂相者盍亦无以灵丸神膏为也此之不为区区之香灺埃煤自夸于闾巷细民之间以为神呜唿其亦児童剧而巳矣岂世之所望于扁鹊而扁鹊之所以为扁鹊者哉长庆泉新庙记邓之西百里而逺是为内郷之东鄙有山焉冈峦起伏与浙郦诸山络脉相属而为之殿其麓二泉灌田千畒有竒泉之上有龙祠耆旧以为祷之有雨旸之应旁近之民有以饮羊牛洸裙𥚑者泉輙汇而迁焉考之辨方无所知名俚俗所称讹缪失实且不雅驯今以其地名之长庆泉正大丁亥予承乏是邑夏五月赤旱近百日凡县境之名湫无虑数十所奔走祷祠卒无感通道路嗷嗷无望来秋有此泉爲言者予率父老诣焉币祝甫登云气四合车辙未旋而澍雨浃明年里之民作新庙于泉之西南且以纪其事爲请夫龙之灵固也然古人之于祷祠不幸而不见荅自咎而巳幸而应焉则亦不敢以爲功今也不徳其何以致然将适与雨㑹欤影响之报盖不如是之捷也天之㤙与威令龙实尸之油然而云殷然而雷不崇朝而雨天下利于物者豊则享诸巳者厚道家所言恍愡之外神龙之所居瑶宫璇室万舞在庭金支翠𬎼纷蔽辉映虽首出万物奉以四海九州有不足进焉者山夫谷民乃以一畒之宫牲不揜豆而祠之岂度徳审功报称之道㦲闻之天即神神即人人即天名三而诚则一东邻之牛不如西邻之钥祭实受其福凡以恃吾诚而巳不然所持者狭所求者奢彼乗云气而㳺天地之间是区区者寕足以留其一盻耶正大己丑九月日三皇堂记老子职柱下史阅人代之乆其述伏犠神农黄帝氏以来有太上下知有之其次亲之誉之之论邵康节囙之亦谓皇与帝为千万世之人其次第盖如此自三坟为吾夫子所断三圣人者与天同功乃无徳业可攷见医家者流谓神农一日尝七十毒与𡵨黄至贞大要三坟书特止于此今其论故在本于大道之説而䆒乎生死之际然扵三圣人所以仁后世者絻土苴耳太原医师赵国噐谓吾业当有所本也即其家起大屋立三圣人像事之以歴代名医𡵨伯而下凢十人侑其坐栋宇旣俻像设既严介于太谷李进之请予为记始予甚难之以谓天地不仁刍狗万物圣人跻民仁夀之域民物安逸若道自然虽莫知所谢可也或曰有万世之利万世之报元仓楚所居年谷豊穰物无疪疠其郷之人且相与尸而祝之社而稷之况与天地同功者乎夲反始非闾巷所得专而泝流穷源或旦暮如有遇祖而祀之其谁曰不然夫赵子世扵方伎余百有五十年矣守之以恒业用之以戒心谓一毒妄攻五兵莫惨耿耿自信临之以神眀吾知是家于人之命为甚重矣是可记也扵是乎书之国噐名天用今为惠民局直长塐工张天秀国噐之子履道知读书异时当以儒素自拔于流俗云己酉𥘉吉新兴元某记崔府君庙记唐崔子玉府君祠在所有之或谓之亚岳或谓之显应王者皆莫知其所从来府君定平太宗时为长子令有惠爱之风本道採访使与长子尉刘内行弗俻且有赃赇之鄙时县有名虎府君谓二人者冝当之巳而果然及一孝子为所食乃以牒摄虎至使服罪一县以为神而庙事之世所传盖如此庙之在阳平者有年矣贞祐之兵烧毁㡬尽东平副元帅赵侯以其父之志为完复之其成也侯命予以歳月记故之传曰有功扵民则祀之以劳定国则祀之此不为小徳小善者言汉丞相忠武侯之殁蜀人求为立庙朝议以礼秩不聴百姓遂囙时节祭之道陌上言事者或谓可聴于成都立之安乐公不从习隆向充拜章言巷祭野祀非所以存徳念功若尽顺人心则渎而无典建之京师又偪宗庙止可令其近墓为之所亲以时设祭故吏欲奉祀者皆限至庙断其私祀以从正礼扵是始从之为庙扵沔阳従是观之汉人扵忠武侯其难之也如是况其下者乎且夫郡县之良吏血食一方见于今者多矣然卓茂则止于宻鲁仲康则止扵中牟朱邑则止于桐乡召父杜母则止于南阳盖未有由百里之邑逹之天下四方如府君之祠之侈者也髙门之荡然广殿之渠然衮冕之巍然侍卫之肃然虽五帝之尊且雄无以进使其止于为土木偶焉斯可矣或有物焉则将疾走逺引逃避之不暇矧敢冯几负扆以当天下四方臣仆之敬乎呜唿祀典之坏乆矣惟祀典壊而后撤淫祠之政举䘮乱以来天纲弛而地维絶人心所存唯有逃祸徼福者在耳惟逃祸徼福者在故兇悍毒诈有时而熄若曰淫祀无福非其鬼而祭之为谄尔所敬非吾之所谓敬尔所惧非吾之所当惧彼将荡然无所畏忌血囊仰射又何难焉使梁公而在吾知前日江淮之举有不暇施于今日者矣故併及之使人知侯之意有在遗山先生文集卷第三十二遗山先生文集遗山先生文集卷第三十三遗山先生文集卷第三十三记邓州新仓记观察判官曹君徳甫以书扺某云武胜一军雄殿南服重兵所宿兼倍诸道故廪庾之积尤为吾州之大政今漆水公之镇是邦也至之日即以新仓为事度材于山赋庸于兵心计手授百堵皆作盖经始于正大六年之八月而㫁手于八年之四月文石既具子为我记之某以为天下之为食者莫劳于农而其不害于农农之力至于今极矣嘘牛而耕曝背而耘十人之劳不能给一人之食水旱霜雹螟蝗蟊蠈凡害于稼者不论也用兵以来调度百出常赋所输皆创夷之民终岁勤动不得以养其父母妻子而以之佐军兴者兵则恃农而战农则恃战而耕朝廷旰食宵衣惟谷之恤劝农冠盖相望于道廪人之制非不具俻而有司或不能奉承精粗之不齐陈腐之不知度量之不同薄领之不一收贮之不谨启闭之不时诃禁之不严检察之不恒冐滥之不䆒请託之不絶一隙所开百姦乗之百家之所歛不足以给雀鼠之所耗一邑之所入不足以𥙷风雨之所败四方承平粒米狼戻时然且不可况道殣相望之后乎然则有能为国家重民食而谨军赋者业文之士宜喜闻而乐道之也唯公为徐为陜为鳯翔为京兆为洛阳尽力民事二十年于玆知民之所难知戦之所资知废政之不可不举知积弊之不可不去是役也易腐败为坚整广狭陋为宏敞增卑湿为爽垲导壅蔽为开廓环以复垣键以重扄圭撮有经新陈有次暵曝有所检视有具出入有籍巡卫有卒条画周宻截若画一万箱踵来千仓日盈陈陈相因如冈如陵望之巍然有以増金城汤池之重京师仰给于是乎张本某属吏也知公为详故并着其设施如此四月二十三日儒林郎南阳县令武骑尉赐绯鱼袋元某记南阳县令题名记为县难为南阳尤难由汉以来千百年居是邦者不知其㡬何人独召杜有父母之称其余则有问姓名而不知者可谓尤难矣自功利之说行王伯之辨兴堕窳者淂以容其姦而振厉者无以尽其力盖尝疑焉仁人君子正其谊不谋其利明其道不计其功与夫安静之吏悃愊无华日计不足月计有余者理诚有之然唐虞之际司空则平水土后稷教民稼穑司徒则敬敷五教在寛士明于五刑虞则若予上下草木鸟兽伯与礼夔典乐龙纳言三载考绩三考黜陟幽明君臣相敕率作兴事必于成而后巳谓之不计其功也而可乎汉宣帝之治枢机宻而品式具上下相安莫敢苟且政平讼理固出于良二千石徳譲之风至于摘奸伏击豪右敢悍精敏砉砉隽快如刃之发于硎者亦多矣三代之民治汉之民亦治孰王孰伯必有能辨之者呜唿道䘮乆矣召杜之政岂人人能之准稍自振厉不入于堕窳斯可矣若夫碌碌自保寂寥而无所闻去之日使人问姓名而不能知虽居是邦谓之未尝居是邦可也年月日某记吏部掾属题名记吏部为六曹之冠自前世号为前行官属府史由中后行而进者皆以为荣焉国朝故事掾属之分有左右选右选之在吏曹者徃徃至公卿逹官然不能终更者亦时有之古人以为吏犹贾然贾有贤有愚贤贾之取廉日计不足月计有余愚贾之求无纪极举身以狥货反为所累者多矣此最善喻者自风俗之壊上之人以徒隷遇佐史甚者先以机诈待之㢘耻之节废苟且之心生顽钝之习成实坐于此夫以天下铨综之系与夫公卿逹官之所自出乃今以徒隷自居身辱而不辞名败而不悔甚矣人之不自重也乃録南幸以来名姓凡若干人刻之石孰善孰恶孰由此而逹孰由此而败观者当自知之得以监焉正大二年五月日儒林郎权国史院编修官元某记警巡院𪠘署记汴京官府寺舍百年以来无复其旧车驾南渡百司之洽徃徃以民居为之如两警院之繁剧紧要者亦无定所焉夏津宋侯之领右院也以为吾之职有前世长安洛阳令之重其权则又右内史之所分乃今侨寓于编户细民之间余也不敏就得以倥偬为辞后之君子奚頼焉陛级之不崇何以示民寝䖏之不饰何以待贤贵贱无章上下混淆则又非所以谨官常而侈上命也乃以故事请于县宫乆之得故敎授位于乐善坊之东教官废乆屋为民居鏬漏邪倾风雨弗庇矦以暇时易而新之治有事寝有堂奥厨库井廐以次成列外周以垣内键以门不私困不公滞盖百日而后成即以其事属余记之窃尝谓治人者食于人劳其心者逸其身于此有人焉朝夕从事使斯民也皆得其所欲安民安矣至于吾身之所以安则谓之私而不敢为夫岂人情也哉履屐之间可以用极皷钟之未可以观政若曰此犹传舍耳不足用心于其间君子以为不智可也故子乐为书之侯名九嘉字飞卿擢进士甲科文采风流照映一时歴髙陵三水蓝田扶风四县令皆有能声云正大二年五月日儒林郎权国史院编低官元某记创开滹水渠堰记州倅定襄李侯介于教官刘浚明之深以滹水新渠记为请曰滹水之源出于雁门东山之三泉过繁畤遂为大川放而出忻口并北山而东去仆所居横山为不逺上世以来知水利可兴故甞兴之由宋尔朱氏而下凡三人焉尔朱丘村人家有赐田百顷因以雄吾郷役家之僮奴欲从忻口分支流为渠郷之人以是家公为较固之计莫有助之者且姗笑之因自沮而罢大定戊子无畏荘信武乔公号称十万乔氏者度其财力易于与造复以渠为事开及日阳里农民以盗水致讼有避罪而就死者事出于瞹眛甲乙钩连无从开释役夫散归至以水田为讳承安中吾里齐全羡率乡曲大家按乔公故迹欲终成之而竞亦不成仆不自度量以先广威甞与齐共事思卒前业頼县豪杰郷父兄子弟伙助之歴二年之乆仅有所立盖经始于壬寅之八月𧺫汤头岭西之白村上下逾六十里经建安口乃合流又明年之三月既望合乡人预议洎执役者置酒张乐以落之老㓜欣快驩唿动地出平昔所望之外宜有文辞以垂示永乆幸吾子留意焉余以谓立功立事必天时人事合而后可然系于人事者为尤多曩余官西南邓之属邑多水田业户余三万家长沟大堰率因故蹟而増筑之而其用力有不可胜言者试一二考之夫水在天壌问为至平且善利万物而不争有余者损之不足者𥙷之时乃天之道兼并之家力足以制卑贫而贿足以侮文法身私九里之润人无一溉之益者多矣以至平为不平不争为必争𥙷有余损不足伤水之性逆天之道覆车之辙前后相接田野细民有敢复与大豪共公者乎矧夫非大变之后无不争之田非娄丰之年无供役之食事艰于虑始人习于恶劳贤否异情理难脗合彼巳分利孰为纲维故虽有万折必东之心而终屈于七遇皆北之势使临之以公上之命且无望于必成况创始于乡社二三之议乎有其时而乏其人有其人而无其志力不前胜事必后艰大哉志乎唯强也故能立天下之懦唯坚也故能易天下之难由是而克之关辅之三白㐮樊之黔芦皆此物也故尝谓江乡泽国巧于用水凢可以取利者无不尽举锸投袂随为丰年今河朔州郡非无川泽而人不知有川泽捐可居之货失当乗之机如愚贾操金昧于贸迁之术旱暵为虐乃无以疗之求象龙候啇羊坐为焚尫暴巫禳禬家之所悮搏手困穷咎将谁执方新渠之成也余徃观焉流波沄沄浄㵊盈沟若大有力者拥之而前农事奋兴坐享丰润禾麻蔽麦欝欝弥望计所收拾如有以相之夫孤倡而合衆力一善而兼万夫蹔劳而有亡穷之利若李矦者其可谓有志之士矣虽然水利之在吾州者非特滹河而巳也出东门一舍少折而南由三霍而东尽南邢之西其间无井邑无聚落无丘垄特沮洳之烁而已诚能引牧马之水以合三㑹于蒙山之麓隄障有所出内有限才费数千人之功平湖渺然当倍晋溪之十惜无大农尺一之版使扁舟落吾手中耳因记侯兴建始末慨然有感于中故兼及之侯名子成先广威用承直郎䕃当𥙷官州牒已上吏曹矣而新令限至朝请大夫者乃系班广威诣登闻皷院自陈道陵从之预供奉者四百二十人仕至蠡州酒务使李侯所谓是以似之者欤年月日记市隐斋记吾友李生爲予言予㳺长安舍于娄公所娄隐者也居长安市三十年矣家有小斋号曰市隐徃来大夫士多爲之赋诗渠欲得君作记君其以我故爲之予曰若知隐乎夫隐自闭之义也古之人隐于农于工于啇于医卜于屠钓至于愽徒卖浆抱关吏酒家保无乎不在非特深山之中蓬蒿之下然后爲隐前人所以有大小隐之辨者谓𥘉机之士信道未笃不见可欲使心不乱故以山林爲小隐能定能应不爲物诱出䖏一致喧寂两忘故以朝市爲大隐耳以予观之小隐于山林则容或有之而在朝市者未必皆大隐也自山人索髙价之后欺松桂而诱云壑者多矣况朝市乎今夫干没氏之属胁肩以入市叠足以登壠㫁利觜长距争捷求售以与佣儿贩夫血战于锥刀之下悬羊头卖狗脯盗跖行伯夷语曰我隐者也而可乎敢问娄之所以隐柰何曰鬻书以爲食取足而已不害其爲廉以诗酒逰诸公间取和而已不害其爲髙夫㢘与髙固古人所以隐也子何疑焉予曰予得之矣予爲子记之虽然予于此犹有未满焉者请以韩伯休之事终其说伯林卖药都市药不二贾一女子买药伯休执价不移女子怒曰子韩伯休邪何乃不二价乃叹曰我本逃名乃今为儿女子所知弃药径去终身不返夫娄公固隐者也而自闭之义无乃与伯休异乎言身之文也身将隐焉用文之是求显也奚以此为哉予意大夫士之爱公者强为之名耳非公意也君归试以吾言问之贞祐丙子十二月日河东元某记惠逺庙新建外门记晋溪神曰昭济祠曰惠远自宋以来云然然晋祠本以祠唐候乃今以昭济主之名实之紊乆矣不必置论盖魏齐而下晋阳有北门之重山川盘结士马强盛天下名藩巨镇无有出其右者此水去城才跬歩间耳山之麓出两大泉喷薄湍駃流不数歩遂可以载舟楫汇为巨陂派为通渠稲塍莲荡延袤百余里望之令人渺焉有呉儿洲渚之想若济源之清旷苏门之古澹济南之秀润以知水者言之皆吾余波之所及也太平兴国𥘉汉入于宋城阙虽毁而风物故在旁近之民擅灌溉之利春祈秋报惟神之为归割牲酾酒日月不絶宫庭靖深丹碧纷耀遗台老树朱楼画舫承平游覧之盛予儿时尚及见之庙旧有殿有别殿有廊庑有门贞祐之兵迄仐三十年虽不尽废而腐败故暗极矣创罢之人迫于调度故未暇补葺父老过之有潸然出涕者南北路驆使寳坻髙候天辅悯外门之頽毁也力为新之起于辛丑之正月而成于其年之七月请予记之予谓昭济庙之在吾晋有决不能废者然其废而兴之则存乎人焉尔夫一门之役固不可谓之全功异时有以全功自任者安知其不自髙侯发之是可纪也故乐为之书明年五月吉日新兴元某记顺天府营建记清苑置于隋开皇末歴唐五代爲鄚州属县宋境与辽接故改爲保塞重兵所宿常倍髙阳诸戍金朝既都燕陞县爲州州仍以保名县则复清苑又号且置顺天莭度一军太行诸山东走辽碣盘礴偃蹇挟大川以入于海而州居襟抱之下壁垒崇峻民物繁伙辇毂而南最爲雄镇贞祐𥘉中夏受兵遂例有覆隍之变今万户张候徳刚之起定兴也𥘉保西山之东流埚隷经畧苗公累功至永定军节度使权元帅右都监及苗公为其副贾瑀所害侯慷慨愤发期必报瑀会麾下何伯祥献苗公符节即推矦为长亊闻兴定戊寅五月以矦留守中都行元帅府亊国兵由紫荆而下侯率所部陈于狼牙岭马跌为所执大帅以矦肮骿无所屈义而释之且复旧职矦招降旁郡威佶并着遂下雄易安保诸州留戍满城西山豪杰皆授印号为部曲兵势大振满城隘狭自不能容者岁丁亥乃移军顺天以遏信安行剽之党时顺天为芜城者十五年矣矦起堂使宅之故基将留居之随为水军所焚矦曰盗所以来揣我无固志耳堂复成吾且不归矣于是立前锋左右中翼四营以安战士置行幕荒秽中披荆棘拾瓦砾力以营建为事适衣冠北渡得大名毛居节正卿如其材干强敏足任倚办署为幕府计议官兼领衆役矦心计手授俱有成筭正卿恱于见知劳不言倦底藴既展百废具与承平时州民以井泉咸卤不可饮食为病满城之东有南北泉南曰鸡距以形似言北曰一畒以轮广言宋十八塘泺发源于此二泉合流由城外濠出为减水口矦頋而叹曰水限吾州跬歩间耳竒货可居乃弃之空虚无用之地吾能指使之则井泉有甘冽之变沟浍流恶又余波之所及也乃度地之势作为新渠凿西城以入水水循市东行由古清苑㡬百举武而北别为东流垂及东城又折而西双流交贯由北水门而出水之占城中者什之四渊绵舒徐青緑弥望为桞塘为西溪为南湖为北潭为云锦夏秋之交荷芰如绣水禽容与飞鸣下上若与人共乐而不能去舟行其中投网可以得鱼风雨鞍马间令人渺焉有呉儿洲渚之想由是营备以甲乙次第之则为北衙为南宅宅矣所居工材皆不资于官役夫则以南征生口为之至别第悉然为南楼因保塞故堞而为之位置髙敞可以尽一州之胜西望郎山如见呉岳于汧水之上青壁千仭颜行而前肩骈指比歴歴可数浓淡覆露变态百出信为燕赵之竒观也为驿舍为将佐诸第为经歴司为仓库为刍万塲为啇税务为祗供所为药局为傅舎煖室为马院市陌纡曲者侯所甚悪必裁正之为坊十増于旧者七曰鸡泉呉泽懋迁归厚循理迁善由义富民归义兴文为桥十而起楼者四西曰来青北曰浮空南曰薰风东曰分潮爲水门二西曰通津北曰朝宗爲谯楼四北曰拱极南曰蠡吾西曰常山东曰碣石爲庙学一増筑堂庑三倍其𥘉爲佛宇十五曰栖隐鸿福天寕兴国志法洪济报㤙普济大云崇嶷天王兴福清安凈土永寕大悲阁一由栖隐而下创者四而十一复其旧规制宏丽𥘉若不经毁者独大悲出矦新意尤爲殊胜金碧烂然髙出空际唯燕中仁王佛坛成于国力可等而上之耳爲道院十一曰神霄天庆清寕洞元玄武全真朝元玄真清爲朝真得一创者九而复其旧者二爲神祠四曰三皇岱宗武安城隍爲酒舘二曰浮香金䑓亭榭皆水中爲乐棚二爲园囿者四西曰种香北曰芳润南曰雪香东曰夀春城内外爲水硙者四水既出朝宗门又将引蒲水爲稻田于西南波乃合九龙之末流患其浅漫而不能载舟也爲之十里一起闸以便牲来毎闸所在亦皆有灌溉之利焉城居既有定属即聴民筑屋四关以复州制远而四郊周泊千里完保聚植桒枣树艺之事人有定数岁有成课属吏实任其责揽辔问涂骎骎乎齐魏之富矣庚戌秋七月予过顺天左副元帅贾辅良佐授矦经度之事请记之于石曰始吾城无寸甓尺楹之旧而吾矦决意立之民则新造而未集冦则蹔溃而复合以战以守日不暇给自常情度之不牵于道旁筑舎之惑则必安于聚庐託䖏之陋矣矦仁以继絶义以立懦信以一异智以乗时技合力并故能事之颕脱如此夫立城市营居室前人良政见于经于史于歌咏于金石者多今属笔于子其自意乎予因为言自予来河朔雅闻矦名人谓其文武志胆可为当代矦伯之冠起行阵闲不十五年取万户矦金虎符如探嚢中物綂城三十制诏以州爲府别自爲一道并控関陜汴洛淮泗之重将佐乔惟忠孝先而下赐金银符者十数人光大震耀当世莫及夫佩金紫秉节钺书旂常着钟鼎古人之所重奔驰角逐筋疲力涸有不敢望者矦则頋盻嚬呻而得之况乎土木之计力有可成者岂不㳺刃恢恢有余地哉古有之强可以作气坚可以立志唯强也故能举天下之巳废唯坚也故能成天下之至难非矦何以当之是可书也巳虽然端本者必以正某末谨始者必以善其后矦人豪也愿岂以城恒山池滹沱空大茂之林以爲㨕尽枹阳之石以爲础然后爲快欤吾意其必以行水之智移之于利物作室之志充之以立政寛庸调以资恳辟薄征歛以业单贫黜功利以厚基本尊文儒以变风俗率轻典以致忠爱崇俭素以飬后福盖公清净之化冦君爱利之实于是乎张本于虽老矣如获见其成尚能爲矦屡书之邢州新石桥记州北郭有三水焉其一潦水其一曰逹活泉父老传爲佛图登卓钖而出逹活不知何义非讹传则武鄊羯人之遗语也其可曰野狐泉亦传有妖狐穴于此潦水由枯港行并城二三里所稍折而东去为蔡水䘮乱以来水散流得村墟徃来取疾之道溃隄口而岀宊入北郭泥淖弥望冬且不涸二泉与港水旧由三桥而行中桥古石梁也淤垫既乆无迹可㝷数年以来常架木以过二泉规制俭狭随作随坏行者病渉乆矣两安抚张君耘夫刘居才卿思欲为经乆计询访耆旧行视地眿乆乃得之经度既定言于宣使宣使亦以为然乃命里人郭生立凖计工镇抚李质董其事分画沟渠三水各有归宿果得故石梁于埋没之下矼石坚整与始构无异堤口既完潦水不得骋附南桥而行石梁引二泉分流东注合于栁公泉之右逵路平直徃来憧憧无褰裳濡足之患凢役工四百有畸才四旬而成择可劳而劳因所利而利是可纪也尝谓古人以虑始为难改作为重重以悪劳而好逸安早而习陋此天下之能事无所望于后世也欤且以二君之事言之有一国之政有一色之政大纲小纪无非政也夏官之属曰司险山林之阻则开凿之川泽之阻则桥梁之僖公春新作南门传谓启塞有时门户道桥谓之启城郭墙壍谓之塞开闭不可一日而阙特随其坏而治之修饰南门非闭塞之急故以土功之制讥之是则道桥之为政不亦甚重矣乎子路治蒲沟洫深治孔子以恭敬而信许之子产以所乗舆济人溱洧之上孟轲氏至以为惠而不知为政若二君者谓不知启闭之急与不知为政可乎虽然此邦之无政有年矣禁民政也作新民亦政也禁民所以使之迁善而逺罪作新民所以使之移风而易俗贤王付卑者如此二君之奉承者亦如此犹之陋巷有败屋焉得善居室者居之必将正方隅谨位置修治杞梓崇峻堂搆以为子孙无穷之传岂止𥙷苴罅漏支柱斜倾而巳乎仆知石梁之役特此邦百废之一耳异时过髙明之壤当举酒落之二君勉哉临锦堂记燕城自唐季及辽为名都金朝贞元迄大安又以天下之力培植之风土为人气所移物产丰润与赵魏无异六飞既南禁钥随废比焦土之变其物华天寳所以济宫掖之胜者固以散落于人间矣御苑之西有地焉深寂古澹有人外之趣稍增筑之则可以坐得西山之起伏幕府从事刘公子裁其西北隅为小圃引金沟之水渠而沼之竹树葱蒨行布棊列嘉花珍菓灵峯湖玉徃徃而在焉堂于其中名之曰临锦癸卯八月公子觞予此堂坐客㫮天下之选酒半公子请予为堂作记并志雅集予亦闻去秋堂之南来禽再华骚人词客多为作乐府歌诗以记其异名章隽语传播海内夫营建之盛㳺观之羙以今日较之十倍于临锦者㧕多矣而临锦独以名天下何耶盖刘公子出贵家春秋鼎盛志得意满时軰莫敢与抗乃能折节下士敦布衣之好以相期于文字间境用人胜果不虚语河朔版荡以来公宫矦第曲室便房止以贮管絃列姬侍深闭固拒敕外内不得通其不为风俗所移者才一二见耳异时有向儒术通宾客置郑荘之驿授相如之简以复承平故事者予知其自临锦主人发之故乐为之书马矦孝思堂记天地立人圣人立名教天大地大而孝亦大孔子作经师弟子之问荅必以因心为言谓孝与生俱生生则婴儿慕壮则五十慕五十而慕者则终终身而慕不幸而至大故莙蒿悽怆蓼莪所述始于鞠有愿复卒至于吴天罔极吾知顷歩而忘其亲者直无父之人耳天山马矦作孝思堂请予为记予以为孝子之念其亲无乎不在君独以名其堂者其必有说欤马矦涕泗言曰吾先人恒州府君以习诸部译语且通其字书仕为都省掾属九使者聘报丽夏吾先人率在行中忠信为实人所保任积十数年之乆乃为朝廷所知自常调中特㤙授开封幕职内城之役𬒳命经度复以劳迁鳯翔路都緫判官平日教语诸子以为吾家始于狄道𬒳俘则有全活之赐辽东占借则有拊存之赐象胥之任铨选有常又不次迁擢之主㤙天大无从报称唯有尽此身以荅万分耳精诚激烈有如白日造次颠沛无念不在果能以千载事自任持忠入地与古烈丈夫并游诸孤无所似肖其以孝思名所居者欲吾子孙不忘先人之故为无穷之传耳予太息曰有是哉古人有言不孝则事君不忠莅官不敬朋友不信战阵无勇是故为百行之本先恒州忠义奋发无媿千古赠典之追崇褒忠之预享其必有以得之闻诸朝着旧人公之教子也严以法其抚有孤甥也恩以俻今诸子布列府寺悉有事功之望其甥则材量宏愽庶㡬能成外家之宅相者盖恒州纯孝天至以父事君就诸子及其甥观其身教之实既有成效矣诸孙虽不迨事王父母其生长见闻寕不以忠臣孝子之门髙自表见乎经有之孝子不匮永钖尔类登斯堂也虽在于涂之人闻恒州之风亦必有与起者又岂特马氏孙息而己哉于是乎书年月日河东人元某记致乐堂记癸丑之夏余以事来故都进士新城王惇甫温阳张无咎谓余言武可贾仲徳仲温贪慕髙谊乆欲奉杖屦致师賔之敬日者以守义軰爲介吾子既惠顾之矣仲徳故家世淳厚兄弟力供子职所以事其母者滫瀡脂膏醪醴乳薬无不给昏定晨省寒温燥湿无不戒故贾氏以谨厚称燕中比年以来仲温者又能岁授一经孝经语孟以次卒业骎骎乎行巳之学非但渉猎之而巳事母既孝而事其兄惟谨友爱弟者甚笃闺门雍睦中表以爲法母氏春秋髙而神明未衰弄孙之外尚能眎诸妇补纫岁时显夀言笑晏晏诸福俻其方来而未艾也与之共学者因以致乐名其堂取养则致其乐者堂未有记幸吾子终教之余谢曰仆也衰谬頋何以荅盛意虽然尝闻之师致乐云者所以卜孝者之浅深惧其乍出乍入若存若亡使之时自省察焉耳盖亲之于其子子之于其亲一体而分也违逺相通也忧患相感也犹草之有实木之有根心也天地间大顺至和之气自然之理与生俱生于襁褓于膝下于成童至于终身焉虽僻居四无人声之郷疾痛苦困必唿亲而诉之不谓之根于心成于性而可乎故有深爱者斯有和气气和矣斯有愉色色愉矣斯有婉容怙恃之下託二天以爲庇日为无声之乐之所感发皷舞动荡喜不自任老莱子衣烂编之衣弄乌雀于亲侧非矫饰也惟圣人有因心之教然亦不能教人以性之所无有者要必就其材而封殖之使有日新之功省察之说其忧天下后世不既恳切至到矣乎余行天下四方惟燕析木之分风土完厚有唐三百年雅俗之旧而不爲辽霫之所变迁是以敦龎耆艾之士眎他郡国为尤多至扵子弟秀民徃徃以横经问道为事若又子者皆是也是家不阶于儒素之业不渐于教育之化乃能自树立如此所谓行有余力则以学文者尚庶㡬焉然则名堂之意殆惇甫无咎爱人以徳而然耳故予乐为记之呜唿昊天罔极父母之徳也白驹过隙父母之年也人子之情曷维其巳言不称老礼别自尊之嫌我独何害诗存终养之慕故牲牢不加于菽水三釡无羡乎万钟古人所以愿为兄之日长而惜报刘之日短也子曽子有言曰君子有三乐有天下不与存焉其一曰有亲可事是则有亲可事者何其幸欤乐哉斯堂吾于是乎有感五月望日河东人元某记李叅军友山亭记由龙门而东其北为轘辕南为颕谷轘辕崧髙在焉颖谷颕水在焉南北道合为告成告成维天地之中测景䑓在焉又东为阳翟连延二百里间少室大箕大陉大熊大茂具茨在焉为山者九而崧髙以峻极为岳岳有镇有辅辅与镇大率皆崧髙络脉之所分去也近代以阳翟为钧之州治九山环列颕水中贯景气清澄淑覧髙旷豫州诸郡莫与为比自昔号为东望唐人陈寛记颕亭所见以为云烟草树浓淡覆露望之使人意逺超超然如万里之鹤唯此地可以当之市南之西有宅一区竹木潇洒逈若尘外镇人李叅军麟㞐之筑亭其中以揽九山之胜心之所存目之所见唯山之为归故以友山名之庚戌之夏自汴梁来请记于予疑而问焉叅军者复于予曰麟故大家由王父以来以好事名郷里家镇之阛阓中而庭宇髙敞如素封之矦居有竹里有堂曰清閟党丞㫖世杰张都漕仲淹李都司之纯李治中彦明礼部闲闲赵公翰墨致在一时名胜若公卿逹官毎车骑过门吾先人必盛为具馆之或苛留至旬浃管絃丝竹杂以棊槊之戯穷日竟夕而后巳客亦爱主人之贤而不能去也贞祐𥘉麟避兵南渡河侨寓此州乐共风土遂有终焉之志未㡬州废二十年之间虽城郭粗立材有残民数百家而巳麟老矣遭离䘮乱转徙半天下仅得复来时移物换资深华表之感其特用自慰者頼吾九山在耳古有之厌于动者趍静困于智者归仁夫仁与智固圣人示愚者以养福之域也吾九山之志一水一石皆崑阆间物顾揖所不暇称喻所不能尽愚独以为岩岩青峙壁立千仭如端人神士朗出天外云兴霞蔚光彩溢目施文章鉅公金玉渊海漠焉而无情默焉而意巳传又似夫木石磵饮隐几而坐忘者极古今取文岂复加扵此媿珠玉在侧无以称副之耳麟无所以业无可致賔客清閟之业扫地而尽惟人将拒我是惧其敢以三损速戾五交贾衅自附于王丹朱穆刘孝标之后褰裳褁足逺引髙蹈以与麋鹿同群而㳺乎予笑之曰有是哉予向所疑释然矣子归幸多问草堂之灵参军固佳士而封彫丘方移文以谢逋客君乃与之进𥘉不以欺松桂诱云壑而为嫌紫云仙季能无少望乎何金衣招隐之书之来之暮也年月日记遗山先生文集卷第三十三遗山先生文集遗山先生文集卷第三十四遗山先生文集卷第三十四记王无竞题名记安阳王尚书无竞天眷中以文章显于呉蔡诸公间凢燕辽汴梁宫殿题牓如大安大庆应天承天之等皆其笔也兴定中闲闲赵公为礼部下蔡州取颜鲁公逍遥楼额入京师予因问公无竞大字何如逍遥闲闲言字有真行大小之不一人鲜能兼之无竞他书未必便过前人至于㝷丈大字盘之笔势如作小楷自当为古今第一殆天机所到非学能也乙巳秋予与梁辨疑李辅之武伯佐游崞山祠囙得无竞崞山神三字问之伯佐南申王氏国𥘉以好客名河东朱少章姚仲纯滕秀颕赵光道宇文叔通皆㳺其门叔通后歴䑓阁髙氏子姪名行中者不逺数千里走书币求为其父济叔晦叔墓碣铭殆无竞以叔通故为书之耶不然边鄙荒陋时无贵仕者何以致此哉自明昌巳后县多名进士如刘洗马子安栾少尹仲容胥莘公和之张大与信之杨大叅叔玉王监使正之皆尝于祠下何独无一言及无竞此书使州里知之为希代之寳在吾河东祠庙为第一手耶予恐多故之际神笔寳墨有意外不测之变虽百悔不可及乃託好事者使刻之石以传不朽八月十有一日新兴元某题记东平贾氏千秋录后记东平贾氏自真定三祖始见谱谍始祖曰镇州都督法曹谅再世为大理少卿瑾次为司封贠外郎赠尚书右丞杓次为给事中史馆修撰中书舎人纬累赠尚书令太师鲁国公塟获鹿西北三十里之牛山翰林学士陶糓碑铭在焉次为左正谏议大夫枢宻直学士赠尚书左丞琰即给事中之第五子也次为殿中丞赠工部侍郎汾汾之昆弟六歳神童十六擢进士第叅知政事致仕黄中次为太常少卿直昭文舘知广州昌龄苐魏国文元公判都省昌朝即工部汾之兄而着作郎赠太师注之子也次为宣奉大夫知饶州蕃蕃即太常昌龄之第三子而朝散大夫常之兄也常行第四左丞益谦出此房次为光禄大夫知郓州公直知饶州蕃之子范丞相希文之外孙致仕于郓囙而家焉次为知沧州君文大观中武举第一人策问选将以仁智勇对其説累二千言次为显谟阁直学士尚书戸部侍郎伟节尝着劝弟姪脩进书与沧州君文皆郓州公直之子也次为都水内使者洵沧州之长子宋末奏𥙷金朝𥘉出官次为廕𥙷赠明威将军棣次为山东东路按察司知事炤明昌五年经义进士嗜古学尚友严子陵陶渊明白乐天邵尧夫号四友居士故诗有髙风希四友古学守三玄之句即今东平河仓提领起之父也自法曹而下有言行文笔见于纪録者魏国文元公戒子孙文二首仁宗朝议裁减浮费文元建言将相戚里之家多占六军耗县宫衣粮而为私门奴隷在京不啻数千人浮赍可减孰此为急朝议是之仁宗朝戚里之家兄弟𥙷边多不听许仁宗以语文元文元对曰母后之家自昔固多蒙㤙今陛下重惜爵赏不肯轻授非惟示天下以公抑亦保全外家之福也太平兴国寺灾文元以易春秋进戒囙言近岁屡灾寺观天意盖有所在可勿缮治以称陛下畏天威重民力之意上从之康定间刘平为元昊所得边吏告以降敌议收其族文元时为御史建言汉杀李陵母妻陵不能归而汉有后悔真宗抚王継忠家而其后竟頼其力事固未可知今收其族恐贻后日之悔上从其言而止庆暦四年元昊归石元孙议赐死文元言自古将帅𬒳执而归多贳其死上从之都水君知邳州州新去汤火杀僇之余尽为俘虏故州有户曹而无籍民君建白都綂府愿出金帛赎生口田臧获而良者凡七百三十余人州有籍民始于此皇统中改陜西转运使适歳饥民无所扵籴君拝章乞赈贷未报而民益急君輙开仓捄饿者坐专擅夺四官降刺石州既而改内监督燕都十三门之役郡衆聚居病疫所起君出已俸市医药有物故者又爲买棺以塟之某不敏常𬒳省檄登左丞公之门公尝由谏议大夫出刺寕化不半歳政成州人爲立生祠祠䘮乱后故在也大安𥘉知河中有㫖宣谕河东南北百姓艰食而綘觧尤甚朕以卿朝廷旧臣夙着徳望可兼南北路安抚勾当仍以便宜许之公至镇移佗州余粟以活饥民汾晋受兵㳺骑已及晋安公命老㓜妇女乗城悉兵东下钲鼓之声闻数十里㳺骑爲之宵遁晋安献牛酒犒师而还官吏请曰吾州兵力单寡自捄不暇公乃徃援晋安设吾州有警何以备之公笑曰君未之思耳吾捄晋安所以守河中正大𥘉公致政闲居郑下哀宗即位史官乞囙宣宗实録遂及卫绍王𥘉虎贼弑逆乃立宣宗宣宗之人至卫谓王失道天命絶之虎实无罪且于主上有推戴之功独张左相信甫言虎贼大逆不道当用宋文帝诛传亮谢晦故事章奏不报尔后举朝以大安崇庆为讳及是朝议谓公大安中叅知政事宜知卫王事乃遣编修官一人就访之公知其㫖谓某言我闻海陵𬒳弑大定三十年禁近能暴海陵蛰恶者得羙仕史臣囙诬其滛毒骜狠遗笑无穷自今观之百可一信耶卫王勤俭重惜名噐较其行事中材不能及者多矣吾知此而已设欲餙吾言以实其罪吾亦何惜余年朝论伟之某𥘉及公门三徃而后见及见颇赐颜色问及时事輙一二言之若有当于公之心者公移坐就之以至接膝留连二十许日某献诗云黄阁归来履舄轻天将五福卑康宁四朝人物推耆旧万古清风在典刑郑圃亦能知有道汉庭乆𣣔访遗经帝城百里瞻依近长傍弧南候极星公荅云见说才名自妙年多慙政府旧妨贤物华天寳无今古鳯阁鵉䑓孰后先郑圃道尊何敢望汉廷书在子当传莫言老眼昏花满及见风鹏上九天公又敕诸子贤卿台掾翔卿合门凢某京师用物月为供给之其曲相奨借如此某北渡后获从公从孙河仓提领起㳺起字顕之少日为名进士资禀信厚生长见闻蔼然有名门之旧仕东平行䑓厯平隂簿提领堂邑岁课提点河仓惠飬疲民欢謡载路某尝以三口号纪之云今年堂邑有清官三尺児童也喜欢县帖追来不惊扰丁丝纳去得余残休言清慎少人知三十年来更数谁今代取鱼湏宻网东州新有放生池三岁终更旧有期吏民安习枉迁移平隂夺得来堂邑却是行䑓未尽知壬于冬十月自真定来东原顕之以此本见示且徴后记某以贾宗名徳相望奕叶公辅宋以来文士极口称道如蔡内翰君谟王临川学易刘先生之哀挽屏山李君之纯故人外传过贾侯故居及上贾明府求易说等二诗具在尚何待不腆之文虽然某以晩进小生辱大贤特逹之遇且扵显之有通家之旧使公家名徳懿范不白于后世㮣之门生故吏之义不亦甚阙乎谨述家传所未载者三数条如右冬至日河东人元某歛祍书校笠泽藂书后记右藂书予家旧有二本一本是唐人竹𥿄畨椱冩元光间应辞科时买扵相国寺贩肆中宋人曾校定涂抺稠叠殆不可读此本得于阎内翰子秀家比唐本有春寒赋拾遗诗天随子传而无颜荛后引其间脱遗有至数十字者二本相订正乃为完书向在内乡信之仲经尝约予合二本为一因循至今盖八年而后卒业然所费日力才一旦暮耳呜唿学之不自力如此哉惜一日之功为积年之负不独此一事也此学之所以不至欤按亀蒙诗文如藂书与松陵集予俱曽熟读亀蒙髙士也学旣慱赡而才亦峻㓗故其成就卓然为一家然识者尚恨其多愤激之辞而少敦厚之义若自怜赋江湖散人歌之类不可一二数摽置太髙分别太甚锼刻太苦讥骂太过唯其无所遇合至穷悴无聊頼以死故欝欝之气不能自掩推是道也使之有君有民有政有位不面折庭争埋轮叩马则奋髥抵几以柱后惠文从事矣何中和之治之望哉宋儒为唐人工于文章而昧于闻道其大较然非独一亀蒙也至其自迩云少攻歌诗𣣔与造物者争柄遇事辄变化不一其体裁始则陵轹波涛穿穴险固囚鎻怪异破碎阵敌卒之造平淡而后巳者信亦无媿云甲午四月二十有一日书于聊城寓居之西尽记二朱繇三官天官冠服具大人相神思渊黙凭几而坐二天女侍双鳯扶辇辇有轮月轮在上独画桂树而巳左右官抱文书而立武卫负剑夹侍貌比从官有威武之状二天女持枤侍双鳯之前地官王者服颜而威重乗白马队仗在山林间大怪树之下两力士捉马衔施绛繖两团扇障之扇前一卫士轻行一皂衣使者前导右一武士执钺左一功曹挟书从官骑虎从后一介胄胯弓刀一功曹抱案牍拱楫扵重崖之下一鬼卒横刀而拜三人皆不见其面独鬼卒肘间露一目耳一树魅赤躰倒拔一树根见而未出也水官亦王者服面目严毅湏髯长磔又非地官之比乗班龙在海涛云气中一力士以鉄绳挽龙怒目廻视如捉一马然龙不能神矣一女童前导一使者恭揖白事鬼卒狞恶殊甚肉袒发上指飏大锦旗洎一力士负剑者掖龙而行一掾史挟簿书骑牛从水府大门出一力士扵大树下昂面视水官不见其额珊瑚大珠浮行水面旋转如活犀牛甫出水府云气随之真天下之絶艺也张萱四景宫女一转角亭桷栏楹槛渥丹为饰緑琉璃塼为地女学士三皆素锦帕首南向者緑衣红裳隐几而坐一手柱颊凝然有所思其一东坐素衣红裳按笔作字西坐者红衣素裳䄂手凭几昻面谛想如作文而未就者亭后来禽盛开一内人不褁头倚栏仰看凢裳者皆有双带下垂㡬与裳等但色别扵裳耳亭左湖石右木芍药一素衣红裳人剪花一人捧盘承之一人得花缓歩囬首按锦帕挿之䯻鬟之后此下一人锦帕首淡黄锦衣红裙䄂手而坐并坐者吹笙左二人弹筝合曲右一人黄帽如重戴而无沥水不知何物背面吹笙乃知锦帕有二带系之髻鬟之后一小鬟前立按拍一女童舞一七八歳白锦衣女戯指扵舞童之后吹笙者红衣素裳筝色笛色板色素衣红裙巳上为一幅一湖石芭蕉竹树紫薇花繁盛花下二女凭槛仰看团花蓝纱映生衣红缬为桾并立者白花笼红绡中单三人环氷盘坐一红衣者顾凭槛㸔花者二白衣相对女侍二一挈秘壷一捧茗噐四人临池观芙渠鸡鵣一坐砌上一女童𣣔掬水弄操便面者十一人便面皆以青緑为之琵琶一笙一箫笛三板一聚之按上二籐杌在旁为一幅一大桐树下有井井有银床树下落叶四五一内人冠髻着淡黄半臂金红衣青花绫裙坐方牀牀加褥而无裙一擣练杵倚牀下一女使植杵立牀前二女使对立擣练练有花今之文绫也画谱谓萱取金井梧桐秋业黄之句为图名长门怨者殆谓此耶芭蕉叶微变不为无意树下一内人花锦冠緑背搭红绣为裙坐方牀缯平锦满箱一女使展红缬托量之此下秋芙蓉满藂湖石旁一女童持扇炽炭俻熨帛之用二内人坐大方牀一戴花冠正面九分红绣窄衣蓝半臂桃花裙双红带下垂尤显然一膝跋床角以就缝衣之便一桃花锦窄衣緑绣䄡裁绣段二女使挣素绮女使及一内人平熨之一女童白锦衣低首熨帛之下以爲戏中二人双绶带胸腹间系之亦有不与裙齐者此上爲一幅一大堂界画细整眷兽狞恶与今时特异积雪盈瓦沟山茶盛开髙出檐际堂锦亦渥丹而楹桷间有青緑错杂之堂下湖石一树立湖石旁其枝柯盖紫葳也堂上垂帘二内人坐中楹花㡌羃首衣䄂寛愽钩帘而坐如有所待然女使五人二在帘楹间一抱孩子孩子花㡌緑锦衣女使抱之蹇帘入堂中真态宛然二捧汤液噐一导四内人外阶衣着青红各异三人所戴如今人蛮笠而有瑇瑁班不知何物为之一内人拥花㡌与前所画同一女使从后砌下池水冻结枯蒲匝其中冻鸭并卧有意外荒寒之趣巳上为一幅人物毎幅十四共五十六人济南行记予儿时从先陇城府君官掖县尝过济南然但能忆其大城府而已长大来闻人谈此州风物之羙逰观之富每以不得一逰为恨嵗乙未秋七月予来河朔者三年矣始以故人李君辅之之故而得一至焉囙次第二十日间所逰歴为行记一篇传之好事者𥘉至齐河约杜仲梁俱东并道诸山南与太山接是日以隂晦不克见至济南辅之与同官权国器置酒厯下亭故基此亭在府宅之后自周齐以来有之旁近有亭曰环波鹊山北渚岚漪水香水西凝波狎鸥䑓与桥同曰百花芙蓉堂曰静化轩曰名士水西亭之下湖曰大明其源出扵舜泉其大占城府三之一秋荷方盛红緑如绣令人渺然有吴児州渚之想大㮣承平时济南楼观天下莫与为比䘮乱二十年惟有荆榛瓦砾而已正如南都隆徳故宫頽圯百年涧谿草树有荒寒古澹之趣锥髙甍画栋无复其旧而天巧具在不待外饰而后竒也凡北渚亭所见西北孤峯五曰匡山齐河路出其下世传李白尝读书于此曰粟山曰药山以阳起石得名曰鹊山山之民有云毎岁七八月乌鹊群集其上亦有一山皆曰鹊时此山之所以得名欤曰华不注太白诗云昔歳㳺厯下登华不注峯兹山何峻秀青翠如芙蓉此真华峰冩照诗也大明湖由北水门出与济水合弥漫无际遥望此山如在水中盖厯下城絶胜䖏也华峰之东有卧牛山正东百五十里邹平之南有长白山范文正公学舎在焉故又谓之黉堂岭东十里有南北两妙山两山之间有闵子骞墓西南大佛头岭下有寺千佛山之西有凾山长二十里所山有九十谷太山之北麓也太山去城百里而近特为凾山所碍天晴登北渚则隐隐见之歴山去城四五里许山有碑云其山脩广出材不匮今但兀然一丘耳西南少断有蜡山由南山而东则连亘千里与海山通矣爆流泉在城之西南泉泺水源也山水汇扵渇马崖洑而不流近城出而为此泉好事者曽以糓糠验之信然徃时漫流才没胫故泉上涌髙三尺许令漫流为草木所壅深及㝷丈故泉出水面才二三寸而巳近世有太守改泉名槛泉又立槛泉坊取诗义而言然土人唿爆流如故爆流字又作趵突曾南豊云然金线泉有纹若金线夷犹池面泉今为灵泉庵道士髙生妙琴事人目为琴髙留予宿者再进士解飞卿好贤乐善欵曲周宻从予㳺者凡十许日说少日曾见所谓金线者尚书安文国寳亦云以竹竿约水使不流尚或见之予与觧裴囬泉上者三四日然竞不见也杜康泉今湮没土人能投其䖏泉在舜祠西庑下云杜康曽以此泉酿酒有取江中冷水与之较者中冷毎升重二十四铢此泉减中冷一铢以之瀹茗不减陆羽所第诸水云舜井二有欧公诗大字石刻丼露园纪歴下泉云夫济逺矣𥘉出河东王屋曰沇水注秦泽潜行地中复出共山始曰济故禹书曰道沇水东之逾温逾坟城入扵河益扵荥洑扵曹濮之间乃出于陶丘北会扵汶过歴下泺水之北遂东流且济之为渎与江淮河等大而均尊独济水所行道障扵太行限扵太河终能独逹于海不然则无以谓之渎矣江淮河行地上水性之常者也济或洑扵地中水性之变者也予爱其论水之变与常有当扵予心者故并録之珎珠泉今爲张舎人园亭二十年前吾希颜兄尝有诗至泉上则知诗爲工矣凡济南名泉七十有二爆流爲上金线次之珎珠又次之若玉环金虎黒虎桞絮皇华无忧洗钵及水晶簟非不佳然亦不能与三泉侔矣此㳺至爆流者六七宿灵泉庵者三汎大明湖者再遂东入水栅栅之水名绣江发源长白山下周围三四十里府参佐张子钧张飞卿觞予绣江亭漾舟荷花中十余里乐府皆京国之旧剧谈豪饮抵暮乃罢留五日而还道出王舎人荘道旁一石刻云隋开皇丙午十二月鈆珎墓志珎巴郡武昌人学通三家优㳺田里以夀卒志文鄙陋字以巴为已盖周隋以来俗书传习之弊其云塟山之西者知西南小丘为山也以岁计之隋开皇六年丙午至今甲午碑石出圹中盖十周天余一大衍数也道南有仁宗时侍从龙图张侍郎掞读书堂读书堂三字东坡所书并范纯粹律诗俱有石刻掞字叔文自题仕宦之后毎以王事至某家则必会郷邻甥姪尽醉极欢而罢各以岁月为识叔文有文誉仕亦逹然以荣利之故终身至其家三而已名宦之役人如此可为一叹也至济南又留二日汎大明待杜子不至明日行齐河道中小雨后太山峯岭厯厯可数两旁小山间见层出云烟出没顾揖不暇恨无佳句为摹冩之耳前后所得诗凡十五首并诸公唱醻附扵左东㳺畧记丙申三月二十有一日冠氏赵侯将会行䑓公于㤗安侯以予宿尚逰观拉之偕行凡三十日徃复千里而在鞌马者八日故所厯不能从容然亦愈扵未尝至焉者囙畧记之以俻遗忘郭巨庙在长清西南四十里所路傍小山之上齐武平中齐州胡仆射所造石室在焉所刻人物舟车马象三壁皆满衣冠之制絶与今世不同有如沈存中所记幞头但不展脚耳西壁外胡仆射刻颂规制如磨崖状字作隷书文齐梁躰而不苦佳后题云居士慧朗侍从至朗能草肄书世谓朗公书者是也予意此颂必朗公所书故题字云然又有开元二十一年题字并长清尉李皐祭文隔马祠在长清马山之南距县八九十里所大观三年东平陈彦元庙记云卢城圯涧中得唐中和二年义昌军节度押衙国子祭酒兼御史大夫李公瞻作庙县中时石刻载齐师为晋所败杀马隘道晋师不得过谓以是得名字当为格而今为隔马疑与左氏不合人谓里俗相传景徳中契丹㓂兖郓山之神隂障戎马使不得南以是得名以予观之古今祠庙不能考其所从来而妄为立名号者多矣杀马隘道神何预焉而祠之至扵隂障戎马则又齐东野人语也记又云知县事晁端肃祷雨而应将以封爵请扵朝今牓云豊施矦庙者岂端肃遂得所请耶灵岩寺亦长清东南百里所寺旁近有山曰鸡鸣曰明孔寺后有方山泉曰双鹤曰钖杖寺先有宋日御书今亡矣絶景亭在方山之下絶类嵩山法王党承㫖世杰寺记云寺本希有如来出世道埸后魏正光𥘉𣑽僧法定拨土立之定之来青蛇导前双虎负经景徳中赐今名子按大观中石桥记云寺是正光𥘉重建然则党承㫖亦未尝徧考耶梁县香山寺记说寺𥘉建时一胡僧自西域来云此地山川甚似彼方香山今人遂谓梁县香山真是大悲化现之所予意前所云希有道埸者岂亦此类者抑党有所㩀而言也寺壁石刻甚多有张掞叔文苏辙子由吴拭頋道诗余人不能悉记太山旧説髙四十三里今云四十五里又有言二十五里者出州北门经水帘马棚回马岭御帐护驾泉而上遂登天门岳顶四峰曰秦观曰观越观周观秦观有封禅坛坛之下有秦李斯唐朱磨崖太史公谓太山鸡一鸣日出三丈而予登日观平明见日出疑是太史公夸辞问之州人云尝有抱鸡宿山上者鸡鸣而日始出盖岱宗髙出天半昏晓与平地异故山上平明而四十里之下才昧爽问耳此语似亦有理故録之岳祠在城中大定十九年𬒳焚二十一年新庙成又三十年毁扵贞祐之兵今惟客省及诚享殿在耳此殿是贮御香及御署祝版之所城四周有岱岳青帝干元升元四观青帝观有唐大中岁金龙石刻大圣祖无上大道金阙玄元天皇大帝之号见扵此岱岳观有汉栢柯叶甚茂东有嵓嵓亭山水自溪磵而下就两崖为壁如香山石楼上以亭压之北望天门屹然如立屏而浊流出几席之下真太山絶胜䖏也州门南道左有宋封祀坛合祀五方帝及九宫贵人坛坛南有碑碑隂载献官姓名驸马都尉二人摄司徒司空充黒帝青帝献官九宫贵神合祀官右谏议大夫种放其余知名如魏庠軰又三四人近城有真宗御制御书并篆登太山谢天书述二圣功徳铭碑石坚整若三山幈风然道右有宋封禅朝觐坛坛亦有颂坛西南四五里所有蒿里山山坡陀地中如大冡墓石坛在其上宋禅社首碑在山下祠中宋以大中祥符元年十月二十七日封太山碑刻皆王钦若陈尧叟钱惟演杨亿譔述然字画多剥落不能完读矣太山上书院元是周朴所居宋太山孙先生明复居之州学有鲁两先生祠堂党承㫖作记两先生者明复与徂徕先生石守道也龙泉寺在平隂东南四十里齐天统中建下寺有石刻刘豫阜昌三年皇于皇弟符改甲乙院亦有碑又阜昌中题名最多佛像古雅皆数百年物上方大佛与龙泉观音非晚唐人不能造也此行㳺太山者丑日灵岩龙泉皆一宿而去得诗凡十首云两山行记甲辰夏五月八日予以事当至县𥘉约定㐮李之和偕徃适幕府从事宣徳刘惠之平阳李干臣还军官山过吾州遂与同行是日行八十里野宿天涯山前明旦入县刘李别去予独㳺神清观旧闻行䑓贠外广寕王纯甫弃官学道筑环堵而居甚欲见之乃属其徒潞人和志冲道姓名纯府闻予来欣然岀迎予谓先生方晏坐不肖之来将无妨静业乎曰习静固道人事然亦有不应静时因相与大笑巳而之和至同郡荘炼师通玄时住此县之天庆观携酒见过乃聚话扵西斋纯甫先隐前髙予问前髙景趣比鴈门鳯凰山爲何如纯甫言前髙去此五十里而近君能一游到则当自知之予窃自念言先东岩君生平爱鳯山然竟不一到故诗有鳯凰闻说似天坛北去南来马上㸔想得松声满嵓谷秋风无际海波寒之句予二十许时自燕都试乃与客登南楼亡友苏莘老阎徳润张九成王仲容軰说山中道人所居有松风轩层檐髙栋半出空际长松满涧谷如云幢烟盖植立阑楯之下山空夜寂石上闻坠露声使人耿耿不寐曩时闻此固尝以不一㳺为恨矣北渡又十年毎过鴈门寿宁武尊师子和圎果庆上人钟秀李文必以此山为言是则夙志为不可负而前高之㳺当次第及之也即日与纯甫之和并山而东出鴈门之南夜宿壬仲章道正瑞云菴菴在鳯山之麓山中来仪观仲章主之道士孙守真年八十童丱入道其家为此观黄冠者至渠十五世矣乱后无图志可考山之故事多从此翁得之十一日仲章歩送入山由真人谷行夹道杂花盛开水声激激自涧壑而下且行且止不知登顿之为劳也半山一峯为钓鱼台其上为十八盘为青龙岭为风门由风门而下绕佩剑峰之右为来仪观观在山腹峯回路转䑓殿突起云林悄然别有天地信灵境之絶异也观有天寳四载石记是道学士董思珎所造思珎殆学䆒之粗能秉笔者耳文鄙而义隐读之或不能句故虽郷人少有知来仪之始末者予为之反复数过始见崖畧盖后魏太武尝都扵此师事㓂谦之授秘箓自崧髙迎谦之来居此山时有鳯凰见太武为立观且以鳯凰名之观厯周隋至唐而废真人谷本以谦之为言而讹为质儿鳯㳺池以鳯凰来游为言亦转而为伏牛开元𥘉北岳先生諌议胡山隐案图志求故实尝为辨之天寳元载敕天下玄元庙有頽毁者在所长官量事脩建又古今得道昇仙之地代远迹存者皆䖍加礼醮此山应焉北京居士髙谈幽辟糓练师髙敬臣乃共𥙷葺之碑文刻云天寳五载改鳯凰山爲嘉瑞山八载置天长观盖唐以玄元爲祖天长者以㣧祚而言之也观度道士七人髙悟真董参玄冯通玄朱自然孙冷然余二人石阙供养童于尉遟如玉朱自然姓字下别刻云自然以天寳十三年七月十五日昇天其日未时至京陈谢唐天子天子异焉敕中使覆勘如玉以后十日亦上上昇孙守真言朱仙翁上昇事观曾有敕书碑唐以后荐经䘮乱焚毁畧尽独董记仅存耳来仪观额政和七年九月兵马钤辖知代州王机建权发遗河东沿边按抚司公事王诲书观之东有飬虎峰饮虎及五斗二泉南有天柱峯峯之南有神山与五䑓境接西南有玉案峯西北有炼丹峯洗药池次有玉女峰峰南有㑹仙峯傍有五薓树北有王母池佩剑峯有白虎池谷中有水帘朱砂白云三洞青龙岭旁有桃花洞观北少西洗薓池又名青龙池门之下有鳯㳺池中殿曰太霄太霄前石坛上有大松名昇仙树门右有松髙与坛树等名望仙佩剑之下有烧药炉叠石故在白虎池之下有鳯栖树立石为识凡洗薓望仙昇仙药灶悉朱自然遗迹也自余葛洪炼丹炉孙真人养虎峰四子峰有荘列亢仓文子祠土人便谓向上诸人皆尝隐扵此殆齐东语也予恐识者或并其可信者而疑之故不录守真又言神仙刘海蟾以天圣九年㳺厯名山所至并有留迹代州夀寕古诗十韵去醉走白馿来倒提铜尾秉引箇碧眼奴檐着独壷瘿自言秦世事家住葛洪井不读黄庭经岂烧龙虎鼎独立都市中不受俗人请欲携霹雳琴去上芙蓉顶吴牛买十角溪田耕半顷种秫酿白醪便是仙家景醉卧古松隂闲立白云岭要去即便去直入秋霞影仍自写真其旁撮襟书龟鹤齐夀四字题云广寕闲民刘操书此诗宋白皡子西曽次韵子西扵诗号为专门极力追之曽不能彷彿仙材凢笔固自不同世俗所传刘翁入道诗所谓予因太岁生燕地十六早登科甲第者吾知翁碧眼奴亦当羞道之矣今全真家推翁为祖翁之姓名郷里且不能知况其道乎是又可为一叹也来仪亦自冩真飞白清安福夀四字所画五星惟土宿独存巳上皆在太霄殿外壁土宿闭目倚一幡坐下一牛四字清安在东福夀在西説者以为心清而安则福夀从之翁此书不为无意也冩真在西南一幅巾黄衣右肩挑酒瓢左肩捉布囊破䖏䘺𥙷之气韵古赡望之知为有道者年岁既乆将就湮㓕惜无名手为临摹之耳守真住山五十年不省有为勐兽毒螫所伤害者山中灵异甚多佩剑峰剑声铮然隂晦中时有光怪照山谷皆明静夜或闻音乐杂作琴筑筝笛歴厯可辨仙犬时吠今年上元村落来烧灯者及闻之之和持荘练师所饷酒来约月中饮之是晚雷雨大作遂不果山气蒸欝可喜可愕雨从林际来谡谡有声云烟草树浓澹覆露不两时顷而极隂晴晦明之变夜参半星月清润中庭散歩森然魄动惜清景之不可乆留也之和赋诗予亦漫作乐府一首欲为纯甫醉后歌之明日期城中诸公不至留题殿壁而去下山宿孙张道院又明日为前髙之㳺毛氏宗支石记毛氏上世出于汝州迁耀州之三原三原迄今有毛氏村其后乂迁徐州房从中有留之大名者今大名机察房是巳本房既来彭城遂为彭城人祖讳珎自宋日雄于财有十万毛氏之号生一子讳允金朝𥘉允以戸计推择为吏一郡以吏能称之生子曰矩曰矰矩字仲方承安元年由州掾属保随朝吏员试秋塲中甲首二年𥙷吏部覃科令史转贴黄科房长太和二年考满授忠勇挍尉慱州防御判官四年改永豊库使六年转辽阳县丞吏民畏爱有廉能之誉大安二年用宰相荐特授桓州军事判官三年北兵攻枑州刺史以力不支议降公不从城䧟自缢于军资库夀五十八崇庆元年以殁身王事赠宣武将军同知桓州军州事诰敕有笃坚忠节之语先娶靳氏生子一人曰端卿女一人嫁関中㸑君玉名宦甚显再娶郑氏同殁于桓州矰不仕生二子曰杰曰翼兵乱不知所终端卿字飞卿少日有志节宣武欲䕃以官不就去学进士自父祖以廉介自持家甚贫年二十余负书来济南从名士刘蟠于章丘备厯艰苦蟠知其有成倾意教之𥘉试东平中经义觧魁再试益都第五遂登㤗和三年进士第调崞县簿摧折豪右姦民歛手官委排此戸计贫冨适当甚有遗爱贞祐三年入为尚书省令史雒阳多流亡当官者不善抚治君以风力选注河南府録事判官果以政迹闻召为戸部勾当官复用荐书授同提夆南京路摧货兼戸部贠外郎驰驿㐮叶值监察御史以私忿𬒳诬时宣宗用法急凡䑓察𬒳推例皆诬伏下降外路七品借郑州司候再调孟津县丞竟以冤愤感疾终于官下夀大十官至少中大夫娶同郡秦氏生一子曰思遹再娶辽阳髙氏西京路转运使曼卿之女生女三人思遹以䕃再仕酒官娶孟氏生二子一女曰从曰复女尚㓜维毛氏祖考积累如此躬不受祉后当有兴者子孙其永念之尚药吴辨夫寿冡记丁祀秋七月予将西归尚药吴辨夫有请曰思问不佞侍先生汤液有年矣日者不自揆度輙预作冢墓以寄终焉之志而州里不经见颇有言敢质之先生以祛二三之惑余谓辨夫言古有之祼葬何必恶人当解其表死生之际非我所敢知亦自毋庸知试以常理爲之说夫形噐之域古今同尽至于太上立徳其次立功其次立言三者扵人道爲极致无以加矣然亦有能出形噐之外壮而不老老而不死者乎生死之在人万世更相送犹夜之必旦寒之必暑虽甚愚无知亦知其必至世乃有烹金炼石合驻景之剂衘刀𬒳髪为厌胜之术恋嫪残喘侥倖万一甚者至闻凶祸㓕亡之语必向之而唾可不大哀耶唐髙士司空表圣自作冢棺时或引客坐旷中饮酒赋诗裴回终日客或难之表圣笑曰君何不广死生一致吾寕暂㳺此中㦲此语载之史册作范来裔其视汉鲁相孔耽之神祠赵岐之墓石晋陶征士之自祭唐王无功杜牧之之墓铭宋米元章坐棺木黄堂上表圣之言尤为殷重吾意子颛业方伎频值䘮乱阅世变也熟超然逺覧闇与古合悠悠者何足恤哉辨夫再拜曰愿终教之乃为作寿冢记吴氏世为东平人祖璋字文寳金朝𥘉用良家子推择为吏仕为郡功曹以廉平见称考子昭字进叔读书知义理资禀静黙容服脩洁闾里或旬月不见其面与党承㫖世杰同研席试本道常取觧魁今贾文显之及见之道其性行如此辨夫童丱失怙恃年十七尚医王継先以子妻之悯其惸独并小弱弟思义飬于家而教之贞祐𥘉南渡河以妇翁医术精愽之故𬒳令㫖收充侍药局药童东宫即大位用随龙㤙泽掌药太医院㝷𬒳㫖充皇太后医正局掌药累官懐远大将军汴梁下北归复以妇翁旧业行総府署医工都管勾妇翁无子年八十以夀终辨夫笃于邜翼之报䘮祭旌纪皆无悔焉中年后欲置家事不问乃为其弟姪殖产毕児女婚娶最后营此冢以某年月成而余以某年月日记辨夫时年六十八云樊侯寿冢记知郡定㐮樊侯天胜以武公积官服民政者垂二十年思所以昭积厚扵祖考侈宠荣扵郷国今年冬十月修治先茔列松槚树碑表以吉日壬辰合祭三世牲币来助者倾动州里诸侯之礼备而孝子之情尽且欲作夀家以为他日寕神之地谋扵塟家师郷之父兄皆以为徃在丙戌之春吾侯方从征淮海常山军取太原及吾州行省大帅怒其二三聚境中之民而守之将尽戮而后巳吾侯奉郡王命至自益都以吾民被胁之故不当妄有屠㓕者愬扵帅辞㫖哀切有足感动且自与山军閗转战逐北不旬日而东山平帅知侯之忠即日并所守者纵遗之又三年常山复取平定盂五䑓阜平军东山先锋大帅巳废州民三十余聚落且命侯入滹沱原侯设方畧閗山军擣其巢穴杀获甚衆主帅知侯无它则引兵去州之民再𬒳更生之赐皆从吾侯得之侯之福禄如川之方增何遽以身后为计乎又谋扵州之士仆僣为侯言生而飬死而塟中国之大政而圣人之中道自佛老家之说胜诞者遂以形骸为外物天地为棺椁日月为舎禭甚者至有狐狸亦可蝼蚁亦可之说虽畚锸后随以旷逹自名者犹见笑扵大方之家虽然彼自有方内外之辨矣吾䖏方之内圣人之中道舎而不由尚何从乎汉以来太宗指走覇陵道武帝治茂陵五十年至尊且不以陵寝为讳况其下者乎汉相孔耽髙士赵岐吴人范慎皆作夀冢唐司空表圣预作冡墓图先贤其中时徃醉饮人有难之者表圣曰吾寕暂㳺此中耶米元章知淮阳自尅死期作棺榇置黄堂上饮食坐卧对之彼皆名世大贤顾岂为惊世诡俗之行以取崖异耶吾侯虽未之学而识趣自逺悟代谢之必至要归藏之有所终焉之志有不期合而合者虽不谋扵人可也侯喜而饮予酒再拜谢曰有是哉请刻予之文扵石以晓来者扵是乎书遗山先生文集卷第三十四遗山先生文集遗山先生文集卷第三十五遗山先生文集卷第三十五记威徳院功徳记并州唐以来图经所载佛塔庙䖏眎他郡爲尤多宣政之季废于兵者凡十之七曽不百年瓦砾之场金碧相望𥘉若未尝毁者浮屠氏之力爲可见矣威徳院在晋阳白马川之清宁社治平二年赐名国朝皇统𥘉里耆老殷元命梵严寺僧善信及其徒真果主之寺之废乆矣柱础之外无复余物真稍葺堂屋以居大定中真之徒明玘嗣院事颇以寺基迫隘爲嫌行视寺后平崕其上可刬治乃乞地于韩顺家而得之凡役工五千有竒而寺加广实倡于韩厚而僧因爲之勤也玘𥘉刻华严经本数年迨是而成囙大作水陆以新经千部施且烧二指爲供诚意坚苦爲人感动韩厚者与其属更爲起东西堂绘像备焉寺外直汾流爲木石桥以便徃来然后寺事成玘爲予言如此且疆予记之玘今老矣予尝见其持律严入理深护念所业如捍头目盖人有不可及者每窃叹焉浮屠氏之入中国千百年其间才废而旋兴稍㣲而更炽者岂无由而然天下凢㡬寺寺凢㡬僧以鄊观郷未必皆超然可以为人天师也唯其生死一节疆不可夺小大一志牢不可破故无幽而不穷无髙而不登无坚而不攻虽时有龃龉要其终则莫不沛然如湍流之破隄防一放而莫之御也道则异术也教则异习也梯空接虚入神出天与吾姬孔氏至列爲三家儒衣冠之子孙有奔走而从之者况乎诱庸俗而役之以爲区区之塔庙岂不謦咳嚬呻之顷而得之噫使吾圣人之门有若信若果若因若玘者旦旦如是世世又如是就不能推明大道卓如日月之明至于一畆之宫亦何遽有鞠爲园𬞞之叹乎吾于是乎有感竹林禅院记竹林寺在永宁之白马原其𥘉爲佛屋居人以修香火之供既废矣鄊豪麻昌及其族弟㞯稍完葺之以龙门僧广居焉广觧梁人自言白云杲之徒居而安之即以兴造自任兴定中请于县官得今名乃爲殿爲堂爲门爲斋厨爲库廐凢三年而寺事俻南原当大川之隂壤地衍沃分流支贯嘉木髙荫良糓美稷号称河南韦杜而寺居其上㳺东望女几地位尊大居然有岳镇之旧偎刼立莫可梯接僊人诸峰颜行而前如进而侍如退而聴如敬而慕如畏而服重冈复岭络脉下属至白马则千仞突起朗出天外俨然一敌国之不可犯金门乌啄奔走来㑹小山累累如祖龙之石随鞭而东云烟杳霭浓淡覆露朝夕屝万景岔入广一揽而洛西之胜尽盖尝叹焉佛法之入中国至梁而后大至唐而后固寺无定区僧无限贠四方万里根结磐玄地穷天下之选寺当民居之半而其传特未空也予行天下多矣自承平时通都大州若民居若官寺𥘉未有闲丽伟絶之观至于公宫侯第世俗所谓动心而骇目者校之传记所传曽不能前世十分之一南渡以来尤以营建爲重百司之治或侨寓扵编户细民之间佛之徒则不然以爲佛功徳海大矣非尽大地爲塔庙则不足以报称故诞㓜之所骇坚苦之所动冥报之所詟后福之所徼意有所向群起而赴之富者以赀工者以巧壮者以力咄嗟顾盻化草莱爲金碧橦钟击皷列坐而食见于百家之聚者乃如此其说曰以力言者佛爲大国次之吁可谅哉正大庚辰予间居空上广因进士康国仲宁以记请仲宁爲予言广业而专心通且喜从吾属㳺其进也有足与之者因爲记其事并着予之所以感四月望日前内鄊县令元某记少林药局记少林英禅师爲余言昔青州辨公𥘉开堂仰山自山下十五里负米以给大衆其后得知医者新公度爲僧俾主药局仍不许出子钱致羸余恐以利心而妨道业新殁继以其子能二十年间斋厨仰给而病者亦安之故百年以来诸禅刹之有药局自青州始兴定末东林隆住少林檀施有以白金爲百年斋者自㓂彦温而下百家图爲悠乆计乃复用青州故事取世所必用疗疾之功愽者百余方以爲药使病者自择焉僧徳僧浃靖深而周宻又㢘于财衆请主之故少林之有药局自东林隆始局事之俻迨子三年矣子幸以文记之予以爲医难事也自𡵨黄卢扁之书而下其说累数十万言皆典雅渊奥本于大道之说䆒乎死生之际儒者不睱读庸人不觧读世之学者非不㙯专而业恒至终其身有不免爲粗工者其可爲难矣佛之徒方以禅定爲习于世间法皆以爲害道而不敢爲间有言医者特儒者之谈禅尔有能了知味因㫁除病本如子之书所爲大医王者乎谓之专则不可也劳则辞乆则厌不合则离泛然而来悠然而徃其视粥鱼斋皷如传舎中物而不留顾其肯老岁月于参术间乎谓之恒则亦不可也不恒不专取未必甚觧而付之司命之事病者何頼焉故㢘者取之付一而有余治药不得不良十愈一人千愈百人盖犹有所望也贪者爲之干没而不定治药不必皆良床而当蘼芜荠苨而乱人参昌阳而进豨苓飞㢘而用马蓟佐使之异用畏恶之相攻其祸可胜言哉古语有之良医之不能以无药愈疾犹良将之不能以无兵而制敌也兵有形有形则易见善用之者能以杀人者生人药之性难穷难穷则不善用之者反以生人者杀人可不惧哉今子则不然若徳若浃之实与㢘皆选之十百軰有不可得者子固得所侄矣时节州土无不适其当炮炙生熟无不极其性徳与浃固亦尽其伎矣虽然吾恐他日有不善其后者出人将曰药局之坏自某人始未必不以予爲知言也故偹述之使来者监观焉夀圣禅寺功徳记万夀长老僧洪倪暨予皆河东人今年夏予来燕城知师主夀圣也将徃过之师遣侍者致参承云三四年以来常欲走书币太原有请于吾子幸今至矣税驾于我可乎予欣然从之他日问所求师曰无他惟丐文以记寺事耳请具道所以然盖此寺即崇孝道埸之佛位崇孝在大定明昌间堂宇百楹食指以千记义学诸师迭主讲席神州天府非无闻刹拟量人境或自视缺然自遭离兵变城邑废毁僊佛所庐仅有存者崇孝佛位扫地而尽独曺王所建舎利塔岿然而已荆棘瓦砾虵鼯来舎如是十数年无留盼者有大檀越刘师彰之夫人郑氏笃于奉佛悯福地之乆废也愿爲兴起之且其伯男子有庆孩㓜䘮明誓徒佛陁以爲归宿乃捐奁中物直百千金者合报心寺提点僧润共爲营度润资性坚忍有立事之望𥘉起大殿筑室其旁以爲释子栖息之地此寺之𥘉基也岁丙午禅律诸人猥以第一代见请倪不敏洒扫于此者十寒暑矣今廊庑斋厨下迨库廐粗有䖏所而其大较出扵郑之喜舍润之力賛者爲多𥘉庆事廖休大士聦聦为授记有根尘有碍僧寳可依挽回佛日暗室生辉之语以倪观之岂寥休以郑哀其子之废不暇他及愿力虽坚法施未溥故就其声闻狭劣而言之耶所以者何我以大坚固力起妙荘严聚化杇壌而金碧奋蛰户而鶱飞焕若神明顿还旧观于我法中塔庙所在即爲有佛望之而尘劳破即之而智慧生耳目见闻方有是理夫刼浊诸生积爲黒闇丛林之所障蔽如今以百千日炽盛光而照临之頋岂以一室生白而爲䆒竟哉况乎天云借润展庭三请昔而崇孝今别爲夀圣矣鳯诺钖之美称龙光廓其徧照上资神坛之护中寓华封之祝金轮四照与天无极岂惟佛子之所賛叹乃至斋皷粥鱼亦皆以一音演说固可以着金石垂永乆时节因縁繄吾子是待幸有以賛就之予捧手曰有是哉兴建本末当如师所请若佛法则师当爲子说而予不当爲师说异时有大居士文章翰墨如竹谿党公者出必能以华严偈重宣此义云师道行清实临事详雅𥘉受具王山参枝足清和尚闻万松道价褁粮千里以巾侍自誓松一见即以座元䖏之承事十五年备极劳苦他人无与此者出世住万夀荒废以乆无㡬何爲之一新之戒大㑹虽出于国力所以成胜縁者师有力焉年月日元某记兴福禅院功徳记兴福禅院在登封醴泉鄊之西保其𥘉檀越郜智进买地于蒋整家筑佛屋其上请少室清凉僧净文居之正大中以恩例得今名自是土木有加焉予居崧前徃来清凉如吾家别业自第一代琇公而下若草堂徳山主通西溪相与相之徒显靖隽诸人皆有道行可纪故尝称述之予赴召京师通与显偕智进来谒文以记此寺经度之始予诺之然以趣装未暇也是后得官东南迄开兴之兵不三四年诸师皆巳下世至于兴福之事则未尝不徃来于心也丁酉之秋见净文于山阳盖自河南历大名东平访予而及之谓予言䘮乱后两寺幸存千里之来尚欲成诸师之志以无忘郜氏耳予欣焉爲记之且告之曰清凉在两山间初无所知名特以名徳所在故斋皷粥鱼之声殷然山谷间至今爲崧前名刹境用人胜真不虗语今兴福与子俱脱兵刼予文虽不足传乃得之十五年之后而二千里之逺以子之书言之似不偶然者子勉之又安知他日子之所成就不及向上诸人而兴福之壮且丽不爲清凉之殷然乎子勉之九月晦日河东元某记龙门川大清安禅寺碑皇帝新即大位大行䑓龙门公首分陜之命思所以侈光宠广泽以祈天永命者乃诣阙拜章请以邹郡武川之清安寺爲僧衆祝严之所事闻制书赐可且命蠲复以优之先是公之姊婿宣差提领郭侯秀从军而南得释氏绘像余二十幅扵宛丘相好备具有頋陆之妙郭俟晨夕香火奉扵家庭公亦尝瞻礼焉頋谓郭言国㤙天大物无以称惟有归命佛乘仰求慈䕃异时当特建精舎承事此像以致臣子区区之情亦以伸昊天罔极之报岁丙申秋偕大觉长老僧志奥歴武川之安都郭侯时在行中申理前说安都寔公别墅旁近二三里所有寺曰正觉頽弊巳乆无从𥙷葺且冈阜散走将非安集之地西北数百举武三松在焉阳崦回合面势平逺泉流交贯林木蔽映层峦复岭奔走来赴万象森然与意匠俱㑹一頋盻之顷而天趣顿新公欣然乐之营建之意遂定以郭侯之发其端也就命董其役中命漆水公具䟽请大觉住持共爲经度乃以丁酉秋庀徒蒇事土木皆作公首捐万金以供凡百之费起佛祖大殿即松爲寺庭法堂丈室丹碧相望乃至安禅有寮㑹食有筵斋厨库廐以次而具盖规抚仰山而差减杀焉漆水公慕说胜縁复以爲题牓龙跳虎卧云烟动色后五年大觉退席复以禅师徳善继之提点相秀曰有什一之助鄊县借力竭蹷从事故衆务益办道场峻洁四衆安隐粥鱼斋皷殷殷然川谷闲济安遂爲燕北名刹恩纶褒异实权舆于此窃唯逹人大观通天地人爲一体人扵天地间又同之同者也元首股肱古有成说若民吾同胞则至道学家乃发之是故君有辅相裁成之道臣有干蛊用誉之责而民亦有职焉特张頥待哺而求饱尔古之任天下之重者匹夫匹妇有不𬒳尧舜之泽者若巳推而内之沟中譬之群饮一人向隅而泣满堂爲之不乐此特爲名教言至扵瞿昙氏之说又有甚焉者一人之身以三世之身爲身一心所念以万生所念爲念至扵沙河法界虽仇敌怨悪品彚殊䊶悉以大悲智而饶益之道量宏阔愿力坚固力虽不足而心则百之有爲烦恼贼所娆者我愿爲法城堑有爲崄悪道所梗者我愿爲究竟伴有爲长夜暗所阂者我愿爲光眀炬有爲生死海所溺者我愿爲大法船若大导师大医王㣲利可施无念不在在世谛中容有同异其恻隐之实亦不可诬也惟公历事三朝再秉钧轴本诸仁以内养发扵诚而外见吾儒之兼善内教之利它皆得之性分自然廓而充之有不期合而合者叅事业之既效极材量之所至必有深畧逺图尊主庇民跻之仁夀之域又何直荘严佛土一端而巳哉行台叅佐诸公以寺记见属故乐爲之书若夫有开必先千载而一臣能归美以报其上君能下下以成其志炳燿乎典册抡扬乎雅颂当有鸿儒硕生秉笔以竢岂草茅贱士所得而议之故今所述直以谨岁月云耳忻州天庆观重建功徳记吾州跨西冈而城而冈占城之半是爲九龙之原檀弓志普大夫之葬直谓之九原水经说滹沱经九原城北流此其地也冈势突起下瞰井邑民居官府率无以称故作州者以庙学道院佛寺镇之道院旧传爲唐七圣观盖天寳八年玄宗亲谒大清宫上圣祖玄元皇帝尊号爲圣祖大道玄元皇帝髙祖太宗髙宗中宗宗五帝皆加大圣皇帝之号州郡立𬗋㣲宫画玄元像事之五帝则列侍左右杜工部冬日洛城北谒玄元庙诗有画手㸔前軰吴生逺擅场五圣聮龙衮千官列鴈行之句爲可考也七圣云者必増入玄宗肃宗父子乃得爲七是则此观其起于代宗朝乎玄元大殿规制宏敞而古意犹在知其爲数百年物至以鲁灵光比之玄元像则抟土刻木所成巍然尊大极天人之相耆旧谓出于神人之手冝不妄也按玄宗起紫微宫天下所同而此州不得独有七圣观果尝以七圣为额是斥名矣是以七圣为㫁矣有国者率用万世自期尚肯以七为㫁乎意其本名𬗋微流俗以七圣尊像所在辄改名之耳旧门题曰紫微为可见矣其后观有白鹤之异复改白鹤观图经无所见惟石晋天福二年木土慕容増葺之书于版记者如此大中祥符二年诏郡国立天庆观故白鹤又改焉天水氏以轩辕为祖起祠殿于玄元之左撒太仓而立之号曰明庆堂宇亭榭斋厨廊庑过唐旧之半见于都官贠外郎知州事冉宗闵明庆殿记及箸作郎知平遥县事权通判杜𡵨公衍列仙亭题咏者如此宣和末金兵入郡境并东城而南观以不废承平之乆道化大行土木之后歳月不絶迨贞祐之乱遂扫地矣宣抚使刘公易起殿于明庆之故基而州将樊侯天胜力复玄元之旧此兴复之大凢也岁庚戌春二月予还自镇州管内道士王守冲谓予言兵荒之后吾所居无尺木寸躄之余先师拨土立之计所成不能前世百分之一而吾师弟子之心力尽矣先师留语以观记属吾子幸吾子不譲予私窃慨叹予年运而徃矣其所经见亦已多矣曩子婴年先大夫挈之四方十八乃一㱕始闻鄊里谈天庆异事毎歳二月望道家以元节云是玄元诞弥之日及其期有鹤降此殿多至十数少不下三二州人习以为常皆先期延望刺史约先见者有朋樽之赐鹤旣至翔舞阶庭了不惊异黄冠千里来㑹者项軰相望如是三日乃罢从是于两见之特乱后鹤乃不至耳此观既经累朝崇餙他道院莫与为比位置爽垲旷若人表髙斋坐嘨可以尽山川之胜古木蔽映窓戸幽邃屏障几席剪焉无埃尘𡵨公白子西之诗髙司戸子文之笔札孙内翰国镇之文徃徃在人口傅知雄水壁极风涛起伏之变有蜀两孙之风张永淳天蓬四圣毛发生动威重可怖号为河东名笔皆㳺人过客之愿见者食指既衆以髙业见称者行辈相及而王姓为多宋中叶有王尊师洞谦王道判洞真百年以来老师王治淳度王大用大用度王志常志常度守冲老师年八十衣冠状貌无𬞞食诵经山林枯悴之态毎杖屦出㳺路人为之歛容加敬大用噐量不凡所与㳺皆州里名胜志常出农家十六七许时牧牛田间遇异人挈之而行一日至天坛之阳䑓宫后八年来归父母惊喜疑其死而复活遂度爲道士气质浑厚真受道之噐年近九十以去冬留颂而逝皆予所接见者也因爲守冲言子之居人境俱胜异事又多垂示永乆冝无不可令紫微刘君歴六百甲子道行淳笃神观开朗予方质以所闻譔新兴方志子之师不以属笔且当志之况于平生之言乃爲记其事且爲长謡以招鹤命篇使并刻之以爲真元故事其辞曰胎仙之来兮驭者谁金支翠㽔光陆离来㡬时兮倐上驰渺翩翩兮烟景㣲藐姑射兮玉雪肌物不疪疠兮年不饥幡然弃我兮我畴依去家千年兮丁令威去何速兮来何迟子鄊里兮今是非玄元之祠兮松十围蒿蓬金碧兮更换移南枝越鸟兮安故栖子独无情兮淡忘归趣云装兮莫子违明年真元兮与子期太古观记全真师郝君𥘉自宁海来赵州坐州南石梁下六年姪婿郭长倩为真㝎少尹过州问知师䖏率家人致谒师瞑目不为荅长倩夫妇流涕而去州人始知敬之请师住真定之太古观不之许及长倩赴召乃往居之师燕坐既乆心光内映大易之学恍惚有神受之其教督严挥斥公人以为玄门之临济间一二言休咎如期而騐道价重闻逹京师衞绍王崇庆𥘉赐号广宁全道太古真人自是四方皆以郝太古目之师东归不五六年而观废于贞祐之兵嵗丁酉师之髙弟范鍊师自东原来裴囬遗址有复修之意而未暇也幕府叅佐赵侯国寳之夫人兾氏出奁中物直百金起中殿堂庑斋厨下及用噐无所不备堂衆岁费亦时给之癸卯冬予自燕都南归錬师舘予于庆源道院为予言兾今殁矣致力扵吾门者冝不可忘子幸以文记之徃予小功兄寂然亦为全真道予尝问子之道奈何寂然举女几野人辛愿敬之之言曰全真家其谦逊似儒其坚苦似墨其脩习似禅其块然无营又似夫为浑沌氏之术者予北渡后从錬师㳺既乆盖以敬之之言为然是家自皇统以来起于丘刘谭马诸师而郝君子诸师为方外眷属今太古集所载言词徃徃深入理窟其以古道自任有不可诬者世人知君之道盖寡兾特女士乃能知之至捐所甚爱为起庭宇治埸圃若营其居室然者岂以名取之乎兾氏龙山大族名士京甫之伯姨錬师说其诚实知义理中岁授道书即有所得其尊师重道盖有所本云紫㣲观记东平左副元帅赵侯之太夫人旣老矣即弃家为全真师师郓人普恵大师张志刚居冠氏之洞清庵庵之制𥘉亦甚陋乞名于丘尊师改号紫㣲观赵侯为之起殿阁立堂宇至于斋厨库廐所以奉其亲于家者无不备岁乙巳九月落城请子记其事予为之说云古之隐君子学道之士为多居山林木食涧饮藁项黄馘自放于方之外若涪翁河上丈人之流后世或附之黄老家数以为列僊陶隐居宼谦之以来此风故在也杜光庭在蜀以周灵王太子晋为王建鼻祖乃踵开元故事追崇玉晨君以配混元上徳之号置阶品立范仪号称神僊官府虚荒诞幻莫可致诘二三百年之间至宣政之季而其敝极黄冠之流官给书以散郎与大夫之目循歴资级无别省寺凡冥报之所警后福之所开则视桑门所前有者而例举之始欲为髙而终为髙所卑始欲为怪而卒为怪所溺其徒有髙举逺引者亦厌而去之故自放于方之外者犹一二见焉贞元正隆以来又有全真家之教咸阳人王中孚倡之谭马丘刘诸人和之本于渊静之说而无黄冠禳禬之妄叅以禅㝎之习而无头陁缚律之苦畊田凿井从身以自餋推有余以及之人视世间扰扰者差若省便然故堕寙之人翕然从之南际淮北至朔漠西向秦海山林城市庐舎相望什百为偶甲乙授受牢不可破上之人亦尝惧其有张角斗米之变着今以止絶之当时将相大臣有为主张者故巳绝而复存稍㣲而更炽五七十年以来盖不可复动矣贞祐䘮乱之后荡然无纪纲文章蚩蚩之民靡所趣向为之教者独是家而已今河朔之人什二为所䧟没无渊静之习无禅定之业所谓举桑门以自例者则兼有之望宣政之季厌而去之之事且不可见况附于黄老家数以为列僊者其可得乎呜唿先哲王之道中邦之正扫地之日乆矣是家何为者乃人敬而家事之殆攻刧争夺之际天以神道设教以弭勇闘嗜杀者之心耶抑三网五常将遂湮灭颠倒错乱人与物胥而为一也不然则盛衰消长有数存焉于其间亦难于为言也已侯名天钖字受之崇儒重道出于天性虽在军旅而文史未尝去手尝与奉天杨焕然读徂徕石君唐鑑至论释老家慨然以为知言决非漫为风俗所移者是观之作特以养志云年月日河东人元某记朝元观记岁丁未春二月梁鍊师辨疑过新兴踵门为予言初国兵以庚辰冬攻破绛阳及觧梁属邑思问侨寓云朔间当是时崞山军节度阎侯德刚经画略定境内休息颇与方外士周旋所居卫邨里白水出焉侯爱其景气古澹有终焉之志因以清溪自号幅巾便服香火晨夕有荐思问于侯若谓有所取焉者侯即走书币猥以賔礼见招握手而驩如平生爲之辟旁近西园规作庐舎以爲谈经讲道之所頋谓所亲云他日道院成与吾松槚相直逺不能一里所没而有知得神㳺扵此足致乐也然未几侯下世才毕垣墉而巳今师归自朔庭悼先志未䆒而尚冥福之可徼也庀徒蒇事土木皆作盖经始于庚寅之七月而㫁手于明年之六月像设有殿禳禬有坛讲授有堂賔御有次下迨门庑库廐截然一新又叅佐部曲诸人请为侯立祠以致丼棠之思衆议思问先住安邑之朝元乃以此观仍朝元之旧文石既具幸吾子以先友溪南辛敬之刘邓州光甫之故而为之记予诺之曰侯之事固乐为道之矣予闻黄老家黜聦明去徤羡之说前贤以为大槩与易道何思何虑者合自年少气锐者观之徃徃以堕窳不振为嫌及其更事既多阅得䘮休戚者益熟乃稍以淡泊之言为有味廻视世好若刍豢之恱其口者或厌而唾之矣况乎执兵㓙噐行战危道奋迅干风尘之隙而角逐干功名之㑹伏尸流血仅乃得之大方之家方以拱壁驷马不如坐进此道彼功定天下之半声驰四海之表且不能满渠一笑其下者当置之何地哉故虽文成君之豪杰一旦自视缺然愿弃人间事絶粒轻举以从赤松子游非自苦也惟俟知物之不可太盛知名之不可乆䖏知权之不可不畏而退之不可不勇故慨然自㧞于流俗思欲髙举逺引也如此其所乏者唿吸炼化俛仰诎信以适神而飬夀耳虽然上方飞鸟之凫葛破投杖之龙世徒以神僊为疑而物化亦自有不可穷者矣异时羽衣翩蹮过朝元之上俯华表而语留望五云而翻翔者汝庸安知其不为清溪翁耶今师名镇宇国安始以父任作州旣而领兵千人隷征西幕府累以战多为大将军所知凡万夫长出师则命留摄军务于太原禹都孙仲阳道风孤峻时人有玄门临济之目与吾辛刘交甚欵辨疑其髙弟云望日遗山真隐元某记清真观记脩武清真观在县北马坊全真诸人为丘尊师之所建者大定𥘉丘自东莱西入关隐于磻溪十数年不出天下以爲有道者兴陵召赴阙取道山阳爱其风土之美裴回乆之且谓其徒言在所道院武官为之冠濵都次之圣水又次之若辈得居于此则与濵者圣水相甲乙矣诸人乃乞地于鄊豪马子安家而得之积以歳月庐舎乃具舎旁近出大泉漑千畆稲塍莲荡东与苏门接茂林脩竹徃徃而在太行诸峯壁立千仞云烟朝暮使人顾揖不暇考之地志盖魏晋诸贤之所乐而忘返䖏也大安𥘉以㤙例赐今名贞祐丙子丘命刘志敏来居刘县人丘髙弟也故聚徒至百人兴定庚辰之兵观废正大辛卯志敏之徒冷徳明者复葺居之今所食又千指矣岁甲午予自大梁覊管聊城徳明之法兄弟房志起自覃懐来介于幕府诸君请予爲记房外朴而内敏质直而尚义有似夫墨名而儒实者因爲次第之并着予所感焉呜唿自神州陆沉之祸之后生聚已乆而未复其半蚩蚩之与居泯泯之与徒爲之教者独全真道而巳尝试言之圣人之忧天下后世深矣百姓不可以逸居而无教故爲之立四民建三纲五常士农工贾各有业父慈子孝兄友弟敬君臣严夫妇顺各有守九官而有司徒仁义礼智典章法度与爲士者共守之天下之人耕而食𧖟而衣养生送死而无憾粲然而有文驩然而有㤙于圣人之教也若饥者之必食寒者之必衣由身而家由家而逹之天下四方由不可斯湏离至百世千世万世而不可变其是之谓教而道存焉于其间传有之天祐下民作之君作之师道之行与否皆㱕之天今师徒之官与士之业废者将三十年寒者不必衣而饥者不必食盖理有不可晓者岂非天耶如经世书所言皇极之数王伯而降至扵爲兵火爲血肉阳九百六适当斯时符坚石勒大业广明五季之乱不如是之极也人情甚不羙重爲风俗所移幸乱乐祸勇闘嗜杀其势不自相鱼肉举六合而墟之不止也丘往赴龙庭之召亿兆之命悬于好生悪死之一言诚有之则虽冯王之对辽主不是过从是而后黄冠之人十分天下之二声㷔隆盛皷动海岳虽兇暴鸷悍甚愚无闻知之徒皆与之俱化衘锋茹毒迟廽顾盻若有物掣之而不得逞父不能召其子兄不能克其弟礼义无以制其本刑罚无以惩其末所谓全真家者乃能捄之荡然大坏不收之后杀心炽然如大火聚力爲扑㓕之呜唿岂非天耶六月十六日前进士河东元某记通仙观记直王屋县治之北八里所其地名八仙冈丘阜连属扵华盖峰爲近而紫谿之水所从出仙人燕君旧井在焉开元中敕置阳䑓宫以居司马鍊师近世乃扵宫之左别爲通仙观通僊观者𥘉爲泰和道院郝志朴实居之崇庆癸酉以㤙例得今名始大爲崇建堂宇廊庑斋厨库廐以次而具歴兵乱得不废今其徒袁守素主之郝平阳人淳素有守披棘拾瓦砾不阶一篑之助积数十寒暑而后有所就承平时朝上方者率取道扵此賔客之所食息几与阳台等皆驩喜承事无虚过者而未尝丐贷扵富人之门人用是重之郝之后有李存道义之义之曲沃人童㓜入道通荘周列御冠之学五经诸子亦所渉猎妙扵琴事以自娱而已或谓其扵异书有所得而不以传也戊戌之秋予客济上守素爲予言通仙之所度勤亦至矣不有以记之则他日莫知所从来吾二师者亦将湮灭而无闻敢再拜以请袁往年从予小功兄寂然授老子章句且以吾宗奉仙老师明道爲介故爲记之予尝䆒扵神仙之说盖人禀天地之气气之清者爲贤至扵仙则又人之贤而清者也黄老荘列而上不必置论如抱朴子陶贞白司马錬师之属其事可考其书故在其人可想而见不谓之踔宇宙而遗俗渺翩翩而独征者其可乎使仙果不可成彼称材智絶出事物变故皆了然扵胷中宁若世之昧者蔽扵一曲之论徼倖万一徒以耗壮心而老岁月乎壬辰之变人有得錬师所藏丹诀扵此山石穴中者曰真元君周覧八极天老相风后侍方明力牧常界先昌宇从六宫宫主悉以天衆㑹于天坛云台论三洞秘文普明法要问荅巳竟太一现深明轮间云轩羽盖满空界山川云日黯无晶光元真拜跪扵斋坛之上晻暧之际太一与无央仙悠隐扵玄中其始末大畧如此其后记云余留扵王屋清虗洞侧获真篆仙经二品一曰元精二曰丹华玩其真迹味其经㫖乃知龙章鳯篆与世笔殊絶圣法仙经曁凡文异轸徒懐怅望深恨不睹其人然精习弥乆探頥渊㣲希髣髴而已又睹真皇寳箓及知上古帝王丹寳并传莫不遐年逮及夏禹以丹寳授益事禹日浅民不㱕益而㱕启自是帝王丹道遂止刘君而下又忘继之者可胜悼痛维玉匮秘文流运道气而有昇沉之期故遭遇之者诚万世之一耳余今不敢泄慢天寳复蔵之名山以俟其人此记以岁月考之知其往中巖时所蔵也夫玄学之废乆矣惟玄学废故人以学仙爲疑今夫居山林弃妻子而以黄冠自名者冝若可望也然叩其中则世间事人所共知者且不能知况出世间乎伥伥之与㳺愦愦之爲曹未尝学而曰絶学不知所以言而曰忘言囚首䘮面败絮自褁而曰君子盛徳容貌若愚前所谓以俟其人者果何所俟耶抑有之而予不之见耶呜唿灵都真境自昔闳衍愽大真人之所往来乃今求自抜扵流俗者而不可得扵此可以观世变矣因併及之以爲素隐行怪欺世盗名者之劝十二月𥘉吉太原人元某记遗山先生文集卷第三十五遗山先生文集遗山先生文集卷第三十六遗山先生文集卷第三十六序引陆氏通鑑详节序中州文明百年有经学有史汉之学通典之学而通鑑则不能如江左之盛唯蔡内翰伯正甫珪箫戸部真卿贡宗室宻国公子瑜璹之等十数公号称专门而巳近岁此学颇行河朔武臣宿将讲说记诵有爲日课者故时人稍稍效之卷帙旣多艰扵传冩通都大邑好事家所蔵不过三五本而止其余愿见而不可得者多矣温公脩此书十五余年虽相业未䆒而能成百代不刋之典以与左丘明氏并传立功立言皆圣哲之能事在公爲无憾特其传与否系学者幸不幸耳歴亭州将张侯晋亨知好此书取陆氏详节且以外记及诸儒精义附益之公所载大政事大善悪备见扵此盖有不可胜学者矣以爲得之易则学者衆因锓木以传从是而徃一邑之令一州之守千人君之长若见而有所得爱而知所慕举而措之施爲之间免扵面墻之蔽张侯与有力焉侯官偏将军佩金符食大县万家千头木奴足供指使何至就楮墨工营什一耶予惜其私淑之意不白故爲道其所以然乙邜秋九月望日太原元某𥙿之书杜诗学引杜诗注六七十家发明隐奥不可谓无功至扵凿空架虗旁引曲证鳞杂米塩反爲芜累者亦多矣要之蜀人赵次公作证误所得颇多託名扵东坡者爲最妄非託名者之过传之者过也切尝谓子美之妙释氏所谓学至扵无学者耳今观其诗如元气淋漓随物赋形如三江五湖合而爲海浩浩瀚瀚无有涯涘如祥光庆云千变万化不可名状固学者之所以动心而骇目及读之熟求之深含咀之乆则九经百氏古人之精华所以膏润其笔端者犹可髣髴其余韵也夫金屑丹砂芝术参桂识者例能指名之至扵合而爲剂其君臣佐使之互用甘苦酸醎之相入有不可复以金屑丹砂芝参术桂而名之者矣故谓杜诗爲无一字无来䖏亦可也谓不从古人中来亦可也前人论子羙用故事有着塩水中之喻固善矣但未知九方皐之相马得天机扵㓕没存亡之间物色牝牡人所共知者爲可畧耳先东巖君有言近世唯山谷最知子羙以爲今人读杜诗至谓草本虫鱼皆有比兴如试世间啇度隐语然者此最学者之病山谷之不注杜诗试取大雅堂记读之则知此公注杜诗巳竟可爲知者道难爲俗人言也乙酉之夏自京师还闲居崧山因録先君子所教与闻之师友之闲者爲一书名曰杜诗学子美之传志年谱及唐以来论子美者在焉侯児子辈可与言当以告之而不敢以示人也六月十一日河南元某引东坡诗雅引五言以来六朝之唐谢陶之陈子昻韦应物桞子厚最爲近风雅自余多以杂体爲之诗之亡乆矣杂体愈备则去风雅愈逺其理然也近世苏子瞻絶爱陶桞二家极其诗之所至诚亦陶桞之亚然评者尚以其能似陶桞而不能不爲风俗所移爲可恨耳夫诗至扵子瞻而且有不能近古之恨后人无所望矣乃作东坡诗雅目録一篇正大巳丑河南元某书扵内郷刘邓州光父之东斋东坡乐府集选引绛人孙安尝注坡词叅以汝南文伯起小雪堂诗话删去佗人所作无愁可觧之类五十六首其所是正亦无虑数十百䖏坡词遂爲完本不可谓无功然尚有可论者如古岸开青葑南柯子以末后二句倒入前篇此等犹爲未尽然特其小小者耳就中野店鸡号一篇极害义理不知谁所作世人误爲东坡而小说家又以神宗之言实之云神宗闻此词不能平乃贬坡黄州且言教苏某闲䖏䄂手㸔朕与王安石治天下安常不能辨复收之集中如当时共客长安似二陆𥘉来俱妙年有胷中万卷笔头千字致君尧舜此书何难用舎由时行蔵在我䄂手何妨闲䖏㸔之句其鄙俚浅近叫唿衒鬻殆市驵之雄醉饱而后发之虽鲁直家婢仆且羞道而谓东坡作者悮矣又前人诗文有一句或一二字异同者盖传写之乆不无讹谬或是落笔之后随有改定而安常一切以别本爲是是亦好竒尚异之蔽也就孙集録取七十五首遇语句两出者择而从之自余玉龟山一篇予谓非东坡不能作孙以爲古词删去之当自别有所㩀姑存卷末以侯更考丙申九月朔书于阳平寓居之东斋元某引锦机引文章天下之难事其法度杂见扵百家之书学者不徧考之则无以知古人之渊源子𥘉学属文敏之兄爲予言如此兴定丁丑闲居汜南始集前人议论爲一编以便观覧盖就李嗣荣卫昌叔家前有书而録之故未俻也山谷与黄直方书云欲作楚辞湏熟读楚辞观古人用意曲折䖏然后下笔喻如世之巧女文绣妙一世误欲织锦必得锦机乃能成锦因以锦机名之十一月日河东元某自题集诸家通鑑节要序汝下弋唐佐集诸家通鑑成一书以东莱吕氏节要爲㫁増入外纪甲子谱年目録考意举要暦法及与道原史事问荅古舆地图帝王世系释音温公以后诸儒论辨若事类若史传终始括要又皆科举家附益之者爲卷百有二十凡二百余万言唐佐学有源委读书论文精玩㫖意随疑订正必理顺而后已故其所编次部居条流截然不乱时授舘平阳张存惠魏卿家张精于星暦之学州里以好事见称请爲唐佐锓木以传唐佐过某于太原以定本见示且言温公识治之良相时君用之不尽屏䖏闲局余二十年其所得者通鑑一书而巳頋虽功业未䆒较其成一家之言而爲百代不刋之典不谓之不负所学可乎承平时明经词赋取士主文衡者尚以科目爲未广谓杜氏通典司马氏通鑑皆可増置学官爲士子专门之业宰相以爲然而未暇也此书编帙浩系传冩不易办寒鄊之士有愿见而不可得者张氏此本减完书𥿄墨之半见得之易则流布必广戸牗旣开他日当有由堂而及奥者幸爲我道所以然虽然某切有所憾焉公与二刘氏范氏纪千三百年治乱废兴成败之迹盖用春秋左氏传荀悦袁宏汉纪例爲之以便观覧故于中祕外邸之书芟夷翦截举宏纲而撮机要其所取才十一耳而公旣爲成书上之复自爲通鑑详节传于世者独何欤其后吕陈王陆诸人亦皆以公例爲之岂数公者于编年本末故使之不相缀属开学者渉猎之渐乎唐佐真积之力乆必能得其微㫖幸爲讲明之以晓我曹之未知者年月日河东人元某谨序十七史蒙求序安平李瀚撰蒙求二千余言李华作序李良荐扵朝盖在当时巳甚重之迄今数百年之间孩㓜入学人挟此册少长则遂讲授之宋王逢原复有十七史蒙求与瀚并传及诗家以次韵相夸尚以䝉求韵语也故姑汾王琢又有次韵蒙求出焉评者谓次韵是近世人之敝以志之所之而求合他人律度迁就传㑹何所不有唯施之赋物咏史举古人徴之事例迁就傅㑹或当聴其然是则韵语次韵爲有㨿矣始予年二十余住太原学舎交城呉君庭秀洎其弟庭俊与予结夏课扵由义西斋尝以所撰蒙求见示且言逄原旣以十七史命篇矣而间用吕氏春秋三辅决録华阳国志江南野録谓之史可乎今所撰止扵史书中取之诸所偶俪必事类相附其次强韵亦力爲搜讨自意可以广异闻子爲我序之可乎予欣然诺之而未睱也后三十七年予过镇阳见张叅议耀卿耀卿受学扵吴君之门者也问以此书之存亡乃云版荡之后得扵田家故箱中因得而序之按李瀚自嫌文碎此特自抑之辞华谓可以不出卷而知天下是亦许与大过唯李良荐章谓其错综经史随便训释童子固多弘益而老成颇觉起予此爲切当耳载籍之在天下有栋宇所不能容而牛马所不能举者精力有限记诵无穷果使漫而无絃广心浩大将不有遗忘之谬乎如曰记事者必提其要吾知蒙求之外不复有加矣古有之积丝成寸积寸成尺尺寸不已遂成丈疋信斯言也虽推广三千言爲十万其孰曰不可哉吴君愽覧强记九经传註率首自抄冩且讽诵不去口史书又其专门之学文赋华赡有声场屋间教授生徒必使知巳之所知能己之所能时议以此归之贞祐兵乱负母入山道中遇害年甫四十云庚戌五月晦日新兴元某叙拙轩铭引左辖公以拙轩自号徴文于某谨述而铭之去古旣逺天质日䘮人伪日胜机械之士以拙爲讳天下万事一以巧爲之矝长出竒争捷求售其汩心汩焉如弄丸如运斤如刻猴之工如贯虱之射唯恐巧之不极至扵汲黯之戅绛侯之讷石建之醇谨卓茂之迂缓班超平平之䇿阳城下下之巧咸共嗤点以爲不智事业之鄙陋风俗之薄悪实坐于此惟公以清白传世徳以忠信结人主出入四朝再秉钧轴危言髙论耸动天下发㓙竖未形之谋则先识者以爲明犯强臣不测之怒则疾悪者以爲髙视千载无所扵譲其以拙爲号者非欲贤于斯世而已也濂溪先生论拙之极致有天下拙刑政彻上安下顺风清弊絶之语夫能至扵上安下顺风清弊絶则天下之能事毕矣然则公之所以自名者乃所以自任耶如庵诗文叙宻国公韩璹字子瑜越王长子而兴陵之诸孙也明昌𥘉已受封公以例授金紫光禄大夫卫绍王时除开府仪同三司宣宗南渡后封胙国公哀宗正大𥘉进封宻自明昌𥘉镐厉等二王得罪后诸王皆置传与司马府尉文学名爲王府官属而实监守之府门启闭有时王子若孙及外人不得辄出入出入皆有籍诃问严甚金紫若国公虽大官无所事事止扵奉朝请而已宻公斑朝着者如是四十年𥘉燕都迁而南危急存亡之际凡车辂宫县寳玉秘噐所以资丕天之奉者舟车辇运国力不赡至汴者千之一耳而诸王公贵主至有脱身而去者公家法书名画连箱累箧寳惜固护与身存亡故他货一钱不得着身方迁革仓卒朝廷止以乏军兴爲忧百官俸给减削几尽岁日所入大官不能赡百指而宻公又宗室之资无以爲资者其落薄失次爲可见矣元光以后王薨门禁缓文士稍遂欵谒然亦不过二数人而止矣公资禀简重而至诚接物不知名爵爲何物少日师三川朱巨观学诗龙嵓任君谋学书真积之乆遂擅出蓝之誉扵书无所不读而以资治通鑑爲专门驰骋上下千有三百余年之事其善悪是非得失成败道之如目前穿贯他书考证同异虽老扵史学者不加详也名胜过门明窓棐几展玩图籍啇略品第顾陆朱吴笔虗笔实之论极幽眇及论二王笔墨推明草书学䆒之说穷髙妙而一言半辞皆可纪録典衣置酒㦯终日不聴客去炉薫茗椀或橙蜜一杯有承平时王家故态使人爱之而不能忘也字画得扵苏黄之间叅禅扵善西堂名曰祖敬自题写真有枯木寒灰亦自神应縁来现胙公身只縁苦爱东坡老人道前身赵徳麟之句旧制国公祭山陵则佩虎符乘传号曰严祭若上清储祥宫若太乙宫五岳观设醮上方相蓝大道塲则国公代行香公多预焉又有诗自戏云借来羸马钝扵墻马上官人病且尩无用老臣还有用一年三五度烧香盖实録云公诗五卷号如庵小藁者汴梁鬻书家有之乐府云夣到鳯凰䑓上山围故国週遭又云咫尺又还秋也不成长似云闲识者闻而悲之予窃谓古今爱作诗者特晋人之自放扵酒耳吟咏情性留连光景自当爲缓忧之一物在公则又以之遯世无闷独立而不惧者也使公得时行所学以文武之材当颛面正朝之任长辔逺驭何必减古人頋与藁项黄馘之士争一日之长扵笔砚间哉朝家踈近族而倚䟽属其敝乃至扵此可爲浩叹也天兴壬辰曹王出质公求见扵隆徳殿上问叔父欲何言公奏闻孛徳虽议和孛徳不苦谙练恐不能办大事者臣请副之或代其行上慰之曰南渡后国家比承平时有何奉养然叔父亦未尝沾丐无事则置之泠地无所顾籍缓急则置扵不测叔父尽忠固可天下其谓我何叔父休矣扵是君臣相顾泣下未几公感疾以其夏五月十有二日薨春秋六十一后二十有六年此集再刻扵大名门下士河东人元某爲之引琴辨引彦实苗君平阳人童丱中爲鄊先生乔孟州扆君章所噐命其子河东按察转运使字徳容与同研席君章文学深慱兼通音律教彦实与徳容琴事𥘉授指法累钱手背以轻肆爲禁至一声不敢妄増损彦实后以雅重见称有自来矣弱冠应明经举选三赴廷试至论知琴亦与徳容相后先当熈宗守成之际惟弄琴爲乐而巳琴工卫宗儒者一日鼓琴不成声问之故曰山后苦寒手拮据耳即赐之貂䑕帐炽炭其前使皷之世宗好此艺殊有父风寝殿外设琴工幕次皷至夜分乃罢尝言吾非好琴人主心无所住则营建征伐田猎宠嬖何所不有吾以琴系着吾心耳一侍从皷琴东宫衣着华丽上以轻浮敕不得入宫至显宗又妙于琴事者也三四十年之间此道大行而彦实出于其时近臣有荐扵章庙者因得待朝翰林居京师未乆而声誉籍甚至废举业不就南渡后日从杨赵㳺闲闲尝有诗推敬故诗人止以髙士目之公艺既专又渐扵敦朴之化习与性成其分别古今操弄孰雅孰郑犹数一二而辨黒白也常选古人所传操弄百余篇有古意者纂集之将传扵世为急存亡之秋良未睱也长子名某字君瑞尝仕爲省郎闲居燕中悼雅道之将废而先意之不䆒将锓木以传请予题端且以卜当传与否也子谓君瑞言子弟传之山谷有云枯木嵌空㣲暗淡古噐虽在无古弦䄂中正有南风手谁爲聴之谁爲传东坡有云琴里若能知贺若诗中定合爱陶潜汉大司空宋弘荐桓谭文学可比前世杨雄刘向父子光武拜爲议郎帝毎䜩辄令皷琴好其繁声弘闻之不恱悔扵荐举伺谭内出正朝服坐府上遣吏召之谭至不与席而譲之曰吾所以荐子者愿令辅国家以道徳也而今数进郑声以乱雅颂非忠正者也能自改耶㑹相举以法乎谭顿首谢良乆乃遣之后大㑹群臣帝使谭皷琴谭见弘失其常度帝怪而问之弘乃离席免冠谢曰臣所以荐桓谭者谓能以忠正导主而今朝廷躭恱郑声臣之罪也帝改容谢之谭遂不得给事中予切谓南风手不可得而今世爱陶诗者几人果如坡谷所言唯当破此琴爲烹鹤之具耳光武好繁声举朝亦好之乃有宋司空谓宋弘之后遂无宋弘则彦实此书何从出哉夫八音与政通为难审音以知政居今而行古又为难合是二难始有此书乃欲藏之名山以待其人乎司空表圣最为通论云四海之广岂无赏音固应不待五百年耳请以此为之引岁丁巳穐八月𥘉吉遗山诗老引双溪集序燕中文士张顕卿赵昌龄为予言省寺宾客集今中令诗传于时欲吾子为作序引其有意乎予复之曰诗与文同源而别派文固难诗为尤难李长吉母以贺苦扵诗谓呕出肝肺乃巳耳又有论诗者云干坤有清气散入诗人脾十人万人中一人两人知其可谓尤难矣前世诗人凡有所作遇事輙变化例不一其体裁乃欲与造物者争柄囚鎻怪异破碎阵敌凌轹洝涛穿穴险固者尤未尽也藁项黄馘一莭寒饿之士以是物为颛门有白首不能道刘长卿一字者青云贵公子乃咳唾嚬呻而得之是可贵也学道者有神遇有悬觧如以无碍辨才㳺戯翰墨龙拿虎掷动心骇目不可致诣彼区区者方缨冠𬒳发流汗而追之九万里夙斯在下矣中令天资髙扵诗风夙习故落笔有过人者不足讶也近时燕中两诗人擅名一时当其得意时视北征南山反有德色然毎见中令一诗岀必喜讃叹失喜噎呕曰此长吉语也义山语也樊川集所无有也而中令慊然自以为不足长辔远驭进进而不已如欲踔宇宙而遗俗渺翩翩而独征者尚奚以序引为哉顕卿昌龄为我谢中令君朝议以四世五公待阁下天下大夫士以太平宰辅望阁下李文饶一品集郑亚有序陆宣公奏议苏东坡有札子大书特书而屡书之韩笔有例子欲我叙双溪小集而遂巳乎年月日门下士河东元某题鸠水集引徳安郑梦开以所编朱君周臣鸠水集见示云宋君以文章名海内乆矣世以不见全集为恨今欲锓木流布子厚扵宋者请为题端某不敏不足以知诗文正脉尝试妄论之文章虽出于真积之力然非父兄渊源师友讲习国家教养能卓然自立者鲜矣自隋唐以来以科举取士学校养贤俊逸所聚名卿才大夫为之宗匠琢磨淬砺日就作新之功以德言之则士君子之所为也以文言之则鸿儒硕生之所出也以人物言之则公卿大臣之所由选也不必皆鸿儒硕生公卿大臣而其材具故在是矣宋君起太行其经明行脩盖故家遗俗然且得郷先生李承㫖致羙按察使简之宗盟内翰济川潞倅祐之父子王孟州大用之所沾丐住太学十年读书绩文动为有用之学使之得时行道其所成就頋岂出名卿材大夫之下哉易代以来佐东平幕二十年当贤候拥篲之敬不动声气酧酢䑓务皆迎刃而觧有用之学仆旣言之矣呜唿文章圣心之正传逹则为经纶之业穷则为载道之器頋所遭何如耳它日人读鸠水集或以文人之文求之渠特摆襶子耳非吾心相科中人也癸丑清明日河东元某引杨叔能小亨集引贞祐南渡后诗学大行𥘉亦未知适从溪南辛敬之淄川杨叔能以唐人为指㱕敬之旧有声河南叔能则未有知之者兴定末叔能与予㑹于亰师遂见礼部闲闲公及杨吏部之羙二公见其幽懐久不冩及甘罗庙诗啧啧称叹以为今世少见其比及将徃関中张左相信甫李右司之纯冯内翰子骏皆以长诗赠别闲闲作引谓其诗学退之此日足可惜颇能似之至比之金膏水碧物外自然竒寳景星丹鳯承平不时见之嘉瑞叔能用是名重天下今三十年然其客于楚于汉沔于燕赵魏齐鲁之间行天下四方多矣而其穷亦极矣叔能天资澹泊寡于言笑俭素自守诗文似其为人其穷虽极其以诗为业者不变也其以唐人为指㱕者亦不变也今年其所譔小亨集成其子复见予镇州以集引为请予亦爱唐诗者唯之笃而求之深故似有所得尝试妄论之诗与文特言语之别称耳有所记述之谓文吟咏情性之谓诗其爲言语则一也唐诗所以絶出于三百篇之后者知本焉尔矣何谓夲诚是也古圣贤道德言语布在方册者多矣且以弗虑胡获弗爲胡成无有作好无有作恶朴虽小天下莫敢臣较之与祈年孔夙方社不莫敬共明神冝无悔怒何异但篇题句读不同而巳故由心而成由诚而言由言而诗也三者相爲一情动于中而形扵言言发乎迩而见乎远同声相应同气相求虽小夫贱妇孤臣孽子之感讽皆可以厚人伦羙敎化无它道也故曰不诚无物夫惟不诚故言无所主心口别爲二物物我邈其千里漠然而徃悠然而来人之聴之若春风之过马耳其欲动天地感神鬼难矣其是之谓本唐人之诗其知本乎何温柔敦厚蔼然仁义之言之多也幽忧憔悴寒饥困一寓扵时而共阨穷而不悯遗佚而不怨者故在也至扵伤谗疾悪不平之气不能自揜责之愈深其旨愈婉怨之愈深其辞愈缓优柔餍饫使人涵泳于先生之泽情性之外不知有文字幸矣学者之得唐人爲指归也𥘉予学诗以十数条自警云无怨怼无谑浪无骜狠无崖异无狡讦无媕阿无傅会无笼络无衒鬻无矫餙无爲坚白辨无爲贤圣癫无爲妾妇妬无爲仇敌谤伤无爲聋俗閧传无爲瞽师皮相无爲黥卒醉横无爲黠児白捻无爲田舎翁木强无爲法家丑诋无爲牙郎转贩无爲市倡怨㤙无爲琵琶娘人魂韵词无爲村夫子兔园䇿无爲筭沙僧困义学无爲稠梗治禁词无爲天地一我今古一我无爲薄悪所移无爲正人端士所不道信斯言也予诗其庻几乎惟其守之不固竟爲有志者之所先今日读所谓小亨集者祗以増媿汗耳子旣以如上语为集引又申之以种松之诗因为复言帰而语乃翁吾老矣自为瓠壸之日乆矣非夫子亦何以发予之狂言巳酉秋八月𥘉吉河东元某序新轩乐府引唐歌词多宫体又皆极力为之自东坡一出情性之外不知有文字真有一洗万古凢马空气象虽时作宫体亦岂可以宫体槩之人有言乐府本不难作从东坡放笔后便难作此殆以工拙论非知坡者所以然者诗三百所载小夫贱妇幽忧无聊頼之语时猝为外物感触满心而发肆口而成者尔其𥘉果欲𬒳管纹谐金石经圣人手以与六经并传乎小夫贱妇且然而谓东坡翰墨㳺戯乃求与前人角胜负误矣自今观之东坡圣䖏非有意扵文字之为工不得不然之为工也坡以来山谷晁无咎陈去非卒㓜安诸公俱以歌词取称吟咏情性留连光景清壮顿挫能起人妙思亦有语意拙直不自縁餙因病成妍者皆自坡发之近岁新轩张胜予亦东坡发之者与新轩三世辽宰相家从少日滑稽玩世两坡二枣所谓入其室而啖其炙者故多喜而谑之之辞及随计两都作覇诸彦时命不偶十得𥙷掾中䑓时南狩已乆日薄西山民风国势有可为太息而流涕者故又多愤而吐之之辞予与新轩臭味既同而相得甚驩或别之乆而去之远取其歌词读之未尝不洒然而笑慨焉以叹况思而远望欝摇而行歌以爲玉川子尝孟谏议贡余新茶至四盌发轻汗时平生不平事尽向毛孔散真有此理退之听颕师弹琴云䛏䛏儿女语恩怨相尔汝忽然变轩昻勇士赴敌埸吾恐颕师不足以当之予旣以此论新轩因说向屋梁子屋梁子不悦曰麟角兰畹尊前花间䓁集传播里巷子妇母女交口教授媱言媟语深入骨髓牢不可去乆而语之俱化浮屠家谓笔墨劝滛当下犂舌之狱自知是巧不知是业陈后山追悔少作至以语业命题吾子不知耶离骚之悲囬风惜徃日评者且以露才扬巳怨怼沉江少之若孤愤四愁七哀九悼絶命之辞穷愁志自怜赋使乐天知命者见之又当置之何地耶治乱时也遇不遇命也衡门之下自有成乐而长歌之哀甚扵痛哭安知愤而吐之者非唿天称屈耶世方以此病吾子子又以及新轩其何以自觧予谓屋梁子言子颇记谢东山对右军哀乐语乎年在桑榆正頼丝竹陶冩但恐児辈觉损此欢楽趣耳东山似不应道此语果使児辈觉老子楽趣遂少减耶君且道如诗仙王南云所説大羙年卖珠楼前风物彼打硬头陀与长三者三礼何尝夣见在岁甲寅十月望日河东元某题迯空丝竹集引南渡后李长源七言律诗清壮顿挫能动揺人心髙䖏徃徃不减唐人麻知几七言长韵天随子所谓陵轹波涛穿穴俭固囚鎻怪异破碎陈敌者皆畧有之然长源失在无穣茹知几病在少持择诗家亦以此为恨仲梁材地有余而持择功夫胜其余或亦有不迨二子者絶长𥙷短大槩一流人也今二子亡矣仲梁气鋭而笔徤业专而心精极他日所至当扵古人中求之不特如退之之扵李元宾河东人元某书遗山先生文集卷第三十六遗山先生文集遗山先生文集卷第三十七遗山先生文集卷第三十七序引张仲经诗集序仲经岀龙山贵族少日随宦济南从名士刘少宣问学客居永宁永宁有赵冝之辛敬之刘景玄其人皆天下之选而仲经师友之故蚤以诗文见称及予官西南仲经偕杜仲梁麻信之髙信卿康仲宁挈家就予内郷时刘内翰光甫方觧邓州倅日得相从文字间仲经之所成就又非洛西时比矣北渡后薄游东平谒先行台严公一见即𬒳赏识待以师賔之礼授馆于长清之别墅积十余年得致力文史以诗为专门之学此其出䖏之大畧也今观其诗永寕王赵幽居云寒尽隂崖草有芽行稍残雪堕氷花号空老木风才定倒影荒山日又斜天地悠悠常作客干戈扰扰漫思家烟村寂寞无人语独倚寒藤数莫鸦其落笔不凡类如此及来内郷尝阻雨板桥张主薄草堂同赋浙江观涨诗仲经云一雨天地来涛声破清晓光甫大加赏叹以为有前人风调是年出居县西南白鹿原名所居为行斋取素贫贱行贫贱之义行斋之南有菊水湍流喷薄景气古澹阳崖囬抱緑莎盈尺臈月红梅盛开诸公借草而坐嘉肴㫖酒啸咏弥日仲经有诗云寒客逺峰犹帯雪煖私幽圃已多花仲梁虽有煖散春泉百汊流之句亦自以为不及也其余如次韵见及云长松偃蹇十年物病鹤摧頽万里心春思云一春常作客连日苦多风野树妻迷緑檐花暗澹红愁随诗卷积囊与酒樽空巢燕如相识频来草舎中书事云故国三年梦新愁两鬂蓬泪从南望尽涂自北来穷破牗蝇烘日枯梢鹊风怅然搔白首逺目过㱕鸿赠员善卿云诗材虽满腹家具少扵车珎珠泉感旧云红槿有情依壊砌緑莎随意上寒㕔秋兴云壊壁粘蜗艰国歩荒池漂蚁失军容秋日云寒花矝晚色病叶怯秋声忆永宁旧㳺寄魏内翰云上阁寺髙迎晚翠㳺家楼小簇春红独脚云洛岸潇潇雨送春老青山悟静縁问路前村犬吠人病枕偏宜夜雨声林深鹿近人年衰与杖宜云出祗园雨亦香又如风琴一首囬军謡四首清明日陪诸公䜩集东园一首病中一首移居学东坡八首再到方山絶句书陶诗后集句徃徃传在人口内相文献杨公有言文章天地中和之气大过为荒唐不及为㓕裂仲经所得雍容和缓道所欲言者而止其亦得中和之气者欤为人资禀乐易恬于进取进退容止皆有藴借可观与人交重然诺敦分义终始可以保任使之束帯立朝当言责之重岂得轻负所学忘礼谏之义乎忧世旣切恵飬是其所长赵张三王钩距之吏奋髯抵几砉砉俊快保其盖而不为至于徳譲君子之风良有望焉自丙午以后叅幕府军事当贤候拥篲之敬得寸行寸谓当见之一日未一试而病不起矣其孤梦符持橘轩诗集求予编次感念平昔不觉出涕因题其后呜唿有言可述学者之能事有子可传人道之大本吾仲经言可述矣子可传矣頋虽赍志下泉其亦可以少慰矣夫甲寅冬至日诗友河东元某𥙿之题陶然集诗序贞祐南渡后诗学为盛洛西辛敬之淄川杨叔能太原李长源龙坊雷伯威北平王子正之等不啻十数人称号专门就诸人中其死生扵诗者汝海杨飞卿一人而巳李内翰钦叔工篇翰而飞卿从之㳺𥘉得树古叶黄早僧闲头白迟之句大为钦叔所推激从是㳺道日广而学亦大进客居东平将二十年有诗近二千首号陶然集所赋青梅瑞莲缾声雪意或多至十余首其立之之卓鑚之之坚得之之难积之之多乃如此此其所以为贵也欤岁庚戍东平好事者求此集刋布之飞卿毎作诗必以示予相去千余里亦以见寄其所得予亦颇能知之飞卿扵海内诗人独以予为知巳故以集引见託或病吾飞卿追琢功夫太过者予释之曰诗之极致可以动天地感鬼神故传之师本之经真积之力乆而有不能复古者自匪我愆期子无良媒自伯之东首如飞蓬爱而不见搔首踟蹰旣见复関载笑载言之什观之皆以小夫贱妇满心而发肆口而成见取扵采诗之官而圣人删诗亦不敢尽废后世虽传之师夲之经真积力乆而不能止焉者何古仐难易不相侔之如是耶盖秦以前民俗醇厚去先王之泽未远质胜则野故肆口成文不害爲合理使今世小夫贱妇满心而发肆口而成适足以汚简牍尚可辱采诗官之求取耶故文字以来诗爲难魏晋以来复古爲难唐以来合规矩凖绳尤难夫因亊以陈辞辞不迫切而意独至𥘉不为难后世以不得不难为难耳古律歌行篇章操引吟咏讴謡词调怨叹诗之目旣广而诗评诗品诗说诗式亦不可胜读大槩以脱弃凡近澡雪尘翳驱驾声势破碎阵敌囚鎻恠变轩豁幽祕笼络今古移夺造化为工钝滞僻澁浅露浮躁狂纵滛靡诡诞琐碎陈腐为病毫髪无遗恨老去渐扵诗律细佳句法如何新诗改罢自长吟语不惊人死不休杜少陵语也好句似仙堪换骨陈言如贼莫经心薛许昌语也乹坤有清气散入诗人脾千人万人中一人两人知贯休师语也㸔似㝷常最竒崛成如容易却艰难半山翁语也诗律伤严近寡恩唐子西语也子西又言吾扵它文不至蹇澁惟作诗极难苦悲吟累日仅自成篇𥘉读时未见可羞䖏姑置之后数日取读便觉瑕舋百岀輙复悲吟累日反复改定比之前作稍有加焉后数日复取读疵病复出凡如此数四乃敢示人然终不能工李贺母谓贺必欲呕出心乃巳非过论也今就子羙而下论之后世果以诗为专门之学求追配古人欲不死生扵诗其可巳乎虽然方外之学有为道日损之说又有学至扵无学之説诗家亦有之子羙夔州以后乐天香山以后东坡海南以后皆不烦绳削而自合非技进于道者能之乎诗家所以异扵方外者渠辈谈道不在文字不离文字诗家圣䖏不离文字不在文字唐贤所为情性之外不知有文字云耳以吾飞卿立之之卓鑚之之坚得之之难异时霜降水落自见涯涘吾见其泝石楼歴雪堂问津斜川之上万虑洗然深入空寂盪元气扵笔端寄妙理于言外彼悠悠者可复以昔之隐几者见待耶陶然后编请取此序证之必有以予为不妄许者重九日遗山真隐序木庵诗集序东坡读叅寥子诗爱其无𬞞笋气叅寥用是得名宣政以来无复异议予独谓此特坡一时语非定论也诗僧之诗所以自别于诗人者正以𬞞笋气在耳假使叅寥子能作桞州超师院晨起读禅经五言深入理窟髙出言外坡又当以𬞞笋气少之耶木庵英上人弱冠作举子从外家辽东与髙慱州仲常㳺得其论议爲多且因仲常得僧服贞祐𥘉南渡河居洛西之子盖时人固以诗僧目之矣三郷有辛敬之赵宜之刘景玄予亦在焉三君子皆诗人上人与相徃还故诗道益进出世住寳应有山堂夜岑寂及梅花等篇传之京师闲闲赵公内相杨公屏山李公及雷李刘王诸公相与推激至以不见颜色为恨予尝以诗寄之云君山堂句深靖如幽兰爱君梅花咏入手如弹丸诗僧第一代无媿百年闲曾説向闲闲公公亦不以予言为过也近年七夕感兴有轻河如练月如舟花满人间乞巧楼野老家风依旧拙蒲团又度一年秋之句予为之击节称叹恨杨赵诸公不及见之乙酉冬十月将㱕太原侍者出木庵集求予为序引试为啇略之上人才品髙真积力乆住龙门崧少二十年仰山又五六年境用人胜思与神遇故能㳺戯翰墨道埸而透脱丛林科臼扵𬞞芛中别为无味之味皎然所谓情性之外不知有文字者盖有望焉正大中闲闲公侍祠太室㑹上人住少林乆倦于应接思欲退席闲闲公作䟽留之云书如东晋名流诗有晚唐风骨予谓闲闲虽不序木庵集以如上语观之知闲闲作序巳竟然则向所许百年以来爲诗僧家第一代者良未尽欤南冠録引予以始生之七月出继叔氏陇城府君迨六安庚午府君卒官扶护还郷里时予年二十有一矣元氏之老人大父彫䘮殆尽问之先世之事诸叔皆晚生止能道其梗㮣予亦以家谍具存碑表相望他日论次之盖未晚也因循二三年中原受兵避宼阳曲秀容之间岁无宁居贞祐丙子南渡河家所有物经乱而尽旧所传谱谍乃于河南诸房得之故宋以后事为详而宋前事皆不得而考也益之兄尝命予脩千秋録虽畧具次第他所欲记者尚多而未暇也岁甲午覊管聊城益之兄邈在㐮汉遂有彼彊此界之限姪抟俘絷之平阳存亡未可知伯男子叔仪姪孙伯安皆尚㓜未可告语予年巳四十有五残息奄奄朝夕待尽使一日颠仆于道路则世岂复知有河南元氏哉维祖考承王公余烈贤隽辈出文章行业皆可称述不幸而与皂隷之室混为一区泯泯黙黙无所发见可不大哀耶乃手冩千秋録一篇付女严以俻遗忘又自为讲説之呜唿前世功名之士人有慕之者必问其形质颜貌言语动作之状史家亦徃徃为记之在他人且然吾先人形质言貌言语之动作乃不欲知之岂人之情也哉故以先世杂事附焉予自四岁读书八岁学作诗作诗今四十年矣十八先府君教之民政从仕十年出死以为民自少日有志于世雅以气节自许不甘落人后四十五年之间与世合者不能一二数得名为多而谤亦不少举天下四方知已之交唯吾益之兄一人人生一世间业巳不为世所知又将不为吾子孙所知何负于天地鬼神而至然耶故以行年襍事附焉先祖铜山府君正隆二年赐出身讫正大之末吾家食先朝禄七十余年矣京城之围予为东曹都事知舟师将有东狩之役言于诸相请小字书国史一本随车鴐所在以一马负之时相虽以爲然而不及行也崔子之变歴朝实録皆满城帅所取百年以来明君贤相可传后世之事甚多不三二十年则世人不复知之矣予所不知者亡可柰何其所知者忍弃之而不记耶故以先朝杂事附焉合而一之名曰南冠録叔仪伯安而下乃至传数十世当家置一通有不觧者就他人训释之违吾此言非元氏子孙兴定庚辰太原贡士南京状元楼宴集题名引晋北号称多士太平文物繁盛时发䇿决科者率十分天下之二可谓富矣䘮乱以来僵仆扵原野流离扵道路计其所存百不能一今年预秋赋者乃有百人焉从是而徃所以荣吾晋者在吾百人而巳为吾晋羞者亦吾百人而巳然则为吾百人者其何以自䖏耶将侥倖一第以苟活妻子耶将靳固一命廉谨死心扵米塩簿书之间以取羙食大官耶抑将为竒士为名臣慨然自㧞扵流俗以千载自任也使其欲为名臣竒士以千载自任则百人之少亦未害如曰不然虽充赋之多至十分天下之九亦何贵乎十分天下之九哉呜唿徃者巳矣来者未可期所以荣辱吾晋者旣有任其责者矣凡我同盟其可不勉送秦中诸人引関中风土完厚人质直而尚义风声习气歌謡慷慨且有秦汉之旧至扵山川之胜逰观之富天下莫与为比故有四方之志者多乐居焉予年二十许时侍先人官略阳以秋试留长安中八九月时纨绮气米除沉涵酒间知有逰观之羙而不睱也长大来与秦人㳺益多知秦中事益熟毎闻谈周汉都邑及蓝田鄠杜间风物则喜色津津然动于颜间二三君多秦人与余逰道相合而意相得也常约近南山㝷一牛田营五畆之宅如举子结夏课时聚书深读时时醸酒爲具从賔客㳺伸眉髙谈脱屣世事覧山川之胜槩考前世之遗蹟庻㡬乎不负古人者然予以家在嵩前暑途千里不若二三君之便于㱕也清秋扬鞭先我就道矫首西望长吁青云今夫世俗惬意事如羙食大官髙赀华屋皆衆人所必争而造物者之所甚靳有不可得者若夫闲居之乐澹乎其无味漠乎其无所得盖自放于方之外者之所贪人何所争而造物者亦何靳耶行矣诸君明年春风待我于辋川之上矣送李辅之之官济南序辅之李君膺剡章之招有汎舟之役东门祖道北海开樽念㑹合之良难欲殷勤之重接时则莫春三月人则楚囚再期鲁连之一箭空飞不季之百金行尽释射钩之怨虽当三沭而三薰动去国之䰟徒有九招而九散见铜駞之荆棘梦金马之衣冠感今怀昔惄焉如擣况复中年哀乐流景湏叟歌骊驹而再中横素波而径去瞻仰弗及我劳如何如春登䑓翻失熈熈之意仰天击缶能无呜呜之声诸公从衍圣孔公赋诗赠别凡若干首而某为之引送髙雄飞序恒府天壌间大都会在今为长乐宫之汤沐邑且干龙潜跃之渊也自文统绍开俊造骈集七八年之间鹤书特徴与鳯尾诺之所招致眎他郡国为尤多乃七月甲申漕司从事河东髙鸣雄飞𬒳贤王之教当乗传北上声光四驰懽动州里佥谓髙子春秋鼎盛卓然以问学为业真积力乆故胷中之言多六经百氏史汉陈范之书司马氏范氏通鑑唐鑑之学六朝唐以来之篇什驰骋上下累百数万言徃徃见扵成诵文章翰墨冝在茂异之科古所谓立谈可以致双璧一日可以至九迁者在此行矣髙晋产也仆以犬马之齿之故谬为之一言天家包举六合臣属万国立武亊以兼文备由草创而为润色延见故老网罗豪隽必当攷古昔之理乱论治道之先后察生民之休戚观风俗之恶以成长治之业以建乆安之势金城千里太山而四维之顾岂汲汲扵文章翰墨之用縻羔鴈而敝玄纁乎且夫人臣以纳忠为难人君以寛聴尽下为尤难盖义则古今之体同而情则天渊之路絶逢干之㳺未逺伊管之辨易穷䛕臣嫉立仗之鸣説家惧婴鳞之怒况乎裹粮三月被发九阍事重而言轻威尊而命贱虽复愤泉秋沸冤霜天零思欲片辞自明胡可得已乃今首登之选接曵裙之逰使者牵车太官挏酒主好善而忘世士见义而得为陆太中之诗书叔孙奉常之典礼贾长沙之经济魏相国之谋谟有懐不摅生才奚用是则为吾髙子者亦岂轻负所学弃以为双璧之甘饵九迁之捷迳乎谚有之见夘而求时夜谓之蚤计椎牛飨客会其巳食谓之后期智无后期亦无蚤计行矣吾子今正是时请赋南山有䑓劝为之驾云壬子秋二十有七日新兴元某引寒食灵泉宴集序出天平北门三十里而近是为鳯山之东麓有寺曰灵泉阻以絶磵䕃以深樾重岗复岭囬合蔽映夏秋之交湍流喷薄殷勤谿谷寺巳废扵兵而石楼之典刑故在僧扉禅室间见层出南望坡陀小山如几按间物嵒花错绣群莺下上云光金碧林烟彩翠隂晴朝暮万景岔集盖辋川之郷社而桃源氏之别业也昭阳荐岁维莫之春诸君以仆燕路言㱕东藩应聘困鞍马风沙之役渝树林水鸟之盟千里相思一杯为夀杨雄献赋自诧雕虫之工许汜求田乃为元龙所讳尊前见在身外何穷释尘累而玩物革厌嚣湫而乐闲旷卬湏我友天与之时兵厨之良醖踵来京洛之名讴自献谈谑间作磈磊一空倒蔗有佳境之余食苹无此时之羙一之为甚觉今是而昨非四者难并苦夜长而昼短谪仙所谓醉尽芲桞赏穷江山者扵是乎张本不有兰亭絶唱留故事以传之其在白云老兄负古人者多矣五言古诗任用韵共九首以寒食灵泉宴集命篇而某爲之序诸公可共和之德华周卿德昭英孺文伯元某期而不至者圣与子中不期而至者徳谦夣符太原昭禅师语録引慈明与瑯瑘觉皆法兄弟其扶临济一枝慈明而下十余世得玄冥顗禅师瑯瑘而下亦十余世得虗明亨禅师玄㝠风岸孤峻无所许可宁絶嗣而不传虗明急于接纳故子孙满天下又皆称其家加慈云海清凉相罗汉汴与法王昭公皆是也屏山为虗明作墓志以为二公传与不传虽异而其道并行而不相悖也正大𥘉予在史舘昭公属予求书屏山所作铭于礼部闲闭公公𥘉以目疾为辞予请之坚公因问法王皆来有何言句时昭公方为虚明作塔于法王之朝䑓有偈云以塔为身以铃为舌万仞冈头横説竖説予为公举似公欣然曰铭安在我当为书之盖师家父子为时贤所称如此岁丁酉八月予自大名还太原师之徒蔚某出师语録求作序引吾家㣲之有言若佛法师当为予説而予不当为师説故畧以数语遗之太原元某引暠和尚颂序岁甲寅秋七月余自清凉还太原㑹干明志公出其法兄弟万夀暠和尚颂古百则语诿余题端余往在南都侍闲闲赵公礼部杨公屏山李先生燕谈毎及青州以来诸禅老皆为万松老人号称辨材无碍当世无有能当之者承平时已有染衣学亡之目故凡出其门者望而知其爲名父之子虽东林隆髙出十百辈而暠于是中犹爲上首其语言三昧盖不必置论余独记屏山语云东坡山谷俱尝以翰墨作佛事而山谷爲祖师禅东坡爲文字禅且道暠和尚百则语附之东坡欤山谷欤余亦尝赠嵩山隽侍者学诗云诗爲禆客添花锦禅是诗家切玉刀暠和尚添花锦欤切玉刀欤余皆不能知所可知者读一则语未竟觉氷壸先生风味津津然出齿颊间当是此老少年作举子时结习未尽尔志公试以此语问阿师当发一笑中元日遗山居士元某引伤寒会要引徃予在京师闿镇人李杲明之有国毉之目而未之识也壬辰之兵明之与予同出汴梁扵聊城扵东平与之游者六年扵今然后得其所以为国毉者为详盖明之世以赀雄郷里诸父读书喜宾客所居竹里名士日造其门明之㓜岁好毉药时易州人张元素以毉名燕赵间明之捐千金从之学不数年尽传其业家旣富厚无事扵技操有余以自重人不敢以毉名之大夫士或病其资髙誉少所降屈非危急之疾有不得巳焉者则亦未始谒之也大槩其学如伤寒气疽眼目病爲尤长伤寒则着㑹要三十余万言其说曰伤寒家有经禁时禁病禁此禁者学毉者人知之然亦顾所以用之爲何如耳㑹要推明仲景朱奉议张元素以来偹矣见证得药见药识证以类相从指掌皆在仓猝之际虽使粗工用之荡然如载司南以适四方而无问津之惑其用心慱矣扵他病也以古方爲胶柱本乎七方十剂之说所取之学特以意增损之一剂之出愈扵託宻友而役孝子他人盖不能也北京人王善甫为京兆酒官病小便不利目睛凸出腹胀如鼓膝以上坚硬欲裂饮食且不下甘淡渗泄之药皆不効明之来谓衆毉言疾深矣非精思不能䖏我㱕而思之夜参半忽揽衣而起曰吾得之矣内经有之膀胱者津液之府必气化乃出焉渠辈巳用渗泄之药矣而病益甚是气不化也启玄子云无阳者隂无以生无隂者阳无以化甘澹渗泄皆阳药独阳无隂欲化得乎明日以群隂之剂投不再服而愈西䑓掾萧君瑞二月中病伤寒发热医以白虎投之病者面黒如墨本证遂不复见脉沉细小便不禁明之𥘉不知用何药也及胗之曰此立夏以前误用白虎之过得无以投白虎耶白虎大寒非行经之药止能寒腑臓不善用之则伤寒本病隐曲于经络之间或更以大热之药捄之以苦隂邪则它证必起非所以捄白虎也有温药之升阳行经者吾用之有难者云白虎大寒非大热何以捄君之治奈何明之曰病隐于经络间阳大升则经不行经行而本证见矣本证又何难焉果如其言而愈魏邦彦之夫人目医暴生从下而上其色緑肿痛不可忍明之云医从下而上病从阳明来也緑非五色之正殆肺与肾合而为病耶乃就画工家以墨调腻粉合而成色谛视之曰与瞖色同矣肺肾为病无疑矣乃泻肺肾之邪而以入阳明之药为之使旣効矣而他日病复作者三其所从来之经与瞖色各异乃复以意消息之曰诸脉皆属扵目脉病则目从之此必经络不调经不调则目病未巳也问之果然因如所论而治之疾遂不作冯内翰叔献之妷擽年十五六病伤寒目赤而顿渇脉七八至毉欲以承气下之已煑药而明之适从外来冯告之当用承气明之切脉大骇曰㡬杀此児内经有言在脉诸数爲热诸迟爲寒今脉八九至是热极也而会要大论云病有脉从而病反者何也脉至而从按之不鼓诸阳皆然此传而爲隂证矣趣持姜附来吾当以热因寒用法䖏之药未就而病者瓜甲变顿服者八两汗㝷出而愈陜帅郭巨济病偏枯二拮着足底不能伸迎明之京师明之至以长鍼刺委中深至骨而不知痛出血二三升其色如墨又且谬刺之如是者六七服药三月病良愈裴择之夫人病寒热月事不至者数年以喘嗽矣医者率以蛤蜊桂附之等投之明之曰不然夫病隂爲阳所抟温剂太过故无益反害投以寒血之药则经行矣巳而果然宣徳侯经歴之家人病崩漏毉莫能効明之切脉且以𥿄䟽其证多至四十余种爲药疗之明日而二十四证减前后五六日良愈侯厚谢而去明之设施皆此类也戊戌之夏予将还太原其子执中持所谓会要者来求爲序引廼以如上事冠诸篇使学者知明之之笔扵书其巳试之効盖如此云闰月望日河东元某书扵范尊师之正一宫元氏集騐方序予家旧所藏多毉书往徃出扵先世手泽䘮乱以来寳惜固护与身存亡故卷帙独存壬寅冬闲居州里因録予所亲验者为一编目之曰集騐方付搏拊辈使传之且告之曰吾元氏由靖康迄今父祖昆弟仕䆠南北者又且百年官无一麾之寄而室乏百金之业其所得者此数十方而巳可不贵哉十二月吉日书于读书山之东龛周氏卫生方序定㐮周侯梦卿弱冠从其兄户籍判官器之作举子遭罹兵乱投迹戎行屡以戦多取千户封佩金符然其举子习气故在也中年以来颇以医药卜筮为事孤虚壬遁风角鸟占俱号精俻军旅问病患疮猝为之投剂救疗旣广遂为专门之业以夏课缀葺之勤而移之芝术葠桂之下好事者有祕方可责目前之効者必来告之岁月旣乆浸成卷帙凡若干卷若干首以周氏卫生方目之予以世契之故得传録焉窃谓毉药大亊也古人以为药犹兵然兵杀人之噐善用之者能以杀人者生人不善用之则反以生人者杀人世之君子留意于性命之学者良有旨哉予于周侯不独羙其巳试之功与兼爱之心又以见其角逐风尘之际虽有独扫千军之勇果非乐于战闘以人命为轻者故为道所以然者冠诸篇遗山元某引遗山先生文集卷第三十七遗山先生文集遗山先生文集卷第三十八遗山先生文集卷第三十八铭孔道辅击虵笏铭龙图孔公原鲁击虵笏阙里传寳旧矣汴梁旣下入宣抚王公家公之子以传彦远张君彦远属某作铭敢以芜辞赘扵徂徕石先生之末以俟后之君子己酉十月日书大横庚庚色枣殷血一线着恠迹殷士肤敏世载德天以原鲁配秀实文楷指佞尭屈轶屈之版持气不屈衣冠堂堂立如植寸铁指月月不蚀妖虵区区辱吾击正以痛快与泚一徂徕之铭董狐笔神物当爲吾道惜属君金匮秘石室一日龙化雷破壁良佐镜铭郾城张氏蓄古镜以百数其一识云见日之光天下大明予用是知古人虽作细小物而闳衍慱大之义寓焉丙戍夏四月予过汜南良佐请铭其镜因取徃所见八言之义衍之以爲铭良佐忠于君笃扵事长严扵治军旅又谦谦折节下士从诸公授论语春秋读新安朱氏小学以爲治心之要故就其可致者而勉之繁畤之金金城之功刻画之制锻錬之功自其细者而观之不过为栉纵巾帨几杖盘孟间之一物自其大者而言之则乃有日月大明天地之至公且夫昭旷粹精自天降衆惟不䏻取诸身而取诸物此偏暗之所以揜其聦湏眉之不烛妍之不别与亡镜同善恶之不明白黒之不分与亡视同岂有衣冠堂堂百夫之雄挟昭旷粹精之固有而不得比一物巾帨盘孟之中古有之见尔前虑尔后吾愿君子之扩而充黙庵铭为刘司正光甫作时然后言真黙者存理然后黙至言之实子欲无言惟圣人能余皆数穷以黙自惩有喙三尺而学喑哑规以自藏物不我假智如挈鉼静如持城其中铿鈜万物震惊酒见扵面病见扵脉眼有否臧口无青白欲息子言当息子机一庵虚白天地同㱕布衾铭百世温公布衾终身服公之服嗟予何人人以贫为辱我以贫为福人以俭为诈我以俭为德惟福惟德服之无斁无絃琴铭厥𥘉制琴意寓扵器器如可忘圣则徒制如陶所言奚贵于琴羊存礼存大中之心我琴无絃絃㑹当具尚因正声以识真趣最乐堂铭工部髙平赵公徳宇冲粹与物无竞扬历中外余三十年朝廷自公宰士皆以为君子长者晚节末路浮湛里社乃无失侯故将幽忧憔悴之态诗所谓风雨如晦鸡鸣不巳者扵公见之新居有堂取古人为善自得之义名之曰最乐以公平生攷之可谓无媿其名矣新兴元某为作铭乐外有终乐内莫穷惟乐焉有外内之别斯君子小人之不同大本在中至和与融涵浸薰醲四体以克孰不秉而天独以厚公醪醴腐肠鼓钟阏聦诚有嚣嚣者存淘忧畏其谁攻相彼力田秪系于逄就七遇之皆北要万折而必东辽海管宁鹿门庞翁幽兰深林穆如清风虽心逸日休人知作德之所自至扵身康彊而子孙吉者将非为善之功乎超然堂铭眼空四海自圣癫舌唾一时无眼禅匡床兀坐差独贤恩泽小侯佳少年威仪秩秩賔𥘉筵荣观燕处防未然小学之书圣所传祝君持心静而天责云骅骝渺翩翩仲宁提领年甫弱冠显袭世爵盖尝从吾友辅之教授张君学故时誉甚着日者芜诸老扵所居之超然堂问以超然之义且以铭为请因就其所可致者而勉之太古堂铭广宁全道太古真人宁海郝君𥘉入道习所谓以苦为乐者块坐赵州南石梁之下六年羽化之后高第范錬师复来赵州筑环堵而居之官吏士民请住州之天宁观后十年眞定幕府叅议赵振玉起堂扵天宁名之曰太古左司卽中贾道成因立真人像扵中使其徒事之真人平生笃扵大易之学其以古道自期者盖天性然余尝读太古集见其论超诣非今日披裘拥絮囚首丧面者之所可万一癸卯冬过庆源馆鍊师所居乃为作太古堂铭其铭曰宇宙一途万物并驰至人深心砥柱不移一念万年后天爲期虚室生白嗒焉自遗故曰存乎人不系其时居今而行古岂季末之能漓玄学希夷大易精微致身羲皇野鹿摽枝穴居野处旦暮见之彼傃隠行恠小智自私泯泯黙默至老死而不自复者殆昨暮儿耶皇极道院铭虚白处士赵君巳入全眞道而能以服膺儒教爲业发源语孟渐扵伊洛之学方且探三圣书而问津焉计其真积之力虽占候毉卜精诣絶岀犹爲余刃耳道风旣扇旌车时征曵𥚑王门大蒙宠遇三年以母老得请㱕在镇阳行䑓奉𬒳恩㫖发泉公帑筑馆迎祥观之故基是爲皇极道院年月日某实叙而铭之处士名素字才卿河中人虚白其赐号云圣学心传惟精惟一作新斯民下土是式相尔秉有物有则厥惟背驰固有而失有淫有明有比其德匪伊司南伥其擿埴于帝其训王道正直福自尔求如敛而钖咨尔虚白虑然后得言以道敷中由权执贤王好善而康而色相叶厥居方杀之实善颂善祷香火晨夕㳟惟君师永建皇极长眞庵铭淮安张泽之为予言福昌之东韩城长眞谭公旧隠之迹在焉其徒王志明者葺居之土木之功略具矣用谭公之故名之曰长真庵志明𥘉隷唐州营卒在诸黥中独以性行见称其主狱囚有矜悯之实饥饱寒暑毎为调护之旣乆转将领赀产亦厚一旦与道人语慨然有髙举逺引之意即弃家入道其子追及于襄城泣拜请还志明确然不移遂入崧山师事紫虚于大师及即僊翁积年避壬辰之兵东之海濵乱定还洛阳筑还堵于韩城而居之道俗归向以为坚坐六年非世人所能堪乃卽谭所居而奉之今年过八十神观殊未衰目光烱然人望之知为有所养者长眞为得人矣幸吾子为之铭泽之予旧交其言可信不妄乃叅用溪南诗老辛敬之之语为作铭铭曰其兼也扬其苦节也墨有许行之树艺有头陀之缚律其澹然无营又似夫修混沌氏之术者也若夫腐朽之可神糟粕之可醇卽色而实相卽空而法身孰妄而孰真吾知有存乎其人而巳天砚铭扬子得片石扵马山之前方广一尺厚减寸之半从长衡短状若展掌底平而不颇坎可以贮水而面可以受墨杜仲梁曰此天砚也焕然乃请余为之铭义则方智则圆动也人静也天在物强名在我自然尔目惟鸜尔咮惟鳯篝火缒绠求中产之售漆室缇衣致賔筵之奉彼金枞而石奏泉生而云滃者亦惟砚之用割烹是谓食费瑑刻不加玉重吾知一日而浸百畦恧扵汉隂之抱罋小紫玉池砚铭苍龙太一玉版之次维寳砚三并此而四出中秘㱕元氏得非所冝殆天赐子孙保之他日知野史之所自賛手植桧圣像賛乙巳冬十二月拜林庙还得手植桧把握许就刻之为宣圣颜孟十哲像且以文楷为龛像出于手桧为难其得扵煨烬之余又为难合是二难冝为儒家世寳迺百拜而为之賛云体则微理则全望之俨然卽之温然见其参扵前手所植焉形所寓焉歛之管窥浩浩其天是将以爲甘棠之贤耶抑与夏鼎殷槃而传也老人星賛维南有星与弧直其名老人天一极或见或隠代不一光精何年贯此石非丹非青非瑑刻玄龟导前鹤后翼飘然而来莫从诘祝翁少留观世德尚爲斯民开夀域宣政间忻州天庆观道士能知雄命其宗入坚画老人星像紫府竹璟爲之賛石刻有二一在吾州一在济源贞祐甲戌之兵天庆废石刻之存亡未可必在济源者画像虽存而賛文漫㓕不可读己亥正月予见之济渎祠叹州里旧物儿时所常见者将遂洷㓕而不传因为賛以补之且使三人者姓名复见扵此紫府今五䑓二十七日谨记范文正公真賛文正范公在布衣为名士在州县为能吏在邉境为名将在朝廷则又孔子之所谓大臣者求之千百年之间盖不一二见非但为一代宗臣而巳丁酉四月获拜公像扵其七世孙道士圆曦乃为之賛云以将则视管乐为不忝以相则方韩富为有余其忠可以支倾朝而寄末命其量可以际圆盖而蟠方舆朱衣玄冠珮玉舒徐见于丹青英风凛如古之所谓垂绅正笏不动声气而措天下扵泰山之安者其表固如是欤赵闲闲真賛二首周旋扵正广道宗平叔之闲而独能绍圣学之絶业歛避扵蔡无可党竹溪之后而竟推为斯文之主盟不立崖岸之谓和不置町畦之谓诚不变燥湿之谓定不污泥滓之谓清蔼然粹温见于丹青虽无老成人尚有典刑鳯衰无周龙移启魏殄瘁攸属古为悲欷人知为五朝之老臣不知其为中国百年之元气兴定𥘉某始以诗文见故礼部闲闲公公若以为可教为筵誉诸公闲又五年乃得以科第出公之门公又谓当有所成就也力为挽之奖借过称旁有不平者宰相师仲安班列中倡言谓公与杨礼部之羙雷御史希颜李内翰钦叔为元氏党人公不之䘏也正大甲申诸公贡某词科公为监试官以例不赴院宿一日坐礼曹钦叔从外至诵某秦王破窦建德降王世克露布公颇为耸动頋座客陈司谏正叔言人言我党元子诚党之耶公之笃于自信盖如此壬辰冬某以东曹掾知杂权都司取行止卷观之见公独衘及杨雷猥相荐引者十七章窃自念言公起布衣仕五朝官六卿自奉飬如寒士不知富贵为何物其自待如此頋虽爱我宁欲为利禄计欲使之凾进得以斗升活妻子耶惟是愚陋不足以当大贤特逹之遇兀兀近五十而迄无所成用是为媿负耳北渡后求汴人赵济甫为公冩真因题賛其上呜唿公道德文章师表一世如我乃得而事之公𥘉不以利禄期我然则今所以事公者虽出于门弟子之私亦岂独以门弟子之私也哉公无恙时辱公陶甄携之提之且挽且前万马之所驰不足以北公之辕万折之所碍不足以廻公之川将私其私耶抑以为文字之传匠石斵斤子牙絶絃千载一人犹以旦莫万里一士且谓比肩念公生平使我涕涟颜如渥丹双曈烱焉彼粹而温旣与不可传者死矣观乎此则犹可以髣髴其足音之跫然范錬师真賛戊戌之夏予过东平留宿正一宫时范鍊师已东迈门弟子王仲徽出其冩真求予为賛錬师𥘉事崑嵛郝公号之曰玄同子后从栖霞丘公复有玄通之目故兼及之賛曰异欲其同介欲其通惟天与之形而道与之貌者不可变故无地以受运斤之风三山㣲茫贝阙珠宫野服萧然与云俱东横絶四海者亦何慕冥冥之鸿耶写真自賛短小精悍大有孟浪勃窣槃跚稍自振厉豪爽不足以为德秀之兄萧散不足以为元卿之弟至扵钦叔之雅重希颜之髙气京甫之緼借仲泽之明锐人岂不自知盖天禀有限不可以强而至若夫立心扵毁誉失真之后而无所䘏横身扵利害相磨之塲而莫之避以此而拟诸君亦庻几有措足之地介山马卿云汉爲仲晦甫冩真燕坐萧然六借在旁目曰读经图欣然有㑹于予心者为作賛云圣谟洋洋善诲循循敝则新兮司南通涂及门而堂自致身兮致身维何山立扬休叶经纶兮所学所知效之所天遂及民兮河润九里海润百里煦如春兮大方无隅孰墨孰儒孰缁磷兮缁衣好贤佩之飞霞冠青云兮方内之外方外之内有若人兮张几道錬师真賛玄学为家平实中和静焉而不譁孙龙田巴其书五车吾知为盗夸若夫自后而先絶素隠之累方外而内无多歧之差语有之人之生也直然则若人之所以敦龎耆艾者其未涯也哉颂登封令薛侯去思颂兴定二年冬十月二日诏以王屋令薛侯莅登封侯之来前政适为飞语所𬒳羣小熖熖如棼丝如沸糜殆若不复能措手者侯曰内之不治不可以言外扵是退悍卒併冗吏决留务释滞狱不旬日县中廓廓无事卽召里胥乡三老之属凡民之贫富丁之衆寡里杜之小大输送之近远谛问详审纎悉具备着为成籍按其次而用之贷逋赋以寛流亡假间田以业单贫一粟之歛一夫之役均配周及权衡之必平锱铢之必分也寛以期日不复强责计以追胥之费之半而公上给矣方春劝耕遭田父野叟扵途慰以农里之言而勉之孝弟之训恳切至到人为感动以为前乎此盖未尝有令惠吾属之如此也大㮣侯之治仁心以为质不屑屑扵法禁人有犯薄示之辱教以改过而巳至扵老姦宿恶不可以情用者深治而痛䋲之终不以为夸也故吏畏而爱民爱而畏上官不敢挠以事賔客不敢干以私教化兴行颂声流闻四外之人莫不以崧前为乐土焉明年邑之民有借㓂之举㑹官以辟举令法有不便者一切罢之民卽相与言曰吾侯如是而不得终惠兹邑侯徃矣吾属能乆扵此乎虽然侯之政不可以无述也扵是刻石颂徳以致其去思之心焉侯名居中字鼎臣泰和中进士乙科释褐滏阳簿卽有声其辞曰吏姦而渔吏酷而屠轩裳贿皆章绶益符鱼肉视人以膏自濡百螣踵来惠而不鉏馋喙旣餍督之公输嗟嗟遗黎寒饿而劬歛揫几何日腊以枯孰当膏之俾还敷腴侃侃薛侯仁信笃诚优为赵张耻以自名我靖我民而不震惊浸薰醲千室更生侯劝于郊民尔良苦治尔耒耜安而田畆轻家而逋孰为汝所不夺洨时不急汝租无堕不勤游末是趍辨尔穜稑相尔菑畬区尔欲深苗尔欲䟽稂莠旣芟蟊贼旣除穰穰满家贡以羡余民拜侯教我敬我事迨其有秋维侯之赐有来督邮责赋失期侯惠我民吏不叩扉丁男有言趣输无迟及此暇时从侯于嬉有嘉者禾将献而失民谓我侯岂当移秩萧萧马鸣我侯于征侯无愠容民有叹声吏昔屏气今当谁畏盗昔知义今当谁媿予渴未濡蔽其泉流予暍未苏彻其庇庥侯去不留云如何忧中天之云是隂下邑出而爲雨崇朝万国我思我侯与云偕来引领南东頋瞻裴囘嵩丘盘盘颍水湝湝我侯之思其有旣哉遗山先生文集卷第三十八遗山先生文集遗山先生文集卷第三十九遗山先生文集卷第三十九书癸巳岁寄中书耶律公书四月二十有二日门下士太原元某谨斋沐献书中书相公合下易有之天造草昧君子以经纶伏惟合下辅佐王室奄有四方当天造草昧之时极君子经纶之道凡所以经造功业考定制度者本未次第宜有成䇿非门下贱士所敢与闻独有一事系斯文为甚重故不得不为合下言之自汉唐以来言良相者在汉则有萧曹丙魏在唐则有房杜姚宋数公者固有致太平之功而当时百执事之人毗助賛益者亦不为不多传记具在盖可考也夫天下大噐非一人之力可举而国家所以成就人材者亦非一日之事也从古以来士之有立于世必借学校教育父兄渊源师友之讲习三者备而后可喻如修明堂总章必得楩楠豫章节目磥砢万牛挽致之材预为储畜数十年之间乃能备一旦之用非若起㝷文之屋欂栌椳楔楹薨桷杂出于榆柳槐柏可以朝求而暮足也窃见南中大夫士归河朔者在所有之圣者之后如衍圣孔公耆旧如冯内翰叔献梁都运斗南髙戸部唐卿王延州从之时辈如平阳王状元纲东明王状元鹗濵人王贲临淄人李浩秦人张徽杨焕然李庭训河中李献卿武安乐夔固安李大翼沛县刘汝翼齐人谢良弼郑人吕大鹏山西魏璠泽人李恒简李禹翼燕人张圣俞太原张纬李谦兾致君张耀卿高鸣孟津李蔚眞定李冶相人胡徳珪易州敬铉云中李㣲中山杨果东平李彦西华徐世隆济阳张辅之燕人曹居一王铸浑源刘祁及其弟郁李仝平定贾庭扬杨恕济南杜仁杰洺水张仲经虞乡麻革东明商挺渔阳赵着平阳赵维道汝南杨鸿河中张肃河朔勾龙瀛东胜程思温及其从弟思忠凡此诸人虽其学业操行参差不齐要之皆天民之秀有用于世者也百年以来教育讲习非不至而其所成就者无㡬䘮乱以来三四十人而止矣夫生之难成之又难乃今不死于兵不死于寒饿造物者挈而授之维新之朝其亦有意乎无意乎诚以阁下之力使脱指使之辱息奔走之役聚养之分䖏之学舘之奉不必尽具饘粥足以煳口布絮足以蔽体无甚大费然施之诸家固以骨而肉之矣他日合下求百执事之人随左右而取之衣冠礼乐纪网文章尽在于是将不能少助合下萧曹丙魏房杜姚宋之功乎假而不为世用此诸人者可以立言可以立节不能泯泯黙黙以与草木同腐其所以报合下终始生成之赐者宜如何哉合下主盟吾道且乐得贤才而教育之一言之利一引手之劳宜不为诸生惜也冐渎台严不胜惶恐之至某再拜与枢判白兄书某顿首自乙巳岁徃河南举先夫人旅殡首尾閲十月之久㡬落贼手者屡戻狼狈北来复以葬事徃东平连三年不宁居坐是不得奉起居之问吾兄亦便一字不相及何也如闻曽定襄人处寄书然至今不曽见但近得仲庸书报铁山巳娶妇吾兄饮啖如平时差用为慰耳去秋七月二十三日忽得足痿证頼毉者急捄之仅免偏废今臂痛全减但左右指麻木仍在也比来数䖏传某下世已有作祭文挽辞者此虽出于妬者之口亦恐是残喘无㡬神先告之耳向前八月大葬之后惟有实録一件只消亲去顺天府一遭破三数月功披节每朝终始及大政事大善恶系废兴存亡者为一书大安及正大事则略𥙷之此书成虽溘死道边无恨矣更看向去时事稍得放松否也王先生碑今送去中间有过当处吾兄细为商略之碑石想亦未便立得他日改定亦无害也所欲言者甚多聊䟽三二事欲吾兄知之有便望一书为报也时暑自爱不宣荅中书令成仲书张子敬处备悉盛意未㡬张伯宁来招致殷重甚非衰谬之所堪任其还也不得不以书通癸卯之冬盖尝从来使一到燕中承命作先相公碑𥘉不敢少有所望又不敢假借声势悠悠者若谓鳯池𬒳夺百谤百骂嬉笑姗侮上累祖祢下辱子孙与渠辈无血雠无骨恨而乃树立党与撰造事端欲使之卽日灰㓕固知有神理在然亦何苦以不赀之躯蹈覆车之辙而试不测之渊乎君侯材量闲愽蔼有时望士大夫出于门下者有何限量朝夕接纳足以广见闻益智虑而就事业頋仆何人敢当特逹之遇乎复有来命㫁不敢徃孤奉㤙礼死罪死罪某再拜荅聪上人书某顿首启四月末自太原来镇州得春后手书副以寳刀新什反复熟读且喜且叹又媿衰谬无以称副好贤乐善之心耳仆自贞佑甲戌南渡河时犬马之齿二十有五遂登杨赵之门所与交如辛敬之雷希颜王仲泽李钦叔麻知㡬诸人其材量文雅皆天下之选仆自以起寒乡小邑未尝接先生长者余论内省缺然故痛自鞭䇿以攀逸驾后学时文五七年之后颇有所省进而学古诗一言半辞传在人口遂以爲专门之业今四十年矣见之之多积之之乆挥毫落笔自铸伟词以惊动海内则未能至于量体裁审音节权利病证真攷古今诗人之变有戆直而无姑息虽古人复生未敢多譲常记平生知巳如辛敬之李钦用李长源辈数人毎示之一篇便能得人致力处自诸贤彫䘮将谓无复真赏乃今得方外三四友如上人者其自幸宜如何哉上人天资髙内学富其笔势纵横固巳出时人畦畛之外唯前辈诸公论议或未饱闻而餍道之耳古人有言不见异人必得异书可为万世学者指南可终身守之此仆平生所得者敢以相告锦机巳成第无人写洁本年间得断手卽当相付亦倚公等成此志耳人行遽书不尽言时暑万万以道自护不宣荅大用万户书二某顿首启东原宿留㡬半岁之乆辱公家贤弟昆慰借之厚内省衰谬媿无以当之耳卽日伏惟起居万福孙徳谦张梦符津送至魏京今东归矣雷氏霜钟亦名噐也胥门旧物果有所归到日公自知之临行聊此为候向暄千万自爱不悉某再拜启某顿首辱书知贤昆季雅意媿衰谬无以当之卽日伏惟侍奉万福自西归鹿泉值仲女病剧奔诣太原留百许日仅得勿药卽欲东行继闻相君北上且留待他日诸余张婿能言之所需撗笛侍女图今奉去树萱堂记相见下笔未晚欹噐赋全文幷䟦语千万録寄欲入见闻録中时暑彊学为亲加爱不一一某再拜䟽忻州修学䟽代郝侯祚始定终绥守文之期式遘有教无类作人之効可征言念吾州乆崇庙学傅侯完复于天徳小康之际要公增筑于大定承平之时极地位之髙明副师儒之严重华表俯窥于双鹤连冈雄镇于九龙弦歌絶井邑之譁章甫易弓刀之旧孙内翰之科名相踵姚隠君之文石具存不图刼火之余遽有园𬞞之叹頋慙小巳猥守大藩方举废之是图亦少文之当变昔鲁僖以泮宫发颂齐宣由稷下垂声不能广厦以庇贤良媿万夫之观政况乃玄坛竝峙佛屋载新开檀施于奔驰战敓之场化金碧于顾盼嚬呻之顷何私有百神之秩而公无二仲之祠旣责任之有归岂经营之敢后下车修庠序之教犹窃恨其迟扶杖思徳化之成夫何逺之有孰相兹役我怀其人清真道院营建䟽奉为本庵欲创圣位以为焚诵祝延之所其于工费有頼弘持谨投诸方上善共缔清縁者窃以像设严真仪之奉斋厨维浄偘所安祝賛有归功縁为大方经营之伊始宜助借之相先凡我同仁幸垂一诺谨䟽戊申六月日遗山老人䟽请太一宫提点李大师住天封䟽太室兼衡霍之秀天封维僊圣所庐劒飞而古栢仍存石润而仙蒲未老孰为真隐再畅玄风扬潘马之徽音续覃刘之正脉李公大师源分涡水名动汉庭静一得精㣲之传冲退为衰薄之镇惟望拜之祠旣举而司真之治方虗敢因黄鹤之书敬促青牛之驾璧门金阙瞻星汉以非遥玄都石坛伫嵩唿之复振善哉行矣今正是时兴国院改律为禅请住持䟽二首轨辙交驰尘劳先起皮毛尽落真实具存星河同是一天淮济更无别水谈空说有何妨捩转话头指东画西䆒竟不离当处眷兹兴国𥘉议安禅谁堪选佛道埸来举开山公案集公清风匝地满月当秋不甘北觊之钤鎚自得夀宁之衣钵光明旣露难拟盖藏賔主相请共为推挽云山改色钟皷同声蹔从华表之㳺尽革青氊之旧法筵龙象同归佛祖之权大地山河永祝南山之寿善哉行矣今正是时福慧兼全万为希有人境相值一变从新载惟父祖之田园远歴隋唐之岁月透龛仍在露塔相望虽斋皷粥鱼粗供朝夕而树林水鸟未极幽闲幸我贤侯特纡深眷谓打地之清风未远而开门之胜㮣空孤变迁旣异于古今授受宁论于甲乙谁其作古自有当仁固知不出当家终亦难逃公议月轮桂树斩新别出一枝佛国旃檀何暇更求他木某公清标孤峻道照虗明䄂里圈䋲穿透向上诸人鼻孔林间几席坐断天下衲僧舌头旣为大事因縁化身合与末法衆生援手自教自禅之已竟谁賔谁主以何言勿云鹤恋旧巢自是龙行故道髙提正令行十三八棓之权永为皇家延百亿万年之夀无劳拟议便可承当曹子归葬䟽松栢嵗寒莫重死生之託金兰天属亦有急难之求乆要不忘交情乃见通甫曹君收之风调张祐才名谁谓雍容闲暇之平生而有零落栖迟之暮景风霜十月身去国而不归蓬藋一丘事盖棺而未了且行路有匍匐之救岂徒哀无赗赙之文凡我同盟忍忘斯羲城旁冡地何如温序之乡闾汴上麦舡㑹有范家之父子杂体麻杜张诸人诗评麻信之杜仲梁张仲经正大中同隠内鄕山中以作诗为业人谓东南之美尽在是矣予尝窃评之仲梁诗如偏将军将突骑利在速战屈于遅乆故不大胜则大败仲经守有余而攻战不足故胜负略相当信之如六国合从利在同盟而敝于不相统一有连鸡不俱栖之势虽人自为战而号令无适从故胜负未可知光弼代子仪军旧营垒也旧旗帜也光弼一号令而精彩皆变弟恐三子者不为光弼耳射说晋侯觞客于栁溪命其子婿驰射婿佳少年也跨蹑柳行中胜气轩然舞于颜闲万首聚观若果能命中而又搏取之者巳而乐作一射而矢隋再而贯马耳之左马负痛而轶人与弓矢俱坠左右奔敉虽支躰不废而内若有损焉晋侯不乐谢客客有自下座进者曰射技也而有道焉不得于心而至焉者无有也何谓得之于心马也弓矢也身也的也四者相为一的虽虱之微将若车轮焉求为不中不可得也不得于心则不然身一马一弓矢一而的又为一身不暇骑骑不暇彀彀不暇的以是求中于奔驶之下其不碎首折交也幸矣何中之望哉走非有得于射也頋尝学焉敢请外厩之下驷以卒贤主人之欢何如晋侯不许愿谓所私曰一马百金一放足百里衘䇿在汝手吾安所追汝矣竟罢酒元子闻之曰天下事可见矣为之者无所知知之者无以为一以之败一以之废是可叹也作射说酒里五言说去古日已逺百伪无一真独惟醉乡地中有羲黄醇圣教难为功乃见酒力神谁能醸沧海尽醉区中民此余二十六七时诗也壬辰北渡顺天毛正卿杨徳秀与一傅生祈仙山寺中苏晋降笔写诗数十首一诗有百伪无一真中有羲黄醇之句余诗除酒里神仙我五言外多不成语正卿徳秀𥘉不知苏晋为何代人不论此诗何人作也而晋所批乃有此十字晋岂余前身欤抑尝见余诗窃以为已有者欤将近时鬼物之不昧者记余诗以託名于晋以自神也是皆不可知晋既以余诗为渠所作故余亦就酒里神仙我五言取偿于晋作乐府一篇绣佛长斋半生枉伴蒲团过酒垆横卧一蹴虗空破颇笑张颠自谓无人和还知么醉乡天大少箇神仙我靖徳昭儿子髙戸字说古今俗忌以五月为恶月端午为恶日赴官者顿不敢发生子者弃不敢举不幸而与祸㑹故一切以俗忌为当然赴官后期盖不足计生子而不之举其祸可胜言哉原武靖徳昭以此月举児子靖氏盖靖郭君之裔乃取田文故事名之曰髙戸而乞字于余余以为五月生子徃徃冨贵而夀如汉大将军王鳯相国胡广晋王镇恶之等其事见扵史汉魏晋之书为甚详秉笔者亦欲明已定之分祛雷同之惑故谆复言之徳昭之先人南湖翁蚤岁以文武材杰出时辈浮湛里社四五十年之间抱利噐而莫之试其所得者君子长者好贤乐善之名耳徳昭问学甚笃行义甚修遭离世故又偾不能举冝为造物者之所秉除以起家之子遗之也髙户今六岁青衿绣襦温然如含玉之璞瑑而文之将为万乗之器吾知恶月之说殆田家媪火炉头语耳因字之伯起书以贻之曹南商氏千秋録曹南商氏族姓所起见于逺孙正奉大夫赠昌武军节度使衡所着千秋録备矣盖自少典而降得姓者十四契始封商以子命氏十三世而至汤十七世而㣲子代殷后为偃王又二十六世于秦扵两汉于曹魏六朝隋唐详见于家谍者以节度君推世次系出陈之长平长平殷髙宗冡在焉逺祖司空侑唐史有传太和中再领天平节钺子羽举进士藩府辟召不至通显子盈孙僖宗闻其有礼学擢为太常愽士终于大理卿赠吏部尚书子暟暄之子处譲处譲之子岳已上失其官号俱为唐人岳之子讳懐钦入五代十年生周显徳三年刘灿牓擢第终于宋建隆四年朝奉郎试大理评事知曹州南华县事致仕因家于曹享年九十四详见谱谍盖自司空而后为郓人南华而后为曹人避宋宣祖讳改姓商氏逮节度君九世矣南华之子捷淳化三年孙何牓擢第累官至比部郎中生七子宗圣宗傅宗回宗弼宗旦宗爽宗昱宗傅宗弼宗旦三子登科宗傅咸平三年陈尭咨牓擢第𥘉仕蜀川后乃隔絶不知所终宗弼大中祥符五年徐奭牓擢第累迁至中书舎人仁宗朝时誉蔼然有卿辅之望其后不乐仕进年未五十乃挂冠筑堂曹南之西园名曰晦道时贤髙其勇退盛为称道之享年七十娶兾氏封金华县君生八子倚傋俨传佑侅佖偕倚备传侅四子登科郎节度君六世祖也宗旦字继周天圣五年王尭臣牓擢第官至朝奉郎知桂阳监平阳令享年五十二娶卞氏生四子伊灏佾侁详见墓志长子伊伊子谌倚元丰五年黄裳牓第一甲第三人擢第𥘉任太原教授大学愽士后元祐党事兴碑其名于余官之列一子中立备皇祐三年冯京牓擢第三子穆之伯之适之传字梦臣皇祐五年郑獬牓擢第继登説书科授国子直讲终于光禄寺丞出知虢州朱阳县事亦足以知当时重守令之选也享年六十一累赠太中大夫娶李氏封恭人详见墓志郎节度君五世祖也生七子千之元之立之延之坦之成之贯之元之贯之登科侅嘉祐四年刘辉牓擢第终于通直郎致仕享年七十四娶张氏生五子先之才之孝之说之直之先之説之登科元之熈宁九年徐铎牓擢第终于丞议郎济州鉅野令县界金山寺碑在焉娶萧氏四子因圉冉丙因登科先之元丰五年黄裳牓擢第终于衡州茶陵令贯之字以道后改名乂元祐六年马㳙牓擢第张君向辟为计司属官终于朝散郎知懐州武徳镇致仕享年六十七娶张氏封安人卽节度君之髙祖也生六子周同冈册丹甬皆业进士说之建炎五年李易牓擢第授邓州文学后摄济隂主簿阜昌二年通判兴仁军府事张君檄文啇文学素勤学古可使入官今保举堪赴吏部注拟差遣竟不就享年六十娶傅氏卽龙图公之女孙也四子黙点勲黯黙后改名休复字子泰风仪秀整襟量夷旷博学有文老居汴梁娶江氏卽金紫公邻㡬女孙也有陶丘先生文集行于世谌九举终埸建中靖国元年恩赐进士第终于虔州大庾令因绍圣四年何昌言牓擢第终于通仕郎开徳府临河县令三子大有大声大临周宣和元年以父守朝散郎致仕奏𥙷累官至通直郎开徳府濮阳县丞一子冈字元夀建炎二年从刘钖太尉觧危沧州奏补拱辅从事入金朝换忠勇校尉享年七十二卽节度君之曽祖也𥘉娶周氏再娶郑氏二子驹驰册字元功丹字大忠后改名愈字师心为施内翰朋望诗酒之友生二子骥骙皆早世甬字子华俱以儒业显于乡里学者宗之祖驹字士龙两赴庭试天资和雅愽学强记教授乡里泰和元年五月十五日以夀终享年七十一祖母郝氏封宜人三子长永钖字难老次敷钖字福老次康钖字吉老难老用公贵及封朝请大夫致仕妣王氏濮阳郡太夫人三子仲曰衟字正叔滑稽豪侠有古人风季曰衎字信叔颕悟早世公朝请君之长子也字平叔㓜从祖学长师乡先生李若讷若讷爱其才毎器重之年二十五擢崇庆二年黄裳牓词赋进士第释褐主鄜州洛交簿以㢘能换郿县㝷辟威戎令时兴定已卯岁饥民无所于籴公乃开仓赈济然后白之行台頼以全活者甚衆夏六月地灵城鄄摧圯夏人乗衅入冦公率领蕃部土豪守御应敌保以无虞秩满县人爲之立祠再辟原武令以例罢入爲尚书省掾历粮草邉关知管差除三房考再满授戸部主事两月擢拜监察御史姨母郕国夫人不时入禁中干预政事声势甚张公拜章极言自是郕国𬒳召乃敢进见宗室帅庆山奴军淮南归州失利朝廷置而不问公建言自古败军之将必正典刑不尔则无以谢天下诏爲决杖八十因而退罢户部侍郎权尚书曹温时一女在掖庭从史亲旧干预权利其家人填挿诸司贪墨张露而台官无敢言者公历数其罪诏罢温戸部改太后府衞尉公再上章若臣言温果可罪当贬逐温无罪则臣爲妄言岂有是非不别而两可之哀宗爲之动容乃出温爲汝州防御使未㡬改右司都事朝廷知公盖将大用矣改同知河平军节度使事不赴奏充枢宻院经历官遥领同知昌武军节度使事丞相完颜莘公领陜西行䑓奏公偕行充左右司贠外郎仍佩以金符宻院表留有㫖行䑓地重急于用人可从丞相奏自是䑓务一决于公矣明年召还行䑓再奏留之又明年丁内艰乃得还平章政事萧国侯公塞京东河决奏公以左右司郎中从行正大八年十月起服中充秦篮总帅府经历官正月河潼失守召主帅入援二月九日军至陜将由闲道之长水界与北军遇相拒大雪中士卒饥冻不能战主帅兀典弃衆降敌公为北军所得令去巾公瞋目大嘑曰汝欲胁从我耶我终不能降逥望阙瞻拜曰主将无状亡兵失利臣之罪责亦无所逃但一死报国耳遂㧞佩刀自颈时年四十有六褒赠正奉大夫昌武军节度使𥘉娶邓氏继娶郑氏并封濮阳郡夫人子男二人长曰挺字孟卿业进士次曰援字仲经女一人适进士刘荗孙男七人琥璘璹皆业进士玮瓛琯及女孙二人尚㓜𥘉河间许古道真以直言极谏称于徳陵朝正大𥘉诣阙拜章言八座皆非其材省寺小臣有可任宰相者不大升黜之则无以致中兴章奏召道真赴都堂问孰为可相道真以尚书省掾商衡对当是时上新卽大位经略四方思所以弘济艰难者为甚力道真巳得请居伊川郎命驿召致之复右司諌天下相望风采道真亦慷慨愿以人所不敢言者为天子言之及论天下事首以公为可相则公之材为可知矣公事长上以礼接下以诚与人交敦终始家居怡然毋愠容性嗜学藏书数千卷古今金石遗文人所不能致者徃徃有之南渡以来士大夫以捄世之学自名髙者阙略而无所綂纪下者或屑屑于米盐簿书之间公天资雅重遇事不碌碌人所不能措手者率优为之茍可以利物则死生祸楅不复计平居以大事自任而人亦以大任期之评者至今以公用违其长使之卒然就一死爲斯世惜也故好问铭其墓按公所藏及记録者有唐武徳三年逺祖司空勋国公开山诰有体质平允才器敏洽宣力义旗功叅造珠可吏部尚书宣和内府物也自余玉牒授之楚尾毛观复给事中知曹州兴仁军府事三衢卢㐮賛元济比李那商老任庭玉邓忠臣山东路提刑使济隂贺公叟杨庭东平路转运使鄕先生李上逹及子省元防方平濮州军事判官林棣姚建荣兴祖尚书左丞夀国公金城髙汝砺巖甫同知临洮府事兼积石州刺史平阳孔天监伟明尚书右丞洨水贾守谦益之諌议大夫滹南许古道真戸部尚书权叅知政事䑓山杨造叔玉尚书左丞日照张行忠信甫平章政事萧国公东阿侯挚莘卿大司农戸部尚书相人张正伦公理等书扎诗篇翰林应奉东明王鹗百一尝作诰词云出知外县凛乎其徳譲之遗入掾中䑓魁然有宰辅之望礼部闲闲赵公许与公有鹏飞九万里风斯在下之语其为时贤所推重如此尚何待仆言正叔以通家之故请为千秋録作后记因得件右之或疑商氏名徳相望而报施未丰者窃以水喻之今夫流泉出石鏬间从滥觞之㣲㳙㳙而不絶及其合支流㑹衆川储蓄渊渟尽洄洑舒徐之态皷之以长风驱之以迅雷泄云雨而涵鬼物虽有千石之舟十丈之樯迟廻顾盻而不敢发盖从㣲至着而有本者必如是耳今孟卿舘严侯之门者十余年侯温然执拥篲之敬海内名胜率以清庙之噐许之诸郎玉立秀発生长见闻冝有不资于人而自者正叔年甫六十安闲乐易福禄方来他日羔鴈成群极人门盛事当信仆言之不妄云癸丑二月吉日河东元好问裕之谨书故物谱予家所藏书宋元祐以前物也法书则唐人笔迹及五代冩本为多画有斈范许郭诸人髙品就中薛稷六鹤最为超絶先大父铜山府君官汲县时官卖宣和内府物也铜碌两小山以酒沃之青翠可摘府君部役时物也风字大砚先东巖君教授鄕里时物也铜雀研背有大钱一天禄一坚重致宻与石无异先陇城府君官兾州时物也贞祐丙子之兵藏书壁间得存兵退子将奉先夫人南渡河举而付之太原亲旧家自余杂书及先人手冩春秋三史庄子文选之等尚千余册并画百轴载二鹿车自随三研则瘗之郑村别墅是岁寓居三乡其十月北兵破潼関避于女几之三潭比下山则焚荡之余盖无㡬矣今此数物多予南州所得或向时之遗也住在乡里常侍诸父及两兄燕谈毎及家所有书则必枚举而问之如曰某书买于某䖏所传之何人藏之者㡬何年则欣然志之今虽散亡其缀缉装禙籖题印识犹夣寐见之诗有之维桑与梓必恭敬止以予心忖度之知吾子孙却后当以不知吾今日之爲恨也或曰物之阅人多矣世之人玩于物而反爲物所玩贪多务取巧偷豪夺遗簮败履恻然兴懐者皆是也李文饶志平泉草木有后世毁一树一石非吾子孙之语欧阳公至以庸愚处之至于法书名画若桓玄之爱玩王涯之固护非不爲数百年计然不旋踵巳爲大有力者负之而趍我躬之不可必奚我后之䘏哉予以爲不然三代鼎钟其𥘉出于圣人之制今其欵识故在不曰永用享则曰子子孙孙永寳用岂爲圣人者超然逺覧而不能忘情于一物耶抑知其不能必爲我有而固欲必之也盖自荘周列御冦之说盛世之诞者遂以天地爲逆旅形骸爲外物虽圣哲之能事有不满一笑者况外物之外者乎虽然彼固有方内外之辩矣道不同不相爲谋使渠果能寒而忘衣饥而忘食以游于方之外虽眇万物而空之犹有託焉尔如曰不然则备物以致用守噐以爲智惟得之有道传之无媿斯可矣亦何必即空以遣累矫情以趍达以取异于世耶乃作故物谱丙申八月二十有二日洛州元氏太原房某引遗山先生文集卷第三十九遗山先生文集遗山先生文集卷第四十遗山先生文集卷第四十上梁文南宫庙学大成殿上梁文儿郎伟窃以穷则变变则通圣人之道所以亘万世而无敝庻而冨冨而教司徒之官所以敬五典之克从方属灵䑓偃伯之秋冝有庠序盈门之盛眷紫微之旧治肇清庙之新基繄改作之良难知乐成之有在中国有诗书之教风以动之癃老思徳化之成今其时矣敢窃閟宫之义以佐武城之歌儿郎伟抛梁东井邑弓刀变旧风孝悌力田从此始衣冠礼乐有儒宫南极目农郊露气酣五亩树桑明府教马鸣无用说冝蚕西木铎新声换皷鼙学馆大亨知有日冨儿未用笑朝虀北草创古来须润色妙年令佐向儒风子弟于今有矜式上汉日鄕贤多将相儒林发藻广川君奎壁光芒三万丈下絃诵洋洋新羙化朝家频赐鹤头书长吏今年应劝驾伏愿上梁之后生徒石室常师蜀郡之文翁保障茧丝不媿晋阳之尹铎旁沾邻郡共洽文明南阳𪠘署上梁文拙以力巧以劳野人飬君子之义政有居讼有所国家谨官府之常繄改作之果难宜乐成之有在爰从旧邑改隷新州一朝公𪠘之逓迁三政民居之杂处吏卒靡瞻依之地簿书失扄鐍之严加之僦直稍愆公移卽至度财计役有司诚惮于纷更习陋安卑职者亦为之窃笑眷惟吾土今号名藩田则九州上腴人则四方和㑹山连岘首如瞻大将之皷旗树入舂陵犹有故鄕之城郭岂有官为十万戸之长地方二千里而遥陛级不为之少崇绳墨自拘之如此外家别业上梁文穷于途者返于家乃人情之必至劳以生而佚以老亦天道之自然方属风霜匽薄之余而有里社浮湛之渐兹焉卜筑今也落成遗山道人蟫蠧书痴鸡虫禄薄猥以勃窣槃跚之迹仕于危急存亡之秋左曹之斗食未迁东道之戈船巳御乆矣公私之俱罄困于春夏之长围穷甚析骸死唯束手人望荆兄之通好义均纪季之附庸出涕而女于吴莫追于旣徃下车而封之𣏌有觊于方来谋则佥同议当孰抗爰自上书宰相所谓试㣲躯于万仞不测之渊至于喋血京师亦常保百族于群盗垂涎之口皇天后土实闻存赵之谋枯木死灰无复哭秦之泪初一军构乱群小归功刼太学之名流文郑人之逆节命由威制佞岂愿为就磨甘露御书之碑细刻锦溪书叟之笔蜀家降欵具存李昊之世修赵王禅文何预陆机之手迹伊谁受赏于我嫁名悼同声同气之间有无罪无辜之谤耿孤懐之自信聴衆口之合攻果吮痈䑛痔之自甘虽窜海投山其何恨惟彼证龟而作鼈始于飬虺以成虵追韩之骑甫还射羿之弓随彀以流言之自止知神理之可凭复齿平民仅延残喘泽畔而湘累巳老楼中而楚望奚穷怀先人之敝卢可怜焦土眷外家之宅相更愧前途岂谓事有幸成计尤私便东诸侯助竹木之飬王録事寄草堂之赀占松声之一丘近桃花之三洞东墙西壁无𥙷圻之劳上雨旁风有闭藏之固已与编戸细民而杂䖏敢用失侯故将而自名因之挫锐以解纷且以安常而䖏顺老盆浊酒便当接田父之欢春韮晚菘尚媿夺园夫之利彼扶摇直上击水三千韦杜城南去天尺五坐庙堂佐天子盖有命焉使卿里称善人斯亦足矣輙取合欢之意演爲助役之謡儿郎伟抛梁东人笑家山蕙帐空老大读书无用处且将耕获教儿童南羊谷山中好石翁杖屦一逰无脚力㑹稽禹穴更须探西未要坊名改碧鸡种下五株桃树子本无心学浣花溪北老怯寒冬思宻室岭头骑马是官人万里风来沙土黒上何人落日心犹壮云间道有少㣲星两眼眵昏无复望下百尺长松遶茅舎他年拈出次山诗七十腰镰行时稼伏愿上梁之后里仁为羙邻徳不孤于期永作知音季膺早思命驾起居饮食身为无事之人伏腊岁时家有长生之酿旁沾亲旧共乐安闲青词太夫人五七青词恩重託身生成之义等礼名犹子嗣续之道存痛夘翼之未终忽桮卷之永弃敢伸悃愊仰诉昊苍伏念臣毋张妇徳成家母仪范世俭必求于中礼严不至于失慈所以命臣者其道公所以拊臣者其勤尽三釡得蹔荣之禄百身无可赎之年㳙埃之愿莫施风树之悲曷巳惟幽诚之有假或冥福之可徼敬叩玄科窃依真廕土灰有望傥沾再造之仁草木何知永戴曲全之赐刘宣抚设醮青词威然后惩恒情之必至枚而不弃大道之曲成惟洪纎同万化之归故幽显靡一诚之间敢殚悃愊仰叩希夷伏念臣某尘刼赋形昬衢失歩偶㑹崩离之遇妄从角逐之余出入两州因循十稔岂㣲劳之可録徒多罪之与俱果令暮景之桑榆寻䧟畏涂之荆棘忧虞甫集䘮病踵来暴贵非祥固退藏之巳晩孤根易桡在摧折以何堪悔莫自追孽将安逭眷深衷之有假尚后福之可徼载举玄科窃依真廕恭惟至公立徳弘济为仁闵其翾飞蠕动之愚重以气化形生之赐土灰有望傥霑善贷之私沟壑未填举是自新之日张喜千户青词暴贵无渐一归自召之菑大徳曰生万有必从之欲敢殚悃愊仰叩希夷臣某腐朽余生编齐庻品匪时縁之幸际抚气质以奚堪户封巳迫于通侯子婿继聮于鼎族满盈之极负乗是忧果罹瘗夭之殃危失保家之长尚頼至仁之弘济庻㡬大道之曲成恭按玄科窃依真廕自同草土固所谢之莫知未卽灰钉惟改新之永誓樊守谢土词营建非时事关于仓卒隂阳干禁理借于祈禳恭扣玄科切依真廕有相之道何知隂隲之私永建尔家尚觊曲成之赐郡守天池祁雨状维太岁甲辰四月辛未朔二十四日甲午忻州某官等惶恐百拜献状天池龙君殿下惟神血食一方膏润千里灵应之迹着见有年某等资品凡陋徳薄任重不能抚安闾里召迎和气自开岁以来虽尝被一漑之赐旣雨而旱今已十旬夏苗欲枯秋稼无望民庻嗷嗷将遂逋播匪我神明则将畴诉乃㳙吉旦谨遣管内僧某道士某躬诣灵湫奉迎甘泽某卑职所限止于道左颙俟云舆风马尚辱临之不胜恳祷之至谨状祭文祭飞蝗文粤惟此州百道从出调度之急膏血旣枯悬望此秋以纾日夕沴气所召百螣踵来种类之繁蔽映天日如云之稼一饱莫供道路嗷嗷无望卒岁考之传记事有前闻鲁公中牟今为异政贪墨汝罚讵曰弗灵言念兹时濒于陆沉吏实不徳民则何辜岁或㓙荒转死谁捄敢殚志愿神其悯之为第四女配婚祭家庙文维太岁辛亥十二月丙辰朔十有四日己巳孝曾孙元某谨以家奠敢昭告于显曾祖忠显府君曾祖妣王氏显祖朝列大夫铜山府君显祖妣河南县太君赵氏显伯考赠中顺大夫东巖府君显伯妣河南郡太君王氏显考广威陇城府君显妣河南县太君张氏先以庚戌八月为第四女择配得世官张氏之长子兴柤作婿家居龟筮叶吉今正是时庙授有仪式伸䖍告尚飨中令耶律公祭先妣国夫人文维大朝癸卯岁八月乙巳朔五日巳酉哀子某谨以家奠敢昭告于先妣国夫人苏氏之灵负衅蒙累贻祸庭闱龟筮告期迫于襄事尚假残息勉沥血诚维先夫人系繇鼎族天作之配嫔于我家妇徳有光毋仪克备彤管所拟于古无慙维我严君蚤逢昌运仕非为巳义不及私家政所由倚之中馈悉力一志以济时康寅亮天功实资内助谓当阳报俾夀而康如何盛年奄弃荣飬相彼庻品资于坤元得一靡常倐焉倾圯藐是茕独託体何从创鉅痛深百霣奚赎人皆有毋今我独无哀哀昊穹忍此荼毒终天一恸五内崩离呜唿哀哉伏惟尚飨题跋䟦国朝名公书任南麓书如老法家㫁狱纲宻文峻不免严而少恩使之治京兆亦当不在赵张三王之下黄山书如深山道人草衣木食不可以衣冠礼乐束缚逺而望之知其为风尘表物黄华书如东晋名流徃往以风流自命如封胡羯末犹有藴借可观闲闲公书如本色头陀学至无学横说坚说无非般若百年以来以书名者多不媿古人字文大学叔通王礼部无竞蔡丞相伯坚父子呉深州彦髙髙待制子文耳目所接见行辈相后先为一时任南麓赵黄山赵礼部庞都运才卿史集贤季宏王都勾清卿许司谏道真为一时龎许且置若党承㫖正书八分闲闲以为百年以来无与比者篆字则李阳氷以后一人郭忠恕徐常侍不论今卷中诸公书皆傋而竹溪独见遗正如邺中宾客应刘徐阮皆天下之选使坐无陈思王则亦不得不为西园淸夜惜也岁甲午三月二十有三日书题樗轩九歌遗音大字后胙国公诗笔圆羙字画清徤南渡以后杨赵诸公无不叹赏有不待言者公家所藏名画当中秘十分之二客至相与展玩品第髙下至于笔虗笔实前人不言之秘皆纎悉道之故时人推画中有鍳裁者唯公与庞都运才卿李治中平甫三二人而巳子意公画亦必入品而世未尝见盖诗与画同源岂有工于彼而不工于此者如前所书九歌遗音谓非李思训着色赵大年小景可耳跋闲闲自书乐善堂诗人皆有两足不践荆棘地人皆有两手不劘虎兕齿如何身与心择善不如是从善如登天从恶如弃屣而于趍舎乖知之不审耳盗跖脍人肝颜子一瓢水均为一窖尘谁光百世祀较其得失闲奚翅十万里所以贤逹人去彼而取此道腴时隽永世味不染指作诗铭吾堂兼以朂诸巳闲闲公此诗为他人作而皆公日用之实古人谓有徳者必有言又曰立言践行公无媿焉今日见公心画玩其辞旨不觉歛枉生敬公尝为襄城庙学作省斋铭云言有非耶行有违耶君子之弃而小人之归耶铭不满二十言而于三省之义委曲备尽可以一倡而三叹惜今世不传因附于此癸丑六月吉日门生河东元某谨书跋二张相帖二张皆人豪不应以责文士者责之书粗记姓名已爲过望况工妙如此耶跋苏黄帖苏黄翰墨片言只字皆未名之寳百不为多一不为少尚计少作耶跋松庵冯丈书士大夫有天下重名然其诗笔字画大有不能称副者闲闲公有言以人品取字画其失自欧公始如吾松庵文诗笔字画皆不减古人以人品取之欧公之言亦不为过必有能辩之者跋苏叔党帖叔党文笔雄赡殊有鳯毛坡尝云海外无以自娯过子毎作文一篇輙喜数日苏氏父子昆弟文派若不相逺俗子乃疑黄楼赋坡亦甞辩之飓风赋亦谓非坡不能作不然亦当增入笔点窜之也风俗薄恶如此文赋且不论至如叔党此帖其得意处岂亦坡代书耶可以发一笑也闰月十八日书跋东坡和渊明饮酒诗后东坡和陶气象秪是坡诗如云三杯洗战国一年消彊秦渊明决不能办此独恨空杯亦甞持之句与论无絃琴者自相矛盾别一诗云二子真我客不醉亦陶然此为佳丙辰秋八月十二日题题苏氏父子墨帖次公字画端愿而靖深类其为人小坡笔意稍纵放然终不能改家法杞国节士八大字某不能识其妙䖏故不敢妄论甲寅闰月十有七日同觉师大中清凉僧舎敬覧题许汾阳诗后眼医许太丞彦清示其从柤汾阳君山水图诗语意髙妙而其字画与明昌辞人龙嵓黄华黄山诸公各自名家世尤寳惜之其子右司谏道真亦以能书称今以汾阳笔法较之父子如出一手生平亦尝见蔡大学安世大丞相伯坚潍州使君伯正甫三世传字学虽明眼人亦不能辨前辈守家法盖如此汾阳守泽州日戒子云娄相任唾靣周庙贵缄口寸隂大禹惜三命考甫走吾河东人至今传诵之司谏在贞祐兴定间直言极諌与陈公正叔齐名时号陈许父子名流在中朝百余年少有似者而彦济承其后何其幸耶彦清隐于枝者三十年技旣髙又所至以善良称谓之称其家盖无媿也此诗渠家靑毡其寳祕之当令后人知世徳之所自云丙辰夏六月二十一日晚进河东元某谨书毛氏家训后跋语渭南君避地中方正卿方从事洛阳之西枢君手书戒敕以公清廉正不昩神理为言内翰王君伯翼述之备矣某向在汴梁妇翁提举以宗盟之故与君通谱谍相好善巳数十年矣两君资禀髙亮略相彷彿言行之闲有不期合而合者提举驰驿方城御史以私愤横造飞语遂陷诏狱一偾而不复振无所告语书与渭南叙述始末终之以许国之诚唯天地神祇可知朝廷虽复知诬染亦无为昭雪之者此书正卿亦尝见示因得并渭南手笔䌷绎之私窃慨叹东坡有言人无所不至唯天不容伪壬辰之乱侯王家世之旧忠贤名士之裔不顚仆于草野则流离于道路者多矣大名毛氏将絶而复续稍㣲而更炽河润九里泽及中表孰谓不有以启之吾知中方执笔之际渭南之子孙弟姪固巳安居于鸡水之上矣已酉冬某自燕还幕府舘客勤甚公夫人予姨也获观世徳名氏敢以芜辞继于王内翰之后十一月二十六日姪婿河东元某歛衽书跋张仲可东阿乡贤记东阿进士张仲可以乡先生平章政事夀国张公叅知政事翰林学士承旨髙公平章政事萧国侯公而下由文阶而进者凢二十有三人旣列其姓名刻之石又誊鴈别本以示同志仆意以为夀公𥘉諌立元妃李氏再谏山东军拨地以为得军心而失民心其祸有不可胜言者言旣不听卽致相印而归风节凛凛当代名臣无出其右者萧公行台东平威惠竝举山东父老焚香迎拜有太平宰相之目承㫖公之死节虽古人无以加虽不见于金石孰不敬而仰之自余二十人不见行事徒记爵里仆窃以爲未尽何则追述前贤乡里后生寔任其责栁子厚先友纪近世名臣言行録有例也至于大县万家历承平百年之乆风化之所涵飬名节之所劝激一介之士时命不偶赍志下泉以与草木同腐者亦何可胜数诚使见之纪录如汝南先贤襄阳耆旧以垂示永乆此例独不可援乎仲可名家子有志于学故敢以相告见贾文显之尝试问之以为如何岁丁巳夏五月二十六日河东人元某谨书跋紫㣲刘尊师山水山水家李成范寛之后郭熈为髙品熈笔老而不衰山谷诗有郭熈虽老眼犹明之句记熈年八十余时画也近世太原张公佐山间风雨有入神之妙年八十六乃终平生遗蹟河东徃徃有之公佐之后得紫㣲刘尊师尊师爱画山水晚得郭熈平逺四幅爱而学之自是昼笔大进今年九十有七为门第子邵抱质作春云出谷湖天清昼千崖秋气雪满群山殊有典刑抱质请予题记因为书之此翁定襄人童丱人道道行髙洁而邃于玄学吾夫子谓人之生也直者于兹见之予恐后人阅翁此笔但与郭熈公佐论优劣而不知其道行如此玄学如此故表出之岁癸丑冬十月旦郡人元某记题学易先生刘斯立诗帖后学易先生诗絶似东坡和陶不应入江西派闲闲之论定矣此诗余𥘉到崧山时曾见之能得其意而不能记其辞搜访一十年北渡后将还太原过东郡乃复见之鄕人王清卿家爱之深而不见之乆焕若神明蝢还旧观故喜为之书余家唐刘长卿诗学易堂旧物是先生手所校本题云壬午六月就夏英公孙仪公家本校之字画楚楚如唐人书盘谷序又仪真令讳蹟者皇统宰相宣叔之父是先生弟昆行有诗文二册号南荣集宣叔录之以备遗忘乱后唯余家有之然则余于学易刘氏岂世之所谓縁熟者耶戊戍八月六日谨书䟦龙嵓书柳子厚独觉一诗龙嵓此卷大字学东坡而稍有歛束故歩仍在末后四行二十二字如行云流水自有竒趣唯其在有意无意之间故如出两手耳题闲闲书赤壁赋后夏口之战古今喜称道之东坡赤壁词殆戯以周郎自况也词才百许字而江山人物无复余藴冝其爲乐府絶唱闲闲公乃以仙语追和之非特词气放逸絶去翰墨畦迳其字画亦无媿也辛亥夏五月以事来太原借宿大悲僧舎田侯秀实出此轴见示闲闲七十有四以壬辰岁下世今此十二日其讳日也感念畴昔怅然乆之因题其后赤壁武元真所画门生元某谨书遗山先生文集卷第四十遗山先生文集遗山先生文集后序遗山先生文集后序自有书契以来以文字名世得其全者㡬人耳六经诸子在所勿论姑以两汉而下至六朝及隋唐前宋诸人论之上下数千载间何物不品题过何事不论量了大都㡬许不重复字凡经㡬手左挦右扯横安竖置搓揉亦熟烂尽矣惟其不相蹈袭自成一家者为得耳噫后之秉笔者亦讱乎其为言哉今观遗山文集又别是一副天生炉鞴比古人转身䖏更觉省力不使竒字新之又新不用晦事深之又深但见其巧不见其柮但见其易不见其难如梓匠轮舆各输技能可谓极天下之工如肥浓甘脆叠爲饾饤可谓併天下之味从此家跳出便知借湜之汗流者多矣必欲努力追配当复积学数世然后再议曩在河南时辛敬之先生尝爲予言吾读元子诗正如佛说法云吾言如宻中边皆甜此论颇近之矣虽倡优驵侩牛童马走闻之莫不以爲此皆吾心上言也若夫文之所以爲文亦安用艰辛竒澁爲哉敢以东坡之后请元子继其可乎不识今之作者以爲如何或者曰五百年后当有杨子云复出子何必喋喋乃尔济南杜仁杰直序遗山先生文集卷第二十二阙文𥙷阳曲令周君墓表君讳鼎字器之姓周氏世爲定襄人曾大父万力田爲业大父庆嗣字荣甫通六经教授郷里者六七十年鄕人尊之父丕显字着明质直尙义好交结四方获鹿世家有以女婢诱陜右饥民爲赘壻者岁旣久幷所生男女皆奴之赘壻单弱无以自解着明冤之示以文法及诉讼次第累爲有司所直准生女从母其余皆夺爲良尝自言吾后世当有兴者君其长子也幼颖悟未十岁大父教之六经应童子举平阳宿儒毕晋卿爱其风骨谓当有所成许之亲授赋学年十六卽辞家从之又二年取平阳解名三赴廷试贞祐乙亥程嘉善榜内登第释褐徴事郎五台主簿未几丁母王氏艰太原行元帅府事翟德升雅知君名以便宜起复定襄丞时中原受兵所在残毁民人保聚多爲胁从君时佩银符兼义军弹压以爲军力不足备敌而人无所逃死岂乐爲背逆凡所诖误者一切贷之县民赖以全活者甚衆明年迁阳曲遗山先生集今世行者以此本爲最古惟二十二卷内中顺张君碑中脱一叶末阙铭文两行阳曲周君表佚去前半十八行盖明时已然后刻各本仍之近见灵石杨氏本搜访颇勤厪从金石例补得阳曲周君表阙文半首而已爰迻录于此聊弥前隟云尔丁卯八月呉县姜殿扬校补并记遗山先生文集遗山先生文集附录一卷遗山先生文集附録金史文艺传遗山先生墓铭祭遗山先生文元遗山真賛原古上元学士夀元内翰辨磨甘露碑㳺华山寄元𥙿之寄𥙿之系舟山图𥙿之先大夫尝居此山之东岩李平甫爲𥙿之画系舟山图闲闲公有诗継作子端山水同𥙿之赋马图同𥙿之赋书怀継元弟裕之韵次韵荅𥙿之寄𥙿之次韵𥙿之见寄题𥙿之家山图同𥙿之再过会善有怀希颜赠𥙿之元𥙿之以山逰见招兼以诗四首爲寄因以山中之意仍其韵同𥙿之钦叔分韵得莫论一字玉华山中同𥙿之分韵送钦叔得归字九日登少室絶顶同裕之分韵得萝字次𥙿之韵兼及景玄弟玉华谷同希颜𥙿之分韵得秋字荣阳古城登覧寄𥙿之送𥙿之还嵩山逰丹霞下院同格之鼎玉分得留字送裕之官邓下兼简仲泽和𥙿之二首题𥙿之家山图赠荅史院从事送𥙿之徃许州酒间有请予歌渭城烟雨者因及之寄𥙿之古月一篇爲𥙿之赋读𥙿之弟诗藁有鸎声栁巷深之句漫题三诗其后跋遗山墨迹遗山先生挽诗题中州诗集后金史文艺传元徳明系出拓拔魏太原秀容人自㓜嗜读书口不言世俗鄙事乐易无畦畛布衣𬞞食䖏之自若家人不敢以生理累之累举不第放浪山水间饮酒赋诗以自适年四十八卒有东嵓集三卷子好问最知名好问字𥙿之七岁能诗年十有四从陵川郝晋卿学不事举业淹贯经传百家六年而业成下太行渡太河爲箕山琴䑓等诗礼部赵秉文见之以爲近代无此作也扵是名震京师中兴定五年第歴内郷令正大中爲南阳令天兴𥘉擢尚书省掾顷之除左司都事转行尚书省左司贠外郎金亡不仕爲文有绳尺俻衆体其诗竒崛而絶雕刿巧缛而谢绮丽五言髙古沈欝七言乐府不用古题特出新意歌謡慷慨挟幽并之气其长短句揄扬新声以写恩怨者又数百篇兵后故老皆尽好问蔚爲一代宗工四方碑板铭志尽趣其门其所着文章诗若干卷杜诗学一卷东坡诗雅三卷锦机一卷诗文自警十卷晚年尤以着作自任以金源氏有天下典章法度㡬及汉唐国亡史作已所当任时金国实録在顺天张万戸家乃言扵张愿爲撰述既而爲乐夔所沮而止好问曰不可令一代之迹泯而不传乃搆亭扵家着述其上因名曰野史凢金源君臣遗言徃行采抚所闻有所得輙以寸纸细字爲记録至百余万言今所传者有中州集及壬辰杂编若干卷年六十八卒纂脩金史多本其所着云遗山先生墓铭郝经岁丁巳秋九月四日遗山先生卒扵获鹿寓舎十日讣至经走常山三百里已马舁归葬爇文酹酒哭于画像之前而巳先生与家君同受业于先大父经复逮事先生者有年义当叙而铭之诗自三百篇以来极于李杜其后纎靡滛艶怪诞癖澁䆮㠯弛弱遂失其正二百余年而至苏黄振起衰踣益爲瑰竒复于李杜氏金源有国士务决科干禄置诗文不爲其或爲之则羣聚讪咲大以爲异委坠废絶百有余年而先生出焉当徳陵之末独以诗鸣上薄风雅中规李杜粹然一出于正直配苏黄氏天才清赡邃婉髙古沉欝大和力出意外巧缛而不见斧凿新丽而絶去浮靡造㣲而神采粲发杂弄金壁糅饰丹素竒芬异秀洞荡心魄㸔花把酒歌謡跌宕挟幽并之气髙视一世以五言雅爲正出竒于长句杂言至五千五百余篇爲古乐府不用古题特出新意以写怨思者又百余篇用今题爲乐府揄扬新声者又数十百篇皆近古所未有也汴梁亡故老皆尽先生遂爲一代宗匠以文章伯独歩㡬三十年铭天下功徳者尽趣其门有例有法有宗有趣又至百余首爲杜诗学东坡诗雅锦机诗文自警等集指授学者方吾道坏烂文曜曀昧先生独能振而皷之掲光于天俾学者归仰识诗文之正而传其命脉系而不絶其有功于世又大也毎以着作自任以金源氏有天下典章法度㡬及汉唐国亡史兴巳所当爲而国史实録在顺天道万戸张公府乃言于张公使之闻奏愿爲撰𫐠奏可方辟舘爲人所沮而止先生曰不可遂令一代之羙泯而不闻乃爲中州集百余卷又爲金源君臣言行録徃来四方采抚遗逸有所得辄以寸𥿄细字亲爲记録虽甚醉不忘于是杂録近世事至百余万言捆束委积塞屋数楹名之曰野史亭书未就而卒呜唿先生可谓忠矣先生讳好问字𥙿之太原定㐮人系出柘㧞故魏姓元氏鲁大父某大父某父某妣某氏先生七岁能诗太原王汤臣称爲神童年十一从其叔父官于冀州学士路宣叔赏其俊爽教之爲文年十有四其叔父爲陵川令遂从先大父学先大父即与属和或者讥其不事举业先大父言吾正不欲渠爲举子尔区区一第不足道也遂肆意经传贯穿百家六年而业成下太行渡大河爲箕山琴䑓等诗赵礼部见之以爲少陵以来无此作也以书招之扵是名震京师目爲元才子登兴定三年进士第不就选徃来箕颖者数年而大放厥辞扵是家累其什人嚼其句洋溢于里巷吟讽于道涂巍然坡谷复出也正大中辟邓州南阳令南阳大县兵民十余万帅府令兼镇府甚有威恵以太夫人衰疾辞剧致飬转内卿令丁艰忧终䘮诏爲尚书都省掾天兴𥘉入翰林知制诰金亡不仕而卒春秋六十有八卒之某月日葬于定㐮之先茔前配太原张氏再配临清毛氏子男三人曰某某女三人长适进士程端甫次爲女冠次适张某铭曰士子贾技争缀缉侥倖寸禄奔走急以为诗文作无益粪壌掷弃明月壁先生卓荦有异识振笔便入蘓黄室开辟文源翦荆棘大声复完金玉击烂熳长醉思盈溢瑞锦秋花乱堆积险妬护前喘肝臆群犬兟兟共说嫉尘埃野马爲鬼蜮遗山岩岩倚天壁国史兴䘮是吾聀义烈不负董狐笔定㐮髙寒拓拔国马舁归来反玄宅有书有传俱未卒呜唿先生端可惜呜唿先生不可得祭遗山先生文维年月日陵川郝经谨以清酌之奠致祭于遗山先生之灵呜唿气数之穷靡物不壊或者不论胥乃造物者之所在造物之所在宜莫不生而夺于成是理其可明邪呜唿先生萃灵蜚英覊非宦学岳岳稜稜硕士鸿儒莫不震惊以爲闲世生渡南河而爲名公入京师而爲名卿张洞庭之天音引𡵨山之鳯鸣方雷厉以风飞掞鸿章而振缨挫万象扵笔端倒河汉而一倾摅尘言与滞思㵸锢浊以爲清辟斯文之洪源俾灏汗而渊澄而乃汴蔡沦亡蜚血凌城气数俱尽万化崩腾时惟先生独矫首而行挽崦嵫之日慧欲曙之星收有金百年之元气着衣冠一代之典刑辞林义薮文模道程独歩于河朔者㡬三十年岂非造物者之所在而斯文殆将兴邪去鲁西来聿峻有声天奎不芒遂入杳冥笔未获麟年未中夀而夺去之遽彼造物者果可明耶呜唿先生雅言之髙古杂言之豪宕足以継坡谷古文之有体金石之有例足以肩蔡党乐章之雅丽情致之幽婉足以追稼轩其笼罩宇宙之气撼摇天地之笔囚锁造化之才穴洞古今之学则又不可胜言人得其偏先生得其全天不假之年呜唿哀哉先生虽死文或不死是谓亡而不死先生虽可哀吾徒无所仰尢爲可哀也呜唿哀哉尚飨元遗山真賛其才清以新其气夷以春其中和以仁其志忠以勤不啻蔡辛与坡谷爲邻歌謡慷慨喜气津津唾玉喷珠㸔花饮醇而乃爇香读易坐席凝尘假邪真邪呜唿复㡬千年更有兹人也邪原古上元学士麟死九鼎沦万世无孔孟文字糠粃余扶借不絶圣伊昔大观季天王始失政中声入哇淫吾道孰不竞金源东北来一洗河海浄斯文甚滥觞㡬坠土梗横呉楚割半天疮痍仅续命伊洛遽骞腾朱张立朝廷弘肆六艺学俾与日月并中原有竒才词赋方饾饤天门黄金榜赫耀动万姓君臣此爲得父师此爲令或者语诗文环视惊盻孰意元化精不遂人昏暝浚发自蔡党髙歩出辽夐墨漫天壌深笔扫风雷劲丝纶帝载熈训诰王言茔诸公継踵作互执造化柄黄山与黄华双鳯髙蹭蹬清风玉树鸣千古一辉映有若闲闲公光彩壁月恒云烟恣挥洒干坤快歌咏亹亹金声铿矫矫银钩硬杨冯李雷麻嶷㠋胥倡应五行连丽天四海望而敬伟哉遗山老青云动髙兴文林刬棘翰府开蹊径秋空玉琴张搏拊分雅郑三闾一曲歌忽唤刘伶醒哀哀汴蔡亡六合爲悬罄此老独巍然声价骇群听振袂凌孤霞珠壁飞欬謦人宗一伐代文天赋百年盛纷纷夸毗子捆摭爲訾评自谓人胜天讵知天巳定行行野史成共爲天下庆作噩建子月投我以照乘蔀屋惊见斗寒熖忽蟠亘经也生巳晚弗及拜先正穷阎一束书十载成堕甑学问苟有归贫窭安足病今乃得溟渤问津有龟镜挈我登龙门绠我出虎穽揺摇风中旌兹始见依凭缅思先世泽于今果无竟呜唿世道䘮欲语寒涙迸何时倒银汉与世开䒌靘昻头冠三山俯瞰旭日晟陆海辟文源生民共泳夀元内翰秋风飒䬃吹庭梧长庚吐熖横太虗遗山先生曵长裾醉鞕黄鹄来天隅蹴开化窟肆搜耴玉斗倒泻明月珠九原唿屈原底事爲焦枮青云问李白佳句今何如百年元气一盃酒千丈光辉万卷书髙卧一曲歌声价百砗磲云璈宫徴奏玉宇春莺花桞鸣天衢惜哉时不与命偶西周削弱爲东都明堂一柱入樵採安得致主爲唐虞遗山山头有旧庐归来亦足爲欢娱既有堕地风云之骊驹又有竹花弄语之鹓鶵仰天一笑万事足倒骑箕尾逰蓬壸辨磨甘露碑国贼反城自爲功万叚不足仍推崇勒文讼徳召学士滹南先生付一死林希更不顾名节兄爲起艹弟亲刻省前便磨甘露碑书丹即用宰相血百年飬一涂地父老来㸔闇流涕数樽黄封㡬斛米卖却家声都不计盗据中国责金源吠尭极口无腼颜作诗爲告曺听翁且莫独罪元遗山㳺华山寄元𥙿之赵秉文我从秦川来遍歴终南㳺暮行华隂道清仲明双眸快东风一夜横作悪尘埃咫尺迷嵓幽山神戯人亦薄相一盃未尽隂霾收但见两崖巨璧挿剑㦸流泉夹道鸣琳璆希夷石室緑萝合金仙鹤驾空悠悠石门划断一峰出婆娑石上爲遅留上方可望不可到崖倾路絶令人愁十盘九折羊角上青柯平上得少休三峯璧立五千仞其下无址傍无俦巨灵仙掌在霄汉银河飞下青云头或云竒胜在髙顶脚力未易供冥搜苍龙岭瘦苔藓滑嵌空石磴谁雕锼毎怜风自四山而下不见底惟闻松声万壑寒飕飕扪参历井到絶顶下视尘世区中囚酒酣苍茫瞰无际块视五岳芥九州南望汉中山碧玉簮乱抽况复秦宫与汉阙飘然聚散风中沤上有明星玉女之洞天二十八宿澴且周又有千岁之玉莲花开十丈藕如舟五鬛不杇之长松流膏入地盘蛟虬采根食实可羽化方瞳緑发三千秋时闻笙箫明月夜芝軿羽盖来瀛洲干坤不老青山色日月万古无停辀君且爲我挽囬六龙辔我亦爲君倒却黄河流终期污漫逰八极乗风更覔元丹丘寄𥙿之乆雨新晴散痺顽一轩凉思坐中间树头风写无穷水天末云移不定山宦味渐思生处乐人生难得老来闲紫芝眉宇何时见谁与嵩山共往还系舟山图𥙿之先大夫尝居此山之东岩山头佛屋五三间山势相连石岭関名字不经从我改便称元子读书山李平甫爲𥙿之画系舟山图闲闲公継作杨云翼名利走朝市山居良独难况复山中人读书不求官东嵓有佳致书室方丈寛彼羙元夫子学道如观澜孔孟泽有余曽颜膏未残向来种徳深直与山根蟠之子起其门孤鳯骞羽翰计偕聊尔耳平歩青云端朅来逰京师士子拭目观礼部天下士文盟今欧韩一见折行軰殆如平生欢舞雩咏春风期着曾点冠五言造平淡许上苏州坛我尝读子诗一倡而三叹世人非无才多爲才所谩髙者足诋诃下者或辛酸吾子忠厚姿不受薄俗漫晴云意自髙渊水声无湍他日传吾道政要才行完会使兹山名与子俱不刋子端山水同𥙿之赋李纯甫辽鹤归来万事空人间无地着诗翁只留海岳楼中景长在经营惨淡中马图同𥙿之赋韩笔定襄霍益之家物天马飞来不苦难云屯万骑开元间太平有象韩生笔曾见真龙如此闲书怀継元弟𥙿之韵赵元蓍龟不湏问我命只自知多生堕宿业世纲纒绵之骅骝受羁衘大笑䜵鼈遟亦复笑缩首甘自卑何必叅园物理本自齐㯽榔可消谷志士常苦饥穆之万人雄犹不免此讥我懦更多病区区欲何爲钟鼎不可倖藜藿分所宜安能如黄蜂爲人塡蜜脾清白傥少汚后人何所贻𥘉学悔大谬篆刻工文辞年来厌酸咸淡爱陶潜诗爱诗固自佳其如未忘机回头四十年言动俱成非谁能逐世利日乆常规规惟当种溪田与子当相期窓扉有生意山间春到时长安冠盖尘㳺哉不如兹西畴将有事老农真吾师不见元鲁山夣寐役所思遗山乃其后僻䖏政坐诗时复一相过照眼珊瑚枝寄书多携来爲子卧聴之少从白衫㳺气与山峥嵘一念堕文字肠腹期拄撑多机天所灾室暗灯不焚拈书枕头睡鼻息春雷鸣㤗山与鸿毛何者爲重轻蹄泓与渤澥谁能较亏盈如能平其心一切当自平嵩箕有竒姿出云何悠然云山足佳䖏留客今㡬年有子罢读书求种山间田栗里愧渊明香山惭乐天二老巳古人相望云泥悬得酒邀月来对影空自怜摄衣欲起舞稚子不湏牵次韵荅𥙿之薄暮𫾣门喜客佳水萍风絮共天涯行藏一话倾心肺古律三诗淬齿牙朱研不妨闲度日青山终得共飡霞扶持老病湏君軰满地豺狼万里家寄𥙿之泪没兵尘满鬂霜买邻心乐古清凉闲陪老秀春行脚闷欠臞元夜对床正欲脱身求兎窟谁能随世转羊肠南阳未比嵩阳好满眼交㳺即故郷老懒愚轩百不能饱谙人意冷扵冰清狂旧日躭诗客灰杇而今有发僧眼褁帋衾三丈日话延雪屋一龛灯新开一迳通兰若斩尽清凉旧葛藤次韵𥙿之见寄鱼入深渊鹤在隂飞潜何幸远庖砧干坤万里云无迹氷雪三冬栢有心故国钩留清夜夣歳华分付白头吟华川拟作桃源隐共与青山阅古今古屋飕飕四壁尘不堪忧独足吟呻瓶储看客常年惯家具爲农近日新世味饱尝唯可睡诗情漫苦不医贫相从分我西山半欲乞臞元伴老身题𥙿之家山图繋舟盘盘连石岭牧马澄澄倒山影山光水气相混涵中有元家旧庐井鴈门一开豺虎场驾言投迹嵩之阳青山偃蹇不可将十年竟堕兵尘黄东巖风物知犹在説与寄庵神巳㑹一挥淡墨能似之清辉逺寄形骸外元家故山吾与邻梦见不如画图真旧曽行䖏聊经眼未得归时亦可人同𥙿之再过㑹善有怀希颜冯壁寺元魏离宫十日来凢两前与髯卿偕斋奠少林徃其时巳薄暮诸胜不暇访今同魏诸孙再到风烟上寺僧导升殿雄深肃瞻仰柱础门限砧追琢成大壮不见磨琢痕莹滑明滉朗摩挲三叹息后世无此匠晚登西南亭碧玉对千丈如王官天柱如太华仙掌留宿賛公房秀色夣余想夜静耿不眼泉熘琴筑响悟髯今不来聮诗共济赏赠𥙿之麻九畴向来三度见君诗常望西山有所思谁料并州天絶䖏相逢梁苑雪消时贤人乐古声犹在聱叟文髙世岂知只恐神嵩不留客秦川如画渭如丝元𥙿之以山逰见招兼以诗四首爲寄因以山中之意仍其韵石华政可採负我孤舟蓬胡爲红尘里扰扰槐安宫山间緑萝月一照千巖空洪崖去不返清㳺谁与同空余松根泉杂佩流无穷人心堕泥滓不如与天通举头视霄汉浩露洗心胷日月两角蜗天地一粒粟老盆可径醉岂择瓦与玉大笑区中人朱门丐梁肉清晓登少室月夕眺王屋紫烟晞我髪碧霞贮我腹溪中有白云万事付濯足物物惬幽情不独兰与菊南风入桂树髙叶碧峥嵘举手戏攀折上与云烟撑黄金间白玉遍地先晶荧笙箫坐间发鸾鹤空中鸣浩歌山谷应起舞衣裳轻一尊石上酒如我浩气盈目送飞鸿尽青云万里平国风乆已熄如火不再然流爲玉台咏鈆粉娇华年政湏洗妖冶八骏踏芝田青苔明月露碧树凉风天尘土一一尽象纬昭昭悬寂寥抱玉辨争竟揺尾怜幸有元公子不爲常语牵同𥙿之钦叔分韵得莫论二字雷渊幼安谢辟命子云老寂寞趋向岂独异时命非所度我乆困流离一㕓永负郭虽无斩敌功尚举力田爵崧少启吾封四履尽伊洛有客来问津醉眼入寥廓世事乆闭眼终日只睡昏清风何䖏来佳客巳在门倒屣住从之玉色向我温妻孥趣作具欢喜倾瓶盆清夜幞𬒳徃共就遗山元嘲谑及俳语发挥间㣲言悬断漏天枢髙啸惊邻垣脗合政相和意到俄孤骞恨不倒困廪矧肯留篱樊弃屩获珠玉披榛见兰荪我䏙巳三折醉堕偶全浑知无适俗韵量力任灌园二君清庙噐巾羃华罍尊苍生望休息朝廷待崇尊出䖏既异途㑹合难预论此乐未易得此夕勿惮烦白酒举𥘉子黄鸡溷诸孙水乐喧后部山鬟秀前轩一醉万事休啇声满干坤玉华山中同𥙿之分韵送钦叔得归字洗耳颍川水疗饥西山薇山川得佳客草木生光辉末路风教薄此道日巳㣲相期千载事非君谁得与归九日登少室絶顶同𥙿之分韵得萝字闲居爱重九佳人重相过登髙酬节物少室欝嵳峩迤逦谢尘土夷犹出烟萝歘如㩀鳌头万壑俯蜂窝浩浩跨积风沵沵渺长河日车昃红轮天宇凝苍波指点数齐州始觉氛埃多我无倚天劒有泪空滂沲惊鳞盻奥渚倦翼占危柯悔不与家来结茅老巖阿归途睠老阮广武意如何次𥙿之韵兼及景玄弟名肠相焮半成灰战退纷华斾始廽文字喜逢脩月手津梁愧乏济南才等闲有酒辄共醉信口俄诗不置才最忆平生刘子骏紫芝可惜不偕来玉华谷同希颜𥙿之分韵得秋字李献能玉龙落崃喷飞流空翠霏霏晚不收软脚山堂一壸酒暮凉闲对两峯秋荣阳古城登覧寄𥙿之突兀髙䑓上古城登临人境两峥嵘関河落日岁云暮草木临风气未平虎掷龙拏王伯事天荒地老古今情一盃欲洗兴亡恨爲唤穷途阮歩兵送𥙿之还嵩山王渥髙怀不受簿书侵清颍鸥盟欲重㝷老去宦情知我薄闲来道念见君深对床夜雨他年夣满马西风此日心嵩顶胜㳺谁得共仙闻仙驭待知音逰丹霞下院同𥙿之鼎玉分得留字霜落豊山白水收岁华全在竹园头赋诗鞍马惭真赏载酒林泉阻胜㳺野色自随人意远夕阳应爲鸟声留仙源囬首旌旗隔一笛西风唤客愁送𥙿之官邓下兼简仲泽崔遵青灯别酒夜沉沉力负相思自不任闲里更谁留我醉兴来无复伴君吟一枝仙桂知难拟千顷黄陂未厌深爲向州王粲道安排佳境约相寻和𥙿之二首行李西来便得君相从囬首七经春君方俻悉原思病我亦私怜仲父贫底事却成今日别枯肠难着此愁新鸢肩火色真将验马虎何劳更问辛不幸还能作幸民十年同醉颕川春酒舩载我虽堪老仕路有时或爲贫少室山人三日恶夷门𥿄价一番新益知哀乐终年事未唱骊驹鼻巳辛题𥙿之家山图刘昻霄万里神州刼火余九原夷甫有余辜作诗爲报元夫子莫倚家山在画图赠荅史院从事贾益谦见説才名自妙年多慙政府旧妨贤物华天宝无今古鳯阁鸾䑓孰后先郑圃道尊何敢望济南书在子当传莫言老眼昏花满及见风鹏上九天送𥙿之徃许州酒间有请予歌渭城烟雨者因及之辛愿白酒留分𬒮青灯约对床言诗真漫许知巳重难忘爽气虗韩岳文星照许昌休歌渭城柳衰老易悲伤寄㭲之青云一别阮家郎甚欲题诗逺寄将好句眼前常蹉过佳人心上不曽忘谁家秋月茅亭底何䖏春风锦瑟旁昌谷烟霞乆寂寞欢逰还肯到三乡古月一篇爲𥙿之赋李汾古月天不收敌君三万秋天孙弄明镜光涌云间流忆昔放逐江南州金陵女儿歌櫂讴草里乌纱巾散着紫绮裘酒酣把玉笛直欲扪参歴井骑汗牛醉中唿儿揺双舟吾欲乘流下石头起来茫茫视八极万里只有元丹丘丹丘子㳺人间风尘何爲徃复还玉华山人近招我九日朝帝苍梧山读𥙿之弟诗藁有鸎声栁巷深之句漫题三诗其后兄敏之阿翁醉语戏儿痴説着蝉诗也道竒呉下阿蒙非向日新篇争遣九泉知鸎藏深树只闻声不着诗家画不成惭愧阿兄无好语五言城下把降旌传家诗学在诸郎剖腹留书死敢忘背上锦嚢三箭在直湏千古说穿杨䟦遗山墨迹刘因晩生恨不识遗山毎诵歌诗必慨然遗墨数篇君惜取注家叅校有他年遗山先生挽诗阎复萧寺秋风卷玉荷月明人影共婆娑谁知别后骊驹曲便是先生薤露歌野史夜寒䖝蠧简锦机春暖鳯停梭秪应前日西州路常使羊昙忍泪过题中州诗集后家铉翁世之治也三光五岳之气钟而爲一代人物其生乎中原奋乎齐鲁汴洛之间者固中州人物也亦有生扵四方奋扵遐外而道学文章爲世所宗功化徳业𬒳扵海内虽谓之中州人物可也盖天爲斯世而生斯人气化之全光岳之英实萃扵是一方岂得而私其有哉迨夫宇县中分南北异壤而论道统之所自来必曰宗扵某言文脉之所从出必曰派扵某又莫非盛时人物范模宪度之所流衍故壤地有南北而人物无南北道统文脉无南北虽在万里外皆中州也况扵在中州者乎余尝有见扵此自燕徙而河间稍得与儒冠缙绅逰暇日获观遗山元子所裒中州集者百年而上南北名人节士鉅儒逹官所爲诗与其平生出䖏大致皆采録不遗而宋建炎以后御命见留与留而得归者其所爲诗与其人莭始终亦复见纪凡十卷总而名之曰中州集盛矣哉元子之爲此名也广矣哉元子之用心也夫生扵中原而视九州四海之人物犹吾同国之人生扵数十百年后而视数十百年前人物犹吾生并世之人片言一善残编佚诗搜访惟恐其不能尽余扵是知元子胷懐卓荦过人逺甚彼小智自私者同室藩篱一家尔汝视元子之宏度伟识溟涬下风矣呜唿若元子者可谓天下士矣数百载之下必有谓予言爲然者