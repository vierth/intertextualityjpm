天岸昇禅师语录青州天岸禅师语录序天岸昇禅师语录目录序第一卷住青州大觉禅院语录第二卷住青州大觉禅院语录第三卷住青州大觉禅院语录第四卷住青州大觉禅院语录第五卷住青州大觉禅院语录第六卷住青州大觉禅院语录第七卷住青州大觉禅院语录第八卷住青州大觉禅院语录第九卷再住青州法庆禅寺语录第十卷再住青州法庆禅寺语录第十一卷再住青州法庆禅寺语录第十二卷大觉首座寮秉拂第十三卷大觉首座寮秉拂第十四卷示众第十五卷机缘第十六卷颂古第十七卷华严颂古第十八卷赞第十九卷偈第二十卷佛事法语杂着天岸昇禅师语录卷第一侍者元玉记录住青州大觉禅院语录师于顺治乙未春即大觉首座寮受请于四月朔旦众请主院事佛殿丹霞矢上加尖老母心头着热大丈夫总不必大人境界普贤知礼周乐备为标格遂炷香大展三拜伽蓝赫赫厥声濯濯厥灵君既知我不用叮咛但信干坤奉一人祖堂一灯燄起千灯续长一瑞华开五叶流香新长老又排场嫩绿骎骎过短墙据室据此室行此令坐却佛祖咽喉断尽衲僧性命有包天括地之才无门入作具夺角搴旂之用脑后添锤新长老不是尽法无民滴涓竭尽沧溟里要见鲸鲵浪泼天拈疏不是学而第一何须子曰宣扬毛锥未动文彩全彰若欲重宣此义谛听右经一章法衣脱珍着敝全潮坐青嶂辞云入闹蓝从此通身俱是缚为谁辛苦为谁甘还有为新长老雪屈者么鸡足云开慈氏还法座法界高无量此座高无量法界广无边此座广无边因甚同门出入者迎之不见其首把臂共游者随之莫得其后新长老今日为诸仁揭示一上师子步象王踪声光落落逼塞虚空遂骤步登座拈香此一瓣香高而无上贵而无价奉为北阙之至尊敬祝无疆之圣寿伏愿德充寰宇道洽华夷河海晏清普天同庆次拈云此一瓣香金为枝玉为干从不可思议中拈出奉为阖国公孤宰执一州牧伯尊官伏愿嘉谟协赞乎皇家愿力不忘乎付属复拈云此一瓣香自从七剎追随一十三载执侍县崖攃手仍遭毒棒麤拳绝后再稣转喫千生万受既尔冤各有头今日理应昭雪人天众前特为拈出供养即此堂上本师山翁大和尚用酬法乳之恩维那白椎云法筵龙象众当观第一义师云是义非思量分别之所能解非语言寂默之所能通既不能通又不能解还有向金不博金处与新长老相见者么问释迦说法多宝证明和尚开堂老人在席如何是续燄连辉句师云勒回河北千年运直接曹谿万派春进云如何是提挈同条句师云玅舞不须夸遍拍三台须是大家催进云如何是接引后昆句师云风行艹偃进云昔日临济大师在滹沱河侧住一小院谓普化克符曰我欲于此建立黄檗宗旨汝二人须成褫我祇如师子游行不求伴侣因甚要人成褫师云独掌不浪鸣两掌鸣掴掴进云三日后普化上来问曰和尚前日道甚么济便打意旨如何师云铁轮天子寰中敕进云三日后克符上来问曰前日和尚因甚打普化济亦打又且如何师云玉锁重重金殿开进云今日和尚出世如何建立大觉宗旨师云斩钉截铁进云如是则不惟善为继述抑且振起从上风规师云久矣向怀蘧伯玉问提斩新条令雨骤缁黄整济北家风云臻士庶正当恁么时如何是开堂一句师云雷轰电掣进云师子未出窟万兽已潜踪即今出窟也又作么生施设师云天高群象正海阔百川朝进云恁么则道泰不传天子令时清休唱太平歌师云阿谁不愿进云将谓少林消息断桃华依旧笑春风师云且得共相证明进云昔日宝寿开堂三圣推出一僧意旨如何师云金将火试进云寿便打复作么生师云玉本无瑕进云三圣道恁么为人瞎却镇州一城人眼去在且道是肯伊是不肯伊师云同声相应进云寿擿下拄杖便归方丈且道是为人是不为人师云韵出青霄进云今朝新大觉亦不用棒亦不瞎却人眼且道还有为人处也无师云相逢自有知音知何必清风动天地进云旧时海外风雷震今日临场更作家师云不劳赞叹问高县慧日新天外百亿须弥入彩红望尽慈风今日到万灵俱摄一光中为复是把断要津为复是放开一线师云南斗七北斗八进云手执夜明符几箇知天晓师云确进云如是则龙得水时添意气虎逢山势长威狞师云何用为它人喝彩进云昔日僧问投子如何是一大事因缘子云尹司空与老僧开堂意旨如何师云句里无私进云今日和尚一大事因缘聻师云脑后拔箭进云可谓百尺嵒头探虎穴千寻海底攫骊珠师云罕遇虎子乃云问答俱备总涉繁词宾主历然未称好手不见道金不博金水不洗水佛不求佛心不传心是处有慈氏华柳丛生菩萨云无门无善财瓦砾遍圆华藏界于此信得及去便见古释迦不先今弥勒不后如镜炤镜如空合空万古徽猷真风不坠直得如天普盖家家云月是同南北本通途而合辙似地普擎在在封疆不隔齐鲁不待变而同风然此犹是区隅自守未堪绍续门风若欲倒接无根树振滹沱旧日风规横挑海底灯行河北斩新条令直须拨转天关掀翻地轴糁华枯木放出曹谿浪里春横按吹毛活逼生蛇头带角别有生机一路不攀从上枝条方能遇缘即宗随处作主子四生家三界艹偃风行安家国定干坤珠回玉转正当今日芳猷克绍正脉流通一句作么生道卓拄杖云宝杖撑开新日月从教大地眼同明起身云本昇自揣愚蒙学疏才浅兼性多戆直复年值富强是以决志林泉山崖藏拙不意本师老和尚法幢东指化日南移既舆情攀輓以无从念河北法运之久替特命本昇继席屡涕泣而坚辞仍为四众攀辕再登车而复阻兹者重承严命指唿缁素交章劝请开堂祝圣佛事幸周敢将谿涧细流增入天池浩瀚伏愿帝业日隆金瓯永固堂上老人德弥尊道弥大千秋仰慧日之高县现前昆仲金为振玉为声法社喜真风之不坠缁素同明正眼见闻咸发胜心久立众慈伏惟珍重复举昔日马大师出世江西南岳让和尚问众曰道一曾为众说法否众云己为众说法让和尚曰再无人持箇消息来乃命一僧至马师座下待马师陞座出问曰作甚么马师云自从胡乱后三十年不少盐酱师云义出丰年还它马祖然未免带累南岳和尚县挂心头今日新大觉出世堂上老人且喜未离丈室现前昆仲尚乃鹭立鸳行有华当面插不用送语传言白手并空拳也不着盐蘸酱生平列列挈挈畜得一条拄杖遇圣好与三十当下空其圣量遇凡好与三十当下涤其凡情直使箇箇如师子儿哮吼自在且道与马师相去多少喝一喝云掀翻海岳求知己拨转干坤见太平复白椎云谛观法王法法王法如是师卓拄杖下座当晚小参问灵山佛法付王臣敲唱须凭过量人华盖今宵临宝座宗乘向上乞施陈师举拂子云有眼皆见进云彼此相逢全意气攒眉何必羡渊明师云却被阇黎道着进云三尺莫邪横宇宙洗清魔佛逼人寒师云今日亲行此令乃云白云尝念旧嵒阿几度乘风归绿萝谁信业缘无避处牵犁从此水泥拖既事不获己信口说伽陀高地麦后园蔬碧桃华发满山坡一自悟心人去后几箇迷逢达磨复举雪峰示众云望州亭与汝相见了也乌石岭与汝相见了也僧堂前与汝相见了也师云大小雪峰有年无德屈抑多人新长老即不然望州亭也不须相见乌石岭也不须相见僧堂前也不须相见何故茫茫宇宙人无数那箇男儿不丈夫喝一喝请冰心雪禅师都寺上堂独掌不浪鸣两手鸣掴掴提纲挈领声气相求须是雪操冰心毋意毋必毋固毋我方能屈尊就卑裁成辅相相与建法幢相与定宗旨且道甚么人能行恁么事打面还它州土麦唱歌须是帝乡人晚参十方同聚会箇箇学无为此是选佛场心空及第归前弥勒后释迦左阿难右迦叶大觉今日筑坛为你诸人分茅钖土若承受得子牙庆遇风云会傥更踌躇浩然归去老襄阳上堂涧水遶山房白云抱幽石此时林下人活计天然别却怪德山临济星布棋列摝蚬捞虾行棒行喝好与捉来朝打三千莫打八百因甚如此清平世界不容艹窃晚参旃檀丛林旃檀围绕非其种者鉏而去之师子丛林师子围绕非我族类其心必异南来者南去北来者北归一任山门路绝法堂艹深真金自有真金价终不和沙卖与人结夏小参未有长行而不住门未入常在家中未有长住而不行户不出遍周法界通上下彻古今破明暗绝疏亲如是则何生可护何足可禁然虽恁么去未过荆棘林谩云夸好手平地陷多人毕竟如何大象蕅丝突出神龙鍼眼翻身上堂问重颁祖令揭日月之光辉克绍宗猷为四生之调御安居结夏则不问如何是一言天下化师云七尺枯藤为君决乃云大丈夫秉慧剑般若锋兮金刚燄非但能摧外道心早曾落却天魔胆魔胆既落天清地宁三条椽下七尺单前一任坐卧经行是名禁足是名护生然虽如是设遇释迦老子现三十二相八十种形唤你游莲华国土玅庄严城你还肯去不肯去擿下拄杖云不得动着动着祸生于郡侯至请上堂问为佛法金汤必也灵山付属作苍生福佑当知金粟种来不滞二途请师一句师云闾丘亲见寒山子进云昔日李驸马问谷隐禅师云某甲还参得禅不谷云参禅乃大丈夫事非将相之所能为未审意旨如何师云车不横推祇如李驸马从此悟去复作么生师云理无曲断今日若有人问和尚某甲还参得禅不如何对它师云却许参得进云作家宗师天然迥别师云太宰赞仲尼乃云以大圆觉为伽蓝统率十方而聚会忘尊卑一贵贱泯凡圣绝异同各各据菩萨乘修寂灭行性相平等身心安居所谓有现宰官身者有现比丘身者有现居士长者身者有现优婆塞优婆夷身者乘时于其中间作大佛事有持香积而来者有擎拳致敬者有散华供养者有焚香行道者吹大法蠃击大法鼓示最上乘阐第一义卓拄杖云拄杖子涌身七多罗树高声唱言善哉佛子希有佛事我于灵山会上亲见亲闻今此一会俨然未散诸人还信得及么丰干不是闲饶舌闾丘亲得见寒山复举昔日李牧主请风穴和尚于衙内度夏普设大会请穴上堂才陞座乃曰祖师心印状似铁牛之机去即印住住即印破祇如不去不住印即是不印即是还有人道得么时有芦陂长老出问云学人有铁牛之机请师不搭印穴曰惯钓鲸鲵澄巨浸却嗟蛙步𩥇泥沙陂伫思穴喝曰长老何不进语陂拟议穴便打一拂子曰还记得话头么牧主曰信知佛法与王法一般穴曰见甚么道理牧主曰当断不断反招其乱穴便下座师云风穴正令全行芦陂退身卖阵简点将来总让牧主一筹何故伯牙纵有高山调不是知音也是闲晚参从朝至莫热棒热喝万里无云青天霹雳把断穆陵关全齐绝消息有者进无门面铁壁退埋身路己绝便思南走吴北走越泣长途血滴滴殊不知背水功成拔帜还壮士长歌入汉关晚参它人住处我不住三崃月明人暗渡它人行处我不行逆风柁子转江心不是与人难共住从来相见不相识大都缁素要分明八两还它是半斤拈拄杖云拄杖子愤地不平道长老休淈𣸩智即是道心即是佛船不离柁秤不离锤长老知处我亦知长老到处我亦到松自直棘自曲乌自玄鹄自白一切现成何须分别乃擿下拄杖唤云拄杖子自云诺你因甚平地喫交自云相救相救侍者拾起拄杖师接得呵呵大笑云将谓将谓元来元来晚参一二三四五六七下坡不走快便难逢七六五四三二一拨转干坤一劳永逸有时逆行顺取有时逆取顺行逆取顺行也丹霞逢院主逆行顺取也师子遇罽宾只如不涉逆顺一句作么生道知音无耳朵六月火边坐晚参雷动中天云行雨施夫雷之为物也出乎地发乎天而声扬乎太虚之内视之无形听之有声觅之无处追之不及不可以有心求不可以无心得蠢然者闻之而骇惊负疚者闻之而惕厉诸仁者要识临济喝么只者是要识德山棒么只者是造物行此令而雨施云行君王行此令而恩滂泽霈临济德山行此令而象舞龙奔大觉今日亲行此令卓拄杖云还闻雷声么良久云欲鼓蛰龙从海出谁知走入鸭群中喝一喝晚参天下无二道圣人无二心道远乎哉即事而真圣远乎哉体之即神真之与神犹挂脣齿殊不知道也者不可须臾离也可离非道也故曰至道无难惟嫌简择君子之于道也造次必于是颠沛必于是于是而知焉之为道上士闻道勤而行之中士闻道若存若亡下士闻道大笑之不笑不足以为道且道如何免得笑去多言数穷不如守中上堂举无着禅师游五台参礼文殊至山下投一寺宿遇一老翁祇待次问曰上人从何而来着曰南方来翁曰南方佛法如何住持着曰末法比丘少奉戒律翁曰多少众着曰或三百或五百着问曰此间佛法如何住持翁曰龙蛇混杂凡圣交参着曰多少众翁曰前三三后三三乃命童子将玻璃盏点茶度着遂问曰南方还有者箇不着曰无翁曰寻常将甚么喫茶着无对时天色己晚着曰拟投一宿得么翁曰汝有执心在不得宿着曰某甲无执心翁曰汝曾受戒不着曰受戒久矣翁曰既无执心何用受戒遂命童子送出门外着见寺无额问童子曰此寺因何无额童子指背后金刚着回首忽失童子并山寺只见身在林中师云文殊热谩无着却乃移华兼蜨至无着错过文殊己曾买石得云饶后来明招和尚颂曰廓同沙界圣伽蓝满目文殊接话谭言下不知开佛眼回头只见翠蓝山要且不识无着雪窦和尚颂曰千峰蟠曲色如蓝谁谓文殊是对谭却笑清凉多少众前三三与后三三要且未见文殊诸人要见文殊么大觉为你颂出长夏山窗绿正肥杨华偏爱逐征蹄关山不尽情难诉燕子衔将水际飞然虽如是要见文殊则易要识无着则难要识无着则易要见大觉则难何也共行把手不同途击拂子下座晚参拈拄杖云如世良马见鞭影而行擿拄杖云钝鸟莫栖芦便下座晚参日中必篲操刀必割日中不篲是为失时操刀不割失利之期汝等朝悠悠莫悠悠不顾祖翁田地岁月如流今有一椿喜事劝汝同仇杜宇啼春去熏风到树头常住有几亩薄田痠地麦熟有秋普请共出手及时收刀头担头东坵西坵西来祖意塞壑填沟晚参问众今日割麦鎌下割得多少祖师说众云车推不尽师微笑乃云学道先须要学勤一勤百事可能成犹如蚕麦肥高陇不尽登场功莫停前日大觉劝诸仁者割麦盖彻彼桑土绸缪牖户之意现前诸仁有发胜心者则安而行之有护常住者则利而行之有力不足者则勉强而行之虽其行之之不同及其成功一也惟学道亦然勿以钝根而生下劣之想勿以敏慧而生骄矜之气勿以博闻强记而生满足之情此三者皆非入道之基也然则毕竟如何即得肯心若办如农事安有临场不熟时晚参恁么也得太平寰宇多奸贼不恁么也得射虎不真羽没石恁么不恁么总得重添脑后三斤铁毕竟如何即得截断红尘水一谿冲开碧落云千尺上堂弥勒真弥勒化身千百亿时时示时人时人自不识因甚又道天上无弥勒地下无弥勒良久云谁家别馆池塘里一对鸳鸯画不成击拂子下座晚参忌口自然诸病减多情未免有时劳贫居动便成违顺乐得清闲一味高古人一期方便似觉可观若到大觉门下未放过在何故桶箍爆断且自由它东司净筹阿谁洗刷祈雨上堂拈拄杖云云门拄杖子久置之高阁便见尘土坌𡋯世间焦芽败种望救无门今日令它兴云吐雾看乃卓拄杖云南山起云北山下雨顾左右云诸人各各炤顾袈裟角复卓一下下座晚参举楚石禅师上堂云通身是眼因什么看不见通身是耳因什么听不闻通身是口因什么说不到通身是心因什么鉴不出报恩有一道聪明神咒布施诸人去也便下座大觉即不然通身是眼有什么看不见通身是耳有什么听不闻通身是口有什么说不到通身是心有什么鉴不出大觉也无聪明神咒布施诸人珍重归堂喫茶去上堂喫粥了也洗钵盂去接响承虚其僧大悟悟即不无落在第二何也还家尽是儿孙事祖父从来不出门谢雨上堂慈云才覆殷雷遍震乎郊原一雨普滋万汇悉霑其润泽便见江湖澎湃何止丘壑皆盈庐陵米价贱如泥罗睺罗儿喜望外冬瓜直儱侗箇箇添肥瓠子曲弯弯条条增大欣逢时节庆谢良缘诸仁者要知此事亦犹农夫之望雨也方其未雨山焦石裂忧心惕虑惟雨之是望不可以语言计也及其既雨黍秀苗兴击壤讴歌惟雨之是喜不可以名状得也若要如是却须如是既然如是方能如是不见昔日有一人悟后问古德曰此事本来现成何须教学人百计搜求古德曰若不如是子安能有今日也幸各勉旃不烦久立晚参法离言说道绝方隅大海不着死尸龙门岂有宿客曹家女美无敌奯公妻娇欲滴皓齿明珰嫁少年少年不解加珍惜浪荡天涯何日归室中空有人如玉喝一喝上堂举承天嵩和尚示众第一单枪甲马第二甲马单枪第三攃星排阵第四衣锦还乡有僧便问如何是单枪甲马嵩云不是金牙作争能射尉迟僧云如何是甲马单枪嵩云金簇马前落楼烦丧胆魂僧云如何是攃星排阵嵩云阵云横海上未办圣明君僧云如何是衣锦还乡嵩云四海无消息回奉圣明君师云承天虽有图王定乱之谋不免为太平奸贼大觉无者许多般去就却能坐致太平乃竖拂子云还会么吾宁斗智不斗力一纸贤于十万师因事上堂有转凡成圣之功方可权衡佛祖无点铁成金之手那能掌握干坤得大机明大用羽檄星驰全杀活善卷舒奔流度刃有时光风霁月有时电掣雷轰除此二途向甚么处与大觉相见知恩者少负恩者多晚参君子千里同风因甚东山头唤不应西山主眼光烁破四天下因甚菴内人不知菴外事良久云手握金鞭问归客夜深谁共御阶行上堂问人人本具箇箇不无因甚有迷有悟师云几人平地喫交来进云如何是悟师云贪观天上月如何是迷师云失却手中桡正当迷悟俱忘如何是学人转身句师云速礼三拜进云即今和尚陞座有甚佛法惠诸人师云无甚佛法见惠进云多蒙和尚指示师云承虚接响汉乃曰欲说又成剩语不说又成钝置且道说即是不说即是若道说即今曾说甚么来若道不说现今牙齿敲嗑何且道是己说是不曾说于此倜傥分明方知佛法无多子其或未然山僧别资一路去也片叶飘庭际西风何处秋晚参拈拄杖云启解脱门开无尽藏大包无外细入无间令汝诸人一得永得一见永见宜各乘时饱腹观光瞻仰取足会中莫还有欠缺者么山僧更为平等分付卓拄杖下座中元供水陆上堂拈拄杖云天人群生类皆承此恩力夫此力者如天普盖似地普擎如日普炤如风普吹有承此力而为佛祖身有承此力而为天人身有承此力而为威德自在身有承此力而为贫穷下劣身应以佛祖身得度者即现佛祖身而为说法应以天人身得度者即现天人身而为说法应以威德自在身得度者即现威德自在身而为说法应以贫穷下劣身得度者即现贫穷下劣身而为说法且道拄杖子即今现甚么身说甚么法卓一下云剑为不平离宝匣药因救病出金缾解夏小参疏雨滴梧桐秋声满院中炎飙驱户牖凉气入帘栊聚首成何事支笻又别峰光阴能有几为子惜匆匆敢问诸仁者昔何所闻而来今何所见而去去也须知去处来也须识来处若能去来不涉中道不居直下觑透山僧许你会得箇入门句未会出门句在若是两眼𥉌眵来不知来处去不知去处是名无地头汉既是无地头汉则业识茫茫无本可据东西不办南北不分依旧向三家村里说黄道白十字街头点肋点胸山僧却也许你许你甚么许你大胆上堂四月十五日结也结箇甚么七月十五日解也解箇甚么结亦不可得解亦不可得诸方老秃奴以此为极则大觉者里敢保未彻何故范公泉水日渊泓云门山子常青碧开山忌上堂昔年今日此时开山和尚已为诸人真实揭示了也诸人还荐得也未若也荐得开山和尚与诸人同得同失同食息同起居从来不离寸步若也不荐山僧借开山鼻孔为诸人重说偈言去也死乃生之源生乃死之本若达其本源无生亦无死既无生又无死且道即今向什么处与开山和尚相见下座同到真前烧香上供晚参古人不唧熘言多成漏逗百喻不能诙指注天涯走天涯走杀人逐燄事何有本是金毛儿无端变作狗一念自知非便解大哮吼且知非一句如何道若也道得不用画地为牢担枷带杻若道不得各各向七尺单前剔起眉毛自然有日知羞识丑上堂问烹佛烹祖大炉鞴锻凡炼圣恶钳锤设遇箇无面目汉如何锻炼师云痛与三十拄杖进云可谓处处摧魔外逢人善举扬师云你还觉脑门痛么进云人人鼻孔撩天箇箇脚跟点地师云饭店里匙箸问向上宗乘即不问炉鞴宏开事若何师云少柴没炭进云如是则不费心力坐致太平去也师云上座正闹在进云荆棘林中曾进步夜明帘外早翻身师云不易念得来乃云诸方此日开大炉鞴用大钳锤一千五百左探右窥有者围炉商量无宾主话有者聚头高谭火燄转大法轮或云我善摧残峻峭或云我善销烁玄微大觉门下极猒者般施为既不商今确古也不添炭添煤总有数百衲子一任东倒西擂因甚如此冷灰爆出黄金豆却胜诸方热闹禅上堂问古人入门便棒进门便喝大觉入门如何指示师云将错就错进云意气不从天地得英雄岂借四时推师云你还出得大觉门也未进云龙生金凤子冲破碧琉璃师云且缓缓问教中道二谛融通三昧印如何是俗谛师云成佛作祖进云如何是圣谛师云杀狗屠牛进云如何得融通去师云屠子成佛问大事未明如丧考妣即不问大事己明因甚亦如丧考妣师云香严道底进云有己明大事者和尚如何相接师云正好喫棒进云不劳锦上更添华师云黑地里穿鍼问人人鼻孔撩天箇箇脚跟点地因甚临济大师在黄檗会下喫棒师云偶然着跌进云男儿自有冲天志不向如来行处行因甚大愚肋下还拳师云翻身鹞子过新罗进云祇如黄檗还有为人处也无师云知音者少负恩者多进云教外亲行越格令五湖四海悉沾恩师云礼拜了退问鼓声才罢四众云臻今日上堂有何分付师云铁棒撑驴眼进云为众竭力祸出私门师云也不亏负你进云恁么则人人壁立万仞箇箇眼盖干坤师云独你扶篱摸壁问有眼因甚么不见师云瞎有耳因甚么不闻师云聋有鼻因甚么不嗅师云塞有舌因甚么不知味师云木有身因甚么不知触师云坐冢行尸有意因甚么绝思想师云石头厌艹僧礼拜师云便恁么去也乃云佛者觉也空生大觉中如海一沤发且道觉从何生琉璃殿上紫金容千古万古人谁识上堂问古释迦过去新弥勒未来正与么时谁行正令师正身端坐进云恁么则浅艹深藏宾能看主师便喝进云忽有箇大悲菩萨到来千手千眼一时俱现和尚如何答话师云令它无着手眼处进云禹门三级浪平地一声雷师云休吓山僧问丛林既佛为尊因甚么不居正位师云随你颠倒所欲进云无处不称尊师云此章重出进云如何是宾中主师云直岁梆椎子进云如何是主中宾师云门外白云深进云宾主双忘复若何师云两眼对两眼进云一堂风冷澹千古意分明师云听事不真问从上诸佛即今在甚么处安身立命师竖拂子云还见么进云恁么则诸圣各得其所因甚今日更安佛位师云差排古佛离窠臼进云既安位也度生一句作么生商量师云见闻普熏皆寂灭进云恁么则愿常处此菩提座随缘赴感靡不周师云过进云观世音既是过去正法明如来则金不重矿因甚重发誓愿师云渠无人我相进云恁么则慈航倒驾逆流上度尽众生愿始休师云徐六担版问万法平沈如何是本来面目师云秋空独露问金刚经云凡所有相皆是虚妄因甚么又唤作佛师云以楔出楔问世尊说法十界齐闻和尚陞座有何施设师云一雨普滋三艹秀进云还是有佛法无佛法师云枯木不逢春进云多蒙和尚指示师云冤苦叫苍天问混沌未分之始阴阳未判之先还有佛法也无师云有进云大通智胜佛十劫坐道场因甚佛法不现前不得成佛道师云为你眼里无筋进云太白峰头月青齐万古寒师云大虫看水磨问玅句奇言即不问当机酬唱时如何师云喫得棒也未乃云佛身充满于法界普现一切群生前随缘赴感靡不周而恆处此菩提座昨夜毗卢遮那佛不起于座向观音院里将钱买烧饼放下手却是馒头主林神主山神忽地生疑道说是毗卢遮那又在观音院里说是观音大士又是毗卢遮那手中烧饼因甚却作馒头会中有弥勒大士向它道山神林神你只喫馒头罢休那解是甚深义二神懡㦬而退然则毕竟如何是毗卢正体击拂子云家家门里观世音天岸昇禅师语录卷第一天岸昇禅师语录天岸昇禅师语录卷第二侍者元玉记录住青州大觉禅院语录上堂问大善知识能调物情因甚众生尚有梗化者师云山僧行年在坎进云外道天魔夜叉罗剎四方八面一时俱来和尚如何扺对师云山鬼伎俩有尽我之不采无穷进云恁么则厌石推山只等闲果然世出世中尊师云却是阇黎会得问向上宗乘即不问愿闻父母未生事师云眉毛八字分进云生后又如何师云仰面看天不见天进云生前生后蒙师指当阳一句请师宣师云香烟堆里干坤大进云谢师指示师云梦里说惺惺问宗乘教乘即不问如何是大觉境师云青锁绿围关不住飞沙时点碧琉璃进云如何是境中人师云土面灰头人不识逆风吹了顺风吹进云还修行也无师云不修行进云日用作么生师云杀猪杀狗进云学人会也师云你作么生会进云太平本是将军致不使将军见太平师云错会不少问尽大地是清净法身因甚么有天堂地狱师云因你置得进云天堂谁人住师云是你住进云地狱谁人住师云住天堂者进云佛言须发落地超五百大劫因甚某甲居地狱师云惟人自肯进云和尚如何救济师云山僧救你不得进云恁么则天堂地狱都无实抬眸三界一真如师云疴屎见解乃云狂风一夜吹不歇匝地风沙噼面来耳里虽然闹聒聒眼前潇洒绝尘埃既是风沙噼面因甚又道潇洒绝尘腊月青莲火里开晚参本是金沙滩上客山云海月共忘机无端误蹈黔驴尾哮吼声如埜犴啼埜犴啼闹青齐然却有箇好处好在甚么处不见圆通门大启驴鸣犬吠示全提晚参问鼓声才罢猊座高登利生一句即且止济宗玄要请师宣师云山僧幸开杂货舖进云如何是一句中具三玄师云埜色更无山隔断进云如何是一玄门具三要师云天光直与水相连如何是第一玄师云前山门如何是第二玄师云后佛殿如何是第三玄师云一蹋鸿门开两扇如何是第一要师云阎罗业镜如何是第二要师云泰山簿子如何是第三要师云三皇冢上艹芊芊进云恁么则一种没絃琴惟师弹得玅师云错下名言问楖栗横担不顾人直入千峰万峰去毕竟走向甚么处为止师云千峰万峰进云岂有常行而不住者乎师云待你有住处即向汝道进云者里还许行鸟道也未师云险进云西去济南三百五无限行人恨路长师云走杀阇黎问钦奉觉皇令掀翻魔外疆锦衣归故里稽首谢君王时如何师云谁是其人进云有功之臣为甚么不赏师云李陵不是汉家臣乃云玄玄玄十四十五月婵娟玅玅玅霜天永夜无私炤也不玄也不玅信口道来无不好达磨西来的的意二祖亲传曾断臂曾断臂血常流直至而今痛未休会中还有知痛痒者么若有祖宗门风不至埽地如无将谓山僧说玅谭玄喝一喝上堂问开凿人天眼目阐扬佛祖宗风人天眼目即不问如何是临济宗师云棒打髑髅痛彻髓如何是云门宗师云须信山高水又深如何是沩仰宗师云金锁玉环钩不住如何是曹洞宗师云宝镜堂前炤绝功如何是法眼宗师云万象森罗无一法进云五家宗派蒙师指未知和尚是何宗师云点铁使成金问如何是得力句师云浅如何是不得力句师云深进云截断两头时如何师云浅深不识问天上月圆人间月半脚跟下事请师决断师云七棒对十三进云人人自有光明在何故日用而不知师云麻木症从君自害进云心佛及众生是三无差别为甚有迷悟之分师云七颠八倒更出谁进云恁么则木人高拍云中版石女空吹海底笙师云馊茶剩饭不劳拈出问从无住本立一切法如何是无住本师云问从何来进云如何是立一切法师云你问我答问终日上堂端为何事师云为怜松竹引清风进云本来无得亦无失指示学人箇甚么师云噼开漆桶进云开后如何师云大众笑你问如何是学人最初一步师云适才众里来如何是末后一句师云少顷归堂去进云大洋海底现明月万里无云万里天师云那里学得来问昨晚小参今日上堂如何是格外全提句师云昨晚小参今日上堂乃云不慕诸圣不重己灵罔谭彼短口吞佛祖眼盖干坤靡恃己长大丈夫逢强即弱遇柔即刚荆棘林内坐大道场无可不可混俗和光且道凭甚得到与么田地裈无口裤无裆晚参问十方同聚会箇箇学无为此是选佛场心空及第归庞居士恁么道还有为人处也无师云有进云毕竟在那一句师云庞公在你脚底进云如何是十方同聚会师云面面相觑进云如何是箇箇学无为师云只你闲进云如何是选佛场师云横亘十方进云如何是心空及第归师云你是孙山外人进云只如大觉今日十方聚会选佛场开毕竟有何祥瑞师云瞻之仰之问德山晚参不答话未知大觉意如何师云却许答话进云云门大师有三句还许学人请益也无师云念得清楚来如何是函盖干坤句师云日炤千门如何是随波逐浪句师云前谿水急如何是截断众流句师云合取狗口进云三句己蒙师指示向上宗乘是如何师云炙背可以献天子问多子塔前全正令师今登座有何施师云胡饼进云觌面相承阿谁不荐师云胡饼讨汁乃云十方无壁落四面亦无门因甚释迦老子又道惟有一门而复狭小可以出得频唿小玉元无事祇要檀郎认得声因雪上堂问耿耿寒空即不问雪月交辉事若何师云日出后看取进云正恁么时还有过也无师云罪犯弥天进云谢师指示师云罗公炤镜进云处处清风袭人面家家门首月团圆师云犹有向隅人问雪覆千峰因甚孤峰不白师云壶中别有天进云三界无安一火宅因甚大地雪漫漫师云出头天外看进云雪山白浪碧海青莲师云添得阇黎眼里华进云浪里波涛浪里净不是知音人不知师云只知渡水不觉泥深问水底有天藏世界潭中无物映山河时如何师云认影迷头汉乃云前日清寥寥昨宵白滴滴山山树树结琼瑶大地山河成一色有者便道普贤瑞象腾辉有者便道迦叶门风漏洩无奈今朝日出瓦解冰消全无巴鼻一似一似一似箇甚么一似禅和子底琉璃架子一时倒折冬至小参明头合暗头合明暗双双箇时节英雄岂逐四时推意气不资造化力慈明揭牓僧堂虚空涂墨洞山掇退果卓和气尽失休休五湖烟景有谁争自是不归归便得上堂问灵山涅槃心少室西来意大觉棒下无生忍未审是同还是别师云从来不畜闲家具进云十方婆伽梵一路涅槃门师云路头在什么处进云和尚还了学人青州布衫钱然后学人还和尚镇州萝卜价师云路头也不识进云书云一曲又如何师云不遇知音者徒劳话岁寒问有物先天地无形本寂寥能为万象主不逐四时凋如何是有物先天地师竖拂子云还见么如何是无形本寂寥师放下拂子云唤作拂子即不中如何是能为万象主师便打如何是不逐四时凋师云顶门击碎永劫莫忘进云恁么则天上有星皆拱北人间无水不朝东师云引不着问古人道佛来也打魔来也打学人即今礼拜和尚是佛是魔师云未有喫棒分在进云实际理地一物不存唤什么人作魔佛师云情知你不识痛痒进云棒头有眼明如日要识真金火里看师云鹦鹉却能言问秋去冬来寒暑陵夺还是暑能夺寒寒能夺暑师云误吞弓影却成蛇进云门外山河秀菴中坐寂寥师云口冷心头热问斩新条令即不问如何是和尚家风师云吹来对面寒进云学人即不然师云你试说山僧家风看进云等闲拈出还丹粒烧尽人间药汞禅师云山僧没者闲气力乃云君子道长仲尼之后无仲尼小人道消卢杞之后有卢杞争奈何争奈何忙忙世事擿如梭白日易催人渐老朱颜能得几时过惜蹉跎莫蹉跎磁石引铁兔不离窝不见阳回大地不改元初枯椿华发香透藤萝阿呵呵好大哥晚参昨日夜叉头今朝菩萨面菩萨兴夜叉不隔一条线譬如镜中华水中月月无炤水之心镜无含华之意屠子立地成佛不名性燥良马见鞭而行己属钝根有等小根劣子毛道凡夫自信不及平地生疑时如何好人不肯做只要窌里坐晚参问方以类聚物以群分因甚选佛场中龙蛇混杂凡圣同居师云天高群象正海阔百川朝乃云大觉无状村夫一些长处全无不是华噼桼桶便买赵氏葫芦要者全然不采退者两手招唿招唿招唿葫芦葫芦其中是甚么药汝但噼破葫芦上堂问法幢肇建祖令当行正恁么时如何举唱师云山僧今日伤风进云昔日普眼因甚不见普贤师云谁名普眼谁是普贤问祖师直指人心见性成佛天觉门下未审如何师云龟毛拂子长一丈进云天下宗风与和尚宗风是同是别师云姑苏绫绢尽属诸方乃云昨日三十今朝初一明眼衲僧鼻孔打失不打失卓拄杖云释迦老子来也报道吾有正法眼藏涅槃玅心付与摩诃大迦叶擿下拄杖云呵呵一场狼借说戒上堂问济北宗风即不问光明宝戒请师宣师云戒香慧香解脱香进云昔日卢行者即黄梅于糟厂持来高沙弥不登坛而便名具足还是神通玅用法尔如然师云撞着从前自家底进云今朝毗尼普施未审坛上诸师是戒邪衲子衣钵是戒邪师云东家点灯西家暗坐进云恁么则自从卢老收归后须信人人总有之师云顶戴奉行乃云大庾岭头提不起底两手分付鸡足峰前等箇人底尽底传持既尽底传持复两手分付则彼彼男子各各丈夫何必承禀释迦让美弥勒快骑骏马先逢得意之春骤步高楼顿穷千里之目岂非寒儒脱窭平地登僊者哉其或未然富贵故乡归不得夜行衣锦待如何成道上堂问金刚宝戒少刻圆成悟道睹星乞师指示师云良马己窥鞭影去进云黄面老瞿昙得什么消息便道奇哉众生具有如来智慧德相又且众生本来清净何故更有妄想执着师云阿难犹立世尊前进云如来德相从何而证师打云向你顶门里证进云圆觉经云成道亦无得本性圆满故此理如何师云五九尽日始逢春进云卷尽白云归洞府一轮红日挂山河师云酒畔乞儿乃云腊月初八释迦眼错带累儿孙胡斟乱酌喫红糟底胆大心麤喫鸡羹底通身疑着看来总与十三免被旁观咀嚼不咀嚼出群须是撩天鹘喝一喝上堂问临济大师有宾主句还许学人请益也无师云快打鱼子念将来如何是宾中宾师云悦众鱼槌子如何是宾中主师云朝念楞严夜施食如何是主中宾师云你是山僧悦众如何是主中主师云炤顾顶门轰霹雳进云宾主己蒙师指示格外全提更若何师云铁鹞过新罗问满座风生湖海客愿闻一曲万年欢师云石人无耳朵进云如何是和尚为人处师云木马痛加鞭进云好看太白峰头月闪烁青齐万古寒师云不炤覆盆人进云祇如临济大师有四料简如何是夺人不夺境师云见月休观指如何是夺境不夺人师云归家罢问程如何是人境俱夺师云船子和尚如句是人境俱不夺师云打地禅师进云昔日临济今朝和尚师云你道山僧鼻孔在甚么处进云捏住将来没半边师云摸索不着问古佛说法历祖传心未审大觉有何言句师云开口见胆进云不是心不是佛不是物又作么生垂示师云好曲不重唱进云和尚与古人是同是别师云你自理会去进云是同各家语句历然是别此事岂有二邪毕竟合作么生师云黄梁梦破知天晓进云恁么则追风木马空中吼逐浪泥牛海底行师云依然寱语不少问日中梦中俱能作主正当睡着无梦无想时主人公为甚不知落处师云胡天雪厌玉麒麟乃云待要说心说性好便好祇是不脱座主气待要行棒行喝好便好只是不脱禅师气除此二途如何指示达磨师不是祖晚参问学人者一点在天地己前天地己后师云是那一点僧拟议师云了乃举玄沙示众云尽大地都来是一颗明珠时有僧问尽大地既是一颗明珠因甚学人不识沙云全体是珠更教谁识僧云虽然全体是珠争奈学人不识沙云问取汝眼师云者福建子生平一条铁嵴到者里和身折到若论此珠不但此僧不识敢保玄沙未彻何故民可使由之不可使知之人莫不饮食也鲜能知味也山东地面除却小米子饭其余都是面汤面饼面馍馍面䭔子面曾闻一饱忘百饥其奈诸人太无猒晚参问昨晚檐庑炽然火起众皆惊疑莫测未审是何宗旨师云唤起睡中人进云灰飞烟灭火光在甚么处师云穿过髑髅进云辨的不须县白泽森罗何处避菱华师云知即得问有问有答孤负己灵举古举今埋没先圣除此二途如何指示师云一箭过西天进云恁么则无影树头撑明月不萌枝上舞清风师云三岁婴儿先学走乃云嚼饭餵婴儿把手复与杖权作死马医究竟不成样不如钳口过残冬和气丹田留自养复举长沙和尚示众云我若举唱宗乘法堂前艹深一丈师云何止艹深一丈山僧若举唱宗乘直得尽大地人谤讪不己然虽如是不入惊人浪难寻称意鱼晚参万物无过出处好福州橄榄两头尖味又悭皮又老算来何似青州枣远取不如近得宜到口甜时却又饱问诸人好不好莫教箇箇囫囵吞引得山僧肚皮好笑又好恼晚参年穷岁尽大雪封门仓无剩谷厨少积薪监院叫苦副寺酸心知宾眉蹙直岁眼瞠诸行者零零落落禅和子冷冷清清惟有山僧东行西步对景高吟吟箇甚么君子忧道不忧贫复举僧问古德年穷岁尽时如何德云东村王老夜烧钱师颂云有例不可缺无例不可起王老夜烧钱无佛法道理除夕小参问今宵腊月尽明朝日又新岭上梅华放门前柳眼青如何是送旧迎新句师云百啭黄莺舌进云如何是旧年尾师云柏子香消烛影红进云如何是新年头师云疏钟声答月楼鼓进云新旧交际时如何师云烟华己作青春意霜雪偏寻旧客须进云不涉新旧一句又作么生师云梅华应可折惜为雪中看进云学人即不然师云你试乱统看进云但自无心于万物何妨万物常围遶师云引不着问一阳己动万物发生一阳未动时如何师云小尽二十九进云且喜寒嵒枯木秀梅华几点送春归师云看到梅华春已迟进云争奈除夕家家然火苣候春处处献椒茗师云俗气不除问年穷岁尽贫富一般忙送旧迎新僧俗同条例正恁么时如何举唱师云傩翁傩母舞当阳进云恁么则天上年光回北斗人间春发向南枝师云且应箇时节进云活剥泥牛夸先德岁分大觉更如何师云山僧不打者鼓笛进云学人礼拜和尚去也师云也好一场筵席问欲识佛性义当观时节因缘即今是甚么时节师云腊月三十夜进云岁尽年穷日死生交谢时未审如何逃得出师云缓行快步进云恁么则人人脚跟蹋地箇箇头顶青天去也师云虚空猒杀你问残年过去新正未来正恁么时如何指示师云拄杖今日未开封进云识得一万事毕将甚么作一师云者是铁如意进云二由一有一亦莫守又作么生师云者如意随山僧指使能便问腊尽年穷即不问閟门打睡事如何师云你是堂中悦众进云一声爆竹轰天地惊动人间艹木知师云鱼子打得恁么响进云昔日有问赵州一物不将来时如何州云放下着且道者老汉还有佛法也无师云有进云僧日一物不将来放下箇甚么州云放不下担将去是何心行师云是者般心行进云春眠不觉晓处处闻啼鸟师云者瞌睡汉乃云今日腊月三十日也古人喻此事如欠人债相似若是己曾还过债底人腊月三十日到来自然宽肠大肚畅饮欢唿若是不曾还过债底人腊月三十日到来未免抑抑逼逼下气󰮥眉祇如禅和家债又作么生还莫是寻经讨论还得么莫是修禅入定还得么莫是明心见性还得么莫是成佛作祖还得么若恁么祇是伶俜乞丐之子那能还得债来不见古者道道远乎哉触事而真圣远乎哉体之即神即今休去便休去若觅了时无了时复举庞居士一日云难难难十石油麻树上摊庞婆应声云易易易百艹头边祖师意灵炤女云也不难也不易饥来喫饭困来睡师云三箇俗汉各各好与三十拄杖何故者是甚么所在说难说易即今还有出得难易者么良久云设有也是腊月扇子岁旦上堂问三阳开泰万物生辉北洋水淼依旧东归正当恁么时唤甚么作新年师云天无二日进云悟了还同未悟时依然不改旧行履未审是甚么人境界师云民无二王进云蹋破寒云千岳秀和风才动百华香师云家家门外透长安问庭际嫩条抽玉叶嵒前枯木糁银华封疆不改还依旧新春正令请师宣师云东君须仔细遍地发萌芽进云如何是新春境师云晓风吹绽隔年枝进云如何是境中人师云不可白日谩你去也进云人境交加时如何师云逆行顺行天莫测进云除却人境一句又作么生道师云大禹惜阴周公待旦问毗卢顶上迦叶门前有何商量师云两重公案进云眼盖干坤口吞佛祖时如何师云我者里不贵进云大觉门下直指人心见性成佛如何直指师云莫谤大觉好问天得以清地得以宁君王得以平治天下未审衲僧得箇甚么以脱尘潇洒师云天无四壁进云如何是元旦佛法师云春入万年枝进云祝延一句又作么生师云皇帝万万岁问王登宝殿野老讴歌太平一句请师速道师云五日风十日雨进云如何是金佛不度炉师云人火则镕进云如何是木佛不度火师云一烧便了进云如何是泥佛不度水师云没头浸杀进云真佛聻学人礼拜去也师云错问佛真法身犹若虚空如何是法身体师云宽廓非外寂寥非内进云头头华藏界步步释迦尊如何是法身用师云东涌西没南涌北没进云体用双彰时如何师云头头垂示处仔细好生观进云箇中消息蒙师指庆遇春朝事若何师云露柱顶冠灯笼束带乃云第一句荐得堪与佛祖为师第二句荐得堪与人天为师第三句荐得自救不了诸仁得第二句诸祖得第三句作么生是第一句元正启祚万物咸亨上堂问岭梅笑雪就中几箇知音大地回春万木齐舒青眼昔日世尊降生今朝和尚寿诞且道是同是别师云虚空莫钉橛进云世尊才出母胎便能指天指地云门却道我当时若见一棒打杀与狗子喫未审过在甚么处师云赤眼撞着火柴头进云大觉门下忽有恶手脚汉来和尚如何回避师云山僧退身有分僧拟进语师打云果然不是玉是玉也称奇问净法界身本无出没大悲愿力示现受生既无出没作么生受生师云初三初四月如钩进云如何是和尚乘愿再来事师云为你打鼓陞堂进云铁棒开彰三要印纵横杀活利群生师云八华毬子上不用绣红旂问鸟啼砂碛梅放岭巅未离兜率早降人间挝鼓陞堂即不问良辰庆赞请师宣师云有眼皆见进云威音那畔空王劫前如何是未生时面目师云眉横鼻直进云巍巍端坐普光殿万指围遶法中王如何是己生时面目师云鼻直眉横进云敢问和尚据甚么令得恁么行师云火官头上风车子乃云诸供养中法供养最以拂子指云前云门后马驿左白洋右西岭湛湛山明水秀澄澄满目风光山僧和盘拓出供养诸人了也设有人道和尚不得将境示人大觉今日失利复举僧问镜清禅师新年头还有佛法也无镜云有僧云如何是新年头佛法镜云元正启祚万物咸亨僧云谢师答话镜云镜清今日失利又僧问明教宽云新年头还有佛法也无宽云无僧云日日是好日年年是好年为甚却无宽云张公喫酒李公醉僧云老老大大龙头蛇尾宽云明教今日失利师云一人道有一人道无二俱失利胆大心麤大觉有三十拄杖一时发付且道在镜清分上明教分上二僧分上若简点得出可与古人把手同行其或未然更为颂出有利无利不离行市明教镜清小儿子戏新年佛法百无禁忌唵咤咤谛谛都都谛晚参问斩新日月方外干坤信手噼开阿谁境界师云是你底境界进云东风晴卷千品雪万国江山入画图师云且缓缓问流水下山非有意片云归洞本无心如何是无心一句师云印版上打将来乃云心随万境转转处实能幽随流认得性无喜亦无忧作么生是诸人随流得性良久云马上相逢无纸笔凭君传语报平安立春上堂问淑气流芳阳春布德不随时变不逐境迁一句乞师举扬师云大地撮来无硬土进云古人拈一茎艹说无边春未审大觉指甚么为春师云放憨作么进云春色无高下华枝有短长如何是春色师云盲人那得见问新春佳境六出飞华格外之机请师拈出师云猫儿打筋斗进云既是菩提本无树因甚一华开五叶师云春风吹转律筒灰进云恁么则春色满园关不住一枝红杏出墙来师云引得太早生问冻开北岸华发南枝正恁么时挝鼓陞堂未审商量箇甚么师云春宵一刻值千金进云言前荐得己是落二落三那堪曲彔木上东语西话师云唤作语话入地狱如箭进云依经解义三世佛冤离经一字即同魔说和尚如何道得师打云只要你识痛痒进云蹋破寒云千岳秀放开梅柳万家春师云座主见解问春风浩浩东园桃李争鲜春雨蒙蒙南隄梅柳滋秀为作佛法商量邪抑作世谛流布邪师云一任颠倒进云祇如燕语莺啼又作么生师云家家门前观世音进云恁么则等闲识得东风面万紫千红总是春师云朱文公来也乃云过去诸如来斯门己成就却似真箇现在诸菩萨今各入圆明错下名言未来修学人当依如是法且莫教坏人家男女还会么一声鸡报五更钟何人不坐春风里晚参才过春朝又近灯节天朗气清灯辉月白好事堆堆叠叠全彰本有风光揭露诸人巴鼻如不会更重说以如意东西指云汝眉得恁么麤汝口得恁么阔复云隔元宵上堂问灯月交辉喧阗万户应时及节伫听洪音师云有意气时添意气进云横抱没絃琴请师操一曲师云不是知音者进云果然韵震青霄师云聋人那得闻进云争奈宫商不犯师云鹞子己穿云进云不用频频举须知闇里惊师云半夜热萤火问一轮皓月长空炤宝炬家家烈燄烧为是神通玅用为是法尔如然师云我见灯明佛本光瑞如此进云譬如闇室一灯能破如何是一灯师云云峰造底进云灯灯续燄事如何师云金吾不禁玉漏初传问灯月交光处处辉太平景象请师说师云大好一联诗进云古人道一灯能续百千灯如何是能续底灯师云用力添油进云又道我当时如在灯影里行相似离却灯影向甚么处安身立命师云青天白日问承古有言不见一法即如来是则名为观自在如何是自在底事师云你连日做灯忙乃卓拄杖云我见灯明佛本光瑞如此昼是日光夜是月光室内是灯光甚么处是本光蓦唤大众众举首师云待山僧别有会处来向汝说复举东坡居士问蒋山佛慧泉禅师如何是智海之灯泉说颂曰指出明明是甚么举头鹞子穿云过从来者碗最希奇解问灯人能几箇大小蒋山担版见解设有人问大觉如何是智海之灯但向它道风吹不灭雨打不溼夜夜元宵朝朝佳节解冬小参惭媿与诸人共住一冬山僧从无一字到诸人分上诸人分上亦不曾受山僧一字教诲寻常总有一言半句尽是家常说话来朝罢炉东去西去它时后日莫道大觉不为人好复举黄檗禅师上堂云汝等诸人尽是噇酒糟汉还知大唐国里无禅师么时有僧问诸方尊宿匡徒领众又作么生黄檗云不道无禅只是无师诸人还会黄檗意不如或未会一任东行西行若也会得切不得离我者里上堂问本无有结云何名解师云人贫智短进云一轮皎洁何曾彼此之分万古长空宁受烟云之蔽师云犹隔须弥在进云不二门开放出泥牛耕夜月大千界展嘶回木马骤清风师云一联又一联问有结有解祖庭边事无结无解甚么边事师打云是你髑髅边事进云一期九十日内未审是谁克证师云不快桼桶进云即如龙女当下成佛为是自性宗通为是师承秉受师云不是自性宗通亦非师承秉受进云善财既是一期取办何故又经一百一十余城师云须知远烟浪别有好商量问向上宗乘即不问觌面相逢事若何师云脚跟下泥深三尺进云如何是正眼师云着你不得进云者是甚么所在师连棒打退问把住则干坤失色放行则瓦砾生辉即今把住是放行是师云水面按葫芦进云祇如不结不解又作么生师云瞌睡作么进云向上一路千圣不传如何是不传之旨师云山僧却不谩你进云善用点铁成金手滴水兴波浪泼天师云你纯是顽铁在僧喝师云好响铁问制解今朝即不问威音那畔事如何师云你适才从堂里来进云白云消散尽明月一轮圆曹山三堕请师拈出师云不拈出进云为甚么不拈出师云村农何必问朝堂乃云春山青春水碧莺有声鹃有舌台山路上寒山子东行西行芳艹渡头水牯牛左触右触幸然天朗风清全无荆棘我有一条楖栗赠与诸人作别擿下拄杖云扶过断桥伴归明月晚参举昔有二僧论风旛义一曰风动一曰旛动议论不己时遇六祖谓曰不是风动不是旛动是仁者心动师云大小祖师恶口拶着便说心说性若是风旛话非但二僧会不得散保祖师也未彻在大觉今日为你分明剖露不是风动不是旛动不是心动道得出身句合受人天供天岸昇禅师语录卷第二天岸昇禅师语录天岸昇禅师语录卷第三侍者元玉记录住青州大觉禅院语录到莱府大悲阁启建千佛道场请上堂众罪如霜雪慧日能消融若有沈冤者依实好供通问法不孤起仗境方生道不虚行遇缘即唱未审如何是东莱境师云两州六县进云如何是境中人师云龙蛇混杂凡圣交参进云人境己蒙师点出格外全提更若何师云撇却苹婆果沿山摘酢梨问昨日大觉受请今朝福庆上堂缁素云臻请师举唱师云一字两头垂进云法筵龙象即不问如何是圣谛第一义师云达磨师不是祖进云释迦过去弥勒未来正法眼藏乞师拈出师云秋千架在绿杨院进云如何是先炤后用师云恰好日卓午如何是先用后炤师云拶破髑髅如何是炤用同时师云炉红炭热如何是炤用不同时师云点铁成金进云福庆门开三要印向上宗乘喜得闻师云莫谤大觉好问不说通身是口无言遍界澜翻通身是口即不问如何是遍界澜翻师云绝渗绝漏进云人人鼻孔撩天箇箇脚跟点地到者里因甚么缁素不下师云只缘业识未脱在进云达磨未至之先那里得者消息师云填沟塞壑进云达磨已至之后即今何处存焉师云钝置不但阇黎进云恁么则棒头迥出晖空日烁破江天万树春师云你尚在寒嵒之下乃云华不生空枉翳病夫之目月无二相徒劳水面之波净嬴嬴赤洒洒海阔从鱼跃无系绊绝遮拦天空任鸟飞盖缘业从惑生惑因境有惑破境亡如梦斯觉梦斯觉已还同佛智文殊仗利剑逼如来秉此智也师子遇罽宾而发药用此智也二祖往邺都偿宿债安此智也僧璨于言下灭前愆明此智也所以道此罪性不在内不在外不在中间果若于此明辨得出便可坐断三世诸佛舌头直使转身吐气不得其或未然三千诸佛于此道场内成正觉度众生转大法轮去也诸仁各着精彩卓拄杖下座上堂问昔日华严会上法界同宣今朝福庆道场若为施设师云箭穿红日影进云如何是一点寰中炤极微师云日月同明如何是智无功处却存知师云天长地久如何是缘思净尽无余事师云一天云散进云到者里更须转身未审如何进步师云八面绝遮拦进云谢师指示师云分明记取问挝鼓陞堂即不问西来大意是如何师云六合干坤大进云为怜三岁子不惜两茎眉师云知恩者少进云贫儿不恋家中宝客旅经营自畅怀师云负义者多进云如何是有漏之因结无漏之果师云今日堂中礼忏如何是无漏之因结有漏之果师云自求多福如何是无漏之因结无漏之果师云你若无心我便休如何是有漏之因结有漏之果师云笊篱甑箄进云因果己蒙师指示其中还有胜劣也无师云莫道山僧说因果好僧喝云楖栗横担不顾人直入千峰万峰去师云放过即不可便打乃云夫子之墙数仞不得其门而入不见宗庙之美百官之富夫子门墙高则高矣己被端木觑破若是山僧寻常一味平坦坦地却是孤峰壁立虽是孤峰壁立却是平坦坦地盖缘不与诸尘作对万法为侣无论普楚失其富良平失其智苏张失其辩贲获失其勇直得三世诸佛一时齐立下风且道据甚么道理得与么庆快乃喝一喝云莫怪从前多意气它家曾蹋上头关上堂问蹋翻沧海大地尘飞喝散白云虚空粉碎正恁么时如何举唱师云白狼河畔音书绝进云祇如临济大师有四喝还许学人请益也无师云你试举看进云如何是一喝如金刚王宝剑师便喝僧拟进语师连棒打退问未离兜率己降皇宫且道承谁恩力师云马便搭鞍进云未出母胎度人己毕受度何人师云驴便拽磨进云金鸡未鸣时作么生师云天晓犹瞌睡进云鸣后又如何师云日午打三更进云红炉力尽无烟燄万里平田水自通师云看脚下乃云说到不如行到见到不如蹋到此事贵乎说到行到见到蹋到山僧昔日在青州则见云门山子之崔嵬范公亭水之渊碧到莱府则见大泽万松之名胜瀛洲海市之奇观所以道登山须到顶入海须到底登山不到顶不知宇宙之宽入海不到底不知沧溟之大即今还有到顶到底者么卓拄杖云欲穷千里目更上一层楼上堂问昔日僧问赵州和尚甲子多少州云苏州有意旨如何师云山东亦不少进云设有人问和尚甲子多少如何扺对师云赵州和尚笑你进云今日相国张太夫人诞日请师陞座祇如太夫人未生己前生缘在甚么处师云兰馨幽谷进云生后如何师云春满皇都进云因斋庆赞一句又作么生道师云世间甲子拘不得劫外风光常自如进云学人即不然师云你又作么生进云常将日月为天眼指出须弥作寿山师云我不如你乃云昨晚群僊会集同赴瑶池为西王母庆蟠桃之会西王母曰向来群僊聚集共庆良辰有者炮凤烹龙有者摘华献果有者奏天音技乐有者奉玉液琼浆皆是僊家之乐己所熟闻但我辈未识佛境界今与群僊共诣无量寿佛所听闻法要可乎群僊敬诺乃乘龙乘象乘师乘马或驾大鹏或骑青鸟同诣无量寿佛所请转法轮顶礼佛足遶座三匝各住一面无量寿佛为说偈曰佛身无数等法界有福众生所能见如是无数一一身寿命庄严皆具足于是群僊共西王母各悟佛知见入佛知见获无量乐证无量寿踊跃欢喜作礼而退散问大众佛语僊悟即且置祇如群僊见甚么道理便得悟去击拂子云千年桃核里元是旧时仁阖郡法师诸山大德请上堂问殷勤请法倾都邑祖意西来愿欲闻师云春来草自青进云如何是夺人不夺境师云细眼乍舒门外柳如何是夺境不夺人师云锦衣公子醉扶归如何是人境两俱夺师云乌江力尽难回首如何是人境俱不夺师云带砺山河属汉家进云人境己蒙师指示向上宗乘事若何师云晴天不肯走直待雨淋头问久处丛林己事未明乞师直指师云长老决定男子做进云水尽山穷桥断路绝时如何进步师云退身看取进云二祖立雪断臂为求何事师云如猿捉影进云还亲见鼻祖也无师云脱赚重重进云从上己蒙师指示庆斋一句又如何师云一饱忘百饥乃云穷诸玄办若一豪置于太虚竭世枢机似一滴投于巨壑周金刚只是艹里汉良遂知处诸人不知诸人知处良遂总知小良遂也是管窥天不见道透过银山铁壁闹市可以横身若欲闹市横身透过银山铁壁高高处观之不足󰮥󰮥处看之有余和泥合水展拓全机有权有实全放全收即且置正当恁么时如何展演击拂子云五十三人咸在席善财何必更南询复举有王问波罗提曰佛性几处出现提曰其现有八在胎为身出世为人在眼曰见在耳曰闻在鼻瓣香在口谭论在手执捉在足运奔遍现横诙沙界收摄在一微尘识者唤作佛性不识唤作精魂师云大小波罗提祇识得精魂佛性未梦见在今日设有人问佛性在甚么处但向它道赵钱孙李周吴郑王大悲诞日上堂问格外玄机即不问大悲愿力事如何师云西天梵语东土唐言进云三千大千世界无有一处不是设供之处菩萨受供当在何所师云有水皆含月进云只如福庆院里菩萨还来受供也无师云无山不带云进云有箇孟八郎汉上来屏却咽喉何处出气师云孟浪无过于你进云除却语默动静棒喝交驰请师直指西来大意师云礼拜了退问年年二月十九庆贺大悲生辰且道是古观音圣诞今观音圣诞师云非古非今进云楞严会上二十五圣因甚独选观音耳根圆通师云海底涌金乌榑桑最先炤进云一根既返元六处成休复用许多手眼作么师云覆藏不得乃云闻声悟道大似望梅止渴见色明心何如画饼充饥大悲院里日日有斋烧饼馒头顿顿成现不劳大士费手费脚提起放下祇如东海鲤鱼为甚棒打不回头休休一领羊裘钓白月江湖空老使人愁莱府归上堂问三旬离院即不问归来一句是如何师云马蹄蹴碎榆钱绿进云忽有箇截断路头汉和尚如何措足师云看君不是金牙作争解弯弓射尉迟进云坐断十方犹点额密移一步看飞龙师云脚下泥深一丈进云夜船不犯东西岸须信篙人用意良师云泥里出头堪作甚么乃云山苍苍水茫茫正值春三二月村村烟树芬芳马蹄蹴碎榆钱绿拄杖敲残海面霜相公府太守堂供茶献饭满座辉煌是则是却有一种不及处是那一种不见道为客总然诸事好清贫在舍更安康晚参问知见立知即无明本知见无见斯即涅槃且道无明涅槃相去多少师云风恬林自直永嘉道无明实性即佛性如何是佛性师云树静月弥新乃云昨晚副寺向山僧道仓中米麦都完了众日繁粮己缺奈何山僧也无处置一夜踌躇到天明忽然记得远祖有箇铁酸馅拈出供养诸人若是当下咬嚼得破非但百味具足抑且永绝饥虚若是咬嚼不破愁人莫向愁人说说向愁人愁杀人晚参问昔日马祖住江西三十年不少盐酱大觉今日因甚柴米俱无师云浊富不如清贫进云众中忽有箇汉满槃拓出大众如何领受师云雷声浩大僧拟进语师喝云雨点全无乃云锅是铁做饭是米做大哥是男子做嫂嫂是女人做十箇九双到者里却易会锅不是铁做饭不是米做大哥不是男子做嫂嫂不是女人做十箇九双到者里却难会若向难会处入自然玲珑八面若向易会处入却成立地死人祇如不涉难易又作么生入家贫显孝子国霸有谋臣说戒上堂有持有犯如煤与炭有持无犯如龙在豢有犯无持如马失羇无犯无持绝虑忘知能绝虑又忘知芍药华前春渐老牡丹亭畔月移枝锦衣公子不归去犹认华胥眼目答眵喝一喝浴佛上堂问未离兜率已降皇宫未出母胎度人己毕为甚灵山会上谭经三百余会说法四十九年师云为你不唧熘进云佛佛授手祖祖印心如何是印心一句师云牵牛上壁乃云指天指地甚来繇毒气纵横遍九州将谓无人能勘破谁知身后有同俦遇同俦别咎休倒倾浩瀚千江水难洗今朝一面羞晚参昔大意为众生故发意入海取明月宝珠以济众生初入海中至白银城龙王与明月珠有二十里宝复至金城龙王与明月珠有四十里宝复至水精城龙王与明月珠此珠有六十里宝复至琉璃城龙王与明月珠此珠有八十里宝师云大意志大而愿小不见道从门入者不是家珍大觉门下有一宝能令三千大千世界瞻仰无不满足卓拄杖云看看良久云见之不取思之千里晚参问昔日临济大师以探竿在手影艹随身杀人刀活人剑四事接衲子敢问如何是探竿在手师云龙牙遭活埋如何是影艹随身师云云居答不得如何是杀人刀师云腰包上径山如何是活人剑师云普化送直裰进云四事蒙师亲指示师将何法接禅流师云断麻穿犊鼻僧便喝师云哀鸣也是闲乃云薰风自南来殿阁生微凉诸佛出身处己是错商量其余东山行水上噼嵴棒头长也未是亲切句在作么生是亲切句赤松子是张良晚参举云门大师道若说菩提涅槃真如解脱是烧枫香供养你若说佛说祖是烧黄熟香供养你若说超佛越祖之谭是烧饼香供养你皈依佛法僧下去后来愚菴及禅师云若说菩提涅槃真如解脱是将黑豆换你眼睛若说佛说祖是将木患子换你眼睛若说超佛越祖之谭是将鱼目换你眼睛皈依佛法僧下去师云利刀割肉浑闲事恶口伤人恨怎消晚参问昔日赵州问南泉如何是道泉云平常心是道未审如何是平常心师云月圆当户炤进云谢师答话师云蓦面唾山僧乃云大通智胜佛十劫坐道场佛法不现前不得成佛道灵山会上屠子好不丈夫大集会中魔王却有气概大觉恁么举似还有人知落处也未若也知得一盲引众盲相牵入火阬若也未知利动君子上堂问结制解制古今旧例不结不解又作么生师云今之古之进云炉鞴之下钝铁犹多今朝大觉炉鞴宏开忽遇钝铁顽铜如何点化师云不点钝铁直打顽铜进云恁么椎边迸出珊瑚月散作人间不夜灯便礼拜师乃云铁钉饭木札羹咀嚼无味金刚圈栗棘蓬吞跳实难果能吞得跳得自然八面玲珑不妨咀之嚼之有朝百味具足西天坐夏以蜡人为验我者里九十日内行不许行住不许住坐不许坐卧不许卧恁么也不得不恁么也不得恁么不恁么总不得还知大觉为人处么要见黄河六月冰发机须用千钧弩喝一喝晚参昨晚山僧梦见然灯佛与释迦牟尼摩顶授记云汝于来世当得作佛号释迦牟尼过此百千年后释迦牟尼佛示现受生成等正觉坐大道场说法三百余会法华会上授记诸大弟子乃至有学无学悉皆成佛山僧尔时在旁冷笑一声遂各慞慞惶惶抱惭无地而退山僧醒来犹觉齿冷今晚敢问大众山僧作梦即且置祇如现前诸仁还曾梦见山僧也未若曾梦见且道山僧鼻孔长多少众屏息乃云山僧尚不曾梦见何况当时冷笑处邪嘘一嘘便起晚参举赵州和尚道南方来者与它下载北方来者与它装载所以近上人问道即失道近下人问道即得道兄弟邪人说正法正法亦随邪正人说邪法邪法亦随正诸方难见易识我者里易见难识师云说甚易见难识昨晚云门山子吞却四大部洲直得东西不辨南北不分复不动步经过百亿须弥卢无边香水海忽遇婆稚阿修罗王蓦头一掴依然向青州南门外坐地山是山水是水东是东西是西南是南北是北汝辈东瓜茄子驴年得知上堂但以假名字引导于众生我不轻于汝等汝等皆当作佛敢问诸人皮下还有血无众角虽多一麟足矣顾左右云兔亦不遇卓拄杖下座晚参问放行则瓦砾生光把住则黄金失色且道把住即是放行即是师云旱天多雨势进云忽遇晴天霹雳又作么生师云可怜涓滴全无进云一尘才起大地全收匹马单枪背城卷土来时如何师云汝不是其人进云谁是其人师云山僧斫额有分僧便喝师云乱喝作么进云干城乍涌浮幢界蜗国相争古战场师云白骨满郊原乃云直下是苍龙依旧澄潭滞拟即非春光立老杜鹃枝本无是有何非一腔心事付谁知与子相期当岁晚残红又落钓鱼矶故人不来来何迟来也来也相逢相见绝相思天涯流落事何痴鹧鸪啼出深华里夕阳仍在柳梢西晚参弥勒真弥勒堪悲堪笑向君说化身千百亿等闲占尽大唐国合伴何人不共伊泥猪疥狗尽成佛佛即佛三家村里臭胡孙鹘臭布衫未肯脱若得脱黄金犹是眼中屑上堂问提三尺青锋全杀全活布漫天网子或纵或擒设遇四方八面齐来和尚如何相接声未绝师便打进云棒上成龙去也师云此去宿迁八百里进云有一句三世诸佛说不到历代祖师提不起未审和尚如何举唱师云要道便道有什么难进云昔日疏山到沩山问承师有言有句无句如藤倚树忽然树倒藤枯句归何处沩山呵呵大笑意旨如何师云忍俊不禁进云今日有问和尚未审如何指示师云换手搥胸进云定光金地遥招手智者江陵暗点头师云还有一句不曾念得进云知音不用频频举师云一钓便上问牛头未见四祖时如何师云两角撑天进云见后如何师云四棱着地进云见与未见时如何师云流水下山非有意白云归洞本无心进云和尚未到天童时如何师云青青子衿悠悠我心进云到后如何师云帽无檐鞋无底进云如是则闻名富贵见面贫穷也师云摘杨华摘杨华乃云天高地厚从无纤芥囊藏古往今来那有丝豪变易直得风吹不着雨打不溼朿虚空为棒敛手傍观填河海为辞缩舌有分门风迥别即且置公案现成时如何眨上眉毛复云我本无所希求今此法王大宝自然而至俊哉俊哉不用求真惟须息见快活快活大众既息见而不用求真则诸仁终日佛见法见人见我见尘劳见清净见皆妄见也大宝不求而至则诸人终日求佛求法求道求悟求心皆妄求也真不立妄何存绝忮求宝自至一切处盖色骑声动用中辉天鑑地如许门风当面讳却噫止止不须说我法玅难思诸增上慢人闻必不敬信卓拄杖下座晚参问向上一路千圣不传未审和尚如何垂示师云黑云遍野进云恁么则剑为不平离宝匣药因救病出金缾师云遮却你眼睛僧喝师便打乃云三世诸佛不知有黧奴白牯却知有知之一字祸之门何似曹山爱颠酒君不见石巩张弓要射虎一生碌碌空株守后来射得半箇人依旧困龙藏死水要识活水龙么擿拄杖云一簇破三关分明箭后路复举镜清上堂良久有僧问祖歌如何唱清云拖送醉人酒僧云与么则孤负和尚也清云勐虎不食伏肉师云镜清虽是纵夺可观却乃添杯醉后大觉则不然今日设有问祖歌如何唱但向它道上大人更云与么则孤负和尚也向它道可知礼也且道与镜清是同是别上堂问达磨西来不立文字为甚有楞伽四卷师云金貂不足狗尾续进云依经解义三世佛冤离经一字即同魔说去此二途请师垂示师云东瓜直儱侗瓠子曲弯弯进云诸法从本来常自寂灭相还假修持也无师云猿猴捉水月进云昔日武帝问达磨朕一生来修寺建塔斋僧布施有何功德磨云实无功德意旨如何师云棒打石人头进云大觉今日缁素临筵修斋设供未审当来获何果报师云箇箇成佛作祖进云打面还它州土麦唱歌须是帝乡人师云兔子喫牛奶问新罗打鼓大觉陞堂格外之机请师速道师举如意云你道者如意喫多少饭进云杲日当空无所不炤师云瞎进云大地拈来无一物师云果然瞎乃云王节级失却帖东讨西寻浑家着跌问着嵩山老达磨哑口无言觑破壁走德山遇临济不行棒便是喝堪笑堪怜心劳日拙不如静处萨婆诃瓮里何曾走却鳖复举洞山云贪瞋痴太无知赖我今朝识得伊行便打坐便搥分付心王仔细推无量劫来不解脱问汝三人知不知后来神鼎道神鼎则不然贪瞋痴实无知十二时中任从伊行即往坐即随分付心王拟何为无量劫来元解脱何须更问知不知师云恁般说话幸遇不在大觉门下过若在大觉门下打折驴腰未放过在何故既有让王节何争洗耳清虽然如是也须是箇人始得晚参昔日云门大师示众云直得触目无滞达得名身句身一切法空山河大地是名名亦不可得唤作三昧性海俱备犹是无风匝匝之波直得忘知于觉觉即佛性矣唤作无事人更须知有向上一窍在师云诸人要见云门么昔日曾担睦州版一朝伸屈在门枢所以病多谙药性路远说途艰若是俊鹰快鹞总无恁么事会中还有俊鹰快鹞么若有云门大师何处置吻若无养子不及父家门一世衰晒藏经上堂诸人大似蠹鱼何也有大经卷量等三千大千世界书写三千大千中事蠹鱼生于斯长于斯食于斯而不知全经在腹全体是经蠹鱼蠹鱼何太无灵头大尾小大似衲僧适有底不甘便道和尚何得将人而比物我也知你空腹而高心复举古者道摩尼珠人不识如来藏里亲收得白底是纸黑底是墨珠在什么处只见波涛涌不见海龙宫上堂问金风透骨凉雨吹怀久涉途程请师一句师云白云断处见明月进云祇如临济大师道第一句荐得与佛祖为师第二句荐得与人天为师第三句荐得自救不了声未绝师打云你是那一句荐得进云白棒无私恩归有地师云黄河三千年一度清进云圣凡普利一句又作么生师云今年禾黍熟千钱一大斛进云学人即不然师云你又乱统进云蹋得自家田地稳高山平地总西方师云看脚下乃云残暑己退金风渐多树头叶落月影婆娑砧声催薄莫蟋蟀叫藤萝达磨不传心印释迦玅演伽陀何似宣房瓠子歌复云朽木不可雕也粪土之墙不可污也大海波涛涌小人方寸深我若提持宗乘蚯蚓虾蟆退身无地一向和泥合水苍蝇蚊蚋扑面撞头南无佛陀南无达磨南无僧伽七月十五日到也家家门前为你设食金钱宝马火速登程急急如律令敕晚参嵩山面壁不遇神光立雪直得有冤难说黄檗痛棒若无临济承当直教满面惭惶所以道鸾凤和鸣风云聚会不是当家种艹徒劳抹粉涂朱若遇出格英灵自然龙骧虎骤即今还有为大觉出气者么无人处斫额相望晚参汾阳烧纸钱趁尽闲神野鬼尚觉太费週折何似山东地面诸山法师一封白简一疋梭布将大觉门下闲神野鬼一时勾尽然虽如是宁可永劫受沈沦莫谤如来正法轮寿光众信请上堂问古人云与我同条生不与我同条死意作么生师云髑髅无眼见明月进云同条生亦同条死又且如何师云不识东斗汉进云即今和尚与学人是同生邪同死邪师云接竹点青天僧拟进语师喝退问僧问古德劫火洞然大千俱坏未审者箇坏不坏德云不坏有人与么问和尚又作么生畣它师云不坏进云古人道过底和尚如何也恁么道师云我与古人同条生不与古人同条死僧喝师便打进云棒头有眼明如日要识真金火里看师云三生六十劫乃云种一生十种十生百种百生千种千生万种万生亿得见谛道我舌如青莲覆面至顶发是真语者是实语者无异语者不诳语者君不见尼拘陀树子下数万斛高荫四五里核如一芥微繁育乃如许彼地实无知其报力尚尔况发欢喜心香饭作佛事请法更殷勤见闻皆获利是所植最大其福不思议然则如何得见谛道去八字横开甘露门高超直蹋毗卢顶晚参自笑生来百丑不肯向人󰮥手从它佛祖当前也要生按其首无端一病经年雄心化为乌有虽然潦倒不堪尚有一张好口既有好口对人天众前说些甚么即得子午卯酉面向东南眼观北斗邠州众信请上堂问昨夜海晏河清今朝山岳六震箇中消息即不问虚空粉碎时如何师云项羽渡江东进云云面揭开红日眼山眉愁断白华香师云雪大师底进云那里是和尚底师云山僧无棒打你者痴汉进云学人礼拜去也师云礼拜直须头着地乃云打开无尽宝藏运出自己家珍办成三德六味至心供佛及僧诸恶莫作众善奉行三岁孩儿说得百岁老人难行信知佛法无多子何事诸人不肯承若肯承打刀现有邠州铁眉下何人没眼睛复举丹霞问僧从什么处来僧云山下来霞云喫饭也未僧云喫饭了霞云将饭与汝喫底人还具眼么僧无语后来长庆问保福将饭与人喫报恩有分因甚么却不具眼福云施者受者二俱瞎汉庆云尽其机来还成瞎不福云汝道我瞎得么师云丹霞长庆保福总合喫山僧手中棒独许者僧出一头地何故不见道端坐受供养施主长安乐离幻副寺请上堂震法雷击法鼓布慈云洒甘露云从龙风从虎移香积世界入玅喜国土诸禅流忒莽卤祇知有口饭堪噇不识钵盂吞佛祖天岸昇禅师语录卷第三天岸昇禅师语录天岸昇禅师语录卷第四侍者溢元记录住青州大觉禅院语录上堂饭头问大事不明如何修摄师云饭要煮得熟进云大事既明如何行履师云喫饭要知饥饱进云喜餐法施利人天师云三十年弄马骑今日却被驴子扑乃云三十年弄马骑今日却被驴子扑一扑扑倒地无人扶得起卓拄杖云幸赖拄杖子着力撑住不然直跌倒金刚轮际尚无歇脚处在此时若遇临济便须倒退三千里若见德山更须别路让它还拄杖子道长老长老平日硬纠纠地生按佛祖今日如何者般委蛇呵呵笑云拄杖子你却不知退己让人也是大丈夫事晚参汝等现前一众尽是吾弟子也既是吾弟子则尽家里人也既是家里人则家中所有己尽见也家中所有既己尽见则不可客气相待也既不客气相待则有茶喫茶有饭喫饭有床睡床无床打舖丰俭随时客寮发付然则山僧却又如何相见又无事不来还忆君上堂问住世春秋八十五清谿明月炤禅心而今潦倒龙钟甚且喜真人无故新师云老当益壮进云悠悠古道行人少德云常在玅高峰善财到顶方亲见未悟凡流那见踪师云八十翁翁滚绣毬问因斋庆赞万指云臻大觉宗风请师举唱师云念箇普同供养乃云未到大觉不妨疑着既到大觉瓦解冰消何故未到大觉将谓山僧有三头六臂及至到来祇见痿痿羸羸箇村僧山僧实无异乎人人亦无异乎山僧也诸人寻常饥时喫饭困来打眠行便行坐便坐坐时无行时底道理行时无坐时底道理睡时无醒时底道理醒时无睡时底道理饱时无饥时底道理饥时无饱时底道理彼彼不相到各各不相知诸法无自性本来空寂故因甚到此却言不会会得凡夫法即是圣人法识得圣人法即是凡夫法凡之与圣本来不二但莫憎爱洞然明白然虽如是更须知有转身句子如何是转身句子各各归堂喫茶晚参贼是小人智过君子山僧今晚为汝诸人捉贼去也释迦老子是贼首毗卢遮那是贼体文殊是贼智普贤是贼脚观音是贼耳势至是贼用迦叶阿难是贼通事三贤十圣是贼走使达磨是贼儿子临济德山是贼远孙且道者班贼汉曾盗甚么来盗汝诸人眼睛作明珠使盗诸人耳朵作金环使盗诸人鼻孔作笔筒使盗诸人舌头作黄叶使盗诸人髑髅作溺器使盗诸人手足作拂尘使盗诸人体段作驴鞍桥使盗诸人心肝五脏作脍炙使诸人总被它盗完了犹自不觉不知今晚贼赃现在贼款己供诸人试判断看若判断得可谓失之东隅得之桑榆判断不得可怜历代好簪缨刚被贼家作行货晚参昨晚山僧睡至中夜有一禅和子喧喧嚷嚷不自宁戢被山僧一手擒来却是一枚大獦蚤观世音菩萨在被窝里出头抚掌呵呵大笑道明头也合暗头也合喝一喝云被山僧当时喝住眨向大铁围山去也且道过在甚么处晚参不动脣皮道一句看一僧出作礼依位而立师云己迟八刻一僧出作掀座势师连棒打退转身云惯钓鲸鲵沈巨浸却怜蛙步辗泥沙晚参拈拄杖云拄杖子有时价重千金有时分文不值有时七纵八横有时抑抑逼逼有时盲枷瞎棒有时铢两分明有时逢彊即弱有时遇弱即彊且道利害在甚么处卓一下云自出洞来无敌手得饶人处且饶人晚参今日山门闲行见一丈夫倒骑驴子欲回家舍鞭策愈急步趋愈远遂至堕阬落堑由是雪峰辊毬塞其去路禾山打鼓奋其精神祕魔擎叉叉其驴项德山拈棒指其要津到底莫能动軃复牵以南岳之牛驱以大雄之虎依然如故傍有一人向它道只须掇转驴头自然不费周折其人忽自疑道掇转驴头我头复背又有一人向它道汝头掇转自然顺路归家其人复生疑道我头掇转驴头复背山僧忍俊不禁向它道只须顺骑而归大众掇转驴头人头复背人头掇转驴头复背顺骑而归指南不贵既是顺骑而归因甚指南不贵荡荡一条官驿路何人昧却眼睛来开炉晚参问明旦开炉即不问赵州四佛请宣扬师云佛之一字吾不喜闻进云如何是金佛不度炉师云锻不得如何是木佛不度火师云烧不得如何是泥佛不度水师云溼不得如何是真佛屋里坐师云动不得进云四佛己蒙师指示同絃别调时如何师云无佛处不得住有佛处急走过进云金轮一举干坤定自此归家享太平师云无佛处称尊乃云世界阔一尺火炉阔一尺世界阔一丈火炉阔一丈与么则世界总被火炉占尽了也诸人向甚么处安身立命若者里着得只眼三世诸佛在火燄上转大法轮其或未然火燄烧杀三世诸佛上堂问向上宗乘即不问开炉一句是如何师云河无声狐始渡进云学人则不然师云你试乱统看进云大家团圞头共说无生话师云如何是无生话僧一喝师云胡喝乱喝问人人本具箇箇不无大觉开炉又煅炼箇甚么师云一言既出驷马难追进云恁么则蹋破艹鞋无觅处得来全不费工夫师云如何是你不费工夫底句子进云大家抖擞精神去亲到灵山大彻堂师云太费力生进云谢师畣话师云好恶不识问今朝结制端为何事师云马头觅角乃云今朝大觉开炉奉告龙神土地一要丛林无难无灾二要禅流少病少恼三要二时粥足饭足四要执事大小和谐更有一要山僧不能说得何故一字入公门九牛拔不出晚参佩罗山剑张石巩弓跨西河师子射长沙大虫宝岸尽蹋倒狐兔死无踪有意气添豪雄年来老大疏慵甚顺朱村院教蒙童蒙童蒙童莫辱祖翁子不我搆我心忡忡我之悠怀热炙于衷惟子悯念及第心空晚参未明心地印难透祖师关作么生是心地印初三初四月如钩晚参金毛师子喋屎狗白象王儿推磨驴应如是知如是见如是信解不生法相直饶恁么未免陈老师简点在上堂问刮去髓存箇甚么师云描也描不成画也画不就进云虽然不离人间世别是人间一洞天师云那里是别洞天进云大家在者里师云学语之流一札千行问众色归空空归何所师云寒风噼面急乃拈拄杖云有利无利不离行市我今为汝保任此事终不虚也擿下云不得春风华不开及至华开又吹落冬夜小参朔风凛凛寒月丝丝书云节届大地咸知毕竟阳来何所试看阴去何之好消息露风规何事男儿眼搭眵上堂问天寒地寒冰霜凛冽佛寒祖寒鼻孔贯穿应时一句便请师宣师云问得却好进云还许学人请益也未师云祇许一不许二进云拈却一二义否极泰方来师云客情步步随人转进云莫便是指踪学人处么师云山僧忍笑不禁问阳极阴生阴极阳生只如阴阳不到处是何消息师云文殊堂里万菩萨进云恁么则尘中能作主化外自来宾师云古人道过底进云借路经过有何不可师云却借得熟问阳长阴消即不问法筵中义若为观师云眉长不盖眼僧指眉云且道学人眼上有几茎师云面皮厚一尺僧喝师打云惭惶叫苦进云龙得水时添意气虎逢山势长威狞师云莫吓山僧问昨日夜叉心今朝菩萨面如何是菩萨面师云识取夜叉心僧喝师云如何即是僧云异类中行师云要且不识菩萨面乃云冷湫湫地去寒灰枯木去一念万年去似者般汉搥杀千千万万有甚么过直饶燄吐冰河华开铁树条抽石笋正好捉来朝打三千暮打八百毕竟如何衲被蒙头万事休此时山僧都不会晚参左不得右不得进不得退不得上无冲天之计下无入地之谋正当恁么时如何苏武回朝李陵背汉晚参拟欲举古人因缘与你说又堕古人途辙拟欲举今时因缘与你说又堕今时途辙抹却古坐却今又堕现成途辙有般瞎汉便道上马见路者里要且无你措足处阿呵呵汝等父母浑身堕在荆棘朝朝莫莫望救心切速速归宁方显孝子慈孙其或未然莫道三冬无霹雳晚参问说性说心时人功干行棒行喝上古风规去此二途请师指示师云笑须三十年进云谢师畣话师云笑须三十年乃云说性说心时人功干笑须三十年行棒行喝上古风规笑须三十年去此二途请师指示笑须三十年谢师畣话笑须三十年有人道长老恁么举话也应笑须三十年笑便繇你笑了且问笑箇甚么若笑得是笑须三十年笑得不是真箇笑须三十年乃呵呵大笑晚参问一七己前人人拿龙捉虎一七己后箇箇脱体风光拿龙捉虎即不问脱体风光事若何师云冬不寒腊后看进云寒风吹落木枯梗尽撑天师云休将闲学解埋没祖师心僧喝师打云胡喝乱喝进云长老休得在此躲跟师云却是你在此躲跟问透过一切时如何师云神炉前领纸僧礼拜师云便恁么去也乃云昨晚云门山子与范公泉商量佛法云门山道此山从混沌未判己前便尔巍巍卓卓辉辉煌煌自秦王剑噼之后乃致元气尽洩此山之不灵秦王之过也范公泉道此泉自鸿蒙未彰之始便尔澄澄湛湛混混渊渊自范公开凿以来即苦应用多方此泉之不幸范公之过也山僧当时喝住道汝二人所谓山精水魅受恩而不知戴者也高莫高于五岳若不封建其长还同土阜丘陵深莫深于四渎若不溯其源流止成汎滥洪波是以栋梁之材必经大匠之手总使精金无杂也须大冶镕成所以山僧寻常向诸人道此事直须爆地断卒地折久久依师决择得大机明大法方堪入作若不然者只是依艹木精灵无尾巴猴子弄出人前便成笑具幸各成龙上天莫学蚯蚓入地晚参问古者道大统纲宗中事须识句未审是那一句师云伊兰作旃檀之树进云明眼宗师天然有在祇如末后一句又作么生师云甘露乃蒺藜之园问一七以内紧捎艹鞋一七以后艹鞋绳断时如何师云胡孙上树尾连颠乃云世尊云吾有正法眼藏涅槃玅心付与摩诃大迦叶从此西天四七东土二三递相传心山僧忝为后裔今晚将正法眼藏涅槃玅心付与现前诸大弟子是则固是切不可使外人闻得若使闻得报与官府捉诸人去问长老传底是甚么心却如何对付对付不得山僧行脚时学得箇海上僊方一併分付乃云树头树头上堂问者事从来本无得失为甚学人不得透脱师云木人空抚掌石女不抬头进云祇如断臂雪庭人因甚便悟去师云红炉爆出铁乌龟进云恁么则陆地波涛晴空霹雳去也师云看脚下又一僧才出礼拜师云今日不许喝喝者罚银五钱进云依教奉行师云羞也不识僧拂坐具便行师抛下拄杖僧拾拄杖送还师云却也伶俐僧拟议师便打乃云似地擎山不知山之孤峻如石含玉不知玉之无瑕汝等尽是怀宝迷邦弃本逐末背却自己阿爷到处伶俜作贼夜里被人家狗咬白日受人家箭射非惟痛痒不相关抑且好恶全不识只如识好恶知痛痒者又作么生寻常一样窗前月才有梅华便不同陈李二邑侯见访上堂问佛祖因缘即不问居士分灯事若何师云光生泉石进云祇如大颠叩齿韩文公直下知归黄檗安名裴相国便知落处今日现前尊官与和尚相见毕竟如何指示师云相逢自有知音知何必清风动天地进云莫便是指示么师云是指示即领受去进云定光金地遥招手智者江陵暗点头师云引得却好进云不是和尚好与一喝师云鼠儿伎俩问如何是自性佛宝师云殿里看如何是自性法宝师云藏楼看如何是自性僧宝师云堂中看进云三宝己蒙师指示向上一路是如何师云归依佛法僧乃云汝等诸人未得箇入处须得箇入处既得箇入处须知有出身一路始得作么生是诸人入处如儒家读书相似自幼读得子史经书受尽萤窗雪案之苦一朝雁塔题名身致青云之上自此腰金衣紫出而为国为民虽无异乎昔人而不可仍谓之昔人也此初心入道之样子也从此既登仕借往往有不虞之誉求全之毁所谓女入宫而见妒士入朝而见嫉须是宠辱不惊得失无系居廊庙不异乎山林气味处山林无越乎廊庙情怀皆生人之常分何昨是而今非此悟后出身之样子也然虽如是尤在资格中间未见超方作略如何是超方之作若是陶渊明攒眉便归去复举比部孙居士因杨岐会禅师来谒直示断次公曰某为王事所牵何由免离岐指曰委悉得么公曰望师点破岐曰此是比部弘愿深广利济群生公曰未审如何岐示以偈曰应现宰官身广弘悲愿深为人重指处棒下血淋淋公于此有省师云提持恁么事须是恁么人始得今日承陈李二邑侯见访山僧亦有一偈要与古人赛采宠辱不惊神暇豫风流逸格任天真相逢向道休官好林下而今有二人晚参求骊珠者不惧九洄之深追蓝琰者无惮三袭之崄汝等既称参禅学道望见县崖峭壁便乃中路而回闻说剑树刀山即尔浑身怕怖殊不知涓滴能成大海星火能烧须弥若不偷心死尽安能坐致太平直须斩尽精灵方可归家稳坐不见道声闻人悲犹如画皮菩萨大悲犹如破肉如来大悲破骨彻髓祇如衲僧门下又如何饶君髓骨都捐尽怨恨方教渐渐深因雪小参古人云雪下有三种僧一种坐禅一种吟诗一种说食此三种僧且道那一种最亲切一僧云坐禅亲切一僧云吟诗亲切师云总不亲切坐禅者大似担雪填井吟诗者何异捏雪成团惟有说食者却最亲切何故曾闻一饱忘百饥此是人间第一义复云昨夜杨岐开舖撒下珍珠无数怪来鉴炤多端纷纷各说相似有说若西崑之阆风有说若北荒之明月有说面市盐车有说梨华万树有说凝月空阶有说玉楼银世纵饶说得十成不及襄阳居士不见昔日庞公辞药山出门道好雪片片不落别处既不落别处且道毕竟落在甚么处若知落处便可坐断庞公舌头不知落处反笑普贤骑白虎晚参有一句子举似大众良久云虽鞭之长不及马腹晚参适来闻鼓声上堂要说法忙促失打点一字说不出就此各归单看来亦不恶但炤顾脚跟恐阶前路滑说戒上堂举起衣云多子塔前围绕底只此物无别物鸡足山中等待底只此物无别物得髓当年传授底只此物无别物曹谿昔日承禀底只此物无别物如是则现前人人迦叶箇箇慈尊说甚大小乘分别禅律藏但时当末年室中无立雪之操持世日下趋槽厂无负舂之实履遂使丰城宝剑埋狱而无光九曲明珠入泥而晦色昨晚己为汝等括垢扬尘今朝复为汝等斩新提出若能直下承当可谓功不浪施其或未然卓拄杖云卢行者蓦过西天优波离杖头突出成道上堂问正觉山前旧案不劳指註法王陞座上新条便请施陈师云一轮红日到天心进云恁么则箇箇成佛去也师云你因甚尚作众生进云且喜传家最清白直饶佛祖也羞为师云庭前师子雪装成问炉鞴弘开直接上乘根器毗尼普施曲为后学初机即今四海云臻未审如何施设师云随分纳些些进云有箇无禅可学无戒可持底汉来和尚又作么生相待师云此间不是嬴形国进云可谓河北重提佛祖令寰中千古番支嘉声师云山僧不受诬问世尊成道大觉设供未审瞿昙老汉还来受供也无师云阿难笑你进云既来又作么生相待师云少刻殿上烧香你也随众得礼拜进云恁么则端坐受供养大众常安乐师云你只解喫饭乃云昔日世尊于正觉山前睹明星而悟道乃叹曰一切众生皆具如来智慧德相但以妄想执着不能证得我要问世尊当时睹的是甚么星是紫微星是太白星是北斗星是毛头星悟得是甚么道是佛道是天道是人道是地狱道直饶答得分明更向它道祸不入慎家之门若答不得却有一偈为作解嘲六年冷坐太无端刚睹明星被眼谩大底入山无合杀捏成话杷与人传然虽如是正法难扶邪法灵验普请大众同上大雄宝殿讽经上供非图报德酬恩就地扬它丑拙晚参天寒人寒一点不相谩滴水滴冻到底全无用有者便道时节若至其理自彰似者般底汉速向荒郊送君不见老丹霞烧木佛院主须眉尽落脱此事从来今古传试问诸人瞥不瞥若得瞥洞山好佛己舒光若未瞥一班木佛留与丹霞烧火热晚参昔有一童子求人学识字人告之曰一字是一画二字是二画三字是三画童子遂向人前夸识字后遇一人问之曰万字如何写童子遂欲画一万大似今时禅和子学喝底一般问他如何是第一句喝一喝如何是第二句喝一喝如何是第三句喝一喝乃至千句万句便下千喝万喝大智若愚大巧若拙达磨不会禅夫子不识字后代儿孙皆成相似鸡似凤蛇似龙狗似师子猫似大虫衲僧似童子且道童子又似箇甚么未读上大人莫问丘乙己上堂问大觉堂前有一宝千人万人觑不着未审此理如何师云雪观音向火僧礼拜师云瓦解冰消复云有句无句百千滞货如藤倚树不误主顾树倒藤枯卸驮脱笼句归何处失利失利且道是古人失利大觉失利诸人失利青州纸贵一状领过晚参搅长河为酥酪变大地作黄金虽善调有余而补不足争似大觉此间朝朝握土成金一钱不肯易使不是悭不是妒要使儿子们各自撑门拄户免被傍人唤作郎破败伶俜辱父骂祖晚参归宗斩蛇疏山木蛇何似南山鳖鼻蛇弄蛇须是弄蛇手阿谁是弄蛇手擿拄杖云蛇蛇春朝早雪上堂问向上宗乘即不问西来祖意是如何师云春朝把笔百事大吉进云春行冬令又作么生师云日日是好日问爆竹一声催腊去梅华数点送春来如何是送春来底句师云一点谩阇黎不得进云箇中消息无人识独许通方作者知师云多虚不如少实进云大众证明和尚此语师云多虚不如少实问阳春才露布和气渐来临冰雪宜枯老时节若为存师云陈抟古洞日高眠问旧日葛藤即且置应时一句是如何师云雪消谿畔水潺潺进云恁么则寒即言寒热即言热师云寒时寒杀阇黎热时热杀阇黎进云祇如无寒无暑又作么生师云冷水浸石头进云云散碧空尽江湖万里天师云直须水底火发始得圊头问诸法因缘生世法如何尽师云你祇解运粪入不解运粪出乃云东风齐着力吹转枝头碧好天孙绣出珊瑚月呈似普贤王菩萨普贤怒其尽把天机都漏洩唤云光唿六出盖覆盖覆令它转身吐气不得殊不知添足画蛇弄巧成拙也是为众竭力上堂把断要津不通凡圣春色缘何入得来天地合其德四时同其序何思也何虑也寂然不动感而遂通铁牛之机如是如是晚参问众才有是非纷然失心如何是你不失底心印缘云长安虽闹我国晏然灵石云任它风浪起稳坐钓鱼舟师云山僧却又不然烦恼海中为雨露无明山上起云雷复云不因讪谤起冤亲何表无生慈忍力好事不出门恶事传千里佛是西天老比丘达磨打落当门齿从古至今同生同死但愿你早成阿耨多罗三藐三菩提皇风荡荡无彼无此晚参诸方善说禅能说道大觉此间止说一味若知味绝忌讳不知味须牢记着衣不挂一缕丝喫饭不咬一粒米庐陵米价知几几喝一喝云参晚参太颟顸没合杀六不收闹聒聒有权有实有炤有用借人面具舞三台到底何曾得通达赵州老太潦倒逢人便说青州布衫重七斤何似现前诸人各各有箇破衲袄好不好莫教拾得语寒山饶舌丰干笑不了晚参年又尽岁方新真薄福笑难停去年贫库中尚有麤茶三五斤今年贫赢得现前三五百双光眼睛眼眼相看面面相呈既是你知我见历历分明山僧亦不劳脣费舌更将闲事叮咛但得人情好喫水也欢欣晚参问己去光阴即不问年穷岁尽事如何师云雪熘谿声活进云如何是离四句师云十字街头闹聒聒进云如何是绝百非师云吹毛利剑逼人寒进云恁么则男儿不借春风力陆地行舟到岸头师云撞杀阇黎僧喝师云棺材里瞠眼乃云空合空水归水何曾跨出门限里翻大地覆干坤依然相隔万重云高处入平处放平处入高处放大鹏展翅盖十洲篱边之雀空啾啾除夕小参问年去年来即不问岁除一句是如何师云敲冰取火进云恁么则心思路绝去也师云百尺竿头须进步问年穷岁尽即不问如何是目前机师云生铁铸成问古人烹白牛分岁未审和尚将甚么供养大众师云满盘拓出进云一物用不尽何必许多般师云且道是甚么物僧呈坐具师云羞也不识僧擿下坐具师便打乃云愚人除境不除心以拄杖右边卓云过者边着智者除心不除境以拄杖左边卓云过者边着直饶心境两俱除来年更有新条在恼乱春风卒未休复云尽干坤大地是一箇棋局自古至今若佛若祖若圣若凡是弈棋底人但善弈者着着有出身之路头头有先见之明然而残棋败着者多矣罕见能收全局自释迦老子于二千年前波波挈挈下得半局达磨大师航海而来辛苦万端也祇下得半局临济德山竭力扶持也祇下得半局山僧一向痿羸过时从不散拈着者一着子今晚适遇年穷岁尽无可与诸人啗啄特特下场与诸人对局还有敌胜惊群出手为古人了此残局者么良久云棋高一着缚手缚脚元旦上堂问元正启祚即且置斩新条令事如何师云万人遐仰处红日到天心僧作圆相云者箇还属新旧也无师云陈年故纸进云镜清道有明教道无未审大觉道箇甚么师云不说有不说无进云学人又不然师云你又作么生进云孟春犹寒伏惟和尚尊候起居万福师云却是你来得香灯问弃旧迎新即不问岁朝一句是如何师云佛殿里烧香进云拈起则大千俱现放下则法界全收祇如不拈不放又作么生师云山门头合掌乃云岁朝把笔百事大吉风调雨顺国泰民安此皇家之吉也加官进爵福禄骈臻此臣宰之吉也一举首登龙虎榜十年身到凤凰池此士人之吉也五日风十日雨此农夫之吉也生意滔滔长财源滚滚来此工商之吉也作么生是衲僧门下之吉竖如意云一番提起一番新烁迦罗眼透金尘晚参九月黄华满地金风吹香雾溼成匀空生只解嵒中坐错过南无观世音晚参大觉有一窍触着真奇妙爱弄死虾蟆致令生叫跳一跳两跳三跳四跳跳到三十三天依旧莫能窥窍毕竟如何卓拄杖云一心请召天岸昇禅师语录卷第四天岸昇禅师语录天岸昇禅师语录卷第五侍者溢玄记录住青州大觉禅院语录元宵上堂二僧齐出师云一亲一疏僧各归位师笑云不消一捺问一亲一疏则不问如何是人中境师云上元定是正月半进云如何是境中人师云嫂嫂元是大哥妻进云蒙师一滴肝肠泪今日方知在额前师云拾涕唾汉老僧问如何是麤师云老大龙钟进云如何是细师云喫饭防噎乃云天上有月人间有灯应时及节遍界辉腾寒山子便道我心似月漳州权复道我心似灯依稀颇相似彷彿隔千层大觉敢道不是心不是月不是灯面赤不如语直眼见不如手亲卓拄杖下座晚参今晚月光如来与灯明如来眉间放大宝光炤见东方万八千土所谓阿波波地狱阿咤咤地狱十万八千鬲子地狱睹斯光者无不获大清凉除烦恼热独有一狱牢不可破光不能入月光如来问曰此是人间何等地狱灯明如来曰兹乃南阎浮提禅和子用心光不透脱邪知恶见蒙覆眼睛或为默炤或堕顽空或恋寂静或弄精魂不觉不知造成斯狱假饶千佛放光也难救拔旁有德山和尚道如来如来你祇堪入佛不堪入魔待长老舒小神通看乃卓拄杖云击碎天灵盖擉翻鬼眼睛不借他人力腾辉耀古今大众且道德山和尚与二如来相去多少直饶倜傥分明犹隔然灯十万程晚参平地上抬脚不起荆棘林中难措足荆棘林中难措足平地上抬脚不起直饶透过两重关未明向上事在还知向上事么穆陵山势崄黄河水更深解冬上堂解却杨岐驴子放出长沙大虫蹋断赵州略彴收回华顶春风且道寒山拾得姓什么他方不解通名姓此地何曾识主翁晚参今日三十来朝初一头尾不争多衲僧好辨别不辨别眼里无筋黑漆漆晚参贵如金贱如土举似人人莫睹杨柳何青芍药何紫良哉观世音他方与此土拟思量何劫悟晚参春光已过半绿肥红渐少鬼怪与妖魔尽渡河去了山门依旧向南开寂寂长廊风自埽庭前陈副使放生野鴈子朝暮念佛僧也解知恩报嗟汝学道人终日没头脑业识苦忙忙人而不如鸟如何好莫怪山僧闲絮叨上堂问如何是善师云蟺在土里进云如何是恶师云鹗在水里僧喝师云蟺鸣鹗叫乃云千说万说左说右说直说巧说显说喻说不如不说何故芍药华开菩萨面棕榈叶长夜叉头晚参一向常住澹薄无可管待诸人今晚遇大尽日作一枚胡饼供养现前大众以拄杖作相良久云饥逢王膳不能餐说戒上堂惟香象能截流是天马能追风果有追风之技何妨蹈空而行若无香象之威那能截流而渡药山门下放过沙弥剷艹堂前未行正令袈裟下覆却活祖师钵盂中擎出好菩萨如是信解方称出格丈夫别作较量祇成名字罗汉各发殷重之心无生慢易之想晚参说法不随机是名非时语山僧今晚随机去也身口意清净是名佛出世身口意不净是名佛涅槃蓦拈拄杖云大众释迦老子来也白狗沖开金井索乌驴系在玉阑干佛诞上堂天上天下唯我独尊向左卓拄杖云过者边着一棒打杀天下太平向右卓拄杖云过者边着然后有佛处不得住无佛处急走过但见皇风成一片不知何处有封疆结夏小参护生须是杀杀尽始安居且道杀箇甚么若说杀六尘杀六入是堕凡见若说杀佛杀祖是堕圣见若说总不恁么是堕非圣非凡见若说总恁么去是堕圣凡两见毕竟如何即得乃横按拄杖云太阿在握利斩千丝当断即断更莫狐疑菩萨子知不离四句绝百非了无依倚迥绝攀跻夺得庞公幞子马前喝道状元归上堂山僧昔年行脚于粪埽堆头拾得一箇布袋子今日将山河大地艹木丛林若僧若俗若圣若凡尽情装入布袋然后将袋口结却总不许他转身吐气因甚如此不见道绝后再稣欺君不得晚参电光烁破释迦眼睛迅雷震碎达磨脑盖好雨点点不落别处山前麦熟正好收割时雨滂沱又好种谷好事堆堆叠叠来现前时节若为赴休论东家杓柄长莫管西邻笊篱窄大用现前不存轨则晚参今晚四月三十日忙忙匝地普天热堪叹奔南走北徒名利心肠几时歇适有人道此事阿谁曾欠少噫你眼里因甚有许多垃圾海岸道人见访上堂问撩起便行早迟八刻一锤便就己属钝根除此二途又作么生师云鲶鱼上竹竿一日一千里进云垂钩四海祇钓狞龙忽遇箇吞却干坤的来如何相接师云且教立在门外进云古人九旬禁足不蹋生艹今日大觉结夏锋刃在握斩艹除根未审有何饶益师云钝根阿师僧拟议师便打进云恁么则沖开碧落松千尺截断红尘水一谿师云依然只在者里乃云选官不如选佛丹霞忽尔傍瞥无住而生其心行者担头忽轻参也鲁一唯智愚咸莫睹迦叶贫等闲一笑值千金梵志读尽百王书死来却受阎王拷菴主火烧得舍利何似当时一语亲是知此道不属坐禅入定不属文字语言不属贫不属富不属智不属愚不属贵不属贱不属僧不拘俗如猫捕鼠有肯心决不相赚如鼠咬彊无滋味满口流涎山僧如是告报己是土上加泥还有出格英灵者么吸尽西江归去后令人千古忆庞公上堂慧光今日设粽供养现前大众其中有一粒砂咬着令人牙痛卓拄杖下座晚参如我身空诸法空千品万类悉皆同昨日亡僧向甚么处去也灰飞烟烬后清夜又闻钟晚参若论此事如仲夏酷热农夫汗滴焦土不克避日就阴其心甚苦东邻有大厦闲房西圃有高树积荫望门而投便欲宁止起起到底不是自家底祖翁田地艹盛苗稀切莫乘凉等过时晚参古人道望州亭与汝相见了也乌石岭与汝相见了也僧堂前与汝相见了也大觉则不然未渡黄河与汝相见了也未到穆陵关与汝相见了也未跨大觉门限与汝相见了也且道与古人是同是别晚参猪肉案酒楼头寥寥一曲万古千秋何事后来绝响令人抱恨悠悠恨悠悠不解愁你若无心我便休晚参达磨西来消息久断山僧今晚为汝等提掇看忽趯下一履云道道众不出乃云熊耳月辉满院如不会且还山僧一只履上堂长老入山数日回院并无可说宜各谨自护持目今天气炎热设有道长老此是世法如何是佛法待长老会佛法时再向你说上堂雨声真实为汝说了也滴穿眼睛浸烂鼻孔即且置云开雨霁是如何日面佛月面佛晚参安养国中水鸟树林悉皆念佛知足天上树相撑触演说苦空审如是则现前水鸟树林是汝等真善知识山河大地是汝等真善知识山门佛殿是汝等真善知识前廊后架是汝等真善知识明暗色空是汝等真善知识风动尘起是汝等真善知识乃至一艹一木皆是汝等真善知识长老聻但知随例餐䭔子也得三文买艹鞋上堂大觉有一剑逢佛杀佛逢祖杀祖因甚与现前一众哆哆和和刚刀虽利不斩无罪之人上堂刚刀虽利不斩无罪之人平地上死人无数汝等诸仁还自甘么若自甘去大觉失利若不自甘老胡有望上堂若不自甘老胡有望且道望箇甚么望你成佛作祖邪望你明心见性邪望你绍续门风邪若如是何处有祖师来既不如是须另着眼始得上堂天得一以清地得一以宁君王得一而天下平衲僧得一拖犁拽耙泥水通身因甚如此将此身心奉尘剎是则名为报佛恩上堂有一人孤峰顶上呵佛骂祖我笑它艹里蹲踞有一人十字街头哆哆和和我笑它泥里安身大觉也不孤峰顶上也不十字街头半村半郭绿暗芳洲晚来雨歇浑无事卧听莎谿带月流上堂问众今日亡僧向甚么处去也湛维那云不离当处常湛然觅即知君不可见师云死水不藏龙乃云昨夜傅大士失却牛拟向杨岐寻讨途遇大雄勐虎便乃骑虎头踞虎尾高声唱言空手把鉏头步行骑水牛人从桥上过桥流水不流大众若道是牛又是大雄虎若道是虎大士又说牛却忆老子得箇随流句子唿我为马者吾以马应之唿我为牛者吾以牛应之阿呵呵唿之应之颠之倒之左之右之无不宜之即今还见傅大士么卓拄杖云迟一刻晚参玄沙门下有三种病也是好肉剜疮赵老庭前三等接人太杀厌良为贱大觉也不厌良为贱也不好肉剜疮门风广大浑闲事分付东君仔细看上堂文殊拄却笻竹杖普贤持卷贝叶书观音提箇竹篮子弥勒肩挑布袋头且道大觉用箇甚么卓拄杖云安置土床头急来打老鼠上堂广寻文义镜里求形息念观空日中逃影审如是又何必续凫截鹤夷岳盈壑槐榆影里蝉声急六月山房冷似冰上堂骑骏马骤高楼金瓮醅开香馥郁玉盘捧出味珍馐特地留君君不饮投鞭下马去青楼去去休休毕尚书被邻家缚李供奉遭水府囚晚参举东寺索珠因缘问众云即今还有收得镇海明珠者么一僧出呈坐具师云此是瓦砾不是明珠进云不得厌良为贱师云蜣蜋抱粪团乃云东寺索镇海明珠仰山倾出一栲栳颇与禅席增光而今不得动着动着则瓦砾相当果系手中知分两的瓦砾却成明珠若是眼里无筋者明珠却成瓦砾瓦砾明珠是一是二阎浮树下业龙多晚参古者道我立地待你搆去又有道中心树子还属老僧在相唾饶你泼水相骂饶你接觜将谓是上国观光无端将驴鞍桥作阿爷下颔殊不知各有祖翁田业原本契书何不自家验取即今要识原本契书么卓拄杖云不从人得晚参大觉今夏下三百六十箇吊桶在白洋河里意在钓鳌县一口利剑于山门下志在屠龙下漫天网子在四篱壁下拟擒俊鹘你若退步钩锥满地你若进步剑下分身你若不进不退又堕罗网还有出格英灵与大觉相见者么一僧才出师喝一喝云敕点飞龙马跛鳖出头来便下座晚参一尘起大地收一叶落天下秋一法透万法周诸仁要透一法么风起梧桐能解语雨余明月炤高楼晚参问皓月当空一轮宝镜初开匣明星映水几幅珠帘不上钩明星映水即且止皓月当空是若何师云三十日看取进云恁么则与师相见去也师云秋华容易纷纷落进云昔日汾阳有四句人天众前乞师拈出师云讨甚闲功夫进云如何是接初机句师云成佛作祖如何是办衲僧句师云呵佛骂祖如何是正令行句师云杀佛杀祖如何是定干坤句师云佛祖纵横进云四句之机蒙剖露如何是大觉为人句师云恩多却成怨僧礼拜乃云举一不得举二放过一着落在第二拈拄杖云大众德山和尚来也急须着眼看仙人莫看仙人手中扇上堂问古人道你有拄杖子我与你拄杖子意旨如何师云多处增些子进云你无拄杖子我夺却你拄杖子又作么生师云少处减些子进云除此二途如何是大觉为人处师云多亦不增少亦不减进云恁么则超出古人去也师云你试道看进云水归大海波涛静云到苍梧气象闲师云秦时𨍏轹钻乃云你有拄杖子与你拄杖子多处增些子你无拄杖子夺却你拄杖子少处减些子大觉门下多亦不增少亦不减不图超出古人免见递相钝置还知大觉为人处么直饶道得也是秦时𨍏轹钻晚参问田地更无尘一点是何人合住其中师云此间着你不得进云恁么则欲穷千里目更上一层楼师云看脚下僧礼拜乃云色非色声非声辘轳子机不停食麻食麦者是什么人食土食泥者是什么人卓拄杖下座中元供水陆上堂大道无向背当机有卷舒法性等虚空忘缘无挂碍无挂碍真自在搅长河为酥酪变大地作黄金纳芥子以须弥掷大千于方外正当恁么时白起周王狱中叫苦如何答救卓拄杖云因从地倒还从地起晚参即总而别随化现以无方即异而同融十虚为一贯上是天下是地圣是圣凡自凡乐在天堂苦在地狱如何说得一贯的道理卓拄杖云若人识得心大地无寸土上堂秋山如玉秋水如琴珠露零而嵒桂飘香梧叶凋而金风体露明明百艹头物物西来意直下一见一切见一闻一切闻一了一切了一证一切证方知心外无法法外无心心外无法也会万归一法外无心也以一统万以一统万一月普现一切月会万归一一切水月一月摄展则普天匝地收来绝釐绝豪行处如火消冰用时如拳作掌只如不涉闻见一句又作么生道万机不到处一句迥当天上堂僧问如何是佛师云高着眼如何是法师云聋人那得闻如何是僧师云不可唤你作俗汉僧礼拜乃云如何是佛高着眼如何是法聋人那得闻如何是僧不可唤你作俗汉恁么便去已迟八刻傥更踌蹰白云万里解夏晚参今岁朝廷放榜考选州县举子大觉今夏要选箇禅解元还有作得禅解元者么一僧喝一喝师云闹场笞三十良久云若无山僧为你结案去也把住上大人放行丘乙己未会佳作仁难说可知礼上堂问仰山鉏田下种沩老昼食夜眠古人一夏俱不空过大觉九旬结夏今朝倏尔告终敢问和尚一夏曾作什么来师云痿痿羸羸但恁么过进云恁么则昔日沩仰今朝大觉师云错进云祇如未解制已前事作么生师云眉在眼上进云解后又如何师云鼻在觜边进云学人小出大遇去也师云摸着鼻孔也未问昔日武帝问达磨如何是圣谛第一义达磨道廓然无圣还与第一义相称也无师云一任描摸进云把断要津不通凡圣去也师云箭过西天十万程进云箭过西天即且置祇如少林面壁断臂安心未审安的是什么心师云痴人面前不得说梦进云当阳一点明如日万古晴空绝是非师云遍地荆棘问世尊拈华则不问迦叶微笑是如何师云扬尘番支土进云今之与古是同是别师云有愿不撒沙僧礼拜乃云参方须具参方眼作么生是诸仁参方眼承言须会宗勿自立规矩祖师道如牛驾车车若不行打车即是打牛即是今朝大觉解夏诸仁各跨一头水牯牛牵一轮车子东行西行南行北行触目不会道运足焉知路行到水穷山尽处堕坑落堑也不知活埋火葬也不知转得头来是几时喝一喝卓拄杖下座海岸居士病目请上堂居士问佛是三界大师因甚尚有肉眼师云不违世谛而作佛事律陀既得天眼因甚倩人穿鍼师云不因成佛而坏世谛士欣然作礼师乃云佛是三界大师因甚尚有肉眼不违世谛而作佛事律陀既得天眼因甚倩人穿鍼不因成佛而坏世谛果若于此明得如来律陀总在者里其或未然山僧为你更资一路去也卓拄杖云眼若不睡诸梦自除下座晚参昔日僧问赵州和尚道大地无尘埽箇甚么州云埽外来的后来千嵒和尚道若是无明止向它道埽里头的师云大觉有二十苕帚柄分作两分教者两汉各喫一分何故打它说里说外中秋上堂灵山话不尽曹谿指不出惟有普愿独超方分明得来只半橛何也此夜一轮满清光何处无晚参经有经师论有论师禅有禅师律有律师且道大觉是甚么师是瞎师何故不是瞎师如何对着一班瞎厮晚参富楼那具佛眼守佛心着佛衣遵佛行善星比丘坏佛眼破佛心毁佛衣堕佛行同到大觉门下各与三十拄杖还知棒头落处么喝一喝云三十年后懿繁请上堂孟懿子问孝子曰无违佛乃众生之父众生乃佛之子子不宜背于父父本不离于子因甚闻者见者咸莫之顾拟顾即违拟不顾亦违拟顾拟不顾总违毕竟如何得无违去彺机内有道人身繁兴永处那伽定晚参问西来大意即不问冬来消息是如何师云朔风吹破鴈门关进云纯清绝点无余事拄天拄地任纵横师云犹是阶下汉进云即今上阶也如何相见师云痛与三十拄杖僧便喝师云好喝再喝喝看僧礼拜师云了乃云山僧屡年患病服药最勤今已病多谙药性也你有无边之病我有无边之药但汝等有病入门便知自应与药汝等无病入门便知不应与药有病而不与药犹为中医无病而强与之药为害不浅今世之庸医杀人者固不少也佛乃众生对病之药众生有病佛出世众生无病佛涅槃佛如甘艹亦如食蜜用水匀调其味甚适以之治病则瘥以之常服亦失祇如药病俱消时如何海咸河澹鳞潜羽翔晚参云门大师道平地上死人无数出得荆棘林者是好手时有僧云恁么则堂中第一座有长处云门云苏嚧苏嚧后来演祖道平地上箇箇丈夫荆棘林里坐得底是好手何故乃云格师云一人要出出不得一人要坐坐不得要称好手总未是在毕竟如何而今四海清如镜行人莫与路为雠晚参云无心以出岫鸟倦飞而知还大觉门下有几对白鸽弃却仓中粮场中粟朝朝暮暮向外觅食鹰残鹞打者不知其几随行逐队淹杀它家齑瓮者不知其几堪笑堪怜且悲且喜男儿膝下有黄金岂肯向无眼人前随倒随起顾左右云会中箇箇还乡底晚参问世出世法即不问三玄三要是如何师云临济何曾有此语进云如何是第一玄师云贵州有如何是第二玄师云福建多如何是第三玄师云早晚时价不同如何是第一要师云小人闲居为不善如何是第二要师云人之视己如见其肺肝然如何是第三要师云君子慎独进云三玄三要蒙师指向上一句又如何师云赚杀阇黎乃云渡河须用筏到岸不须舟今之望洋而退者比比皆是设有一种勐志欲渡有人指筏与它却又狐疑不信跂死河边复有一种既登筏已迨至中途风波险恶弃筏回步遂致沈溺复有一种乘筏而渡既渡河已却又恋筏不舍此四种人各执一病第一种下劣贱人第二种盲无慧目第三种半青半黄惟有第四种其病最苦何也筏以用渡渡已筏弃恋筏不舍筏反为戾祖不云乎执之失度必入邪路放之自然体无去住诸仁还识体无去住么喝一喝便起上堂问吹大法蠃鸣大法鼓长老陞座作么师云在你眼里度过僧喝师云在你脚下错过僧又喝师云无眼翁翁踢气毬问昔日天人送供今朝居士办斋是同是别师云天寒日短两人共一碗进云祇如铁钉饭木札羹如何喫得师云看你吞吐不下进云恁么则金鸡解衔一粒粟供养什邡罗汉僧师云那里学来的进云大扺还它肌骨好不搽红粉也风流师云老女不嫁只生口问如何是言发非声色前不物师云当阳荐取进云分明知有因甚么道不得师云只为分明极翻令所得迟僧拟进语师便打乃云若能转物即同如来青云禅德从安丘发足到寿光县领稻田众居士担钱负米到大觉院设道吾攒饭点赵州茶供养十方一切罗汉僧岂不是能转物能转物却与如来无差别无差别天真佛信得及不用当来问弥勒卓拄杖下座晚参大觉说不到的诸仁说到大觉行不到的诸仁行到大觉见不到的诸仁见到大觉所未了的诸仁已了又来大觉作么良久云秤锤厌出黄金汁晚参凡夫被爱缚二乘被离爱缚菩萨被破执缚直饶透过三重犹属然灯后佛毕竟如何破灶和尚梵音请上堂问如何是从闻思修得证入三摩地师云莫妄想僧喝师云好喝僧又喝师云胡喝乱喝僧云穿却和尚耳朵师云换却你眼睛问钵降龙钖解虎还是神通妙用还是法尔如然师云闲言语进云方以类聚物以群分因甚伯牙拊琴而牧马仰秣瓠巴鼓瑟而游鱼出听师云一音演唱群机应问古云只恐为僧心不了为僧心了总输僧请问和尚唤甚么作心师云问取摩斯咤进云又作么生了师云霜落树头空进云了后如何师云赚杀阇黎乃云教中道于食等者于法亦等于法等者于食亦等山僧说的是法居士施的是食喫饭不曾咬着一粒米听法不曾闻着一箇字如是见得万两黄金也合消其或未然须知盘中餐粒粒皆辛苦复举天亲菩萨从弥勒内宫而下无着菩萨问曰人间四百年彼天为一昼夜弥勒于一时中成就五百亿天子证无生法忍未审说甚么法天亲曰祇说这箇法祇是梵音清雅令人乐闻师云天子被弥勒舌头瞒无着被天亲舌头瞒二大士热瞒即且置即今会中还有不受人瞒者么若有弥勒天亲一场败缺若无仍借二大士鼻孔为诸人出气去也卓拄杖云不因柳毅传书信何缘得到洞庭湖开鑪小参问诸法非心如何是本心师云鸡寒上树鸭寒下水进云一切有成有坏那箇不坏师云拆东篱补西壁进云如何是第一义师云适来向汝道了也乃云大海水无异味大冶金无变色因甚擎头带角者药汞交杂江湖谿涧千差万别毋乃窒其源金作铁君不见老庞公一口吸尽西江月又不见憨布袋信手拈来逢人卖奇不奇怪不怪请君平步上云霄莫学獃郎火边待上堂客司问向上宗乘即不问结制之仪事若何师云顽铜钝铁一时收进云结后如何师云久炼成金进云未结制以前还有佛法也无师云有进云如何是未结制以前的佛法师云知客事繁问垂钩四海祇钓狞龙万指云臻如何利益师云少刻有斋与你喫进云恁么则四众承恩去也师云莫谤山僧进云三脚香炉吞佛殿得风流处且风流师云又自谤也问大觉开炉煅凡炼圣还有不假炉鞴者又作么生师云正好喫棒乃云诸方开炉十月十五大觉开炉十月二十二十与十五看来无差别若道有差别浑身堕荆棘若道无差别依旧须弥隔何也未是红炉一点雪卓拄杖下座晚参结制已三日也棒打石人头嚗嚗论实事如何是实事一切众生生死相续皆由不知常住真心性净明体用诸妄想此想不真故有轮转以拄杖画一画云截断你脚跟擉瞎你眼睛常住真心性净明体在甚么处良久喝一喝云莫妄想上堂祖师门下有胜有负有强有弱拳踢相应不饶一着狭路相逢冤家路窄不妨好箇消息是甚么消息好手手中呈好手红心心里中红心天岸昇禅师语录卷五天岸昇禅师语录天岸昇禅师语录卷第六侍者一诚记录住青州大觉禅院语录上堂斗斗凑凑打算不就擿拄杖云无孔铁锤是大神咒明心请上堂问打鼓陞堂即不问西来的的意如何师云露柱笑你进云蹋破艹鞋无觅处得来全不费工夫师云灯笼笑你进云笑我者是我知音师云面皮一尺问皓月当空无所不炤因甚不鉴覆盆之下师云灼然不借它人力进云如是则烁破干坤去也师云你眼何在僧礼拜师云暗问五色云中师子子直下翻身事若何师云差异众生速须回步进云更向前一步是何如师云穿却你鼻孔进云有鼻孔被和尚穿无鼻孔和尚穿过甚么师云金毛变作兔问你我烧作一堆灰向那里相见师云头上黑漫漫脚下黑漫漫进云炤天炤地去也师云且炤取自己问从上佛祖向甚么处安身立命师云镇州出大萝卜头问大事未明时如何师云屈进云大事已明时如何师云屈进云将此身心奉尘剎是则名为报佛恩师云且缓缓乃云衲僧家须要明心见性心无形相如何明得如来大师道无无明亦无无明尽祖师道但莫憎爱洞然明白如来怕无明祖师怕憎爱要得明心总未得在大觉敢道无明明之父憎爱明之母识你父见你母一任儿子们憎憎爱爱有什么碍无明亘天有什么过见得么识得么见得识得洞然明白见不得识不得只管长连床上喫粥喫饭异日家亲作祟莫言不道喝一喝晚参问虚空有体须亲证虚空体作么生证师云风吹大埜乃云临济杀佛杀祖德山呵佛骂祖祖宗气宇如王后代儿孙抱头鼠窃东窃西窃窃得些馋羹馊饭自谓独得大似鸱枭吓凤凰凤凰笑不歇倒不如三家村里胡张三暗中摸索一朝摸着旧笊篱细看却是破木杓喝一喝晚参昨日晴今日雨那箇是本来天若道晴的是不合今日雨若道雨的是不合昨日晴多少人云雾里作活计便认云雾为天及至太阳溢目现前云雾瓦解冰消又有人便道澄清绝点即此是本来天怎奈古人道万里无云青天也须喫棒衲僧家须办明缁素始得还缁素得么若缁素得通天有路缁素不得入地无门喝一喝于副使请上堂佛法根源非正信妙智不能悟入祖师关捩非大悲重愿何以开通悲重则愿力弘深信正则智光朗耀智光朗耀如日轮之处于万方愿力弘深同虚空之含于众象虚空含于众象于诸境界不生逆顺日轮处于万方于诸高下平等悉周所以道大人得大见大智得大用直得风行艹偃玉转珠回有权有实能卷能舒杀活临时纵夺自在且道凭甚得到与么田地乃喝一喝云莫怪从前多意气它家曾谒圣明君上堂问昨晚有一公案请和尚拈出师云你向那里瞌睡来进云恁么则不费和尚手脚也师云直须整顿僧喝师便打问背觉合尘即不问背尘合觉时如何师云无端无端僧拟议师便打乃云锤大钟击大鼓长老既陞堂诸仁齐鼓舞满眼声色时见闻没可睹于此见如来依旧如聋瞽莫聋瞽李广当年射石虎晚参尽大地是沙门一只眼佛佛出世在者眼睛里祖祖相承在者眼睛里天下老和尚说黄道白在者眼睛里百亿须弥卢在者眼里𨁝跳无边香水海在者眼里腾波佛国天堂出不得者眼睛三涂地狱坏不得者眼睛若识得者眼睛要见无边剎境自它不隔于豪端十世古今始终不离于当念有什么难若不识者眼睛可谓有眼如盲还识眼睛么遂连叩齿云不合攃沙攃土上堂昔日僧问云门如何是佛门云干矢橛者僧没兴无端上门上户讨得一场肮脏热闷又僧问洞山如何是佛山云麻三斤者僧悔气本来洒洒落落自亡讨得麻缠纸里大众沿家觅佛终无所得设有问大觉如何是佛蓦觜便掴蓦觜掴瞥不瞥更如何掘掘掘箇什么诸方火葬此地活埋晚参问自是不归归便得且道得箇什么师云鴈过留声进云不留声时如何师云投子道的僧喝师便打乃云凡为善知识者须要与人解粘去缚拔楔抽钉驱耕夫之牛夺饥人之食大觉寻常不用者般手脚只用一拳乃竖拳云一拳拳倒黄鹤楼一脚踢翻鹦鹉洲有意气时添意气不风流处也风流设有人道者是古人的如何是大觉的但向它道堪恨古人无道理预先偷我一联诗上堂撞钟撞着老僧心以拄杖击禅床云不可不打着老僧心也因甚诸天恐怖迦叶攒眉乃合掌云双林树下晚参设有一魔王化作释迦老子来至僧堂若道是释迦老子却是魔王道是魔王又是释迦老子如何发付即得自云双破复云佛是魔王做魔王是佛做把火炤面皮魔佛一时破破佛魔无处所翻身鹞子过新罗传语嵩山破灶堕上堂堪恨祖师没举止灯心皁角尽情使刚刚遗下死猫头抛来擿去无人理有人理滞货一朝脱向你上堂昔日杨岐和尚道薄福住杨岐年来气力衰寒风凋败叶犹喜故人归啰啰哩拈上死柴头且向无烟火师云好便好只觉太杀寒酸些大觉则不然频年住大觉拄杖活卓卓当午日轮红人归已如昨莫莫莫柴火一些无真风自寥廓晚参月明星稀乌鹊南飞释迦空着恼弥勒笑嘻嘻笑又笑箇什么恼又恼箇什么伤嗟曹孟德被困大江西晚参俊的太杀俊俏的太杀俏獃的十分獃钝的十分钝祇如不俊不俏不獃不钝的是什么人堪嗟楚下钟离昧晚参生从何来玄关击不开死从何去铁蛇横古路正当恁么时来无路去无路作么生道得箇出身句子若道不得谩说穆陵山势崄前途更有最高峰晚参应缘而化物方便唿为智不可以智知不可以识识总有百千方便法门此中也着不得如何如何铁壁铁壁晚参喜则清风明月瞋则雨暗云愁且道喜的是瞋的是有者便道无瞋亦无喜者箇唤作北俱卢洲人不堪共语还知落处么有时瞋有时喜或喜或瞋无定止彺机内有道人身逆顺场中急荐取晚参诸人须明本分事好佛祖言句不是本分事长老说的不是本分事诸仁寻常学的解的不是本分事要识本分事么亲从宣德门前过犹向傍人问帝都晚参灯是火水是波恁么会不较多祇如僧问赵州道狗子还有佛性也无州云无是什么道理若道不得灯元不是火水决不是波上堂十五日已前万骑追不回十五日以后千牛厌不后正当十五日森罗拱手万象咸听且道听箇什么喝一喝上堂描也描不成画也画不就未称好手民可使由之不可使知之是何言与大觉拈得一箇古本奇方要使描就画就诸仁共见共知古德道十方无壁落四面亦无门净裸裸赤洒洒没可把描也描就了画也画就了还知落处么若知落处僧繇退后不知落处可谓画虎画皮难画骨知人知面不知心卓拄杖下座晚参昔日庞居士道心如境亦如无实亦无虚有也不管无亦不拘不是圣贤了事凡夫大众要识庞居士么擿下拄杖云但识取者拄杖冬夜小参天地之道有阴有阳有消有长衲僧门下有一片地无阴无阳无消无长昼坐夜眠难背难向寸步不离不假思想因甚诸仁三三两两只为分明极翻令所得迟晚参相逢不得莽卤仔细抬头炤顾分明临济大龙翻作堂前卧虎从头一一按过惊得山僧舌吐晚参问如何是有师云雷陈如何是无师云问取东桥骆道士如何是不有不无师云骑牛老子出函关进云除却三句外请师直指师云彼自无疮勿伤之也乃云今晚观世音菩萨现身鬼王领众受食若唤作菩萨却是鬼王若唤作鬼王又是菩萨唤作什么即得假名三十二八十也空声佛是空声菩萨是空声鬼是空声山河大地是空声艹木丛林是空声长老是空声阇黎是空声蓦唤一僧僧出礼拜师打云切忌逐色随声天童专使刻就青州录回上堂慈父心县游子切一封书到血滴滴回皇搵泪不能看传家端与时流别卓卓孤风挽世趋非常建立人难测可怜求利觅名徒怨恨满天皆反侧骨堆平地起江南谤言诤口如汤沸岂有曾参果杀人投梭三报疑难释昭昭慧日能消融雌黄之口如霜雪绵密从前斫不开笑君枉费多般力大众要见绵密处么呈语录云日可冷月可热众魔不能坏真说晚参如来大师道无眼耳鼻舌身意老子道器明者之目杜智者之口窒听者之耳斩巧者之手大小二人各成担板见解敢问现前诸仁即今有眼曾见甚么现今有耳曾听甚么现今有鼻曾臭甚么现今有舌曾尝甚么现今有身曾触甚么现今有意曾想甚么现今有口曾说甚么现今有手曾捉甚么于此见得有眼有耳有鼻有舌有身有意有手有口有甚么过其或未然却被二尊者舌头瞒却去也卓拄杖下座晚参深固幽远无人能到释迦老子话堕了也既是无人能到是什么人知得深固幽远大觉此间不深不固不幽不远却许诸人亲到但是到者须进大觉门既进大觉门须入大觉室既入大觉室须明大觉主阿那箇是大觉主设有人道长老话堕了也可谓孝顺重生孝顺子忤逆还遭忤逆儿上堂从上佛祖皆以毒箭射人中其毒者得大自在迦叶中世尊毒箭射空眉下双眼二祖中达磨毒箭射透心肝五脏德山中龙潭毒箭射破千年故纸临济中黄檗毒箭射透从上百匝千重大觉中五磊毒箭射翻空界月轮其余尽是依依稀稀彷彷彿彿不堪为的即今莫有堪为的者么擿拄杖云看箭上堂山僧昨晚放一只箭射汝一群还有毒发者么良久云钝杀养由基晚参一九二九相逢不出手今朝十一月二十有四日正是一九将毕风和日暖不寒不热贫者欢欣富者快活惟有三老攒眉忧心不释今岁腊不寒来年人有疾诸禅德腊不寒人有疾偷心不死终须活奉劝诸仁不用作祖成佛还我死灰淋过来自然平平贴贴安家乐业信得及一番受用天然别信不及记取它年发寒热晚参举庞居士参石头禅师问曰不与万法为侣者是甚么人头以手掩其口士豁然有省一日石头问曰子见老僧以来日用事作么生士曰若问日用事即无开口处乃呈偈曰日用事无别唯吾自偶谐头头非取舍处处没张乖朱紫谁为号丘山绝点埃神通并妙用运水及搬柴好诸禅德神通妙用运水搬柴来朝普请东庄搬柴一转路上泥泞天寒日短早去早回不得说长老无情执事不婉转我等参禅禅不会觅心心不得摧我东行西行肩疼脚溼一日一日蹉跎时节引得庞公从旁大笑合掌啾啾唧唧衲僧门下全无巴鼻喝一喝云多知老翁未许饶舌晚参近日禅门有二种禅一种河鲀禅一种虾蟆禅何谓河鲀禅河鲀水面游忽然撞桥柱桥柱本无心河鲀便纳闷何名虾蟆禅虾蟆遇天雨叫唤声如鼓天雨岂有心虾蟆叫何苦何苦何苦一味莽卤纳闷纳闷自伤己命会中莫有江南客么好报诸公强扎挣晚参举宝公鸡鸣丑一颗圆光明己久内外推寻觅总无境上施为浑大有师云境上施为浑大有张公帽戴李公首认着依然眼失睛精灵窟破无妍丑晚参始欲不说众生无解脱之期始欲说之众生又随语生解说又不得不说又不得菩提树下四十九日默然思惟肚宽肠热从此指柳骂槐狼狼借借心苦口甜摇脣沸舌喝一喝云多少人扶篱摸壁晚参举沩山祐和尚方丈颂云沩山方丈峭峻难上若人蹋着气如樊将云峰悦禅师云作家宗师天然有在僧云和尚作么生悦有颂示之翠嵒方丈曾无遮障衲子入来便见和尚师云一人向泰山顶上架梁一人向龙宫海藏立柱然虽如是未称好手大觉亦有一颂大觉方丈规矩难量鹘眼龙睛不容顾盼因湛彻干三禅有省上堂问如何是向上一句师云今日天阴问天上天下惟我独尊是如何师云云门在你顶门上进云掀倒禅床喝散大众去也师云你试下手看进云今日且放过和尚师云伎俩已尽乃云参须真参悟须实悟有者惟凭少许古人影响般若所知境界以为极则大似鼠子作窃昼伏夜行惊惊怖怖有甚快活大觉门下有几箇瞌睡猫儿终朝瞌睡不知不觉掉下禅床筑着鼻孔忍痛不禁向青天白日下行走一遍高声叫言虚空有体我今亲证被山僧趁入水牯牛队里缩尾藏头有朝一日露爪张牙咬杀天下鼠子去在晚参问文殊是七佛之师因甚出女子定不得师云大象不游于兔径进云罔明是初地菩萨因甚出得女子定师云三家村里老婆禅进云祇如文殊罔明相去多少师云一箇鼻孔两箇圈乃举须菩提尊者在嵒中宴坐诸天雨华赞叹者曰空中雨华赞叹复是何人云何赞叹天曰我是梵天敬重尊者善说般若者曰我于般若未尝说一字汝云何赞叹天曰如是尊者无说我乃无闻无说无闻是真说般若师云大小须菩提被梵天换却舌头了也要且当时放过梵天昨晚山僧高卧寝室诸天半夜遍布琼华若道无说无闻真说般若雨华赞叹直是不甘何故王令稍严不许搀行夺市那里是诸天搀行夺市处大众今朝好雪晚参今日闲行山门见一唱莲华落者手抇鱼鼓高声唱云莲华落莲华落状元原是元和作一种风流出当家柳巷华街真快乐不求清不弃浊情忘简择无拘缚笑傲干坤何处家莲华落兮莲华落山僧闻得觉有味乎其言乃问曰你有如此高才何不做官去渠又唱云休休休试看为官几到头白屋公卿容易老朱门将相好担忧我无忧也无愁身轻一似海天鸥宠辱不关情自健莲华落里度春秋山僧又向它道你有如此高志何不学道去渠又唱云罢罢罢学道易将知见缚忙忙匝地普天人几箇男儿解入作忘悟迷绝穿凿眉宇担头空索索总饶佛祖好修持不如唱箇莲华落山僧闻得便欲让院与它住渠又唱云住住住看君住院非容易毛头星现百千般猜疑谤口满天地我无猜不触忌雪里横眠风里睡长伸两脚大天光起来唱箇莲华落山僧向前再欲与言渠乃不顾飘然而去大众还识此人么大千沙界视同沤步步毗卢顶上游佛祖位中留不住倒骑驴子下杨州然虽如是只可与弥勒同龛未堪与释迦拽耙有人简点得出大觉与它一铤金上堂文殊得佛智普贤得佛行地藏得佛愿观音得佛悲者四箇汉各得佛之一体未得佛之全体在诸仁要见佛之全体么有一无位真人在汝面门出入未证据者看看便下座晚参此事如明珠在盘不拨自转大众春生夏茂秋收冬藏是转不转阿汝诸仁寒则思衣饥则思食从朝至暮波波挈挈上来下去是转不转转即且置珠聻一僧从东过西立师云专好随人脚跟转一僧出立座前师云立地死汉一僧云不离当处常湛然觅即知君不可见师云学语之流一札千行僧礼拜乃云适来灿灿光生而今却成泥弹晚参俱𦙆见人竖指大觉寻常数指颠倒逆顺数来刚刚只得十指数它作么恐后数目不明被人东指西指晚参拈拄杖云者是天童送来的拄杖子若说是天童拄杖子现在大觉手里若说是大觉拄杖子又是天童送来毕竟如何道得恰好去若道得你有拄杖子与你拄杖子若道不得你无拄杖子夺却你拄杖子晚参达磨西来只觅箇不受惑的人据山僧看来普天匝地都是惑人或觅心或觅佛或觅禅或觅道或觅向上向下或觅古今公案或觅自己一僧云总不恁么时如何师云又一惑人来也便下座晚参问如何是句师云几乎错答阇黎话如何是句到意不到师云诗若会吟无剩语如何是意到句不到师云万语相逢一句无如何是意句俱到师云季札观乐如何是意句俱不到师云伯牙断琴进云恁么则有句中无句也师云柳絮随风自西自东乃云闹市寰中识取天子百艹头上荐取老僧老僧且止如何得闹市寰中识天子去昔吴郡有一乡盲甚󵊼自言曾到京师见天子来有人问曰圣上穿戴的是甚么服色盲云头戴金子打就的金冠身穿金子打就的金袍脚穿玉石雕成的玉履傍有一班瞎老婆听得遂各惊诧圣上真是恁般服色共相传说以为实然适遇智者悯其愚鲁向它道者是瞎说无恁么事一班瞎汉反共詈其欺己大众生长京师不识天子况吴地盲人去京师三千里外如何得见圣上来无怪一盲引众盲相传总不真即今要识闹市天子么荡荡仁风扇八方歌谣满路知何极晚参此事如两家做交易一般买者急切要买卖者断然不卖交易不成归家纳闷闷之不已忽然想着吽家中原有何用将钱别处寻买此时无着欢喜处也下座佛会上堂若人散乱心入于塔庙中一称南无佛皆已成佛道于此明得阿弥陀佛去此不远于此未明此去西天路迢迢十万余晚参子不见夫逐鹿者乎今日栏中走出一鹿直岁打梆普请逐鹿有者忙忙拄撑门户有者努眉把断要津有者谨守墙垣有者随鹿趁逐终不得鹿遂有揭杆持棒架箭张弓怒喝高唿擎拳拍掌其鹿惊怖愈不能得乃复用断贯索布缦天网掘平地坑使钩锥智虽暂勉强擒获终是跳擿不宁山僧乃令众人退后任它丰艹长林饥则与之以食渴则饮之以水数日人不逐鹿鹿亦忘人人鹿两忘趁亦不去于是唤之左则左唤之右则右唿之来则来挥之去则去乃尒驯乎其驯善乎其善然后知向之逐鹿者皆不可以为训也敢问大众即今院中鹿在甚么处众无语自云屋北独宿便下座晚参窃金者诛窃国者侯临济大师是白拈贼盗常住物作人情山僧直是气不愤后来古德遇盗索宝乃曰僧家之宝非君所宜盗更诛求遂与一喝盗乃加刃大众古德自衒其宝宜其丧身失命者矣若是大觉遇盗索宝但向他道人人本具箇箇不无且道还免得丧身失命也无拄杖子道长老强盗如何也与它说道理自云是是如今禅和子总是一班不识道理的强盗晚参天何言哉四时行焉地何言哉万物成焉山何言哉艹木生焉江何言哉龙蛇宅焉海何言哉宝藏兴焉予何言哉拄杖子𨁝跳上三十三天筑着帝释鼻孔东海鲤鱼打一棒雨似盆倾设有道前面说的都出典章此话是何章句乃呵呵笑云可谓仁者见之谓之仁智者见之谓之智百姓日用而不知上堂本是净琉璃缾注却一器清水应用无不具足无端着盐着酱搅为酥酪醍醐虽然美之至也已失水性之自然矣佛祖者众生之罪人也靠拄杖下座晚参举僧问赵州狗子还有佛性也无州云无又僧问狗子还有佛性也无州云有师云合将五百斤铁枷枷却赵州驴项押向酆都狱中与善星调达同受三禅天乐因甚如此谤斯经故获罪如是晚参煮豆然豆萁豆在釜中泣本是同根生相煎何太急曹子建虽是七步成章犹有嫌恨心在大觉也有一偈瓜从地上生有甜复有苦苦者莫怨甜甜者不嫌苦拄杖子道长老失却拈韵了也乃呵呵笑云一字不肯放过又遭上座简点上堂问六户不明时如何师云今晚三十日进云向上事又如何师云来朝是初一进云向上玄机才拨动百千三昧一豪端师云西天人不会唐言问头上安头时如何师大笑进云转身一步时如何师喝云山头雪未消问如何是先炤后用师云张华望牛斗如何是先用后炤师云雷焕入丰城如何是炤用同时师云风雷闪烁如何是炤用不同时师云剑入潭津问如何是戒师云山门卧碑如何是定师云堂前石凳如何是慧师云东西南北四至分明进云戒定慧蒙师指示露柱怀胎意若何师云肚膨腹胀僧喝师便打乃云德山和尚道我宗无语句亦无一法与人且道与入门便棒相去多少临济大师道大凡演唱宗乘一句中须具三玄门一玄门须具三要且道与入门便喝所隔几何还明辨得么若明辨得临济德山一场败缺明辨不得且看二大士七纵八横去也喝一喝卓拄杖下座晚参今岁常住有十种可喜山门清净一可喜僧众安宁二可喜执事和谐三可喜粥足饭足四可喜内无诤论五可喜外绝讹言六可喜龙象骈臻七可喜用心不杂八可喜檀护信向九可喜长老病愈十可喜适有禅和子出来道可喜可喜且休提起我等相随朝参暮请参禅禅不明学道道无影直待求生不得求死不得慞慞惶惶抑逼难忍可惧可忧可怖可惊长老闻得不觉手之舞之足之蹈之因甚如此更添一喜上堂释迦西撮老胡东撮天下老和尚南撮大觉北撮一齐撮来供养一元和二达磨三僧伽四宛跶丘且道撮箇甚么良久云东风晚参此事直须英灵担荷始得如将一百二十斤担子放汝肩上汝便直下承当一气走一百二十里更不回头转脑计较思量担子重轻路途长远目不瞚视气不喘息轻轻歇下担来不妨畅快若是三搭四兜如何若何先计担子重轻路途远近自然一步也难行也我今不得中行而与之必也彺狷乎彺者志大愿高狷者行不失守而深恶夫不彺不狷似是而非者其名曰乡原非之无非刺之无刺同乎流俗合乎污世居之似忠信行之似廉洁众皆说之自以为是而不可与入佛祖之道所谓焦芽败种而贼害夫我法者是也嘘一嘘便起晚参渴鹿趁燄须饮赵州茶锦鲤翻身不食云门饼即今还有翻身鲤么喝一喝云一齐点下晚参昔日僧问风穴禅师道鱼隐深潭是如何穴云汤盪火烧诸仁向者里道箇出身句子看众屏息师乃云如无则山僧亲行此令去也拽拄杖一时打散晚参古者道不见一法即如来是则名为观自在又有道不见一法是大过患因甚一人恁么道一人又恁么道一僧云频唿小玉元无事祇要檀郎认得声师云如何是声僧便喝师云猫声狗气僧云和尚不要分别师云唤你作猫得么僧无语师云者畜生不识主人在乃云若向前句中会得许你会如来禅若向后句中会得许你会祖师禅山僧恁么告报还是註解古人邪指示诸仁邪别有道理邪良久云前箭深天岸昇禅师语录卷第六天岸昇禅师语录天岸昇禅师语录卷第七侍者元玉记录住青州大觉禅院语录上堂大众两箇五百便是一贯更问如何痴汉痴汉便下座上堂百尺竿头须进步步步直须蹋实地锦上铺华又一重重重春渡大河东穆陵关出来把住道早哩早哩今朝才是二九中因甚红英落如雨喝一喝云山精退后不许多语大觉院里寻常冬行春令一队英雄又岂肯随四时而推数卓拄杖下座说戒上堂适来方丈打点几句佛法发付诸仁上得座来一时忘却了也拄杖子还记得么记不得如意还记得么记不得侍者还记得么记不得阇黎还记得么记不得引礼还记得么记不得戒子还记得么记不得总记不得可谓佛见法见一时融清净戒珠如朗月炤空人我是非山金锁玄关拘不得喝一喝是名持戒波罗密晚参师子不咬粪猪俊鹰不打死兔大觉往时也有上门上户埋兵掉斗山僧直是惧怕退步让它何故盖为渠早已通身披挂了也拄杖子道长老不似临济儿孙未具咬猪狗手段乃呵呵笑云我笑临济太忙终日咬猪咬狗晚参大觉有时戴宝冠缨络则诸仁惊怖骂詈不得己而着敝垢衣则诸仁赞叹欢喜吾闻越狗吠雪蜀狗吠日少所见多所怪见骆驼犹言马肿背既然如是又争怪得山僧晚参人之所弃长老所取长老所弃人之所取人之所取的是甚么菩提涅槃佛法心性长老所取的是甚么粪埽堆头一文不值的骨董骨董骨董逢人相送送去送来不脱骨董设有道长老放下骨董别通箇消息来乃展手云骨董骨董成道上堂问雪山成道一人传虚拈却葛藤请师直指师云推倒门前大案山进云恁么则如龙得水去也师云蛇头未生角僧礼拜乃云昔日世尊睹星悟道今日大觉指出满天星斗令诸仁一时悟入拈拄杖云拄杖不是星举拂子云拂子不是星山门佛殿不是星灯笼露柱不是星山河大地不是星艹木丛林不是星于此悟入依然日午打三更于此不悟可谓男儿各有冲天志不向如来行处行卓拄杖下座上堂拈拄杖云总是一条拄杖因甚在长老分上杀活纵横得大自在诸仁分上抑抑逼逼豪无受用同是一箇生缘因甚诸仁知处长老总知长老知处诸仁不知一般佛法无多子两处淆讹试断看上堂会中还有姓张的么自云有还有姓李的么自云有拈拄杖云柱杖子你姓甚么自云姓杜名撰你如何唤作杜撰自云被长老带累长老如何带累你自云长老若不杜撰如何终日与人说张说李乃呵呵大笑云苦瓠连根苦甜瓜彻蔕甜为怜三尺子却被木头嫌晚参问赵州狗子除却有无句请师速道师云但向有无里荐取僧顿足师云是有是无僧喝师云何曾梦见赵州来问生从何来师云掘地活埋进云死从何去师云勘破露柱进云不来不去时如何师云堕问如何是西来意师云雪铺满地乃云爱之欲其生恶之欲其死自是常情大觉此间爱之朝打三千暮打八百恶之愿它作祖愿它成佛令渠速走它方免见堂前搕𢶍拄杖子道长老未出常情敢问如何得出常情去自云煳饼乃呵呵笑云坐断天下人舌头不无拄杖子若是唱教门中须让长老百步上堂问如何是横也布袋竖也布袋师云老鸦进云放下布袋时如何师云虽活如死乃云夜来彺风大作吹起红尘万里一尘一佛剎一剎一如来一一如来各出广长舌相说般若波罗密门阿那律陀终日瞌睡被揭谛神恶发扭转鼻孔甚生猒恶依旧向无人处閟目观空拟欲背尘合觉合来合去终无合杀更要着艹鞋行脚觅然灯问迦叶喝一喝错过风前弥勒上堂南泉斩猫波罗揭谛赵州顶鞋揭谛波罗大觉只知其生不知其死大众要脱生死两重关拈拄杖云只向者里道道擿下云尸横万里怎怪当年二首座尹中翰至上堂问虚空体相无欠无余还假修证也无师云守寒客路岂非愚僧作舞云一拳打碎虚空去也师云邯郸学唐步问信为道元功德母长养一切诸善法祇如初中后善还许学人请益也无师云打埽面前垃圾堆僧拟议师喝退乃云此吾故友芝仙尹公也渠本越人迈迹淄川特特过访山僧抠衣问出世法山僧向它道公昔身居凤凰池上当明良喜起之时方且为龙为夔为皋为稷子见其荣乎曰不也自后家国变迁流离转徙几不免于虎口日奔走于锋镝子见其辱乎曰不也迨至新朝定鼎起复旧臣叔孙通兴礼乐于今时冯老子典文章于当代子见其贵乎曰不也即今山林遯志混迹渔樵居原宪之贫乐颜子之乐子见其贱乎曰不也荣辱贵贱是人生四重关捩公既一一透过可谓不与万法为侣既不与万法为侣则与诸尘绝对既与诸尘绝对则座上不见有山僧既座上不见有山僧则目前不见有中翰既目前不见有中翰则见山不是山见水不是水天不是天地不是地一道平等浩然大均既一道平等浩然大均尚无入世法可得既无入世法可得安有出世法可得到者里用不着君子无所争须是越人关弓而射之其至尔力也其中非尔力也大众长老何似孟夫子良久喝一喝长老诲人不以规矩晚参拈拄杖云我者拄杖只打知痛痒的祇如知痛痒的因甚却要打它一僧云锦上铺华师云喫棒不了何不道功不浪施上堂纯钢打就生铁铸成沩山典座费尽腕头力五味饡秤鎚供养泰山石敢当云居土地一点无灵引得真净老子心愤愤口悱悱高声唱言头陀石被莓苔里擿笔峰遭薜荔缠满地葛藤收拾不得喝一喝上堂顶门眼正只知有天不知有地脚跟线断只知有地不知有天南泉大师道我十八上便解作活计赵州和尚道我十八上便解破家散宅若到大觉门下管教动軃不得何故盖为识渠来处了也设有道我也识得长老长老要问你你在面前识背后识你若道面前识长老立你背后你若道背后识长老立你面前你若道大丈夫汉何必面前背后阿呵呵自是你不识长老长老何曾面前背后上堂师子吼无畏说百兽闻之皆脑裂埜干化作师子形师子忽作埜干属大者如兄小者如弟如何鉴别山僧有箇鉴别处但令它向万仞崖头一一点过果系吾家种艹自然腾擿千峰若是埜干之流心胆俱碎急急走三千里外遇着五百生前旧魂魄叉手相迎道我乃师子父汝真师子儿我有窟宅与君共之我有眷属与君同之阿呵呵可奈何知恩者少负义者多捉象全其力捉兔母乃过不如青白留双眼横担拄杖入烟萝上堂问空劫已前一句是如何师云胡狲骑鳖背进云未悟的人佛法还在也无师云在进云在什么处师云立地尿出问六根门头放光现瑞因甚某甲不识主人公师云牛上骑牛问如何是向上一着师云掘地活埋进云昼参夜参不曾见者箇汉毕竟者箇汉是何面目师云瞎进云恁么则当阳不昧本来人也师云杓卜听虚声问如何是正见师云着你不得乃云千般说万般喻祇要教君休歇去因甚东胜神洲打鼓西牛贺洲不闻南赡部洲点灯北俱卢洲暗坐君子喻于义小人喻于利上堂问透过龙门时如何师云点问既生已后诸相具足未生已前是何面目师云眼睛突出进云四大分散时如何师云死乃云临济用金刚宝剑斩尽痴顽杨岐将玉笛横吹惊天动地盐官打破虚空鼓云门腊月二十五虽然曲调也称奇若到大觉门下直令赛采不得且道大觉将甚么与它赛采㘞只者㘞地一声天下人赛采不得除夜小参问小尽二十九大尽三十日东村王老夜烧钱还有佛法道理也无师云问取王老进云和尚因甚不答学人话师云山僧因汝颠倒僧喝师云却值拄杖不开封问诸佛非我道谁是最道者师云刍狗吠时天地合进云父母非我亲谁是最亲者师云木鸡啼后祖灯辉进云恁么则唱还乡曲调去也师云如何是还乡曲调进云途中消息尽遍界任横行师云正在途中乃云今夕除夕埽除不迭大雪纷纷寒风淅淅吹得普天师吼雷鸣妆成遍界蛟宫月室不用露地分牛何须打鼓弄笛佛印祖机天造地设因甚子湖狗子嗥嗥不歇咄眼里有屑复举古者道刍狗吠时天地合木鸡啼后祖灯辉一年光景今宵尽万里更无人未归师云归则归矣甚么劫中离家舍来记得贾阆仙有一篇黄绢幼妇外孙虀臼举似大众客舍并州已十霜归心日夜忆咸阳无端更度桑干水却望并州是故乡卓拄杖下座元旦上堂问如何是新年头佛法师云万年松在祝融峰进云者一句落在甚么处师云真箇不知落处那进云学人不会闲家具师云朦袋乱呈犹嫌少在问万指丛丛拥法王高陞宝座现千祥古今有箇无私句新岁新朝乞举扬师云天上有星皆拱北进云恁么则知归有地去也师云如何是你知归句子进云人间无水不朝东师云鹦鹉能言争似凤问旧日葛藤除已尽斩新条令请师宣师云但愿东风齐着力一时吹入我门来僧礼拜乃云今日元日现前大众还识元字义么大哉干元万物资始天之用也至哉坤元万物资生地之用也与天地合其德者惟圣人乎圣人体元百执调元所以道君王了了将帅惺惺一回得胜万国咸宁宁后如何横按莫邪全正令太平寰宇斩痴顽卓拄杖下座春朝上堂问才过岁朝又逢春节作么生是庆春一句师云大地撮来无硬土进云还是神通妙用法尔如然师云神通妙用法尔如然进云因甚学人恁么道和尚也恁么道师云拈尾作头有何不可进云学人拈头作尾时如何师云颠倒众生进云且莫厌良为贱师云还我话头来僧拟议师便打问不问新奇特不打旧葛藤请师直捷道师云春寒嶚峭进云蒙师指出当阳句亲到长安几箇知师云道道进云说破不值半文钱师云坐断舌头乃云春归也大地撮来无硬土柳眼未舒欲舒桃脣欲吐未吐黄莺转舌立枝头粉蜨伸腰学细舞有一箇正衣冠尊瞻视的老先生向山僧道齐一变至于鲁乃呵呵大笑云笑箇甚么我笑尼山孔圣人也似西天说梵语上堂问截断黄河水倒流中兴济北有来由提纲独振寰中久海屋添筹更若何师云南山春色十分新进云恁么则家家同庆去也师云天上天下惟我独尊进云设遇跛足阿师和尚如何相见师云山僧性命在你手里僧拟议师打云令行依旧属山僧问诸佛出世寿等虚空未入母胎寿算多少师云彭铿不为长颜氏不为夭进云只如诸佛与和尚还有同别也无师云山僧从来不识佛进云设遇三十二相八十种好时如何师云偏是阇黎见得亲僧礼拜云也不得埋没学人师喝云忘前失后汉问无人相无我相无众生相无寿者相敢问和尚即今甲子多少师云七十三八十四进云恁么则无寿者相也师云向道苏州有山东却也同乃云今朝正月初五自笑虚生浪死有烦四众庆生只可喫茶喫果若有问长老生从何来直得浑身怕怖更问死从何去愈觉寒毛卓竖设若道长老既是大善知识因甚怕说生死不是长老怕说怕汝诸人依样画虎晚参举世尊因文殊普贤起佛见法见被世尊威神摄向二铁围山白云端和尚道世尊无大人相承天则不然若有向承天者里起佛见法见不敢动着何故如此但得雪消去自然春到来五祖演和尚道白云则具大慈悲遂拍手云曼殊室利普贤大士不审不审今后更敢也无自云一度被蛇伤怕见断井索师云世尊无大人相白云不敢动着演祖随情搂搜犹欠末后一着若有向大觉门下起佛见法见令它东方来者东方坐南方来者南方坐香华灯烛四事供养因甚如此不见道齐之以礼送化士上堂发心须勇勐立志贵坚确昨夜普化攃风攃颠向山僧道某甲打梆摇铃去也山僧道已近元宵何不且过灯节渠愤然道长老说甚元宵灯节撩起便行已迟八刻大众俊哉衲子人人勇勐如斯箇箇坚确如此敢保无事不办因而赠之以偈肉案拾得摩尼珍楼头撞着好菩萨横担布袋入长安一似明州憨抹跶有放收善斟酌跨鹤归来锦上蹋晚参昨夜虚空向山僧道求和尚与某甲安箇鼻孔向后好向人前出气被山僧蓦头一棒打得粉碎缓缓收拾起来向山僧作礼道谢和尚与安鼻孔大众虚空安鼻孔今古罕闻传到诸方岂不大笑诸方笑即且置现前诸仁还信得及么信得及犀因翫月纹生角信不及象被雷惊华入牙祇如诸方笑又如何一任诸方口笑歪不识虚空安鼻孔晚参举古德道吾早年来积学问亦曾讨疏寻经论分别名相不知休入海算沙徒自困却被如来苦呵责数它珍宝有何益师云数它珍宝有何益不如珍重便休歇家家屋里贩杨州七珍八宝用不竭喝一喝卓拄杖下座上堂佛祖尽是懵懂汉递代相承乱易乱大觉有箇方便门诸人当断直须断擿拄杖云看看下座晚参彼我无差色心不二拈拄杖云唤作拄杖拔舌有分不唤作拄杖入地狱如箭还道得么直饶道得也与三十施主请上堂问诸上善人请师陞座如何是教外别传一句师云三德六味供佛及僧进云锦上添华去也师云莫乱道问学人拈出虚空体请和尚与安鼻孔师云少刻随众得饭喫进云一饱忘百饥也师云乐则同欢问推倒须弥山蹋翻四大海时如何师云趁出山门外进云佛祖位中留不住从教遍界任横行师云因甚出不得山僧手里僧拟议师便打乃云凡夫具足圣人法圣人具足凡夫法竖拂子云凡圣同时入此宗大施门开无壅塞佛法无多子只要信得及信为道元功德母长养一切诸善根三界无安犹如火宅汝等欲求出离但信自己是佛佛是众生为众生是佛作于此信得及去变大地作黄金搅长河为酥酪供养无心道人供养百千诸佛是法平等无有高下既然如是我不轻于汝等汝等皆当作佛灯夜小参天上月人间灯光光相炤无杂无分灯联月月联灯灯月交联无二无别三世如来影里行百千菩萨光中入虎咬大虫全提时节却怪穆天子骑马走不歇说道东京灯火盛西京江南风月胜江北行尽四大部洲走遍南天北极到底人间只一灯何曾天上有双月因甚北地春寒江南秋热喝一喝箇中消息无人能识上堂问海众临筵侧聆师诲如何是灯节一句师云腾辉遍大千进云我见灯明佛本光瑞如此师云如何是本光僧指灯师云瞎进云烁破干坤师云还见山僧么僧喝师云不得礼拜僧作礼师云眼私盐汉乃云天上月圆人间月半若道是月半则违却天上道是月圆则违却人间道得平等句子许你天上人间若道不得万古碧潭空界月再三捞摝始应知请监寺知藏典座侍者上堂捋拳来打我有意气时添意气斗劣不伏输不风流处也风流瞌睡虎咬碎摩尼珠水牯牛拓出铁酸馅唱拍相随象龙蹴蹋千古嘉声丛林标格卓拄杖下座晚参千人排门不如一人拔关何处讨者一人来僧问赵州和尚如何是赵州州云东门西门南门北门赵州指出四座门门门有路透长安只是千人万人无一人出得赵州门汾阳和尚道汾阳门下有西河师子当门据坐但有来者即便咬杀作何方便入得汾阳门得见汾阳人汾阳师子太杀威狞直令前不搆村后不迭店无怪千人万人无一人入得汾阳门汾阳门入不得赵州门出不得两重关齐拈出千人万人不敢拔一人拔临济何曾解白拈天下人遭马驹蹋喝一喝晚参芭蕉闻雷开葵华随日转是有情是无情枯桑知天风海水知天寒是有意是无意者里见得山僧有口挂壁若是思而知学而解总是鬼家活计大众要见不思而得不勉而中么香严竹子古今青灵云桃华红似锦快与快与百艹头上荐取老僧闹市寰中识取天子喝一喝晚参把住也在我放行也在我我为法王于法自在有时在人不在法有时在法不在人有时拈头作尾有时拈尾作头还有与大觉同生同死者么良久云缘木求鱼解冬晚参地擎山石含玉饱憨憨道不足者山望见那山高温煖却胜冷拘束解开布袋头一任走南北艹鞋费尽不知休那得皮宽大树宿更堪忧虀瓮毒撞着华亭老锦麟咬得赤梢苦痛哭无舌人再叮属劝君具眼好参方起倒莫随人碌碌上堂问九旬已满圣制告圆人人似虎靠山箇箇如龙得水如何是解结同时句师云快马一鞭进云今古应无坠分明在目前师打云钝鸟莫栖芦问如何是法眼师云山僧不及阇黎如何是肉眼师云阇黎不及山僧如何是正眼师云山僧阇黎总在者里进云恁么则三世诸佛历代祖师无二无别去也师打云擉瞎汝眼进云有意气时添意气不风流处更风流师云盲人摸象问生从何来死从何去师云勐虎当路踞问艹鞋似虎拄杖如龙时如何师云看你走向什么处去僧礼拜师云虾跳不出斗乃云虚空为关须弥为锁透得过者是上大人透不过者小生而已吾闻牛山之下有种瓜郎种得一瓜长丈二说是金牛洞口锁钥匙至今抛攃烟雨里拾得者富比侯王汝等何必它乡作穷子可知礼不信但闻丘乙己喝一喝送天童专使上堂此去明州三千里路途遥远各各珍重早去早回山僧更不再属见老和尚拜问起居万福安乐行否众生易度否少病少恼否近闻海上有警干戈中立太平基自是和尚寻常手脚不烦再问此间山东地面遗下的不了公案不肖弟子未能了却终日拄拄撑撑门户未曾倒塌盐酱虽不丰富到也恰恰彀用尽此身心报德酬恩不烦挂念其余若见石大兄李二弟张三哥一一问讯尊候起居各埽门前雪鳌山店里鳖鼻蛇口喷毒雾一度被蛇伤怕见断井索谛当灵云敢保未彻山东地面无一些子土仪相送无钱难做好儿郎空疏莫怪一往的言语助辞焉哉乎也已是末后句子不可更提起天地玄黄宇宙洪荒的道理好曲不重唱彼此出家儿放教肚皮大事忙不及艹书某甲悚惶再拜晚参临济打黄檗不得道当仁不让兴化摈维那不得道养子之缘还见古人么若见子孝父慈不见以怨报德晚参春色满园关不住一枝红杏出墙来且道还有佛法道理也无良久云勇施菩萨上堂许久不说法口边生白醭双眼尽目麻眯两脚成踯躅勉强上禅床欲笑反成哭哭箇甚么九年面壁人好意翻成毒上堂问鼓声才罢四众云臻如何是大觉境师云塞瞎汝眼如何是境中人师云坐断汝舌如何是夺人不夺境师云不惟眼瞎如何是夺境不夺人师云且又耳聋如何是人境两俱夺师云鱼游釜中如何是人境俱不夺师云死蛇活弄乃云清明前寒食后土馒头下哭哀哀松柏林梢纸翼翼秋千架上红粉争妍芳艹渡头锦衣斗富须菩提尊者嵒中宴坐天眼遥观合掌叹曰若有我相人相众生相寿者相即非如来山僧向它道尊者只知其一不知其二何也试看昨宵风雨后马蹄何处避残红上堂佛敕波离尊者开清净法门虽有恶人斋戒沐浴尽可以入此门庆喜尊者开智慧法门敏而好学不耻下问尽可以入此门惟有金色头陀行吟微笑独上高台吟箇甚么门门有路透长安休捻华枝客舍看杜宇声中春去了思君倚遍玉栏杆喝一喝卓拄杖下座上堂千尺丝纶直下垂一波才动万波随拈拄杖云一波动也卓一下云万波随也还有锦鳞冲浪者么良久云秦水无鱼晚参之子何遑遑卜居须自审南方瘴疠多北地风霜甚荒陬不可居毒川难可饮魂兮归去来食我家园黮师云寒山菩萨美则美矣善则未善大觉则不然喫官酒卧官街当处死当处埋卓拄杖下座说戒上堂尽大地总是穷子无由自致身于青云之上有大智者被之以无价之衣饮之以无上之味却乃慞惶惊怖背驰远方不得已而告之曰身无毛羽不可嬴而无衣腹岂匏瓜焉能系而不食由是应量与器相体裁衣得地者恩大难酬得名者暖衣饱食善来菩萨仔细辨别喝一喝佛诞上堂世尊初生一手指天一手指地周行七步目顾四方曰天上天下唯我独尊云门大师道我当时若见一棒打杀与狗子喫贵图天下太平师云世尊可谓龙袖拂开全体现云门真乃象王行处绝狐踪然虽如是二俱不了还有简点得么顾视左右云丈夫气宇如王肯受囊藏被盖结夏小参释迦老子于二千年前作得一梦梦于是日率比丘众据菩萨乘修寂灭行性相平等身心安乐东土比丘准此规绳每于是日同作此梦山僧诚恐现前诸仁梦中作梦无有了期特借雪峰鼻孔为诸人唤醒一上拈拄杖云南山有条鳖鼻蛇汝等梦中切须炤看擿拄杖喝一喝下座上堂问安居结夏选佛场开大众之中还有不受简选也无师云只你一箇进云恁么则学人不入众数去也师云你向什么处安身立命僧喝师云叫苦作么进云转见不堪师云款出囚口乃云昨日提纲今朝揭领敢问透网金鳞以何为食良久云看君不是金牙作争解弯弓射尉迟卓拄杖下座晚参问枯木逢春是如何师云汝运何迟进云树倒藤枯是如何师云汝命何促乃云四月三十日打鼓为君说不用别思量来朝五月一天岸昇禅师语录卷第七天岸昇禅师语录天岸昇禅师语录卷第八侍者一诚记录住青州大觉禅院语录上堂堪笑祖师巧成拙古往今来难分雪迦叶眼里着空华百丈鸭子穿却鼻阿呵呵天下衲僧跳不出割麦晚参欲识佛性义当观时节因缘是甚么时节今朝五月初七日高陇蚕麦尽成实普天大地没饥人喫了共念波罗蜜拈拄杖云拄杖子道长老未得到口在乃呵呵笑云要到口须出手上堂举盐官令僧看见性法门闻大沩亦尔密遣二僧往探之既至座下凡百提唱俱不识乃生慢意一日会小释迦曰你莫麤心小释迦遂作一圆相以手捧向前二僧又不识小释迦云你莫麤心遂起去师云二僧麤心不识小释迦三昧大觉门下莫有识得者么良久云虽是小过令人大怒卓拄杖下座上堂说得一丈不如行得一尺敢问现前诸人还曾进得大觉门里也未良久云此到济南三百五上堂大觉无禅到你参无道到你学只是拈出归宗斩的疏山弄的放汝面前汝但依样描画画来画去忽然画就方知自悔既是画就又悔箇甚么添足了也卓拄杖下座晒藏经上堂今日如来打开宝藏普施大地众生一切众生自谓各得奇珍异宝及至前来呈似山僧山僧向它道诸仁只得其子未得其母何也未曾勘破钵罗孃上堂昨在山中云影悠悠谿声聒聒鸟语喃喃松风瑟瑟今日回院殿阁重重僧徒济济钟鼓沉沉香烟缕缕且道山中是院中是是不是难指註须信壶中别有天堪笑十人九错路恁般说话你也没量罪过我也没量罪过卓拄杖下座追严请上堂问茫茫匝地觅空华爱浪波中认作家不见本生真面目都卢总是眼中沙祇如色心眼识尽情空却还与本生面目相称也无师云正隔须弥在进云蹋倒须弥时如何师云茫茫匝地觅空华进云祇如亡灵向什么处安身立命师云今日梵慧请山僧上堂进云恁么则死生平等也师云都卢总是眼中沙问庭前柏子西来意石上青松古佛心祖意佛心即不问荐严一句是如何师云三伏炎炎一片雪进云大地普滋沾法雨知恩须是报恩人师云如何是你知恩的句子僧礼拜云大众证明师云寒山抚掌叫苍天乃云如母忆子病里双眉不展施如子忆母哀哀肠断泪如雨母慈子孝世所珍谁信重重立关锁关锁牢子背母爱河枯竭死生干佛亦不忻魔不恼好好好净秽二邦俱靠倒突出当阳面目真三伏日轮正杲杲卓拄杖下座晚参七月十四日常住设斛食上师念真言大地饥虚绝是甚么真言遂作振铃势云以此振铃功德良久云作法尚生忘却下文了也拈拄杖云拄杖子救急救急乃呵呵笑云有了有了欲救世间苦念彼观音力中元供水陆上堂问清风明月西来意寒暑交迁古佛心祖意佛心即且置应时及节事如何师云中元定是七月半进云修斋建会拔济幽冥祇如六道众生还有拯济分也无师云夜来设斛食一分少不得进云谢师供养师云沧海有枯日人心无满时问第一句荐得佛祖为师第二句荐得人天为师第三句荐得自救不了请问和尚如何是第一句师拈拄杖云者棕竹杖出自温州如何是第二句师云今日在山僧手里如何是第三句师打云逐狗趁猪全赖渠力进云看取棚头弄傀儡抽牵元是里头人师云那箇是里头人僧喝师云只知弄傀儡未识里头人乃云我观三千大千世界无有芥子许不是菩萨舍身命处汝等诸人咳吐吐破菩萨面门动步蹋碎菩萨顶盖乃至坐卧菩萨身为床榻恁么告报也是祭鬼神茶饭还有知惭识媿者么吽吽沧海有枯日人心无满时卓拄杖下座解夏小参秋风凉秋夜长未归客思故乡思则不无故乡在甚么处动步则十万八千复云诸方贵图门庭热闹每到解夏解冬抬出冬瓜印子将半青半黄不死不活的禅和打上几箇说是传佛心印大觉此间住持四载参随五百会中尽是真心办道之士不无透网金鳞只是未肯放行待渠瓜甜蔕落果熟香飘成一株大树荫覆天下人去若信得及放下腰包说甚三冬四夏信不及一任疾走诸方领取冬瓜印子再作一偈以壮行程金襕今已遍诸方鸡足空将眼白光大觉打开门八字凤麟一任往南翔复呵呵笑云果系凤麟安肯南翔卓拄杖下座上堂问寒来暑往即不问打开布袋事如何师云一任东西南北进云恁么则随缘饮啄去也师云尾巴因甚过不得窗櫺进云跃翻大地绝消息放收何处不风流师云且炤顾头尾问金风满院龙象交参解结同时请师一句师云白云横谷口进云与么则眼界虚明空碧落师云归鸟已迷巢进云蹋翻鸟道不留影好看平步上青霄师云谨防着跌问如何是情与无情同时音吼师云树头县明月蝉侣喿高秋乃云一夏不说法本来无法说圣制既告圆勉强出丈室曲彔既已登依旧胡淈𣸩箇样丑阿师也要称知识丑则不无三十年后自应有人昭雪雪箇甚么真不掩伪曲不藏直卓拄杖下座上堂问稳坐中堂即不问艹鞋紧捎时如何师云走杀阇黎进云如是则海阔从鱼跃天空任鸟飞师云那里是你歇足处进云处处总成华藏界脚头何处不毗卢师云病眼见空华乃云山路开木樨吐吾母隐乎尔山谷鼻孔没半边骑驴蓦过诸人眼睛里不觉不知横觑直捕可谓东土衲僧不及西天外道吾门释种翻逊儒者家风中秋上堂人间只一僧天上无双月揭露已分明重言不当喫卓拄杖下座晚参大道无言只在目前风鸣坠叶㕍叫霜天恁么会得十万八千晚参今晚有百千菩萨骑驴走入释迦眼睛里礼拜焚香作大佛事诸人还见么若见释迦眼何在不见诸人眼何在喝一喝下座晚参大觉开炉了也若唤作炉即烧杀你不唤作炉即冻杀你烧杀冻杀如何合杀透过两重更与一蹋上堂问钝钢打就生铁铸成今日开炉何须特地师云阇黎钝置山僧进云设遇红炉迸出金弹子簉破诸人铁面门又作么生师云山僧钝置阇黎进云因甚如此师云山僧阇黎二俱失利悦众问鼓钟才罢万指临筵结制开炉请师指示师云好生打引磬进云平帖帖地去时如何师云你正闹在进云还许学人进步也无师云平帖帖地去进云百年三万六千朝反复原来是者汉师云念言语汉有甚了期问打破禅关句句通翻南作北换西东古人旧案都勾却结解同时事若何师云汝是山西人不识山西话进云结从何处结师云山僧不识汝语进云恁么则结解无处所也师云汝不识山僧语乃云往日诸仁钝置大觉今朝大觉钝置诸仁何以递相钝置只因路见不平还有不受钝置者么也好与三十拄杖晚参昨日游山有禅者问曰学人见山是山见水是水时如何山僧道好又问学人见山不是山见水不是水时如何山僧道好又问恁么也好不恁么也好恁么不恁么时如何山僧道好好只者四箇好天下衲僧何处讨有处讨好事不瞒人无处讨重重好事增烦恼喝一喝下座上堂有拔山举鼎之力到者里使不着有七擒七纵之谋到者里用不着既然智勇俱困直须别作生涯若只株守穷途空怜目有重瞳子孤负当年出艹庐卓拄杖下座上堂高不在山深不在海远只目前近隔千里参晚参僧问某甲无病正好参禅师云参禅也是病进云恁么则不参也师云不参禅也是病僧无语乃问众云参禅也是病不参禅也是病参与不参总是病如何免得者病去众无语乃云俊鹘穿云困鱼止泺晚参问久闻临济金刚剑今日当阳试借看师云朔风吹汝髑髅寒问大悲菩萨千手眼那箇是正眼师云冬月火烧山问如何是佛师云霜月娟娟炤碧空如何是法师云一部十七史从何处说起如何是僧师大笑进云何哂之有师云笑你是箇俗汉乃云冬日闲房静坐无事欲作山颂当阳举似万想千思竟无一字适闻鼓声又出造次将错就错免相钝置大众如是告报且道是山颂邪不是山颂邪喝一喝云三尺浪高鱼化龙痴人犹戽夜塘水因丁氏争地晚参问众云自己祖翁地抛撇久荒弃无事上山门炒闹争闲气诸人向者里下一转语看湛维那云不因一事不长一智师不肯乃自代云人贫智短又云争之不足让之有余晚参锤锤歇歇钢变成铁再入红炉为你雪屈有志衲子尽力打拍九转丹成抽胎换骨山僧赚汝定招拔舌上堂诸方参得的到大觉用不着大觉参得的到诸方合不着何故盖为买卖不当行祇如诸方参得的大觉用不着则故是大觉参得的因甚诸方也合不着不见叶公好画龙真龙突出却惊怖晚参一东二冬三江四支海天欲雪正好吟诗设有道长老说佛法不是咄俗气也不知上堂往时门风壁立近日哆哆和和全无禅道佛法终朝信口哩啰因甚如此年老成魔至节上堂问今日冬至未审日长多少师云一线进云法长多少师云一线进云既然佛法现前因甚有明与不明师云是你眼华进云如是则杲日当空无所蔽新罗城里打三更师云揭却髑髅鬼眼睛问打鼓陞堂即不问阴消阳长事如何师云鲁史旧书云问龙象虽多那箇具正眼师云水母觅虾乃云今朝冬至节阴阳消长不须说洞山果子一筵掇退不与人喫拈拄杖云大觉有一枚果子上拄天下拄地尝在动用中动用中收不得莫怪空疏端的端的卓拄杖下座因雪上堂满空尽攃雪珍珠粲粲霞光映碧虚贫子依然寒彻骨向人哀告一钱无卓拄杖下座晚参昔日赵州和尚道佛之一字吾不喜闻大小者老汉小家子禅大觉此间真佛金佛泥佛木佛长佛短佛俗佛恶佛尽皆延接因甚如此大海若不纳百川应倒流说戒上堂自从卢老收归后须信人人自有之既是人人自有又用山僧传持作么不因渔父引争得见波涛复云不因渔父引争得见波涛三世诸佛向钵盂中走马百千菩萨向袈裟上𨁝跳应如是知如是见如是信解不生法相其或未然执法修行如牛拽磨晚参大觉堂中有五禁一不许进前退后一不许左顾右盼一不许中间立地一不许架箭张弓一不许古庙香炉一种若犯打折驴腰五种全超且居门外既是五种全超因甚且居门外一僧云寒灰发燄枯木重荣师云打折驴腰一僧云随流认得性无喜亦无忧师云且居门外乃起身云须知远烟浪别有好商量上堂寿光刘胜泉领众善信设斋供众虔请山僧说法山僧尚未启口释迦老子向钵盂中探头高声唱言落七落八乃呵呵大笑被山僧一笑满面惭惶蹜头而退会中还有解者一笑者么若解笑乐则同欢不解笑虚消信施卓拄杖下座成道在然请上堂问今朝腊月八丛林庆悉达庆即且止且道世尊未悟时如何师云只是世尊进云悟后如何师云不可有二世尊进云如是则一切众生箇箇成佛因甚学人不得成佛师云放下肩头一片板进云出格丈夫无可不可师云梦里说杨州问明星睹处道初成大地众生识眼睛众生识眼即且置世尊成佛是法身邪报身邪化身邪师云莱州府有法师在进云长安路远人难识今日当阳问作家师云山僧却不作家进云恁么则冷煖自知去也师云如何是你自知的道理进云拗折洞山铢两称从今不认定盘星师云缁素要分明僧拟进语师喝退乃拈拄杖云在天同天在人同人湛然常住历劫恆新因甚释迦老子被黑豆换却眼睛若知落处天上有星皆拱北不知落处少刻有斋你也随例得饭喫卓拄杖下座晚参终日婆娑佛法荒疏要说两句连搓至搓搓箇甚么泥弹子晚参诸方有五味禅甜酸辛苦咸咬着甜者便说佛法是甜味咬着酸者便说佛法是酸味咬着辛者便说佛法是辛味咬着苦者便说佛法是苦味咬着咸者便说佛法是咸味大觉此间一味也无只有一筵澹话供养诸人设有禅和子出来道不必山僧当设饡饭而供养之上堂开口成双橛无言落二三毕竟如何即是手执夜明符几箇知天晓上堂有一句子未开口前早向诸人道破了也且道是那一句当户远山青又青上堂阿难似世尊有若似孔子赵昌画华叶公画龙皆取其相似者而己似则固似是则未是况此门中求箇是处早已不是了也况欲取其相似山僧恁么告报还有直下知归者么吽吽夜来何处火烧出古人坟上堂世尊拈华迦叶微笑马祖上堂百丈卷席且道是同是别同不同别不别弹尽胡笳十八拍知音知后更谁知李陵空望㕍门泣喝一喝下座除夕小参昔日北贤烹露地白牛与大众分岁牵引争皮夺角炒闹盈庭大觉从不见有岁之可分也无白牛可宰一众肃肃雍雍殿堂香烛红满清茶澹饭度良宵免致葛藤招贼款然虽如是更把除夕二字与大众分疏一上除者去故纳新之谓也普劝大众除人除我除是除非除得除失除妄除真除山河大地除艹木丛林除日月星辰除色空明暗乃至眼耳鼻舌身意尽情除却是为去故祇如纳新一句又作么生来日便是大年朝不妨一一从头起上堂己亥正月初一大众起居万福更有一事重宣长老年登四十用宣作么父母之年不可不知也卓拄杖下座师诞日上堂生从何来山僧觅箇来处了不可得死从何去山僧觅箇去处了不可得既两不可得无生亦无死既无生亦无死弥勒是吾孙释迦是我子拈拄杖云拄杖子道父少而子老举世所不信阿呵呵从古如斯为之奈何两字牢关击不破空令岁月日蹉跎立春上堂问春到人间事一家寒嵒枯木遍生芽若人会得长春景铁树横开朵朵华如何是长春景师云莫眼华如何是萌芽生师云看脚下如何是放华时师云二月三月如何是归根叶落师云八月九月乃云去岁立春近年朝今岁立春近灯节年朝灯节一般春几多不识真端的作么生是真端的前三三与后三三上堂春日风和日暖士女寻芳结伴山前山后尘飞斗艹拈华遍满惊起云洞希夷先生欠身唱言春眠不觉晓处处闻啼鸟夜来风雨声华落知多少被巡海夜叉闻得高声喝云你者老子得恁么顽赖拈起手中拮撩棒蓦头一下走入禅堂东单打坐依旧瞌瞌睡睡唿唤不醒因甚如此熟处难忘灯夜小参如暗得灯如贫得宝赵州和尚道有佛处不得住无佛处急走过且道者老子舌长多少十成好箇金刚钻摊向街头不遇人解冬晚参大家相聚喫茎虀若唤作一茎虀入地狱如箭射大小古人小家子禅大觉九十日内有粥有饭任汝饱餐有舖有单任汝眠坐从不曾问着卢陵米价也不曾提起青州布衫来朝解制东去西去还知大觉为人处么海阔从鱼跃天空任鸟飞上堂问和尚无一法示人诸人无一法可受今朝解制如何是临行一句师云筑破指头不出岭令人千古忆玄沙进云恁么则楖栗横担不顾人直入千峰万峰去师云脚跟下事作么生进云推倒面前案山子出头天外看风烟师云客寮师子雪粧成乃云尝忆江南杜鹃子春山无限好犹道不如归拟何归释迦老子在柳眼里张头探脑灵云贼秃在桃脣上瞚目扬眉慧超在谿声里转身吐气香嵒在竹径里打瓦敲砖更有庞公俗子叫道春来好雪者一般汉挨肩擦背暗暗商量道久向大觉禅和点胸点肋气宇如王今日解制待来一一勘过敢问诸人如何发付若发付得横担楖栗千峰万峰有甚么过发付不得卓拄杖云劝君更尽一杯酒西出阳关无故人下座晚参可怜新妇子沿门窃绣鞋窃得绣鞋了向人夸自裁本来丑拙妇那善巧安排一见公婆面臙脂汗满腮大众参禅切忌学新妇子既不学新妇子却又如何冤家冤家背地里向你说上堂二月中鹃语红啼破口树头风因甚如此弥勒势至不解变通卓拄杖下座晚参举灵云见桃华悟道有颂云三十年来寻剑客几回落叶又抽枝自从一见桃华后直至而今更不疑玄沙道谛当甚谛当敢保老兄未彻在试问诸仁若是谛当玄沙因甚恁么道若不谛当玄沙怎肯恁么道于此端的许你亲见灵云若不端的玄沙在你脚底上堂莺觜啄华红熘燕尾点波绿皱如是我闻闻箇甚么依旧依旧人与绿杨俱痠清明上堂纸钱飘蝴蜨舞潸潸朱泪溼新土孝子慈孙千古万古往者不可追来者莫可睹惟有华柳无私岁岁年年红飞绿吐诸佛寂灭性常住不迁义几多人摸地捞天忒杀莽卤喝一喝上堂明镜当台森罗自现认着箇昭昭灵灵不堪简点直饶打破镜来鬼面神头你向甚么处相见不得己而作死马医拍膝一下云大觉今日不着便上堂春己半残华片片飞嵒畔多口阿师树头树底声声相唤公子王孙魂消目断失打算吾道一以贯上堂一向不与诸兄弟说话北海龙王愤愤不平蓦然轰一箇霹雳直得疾风暴雨振动山岳苦苦苦箇甚么可怜懵懂禅和只作一番雷雨上堂春去也夏初来正当欲去未来之际是甚么人为万象主大众要识其中主么容颜甚奇妙光明炤十方我昔曾供养今复还亲觐卓拄杖下座上堂凡为善知识者与一切人解粘去缚祇如善知识通身粘缚如何解去楖栗横担不顾人直入千峰万峰去上堂祖师东葛西葛葛得波斯着跌拾得南海象牙叫道好枝银烛移来供献佛前烁烁光流四壁惟有衲僧不见不闻因甚如此少智慧人自信不及喝一一喝下座说戒上堂法界阔一尺袈裟阔一尺法界阔一丈袈裟阔一丈如是则丈六释迦千尺弥勒异体同肩豪无欠缺其或未然长者太杀长短者太杀短笑倒优波离无力为缓转佛诞上堂释迦老子拟向虚空穵窟笼云门大师随邪逐恶致令千载之下遍界澜翻总被山僧捉败了也还见么事因叮属起展转见淆讹赴天童上堂待要往南行北地人叫苦待要向北住南地人着恼山僧有箇方便门令汝不苦亦不恼是何方便南泉斩猫天岸昇禅师语录卷第八天岸昇禅师语录天岸昇禅师语录卷第九侍者海屿记录再住青州法庆禅寺语录大内归上堂问圣主恩及林埜吾师道重宸衷阙庭留供即且置奉旨开堂事若何师云光武与子陵不是闲相识进云但见皇风成一片不知何处是封疆师云你也曾谒圣君来进云昔日梁武帝问达磨云如何是圣谛第一义磨云廓然无圣意旨如何师云棒打石人头暴暴论实事进云帝云对朕者谁磨云不识又作么生师云觌体全彰进云和尚前在禁闱皇上设问如何是圣谛第一义作么生祇对师云皇风荡荡进云设云对朕者谁又且如何师云埜老闲闲进云恁么则达磨一宗于斯复振也师云三台须是大家摧僧礼拜问如何是法兴父母未生前本来面目师云檐头不断前旬雨电影还连后夜雷乃云谆奉圣谕再住青州赐额赐金礼出异数况御笔煌煌御珍熠熠尟德凉才深惭圣眷古人道莫怪从前多意气它家曾谒圣明君大小古人自生怪诞若是昇长老明君也曾谒过意气却不多增何故本是旧时人不改旧时行履处且普天之下莫非王土在朝在埜法无异相若宠若辱神旺不惊然则因甚玉殿琼楼不肯住茆堂僧舍苦思归出头天外看谁是我般人卓拄杖下座晚参国门贾客从县赋小市耕人笑卖华华簇簇锦簇簇长安市上斗双陆六方骰子满盘红也是一场空碌碌紫衣何似衲衣轻马背不如驴背逸土为床茆为屋北窗高枕悠然足尚媿破头山顶高更惭煨芋人如玉何故误骑幻马入重城潦倒一年金网宿晚参佛身充满于法界普现一切群生前随缘赴感靡不周而恆处此菩提座于此明得许你亲见释迦老子了了见无一物亦无人亦无佛大千沙界海中沤一切圣贤如电拂于此明得许你亲见永嘉大师二边俱己见了自己立地处聻贪看天上月失却手中桡晚参连日肚皮不紧泻得毛寒骨冷佛法一字也无相逢道箇不审是你不审是我不审良久云不审不审挂寺额上堂顺治庚子五月初九日恭奉圣谕敕赐本寺为法庆禅寺于今七月二十九日县挂寺额据山僧看来有十种可庆皇图巩固一可庆帝道遐昌二可庆佛日增辉三可庆法轮常转四可庆海晏河清五可庆年岁丰登六可庆天龙喜悦七可庆山门生色八可庆僧众安宁九可庆更有一庆家家门首透长安开炉小参闹烘烘处有闹烘烘处的佛法冷冰冰处有冷冰冰处的佛法若是闹烘烘处依旧冷冰冰地少有些子气息若是冷冰冰处依然闹烘烘地可谓太杀辜恩诸方论虚不论实法庆论实不论虚诸方学法庆不得法庆也学诸方不得下座上堂善知识是火种禅和子是炭团法庆今日开炉大大小小圆圆匾匾黑漆炭团一齐辊入也有在诸方烧得半生半熟的也有从不曾见过火面的也有入火而愈坚牢的也有入火而成灰烬的被山僧一齐安置炉中锻得内外明彻拄杖子道长老烧者许多炭团作么自云烧取舍利拄杖子道长老痴也炭团那得舍利乃呵呵笑云长老害痴阖国咸知下座上堂问如何是第一句师竖拂子云拂子点开千圣眼如何是第二句师擿下拂子如何是第三句师云不得向拂子边会取进云三句蒙师指忽有箇不会佛法的出来和尚作么生相接师打云大棒打老鼠进云如是则棒头有眼明如日翻身师子大家看师云入洞有分问如何是独露身师云黑暗暗处问打鼓弄琵琶相逢两会家法庆的的意请师为举掦师云法庆从不瞎人眼进云拈起总成触背放下亦是筌蹄且道拈起即是放下即是师云一任颠倒进云胡笳不乱宫商曲玉笛同将劫外吹师云壁上画棋槃问如何是不可思议落处师云拽脱鼻孔乃云今岁年月不丰有烦诸大德领众善信担钱负米到寺设斋虔请山僧陞座说法若道有法向你说是谤山僧若道无法向你说是谤自己若道说而不说不说而说犹是觅涕唾汉直须透过三重许你受人天供养其或未然反求诸己晚参问大道无言只在目前如何是目前的道师云看你眼睛双𥉌眵乃云霜天月洁好箇时节快马追风眼中着屑成道上堂今日释迦成道之辰天下老和尚各各陞座拈鎚竖拂鼓舌摇脣谓之庆赞若到法庆门下好与三十拄杖何故三尺浪高鱼化龙痴人犹戽夜塘水除夕小参一向痿羸过时不觉岁之己暮矣古者道发愤忘食乐以忘忧不知老之将至云尔敢问诸仁者愤又愤箇甚么乐又乐箇甚么于此明得弥勒惺惺于此未明宰予昼寝元旦上堂雪霁山眉展云开天眼青兆民歌舜日四海乐昇平祇如林下人如何报答大家扶起破沙盆解冬上堂今朝二月初三打开金锁牢关放出貍奴白牯一任看水看山看到水穷山尽时如何须知别有通霄路莫只空歌行路难晚参残红堆径水平池杜宇啼春声渐稀独上画楼频怅望此心能有几人知说戒上堂披汝无上之衣授汝应量之器多年贫窭一旦消除历劫饥虚从兹永绝自今以往着衣不挂一缕丝喫饭不咬一粒米是名依教奉行其或未然袈裟下忌失人身钵盂中空埋佛祖佛诞上堂释迦如来一张好口云门大师一双好手而今坐断咽喉张口不得夺却拄杖行棒不得更有出身之路许你天上天下其或未然一棒打杀喝一喝卓拄杖下座晚参问众百丈开田说大义今日割麦还有大义也无一僧云一刀两断一僧云千粒万粒皆从一粒生一僧云吹毛用了急须磨一僧云功不浪施一僧云一斩一切斩一僧云大家齐着力师云还更有道得者么众无语乃云百丈开田说大义法庆割麦大义无一刀两断胆大心麤千粒万粒勉强支吾吹毛用了急须磨道理今朝说不无功不浪施者计程太早一斩一切斩正在半途普请大家着力莫教孤负老卢晚参袈裟里毒药佛祖尽沈冤薰风自南来好生勤晒㫰赵州和尚道近上人问道即失道近下人问道即得道南海波斯献象牙时人只作骆驼骨晚参古者道学道如钻火逢烟莫便休直待金星现功夫始到头又有道学道如钻火逢烟即便休莫待金星现烧手又烧头大小古人总脱不得烟火气若有道得无烟火句不妨对众通箇消息开炉上堂知浴问开炉一句即不问如何是法庆为人边事师云浴水要烧得热乃云法庆今日开炉一些柴炭全无幸有龙神佐助满天攃下珍珠拄杖子道长老错也冰炭不相入如何云佐助拄杖子你却不知直下盖色骑声便是红炉点雪晚参千钧之弩不为鼷鼠而发机因甚山僧与东瓜茄子眉毛厮结良久云燕昭筑台冬夜晚参春有春分夏有夏至秋有秋分冬有冬至冬日寒秋日肃夏日热春日温温故知新可以为师不师其德师其意如何是祖师西来意庭前柏树子者箇说话经冬历夏陈烂葛藤举着害怕何故恐汝无智之人尽向鬼门打卦上堂问万卉俱摇落青松不点头万卉摇落即不问如何是青松不点头师云莫就是你进云恁么则能为万象主不逐四时凋师云话头也不识乃云今朝子月一好箇冬至节打鼓特陞堂与人赌一擿一阳来复若有人觅得来处山僧输它一锭金群阴剥尽若有人觅得去处山僧输它一锭金拄杖子道觅得也将金子来乃顾视云咦满盆尽是么三容易要人金子复举古者道者一片田地分付来多时也我立地待你搆去法眼道者一片田地分付来多时也我坐地待你搆去一人立得腿酸一人坐得臀痛山僧道者一片田地分付来多时也搆得与你三十搆不得也与你三十何故自家一片闲田地叉手叮咛问别人上堂见西知客发清净心作清净佛事将清净施供清净大众复请山僧说清净法以此清净福田用荐亡父亡母往生清净善地若道有善地可生则埋没亡灵若道无善地可生则辜负来请方便说箇镜里华水中月本无生有何灭无边剎境自它不隔一豪端十世古今始终不离于当念犹未是亡者安身立命处毕竟如何是亡者安身立命处梅萼枝头露本真不须怅望白云白说戒上堂筑基址厚垣墙架华屋有一人抛家散宅浪走天涯把手牵它不肯入有一人富有资财严城自卫终身甘作田库奴阿呵呵有钱不解使解使却无钱凛凛朔风吹不断令人长忆老南泉成道上堂问释迦睹星悟道未审悟箇甚么师云天上有星皆拱北乃云日出煌煌遍炤东方森罗万象发燄舒光堪笑释迦老子无端六载徬徨直待星辉午夜道与鼻孔相当便自点胸点肋指点辰宿列张殊不知日月盈昃天地玄黄依然输与齐东老学究孟三郎除夕小参一向不与诸仁葛藤今晚适遇除夕无可分岁欲与诸仁葛藤一上打叠多时竟无一字竖拂子云拂子愤地不平道长老太杀寒酸看某甲觅些佛法来使用由是拂子径往西天先见释迦老子释迦老子道我从鹿埜苑终至跋隄河于是二中间未尝说一字只于末上拈华引得饮光微笑后被东土师僧摘叶寻枝分心数瓣转至眼华撩乱好好一朵鲜华反被逆风吹萎你往别处寻讨去罢拂子乃转询达磨达磨大师道我破重溟从梁历魏嵩山面壁冷坐九年后遇神光苦苦追逼计穷力尽断臂安心我未曾有一法示人你往别处寻讨去罢拂子乃转至东土往谒马祖马大师道向来盐酱颇也丰富近被鸡鸣狗盗之徒窃取僭取使得盐不成盐酱不成酱己是无可奈何了你往别处寻讨去罢乃转至德山德山和尚道向来有一条拄杖硬纠纠地打雨打风实是庆快近被龌龊之徒盗去使得七蹊八跷半弯半曲尘土坌𡋯不干不净实是不成模样了你往别处寻讨去罢乃转至洞山悟本大师道我宗有五位君臣正偏回互后代儿孙语不识正偏机不知逆顺我宗埽地无处分雪你往别处寻讨去罢乃转至临济临济大师道大凡演唱宗乘一句中须具三玄门一玄门须具三要有权有实有炤有用近遇知解之徒句外寻玄玄外寻要节目强生胡乱卜度破祖裂宗辱莫大焉你往别处寻讨去罢乃转至赵州赵州和尚道我有一领布衫是你青州做的庭前柏树子是你院中有的金佛是你殿中有的木佛是你殿中有的泥佛是你殿中有的真佛是你屋里坐的更向老僧觅箇什么拂子乃转复山僧山僧不觉呵呵大笑且道笑箇什么笑你走尽天边何曾出得者里上堂如来者无所从来亦无所去故名如来昨晚除夕去今朝岁旦来来来实不来去去本不去阿汝诸仁生从何来死从何去若向者里见得唤如来作岁旦也得唤岁旦作如来也得唤诸仁作如来也得唤如来作诸仁也得唤诸仁作岁旦也得唤岁旦作诸仁也得取不得舍不得名不得状不得同不得异不得大海水活泼泼须弥山把便扑古之日月即是今之日月今之山河不改旧日山河佛本西天老比丘祖师未是白拈贼法庆终不将官路当人情年年是好年日日是好日但愿东风齐着力喝一喝卓拄杖下座师诞日值雪上堂佛真法身犹若虚空应物现形如水中月大众月来也还见么若见则清光炤彻眉宇出死入生得大自在以死生为游戏之场而不被死生之所留碍不见则云雾翳天普贤菩萨为诸仁解嘲去也雪子落纷纷乌盆变白盆忽然红日出依旧是乌盆卓拄杖下座上堂雪雪光皎洁炤破历劫昏衢大地山河漏洩漏洩箇甚么十方一路涅槃门大丈夫儿休淈𣸩荐严上堂问如何是释迦如来的孝师云亲昇忉利如何是鲁圣人的孝师云无违如何是孝廉孙公的孝师云今日特特请法进云本来无生死又用请法作么师云虽然无曲路却有夜行人进云恁么则尘剎剎尘无背面逍遥何处不风光师云千闻不如一见乃云予昔闻颜神之墟有隐君子焉曰赞之孙公者豪如太白旷若渊明抱命世之奇才理乱如凤每寄情于麴蘖醉里分明去岁仲冬闻驾鹤仙游有哲人其逝之叹兹者嗣君道宣请山僧陞座说法特为庄严净域据山僧看来人谓孙公死予谓孙公实不曾死有子如仲谋是不曾死门庭整肃是不曾死田园无恙是不曾死琴书楚楚是不曾死松菊依依是不曾死况旧游之水山如昨春来之华鸟恆新所以道处处真处处真尘尘尽是本来人真实说时声不现正体堂堂没却身诸仁还识堂堂正体么须知座下曾参便是当年曾皙元宵普利道场毕上堂春光明媚春雾蒙蒙春风澹荡春鸟喈喈无非发明本地风光一一全彰妙明心印欲覆覆不得欲避避不得从来无曲路却有夜行人今晚月光如来费尽腕头力灯明如来共相赞助放大宝光辉天鑑地无暗不破无滞不消无影不摄无结不解于斯见得涅槃生死等空华于斯未明却被二如来翳却眼睛拂子重为指注去也竖拂子云不起纤豪修学心无相光中尝自在解冬上堂家家门前火把子炤出大雄山下虎一任天台南岳行堂堂大路全无阻途中忽遇卒风暴雨时如何若躲躲得过不妨任意逍遥躲躲不过通身是水犹闲事脚下泥深愁杀人晚参杏华村馆酒旗风埜渡舟横杨柳东望断江南山色远人儿不见艹连空因事晚参年来嬾病更深从春徂夏与睡为伍几不知有人问世矣忽有一禅和子扼腕立地向山僧道长老终日瞌睡全不料理院务直岁将常住物当人情放出栏中水牯牛舍其田而芸人之田是可忍也孰不可忍也山僧道不妨不妨假使百千劫所作业不忘因缘会遇时果报还自受山僧依旧打眠去也诸仁各各简点自己好说戒上堂戒如冰雪能除热恼戒如日月能破昏暗戒如舀粱能济饥虚戒如舟筏能赈沉溺和尚是戒邪上座是戒邪搭衣是戒邪持钵是戒邪如此传持正是错认驴鞍桥作阿爷下颔然则毕竟如何抚尺云龙得水时添意气虎逢山势长威狞佛诞上堂问昔日释迦今朝和尚是同是别师云我与释迦同条生不与释迦同条死进云弹尽胡琴十八拍知音知后更谁知师云阿难空合掌迦叶又攒眉僧礼拜乃云清净法身圆满报身千百亿化身自古及今不垢不净不减不增一年一度香汤浴且道是有尘是无尘良久云佛即是尘晚参久雨不晴满路泥泞没却鼻孔露出眼睛作么生是诸仁露出的眼睛若知落处今年好贱谷千钱两大斛不知落处鼻孔没却向什么处出气解夏上堂问顽铜钝铁久炼成金如何是铁师云钝置杀人如何是金师云难逢罕遇进云蹋着秤锤元是铁师云黄河三千年一度清塔主问打鼓陞堂即不问向上一句是如何师云夫子入太庙进云达磨大师来也向和尚说箇什么师云教你好好守塔去乃云凉风天末生吹白原上艹岭头千片云遥遥去三岛我有径寸珠昼夜光皎皎欲以持赠君君怀莫能了穆陵峻而高黄河深且渺逝者如斯夫思之令人老上堂问如何是祈福保安的事师云一称南无佛皆己成佛道进云更乞一语开示四众师云皈依佛法僧进云以何修证了得涅槃二字师云莫妄想问自远趋风乞师一接师云你是京师人好说京师话乃云蓬莱丘居士能以盛年清斋奉佛挈其母兄减口济贫赈孤恤寡种种善行未能殚述犹复深信大乘为众请法结般若缘非有大智慧人曷以臻此今此一会有江西子淮南子孔子孟子朱子程子杨子李老子张子释子俗子悉承居士愿力共入大光明藏知恩者饱德无穷不知恩者细餐䭔子缓嚼香斋喝一喝下座晚参拄杖子向山僧道近日江南有三种禅一曰印板二曰攒簇三曰蜣螂印板禅者熟读圆悟大慧中峰诸尊宿语录依稀脱出者是也攒簇禅者钩摘奇言玅句铺华绣锦者是也蜣蜋禅者不辨东西南北不识日月三光而薰天炙地运粪人前者是也拄杖子你说的是甚么禅是破禅逢印板破印板逢攒簇破攒簇逢蜣蜋破蜣蜋乃呵呵大笑云拄杖子你自己合喫三十何故为它闲事长无明若是前三种禅当请渠住大剎坐名蓝用浙中清水白米饭而供养之何故有功者赏复呵呵大笑而起开炉小参长老习嬾诸人亦习嬾长老贪睡诸人亦贪睡长老爱闲行诸人亦爱闲行长老閟门静坐诸人亦学閟门静坐来日开炉将诸人眉毛一齐放入炉中烧不着者许你学长老若是一烧便了不许更学长老拄杖子道若烧眉毛先从长老乃呵呵大笑云长老眉毛多时为你落尽何处更讨一茎来只是你者木头大须仔细卓拄杖下座督府将军请上堂问如何是法庆景师云风吹大纛暗青天如何是景中人师云纠纠武夫公侯干城乃云有大檀越发最胜心邀请善友结最胜缘各各持云门饼赵州茶卢陵米不溼羹供养一释迦二元和三达磨四十方罗汉僧种植金刚甚深般若般若如大火聚能容一切顽铜钝铁般若如金刚杵能碎一切无明窠窟般若如吹毛剑能斩一切凡圣等情般若如圣箭能透百匝千重去圣时遥人心澹薄学般若菩萨无勇勐心少决定志今日山僧因斋庆赞为菩萨子立箇榜式如将军出阵一般不论如何若何便请单刀直入晚参连日欲雨不雨欲雪不雪雾露成团地天交接禅和眼睛遮得漆黑山僧问东海龙神借箇霹雳为诸仁分析龙神道冬月闻雷恐非时节山僧道铁树开华又论甚么时节然虽如是子不语怪力晚参连日咳嗽不曾与诸人说话天帝释发一阵冷风沧海吹得壁立大地变成生铁汝等还觉寒毛卓竖么若觉得说甚德山棒临济喝若不觉得可谓劳而无功冬夜小参十一月十一日辛巳金斗丸冬至十一月中日出辰初一刻十一分日入申正二刻四分昼二十六刻八分夜五十九刻七分宜会亲友不宜出行此是刊本历日何用长老重宣只因你者一众也有从不曾见过历本的也有见过而忘失日头的也有对历本而不识历本字义的可谓暑寒不变日月无私百姓日用而不知复举慈明禅师冬日牓僧堂作此字其下注曰若人识得不离四威仪中首座见曰和尚今日放参师闻而笑师云慈明老人画长画短画曲画直大似道士戴冠一见便露本相法庆也有一道灵符不长不短不曲不直若有人识得不离四威仪中蓦卓拄杖下座晚参连日朔风凛冽冻得地皮俱拆有一物上拄天下拄地吹不破冻不裂是什么良久云尽大地觅一箇知寒识冻的人也难得说戒上堂龙披一缕尚免金翅之难因甚袈裟下失却人身良久云得之难失之易有般汉便道长老是甚么所在说难说易说得说失华街柳巷任意横行酒肆婬坊横身直过有什么违碍长老要问你弥勒布袋重多少其中有什么物一一简点得出许你夸张大口其或未然须向得失易难中荐取成道上堂牛羊无角马兔有角师姑不是女人秤锤那是生铁大道无始无终无迷无悟无得无失无成无坏释迦老子当时见箇甚么一言既出驷马难追苦茗清香将错就错晚参举僧问古德年穷岁尽时如何德云东村王老夜烧钱又僧问古德年穷岁尽时如何德云依旧孟春犹寒师云一人俗气未除一人随时起倒若有问法庆年穷岁尽时如何但向它道三事衲衣云水外一壶沈水寂寥中晚参欲待向你说即哑却我口不向你说则塞却汝耳伶俐衲僧一见便见若到法庆门下尚隔三千里止止郭象註庄子庄子註郭象令人千古添惆怅晚参腊月二十五禅和正打五拈却四抹却六不得坐却五向者里道箇出身句子看良久云无限风流都卖尽潘郎只是不抬头晚参骑大马出官街戴高帽插双华管絃丝竹琴瑟琵琶吹的弹的歌的舞的村的俏的贫的富的迎春送腊箇箇欢欣却笑长汀子也去随行逐队肩拖布袋指点争差争差箇甚么华柳丛生菩萨云时时示人人不识天岸昇禅师语录卷第九天岸昇禅师语录天岸昇禅师语录卷第十侍者一诚记录再住青州法庆禅寺语录立春上堂春山明春水生春树深春鸟鸣春云轻春艹青春僧俜拄杖子道前面说的都是好春衲僧如何说箇俜字漆桶光生全不见试问君家俜不俜晚参昨晚直岁向山僧道禀白和尚明日上山拽碑山僧道用牛驾车可乎曰不可牛力虽大不知进退不识转移山僧道用工人可乎曰不可人工虽众用力不齐多费周折山僧道用寺中僧众可乎曰可众僧人齐力齐心齐手眼齐利便十分轻快十分最省心力普告现前大众要知此事亦如上山拽石一般人齐力齐心齐手眼齐自然容易成办有般汉虽具信根死守善道往往堕阬落堑有般汉当断不断半青半黄往往中路浮沈若是伶俐汉一拨便转发大勇勐觌体承当说甚千钧万钧一肩荷负自然直到家也到家后如何各各归堂喫茶除夕小参腊尽则春回岁尽则年回夜尽则昼回暗尽则明回唯有衲僧无明无暗无昼无夜无年无岁无冬无春无休无歇水浸石头拄杖子道自是长老钝置诸人目今江南比丘比丘尼优婆塞优婆夷箇箇成佛若村若巷若市若廛尽是红衣白拂唯有法庆门下如痴如兀年尾年头从不见箇东瓜印子又不见箇手卷如意古庙香炉冷湫湫地夫复何尤乃呵呵大笑云拄杖子你是山东人好说山东话长老是江南人却知江南事江南有太湖石崑山石茅山石青田石大松石楚石冻石皆石之似玉而非玉也好事者衣之以锦文之以绣贵买贱卖只图热闹门庭父教子承那管金沙混滥遂致家珍户惜尽是一等石头若论希世之珍实所未见毕竟如何是希世之珍乃鞠躬云来朝更献楚王看元旦上堂天无私盖地无私载泰山为屏黄河为带鸑鷟凤凰麒麟獬豸物阜民康君臣交泰恭惟两序头首知事安泰貍奴白牯安泰灯笼安泰露柱安泰拄杖子安泰长老聻借婆衫子拜婆年我为法王法自在灯夜晚参百千万人仰面看月而不见真月百千万人对面看灯而不识慧灯有般汉便道见月是月见灯是灯时如何山僧道错又有道见月不是月见灯不是灯时如何山僧道错者两错百千万人透不过透得过更与乌藤三十箇晚参一冬以来搬木运石冒雪披霜肩星蹋月长老无情叫骂终日佛道祖风全无巴鼻来朝解制奔南走北有问如何但恁么说上堂问九旬以内即不问九旬以外时如何师云大似不曾到法庆进云行到水穷处坐看云起时师云三岁孩儿学老成进云东君昨夜传消息绽出红梅第一枝师云摘叶寻枝汉知客问大学言善中庸言中中则不问如何是善师云门外读书人到来进云毕竟善归何处师云好生待客问但有言说都无实义如何是实义师云你是安丘人仍回安丘去进云三心不可得如何得见我的真心师竖拂子云吾无隐乎尔进云世间多少参求者错过当阳第一机师云后生可畏问如何是三车师云窥基法师进云如何是西来的的大意师云达磨初祖进云一口气不来向甚么处安身立命师云观音势至乃云南岳天台动经万里青山白云脚头脚底杜宇一声声啼入深华里叫休不肯休飞钖云端起好回头频记取青州布衫重七斤莫教打溼水云里上堂问一言之下心地开通如何是一言师云铁壁进云如何得心地开通师云透过铁壁进云知心是佛定当作佛时如何师云凡夫见解进云坐断凡圣时如何师云百尺竿头重进步问击鼓陞堂即不问临筵酬唱是如何师云猕猴入道场进云现前一众欢腾请法得何果报师云箇箇成佛进云因甚赵州又道佛之一字吾不喜闻师云那箇男儿是丈夫进云万古碧潭空界月再三捞摝始应知师云三生六十劫乃云二月春将半欢唿同赏翫马嘶芳艹地人醉杏华天惟有还朗二禅者领滨州善信到寺请法古德道作有义事是省悟心现前一众僧也省悟俗也省悟圣也省悟凡也省悟智也省悟愚也省悟还有未省悟者么处处绿杨堪系马家家门首透长安晚参昨日山僧登云门绝顶见陈抟憨眠石洞以德山棒棒之不醒用临济喝喝之不醒乃至拳打脚踢依然不醒遂命侍者用长捻一条探渠鼻孔不觉喷涕一声撑眉竖目云太多事生山僧与它噼面一掌道你多我多陈抟无语今日举似大众若有人下得一转语许你平步青霄若下不得饶君立地惺惺它时后日有人瞒你去在说戒上堂怀我好音食我桑黮披我法服入我户门既入我门须登我堂既登我堂须入我室作么生是我室中事向下文长付在来日佛诞上堂幽鸟语喃喃辞云入乱峰我行荒艹里君又入深村现成公案悉达云门试问诸人谁宾谁主谁疏谁亲会得释迦出世不会弥勒下生结夏小参我观三千大千世界如一微尘许汝等诸人行在里许住在里许坐在里许卧在里许若有一人跨出门限不在里许者许它是长老同参西天此土每逢夏日禁足安居一千五百修寂灭定大似虚空钉橛法庆忍俊不禁欲为诸方拔去此橛叵耐旋拔旋钉旋钉旋拔劳而无功众寡不敌还有与长老同时出手者么路遥知马力日久见人心祈雨上堂大旱销金烁石直得土焦泉竭枯苗半死半生农夫抱头饮泣张法官李道士高叫救苦天尊打破铛鼓铙钹烧百道灵符弄千般咒术伎俩己穷全无涓滴法庆略为助力咄嗟乖龙顽邪墯邪聋邪瞽邪拈拄杖云德山和尚来也急急如律令敕擿拄杖下座晚参无门之门如何得入瑞维那云用入作么师叱之复顾众云还有道得者么众无语乃云良哉观世音全身入荒艹晚参太阳门下日日三秋明月堂前时时九夏大小古人自生怪诞法庆寒但寒热但热有甚么过今朝正是初伏夹背汗流久立空疏各各归堂喫茶化士化锅回上堂止止不须说我法玅难思是增上慢人闻必不敬信大小释迦老子口门太窄法庆门下锅是铁做饭是米做长老是男子做若信得及便能搅长河为酥酪变大地作黄金若信不及冷眼看它人富贵等闲无奈幞头何启建万佛道场督府将军请上堂问画龙似龙画凤似凤设遇无面目汉作么生画师云不用起模画样进云碧天明皎洁皓月映寒潭人人鼻孔撩天箇箇脚跟点地因甚瞿昙说三乘法师云莫谤瞿昙好如何是上乘师云向下看如何是中乘师云两头看如何是下乘师云向上看进云佛祖家风衲僧巴鼻还是放行是把住是师云俱不是进云不放不把又作么生师云立地死汉乃竖拂子云百亿须弥卢无边佛国土俱在一豪端诸仁齐着眼着眼亲诸佛现或现丈夫身或现满月身或现威德自在身或现相好身或现大梵身或现人王身或现宰官身或现天大将军身或现比丘身或现比丘尼身或现优婆塞优婆夷身如云如盖逼塞虚空发耀舒光降临法会但于其中觅一同相不可得觅一异相不可得觅一不同不异相不可得觅一亦同亦异相不可得以一统万觅一不可得摄万皈一觅万不可得祖师道不着佛求不着法求不着僧求作如是礼是名真礼作如是见是名正见以此而忏罪无罪不忏以此而祈福无福不臻以此而利人天无一人天不利以此而度幽冥无一幽冥不度佛事门中奇特中奇特殊胜中殊胜然到衲僧门下未点头在何故直蹋毗卢顶上行将军自有嘉声在上堂财法二施等无差别莫是居士施的是财山僧说的是法如是谓之财施法施两无差别可谓差之毫釐谬以千里殊不知居士所陈供养茶里饭里面里果子里蔬菜里无不显大神通具大妙用一一为诸人发上上机自是诸人沿家觅佛舍近而求诸远诸人要识诸佛但识自己若识自己便同诸佛作么生是诸仁自己日日香华夜夜灯供养十方无量佛中秋上堂我法平等无有高下譬如云中秋月光辉皎洁遍炤三千大千世界除暗室盲人阿谁不知阿谁不见审如是则灵山话曹谿指大似掉棒打月经归藏禅归海正是水中捞月拦胸蹋倒拂袖便行也是影中弄月诸人要见真月么秋风飒飒秋云漠漠秋雨蒙蒙秋光濯濯却胜长沙老大虫暗里输人者一着本空大威二阇黎领众菴主请上堂若人能识本来空具足威光大无比若识威光大无比自知法法本来空果能如是方可饥来喫饭困来打眠或住丛林或居精舍或游城市或卧林泉放旷随缘得心自在其或未然菴内人因甚不知菴外事参满散上堂问五旬期满佛事己周祇如教外别传如何指示师云达磨打落当门齿进云世尊谭经三百余会说法四十九年临末梢头拈华示众又且如何师云显发当阳第一机进云恁么则昔日世尊今日和尚也师云我与你有甚冤雠问嚫下甘贽收放且自由它斋设檀那和尚如何庆赞师云一饱便休进云恁么则道出平常师云你还识饥饱也未进云如何是圆满一句师云菩提萨婆诃乃云四十九日前诸佛本不曾来四十九日后诸佛本不曾去正当四十九日竖拂子云百千诸佛尽在者里不见善财参弥勒弹指阁门开入己还复閟善财于中遍礼诸佛作种种佛事末后抬头许多境界全无消息善财于此证如幻法门诸仁者人人弥勒箇箇善财四十九日道场己毕证何法门得何三昧一一分明海东亲见文殊若未然者普贤菩萨骑白象入诸人眼里说普门行愿去也谛听谛听卓拄杖下座晚参今朝十月十四大众普皆会集有从各省来的有从各府来的有从各州县来的有从城市来的有从村落来的未到法庆门下所闻不同所见各异及乎来到寺前进山门入佛殿到法堂见长老所见既同所闻不异可谓亲到宝山莫教辜负不辜负出海银蟾正当户结冬晚参尝见诸方牧牛者矣其不善牧者置之秽地饮以毒泉饲以恶艹瞎其眼目者有矣损其皮毛者有矣破其蹄角者有矣坏其心肺者有矣其善牧者置之净地饮以良泉饲以美艹然惟恐其牛之不俊也勤与多与翻致宿食未消展转成疾牛中复有一种顽皮痴骨水艹现前全然不顾其牧者生按其头强项直颈瞪目仰视凡此皆非善牧者也法庆门下也有一群乳牯养牧不用别法但设一栏圈尽教安置其中断其水艹加之鞭箠务令绝后再稣方与本分艹料黄河二千年一度清还丹九转点铁成金牛乎牛乎其毋负予之婆心上堂问出门便是艹观音何处讨长期短期拈向一边应节及时请师便道师云连日都寺事繁进云既为佛子当报佛恩敢问佛有何恩可报师云迢迢客路唤归人进云恁么则恩大难酬去也师云知即得问结制安居即不问大众临筵事若何师云随愿皆饱满进云恁么则学道如称称物一般师云你未识定盘星在乃云嬾对人鼓粥饭青州布衫通身破绽久矣置之高阁闲房免被傍人起模画样无端挨逼将来依旧出呈丑相却也相像相像箇甚么一像庭前风里破芭蕉落落零零全无背向晚参千寻峭壁无你攀援处万仞县崖无你措足处饶是插翅锦鳞摩腾霄汉且教按下云头况乎眼目定动之流直须向独木桥上熟睡一回始得晚参举目看着举口道着举手摸着举步蹋着德山棒打石人头临济小厮得半杓晚参东廊下也喝西廊下也喝喝到三十三天帝释天梦中惊起戴上幞头拱着拄笏直至善法堂中击动天鼓集诸天子而告之曰下方何等世界有佛出世或是诸大知识登坛竖义棒喝交加雷轰电掣我等天子当持香华往修供养及乎天眼遥观却是法庆寺中香客一群驴子叫帝释懡㦬而退却笑帝释好箇因缘当面错失何也驴子叫祖师喝仔细看来何差别眼里无筋耳中有屑咄咄圆通门启各各端的晚参往时多与诸人说话今岁多病少与诸人说话且道多说的是少说的是多说少说总没交涉何也将军不下马各自奔前程上堂朔风凛凛寒月丝丝刀鎗遍地燕雀痴痴兵法不曰置之死地而后生置之危地而后安法庆今日作背水阵去也上堂有相身中无相身现前四大五蕴是有相身那箇是无相身乃喝云有眼如盲有耳如聋上堂佛法大有只是牙痛大小古人因有佛法是以成病山僧佛法全无只是牙痛大小法庆因无佛法是以成病大众有佛法也成病无佛法也成病毕竟如何今日牙痛不能为汝说异日与你说罢晚参昨日灵石从南方来说南方年岁甚丰只是丛林澹薄山僧道丛林澹薄也是常事只恐人心澹薄便不堪也今岁山东年岁虽不甚丰常住费用却不缺乏只是汝等不能用心办道与南方丛席相去者几希矣儒者道登东山而小鲁登泰山而小天下汝等皆是泰山顶上行的大开眼睛看脚下是何物至节小参山僧久病忘年忘月冬夜到来失候时节侍者忽然报知忙忙打点不及待要书云却堕俗套待要书符又堕禅套不免用箇急着请晦堂和尚与诸人相见去也蓦竖拳云道道晚参稳坐家堂因甚不识主人翁众下语不契师代云只为分明极翻令所得迟又云识得便成两箇晚参物物上了头头上明释迦华一头迦叶笑一头达磨壁一头二祖心一头马师酱一头南泉牛一头临济喝一头德山棒一头道吾笏一头祕魔叉一头禾山鼓一头石巩弓一头东一头西一头南一头北一头者一头那一头何似躬亲到地头晚参举南泉坐次一僧叉手而立泉云太俗生僧合掌泉云太僧生师云南泉眼光太窄俗既着不得僧又着不得直令者僧无着身处法庆此间叉手也得合掌也得僧亦不管俗亦不拘何故庞公一口吸酒江丹霞夙具英灵骨说戒上堂眼睛与眉毛争长眼睛曰我眼光烁破四天下眉有何德而居吾上遂向额角坐地众詈之不止眼睛曰想是眉毛为碍不如除去眉毛还归本位于是脱尽眉毛众复詈之不止眼睛谓鼻子曰眉实无用人皆左袒何也鼻子曰自是你颠倒错乱眉毛眼睛本同一体眉毛少眼睛不得眼睛少眉毛不得眉若无眼不成面孔眼若无眉是何模样不如各还本位自然相称菩萨子禅是眼戒是眉有戒无禅眉下无眼有禅无戒眼上无眉眉眼相称名之为人禅是体戒是用有戒无禅得用无体有禅无戒得体无用体用兼摄名之曰道禅是解戒是行有禅无戒能解无行有戒无禅能行无解行解相应名之曰祖成道上堂问无端雪岭受艰辛刚睹明星梦不成会得山河浑是我双眼从兹空古今眼空今古即且置直截根源事若何师云你向甚么处得者消息来进云此事纤豪不昧因甚一切众生自生颠倒师云却是你颠倒进云和尚恁么答话大似贪观天上月失却掌中珠师云因谁致得进云大地今朝遍香积普应一句请师宣师云少刻有斋你也随例得饭喫进云智不到处又作么生师云念箇普同供养进云万般艹木根苗异一得春风便放华师云今朝才是腊月八乃云释迦睹星悟道山僧谓释迦犹欠悟在何也若是睹星悟道便应说星长星短星大星小星阔星狭星多星少南斗六北斗七紫微垣太阴宫如何却说如来众生智慧德相妄想执着有甚交涉只者没交涉引得后代儿孙异端纷起有的便道腊八喫鸡羹才疑祸即生谿边杨柳影不碍钓舟行又有道腊八喫红糟丛林意气豪酣酣沉醉倒更不惹风骚一箇鸡鸣狗盗之徒点胸点肋一箇噇酒糟汉卖弄麤豪山僧当时若见捉来好与廿七拄杖子道长老须要说明者廿七还是乌藤邪竹篦邪乃呵呵大笑云你各人也须自己简点全要长老说明与你木头有甚交涉上堂问昨日世尊掀翻大地今日亡灵浪息风闲还有优劣也无师云狗咬枯骨进云昔渐源挟锹子于法堂上觅先师灵骨即今亡者灵骨现在又用特地作么师云痴人眼里有空华僧礼拜乃云水之积也不厚则负大舟也无力风之积也不厚则其负大翼也无力不见昔日杨岐参慈明数十年作监寺每入室请益慈明曰监寺后日儿孙遍天下在今日杨岐之道果大行于天下今犹古也古犹今也去圣时遥人心澹薄短贩之徒不能久久依师决择求古人风规不道全无却是罕有若座下之香都寺其庶几乎都寺从予十余年行业纯一勤劳备至律身甚严处众和协复尔干干于道日后未可量也今为其师入塔特请山僧陞座山僧道有子如此其师可以死矣有子如此其师可谓不死矣有子如此其师之面目益光大矣况复多子多孙绵绵奕奕者哉然则金山上座即今向甚么处安身立命乃召众云都寺今日设斋普请大众同声共念般若波罗蜜晚参昨晚山僧作得一梦有人以无礼相加梦中怒甚怒之不己忽然醒觉不觉失笑汝等参禅学道亦如山僧做梦一般得箇入头自然失笑去也晚参拄杖子向山僧道昔日马祖开选佛场我等今日开选祖场何如山僧道而今祖师却不中选不如省事罢了拄杖子道不为多事径往嵩山法堂击动法鼓随时有五人前进一曰道副是得祖师皮的与它一枚祖师一曰尼总持是得祖师肉的与它一枚祖师一曰道育是得祖师骨的与它一枚祖师一曰慧可是得祖师髓的与它一枚祖师一曰碗跶丘是得祖师尿臭气的拄杖子道者箇却不成祖师了也不堪入选碗跶丘愤地不平道我亲得祖师尿臭气的如何不成祖师目今江南祖师遍地各各据名蓝坐大剎领众匡徒浩归湖海何曾闻得祖师尿臭气来请问还入选也无拄杖子直得无言可对无理可申山僧在傍不觉失笑且道者一笑是笑祖师邪碗跶丘邪拄杖子邪有人简点得出与它一枚祖师晚参举临济一日侍立德山次德山顾谓曰老僧今日困临济曰者老汉寐语作甚么山拟拈棒济便掀倒绳床云峰云二员作家一拶一捺略露风规大似把手上高山虽然如是未免傍观者哂大慧云云峰老人恁么批判大似普州人径山若见缚作一束送在河里何故不见道蚌鹬相持俱落渔人之手师云一人高高山顶立待兔守株一人深深海底行捞虾抹蚬仔细简点将来俱未得称好手何故三尺浪高鱼化龙痴人犹戽夜塘水晚参近日禅和子好弄虚嚣山僧不耐与它行棒行喝止用东坡称子凡有来者命侍僧将渠鼻孔一一称过然后通报山僧一日有数僧来头戴一尺八寸深的帽子身穿埽地长的春布直身脚穿八寸高的千鍼绣鞋侍者问渠甚么处来渠云苏州来侍者与它称过报道帽子一斤道袍一斤鞋子一斤八两共有三斤八两山僧道鼻孔聻侍者道苏州禅和眉毛眼睛皮肉骨髓从里至外从头至足尽是空的人气尚然没有何处讨鼻孔来山僧大笑又有数僧来油帽油衣油袜油履侍者问渠甚么处来渠云杭州来侍者与它称过报道约有三百余斤纯是投子道的鼻孔全然不见山僧道一箇小人那讨许多油来侍者道从渠进丛林参学堂头和尚耳提面命密室商量茶里饭里菜里果子里无非是油犹恐其油之不饱也将渠全身浸在油瓮里数十年然后放出是以耳朵鼻子口舌脣皮肠胃心肺头面手足无不是油浸透是以纯油而己何处再寻鼻孔山僧大笑又有数僧来大目浓眉高担阔步举动村麤语言直撞侍者问渠甚么处人渠云山东人侍者与它称过上得称来称钩弔直称梗厌折称锤跌𤉤称纽拔脱只是称它不起不知多少分两侍者问渠你担带甚么物得恁么重渠云一味老实侍者道不是老实却是痴蠢渠云痴蠢即老实之别名也不善粉饰不弄虚头无诈无欺不奸不宄只是愚鲁呆笨推不向前约不退后而己有一偈口呈满腹春秋足智多谋随机陷阱举手戈矛人生不满百尝怀千岁忧休休苏空头杭油头到底不如老实头侍者道子非东方生何以善自誉也侍者回报山僧大笑只者三笑也有权也有实也有炤也有用有鼻孔的与它半斤没鼻孔的还它八两侍者道长老一笑约重多少复呵呵大笑云长老一笑重千钧未许时人测分两天岸昇禅师语录卷第十天岸昇禅师语录天岸昇禅师语录卷第十一侍者一诚记录再住青州法庆禅寺语录上堂昔日南岳磨砖引出马驹风云腾蹋光昭百祀迩来法庆终日磨砖引不出一箇驴子可谓孙膑开舖无人下顾三尺龙须唤作破布上堂昨晚文殊普贤商量佛法而今禅和子尽是拖泥带水我等当救之以干爆爆地遂尔藏锋敛锷一冬以来全无雨雪引得清凉山中万菩萨尽道好温和天气也好晴干时节也太古之世无春无夏无秋无冬今复运转羲皇也殊不知冬行春令也是无可奈何年穷岁尽梦里蹉跎阿呵呵好大哥晚参古者道干坤之内宇宙之间中有一宝祕在形山又有道得到宝山须采宝莫教空去再来难法庆要问古人唤甚么作宝又唤甚么作形山形山之外还更有宝也无宝之外还更有形山也无更问古人既是宝山说甚得与不得到与不到采与不采去是甚么来是甚么法庆向诸仁道宝山即是诸仁诸仁即是宝山还自信得及也无若信得及不但捉败古人可谓亲到宝山若信不及难难难十担油麻树上摊上堂倚它门户傍它墙刚被时人唤作郎大郎跨却长沙虎二郎驾着南岳牛三郎骑着杨岐驴各各倚势欺人拄杖子道我于十二时中不依倚一物者箇唤作第四郎何故未曾解读天地玄黄晚参文殊普贤起佛见法见被世尊威神贬向二铁围山且道佛见法见有甚么过众下语不契师代云金屑虽贵落眼成翳复云金屑虽贵落眼成翳文殊普贤贬在二铁围山作么生救得它出众无语师代云但得雪消去自然春到来复云佛见法见容不得何况世俗尘劳见世俗尘劳见容不得于中尚容得甚么所以道豪釐系念三涂业因瞥尔情生万劫羁锁于此倜傥分明文殊普贤当处解脱于此未明连世尊同时带累入铁围山去也诸仁各各仔细晚参汝等须学河北师子长沙大虫无学喋粪狗也汝知喋粪狗乎昔有一官下令欲取猿猴五百其下人觅得四百九十九箇却少一箇以豝狗皮毛与猿相似遂以豝狗补数上纳官长按视众猿有跳梁者有叫啸者有弄石者有上树者惟有豝狗东嗅西嗅嗅至墙下遇粪便喋官长曰是不似猿下人曰猿也是生猿耳而今诸方好带生摘取其皮毛相似便与推出人前迨至日后成箇生猿而己法庆此间若有此辈便请疾往诸方不敢久留尊驾有么有么乃左右顾视云此众无枝叶唯有一真实除夕小参从混沌开辟以至今夕从今夕至未来际岁岁年年皆有此夕且道还除得也无若除得便不复应有今夕若除不得因甚又道除夕释迦老子道但以假名字引导于众生还信得及也无信得及来年更有新条在信不及恼乱春风卒未休复云古人道老僧二十年前有老婆心二十年后无老婆心时有问如何是二十年前有老婆心问凡答凡问圣答圣如何是二十年后无老婆心问凡不答凡问圣不答圣山僧却又不然十年前无老婆心问凡答凡问圣答圣十年后有老婆心问凡不答凡问圣不答圣且道与古人是同是别同别且置还知从上佛祖竭尽婆心处么不见拈华示众忒杀婆倒却剎竿忒杀婆嵩山面壁忒杀婆磨砖作镜忒杀婆不少盐酱忒杀婆扭人鼻孔忒杀婆六十痛棒忒杀婆吹灭纸灯忒杀婆拄杖子道住住年穷岁尽那有闲工夫说老婆禅何不说些丈夫佛法长人志气乃呵呵笑云缘因你者木头无丈夫气带累长老也不丈夫你要识丈夫气宇么头陀微笑好不丈夫断臂安心好不丈夫蹋杀天下人好不丈夫上堂卷席好不丈夫胁下还拳好不丈夫焚却疏钞好不丈夫但从上婆婆尚多如许丈夫气宇者不过数人而己我看现前诸人箇箇佛祖箇箇德山临济如何甘心巾帼自守何不效法古人作丈夫子然虽如是男儿各具冲霄志不向古人行处行山僧恁般说话也觉婆气了久立众慈伏惟珍重岁旦上堂问新年佛法请师举唱师云客至无礼仪蒿汤便当茶进云如何是为人句师云子产以乘舆济人于溱渭进云如是则有意气时添意气不风流处也风流师云且喜没交涉问辞旧迎新即不问斩新条令事如何师云梅心柳眼同时发进云有言有句蒙师指无言无句请师宣师云灯笼露柱齐点首问擂鼓陞堂即不问向上一句事如何师云层层蹋步上阶梯进云如何是西来大意师云东边日炤万方明问达磨西来一字无全凭心地用工夫既然心地用工夫如何又说觅心不可得师云熟读上大人方识可知礼进云既不可得教学人参箇甚么师云参箇不可得乃云元首明哉股肱良哉庶事康哉一年四季无难无灾河清海晏万泰阶来林下衲僧又作么生箇箇顶门眼豁开师诞日上堂我与释迦同条生不与释迦同条死大众要识老释迦今日山僧身正是拄杖子道三十二相八十种好聻若以色见我以音声求我是人行邪道不能见如来春朝上堂前日妆春昨日迎春今日打春更有人游春思春惜春寻春卓拄杖云尽道春归无觅处不知流入此中来晚参昔一士子在京作宦有投眷弟帖者士子喜眷字甚新后上父书遂用眷男某人百拜其父大怒缴回原帖士子复自疑云难道做官的人亲眷也不许认了大似近时说禅者开口便说心说性说禅说道说佛说法求亲愈疏说近愈远何异用眷男帖子上其父亲哉然则毕竟如何也无毕竟也无如何养子不及父家门奈若何灯夜晚参风埽云天雪铺大地打叠玉宇银台涌出冰轮海底更兼灯光递相赞助可谓有意气时添意气添意气也则神光不昧万古徽猷入此门来莫存知解若不然者则见月是月见灯是灯风是风雪是雪成箇担版阇黎而己大众放下肩头一片版长安风月任遨游今年节较去年胜更嫌何处不风流解冬小参去岁十月二十日将山河大地艹木丛林若僧若俗若圣若凡纳入芥子而芥子不见其窄今岁正月二十日将山河大地艹木丛林放出芥子而芥子不见其宽无边身菩萨欲觅芥子顶上至非非想天而终不见其顶欲穷其底下至金刚轮际而不见其底欲识边表走尽十方而终不见其边表乃愤地不平向山僧道请长老为我道破山僧道要识上下边表无如识取芥子要识芥子但识取拄杖子要识拄杖么葛坡早己成龙去獃郎犹自涧边蹲上堂问埜鹤原无迹白云到处家如何是到家消息师云出门一路艹漫漫进云攃手到家人不识更无一物献尊堂师云梦里说惺惺乃云天不言而高地不言而厚日月不言而明达磨不言而断臂安心法庆不言而诸人终日瞌睡睡至百日总不见有醒时拄杖子道长老现前那箇不醒山僧道既是醒时便请说出一冬以来所作何梦说得分明许你真箇是醒说不分明可谓梦里说惺惺庭前艹复青百华开烂熳风雨又黄昏晚参清明寒食风多雨多近时晒㫰华事蹉跎老莺琐碎嫩绿扶疏灵云尚立残红里敢保玄沙不奈何晚参诸方与人说禅法庆与人算日小尽二十九大尽三十日今晚正是三月三十日二三如六三三见九九九八十一敢问一归何处满地榆钱难买春光阴流水皆虚度说戒上堂如赫日之破重阴如青莲之出泥污如清凉月如澄水珠如薝卜华如吹毛剑果若当断即断可谓鹏入南溟若复纸里麻缠依然芦栖钝鸟善自持护母怠毋荒佛诞上堂一手指天一手指地小儿子戏周行七步目顾四方小儿子戏天上天下惟我独尊小儿子戏一棒打杀天下太平小儿子戏法庆恁么简点还得也无小儿子戏晚参举那咤太子析肉还母析骨还父然后现本身运大神力为父母说法佛眼远云肉既还母骨既还父用甚么为身学人到者里若见得去廓清五蕴吞尽十方师云佛眼老人半吞半吐若据山僧见处尽大地无有芥子许不是那咤现身说法处只是要问学人那咤说的是甚么法具眼者试道看晚参举迦叶因阿难问世尊传金襕外别传何物迦叶召阿难难应诺迦叶曰倒却门前剎竿着师云阿难问得恰好迦叶答得不玅何也人平不语水平不流祈雨上堂今朝六月三十旱得地皮焦裂法官换手搥胸龙神全无消息不免奉请诸大菩萨同时为之助力乃合掌云南无佛陀南无达磨南无僧伽南无孔子孟子南无李老子关尹子设有道长老但请诸佛菩萨罢休何以并请儒门道教咄咄不见道有水皆含月无山不带云晚参道士登坛为旱祈雨雨若不来斩首谢尔失节愆期全然不雨官府怒发如雷万民指摘裂訾急得道士诚恐诚惶双眸泪下如雨连叫救苦天尊臣该万死万死忽有一人登坛道我代尔祷以免尔死遂尔持咒书符应声而雨道士不特起死回生便尔坛前欢忻鼓舞尔辈禅和子参禅学道时亦须如道士大着一回死急始得晚参苗枯豆亦枯农心死未稣黑风吹海立大地尽欢唿欢唿欢唿却笑空疏翻手覆手依旧嗟吁嗟吁箇甚么雷声浩大雨点全无晚参有利无利不离行市麻三斤干矢橛金刚钻𨍏轹钻贵买贱卖无人下顾细细思量也怪不得何故家家门向清江住担水河头卖与谁晚参举鸟窠因白居易侍郎问如何是佛法大意师曰诸恶莫作众善奉行白曰三岁孩儿也解恁么道师曰三岁孩儿虽道得八十老人行不得师云鸟窠不合将俗人待侍郎侍郎不合以禅师看鸟窠是以格格不相入若有人能和合者许他到法庆门下领喫痛棒晚参似地擎山不知山之孤峻如石含玉不知玉之无瑕审如是则少林面壁大会拈华总是顺风撒沙法庆此间有饭喫饭有茶喫茶佛法二字终不散挂之齿牙何故但使心头平怗怗何须眼里更栽华上堂菊老秋残云黄山白文殊普贤埋身搕𢶍咄上堂连日阅宗镜录永明禅师捧出奇珍异宝满案杂陈欲以给散诸人傍有尼山孔仲尼呵呵大笑道长老太贫窭生不见赤之适齐也乘肥马衣轻裘吾闻之也君子周急不继富然虽如是大有东家点灯西家暗坐的各各归堂简点看晚参喫橄榄者嫌枣子之甜喫枣子者嫌橄榄之苦若到法庆门下苦者与他三十甜者与他三十何故这里是甚么所在说甜说苦晚参我不散轻于汝等汝等皆当作佛释迦老子贡高我慢小觑夫人山僧直谓汝等现前箇箇是佛僧也是佛俗也是佛胡张三也是佛黑李四也是佛男也是佛女也是佛拄杖子道长老聻乃呵呵笑云你只管作佛罢休又问长老作么晚参云门山有云窟渊深不可测昔有李山人垂绳千百尺遂乃穷其源玉殿曾亲蹑一念忽思乡依旧堕山侧是知僊凡路本来元不隔李清真俗子共笑无僊骨法庆寺是禅窟大开方便门一一从君入不用撩钩撘索不许回头卜度全身与么来秤锤元是铁能如是真奇特不如是则昔之笑李清者李清之后而复有李清也开炉儒者请上堂问心佛物兮俱不是圣凡绝却两头看法庆开炉即不问其中解结事如何师云霹雳过头犹瞌睡进云学人平步青霄去也师云脚跟红线未曾断问广度有情即不问不展锋铓事若何师云风剌髑髅寒进云虽然如是土旷人稀知音者少师云却是阇黎道得亲乃云云从龙风从虎法庆开炉风生齐鲁无论德行言语政事文学如参之鲁师之辟由之喭回之窭空赐之货殖一齐打入红炉尽成金声玉振到者里则申申如也夭夭如也仰不媿于天俯不怍于人乐以忘忧不知老之将至若夫宰予之昼寝陈亢之疑有异闻公孙丑之艳称管晏曹交之假馆且教暂居门外或曰善人也信人也祖师门下无哺啜之士盖有一丝豪便有一丝豪不见君子之于道也造次必于是颠沛必于是死生以之荣辱以之发愤忘食专心致志方能求仁得仁庶乎其可傥或借口于力之不足中道而废得少为足或画地自居则亦见义不为何勇之有君子去仁恶乎成名幸各勉旃毋贻讪笑晚参山僧昨夜作得一梦梦行青天白日之下忽遇卒风暴雨急急向桃李阴下躲避仰见结实垂垂忽忆桃李无言下自成蹊但是半青半黄未可生摘木上座道长老今日是十月三十日也那得桃李成实来乃呵呵笑云木头面前不得说梦上堂问击鼓陞堂即不问因斋庆赞事如何师云家家门里观世音进云天龙恭敬不为喜师云你出头来作么进云知音须向知音举不是知音不与弹师云接竹点青天问欲了生死大事无过参禅禅在甚么处师云槐榆影里喿秋风进云了大事的人将何为业师云朝打三千暮打八百进云大事蒙师指齐霑法乳恩师云莫谤山僧乃云今此一会知识施者受者各各同具金刚正眼施者若不具金刚正眼如何来此选佛场中广修供养受者若不具金刚正眼如何来此选佛场中端坐受供所以道端坐受供养施主常安乐却笑净名小家子生心受施种种呵责法庆门庭宽广尔以欢喜心来施我以欢喜心摄受生心也得不生心也得终不穷厮煎饿厮炒不见庞居士道十方同聚会箇箇学无为此是选佛场心空及第归现前一众箇箇心空箇箇及第法筵龙象众此是第一义至节小参芦管飞灰一阳来复君子道长自求多福衲僧家昼参夜参若得冷灰豆爆方知天地合其德四时同其序日月合其明鬼神同其用爆得也千足万足未爆也譬如众人逐鹿输与高材疾足晚参今朝十一月十四雪厌竹枝到地门庭冷落空疏且喜会中总是真心办道之士但是禅堂宽厂冻时冻得壁立执事失于料理饿时饿得肚直然虽如是犹胜煖室商量者空自足衣而足食上堂钓竿斫尽重栽竹不计功程得便休休休黄河冰己合四野冻云流嘉鱼何处雪覆孤舟手冷渔矶难下钩上堂断跟艹鞋尖檐席帽买卖不当行无人肯下炤风萧萧雪飘飘试看何人度石桥说戒上堂法庆今日布漫天之网将虾蟹鱼龙一齐打入尚恐鱼龙不知性命更将折箸搅沧溟洪波万叠白浪千寻要且梵音和雅令人乐闻祇是诸人当以眼听莫以耳闻闻箇甚么击尺云即此见闻非见闻无余声色可呈君箇中若了全无事体用何妨分不分顾左右云洎合打破蔡州城复云欲受戒图了生死沙弥壮志如天不受戒亦无生死药山齿牙堕地诸佛制戒为箇甚么伶俐沙弥咄这沙弥犹挂脣齿在疴辘辘地有甚了期此四转语一转语是杀人刀一转语是活人剑一转语杀活同时一转语杀活不同时有人简点得出可谓龙生金凤子冲破碧琉璃简点不出山僧为汝念上大人再说可知礼也成道上堂未到雪山也只是者双眼睛端坐六载也只是者双眼睛睹星悟道也只是者双眼睛现前诸人各各同具一双眼睛且道与释迦眼睛还有差别也无若无差别因甚释迦睹星悟道诸人不悟若有差别释迦番支土扬尘法庆顺风攃沙去也卓拄杖下座晚参月明夜炤青齐路几许行人自往还无限云山足底过何人解识祖师关作么生是祖师关洋河冻似云门石一滑滑倒扒不迭除夕小参向来除夕与诸人打鼓弄笛今岁人事匆匆无暇与诸人鼓粥饭气适闻鼓声抑逼上殿全然打点不迭待与诸人说露地白牛独角泥牛又堕古人蹊迳待与诸人说禅说道说事说理又堕今时途辙待与诸人说麻三斤干屎橛要且不应时节直得恁么不得不恁么不得恁么不恁么总不得因而想起诸仁一向悠悠忽忽生死二字全不关切傥遇腊月三十到来将何扺敌此非小缘毋自放逸各各归堂不烦久立元旦启建万佛药师道场上堂据虎头收虎尾第一句下明宗旨河沙诸佛齐立下风百万人天座前稽首诸佛有四弘誓愿弥陀有四十八愿药师有十二大愿法庆也有四愿风调雨顺国泰民安佛日增辉法轮常转转后如何道泰不传天子令时清休唱太平歌师诞日上堂今年四十有五自笑全无规矩打人打断嵴梁骂人骂入骨髓恶名遍满江湖秃丁真箇莽卤有人打算饭钱未审将何扺补却有箇扺补处春山叠乱青春水漾虚碧寥寥天地间独立望何极设有道者箇说话有甚么交涉没交涉有来历等闲打破祖师关逆行顺行天莫测灯夜小参万古碧潭空界月再三捞摝始应知不须捞不须摝今年灯胜去年灯去年月是今年月嫂嫂的的大哥妻上元定是元宵节古人道我疑千年苍玉精一片化为秋水骨海神欲护护不得一旦鳌头忽擎出时节因缘端的端的上堂悦众问佛法二字即不问如何是法庆景师云悦众好瞌睡进云如何是景中人师云更问阿谁进云睡中作得主其心安如海师云正闹在进云不风流处也风流师云依旧归堂打瞌睡乃云一即一切一切即一旷大劫来未曾变易诸佛世尊是吾弟子恁么会明月清风不恁么会清风明月不见昔日广额屠儿飏下屠刀向世尊云我是千佛一数世尊云如是如是何似现前众善信遵佛教持佛戒发佛心作佛事各各远持香华来此万佛道场供养百千诸佛其为万佛一数决定无疑设有问如何是诸佛师作么生扺对蓦拈拄杖云你有拄杖子我与你拄杖子你无拄杖子我夺却你拄杖子擿拄杖下座上堂问不问有言不问无言请师指示第一义师云庭前柏树子圊头问万法归一一归何处师云圊房要打埽得干净进云生死大路还不晓得师云早晚尿臭气也不知居士问一界之中尚有方语不对尽世界细若微尘如何是世界不异底的的句师云诸恶莫作众善奉行乃云柳眼舒眉杏腮吐舌杜宇枝头立声声唤道归去来自是不归归便得贱卖麻三斤贵买干屎橛即心即佛非心非佛不是心不是佛不是物从上古锥只得半橛庐陵米价贱如泥达磨西来无妙诀君不见塞北春寒江南秋热复举长沙因张拙秀才看千佛名经问长沙曰百千诸佛但见其名未审居何国土还化物也无长沙曰黄鹤楼崔颢题后秀才还曾题也未张拙曰未曾长沙曰得闲题取一篇师云老长沙虽赴来机要且只说得秀才家话若是法庆门下有问百千诸佛但见其名未审居何国土向它道青州有四座关厢东关西关南关北关挨肩擦背长汀子布袋横拖风月还下座上堂问四众临筵即不问如何是西来的的大义师云东方来者东方立问击鼓陞堂即不问生死大事请师宣师云众目皆见进云大事未明时如何师云不得妄语进云大事己明时如何师云不得妄语进云己明未明时如何师云不得妄语进云大事己蒙师指示向上还有佛法也无师云不得妄语问古人掬沙供佛果感轮王今辰众檀设斋感何果报师云尽蹋毗卢顶上行进云三春果满菩提树一夜华开满苑香师云俗气也不除乃云三登投子九上洞山世殊代远斯道日难若座下之观微上座庶几有古人之风其始也相晤于越城之大能仁寺后再相从于苕上之虎嵒三千里外宿水餐风芒鞋只杖跨穆陵关追随予于青州之大觉别去六载兹复领密州胶州莒州诸大德众善信设斋请法大众但知随例餐䭔子而不知䭔子之所由来今对现前一一说破古人道打面还它州土麦唱歌须是帝乡人今遇故乡人须说故乡话作么生是故乡话杨子江头杨柳春杨花愁杀渡头人一声羌笛离亭晚君向潇湘我向秦下座晚参你若居平地与你把手上高山你若上高山与你生按下平地自是诸方寻常手脚法庆即不然你若居平地却教荆棘横生你若上高山却教壁立万仞你若向壁立万仞处见法庆法庆且不在壁立万仞处你若向荆棘横生处见法庆法庆且不在荆棘横生处毕竟向甚么处与法庆相见见不见霹雳声中光闪电上堂对面不寒杨柳风树头吹落杜鹃红分明好箇无生曲堪笑白云西复东上堂莺梭一声两声桃萼三朵四朵唯有杏华满苑红放出枝头千万朵诸方打锁敲枷法庆无可不可因甚如此狼借枝头多少春寒山尚在石梁左上堂桃华红李华白时人只解寻南陌陌路寻受苦辛不识庭前柏树子家园空自锁松筠上堂十方同聚会箇箇学无为此是选佛场心空及第归大众空得也未空得也一色杏华红十里状元归去马如飞空不得也解名尽处是孙山行人更在孙山外满散解冬上堂问古德云有放不收同凡夫有收不放名声闻有放有收名秘密境界收放总不用名无戏论请问和尚如何是有放不收师云十字街头石散当进云如何是有收不放师云此中有眼不曾见进云如何是有收有放师云都寺连日事繁进云如何是收放总不用师云非公境界进云某甲则不然师云你又作么生进云法身遍满三千界化佛权为十二光师云我不如你乃云一百五十日内坐禅也在里许礼忏也在里许礼忏也人人合掌翘勤坐禅也箇箇壁立万仞壁立万仞处不碍合掌翘勤合掌翘勤时不碍壁立万仞可谓钟中无鼓响鼓里无钟鸣钟鼓互相参句句无前后而今打开布袋一任肩横拂子手挈藤条南岳天台游行自在途中设遇把关使者问上座从法庆来佛祖鼻孔轻重几何短长多少作么生扺对若扺对得可谓水向石边流出冷风从华里过来香扺对不得但知随例餐䭔子也得三文买艹鞋上堂在彼在此如月临川或去或来如风鸣谷古者道佛身充满于法界普现一切群生前随缘赴感靡不周而恆处此菩提座只如山僧南行庆祝老和尚大诞是去不去久参硕德一举便知后学初机切须仔细天岸禅师语录卷第十一天岸昇禅师语录天岸昇禅师语录卷第十二侍者元玉记录大觉首座寮秉拂秉拂师云出匣青蛇气吐虹平移海岳万千重会中谁是沉冤客直请当阳诉异同无问话者乃云诸公既是敛衽而退昇上座不免鼓行而前何故遇柔即刚诸公若使鼓行而前昇上座不免奉身而退何故逢彊即弱所以道知彼知己百战百胜知己不知彼胜负相半不知己不知彼百战百败诸公还知得自己也未知得自己便知得释迦老子知得释迦老子便知得堂上老人知得堂上老人便知得昇上座知得昇上座便能转南为北转北为南转北为南也到齐鲁境登大觉堂向齐鲁人说江南话鹧鸪啼处百华香三月四月己过了转南为北也携江南客入青州里酌范公泉饮江南客沉痾积痞都消尽罄快平生好自知小米饭面馍馍一饱便休前日割麦今日临场无非妙用如或未然君处东海我处北海风马牛不相及也秉拂问振领提纲大吕己闻翻白雪推班出色三台又听接新声承和尚有言文殊一茎艹能杀人亦能活人离却语默二途请师旁通一线师云截断葛藤进云空劫以前艹在甚么处师云三皇坟上进云劫火洞然又作么生师云烁破髑髅进云既有如是奇特为甚在文殊手里师云即今亦不较多问丛林表率开凿人天表率丛林则且置如何是座元师为人句师云一镞辽空擒俊鹘进云如是为人瞎却青州一城人眼去在师云且得同参共证明进云祇如临济有四宾主句如何是宾中宾师云门前浩浩车马声如何是主中宾师云我是堂中第一座如何是宾中主本空知客沖虚典座如何是主中主师云问取堂头和尚去进云祇如赵州有无宾主句又作么生师云庭前一树石榴红进云如斯举唱还当得宗乘事也无师云横看成岭侧成峰进云作家宗师天然犹在师云我与你有甚冤雠乃云九旬禁足三月安居诸方常例有甚希奇然到大觉门下跻跻跄跄尽是铜头铁额之士雍雍肃肃无非正因行脚之人堂头和尚为众竭力剖腹剜心头首知事提纲挈领毕志匡襄现前清众打坐的打坐接待的接待搬柴的搬柴运水的运水烧香的烧香埽地的埽地二时版鸣打丁畣衣整肃赴应供堂斋后洗钵晨昏课诵钟磬兮明法鼓鸣时簇簇登堂鸳行鹤立可谓丛林气象重整大智规模末法津梁于斯为盛普告现前兄弟得人身难出家难遇真善知识难闻正法难今人身得矣出家就矣真善知识遇矣正法闻矣况复逢斯盛会若不刻刻提撕究明己躬下事岂不辜负父母养育之恩师长玉成之谊此身一失何时可复改头换面相见无期累他诸佛出世祖师西来天下老和尚波波挈挈纵使石人闻得也应断肠诸兄弟你也觉心酸也未何不称此色力康健时无病无痛时挺起铁嵴咬定牙根寝削万缘单提正念孤迥迥峭巍巍如大火聚一镕一切镕如金刚杵一碎一切碎尚有无明烦恼可得入么尚有昏沉散乱可得起么尚有生死涅盘可得到么正所谓了了常知目前无法既目前无法则内空外空人空我空魔空佛空空亦不立觉所俱忘忽然喷地一声虚空迸裂山河大地普现全身岂非县崖攃手自肯承当绝后再稣欺君不得到此也只入得大觉门未许入大觉室在且道如何入得大觉室不见适来和尚举文殊命善财采药因缘令诸兄弟向昇上座讨箇源委诸兄弟识得源委也未若未识得昇上座为你华噼一上文殊命善财采药热发作么云是药者采将来也须忌口善财遍观大地无有不是药者剌破眼睛归报云无有不是药者妄通消息文殊云是药者采将来抑逼杀人善财拈起一茎艹相随来也文殊接得示众云此药亦能杀人亦能活人草本不劳拈出本师和尚云有效药非灵人参附子一时减价无病方乃圣尽大地觅不得文殊热瞒善财善财热瞒文殊即且置放过即不可且道者一茎艹亦能杀人亦能活人利害在什么处文殊善财分疏不下若向者里明得便能通权达变应用无方寒者与之以衣饥者与之以食渴者与之以饮热者与之以清凉贫者与之以财宝病者与之以汤药有时变黄金作大地有时变大地作黄金有时以醍醐作鸩毒有时以鸩毒作醍醐有时全杀即活有时全活即杀有时杀活同时有时杀活不同时多处增些子你有拄杖子我与你拄杖子少处减些子你无拄杖子我夺却你拄杖子全宾全主全主全宾如师子儿哮吼自在如太阿剑谁敢当锋且道因甚得与么奇特与么受用与么纵横震威喝一喝云莫怪从前多意气他家曾蹋上头关秉拂问奋迅全威出窟时金毛泼喇鼓风蹄是谁紧捎艹鞋去抱得云中师子儿如何是师子儿师云蹋杀无边裴大虫进云虽具爪牙未闻哮吼在师云霹雳过头犹瞌睡进云既具爪牙又善哮吼因甚被文殊骑却师云斧斫不开乃云炎夏己去金风徐来白露微微浦口之归帆似箭新烟匝匝林梢之晓月如眉砌蛩引出万家砧羌笛吹来千里怨云出赵州关一任东穿西穴秋入云门普现前七纵八横无力打禾山之鼓何心抛象骨之毬德山棒拈过海东临济喝吞声河北直得释迦弥勒无处出头文殊普贤退身有分于斯时也唤作佛眼中着屑唤作法千错万错唤作禅狝猴弄𥻿胶唤作道癞马系枯桩不见道即此见闻非见闻无余声色可呈君箇中若了全无事体用何妨分不分若也明得便见怀州牛喫禾益州马腹胀天下觅医人炙猪左膊上于此未明昇上座灰涂土抹去也虚而灵寂而妙声色堆头常了了净臝臝赤洒洒十方世界明杲杲既常了了又明杲杲则尽十方世界是沙门只眼尽十方世界是沙门全身尽十方世界是自己光明尽十方世界在自己光明里尽十方世界是自己祇如威音王佛与不动如来今早在梧桐树下商量佛法说些什么良久云早立秋凉飕飕金风体露落叶枝头你若无心我便休下座秉拂僧才出师举拂云不因紫陌华开早争见黄莺下柳条进云着忙作么师云大好一员战将进云与么则退身有分去也师云着忙作么进云话头也不识师云今日事烦进云且莫诈明头师云话头也不识进云古人道第一句中荐得堪与佛祖为师如何是第一句师云看看已过中天节进云第二句中荐得堪与人天为师如何是第二句师云六月炎炎一片雪进云第三句中荐得自救不了如何是第三句师云一叶落知天下秋进云未审座元师那一句荐得师云你道盘古皇帝几时登基进云更有一句速道速道师云青州出得好苹果进云不因今日举错过目前机师云如何是目前机进云青州出得好苹果师云得与么伶俐进云又恁么去也师云却被阇黎带累乃云世尊拈华雪里卖冬瓜迦叶微笑鬼门空祷告若作佛法商量错过海门铁鹞何故若道世尊华上有佛法则春有桃华夏有榴华秋有桂华冬有梅华一一拈出佛法在什么处若道迦叶笑里有佛法则开口人笑风生虎笑雨来华笑春深鸟笑面面相呈佛法在什么处有般汉闻恁么举便道闻声悟道见色明心灵云见桃华而悟道香严闻击竹以明心水潦被马驹一蹋笑倒平生白云被杨岐一笑打破漆桶岂不是从上佛祖由此契证乃呵呵笑云如此见解正是错认驴鞍桥作阿爷下颔何处有佛祖来不见道声前有句坐断干坤句后无私永超声色直须向世尊未拈华己前迦叶未笑破己前一觑觑透方见世尊拈的不是华迦叶笑的不是华灵云见的不是桃香严闻的不是竹点火炤看马祖面皮捋拳打折杨岐驴脚然后向一切壁卓卓处平坦坦平坦坦处壁卓卓壁卓卓处平坦坦不坐百尺竿头平坦坦处壁卓卓移步月明帘外藏身处没踪迹金针绣出玉麒麟没踪迹处莫藏身铁掌挪成银弹子拈头作尾拈尾作头举一机机机顿赴示一法法法全彰然虽如是若要提持佛祖号令人天更有向上事在如何是向上事良久云我行荒艹里君又入深村复举崔郎中问赵州和尚云大善知识还入地狱也无州云老僧末上入崔云既是大善知识为甚却入地狱州云老僧若不入争救得郎中应菴和尚云善知识者是大因缘临垂手时着着有出身之路何故如此不入虎穴争得虎子师云赵州潦倒应菴随邪祇堪入魔不堪入佛那箇男儿不丈夫何须更借它人力今日设有人问昇上座大善知识还入地狱也无但向它道怕入既是大善知识为甚怕入地狱向它道从井救人我不能也设有人道上座祇堪入佛不堪入魔许它不谬为大觉禅客秉拂举一明三目机铢两正是困鱼止泺隔墙见牛隔山见火灼然钝鸟栖芦承言者丧滞句者迷直饶不承言不滞句己堕现成途辙所以道言前荐得己落今时句后承当埋没自己盖缘诸人脚跟下有一通天大路弥纶三界横亘十方历劫绝盈亏当阳无向背日月未喻其明冰雪难方其洁佛不能侵魔不能害诸圣蹋不到众眼觑不及觑不及处瞒诸人一点不得蹋不到处在诸人寸步不离增不得一丝豪减不得一丝豪向者里摽指见月得么说迷说悟得么说凡说圣得么说心说佛得么说向上向下得么说别行一路得么不见三世诸佛祇言自知历代祖师全提不起一大藏教诠註不及明眼汉没窠臼牙如剑树口似血盆眼观东北意在西南端居寰海定龙蛇卷舒自在电光影里分缁素杀活临时杀活临时于增不得处却增些子卷舒自在于减不得处却减些子横看成岭侧成峰直须亲到庐山方识渠侬面目打着南边动北边谁道东家点灯西家却乃暗坐只苦睦州道底眼里无筋堪笑投子锋前桼桶不快祇如三乘十二分教是破故纸千七百则公案是烂葛藤昇上座终日口吧吧地是故纸邪是葛藤邪震威喝一喝云三尺浪高鱼化龙痴人犹戽夜塘水复举昔日外道问世尊不问有言不问无言世尊良久外道赞叹云世尊大慈大悲开我迷云令我得入外道去后阿难问佛外道有何所证而言得入佛云如世良马见鞭影而行师云我有六十拄杖分作三分一分打外道不合平白受人欺瞒一分打世尊不合容易与人冬瓜印子一分昇上座自喫不合简点佛祖若是阿难且教向世尊右手立地着秉拂问昨日今朝事不同炎炎朱夏又金风不伤物义如何道便请当阳把信通师云千年田地八百主进云祇如透网金鳞以何为食师云云门胡饼赵州茶进云美食不中饱人餐师云未必心头似口头进云金风吹玉管那箇是知音师云知音一句作么生道进云伯牙须是钟期听流水高山调转新师云且信你一半问直截当阳即不问济宗炤用请师宣师云逐句问将来如何是先炤后用师便喝如何是先用后炤师云铁弹打空城如何是炤用同时师一喝随声便打如何是炤用不同时师云没气力答你进云炤用蒙师指言前意若何师云错过也不知问前日示众今日小参饱领多矣请更别为拈提师云山前禾黍熟进云今日问答前日唱酬发扬多矣更请别转生机师云后园茄子大进云恁么答话犹是现成途辙本分家风又作么生师云莫向现成途辙着倒僧便喝师云好一喝僧连喝两喝师云真师子儿善师子吼进云也知惯用此机师云明知山有虎偏向此中行进云苍天苍天师云何须更叫冤中苦进云因甚随人起倒师云从来有些子乃云转山河归自己一尘起大地收转自己归山河一叶落天下秋撞钟撞着老僧心落霞与孤鹜齐飞秋水共长天一色钟声为甚么披七条衣潦水净而寒潭清烟光凝而暮山紫总不恁么道时如何白云仍在青山里此五种见不无渗漏昇上座为你一一点出一人祇明自己不明目前以拄杖向左边卓云且立者边着一人祇明目前不明自己以拄杖向右边卓云且立者边着一人活埋声色以拄杖约后云退后着一人通身理障以拄杖指前云且向前立地一人把揽放船横按拄杖云中心树子犹属昇上座在如今不论搆得搆不得各各领取三十拄杖何故擿拄杖云须知远烟浪别有好商量秉拂问结制也平地生波解制也从空起窌直饶不结不解犹落时人窠窟毕竟如何得相应去师云脑门着地进云洞山道夏末秋初直须向万里无寸艹处去始得意旨如何师云早己和身艹里辊进云古人又道出门便是艹又作么生师云无它出头分进云祇如尽大地艹漫漫地时如何师云瓮里石人卖枣团僧喝师云伶俐衲僧一拨便转问解制结制乃是堂头老汉为人边事祇如作家相见不展戈矛如何得胜师云退身三步进云云门拄杖𨁝跳上三十三天触着帝释鼻孔东海鲤鱼打一棒雨似盆倾又作么生师云你是没鼻孔底进云怀州牛喫禾益州马腹胀更复如何师云涅槃山侧香烟霭进云因甚如此师云观音势至引到西方进云今日且放座元师过师云者不知死活汉问九旬之制今己满自恣之仪事若何师云今日为众小参进云文殊是七佛之师因甚三处度夏师云渠侬得自由进云迦叶是十大弟子因甚欲摈文殊师云不因渔父引争得见波涛进云我真文殊无二文殊若有是者即二文殊因甚有百千万亿文殊师云如天普盖似地普擎进云世尊云汝拟摈那箇文殊迦叶无对则笑倒傍观去也师云莫谤迦叶好进云祇如错答一转语堕五百世埜狐身大有人空开大口妄谭般若又作么生师云从来有眼不曾见进云大众听取阳春白雪不同下里巴歌师云是何言与问连日西堂师小参书记师秉拂孰优孰劣师云两曜同行进云八龙齐奋迅谁是透关者师云珊瑚枝枝撑着月进云座元师又作么生师云喜而不寐进云大人境界普贤知师云也许你伶俐进云祇如临济有四料拣还许请益也无师云许进云如何是夺人不夺境师云范公己去姑苏远千古留泉炤碧空如何是夺境不夺人师云宋主待钱王如何是人境两俱夺师云楚人灭谭以谭子归如何是人境俱不夺师云小白入于齐进云料拣己承师指示中元解制事如何师云紧捎艹鞋进云恁么则一钵千家饭孤身万里游师云得与么潇洒问一夏倾肠吐胆盖为何事师云只要人人知有进云长连床上还曾觅得一箇半箇也未师云你道那箇不得进云既然恁么唤阿谁还饭钱师云却是阇黎还得进云艹鞋狞似虎拄杖活如龙师云一任𨁝跳问父母非我亲谁是最亲者师云不可有二阇黎进云诸佛非我道谁是最道者师云脚下荐取进云毕竟如何即是师云拈却门前大案山进云恁么则云散家家月春来处处华师云那里学来的乃竖拂子云大众见么文殊师利菩萨亲承佛敕于昇上座拂子头上为诸菩萨简选圆通于是诸菩萨各各呈其所证有从音声色相而入者有从香严味因而证者有以触因法因为无上者有旋见循元反息循空者有还味循知纯觉遗身者有解空者有圆觉者有降伏魔怨消诸有漏者有身心通利者有神通发明者有尘销智圆者有悟水因者有观察风力及虚空无边际者有无选择都摄舌根净念相继者有从闻思修入三摩地者文殊云一等得世尊眉一等得世尊皮一等得世尊肉一等得世尊语言音声一等得世尊骨一等得世尊髓简选已竟还报世尊世尊各各为之摩顶记莂汝当来世皆得作佛同号正法明如来善自护持大众文殊简选世尊记莂即且置祇如圆同太虚无欠无余性智平等无二无别因甚所见各异所证不同还会么人居大国方知贵水到潇湘一样清复云赵州和尚道有佛处不得住无佛处急走过三千里外逢人不得错举师云是甚琉璃瓶子归宗和尚道诸方有五味禅我者里只有一味师云铁打面皮洞山和尚道秋初夏末诸兄弟东去西去直须向万里无寸艹处去师云先自和身艹里辊石霜云出门便是艹明安云直得不出门亦是艹漫漫地师云瓮里石人卖枣团云门云还我九十日饭钱来师云何曾咬着一粒米一班汉疴辘辘地总被昇上座拈却了也而今四海清如镜要住底桶里有水钵里有饭要去底艹鞋狞似虎拄杖活如龙然虽如是前途设有人问今夏大觉门下有什么因缘如何扺对良久云逢人但恁么举秉拂心同虚空界示等虚空法证得虚空时无是无非法且虚空作么生证秋风清秋月明秋声瑟瑟秋色盈盈秋蝉历历秋鸟嘤嘤秋阳杲杲秋漏沉沉秋钟迟入梦秋水炤空清秋华香陌陇秋露溼云阴现前一众光辉溢目寂尔无垠尽凡圣情脱知见缚赤体担荷得去如龙得水似虎靠山倚天长剑逼人寒神威凛凛杲日当空无不炤光彩澄澄便见移法界于豪端擿大千于方外小儿伎俩搅长河为酥酪变大地作黄金野老家私无边剎境自它不隔于豪端话作两橛十世古今始终不离于当念添足画蛇所以道灵光不昧万古徽猷入此门来莫存知解直下如鴈过长空影沉寒水鴈无遗踪之意水无留影之心到者里释迦赞叹不及达磨有口难宣二祖承虚道箇觅不可得庞公接响自夸及第心空百丈峰头野鸭子点胸点肋鳌山店里鳖鼻蛇摆尾摇头黄檗一条拄杖化作狞龙龙潭半橛纸条炤出勐虎从上若佛若祖若善知识若老和尚无不从此一印印开一证永证故经云若人欲识佛境界当净其意如虚空远离妄想及诸趣令心所向皆无碍非虚语也祇如竿木随身逢场作戏又作么生逢着上大人便说可知礼复举云门大师道闻声悟道见色明心观音菩萨将钱买餬饼放下手却是馒头师云云门牙如剑树口似血盆然而只解变通不解通变昇上座即不然闻声悟道见色明心卓拄杖云拄杖子穿却沩山水牯牛鼻孔触发子胡狗子嗥嗥不止作么生解交得好擿下拄杖云家家门里观世音秉拂若论者一着子如中秋月轮相似在古不增在今不减圣见非明凡见非暗然或此夕遇雨风骤至霹雳交加则云黯黯以飞扬雾漫漫而匝地山林惨澹星斗潜辉然于月本无减也或此夕值青霄碧落一亘晴空万里无纤芥之尘千门有当户之炤庭树白以栖鸦露无声而溼桂然于月亦不增也其或躬逢胜饯高集良朋酌卮酒以问天櫂轻舟而泛碧则有欢唿畅饮集句联吟之兴然月体不生欢说之相更或羁人旅客恋土重迁怀郁郁以多伤情寥寥而莫诉则有举头明月低头故乡之感然月体不生愁悯之情既无愁悯之情又无欢说之相则欣猒不生欣猒不生则取舍不得取舍不得是以光吞万象孤轮朗曜于碧天气绝诸尘常光直贯乎今古不见道古之日月即是今之日月今之山河不改旧日山河古之人物即是今之人物今之见闻何异古之见闻审如是则延一日为亿劫促亿劫为一日亦可何故轮体空寂故摄万年为一念廓一念为万年亦可何故清光常满故到者里灵山不话而溢目晴晖曹谿不指而妙用全彰天上无双月吾毋隐乎尔人间只一僧脱体更风流敢问大众既是一切成现一切无私因甚又道万古碧潭空界月再三捞摝始应知还会么本无偏炤处刚有不明时复举僧问投子和尚道月未圆时如何云吞却三箇四箇圆后如何云吐却七箇八箇师云投子美则美矣善则未善今日设有问秉拂上座月未圆时如何但向它道虾蟆吞月圆后如何月吞虾蟆且道与古人相去多少秉拂问除却身心佛法请座元师答话师云除却身心佛法致一问来进云杜撰长老师云你是第几箇进云苍天苍天拂袖便行师云三十年弄马骑今日却被驴儿扑乃云我有一句子举似大众谛听谛听良久云事因叮嘱起展转见淆讹复云有一句到你你也不增无一句到你你也不减且道是那一句莫是即心即佛么佛之一字吾不喜闻莫是非心非佛么当门不用栽荆棘莫是不是心不是佛不是物么何须眼下更栽眉莫是三玄戈甲五位君臣么头上平添三尺土莫是理存函盖事合干坤么杻上何须更着枷莫是三界惟心万法惟识么眼前依旧漫漫地莫是德山棒么隔靴抓痒莫是临济喝么鹞过新罗若论者一句子诸人未出母胎早己辉天鑑地了也未出家时早己通身受用了也未参学时早已透顶透底了也未行脚时早己步步蹋着了也未见知识时早己觌面指示了也所以道达磨不来东土二祖不往西天未跨船舷好与三十拄杖望州亭与汝相见了也乌石岭与汝相见了也山门头与汝相见了也僧堂前与汝相见了也相见且置祇如古人道有句无句如藤倚树树倒藤枯毕竟句归何处天无私盖地无私载只许老胡知不许老胡会喝一喝下座秉拂问天涯书绝雁凄凉秋满梧桐夜正长归梦不成人在远寒衣未授己飞霜正恁么时还有佛法也无师云所供是实进云秋风吹不断总是玉关情师云龙蛇易辨衲子难瞒进云时节因缘则且置十智同真事若何师云劝君莫拾雾烟迹进云如何是一同一质师云泥多佛大如何是二同大事师云水长船高如何是三总同参师云山河大地如何是四同真智师云如日普临如何是五同遍普师云填沟塞壑如何是六同具足师云巢知风穴知雨如何是七同得失师云金弹打下撩天鹘如何是八同生杀师云杀子纠相管仲如何是九同音吼师云虎啸风生如何是十同得入师云家家门里观世音与甚么人同得入师云十字街头廖胡子与谁同音吼师云木人把拍石女吹笙作么生同生杀师云萧何制律何物同得失师云塞翁得马那箇同具足师云千江有水千江月何物同遍普师云万里无云万里天何人同真智师云泰山石敢当孰能总同参师云何止大觉院里那箇同大事师云运水搬柴无别共何物同一质师云钗钏缾盘总一金向上还有事也无师云犹嫌少在进云与么则临济一宗埽土而尽师云秉拂上座今日败阙进云此话三十年后擿地金声去在师云自起自倒乃云祖师心印状似铁牛之机去即印住住即印破乃喝一喝云此是铁牛之机复喝一喝云如天普盖似地普擎复连喝两喝云百杂碎于此明得何止汾阳十智便可华噼临济玄要按下曹洞君臣拈却云门三句捉败沩山父子抹却法眼惟心直得皇风荡荡触处闲闲饮啄随缘浮沈任性高揖释迦不拜弥勒普贤缾泻杜口无门观音神通傍观束手更说甚么龙树马鸣提婆鹙子办似县河智如流水只可唤来洗脚其余说心说性说顿说渐说妙说玄说理说事拾人涕唾增长无明便与槌杀万千直下如王秉剑谁敢当锋如涂毒鼓闻者皆丧如师子弦抚之则众音绝响如大火聚撄之则燎却面门高高山顶立深深海底行深深海底行高高山顶立握干坤枢要换斗移星用佛祖钳锤罗龙打凤有时夺人不夺境有时夺境不夺人有时人境俱夺有时人境俱不夺有时一喝如金刚王宝剑有时一喝如踞地师子有时一喝如探竿影艹有时一喝不作一喝用且道适才这四喝是夺人邪夺境邪人境俱夺邪人境俱不夺邪金刚宝剑邪踞地师子邪探竿影艹邪不作喝用邪明辨得出便识铁牛之机其或未然鸳鸯绣出从君看不把金鍼度与人天岸禅师语录卷第十二天岸昇禅师语录天岸昇禅师语录卷第十三侍者元玉记录大觉首座寮秉拂开炉秉拂驾千钧弩发万仞机敌胜惊群须凭作者左右顾视云有么有么问有结有解己是病鸟栖芦无解无结犹为困鱼止泺祇如出格一句作么生道师云倚天长剑逼人寒进云醍醐酥酪元同味钗钏缾盘总一金师云且得领话进云三千剑客今何在独许庄周致太平师云澄潭不许苍龙蟠进云忽遇倾湫倒岳时如何师云金翅鸟王当宇宙进云噼开华岳连天色放出黄河到海声师云今日无你出头分问挥倚天之宝剑万里光寒着定乱之戎衣廓清宇宙正当炉鞴弘开如何是座元师为人句师云秤锤厌出黄金汁进云恁么则艹枯鹰眼疾雪尽马蹄轻师云看杀傍观进云祇如人人是佛为甚么却用选佛师云不遇中郎鉴还同埜舍薪进云忽有箇不愿作佛的人来未审座元师又作么生师云脚跟下痛与一顿进云如是则恩深无语怀抱分明师云只恐不是玉乃云八字打开把手牵君行不入十分成现攒眉归去不多争恁么来者秤锤厌出黄金汁恁么去者相留共喫赵州茶宝剑倚天光雪雪佛来也斩魔来也斩漫天网子布重重龙跳不出虾跳不出火燄转法轮如山如岳诸佛立地听落堑落阬无宾主句阿谁酬打鼓普请烈燄光中飞彩凤横亘十方直得沩山水牯无处躲跟无位真人转身不迭金佛木佛尽教度炉铁额铜头唤来重炼到者里说甚祇有悟别无迷迷悟都来第二头正是龙蟠死水鹤入银笼理无碍事无碍理事圆融真法界未免依稀越国彷彿扬州直饶滴水滴冻敢保老兄未彻在总尔脱笼卸驮更须打破蔡州城四埜分明也中心树子到你也未点着知有也紫罗帐里未攃珍珠干爆爆硬纠纠正好朝打三千暮打八百牙如剑口如盆更与换骨洗肠重新整顿何况雪装师子琉璃禅药汞禅灰烬无余纸画大虫传来的学来的烟飞净尽佛见法见片雪点红炉圣解凡情千丝挥利刃不到县崖攃手那知平地登仙直须绝后再稣方乃欺君不得所以道平地上死人无数过得荆棘林方是好手祇如过得荆棘林的又作么生大冶精金应无变色复举昔日天童先师翁云今日禹门院里结制须与众兄弟一议不用众兄弟参禅不用众兄弟会理单单不容瞌睡若也瞌睡一棒打出骨髓莫言不道师云大小师翁单只怕人瞌睡秉拂上座即不然今日大觉院里结制也与众兄弟一议参须真参悟须实悟直饶绝点纯清全无瞌睡一棒打你髑髅粉碎何故棒头有眼明如日要识真金火里看卓拄杖下座秉拂昨日有一因缘举似大众一人坐河边叫渴不止昇上座向它道河里是水其人摇手不信遂至抱渴而死一人坐饭箩边叫饥不止昇上座向它道箩里是饭其人亦摇首不信遂至忍饿而终诸兄弟河里是水渴死不信箩里是饭饿死不信当断不断祇为太近虽有智者不能打正行路难行路难万仞峰头君自看开山达法禅师忌日弟子行俊等请秉拂问山山己抹金风令树树经霜尽落辉此境此时即不问归真一句请师题师云杲日正当午进云恁么则一片白云横海上几多归鸟尽迷巢师云自领出去进云大师也不得无过师云你喫不得棒在进云韵出青霄天外响师云且缓缓承当乃云杰出青州老象龙飘然一衲下江东己窥太白源头活直引曹谿河北通渊默雷声酬百问风行艹偃下王公至今雨露人心在灵塔年年泪染红此盖开山达法禅师有如是气概故有如是节操有如是节操故有如是向往有如是向往故有如是识见有如是识见故有如是运筹有如是运筹故有如是机用生居无佛之乡提挈伶俜之子荒田植以嘉谷顽石凿其混蒙插茎茅而变现琼楼出一语而敬钦神鬼俨若龙王行雨高低普润亦犹长者施财贫乏悉均其有功于齐鲁之邦盖如日之炤月之临矣则其感发人心又岂有生存死没之殊哉既无生存死没之殊则诸公挥金办供难尽孝思秉拂阇黎高登法座又向甚么处下口不免借华献佛转伸供养去也竖拂子云郑州梨青州枣万物无过出处好擿拂子下座冬至秉拂问黄钟才动一阳来万象森罗眼豁开日出千峰消积雪一枝春信寄寒梅偃月长蛇谩劳排出因缘时节便请激扬师云黄河连底冻进云华开枯木三冬秀石笋抽条劫外春师云那里得者消息来进云昔日僧问疏山仁和尚如何是冬来意仁云京师出大黄意旨如何师云泻尽诸方五味禅进云今朝若有人问如何是冬来意向它道甚么即得师云衲被蒙头万事休进云得即得得即不得师云你又作么生进云山近朔风吹积雪天寒落日澹孤村师云我不如你问西来大意即不问阳长阴消事若何师云验在目前进云阴消阳长承师指阴阳未判又如何师举拂子云能为万象主不逐四时凋进云与么则形名虽未兆文彩己全彰师云若将耳听终难会进云昔日临济大师道大凡演唱宗乘一句中具三玄一玄中具三要如何是一句中具三玄师云无须锁子两头摇如何是第一玄师竖拳云捏则成拳如何是第二玄师云开则成掌如何是第三玄师云五箇指头四箇叉如何是一玄门具三要师云铁轮天子寰中敕如何是第一要师云轩辕宝镜当堂炤如何是第二要师云神剑一挥千里血如何是第三要师云收如是则临济大师面目现在师云高着眼僧喝师云者一喝是喝临济喝秉拂喝自己进云何处不为霖师便喝问回天关之妙用万里阳生转地轴之寒芳千山蕴秀即今八表披光如何是接物利生句师云丽天杲日炤寰区进云听尽诸方下里曲始识阳春调不同师云你曾见过几人来进云利生句子蒙师指五家堂奥乞重宜师云葛藤又葛藤进云噼面来时飞电急迷云破处太阳孤如何是临济宗师云我不可作大觉弟子不得三十三天腾扇子千波影里卓红旗如何是云门宗师云石裂崖崩不是险无影树头县日月不萌枝上辨春秋如何是曹洞宗师云它家自有儿孙在一轮明月澄清影万朵烟云作绣衣如何是沩仰宗师云明暗双双箇时节散发夷犹谁管系太平无事酒颠人如何是法眼宗师云不闻三界总惟心进云一种没絃琴惟师弹得玅师云千闻不如一见乃云群阴剥尽一阳来复君子道长小人道消此天地否泰之候亦衲僧转身吐气之一候也何为天地否泰之候自立冬至长至日朔风极其凛烈之威霜露结其沍寒之体漠漠彤云四塞飘飘六出飞华鸟兽窜伏山林惨悴可谓物物俱丧事事皆穷者矣逮至今日则阳气始回便见天宫磬动缇室灰飞艹绿枯枝云开冻野何为衲僧转身吐气之候自结制以至今日双眉卓朔铁嵴横撑内不放出牙根咬定外不放入拶定脚头取不得舍不得在在银山进无路退无门处处铁壁可谓前不遘村后不迭店者矣设若今日冷灰豆爆便见条抽石笋燄吐冰河铁树开华木人抚掌所以道穷则变变则通然方其正穷时通住何所方其通时来自何方及其既通穷归何地若于此直下见得便见今亦如是古亦如是穷亦如是通亦如是变亦如是祇如今日还唤作不是一阳来复得么待汝等各各有转身吐气处不妨入室通箇消息立春秉拂残腊昨宵去新春今早来野色乍开尚有三冬积雪溪声己滑冲开此日坚冰柳眼细而舒金莺舌寒而解语苍山换骨浑如睡里杨妃湖水漾青宛若镜中西子绿无声而到地风随令而回东一任把断赵州关云霞出海曙果然匝地云门普梅柳度江春弥勒释迦前村后巷狸奴白牯送旧迎新东海鲤箇箇翻身后园驴头头喫艹不由天造岂属人为所以此事不可以有心求不可以无心得不于菩萨觅神通不向诸圣求解脱祇贵当人脚跟下雪老冰枯自见春光溢目不见觅心不得腰齐雪也华生碓觜本无物也滹沱浪涌蒿枝拂也竹声干处立无锥也桃放千林疑团破也梅子己熟心即佛也诸兄弟冰厚三尺非一日之寒水涨千溪非一日之雨朝闻夕死非一日之功立地成佛非一日之行物久困而自稣人积疑而顿悟因缘会遇时豪发无差误正当今日如何是应时纳祐一句以拂子画此相云新春把笔百事大吉除夕秉拂一年三百六十日昨日今朝元不别家家户户贴桃符桂酒蒸豚叙腊节韩子便作送穷文明皇梦里虚耗出秦中傩作鬼神形楚地亦云去故日谁知依旧日东昇那见月从西畔出人人鼻孔下头垂箇箇眼睛乌历历师姑毕竟女人为森罗纯作珊瑚色诸方长老尽谭玄共把乌龟证作鳖昇公本自不同条打鼓依然循旧律虽然旧律自相循究竟无可为君说不如唱箇渔父词却胜北贤一筵席乃唱云爆竹未除今岁历莺声己报杏华节春归一树风初绿本不隔释迦弥勒元无别我本木兰舟上客眼底波光一万叠钓竿未肯轻抛擿忘岁月待得长鲸心始歇设有禅客出来道昇上座今日是什么时节不说些紧要佛法却自唱歌行乐乃喝一喝云愚人笑我智乃知焉元旦秉拂春王正月鲁史谨笔大书特书要人鉴别民无二王天无二日孔子一片赤心在尊周室人王既尊心王谁识我观法界众生灭裂心王历代佛祖因之僭窃指天指地乃问鼎之沿流也微笑拈华实亡周之渐次也嵩山面壁人而不仁如礼何得髓安心人而不仁如乐何即心即佛非心非佛不是心不是佛不是物三家者以雍彻道吾舞笏秘魔擎叉禾山打鼓雪峰辊毬八佾舞于庭殊不知君子务本本立而道生故林放问礼之本子曰大哉问然则如何是礼之本心王不妄动六国一时通罢拈三尺剑休弄一张弓但见皇风成一片不知何处有隅封喝一喝解制秉拂雪色初晴春山澹荡桃腮未滴胭脂雨梅萼先招玉蝶风忆归期数归期别时容易见时稀杜鹃枝上啼长相思短相思从前客梦己如痴唤回知几时诸兄弟同堂共住以来又是一期了也昇上座自愧不才终日絮絮叨叨不是为你破除妄见便是为你剷削情根你欲住却不许你住用锥锥你用锥锥你也移华兼蝶至你欲去又不许你去用钩钩你用钩钩你也买石得云饶正当恁么时欲住未住欲去未去钩锥齐歇两手分付两手分付也分明月在梅华上看到梅华早己迟所以此事不在久参不在初学直须立地搆去果然立地搆去则何妨跨杨岐三脚之驴朝游天台暮游南岳解弥勒布袋之口横卧华街倒穿柳巷何故此人通途合辙事同一家对面不相识千里却同风其或未然相思相见知何日泪落珊瑚正未休秉拂问风摇雪萼家家月云漾华魂色色光珍重阳春回足下特呈旧面发清香为复是师资契合为复是啐啄同时师云随人卜度进云恁么则龙向洞中衔雨出鸟从华里带香飞师云不动如来在什么处进云祇如正当解制之节临行一句又且如何师云日中有乌月中有兔进云学人又不然师云你试呈朦袋看进云鹏飞天外千重影鲲向南溟万派波师云琼华观里铁师子乃云五里一箇亭十里一箇舖云水去趋跄尽蹋来时路翠嵒啜齿粘牙赵州捏鼻呷醋一箇落尽眉毛一箇老无住处那知洒脱衲僧脚下绝无回互虽无回互莫忘名顾一句临行平等分付日中有乌月中有兔击拂子下座万善殿秉拂万仞崖前冰雪封嬾僧高卧觅无踪何缘归省玲珑畔一櫂风吹到帝宫皇风荡荡南北宗通同堂相聚略展家风不见道云月是同谿山各异还有解得无舌人语者不妨出众相见良久众不出乃云此事不在多言言多去道转远诸公既知时节昇上座亦说箇应时及节底说话与诸公醒醒瞌睡得一万事毕衲僧难办别竿木既随身潦倒为君说一元和二达磨三碗脱丘千峰势到岳边止知止而后有定那伽常在定无有不定时罔明出得不离者里文殊出不得不离者里者里是甚么所在万善堂中鸾飞凤舞结制安禅拷钟伐鼓十方法界一时闻闻者一一叹希有按八卦开炉朱雀玄武把门守户第一不许常州人打爷第二福州荔枝须亲到口然后唤临济拈锤德山吹火杨岐添煤普化佐助红炉爆出铁乌龟山河尽作师子吼阿呵呵还会否知恩者道是一人有庆不知恩者圣人作而万物睹秉拂居士问群阴剥尽即不问一阳来复事如何师云君子道长进云箇中端的无人识尽在头陀一笑中师云无人知此意士便喝师云祇解喝不解笑士云识取钩头意莫认定盘星师云过在阿谁乃云连日朔风紧急吹得崖崩石裂鸡寒上树难栖鸭寒下水不得冻折崖前古柏枝拈起却是波斯鼻堪笑堪怜衲僧落节两两三三商量煖室笑倒黄河水神涌起高声告白河内冰坚且深衲子面皮不别何以故厚一尺复云善言言者言所不能言善说说者说所不能说说所不能说是为真说言所不能言是为真言者道真言释迦老子四十九年横说竖说未曾说着一字东土二三未曾说着一字达磨西来面壁九年未曾说着一字天下老和尚未曾说着一字今日昇上座对众说箇甚么即得纵饶说尽河沙数争似谭玄口不开卓拄杖下座秉拂昨晚昇上座梦见世尊升兜率天宫趺坐己毕敕诸大菩萨各说法要文殊师利菩萨说偈曰举手攀南斗回身倚北辰出头天外看谁是我般人弥勒菩萨说偈曰弥勒真弥勒化身千百亿时时示时人时人自不识普贤菩萨说偈曰身口意清净是名佛出世身口意不净是名佛涅槃惟有观世音菩萨将钱买下数千箇烧饼发付金刚力士属令一百日内现前诸天每人与它两箇佛法一字不说弥勒菩萨问云仁者此是何义大士曰胡饼讨甚么汁昇上座在傍失笑而醒今日小参举似大众敢问诸仁昇上座说的是法邪说的是梦邪若说是梦现今说法若说是法昨晚做梦于此明得便可亲证无生法忍其或未然观世音菩萨将钱买烧饼放下手却是馒头参秉拂四大无我心如风现今风声浩浩风作何状有者说风是圆底若不是圆底如何转辘辘地有者说风是方底若不是方底如何四维上下一吹遍满有者说风是匾底若不是匾底如何窗櫺缝罅横吹直入有者说风是长底若不是长底如何吹得千里万里恁般说话总是谤风风不受谤谤即是风昇上座如是而说是有说邪无说邪无说而说说亦是风诸仁立地而听是有听邪无听邪无听而听听亦是风寻常离心意识参绝凡圣路学向无可参处而参无可学处而学参底学底也是风既然如是谤底是风说底是风听底是风参底是风学底是风真可谓一堂风冷澹千古意分明金粟首座寮秉拂东土之山以泰山为首移置须弥山下一丘一壑而已东震之水以沧溟为大移置香水海边一杯一勺而已然善用者一杯一勺便成巨浪千寻一壑一丘直下县崖峭壁拈头作尾在法不在人拈尾作头在人不在法若有头尾相称者不妨出众相见问转身就父即不问游子归家意若何师云九十九峰齐点首进云如何是入门一句师云倚天长剑逼人寒进云如何是门内句师云清风拂日月进云归家消息蒙师指满堂大众尽知音师云还有未出门一句如何不问僧喝师云胡喝乱喝僧礼拜师便打乃云本昇因大和尚寿诞前来庆祝从青州未发足以前早已打迭欲觅一语以为庆赞了不可得及乎发足青州越水度山三千余里欲觅一语了不可得迨至来金粟寺人事之余已经半月欲觅一语了不可得何故如此盖为威音王以前无生尚不可得何况有生从此尽未来际无量寿尚不可名何况岁月日时然则不可以智知不可以识识不可以说说不可以岁月而求不可以算数而得毕竟如何虚空可量风可系无能尽说寿功德此是昇上座庆祝之微忱也再将途中所历与诸昆季宣扬一上但不可作佛法商量亦不可作世谛流布昇上座于四月初二日从青州发足车辚辚马萧萧度穆陵关但见鸟道入云崄巇欲绝惜不得县崖攃手绝后再稣者与之共辔由宿迁渡河但见黄河之水天上来鲸波万里百折不回因念曹谿正脉源远流长亦复如是从淮水入邗沟正当竞渡之辰龙舟夺锦因忆学道先须有悟由犹如曾斗快龙舟诚哉是言也从瓜埠入杨子江见金焦二山昂藏屹立有砥柱中流之势浩然击楫平地上死人无数弄潮须是弄潮人安得弄潮人与之同载到京口万舸争先横截去路讵知君登舟我行陆君行陆我登舟彼彼不相妨过延陵思季子之高风而问辙焉到姑苏仰隆祖之芳躅而瞻礼焉不意守关使者杜撰巡官把断要津不通凡圣庸讵知它家自有通霄路君辈其如予何从此快舸轻舠直至双林竹篱茆舍鸡犬桑麻松竹犹存林泉无恙何乐如之然犹是途路之乐及乎诣金粟寺登金粟堂入金粟室见大和尚瞻礼慈容拜问起居万福真是远客还家贫儿见父欢喜踊跃生平快乐孰大于是至于现前昆季大者如兄小者如弟同是家里人共说家里话作么生是家里话不见临济大师道有一人论劫在途中不离家舍有一人离家舍不在途中那箇合受人天供养者岂不是家里话于此见得方知昇上座住青州一十二载不曾一日离却昆季今日与现前昆季相见要且不曾动步离却青州所以道不动步周遍十方未入门常在屋里对家里人说家里话又添一番快乐祇恐现前昆季说是道远途长暑日炎天不劳重举则昇上座自放自收去也喝一喝卓拄杖下座启建华严宝忏秉拂居士问临济问黄檗佛法大意喫三顿痛棒弟子不为佛法而来又且如何师云满堂僧不猒一箇俗人多士云不得厌良为贱师云壁上画棋盘问古佛垂慈坐道场随流逆顺驾慈航当机谁识娘生面一朵昙华扑鼻香昙华扑鼻即不问如何是娘生面师云你是福建子进云恁么则当阳踢瞎摩醯眼始见前三与后三师云三山半落青天外乃云无边剎境自它不隔于豪端十世古今始终不离于当念兹者康熙乙己年八月初一日海盐金粟寺华藏庄严菩提道场成阿兰若毗卢遮那于中始成正觉坐宝莲座遍布身云放光动地十方微尘佛剎诸大菩萨海会云集一剎那顷从初会以至十会圆融行布行布圆融帝网交罗重重影现说无量世界微尘数偈说不可说不可说微尘数品善才童子遍体诸大知识证无量修多罗法门奇特中奇特殊胜中殊胜谅诸仁者眼无不见耳无不闻既同眼见耳闻则皆诸佛诞生之子既皆诸佛诞生之子则若远若近若此土若它方礼拜行道烧香散华擎拳合掌欢喜赞叹修斋设供皆是华藏庄严但于其中不得作佛想不得作非佛想不得作法想不得作非法想不得作诸相想不得作非诸相想能如是见是名正见如是知是名正知如是礼是名能礼所礼审如是则己亲见毗卢亲登宝阁己证普贤妙行己得文殊大智何以故盖为从前所作种种佛事不假它术皆吾心之常分耳若或稍涉迟疑则请同瞻坛上诸师七七日内随机展随机演日日是好日时时是好时一切声是佛声一切色是佛色色见声求也不妨机轮转处绝囊藏信得及无差别信不及则虽智同鹙子通若犍连同居道场耳无所闻目无所见终日瞌瞌睡睡如灯影里相似喝一喝云要且亦出不得华藏世界施主请秉拂今辰乃破堂禅师赍持岭南檀越奇珍异品香华灯烛珍羞供养恭祝老和尚大诞请转法轮饶益四众秉拂道即此一念早己饶益四众了也所陈供养早己转大法轮了也不见华严会上具足优婆夷安置一器涌无量宝万方来者悉皆满足今此会中一元和二达磨三十方罗汉僧尽皆随例餐䭔子各得三文买艹鞋艹鞋上脚且莫东行西行䭔子满盘岂止口肥腹饱须要一一识渠来处来处若识黄金合消来处不识滴水难受且道现前供养从甚么处得来从东粤督府刘夫人一念净信中来信为道元功德母长养一切诸善根然则刘夫人不止一佛二佛三四五佛而种善根己于无量百千万亿佛所种种善法种种善根悉皆成就何以故举一法而法法全彰明一机而机机顿赴理如是故事如是故法性如是故祇如因斋庆祝一句又如何一念普观无量劫无去无来亦无住如是了知三世事超诸方便成十力阿呵呵说甚尘沙甲子劫秉拂更以异方便显扬第一义而今宗师家不是摇拂子定是举如意不是行棒便是行喝以为方便极则殊不知嵒前丹桂香透毗卢顶𩕳久雨不晴浸烂达磨鼻孔云起南山岭峻不碍分飞水涨低滩竹密何妨直过常住少米无柴诸兄焦心竭虑有一等冬瓜茄子只管钵盂两度溼又谁问你东家杓柄长西家杓柄短康僧桥畔露华浓庭前秋满娑罗树无边消息几人知分明月向梅梢度白鸥滩重指注芰荷香散白苹风箬笠绿簑尽可住君不住涉江又採芙蓉去中秋请秉拂居士问如何是金粟景师云白鸥滩上露华浓如何是景中人师云俗人头戴僧冠帽如何是人中意师云少刻有斋居士随例喫饭进云景意悉蒙详指示因斋庆赞句如何师云佛寿无量乃云一即一切一切即一今与古一多与少一真与妄一圣与凡一佛与众生一譬如云中秋月影现千江唯一月所摄光生万户总一光所烛华严会上师子频呻比丘尼拄玅胜光王日光园中八德流泉百华宝木头头映现一一示身成就一切智现前普光菴主年登七十有感必应无德不修以平等心作种种平等佛事不矜其功不伐其能今辰设道吾饡饭点赵州茶来此华严会上恭祝大和尚寿诞且道与师子频呻是一是二然则古之日月即是今之日月今之人物不异古之人物乃唤云普光菴主汝愿无尽功德无尽法界无尽佛光明无尽寿量无尽劝大众普惺惺人人各有一光明明明百艹头边意着着拈来用最亲用未亲弥勒真弥勒化身千百亿时时示时人时人自不识胡思黯居士为母诞日请秉拂种谷得谷种豆得豆谷应山唿点滴不漏近日雨水较多农夫嬾惰将祖翁田地荒艹盈坵参禅如种谷学道如种豆赵州祖师道我于二时粥饭外无杂用心处心地不生闲艹木管取随家丰俭足君不见元清胡道人入尘不染心如玉参寻知识海门东亲见文殊得礼足双眼头头是佛乘心心所种皆佛业念念发生欢喜门念念顿超无量劫无量劫超生死空生死空时无延促延促既空佛不殊福也寿也何穷极无穷极孝子贤孙同庆祝请秉拂问高提祖印说法利生高提祖印即不问说法利生事如何师举拂子云拂子点开千圣眼进云会者当处受用不会世谛流布世谛流布即且置如何是当处受用的事师云馍馍䭔子满盘托出僧喝师云饥逢王膳不能餐问华藏庄严遍法界老人寿量祝无疆如何是不思议的句师云华藏庄严遍法界进云恁么则寿若须弥福同泰岱师云你那里见来僧喝师云你也学它喝乃云今辰乃自牧禅师领云环王檀越设斋修供端为恭祝老和尚寿诞以此胜因回向王公自己寿山高耸福海绵延据秉拂看来是法平等无有高下我师大诞是九月初八王公寿诞是九月初九我师大诞是七十王公寿诞是四十王公四十即是我师过去的四十我师七十即是王公将来的七十七也四也有何殊八也九也实平等过去平等未来平等现在平等我师平等王公平等百千诸佛平等现前四众平等尽大地众生平等秉拂以平等心说平等法福寿庄严千周百匝天岸昇禅师语录卷第十三天岸昇禅师语录天岸昇禅师语录卷第十四侍者溢元记录示众万善殿示众捉象亦全其力捉兔亦全其力昨晚山僧落堂见一狡兔突兴于前展手捉来却是一枚死鼠拾得寒山在傍抚掌呵呵大笑且道笑箇甚么知耻近乎勇示众山僧不解说法祇会发笑者一笑也有权也有实也有炤也有用也能杀人也能活人有时一笑如金刚宝剑有时一笑如踞地师子有时一笑如探竿影艹有时一笑不作一笑用敢问诸人作么生会若也会得功不浪施其或未然山僧失利冬夜示众洞山掇退果桌直而无礼慈明揭牓僧堂迂而成诞昇上座不似古人今夜大书一千箇云字现前诸公每人与你一箇何故会中总是乘云客不比寻常下劣人然却有箇说话既是云中客定知云里事敢问天有几许高日月有几许大星辰有几许位大梵天王今日说甚么法一一洞彻真可谓云中僊子稍涉迟疑皇天无亲大觉首座寮示众示众昔日僧问杨岐如何是佛岐云三脚驴子弄蹄行诸兄弟世间止有瞎驴黔驴痴驴强驴从不曾见有三脚之驴只可闻不可见最玲珑通八面能追风驱掣电乃呵呵大笑云且道笑箇什么笑汝等骑驴觅驴示众佛法不是冬瓜茄子与你一头两担不是羊羹腊酒与你细嚼麤餐昇上座平常见人饥时将口边所有之食尽情夺却见人寒时将身上所有之衣尽情卸却且道是为人邪不为人邪一僧才出乃震威喝一喝云若不蓝田射石虎何人识得李将军示众久默斯要不务速说释迦老子弄巧成拙觅心不得安心己竟达磨臊胡己眼未正本来无物传得衣钵堪笑卢公一生落节肋下还拳父子成冤滹沱小儿千古眉攒昇上座大似不肖儿孙将祖宗败缺一一点出还有傍不甘者么甜瓜彻蔕甜苦瓠连根苦示众三日不相见莫作等闲看从前且置即今事作么生众无语乃云人平不语水平不流洁净地上岂可攃沙然还知枯木崖前多错路么百尺竿头须进步么澄潭月影静夜钟声正是生死岸头事么莫谓无心便是道无心正隔一重关么昨日有人从清凉来却得南岳信道石头大的大小的小翠竹几茎长几茎短不得作奇特会不得作平实商量不得抛在无事甲里于此明得以大圆觉为我伽蓝天是天地是地山是山水是水有意气时添意气青绢扇子足风凉于此未明今日热如昨日更把眉毛厮结堂前露柱灯笼好笑同时汗出咄是什么消息示众无法可说是名说法不是心不是佛不是物是说不说虚空有路虚空大可惜时人不解行示众问大觉院中三大士利人接物事如何师云众眼难瞒如何是大智无私句师云日轮正午如何是万行庄严句师云屏风黑桼如何是寻声救苦句师云东施效颦三句己蒙师指示声前未举事如何师云远观山有色如何是举后绝言诠师云近听水无声举后绝言既己晓言答语对又如何师打云截断葛藤乃云昨夜普贤大士与观音大士争长佛法一人道见色明心一人道闻声悟道一人道顶门具眼一人道肘后县符一人道我以万行庄严成就修多罗法门一人道我从闻思修得证入三摩地一人道头上宝璎无价一人道篮中锦鲤有神一人道峨眉高耸白云端一人道洛伽雷震千波涌一人道象王回顾落华红一人道鹦鹉啼时芳艹绿文殊听得忍俊不禁提起手中剑云任你见色明心闻声悟道顶门具眼肘后县符万行庄严闻思修入宝璎无价锦鲤有神峨眉高耸洛伽雷音象王回顾鹦鹉啼春若到文殊剑下尽教一击粉碎因而更说一偈小根小智谩疑猜利剑曾将逼佛来富有奇珍俱不贵贫无儋石未嫌亏独行天外寻知己坐断千峰动地雷百十一城烟水涸善财何事不来归来归且置还识文殊剑么擿拄杖云冰盘捧出大家看示众鹪鹩巢林自谓得所鼹鼠饮河不过满腹安知天之高地之厚山之峻海之深是以勐虎不食伏肉俊鹰不打死兔你若将临济喝来我与你塞断咽喉你若将德山棒来我与你折作两橛你有敌国之富我与你破家荡产你若贫无立锥我与你八宝七珍不见道你才恁么我便不恁么你不恁么我却又恁么平平坦坦处入须向突突兀兀处放下突突兀兀处入须向平平坦坦处放下你若见我恁么道便云我会也我会也噫唏嘘曹谿波浪如相似无限平人被陆沈示众天寒人寒冻断释迦鼻孔冰团雪块刺瞎达磨眼睛眼睛既瞎无可描摸鼻孔既断全失打算阿呵呵辘辘转不是赵州东壁葫芦便是秦时𨍏轹钻示众呵呵大笑云且道笑什么适才有一山东人问昇上座曰贵处昇上座答曰山东山东人曰贵府答曰莱州府山东人曰莱州府城有多少大其中有几许人丁户口昇上座不知也其人大笑有顷昇上座问山东人贵处山东人曰江南昇上座曰贵府山东人曰镇江府昇上座曰镇江府城有多少大其中有几许人丁户口其人不知也昇上座亦大笑诸兄弟昇上座不是山东人要作山东人即被山东人取笑山东人不是江南人要作江南人即被昇上座取笑何况学无上妙道不曾实证实悟亲到地头如何晓得地头事即欲勉强支吾何异罗公炤镜取笑傍观不见古德见一学者入室请益便云不是不是如此数番一日学者忽然自省入室呈白古德才见便云是是所以过量人方晓过量事地头人方晓地头事即今还有到地头者么试出来道看如无昇上座自道去也不离当处常湛然觅即知君不可见示众腊月二十五收起云门普把住赵州关不放大雄虎四海己宴清归家路无阻谨报参玄人觅甚佛与祖示众古者道天地与我同根万物与我一体昨晚昇上座脚痛移步不得诸公也觉脚痛也未前日昇上座牙痛开口不得诸公也觉牙痛也未若道痛诸公何曾牙痛脚痛来若道不痛如何说得同根一体的道理众无语乃云诸公尽患麻木症带累昇公把不定此症从来难治医卢医扁鹊拱手回然却有箇医处作么生医艾疮瘢上重着蘸以拄杖旋风打散示众丙丁童子来求火壬癸忙忙却与水水火从来不同源童子攒眉诉戊己戊己笑谓童子言须信壶中别有天水底有火却须发火里能开万顷莲童子转身仍作礼归家稳坐心欢喜赤眼撞着火柴头焦砖打着自家底作么生是自家的大洋海底红尘起示众心月孤圆光吞万象光非炤境境亦非存盘山恁么提持祇得一半历劫无名说甚么心月从不欠缺说甚么孤圆本来无有世界众生说甚么光吞万象尽大地觅一丝豪了不可得说甚么光非炤境境亦非存昇上座恁么批判也祇得一半不见临济大师道有时夺人不夺境有时夺境不夺人有时人境俱夺有时人境俱不夺拈拄杖云者是境作么生是人卓一下云者是人作么生是境横按拄杖云人境俱夺也作么生转身吐气擿下拄杖云人境俱不夺也作么生领略得去于此领略得去大尽三十日小尽二十九饱食与高眠不必问卯酉于此领略不去才看立冬日又是腊月一光阴不待人错过好时节喝一喝示众惟有一门而复狭小可以出得且道释迦老子是门内语门外语从门入者不是家珍且道从上古锥是入门句出门句一人入得出不得一人出得入不得出得入不得转身便作辽天鹘入得出不得万里重云只一突也不入也不出珊瑚枝枝撑着月既然如是唤什么作门喝一喝示众探神珠于苍龙窟内岂足争奇解金铃于勐虎颔边未称好手何也傥遇跃翻大地此时性命何存忽然倒岳倾湫直得退身无路若只黑水自沉蝼蚁欺其失智或尔阱阬自陷狐狸笑其无威苦痛之言希垂鉴听示众铁锯𨮂秤锤秤锤痛不禁走入沩山水牯队触发云门拄杖子将山河大地一掴粉碎惊起杜顺和尚慌慌忙忙高声唱言怀州牛喫禾益州马腹胀天下觅医人灸猪左䏝上乃呵呵大笑云错下名言示众谗言才入屈子沉骨于湘潭云梦伪游淮阴被缚于汉室可惜二子乃小丈夫当时只解步步登高不解从空放下吾见其愚未见其智也功高者必危名重者必忌若使当时知脚跟下有一段奇特因缘富可敌国而敌国不能侵尊逾侯王而侯王不能夺智同佛祖而佛祖莫能窥明如日月而日月不并炤功折怨魔而怨魔莫能害居天下之广居立天下之正位行天下之大道得志与民由之不得志独行其道富贵不能淫贫贱不能移威武不能屈岂不毅然大丈夫哉然虽如是未是衲僧分上事在作么生是衲僧分上事将此身心奉尘剎逆风吹了顺风吹示众第一句荐得堪与佛祖为师第二句荐得堪与人天为师第三句荐得自救不了未离兜率己降王宫未出母胎度人己毕者是第一句一手指天一手指地天上天下唯我独尊者是第二句睹星悟道慨忾众生拈华示众说法利生者是第三句若第三句荐得风行艹偃虎骤龙骧若第二句荐得如龙得水似虎靠山若第一句荐得龙蟠死水鹤入银笼散问现前知识昇上座恁么告报还是见过佛祖邪拈尾作头邪倒置诸人邪淆讹在什么处若简点得出我当身为床座而供养之示众求长生者行至沙丘而亡夸胜武者老上轮台而悔富有天下贵为天子而不足以解忧超凡入圣看来总是阶梯妙唱玄谭到底不离窠臼直饶掀翻世界推倒佛祖毒气全然未散且道当时秦王觅得长生术汉武生擒古单于还足以解忧也未假使现前杀活自由纵横莫测还当得宗乘也未良久云为客纵然生计好何如家坐乐清贫示众禅可参乎无可参也道可学乎不可学也不可学处却须学白玉琢成西子骨无可参处正须参黄金铸就伍员心然虽如是它时后日莫道昇上座教坏人家男女好示众古释迦不先今弥勒不后我本无所希求法王大宝自然而至且道宝在什么处风鸣檐下铎梅绽雪中枝庞犬初钟吠寒鸡夜半啼然虽如是观音菩萨将钱买胡饼放下手却是馒头又作么生几拟以黄金铸作钟子期示众禅禅秋风吹落树头蝉道道霜天皓月无私炤佛佛胡僧手里一枝拂法法十字街头闹聒聒疏也疏了註也註了还搆得也未直饶搆得也是腊月扇子示众识得拄杖子一生参学事毕且拄杖子作么生识若识得拄杖子则南天台北五台扶过断桥水伴归明月村磊磊落落天上人间逍逍遥遥魔宫虎穴放下也河清海晏拈起也七纵八横若不识得拄杖子则引入天堂天堂不足牵入地狱地狱难安驱入人间人间罔措由是逼你出家也是它逼你行脚也是它逼你参禅也是它逼你左右不得也是它诸兄弟总是一条拄杖因甚么识得便恁么自由自在不识则与你为害为殃且道利害在什么处不见古人道你有拄杖子我与你拄杖子你无拄杖子我夺却你拄杖子赤心片片莫辜负也祇如拄杖子毕竟作么生识乃高声召众云诸兄弟众举首擿下拄杖云将谓别有示众释迦老子是小脱空达磨大师是小脱空西天四七是小脱空东土二三是小脱空昇上座是大脱空何故竖起拄杖云惯将常住物官路当人情示众白雪阳春调不同通方作者始能通若然不遇知音耳徒有枝头血染红所以道大唐国里无禅师噇酒糟者不知其几醉后添盃者不知其几万仞峰头难措足望崖而退者不知其几嵒边打落者不知其几祇如者一队汉一总趁去又作么生顾左右云此众无枝叶惟有一贞实腊八示众霜风吹绽碧云层山寺初钟映雪清树杪垂垂星里绿普天突出释迦晴若道是释迦晴又是天上星若道是天上星又是释迦晴况何日无夜何夜无星何人无眼何眼不明因甚不知落处好事全属它人乃拈拄杖云释迦老子来也在昇上座拄杖头上高声唱言奇哉一切众生皆具如来智慧德相但以妄想执着不能证得乃喝一喝云唤那箇作如来唤那箇作众生唤什么作智慧德相唤什么作妄想执着释迦老子恁么告报还免得妄想执着也未然则毕竟如何即得乃竖起拄杖高声唤云大众众举首星出也擿下拄杖云见之不取思之千里腊月十六夜示众节届星回时逢鹤语洞庭之门未掩风鴈急寒天金壶玉漏己催雪峰明晚景柳条零落桂干凋残禽翻竹叶霜初下寒影落无声人立梅华月正高孤城鸣画角七穿八穴触处达磨眼睛三搭四兜突露观音巴鼻却怪杨岐忍饿气缩项嗟嘘堪笑灵云不识时春风坐待独有孚上座识机宜鉴休咎口喃喃道知有知有箇什么悠悠寒角发孤城十里山头渐杳冥一种是声无限意有堪听有不堪听然虽如是也是听事不真唤钟作瓮不见道若立一尘家国兴盛埜老颦蹙不立一尘家国丧亡埜老讴歌复拈拄杖卓一下云大众风穴大师来也急着眼觑示众归去来兮田园荒芜胡不归顾左右云出门便作还乡计直至而今归未成然则白云嵒下多沈出格之英芳艹渡头久滞它乡之客还有人唱得还乡曲调者么良久云陶潜不肯休杯去今昔莲宗枉挂名示众拟欲为君说却被舌头碍欲不为君说却又难忍耐既难忍耐不免将从上佛祖所有之法尽情发付得么错不免将从上佛祖未有之法尽情发付得么错且道是从上错昇公错错错示众千圣顶门一句子绝依绝倚无尽藏中一妙机非色非心非色非心也则亘古亘今了无变异绝依绝倚也则干坤大地迥绝罗笼于迥绝罗笼处入泥入水陋巷不骑金色马于无变异处八臂三头回途却着破褴衫所以三百余会如虫御木后代儿孙纸上摸面壁九年舍己从权后代儿孙壁上看壁上看好心酸纸上摸无着落不见道说法利生绝妙外甥终是不肖它家自有儿孙将来应用恰好作么生得应用恰好去直岁今朝普请拈起瓶梅示众云江南此日梅如雪江北寒梅华未成肌骨天然元不别只缘时节后先争昇上座今日用催华鼓要使寒梅尽发只是诸公莫以耳听当以眼闻乃作鼓声复拈起华云华发尽也诸公还见馨香扑鼻也未良久云春风一曲杜韦娘司空见惯浑闲事掩关立雪菴檀越请示众师云多说不如少说巧说不如直说释迦掩室于摩竭直说了也净名杜口于毗邪直说了也达磨面壁于少林直说了也迨至四十九年东说西说曲了也拈华示众曲了也打地擎扠辊毬舞笏竖拂拈搥行棒行喝曲了也立人立境分主分宾三玄戈甲五位君臣倚它门户傍它墙刚被时人唤作郎攒华簇锦四六争奇摇脣鼓吻搆是争非养子不及父家门一世衰更有一种贩卖佛祖之徒县羊头卖狗肉到处说禅说道逢人摇尾乞怜是谓师子虫灭胡种族又何齿焉昇上座频年方外耻涉见闻每怀西山高遯之风景仰华亭泛舟之役兹者道出松陵逢故友汉公君仪李叟就水结庐当轩下榻欲使泯闻见绝往还于斯时也把断一切横截去流直得日月无光星辰黑暗佛祖齐立下风魔外潜窥无路然而芦汀宿鸟不共口谭玄云影江声尽是分身化佛要知把住有放行处把住放行也一室大千放行有把住处放行把住也大千一室审如是则昇上座虽端居閟户本与微尘诸佛菩萨现前大士同得同失同立同坐同食息同起居所谓虽在孤峰顶上十字街头相逢十字街头相逢仍在孤峰顶上非是神通妙用从前法尔如然苟或迟疑见网着相寻名则君向潇湘我向秦从来共住不知名消受洞中闲日月那知人世几冬春复举志公问思大禅师日何不下山教化众生目视云霄作么思日三世诸佛被我一口吞尽何处更有众生可度师云大小思大口阔被人拶着便尽情吐出设有问昇上座何不下山教化众生目视云霄作么但向它道燕雀岂知鸿鹄之志井蛙那识沧海之渊且教疑去三十年轮沙弥剃发请小参禅无可参道不须学剃头不为出家撘衣未是持戒释迦老子脚跟自不点地教人念佛持戒精进禅定布施解脱大似虚空穵窟笼好肉剜疮何故只为人人常光独露箇箇运用无私然而愚昧者多伶俐者少譬如穷子舍父逃逝出于千里之外若欲归家须从一里二里三里四里乃至五里十里五十里百里五百里千里登堂入室途中或乘舟楫或御象马或用车乘骆驼等物所遇之景或洞庭春色或西湖歌舞或帝里风光或闲房古寺所遇之人或有喜面相迎者或有埽席以待者或用语言安慰者或将饮食相延者凡此总是途路之乐未为到家若得到家总无是事然欲到家须觅箇地头人问路始得若不问过往往十箇九双南辕而北辙且道那箇是地头人良久云以吾一日长乎尔母吾以也檀越因病荐严请小参觉性真空真空觉性既真空觉性则古往今来于中觅一生死去来之相了不可得既觅生死去来之相了不可得于中觅一冤亲相了不可得既觅冤亲相了不可得则谁与你为缘为对既无与你为缘为对则不妨洒洒落落逍遥乎天堂佛国又何必包藏瑕疵沈滞乎鬼趣之乡自缠而自缚所以道一切众生皆具如来智慧德相但以妄想执着不能证得执人执我是妄想计有计无是妄想贪生怖死是妄想挟雠怀恨是妄想舍此妄想则一心清净一心清净则一身清净一身清净则多身清净多身清净则世界清净一世界清净则十方世界一齐清净十方世界清净则千释迦万弥勒一时现前昇上座如是告报尽大地有冤对者舍其冤对有辛酸者释其辛酸有恚恨者消其恚恨陷罗网者解其罗网各各手舞足蹈得大自在神通三昧去也祇如亡者饶觉嵒又作么生错认五更风雨乱晓来华笑一庭春复举一居士问二祖可大师曰弟子身缠夙恙乞和尚忏罪祖曰将罪来与汝忏士良久曰觅罪不可得祖曰与汝忏罪竟师云祖师祇解弹死雀儿却无回生手段今日李君仪因病追严以释冤愆设问弟子身缠宿业乞师忏罪但向它道过则勿弹改改后如何四海浪平龙睡稳九天云净鹤飞高对灵小参直蹋毗卢顶上坐断报化佛头迥绝囊藏被盖不须者也周由金风体露法法头头直下承当得去生死去来犹如梦幻荐严佛事己周其或未然不免下箇切脚尽大地是华藏庄严海尽大地是莲华国土尽大地是清净法身尽大地是毗卢正体生也不离者里死也不离者里者里是甚么所在卓拄杖云千峰势到岳边止万派声归海上消今日乃孝子潘允义因其母曹氏孺人五七之辰自念罔极之恩百无补报遍请诸山硕德转经持咒广作佛事犹未足以尽其孝思也特设净坛严备香华远请山僧陞于此座举扬向上宗乘指点唯心净土山僧道孝子未发心时孺人早生净土了也当发心时孺人己生净土了也从发心后孺人决定往生净土了也不见教中道一念普观无量劫无去无来亦无住如是了知三世事超诸方便成十力又道身口意清净是名佛出世身口意不净是名佛涅槃孝子生平虽在尘劳而不被尘劳之所系缚心心信向大乘念念勤学般若乃至今日欲尽孝思所作种种佛事可谓身心口意无不清净者矣母啮指子心痛子破足父生天然则子心清净母心清净母心清净世界清净一世界清净则十方世界一时清净十方世界清净则千释迦万弥勒一时现前释迦弥勒现前则无量寿佛不可不现前既然如是便请无量寿佛为导师更请文殊张帆普贤把舵观音摇艣势至撑篙共驾千叶莲舟现大神通放大宝光作妙宝音乐散妙宝香华树妙宝幢旛接引曹氏孺人不离当处直入功德池中了也作么生是到岸一句百宝庄严无相身一超直入如来地天岸禅师语录卷第十四天岸昇禅师语录天岸昇禅师语录卷第十五侍者一诚记录大觉首座寮机缘僧问如何是西来的的大意师云我者里无甚西来大意进云既无西来大意因甚居一院之首师云只因无大意故居一院首僧问阿谁拖者死尸来师云我也疑着进云死了烧了又向甚么处相见师云拖者死尸出去僧问如何是父母未生己前的事师云明如镜黑似桼僧问前日亡僧向甚么处去也师便打僧云元来在者里师云棺材里瞠眼僧问学人夜行撞破虚空蹋翻明月时如何师云贼来须打瞌睡次僧问如何是西来的的大意师云恰值瞌睡进云如何是西来大意师云我不患聋浴次知浴问古者道浴此无垢人既是无垢人用浴作么师云浴此无垢僧问不是心不是佛不是物是甚么师云从前肝胆向人倾问僧到家消息即且置途中得力事如何僧云芒鞋绳断师云适遇荆棘林时如何僧无语师云脚跟刺得血淋淋问僧昨日有一问在你处试答看僧云答过了也师云你喫饭因甚不漱口僧无语师直打退问僧尽大地是一口吹毛利剑你向什么处存扎僧云动念即乖师云钝鸟莫栖芦僧无语师喝退问僧露柱喫多少饭僧云随分纳些些师云常住那有许多闲饭与你喫僧无语师云食到口边被人夺却问僧赵州和尚道我在南方火炉边有箇无宾主句如何是无宾主句僧云不落言诠师云你因甚五戒也不持僧拟议师便打问僧併却咽喉脣吻道将一句来僧伫立师云立地死汉僧顿足师云棺材里瞠眼问僧一口吸尽西江水即且置你将禅堂吞却看僧云一粒粟中藏世界师云你得与么老大尿气也不除僧拟议师喝退问僧心如墙壁方堪入道如何是你墙壁的心僧云鍼札不入师云你背缝绽也僧拟议师打云大好鍼札不入问僧昨日有一问在你处试答看僧云只要无风起浪师云你拟向无风浪处躲跟那僧拟议师直打退问僧众中有一人坐香不到速速举来僧云渠本无名姓师高声云为我唤遍知来僧作礼师云元来元来问僧路逢达道人不将语默对将什么对僧云相邀来喫赵州茶师云此人不采时如何僧无语师云了问你者一队瞌睡汉终日瞌睡试拈出瞌睡呈似我看若拈不出各罚跪香一炷众无语乃顾尚志云你是瞌睡头试呈似看志云直得无下手处师喝云千钧之努不为鼷鼠而发机喫茶去问殿主你殿里的佛为甚么被人盗去僧云不曾师云佛聻僧拟议师便喝问众树凋叶落时如何一僧云皮肤脱落尽惟有一真实师叱之一僧云华发不萌枝师云那里学来的一僧云脱体风光师云随语生解问僧我手何似佛手僧云随分拈华摘柳我脚何似驴脚僧云行来步步蹋着人人有箇生缘你的生缘在什么处僧云喫官酒卧官街设遇巡城御史时如何僧无语师云七棒对十三问僧你我烧作一堆灰向什么处相见僧云青山绿水还依旧师云山尽水穷时如何进云唯此一事实师云如何是此事僧喝师便打进云将谓别有师连棒打退云者里无你住足处问僧拄杖子吞却山河大地了也你向什么处转身吐气僧云学人吞却拄杖子了也师云你唤什么作拄杖僧喝师便打师经行次唤云彻眉眉应诺师云我叫彻眉你应作么眉云那有两箇师云认着依前还不是问僧你作么生用心僧云了无依倚师云那里学来的僧云觌面相呈师笑云呈你箇桼桶师居金粟首座寮问新到甚处来僧云福建见座元师语录特来礼拜师云甚处得见僧云两眼对两眼师云我瞎你也瞎又见箇甚么僧云瞎瞎师便喝僧亦喝师云我喝你也喝随声便掌僧云礼拜首座师去也师云情知你也是没奈何菴居机缘士问法华经云三界无安犹如火宅唯有一门而复狭小可以出淂未审水心菴门有多少高师云居士直须亲到水心士云即今己到了也师云投子道的茶次士问如何是毗卢印师拈盘中蕅示之士点头云拈来便用师云认着依前还不是僧扇茶次师问唯此一事实余二则非真如何是此事僧云学人扇茶师云不扇茶时如何僧云随处得安闲师便喝问僧一向如何用心僧云看无字不得力师云老老大大终日随人脚跟转问僧穵却汝眼将什么见塞却汝耳将什么听割却汝鼻将什么嗅截却汝舌将什么语言拔却汝心肝五脏将什么忖量卜度僧忽大笑师云你见什么道理僧云早知灯是火饭熟己多时师云未信你在问僧是法平等无有高下因甚么南岸高北岸低僧云一任和尚分别师云如何是你不分别的句僧便喝师云喝后如何僧无语师云虾蟆只得一跳报恩化士至师问我向与和尚有一因缘汝还举得么僧云某甲那时不在师云大小终日业识茫茫一僧斩藤次师问云生死根作么生斩僧云一刀两段师云你向何处下手僧拟议师便掌云何不向者里下手师问新到从那里来僧云天童师云天童和尚末后句子分付阿谁僧云大家有分师云你试举似山僧看僧云独某无分师云还是和尚钝置你你自钝置僧云直得分疏不下师云儱侗禅和如麻似粟僧问城东老母与佛同时因甚么不见佛师云渠侬却有丈夫气僧云后来十指见佛又作么生师云龙头蛇尾与僧闲行至石桥畔僧问赵州略彴度驴度马和尚此桥曾度什么人来师云不度驴度马僧云何故师云驴马不散度士问提婆达多既谤佛后来因甚却成佛师云不是冤家不聚头僧问如何是和尚本来面目师云夜叉头罗剎面僧云因甚如此师云只可闻不可见僧云如何是学人本来面目师云三十二相八十种好僧云学人怎散师云却怪山僧不得僧云毕竟如何是学人本来面目师云猪鼻狗耳僧云何以如此师云唤不回头怎奈何玩月次居士问虚空有体须亲证虚空体作么生证师云此夜一轮满清光何处无复有一士亦如前问师云孟春犹寒伏惟珍重居士问久向水心特来参谒师云却值菴主不在士便喝师乃顾行者云与它一杯茶士云艹贼大败拂袖便出师云满堂僧不猒一箇俗人多士乃回身作礼云适来触忤和尚师云三十拄杖且待别时七十三翁见自叙曾亲近云门湛大师来师问云即今湈大师在甚么处翁云何得当面讳却师乃出位问讯云大师作礼翁面赤乃与一掌闲坐次唤一僧云近前来与汝商量箇事僧掩耳而出师云伶俐衲僧一拨便转复唤一僧僧近前师云不是知音者徒劳话岁寒一僧至自叙曾在能仁住过与师是同参师云如何是同参的事僧云何得忘却师云我忘却也你试举看僧面赤无语师云好箇赤面狐狸一僧至自叙曾亲近天童老和尚永觉和尚过来师云即今永觉和尚在什么处僧云福建师云老老大大五戒也不持僧问如何是过去佛师云昨夜三更月正圆如何是现在佛师云横按莫邪全正令如何是未来佛师云莫妄想进云如是则人人本具箇箇不无去也师云独你是众生僧便喝师云再喝喝看僧连喝两喝师云放过一着大觉勘辨落堂问众适才有一人坐香不到唤它出来众屏息师云一总外边打之遶曳拄杖一时打散问僧今日做甚么来僧云洗饭桶来师云有一无底桶还曾洗得也未僧云既是无底桶用洗作么师云若不洗过便见不干不净僧拟进语师云果然不干不净复云你试将无底桶子呈似山僧看僧拂袖便行师云恁么去只是桼桶问僧今日做甚么来僧云修藏经来师云有大经卷在一微尘此经作么生修僧无语师云汝不会修经僧参师问河水暴涨如何到得者里僧云不曾师云没头浸杀也不知僧参师问汝名甚么僧云藏石师云老老大大藏块石头行脚作么僧无语师云不是打杀人定被人打杀问僧汝曾亲近大雄么僧云曾亲近来师云大雄近日消息何如僧举坐具师云脱空妄语汉僧无语师云果然僧问见闻不脱时如何师指香炉云见么僧云见复指净瓶云见么僧云见师云有甚么不脱又击香几云闻么僧云闻复击云闻么僧云闻师云有甚么不脱僧云某甲恐错认识心师云识心且置如何是你的心僧无语师叱出僧参师问黄河水深穆陵关崄如何得到者里一僧拂坐具作圆相师喝僧亦喝师云我喝你亦喝便打复云第二位过来僧伫立师云不劳再勘僧参师问那里来僧云京师来师云曾见圣上也未僧云不曾亲见师云你不从京师来南方僧求挂单师云我者里要喫小米饭如何住得僧云栗棘蓬尚且吞得师云道甚么僧拟议师云看你吞吐不下把鍼次僧问如何是西来大意师云鸳鸯绣出从君看不把金鍼度与人僧参师问从什么处来僧云报恩师云曾到金车山顶也未僧云终日在上师云石头大小即不问峰峦高下是如何僧无语师云对面热瞒我一晚进堂云常住驴子尽走出栏外了也众人快去赶回来众愕然师云者班骑驴觅驴汉不打更待何时拽拄杖一时打趁僧问学人不晓得做功夫师云最亲切僧云乞和尚开示师云远之远矣一晚落堂众下单作礼师喝一喝便出问众先行不到末后太过如何得恰好去一僧云含元殿里更觅长安师便喝李邑侯问如何是宗门下机锋师云如居士决讼一般经行次夺僧手中香版急唤云广慈广慈僧连应师云你因甚在我手里僧拟议师便打僧参师问诸方何似者里僧云不隔一丝豪师云一句合头语万劫系驴橛拈拄杖趁出园头问如何是妙用师云粪阬里挑礼五台僧拜辞师云你到五台为我寄一信与文殊僧伫立师云你信作么生寄僧喝师云你者一喝是喝文殊喝山僧喝自己僧无语师便打复云若见文殊但恁么举似僧问如何是不怕生死的人师云即怕生死者是湛维那礼拜师云昨晚公案作么生若说是西来消息却是山僧一只履若说是山僧一只履又是西来消息你试道看湛云有水皆含月师云月落水干时如何湛拟议师叱之一日问如何是一毛头师云刺瞎汝眼如何是方便路师云截断脚跟到者里计穷力尽时如何师云贼不打贫儿家一日路傍见踢行有省归呈偈云大用从来在己躬无足人偏解踢行手眼通身元不昧一回打着便为赢师云如何是己躬大用湛作踢行势师云恁么又争得湛云师意如何师作踢行势湛云者是二转了也师云你只解一转不解二转湛云千转万转只是一转师微笑东眼早入卧室云某甲证得虚空体了也师云虚空体作么生证眼打一掌云天明不起更待何时师云未在更道眼云红日上三竿师云你喫不得棒在归堂去又一日呈偈师云我者里不许作偈眼云者箇不是偈师云是什么眼云天晴日头出师云东扯西拽有甚了期复云向后再送偈来痛与三十拄杖进云总不送来时如何师云痛与三十拄杖进云来与不来时如何师云痛与三十拄杖进云过在甚么处师云祇要你识痛痒师一日唤云汝参禅若彻山僧与汝易名玄彻眼作礼云彻也是玄彻不彻也是玄彻师笑与易名一日礼拜次师云你不及印缘了也眼云它有甚么长处师云它会踢行眼云我会打鼓师云它踢行有省你打鼓作么眼云不见道打鼓弄琵琶相逢两会家师云它会你不会落堂问众併却咽喉脣吻道将一句来湛维那从东过西立师云将头不勐带累三军便出僧参问一口气不来向甚么处安身立命师云你是京东人那僧云是师云你因甚对面热瞒我僧拟议师顾知客云拖者死尸出去师问僧从何处来僧云报恩师云你到金车山顶也未僧云山顶盖了箇关房师云有多少大僧云一间两配师云你不缪为山东人出去五台僧参师云闻五台狼虎纵横是否僧云而今己太平了也师云你因甚平地喫交僧云不曾师云不识痛痒汉出去问众脚踢脚应拳来拳应设若无手人遇着箇无面目汉如何厮打众无语师云若无看无手人行拳去也遂打旁僧一掌问见空汝见既空垂下一足云见么僧云见师云蹋瞎你眼睛僧无语师便打茶次问众云云门饼赵州茶满盘拓出供养诸仁了也因甚诸仁到者里下口不得一僧云信手拈来任意餐师云但知喫果子不识树曲彔问透过一切时如何师云未在进云既是透过一切因甚犹说未在师云前言不应后语问僧设有一魔王化作释迦老子来至僧堂若道是释迦老子却是魔王道是魔王又是释迦老子你如何发付它僧云魔佛一时埽师云埽后如何僧云天下太平师云设遇寇来时如何僧云干戈不动师连棒打退云太平祇许将军定不许将军坐太平居士问如何是本来面目师云俗人头戴僧官帽又一日如前问师云满堂僧不猒一箇俗人多暗中遇一僧搊住云莫是达磨祖师么僧拟议师拓开云此去流沙十万程灵辔印缘侍语及劳山那罗延窟乃古佛道场五百肉身菩萨居住师问云既是菩萨道场因甚被道士所居灵辔云家无小使不成君子印缘云龙蛇混杂凡圣同参师云也则道得一半山僧却又不然大海若不纳百川应倒流又问印缘汝所住石门坊闻昔有野狐蟠据既是师子儿因甚向野狐窟中居住印缘云象王行处绝狐踪师笑之僧请益师闭目不顾僧懡㦬而退僧问推不向前约不退后时如何师云立地死汉进云如何得活师云你去叫行者拿饭来与我喫僧应声而出师云活也活也垂代问尚志不事王侯高尚其志你志作么生尚志无语代云超佛越祖问圣能圣则吾不能你因甚如此妄自尊大圣无语代云却怪某甲不得问僧你鼻孔因甚打失半边僧云通天彻地师云通天彻地则且置还我打失的鼻孔来进云者一半也是多的师云乱统作么何不道即今亦不失问众此罪性不在内不在外不在中间在甚么处众下语不契代云逼塞虚空问众鬼窟商量不堪共语离却鬼窟道一句看一僧云甜瓜彻蔕甜师不肯代云青天白日有时云印板上打将来模子里脱将出我者里总用不着生机处道一句看众无语代云和尚放过学人即道贴单问众人人本有箇箇不无因甚用此一场特地一僧云龙吟雾起虎啸风生一僧云锦上铺华又一重师云山僧却又不然不是一番寒彻骨怎见梅华喷鼻香问众人打七七打人众无语代云被和尚重重钝置又云学人今日不着便问众如何是不动尊众下语不契乃自代云朝游西天暮归东土问众衲僧家罗笼不肯住唿唤不回头因甚一堂古佛随山僧驱使一僧云任大也须从地起更高其奈有天何师云你前日寄下三十拄杖不曾打得僧云过在什么处师云再加三十不为多乃自代云将此身心奉尘剎问众参禅如水中捞月还有人捞得者么一僧云无有着力处师叱之乃云不到乌江畔知君未肯休又云赚杀一船人天岸禅师语录卷第十五天岸昇禅师语录天岸昇禅师语录卷第十六侍者一诚记录颂古那咤太子析肉还母析骨还父然后现本身运大神力为父母说法佛眼远云肉既还母骨既还父用甚么为身学人到者里若见得去廓清五蕴吞尽十方雷雨轰轰过晓峰千山洗出碧重重桃源洞口华如霰无数渔郎炤眼红迦叶因阿难问世尊传金襕外别传何物迦叶召阿难难应诺迦叶曰倒却门前剎竿着满川风雨渡头船相唤相唿岂偶然谁道金襕无别物剎竿倒却是真传刻薄难弟猜疑难兄好语不说问西答东君不见一斗粟尚可舂一尺布尚可缝兄弟二人不相容鹤林玄素禅师有僧敲门师云谁僧云是僧师云莫道是僧佛来也不着僧云为甚么不着师云无栖泊处鹤林风雨晚潇潇竹户云深锁寂寥纵使佛来也不着雪霜横按有吹毛为人莫学鲁男子一往孤行自见长不见当年柳下惠满怀风月有何妨鸟窠因白居易侍郎问如何是佛法大意师曰诸恶莫作众善奉行白曰三岁孩儿也解恁么道师曰三岁孩儿虽道得八十老人行不得俗人酤酒与三升共话桑麻鸡犬情若问中书堂里事侍郎亲向凤池行马祖示众云凡有言句是提婆宗以此箇为主满天风雪出门游疋马横身百艹头闻道平原狐兔狡频将鹰眼看吴钩全凭三寸舌纵横六国相将贺太平斗大黄金县肘后苏秦原是旧苏秦松直棘曲鹊喿鸦鸣本非有意不道无情为欲鱼龙知性命频将折箸搅沧溟邓州丹霞天然禅师参石头执役三载忽一日头告众曰来日铲佛殿前艹至来日大众诸童行各备锹䦆铲艹独师以盆盛水沐头于头前胡跪头见而笑之便与剃发又为说戒师乃掩耳而出石头只说铲艹丹霞错会不少谩言头角峥嵘未免行童笑倒偷心千古是丹霞堪笑石头被艹遮若使钳锤真玅密当时逐出较些些丹霞于慧林寺遇天寒取木佛烧火向院主诃曰何得烧我木佛师以杖子拨灰曰吾烧取舍利曰木佛何有舍利师曰既无舍利更取两尊烧主自后眉须堕落木佛何曾有舍利惺惺妆作假煳涂尽言院主招殃祸试看丹霞眉在无大鹏惯展摩天翅噼海横将龙子吞虾蟹一时齐乞命至今千载暗消魂明月之珠夜光之壁暗投道路按剑啧啧清风吹出玉婵娟炤看面皮是艹贼咄咄咄一箭双鵰齐打失丹霞一日访庞公见女子取菜次师曰居士在否女放下菜篮敛手立师又问居士在否女便提篮去师回须臾公归女举前话公曰丹霞在么曰去也公曰赤土涂牛妳美如西子离金阙娇似杨妃下玉楼大义灭亲非小小肯教婢子逞风流大娘剑器太从容矫若游云健若龙舞罢华枝轻覆面免人扺唤小桃红潮州灵山大颠宝通禅师韩文公一日相访问师春秋多少师提起数珠曰会么曰不会师曰昼夜一百八公不晓遂回次日再来至门前见首座举前话问意旨如何座扣齿三下及见师理前问师亦扣齿三下公曰元来佛法无两般师曰是何道理曰适来问首座亦如是师乃召首座是汝如此对否曰是师便打趁出院潦倒疏慵客来生受不奈瓢何打破熨斗文公读尽五车书博识多闻号大儒那识神龙能变化风云腾蹋绝方隅大颠因文公问如何是佛师曰看沿家觅佛是文公直指全教双眼空若道抬头便见佛文殊笑倒海门东凤翔府法门寺佛陀禅师寻常持一串数珠念三种名号曰一释迦二元和三佛陀自余是甚么碗跶丘乃过一珠终而复始事迹异常时人莫测劣相殊名共一家红尘闹市口吧吧犀因玩月纹生角象被雷惊华入牙深更小玉唤频频却笑檀郎不识声啼淂血流无用处不如钳口过残春长沙因僧问本来人还成佛也无师曰汝见大唐天子还自割茅刈艹么曰未审是何人成佛师曰是汝成佛僧无语师曰会么曰不会师曰如人因地而倒因地而起地道甚么人世未逢九五尊春明御杖晓峥嵘时人只识朱衣贵错认侯门作帝阍天子刈茅也不奇脱珍着弊想同之只因不遇金牙作放过当年老尉迟长沙因僧问如何转得山河大地归自己去师曰如何转得自己成山河国土去曰不会师曰湖南城下好养民米贱柴多足四邻僧无语师示偈曰谁向山河转山河转向谁圆通无两畔法性本无归者一转那一转尺非长寸非短几多错认自家身目前异路难排遣珊瑚潋滟十洲春觌面无人识深浅君不见陶朱一叶驾扁舟五湖风月无人管圆觉经云居一切时不起妄念于诸妄心亦不息灭住妄想境不加了知于无了知不辨真实玉沙瑶艹连谿碧流水桃华满涧香晓露风灯零落尽此生无处觅刘郎睦州见讲僧乃召曰座主主应诺师曰担版汉水流元不竞华落亦无心若肯机先会春风别有神陆亘大夫谓南泉曰弟子亦薄会佛法泉便问大夫十二时中作么生陆曰寸丝不挂泉曰犹是阶下汉复云不见道有道君王不纳有智之臣髑髅喜立枯木龙吟漫言春到水尚成冰襟怀磊落兮不倚疏篱眼目目麻瞇兮勿自成羁阶下汉知不知云舒海岳高低雨鹃爱春华远近啼百丈野狐一二三四五六七七六五四三二一颠倒逆顺与君看莫证乌龟便是鳖不是鳖撩天鼻转转不错好商量恁么亦是眼中屑僧问风穴如何是一称南无佛穴云灯连凤翅当堂炤月影娥眉䫌面看头痛便将手摸口渴舌扺上腭观音救苦寻声处处风前露膊宝通禅师初参石头头问那箇是汝心师曰见言语者是头便喝出经旬日师却问前者既不是除此外何者是心头云除却扬眉瞚目将心来师曰无心可将来头云元来有心便言无心无心尽同谤师于言下大悟龟毛兔角拈不及未涉玄微机最鲜狡兔恋窝篱下死苍龙出窟上青天驱耕夺食绝安排饥极还它饱腹回从此梅华清彻骨香风原在旧瑶台白水本仁禅师因镜清行脚到师曰时寒道者清曰不敢师曰还有卧单得盖否清曰设有亦无展的工夫曰直饶道者滴水滴冻亦不干它事清曰滴水冰生事不相涉师云是清曰此人意作么生师曰此人不落意清曰不落意是此人那师曰高山顶上无可与道者啗啄最亲切处非亲切极分明处未分明饥餐渴饮凭谁力绝学无为一道人西天有声明三藏至闽帅请玄沙辨验玄沙以铁火箸敲铜炉问是甚么声沙曰铜铁声沙曰大王莫受外国人谩藏无对声前独露本无名楚馆秦楼买却身可惜玩华人立老不知春己渡前村云居膺禅师因僧问羚羊挂角时如何师曰六六三十六又曰会么曰不会师云不见道无踪迹宇宙清日月明万里风光绝四邻青鸟不传云外信落华空忆梦中人魔觑不入佛智难寻欲识从前消息尽髑髅前验始知亲清泉禅师因僧问古人面壁意旨如何师云屈僧云恁么则不费心力师云何处有恁么人海底虾蟆吞月钩刻舟寻剑几时休屈雨初收风卷长空云未净髑髅一箭更添愁黄龙机禅师因僧问不问佛祖边事如何是平常之事师曰我住山得十五年也无心于事事无心一种平怀山水清华自落鸟不惊秋月春风难赠人问在答处答在问处呈出家风迥无别路只恐白云菴上来我住久兮君不住玄泉第二世和尚因僧问辞穷理尽时如何师云不入理岂同尽冰壶鉴原无影宝镜虽空秋尚存一片虚凝绝情谓人天从此见空生韶国师初见龙牙便问雄雄之尊因甚么近之不得师曰如火与火韶曰适遇水来又作么生师曰去汝不会我意霜华时遇蓼华天一片明明俱是白从来善战不如谋飞骑将军陷塞北火与火面门彻以水克之非时节卷甲但归来玉关自生入沩山三种生想生相生流注生闲闲更不涉离微长对流莺五柳矶神女本无行雨梦襄王空逐彩云飞纸鸢幻影终归灭木偶多机徒自疲一念知归无处着冰消万劫有何岐灵鹫闲禅师因仰山问寂寂无言如何视听师云无缝塔前多雨水无渗漏绝间歇任运腾腾于八极有何出入可追寻物物示现人难测闲闲不语坐春风鸟啼华落传消息南院慧颙禅师上堂赤肉团上壁立万仞僧问赤肉团上壁立万仞岂不是和尚道师曰是僧便掀倒禅床师曰这瞎驴乱作僧拟议师便打一抽金镞暗称奇转换更逢霹雳机楚项用奇走赤帝汉军乘势袭全齐出其不意攻无备失在东隅得在西两两普州人伎俩从教对面影相欺临济因僧问祇如石室行者蹋碓忘却移脚向甚么处去济云没溺深泉绝虑忘缘去路贫孤危犹是眼中尘直须更卷千寻浪好趁春风入渭滨洞山因僧不安欲见山山遂往看僧云和尚何不救取人家男女山良久僧云四山相逼时如何师云老僧日前曾在人家屋檐下过僧云还有回互也无山云不回互僧云毕竟向什么处去山云粟畬里去僧嘘一声珍重便脱去平步登高易从空放下难果尔圣凡如电埽何缘去住得相关天际云舒卷沧波月往还眼底家私都荡尽清风八极步闲闲万里秋风鴈一行落华流水太茫茫虽然带月担泉去未识归途总是霜僧问曹山抱璞投师请师雕琢师云不雕琢僧云因甚不雕琢师云始知曹山好手清光一片绝情谓亘古无瑕烁太虚更与良工求雕琢岂知衣里失明珠曹山老大舖舒不动豪端而文焕乎星汉调高雪曲和寡音孤箇里若逢穿耳客方知脱体在回途仰山因赤千行者闻钟声问有耳打钟无耳打钟仰云汝但问莫愁我答不得行者云早箇问了也仰喝云去行者即事知机仰山惯得其便万里沧洲下玉蟾行人尚在垂杨院咄流水落华春去也声前错过观音面曹山因僧问不萌之艹因甚能藏香象山云阇黎幸是作家又问曹山作么一簑烟雨绿春眸是处垂杨系钓舟木人睡重不知晓石女灯挑云外秋云外秋谙机酬风前己失南来鴈雨后还同月一钩僧问云门和尚年多少门云七九六十八僧云为甚七九六十八门云我为你减却五年不涉阴阳造化中生缘甲子自无穷秋林黄叶随风埽春路飞华带雨红几见枯株守旧垒谁知蕉鹿梦遥空点金化石僊常遇除却是非客未逢云门在雪峰时有僧问峰如何是触目不会道运足焉知路峰云苍天苍天僧不明遂问师苍天意旨如何师云三斤麻一疋布僧云不会师云更奉三尺竹后峰闻喜云我常疑箇布衲秋江白露和烟岛终古行人坐荒艹莫邪横按霜风埽空懊恼些声未己哭声号月皎风清归去好人情薄似秋云晓电牙剑舌传家早对君祷出门尽是长安道一曲离骚肠己断北邙衰艹更愁时猿声叫落三更月鹃唳啼红万木枝高冢麒麟唤不起路傍华表恨归迟楚魂断送湘江上寒食榆烟空所思白苹衰艹色客路不知秋若识猿啼处潇湘水逆流僧问风穴如何是清凉山中主师云一句不遑无着问迄今犹作野盘僧深深水底行高高山顶立逢人礼数未曾週抬眸己过新罗国野盘僧野盘僧千里乌骓不用追青山绿水何曾失鹘眼龙睛觑不及茫茫宇宙知何极虽夸好手不张名直至而今归不得归即得鴈声阵阵来沙塞僧问风穴禅师鱼隐深潭时如何师云汤盪火烧寒江秋夜碧沉沉映水芦华两岸明何处塞鸿来海上一声啼断万家砧又僧问摘叶寻枝则不问直截根源事若何师云赴供凌辰去开塘带雨归锦刀不簇鸳鸯骨利剑难分水上颜闲却五湖烟景月黄金何处买家山长沙因僧问诸佛师是谁师曰从无始劫来承谁覆荫曰未有诸佛己前作么生师曰鲁祖开堂亦与师僧东道西说生佛无名古今不落曲为今时应病与药无影堂前正令提不萌枝上清风廓莫言面壁口何宜万里天边飞一鹗南阳忠国师麻谷来参绕禅床三匝振钖而立师云汝既如是我亦如是谷又振钖师叱云者野狐精手握青锋建大功红旗面面总玲珑武侯足智能擒纵司马多谋暂瞽聋割据固由高捷足知机那在并称雄一天星斗和云乱送入洞庭烟雨中三圣问僧近离甚处僧便喝师亦喝僧又喝师又喝僧云用棒即瞎便喝师拈棒僧乃转身作受棒势师曰下坡不走快便难逢便棒僧曰者贼便出去师遂抛下棒是精识精是贼识贼恶人自有恶人魔新罗人遇普州客搀旗夺角饶机先打劫就窠归劲敌走盘活泼泼吹毛横按雪霜寒收下辽天之俊鹘两两对面白拈各各就窝打劫红旗闪烁兮先发制人玉转珠回兮乘虚便袭贼贼打面还它州土麦承天嵩禅师因女弟子问金刚经中六波罗蜜那箇第一师云长城齐崩倒方见本来人云学人不会请师直指师云白骨如山岳滴血见真容石女抽簪不易为承天言下示全归情穷泪可销金石恩重缘能起死灰祇见苍梧云惨澹未逢塞北鴈南回王孙携手无归路城上空闻杜宇哀月里嫦娥难画眉东君巧借逆风吹胭脂洗尽桃华面欲嫁渔郎不用媒僧问云门父母不听不得出家如何得出家师云浅僧云学人不会师云深迥无依倚绝跻攀犹隔韶阳一字关若识风前别调者自应天外渡云间百丈惟政禅师因老宿问日就窗窗就日师云长老房中有客归去好客来掘地讨天主人续凫断鹤夕阳西下悲风四顾山窗寂寞湖南祇林和尚每叱文殊普贤皆为精魅手持木剑自谓降魔才见僧来参便曰魔来也魔来也以剑乱挥归方丈如是十二年后置剑无语僧问十二年前为甚么降魔师曰贼不打贫儿家曰十二年后为甚么不降魔师曰贼不打贫儿家一剑霜寒八百州沙场苦战志难酬家园自有琴书在月白风清归去休孚上座闻画角声有省歌管弦中岁月荒玉楼人醉杏华乡分明唤起来时路只道东风有短长角声吹落天边月扬子江头浪逆行茫茫大地人无数虚忆楼头别有声僧问青林禅师径往时如何师曰死蛇当大路劝子莫当头曰当头者如何师曰丧子命根曰不当头者如何师曰亦无回避处曰正当恁么时如何师曰失却也曰向甚么处去师曰艹深无觅处曰和尚也须隄防始得师拊掌曰一等是箇毒气张颠颠后绝人颠艹圣唿传醉里僊断戟短枪浑不顾至今纸上起云烟僧问赵州凝然便会时如何州云老鼠尾上带研槌死水有龙藏不得玄中无路阿谁知弃却百千沉大海一浮沤里漫狐疑拟会取带研槌风吹碧落浮云尽鴈影秋空不系思僧问修己禅师如何是祖师西来意答云舶船过海赤脚回乡顺水张帆泼浪高多年滞货脱儿曹担头赢得轻如叶只履西归月半瓢僧问景清居素禅师如何是末上一句师曰金刚树下如何是末后一句师曰拘尸城边向上更有事也无师曰有如何是向上事师曰波旬拊掌呵呵笑迦叶抬头不识人末上一句子生佛难提挈无端死释迦带累生迦叶别别珊瑚枝枝撑着月姜山方禅师因僧问如何是不动尊师曰单着布衫穿市过曰学人未晓师曰骑驴蹋破洞庭波曰透过三级浪专听一声雷师曰伸手不见掌曰还许学人进向也无师曰蹋地告虚空曰雷门之下布鼓难鸣师曰八华毬子上不用绣红旗曰三十年后此话大行师便打宾则始终宾主则始终主如何不动尊触着无停处明明闹市头深深海底渡铁鹞无毛掠月昏俊鹘穿云天正曙机蹋机箭锋拄何如天外展双眸莫把是非来入耳僧问长庆暹禅师离上生之宝剎登延圣之道场如何是不动尊师曰孤舟载明月曰忽遇橹棹俱停时如何师曰渔人偏爱宿芦华不留不碍行空月虚舟触浪无痕迹白苹红蓼秋如织无家客丝纶千尺烟波擿罗云钓月家风别摇摇万顷苍波碧梦锁空江秋瑟瑟忘施设风来荻苇华如雪净因成禅师一喝分五教师絃才举众絃绝一喝雷轰并电掣从教八面总玲珑顿渐偏圆无不入譬如万派尽朝宗毕竟千峰岳边歇小净因真巨擘鸿门项羽活埋得普天匝地汉家春千古万古谁人识九峰虔禅师因僧问古人云直得不恁么来者犹是儿孙意旨如何师云古人不谩语曰如何是来底儿孙师曰尤守珍御在曰如何是父师曰无家可坐无世可兴尊贵天然原不共转身有路涉途中苔封古殿难寻迹体混诸尘不露踪旋转华夷皆至化浩然物我总同风舜谟禹绩浑闲事那见家尊更计功僧问投子大同禅师如何是出门不见佛师曰无所睹如何是入室别爷娘师曰无所生不慕诸圣不重己灵释迦弥勒幻影虚声全超功位迥绝疏亲金屑虽贵眼中尘须信干坤奉一人僧问夹山善会禅师十二分教及祖意和尚为什么不许人问山曰是老僧坐具曰和尚以何法示人山曰虚空无挂鍼之路子虚徒捻线之功又曰会么曰不会山曰金粟之苗裔舍利之真身罔象之玄谭是埜狐之窟宅疮疣故纸太颟顸彩画虚空总不堪烈燄那容蚊蚋泊狂猿徒自影空贪灵锋剑拂珊瑚月胡饼机超佛祖谭点石化金仙遇易教人除却是非难夹山在沩山作典座沩问云今日喫甚么菜山曰二年同一春沩云好好修事着山曰龙宿凤巢拟索家常一碗羹平将王膳大铺陈两轮互炤千华顶双桂同飘五叶春丹凤和鸣归岳麓玉龙旋舞出潭津满盘拓出珍羞供五味均调献至尊庐山永安悟禅师因僧问脱笼头卸角驮来时如何师云换骨洗肠投紫塞雁门切忌更衔芦平步登高易从空放下难君不见万里侯封俱不羡只图生入玉门关玄沙侍雪峰山行次峰指面前地云者一片田地好造箇无缝塔沙曰高多少峰乃上下顾视沙曰人天福报即不无和尚灵山授记未许梦见在峰云你作么生沙曰七尺八尺师子盘旋象王蹴蹋指出当阳无缝塔好手不沾泥规模真寥廓卓出人前辉煌历落长沙岑和尚与仰山翫月次山云人人有者箇只是用不得岑云我倩汝用山云你作么生用岑噼胸与一蹋山云㘞直下似箇大虫一拳打落天边月就手轻抛陷虎机有意气时添意气得便宜处落便宜大隋和尚因烧山次忽见一蛇以杖挑向火中咄云者箇形骸犹自不放舍你向者里死如暗得灯遂有僧问云正恁么时还有罪也无师曰石虎叫时山谷响木人吼处铁牛惊无明实性即佛性幻化空身即法身烈燄堆中翻巨浪万山猿叫断肠声情忘逆顺月行空大用从教不立宗落尽眉毛浑不顾为怜松竹引清风僧问三平忠禅师宗门中还有学路也无师云有一路滑如苔曰学人还蹑得否师曰不拟心汝自看前不搆村后不迭店智不能窥眼不及见心行路绝玲珑八面本自全身在帝乡休将闲学拟思量超方有路人同到不用追攀本现成有意蹑时难措足无心任运绝疏亲日中逃影就阴歇止沸扬汤减灶薪歇却驰求心行路脚跟不动御街行僧问洛浦诸圣恁么来将何供养浦曰土宿虽持钖不是婆罗门闲神枉顾谩嗷嗷壁立门庭万仞高细切清风陈俎豆薄㓟明月当春醪空施三奠酬来意那讨分文买纸烧一物浑无将底供雪霜横按有吹毛僧问乌牙彦宾禅师未作人身己前作什么来师曰三脚石牛坡上走一枝瑞艹目前分空劫己前不较多三春艹自秀平坡石牛绳索无拘束坐卧春风百艹头僧问乌牙蝭蝀饮云根时如何牙曰金轮天子下阎浮铁馒头上金华异曰正当恁么时如何牙曰当今不坐灵明殿画鼓休停八佾音赫日荡妖氛光辉艹木均雷轰天外运大地悉承恩僧问笑嵒和尚一言道尽更不容其言时如何师曰武陵谿畔杜鹃语十里桃华血染红有语非干舌无言华雨嵒到江吴地尽隔岸越山长又辞穷理尽舌头干海底珊瑚撑着月杜鹃声里落华红多口阿师全漏洩僧问笑嵒和尚摩尼珠人不识如来藏里亲收得如何是珠师云大千影现中僧云不会师云阎浮树下业龙多圆陀陀光烁烁鹘眼龙睛觑不着拈来活泼走盘中帝网交罗光互发尘劳羁锁暂时暗无明业覆苍龙窟密移一步看如何颔下骊珠神约约山翁忞和尚一日牵驴巡堂一匝命众下语众下语己仍以艹一束抛向众前众不能答乃代前语云宝御珍装尤尚弃谁能历劫傍它门代后语但作驴鸣千般泣露艹漫漫须识吟风总一般临济白拈非好手抬眸不共汝同盘耀古腾今长自由披毛端的为时流水艹现前浑不顾一声啸出万峰头临济四料拣夺人不夺境手挈铁轮天子敕大千何地不归降射虎斩蛟三害灭山清水肃一林霜夺境不夺人剷尽从前脚下私立锥无地可维思相知不在千杯酒恩大难酬赤骨时人境两俱夺追符夺魄斩妖邪总有奇勋不立家宝惜从前俱荡尽不萌枝上现昙华人境俱不夺绿杨芳艹披毛角携手金阶赠玉鞭龙虎风云光帝德词臣诗赋献三千总颂一拳打倒化城关一脚趯翻玄妙塞南北东西信步行休觅大悲观自在汾阳十智同真是何物兮同一质一法全无万法真莫将明暗别疏亲敲空寂寂还成响击木丁丁不见声华鸟无情能怨客阴阳有令善移人就中欲识根源处钗钏缾盘总一金那箇与君同大事水里盐兮色里青箇中何假复何真火中觅火偏遗火金里寻金转失金运斧不开绵密地逃形难却面前人不劳指注尘尘现拟欲寻源转隔津孰能与我总同参带水拖泥不泼尘一条拄杖任纵横门开大施无从入路出台山不计程回首家山云约约归途海国月沈沈年来罕见仙陀客所遇频遭刻木人何人同此一真智佛眼从来觑莫亲阿谁于此认分明佛情未断须弥隔法见难忘头角生勐火直教烧令尽大明须与炤无形倘能此际忘周折始谓逢缘不借人是什么物同普遍海印全彰绝正偏须知法法己能圆黄莺共叫春山晓白鹭齐飞秋水天声色堆头浑不现剎尘影里智同玄填沟塞壑无人会流落丰城不计年阿那箇是同具足从来生佛本无名烁烁圆辉今古明芥子还能纳巨海须弥本不立纤尘形山深閟谁能辨逆旅追随总莫亲难免堂前石柱子呵呵拍手笑贪程甚么物兮同得失到处相逢却不识有时不识却相逢青山雨过峰峦出大海波沈天水迷落魄暂时非有减簪缨列代不多奇长鲸一吸沧溟竭现出珊瑚月满枝作么生兮同生杀半挈全提善转移纪纲生杀有多岐逢强即弱非为怯遇水登山不是奇袖里金鍼穿凤穴眉间宝剑卸龙衣倘明格外机先令月转东兮日转西与谁说法同音吼荒艹横吹白露深观音于此现全身世尊不说通身说迦叶无闻遍界间不二维摩且止止雨华鹙子谩纷纷绿杨石马鸣春渚总属聋人也解听与甚么人同得入故乡不住海门国挈挈波波意若何驴本自骑休觅远头宁有失漫疑多旅中白发添霜入梦里云山向晓过几度临风招隐士渊明何事只长途总颂极目长安大道赊纵横十字莫週遮汾阳据令旨条直病鸟栖芦眼撒沙大火岂容蚊聚扑真金直与鍜无瑕要知十智归源处空劫春还处处华浮山九带佛正法眼藏带量周法界了无私劫历恆沙总不移智识测时县海岳攀缘断处绝盈亏杲如千日光难并眼若摩醯见己迟刚道拈华曾属付泥沙遍界逆风吹佛法藏带苦口喃喃说向人只因方便有多门止啼施设圣凡号掩耳装成顿渐名叶上寻金金岂现指中认月月还沈大千经卷微尘坐勘破金乌夜半明理贯带不涉古今无异同谁能于此论穷通语言道断还成位朕兆无分己共功立字立名唿鹿马觅玄觅智走西东须知石上栽华发自见冰生烈燄中事贯带莺啼燕语事分明桃李华开一样春乍见青山带雨去又逢海月拂潮生尘尘镜体元无昧剎剎光音透本真法界承恩知己力大千何处不称尊理事纵横带一波才动万波随得意忘言道不违举目便令三界静抛纶那见一丝垂纵横妙唱非干舌舒卷随流不借师施设春风无限意珊瑚月现十千枝屈曲垂带象龙蹴蹋岂驴堪巇崄滩头把钓竿虚设化城来海外空言宝所与身安醍醐毒药和盘送芳艹绿杨系马看多见奴儿逢婢喜罕逢陶令把眉攒妙协兼带律吕无分金石奇动絃别曲有推移高低普应忘心手缓急随时善设施殿陛空多兽率舞梧桐那见凤来仪师襄一去谁能辨秋月秋风寄所思金鍼双锁带迥然一句印无私百匝千重透不违三际通该只此旨十虚顿现岂多奇依宗觅语非真子傍户寻真属魅痴彼彼英豪岂有外一回举起大家知平怀常实带罢钓归来不系舟江风渔笛两悠悠生缘己付华间蝶埜兴先饶海上鸥一枕横塘飞白水两眸碧落看清秋闲情须是闲人得不是闲人闲也愁天岸昇禅师语录卷第十六天岸昇禅师语录天岸昇禅师语录卷第十七侍者溢元记录华严五十三参颂引予于庚寅度夏栖云禅院料理先业师塔事土石之余日阅华严经一卷有童子进曰深得华严之旨乎予曰否童子曰然则手不释卷者何与予曰不见药山道乎止图遮眼童子退而持善财之五十三参索颂于予予曰尽大地一毗卢法身也至道无难惟嫌拣择有情共证拟向即乖须知事不碍理理不碍事全事即理全理即事理事无碍事事无碍法界量灭而后可以言颂子不见夫云林烟岛乎鸣风击铎乎樵歌牧唱乎山光疏峙水石铿铿之雅奏乎屠声市语之迭出乎昼明夜暗星辰灿烂之布置乎举夫世间之僧俗男女外道工师以及天僊人王刀兵火宅若出世间法非出世间法凡目所见者己证普贤妙用耳所闻者深入观音智力发一疑致一问文殊指示亲承然则门门弥勒处处善财不离六根云兴三昧皆真实华严颂也何待予之葛藤邪童子曰上根己领中下未明不妨更出一手指示愚蒙予曰如是则被子带累颂善财童子初诣娑罗林如来师子嚬呻文殊象王回顾六千比丘入大愿海五众益友顿启初心得根本智指南法门证十信心历劫何曾寸步离娑罗城下始相师悲心早己周沙界智力还须入水泥魔佛丝丝情未透境风浩浩面相欺应无惆怅沧波远十三玉楼非所宜第二诣玅高峰参德云比丘寻觅七日方见在别峰上徐步经行顶礼问法得忆念诸佛普见法门证发心住只顾登高望月圆谁知夹路鼓风烟山华冉冉飞红雨涧水潺潺涨碧天步步毗卢顶上蹋头头化佛眼中穿别峰七日方相见百艹头边得一玄第三诣海门国参海云比丘十二年中观海现佛千二百岁说经忆念受持聚笔难写得普眼法门证治地住性海无波荡荡平绝思惟处见峥嵘华开世界庄严起念举尘劳佛事成真即幻中仍住幻明无明处本还明普门迸出撩天眼淼淼千波溢目清第四诣楞伽道场参善住比丘现十八变一切智通得普速疾供养诸佛法门证修行住行如广漠度孤鸿往返悠悠绝迹踪佛国魔宫拘不住银山铁壁步还通荡摩日月祇余事旋转干坤岂费功用处不随风力转心融方见万缘空第五诣达里茶国参弥伽长者散华赞叹放光普炤解释轮字得玅音陀罗尼法门证生贵住一切音声是佛声佛声演出数微尘天人众口含多舌高下华枝总是春谩说句章犹未发须知文彩已先陈会中欲识弥伽士万类纷张汇一轮第六诣住林城参解脱长者身中显现十方佛剎不来不往随意即见得无碍庄严法门证具足住剎尘佛事岂多奇旷劫还同顷刻时一月腾辉光遍烛万川到海水无私长空过鴈不留影宝镜含华岂有知莫怪云门干矢橛庄严遍界不相欺第七诣摩利伽罗国参海幢比丘出入三昧其中变现希有奇特得普眼拾得法门证正心住法法头头备己躬众生魔佛悉皆同本来清净成无漏自性庄严岂有穷周历恆沙不动步越超三际绝罗笼坚牢住地能相证任意纵横遍界中第八诣海潮处普庄严园参休舍优婆夷演一解门启千菩提心得离忧安隐幢法门证不退住大海澄波赴百川浮沤切忌认生缘髑髅干尽方亲见识眼未枯正隔渊月渚风柯俱是口云林烟岛尽谭玄生名佛字俱无着一箇闲人天地间第九诣那罗素国参毗目僊人摩顶执手自见其身往十佛剎还归本处得无胜幢法门证童真住金轮御极王中州四海文明至治休社舞村歌非靖献凤毛麟角不珍求指挥日月县诸掌分割河山贯两眸游戏不拘真解脱凭渠自在放还收第十诣伊沙聚落参胜热婆罗门五热炙身心生疑惑诸天共赞顿悔过愆直上刀山投身火聚得无尽轮法门证王子住止堪入佛不堪魔逆境生前奈若何利到崄难心始歇情因贫困智方多太平本是干戈定攃手还须荆棘过意气果然增意气境缘如幻任嵯峨第十一诣师子奋迅城参慈行童女师子宫殿龙胜天衣一一器中佛佛影现得般若波罗蜜多法门证灌顶住一尘一剎一如来大施门中无壅财宝座行中呈宝座楼台影里现楼台轮轮互炤辉光等智智同圆微细该岂有甚深不可思心华芬馥一枝开第十二诣三眼国参善见比丘诸相具足天龙围绕净修梵行历劫难思得随顺灯法门证欢喜行学无前后不相蒙閟户装车辙自同寂寂森罗随步转昭昭万境与神融放开云月潭无影捏聚湖山风转蓬箇里超方也绝胜是谁能解达心空第十三诣名闻河渚中参自在童子八部龙天空中告语十千童子共戏聚沙工巧方术商农算印得工巧大神通智法门证饶益行二月春风快剪刀条条垂下绿丝绦酒楼歌妓莺同舌柳巷神僊醉解袍诗若会吟无剩语水能善没岂辞涛果知世谛无违相沙聚金毛掌上抛第十四诣海住城中参具足优婆夷敷十亿座延无量人安一小器涌无量宝万方来者悉得满足得无尽福德藏法门证无违逆行洞里桃华日日春临风仙子画眉新善能刺绣成诸服不吝烹调荐比邻百味一盂皆具足同门就食尽嘉宾莫言仰给承它力须信人人不自贫第十五诣大兴城参明智居士处七宝台仰视虚空如其所须悉从空下一切众会普皆满足复为说法得随意出生藏法门证无屈挠行无私雨露布阳春品类欣欣各自新明月何心通万户清风触处动良辰含哺鼓腹知深化蠢动蜎飞戴至仁尽使百华丛里过更教一叶不沾身第十六诣师子宫参宝髻长者执手观宅层垣宝阁佛境齐彰因过去修因回向三处得无尽法门证离痴乱行层层殿阁列如麻凡圣由来共一家出入同门无二致尊卑住位莫参差月移柳巷千枝水马过潼关一片霞倒却剎竿无别事长安市上醉风华第十七诣藤根国参普眼长者调香调药理身理事运平等智利益无量得普见诸佛法门证善现行晓嶂琼楼脣所吐喧喧车马蹋王侯不禁病眼空华结却恋深渊抱石投总有卢医施妙手何如小白释闲愁须知仙岛终无药空赚秦王海上游第十八诣多罗幢参无猒足王诏入宫殿细观善恶示现调伏令发道意得如幻法门证无着行施设门庭别露玄为人彻骨有由然刮皮取髓寻常事摘目刳心惯得便剑树枝头呈宝座刀山林里布青莲古今一片丹霞水莫认成川血溅天第十九诣妙光城参大光王净修菩萨大慈幢行是行满足以此法为王教化世间得随顺世间三昧门证难得行淳风匝匝遍娑婆蛊毒全消绝魅魔雷雨以时农番支谷江山定位海无波墙垣城堑金为垒阬坎沟渠玉作坡八百诸侯咸向化是谁不唱戴尧歌第二十诣安住城参不动优婆夷往劫观星从空见佛经乎尘劫不生欲念一切法门皆无忘失得求法无猒法门证善法行天普盖兮地普擎清珠四映碧波生尘飞大地光无垢风撼须弥神不惊本未立同那得异绝无亏处岂能盈生情佛智俱摧伏论劫迢迢永自贞第二十一诣都萨罗城参周行外道徐行山顶色相圆明十千天人九十六种观器观机方便利益得一切处菩萨行法门证真实行异类潜行密行周方圆任器悉能投三千界内无踪迹九十六人不自由出海分流穿曲岸丽天杲日炤寰区可怜诸趣随身堕手执还丹送白头第二十二诣广大国参优钵罗华长者善知众香供养诸佛得调和香法门证离众生相回向非玉非金可和调如云如盖普周游门门互入形无碍处处圆融迹不留眉下何人非鼻直闻中普证向谁求不然火歇烟消后一段香光更自幽第二十三诣楼阁城中参船师婆施罗与一切商人共论宝聚酌海深浅于其远近望月观星知来识往得大悲幢法门证不坏回向千寻淮海夕漫漫日布烟霜游子寒既善移舟谙水脉自能举櫂别波澜铁航高驾将谁渡宝所非遥纵步宽大地直须涓滴尽珊瑚簇簇现风湍第二十四诣可乐城参无上胜长者在无忧林中理断世务八部天龙一切人畜无贪无瞋无斗无诤得一切处无作神通法门证等一切佛回向脱珍着弊坐全潮歌管筵中弄玉箫每自移华兼蜨至却因汲水带云挑衣珠不昧唿重惺火宅添薪示见烧因病依然将病药把竿随处得逍遥第二十五诣输那国中参师子嚬呻比丘尼妙胜光王日光园中八德流泉百华宝木头头映现一一示身得成就一切智法门证一切处回向随缘赴感摄群蒙心月孤圆法界融大智普施无碍力法云遍布不留踪一音才演机群应万德非将境本空闻见永离分别相师姑不与女人同第二十六诣崄难国参婆须密女全身出广大光明或见或触贪欲顿空皆获道果得离贪欲际法门证功德藏回向就尘即指证尘心天上人间总不禁宝髻云环风可即冰壶县镜影何寻金沙滩上移舟渡蓝水桥头擿玉沈赚得世间心力尽琵琶又调别乡音第二十七诣善度城参鞞瑟𦙆罗居士开栴檀座如来堛门次第见佛入菩萨地得不般涅槃际法门证随顺善根回向涅槃解脱总深阬见到依然落二门镜吐菱华观有色月依流水渺无痕为怜稚竹清风引爱伴孤村晚炤存脑后廓开千圣眼哑人梦破向谁言第二十八诣补怛洛伽山参观自在菩萨无量菩萨恭敬围绕宣说大慈悲法令诸众生远离怖畏得大悲行法门证随顺众生回向清风明月坐盘陀普应无方遍剎那怖刺重重拔不尽闻尘浩浩日增波谩言慈眼周天视说甚悲心如雨多紫竹敲风君不见醯鸡蠓蠛诵伽陀第二十九即于东方有正趣菩萨从空中来身光炤彻无量时观自在菩萨令善财参问得普门速疾行证真如相回向一箭西行十万程腾波噼岳许谁争鹏摩霄汉难追送象截横流不及迎司马题桥取汉爵曹沬按剑得齐平若无举鼎拔山力千里乌骓岂易撄第三十诣堕罗钵底城参大天神长舒四手取四海水自洗其而示现珍宝供养如来调伏众生离诸贪欲得云网法门证无缚解脱回向等平宝聚别无虞天雨纷纷恣所须网布随情取不禁云舒称意用仍腴寸丝有恋醍成毒脱体无依德不孤试看王都得意者当年原是旧贫儒第三十一诣菩提场参安住地神以足按地宝藏涌出昔善根力佛记无忘得智慧藏法门证法界无量回向塞壑填沟从地涌七珍八宝一时拿多年衣锦曾行夜一鼓催春触处华水力难漂常积岳风吹不散布成霞从前富贵非人得晏坐嵒中兴亦奢第三十二诣迦毗罗城参婆删婆演底主夜神诸天星辰炳然在体云雾黑暗现日月明巇崄恶道作桥梁路得破痴暗光明法门证欢喜地无幽不入细全该万象森罗蕴一胎天晓藏峰绝影像日沈遍界鼓风雷暗中有体同人证梦里兴悲化佛来诸相破除日卓午月窗无路唤君回第三十三诣菩提场参普德净光主夜神成就十法修四禅定开出家门示正道路得普游步法门证离垢地净极光通法法生法生生处本无生普游足住那伽定燕寂身周三有城诸相解空俱不取十门何证又圆成谩于日午三更会好看南辰北斗行第三十四不离菩提场参喜目观察众生主夜神一一毛孔涌出身云现相随机演它心智入解脱海成希有事得大势力普喜幢法门证发光地同音异口语殷勤遍布多方普立勋茎缕蘸干烦恼海一毛示现剎尘云普天同庆知嘉乐万国观光绝雾氛秉烛不妨游达旦风流今古特超群第三十五即众会中参普救众生妙德主夜神眉间放光灌善财顶现大人境界知普焰出世妙眼发心得调伏众生法门证焰慧地皎如无量月空行世翳全消海宴清诸趣悉离长夜怖有情普向智光生眉毛罅里堆山岳清净幢中建剎尘若箇不归归便得五湖烟景有谁争第三十六即道场中参寂静音海主夜神念念出生无边大喜心心发起无量大悲法藏法义如云如海得出生广大喜庄严法门证难胜地沧江霜落水生颜倒影千重绝往还烟月迢迢波路阔鱼龙跃跃浪声闲风恬喜送滕王阁鸡晓愁开函谷关本自无枝堪遶泊南来乌鹊莫跻攀扬声止响有多般羽扇纶巾定百蛮莫谓修文尽偃武总因假道破重关光风霁月闲移步短篴沧洲暂解颜究竟何曾得究竟拟心早己铁围山第三十七诣如来会中参守护一切城主夜神普现色身演佛法藏闻思修慧令诸含识守护心城得甚深自在妙音法门证现前地狼烟尽破指南中善护金瓯效至忠无象无形春入律不留不碍月行空智愚所见多分别高下相应绝异同十五絃中弹不尽自南自北自西东无欠无余盈法界重重门户任纵横因依幻海成诸色为有众生立化城不舍攀缘一切境永离分别本无生此中欲勘渠侬智好向虚空背上行第三十八诣佛会中参开敷百华主夜神成熟众生严净佛剎显因验果明示前身得出生广大喜光明法门证远行地离合悲欢也大奇华胥国里谩迟疑夜明符执忘归路天晓风来为别吹华粉尽收驱蝶恋槐阴不树绝蚁痴欲除诸梦先无寐自识寒山仍在兹第三十九诣道场中参大愿精进力救护众生主夜神随机随缘一身多身救护罪人获心眼净得教化众生令生善根法门证不动地居诸日月炤良辰万类溶溶各自陈大地撮来无寸土萌芽遍发有多春蟠桃果熟风霜旧石笋条抽雨露新一印印开无别共莫教离幻外寻真第四十诣毗岚园中参妙德圆满主夜神普观十方一切佛降住劫乳母今作园主悟受生藏生如来家得受生自在法门证善慧地一家有事百家忙翳不生空眼自狂何物受生曾示现却将十法喻郎当灵根未种华先发道树不栽果己霜直待毗岚方得见瞿昙取次鬓苍苍第四十一诣法界讲堂参释种瞿波女一万宫神俱来迎赞现前法尔过去因缘于香牙园种菩提智得观察三昧海法门证法云地了了常知何所见谩将延促计方圆云霞落水红生浪艹树依冈绿到天槌迹钉空话己堕棒痕打水觅何玄皇封自古无高下不必吹笙玉女传第四十二诣此世界中参佛母摩邪圣后在宝莲华台楼观之上广纳法界普现色身为诸佛母得大愿智幻生法门神女高唐梦未回晓峰漂渺蹋青来纸鸢对对抛湖面木偶双双系楚台画里山形唿厌客杯中弓影祸成胎赚渠夸父追阳燄千里邓林化可哀第四十三诣三十三天参天主光天女历劫事佛受持修行恆不忘失得无碍念清净庄严法门种谷何曾得豆芽山唿谷应理无差莫言云散家同月不必春来树亦华埋璧沖辉尚射斗宝珠四映有谁遮忆持旷劫终无变举念亲承佛似麻第四十四诣迦毗罗城参童子师遍友即时指去参众艺童子不示一言须信壶中别有天桃华如锦柳如烟风雷遍番支威音始爻象分明未兆前指指寻声终失旨言言见谛己成筌枢机玄辩河沙数何似毗耶一默便第四十五不离当处参众艺童子以无碍智穷世间艺唱诸字母入诸法门鸟兽音声云霞气候得善知众艺菩萨字智法门不必杨朱泣路岐歌童市巷有吾师曲成尽是高山调善听还须钟子期一字惊心枯木啭数声遶屋静猿悲雍门若箇从中过为觅韩娥一弔之第四十六诣婆呾那城参贤圣优婆夷心自开解利乐众生六根智性出生功德神通无尽得无依处道场法门本无位次绝遮栏盘走珠兮珠走盘汉地不收秦不管触渠难近背难瞒相看历历形山面壁立时时赤肉团莫谓道场同解脱几人愁处几人欢第四十七诣沃田城参坚固解脱长者十方佛所勤求正法未曾休息得无着念清净庄严法门雷行雨施不居功遍界横行绝迹踪竹密岂妨流水过山高无碍白云通手攀南斗魔宫远身倚北辰佛国空处处风流浑不染任它啼鸟唤春红第四十八即此城中参妙月长者不谭法义略示名字得净智光明法门河沙寂炤渺无痕大地虚空一口吞巨细悉投体不昧暗明普合智无昏清波不透捞无路有指难标炤覆盆千日舒光非并立一轮朗耀独为尊第四十九诣出生城参无胜长者见无量佛得无尽相法门恒沙妙喻不能该大用云兴显化才疥狗泥猪同一体披枷带锁舞三台镬汤错唤清凉界茎艹谁呈丈六来调御十身不可见鱼腮鸟嘴鼓风雷第五十即此城南聚落参最寂静婆罗门发菩提心无有退转得诚愿语法门梵语唐言事若麻从苗辨地有参差华而未实终多咎听若无文味甚奢忠悃披陈镕铁石谠言不讳定龙蛇倾心说与何人听长忆将军季布家第五十一诣玅意华城参德生童子有德童女幻境自性不可思议得菩萨幻住法门同门出入不相妨月影华阴宿小窗公案两重收不得风光一路绝囊藏瑶琴思寄还乡引玉管声吹别怨长举步欲穷千里目登楼更有好商量第五十二诣毗卢藏楼阁参弥勒菩萨合掌赞叹伫立门前菩萨从别处来弹指门开入观妙境重重映现佛佛全彰出己还閟思议不及得一生佛果三世境界法门占断风光作主人马蹄步步蹋香尘偶因雷送千峰雨究竟华无三月春日月岂真秦世界山河暂假汉君臣茫茫一櫂风吹去烟晓桃源何处津第五十三诣佛会中参文殊普贤二大菩萨各为摩顶说法具足无量大智光明得一切佛剎微尘数三昧法门一事一经长一智相随得得赚人来重过不见桃华面玅舞空将好手回破镜岂堪重对炤落华不可更催开昔人非是人尤昔一片丹心己着灰一豪头上定干坤寔际和融显至尊佛大泥多何足异船高水长有来源碧嵒翻落衔华鸟青嶂啼归抱子猿法界承恩知己力纵横盖代莫重论善财参遍千般泣露艹茫茫叶落根归十月霜海岸己知无果觅树头那得有心尝破沙盆足家常用朱紫贵从热眼忙遍历南询谁可意钓鱼船上谢三郎颂毕以示童子童子欢喜踊跃复进而请曰此于宗门中事同邪别邪予曰金屑虽贵落眼成翳若到祖师门下当甚热碗鸣声且更有一颂未完尔当续末后句童子曰要道便道有甚么难予曰不然智者莫于言下觅英雄肯向佛边求直饶跨过黄金限旙绰依然笑不休既是跨过黄金限因甚又笑不休童子无语作礼而退天岸昇禅师语录卷第十七天岸昇禅师语录天岸昇禅师语录卷第十八侍者一诚记录佛祖尊宿禅师赞西方三圣直欲手援天下溺悲同一体愿无涯盲龟队队波心入只恋漂流不念家六字横开甘露门祇缘杂毒满家园三人耐久为朋侣从井何其不惮烦水鸟树林皆念佛知恩应是感恩深此方狭劣众生甚舍父横趋荆棘林无目众生不识父父来就子也徒然劳劳空炤天边月处处春山泣杜鹃观音大士闻无所闻见无所见杨柳在缾春风拂面如月在而非指不开卷而自现稽首人天大导师慈悲善应诸方便盈盈两眼静涵秋收拾丝纶不下钩缾柳回春莺未晓天华无语座难酬金沙夜渡人何在海国鱼沉愿未休水肃山清如可接又移明月过沧洲万竹风摇满地金秋光笼翠溼无痕劝君莫拾雾烟迹白月横穿过海门鱼篮观音影现无端特地来鱼腮鸟嘴鼓风雷欲钩折断随波去犹有沙头人望回大悲菩萨不坐白华嵒畔终朝闹市红尘直得皮穿骨露夜行转转多人劳太甚愿弥新夫是之谓大悲救苦菩萨现身三十二应予卧疾西山有一士子携文三桥三十二应画卷索赞且曰乞师倣古辞令以作指南忆予少时阅诗余见其辞令俊美才情赡富每惜其不作有义语徒付之情词艳曲间也然今古不乏才人能以深情雅思赞叹大乘则习日浅慧日深亦几几乎近道矣何浪费翰墨为哉不然伯时之讥鲁直之诮不独前人已也丙申菊月朔日书于凝碧山房第一童子殷勤礼竹院敲金戛玉翠琅玕妙演伽陀舌不干有求心欲见还难因我须知得礼汝返闻闻处智应宽全身久己白华滩第二偃卧峰头视毒龙腾波噼岳势无己毒燄通身逆横真无比峰头偃卧遥相视雄心力尽还宁止如斯调伏最为美智巧能降其心未必死恶来慈摄真嘉旨谁言龙性难驯耳第三莲华遶座朝夕横身险恶道脚头步步生莲华台原不在西天香风吹面面秽土出金仙雨过云收山岳露坦然兀坐峰颠慈眸下视海方圆鱼龙混扰扰何日解忧煎第四老母顶礼云端佛彩云影里佛露便尔殷勤向慕一天云散时试看佛依何住莫误莫误莺报杏华深处第五魔子负儿随后行迢迢客路苦争多指点家山脚底过不须求佛远诸魔抱云和夜深唤月出藤萝第六遥舒一手引童子大地浑遭跌手援能得几许力霎时倒地童儿望救心急应念随舒一臂来去天何止百千尺不猒勤劳婆心太切丈夫应当自立起倒随人没颜色荡然一物无依透过荆棘又何须借手行拳横行阔步皆炟赫庆快生平菩萨愿息第七韦天按杵立台前端坐莲华台风行艹自偃宝锷不露锋怨魔皆己远汩汩与滔滔行路胡多蹇当断不断时威光乃自损第八携篮卖锦鲤六幅裙拖湘水碧环佩风飘香紫陌可钦可仰不可迫笑落节种情千种空狼借多少英雄埋巾帼满面春风驱霹雳爱河截断波千尺愁方释锦鳞便插摩霄翮第九鹦鹉宿杨枝百鸟倦飞无处息杨柳轻盈缾水澄清时哉饮啄绝人撄寂寂春归无处觅闲听流莺巧奏如筝唤回午梦只三声第十端坐师子座雄雄王百兽无人近腾踔舞云中天生质不凡威狞磊落皮毛骨相安肯雷同大方独步不受黄金索奋迅任西东追随绝后双眸迥迥杀裴家虎灭姓胡宗身心奉尘剎懦顽无立志师德瞻风也应黾勉自励莫被痴蒙君不见菩萨端坐师子心安如海指顾从容方信金毛在足失御途穷第十一手捧莲华佛翻手成云覆手雨幻化纷纷不可数玉剑贮冰盘捧出大家看外求有相佛与汝不相得月不在别枝见梅早己迟第十二坐石观水月兀坐临流兴不小石纹如绣绿烟窅江风吹绽碧云时一抹岚光天欲晓飞华片片座中遶流水潺湲清落沼月在波心说向谁双眸直视千波淼第十三倚坐绿荷看水禽青莲座碧荷擎轻柔影里不胜情鹧鸪啼出深华里白水横塘空浅清第十四圆光内立盛缨络陋巷不骑金色马盛缨络宝冠都雅还掩掩遮遮圆光晃目无处辨真假嗟汝穷儿出大厦心不住情存取舍纵遍体清辉不知不觉明珠成砾瓦第十五渡海立莲瓣苦海阔无边鱼龙皆逐羶看波澜汹涌洄漩业风鼓荡舟无泊两岸绝入深渊飘然一瓣莲稳步水中天一险夷任运推迁弄潮果是弄潮手随逆顺解方圆第十六应身长者梦大槐树底无数痴螘为梦使悲欢离合何时己应梦现身唤汝梦中起瑶台蹋月人如水相逢举手生欢喜只道风光真帝里漏尽钟残菩萨亦梦耳第十七独立龙项勐虎项毒龙口谁则敢撄就地夸好手奋迅来时山岳震不动不摇菩萨立其首海底鳅宜藏丑勇勐千般虾跳不出斗吐雾兴云何足贵项下骊珠光灿曾知否第十八行提宝塔小童随绿簑衣蹋春隄百万浮图赤手携东西任转移忆追随莫追随指顾干坤掌握时不说君自知第十九背坐绿杨听鹦鹉偶来石上听流泉艹芊芊月娟娟绿柳千条袅袅拂轻烟黄鸟啼春春去了人在尔好因缘不着便几多人觅绿杨边宛在前又隔天轻云触处飞舞散如鸢春风不在树枝县杨柳渡头谁是主风露冷谿流碧炤啼鹃第二十石上宝莲华衬足石上栽莲尘中罕见须知石即菩萨面一拳如幻碧嵯峨脚头脚底华如霰芳艹夕阳峰头莺啭顾盻有怀心眷眷别峰相见竟无人空教独倚双眸倦第二十一老人坐石顾儿童春归消息几多长大难量石衣香独坐跏趺有语与谁商为顾儿童莫玩志年华去鬓如霜芳郊一路艹茫茫游蜂狂心日忙回首唤君底事太郎当华药阑珊君觅路人己隐在高冈第二十二步行露洒童子顶露盈卮折柳枝春风拂拂向人披不多奇不争奇子念如饥菩萨心己知遍界空驰阳燄鹿尽底瓯顷不满腹最堪悲最堪悲赤脚蓬头朝朝落尽眉第二十三少女坐前对老子玉容倏赋天然貌问谁家女郎年少窈窕多情倾燕赵全身荒艹云腮月脸赌华羞不了风流那得日尝好转眼扶黎人己老桃萼杏红都不保朱颜无据晓星残月一霎何时讨第二十四海面坐莲舟淮海漫漫夕不晓人在波心杳飘然一叶坐中流示四无畏自在运虚舟菩萨为我树赤帜重重拔怖刺可怜戚戚小儿童悄悄沈溺不自解西东第二十五提筐卖竹篱华街紫陌一路莺声窄卖竹篱与木杓堪怜无着价蠢愚皆吝惜愁日暮家家閟户空萧索虾蚬皆捞摸贵贱都无责走市巷真落魄我欲问菩萨谁家无几只又何必南北聚头多狼借第二十六手持贝叶坐磐陀叶叶贝文紫义天朗耀春风里我观以字不成八字不是喃喃说甚陀罗尼见者闻者都不委如是我闻波波皆水因甚离波觅水十七史何处说起可怜一箇普门翻作蔓蔓葛藟须知指月月非指三藏皆拭疮疣纸作如是观其直如矢第二十七宝冠缨络坐沙滩白沙浅涧流青玉看不尽滩头红蓼宝冠缨络座如云人穆穆风肃肃贫儿羡不足北地竹兮南天木起倒随人空碌碌华闲有约语分明人如梏忠难告清流炤我辱第二十八儿童随后求甘露雨露恩垂不可思普天华柳更无私谁家灶底无烟火错认黄粱别甑炊重指点谩相随醍醐不在碧琉璃琴心挑得文君至及至相逢调别吹第二十九竹林鹦唤儿童睡短短长长翠舞琅玕金凤遇佳人好风相送云在青天甘露满金瓮君不知为君拈弄玉华倒倾狼借几多心恫最堪怜惺惺作梦属鹦哥宛转将情讽怎奈何依然醉懵第三十回身海底看金乌大地黑漫漫金乌海底赤团团前途大有风波险回看面门烁破绝遮阑生死海难干威光无限侵狂澜何人解拂珊瑚树奔湍脚头踢出日如盘第三十一端坐磐陀石俨坐磐陀石凝然有远思微尘佛剎睹斯时门启圆通此心谁得知海国鱼音断莺声报亦迟一默风雷遍界驰若箇无闻闻闻是我师第三十二琅函置石侍女持缾双荷叶卷不展天华乱识字义炳然觉顽石也应出汗翠屏斜倚怅望碧云天珠满案与谁看孤鸿目送断缾有甘露为君顶门灌时时寄羽翰君不来君来当断复不断空令相忆相见不相逢重剖析大井索小钱索断麻总一贯初祖折芦渡江降旗高竖石头城独自凄凄江上行无数鱼龙脚底过可怜不敢更高声对朕尚言不识拟欲偷天换日不是灵利梁萧几被眼中着屑满肚无明何处出脱行到大江路又绝情知无可奈何羞向芦华分说休休歇歇早己泥水通身谩言行不脚溼凤阙龙楼难系留闲华埜艹更添愁君王异日休相忆江上芦汀不耐秋楞伽在握直直曲曲半遮半掩云雾为衣飞龙敕点既一默以辞丧复何凭而竺典楞伽四卷古佛心字字血洒嵩之阴镡津龙飞怒挟石戽水何人立夜深传佛心要爱打闲之绕行到大江波渺渺满腹高心不了嵩山脱赚神光己复哑口郎当何物楞伽四卷囚手供出真赃即文字说隔宿黄莺啼绿树离文字说十更打尽天难曙即文字说非文字渴鹿空驰阳燄路非文字说即文字皓月依然藏宿雾不可以智知不可以说说奈何臣逢其君子证其父直使鱼目明珠混之莫顾老胡老胡唾之不得而辞罪之莫得而恕何况复有扶篱摸壁之夫为之诠为之註为登座而论量为击尺而分布谓佛心印将在是是真齐东埜人之鄙见訾尧詈舜肆口于不识不知则又卑卑何足数揭钵图众生慧目痴爱所昏死魔心结为害为冤牙如剑树口似血盆破尔积习坏尔樊垣魔本善诱眷属云屯爱不能舍又被佛吞爱子堕钵钵斩爱根爱歇钵揭佛亦不存佛因魔有魔以佛援尽凡圣量彻底掀翻出头天外极目轩轩渡海罗汉图尔何为者腰包杖笠出没波涛昂昂若有所适天台乎南岳乎峨嵋乎洛伽乎显尔神通玅用乎将往山中入定乎但有一问尽大地是一香水海尔欲渡则通身泥水不渡又没头浸杀若下得一转语渡亦可不渡亦可若下不得麤行沙门定当斫折尔足罗汉图逐队随行山南海北自在安闲动静语默尽谓各证神通彼彼不知不识我却识终朝捏定死蛇头看破分文也不值罗汉落叶门扃风自清裁云书梵任天真苍崖远见邻菴叟曳杖相寻未起迎金碧峰禅师奋师子威拔犹豫箭怪力乱神随机影现九重知遇渺焉一叶之轻魔外规图镕如赫日之霰宠辱既不惊双眸烁如电即俗明真通权达变咦大人境界普贤知千古万古无人荐道峰山翁忞和尚貌若寒嵒古寺松情同皓月临芳沼大悲院里老头陀到处与人鉏荒艹不管河北河南说甚十洲三岛驾一只小航入洪波杳渺几度黑风吹不沈啾啾笑倒篱边鸟直饶行不溼脚入室登堂难当暗里旗鎗而况望崖便退之夫只堪门外打之遶噫下与末法埽秕糠夜行几箇知天晓栖云高原普和尚未出荆谿门早识曹谿路霜风刚扑鼻虚空嵴骨露打失眼睛总不知坐断通玄舌不顾从兹贱卖栗棘蓬到处惯抛泥里刺佛祖结生冤象龙遭肘掣迈迹栖云十五秋声名日与泰华峙而况云从龙风从虎越王城畔如汤沸则又安得波旬不瞋魔子不妒祈其速死之为幸而终无损于豪毛遗风余烈又非人力之所能掩者矣何以知之月出剡谿云开岳浦周栎园司农时观察青州大河洋洋云门天作伟人南来丰度磊落胸藏锦谷神鬼错愕清同寒梅皎若秋壑苏黄文章韩范才略隋珠邪卞璧邪身居庙堂之上而怀同乎山林埜逸将作赤松子游乎其为濂谿夫子香山居士洛中司马乎其问之幅巾布袍携笻者独立闻闻老师此予故友闻闻老师也予与师游时齿最少而师不以少而少予相见彻以己事相鍼札每挀着其痒处即心解神怡生平无怒容不揭短不市美不施劳惟乐与人为善其襟度汪洋所谓澄之不清搅之不浊者也予生也晚犹得与师交每瞻其德容盖欲景仰从事而未能也不幸北上业堕青州而师竟舍我而西矣丙申秋冰心禅师至自吴门携师顶相索赞于予盖亦以予言未必足以重师而知师莫予若也乃敬为之赞曰瞻彼麻源其水洋洋既澄且泚德音汤汤有隐君子昭美一方君子云何闻师实臧师少而儒为凤为凰遭时不偶仪羽潜藏既不奋翼归咏沧浪以耕以读种麻植桑眼无忤视胸肃冰霜干坤陡变易我衣裳师义仲连速我行装捐除须发归投觉王勤恳求道宁处不遑不耻下问共榻艹堂风灯雨夕肝膈是将我阅人众双鬓渐苍虽睹其美与道实荒谁似我师行解相当惜乎老矣不克舟航虽不舟航我法津梁昔天随子亦隐是乡至今千载风高且长惟师潜德其名不彰以方前哲实大而光万顷澄碧数亩修篁师仪宛在永矣难忘智观禅师铁骨横撑青嶂里一生行解果无违千古万古人谁识鹿峰产出玉麟儿胜果上座金玉其人铁石其面无党无偏热肠一片将身心兮奉剎尘述先志兮能仁院人无僧俗见春风事无巨细躬亲选舒卷兮无痕穷达兮不变雪操冰心力彊神健咦说甚么普化摇铃恐不及胜公无倦题东粤杨鹤田扪蝨图形臞骨峭神健眉舒吟追梁父客避子鱼舌在不谭当世务神交惟读古人书襟澹荡韵萧疏鹿门一榻高千古深浅何人识得渠题陆母像王陵之母贤王珪之母圣古来贤圣不徒生声光动地何其盛近代眉须罕丈夫尽如嫠妇背公姑安得冰霜同陆母皎皎令德日月扶敬以事夫妇道顺义以教子子道正今以气节扶化风阿母当时曾有命不独陵母珪母贤义方真不愧三迁有母种德既不朽肯使英雄之子常抱璧而问天自赞嫌憎满江湖指骂遍天下少年恶秃丁毒害人人讶面皮四覆三翻舌头七缠八差己痛愈加锥遇贫越着价平欺佛祖而指为虾蟆破坏先宗而生机自诧如斯忤逆辱杨岐五月雷声也不怕孤芳卓卓烈燄轰轰点胸自肯荷灭先宗有妙喜之机用无演祖之含容父不以之为子弟焉识其为兄无怪乎吠虚逐块遍满江东不是天童家业大大千何处着渠侬双眸迥迥破衲髼髼龌龊当代贤圣涕吐琉璃宝宫一字不轻假借半豪那肯包容盖由其太阿在握莫敢当锋直饶有普贤行愿遍满虚空弹指埽踪灭迹而何有夫蝇声蚊觜埜犴神通敢不吞声饮气而疾走夫南北西东崔崩石裂犹说云门调不高撒风撒颠却笑曹山未饮酒藐视乎东土释迦三昧之非玄抹杀夫三界惟心之恶口靠倒大雄峰按杨岐驴首破门灭户败家儿无怪与时而莫偶况复脣皮不紧指槐骂柳毒棒狞拳趁猪逐狗侍者报说法堂艹深一丈了也长老道不妨不妨雪曲从前和者稀社舞村歌随处有佩觉王正印挈列祖纲宗驱负山之勐虎驾入海之狞龙生缘多澹荡度量少沖融眉如剑戟面带稜峰痛狂澜之既倒障百川而归东人祇见其风雷闪烁烈燄腾空便欲望崖倒退入作无从而不知慈悲当骂詈霜雪载春风噫知音人既罕举世好雷同却许湛然窥半面从教收拾而置之深山大壑之中口满雌黄胸无黑白叩其所以缘性是率甚恶夫胡广之中庸深快夫汲黯之戆直呜唿噫嘻斯何时也居是邦而不肯友其贤士大夫之仁处一身而绝无温良恭俭让之德宜乎秦令加以逐客之威齐人吓以夸诈之力安得妙手之卢医施良药以消其梗骨天岸禅师语录卷第十八天岸昇禅师语录天岸昇禅师语录卷第十九侍者一诚记录偈次韵酬二愿居士不昧当人理君有智无师明如日普炤疾如风普吹不从疑悟得何处立根基缘子不自返故为说悟疑悟疑程限说慧刃实君持当断直须断起倒莫人随说食终不饱画饼亦安宜服药不瞑眩病乃在心脾古人汲汲志办道如渴饥此事贵勐烈智识不及推能了一切了处处逢大悲恭祝本师老和尚六旬寿旦圣贤不徒生生则必为命世英佛祖不徒出出则度生心汲汲尼山木铎万古新曹溪一滴化巨渤千派万派悉朝宗滔天汹涌源不竭世殊代异窒其源一线支分太白前禹门三汲浪重涌岭南古佛得真传岭南自古无佛性选官选佛俱嫌病万指丛丛夺锦标大地宗风归一柄道场七坐法筵开不转法轮动地雷雨露均沾艹木润无私春色大方该师之说法法不说赤心片片皆成血是以其言金石贞雨洗风磨光不灭师之机用用非机掣电徒劳人伫思是以其机逸群格龙睛鹘眼莫能窥师之肺腑江汉濯澄之不清搅不浊是以魔外莫能侵逆顺境缘长安乐师之文章得天真风雷走舌如有神是以云烟生纸上笔下全无半点尘我欲诵师之德兮天之覆地之载终无以望其门阈我欲诵师之道兮岳之高海之阔终无以喻其阃奥而况诵其生缘甲子节令佳辰黄华翠竹松柏鹤龄则又何异病目生华望空而祷告岂不闻佛真法身水中月光炤人间无欠阙一念无私空合空佛与众生无间发我愿众生刮却眼中尘共证无生生不生众生同庆师亦庆共玩良辰百亿春次韵答韩娲石进士蝉影薰风动夕阳维摩对榻谭不二何从天外赏心人扇头幻出如珠字玄言高致水成文松风拂月韵堪比我本柴林枕石翁挹君丰度能驱睡仪形想像己多时玉骨拟来谪僊类寥寥海内几人知枯椿死守成何义斯道昭昭亘古今共由人莫知其意十方廓落本无拘麻缠纸褁自成累攃手那边无一物岂容描模窥其位迷中无悟悟成迷异中有同同有异悟迷同异透重关把手共行不思议因思黄帝失玄珠无心罔象安能致因思朕兆未分时承谁恩力生天地此言人口己多年究竟无能识其自肯究根源眼豁开何人不是曹谿嗣须信居尘不染尘何碍市廛作山寺此事从来贵决烈英灵旷代真难遇此事从来贵信根醍醐承接须佳器凤凰飞鸟不同伦我待其人从出类三军帅可夺其威匹夫不可夺其志志坚入道我独醒我独醒兮人共醉真如握剑敌万人此中豪釐不容伪觅玄觅法岐路多生公显异宗风坠皮髓瓜分亦浪传此中幽远无人至心印从来不覆藏觅之无处理难遂珊瑚撑月影团团直指己曲子深愧苏黄逸格未风流知君自有无师智葛滕旧案不须拈剑出镡津凭一试此事奇搆并奇逢万载优昙一现瑞茫茫匝地火生莲如君气骨真不易荆山抱玉人未归簪缨历代荒郊寄朱夏炎炎日正长珍重予言无可记达法禅师道行碑铭诗大国洋洋山海错云蒸霞蔚英灵拓道尊竺法王公孚德重支昙神鬼愕象法垂秋贤圣厄好音响绝南阳席疏星晓汉夺晨光炎冈何地求崑璧夸诈功利染日深交咻众楚默齐音祇见青莲沉火宅谁知焦尾富佳琴应是异人乘愿来五浊波中一挽回铁骨横撑东海月证心冷地爆寒灰卓卓气宇逸群翮艹鞋费尽浑不惜三千里外绝淆讹黄金再煅重生色归扬法化意非轻重得法王勉有成心绝贪求艹可茹情忘爱憎虎同行天人协赞宝坊就杰础画梁空自绣规模宏丽状天童如斯功业六年奏人情仰羡己如饥相国张公更过之两寺住持不说法意中欲待南禅师追模大智有深衷丛林巨细可为风如云行举生平一收养遗孤丧乱中至人导物在一诚幽冥相去不多争一纸能安伯有鬼祇园梦感国王情不怒而威魔胆慄神诃鬼运候不失唐铎何人一死生岂固鬻香普化匹是知不奋士不发何地无才多沦没龙门万仞壁嵯峨透过自然化巨渤因其所法益崚嶒胸襟浩荡自清澄毗岚风起难摇动荣辱情如火里冰哲人其逝梁木摧远近皆闻动地雷慈心一片无存没为唤愚蒙梦眼开光昭日月共争明雨洗风磨光益清我语非石石非语师之行业金石贞赠苇灯禅师苇兄质禀若子路兼人气夺西江怒身才椰大吞庐峰壮志如云天不住临济未喝喝先来德山大棒棒不惧掀倒禅床何足云堂前筋斗不知数几回斗劣赵州前几回决胜龙舟渡人言斗大胆姜维我言此子胆莫喻胆大庸人心易麤此子胸中若武库有时赋出帝京篇有时诗吐春山句浩浩瀚瀚望无涯纤纤簇簇觅无路吁嗟乎少年人奇不足奇奇如我公真异度陵伽在鷇己先声何须向后看仪羽莫怪胸中磊落多英雄安肯随人步即韵酬沈秀才展转读君辞不寘知君胸臆非文字诵尧法舜为醇儒毕志孔孟一生事立身行己贵大端入世纲常无可避但思电拂百年身向后茫茫何所据生死海中没了期一息不来谁再至去路分明己不知礼乐文章皆幻寄手握黄金指是鋀孰窥鞭影同良骥斯道昭昭亘古今不必多方求巧譬树有本根泉有源人孰无心口空肆识得心时寸土无目前由我生天地多怪渔翁不放舟一沤便作全潮视君是儒门杰出人埜夫饶舌深增媿村居一菴卓此地稳僻胜山居水泛经年绿窗仍四面虚忘机情自阔安嬾习成疏谁解浮生理同兹学荷鉏埽径非缘客编篱云自穿鸠鸣疏雨后磬响夕阳边物物皆真趣头头合性圆自非同道者那得坐忘筌己谢荣枯事轩窗纳柳风无舟尘客远有径白云通岐路休悲路忘弓人得弓须知无别理达本识还空一方开别墅种竹己成龙小摘寻园圃香粳倩水春辰昏劳宿雁阴雨课新农纯朴存吾道羲皇不愿逢闻说菴前路人言崄与夷到门知不远回望却多岐渔篴风吹断版桥人度危频将华叶露聊偿蜨蜂饥一户竹光绿千村烟火微孤云无侣伴白鸟与同归树密日忘午波平月更辉且于盂钵里古佛示全机形骸我己外礼貌莫吾拘得意常知足忘言自不诬浅深随揭厉名字任贤愚试看区区者何年达帝都当户田华远空阶绿影齐风前聊纵目烟外又闻鸡声色无它共威光己显提祇缘人自委不觉滞封迷春前三尺雪腊后一声雷石笋初生子寒梅己脱胎破苔惟鹤迹茂艹少人来剃发经冬嬾胡须己满腮东邻有隐者高简不言文智养桑麻性仁同鸟兽群力耕知稼穑访道语殷勤自得东村住往还只此君曳杖经行处幽华开满园人情无琐细莺语解寒温炤户云光静吹池风色喧迟迟聊纵目松火一村村入夏火云近柳谿当户寒川流情不竭新燕翼初干岸静立渔子交贫绝羽翰身闲无所事日日看风湍良辰黄鸟至乔木鸣喈喈一枕羲皇梦半窗华雨怀不弹雪岭曲却笑祕魔叉公案人人现劳生可活埋答侯秀才骏骨惊千里寒灰埜衲心登途非一辙异响乃同音怀客月常好唿秋雁独深相如勤作赋何事病泉林中秋昨岁访昨岁复中秋月宛当时月游同昔日游往还情了了今古人悠悠莫怅经年别徒怜江上鸥寿止水禅师得桃字和风感百物雨露发新条瑞应元宵节愿乘华柳朝无瑕人是玉有美佛能超不羡三春月灵云悟碧桃送善长禅师之淮上焚却青龙钞遂轻良遂知虚空信有口万象答无时己夺群龙席能恢旧祖基应知三楚地久矣望君仪游海庙次壁韵赠边涯上人乘驴初出郭绿树有禽鸣引我入山寺寒华炤眼明鱼龙沈海黑钟磬出林清应是归依处朝朝佛念生僧闲爱习静潮似雨声鸣即悟声非色何愁空不明波摇疑日动龙跃见天清更有怡情处无闻理乱生恭祝本师老和尚寿旦杲杲秋旸曝桂辰相传古佛示全身擎来太白峰头月拨转曹谿浪里春何止法门谢太傅直为济北汉真人风高华岳难称颂石笋抽条历劫新次韵答远菴禅师履雪衣霜走越城相逢喜见步犹轻怀中风雨归何处客里谿山赋己成枫落满江空瘦影月临断壑别生情爱君磊落负奇骨目对秋空处处明蒙庄物类大难齐兄处城南弟复西月午怕看潮后白鸦寒愁听晓初啼纵知垂手尘无滞终叹行廛面有泥何日壤居真定卜君前曳耙我牵犁千里常怀寄素书萍踪咫尺转无如媿同作客仍怜客笑以贫躯惜病躯嘉植候君成大荫活埋念我应无余狂澜末年如何挽日坐寒潮有望舒门开不见故人车目纵霞红海色余蜃市幻看非世界茆庐缚就且安居风霜己饱人情后面目存真利害初且喜岁寒呈晚节同条时寄有鸿鱼于今安望鉴雄雌斥鷃依巢便鹄欺己卜丘山云可种任唿牛马世安疑金虽沙聚终存价梅不春须别露姿己识虚舟天地共不妨逆顺有风吹即原韵酬故崇明侯杜文焕深惭埜叟媿非才此日逢君在钓台江海无家情自远风雷有舌句全该论心早己消尘梦学道应须尽法财肯到县崖方攃手梅华不在别枝开止檀越修菴之举风叶虫音满四邻苔封藓碧称闲身只怜多病容藏拙莫猒清贫易告人竹户艹连云日静版桥路断水恆新况闻征税民苛甚勿为山僧种苦因送森鉴禅师归江西相去依然不隔天春风秋雨又经年祇堪越巘吾埋骨何事江西子种田掘强克宾难折项攃颠普化善挥拳南能庾岭如相见直使獦獠舌路干葛藤相续己如毛那得乘风有利刀为爱逃名先我去谁怜泣玉是人豪月行岘首千山寂秋到浔阳一雁高莫怪送君惜寸步己曾却埽杜烦嚣送友人还归宗家本浔阳五老西归时重看白云低采薇路熟湾湾谷种树春藏曲曲谿远水明帆开夕炤青藜拨雾听天鸡入门问讯归宗老蛇死而今产狻猊除夕示诸禅岁月茫茫安可期飘零此际共栖迟一年聚首成何事渐觉蹉跎过好时几拨寒炉腾赤燄谁遭毒棒拂蒿枝青春不惜如流水白首当知己在兹辞老人大觉之命缾钵追随十五年恩深何止戴如天切磋有志追先哲荷担无能起后贤三十名闻非我福四方风动散云缘逢人不出吾家事岂羡逃名着祖鞭次韵答万开来副使胸藏春谷涣凝冰应是玉楼谪未升天或妒才何可问人其怜我不如憎醒中闻见真难识醉里干坤较易能翫世即今同阮子襟怀潇洒岂输僧此身炼就火中冰一任热轮顶上升白璧何妨尘眼摘青莲不碍淤泥憎荣枯意外看云幻险恶波中验己能我自无心物自扰古来蛇虎伴山僧寿闻闻老师擿去闲名等一毛胸中所证绝丝豪琴留雅道门常掩鹤放秋空天愈高齿德推尊君子社威仪约束小儿曹清风瑟瑟标千古不似东方学窃桃千崖冰雪冻无痕春长桃谿绿遶门得意沧浪高自咏会心饮水默无言灵禽语细幽堪谱菡萏华开香可餐如幻身心观物化何须庭下更栽萱赤贫所到己无锥险处抽身不立危莺唤上林春有舌月移空界树无枝逶迤能作斯人主泥水何妨以类随潦倒生缘师了了插竿高揭信风吹菴居支公何必买山居着处无喧即我庐放眼直看天接水欹窗时听乌唿闾望中古木云从起静里孤村峰俨如却笑住来谁主伴半床明月半床书菴居闻乱有忧予无垣扉者戏为赋此孤村行尽更孤村村尽桥南小筑存自笑冰霜篱有燄不惭风雨舍无门一灯耿耿摇寒影数犬唠唠吠夜昏斗室从来余壁立诸君知我可无喧菴居有僧惧乱辞行因叹之蕴魔未破目沈沈在处生阴孰可禁人我聚头胸有胆风雷起处舌无音数年林下逞予智半载菴居见道心谩说乱离离此地前途戈戟更森森绝粮募缘曾闻受厄有先贤我亦何人共此缘自笑生平真俭德可知恰好遇饥年一人易守固穷志众口难成辟谷仙周急从前君子事况令福海更绵绵水心菴化修造屋角雨催声欲折几番撑拄力难胜通身泥水堂前佛满目风烟爨下僧屡空自知还自遣出门人告恐人憎岂无树德求滋者似此空疏见未曾武林金刚菴募修佛殿砖瓦精蓝久己擅钱塘鸾凤锵锵此地翔坐视佛头招雨打忍看殿脚砌云凉杨岐有智徒吁壁云盖无谋独遶廊为报贤于大长者嘉声好与共流芳席三道者同室人坚修净业乞偈赋此志美亦志勉也东土西方不隔天一心清净便超然孟光乘愿勤求法甘贽忘缘爱学禅德必有邻今己见华开并蔕古难全尽空诸相如来见此是当年佛口宣冲虚上座七旬初度乞偈甲子人间论大椿我云古佛坐微尘莺华闹市年年换风月长安岁岁新除境只因心未遣忘缘方与道为邻居廛行解能相应历劫何曾有二人梅道者六旬初度乞偈却爱青莲火里开信知赋性自天来气同玄度雅相许人似孤山又姓梅道价每传非一口德容乍见识多才傥能世谛全空相甲子难将劫数推梦中对菊闲吟有世味尽于浓处薄诗情也觉澹中长之句朝起足成金萤遶屋晒寒香独与幽期梦不忘世味尽于浓处薄诗情也觉澹中长云容渐老苍山骨鴈字分题丹叶霜瓢笠只今神自健名华招隐正相当再题云门次第雄分泰岱边萝垣薜户日高县青霄有路登金阙下界何人学睡僊鼓角一城春艹绿风雷万壑洞龙眠我来天外寻知己直欲藏身北斗前将赴匡庐留赠僧裔锦谷冰华六月麤石龛僧老听高梧年来未买匡庐舍何事残宵雨雪俱寥寥祖道不堪秋年少如君岂等俦冰雪肯埋青嶂骨溅人梅子出常流别友鸡声带雨杂江烟分袂依依春水涟本自与君同意气千山迢递岂殊天复唐梦赉太史飘飘僊客骨如梅鹤立风前玉一堆欲问生前真面目须将心眼着寒灰尽知泉水出高原大施横开不二门但识入尘原不染名场利锁总家园箇事如同入战场一人战退万儿郎若能勇敢如斯去不致杨朱岐路伤己去光阴少水鱼百年弹指剩无余脚跟活计能知足诸葛何曾出艹庐不须礼诵觅安禅静坐闲看炉上烟香尽烟消空了了眼前何物更循还赠海南寺继光法师何年得兔尽忘筌日对闲云埜寺眠弟子执经来问义老来无法与人传有时不借虚空口谭尽河沙数己周今作海山无事客天华犹自雨床头赠毗卢阁印潭禅人毗卢阁架三乂口为众勤劬己数秋若欲更穷千里目百城回望在高楼珠米桂薪行路难跄跄云水竞头攒慈心一片海东月夜夜清光炤百滩别唐人韦蟾赠商山隐者诗商岭东西路欲分半间茆屋一谿云师言耳重知师意人是人非不欲闻渭清泾浊不须分空际何曾有碍云若怕是非来入耳胸中己涉是非闻木鸡炼就境何分蛇虎同眠石上云纵使风雷鸣大地眼中逆顺总无闻山色苍苍午不分紫罗帐里半堆云不知身在千峰上只觉天低罕见闻月色平铺白不分菴前万竹埽晴云兴来高唱无生曲崖石点头箇箇闻身前身后一无分折脚铛中煮白云佛法尚然言不会那来余事得堪闻百川到海水无分万族鱼龙欲攫云待得春雷鸣大地为霖为雨普天闻绿树春迷晓不分一枝桃发悟灵云嵒华吹落红无数消息知师己熟闻飘飘桂子落秋分香透嵒前石上云山谷虚空曾着耳好音不断与君闻天入鹳群高不分青霄目视看流云挂瓢岂欲争清节佛字犹来不喜闻蜀魄连宵叫不分鵽𩾗终夜又啼云圆通门启全无碍若箇醒醒不共闻空阶月色昼无分雪积千峰石上云烟岛云林俱是口莫将耳听自能闻佛音遍界拟何分华柳丛生菩萨云记得酒楼歌妓曲至今千载悦人闻鞭影才窥缁素分崖崩石裂破迷云可怜滞㲉迷封者渊默雷声总不闻炽然无间说无分隔叶黄鹂唤白云迷子未归春又老断猿声在隔谿闻艹深一丈路难分相识惟余谷口云百鸟不来华自落此时此景与谁闻青苔鹿过径初分细补袈裟剪碎云时语沖霄鹤止止莫教烟外有人闻举头天外目无分何止青霄绝翳云万象森罗俱是口聋人无耳也应闻谷口烟迷树不分一重山尽一重云千峰独立舒长啸只许松梢鹤共闻火烧黄独意何分荣辱无干只卧云莫把闲名撩齿颊又成佳话广传闻示天池禅人一笻烟雨度淄河山舍无尘有薜萝且喜住菴人再见满庭花药影扶娑昨岁到菴秋瑟瑟今来郊埜夏云屯天池识得源头活始见曹谿出一门知浴慧光募建甘露菩萨像乞偈僧繇昔日描难得浴主而今欲立身借得龙王些少便朝朝甘露洗红尘进水心菴午斋次缶华有新蛛百余结缕如珠贯申甫徐文学以二偈见寄因口占四偈酬之主宾相见绝疏亲媿我无能指一真不谓蜘蛛太饶舌空中抛下玉丝纶说有说无浑是梦知之一字祸之门须向声前明的旨方知大地悉承恩有无不涉作何观迸出虚空玉一团犹忆庞公见马祖西江一吸至今干空中楼阁纷纷布何似天华雨满庭识此幻成如幻理石头说法老僧听示王思山居士箇中原不假思惟直下承当第二机推倒面前案山子双眸炯炯绝离微赠东剡禅师秋风秋雨谒同门形影相看尔我存数日共君灯下语可怜无处着寒温且喜门庭仍肃肃旧时泉石洗新秋先师灵骨依然在传语诸方莫浪求祖灯寥落久支离拾得巴歌作雪辞提唱见君多古调令人有路忆杨岐送万缘知客住菴常忆先贤拨死灰腾空烈燄走风雷嘉声应尔追先哲不负吾门有俊才送昙燄煖禅人秋风索索去何之桂子飘香正此时要见联芳昙燄发好看华煖最高枝梵慧禅人为三际阇黎造寿塔既成乞偈以志不朽因为赋此齿德俱尊有几人戒珠更尔净无尘逍遥重整来时路一塔长县劫外春人间何物最坚牢德润身时第一高行解应同石不朽千霜永永寿儿曹赠马织造谁信居尘不染尘金刚历劫种多因而今上国称良弼允作佛心补衮人楚公亲捧丹书下玉京勤劳全不惮艰辛若非慧业多生种安得白云深处行冯公摩尼手握布千珍梵行闻君不可伦尤忆西江都吸尽莫教输与姓庞人张居士华柳丛中有佛身笙歌宛转唤归人何缘门第君偏好双凤争衔鹿苑春示杨钟秀居士微尘内有空王佛几箇男儿见得亲欲识家山千古秀岭梅玉破一枝新示李完初居士生死崖头浪泼天随波古佛有千千但能识得元初面烈燄堆中开白莲赠大慱禅师高骑玉象下峨嵋步步凌空绝后随拾得苍龙头上角长安价重几人知送彻眉知客归江南千里来归信有由江南江北没同俦从今当作龙门客浅水澄波莫浪游门庭六月肃如霜爱子相从己备尝此去滔滔皆热浪恐于冷眼不相当募建普同塔珊瑚林里福身入意躁天中净信生充国黄金随意取湘南潭北路分明赠丘子羽守备异地相逢亦偶然芝兰之契是前缘丈夫夙具英雄骨选佛当为第一员赠丘蓬莱居士生成俊骨迈常流急水抽回破浪舟蓦入青莲国里坐万人争仰五君丘次拟将韵答房沆菴方伯拟将萝薜挂鹑衣万仞崖前坐石矶目视流云足底过那知越瘠与秦肥拟将香芷结蓑衣柔橹轻舠明月矶直钓钓鳌称意得归来江柳绿阴肥拟将雪鬓卧峰头茅屋如拳傍斗牛六月雪封山径断天荒地老任悠悠拟将清啸付重阿孤木寒云一鸟窝谁识香山心夙契红岚翠雨入新歌天岸禅师语录卷第十九天岸昇禅师语录天岸昇禅师语录卷第二十侍者海屿记录佛事埽受业栖云和尚塔松门一径艹萧萧碧嶂猿啼霜月高谁识先师真面目祇堪闻见不堪描祇如不肖到此又如何话会恩逾泰华难称颂水出潇湘一样清尊月山霞屋二禅师双剑平分镜水中霜锋雪刃气磨砻太平未斩痴顽贼何事镡津风雨空情不滞语藏锋鹡鸰泪洒杜鹃红遥遥空望南天尽霞散千峰海月东尊智观禅师一回相见一回老永诀谁知竟各天难弟难兄今己矣茶筵空设觉留连莫留连岭外霜鸿啼不断与君把手月明前开山忌待文王而后兴者凡民也若夫豪杰之士虽无文王犹兴且道谁是其人前年九月二十一闻君直下苍龙窟阖国人追不再来狸奴白牯常相忆休相忆佛殿对山门仓库傍香积开山忌沙里有黄金石中出白璧卓卓天人师丛林为标格嗟尔齐东人景仰胡弗及岂力不足哉人人盖自画不自画指真云面目俨然宜师宜式开山忌有纪有纲有条有律小大无不周后先何其悉直为一代之伟人岂曰齐国之巨擘一度烧香一度思一回饮水一回噎挂钟版赫赫威灵气似王爪牙遍布绝囊藏千秋号令人天首万古权衡佛祖场木女吹笙丹凤集金童把拍蛰龙翔一槌两当无回互直看雷音震大荒移钟版触着便知有通身俱是口既得之于心自应之于手大众要见得之于心应之于手么举槌云大启圆通门遍界传师吼移钟版权衡佛祖表率人天趋蹡鸾凤孰散后先若向未举槌己前荐得则玅用全彰佛祖罔窥其涯涘其或尚留观听则观世音菩萨展拓全机去也遂击钟三下为新钟发声无翼而声鸣九天无足而雷行大地近者悦远者来敕制寰中神鬼敬天龙钦威行塞外风规八面何止气象壮丛林演畅一音直使希声辉佛日且道承谁恩力红炉直下翻身转拍拍皆成玅舞回为蓝安位有主有宾有礼有乐魔外潜消丛林安乐丛林既安乐矣如何报答将此身心奉尘剎为轮沙弥剃落圆陀陀光烁烁亘古亘今巍巍卓卓自是你自劣狭抛家散宅无拘钥汝今从我归去来放下笊篱提起木杓将此身心奉尘剎付衣此是坚誓铠一名无上衣着斯衣顾斯义我今有语须牢记服尧之服诵尧之言行尧之行是尧而己矣为志沙弥剃落若欲脱体光鲜须是纤尘不立既到纤尘不立未是脱体光鲜大丈夫须向高高山顶立深深海底行老当益壮穷且益坚且道承谁恩力举刀云自是不归归便得五湖烟景有谁争为宗粲二沙弥剃落打刀须是邠州铁举起通身光雪雪男儿当断立断时皮毛脱落露真实作么生是真实处心华粲兮吾宗灭沙弥剃落截爱河出尘网将相莫能为丈夫诚倜傥既倜傥直向毗卢顶上行天然不是闲卤莽付衣条条锦缝直簇簇彩霞奇大庾岭头夺不去鸡足峰前等亦痴何似现前两手付纤豪不费恰相宜然虽如是顶戴须知谨护持老少二沙弥剃落七十不嫌老二十不嫌少攃手共归家无老亦无少老少且置如何是归家的事我犹昔人非昔人得大清凉除热恼付衣披忍辱铠坐法空座只得其名弥天罪过作么生得名实相称不用再四叮咛免见人前话堕沙弥剃落有一豪兮是一豪直须斩尽显英豪朝生俊鹘穿云去始信人间有凤毛沙弥剃落既为大丈夫须发丈夫志既发丈夫志须行丈夫事如何是丈夫事斩钉截铁不容情吹毛横按雪霜利鼎真二沙弥剃落一柄金刀人天榜样刮去皮毛露真实相真实相既露矣向后如何应须熟念上大人方识佛身无有量付衣龙披一缕遂免金翅之难因甚袈裟下失却人身最苦毒药醍醐一道行当阳不是小儿戏沙弥剃落火里发青莲炎冈出白璧佛祖尽欢忻怨魔不敢逼且道承谁恩力举刀云金刀灿灿寒光烈付衣操智慧弓着坚固铠射透百匝千重万人丛里赛采慎厥终勤自揩古佛形仪常不坏为羽衣剃落祇恐为僧心不了为僧心了总输僧作么生是为僧所了的心举刀云吹毛横按雪霜利无限天魔丧胆魂付衣放下朝天笏卸却版头巾汞金俱不炼风吹入我门一领袈裟才挂体人天从此尽称尊沙弥剃落一往东卜西卜起倒随人碌碌而今咬定牙根慧刃如霜在握斩钉截铁好男儿不止须眉出尘俗沙弥剃落金刀举处天魔丧爱网穿时佛国亲毋慢易念深恩从今不是等闲人沙弥剃落一二三四四三二一善哉丈夫伟然自立好记取莫忘失从今不是旧时人天上人间称第一付衣着衣喫饭寻常事若说寻常却又难粒米寸丝檀信施作何消受作何偿勤打算细商量前三三与后三三沙弥剃落只恐为僧心不了为僧心了总输僧祇如心作么生了万仞崖头亲攃手何妨遍界任纵横付衣平步登高易从空放下难出难易不多般清净身披坚固铠从教一镞破三关智玄学闻修聪智光慧三禅师入塔玄路无门己绝学闻思修入证圆通何如慧刃光生处不历僧祇建大功恭惟三位禅师丛林树秀矫矫凤翥而鸾翔埙箎同时卓卓三分而鼎峙特地瞻风以拨艹斩新方外立干坤几度栉风沐雨半生带月披霜殚心协赞宗猷宗猷克振毕志匡扶法社法社重光正期玉立栴檀何遽后先继逝既已归根得旨岂宜常宿艹菴今则于无影山前成就一舖功德如天普盖似地普擎一人一世界一人一日月轮轮互炤不相妨把手同行无隔碍然则现成公案不必重拈掉臂因行应时相送乃指塔户云八万四千非凤毛兄弟三人入虎穴脑后神光亘古圆云封岳面知何极复喝一喝云佛也觑它不出恭菴上座示寂邻菴移至寺前起龛生平有志相亲傍老病牵缠不自由今日住菴人再见笛声换步下沧洲重指点漫周繇但信目前无异路它方此土任遨游下火诸仁还识者上座么形如岭上孤松心似谿头片月暑寒一衲披身禅诵六时不缺僧无愚智颂其贤俗无贵贱钦其德盖缘其行己也恭而与人也无莫无适岂非来学之典型实为齐国之巨擘祇如末后一句如何点出春风不待到枝头火里白莲开似雪为三际阇黎入塔生缘八十有七一衲暑寒不易霜月逊其清标卓卓孤风自立虽然立着坐不得的也是一病坐着立不得的也是一病我今为阇黎指箇安乐法门从教坐立自由石老云封不计秋知殿法音起龛尽大地是音法聻尽大地是法音聻金鸡飞出玉栏杆一声唤起珊瑚月下火日日香华夜夜灯辛勤佛果也圆成祇缘习气多生染末后从教不识真要识真红炉燄里翻身转突出元初双眼睛司牧满愿火亲见沩山老作家涅槃生死等空华而今风雨抽身去满目家山兴转赊愿司牧前途恐你尚周遮为你更资一把火铁牛索断好横行青莲蹋出千千朵振空禅人起龛满肚无明方脱却涅槃堂里便翻身星驰电激宜前进胜热门头有好音举火振衣千仞之冈不用回头转脑攃手威音那畔自然七纵八横恁么便去不须借手行拳其或未然烈燄光中急荐取转身抹过太虚空尔尚禅人起龛三冬病苦一朝脱快活可称平地僊去国一身轻似叶行程芳艹碧如烟下火不远千里相从尔志诚然可尚谁知担带得重入门肚䏺腹胀不是汝孤负吾也非前缘业障不见道未跨船舷早己喫吾三十拄杖便恁么去可谓生平快畅其或未然擿火炬云烧却从前骨董禅通身煅就黄金相非尘庄主起龛种麻得麻种豆得豆雨过云收青天白昼还识转身句么芒鞋踪步出郊原田地更无尘与垢下火空手把鉏头赤心沥胆步行骑水牛拽耙牵犁为常住如护眼珠拼自己不惜身命既孳孳而业业终恳恳以勤勤五十六十而扶树丛林冬月春月而抱病难醒今朝攃手归休也火里优昙一朵新礼监收起龛脚头脚底事茫然须信壶中别有天蹋得自家田地稳何妨踪步礼青莲下火志亦高量何隘力最勤眼太窄因兹染病深医药救不得攃手太杀孤危助汝末后一着有礼无礼一併烧火中突出辽天鹘古杭睿弘侍者起龛将谓吾孤负汝谁知汝孤负吾虽是婆心太切分明犹在半途作么生是归家一句下坡逢快便不用更踌躇下火看尽六桥风月犹嫌未称游情蹋遍台山路头到此忽然歇担信矣人能弘道灼然非道弘人道则且置人聻劫火洞然豪末尽青山依旧白云中晓如叡侍者起龛连霄风雨乱枝头晓来月出千峰白万里无云一色新更须换步苍龙窟叡侍者还知换步也未十方一路涅槃门线断脚跟活泼泼下火百骸俱溃散一物镇长灵巍巍卓卓任运腾腾红炉燄里清风起六月炎炎冷似冰净慧禅人起龛门里出身易门外转身难要识转身句步步绝追攀下火必死之症在膏盲走尽南天求玅药谁知两脚己梢空到底何曾得半杓没半杓费驴脚举起火苣云要识真金火里看十方世界遏辣辣禅人起龛来也赤条条去也赤条条一物无依倚信步得逍遥下火我不知汝名汝熟识我面一病乃经年回首急如箭火里快翻身归根句急荐要识归根句么秋风一阵来落叶两三片玅义营办起龛有利无利不离行市抹过定盘星脚下尽平等下火一向攃风攃颠知你是凡是圣今日买卖当行放下大斗小秤真金须向火中看无私玅义权衡定彻天火果得彻头地天不隔未得彻头天地县隔彻不彻飞入红炉一片雪庆元行者火汝擎茶我接盏汝礼拜我合掌得人一牛还人一马今日庆无不宜拈尾作头亦可无手人点灯有足人把杖禁苑闽僧忍僊起龛一队死人送活人活人须识活人句要识活人句么手握金鞭问归客夜深谁共御街行下火玄沙不出岭脚头遭𡎺破东土与西方观天井底坐何如忍辱僊亲为法王佐曾谒圣明君回途不少挫既不少挫作么生是回途的事黄金煅就赤珊瑚春风影现干坤大非乘老僧起龛享年八十八姜桂晚益辣风火乍相煎四路皆通达风火相煎因甚四路通达一生担带俱抛却下火事师如事佛可谓孝矣远徒如远敌可谓慈矣六十出尘孝慈备至九十辞世福寿骈臻攃手为通末后句大千沙界燄腾腾慧宽禅人起龛本图你送我谁知我送你逆行而倒施得路休停止莫停止眼前秋色明于水下火宽廓非外寂寥非内内外一如随行自在行到水穷山尽时如何慧苣炤破形山界遍知起龛往时虽活如死今朝虽死却活擿下拄杖腰包不用扶篱摸壁不摸壁脚头步步得轻松门外三车为汝设除夕值生戴佛子起龛一生老实头餧驴并餧马水艹应及时不多亦不寡更有一希奇临行识真假事事豫安排纤豪绝牵挂既绝牵挂腊月三十日到来直下红炉也不怕成火头起龛一不成二不是绝遮栏没门户堂堂八字打开运足便知是路下火冷灶着把热灶着把借婆衫子拜婆年烈燄堆中堪走马野夫起龛咄哉是夫性野心麤贪得一口丧却全躯作么生是汝出身的路堂堂大道如周砥莫更恹恹苦向隅下火安稳寺中居苦要出门去化得千文钱乞得一疋布布不及遮身钱不及用度两脚己梢空到今犹未悟悟不悟点起死柴头炤出大雄虎湛然上座起龛去岁东行志彊力健今岁西来神疲身败自识归元无二路须信往还祇一人既然如是一任东西南北逍遥自在游行下火老成忠厚正直端方为众如为己老大气愈刚盖由心无委曲故能末后弥光百里特来呈旧面果然行解两相当即今临行又作么生一朵优昙开烈燄春风在处送天香仰菴副寺起龛离我七八年光阴疾如箭挈挈与波波住菴人再见忙忙别路又重行冬叶如华满郊甸下火一生为众勤劳行若霜天皎月好箇仰菴库司老来当着不着寿光止宿艹菴患毒经年勿药直得红烂通身末后尚欠一着是那一着锦鳞插翅红炉跃劫外起龛病到十分只云无病死到头上尚云无恙似者顽钝无知今日合喫拄杖何故嬾牛鞭起入云中免于岐路增惆怅下火小事煳涂大事煳涂生既煳涂死亦煳涂而今送你入红炉还见眉毛在也无无漏起龛一生号无漏老来成有漏漏到皮穿骨绽时腊月始登涅槃路路头在甚么处上下四维任尔纵步下火生缘临胊而不住受业松菴而不师以丛林为家舍迨时至而豫知也大奇也大奇末后光明急荐之野云法师火古貌崚𡾓肖鹤形一庭松柏两函经门关不许红尘入只有云山当户青此予七年前赠野云法师偈也法师少游燕市一缾一钵遍历讲坛号为义虎颇有似于周金刚之未出蜀时也及其受知都宪遁迹南阳却客闭门人罕窥识则有似于亮座主之入西山垂老数谒予于大觉叩问己躬峭壁县崖迥绝攀跻则有似于良遂之参麻谷及予南旋北返而法师告寂于兹五年矣云横谷口雪满郊圻且得与法师重圆旧话乃竖起火苣云春风吹活死柴头一朵优昙火里现为寺众入普同塔者一队骨董江西湖南天台南岳拨艹瞻风披霜戴月也有树绩丛林的也有亡身为法的也有毕志参请的也有苦行头陀的也有道眼初明的也有双瞳如瞽的也有半明半暗的也有全明全暗的一往南北奔驰到今东西抛攃有㳷然上座发最胜心卜最胜地建最胜法幢成最胜功德如天普盖似地普擎说甚烟霞无背面任渠星月遶檐楹风雨不能侵霜露不能坠天眼莫能窥魔外不能害一人半人非宽千人万人不隘奇特中奇特殊胜中殊胜兹乃吉日良辰远近少长毕集但恐未得其门山僧为汝提挈指塔户云八字打开纵横直入华屋匪牢艹菴难宿兹吉祥地坚逾金石天龙拥护神鬼钦悦千古万古珊瑚撑月满堂下火一一豫安排事事前打算历久病而愈安到临危而不乱好箇满堂始终一贯虽一贯须倒断三冬暖气没些些即今更入红炉煅入塔生居丛林死入普同汝愿己毕汝事己终终后如何枯木龙吟方见道莫教兀坐听春风碧辉上座起龛生缘河南住居瓦棺石头一片未归心金粟峰头日打算莫打算浙水吴山总一贯下火骨刚如铁面辉似月金粟天童全无欠缺我爱我敬遽言永别末后光明为君点出举火苣云飞入红炉一点雪入塔青霄绝云翳碧落浸寒辉未是道人活计如何是道人活计打开一路涅槃门南北东西观自在法语杨本宣祈嗣乞语若论此事如人求嗣相似家中有无数珍宝无数房舍无数田地无数林园看看桑榆己晚未逢弄瓦之忻白发垂垂庭鲜斑衣之戏回顾所有财宝所有房舍所有田地所有园林一一未有属拓况祖宗血食绵延惟恐由我而斩所系甚大自然废寝忘餐孳孳业业念之所起无第二念心之所思无第二心乃至祈禳告祝无非此事初心学道应当如是迨至一日忽逢兰桂生芳凤麟至趾虫斯羽斯少女怀洞上之春竹子槐孙石笋迸阶前之绿则是家中财宝房舍田地园林一一有所属拓祖宗血食赖以奕世绵延如将千二百斤担子一时卸却一生庆快无过于此入道因缘亦复如是然此向后又须知保任始得所谓积德以遗其身抚育以成其长家教以约束之师傅以训导之然后成栋成梁为霖为雨悟后因缘亦复如是所以古人喻此事如石女怀胎如初生孩子山僧因居士祈嗣尽情向居士吐露了也更借古人一颂与你结案庭前露柱久怀胎生下孩儿颇俊哉未解语言先作赋一操直取状元回居士还识露柱怀胎么归家努力珍重杂着三玄三要说玄要之于宗门犹鸟之有翼人之有目人无目则不能见鸟无翼则不能飞宗门无玄要则无以利生接物验邪正辨伪真或见识之滞一隅者或承虚接响于中道者或活而不能死者死而不能活者惟玄要可以解粘去缚拔楔抽钉捣虚袭抗摄伏偷心则凡主持宗教者舍此又奚为焉乃临济以上用之而不列其名至临济始申而明之奈何字经三写乌焉成马而后世之言玄要者节上生枝旁引曲喻认为奇特愈求愈远殊不顾名思义不见临济大师云大凡演唱宗乘一句中须具三玄一玄中须具三要有权有实有炤有用可谓彰明昭着者矣乃于句外寻玄玄外寻要不特玄要之旨不明殊失从上为人之意更或有识三玄之旨而不知三要之归遂谓玄要不可分祖汾阳之事难分得意忘言为极则竟不看下文云一句明明该万象是何形段重阳九日菊华新是何落脉乃知古人言句断不可艹艹昇上座今日路见不平不免重为拈出要识三玄么铁蛇横古路蹋着便惊人要识三要么秋阳驱霹雳逆探骊龙瞋选佛无斯眼宗门那到今跋休上人血书华严经昔越王勾践困于会稽用臣种蠡计脱归国卧薪尝胆不数年而沼吴呜唿法道至今日正卧薪尝胆之秋也而士怀逸豫人习便安将有吝惜其身外所不足贵者又安望其视头目髓脑舍如涕吐而剥皮为纸刺血为墨书写数千万言以炤耀夫人间世哉某上人之志佳矣然吾更有进焉夫华严一真法界尘尘剎剎为卢舍那身则上人此身即卢舍那身也经云出佛身血是七遮罪上人于此试下一转语看跋与游居士墨书华严经事事无碍资生业等现慈氏之全身法法圆融治世语言露善财之巴鼻四五百条华柳巷头头华藏庄严二三千处管絃楼在在毗卢宝阁咳唾掉臂无非文殊指示亲承坐卧起居尽是普贤神通妙用则夫毛锥未动早己文彩全彰何待浓泼墨华始见琅函遍布故知华藏法界与游居士全体备之居士全体华严佛真法界摄之然则人存经隐经在人亡又作么生理论只见波涛涌不见海龙宫七佛开光榜盖闻天眼洞明包括恆沙而绝瞖佛身普现不离诸相以全彰乃后先本无二致即今古共一剎那缘众生目有空华劳诸佛手垂宝印髻珠随示谁到宝山空手回绀目澄清怜汝贫儿穷乞状由是剎尘舒妙相拯群迷而共证真常法界现全身携万汇而同超苦海皎如宝月凌空入一波而波波皆现浩如春风御野形一物而物物生辉然则一不成两不是却因有你得礼我南斗六北斗七何妨借手以行拳是以功德未成僧繇拱手道场既备大智同瞻要知佛眼在汝面未经点出早己烁破太虚圣量即凡情直指当头依旧双眉卓竖但愿殿里底闹市头莫被一茎覆却紫磨体金色身正须触处逢源慎勿坐待当来错过现前好日钟铭现无边身示广长舌不谭而谭非说而说宣大法音雷轰电掣启蛰户昏号长夜月剎海非遥大千靡隔以破幽途以觉冥域息苦停酸万年昭式赈济疏伏以皓月腾辉万暗悉消于无影师絃乍展众音绝响于太虚业不自生从惑而起法非本有因病而施佛无方而不现情有感而必通嗟幻妄之难消指一真之有在千门各向家家路透长安合辙分途处处风生楼阁切念八方亿气未脱生死之轮万族分门终归摩竭之口或天道或人道总属无常若畜生若饿鬼当何究竟修罗恶战己苦地狱无日停酸垒垒荒郊流水断桥魂不渡蔓蔓葛路凄风苦雨魄无依闻落叶以伤情听鸣猿而下涕呜唿鹤归华表子规枝上月三更泉炤松门蝴蜨梦中家万里境风浩浩归路无期饥火炎炎主人安在是用门开八字快看指月当天饭设七珍莫错口边王膳伏愿一波涌万波随异派声消于海上南山雨北山云千峰势尽于岳边一饱息百饥沈沦迥脱久忘忽自忆迷滞全消人己非人孟浪是谁觅食鬼何曾鬼直须当下知归萎华尽而莲华生业风息而清风起一时吹入我门莫更别生头角为某茶菴募修殿兼造毗卢佛疏体用兼摄宝王剎现一豪端理事圆融毗卢师出三叉口是知华藏界处处圆成灼然丈六身人人本具不蓄一粒米通衢接待十方水赴云奔打开布袋头路口等人一任肩摩踵接甑满金牛饭那问南往北来瓯注赵州茶不管冬行夏令树本既茂何愁华果不繁植福有基不患大功无主会见琼楼玉殿幻成十字街头不昧正体毗卢捧出当阳面目拳开别者眼具同人天岸昇禅师语录卷第二十终