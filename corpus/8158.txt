建中靖国续灯录X卍XXX御制建中靖国续灯录序宋刻昔释迦如来之出世也受燃灯之记生净饭之家分手指乎天地而真机巳露游门观于生死而幼缘顿寂及手倡道鸡园腾芳鹫岭无边剎境遂现一毫之端大千经卷毕出微尘之里西被竺土东流震旦编叶而书则一时圣教虽传于庆喜持花而笑则正法眼藏巳付于饮光自达磨西来寔为初祖其传二三四五而至于曹溪于是双林之道逾光一滴之流浸广自南岳清原而下分为五宗各擅家风应机詶对虽建立不同而会归则一莫不箭锋相拄鞭影齐施接物利生启悟多矣源派演迆枝叶扶踈而云门临济二宗遂独盛于天下朕膺天宝命绍国大统恭惟艺祖辟度门于緜寓太宗阐秘义于敷天章圣传灯于景德永昭广灯于天圣皆宏畅真风恊助神化以成无为之治者也于皇X神考尤乡空宗元丰三年诏于大相国寺创二禅剎辟惠林于东序建智海于右庑逮壬戌之岁以今岁国大长公主及集庆军节度观察留后驸马都尉张敦礼之请复建法云禅寺于国之南于是祖席辉光丛林鼎盛天下之袭方袍慕禅悦者云集于上都矣今敦礼以其寺住持僧佛国禅师惟白所集建中靖国续灯录三十卷来上且以序文为请惟白探最上乘了第一义屡入中禁三登高座宣扬妙旨良惬至怀昔能仁说法华经放眉间白毫相光照东方万八千世界而弥勒发问文殊决疑以谓日月灯明佛本光瑞如此持是经者妙光法师得其证者普明如来今续灯之名盖灯灯相续光光涉入义有在于是矣噫圆澄觉海本含褁于十方生灭空沤遂沉沦于三有因明立所由尘发知织妄相成转入诸趣良可悲也若回光内照发真归元则是录也直指性宗单传心印可得于眉睫可荐于言前举手而擎妙喜之世界弹指以现庄严之楼阁神通运用真不可得而思议哉嘉与有众缔此胜缘俱离迷津偕之觉路斯朕之志巳建中靖国元年八月十五日赐序X建中靖国续灯录卷第一东京法云禅寺住持传法佛国禅师惟白集正宗门尔时世尊种智圆成熏修示迹悲深愿广应现受生性洁霜花心驰雪岭逾城午夜习想六年沐尼连河诣菩提树陞金刚座敷吉祥茅诸定遍修明星现悟顿成正觉等念含生四十九年三乘显着拈花普示微笑初传对大众前印正法眼嘱行教外别付上根莲目普观华偈亲说法本法无法无法法亦法今付无法时法法何曾法尔时摩诃迦叶尊者分坐传衣因花悟道巖间石室演法度生世尊示灭结集圣教斥出阿难未尽诸漏毕钵巖前磐陀石上坐至中夜便证道果即现神通透石而入于是迦叶付正法眼而说偈言法法本来法无法无非法何于一法中有法有不法尔时阿难尊者坐石悟道结集圣言一唱我闻三疑顿息大事既办将求宗嗣诣常水河化为金地集诸圣众顾得道弟子商那和修付正法眼而说偈言本来付有法付了言无法X各各须自悟悟了无无法尔时商那和修尊者着自然衣而为示生作大商主忽悟无常闻佛入灭投阿难出家而证道果一日见长者子优婆毱多而问曰汝年几耶毱多曰我年十七师曰汝身十七汝性十七毱多视师问曰师发白耶心白耶和修曰我但发白非心白耳毱多曰我身十七非性十七和修遂与授戒传正法眼藏而说偈言非法亦非心无心亦无法说是心法时是法非心法尔时优婆毱多尊者十七出家二十证果广度有情筹盈石室有长者子名曰香象投师出家师乃问曰汝身出家汝心出家答曰我所出家非为身心师曰不为身心复谁出家答曰夫出家者无我我故心不生灭心不生灭即是常道既是常故诸佛亦常本来心相其体亦然师曰汝今大悟心自明了豁然顿证易名提多迦付正法眼藏而说偈言心自本来心本心非有法有法本有心非心非本法尔时提多迦尊者金日出照甘泉泛涌应瑞而生实亦希有出家得道传法度人有弥遮迦尊者见师慈相便省夙因弃本仙术而求圣果殷懃问曰我于仙道更无进趣唯守虗静不达至理师曰佛言修仙敬学小道似绳牵汝可自知之若弃小流顿归佛法大X海便证无生弥遮迦闻语顿证妙道即付正法眼藏而说偈言通达本法心无法无非法悟了同未悟无心亦无法尔时弥遮迦尊者弃仙投佛出家悟道行化北天祥云现相有婆须蜜多者身体严净手执酒器而问师曰何方而来欲往何所师曰从自心来欲往无处曰识我手中物否师曰此是触器而负净者曰还识我否师曰我即不识识即非我汝当称名吾即知矣曰姓颇罗堕名婆须蜜师曰佛记于汝当绍禅祖即舍酒器顿悟夙因出家受具深入觉道弥遮迦付正法眼藏而说偈言无心无可得说得不名法若了心非心始解心心法尔时婆须蜜多尊者自省夙缘置器出家游行诸国广作佛事有佛陀难提曰我今欲与尊者诸义师曰义即不论论即不义若拟论义终非义论难提即自悟心便即敬伏求师出家愿可济度师知传法时至付正法眼藏而说偈言心同虗空界示等虗空法证得虗空时无是无非法尔时佛陀难提尊者顶有肉珠光明莹彻智慧渊冲辩捷无碍有伏䭾蜜多而问曰父母非我亲谁是最亲者诸佛非我道谁是最道者师曰汝言与心亲父X母非可比汝行与道合诸佛心即是外求有相佛与汝不相似欲识汝本心非合亦非离伏䭾闻是妙偈顿入佛道五体投地深自庆跃即与剃度付正法眼藏而说偈言虗空无内外心外亦如此若了虗空故是达真如理尔时伏䭾蜜多尊者生五十年唯坐一床口不曾言足不履地闻偈得道传法利人有难生者求师出家即与剃度羯磨之际祥光上烛仍感舍利显为瑞应长坐不卧习常精进通达法性便证道果付正法眼藏而说偈言真理本无名因名显真理受得真实法非真亦非伪尔时脇尊者处胎六十年神珠梦应而遂诞生满室光明非谓凡兆既得道果利物为先至一林中地变金色有富那夜奢至师前合掌而立师问曰汝从何来答曰我心非往问曰汝何处住答曰我心非止问曰汝不定耶答曰诸佛亦然问曰汝非诸佛答曰诸佛亦非师知是法器传正法眼藏而说偈言真体自然真因真说有理领得真真法无行亦无止尔时富那夜奢尊者心明博达性无所求遇脇尊者得法化导游行有马鸣大士问曰我欲识佛何者即是师曰汝欲识佛不识者是曰佛既不识焉知是乎X师曰汝既不识焉知不是曰此是锯义师曰彼是木义曰锯义者何曰与汝平出曰木义者何师曰汝被我解马鸣豁然开悟因付正法眼藏而说偈言迷故如隐显明暗不相离今付隐显法非一亦非二尔时马鸣尊者以有作无作诸功德胜闻木义得法转妙法轮有大魔王与师捔力即现本身礼拜悔过师曰汝名谁耶答曰我名迦毗摩罗师曰尽汝神力变化若何曰我化大海不足为难师曰汝化性海得否答曰何谓性海我未曾知师曰性海者山河大地皆依建立三昧六通由兹发现迦毗摩罗闻言忽然悟入性海遂付正法眼藏而说偈言隐显即本法明暗元不二今付了悟法非取亦非离尔时迦毗摩罗尊者本习外道归心佛乘游西印土至一深山有龙树尊者出迎问曰深山孤寂龙蟒所居大德至圣何枉神足师曰我非至圣来访贤者龙树默念曰此师得决定性明道眼否是大圣继真乘否师曰汝虽心语吾巳意知伹办出家何虑不圣龙树闻巳悔谢即与度脱付正法眼藏而说偈言非隐非显法说是真实际悟此隐显法非愚亦非智尔时龙树尊者具大智见无所不通弘阐宗教古今希有一日提婆相访师令侍者将满钵水示之提婆X投一针欣然契会师意即延语道又现圆月相示之复契妙旨付正法眼藏而说偈言为明隐显法方说解脱理于法心不证无瞋亦无喜尔时迦那提婆尊者幼而博识才辩纵横遐迩名播诸国所推自顾胸怀殊无所愧投针契道广利群生有罗睺罗多者以木耳因缘问师师以颂示之感悟前因投师出家即证道果付正法眼藏而说偈言本对传法人为说解脱理于法实无证无终亦无始尔时罗睺罗多尊者出家传法随处利生至室罗筏城金水河上有僧伽难提安然入定伺候七日方从定起师问曰汝身定耶心定耶曰身心俱定师曰身心俱定何有出入曰虽有出入不失定相师曰既不失定相何物动静曰动静非物物非动静师曰此义不然往反征问词折义屈心意豁然稽首归依顿领玄旨因付正法眼藏而说偈言于法实无证不取亦不离法非有无相内外云何起尔时僧伽难提尊者宝庄严王子也生而能言常赞佛事令毋信向后习禅定继祖时至遂传心印广化众生有一童子手持宝镜投师出家俾为给侍因风吹殿上铜铃响师问曰风鸣耶铃鸣耶曰非风铃鸣我心鸣耳师曰心复谁乎曰俱寂静故师曰善哉善X哉真达佛理遂付正法眼藏而说偈言心地本无生因地从缘起缘种不相妨华果亦复尔尔时伽耶舍多尊者持镜出家闻铃证道遂游诸国观气求嗣有鸠摩罗多见而问曰师是何人师曰我佛弟子罗多闻语神识悚然却复还家闭于门户师即徐至扣门罗多应曰此舍无人师曰道无者谁罗多忽悟必是智人开门礼敬辨狗验金遂得道果付正法眼藏而说偈言有种有心地因缘能发萠于缘不相碍当生生不生尔时鸠摩罗多尊者为自在天闻法利根继祖时至降生人间验金得果济度群品有阇夜多问曰我家信佛常萦疾苦隣舍旃陀所作如意彼何幸而我何辜师曰何足疑乎且善恶报应有三世焉见仁夭暴寿逆吉义凶便亡因丧果虗招罪咎殊不知影响相应毫𨤲靡忒经百千劫亦不磨灭阇夜多闻语顿释所疑深悟业理志求出家于宝塔前剃发授戒佛放光明即付正法眼藏而说偈言性上本无生为对求人说于法既无得何怀决不决尔时阇夜多尊者智慧渊沖化导无量罗阅城中广兴佛事有婆修盘头常一食不卧六时礼诵师见而问曰汝如此精进与道远矣设经尘劫皆虗妄本曰X师蕴何德而讥于我师曰我不求道亦不颠倒我不礼佛亦不轻慢我不长坐亦不懈怠我不一食亦不杂食我不知足亦不贪欲心无所希故名曰道婆修闻师示诲发无漏智叙陈夙因传正法眼藏而说偈言言下合无生同于法界性若能如此解通达事理竟尔时婆修盘头尊者在胎遇记必为世灯生长苦行而获道果游行至那提国国王子摩拏罗投师出家得大神力顿悟心宗当绍祖位传正法眼藏而说偈言泡幻同无碍如何不了悟达法在其中非今亦非古尔时摩拏罗尊者舍王宫乐出家证道信香为瑞往月氏国有鹤勒那问龙子何聪鹤众何感师论其夙因心即开悟又复问曰我今当修何业令鹤众转得人身师曰佛有无上法宝展转相传我今付嘱汝宜信受无令断绝广度有情鹤众因此而得解脱付正法眼藏而说偈言心随万境转转处实难幽随流认得性无喜亦无忧尔时鹤勒那尊者生时天花散綵金钱布地収养王宫广现神变后出家传法随处指迷有师子比丘问曰我欲求道当何用心师曰汝若求道无所用心师X子曰既无用心谁作佛事师曰若有用心即非功德若无用心即是佛事师子闻说心即开悟付正法眼藏而说偈言认得心性时可说不思议了了无可得得时不说知尔时师子尊者问道传法开诱五众名闻遐迩人天钦服有长者携一子拳一手而礼拜师问曰可还我珠其子即开子献珠众皆惊异师具说前因即度出家名婆舍斯多师将还夙债预付正法眼藏而说偈言正说知见时知见俱是心当心即知见知见即于今尔时婆舍斯多尊者母梦神剑即觉有孕既诞遇师子尊者显发夙因密传心印至南天竺国摧伏外道国王太子不如蜜多投师出家师问曰汝欲出家当为何事太子曰我今出家不为其事师曰不为其事因何出家太子曰我所出家即为佛事师曰若为佛事当何所作太子曰无所作者即真佛事师叹曰太子智慧天至必诸圣降迹即与授具大地震动灵异颇多付正法眼藏而说偈言圣人说知见当境无是非我今悟真性无道亦无理尔时不如蜜多尊者舍太子位投尊者出家传法利生至东印土有婆罗门子街巷游行无定师问曰汝X行何急答曰师行何缓师曰汝今何姓答曰与师同姓师曰汝忆前事否答曰我念远劫与师同居师曰共为何事答曰师演摩诃般若我转甚深修多罗师曰今日所谈深契夙因即度出家名般若多罗付正法眼藏而说偈言真性心地藏无头亦无尾应缘而化物方便唿为智尔时般若多罗尊者既得法巳行化南印国玉太子共所钦敬因以宝珠为施师复示问各陈所见唯菩提多罗曰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此是世珠未定为上于诸珠中心珠为上师有其道其宝即现师复问曰于诸物中何物为相答曰于诸物中不起无相师曰于诸物中何物最高答曰于诸物中人我最高师曰于诸物中何物最大答曰于诸物中法性最大既见问答精妙即与落发感白日月现地三震动便证圣果付正法眼藏而说而偈言心地生诸种因事复因理果满菩提圆花开世界起尔时唐土初祖菩提达磨尊者南天竺国王第三太子也施珠辨义发明心地于诸法性顿得通量传法时至远来此土梁帝不契面壁少林有神光法师立雪断臂坚求诸佛要道师为易名慧可一日问曰诸X佛法印可得闻乎师曰诸佛法印匪从人得可曰乞师安心师曰将心来与汝安可曰觅心不可得师曰与汝安心竟师又诲曰汝可内息诸虑外息诸缘可忽顿证而告曰弟子巳息诸缘师曰莫落空否可曰不落空师曰以何所证言不落空可曰明明了了无觉无知师曰如是如是师将归西天示门人曰汝等各陈所见吾欲付西天衣钵以为表证道副曰如我所见不执文字不离文字而为道用师曰汝得吾皮尼总持曰如我所见如庆喜见阿閦佛国一见更不再见师曰汝得吾肉道育曰如我所见四大本空五蕴非有无一法可得师曰汝得吾骨慧可最后礼三拜依位而立师曰汝得吾髓遂付正法眼藏而说偈言吾本来兹土传法救迷情一花开五叶结果自然成尔时二祖惠可正宗普觉禅师立雪断臂传钵授衣继阐玄风愽求法嗣有一居士聿来说礼问曰弟子久缠风恙乞师忏罪师曰将罪来与汝忏居士良久曰覔罪性不可得师曰与汝忏罪竟宜依佛法僧住居曰今日巳知是僧未审何名佛法师曰是心是佛是心是法法佛无二僧宝亦然居士曰弟子始知罪性不在内不在外不在中间如其心然佛法无二也师深器之曰汝是吾宝也宜名僧璨即与落发付正法眼藏而说偈言X本来缘有地因地种花生本来无有种花亦不曾生尔时三祖僧璨镜智禅师忏罪得道落发传衣任缘利人居无常处有沙弥道信见师问曰乞与解脱法门师曰谁缚汝答曰无人缚师曰既无人缚何求解脱信于言下大悟侍奉九载付正法眼藏而说偈言花种虽因地从地种花生若无人下种花地尽无生尔时四祖道信大医禅师生而超异顿悟空宗入解脱门宛如夙习既续祖风将求嗣法于黄梅路上见一小儿骨相奇秀异乎常童师见问曰汝何姓答曰姓即有不是常姓师曰是何姓答曰是佛性师曰汝无佛性答曰佛性空故所以言无师识其法器俾为侍者后付正法眼藏而说偈言花种有生性因地花生生大缘与性合当生生不生尔时五祖弘忍大满禅师童儿得道乃栽松道者后身居黄梅东山大振玄风有卢居士远来师曰汝什么处来答曰岭南来师曰来作什么答曰来求作佛师曰汝岭南人无佛性答曰人有南北佛性岂有南北师叱曰着槽厂去即入碓坊服劳杵臼腰间坠石昼夜不息传衣时至遂命入室乃谓曰诸佛出世为一大事无上妙法真实圆明今付于汝汝善护持无令断绝而说偈言X有情本下种因地果还生无情既无种无性亦无生尔时六祖慧能大鑑禅师卖樵闻经顿悟心印远至黄梅求其密证遂传衣钵隐于怀集因辨风幡发扬大事道俗皈依龙天瞻仰演无上乘度无量众当机开悟密契潜符犹如时雨普润一切将欲归真遂告众曰汝等信根纯熟决定无疑衣钵不传各任大事依吾行者定证圣果普告大众而说偈言心地含诸种普雨悉皆萌顿悟花情巳菩提果自成南岳坏让禅师师到曹溪祖师问曰从什么处来师曰从嵩山安国师处来祖曰什么物与么来师八年后一日忽省而告祖师曰说似一物即不中祖曰还假修证否师曰修证即不无只是不污染祖曰只遮不污染诸佛所护念汝今如是吾亦如是西天二十八祖亦如是唐土六祖亦如是般若多罗谶汝足下出一马驹子蹈杀天下人去在汝善护持后居南岳传正法眼庐陵清原山行思禅师师到曹溪参礼祖师问曰当何所务即得不落堦级祖师曰汝曾作什么来师曰圣谛亦不为祖曰落何堦级师曰圣谛尚不为何堦级之有祖曰如是如是汝善护持曹溪学众虽多师居第一后归清原山弘扬此事传正法眼江西道一马大师在菴中坐次让和尚问曰在遮里X作什么师曰坐禅让曰坐禅图什么师曰圆作佛让有间取甎于庵前磨师曰磨甎作什么让曰磨甎作镜师曰磨甎岂得成镜让曰磨甎既不成镜汝坐禅岂得成佛师悚然起立问曰如何即是让曰汝若坐禅禅非坐卧汝若坐佛佛非定相譬人驾车车若不行打车即是打牛即是师忽顿悟侍奉十年日益微奥后在江西随处传正法眼南岳石头希迁禅师投六祖落发禀旨寻思三年方悟其意迳往清原思和尚问曰子什么处来师曰曹溪来思曰汝到曹溪得箇什么师曰未到曹溪亦不曾失思曰若恁么何用到曹溪师曰若不到曹溪争知不失思曰象角虽多一麟足矣后居南岳传正法眼洪州百丈怀海大智禅师一日随马大师游田中见野鸭子大师问是什么师云野鸭子少须鸭子飞去大师云什么处去也师云飞过去也大师扭师鼻师作忍痛声大师云又道飞过去师因有省后住百丈传正法眼澧州天皇道悟禅师初参径山国一禅师次至马大师宗席皆契心要后到石头问曰离却定慧以何法示人石头曰我遮里无奴婢离箇什么师曰如何明得石头曰汝撮得虗空么师曰恁么即不从今日去也石头曰汝早晚从那边来师曰道悟不是那边人石头曰我巳知汝来处师曰何以赃诬于人石头曰X汝身见在师曰虽然如此毕竟如何示于后人石头曰谁是后人师从兹顿悟后住天皇传正法眼筠州黄蘗希运禅师初参百丈问曰师参马祖有何因缘百丈举再参因缘师不觉吐舌百丈云作什么师云今日因师见马大师大机之用百丈云子巳后莫承嗣马大师么师云我不识马大师我若嗣他恐丧我儿孙百丈曰如是如是后师资机感非一住黄蘗山传正法眼澧州龙潭崇信禅师一日问天皇和尚曰弟子久事于师未蒙指示天皇曰每日无不指示师曰什么处是指示天皇曰汝擎茶来吾为汝受汝若和南吾便起手师因开悟后住龙潭传正法眼镇府临济义玄禅师初参黄檗问佛法的的大意三度发问黄蘗打六十拄杖至大愚举此因缘愚云黄蘗得恁么老婆心师忽顿悟便归侍奉黄蘗后往河北阐化传正法眼鼎州德山宣鑑禅师侍立龙潭夜深下去既黑龙潭点纸烛与师师才接潭即吹灭师忽大悟作礼龙潭曰子见什么道理师曰从今日巳去不疑天下老和尚舌头龙潭次辰示众曰可中有箇汉牙如利剑眼似流星口若血盆面生黑漆一棒打不回头他时后日向孤峰顶上盘结草庵呵佛骂祖去在师即焚却文字便行后住德山传正法眼魏府兴化存奖禅师初参临济发明后遇大觉打二X十棒因悟临济参黄蘗因缘后出世住兴化继嗣临济传正法眼福州雪峯义存禅师九上洞山三到投子寻到德山师资缘契一日问曰从上诸圣以何法示人山打一棒云道什么师忽悟如桶底脱因至鳌山巖头作证自巳胷襟流出可以盖天盖地后归雪峯传正法眼汝州宝应南院慧颙禅师参兴化和尚大悟玄旨密契宗风啐啄应机主宾互换当锋詶敌独冠诸方居南院道场传正法眼韶州云门文偃禅师初参睦州陈尊宿发明心地寻入岭参雪峰一日遇陞堂僧问如何是佛峰云苍天苍天师闻忽释所疑契会宗要后广主刘氏请居云门传正法眼汝州风穴延昭禅师初参镜清发明祖意后参南院师才至门院云入门须辨主师云端的请师分院以左手拍膝师便喝院以右手拍膝师又喝院举左手云遮里即从汝举右手云那里作么生师云瞎院拈拄杖师云夺却拄杖打和尚莫言不道院云三十年住持今日被黄面浙子钝致师云和尚大似持钵不得诈道不饥院云曾到此间否师云是何言欤院云端的问汝师云也不得放过院云且坐喫茶师即展礼后嗣宗风应沩仰悬记大振祖机传正法眼汝州首山省念禅师遍参知识常诵法华经到风穴会中一日遇陞堂风穴示众云世尊不说说迦叶不X闻闻良久便下座师曰此顿悟心宗遂入室具陈所证风穴再问曰世尊不说说迦叶不闻闻汝作么生会师曰动容扬古路不堕悄然机风穴然之后住首山传正法眼汾州太子院善昭禅师太原人也积习熏闻孤标异俗去饰受具杖䇿游方所至少留随机扣问历参知识七十余员最后受印汝州念禅师由是名声颇闻缁素向慕前后八请皆不一诺淳化四年道俗千人迎至西河方止斯院门庭峻捷玄机莫凑所印可者皆为道器德誉洋洋名播上国都尉李侯请居潞府承天彼方士民洒涕遮留师谓专使曰暂赴厨馔食毕取书既而诣之不起于座巳趣圆寂阇维后收舍利起塔师平生阅大藏经六遍提纲宗要一十䇿其余应物机缘具如本传问心地未安时如何师曰谁乱儞僧曰争奈这箇何师云自作自受问学人未悟时如何师云谁言未悟僧曰悟后如何师云莫诈明头问祖意教意是同是别师云巖高松冷徤㵎曲水流迟问如何是祖师西来意师云青绢扇子足风凉问如何是学人着力处师云嘉州打大像问如何是学人转身处师云陜府灌铁牛问如何是学人亲切处师云河西弄师子问如何是第一玄师云亲嘱饮光前僧曰如何是第二玄师云绝相离言诠僧曰如何是第三玄师云明鑑照无偏僧曰恁么则三玄巳超今古外九天皆唱太X平歌师云杲日舒光无不照幽冥尽耀豁干坤上堂云夫参学者须具本分眼目临机别取邪正不受人谩不被佛祖所滞不随言语所转不被诸法所惑不依一切神妙解会凡有来者尽皆验破何故伊倚会解展弄机锋求覔知见问佛问祖向上向下自意祖意皆可打伊直饶一切不依恰好点罚万水千山恰好喫棒到恁么时是箇汉始得凡有编辟言句或盖或覆将来辨主眼目或呈知见擎头戴角一识得尽好打也或只当面识破或则贬之辱之状似轩镜临台有何ㄙ魅可现乎何故狐狸能隐本状者也珍重建中靖国续灯录卷第一福州等觉禅院住持传法沙门普明收印经板头钱恭为今上皇帝祝延圣寿阖郡官僚同资禄位彫造续灯录印板一部计三函时崇宁二年十月日谨题建中靖国续灯录X卍XXX建中靖国续灯录卷第二宋刻东京法云禅寺住持传法佛国禅师惟白集X对机门庐陵清原山行思禅师第八世韶州云门山文偃匡真禅师法嗣成都府香林澄远禅师姓上官氏汉州緜竹人也投成都真相院出家十六岁圆具后离蜀入秦登青峰蹑子陵旋之荆湘参后龙牙有发机之地寻过岭抠衣云门匡真禅师请益祖意大豁所疑侍奉十有八载日探玄旨复归成都请住导江水请宫吴将军院甲子岁嘉王奏请师住香林禅院雍熈四年丁亥二月知府密学宋公珰请至普安院安下十二日徧辞众官曰老僧行脚去通判曰遮僧风狂八十岁行去那里密学曰大善知识去住自在至十三日示众云老僧四十年来不能打得成一片言讫坐逝府主为师作丧主十六日归葬香林院方丈之北乌问法身极则处请师一言师曰出入自在僧曰未审如何保任师云亲自闻知问师子窟中无异兽香林密意付何人师云此之一问阖国尽知问如何是毗卢师法身主师云为象竭力僧曰未审意旨如何师云阇梨还记得么僧曰适来巳祇对和尚了也师云祸出私门问如何是无缝塔师云合掌当胸僧曰如何是塔中人师云露也问大道真源如何得到师云问者是谁僧曰作何道业即得与道相应师云无儞用心处问三乘十二分教即不问如何是宗门中事师云檀特罗浮僧曰学人未省乞师垂示师云幸不去X远问大肯底人更有疑也无师云冥冥独语问大了底人如何决择师云蓦过多少问如何是祖师西来意师云觌面相呈更无余事僧曰十二时中如何履践师云不用气力问如何是三身佛师云狐非师子类僧曰如何是三身中人师云灯非日月明问佛法两字为什么转说转新师云与天下人作牓样僧曰直得句下无私时如何师云进道有门问灭音王巳前是什么人先悟师云名流天地问如何是西来的的意师云坐久成劳僧曰便回转时如何师云堕落深坑问如何是地狱中人师云瞥然多劫僧曰修何行业即得如是师云不改旧时容僧曰毕竟如何师云千里不同头问如何是祖意师云灵机自照僧曰如何是教意师云遮里是什么所在僧曰祖意与教意相去多少师云速礼三拜问生死海中出头不得者如何提接师云酌然不虗问教法未来时如何师云阎罗天子僧曰来后如何师云大宋国里问不出门而知天下时如何师云大海里藏身问不犯日前事来机何辨的师云十字路头华表柱问一举便及第时如何师云𨁝跳上天走过东海僧曰恁么则撒手那边去也师云虾跳不出斗问如何是心出家师云牛头栴檀僧曰意旨如何师云熏天炙地问如何是诸佛心师云妄想中注脚僧曰如何是和尚心师云向阇梨道什么问三界茫茫如何止息师云妙机在掌僧曰更有用心处也无师云事不重言问诸佛X从何证得师云莫虗此问僧曰得证后如何师云百草头上问真妄俱泯时如何师云阇梨善问香林善对僧曰还得祖意也无师云适来问什么问本来无一物将何指示人师云黑底黑白底白僧曰意旨如何师云一人才了一人来问起坐相随为什么不觑其容师云图他一粒米问如何是和尚方便门师云更无别说僧曰便与么去还合道否师云千江万水问如何是诸佛本源师云所问端的僧曰究竟如何师云前后际断问一子出家九族解脱目连为什么母入地狱师云礭问古镜未磨时如何师云清机不在掌僧曰磨后如何师云历历在当人问如何是平常心师云早朝不审晚后珍重问一尘含法界九世剎那分未审一尘从何起师云起也问格外之谈什么人得闻师云须弥山问抱璞投师请师一鑑师云灵龟曳尾僧曰未审是真是假师云刢利者可知师云是汝诸人尽是担钵囊向外行脚还识得性也未若识得试出来道看儞若识不得祇是被人热瞒将去且问儞诸人是儞参学日夕用心扫地煎茶游山翫水儞且钉钉唤什么作自性诸人且道始终不变不异无高无下无好无丑不生不灭究竟归于何处诸人还知得下落所在也未若于这里知得所在是诸佛解脱法门悟道见性始终不疑不虑一任横行一切人不奈儞何出言吐气实有来处收得元本契书如人买田尚乃须得元本契书若不得他元本X契书终是不稳遮莫经官判状亦是不得其奈不收得元本契书终是被夺却儞等诸人参禅学道亦复如是还有人收得元本契书么试拈出看儞且唤什么作元本契书诸人试道看若是刢利底才闻与么说着便知去处若不知去处向外边学得千般巧妙记持解会口似倾河终不究竟与儞自巳天地差别且去衣钵下体当寻覔看若有箇见处上来这里老僧与儞证明若覔不得去且依行队上堂云诸上坐古往今来祇是一箇无事人不造作不攀缘无所得一念相应不受后有不见病恼逼迫四大本空五蕴虗假起心动念有少疑虑尽属魔民皆落妄想若得实地顺逆皆通实际理地无法当情凡有施设不住前尘物物当体都无所得本来解脱不假功成故曰一切法常住且无儞加减处尽十方法界一尘一剎头头并是一真人体皆是受由门庭若离此外别有何见并是捏目生花三头二首外道邪魔鬼神群队且不编入本性与儞自巳了无交涉上堂云诸人还见有众生界么还见有上来下去么还见有诸佛境界么还见有世间出世间么还见有苦乐贵贱么还见有生死去来种种等事么且儞诸人妄认凡夫儞还实识得凡夫性么你一箇身假借父母胞胎地水火风五谷气味资持随阴阳成长有一箇形体百年五十年还归四大去什么处是儞凡夫性又作么生知道圣人自别将片身心拟入圣位X儞作么生入什么处是儞去处还实有来去么还实有舍凡夫位入圣人位么若言实有头上安头若言实无斩头覔活儞箇箇出来言语分明叉手并足不可是精魅鬼神来助儞各各好生体取莫憨痴云门先师道我举一则语教儞直下承当早是撒屎着儞头上直饶拈一毫头尽大地一齐明得去也是剜肉作疮然虽如是亦须到这田地始得莫椋虗每日祇为儞诸人心不休歇忉忉为儞祇教儞自省去筭儞不是别人受屈作么香林且不嫌你诸人实无法传授与你亦不曾说着一字信即便信不信自家停腾莫向这里看老僧口为儞得彻困犹自不用心且莫殢我上堂云悟了底人见一切境各不别竹是竹木是木山河大地不碍眼睛儞诸人还见拂子么众无语便下座饶州荐福承古禅师操行高洁禀性虗明参大光敬玄禅师乃曰祇是箇草里汉遂参福严雅禅师乃曰祇是箇脱洒衲僧由是终日默然深探先德洪规一日览云门禅师对机忽然发悟乃曰却较此子自此韬藏不求名闻栖止云居山弘觉禅师塔中四方学者奔凑因曰古塔主也景祐四年冬范公仲淹出守鄱阳闻师道德遣便请居荐福开阐宗风庆历五年仲冬四日陞堂说偈云天地本同根鸟飞空有迹雪伴老僧行须弥撼金钖乙酉冬至四灵光一点赤珍X重会中人般若彼罗蜜言毕坐逝开堂日上首白搥罢师云适来如是咨白大众还甘也无若据大众分上假饶诸佛出世犹是自谩祖师西来诳惑庸小自余之辈不在形言若也谈禅说要大似含血噀人问答往来如同魔娆禅德大众面前作么生下口虽然如是事无一向理出百途曲为下机有疑请问问如何是荐福境师云莫僧曰如何是境中人师云莫问知师久蕴囊中宝今日当筵略借看师云莫僧曰和尚岂无方便师云莫问大善知识将何为人师云莫僧曰恁么则有问有答去也师云莫有僧才拟伸问师云问话且止直饶问得答得与道差殊大众以此问话数箇阇梨总未有箇出家眼目一万里外有善知识出世洗耳攒眉拂袖远去争肯来遮里五体投地问箇如何若何仁者还知大众各各自巳分上是箇什么门风是箇什么体格直得诸佛仰望不及天下祖师鎻口有分若能如是明得见得佛之与祖如同梦幻空华闻甚深法门也似风声各响自巳颕脱独拔犹闲法界有情齐成正觉岂不是丈夫汉真出家儿将此开堂所生钧祉上祝今上皇帝山岳为寿日月齐明珍重问青青翠竹尽是真如郁郁黄花无非般若如何是般若师云黄泉无老少僧曰春来草自青师云声名不朽僧曰若然者碧眼胡僧也皱眉师云退后三步X僧曰若师云吽吽问临济举拂学人起拳是同是别师云讹言乱众僧曰恁么则依令而行也师云天涯海角问曲调巳成还许学人继和也无师云官不容针僧曰果是伯牙师云自家看僧拊掌三下师云三十棒问学人上来请师垂示师云金刚草鞋僧曰恁么则退后三步师云酌然千万里问天人交集四众臻临如何是和尚为人底句师云渌泛清波僧曰点师云过僧拊掌师云退问一喝分宾主照用一时行此意如何师云干柴湿菱僧便喝师云红𦦨炎天上堂云云门匡真大师如今现在诸人还见么若也见得便是山僧同参见么见么此事直须谛听始得不可自谩且如往古黄蘗闻百丈和尚举马大师下喝因缘他因大省百丈问子向后莫承嗣大师否黄蘗云某虽识大师要且不见大师若承嗣大师恐丧我儿孙大众当时马大师迁化未得五年黄蘗自言不见当知黄蘖见处不圆要且祇具一只眼山僧即不然识得云门大师亦见得云门大师方可承嗣云门大师祇如云门入灭巳得一百余年如今作么生说箇亲见底道理会么通人达士方可证明眇之徒心生疑劣谤见得不在言之未见者如今看取不请久立珍重上堂云夫出家为无为法无为法中无利益无功德近来出家人贪着福慧与道全乖若为福慧须到明心若要达道无儞用心处所以常劝诸人莫学佛法X但自休心利根者画时解脱钝根者或三五年远不过十年若不悟去老僧与儞入拔舌地狱参上堂云行脚人面前说箇什么即得何以十语九中不如一默然虽恁么道大似斧斫了手摩挲若更待山僧开口可谓灸疮瘢上更着艾炷各自下去庐陵清原山行思禅师第九世成都府香林澄远禅师法嗣随州智门光祚禅师久参香林大悟心印出为师表缁素咸宗啐啄迅机应詶飞辨门下嗣法悉世宗匠都尉李矦奏赐章服坐灭虽远道风益扬法子法孙愈久愈盛上堂良久云莫有作家禅客出来虽然如是风不来树不动时有僧问如何是佛师云抱赃呌屈问如何是祖师西来意师云山云野雉问如何是禅师云最苦是黄连问如何是道师云甜底是甘草问莲花未出水时如何师云莲花僧曰出水后如何师云荷叶问师子返踯即不问虎头生角时如何师云生得几箇僧曰恁么则退身三步也师云龙头虵尾问古人拈起拄杖意旨如何师云看楼打楼僧曰放下拄杖意旨如何师云百杂碎问鱼游陆地时如何师云取死不迟僧曰却下碧潭时如何师云钻泥刺土问诸法寂灭相不可以言宣时如何师云好箇问头僧曰恁么则普天匝地师云更是一堆问如何是无缝塔师云四楞着地僧曰如何是塔中人师云鼻孔三斤X称不起问威音王巳前是什么人先悟师云何不问露柱僧曰便恁么会时如何师云二头三手问大用现前不存轨则时如何师云儞为什么趯破脚指头问金刚眼中着得箇什么师云一把沙僧曰为什么如此师云非公境界问绝功勋处如何履践师云更买两緉草鞋僧曰恁么则退步也师云太少在问国师三唤侍者意旨如何师云怜儿不觉丑僧曰国师孤负侍者意旨如何师云美食不中饱人飡僧曰侍者孤负国师意旨如何师云粉骨碎身未足酬问三身中那身说法师云阇梨鼻孔舍僧曰因什么如此师云谤斯经故获罪如是问作么生是和尚歇人一句师云阇梨不恁么来即得僧曰祇如恁么来还得休歇也未师云驴年问尽大地人各置一问问问各别未审和尚如何祇对师弹指一下僧曰未审还副他问也无师云随州纸贵问如何是不变异句师云变也僧曰毕竟如何师云凫脚长鹤脚短问如何是般若体师云蚌含明月僧曰如何是般若用师云兔子怀胎问未有世界时还有佛法也无师云少一时不生剩一时不死问如何是透法身句师云猢狲系露柱问空王殿主以何为侍者师云楼至佛问如何是清净法身师云满眼是尘埃问如何是色空师云薤园里卖葱问古镜未磨时如何师云也祇是箇铜片僧曰磨后如何师云且收取问学人有一问未审还答也无师云南地鹄如地狐僧曰意旨如何师云X三身里看师云汝若进一步即迷其理若退一步又失其事若也寂然又同无性作么生免得此过所以古人道明知恁么故不犯正当恁么时切忌倾朴着上堂云诸上坐还有疑情出来对众大家共你商量理长处就所以赵州八十尚自行脚祇是要饱丛林又且不担板若有作者但请对众施呈忽有岐𨀘察辨呈中藏锋忽棒忽喝或施圆相或象王回施师子返掷或拗折拄杖或推倒禅床但请施呈还有么众无对又云若是宗门中儿孙须瞻祖师机方可是祖师苗裔不可喫却祖师饭着却祖师衣趂謴过日便道我是行脚僧遮箇祇唤作名字比丘徒消信施阎罗王久后索儞草鞋钱有日在莫道我得便宜忽然一日眼光落地入地狱如箭又图箇什么各自着便宜又不是憨汉也久立示众云山僧记得在母胎中有一则语今日举示大众诸人不得作道理商量还有人商量得么若商量不得三十年后不得错举灌州罗汉禅师问如何是佛师云牛头阿房僧曰如何是法师云剑树刀山问剎竿头上风车子意旨如何师云不拨自转问腊月火烧山意旨如何师云寸草不生问如何是道师云家家问口通长安问如何是本来心师云路过了也问如何是为人一句师云拖泥带水僧曰意旨如何师云郎当不少X随州双泉山琼山主上堂云欲识双泉道纵横迥自幽山连韶石峻水接蜀江流北顾平源浅南瞻岐路稠审思真谛理月照叩峰头饶州荐福承古禅师法嗣洪州观音选禅师问朝盖亲临于法会请师提唱答皇恩师云云卷星当汉僧曰犹是学人疑处师云风停月在池僧曰恁么则风云会处千寻直日月中时八面明师云莫错认问千圣共传无底钵师今得法嗣何人师云壁立千万仞花开三四枝僧曰恁么则古师嫡子云门儿孙师云刢利人难得问如何是观音境师云烟篆透出碧霄去青山螺髻隔江来僧曰如何是境中人师云金仙扶宝位鉄柱鎻蛟龙问佛未出世时如何师云静僧曰出世后如何师云风僧曰何异孟春犹寒师云打折驴腰僧曰路逢剑客须呈剑也师云犹自犹自上堂云拟而不拟挂人唇齿瞪目长江徧观海水寒山道兮不知底寒山性兮天下美坐枯木兮有终有始似孩童兮降伏魔鬼入市忘归兮清风自起拟寒山兮白云千里万里上堂拈拄杖云山僧一条拄杖卓在孤峰顶上採来摩捋多时曲直自有模样拈起横亘十方放下群魔胆丧说甚古佛释迦拟议也须喫棒击禅牀一下和州净戒守密禅师问扬眉瞬目早是纷纭不涉言诠请师答话师云肯认鹭鹚为野鹤难将杨柳比青X松僧曰渔翁歌帝德樵父乐昇平师云定州梨子江南价问如何是清净法身师云青莲华香僧曰如何是法身向上事师云白莲华香问如何是佛师云稽首稽首僧云学人有分也无师云顿首顿首僧作舞而去师云似即恰似是即不是上堂云祖师心印无痕无状历劫分明未尝间断拈轻负重处处无妨退后进前亦不欠少然虽如是有意即错无言即差况诸佛天真之性天真之道本来清净与虗空同寿上堂云大道廓然本无迷悟不落是非圣凡同路若言即心即佛如鬼有角若言非心非佛如羊无角上士闻之一悟千悟下士闻之如痴如哑何故如此譬如醍醐上味为世所珍遇斯之人应难信受久立潭州开福禅院从受禅师示众云少室尤年不可论无风特地起波痕西来的旨不能慎直到如今累子孙潞州妙胜臻禅师法嗣潭州大沩山承禅师问达磨未来时如何师云浮云笼太岳僧曰来后如何师云明月落千溪问梁王为什么不识远磨师云彼彼丈夫问九年面壁意旨如何师云一人传虗万人传实问如何是古佛家风师云蒲团草座僧曰若遇客来将何祇对师云喫茶去僧曰昔日赵州今日和尚师云错问如何是无底箧子师云少人用得问一花开五叶结果自然成如何X是一花师云芬芳直至今西川雪峰钦山主上堂云昨日一今日二不用思量快须瞥地不瞥地蹉过平生勿巴鼻咄襄州洞山普乐寺初禅师法嗣潭州报慈嵩禅师问如何是佛师云头戴天脚蹈地问北斗藏身意旨如何师云百岁老人入漆瓮荆南福昌德贤禅师问去离不得时如何师云子承父业僧曰如何是衲僧活计师云甘里种田问如何是古佛心师云蔟花簇锦问承师有言隔河招手意旨如何师云被里张帆僧曰恁么则南山起云北山下雨也师云蹈不着蕲州黄梅龙华祥禅师问如何是佛师云银鬃朱尾僧曰学人不会师云两眼似銮铃金陵奉先道琛融照禅师法嗣庐山莲华峰祥庵主问如何是雪岭泥牛吼师云听僧曰如何是云门木马嘶师云响师临示疾时举拄杖问众云汝道古佛到遮里为什么不肯住众无对师云为他途路不得力复云作么生得力去乃横肩拄杖云楖𣗖横担不顾人却入千峯万峰去言毕圆寂庐陵西峯豁禅师问金乌未出时如何师云东西不辨南北不分僧曰出后如何师云好丑难逃问和风习习春日迟迟学人上来愿闻法要师云随分有春色一枝三四花僧曰百红千紫才观了不羡灵云老X古锥师云儞具什么眼僧曰一枝巖畔笑春风师云也祇道得一半江州崇胜卸禅师问羚羊未挂角时如何师云寻溪过㵎僧曰挂角后如何师云鼻孔辽天问如何是学人受用三昧师云横担拄杖僧曰意旨如何师云步步蹈实上堂云寒时寒热时热古德重重成漏泄智者无荣名不迁迷者飜云底时节底时节真不彻时寒各请归堂歇随州龙居山明教宽禅师法嗣桂州寿宁善义禅师一日去辞宽禅师宽问甚么处去师云大安山去宽云不涉途程道将一句来师云九九八十一宽喝云乱走作么师乃有省上堂良久举拂子示众云祇么会得不妨省力虽然如是比上不足比下有余时有僧问鼓声才罢人皆听未审如何密领之师云祗恐阇梨不问僧曰此问还当否师云静处萨婆诃明州岳林贤禅师本住洪州香城引退后游山至泐潭礼马祖禅师真忽然悟道乃曰今年五十五游山见马祖低头礼三拜目前无可覩自此称为水牯牛往诸方索鬪遂徧游禅席勘诸知识皇祐初入京谒都尉李侯请相见即便坐逝邛州西林义琛禅师问如何是和尚家风师云井中红焰月里浮沤问如何是古镜师云老僧怕他僧曰为什么怕他师云惭惶惭惶问佛未出世时如何师X云风调雨顺僧曰出世后如何师云国泰民安问如何是大道师云不障往来人僧曰如何是道中人师云要作什么问如何是向上事师云黄莺树上一枝华师于明道二年五月望日辞众至十八日沐浴端坐而逝茶毗收舍利建塔于鹤山之北郢州林溪脱禅师法嗣西剑州凤凰山智广禅师问万法本闲时人自閙如何是万法师云剎剎尘尘问灵松无异色时如何师云方显岁寒心问如何是学人一卷经师云说因说果上堂云秋山叠叠秋水澄澄秋风凛凛秋月亭亭此时独倚高楼望拊掌临风笑数声舒州投子通禅师问达磨未来时如何师云两岸唱渔歌僧曰来后如何师云大海涌风波问般若是经金刚是喻学人上来请师垂示师云一槌两当盖覆将来僧曰谢师指示师云儞作么生会僧曰一槌两当盖覆将来师云学语之流问如何是孤峰顶上节操长松师云能为万象主不逐四时凋问如何是和尚遮里佛法师云东壁打西壁师云早是老婆心也虽然如是也不易会祗如达磨未来且道此土还有也无若有何用更来此土上坐且作么生理论有无且道达磨甚么时来而今又向何处去也遮里若有箇省觉许上坐具一只眼若也未会久立上堂云朝朝相似日日一般更有新奇也拈不出至于诸圣出来且不敢诳于上坐因甚如此盖为上坐是行脚人X如今共上坐在遮里聚集少时早是欺屈诸人了也更若停腾是非锋起不如且歇珍重南岳般若启柔禅师法嗣蓝田县真禅师问如何是竺土大仙心师云是谁传来问如何是露地白牛师云莫教喫人苗稼问如何是无情说法师云还见香台么问如何是不二法门师云一亦不是问如何是大定门师云拈柴择菜问如何是千年石上古人踪师云移易不得问如石含玉时如何师云合如是问求之不得时如何师云用求作么僧曰如何即得师云几时失来问诸佛未出世时如何师云儞问我答僧曰出世后如何师云我问儞答问如何是向上关捩子师云蹈不着僧曰未审蹈着后如何师云赚却人师云成山假就于始篑脩途託至于初步上坐适来从地炉边来还与初步同别若言同即不会不迁若言别亦不会不迁上坐作么生会还会么遮里不是那里那里不是遮里且道是一处两处是迁不迁是来去不是来去若于此显明得便乃古今一如初终自尔念念无常心心永灭所以道观方知彼去去者不至方上坐适来恁么来却请恁么去参韶州披云智寂禅师法嗣庐山开先照禅师问向上宗乘乞师垂示师云白云断处见明月僧曰犹是学人疑处师云黄叶落时闻捣衣问如何是禅师云十语九中不如一默僧曰恁X么则少林曾面壁千古播徽猷师云儞分上又作么生僧曰相对无言好消息不须更去问南能师云莫乱统问如何是和尚家风师云一条寒㵎木得力胜儿孙僧曰用者如何师云百杂碎上堂云丛林规矩古佛家风一参一请一粥一饭且道明得箇甚事祗为诸人心心不停念念不住若能不停处停念处无念自合无生之理与么说话笑破他人口参金陵天宝禅师问当机不荐时如何师云钝僧曰荐得后如何师云快问白云抱幽石时如何师云非公境界问如何是和尚家风师云裂半作三僧曰学人未晓师云鼻孔针筒洪州泐潭山谦禅师法嗣䖍州了山宗盛禅师问古人面壁意旨如何师云为儞要问问如何是衣里明珠师云切宜保借问如何是沙门端的事师云不要问别人问如何是解脱门师云从遮里入上堂云钟声清皷声响早晚相闻休忘想荐得徒劳别问津莫道山僧无伎俩咄建中靖国续灯录卷第二建中靖国续灯录X卍XXX建中靖国续灯录卷第三宋刻东京法云禅寺住持传法佛国禅师惟白集对机门X庐陵清原山行思禅师第十世随州智门光祚禅师法嗣明州雪窦山资圣寺明觉禅师讳重显姓李氏遂州大寂九世之孙也兴国五年四月八日生始诞旦夕瞑目若寐幼即异常不慕游戏或见沙门挽衣大喜长依普安院仁铣上人出家受具之后横经讲席究理穷玄诘问锋驰机辩无敌咸知法器佥指南游一造智门即伸问曰不起一念云何有过门召近前师即趋进门以拂子击之曰会么师欲对次门又击之豁然开悟情量颕脱次涉江湘道业益着宗匠器重缁徒悚服演法洞庭学者云集学士曾公会钦其德望召居雪窦大启祖闱洞示玄奥都尉李侯遵勗特奏章服侍中贾公昌朝寻乞美号由是四方翘楚皆臻法席陞堂入室悉驰道誉化缘将毕一日游山四顾周覧谓侍者曰何日复来于此者哀乞道偈师曰平生唯患语之多矣翌日出杖屦衣盂散及徒众乃曰七月七日复相见耳盥沐摄衣北首而逝云门谶曰二百年后吾道重显即师之名也岂虗然哉开堂日于法座前顾视大众乃云若论本分相见不必高陞法座遂以手指云无量佛土一时现前各各子细观瞻其或涯际未知不免拖泥带水便陞座上首白槌罢有僧方出师乃约住云如来正法眼藏委在今日放开则瓦砾生光把住则真金失色权柄在手杀活临时其有作家共相证据问远离翠峯祖席X巳临雪窦道场是一是二师云马无千里谩追风僧曰恁么则云散家家月师云龙头虵尾问德山临济棒喝巳彰和尚如何为人师云放过一着僧拟议师便喝僧曰恁么则别有在师云射虎不真徒劳没羽问次大法螺击大法鼓朝宰临筵如何即是师云清风来未休僧曰恁么则得遇于师也师云一言巳出驷马难追师复顾大众云人天普集合发明箇甚事焉可互分宾主驰骋问答便当宗乘此门广大威德自在辉腾今古把定干坤千圣秪言自知五乘莫能建立所以声前悟旨犹迷顾鑑之端言下知宗尚味识情之表诸人要知真实相为么但以上无攀仰下绝巳躬自然常光现前箇箇壁立千仞还辨明得也无未辨辨取未明明取既辨明得便能截生死流踞祖佛位妙圆超悟正在兹时堪报不报之恩以助无为之化珍重问如何是佛法大意师云祥云五色僧曰学人不会师云头上漫漫问达磨未来时如何师云猿啼古木僧曰来后如何师云鹤唳青霄僧曰即今事作么生师云一不成二不是有僧出礼拜起云请师答话师便棒僧曰岂无方便师云罪不重科复有一僧出礼拜起云请师答话师云两重公案僧曰请师不答话师亦棒问古人道北斗里藏身意旨如何师云千闻不如一见僧曰此话盛行师云老鼠㗸铁问古人道X皎皎地绝一丝头秪如山河大地又且如何师云面赤不如语直僧曰学人未晓师云徧问诸方问如何是实学底事师云针札不入僧曰乞师方便师云水到渠成问如何是教外别传一句师云看看腊月尽僧曰恁么则流芳去也师云痖子喫瓜问如何是学人自巳师云乘槎斫额僧曰莫秪遮便是师云浪死虗生问如何是缘生义师云金刚铸铁劵僧曰学人不会师云閙市里牌僧曰恁么则行到水穷处坐看云起时师云列下问四十九年说不尽底请师说师云争之不足僧曰谢师答话师云铁棒自看问如何是把定干坤眼师云拈却鼻孔僧曰学人不会师云一喜一悲僧拟议师云苦问如何是脱珍御服挂弊垢衣师云垂手不垂手僧曰乞师方便师云左眼挑筋右眼抉肉问龙门争进举那箇是登科师云重遭点额僧曰学人不会师云退水藏鳞问学人乍入丛林诸事不会还拯济也无师云苏州纸贵僧曰和尚岂无方便师云脑后拔榍问寂寂忘言谁是得者师云卸帽穿云去僧曰如何领会师云披蓑带雨归僧曰三十年后此话盛行师云一场酸澁问坐断毗卢底人师还接否师云殷勤送别潇湘岸僧曰恁么则学人罪过也师云天宽地窄太愁人问生死到来如何回避师云定花板上僧曰莫便是他安身立命处也无师云符到奉行师云大众前共相詶唱也须是箇汉始得若也未有奔流度刃底眼不劳拈出所以X道如大火聚近着则燎却面门亦如按太阿宝劒冲前则丧身失命乃云太阿横按祖堂寒千里应须息万端莫待冷光轻闪烁复云看看便下座上堂问如何是维摩一默师云寒山访拾得僧曰恁么则入不二之门师云嘘复云维摩大士去何从千古今人望莫穷不二法门休更问夜来明月上孤峯上堂云大众遮一片田地分付来多时也尔诸人四至界畔犹未识在若要中心树子我也不惜良久云为祥为瑞师云两重公按复云雪覆芦花欲暮天谢家人不在渔船白牛放却无寻处空把山童赠铁鞭黄州护国院寿禅师问如何是一路涅槃门师云寒松青有千年色一径风飘四季香问如何是灵山一会师云如来才一顾迦叶便低眉韶州南华寺宝缘慈济禅师问如何是祖师西来意师云青山渌水僧曰未来时还有意也无师云高者高低者低上堂举拄杖云拈起也峯峦失色放下也祖佛迷踪作者当头光临背上犹是买帽相头看风使帆若向衲僧门下千山万水邵武军灵泉晓禅师问如何是西来意师云第一到屯门僧曰学人不会师云末后藏熊耳洪州百丈山智映宝月禅师问师唱谁家曲宗风嗣阿谁师云窣堵那叱掌上擎僧曰恁么则北塔嫡子韶石儿孙师云斫额望新罗问如何是佛师云梵王前引帝释后随僧曰谢师答话师云龙蛇易辨衲子X难谩福州慈云山绍诜禅师问如何是佛师云额头上汗出问如何是慈云山师云徒劳仰面看僧曰如何是慈云水师云急复州青山好禅师问师唱谁家曲宗风嗣阿谁师云昔日灵山亲授记今朝汶水令方行僧曰恁么则雷布云门洞雨洒景陵城去也师云九宫八卦鄂州黄龙海禅师问如何是黄龙家风师云看僧曰忽遇客来如何祗待师以拄杖点之问如何是最初一句师云堀地讨天桂阳芙蓉山文喜禅师问祖祖相传传祖印师今得法嗣何人师云从地涌出僧曰毕竟是谁家之子师云特地罔措鼎州德山僧可禅师问如何是佛师云头长面短僧曰意旨如何师云手纤脚大鼎州彰法澄泗禅师问如何是佛法大意师云多少人摸不着僧曰忽然摸着看又作么生师云堪作什么澧州药山宣禅师问如何是道师云东西南北僧曰如何是道中人师云有贵有贱明州广慧清顺禅师问师唱谁家曲宗风嗣阿谁师云不可埋没人僧曰恁么则北塔嫡子师云墙壁有耳问如何是佛师云水到渠成僧曰争柰不会师云却较些子X筠州九峯勤禅师问如何是道师云逢春无绿草僧曰如何是道中人师云南来北往问方便门中请师垂示师云佛不夺众生愿僧曰恁么则谢师方便师云却须喫棒上堂云口罗舌沸千唤万唤露柱因什么不回头良久云美食不中饱人喫便下座潭州云盖山继鹏禅师问如何是佛法大意师云舌头无骨问如何是祖师西来意师云汤瓶火里煨问佛未出世时如何师云天僧曰出世后如何师云地上堂云高不在绝顶富不在福严乐不在天堂苦不在地狱良久云相识满天下知心能几人泉州云台省因禅师问如何是和尚家风师云嗔拳不打笑面僧曰如何施设师云天台则有南岳则无问如何是佛师云月不破五僧曰意旨如何师云初三十一问如何是佛法大意师云今日好晒麦僧曰意旨如何师云问取磨头问如何是佛师云眼大鼻头尖上堂云菩萨子不在内不在外不在中间且道落在什么处良久云南瞻部州北郁单越蕲州五祖山师戒禅师法嗣筠州洞山妙圆禅师讳自宝寿州人也崃石寺受业头陀苦行粝食垢衣参戒禅师发明心地天人密护神鬼莫测所至丛林推为导首出世三十年居四大剎道风遐布朝野钦闻都尉李侯遵勗特奏章服师名以嘉德望问如何是佛师云头脑相似问师唱谁家曲宗风嗣阿谁师云言犹在耳僧曰恁么则五祖X嫡子云门儿孙师云日驰五百无为军西禅文岫禅师问如何是和尚为人一句师云路逢劒客须呈劒僧曰学人未会师云不是诗人莫献诗蕲州十王怀楚禅师问如何是佛师云巍巍堂堂问如何是透法身句师云大有人问了僧曰意旨如何师云静处萨婆诃舒州海会通禅师问如何是和尚为人一句师云清光满目僧曰学人不会师云茶灰抹土问如何是佛法大意师云柿桶盖嵕笠僧曰学人不晓师云行时头顶戴坐则挂高阁蕲州义台子祥禅师问如何是义台境师云路不拾遗僧曰如何是境中人师云桀犬吠尧问如何是祖师西来意师云曾问几人来僧曰即今问和尚师云且莫当头复州北塔思广禅师问如何是衲僧变通事师云东涌西没僧曰变通后如何师云地肥茄子嫰问如何是和尚家风师云左手书右字僧曰学人不会师云欧头拗脚明州天童山景德怀清禅师问如何是祖师西来意师云眼里不着沙僧曰如何领会师云耳里不着水僧曰恁么则礼拜也师云东家点灯西家暗坐上堂云西湖隐出山峰秀楼橹参差若𦘕成禅流共在祇园住莫教虗度一生便下座X越州宝严叔芝禅师问如何是佛师云土身木骨僧曰意旨如何师云五彩金装僧曰恁么则顶礼去也师云天台楖𣗖苏州翠峰慧颙禅师问师唱谁家曲宗风嗣阿谁师云门开东岭上僧曰恁么则五祖嫡子也师云猿啸老松枝台州瑞巖珪禅师问祖印即提于此日未审宗风嗣阿谁师云黄梅东岭山偏秀白莲池畔水分流僧曰恁么则莲峯亲授旨瑞岭继敷扬师云依俙南岳髣髴天台蕲州五祖山秀禅师问无法可说是名说法既是无法可说又将何说师云霜寒地冻僧曰空生不解巖中坐惹得天花动地来师云日出冰消僧拟议师云何不进语僧又无语师云车不横推理不曲断襄州白马辩禅师问如何是佛师云水来河涨僧曰如何是法师云风来树动蕲州四祖山端禅师法身颂云灯心剌着石人脚火急去请周医博路逢庞公相借问六月日头干晒却苏州定慧道海禅师问诸佛出世巳涉繁辞作么生是的旨师云逢人不得错举僧曰不因一事不长一智师云怪之不及韶州舜峯蒙正禅师问师唱谁家曲师云孙宾长啸僧曰五祖嫡嗣师云一任针锋温州鴈荡山灵峯文吉禅师问祖祖相传传祖印师X今得法嗣何人师云无角鉄牛眠少室生儿石女老黄梅僧曰恁么则韶阳儿孙祖峯嫡子师云鴈荡天台僧曰祖意巳蒙师指示为人一句又如何师云两重公案问昔日灵山分半座饮光对面被茶煳今朝此席亦如是还有完全句也无师云一步两步僧曰金风吹落叶玉露滴青松师云紧悄草鞋僧曰一回举着一回新师便打潭州云盖山志颙禅师问豹巖雾卷鸟道云开海众咸臻潮音愿振师云月映千江白僧曰恁么则五云岭秀三井风清师云云开万里新问如何是云盖境师云山角金屏掩松萝玉帐垂僧曰如何是境中人师云紫袍公子少雪顶野僧多问如何是祖师西来意师云古寺碑难读僧曰未审意旨如何师云读者尽攒眉问如何是和尚家风师云遮天盖地僧曰忽遇客来如何祗待师云赵州道底师顾视大众喝一喝云诸禅德莫是宾主历然么莫是先照后用么莫是照用同时么若恁么会临济宗风平沉苦海既不恁么会作么生商量良久喝一喝拍绳牀一下上堂云昨日三今日四把断要津放开揑聚无限禅徒特地罔措咄随州水南智昱禅师上堂云欲识解脱道今日参较早唯念路行难水深鱼不少参上堂云欲识解脱道鸡鸣巳天晓赵州庭前栢打落青州枣咄潭州报慈嵩禅师法嗣X郢州兴阳山逊禅师问如何是佛师云发白面皱僧曰如何是法师云寒来暑往问如何是三界外事师云洛阳千里余不得旧时书东川干明居信禅师法嗣澧州药山寻肃禅师问佛未出世时如何师云大树大皮裹僧曰出世后如何师云小树小皮缠问如何是不动尊师云四王擡不起益州郫卑廾县西禅垂白禅师问香烟才起大众云臻祖师西来请师垂示师云心光自照僧曰恁么则一句于师亲领得永镇郫卑廾城万古传师云是人有分江陵福昌重善禅师法嗣鼎州德山文捷禅师问尽令提纲人亡海竭一棒一喝犹落化门学人上来请师举唱师云礼拜头着地僧曰恁么则吉日良时师云两脚向空湖州上方齐岳禅师问如何是上方境师云碎云点出千峰秀迸石泉流万古清僧曰如何是境中人师云红莲座上江南客白玉池边碧眼胡僧曰人境巳蒙师指示临机一句又如何师云葛藤休得也未问莲华未出水时如何师云应是干坤惜不教容易开僧曰出水后如何师云香透碧波敷水面叶铺金沼覆鸳鸯问牛头未见四祖为什么百鸟啣花献师云从苗辨地因语识人僧曰更有向上事也无师云有僧曰如何是向上事师云在舍只言为容易临筌方觉取鱼难问如何是函盖干坤句师云春英红烂熳X僧曰如何是截断众流句师云孟女泣长城僧曰如何是随波逐浪句师云水长船高问如何是祖师西来意师云少林空夜月僧曰未审意旨如何师云谁听老猿啼问如何是学人一卷经师云甚处得来僧曰如何受持师云胡人不点头问佛未出世时如何师云花须连夜发僧曰出后如何师云莫待晓风吹问如何是和尚家风师云枯澹传千古僧曰若遇客来将何祗待师云精麤随众等问如何是菩提师云甎头瓦子僧曰意旨如何师云苦问如何是诸佛本源师云深僧曰如何是深师云浅问如何是夺人不夺境师云永夜明堂空有月僧曰如何是夺境不夺人师云词清越席谈今古僧曰如何是人境俱夺师云山河万类沉沧海僧曰如何是人境俱不夺师云少年公子卷珠帘僧曰人境巳蒙师见答更有尖新意也无师云平原青草合富贵几人休问如何是先照后用师云临济先锋德山殿后僧曰如何是先用后照师云德山先锋临济殿后僧曰如何是照用同时师云临济德山归骼胔僧曰如何是照用不同时师云君向潇湘我向秦僧曰离四照用外还有奇特事也无师云年高春睡晚病久出山迟师云人境照用是临济家风筭来吾门祖道甚处有多般先人格调粗有所归凡百应用事在当人善知识无问不从无机不应若不是上方也大难祗当何X故如此诸人总是外方降不下底禅客便到遮里侧聆若也一句参差宗门丧矣然虽如此儞遮一队漆桶予眼中滴血有日去在上堂云山青水碧颇称修真白云澹泞实堪养道遮里若能了得是汝善知识傥若未能明得也不易消遣何故如此每日见山被山阂见水被水流直饶一句下承当也是三家村里汉久立上堂云旋收黄叶烧青烟竹榻和衣半夜眠粥后放参三下皷孰能更话祖师禅便下座上堂云恁么贴贴地多少次第多少或现未开口巳前光明动地何不回顾些子须要三箇五箇近前问一两则话待老和尚开两片皮一时近前听佛听法到恁么时是非竞起葛藤满地堪作什么诸仁者若据宗乘理论直是三世诸佛到遮里头破作七分然虽如此水长即船高击禅牀下座明州育王山常坦禅师问如何是有中有师云金河峰上僧曰如何是无中无师云般若堂前问古镜未磨时如何师云千年松栢下僧曰磨后如何师云一年一度春问如何是文殊师云木马嘶空人不顾䥫牛东畔笑呵呵僧曰如何是普贤师云隐隐玉楼红日照巍巍金殿白云封问如何是诸佛机师云羣魔外道不能移僧曰如何是诸佛用师云万象森罗非别共僧曰机用相去多少师云十万八千问如何是诸佛出身处师云来年开选场僧曰不会师云五月X里看取上堂云千花竞发百鸟啼春是向上句诸佛出世知识兴慈是向下句作么生是不涉二途句若识得顶门上出气若识不得土牛耕石田以拄杖击禅床下座江陵福昌询禅师问如何是佛师云华开金谷暖柳拂玉墀香僧曰恁么则春令既行万方道泰师云开口迷全体无言露半身越州四明小赟禅师问万水朝宗即不问直截根源事若何师云水急如箭僧曰意旨如何师云风雪满衣僧礼拜师云头上戴天华侧耳寻岐路福州灵峰显英禅师问如何是诸佛向上人师云白云覆青山僧曰莫便是和尚为人处也师云渌沼从长渠西剑州元封文政禅师问万法归一一归何所师良久云会么僧无语师云两箇也润州金山瑞新禅师问梵王请佛盖为群生学士请师复谈何事师云泥牛饮尽三江水木马寒嘶一夜风僧曰更有向上事也无师云佳人虽解能言语听不分明一似空僧曰三十年后专为流通师云到老惺惺问如何是佛师云面黄不贴金僧曰意旨如何师云八风吹不动蕲州北禅广教怀志禅师法嗣舒州四面山怀清禅师初往蕲口兴化问临济三玄X似石女向波中作舞云门关棙闪烁如鹞子过新罗去此二途兴化当行何令师云道什么僧曰恁么则和尚与古人出气师云再犯不容僧应儞师以拄杖打禅床云若不点破将谓山僧瞌睡南岳福严良雅禅师法嗣衡州常宁北禅智贤禅师问师唱谁家曲宗风嗣阿谁师云掷钵峰峦秀名高海外传僧曰昔日福严亲得旨今朝此地化迷徒师云终是饱丛林问如何是佛师云匙挑不起僧曰如何是道师云崄路架桥上堂云年穷腊尽无可与大众分岁老僧烹一头露地白牛炊土田米饭煮野菜羹烧榾柮火大众围炉唱村田乐何以如此免见倚他门户傍他墻致使时人唤作郎珍重上堂良久云冤苦冤苦作什么百丈不在老僧今日困下座上堂呵呵大笑云争怪得老僧便下座南岳衡岳寺振禅师示众云阿呵呵瘦松寒竹鎻清波有时独坐磐陀上无人共唱太平歌朝看白云生洞口暮观明月照娑婆有人问我居山事三尺杖子搅黄河福州衡山禅院了实禅师问权机棒喝且放一边不耻家风便请相见师云礼拜头着地僧曰莫便是和尚为人处也无师云点鼎州德山慧远禅师法嗣兴元府大中仁辩禅师问如何是焦崖境师云庭前X寒松老祖意不西来僧曰如何是境中人师云胡僧碧眼深跣足蹑阶行益州菩提桂芳禅师问诸佛出世梵王前引帝释后随和尚出世有何祥瑞师云三春物象妍僧曰学人未晓师云溪花红似锦岸柳翠如蓝僧曰便恁么去时如何师云未曾骑竹马切忌跨金龙庐山开先善暹禅师临江军人也操行清苦知识明悟徧参宗匠机辩迅捷禅林目曰海上横行道者一日远禅师陞堂顾视大众云师子嚬呻象王回顾师忽有省入室陈解远曰子作么生会师回顾云后园驴喫草远然之自此道风愈播后出世开先住十八年大振祖风联其芳者名耀一时开堂日上省白槌罢师云千圣出来也秪是稽首赞叹诸代祖师提挈不起是故始从迦叶迄至山僧二千余年月烛慧灯星排道树人天普照凡圣齐荣且道承甚么人恩力老胡也祇道明星出现时我与大地有情同时成道如是则彼既丈夫我亦尔孰为不可良由诸人不肯承当自生退屈所以便推排一人半箇先达出来递相开发也秪是与诸人作箇证明今日人天会上莫有久游赤水夙在荆山怀袖有珍顶门有眼到处践踏觉场底衲僧么却请为新出世长老作箇证明还有么时有僧出师云象驾峥嵘谩进途谁信螳蜋能拒辙问灵山一会何异今日师云莫妄想僧曰作家宗师师云三十年后自有人知问X说佛说祖雪上加霜如何是默默之机师云口边喫棒僧拟议师便喝问一棒一喝犹是葛藤瞬目扬眉拖泥带水如何是直截根源师云速僧曰恁么则祖师正宗和尚把定师云野渡无人舟自横问如何是祖师西来意师云洛阳城古僧曰学人不会师云少室山高问达磨未来时如何师云清贫长乐僧曰来后如何师云浊富多忧问如何是露地白牛师云瞎问妙峰顶上即不问半山相见事如何师云把手过江来僧曰高步出长安师云脚下一句作么生道僧便喝师云山腰里走问一雨所润为什么万木不同师云羊羹虽美众口难调问年穷岁尽时如何师云依旧孟春犹寒问更深夜静时如何师云老鼠入灯笼问瞥嗔瞥喜时如何师云适来菩萨面如今夜叉头师云选佛选祖今正是时莫秪恁么怀疑终日如似有解巳过平生幸逢胜集对众决择然则此事亦非在争锋脣舌所以道屏却咽喉脣吻道将来如此则便可以忘怀自得取定方寸自然常光现前各各孤运其照山河大地不碍见闻万象森罗寻常显还当有于此承当得底么既然各自孤运更教阿谁承当草衣输野客木食属山人珍重上堂云一若是二即非东西南北人不知休话指天兼指地青山白云徒尔为以拄杖击香台一下庐陵禾山禅智禅师讳楚才临江军人也僧仪挻拔X蕴德异常心契德山名闻江国大丞相刘公沅一见问道遂有发明为方外交敬以师礼请居禾山兼住显亲特奏章服师号仍不许别迁法席圣旨批允崇重若此问佛令祖令诸方并行未审和尚如何师云山僧退后僧曰恁么则诸方不别也师云伏惟伏惟问如何是道师云十字街头看僧曰如何是道中人师云南头卖贵此头买贱问古镜未磨时如何师云干坤藏不得僧曰磨后如何师云照破万家门问如何是离凡圣底句师云山河安掌上僧曰恁么则逈超今古外师云展缩在当人问一毫未发时如何师云海晏河清僧曰发后如何师云徧界无知巳问如何是和尚说法底口师云放一线道问抱璞投师请师雕琢师云不琢僧曰为什么不琢师云弄巧翻成拙问如何是无缝塔师云须弥顶上僧曰如何是塔中人师云梵王帝释上堂云太虗无系任运昇腾古镜当台不言自显群生迷妄逐境千差取舍难忘于斯远矣要得省力么情忘所觉见绝功勋体露真常即如如佛禾山恁么道笑杀众中衲僧虽然如是若解笑我者共我同参且道参见什么人珍重上堂云禾山家风诸方奚同言食无味触处皆通不把格尺遇缘即宗十方剎土普印其中禅徒买卖岂在怱怱击香台下座秀州资圣院盛勤禅师问法会光扬于此日师今得X法嗣何人师云逢人莫错举僧曰未审如何举似师云自然春到来问如何是正法眼师云山青水渌问如何是佛师云泥龛塑像僧曰如何是法师云春寒秋热问机锋转处作者犹迷学人上来乞师垂示师云南有雪峯北有赵州僧曰恁么则澄江流皓月江流月不流师云云在青天水在缾问如何是为人一句师云入泥入水僧曰莫便是也无师云孤负杀人问世尊拈花迦叶微笑意旨如何师云当阳花易发背日雪难消僧曰雪峰辊毬玄沙斫碑又且如何师云春深日渐暖人多跣足行问四威仪中如何履践师云鹭鸶立雪僧曰恁么则闻钟持钵日上栏干师云鱼跃千江水龙腾万里云僧曰毕竟又如何师云山中逢勐兽天上见文星上堂云多生觉悟非干衲一点分明不在灯拈拄杖云拄杖头上祖师灯笼脚下弥勒须弥山腰皷细即不问儞作么生是分明一点儞若道得无边剎境总在儞眉毛上儞若道不得作么生遇得罗剎桥良久云水流千派月山鎻一谿云卓一下上堂云依经解义三世佛冤离经一字还同魔说既然如是衲僧家十二时中以何为据拈拄杖云沩山笠子志公席帽击香卓下座上堂云诸佛说教说文显理指色明空语必徇俗理必明真或权或实应人天机若向衲僧分上又隔一重山久立X潭州鹿苑圭禅师桂州临桂人也姓熊氏幼年颖悟志趣异常投西峰山蒙禅师出家府帅宋公一见异之䇿经得度便慕参寻内外该愽至德山远禅师法席命为侍者大悟心宗丞相刘公洗见如夙契请住鹿苑大振祖风后与时忤遂隐京都问如何是禅师云餐风饮露僧曰意旨如何师云谛听谛听问如何是道师云吴头楚尾僧曰如何是道中人师云骑马踏镫不如步行问朕兆未分时如何师云庭草深三尺僧曰分后如何师云清溪钓明月僧曰如何是向上一路师云波旬仰面看问如何是佛师云顶上放毫光问如何是第一义谛师云胡人读汉书上堂云凡有因缘须晓其宗若晓其宗无是无不是用则波腾海沸全真体以运行体则镜静水澄举随缘而会寂且道兜率天宫几人行几人坐若向遮里辨得清浊许儞诸人东西南北如云似鹤于此不明踏破草鞋未有日在参上堂云云门抽顾衲僧罔措月落星沉茫茫无数释迦当关然灯回路帀地风云悉唎苏嚧上堂拈拄杖云断崖抹处鬼神号出云便指南山高横按膝上异吹毛敢待诸方拥毳袍卓一下下座江陵府开福德贤禅师法嗣郢州大阳山文昱禅师问如何是佛师云额广平正僧曰恁么则瞻礼有分师云鼻耸圆长日芳上座问如何是函盖干坤句师举拄杖僧曰如X何是截断众流句师横按拄杖僧曰如何是随波逐浪句师掷下拄杖僧曰三句外请师道师便起赞贤禅师真清仪瘦兮可瞻可仰仰之非亲妙笔图兮可拟可像像之非真非亲非真秋月盈轮有言无味兮的中的既往如在兮觅焉觅当机隐显兮丝发殽讹金乌卓牛兮迅风霹雳建中靖国续灯录卷第三建中靖国续灯录X卍XXX建中靖国续灯录卷第四宋刻东京法云禅寺住持传法佛国禅师惟白集对机门南岳怀让禅师第十一世汾州太子禅院善昭禅师法嗣潭州兴化禅院慈明禅师讳楚圆姓李氏全州人也童稚神悟逈与众殊依隐静寺出家受具摄衣游方徧参知识最后访汾阳昭禅师昭预谓首座曰非久当有异僧至传持吾道一日遂率首座游山座曰何往昭曰接侍者去座曰老和尚颠倒作什么昭曰但去游山遂步林间果逢师至乃曰此真吾侍者矣即与同归令造丈室一言玄契洞彻心源执持巾瓶经于一纪后欲辞行昭乃谓曰子之法器吾巳久知吾在首山先师处亲证三昧王研穷的要今付于汝汝X善护持宜往南方大兴吾道师受嘱巳径造江西筠州洞山宝禅师法席终日壁坐宝即异之下而问曰达磨九年面壁意旨如何师云空腹高心翌日宝陞座推为导首师出世四十年五坐道场都尉李侯遵勗奏赐章服师号开堂日上首白槌罢师云会么昔曼殊大士于灵山会上十万众前将末后一槌以为第一义句今日上首倒行此令且道与昔是同是别若乃断得不用扬眉其或未明有疑请问问郡侯勤重请法驾渡湘江掷钵峰前事请师为举扬师云风不来树不动僧曰忽遇作家秪与么还当不当师便喝僧曰气急杀人师云三十年后来与儞二十棒问如何是难思之法师云山僧今日败阙僧曰与么则昔日五千增上慢今朝大众息疑情师云被此一问直得氷消瓦解僧曰学人罪过师云知过必改问如何是夺人不夺境师云神会曾磨普寂碑僧曰如何是夺境不夺人师云须信壶中别有天僧曰如何是人境两俱夺师云寰中天子塞外将军僧曰如何是人境俱不夺师云明月清风任去来问如何是佛师云面如满月目如莲天上人间咸恭敬问古人面壁意旨如何师云有年无德问师登四处花王座只履西归事若何师云虗空无障碍南北任昇腾僧曰谢和尚答话师云闲者闲兮忙者忙问三门不闭即不问枯木堂前事若何师云也好消息僧曰一人有庆兆民赖之师云千X古有知音僧礼拜师便喝问如何是和尚家风师云有钖降龙虎僧曰忽遇上上人来又如何师云无心伏鬼神问海上云游时如何师云苦师云五峰岌岌岌独露太虗之中布水滔滔冷泻碧霄巖畔龙潭幽僻游鱼透即无门天柱山高水云进而无路垂钩四海少遇狞龙一句当锋罕逢知巳所以三玄权设应病施方四拣开遮观根逗诱过去诸佛悲愿难穷西祖东流不忘付嘱河沙知识善巧多方万派同源皆归大海且道水不洗水一句作么生道还有人道得么试出来道看设儞道得倜傥分别也未梦见衲僧脚跟在卓拄杖下座上堂云诸佛放光明助发实相义拈拄杖云遮箇是南源拄杖子阿那箇是实相义儞若见去被见闻所转若也不见行脚眼在什么处喝一喝下座上堂良久云有时先照后用有时先用后照有时照用同时有时照用不同时所以道有明有暗有起有倒乃喝云且道是照是用还有人缁素得么若有试出来呈丑拙看若无山僧今日失利上堂云摩竭提国水泄不通少室峰前亲行此令作么生是此令还有道得底么和泥合水道将来有么良久云游子乍闻征袖湿佳人才唱翠眉低一喝上堂云说佛说祖和泥合水向上向下衲僧破草鞋总不恁么无绳自缚且道独脱一句作么生道还有人道得么试对众道将一句来有么有么良久云冢X上更加泥喝一喝上堂云吾有一言绝虑忘缘巧说不得秪要心传更有一语无过直举且道作么生是直举一句良久以拄杖画一画喝一喝上堂云灵山一会千圣共臻释主瞬眸饮光微笑衲僧门下犹在半途且道全提一句作么生道良久云怜儿不觉丑卓拄杖一下上堂云昨日作孾孩今朝年巳老未明三八九难踏古皇道手掩黄河干脚趯须弥倒浮生梦幻身人命夕难保天堂与地狱皆由心所造南山北岭松北岭南山草一雨润无边根苗壮枯桥五湖参禅人可问虗空讨死脱夏天衫生披冬月袄分明无事人特地生烦恼唱一喝上堂云万机游刃终日弘道猪肉按头事作么生道还有人道得么若也道得倒道将一句来良久云金鎻连镮刀挑不出喝一喝上堂云昨夜漫天总雪大地一时皎洁今朝庭际无人莫道山僧不说上堂云钵盂麤鐼子细匙筯短长无一截有时应供与谁论嗟叹文殊与弥勒久立圣众珍重上堂云太阳昇南北走夜月圆天未晓鼻孔里藏身一句即不问儞诸人脚跟下一句作么生道还有道得底么良久云相识满天下知心有几人喝一喝师室中插劒一口以草鞋一对水一盆置在劒边每X见入室即云看看有至劒边拟议者师云崄丧身失命了也便喝出筠州太愚山兴教守芝禅师问如何是祖师西来意师云天寒日短问马师未见让师时如何师云紧僧曰见后如何师云切问如何是洪州境师云藤王阁下千江秀孺子庭前薄雾生僧曰如何是境中人师云出入敲金镫朱衣对锦屏问一切有为法如梦幻泡影真实事请师举师云两段不同向下文长问满身是眼口在什么处师云三跳不过僧曰学人不会特伸请益师云章底词秋罢歌韵向春生上堂云翠巖路崄𡾟举步涉千溪更有洪源水滔滔在岭西击禅床一下云久立珍重上堂云槌钟击鼓聚集禅徒上来下去子承父业赚多少人击禅床一下上堂云端然踞坐度脚买鞾左顾右视不准一钱打禅牀云珍重上堂云火生于木非自佗来青出于蓝不同受染人人共喫一茎虀若更觅一茎喫入地狱如箭射上堂云法鼓才动大众云集三世诸佛二十八祖还来参么如有一人不到各与二十棒何故如是得人一牛还人一马上堂大众集定师云现成公按也是打揲不辨击禅床下座上堂擎起香合示众云明头合暗头合道得一任横行道不得且合却便下座上堂云沙里无油事可哀翠巖嚼饭餧孾孩佗时好要智端的始觉从前满面灰珍重上堂云云收雾卷江山皎日拟话多途又拈不出打禅牀下座X上堂云十地心惊二乘罔测衲僧门下铜头铁额击禅牀下座上堂云大洋海底排班位从头第二𩯭毛斑为甚不到第一𩯭毛斑要会么金蘂银丝成玉露高僧不坐凤凰台击禅牀下座上堂云德山入门便棒临济入门便喝翠巖即不然三门前好与三十棒何谓如此棒喝齐施巳早賖古今皆赞绝周遮二途不涉凭何说南海波斯进象牙击禅牀云珍重滁州瑯瑘山开化广照禅师讳惠觉西洛人也父为衡阳太守因疾倾丧师扶衬归洛过澧阳药山古剎宛若夙居缘此出家游方参问得法汾阳应缘滁水与雪窦明觉同时唱道四方皆谓二甘露门也迨今淮南遗化如在问如何是佛师云铜头铁额僧曰意旨如何师云鸟觜鱼腮问阿难结集即不问迦叶微笑事如何师云克时克节僧曰自从灵鹫分灯后直至支那耀古今师云点朱点漆问如何是宾中宾师云手擕书剑谒明君僧曰如何是宾中主师云卷起珠帘无可覩僧曰如何是主中宾师云三更过孟津僧曰如何是主中主师云独坐镇寰宇问莲华未出水时如何师云猫鼠戴纸帽僧曰出水后如何师云狗子着鞾行问如何是无缝塔师云永镇红霞里僧曰如何是塔中人师云常伴白云眠问一尘才起大地全收时如何师云李广射落云中鴈僧曰龙吟雾起虎啸风生师云惊得胡儿走似烟问拈槌举拂即不问瞬目扬眉事若何师云赵州曾见南泉来僧曰X学人未晓师云今冬多雨雪贫家争奈何问如何是沙门行师云左手画方右手画圆僧曰天台石桥窄南岳坐具宽师云背上负七星口里念真言上堂云欲知常住身当观烂坏体欲知常住性当观拄杖子拄杖子吞却须弥须弥吞却拄杖子衲僧到遮里若也拟议劒梁落膊输降欵铁作胸㦗到海隅击禅牀一下上堂云奇哉十方佛元是眼中花欲识眼中花元是十方佛欲识十方佛不是眼中花欲识眼中花不是十方佛于此明得过在十方佛于此未明声闻起舞独觉临粧珍重上堂云见闻觉知俱为生死之因见闻觉知正是解脱之本譬如师子返踯南北东西且无定止汝等诸人若也不会且莫孤负释迦老子咄上堂云山僧今日为汝诸人说破明眼衲僧莫去泥里打坐珍重上堂云天高莫测地厚宁知白云片片岭头飞渌水潺潺㵎下急东涌西没一句即不问尔生前杀后一句作么生道良久云时寒喫茶去上堂云林间鸟呌岭上猿啼万法凝然将何显露良久云拟议更思量箭过新罗国上堂拈拄杖云三世诸佛在火𦦨里转大法轮天下老和尚在百草头上转大法轮山僧在拄杖头上转大法轮还会么若也未会拄杖子重说偈言去也击X禅牀一下上堂云阿呵呵是什么开口是合口过轻舟短棹泛波心蓑衣箬笠从佗破咦上堂云十方诸佛是箇烂木橛三贤十圣是箇第溷头筹子汝等诸人来到遮里作么良久云欲得不招无间业莫谤如来正法轮舒州法华禅院齐举禅师问师唱谁家曲宗风嗣阿谁师云藏头白海头黑僧曰汾阳嫡子师云莫乱针锥问如何是佛师云芦芽穿膝问如何是祖师西来意师云脣红齿白问如何是夺人不夺境师云白菊作开红日暖百年翁子不逢春僧曰如何是夺境不夺人师云大地绝消息翛然独任真僧曰如何是人境两俱夺师云草荒人变色凡圣两齐空僧曰如何是人境俱不夺师云清风与明月野老笑相亲潭州石霜崇胜院法永禅师问六国未宁时如何师云铜柱永标蛮子国僧曰宁后如何师云铁旗吹尽未灰心问如何是和尚家风师云摘破香囊熏大国凿开天窍吼真风问如何是佛师云臂长衫袖短问如何是祖师西来意师云布袴膝头穿上堂云霜华台上翠色回环枯木堂前猨啼虎啸诸人到遮里立地觏取便好休去歇去其或疑情未息狂解峥嵘更看山僧遮一解以拄杖卓一下湖州天圣皓太禅师问如何是佛师云黑漆圣僧僧曰如何是佛法大意师云看墙似土色问宝劒未出X匣时如何师云寒光辉北斗僧曰出匣后如何师云群魔万里摧舒州投子山圆修禅师问曹溪一曲师亲唱药忌相投事若何师云快人一言快马一鞭僧曰此话三十年后盛行师云莫乱统问达磨未来时如何师云出口入耳僧曰来后如何师云叉手并足唐州龙潭圆禅师师辞汾阳汾阳云别无送路与子一条拄杖一条手巾师云手巾与和尚受用拄杖不用得昭云但将去有用处在师便收昭云又道不用师喝一喝便下去昭云巳后不让临济师云正令巳行昭来日送出三门云汝介丘逢尉迟时如何师云一刀两段昭云被现那咤又怎生师便拽拄杖昭喝云遮回全体分付问如何是介山境师云七贤行得稳僧曰如何是境中人师云稚子昔遭伤问昔日穷经今日参禅此理如何师云两彩一赛僧曰作么生领会师云去后不留踪僧曰如何是佛师云火烧不然问古殿无佛时如何师云三门前合掌汝州叶县广教归省明寿禅师法嗣舒州浮山圆鉴禅师讳法远郑州人也投三交嵩禅师出家幼为沙弥见僧入室请问赵州庭栢因缘嵩诘其僧师傍有省后游诸方遍历丛席知识堂奥步武轩昂禅林命曰远公虎子叶县省老汾阳昭师大阳明安瑯瑘广昭悉延前席为众领袖开堂拈香语云汝海枯木上生花别迎春色由是道风大扇德望X愈驰祖印高提黠慧资俗因又目之录公名耳缘尽化终坐灭本山开堂日示众云看风使帆即不可若教山僧举扬宗旨据令全提三世诸佛尽乃平沈法堂阶前草深一丈然虽如是且向建化门中事无一向问师唱谁家曲宗风嗣阿谁师云八十翁翁辊绣毬僧曰一句迥然开祖胄三玄戈甲振丛林师云李陵元是汉朝臣问大善知识须具出人眼如何是出人底眼师云黄河九曲僧曰真善知识师云陜府铁牛僧曰如何是清净法身师云寸丝不挂问如何是佛师云大者如兄小者如弟问如何是祖师西来意师云平地起骨堆问莲华未出水时如何师云焦甎打着连底冻僧曰出水时如何师云洋澜左里无风浪起问周行七步犹涉繁词指天指地意在于何师云当锋不点的旌旗两路分僧曰法海之中自得其用师云不因子置问忆得富楼那问祖师门下壁立千仞正令当行十方坐断和尚将何表示师云寒猫不捉鼠僧曰莫便是为人处也无师云波斯不系腰问新岁巳临旧岁何往师云目前无异怪不用贴钟馗僧曰毕竟事如何师云将谓目前无僧以手画云争奈遮箇何师便打师与待制王公论道画一圆相问曰一不得匹马单枪二不得衣锦还乡鹊不必喜鸦不必殃速道速道公罔措师云勘破了也上堂云昨日拈香拟为汾阳和尚又缘孤佗叶县老X人既为叶县老人又乃孤负佗汾阳和尚然虽如是一客不烦两主一鸟不栖二林于此二途须至一决何故成山假就于始篑脩途託至于初步如斯更不向汾阳浪里竞棹孤舟却向汝海枯木上生花别迎春色上堂云灵山会上尽被欺谩少室峯前知而故犯胡言易会汉语难明泽广藏山理能伏豹且道不负时机作么生道拈拄杖云星河秋一鴈砧杵夜千家上堂云更莫论古话今秪据面前事与儞诸人定夺区分僧便问如何是目前事师云鼻孔僧曰如何是向上事师云眼睛师云若是论宗举要须是本色衲僧始得其或皮肉之流心眉之侣身遭影射病在药端迹浪分岐难谐凑泊何谓也龙象蹴蹋非驴骡所堪然虽如是大树大皮裹小树小皮缠上堂云若论此事如两家着棊相似何谓敌手知音当机不让若是缀五饶三又通一路始得有一般底秪解闭门作活不会夺角冲关硬节与虎口齐彰𢩁破后徒劳绰干所以道肥边易得瘦肚难求私行而往往失黏心麤而时时投撞休夸国手谩说神仙嬴𢩁输筹即不问且道黑白未分时一着落在甚处良久拈拄杖云从前十九路迷悟几多人上堂大众才集师云不皷自鸣好与三十棒上堂云我有一句子待无舌人问我即道下座上堂云阇梨X知有处老僧道不得老僧知有处阇梨道不得良久云道不得处切须道取腊月三十日凭儞鴈南飞珍重上堂云未彻底人参句不如参意大彻底人得意不如得句以拄杖一卓下座汝州宝应禅院法昭演教禅师问如何是人法本来齐师云白牛耕大地触目是全真问如何是赵州东院西师云超然无间断密印付长空问佛未出世时如何师云虗空无筋骨僧曰佛出世后如何师云大地起红尘问如何是大自在正眼师云大洋海内独横身僧曰恁么则知难而退师云祸福无门人自召问如何是佛法大意师云灯和夜月连天照僧曰意旨如何师云火飞岳面红尘起问如何是祖师西来意师云少林巖畔千峰秀僧曰如何委悉师云汝海东流耀古今问如何是法王法师云长三尺僧曰用者如何师云閙市看青天问如何是本来心师云头大尾小僧曰如何得见师云地深三尺余问如何是随色摩尼珠师云逢场作戏僧曰作家相见时如何师云换手槌胸问如何是古佛心师云杀人放火问本自湛然时如何师云喫棒僧曰未审过在甚处师云再犯不容问如何是和尚妙用底心师云踏地槌胸僧曰不会请师别道师云大众齐合掌一时念弥陀问达磨面壁九年意旨如何师云大地白如银僧曰恁么则触处罢真空师云汝海任东流问师子吼时全意气文殊仗劒意如何师云三春花烂熳万古X看巖崖僧曰尘劫永罢师云巧说千般计一失更难回问文殊赞善财即不问维摩默然事如何师槌胸三下僧曰向上事如何师云休鬼语问拟伸一问即为影草时如何师云截舌三分僧曰意旨如何师云莫遣异人闻问一言合道时如何师云七颠八倒僧曰学人礼拜师云教休不肯休直待雨霖头上堂云湛寂之机超然物外达本无生含融万有灵山会上事巳周遮宝应今朝为蛇𦘕足禅德儞若信得彻去便超凡越圣与祖佛同途儞若觅言觅句觅佛觅祖展转勿交涉赚儞珍重上堂云寒松千尺瑞鹤难栖月冷潭澄游鱼不现若到宝应门下直须具眼定动之间丧却身命见箇甚么参上堂云十二时中许儞一时绝学即是学佛法不见阿难多闻第一却被迦叶摈出不得结集方知聪明愽学记持忆想向外驰求与灵觉心转勿交涉五蕴殻中透脱不过顺情生喜违情生怒盖覆深厚自缠自缚无有解脱流浪生死六根为患众苦所逼无自由分而被妄心于中主宰大丈夫儿早构取好喝一喝云参上堂良久云无事不要生事冬寒夏热参上堂云若论此事从古至今未曾有人举唱得若有举唱得尽大地人失却性命如无孔铁鎚相似一时亡锋结舌去犹较些子会么我若假立箇宾主动遮X两片皮举指头拈拂子颠倒顺儞便教儞有箇问处遇明眼人前拈掇不出见佗鲁祖和尚才见僧来便面壁被长庆道恁么接人驴年也接箇不得我如今看鲁祖秪是箇不识羞汉诸人行脚合自肯重取好唐州大乘山慧果禅师问如何是道师云宽处宽窄处窄僧曰如何是道中人师云苦处苦乐处乐僧曰道与道中人相去多少师云十万八千问如何是祖师西来意师云天晴日出僧曰意旨如何师云雨下云生襄州石门山蕴聪慈照禅师法嗣唐州大乘山德遵禅师问慈照古人索火意旨如何照云任佗灭师云灭后如何照云初三十一师云正好时节照云见什么道理师云今日好困因而有颂索火之机实快哉藏锋妙用少人猜要会我师亲的旨红炉火尽不添柴问如何是佛师云及时供养僧曰如何是祖师西来意师云鼻大口方师云上来又不问下去又不疑不知是不是是即也大奇良久云参湖州景清禅院居素明照禅师问即此见闻非见闻为什么法身有三种病二种光师云填凹就缺问如何是观音入理之门师云鸦鸣鹊噪问见闻觉知曾受用为什么无眼痖人却不肯师云堪笑胡僧暗点头润州金山达观禅师讳昙颕钱唐人也姓丘氏于龙X兴寺投师出家受具通贯竺书博涉儒典复参知识体究真乘后依慈照禅师法席密契宗旨三十余年五迁大剎道誉益崇缁素忻仰亟相王文康公曙夏文庄公竦节度使李公端懿端愿咸扣玄关敬以师礼时录其语目曰登门集嘉祐五年正月旦日陞堂辞众复归丈室趺坐而灭开堂日有僧出众拟欲伸问师喝云汝拟夺我法席那僧拟议师云出去良久云重开佛日再扇祖风还有不落照临者致将一问来问优昙花易见善知识难逢朝宰亲临请师提唱师云当初比望钓灵鳌今日何期得跛鼈僧曰且请领话师云俊鹞巳过海钝鸟犹挨篱僧曰当机一句迥然峭拔师拍手云叱叱问塞却咽喉脣吻请师道师云是我咽喉脣吻汝作么生塞得僧曰恁么则学人罪过师喝云若不是藏院和尚在此烂槌一顿问经文最初两字是什么字师云以字僧曰有什么交涉师云八字僧曰好赚人师云谤此经故获罪如是问一百二十斤铁枷教阿谁担师云老僧僧曰自作自受师云苦苦问和尚还曾念佛也无师云不曾念佛僧曰为什么不曾念师云怕污人口问马大师一喝百丈三日耳聋意旨如何师云我一生不曾着人喝一生耳聋僧曰如何领会师云近来又眼暗僧礼拜师云眼昏书字大耳重语声高问净地上死人即不问荆棘林过后又如何师云波斯合梵赞僧曰善法堂前也要问过师云契X丹舞番曲僧曰待将达观今朝语举向诸方作者看师云此地无通事终须问大乡僧出礼拜师云遮僧却曾同参来僧无语师云若不同床卧争知被里穿上堂云才涉脣吻便落意思并是死门故非活路直饶透脱犹在沈沦莫教孤负平生虗度此世要得不孤负平生么拈拄杖云须是莫被拄杖谩始得看看拄杖子穿过汝诸人髑髅踣跳入鼻孔里去也卓一下上堂众集定首座出礼拜师云好好问着首座低头问话次师云今日不答话便归方丈上堂云山僧门庭别巳改诸方辙为文殊拔出眼里楔教普贤休嚼口中铁劝人放开髂蛇手与汝斫却系驴橛驻意拟思量喝云揑揑参上堂云山僧平生意好相扑秪是无人搭对今日且共首座搭对卷起袈裟下座索首座相扑首座才出师云平地上喫交便归方丈上堂云三世诸佛是奴婢一大藏教是涕唾良久云且道三世诸佛是谁奴婢乃将拂子画一画云三世诸佛过遮边且道一大藏教是谁涕唾师乃自唾一唾上堂云秤槌井底忽然浮老鼠多年变作牛惠空见了拍手笑三脚猢狲差异猴上堂云五千教典诸佛常谈八万尘劳众生妙用犹未是金刚眼睛在如何是金刚眼睛良久云瞎X上堂大众集定有僧才出礼拜师云欲识佛性义当观时节因缘僧便问如何是时节因缘师便下座杭州龙华寺齐岳宝觉禅师问师唱谁家曲宗风嗣阿谁师云凤凰当丙案汉水向东流僧曰谷隐嫡子临济儿孙师云白云横谷口樵子问踪由问如何是佛师云鼻修额广僧曰意旨如何师云柳目杨眉苏州洞庭山慧月禅师问如何是翠峯境师云山高月先照湖近水浮光僧曰如何是境中人师云凭栏看远棹䇿杖指前峯问俱胝一指意如何师云月落三更穿市过明州杖钖修巳禅师问如何是无缝塔师云四楞着地僧曰如何是塔中人师云高枕无忧问如何是祖师西来意师云舶船过海赤脚回乡洪州双林寺巳禅师问师唱谁家曲宗风嗣阿谁师云凤凰林下好商量僧曰恁么则汝水东流临济宗派师云咫尺隔天涯问如何是祖师西来意师云青松相对起悲风问如何是佛法大意师云人平不语水平不流问如何是双林境师云红霞生碧峤绿竹引清风僧曰如何是境中人师云前三三后三三问单刀直入时如何师云据令而行僧应诺师便打襄州谷隐山可琮禅师问师唱谁家曲宗风嗣阿谁师云山连嵩岳秀水接汉江流问如何是佛师云积薪放火问如何是祖师西来意师云日出东方光临西户X抚州疎山古禅师问师今登宝座祖道嗣何人师云独秀山高凤凰岭峻僧曰恁么则石门嫡子临济儿孙师云一手不独拍越州云门山显钦禅师上堂良久云好箇话头若到诸方不得错举便下座湖州安吉上方新禅师问色心不二彼我无差离此二途师意如何师云廓落无依青嶂外僧曰未晓端的师云白云不到紫霄峰僧曰恁么则见月休观指师云作么生是月僧拟议师便喝处州仁寿嗣珍禅师问知师巳得禅中旨当场一句为谁宣师云土鸡瓦犬僧曰如何领会师云门前不与山童扫任意拙钗满路岐问如何是南明境师云亭台千界月花木四时春僧曰如何是境中人师云身披穿破衲背负断絃琴上堂云明明无悟有法即迷日上无云丽天普照眼中无翳空本无花无智人前不得错举良久云但恁么杭州承天𧦬元禅师问莲华未出水时如何师云水底不见僧曰出水后如何师云馨香满路上堂云春风膏雨霁寒食四怜清若话西来意迢迢十万程苏州翠峰山普禅师问昔日梵王请佛盖为群生今朝王臣请师如何为众师云言前道断无方外意外全提有象先僧曰大众证明学人有赖师云莫谓壶中别有天泉州栖隐院自然禅师问老胡出世目顾四方和尚X出世如何表示师云清气为天浊气为地僧曰恁么则信手拈来草师云有甚交涉汝州广慧院居琏真惠禅师法嗣东京华严院道隆圆明禅师问有情之本依智海以为源含识之流总法身而为体离此二途请师别道师云木马昼嘶泥牛夜吼僧曰恁么则一言才出四众霑恩师云莫埋没大众问如何是道师云高高低低僧曰如何是道中人师云脚瘦草鞋宽师云有问还遭点无言又被呵再为通消息蟾桂叶婆娑盖为众生浩浩逐本末以何归处世茫茫据生死而何託自是业尘系绊意网蒙遮不能反巳回光心源自照名相分别与道差殊建立乖真非干造化若乃尽令提纲真金也须失色久立珍重临江军慧力院慧南禅师问师唱谁家曲宗风嗣阿谁师云铁牛不喫栏边草直上须弥顶上眠僧曰恁么则昔向汝阳亲得旨临江今日大敷扬师云礼拜了退问如何是佛师云头大尾小僧曰学人未晓师云眉长三尺二僧曰人人皆顶戴见者尽攒眉师长嘘一声僧拍手一下便礼拜师云一任𨁝跳汝州广慧德宣禅师问祖祖相传传祖印师今得法嗣何人师云仲氏吹壎伯氏吹篪僧曰恁么则广慧嫡子首山之孙师云切莫错商量潭州神鼎山鸿諲禅师法嗣澧州夹山灵泉子英禅师问如何是夹山境师云举X世尽闻猿抱子有谁曾见鸟衔花僧曰如何是境中人师云牧童歌旷野樵父笑深云问久负没絃琴请师弹一曲师云担版汉僧曰一堂风冷澹千古意分明师云是什么曲调问如何是正法眼师云日出扶桑照大千上堂云梅天霖雨任沉暝困倦难教昧鹤形不睡眼开心不异非闻朝暮更惺惺大众睡底自有睡底道理不睡自有不睡底道理忽有人出问如何是不睡底眼良久云日月不行忉利天下座随州善光山兰禅师问玄机历掌人皆向今日当筵愿指南师云海门横铁柱僧曰恁么则神锋不露顶师云陆地钓鱼舟僧曰且礼三拜师便打师云一见一切见处处皆成现龙门透过时口里无钓线参天台妙智寺光云禅师问如何是祖师西来意师云东篱黄菊僧曰意旨如何师云九月重阳上堂拈拄杖云看看祖师来也汝等诸人于此荐取若荐得便请丹霄独步若荐不得不免少林冷坐卓一下潭州龙兴禹禅师问郡僚佥请师登座为人一句望宣掦师云海晏河清僧曰玄关巳剖人皆耸物外高奇鸟道分师云四海歌谣贺太平上堂云大道不远至理非遥动静卷舒无非佛事恁么说话笑杀傍观且道如何得相应去良久云千言万语无人会又逐流莺过短墙咄江陵开圣院宝情山主问如何是开圣境师云三乌引路僧曰如何是境中人师云二虎巡山X建中靖国续灯录卷第四建中靖国续灯录X卍XXX建中靖国续灯录卷第五宋刻东京法云禅寺住持传法佛国禅师惟白集对机门庐陵清原山行思禅师第十一世明州雪窦山重显明觉禅师法嗣越州天衣山义怀禅师姓陈氏温州乐清人母因梦星殒于庭祥光满室巳而诞师幼寡言笑出语异众投诚出家其受业师预梦神人告曰明日法王来也翌旦师至即异待之受具后闻讲经云应无所住而生其心微有省悟发问诰难众莫能对及游诸方徧参知识印可虽众未罄宗旨后抵都下遇言法华拊师背曰云门临济也遂造苏州翠峰明觉禅师法席因汲水次担堕于地豁然大悟显即印可后住铁佛投子柦林广教景德杉山天衣荐福道化盛行嗣法者悉世龙象学士苏澥吏部苏注皆以师敬问如何是佛师云布发掩泥横身卧地僧曰未审意旨如何师云任是波旬也皱眉僧曰恁么则谢师指示师云西天此土问如何是祖师西来意师云泛杯千顷浪登岭万重山问如何是不动尊师云一手提不起僧曰未审意旨如何师云进上圣明君问门庭肃静X宾主历然不落化门请师便道师云阳气发时无硬地僧曰犹是建化门中请师别道师云枯木无花莫怨春问止止不须说我法妙难思作么生是难思底句师云与人作牓样僧曰恁么则人天奔浪也师云儞到他处作么生举僧曰大家要分明师云德山临济权且寄库问投子下禅床意旨如何师云前头是三门中间是佛殿僧曰忽遇客来如何看待师云水到渠成随后便打问一言相契时如何师云喫棒了退僧曰三十年后不忘师恩师打一棒问学人上来请师说法师云林间鸟噪水底鱼行问三界无家师归何处师云竹密不妨流水过山高岂碍白云飞僧曰莫便是和尚安身处也师云日出东方夜落西问旧店新开时如何师云汝不是南番舶主僧曰开后如何师云还我话头来僧曰遇舶主来时如何师云想君不是金牙作僧拟议师便喝僧亦喝师云齐后钟上堂云云生谷口水滴悬崖猿啸孤峯鴈横碧落眼睛定动鼻孔辽天箭发离絃新罗国里便下座上堂良久云物境萧条寒风刮地渡水胡僧泛杯道士筑着磕着稽首不审若问彼彼来由各各随浪逐浪上堂云阇王杀父圆悟无生善星出家生陷地狱彼亦丈夫各自退屈通身是眼见处偏枯截断众流正是随波逐浪诸仁者要会么冬瓜长儱侗瓠子曲弯X弯上堂云波澄镜静鱼龙可观手内丝纶复将何用东西浩渺南北茫然一笛横吹长天万里上堂云须弥顶上不扣金钟毕钵巖中无人聚会山僧倒骑佛殿诸人反着草鞋朝游檀特暮到罗浮拄杖针筒自家收取上堂云衲僧横说竖说未知有顶门上眼时有僧问如何是顶门上眼师云衣穿瘦骨露屋破看星眠问如何是古佛机师云得僧无语师云尽干坤大地人总解书总识字且道是那箇得字试定当看若定当得许儞具正法眼上堂云林间翠竹陌上黄花主伴交参共谈斯事不用南询诸友东见文殊一时向目前参取行脚事毕上堂大众集定云上来打箇不审能消万两黄金下去打箇珍重亦消得四天下供养若作佛法话会滴水难消若作无事商量眼中着屑且作么生即是良久云还会么珍重上堂云夫为宗师须是夺耕人之牛饥人之食遇贱即贵遇贵即贱夺耕人之牛令他苗稼丰登夺饥人之食令他永绝饥渴遇贱即贵握土成金遇贵即贱变金成土老僧亦不夺耕人之牛饥人之食何谓耕人之牛我复何用饥人之食我复何餐我也不握土成金也不变金作土何也金是金土是土玉是玉石是石僧是僧俗是俗古今天地古今人伦古今日月X虽然如此打破大散关几箇迷逢达磨上堂云一钳一鎚抽钉拔楔大唐鼓鞴新罗打铁诸仁者尽干坤大地是箇槌且道栖在什么处若更问儞么钳与山僧一时败阙参上堂云鴈过长空影沈寒水水无沈影之心鴈无遗踪之意若能如是方解向异类中行不用续凫截鹤夷岳盃壑放行也百丑千拙收来也挛挛拳拳用之则敢与八大龙王鬪富不用都来不直半分钱参上堂云髑髅常干世界鼻孔摩触家风芭蕉闻雷开葵花随日转诸仁者芭蕉闻雷开还有耳么葵花随日转还有眼么若也会得西天即是此土若也不会七九六十三収上堂云云笼古殿迦叶攒眉露滴堦墀空生泪泣森罗举唱孰是知音水乳难分鹅王善别忽然顶门眼开莫道山僧压良为贱下座上堂云夫宗师提谈祖道有自受用三昧他受用三昧若论自受用三昧三世诸佛立在下风文殊提鞋普贤挈杖未为分外放一线道说他受用三昧一尘一佛土一叶一释迦重重楼阁无尽善财眠底是眠底弥勒立底是立底释迦所以病有千差药兴万种二千年前灵山会上有五百比丘得四禅定具五神通以宿命智各各见过去杀父杀母杀阿罗汉及诸重罪于自心内各怀疑怖于是文殊手握利劒以逼如来世尊谓文殊曰住住不应作逆句得害我我必X被害为善被害文殊师利从本巳来无有我人但以内心见有我人内心起时我必被害即名为害于是五百比丘各各自悟本心如梦如幻于梦幻中无有父母能生所生乃至杀阿罗汉等五百比丘异口同音乃赞文殊云文殊大智士深达法源底自手握利劒持逼如来身如劒佛亦尔一相无有二无相无所生是中云何杀诸仁者作么生说箇如劒佛亦尔拈拄杖云看看文殊菩萨变作楖𣗖拄杖在山僧手里良久云儞若近前却变作金刚宝劒儞若退后却变作德山临济蔡州箇箇瓦解氷消击禅床下座上堂云灵源绝迹普现色身法离断常有无堪示所以道尘尘不见佛剎剎不闻经要会灵山亲授记昼见日夜见星良久云若到诸方不得错举参信州广教景先禅师问师唱谁家曲宗风嗣阿谁师云有水皆含月无山不带云僧曰不覩云中鴈焉知沙塞寒师云胡言易会汉语难明饶州妙果院自政禅师问香风满路人皆委一朵莲开事若何师云相识满天下僧曰一堂风冷澹千古意分明师云秪恐不是玉僧曰适来巳蒙师指示人天一会尽霑恩师云切忌盈虗舒州东禅院贤禅师问说佛说祖魔魅家风演妙谈真未为极则去此二途请师别道师云放汝三十棒僧便喝师云罪不重科僧以手画一画师云野狐精僧曰且礼和尚三拜师云一任𨁝跳X苏州荐福知一禅师问知师久唱韶阳曲北斗藏身事若何师云片帆离古岸僧曰恁么则云门重孙雪窦嫡子师云风送过沧洲上堂云雪岭泥牛吼云门木马嘶巨灵分大华严子隐深谿越州天衣在和禅师问祖祖相传传祖印师今得法嗣何人师云人将语试水将杖探僧曰廓周沙界师云一夜歌开尽百花犹未知湖州海会择芝禅师问师唱谁家曲宗风嗣阿谁师云宝镜当台僧曰恁么则雪窦嫡子师云窥天鉴地越州称心省倧禅师问巳赴称心将离双㵎如何是不动尊师云上马见路僧曰恁么则动而常寂师云千里万里问五叶香风清宇宙师今得法嗣何人师云言前打当句后分明僧曰恁么则黄河清有日雪岭木人懽师云且喜勿交涉问如何是祖师西来意师云行人念路僧曰学人不会师云紧帩草鞋问学人未识佛性乞师指箇入头师云一雨普霑千山秀色僧曰未审如何保任师云退身三步问如何是道师云纵横十字僧曰如何是道中人师云相逢不下马各自有前程上堂云佛种从缘起是故说一乘拈拄杖云拄杖是缘那箇是佛种拄杖是一乘法那箇是缘遮里参见释迦老子了却买草鞋行脚不得向衲僧门下过打折汝腰且道衲僧据箇什么良久云三十年后莫孤负人卓一下明州上山德隆禅师问师唱谁家曲宗风嗣阿谁师X云有时直上孤峰顶月下披云啸一声僧曰乳峰一枝此日独秀师云龙蛇易辨衲子难瞒僧曰谢师方便师云一拨便转越州称心清演禅师问知师久蕴囊中宝今日当筵略借看师云红日一轮僧曰学人不会师云清风四起僧曰恁么则雪窦嫡子师云莫乱道明州岳林藏院宗善禅师问如何是道师云深耕浅种僧曰如何是道中人师云田舍奴问如何是末上消息师云独掌不浪鸣僧礼拜师便打杭州证圣守环禅师问金轮示迹玉㲲垂芳古路坦然如何举唱师云千年常住一朝僧僧曰恁么则云生岭上师云更有奇特么僧便喝师亦喝僧曰两重公案师嘘一声杭州承天传宗禅师开堂日上首白槌罢师云机轮才转千眼顿开智刃一挥十方肃静有何俊士不避死生剔起眉毛出众相见问如何是诸佛本源师云千江流白月僧曰如何领会师云三十年后问如我按指海印发光时如何师云平地起波澜僧曰请师按指师云风前声巳急一曲过杨州问如何是宗门中事师云文殊有勑僧曰学人请益师云西天令严问祖意教意是同是别师云胡马嘶北风越鸟巢南枝问如何是凤凰家风师云龙行虎步僧曰客来将何祇待师云盘里明珠问远远相投请师一接师云碧波千万丈僧曰乞师方便师云直钓巨鳌归问久X负勿絃琴请师弹一曲师云徒劳侧耳僧曰与么则得闻于未闻师云又被风吹别调中问大用现前不存轨则时如何师云承天今日高竖降旗僧便喝师云临济儿孙僧又喝师便打问如何是般若体师云云笼碧峤僧曰如何是般若用师云月在清池师云人天普集宾主交驰问者雄辨滔滔若百川之流水答者峻机叠叠若圆器之倾珠去古佛庙前总使不着何谓广大门风威德自在不用弹指楼阁门开便见祖风与尧风并扇佛日与舜日齐明截生死流踞祖佛位还会么久立珍重上堂云上青水碧文殊常现于目前雨洒云舒普贤周徧于法界风鸣鸟语观音时演于圆通叶落花开毗卢全示于真要忽若骑驴入儞鼻孔里牵牛入儞眼睛中又作么生商量参上堂云闻声悟道犹是听响之流见色明心何异眼中着屑真如佛性要且未出苦源行布圆融恰似无绳自缚若是衲僧家喝散白云冲开碧落横身三界独步大方若不如是徒为丈夫喝一喝下座上堂云春风𩖼𩖼春鸟喈喈绿柳溪边半舞桃华岭上鬪开翻思昔日灵云老直至如今不见来拈拄杖云来也来也与他穿过鼻孔上堂云大众前出来相见也须是箇本分作家始得应时如锋应机如电点着不来新罗国里珍重上堂云衲僧门下不在多端达士相逢非存目击始X知拈槌举拂眼里尘沙瞬目扬眉犹是钝汉直下明得无孔铁鎚拟欲寻思千里万里卓拄杖一下鼎州干明知应禅师问莲华未出水时如何师云撑天拄地僧曰出水后如何师云填沟塞壑上堂云马祖陞堂百丈卷席火动烟生云擎雨色觌面相呈一何轻掷重赏三千轻酬八百参天台宝相蕴欢禅师问如何是学人自巳师云曾问几人来问如何是佛师云堂堂八尺余苏州万寿神初惠照禅师问祖祖相传传祖印师今得法嗣何人师云乳窦峰高翠倚天僧曰恁么则雪窦嫡子也师云休向水中捞宝月且于身上认衣珠潭州龙兴智传禅师桂州阳朔人也姓莫氏圆顶游方久参雪窦出世三湘道归四众治平中示灭平生行住坐卧处悉涌舍利禅徒唱得衣物者至今舍利日生有于真前志诚求者随心示应问久处湖湘拟伸一问师还答否师云何得拖泥带水僧便喝师云一阵雨一阵凉僧礼拜师云有头无尾汉阳军凤栖仲卿禅师道性超拔学行和光唱导凤栖嗣法雪窦嘉祐中以大藏经因缘入京谒诸朝士相国韩魏公颇深器之由是翕然而就问古佛出世为大事因缘和尚出世当为何事师张口吐舌僧曰祇遮箇别更有在师云朝三千暮八百问百骸俱溃散一物镇长灵如何是一物师云苦哉佛陀耶僧曰和尚还有为人处也无师云弄精魂汉僧曰何必如X此师云讳人道着上堂云道无前后达者由人虽然根性利钝差殊究实元无有异所以三乘教法接引迷途执相滞名卒难造入是故过去诸佛于此涅槃现在诸佛于此成道未来诸佛于此修行不见达磨大师道吾本来兹土传法救迷情一花开五叶结果自然成拈拄杖云会么彼一时此一时嵩山果熟也一任诸人採摘卓拄杖一下上堂云巍巍堂堂三界无双磊磊落落十方寥廓拟议则丧身失命思量则千错万错喝一喝下座温州平阳宝庆子环禅师问大施门开请师一决师云风行草偃僧曰一句截流又作么生师云水到渠成僧曰华盖山上云慎江江里水师云郎中在此问古镜未磨时如何师云清风来不尽僧曰磨后如何师云明月照重城僧曰太守临筵请师一照师云是何面孔僧曰三十年后师云赚杀人师拈拄杖云朝到西天暮归东土即且致把断要津一句作么生道若也道得不出门知天下若道不得拄杖子笑儞击禅牀一下温州鴈荡灵巖寺德初禅师问大众临筵如何举唱师云谢塘青草年年长瓯浦潮来日日新僧曰莫便是为人处师云且莫错认问棒喝齐收请师相见师云老僧不如汝僧曰专为流通师云堪作什么问心生种种法生如何是种种法生师云我与汝葛藤僧曰今日巳见于师也师云且喜勿交涉僧礼拜师云X孤负杀人师云问得须弥岌峇海水腾波祖道门中未有少分何故从门入者不是家珍本自圆融何须特地便乃人人踞妙峰孤顶箇箇彻诸法根源不假慈氏阁中今日一时明取还明得也无若也明得故号丈夫不孤千圣深恩亦答国王大化珍重真州长芦崇福禅院祖印禅师讳智福江州人夏文庄之系族也出家圆具遂参雪窦发明祖意道行才智洒然超迈四处住持胜缘毕集三十年间众盈五百豫章郡王宗谔稔闻道风遥伸师礼奏赐章服师名开堂日上首白槌罢师云适来槌下早落第二义门敢问大众作么生是第一义谛傥或缁素未明却请当场问过问如何是教外别传一句师云问不着僧曰为什么问不着师云白云千万里僧曰学人退身三步师云更待何时问宝劒未出匣时如何师云澁僧曰出后如何师云利问如何是第一机师曰不为鼷鼠僧曰岂无方便师云静处萨婆诃师云问在答处答在问宗一任诸人点头忽若问不在答处答不在问宗又且作么生摸𢱢乃展手云无遗丝发一时分付请诸人各各仔细观瞻甚生门风甚生标格傥一念回光千圣共彻不历僧祇岂劳修证截生死河踞祖佛位便乃高超三界永出四流万德圆明十方独步可不同酬佛恩共显王化湖州报本有兰禅师问道无横径立者皆危如何是道师云日耀祥光澹僧曰意旨如何师云风摇瑞色X浓僧礼拜师云犹欠一着问拨尘见佛即不问宝劒挥空事若何师云脚下看僧曰脚下且致向上事又且如何师云天晴日出雨下云兴问法本无说当说何明师云水中盐味色里胶青僧曰便恁么时如何师云三十年后师云衣中至宝何假披沙各自持来复将何用交光互入不隐不彰达磨九年不敢动着恐屈儿孙报本不惜眉毛普示大众拈起拄杖大众拟议一时打杀上堂云大无方小无所半合半开未可相许岭梅初拆众花荣微雨微晴春力普春力普到头莫问曹溪祖上堂云法无有尔理见非常至道无当剎尘应物直得风行草偃响顺声和无纤芥可齐是卓牌閙市要得不伤和气闲与露柱商量苟能自契点头莫谓山僧多口便下座越州称心守明禅师问如何是佛师云道什么僧曰如何是法师云道什么僧曰如何是僧师曰道什么僧曰谢师重重相为师云道什么庐山汤院守恩禅师问学人上来请师说法师云花开媚景僧曰恁么则言不虗发师云玉叶芬芳真州六合香积孜禅师问四山相逼则不问六合门开事若何师云七通八达僧曰恁么则妙用任纵横师云三脚虾䗫跳上天问如何是坐禅僧师云万事总无能僧曰如何是入定僧师云四海本澄澄僧曰如何是行道僧师云六合势腾腾僧曰如何是应供僧师云三轮等性空上堂云菩萨之道不可图度万X法本无四空宁有假无为为宗无相为本量包沙界德洽干坤或演一乘或垂三句或令悟本悉使返源究竟之中必无是事了得本心心了了山河大地亦闲闲上堂云本有之心丝毫不隔因兹错念遂致邪非垢尽遇人使明巳见作么生是巳见四海洪波静一轮天地明信阳军干明则禅师问师唱谁家曲宗风嗣阿谁师云片云生海峤一鴈过寒空僧曰与么则雪窦嫡子也师云一岭英英六花皎皎问如何是祖师西来意师云清风生碧落僧曰意旨如何师云明月映长江问如何是海印三昧师云但向巳求僧曰学人不会师云莫从他觅问如何是日用道师云一箭到西天僧云到后如何师云周徧法界处州南明日慎禅师问师子未出窟时如何师云清风满地僧曰出窟后如何师云群狐脑裂问祖意与教意是同是别师云水天影交碧僧曰毕究是同是别师云松竹声相寒师云设使问似倾湫倒岳东西踞地南北知方逆顺无拘出没自在尽大地草木丛林悉为智刃且于建化门中犹较些子若据本分相见可谓十万八千南岳云峰元益首座李林宗居士问意欲出尘今未出请师今日决疑情座云作么生是出尘意士惘然座云还会么士忽然省悟有颂云心镜从来莹洪河本自深秪因师问后沙石化为金座云正趋地狱士X曰人我无相胡为地狱座云汝今何在士曰见今对答座曰秪此是黄金舒州投子山法宗道者问如何是道者家风者云袈裟裹草鞋僧曰意旨如何者云亦脚下桐城韶州南华宝缘慈济禅师法嗣韶州甘露山自缘禅师问祖意西来乞师垂示师云青山绿水长相对僧曰毕竟如何师云还我话头来广州兴化延庆禅师上堂云言前荐得孤负平生句后投机全乖道体离此二途祖宗门下又且如何良久云眼里瞳儿吹木笛韶州永泰宗宝禅师问如何是和尚家风师云千年松柏僧曰忽遇容来将何祗待师云万载一条新韶州宝寿行德禅师在南华受请恰遇新冬师示众云新冬新宝寿言是旧时言若会西来意波斯上舶船上堂云云散长空月生天际有眼者辨取韶州白虎山守昇禅师问如何是佛师云有眼无鼻孔韶州佛陀山宗钦禅师问如何是和尚直截为人一句师打一拂子云会么僧云不会师云逢人莫错举韶州双峰山法崇禅师问不露圭角句未语先分付如何是先分付师云道什么僧曰恁么则谢师指示师云汝作么生会僧无对师云赚却人韶州乐昌县宝林山海月禅师问如何是佛师云十相具足僧曰莫秪遮便是师云少一不可X韶州延祥法迎禅师问牛头未见四祖时如何师云拄杖拂子僧曰见后如何师便打僧曰今日亲见和尚师云再犯不容韶州舜峰惠宝禅师问步步登高时如何师云崄僧曰不进不退时如何师云丧僧曰如何即是师云苏嚧苏嚧襄州洞山普乐子荣禅师法嗣庐山圆通祖印禅师讳居讷汉州蹇氏子也十三受具十五开讲一挥谈麈千人帀坐器宇氷清心源海湛敏惠冠绝行解超伦出语成章落笔盈卷忽舍所学远参禅宗见荣禅师顿悟祖意后出世住归宗未几迁上圆通又移四祖后还圆通鸥阳文忠公修一见深仰风规每问南来士人曾见讷禅师否由是朝野望重皇祐中仁宗皇帝诏居京城净因坚让不赴就赐章服师号熙宁三年中一日辞江牧刘公述及诸僚属归院沐浴端坐示灭刘公率缁俗数千送至茶毗𦦨中白气上贯太阳众皆惊仰问如何是和尚家风师云紫霄峰畔归宗寺僧曰忽遇客来将何祗待师云游山翫水问祖剎重兴时如何师云人在破头山僧曰一朝权在手师便打师云三乘十二分教还曾道着么良久云喫茶去洪州百丈山智映宝月禅师法嗣杭州惠因祥禅师问师唱谁家曲宗风嗣阿谁师云天圆地方僧曰端的请师一言师云若到诸方分明X举似师云南山高北山低日出东方夜落西白牛上树觅不得乌鸡入水大家知且道觅得后又如何良久云堪作什么杭州慧因义宁禅师问佛未出时如何师云摩耶夫人僧曰出世后如何师云悉达太子上堂云澄停识浪水清影现悟无念体寂灭现前东弗于代西瞿耶尼许汝恁么会三十年后且莫颟顸参潭州云盖山继鹏禅师法嗣越州诸暨钟山报恩禅院谭禅师问善法堂中师子吼利人一句又如何师云重叠关山路僧曰与么则紫隣巖畔千花秀白玉堂前万姓歌师云念话杜家问至道无难唯嫌拣择如何是不拣择师云作日初三今日初四僧曰此犹是拣择师云龙蛇易辨衲子难满问一问一答犹落建化门庭未审第一义中如何举唱师云檐前雨滴雪满长空僧曰若然者到头霜夜月任运落前谿师云作家禅客僧曰和尚莫瞒人好师云却是儞瞒我问如何是祖师西来意师云只履巳归葱岭久而今休更问来端僧曰得与么去时如何师云南山起云北山下雨问杖钖巳居于此日请师一句利人天师云鼻孔大头向下僧曰向上还有事也无师云有僧曰如何则是师云欲穷千里目更上一层楼上堂云法身无象应物现形诸禅德作么生说箇应物现形底道理拈拄杖示众云世尊身长丈六遮箇X拄杖子亦长丈六弥勒身长千尺遮箇拄杖子亦长千尺方圆任器隐显从他大包天地细入尘芦如驴觑井如井觑驴得之者运筹帷幄把断要津失之者杳杳忽忽虗生浪死得失二途一时放却敢问诸人且道山僧拄杖子毕竟长多少良久云笑指客从何处来击香台一下上堂顾视大众云若未能如是且须俗机宜所以仲冬严寒人人尽贺日南长至禅人到此直须眨上眉毛莫学东村王老夜来失了巴鼻参筠州洞山晓聦禅师法嗣云居晓舜禅师筠阳人也少年麤勐忽悟浮幻投师出家乃修细行参聦禅师一日入室聦问云古镜未磨时如何曰黑似漆聦云磨后如何曰照天照地聦云我即不恁么师便问古镜未磨时如何曰此去朗州不远师云磨后如何曰黄鹤楼前鹦鹉洲师忽有省由是道誉远布禅徒依之后住筠州大愚庐山栖贤治平中一日召大众云本来无事临行何语片时片时便去便去言毕而逝问师唱谁家曲宗风嗣阿谁师云云有出山势水无投㵎声僧曰新丰一箭直射大愚师云今日几遭雨水问如何是为人一句师云晴天日出僧曰与么则从此无疑师云雨下云阴问千里特来即不问旧店新开事若何师云儞要买箇甚么僧提起坐具云还有遮箇么师云东行不见西行利僧曰有钱堪作好儿郎师云吽儞谑我问承X师有言不谈玄不说妙去此二途如何指示师云虾䗫赶鹞子僧曰全因此问师云老鼠弄猴狲上堂云唯一坚密身一切尘中现虾䗫蚯蚓各有窟穴乌鹊鸠鸽亦有窠巢正当与么时为甚么人说法良久云方以类聚物以群分上堂云学道莫生分别分别便成解会但信自心是佛历劫更无迷昧久立上堂云三崃道无别朝朝秪么说僧繇会写真镇府出镔铁珍重上堂云不长不短不小不大此箇道理是谁境界咄上堂云尽力提不起放下绝无踪借问诸禅者此理若为通上堂云言不假繁道不假修若人会得任性随流久立潭州大沩山密印寺怀宥禅师问人将语试金将火试未审衲僧将什么试师云拄杖子僧曰毕竟如何师云退后着僧应喏师便打云教休不肯休直待雨霖头杭州佛日山明教禅师讳契嵩藤州东山人也俗姓李氏七岁出家十三得度十九游方徧参知识得法于洞山聪禅师常居永安兰若披寻内外典籍乐于着撰力扶宗教嘉祐中以所述禅门传法正宗记定祖图辅教编上进仁宗皇帝勑颁天下附入大藏赐号明教熈宁四年六月四日示灭于灵隐寺寿六十有六是月八日茶毗眼舌男三根不坏顶骨上出舍利红白晶莹师平生顶戴观音口诵名号木槵数珠亦烧不坏其如解行高洁性智虗明宋代高僧鲜X有如师具在陈贤良行业记建中靖国续灯录卷第五建中靖国续灯录X卍XXX建中靖国续灯录卷第六宋刻东京法云禅寺住持传法佛国禅师惟白集对机门卢陵清原山行思禅师第十一世洪州泐潭山宝峰院怀澄禅师法嗣东京十方净因禅院大觉禅师讳怀琏姓陈氏漳州龙溪县人也诞生之夕梦僧伽降室因小字泗州既有异兆佥知祥应龆齓出家丱角圆顶督志道学寝食无废一日洗面泼水于地微有省发即慕参寻远造泐潭澄禅师法席投机印可次历丛林众向道誉年过不惑名动仁御奉诏住净因禅院三宣内苑对圣敷扬开悦宸衷赐号大觉并制赞颂须许赓詶天眷日深颇若师友其磨衲金钵宝珠皆上旨批赐晚以高年乞身林下勑从所请随意住持因止育王山云徒复凑道合圣心名重当世本朝宗匠未如荣幸师皇祐二年十二月十九日仁宗皇帝宣入后苑化成殿令一依开堂时仪范陞座说法宣左街副僧录慈云大师清满启白清满谢恩罢乃曰帝苑春光皇家启会万乘既登于X舜殿两街获奉于尧眉爰当和育之辰正是阐扬之日宜谈祖道上副宸衷谨白师遂陞座拈香祝圣毕敷坐华严禅师白槌云法筵龙象众当观第一义师云适来白槌甚好消息还有证据者么出来对圣人前试通吐看时有宣教大师问满目尽观银世界未审普贤在什么处师云犹似对面不识僧曰六牙白象空中立万乘君王坐宝台师云帝网重重向此开师复云古佛堂中曾无异说流通句内诚有多谈得之妙用无亏失之触途成滞所以溪山云月且处处以同风水鸟树林亦头头而显道若于迦叶门下直得尧风荡荡舜日明明野老讴謌渔人鼓舞当此时节纯乐无为久渎圣聦伏惟珍重问诸佛出世利济群生猊座师登将何拯济师云山高海阔僧曰花发无根树鱼跳万仞峰师云新罗国里僧曰慈舟不棹清波上劒崃徒劳放木鹅师曰脱却衣裳卧荆棘僧曰人将语试师云惯得其便僧拊掌师云更𨁝跳问艣棹不停时如何师云清波箭急僧曰恁么则移舟谙水势举棹别波澜师云济水过新罗僧曰古佛位中留不住夜来依旧宿芦花师云儿童不识十字街问圣君御颂亲颁赐和尚将何报此恩师云两手托地僧曰恁么则一人有庆兆民赖之师云半寻拄杖搅黄河问坐断毗卢顶不禀释迦文犹未是学人行业如何是学人行业师云斫额望明月僧以手便拂师曰作什么僧忙然师X云赚却一船人师云若论佛法两字是加增之辞廉纤之说诸人向遮里承当得尽是二头三手譬如金屑虽贵眼中着一点不得若是本分衲僧才闻举着此事便一摆摆断不受纤尘独脱自在最为亲的然后便能在天同天在人同人在僧同僧在俗同俗在凡同凡在圣同圣一切处出没自在并拘检佗不得名邈佗不得何也为渠能建立一切法故一切法要且不是渠渠既无背面第一不用妄与安排但知十二时中平常饮啄快乐无忧秪此相期更无别事所以古人云放旷长如痴兀人佗家自有通人爱上堂云文殊宝劒得者为尊乃拈拄杖云净因今日恁么直得千圣路绝虽然如是犹是矛楯相攻不犯锋铓如何运用良久云野蒿自发空临水江鷰初归不见人参上堂云太阳东昇烁破大千之暗诸人若向明中立犹是影响相驰若向暗中立也是藏头露影汉到遮里作么生吐露良久云逢人秪可三分语未可全抛一片心参上堂云世法里面迷却多少人佛法里面醉却多少人秪如不迷不醉是什么人分上事上堂云言锋才击义海交深若要径截一路各请归堂上堂云应物现形如水中月遂拈起拄杖云遮箇不是物即今现形也且道月在甚么处良久云长空有X路还须透潭底无踪不用寻击香台一下上堂云白日东上白日西落急如投壶闪寥廓神龙一举透无边纤鳞犹向泥中跃灵𦦨中休凑泊三岁孩童髽四角参上堂良久举起拳头云握拳则五岳倒卓展手则五指参差有时把定佛祖关有时托开千圣宅今日遮里相呈且道作何使用拍禅牀一下云向下文长付在来日天台赤城山用良禅师问三门与自巳是同是别师云八两移作半斤僧曰恁么则秋水泛渔舟师云东家点灯西家觅油僧曰山高月上迟师云道什么僧曰莫瞌睡师云入水见长人临江军有文禅师上堂云建山寂寞坐倚城郭无味之谈七零八落以拄杖敲香台下座福州雪峯象敦禅师问如何是佛师云火照鱼行僧曰如何是法师云唐人译不出僧曰佛法巳蒙师指示未审毕竟又如何师云腊月三十日杭州灵隐山云知慈觉禅师问一佛出世各坐一华和尚出世有何祥瑞师云白云横谷口僧曰光前绝后师云错僧曰大众证明师云点问如何是道师云什么道僧曰大道师云欲行千里一步为初僧曰如何是道中人师云西天驻泊此土都监僧礼拜师云吽吽问如何是佛师云笻州九节杖僧曰如何是向上事师云向上即且致佛话作么生会僧拟议师云X几合放过上堂云日月云霞为天标山川草木为地标招贤纳士为德标闲居趣寂为道标乃拈拄杖云且道遮箇是什么标会么拈起则有文有彩放下则粝粝磕磕直得不拈不放又作么生良久云扶过断桥水伴归明月村上堂云秋风起庭梧坠衲子纷纷看祥瑞张三李四卖嚣虗拾得寒山争贱贵觌面相詶更无难易四衢道中棚栏瓦市畐塞虗空普天帀地任是临济赤肉团上雪老南山鼈鼻玄沙见虎俱胝举指一时拈来当面布施更若拟议千山万水复云过明州金鹅山靖旻禅师问禅客相逢合谈何事师云德山令行僧曰早知今日事悔不慎当初师云人无远虑云居山守亿禅师上堂云马祖才陞堂雄峰便卷席春风一阵来满地花狼借婺州西塔殊禅师问知师巳受请家风略借看师云风摇寒木僧曰恁么则石上横笻坐茶余看日低师云叶落秋江婺州承天惟简禅师问佛与众生是一是二师云花开满木红花落万枝空僧曰毕竟是一是二师云唯余一朵在明日恐随风问如何是吹毛劒师云星多不当月僧曰用者如何师云落僧云落后如何师云观世音菩萨问如何是和尚家风师云理长即就僧X曰如何领会师云绘雉不成鸡问开口即失闭口即丧未审如何说师云舌头无骨僧曰不会师云对牛弹琴问山河大地与自巳同别师云灸病不得穴僧曰毕竟是同是别师云买帽相头师云夫遮那之境界众妙之玄门知识说之而莫穷善财酌之而不竭文殊体之而寂寂普贤证之以重重若也随其法性如云收碧汉本无一物若也随其知用似花开春谷应用无边虽说徧恒沙乃同遵一道且问诸人作么生是一道良久云白云断处见明月黄叶落时闻擣衣参上堂云头不戴天足不履地鼻不齅香舌不了味塞却咽喉何处出气良久云寒来向火困来眠谁言总别兼同异参上堂云莫离盖缠莫求佛祖去此二途以何依怙江淹梦笔天龙见虎古老相传月不跨五参上堂云一刀两段埋没宗风师子飜身拖泥带水直饶坐断十方不通凡圣脚跟下好与二十拄杖上堂云拈一放一妙用纵横去解除玄收凡破圣若望本分草料大似磨甎作镜衲僧家合作么生良久云寔上堂云顺也是逆也是逆顺交参真至理若人于此拟休功犹指化城为宝地参杭州临安九峰净土鉴韶禅师问承闻和尚是泐潭嫡子是否师云是僧云还记得当时得力句么师云记得僧曰请举看师云左手握拳右手把笔问承师有言君子可八意旨如何师云披衣入市去剃发上X山来问𦏰羊未挂角时如何师云雄唤雌鸣僧曰挂角后如何师云一文两箇僧曰此莫是和尚见处也无师云不用礼拜问药山不许看经意旨如何师云夜半点灯毬上堂云山僧说禅恰似蚝蜢吐油揑着便出若不揑着一滴也无何以故秪为不曾看读得古今因缘及预先排叠胜妙见知等候陞堂便磨脣缩觜将粥饭气熏炙诸人凡有一问一答盖不得巳岂独山僧看佗大通智胜如来默坐十劫无开口处后因诸天梵天及十六王子再三勤请方始说之却不是秘惜秖为不敢埋没诸人山僧既不埋没诸人不得道山僧会陞座参洪州寿圣普誗禅师问朝盖巳临于法会还有西来意也无师云上士由山水问说佛说法殃及儿孙演妙谈玄野狐群队离此二途如何为人师云一箇不得两箇又多僧曰一叶落天下秋师云谷秀花铺锦僧曰不因举棹争见渔人师云将谓胡须赤筠州洞山永孚禅师上堂云棒头挑日月木马夜嘶鸣拈拄杖云云门大师来也卓一下云炊砂作饭看井作袴金陵广慧遇新禅师问师是谁家嫡子甚处儿孙师云将谓是仙陀僧曰亲见泐潭来师云更请问傍人问如何是道者家风师云看楼打楼僧曰为什么东行不见西行利师云拈头作尾拈尾作头还我第三X段来僧礼拜师云吽吽问佛未出世时如何师云脚前脚后僧曰出世后如何师云恰似不齐令滔首座参泐潭怀澄禅师澄一日问祖师西来单传心印直指人心见性成佛子作么生会滔云某甲不会澄却问子未出家时作箇什么滔曰牧牛澄曰作么生牧滔曰早朝骑出去晚后复骑归澄曰子大好不会滔于言下忽然大悟遂成颂云放却牛绳便出家剃除须发着袈裟有人问我西来意拄杖头挑苏哩啰筠州洞山自宝妙圆禅师法嗣筠州洞山鉴迁禅师问如何是新豊一曲师云自歌自咏深云里僧曰谁是知音师云闲坐闲行古洞中问王侯请而不去和尚去时如何师云官差不自由僧曰终是涉廉纤师云棒头有眼僧曰便请师云惯钓长鲸耻看跛氅筠州洞山清辩禅师问百丈得大机黄蘗得大用未审和尚得箇什么师便喝僧亦喝师便打僧曰争奈大众眼何便归众师嘘嘘舒州海会通禅师法嗣随州水南太平兴国文秀禅师问如何是祖师西来意师云拄杖子问如何是水南境师云随峯山色秀遍地百花开僧曰如何是境中人师云迦叶擎拳阿难合掌复州北塔思广禅师法嗣X荆门军当阳县玉泉景德禅院承皓禅师姓王氏眉州丹稜人也依大力院出家登具游方参复州北塔广禅师发明心要得大自在三昧制赤犊鼻书历代祖师名而服之曰唯有文殊普贤犹较些子且书于带上自是诸方曰皓布裩初住郢州大阳师在谷隐受大阳请上堂云山僧在谷隐十年不曾饮谷隐一滴水嚼谷隐一粒米汝若不会来大阳与汝说𢹂拄杖下座僧入室次狗子在室中师叱一声狗子出去师云狗却会尔不会问如何是佛师云截断脚跟僧曰如何是法师云掀尔脑盖师云晷运推移布裩赫赤莫怪不洗无来替换下座上堂云粥稀后坐牀窄先卧耳聩爱声高眼昏宜字大珍重师于元祐六年十二月二十八日示寂门人围遶师笑曰吾年八十一老死舁尸出儿郎齐着力一年三百六十日言毕而逝苏州翠峯慧颙禅师法嗣杭州广果择能禅师问师是谁家嫡子甚处儿孙师云适来拈香了也僧曰恁么则亲见翠峯来师云相悉人难得蕲州四祖山端禅师法嗣福州广明常委禅师问知师久蕴囊中宝今日当场略借看师云看僧曰恁么则谢师指示师云等闲垂一钓容易上钩来潭州云盖山志颙禅师法嗣X云居山文庆海印禅师问云门一曲师亲唱北斗藏身事若何师云险僧曰学人未晓请师再指师云仰面看青天问如何是祖师西来意师云少林一只履问如何是函盖干坤句师云合僧曰如何是随波逐浪句师云阔僧曰如何是截断众流句师云窄问佛意祖意即不问如何是和尚家风师云上拄天下拄地僧曰莫秪遮便是么师云错上堂云随波逐浪举世皆是知音截断众流天下罕逢作者遂拈拄杖击香台一下云大众还会么若向遮里透得石壁山河不相隔碍十方剎土廓尔皆通举目则覰破三十三天飒然粉碎动步则踏飜金刚水际涓滴不留向葛藤窠里横身且无系绊于荆棘林中摆手不挂锋铓叱起陜府铁牛耕破坤维大地唤取嘉州大像把住日月星辰辊转太虗横铺世界以东为西将南作北释迦性命尚自不存祖师眼睛那堪更用如今忽有箇衲僧出来蓦口一掴掀倒禅牀儞道云居还肯佗也无肯与不肯一切分付德山临济遂喝一喝以拄杖卓一下上堂云道本无为法非延促一念万年千古在目月白风恬山青水渌法法现前头头具足祖意教意非直非曲要识庐陵米价会取山前麦熟以拂子击禅牀下座上堂云马师即心即佛大似埋桩钉橛牛头横说竖说宛如枝上生节欲识佛祖性义会取春寒秋热拍绳牀下座明州上方齐岳禅师法嗣X越州东山国庆顺宗禅师问师唱谁家曲宗风嗣阿谁师云一人传虗万人传实僧曰恁么则大梅嫡子也师云重言不当吃师云心生则种种法生心灭则种种法灭拈起拄杖云此箇是法那箇是灭底心若人道得许儞顶门上具眼其或不然云暗不知天早晚雪深难辨路高低参润州金山瑞新禅师法嗣湖州天圣楚祥禅师问芙蓉堂上巳焚海岸之香师子座前愿听胡家之曲师云风来金殿冷僧曰今日得闻于未闻师云雪覆玉堦寒僧曰恁么则渊明空负勿絃琴宋玉徒劳夸白雪师云休言千岁竹将比万年松师云天地为槖籥动而有应故春则和融夏则烦热秋则微凉冬则凝结以至群类人伦各徇其性盖一气之所致然虽如此贤者太贤愚者愚温州极乐用基禅师问如何是太平境师云几竿翠竹侵云汉一派清流入慎江僧曰如何是境中人师云左眼半斤右眼八两湖州天圣守道禅师问骑虎头把虎尾中间事作么生师云喫棒僧曰三十年后有人举着在师云钝致杀人师云日月绕须弥人间分昼夜南阎浮提人秪被明暗色空留碍且道不落明暗一句作么生道良久云柳色黄金嫰棃花白雪香参衡州北禅智贤禅师法嗣潭州兴化崇辩禅师讳绍铣泉州人也生有奇相遂X舍出家受具游方徧趋禅室罢历江表远入湘川参北禅贤禅师深蒙印决一住兴化四十余年提唱祖道建立佛事海量包纳大度规模福慧兼济近世希有大丞相章公惇昔安抚荆湖见师器重特奏神宗皇帝赐椹服师名及随身度牒其旌异如此问如何是潇湘境师云会春园里游春会明月池边玩月明僧曰如何是境中人师云锦袍公子犹嫌冷更有樵夫跣足行僧曰人境巳蒙师指示向上宗乘事若何师云劝君不用镌顽石路上行人口似碑师拈拄杖云一大藏教是拭不净故纸超佛越祖之谈是诳諕闾阎汉若论衲僧门下一点也用不得作么生是衲僧门下事良久云多虗不如少实击香台一下江州法昌倚遇禅师黄龙南禅师经过师上堂拈拄杖示众云若向遮里会去是头上安头若也不会又是斩头觅活汝等诸人且作么生承当虽然如是法昌今日恁么举唱也是看人祇揖覰马提鞭本分宗匠面前是何言欤且道本分宗匠具何高见良久云云开山色秀雨过㵎流清庐山开先善暹禅师法嗣云居山佛印禅师讳了元姓林氏饶州浮梁人也至道壬申六月六日诞生祥光上烛须发爪齿宛然具体风骨爽拔孩孺异常发言成章语合经史闾里先生称曰神童年将顶角愽覧典坟卷不再舒洞明今古才思俊迈风韵飘然志慕空宗投师出家试经圆X具感悟夙习即徧参寻远造庐山开先暹禅师法席投机印可丛林拔萃出为宗匠三十余年九坐道场四众倾向搢绅硕儒咸钦道望名动朝野神宗皇帝宣赐高丽磨衲金钵以旌师德元符元年元正七日写偈坐灭本山余如知院大尉蒋公之奇塔记问祖意教意即不问灵山微笑意如何师云知时别宜僧曰恁么则国清才子贵家富小儿娇师云因逢桃李树忆着故园春僧曰不因渔父引争得见波涛师云且莫错会问如何是诸佛说不到底法师云蚁子解寻腥处走苍蝇偏向臰边飞僧曰学人未晓请师再指师云九万里鹏从海出一千年鹤辽天归问如何是佛师云木头雕不就僧曰恁么则皆是虗妄也师云梵音深远令人乐闻问如何是城里佛师云倚门倚户僧曰如何是村里佛师云食麻食麦僧曰如何是山里佛师云依草附木问如何是祖师的的意师云不出此问问如何是不方不圆底句师云上不到天下不到地僧曰如何是句中玄师云村人弄骆驼僧曰如何是意中玄师云唯佛与佛乃能知之僧曰如何是用中玄师便打问达磨九年面壁意旨如何师云闭口深藏舌僧曰学人未晓师云一言巳出驷马难追无畏居士问师借楞伽经师云经涉文字不如一棒一喝便了去好士云虽然棒喝犹是第二月师云今日遭人点检问大修行人还入地狱也无师云在里许僧曰大作业人还上天堂也无师云鰕X跳不出斗僧曰恁么则镬汤炉炭吹教灭劒树刀山喝使摧师云自作自受师云适来禅客出众礼拜各以无量珍宝布施大众又于面门上放大光明照耀干坤令诸人普得相见于此明得可谓十方诸佛各坐其前常为劳生演说大法岂假山僧重重注破如或未然不免横身徇物乃按拄杖云万般草木根苗异一得春风尽放花上堂云徧十方周法界无相光中常自在更无丝发可商量弥勒文殊闲买卖释迦悭迦叶富黄金白玉如泥土善财不识楼阁门忽拈拄杖云撞着灯笼兼露柱击禅牀下座上堂云人间寒食洞里花开游蜂与胡蝶争飞鷰子共黄鹂对语玄沙老汉却道深谈实相善说法要好热杜撰云居则不然一翳在目空花乱坠久立上堂云时当孟夏节届朱明山花结子似垂珠巖树成阴张翠幄鸎狂陌上断送残春鷰语梁间留连过客是田父移苗之日乃禅流禁足之辰休将拄杖向肩挑尽把钵囊高挂起而况阎浮路上须知生死劫长天宫快乐易轮回地狱煎熬多苦楚筭来万事秪在寸心今日与诸人一时休歇作么生是上座休歇处良久云云满诸峯雨未収牧童吹笛倒骑牛曲中便是昇平乐世上千般逐水流上堂云江湖本静因风而波浪俄生日月长存触雾而光明遂昧诸人欲得风恬水湛雾卷天空各请归X堂不用久立上堂云寒寒风撼竹声干水冻鱼行澁林疎鸟宿难早是严霜威重那堪行客衣单休思紫陌山千朵且拥红炉火一攒放下茱萸空中竹橛倒却迦叶门前剎竿直下更云不会筭来也大无端参东京大相国寺智海正觉禅师讳本逸姓彭氏福州人也九岁出家遇普度不受后比试为僧志慕游方即造开先暹禅师法席入室暹举达磨传法偈因而开悟初住饶州荐福云徒臻集神宗皇帝诏住智海赐号正觉朝中搢绅益钦道望开堂日神宗皇帝遣中使降香师谢恩毕登座拈香祝延圣寿罢乃敷坐净因净照禅师白槌竟师普视大众云龙楼与凤阙巍峨瑞气同祥云叆叇于是观得十方佛土不行而至百千三昧无作而成苟不然也有疑请问问慧林才盛帀地垂阴智海既通将何接引师云言犹在耳僧曰争奈学人未晓师云不妨刢利问入门问讳即且致入国观光事若何师云一逢天子圣总是太平年僧曰太平后如何师云梯山航海纳壁献琛僧曰皇风荡荡帝道平平师云老僧不如上座问三千里外蒙丹诏未审将何报国恩师云作驴作马僧曰粉骨碎身未足酬一句了然超百亿师云牵犂拽杷僧曰石人岭上呵呵笑木女谿边屡点头师云不知是不是若是也大奇师云诸菩萨子欲识佛性义当观时节因缘何也和风习习揭开细X柳之眉春日迟迟烘啭黄鹂之舌庭花似锦汀草如茵蝶舞蜂吟渔歌樵唱钟梵与管絃合杂儒流同释子相参古今一致左右逢原如是则窥一尘而十方俱现聆一音而沙界齐闻谈玄演妙而靡异凡伦千变万化而不离真际头头有据物物无私不假踌躇炳然自着直饶于斯见得倜傥分明如昼见日若向衲僧门下天地悬殊所以道不要三乘要祖宗三乘不要为君通君今要出三乘学后夜猨啼在众峯臣僧奉勅开堂举扬宗旨伏愿皇帝陛下位齐北极寿比南山邦歌有道之君民贺无私之化久立众慈伏惟珍重问如何是佛师云东涌西没僧曰如何是道师云七颠八倒僧曰如何是法师云儞问我答僧曰如何是禅师云不方不圆僧曰便恁么会时如何师云刢利人难得问祖意西来如何举唱师云风吹黄叶落片片覆庭莎僧曰竹密不妨流水过山高岂碍白云飞师云反蚁难寻穴归禽易见窠僧曰便恁么会时如何师云鹞子过新罗问十方同聚会箇箇学无为如何是无为师云饥嗔饱喜僧曰遮箇是有为师云山僧年迈僧曰也有些子师云喏喏问如何是佛法大意师云鹿野苑中谈四谛僧曰未审意旨如何师云末头先度五俱轮问古镜未磨时如何师云青青河畔草僧曰磨后如何师云郁郁园中柳僧曰磨与未磨是同是别师云同别且致还我镜来僧拟议师便喝师云开口是合口是眼下无妨更着X鼻开口错合口错眼与鼻孔都拈却佛也打祖也打真人面前不说假佛也安祖也安衲僧肚皮似海宽此乃一出一入半合半开是山僧寻常用底敢问诸禅德剎竿因甚头指天力士何故揎起拳良久云参上堂云我有遮一着人人口里嚼嚼得破者速须吐却嚼不破者翻成毒药乃召诸禅德作甚滋味试请道看良久云医王不是无方义千里酥香象不回上堂云春雨微微继日以时庭花欲发未发原草将披未披岭上泥牛频吼林间木马长嘶堪笑老卢无志气贪佗衣钵夜奔驰自从龙朔星霜后殃及儿孙知不知喝一喝下座上堂云翻手为文覆手为武且执单刀堦墀伏事不翻不覆文武双全坐筹帷幄之间决胜千里之外无明罗剎活捉生擒生死魔军冰消瓦解直得皇风荡荡帝道平平统三界以为家作四生之恃怙正当此时且道功归何处良久云大勋不立赏柴扉草自深上堂拈拄杖云遮拄杖在天也与日月并明在地也与山河同固在王侯也以代蒲鞭在百姓也防身御恶在衲僧也昼横肩上度水穿云夜宿旅亭撑门拄户且道在山僧手里用作何为要会么有时放步东湖上与僧遥指远山青击绳牀下座庐山万杉善爽禅师问如何是万杉境师云万株杉下千寻竹僧曰如何是境中人师云老僧叉手对阇X棃问佛法大意请师指示师云崑崙头戴华山尖师云古即今今即古家家窗下有诸祖文殊示现满山川自是时人不能悟大众且道悟箇什么咄晚参侍者度拂子与师师云百丈昔因拈起悟始觉蒸餬是面做禅人到此莫商量向道僧堂对厨库复云经有经师论有论师律有律师教老僧说箇什么良久云春因归堂打睡越州天章寺元楚宝月禅师问如何是佛师云番人不着袴僧曰学人未晓师云道士却簪冠僧曰向上更有事也无师云有僧曰如何是向上事师云月似弯弓少雨多风问如何是祖师西来意师云南人性獠僧曰意旨如何师云北海浪麤问如何是佛法大意师云一年三百六十日僧曰便恁么会时如何师云迢迢十万不足远僧曰毕竟如何师云饭来开口困展脚问祖师西来即不问蜡人轻重事如何师云八两依前是半斤僧曰学人未审以何为验师云瞎师云焕然善法堂巍然师子座或问天章具什么眼便踞此位天章答曰无佗也三十年前向无寸草处逢箇无舌底汉授得一无生宝丹大包天地细入无间虽有离娄之明视之不能见其形虽有师旷之聪听之不能闻其声嗅之莫辨其香䑛之莫识其味半合半开成团成块一吞于腹亦三十年不历渐次不由地位直坐毗卢之顶下视十方国土若菴摩勒果指于掌中更说什么善法之堂师子之座可不可乎X然虽如此犹是建化门庭若据衲僧门下一点也用不着且道衲僧有什么长处良久云腊雪消未尽春风依旧来上堂云鼓声错落山色崔嵬本既不有甚处得来良久云高着眼洪州寿圣元舜禅师问鱼未成龙时如何师云生风起浪僧曰成龙后如何师云兴云致雨僧曰般若无根如何掘凿师云铁树生花筠州洞山慧圆禅师问远离庐阜将届新丰不涉程途请师便道师云山僧今日倦僧曰知识方便在什么处师云瞎僧便喝师云犹未省在师云学非稽古道媿当时俛仰无门乃随众意古人道无事上山行一转借问时人会也无秪如老僧与诸人从庐阜来遇夜便宿逢晓便行直至此间一脚在前一脚在后如今各各高挂钵囊阁却拄杖更有什么事可会然虽如是若不登楼望焉知沧海深庐陵禾山楚才禅师法嗣衡州北禅慧云禅院昇禅师问四众巳临伸请命愿师为众便敷扬师云道什么僧曰得遇作家师云山僧未曾答话僧嘘嘘师云龙蛇易辨衲子难瞒问师离显亲兰若来居北禅道场如何是不动尊师云今日行十五里僧曰恁么则三转法轮师云有什么交涉僧曰毕竟如何师云紧帩草鞋僧礼拜师云真师子儿师云三伏炎炎杲日辉少林密意露囊锥于兹未晓重提掇鷰雀梁间语细微此意知音同道契㳂X流禅客若为知山僧如此葛藤语碧眼胡僧笑皱眉参上堂云猨啼碧嶂雀噪檐间秋风乍扇于长天暑气渐消于郊野庭莎露滴溪草含烟尧年而禾稼丰登野老而相逢共唱诸高德既然如是山僧更不可重说偈言上堂咄超佛祖拈禅牀一下云圣凡绝与么会犹未彻大众毕竟如何三冬将欲尽未若有霜雪参澧州报恩禅院绍端禅师问如何是禅师云一僧曰百丈巖前还有路也无师云有僧曰蒙师指示师云云生岭上师云若论祖师玄旨可谓平地起堆更问如何箭过新罗久立抚州曹山宝积院雄禅师问如何是佛师云寒猫不捉鼠问一尘一佛国一叶一释迦学人如何下足师云大地草漫漫僧曰谢师答话师云明眼人难瞒僧曰大众一时记取师云曹山今日失利问法雷一震龙象四来如何行令师云清风不会侬家意吹散白云撩乱飞僧曰学人还有安身立命处也无师云脚踏实地上堂云善应群方万机丛凑相逢相见即不问儞拈匙把筯为什么道不得良久云曹山今日失利上堂云山不青水不渌南北东西无下足白云片片岭头飞夜来却入芦花宿参上堂云千江竞凑万派同源宝月腾辉光分沙界山河大地明暗自殊坐卧经行何人分上其中莫有言语道断函盖相应底衲僧么X出来与曹山相见时有僧出方礼拜次师云大众分明记取话头澧州钦山悟勤禅师法嗣鼎州梁山应圆禅师问如何是佛师云寸步千里僧曰便与么时如何师云江山重叠问如何是超佛越祖之谈师云喫粥喫饭建中靖国续灯录卷第六建中靖国续灯录X卍XXX建中靖国续灯录卷第七宋刻东京法云禅寺住持传法佛国禅师惟白集对机门南岳怀让禅师第十二世潭州兴化禅院慈明禅师法嗣洪州黄龙山崇恩惠南禅师姓章氏信州玉山县人也生而神异童稚不群道蕴夙机发言骇众长依怀玉寺出家受具徧历丛林皆推上首云徒仰慕领众游方晚造慈明禅师法席投诚入室明拒之三四方诺咨参遂问十二时中喫粥喫饭即不问汝拈匙把筯一句作么生道师即语对不契其旨明遂喝出师拟跨门豁然大悟寻以赵州勘婆子因缘成颂呈明明为印证益契玄旨请住同安归宗黄蘗黄龙临济宗枝大盛X开堂日上首白槌罢师云噫好箇第一义幸自完金刚被维那打作两橛有人接得么顾视大众云若接不得山僧拈头作尾切须着眼问宝座巳登于凤岭宗风演唱嗣何人师画一圆相僧曰石霜一派流入江西师云杲日当天盲人摸地问如何是同安境师云看不得僧曰如何是境中人师云无面目问作家不啐啄啐啄不作家大众临筵请师作家相见师垂一足僧曰燄里寻冰雪水下火烧天师乃收足僧曰大众证明真善知识师云同安不着便阇梨不着便僧曰此犹是两家共用掣鼓夺旗事作么生师掷下拂子僧曰同安今日瓦解冰消师呵呵大笑云有输有赢问如何是佛师云向汝道汝不信僧曰请师指示师云合取狗口问不求诸圣不重巳灵未是衲僧分上事如何是衲僧分上事师云三十年来罕逢此问僧曰孤负诸圣去也师云话也未答何言孤负僧拊掌一下师吽放过即不可问侬家自有同风事如何是同风事师良久僧曰恁么则起动和尚去也师云刢利人难得有僧才出礼拜师云未得问话其僧乃退师云将谓是打陈将军元来是行间小卒不见儞过好好问来问无为无事人犹是金鎻难未审有什么过师云一字入公门九牛拔不出僧曰学人未晓乞师方便师云大庾岭头笑却成哭问滴水滴冻时如何师云未是衲僧分上事僧曰如何是衲僧分上事师云滴水X滴冻问牛头未见四祖时为甚百鸟衔花献师云钉根桑树阔角水牛僧曰见后为甚么不衔花师云裩无裆袴无口师云未登此座一事也无才登此座便有许多问答敢问大众一问一答还当宗乘也无答言当去一大藏教岂无问答为什么教外别行传上根辈若言不当适来许多问答图箇什么行脚人当自开眼勿使后悔若论此事非神通修证之能到非多闻智慧之所谈三世诸佛秖言自知一大藏教诠註不及是故灵山百千万众独许迦叶亲闻黄梅七百高僧衣钵分付行者岂是汝等贪淫愚执胜负为能夫出家者须秉丈夫决烈之志截断两头归家稳坐大开门户运出自巳家财接待往来赈济孤露方有少分报佛恩德若不然者无有是处以拂子击禅牀下座上堂云横吞巨海倒卓须弥衲僧面前也是寻常茶饭行脚人须是荆棘林内坐大道场向和泥合水处认取本来面目且作么生见得遂拈拄杖云直饶见得未免山僧拄杖上堂云拟心即差动念即乖不拟不动土木无殊行脚人须得转身一路遂拈拂子云遮箇是山僧拂子汝等诸人作么生转若也转得一为无量无量为一若转不得布袋里老鸦虽活如死上堂云未到鹫峯一事全无洎到鹫峯便有进前捋虎须之客退后把虎尾之人殊不晓未行巳行之令X故大觉禅师唯得徧行一着临济德山秪是互用二机便云法道周流大似拗曲作直所谓棒喝截断犹若以金愽鍮直饶东注要流南唱北和亘古亘今且未有当头道着作么生是当头一句良久云札上堂云山僧有时正路行或时草里走汝等诸人莫见锥头利失却凿头方不见古者道开不能遮勾贼破家当断不断返遭其乱上堂云圣凡情尽体露真常拈起拂子云拂子𨁝跳上三十三天扭脱帝释鼻孔驴脣先生拊掌大笑道尽十方世界觅箇识好恶底人万中无一击禅牀一下上堂云山僧今日在汝诸人眉毛上坐转大法轮还有人见么见与不见是什么说话好好参堂去莫筑着露柱上堂拈拄杖云横拈倒用拨开弥勒眼睛明去暗来敲落祖师鼻孔当是时也目连鹙子饮气吞声临济德山呵呵大笑且道笑箇什么咄上堂云洪波浩渺白浪滔天截流到岸之人端然忘虑短棹孤舟之客进退攒眉且道风恬浪静一句作么生道还有人道得么若无人道得山僧布施儞诸人良久云渔人闲自唱樵者独高歌上堂众集乃喝一喝良久云一事也无喝箇什么又喝一喝云一喝两喝后作么生以拂子向空书一画云百丈耳聋犹自可三圣瞎驴愁杀人击拂子一下X师室中常问僧出家所以乡关来历复扣云人人尽有生缘处那箇是上座生缘处又复当机问答正驰锋辩却复伸手云我手何似佛手又问诸方参请宗师所得却复垂脚云我脚何似驴脚三十余年示此三问往往学者多不凑机丛林共目为三关师于熙宁二年已酉二月十六日上堂辞众云山僧才轻德薄岂堪人师盖不昧本心不欺诸圣未免生死今免生死未出轮回今出轮回未得解脱今得解脱未得自在今得自在所以大觉世尊于然灯佛所无一法可得六祖夜半于黄梅又传箇什么乃示偈曰得不得传不传归根得旨复何言忆得首山曾漏泄新妇骑驴阿家牵至十七日午时端坐示寂阇维得五色舍利以石塔窆之洪州翠巖广化可真禅师在归宗南禅师堂中为座元南问首座常将女子出定话为人是否真云无南云奢而不俭俭而不奢为甚道无真云若是本分衲僧也少盐酱不得南唤侍者报典座来日祗煑白粥问我宁不说法疾入于涅槃朝宰临筵师说何法师云云卷长空千里静日轮当午八方明僧曰大众霑恩也师云知心能几人问学人上来请师一接师云花甎药草僧曰若不上来伸此问焉知明月照干坤师云不谩道僧拟议师便喝问如何是佛师云同坑无异土问如何是祖师西来意师云深耕浅种问如何是佛法大意师云五通贤圣僧曰学人不会师云X舌至梵天问如何是学人转身处师云一堵墙百堵调僧曰如何是学人着力处师云千日斫柴一日烧僧曰如何是学人亲切处师云浑家送上渡头船问机锋才展四海来投向上宗乘请师举唱师曰西天此土僧曰学人未晓师云儞着甚来由僧曰花发山前路鸟过北巖栖师云脚跟下看问利人一句请师垂示师云两脚虾䗫飞上天僧曰前村深雪里昨夜一枝开师云饥逢王饍不能餐问如何是道师云出门便见僧曰如何是道中人师云担枷过状师云先德道此事如爆龟文爆即成兆不爆成钝爆与不爆直下便揑上蓝即不然无固无必虗空走马旱地行船南山起云北山下雨遂拈拄杖云拄杖子变作天大将军巡历四天下有守节不守节有戒行无戒行一时奏与天帝释乃喝一喝云丈夫自有冲天气莫向如来行处行卓一下上堂云扪空无迹追响无闻释迦达磨谪向他方文殊普贤权为小使汝等诸人向甚么处安身立命所以道也有权也有要也有明也有暗也有照也有用也有宾也有主放过一着何不道取乃喝一喝卓拄杖一下上堂云临阵抗敌不惧生死者将军之勇也入山不惧兕虎者猎人之勇也入水不惧蛟龙者渔人之勇也作么生是衲僧勇拈拄杖云遮箇是拄杖子拈得把得动得观音势至一时摇动若拈不得把不得动X不得文殊自文殊解脱自解脱参袁州杨岐山普通禅院方会禅师袁州宜春人姓冷氏落发于潭州浏阳道吾山参慈明禅师顿悟祖意出世杨岐次迁云盖大振临济宗风切授法衣乃拈起示众云会么若也未会今日无端走入水牯牛队里去也还知么筠阳九岫萍实杨岐便陞座时有僧出师云渔翁未掷钓锦鳞冲浪来僧便喝师云不信道僧拊掌归众师云消得龙王多少风开堂日上首白槌罢师云大众落二落三了也诸人何不负丈夫志气若不然者有疑请问问如何是佛师云三脚驴子弄蹄行僧曰莫祇遮便是师云湖南长老问师唱谁家曲宗风嗣阿谁师云隔江打皷不曾闻僧曰兴化嫡子临济儿孙师云因斋庆赞问欲免心中閙应须看古教如何是古教师云干坤月明碧海波澄僧曰未审作么生看师云脚跟下僧曰忽遇洪波浩渺时如何师云十字纵横僧便喝拊掌一下师云看遮一员禅客僧曰打草蛇惊师云也要大家知问人法俱遣未是衲僧极则佛祖双亡犹是学人疑处未审和尚如何为人师云秪要勘破新长老僧曰恁么则旋斫生柴带叶烧师云七九六十三问古人面壁意旨如何师云西天人不会唐言问如何是祖师西来意师云人心隔肚钵口向天上堂云雾罩长空风生大野百草枯木作师子吼演说摩诃大般若三世诸佛在儞诸人脚跟下转大法X轮若也会得功不浪施若也不会莫道杨岐山势险前头更有最高峯上堂云春雨普润滴滴不落别处拈拄杖卓一下云会么九年空面壁年老转心孤上堂云不见一法是大过患遂拈拄杖云穿却释迦老子鼻孔作么生道得脱身一句良久云向道莫行山下路果闻猿呌断膓声上堂云举古人一转公案布施大众良久云口秪堪喫饭上堂云拍禅牀一下云秪箇心心是佛十方世界最灵物释迦老子说梦三世诸佛说梦天下老和尚说梦且问诸人还曾作梦么若也作梦向半夜里道将一句来良久云人间纵有真消息偷向杨岐说梦看上堂云阿呵呵是甚么僧堂里喫茶去上堂云踏着称鎚硬似铁哑子得梦向谁说须弥顶上浪滔天大洋海里遭火爇参上堂云杨岐一要千圣同妙布施大众拍禅牀一下云果然失照参上堂云杨岐一言随方就圆若也拟议十万八千上堂云杨岐一语呵佛叱祖明眼人前不得错举上堂云杨岐一句急着眼觑长连牀上拈匙把筯上堂云杨岐无旨的种田愽饭喫说梦老瞿昙何处觅踪迹喝一喝拍禅牀一下潭州道吾山兴化悟真禅师问如何是佛师云洞庭无盖问如何是祖师西来意师云夜行人更多僧曰未审意旨如何师云天晓路旁边师云山前麦熟庐陵米价镇州萝卜更有一般良久云时挑野菜和根X煑旋斫生柴带叶烧明州天童山清遂禅师问丛林振誉久仰师名祖裔西来何人门下师云霜花披石秀僧曰昔日霜峯今朝凤岭师云别是一家春僧曰谢师指示师云一言巳出金陵蒋山太平兴国寺保心禅师问月未圆时如何师云顺数将去僧曰圆后如何师云倒数将来问如何是吹毛劒师云黑漆露柱问声色两字如何透得师云一手吹一手拍问如何是道师云穿山蓦岭问如何是密室师云四通八达僧曰如何是密室中人师云南来北往上堂云夫钟阜名墟龙蟠胜槩平川一带游客尚迷绝壑千寻时人罕到若也到得去坐断毗卢顶不禀释迦文若也未到一任儞天台南岳空腹高心喝一喝下座上堂云火里莲生海中尘起维摩默然文殊欢喜惹得天花徧地来空生净虗弹指卓拄杖一下金陵蒋山觉海禅师讳赞元婺州义乌县傅氏子乃傅大士之裔也夙修种智随愿示生父母感祥闾里称异顶角受具冠岁游方远造石霜陞于丈室慈明一见云好好着槽厂师遂作驴鸣慈明曰真法器耳俾为侍者二十年中运水般柴不惮寒暑悉巳躬亲求道事师少有如此后出世苏台天峯龙华白云府帅请居志公道场提纲宗要机锋迅敏解行相应诸方推伏大丞相王公安石重师德望特奏章服师名X及有俸余悉置物产供给禅众公又坚辞鼎席乐游钟山约师萧散林下清谈终日此亦明世希有事也坐灭本山问大事显扬于此日师将何物报君恩师云玉树果香千载端金轮光烛万年辉僧曰不虗出世也师云青山饶得白云多问如何是道师云南通州北入县僧曰如何是道中人师云驴前马后问如何是佛师云眼皮拖地僧曰如何是诸佛出身处师云驴胎马腹问离却咽喉脣吻请师道师云波斯鼻孔不通风问鲁祖面壁意旨如何师云住持事繁问路逢达道人不将语默对未审将什么对师云前三后四问如何是大善知识师云屠牛剥羊僧曰为甚么如此师云业在其中问如何是和尚家风师云东壁打西壁僧曰客来如何祗待师云山上樵井中水问摩腾西来即不问少林面壁意如何师云火中巢翡翠水上画丹青僧曰还有向上事也无师云万年松色转宜霜上堂云云鎻千岑樵子迷出身之路风飏四海渔人寻回棹之津鴈过昊天远人来信猿啼巴崃游侣何伤而今勿谓行路难雪上加霜君好看咄上堂云久默斯要不务速说释迦老子不惜手脚山僧拟欲说破筭来家配不可外扬上堂云般若玄妙本自无生大用现前不论时节昨夜露柱现三头六臂拈了须弥踏翻大海四天门王走向诸人眼睫里藏身还知么若也知去正是瞌睡X知解若也不知拄杖子平生热肺肠为儞点开不睡底眼卓一下上堂云瑠璃殿上唱出弥高码碯堦前和来弥寡岂免舟横野水棹发孤烟云月古今共同溪山南北各异是知云门临济法眼洞山放去疆界皎然收来绝无矛楯顶门之眼切莫迟迟差之毫釐龙华会里喝一喝上堂云遮箇若是如虎戴角遮箇若不是唤作什么良久云餧驴餧马珍重上堂云风息浪平雨余山翠樵歌越岭渔唱湘湾声声互答韵清闲一曲中含千古意拍手一下大丞相荆国公赞师真贤哉人也行厉而容寂知言而能默誉荣弗喜辱毁弗戚弗矜弗克人自称德有缁有白来自南北弗勾弗逆弗抗弗抑弗观汝华唯食巳实孰其嗣之我有遗则婺州大平兴国禅寺载休禅师问师唱谁家曲宗风嗣阿谁师云理长即就僧曰恁么则石霜嫡子师云且低声问如何是祖师西来意师云一人传虗万人传实问如何是道师云朝看东南暮看西北僧曰如何是道中人师云两两三三筠州武泉山政禅师问如何是佛师云枪刺不入僧曰如何是佛法大意师云衣成人水成田问如何是前照后用师便喝僧曰如何是前用后照师亦喝僧曰如何是照用同时师又喝僧曰如何是照用不同时师随后便打师云黄梅席上海众千人付法传衣X碓坊行者是则红日西昇非则月轮东上参明州香山蕴良禅师问马祖陞堂百丈卷席意旨如何师云蚊子上鉄牛僧曰毕竟如何师云乌龟倒上树僧曰古之今之师云放儞三十棒问如何是佛师云面赤不如语直问如何是透法身句师云剎竿头上舞三台僧曰如何是接初机句师云上大人僧曰如何是末后句师云双林树下问垂丝千尺意在深潭离钩三寸请师速道师云我道不得僧曰为甚么道不得师云谢子证明僧曰早知今日事悔不慎当初师云龙生龙子问百年暗室一灯能破时如何师云撞墙撞壁僧曰岂无方便师云透七透八问两阵交锋时如何师云一得一失问如何是学人转身处师云磨坊里师云曹溪浩渺鱼龙无处优游多子峰高鸟兽不能栖泊且向江西路上两两三三韶石门前出口入耳不免分张遐迩适莫亲疎可其旨者麟角犹稀乖其事者稻麻非众到遮里便是气冲牛斗眼放电光也是秦时𨍏轹钻咄上堂良久呵呵大笑云笑箇甚么笑佗鸿鹄沖天飞乌龟水底逐鱼儿三箇老婆六只嬭金刚背上烂如泥阿呵呵知不知东村陈大耆参上堂云清净法身无定度走入芦花深处去箇中遇着王老师无问无答亦无据参苏州南峰惟广禅师问如何是南峰境师云嵯峨出群岳僧曰如何是境中人师云分明领话僧曰便是为人处也无师云弄潮须是弄潮人师云一问一答X如钟含响似谷应声盖为事不获巳且于建化门中放一线道若据衲僧门下天地悬殊且道衲僧有甚么长处良久云尽日觅不得有时还自来咄湖州报本澄说禅师问师唱谁家曲宗风嗣阿谁师云石鼓振时天地响僧曰英灵之者巳晓师机昧识之流如何领会师云玉峰危耸碧霄间僧曰恁么则霜溪嫡子汾阳玄孙师云人无远虑必有近忧问如何是佛师云宝殿豁开全体现僧曰如何领会师云玉炉香起大家看杭州净慈志坚禅师问如何是佛师云慧日峯高问向上一路千圣不传达磨西来当为何事师云为不会者僧曰恁么则今日小出大遇师云果然潭州南岳双峯寺省回禅师问如何是和尚家风师云鸟道人归后云生雨过时僧曰今日亲见双峰师云特地一场愁僧退身拍一拍师云记取话头师云青山叠叠绿水滔滔入理深谈如何话会良久云伯牙虽会弹须是子期听拍一拍上堂云寒山把粪箕拾得拈扫帚寺主不知机丰干笑破口大众还会么见月休观指归家罢问程拍禅牀下座上堂云南番人泛船塞北人摇艣波斯入大唐须弥山作舞是甚么说话师元丰六年九月十七日沐浴净发辞众写偈云九十二光阴分明对众说远洞散寒云幽窗度残月言讫坐逝焚化齿顶皆不坏上有五色异光洪州兜率道宽禅师问平常心是道如何是平常心X师云左出右入僧曰为什么人人不晓师云旋风千帀尚有不周僧曰周遍本然为什么不周师云日月虽明不照覆盆之下问如何是前三三后三三师云数九不到九问如何是佛法大意师云点茶须是百沸汤僧曰意旨如何师云喫尽莫留滓问一尘才起大地全收如何是一尘师云水不洗水问众生本来成佛为什么有烦恼菩提师云甘草甜黄连苦僧曰却成两段师云不妨会得好问既是一真法界为什么有千差万别师云根深叶盛僧打圆相云出得遮箇也无师云弄巧成拙问有相身中无相身如何是无相身师云舌不出口问如何是无明路上无生路师云閙市里打磬僧曰教中为什么道永断无明方成佛道师云方入圆圆入方师云向上提纲尽转无尽向下举唱事属多端觌面相呈何人知有若向遮里透得七通八达自在遨游若透不得满目青山自生障碍喝一喝上堂云少林妙诀古佛家风应用随机卷舒自在如拳作掌开合有时似水成沤起灭无定动静俱显语默全彰万用自然不劳心力到遮里唤作顺水放船且道逆风举棹谁是好手良久云弄潮须是弄潮人喝一喝云珍重上堂云法不可说言语道断有念乖真用心失本倚天神劒光烁四方日月让明云霞散彩正当与么时祖佛出来也须乞命良久喝一喝上堂云山高水冷松老云闲枕石漱流隈巖养性尘机X自尽佛事长新弥勒释迦时时出现大众且道什么处出现良久云石头大底大小底小喝一喝福州古田资福善禅师问如何是佛师云脚踏实地僧曰意旨如何师云仰面看天潭州大沩山密印寺德干禅师问如何是祖师西来意师云水从山上出僧曰意旨如何师云溪㵎岂能留问如何是佛师云身长丈六僧曰意旨如何师云足衬双莲师云山花似锦文殊撞着眼睛幽鸟绵蛮观音塞却耳际诸仁者更思量箇甚么昨夜三更睡不着翻身捉得普贤贬向无生国里一觉直至天明今朝又得与诸人相见说梦噫是甚么说话以拄杖卓一下全州灵山本言禅师问如何是佛师云谁教儞恁么问僧曰今日起动和尚也师云谢访及师云不用爱圣圣是虗名不用厌凡凡是妄立若得圣凡情尽便乃大智现前即如如佛还信得及么若信得及去与释迦不别若信不及且止宿草庵三十年后鼻孔辽天不得错怪人拂子击禅牀一下湖州罗汉居奉禅师问如何是最初一句师云未问巳前僧曰如何是末后一句师云一言巳出师云最初末后句衲僧皆罔措更拟问如何严冬发和气卓拄杖澧州寿圣院景韶禅师问师登丈室如何指南师云上来下去僧曰流通于世也师喝一喝僧礼拜师云X静处萨婆诃上堂云法本无涯际毫端现十方直饶玄会得未免雪加霜喝一喝澧州药山义铣禅师问拟心即差动念即乖如何即是师云兵随印转将逐符行问文殊问疾维摩默然意旨如何师云鼻孔辽天问八风吹不动底人是何境界师云须弥山上堂云山僧活计日日一般云横碧岫松柏峥嵘清风满户明月盈堂有眼者辨取无眼者颟顸且道不落见闻一句作么生道良久云木人夜半穿鞾去石女天明戴帽归咄湖州广法禅院源禅师问如何是祖师西来意师云甎头瓦片问如何是佛师云火𦦨里出头僧曰意旨如何师云头红面赤问行脚不逢人时如何师云千年桃核僧曰逢人时如何师云根生土长问如何是无缝塔师云掘不得僧曰如何是塔中人师云无面目问閙市取静时如何师云冤不可结僧曰如何是吹毛劒师云竹片问师子未出窟时如何师云事持牙爪僧曰出后如何师云抖擞衣毛僧曰谢师答话师云拨不转问尘中如何辨主师云短檐帽子长脚幞头问如何是正法眼师云眉毛下僧曰便与么会时如何师云瞳儿笑点头问如何是向上事师云日月星辰僧曰如何是向下事师云地狱镬汤问如何是究竟事师云秋风黄叶落僧曰莫便是和尚见处师云春来依旧生问万里无云时如何师云猢狲忍饿僧曰乞师拯济师云什么火色问古人拈槌举拂X意旨如何师云白日无闲人僧曰如何承当师云如风过耳问握劒当胷时如何师云老鸦成队僧曰正是和尚见处师云蛇穿鼻孔僧拂袖便出师云大众相送问从上诸圣向什么处行履师云十字街头僧曰与么则败阙也师云知儞不到遮田地僧曰到后如何师云家常茶饮问祖意教意是同是别师云干姜附子僧曰与么则不同也师云冰片云团上堂云春雨微微檐头水滴闻声不悟归堂面壁上堂云若论大道直教杼山无开口处儞诸人试开口看僧便问如何是大道师云担不起僧曰为什么担不起师云大道师云若论此事切莫道着道着即头角生有僧出众云头角生也师云祸事僧曰某甲罪过师云龙头蛇尾伏惟珍重师寿八十一岁元丰八年十月十二日晚无疾净发沐浴书偈云雪𩯭霜髭九九年半肩毳衲书诸缘廓然笑指浮云散玉兔流光照大千掷笔趺坐而逝洪州百文惟政禅师开堂日陞座拈香云大众会么南源岭上石笋抽条枯木堂前霜花吐蘂非常之事岂敢囊藏学无常师理长即就遂趺坐问师唱谁家曲宗风嗣阿谁师云巳在言前僧曰恁么则临济儿孙石霜嫡子师云莫乱卜度僧曰争柰石笋抽条霜花吐蘃师云一任流通南岳谷泉大道师参慈明才至寝堂慈明问曰白云横谷口游人何处来师顾视左右云夜来何处火烧X出古人坟慈明曰未在更道师作虎声慈明打一坐具师接住推向禅牀上慈明却作虎声师呵呵大笑慈明揖云且坐喫茶师乃云吾参七十一员善知识唯师有巴鼻临济一宗在师行矣滁州瑯瑘山惠觉广照禅师法嗣洪州泐潭山晓月禅师豫章人也性若天资聪如神授六经百子三藏五乘凡一舒卷洞明渊奥参瑯瑘广照密传心印五百云众推为上首后出世四十余年每日三时发挥宗教略无少怠其训学徒若此坐灭道济庵问师唱谁家曲宗风嗣阿谁师云望月台前云羃羃白龙泉畔水潺潺僧曰与么则瑯瑘嫡子临济儿孙师云听事不真唤钟作瓮问修多罗教如标月指未审指箇什么师云请高着眼僧曰曙色未分人尽望及乎天晓也寻常师云年衰鬼弄人苏州永安定慧院起信海印禅师问如何是佛法的的大意师云湘源斑竹杖僧曰不会师云枝枝带泪痕问如何是平常句师云三脚虾䗫背巨鳌僧曰如何是玄妙无私句师云白云覆青山僧曰如何是体明无尽句师云须弥顶上浪滔天僧曰三句外还有向上事也无师云天台南岳问觌面相呈时如何师云好箇问头僧曰何不领话师云我不识儞话头问如何是第一句师云那咤忿怒僧曰如何是第二句师云衲僧罔措僧曰如何是第三句师云西天此土上堂云摩竭掩室计校未成毗耶杜词伎俩俱尽一X棒一喝未称衲僧举拂扬眉残羹馊饭诸仁者山僧与么说话为佗闲事长无明且道不伤物义句作么生道良久云常爱岭南深腊里雪中初绽一枝梅上堂云春风乍回春景相催枯梦欲发未发柳眼似开不开堪羡渔家江上景数峯如𦘕碧崔嵬诸仁者且道于佛法中是何时节良久云欲得不招无间业莫谤如来正法轮上堂云泥蛇齩石鳌露柱啾啾呌须弥打一棒阎老呵呵笑参上堂云若识般若即被般若缚若不识般若亦是般若缚识与不识拈放一边却问诸人如何是般若体参堂去上堂云有时一喝壁立千仞有时一喝四楞搭地遂喝一喝云且道落在什么处儞若辨得也好与一喝拍禅牀一下上堂云莺声阑蝉声急入水乌龟头不湿鹭鹚飞入芦花丛雪月交辉俱不及咄福州白鹿山显端禅师姓周氏本州闽清县人也受具之后游历江淮始到庐山祖印林禅师法席迨余一纪未息疑情晚扣滁阳广照禅师之室一见动容即悟其旨后归止瓯闽命住地藏道行大播知府密学蔡侯闻师德誉迁居白鹿两住大剎四十六年寿八十四元丰七载七月十二日集众说偈云来说生兮去说灭二人证龟成一鼈悟心禅客若为论水里银蟾天上月言毕而逝问佛佛授手祖祖相传传得底事请师指示师云家X有千金之帚不自知非僧曰也知师得亲承旨还许学人授也无师云车无一尺之轮焉能到远问如何是教意师云楞伽会上僧曰如何是祖意师云熊耳山前僧曰祖意教意相去几何师云寒松连翠竹秋水对红莲问如何是不动尊师云长安路上来往憧憧僧曰犹是动底师云徒消人食浪费人衣问鲁祖面壁意旨如何师云睡不着问如何是道师云九州百越僧曰如何是道中人师云乘肥衣锦问如何是大善知识师云持刀按劒僧曰为什么如此师云礼防君子问如何是异类师云鸦巢生凤问寒暑到来如何回避师云千株松下僧曰意旨何如师云倒卧横眠问如何是佛师云商州客问如何是祖师云岭南僧僧曰如何是法师云村歌社舞僧曰如何是学人行履处师云左脚踏衡山右脚踏北海上堂云摩腾入汉肉上剜疮僧会来吴眼中添屑达磨九年面壁鬼魅之由二祖立雪求心翻成不肖汝等诸人到遮里如何吐露若也道得海上横行若道不得林间独卧以拄杖击禅牀一下越州姜山方禅师问师唱谁家曲宗风嗣阿谁师云铁牛背上书千字僧曰瑯瑘嫡子也师云弥勒堂中𦘕普贤僧曰三十年后此话盛行师云马到江边船行千里问如何是佛师云留髭表丈夫上堂云金苞乍吐篱边菊玉露初垂叶上珠秪此明明箇消息不须南北问真虗良久云好X杭州天竺智月禅师问摩竭陀国水泄不通鹿野苑中如何垂示师云棒打石人开铁眼僧曰一句流通也师云劒挥牛斗动金星僧曰谢师方便师云晴干不肯去证圣禅院良禅师问宝座既登将何指示师云岭上梅方拆僧曰恁么则徧天徧地师云堤边柳渐荣上堂云若论此事如鸿钟待扣声应长空若宝鑑当台影临万象天不能盖地不能载贤愚共处圣凡同之不得与么道大有人笑去在佗笑我笑谁知此窍三十年后更笑一笑滁州瑯瑘山开化智迁禅师问如何是瑯瑘境师云松因有限萧疎老花为无情取次开僧曰如何是境中人师云发长僧貌丑问如何是和尚为人句师云眼前三尺雪僧曰莫便是也无师云脑后一枝花上堂云慧山屹屹高则有顶难量法海滔滔深则无涯莫测故我祖师西迈禅祖东流一灯始耀于曹溪六叶徧芳于兰若撮其枢要直了心源出没卷舒纵横妙用备均奥旨顿见如来达境智以双亡了是非而俱泯所以前不接后后不别前前后续断中间自孤当体湛然应时消灭既如是矣亦有何事随时应用野老讴歌四海晏清八方无事尧风远扇舜日高明且道恁时上将军在什么处良久云不许将军见太平庐山圆通崇胜志珂禅师问德山棒临济喝未审崇X胜如何师云五老云开千峯耸翠僧曰还许学人通一线道也无师云作么生僧便喝师云作家僧拟议师却喝上堂云上不在天下不在地中不在人不在外不在中间二边俱不立中道不须安三箇合头语闻者自家看山僧今日和泥合水且恁么三十年后莫颟顸喝一喝滁州瑯瑘山开化院继诠海月禅师问知师久蕴囊中宝今日当筵略借看师云志公剪刀僧曰巖花争竞发㵎水渌如蓝师云黄蘗拂子问拈槌举拂即不问瞬目扬眉事若何师云海枯终见底人死不知心僧曰学人不会师云大海虽然阔不宿死人尸僧曰毕竟如何师云礼拜了去上堂云瑯瑘峯上嵯峨山色如蓝庶子泉中㶑灔水澄如镜遂使汾阳慧炬𤇅赫而横徧十方临济玄风壁立而上穷三际泥中哮吼木马嘶鸣大用现前徒劳伫思箭穿黄叶谁敢当锋有不惜身命者试出来看良久云三十年弄马骑今日却被驴子扑荆门军玉泉山务本悟空禅师问如何是玉泉境师云前临紫盖后枕清溪僧曰如何是境中人师云脚踏海眼身坐覆船僧曰学人今日得遇于师师云去袁州崇胜文捷禅师问如何是诸佛出身处师云长连牀上僧曰未审如何履践师云饥餐渴饮问和尚见瑯瑘时得箇甚么师云不欠少僧曰不借师承去也师云老僧今年七十上堂云因来即睡饭来餐贵X贱贤愚总一般要会祖师端的旨寒山拾得礼丰干诸仁者千般求法莫若求心万种多知不知禁口百不知百不会谁知自得真三昧一任傍人笑道痴却笑傍人无见解山僧今日漏泄拖泥带水总为说了也还委悉么良久喝一喝江陵公安万寿子和禅师问如何是佛师云烧香瞻仰上堂云将领雄兵出塞行匣中宝劒回光生有人若问家风事荆水滔滔巳太平师忽一日召众喫茶众未散端然示化茶毗获五色舍利千余粒安州九嵕山圆明仁益禅师问如何是佛师云秪儞是僧曰不会师云会取不会底上堂云若论此事如钟含响扣即发声似谷藏音唿之必应向微尘里坐大道场于一毛头演无量义十二时中无一丝毫间隔言谈戏论行住坐卧于此会得不妨省力然虽如是未免为蛇𦘕足且作么生得脱洒去良久云前村深雪里昨夜一枝开泉州凉峯山洞渊禅师问如何是涅槃师云刀斫斧噼僧曰如何是解脱师云衫长袴短问诸圣不到处师还知也无师云老来无力下禅牀问离四句绝百非时如何师云柴门草自深问狗子还有佛性也无师云松直棘曲问如何是佛师云金沙照影问如何是道师云玉女抛梭僧曰佛与道相去几何师云龟毛长一丈兔角长八尺问如何是露地白牛师云水草不曾亏僧曰还守护也无师咄云阿谁守护汝问X如何是真实相师云石不藏玉僧曰如何是方便门师云泥里洗土僧曰谢师方便师云回头看不见问心生种种法生心灭种种法灭如何是心师云古渡无人过孤舟终日横僧曰如何是种种法师云汝适来问箇什么上堂云幸自非言何须札𡂒若是钻天鹞子身带网罗若是透网金鳞眼看波浪裁长补短未称衲僧平高就低未是好手到遮里作么生凉峯今日不可压良为贱以拄杖卓一下真州定山方禅师参瑯瑘广照禅师唯看栢树子话每入室陈其所见不容措词常被喝出忽一日大悟直入方丈云我会也广照曰汝作么生会云夜来牀荐暖一觉到天明广照可之由是道望传播诸方上堂云今日与众评章共立丛林保社入门须辨主宾起坐常存高下寮舍语笑低声佗家笔砚莫把点茶喫了添汤田地污须扫洒万事一切寻常不用彊生苟且吾门无种不有切莫传归俗舍是非长短谁无信士闻以为差如来大藏教言好向人前说打待伊懽喜上心万种千般肯舍得了修造供僧福利全归施者辄莫别作闲缘果报牵犂拽把三涂地狱辛酸莫待临时惧怕此乃略说大纲看者莫生惊讶不信但看古伽蓝堂堂粉壁分明𦘕湖州景清院居素明照禅师法嗣湖州何山日俭禅师问达磨西来人尽委未审向上事如何师云空中种竹犹自可石上栽莲物外鲜僧X曰恁么则谢师指示师云汝道我意如何僧曰白云绽处瑞花开师云静处萨婆诃杭州承天𧦬岑禅师问凤凰山逈秀摘出一枝新不问三玄旨得法嗣何人师云云藏巖窦窄水阔玉峯低僧曰恁么则镇府宗枝师云一任钻龟打瓦问如何是道师云称尺斗量僧曰如何是道中人师云芦苇花边蓼丛岸下兴化军翠峯子渊禅师问师唱谁家曲宗风嗣阿谁师云海云生岳面山月落堦前僧曰恁么则承天嫡子师云孙宾恰在市杭州承天自能禅师问倚天长劒即不问袖里藏锋事若何师云看僧以手画一画云遮里作么生师云收僧拊掌师弹指一下建中靖国续灯录卷第七建中靖国续灯录X卍XXX建中靖国续灯录卷第八宋刻东京法云禅寺住持传法佛国禅师惟白集对机门南岳怀让禅师第十二世舒州浮山法远圆鑑禅师法嗣东京十方净因禅院净照禅师讳道臻福州古田人也俗姓载氏父梦伟冠裳者导从至舍母黄氏遂姙X复梦幢幡梵呗引厖眉碧眼僧至乃诞生也十四岁投上生院出家持头陀行十九落发粗习经论后遂游方参诸知识道契圆鑑禅师出世开堂英宗皇帝遣使降香继而苗贵妃奏赐椹袍都知兰元振又奏赐觉照师名周国大主表乞禅号神宗皇帝宣谕执政曰道臻素有名德宜择一美号进呈乃赐净照禅师京城创诸禅剎选请宗匠皆出师举悉称诏旨元祐八年八月十七日陞堂辞众写偈坐灭元丰三年春慈圣光献皇后上仙百日建斋于庆寿殿会千法师是日神宗皇帝赐坐宣问长老将何追荐太皇师对曰臣僧得面天颜即诏陞座时有僧问太皇仙游今在何处师云月落不离天问飇驾既远仁孝何追祖意西来乞师方便师云轩辉虽掩北风教自存南僧曰圣君词句宣传去寰海烝民捧诵来师曰刢利衲僧问勑宣千法师入内并赐椹袍未审得何福报师云水长船高僧曰皇图永固长兴不二之门师云净因道处不及阇梨僧曰三边肃静民安泰五糓丰登贺太平师云不妨道着僧曰圣人当殿对答分明三十年后此话盛行师云恰是问天赐六铢师巳挂将何报答我皇恩师云雪峯道底僧曰睿泽巳蒙师指示太皇仙驭往何方师曰天濶地濶僧曰一旦功成去三祇果巳圆师云真师子儿僧云恁么则可谓师子窟中师子师曰不得钝致山僧师云至道本无言说X何须问答去来盖为太皇太后感一人之至德集万善之鸿因式荐仙游证无生理敢问诸人今日种种佛事时人道得更有末后一句还有人道得也无良久云一人有庆兆民赖之切念臣山野常僧行业无取此日伏蒙圣慈特赐举扬宗旨言词荒拙曰月犯天威但臣仰荷宸恩无任惊悚久渎圣聪伏惟珍重问师唱谁家曲宗风嗣阿谁师云有钱使钱无钱守贫僧曰月华嫡子临济儿孙师曰放儞三十棒问如何是净因境师云法广殿牌仁宗亲写僧曰如何是境中人师云六代祖师天下闻问如何是道师云古今行不尽僧曰如何是道中人师云万家烟火外一枕水云间问如何是佛师云朝粧香暮换水问如何是观音妙智力师云河南犬吠河北驴鸣问如何是祖师西来意师云拄杖横担不到肩僧曰谢师答话师云错认定盘星师云一问一答无有尽时古人唿作无尽藏海亦唿为方便门于衲僧面前远之远矣何故权柄在手纵夺自由坐断毗卢壁立千仞善财楼阁孰肯优游华藏琅函未之足拾丈夫勐利本合如然过后思量成第二月除兹投机徇器止宿草庵就下平高曲成万物周流无滞触处皆通苟不尽毫毛自取其咎如斯谈说笑杀衲僧且道谁是解笑者良久云看上堂拈拄杖云楖𣗖木杖子善能谈佛祖聋人既得X闻哑人亦解语指白石为玉点黄金为土便恁么会去他家未相许不相许莫莽卤南街打皷北街舞庐州兴化仁岳禅师泉南人也挺秀江淮禅林拔萃圆鉴宗席首演说法于龙舒后传灯于淝水熈宁十年秋一日书颂云金鸡抱玉卯玉兔长凤儿举头南瞻部飞过西耶尼遂趺坐而逝茶毗获舍利千余建塔于郡西问如何是祖师西来意师云河里木头船问皷声才罢猊座高登朝盖临筵合谈何事师云天清地宁僧曰大众证明师云寒山拊掌拾得呵呵问和尚如何为人师举拂子问如何是和尚家风师云曲𩓪禅床僧曰客来如何祗待师云拄杖子问如何是佛师云顶上螺纹问昔日祖师伸三拜归位端然事如何师云金刚朝合掌泥人夜点头僧曰未审意旨如何师云十五十六日月相逐僧曰更深方见把针人师云且莫错认问如何是大道之原师云黄河辊底流僧曰学人未晓师云贯注新罗国问不看澄潭月不守枯木巖是什么人师云潦倒渔翁躘踵樵子僧曰究竟如何师云相逢皷腹拍手讴謌问如何是佛法大意师云临济问黄蘗僧曰学人不会师云三回喫棒来问一花开五叶结果自然成如何是那一花师云不堪供养佛僧曰摘向什么处师云十字粪堆头问一大藏教尽是名言离此名言如何指示师云癞马揩枯柳僧曰学人不会师云骆马色好喫盐僧曰毕竟如何师云铁鞭指处马空嘶问佛处深X宫时如何师云着珍御服僧曰踰城出家时如何师云挂弊垢衣僧曰不出不处时如何师云一刀两段上堂云当今一句巳在言前未举先闻早彰丑陋更待捼腰捺膝跬步向前拟动舌端纷然失绪若据衲僧分上岂落今时建立宗乘随机应副所以拈鎚举拂瞬目扬眉谈古陈今一斯方便更乃看风辨的照冉当怀棒喝全提岂同容易盖是事不获巳曲为今时到遮里若是久曾淘汰回首高流历涉长波自知冷暖若遇初机禅客缁素未分权展机锋豁明大智要伊回光自照直于指外明机返本归源莫向途中受用变通衲子不用踟蹰关捩动时新罗㴾海久立珍重蕲州白云山广教景云禅师陜府夏县人也姓李氏生不荤茹亲族异之投西京灵山院臻上人出家二十五落发游方参问得法于圆鑑禅师后蕲守乔矦闻师道誉命住是山问如何是佛法的的大意师云棒打石人开鉄眼僧曰即此便是也师云有甚交涉问师唱谁家曲宗风嗣阿谁师云须弥顶上撞金钟问如何是无缝塔师云任是僧繇夸好手教君图绘也无门僧曰如何是塔中人师云扬眉招手唤对面少人逢许内翰问如何是广教境师云一片白云横岳顶翰曰如何是境中人师云今日尊官入院上堂云云笼玉殿风扫金沙灵苗得地徧野开花游人赏玩禅子叹嗟咄不悟少林真端的背却弥陀讨X释迦上堂云红炉焰上金雪花开白云堂中木人拊掌直得天垂甘露地涌珊瑚无情日夜谈真谛不知谁是契如如击禅牀一下上堂云道道箇中无紫皂禅禅门与白云连向上一路千圣不传胡家曲子如何唱会么清风明月夜浪打钓鱼船咄上堂云了了人人道好妙妙馨香谁晓晓兮获圆通好兮谈妙道无限清风座下生身中悟得无生老无生老报君知一片无瑕万古辉咄无为军庐江西禅继禅师师问如何是祖师西来意师云枯木巖前僧云意旨如何师云抽条石笋上堂云青山青郁郁渌水渌依依物物尚如此禅人作么知若乃知得触目而真更无别事一一法上一如来一一尘中一弥勒若也不知且向三条椽下六尺单前快须究取良久云自是心源不调伏祖师元是世间人喝一喝宿州定林惠琛禅师问千百亿化身未审那箇是如来身师云应物现形僧曰恁么则普现群生前师云倒退三千问如何是道师云祗在目前僧曰为什么不见师云瞎秀州本觉若珠禅师福州人也姓卓氏母怀妊时常感异梦及生祥光照室七岁出家恩度受具后慕游方到苏州天平圆鑑禅师法席鉴问父母未生时那箇是汝本来面目师于言下忽然有省遂执侍巾瓶至舒州浮山每入室时运石一转自后遁迹日诵莲X经三帙常坐不卧后住橘矛隹城法道大播元祐元年十月十日命元照律师结大界相毕翌日沐浴净发召众曰吾世缘将谢汝善护持言毕趺坐而逝七日身不倾侧茶毗得五色舍利塔葬本山问如何是道师举起拳僧曰不会师云拳头也不识问师唱谁家曲宗风嗣阿谁师云一音剖出尘沙界豁达灵通副万机僧曰恁么则叶县亲孙浮山嫡子师云何不领话僧曰话道什么师云十万八千上堂云说佛说祖埋没宗乘举古谈今淹留衲子拨开上路谁敢当头齐立下风不劳拈出无星称子如何辨得斤两若也辨得须弥秪重半铢若辨不得拗折秤衡向日本国里与诸人相见荆门军玉泉山景德谓芳禅师问从上诸圣以何示人师拈起拄杖僧曰学人不会师云两手分付僧拟议师便打问如何是和尚家风师云针锋头上飜筋斗僧曰意旨如何师云红炉焰上碧瑠璃问如何是一乘法师云的当尘毛现上堂云天驹未运宾主照用齐行毒皷一鸣瞎祖盲贤失宗旨或高提神杖或副类千端影草竿头火炬辉宝剑刃中金毛吼在主则离南坎北据宾乃卯东酉西风云合会交光八面全收应用同时函葢阵图齐剪双开双掩令在当人正按正提藏锋出袖他亡此灭犹怀组绣香囊获印回戈始见文班武列须分胜败岂许东西火𦦨七星光射须知百花竞发金针未举锋露山河玉印未开X光舒大野晓色纤毫不犯暗中眉目须分白牛巖下非藏金凤幽庭岂鎻君臣合会舞蹈无门浩意融怀蜜移一步头角未现布异类以周流玉线关开尽属利生遮畔大地都卢无的止万古澄潭月耀腾荒田野战眉不开午夜阵圆宜豹变正则龙衔异宝偏乃鹤宿银笼正偏巨意若支离失晓手中珠落地异中见异犹尺璧而胡分出语不晓似空中而赴倒敲则大夜消忘唱乃长天免运放旷淋漓雨不伤犹是夜明帘外客师一日沐浴净发书颂云三更打破无巴鼻午夜敲开大道机二千年前石人髓不以露布报人知乃掷笔安坐而逝庐山归宗承天鸿式禅师问如何是归宗境师云右军墨池僧曰若不张帆焉知海濶师云想汝不知落处师于熈宁二年七月十九日上堂辞众云须弥倒卓海水逆流石人破浪棹孤舟拍手呵呵谁是侣大千沙界任遨游咄言毕趺坐而逝东京华严普孜禅师建州建阳谢氏子也幼习儒老复看佛经至识自心源夙根启发遂投太平兴国西律院僧可崇出家得度具戒游方参道诣龙舒浮山圆鑑禅师法席入室扣请顿悟祖意舒人请居甘露太平二剎道誉大播后退居净因元丰五年左右街僧录定居华严再整禅规京城内外翕然归向八年四月十日诏入禁中说法天子钖赉甚厚是月十四日辞众坐逝茶毗歛骨塔于开封林家村师X性澄止水语洒寒冰解达宗乘见超情识继唱临济三玄九带深造曹洞五位十玄故凑泊者望其津涯而巳问如何是宾中宾师云客路似天远僧曰如何是宾中主师云侯门似海深僧曰如何是主中主师云寰中天子勅僧曰如何是主中宾师云塞外将军令师云宾中问主互换机锋主中问宾同生同死主中辨主饮气吞声宾中覔宾白云万里故句中无意意在句中于斯明得一双孤鴈扑地高飞于斯未明一对鸳鸯溪边独立知音禅客相共证明彰响异流切须子细良久云若是陶渊明攒眉却归去舒州甘露法眼禅师讳庆余姓黄氏建州建安人也本州大中寺出家试经得度游历江淮宗席参圆鑑禅师投机印可出世甘露人天瞻仰退居京师华严王公贵人皆来谘道都尉曹公见谓此真吾师也朝夕扣请奏赐章服师名元丰六年八月五日示众云浮世幻身安能久寄索笔书颂投毫而逝问如何是意中玄师云千思万想僧曰如何是句中玄师云七步成章僧曰如何是玄中玄师云百发百中师云三玄三要大道直冲活捉生擒夺人夺境直得把断要津圣凡路绝一似倚天长剑谁敢当头拟议之间丧身失命正当恁么时何人出来定当良久云须是王索仙陀婆始得庐山归宗承天普安禅师问学人上来请师一接师云阳气发时无硬地僧曰莫便是为人处也师云卞X和之璧难遇良工僧曰不因一事不长一智师云卖金难遇买金人上堂云金风乍扇黄菊初开泉鸣山谷月照楼台门门显焕物物全彰还有荐得者么良久云令人转忆庞居士天上人间不可陪上堂云桃花红李花白堪羡灵云最高格觌面相逢顷刻间鹞子巳过新罗国南康军南山清隐院惟湜禅师问达磨未来时如何师云三更月到窓僧曰来后如何师云平旦日头出僧曰还有西来意也无师云一片海云遮不得舒光直透水晶宫问如何是佛师云骂着不嗔僧曰如何是法师云唤着不应僧曰佛法两字如何理论师云我不喜闻问诸圣说不及处请师说师云暗里皱眉僧曰大众侧聆也师云天明合掌僧呵呵大笑师云切忌切忌问如何是道师云斜街曲巷僧曰如何是道中人师云百艺百穷上堂云南山峭峻登者还稀后靠万丈洪涯猿鸟不绝前临千尺洪波舟檝难渡中流渺漠休驻兰舸彼此岸头不须系缆且道向什么处安泊良久云有时因好月特地过沧洲上堂云一念不生伎俩俱尽一法未有计较不成便请高挂钵囊横担拄杖出一丛林入一法席踏着称槌硬似铁岂是古佛心青绢扇子足风凉不是西来意一任驴鸣狗吠风吹日炙舒州浮山太平洪琏禅师问楞伽四卷从何得莫是当初错下言师云蒋白元来是秀才问达磨西来教X外别传为什么将往随后师云锦上添花师云教外别传直指人心见性成佛敢问诸人作么生说箇见性底道理良久云远观山有色近听水无声潭州南岳衡岳寺奉能禅师上堂云宗风才举万里云収法令若行千峯寒色须弥顶上白浪滔天大海波中红尘满地应思黄梅昔日少室当年不能退巳让人遂使桩糠答志断臂酬心何以衡岳这里山畬粟米饭一桶勿盐羹苦乐共住随高就低且不是南头买贵北头卖贱直教文殊稽首迦叶攒眉龙树马鸣吞声饮气目连鹙子且不能为为什么如此谛观法王法法王法如是筠州大愚山兴教守芝禅师法嗣潭州开福守义禅师问如何是佛师云扑不破僧曰秋来黄叶落师云速礼三拜上堂云潇湘岸上总似今日风恬浪静是人过得不妨奇特忽遇莲花潭内洪波浩渺白浪滔天又作么生过良久云行船由在把梢人南岳云峯文悦禅师洪州人也少出家圆具参大愚芝禅师顿悟心印遂徧历禅室到泐潭澄禅师法席遇南禅师遂为道契一日谓南曰观吾师法器异常何滞于此南不喜师语师从容曰吾师若去参慈明他日必为临济下宗主也南遂诺之遥往慈明果然发悟南师出世同安师即领众助扬宗风后洪帅请居西山翠巖次移南岳法轮云峯治平中坐灭龛中X常涌舍利问如何是道师云路不拾遗僧曰如何是道中人师云草贼大败僧礼拜师嘘一声问万法归一一归何处师云黄河九曲僧曰如何是第一句师云垂手过膝僧曰如何是第二句师云万里崖州僧曰如何是第三句师云粪箕扫帚问如何是深山巖崖佛法师云猢猕倒上树问如何是无缝塔师云四楞着地僧曰如何是塔中人师云香风吹萎花更雨新好者问如何是衲衣下事师云皮裹骨问不涉廉纤请师速道师云须弥山问如何是般若体师云箭穿杨叶僧曰如何是般若用师云蛇穿鼠穴问如何是清净法身师云柴场荻草上堂云诸佛出世平地陷人祖师西来承虗接响一大藏教诳譃闾阎明眼衲僧自救不了诸人到遮里凭何话会良久云为众竭力祸出私门击禅牀一下上堂云声色不到处病在见闻言诠不及处过在唇吻离却咽喉一句作么生道若道得坐断天下人舌头若道不得法轮门下有粥有饭上堂云语不离窠窟焉能出盖缠片云横谷口迷却几人源所以道言无展事语不投机承言者丧滞句者迷汝等诸人到这里凭何话会良久云欲得不招无间业莫谤如来正法轮饶州承天应禅师问如何是芝山境师云三月野花游不猒更深犹插满头归僧曰如何是境中人师云五湖云水客到此罢追寻X越州大禹山简南禅师上堂云湖边山边太平道马公贺公前后意青山屹屹变洪波洪波渺渺成平地不是邀君傲名利尽为苍生垂巨庇万顷良田千古中儿孙不识法王记其中有剎崇来久雪庭筹室谁知有翠竹黄花岁巳深陶令远师空执手昨夜南星回北斗良久云看郢州兴阳山启珊禅师问祖意教意是同是别师云百尺竿头开口笑僧曰风高月冷干坤静直下无私畅杀人师云謌谣满路僧礼拜师便打上堂云雾笼山色雨洒长空日月虽昇游人不见这箇葛藤且致泥水不分一句作么生道良久云为儞诸人注破以拄杖击一下郢州兴阳山慧光院启舟禅师上堂云远山岌岌春夏如然涓水滔滔四时无间平川眺望廓落干坤坐对孤峯咫尺日月覩此时景便合歇去说箇什么天台南岳峩眉五台尽是尘是未妄向他人口中作则既不如此又作么生商量良久云睫在目前长不见道非物外更何求筠州洞山子圆禅师上堂有僧出抛下坐具师云一钓便上僧拈起坐具师云弄巧成拙僧曰自古无生曲须是遇知音师云波斯入唐土上僧大笑归众潭州石霜山法永禅师法嗣金陵保宁承泰禅师问师唱谁家曲宗风嗣阿谁师云无角铁牛生意气僧曰未审的嗣何人师云潇湘X月上碧天明南岳福严保宗禅师上堂云世尊周行七步举足全乖目顾四方触途成滞全襕授去殃及儿孙玉偈传来挂人唇吻风幡悟性未离色尘钵水投针全成管见祖师九年面壁不见纤毫卢公六代传衣图他小利江西一喝不解护初德峤全施未知护末南山鼈鼻谩指踪由北院枯松徒彰风彩云门顾鉴落二落三临济全提错七错八若说君臣五位直如纸马过江更推宾主交参恰似泥人澡洗独超象外且非捉兔之鹰混迹尘中未是齩猪之狗何异趒坑堕壍正是避溺投宜如斯之解正在常途出格道人如何话会岂不见陶潜俗子尚自覩事见机而今祖室子孙不可皮下无血喝一喝南岳胜业智增禅师问如何是南岳境师云音声鸟娑罗花僧曰如何是境中人师云山间坐林下行僧曰向上事又作么生师云万年松色拂云高郢州大阳山长庆如汉禅师问如何是佛师云未离兜率天波旬眼滴血僧曰毕竟成得什么边事师云后生虽可畏年老得人嫌问如何是敲磕底句师云槛外竹摇风惊起幽人睡僧曰观音门大启也师云师子齩人上堂云闻声悟道失却观音眼睛见色明心昧了文殊巴鼻一出一入半开半合泥牛昨夜游沧海直至如今不见回咄湖州天圣皓太禅师法嗣X湖州西余山宝实禅师问世尊道我四十九年不曾说一字法和尚因何列众陞堂师云不容我秪对僧拟进语师云十万八千上堂云无风起浪井底烟生刢利衲僧切忌蹉过参汝州宝应法昭禅师法嗣滁州瑯瑘山方锐禅师问一佛出世各坐一花和尚出世有何祥瑞师云月中仙桂生林野海底珊瑚秀碧峯僧曰恁么则紫金刚座重新出优钵罗花依旧开师云玉凤夜衔花不许时人得僧曰不因水涨不见船高师云放过一着上堂云造化无生物之心而物物自成雨露非润物之意而灵苗自荣所以药剂不食而病自损良师不亲而心自明故知妙慧灵光不从缘得到这里方许儞进步瑯瑘与儞别作箇相见还有么若无不可厌良为贱郢州兴阳山希隐禅师问如何是悬崖撒手底句师云明月照幽谷僧曰如何是末后再苏底句师云白云生太虗僧曰恁么则樵夫出林丘处处歌春色师云是人道得上堂云了见不见见了未了路上行人林间宿鸟月里塔高十二层天外星缠五百杪要会么手执夜明符几箇知天晓参润州金山昙颕达观禅师法嗣湖州上方希元禅师问牛头未见四祖时如何师云富嫌千口少僧曰见后如何师云贫恨一身多润州普慈院崇珍禅师问如何是普慈境师云出门X便见鹤林山僧曰如何是境中人师云入门便见珍长老太平州瑞竹仲和禅师问得坐披衣人尽委向上宗乘事如何师云伹知冰是水僧曰更有事也无师云休问水成冰僧曰弄潮须是弄潮人师云这僧从浙中来润州金山怀贤圆通禅师问师扬宗旨得法何人师拈起拂子僧曰铁瓮城头曾印证碧溪崖畔祖灯辉师拂一拂云听事不真唤钟作瓮太平州隐静山慧观禅师问如何是隐静境师云千尺长松临古路一条寒㵎截中峰僧曰如何是境中人师云巖前枯木啼黄鸟林下僧居半白头僧曰祖意西来又作么生师云五峯高不下万木几回秋常州南禅福圣自聪禅师问诸佛出世天雨四花和尚出世有何祥瑞师云清风满地僧曰恁么则法界霑恩师云杲日当空僧曰向上更有事也无师云有僧曰如何是向上事师云水因有月方知净天为无云始见高越州新昌石佛显忠祖印禅师问如何是不动尊师云热鏊上猢狲僧曰如何是千百亿化身师云添香换水点灯扫地僧曰如何是毗卢师法身主师云系马柱僧曰有什么交涉师云缚杀这汉问会杀佛祖底始是作家如何是杀佛祖底剑师云不斩死汉僧曰如何是和尚剑师云令不重行问古人道一大藏X教尽是魔说作么生是佛说师云是佛则不说僧曰争奈五千卷何师云不是汝分上事僧曰未审是谁分上事师云止止不须说我法妙难思问如何是相生师云山河大地僧曰如何是想生师云兔子望月僧曰如何是流注生师云无间断僧曰如何是色空师云五彩屏风上堂云咄咄咄海底鱼龙尽枯渴三脚虾䗫飞上天脱殻乌龟火中活上堂云点时不到皂白未分到时不点和泥合水露柱𨁝跳入灯笼里即且从他汝眉毛因什么却拖在脚跟下直饶于此明得也是猢狲戴席帽于此未明何异蛐善穿靴然虽如此笑我者多哂我者少杭州净住院居说真净禅师师参达观遂问云某甲经论粗明禅直不信愿师决疑观云既不信禅岂可明经禅是经纲经为禅网提纲正网了禅见经师云为某甲说禅看观云向下文长师云若恁么经与禅乃一体观云佛及祖非二心如手搦拳如拳搦手师因而有省乃成颂云二十余年用意猜几番曾把此心灰而今潦倒逢知巳蒋白元来最秀才宣州广教院继真文鑑禅师师参达观遂问云某甲自讲说外究寻诸佛所说广大如何得见边际去观云子寻常凭何讲说师云依教解义观云依教解义三世佛怨师云离教一字如同魔说观云不问子教义讲说者何人师云但见动静语言不可覩其形相观云祇此无形相便是广大若悟此心便见边际师X自此有省上堂云夫欲为宗师须了明暗句半夜里贴眼浑成空路布多事释迦文生时强四顾点胸独称尊又周行七步明复阿谁知暗使何人悟自后百千年屈指河沙数一盲引众盲众盲相扶举他日见阎老努目空相覰是时休呌道镬汤无冷处休空腹高心但回盘转筯寄语后世人莫被徐六语湖州西余山拱辰禅师问四众云臻于此日请师方便展家风师云语不虗发僧曰全因此日师云功不浪施问如何是向上事师云赫日高悬僧展两手师云作么生僧礼拜师云犹较三十棒上堂云灵云见花眼中着翳玄沙蹙指体上遭迍不如且恁么过时自然身心安乐上堂云理因事有心逐境生事境俱忘千山万水作么生得恰好去良久云且莫剜肉成疮上堂云登高万丈先以一步为初穷海千寻实乃一滴为本若也如此从微至着以浅涉深超越门风断定可便起常州承天了素禅师问师唱谁家曲宗风嗣阿谁师云语言鹙子怕动静马鸣惊僧曰达观之道从此盛行师云说箇什么无着与天亲师举拂子云诸仁者且道这箇还有法嗣也无众无对师云披衣过孟津击禅床下座越州法性院用章禅师问师唱谁家曲宗风嗣阿谁师云金乌出海人皆仰僧曰达观嫡子慈照儿孙师云巳是昇天际流光散百川僧曰浩瀚法才惊四众X群贤皆羡震雷音师云欢君休举目射汝髑髅干越州法性绍明禅师问如何是法性境师云海潮生户外宝塔耸云中僧曰如何是境中人师云半凡半圣僧曰向上宗乘事若何师云六六三十六苏州崑山般若善端禅师问有生有灭尽是常仪无生无灭时如何师云崑崙着靴空中立僧云莫便是为人处也无师云石女簪花火里眠僧曰大众证明师云更看泥牛斗入海苏州洞庭惠月禅师法嗣苏州荐福亮禅师问不假言诠请师示诲师云大众总见汝恁么问僧曰莫祇这便是也无师云罕逢穿耳客上堂云云収天际日到阶前景色如斯禅流着眼参苏州瑞元嵩禅师问明月当天为什么不临暗室师云争奈何僧曰慈悲何在师云用不得上堂云三度喫棒卒无一言累他子孙分疎不下直道过在什么处试请辨看参常州承天世珍禅师问师唱谁家曲宗风嗣阿谁师云一轮皎洁辉沙界万仞青山压太湖僧曰恁么则洞庭嫡子师云一任杓卜问如何是佛师云印手分明僧曰言显理幽乞师方便师云人人合掌明州杖钖修巳禅师法嗣台州黄巖保轩禅师问佛如何是佛法大意师云千日斫柴一夜烧问不欲无言略凭施设时如何师云X知而故犯僧礼拜师便打明州云巖志禅师问有问有答盖是寻常无问无答时如何师云贪观白浪失却手桡僧曰未审意旨如何师云前头犹自可明州石门山进禅师法嗣明州瑞巖山智才禅师问如何是截断众流句师云好僧曰如何是随波逐浪句师云随僧曰如何是函盖干坤句师云合僧曰三句蒙师指如何辨古今师云向后不得错举师云适来遮僧所问因缘也须是箇荷负重担底汉始得不可鬪如花似锦言句以当宗乘若如是者直饶学到拂石劫尽也未有了日何故岂不见古人道两口一无舌即是吾宗旨诸禅者还会么不是诗人莫献诗上堂云天平等故常覆地平等故常载日月平等故四时常明涅槃平等故凡圣不二人心平等故高低无诤拈拄杖卓一下云诸禅者这拄杖子昼夜为诸人说平等法门还闻么若闻去敢保诸人行脚事毕若言不闻亦许诸人顶门上眼正何故是法平等无有高下是名阿耨多罗三藐三菩提良久笑云向下文长杭州龙华齐岳禅师法嗣湖州吴山净端禅师本州人也一参宗匠顿悟全机解不存玄见量颕脱三迁法席众少投机退隐本山上堂云吴山山里师子却来云间哮吼别无佛法商量不如打箇筋斗便趒下法座X建中靖国续灯录卷第八建中靖国续灯录X卍XXX建中靖国续灯录卷第九宋刻东京法云禅寺住持传法佛国禅师惟白集对机门庐陵清原山行思禅师第十二世越州天衣义怀禅师法嗣东京大相国寺慧林禅院圆照禅师讳宗本姓管氏常州无钖人也依苏州永安禅院昇上人出家披剃具戒即慕参游诣池州景德怀禅师法席入室扣请示以弥勒内宫说什么法云说遮箇法晓夕心无间念体究未明偶于境中见高木上有一黄梅而智士原曰五月梅子熟时当有发明如斯忽然顿悟心印洞入微奥服勤十余载日探玄旨后出世苏州瑞光次迁净慈学众常盈半千寻奉诏住慧林神宗皇帝召对赐圆照禅号未几乞归灵巖元符二年十二月二十八日沐浴更衣召门人付嘱归逝门人曰既不住世何不留偈师曰吾四十年无时不说何必今日重说偈言遂端坐委化次年正月尽日全身塔于本山世寿八十僧腊五十有三四十年垂手三住大剎嗣法传道者不可穷数名扬一时者百有余人X开堂日神宗皇帝遣中使降香师谢恩毕登座拈香祝延圣寿罢乃敷坐净因净照禅师白槌竟师云还有五湖上士达法高流出众当前共扬佛事问昔日灵山胜集随机大转法轮今朝选佛场开垂手愿扬佛事师云炉烟起处大众同观僧云法雨普霑沙界润群生皆赖一人恩师云向后不得错举僧曰可谓得闻于未闻也师云闻底事作么生僧曰凭师一滴曹溪水四海为霖报我皇师云伶利衲僧问圣皇垂拱巖廊上忆得灵山佛嘱时今日诏师扬般若愿开方便释群疑师云截流之句祗么分付僧曰一言迥出威音外翘足徒劳赞底沙师云三十年后不得错会问昔为林下客今作帝都人未审是同是别师云一月在天影含众水僧曰未离兜率巳降王宫未出母胎度人巳毕师云真不掩伪曲不藏直问九重城里无非触处菩提明月堂前巳现龙华之相不昧当时请师一接师云六街钟鼓韵冬冬即处铺金世界中僧曰更不觉城东畔始发初心师云炉烟透处帀地风生僧曰可谓圣恩霑万里喜气动千门师云礼拜了退僧曰也知上苑花难採不得馨香未肯休师云道了也问葱葱嘉气黄金阙拂拂霜风玉露秋正当恁么时禅客相逢如何话会师云师子嚬呻象王哮吼僧曰龙楼凤阁触目光辉宝铎金钟咸歌帝德师云大施门开一时参取僧曰恩大不知何以报一炉香篆祝尧年师云且听说看师X云滥承圣旨来踞慧林远涉长途三千余里既到皇都精神豁尔何也楼台耸翠殿塔交光广陌通衢朱门华宇不异善财登慈氏阁满目殊胜徧处庄严华藏圆明交罗主伴尘沙法门一毫顿证无边剎境验在目前敢问诸禅德目前事作么生乃顾大众云还会么若也于此明得相共证明若也未知涯际正法眼藏觌面分付良久云鸡足峯前路不遥饮光得底在今朝开堂演法上祝皇帝陛下圣躬万岁伏愿尧天永覆舜日崇明福海等于沧溟寿山高于嵩华护持三宝安御万方弥增玉叶之昌益广萝图之茂久立众慈伏惟珍重问牛头未见四祖时为什么百鸟衔花献师云六六三十六僧曰见后为什么不衔花师云六六三十六僧曰非师不委师云西天此土问古人道卷帘除却障闭户生得碍未审意旨如何师云蹈着称鎚硬似铁僧曰便与么去时如何师云错僧便喝师便打问古者道言无展事语不投机承言者丧滞句者迷和尚如何为人师云金乌急玉兔速僧曰便与么去时如何师云后五日看师云言无展事语不投机承言者丧滞句者迷衲僧到此又且奚为何如戴箬笠披蓑衣垂直钓泛轻舟访寻知识未能休自从猨子皈青嶂抛却钓覆却舟从教湘水几清秋咄上堂云洪音一剖该罗八纮一令施行清风万里豁X开宗要广演门风撤向目前光流大海威拥三界德被四方高耸人天虗怀应物无内无外洞彻十方圆通现前纵横佛事檐头水滴观音妙门雨洒长空文殊境界休问补陀近远觉城东际楼阁门开请高着眼咄上堂云好诸禅德一问一答俊哉快哉问处如石里迸出答处似青天霹雳忽然而有瞥尔而亡若非顶门具烁迦罗眼底衲僧到遮里不免拈头作尾所以道汝生我亦生汝杀我亦杀生杀轮王机交驰如电掣上堂云头圆象天足方似地古貌稜层丈夫意气趯倒须弥蹈飜海水帝释与龙王无着身处乃拈拄杖云却来拄杖上回避咄任汝神通变化究竟须遮里以拄杖卓一下上堂云姑苏台畔不话春秋衲僧面前岂论玄妙祇可着衣喫饭翫水看山夜见星昼见日两手扶犁水过膝灵山授记祗如斯尘劫何曾异今日上堂云一句截流万机顿削得失是非一时放却与么会得便请归堂上堂云看看烁烁瑞光照大千界百亿微尘国土百亿大海百亿须弥山百亿日月百亿四天下乃至微尘剎土皆于光中一时发现诸仁者还见么若也见得许汝亲在瑞光若也不见莫道瑞光不照好参上堂云于一毫端现宝王剎坐微尘里转大法轮拈X起拄杖云拄杖子是尘作么生说箇转法轮底道理山僧今日不惜眉毛与汝诸人说破拈起也海水腾波须弥岌峇放下也四海晏清干坤肃静敢问诸人且道拈起即是放下即是当断不断两重公案以拄杖击禅床一下上堂云千般样都来祇在丝头上乃拈起拄杖云还会么一为无量无量为一十方如来同此超出若也会得参学事毕若更不会何必自抑击禅床上堂云凉风吹红日照一境萧然谁不要观音大士为宣扬九衢卖买争头呌脚不住手不停毗卢界内用分明千圣从来祗遮是莫生退屈自相轻参上堂云季冬寒节去来无别千山万山唯积残雪禅客相逢将何演说各请归堂随缘憩歇若作迷逢达磨大似眼中添屑东京大相国寺惠林禅院觉海禅师讳若沖姓钟氏江宁府句容人也母初娠师屡梦一僧端坐于寝遂不荤茹其父固问即告以梦父曰若果生男当舍为僧及丱岁母擕至钟山礼志公像师即涕泣不肯归去母悟前事乃许就寺僧怀义上人出家后依保心禅师圆具即造池阳怀禅师法席令看情未生时因缘乃获开悟巾侍数年深达玄旨初住常州荐福次住宜兴善权又还荐福后住北京福胜西京法王相国韩公绛太师文公彦愽甞加师仰晚奉诏住慧林开堂日哲宗皇帝遣中使降香师谢恩毕登座X拈香祝延圣寿罢乃敷坐法云圆通禅师白槌竟师云一人人面面相对大似少林看壁一箇箇眼眼相顾何异灵山嘱付诸仁者实为密密堂堂昭然独露会中莫有证据底衲僧么时有僧出问为国开堂愿闻法要师云三乘光佛祖一句定干坤僧曰丽天杲日当轩帀地清风满座师云目前无异草不碍往来观僧曰若非顶门眼开谁知此恩难报师云酌然问鹫岭传芳东震云门列派皇都今朝大启觉场请师再垂方便师云上机言下悟大道目前观僧曰与么则圆照始离金色界相蓝又见觉花开师云不得错看问如何是皇都境师云巍巍双阙侵霄汉拂拂祥云罩九重僧曰如何是境中人师云两宫无事安磐石万国归心有老臣问祖闱宏启大集群贤法令既行请师一振师云匣里青蛇吼僧曰学人退身即是也师云天际白虹高师云诏令臣僧为国开堂流通至道开发人天夫至道者不可以思而测不可以想而求精勤者未能见之辩慧者酌然不识若也明得方知佛佛道同古今不异何是何非孰邪孰正不有而示有杳若梦存无成而似成倐如幻住依空源而起尽法法无知随化海以分形缘缘绝待如是会得堪报不报之恩用助无为之化诸仁者无为之化阖国知闻且如何是报恩底句良久云三乘有旨难彰则一句无私贺太平此日流通般若普集妙善上祝皇帝陛下圣躬伏愿宝图永固凤历X长新同日月照临若干坤覆载位隆北极寿等南山伏惟珍重上堂云碧落净无云秋空明有月长江莹如练清风来不歇林下道人幽相看情共悦诸仁者适来道箇清风明月犹是建化门中事作么生是道人分上事良久云闲来石上观流水欲洗禅衣未有尘参上堂云无边义海咸归顾眄之中万象形容尽入照临之内儞诸人筑着磕着因什么却不知良久云莫怪山僧太多事光阴如箭急相催珍重上堂云日出连山月圆当户不是无言不欲全露乃云遮里莫有全露底么良久众无语乃拈拄杖云拟议则穿腮过击香台下座上堂良久云万机丧尽体何如一点灵光混太虗尘劫未曾经变易禅人休枉废工夫却召大众云省力处道将一句来众无语师云归堂喫茶去上堂良久云净地上切忌抛沙撒土金屑虽贵争柰眼里着不得还知么直饶解齐龙树辩若马鸣智过鹙子到遮里一点用不着何故如此卞玉本无瑕相如诳秦王参上堂横按拄杖云摩竭迦文亲行是令山僧今朝不可更向土上加泥也击香台下座上堂云目净青莲光含白玉若向遮里参得不若神珠四照洞彻十方宝鉴无私𡟎妍自异然虽如是龙蛇易辨衲子难瞒X上堂良久云还委悉么嘉雨时来暑气收禅堂宴坐恰如秋劳生心火何时息祇向无心便好休上堂云神机迅发觌面相呈电光难趂石火莫停恁么荐得未是英灵以拄杖画一画云天下衲僧倒退八百拟议之徒看燎着面门击香台一下真州长芦崇福禅院广照禅师讳应夫姓蒋氏滁州清流人也依江宁府保宁禅院承泰禅师出家圆具远造天衣山怀禅师法席入室开悟深造宗旨初住润州甘露次移长芦晚奉诏旨住智海禅院坚辞弗受问如来禅即许老兄会祖师禅未梦见在未审如来禅与祖师禅是同是别师云一箭过新罗僧拟议师便喝问识得衣中宝时如何师云儞试拈出看僧展一手师云不用指东画西宝在什么处僧曰争柰学人用得师云儞试用看僧拂坐具一下师云大众笑儞僧问如何是佛师云面如满月僧曰意旨如何师云徧照寰中问如何是随处道场师云性似白云舒复卷纵横应物不能羁僧曰恁么则㵎松清冷澹晓月照长川师云心到静中千虑息性澄方外一灯明僧拟议师云迢迢十万余上堂云握骊珠于掌上纳万彚于胸襟全法界于目前指大千于身际混融一体圆鑑无穷包括二仪含容万有如斯之法穷之则妙究之则玄玄妙之理现前凡圣之情顿泯圆融无碍洞耀无私倜傥分明古今无间任是然灯先圣大觉能仁说法利生难忘斯X旨如斯话会埋没宗风何谓也直须南山起云北山下雨上堂云云卷千山尘清万里长空独露法界洞然诸人还见么如实未到且莫麤心忽若顶门放光方信普通年远事不从葱岭付将来珍重上堂召大众云至道荡荡无徧无党或卷或舒或指或掌放旷任缘灵明独朗普覆河沙光含万象乃顾大众云千圣灵踪后人标牓上堂召大众云江山遶槛宛如水墨屏风殿阁凌空丽若神仙洞府森罗万象海印交参一道神光更无遮障诸人还会么良久云寥寥天地间独立望何极参上堂顾大众云遮箇为什么拥不聚拨不散风吹不入水洒不着火烧不得刀斫不断是箇什么众中莫有钉觜铁舌底衲僧试为山僧定当看还有么良久云若无山僧今日失利久立庐山栖贤智迁禅师姓高氏钱唐人也性纯志澹心敏言讷参天衣怀禅师一日见匠者拽木喝声因而开悟遂获印可出世龙舒法华次移栖贤于元祐元年正月十九日辞众沐浴更衣坐化获舍利五色问如何是和尚为人一句师云好僧曰谢师指示师云且道我答汝话也无僧曰专为流通师嘘一声问一问一答尽是建化门庭未审向上更有事也无师云有僧曰如何是向上事师云云从龙风从虎僧曰恁X么则龙得水时添意气虎逢山色转威狞师云兴云致雨又作么生僧即喝师云莫更有在僧拟议师咄云念话杜家问如何是本来心师云折东篱补西壁僧曰恁么则今日斋晏师云退后着问天衣一曲师亲唱未审何人和得齐师云飒飒霜风紧看看冬到来僧曰恁么则寒山拊掌拾得呵呵师云普贤化锦水文殊旺五台僧曰好事不如无师云打折驴腰上堂云山僧无佛法任运且延时朝朝日东出夜夜转山西云收山谷静雨过远峯低三年逢一𨳝鸡到五更啼参上堂云闻佛法二字早是污我耳目诸人未跨法堂门脚跟下好与三十棒虽然如是山僧今日也是为众竭力珍重上堂云拈提要妙露柱皱眉出格之谈乌龟向火平实无事襃贬古今岂能自救诸禅德离此外还别有商量么离此作么生是商量莫是三年逢一闰九月重阳么莫是大尽三十日小尽二十九么莫是春来草自青么若如斯见解栖贤门下唤作驴前马后汉参上堂云是什么物得恁顽顽嚚嚚𥈅𥈅睍睍拊掌呵呵大笑云今朝巴鼻直是黄面瞿昙通身是口也分疎不下久立上堂云山僧久不与大众道话何故幸有佛殿三门溪山松竹每日喃喃地为汝说破了也山僧赢得作无事人说即说了且道遮箇是什么法巳后忽有人X问且莫落七落八上堂云井底红尘生高峯起波浪石女生石儿龟毛寸寸长若欲学菩提看取此牓样参上堂云德山道与儞脱却笼头卸却角驼教儞作箇好人去三界不收六道不摄儞诸方学得底岂不是笼头角驼德山棒临济喝岂不是笼头角驼儞诸人被诸方老榾檛教坏了也学得一堆骨董蕴在胸㦗便道我会禅儞皮下还有血么被他热谩了也山僧今日与么道也似为佗闲事长无明珍重舒州山谷三祖会禅师钱塘临安师之生缘也山谷襃山师之住处也沖会师之法名也圆智师之禅号也天衣老怀师之嗣法师也超悟勐利师之妙性也直语拂情师之为人也圆照圆通师之道友也如此则师之道可知也吏部侍郎贾公易以师礼敬之年七十余洒然真隐开堂日问如何是第一义谛师云百杂碎僧曰恁么则襃禅一会不异灵山师云将粪箕扫帚来问师登宝座壁立千仞正令当行十方坐断未审将何为人师云千钧之弩僧曰大众承恩师云量才补职问未见天衣时如何师云闻名不如见面僧曰见与不见是同是别师云西天此土问理虽顿悟事假渐除渐除即不问如何是顿悟底道理师云言中有响僧曰便恁么又且如何师云金毛师子问如何是佛师云描不就僧曰未审意旨如何师云任是僧繇也皱眉X问住相布施即不问如何是无为实相门师云开眼覰不见僧曰为什么如此师云东西不辨僧曰毕竟如何师云堕坑落壍问生也犹如着衫死也还同脱袴未审意旨如何师云譬如闲僧曰为什么如此师云因行不妨掉臂问如何是天堂师云大远在僧曰如何是地狱师云放儞不得僧曰天堂地狱相去多少师云七零八落问如何是函盖干坤句师云海晏河清僧曰如何是随波逐浪句师云摩斯咤落水僧曰如何是截断众流句师云水泄不通问如何是透脱一路师云上是天下是地僧曰恁么则明月堂堂清风皎皎师云且缓缓问白云绽处楼阁门开善财为什么从外而入师云开眼即瞎僧曰未审落在什么处师云填沟塞壑问如何是不动尊师云寸步千里上堂云无常变易迁谢不停正眼才观纤毫不易诸禅德作么生说箇纤毫不易底道理良久云金乌东出玉兔西沈参上堂顾视大众云智周不鑑尘累何容举目千山迢迢万顷清风楼上赴官斋即不问儞卷起帘来且放一边灵云在什么处藏身露影良久云心不负人面无惭色上堂云青山隐隐极目辽辽浪静风恬渔舟举棹森罗海印帝网交光主伴互分重重无尽但效普贤一时参毕狂心顿息不用巡游既不如然付与龙华树X下参上堂云大隐居廛小隐居山去圣逾远切莫攀缘皆明道眼俱出心源苦海之中捞摝迷魂报佛恩德各无间然蓦拈拄杖云诸禅德作么生是无间然底道理良久云时时示时人时人俱不识参上堂云雪雪应时应节大地山河尽皆银屑拾得当前动步成拙杲日处空寒山欣悦忽尔消镕川流不绝法尔常规孙宾善别若便恁么西天相接下座无为军铁佛因禅师问如何是和尚家风师云一寻寒木自为隣三事秋云更谁识僧曰和尚家风蒙指示为人消息又如何师云新月有圆夜人心无满时问取不得舍不得不可得中祇么得未审得箇什么师展两手僧礼拜师云不要诈明头湖州报本法存禅师杭州巨豪陆氏子也生而明敏愽览群籍雅为篇章尤乐至道因阅华严发悟智性遽舍尘累歛身缁门钦慕祖风远依宗席天衣怀禅师深为印可初住苏州吴江寿圣问一佛出世诸佛赞扬和尚出世什么人赞扬师云九天垂雨露万物尽霑恩僧曰祇遮便是赞扬也无师云枯木不抽条莫怨阳和力僧曰大众证明师云恼乱春风卒未休问无味之谈塞断人口作么生是塞人口底句师以拄杖便打僧曰恁么则一句流通人天耸耳师云秪恐不是玉是玉也太奇僧曰专为流通师云一任乱道师在天衣受请上堂云吴江寿圣见召住持进退X不遑且随缘分此皆堂头和尚提耳训育终始奖谕若据今日正令当行便好一棒打杀那堪更容立在座前虽然如是养子方见父慈下座歙州开化惠圆禅师问成山假就于始篑修途託至于初步未审如何是初步师云擕钖下孤峯僧曰恁么则松江一派入新安也师云莫错认定盘星僧曰人天有赖师云十万八千处州缙云县永泰智觉禅师问少林一去无消息今日殷勤为举扬师云月华自照三千界云水空随十万程僧曰九年面壁当为何事师云还提只履自西归上堂云金风淅沥玉露凄清菊解香苞稻悬嘉穟时清物泰野老讴謌处处登高人人欢乐诸禅德祗如林间衲子岂不知时若也燕嘿忘形昧佗光景翠微深处不逐四时一炷栴檀无恩不报拍禅牀下座苏州万寿和禅师问佛未出世时如何师云象恋藏牙浦人负卖子乡僧曰出世后如何师云一不成二不是僧曰出与未出又作么生师云同道方知僧曰堤边柳绽岭上花开师云句里明机问不着佛求不着法求相去几何师云失钱遭罪僧曰草贼大败师云放儞三十棒僧便喝师云作家僧礼拜师更打上堂云声前密布句后全收同死同生双明双暗不是俊流若为凑泊宗乘举唱契理忘言不是神通无非智达三贤尚昧十圣犹疑释迦巳往弥勒未生正当今日未免随时说佛说祖所以向大众前权行正令X拈拄杖云诸人眼在山僧拄杖头上良久云尽法无民和州开圣禅院栖禅师开堂日示众云选佛场开人天普会莫有久历觉场罢参禅客出来相见时有僧出师云作家作家僧曰莫着忙师云元来不是作家僧提起坐具云看看摩竭陀国亲行此令师云即今作么生僧礼拜师云龙头蛇尾问世尊善说般若和尚提唱宗风未审是同是别师云皇天无亲唯德是辅僧曰今日得闻于未闻也师云闻底事作么生僧曰曲终人不见江上数峯青师云犹较些子问灵山一会迦叶亲闻开圣一会什么人得闻师云进前三步僧曰进前三步又作么生师云退后三步问韶阳曲调人皆委祖令当行又若何师云西天斩头截臂遮里自领出去僧曰忽若泥牛哮吼木马嘶鸣又作么生师云罕逢穿耳客多是刻舟人问东西不辨南北不分学人上来乞师一接师云不接僧曰为什么不接师云为儞东西不辨南北不分僧曰将谓胡须赤更有赤须胡师云苏嚧苏嚧问如何是道师云放汝三十棒僧曰为什么如是师云杀人可恕无礼难容上堂云道不浪堦随功涉位拈拄杖云或七尺或丈二握在手中添意气有时用有时致魍魉邪魔绝妖气海晏河清归去来家家乐业民皆喜卓一下上堂云好风飘飘绰金铎好鸟关关啼宝阁数片闲云海X上来一巵流水天边落参上堂拈拄杖云大众急着眼看须弥山画一画百杂碎南赡部洲打一棒东倾西侧不免且收在开圣手中教伊出气不得卓一下明州云巖旌教院洞偕禅师前住江阴寿圣一日云两处住持实四十年凡陞堂语句都无一箇元字脚十二时中但以波罗羯谛菩提萨娑诃以为常课别无所长珍重坐逝福州衡山惟礼禅师问诸佛出世为一大事因缘和尚出世如何为人师云古之今之僧云便恁么承当去时如何师云伶利人难得问如何是祖师西来意师云穿云渡水问如何是佛师云眼放电光僧曰意旨如何师云照天照地问如何是和尚为人一句师云一二三四五六僧曰意旨如何师云碧眼胡僧数不足上堂云若论此事直下难明三贤罔测十圣不知到遮里须高提祖令横按镆鎁佛尚不存纤尘何立直教须弥粉碎大海焦枯放一线道与诸人商量且道商量箇什么良久云盐贵米贱下座杭州北山显明院善孜禅师问如何是祖师西来意师云九年空面壁懡㦬又西归僧曰为什么如此师云美食不中饱人喫问如何是无情说法师云灯笼挂露柱僧曰什么人得闻师云墙壁有耳明州启霞惠安禅师问诸佛出世盖为群生和尚出世当为何人师云不为阇梨僧曰恁么则潭深波浪静学广语声低师云捧上不成龙问师唱谁家曲宗X风嗣阿谁师云任汝歌扬僧曰天衣嫡子也师云速退速退僧曰为什么如此师云养子方知父慈越州云门山灵侃禅师问诸佛出世当表何事师云白云覆幽谷僧曰如何领会师云红日正当天问诸方法道何似遮里师云处处人风好山山折野花问十二时中如何用心师云佛殿里装香僧曰学人不会师云三门头合掌上堂云尘劳未破触境千差心鑑圆明丝毫不立灵老皎皎独露现前今古两亡凡圣路绝到遮里始能卷舒自在应用无亏出没往还人间天上大众虽然如是忽被人把住问且道拄杖子放什么处着又如何祗对即是还有人道得么出来道看众无对拍禅床一下天台太平元坦禅师问法本无相如何甄别师云流水尽归东海去僧曰学人不会师云白云长向岳前来僧曰便恁么会时如何师云错师云是法无宗随缘建立声色动静不昧见闻举用千差如钟待扣向此荐得且随时着衣喫饭若是德山临济更须打草鞋行脚参杭州佛日文祖禅师问峭峻之机请师垂示师云十字街头八字立僧曰祗如大洋海底行船须弥山上走马又作么生师云乌龟向火僧曰恁么则能骑虎头善把虎尾师以拄杖点一下云礼拜着苏州荐福明因禅师问一点分明不是灯祗如一点未明时如何师云争怪得老僧僧曰明后如何师云X煇天烁地僧曰未审向上更有事也无师云有僧曰如何则是师云天上有星沂州望仙山宗禅师问四时八节即不问平常一句事如何师云禾山打皷僧曰莫是学人着力处也无师云归宗拽石僧无语师云真箇衲僧问如何是不生不灭师云长河冻结僧云如何是不生不灭师云两重公案问如何是世间相师云进前退后问如何是清净法身师云口里喃喃道不着问三乘十二分教即不问如何是般若一句师云唤又唤不得僧曰莫祗遮便是也无师云教归不肯归问如何是真经师云露柱放光僧曰恁么则日日看读师云不得思量问韶汤一句即不问如何是和尚一句师云千光那照僧曰还许学人趣向也无师云许僧曰恁么则饥来喫饭寒来向火师云且莫乱统问如何是亲切处师云会则不非僧曰进前退后莫是否师云非即不会问禅林振誉久向师名上上之机请师指示师云不是峯前客僧曰莫压良为贱师云多是莫徭人问如何是生老病死苦师云都道了也僧曰如何是学人下手处师云黄檗未是苦问湛水澄波即不问觌面相呈事若何师云见么僧曰青山隐隐师云何曾觌面上堂云南北东西四维上下虗空为体法王为身既是虗空为体大众向什么处安身立命还道得么道得出来对众商量若道不得各自归堂参上堂云南X台乌药北海天麻新罗附子神锦朱砂良久云大众会么久立上堂云诸佛到处还有道无道大众现前还有祖无祖老僧即不然良久云露柱喜笑灯笼恶发诸人会么会则对面商量不会则归堂向火珍重上堂云儞等诸人还肯放下么若不放下且担取去下座岳阳墨山禅院有琦禅师问师登祖席愿发潮音师云华岳三峯云澹澹僧曰学人未晓师云黄河九曲浪滔滔问古佛家风即不问途中一句事如何师云春来和气暖僧曰专为流通也师云脚跟下一句又作么生僧曰点师云果然蹈不着师云宗师路陌莫问东西剔起眉毛祇在遮里更若周遮迢迢十万舒州桐城金绳诠禅师问垂钩三尺意在深潭离钩三寸师意如何师云清平世界僧曰也要问过师云有头无尾筠州五峯净觉院用机禅师问如何是道师云十字街头蹈不着僧曰便恁么去时如何师云且缓缓上堂云清平过水投子卖油一年三百六十日不须频向数中求击拂子一下建中靖国续灯录卷第九X建中靖国续灯录X卍XXX建中靖国续灯录卷第十宋刻东京法云禅寺住持传法佛国禅师惟白集对机门庐陵清原山行思禅师第十二世越州天衣山义怀禅师法嗣东京法云寺圆通禅师讳法秀秦州陇城人本姓辛氏母梦麦积山诵经老僧至舍即诞生也应干寺鲁大师者夙受训曰竹铺坂下相寻既闻斯异即住视之覩神骨挺特収养俗舍三岁擕归出家遂从师姓曰鲁氏也十九试经圆具励志讲肆习因明唯识百法金刚圆觉华严妙入精义为众发挥因闻南宗传心印法迳造天衣怀禅师法席天衣问曰座主讲什么经论曰华严经天衣曰华严以何为宗曰法界为宗天衣曰法界以何为宗曰以心为宗天衣曰心以何为宗师遂无语天衣曰毫𨤲有差天地悬隔汝当自看必有发明后十七日闻僧举白兆参报慈情未生时如何曰隔师忽大悟直诣方丈陈其所证天衣曰汝真法器吾宗异日在汝行矣后游江淮住龙舒四面移居庐山栖贤相国王公安石闻师道风请居钟山又迁凤台保宁寻奉诏住长芦崇福元丰甲子越国大长公主太尉张候敦礼奏请居法云寺为第一祖神宗皇帝上仙两宫宣就神御前说法赐圆通禅号开堂日神宗皇帝遣中使降香并赐磨衲袈裟仍传圣语云物虽微表重法故师谢X恩毕登座拈香祝延圣寿罢是日荆国大王亲侍法筵净因净照禅师白槌竟师云还会么遮箇是诸方事例今古同仪诸人若也于此不明便见落二落三且道第一义谛在什么处久参上士必共证明晚学初机有疑请问问世尊出世梵王前引和尚开堂大王侍座是同是别师云不得钻龟打尾僧曰恁么则祥云生宇宙瑞气满干坤师云法云即得衲僧分上有恁么光辉僧曰且待别时举似和尚师云吽吽问法云初建当明代磨衲高提荷圣恩时如何师提起衲衣角云还见么僧曰忽遇铜头铁额眼放电光底人来又作么生师云秪得瞻之仰之僧曰吹毛匣里冷光生外道羣魔皆断首师云惜取好僧曰鹤有九臯难翥翼马无千里漫追风师云倒退三千即不无进前一句作么生道僧曰且待别时师云同坑无异土问我皇御宇德合干坤游刃万机护道终日未审还有佛法道理也无师云大似不曾将得问来僧曰恁么则心随万境转转处实能幽师云须弥山在儞头上僧曰深领和尚此语师云识甚轻重僧曰知恩方解报恩师云果然转不得师云问得亦好不问最亲何也道出古今非言所及设使问处如普慧云兴答处若普贤缾泻秪益多闻于道转远况诸人分上各各总有遮一段事可谓辉天鑑地耀古腾今设使祖佛齐兴焉敢错误而今前佛巳去后佛未生正当空劫六合冥然荷圣主贤臣令山僧为法X云宗主且道山僧似何为主蓦拈拄杖云还会么放行把住总由遮里放行也八面风生把住也羣魔失色敢问诸人放行好把住好还有人断得么非但德山临济不肯便是法云拄杖子也自未甘且道法云拄杖子有甚么长处击禅床一下云即此举掦上扶帝祚仰冀聪明元首芬芳万国之春忠节股肱弼辅千年之运伏惟珍重师于元丰八年四月初十日宣入神宗皇帝灵驾前陞座师拈香云还会么天高地厚时人知有且道遮箇甚么处得来识得辨得巳报皇恩其或未然不得错怪臣僧乃烧香陞座问昔日灵山胜会今日帝苑法筵未审是同是别师云龙楼凤阁宝铎金铃僧曰恁么则灵山一会宛尔而存师曰眼见耳闻有谁通晓僧曰恩深转无语怀抱自分明师云儞将甚报恩僧曰唯焚香篆祝尧年师云大少在僧礼拜师云莫孤负人好问中天降旨御药领符大施门开当为何事师云天高不可问地厚不可陈僧曰恁么则上严先帝超三界次祝今皇寿万春师云真不掩伪曲不藏直僧曰唯将一摘曹溪水四海为霖报我皇师云休要随波逐浪僧以手面前画一画云争奈路头在遮里师云若不是老僧几被子惑便喝师云休休诸佛子游涉圣门勿妄宣传苟能心契宗乘何必要于言说故知此事理越常情亘古亘今欲人自信直饶微尘诸佛诸大祖师竞出头来各各X异口同音纵历长劫赞叹也赞叹不及便是山河大地草木丛林尽作邪魔外道邪见之人毁灭也毁灭不得且道是何道理向遮里明得未有衲僧气息直饶德山棒似雨点争如罽宾国王一刀两段而今莫有效古者么若有法云性命难存良久云臣僧早窃传灯今蒙睿旨陞此广座举扬般若上严神宗皇帝仙驾伏愿神游净域不昧正因为帝为王随方化物久渎圣聪伏惟珍重问如何是佛法大意师云蹈着称鎚硬似铁僧无语师云吽赚杀人问不离生死而得涅槃不出魔界而入佛界此理如何师云赤土茶牛嬭僧曰谢师答话师云儞话头道什么僧拟议师便喝问阳春二三月万物尽生芽未审道芽还增长也无师云自家看取僧曰莫便是指示处么师云芭蕉高多少僧曰野火烧不尽春风吹又生师云遮箇是白公底儞又作么生僧曰且待别时师云看儞道不出问久向法云法即不问如何是云师云盖覆一切僧曰普为霖雨去也师云来风深辨上堂云看风使帆正是随波逐浪截断众流未免依前渗漏量才补职宁越短长买帽相头难得恰好直饶上不见天下不见地东西不辨南北不分有什么用处任是纯刚打就生铁铸成也须额头汗出总不恁么如何商量良久云赤心片片谁知得笑杀黄梅石女儿参X上堂云山僧不会巧说大都应箇时节相唤喫椀茶汤亦无祖师妙诀禅人若也未相谙踏着称鎚硬似铁参上堂云山僧葛藤甚多栏路绊倒禅和大都田地未稳到头总不柰何良久云惭惶杀人上堂云说得盛水不漏未免衲僧取笑向上更有一窍无孔铁鎚不到良久云为什么不到可知礼也上堂云分明好箇消息祇是口吐不出拟欲举似诸人恐使傍观气急且道是什么消息良久云龙头蛇尾去也上堂云山僧为人浑无巴鼻四海禅人尽参不入铜头铁额有谁知且听篱头吹筚篥吹筚篥吹得十声九不出纵然吹得一声出不如吹不出何故如此知音者少参上堂云秋云秋水青山满目遮里明得千足万足其或未然道士倒骑牛参上堂云寒雨细朔风高吹沙走石拔木鸣条诸人尽知有且道风作何色若识得去许儞是眼若又不识莫怪相瞒参上堂云少林九年冷坐却被神光觑破如今玉石难分祇得麻缠纸裹还会么笑我者多哂我者少师于庚午岁八月二十九日谓门人曰老僧六处住持有烦诸知事首座大众今来四大不坚火风将散各宜以道自安无违吾嘱乃云来时无物去时空南X北东西事一同六处住持无所补师良久监寺僧惠当进云和尚何不道末后句师云珍重珍重端坐而逝杭州佛日山智才禅师台州人也竹马辞俗金园投师既巳具戒禀仪异常听习台教深达观旨寻慕参游徧扣禅丛至天衣怀禅师法席入室陈解未蒙印可怀知法器不以常待设其异见执以为得怀拈棒打出师忽大悟怀曰棒头荐得是真悟道由是见量超卓问优昙花开大众同观学人上来请师垂示师云知音者少僧曰古人方便又作么生师云量才补职僧曰泥牛哮吼沧溟上石鼓喧轰透碧霄师云烁烁龙门过不得依前和雨落沧溟问如何是佛日境师云山高水冷僧曰如何是境中人师云虎啸风生问三乘十二分教即不问如何是衲僧家事师云逢人不得错举僧曰古之今之师云汝是师子身中虫何故食师子身中肉僧云和尚幸是大人师云又不得放过问文殊仗剑拟杀何人师云打水鱼惊僧曰有损有益师云风寒彻骨问如何是道师云水冷生氷僧曰如何是道中人师云春雪易消僧曰如何谈论师鸣指一下问如何是无为师云山前雪半消僧曰请师方便师云水声转鸣噎问千峯寒色即不问雨滴龙华事若何师云荒地生青草僧云恁么则龙吟雾起虎啸风生师云滴滴在眼前僧曰碧眼胡僧笑点头师云记取问话问敲空作响击木无声学人X上来请师敲击师云春霜损百花僧曰若然者百发百中师云退身三步僧曰大众证明谢师敲击师云逢着衲僧分明举似问东西密相付为什么诸人皆知师云春无三日晴僧曰特伸请益师云拖泥带水僧曰学人到遮里却不会师云贼身巳露上堂云城市喧繁空山寂静然虽如是动静一如死生不二四时轮转物理湛然夏不去而秋自来风不凉而人自爽今也古也不改丝毫谁少谁多身无二用诸禅德既身无二用为什么龙女现十八变君不见弄潮须是弄潮人珍重上堂云风雨萧骚塞汝耳根落叶交加塞汝眼根香臭丛杂塞汝鼻根冷热甘甜塞汝舌根衣绵温冷塞汝身根颠倒妄想塞汝意根诸禅德直饶汝翻得转也是平地骨堆参上堂云一锥一札心眼琢磨把定商量便知死活死之者依诸法智逼塞心间不能洒落活之者出人眼目独耀无私似日轮卓午洒落者如中秋月夜羣星掩色百界分明禅德恁么时节输佗收钓者载取月明归久立上堂云黄金殿上少遇知音地狱天堂随处会合虽新明镜当台要且胡汉不来直饶鑑象分明也是沤生沤灭参上堂云严风刮地大野清寒万里草离衰千山树黯黪苍鹰得势俊鹘横飞颇称衲僧钵囊高挂独步遐X方似勐将出荒郊临机须扣敌今日还有么良久云匣中宝剑袖里金槌幸遇太平挂向壁上参上堂云诸禅德还知么山僧生身父母一时丧了直是无依倚处以手槌胸云苍天苍天复顾大众良久云儞等诸人也是鉄打心肝参上堂云雨洒羣芳云披树荫圣凡不到亘古亘今乃顾大众云好诸禅德可惜善财守楼阁开身逢圣境眼染尘埃苦哉苦哉出来出来拈起拄杖云与汝拄杖子四维上下南岳天台掷下云参上堂云秋风紧秋云阴一溪秋水碧沉沉自是丝纶不到底莫怨金鳞泊处深上堂云山堂凉冷颇会禅流彼既丈夫山僧也不相违背直须坐却报化佛头截断释迦语路提唱也法震人天举动也道芳诸圣若能如是且向如来行处行参北京天钵寺文慧禅师讳重元姓孙氏青州千乘人母梦于像前吞一金果后乃诞师相仪殊特逈异群童十七出家冠岁圆具初游讲肆颇达教宗甞宴坐于古窰忽闻空中有告师学上乘者惊骇出视杳无人迹翌日客至出寒山集师一覧之即慕参玄至天衣怀禅师法席遇众请益豁然大悟怀为陞堂举扬印可叹曰此吾家千里驹也清献公赵抃参师闻雷悟道谏议刘公请主仰天紫微曾公巩命徙灵岩资政陈公升之移之广济太师文公彦愽召居天钵凡X四住名蓝十方仰重河朔宗乘由斯再振缘终示灭正盛暑中清风透室异香馥郁茶毗烟𦦨若镕白腊舍利五色焦树芬芳太师文公以上赐白瑠璃瓶贮之借以锦褥躬葬于塔居士何震所获额骨牙齿舍利别剏浮图问如何是佛师云迦叶擎拳僧曰如何是法师云唵口部啉㗶僧曰如何是僧师云口念弥陀僧曰谢师答话师云不天堂入地狱问如何是禅师云入笼入槛僧拊掌师云跳得出是好手僧拟议师云了问如何是触目之机师云摩斯咤落水僧曰谢答话师云鼻孔不存问如何是教外别传底句师云听僧曰学人未会师云钝问如何是道师云不道僧曰因什么不道师云为是私商客僧便喝师云山僧被汝一喝僧拟议师便打问如何是透法身句师云上是天下是地问如何是函盖干坤句师云一沤虗后众沤虗僧曰如何是截断众流句师云金粟对文殊僧曰如何是随波逐浪句师云昨夜打出三门去问父母未生时如何师云尼干不历僧曰生后如何师云孙宾皱眉僧曰毕竟如何师云三十年后问昨夜雨今日晴于曹溪路上成得什么边事师云昨日雨今日晴问半满之教即不问如何是触目菩提师云触目菩提即且致儞作么生会半满之教僧曰须还和尚始得师云为什么乱走僧曰讳人道着师云情知汝不会僧曰幸得不会师云有什么救处师云若据宗乘正令莫不动用全威如圣王轮宝劒飞X空谁是不宾之者是以王道平平和风扇物使群邦贡献万里梯航六合澄清狼烟永息于是四魔绝迹九类亡机且作么生说箇动用全威底道理蓦拈拄杖横按云休休动不如静靠却拄杖便起上堂云多时寒近方暖伶利衲僧高着眼直得通身是眼鼻孔辽天蓦拈起拄杖云不消一穿击香台下座上堂云冬不受寒夏不受热身上衣口中食应时应节既非天然自然尽是人人膏血诸禅德山僧恁么说话为是世法为是佛法若也择得分明万两黄金亦消得喝一喝上堂良久云看看照也功成万德寂也荡无纤尘遮里荐得独露圆明衲僧闻举掩耳退身总似遮一般底直须唤回来打参上堂云福胜一片地行也任儞行住也任儞住步步踏着始知落处若未然者直须退步脚下看取叱洪州上蓝文达禅师本州人也道性淳和德行脩洁久参天衣怀禅师发明宗眼给事程公师孟请居上蓝一住十年道行大播熈宁元年辞众坐灭焚化及收舍利目睛宛然如生今塑本院郡人倾仰问如何是豫章境师云落霞孤鹜飞秋水长天色僧曰如何是境中人师云徐孺亭前月陈蕃榻下明僧曰向上宗乘事若何师云人心难满沟壑易填问如何是心师云心问如何是和尚家风师云风吹不入僧曰恁么则把定干坤眼绵绵不漏丝师云水洒不着问尘鹿成羣如何射得师云看箭X洪州观音启禅师问如何是道师云水声争泻碧僧曰学人不会师云山色乱堆青问如何是无缝塔师云不曾动着僧曰如何是塔中人师云灰头土面问如何是祖师西来意师云松长栢短僧曰意旨如何师云叶落归根台州瑞巖子鸿禅师姓吴氏本州人也受业于情峯资圣院初住太平瑞巖二剎晚退老息庵问法者愈于曩日兜率寺革律为禅坚命师主云不数年间复谋退隐德行孤高始终如一问如何是道师云开哏觑不见问如何是祖师初来意师云拂衣瞻汉月飞钖远中天僧曰意旨如何师云熊耳崔嵬千古色少林苍翠几流芳僧曰谢师答话师云师子齩人韩獹逐块随后便打问如何是垂手底句师云不得春风花不开僧曰如何是不垂手底句师云花开又被风吹落僧曰离此二途如何是学人转身处师云背斗望南星僧拟议师云弹琴须对赏音人问法尔不尔如何指南师云话堕也僧曰乞师指示师呵呵大笑问如何是真实体师云针札不入僧曰如何是真实用师云清风在掌僧曰离此二途如何是向上一路师云欠汝一问问月圆当午时如何师云千里同风僧曰欲言言不及林下好商量师云千里不同风问如何是瑞巖师云千峰环列翠僧曰观者如何师云举目即遗踪僧曰还许学人登也无师云地平宜进步壁峻莫回头僧曰方便门中更乞指南师云鹤鸣X云外树瀑泻枕前声僧礼拜师云路遥知马力岁久见人心问普通巳后人人知有普通巳前如何剖路师云穿得胡僧鼻僧曰若与么不从人得也师云南雪峯北赵州僧曰何得龙头蛇尾师云拄杖教谁喫僧曰学人遭贬剥师云酌海持蠡一场困苦上堂云法尔不尔建立乖宗堂堂现前雕琢成伪妙圆越悟头上安头顿获法身枷上添杻若不尔则灵山𦘕饼曹溪指梅过犯弥天放过则不可更有一箇谁捡点得出蓦拈拄杖云今日不着便下座上堂云一不守二不向上下四维无等量大洋海底飞鉄船须弥顶上翻鲸浪临济缩却舌头德山阁却拄杖千古万古独巍巍留与衲僧作牓样急着眼上堂云夜来好雨点点是衲子眼睛衲子不惜分付与春风吹散普滋三草二木悉得敷荣若是败种各须自甘莫道春风不着力好上堂云瑞岩是巖四面凝岚花开幽径水泻寒潭牧童更歌樵客孰谙相唿相唤溪畔掬流戏沙共笑山鸟底事喃喃或云瑞巖非巖惟寂惟寞无禅与君参无道与君学来者无拘去者非缚唯有门前千朵万朵山带月和云倚寥廓师于绍圣三年八月示疾十五日写遗戒付嘱弟子后六日复留颂云志公钓得鳌僧伽手烹戮寒山不知味拾得饱盈腹木人惆怅弔又歌石女懽忻慰复哭言毕危坐而逝越州天章元善禅师问大无外小无内既无内外毕X竟是什么物师云开口见胆僧曰学人未晓师云苦中苦僧曰无众竭力祸出私门师云教休不肯休须待雨霖头便打问古人横说竖说知有向上关棙子也无师云何不向下问将来僧曰学人不会特伸请益师云向下不会说什么向上关棙子僧曰大众霑恩师云难上堂云把定也滴水滴冻江河绝流放行也日暖风和山川竞秀且道把定好放行好把定放行尽在遮里若也把定直须佛来祖来丧身失命若也放行七纵八横虾䗫蚯蚓同死同生上堂云霜铺四野同居银色光中鴈呌长天共在补陀影下高高处坦然平正低低处孤迥巍巍尘剎徧游不离足下普门大启秪在目前平原列朵朵之山曲㵎流清清之水登山者谁知紫胡为意临水者谁知船子用心投纶掷线则且致离钩三寸道将一句来以拄杖击禅床下座上堂云夜雨初霁烧云四开水声滴沥山色崔嵬可怜无限迷途者背却文殊礼五台参真州长芦崇福院体明圆鑑禅师开堂日上首白槌罢师顾视大众云槌声未作玄路早彰更显锋铓离牙噼齿到遮里直得悬崖撒手便肯承当犹是借草眠云更须知有八面当风千波竞涌截生死流离断常见纵横三界出没卷舒应用无亏兵随印转然虽如是未入虎口焉得虎牙先达之者非在于斯后学初机有疑请问问昔日世尊善说般若帝释为启请之人今朝师演宗乘府主是证明之者未审是同是X别师云木鸡向晓啼残月僧曰恁么则灵山一会俨然存也师云俨然一句作么生道僧曰相识满天下知心能几人师云非公境界问圣朝太后崇因地法王真谛若为宣师云此问不虗僧曰凭师一句玄中妙上祝丕图万万年师云谢汝证明问府命开堂于此日师将何法报君恩师云将此身心奉尘剎是即名为报我皇僧曰报恩既乃若斯祖令又如何话会师云临济德山权且镇库僧曰慈云普润法雨遐霑师云闲言语问世尊出世三转法轮师今出生当为何事师云一天初过雨万里始归云僧曰一法徧含春雨润羣生皆悟海潮音师云念得不济事上堂顾视左边云师子之状岂免嚬坤顾右边云象王之仪宁忘回顾取此逃彼上士奚堪识变知机野狐窠窟到遮里须知有凡圣不历处古今不到处且道是什么人行履良久云丈夫自有冲天志莫向如来行处行上堂云上士相逢休论目击祖佛门中如何受用古往今来新新无间虽然如是犹在荆棘林中衲僧家须向镬汤炉炭上成等正觉刀山剑树上说法度人方有少分相应良久云茯苓秪在松根下用意追寻事转遥杭州龙华文喜禅师后住陆莲菴问如何是陆莲境师云一径阶前草数株霜后松僧云如何是境中人师云拏开凡圣路踏破画门来僧曰向上宗乘事若何师云一条楖𣗖杖万里作风威师云诸仁者且道X答伊境不答伊境若道答伊境山僧眼在什么处若道不答伊境又道一径阶前草数株霜后松还相委悉么良久云时时明祖意日日起清风珍重处州永泰自仁禅师问如何是露地白牛师云大难看守僧曰看守即易未审将何为用师云得用即用僧曰学人借用得也无师云直饶用得也是别人底师云松风凛凛败叶纷纷柳带衰颜猿啼远岫若也善观时节方与诸圣相隣未出得衲僧活计诸仁者当此之际正好横担拄杖高挂钵囊到处撞开方丈门且与老胡相见若也一言不契坐具拂开便行岂不快哉山僧自行脚巳来未曾逢着一箇半箇何故如此良久云土旷人稀相逢者少珍重上堂云金风乍扇松竹交阴水月分明游人罔措还会么若有人会出来通箇消息山僧为儞证据良久云布袋里锥子不出头者是好手下座师世寿八十四僧腊六十一于元符元年六月初九日澡浴更衣辞众而趺坐逝饶州景德普俊禅师问诸佛出世盖为群生太守请师当为何事师云尊官在此僧曰一雨所滋羣生普润师云欠少什么问如何是主人公师云一朝权在手看取令行时僧曰若不上来焉得如是师云将谓衲僧问依俙似半月傍像若三星干坤收不得师于何处明师云人人具足僧曰学人便恁么时如何师云箭发离絃新罗国里X汀州同庆禅院智珣禅师上堂云法无别法心即此心直下承当不为分外更若别求巧妙鬪钉语言于达磨西来天地辽远何也幸自可怜生何劳强雕琢参汀州开元智孜禅师开堂日陞座云黄金为地白玉为城十方缭绕百宝庄严大众还见么还信么若也信得人人分上各各如斯十方国土不隔毫端亘古亘今都在一念尘沙诸佛同此一途从上祖师更无别路若信未及有疑请问问学人上来请师说法师云岭上白云闲荡荡僧曰莫便是和尚为人处也无师云㵎中流水急茫茫问师唱谁家曲宗风嗣阿谁师云明眼人前莫错举僧曰天衣的旨师亲唱云门祖派转光辉师云听事不真唤钟作瓮师云诸佛不出世扰扰世界无依怙祖师不西来茫茫众生无本据诸佛出世祖师来遂使人人皆得所上则见皇天下则履厚土君圣臣贤十方得路父慈子孝尊卑有序衲僧要去便去要住便住大众此犹是世谛之谈出世间一句作么生道良久云云横叠嶂月上晴空上堂云衲僧家向针眼里藏身稍宽大海中走马甚窄将军不上便桥勇士徒劳挂甲昼行三千夜行八百即不问不动步一句作么生道若也道得观音势至文殊普贤秪在目前若道不得直须撩起布裙紧帩草鞋参上堂云云行荡荡鸟语嘤嘤头头垂示非色非声便X恁么会落壍堕坑不恁么会孤负平生闭门造车出门合辙人人知有触龙鳞履虎尾大众作么生体会若体会得便能光辉日月闪烁星辰若未能体会僧堂中有粥有饭夏月日长林下取凉珍重上堂云寒空落落大地漫漫云生洞口水出高源若也把定即十方世界恍然若也放行即东西南北坦然茫茫宇宙人无数一箇箇鼻孔辽天且问诸人把定即是放行即是还有人断得么若无人断得三门外有两箇大汉一箇张眉握劒一箇努目挥拳参泉州资圣捷禅师问如何是佛法大意师云鉄牛生石卵问如何是接人句师云三门头合掌问如何是大用句师云脑门着地问如何是无事句师云横眠大道问如何是出三界句师云野狐窟里问如何是奇特句师云的问如何是平实句师云泥中洗土苏州澄照慧慈禅师问了然无所得为什么天高地濶师云窄问如何是佛师云巍巍堂堂问如何是道师云目前看取问如何是和尚家风师云七零八落上堂云若论此事眨上眉毛早是蹉过那堪进步向前更要山僧说破而今说破了也还会么昨日雨今日晴秀州崇德智澄禅师上堂云觌面相呈更无余事若也如是岂不俊哉山僧盖不得巳曲为诸人若向衲僧面前一点也着不得诸禅德且道衲僧面前说箇什么即得良久云深秋帘幕千家雨落日楼台一笛X风下座苏州净慧可证禅师问达磨未来时如何师云天涯地角僧曰来后如何师云四海五湖师云龙宫海藏尽属葛藤教外别传起模画样当人分上平地风波若到遮里如何得出乃云毗婆尸佛早留心直至如今不得妙参堂去泉州栖隐有评禅师问如何是平常道师云和尚合掌道士擎拳问如何是无位真人师云渠无面目问十二时中如何趣向师云着衣喫饭僧曰别还有事也无师云有僧曰如何则是师云斋余更请一瓯茶上堂云为体也镜净水澄为用也光生满目十二时中有何妨碍恁么说话笑破人口苏州定惠云禅师问如何是为人一句师云见之不取僧曰学人未晓师云思之千里问学人上来乞师一接师云云开月白雨后山青僧曰学人今日功不浪施也师云更须子细问如何是亲切为人处师云缩却舌头僧曰学人便恁么会去也师云切莫草草问如何是向上为人师云脚下看取僧曰如何是向下为人师云脑门着地汀州开元智谭禅师问如何是无私底句师云片月流辉光含万象僧曰谢师指示师云指示箇什么僧曰争奈言犹在耳师云是什么言僧曰片月流辉光含万象师云学语之流问如何是道师云亘古亘今僧曰目前无异路达者共同途师云儞作么生会僧X曰踏着称鎚硬似銕师云犹较些子问如何是佛法大意师云春寒秋热僧曰学人不会师云秋热春寒问如何是古佛家风师云赞叹不及问如何是无缝塔师云风吹不入僧曰如何是塔中人师云鼻孔大头向下上堂云物我冥契显露真机法法灵通心心独耀卷舒自在隐显无拘有时阒尔无纵有时廓周沙界般若光中悉皆应现尘尘既尔念念皆如说什么目连鹙子具大神通到遮里作么生摸𢱢参灵峯崇化珣禅师问知师久蕴囊中宝今日当筵略借看师云人逢好事精神出马遇寒霜气力生问如何佛法大意师云山深水冻僧曰如何趣向师云雪冷霜寒问验人端的处下口便知音学人上来请师不悋师云好事不出门建州干符大同院旺禅师问师唱谁家曲宗风嗣阿谁师云鉄牛横渡海僧曰恁么则天衣嫡子乳窦儿孙师云石角夜穿山问如何是祖师西来意师云入市乌龟僧曰意旨如何师云得缩头时且缩头建中靖国续灯录卷第十建中靖国续灯录X卍XXX建中靖国续灯录卷第十一宋铭东京法云禅寺住持传法佛国禅师惟白集对机门X庐山清原山行思禅师第十二世筠州大愚晓舜禅师法嗣蒋山佛慧禅师讳法泉姓时氏随州随县人也少甞业儒才器明敏金依龙居山智门院信𤣱禅师出家𤣱预梦法堂泉涌翌日师至因而名之后习经业比试圆具远造云居舜禅师法席因示二祖礼拜因缘拟答次舜掩师口从兹顿悟初住大明千顷灵巖南明蒋山五剎左丞蔡卞承旨蔡京景仰问道晚奉诏旨住大相国寺智海禅院师问众曰赴智海留蒋山去就孰是众皆无对师乃索笔为偈云非佛非心徒拟议得皮得髓谩商量临行珍重诸禅侣门外千山正夕阳书毕坐逝问达磨九年冷坐未遇智音和尚今日开堂当为何事师云云生岭上僧曰学人未晓师云杲日当天问祖祖相传传祖印师今得法嗣何人师云丫角女子戴席帽僧曰恁么则云居嫡子韶石儿孙师云多将瓮响作钟声问古人道日面佛月面佛意旨如何师云马祖在江西僧曰若不上来焉知如是师云麤餐易饱僧展两手师云弄影藏头问三级浪高如何一透师云莫遭点额僧曰恁么则风雷连四海师云浪里看桃花问古人说不到处请师说师云夫子入太庙僧曰学人未晓师云春暖柳条青问如何是和尚家风师云山前栢子吾亲种僧曰恁么则云散家家月春来处处花师云岭上樵人跣足行问如何是西来的的意师云揭衣过水僧曰学X人未会师云拄扶横担问如何是学人自巳师云一倒一起僧曰莫秪遮箇便是也无师云大众笑儞问祖师未来时如何师云月明东岭上僧曰来后如何师云黄河辊底流问祖师面壁意旨如何师云撑天拄地僧曰便恁么去时如何师云落七落八问如何是宾中宾师云去魏来秦僧曰如何是宾中主师云更无伴侣僧曰如何是主中宾师云少喜多嗔僧曰如何是主中主师云放过一着问二祖立雪意旨如何师云三年逢一闰僧曰为甚付法传衣师云村酒足人沽问停桡罢棹时如何师云寒沙翘白鹭僧曰到岸后如何师云戽水泼鸳鸯问如何是道师云不道僧曰为什么不道师云恐儞会去僧曰是何心行师呵呵大笑问如何是诸佛本源师云金鞭敲玉镫问如何是佛师云眉目分明问如何是急切一句师云火烧眉毛问如何是不犯锋铓句师云秤鎚落井师云诸仁者问话住得也相挨相拶进前退后口里喃喃地图箇甚么将谓宗门合有恁么事诸人败阙犹可带累山僧亦无分雪处何故诸人未发问时犹较些子才始出来便知勿交涉不见摩竭国内土旷人稀少室巖前风高月冷到遮里岂假三寸方解辨明所以道诸佛不出世祖师不西来龙树马鸣不敢论量海藏龙宫不能诠註虽然如是若是明眼汉一点也瞒他不得后学初心卒难摸𢱢今日幸因判府侍郎为佛法主山僧得与诸人相见大众如今忽有X人问相见底事向他道什么若有道得底出来吐露箇消息看山僧为儞证明若也未知今日巳是藏隐不得为诸人一时说破乃擘开胸云分明记取上堂云春雪晴春山青白云散处啼鸟数声诸禅德还知么听着则塞却儞耳朵觑着则瞎却儞眼睛莫怪蒋山无意智大家林下过余生上堂云来不来去不去脚下须弥山脑后擎天柱大藏不能宣佛眼不敢觑诸高德渐老逢春解惜春昨夜飞花落无数上堂𦘕一圆相以手托起云诸仁者还见么迢迢从海出渐渐入云衢诸人若也未见莫道南明长老措大相却于宝花王座上念中秋月诗若也见得此夜一轮满清光何处无上堂顾左右云南天台北五台莫错会上堂云要去不得去要住不得住打破大散关脱却孃生袴诸仁者若到腊月三十日旦道用箇什么良久云柳絮随风自西自东䖍州慈云院修惠圆照禅师问牛头未见四祖时如何师云青山藏不得僧曰见后如何师云明月合相容问古镜未磨时如何师云分明虽对容僧曰磨后如何师云好丑不藏人问上根人来师还接否师云接僧曰未审如何接师云教伊为下下根人僧曰为什么如是师云量才补职僧曰如何是为人一句师云无言不当哑问如何是和尚接人一句师云真金不混水僧曰乞师再接师云展手即迷源问祖意教意是同是别师云海深龙卧稳僧曰未审意旨如何X师云桐长凤巢高上堂良久云若论此事唯佛与佛乃能知之诸人还知么慈云今日为儞诸人开大智门入总持藏示儞诸人无价珍诸人还识么遂拈拄杖云遮箇岂不是无价珍一人有一箇自是诸人不肯承当若承当得去头头应用取舍由巳十二时中使之不竭用之不尽若也用之不得一任怀宝迷邦向外驰求蹈破草鞋虗生浪死卓一下上堂云上士一决一切了中下多闻多不信大众上士一决决箇什么中下不信不信箇什么不须信不须决今朝又是季秋月看看篱下菊花黄待到重阳与君折辗山茶大家啜何须更要赵州说久立上堂良久云大众会么五月十五日即不问儞且道葫芦里走马一句作么生道直饶道得也是渴鹿逐阳𦦨上堂云菩提达磨口能招祸圣谛议中梁王勘破皈到少林九年壁坐退巳让人万无一箇珍重上堂云片月浸寒潭微云满空碧若于达道人好箇真消息还有达道人么微云穿过儞髑髅片月触着儞鼻孔珍重建州崇梵余禅师先住郭巖问临济喝少遇智音德山棒难逢作者和尚今日作么生师云山僧被儞一问直得退身三步嵴背汗流僧曰作家宗师今日遭遇师云一语伤人千刀搅腹僧以手画一画云争奈遮箇何师云草贼大败问恁么来底人师还接否师云孤峯无宿客僧曰不恁么底人来师还接否师云X滩峻不留船僧曰恁么不恁么则且致穿过髑髅一句作么生师云堪笑亦堪悲问如何是郭巖家风师云密室寂寥无一物生涯秪在钵盂中僧曰忽遇客来如何祗待师云百味珍羞无过一饱僧曰大众承师供养也师云食饱伤心师云老僧寻常与诸人说禅说道说佛说祖秪有末后一句从来不曾动着今日不惜两茎眉毛为诸人举良久云大众鹞子巳过新罗荒草觅甚獃鸠上堂云直须向黑豆未生芽时搆取良久召大众云劒去远矣上堂云烟云澹荡草木萧踈白莲巳谢寒塘红蓼正开古岸篱边黄菊白露凝珠巖桂飘香清风帀地诸人到遮里且作么生商量良久云高着眼衡山澄信禅师问师唱谁家曲宗风嗣阿谁师云甚处得此消息僧曰捿贤一箭直射衡山师云饱丛林杭州南山长耳相子良禅师问六门休歇时如何师云坐家致仕僧曰忽遇客来如何祇待师云烂嚼清风细餐明月僧曰学人有分也无师云无下口处师云莺啼绿柳鹊喜花枝于斯荐得触处光辉更有一般道理防萠杜渐居安虑危咄是何言欤建州开元莹禅师上堂云有一面镜到处悬挂凡圣不来谁上谁下遂拈拄杖云遮箇是拄杖子那箇是镜良久云万古碧潭空界月再三捞摝始应知上堂云倐倐忽忽东涌西没无害无伤穿皮透骨平等应用非心非佛拶破面门箇是何物古人无端谓辽天X鹘具眼者看取力口希咄咄以拂子击禅床下座越州天衣山在和禅师法嗣杭州护国菩提志专禅师问远离嘉禾胜境巳届海昌道场如何是不动尊师云此去嘉禾不远僧曰恁么则往复无际师云刢利衲僧僧便喝师云捧上不成龙问朝盖巳临于法座请师直下演吾宗师云平田万顷当春色僧曰学人未晓师云野老讴歌正好听僧曰听后如何师云领前话上堂云说即天地悬殊不说即眼睫里藏身眉毛上𨁝跳说与不说拈放一边举起拄杖云且道遮箇是什么良久云𦘕月冷光现卓地计初成卓一下下座饶州安国倧禅师法嗣彭州慧日尧禅师问如何是第一义师云秪儞问底僧曰了了了时无可了师云更说什么僧曰不虗此问师云师子齩人问如何是如来禅师云海日辉光僧曰如何是和尚禅师云且领前话问古者道我有一句待无舌人来即向汝道未审意旨如何师云无影树下好商量僧礼拜师云瓦解氷消师云松风飒飒细雨微微红日衔山冰轮出海照古照今未尝有间目前无法日用分明法尔炽然丝毫不立人人具足各各圆明向诸人前更说箇什么即得良久云参师于元祐七年十二月十七日示众曰秪恁么秪恁么好时节言毕趺坐而逝荼毗悉闻异香歛骨得舍利五色舌根不坏X杭州承天传宗禅师法嗣饶州崇福禅院了禅师问大众云臻请师说法师云青莲不惜亲分付罕遇知音会破颜僧曰一句无私群心有赖师云箇中端的旨沙界共流通僧曰若不临沧海焉知波浪宽师云一派曹源水时人被陆沈上堂云迟日和风柳皴桃绽万物发生之际是般若流运之时草木芬芳园林秀媚且道无影树子抽条也未遂拈拄杖云看看筑着梵王鼻孔拶破帝释眼睛尽大地全是山僧诸人无分若也荐得尽大地全是诸人山僧无分如或未然打鼓普请看上堂云云拥奇峯水盈巨壑横扁舟于古岸钓皓月于波心红尾锦鳞侬家末事骊珠荆璞未足为珍直饶撮土为金何似转凡成圣大众凡圣贤愚古今条例作么生转良久云瑠璃盏子人皆有无着当时秪为麤杭州承天寺守明禅师问布皷当轩击家风略借看师云眨上眉毛僧曰与么则展阵开旗师云伏惟伏惟师云劒轮飞处好定纲宗石火电光眼中着屑所以曹溪拈拂巳涉痕瑕雪岭辊毬急须着眼若是行脚上士本分禅流纵教喝散白云冲开碧落如斯受用又属建化门中若也正令提纲任是三头六臂底出来也须倒退三千里参湖州凤凰山护国仁王有从禅师问昙花巳现人天仰愿开金口副羣机师云白云垂碧落无处不为霖僧曰便与么会时如何师云裂转鼻孔僧曰不因伸X请问争辨我师机师曰用不着问箭锋相拄笑杀衲僧啐啄同时千山万水不涉程途请师速道师云一二三四五僧曰便是和尚为人处也师云随坑落壍僧曰作家宗师师云放儞三十棒问师今巳受公侯命知将何法报君恩师云南山云北山雨僧曰金枝永茂千年叶宝祚长兴万万春师云买石得云饶师云宗乘一举海辩难诠祖令当行要津无路真如凡圣皆是梦言佛及涅槃并为增语据此诚实之言还可举扬也无既陞此座不可徒然方便门中放一线道与诸人商量且道十二时中如何趣向若向遮里荐得行住坐卧任运施为见闻觉知随缘应用尘尘弥勒剎剎善财山河大地自巳家风妙明真心非增非减若能如是方称丈夫久立鼎州大龙山德全禅师问如何是法身师云声前柏不散僧曰学人便恁么时如何师云句后觅无踪苏州崑山慧严海印禅师问柳垂堤畔花发林间如何显道师云两彩一赛僧曰自从一见桃花后直至而今更不疑师云儞向什么处见灵云僧曰花开树满花落枝空师云放儞三十棒真州长芦智福祖印禅师法嗣金陵清凉广惠和禅师问如何是祖师西来意师云须弥山北问如何是学人自巳师云铁围山南问如何是学人亲切处师云黑处看历日问如何是清净法身师云须弥顶上击金鎚问如何是活人句师云X马角换牛角僧曰学人不会师云牛蹄似马蹄问如何是和尚家风师云白玉池边金色花问如何是佛法大意师云鏁子两头摇问祖祖相传传祖令师今得法嗣何人师云孔子元来是仲尼问一切贤圣皆以无为法而有差别如何是无为法师云今日有风兼有雨僧曰如何是有为法师云一年还有一年春问霜风乍扇祖令当行当此之时合谈何事师云翠竹竿竿翠僧曰一句巳分于黑白祖令如何和得齐师云青山点点青上堂云达磨大师无端将一杓恶水泼在天下老宿头上直得天下老和尚说禅说道南北纷纭续𦦨联芳亘今亘古山僧今日亲遭一杓陞于此座摆脱无门扬千古之玄风振一时之今范良久云看看山僧将一杓恶水泼向诸人头上去也还觉也无如或不知更看一杓祖佛家风孰与知西来消息若何为殷勤为报未归客月满秋天霜冷时参上堂云一日复一日日日催人老寒则且围炉困乃和衣倒奉报往来人家中元有宝家内不曾寻拄棒缘门讨任使讨过年辛苦生烦恼不如归去来去却门前草复云诸禅德尽十方世界是草作么生去皈堂喫茶上堂云多日天晴今朝下雨大地山河无不皆普三时打钟二时打鼓处处分明头头荐取复拈拄杖云诸禅德还会么三世诸佛尽在里许拍禅牀一下湖州报本兰禅师法嗣X福州中际可遵禅师示众云禾山普化忽颠狂打鼓摇铃戏一场劫火洞然宜煑茗岚风大作好乘凉四虵同箧看他弄二鼠侵藤不自量沧海月明何处去广寒金殿白银牀咄下座上堂云昨夜依俙春梦中可遵慧可忽相逢臂疼脚冷双眉皱遂喝云山僧梦见祖师过犯弥天汝等诸人还曾梦见么又喝一喝便下座上堂云咄咄咄井底啾啾是何物直饶三千大千也秪是箇鬼窟咄上堂云昨夜四更起来呵呵大笑不歇幸然好一觉睡霜钟撞作两橛越州称心山守明禅师法嗣洪州承天上蓝院光寂禅师问为国开堂有何施设师云栴檀林秀薝卜花香僧曰雷音一震万物生芽师云饱足观光上堂横按拄杖云大众还识上蓝老汉么眼似木𣔻口如匾担无问精麤不知醎澹与么住持百千过犯诸禅德众中还有人为山僧忏悔底么良久云气急杀人卓拄杖下座潭州大沩山密印宥禅师法嗣庐山归宗慧通禅师问师唱谁家曲宗风嗣阿谁师云今日新授请僧曰毕竟如何师便打问如何是函盖干坤句师云日出东方夜落西僧曰如何是截断众流句师云铁山横在路僧曰如何是随波逐浪句师云船子下扬州问如何是尘尘三昧师云灰飞火乱僧曰如何是佛法大意师云黄河水出崑崙觜问十二时中如何履践师云铁牛步春草问只履西归X当为何事师云为缘生处乐不是厌他乡僧曰如何是当面事师云眼下鼻头垂问如何是祖师西来意师云过后思君子师云心随相起见自尘生了见本心知心无相即十方剎海念念圆明无量法门心心周帀夫如是者何假觉城东际参见文殊楼阁门开方亲弥勒所以道一切法门无尽海同会一法道场中拈起拄杖云遮箇是一法那箇是道场遮箇是道场那箇是一法良久云看看拄杖子穿过诸人髑髅须弥山拶破诸人鼻孔击香台一下云且向遮里会取上堂云从无入有易从有入无难有无俱尽处且莫自颟顸不颟顸举来看寒山拾得礼豊干珍重上堂云钟鼓声不到不到声不知不知声不会不会不思议上堂云春云黯黯春雨霖霖沼沚陂池悉皆盈满泝流者少随浪者多万泒千江奔归大海且道作么生是大海自云不让众流为什么不让众流复云深安州大安兴教慧宪禅师问师唱谁家曲宗风嗣阿谁师云云团石笋峯前水泻香严溪畔僧曰恁么则沩山嫡子也师云湖南一水向西流问今日陞堂愿闻举唱师云细柳迎风舞巖花向日开僧曰便恁么会时如何师云十万八千上堂云我有一条拄杖寻常将何比况採来不在南山亦非崑崙西嶂拈起满目光生放下骊龙缩项同徒若也借看卓出人中之上击香台一下师临迁化辞众云衲僧家生死事大X去来是常去去实不去途中好善为来来实不来路上莫亏危无缝合子盛将去无底篮子盛将来头不用剃身不用浴脚下盘旋二七宿大唐撒向掌中擎铁牛夜透新罗国杲日当空掣电机云愁雾惨是常仪言毕趺坐而逝饶州崇福清雅禅师问如何是崇福境师云磬敲寒月夜香翥白云朝僧曰如何是境中人师云僧是僧俗是俗僧曰向上更有奇特事也无师云毗卢顶上金冠子僧曰重重蒙指示千古为流芳师云笑杀傍观东京十方净因怀琏大觉禅师法嗣杭州临安径山维琳无畏禅师初住大明问师唱谁家曲宗风嗣阿谁师云不在然灯前亦非释迦后僧曰莫便是育王儿孙也无师云神岳风高浘𤁵水急问如何是大明家风师云神鸾顶上轩眉坐黄鹄岫中昂首行僧曰未审意旨如何师云会即便会觅甚意旨僧珍重便去师云听取一偈榾拙火残飞白灰老僧身上白如雪地炉冥坐人不知苍狖山西呌明月久立杭州临平胜因资禅师问知师久蕴囊中宝今日当场略借看师云方圆无内外丑拙任君嫌僧曰心月孤圆光含万象师云莫将黄叶作真金问菩提不可以心得未审和尚从何而得师云龊汉师云若论此事譬如日月丽天八方普照盲者不见盆下不知非X日月不明乃当人障隔若据祖师正令拟议千差直须打透金鏁玄关一任纵横妙用久立杭州佛日净惠戒弼禅师问如何是毗卢印师云草鞋踏雪僧曰学人不会师云步步成踪问如何是清净法身师云疥癞癕疽僧曰意旨如何师云不可道三身四智问师唱谁家曲宗风嗣阿谁师云韶石木分千界月鄮峯花发一枝春僧曰恁么则大觉嫡子也师云千闻不如一见僧曰专为流通师云一任摸𢱢师云祖宗门下水泄不通放去收来随机应用把定则绵绵不漏放行则雨骤云奔若向本分事中未曾动着丝毫且问诸人作么生是本分事良久顾视大众云高着眼福州天宫慎徽禅师问故岁巳去新岁到来还有不受岁底也无师云有僧曰未审是什么人师云门外金刚问如何是古佛家风师云钟鸣鼓响僧曰便是也师云朝三千暮八百问如何是佛师云九窍常流僧曰未审意旨如何师云色香味触问如何是琴台一曲师云木人台畔立啰哩不曾闻师云五四三二一胡僧数不出泥牛笑点头木马生啾唧何也桃花红李花白春山叠乱青春水涵虗碧相逢休问赵州关水里金乌天上日师云八万四千波罗蜜门门门长开三千大千微尘诸佛佛佛说法不说有不说无不说非有非无不说亦有亦无何也离四句绝百非相逢举目少人知昨夜霜风漏消息梅花依旧缀寒X枝温州弥陀庵正彦菴主一日礼拜雪窦良禅师师云儞是有主沙弥无主沙弥主云有无且致和尚是有主禅师无主禅师师云却被胡芦倒绕藤主云道什么师拟议主拂袖出云见面不如闻名师呵呵大笑至晚入室师不允主乃有颂金刀剃落青丝发求佛求法亦非真黄梅分付卢行者师今授手与何人杭州灵隐云知慈觉禅师法嗣杭州灵隐山正童圆明禅师问皇风荡荡帝道平平为国开堂将何祝圣师云无出此问僧曰学人叉手当胸退身三步师云不知何处谢无私僧礼拜师云知恩者少问如何是道师云夜行莫蹈白僧曰如何是道中人师云黄张三黑李四婺州宝林显珠禅师法嗣婺州宝林用明禅师问世尊三昧迦叶不知和尚三昧什么人知师云泥牛穿海去木马透云归僧曰恁么则学人请益师云未敢相许僧无语师云真箇衲僧温州鴈荡灵峯文吉禅师法嗣温州净光为觉禅师问云门一曲师亲唱未审西来意若何师云道什么僧曰恁么则便是和尚为人处师云错师云净光绀字古佛祇园闻名者尘心顿息目覩者宛若昇天面临郛郭背靠林泉处处尽歌皇化何须演妙谈玄向上一窍千圣不传敢问诸人X作么生是向上一窍蓦拈拄杖卓一下云鸳鸯绣了从君看莫把金针度与人婺州承天惟简禅师法嗣婺州智者山寿圣利元禅师问如何是佛师云三人证龟成鳖僧曰意旨如何师云身贫方觉济人难师拈拄杖云大用现前不存轨则东方一指干坤肃静西方一指瓦解氷消南方一指南斗作窜北方一指北斗潜藏上方一指筑着帝释鼻孔下方一指穿过金刚水际诸人面前一指成得什么边事良久卓一下云路上指奔鹿门前打犬儿温州瑞安寿圣僧印禅师问如何是法身师云头长耳小僧曰如何是法身用师云南原耕罢者牵犊负樵归僧曰恁么则三身不分也师云大虫看水磨师云将心问佛如天远以佛求心道转赊若遇云门行正令须教棒下识龙虵良久云具眼者辨取师于熙宁十年九月十三日沐浴更衣留偈云倚空灵劒冷光浮佛祖魔兵一刃收带月吼风归宝匣铁牛惊散曲江头言毕趺坐而逝茶毗歛骨获舍利五色明州九峯韶禅师法嗣明州大梅山祖镜禅师讳法英姓张氏本州鄞县人也投师出家十三圆具威仪清雅性介不群博究古今乐乎述作学问超卓见量颖悟参九峰韶禅师顿悟宗旨初住襄阳白马次居大梅判宗留后仲爰一见道契奏赐椹服师名开堂日问徧知巳具今成佛X贤宰殷勤请住持住持即不问徧知事若何师云举起分明僧曰恁么则不惜祖灯长夜照奉酬明主太平时师云贼是小人僧曰真师子儿作师子吼师云两重公案问昔日灵山一会今朝白马是同是别师云分明更举僧拍一拍师云作什么僧曰未审意旨如何师便打僧曰如何是和尚家风师云犹自口喃喃师云至道无在岂无在也至言无穷岂无穷也得之则皎若目前失之则毫釐有隔是故虽一大藏教不为多言一默毗耶岂曰无语须知佛祖人天殊非本有好恶长短亦非本无直下荐得犹在半途遮箇事须遇明眼人证据贫道今日可谓功不浪施将此举扬上祝皇风情与无情得无生忍上堂云春山笋蕨正蒙茸好把黄梁彻晓舂莫谓西来无此意祖师浑在钵盂中参上堂云祖师不会禅诸佛不会道学道与学禅诸方閙浩浩或以玉为尘或认石为宝参得一肚皮特地生烦恼不烦恼解会那如入荒草寄语参禅学道人头边白发年年新何如来与大梅相共开田博饭喫一生参学事毕珍重上堂云末后一句如藤倚树向上一窍演若失照细大法门是何紧要为君唱箇菩萨蛮也是人间闲曲调参上堂云三十六旬之始七十二候之初末后句则且致秪如当头一句又作么生道拈拄杖云岁朝把笔万事皆吉急急如律令大众山僧恁么提唱且道还有祖师意也无良久云记得东村黑李四年年亲写在门X前卓拄杖下座越州东山国庆顺宗禅师法嗣建州定峯晓宣禅师问如何是祖师西来意师云云收千岳翠僧曰如何领会师云雨洗百花鲜问学人上来请师垂示师云江澄秋夜月风扫晓天霞僧曰一句才闻流通万古师云儞作么生会僧便喝师便打荆门玉泉山景德承皓禅师法嗣郢州林溪兴教文庆禅师一日云六六三十六东方甲乙木嘉州大像出关来陜府铁牛入西蜀参澧州夹山遵禅师法嗣江陵福昌寺信禅师问一花开五叶如何是第一叶师提起坐具僧曰云生片片雨点霏霏师云不痛不知伤僧曰遮箇犹是风生雨意如何是第一叶师将坐具𢷾一𢷾僧拍掌师云一任𨁝跳问师子未出窟时如何师云更问看僧曰出窟后如何师云䶥齖露齿问达么未来时如何师云大地尽漫漫僧曰来后如何师云云散家家月问如何是佛师云东家儿郎西家织女僧曰学人不会师云掷笔抛梭问如何是道师云天盖地载僧曰恁么则尽在里许也师云阿㖿㖿阿㖿㖿问如何是祖师西来意师云在儞脑后僧曰某甲不会师云好彩汝不会若教会去带累老僧上堂云时寒起动大众不尔者法席有踈宗风何振三门草深往还绝迹不如且与诸人作箇素筵宰X露地白牛供养诸人大家围炉唱无生曲子良久云谛听谛听上堂云大众大众举头师云南山风色紧便下座上堂云朝登猊座盖为寻医禅人上来尽被鼓声吞了也还有识病者么良久云岂不是患聋即今汝各归堂声消病瘥云居山佛印了元禅师法嗣杭州百丈山庆善院净悟禅师问如何是佛师云问谁僧曰特问和尚师云鹞子过新罗问如何是新年朝佛法师云问着便知僧曰上大人从头起也师云阳气发时无硬地僧曰有信来还去无私古到今师云大家回首谢东君问古佛与露柱相交是第几机师云韶阳老汉也曾说着僧曰学人今日有分也师云大似劳而无功上堂云说则摇脣行则动脚直饶不说不行时错错拍禅牀一下上堂云因果一言到处随缘若人卜度十万八千参常州善权山广教慧泰禅师问供养百千诸佛不如供养一无心道人百千诸佛有甚过无心道人有何福师云花从爱惜落草逐弃嫌生僧曰未审是一是二师云一二且致鼻孔因什么在老僧手里僧拟议师云苍天苍天师云诸佛出世广演三乘达么西来密传大事上根之者言下顿超中下之流须当渐次发明心地或一言唱道或三句敷扬或善巧应机遂成多义撮其枢要总是空花一句穷源沈埋祖道敢问诸人作么生是依时及节底句良久云微云澹河X汉踈雨滴梧桐参洪州西山翠巖广化慧空禅师问如何是道师云荒田不拣僧曰莫便是和尚为人处么师云量才补职师云昨日雨霖霖今朝日杲杲文殊与普贤全身入荒草赖得王老师夜来遣出早拈起拄杖云来也来也不见道春无三日晴下座饶州密巖山净土德溥禅师问如何是密巖境师云芙蓉顶上清风起僧曰如何是境中人师云雨露坛前野老歌问向上宗乘如何指示师云新声调古曲那箇是知音饶州崇福德基禅师问向上宗乘请师举唱师云多少分明僧曰更垂方便师云来风深辨僧曰学人礼谢师云不得错会师云若于遮里会得便能入一佛国坐一道场水鸟树林共谈斯要楼台殿阁同演真乘续千圣不尽之灯照八面无私之𦦨所以道在天同天在人同人还有知音者么良久云水底金乌天上日眼中瞳子面前人云居山真如院仲和禅师问如何是佛师云问处分明僧曰夜来松竹起清风吹散白云三两片师云且莫磕着露柱僧礼拜归众师嘘嘘庐山同安崇胜幼宗禅师上堂拈拄杖召大众云拄杖子是体击禅牀云遮箇是用直得高低普见远近皆闻正当恁么时且道是分不分良久云榔横横挑华藏界维摩掌上未为多X婺州宝林怀吉真觉禅师问德山棒临济喝未审是同是别师云将诸是衲僧僧曰学人未晓特伸请益师云不妨刢利问如何是和尚为人句师云有问有答僧曰得闻于未闻也师云闻底事作么生僧曰六耳不同谋师云也是师云善慧遗风五百年云黄山色秪依然而今祖令重行也一句流通徧大千大众且道是什么句莫是函盖干坤截断众流随波逐浪底么吽有甚交涉自从有佛祖巳来未曾动着今日不可漏泄真机去也顾视大众云若到诸方不得错举信州鹅湖山仁寿德延禅师问如何是鹅湖境师云一泓湖水春来渌数只仙鹅天外归僧曰如何是境中人师云松声来客座山翠上人衣师云众口咸来发问端当空一点欲詶难而今大义重宣也剔起眉毛觌面看久立庐山万杉子章禅师问道泰不传天子令时清尽唱太平歌如何是太平歌师云云尽日月正雪消天地春僧曰恁么则雨洒千峯秀风动万年枝师云星江水阔连天碧五老山横宇宙宽问师资未相见时如何师云定光金地遥招手智者江陵暗点头僧曰见后如何师云父子亲其居尊卑异其位洪州资福宗诱禅师上堂云唱弥高和弥寡九载少林有口如哑眨上眉毛蹉过了也山僧今日从空放下为什么如此尽法无民上堂云龙泉今日与诸人X说些葛藤良久云枝蔓上更生枝蔓袁州龙兴山居岳禅师问师唱谁家曲宗风嗣阿谁师云自从达磨分流后万派都归是一家僧曰学人未晓请师直指师云集云峯下四藤条东京智海正觉本逸禅师法嗣筠州黄蘗山志因禅师问不如坐禅人一念超佛地如何是佛地师云舍卫国中僧曰未审意旨如何师云侧布黄金问如何是得力句师云脚僧曰学人不会师云一步进一步师云灵鹫峰前杉松滴翠云霞影里水石清虗尽是古来门馆旧日家风何故道无避寒暑处良久云争怪得别人上堂云归根得旨随照失宗东是厨库西是僧堂皆是随照归根得旨一句作么生道良久云参上堂云四十九年说恩润禽鱼十万程途来警悟人天遮二老汉各人好与三十棒何故一箇说长说短一箇胡言汉语虽然如是且放过一着福州大中寺德隆禅师圆具游方参逸禅师深悟宗趣温公左丞坚请师出世入室抠衣徒众八百开堂日示众云摩竭陀国水泄不通毗耶离城亲行此令竖穷三际横亘十方坐断报化佛头画断自佗世界是以如来大师二千年外乘悲愿力示现受生降诞王宫修行雪岭成等正觉转大法轮离文字语言人心直旨古今一致殊途同归乃顾左右云人天交接宾主历然复召大众何似生举不顾即差互拟思量X何劫悟久立珍重福州白鹿山伸豫禅师师初开堂日上首白槌云法筵龙象众当观第一义师云华岳三峰黄河九流还有人于此观得么若此观得何假胷题万字足步祥莲菩提场中始成正觉然此事莫非知方之者共相证明晚进初机有疑请问僧问师登高广座乞示少林机答云红霞穿碧汉白日遶须弥进云恁么则人天尽侧聆也答云徒劳伫思进云谁知远烟浪别有好思量答云闲言语僧问云驭既登于法席昙华一句请师宣答云金风朝布野玉露夜垂珠进云恁么则龙吟雾起虎啸风生答云天高难侧耳进云若不登楼焉知海阔答云何曾梦见师乃云问话且止设使言中辨的句里藏机意思交驰并同流浪何故吾祖之道岂其然乎若是上根作者独步丹霄临机大用把住则涓滴不漏放开乃浪涌千江踞地全威壁立千仞得不英灵自巳荷负宗门直饶恁么未称衲僧且道衲僧有甚奇特良久云深秋帘幕千󱴀雨落日楼台一笛风建中靖国续灯录卷第十一X建中靖国续灯录X卍XXX建中靖国续灯录卷第十二宋铭东京法云禅寺住持传法佛国禅师惟白集对机门南岳怀让禅师十三世洪州黄龙山慧南禅师法嗣江州东林兴龙禅寺照觉禅师讳常总姓施氏延平人也母梦梵僧授白莲华因而诞生长依宝云寺出家受具游方造南师法席三扣其室南师乃问是何宗旨豁然大悟服勤数载推为导首初住泐潭次迁东林应远公悬记众盈五百神宗皇帝诏住大相国寺智海禅院坚让不赴得请林下徐国大王特奏赐照觉禅号缘尽坐灭全身󰢍于鴈门塔左开堂日上首白槌罢师左各顾视良久云槌声未落祖令巳行何况击动犍椎告众云观早落第二上根之者如目晴虗中下之流有疑请问问为国开堂于此日师将何法报君恩师云白云封岳顶明月映天心僧曰帝王之恩师巳报祖意西来事若何师云休于言下觅莫向意中求僧曰方信如来曾有语黄梅今日始知心师云谁不承恩力问移风易俗即不问祖宗门下以何为极则师云横按镆鎁全体露僧曰此犹是倜傥之词当头一句请师速道师云箇中谁是出头人僧曰真善知识师云别处即不放过僧曰是何言欤师云正令巳行问祖意西来即不问改律为禅事若何师云壶中日月物外山川僧曰X远师不虗授记师云若是陶渊明攒眉却归去僧曰洎不问过师云斋后钟问宝堂击动承天鼓请师为唱太平謌师云香烟起处清风引僧曰四众尽闻于高韵不知谁是和歌人师云飜使胡人笑更新僧曰犹是第二机师云那箇是第一机僧曰错师云大众有眼僧出众便提起坐具曰请师话答师云放下着僧又作展势师云収僧曰昔年寻劒客今朝遇作家师云遮里是什么所在僧便喝师云喝老僧那僧又喝师云放过又争得便打问不于句后明玄旨休向言前定祖宗少室九年端的处神光三拜若为通师云大地载不起僧曰秪如细泉通海脉高桧入云层又作么生师云别是一家春问如何是不动尊师云下坡不走快便难逢问无生曲调即不问勿絃琴韵请师弹师云指闲湘水远孤月夜堂深僧曰一堂风冷淡千古意分明师云又被风吹别调中问干坤之内宇宙之间中有一宝秘在形山如何是宝师云白月现黑月隐僧曰非但闻名今日亲见师云且道宝在什么处僧曰古殿户开光灿烂白莲池畔社中人师云别宝还他碧眼胡问如何是祖师西来意师云风吹日炙僧曰且礼三拜师云莫动着师云问得亦妙不问更奇直饶问极西旨之源答尽南宗之要犹是化门未为臻极何谓至道渊旷大法沖虗非言象之所诠非文墨之能解弥纶三有囊括大千性一切心印诸法相盖众生迷不自觉至人愍此出兴于世X张皇教网四十九年三藏圆修五乘顿备功成果满欲致言诠乃告人天大众云吾有正法眼藏涅槃妙心付嘱摩诃迦叶后五百岁西天二十八祖唐土六祖佛佛授手祖祖传灯曹溪老卢法道盛行天下遂有五宗之说若乃统宗会元饮光悟拈花而微笑庆喜倒剎竿以忘言神光断臂传心卢老舂糠为道盖投机自得遇缘即宗殃及子孙迄今扶持不巳便谓道无南北法非古今正令全提殊忘凡圣如李相国遇药山明佛祖向上事裴左丞逢断际见父母未生前始得方忘巳解然妙则妙巳未免挂人齿牙殊不知向上一路千圣不传学者劳形如猨捉影且道向上一路是什么人行履若也见得今日人天一会不异灵山若也未明玄关从此更重游复顾大众云古今禅律一兼该岂谓伊予应谶来先觉权舆真佛祖后贤更始必刘雷皇书巳降辉千嶂法令当行振九垓欲识此时香社意昔年池藕白莲开上堂云干坤大地常演圆音日月星辰每谈实相飜忆先黄龙道秋雨霖漓连宵彻曙点点无私不落别处复云滴穿汝眼睛浸烂汝鼻孔东林老汉即不然终归大海作波涛击禅牀一下上堂云高高山上云岂为闲极悠悠㵎下水未是清流岂不见雪山衲子祖室禅人用则毗卢顶上高揖释迦不拜弥勒不用则德山临济是什么闲家具且道毕竟成得什么边事良久云一钵千家饭孤身万X里游上堂云老卢不识字顿明佛意佛意离文墨故白兆不识书圆悟宗乘宗乘非言诠故如此老婆心分明入泥水今时人犹尚抱桥柱澡洗把缆放船良久云争怪得老僧上堂云太平圣世有道明时荡荡皇风迟迟春日可谓香严竹绿灵云花红甚是亲切何曾盖覆谁不分明谁不晓了若也如是方信雪岭泥牛夜夜吼月云门木马日日嘶风且道德山临济又作么生咄上堂云天启圣嗣祥开庆时紫盖盈庭神光照室见感真人之应运爰丁大圣以临民数越尧年道光舜日万邦乐业四海謌谣此乃十地满心大乘菩萨之所应现为人王帝王之宝位且道有何表证良久云是处山唿万岁声上堂云札德山临济何敲磕咦文殊普贤弄土泥佛祖病急须医无情解说不思议咄是什么识见师于元祐六年九月晦日鸣鼓集众趺坐说偈曰北斗藏身未是真泥牛入海何奇特箇中消息报君知扑落虗空收不得言毕而逝洪州黄龙山宝觉禅师讳祖心俗姓邬氏南雄州人受具后遍历诸方参寻知识末后到黄蘗扣南禅师法席乃屡陈巳见南皆不诺云子且去将来须会一日倾汤误滴于手忽然惊省求其印证南才见入门便云汝会也南后示灭令续住持道化普洽都尉王X诜敬以师礼开堂日大众集定良久微笑云便恁么休去巳是欺谩还相委悉么有则便好乘时如无且莫错向水中拈月遂趺坐拈起拂子云若唤作拂子达磨一宗拂土而尽不唤作拂子平地生波澜到遮里一似倚天长劒谁敢当锋拟议即丧身失命而今还有击不碎底汉么时有僧出礼拜师云不知是不是僧曰也不得放过师云不信道问草偃风行即不问法身向上事如何师云鸟啼无泪湿花笑不闻声僧曰一句逈起千古外师云须是眼中闻僧曰文殊不坐金台殿自有逍遥九万程师云言多道远问达磨九年面壁意旨如何师云身贫无被盖僧曰莫孤负他先圣也无师云阇梨见处又作么生僧打一圆相师云鷰雀不离窠僧礼拜师云更深犹自可午后始愁人问言诠不到处请师垂示师云云尽日月正雪晴天地春僧曰便恁么去时如何师云落在什么处僧提起袈裟角师云放过一着问但得本莫愁末如何是本师云但识琴中趣不劳絃上寻僧曰如何是末师云青山不碍白云飞僧曰本末秪如是宗乘事若何师云夜深方见把针人上堂云虎头生角人难措石火电光须密布假饶烈士也应难蒙底那能善回互手擎日月背负须弥掷向他方其中众生不觉不知其中众生骑驴入诸人眼里诸人亦不觉不知会么良久云铁牛吼处三冬暖木马嘶时九夏寒X上堂云愚人除境不除心智者忘心不忘境不知心境本如如触目遇缘无障碍遂举拂子云看拂子走过西天却来新罗国里知我者为我拖泥带水不知我者赢得一场怪诞上堂云敲空作响谁是知音击物无声徒劳侧耳不是目前法莫生种种心起灭不相知箇中无背面象王行处狐兔绝踪水月现时风云自异到遮里干坤收不得宇宙不知名千圣立下风谁敢当头道诸仁者应是从前活计所作施为会与不会一时扫却不如䇿杖归山去长啸一声烟雾深筠州黄蘗真觉禅师讳惟胜俗姓罗氏梓州中江人也十五岁落发即趋讲席推为翘楚一日因将扇子戏历牕櫺砉然作声遂即省悟顿舍旧习即慕参寻到南禅师法席呈昔所见即为印之推为上首后继住黄蘗道行大播因游辇下驸马都尉王诜咨问法要敬以师礼遂还蜀中坐灭于云顶山问明镜高悬于此日愿洒醍醐壮祖宗师据坐僧曰八方謌道泰一国贺无私师云重言不当吃问大众尽临于座侧真乘一句请师宣师云白云横谷口僧曰如何趣向师云渌水迸清流僧曰若不上来伸此问焉知明月掌中观师云我早入荒草子又踏蒺蔾问一尘才起大地全收未是衲僧极则如何是衲僧极则事师云老僧到遮里却不会僧曰学人更不会师云儞不妨会得好问不用拈槌举拂瞬目掦眉离却咽喉脣吻X请师速道师云道不得僧曰恁么则截断千古路无人敢出头师云是僧曰劒阁路𡾟崄夜行人更多师云转远也问久向黄蘗事作么生师云㟮屼地僧曰露柱证明师云大众笑儞问如何是祖师西来意师云高台无古镜粪里有真珠问文殊即不问观音在什么处师云闻鼓声么僧礼拜师云遮聋汉上堂云罗汉书字仰山白槌禾山打鼓清平蹈泥四老人秪管一向婆母不知泄漏真机然虽泄漏真机要且后人不知良久云选佛须是英灵汉敌祖还他师子儿上堂云临济喝德山棒留与禅作人模范归宗磨雪峯毬此箇门庭接上流若是黄蘗即不然也无喝也无棒亦不推磨亦不辊毬前面是案山背后是主山塞却儞眼睛拶破儞面门于此见得得不退转地尽未来际不向他求若见不得醍醐上味翻成毒药上堂云寂兮寥兮蟾蜍皎皎下空谷宽兮廓兮曦光赫赫流四海曹溪路上勦绝人行多子塔前骈阗如市直饶遮里荐得倜傥分明未是衲僧活计大丈夫汉须是向黑闇狱中敲枷打销饿鬼队里放火夺浆推倒慈氏楼折却空王殿灵苗瑞草和根拔任他满地生荆棘袁州仰山行伟禅师河朔人也东京大佛寺受具听习圆觉微有所疑挈囊游方专扣祖意至南禅师法席六迁星序一日扣请寻蒙喝出足拟跨门顿省玄X旨出世仰山道风大着问如何是密密意师云儞问不密僧曰如何是出现身师云更添一重问毗卢藏中有大教典如何是教典师云在儞面前僧曰莫秪遮便是也无师云错僧曰如何得不错师云重言不当吃问释迦掩室净名默然未审和尚如何说师云少人听僧曰唯佛与佛乃能知之师便喝上堂云大众会么古今事掩不得日用事藏不得既藏掩不得则日月现前且问诸人现前事作么生参上堂云大众见么开眼则普观十方合眼则包含万有不开不合是何模样还见模样么久参高德举处便晓后进初机识取模样莫秪管贪睡睡时眼见箇什么若道不见与死人何别直饶丹青处士笔头上𦘕出青山绿水夹竹桃花秪是相似模样设使石匠锥头钻出群羊走兽也秪是似模样若是真模样任儞处士石匠无儞下手处诸人要见须是着眼始得良久云广则一线道狭则一寸半以拂子击禅牀上堂云鼓声才动大众云臻诸人上观山僧下覻上观观箇什么下觑觑箇什么良久云对面不相识洪州泐潭山宝峯禅院洪英禅师俗姓陈氏邵武人也顶角自誓出家父母不能夺志圆具后游历宗席至南禅师会中累入室未契其旨一日因取经函忽失手响声遂有发悟迳造方丈陈其所解南曰汝乃我家英雄具正眼者由是禅众奔凑问逢场作戏时如何师云红炉爆出铁乌龟僧曰当轩布皷师亲击X百丈竿头事如何师云山僧不信遮活计僧拟议师云不唧𠺕汉僧礼拜起便垂下袈裟角曰脱衣卸甲时如何师云喜得狼烟息弓弰壁上悬僧却揽上袈裟云重整衣甲时如何师云不到乌江畔知君未肯休僧便喝师云惊杀我僧拍一拍师云也是死中得活问黄龙一曲师亲唱佛寺驴脚略借看师云脑后三斤铁僧便喝师云惊杀老僧僧拍一拍师云老僧打退鼓僧礼拜师云龙头蛇尾问临济栽松即不问百丈开田事若何师云深着锄头僧曰古人犹在师云更添锄头僧礼拜师扣禅床一下师顾视大众云青山重叠叠渌水响潺潺遂拈拄杖云未到悬崖处擡头子细看卓一下上堂云宝峯高士罕到巖前雪厌枯松倒岭前岭后野猨啼一条古路清风扫禅德虽然如是且道山僧拄杖子长多少遂拈起云长者随长使短者随短用卓一下上堂良久顾视大众云石门𡾟崄铁关牢举目重重万仞高无角铁牛冲得破毗卢海内作波涛且道不涉波涛一句作么生道良久云一句不遑无着问迄今犹作野盘僧潭州大沩山怀秀禅师信州贵溪人姓应氏仕儒族也聦明颕悟出世弘扬问昔日沩山水牯牛自从放去绝踪由今朝幸遇师登座未审时人何处求师云不得犯人苗稼僧曰头角巳分师云空把山童赠铁鞭问莫将佛法以当人情人情即不问佛法请师举唱师云不可更作人情僧曰大哉宗匠宛尔不同师X云徒劳赞叹问如何是沩山境师云凤凰展翅烟霄外僧曰如何是境中人师云大底大小底小师云佛祖心印唯证乃知灵山嘉会圣众云臻法付王臣护持心传最上根辈直至如今二千余载真风不坠祖道联绵幸遇圣朝遭逢明世正是王臣护法沩山出世敷扬且道敷扬什么法遂拈袈裟角示众云即此荐得庆快平生皇恩佛恩一时报足辄莫依他作解终是尘缘丝发未忘结成生死劳他河沙佛祖出来东道西说摇脣鼓舌今朝山僧与诸人决破还信得及么休去得么如今休去便休去若觅了时无了时是什么说话喝一喝下座南岳福严慈感禅师梓州杜氏子乃让禅师宗裔也仪相挺特意气高闲人所见者莫不惊异得法黄龙南禅师出世于江州承天德风大扇励节远闻潭帅请居岳顶大寺潜韬密行殊应颇多问师唱谁家曲宗风嗣阿谁师云鹫峯山畔㵎水东流僧曰毕竟黄龙之子汾阳之孙师云看取令行时问人天高座说法当途如何游戏师云逢人举似僧曰未审如何为人师云买帽相头僧曰恁么则天上有星皆拱北人间无水不朝东师云且莫错认僧曰真善知识师云遮贼上堂云掷钵峯前春风浩浩湘江水里白浪滔滔是法无私显露动着不然而然邂逅指南不遇秪管鼻孔辽天南泉头头垂示大颠默尔无言毗耶长启一室谁人敢共齐眉咄以拂子击禅床云参上堂X云古佛心秪如今若不会苦沈吟秋雨微微秋风飒飒乍此乍彼若为詶答沙岸芦花青黄交杂禅者何依良久云札湖州报本慧元禅师潮州倪氏子比试得度游方参道至南禅师法席一言相契侍奉七年出世于苏台吴江圣寿次迁崑山惠严城中万寿后移报本元丰中一日沐浴毕陞堂告众云五十五年梦幻身东西南北孰相亲白云散尽千山外万里秋空片月新言毕而逝肉身不坏见存本院问未离兜率巳降王宫未出母胎度人巳毕今日意作么生师云守株待兔枉用心神僧曰向上之机蒙师指中下之流又如何师云秪闻人作鬼不见鹤成仙僧曰不因入水争见长人师云未问巳前犹较些子问如何是西来意师云天轮左转地轴右旋问文殊请不二之门维摩默然而对此理如何师云昔年座主今日禅人问黑白未分时如何师云天高地厚僧曰分后如何师云日暖月凉僧曰便恁么会还得也无师云须弥山倒卓问如何是佛法大意师云昨日立春今日暖百花未绽柳先开僧曰如何是教意师云自家飞絮犹无定休把长条绊别人问诸佛不出世达磨不西来正当恁么时未审来不来师云撞着儞鼻孔僧出礼拜曰学人有一问和尚还答否师云昨日答汝了也僧曰今日作么生师云明日来又僧出礼拜起曰请和尚答话师云答话了也僧曰再请师云记取话头僧曰X话头道什么师云念汝是初机师云白云消散红日东昇仰面看天低头觑地东西南北一任观光达磨眼睛斗量不尽演若何曾认影善财不往南方衲僧鼻孔辽天到此一时穿却上堂云击大法鼓演大法义未打鼓巳前文殊大士向诸人眉毛眼睫上出没卷舒作大佛事及至击动法鼓观音菩萨又向诸人耳上转妙法轮诸人还闻么直饶见得闻得早是不着便若也真箇不知自是无枝叶莫怨太阳春咄上堂云般若无知无所不知作么生说箇无知道理若谓杜绝视听何异断见外道其或忘知遗照正是背境凡夫诸人还知么释迦老子终日向灯笼露柱随有道有随无道无虽不即于有无亦不离于有无如斯话会钝致祖师明眼衲僧輙他冷笑且问儞笑箇什么喝一喝蕲州四祖山法演禅师桂州人也受业本州永宁寺少年受具壮岁游方湘楚丛林江淮禅席所至知识无不异待道契南师他游遂息一住四祖三十余年行解坚密人天景仰开堂日上首白槌罢师云吽谁敢措口更谈何事诸人还知么问如何是第一义师云双峯粗识好恶僧曰和尚岂无方便师云幸自可怜生僧曰当阳一句蒙师指谢家人本在渔船师云放过即不可问如何是祖师西来意师云饥嗔饱喜问如何是心相师云山河大地僧曰如何是心体师X云汝唤什么作山河大地上堂云云飏飏雨沥沥尽是诸人日用力直饶于此便明得二十拄杖教谁喫上堂云叶辞柯秋巳暮参玄人须警悟莫谓来年更有春等闲蹉了巖前路且道作么生是巖前路良久云崄上堂云主山吞却案山寻常言论拄杖子普该尘剎未足为奇光景两亡复是何物良久云劫火洞然毫末尽青山依旧白云中上堂云佛祖之道壁立千仞拟议驰求还同点额识不能识智不能知古圣到遮里垂一言半句要儞诸人有箇入处所以道低头不见地仰面不见天欲识白牛处但看髑髅前如今头上是屋脚下是地面前是佛殿且道白牛在什么处乃召大众众举头师叱之潭州石霜山崇胜禅院琳禅师问拈槌举拂拈放一边请师答话师云高着眼僧曰作家宗师师云脚下蹉过僧以坐具画一画师云自领出去问法王出世请施法令师云一二三四五僧曰法令施行师云潇湘船子问慈云霭霭惠日辉辉大众欣然乞师一接师云好僧曰不言含有象何处谢无私师云石女溪边笑点头问石霜枯木重生时如何师云海底金龟走天边玉兔明僧曰恁么则觉花开有地果熟自然香师云须弥顶上面南行上堂云霜花一境极目萧然枯木堂前风行草偃渌水滔滔无尽白云合而还开往来禅客饱足观光林下相逢呵呵大笑且道笑箇什么良久云烟村三四月别是一家春上堂云或X谈玄或说妙德山临济把手笑更言无说是菩提多年梁上生芝草咦师元丰七年三月初八日净发沐浴至夜小参云平生行脚方始见人平生参禅始终得力成佛作祖不离方寸镬汤炉炭秪在而今遮箇消息如人饮水冷暖自知听吾一颂大幻一段见明灿烂苦恼众生早晚分散夜半端然示寂阇维得舍利葬于本山蕲州开元琦禅师问芥子纳须弥即不问微尘里转大法轮时如何师云一步进一步僧曰恁么则朝到西天暮归唐土师云作客不如归家僧曰怀州牛喫禾益州马腹胀又作么生师云人心似等闲问有佛处不得住无佛处急走过离此二途请师直道师云但得雪消去自然春到来僧曰恁么则截断两头归家稳坐师云不动一句又作么生僧曰大罗山顶依青嶂挂月峯前看白云师云心不负人面无惭色问久向道风请师相见师云云月是同溪山各异上堂云文彩未生一物也无文彩既生万事纵横明来暗谢暗去明来楼阁门开谁覩善财喝一喝拍一拍下座上堂云虗空无内外事理有短长顺则成菩提逆则成烦恼灯笼常瞌睡露柱亦懊恼大道在目前更去何处讨击禅床一下上堂云四面亦无门十方无壁落头髼䯳耳卓朔箇箇男儿大丈夫何得无绳而自缚且道透脱一句作么生道良久云蹈破草鞋赤脚走上堂以拂子击禅床一下云作什么良久云因X风吹火用力不多福州玄沙明惠合文禅师问如何是佛师云舌不从口出僧曰从什么处出师云切忌耳根寻僧曰口佗师云钝致杀人问如何是正眼师云银盘着火煑问如何是道师云私通车马僧进一步师云官不容针问如何是佛法大意师云九峯藏夏雪僧曰乞师方便师云一洞起清风问如何是祖师西来意师云五里三歇僧曰意旨如何师云饮雪吞霜问骊珠未见时如何师云泥缾藏水马僧曰见后如何师云菜饭祭狸奴问十里松声如何浪响师云耳里遭钉僧曰乞师答话师云眼中添屑问从上诸圣以心传心未审和尚如何为人师云泉声含太古问顶门无照心外有心如何是心外心师云问取路行人僧曰如何是心内心师云金刚提不起上堂云沧海阔青山高兔无角龟无毛向此荐得鹞子过新罗若有方便门路一任来来去去石门难掩通南北一路樵歌两岸山咄上堂云恁么恁么脚跟难蹈万寺千僧三山七塔玉露草头垂金风天下帀更上一层楼朝云开未合向此不明飜成搕𢶍上堂云春山春水春雨春风蝶舞花红莺啼柳绿又道鱼踪鸟迹兔角龟毛火里蝍蟟竿头进步当恁么时应现法门宣无尽意咄是底物捡点得来鰕为子屈上堂云三五十五沩山水牯二六十二雪峰鼈鼻虽是向上关棙谁到恁么田地更有绝品醍醐谁识舌头滋味智不到处切X忌切忌为报南闽诸大士鼻孔近来多失利咄上堂云云横天际雨出龙心草木承恩山川得主樵者唱兮汝打鼓渔者謌兮汝作舞夜来天地动春风笑问春风一无语击禅床一下潭州云盖山海会寺守智禅师问实际理地不受一尘佛事门中不舍一法如何是一法师云拈三放一僧曰某甲鼻孔在什么处师云云盖无鼻孔问法尔不尔如何契得师云露柱挂灯笼僧曰少遇知音师云三门头合掌问鼓声才罢大众临筵祖意西来请师举唱师云雨过路头干僧曰祖意既如是家风事若何师云脑后合掌僧曰全因今日师云谢汝到来问大海有珠如何取得师云无心者得僧曰到处有明月在处有清风师云秪为儞有心僧曰别宝须还碧眼胡师云少卖弄问远别五峯即不问近居灵盖事如何师云门外三虵井孤峯五色云僧曰恁么则千星中一月师云钝致杀人上堂云云盖并无长处二时粥饭略以相待同时喫粥同时喫饭同坐喫茶是事相随更觅什么奇特事若要奇特事除是西来达磨伏惟珍重上堂云昨日高山看钓鱼步行骑马失却驴有人拾得骆駋口巴去重赏千金一也无乃云若向遮里荐得不着还草鞋钱吽参上堂云把断命根拽脱舌头飜身倒坐走马骑牛若也不会随流入流喝一喝潭州宝盖山子勤禅师问师今巳唱胡家曲更将何X法示来徒师云一字两头垂僧曰威光分此夜照用出何门师云头上光明𤇅赫脚下黑漆颟顸僧曰入水见长人师云傍观者丑上堂云溪山虽异云月是同顺应方圆任自西东大众法不离色响不离声到遮里明明声色显露如何透得还有透得底么良久云钟鸣鼓响相交应青山不碍白云飞咄庐山圆通圆玑禅师问更深夜静正好商量且道商量箇什么师云达磨西来底僧曰的有商量底道理也无师云千江有水千江月万里孤舟万里身问生死到来如何回避师云堂中瞌睡寮里抽解僧曰便恁么时如何师云须知有转身一路僧曰如何是转身一路师云倾出儞脑髓拽脱儞鼻孔僧曰便从今日无疑去也师云作么生会僧曰伹知行好事不用问前程师云须是恁么问一问一答尽落言诠不涉言诠请师速道师云缩却舌头僧曰几合一生疑着师云碧眼胡僧上堂云春雨微微百事皆宜禾苗发秀蔬菜得时阿难如合掌迦叶亦攒眉直饶灵山会上拈花微笑筭来犹涉离微争似三家村里老翁深耕浅种各知其时有事当面便说谁管瞬目扬眉更有一般奇特事末后一着更须知击拂子下座上堂云云生岭上为瑞为祥月落寒潭有明有暗千丈瀑布举世皆知华藏玄关何人会得良久云善财不弹指弥勒自门开参安州九嵕山圆明院法明禅师问宝座既登于此日X请师一句露尖新师云言中有响僧曰臯鹤连天呌金乌遶木飞师云识取话头问得到宝山空手回时如何师云用力者失僧曰途中用尽意懡㦬却回归师云切忌道着上堂云心本绝尘众生自昧犹如澄清大海浪起风生亦如皎洁太虗云兴雨作诸仁者风未兴云未起寒山拾得贺太平九峻山岭松高翠寺前流水古今清明眼衲僧须子细乃笑云久立珍重桂州登云山超及禅师问未审云如何登师云楖𣗖横担不顾人僧曰山高𡾟崄如何上师云直往千峯万峯去僧曰便是为人处也师云看脚下僧曰谢师指示师云崄师云登云山𡾟崄良久云山僧今日平地上喫交下座福州昇山绍南正觉禅师上堂拈拄杖云荷担如来盛作吾宗嫡裔捻着搅大海兮鱼龙奔腾指长天兮星辰交错履昏衢兮为炬为明治疾苦兮为良为药于父子兮如龙如凤处昆仲兮如棣如蕚思少林兮彻皮彻髓忆黄梅兮胡穿乱凿不见进人以礼退人以礼春风和畅巖泉清泚乡云澹荡幽兰旖旎花开花合龙眠龙起金毛出林灵龟曳尾隐显齐彰各得其旨琴不张絃曲调高流入千人万人耳大众更有一着还知落处么以拄杖卓一下云穿开幽鸟道敲遍野僧门随州水南太平兴国智秘禅师问如何是水南境师X云桧栢与翠竹交参山色共野花鬬彩僧曰如何是境中人师云对面不相识上堂云朝朝相似日日一般上来下去应用无亏洎乎说着佛法又却特地多端诸人到遮里如何说得箇平常底道理良久云任从沧海变终不为君通参南岳胜业寺惟亨禅师问学人乍入丛林乞师指示师云欲行千里一步为初僧曰十二时中如何履践师云白云无心青天有日上堂云有利无利莫离行市王老师卖身即不问且道庐陵米有人酬价么若无人老僧自买自卖去良久云东行不见西行利以拄枝卓一下远州清泉崇雅禅师问如何是清泉师云一滴也无僧曰还有龙也无师云有僧曰忽有金翅鸟时如何师云无下觜处僧拟议师云酌然庐山清隐源禅师问向上宗乘请师指示师云僧是僧俗是俗僧曰如何趣向师云遇茶喫茶遇饭喫饭僧曰便是为人处也无师云是上堂云寒风激水成冰杲日照冰成水冰水本自无情各各应时而至世间万犹如然不用强生拟议以拂子击禅床鼎州彰法禅寺觉言禅师上堂谯居士问长老年多少师云与太虗同寿居士云好好借问师云来风深辨居士呵呵大笑师云知上堂云无弦有韵孰知音朗月虗堂一片心太古莫言非祖意正声寥廓至而今且道是何曲调咄X安州兴国禅院契雅禅师问请师不于语默里答话师以拄杖卓一下僧曰和尚莫草草怱怱师云西天斩头截臂僧礼拜师云堕也堕也上堂云心如朗月连天静遂打一圆相云寒山子儞性似寒潭彻底清是何境界良久云无价夜光人不识识得又堪作什么凡夫虗度几千春乃呵呵大笑云争如独坐明窓下花落花开自有时下座建中靖国续灯录卷第十二建中靖国续灯录X卍XXX建中靖国续灯录卷第十三宋刻东京法云禅寺住持传法佛国禅师惟白集对机门南岳怀让禅师第十三世洪州黄龙山慧南禅师法嗣东京大相国寺慧林禅院佛陀禅师讳德逊姓杨氏福州候官人也少习儒业学问该博忽厌尘纷乃慕入道长依东京天清寺慧照上人出家试经披剃徧扣知识远造南禅师法席投机开悟复游讲席听习大经首住汾阳净土次迁太原白云常坐不卧缁素钦服齿腊弥高道行益固晚奉诏旨住慧林哲宗皇帝百日入内特赐佛陀禅号师于建中靖国元X年二月十七日大行皇太后五七奉圣旨就慈德殿陞座师拈香云此一瓣香恭为大行皇太后上荐仙游愿早登正觉便敷座褒亲旌德禅院佛海禅师白槌云法筵龙象众当观第一义师顾视左右云二月桃花依旧开于此观得龙楼凤阁峥嵘玉殿金门𤇅赫尘尘剎剎尽是不思议境界若观不得有疑请问问一大藏教尽涉言诠教外别传请师举唱师云水底黄金镜天中素月轮僧曰一音普演周沙界无限劳生尽得闻师云儞闻底事作么生僧曰处处弥陀佛家家观世音师云休于言下觅莫向句中求僧曰劒阁路虽崄夜行人更多师云莫便是阇棃安身立命处么僧曰欲言言不及林下好商量师云商量即错僧曰恁么则学人退身礼拜去也师云礼拜即得问但离妄缘即如如佛未审佛在什么处师云万乘登龙座千官列宝堦僧曰学人今日得闻于未闻也师云汝闻底事作么生僧曰仁孝之君道齐尧舜师云路上行人口似碑僧曰九州和气如三月四海欢唿似一家师云逢人不得错举问临济宗风龙山大布三关壁立愿师垂示师云大海纤尘起红炉片雪飞僧曰汾阳浪里竞棹孤舟枯木生花别迎春色师云罕逢穿耳客多是刻舟人僧曰宗旨巳蒙师指示秪如大行皇太后即今仙驭生何佛土师云花开花合分昼夜龙眠龙起定春秋僧曰恁么则却归兜率陀天上慈氏宫中快乐人师X云却被阇棃道着问慈德殿上般若门开圣主帘前愿闻法要师云雨晴金殿冷风暖帝城春僧曰天人群生类皆承此恩力师云塞北千人帐江南万斛舟僧曰若然者皇恩佛恩一时报了师云定光金地遥招手智者江陵便点头僧曰祇如皇太后即今在什么处师云紫莲台上瞻毫相白藕花心听妙音僧曰巳得真人好消息人间天上更无疑师云不如速礼拜师云一问一答一敲一唱要且未为究竟假使普惠云兴二百问普贤瓶泻二千詶到遮里也用一点不着然虽如是于建化门中事无一向是故惠林今日不说重说偈言诸仁者灵山一会宛若今日今即是古古即是今古今通始终同上至圣天子下至宰辅文武百官长者居士庶民等亦复如是虽富贵贫贱之有殊而嗜欲好恶之无异无异之性即是佛性在圣贤而不增在凡夫而不减不增不减性相如如如即无生如即无灭如即无去如即无来所以去来者乃是缘会缘离之一时耳恭惟大行皇太后母仪天下子育万方扶持社稷之灵裨赞圣明之化故得闺门肃睦中外叶和本谓日月齐明山河等固何期电光不久薤露非坚华胥一梦何长蓬嶋三山莫问流光不住五七斯临徒增风木之悲难报丘山之重是日皇帝陛下祥延毳侣共就灵帏作诸种种佛事及令臣僧德逊四禅长老陞座举扬般若集此殊因上资仙驭皇太后伏X愿凤辇凌虗上昇于兜率金莲映水坐证于菩提今上皇帝陛下孝思在念仁爱不忘修德以来远人垂衣而安万国慈悲喜舍方便权舆利益安乐一切众生不令一物失所乃至海隅蛮貊之邦咸受其赐岂不谓之仁君也然而幻化无常有生必灭此古今之常理陛下初登宝位才及周星方撒去于凶帏又复丁于忧恼更冀自勉少抑哀怀以存礼制设号天扣地苦巳劳神而无益于生死者唯是存心妙道护念宗乘使法轮再转于阎浮道光重映于千载如是功德不可以世求亡者乘此善缘得生胜处此乃为至孝也自古帝主明王无不归崇三宝若三宝兴隆即皇基永固帝祚绵长兹为至祷即将此日无尽功德并用回向今上皇常陛下伏愿金轮统御踵三代之淳风宝历开祥享万年之景运皇太妃皇后皇太子殿下诸王阖宫天眷并愿辅翼皇家冥符佛记寿椿永秀并月桂以联芳福海弥深与天源而益濬臣僧德逊叨蒙圣旨特赐举扬退省庸虗实增感愧臣无任瞻天荷圣激切之至尘黩圣聪伏惟珍重开堂日哲宗皇帝遣中使降香师谢恩毕登座拈香祝延圣寿罢乃敷坐法云大通禅师白槌竟师顾视大众云金炉香褭宝殿风清如是观得处处弥陀佛家家观世音若观不得有疑请问问觉花才绽瑞气凝空为国开堂愿闻法要师云天寒日短X露冷风高僧曰一句逈超千古外人天无不尽霑恩师云情知儞与么会僧曰触目对扬真般若山河共显法王机师云不得错举问宸恩巳降选佛场开学人上来请垂科目师云点僧曰不折月中桂心空及第归师云是什么科目僧曰绝妙好辞难以加此师云习气不除问王舍城中说法仁王特降宝香今日达士相逢未审如何举唱师画一圆相僧曰是何宗旨师云多少分明僧曰凭师一句曹溪旨上祝吾皇万万年师云谢汝证明师云传持此事岂以摇脣鼓舌驰骋言锋而可议哉然于方便门中事无一向是故文殊以无住为本曹溪以无念为宗无念之宗为万法之宗无住之本为万法之本众生弃本逐末背觉合尘一失其源迷而不复故我祖师西来不立文字特唱宗乘祇教诸人明见自性与佛同俦歇则菩提不从人得佛言我于然灯佛所无一法可得然灯方与我授记若有一法可得然灯佛即不与我授记如是举唱犹是化门且道不落化门一句作么生道冬无寒腊下看诸仁者道非隐显遇缘即宗法无去来因时而会若缘时之未会虽佛祖亦何为且恢张祖席创立丛林岂一僧之能耳必假国王大檀越与之护助佛日乃可光扬自昔京城未闻是道适因先帝首建法幢延四海之高流为一时之大事故今日如此之盛皇帝陛下少践丕图早闻妙法不忘佛记克绍前芳遂令山野之人获预朝廷X之命得不夙兴夜寐补报恩休即将此日开堂少善上祝皇帝陛下伏愿舜日与佛日高明尧风共祖风并扇万方无事时当熈盛之年四海晏清人乐昇平之化久立珍重洪州泐潭山宝峯禅院真净禅师讳克文关右人也受业于复州北塔院性行敏实仪相淳古听教造义参禅颕悟黄龙南禅师昔所印可筠阳出世道价远闻相国王公安石延居报宁奏章服师名开堂日上首白槌罢师良久云会么少室峯前曾示此高安滩上复谁传会中若有仙陀客莫学神光废九年咄有疑请问问有一人欲出长安有一人欲入长安未审那箇先师云多少人疑着僧曰不许夜行师云蚊子咬铁牛僧曰山顶老猿啼古木渡头新鴈下平沙师云长安人巳入儞合作么生僧曰春日华山青师云遮僧虽后生却可商量问新豊古剎古佛道场侯伯请师愿垂方便师云耀古腾今僧曰莫便是和尚为人处也无师云将谓古佛道中人僧曰洞山境色重添翠悟本玄风复振请师云有甚了期问江西佛手驴脚接人和尚如何接人师云鲇鱼上竹竿僧曰全因今日师云乌龟入水问声前荐得未是作家喝下承当犹为钝汉学人上来请师相见师云家富小儿娇僧曰也是说道理师云与儞一文钱僧曰今日不着便师云养子之缘问钟声才动大众临筵禁足巳临如何指示师云大家在遮里僧曰莫便X是和尚为人处也无师云多是言中转却僧曰一堂风冷澹千古意分明师云莫乱道问如何是佛师呵呵大笑僧曰何哂之有师云笑儞随语生解僧曰偶然失利师云不要礼拜僧便归众师复笑云果然问如何是赵州关师云过问前三三即不问如何是后三三师云的僧曰进前三步师云关问不离当处常湛然覔即知君不可见如何是不离底事师云倾心吐腹师云大众今日一会要知么是大众成佛时节净缘济会大丞相荆国公及判府左丞施宅舍园林为佛剎禅门故请山僧阐扬西来祖意诸人还会么直指大众即心见性成佛大众信得及么若自信得及即知自性本来成佛纵有未信亦当成佛但为迷来日久一乍闻说诚难取信以至古今天下善知识一切禅道一切语言亦是善知识自佛性中流出建立而流出者是末佛性是本近代佛法可伤多弃本逐末背正投邪但认古人言句为禅为道有甚干涉直是达磨西来亦无禅可说祇要大众自悟自成佛自建立一切禅道况神通变化众生本自具足不假外求如今人多是外求盖根本自无所悟一向客作数佗珍宝都是虗妄不免生死流转大众今二相公特建此大道场作大佛事出大众生生死流转况此事本来广大寂灭妙心开发本来神通大光明正法眼藏但迷则长居凡下悟则即今圣贤大众言多去道转远笑佗明眼道人众中莫有明眼者么今时佛X法浑滥要分邪正使大众不随邪见作人天正眼有么良久云我终不敢轻于汝等汝等皆当作佛下座上堂云洞山门下八凹九凸交交加加屈屈曲曲崎崎岖岖嵲嵲屼屼水云掩映烟岚重叠一道直路观者游者十人九人举步早是迷却路头也其中莫有不迷者么咄且道路头在什么处上堂云佛法二字不用道着道着则头角生古人祗解杀人不解活人何不道佛法二字一一现成诸仁者欲知佛么祇诸人是欲知法么祇诸人日用者是是不是是即也大奇不是也大奇杀也活也一处不通两处失功两处不通触途成滞上堂云好诸禅德也无禅也无道也无玄也无妙快活当明遮一窍一窍不明愁杀人动即依佗和屎合尿南康军云居山真如禅院元祐禅师姓王氏信州上饶人也夙禀道气动静异俗十三岁依本州慱山承天院齐晟上人出家比试披缁徧参知识造南禅师法席契悟祖意服勤数载众推导首命住湘西道林次移庐山罗汉晚迁云居徐国大王向师声望奏降椹服礭志林下竟辞弗受因驰道誉遐迩益钦开堂日上首白槌罢师顾视云八字打开便请相见问千佛出世发愿同时和尚出世与何人同时师云文殊眼睛里长得现全身僧曰巳得燃灯亲授记真风不堕至如今师云妙光童子僧曰是何言欤师云X老僧失利问竺干启运震旦联芳向上宗乘请师垂示师云新官不理旧事僧曰今日得闻于未闻师云一气无私万灵合凑僧曰欲言言不及林下好商量师云一任敲甎打瓦问如何是道林的旨师云札僧曰随流认得性无喜亦无忧师云汝皮袋重多少僧曰高着眼看师云自领出去问如何是祖师西来意师云胡天雪厌玉麒麟问如何是佛法大意师云一客不烦两主人僧曰学人未晓师云老僧被汝勘破问莓苔满室即不问祖月高辉事若何师云号令德山喝起临济僧曰罗汉门下水泄不通师云再犯不容僧曰忽遇铁牛之机又作么生师云正好和泥合水僧曰今日快便难逢师云啮镞火轮迸问如龟藏六时如何师云文彩巳彰僧曰处处无踪迹师云拖泥带水僧曰与么去时如何师云果然师云新启法筵人天会集稀逢难遇正在此时还更有乘时适变底衲僧么出来为汝证据良久云不出头者是好手虽然如是道林今日巳向平地上喫咬了也赖遇金粟大士有不二法门放一线道道林方敢解开布袋头足可以施展家风向无佛处称尊便乃指点三界目视四维偃仰尧天高謌舜日举威音三调唱菩萨蛮奏勿絃琴含太古意当是时文殊休怅惆普贤谩沈吟任是千圣出头来异口同音也不消一札久立珍重上堂云达磨九年面壁二祖断臂得安心法洎后花X开五叶今古异同便有德山棒临济喝龙潭吹灯鸟窠布毛五位君臣三玄三要尽是古人用不尽底残羹飕饭道林都不拈动恐坏佗人肠肚且道寻常将什么供养十方圣众四海禅流直须自有现前三昧蓦召大众云茶堂内喫茶去上堂云道林一语千圣齐举字字无差不敢相许正当劫火洞然但看鹅王择乳上堂云凡见圣见春云掣电真说妄说空花水月翻忆长髭见石头解道红炉一点雪击禅牀下座上堂云天色晴干晒㫰皮草若言见山是山山不自山见水是水水不自水见僧是僧僧不自僧见俗是俗俗不自俗是故听不出声见不超色便向日本国里着衣香积界中喫饭击禅牀下座师于壬申年七月七日夜子时方丈敷坐示众云三处住持不传一法火风聚散物理常情吾灭后不得随世礼厚葬缞经哭泣当禀我佛西竺法火化归塔遂示偈云今年六十六三处因缘足夜半火烧山跳入火中浴言毕示寂阇维得五色舍利塔建于云居山庐陵仁山隆庆禅院庆闲禅师姓卓氏福州古田人也母梦胡僧授以明珠觉即有孕诞时白光照室亲戚惊异长依建州昇山庆禅师出家圆具未几乃慕参游投机黄龙南师法席遂获开悟行解坚密操蕴自如唱道一时心归四众元丰五年十一月内沐浴X净发写偈云露质浮生掩质浮灭五十三岁六七八月南岳天台松风㵎雪珍重知音红炉优钵言毕趺坐而逝茶毗烟飞四十里内草木砂砾皆获舍利舌目数珠晶莹如故塔于仁山师再参黄龙南禅师侍立次南问向后得坐披衣如何为人师云遇方即方遇圆即圆南云儞恁么说话尚挂人脣齿在师云庆闲秪恁么和尚如何南云近前来向汝子细说师拊掌云三十年用底今日捉败南呵呵大笑云一等是精灵师拂袖而去问铺席新开不可放过师云记取话头僧曰请师高着眼师云蹉过了也问达磨西来单传心印印即且致如何是心师云长者长短者短僧曰如何是印师云白者黑赤者黄师云抛轻负重脱珍御服着弊垢衣笑破衲僧口然虽如是灵龟未兆之际萌芽未发巳前若有人道得可谓无师智自然智若道不得便乃举古举今尽是灭胡种族且向上一路千圣不传学者劳形如猿捉影诸仁者但自回光无第二着举措施为不亏实相噫与么说话或有明眼高流跳上禅牀拽翻地下烂槌一顿喝一喝云为什么向人天众前谤佛谤祖也许伊具半只眼如今恁么递相钝致有什么了期喝一喝云且莫错笑人好上堂云夫行脚人大凡择师求友须遇奇人始得若遇本分师匠终是不费心力若不遇人腊月二十五赢得觜头光咄舒州三祖山法宗禅师问莲华未出水时如何师云X节气未至僧曰出水后如何师云去年相似问如何是善知识所为底心师云十字街头一片甎僧曰如何是十字街头一片甎师云不知僧曰既不知却恁地说师云无人蹈着问优昙花出大众同观学人上来请师直指师云水不离湿僧曰恁么则云开日月正雪消天地春师云吾犹昔人僧曰一种勿絃琴唯师弹得妙师云水上卓红旗问身生智昧时如何师云山僧被阇梨一句道尽僧曰是何言欤师云斯言不妄问如何是佛师云喫盐添得渴问如何是禅师云少丛林问如何是无缝塔师云十字街头僧曰如何是塔中人师云勾三揽四问如何是道师云十里双牌五里单堠僧曰如何是道中人师云少避长贱避贵问如何是佛法大意师云临河不买水僧曰意旨如何师云恃聋作哑师云五五二十五时人尽解数倒拈第二筹茫茫者无据为什么无据爱佗一缕失却一端上堂云明晃晃活鱍鱍十方世界一毫末抛向面前知不知莫向意根上拈掇拍一拍上堂云举道须是决烈憎爱是非徒绝生佛任自纷纭虗空如何着楔洪州黄龙山元肃禅师问祖意西来谁家嫡嗣师云面南观北斗僧曰黄龙密印亲传得百丈今朝一派流师云听事不真唤钟作瓮僧曰人天有赖师云七穿八穴问祖意西来愿垂开示师云泥牛吞巨浪僧曰中下之机如何体究师云木马践红尘僧曰恁么X则法轮再转祖道重光师云土上加泥上堂云文殊在诸人眼睫上放光普贤在脚跟下走过且道观音大士在什么处行履夜闻风水响日见岭猿啼上堂云春去秋来始复终花开花谢几时穷唯余林下探玄者了得无常性自通复云亘古迈今包天括地岂去来之所易何新旧之所迁岭梅发泄岸柳含烟荣衰互换前后交参诸禅者会么法尔非尔不然而然上堂云道源不远性海非遥但向巳求莫从他觅大众既向巳求又作么生求不可向思量计挍中求得么不可向心想分别中求得么不可向文字语言上求得么不可守空闲坐求得么不可造作施为求得么既恁么求不得又作么生求遂拈拄杖云雄峯有箇拄杖子布施诸人掷下云一任途中受用上堂云动则应用无穷静则虗明寥廓动静无二物我如如出家人到遮里阿谁无分虽然如是苦瓠连根苦甜瓜彻蔕甜齐州灵巖山重礭正觉禅师先住善光次住黄蘗后住灵巖奉圣旨就十方净因院开堂问圣上降香于此日利人一句请师宣师云彩凤翱翔下九霄台星影散临清汴僧曰恩深转无语师云报人须报彻僧曰若不上来伸此问焉知师答我皇恩师云谁把千钧背手弯问诸佛出世为一大事和尚陞堂此意如何师云王法无亲僧曰可能同出四生共超三界师云和我不惺惺僧曰若然者地无私载师X云又须燋甎打着连底冻僧无语师云向道不惺惺师云问倾巨海答出奔星祗恐时人明辨不破大众见须实见悟须实悟若言百味般般争似麤餐一饱何也实际理地纤芥不存真微妙门言诠何立是以布慈云而润物揭智炬以烛幽示忘言之言为无说之说恁么说话祇知泪出痛肠不觉舌在口外若是摩竭令行难通不犯良久云国清才子贵家富小儿娇拍禅牀一下臣僧今日举唱恭为皇帝陛下曩承佛记示作人王化被无彊功归有截明明舜日常袪觉海之昏浩浩尧风每济慈航之便久立众慈伏惟珍重上堂云祖师心印状似铁牛之机针挑不出匙桃不上过在阿谁绿虽千种草香祇一株兰上堂云不方不圆不上不下驴鸣狗吠十方无价拍禅牀下座上堂云此方真教体清净在音闻街头人叫吉州针无人还价至如今虾䗫蚯蚓向春歌衲子茫茫错会多潭州大沩山颕诠禅师问古镜未磨时如何师云黑漫漫地僧曰磨后如何师云烁破顶门问如何是祖师西来意师云广州上船僧曰意旨如何师云少林面壁僧曰学人不会师云归去西天上堂云山高水冷游人罕到牧牛坡下禅客纵横出出入入莫教落草恁么说话还有佛法道理也无良久云却忆仰山曾有语一回入草一回牵吽虔州廉泉禅院昙秀禅师问法筵大启于斯日正令X提纲事若何师云两条章贡水风起浪如山僧曰见闻无不荷师恩师云船子下杨州问如何是玄妙之机师云羊头车子到长安僧曰某亦如是去时如何师云儞草鞋跟断问千丑百拙时如何师云去道不远僧曰今日得遇和尚也师云鼻孔辽天问如何是佛师云席帽峯何高问如何是道师云水透三江问年穷岁尽时如何师云冻把城根雪问满口道不得时如何师云话堕也问不与万法为侣时如何师云自家肚皮自家画问如何是学人转身处师云扫地浇花僧曰如何是学人亲切处师云高枕枕头僧曰总不恁么时如何师云鸎啼岭上花发巖前问如何是微妙之机师云隔岭闻猿呌问今古不坠时如何师云如石落落如玉琭琭问如何是廉泉一曲师云紧缓相和问如何是衲僧口师云杀人不用刀问如何是苦切之言师云铜舌铁觜上堂云亦无难亦无易行尽天涯无处避百衲禅僧走似烟到头不离旧行市三文买箇大馒头两人一箇不得擘破上堂云无孔笛无鼻牛阿谁放阿谁收良久云定光金地遥招手智者江陵暗点头上堂云莺啼岭上花发岩前渔舟放熘牧笛高吹达磨无成𢣾㦬西归师乃呵呵大笑云懵懂禅翁更道失却钩锥上堂云廉泉一脉百味具足若人不会山青水渌韶州南华清桂禅师问一大藏教打头一句如何师云如是我闻僧曰末尾一句如何师云信受奉行师X良久云会么僧曰不会师便下座无疾而逝南岳高台寺宣明佛印禅师问正法眼藏涅槃妙心便请拈出师直上覰僧曰人天有赖师云金屑虽贵问如何是祖师西来意师云杖林山下水多爱辊底流僧曰学人不会师云九月是重阳师云动则随波逐浪不离步步道场静则把定封彊未有慈悲之手二边不涉正在閙林到此进则是退则是良久云竹影扫堦尘不动月轮穿海浪无痕衡州花光寺元恭禅师问如何是道师云通身无障碍僧曰如何是道中人师云来往任纵横问莲华未出水时如何师云枝叶甚分明僧曰出水后如何师云一任众人观僧曰天地若教出地塘焉敢藏师云莫妄想问兆象未生时如何师云波斯读梵书僧曰生后如何师云胡僧笑点头僧曰欲生未生时如何师云洗足上渔船僧曰全因今日也师云梳头不洗面杨州建隆禅院昭庆禅师上堂云临济于东胜身洲喝一喝直至西衢耶尼人头痛脑裂东胜身洲人不知不觉德山于南瞻部洲棒一棒直至北郁单越人浑身痛痒南瞻部洲人不知不觉何故如此临济之喝太速德山之棒太长遂拈拄杖云且道山僧拄杖子长多少试请定当看上堂云始见新岁焂忽早是二月初一天气浓谈百物和融也拟举箇时节因缘与诸人商量却被帝释与梵王在门外柳眼中努出X头来先说偈言褭褭飏轻絮且逐风来去相次走绵毬休言道我絮当时撞着阿修罗把住云任儞絮忽逢西风吹渭水落叶满长安一句作么生道于是帝释缩头入柳眼中良久云参蕲州三角山慧泽禅师问师登宝座大众侧聆师卓拄杖一下僧云答即便答又卓箇什么师云百杂碎蕲州五祖哓常禅师问如何是宗乘中事师云动脣吻得么问如何是正法眼师云拣择得么问如何是法身师云道汝不会得么问莲华未出水时如何师云看不见僧曰出水后如何师云清香满路上堂云一念信心一念佛念念更非是别物六门出入岂神通一道光明无轨则行亦行坐亦坐或语或笑非两箇目下若也认得渠青山万里无寸草潭州大光应犀禅师问学人拟展拏云手未审师还许也无师云清风摇翠栢绿柳撼阶前僧曰若然者千山鎻夜月照破万家门师云明眼衲僧僧曰打面还佗州土麦唱謌须是帝乡人师云分明记取僧曰放过一着师云吽洪州兴化法澄禅师上堂云云笼碧嶂雨洒长空百草鬪青千山竞翠遮那境界华藏门开处处善财重重弥勒交参主伴更互敷扬大悲无穷度生不倦大众还见弥勒么良久云长忆江南三月里鹧鸪啼处百花香南岳法轮文昱禅师问如何是学人自巳师云两脚X蹈地僧曰意旨如何师云是儞自巳僧礼拜师云令人疑着上堂以拄杖卓一卓喝一喝云雪上加霜眼中添屑若也不会北郁单越郢州芭蕉山仁珂禅师上堂拈拄杖云凛凛威风谁敢正覰画断葛藤向什么处出气到遮里放开揑聚把定放行说什么德山临济直教齐立下风若是影响异流且去寻言逐句终无了日众中莫有知音者么出来证据若无看山僧遮一解遂抛下拄杖黄蘗积翠永庵主示众云山僧住此庵来无禅可说无法可传亦无差珍异宝祗收得续火柴头一箇留与后人令他烟𦦨不绝火光长明遂以拂子掷下时有僧就地拈来向口边吹一吹师便喝云谁知续火柴头从遮汉边烟消火灭去乃拂袖归庵僧吐舌而去洪州黄龙山自庆禅师问深卧白云即不问祖意西来事若何师云昨日今朝事不同僧曰今朝得闻于未闻师云语是心苗问临济行喝德山行棒和尚如何师云二俱不用僧曰龙得水时添意气师云透龙门事作么生僧曰虎逢山色长威狞师便喝信州灵鹫慧觉禅师问禅客相逢秪弹指此心能有几人知如何是此心师云谁教恁么问僧曰新长老不可莾卤师云放儞三十棒问如何是桃花境师云石上仙踪千古在槛前山水四时流僧曰如何是境中人师云羽客不知何处去灵云依旧独徘徊师云X大众百千三昧无量妙义尽在诸人脚跟下各请自家回互取会么回互不回互认取归家路智慧为桥梁柔和作依怙居安则虑危在乐须知苦君不见庞居士黄金抛却如粪土父子团圝头共说无生语无生语仍记取九夏雪花飞三冬汗如雨蕲州石鼓洞珠禅师上堂云问答既多去道转远何也道不属知知是妄觉道不属见见是眼睛眼睛不明触事峥嵘联环不断为生死根若不直向太虗之外自然情念顿忘真心独露如斯说话俯为下根道友相逢无可不可坐则十方俱隐行则六趣随缘语则出口成言默则三灾不挠然虽如是须知有转身一路众中莫有转得身者么出来证据若无山僧今日失利舒州宿松灵隐寺德滋山主蜀人也自住院二十年每日独自上堂云朝朝相似日日一般祗遮便是更莫别求元丰六年十月四日陞堂集众良久云会么众无语师俨然而逝建中靖国续灯录卷第十三都勾当藏主沙门灵肇都劝首住持传法沙门普明同勾当住圣泉寺传法沙门绍登劝首应贤良方正能直言极谏科阳晹X朝请丈夫知福州军州兼管内劝农事兑福建路丘马钤辖柱国借柴王祖道请主参知政事元绛证会灵应侯王建中靖国续灯录X卍XXX建中靖国续灯录卷第十四宋铭东京法云禅寺住持传法佛国禅师惟白集对机门南岳怀让禅师第十三世洪州翠巖山可真禅师法嗣东京大相国寺智海禅院真如禅师讳慕喆姓闻氏抚州临川人也龆齓依建昌军永安院圆觉大师出家受具后弊衣粝食介然不群励志游方遍参宗匠晚造翠巖真禅师法席投机去契推为上首始住岳麓大沩晚奉诏旨住智海禅院开堂日哲宗皇帝遣中使降香师谢恩毕登座拈香祝延圣寿罢乃敷坐法云大通禅师白槌竟师召大众云龙楼凤阁瑞气凝空五路三街和风习习如未相悉流布去也祖师西来直指人心见性成佛况在会四众尽是祖师指出底人还信得及么若信得及天上天下随处建立随处利生出没卷舒纵横应用其或未然何妨致问问香烟馥郁海众云致为国开堂如X何举唱师云皇风荡荡僧曰青山藏不得明月却相容师云帝道平平僧曰凭师一滴曹溪水四海为霖报我皇师云真箇问大法从来倚圣明此日遭逢有道君如何是有道君师云坐致太平僧曰八方无一事四海有謌谣师云不妨道着问太平一曲四海咸闻不落宫商如何举唱师云一二三四五僧曰木人岭上轻吹处石女溪边暗点头师云罕遇知音僧曰争柰瑞气流沙界和风满帝城师云刢利衲僧师云若论此事岂在如斯一问一答以顺机器诸祖妙道即不然也何故辉腾世界逈绝见知函盖相应丝毫不漏当人分上各自圆成亘古亘今无增无减有佛无佛性相常如以此举扬上答皇恩久立众慈伏惟珍重问赵州庭栢意旨如何师云夜来风色紧孤客巳先寒僧曰先师无此语又作么生师云行人始知苦僧曰十载走红尘今朝独露身师云雪上加霜问如何是城里佛师云万人丛里不插标僧曰如何是村里佛师云泥猪疥狗僧曰如何是山里佛师云绝人往还僧曰如何是教外别传师云翻译不出问牛头未见四祖时如何师云寒毛卓竖僧曰见后如何师云额头汗出上堂拈拄杖云智海拄杖或作金刚王宝劒或作踞地师子或作探竿影草或不作拄杖用诸人还相委悉么若也悉去如龙得水似虎靠山出没卷舒纵横应用如未相悉大似日中逃影X上堂云扪空追响劳汝心神梦觉觉非竟有何事德山老人在儞诸人眉毛眼睫上诸人还觉么若也觉去梦觉觉非若也未觉扪空追响终无了日直饶向遮里倜傥分明犹是梯山入贡还有独游方外者么良久云且莫诈明头参上堂云山僧本无积畜且得粥足饭足困来即便打睡一任东卜西卜上堂云看风使帆诸人尽知斩钉截铁要在当机且道不伤物义一句作么生道良久云举头天外看谁是箇中人参师于绍圣二年十月初八日写偈云昨夜三更风雷忽作云散长空前溪月落偈毕坐逝茶毗烬余睛目爪齿坚然如故分葬于京谭二塔余如大丞相曾公布塔铭南岳西林崇奥禅师问一问一答宾主历然不问不答如何辨别师云坐底坐立底立僧曰便恁么会时如何师云舌拄腭僧礼拜师云不得讳却师云南斗六北斗七波斯眼睛黑似漆堪笑峰前桧与松被风吹动鸣飋飋更有一湾流水清接竹引来閙啾唧閙啾唧观音普贤共相揖共相揖日日日从东畔出㘞是什么说话良久云波斯鼻孔长三尺袁州杨岐山方会禅师法嗣舒州白云山海会院守端禅师衡阳周氏子也生而异相遂舍出家笃志参玄勤询学问法悟杨岐名播X宗席语要颂古诸方盛传今也虽亡道风益扇开堂日上首白槌竟师顾视左右云便恁么散去自古自今如麻似粟若言更有如何若何曹溪一路平沉从上诸圣皆向火焰里垂手秪要诸人眼横鼻直众中莫有垂手者么出来辨看问欲行千里一步为初如何是最初一步师云过遮边来僧曰谓言侵早起更有夜行人师云未敢相许僧便喝师云咦问二师相见合谈何事师云六耳不同谋僧曰谢师答话师云听事不真上堂云入林不动草入水不动波遮箇是把缆放船手脚且道衲僧分上又作么生良久云掀翻大海求知巳道合干坤见太平上堂云运用与去来何曾有间隔山僧数日出山行履每日折旋俯仰瞒诸人一点不得诸人在院折旋俯仰瞒山僧一点不得山僧为什么见似不见要会么是处有芳草何山无白云咄金陵保宁仁勇禅师俗姓竺氏明州人也受具游方始参泐潭迨逾一纪疑情未息次扣云盖会禅师发明心印出世保宁二十余年唱扬祖道问如何是佛师云铁鎚无孔问如何是道师云泥里有剌僧曰如何是道中人师云切忌蹈着问如何是祖师西来意师云雪上加霜问知师解把无星称无角铁牛重几多师云头轻尾重僧曰此犹是对面相瞒师云与天下人作牓样僧曰恁么则人平不语水平不流师云犹较些子问灵山如指月曹溪如话月未审保宁门X下如何师云嗄僧曰有花当面贴师便喝问摘叶寻枝即不问如何是直截根源师云蚊子上铁牛僧曰直截根源人巳晓中下之流如何指示师云石人嵴汗通流问如何是尘中自在底人师云因行不妨掉臂僧曰如何是佛法大意师云镬汤无冷处上堂云释迦出世弄假像真达磨西来将长就短德山棒临济喝阳𦦨充饥梅林止渴清平世界不妨夜行如今莫有吞却佛祖打破化城者么良久云今日被大众勘破上堂云来也来也良久云去也去也上堂云满口是舌都不能说碧眼老胡当门齿缺上堂云看看山僧入拔舌地狱去也以手拽舌云阿㖿阿㖿上堂云相骂无好言相打无好拳大众直须恁么始得一句句切害一拳拳着实忽然打着箇无面目汉也不妨畅快杀人上堂侍者烧香罢师指侍者云侍者巳为诸人说法了也上堂云百川异流同归于海万途差别皆入此宗卓拄杖云医得眼下疮剜却心头肉上堂云曹溪路上野老讴謌古佛堂前行人舞袖脚踏实地天下人知鼻孔辽天作么生辨乃云无孔笛吹玄外曲五湖何处觅知音乃拍一下上堂云山僧二十余年挑囊负钵向寰海之内参善知识十数余人自家并无箇见处有若顽石相似参底尊宿亦无长处可相利益自此一生祇作箇百无所解底人幸自可怜生忽然被业风吹到江宁府无端被人上当推向十字路头住箇破院子作粥饭主人接X待南北事不获巳随分有盐有醋粥足饭足且与么过时若是佛法不曾梦见岳州幕阜山长庆显琼禅师问如何是佛师云泥龛塑像僧曰如何是法师云黄卷赤轴僧曰如何是僧师云更问阿谁僧曰如何是向上事师云幕阜山高僧曰毕竟如何师云高系布裙岳州君山守巽禅师问山高水深即不问如何是君山境师云山高水深僧曰如何是境中人师云渔翁鼓棹僧曰宗乘事若何师云岳阳楼望洞庭湖澧州钦山干明智因禅师问如何是道师云步步踏着僧曰如何是道中人师云眼眼相覰问如何是和尚家风师云锦绣银香囊僧曰客来如何祗待师云硬餬饼烂䬪饦僧曰佛法事如何师云人情浓厚道情微潭州石霜山守孙禅师问生也不道死也不道为什么不道师云一言巳出僧曰从东过西又作么生师云驷马难追僧曰学人总不与么师云易开终始口难保岁寒心师云秋风飒飒秋雨微微败叶纷飞岭云缭绕于此明得善财入弥勒楼阁帝网重重互相涉入于此未明且莫迷头认影止宿草庵如斯话会曲为初机明眼高流共相证据噫什么说话良久云云在岭头闲不彻水流㵎下太忙生参明州天童山清遂禅师法嗣福州干元寺了觉禅师开堂日上首白槌竟师良久X云直饶阿那律天眼未解谛观便是千手大悲焉能提掇众中莫有不甘者么出来掀倒禅床约散大众然虽如是未是作家且于第二门中与衲僧出气问少林九年垂一语直至如今赚举欲得不赚便请师举师云唵僧曰摩哒哩伽摩哒哩智又作么生师云放儞三十棒问尊者证果超越圣流不涉重修请师速道师云落花檐外朵青柳槛前梢僧曰一雨周沙界群心永夜稣师云水不洗水一句作么生道僧曰应知松栢操不改岁寒心师云且信一半问未离兜率巳降王宫未审是什么人师云牛头出马头回僧曰未审是法身报身师云牵犁拽杷师顾视大众云还相委悉么若不相悉山僧今日指鹿为马唱九作十瞒诸人去也摩竭正令水泄不通少室真规风吹不入圣凡情尽体露真常逈绝见知辉腾今古良由情存圣量随在见知所以听不出声见不超色纵灭一切见闻觉知内守幽闲犹为法尘分别影事造种种业轮回异趣往而不返真可悲哉若能回光返照有何佛道可成众生可度便能向火𦦨里藏身东涌西没于微尘上走马同死同生若向遮里见得彻参得透切忌认驴鞍桥作阿爷下颔南岳应天万寿应珹禅师师初参净慈遂禅师遂问上人从何而来师云毗陵来遂云我闻毗陵出好草虫扇子带得来否师作一圆相师云大善知识又要遮箇作什么遂云祇遮箇此间亦要得师于言下大X悟上堂云山花狼借孤负空生山草离披拈起室利惊得岳神稽首土地和南陜府铁牛无放处嘉州石像露全身如斯说话错会者多敢问诸人不涉春缘一句作么生道良久云不得春风花不开花开又被风吹落咄福州大中立志禅师问握骊珠于掌上鉴十方于目前学人上来请一师鉴师云草贼大败僧云学人今日失利师云自知较一半僧便喝师云彊惺惺问远趋丈室仰慕宗风学人上来请师一接师云高挂钵囊僧曰便是为人处也无师云盲人摸地僧曰莫厌良为贱师云短贩樵人徒夸书劒问马祖陞堂百丈卷席未审古人意旨如何师云官马相踏僧云学人今日小出大遇师云拄杖未曾拈着上堂云猨啸乌山之畔众兽潜藏云生螺渚之间群峰失色太阿宝劒耀日争辉樵父船柴医王辨价还有不顾宾主者出来道看良久云水冻鱼难跃天寒草发迟以拄杖打香台一下上堂云法不见法法不行法法不知法大众遮箇是香炉子如何是不见不行不知百亿恒沙世界诸佛尽在香炉上放光动地说法度人诸人还见么直饶见得也涉踟蹰咄师于绍圣元年三月十一日集众沐浴净发写偈云麒麟掣断黄金鎻玉兔冲开白玉关好是无云中夜后一轮明月照踵山偈毕趺坐而逝茶毗获舍利塔葬本山金陵蒋山赞元觉海禅师法嗣X衢州江山县石门罗汉禅院雅禅师问雷音一震龙象咸臻学人上来请师举喝师云莲目瞬时千界静金颜笑处一花新僧曰人天尽入罗峰境今日亲闻端的音师云百万茫茫人不知问佛未出世时如何师云东宫玉殿无遗影僧曰出世后如何师云毗蓝园畔雨天花僧曰与么则逾春城于八夜栖雪岭于六年师云威音王巳前作么生僧曰且待别时师便打问如何是祖师西来意师云熊耳塔开空寂寂唯留只履曰月轻埃问如何是和尚家风师云一条笻竹杖三事衲鬘衣僧曰客来将何祗待师云酌泉酽点祖师茶上堂云茱萸鲜嬾菊花香畅杀陶家醉酒郎我辈泛觞虽绝分东篱闲翫也无妨大众闲翫即不无且道眼在什么处知有底眉毛眼上横未谙者红黄里乱走阿呵呵今日元来九月九咄下座信州龟峰瑞相子琼禅师问如何是慱山境师云㵎流渌水路出松门僧曰如何是境中人师云身着红绡衣肚中黑如漆僧曰向上宗乘事若何师云剎竿头指天问青春巳过夏景暄繁时节因缘请师为说师云腊月二十五未是拜年时僧曰学人未晓乞师再指师云石人身上不生毛金陵蒋山可政禅师问如何是道师云不许夜行僧曰如何是道中人师云投明须到问如何是向上事师云一人泉在最高峰潭州开福守义禅师法嗣X庐州澄慧惟昞禅师问向上宗乘请师举唱师云有问有答僧曰如同昔日空生问一似当初善逝詶师云无问无答僧曰一句蒙师指三拜谢师恩师云静处萨婆诃问蹈破澄潭月穿开碧落天不顾危亡乞师指示师云斋后钟僧曰青山无异路智辨在当人师云直须子细僧应喏师云𨁝跳南岳云峰文悦禅师法嗣桂州寿宁齐晓禅师问大众云臻合谈何事师云波斯入閙市僧曰恁么则草偃风行师云万里望乡关问如何是佛师云着衣喫饭僧曰叉手当胸退身三步师曰醉后漆盃上堂云触目不会道犹较些子运足焉知路错下名言诸仁者山僧今日将错就错汝等诸人见有眼闻有耳齅有鼻味有舌因什么却不会良久云武帝求仙不得仙王乔端坐却昇天咄庐州澄惠咸诩禅师问德山入门便棒万古宗风临济入门便喝古今牓样去此二途请师拈掇师云我总不与么僧曰一言启口别是家风师云赖遇拄杖不在手问有问有答善巧分张向上宗乘请师别道师云阇梨问得最亲僧曰学人会也师云会箇什么僧举起坐具师云毕竟作么生僧便喝师云作家僧礼拜师便喝师云如来秘旨岂涉辞锋祖师心印徒劳穿凿若举宗乘一字海水逆流须弥倒卓若说佛说祖三界平沉四生何有若向下商量枯木生花寒灰发𦦨然虽如是若向衲僧门下白云千里万里且X道衲僧有什么长处良久云更有一般堪羡处长连牀上带刀眠南岳福严保宗禅师法嗣衡州花药山崇胜义然禅师问临济血脉请师直道师云虗空里扬眉默地里点头僧曰莫祇遮便是师云是即是作么生会僧却点头师云遮贼好喫棒僧连声道贼贼归众师云三十棒也较不得上堂云心心心青山绿水深若人识得遮山水相对事法总平沉是儞诸人总识得为什么七十二峯俨然依旧试为说看若说不出大似不曾行脚参南岳承天智昱禅师问如何是佛师云发长僧貌丑僧曰意旨如何师云脑门后合掌问如何是祖师西来意师云石廪峰高僧曰意旨如何师云游人罕到问如何是和尚家风师云纸帐禅林僧曰客来如何祗待师云山中石耳师于元丰八年四月内沐浴净发趺坐而逝茶毗齿舌眼睛不坏东京十方净因道臻净照禅师法嗣福州长庆寺慧暹文慧禅师问离上生之宝剎登延圣之道场如何是不动尊师云孤舟载明月僧曰忽遇艣棹俱停又作么生师云渔人偏爱宿芦花问长期进道西天以腊人为验未审此间以何为验师云铁弹子僧曰未审意旨如何师云大底大小底小问德山临济即不问传衣付法事如何师云儞向什么处见德山临济僧便喝师云还曾梦见也未僧拊掌X入众师云果然果然师云坐断要津时见处黑如漆放开一线道处处见弥勒而今放则放了也且道弥勒在什么处众中还有见得者么便请出来对众道看良久云有么有么善财不知何处去楼阁门开独往还喝云各请归堂福州栖胜继超禅师上堂拈拄杖良久云三世诸佛尽在遮里𨁝跳大众还会么过去诸佛说了未来诸佛未说现在诸佛今说敢问诸人作么生是说底事卓一下云苏嚧苏嚧邓州香严山慧照禅师洞敷本福州人生于范氏幼而气韵清敏长慕空宗依东京景悳寺圆明大师为师试经落发爱具后遍参江淮丛席迨见净因净照臻禅师一言顿契如箭锋直加以学谈今古名动京师遂膺朝旨住邓之香严几十载次旋故里受请龟山寿山神光凡更三剎皆闽中上游厥后又未可量也师初开堂日僧问师唱谁家曲宗风嗣阿谁师云海底泥牛吼云中木马嘶僧曰学人未晓乞师再指师云一声声彻九重天问朝命既临于此日师将何法报君恩师云皇天无亲唯德是辅僧曰如何是德师云一人歌有道万姓乐无私问祖意与教意是同是别师云凤阙摩空汴河泻碧师复云西干四七道绝语言东土二三法无文字唯传一印直指人心心了则天地全该印定则丝毫不漏尘尘绝待法法融虗方乃契圣根源始曰入佛知X见如斯荐得落二落三本色衲僧如何话会还道得么箇中消息若为传凤阙龙楼峭倚天要会觉城东际事寥寥千古尚依然僧问远辞香严丈室近届龟山道场如何是不动尊师云千手大悲提不起僧曰如何是动尊师云玉殿曾游历金门屡往还问如何是龟山境师云千峰来有路八极净无尘僧曰如何是境中人师云有时开眼有时合问如何是佛法的的大意师云山寒露骨水浅见沙师云穷经穷论正如入海筭沙觅法觅心大似扪空求响故我佛出世为一大事因缘洎诸祖传衣亦乃广开方便发挥教外之正法指示涅槃之妙心作筏度人应病与药故善说法者说无所说而善传心者传无所传纵饶一棒一条痕一掴一手血未见拖泥带水岂能点瓦成金大众祗如今日为国开堂还有奇特底事也无良久云叠叠青山与流水旧时颜色旧时声上堂云春无三日晴风雨时时作巖下见蟠桃自开还自落飜忆灵云得处亲迄今底事何萧索非萧索春山春水四寥廓鹧鸪啼处百花香好荐声前这一着咄上堂云炎风帀地畏日流空奇云当户任长舒白藕飘香来不断林间达士了无寒暑之变迁尘里游人但见光阴之迅速直得灯笼合掌露柱攒眉一年又X将半几箇知音知知不知路上行人口是碑西京少林禅院元训禅师问囊锥巳露至宝难藏海众临筵请师一接师云嵯峨叠万仞僧曰学人不会师云水出凤岭关问达磨西来为接群迷和尚出世当为何事师云祗有照壁月僧曰学人便恁么时如何师云更无更吹叶风上堂云随机设教应病与药百千妙门不离方寸有病无病病瘥即除州南州北月团圆广教一众都无分咄赵州石桥思量好笑近来学得筭子法两箇九百是千八以拂子击禅牀一下庐州兴化院仁岳禅师法嗣潭州智度山定林景芳禅师问师唱谁家曲宗风嗣阿谁师云初出红炉金弹子僧曰还许学人接也无师云簉破阇梨铁面皮问七十二峰即不问如何是法轮境师云山句嵝峰尖神禹碑僧曰还许学人识也无师云石青字赤形模奇僧曰今日得遇去也师云吏部当时尚莫窥僧曰端的在什么处师云何时得汝不狐疑潭州兴化绍清禅师问不触波澜如何趣向师云得宜须举棹莫待打头风僧曰犹是湛水之波忽遇拏云攫雾又且如何师云道泰不传天子令师云问来答去祇益繁词于道则远之远矣祖令既行要津坐断十方诸佛瓦解氷消三藏教乘扫土而尽到遮里谁敢正眼覰着所以释迦有竭世之枢机尚掩室于X摩竭净名骋穷天之词辩犹杜口于毗耶岂况小根小智者哉何也龙象蹴踏非驴骡所堪上堂云祖师门下佛法不存善法堂前仁义休说然虽如是事无一向窃闻哀哀父母生我劬劳欲报深恩昊天罔极发肤身体弗敢毁伤此曾仲尼之孝也轮转三界中恩爱不能脱弃恩入无为真实报恩者故我大觉世尊雪山苦行摩竭成道往忉利天为母说法此释迦之孝也得大解脱运大神通手擎金钖掌托龙盂诣地狱门卓然寻省见其慈母悲泣无量此目连之孝也作么生是兴化之孝良久云兴化今日不上天堂不入地狱于善法堂中登王座上为母说法以答劬劳且道我母祇今在什么处乃云我母生前足善缘无劳问佛定生天人间上寿古今少九十春秋减一年下座敢烦大众烧一炷香以助山僧报孝既是山僧之母为什么却烦诸人烧香不见道东家人死西家助哀以手槌胸云苍天苍天汝州首山干明处珪禅师问如何是首山境师云白云片片时来往汝水潺潺流向东僧曰如何是境中人师云寒山逢拾得拍手笑呵呵僧曰向上宗乘事若何师云虗空藏鸟迹风过树头鸣僧曰便是为人处也师云曹溪水急荆门军玉泉谓芳禅师法嗣安州延福禅院智兴禅师西川人出家受具后即造玉泉芳禅师法席豁然大悟初住渐源次迁黄梅龙X华晚住延福师语不谈玄行不修洁身不禀仪众不喜见逝后应报有征缁素追仰遗体塑饰祈祷尤盛临江军惠力善周禅师上堂云辽天鹘万重云祇一突是什么咄师于元祐元年十二月望日沐浴净发说偈云山僧住瑞筠未甞形言句七十三年来七十三年去言毕趺坐而逝三日后𩯭发再生韶州六祖南华重辨禅师问祖意西来即不问最初一句请师宣师云龙㗸黑宝离沧海鹤侧霜领下玉堦僧曰一轮明月照四海尽分明师云夜半拆开无缝塔天明智积抱头回师云会么五大未明二仪无迹威音王覰不见大悲手摸无踪且道为复神通妙用为复法尔如然于斯明得便乃高步毗卢顶上坐断报化佛头于斯未明祇知事逐眼前过不觉老从头上来咦福州圣泉寺绍登禅师本郡古田县临水人也俗姓陈母李氏一夕梦神僧入奥授以明珠觉而有娠降诞之辰异香满室紫帽覆首幼不荤茹乃七岁资性英敏自厌尘坌喜观佛事好听佛书十岁辞亲出家往礼潭州开福寺琎长老为师精通法华试经应度受具之后瓶钖游方造于谓芳禅师法席一见针水相投筌蹄顿忘水月孤莹遂还乡晦迹林泉郡牧丁公向师道德请住陀岭塔院缁素皈敬忽一日索浴更衣鸣皷昇座四方檀信凑集如市师廼举颂云吾年五十三去住本无贪临行事若何不用口喃喃冥X目两宵俨然如示寂偶闻钟声忽然而醒四大轻安续后舍利身常频现元丰中本郡大旱府主孙公向师道德请而祈雨次日甘泽大霈孙公钦仰迁住文殊前后郡邑亢旱府主许公察院王公左司叶公累请祈雨有应察院王公迁住圣泉师住三道场随剎革故而新矣上堂僧问如何是圣泉境师云目前无异草僧曰如何是境中人师云往来无罣碍僧曰人境巳蒙师指示向上宗乘事若何师云驴事未去马事到来师复云般若门中纵说百千妙义不增一毫直饶结舌铓锋岂减少分若论玄中又玄终非妙门鸟道鱼踪早伤途辙何也盖为出此入彼去者不至其方来者不到其所举一明三莫穷幽趣更不用续凫截鹤夷岳盈壑霄壤相望去道转远正当与么时衲僧门下作么生商量良久云昨夜三更月到窓参南岳双峯省回禅师法嗣金州灵山彦文禅师问如何是祖师西来意师云缺齿胡僧笑不言僧曰学人不会师云只履返西天问如何是佛师云问得最亲上堂云山青青水绿绿风吹南岭云露滴东篱菊更添松竹岁寒声尽是无絃琴上曲琴上曲碧眼胡僧拍不足拍不足一二三四五六咦拍一拍下座阆州光国文赞禅师问如何是佛法大意师云祸不单行问诸法寂灭相不可以言宣猊座既登师如何说师云因风吹火用力不多僧曰恁么则佛佛道同X师云猫儿戴纸帽问不二之法请师速道师云领僧曰恁么则人人有分也师云了僧曰锦屏天下少光国世间稀师云退杭州盐官菩提用禅师法嗣杭州临安净土善思禅师上堂云咄咄咄临济德山尽该抹棒头荐得不作家喝下承当未奇绝野僧宗旨不恁么觌面相呈辨贤哲声前一句早迟疑语后持来底时节劝禅人休饶舌神龙尚自不知源岂况盲龟敌跛鼈不看神光传祖位才见老胡心便歇真妙诀堂堂自巳可怜生直下承当第二月大丈夫须勦绝见成公案早多端莫学痴人被摩捋伤嗟末法有多途邪党成群安可遏初机入门并道眼佛手生缘徒施设禅流学得遍狂游问着元来打不迭古人开口便知音尚言弄巧翻成拙那堪看话得心通正是虗空里钉橛自惭道薄整颓纲饮气吞声共谁说特将鄙句报同风本分禅人能辨别大地山河尽放光南无观世音菩萨苏州定惠超信海印禅师法嗣杭州南阳山庆善智圆禅师问如何是玄中玄师云两箇圈挛一串穿僧曰如何是玅中妙师云鹰生三子一名鹞僧曰如何是要中要师云寒山逢拾得拊掌呵呵笑僧曰谢师答话师云今日失利荆门军玉泉悟空禅师法嗣江陵护国齐月禅师问壁立千仞水泄不通还许学X人请益也无师云汝待问什么僧曰向上事师云维那不在僧曰触忤和尚师云正令巳行上堂云穷外无方究内非里应用万般无可比拟分明向汝诸人道佛性精魂总不是洪州泐潭宝峯晓月禅师法嗣洪州上蓝居晋禅师上堂有二僧出礼拜一僧拜起问夺人不夺境即今事如何师云金灯当面照须在敏手者僧曰不因一事不长一智师云君子三思再斯可矣一僧礼拜了便归众师云是则也大奇汾州太子院同广禅师法嗣西京龙门山胜善清照禅师问变凡作圣即不问点铁成金事若何师云直下无私处触目尽光辉僧曰清光生掌上喜气发眉间师云既能知此理何用苦忉忉问天高地厚万物皆从未审和尚从与不从师云春来烂熳僧曰金鸡逈立兔走长空师云同道方知僧曰学人今日承恩师云且莫错认襄州谷隐山德遵禅师法嗣新州龙山国恩景净禅师问卧龙山上千花秀师子巖前万里灯时如何师云灵鹫昔年亲得旨卧龙今日遇知音僧曰四百余年选佛场金毛师子又当扬师云不妨道着僧曰一炷清香资大国优钵罗花物外春师云雪堦立久心无倦筹室内兹道转光问师唱谁家曲宗风嗣阿谁师云黄蘗山中心未惺大愚肋下筑三拳僧曰与么则临济重兴师云也须子细X师云新开炉冶世应知烹鍊身心绝是非幸有法财堪取採禅人到此莫空归直是敲空作响扣寂知音知其妙理何劳作十地之因悟此玄门不假证三身之果超圣要路成佛顿门总慈悲心摄颠倒想如斯话会正落教乘且道教外别传一句又作么生良久云一气不言含有象万灵何处谢无私筠州武泉政禅师法嗣杭州庆善震禅师师于熈宁五年八月十一日集众云我佛世尊示化将终有正法眼藏涅槃妙心付摩诃迦叶自兹祖祖相传分枝列派至于今日吾今世缘将谢听吾偈曰诸法本无生皆随信心起千圣密相传展转无终始言毕趺坐而逝寿八十七茶毗収舍利舌根不坏建中靖国续灯录卷第十四建中靖国续灯录X卍XXX建中靖国续灯录卷第十五宋铭东京法云禅寺住持传法佛国禅师惟白集对机门庐陵清原山行思禅师第十三世东京惠林宗本圆照禅师法嗣东京法云寺大通禅师讳善本姓董氏颕州人也白X衣素行清修励节听习大经顿入妙义遂依东京显圣寺辑上人山家试经披剃寻慕祖风造苏州瑞光寺圆照禅师法席照预感梦见即器之入室扣发豁然契悟道如夙蕴性若天资徧历江淮益广宗趣初住务州双林次迁杭州净慈奉诏旨住东京法云越国大长公主奏赐大通禅号三住大剎众盈七百道化广洽缁素蚁慕今退老于杭州南山开堂日哲宗皇帝遣中使降香并赐磨衲袈裟师谢恩毕登座拈香祝延圣寿罢乃敷坐慧林觉海禅师白槌竟师良久云还观得么适来白槌告报巳是周遮更若论量千里万里虽然如是不可徒然今日大施门开有疑请问问宝香天降瑞气凝空睿旨既临法轮当转师云分明记取僧曰金色头陀笑更新万古山河共晴日师云谢汝证据僧曰四海晏清时雨足何妨野老贺昇平师云不用忉忉问鹫峯九会大转法轮为国开堂愿闻举唱师云满庭嘉气合帀地觉花开僧曰若然者炉爇宝香凝瑞剎祝延睿筭等南山师云百千年后与人看僧曰国清民肃归皇化佛道昭隆继我师师云却信得及问名传清禁恩降九重磨衲既披将何报答师云天高不可极僧曰帝网重重无间断交光全布目前机师云地厚载无穷师云达磨西来传最上乘言中便荐不假思惟句下该明顿超情识得之则头头有据昧之则句句成非大用现前风行草偃所以上根之士目击X知机中下之流卒难搆及轩皇鑑内不立纤尘迦叶峯前徒烦指注放行则风清万字月印千溪剎剎尘尘辉腾无尽把定则二乘罔措三藏绝诠独脱无私超然世表如斯理论犹涉言诠苟能一念回光始信不从人得恭惟国家承平既远美化方隆普率群机大兴三教所以甚深般若久住于斯金口诚言故不诬矣即将开堂少善上福皇基所冀玉叶金枝共恊无为大化珍重问宝塔元无缝如何指示人师云烟霞生背面星月绕檐楹僧曰如何是塔中人师云竟日不干清世事长年占断白云乡僧曰向上更有事也无师云太无厌生问一称南无佛皆巳成佛道未审如何是道师云膏雨未抽新岁笋和风先拆旧时花僧曰学人恁么会时如何师云也须子细问若论此事譬如两家看碁学人上来请师一着师云早见输了也僧曰错师云是僧曰进前无路也师卓柱杖一下云争柰遮箇何僧曰祇如黑白未分时又作么生师云且饶一着问如何是空手把锄头师云霜风飘巨野僧曰如何是步行骑水牛师云冻木锁寒云僧便喝师云虾䗫呌问涅槃心易晓差别智难论如何是差别智师云灯笼吞露柱僧曰学人未委师云佛殿出三门问如何是末后句师云适来却道得僧曰即今事如何师云问取露柱好问法王法令请师速道师便喝僧曰莫便是否师云瓦解氷消问如何是祖师西来意师云儞行脚来图箇什么僧曰学人X不会师云且待驴年问达磨未来时如何师云云収三岛净僧曰来后如何师云雨过百花鲜僧曰来与未来相去几何师云掉穿轻霭去帆逐暮烟归问百尺竿头如何进步师云崄僧曰便恁么去又作么生师云百杂碎问三乘秘藏人皆委祖意西来事若何师云金钖不摇葱峤月兰舟独泛海门风僧曰既欲拯物导迷为什么九年冷坐师云守株延岁月千古累儿孙问把定干坤眼绵绵不漏丝毫未审此理如何师云舌根里藏身僧曰谢师指示师云也好露箇消息僧曰无人知此意令我忆南泉师云几合放过问如何是道师云进前三步僧曰恁么则分明在目前师云莫教落井问如何是般若体师云合僧曰如何是般若用师云有问有答上堂顾左右云洪机未剖触处弥纶朕兆才生翻成特地若据祖宗正令岂有多途直下无私辉腾今古若也心光未透见惑仍存纵饶辩泻悬河辞同炙輠句句风驰电卷言言玉转珠回到此门中皆为戏论何也且声前一路巳涉尘踪句后千差复成何事是以少林九年冷坐始遇知音欲得万古流芳真风不堕今日人天帀坐尽是知音且道什么处是不坠处若也道得便乃亲见碧眼胡僧如或落辞不免为蛇𦘕足良久云琼林凝瑞气宝剎锁飞烟上堂云上士听法以神听中士听法以心听下士听法以耳听且道更有一人来将什么听乃拈柱杖卓X禅牀一下云高也着低也着落落圆音徧寥廓十方内外更无他不用无绳而自缚上堂云案山说法主山听主山说法案山听案山主山一时说且道教什么听诸人若也善听三世诸佛所说妙法皆悉现前还有么铁鎚无孔犹闲事笑杀毗耶老古锥上堂云纳僧见处逆顺难该翛然独往应物还来或高栖于世表或抗迹于尘埃把定则氷生水面放行也锦上花开卢老不知何处去白云影里笑咍咍喝一喝下座上堂云花心未放柳眼初开鴈回呜咽之声水泻潺湲之响森罗举唱法尔常规更言缚脱同源大似龙头蛇尾上堂良久云会么祖佛妙旨祇在目前慧日峰前云生足下澄湖浪阔迥接遥天晚唱渔舟夜泛蒹葭之月欢游𦘕舫时闻丝竹之音更说闻声悟道见色明心大似抛却甜桃树寻山摘醋棃润州金山龙游寺法印禅师讳善宁江州人也甘露院受业挈囊游方徧参祖室志气高邈性行耿介至圆照法席师资机感缘如夙契勠力赞弼以扬法化出世万寿规制严肃躬巳力行众无不禀百丈禅式近世遵承在师振领问天皇也恁么道龙潭也恁么道未审和尚作么生道师云手握白玉鞭骊珠尽击碎僧曰退身有分师云知过必改问如何是祖师西X来意师云称尾无星僧曰未审此意如何师云斗方有底问如何是佛师云眉如初月眼似流星僧曰如何是法师云义列交罗星分大野僧曰如何是僧师云古貌稜层丈夫意气问竿木随身逢场作戏今朝选佛场开请师方便师云文不加点僧曰可谓今古罕闻师云且道是什么题目僧拟议师便打上堂顾视左右云古人道在眼曰见在耳曰闻在鼻齅香在舌谈论在身觉触在意攀缘虽然如是秪见锥头利不见凿头方若是万寿即不然有眼覰不见有耳听不闻有鼻不知香有舌不谈论有身不觉触有意绝攀缘一念相应六根解脱敢问诸禅德且道与前来是同是别莫有具眼底衲僧出来通箇消息若无复为诸人重重注破放开则私通车马捏聚则毫末不存若是饱战作家一任是非贬剥上堂云撮玄机于掌上挂古鑑于台前有何妖孽谁敢当御可谓昭昭法界自佗而境智全収历历真源彼此而圣凡俱寂以此而推僧堂佛殿对现色身厨库三门共扬斯事但请拗折拄杖向目前参取上堂云若也谈禅说道便见有生有灭更乃举扬今古大似不观时节昨夜风雨萧萧今朝顿除烦热到此善能参详达磨迷时不别上堂云尽大地未甞有一人真正举扬宗教若有一人举扬宗教尽大地人并须铓锋结舌莫是教诸人杜绝见闻契合斯道也无如此见解譬如聚火烧须X弥山经尘沙劫终不能着殊不知古圣垂示祗要后人眼正达者实谓今古罕闻光前绝后放行言言见谛句句明宗収来眼眼从方明明侧立向什么处见古人良久云须知海岳皈明主未信干坤别有天润州甘露寺传祖禅师讳仲宣姑苏谢氏子也幼岁辞亲投师受具深禀律仪听习经要风姿肃雅容止异常参圆照禅师发明祖意问佛放眉间光现诸希有事如何是希有事师云和风𩖼𩖼春日迟迟僧曰学人便恁么会时如何师云日月易流僧曰一言当宇宙千古播清声师云来年更有新条在问设华王座谈不二门大众侧聆愿垂指示师云青山遥对目僧曰学人未晓师云芳草绿如茵僧曰一句无私应之万里师云作么生是无私句僧曰堪对暮云归未合远山无限碧层层师云犹较些子问不涉廉纤请师指示师云一字不着画上堂云建立宗乘群魔屏迹播扬大事三藏忘言况阿逸多未离兜率黄面老巳灭拘尸大唐国里无禅师天下衲僧味糟粕众中莫有英灵衲子变豹作家出来掀倒禅床喝散大众岂不快哉良久云瑞兽藏头角珍禽惜羽翰上堂云雨过山青云横水碧宝陀巖上瑞草将敷王舍城中幽花欲绽空生宴坐帝释奔驰彼此一时今古易异良久云万般施设不如常上堂云住住百千妙门同归一路青山常在知识难逢争如识取主人公高声召云主人公复云今日自买自卖上堂顾视云杨子X江心无风起浪石公山畔平地骨堆会得左右逢原争似寂然不动良久云堪笑寒山忘却归十年不识来时道福州太平禅师守恩禅师本州福清人也姓丘氏受圆照禅师心印初出世住地藏提刑程公遵彦向师道风移住龟山师坚辞不受复请主太平禅剎师乃随缘赴感大振宗乘学者抠衣常满数百余人由是四方归仰德望益隆凡两处住持皆重建寺宇一新其功绩不可胜纪问庵内人为什么不见庵外事师云却许阇梨具眼僧曰久向和尚师云暗中抨绳谁辨曲直问如何是超佛越祖之谈师云三日一风五日一雨僧曰向上更有事也无师云月明三岛静樵子大平歌师乃竖起拳复开云或时为拳或时为掌若遇衲僧有功者赏遂放下云直是土旷人稀相逢者少上堂云雨后鸠鸣山前麦熟何处牧童儿骑牛笑相逐更把短笛横吹风前一曲两曲参上堂云山僧今日略通一线不用狐疑麦中有面上堂云青青翠竹摇风当槛一声幽鸟敢问明眼诸禅人祖师鼻孔重多少上堂云云岩弄师子普化打筋斗丛林将为向上关未免笑破衲僧口休休没来由却是象骨古锥能辊毬上堂云衲僧现前三昧释迦老子不会住世四十九年说得天花乱坠争似饥飡渴饮展脚堂中打睡上堂拈拄杖击禅床一下云有智若闻则能信解无智疑悔则为永失三十年后不得道山僧X今日上堂祇念法华经参问如何是古佛心师云莺啼处处同僧曰学人不会师云牛羊自傍山问如何是沙门行师云多虗少实僧曰和尚何得谩人师云实无讳处问如何是本来人师云皮枯骨瘦僧曰中下之机如何体悉师云竖卧横眠僧曰古佛今佛皆无别理师云更梦见什么师乃云诸人知处山僧尽知山僧知处诸人不知今日不免布施诸人良久云头上是天脚下是地参衢州灵耀寺佛慈禅师讳𧦬良姓吴氏饶州人也幼习儒学就试辇下将战文圃乃厌尘纷即依景德寺无惑大师出家圆具游方参圆照禅师发明心地乃述投机颂曰秪遮一箇文殊罔测眨起眉毛百千万亿即蒙印可清献少保赵公抃重师道行请为宗师住越州福果衢州超化海会灵耀四剎问三变禅林四回出世于和尚分上成得什么边事师云钵盂口向天僧曰三十年来关棙子而今流落五湖传师云那箇是山僧关棙子僧曰一言超影象不坠古人风师云惜取眉毛问灵山一会分付饮光今日法筵当为何事师云画地为牢僧曰直得学人进退无门师云轩鑑分辉僧曰百千年后如何举得师云拔山力尽问不施寸刃建立太平时如何师云皇天无亲僧曰一人有庆也师云知恩报恩僧展两手师拍膝一下问如何是衢州境师云桑榆影占柯山野絃管声调㴾水濵僧曰如何是境中人师云谢安无箇事聊X起为苍生僧曰向上宗乘事若何师云急着眼僧曰截断众流也师云山叠不知重上堂云大众知则同知见则同见毫𨤲丝发不相谩昧且道不谩昧箇什么乃以拄杖指云风柯月渚并传本心烟岛云林皆提妙印然虽如是也似镜盘上痕生且道阳鸟未啼一句作么生良久云好𢹂紫烟策共倚南山晖上堂师卓拄杖云鹭池鹫岭海甸菴园三百余会也无遮消息放过一着与诸人共游华藏复指云看看陌上桃花朵朵现弥陀实相庭前翠竹枝枝为甘露法门菩提树林宝陀境界一时顿现山僧今日撒沙向诸人眼里且道迦叶门下事作么生良久云若不得流水还应过别山上堂云不知时分之延促不知日月之大小灰头土面且与么过山僧每遇月朔特地鬪钉家风抑扬答问一场笑具虽然如是因风撒土借水献花有箇葛藤路布与诸人共相解摘看蓦拈拄杖击香台一下云参堂去台州瑞巖有居禅师上堂云採得葛藤成路布纵横十字上高机通身是眼无人识唯有山僧识得伊良久云今日呈似大众且道何似赵州底还相委悉么袖头打领明州天童山景德寺可齐禅师姓应氏台州人也依天台国清寺道才上人出家圆具初游讲肆晚造瑞光圆照禅师法席即获开悟请住安乐山晚迁天童问宝花王座今日师登祖意西来如何垂示师云花X开巖畔千枝秀僧曰便是和尚为人处也师云水泻檐前一样清僧曰空生不解巖中坐惹得天花动地来师云笑破佗人口僧曰晚来云散后不见别山高师云吽吽问如何是道师云蹈不着僧曰蹈着后如师云七穿八穴师云一问一答一拶一捺千眼顿开澄潭皎月随机施设纵夺临时纵之则句句攒花簇锦处处释迦道场夺之则一法不留千圣绝迹虽然如是须知有向上一窍还会么良久云莫谓春残花落尽峯前昨夜一枝开秀州资圣崇信禅师庐州慎县人姓高氏十三依本州承天用成上人为师二十受具䇿钖南游造杭州净慈圆照禅师法席投机印证问如何是道师云家家门底通长安僧曰如何是道中人师云上座自何来僧曰莫祇遮箇便是也无师云碧眼胡僧笑点头僧曰毕竟如何师云礼拜了退上堂云凄清大野物景萧条露滴枯枝烟笼远墅长天极目列万象以昭然霜月流辉映千江而普现如斯举唱带水拖泥若也尽令提纲直须祖佛侧立放过一着别有清规咄苏州瑞光守琮真觉禅师姓顾氏本州人也依圆照禅师削染复悟宗猷乃获印可出世阐扬为众所仰问作是思惟十方佛现今思惟了佛在甚么处师云当风一句起自何来僧曰恁么则头头撞着弥勒步步蹈着释迦师云西天与此土不同上堂云宗门妙诀岂在多说一言括尽便须顿歇明眼衲僧祇自知X金色头陀善分别冬去春来夏有热若遇寒山拾得时传语丰干莫饶舌苏州万寿普懃禅师姓施氏婺州人也依本州开元寺岳上人出家圆具首习教观深造渊微晚至圆照法席投机印可问为国开堂愿闻举唱师云炉爇宝香凝瑞剎祝延睿筭等南山僧曰祗如满筵嘉气合徧地觉花开又作么生师云好音在耳人皆委僧曰恁么则有意气时添意气师云放过一着问学人上来请师说法师云清风满座僧曰高峯日月充寰宇大振洪音唱祖歌师云脚跟下看僧曰门前流水朝沧海槛外孤峯走太虗师云两重公案僧曰触目对扬真般若山河重显法王机师云莫妨别人问上堂云物外无堪老便休干城梦质两悠悠如何幻事临相逼却使闲身不自由然则出家之士利物为初禀先祖之洪规续惠灯于千古唯一心法号总持门得之者不历堦梯顿齐诸圣失之者尘劫不复徒自劳形或得失两忘凡圣情尽正当恁么时不是心不是佛不是物敢问诸禅德且道毕竟是箇什么若向遮里倜傥分明便能独步大方横身三界握金刚宝剑破生死魔军良久云札宣州水西山轲禅师问我手佛手是同是别师云人人有分僧曰任有千般巧终无两样风师云且莫错认问真金须假炉中试一鎚便成时如何师云切忌道着僧便喝师云遮漆桶上堂云忆得灵山会上末X后句今日举似诸人良久云会么任是饮光出来有理也无伸处参上堂云雷声远震广布慈云甘泽才晴普天春色柳开青眼花吐芳容鸟噪幽林鱼游水面更说迷逢远磨大似剜肉作疮若言法本如斯正是天然外道恁么说话傍若无人明眼衲僧一任检点参明州香山智度院正觉延泳禅师问祖意西来即不问和尚家风事若何师云眼深鼻大僧曰学人便恁么履践时如何师云手长袖短师云心随境现境逐心生心境两忘是箇什么拈起拄杖云且道遮箇甚处得来若道是拄杖瞎却汝眼若道不是拄杖眼在什么处是与不是一时拈却且骑拄杖出三门去也明州雪窦山资圣寺法藏禅师讳守卓姓李氏姑苏人也依圆照禅师出家入室投机遂蒙印可宗猷愽达道誉远闻问如何是宾中主师云进前无路僧曰如何是主中宾师云退不容身僧曰如何是宾中宾师云对面是何人僧曰如何是主中主师云有理无说处僧曰宾主巳蒙师指示向上宗乘事若何师云仰面贪看鸟回头错应人师云好大众龙种上尊王佛为诸人现银色世界琼林玉宇剎剎交光宝殿银城辉辉相映又色即是空空即是色色空空色休拟议空色色空成智慧耳闻眼见徧河沙尽是如来真实地不得巳向诸人道生是苦受是业灭可证道可修以四谛十二因缘知苦断集证灭修道复云有生X可知有业可断有灭可证有道可修皆是谤佛谤法尽同魔说正当恁么时且作么生会雪窦不免与诸人说破千峯积寒雪万径人迹绝坏衲拥枯槎是说如何说参上堂云阳回几次到新冬衲坏炉寒世不同白日静驰天外影红颜偷送耳边风是非未起名何在物我兼忘景自空记取雪巖巖上语莫教孤负主人公咄明州启霞山崇梵院慧章禅师问如何是佛师云儞问我僧曰如何是法师云我答儞僧曰如何是僧师云方袍圆顶僧曰如何是向上事师云且待别时僧曰即今便请师云蹉过也寿州资寿院圆澄巖禅师问大藏教中还有奇特事也无师云祇恐汝不信僧曰如何即是师云黑底是墨黄底是纸僧曰谢答话师云领取钩头意莫认定盘星师乃云云生谷口月满长川樵父斫深园渔翁钓沙岛到遮里便是吴道子张僧繇无儞下手处良久云归堂问取圣僧参上堂云干坤肃静海晏河清风不鸣条雨不破块春生夏长秋収冬藏遮箇是世间法作么生是佛法良久云欲得不招无间业莫谤如来正法轮珍重上堂良久云宗乘妙诀即今为说山高水深寒风凛冽祖师西来道箇休歇敢问诸人作么生是休歇处还会么寒则围炉坐闲余任性眠睦州广灵佛印禅师讳希祖姓周氏处州人也年将丱岁便陟霜台志学有方慕道无废参圆照禅师了X明巳见出世弘扬遂彰道誉问登法空座演海潮音大众寂然愿闻举唱师云日月光天德山河壮帝居僧曰恁么则得闻于未闻也师云一人歌有道天下乐无为问如何是睦州境师云越嶂远分丁字水腊梅迟见二年花僧曰如何是境中人师云面带七星人不识芒鞋高挂少知音师乃云灵光鑑彻物我全収体照独存前后自绝由是无为变化应量千差托质殊分混同一性故我元首明哉股肱良哉法以时遇道在中兴建大法幢作大佛事足可称扬所以正观绝迹名相互分寂听非闻圆音普应霜钟金皷主伴交参宝殿琼台听说斯显六街三市徧处庄严陌巷康衢寅昏佛事圣凡交会士庶锵锵帝网圆融鑑灯互照何必南方独迈徧扣诸门历涉艰辛是非未决而今重重华藏无尽法门触目见成何须拟议然虽如是钝致祖风良久云九年少室谁知巳一句流通万古传上堂云严陵台畔七里龙渊直须钓鳌钓鲸岂止捞鰕摝蚬随流放旷任性漂浮停舟月上波心举棹风生水面敢问大众不触波澜作么生会良久云时人祇看丝纶上不见芦花对蓼红参东京襃亲旌德院慈济翱禅师上堂云梅花新绽柳眼初开雪散长空风恬浪静文殊性海普贤行门直下分明更无余事还会么良久云莫错认越州石佛宝相寺晓通密印禅师问如何是石佛师云头戴天脚蹈地僧曰向上更有事也无师云任经X霜与雪不改旧时容师乃云至道冲虗万物何宰真空绝迹法界如如若能对境无心触目无非是道良久云昼夜舒光照有无痴人唤作波罗蜜湖州道场山慧印禅师示众云若论此事如王按劒把定干坤侠客纵多谁当出手问劒即不问如何是此事师云点僧曰恁么则欲来冲雪刃不免露锋铓师云拽僧以手一画云争柰遮箇何师云泥人眨眼问达磨未来时如何师云鼻孔辽天僧曰来后如何师云顶门着地僧曰毕竟如何师云九年人不识几度过流沙上堂云韶石渡头舟横野水汾阳浪里掉拨孤烟云月无私溪山岂异一言合辙千里同风敢问诸人作么生是同风底句良久云八千子弟今何在万里山河属帝家处州南明山仁寿院通禅师问如何是南明境师云泉飞一道带峯出半天云僧曰如何是境中人师云䇿笻看鹤舞坐石见云归问如何是祖师西来意师云登山千里月渡水一帆风僧曰未审意旨如何师云言前有路句下无私问龙未出洞时如何师云佛眼覰不见僧曰出洞后如何师云兴云吐雾杭州西湖妙惠院文义禅师上堂云随机设化大阐宗风截断众流不留眹迹入一乘之阃域践向上之玄关方便门开分明看取咄上堂云会么巳被热谩了也今早起来无教可说下牀着鞋后架洗面堂内展钵喫粥粥后打睡睡起喫茶见客相唤斋时喫饭X日日相似有什么过然虽如是更有一般令我笑金刚倒地一堆泥拍禅床一下西京韶山杲禅师问祖意西来未审传箇什么师拈起拄杖僧曰恁么则心外有法也师云心外心内即且致汝唤什么作法僧曰天台楖𣗖木师云也是第二月上堂云七月孟秋犹热古往今来时节若作佛法商量正是弄巧成拙若作无事话会又与外道何别直饶总不如斯敢保老兄未彻如来言祖师诀无孔铁鎚重下楔自家心地乱如麻却把指头唤作月莫思量休解说千年枯骨休齩啮从佗兔走鸟飞饥来喫饭困来歇汝州香山慈寿法昼禅师姓徐氏杭州人也长依明智寺元湛上人出家圆具听习经论后造瑞光圆照禅师法席投机开悟先住北京天钵次迁香山问天恩忽降请住香山国重师名将何祝圣师云香烟起处大众同观僧曰如何领会师云重言不当吃僧曰早知今日事悔不慎当初师云礼拜了退问山巖水壑尽是旧日家风拄杖净瓶拈起新来活计古殿重开愿闻举要师云击大法鼓演大法义僧曰恁么则弥勒门开心顿晓德云峯峻道何藏师云儞向什么处见弥勒僧曰云散长天星斗现月明沙界物难藏师云休要费力师顾视大众云皇都禅剎惠林道场今日暂借卑僧陞陟实愧非材于明眼人前提纲佛祖衒耀见知直饶说得天雨四花地摇六震一点X也用不着盖为各各威光动地人人不欠丝毫然虽如是更有向上一窍三世诸佛不能宣六代祖师提不起且道是什么物得恁么奇恠还荐得么良久云曹溪路坦平休彊生荆棘久立福州灵应嵩禅师开堂日上首白槌罢师云好诸仁者第一谛甚可怜生祗么会得同匣有余众中莫有闻一以知十底衲僧么出来相见问德山棒临济喝直至如今少人拈今日幸遇场开请师拈看师云一朝权在手看取令行时僧曰一雨普滋沙界外群灵无不尽霑恩师云霑恩底事作么生僧提起座具云争柰遮箇何师云残羹馊饭不劳拈出僧曰若不上来焉知如是师云彼此不着便乃云正法眼藏普被含情上至诸圣下及群迷一一情中具同斯事盖由一念有异迷悟岐分逐浪忘源去而莫返不见道我佛如来初成正觉叹曰奇哉我今普见一切众生具有如来智慧德相但以妄想执着而不证得或开张教纲或直指人心令息妄缘见性成佛自后灯灯续燄祖祖传心利物无穷法门无尽既到遮里事合如何祖令在手须至提携正法既行明当举唱廓一尘而遍周沙界摄万法而归一毫端纵夺卷舒不离于此虽然如是尽乃诸人日之常分应非别有玄微若也情尘顿解灵智当前现大威光快须荐取珍重处州灵泉山寿宁梵仁禅师问不问有言不问无言请师速道师云话堕也僧曰人天交集乞师垂示师X云不如礼拜问莲华未出水时如何师云雪霜凋不得僧曰出水后如何师云天地放教开上堂云天真灵彻即今一译上下四维清风明月寒则任寒热则任热也不休也不歇饭则餐渴则啜不见神光三拜依位立灯灯续𦦨未甞绝鼻孔辽天任辨别秀州福严仲孚禅师问知师久蕴囊中宝今日当场略借看师云觌面相呈僧曰下坡不走快便难逢师云未欲行令师乃云问者如蛟龙戏于沧海答者似彩凤舞于长天一合一开一舒一卷纵横应用啐啄同时若遇本分衲僧直须倒退三千里参处州灵泉山宗一禅师问镇州萝卜即不问庐陵米作么价师云可贵可贱僧曰小出大遇也师云君子爱财取之有道僧曰大众霑恩师云有人索汝米钱在师乃云美玉藏顽石莲华出淤泥须知烦恼处悟得即菩提咄通州琅山法印禅师讳载仪福州贤泥受业礼戒珠和尚为师十八䇿试登具预游江浙听习经论晚诣圆照禅师大悟玄机问祥云布处现千朵之危峯纨扇摇时去九旬之炎热正当恁么时如何是到地头一句师云一雨普润僧曰未审如何履践师云射虎须当机僧曰快便难逢师云要棒喫那问知师久蕴囊中宝今日当场略借观师云莫是南番真舶主僧曰不独学人有赖大众亦乃霑恩师云元来祇是杜波斯师顾视大众乃云好好可谓幽显朗照物理虗X通为森罗之宝印作万象之真宗其为也形其寂也冥本净非莹法尔圆成所以道如何以无价之宝隐在阴入之坑大众山僧今日敢对众前特地拈出乃𦘕一圆相擎示众云遮里既放憨去亦要大家精鑑莫谓连城之价可以并辉径寸之圆堪同其美直与龙女争锋无垢世界未当正觉纵使金轮独步立功勋者权为重赏且道是什么宝得恁么殊异良久云鬼神知贵不知价留与人间光照夜南岳马祖崇新庵主一日语直庵人云今日斋时不用打食人曰为甚么不打食主云吾报缘将尽或人问曰主既临行有何言句主乃拍手一下长啸一声山僧今日珍重诸人言讫而逝卷第十五建中靖国续灯录X卍XXX建中靖国续灯录卷第十六宋铭东京法云禅寺住持传法佛国禅师惟白集对机门庐陵清原山行思禅师第十三世东京惠林宗本圆照禅师法嗣舒州投子证悟禅师讳脩颙姓梁氏晋州赵城人也幼同父不拜乡祠不受书训俄曰当为人天师安慕X此耶寻依本州霍山文广上人出家圆具横经讲席洞晓佛意华严九会敷演三四远造苏州瑞光圆照禅师法席扣问禅宗因举无着问天亲弥勒说什么法说遮箇法即悟其旨初住寿州资寿西京少林舒州投子道誉大播京洛宗乘盖师首唱大丞相富公弼敬以师礼一日陞堂时有僧出师云错僧曰什么处是错师云不信道问是法平等无有高下为什么赵州三等接人师云入水见长人僧曰争柰学人未会师云唤不回头争柰何问如何是祖祖相传底心师云三星绕月宫僧曰便恁么去时如何师云伯乐暂垂鞭驽骀夸八骏问如何是第一义师云百杂碎师云楞伽峰顶谁能措足少室巖前水泄不通正当恁么时黄头老子张得口碧眼胡僧开得眼虽然如是事无一向先圣幸有第二义门足可共诸人东说西话所以道春生夏长秋落冬枯四时迁改轮转长途愚者心生彼此达者一味无殊良久云陜府铁牛吞大象嘉州佛向藕丝藏上堂云春风鸣古木晓露鎻寒波头头皆显露显露又殽讹看看直下是怎柰何明眼汉没臼窠吐不得嚼不破咄上堂云巍巍少室永镇群峰有时云中捧出有时雾罩无踪有时突在目前有口道不得被人唤作壁观胡僧诸仁者作么生免得此过休休不如且持课良久云一元和二弥陀三释迦自余是什么椀跶丘参X上堂云露滴庭莎风鸣古桧皓月泻千家寒色清淮流万顷波澜此时荐得与诸人截断众流若也未然不免随波逐浪譬如河中水湍流竞奔逝各各不相知诸法亦如是遂拈拄杖云拄杖子是诸法是相知不相知若相知早被知缚若不相知凭何指註卓一下云知之一字众妙之门复云错东京十方净因禅院佛日禅师讳惟岳福州长溪陈氏子也七岁投西林院彻和尚出家受具习楞严诸教洞晓其旨性行刚直俊慧爽拔游涉禅林遍扣知识参圆照禅师因侍立次举劫火洞然因缘豁然有省后出世常州承天次住东京华严复迁净因宫保李侯端愿荐以章服荆国大王奏赐法雨师名哲宗皇帝百日入内特赐佛日禅号师于建中靖国元年二月十七日大行皇太后五七奉圣旨就慈德殿陞座师拈香云率土之土莫非王土且道此一瓣香产何土宜若也道得白石有消日氤氲无尽年尽虗空徧法界为云为盖应现无穷上荐仙游径生佛国遂歛衣坐云见义不为无勇也莫有勇底衲僧出来相见时有僧出众提起坐具云明镜当台请师一鉴师云记取话头僧曰莫便是和尚为人处也无师云蹉过了也僧曰曹溪一派水石生光师云酌然酌然问未离兜率巳降王宫未出母胎度人巳毕王宫则不问如何是度人一句师云千江有水千江月僧曰恁么则帝释镜中亲得旨灵山法会X宛然存师云龙华三会犹是后时僧曰可谓龙楼凤阁祥烟起玉殿金阶瑞气生师云逢人不得错举僧曰四海尽霑天子泽师将何法报皇恩师云唯此一事实余二则非真僧曰长将日月为天眼共指须弥作寿山师云巳在言前僧曰作家宗师天然犹在师云若不在此三十棒一棒也较不得问法无定相随缘构集有佛世界以光明为佛事有佛世界以庄严为佛事未审此佛世界以何为佛事师云坐朝问道垂拱平章僧曰一人有庆万民赖之师云万灵何处谢无私僧曰粉骨碎身未足酬一句了然超百亿师云作么生是一句僧曰芥城劫石犹非筭坐断干坤日月新师云金毛师子问圆照昔年光宇宙今朝佛日又腾辉学人上来请师鑑照师𦘕一圆相僧曰万丈白云藏不得一轮光透照无私师云也是太阳门下全借余辉僧曰既然摩耶佛母生兜率大行太后在何方师云花分昼夜水遶栋梁僧曰古佛堂前同巳证瑠璃殿上演真空师云重说偈言问昔日慈圣太皇月落不离天净照亲承宠泽今朝大行皇太后水流元在海未审意旨如何师云沧溟浩渺孤帆小消得长天几许风僧曰千般有解终难到一念无心在处同师云龙蛇易辨衲子难瞒僧曰若然者罢希运之开田笑空生之持钵师云谁言寸草心报得三春辉僧曰且道今日资荐皇太后毕竟居何报土师云云屯云散天长净沤灭沤生水本清X僧曰巳得真人好消息人间天上更无疑师云不妨刢利问佛佛授手则不问叶叶相承事若何师云龙生龙子龙长龙孙僧曰恁么则千子常围遶金轮御大千师云渔翁皷舞野老讴歌僧曰庆云翔而和气流芝草生而嘉禾秀师云正好赞叹师云最初说法者不知末后句末后说法者不知最初句最初末后句适来惠林禅师巳为诸人说则说了且如何说若约三乘十二分教偏圆顿渐半满一音不免执指为月入海筭沙直似澄潭月影后夜钟声随扣击以发音逐波澜而不散犹是生死岸头事故乃菩提达磨观象神州有大乘器所以泛杯千顷浪登岭万重山首造于梁梁以因果有为之法而垂问达磨揭圣谛第一义而奉答梁王未契遂之嵩少九年面壁不立文字逈出三乘直指人心见性成佛当时神光二祖立雪断臂得髓明心一花五叶结果自成六代传衣后人得道自此东华方信有正法眼藏涅槃妙心中下随根迷悟相半故我大宋真宗皇帝颂不云乎初祖安禅在少林不传教法祇传心后人要悟真如性密印由来妙理深大矣哉真如妙理至幽至深非大机大器不能领悟何以故见闻觉知是法法离见闻觉知便乃火聚当岐铁山在路自然少室峰前壁立千仞曹溪路上水泄不通于其中间祖风不无陵迟颓纲亦将委地虽然如是法无定相道假时彰建大法幢演大法义兴此一大事因缘X利乐有情不在佗时所谓际会大圣人而知之出现于世广大流布廓周沙界实千载之一遇哉至若尧舜禹汤端拱垂衣无为之化不为不至若以开方便门示真实相十方嘉会四众同筵辟古佛之家风发含生之大本未可与今日同时而语哉何谓也释提桓与善现发明般若唯止真空波斯匿为庆喜特指不迁犹存俗谛特此教外别传向上一着彰显当今岂非希有之缘应乎昭且者也然溪山各异云月是同同声相应同气相求方知此事无古无今无彼无此高而无上广不可极渊而无下深不可测毛吞巨海芥纳须弥在天同天在人同人在天则为日为月为照为明在人则为君为臣为忠为孝以此而推百亿日月万亿须弥山百亿四大海根身器界情与无情同一体性莫不仁者见之谓之仁智者见之为之智百姓日用而不知其能会万物为巳者其唯圣人乎由是灯灯续𦦨叶叶相承百千世而月点真灯光融三界十万里星排祖干凉荫四生是知法轮再转于支那帝日长辉于震旦若然者物无大小法无适莫皆被其光皆蒙其泽以至草木禽鱼无远不及祇如舍卫国王欲往灵山见佛勑诸臣僚山河大地草木丛林并须同去见佛若一草一木不去吾则不得见佛大众秪今干坤之内宇宙之间山河大地草木丛林去亦不去来亦不来湛湛无私巍巍不动乃文乃武乃禅乃律同在九重天上慈X德殿前同时见佛诸仁者见则不无且作么生见良久云重瞳日月明无尽隆准山河秀有余臣僧惟岳伏奉圣旨今陞座举扬般若奉为大行皇太后此土缘终佗方报胜届于五七上荐仙游恭以皇太后净惠本然至神独运来示母仪之迹德赞三朝去酬法界之因果圆十地伏愿兜率天宫陪摩耶佛母一处逍遥无垢世界共娑竭龙女同成正觉回耀休光昌明宗社窃以释迦如来临般涅槃以佛法奉嘱万乘圣主启日月光明永垂外护廓天地覆载长赐流通臣等沙门庆幸得近蓂阶般若敷宣庄严国祚恭惟今上皇帝陛下承祧七圣天下鼓舞于唐虞明道万机教外播扬于佛祖此盖伏遇皇帝陛下夙泛般若之神舟惯游觉海今揭轩皇之宝鑑圆照禅丛集此鸿因上祝今上皇帝陛下圣躬万岁万岁万万岁伏愿福若大梵王寿同天帝释金轮御三千大千之世界玉历纪百亿万亿之年华雨顺风调民安国泰皇太妃皇后皇太子伏愿福海寿山增千千之载金枝玉叶长荣万万之春亲王国族天眷宫嫔万善同资千祥併集不敢久渎圣听伏惟珍重开堂日师登座拈香祝延圣寿罢乃敷坐智海佛印禅师白槌竟师云尧天舜日凤阁龙楼妙高孤峰浮幢香海无二无二分无别无断故主伴同时一多X无碍具眼衲僧出来观看问为国开堂请师祝圣师云云破鳌峰月生鲸海僧曰璇玑盘砖三千界睿筭延鸿十万春师云祇道得一半僧曰打面还佗州土麦唱歌须是帝乡人师云金毛师子问世尊出世为大事因缘和尚今朝当为何事师云瑞雪满长安僧曰一人增寿筭万里尽謌谣师云风行草偃僧曰斩钉截铁须还本分钳鎚师云也不消得问莲花未出水时如何师云清波无透路僧曰出水后如何师云目前无异草僧曰恁么则馨香满大唐师云非公境界师云此箇法门不在筌蹄岂干问答直饶尽十方剎土未为微尘一一微尘尽为衲僧各如满慈鹙子穷天玄辩竭世枢机到遮里一点用不着何以故生佛圆融自佗平等人人鼻孔辽天各各壁立千仞盖不知真随妄转法逐缘迁自昧灵光抂投异趣所以破有法王运无缘慈驾三乘舟檝渡五性波澜翻恋澄潭月影静夜钟声故使怀州牛喫禾庐陵米价长又不免劳佗初祖达磨逗器支那教外菱花不磨甎镜衣中骊颔不数佗珍未挂古帆见成公案由是悟取无悟底面目迷取不迷底乡关三际无私十方同畅自家田地枯木生花古庙香炉寒灰再𦦨莫不一切语言文字资生产业皆与实相不相违背若然者无影树下同船渔翁鼓舞中有黄金一国野老讴謌共乐昇平同跻寿域大众同跻寿域自是地久天长且X道共乐昇平作么生乐良久云罗浮打鼓韶州舞久立珍重泗州普照寺真寂禅师讳处辉滁州清流人也姓赵氏依江宁府保宁勇禅师出家得度绍圣四年朝旨住持开堂日问世尊出世地涌金莲和尚出世有何祥瑞师云扫却门前雪太平州隐静山普慧寺俨禅师问摩腾入汉藏教分明达磨西来有何意旨师云我法妙难思龙天尽归向僧曰未审祖意教意是同是别师云两彩一赛僧曰一言归有道万象自无心师云犹较些子问达士相逢如何话会师云罕遇作家僧曰若非朝宰知音和尚焉肯拈出师云金鎚影动宝劒光寒师云一法不通万缘方透若也于斯明得眼睛穿过铁围山一口吸尽大海水乃唱云大海水巳吸尽了也鱼龙向什么处安身立命众中若有兴慈运悲底衲僧出来救取龙王苟若不能气急杀人虽然如是事无一向山僧不免为诸人说道理不见先圣云究竟涅槃常寂灭相终归于空一翳在眼空花遍界翳若不消不出门知天下事翳若消尽始知庵内人不见庵外事若能如是方解稳坐地十二时中一任受用如或未知久立珍重上堂云春云春雨万物敷荣暖日和风巖花竞秀青山叠叠㵎水澄澄达磨迷途切忌说破复云若人捡点得出山僧今日话堕以拄杖击禅牀下座X苏州定慧院圆义禅师讳遵式姓顾氏姑苏人也童稚异众慕道出家具戒未几首学毗尼次习大经洞明渊奥缘契圆照传道印心行解氷霜宗教兼济三迁丛席四众归依师范有规训学无倦都尉张侯敦礼奏以师号问南泉斩猫儿意旨如何师便打僧曰犹是学人疑处师云十万八千僧曰忽遇赵州时如何师云卖金须是买金人问如何是祖师西来意师云万水千山僧曰便与么去时如何师云千山万水僧曰专为流通师云南北行人口似碑问如何是衲僧眼师云针札不入僧曰何故如此师云向道衲僧眼师云若夫宗旨岂在言诠况叠嶂巍峩层巖峭峻湖澄渌水风扫白云松竹萧萧不若妙峰顶上烟云杳杳何殊鸡足巖前到此各自回光不劳指注多言丧道多岐亡羊若是本分之人便乃息肩倚杖越圣超凡出入生死纵横声色果能如是方可续佛寿命报佛深恩无尽法门目前觏取珍重上堂云我有真机绝毫绝氂明暗上下南北东西言之不及思之不知会么东弗于逮西衢耶尼上堂云一月初圆百川沈影一灯发彩万炷流辉月无留影之心灯无传辉之念若得如是可以处于諠譁入于尘俗运大悲光于沙界开普门眼于生灵岂唯观音大士三十二种妙应无方具缚凡夫一一皆能开正法眼然虽如是也须是斩钉截铁汉始得其X或不然静处萨婆诃上堂云青山郁郁水滔滔万浪千波接海涛提得丝纶漾舟去钩头须要钓鲸鳌拈拄杖云负命者上钩来参上堂云睡来合眼饭来餐佛祖从教说易难若问安心有何法太湖长浸洞庭山衲僧家人人尽道我八面四方纵横无阂龙济为什么道卷帘除却障闭户生得阂若人辨得许汝向衣钵下稳坐地上堂云天兮何高地兮何厚海潮之音师子哮吼瞻之不见其前迎之罔眺其首还会么七七四十九上堂云我有一句秪今分付玉轴琅函同时顿具不用思量重重显露优昙钵华火中开悟参舒州投子山胜因禅院普聦禅师上堂云寂住峰顶叶落归根明月堂前金风玉露且道深秋一句作么生良久云古往不知何处去后夜依前月到窓秀州本觉法真禅师讳守一姓沈氏江阴人也生而祥异性敏才逸齿未及冠顿慕缁门谢俗瑞光投师圆照巾侍扣问更不它游众推明悟唱道擕城问选佛选官应在我祖席登科事若何师云大鹏展翼天路遥巨鳌转身海水窄僧曰夫子家声遗旧业法王基绪得中兴师云后五日看僧曰且道昔日今时是同是别师云一言巳出问春气巳随红雨散熏风初度绿阴凉学人借问西来意乞师方便为敷扬师云分明举似大众僧曰可谓一句截流万机顿削师云X筑着磕着作么生道僧曰落落清规今古同相逢会有知音举师云不妨刢利问离群师子踞地全威不露爪牙愿闻哮吼师云大家着力僧曰当年卢老曾饶舌今日亲闻第一机师云脚跟下事作么生僧曰宝杖拨开千圣眼当场辨取火中莲师云果然作家师云此一法印非有所传旷劫佩持不从人得包六虗而无外混十世以同时全提则佛祖踪沈放下则圣凡文起昭昭日用森罗顿现于灵光荡荡目前彼此无分于实际虽廓然泯迹流通于无量义门閴尔无依逈超于一切智地非文字相离见闻缘诸乘由是莫能诠列祖于斯提不起此日人天既集不可徒然略于建化门中普示诸人各请端心正视乃顾左右云还见么若恁么承当得便乃机衡在握全归阃外之权剎海澄波共助寰中之化珍重上堂云诸人知有道不得山僧道得不知有且道此两语是一理是二义若人定当得出许儞顶门眼正参上堂云本分相见不在如何撩起便行犹为钝汉若也分宾分主俱为念话杜家更乃说妙谈玄不当宗门苗裔山僧恁么道巳是雪上加霜儞等诸人更拟觅箇什么以拄杖一时趂下上堂云山僧一无所解祇是丛林冤害选甚南来北来谁能上载下载一味拔楔抽钉与儞平生庆快冷然作活自由荡荡无拘无碍随缘任运腾腾从儞九X旬结制虽然放嚝不羁亦要时中管带良久云会么此时若不究根源直待龙华第三会上堂云折半列三人人道得去一拄七亦要商量正当今日云门道底不要别作么生露得箇消息良久云日月易流上堂云化城不止宝所非安直饶蹈着本地风光便好拗折拄杖虽然如是忽然问儞索着线袋针筒莫道不知落处湖州报本禅院常利禅师姓卓氏福州古田人也总角之岁圆顶披缁即慕参游问心有得大卿吕公请师出世提唱祖风道望益着问如何是大人相师云披毛戴角僧曰学人不会师云紫磨金容问如何得作佛去师云烦恼里荐取僧曰如何得离烦恼师云对面菩提问如何是无相佛师云影临四海僧曰如何是有相佛师云体绝毫氂僧曰毕竟是有是无师云常忆当年寻海客一声羗笛过山南僧曰和尚不近道理师云从来祇与么问古镜未磨时如何师云照僧曰磨后如何师云黑僧曰既是磨后为什么黑师云为汝要磨问如何是无为师云有作僧曰如何是有作师云无为僧拟议师云漆桶遮里不是无为上堂云寻常不欲与诸人枝蔓今日未免枝蔓罪过弥天还有点检得出底么若点捡得出管取至道无难若点检不出莫道无事好上堂云今日月望打箇餬饼供养大众拈拄杖作圆相云还识此饼么不但X供养一人百千万亿人秪是一箇细嚼饱餐不得齩破然虽如是切忌面生参上堂云大众有一人无形无相无学无名不动人情能为变化该罗群象洞摄大千截生死流居涅槃岸或诸佛菩萨乃至人与非人见今坐断毗卢直至一生补处还识此人么若识得伊共为洪范若不识伊常为冤对快识取好参杨州石塔惠照寺惠禅师问世尊出世地涌金莲和尚开堂有何祥瑞师云雪满长空僧曰纤尘不立师云刢利衲僧杭州南山广法法光禅师问雪峰三上投子九到洞山为什么倒戈卸甲师云理长即就僧曰未审雪峰得箇什么师云一棒一条痕问腊月火烧山意旨如何师云若不得流水还应过别山僧曰学人未晓师云春来草又生师云主宾问答未当宗乘建化门中一期施设使言言相副句句投机于衲僧分上远之远矣而今日明云晴山高水深且作么生会举扬底道理还会么山僧不免土上加泥更为通箇消息高低巖岫现重重楼阁门开处处通要会此中端的意威光烁烁徧长空伏惟珍重明州瑞巖山永觉禅师问久得韶阳旨门中试为通师云声前如迸镞句后若流星僧曰古殿豁开光灿烂水精宫里𥻦真珠师云点师云若据衲僧分上四时不别八节安知高栖巖上出没卷舒一任桑田海变从佗兔走乌飞布衾暖处始知春黄叶飘堦委秋X色如斯境界方称道怀若据顺俗之谈须知遮箇消息乃顾大众云且道即今是什么时节还知么玉漏声将促金乌影渐长须臾春色里又见百花香久立睦州资福道芳禅师问德山临济以棒喝接人和尚出世将何垂示师云山僧无气力僧曰和尚岂无方便师云大众笑儞有僧出礼拜起云请师答话师云蹉过了也僧曰甚么处是蹉过师云五里复五里师云秋风清秋水渌白鹭立寒汀秋蝉噪幽谷金风扇白苹玉露滋黄菊流水奏伯牙之琴凉颷动子猷之竹听也听不尽观也观不足且作么生会箇佛性义良久云解空不在离声色爱听孤猨岭上啼舒州太平慧登禅师问如何是太平境师云多年三级塔未老万株松僧曰如何是境中人师云一似不曾斋师云太平知见麦里有面厨屋对僧堂三门对佛殿咄岳州干明慧觉禅师问如何是干明境师云脩竹四围绕凌松一带寒僧曰如何是境中人师云手拈湘竹杖目视楚山云僧曰人境巳蒙师指示向上宗乘事若何师云绿竹满轩庭微云生岳面问宝劒未出匣时如何师云冷光生僧曰出匣后如何师云犹嫌钝问如何是诸佛本源师云野鹤连天呌僧曰意旨如何师云通宵彻夜闻问如何是清净法身师云泥人合掌礼西方问如何是佛师云老僧不妄语师云蒙蒙微雨滴滴阶墀万木正秋色归根叶落时咦清X飇吹散断山云孤月辽天说向谁参上堂云寒风响雁声急大启圆通何不入雪月交光冷相照鹭鹚飞向芦花立休使空生双泪泣上堂云内视于心心无其心外视于形形无其形远视于物物无其物良久云三际求心心不得元来祇遮古今人咄上堂云三界无家此箇人十方周徧露全身有时对面难寻覔忽尔相逢又却亲若要亲山河大地绝纤尘久立上堂拈拄杖云诸禅德会么山僧两手分付与儞诸人尚不能会放下拄杖云吽吽驴年梦见参处州法海禅院世长禅师问法身三种病二种光如何透得师云𦘕地为牢僧曰和尚透得也师云退身无路僧曰自起自倒师云脑门着地问如何是诸法实相师云更举一遍僧曰三世诸佛吐不出六代祖师吞不下师云言犹在耳师云城市喧繁空山寂静虽然如是动静一如彼我不二四时轮转物理湛然夏不去而冬自来风不寒而氷自冷今也古也不假丝毫谁少谁多身无二用诸禅德既是身无二用为甚么龙女现十八变君不见弄潮须是弄潮人卓拄杖下座筠州米山崇僊禅师上堂顾视大众云山河大地被山僧撮来捣罗为末炼蜜为丸以淡姜汤吞却了也何处更有一丝毫若道是有即为谤法诸人到遮里合作么生话会良久云参苏州宝华妙觉显禅师问机轮曾未转转处实能幽X如何是转处实能幽师云白云遶空谷清风拂太虗僧曰意旨如何师云劫火洞然毫末尽青山依旧白云中问如何是祖师西来意师云霜风落林叶僧曰霜风落林叶意旨何如师云逢春又却生问久雨不晴时如何师云绿毛龟出水僧曰晴后如何师云得缩头时须缩头师顾视大众云日如箭月如梭灵源本来莹净何须特地揩磨如今要得无余事学取城东黑老婆参上堂云我眼本正因师故邪毗耶城老亦周遮浮云收碧落兮自宽廓黑豆逢水土兮自生芽恁么会得也好与三十棒上堂云凉飇生后夜万木尽惊秋金风碎剪白云浮莫问韶阳端的处姮娥新琢玉为钩明州岳林元亨禅师上堂云云依依日迟迟柳开河岸花发高枝灵云今日向什么处安身立命蓦拈拄杖云看看莫颟顸久参高士举目知归晚进之流新罗国里珍重安州九嵕山圆明着禅师问大藏教中还有奇特事也无师云有僧曰如何则是师曰展轴光千界开函万国春问作家不啐啄啐啄不作家学人上来请师作家相见师云袖里青蛇吼僧曰学人不会师云脑后冷光生僧曰错师云识甚痛痒师云烟凝苇岸黄叶飘空燕去雁来古今常定说生说灭未为极则之谈遣有排空岂是格外之语黄梅半夜少室九年直显真机更无别理所以道直截根源佛所印摘叶寻X枝我不能敢问诸人作么生会箇直显真机底道理良久云参上堂云云起高峰水流㵎下乔松烟鎻古桧风生且道衲僧分上成得什么边事良久云孙宾门下切忌钻龟庐州澄慧善珂禅师问如何是澄惠境师云千里清风归野外一轮明月上波心僧曰如何是境中人师云肩横楖𣗖目视烟霄僧曰如何是向上事师云葛藤得也未师云若论此事高超三界独步大方截生死流踞涅槃岸演无上法使灵苗异叶处处腾芳鸾凤麒麟声声相应可谓将此身心奉尘剎是则名为报佛恩诸高德如斯举唱未免周遮若是出格道流且待别相见参苏州宝华山悟本庆禅师问久居巖谷即不问入廛垂手事如何师云弄花香满手穿竹粉盈衣僧曰便是为人处也师云两眼巳随青嶂合双眉犹带野花颦僧出众提起坐具师便喝僧亦喝师又喝僧礼拜师便打问休去歇去古庙香炉去未审意旨如何师云有耳铁牛穿半夜无条石马走春风僧曰莫便是为人处也无师云风急浪开鱼自现金鳞透入碧波中师顾视云看看桃花乱落如红雨风撼梨花白雪香鸎啭玉琴细柳垂金线长古佛家风在头头示显扬恁么说话也是事随物运法逐时迁若是格外顿根不干文墨直见自心大用繁兴无非佛事良久云大众参堂去X饶州蜜巖净土院惠旻禅师上堂云道无动静法本随缘立处皆真随方作主在天地则覆载在日月则照临在君臣则移风易俗在释氏则兴慈运悲且道衲僧分上又作么生良久云欲言言不及林下好商量参庐州澄慧院冕禅师问如何是澄慧境师云前临金㪷城后枕藏舟浦僧曰如何是境中人师云欢愁语尽江山窄名利忘来天地宽师云万法摐然何须自昧大众还见么风高凛冽正严凝瑞气祥光满寺庭祖令巳行高着眼寒光烁烁射文星久立潭州石霜崇胜寺能禅师问知师久蕴囊中宝今日当场略借看师云两手分付僧曰小出大遇师云回眸子细看汀州同庆院自鉴禅师上堂云释迦密印不出乎心达磨真机岂离当体于兹见得畅快平生更若纷纭自家埋没虽然如是七穿八穴一句又作么生路逢死蛇莫打杀无底篮子盛将归荆南府万寿院有琛禅师问上上之机请师垂示师云铁牛哮吼木马嘶鸣僧曰便恁么会时如何师云未敢相许宣州宝胜永良禅师问道非物外物外非道如何是物外道师云目前可验僧曰如何是道中人师云对面同千里僧曰向上更有事也无师云勘破了也师乃云大道舒光十方周徧及乞根源了无所得然虽X如是不出金峰窠里到遮里合作么生良久喝一喝下座寿州六安文殊惟湛禅师问目前无法意在目前时如何师云看僧曰片云生脱谷孤鹤下遥天师云莫错认师乃云春至花开秋来叶落法法见前不须穿凿咄福州光化楚苌禅师开堂日示众生昔年灵山会上黄面老人四十九年三百余会该罗不着底事山僧今日普示诸人良久云依俙越国髣髴杨州僧问皇道与佛道相去几何师云但请知时僧曰学人未晓玄言师云雷鸣天鼓震圣语勅文行僧曰混然先天地逈出希夷间师云寰中日应万机巧海外风光一样清僧曰是一是二师云俯为葛藤问师唱谁家曲宗风嗣阿谁师云胡风扇汉祖月耀梁僧曰灵山印本不用揩磨师云也是欺我唐土儿孙僧曰古今通途去也师云路出千山水分八字乃云非君所议以当宗乘亦非寂寥徒为向上何也言无差别句乃横该就驰言句面目换了是以参玄上士仍当荐取方解异类共物推移若不如是未免情存取舍境缘好丑迭递更迁威光失色头头显示率尔嗟嘘于是从上贤者为物之故抑而为之互为宾主激扬斯旨人天眼目悟则为准上堂顾视大众还相委悉么良久云从来风釆理冠真乘不涉程途非尔自然人人巳分实乃无亏箇箇英灵奇特现矣是以诸门互显捷X应无私以无私之妙体返照朗然之无穷思尽还源不真何待诸禅德还会么久远与么今日如是遵此法令施行无畏建中靖国续灯录卷第十六建中靖国续灯录X卍XXX建中靖国续灯录卷第十七宋铭东京法云禅寺住持传法佛国禅师惟白集对机门庐陵清原山行思禅师第十三世东京法云圆通禅师法嗣江宁府蒋山太平兴国寺惠炬禅师讳良䇿福州人也比试圆顶游方参寻首见六合孜禅师微有发明诣圆通禅师席下顿释疑滞既蒙印证为众领袖出世华藏大扬祖意次迁钟山左丞蔡公卞奏以章服师名问诸佛出世普为群生和尚出世又且如何师云拄杖未曾拈着僧曰与么则人天获利师云好领前话僧曰喏喏师云遮箇衲僧犹较些子上堂云秋风索寞秋景萧条鴈过长空燕离大厦游方禅客卜处安居腰束轻囊手𢹂短钖水边松际去住无拘虽然如是忽有人问作么生是行脚底事明眼人前如何祇对若是所得之者万一无疑后学初心亦须子X细还会么要知江上路须问渡头人参上堂云雪将残分外寒向火容易涉道艰难好是和衣打睡任佗日上栏干祖师没腰断臂吾徒莫作等闲光阴荏苒人事多端遮边渌水那里青山难难百年三万六千日看看便见𩯭毛斑山僧与么说话拖泥滞水不少然虽如是养子方知父慈庐山开先心印禅师讳智珣饶州人也䇿试得度便慕宗风参圆通禅师发悟心要顿息佗游推为师表请居合肥延昌次迁开先佛国禅师回奏帘赐章服都尉张侯敦礼奏以心印师名问和尚出世将何为人师云山形拄杖子僧曰刁刀相似鱼鲁参差师云朝三千暮八百问赵州三等接人未审和尚几等接人师云随家丰俭僧曰向上之机虽巳哓中下之根又若何师云领取钩头意莫认定盘星问须菩提唱无说而显道未审和尚以何显道师云山僧口似铁上堂云击鼓上来大家觑见法法现前不劳锻鍊诸禅德为什么如此彼彼大丈夫为君通一线上堂云动静不禅去来常定万派同源海云自异可谓心境一如有何不可然虽如是且道衲僧分上还得也无良久云天台楖𣗖木南岳万岁藤上堂云极目青天无片云万象森罗全体露若也拟议更商量终是翻成箇路布不烦久立归堂喫茶去上堂云握须弥于掌内鑑十方于目前且道是什么人分上事所以云门大师云三藏圣教在汝舌头上微尘诸佛在汝脚X跟下不如悟去好忽若筑着磕着东西不辨南北不分底又作么生良久云存得五湖明月在不愁无处下金钩上堂云平旦寅扶桑日出照何人箇中未了奔南北孰知大地一微尘虽然如是会得甚奇特不会亦最亲上堂云一法不通万缘方透山河无隔碍灵光触处明且道眼为甚么不见眉毛秪为住处大近未免衲僧取笑既不恁么又作么生钵盂无底寻常事面无鼻孔笑杀人潭州道林广慧寺宝琳禅师苏州人也东禅院受具少习经论妙通精义遂扣禅室发明祖意圆通禅师常所印可大丞相王公安石亦深器重出世广德兴教次移池阳景德庐山万杉潭师请居道林学者归仰都尉张侯敦礼奏以章服问德山棒临济喝未审和尚如何为人师云总不恁么僧曰又作么生师云自领出去僧便喝师云遮聋汉僧无语师云非但患聋亦乃患哑问浅闻深悟深闻不悟云门道了和尚作么生师云头戴天脚踏地僧曰学人未晓师云有口不可闲却僧曰若然者饥来喫饭困来眠师云不妨会得好师云扬眉瞬目不当宗乘举古提今残羹馊饭一棒一喝未称衲僧踞坐思量傍观者丑且道作么生是衲僧本分事常忆江南三月里鹧鸪啼处百花香上堂云近日稍春寒寥寥宇宙宽山河无隔碍世界掌中观无口卢行者饶舌是丰于三日不相见莫作旧时看拈拄杖云会么棒头有眼明如日要X识真金火里看上堂云今朝五月五百草灵苗谁不覩善财採药与文殊杀活临机互为主禅家流莫莽卤眨上眉毛好看取信手拈来知不知甜者甜兮苦者苦上堂云云收岳面日上扶桑飒飒寒风纷纷败叶潇湘江内白浪滔天广惠门前地平如掌若也知有底衲僧稳坐太平其或未然不免捞天摸地江宁府保宁寺子英禅师钱唐人也禀性介洁仪范清肃拨草瞻风寻师择友诣圆通禅师法席师资缘契针水相投遂历湘沅荆楚所至丛林云徒蚁慕请居夹山次移二圣庐山罗汉太平隐静金陵凤台都尉张侯敦礼闻师道风奏赐章服问如何是夹山境师云叠叠好山来不尽滔滔泉水济无穷僧曰如何是境中人师云楖𣗖惯将冲鸟道衲衣常挂五云浓僧曰秪如宗乘若何指示师云铁牛耕大地问如何是第一句师云俊鹘趂不及僧曰如何是第二句师云横身该宇宙僧曰如何是第三句师云捞天摸地僧曰三句巳蒙师指示目前一句又如何师云孟夏渐热问山河大地不作眼见耳闻时如何师云祇恐不与么僧曰便与么时如何师云山高水深僧无语师云幸自可怜生刚被佗谩却师云有大旷宅不居门户灵灵常在今古无亏不问路头谁人得入善于中止受用无穷获大安隐周游无际虽然如是更须知有水不洗水一句参上堂云有一人搅长河为酥酪变大地作黄金握骊X珠于掌中纵游戏于目际此人堪受四事供养有一人夺饥人之食驱耕夫之牛然后见山是山见水是水此人亦堪瞻之仰之有一人片帆不挂棹艣俱停独宿沙洲月明四海此人亦堪顶戴奉行一人在前一人在后一人居中透关者试请辨看上堂拈拄杖云日月不能并明河海不能竞深须弥不能同高干坤不能同固圣凡智慧不及且道遮箇有什么长处良久云节目分明生来条直冰雪敲开片片分白雪点处承伊力击禅牀下座抚州明水法逊禅师问向上宗乘即不问明水波涛事若何师云探珠宜浪静僧曰未审如何趣向师云一任摸𢱢问如何是明水境师云石门路崄僧曰如何是境中人师云口方四字僧曰未审更有事也无师云游子不知春巳去误听黄鹂作杜䳌师云万法万形皆逐心成孤光一照万虑俱清随方任器逐晦随明芥纳须弥无宽窄毛吞巨海不亏盈参上堂云妙觉非遥能仁不远出入不离相随动转若于今日识渠不在当时鹿苑参上堂云沙门上士道眼为先穷本明心方为究竟森罗万象本有同源廓落太虗谁云有滞尘劫来事祇在如今盖是心迹不通识情所碍所以三世诸佛尽在目前诸人还见么良久云一二三四五各各面相覩参兴元府慈济聦禅师问骑牛觅牛即不问天然脱洒意如何师云卸却虫骨臭布衫僧曰布衫巳卸了也师X云脱洒事即不问牛在什么处僧曰吽吽师云几乎放过问如何是道师云此去长安三十七程僧曰如何是道中人师云撞头磕额问不是风动不是幡动未审是什么动师云低声低声问如何是随色摩尼珠师云青青翠竹郁郁黄花僧曰如何是正色师云退后退后问释迦巳灭弥勒未生未审谁为导首师云铁牛也须汗出僧曰莫便是为人处也无师云细看前话问如何是超佛越祖之谈师云陜府铁牛师云三乘教典不是真诠直指本心未为极则若遇通心上士脱洒高流出来相见乃顾视大众云休上堂云终日孜孜相为恰似牵牛上壁大众何故如此贪生逐日驱驱去唤不回头争奈何上堂云一即一二即二把定要津何处出气乃拈拄杖云彼自无疮勿伤之也卓一下安州白兆山通慧珪禅师问诸佛出世建立法门和尚出世以何垂示师云云收千嶂碧云霁八方明僧曰朝游罗浮暮归檀特师云脚跟下事作么生僧拊掌一下师云作家禅客僧曰也不消得师云山僧失利问收来放去即不问古佛家风事若何师云一回举着一回新僧曰和尚岂无方便师云自是蒲绳短休嫌古井深师云幸逢嘉会须採异闻既遇宝山莫令空手不可佗时后日门扇后壁角头自说大话也无利益然则此事问与不问亦无得失何也穷天地亘古今即是当人一箇自性于是中间更无佗物诸X人每日行时行着卧时卧着坐时坐着祇对语言时满口道着以至扬眉瞬目瞋喜爱憎寂默游戏朱甞间断因甚么不肯承当自家歇去良由无量劫来爱欲情重生死路长背觉合尘自生疑惑譬如空中飞鸟不知空是家乡水里游鱼忘却水为性命何得自抑却问傍人大似捧饭称饥临河叫渴诸人要得休去么各请立地定着精神一念回光豁然自照何异空中红日独运无私盘里明珠不拨自转然虽如是秪为初机向上机关未曾踏着且道作么生是向上机关良久云仰面看天不见天寿州霍丘归才禅师问如何是祖师密密意师云佛眼覰不见僧曰为什么覰不见师云密密意问一言相契时如何师云丹霄显露僧曰不假一言时如何师云带水拖泥问拨尘见佛时如何师云眉长三尺师云若于遮里悟去迥脱根尘不拘文字便乃坐机报化佛头高步毗卢顶上顿超三界物类无拘妙用也变作金毛师子向须弥山顶哮吼一声群魔胆裂蓦拈拄杖云休向清凉山里埵根且在霍丘城下拈出还见么若也以见见之为常见若也无见见之为断见前来葛藤一时画断见即不见还见么良久云前村深雪里昨夜一枝开庐州长安净名法因禅师问祖意西来即不问法令当行事若何师云拄杖点头僧曰要用即用师云非公境界师云天上月圆人间月半七八是数事却难X筭隐显不辨即且致黑白未分一句作么生道良久云相逢秋色里共语月明中参上堂云祖师妙诀别无可说直饶钉觜铁舌未免弄巧成拙净名巳把天机泄珍重太平州芜湖县吉祥讷禅师问昔日凤凰台畔巳得圆通之机今朝坐断要津愿唱西来之曲师云日出卯用处不须生善巧僧曰学人今日得闻于未闻去也师云心不负人面无慙色僧曰可谓清音通碧汉古曲尽咸闻师云逢人但恁么流通师云诸佛不出世亦无有涅槃祖师不西来亦无所传授若一向恁么去释迦老子饮气吞声放一线道过遮边来便见有佛有祖有师有承山僧到遮里进前不得退后无门不免露箇消息也要大家知委还相悉么良久云霹雳一声惊宇宙几人犹在梦魂中师到隐净上堂云五峯影里双㵎声中草木青葱烟云澹泞风光溢目触处可观然虽如是秪如撞着道伴一句作么生道还知落处么良久云玲珑八面自回合峭峻一方谁敢窥复云啸月呤风水石间忘机赢得此心闲无端打破空狼籍羞对白云归旧山庐州广惠沖云禅师问如何是广惠境师云古栢含烟翠乔松带雪寒僧曰如何是境中人师云一瓶净水一笼烛童子念经僧坐禅师云法界性海非三界可观解脱法门绝一尘可示盖由性灵不等根器差殊故诸佛出兴随缘设教或茶坊酒肆徇器投机或X柳巷长街优游自在种种施为尽入萨婆若海恁么说话耻佗先圣不见古人道赤肉团上壁立千仞百尺竿头如何进步良久云摋手到家人不识更无一物献尊堂珍重浮槎山福严守初禅师问如何是受用三昧师云拈匙放筯问如何是正直一路师云踏不着僧曰踏着后如何师云四方八面问学人便恁么会时如何师云错僧曰如何得不错师云且看前话师云若论此事放行则曹溪路上月白风清把定则少室峯前云收雾卷如斯语论巳涉多途但由一念相应方信不从人得大众且道从什么处得良久云水流元在海月落不离天上堂云即性之相一片晴空即相之性千波竞起若彻来源清流无阻所以举一念而尘沙法门顿显拈一毫而无边剎境齐彰且道文殊普贤即今在什么处下坡不走快便难逢便下座鼎州德山仁绘禅师问如何是不动尊师云来千去万僧曰恁么则脚跟不点地师云却是汝会师云至道无难唯嫌栋择但莫憎爱洞然明白山僧即不然至道最难须是拣择若无憎爱争见明白澧州圣寿香积用旻禅师上堂云木马冲开千骑路铁牛透过万重关木马铁牛即今在什么处良久云惊起暮天沙上鴈海门斜去两三行筠州瑞相子来禅师师顾视云夫为宗匠随处提纲应机问答杀活临时心眼精明那容妖怪若也棒头X取正喝下承当埋没宗风耻佗先作转身一路不在迟疑一息不来还同死汉大众直饶到遮田地犹是句语埋藏未有透脱一路敢问诸人作么生是透脱一路还有人道得么若无人道得山僧不免与诸人说破良久云玉离荆岫寒光动剑出丰城紫气横庐州真空从一禅师问一请便来时如何师云快便难逢僧曰昨朝衲子今日禅师师云两彩一赛僧曰云门道南山起云北山下雨意旨如何师云非公境界僧拟议师便喝师云心镜明鉴无碍遂拈起拄杖云唤遮箇作拄杖即是碍不唤作拄杖亦是碍离此之外毕竟如何要会么碍不碍谁为对大地山河廓然粉碎庐州承天资福月禅师问如何是庐州境师云千里风威肃重城角韵清僧曰如何是境中人师云歌廉虽起袴襦咏借剑难留柱石材师云信知此事西竺首传迦叶域中祖令刚行东土后付卢公教外真风不坠分灯列派徇器投机自古及今圣贤间出岂可以小根小智而能绍续祖宗发显真猷称扬斯事然虽如是事无一向岂不见先德道最初说法者不知有末后句末后说法者不知有最初一句最初一句即且致作么生是末后一句还有人道得么良久云珍重南京宁陵安福子胜禅师问妙峯顶上即不问半山相见事如何师云草里汉问若立一尘家国兴盛不X立一尘时如何师云有眼无耳朵六月火边坐僧便归众师云三十六计走为上计随后便打师云问处风驰电卷答处海纳众流捡点将来有甚用处何也且大道虗旷孰以言宣法无去来本非出没自古自今何曾有异灵光不昧体露真常心本空寂境自不生境既不生性本常住可谓一切诸法皆悉圆成是故先觉有言法本法无法无法法亦法今付无法时法法何曾法诸仁者佗既恁么告报诸人何不直下承当若也承当得去能于般若光中游华藏世界纵横自在妙用无边拟议思量翻成路布毫𨤲情念事相不忘往复轮回何有休息殊不知凡之与圣皆是虗名异相种形本来幻色若能自信旷劫尘劳冰消瓦解如是则十方世界一口吞尽何处更有一纟系毫为隔为碍虽然如是敢问诸人秪如达磨西来九年冷坐徒箇什么良久云不要疑着上堂云万木萧踈群峯叶落巖松古栢四季长青林下相逢更说什么若也扬眉瞬目又是鬼弄精魂更或拈拂敲牀大似隔鞾抓痒筑着磕着头涨面赤到遮里如何得恰好良久云借居一片闲田地独对高峯为举扬参舒州甘露德颙禅师问知师巳得圆通旨未番如何指示人师云昼见日僧曰学人不会师云夜见星问如何是佛法大意师云謌须摇头哭须皱眉问如何是最初一句师云梁王不识僧曰未审意旨如何师云独自悽悽师云栴檀林中更非佗木并是根生土X长出现世间花果枝条悉皆茂盛优钵罗花时一现耳直得圣凡聚首远近同观观则不无且道承谁覆荫良久云南山起云北山下雨上堂云早朝击鼓劳动诸人古佛丛林事不获巳直饶德山一棒似倚天长劒临济一喝如旱地爆雷尽是倚势欺人无风起浪山僧今日过犯弥天留与诸方捡点金陵正觉道清禅师问如何是佛法大意师云仓陈米饭淡黄𧆌问如何是切急处师云库宇半成方丈基足金陵天禧宗永慧严禅师问九年面壁图箇什么师云天盖地载僧曰昔时达磨今日天禧师云多年历日问正当恁么时佛法在什么处师云儞鼻孔里僧曰恁么则气急杀人师云也有些子襄州凤凰山干明广禅师上堂云日头东畔出月向西边没来去急如梭催人成白骨山僧有一法堪为保命术生死不相干打破精灵窟咄咄是何物不是众生不是佛参上堂云今日中秋夜月不是衲僧时节虽然十分圆明来朝依旧还阙人人有面古镜照天照地无别从来一向圆明且道是谁家风月禅人若暂回头演惹达多心自歇参饶州安国自方禅师上堂普视大众云还会么一切见成不用丝毫心力伹尽凡心别无圣解所以道观身实相观佛亦然前际不来后际不去今则无住无住之本流出万端万象森罗一时验取X庐州澄慧义端禅师问如何是佛师云泥揑金装僧曰如何是法师云海口难宣僧曰如何是僧师云剃头洗钵僧曰向上更有事也无师云不妨惺惺师云春山青春水碧随波逐浪成虗掷若能返究本来源万派分流声沥沥问儞诸人识不识忽若识免效当年空面壁庐州北天王崇胜益禅师上堂云宗门祖令徒自缄言坐断妙峯一口吞尽黄河倒泻崑崙铁牛横身宇宙到遮里却须有出身一路良久云玉马嘶时金斗转金鸡啼处日光生参上堂云灵源湛寂动静一如万法本空随缘而照方圆任器应用无私亘古亘今了然自在所以在天旋之不动在江注之不流寂而不凝动而不乱运用千般隐无滞碍然虽如是争柰祖宗门下总不用着敢问诸人且道衲僧家有什么奇特处乃拈拄杖横按膝上云会么七星光灿烂举动耀干坤卓一下卫州元丰院宗灯禅师开堂日问梵王请佛盖为群生府主请师当为何事师云知恩方解报恩僧曰金粟不知何处去裴公今日入山来师举拂子云还见么问选佛场开如何显道师云云离山势耸僧曰学人未晓师云雷出地声高僧曰更有奇特事也无师云有僧曰如何则是师云三尺冷光辉夜月一条流水迸人寒庐山栖贤智柔庵主投机颂曰二十年来行脚走尽X东京西洛如今却到栖贤一步不曾移着东京法云禅寺惟白佛国禅师元符三年二月十六日哲宗皇帝五七奉圣旨就福宁殿陞座拈香罢问大行皇帝上仙未审即今居何报土师云不居兜率陀天上便在莲花世界中僧曰恁则么灵然一句超群象逈出三乘不假修师云须是恁么人方能恁么去僧曰还许学人露箇消息也无师云圣明天子畔一任展宗风僧曰九品莲间亲见佛百千菩萨共遨游师云不妨道着问奉勅陞堂于此日师将何法报君恩师云雪岭泥牛吼云门木马嘶僧曰恁么则龙楼生瑞气凤阁锁祥云师云昨宵南斗上巳现老人星僧曰可谓万邦謌有道四海贺昇平师云人祝千年寿山唿万岁声僧曰若然者非但黎民陶圣化释门从此转光辉师云皇天无亲惟德是辅问仙游忽远鸾驾难追未审祖意西来如何举唱师云到头霜夜月任运落西山僧曰祖意巳蒙扶往驾大行神御化何方师云将此身心奉尘剎是则名为报国恩僧云诸佛出世天雨宝花吾皇即位有何祥瑞师云上苑百花发皇家万事新僧曰若然者帝日与佛日增晖皇风并祖风永扇师云万国巳欢心师云人天正眼处处分明佛祖妙心堂堂显露玉池春水澄湛法身金殿香氲含容妙体龙楼耸峻普贤家风凤阁穹崇文殊宝界御沟柳绿尽显真如上苑X花红全彰般若重重交映杳杳难思瑞气凝空祥烟遍界毗卢花藏与此无殊慈氏园林何曾有异到斯境致各请观瞻顿悟自心同登佛剎还委悉么前佛巳灭今佛出现放无量光照无量国遇斯光者悉获清凉所以对御阐扬报皇恩德使舜日佛日明彻干坤尧风祖风均和法界敢问皇恩佛恩如何即是遂顾视大众云如天普覆似地普擎有如是威权有如是覆载既然如是作么生报良久云泥牛吼处山河静木马嘶时日月明臣僧惟白伏奉勑旨就大行皇帝灵御前陞座举扬般若上资仙驾恭想大行皇帝出为圣主十有六年垂衣九重恩霑四海崇际三教子育万方一旦上仙阖国悲恸时光迅速五七俄临今日广集缁徒兴扬佛事伏愿大行皇帝睿性圆明千光显着圣身自在万德庄严快乐土中莲华捧足率陀天上铢衣遶身复振神威保祐邦国恭惟我皇帝陛下受如来记现如来身得如来智作如来事一登宝位万国欢心天下生民忻逢瑞世域中禅律获际昌时伏愿统七圣灵基千千亿岁践百王功业万万余春玉叶腾芳金枝挺秀皇太后力扶圣嗣同理政机伏愿万年松寿千岁鹤龄道赞明君功资帝业皇太妃皇后昔日灵山授记今朝同赞皇家伏愿各悟本心即如如佛亲王国族宫禁嫔妃一闻般若正因同圆金刚种智久渎圣聦伏惟珍X重四月二十二日百日入内再奉圣旨就福宁殿大行皇帝灵御前陞座圣旨令五院长老问话师拈香云此香从天降下因地所生非因象藏龙宫宛胜雪山牛首今遇国家兴隆佛事焚向炉中普熏法界遍为祥瑞伏愿大行皇帝巍巍佛相随诸佛下生落落天姿同天人自在遂敷座华严长老出众云福宁殿上选佛场开幸对圣人前不免通箇消息师云来风深辨问世尊三转法轮于大千其轮本来常清净今日追荐大行皇帝请师当转法轮师云万里浮云消散尽一轮红日正当轩老曰金轮与法轮齐转帝道与祖道光辉师云三宫有道安盘石万国归心用老臣老曰言言斩钉截铁句句玉转珠回师云山河王国土水月佛家风老曰恁么则触目对扬真般若山河共显法王机师云且领前话老曰冯师一句语千古作流通师云天下巳知襃亲长老问不省遮箇意修行徒苦辛如何是遮箇意师云言中须辨的老曰遮箇巳蒙师指示未审那箇又如何师云句下自明机老曰恁么则却于言外荐不向意中求师云何不当机问老曰未审大行皇帝秪今向什么处去师云金乌巳是明当午玉兔还须照别天老曰若然者翠栢风摇心地印日华光映舍那身师云直往鹫峯陪圣众不来人世逐浮华净因长老问云从龙风从虎未审虗空从箇什X么师云目前验取老曰莫将名利垢染污祖师心师云验人端的处下口便知音老曰不唯上达君王耳四海如今巳尽知师云一任流通慧林长老问相逢不拈出举意便知有作么生是知有底事师云动容扬古路不堕悄然机老曰遮箇犹是古人底师云长老作么生长老拟议师喝云掣电之机徒劳伫思智海长老问香烟起处大施门开正令当行如何举唱师云临济当机用云门向上关老曰秪如今日一会又且如何师云用贤彰帝业崇佛见天心老曰未审大行皇帝生何报土师云去去西天路迢迢十万余老曰万字光中同帝释千花座上礼牟尼师云大家赞叹左街首座妙觉大师才出云劒逢劒客须呈劒禅遇君王好问禅师云正好施设问帝里禅居昔日神宗之所建佛祖禅机今朝二圣之亲闻向上宗乘分明举唱师云三乘教法秋天迥一片禅心月色高座曰莫便是向上宗乘也无师云领取当机语不用别追求座曰若然者头头是道句句明心师云现成法尔普请承当座曰古者道天得一以清地得一以宁万物得一以生二圣得一为天下正如何是得一之道师云梧桐枝上看巳产凤凰儿座曰离明继照三边肃圣得重光四海清师云巳传天子令万国贺昇平师乃云佛佛授手祖祖相传且道传箇什么还相委悉么莲眸一顾正法眼藏流通宝钵亲持少室宗风X大扇遂有竺干四七震旦二三续𦦨联芳分枝列派不由异辙直指当人言下明心句中见性称机称理亘古亘今独运灵光潜符密证棒头荐得明月千溪喝下承当白云万里金鸡唱晓刍犬吠明石女投梭木人舞袖象王骤步师子奋威虎啸风生龙吟雾起卷舒自在超越圣凡本无去来何有生灭既然如是且道大行皇帝祇今在什么处良久云此去西天路迢迢十万余臣僧惟白恭想大行皇帝二十五岁现帝王身一十六年富有华夏忽弃四海顿舍万民追仰圣容杳然何在向当五七巳集僧徒今辰百日又兴佛事臣僧惟白两荷圣恩勑令演法此盖今上皇帝陛下宝月智光如来示身为金轮圣王登大宝位布大恩庥率土欢唿普天称庆聦文睿武顿掩百王恭俭仁慈继扬七圣蒸蒸大孝统御华夷翼翼小心抚安民俗复遇皇太后四十年间母仪天下四朝万世德冠宫中道合无疆功资有截保祐圣嗣同理万机追念先皇崇斯法会皇太妃皇后共展孝心用资报土遂使禅流则举唱宗乘法师则阐扬教义集其殊利上助仙游伏愿大行皇帝圣心明彻神鉴照然天表如生谛闻举唱观音前引势至后随坐宝莲华遍登佛剎放白毫瑞现金相身运大慈悲又安宗庙不忘愿力普利生民久渎圣聦伏惟珍重X师于建中靖国元年二月十七日大行皇太后五七奉圣旨就慈德殿陞座师拈香云鸡林贡到枉涉于鲸波鹫岭驰来徒经于沙勒蛇婆入进未足于清芬燕水远投不全于旖旎争如此香是炎宋大国现在佛心地中生满天馥郁诸菩萨性海内出遍界氤氲今日对斯玉陛焚向金炉不唯助荐大行皇太后仙游亦乃上祝皇图永固便焚香敷座问慈德参天想仁风而犹在圣心至孝念亲爱以何之兹日荐严凭何妙旨师云龙楼新燕语御柳野莺啼僧曰恁么则不动步而登夜摩天不动步而昇弥勒楼阁师云祖𦦨续时光灿灿觉花开处叶重重僧曰一人有庆万古欢心师云九重城里千花秀五凤楼前万姓歌僧曰若不伸此问争显我师机师云更进一句方得话圆问少室峯前壁立千仞曹溪路上水泄不通未审法云门下又且如何师云刍犬吠时天地合木鸡啼处祖灯辉僧曰可谓一句了然超百亿句句分明在目前师云龙吟春雾起虎啸暖风生僧曰圆音一剖周沙界佛国光中转更新师云赞叹又争得僧曰分去直教沙界广收来应是不容针师云何可当机问僧曰请师当机答师云且领前话问尧风遐布舜日当天道被万方德崇三教敢问教外别传一句作么生道师云龟毛长万丈兔角耸千寻僧曰一句直超三教外廓然全露祖师心师云万里浮云尽九衢春色多僧曰五七荐严X皇太后未知仙驭往何方师云六宫遗训在一月下遥天僧曰步步金莲生极乐时时宝界礼弥陀师云三朝为圣后千古作规模僧曰西祖之道蒙师指南山祝寿又如何师云曾到祝融峰顶上万年松带雪霜青僧曰七十二峰连碧汉堪祝吾皇万万春师云山僧即不恁么僧曰和尚又作么生师云七圣崇基归有道百王功业合无为僧曰学人则无计上酬天子德唯凭朝夕一炉香师云普请报皇恩僧曰拔萃优昙唯佛国馨香别是一家春师云不须人事问三世诸佛说不到处六代祖师搆不着底君王面前请师施设师云祖月凌空圆圣智佛灯光照宋山河僧曰饮光得处曾微笑少室腾芳直至今师云但能踏得曹溪路了知生死不相干僧曰一念不生全体现归源无处不通津师云今日当机又且如何僧曰祖意巳蒙师指示祝尧一句望称扬师云但看庭外栢便是万年枝师乃云观大海者难为水登圣人门者难为言且道今日登圣人门说箇什么即得还委悉么适来惠林举临济风规净因唱云门机要法云到遮里试说见在佛家风且作么生是见在佛家风恭以国朝以圣继圣安民养民含育万方崇阐三教所以穷孔子要道则本仁祖义洁行修身于国于家尽忠尽孝俯仰高坚之冥象顾瞻前后之枢机学老君之道则收视旋听养气怡神闭智塞聪解纷挫锐X跳壶中之日月藏瓢里之干坤究如来至道则大智发明真源澄湛修因契果悟法了人入七觉之茂林行八正之径路参祖师妙道则顿悟自心顿证本性融和根境透脱死生即于一念之中超越千圣之表是以登孔子之门者文场选官游老君之门者神府求仙入如来之门者觉场选佛升祖师之门者雪庭悟心而龙象蹴踏人天开觉六通自在三德圆明且道今日六院禅师百余云众登圣人之门作箇什么良久云共将西祖传来印同助仙游上宝方此日大行皇太后五七之辰臣僧惟白伏奉圣旨举扬宗风凭此禅机上荐仙驭恭惟国家百五十年建立太平三千国土齐心克顺八圣继统四后临朝坤德相高母仪各胜且章献明肃皇太后辅政仁宗皇帝四十余年万方宁肃休牛归马偃武修文三代未可比拟两汉何足所论仁君仁心尽善尽美慈圣光献皇太后辅政神宗皇帝一登宝位百度皆新启圣道之渊源扬经术之旨义圣明超于五帝睿智掩于三皇大振禅宗广崇佛剎有家有国未见未闻宣仁圣烈皇太后辅政哲宗皇帝十年保佑一物不私示天下以公正之明训宫庭唯俭素之节抚绥万姓镇静四夷天成地平遐安迩肃大行皇太后辅政今上皇帝陛下切掩百王德隆七圣一言定𠕋万国欢心生民胥戴于明君夷夏喜逢于圣主含和坤道俾助干仪虽周X时三母未足比其勋谋汉朝二后讵可方其辅翼又能勇退宫中忽归天上自古希有在今即无恭想此德此恩何思何报我皇帝陛下尧仁自得舜孝天资自皇太后去冬服药至于元正不出宫闱躬瞻侍奉旴食而春莺巳啭宵衣而更漏愈长药饵亲甞昼夜忘寝凯风扇于区宇琴韵洽于普天昔闻有天子之大孝今见陛下如斯之能行所谓佛言得未曾有奈何皇太后寿年巳定数不可移掩质浮华真归佛土皇帝陛下哀情笃厚圣孝始终深思定𠕋之功欲报生成之重度僧尼道精崇法会勅选禅众举扬禅宗集斯胜缘上资仙驭昔摩耶夫人生我佛如来升金刚之宝座踞菩提之道场作三界之人师为四生之慈父摩耶夫人却还天宫与天自在今大行皇太后立今上皇帝陛下登金轮之宝位居重屋之明堂为千界之独尊作万民之元首皇太后亦还天宫与天自在若也如是今古同途相续无间如斯举唱还相委悉么其或未然臣僧不免重说偈言法筵龙象众徘徊远想仙游不可陪长乐宫中云逝去率陀天上见归来七重栏楯随云步九品莲花蔟宝台至竟要知何处是裕灵山色起崔嵬久渎圣聦伏惟珍重开堂日问为国宣扬辟祖闱九重城里显光辉人人耸听真消息未审如何赞万机师云千岁鹤鸣华表柱万年松在祝融峯僧曰恁么则不忘昔日灵山X记祖道重兴出帝心师云一炉香火僧家事此日将醻圣主恩问梵王请佛盖为群生大主请师合谈何事师云昨日长空雨今朝天地清僧曰喜气远将和气合炉烟分作瑞烟浮师云须弥横海上卓尔寿山高僧曰愿将此日兴隆事为润为霖报主恩师云恩深转无语怀抱自分明师乃云鹫峯山顶𦦨续千灯熊耳巖前花开五叶灯灯互照叶叶腾芳明彻古今馨香遍界所以阐扬宗旨各禀师承谈经者克明因果诠显真乘秉律者洞达开遮坚持轨则演论者研穷妙理剖判渊微习禅者顿悟本心提佛祖印即证解脱透出根尘然虽如是本分衲僧总不恁么还会么云门木马日日嘶风雪岭泥牛时时吼地吹无孔笛韵出青霄弹勿絃琴音闻碧落绵绵不漏杳杳弥纶妙性灵机言思路绝若能如是真大丈夫转妙法轮助圣明化如斯举唱谁为证明良久云将此深心奉尘剎今日分明报国恩惟白生逢瑞世出际昌时遭逢皇帝陛下垂衣宝位统御金轮启佛大智日应万机运佛大慈泽及万物证佛妙心含容万法明佛知见统摄万方故禅林讲肆继祖传宗缅思自古无如今日天下禅门孰不欣幸即将此日开堂举扬般若胜利上延皇帝圣筭无穷玉叶含春金枝挺秀越国大长公主大尉留后发菩萨心修菩萨行净菩萨慧起菩萨愿奏闻神宗皇帝建此梵宇十五余年三招宗匠举X扬大事诚非小缘授佛摩顶遂致如斯伏愿道性纯明真机濬彻寿山增峻福海汪洋诸王天眷内外宰僚各各运圣人筹䇿佐天地权衡永护祖风不忘佛记在会檀那随喜法众一闻举唱永悟心宗不待龙华便成佛果久立众慈伏惟珍重建中靖国续灯录卷第十七建中靖国续灯录X卍XXX建中靖国续灯录卷第十八宋铭东京法云禅寺住持传法佛国禅师惟白集对机门庐陵清原山行思禅师第十三世杭州佛日山智才禅师法嗣澧州夹山灵泉自龄禅师姓周氏宜兴人也受业于本州福圣寺十八具戒志慕参游造佛日才禅师法席悟明心要乃为执侍才既迁化复历诸方潭州大沩山真如禅师请为座元初住兴化出世阐扬问金鸡󲣅破瑠璃殻玉兔挨开碧海门此是人间光影如何是祖师机师云针札不入僧曰秪如朕兆未生巳前作么生道师举起拂子僧曰如何领会师云斫额望扶桑问混沌未分时如何师云春风𩖼𩖼僧曰分后如何师云春日迟迟僧曰向上更有事也无师云一年三百六十日问佛未出世时如何师云拨开天X眼按下云头僧曰出世后如何师云四海波涛静一轮天地宽问如何是时节因缘师云秋池月写楼台影满槛风传皷角声僧曰恁么则岳麓峰前云叆叇澧阳江内浪滔天师云一任钻龟打瓦上堂良久云不须辨妄求真不用避喧取静人人杲日当空处处玄机独回瞿昙不守本分独坐妙峰孤顶广说海藏言诠一如担雪填井更云法眼衣盂分付头陀守领西天四七绵绵东土二三永永秀师拂拭尘埃大似临嫁医瘿老卢半夜三更着忙走过东岭至今子子孙孙一半瞌睡未省上堂云俨老当头击鼓沙弥捧钵作舞南泉打破粥锅走了狸奴白牯参上堂良久顾大众云日里走金乌谁云一物无赵州东壁上挂箇大葫芦参上堂良久𦘕一圆相云大众五千余卷诠不尽三世诸佛赞不及令人却忆卖油翁即忙走下绳床立参上堂云列祖风规毫𨤲靡亏明明有据落落无依大众竿头直须进步尽饼不可充饥岂不见香严掷砾顿发真机可笑今年贫更杀失却旧年锥参上堂云便乃忘机守默巳被金粟占先拟欲展演词锋落在瞿昙之后离此二途作么生是衲僧透脱一路良久云好笑南泉提起处刈茆鎌子曲弯弯参上堂喝一喝云是什么时节日暖风和三春二月家家门户大开处处百花鬬发王老擡眸灵云漏泄师X复举起拳云大众儞把取西瞿耶尼还我北郁单越拍禅床一下东京惠林禅院若沖觉海禅师法嗣东京永兴华严佛慧禅师讳智明姓史氏常州人也及冠为僧即慕参游缘契慧林觉海禅师众请出世哲宗皇帝上仙百日入内特赐佛慧禅号开堂日问知师久佩毗卢印愿开宝藏济劳生师云举头若具金刚眼无限清辉尽属君僧曰今日小出大遇师云未开口巳前作么生僧曰却请和尚道师云鹞子过新罗问如何是华严境师云重重无尽僧曰如何是境中人师云觌面相呈僧曰向上宗乘事若何师云将谓是金毛师子问鱼龙难辨玉石未分祖意西来如何指示师云点僧曰点铁为金一场富贵师云莫将庭际栢唤作路旁蒿僧曰恁么则迷来宛似蛾投火悟去还如鹤出笼师云莫将闲学解埋没祖师心问弹指此心即不问知音相见事若何师云披蓑侧笠千峯下引水浇蔬五老前僧曰恁么则泥牛弄月波涛里石女吹笙火𦦨中师云儞分上作么生僧曰学人若也通消息秖恐难为碧眼胡师云山僧今日失利问相逢不擎出举意便知有僧提起坐具云如今提起了也和尚作么生师云谢儞布施僧曰此是学人底那箇是和尚底师云将谓是衲僧僧曰不伹宗眼分明亦乃师承有据师云缩却舌头师云此一大事因缘非神通之所到非智慧之所诠X三世诸佛秪言自知一大藏教譬喻不及今人不了妄涉尘劳见惑由存是非锋起殊不知法界融通灵然不昧包含万有髑处光辉清风与明月交参森罗共干坤并秀寒松古栢不用思量翠竹黄花何须卜度于斯荐得上报佛恩亦资国祚良久云竟日不干清世事一炉香篆祝尧年珍重上堂云春光烁烁暖气飘飘万木含烟千花竞秀白云散处楼阁门开碧雾收时妙峰顶露且道妙峰顶上一句作么生道良久云共僧巖上坐见客海边行上堂云若论此事在天则列万象而齐现在地则运四时而发生在人则出没卷舒六根互用且道在山僧拄杖头上又作么生良久卓一下云高也着低也着常州广福昙章法照禅师问如何是祖师西来意师云春来花自发僧曰学人未晓师云秋至叶先凋问如何是露地白牛师云头角分明问如何是和尚为人一句师云一二三四五六七僧曰意旨如何师云万物皆从遮里出镇府水泰智航禅师问灵山微咲即不问天钵亲传事若何师云花不乱坠石不点头僧曰休说永嘉宿觉不若立雪神光师云铁牛耕破岭头云上堂云散为器者乃道之漓适于变者为法之弊灵机不昧亘古亘今大用现前何得何失虽然如是忽遇无孔铁槌作么生话会拈拄杖云穿过了也上堂云干将在X手纵夺临时主令全提群魔胆裂烟云路断凡圣绝踪楼阁门开知音何在乃召大众云高着眼上堂云龙腾碧汉变化无方凤翥青霄谁知踪迹可行则行不出百千三昧可止则止宁亡万象森罗所以道取不得舍不得不可得中秪么得且道得箇什么良久云莫妄想常州江阴寿圣子邦圆觉禅师问学人上来请师说法师云海底红尘起僧曰乞师方便师云山头白浪生问祖意教意拈放一边如何得速成佛去师云有成终不是是佛亦非真僧拟议师叱云话头道什么真州长芦崇福应夫广昭禅师法嗣滁州瑯瑘山宗初禅师问朝宰请师陞宝座如何方便示西来师云多少分明僧曰恁么则法雨高霑了了堂师云贫无达士将金济病有闲人说药方僧曰云散始知江月白座间方见老卢机师云别处人事问如何是瑯瑘境师云红日照成金色界秋烟染出碧瑠璃僧曰如何是境中人师云擡头山万朵伴手一枝笻师云若据祖宗门下举目则千山万水低头乃十万八千更若展露言锋寻言究妙譬若敲冰求火缘木取鱼徒费精神远之远矣如斯语话犹涉化门且问诸人不落化门一句作么生道良久云一句无私应之万里滁州龙蟠山道成禅师问镇海明珠初出水今日当场欲借看师云白云收海面红日上天心僧曰恁么X则一轮光彩照无穷师云烁破髑髅问闻师巳得黄梅旨一法如何指示人师云花开千朵秀风动一江寒僧曰瘦竹有高节云闲无定踪师云一曲楚歌愁杀人问阳春巳发觉木初荣宝座既登请师说法师云岸柳迎风舞僧曰学人未晓师云溪花向日开问如何是龙蟠境师云云散千山翠烟深隔两钟僧曰如何是境中人师云楖𣗖一条衲衣三事僧曰向上更有事也无师云瞌睡汉师云信手拈来无非妙用灵知自性历劫常如动静随缘犹谷答响分身百亿曲徇群生洒甘露沃蕉芽布慈云谈实相咸归至道今古湛然更须打辨精神分明看取诸仁者还见么良久云秋水一泓长见底㵎松千尺不生枝真定府洪济禅院宗赜禅师姓孙氏洛州永年人也少习儒业禀性超然满禅师勉令奉佛投圆通禅师出家未几祝发披缁参广照禅师屡扣宗猷未有开发足方蹑堦忽然悟道投机颂曰举足上甎堦分明遮箇法黄杨木畔笑呵呵万里青天一轮月遂陈其所悟照乃可之待制杨公畏命师出世曾鲁公宅奏赐椹服问台星临宝座祖意愿宣扬师云万里不挂片云僧曰恩深转无语师云唯有好风来席上更无闲语落人间僧曰千古淳风特地清师云真师子儿善师子吼问四众临筵请师说法师云须弥山大海水僧曰我闻一唱三疑息青莲启目视头陀师云毕钵巖中如何话会僧曰杲日当空清风满座师云祇X道得一半问如何是古佛家风师云祇觉春风吹我寒不知明月为谁白僧曰学人特伸请益师云相逢秋色里此意与谁同问达磨面壁此理如何师良久僧礼拜师云今日被遮僧一问直得口哑上堂云冬去寒食一百单五活人路上死人无数头钻荆棘林将谓众生苦拜扫事如何骨堆上添土唯有出家人不踏无生路大众且道向什么处去还会么南天台北五台参上堂云镇府萝卜头声名播天下虽则诸方老宿尽力提撕然而多口衲僧齩嚼不破先住禅师放下又分付山僧如今噼㭊将来奉为普通供养良久云莫嫌冷澹无滋味聊表禅家一片心上堂云金风澹荡物景萧条叶落庭臯云飞岭上不逃暑而暑自退无意凉而凉自来正当恁么时若谓唯心境界正是头上安头若言一切平常大似斩头觅活上堂云新罗别无妙诀当言不避截舌但能心口相应一生受用不彻且道如何是心口相应底句良久云焦甎打着连底冻参歙州普满明禅师问一佛出世各坐一花师今出世为什么却陞此座师云一片红云起千山地布金僧拈起坐具云且道遮箇是什么师云不用皂丝麻线问觌面相逢即不问脑后神光略借看师云不借看僧曰为什么不借看师云贼是小人问远涉江山即X不问西来祖意事如何师云𢣾㦬西归辞震旦至今犹自笑儿孙僧曰恁么则诸圣入廛殊无利济师云面壁九年空费力得皮得髓太无端上堂顾视大众云牙齿一把骨耳朵两片皮从始至于今禅人犹未知诸仁者祇恁么会得便是出尘罗汉英灵丈夫若也未然江北江西问王老一狐疑了一狐疑参上堂云吾祖家风岂涉途失宗随照用心麤一言为报知音者近日南能不姓卢上堂顾视云铁牛不喫栏边草丫角牧童互相报放在高坡卧白云任渠七颠与八倒阿呵呵债有头冤有主拾得要打寒山老参上堂顾视大众云一佛手二驴脚生缘各各自斟酌日出东方夜落西甎头太厚瓦子薄错错前三三与后三三莫道文殊对无着参和州褒禅溥禅师问幸遇今朝登祖位师将何法示迷情师云独耀无私对扬有准僧曰昙花才绽徧界馨香师云儞分上作么生僧曰巨灵擡手无多子分破华山千万重师云且缓缓问如何是祖师西来意师云牡丹须是三春拆僧曰学人未晓师云黄菊还他九日开僧曰恁么则便是和尚为人处也师云错上堂云洪机才剖大施门开辉慧日于锋前启骊珠于句后全开宝藏特决群疑径截千途心随万化现自在力阐大威光使一灯分照于十方现片月流光于万水为凡圣之根本作迷悟之源由演唱一音顿除疑网包含万有密付群机心眼既开圆明自显智X穷幽鑑应用千差舒卷现前无非妙用诸仁者向遮里荐得吼师子之音奋象王之势袪差别之异见了缚脱之殊途为苦海之津梁掌法王之宝印权衡在手明镜当台可以摧邪辅正可以去伪存真现一道而清虗僻群邪而体妙圆光匪外显出一灵豁开万化之源直示真空之理诸仁者还会么良久云皎然天地无私照一道光明处处通珍重滁州宝林禅院辉禅师丹丘人也幼岁从师早登具戒首依讲肆听习台宗续参长芦广照禅师心眼通明遂获印证问如何是祖师西来意师云大海道底僧曰为什么灯灯相续师云递相钝致问水出高源如何解会师云古今流不竭僧曰学人未晓师云界破青山色僧曰海底红尘生山头白浪起师云淹杀儞问浅闻深悟寻常事达磨迷逢意如何师云头戴天脚踏地僧曰忽遇三家村里人如何祇对师云忧则共慼乐则同欢僧曰若不上来焉知如是师云不得草草问牛头未见四祖时如何师云汤缾僧曰见后如何师云水罐僧曰学人未会师云世情看冷暖人事逐高低问和尚未见长芦时如何师云云生古峤僧曰见后如何师云水出高源僧曰见与未见相去多少师云水流终到海云起必为霖问刀山剑树上成等正觉时如何师云噼腹剜心僧曰和尚何得如此师云心不负人上堂云步步登高衲僧意气心心放下达士忘怀意X气不居佛祖之位忘怀常游悲智之门有念尽成功无知方大利良久云瑞草生嘉运林梅放早春参上堂云智水莹清心珠独辉万象焕然十方朗照眼见无影树子耳听没絃琴调若是本分衲僧不觉低头吟笑且道笑箇什么无孔铁鎚真州灵巖山志愿禅师问山间林下颇称道人家风绿水庭边还他了事衲子此犹是无风起浪不涉波澜请师答话师云云横远岫雨滴悬崖僧曰数声清磬是非外一箇闲人天地间师云石人拊掌木女呵呵僧曰高卧虗堂无别事任他今日与明朝师云四海晏清王道泰何须更用苦忉忉问六六三十六春风动脩竹新斵勿絃琴请师弹一曲师云不落宫商角征羽僧曰一声鸣历历十指起清风师云若不钟即鉴还同野舍薪僧曰恁么则不闻闻底事大众皆闻师云知音者少上堂云看看云山叠叠同万卉以青苍烟渚依依共孤舟而閴寂楼台耸峻殿塔交光法法无私古今冥贯正当恁么时还相委悉么良久云不在低头思量难得参上堂云山家活计无多事直下分明不用猜敷座岂容知与见任他乌免去还来诸人还委悉么若委悉得去心猿罢跳性海无波白云青嶂之内任运翛然紫陌红尘之中随缘豁畅其或未晓根源切忌寻玄讨妙直饶讨得倜傥分明敢保斯人未彻且道作么X生是未彻良久云任教沧海变应不对君通参上堂云雾卷云收日上月落林间幽鸟语呢喃岭上樵夫歌间错东西南北本来人咄莫向外边生卜度参潭州等觉法思禅师问梵王请佛盖为群生安抚请师当为何事师云月映千江白云开万谷明僧曰恁么则一句无私师云古今无异路达者共同途问如何是佛法大意师云灯笼挂露柱僧曰学人未会师云佛殿对三门僧曰向上更有事也无师云大海若知足百川应倒流师良久云若也于斯荐得上无攀仰下绝巳躬灵光现前耀腾今古遇知音而随缘佛事在山野而别搆清规亦可竿木随身逢场作戏然虽如是且道最初一句作么生道顾大众云切忌当头寿州寿春广慧法岸禅师问为国开堂于此日师将何法报君恩师云香烟霭霭瑞气飘飘僧曰恁么则达磨旧时花叶而今信手重拈师云寒山拊掌拾得呵呵僧曰学人今日小出大遇也师云乞儿见小利师云若论法体本绝言诠应用无亏威光𤇅赫英灵上士相共证明后学初机徒劳伫思虽然如是事无一向山僧今日不惜眉毛与诸人说破良久云人从陈州来不得许州信真州定山真如文彦禅师上堂云堤边柳绿默演真空岭上猿吟明谈法要若向遮里荐得头头圆觉步X步道场其或未然且待别时分明说破珍重荆南府护国绍通禅师问如何是和尚家风师云一缾一钵僧曰向上更有事也无师云有僧曰如何则是师云拄杖子僧曰若不上来争知如是师便打僧曰错师云僧自口喃喃南京法宝德一禅师问大众云臻请师说法师云谛听谛听僧曰一回闻得一回新师云儞作么生会僧曰谛听谛听师云也是残羹馊饭问如何是睢阳境师云车马门前有尘埃堂上无僧曰如何是境中人师云时延三岛客长接五湖僧池州干明禅院宝慧禅师上堂拈起袈裟角示众云此乃佛佛授手祖祖相传今日更不覆藏普示诸人还会么良久云若也未然且待别时重新说破北京天钵重元文惠禅师法嗣卫州元丰院清满禅师姓田氏沧州盐山人也幼而不戏长以孝闻母丧出家剃落禀戒诣青州元禅师丛席入室咨参一日山行取叶净手豁然契悟投机颂曰大奇大奇动用还迷更问如何蓦口便槌山居苦行绝粒七年太守钱公请师出世团练李公崇师道行奏赐命服迁化将临一日辞众弟子请颂师乃瞬之趺坐而逝问禅关创辟祖道重兴千圣灵机愿师举唱师云秋观黄叶落僧曰千圣灵机蒙举唱我师关捩意如何师云冬见万林枯僧曰恁么则木马嘶时花徧地泥牛行海云凝师云也须会始得问如X何是祖师印师云地静天宁僧曰如何是心印师拍膝一下僧曰佛祖心印相去几何师云言浅理深问如何是衲僧得力处师云月上青天僧曰未审有何凭验师云莫瞌睡师喝云徒言五位三要三玄九带唯心韶阳数句诚谓无途辙中勒成途辙无名言中强立名言如是教坏儿孙发于宗旨据遮几箇汉若教山僧见伊先与敲了牙齿然后斩为三段拈起拄杖云山僧过患更是弥天卓一下上堂横按拂子云要扣玄关须是有节操极慷慨斩得钉截得铁剥剥地汉始得若是隈刀避箭碌碌之徒看即有分击禅床下座上堂召大众云无异思惟谛听谛听昨日寒今日寒抖擞精神着力看着力看看来看去转颟顸要得不颟预看参上堂云千家门万家户贫底贫富者富其或未瞥地三涂不是苦击拂一下上堂云人人独耀箇箇极则祖印如斯说话非常有损有益乃拊掌一下云噫又复引人入荆棘喝一喝下座上堂云潭中皓月岭上白云达磨西来莫如此说拈拄杖云也大奇拄杖解说不思议击香台下座上堂云堪作梁者作梁堪作柱底作柱刢利衲僧便知落处蓦拈拄杖云还知遮箇堪作什么打香台一下云莫道无用处复打一下参X上堂云看看堂里木师伯被圣僧打一掴走去见维那被维那打两掴露柱呵呵笑打着遮师伯祖印路见不平与儞雪正拈拄杖云来来然是圣僧也须喫棒击香台下座西京善胜真悟禅师问进一步则太过退一步则不及祇如不进不退时如何师云谢阇梨供养僧曰恁么则万般施设不如常师云千乡万里僧曰未明佛法千般境悟了心中万事无师云勿交涉上堂云扬声止响不知声是响根弄影逃形不知形为影本以法问法不知法本非法以心传心不知心本无心心本无心知心如幻了法非法知法如梦心法不实莫谩追求梦幻空花无烦地捉若到遮里三世诸佛一大藏教祖师言句天下老和尚路布葛藤尽使不着何故太平本是将军致不许将军见太平恩州祖印善丕禅师问如何是佛师云通上彻下僧曰如何是法师云彻下通上师乃云通上彻下彻下通上迷有千差悟无两样咄庐山贤栖迁禅师法嗣杭州南山法雨惟镇禅师问如何是法雨境师云竹寺门相并湖山路接连僧曰如何是境中人师云芳草和花种修篁带雨移师顾大众云还知么南山岭头白云丹丹西湖岸上绿柳依依一时验取不用针锥喝一喝下座舒州王屋山崇福灯禅师上堂云天不能盖地不能X载一室无私何处不在大众直饶恁么会去也是鬼弄精魂怎生说箇常在底道理良久云金风昨夜起徧地是黄花上堂良久云一也不成二也不是张三作群李四成队上下混成俱为一块直饶龙舒把断要津争柰有傍不肯底任是钉觜铁舌也须恼裂粉碎喝一喝潭州东明惠迁禅师初住南源问如何是南源境师云五岭侵霄汉三株鎻碧烟僧曰如何是境中人师云焚香开卷霞生砌卷箔冥心月在池上堂云不可以智知不可以识识大众且道识箇什么良久云露柱是木头作珍重和州褒禅沖会圆智禅师法嗣杭州临安居润禅师问为国开堂于此日师将何法利人天师云将谓伶利僧曰一炷名香祝圣恩师云今日事作么生僧无语师云气急杀人问清净本然偏周沙界庵内人为什么不见庵外事师云合恁么僧曰特伸请益师云有甚相孤上堂云大众但看从上古圣挑囊负钵出一丛林入一保社若不得箇入处昼夜不舍参问知识筑着磕着忽然瞽地始知刀是铁作一时放下便乃天台普请南岳游山左之右之不居惑地诸仁者古人既恁么会今人欠少箇什么良久云多虗不如少实台州瑞巖子鸿禅师法嗣台州佛窟昌国可英禅师问如何是佛法大意师云X一轮才出海万彚尽霑恩僧曰学人不会师云祇为分明极翻令所得迟问如何是佛窟境师云春归一径巖前秀雪尽数峰云外寒僧曰如何是境中人师云钖杖夜敲霜峤月铜缾晨漱碧潭烟师乃云春风澹荡万物含芳林间野老讴歌江上渔人举棹岩花列秀岸柳垂阴莺啭乔林兽鸣幽谷白云绽处千峰而叠叠崔嵬万派朝宗浩渺而波澜涵月森罗普现万象齐观南北东西交横互映重重帝网百亿垂形海印发光大千普赴如斯语话无不尽知且道迷身一句作么生道良久云天上忽雷惊宇宙井底虾䗫不举头参明州岳林寺昙振禅师上堂歛衣坐定云今日布袋头开还有买卖者么僧出曰有师云不作贵不作贱作么生醻价僧无语师云山僧今日失利问宝座既登于此日箇中消息请宣扬师云飒飒和风飘飘细雨僧曰言前超有路句下越毗卢师云也不消得问知师解接无根树妙手能挑海底灯学人上来请师一接师云堤柳乍开金眼细岭梅初绽玉苞香僧曰圆音才剖大众霑恩师云刢利人难得上堂云若论此事不在僧之与俗男之与女贤之与愚贵之与贱悉皆具足曾无欠少良由根有利钝见有差殊向声色里转却何以知之岂不见道名言滞于心首恒为缘虑之场实际居于目前翻成名相之境且作么生是目前事还知么良久云眼里无筋一世贫X汀州开元智潭禅师法嗣汀州开元宗祐禅师问如何是祖师西来意师云扁舟冲雪浪僧曰未审意旨如何师云一苇渡金陵师乃云祖师庭下水泄不通佛事门中风行草偃于斯见得畅快平生拟议思量千山万水虔州慈云庆珰禅师法嗣虔州广慈道传禅师问如何是梅川境师云金精嶷嶷凌霄汉梅水滔滔贯巨洋僧曰如何是境中人师云闲庭子贱鸣琴化百里生民歌复谣僧曰向上宗乘如何指示师云南斗七北斗八金陵蒋山法泉佛慧禅师法嗣滁州幽谷寿圣寺祐禅师问如何是和尚为人处师云未免拖泥带水僧曰如何得不拖泥带水去师云好喫棒僧曰学人有什么过师便打郢州太平兴国法云禅师问如何是祖师西来意师云踏破草鞋僧曰学人未晓师云直下承当衢州九峰殊甫禅师问灵蛇在手一任卷舒宝鑑当轩是何光境师云一轮皎皎万里霑恩僧曰万丈白云藏不得师云于儞分上得箇什么僧曰休将三寸舌调弄五湖僧师云山僧罪过善果怀演庵主法嗣潭州玉池光教寺沖俨禅师问以心传心无说可说无说即不问如何是可说师云石笋逢时长僧曰未审意旨如何师云葵花向日开问如何是祖师的的X意师云泥牛不喫栏边草僧曰和尚向何处安身立命师云直向孤峰顶上眠庐山归宗通禅师法嗣襄州资福广照素月禅师问如何是古佛心师云不着中间去却两头僧曰如何是和尚的的为人处师云张公喫酒张公醉问如何是佛师云顶后无圆相僧曰未审意旨如何师云和风发嫰蘃问如何是真常道师云着衣喫饭僧曰学人不会师云真常道僧曰莫谩学人师云想若不识朝官体祇识皮鞋不识鞾郢州子陵辩禅师问四众云臻愿闻法要师云夜雨日晴僧曰意旨如何师云晒僧曰一言才了悟千古为流通师云也不消得庐山同安崇胜禅院庆通禅师问师唱谁家曲宗风嗣阿谁师云燕子不离旧窠问世尊未成佛时如何师云佛僧曰成佛后如何师云佛僧曰毕竟如何师云佛江陵福昌禅院信禅师法嗣安州法兴期禅师问学人无问请师不答师云鲸有吞舟腾巨浪人无消息过沧溟僧曰恁么则落二落三师云饶君解致千般问空自言多道转賖X建中靖国续灯录X卍XXX建中靖国续灯录卷第十九宋铭东京法云禅寺住持传法佛国禅师惟白集对机门南岳怀让禅师第十四世庐山东林兴龙寺常总照觉禅师法嗣洪州泐潭山宝峯禅院应干禅师姓彭氏袁州萍乡人也受具之后徧历诸方晚到照觉禅师法席屡陈所见觉未可之乃示鸟窠吹毛因缘初不晓解一日因事感激豁然大悟乃成颂云潦倒忘机是鸟窠西湖湖上控烟萝布毛吹去无多子铁眼铜睛不奈何觉乃可之自此推为上首道行大播照觉受命东林师继法席开堂日上首白槌罢师直上覰又直下覰云哑好箇消息其柰话堕了也若有人知落处宝峯出世事毕其或未然第二义中通箇消息问一佛出世一花开如何是一佛出世师云分明看取僧曰如何是一花开师云何处不光辉僧曰牧童歌岭上林下道人懽师云礼拜着问向上一路千圣不传和尚从何而得师云碧眼胡僧笑点头僧曰不从人得去也师云具眼者道问大义开田千万顷子孙从此得耕耡香严五立卓锥地锹䦆功劳甚处施师云全承渠力僧曰牧童撒手青霄外水牯无绳得自由师云拽脱儞鼻孔击碎儞髑髅僧便喝师云未有眼在僧又喝师便打问十方薄伽梵一路涅槃门未审路头在什么处X师云蹈着石头硬似铁僧曰还许学人进也无师云点镝依前落二三问得旨忘言归家稳坐未审到家一句作么生道师云闲看白云生碧落静听流水过青山僧曰玉见火时光转润莲华在水叶长干师云更须高着眼问孤贫赫赤一物俱无还识渠么师云不识僧曰每日上来下去为甚不识师云渠无面目僧曰与和尚同参去也师云同参事怎生僧曰学人到遮里却不会师云直须与么问佛身无为不堕诸数那箇是真佛师云杀好一问僧曰铜铁之像且致今日浴那箇佛师云煑煠不烂问金毛踞地百兽潜踪学人上来乞师指示师云脑裂僧曰学人未晓师云犹自不知休僧曰谢师指示师云大众笑儞问春风𩖼𩖼春鸟关关香严竹方翠灵云花未残正当恁么时如何师云千峯竞秀万壑争流僧曰时节既彰祖意教意如何显异师云基法师鼻孔僧曰马驹蹈杀天下人居士吸尽西江水师云须是具眼上堂云宝峰左源迥是一天山长带雪路亘漫烟黄石高峙云峯拥前狸奴白牯清水良田远车马喧杂任岁月推迁信知本色住山人所得幽栖息世缘上堂云天上月圆地下月半吞兮吐兮知君错筭昨夜清风落太虗珠玑迸洒苍崖面霰雪交飞竟若为少林从此露风规咄上堂云金风振野古佛嘉猷玉露垂珠道人活计溪边渔父尽唱无生岭上石人时敲布鼓殊不知月里X麒麟看北斗楚王城畔水东流住住是什么二三四七八九拈得鼻孔失却口参师绍圣三年九月庚子示疾沐浴净发写偈云锋铓点的休相许目病空花徒指注六十三年浮世人蹈翻海岳重归去言毕而逝庐山开先华藏禅院广鑑禅师讳行瑛桂州永福县人姓毛氏本州菩提寺受业怀橘之年投师出家採李之年䇿试圆具赋性明敏学问精到壮齿游方愈益超卓所至法席谘道有仪心契闲师灯续照觉一住开先十更年月德风既振缁素钦承官保李侯特奏章服师号开堂日上首白槌罢师顾视云会么八臂那咤铸铁券须弥顶上运金槌若也不会华藏世界久萃骊龙幸遇风雷何妨奋跃时有僧问法筵大启使斾光临祖意西来请师举唱师云拥扇仁风苏万物随车甘雨洒千山僧曰瀑流生瑞气漱玉起清风师云最好书为清浮国更堪𦘕作太平图问香烟起处大众云臻向上宗乘请师指示师云南山云北山雨僧曰一句无私师云堪笑亭前红苋菜年年生叶不生花僧曰烟云出幽谷日月耀干坤师云多遮两句僧曰和尚又作么生师云退身有分僧曰何得龙头蛇尾师云饶人非弱问如何是道师云良田万顷僧曰不会师云春不耕秋无望问如何是祖师西来意师云君山点破洞庭心僧曰意旨如何师云白浪四边绕红X尘何处来问少林面壁意旨如何师云入定僧曰孤负古人师云罕遇知音问古镜未磨时如何师云古镜僧曰磨后如何师云古镜僧曰谢师指示师云三十年后问法轮工巳毕推转意如何师云活鱍鱍地僧曰法不孤起仗境方生师云有意气时添意气不风流处也风流僧𦘕一圆相师云争柰诸圣眼何问有人问我解何宗拈起拂子噼口打意旨如何师云煳狲入布袋铁筯击乌龟僧曰不覩云中鴈争知沙塞寒师云千眼大悲观不得无言童子暗嗟嘘僧曰为什么如此师云秪为如此师云谈玄说妙譬如𦘕饼充饥入圣超凡大似飞蛾赴火一向无事败种蕉芽更若驰求水中捉月乃以拂子拂一拂云适来许多见解拂却了也作么生是诸人透脱一句良久云铁牛不喫栏边草直上须弥顶上眠击禅床下座上堂云和风习习白日迟迟山花灼灼磵草离离紫鷰双飞大野黄鸎对语高枝衲僧到此如凝滞无限春光付与谁咄上堂喝一喝云三月春过强半溪山雨散云飞庭花自开自落梁燕双飞双归复云木中有火不钻不出砂中有金不淘不得心中有道不学不悟游方行脚唤作道人还曾悟道么良久云白日莫空过青春不再来上堂云弯石巩弓架兴化箭运那罗延力定烁迦罗眼不射大雄虎不射药山鹿不射云巖师子不射象X骨猕猴且道射箇什么良久云放过一着上堂云水不洗水金不博金独露一心拨开万象大教几张拭不净故纸从上古佛一队多知解阿师自兹截断众流更不百城游历还有与么衲僧么良久云点即不到上堂云有人说得一丈一寸也行不得有一人行得一丈一寸也说不得有一人说得行得有一人说不得行不得此四人中华藏欲觅一人为师明眼衲僧试请拣看上堂云登山须到顶入海须到底学道须到佛祖道不得处若不如是尽是依草附木底精灵喫野狐㖒唾底鬼子华藏恁么道譬如良药然则苦口且要治疾阿㖿㖿上堂云一鎚便成犹为钝铁千割不断岂是神锋良马尚不待鞭影而行上士又何假言诠而晓悟灵龟巳涉周遮问答一场狼借击禅床一下庐山万杉禅院绍慈禅师俗姓赵氏桂州人也十八受具十九游方参总禅师因侍立次问世尊付金襕外别传何物总举起拂子师云毕竟作么生总以拂子蓦口打师拟开口总又打师自此有省遂夺拂子便礼拜总云汝见何道理便礼拜师云拂子属某甲了总云三十年老将今日被小卒折倒自此玄风大振惟为东林上首开堂日上首白槌罢师顾视左右云若向遮里明得去丽水一星金流沙混不得其或X未然向沙水不分处置将问来问明主恩光重贤侯惠泽深既登师子座愿振海潮音师云木马巳嘶秋草露铁牛还吼暮山云僧曰恁么则袖里神鎚光灿烂八方击处响如雷师云神鎚在什么处僧举拳云分明在目前师云秖恐不是玉是玉也大奇问然香祝圣人皆委击鼓谈玄意若何师云一音才剖露万法自齐彰僧曰若然者山河并大地宝印在其中师云打开户牖通千界百亿毗卢处处分僧曰箇中千圣眼特地好干坤师云到头通一路始见本来人问解接无根树能挑海底灯意旨如何师云特地光辉僧曰兔角点开千圣眼龟毛拂尽九衢尘师云寒山拊掌僧曰好手手中呈好手红心心里射红心师云阇梨还接得也未僧曰莲社老师亲得旨人间天上尽蒙恩师云蹉却话头问朱明方启候衲子又安居未审九旬之内如何履践师云松筠有高节僧曰恁么则清音长不尽洗却眼中尘师云还因霜雪后始见岁寒姿僧曰灵苗有地人皆委铁眼无私莫点玄师云须知向上路不许夜行人僧曰忽遇倾湫倒岳底又作么生师云鞔空铁网谁敢出头问千圣共传无底钵曹溪路上许谁同如何是无底钵师云千人趒不出僧曰万里游沧海忻逢倒岳波师云不是弄潮人问祖师心印状似铁牛之机正当恁么时印即是不印即是师云看取炉中铁弹子僧曰忽然打破又作么生师云须知痛痒僧曰今日得遇和尚师X云语脉里转却上堂云先行不到若顺弥立乎巨川末后太过犹勐士发乎狂矢或高或下未有准绳以是还非遭人点捡且道如何得相应去良久云红炉𦦨里重添火𤇅赫金刚眼自开咄上堂云阳鸟啼春观音户启清泉照月毗卢界彰鹤鸣峯头声声不别散珠亭上颗颗圆成乍隐乍彰不拨自转还有収得者么试呈似看良久云可笑猨猴探水月不知真箇有蟾蜍下座上堂云我祖别行最上机纵横生杀绝猜疑虽然塞断群狐路返踯顺还师子儿众中还有金毛𤇅赫牙爪生狞者么试出哮吼一声看良久云直饶有也不免玉溪寨主撩钩搭索参上堂云赤水之珠清江之月猨猴竞探徒尔迷踪罔象无心超然自得所谓视之有余光揽之不盈手世没无穷去来无际然虽如是下坡不走快便难逢乃喝一喝拍一拍云赤水之珠清江之月瓦解氷消众中还有英灵变豹者么出来救取一半良久云可怜此意无人会却使陶潜更皱眉上堂云玉溪不会禅秪识诸方病蓦下霹雳散转杀也不定左丞蔡公卞赞师真灵光头头显现猕猴亦背一面若人欲识师真打破镜来相见东京褒亲旌德禅院佛海禅师讳有瑞姓陈氏兴化军仙游县人也幼异尘俗默坐终日父母奇之即许X出家依东京景德寺重全上人为师比试圆具首造黄龙南禅师法席南曰汝为人事来为佛法来师云为佛法来南云若为佛法来即今便分付遂打一拂子师云和尚也不得恼乱人南即器之后依泐潭山总禅师深悟玄奥巾侍久之众推道首初住安州太平观察李侯先奏章服哲宗皇帝五七入内赐大觉师名百日入内又赐佛海禅号开堂日问不越百城之远肯飞一钖而来宝座既登竚听法要师云鸟窠吹起布毛心僧曰谢师方便师云从苗辨地因语识人问朝贤旌斾来筵上师将何法报君恩师云玉磬乍敲金殿响紫檀烟鎻玉楼春僧曰帀地风生师云特地使人观僧提起坐具曰争柰遮箇何师云指南为北识得遮贼问验人端的处下口便知音秪如维摩一默以何为验师云不劳再勘僧曰打面还他州土麦唱謌须是帝乡人师云同道者方知问祥烟起处杲日当空一句无私请师全道师云拄杖横穿日面佛衲衣斜褡少林风僧曰一言勘破威音佛千圣须教立下风师云玉殿光含千界月僧曰黄金虽至宝点着是空花师云方便多门户心通一道归师云问得亦好不问亦强一问若不达翻成戏论法问若有旨答亦随机为什么宗乘道着千圣退步宝杖敲时三乘失辙盖为此事似秦镜当台千里邪心自怖如镆鎁在袖百亿魔军胆碎直得大圣不说说迦叶绝闻闻大底祇要诸人回光X返本敛念收心善恶都莫思量自然得入心体湛寂妙用恒沙混同直饶有人便于此承当得又属抱桥柱澡洗及乎舍之似万里望乡关执之堕在魔王境界唤作迷时人逐法悟后法随人盖无私法要千古同规一句当机唯人自鉴到遮里若会得便见终始一如古今齐致至于赵州庭栢清风长在若不会得便见云门凳子天地悬殊于是不得巳便乃琉璃殿上日午打更无影林间秋行春令何也妙体虽然无异妙用盖有多门是故释主能仁应迹迦维弘悲沙界神通妙力不可思议所以盖为群生日用三昧而不觉业识茫然而莫返遂致前境纷纭本源错杂繇是金僊久默斯要于不二境作大佛事入寂光土经营三界道洽大千化均百亿言满法界捞笼群生敷玄籍以晓果因垂天真以育情性无何机有大小乘分顿渐故使资粮者可以推微达着寻端见绪然后为散乱者诫之以定慧着诸乐者示之以无常乐小法者导之以大方计诸见者谕之以无动泥名相者开不二门此岂不以因言入道借教明真一心既皎万德咸着良为于此末后却曰如标月指空拳喻实噫如此兴慈大似有过无功未如我金色头陀随身活计瑠璃钵盂传来无底任是千眼大士莫窥其状达磨所有生涯大庾岭头掷下设有万夫之勇提之不动后来风幡事起卷簟义彰佛手难藏驴脚自露所以儿孙固不得巳曲顺人情放一线路便有绍续X门风联辉祖𦦨然后佩无我印开不二门致有向上金鸡衔米一粒徧济十方真如廐内良驹独出踏杀群魔所以人人尽道摩竭令严承当者少支那玄响应之者稀大众若据如斯见识一何少哉秪如知滋味识痛痒岂无一二聆至音决胜负宁无一箇半箇且道能如此者是什么人良久云禅关巳得裴公达祖意宁无谢守评参上堂云有佛世界以一尘一毛而作佛事令见一法者而具足一切法故权为架阁有佛化内以忘言寂默为大佛事使其学者离一切相即名诸佛故好与三下火抄有佛土中以黄花翠竹而为佛事令覩相者见色即空故且付与弥勒有佛宝剎以法空为座而示佛事俾其行人不着佛求故勘破了勾下有佛道场以四事供养而成佛事使知足者断异念故可与下载有佛妙域以一切语言三昧作其佛事令随机入者不舍动静故为渠装载大众且道于中还有优劣也无良久云到者须知是作家参南岳福严寺惟凤禅师问如何是福严境师云千里一堆青僧曰如何是境中人师云坐断祝融峯师乃云般若台前聊举目周回八百里方圆高低层级浑无缝出自当时磨底甎复云灵源一派亘古緜今曾无间断所以朝宗有据润物无亏精通者善别波澜泛滥者难穷彼岸直饶穷得别得了了无差敢问诸人还有衲僧巴鼻也无若有不免和泥合水若无不X可斩头觅活向上一路作者共知其或未明逢人但恁么举南岳衡岳寺道辨禅师问拈槌举拂即且致和尚如何为人师云客来须接僧曰便是为人处也师云麤茶淡饭僧礼拜师云须知滋味始得庐山圆通可僊禅师问如何是佛师云骑牛觅牛僧曰争柰学人不会师云参取不会底问如何是祖师西来意师云寸钉牛力僧曰向上更有事也无师云有僧曰如何则是师云向下会取上堂良久云恁么散去早是不着便那堪长老皷两片皮摇三寸舌说东道西指南言北转勿交涉何故如此说则干坤大地该括微尘収则纤芥无差丝毫不露苟或独超象外量等太虗便乃终日说事不为事所碍古今三世俨尔目前曲直条然是非有辨便能和光同尘随邪逐恶恁么说话也大无端忽有箇杰出丛林𤇅赫禅者为众竭力出来掀倒禅牀喝散大众将长老推向阶下也许他有些气息有么既无老僧倒行此令拄杖打禅牀下座临江军慧力院可昌禅师问佛力法力即不问如何是慧力师云踏倒人我山扶起菩提树僧曰菩提本无树向什么处下手师云无下手处正好着力僧曰今日得闻于未闻师云莫把真金唤作鍮问一念万年十方坐断学人特伸请益师云先付德山后与临济僧曰悔伸一问师便打问祖意西来请师举唱师X云达磨当年无如是事僧曰和尚莫教话堕师云却被上人勘破僧曰争柰文彩巳彰师云向儞道问祖意教意是同是别师云一点水墨两处成龙僧曰恁么则寒潭浪静苍龙宿玉叶婆娑彩凤栖师云先记摩腾后思卢老问摩竭正令此日全提如何是摩竭正令师云喝散白云击破虗空僧曰恁么则冲开法王阵打破祖师关师云更须着力僧曰若然者让老马驹初出廐存师圣箭乍离絃师云也不消得僧曰酌然水洒不着师云谁肯便回首师云法王行处草木生辉大海腾波须弥岌峇玄机未发祇恐眠云不深大用才彰便出白莲社里所谓随方作主宁类守株把住放行自由自在纵有连天瀑布不来耳畔生喧任他双劒峯高免向眼前为碍时行则行时止则止动静不失其时其道光明大矣大众且道那箇是光明底事良久云禾山打鼓声犹在自此庐陵米价低以拂子击禅牀上堂云菩提无相相覆大千法性无言言满天下所以观音从闻得道弥勒因见悟心祖师门下有何境界便得动止无疑良久云国师不见客侍者出山门庐陵禾山甘露志传禅师问一等无絃琴请师弹一曲师云山僧耳聋僧曰学人请益师云去僧曰慈悲何在师云自有诸方眼问禾山嘉境即不问自牧庵前事若何师云岂不曾避僧曰恁么则山连三崃秀水出五峯前师云随流得妙问师子窟中岂藏头角X师云特地尖新僧曰巳泄真机师云傍观者哂问师唱谁家曲宗风嗣阿谁师云天上月轮非一二水中光影任东西僧曰子孙尽究生缘处祖父元来不出门师云何不过遮边师云牛头没马头回劒轮飞处绝纤埃南北东西无异路休言南岳与天台所以未离庐阜祇见五峯势崄三崃声雄自牧庵中随缘度日便道涅槃城里坐致太平解脱坑中未可安身立命乃到禾山也见凌霄峯上云自卷舒罗汉洞前溪声浩渺三门佛殿无异诸方厨库僧堂仍皆旧辙便好拗折拄杖高挂钵囊与诸禅德跨露地白牛游壶中天地物外山川唱村田乐且恁过时假使诸佛出兴于世地摇六震天雨四花终不能管得也不疑着渠且道山僧有何长处便恁么道良久云白云乍可来青嶂明月那教下碧天上堂云圣人出兴允膺嘉运所以祥光烛地紫雾盈庭万国欢唿百灵叶庆巍巍大宝端拱无为四海肃清八纮奉化尧年舜日可乐太平野老讴歌昆虫受赐载天覆地咸沐君恩故我沙门仰遵佛勑精持贝字毗赞宸严祇如古人道人人尽有一卷经文须我英灵禅客豹变衲僧不落三科非关吾故若以报恩无恩不及若以利物无物不利若是寻文究墨之流非唯不能报思亦乃不能自利然虽如是毕竟是何义理良久云石人拖梵夹一字不成行X黄州栢子山栖真院德嵩禅师问如何是显露底法师云高着眼僧曰法不孤起师云露柱上荐取僧曰若不得流水还应过别山师云知心有几人上堂云天地一指绝诤竞之心万物一马无是非之论由是魔罗潜迹佛祖兴隆寒山拊掌欣欣拾得呵呵大笑大众二古圣笑箇什么良久呵呵大笑云昙花一朵再逢春庐山东林思度禅师上堂云东西不辨南北不分琼楼玉殿照耀干坤普贤作伴文殊作宾不徒打草秪要蛇惊古圣尚乃如此岂况今时衲僧诸禅诸禅休要拟议着眼听听什么雨来山色暗云出洞中明若向遮里会得便是一切现成参蕲州白云山广教德方禅师问和风乍扇选佛场开架起红炉要分玉石师云且饶广教僧曰早是瑕生师云雪峯道底泉州同安双林道基禅师问觉花绽处正遇明时学人上来请师速道师云云生岭上僧曰学人未晓师云水出高源僧曰嘉音巳播寰中去一轮明月照同安师云好事不出门问欲明今日事识取本来人如何是本来人师云干坤収不得岁月岂能迁僧曰未审此人即今在什么处师云渠无国土处处逢渠江州德安无相继才禅师问欲离无垢丈室将届无相道场两种是无如何是有师云孤明宇宙僧曰未审意旨如何师云独露干坤上堂云禅无私授有相X皆真诸人还见无相宝塔吞却佛殿三门么良久嗄是何言欤以拂子击禅牀下座东京襃亲旌德禅院谕禅师问泥多佛大水长船高不犯清波请师别道师云灵龟巳透青霄僧曰恁么则不居本位别透波澜师云四海尽为雨僧曰踏破澄潭月穿开碧落天师云底事更由谁问劫火洞然起大千非究竟所有作业人如何安性命师云佛手遮不得人心似等闲僧曰恁么则脚手忙然如落汤鼈师云唤不回头争奈何僧曰不唯一身涂炭亦乃万劫尘劳师云自是时人不肯休僧曰衲僧分上又作么生师云高揖释迦不拜弥勒上堂云新罗打鼓大宋上堂庭前栢子问话灯笼露柱着忙香台拄杖起作舞卧病维摩犹在牀遮老汉我也识得儞病休讶郎当咄上堂云驾铁牛耕巨海探骊颔之珠获珊瑚之宝枝枝撑月光射斗牛神鬼知贵而不知价谓得之于心应之于手家荣国富受用无穷且道是谁良久云将军自有嘉声在潭州鹿苑景深禅师上堂云和风初扇柳眼分眉岳展如屏山花似锦檐头鹊噪鹤宿乔松㵎水清冷鱼龙游泳居林下者足可欢娱虽无丝管之音亦有山家之态诸仁者且道毕竟作么生良久云一任流通咄饶州妙果院法喜禅师问如何是佛师云一字两头垂僧曰学人未晓师云丁字横挑脚僧曰如何是向X上事师云万里无片云问如何是祖师西来意师云风清底际栢上堂示众云休休得抽头处且抽头莫莫底事难教闲处着白日常催快活人黄金难买神仙药参上堂云执之失度必入邪路放之自然体无去住且道是什么良久云人平不语水平不流下座安州寿宁院成则禅师问西来密旨真消息今日当筵愿举扬师云牛头没马头回僧曰一句超三界万彚尽霑恩师云赫日光中斗柄垂僧曰一轮明月照万里远山青师云且得领话师云二千年前公案今日巳为重提八万四千法门与渠一时画断若向威音王巳前荐得丈夫自有冲天志七佛巳后明宗几箇男儿气宇豪若据祖师西来真箇压良为贱而今到此有理难伸事不获巳秪得土上如泥随风倒垛把定放开临机生杀若也把定祖佛出来性命不存若也放开便与诸人大家拍和举起胡家曲共唱木人歌清风明月生遥夜玉笛关山吹薜萝迦叶作舞钟馗拍潮海齐生𠯗𠯗波龙王怒剑谁敢顾遏定鰕鱼不敢过明州岳林崇福院圆明禅师问为国开堂于此日先将何法报君恩师云千山顶上一轮月万里江波彻底明僧曰恁么则群生皆举目箇箇谢无私师云吾皇自有千生化何必劳君贺太平僧曰若然者尧舜清风万古新师云皇天无亲唯德是辅问利人一句请师速道师云走马入长安报道太平年僧X曰此犹在金峯窠里和尚如何指南师云铁牛吼处千江月木马嘶时徧地春问如何是不动尊师云走马趁不及僧曰此犹是动底事如何是不动底事师云清风拂云飞白日不曾移上堂云惠日腾空辉光𤇅赫摩尼在掌灿烂圆明应现临机纤毫难隐众中莫有抝麒麟角坐祖师头者么出来相见良久云若无山僧今日缩却舌头真州资福怀宝禅师问如何是向上事师云问取向下事僧曰向下事如何师云随语汉问如何是佛师云犹自不识僧曰秪遮便是师云错问路逢勐兽时如何师云似他逢儞问孤峯独宿时如何师云高枕无忧上堂云鴈呌长空气象清园林草木尽彫零庭前唯有赵州栢枝叶婆娑特地荣大众遮栢树子在天则同天处人则同人在城郭与花柳浑居在山林与烟云作伴秪如在资福门中又作么生良久云一朝权在手看取令行时下座洪州兴化院以弼禅师问近离兴龙将届归宗龙即不问如何是珠师云鸾溪噼箭急僧曰莫便是珠否师云晓夜响潺潺僧曰不入洪波里争见弄潮人师云珠在什么处僧提起坐具师云闲家具泉州清化院从琏禅师问知师久蕴囊中宝今日当筵略借看师云燕金赵璧僧曰是何宗旨师云卖金须遇买金人僧曰恁么则释主瞬眸呈妙用饮光微笑露真机师云依俙越国髣髴杨州上堂云千峰积X翠万壑含烟㵎柳迎风山花啸日可以陶情涤虑可以送目遣怀如是则高谢人寰气冲霄汉真所谓卧云深处鼻孔辽天名利不干坏财帛不为念恁么过时且道有佛法道理也无良久云时挑野菜和根煑旋斫生柴带叶烧洪州西山龙泉󳭺禅师问如何是向上事师云须弥顶上击金钟僧曰洪音一振韵出青霄师云作么生闻僧曰声声无欠少不见打钟人师云大众笑儞上堂众集定师乃云祇恁么便散去不妨要妙虽然如是早是无风起浪钉橛空中岂况牵枝引蔓说妙谈玄正是金屑眼中翳衣珠法上尘且道拂尘出屑是什么人卓拄杖一下襄州西禅万寿院智圆禅师问因缘遇会试舞一场师云赚却多少人僧曰恁么则龙吟随处祥云起也师云见箇什么僧曰春色惹开群木秀清风吹绽祖花新师云大众一时看师云饮光门下妙旨奚宣毗耶杜辞巳成多事摩竭掩室不令而行西天四七高僧灯灯续𦦨东土二三诸祖印印联芳自古及今祖宗传授所以得于无得证于无证应无所住而住了无所了而了其有达者便能方寸之池流出无穷之宝润泽生灵皇恩佛恩一时报足虽然如是莫有报不得者么良久云粉骨碎身未足酬一句了然超百亿喝一喝建州护国禅院康禅师问梵剎才兴十方有分学人X还有分也无师云谁敢道无僧曰学人今日有赖师云登门如挂褡入室许烧香僧曰功不浪施师云事不厌细上堂云护国门下豹变英灵握骊颔之明珠秉金刚之宝劒九旬禁足三月安居外息诸缘内弘高见所谓十方同聚会箇箇学无为此是选佛场心空及第归敢问诸仁者未审缘何道理便乃心空及第归还有人道得么良久云化龙三级浪震地一声雷建州景福院惟洁禅师师于绍圣丁丑正月二十七日请诸寺长老僧众遂上堂有翠微长老问四山相逼和尚从什么处去师云渠侬得自由微云竹密不妨流水过山高岂碍白云飞师云刢利衲僧微云毕竟事作么生师良久微便喝师云临行之际休更忉忉复云惟洁沗住当山首尾三年若论住持都无所补其间好恶口议纷纷是亦何是非亦何非四十二年一场妄想近日巳来风火相违四大分散大丈夫汉有何顾惜要行便行伏惟珍重言毕而逝南康军兜率院志恩禅师上堂云落落魄魄居村居郭莽莾卤卤何今何古不重巳灵休话佛祖扭定释迦鼻孔揭却观音耳朵任他雪岭辊毬休管禾山打鼓若是本色衲僧终不守株待兔参福州兴福院康源禅师问如何是学人底事师云自家验取问久负勿絃琴请师弹一曲师拍一下僧曰还许学人和也无师云不是知音者徒劳话岁寒师X云山僧有一诀寻常不漏泄今日不囊藏分明为君说良久云寒时寒热时热泉州崇福德徽禅师问如何是新年头佛法师云元正启祚万物咸新僧曰谢指示师云老僧失利上堂云烟飞澹澹柳色依依莫将庭柏作真机若问灵云不疑事桃花满树正芳菲泉州开元寺真觉大师讳志添姓陈氏本州人也幼住庵巖依师圆具徧参祖席寻访东林总禅师之堂一日室中示吹布毛因缘师于言下豁然开悟乃呈颂曰老师曾把布毛吹举处分明第一机欲识箇中端的趣岭头遥指白云飞至元祐初游于京师徐国大王未契禅宗闻师道风一日遣使召师入宫小参示众云毗卢遮那实性与汝等诸人本性无别从旷劫来轮转法界于受生中无本无末无去无来无性无相无古无今纤尘不立毫发难存无正法而可分何像末之为间故知法界众生无成无坏等性本源是佛然虽如是若据衲僧门下天地悬殊何也既有生而有灭复有去而有来正像末法既无差性相照然而可覩于其中间无有成佛无不成佛于般若藏无所间然直饶三世诸佛六大祖师天下老和尚神通过于鹙子辩智胜于满慈到这里也须结舌亡锋良久云国令巳传清宇宙人人各贺太平年王续问如何是佛法底事师云见性即是王曰如何得见性去师云不离十二时中行住坐卧皆是古佛道X场王遂悟玄旨密契宗风即命四禅入宫陞座复求印可饭千僧阅大藏以为庆赞及奏太皇赐磨衲袈裟时遇今上皇帝御宝题金镮绦𨨠云赐真觉道者当来同成佛果复奏佛印禅号坚辞不受诸宫屡赐紫衣四十余道回奏诸方禅律神宗皇帝上仙于福宁殿赐真觉大师建中靖国续灯录卷第十九建中靖国续灯录X卍XXX建中靖国续灯录卷第二十宋铭东京法云禅寺住持传法佛国禅师惟白集对机门南岳怀让禅师第十四世舒州海会守端禅师法嗣潭州云盖山智本禅师姓郭氏筠州人也依本州慈云院受具即慕参游造海会端禅师法席投机开悟众所推仰初住舒州龙门枢密曾公请住南岳法轮高台道林晚迁云盖开堂日陞座顾视云会么南岳山高潇湘水绿千仞壁立万派朝宗久参先德相共证明后进初机有疑请问问香烟馥郁大众临筵为国开堂如何举唱师云片云生岳顶僧曰天上有星皆拱北人间无水不朝东师云孤月旧团圆僧曰祝X延圣筭蒙师指向上宗乘事若何师拍禅牀一下僧曰逢人分明举似师云早见错举问诸佛出世天雨四花和尚出世有何祥瑞师云千闻不如一见僧曰见后如何师云瞎问如何是佛师云释迦弥勒僧曰便恁么会时如何师云脑后擎拳问如何是祖师西来意师云琉璃缾子僧拟议师便喝问庭前栢树人知有先师无语意如何师云真鍮不换金问异类拟生全是兆机锋兼带意如何师云脱却襕衫提席帽相逢不说那边来问如何是清净法身师云家无小使不成君子问目瞪口呿如何话会师云傍观者丑问将心觅心如何觅得师云波斯学汉语问如何是学人出身处师云雪峯元是岭南人问素面相呈时如何师云一场丑拙问起坐相随为什么不识师云相逢虽语笑背后切无端问如何是和尚家风师云薄㓟明月僧曰秪遮箇别有在师云细切清风问人人尽有一面古镜如何是学人古镜师云打破来向儞道僧曰打破了也师云胡地冬生笋问如何是齩人师子师云五老峰前僧曰遮箇岂会齩人师云今日拾得性命问古人道说取行不得底行取说不得底未审行不得底作么生说师云口在脚下僧曰说不得底作么生行师云蹈着舌头问如何是祖师西来意师云一队衲僧来一队衲僧去问知师久蕴囊中宝今日当场略借看师云适来恰被人借去问王道与佛道相去多少师云和尚褊衫阔措大白襕X宽上堂云去者鼻孔辽天来者脚蹈实地且道祖师意向什么处着良久云长恨春归无处觅不知流入此中来上堂云后词一诀对面直说若到诸方不得漏泄稍若商量金刚脑裂遂拍一下上堂云高台巴鼻开口便是若也便是有甚巴鼻月冷风高水清山翠上堂云以楔出楔有甚休歇欲得休歇以楔出楔喝一喝上堂高声唤侍者侍者应喏师云大众集也未侍者曰大众巳集师云那一箇为什么不来赴参侍者无语师云到即不点上堂云满口道不出句句甚分明满目覰不见山山叠乱青鼓声犹不会何况是钟鸣喝一喝上堂云祖翁卓卓荦荦儿孙龌龌龊龊有处藏头没处露角借问衲僧如何摸𢱢上堂云鸡作鸡鸣犬作犬吠不用教招自然如是本分衲僧却不瞥地上堂云眼若朱红面如泼墨婆婆娑娑颐颐索索一口齩破铁馒头馨香直到新罗国上堂横桉拄杖云牙如刀劒面如铁眼放电光光不歇手把蒺䔧一万斤等闲敲着天边月卓一下蕲州五祖演禅师问擕笻领众祖令当行坐断要津师意如何师云西风吹渭水落叶满长安僧曰四面无门山岳秀今朝且得主人归师云路头在什么处僧曰对面蹉却师云且喜到来问祖意教意是同是别师云人贫智短马瘦毛长问如何是白云为人亲切处师云裂转鼻孔僧曰便恁么去时如何师云不X知痛痒问达磨面壁意旨如何师云计校未成僧曰二祖立雪时如何师云将错就错僧曰祇如断臂安心又作么生师云炀帝开汴河问如何是道师云始平郡僧曰如何是道中人师云赤心为主僧云未审道与道中人相去多少师云名传天下问如何是极则事师云何须特地问百尺竿头如何进步师云快走始得问如何是临济下事师云五逆闻雷僧曰如何是云门下事师云红旗闪烁僧曰如何是曹洞下事师云驰书不到家僧云如何是沩仰下事师云断碑横古路僧礼拜师云何不问法眼下事僧曰留与和尚师云巡人犯夜问如何是白云一滴水师云打碓打磨僧曰饮者如何师云无着面处问天下人舌头尽被白云坐断白云舌头甚么人坐断师云东村王大翁问尽力拨不转时如何师云特石僧曰一拨便转时如何师云轹钻师乃云适来思量得一则因缘而今早忘了也却是拄杖记得乃拈拄杖云拄杖子也忘了遂卓一下云同坑无异土咄上堂云幸然无一事行脚要参禅却被禅相恼不透祖师关如何是祖师关把火入牛栏上堂云恁么恁么鰕跳不出不恁么不恁么弄巧成拙软似铁硬似泥金刚眼睛十二两衲僧手里称头低有价数勿商量无鼻孔底将什么闻香上堂云难难几何般易易没巴鼻好好催人老默默从此得过遮四重关泗州X人见大圣上堂云若要七纵八横见老和尚打鼓陞堂七十三八十四将拄杖蓦口便筑然虽如是拈却门前上马台剪却五色索方始得安乐上堂云有一则奇特因缘举似诸人欲说又被说碍不说又被不说碍欲举山河大地又被山河大地碍从教头上且安头真金不博鍮丈夫意如此快乐百无忧滁州瑯瑘山开化寺永起禅师襄阳人也鹫岭兴化禅院受业参白云端禅师以出世住持二十年都尉张侯敦礼奏以椹服问口欲谈而词丧心欲缘而虑忘去此二途请师速道师云一片白云无尽处被风吹去又吹来僧曰此犹是学人问处师云儞问处作么生道僧曰棒头有眼明如日要识真金火里看师云山僧罪过僧曰知即得师拊掌一下云也不得放过问浅闻深悟不舍一法深闻不悟不受一尘上是法堂下是堦作么生是迷逢达磨师云终日相见何消如此僧曰迷逢达磨蒙师指迷悟双忘事若何师云唤作露柱僧曰前头底如金似玉后头底转见光辉师云今日不着便问年穷年尽烹露地白牛寸刃未施请拈出完全底头角师良久僧曰凡圣难测谁唤作牛师云错僧以手点云雪落在什么处师云犹自不知僧曰敢道诸方不到师云少卖弄问千手大悲提不起无言童子暗嗟吁既是千手大悲为什么却提不起师云白云无缝罅僧曰仰之弥高钻之弥坚师云头头显露僧曰为复神通妙用为复法尔如X然师云放过一着问菴内人为什么不见庵外事师云东家点灯西家暗坐僧曰如何是庵内事师云眼在什么处僧曰三门头合掌师云有甚交涉师乃云五更残月落天晓白云飞分明目前事不是目前机既是目前事为什么不是目前机良久云此去西天路迢迢十万余上堂良久拊掌一下云阿呵呵阿呵呵还会么法法本来法遂拈拄杖云遮箇是山僧拄杖那箇是本来法还定当得么卓一下英州大溶山保福殊禅师开堂日上首白槌罢师顾视大众云会么若也不会第二杓恶水泼去也时有僧问万缘俱荡尽一衲任逍遥时如何师云暝猨啼古木僧曰学人不会师云寒雾鎻幽林问如何是佛法大意师云清溪三日一回虗僧曰未审其中事若何师云东头买贵西头卖贱僧曰还当也无师云看物酬价问诸佛未出世时如何师云山河大地僧曰出世后如何师云大地山河僧曰与么则一般也师云敲甎打瓦问如何是祖师西来意师云一径杉松满面风僧曰如何晓了师云白杨青草雨蒙茸问如何是无心道人师云林下高眠春秋不记僧曰若然者更无踪迹到人间师云蓬茅多长雨松竹不凋霜问如何是和尚家风师云椀大椀小僧曰客来将何祗待师云一杓两杓僧曰未饱者作么生师云少喫少喫问如何是大道师云閙市里僧云如何是道中人师云一任人看问如何是衲僧气息师云熏天炙X地问如何是佛师云巧𦘕不似僧曰如何是法师云巧说不出僧曰如何是僧师云鬅头跣足问言语道断时如何师云舌落三分僧曰心行处灭时如何师云肚高三尺问孤峯独宿时如何师云林下长伸两脚眠问如何是禅师云秋风临古渡落日不堪闻僧曰不问遮箇禅师云儞问那箇禅僧曰祖师禅师云南华塔外松阴里饮露吟风又更多问如何是大道之源师云一路入烟草僧曰如何得达去师云千山啼子规问不落言诠不落意想闭却唇吻请师分付师云拄杖不在手僧曰一片孤云点太清师云重叠关山路问西风悽悽师意如何师云草枯唯长菊木落祇留松僧曰四时心不变也师云看看又是一阳生僧曰毕竟如何师云天长地久问祖意教意是同是别师云巢知风穴知雨僧曰恁么则同也师云禽宿巢狐守冢问如何是真正路师云出门看堠子师乃云释迦何处灭俱尸弥勒几曾在兜率西觅普贤好惭惶北讨文殊生受屈坐压毗卢额污流行筑观音鼻血出回头摸着箇匾担却道好箇木牙笏遂喝一喝上堂云乌鸡带雪当人未决黑牛卧水是谁知委是谁知委师婆祭鬼当人未决鼻孔着楔相逢休更问如何措大襕衫千百结上堂云百草头上荐得钝致群芳閙市里识来羞惭众面离名离相徧体疮疣无事无为周身桎梏便脱洒去笑杀他人不与么来孤X负自巳行脚本分请道将来良久云失钱遭罪击禅牀一下上堂云杲日丽天形影相杂清风照胆眹兆交萌且道透脱一路作么生良久云龟毛莫拟将为拂恐动泓溟浪里尘金陵保宁仁勇禅师法嗣郢州月掌山寿圣智渊禅师问立雪殷勤事巳彰少林衣钵付神光那时得底真消息今日如何为举扬师云铁牛吼处须弥转木马嘶时地轴摇僧曰恁么则古兰台畔扬宗旨白雪楼前万姓歌师云相识满天下知心有几人问祖意西来即不问如何是一色师云目前无阇梨此间无老僧僧曰既不如是如何晓会师云领取钩头意莫认定盘星问如何是月掌山师云手中擎月僧曰如何是月掌山中人师云背上负海僧曰败阙了也师便喝问承闻和尚为保宁烧香是否师云昨朝馄饨今日酸豏僧曰某甲不问遮箇师云无底钵盂吞却了一生饱足永忘饥僧曰洎不问过师云今日失利师乃云凡有问答一似击石迸火流出无尽法财三草二木普霑其润放行也云生谷口雾罩长空把定也碧眼胡僧亦顶罔措寿圣如斯举唱犹是化门要且未有衲僧巴鼻敢问诸人作么生是衲僧巴鼻良久云布针开两眼君向那头看湖州乌墩寿圣楚文禅师问新斵一张琴不是凡间木学人捧上来请师弹一曲师云无遮闲功夫僧曰X空生不解巖中坐引得天花满座前师云也知行履不易僧曰心不负人面无惭色师云莫相钝致师乃云巍巍堂堂有纪有纲𤇅𤇅赫赫自明自白济锵锵锵唯忠唯良慷慷慨慨能梗能槩如斯之者可重可贵可爱可惜莽莽卤卤无规无矩冒曰月草草非理非道郎郎当当不隐不藏颟颟顸顸无识无端如斯之者远之又远不足可观然虽如是也未免事属两宜且道如何得无彼此良久云大众甜瓜彻蔕甜苦瓜彻蔕苦上堂拈拄杖云华藏木楖𣗖等闲乱拈出不是不惜手山家无固必点山山动摇搅水水波溢忽然把定时事事执法律要横不得横要屈不得屈蓦召大众云莫谓棒头有眼明如日上面光生尽是漆随声敲一下上堂云有一人满口道不得满眼覰不见满耳听不闻此人堪与祖佛为师有一人口痖能言眼盲能视耳瞶能听此人却与人天为师有一人辨泻悬河眼明掣电耳听幽微此人自救不了大众山僧与诸人一一注破可谓露骨伤筋且道不动毫毛一句作么生道乃云好彩上堂云一杈一札着骨连皮一搦一擡黏手缀脚电光石火头垂尾垂噼箭追风半生半死撞着磕着讨甚眉毛明头暗头是何眼目总不恁么正在半途设使全机未至涯岸直饶净躶躶赤洒洒勿可把尚有廉纤山僧恁么道且道口好作什么良久云嘻留取喫饭信州灵鹫山宝积宗映禅师问提纲举要还他本分X宗师不涉离微请师速道师云五袴歌中檛法皷百花城外发清音僧曰恁么则龙吟虎啸寻常事顺信壶中别有天师云未在更道看僧曰漏泄机关人未识江南地暖陇西寒师云半生半熟问灵然一句超今古朝斾光临事若何师云千里渔樵歌道泰万家风月照楼台僧曰若然者摛藻玉堂归未晚百花开赴御筵时师云国清才子贵师横按拄杖云大众到遮里无亲无踈自然不孤无内无外纵横自在自在不孤清净毗卢释迦举令弥勒分踈观根逗教更相回互看取承天拄杖子黑漆光生两头相副阿呵呵是何言欤良久云世事但将公道断人心难与月轮齐卓一下越州宝严道伦禅师问如何是佛师云胸题万字顶放珠光僧曰如何是法师云玉轴宝函金书银字僧曰如何是僧师云方袍圆顶鹤貌云心僧曰请师别道师云词多无后益语乱足悲生洪州景福日余禅师问如何是祖师西来意师云九年面壁无人会只履西归天下闻僧曰学人未晓师云要会普通年远事不从葱岭带将来问如何是道师云天共白云晓水和明月流僧曰如何是道中人师云先行不到末后太过僧出众画一圆相师以手画一画僧作舞归众师云家有白泽之图必无如是妖恠师拈拄杖云无量诸佛向此转大法轮今古祖师向此演大法义若信得及法法本自圆成念念悉X皆具足若未信得及山僧今日因行不妨掉臂更为重说偈言卓一下湖州上方日益禅师开堂日上首白槌罢师云白槌前观一又不成白槌后观二又不是到遮里任是铁眼铜晴也须百杂碎莫有不避危亡底衲僧试出来看时有两僧齐出师云一箭落双鵰僧曰某甲话犹未问何得着忙师云莫是新罗僧么僧拟议师云撞露柱汉便打问瞎驴灭却法眼藏意旨如何师云土旷人稀相逢者少僧曰祇如今日又作么生师云揑转鼻孔问如何是临济家风师云电光里走马僧曰如何是云门家风师云烂泥中有刺僧曰和尚毕竟是谁家之子师云一任钻龟打瓦问神光得髓意旨如何师云彻皮彻骨僧曰恁么则龙门无宿客师云不许夜行问如何是未出世边事师云井底虾䗫吞却月僧曰如何是出世边事师云鹭鹚蹈折枯芦枝僧曰去此二途如何是和尚为人处师云十成好箇金刚钻摊向街头卖与谁问道吾既不道和尚为什么却道师云有口不可哑却问如何是多年水牯牛师云齿疎眼暗问如何是露地白牛师云雪堆上看取问尽力跳不出时如何师云愁人莫向愁人说僧曰早知今日事悔不慎当初师云说向愁人愁杀人问閙市相逢事若何师云东行买贱西行卖贵僧曰忽若不作贵不作贱又作么生师云镇州萝卜问少林面壁意旨如何师云无人得相见僧曰为复是遇贱X即贵遇明即暗师云惜取当门齿问毗耶杜口意旨如何师云有理说不得问丹霞烧木佛意旨如何师云物出急家门僧曰为什么院主眉须堕落师云傍观者丑问一切含灵俱有佛性既有佛性为什么却撞入驴胎马腹师云知而故犯僧曰未审向什么处忏悔师打云且作死马医问觌面相呈时如何师云左眼半斤右眼八两僧提起坐具云遮箇聻师云不劳拈出师左右顾视云黄面老周行七步脚跟下正好一锥碧眼胡兀坐九年顶门上可惜一札当时若有箇为众竭力底衲僧下得遮毒手也免得拈花微笑空破面颜立雪齐腰翻成辙迹自此将错就错相楼打楼遂有五叶芬芳千灯续𦦨向曲𩓪木里唱二作三于楖𣗖杖头指南为北直得进前退后有问法问心之徒倚门傍墙有觅佛觅祖底汉庭前指柏便唤作祖意西来日里看山更错认学人自巳殊不知此一大事本自灵明尽未来际未尝间断不假修证岂在思惟虽鹙子有所不知非满慈之所能辨不见马祖一喝百丈三日耳聋宝寿令行镇州一城眼瞎大机大用如迅雷不可停一唱一提似断崖不可履正当恁么时三世诸佛祇可傍观六代祖师证明有分大众且道今日还有证明底么良久云札上堂云向黄蘗山前捋下破扑头凤凰台下卸却腻脂帽将谓赤洒洒地于五湖四海作箇闲人飘然如不系之舟岂知被一阵业风吹到白苹洲上进退无X门而今也不免向仙潭溪里作箇把梢底去也若是从南来者与伊下载若是从北来者与伊上载上载下载犹是中流语旦道到岸一句作么生道若道不得便请洗脚上船掷拄杖便起上堂云拾得般柴寒山烧火唯有丰干巖中独坐且道丰干有什么长处良久云家无小使不成君子洪州黄龙山祖心宝觉禅师法嗣洪州黄龙如晓禅师问有客远方来示我径寸璧如何是径寸璧师云千峯排翠色僧曰便恁恁时如何师云万卉长威稜问如何是黄龙境师云山连幕阜秀水泻洞庭清僧曰如何是境中人师云形容虽丑陋出语更成章问语默涉离微如何得不犯师云山花开似锦㵎水湛如蓝僧曰谢答话师云向道莫行山下路分明祗在路傍生师乃云烟云绽处楼殿撑天水月松萝交光相映人和境照柳眼乍青佛法人事无欠无少虽然如是不落时机一句作么生道良久云少林虽面壁年老也心孤上堂云白云风卷宇宙豁清月印长天形分众水若恁么散去便道山僧无折合更或謌风咏月又成起浪生风正当恁么如何即是良久云幽鸟不嫌山势阔鱼龙争厌碧潭深洪州双岭化禅师问急急相投时如何师云渴鹿趂阳𦦨僧曰恁么则知时别宜也师云刢利人难得问如何是道师云掘地深埋僧曰如何是道中人师云铜头铁额僧曰如何是向上事师云老僧舌头短问X佛未出世时如何师云云散家家月僧曰出世后如何师云春至百花开僧曰未审即今在什么处师便喝上堂云翠竹黄花非外境白云明月露全真头头尽是吾家物信手拈来不是尘遂举拂子云会么认着依前还不是击禅床一下上堂云闻声悟道见色明心文殊普贤在钟鼓里藏身释迦弥勒向百草头上显现塞却诸人见闻觉知向声色外道将一句来良久云拟议思量白云万里泗州龟山水陆禅院晓津禅师问如何是宾中宾师云巢父饮牛僧曰如何是宾中主师云许由洗耳僧曰如何是主中宾师便喝僧曰如何是主中主师云礼拜了退韶州云门宝宣禅师问云门一曲不属宫商请师举唱师云听者须是其人僧曰恁么则流通去也师云三十棒飜为一百五十师乃云眹兆未生风恬浪静眹兆才举文彩互陈且道互陈底事诸人还知落处也无良久云世有知音者方当话岁寒澧州夹山灵泉院晓纯禅师师游方听习经论后至黄龙因点灯看经次举洞山麻三斤因缘大悟心禅师云传吾道者甚众要如纯者鲜矣出世先住洪州延恩鄂州黄龙澧州洛浦次至夹山师将木刻作一象师子头牛足马身每有僧至遂指问云唤作师子即是马身唤作马却是牛足且道毕竟唤作什么又常示众云有箇汉子病病后死死后膖胀烂坏蛆出X扛去烧成灰飏却灰成空一灵性往别处受生佛说本自不生今亦不灭儞作么生会鄂州黄龙延禧智融禅师问为国开堂于此日师将何法报君恩师云烟云生宇宙瑞气满干坤僧曰君恩且如是祖意又如何师云六六三十六问停舟辨水通沧海不挂孤帆事若何师云南海波斯入大唐僧曰恁么则出没卷舒与师同用也师云有人别宝好商量僧曰争柰东行不见西行利师云或时遇贱或时遇贵僧曰手执夜明符背负须弥去师喝云脱空谩语汉师云幻人说幻法幻法度众生山僧幻说法诸人幻来听且道幻从何来法从何起良久云一句坐中得片心天外来杭州显明道昌禅师问师唱谁家曲宗风嗣阿谁师云锦袋盛箫管谁人辨正音僧曰龙峯嫡子黄蘗儿孙师云师子齩人问如何是祖师西来意师云人离乡贱物离乡贵僧曰莫便是西来意也无师云天台南岳僧曰将谓少林消息断谁知今日宛然存师云道听途说漳州净众本权禅师问万彚同霑物外春时如何师云许阇梨具眼问宝座既登于此日宗风演唱嗣何人师云大阳正照万物含辉僧曰若然者星郎不谩朝车至满筵黑白尽霑恩师云风行草偃云散月明问道无横径立者皆危如何是道师云海底乌龟深山大虫僧曰莫祇遮便是么师云见钱买卖不曾赊X师云新年头新长老说新禅新鲜言句动春暄百卉萌茅花吐蘂新鸎初啭弄吟声头头泄漏真如理句句分明摩竭令诸禅德且作么生是摩竭令良久云东君巳报阳春信万物含辉谢太平潭州南岳双峯景齐禅师上堂拈拄杖示众云横拈倒用诸方虎步龙行打狗撑门双峯掉在无事甲里因风吹火别是一家以拄杖靠肩顾视大众云唤作无事得么良久云刀尺高悬着眼看志公不是闲和尚卓拄杖一下上堂云止动归止止更弥动云门一棒打杀悉达太子不是好心临济再思黄蘗蒿枝真箇倔强大众古人关捩今人话端前车既翻后车改辙乃举起拳头云诸人不见双峯罪过别有商量如或悄然双峯隐身无路杭州慈云道清禅师示众云箭锋相拄底应机乃丝发无差边方人语不相谙如何辨他子细又云格外明机底问南则以北为詶饥馁人急切相投未审将何赈济又云妙用纵横底临机辩若悬河毗耶城彼上人来未审若为詶对又云寒灰枯木底到遮里无言家中给侍之人日用如何指授洪州景德惠英禅师上堂良久忽掷拄杖喝云大众是什么锦鳞赤尾寻常事莫把金钩度与人洪州翠巖广化悟新禅师问如何是心师云半夜不须敲玉户僧曰如何是法师云天明凤子笑含华师云清珠下于浊水浊水不得不清念佛投于乱心乱X心不得不佛佛既不乱浊水自清浊水既清功归何所良久云几度黑风翻大海未曾闻道钓舟倾广州集福宝严禅师问师唱谁家曲宗风嗣阿谁师云今日不答话僧曰为甚么不答师云知时别宜僧曰学人未晓师云华岳三峯头指天问言诠不到请师垂示师云不从人得僧曰未审从何而得师云儞试道看僧拟开口师便打一拂子问皈源性无二方便有多门如何是归源底道理师云天台普请南岳游山僧曰还有向上事也无师云有僧曰如何则是师云拄杖子舒州太平兴国惟清禅师问灵山一会迦叶亲闻今日一会学人闻不师云未是与么人僧曰漏泄不少师云儞见箇什么僧便喝师云不信道问雷音既震法雨愿倾师云孰非霑足僧曰几年独滞朝宗势今日方腾出谷声师云何劳特地乃云知识不知智到处唯巳自知因缘和合时与人共用所以把住则当机绝迹千圣难窥放行则应物现形四生可辨且道即今把住好放行好良久云要知万派流无尽全在灵源一脉深鄂州黄龙延禧禅院智明禅师饶阳人也弃儒从释经试华严衣披方褐具戒参游造心禅师丈室香烟起处豁然契悟淘汰古今密洞渊奥提刑胡公师文为方外交翰林学士张公啇英请师出世尚书丰公稷为语录序灌溪寂照黄龙三剎提唱宗风为世所X仰问世尊出世魔界倾摧和尚开堂有何祥瑞师云一夜落华雨满城流水香问大庾岭头为什么提不起师云临崖看虎眼特地一场愁僧曰恁么则悔不慎当初也师云是什么面目居士胡公巡按过荆南之公安问二圣寺僧云梁武帝问达磨如何是圣谛第一义磨云廓然无圣今日公安因甚却有二圣僧无对后举似师师云一点黑水两处成龙上堂云向上一路衲僧罔措求妙求玄邯郸学步上堂众才集师云不可更开眼说梦去也便下座上堂云南山一诀斩钉截铁切忌商量翻成途辙建中靖国续灯录卷第二十建中靖国续灯录X卍XXX建中靖国续灯录卷第二十一宋磻东京法云禅寺住持传法佛国禅师惟白集对机门南岳怀让禅师第十四世云居山元祐禅师法嗣东京大相国寺智海禅院佛印禅师讳智清姓叶氏泉州同安人也赋性明敏博学典雅年未及冠依鹿苑寺慧儒上人出家一侍巾缾五载圆具夙机启发徧参知识祐师一见深印可之初住五祖名动四方X朝野钦闻奉诏住持哲宗皇帝百日入内特赐佛印禅号师于建中靖国元年二月十七日大行皇太后五七奉圣旨就慈德殿陞座师拈香云此一瓣香奉为大行皇太后爇向金炉大兴佛事伏愿香云芬馥导涂山之仗而来入道场法雨清凉沃文母之心而顿登佛地乃歛衣陞座云古佛堂前随时施设慈德殿上今日举扬诸人且道是同是别还有道得底么试出来道看问万派殊途同归巨海无边妙德咸出此宗未审如何是此宗师云传来佛佛垂洪范悟去心心彻太虗僧曰凭师一味清凉雨四海为霖报国恩师云只消一滴曹溪水洗尽群生万古尘僧曰尧风舜日增祥瑞樵唱渔歌贺太平师云一言该至化千圣自同归僧曰若不登楼争知海阔便礼拜师云更须前进问曹源问大智海中必有镇海明珠今日当场请师拈出师展两手云看看僧曰昔日仰山今朝和尚师云罔象到时光灿烂离娄行处浪滔天僧曰与么则释迦顶上天然别龙女持来更不殊师云团团透彻三千皎皎含容万有僧曰太后承恩超净土我皇圣寿万年春师云唯此甚分明曾无有移动问佛地三千金世界仙家十二玉楼台未审摩耶夫人即今在什么处师云妙体本来无处所通身何更有踪由僧曰与么则紫金莲捧千轮足白玉毫迎万德身师云须知佛国三千界祇在吾皇一化中僧曰祇如吾皇化内还许X学人露箇消息也无师云皇天不碍闲云点杲日何妨爝火光僧曰九衢百万人烟里祇见烧香贺太平师云一气无私群生有赖问法具随身逢场佛事不施三拜不唱一喏置问得也无师云礼可兴不可废僧曰诸法寂灭相不可以言宣选佛场开如何举唱师云觉花绽处千林秀佛日圆时万像融僧曰金鸡啼子夜刍狗吠天明师云儞道什么人知音僧合掌白看师云不妨惺惺僧曰力扶圣嗣传洪业本望千秋庆太平限尽难留今五七请师说法悼仙灵师云始随玉兔光中去又逐金乌影里来僧曰至理一言资素识未知仙驭在何方师云王舍城中日祇桓会上时僧曰水流元在海月落不离天师云巳是第二月问华严教云菩萨现身作国王于世位中最无等福德威光胜一切普为群萌兴利益且道当今皇帝是什么菩萨师云荡荡莫能名僧曰大悲愿力为人主日用佛心治万民师云知恩始解报恩问三乘十二分教则不问如何是圣谛第一义师云云尽日月正风和天地春僧曰与么则功流万世而长存道通百劫而弥固师云含容巨细尧天阔照烛高低舜日长僧曰若然者荡荡无为元元自化师云威光振大千巍巍主中主僧曰可谓梵天一会今日重新师云摩尼宝殿中千古无私照僧曰千载一时谢师答话师云谢子问话师云适来净因禅师云最初说法者不知末后句末X后说法者不知最初句臣僧今当末后说法却奉为大行太后演最初句还知么灵源湛寂物我皆如佛性精真圣凡同体明妙弥纶千古圆澄廓彻十虗本绝去来何甞生灭秪为昧之者情存知解见有我人认十界为家乡执一身为自巳所以妄生憎爱强起贪嗔恣业识而造苦因徇报缘而依轮转从此缠绵积劫不知思返本之方沦溺诸流未省发还源之念既背违真际当困踣昏途纵忆光明莫能舍离诸仁者如斯弱丧谁可哀怜还知么唯吾佛释迦如来为此因缘故出现所以四十九年住世度群生而转根本法轮双林树下真归命高第而付毗卢密印由是佛祖相承之后古今授手而来虽广设方便化门唯指此一心妙法大矣哉妙法也非智慧辩才所能议非神通修证所能为不可以有心知不可以无心得悟之祇消一言洞达当处便脱死生傥迷之纵尔历位进修到底不离虗妄祇如今日人天交接幽显普临皇风习习以和春帝日迟迟而育物万乘正登于舜殿六禅齐仰于尧天奉为大行太后建此法筵须明指古佛妙心要其开悟乃举起袈裟角云还见么三世如来在遮里坐宝莲台放光现瑞诸大祖师尽在遮里据师子座入定安禅大行太后若于斯见得则不离当处顿悟自巳本心不动道场坐登自巳佛地便见生者灭者未甞有灭有生即此说人听人未甞有听有说所以适来适去宛尔全真在X昔在今更无别体以至朱楼玉殿重重现清净法身金阙瑶池处处露本来面目纵有尘剎神通三昧无作而自成河沙微妙法门不行而自到大行太后若如是了达得始笑他娑竭龙少女待往南方而成佛未是作家韦提希夫人愿向西土而受生徒为妄想诸人且道大行太后悟处如何便得恁么勐利要会么唯佛与佛同证同知非彼常情所能测度臣僧智清以此举扬般若功德无边妙利谨进庄严惟为大行太后上资仙驭恭惟太后内政齐家厚德载物勤俭着于中外明哲迈于古今方圣政之惟新繄母仪而是託夫何阎浮报尽安养果成抛慈德之故宫游光严之净土叹二轮迅速丁五七斯临圣心敬竭于孝诚佛事钦修于永日命诸禅而陞座大敷阐于宗猷冀凭佛法之殊勋上荐神仙之化路伏愿大行太后谛闻般若解脱尘缘深悟本心入佛知见更冀钖兹福祉佑宗社于灵长使我国家跻民于仁寿臣道行无取名实全虗今辰遭遇圣恩赐此举扬祖令自惟蹇浅益负震惊此盖伏遇今上皇帝陛下神智渊深天慈溥博嗣登宝位不变时雍潜通三宝之妙心密运万机之神政但是昆虫草木悉沐恩波乃至蛮貊戎夷咸归德化实千载昌运乃一遇圣时臣倾兹方外之诚効彼封人之祝恭愿皇帝陛下南山比寿增圣寿以无疆北海为年资卜年而更远金枝腾茂玉X叶弥芳覆育群生兴隆正法皇太妃皇后皇子伏愿德合天地上扶君父之明寿等山河下慰黎元之望伏念臣本山林藁木巖谷微僧忝领智海禅徒奉事国家香火自量山野累受圣恩斯日伏遇皇帝陛下抚念禅林特回天睠令臣等于慈德殿陞座举扬般若禅门从此万载光辉念荷圣恩无以为报臣不揆万死敢陈佛法数言愿补陛下万机一二所以道三界爱河浪阔四生苦海波深要得解脱出离须是悟明佛法然而佛法非由心外而得亦不从他传全是陛下清净圣心本来佛性圆明洞彻日用全彰但一念相应则无时不现昔西竺波罗提尊者常开示一国王佛性云王若作用八处出现何谓八处在胎曰身处世曰人在眼曰见在耳曰闻在鼻齅香在舌谈论在手执捉在足运奔遍现俱该沙界收摄在一微尘悟之者谓之真如佛性迷之者谓之妄想精魂彼国王闻之即时开悟今我皇帝陛下但自巳回光即便同本得所以日应万机而无非是陛下佛性三昧云为千变而无非是陛下佛性光明以至动容周旋见闻觉知头头显现一一圆明无不具足如昔仁宗皇帝在宥四十余年深穷禅理洞了渊源每万机之暇常召大觉禅师怀琏圆明禅师道隆于后苑陞堂交相问难唱和偈颂敷演宗乘流布迨今禅林取则又元丰初年神宗皇帝为求圣嗣乃革相蓝律X院分为两禅一曰惠林一曰智海召南方圆照禅师宗本正觉禅师本逸领徒住持开堂说法甞从容召对问佛法宗猷而禅考圣心益深有悟达自祖师到中国而来亦未有如本朝崇重之盛遇仁宗皇帝神宗皇帝皆肯回圣心研机顾问建立禅林则知佛法至尊至贵至妙至神所以教云若在帝释梵王帝释梵王中尊而为说法此法若在国王大臣国王大臣中尊而说此法若在皇后嫔妃皇后嫔妃中尊而说此法若在皇亲太子皇亲太子中尊而说此法若在内臣宰官内臣宰官中尊而说此法乃至在僧在俗在物在人悉皆等平而说此法佛法既有如是胜妙有如是尊严愿陛下万机之余能留圣意一念开悟触处现前方知本自圆成不从外得所谓一言了万化尧舜诚无为臣輙课山颂一章普告人天大众使其知我皇帝陛下是现在诸佛以大悲愿力顺天应人覆育苍生护持佛法臣无任瞻天荷圣激切屏营之至颂曰佛有多身是处分人间天上化凡伦要知昔日灵山老现作中华圣宋君臣举扬荒鄙尘渎天聦伏惟珍重开堂日哲宗皇帝遣中使降香师谢恩毕登座拈香祝延圣寿罢乃敷坐法云大通禅师白槌竟师左右顾视云干坤廓落日月晖华四民子来群芳辐辏比比法门宏启欲视之则眼病花浮重重心印炳彰拟执之则形枯臂断诸人到此合作么生观X还知么除是超方上士不向眉上𦘕眉其如晚路初机且就水中洗水问名香天赐爇金炉为瑞为祥举世无如是君恩恩最重师将何法赞皇图师云日月光天德山河壮帝居僧曰恁么则金枝长自秀玉叶永弥芳师云一句既流通群生皆稽首僧曰若然者尧风与祖风并扇舜日与佛日齐明师云寒山拊掌拾得讴謌问先帝首更禅苑今皇绍圣重扇宗风莫大之恩将何补报师云炉上檀烟起空中瑞气浮僧曰恁么则君恩师巳报祖意又如何师云长记在莲岳多年看白云僧曰今日得闻于未闻师云闻箇什么僧曰九重城畔祥云起五凤楼前瑞气生师云好箇真消息宜须子细看僧曰从此平分霄汉月冷然相照若团圆师云瞻仰有分问帝业兴隆睿潭润无边之境宗风普扇优昙开上国之春直截根源请师速道师云石渠清梦岳金殿冷吟霜僧云一言巳祝南山寿八表无私贺太平师云祝寿一言从尔晓太平底句又如何僧曰天上有星皆拱北人间无水不朝东师云思量尘世人几箇知恩德僧曰若不上来焉知如是师云早回头看师拈拂子召云大众还见么手中拂子层层为诸人放百种宝光复击禅牀云还闻么坐下猊台句句为诸人演一乘了义诸人若向遮里悟得则旷大劫来我人业识当体烟灭灰飞现前身世根境尘劳彻底冰融雪冸便见灵山正法眼藏昭昭溢目全彰少室X涅槃妙心晃晃通身独露譬演若悟鑑中面目元来只是巳头犹力士获额上圆珠到了不从他得如斯则无量神通三昧尘尘本尔圆成恒沙诸佛法门念念一时具足诸仁者有能恁么搆去便谓立证无生不待僧祇即登正觉如今要见无生么良久云一气不言含有象万灵何处谢无私臣僧道无兼济行不远闻灰木身心分守塞巖之下鹿麋疎迹何堪辇毂之游远承明诏下临固欲窃逃宁敢但念食国王之水乳佩至德难任受天地之生成荷大恩曷报故云趋波涌而赴海从龙此盖伏遇皇帝陛下以等妙觉心现为人主扬佛祖正道丕绍先基故兹苾草之微芳叨被蓼萧之宠渥臣敢不䇿勤香火警肃缁流力传真寂之风仰赞无为之化谨将兹辰开堂介善上祝皇帝陛下伏愿德光尧舜道迈羲轩资景运于万年保瑶图于百世风调雨顺物阜民康臣请祝诚深言诠靡罄久立众慈伏惟珍重庐山罗汉禅院系南禅师本汀州人俗姓张氏少依城下金泉寺出家识性纯淡志节高远披缁受具徧历丛林参道林祐禅师密契心地后归庐山出世住持道誉远播四方学者皆谓小南开堂日问师唱谁家曲宗风嗣阿谁师云后五日看僧曰恁么则黄龙儿孙罗汉嫡子师云错下名言问世尊出世地涌金莲师今出世有何祥瑞师云鲸吞海水尽露出珊瑚枝僧曰昔日世尊今朝和尚师云气冲牛斗问声色X不到病在见闻言诠不及过在脣吻此一理二义请师直指师云一字不着𦘕僧曰古溪澄水迎新月旧岭寒松再遇春师云二字不成双僧曰半夜彩霞笼玉像天明峰顶五云遮师云好箇真消息问师子儿众随后三年便能大哮吼未出林一句作么生道师云头破额裂僧曰出林后一句作么生师云脑门着地僧曰不出入时如何师云进前退后僧曰且道落在什么处师云大众有眼上堂云道应无私力不可敌如风行草偃似春至花开佛手不能遮人心宁可遏顺之则物物光辉逆之则头头失色不逆不顺任方任圆唿召随声高低自尔临镜而像彼此情忘现如幻神通成如幻正觉直得庐山万叠共转法轮鄱水千寻同宣密义便与么金鸡󲣅破琉璃殻玉兔挨开碧海门击禅牀一下上堂云𦘕角红楼报晓春万家齐贺物咸新谁知庭际青青栢便是当时问法人无身可身无岁可岁始终不变往复常存四时迁而不迁一气动而非动百年生死若浮云十世古今如电影情超象外道契寰中不有丝毫虗空同寿但向见闻觉知识取本来面目良久云玉兔沉西岭金乌出海东上堂云日轮离海月魄沉空腾辉古今盘礡西东不觉红颜客飜为白头翁灵然无改变只在语言中咄设使大虗烂坏此喝长存若知落处一任横行咄上堂云不假一鎚成大宝太阿出匣冷光寒为君截X断𦏰羊角钉就虗空碧玉盘好拈掇更须看飜来覆去黑漫漫击禅床一下上堂云山堂今日巳开炉黯澹寒云雪未铺拨火任若谭冷煖不知谁解唤司徒古圣求人向热灰里诸佛行道在勐𦦨中便见剎剎尘尘皆同自巳心心念念尽合他宗便与么会转不相当何以故一句合头语万劫系驴橛上堂云暗而忽明迸曦光于海上断而复续奏天乐于空中师旷听之不闻离娄视之不见唯有无神通菩萨拍拍相高愿得东风齐着力一时吹入我门来击禅床下座上堂云天地为炉鞴日月作钳鎚烹清风兮成佛成祖鍊白云兮有法有仪圆光顶佩万字胸题阿呵呵知不知倒骑师子座𨁝跳上须弥上堂云一夏九十日日日无差一日十二时时时不异犹如黄金之黄碧天之碧其色其高不变不坏安一名着一字与吾灵觉何相似便乃修习空花万行宴坐水月道场降伏镜里魔军证得梦中佛果今朝法岁巳圆勘破了良久云移身摇太华掬汗洒醍醐上堂云物我两如是非一气云无心而解听龙吟充天塞地风无迹而能闻虎啸拔木鸣条道无根而善应诸缘分缁列素忽然一念合风云不知谁是我行无所行住本无住大笑呵呵希逢罕遇上堂云禅不禅道不道三寸舌头胡乱扫昨夜日轮X飘桂花今朝月窟生芝草阿呵呵万两黄金无处讨一句绝思量诸法不相到上堂云欲掦大法须借其人借与便风便好扬帆举棹昔日僧问赵州学人乍入丛林乞师指示州云喫粥了未僧曰喫粥了州云洗钵盂去其僧豁然大悟师云今朝鸣钟之后陞堂巳前人人喫粥饱即便休若也嚼得破碍塞人若也嚼不破却许伊罗汉今日倒骑铁马逆上须弥踏破虗空不留踪迹诸人还见么夜来风起满庭香吹落桃花三五树师归万丈趺坐示寂潭州慈云彦隆禅师上堂举玄沙示众云尽大地都来是一颗明珠时有僧便问曰既是一颗明珠学人为什么不识沙云全体是珠更教谁识僧曰虽然全体是争奈学人不识沙云问取儞眼师云诸禅德遮箇公案唤作嚼饭餧小儿把手更与杖还会么若未会须是扣巳而参直要真实不得信口掠虗徒自虗生浪死参郢州子陵山自瑜禅师问师唱谁家曲宗风嗣阿谁师云中九下七僧曰乞师慈悲师云百岁翁翁学顺朱僧曰未审意旨如何师云老作少难问如何是佛法大意师云好事不如无问如何是金峰境师云一重山一重云僧曰如何是境中人师云铁骨罗汉问如何是古佛心师云赤脚䟕泥冷似氷僧曰未审意旨如何师云休要拖泥带水问泗州大圣为什么杨X州出现师云业在其中僧曰意旨如何师云降尊就卑僧曰谢和尚答话师云贼是小人智过君子上堂云大众还会么祖师关捩子都不在言诠若更重宣说特地隔西天舒州白云山海会守从禅师问药山一句人皆委白云今日事如何师云逼塞虗空僧曰谁知今日里明月鎻舒城师云斫额望扶桑问曹溪一滴普洽大千白云出山如何利物师云横铺洞口归鸟迷巢僧曰指南一路又且如何师云䥫虵当大道通身黑如烟上堂云指唿四圣号令六凡统三界作大伽蓝以十虗为解脱门户山河大地是古佛之心源炉炭镬汤乃众生之觉地于一微尘上现恒沙诸佛之全身于一佛心现无边众生之世界若能如是即心心无知全心即佛全佛即人人佛无异始为道矣然虽如是不落化门一句作么道良久云九年喫菜粥此事少人知洪州东山景福省悦禅师上堂云十二时中跛跛挈掣且与么过大众利害在什么处良久云听诸方断看击禅床一下下座台州天台山宝相元禅师问如何是宝相境师云石上无根树僧曰如何是境中人师云心藏无价珍僧曰向上宗乘若何指示师云文殊笑点头问祖意西来即不问楞严意旨事如何师云七处征心心不有八还求见见还无僧曰如何领解师云千手大悲徒X着力却惭舜若眼眉麤僧曰圆觉意旨又且如何师云桂轮孤朗于碧天僧曰只如三世诸佛皆从此经中出如何是此经师云长时诵不停非义亦非声僧曰如何受持师云若欲受持者应顺用眼听问今日月圆请师速道师云碧琉璃月僧曰毕竟如何师云光照娑婆僧礼拜师云咦泉州长兴德宝禅师上堂云天无私覆地无私载四时无私行日月无私照且道衲僧无私还得与么也无若无与么十二时中在甚处安身立命若有与么又秖是常徒汝诸人到遮里作么生明辨若明辨得许汝通一线道若明辨不得尽被老僧勘破泉州南峯永程禅师上堂云始自鸡峯继𦦨少室流芳大布慈云宏开佛日教分三藏直指一心或全提而棒喝齐施或纵夺而主宾互设或金刚按劒或师子飜身或照用云奔或机锋掣电无非翦除邪妄开廓玄微直下明宗到真实地诸仁者到此方可许一线道与儞商量苟或未然尽是依师作解无有是处福州贤沙明惠文禅师法嗣福州广慧果禅师住贤沙院日示众云佛为无心悟心因有佛迷佛心清净处云外野猿啼问如何是佛师云毛头双尺八僧曰如何是心师云锥尾两寻三僧曰佛心两无痕也师云逼塞宇宙僧曰为什么如此师云把耳扣磬湖州报本元禅师法嗣X苏州承天永安院传灯禅师讳元正郸州平阴县人姓郑氏受业本州太平兴国寺礼藏智为师比试得度圆具后听习教论徧参诸方晚到苏州万寿元禅师法席因看庭前栢话发明心地有偈曰赵州柏树子去处勿人知抛却甜桃树寻山摘醋梨元禅师印可命住此寺德行孤高众所钦仰都尉张侯敦礼奏赐师名问我师再集人天会愿示西来掣电机师云烟云雾鎻僧曰还有西来意也无师云空生懊恼僧曰临济宗风一枝独秀师云不可有两箇也僧曰是处是慈氏无门无善财师云都来七八年游遍百余城问桃花杨柳共谈真如如何是谈真师云岭上梅花白溪边柳眼青僧曰未审是什么人境界师云非汝境界问实除理地不受一尘佛事门中不舍一法如何是一法师拈拄杖一击僧曰一衲横披高座上炉烟起处太分明师云不是遮一法僧曰卖金顺遇买金人师云遮箇是鍮石上堂云天人群生类皆承此恩力大众有一人道我不承佛恩力不居三界不属五行祖师不敢定当先佛不敢安名儞且道是箇什么人良久云倚石巖前烧䥫钵就松枝上挂铜跰问安抚台光得得临请师为鼓勿絃琴师云啰啰哩僧曰遮般格调须遇知音师云曲终人不见江上数峯青僧曰江月照时琴影现松风吹处语声清师云一夜寒溪雪到明梅花漏泄春消息僧曰木人闻作舞石女听高歌师云且道X是何曲调僧曰伯牙若在耻见永安师云难遇知音僧曰只如尽干坤大地是一面琴和尚如何下手师云拍拍是令僧曰而今台斾光临还许露箇消息也无师云许僧曰莫言只有庭前栢又得甘棠壮祖宗师云千里同风师乃云若于棒下论其得失德山是明教底罪人更去喝里分其主宾临济是法门中魔王永安恁么说话若无明眼人证据尽大地堕坑落壍大众且道那箇是明眼人行则如昴如斗坐如蹲龙诗正有周南召南论道乃庄子老子恁么说话也未是明眼人还识明眼人么永安与诸人指出良久云巨鳌莫负三山去留取蓬莱顶上眠湖州凤凰山仁王院得亨禅师上堂僧出众曰还委悉么师云何用论心事相呈即便知僧曰既开铺席买卖无妨师云一任索唤问钟鸣铎响锦锈交加文殊普贤在什么处师云贬上眉毛僧曰便与么去时如何师云见箇什么僧曰满目香烟真瑞气此时消息共谁论师云朗月当空挂干坤势自分问学人上来请师垂示师云红霞飞碧汉白日遶须弥僧曰学人未晓师云头上漫漫僧曰脚下漫漫又作么生师云切忌蹈着问向上宗乘愿闻举唱师云金鸡抱子归霄汉僧曰学人不会师云玉兔怀胎入紫微杨州建隆寺昭庆禅师法嗣荆门军玉泉山善超禅师问去却拄杖子语默动静未审如何为人师𦘕一圆相僧曰此犹是葛藤师云X了师良久召大众云妙性圆明绝诸名相纵使恒沙诸佛逞七辩无以谈其名今古宗师具五眼无以窥其相心如瓦砾墙壁方有少分相应诸仁者若能回光返照照本灵源常光现前尘劳顿歇歇即菩提圣净明心本周沙界不从人得敢问诸人且道从什么处得良久云年年春柳年年绿二月桃花二月红苏州报恩泗州院用元禅师师于庆禅师会下一日请益临济在黄蘗三回问佛法大意三回被打意旨如何语犹未了被打一拂子顿领宗旨问祖佛捞笼不得底人和尚如何收拾师云试呈伎俩看僧便喝师云惊杀人问不用如何若何请师直指心源师云缩却舌头僧曰一言巳出驷马难追师云两重公案僧曰恁么则都不许商量也师云犹嫌少在问剪断圣凡为什么落在无事甲里师云谁不如此僧曰如何得免师云把将无事甲来僧曰却无觅处师云即此无觅处问四众云臻请师说法师云有眼无耳朵六月火边坐僧曰一句截流万机顿息师云听事不真唤钟作瓮问朝参暮请成得什么边事师云祇要儞歇去僧曰早知灯是火饭熟也多时师云儞鼻孔因甚着拄杖子穿却僧曰拗曲作直又争得师云且教出气上堂云一二三四五火里蝍蟟吞却虎六七八九十水底泥牛波上立一日一夜雨霖霖无孔铁鎚洒不入洒不入着底急百川汹涌须弥岌八臂那咤撞出来稽首赞叹道难及咦上堂横按拄杖顾视X大众云今日平地上喫交洪州黄龙山元肃禅师法嗣袁州仰山清简禅师问优钵罗花今日现愿将花蘂接迷情师云伹得雪消去自然春到来僧曰一闻千悟立证圆通也师云心不负人面无惭色问二十年来方外客今朝出世事如何师云云从龙风从虎僧曰万丈白云藏不得一轮明月耀青天师云行到水穷处坐看云起时问集云峰下分明事请师分付四藤条师云赵州八十方行脚僧曰得恁不知时节师云行到南泉即便休问风云会合时如何师云好日多同僧曰若然者不离当处常湛然师云赚会了也上堂云乍临胜席实慰灵灵昔日闻说千端不如一日得到僧归山舍人返郡城事有迁移理无改易何也湘水直连秀水出山还入一山动静去来岂妨湛寂群峯列岫常露自巳家风夹道青松直透长安大路烟云横野殿阁凌空不移跬步之间顿入华严世界入则不无还见善财么遂垂下一足云久栖上士巳自知归乍到禅人立地一时搆取上堂云新律才分霞光报晓天色欲暖还冷气候似冬忽春盖鸿蒙之象初升乃严凝之寒未退时虽顷刻巳属东君物此为荣共称得岁刚有一人不在斯限天地无由盖载寒暑岂得推迁日月莫谐照临阴阳卒难变易若教此人受岁终是不甘时节到来又X争讳得且道受岁人与不受岁人两家相见如何作贺良久云寒随一夜去春逐五更来筠州百丈山维古禅师问如何是佛师垂一足僧曰如何是佛向上事师乃收足僧曰真善知识师云儞作么生会僧礼拜师便打问佛未出世时如何师云杳无消息僧曰出世后如何师云头戴天脚蹈地问觌面相呈犹是钝汉和尚如何为人师云蹉过也不知僧曰那里是蹉过处师云瞌睡汉上堂大众集定拈拄杖示众云多虗不如少实卓一下便起上堂云普天帀地绵绵密密若是道中人步步知端的然虽如是也不得诈明头三十年后一场懡㦬上堂云祖令当行十方坐断圣凡路绝水洩不通放一线道有箇商量良久云不得相孤衢州石门山雅禅师法嗣衢州璩源山善政禅院普印禅师问学人进步向前愿闻师子一吼师云木人夜半穿鞾去石女天明戴帽归僧曰今日得闻于未闻师云虽曰未闻事闻来也是闲僧曰若然者伯牙与子期岂是闲相识师云蓝田射石虎悞杀李将军问昔日须达请佛地布黄金分日尊官请师有何祥瑞师云香烟起处日月齐明僧曰恁么则天人群生类皆承此恩力师云口中虽道得心里黑漫漫僧曰今日小出大遇师云笑杀傍观师乃云奔流度刃不是作家石火电光皆为钝汉拨着七穿八宂贬向二铁围山点着十字纵横合X入无间地狱何故此事犹崖颓石裂相似无提掇处无凑泊处良由非语默而可穷岂计挍而能及智惠超越鹙子甚处思量神通胜过目连何妨用得应须自家看取莫向他人所求不见道如人上山各自努力如人饮水冷暖自知然虽如是其柰渡河三兽根器不同摸象众盲见解差别故不免曲施方便广演门庭笼古罩今该天括地一切生灵无始至今一大事缘何曾欠少神通妙用不假修成智慧光明本来具足盖由妄兴一念唤作无明障翳灵台如云蔽日诸法唯心所现无法从外而来本性皆空妄执为实违顺不作而作憎爱无生强生交结虗妄业因轮回五道生死诸佛慈悲广大为此出现世间巧说种种法门令其各各开悟诸仁者若也回光返照直下忘怀五道停轮如利劒斫于枯木四生绝迹如勐火燎于荒山如此则念念当处圆成法法现前具足如斯言话路布教乘出格道人如何趣向良久云不如缄口过残春建中靖国续灯录卷第二十一建中靖国续灯录X卍XXX建中靖国续灯录卷第二十二宋磻东京法云禅寺住持传法佛国禅师惟白集对机门X南岳怀让禅师第十四世潭州大沩山密印禅院怀秀禅师法嗣潭州大沩山祖瑃禅师姓吴氏福州候官人也出家圆具参大沩秀禅师契悟祖意道行高洁粝食麤衣介性不群处众无挠命住鹿苑次迁岳麓问如何是祖师西来意师云何不问此中意僧曰如何是此中意师云处处抱孙和泪语晚身犹值太平年僧曰太平一句请师道师曰风不鸣条雨不破块僧曰毕竟事作么生师云南畒耕人不识名僧曰岂无姓字师云盐菜如泥僧曰此是行市数师云儞也少喫问如何是密印师云今朝漏泄僧曰意旨如何师云凤凰展翼地裴相舍庄田问如何是沩山家风师云竹有上下节松无古今青僧曰未审其中人饮噉何物师云饥飡相公玉粒饭渴点神运仓前茶上堂云插锹为井今古澄清赵州石桥往来皆渡山头水牯纯熟不犯灵苗岳麓野人刚被迁移法席不犯灵苗即且致迁移底事作么生良久云猿抱子归青嶂后鸟㘅花落碧岩前上堂云山攒碧玉地绝红尘楼阁相高松杉郁翠东连庐阜西接峨嵋耶舍普贤共谈般若香严大仰俱听法音听即不无作么生是般若良久云无二无二分无别无断故乃笑云向下文长上堂云道无定乱法离见知言句相投都无定义自古龙门无宿客至今鸟道绝行踪欲会箇中端的意火里蝍蟟吞大虫咄上堂云天台华顶逈拔群峰南岳石X桥斜飞数丈轻行重蹈度无疑俯仰璇玑观不足且道箇中有强弱也无金不博金水不洗水良久云切忌当头上堂云昔贤示徒曾无语一曲腊月二十五丛林几处尽商量不离宫商角征羽日中丝竹应难入月下琵琶休巧取要识云门一曲亲南山起云北山雨以拂子击绳床上堂云雨下堦头湿晴干水不流鸟巢沧海底鱼跃石山头众中大有商量前头两句是平实语后头两句格外谈若如是会祇见石磊磊不见玉落落若见玉落落方知道宽廓咦南岳山福严文演禅师问如何是佛师当面一唾师乃云当面一唾切忌蹉过幽谷猿啼乔林鹊噪閙市纭纭相头买帽白日同归不知几箇上堂云日面佛月面佛马师一别经年谁辨铜头铁额百丈耳聋未为埋没临济喫棒莫言受屈三圣瞎驴能始能卒兴化帐中抛𥻦将来不是骊龙颔下之物上根不动干戈自然清风𩖼𩖼中下恰恰用心落在无生窠窟上堂云野花飘尽古城根渐渐蝉鸣湘水渡霏霏梅雨洒高空帀地薰风满庭户三十三兮老古锥象转龙蟠曾显露曾显露成点污谨白参玄人光阴莫虗度上堂云秋声嘹喨暑气未衰群木将落鸿鴈南飞稼穑似云南畒盛新月如钩碧落垂是何消息切忌针锥上堂云眼里也满耳里也满唐土不收五天不管前佛后佛犹尚难措一词若贤若圣安能是非长短今朝更作死马医治免便长夜不安看看北斗西移X南斗东转上堂云百花落尽春光老六合薰风来浩浩谁谓南能去不还宝林枝榦未枯藁咄南岳西林院常贤禅师问大众临筵愿闻举唱师云满川月色和云白僧云学人未晓师云遥望潇湘一派清问如何是利物心师云因事长智僧曰也好消息师云错师乃云潇湘江水明如镜数座寒星彻底清敢问曹溪溪上客等闲无事出蓬瀛还有出蓬瀛底客么良久云三入岳阳人不识高吟飞过洞庭湖南岳后洞方广寺有达禅师问学人上来便请相见师云袖里金鎚脑后看僧曰破一作三又作么生师云惜取眉毛僧便喝师云放过即不可僧曰瞎师便打上堂拈拄杖云诸禅德展无碍手和云折取带雪将来对众拈出瞻之不足翫之有余遂画一画云早晚散为霖草木滋天下上堂云离四句绝百非便恁么息狂机不恁么转狐疑离此凭何旨赵州东院西还委悉么头戴天脚踏地动用之中论不二一字妙门着眼看镇州萝卜知滋味咄南岳南台允恭禅师问如何是佛师云眼睛突出问祖意教意是同是别师云阿难合掌迦叶擎拳师乃云稀逢难遇正在此时何谓释迦巳灭弥勒未生拈拂子云正当今日佛法尽在遮箇拂子上放行把住一切临时放行也风行草偃瓦砾生光拾得寒山点头拊掌把住也水洩不通精金失色德山临济饮气吞声当恁么时放行即是把住即是良久云后五日看X袁州仰山伟禅师法嗣襄州谷隐山静显禅师问觌面相呈事若何师云清风来不尽僧曰通上彻下丝毫不纳也师云明月照无私问文彩既彰愿闻举唱师云巡海夜叉头戴角僧曰龙吟雾起虎啸风生师云天外那咤独把梢僧曰祇园五叶花开处不待东君别是春师云重叠关山路问一镞破三关即不问道人相见时如何师云贼身巳露师乃云三日一风五日一雨时清道泰謌谣满路释迦掩室谩商量净名杜口休更举要知极则本根源识取南庄李胡子敢问诸人秪如李胡子有甚长处会么今年必定有来年不如剩种来年粟上堂云晷运推移日长一线且道佛法长多少自云九九八十一诸人还会么若无人会山僧为儞重说偈言九九八十一日南长至日晷运既推移大家相委悉非为世谛流布且要膺时纳祜参上堂云今朝正月五大众明看取火上更加爇苦中更加苦堪笑谷隐太无端空谷巖前说寐语咄上堂云语默视瞬皆说见闻觉知尽听香积世界餐香饭悟无生极乐国中听风柯悟般若遂拈拄杖云若将耳听终难晓眼处闻声方得知卓一下潭州龙王山善随禅师问如何是龙王境师云水晶宫殿僧曰如何是龙王如意宝珠师云顶上髻中僧礼拜师云莫道不如意上堂云人人皆拜岁山僧不贺年山僧不贺年诸人皆肯然良久云若是依时及X节也少他元正启祚万物咸新不得上堂云奇哉皮皷响大众尽来参既善知时节龙王不再三筠州黄蘗山祇园永泰禅师问如何是祖师西来意师云铁铸就僧拟议师云会么僧礼拜师云何不早如此师乃云祖师妙诀不妨径截非风幡动多少漏泄且道甚么处漏泄乃云莫是仁者心动么且不要错会庐山慧日明禅师上堂云不用求真唯须息见三祖大师虽然回避金钩殊不知巳吞红线慧日又且不然不用求真倒骑牛兮入佛殿牧笛一声天地宽稽首瞿昙真箇黄面洪州泐潭山洪英禅师法嗣南岳法轮院齐添禅师问学人上来乞师指示师云适来闻鼓声么僧曰闻师云还我话头来僧礼拜师笑云令人疑着上堂喝一喝云师子哮吼又喝一喝云象王嚬呻又喝一喝云狂狗趂块又喝一喝云鰕跳不出斗乃云此四喝有一喝堪与祖佛为师明眼衲僧试请拣看若拣不出大似日中迷路上堂良久云性静情逸乃喝一喝云心动神疲遂顾左右云守真志满拈拄杖云逐物意移蓦召大众云见怪不怪其怪自坏潭州大沩山齐恂禅师问玉兔不怀胎犊牛为什么却生儿师云着槽厂去僧曰牧牛坡下师云莫教落草僧曰步步蹈着师云草里汉师乃云头角未生时X荐得早犯山僧苗稼了也更待擎头戴角异类中来生儿养犊其何以堪不见仰山云一回入草去一回把鼻牵然虽如是不免犯人苗稼且道如何得不犯良久云铁牛不喫栏边草直上须弥顶上眠上堂云青山叠叠水茫茫猿爱巖边果熟香更有一般堪羡处谁知别有好思量袁州仰山友恩禅师上堂以柱杖击禅牀一下云佛令祖令瓦解氷消半字满字千山万水衲僧门下草偃风行然虽如是官不容针私通车马有一则奇特因缘举似大众良久云达磨九年空面壁西归羞见洛阳人上堂云烟云开处日月齐明影落千江光含万象头头显焕无非自巳家风物物全影尽是祖师活计于斯明得则点头嚥唾于斯未明且摆臂摇头恁么说话大似傍若无人若有一箇出来咳嗽一声山僧退身三步南岳方广怀纪禅师问如何是道师云有时登陌岭南北两头垂僧曰如何是道中人师云八十老翁䇿杖行僧曰未审向上更有事也无师云面南看北斗月里有麒麟泉州永春慧明院云禅师问般若海中如何为人师云云开银汉回僧曰毕竟又如何师云榛头见血问毗婆尸佛早留心直至如今不得妙意旨如何师云丑拙不堪当僧曰忽然当又作么生师云半钱也不直僧曰如何即是师云赵州南石桥北僧礼拜师击X禅牀三下上堂云少室遗风曹溪要旨黄蘗收来临济扶起三玄戈甲竞头分四拣开遮何指比定宗乘立纲纪当机验取庐陵米更从升合定高低争似备师封白纸象骨提心暗喜同风今古播丛林切忌扣牙惊着齿上堂云雪峯鼈鼻沩山水牯临济三玄云门一普劝君一一透将来捉取大雄山下虎潭州宝盖山自俊禅师上堂以拄杖卓一卓喝一喝云同声相应同气相求筑着鼻孔撑着眼睛哑却能言聋却能听东西不辨南北不分黑焌焌地鬼恶人憎飜笑香严去年贫未是贫今年贫始是贫去年贫无卓锥之地今年贫虽也无是何言欤噫好箇阿师又恁么去也南岳上封行瑜禅师问如何是上封境师云北望洞庭千里浪南观石廪万波烟僧曰如何是境中人师云脚蹈古坛千片石手攀松树万年枝僧曰人境巳蒙师指示向上宗乘事若何师云虽然身在青冥里心出青冥人不知东京智海禅院慕喆真如禅师法嗣潭州道吾山汝能禅师问如何是佛师云毁着不嗔僧曰如何是法师云赞着不喜僧曰如何是僧师云剃除须发上堂云三转法轮于大千其轮本来常清净毗婆尸佛早留心直至如今未得妙因什么如此为在儞诸人眉毛上转大法轮放光动地儞等诸人不会所以未得其妙若言一切智智清净又未有衲X僧气息山僧今日为众竭力祸出私门还会么对牛弹琴不入牛耳吽师迁住大沩山不经两月沐浴净发趺坐而逝兴国军永安院妙喜禅师问如何是国师三唤侍者师召大德僧应喏师云钝根阿师僧曰向上还有事也无师云汝看虗空还曾开口么僧契悟礼谢师与一颂虗空开口唤须弥声隐春雷蛰者知若不仙陀徒拟议负吾负汝自风移潭州中峯山罗浮院希声禅师问为国开堂于此日师将何法报君恩师云庭前瑞雪落纷纷僧曰君恩祇如此祖意又如何师云且领前话僧曰恁么则金枝永茂玉叶长芳师云一任众人看上堂云云生大野雾鎻长空百草百木师子吼露滴庭莎尽逞无边妙相猨吟鸟噪皆谈不二圆音乃拈拄杖云无边妙义尽在山僧拄杖头上若也会得可谓应时应节若也不会万年松在祝融峰卓一下师于绍圣四年二月八日无疾坐终茶毗诸根不坏舍利求者可掬潭州中峰山智源禅师问如何是本来法师云满目青山僧曰言无展事进步者何师云礼繁即乱僧曰祇遮便是为当别有师云南岳石桥问如何是城里佛师云截耳卧街僧曰如何是村里佛师云牵犂拽杷僧曰如何是山里佛师云钓鱼取柴安州大安山兴教惠淳禅师开堂日上首白槌竟师X云未白槌巳前唤作什么白槌巳后唤作第一义谛莫有不甘底僧出来相见问未白槌前请师道师云方丈里僧曰白槌后又如何师云法座上僧曰谢师指示师云勿交涉问如何是第一句师云脚下僧曰如何是第二句师云口里僧曰如何是第三句师云脑上师乃云灵山会上迦叶亲闻五祖堂前老卢得旨至今累及儿孙血脉不断岂是多学多知负能负胜人人具英雄志气各各出自巳胸襟不取他人处分便可出生入死方为报佛恩德如斯举唱取笑傍观还有同死同生底汉么良久云若无山僧今日失利舒州灵泉普济道坚禅师问如何是祖意师云金鸡飞去石马还来僧曰如何是教意师云海墨书不尽庐陵隆庆庆闲禅师法嗣潭州安化启宁闻一禅师问意智不到处特地好商量未审是什么人境界师云张三李四僧曰木人把板云中拍石女㗸笙水底吹师云乱走作什么僧曰也要和尚识得师云西天此土上堂拈花微笑虗劳力立雪齐腰枉用功争似老卢无用处却传衣钵振真风大众且道那箇是老卢传底衣钵莫是大庾岭头提不起底么且莫错认定盘星以拂子击禅床蕲州开元琦禅师法嗣饶州荐福道英禅师问佛未出世时如何师云琉璃缾贮花僧曰出世后如何师云玛瑙钵盛果僧曰未X审和尚今日是同是别师云趯倒瓶拽转钵上堂云据道而论语也不得默也不得直饶语默两忘亦勿交涉何故句中无路意在句中无意无不意非计校之所及若是噼头点一点顶门豁然眼开者于此却有速疾分若低头向意根下寻思卒模𢱢不着是知万法无根欲穷者错一源绝迹欲返者迷看他古佛光明先德风彩一一从无欲无依中发现或时孤峻峭拔竟不可构或时含融混合了无所覩终不椿定一处亦不系系两头无是无不是无非无不非得亦无所得失亦无所失不曾隔越纤毫不曾移易丝发明明古路不属玄微觌面擎来瞥然便过不居正位岂落邪途不踏大方那趋小径腾腾兀兀何住何为回首不逢触目无对一念普观廓然空寂此之宗要千圣不传直下了知当处超越是知赤洒洒处恁么即易明历历处恁么还难不用沾黏点染直须剥脱屏除若是本分手脚放去无收不来底一一放光现瑞一一削迹绝踪机上了不停语中无可露彻底搅不浑通身扑不碎且道毕竟是箇什么灵通得恁么奇特得恁么坚确诸仁者休要识渠面孔不用安渠名字亦莫覔渠所在何故渠无所在渠无名字渠无面孔才起一念追求如微尘许便隔十生五生更拟管带思惟益见纷纷丛杂不如长时放教自由自在要发便发要住便住即天然非天然即如如非如如即湛寂非湛寂即败坏非败坏无生恋无死畏无佛X求无魔怖不与菩提会不与烦恼俱不受一法不嫌一法无在无不在非离非不离若能如是见得释迦自释迦达磨自达磨于我什么椀恁么说话衲僧门下推勘将来布裙芒靸不免撩他些些泥水岂况汝等诸处更道遮箇是平实语句遮箇是差别门庭遮箇是关棙巴鼻遮箇是道眼根尘递相教习如七家村里人传口令相似有什么交涉无事珍重庐山双溪宝严允光禅师上堂云阿呵呵也大差不卷帘兮见天下神光得髓是谁云达磨不曾来东夏西江一口吸易干中原至宝难酬价也大差令人转忆老兴化咄黄蘗积翠永庵主法嗣庐陵清平楚金禅师问祖祖相传未审和尚传箇什么师云两手擡不起僧云能有几人知师云知底事又作么生僧曰放过一着师云迢迢十万余问与么不与么学人上来请师与么师云洪州腰带僧曰请师不与么师云陜府鉄牛僧曰和尚与么学人即不然也师云不消拈出上堂以拄杖卓一下云秪遮是错事无一向出家人当为何事良久云自知较一半乃歌曰人悄悄皷冬冬特地陞堂话祖风千般说万般喻特地飜真却成伪分别缁素与色空扶篱摸壁路难通休寻南北与西东山僧拄杖太无端吞却十方剎界中剎界中细推穷三十年后几多白头翁靠却拄杖云珍重上堂云祖意齐彰真机自立分明蟾X彩彼我无差出海红光老婆心切如斯境界悟则头头显露非取舍之功迷则物物尘劳难明妙理更若即色明空正是敲甎打瓦说有说无又是梦中说梦未免觉来一场懡㦬上堂云明眼人前若论斯事如盐在水祇瞒得鼻孔若是舌头上一点也瞒不得何故三世诸佛从上祖师出现于世祇是狸奴白牯一箇注脚拈槌举拂下喝敲牀尽是露柱注脚以拄杖卓一下云山僧与露柱注脚遮里看得出非但许儞救得儿孙亦许儞见狸奴白牯然后可以出生入死若看不出自救不了何故功夫不到不方圆言语不通非眷属喝一喝南岳高台佛印禅师法嗣潭州龙兴师定禅师问如何是潇湘境师云猿到夜深啼岳麓僧曰如何是境中人师云相逢不下马各自有前程问如何是道师云花街柳巷僧云如何是道中人师云语笑呵呵上堂云秋风数夜渐寒衲僧早觉身冷通宵不睡思量尀耐祖师乱走不知念念释迦出世步步弥勒下生恁么忽然撞着尽是自巳神光怎生说得箇自巳神光良久云一轮明月照潇湘咄上堂云白云峰顶昔年尝到朝参暮请依师学道閙市红尘煎熬不少逐日忙忙贪生至老咄遮皮袋臭秽易坏贪欲贪乐不解厌学佛学祖总不会惭愧寒山老眠云枕石睡思量拾得奇爱住深岩内蓑衣为被褥箬笠作冠盖祇如山僧恁么举唱还有佛X法也无良久云无为无事人趒出红尘外咄杭州庆善宗震禅师法嗣杭州庆善普能禅师问祖祖相传传祖印师今得法嗣何人师云当官莫在前作客莫向后僧曰恁么则西堂嫡子临济儿孙师云天台楖𣗖木师乃云事不获巳与汝诸人葛藤一切众生只为心尘未脱情量不除见色闻声随波逐浪流转三界汩没四生致使正见不明触途成滞若也是非齐泯善恶都忘坐断报化佛头截却凡圣途路到遮里方有少许相应直饶如是衲僧分上也未为奇特何故如此才有是非纷然失心咄上堂拈拄杖云未入山僧手中万法宛然既入山僧手中复有何事良久云无意气时添意气不风流处也风流卓一下建中靖国续灯录卷第二十二建中靖国续灯录X卍XXX建中靖国续灯录卷第二十三宋磻东京法云禅寺住持传法佛国禅师惟白集对机门南岳怀让禅师第十四世洪州泐潭山真净禅师法嗣洪州分宁兜率从悦禅师姓熊氏虔州人少依普圆院崇上人出家未冠圆具首习经论次慕参问缘契X洞山真净禅师开堂日白槌罢师云住住五眼难观佛佛相传默然自照西天诸祖谩说异端唐土宗师强生文彩英灵衲子一点难瞒直下分明临机脱活纵横南北出没东西于平地上涌起波澜向虗空中倒飜筋斗今朝座下那箇惺惺便请出来开人眼目问亲闻洞里真消息今日新丰事若何师云山横嫰翠溪泻寒光僧曰不因风卷浮云尽争见凉天万里秋师云不妨奇特问如何是兜率境师云一水挪蓝色千峰削玉青如何是境中人师云七凹八凸无人见百手千头祇自知师乃云溪上桃花烂熳春倚笻闲看笑灵云抽枝抽叶寻常事有悟无疑亦强分诸禅者既疑悟之强分何玄旨而可定但得凡情净尽自然圣解都忘如此则何是非而有何得失而论何动静而取何彼此而分到遮里直得妙体虗明大用纵横都无拣择好丑一如还有人承当得么若承当得兜率与儞拄杖子一任横行若也未然不免自家受用去也良久云拨落叶开苔藓色卓穿氷放野泉声卓拄杖一下上堂云阿呵呵底时节仲夏初残梅雨歇寥寥物外自清凉扰扰人间方酷热诸禅客一种含灵为什么世界有异良久云天阔云无碍风高海自澄上堂云耳目一何清端居幽谷里秋风入古松秋月生寒水衲僧于此更求真两箇猢狲垂四尾喝一喝上堂云龙安古路堂堂往来未尝间隔岭头风动松声岩下溪流月色上无一点红埃内有祖X师窟宅到此方得心休自解横吹玉笛诸禅客要识不涉程途底句么良久云直须透过遮机关不用敲开无缝鎻咄上堂云雪意连连作春寒每放参到头真实处不在口喃喃上堂云兜率都无辨别却唤乌龟作鼈不能说妙谈真祇解摇脣鼓舌遂令天下衲僧覰见眼中滴血莫有翻嗔作喜笑傲烟霞者么良久云笛中一曲昇平乐筭得生平未解愁上堂云衲僧袖里神锋截断有句无句随宜独立真规处处清风满路更知结角罗纹始解针来线去上堂云始见新春又逢初夏四时若箭两曜如梭不觉红颜翻成白首直须努力别着精神耕取自巳田园莫犯他人苗稼既然如是牵犂拽杷须是雪山白牛始得且道鼻孔在什么处良久云叱叱潭州报慈开福进英禅师问远涉长途即不问到家一句事如何师云雪满长空僧曰此犹是时人知有转身一路又作么生师便喝上堂云雪铺银世界别是水晶宫瑞气纷纷动何人住此中拍禅牀一下云清泰桥边今人牓样报慈堂上古佛家风横担楖𣗖入门来便把草鞋跟截断华藏海中游戏会春园里逍遥信乎朝入伽蓝暮成正觉虽然如是正令行时犹较一着敢问大众作么生是坐致太平底事还知么提起拂子云一掉秋风江上月数枝春色洞中天击禅牀一下上堂云报慈有一公案诸方未曾结断幸遇改旦拈出各请高着眼看遂趯下一只鞋云还X知遮箇消息也无达磨西归时提𢹂在身畔上堂云今朝四月八我佛降生辰头头金相现处处法幢新不洗体不洗尘灌沐如来妙色身谁信二千年后事优昙重长一枝春掷拄杖云释迦老子重下阎浮为大事因缘故出现于世开佛知见示佛知见悟佛知见入佛知见巳为诸人说了也且作么生入乃拍禅牀云不离当处常湛然觅即知君不可见上堂云与么上来勐虎出林与么下去惊蛇入草不上不下日轮杲杲喝一喝云潇湘江水碧溶溶出门便是长安道上堂掷下拄杖却召大众云拄杖吞却祖师了也教什么人说禅还有救得也无喝一喝上堂蓦拈拄杖示众云三世一切佛同入遮窠窟衲僧唤作辽天鹘卓拄杖一下上堂云山门寂寞无可祇待诸禅德夜来思量得一段因缘奇特准拟今日供养大众及乎陞座忽然忘却如今卒作不辨且望大众智不责愚不为笑怪桂州寿宁寺善资禅师问如何是广南境师云地连南岳千峰秀水接西川一派清僧曰如何是境中人师云腰间曾坠石镜上本无尘僧曰人境巳蒙师指示向上宗乘车若何师云一棒一痕分痛痒独许泥牛木马知问如何是祖师西来意师以乎反覆示之僧曰不会师云好箇消息师乃云若论此事如鸦󲣅铁牛无下口处无用心处更向言中问觅句下寻思纵饶卜度将来终成戏论边事殊不知本来具足X直下分明佛及众生纤毫不立寻常向诸人道凡夫具足圣人法凡夫不知圣人具足凡夫法圣人不会圣人若会即同凡夫凡夫若知即是圣人然则凡圣一致名相互陈不识本源迷其真觉所以逐境生心徇情附物苟能一念情忘自然真常体露良久云便请荐取上堂云诸禅德释迦老子不言以手指天指地须菩提不言帝释动地雨花达磨大师不言二祖乃云得髓维摩居士不言文殊赞叹不二遂拈起拄杖云拄杖子不言成得箇什么良久云扶过断桥水伴归无月村上堂云诸方五日一参寿宁日日陞座莫怪重说偈言过在西来达磨上士处处逢渠后学时时蹉过且道蹉过一着落在什么处举起拂子云一片月生海几家人上楼永州元丰太平寺安禅师问贤侯启请愿师举唱师云陌上桃花雪里红僧曰一言才举唱四众尽霑恩师云霑恩底事作么生僧曰是处有芳草何山无白云师云刢利人难得问如何是太平境师云带郭有山兼有水僧曰如何是境中人师云憧憧道上往来人僧曰人境巳蒙师指示向上宗乘事若何师云明月清风也笑人师以拄杖卓一下云还会么空王佛巳前之事太平今日一时漏泄了也还委悉么一大藏教未当切脚佛之一字尚污心田岂况其余若也未然且听太平葛藤去也掷拄杖下座上堂云有利无利莫离行市镇州萝卜头极贵庐陵米价甚贱争X以太平遮里时丰道泰商贾骈阗白米四文一升萝卜一文一束不用北头买贱南头卖贵自然物及四生自然利资王化又怎生说箇佛法道理良久云劝君不用镌顽石路上行人口似碑庐山归宗杲禅师问为国开堂于此日师将何法乐昇平师云尧风荡荡舜日辉辉僧曰君恩将此报祖意又何如师云云生岭上雨滴巖前问如何是归宗境师云重重看不尽僧曰如何是境中人师云箇箇眼眉横师乃云西来祖印教外别传非大根器不能证入其证入者不被文字语言所转声色是非所迷亦无云门临济之殊赵州德山之异所以唱道须明有语中无语无语中有语若向遮里荐得可谓终日着衣未甞挂一缕丝终日喫饭未甞齩破一粒米直是呵佛骂祖有什么过虽然如是欲得不招无间业莫谤如来正法轮喝一喝上堂拈拄杖云归宗会斩蛇禾山解打皷万象与森罗皆从遮里去掷下柱杖云皈堂喫茶南岳祝融峰上封寺慧和禅师问师唱谁家曲宫商何调中师云不落五音僧曰不属韶阳调去也师云且喜有知音师乃云未陞猊座巳前尽大地人成佛巳毕更有何法可说更有何生可利况菩提烦恼本自寂然生死涅槃犹如春梦门庭施设诳謼小儿方便门开罗纹结角于衲僧面前皆为幻惑且道衲僧有甚长处拈起拄杖云孤根自有擎天势不比寻常X曲页枝卓一下上堂云祝融峯上瑞气腾空行道坛前祥云拂地林间衲子信步经行岭上樵夫讴歌拍乎把针巖畔音乐鸟声懒瓒菴前风生虎啸说甚透声透色休论达磨迷逢莫是真假有无俱不可得么若恁么会未免眼中添屑总不恁么又作么生良久云此境此时谁得意极目千山入望来衢州超化院静禅师上堂云箇中之源无归者久祇为言泉乱派语脉混流一波始生万波随往生而不止往而不休遂使洪波浩渺白浪滔天今日山僧不免挽泥带水卓拄杖一下上堂云声前认得巳涉廉纤句下承当犹为钝汉电光石火尚在迟疑一点不来横尸千里良久云有甚用处喝一喝筠州五峰净觉院本禅师问宝座高陞愿闻举喝师云雪里梅花火里开僧曰莫便是为人处也无师云井底红尘巳涨天问同声相应时如何师云鹁鸠树上啼僧曰同气相求时如何师云勐虎巖前啸问一进一退时如何师云脚在肚下僧曰如何是不动尊师云行住坐卧师乃云恁么也不得不恁么也不得恁么不恁么总不得诸人作么生会直下会得不妨奇特更或针锥西天此土上堂云五峰家风南北西东要用便用以橛钉空咄蕲州五祖常禅师法嗣蕲州月顶延福寺伦禅师问如何是蕲州境师云白云堆里神仙秀僧曰如何是境中人师云紫阁筵中X鼎鼐材问如何是祖师西来意师云凉风却退檐前暑问止宿庵中即不问途中受用事如何师云落花铺地锦流水映天心僧曰忽遇向上人来又作么生师云劒有七星君可度琴无五线客难寻问如何是宗乘向上事师云古符常照夜堂明师良久云舍利塔前金蘂花开吐艶昆卢藏畔绿毛龟戏池中雾卷山堂云藏佛阁老鹤盘空青罗翳目足可与诸人内助其机外扬其道又何必山僧出来指点然虽如是也须的当始得且道的当底事作么生多谢宝陀巖上月舒光常得到松门上堂云重阳何物助僧家篱菊枝枝尽发花不学故侯将伴饮为君泛出赵州茶祇此一杯醒大夜卢仝七椀谩矜夸良久云便请卓拄杖一下上堂云时雨频过比屋凉师田昆甲尽同光禅家高卧无余事赢得林梢磬韵长正当恁么时谁是知音者良久云子期别后空千载月上落崖流水寒蕲州南乌崖寿圣楚清禅师问如何是黄梅消息师云不许夜行僧曰如何为人师云投明须到问亡僧迁化向什么处去师云灵峰水急僧曰恁么则不去也师云苍天苍天师乃云见成公案巳涉多岐伫思稽迟辽天迸鹘苟丧目前实为苦屈敢问诸人且作么生是目前底句良久云灯笼拊掌露柱呵呵江陵护国禅院月禅师法嗣江陵护国惠本禅师问有物先天地无形本寂寥未X审是甚么物师云一铤墨僧曰恁么则耀古照今去也师云作么生是耀古照今底僧便喝师便打师乃云一切法是佛法粪扫堆头丈六金身猪肉案上十身调御还会么师颦象顾巳多端切忌韩獹空逐块喝一喝下座上堂云尘劫来事尽在如今满目风光十方无碍山遥水远地厚天高剎剎见成头头显着直饶恁么会得衲僧眼睛未曾梦见且唤什么作衲僧眼睛还会么穿过须弥上堂云好箇时节谁肯承当苟或无人不如惜取良久云弹雀夜明珠上堂云去处与来时一般来时与去处不别有人闻着点头有人闻着不肯且道肯即是不肯即是也是巩县茶瓶杭州净土思禅师法嗣杭州灵凤山万寿法诠禅师问师唱谁家曲宗风嗣阿谁师云针札不入僧曰石照嫡子临济儿孙师云锦溪一派尽向东流问佛法流通如何指示师云上天下地僧曰学人也恁么见师云错问如何是佛师云抱桩打拍浮僧曰如何是法师云莫泥弹子僧曰如何是僧师云剃除须发僧曰三宝外还别有为人处也无师举起一指僧曰不会师云指在唯观月风来不动幡师乃云灵光洞耀妙体昭然动寂真常隐显无二六凡皆觉强自云迷四圣还源谩称开悟苟能返照一念无差不用思量便请搆取还有荐得底么良久云静处萨婆诃上堂云德山棒临济喝尽是无风波𠯗𠯗灯笼𨁝跳过青天露柱魂惊头脑裂然X虽如是大渴食盐加得渴喝一喝杭州庆善守隆禅师问诸佛出世为一大事如何是一大事师云不同小事僧曰唯此一事实去也师云棒打石人头问如何是祖师西来意师云扁舟过剡溪问知师久蕴囊中宝今日当筵略借看师云多少分明僧曰师子吼时全露现文殊仗剑又如何师云惊杀老僧问千佛出世各有奇祥和尚今日以何为验师云木人把板云中拍僧曰意旨如何师云石女拈笙水底吹师乃云问同攒花簇锦答也土上加泥彼此气宇冲冲何须听人处分可谓如石含玉不知玉之无瑕似地擎山不知山之孤峻如斯举唱盖为初机明眼人前一场笑具且道作么生是明底眼良久云穿过髑髅上堂云无手人一拳打破虗空无舌人一喝喝翻巨海惊起娑竭龙王变作楖𣗖拄杖为诸人说法乃拈起拄杖云不更指东画西便与直下分付卓拄杖一下上堂云花簇簇锦簇簇盐酱年来是事足留得南泉打破锅分付沙弥煑晨粥晨粥一任诸人饱喫洗钵盂一句作么会多少人疑着潭州石霜山琳禅师法嗣鼎州德山静照菴什菴主问如何是庵中主师云从来不相许僧拟议师云会即便会本来底安名着字不得僧拟开口师便打出师室中常以拂子示众云唤作拂子依前不是不唤作拂子特地不识汝唤作什么因僧请益师颂答之我有一柄拂子用处别无X调度有时桂在松枝任他头垂脚露建中靖国续灯录卷第二十三建中靖国续灯录X卍XXX建中靖国续灯录卷第二十四宋磻东京法云禅寺住持传法佛国禅师惟白集对机门南岳怀让禅师第十四世南岳福严慈感禅师法嗣明州育王山广利寺宝鑑禅师讳法达饶州浮梁人姓余氏丱岁厌俗剪爱离尘严承师训长通经业比试辇下落发天清求道南游初历淅右未获开悟复回江西次造南岳福严法席感师一见观器印心安抚何公向师名望命居太平少卿王公次迁广利都尉郭侯特奏章服师名问此事唯巳自知为什么众生随类得解师云眼见耳闻僧曰兵随印转师云德山临济问寒凝古寺云锁千峯如何是无寒暑处师云炉中添硬炭身上挂绵衣僧曰此犹是时节因缘师云何得掩耳问僧俗交参时如何师云风穴道底僧曰谢师答话师云甜瓜彻蔕甜僧曰学人今日虗伸此问师云适来道什么僧曰打草蛇惊师云分付海山无事客夜深相共钓鲸鳌问如何是极则处师云清风生竹户僧曰学人不会师云明月照松窓问X不落堦级处请师道师云蜡人向火僧曰毕竟如何师云薄处元穿问末后一句今日愿闻师云昨日有人问我直得杜口僧曰为什么如此师云不于湘水捉明月且向天童看白云问无根树子今日还解生苗也无师云拟待答话又恐孤负阇梨问作者相逢时如何师云平出僧曰学人有疑在师便打僧曰不伸三拜焉得周旋师云别处即得师乃云一法虽彰万法无到头何必用工夫目前十字纵横也自是时人落半途大众作么生是究竟一句设使潜神守智犹是止宿草菴假饶息念观空亦成守株待兔虗生浪死祗为怀宝迷邦滞殻迷封良由贪程太速直得言语道断心行处灭于衲僧分上着什么来由假使心法双亡两头截断亦是按牛头喫草争似耳闻目覩口说心思千山万水目前分南北东西路头在若也失之于旨鱼鲁刁刀若也得之于心浑金璞玉流出三教皆指一心左右逢源万物皆备到遮里说什么仁义礼智元亨利贞说什么菩提涅槃常乐我净直须拈放一边且看山僧执金刚王宝劒把定要津以文殊为先锋以普贤为殿后观音势至掩耳偷铃弥勒释迦吞声饮气直得皇风荡荡舜日明明天下衲僧谁敢向鬼窟里作活计还信得及么良久云道泰不传天子令时清休唱太平歌上堂云半接城隍半倚村一溪流水半山云寂寥滋X味有谁得万世金轮王子孙所以见闻觉知思量分别一见便见无第二月尧天舜日谁能夜泛孤舟白月清风何必冬行春令门当户对极目无限青山鸟呌猿啼纵步从佗差路栗蒲吞了更无一物碍人古镜重磨不离旧时光彩日日共虗空招手时时与古佛对谈堪嗟多少饥人却去饭箩里饿杀育王恁么道了有三十棒本合自当赖遇众人不知且教拄杖子含声饮气上堂云居山日少出山多惹得问若孰柰何争似白云深处坐野猨幽鸟任高歌大众拈华示众空自点胸微笑破颜落第二月少林面壁傍若无人半夜渡江贪程太速更乃说佛说祖头上安头演妙谈真泥中洗土攒花簇锦口是祸门寂尔无言守株待兔总不如是无孔铁鎚行道之人如何即是还会么白云虽是无心物到头还是恋青山成都府南禅光澡禅师问如何是南禅境师云一高一低僧曰如何是境中人师云头面相似僧云向上宗乘事若何师云嘉州石佛陜府铁牛僧曰如何是成都境师云瑞气一千里和风十万家僧曰如何是境中人师云赐紫金鱼袋切忌犯威风南岳怀让禅师第十五世庐山罗汉寺南禅师法嗣南岳云峯景德惠昌禅师问高提祖印即不问觌面相呈事若何师云不劳拈出僧曰不因渔父引争得X见波涛师云酌然僧曰言前道破无妨碍物引全提有象迁师云独许阇梨僧曰横身三界外谁是出头人师云争不足让有余僧曰学人东西不辨南北不分师云自生退屈问如何是云峯境师云昨日乍到此僧曰如何是境中人师云灰头土面僧曰人境巳蒙师指示为人一句又如何师云将谓知音却不知上堂云禹溪流水如蓝染云密峯峦𦘕不成山色水声全是体不知谁解悟无生悟无生彼此自忘情更拟求奇妙笑杀岭南能上堂云至道无难唯嫌拣择但莫憎爱洞然明白雪岭辊毬赵州庭栢不落见闻亦非声色拟问如何拦顋一掴上堂云非不非是不是达磨西来惑众显异梁王勘破渡江入魏九年面壁向嵩丘接得神光转失利大众欲得不失利么廉纤梅雨蔽千家萧洒薰风吹万类若作佛法商量堕在野狐群队上堂云佛祖传心西天此土得之者如日如月照耀干坤失之者如盲如聋不辨西东云峯遮里得失是非一时放却无禅可参无道可学猖猖狂狂蹈乎大方且道佛祖传心传箇什么良久云窻开云雾生衣上帘卷山泉入镜中舒州浮山德宣禅师问如何是佛师云天长地久僧曰学人未晓师云年老病生僧曰同生同死事又作么生师云唤阇梨作佛得么上堂云双井峯锦绣谷南北东西难图录纵尔僧繇巧笔端争如一到心中足拈起拂子云还见么良久云云居罗汉击禅牀下X座上堂云诸佛不出世四十九年说祖师不西来少林有妙诀若人识祖佛当处便超越遂拈拂子云遮箇是浮渡拂子且道祖佛在什么处良久云虽是善因而招恶果江陵护国慧本禅师法嗣岳州君山崇胜普净禅师问如何是君山境师云寺居烟岛上四野尽波澜僧曰如何是境中人师云望南看北斗僧曰人境巳蒙师指示向上宗乘事若何师云槛外清风起湖中白浪生僧曰谢答话师云老僧罪过上堂拈拄杖云看看拄杖拄杖生在悬崖石上如今拈向人前须是生风起浪乃抛下上堂云摩竭掩室净名杜口饮光微笑达磨壁观雪老辊毬禾山打皷祕严一扠青平拽石此一队汉各逞伎俩总不措一言教后人如何摸𢱢莫怪山僧不会说禅祇是修造院门一粥一饭接待往来若是说禅说道自有诸方洪州泐潭山干禅师法嗣庐州西天王兴化可都禅师问祖意西来即不问为人一句请师宣师云片云归后洞只鹤舞清虗僧曰与么则兴化得人群生有赖也师云鸟󲣅古林木山横今日云师乃云如来大法诸佛妙道真源湛寂了无生灭设使千圣出来亦乃难寻缝罅兴云吐雾普徧河沙纵横有准妙应无疑把定放行卷舒自得起人天眼目扩佛祖心源诸法见前更无欠少所谓人X人具足箇箇圆成不用纤毫心力自然壁立千仞良久喝一喝潭州道吾山楚方禅师问昔日道吾云生也不道死也不道和尚今日为什么却道师云官不容针私通车马僧曰真箇泐潭无异水清风宛尔不同常师云刢利衲僧点一知二上堂云诸人十二时中不要错用心好头上是天脚下是地朝明夕晦水绿山青物象分明亘今亘古若也恁么承当去早是无事起事那更言中求玄句里寻妙正是埋没自巳不如归堂喫茶去袁州崇胜密禅师问如何是佛师云莫寐语问如何是一法师云早落第二上堂大众集师云巳是团圝不劳雕琢归堂喫茶庐山圆通僊禅师法嗣温州永嘉净居了威佛日禅师问如何是祖师西来意师云一宿二宿程千山万山月僧曰意旨如何师云朝看东南暮看西北僧曰向上更有事也无师云人心难满溪壑易填问时节因缘即不问惠超佛话事如何师云波斯弯弓面转黑僧曰意旨如何师云穿过髑髅笑未休僧曰学人好好借问师云黄泉无邸店今夜宿谁家师乃云问一答一谷响钟声随扣随征故无穷尽本分事中离诸问答直下无私昭然应物所以道唯一坚密身一切尘中现乃举拂子云看看拂子是尘且道坚密身在什么处良久云于斯X见得无量神通三昧本自圆成恒沙诸佛法门自然具足是故吾佛大圣人便以此法付嘱国王大臣令其守护流通不绝付嘱之意今古共闻且道作么生是流通底事乃顾视左右云万家喜气参差动千里恩波特地新婺州明招山文惠禅师问百尺竿头如何进步师云南天台北五台僧曰处处逢归路时时达本源师云对面若无青白眼相识犹如不相识僧曰争奈学人有转身一路师云切忌丧身失命上堂良久云便与么散去早自落七落八了也俯为初机不免重重话会今朝五月五为汝等诸人举箇父母未生底句光明𤇅赫耀干坤且是无今亦无古三世诸佛彊猜量六代祖师徒指注殿上迦叶谩擎拳门外金刚眉卓竖师拊掌呵呵大笑云笑箇什么笑灯笼入露柱东京褒亲旌德有瑞佛海禅师法嗣安州应城寿宁道完禅师问云从龙风从虎未审和尚从箇什么师云一字空中画僧曰得恁么奇特师云千手大悲提不起问十方国土中唯有一乘法如何是一乘法师云斗量不尽僧曰恁么则动容扬古路不堕悄然机师云作么生是悄然机僧举头看师举起拂子僧喝一喝师云大好悄然上堂云古人见此月今人见此月此月镇常存古今人还别若人心似月碧潭光皎洁决定是心源此说更无说咄上堂云觉城东畔五众云臻古佛庙前人人得旨寿宁门X下草偃风行为什么如此良久云箇中须是箇中人上堂云诸禅德三冬告尽腊月将临三十夜作么生吐攴准良久云衣穿瘦骨露屋破看星眠潭州云盖智本禅师法嗣潭州南岳山承天禅院自贤禅师问大众巳集仰听雷音猊座既登请师剖露师云剎竿头上翻筋斗僧曰恁么则岳麓山前祥雾起祝融峰下瑞云生师云紫罗帐里𥻦真珠上堂拈拄杖云不是心不是佛不是物打禅牀一下云与君打破精灵窟簸土飏尘无处寻千山万山空突屼复敲禅牀一下云归堂参上堂云一身高隐唯南岳自笑孤云未是闲松下水边端坐者也应随例说居山咄上堂云五更残月落天晓白云飞分明目前事不是目前机既是目前事为什么不是目前机良久云欲言言不及林下好商量上堂云佛祖不能正观天地不能盖载且道为什么如此良久云人人有箇皮袋潭州南岳承天慧连禅师问如何是承天境师拈起拂子僧曰如何是境中人师击禅牀一下僧曰人境巳蒙师指示向上宗乘事若何师挂拂子于旧处上堂云湖南近日稍别小雪应时及节但管积岭堆山勿论春寒秋热阿呵呵真可悦庭下黄柑香不彻上堂举扇子云犀牛扇子古今扬七十峯前九夏长二六时中如可用分明头角好商量且问诸禅德商量箇什么良久云任尔千般巧终无两样风乃放下扇X子上堂拈拄杖云诸供养中法供养最胜所谓法供养者山供养水水供养山僧堂供养佛殿佛殿供养僧堂诸人供养老僧老僧供养诸人良久云供养巳毕念普供养真言老僧忘却且教拄杖子念与诸人卓一下云静处萨婆诃上堂云閙市里识取古佛百草头上荐取老僧閙市里古佛且致百草头上老僧作么生荐乃云不是逢人夸好手大都品格合风流喝一喝庐陵定香山惟德禅师问登师子座作师子吼师云退后三步僧曰忽遇文殊来又作么生师云列在下风上堂云独坐草菴中空生直未委天龙殊不知花雨从何坠摩竭徒掩室毗耶空目闭睡起一杯茶别是箇滋味咄上堂云难难丝毫犹隔万重山易易剎那便到无生地堪嗟文殊与维摩两箇纷纷谈不二山僧即不然良久云难难拣择明白君自看喝一喝南岳草衣巖治平庆时禅师问如何是治平境师云石室夜深霜月白草衣岁久败蒲寒僧曰如何是境中人师云擕笻寻远水洗钵趂朝斋僧曰人境巳蒙师指示向上宗乘事若何师云水马嘶风泥牛渡海上堂云不是心不是佛不是物与君放出辽天鹘还见么清风月下守株人良兔渐遥春草绿喝一喝上堂云终日茫茫那事无妨且道那事如何良久云落叶知流水归云识旧峯洪州兜率从悦禅师法嗣X洪州龙安山兜率惠照禅师开堂日上首白槌竟师顾视云还观得么若观得去便能卷舒无碍隐显自由若观不得第二义门出来相见问如何是第一义谛师云槌下分付僧曰第二义门请师举唱师云千家帘幕春光在几处园林日色明僧曰学人未晓师云劳而无功僧曰争柰分付了也师云一人传虗万人传实问法鼓才声大无云集学人上来乞师指示师云天静不知云去处地寒留得雪多时僧曰学人未晓乞师端的师云一重山背一重人师乃云龙安山上道路纵横兜率宫中楼台重叠虽非天上不是人间到者心安全忘诸念善行者不移双足善入者不动双扉自能笑傲烟萝谁管坐消岁月既然如是向上还有事也无良久云莫教推落巖前石打破下方遮日云以拂子击禅牀上堂举拂子云端午龙安亦鼓桡青山云里得逍遥饥餐渴饮无穷乐谁爱争光夺锦标却向干地上划船高山头起浪明椎玉鼓暗展铁旗一盏菖蒲茶数箇沙糖粽且移取北郁单越来与南阎浮提鬬额看击禅牀一下上堂云兜率都无伎俩也斆诸方榜样五日一度陞堂起动许多龙象禅道佛法又无到此将何供养须知达磨西来分付一条拄杖乃拈起云所以道儞有拄杖子我与儞拄杖子儞无拄杖子我夺儞拄杖子且道那箇是宾句那箇是主句若断得去即途中受用若断不得且世谛流布乃抛下拄杖X袁州杨岐山子圆禅师问如何是祖师西来意师云如何是上座意僧曰比为请益师云老僧答儞不少上堂云杨岐无异路到者皆省悟若也更求玄驴年得休去珍重黄州栢子山嵩禅师法嗣黄州东禅惟资禅师上堂云信手招来无非佛事何故头头显理物物皆宗念念释迦出世步步弥勒下生若信得及把得住便请坐断报化佛头高步毗卢顶上招拄杖云且道拄杖子有何长处良久画一画云能杀能活能纵能夺更有一般堪羡处不风流处也风流卓一下澧州夹山纯禅师法嗣澧州钦山干明普初禅师上堂良久云举扬宗旨上祝皇基伏愿祥云与景星俱现醴泉与甘露双呈君乃尧舜之君俗乃成康之俗使林下野夫不觉成太平曲且作么生是太平曲无为而为神而化之洒德雨以霶霈鼓仁风而雍熈民如野鹿上如标枝十八子知不知哩哩啰逻罗哩拍一拍下座东京智海智清佛印禅师法嗣蕲州四祖仲宣禅师问牛头未见四祖时为甚么百鸟衔花献师云看风使帆僧曰见后为甚么不衔花师云相头买帽僧曰祇如学人今朝与和尚相见又且如何师云彼一时此一时师乃云诸佛出世为一大事因缘祖师西来直指人心是佛凡圣本来不二X迷悟岂有殊途非涅槃之可欣非死生之可厌但能一言了悟不起坐而即证无生一念回光不举步而徧周沙界如斯要径可曰宗门山僧既到遮里不可徒然乃举拂子云看看山河大地日月星辰若凡若圣是人是物尽在拂子头上一毛端里出入游戏诸人还见么设或便向遮里见去倜傥分明更须知有向上一路且问诸人作么生是向上一路良久云六月长天降大雪三冬岭上火云生泉州干峯圆慧禅师上堂云达磨正宗衲僧巴鼻堪嗟迷者成群开眼瞌睡头上是天脚下是地耳朵闻声鼻孔出气敢问云堂之徒时中甚处安置还见么可怜双林傅大士却言祇遮语声是咄上堂云春风荡荡幽鸟关关山青水碧兮罗空亘野为报诸人兮慎勿颟顸勿颟顸好自看十方三世趯团圝以拄杖击禅牀一下临江军慧力院可昌禅师法嗣临江军瑞筠山慧力洞源禅师上堂云佛祖不立雨落街头自湿凡圣何依晴干自是无泥方知头头皆是道法法本圆成休说赵州七斤衫曹源一滴水须弥顶上浪滔天大洋海底红尘起咦是何道理参袁州分宜福圣常极禅师上堂云和风习习春日迟迟牧童抛掌石女生儿壠上争先种植田中急切扶犁鸟窠冻齈布毛莫吹天皇老汉餬饼充饥休言即心即佛莫问得髓得皮松窻石室兀坐支颐祇知今X日明日谁顾果满三祗以拂子击禅牀庐山开先行瑛禅师法嗣庐山开先华藏海评禅师上堂云始见山前麦熟满田又插新秧东村人带水拖泥西家里謌声一片所谓苦中有乐众生日用而不知唯有寒山呵呵大笑诸禅德且道寒山子笑箇什么还会么不觉日又夜争教人少年参洪州上篮希肇禅师法嗣洪州大宁文广禅师问如何是大宁境师云此地更无尘一点城居宛若似山居僧曰如何是境中人师云入门便见饶州荐福英禅师法嗣福州等觉普明禅师开堂日上首白槌罢师良久普视大众云奇哉妙哉是诸人还于此观得么若实于此观得尽十方世界更无微毫许法可与为见为闻亦无纤芥许法可与为对为待可谓露裸裸赤洒洒若观不得定是根尘结缚未解凡圣情量不脱终日只在是非得失里转倒有什么用处众中莫有超然独脱洒落底衲僧么无妨出来与儞证明问当年裴相参黄蘗笑指高僧问有因府帅宪车临祖席其中消息若为陈师云彼一时此一时僧曰可谓风清八郡鱼龙跃明耀千家日月心师云刢利衲僧僧曰门外沙隄闻再筑即承天诏驾归骖师云当头道着问师唱谁家曲宗风嗣阿谁师云鄱阳湖里白浪滔天X僧曰荐福一枝今独秀钓螺江上月分辉师云衲子难暪僧曰向上还更有事也无师云有僧曰幸遇海众何妨指出师云高着眼问如何是夺人不夺境师云风清月白僧曰如何是夺境不夺人师云灰头土面僧曰如何是人境俱不夺师云海晏河清僧曰如何是人境两俱夺师云水泄不通问如何是宾中宾师云伶俜更苦辛僧曰如何是宾中主师云问处甚分明僧曰如何是主中宾师云垂手入红尘僧曰如何是主中主师云宝劒当胸僧曰宾主巳蒙师指示向上宗乘事若何师云且待别时来师乃云休休直饶问若联珠答如瓶泻若也于道远之远矣何谓也若论此事一大藏教更不能诠三世诸佛唯是自得辉今耀古忘见绝知弥满十虗宁有方所秪为情生知隔想变体珠于日用间不能自觉所以劳佗先德回首尘劳开方便门示真实相方便门巳八字打开了也还有入得底么若向遮里入得便能持实相印建大法幢出没纵横卷舒自在直饶到此犹落建化门底未为衲僧径要一路作么生是径要一路良久云肯重不得全卸却方为妙珍重建中靖国续灯录卷第二十四X建中靖国续灯录X卍XXX建中靖国续灯录卷第二十五宋磻东京法云禅寺住持传法佛国禅师惟白集对机门庐陵清原山行思禅师第十四世东京法云禅寺善本大通禅师法嗣婺州云黄山宝林寺宝觉禅师讳果昌姓时氏安州人也自幼出家精通贝叶弱冠试度遂慕南宗远造宝林大通禅师席入室闻举游山翫水因缘豁然大悟乃获印可复游淮甸徧扣宗师孤节介性超然独异担板自称名播丛席缘终示疾沐浴更衣索笔为颂趺坐而逝问朝宰临筵愿闻举唱师云闻似不闻僧曰恁么则得闻于未闻也师云不闻似闻僧曰一句流通清风帀地师云一似不曾闻问昔日保寿开堂三圣推出一僧保寿便打学人今日不推自出未审和尚如何下手师云尊官在此僧曰不干他事师云前令巳行僧曰丈夫未尽平生志特地挑灯把劒看师云识甚痛痒僧曰祇如放开揑聚一句作么生道师云犹自不甘问如何是宝林境师云云黄山僧曰如何是境中人师云傅大士僧曰祇如向上宗乘若何指示师云贪观天上月失却手中桡问如何是佛师云尧眉八彩僧曰乞师再指师云舜目重瞳问如何是佛法大意师云钉椿摇艣僧曰毕竟如何师云把缆放船提刑杨公杰入寺因写七佛殿额乃问七佛重出世时如何师云一回相见一回新又同问X山次刑拈起大士饭石问既是饭石为什么齩不破师云祇为太硬刑云犹涉繁词师云未审提刑作么生刑云硬师云也是第二月上堂云千般巧说不离昔日门风万种施为秪是旧时光彩蝉鸣高柳普应十方叶落孤峰一时可验顾视左右云还见么若言有见无见未出断常若言非有非无乃存戏论喝一喝云快须荐取更若意思交驰便见白云万里上堂云正月孟春犹寒叉手人人举过青山隐隐如蓝谁道迷逢达磨参上堂云天高地厚自古及今西落东生何曾间断清风明月帀地普天畐塞虗空逃之无处恁么说话且逗初机蓦拈起拄杖云佛殿上鸱吻吞却云黄山见儞诸人不会却吐在旧处了也参上堂云山僧作事无限凡百不曾预辨凌晨随例餐糜斋时伴众喫饭日月任渠迁四序从佗变且道为人在什么处良久云两箇五百合成一贯上堂云一即一二即二齅着直是无香气蓦拈拄杖卓一下云识得山僧楖𣗖条莫向南山寻鼈鼻师于绍圣三年五月十日辞世云遮箇关棙非难非易四象相催吾难住世昨夜三更星斗移一片虗空扑落地杭州净慈宝印禅师讳楚明姓张氏越州人也早穷教旨复慕禅宗参大通禅师初住越州承天次迁净慈左丞蒲公宗孟奏以师名问法不孤起仗境方生如何是净慈境师云目前朵朵之山耳畔潺潺之水僧曰如何是境中人师云闲向湖边看鱼跃归来林X下毳禅衣僧曰人境巳蒙师指示西来祖意又如何师云白石有消日清声无尽年僧曰谢答话师云家贼难防问黄梅半夜心印相传惠日峰前如何指示师云湖水连天碧山花映日红僧曰西来密意蒙师决当机一句又如何师云回首细思量上堂云看看山花山鸟各转无尽法轮湖水湖波共演祖佛心印尘尘互说法法同宣耳目观听难明情识思量莫及当须自照唯证相应上堂云祖师心印非长非短非方非圆非内非外亦非中间且问大众决定是何形貌拈拄杖云还见么古篆不成文飞帛难同体从本自分明何须重特地击禅牀一下上堂云出门见山水入门见佛殿灵光触处通诸人何不荐若不荐净慈今日不着便上堂云云门餬饼非面所成赵州喫茶口行人事诸人还相委悉么若也委悉方信古人是截铁之言如或未入玄关且在荆棘林里上堂云若论此事得之则绝毫绝氂用之则如山如岳迎之则无背无面随之则无厚无薄如斯语话诸人还委悉么若委悉去方信寒暑不能迁生灭不曾易日月镇长新历劫光一色大众如何是一色底光良久云天下衲僧跳不出越州承天滋须禅师姓黄氏单州人也受业东京恒兴寺深穷论旨精持律行参大通禅师言下契悟问太守光临于法席祖意西来愿举扬师云一人有庆僧曰大众咸闻师云闻底事作么生僧曰恎来昨夜X清风起今日灵山事宛然师云瞻之仰之问今朝朝斾光临如何相见师云此心能有几人知僧曰一言归大道四海尽知音师云合师云若论此事体之则神敬之则灵观之则眼似眉毛听之则泥牛哮吼言之则缩却舌头齅之则塞却鼻孔触之则一棒一条痕思之则针札不入当此之际谓之智不到处心言绝处亦谓之无事人安乐处直饶千圣出兴当头亦道不着昔日净名居士对诸菩萨前曾露遮箇消息次有达磨大师于少室峰前九年为众说唯有二祖亲闻自后法流沙界承天今日向知有底人前有箇说处良久云见么百味盆罗明祖意一意之下报深恩上堂拈起拄杖云见么明如镜平如秤四七二三亲行此令有眼底辨取击禅床一下苏州吴江圣寿法晏禅师问祖意西来即不问今日开堂事若何师云云生碧嶂僧曰学人不会师云月落寒潭上堂云山头浪起水底尘飞结果空花生儿石女如今即不恁么三年一闰九月重阳冬天日短春天渐长寒即向火热即取凉良久云且道佛法在什么处不离当处常湛然觅则知君不可见喝一喝越州天衣寺惠通禅师姓沈氏钱塘人也早年具戒听习台教寻慕参问诣大通禅师席下契悟宗猷问师子未出窟时如何师云藏牙伏爪僧曰出窟后如何师云群狐屏迹僧曰恁么则青莎窟里威风振秦望山前露爪牙师云儞试哮吼看僧曰放过一着师X云吐不出问如何是祖师西来意师云青松倒影垂幽径僧曰学人不会师云绿竹寒声夹乱流僧曰学人从此更无疑也师云且缓缓师乃云今日囊锥既露不免带水拖泥顾视大众云有么然祖师心印直下圆成恁么会得少分相应若以言诠取证徒自疲劳驰骋词锋欲继真乘无有是处祇如达磨未来一句作么生道还有人道得么良久云铁牛昨夜三更走石女溪边喝便回上堂云呜钟一扣响振妙峰玉烛腾辉大千普照观音菩萨到遮里无处藏身更问如何若何铁围山畔更过三千湖州天圣齐月禅师问如何是祖师西来意师云胡地冬生笋僧曰乞师再指师云波斯不系腰僧曰三十年后专为流通师云西来意作么生僧拊掌一下师云早是乱统僧礼拜师便打问师唱谁家曲宗风嗣阿谁师云鱼行水浊僧曰恁么则净慈一箭直射翠峯也师云卦是天门筭来五兆僧曰验人端的处下口便知音师云一任摸𢱢师乃云祖师心印迥脱根尘妙体非形徒然测度若乃心存知解识滞见闻祖师徽猷如何得到今日直须一念情尽内外见亡大智圆明方能洞晓便及随机应用好丑齐观触处皆渠更无别理山河举唱孰是知音水鸟谈真何人善听然虽如是知者方知更若心眼未开切忌承虗接响以拄杖卓一下郑州资福法明宝月禅师问法身清净报应无垢为X什么香汤浴佛师云今朝四月八僧曰既然无垢浴箇什么师云不因入水争见长人僧曰忽若撞着云门老子又作么生师云快便难逢便打上堂云资福别无所补五日一参击皷何曾说妙谈玄秪是麤言直语甘草自来甜黄连依旧苦忽若鼻孔辽天逢人切忌错举参上堂云风柯月渚并可传心烟岛云林咸提妙旨现成公按不在思量更说碧眼西来单传直指大似平地生波而今还有相悉底么良久云石头大小连云翠栢短松长带灵青便下座上堂云若论此事譬如伐树得根灸病得穴若也得根岂在千枝徧斩若也得穴不假六分全烧以拄杖卓一下云遮箇是根那箇是穴咄是何言欤杭州径山承天禅院常悟禅师姓李氏本州光化寺受业参大通禅师发明巳事出世阐扬禅众宗仰初住龙华驸马都尉张侯敦礼奏以章服问一棒一条痕一掴一掌血有箇末后句请师分明说师云有功者赏僧曰一言金石谈来重万虑鸿毛脱去轻师云手把白玉鞭殷勤赠三百问达磨未来时如何师云省得草鞋钱僧曰来后如何师云重叠关山路僧曰来与未来相去多少师云伸脚在缩脚里师良久云佛法至论非辨口利辞之所为非神通修证之所得直饶尽干坤大地情与非情各致百千问难秪赢得一场戏论去道转远何故如是灵山会上世尊拈花迦叶微咲吾有正法眼藏涅槃妙心分付于汝大众X还知释迦老汉怜儿不觉丑么山僧当时若见三十棒一棒也较不得为什么如此祖祢不了殃及子孙上堂云至道无难迷于巧会说神说通着凡着圣而今见山是山见水是水饥即餐困即睡且道将什么消他供养良久云更请一瓯茶越州延庆可复禅师问一言道合时如何师云清风明月僧曰不假一言时如何师云南北东西僧曰直下便会时如何师云藏头露影问如何是事不迁师云江山不改旧风月自依然僧曰如何是理不迁师云晓月収松影春池解冻氷僧曰事理异同如何得归一去师云浪花不待春风发云叶宁随秋露凋上堂云胡来胡现汉来汉现忽然胡汉俱来时如何祇准良久云落霞与孤骛齐飞秋水共长天一色参上堂云日暖春将暮桃华落㵎红灵云时不遇随水自西东参温州永嘉双峰山普寂宗达佛海禅师问如何是永嘉境师云华盖峰僧曰如何是境中人师云一宿觉上堂蓦拈拄杖横按膝上云苦痛深苦痛深碧潭千万丈那箇是知音卓一下上堂众集定喝一喝云冤有头债有主珍重上堂云孤屿峰前太直不费纤毫心力入门两手分付更听青天霹雳喝一喝下座郴州宣章圆明希禅师上堂云天地无四壁日月有四时暑往寒来风恬浪静古今天地古今山河情与无情皆承恩力不用南询诸祖北见文殊古佛庙前X此时参毕见箇什么良久云也是迷逢达磨越州五峰山子琪禅师问学人上来乞师垂示师云华开千朵秀僧曰学人不会师云雨后万山青僧曰谢指示师云儞作么生会僧便喝师云未在僧又喝师云一喝两喝后作么生僧曰也知和尚有此机要师云适来道什么僧无语师便喝上堂云秋风清秋月明萧洒景称闲情时听断崖流水声通州狼山文惠禅师问和尚未见净慈时如何师云铁牛生角僧曰见后如何师云石马怀胎问如何是祖师西来意师云海云生岳顶僧曰学人不会师云杨子水朝东西京韶山云门道信禅师问如何是祖师西来意师云千年古墓虵今日头生角僧曰莫便是和尚家风也无师云卜度则丧身失命问如何是学人自巳师云无人识者僧曰如何得脱洒去师云儞问我答师乃云直饶言言谛当句句精通人天众前暖热法席即可何故是法非法离见闻缘至道非道绝诸戏论直得文殊仗劒杀活临时秘魔擎杈事不获巳百丈竿头进步未是全身撒手千圣那边岂唯分外自尔泥牛入海气似云奔木马嘶风声如雷吼英灵禅德宜自参详妙悟不忘无有休日珍重舒州投子山修颙证悟禅师法嗣寿州资寿灌禅师问朝宰临筵请师举唱师云翠竹摇风寒松鎻月僧曰秪如威音王巳前又作么生师X云无角铁牛眠少室生儿石女老黄梅僧曰三十年后此语盛行师云切忌错举上堂良久云便恁么散去巳是葛藤更若喃喃有何所益以拂子击禅牀西京白马山崇寿寺江禅师问知师久蕴囊中宝今日开堂略借看师云不借僧曰为什么不借师云卖金须是买金人上堂云若言说佛说祖未断生死根源直饶不立纤尘也是心常附物敢问诸人作么生恰好去拈起拄杖云看看拄杖吞却虗空虗空何曾知觉邓州香严长寿知月禅师师顾视云好诸禅德雾卷长空云收大野女郎台下何殊鸡足峰前西湖岸头不异曹溪路上渔歌短艇莺啭乔林野草含烟汀花泣露大众还相委悉么良久云头头垂示处子细好生观上堂云吾家宝藏不悭惜觌面相呈人罕识辉今耀古体圆时照地照天光赫赫荆山美玉奚为贵合浦明珠比不得借问谁人敢酬价波斯鼻孔长三尺咄润州金山善宁法印禅师法嗣秀州禅悦知相禅师上堂云或住城隍或住山任缘无事可相关有时默座令人笑却是闲时又不闲且问诸人为什么却成不闲大众还会么良久云昨朝霜冷尽今日孟冬初参上堂云祖师心印格外清规更问如何伏惟伏惟婺州普济子淳圆济禅师问摩尼珠人不识如来藏X里亲收得如何是珠师云不拨自转僧曰如何是藏师云一拨便转僧曰转后如何师云把不住问如何是普济境师云任是王维手都卢𦘕不成僧曰如何是境中人师云李四虽擡手张三不举头僧曰忽遇客来如何祇待师云煑茶敲破石池氷僧曰向上更有事也无师云犹自不知问如何是道师云秋収冬藏僧曰如何是道中人师云拖泥带水问诸佛说不到底请师说师良久僧曰觌面无私对扬有准师云莫将泥弹子认作夜明珠上堂云难难思量犹隔万重山易易剎那便到无生地维摩昔曰与文殊两箇相逢谈不二敢问诸人作么生说箇不二底道理良久云有水皆含月无山不带云上堂云竹林饲虎犹尚鲜血霶流灵山说法度人至今声音嘹喨且道少室峰前一句作么生道良久云红霞穿碧落白日遶须弥上堂云晓天时静乱云深寂寂开轩对碧岑为报五湖参学者休言见色便明心上堂云雨过山青云开月白带雪寒松摇风庭柏山僧恁么说话还有师祖意也无其或不然良久云看看秀州鹿苑道齐禅师上堂云君论此事直下无私辉腾今古不离当处应现无亏更逞词锋徒劳侧耳门庭敲磕不别千差到遮里维摩老汉秪可傍观达磨九年看即有分良久云参庐山开先心印禅师法嗣庐州延昌寺熙咏禅师问少林面壁意旨如何师云X惭惶杀人师乃云衲僧家直须横身宇宙裂破面门把住放行总由遮里放行也千花竞秀万木迎春把住也水泄不通纤尘不立且道山僧为人在什么处良久云可知礼也金陵保宁子英禅师法嗣庐山承天罗汉勤禅师问今朝巳受贤侯请未审如何显祖机师云甚处得此问头僧曰因师置得师云道什么问学人上来合谈何事师云水出崐崘僧曰意旨如何师云天高地厚僧曰毕竟如何师云步步向前上堂云罗汉有一句拟议成露布直下便承当归堂喫茶去上堂云月生一三世如来跳不出月生二直下分明休拟议月生三凛凛霜风彻骨寒遂拈拄杖子过去不可得现在不可得诸仁者作么生会向遮里辨得罗纹十字一任横行苟或未然切忌乱走击禅床一下庐山罗汉善修禅师问直截之机请师速道师云翦铁湛卢寒照雪僧曰未是直截之机师云目前可验师乃云一气不言群芳竞吐烟羃羃兮水绿山青日迟迟兮莺吟鷰语桃花依旧笑春风灵云别后知何许蓦拈拄杖云见么良久云鼻孔眼睛一时穿却卓拄杖一下秀州本觉法真一禅师法嗣福州越峰粹珪妙觉禅师闽县人也姓林氏少业儒应乡书不振三十四落发于大善寺受具后一年杖X钖游方至本觉入室闻举言下合无生遂陈悟旨法真印之一日告以京洛之行法真书颂为送曰腾兰昔东来京洛始知佛寥寥千载余白马󰢍遗骨吾祖传佛心九年居少室断臂得神光高风在今日之子七闽士昔学缀文笔厌为章句佛勇往事超逸坏服从我游出处造禅窟遽坏西洛行去意不可屈丈夫宜慨然万事所当忽毋为尘迹留君看是何物自此京淮庐阜遍历䕺林俄还乡曲会太守工部温侯益崇敬佛法命师出世开堂日问拨草瞻风即不问一曲还乡事若何师云溪畔老婆唿旧字僧曰恁么则踏着本家田地稳也师云飞猿岭外有知音问击皷昇堂今日事未委宗风嗣阿谁师云金鸡一唱千峰晓僧曰橘矛隹李亭前曾得意越王峯下遇知音师云多少离人昌暗行问贤侯请命当为何事师云光拭床净扫地僧曰还当佛法也无师云不用奴安使婢问如何是祖师西来意师云瘦田损种僧曰未审如何领解师云刈禾鎌子曲如钩问机关不到时如何师云抱瓮灌园僧曰此犹是机关边事师云须要雨霖头问祖意教意是同是别师云驴着槽马着厂僧曰争奈学人未会何师云芦花窣地白丝鞭问宝剑未出匣时如何师云丰城价重僧曰出匣后如何师云雷焕名高师乃云释迦出世石火里现身四方七步从何而起达磨西来雷声中说法一华五叶甚处得来迩后缘空凿隙逐恶随邪便有悳山临济沩仰先X曹平地上撒起葛藤宝器里停储馊饭使南来北往者牵手绊脚倚门傍户者嚥唾吞精且饶有一箇半箇眼厇朔地跳得出来若到衲僧门下不消一札喝一喝下座福州寿山本明禅师开堂曰问李相当年参药峤云在青天水在瓶府帅请师匡上席未知祖意若为明师云今古应无坠分明在目前僧曰将谓寿山无透路元来方外有知音师云今之古之一句作么生道得僧曰伯牙与子期不是闲相识师云又被风吹别调中问如何是寿山境师云三山长在目一径是杉松僧曰如何是境中人师云闲持楖𣗖木笑问往来人僧曰向上宗乘事若何师云龙吟雾起虎啸风生问知师久蕴吹毛剑作么生是吹毛剑师云清风八面僧曰中下之机如何晓解师云切忌当锋僧曰恁么则今日用去也师云快便难逢师乃云过去诸佛巳过去未来诸佛犹未来正当空劫之际佛法委在何人若也一念回光遍照十世古今不离于当念岂有前后去来之际直饶诸圣出兴如恒河沙数未有一人半箇当头指出是以释迦老子四十九年说不尽三乘十二分教又是黄叶止啼之说洎乎灵山会上不得巳而拈示众迦叶破颜而笑便道吾有正法眼藏分付摩诃大迦叶自此之后翻成途辙西天此土递相传授莫不以心印心以印印定实无一法与人直指当人分上真机绝眹包千古以无穷大智X沖虗亘十方而无尽圆光不离于目前法界岂从他得举足下足无非真实道场一卷一舒岂离繁兴大用草木丛林皆现色身三昧山河大地尽转根本法轮若能如是方解报佛深恩上资皇图之永固珍重上堂云四面青山列𦘕屏谁知身世与云平松风水月淡相对别占壶中一片清所以白云影里古佛巖前青松翠栢尽彰古佛之家风杰阁雄楼何异天宫之世界既到遮里不用弹指楼阁门开说甚天台与南岳为什么如此寿岳凌霄汉红尘不到门睦州广灵希祖佛印禅师法嗣睦州乌龙山广坚禅师上堂良久云明珠在掌别者还稀宝镜当台何人委悉锋前一路截断众流言下千差随波逐浪是以道棒头取正喝下承当拟议之间新罗国里如斯举唱曲为初机若是明眼高流不在钻龟打瓦珍重处州缙云仙岩怀义禅师问如何是佛师云自屈作么僧曰如何是道师云儞道了僧曰向上更有事也无师云无僧曰恁么则小出大遇也师云秪恐不恁么僧曰也是师云却恁么去也睦州清溪西禅智诚禅师师云庭凋一叶之梧普天秋色云过数行之鴈帀地寒声忽荐西风顿清野水头头显露物物全彰有眼底总见有耳底总闻且道佛法在什么处良久云多少分明寿州资寿圆澄岩禅师法嗣X鼎州武陵彰法嵩禅师有僧脱鞋戴头上出来师云赵州犹在僧拈下鞋呈起师云果然僧提鞋归众师云犹较些子上堂拈拄杖云行坐常持兔角杖应用全施龙虎状乳峯犹许老韶撺后代商量几般样有方圆有拯济打着铁牛随棒起须教不怯万年藤画断两头休拟议亦不大亦不小拄地撑天常皎皎拈来卓向众人前万象干坤都一照卓一下婺州宝山公远禅师问如何是声师云分明听取问如何是色师云分明看取僧曰更有事也无师云言犹在耳岳州干明惠觉禅师法嗣岳州平江长庆圆禅师上堂云寒气将残春日到无索泥牛皆𨁝跳筑着崑崙鼻孔头触倒须弥成粪扫牧童儿鞭弃了懒吹无孔笛拍手呵呵笑归去来兮归去来烟霞深处和衣倒良久云切忌睡着上堂云此道径截祇遮无别要休便休要歇便歇还歇得么喫茶去上堂云长庆有箇消息生缘本在江国逢人不敢相谩面赤不如语直岳州平江宝积清及禅师问如何是实际理地师良久云会么僧曰不会师云可惜实际理地上堂云左一盻右一顾万象森罗体全露且道露箇什么顾视大众下座上堂拈拄杖喝云德山临济不解我语诸人还会么乃卓一下又喝一喝云吽未梦见德山临济在上堂云看看辉辉红日上栏干更饶清风吹我X寒咄真定府洪济满禅师法嗣相州长兴宗朴禅师上堂云我有一诀逢人便说雨下天阴炎天普热大众还会么儞若会得眼中着屑儞若不会今朝败阙不见道别别韶阳老人得一橛上堂云腊月正严寒草木尽枯干几多名利客见处黑漫漫咄东京法云惟白佛国禅师法嗣润州金山龙游寺佛鑑禅师讳惟仲汀州人也早圆戒品游庐山淮淅徧扣宗师至龟山抠衣入室闻举庭前栢树因缘言下契悟出世磁州慧果未几参侍佛国禅师住东京法云为众领袖元符三年春哲宗皇帝上仙五七入内帘赐章服相国曾公布闻师道风奏以师名浙漕金部程公之元润州州牧大监傅公爕遣使具仪请住金山师于建中靖国元年四月十一日入寺开堂中宫皇后遣中使降香恭为今上皇帝祝延圣寿师谢恩毕登座祝圣罢乃敷坐上首白槌竟师顾左右云还会么师子奋迅象王回旋于斯明得不妨省力其或不然有疑请问问选佛场开当此日师将何法答皇恩师云万年松在祝融峰僧曰若然者秪如大监临筵如何补报师云渔樵千里乐昇平僧曰飘来新雨露洗出旧楼台师云说道理僧曰祇如泛洪舟冲雪浪到家一句又作么生师云三门头合掌佛殿里烧香师云法X本无说随事应机心本无形遇缘即现古今如是凡圣同途盖众生迷妄不知遂成流转故能仁顿忘情见了达根源不从外求亦非内得所以佛佛授手祖祖相传道贯一乘宗分五派临济则宾主互换韶阳乃顾鉴全抽沩仰则父子相投曹洞乃君臣会合清凉法眼直指唯心建立门风各张铺席包含万象该括大千冥冥不混于色声荡荡岂妨于语默把定则十方坐断虎踞龙蟠放行则千圣出兴风行草偃助尧仁政化祝睿筭延鸿降伏众魔普利群有然虽恁么犹涉程途且道正令当行如何理论良久云一气不言含有象万灵何处谢无私建中靖国元年四月十三日皇后教旨遣中使降香为皇子韩国公头晬之辰设斋请陛座祝延圣筭问天香远降庆皇子之令辰中使临筵愿闻法要师云好风来不尽红日照无涯僧曰一句逈超今古外松萝不与月轮齐师云于斯如晓了不在别追求僧曰箇中奇特事鑪爇御香清师云木人吹玉笛声入紫微宫师云妙高台畔龙象骈阗化城阁前圣会贤合正是我皇植福之地乃为禅流选佛之场洞启法门广开要路悟之者头头显道物物明心高蹈大方圆融至理迷之者重重昧性句句乖宗空自精勤终无了达苟能于斯一致画断两边不离当人便同正觉真可谓金轮统御玉烛遐明万国宾从八方宁静虬龙出穴丹凤来梧野老讴歌行人让路尧风与祖风并X扇舜日共佛日齐明奔波游子径归家是处高人游佛国然如是且道龙生龙子底句又作么生良久云非但天神来密祐更资遐筭助吾皇问如何是佛师云高声问着僧曰如何是道师云脚下荐取僧曰如何是禅师云舌拄梵天僧云学人今日小出大遇去也师云儞遇得箇什么僧曰不可重说偈言师云勘破了也师云如是之法亘古亘今一切现前不劳心力上至诸佛下及傍生妙湛真如恒常有异盖群情而弃本逐末展转轮回苟圣种而舍妄归真顿超彼岸所以菩提达磨远届此方直指人心见性成佛少林九年冷坐不措一言唯有座主神光俄然瞥地便乃求安心之旨了不可寻即于言下承当从此绍隆祖位末后门庭大启枝派遥分石人舞出玄关玉女吹成妙曲如斯举唱巳徇机缘后学初心直须荐取久参高德同为证明且道截断两头底句又作么生良久拍禅牀下座上堂云今朝二月十五慧果陞堂击鼓召集四海禅人大家商量佛祖寒山闻说呵呵拾得起来作舞直饶碧眼胡僧也须点头相许还相委悉么归堂喫茶去上堂顾视大众云春光渐老山色方融桃华栢上喷馨香杨柳岸边垂袅娜大医岭下水声终夜响潺湲慧果门前云影暮天铺烂熳鸎啼岭上蝶舞华前法法现成不劳心力参上堂云大众尽是云外高士徧历诸方扣问宗师求其悟解还知人人自有一段X光明十二时中在汝诸人面门出入未甞有丝毫许欠少未甞有丝毫许间隔未究得者切须究取比来行脚图箇什么若于此见得历历分明犹是生死岸头事在更须知有衲僧家超佛越祖向上一着敢问诸人作么生是向上一着良久云月明深夜后猨呌乱峰前兴元府中梁山干明禅院永因禅师本府人也初住法济都尉张侯敦礼奏赐章服问建律为禅非无所以学人上来乞师便道师云分明一句作者犹迷僧曰汉水祗应流到海月轮直上最高峰师云且得领话问世尊出世地涌金莲和尚出世有何祥瑞师云昨日雨今日晴僧曰向上更有事也无师云有僧曰如何是向上事师云东西南北上下四维师乃云信哉此事孰不承恩大似日轮处虗空界但能反照即自图明不假多闻本来具足堂堂应用历历见前廓落情尘徧周法界虗空上下不在思量大地山河有谁间隔乃拈起拂子云前佛巳灭后佛未生正当而今诸人何不省悟若能悟去便乃不除烦恼即证菩提不离死生便成正觉假饶碧眼胡僧也添减纟系毫不得虽然如是敢问诸人作么生是添减不得底事良久云斩新楼殿佛家天律去禅居岂偶然底事不曾添减得任从天下与人传婺州智者山寿圣禅寺绍光禅师潭州人也出世楚州胜因后迁智者山都尉张侯敦礼奏赐章服问远X离楚寺来届金华如何是不动尊师云卸帽穿云去披簑带雨归僧曰未审是同是别师云莫向意中求僧曰争柰远涉程途师云有请不背问击大法鼓演大法义学人上来乞师垂示师云寒生水面僧曰向上还有事也无师云有僧曰如何是向上事师云日上天心上堂云千手千眼不碍施呈一信不通玄关永隔且道过在什么处十年归不得忘却来时道参上堂云根尘同源缚脱无二不动丝毫十方游戏紫胡犬子虽狞争似南山鼈鼻师高声云大众看脚下上堂云团不聚拨不散日晒不干水浸不烂等闲挂在太虗中一任傍人冷看取泗州大圣普照禅寺法最禅师问为国开堂于此日请师演法报君恩师云万里白云一轮红日僧曰恁么则我皇有道日无私师云铁树华开好春色龟毛点出太平年僧曰祇如截断众流一句作么生师云板齿生毛则向汝道上堂云瓦砾争光摩尼失色若也承虗接响应在声前设使眼见耳闻未免盲聋暗哑咄上堂云箭过新罗钖飞旧隐迷逢达磨作者方知具眼之流应机如电参和州灵汤惠济禅院普虔禅师问假大导师传正法眼秪如尽十方世界是沙门一只眼未审作么生传师云痛杖且待别时僧曰恁么则铁牛哮吼石鼓喧轰师云非公境界师云法身无相应物现形般若无知对缘而照致使虗空霹雳旱地爆雷南山起云北X山下雨且作么生会良久云溪㵎岂能流得住终归大海作波涛楚州胜因崇恺禅师姓刘氏广州人也依蒲㵎山出家受具游方参佛国禅师出世住持都尉张侯敦礼奏赐章服问菩萨人见性如昼见日声闻人见性如夜见月未审和尚见性如何师云一笔勾下僧曰未审意旨如何师云万里无云千峰壁立僧曰谢师指示师云错问师唱谁家曲宗风嗣阿谁师云云舒北阙月印南溟僧曰恁么则佛国嫡子师云抛第五兆师乃云祖宗正令今古全提函盖干坤把定世界直得天轮左转地轴右旋夜月流光朝曦耀彩四方炳焕八顾恢张不隐微毫无遗纤芥山青水碧鹄白乌玄雾起郊原龙吟城际风生槛外虎啸亭前木童撞出幽关石女擘开金鎻冲断三重戈甲拨散五位枪旗石巩秘魔弓叉放下德山临济棒喝休施何须击鼓般泥不用辊毬拽石任儞道理俱尽巳鼻全无点捡将来直是未在既若如然儞且道超宗越祖底事作么生良久云大地载不起干坤藏亦难沂州马鞍山福圣院仲易禅师问如何是惊人一句师便喝僧曰几年虽不言一语便惊人师云道什么问如何是最初一句师云看脚下僧曰蹈破澄潭月冲开碧落天师云秪恐不恁么乃云一尘才起大地全収一令当行群魔失色一人当御万国来宾一月在天千江映彻虽然如是祇遮一点诸人还知落处X么良久云千山攒翠色万古碧巖前磁州二祖元符禅寺璇果禅师问如何是佛师云天上天下僧曰如何是法师云海藏龙宫僧曰如何是僧师云游山翫水僧曰三宝巳蒙师指示衲僧相见又若何师云鹞子过西天问谛观法王法法王法如是如何是法王法师云薰风来席上僧曰蟾彩乍开金殿冷法王陞座玉窓寒师云红日正当轩僧曰斩钉截铁须是本分钳鎚师云法王法又作么生僧曰犹握金鞭问归客夜深谁共御街行师云不妨刢利师乃云一二三四五陞堂击法皷蔟蔟齐上来一一面相覩秋色满虗庭秋风动寰宇更问祖师禅雪峰到投子咄庐陵清原山行思禅师第十五世婺州宝林果昌宝觉禅师法嗣袁州木平山兴化德观禅师问如何是和尚为人处师云月上松添影僧曰学人未晓师云钟声和白云问云门直下法嗣何人师云圆光沼畔清风起僧曰云黄嫡子也师云饲虎巖前别是春天台护国妙机禅师问渴忆洞庭霜后橘困思天竺雨前茶橘则不问如何是茶师云与儞一盏僧曰学人今日巳知香味师云也是𦘕饼充饥上堂云昨日晴今日雨此是观音示门户门户开今朝特地上高台敢问大众且道观音即今在什么处良久云不须更向宝陀山上堂师乃召大众众举头复云便恁么X去巳是周遮更若迟疑白云万里参杭州净慈楚明宝印禅师法嗣温州灵巖德宗禅师问人天列请觉树华开猊座既登愿师说法师云一叶金风坠千巖素月圆僧曰非伹人天有赖湖山泉石光辉师云火云风卷去秋色雨飘来僧曰蛟龙不是泥中物须向人间作雨雷师云谢儞证明建中靖国续灯录卷第二十五建中靖国续灯录X卍XXX建中靖国续灯录卷第二十六宋磻东京法云禅寺住持传法佛国禅师惟白集对机门庐陵清原山行思禅师第九世郢州大阳山警延明安禅师法嗣舒州投子山义青禅师姓王氏青州人也师始诞生父丧母病无以育养遂遗之道左䕺莾间有异人过闻其声乃惊叹曰此儿他日当得道果遂收养之八岁依本州妙相寺文秀上人出家比试圆具首听百法诸论次习大经不俟终轴洞晓其旨缁素命讲法侣云臻后闻南宗弃席参问抵浮山圆鑑禅师法席鑑知其法器即许入室示外道问佛因缘一日巖间坐次因举前话忽闻板声豁然开悟归求印证鑑印X可之乃曰吾昔受明安禅师真像并直裰皮履令求法器以继其宗观汝所解无坠前芳乃示谶偈题其首曰代吾续大阳宗风偈云羊广山头草凭若待价纯异苗飜茂处深密固灵根以海会虗席坚命主之出扬大事次迁投子复应慈济禅师塔红再来之记开堂日问和尚适来拈香祝圣且道当今年多少师云月笼丹桂远星拱北辰高僧曰南山直耸齐天寿东海洪波比福源师云双凤朝金阙丹松古韵高僧曰圣寿巳蒙师指示治化干坤事若何师云不如缄口退却是报皇家问多子塔前预闻记莂白云峰下愿听雷音师曰紫凤阶前舞金鸡对日啼僧曰若然者五山高镇地百谷远朝宗师云云外千峰翠溪声一样寒僧曰一片白云舒世界普天无处不垂阴师云龙吟碧㵎雾起霜华问昨离舒郡太平今到白云海会如何是不动尊师云白云来往青山外岭上寒松带月高僧曰恁么则不离此处徧至他方师云休问山前路孤猿啼处深师乃云若论此事岂在高陞法座下列明贤问答主宾以为出世况千贤塞口万圣绝言古今佛祖分雪无门三藏五乘指谕不及然虽如是不可一向弓折箭尽去也所以道千峯鎻色万木凝条古巖月照风生幽洞云开四面龙吟枯木凤转青霄石牛吼断长空木马嘶开金户灵苗竞发瑞草争春日月同明千江共澍直得如斯犹是出世边事落在今时诸仁者X如何得不落今时去良久云万年石迳千云鎻一带青烟半夜封上堂云鱼遁深渊必招钓客玉埋荆谷何逆求人所以刖足楚城烟波渭水盖不守平常致其如是白云满谷绿水浮烟瑞鸟惊晨山光眩目触事无私有何不可然虽如是更须无手能遮日钓鱼不犯竿上堂见大众集定以拄杖卓一下良久云一阳生也所以道古佛路外千圣不游今祖流芳传衣表信自曹溪之后列派分枝承师各就于一宗转换共扬于斯事此日一阳届候万物含灵严风吹绽于鸡巖玉兔挨开于碧落龙生凤子虎抱麒麟灵苗带雪生晖瑞草和云徧地然虽如是且道妙在体前一句作么生道良久云一气才生天地后万灵何处谢无私上堂云天垂彩露地涌祥云千江澄万顷烟波四塞贺尧风舜化山连碧汉木起清风琼林花绽于瑶池御柳莺啼于玉苑星分紫阁辰拱天轮千邦贺诞圣之辰万国祝南山之寿直得山川拥秀海岳呈辉金鸡报天外之声玉扆受千春之贵诸仁者正当恁么时且道君臣道合一句作么生道良久云道泰君臣清宇宙时丰齐贺舜尧年上堂云红炉𦦨里共守寒氷水石声中寂寥宴坐霜凝月色松鎻青烟鴈回半夜过长空星转天轮正一色诸仁者作么生是一色边事良久云半夜云横岭天明霜满溪X上堂云宗乘若举凡圣绝踪楼阁门开别户相见设使卷帘悟道岂免傍观春遇桃花重增眼病所以古人道向上一路千圣不传诸仁者既是不传因甚陜府铁牛走过新罗国里乃喝一喝云达者须知暗里惊上堂以拄杖卓一下良久云大众还委悉么春残景暮气序渐暄高低花绽于千峰远近烟蒙于四野莺啼谷响鹤舞鸾翔耕人贺尧舜之丰渔父乐昇平之道月生云际日照长空金鸡㗸凤子归巢玉兔渡星河起浪灵苗竞发枯木迎春白云绽一带青山流水贯千江合派直得如是犹是遮边事落在今时诸仁者作么生是那边事良久云万年松径雪深处一带峯峦云更遮元丰五年五月初一日夜索袈裟自覆援笔留偈云两处住持无可助道珍重诸人不须寻讨阇维获舍利鸟兽悲鸣灵应非一西川云顶山鹏禅师问教意与祖意是同是别师云达磨逢梁武摩腾遇汉明问如何是疑底人师云毕钵罗巖中面面相覰僧曰如何是不疑底人师云如是我闻须弥粉碎庐陵清原山行思禅师第十世舒州投子山义青禅师法嗣郢州大阳山楷禅师问师唱谁家曲宗风嗣阿谁师云金凤夜栖无影树峯巖才露海云遮问寂柱峯头一朵秀优钵罗花火里开时如何师云言无展事意X人迷语路中僧曰莫便是为人处也无师云文彩未彰全体现太阳辉后却迷人僧曰喏喏师云且礼拜着问胡家曲子不堕五音韵出青霄请师吹唱师云木鸡啼夜半铁凤呌天明僧曰恁么则一句曲含千古韵满堂云水尽知音师云无舌童子能断和僧曰作家宗师人天眼目师云禁取两片皮问夜半正明天晓不露如何是不露底事师云满船空载月渔父宿芦花问如何是曹洞家风师云绳牀风雨烂方丈草莱侵问如何是直截根源师云足下巳生草举步落危坡问如何是无缝塔师云白云笼岳顶终不露崔嵬问如何是默时说师云幻人看月色僧曰如何是说时默师云铁狗吠石牛僧曰不默不说时如何师云相逢不相识君东我向西问如何是透法身句师云龙门无宿客龟鹤自成仙问一色难分明如何师云易分雪里粉难辨墨中煤问如何是大红烂底人师云通身近不得问如何是兼带之语师云妙用全施该世界木人闲步火中来问如何是正位师云言前不布彩一句是非前僧曰如何是偏位师云万仞峯前卓五彩僧曰如何是正中偏师云夜半不须开户牖暗中谁辨往来源僧曰如何是偏中正师云天晓便藏无影木依俙兆象雾云遮僧曰如何是兼中到师云他家自有通心在曲新终不落今时问如何是大阐提底人师云佛祖尽攒眉问如何是无底钵师云漏尽无遗香积饭尘尘剎剎尽无余问如何是X退步就巳师云从来不出户折屋觅应难问如何是无影树师云天然无相子不挂出尘衣问黑白未分时如何师云夜半不须敲玉户问如何是道师云勿角泥牛犇夜栏问如何是古镜师云丑妇从来耻见明上堂云昼入祇陀之苑皓月当天夜登灵鹫之山太阳溢目乌鵶似雪孤鴈成群铁狗吠而凌霄牛泥牛鬪而入海正当恁么时十方共聚彼我何分古佛场中祖师门下大家出一只手接待往来知识诸仁者且道成得箇什么事良久云剩栽无影木留与后人看上堂云诸禅德直饶儞肚里蹈破脚亦且向遮里休去好古殿风清回廊人静青青庭柏善说真如隐隐石鱼能谈法要灯笼侧耳露拄点头若也于斯荐得庆快平生若也未明山僧不免说破还会么口似鼻孔上堂云月白风清水遥山远楼台耸翠殿阁生凉大地山河森罗万象尽与诸人说了也切莫自生退屈更去问佛问祖说道说禅却恐埋没诸人去还相委悉么良久云巳落第二月也上堂云腊月三十日巳前即不问腊月三十日事作么生诸仁者到遮里佛也为儞不得法也为儞不得祖师也为儞不得天下老和尚也为儞不得山僧也为儞不得阎罗老子也为儞不得直须尽却今时去若也尽却今时佛也不奈他何法也不奈他何祖师X也不奈他何天下老和尚也不奈他何山僧也不奈他何阎罗老师也不奈他何诸人且道如何是尽却今时底道理还会么明年更有新条在恼乱春风卒未休西京少林恩禅师问九鼎澄波即不问为祥为瑞事如何师云古今不坠僧曰遮箇且拈放一边向上还有事也无师云太无厌生僧曰作家宗师师云也不消得问达磨九年不敢正眼观瞻未审和尚出世如何举唱师云遮边是僧那边是俗问天不寒不暖日不长不短和尚出世当为何事师云知时别宣僧曰若不上来伸此问焉能得见法王机师云龙头虵尾僧曰恁么则木人夜半穿鞾去石女天明戴帽归师云真师子儿问久飘客路罕遇知音今日上来请师一接师云有眼无耳朵六月火边坐僧曰顶门不具金刚眼几逐流鸎过短墻师云白云千里万里问一箭一群即不问一箭一箇事如何师云中也僧曰还端的也无师云同声相应同气相求僧曰恁么则石巩犹在师云非但一箇两箇僧曰好事不如无师云穿却了也问三玄三要即不问五位君臣事若何师云非公境界僧曰恁么则石人拊掌木女呵呵师云杓卜听虗声熟睡饶嚪语僧曰若不上来伸此问焉能得见少林机师云放过即不可随后便打问祖师西来九年面壁最初一句请师举唱师云面黑眼睛白僧曰三十年后专为流通师云山僧未有语在X上堂良久云若向遮里说即心即佛大似头上安头若说非心非佛何异迷头认影赏箇名安箇是立箇非向甚么处见达磨祖师然虽如此放一线道别有商量诸仁者是复谁是非复谁非是非杳绝分明万机还会么前是官不容针后是私通车马于斯明得昼见日夜见星于斯不明有寒暑兮促君寿有鬼神兮蠧君福上堂云如斯话会谁是知音直饶向一句下千眼顿开端的有几箇是迷逢达磨诸人要识达磨祖师么乃举手作揑势云达磨祖师鼻孔在少林手里若放开去也从教此土西天说黄道黑欺胡谩汉若不放过不消一揑有人要与祖师作主便请出来与少林相见还有么良久云果然果然上堂拈超拄杖云昔日德山临济信手拈来便能坐断十方壁立千仞直得氷河𦦨起枯木花芳诸人若也善能横担竖夯徧问诸方苟或不然少林倒此令去也击禅床一下上堂横按拄杖云便与么休去巳落二三更若忉忉终成异见既到遮里又不可弓折箭尽去也且衲僧家远则能照近则能明乃拈起拄杖云穿却德山鼻孔换了临济眼睛掀翻大海拨转虗空且道三千里外谁是知音于是明得大似杲日照天苟或未明不免云腾致雨卓一下上堂良久云直下明得更不用如何若何便请休去歇去其或未然三十年后忽然于粪扫堆上斩新拾得旧时物方知少林今日巳为诸人打破𦘕瓶还信得及么人人鼻孔头岂X是无消息上堂云十方共聚同此安居既在少林还委少林家风也未若委悉得去石城山下今古同风若未相委但见云生碧嶂焉知月落寒潭君不见古人道行路难行路难时上眉毛若自看滁州龙蟠山寿圣寺广禅师问师唱谁家曲宗风嗣阿谁师云阳广山头云霭霭月华菴畔栢青青僧曰恁么则投子嫡子大阳儿孙也师云未跨铁牛棒如雨点僧曰今日巳知端的师云一任敲甎打瓦庐陵清原山行思禅师第十一世郢州大阳山楷禅师法嗣西京龙门干元寺南禅师问莲华未出水时如何师云覰不见僧曰出水后如何师云清香徧界僧曰真善知识师云何必如此云居山道齐禅师法嗣苏州翠峰山洪禅师问如何是翠峰境师云祇闻鸎鸟语不见报春来问如何是祖师西来意师云堪嗟立雪僧明州金鹅山虗白禅师问如何是直截一路师云鸟道羊肠问如何是一体师子师云驼驴猪狗僧曰恁么则四生六道去也师云哑洪州上蓝普禅师相国夏公靖问百骸俱溃散那箇是长老主人公师云前月二十日离蕲阳口杭州承天义海禅师问法同法性入诸法故此理如何师云汝还见香炉么僧曰还有不入者无师云赚X杀人问如何是正法眼师云覰破一切庐山万杉院太超广知禅师问如何是和尚家风师云山家秪如此问如何是西来的的意师云大众总闻问寂默为宗时如何师云谩语问如何是径截一路师云迂回多少问如何是最先一句师云此问在后问世尊拈华意旨如何师云儞还荐得么僧曰学人不会师云多少分明问世尊三昧迦叶不知如何是世尊三昧师云何处得遮消息问瑞云满庭从何而降师云莫泄真机问如何是无价宝师云甚处得来问如何是祖师西来意师云尽言只履归西去问古人卷席意旨如何师云何不礼拜归堂问如何是文殊门师云千圣皆从此入僧曰入后如何师云想儞不识僧礼拜师云酌然师乃云世尊良久迦叶起来白槌马师才陞座百丈便出来卷席可谓摩竭陀令巳行不可更教山僧重下注脚然虽如此久参高士莫讶周遮后学上座也须着些精彩更若繁词恐不及珍重南康军罗汉行林祖印禅师法嗣福州古田灵峰道诚禅师问祖祖相传传祖印师今得法嗣何人师云那箇古人恁么道僧曰祇如道吾有正法眼藏付嘱迦叶又作么生师云不妨具眼僧曰千圣不传方是的一言合道未为真师云早是不合也真州长芦赞禅师问拈槌举拂即不问如何是喝散X白云底意气师云喫棒僧曰争奈人天大众何师云罪不重科问如何是佛法大意师云老僧奉圣旨开堂僧曰恁么则天人群生类皆承此恩力师云知恩方解报恩问一棒打破虗空时如何师云费力僧曰恁么则百杂碎师云莫费力问终日驱驱如何得入师云祗为终日驱驱师乃云起动大众若于佛法中也无可得伸剖诸人尽是久参先德达佛知见不可更教遮里谈禅说道实为举足动步不离道场乃至林间宴坐经行无非佛事良久云参袁州崇胜道珍禅师问如何是佛师云更向什么处觅僧曰莫祇遮是师云勿交涉绵州富乐山智静禅师问如何是佛法大意师云六耳不同谋僧曰意旨如何师云逢人但恁么举越州天衣山昭爱禅师问如何是佛师云牛儿不识虎问如何是和尚家风师云臂长衫袖短僧曰忽遇客来如何师云离中虗坎中满袁州仰山太平兴国寺择和禅师问如何是祖师西来意师云君子不发游言问如来藏中以何为佛事师云香风吹萎花僧曰皆因今日也师云更雨新好者问如何是佛师云真书梵字师示众云法本不生今则无灭无灭无生眼中金屑古佛家风青天明月庐州栖贤澄諟禅师法嗣湖州西余山宁化体荣禅师问如何是祖师西来意师云神光曾断臂僧曰来审还当得也无师云粉骨X碎身未足酬上堂云一人把火自烬其身一人把冰横死于路进前触途成滞退后噎填胸不进不退直得上天无路入地无门而今不奈何也良久云待得雪消去自然春到来南岳福严省贤惠照禅师问如何是福严境师云𦘕也𦘕不及僧曰如何是境中人师云且子细问师唱谁家曲宗风嗣阿谁师云不因汝问我也不说僧曰恁么则宝觉分枝去也师云莫乱道袁州仰山智齐禅师师参諟禅师諟问汝是甚处人对曰安州人諟曰汝为什么却不安对曰今日转见病源諟曰且莫强惺惺师遂礼拜有颂云有口不能言无舌能解语惺惺犹是梦何处有佛祖庐陵清原山行思禅师第十二世杭州灵隐文胜禅师法嗣杭州灵隐山蕴聦惠照禅师问如何是和尚家风师云索唤即有僧曰未审有箇什么师云天台楖𣗖问古路重修时如何师云平高就下杭州南院清禅师问西祖传来请师通信师云汝道传什么来僧曰恁么则不通信去也师云不妨刢利江宁府保宁宗禅师问如何是佛师云更问什么僧曰莫秪遮便是也无师云且莫虗头江宁府清凉举内慈化禅师问一法本无万法何有未审和尚说箇什么师云汝说得分明僧曰恁么则一切不存去也师云也不信汝X越州新昌石佛有邦禅师问祖祖相传传祖印师今得法嗣何人师云布发掩泥人尽委僧曰恁么则灵隐一枝南明独秀也师云杓卜听虗声杭州龙华悟乘禅师法嗣温州鴈荡山灵巖惠瑞宣密禅师问优钵华拆人皆委祖令亲行事若何师云识法者惧僧曰施行有据去也师云人小胆大明州瑞巖山义海禅师法嗣明州大梅文慧禅师问祖祖相传传祖印师今得法嗣何人师云少人定当得僧曰报本嫡子也师云适来向汝道什么问如何是大梅境师云看僧曰如何是境中人师云喫茶去明州翠巖嗣元禅师问如何是祖师西来意师云见钱卖买不曾賖僧曰向上更有事也无师云好不信人直明州大梅保福居照禅师法嗣婺州智者嗣如禅师问如何是佛师云量才补职僧曰补职后如何师云天台杖子问如何是真实之体师云今日好寒僧曰意旨如何师云千山万山雪洪州章口昭达禅师法嗣苏州万寿守坚法印禅师问如何是道师云谁不履践僧曰如何是道中人师云来千去万庐陵清原山行思禅师第十三世婺州智者山嗣如禅师法嗣X婺州浦江华藏虗外禅师问知师久蕴囊中宝今日临筵欲借看师云剔起眉毛僧曰见后如何师云多少分明辞世云少年石女握金环独角犀牛入华山波旬抚掌呵呵笑碧眼胡儿渡铁关言毕趺坐而逝婺州净土可嵩禅师辞世颂云灵木无根北斗有柄大海波澜是余寿命八尺丈六谁凡谁圣若问去处春行秋令珍重诸贤形端表正言毕趺坐而逝婺州承天澄月禅师问如何是道师云残阳恋幽草问如何是佛法大意师云今年柴米贵辞世颂云去也何之住兮何所去住何从超然绝侣临歧一句向谁举银汉夜白孤蟾吐庐陵青原山行思禅师第十四世婺州承天澄月禅师法嗣婺州承天仲颜禅师问梵王请佛盖为群生今日史君请师当为何事师云大众知恩僧曰恁么则人天交接去也师云不妨具眼建中靖国续灯录卷第二十六建中靖国续灯录X卍XXX建中靖国续灯录卷第二十七宋磻东京法云禅寺住持传法佛国禅师惟白集拈古门明州雪宝山重显明觉禅师二十则X举德山示众云今夜不答话问话者三十棒有僧出礼拜山便打僧曰某甲话也未问山云儞是甚处人僧曰新罗人山云未踏船舷好与三十棒法眼拈云大小德山话作两橛圆明道大小德山龙头蛇尾师云二老宿虽善裁长补短舍重从轻要见德山亦未可何故德山大似握阃外威权有当断不断不招其乱底劒诸人要识新罗僧么祇是撞着露柱底瞎汉举百丈再参马祖侍立次祖以目视禅牀角头拂子丈云即此用离此用祖云儞他后开两片皮将何为人丈取拂子举起祖云即此用离此用丈挂拂子于旧处祖便喝百丈直得三日耳聋师云奇怪诸禅德如今列其派者甚多究其源者极少总道百丈于喝下大悟还端的也无然刁刀相似鱼鲁参差若是明眼汉瞒他一点不得秖如马祖道儞他后开两片皮将何为人百丈举起拂子为复如虫御木为复啐啄同时诸人要会三日耳聋么大冶精金应无变色举香严坐语云如人上树口㗸树枝手不攀枝脚不踏树树下有人问西来意不对则违他所问若对又丧身失命当恁么时作么生即是有虎头上座云上树即不问未上树请和尚道严呵呵大笑师云树上道即易树下道即难老僧上树也致将一问来X举僧问雪峰古㵎寒泉时如何峯云瞪目不见底僧曰饮者如何峯云不从口入僧举问赵州州云不可从鼻孔里入僧却问赵州古㵎寒泉时如何州云苦僧曰饮者如何州云死雪峰闻举云赵州古佛从此不答话师云众中总道雪峯不出遮僧话所以赵州不肯如斯话会深屈古人雪窦即不然斩钉截铁本分宗师就下平高难为作者举钦山一日上堂举起拳又开云开即为掌五指参差复握云如今为拳必无高下还有商量也无一僧出众举起拳山云尔祇是箇无开合汉师云雪宝即不然乃举拳云握则为拳有高有下复开云开则成掌无党无偏且道放开为人好把定为人好开也造车握也合辙若谓闭门造车出门合辙我也知尔向鬼窟里作活计举洞山到云门门问近离甚处山云查渡门云夏在甚处山云湖南报慈门云甚时离彼山云去年八月门云放汝三顿棒山至来日却上问讯昨日蒙和尚放三顿棒不知过在什么处门云饭袋子江西湖南便漝么去山于此大悟师云云门气宇如王拶着便冰消瓦解当时若据令行子孙也未到断绝举国师三唤侍者点即不到侍者三应到即不点将谓吾孤负汝谁知汝孤负吾瞒雪窦不得云门道作么生是国师孤负侍者处会得也是无端师云X元来不会作么生是侍者孤负国师粉骨碎身未报得师云无端无端举师祖问南泉摩尼珠人不识如来藏里亲収得如何是如来藏云王老师与儞往来者是藏师云草里汉祖云不往不来者云亦是藏师云雪上加霜祖云如何是珠师云崄百尺竿头作伎俩不是好手遮里着得箇眼宾主互换便能深入虎穴或不漝么纵饶师祖悟去也是龙头蛇尾汉举马大师令智藏驰书上径山山接书开见一圆相于中下一点国师闻举云钦师犹被马师惑师云径山被惑且致若将呈似国师别作箇什么伎俩免致惑去有老宿云当时坐却便休亦有道但与画破若与么祇是不识差敢谓天下老师各具金刚眼睛广作神通变化还免得么雪窦见处也要诸人共知祇遮马师当时画出早自惑了也举南泉山下有一庵主行僧经过谓庵主云近日南泉和尚出世何不去礼拜主云非但南泉直饶千佛出兴亦不能去泉闻令赵州去看州见便礼拜主亦不管州从西过东主亦不管州又从东过西主亦不管州云草贼大败拽下帘子便行归举似南泉泉云从来疑着遮汉师云大小南泉赵州被箇担板汉勘破了也举僧问智门和尚如何是般若体云蚌含明月僧云如何是般若用云兔子怀胎师云非唯把定世界X亦乃安贴邦家若善能参详便请丹霄独步举僧礼拜雪峯峯打五棒僧云某甲有甚么过峯又打五棒师云雪窦不曾与人葛藤前五棒日照天临后五棒云腾致雨儞若辨得也好与五棒举僧问巴陵祖意教意同别陵云鸡寒上树鸭寒下水僧问睦州祖意教意同别州云青山自青山白云自白云师云问既一般答亦相似其中有利他自利瞒人自瞒若点检分明管取解空第一举睦州示众云我见百丈不识好恶大众方集以拄杖一时打下复召大众大众回首丈云是什么有甚么共语处黄蘗和尚大众方集以拄杖一时打下复召大众众回首蘗云月似弯弓少雨多风犹较些子师云说什么犹较直是未在若据雪窦众集一时打下便休或有箇无孔䥫鎚为众竭力善能担荷可以笼罩古今干坤把断蓦拈起拄杖云放过一着举南泉示众云王老师卖身去也还有人买么一僧出众云某甲买泉云不作贵不作贱作么生买僧无语卧龙代云和尚属专甲禾山代云是何道理赵州云明年与和尚作领布衫师云虽然作家竞买要且未解输机且道南泉还肯么雪窦也拟酬箇价直令南泉进也无门退也无地不作贵不作贱作么生买别处容和尚不得举夹山与定山同行言话次定山云生死中无佛则X无生死夹山云生死中有佛则不迷生死互相不肯同上大梅相见了具说前事夹山问未审那箇是亲那箇是踈梅云一亲一踈山又问那箇亲梅云且去明日来夹山至来日又问未审那箇亲梅云亲者不问问者不亲夹山后住云我当时在大梅失却一只眼师云夹山不知换得一只眼大梅老汉当时闻举若以棒一时打出岂止画断两人葛藤亦乃为天下宗匠举沩山问仰山甚处来云田中来沩山云田中多少人山插下锹子叉手而立沩云南山大有人刈茆山拈得锹子便行玄沙云我当时若见与踏倒锹子镜清云不柰船何打破戽斗僧问明招古人意在锹子处叉手处招唤某专甲僧应喏招云还曾梦见仰山么师云诸方老宿咸谓插锹话奇特也大似随邪逐恶若据雪窦见处仰山被沩山一问直得草绳自缚去死十分举雪峯示众云望州亭与汝相见了也乌石岭与汝相见了也僧堂前与汝相见了也保福问鹅湖僧堂前且致望州亭乌石岭什么处相见鹅湖骤步归方丈保福便入僧堂师云二老宿是即是祇知雪峯放行不见雪峯把住忽有箇衲出问未审雪窦作么生岂不是别机宜识休咎底汉还有望州亭乌石岭相见底衲僧么良久云担板禅和如麻似粟X举德山一日饭迟自掌钵至法堂上雪峯见云遮老汉钟未鸣鼓未响托钵向什么处去德山便回峰举似巖头头云大小德山不会末后句山闻举令侍者唤巖头至方丈问汝不肯老僧那巖头密启其意山至来日上堂与寻常不同巖头到僧堂前抚手大笑云且喜得老汉会末后句他后天下人不奈何虽然如此祇得三年明招代德山云咄咄勿处去勿处去师云曾闻说箇独眼龙元来祇具一只眼殊不知德山是箇无齿大虫若不是巖头识破争得今日与昨日不同诸人要会末后句么秪许老胡知不许老胡会举古云眼里着沙不得耳里着水不得忽若有箇汉信得及把得住不受人瞒祖佛言教是什么热椀鸣声便请高挂钵囊拗折拄杖管取一员无事道人又云眼里着得须弥山耳里着得大海水一般汉受人商量祖佛言教如龙得水似虎靠山却须挑起钵囊横担拄杖亦是一员无事道人复云漝么也不得不漝么也不得然后勿交涉三员无事道人中要选一人为师洪州黄龙山南禅师二则举临济问寺主什么处去来主云州中籴黄米去来临济以拄杖面前画一画云还籴得遮箇么主便喝济便打典座至济乃举前话典座云寺主不会和尚意济云儞又作么生典座便礼拜济亦打师X云喝亦打礼拜亦打还有亲踈也无若无亲踈临济不可盲枷瞎棒去也若是归宗即不然寺主下喝不可放过典座礼拜放过不可又云临济行令归宗放过三十年后有人说破举僧问大觉和尚忽来忽去时如何觉云风吹柳絮毛毬走进云不来不去时如何觉云华岳三峯头指天师云大觉祇解箭锋相拄理事相投殊不知趂得老鼠打破油瓮东京净因怀琏大觉禅师三则举云门大师有时闻白槌声乃云妙喜世界百杂碎汝等诸人擎钵向湖南城里喫饭去师云大小云门也似事颠倒山僧遮里祇是维那白槌首座施食山僧展钵行者行益与么说话一任诸方裁断举睦州有时云忽然忽然山僧道不然不然何也夜乌啼晓月玉女打秋千举肇法师云会万法为巳者其唯圣人乎石头和尚因看到此乃以手拊几一下云圣人无巳靡所不巳师云大小石头祇向泥里洗土块山僧即不然良久云常爱川原幽隐处满园花木撼春风滁州瑯瑘惠觉广照禅师四则举临济示众云但有问讯不亏欠伊总识伊来处与么来者恰似失却不与么来无绳自缚一切时中莫乱斟酌会与不会都来是错分明与么道一任天下人贬剥师拈云作么贬作么剥良久云垂钩X四海为钓骊龙格外玄谈盖寻知巳喝一喝举百丈见赵州来参百丈云甚么处来州云南泉来丈云南泉近日有何言句示徒州云今时人直教悄然去百丈云悄然且致茫然一句作么生道州近前三步百丈咄之州作缩头势百丈云大好悄然赵州拂袖便出去师拈云赵州老人向师子窟里换得牙爪举临济上堂有僧出礼拜济便喝僧云老和尚莫探头好济云儞道落在什么处僧便喝又僧问如何是佛法大意济便喝僧礼拜济云儞道好喝也无僧云草贼大败济云过在什么处僧云再犯不容临济乃云要会临济宾主句请问取适来问话二禅客师拈云真金须入火举水潦参马祖师问如何是祖师西来意被马大师一踏踏倒起来拍手呵呵大笑当下大悟便承嗣马大师住后有僧问如何是祖师西来意水潦云自从马师一踏后直至如今笑不休师拈云大众儞道水潦还曾悟也未云居山晓舜禅师三则举石霜迁化众请首座住院虔侍者曰夫续先师住持须会先师意祇如先师道休去歇去寒灰枯木去直似一条白练去未审首座作么生会首座云先师意明一色边事虔侍者云与么会又何会梦见先师意首座乃焚香云某甲若会先师意香烟X尽处脱去若不会先师意香烟尽处脱去不得良久香烟尽首座脱去虔侍者曰坐脱立化即不无首座要且未梦见先师意师云儞等诸人且作么生会诸人会处便道首座与么说是说道理所以虔侍者不肯伊大愚道虔侍者尽平生见解秖具一只眼举赵州问南泉云明头合暗头合南泉便归方丈赵州云遮老子寻常口吧吧地被我问着杜口无词首座云莫道和尚无语自是上座不会赵州便掌首座云遮一掌合是堂头老子喫首座便休师云儞诸人作么生会诸人会处便道首座落佗赵州圈樻与么会又争得大愚道赵州大似傍若无人举邓隐峯去访丹霞山下逢见丹霞乃问丹霞山在什么处霞云青黯黯处峯近前便扭住云莫祇遮箇便是霞云真师子儿一拨便转峯便休师云大愚道丹霞祇知衫穿不觉鞋绽婺州承天简禅师五则举法灯禅师问僧禅客相逢祇弹指此心能有几人知作么生会僧弹指一下灯云恁么会又争得僧云未审和尚尊意如何灯弹指一下师拈云将谓众生苦更有苦众生举玄沙和尚到三斗菴主处三斗乃云住山年深不怪无坐具沙云庵主来在那后法灯别三斗语云当时但触礼师拈云玄沙不解作客劳烦主人法X灯大似将甎换玉举南泉和尚有书与茱萸和尚书中云理随事变宽廓非外事从理变寂寥非内茱萸看了呈起问大众云谁能与山僧作得回书乃有僧问如何是宽廓非外茱萸云问一答百也无妨僧曰如何是寂寥非内茱萸云覩对颜色不好手僧又问长沙和尚如何是宽廓非外长沙闭目良久僧曰如何是寂寥非内长沙开目视之僧又问赵州和尚如何是宽廓非外州作喫饭势僧曰如何是寂寥非内州作拭口势僧便举似南泉泉云此之三人不谬为吾嫡子师拈云此三人一人得皮一人得肉一人秦不収魏不管举僧问大颠和尚不昧本来人请师高着眼颠低头僧曰大颠法道今日亲晓未审灵山事若何颠举头僧曰一等勿絃琴唯师弹得妙颠合掌僧展两手颠云赖遇老僧僧礼拜颠便皈方丈僧云弄巧成拙师拈云遮僧虽能掉鬪不解理兵大颠大似生钱放债举有一梵僧来参仰山仰山于地上𦘕一半月相僧添成圆月相乃以脚抹却山展两手僧云此土有小释迦出现师拈云仰山大似哑子喫苦瓜洪州翠巖山可真禅师一则举僧问巴陵如何是道陵云明眼人落井又问宝应如何是道应云五凤楼前又问首山如何是道山X云脚下深三尺师云此三转语一句壁立千仞一句陆地行船一句宾主交参东京智海慕喆真如禅师二则举云巖扫地次道吾云何得太区区生巖云须知有不区区者吾云恁么则有第二月也巖举起扫帚云遮箇是第几月吾便休后玄沙云我当时若见向伊道正是第二月云门云奴见婢慇懃师云将勤补拙此三句语一句可以定干坤一句可以验衲僧一句可以接初机诸人还拣辨得么若拣辨得出许儞亲见惠光若辨不出莫道慧光山势崄隔江遥望碧云开举夹山在沩山作典座一日沩山问今日喫甚么菜夹山云二年共一春沩山云如法修事着山云龙宿凤巢师云夹山虽逞家风美即美矣善即未善慧光即不然寻常茶饭随家丰俭或有人问今日喫甚菜向道不是茄子便是菘菜如法修事着五味不少且道夹山是慧光是庐山东林广惠常总照觉禅师一则举汾州昭禅师僧问如何是接初机底句州云汝是行脚僧如何是辨衲僧底句州云西方日出卯如何是正令行底句州云千里特来呈旧面如何是立干坤底句州云北俱卢洲长粳米食者无贪亦无嗔汾州复云老僧将此四转语验天下衲子师云验则验矣争柰有箇人不肯宝峰今日对大众X前敢别汾州四转语如何是接初机底句师云无底钵盂光𤇅赫如何是辨衲僧底句师云天台楖𣗖黑鳞皴如何是正令行底句师云戴盆鍱腹三千里如何是立干坤底句师云人问天上一般春师复云汾州与么验天下衲子宝峰与么辨海上禅流南岳云峯文悦禅师五则举玄沙一日见长生乃作一圆相生云一切人出遮箇不得沙云情知儞向鬼窟里作活计生云某甲祇如此和尚又作么生沙云一切人出遮箇不得生云某甲适来与么道为甚不得和尚恁么道为甚却得沙云我道得儞道不得师云道得道不得总在玄沙圈里如今还有出得底么举雪峯示众云尽干坤大地撮来如粟米粒大抛向面前漆桶不会打鼓普请看师云虽然比上不足翠巖更与儞葛藤拈拄杖云还见雪峯么举云门示众云佛法也大有秪是舌短师云云门与么道也是秦州来举汾州示众识得拄杖子行脚事毕师拈起拄杖云遮箇岂不是拄杖子阿那箇是儞行脚事复云楖𣗖横担不顾人直入千峯万峰去举五洩初参石头才到门便云一言相契即住一言不契即去石头踞坐洩拂袖便行头遂召阇梨洩回首头云从生至死秪是遮箇回头转脑作什么X因而有省师云石头老人坐不定把不住似遮般担板汉从教去便休又唤他回头来被他茶煳一上道我向遮里有箇悟处驴年梦见潭州大沩怀秀禅师一则举仰山梦往弥勒所令居第二座有尊者白槌云今当第二座说法仰山起白槌云摩词衍法离四句绝百非谛听谛听师云仰山依文解义即不无忽然弥勒会中有箇作者才见伊道摩诃衍法便云合取两片皮非唯止绝仰山寐语亦免后人梦中说梦越州天衣义怀禅师三则举脩山主问僧甚处来僧云翠巖来主云翠巖有甚么言句示徒僧云和尚寻常道出门逢弥勒入门见释迦主云恁么道又争得僧便问和尚又如何主云出门逢阿谁入门见什么僧于言下有省师乃云虽得一场荣刖却一双足且道在宾家分上主家分上若定当得出忧则共慼乐则同欢山僧则不然出门则吴山楚水入门则佛殿行廊或有箇衲僧出问师意如何许伊具一只眼举云门颂云上不见天下不见地塞却咽喉何处出气笑我者多哂我者少师云云门恁么道不觉弄巧成拙山僧即不然仰面看天低头覰地口里喫饭鼻孔出气心不负人面无惭色举赵州送僧举起拂子云有佛处不得住无佛处急X走过三千里外逢人莫举僧云恁么则不去也州云摘杨花摘杨花师云赵州非但走得遮僧脚底皮穿亦乃哑却遮僧口口若不哑为什么逢人便举庐山开先善暹禅师二则举明招云今日风头梢硬归暖处说话去来大众随入方丈招云才到暖处便见瞌睡乃以拄杖一时赶散师云停囚长智当时待伊道今日风头稍硬归暖处说话去来但拊一掌各自归堂教遮老汉一场懡㦬举进山主问澄源云山河大地从何而有源云从想有进云学人拟想一鋋金还得也无源无语师拈云澄源老汉将谓想澄成国土殊不知问者如虫御木答者偶尔成文山僧即不然待他道学人拟想一铤金得也无但痛与三十棒何故如此卖金遇与买金湖州上方齐岳禅师二则举疎山示众云山僧咸通巳前明得法身边事咸通巳后明得法身向上事云门在众出问云如何是法身边事疎云枯桩如何是法身向上事山云非枯椿门云还许学人说道理也无山云许汝说门云枯椿岂不是明法身边事山云是门云非枯桩岂不是明法身向上事山云是门指净瓶云法身还该箇么山云阇梨莫向净瓶边会门云喏喏师X云疎山总是战争收拾得却因歌舞破除休云门舌上有龙泉举云居膺和尚示众云孤逈峭巍巍却问僧云会么僧云不会居云汝面前案山子也不会师拈云云居大似按牛头喫草江宁府蒋山法泉佛惠禅师三则举本净和尚云道体本无修不修自合道弃却一真性来入閙浩浩若逢修道人第一莫向道师云山僧爱与古人厮拗若逢修道人第一切向道且道向道箇什么陜府铁牛浑是铁陇西鹦鹉解人言举脩山主云风动心摇树云生性起尘若明今日事暗却本来人师云脩山主虽甚奇怪秖解抱桥柱澡洗山僧即不然云生洞里阴风动林间响若明今日事半斤是八两举香严示众云我有一机瞬目扬眉有人不会别唤沙弥师云香严虽然慈悲广大岂知恩多怨深山僧即不然我有一机电掣犹迟有人不会脑后金鎚云居山了元佛印禅师一则举南泉归宗麻谷三人同去礼拜国师至中路泉于地上画一圆相云道得即去归宗于圆相中坐麻谷作女人拜南泉云恁么则不去归宗云是何心行师拈云归宗麻谷气宇如王落在南泉圈里当时见佗𦘕圆相拂袖便行直饶南泉更有神通也X较三千里杭州佛日智才禅师二则举临济持钵到一婆子门前云家常婆子开门云太无厌生济云饭犹未曾得何责人无厌婆子闭却门师拈云婆子虽然机智纵横也是自损临济出不当时过着此人飜在阃外若要临济口闭直须将饭与伊举南泉垂语云唤作如如早是变也今时人须向异类中行赵州云异则不问如何是类南泉两手托地赵州便与一踏归涅槃堂云悔悔首座问云悔箇什么州云悔不更与两踏师拈云父不慈子不孝作之在前悔之在后明眼衲僧难缄其口东京智海本逸正觉禅师三则举僧辞归宗宗问甚处去僧云诸方学五味禅去宗云我遮里有一味禅儞何不学僧云如何是和尚此间一味禅宗便打良久云会么僧云会也宗云儞试道看僧拟祗对宗又打黄蘗闻举云马大师出八十四人善知识问着更阿辘辘地祇有归宗老犹较些子师拈云黄蘗禅师也是爱忘其丑忍俊不禁归宗老汉禅精一味不觉伤盐伤醋遮箇师僧将赤肉抵他干棒盖为有求皆苦更有一箇且听诸方断看举德山和尚不安有僧问还有不存病者也无山云有僧云如何是不病者山云阿耶阿耶师拈云作X家宗匠语不浪施如人解射百发百中山僧即不然如何是不病者伤寒鼻涕流举汾州和尚以拄杖示众识得拄杖子行脚事毕三角和尚云识得拄杖子入地狱如箭射师拈云二老宿一出一入半合半开犹是干戈相待山僧即不然识得拄杖子𦘕月冷光在指云秋片移杭州承天传宗禅师二则举僧问南泉百尺竿头如何进步泉云更进一步僧复问盐官官云百尺竿头用进作什么僧不肯拂袖便出官便打师拈云若参南泉须进一步若参盐官须退一步明眼底辨取举仰山到东寺问云相看寺云巳相见了也不用上来山云与么相见莫错么寺便入方丈闭却门仰山后归举似沩山山云是什么心行仰山云若不与么争识得伊师拈云仰山识得东寺强说道理设使沩山亲去也未能与东寺相见东京慧林德逊佛陀禅师一则举百丈和尚问僧从什么处来僧云山下来丈云还曾逢着人么僧云不曾逢着丈云为甚不逢僧云逢着即举似和尚丈云甚么处得遮箇消息师拈云山下不曾逢着则且致山上还曾逢着么若逢着即汾阳消息流布诸方若不逢着什么处去来台州瑞巖子鸿禅师二则举曹山问僧佛真法身犹若虗空应物现形如水中X月且作么生说箇应僧云如驴覰井山云子秖道得八成僧云请师全道山云如井覰驴师云遮僧始道一半曹山方得八成要得全道么如井覰井举陈操尚书问同参僧云有一事与老兄商量得么僧云合取狗口书自掴口一下云某甲罪过僧云知过必改书云恁么乞与老兄口喫饭师拈云陈操却解髑髅前挥劒脑盖后放光遮僧虽入虎穴不得虎子东京法云法秀圆通禅师四则举茱萸示众云汝等诸人莫向虗空里钉橛有灵虗上座出众云是虗空是橛茱萸便打虗云和尚莫打某甲茱萸放下拄杖便归方丈师拈云茱萸祇知瞻前遮僧不能顾后子细捡点将来两箇总好喫棒且道过在甚么处具眼者辨取举药山参石头问三乘十二分教某甲粗知承闻禅宗直指人心见性成佛未晓此理乞师指示石头云恁么也不得不恁么也不得恁么不恁么总不得师云石头好箇无孔铁鎚大似分付不着人药山虽然过江悟去争柰平地喫交有甚扶䇿处举法眼云识得凳子周帀有余云门云识得凳子天地悬殊天衣云识得凳子梌楠木作栖贤即不然识得凳子四脚着地其间一出一没半合半开有得有失有亲有疎具眼禅人一任检点举若见诸相非相即见如来师云直饶大地普请成X佛亦未梦见山僧脚跟在法眼道若见诸相非相即不见如来师云虽然如是未免垛根先师云若见诸相非相眼在什么处此语有两负门若检点得出许儞具择法眼师召众云会么前面千寻古㵎后面万仞高山若也不见为儞诸人重新注破瘦竹有高节闲云无定心卫州元丰清满禅师二则举法眼问修山主毫釐有差天地悬隔子作么生会主云毫釐有差天地悬隔法眼云恁么会又争得主云某甲祇恁么师兄作么生法眼云毫釐有差天地悬隔主便礼拜师云噫许大修山主被泥弹子换了眼睛还知么复云后面礼拜也是停因长智举雪峯示众云南山有鼈鼻虵汝等诸人切须好看师乃横按拄杖云更看山僧为虵𦘕足东京净因惟岳佛日禅师一则举教云知见立知即无明本知见无见斯即涅槃山僧即不然今日要与释迦老子争锋别为诸人通箇消息知见立知即无明本知见无见斯即涅槃若道云月是同如来禅即许师兄会若道溪山各异祖师禅未梦见在秀州资圣盛懃禅师二则举疎山到投子处投子问近离甚处山云延平投子云还将得劒来么山以手指地投子便休山便出X去投子至晚令侍者请山喫茶侍者云早来巳去子云三十年弄马骑今日被驴子扑师拈云此二人还有得失也无试请断看良久云得便宜是落便宜举钦山问德山天皇也与么道龙潭也与么道未审德山作么生道德山云儞试道天皇龙潭底看钦山礼拜德山便打祖峯拈云德山祇会打死钦山不会打活钦山资圣即不然若据钦山合喫三顿棒天皇也与么道龙潭也与么道未审德山作么生道遮里合喫多少儞试举天皇龙潭底看钦山礼拜又亦放过更有一顿落在甚处良久云遮一顿三十年后好作点眼药卢山栖贤迁禅师三则举大禅佛到仰山问仰山西天二十八祖也与么唐土六祖也与么和尚也与么某甲也与么仰山下绳床打四棒大禅佛后到诸方自云集云峰下四藤条天下大禅佛参师云且仰山打伊四藤条是何道理莫是打伊不会莫是打伊说道理若恁么会何曾梦见山僧道若瓠连根苦甜瓜彻蔕甜举维摩诘有病世尊令文殊师利诣彼问疾文殊云是疾从何而起是身病也是心病也于四大中何大病也维摩云我此病者亦非有也亦非无也非是身病非是心病非四大病不离四大由众生病故而我亦病众生病瘥我病亦瘥师云看他维摩X如斯懊恼作却遮病山僧病诸人还知么秪为当初不忌口举僧问曹山抱璞投师请师雕琢山云不雕琢僧云为甚不雕琢山云须知曹山好手师云山僧即不然为甚不雕琢㵎底松寒江宁府清凉和禅师一则举舍利弗入城见月上出城弗问云什么处去女云如舍利弗与么去弗云我入汝出何言同去女云汝住何所弗云当住涅槃女云我如汝去师拈云一出一入何云同去会么拈起拄杖云舍利弗月上女尽在山僧拄杖头上若也会得去路无差其或不然一任出入澧州夹山自龄禅师三则举天王如来会中有女子于世尊前入定佛勑文殊出此女子定文殊遂弹指一下乃以手托上梵天出此女子定不得世尊云下方有网明菩萨出得此定须更网明至弹指一下女子出定而去师云遮公案无不委知文殊为甚出不得网明为甚出得诸人傥具奔流度刃底眼非但见遮一队汉败关乃至河沙祖佛出来也被作家覰破其或青黄不辨邪正不分秖管去觅女子出定玄沙道底举南泉示众云文殊普贤昨夜三更每人与二十棒趂出院了也赵州出众云和尚棒教谁喫泉云王老师过在甚处州便礼拜师云南泉一期逞俊争X柰平地生堆赵州虽则觌面投机不免脑门着地生举赵州见院主送生饭与鵶子忽总飞去州问鵶子见儞为甚飞去主云怕某甲州云甚是语话主云请师代语州代云为某甲有杀心在师拈云是甚语话忽有人问山僧祗云渠却刢利庐山开先心印禅师一则举僧问投子历却来来无尽灯不曾挑剔镇长明时如何投子云历劫来来无尽灯不曾挑剔镇长明师拈云问既如斯答亦相似为甚东家点灯西家暗坐明眼禅人试请辨看建中靖国续灯录卷第二十七建中靖国续灯录X卍XXX建中靖国续灯录卷第二十八宋磻东京法云禅寺住持传法佛国禅师惟白集颂古门明州雪窦山重显明觉禅师举梁武帝问达磨大师如何是圣谛第一义达磨云廓然无圣帝曰对朕者谁达磨云不识帝不契遂渡江至魏武帝举问志公志公云陛下还识此人否帝曰不识志公云此是观音大士传佛心印帝悔遂遣使取志公云莫道陛下发使去取阖国X人去他亦不回圣谛廓然何当辨的对朕者谁还云不识因兹暗渡江岂免生深棘阖国人追不再来千古万古空相忆休相忆清风帀地有何极师顾视左右云遮里还有祖师么自云有唤来与老僧洗脚举赵州示众云至道无难唯嫌拣择才有语言是拣择是明白老僧不在明白里是汝诸人还护惜也无时有僧问云既不在明白里护惜箇什么州云我亦不知僧云和尚既不知为什么道不在明白里州云问事即得礼拜了退至道无难言端语端一有多种二无两般天际日上月下槛前山深水寒髑髅识尽喜何立枯木龙吟消未干难难拣择明白君自看举云门大师垂语云十五日巳前不问汝十五日巳后道将一句来自代云日日是好日去却一拈得七上下四维无等匹徐行踏断流水声纵观写出飞禽迹草茸茸烟幂幂空生巖畔花狼籍弹指堪悲舜若多莫动着动着三十棒举肃宗帝问忠国师百年后所须何物国师云与老僧作箇无缝塔帝曰请师墖样国师良久云会么帝曰不会国师云吾有付法弟子耽源却谙此事请诏问之国师迁化后肃宗帝诏耽源问此意如何源云湘之南潭之北中有黄金充一国无影树下合同船琉璃殿上无X知识无缝塔见还难澄潭不许苍龙蟠层落落影团团千古万古与人看举龙牙问翠微如何是祖师西来意微云与我过禅板来牙取禅板与翠微微接得便打牙云打即任打要且无祖师意又问临济如何是祖师西来意济云与我过蒲团来牙取蒲团与临济济接得便打牙云打即任打要且无祖师意龙牙山里龙无眼死水何曾振古风禅板蒲团不能用祇应分付与卢公复云遮老汉亦未勦绝在卢公付了亦何凭坐倚休将继祖灯堪对暮云归未合远山无限碧层层举雪峯示众云南山有一条鼈鼻蛇汝等诸人切须好看长庆出云今日堂中大有人丧身失命僧举似玄沙沙云须是稜兄始得然虽如此我即不与么僧曰和尚作么生沙云用南山作么云门以拄杖撺向雪峯面前作怕势象骨岩高人不到到者须是弄蛇手稜师备师不奈何丧身失命有多少韶阳知重拨草南北东西无处讨忽然突出拄杖头抛向雪峯大张口大张口兮同闪电剔起眉毛还不见如今藏在乳峯前来者一一看方便师高声喝云看脚下举僧问云门树凋叶落时如何门云体露金风X问既有宗答亦攸同三句可辨一镞辽空大野兮凉飇飒飒长天兮疎雨蒙蒙君不见少林久坐未归客静依熊耳一丛丛举南泉参百丈涅槃和尚丈问从上诸圣还有不为人说底法么泉云有丈云作么生是不为人说底法泉云不是心不是佛不是物丈云说了也泉云某甲祗与么和尚作么生丈云我又不是善知识争知有说不说泉云某甲不会丈云我大杀为汝说也古佛从来不为人衲僧今古竞头走明镜当台列象殊一一面南看北斗斗柄垂无处讨拈得鼻孔失却口举定上座问临济如何是佛法大意济下绳床擒住与一掌便托开定伫立傍僧云定上座何不礼拜定方礼拜忽然大悟断济全机继后踪持来何必在从容巨灵擡手无多子分破华山千万重举槃山垂语云三界无法何处求心三界无法何处求心白云为盖流泉作琴一曲两曲无人会雨过夜塘秋水深举僧问云门如何是清净法身门云花药栏僧云便与么去时如何门云金毛师子华药栏莫颟顸星在称兮不在盘便与么太无端金毛师子大家看X举陆亘大夫与南泉话次云肇法师道天地同根万物一体也甚奇怪南泉指庭前华召大夫云时人见此一株华如梦相似闻见觉知非一一山河不在镜中观霜天月落夜将半谁共澄潭照影寒举僧问洞山和尚寒暑到来如何回避山云何不向无寒暑处去僧云如何是无寒暑处山云寒时寒杀阇梨热时热杀阇梨垂手还同万仞崖正偏何必在安排琉璃古殿照明月忍俊韩獹空上阶举镜清问僧门外什么声僧云雨滴声清云众生颠倒迷巳逐物僧云和尚作么生清云洎不迷巳僧云洎不迷巳意旨如何清云出身犹可易脱体道应难虗堂雨滴声作者难詶对若谓曾入流依前还不会会不会南山北山转霶霈举马大师与百丈行次见野鸭子飞过大师云是什么丈云野鸭子大师云什么处去也丈云飞过去也大师遂扭百丈鼻头丈作忍痛声大飞云何曾飞去野鸭子知何许马祖见来相共语话尽山云海月情依前不会还飞去欲飞去却把住道道举外道问佛不问有言不问无言世尊良久外道赞叹云世尊大慈大悲开我迷云令我得入外道X去后阿难问佛云外道有何所证而言得入佛云如世良马见鞭影而行机轮曾未转转必两头走明镜忽临台当下分妍丑妍丑分兮迷云开慈门何所生尘埃因思良马窥鞭影千里追风唤得回唤得回鸣指三下举盐官一日唤侍者与我将犀牛扇子来侍者云扇子破也官云扇子既破还我犀牛儿来侍者无对投子云不辞将出恐头角不全师拈云我要不全底头角石霜云若还和尚即无也师拈云犀牛儿犹在资福画一圆相于中书一牛字师拈云适来为什么不将出保福云和尚年尊别请人好师拈云可惜劳而无功犀牛扇子用多时问着元来总不知无限清风与头角尽同云雨去难追师复云若要清风再覆头角重生请禅客下一转语问云扇子既破我还我犀牛儿来时有僧出云大众参堂去师云抛钩钓鲲鲸钓得箇虾䗫举世尊一日陞座文殊白槌云谛观法王法法王法如是世尊便下座列众丛中作者知法王法令不如斯会中若有仙陀客何必文殊下一槌举赵州示众三转语泥佛不度水神光照天地立雪如未休何人不雕伪金佛不度炉人来访紫胡牌中数箇子清风何处无X木佛不度火常思破灶堕杖子忽击着方知孤负我举肃宗帝问忠国师如何是十身调御师云檀越踏毗卢顶上行帝云寡人不会师云莫认自巳作清净法身一国之师亦彊名南阳独许振嘉声大唐扶得真天子曾踏毗卢顶上行铁鎚击碎黄金骨天地之间更何物三千剎海夜澄澄不知谁入苍龙窟潭州石霜楚圆慈明禅师举僧问云门如何是超佛越祖之谈门云餬饼超佛越祖若何宣充斋餬饼恣情飡湖南展钵新罗齩大食波斯索渡船举僧问如何是佛明云水出高源水出高源也大奇禅人不会眼麻弥若也未明泥水句灯笼露柱笑怡怡举僧问赵州如何是祖师西来意州云庭前栢树子赵州庭前栢天下走禅客养子莫教大大了作家贼洪州黄龙慧南禅师三则举台山路上有一婆子凡有游僧问台山路什么处去婆以手指云蓦直去僧方去又云好箇师僧又恁么去赵州闻举云来日上堂我巳勘破遮婆子杰出丛林是赵州老婆勘破有来由而今四海清如X镜行人莫与路为雠举忠国师三唤侍者侍者三应师云将为吾孤负汝元来汝孤负吾国师三唤侍者打草秪要蛇惊谁知㵎底青松下有千年茯苓国师有语不虗施侍者三唤无消息平生心胆向人倾相识不如不相识举赵州问僧曾到此间么僧云曾到州云喫茶去又问僧曾到此间么僧云不曾到州云喫茶去赵州验人端的处等闲开口便知音觌面若无青白眼宗风争得到如今相逢相问知来历不拣亲疎便与茶翻忆憧憧往来者忙忙谁辨满瓯华东京智海慕喆真如禅师举沩山和尚示众云老僧百年后向山下作一头水牯牛左脇书五字云沩山僧某甲此时唤作沩山僧又是水牯牛唤作水牯牛又云沩山僧唤作什么即得蹄角分明触处周不劳管带不劳收但知不犯佗苗稼水草随时得自由举岩头汉阳作渡子江南江北各悬木板索渡者扣板一下一日婆子抱一孩儿扣板索渡岩头于草舍中舞棹而出婆便问呈桡舞棹即不问婆婆手中一子甚处得来岩头以棹便打婆云婆生七X子六箇不遇知音祇遮一箇也不消得遂抛向水中亲儿弃了更无亲撒手归家罢问津呈桡举棹波中客休向江头觅渡人筠州洞山真净文禅师举云门大师抽顾云门抽顾自有来由不点不到休休休休舒州海会守端禅师举僧问洞山如何是佛山云麻三斤斤两分明不负君眼中瞳子莫生嗔百年三万六千日得欣欣处且欣欣举僧问杨岐少林面壁意旨如何岐云西天人不会唐言天高地迥人离见水阔山重不易论万古八风吹不入西天人不会唐言庐山东林常总照觉禅师举船子和尚接夹山后踏覆船夹山桡下悟心休何患身名踏覆舟今古华亭垂钓者烟波江上使人愁江宁府保宁仁勇禅师举六祖问让和尚甚处来让云嵩山安和尚处来六祖云什么物恁么来让云说似一物即不中六祖云还假修证否让云修证即不无污染即不得六祖云即此不污染是诸佛之护念吾亦如是汝X亦如是西天二十七祖般若多罗谶佛法从汝边去巳后出一马驹蹈杀天下人去在戴角披毛恁么来铁围山岳尽冲开阎浮踏杀人无数蓦鼻深穿拽不回举庞居士问马祖不昧本来身请师高着眼马祖直上覰居士云一种勿絃琴唯师弹得妙马祖直下覰居士礼拜马祖归方丈居士随后云弄巧得拙浩浩擎山戴岳来撑天拄地势崔嵬从教弄巧翻成拙撒手前行更不回举南泉示众云道非物外物外非道赵州出问如何是物外道南泉便打赵州接住云和尚莫打某甲巳后错打人去在南泉掷下拄杖云龙蛇易辨衲子难瞒輭缠藏锋入阵来𦘕时擒下眼瞠开死生一决英雄士文武双行将相才举石头问长髭甚处来长髭云岭南来石头云大庾岭头一铺功德成就也未长髭云成就久矣祇欠点眼石头云莫要点眼否长髭云便请石头垂下一足长髭便礼拜头云见箇什么长髭云如红炉上一点雪一铺大悲千手眼十分圆就未开光君看笔下神通现更有灵踪在上方举芭蕉示众云儞有拄杖子我即与儞拄杖子儞X无拄杖子我即夺儞拄杖子儞有面前拈取去儞无背后夺将来可怜黑漆光生底击着千门万户开苏州定慧超信海印禅师举石霜普会迁化众定首座住持虔侍者曰首座若会先师意方可住此先师道休去歇去一念万年去古庙里香炉去如一条白练去且道先师意作么生座曰祇是明一色边事侍者曰首座不会先师意座曰装香来香烟断处我若不脱去即不会先师意香烟才绝首座便脱去侍者于背上拊一下曰去即不无要且不会先师意张家养得数箇儿大者斆爷冶家业中有一男艺最精气宇如王威勐烈别别踏翻海底不顾骊龙珠喝散白云岂羡长天月举太原孚上座参雪峯至方丈前顾视雪峯便下看知事来日入方丈云昨日触忤和尚峯云知是般事便休李广将军古今无对深入虏庭全身远害不动于戈赢小捷到今边塞嘉声在举临济辞黄蘗蘗问什么处去济曰不是河南便是河北蘗便打济约住棒遂打一掌蘗大笑唤侍者将先师禅板拂子来济云侍者将火来蘗云虽然如此汝但将去巳后坐却天下舌头去在师资叙别意非遥禅板持来命火烧佛祖巳灵犹不X重信行余长孰擎挑举瑯瑘广照问举和尚近离甚处举云两浙照云船来陆来举云船来照云船在甚处举云胡步照云且坐喫茶举云喏喏渔翁萧洒任东西芦管横吹和不齐夜静月明鱼不食扁舟卧入武陵溪举沩山示众云有句无句如藤倚树后疎山问云树倒藤枯时如何山呵呵大笑归方丈树倒藤枯伸一问呵呵大笑有来由𦏰羊挂角无寻处直到如今笑未休举僧问举和尚如何是佛举云芦芽穿膝信手拈来如掣电全机大用疾如风放行一句通消息后夜猿啼在乱峯举耽源辞国师曰某甲往南方忽有人问极则事如何祇对师云幸自可怜生须要箇护身符子作什么不重巳灵犹未可护身符子更那堪为君旨外通消息秋月无云落碧潭东京慧林德逊佛陀禅师举赵州问僧喫粥了也未僧云了也州云洗钵盂去粥了令教洗钵盂初心往往更心麤直饶到此分明了巳是平生不丈夫举僧问云门不起一念还有过也无门云须弥山X问答随机或浅深云门终是饱丛林如今竞逐须弥走无限平人被陆沉舒州投子山义青禅师举僧问洞山如何是祖师西来意山云待洞水逆即向汝道古源无水有何声满岸西风一派新葱岭罢询熊耳梦雪庭休说少林春举僧问石霜如何是石霜深深所霜云无鑐销子两头摇三更月落两山明古道程遥苔藓生金鎻摇时无手把碧波心月兔常行举僧问夹山如何是夹山境山云猨抱子归青嶂后鸟衔华落碧岩前月皎青松鹤梦长碧云丹柱挂𦏰羊高岩壁仞千峯雪石笋生条半夜霜举僧问曹山佛未出世时如何山云曹山不如僧曰出世后如何山云不如曹山月隐青山瑞气高梧藏丹凤覰无辽无端石马潭中过惊怒泥龙翻海潮东京智海本逸正觉禅师举云门一日僧堂前见直岁喫餬饼次乃问喫得几箇餬饼岁云五箇门云露柱喫得几箇岁云请和尚茶堂里喫茶门便归方丈韶阳门下足英明直岁之才又哲英云华堂前凹凸X处不劳心力一齐平举外道问佛今日说何法佛云说定法来日又问今日说何法佛云说不定法外道云昨日定今日为什么不定佛云昨日定今日不定灵山会上如来禅问答何曾别是玄今日不定昨日定借婆裙子拜婆年举昔日有老宿经夏不为师僧说话有一僧叹云我秪么空过一夏不敢望和尚说佛法得闻正因两字也得老宿聊闻告云阇梨莫𧬊速若论正因一字也无漝么道了自扣齿云适来无端漝么道隣壁老宿闻之云好一釜羹被两颗鼠粪污却也一夏调和一釜羹傅巖犹未许争衡莫言污了无人见邻壁禅翁只眼明举二祖于少林立雪断臂而问诸佛法印可得闻乎林云诸佛法印匪从人得祖云我心未宁乞师与安林云将心来与汝安祖云觅心了不可得林云为汝安心竟断臂难于立雪难觅心无处始心安谁知万顷芦华境一一渔翁把钓竿举僧问香林如何是衲衣下事林云腊月火烧山僧问衣下事师云火烧山佛手遮不得人心似等闲举僧问佛岩如何佛向上事岩云螺是髻子如何是佛向下事岩云莲华座螺纹顶髻莲华座香象嚬呻师子吼流落人间三百X年塞断天下衲僧口太平州隐静山守俨禅师举药山和尚初参石头密领玄旨一日座次石头见汝在遮里作什么山云一切不为头云恁么则闲座也山云闲座即为头云汝道不为不为箇什么山云千圣亦不识石头打草要蛇惊密护玄机绝彚情迅句追风须辨的报云千圣不知名举沩山一日坐次仰山与香严侍立沩山云如今总恁么者少不恁么者多香严从东过西仰山从西过东沩山云遮箇因缘三十年后如金掷地相似仰云也须和尚提唱始得香严云即今亦不少沩山云合取口沩山垂语辨龙蛇一对骊珠绝点瑕师子窟中无异兽嘉声动地徧天涯云居山了元佛印禅师举僧问六祖黄梅意旨什么人得祖云会佛法人得僧云师还得也无祖云我不得僧云和尚为甚不得祖云我不会佛法当日黄梅传意旨会佛法人如竹苇麟龙头角尽成空卢老无能较些子举思禅师问六祖当何所务得不落阶级祖云曾作什么思云圣谛亦不为祖云落何阶级思云圣谛尚不为何处有阶级祖云如是如是汝善护X持圣谛从来尚不为更无阶级可修持至今卢大犹舂米和谷和穅付与谁举僧问南泉和尚百年后迁化向什么处去泉云山前檀越家作一头水牯牛去僧曰学人随去得也无泉云儞若来㘅一枝草来行履从来异类中不知头角与谁同若㘅水草来相见摆尾摇头四野风举僧问龙牙和尚十二时中如何着力牙云如无手人行拳始得无手人拳力最多龙牙曾打杜禅和直饶用得工夫尽不似陶家壁上梭䖍州慈云圆照禅师举白马和尚寻常呌快活临终时呌苦苦院主问和尚寻常呌快活如今何得如此和尚拈起枕头云汝道当时是如今是院主无语甜甜彻带甜苦苦连根苦拈起枕头时新罗夜打鼓举僧问赵州如何是祖师西来意州云栏中失却牛栏中失却牛有问即有詶更若求玄妙猢狲筑气毬东京净因惟岳佛日禅师举僧问投子如何是第一月子云孟春犹寒如何是第二月子云仲春渐暄孟春犹寒第一月仲春渐暄第二月若无闲事挂心X头便是人间好时节好时节江南并两浙春寒又秋热举僧问云门如何是祖师西来意门云日里看山日里看山好清风扫白云夜来何处火烧出古人坟福州大中智德禅师举僧问岩头孤帆不挂时如何头云后园驴喫草孤帆不挂事如何后圃驴儿喫草多直至如今闲放下谁知平地有殽讹举僧问云门如何是大修行底人门云一榼在手手中一榼绝痕瑕道听途传转见賖作者至今拈不起依前独自挈归家举僧问报慈情生智隔想变体殊情未生时如何慈云隔僧曰祇如情未生隔箇什么慈云梢子儞未遇人在隔青天无云轰霹雳丛林衲子如稻麻不知几箇仙陀客举僧问玄沙如何是学人自巳沙云是汝自巳是汝自巳莫相钝置衲子两两三三祇道早眠晏起岳阳干明慧觉禅师举僧问鴈过长空影沉寒水水无沈影之心鴈无遗踪之意意旨如何师云事向无心得鴈过长空岂遗影影沉寒水水无心但能体得无心处不用无心自道深举僧问投子如何是露地白牛子云叱叱僧曰饮X噉何物子云喫喫露地白牛起问端随机叱叱齿牙寒不知饮噉是何物喫喫直教沧海干越州天章元善禅师举云居和尚闻僧诵维摩经问云念什么经僧曰维摩经师云不问儞维摩经念底是什么其僧有省问经不问念维摩念底分明见也么欲入尘沙法门海一言演出不须多湖州上方日益禅师举杨岐在九峯受请陞座罢九峯勤和尚把住云今日喜得箇同参岐云同参底事作么生峯云九峰牵犁杨岐拽把岐云正当恁么时扬岐在前九峯在前峯拟议岐拓开云将谓同参元来不是一拽杷一牵犁平田浅地且相随恰到饥时无草料放开头角便东西老杨岐老杨岐尽道从来解弄蹄举大随菴前有一龟僧指问一切众生皮褁骨遮箇众生为什么骨褁皮大随脱一只鞋安龟背上骨在外皮在里灵于人兮不灵巳直饶背上卦分明九九翻成八十二举僧问忠国师如何是本身卢舍那国师云与老僧过净缾来僧将缾来国师云安旧处着僧复问如何是本身卢舍那国师云古佛过去久矣两手分明过净瓶不知身巳在隍城直饶便具金刚X眼也较沩山半月程建中靖国续灯录卷第二十八建中靖国续灯录X卍XXX建中靖国续灯录卷第二十九宋磻东京法云禅寺住持传法佛国禅师惟白集偈颂门蒋山法泉佛惠禅师释迦牟尼佛四顾无人法不传鹿园鹤树两茫然朝朝大士生浮世处处明星现碧天迦叶捧衣眉巳皱金棺将火足犹悬谁知摩竭当年事落日双林噪暮蝉一祖大迦叶尊者曾把珠金结净因九十一劫异常身涅槃会上仙陀客粪扫衣中无事人妙舞凭谁知此意绿巖孤坐自移春世尊无说声闻处千古金园跃瑞麟二祖阿难尊者娑罗林下涅槃门独授金襕众处尊宝盖摧时先有约剎竿倒处旧无根羣仙请证离山麓二主哀号露血痕谁谓真身巳圆寂常河风急浪华奔三祖商那和修尊者非法非心会得么六年身后出娑婆先生受记青林在弟子投机白发多胎久膺香草服瑞梵宫高占火X龙窠方今徒与还憍慢好向南山更一过四祖优波毱多尊者化行无间复无亲摄彼唯将定力熏筹室晚抛逢的子花鬘重献怖魔军不依佛法非常道若着身心未出群付却本来无底物旧山归去卧闲云五祖提多迦尊者摩迦当夕诞神躯异梦曾将昔谶符杲日升腾开黑暗王泉喷涌救焦枯八千修习因非正六劫分携事岂虗今日班茶山顶上牛车鹤驾尽同途六祖弥遮迦尊者勤求祖裔惜年光雉堞金云熠熠翔触负净时犹旅舍识非我处近家乡传灯预记百年后旧姓才唿远事彰从此五天不归去火中游戏类金刚七祖婆须密尊者汗衣粝食恣游行甘露常擎一点清强谓传心心岂有欲求论义义难成慈缘现相云无着陋巷狂歌月自明翻忆山中来客少一壶春酒为谁倾八祖佛陀难提尊者顶珠高耸自欣然满寺清风壮祖垣接引劳生春力重对詶雄辩海涛翻喻徒无说知真器向巳求心赖至言老老门生人不识白光尽处笑腾轩九祖伏䭾蜜多尊者闵却年光半百春可怜嫌富不嫌贫祖佛非道求何道父母不亲谁更亲七步岂劳莲捧足无言须信鑑X生庆禅门自古牢关钥漏洩家风是此人十祖脇尊者身非凡器预闻仙独号难生岂偶然苦海浪停全象在昏衢光散一珠圆言宣非佛幽人悟地变黄金大法传脇席遗风千古在今人多向日高眠十一祖富那夜奢尊者莫讶从前得法悕寥寥玄路绝离微悟迷不有晦明尽隐显元无一二非问佛不知非别道还家无住是真归徒言弟子纵横辩木义才标尽息机十二祖马鸣尊者功成高度死生流有作无为巳共修极物形分群马恋归云路断小虫忧金龙过雨危山动性海无风骇浪休唯有日轮垂灭相至今犹挂乱峯头十三祖迦毗摩罗尊者遣文不许王宫住挂钖还忻石窟深寒岫孤征云扑扑毒龙将近树森森宁知枉足相逢地便是拈华付嘱心老蟒何期千载后尘缘脱尽震雷音十四祖龙树尊者悲深曾解髻中珠我慢先摧福业徒伹得死生常了了都来声色尽如如幻师巳类春氷散佛性还同海月孤欲识涅槃无住相大千沙界一毗卢十五祖迦那提婆尊者休言无路出樊笼迷即山河悟即空报施园林生木耳投机天地共针锋八光尽处沤归海异论兴时雪X洒松巴弗城边人去后赤幡依旧起清风十六祖罗睺罗多尊者运应千年岂谬悠光连五佛助勒求井金锻去绝纤鑛河水乘来彻上流无我为师明了义擎盂分坐示同修门人不信曾三果香饭空持过几州十七祖僧伽难提尊者生巳能言少悟空肯将宝位苦羁笼不知祖域当传道谩把禅多摈出宫悲世几怜红日落开怀因望白云重从来嗣法人难得何惜𢹂笻过一峯十八祖伽耶舍多尊者七日经胎即诞神肌肤净照雪山春月氏巳悟千年事童子何惊百岁身听去风铃非别物𢹂来宝鑑自无尘区区曾入宽闲舍唤出三天旧主人十九祖鸠摩罗多尊者路在诸天孰可攀祇缘悲重入尘寰一灵寂寂死生外三界悠悠梦幻间容易岂教忘妙偈慇懃更为倒疑山重门自昔敲门后直至如今不着关二十祖阇夜多尊者垂手因伤失道真象王纵步有谁怜祇将言下无生义唤起林间长坐人至道不求非散乱急兹将断为悲辛当时不觌罗城会勤苦徒劳数劫尘二十一祖婆修槃头尊者念昔拳拳扣德音幻泡无碍旨还深双珠梦去忘明晦一法传来非古今失果宁知月净记在胎因得众X贤钦临行蹈破虗空处不是男儿岂易寻二十二祖摩拏罗尊者愚智甞因辩塔分出尘岐路感时君施檀引喻人多劫听偈飞鸣鹤一群性㳷山河但窅窅心生毫芥尽纷纷谁知异域香焚日曾把青烟破白云二十三祖鹤勒那尊者乡落皆唿圣子贤摧颓庙貌未童年罹忧虹贯干坤外问法人归日月边无我无为非是道有功有作未忘筌身分舍利重来后奇特还如火里莲二十四祖师子尊者即心知见绝消详五众何人敢校量童子有缘惊展手嚫珠无颣惜潜光蕴空巳得身如幻臂断徒夸劒似霜光首何须忧法坠窣堵波上有斜阳二十五祖婆舍斯多尊者道涂多难意潜宣无我先摧印帝前神劒梦符应网断祖衣焚验法幢坚食来毒药曾无着谏去因人亦可怜三昧火中何处有一轮明月在青天二十六祖不如蜜多尊者祖堂冥合继清芬储贰摧邪骇众闻长爪岂能为巨蠧化山空欲碍高云东王超悟终何得圣嗣重归岂易群付嘱强名心地藏更无头尾可呈君二十七祖般若多罗尊者应变乘时善举扬问珠求裔旨何长三春果满菩提树一夜华开世界香伹切传灯悲物化宁忧仙水走X年光翻嗟未见蜜多日几度行吟效建狂二十八祖菩提达磨大师运智随缘肯自安游梁涉魏几何般穿云钖挂草堂静为法人忘雪夜寒开叶开华皆不实得皮得髓谩多端空留只履嵩阳寺后代儿孙着脚难二十九祖慧可禅师峯前孤坐眼慵开佛祖非遥偶自谐顶骨换来山忽耸风痾忏去露先摧潜兴讪谤真堪惜晚过屠沽更莫猜回首邺都城下路春风无限长苍笞三十祖僧璨禅师甞因吾道苦陵迟十载藏珠卧翠微华地无生聊密付法门求解使知非罗浮海近凭栏久山谷云深振钖归名氏不言休更问手携席帽旧麻衣三十一祖道信禅师勤苦遗风迈昔贤沙弥闻法尚髫年重城解盗神兵至古路求人佛性圆白气巳膺分派后紫云犹记破头边墖开真相堂堂处留与禅家万古传三十二祖弘忍禅师谁言相阙紫金身尽性高谈绝四隣圣果高推僧上座衣盂自与岭南人三更巳付何曾付七百相亲岂易亲堪叹当年奔逐者至今犹拂镜台尘三十三祖慧能禅师今古曹谿一派寒师来因为起波澜携囊庾岭人空逐负石黄梅众识难顿悟心田华馥郁欲归乡社叶X凋残风幡辨的真猷在试向剎竿头上看越州天衣义怀禅师投机一二三四五六七万仞峯前独足立骊龙颔下夺明珠一言勘破维摩诘色空色空空色色空空阂却潼关路不通劫火洞然毫末尽青山依旧白云中东西南北十万八千空生罔措火里生莲东京净因净照臻福师百丈再参一喝分明守死灰青天赫日起风雷傍人抚掌呵呵笑唯有知音吐舌来百丈卷席高登猊座巳圆成大智仙陀卷便行师子嚬呻犹似可象王回首更堪惊外道问佛特地慇懃问有无因风应不费工夫迷云纵得开令入未免区区在半途灵云悟桃华春暖桃花带露开灵云一见悟灵台玄沙谛当传千古谁解雌黄息众猜赵州勘婆赵州勘破老婆禅语脉分明在目前近日五湖参学X者刚于岐路走如烟不见一法是大过患不见一法是过患雨余郊野云收汉中秋午夜月轮高几处人登楼上看不见一法即如来不见一法即如来南有天台北五台江上雪消春巳暖岩华凌晓露中开百丈野狐问来答去尽因缘流落寰区数百年自古自今诸衲子一人传了一人传四宾主宾中宾寥寥度日好愁人舍父佗方空役役平生受尽苦兼辛宾中主擕笻入市无俦侣纵然觌面便相呈争奈自家不能覩主中宾权挂垢衣混俗尘头头应接殊无倦悲智双严最上人主中主独坐巍巍金殿宇五湖四海乐昇平处处修文尽偃武因僧请益三诀以示之第一诀衲僧犹未瞥更拟问如何棒头须见血第二诀南北行人绝非但迦叶兄文殊也结舌第三诀祖令随机设腊月岭头梅满枝香吐雪舒州浮山法远圆鑑禅师X禅将交锋歌禅将交锋看作家还同敬德遇金牙机锋迅速人难辨纵横擒纵智徒夸善藏锋巧回互把断要津谁敢指香象咆哮海岳摧师子嚬呻凡圣惧或探竿或把火照耀干坤验作者拟议之时宾主分闪电之间换甲马势如龙健如虎左旋右转夺旗鼓临机照破铁门关决烈冲开金锁户文彩彰风骨露设使全提未为据撒星佩印落荒郊点的囓镞涉西土看作家终不悞任是铓刀解遮护吹毛晃耀七星分金镜光霞八方顾影草中藏部队帀地风云迷向背单刀透出万机前双明送入千峯会载趋跄重管带疋马单枪呈作解虽然带甲上桥来早被定唐批急褰按镆鎁全举令照用同时谁敢并忿怒那咤失却威骞䭾佉罗口目瞪立股肱赞元首解定干坤平万有𦘕皷连搥两阵收拍马将军唱好手福州地藏显端禅师玄唱地藏一琴谁是知音岩松百尺瀑布千寻是何之琴虎啸龙吟地藏一箭本非磨鍊射徧十方群魔胆战是何之箭风和柳绽地藏一句禅徒罔措不堕圣凡岂沉迷悟是何之句清平过渡地藏一诀随宜施设拟问如何头破额裂是何之诀X春寒秋热地藏一道经行坐卧有意难寻无心易到是何之道松风浩浩地藏一拂打祖打佛暑往寒来天晴日出是何之拂萧何定律地藏一钖敲空击色勦绝三贤屏除六贼是何之钖曲不藏直地藏一机细雨霏霏扬眉瞬目涉水拖泥是何之机礼别尊卑地藏一山峻不可攀华浮水渌石鎻苔斑是何之山形直影端地藏一水清冷甘美汪洋大千鱼龙任止是何之水许由洗耳东京法云法秀圆通禅师祖意涉岭登山得得来少林不意口难开任是虗空须喫棒当锋谁敢振云雷凛凛清风何处来谁云枯树却华开岩松自有凌云势不借阳春二月雷幻身千头百头祇一头天生肌体饱脂膏眠云卧水人休觅不在贫家与富豪幻本元真不用逃顺缘水草育脂膏六凡四圣皆同体头角何须竞富豪X心印祖祖从来不识心森罗万象此中沉崑崙鼻孔长三尺南海波斯莫乱斟成块成团亘古今五湖四海尽浮沉铁牛鎻断黄河水听审之流莫乱斟江宁府蒋山赞元觉海禅师三要第一要当锋谁敢道千圣一时兴那能穷此妙第二要明镜当台照胡汉尽皆沉透匣青蛇斗第三要须知遮一窍进步问如何拊掌呵呵笑东京法云善本大通禅师述旨学道道无得修心心本空本空无得处勿谓出樊笼言中无异路妙旨若为寻海底红尘起山头白浪深佛魔不到处今古有谁知雾卷千峯出云収片月移掣电机轮转当风不立尘欲寻言下旨一箭过西秦不是无言说言多转见猜九年虽兀坐声震五天雷南岳谷泉大道禅师大道歌狂僧性本落魄到处随缘栖泊都来些子行装棹下谁能管着曲竹杖凹木杓独行独坐还独酌时人不会狂僧意将谓狂僧虗造作布直裰纸衲帔破绽谁能管得伊禅客相逢皆哂笑律师遇着大不喜迎风坐向日睡也胜时人盖锦被腾腾兀兀且延时落落X魄魄长如醉面懒洗头懒剃行住更无些济济不但千峰与万峰恣意纵横去还止或婬妨或酒肆拍手高歌更无虑人人咄骂遮狂颠莫怪颠狂祇如是游方广入圣寺半千小儿皆罔措祇解观空卧白云争似狂僧豁神思时人更问有也无低头拈箇山枣子颂曰落落魄魄居山居郭莾莾卤卤是今是古拍手大奇颜回彭祖落魄歌狂僧性且无拘束落魄纵横随处宿有时狂歌歌一场蓦地起来舞一曲禅子云甚奇特到了依前六十六阿呵呵为君述丰干老汉骑虎出路逢拾得笑咍咍却被寒山咄咄咄巴鼻颂禅师巴鼻有利无利碧岳崔嵬龙行虎势衲僧巴鼻坐具尺二休问短长风高云起座主巴鼻悬河无滞地涌金莲手擎如意大道巴鼻问着瞌瞌背负葫芦狂歌游戏山童巴鼻煑茶鼎沸客问如何远来不易散圣巴鼻逢场作戏东涌西没南州北地东京智海本逸正觉禅师祖室联芳鸡峰至曹谿吾道提纲者东西三十三别传一句子突出少人谙靖居思X吾道提纲者庐陵米价奇年年田大熟行市莫嫌迟石头迁吾道提纲者衡山踞石头光阴莫虗度恩大固难醻天皇悟吾道提纲者天皇廕子孙一枚餬饼子千载耀吾门龙潭信吾道提纲者师资会遇难龙潭灭烛夜德峤髑髅干德山鑑吾道提纲者常思古德山一寻鉄作棒坐断武陵关雪峯存吾道提纲者难忘是雪峰望州乌石岭无处不相逢云门偃吾道提网者无私是至谈充斋餬饼子佛祖未相谙双泉郁吾道提纲者韶阳好子孙双泉分一派亹亹出云门德山远吾道提纲者铁门路崄𡾟少林人过后南北自多岐开先暹吾道提纲者开先古佛先宗风谁的嗣一月在长天总颂吾道正提纲令行谁敢当龙泉横智海三尺刃如霜潭州道林智本禅师快活歌山僧山里得优游衲衣缾钵外无求闲来纵步时迷X经倦即和云倚石头快活歌歌快活松韵箫箫泉聒聒野花芳草不知名岩上落花红一抹任疎慵忘礼节时就潺湲弄明月箇中消息若为传回头笑共青山说潭州石霜楚圆慈明禅师三诀第一诀大地山河泄维摩才点头文殊便饶舌第二诀展拓着时节语默岂相干夜半秋天月第三诀山远路难涉陆地弄舟船眼中挑日月三句第一句天上他方皆罔措俱轮颠倒论多端巍巍未到尼拘树第二句临济德山涉路布未过新罗棒便挥达者途中乱指注第三句维摩示疾文殊去对谈一默震干坤直至而今作笑具蕲州白云山广教景云禅师曹洞玄旨然灯那畔祖师行信是无功道自呈石女拈华千界动木童汲水万波倾金田有树云生叶玉洞无灯日照明善化羣机偏得妙龟毛拂子掌中擎闲将芥子纳三千古圣神通任自然每使牧童来座畔时教石女去岩前玉轮辗破珊瑚殿金杖敲开码碯船曹洞家风谁得旨青山脚下向阳眠北禅慧云昇禅师X嘉禾一窍把定三要临济德山呵呵大笑是何之窍云生岳峤嘉禾一宗万象该通释迦慈氏齐立下风是何之宗黄昏打钟嘉禾一言千圣共传不存意思切忌声前是何之言天晴道干嘉禾一路行人无数踏着超然西天此土是何之路䖍州麻布嘉禾一脉休问宽窄地狱天堂丝毫不隔是何之脉青黄赤白嘉禾一曲五音具足格调难陈知音共续是何之曲二八十六嘉禾一门凡圣齐奔虽无关鎻包褁干坤是何之门水出崑崙嘉禾一印大千普振举措施为且无鄙悋是何之印谁敢通信洪州龙安山兜卛从悦禅师归根笑把寒山手相将过野桥水边同坐石林下各攀条日到天心盛云归谷口消寥寥人界外何处不逍遥得旨寓迹千峰里闲心绝万缘短笻横膝坐块石枕头眠就火烹新茗临溪汲冷泉幽林华又发浑不计流年冥契X寂寂浮埃外溪山相称深水流元有势云萃本无心翠鸟溪边立青猨洞口吟倚笻回望处红叶下霜林寂照二六时中事何甞不一如云收青汉迥月落碧潭虗崔瀑声无尽春山翠有余谁能忘世累向此乐闲居应机高着何曾筭谁为歒手人神仙看有分黑白鬪无因紧向当头捺宽从四角伸若于盘上觅犹未出常伦设变握土成金法非因巧口传水中元有火妙外更无玄海上游三岛松间会八仙几回明月夜长啸乱峰前庐山万杉绍慈禅师通玄颂祖意无方莫问西旷然那许定交知更来石火光中觅燎却当门一聚眉至理无私不用猜岂从天竺付将来尘中有路君须辨顶上金刚鉄眼开灵苗无影勿云高寻叶寻枝转更劳若蹈箇中根蒂稳大千沙界一丝毫法战从来两不伤应机随顺入彊场金刀才举魔军伏统得群原共一乡大道渊玄绝谓称暂将譬喻一提评君看枝上红桃子颗颗元来祇混成透出玄关遮不得却来深处泛渔船竿头不挂多般X饵接得盲龟是有缘庐州兴化仁岳禅师深岩藏白额白额从来出兽群且藏威势向崑崙夜深啸对岩前月无限风光清胆魂五天银烛煇银烛舒光𦦨炽然五天交照一何鲜明月透映未为妙转却辉华始透玄金针去复来密用金针不出头往来无问若还流绣衣不假虗玄手争得条条线路周妙谈不干舌口口称扬舌本无无中演妙作明谟君臣唱和通玄旨天下同归绝异途秦宫映胆煇圆明照胆彻心寒好丑才分足异端碧眼临台须扑破免他光境两俱完铁锯吹三台万象森罗本祖心头头无不演圆音𪙁齖锯下三台唱丝竹笙簧和此吟死蛇惊出草荒草深藏不记时一朝新活动闻知吐无喷雾仍收卷那叱南山鼈鼻儿锦帐无夜衾X明月堂前锦帐垂无衾覆盖有谁知拨开合缝华光里全露非因造化为解针枯骨吟垢衣披挂入廛中应病施方助道风枯骨一吟音韵发声声无处不圆通袖里青蛇吼袖里青蛇本自藏偶然哮吼揭真常门前惊散三千客那有庄生恃巳长饶州荐福承古禅师知见谣莫莫莫大丈夫何大错无端咀嚼野狐涎满肚知音无处着纵然成现梦还家物外超然谩斟酌重玄权要骋纵横逆顺机锋过电烁恰如狂鬼乱心神又似良人中毒药审须听急吐却热病觉来方索索不论日本与西天说甚须弥头倒卓徒将管见自欺谩枉把禅流眼睛翟支忠言逆耳为童蒙作者闻之任贬剥莫莫莫开口向君早是错又更问莫莫莫瑠璃缾贮秽恶甘露味变毒药莫莫莫荆棘林里野狐狸走出荒郊又被缚净地上死尸横路着邪魔外道头卓朔莫莫莫三世诸佛鼻孔长六代祖师眼皮薄屎上加尖尖更尖一任喽啰空戏谑十万八千踰缮那争似侬家莫莫莫东京净因惟岳佛日禅师古剑X倚天灵刃自吹毛非假耶溪更淬磨生杀交驰机若电八方从此偃干戈古琴亦无徽轸亦无絃一弄宫商徧大千旦暮水声长在耳古今山色自横天古镜本自圆成铸必难灵光千古逼人寒胡来汉现虽无隐谁敢当前正眼看古潭一片寒光鉴一团万重山脚管秋天波心得此澄清后曾印银蟾几度圆饶州荐福道英禅师十要颂谈迷说悟竟如何迷岂无人悟颇多迷去固非新世界悟来还是旧山河根门贼党皆归欵阴界魔军尽倒戈从此晏然居我国谓言尧舜亦如它佛性圆融处处谈就中端的少人谙应机岐路分千万造到根源绝二三叶落乱蝉鸣远树云收孤月印澄潭寻枝逐派堪怜愍特地斯言为指南豁然言下忽逢伊颇类真金出鑛时入冶更须精锻鍊上砧方耐重钳鎚得皮得髓终由巳传法传衣亦是谁管见庸闻何足道谩增人我长愚痴渐远家乡转不如劝君早早慕归欤遨游平地无高下运动玄机有卷舒妙矣三平胸着箭奇哉万卷腹X藏书不能了了明根蔕毕竟还同死水鱼道眼分明真可难法身埋没转堪哀衣衫脱去全身露枕簟离来两眼开开处更无魔境界露时那有佛形骸文殊一念才差互也到铁围山下来投师不正亦徒劳去就吾今劝尔曹伹取道纯兼德懿休论名重与年高直须下意求心要莫秖虗头事气豪无事身缘两浮脆拟凭何法作坚牢见成公案莫疑猜先觉分明点破来便可学能无伎俩不应如秀拂尘埃亲疎休苦穷它语与夺仍须运巳财大底欲归何处去石桥巇崄在天台就中寻觅知偏远向外驰求转觉賖柳绿华红全漏泄鸦鸣雀噪巳周遮何须得得论心境不用嗷嗷辨正邪生死涅槃知梦幻莫将梦幻强分拏无相无名亘古今岂教寒暑浪吞侵到头不许称为佛垂手何妨指作心即见即闻非易觅离声离色转难寻可怜认得昭昭底也道传衣继少林弊垢衣缠小化身了无一法为君陈衣中有宝年年在眼里无筋世世贫刍狗生成金翡翠木鸡㗖破玉麒麟尽言玄妙如坑壍过得翛然有几人秀州资圣盛懃禅师西来意君问西来意春深雨水多熊山藏只履赤脚过流沙君问西来意春风依旧寒欲行千界外举步细须看君问西来意云深差路多暖风吹晓谷明月照烟萝X君问西来意巧会隔新罗直饶便恁么鹤人凤凰窠君问西来意迢迢十万程举头看北斗磊磊一天星润州金山昙颕达观禅师宗门五派法眼一宗枝玄沙是祖师直须明自巳不可阙修持问里分宾主言中绝路岐若论端的事打瓦了钻龟云门嗣雪峯机与睦州同理出千差外言归一句中九秋残叶雨三月落花风常见波斯说虾䗫齩大虫偏正互纵横迢然忌十成龙门须要透鸟道不堪行石女霜中织泥牛火里耕两头如脱得枯木一枝荣沩山与仰山机暗独言难飞鸟开双翼明珠转一盘方圆虽可并起坐不相干手舞暨足踏徒劳逞舌端临济好儿孙多将棒喝论不能明妙用秖是学空言欲动先𢹂杖临行又扑盆便超斯见解野鸭里馄饨荆门军玉泉山承皓禅师布袋歌布袋生来落魄纵性受居城郭笠如秋后莲荷袴似多年盘络草鞋不见成双毳衲唯留线索有时若醉如痴有时露胸袒膊饥来信手拈飡困即街心伸脚天晴穿履荒忙顷刻云生碧落春霖洗足奔走须臾日辉山阁生涯祇箇布袋盛贮不拘好弱蓦然抖擞向人中下安能凑泊铁铫便言铁铫木杓直言木杓低头不觉呵呵懡㦬一时放却或乃拊背求知转脑张眸惊愕展手乞我一钱何啻膏肓觅药彼此失利X重重未审阿谁大错不知入水入泥尽谓风狂戏谑有时喜怒纵横不选言词好恶诃骂十圣三贤大骂志公娄约谁言断妄趣真谁言弃苦求乐更言不生不灭平地强生沟壑智者反自筹量愚者从他卜度尀耐李老庄周刚把虗空扪摸更有吕望黄公谩说六韬三略被人拶问元由不免低头喏喏白云堂下渔人望风亭上仙鹤婺州宝林果昌宝觉禅师担板庵歌此箇茆蓬外实内空恒沙妙用尽在其中背靠青山渌水面观翠竹长松任你风寒霜雪几经春夏秋冬指天罩地为法界宗禅人游赏默默相逢看取题目水洩不通建中靖国续灯录卷第二十九建中靖国续灯录X卍XXX建中靖国续灯录卷第三十宋磻东京法云禅寺住持传法佛国禅师惟白集偈颂门明州雪窦山重显明觉禅师赞佛甘蔗流苗应剎尘觉场高发利生因紫金莲捧千轮足白玉毫飞万德身孤立大方资定慧等观含类舍X怨亲挨星相好中天主帀地名闻出世人螺发右旋仙岛碧眉月斜印海门新鸾翔凤舞非殊品象转龙蟠绝比伦璎珞聚中腾瑞色华鬘影里夺芳春慈仪恋望知何极梵德言辞莫可陈胸字杳分无量义顶珠常照百由旬双林孰谓归圆寂坐断干坤日见真赞法后得智生功德聚大悲留演润禽鱼贯华虽自科千品标月迁归理一如过量劫应期广布剎那心合未忘书四衢道内抛红𦦨五欲波中绽白蕖排斥众魔登寿域引携诸子上安车义天星象荧荧也辞海波澜浩浩欤违背此恩难拯拔遭逢末世岂踌躇闻来半偈须相斆惜去金身莫共居飞辩恨曾亏激问赜幽欣且免长嘘生生顶奉辉心镜廓照尘劳信有余赞僧方袍圆顶义何宣续𦦨千灯岂小缘华雨座前犹滞相虎驯庵畔尚稽诠岩栖冢宿难依望鹤貌云心回洒然宝杖夜鸣寒峤月铜瓶秋漱碧潭烟名标练若澄諠猾迹念昏衢警睡眠林下雅为方外客人间堪作火中莲情高不是超三际道在非同入四禅浮世勉谁知逝水深峯甘自听飞泉苾蒭草馥僧祇后玳瑁盂传古佛先珍重觉皇有真子坤维高步列金田兔角拄杖少室传来兔角杖千圣护持为顶相虎踞龙蟠势未休云影山形冷相向有时闲倚在虗堂寥寥帀地凝X秋霜有时大作师子吼德峤临济何茫茫今日提来还不惜分明普示诸知识解拈天下任横行高振风规有何极名实无当玉转珠回祖佛言精通犹是污心田老卢祇解长舂米何得黄梅万古传问缘生义义列缘生笑未闻孰呈布鼓向当门金刚铁券诸方问报道三千海岳昏道贵如愚雨过云凝晓半开数峯如𦘕碧崔嵬空生不解岩中坐惹得天花动地来大功不宰牛头峯顶鎻重云独座寥寥寄此身百鸟不来春又过不知谁是到庵人至人不器谁当机举不赚亦还稀摧残峭峻销烁玄微重关曾巨辟作者未同归玉兔乍圆乍缺金乌似飞不飞卢老不知何处去白云流水共依依为道日损三分光阴二早过灵台一点不揩磨贪生逐日区区去唤不回头争奈何庐山东林常总照觉禅师文殊妙智门X文殊何处不文殊岂止清凉山顶居今古未甞时隐显圣凡何必论亲疎非言七佛为师祖是与群生作楷模直下若能明妙得般柴运水现毗卢普贤妙德门普贤亚圣实称贤银色光中照大千法法现成何过恶尘尘具足或方圆善财一念全躯露普眼慇懃歒体偏好行本来无处所峨嵋权且示人天观音妙力门观音妙力处烦笼动静融融法界中万籁未鸣甞演畅一声才剖理何穷陈那有听翻成碍贤喜无闻远近通好是文殊能妙拣圆通从此勿西东都颂妙智妙行与圆音共显毗卢古佛心一旨得来无异趣三门从此见幽深清凉海岸休佗覔华藏峨嵋莫外寻弹指圆成犹特地那堪拟议隔千峰理真事妄理无动转事有去来一念二种永劫轮回轮回既息理事平怀法尔何尔途辙安排违佗认巳实悟无心有心有以叱古存今非佗是巳法本圆明道何彼此更若雕镌远之远矣内心外境内心外境迷头认影摘果空华充饥𦘕饼三界茫茫四生衮衮心境顿忘万法根本X心生灭见祖道东流枝分派列要旨千途群机万辙万辙本虚千途由设不统宗源纷纭生灭东京惠林德逊佛陀禅师物不迁旨物物本无迁年来复一年人从山北去鷰到还南边春树生还谢银蟾缺复圆未明肇公意对北尽忙然不真空观不真方谓真年年二月春桃花开绿野柳絮送行人物物殊非物尘尘不是尘了然亡所得迢递隔西秦般若无知船若号无知相逢话所之去年初夏月今日暮春时临水精神健登山气力衰慇懃话消息眉上更生眉涅槃无名涅槃绝名称如来悲愿深何甞生觉树岂是灭双林慧泽无高下昙华亘古今岩间宴坐者终日漫沉吟真空妙境真空本不空日日日生东流水随方异青山到处同雨滋芳草秀烟淡野华红触目毗卢境门门道路通理事无碍理事各无碍南州又北州蹄轮非紫陌歌筦动青楼行客忙应甚游人醉未休牧童笑归去吹笛倒骑牛周徧含容周徧曰含容头头法界重谁言德云老不下妙高峰X静坐嵩阳石闲听岳寺钟善财回首处尘外绝行踪泉州资寿捷禅师华严颂华严真境统三千香社随方种白莲松径雪消泉韵远石楼风静磬声圆云凝古殿炉烟澹日转幽庭树影偏翻忆五台多秀丽异华铺地软如绵华严真境极寰区云散长空雨点无千器碧渊虽等降一轮明月岂差殊青山绿竹轮僧舍琼苑瑶华属帝都劫劫波波迷巳士漂沉六趣即须臾华严真境岂劳寻万彚纷纷孰不任彩凤夜寒归画阁黄莺春暖转芳林须知古佛唯心造自是当人本性沉尽日倚栏细思审等闲持论亦幽深华严真境广通津万户千门处处亲一坐化城弥勒阁四方瞻仰善财身云收日现谁无分虎啸风生自有因转大法轮人罔测区区屈巳坐微尘华严真境显群机雨涨江湖浪渺弥匪进匪修超十地无闻无得越三祇中秋玉兔团团盛半夜圭桐旋旋亏入海波斯贪不巳拟将瓷器换摩尼华严真境绝枯荣触处堂堂耀眼睛红𦦨烂中秋藕折碧波潭底夜灯明鴈飞寥廓双排直雪布长空一样平可笑世间迷路者堕坑落壍祇横行华严真境海云开船子何因恋钓台上接下流偏屈曲东游西岸转迃回渐离有相虽凭教顿悟无生岂用媒不得毗卢真旨趣枉参知识去空来X华严真境普形彰识得西来路不长合进趣时宜进趣非思量处勿思量默然未必降金粟微笑何须赞饮光为报五湖诸上德休驰言句错传扬华严真境祇雷同拟道无功却有功八圣道支虽易显万波罗蜜即难穷危檐冷拂微微雨幽室凉生凛凛风深欲善财投勐𦦨妙哉犹且乐其中华严真境四时周残腊氷河冻不流石虎有牙非可惧铁牛无鼻岂能収金园柳暗春将暮玉井桐疎景乍秋遶座奇峰观不足徘徊犹止水边楼润州金山昙颕达观禅师佛教始从鹿苑亦拘尸四十九年垂轨仪迦叶撞钟招结集阿难陞座示传持金言巳是煎残药藏教空排着了碁若论谛当一句子三更打鼓弄波斯经西天贝叶贯华编梵语传来此土翻十二部中非易演五千卷里固难言说三未免行斜道第一何曾契上根信受奉行如了得生生不堕葛藤村律世尊律藏付波离灭向尸罗慎所讥身口意根须善护贪瞋痴亦在防微祇容朝夕唯持钵不许经游暂失衣未达导师方便旨犹如鸟欲避空飞论迦旃延以论标空经意论量尽得通冀引千龙归大X海不留百鸟滞虗空依佗作解非为上本自圆成未得中起信瑜伽唯识外曹溪谁有马鸣功黄龙山祖心宝觉禅师大藏经一毫穿众穴众穴一毫收云自帝乡去水归江汉流传灯录九十芳春日游蜂竞採华香归蜜房尽残叶落谁家信心铭纵饶穷到底还是涉风波自古贫堪笑一身犹恨多蕲州四祖山演禅师四时若若三月花开笑暖天浮云飘飏自牵连无端下取经旬雨引得青苔到座前夏日辉辉烁太虗当斯谁敢上擡眸凉风偏善时人意袭袭轻飘出玉壶秋来何事得人怜海月腾腾上碧天无限清光耀心目与谁相共话团圆朔风和雪振溪林万物潜藏恨不深唯有岭梅多意气腊前吐出岁寒心苏州崑山元禅师般若四题般若劒不露锋釯何所验太平天子坐寰中边方永息狼烟𦦨般若山游人终日竞跻攀须超绝顶通玄处切莫栖X踪半壑间般若体恢廓十方须见底却于触处现全身免使伊人遥顶礼般若用闲把勿絃琴品弄拟操一曲达知音清净自有松风送东京智海清佛印禅师华严合论金色分明世界宽箇中谁谓始心安园林秋晚叶争坠雨雪夜深天带寒佛剎不须论远近行花何处有彫残欲知无限重重境但向毛头国土看觉城东际起初因南去询求五十人行海幽深虽徧涉义天空阔不容尘寒松带雪影长在脩竹含风韵转新若向此中能摆脱也应闲却主城神华严真境本来周譬比沧溟纳众流六道四生纤芥摄十方三世剎尘収头头尽是妙峯顶步步无非慈氏楼堪笑善财多费力区区南去更何求剎海滔滔莫问津十方何处有纤尘曾经塞北三冬雪却忆江南二月春河渚到来成底事刀山投去谩劳神如今老向千峯下谁是当年主稼神华严真境绝纤埃老去那能学善财鸟外烟霞长自在海边楼阁为谁开等闲坐石看流水无事携笻遶绿苔寄与寒岩旧知巳相逢休作象王回益州甘露舒禅师觉树X云根不植凡间玉秀实全资真界风秋雨秋颷零万物森森独茂法王宫觉花惠泽真颷习习回春生觉树觉花开芬芬性地谁能识郁郁香飘徧九垓法皷一击隆隆徧九垓云奔雨骤尽趋来须知不是寻常韵惺得人天醉眼开法幢真界巍然匠莫穷指佗迷者出樊笼几多邪党思残毁争那金人不朽功忍草真颷惠泽沃情田和气融融忍草鲜雪压霜凌终不变青青莫问植何年心珠无象无思无物同圆明廓照不空空离娄喫诟无因得如信徒云耳目聪定沼无象非因疏凿成境风不起自澄清虗涵皎皎觉天月照破群迷大夜明慈航爱水堤边尽日横帆开忽喜惠风生滔滔无限迷津者渡去宁辞浩渺程云居山了元佛印禅师X牧牛初学看牛日人牛尽力争爱从荒草去不向坦途行转鼻绳难拽加鞭眼转生勿教犯苗稼犹贵及时耕蓦地转头来胸腰黑渐开出栏羗笛引归晚野歌催见斗情犹愤逢羣目尚擡良由鞭索在心地渐成灰且喜全躯白安眠露地中身心如土木闻见似盲聋一朵云生谷成团雪堕空皎然无异色翻与众牛同巳白仍回黑还君自在牛乱山闲放去千古更无忧赫赫当中日腾腾不系舟超然凡圣外谁敢向前收安州圆明寺着禅师广照空有广照双非妙体融百千沙界一心中有情有取真还滞无念无求事未通远峤青松音历历长天白日印空空分明独露如何说春至桃花依旧红离微体净离微体净妙心宗此体凝然窅莫穷绝相绝名三界外同尘同境四生中堂堂真有元非有荡荡玄空本不空一点灵源何所示夜来夜桧起清风本际虗玄本际虗玄妙绝伦无方应用体全真圆明似日周沙界清净如空徧色尘鹤唳岩松迎暖日莺鸣谷口送残春游人到此堪回首休更寻源去问津宗本义旨宗本兼条玄义賖朔风吹断暮烟霞祇因五性穷无X异致使三乘见有差迷去尽同云里月悟来方信眼中花虽然语路分迷悟法界明明共一家润州金山瑞新禅师从真起妄法身三际不留踪三际还将实相同一念忽生真性内片云来点太虗中灭妄归真从真起妄有三缘缘境门门本寂然云灭推寻无内外岂言风雨暗山川真妄不二大千国土一沤中沤体观来与水同水若真空无万法须知万法是真空真妄不存病在咸希药有灵病消休诧药如神德天黑暗同魔佛真妄宁存有智人劒门关慈云重谥禅师衣中宝衣中宝衣中宝历劫随我是处到今日辉光出衣中𤇅焃分明当古道真空藏光杲杲此宝居中绝世好三贤十圣尽同途拊掌齐声相告报穷子晓珠在醉衣龙女成佛年不老应受用得自在大千沙界常不昧十字街头婆子家光明迸出破布袋福州法海明慧禅师迷X底事朝朝宛似痴镜中眉面却生疑长衢走徧狂初歇门掩春风不语时妄劳生扰扰汩天真终日忙忙趣妄因流浪此时遮海水更疑东海起红尘意意存诸见理还迷满眼空花不露枝空果未成心未息一狐疑了一狐疑识根根分别众尘蒙暗逐光阴去莫同好箇顶门无入处青山流水谩相通情去去来来浑未知几番回首忍分离长桥野店猨啼后一过秋风一雨时想日夜猜疑暗动时百年行处尔甞知春花未折香犹在蝴蝶双双遶旧枝智智明千古号灵通日日都忘决断功天地水云俱是眼四园松竹起清风慧慧光临照勿高低向此都无一法迷多谢东君漏消息满园春色鹧鸪啼觉X根境识三都了了了空空外亦无非沧江万里山重叠一片孤云自在飞悟悟尽凡心截众疑此心能有几人知当时祇道花拈去今日依前红满枝随州大洪山恩禅师声枯木龙吟大地秋最初一句谩轻詶少林山叟笑无语静听松风暗点头色极目寥寥绝谓情十方尘剎共澄明石城山下无根草一度春来一度青无价香歌我祖无价香调和匪今日万种同收薝卜林九炼须是波罗蜜名兮实兮绝真妄知兮见兮何得失说牛头言象藏优昙末利多般状天人善应获圆通鬼神正受成无上奇哉戒定烧涂丸利乐群生法界宽为云为台相可覩应根应器谁能观此歌妙通香积国端的开熏须断惑德藏门开慧炬然清风散去有何极还乡谣任落魄任落魄生老病死巳是错五常三宝使精魄一性六根弄轻薄遇缘生欲若缚尽是无名不着度祗知烟带系虗空不觉光明出楼阁休巳休作无作X祗么随缘心巳乐还乡一路报人知独驾白牛离绳索廓然无限清风生不劳天地为棺椁建中靖国续灯录卷第三十上书札子付受节次附于卷后参学赐紫僧希式录上皇帝书七月十五日法云寺住持传法佛国禅师惟白谨昧死上书皇帝陛下闻天地崇高愽厚所以覆载万物也日月丽明而腾照所以辉华万方也孔孟本仁而祖义所以教养万俗也佛祖运智而含悲所以开觉万有也若此四者古今罕有齐其功者也恭惟皇帝陛下德普天地明逾日月道超孔孟性侔佛祖自丕承大业一日而天下归仁儒释道俗草木禽鱼霈然霑其大恩大泽㳂古抵今未有如陛下能齐其功也缁林一草芥耳两岁中三遇陛下诏阐宗风实千载一时之幸会所以扪膺忖X心将何以报定外窃观真宗皇帝践祚改元景德吴中僧道原集禅门宗师心要语句三十卷进上蒙诏翰林学士杨亿为序是曰景德传灯录仁宗皇帝践祚改元天圣驸马都尉李遵勗亦集禅门宗师心要语句三十卷进上蒙御制序文是曰天圣广灯录皆勅随大藏传布天下开悟机器者数如河沙然妙道虽不以言须假言而显于妙道也自天圣至今将八十年未有集录者今遇陛下践祚改元谨集禅门宗师心要语句三十卷目为建中靖国续灯录昧死上进伏望陛下特降朝廷依传灯广灯录例赐序文下印经院编入大藏目录随藏流行使佛𦦨祖𦦨光明而无尽则陛下圣祚国祚绵远而何穷也甞思元丰五年岁在壬戌朝廷无事瑞应有感海宇肃清边陲静息是时神宗皇帝宴然无为留神禅悦建法云禅宇诏圆通禅师法秀开阐宗风招延禅众实陛下诞圣之年若此兴崇良有以也今所以区区集斯语要少赞陛下金轮垂裳佛行仁慈之化而报神宗皇帝创禅林莫大之恩也窃原国朝祖宗巳来以圣继圣未甞不以佛祖妙道资以周孔仁义而化成天下也所以圣人之事必待圣人而后可行无上法印今日正赖陛下不忘佛嘱以永传布则死生之大幸X天下禅门之大幸所有建中靖国续灯录三十卷目录三卷随书昧死上进干黩冕旒无任瞻天望圣激切屏营之至惟白诚惶诚恐昧死谨言上皇帝札子今有法云寺住持传法佛国禅师惟白投书于臣乞臣缴进所集建中靖国续灯录三十卷并上皇帝书一封窃考惟白所集其例甚着其名甚美其利甚博其报尤深例之着引真宗践祚改元而有景德传灯录仁宗践祚改元而有天圣广灯录皆熙朝盛典例之着也名之美者夫灯续则传灯续则广传之与广具在续灯相续无尽名之美也利之博者凡四十八世千七百余人使悟机器者当数如河沙天下受其赐利之博也报之深者其大意卛以密严睿筭幽赞皇图追报先帝为本潜心为国报之深也亦自念元丰初年寝被先帝道德之泽祈创禅林于辇下时岁在壬戌适丁上圣挺生之期先帝留神曲成赐法云之名有请皆从至于诏选传法名僧来学者常逾数百上资宝祚代不乏人今惟白之住持次当第三而际会风云翱翔宫禁独陛猊座三对龙颜海潮之音师子之吼人天响震佛祖光生且谓知恩报恩莫如佛法佛法之要其在祖灯佛𦦨祖灯既光明而无X尽则帝龄国祚将绵远而何穷欲报之心大卛类此又恭覩仁宗皇帝御制广灯录序有云法云滋荫又云续千灯而罔穷岂非先有所开嘱有所在乃至以神功而畅真谛真宗皇帝以稽古而绎宗风神宗皇帝阅意最深储精益专以大明而研性理此盖国家以圣继圣兼资妙道化成天下之遗则也恭惟陞下道自生知性由天纵聪文日益圣学渊深孝述祖宗必留宸念儒术之暇粗探禅诠惟最上乘乃第一义不立文字岂践阶梯直拄箭锋旁加鞭影投针非妙掣电犹迟道固无言因言显道道既显矣悟之者多今惟白所集之文盖教外别传之旨近标契理之句广引发光之机详其笔削之公审其论譔之密包举八十年之知识缉熙千万偈之因缘苟非其人孰能与此何但有大功阙典诚为岂小补于明时其所集录并所上书臣今未敢便行缴进欲望圣慈特赐宣取恭愿陛下时忘万机游意法乐暂垂圣覧如有可釆乞降朝廷依传灯录等例赐序入藏流布天下取进止七月十五日集庆军节度观察留后驸马都尉臣张敦礼札子X付受次第七月十五日通进司投进札子当日蒙差阁子下杨太保日言传圣旨就寺宣取建中靖国续灯录并上皇帝书佛国禅师望阙跪进续蒙差阁子下黄太保勉传圣旨承受入内上进御前至八月二十六日蒙圣恩差降中使阁子下李太保敏奉圣旨就张敦礼宅诏法云寺住持佛国禅师惟白赐建中靖国续灯录三十卷目录三卷仍赐御制御书序一轴销金复帕等公主望关受赐仍与阖寺大众等迎引入寺就法堂供养奉安讫即时陞座举扬般若称谢圣恩祀严圣寿寻具语续并谢恩表附中使李太保賷入内进呈是日佛国禅师陞堂语录师登座拈香云佛祖相传经无量劫龙天护祐遂有今时若也圣贤嗅着品类闻知三十四心断结五分法身顿圆如今拈出焚向鑪中伏愿皇帝陛下道高尧舜德迈羲轩七十二峯耸为寿岳百千巨海流贯福河次拈香云伏愿中宫皇后皇太妃两宫皇后皇太子诸王天眷懋肃宫闱声高启颂崇显三宝永赞万机便敷坐问帝泽霶流御制文显扬祖道赐禅门续灯从此传千古师将何法报皇恩师云高提法印归皇化大续真灯助帝明僧曰若然者今佛一言光古佛开发九州禅悦心也师云祇将一滴曹溪水四海为霖报X我皇僧曰可谓是字字燕金满目言言赵璧盈山师云祇道得一半僧曰遮一半请禅师道师云龙章并凤藻玉𦘕与金钩僧曰箭锋相拄禅家用鞭影齐施又若何师云皇帝道了僧曰恁么则少室因兹增道价法云堂上转光辉师云知恩报恩问承师有言唯凭一滴曹溪水四海为霖报我皇祇如帝恩巳降祖道重彰如何即是师云三十年来罕逢此问僧曰过去灯明佛本光瑞如此师云龙出洞时云片片凤栖梧处叶青青问承皇帝序云直指性宗单传心印可得于眉睫可荐于言前如何是直指性宗底句作家君王方恁么道僧曰廓然全露真消息恭覧今朝御制文师云一言妙契寰中旨千古淳风特地清问四海禅宗今朝光显学人上来请师举唱师云静为天地本动合圣贤心僧曰雷音一剖干坤肃御笔才挥万象明师云五云生岳顶一气镇寰中僧曰寒松露滴澄潭月秋菊新开万蘃香师云知时别宜问御书新降帝泽初霑正当此时请师说法师云圣文轻世宝宸笔带天香僧曰祖𦦨续时光灿灿觉花开处叶重重师云不妨道着问清焚一炷玉鑪烟上祝吾皇寿万千佛𦦨祖灯从此盛请师高唱太平年师云禅林生瑞气梵剎起祥云僧曰祝圣一句又作么生师云近闻南岳僧来说融顶万年松倍高师乃云佛心量廓明明洞照于十方祖意渊沖杳杳冥通于三际少室而X花开万朵鹫峰而𦦨列千灯芬馥满于寰区光华彻于沙界或调根而授法或疏派以凿源耸榦垂枝腾光潜耀统归于一致分立于五宗所以天台智者指以一心通乎三观莲华谈于一妙薰风尽于九旬文句交罗法性澄湛作两朝之师表为千古之规模贤首国师趣举一毫七处九会齐彰剖折一尘百门万行备足圆融具德相包容启顿初心便成正觉慈恩法主宝劒垂袖悟彻于一心援笔临文疏成于百本六释义而广明三无性以澄辩橐籥人天笙簧宗教南山律师具三千威仪持八万细行演十诵妙旨唱五分律文洞晓开遮深明轨范布三番之羯磨作四果之初因王臣瞻依天人侍卫达磨祖师单传佛印直指人心自悟自明自通自证潜光资于实行密旨契于宗风十圣那知三贤罔测若临机而大用固不拘于小慈擡眸则青嶂千重拟思则白云万顷全体分付觌面相呈德山一棒则血溅星飞临济一喝则风生霞散云门顾鉴分明函盖干坤雪岭提撕便见光辉日月赵州栢翠灵云桃花拂握龟毛头头指示杖横兔角物物全提轮动般若神锋八万宁静磨砻智慧宝劒四海宴清迥超心识之端透出语言之表由斯性海明珠光光而满目形山大宝涌涌而现前放去全机拈来受用然虽如是正当今日如是话会窃思佛法付授国王嘱以威悳护持使之流布沙界恭惟皇帝陛下聪明文思为三千大千之X尊睿哲英諆作百亿四洲之主是真菩萨现为明君故能顿悟佛心顿明祖意顿圆知见顿彻性源运大等慈不忘授记降圣文于觉苑洒宸翰于禅河诏行续灯助明国祚非谓释门一时之幸实为禅宗万古之光瞻望天庭不胜感荷以此举扬上延睿筭伏愿皇帝陛下智若日月灯佛洞照大千寿如山海慧王永延长劫师复云恭承圣序云箭锋相拄鞭影齐施直指性宗单传心印可得于眉睫可荐于言前诸禅德若此消息出在威音王佛巳前超过释迦老子一着明眼高人同为证明伏惟珍重恭发愿文越国大长公主妾集庆军节度观察留后上柱国驸马都尉臣张敦礼偕发虔诚严备巳俸谨就杭州选工镂板摹印建中靖国续灯录三十卷目录三卷以御制序冠其首以臣惟白上皇帝书臣敦礼上皇帝札子并蒙恩付受节次录附于后流布天下所集胜利并为上赞皇图祝严圣寿永永万年无穷无尽法界有情同霑般若正因共获金刚种智建中靖国元年十月天宁节日臣张敦礼恭题都勾当藏主沙门灵肇同勾当住圣泉寺传法沙门绍登X都劝首住持传法沙门普明前都劝首住持传法惠空大师沖真劝首应贤食方正能直言极谏科陈赐朝请大夫知福州军州兼管内劝农事充福建路兵马铃辖柱国借紫请主参知政事元绛证会灵应侯王