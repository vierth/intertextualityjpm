圣济总录纂要提要钦定四库全书子部五圣济总録纂要医家类提要等谨案圣济总録纂要二十六卷宋政和中奉勅编国朝程林删定林字云来休宁人初徽宗御制圣济经十卷四十二章又诏集海内名医出御府所藏禁方秘论纂辑成编凡二百卷其书久而佚脱林购求残帙凡得三本互相补苴尚阙一百七十三卷至一百七十七卷不可复见以其繁重难行乃撮其指要重为纂辑门类悉依其旧所阙小儿方五卷则倩其友项睿补之仍冠以徽宗原序大徳四年集贤学士焦惠校上序及校刋诸臣衔名考晁陈二氏书目但有徽宗圣济经不载是书观焦惠序称始成于政和重刋于大定殆汴京破后随内府图籍北行南渡诸人未睹其本欤今未见其原书然宋代宗尚医学搜罗至富就所採録古来専门授受之方尚可以见其大略其每类冠论一篇亦皆词简而理明均足以资考订原本之末有神仙服饵三卷或言烹砂炼石或言嚼柏咀松或言吐纳清和或言斩除三尸盖是时道教方兴故有是妄语林病其荒诞一概汰除惟约取其寻常颐养之药三十余方其别择具有条理故所録诸方多可行用与胶执古法者异焉干隆四十六年五月恭校上总纂官纪昀陆钖熊孙士毅总校官陆费墀宋徽宗御制圣济总録纂要序宋徽宗御制圣济总録纂要序生者天地之大徳疾者有生之大患方术者治病之大法昔者神农氏黄帝氏独观太初旁烛妙有味百药以辨物审百疾以全生其制名其取类其正君臣其立佐使其见于太素玉册之书雷公岐伯之问盖皆开神明之藴穷隂阳之变原性命之理而与天地同其覆载中古以还镂之玉版蔵之金匮功利及草木惠泽被牛马所以遗天下后世甚厚歴年既久流弊滋甚糟粕具在而精意不传内经有病名而莫之究有治法而莫之习极其妙至于通仙而莫之悟人之生也其位参于天地其灵贵于万物形不盈仞而心侔造化崑崙尺宅修之可以长生寸田神牖闲之可以反照天闗神庐息之可以召和去土符书金格鍊丹却粒御气凌虚不假于物而裕然自足嗟夫达士可以神解昧者且不能养其形而况于了其心乎内之五臓六腑外之九窍四闗着之于色发之于声寓之于三部九候一失其平则疾病随神圣治于未兆工巧捄其已然非天下之至精孰能探天下之至赜非天下之至粗孰能祐天下之至神朕悯大道之郁滞流俗之积习斯民之沈痼庸医之妄作学非精博识非悟解五行之数六气之化莫索其隠莫拟其逺曰寒曰热曰寒热之相搏差之毫釐失以千里而有余者益之不足者损之率意用法草石杂进夭枉者半可胜叹哉万几之余着书四十二章𤼵明内经之妙曰圣济经其意精微其㫖迈逺其所言在理所以探天下之至赜又诏天下以方术来上并御府所藏颁之为补遗一卷治法一卷卷凡二百方几二万以病分门门各有论而序统附焉首之以风疾之变动终之以神仙之服饵详至于俞宂经络祝由符禁无不悉备名之曰政和圣济总録其所载在事所以祐天下之至神盖圣人之駴世本在于上末在于下无见于上则治之道不立无见于下则治之具不行经之所言者道也医得之而穷神总録之所载者具也医用之而已疾汉张仲景作伤寒论而杂之以方唐孙思邈作千金方而继之以翼以谓不如是则世莫能用其术然之二人者㳺于方术之内者也彼超然独见于方术之外下顾岐伯之流而与之议始可谓知道朕作总録于以急世用而捄民疾亦斯道之筌蹄云耳天下后世宜致思于忘筌蹄而自得者俯仰之间嚬笑之度御五行之数运六气之化以相天地以育万物至扵反营魂而起当生者岂细事哉盖将有来者焉序圣济总録纂要序臣闻天地以溥生为大徳所以曲成万物而不遗圣人赞天地之化育故敛时五福以敷钖于庶民夫民之为物也智者寡愚者衆起居失常食饮无节外为寒暑燥湿风以贼其形内为喜怒思忧恐以乱其气形气乃伤疾所由作圣人有忧之谓祝由不可以尽已也遂制药石鍼艾以攻八风六气之邪为汤液醪醴以佐四时五行之正防其未然救其已病然后物各遂其生民不夭其命矣又谓非立宪言不可以福万世也于是上法天道下因地宜究隂阳之本明生死之由考于古而騐之今取诸已而施之人定为成书着之玉版藏之金匮宣之于布政之堂秘之于灵兰之室以俟来哲以施无穷其为仁民爱物之心斯可谓极矣然其言至简其论至要其理至深后世学者虽有上智非研精覈虑则亦未易窥其奥也故旷代之中能以斯术鸣世者时固有之若夫神圣工巧独得先世不传之秘如和缓越人亦不过十余人而已况去圣已逺支分派别析而为衆科业而为専门所以人各拘其偏而莫肯究其全则益不逮于古矣积习成常流弊兹甚惧大道将遂于湮微故圣济总録由是而作焉上下凡二百余卷始终几二百万言逐病分门门各有方据经立论论皆有统盖将使读之者观论以求病因方以命药则世无不识之病病无妄投之药唯法有逆从治有先后在乎智者择其所当从其所宜而已究而言之实医经之㑹要学者之指南生民之司命也惜其始成于政和重刋于大定既绵厯百年之久不能无三豕之讹今主上神极御天修节制度治具毕张以谓是书所载虽先圣之绪余其所以康济斯民亦致治之一助也迺诏江浙行省刋于有司布之天下其或戾随加釐正复降徳音俾下臣为之序引臣诚愚陋窃不自量仰惟圣徳如天甄陶万类爰自即位以来于今七年恩浃飞沈仁及草木然犹夙夜孜孜广求民瘼或一物不得其所则必为之恻然臣谓此书复出则上可以辅相天地之宜下可以永底蒸民之生物无疵疠咸跻于仁夀之域矣大徳四年二月一日集贤学士嘉议大夫典瑞少监臣焦养直谨序校刋职名圣济总録纂要校刋职名正议大夫杭州路总管兼管内劝农事臣梁曽中顺大夫江南浙西道肃政㢘访副使臣商晦嘉议大夫江南浙西道肃政㢘访副使臣田滋中奉大夫前江南浙西道肃㢘访副使臣徐琰嘉议大夫签江浙等处行中书省事臣夺儿只哥正奉大夫江浙等处行中书省叅知政事臣安祚圣济总录纂要卷一钦定四库全书圣济总録纂要卷一休宁程林纂诸风门诸风统论论曰易曰挠万物者莫疾乎风夫以吹嘘鼓舞巽而易入枯者荣者成物之功实在于是然而分四时位八方适应其时则为正弗循其方则为邪人惟万物之灵能察诸此观冬至之日有从南方来必曰贼风其他可类推矣感之浅者留于肌肤感之深者达于骨髓而况仓卒顷刻之间大可畏惧因有治所不迨者葢祸患之机藏于细㣲非常人所豫见及其着也虽智者不能善其后是以上古圣人之教下皆谓之虚邪贼风避之有时不然何以言风者百病之始风者百病之长风者善行而数变先圣之言可深思之中风论曰风邪中人以春甲乙得之为肝风以夏丙丁得之为心风以季夏戊巳得之为脾风以秋庚辛得之为肺风以冬壬癸得之为肾风若中其五臓六腑之俞则各随其证而治之人生自幼穉至于老耄率多因风而致疾或嗜食伤饱或不食失饥或渴而失饮或饮而过量或因五味之伤或冒热冲风或大寒近火或暴露寒溼或刺损肌肤扑伤肢体或失节宜或多嗜慾縁此风趋诸窍或留一偏遂使手足不随言语蹇涩或痛连骨髓或痺袭皮肤瘙痒如虫行痺如钱石或多痰好睡或健忘多嗔血脉不行肉色干瘦久在牀枕起便须人语涩面浮精神困耗皆其证也附子汤方治中风欲死身体缓急目不得开舌强语涩附子芍药甘草麻黄白术防风防己人参黄芩桂独活芎䓖天雄右一十三味剉如麻豆毎服五钱匕水一盏半入生姜半分切煎至八分去滓空心日午夜卧各温服如人行五里以热生姜粥投之㣲汗出慎外风麻黄汤方治中风肢体弛缓言语蹇涩精神昏愦麻黄桂独活羚羊角萎蕤葛根升麻防风石膏甘草右一十味麄𢷬筛每服五钱匕水一盏半煎至八分去滓温服如人行五里再服用热生姜稀粥投汗出慎外风薏苡仁汤方治中风肢体缓纵精神恍惚言语蹇涩薏苡仁萎蕤茯神犀角乌梅麦门冬右六味麄𢷬筛毎服五钱匕水一盏半入生姜半分切煎至八分去滓入竹沥白蜜各少许再煎三五沸食后日午夜卧各一服吐痰白矾散汤治初中风失音不语昏昧不知人先宜吐风痰令省觉次可服诸汤散白矾生姜右二味先细研白矾如末入浓煎生姜汤研泸分三服旋旋灌须臾吐出痰毒眼开风退方可救治若气衰力弱不宜勐性药吐之防风汤方治中风不语两目不开手足抽掣发歇往来昏塞涎潮防风羚羊角独活赤箭当归麻黄杏仁桂前胡秦艽甘草右一十一味麄𢷬筛毎服四钱匕以水一大盏生姜半分切煎至七分去滓不计时温服取涎丸方治中风不语喉中如拽锯口中沫出天南星藜芦右二味𢷬研为末用麫煳丸如桐子大每服三丸温酒下良久吐出痰涎为效吐不止用冷葱汤呷即止羚羊角丸方治中风手足痺行履艰难羚羊角桂白㯽榔五加皮杏仁人参丹参栢子仁枳殻附子茯神防风熟干地黄麦门冬南木香牛膝薏苡仁右一十七味𢷬罗极细鍊蜜为丸梧桐子大每服空心温酒下三十丸日二卒中风论曰内经谓邪风之至疾如风雨言邪之迅速如此卒中风之人由阴阳不调腑臓大虚气血衰弱荣卫乏竭故风之毒邪尤易乗间致仆倒闷乱语言蹇涩痰涎壅塞肢体痺不识人事者此证也夺命散方治中风卒倒不省人事口面㖞斜失音不语但吐涎沫或口噤不开目昧垂死一切风疾黒豆乌鸡粪马牙硝龙胆共四味先将鸡粪及豆同炒熟次入龙胆马牙硝拌匀以酒三盏煎二盏去滓分三服不拘时候温服救生散方治卒中风白矾半夏天南星同为细散毎服以好酒一钟药末二钱匕生姜三片煎七分通温灌之当吐涎抹令正坐经一复时不得令卧如卧则涎难出良久再依法煎药一钱后常服只半钱䈽竹沥饮方治卒中风倒闷口噤不能语昏不知人鍼不知痛䈽竹沥防风甘草桂防己麻黄白术人参黄芩细辛茵芋秦芃附子生姜除竹沥外剉麻豆毎服五钱匕水一钟半竹沥一合同煎至一盏去滓温服不拘时羌活汤方治卒中风闷乱语言蹇涩牙闗𦂳急羌活桑根白皮麻黄天雄当归桂旋复花逺志大腹皮甘草芎䓖威灵僊枳殻菖蒲杏仁剉如麻豆每服五钱匕水一盏半入生姜三片煎至八分去滓温服不拘时阿胶丸方治腑脏久虚气血衰弱卒中风邪及摊缓等疾阿胶蝉殻犀角屑麝香白花蛇桂白鲜皮白殭蚕天南星半夏天麻桔梗黄茋当归羌活虎头骨海桐皮白芷白茯苓附子防风芎䓖麻黄干蝎人参没药木香羚羊角屑干姜乌蛇共细剉焙干𢷬为末鍊蜜为丸如弹子大每服一丸生姜酒嚼下中风甚者抝开口或先以药啑化药灌下一丸立省牛黄丸方治卒中风仆倒闷乱语言蹇涩涎痰壅盛牛黄卢㑹天竺黄血竭没药丹砂续随子皂荚灰丁香木香干蝎粉霜雄黄甘遂麝香肉豆䓻㯽榔龙脑共𢷬研为末每抄药末四钱入轻粉三钱再研匀麫煳为丸如黍米大每服五丸金银薄荷汤下随大小加减一方添天麻一两酒浸炙为末研匀丸如小弹子大凡中国用冷水化下一丸立效些小风寒每服半丸小儿惊风一丸分作六服并用冷水化下肝中风论曰内经谓以春甲乙中风为肝风肝风之状多汗恶风善悲嗌干善怒时憎女子者有头目瞤两胁痛行常伛偻嗜甘如阻妇状者有但踞坐不得低头两目连额色㣲青唇青面黄者治法宜炙肝腧后以药治之排风羌活散方肝脏中风筋脉拘挛疼痛羌活天麻芎䓖酸枣仁薏苡仁鹿角胶蔓荆实羚羊角桂人参白附子牛膝乌蛇犀角白鲜皮地骨皮栢子仁右一十七味𢷬罗为散以豆淋酒调下一钱匕渐加至二钱匕日三夜一升麻汤方治肝虚中风头痛目眩胸中客热气壅冲心烦闷升麻前胡𤣥参地骨皮羚羊角葛根酸枣仁右七味麄𢷬筛毎服五钱匕以水一盏半煎至八分去滓入竹沥半合重煎三两沸放温食后服如人行五六里更进一服心中风论曰心中风之状多汗恶风焦燥善怒吓赤色病甚则言不快诊在口其色赤夫心受风风盛则生热热甚则汗不止心之液为汗故也汗多则腠理疎疎则真邪相薄是以恶风又心恶热热极则脣焦内燥多怒心之声为言病甚则言不快心气通于舌故也又其证胸背拘急不可倾侧面赤头痛熻熻发热不能安卧以心主血脉其风日久随荣卫行内外相搏藴积而然也辰砂天麻丸方镇养心神擒截诸风和流荣卫滋润筋络开通闗膈肥密表腠丹砂天麻半夏天南星蝎稍白附子白殭蚕牛黄蓬砂麝香共为末水煮麫煳为丸如梧桐子大每服三十丸荆芥汤下不计时候乌犀散方治心中风精神冒闷语声错误恍惚多惊乌犀角丹砂独活丹参逺志人参蔓荆子防风共𢷬罗为散每服二钱匕食后酒调下日三人参丹砂丸方治中风恍惚惊悸安神志化痰涎人参丹砂紫石英白石英龙脑细辛赤箭天门冬逺志生干地黄菖蒲白茯苓犀角镑沙参防风麝香共𢷬研为末鍊蜜丸如小鸡头大每服一丸温酒嚼下不拘时候脾中风论曰脾风之状多汗恶风身体怠惰四肢不欲举色薄㣲黄不嗜食诊在鼻上其色黄又曰踞而腹满身通黄吐醎汁又曰熻熻发热形如醉人腹中烦重皮肉瞤动短气脾裨诸臓灌四旁者也所主四肢故脾中风则身体怠惰四肢不欲动脾者仓廪之官故病则不嗜食诊在鼻中央之位也其色黄黄土之色也烦重发热风之候也形如醉人者邪气之甚也独活汤方治脾臓中风肢体缓弱言语不利熻熻发热独活麻黄防风白茯苓人参羚羊角前胡沙参旋复花黄茋半夏附子甘草共剉如麻豆每服三钱匕以水一盏半入生姜汁半分切同煎取七分去滓温服不拘时日三秦艽汤方治脾臓中风身体拘急舌强不能语秦芃麻黄石膏独活赤茯苓山茰芎䓖防风桂白术人参防己附子杏仁干姜甘草细辛共剉如麻豆每服五钱匕水一盏半煎取八分去滓温服不拘时候羚羊角丸方治脾臓中风口面偏斜语言蹇涩虚烦手臂腰脚不随羚羊角防己白芍药独活白茯苓防风酸枣仁杏仁麦门冬人参芎䓖栢子仁㯽榔桂当归附子薏苡仁熟干地黄共𢷬罗为末鍊蜜和丸如梧桐子大每服空心温酒下三十丸肺中风论曰肺中风之状多汗恶风色皎然白时欬短气昼日则差暮则甚诊在眉上其色白又曰燥而喘身运而重冒而肿胀偃卧则胸满短气冒闷汗出夫热生风风盛则热腠理开多汗者热甚故也风薄于内所以恶风皎然而白金之色也在变动为欬又肺生气故时欬短气也风阳也阳昼则在表暮在里阳里而风应之故暮则甚也诊在眉上其色白肺之色也身运而重风使然也喘而肿胀偃卧而胸满短气以肺主气故也羚羊角丸方治肺中风气急背项强鞭语声嘶败羚羊角白鲜皮升麻蔓荆实恶实枳殻天麻秦芃共𢷬罗为末鍊蜜和丸如梧桐子大食后煎桑白皮汤下十五丸日三服荠苨汤方治肺中风项强鼻塞语声不出喘鸣肩息胸满短气荠苨防风人参独活细辛赤箭芎䓖羚羊角麻黄桔梗前胡蔓荆实白鲜皮甘草石膏共细𢷬筛毎服三钱匕水一盏煎至七分去滓温服食后临卧服肾中风论曰肾风之状多汗恶风嵴痛不能正立其色炲𨼆曲不利诊在肌上其色黒夫身之本在肾受五臓六腑之精气以养百骸九窍肾受风则诸阳之气不上至于头面故有面痝然浮肿之证阳气虚者则多汗恶风肾主骨骨不强则嵴痛不能立精神衰弱则隠曲之事不利肌上黒如炲色又踞而腰痛不可俛仰或为冷痺或为偏枯耳鸣声浊志意昏沉善恐多忘皆肾风证也海桐皮散方治肾中风踞而腰痛脚肿疼重耳鸣面黒志意不乐海桐皮五加皮荜薢薏苡仁虎骨枳殻赤芍药牛膝恶实防风续断杜仲郁李仁熟干地黄共𢷬罗为散每服二钱匕温酒调下渐加至三钱匕空腹食前各一服杜仲丸方治肾中风腰脚不随骨节痠疼筋脉拘急行履艰难两胁牵痛杜仲牛膝荜薢酸枣仁当归防风丹参赤芍药桂肉苁蓉石斛附子郁李仁㯽榔共𢷬罗为末鍊蜜和丸如梧桐子大每服空腹用温酒下三十丸防风汤方治肾中风腰脚痺不仁骨髓痠疼不能久立渐觉消瘦防风羌活黄茋五加皮牛膝丹参酸枣仁桂赤芍药麻黄㯽榔当归木通共麄𢷬筛每服三钱匕水一盏至七分去滓空心服及晩食前服石斛浸酒方治肾中风注腰脚痺弱利闗节坚筋骨除头面逰风补虚劳益气力石斛黄茋丹参牛膝人参杜仲五加皮白茯苓枹杞子山茱茰山药荜薢防风天门冬生姜细辛薏苡仁共细剉如麻豆用生绢囊盛以酒五斗于净瓷器中浸七宿初温服三合日三夜一渐加至六七合一升许令常有酒气不至大醉摊缓论曰摊缓之辨摊则懈惰而不能收摄缓则弛纵而不能制物故其证四肢不举筋脉闗节无力不可收摄者谓之摊其四肢虽能举动而肢节缓弱慿物不能运用者谓之缓或以左为摊右为缓则非也但以左得之病在左右得之病在右耳推其所自皆由气血内耗肝肾经虚阴阳偏废而得之或有始因他病服吐下之药过度亦使真气内动荣卫失守一身无所禀养而致然也紫金天麻丸方治中风摊缓手足亸曳天麻没药乳香牛膝白术当归牛黄犀角附子五灵脂共十味为末取三家井华水丸如樱桃大每服一丸先用生姜汁花开次用酒调下如中风摊缓手足亸曳蹇涩口眼㖞斜不省人事口吐涎沫或手足搐掉骨筋疼痛皮肉麻痺并宜服之天麻浸酒方治摊缓风不计深浅久在牀枕天麻松节龙骨虎骨骨碎补败龟乌蛇白花蛇恶实根附子羌活独活牛膝当归芎䓖大麻仁熟干地黄茄子根原𧖟沙共十九味㕮咀如麻豆用酒二斗浸蜜封春夏三日秋冬七日每服一盏不拘时候温服虎骨丸方治摊缓风手足不随口眼㖞斜头目昏重腹膝少力及风气凝滞筋骨疼痛虎胫骨当归赤箭安息香海桐皮独活牛膝肉苁蓉金毛狗嵴续断荜薢乌头芎䓖甜𤓰子僊灵脾乳香防风天麻石斛酸枣仁黄松节细辛共二十二味除别研外为末酒煮麫煳丸如梧桐子大每服十五丸酒下或荆芥汤不拘时天麻丸方治风气摊缓等疾天麻𤣥参防风地榆干浮萍干薄荷乌头牛膝不蚛肥皂荚牛黄龙脑共十一味除别研外为细末和匀鍊蜜和杵百余下丸如鸡头大每服一丸温酒下牛黄丸方治一切风及摊缓言语蹇澁搜风镇心牛黄龙脑麝香雄黄丹砂天麻乌犀干蝎羚羊角羗活独活防风细辛白芷赤茯苓蝉蜕麻黄牛膝芎䓖五加皮白附子乌蛇共二十二味研为末鍊蜜和杵一千下丸如鸡头大每一丸嚼破温酒或荆芥茶下日三沉香煎丸方治摊缓不收体重无力肢节缓弱运动不能沉香丁香葫芦巴附子牛膝补骨脂蘹香子石斛芎䓖木香青橘皮桂肉苁蓉共十三味捣罗为细末鍊蜜为丸如梧桐子大每服二十丸生姜盐汤下酒亦可风亸曳论曰人假水谷之精化为血气周流一身使四肢相随筋脉相续犹挈裘领无所不从若脾胃虚弱水谷不化筋脉无所禀养复遇风邪外搏肤腠流传筋脉纵缓则肢体亸曳其亸则偏而不举曳则弛而不随是皆不能收摄也独活汤方治中风手足亸曳不能言独活甘草桂生葛根芍药栝楼根实右六味剉如麻豆每服五钱生姜三片同煎温服日三夜一败龟丸方治中风手脚颤掉亸曳败龟一味为细末研饭为丸如梧桐子大每服二十丸酒下附子汤方治风亸曳手足不随身体不能俛仰附子干姜甘草防风独活石膏白茯苓白术芎䓖柴胡当归人参杏仁细辛共十四味剉如麻豆每服五钱水酒共煎温服日三人羸弱者只用水煎服羚羊角丸方治中风手颤亸曳语涩羚羊角犀角羌活防风薏苡仁秦芃右六味为末鍊蜜丸如梧桐子大毎服十丸煎竹叶汤下中风四肢拘挛不能屈伸论曰臓真散于肝肝藏筋膜之气筋为肝所养筋得所养则俯仰屈伸莫或乖戾若经络偏虚风邪乘虚客于机闗则筋脉缩急干于阳络则肩背从而拘挛此皆邪气内盛正气不能荣养诸筋故为四肢拘挛不能屈伸夜合枝醖酒方治中风手足不随挛缩屈伸艰难夜合枝桑枝槐枝柏枝石榴枝羌活糯米细麴防风黒豆共十味以水五斗浸五枝同煎取二斗五升去渣浸米黒豆一宿蒸熟与麴防风羌活二味拌和造酒依常醖法封三七日压去糟滓取清酒三合至五合时饮之常令有酒气物令过醉恐至吐悖乱正气乳香丸方治中风四肢拘挛筋骨疼痛乳香乌头羌活雄黄白附子羚羊角附子原蚕蛾防风乌蛇白殭蚕虎胫骨腻粉麝香赤箭牛膝没药右十七味为末再同和匀鍊蜜丸梧桐子大每服用豆淋酒下十丸如人行十里再服地龙饼子方治中风手足筋急挛疼痛地龙海蛤硫黄乌头鳞鲤甲五味同研为末醋煮麫煳为丸如鸡头揑作饼子暴干每用一饼以葱白裹安手足节上以手帛系住阁在一朽木桶上用热汤淋之候觉骨中热极方解去帛子后看手足未得舒展时再用热汤淋之每一饼可用三次如用药毕且着衣服葢之不得透风酸枣仁煎方治筋骨拘急及輭疼痛行履不得酸枣仁虎骨海桐皮羌活僊灵脾赤箭荜薢杜仲败龟蒺䔧子石斛牛膝巴㦸天附子木香熟干地黄酥桑枝白蜜共十九味捣罗十七味为末再研匀用清酒七升先煎桑枝令黄色去桑枝后下药末更煎一二十沸次下酥蜜煎成膏看香气得所用瓷盒盛每服一匙头温酒调下日三服风痉论曰风痉者以风伤太阳之经复遇寒湿故也其状口噤不开腰背强直如发癎葢风邪内薄于经则荣卫凝泣筋脉𦂳急故令口噤不开卒然倒仆不知所以凡发极则复甦甦则复作其或耳中策策而痛身背直而不屈者不治也天麻汤方治风痉身如板直徧身鞭强天麻羌活人参桂白术麻黄杏仁附子八味剉如麻豆毎服五钱生姜三片枣一枚同煎再入酒半盏煎热服后以生姜稀粥投之取汗日三甘草汤方治风痉口噤不语肢体强直神识不明甘草羌活人参防风附子每服四钱入地黄汁一合煎再入荆沥竹沥各半合同煎温服日夜各一角弓反张论曰风角弓反张之状腰背反折不能俛也中风邪客于诸阳之经邪正相搏风气胜则筋脉缩急腰背反折如弓之形也麻黄饮方治中风身如角弓反张四肢不随烦乱口噤麻黄防风桂白术人参芎䓖当归甘草干姜附子杏仁每服五钱水煎温服不拘时当归汤方治中风身如角弓反张口噤不开当归细辛防风独活麻黄附子每服三钱水酒同煎温服如汗出慎外风若口噤即干开口灌之急风散方治中风身如角弓反张状附子乌头天南星藿香防风白芷干蝎白附子共八味为散每服半钱豆淋温酒调下併二服未愈再服中风失音论曰喉咙者气之所上下也㑹厌者声音之门户其气宣通则声音无所阻碍若风邪搏于㑹厌则气道不宣故令人失音入脏则不能言语也羌活汤方治中风失音不语羌活甘草人参附子荆沥竹沥生地黄汁共七味先将四味剉如麻豆毎服五钱入三件汁沥同煎温服日三夜一地黄汤方治中风失音不语生地黄汁淡竹沥独活附子四味将二味剉如麻豆每服三钱入竹沥地黄汁同煎温服空心日午夜卧各一羚羊角汤方治中风失音手足不随羚羊角芎䓖细辛木香防风麻黄独活羌活当归附子桂天麻每服三钱水煎温服不拘时侯竹沥汤方治中风失音不语昏沉不识人竹沥荆沥梨汁陈醤汁四味相和㣲煎一二沸再泸一徧令温细细灌入口中口噤干开口灌之竹豆汤方治中风失音不语新青竹鸟豆二味以水八升相和煮令豆烂去滓再煎取一升每服二合灌之或口噤不开者即干口灌羌活汤方治中风舌强不得语手足举动不得羌活羚羊角麻黄防风旋复花独活龙脑人参白茯苓当归麦门冬杏仁每服一两水煎温服空心日午夜卧各一服竹沥汤方治中风舌强不得语心神烦闷淡竹沥人乳汁三年醤汁三味相和调匀分三服口噤干灌之立差陈醋方治中风不得语舌根涩鞕陈醋三年醤汁人乳汁三味相和研以生绢泸绞取汁分为三服日夜服之服尽能语三圣散方治中风舌强不语没药琥珀干蝎三味研为末每服三钱用鹅梨汁半盏皂荚末半钱浓煎汤一合与梨汁相和调下须臾吐出涎毒便能语雄黄丸方治心脾中风舌强不语涎潮昏塞不省人事雄黄丹砂牛黄天南星白殭蚕天麻麝香金箔银箔九味研为细末鍊密丸如梧桐子大每服十丸温薄荷汁化下不拘时风口噤论曰风口噤者风寒客于三阳之筋使筋脉拘急口噤不开牙闗𦂳急若不速治恐致他病以风者善行而数变也开闗散方治中风目瞑口噤不能下药者用此散以中指㸃散子揩齿三二十次在大牙左右其口自开始得下药天南星龙脑各等分研细五月五日午时合患者共使一字乌梅饮方治中风不语口噤吐痰颈项筋急乌梅葜白矾先以水一升煎葜根取三合去滓别盛又以别水一升煎乌梅至三合去滓别盛又以水五合煎白矾取三合别盛以物干开口先灌葜汤次下乌梅汤又次下白矾汤旋消停服之良久久即吐恶疾毒涎如不吐以鹅毛搅喉口取吐附子散方治中风牙闗𦂳急徧身强鞭附子白附子共末为细散每服一钱匕温酒调下三服效海带散方治风口噤牙闗不开海带乌梅肉天南星麝香为细末入瓷盒内勿令透气如患急以半钱匕于顋里牙闗上揩便自开口立效治牙闗𦂳急方甘草以物干开牙闗令咬定甘草可如人行五里时候又换甘草一截后灌药极效白神散方治中风或吐泻牙闗𦂳噤下药不能白梅末将揩牙立开葢酸能收敛自然牙骨易开也风口㖞论曰足阳明脉循颊车手太阳脉循颈上颊二经俱受风寒筋急引颊令人口㖞僻言语不正目不能平视又云风入耳中亦令口㖞葢经络所系然也诊其脉浮而迟者可治治中风口面㖞斜葛根汤方葛根防风附子麻黄独活杏仁松实共剉如麻豆每用药十钱匕以水二盏酒一盏入生姜三片煎一盏半去滓分三服日二夜一防风汤方治中风口面㖞斜泪出失音防风防己升麻桂麻黄芎䓖羚羊角剉如麻豆每服三钱七以水一盏煎取六分去滓入竹沥半合更煎三二沸热服空心日午及临卧各一服治贼风吹着口眼㖞斜一字散方乌头青矾共为散每用一字搐入鼻内取出涕吐涎治风口㖞方萞麻油巴豆油二味等分并相和如右㖞即㸃左口角如左㖞即㸃右口角仍急觑才正当急揩去药治中风口面㖞斜青松叶浸酒方青松叶木石臼中杵令汁出用生绢囊贮以清酒一斗浸二宿近火煨一宿初服半斤加至一升头汗出即正治中偏风口面㖞斜石灰涂方石灰炒乘热以醋调似泥涂于一边缓处才正急用温水洗去人参丸方治中风口眼㖞斜手足无事语不謇涩止缘坐卧处对耳有窍为风所中筋牵过一边连眼皆𦂳睡着一眼不合者服此药二十日内眼口皆正矣人参草乌牛膝捣罗为细末水煎麫煳丸如梧桐子大每服十丸炒黒豆淋酒下一日二服治一切风口眼偏邪假苏丸方生假苏生薄荷二味并沙盆内研生绢绞取汁瓷碟内看厚薄日煎成膏余滓三分去一分粗滓不用将二分滓晒干杵为末将膏和为丸如梧桐子大每服二十丸温酒下破伤风论曰破伤风者因卒暴伤损风邪袭之传播经络致使寒热更作身体反张口噤不开甚者邪气入脏则不可治诸疮久不差荣卫虚弱肌肉不生疮眼不合者风邪亦能外入为破伤风之候羌活汤方治破伤风身如铁石或如角弓反张口噤不开宜干齿灌药羌活防己羚羊角升麻黄芩蔓荆实犀角茯神葛根甘草防风麻黄麄𢷬筛每服三钱匕水一盏入地黄汁半合薤白二寸煎至八分去滓空心日午卧温服如病急不拘时服葢覆出汗即愈羚羊角散方治打击破疮或洗头挑齿炙疮狗咬等中风羚羊角石斛芎䓖知母山萸薏苡仁白芷曲棘鍼甘草芍药紫苑天雄防风牛膝枳实蔓荆实石南叶杏仁麻黄龙骨黄芩防己白术荜薢干蔓菁花葛根赤茯苓羌活苍耳心车前子桑白皮菊花酸枣仁当归丹参乌蛇陈橘皮共为散每服一钱半至二钱匕空心午时夜卧温酒调下要丸即鍊蜜丸如梧子大每服十丸豆淋酒下治破伤风独圣散方苏枋木共为细散每服三钱匕酒调服之立效一方用鳔胶白色炙令黄色为末热酒调六钱治破伤风身肿牙闗不开白殭蚕散方白殭蚕生研为末每用生姜自然汁调以鸡翎于疮口扫之勿令干斯须肿搨皮雏为效仍用生姜汁调半钱匕服治破伤风打扑内损饮银花散方天南星白附子防风为细末每服二钱匕重者童子小便调稍轻热酒调下如外伤用此药贴疮口仍依法服之如破伤风先以小便温洗疮口次用药干贴追出风毒立愈热稍恶口噤者以童子小便调干开口灌之如鬬打至死但心头微煖者併灌三服即活常须合下以备急用偏风论曰人身所养者惟血与气血气均等则无过不及之害稍至衰微则所运不周遂致体有偏复因风客身一边者谓之偏风其状半体不知痛痒或痺不仁或纵缓或痺痛是也荆沥汤方治偏风不随心中烦闷言语蹇涩荆沥竹沥生姜汁三味相和再煖每服三合以酒调下防己汤方治偏风半身不随口眼㖞斜不能言语筋脉拘挛不得转侧防己芎䓖桂黄芩芍药人参甘草麻黄附子防风杏仁每用十钱生姜十片同煎温服三服日二夜一生地黄汤方治偏风手足一边不收口目㖞戾言语蹇涩其药不虚人老少并可服之生地黄汁竹沥荆沥三味别作羌活防风各一两去芦头并乂剉附子一枚重半两者去皮脐生用作八九片入煎三汁中慢火煎取一升半毎用醇酒三合调化药汁二合煖服之日二夜一无问冬夏并得服之麻子仁汤方治偏风手足不随口面㖞斜麻子仁黒豆鸽粪垂栁枝四味先以酒七升煮栁枝及五升炒鸽粪麻仁黒豆等令黄乗热便投栁枝酒内须㬰去滓令净每服旋取温服二合至三合空心临卧各一服续命独活汤方治偏风半身不随热闷语涩独活防风人参芍药防己桂羚羊角㕮咀如麻豆每服五钱入竹沥半合同煎温服安息香丸方治偏风半体不仁纵缓不收或时痺痛安息香乳香麻黄胡桃仁干浮萍草右五味先𢷬麻黄浮萍草为末与研药拌匀鍊蜜和丸如弹子大每服一丸温酒化下以汗出为效拟金丸方治偏风半身不随不知痛痒草乌头骨碎补狗嵴五灵脂马蔺花地龙乳香枫香脂薢九味𢷬罗为末入研者二味和匀醋煮麫煳和丸如小豆大毎三丸至五丸荆芥汤下空心临卧各一服风偏枯论曰气血不足腠理开疎风溼客于分肉之间久而不差真气去邪气独留乃为偏枯之疾其状肢体不随肌肉偏枯细小而痛言语不变神智不乱乃可治也宜温卧取汗益不足而损有余诊其胃脉沈而大心脉小而牢急皆偏枯之脉也当归汤方治中风手足偏枯口面㖞斜疼痛一目不能合当归白芷防风白鲜皮白术芎䓖杏仁甘草甘菊花天雄人参每服五钱生姜半分同煎温服日三夜一与食相间服之磁石汤方治中风偏枯骨痠无力磁石防风五味子甘草𤣥参附子牡丹每用五钱入黒豆三十五粒同煎空心日午夜卧服没药丸方治中风偏枯手足不随言语蹇涩口眼㖞斜没药天麻乌头地龙羚羊角犀角丁香木香乳香丹砂龙脑麝香𤣥参人参十四味𢷬研为末鍊蜜和丸樱桃大毎服一丸温酒下食前服重病者服一月差初患五七服即愈肉苛论曰内经谓人之肉苛者虽近衣絮犹尚苛也以荣气虚卫气实夫血为荣气为卫气血均得通流则肌肉无不仁之疾及荣气虚卫气实则血脉凝涩肉虽如故而其证重为苛也苦参丸方治荣虚卫实肌肉不仁病名肉苛苦参丹参沙参人参五加皮防风蒺藜子乌蛇蔓荆实败龟虎骨𤣥参右十二味捣罗为末别以不蚛皂荚一觔以水三升按取汁去滓于无油铁器内煎成膏鍊蜜四两拌和为丸如梧桐子大每食后良久及夜卧共三服各用荆芥薄荷酒下十五丸至二十丸天麻丸方治荣虚卫实肌肉不仁徧身重牛膝天麻麝香桂干蝎白花蛇肉㯽榔独活防风共九味鍊蜜和丸如桐子大每服十丸薄荷酒荆芥汤下不拘时防风酒方治荣虚卫实肌肉不仁病名肉苛防风白术山茱茰山药附子天雄细辛独活秦芃茵芋杏仁紫巴㦸桂麻黄生姜磁石薏苡仁生地黄共十八味剉如麻豆生绢袋盛以无灰酒三斗浸六七日空心温饮四合至五合以知为度五味子酒方治荣虚卫实肌肉不仁病名肉苛五味子防风牛膝黄芩白术当归泽泻知母白芷五加皮枸杞子牡丹肉苁蓉丹参甘草枳殻厚朴细辛桂共十九味剉如麻豆生绢囊盛用好酒二斗密封浸经七日每空心日午夜卧各温服五合久服加至七合及一升勿令醉吐歴节风论曰歴节风由气血衰弱为风寒所侵血气凝涩不得流通闗节诸筋无以滋养真邪相薄所歴之节悉皆疼痛故谓歴节风也病甚则使人短气汗出肢节不可屈伸防风汤方治歴节风周身百节疼痛脚痿弱防风白术白鲜皮桂黄茋薏苡仁右六味𢷬筛毎服四钱生姜三片同煎温服日三夜一没药散方治歴节风百骨节疼痛昼夜不可忍没药虎胫骨二味捣研为末每服二钱温酒调下日三服透闗散方治歴节风四肢挛急疼痛难忍短气汗出麻黄根天南星威灵僊薢当归人参天麻赤小豆共八味𢷬罗为末每服半钱温酒调下独活散方治歴节风独活𤣥参生犀角升麻恶实根豉生干地黄共七味𢷬罗为散每服三钱空腹米饮调下乳香大丸方治血气衰弱风毒攻注歴节疼痛乳香没药五灵脂鸟头共四味𢷬研为末再和匀滴水和丸如弹子大以丹砂为衣每服一丸薄荷酒化下日三服中风百节疼痛论曰中风百节疼痛者由体虚受风风邪中于闗节故令百节筋脉拘急疼痛寒热更作不可屈伸此皆真气怯弱不胜风邪真邪相薄所以痛也白花蛇散方治中风肢节疼痛言语蹇涩白花蛇何首乌牛膝蔓荆实威灵僊荆芥穗旋复花共七味𢷬罗为末每服一钱温酒调下空心临卧服羌活散方治中风百节疼痛寒热更作不可俛仰羌活天麻芎䓖酸枣仁鹿角胶蔓荆实羚羊角人参白附子牛膝桂薏苡仁乌蛇犀角白鲜皮地骨皮栢子仁右十七味𢷬罗为细末每日空心及夜卧各以豆淋酒调下一钱至钱半白头翁酒方治诸风痛攻四肢百节白头翁草一味烂研以醇酒投之顿服又方生恶实根摩酒服痛止即住又方黒豆威灵僊桑根白皮三味用醇酒一升半煎取八合去滓顿服之又方杏仁虎骨二味用醇酒一升热调顿服风走注疼痛论曰风走注疼痛之病其痛无常处是也气血流通筋脉和同则骨肉滑利一有不调风邪乘虚与血气偕行使荣卫凝涩随所注处悉为疼痛故谓走注痛也虎骨散方治风毒走注疼痛不定虎胫骨败龟麒麟竭赤芍药当归没药防风白附子桂白芷骨碎补苍耳自然铜牛膝天麻㯽榔五加皮羌活共十八味为散每服二钱温酒调下芸薹散方治风毒走注疼痛如虎啮芸薹子天南星草乌头三味为散五钱量入生麫以酽醋生姜汁生油各少许调成膏摊纸上厚一分贴痛处即止消毒膏方治风毒走注疼痛筋脉拘急马牙硝乌头二味同研令匀每用三钱白麫三钱生姜汁一盏同熬成膏摊于帛子上热贴日二换之干地黄丸方治走注疼痛生干地黄白芷当归没药乌头防风木香赤小豆共八味等分捣研为末水浸蒸饼心和丸如梧桐子大每服五丸冷酒下空心食前服日二白虎风论曰白虎风之状或在骨节或在四肢其肉色不变昼静而夜发发则痛彻骨髓或妄言妄有所见者是也葢风寒暑溼之毒乗虚而感播在经脉留于血气畜聚不散遇阳气虚弱阴气隆盛则痛如虎啮故以虎名焉羌活汤方治白虎风痛甚如啮羌活防风秦芃芎䓖当归牛膝附子大腹桃仁九味剉如麻豆每服五钱入生姜一枣大同煎温服日二夜一牛膝散方治白虎风疼痛难忍牛膝当归虎骨赤芍药芒硝桃仁芎䓖七味为散每服空心用温酒调下一钱至二钱抵圣散方治白虎风骨髓疼痛至夜转甚虎胫骨一味为散每服半钱入薄荷末一钱人参末半钱煎乳香酒调下一神散方治白虎风昼静夜发痛彻骨髓狂言妄见防风羌活桂地骨皮芎䓖细辛虎骨共七味等分为散每服一钱温酒调下乌头散方治白虎风走注疼痛乌头地龙羌活虎骨延胡索当归没药防风八味为散每服二钱冷酒调下空心食前日二服风不仁论曰风不仁之状皮肤搔之如隔靴是也由荣气虚卫气实寒风入于肌肉血气不相与凝痺结滞皮肤痺厚无所觉知内经曰皮肤不荣故为不仁此之谓也乌鵶丸方治风虚皮肤不仁头目昏痛利咽膈解昏倦乌鵶麝香虎骨白殭蚕干蝎防风白附子乌蛇藿香叶除别研外捣罗为末入研者拌匀鍊蜜丸如梧桐子大每服十丸至十五丸温酒下茶清亦得羌活汤方治风不仁手足痛麻疼羌活独活防风蔓荆实人参蒺蔾子芍药白茯苓枳殻芎䓖天蓼木阿胶威灵仙每服二钱空心豆淋酒调下或鍊蜜丸如梧桐子大豆淋薄荷酒下十五丸至二十丸五参散方治风不仁皮肤麻绕膝徧身似蛇皮黑瘾旋生旋没通身痺人参丹参沙参苦参𤣥参白花蛇右六味为细散每服二钱食后温服调下加至三钱风瘙痒论曰风瘙痒者表虚卫气不足风邪乘之血脉留滞中外鼓作变而生热热即瘙痒久不差淫邪散溢搔之则成疮五白散方治皮肤风瘙昼夜不止白附子白殭蚕白蒺䔧白鲜皮白花蛇右五味为散每服一钱空心临卧温酒调下枳殻散方治风皮肤瘙痒麻痺枳殻苦参蒺䔧子蔓荆实荆芥穂麻黄羌活独活每服二丸腊茶温酒调下食后临卧各一服天麻散方治热毒风攻徧体瘙痒瘾疹皮肤痺肢节疼痛四肢大肠不利天麻防风羌活甘菊花杏仁甘草每服三钱空心蜜酒调下日再服天门冬丸方治风热皮肤瘾疹痒生疮如水疥或如天门冬枳殻白术人参独活苦参为末蜜为丸如梧桐子大每食后米饮下三十丸日二服八味散涂𫝊方治徧身疮疥皮破肉痛或瘙痒脓水蜀椒吴茱萸青盐石硫黄腻粉白殭蚕檗皮麝香八味捣研为散猪胆汁调涂之溼则干𫝊防风汤淋洗方治瘙痒如虫行或痺不仁防风益母草苦参蒺䔧子荆芥穂蔓荆实枳殻每用三两水一斗煎至八升乘热淋洗患处风㾦㿔论曰风㾦㿔者由腠理不密三阳气外泄发而为汗汗出未已为风邪所搏风热相併不得流行故结为㾦㿔状如麻豆甚者渐长瘙之成疮独活丸方治风瘾疹㾦㿔肿起时痒时痛独活天门冬防风蒺䔧子桔梗薏苡仁黄连桂枳实为细末炼蜜丸如梧桐子大每服二十丸空心临卧菊花汤下景天花散方治脾肺风毒徧身发㾦㿔瘙痒烦躁景天花红麴同研为细末每服二钱食后临卧服温水下胡麻散方治肺脾风毒攻注皮虏瘙痒手足生疮及徧身㾦㿔发赤黑靥子肌热疼痛胡麻枳殻防风蔓荆实威灵仙苦参何首乌芎䓖荆芥穂甘草薄荷为散每服二钱温酒下或鍊蜜丸如梧桐子每服三十丸温酒下枳殻酒方治风瘙瘾疹皮肤生㾦㿔或如虫行枳殻秦芃独活肉苁蓉丹参蒴藋松叶剉如麻豆用生绢袋贮以清酒二斗浸六宿每服半盏日三夜四蒺䔧浴汤方治风毒瘙痒瘾渐成㾦㿔蒺䔧子茺蔚子羊桃蒴藋根苖漏芦苦参盐每全料用水三石煮取二石五斗去滓温室中淋浴仍先饱食即入浴久浸最良可隔夜一浴干衣盖取汗慎外风桃仁涂方治毒赤疹浮肿成㾦㿔桃仁杏仁胡麻凝水石右四味各研细别研芸台菜绞汁和以白蜜入前研药搅为稀膏用涂患处干则易之风瘙瘾疹论曰风瘙瘾疹其状有二皆縁肌中有热若凉溼之气折之热结不散则成赤疹若因风邪所折风热相搏则成白疹赤疹得热则剧得冷则灭盖热气鬰结于内故恶热宜冷白疹得隂雨则甚得晴暄则消盖热气散释于外故恶冷宜热冷热之证异其为瘾疹则一尽身体风瘙而痒搔之隠隠而起是也秦芃丸方治风瘙瘾疹搔之愈甚秦芃防己松脂枳殻蒺䔧子苦参白术芎䓖防风附子蒴藋干姜共研为末鍊蜜和丸如梧桐子大每服二十丸酒下加至三十丸早食前各一服蔓荆实散方治风瘙瘾疹手足麻木蔓荆实何首乌羌活威灵仙荆芥穗防风苦参为散毎服二钱温酒调下日三茵陈蒿散方治风瘙瘾疹皮肤肿痒茵陈蒿荷叶为散每服一钱蜜水下食后服蒺䔧子散方治风瘙皮肤瘾疹痒痛或有细疮蒺䔧子枳殻荆芥穗羌活防风苍术共为散每服一钱温酒或茶调下石南酒方治风瘙瘾疹经旬不解石南叶一味捣罗为末每服半钱至一钱用酒三合煎一沸空心温服白蜜酒方治风瘙瘾疹痒不止白蜜酒二味相和煎温食前服枳实丸方治风热头面身体瘙痒瘾疹枳实天门冬独活黄连防风蒺䔧子桔梗薏苡仁桂共为末錬蜜丸如梧桐子大毎服二十丸空腹米饮下日二涂药方慎火草生姜盐三味涂摩痒如徧身瘾疹涂发处日再芎䓖粉摩方治风瘾疹痒痛难止芎䓖白芷麻黄根藿香米粉五味捣罗为粉摩病处立效枳实熨方治风白疹枳实一味捣碎以醋浸令唈唈炒热用熟帛包褁熨疹上冷即易分作二包子更相炒熨尤佳圣济总録纂要卷一圣济总录纂要卷二钦定四库全书圣济总録纂要卷二休宁程林纂诸风门蛊风论曰蛊风之状在皮肤间一身尽痛若划若刺淫淫跃跃如中蛊毒故名蛊风皆由体虚受风侵伤正气也天麻丸方治蛊风如皮肤刺划天麻踯躅花独活附子白附子原蚕蛾防风苍耳蒺䔧子乌头麻黄鸟蛇肉麝香除研者外捣罗为末入麝香再研匀錬蜜和捣三二百下丸如梧桐子大每服二十丸温酒下不拘时候如有汗出即宜避风石南汤方治六十四种风注走皮肤中如蛊行痛如刺划状似蛊毒及卒风面目肿起手不及头口噤不能言石南干姜黄芩细辛人参桂麻黄当归芎䓖干地黄甘草食茱莄㕮咀如麻大每服六钱水酒同煎温服得汗为度何首乌散方治蛊风何首乌威灵仙苦参麒麟竭并生捣为㪚入乳钵内研三五百遍每服一钱用荆芥汤调下每日三服酒服尤妙薄荷丸方治蛊风皮肤苦尽痛若刀划状及头目不利风痰等疾薄荷叶天麻威灵仙羗活山栀子仁蔓荆实白芷桔梗防风大黄人参赤茯苓龙脑捣研为末再和匀錬蜜丸如鸡头实大每服一丸食后细嚼茶酒任下肌肉瞤动论曰肌肉瞤动命曰㣲风葢邪抟分肉衞气不通阳气内鼓故肌肉瞤动然风之入脉善行数变亦为口眼瞤动偏㖞之病也虎骨丸方治风虚肌肉瞤动手足颤掉虎胫骨松节天麻牛膝赤箭海桐皮独活石斛防风乌蛇酸枣仁当归仙灵脾甜𤓰子乳香五加皮一十六味先以十五味捣罗为细末入研者乳香再和匀酒煮麫煳丸如梧桐子大每服十五丸至二十丸荆芥酒或茶酒任下不拘时候天麻丸方治循经络肌肉瞤动头目昏眩手足麻痺天麻芎䓖一荆芥穗鸡蘓叶白附子甘草右六味为末錬蜜丸如樱桃大每服一丸茶酒任下荆芥汤方治风气肌肉瞤动头目昏眩四肢烦疼荆芥穗旋复花前胡甘草麻黄芍药芎䓖半夏每服三钱葱白三寸鸡蘓二叶同煎温服风癫论曰风癫之状发无常时每发则仆地吐涎沬无所觉知盖由血气皆虚精神离散魂魄失守风邪入于隂经故也又以胞胎之初其母卒大惊精气併居能令子发癫其证与风癫大率相似丹砂煎方治风癫疾时发时省涉厯年月丹砂石膏黄连生地黄共四味以清水一斗先煮石膏黄连取五升净去滓次下生地黄汁又煎之如稠饧始下火取丹砂粉投入勺搅百余徧贮于不津器中更搅待冷即住手每日两度以温水调服约如半弹丸大服药后只吃淡饭蔓菁菜等雄黄丸方治五癫各有声牛癫若牛鸣马癫若马鸣狗癫若狗鸣羊癫若羊鸣鸡癫若鸡鸣凡此五癫皆宜服之雄黄丹砂雌黄黒铅水银共五味各如前修制毕便将前煮丹砂雄黄雌黄余蜜再重汤煮散少少㸃入药中渐渐和匀为丸如大麻粒每用桃柳栢桑木嫩条各长七寸寸剉以水一升煎至六合去滓分温下丸药空心午时临卧下三丸至五丸小儿一丸至二丸羚羊角丸方治风癫癎羚羊角犀角远志人参山药茯苓防风生地黄金箔银箔麦冬铁粉天冬龙齿水银共十五味先将十味捣罗为末入别研者用拌令匀錬蜜和丸如菉豆大用桃柳枝汤下二十丸日二夜一或人参茯苓汤亦可风癎论曰风癎病者由心气不足胸中蓄热而又风邪乘之病间作也其候多惊目童子大手足颤掉梦中呌唿身热瘛摇头口噤多吐涎洙无所觉知是也然病发于阳者易差发于隂者难治故经曰臓病难治腑病易治又曰大人曰癫小儿曰癎灵乌㪚方治风癎多惊手足颤掉口吐涎沫乌鵶丹砂细辛干蝎共四味将二味研末与别研二味同罗每服半钱匕午前温酒调下安息香丸方治男妇暗风癎病安息香铅丹二味为细末入白羊心中血研匀丸如梧桐子大每服十丸空心温水下神圣丸方治风癎涎潮等疾雌黄铅丹细研以醋一斛熬稠丸如桐子大与恶实末同收每服十丸临卧煎恶实末汤下丹砂丸方治风邪诸癎狂言妄走精神恍惚思虑迷乱乍歌乍哭饮食失常疾发仆地口吐白沬口噤戴眼魂魄不守年嵗深远者丹砂酸枣仁乳香合研令匀先令病人尽量饮酒沉醉次取药五钱匕酒一盏调下于静室中安睡勿令惊动候其自觉鐡粉乌鸦㪚方治风癎乌鸦铅丹黑铅铁粉丹砂天麻羗活独活防风芎䓖干蝎天南星共研为细末入麝香少许再研令匀每服半钱匕临卧冷酒调下五生丸方治癎疾干姜乌头半夏附子大豆末共五味除大豆末外细剉为末以豆末煮煳为丸如桐子大每服三丸冷酒下半夏丸方治风癎痰盛瘛瘲口吐涎半夏白矾丹砂铅丹同研匀以粟饭为丸如梧桐子大每服食后生姜汤下二十丸五枝煎方治风癎多惊手足颤掉身热瘛瘲桃枝柳枝桑枝夜合枝槐枝大豆共六味用水一石慢慢火煎候豆烂及嚼诸枝无味即泸汁于银石器内煎令得所不可熬过以瓷器盛每服一匙头许入卢会末少许温酒化破空心徐徐服治风癎瘛瘲不省方虎粪野猪骨并蹄共研为散每日空心以酒调下二钱忌一切有足之物水银丸方治风癎水银雄黄龙脑牛黄丹砂再同研匀用糯米饮和丸如菉豆大每服五丸至七丸熟水下空心临卧日再服风狂论曰风狂之状始发则少卧不饥自髙自贤自辨自贵盖人之荣衞周身循环昼夜不穷一失其平则有血并于隂而气并于阳者有血并于阳而气并于隂者隂阳二气虚实不调风邪乘虚而入并于阳则谓之重阳故其病妄笑好乐妄行不休甚则弃衣而走登髙而歌或至数日不食故曰狂也又肝藏魂魂则随神往来悲哀动中有伤于魂则为狂妄是亦血气俱虚风邪乘之隂阳相并也眞珠散方治风狂妄语心热狂走不知人真珠牛黄丹砂金箔银箔麝香铁粉天竺黄人参龙脑黄芩防风犀角茯神麦门冬远志白鲜皮羚羊角甘草胡黄连甘菊花白附子除研外捣罗为末入研药拌匀每服一钱加至二钱薄荷温水或梨汁调下茯神汤方治风狂失神少卧不饥笑乐无节弃衣登髙茯神杏仁龙齿凝水石升麻石膏沙参白茯苓白鲜皮生麦门冬剉如麻豆每服五钱水煎温服如病甚煎成入竹沥半合再煎服脑风论曰内经谓风气循风府而上则为脑寒夫风生髙远始自阳经然督脉阳维之会自风府而上至脑戸脑户者督脉足太阳之㑹也又太阳之脉起于目内眦上额交巅上入络脑今风邪客抟其经稽而不行则脑髓内弱故项背怯寒而脑户多风冷也石膏散方治脑风邪气留连头痛不已石膏天南星白殭蚕三味等分捣研为㪚每服二钱匕葱白二寸腊茶一钱同连须葱煎汤顿服良乆再服谷精草㪚方治脑风头痛吹鼻谷精草铜緑硝石共研和匀每用一匙吹入鼻内或偏头疼随病左右吹鼻中通闗㪚方治脑风鼻息不通不闻香臭或鼻流清涕多啑肩项拘急头目昏痛风府怯寒原蚕蛾白附子苦参益智蒺藜子干薄荷共为㪚每服一钱匕温调下日三服㸃头散方治脑风头痛吹鼻细辛髙良姜𤓰蒂硝石共研为细散用新水满含一口搐药半匙入鼻中良乆即定远志散方治脑风头痛不可忍远志为细散每用半匙先含水满口即搐药入鼻中仍揉痛处羗活丸方治脑风气鼓或膈痰气逆上冲于头令头旋运羗活白蒺藜芎䓖干鸡苏白殭蚕共为细末錬蜜为丸如弹子大荆芥茶嚼下一粒不拘时候入龙脑麝香尤妙何首乌丸方治脑风鼻息不通清涕流出及诸风疾何首乌芍药桂乌头芎䓖甘草藁本甘松羗活天麻陈橘皮缩沙蜜右一十三味共为末錬蜜和丸如樱桃大每服一丸薄荷葱酒嚼下不计时候芎䓖汤方治脑风鼻息不通或流清涕多啑芎䓖细辛黄芩荆芥穗甘草毎服三钱水一盏入薄荷七叶同煎至七分去滓温服吹鼻㪚方治脑壅头痛卢会龙脑𤓰蒂硝石四味等分为末每用一豆许吹之胜金散方治脑风头痛鼻塞不通或流清涕多啑不已荆芥穗薄荷叶木贼蛇蜕四味捣罗为㪚每服二钱清茶调下食后日三服风头眩论曰风头眩之状头与目俱运是也五臓六腑之精华皆见于目上注于头风邪鼓于上脑转而目系急使真气不能上达故虚则眩而心闷甚则眩而倒仆也枳实汤方治风头运倒眼旋脑项急痛枳实防风麻黄芎䓖杏仁半夏细辛麄捣筛每服五钱匕以水一盏半煎至一盏去滓入竹沥半合更煎沸早晩食前温服人参汤方治头风眩但觉地屋俱转目闭不开人参防风白木当归麦门冬独活黄茋桂芍药麄擣筛每服五钱水一盏半煎至一盏去滓食前温服日再夜一独活汤方治风头眩仆地屋转呕吐痰涎恶闻人声独活茯神甘草当归牡蛎白术附子肉苁蓉黄茋防风远志人参剉如麻豆每服五钱匕水一盏半生姜三片枣一枚去核煎至一盏去滓温服不拘时菊花汤方治风头眩闷起即欲倒头痛眼疼视屋转动甘菊花细辛防风前胡茯神白术麻黄芎䓖杏仁每服五钱水一盏半煎至一盏去滓入竹沥半合更煎沸食前温服山药㪚方治风头目眩眼痛耳聋山药甘草五味子甘菊花细辛山茱茰升麻蔓荆实防风为细㪚每服三钱匕空心温酒下附子膏方治风头眩摩头附子盐花为细末以麻油和如稀饧洗头摩之日三守中丸方治风头眩脑转目系急忽然倒仆白茯苓麦门冬白术人参甘菊花山药枸把子生地黄共入味将七味捣罗为末先用生地汁于银器内入酥三两白蜜三两同煎逐旋掠取汁上金花令尽得五升许于银器内拌炒前七味药渐渐令尽候干入白蜜同捣数千杵丸如梧桐子大每日空心或食后清酒下五十丸服百日后五臓充满肌肤润滑修合须择四季旺相日或甲子日此药亦名五芝地僊金髓丸风头痛论曰风头痛之病由风邪客于阳经循风府而上至于头脑令人头重疼痛心膈烦热上焦壅滞头面虚汗诊其脉左手寸口浮𦂳者是也膏㪚方治风壅头痛眉骨疼石膏芎䓖旋复花白附子细辛甘草共擣罗为㪚每服半钱匕腊茶调下不拘时候清气香芎汤方治头痛芎䓖细辛人参半夏麴甘草右五味㕮咀如麻豆每服三钱匕水一盏入生姜三片薄荷五叶同煎七分温服不拘时候芎䓖㪚方治风头痛芎䓖莎草根藿香叶荆芥穗石膏共为散每服三钱匕荆芥汤调下食后服丹砂丸方治诸风头痛不可忍者丹砂石膏白附子龙脑共同研令匀粟米饭丸如菉豆大更以丹砂为衣每服五丸食后薄荷茶嚼下六神散方治头痛眼睛痛鸡苏芎䓖马牙硝石膏乳香龙脑共研为细末每用一匙含水搐于鼻中吹鼻麝香㪚方治头痛不可忍藜芦一味暴干研为散入麝香麻子许研匀吹鼻中通顶㪚方治鼻塞及头痛马牙硝地黄汁二味相和于铜器内用慢火煎干取出研细每挑少许入鼻搐上吐痰即差偏头痛论曰偏头痛之状由风邪客于阳经其经偏虚者邪气凑于一邉痛连额角故谓之偏头痛也至灵散方治偏头痛雄黄细辛二味再同研每用一匙左邉痛搐入右邉鼻右邉痛亦然乳香㪚方治偏头痛不可忍乳香髙良姜二味于火上烧迎烟熏鼻随痛左右用之天南星㪚方治偏头痛天南星菊花自然铜防风芎䓖五味除二味不用外擣罗为细㪚每服半钱匕腊茶清少许调只作一口呷尽分作三嚥每嚥㸃头一㸃荜拨㪚方治偏头痛荜拨一味为细末每用一匙先令病人含满口温水随病左右搐入鼻中漏风论曰内经曰饮酒中风则为漏风漏风之状或多汗不可单衣食则汗出甚则身寒喘息恶风衣裳濡口干善渴不能劳事又曰身热解惰汗出如浴恶风少气亦名漏风夫酒以养阳酒入于胃与谷气相薄热盛于中其气慓悍与阳气俱泄使人腠理虚而中风故其证多汗恶风不可单衣其喘息而少气者热薫于肺风客于皮毛也其口干善渴者汗出多而亾津液也其解惰而不能劳事者精气耗不能营其四肢也谓之漏风以汗出不止若器之漏乆而不治转为消渴泽泻㪚方治漏风身热解惰汗出如浴恶风少气泽泻白术麋衔为散每服二钱沸汤调食后服黄蓍汤方治风虚多汗夜卧尤甚牀席衣被并溼黄蓍人参麻黄根牡蛎地骨皮龙骨每服三钱枣二枚同煎空心服日二防风散方治风虚多汗恶风防风泽泻牡蛎桂为细散每服二钱温酒调下空心服日再杜仲散方治风虚多汗夜卧尤甚杜仲黄茋牡蛎麻黄根为细散每服二钱煎败扇汤调下食后服日二劳风论曰内经曰劳风发在肺下其为病也使人强上冥视唾出若涕恶风振寒夫劳风之病肾劳则根劳于下经所谓根弱则茎叶枮矣故目视不明而背反强肾之脉入肺中故因皮毛感风而振慄也肾主唾故津液凝结唾如涎涕治之以救其俛仰者戒其劳动也麻黄汤方治劳风胸膈不利涕唾稠黏上焦壅滞喉中不快麻黄荆芥穗杏仁木香当归黄芩羗活芍药茈胡大黄半夏牵牛子每服二钱生姜一片同煎食后温服芎枳圆方治劳风强上㝠视芎䓖枳殻为末錬蜜丸如梧桐子大每服十丸食后温水下萎蕤饮方治劳风项强急痛四肢烦热萎蕤人参羚羊角每半两入豆䜴三合葱白一握以水煎分温空腹二服风头旋论曰风头旋者以气虚怯所禀不充阳气不能上至于脑风邪易入与气相鼔致头运而旋也又有膈胸之上痰水结聚复犯大寒隂气逆上风痰相结上冲于头亦令头旋松香㪚方治风头旋松实白芷当归芎䓖甘草甜𤓰子同擣罗为细散每服二钱食后以荆芥薄荷清茶调下荆芥丸方治风头旋目痛眩肢体拘急手足少力荆芥穗细辛芎䓖白殭蚕天麻羌活防风蒺藜子同为末炼蜜丸如鸡头大每服一丸食后细嚼荆芥汤下茶酒亦得人参丸方治风头旋目眩痰逆恶心胸膈痞滞欬𠻳痰涎喘满呕逆不欲饮食人参甘草白术旋复花麦门冬前胡枳殻木香同擣罗为细末以汤浸炊饼和丸如梧桐子大每服二十丸食后生姜汤下袪痰丸方治风头旋痰逆恶心咽膈不利天南星半夏赤茯苓干姜陈橘皮稀麫煳丸如梧桐子大每服三十丸加至四十丸温米饮下羚羊角汤方治热毒风上攻头面目旋运耳内虚鸣身体瘾疹麻痺羚羊角菊花防风羌活前胡藁本𤣥参黄芩杏仁菖蒲甘草每服五钱水煎食后温服治头旋脑闷鼻塞眼运贴膏顶方萞麻子杏仁食盐芎䓖松脂先擣食盐次下四味杵匀即涂于蜡纸上有病者先灸百㑹三壮讫将蜡纸药于炙处贴之日一易得脓血出效风痰论曰风痰之病得于气脉闭塞水饮积聚其状虽有冷热之异至于心胸痞隔饮食不化则一也盖风壅气滞三焦不和则水饮易至停积风能生热壅亦成痰是故有头目不利神思昏浊之候其或呕逆不纳饮食者则因于胃冷而得之其治固不可一槩也半夏饮方治风痰心腹烦满呕逆不欲饮食半夏大腹皮麦冬赤茯苓白术桔梗前胡青橘皮厚朴防风枇杷叶每服三钱入生姜一枣大同煎稍热服泽泻汤方治风痰壅滞胸膈不利头目昏眩不思饮食泽泻前胡白术赤茯苓甘草人参半夏槟榔陈橘皮枳殻每服二钱半生姜半分同煎温服不拘时候铁刷汤方治风痰胃中有寒呕吐痰涎胸满气逆附子半夏木香剉如麻豆每服二钱入生姜一枣大大枣三枚同煎空心食前温服天南星丸方治风痰胸膈烦满头目昏眩天南星用汤浸洗刮去浮皮并虚软处令浮用法酒浸一宿以桑柴蒸不住添热汤令釡满甑内气旺更不住洒酒常令药润七箇时满取出用铜刀切开㨂大者㣲嚼看不麻人口即是熟未熟即便蒸候熟用铜刀子细切入石桕内木杵烂擣如泥入丹砂一两水飞过者麝香一两细研罗过丁香末一两龙脑一两同擣令勺丸如鸡头大又用丹砂末一两为衣每服一丸嚼破用薄荷荼或酒任下小儿惊风半丸合时忌鸡犬妇人见前胡丸方治风痰不㪚食逆呕吐前胡白术枳殻半夏赤茯苓人参白矾丁香为末枣肉和丸如梧桐子大每服二十丸煎生姜竹茹汤下食后服遂痰丸方治风痰壅盛每日早时多喜呕吐人参赤茯苓干姜半夏为末以粟米饭和丸如梧桐子大每服二十丸空心生姜汤下日午再服胃风论曰胃风之状颈多汗恶风饮食不下膈塞不通腹善满失衣则䐜胀食寒则泄注形瘦而腹大盖胃者水谷之海五臓六腑之大源因而食寒失衣则风邪入易感故证颈多汗恶风者以人迎胃脉之所动也食饮不下膈塞不通腹善满者其经循腹里其病在中焦也失衣则䐜胀者重感于风邪伤肌肉也食寒则泄者风寒交伤于胃故泄注也形瘦者精不营也腹大者气不通也豆蔲丸方治胃风颈项多汗恶风饮食不下膈塞不通腹善满失衣则䐜胀食寒则泄形瘦而腹大肉豆蔲羌活防风桔梗陈橘皮独活薏以仁人参草豆蔲芎䓖甘草木香为细末炼蜜丸如梧桐子大每服三十丸至四十丸米饮下日三夜一厚朴煮㪚方治胃风冷气攻心腹胀满疼痛饮食不消四肢羸瘦厚朴诃梨勒木香苍术枳殻当归桔梗陈橘皮为散每服三钱枣一枚同煎温服风秘论曰风秘之病以大肠秘涩不通大肠者肺之腑通行水谷传导所出若三焦不和风热所抟则肠胃干燥津液虚少糟粕结聚传导不行令人心烦腹满便秘不通也前胡丸方治风气润利肠胃前胡大黄黄芩木通麻子仁芍药共为末錬蜜为丸如豌豆大每服十五丸温水食前下调中丸方治大肠风热秘涩不通大黄鼈甲朴硝桃仁皂荚莱菔共六味将前四味为末以陈醋一升半同菜菔皂荚煎五七沸后入药末同熬得所丸如梧桐子大每服二十丸米饮下木香丸方治肠胃风热津液燥少大便秘涩木香㯽榔大黄麻子仁牵牛子郁李仁枳殻为末錬蜜丸如梧桐子大每服二十丸温米饮下食前威灵仙㪚方治老人风气壅盛大肠秘涩五六日方大便一次头旋目暗发作无时威灵仙羌活芎䓖为㪚每服二钱空心葱汤调下香枳㪚方治大肠秘袪风顺气枳殻防风甘草三味捣罗为㪚每服二钱沸汤㸃服引饮导秘丸方治风热大肠秘涩不通心烦腹满体热㯽榔木香芎䓖羌活桂大黄郁李仁为细末錬蜜丸如梧桐子大每服二十丸浆水下茶汤亦可疡风论曰疡风之病其状斑駮㸃㸃相连而大圆概似自駮而稍㣲也皆由风邪热气抟于脾肺二经流散肌肉使然也乌蛇散方治疡风颈面斑駮乌蛇秦芁芎䓖桂羌活人参山栀子枳殻丹参沙参𤣥参犀角升麻防风木通白鲜皮黄芩蒺藜子苦参共为散每日温酒调下三钱食后临卧服雄黄㪚涂方治疡风面颔颈忽生斑駮其状如癣雄黄硫黄白矾三味合研匀以鍊成猪脂调和涂上附子散涂方治疡风身体斑駮附子硫黄苍耳苗三味捣罗为末以米醋调先以布巾揩疡上即以药涂之干再涂巴豆涂方治疡风面颊颈项忽生斑駮如癣巴豆酽醋先以新布揩令赤如故沙盆内用醋磨巴豆如稀膏涂于患上白駮论曰白駮之病其状駮斑如癣过如疡但不成疮尔皆由风热抟于肤腠脾肺二经不和也治白駮传方雌黄石硫黄蛇蜕皮同研细用醋调成膏先以巴豆一粒中截以平处磨令皮起然后𫝊药三两徧即瘥治头项及面上白駮渐长如癣但不成疮宜用此𫝊方桂研为末每用半钱或一钱以津唾和𫝊于白駮上日三治面项身体白駮𫝊方鲇鱼更用荷叶里裹令大臭烂先以布拭白駮令赤次炙鲊包热熨令汗出以绵衣包无令风冷所伤蛇蜕皮方治周身白駮渐长似癣但不成疮蛇蜕皮炒热挼摩白駮时时噀唾数百徧弃之田野草中鳗鲡鱼涂方治颈项及面上白駮浸淫渐长如癣状但不成疮鳗鲡鱼炙令脂出先将白駮用物揩拭之令小痛然后用鱼脂涂大蛇皮涂方治面项身体白駮风蛇蜕皮石硫黄槲皮三味令研极细以清熟漆调和勿令稠鞭薄涂白駮处欲涂药时先以巴豆中截用平处摩令皮㣲起然后𫝊药白癜风论曰白癜风之状皮肤皴起生白斑㸃是也由肺臓壅热风邪乘之风热相并𫝊流荣卫壅滞肌肉乆不消㪚故成此疾也乌蛇散方治白癜风身体麻乌蛇白殭蚕胡麻子独活天麻乌头细辛防风桂枳实蝉蜕白附子天南星为㪚每服温酒调二钱不计时候治白癜风方杏仁每日早晨烂嚼二七粒于白㸃处揩夜卧再用治白癜风方鸡子石硫黄附子粟米共四味将后三味擣罗为末以前鸡子白调如稀煳临用药先以葛布揩患处令赤涂之苦参膏方治白癜风苦参盐研为末先以酒一升煎至四合入药二味搅匀慢火再煎成膏每用先以生布揩患处令赤涂之紫癜风论曰紫癜风之状皮肤生紫㸃搔之皮起而不痒痛是也此由风邪挟溼客在腠理荣卫壅滞不得宣流藴瘀皮肤致令色紫故名紫癜风乌蛇㪚方治麻紫癜风乌蛇防风羌活人参𤣥参沙参苦参丹参白附子蒺藜子为㪚每服一钱温酒调下附子硫黄㪚方治紫癜风斑㸃附子石硫黄共研为细㪚入胡粉一分腻粉少许同繁柳汁和匀临卧揩三五徧早晨温浆水洗不三五夜瘥牡蛎㪚方治紫癜风牡蛎胆矾二味生用为㪚酽醋调摩患处胡桃涂方治紫癜风并白癜风初结青胡桃石硫黄二味先取胡桃皮切研如膏入硫黄末和匀涂之羊蹄根涂方治紫癜风羊蹄根生姜石硫黄三味将二汁与硫黄末同研令粘涂患处一日不得洗不过两上差恶风论曰恶风者皆五风厉气所致也风有青白赤黒黄之异其毒中人五臓则生虫亦有五种虫生息滋蔓入于骨髓五臓内伤形貌外应故食肝则眉睫堕落食肺则鼻柱倒塌食脾则语声变散食肾则耳鸣如雷鼔之声心不受食食心则为不可治是故谓之恶风五参㪚方治恶风人参沙参丹参𤣥参苦参木通蒺黎子乌蛇干蝎天麻赤箭何首乌陈橘皮黄苓原蚕蛾并生用为散每服三钱热茶调下服及半料即减服二钱初服三日后先觉头项嵴膂身上疼痛乃药力与病相击也当安卧两复时许即无事如或身上有疮肿服药一日后便觉渐减何首乌丸方治脾肺风并恶风等疾何首乌石菖蒲荆芥穗苍耳胡麻𤣥参沙参苦参白花蛇乌蛇共捣研为末鍊蜜和丸如梧桐子大每服十丸茶酒任下如要作㪚每服二钱温酒调下不计时候威灵仙散方治恶风威灵仙丹参羗活独活苍耳仙灵脾𤣥参人参沙参紫参甘草黄芩为㪚食后临卧温水调下一钱若身体无疮眼瞳人不断鼻梁不塌服之一料可差蔓荆实方治肺臓风毒发作如癞变成恶风证蔓荆实胡麻天麻菊花天南星枸把苦参为散每服温酒调下二钱日三夜一每服宜去食稍远恐药食相犯大风眉须堕落论曰大风眉须堕落者盖癞病也皆由恶风染着荣卫不清风溼毒气浸渍肌肉致淫邪散溢痒瘙成疮皮肤疡溃鼻柱倒塌须眉堕落枳殻散方治大风癞病眉须堕落热毒风入五臓身体头面生疮枳殻黄蓍苍耳白术蒴藋白蒺藜防风升麻栀子仁漏芦黄连人参天门冬防已干姜芎䓖丹参麻黄白芷甘草葛根𤣥参乌蛇共为末㪚每服温酒调下二钱至三钱空心夜卧服栀子散风治大风癞疾眉须堕落徧身麻手挛缩山栀子芎䓖藁本当归蔓荆实桔梗羗活白蒺藜白茯苓防风侧子天麻每日空心温酒调下二钱加至三钱夜卧时再服服至一料眉须再生羚羊角饮方治大风癞身上生疮并面部浮肿眉须堕落四肢痺羚羊角甘草独活山栀子仁防风枳殻黄蓍蒺藜子丹参𤣥参木通每服五钱水煎温服每日早食后及夜卧各一服大风出虫论曰虫动物也皆风之所化风入五脏化生五虫则成五癞入肝其虫青入心其虫赤入脾其虫黄入肺其虫白入肾其虫黒四虫皆可治惟黒虫为难或所伤未㴱専意治之亦差者熟艾方治大风癞熏出虫艾叶砒霜水银腻粉硫黄丹砂阿魏附子雄黄麝香猪牙皂角共十一味除艾叶皂角别捣为末外并合细研用纸四张先布次艾糁皂荚末次糁诸药末卷刀切如饼餤着椀内烧以小木甑子笼椀以衣衬四邉坐于上熏以衣被遮壅定不令透出气热闷即俯伏独活散方治大风癞出五虫独活雄黄青黛麻黄水银阿魏雷丸丹砂滑石石胆牛黄紫石英斑苗芫青共一十四味研为散每服一钱空心温酒调下不得饱食晩更服当有虫从小便中出或当日或三四日至十日方出若泻出赤虫如烂樱桃或如豆麦或泻出黄虫似黄涕青虫似青涕菜汁白虫似马尾虫遇药气即死或随大便下唯黒虫如豆豉汁此为难治大风癞病论曰癞者内经为疠疠者荣气热其气不清故使鼻柱壊而色败皮肤疡溃其证不同其始则乍寒乍热腠理壅塞血气精髓耗竭乆而不治令人痺汗不流泄手足痠疼面目习习奕奕胸颈间状如虫行身体徧痒搔之成疮或身体锥刺不痛青赤黄黒如腐木形或痛无常处流移非一或似绳缚拘急不可俛仰眼目浮肿小便黄赤余沥心神恍惚而善噫也曰月浸乆其风化生毒虫虫既变动外先食气血肤革不泽其内则食五臓食肝则眉睫堕落食肺则鼻柱损壊食脾则语声㪚乱食肾则耳闻雷鼓之音食心则死推癞病率皆风与虫之为害也羚羊角散方治大风癞疾羚羊角吴茱茰羗活独活麻黄乌蛇蔓荆实当归黄蓍防风附子杏仁蒺藜子犀角为散每服一钱空心服食前温酒调下乌蛇丸方治大风癞疾若眼脉断指节冷落脚下有疮语声嗄为不可治如未有此证宜服乌蛇檀香丁香茜根紫葛防风苦参独活沙参栀子仁酸枣仁槐子白芷附子藁本防已羚羊角苍术犀角萆薢秦芁桃胶无荑仁括楼根乌药桑根白皮木通共擣罗为末錬蜜丸如赤小豆大每服空心温酒下十丸至十五丸日二如不饮酒薄荷槐白皮汤下如要速差宜用后汤药下桑枝汤方治大风癞疾下药桑枝柳枝槐枝枸把根黄荆根羚羊角六味并生用剉如麻豆大每服用药五钱以水一盏半煎七分下前丸药服一月必觉四体皮肤痒痛不可忍但宜饮酒不得搔㧓仍频饮食避外风如有汗必腥臭及有虫从皮肤中出如麫尘或马尾头髪尖或如线丝尖或如麸皮片头黒身白形色不定但痒之后仔细看之或从小便中出或从泻泄中出者大效此疾稍退终身禁房室又忌动风物时以苦参汤洗浴须换新衣其旧衣并牀荐等并焚之艾蒿醖酒方治大风癞病身体面目俱有疮痍恶汗自出白艾蒿一味煮取浓汁拌曲米一如常醖法酒熟去糟取清稍温饮之令常醺醺然天门冬丸方治大风癞病天门冬一味内瓷器中蜜盖口以腊封勿失药气于净室中经一年取开其色赤如沙塘即入苦沙参粉及干地黄末为丸如梧桐子大每服十丸温水下食后服百花煎方治大风癞疾白蜜石榴生姜三味先研生姜石榴绞取自然汁更泸令净入蜜盛于瓷瓶以蜡纸封口勿令通气垂击于釡中勿到底以重汤煎一复时成煎空心酒调二钱加至三钱日二夜一旬日内有恶物随便而出是病根㪚矣黄精丸煎方治大风癞疾面赤疹起手足挛急身发疮痍指节落黄精白蜜生地黄三味先将黄精生地黄洗浄细剉以木石杵桕捣熟复研烂入水三斗绞取汁置银铜器中和蜜搅匀煎之成稠煎为度每用温酒调化二钱至三钱日三夜一乆服风癞痊平面如童子延年不老娄金丸方治大风癞病金箔牛黄麝香龙脑白附子天竺黄人参白芷细辛芎䓖天南星天麻白花蛇防风黄茋藁本白殭蚕羌活麻黄白茯苓犀角羚羊角芍药甘草甘菊共研为细末别用生地黄汁二升蜜半觔酒一觔酥三分慢火同煎成放冷和药末匀丸如鸡头大每服三丸细嚼茶酒任下黄茋丸方治大风癞疾黄茋防风丹参白术白茯苓芎䓖山栀子赤芍药枳殻细辛大复皮升麻秦芁蒺藜子独活苦参共为末錬蜜和丸如梧桐子大空腹煎枳殻汤下二十丸日再服乌癞论曰乌癞初觉皮肤变异肌腠之间淫淫跃跃如虫行动眼前有物如系悬布时发惊恐言语错乱皮肉疹如桃李实或赤或黑手足痺不知痛所或脚下痛不可践地身体生疮两肘如縳此名黒癞皆由恶风日渐伤损血气不荣所致也马先蒿散方治乌癞马先蒿捣罗为㪚每服一钱荆芥薄荷汤下治乌癞浸酒方苦参根白皮细剉如麻豆生绢袋贮好酒三斗冬浸七日夏浸四日每温饮二合至三合露蜂房酒方治乌癞露蜂房苦参二味剉细用水三斗煑取一斗五升去滓浸曲四觔半炊黍米二斗如常醖法酒熟每服三合至五合日二夜一稍増无妨雌黄散涂方治乌癞雌黄以米醋和鸡子清如膏涂疮上干即便涂白癞论曰白癞之状语声嘶嗄目视不明四肢痺闗节热痛如火燔灼嵴膂拘急肉如刀噼手足缓弱身体疹鼻生息肉目生白珠肉色斑白故谓之白癞也乌蛇散方治白癞语声嘶败四肢痺瘙痒生疮乌蛇葛根苦参紫参沙参人参芎䓖天麻黄苓木通地骨皮防风防己白术蒴藋黄连莽草叶木兰皮附子乌头牛膝萎蕤㯽榔熟干地黄芍药桂𤣥参龙骨石膏升麻菊花蒺藜子秦芁细辛天雄当归甘草远志巴㦸天苍耳花吴茱茰麝香右四十二味擣研细罗为散每服二钱空心温酒调下加至三钱晡时服白花蛇散方治白癞语声嘶嗄目视不明四肢痺闗节热痛身体疹鼻生息肉白花蛇天麻槐子羌活防风晩蚕沙蔓荆实白鲜皮威灵仙枳殻甘草擣罗为㪚每服一钱温酒调下不拘时候诸痺綂论论曰饮天和食地德皆隂阳也然阳为气隂为血气为卫血为荣气卫血荣通贯一身週而复㑹如环无端岂郁闭而不流哉夫惟动静居处失其常邪气乘间曽不知觉此风寒溼三气所以杂至合而为痺浅则客于肌肤深则留于骨髓阳多者行流㪚徙而靡常隂多者凝泣滞碍而有着虽异状殊态然即三气以客之则所谓痺者可得而察矣且痺害于身其为疾也初若无足治至其蔓而难图则偏废弗举四体不随皆自诒伊戚者也可不愼哉痛痺论曰寒气胜者为痛痺夫宜通而塞则为痛痺之有痛以寒气入经而稽迟泣而不行也痛本于寒气偏胜则阳气少隂气多与病相益治宜通引荣卫温润经络血气得温则宣流自无壅阏矣茯苓汤方治风溼痺四肢痛痺拘挛浮肿赤茯苓桑根白皮防己桂芎䓖芍药麻黄甘草每服五钱枣一枚去核水煎温服连三服后以姜粥投之汗出为度天雄丸方治风溼痺皮肉不仁骨随疼病不可忍者天雄附子桂干姜防风为细末錬蜜丸如梧桐子大每服二十丸温酒下曰三夜一当归摩膏方治诸风寒湿骨肉痺痛当归细辛桂生地黄天雄芎䓖白芷丹砂干姜乌头松脂猪脂共十二味先将八味剉如大豆粒以生地汁浸一宿与猪脂松脂同慢火煎候煎白芷黄色以厚绵泸去滓瓷盒盛入丹砂末不住搅至凝即止每用药用火炙手摩病处千徧着痺论曰内经谓溼气胜者为着痺地之溼气感则害人皮肉筋脉盖溼土也土性重缓荣卫之与溼俱留并以溼胜则着而不移也其证多汗而濡者以隂气胜也治宜除寒溼通行经络即差天雄酒方治寒溼着痺皮肉不仁至骨髓疼痛天雄附子防风独活当归白术五加皮芎䓖桂干姜剉如麻豆以夹绢囊盛用无灰清酒一斗浸春夏五日秋冬七日温饮任性加减以醉为度茯苓汤方治风溼痺自着不去四肢麻拘挛浮肿赤茯苓桑根白皮防己桂芎䓖甘草芍药当归麻黄每服六钱枣三枚噼破同水煎温服如欲出汗以生姜热粥投之汗出愼外风治风溼着痺服药虽多肌肉犹痺摩风膏摩之方防风羗活芎䓖细辛蜀椒当归白敛踯躅花白芨丹参黒参桂附子乌头皂荚莽草杏仁苦参细剉如麻豆以米二升拌匀浸三宿熬干同腊月猪脂二觔以文武火煎一日绵泸去滓瓷缾贮每用少许㸃摩痺处兼治一切风毒其膏年嵗深乆者龙虎膏方治风溼着痺肌肉厚不知痛痒龙骨虎骨当归桂皂荚共为末先别用好肥皂荚十挺以苦酒三升挼取汁去滓入铛中煎减半即入前药同煎如稀饧入瓷盒盛每用少许揩摩痺处行痺论曰内经谓风寒溼三气杂至合而为痺其风气胜者为行痺夫气之在人本自流通所以痺者风寒溼三气合而为病然三气之中各有隂阳风为气善行数变故风气胜则为行痺其证上下左右无所留止随其所至气血不通是也治法虽通行血气宜多以治风之剂防风汤方治行痺行走无定防风甘草黄芩当归赤茯苓秦芁葛根桂杏仁麻黄每服五钱枣二枚生姜五片酒一钟水一钟同煎温服山茱茰丸方治风痺游走无常处亦治血痺山茱茰生干地黄山药牛膝泽泻萆薢天雄蛴螬车前子干漆狗嵴白术地肤子茵芋共为细末錬蜜丸如梧桐子大每服温酒下二十丸加至三十丸皮痺论曰风寒溼三气杂至合而为痺以秋遇此者为皮痺盖肺主皮毛于五行为金于四时为秋当秋之时感于三气遂为皮痺盖正言其时之所感者尔固有非秋时而得之者皮肤不营而为不仁则其证然也防风汤方治肺中风寒溼项强头昏胸满短气嘘吸颤掉言语声嘶四肢缓弱皮肤痺防风芎䓖麻黄独活桂前胡五味子附子杏仁人参茯神甘菊花黄茋甘草每服四钱生姜五片水煎温服蔓荆实丸方治皮痺不仁蔓荆实防风羗活桔梗白附子枳殻蒺藜子皂荚七味为末入膏中和捣丸梧桐子大每服二十丸食后热水下天麻丸方治皮肤痺天麻𤣥参没药地榆乌头麝香四味为末与二味研者和匀錬蜜丸如梧桐子大每服二十丸空心食前温酒下肌痺论曰风寒溼三气杂至合而为痺以至隂遇此者则为肌痺其状皮肤弗营肌肉痺而不仁是也西州续命汤方治肌痺津液开泄时复不仁或四肢急痛麻黄当归石膏芎䓖桂甘草黄芩防风芍药杏仁每服四钱生姜一片枣二枚水煎温服不计时候细辛汤方治肌痺淫淫如虫行或腠理开疎汗出皮肤肉色不泽脣鼻黄细辛防风白术附子桂石膏黄茋麻黄枳实甘草当归每服四钱生姜五片水煎温服血痺论曰血痺之状形体肌肤如被㣲风所吹者是也盖血为隂邪入于血而痺故谓之血痺宜先鍼引阳气后以药之芍药汤方治风血痺身体不仁肉冷赤芍侧子桂麻黄萆薢当归丹参细辛甘草每服三钱生姜五片水煎温服黄茋汤方治风血痺隂阳俱㣲寸口闗上㣲或只中小𦂳其状身体不仁如贼风所中黄茋芍药桂每服五钱枣二枚生姜三片水煎早晨日午晩每各一服萆薢丸方治风邪游走无定处名曰血痺萆薢山药牛膝泽泻白术地肤子山茰狗嵴茵芋熟干地黄共为末錬蜜和丸如梧桐子大每服十丸温酒下不拘时稍加至五十丸脉痺论曰血性得温则宣流得寒则凝涩凝涩不行则皮毛萎悴肌肉痺内经谓风寒溼三气杂至合而为痺又曰夏遇此者为脉痺痺则血凝不流可知也人参丸方治脉痺通行血脉人参麦门冬茯神龙齿远志黄茋菖蒲赤石脂熟干地黄为末錬蜜丸如梧桐子大每服食后良乆以清粥饮下三十丸防风汤方治脉痺防风当归秦芁赤茯苓茵芋甘草桂杏仁独活每服五钱以酒水各半生姜半分同煎服筋痺论曰经曰风寒溼三气杂至合而为痺又曰以春遇此者为筋痺其状拘急屈而不伸是也筋痺不已复感于邪内舍于肝是为肝痺其状夜卧则惊饮多数小便上为引如懐盖淫气乏竭痺聚在肝治法以筋痺为先筋痺既平则邪弗入于肝矣天麻丸方治筋风四肢挛痺天麻细辛菖蒲赤箭地榆人参附子芎䓖木香桂苦参牛膝陈橘皮当归赤芍酸枣仁威灵仙藁本防风独活共为细末錬蜜和杵为丸如梧桐子大每服温酒下二十丸至三十丸牛膝汤方治筋痺以筋虚为风所伤故筋挛缩腰背不伸强直时痛牛膝防风丹参前胡石斛桂秦芁续断陈橘皮大麻仁除大麻仁外擣筛每服五钱煎熟别下麻仁末一钱再煎空心服日二防风汤方治肝痺头目昏塞四肢不利胸腹虚烦防风芎䓖黄茋五味子人参茯神独活羚羊角前胡细辛酸枣仁甘草每服三钱大枣三枚水煎温服骨痺论曰经谓人有身寒汤火不能热厚衣不能温然不冻慄是人者素肾气胜以水为事太阳气衰肾脂枯不长一水不能胜两火肾者水也而生于骨肾不荣则髓不能满故寒甚至骨也所以不能冻慄肝一阳也心二阳也肾孤藏也一水不能胜二火故不能冻慄病名曰骨痺是人当挛节也夫骨者肾之余髓者精之所充也肾水流行则髓满而骨强迨夫天癸亏凝涩则肾脂不长肾脂不长则髓涸而气不行骨乃痺而其证内寒也虽寒不为冻慄则以肝心二气为阳火一水不能胜之特为骨寒而已外证当挛节则以髓少而筋燥故挛缩而急也石斛丸方治肾虚骨痺肌体羸瘦腰脚痠疼饮食无味小便滑数石斛牛膝续断兎丝子石龙芮桂肉苁蓉鹿茸杜仲白茯苓熟干地黄附子巴㦸天防风桑螵蛸芎䓖山茱茰覆盆子补骨脂荜澄茄五味子泽泻沉香蘹香子薏以仁共为末錬蜜和杵数百下丸如梧桐子大每服空心以温酒下三十丸日二服干地黄丸方治肾虚骨痺面色萎黒足冷耳鸣四肢羸瘦脚膝缓弱小便滑数补肾熟干地黄肉苁蓉磁石山茱茰桂附子山药牛膝石南白茯苓泽泻黄茋鹿茸五味子石斛覆盆子远志补骨脂荜薢巴㦸天杜仲兎丝子白龙骨共为末錬蜜和杵数百下丸如梧桐子大每服空心以温酒下三十丸日三服肠痺论曰内经曰肠痺者数饮而出不得中气喘争时发飱泄夫大肠者𫝊导之官其所以𫝊导者皆冲和之气今风寒溼三气乘虚客于肠间则邪留而和气闭矣故其证数饮而出不得中气喘争时发飱泄大小肠气痺水道不通故虽多饮而不得溲便并气于大肠使糟粕不故中气喘争时发飱泄也草豆蔲散方治肠虚寒溼内攻腹痛飱泄草豆蔲陈橘皮桂木香白术当归白豆蔲仁丁香肉豆蔲仁良姜为㪚每服一钱生姜枣汤调下食前服诃梨勒丸方治肠痺飱泄复脇胀满诃梨勒干姜当归黄连白术木香厚朴为末錬蜜和杵二三百下丸如梧桐子大每服三十丸粥饮下不拘时候周痺论曰黄帝鍼经谓周痺者在于血脉之中随脉以上随脉以下不能左右各当其所夫风溼寒之为痺本痺而不通今乃能周身上下者以其邪中于血脉之间与脉流通随气上下升䧏无碍也黄芩汤方治周痺身体不仁黄芩甘草防风秦芁葛根杏仁桂当归赤茯苓为散每服六钱水酒各半枣二枚生姜一片同煎温服日二夜一续命汤方治八风十二痺羗活茯神薏以仁每服六钱别入竹沥一匙更煎数沸温服日二夜一醍醐方治寒溼周痺醍醐每日空心以温酒五合和一匙服之大豆蘖方治周痺除五臓留滞胸中结聚益气止毒皮毛补肾大豆蘖为末每空心温酒调下一匙再加野駞脂方治周痺野駞脂别入好酥四两同錬搅匀每服半匙以热酒半盏和化服之加至一匙空心食前各一服痺气论曰内经谓人身非衣寒也中非有寒气也寒从中生者何是人多痺气也阳气少隂气多故寒如从水中出夫阳虚生外寒隂盛生内寒人身隂阳偏胜则自然生寒热不必外伤于邪气也痺气内寒者以气痺而血不能运阳虚而隂自胜也血凝泣而脉不通故其证身寒如从水中出也温补鹿茸丸方治阳气虚隂气盛痺气内寒如从水中出鹿茸人参天雄五加皮五味子牛膝防风远志石斛山药狗嵴肉苁蓉熟干地黄荜薢石南蛇牀子白术巴㦸天天门冬杜仲干姜吴茱茰桂附子细辛蜀椒白茯苓兎丝子覆盆子石龙芮除兎丝子别擣外擣罗为末再拌匀錬蜜丸如梧桐子大每服温酒下二十丸加至三十丸空心食前日三补益黄茋丸方治隂盛阳虚痺气身寒如水中出黄茋鹿茸白茯苓乌头干姜桂芎䓖当归熟干地黄白术兎丝子五味子栢子仁枸把根大枣共十五味除兎丝子别捣外同捣罗再拌匀鍊蜜丸如梧桐子大每服空心温酒下十五丸日三热痺论曰内经于痺论有云其热者阳气多隂气少阳遭隂故为热痺盖腑臓壅热复遇风寒溼之杂至客抟经络留而不行遭其隂故痺熻热而闷也升麻汤治热痺升麻射干甘草芎䓖人参赤小豆麦门冬生姜萎㽔每服四钱生地黄汁半合青竹叶十五片水同煎温服不拘时候犀角升麻汤治热痺升麻茯苓人参防风犀角羚羊角羗活桂每服四钱生姜一块竹沥少许水同煎温服圣济总録纂要卷二圣济总录纂要卷三钦定四库全书圣济总録纂要卷三休宁程林纂伤寒门伤寒统论论曰风寒暑溼饮食劳倦皆能为病是谓五邪冬伤于寒者春必病温春伤于风者夏必飱泄夏伤于暑者秋必痎疟秋伤于溼者冬必欬𠻳是乃四时之气也然五邪所中虽不同本皆外邪大率同类唯多冬时严寒其毒厉尤甚人或中之病在冬时则正名伤寒若邪毒藏于肌肤至春之时乘温而发者温病若留连日久至夏之时乘盛暑而发者为暑病所谓先夏至一日为病温后夏至日为病暑是也其病之𫝊次先客于太阳其病令人头项痛腰嵴强其脉尺寸皆浮太阳不已𫝊于阳明其病体热目疼鼻干不得卧其脉尺寸皆大阳明不已𫝊于少阳其病胸脇痛而耳聋其脉尺寸皆弦少阳不已太隂受之其病腹满体重其脉尺寸俱微太阴不已少阴受之其病口燥舌干而渇或背微恶寒其脉尺寸俱沉少阴不已厥阴受之其病烦满舌卷囊缩其脉寸尺俱缓病之所𫝊不过三阴三阳而已其未满三日者邪在阳经未入于里其病在表宜汗之而愈若经四日者邪入阴经其病在里宜下之而愈特其大畧尔葢有一日而传之数经者亦有数日而尚在太阳者阳病虽宜发汗阳明之病反宜下之阴病虽宜下少阴之病或宜温之由人之禀受虚盛其𫝊有迟速又有不𫝊经者当审其脉证凡此六经受病五邪脉证各不同伤风必恶风其脉浮缓伤寒者必恶寒其脉浮紧以至伤暑脉虚伤溼脉濡人迎紧盛为伤寒气口紧盛为伤食诊得五邪知其本也诊得六经知其标也有病虽在表而不可汗者或里而不可下也或若汗之太多则津液燥竭遂致亡阳下之太早则邪气动膈乃成结胸清浊相干则变为霍乱热毒内瘀则变为瘀血又或为发黄者溼热相蒸也或为发斑者阳毒太盛也阳盛之人得之于热乃为阳毒阴盛之人得之于寒乃为阴毒蛊动则为狐惑坏病之甚则为百合若劳复阴阳易之类虽差后犹宜节慎变态多端不可备举当以类求之皆以适当为良唯两感之病表里皆受邪为难治其他或阴证似阳阳证似隂或隂盛隔阳或阳盛隔隂者在诊病者以意详之伤寒可汗论曰伤寒病汗之而愈者以初得病一日至三日阳经受邪未传诸阴其邪在表故当发汗此大约也然病数日脉浮太阳证不罢者亦可汗之当以脉证为凖凡头痛发热恶风振寒是为可汗之证其脉浮者是为可汗之脉阳虚则恶寒脉浮为在表或浮而弱或浮而紧或浮大而数皆宜汁之麻黄汤方治伤寒太阳病头痛发热身疼腰痛骨节疼痛恶风发热无汗而喘者麻黄桂甘草杏仁㕮咀如麻豆大每服五钱水煎温服覆取微汗不须啜粥余如桂枝法将息大青龙汤方治伤寒太阳中风脉紧发热恶寒身痛不汗出而烦躁麻黄桂甘草杏仁生姜枣石膏㕮咀如麻豆大每服五钱水煎温服脉微汗出恶风者不可服桂枝麻黄各半汤方治伤寒太阳病得之八九日如疟状发热恶寒热多寒少其人不呕清便一日二三度发脉微缓者为欲愈也脉微而恶寒者此阴阳俱虚不可更发汗更下更吐也面色反有热色者未欲解也以其不能得小汗出身必痒桂芍药生姜甘草麻黄大枣杏仁㕮咀如麻豆大每服五钱水煎温服桂枝汤方治伤寒太阳病外证未解脉浮弱者当以汗解桂芍药生姜甘草大枣㕮咀如麻豆大每服五钱水煎温服须臾啜热稀粥助药力取微汗麻黄附子甘草汤方治伤寒少阴病得之二三日宜微发汗以二三日无里证故微发汗麻黄甘草附子㕮咀如麻豆大每服五钱水煎温服葱䜴汤方治伤寒初觉一二日头项腰嵴痛恶寒葱白䜴干姜麻黄桂芍药㕮咀如麻豆大每服五钱水煎温服良久投葱䜴热粥葢覆出汗葱粥方治伤寒服葱䜴汤后未得汗再服葱白䜴生姜水五盏煎至二盏半去滓入白米依常法煮粥入少盐搅匀任意食之衣覆出汗未汗再服麻黄葛根汤方治伤寒初得一二日出汗麻黄葛根柴胡芍药每服五钱水一盏䜴一百粒开口椒七粒连须葱白三寸薄荷二十叶同煎热服服后葱䜴汤一盏投之衣覆取汗未快再服葛根汤方治伤寒初觉头痛恶寒壮热腹内热脉洪大一二日宜服葛根黄芩柴胡葱白䜴㕮咀每服五钱生姜一枣大拍碎同煎温服良久再服得汗即止麻黄解肌汤方治伤寒初患一二日体热头痛麻黄石膏葛根甘草芍药杏仁桂每服五钱生姜五片水煎温服葛根汤方治伤寒一二日头痛壮热遍身疼痛其脉洪数葛根白术芍药干姜麻黄桂甘草每服五钱水煎热服如脉微即加附子半两石膏人参解肌汤方治伤寒初得一二日头疼壮热恶寒脉浮紧石膏麻黄柴胡人参桂甘草葛根每服三钱入葱䜴生姜同煎热服十味人参汤方治伤寒头痛体疼寒热不解人参厚朴桂甘草杏仁白术干姜白茯苓陈橘皮麻黄每服三钱生姜二片枣一枚同煎热服才觉伤风併三两服汗出立差羌活汤方治伤寒表不解头痛体疼发汗羌活独活柴胡前胡人参白茯苓桔梗芎䓖甘草枳殻每服三钱生姜二片薄荷少许同煎温服不拘时葱䜴汤方治伤寒一日至三日以前身热脉大肢体疼痛汗不出苍术麻黄甘草桂每服三钱葱白三寸盐䜴二十粒同煎热服不拘时候伤寒可下论曰凡伤寒邪入于阴其病在里法当下之诸腹满大大便或口燥舌干而渴或潮热谵语皆为可下之证诸诊得脉沈而实即为可下之脉但脉证已具不必拘以日数急宜攻里若病虽过经而里证未备者未可下也故经曰阳盛阴虚下之则愈其法谓此阳明病不吐不下心烦者可与调胃承气汤太阳病三日发汗不解蒸蒸发热者可与调胃承气汤伤寒吐后腹胀满者可与调胃承气汤调胃承气汤方甘草大黄㕮咀每服五钱入芒硝一钱更煎一二沸温服阳明病脉迟虽汗出不恶寒者其身必重短气腹满而喘有潮热者此外欲解可攻里也手足濈然汗出者此大便己鞭也与大承气汤若汗多微发热恶寒者外未解也其热不潮未可与承气汤若腹大满不通者可与小承气汤微和胃气勿令至大泄下大承气汤大承气汤方大黄厚朴枳实㕮咀每服五钱入芒硝一钱同煎温服阳明病其人多汗以津液外出胃中燥大便必鞭鞭则讝语小承气汤主之若一服讝语止者勿再服小承气汤方大黄厚朴枳实㕮咀每服五钱水煎温服初服汤当更衣不尔者尽饮之若更衣者勿服柴胡汤方治伤寒四日以后烦热不解大小肠涩柴胡黄芩犀角芍药山栀子仁大黄木通朴硝每服五钱入竹叶三片同煎空腹服大小肠通为度如未效再服大柴胡汤方治伤寒十余日热结在里往来寒热者柴胡枳实黄芩芍药半夏大黄㕮咀每服五钱入生姜十片枣三枚同煎温服调胃承气加橘皮汤方治伤寒发汗不解蒸蒸发热陈橘皮大黄甘草每服四钱入芒硝一钱同煎温服大青散方治阳盛发狂有斑大小便闭涩大青知母黄芩大黄山栀子仁升麻黄连甘草共为散每服三钱入朴硝一钱宻水调下承气丸方治伤寒时气温热病大便不通大黄郁李仁枳实朴硝共研为末和匀炼蜜丸如梧桐子大毎服二十丸生姜汤下未利再服不计时候伤寒可吐论曰诸病吐之而愈者邪在胸中也伤寒大法谓四日以上若入阴经其𫝊未深邪气髙而里实客于胸膈下之则动胃汗之则亡阳惟宜吐而出之然亦不必拘此凡寒邪热毒痰实在胸中及有宿食在胃脘者皆当吐之但诊其脉寸口或浮或滑或数或紧与诸部不同者其证心胸痞满郁郁而痛不能息多涎唾饮食入则吐欲吐复不能出或手足厥冷及心下满而烦饥不能食吐下后心中懊憹者是也内经所谓其髙者因而越之即其法也𤓰蔕散方治胸有寒病如桂枝证头不痛项不强寸脉㣲浮胸中痞鞭气上冲喉咽不得息当吐之𤓰蔕赤小豆𢷬筛再和匀每服一钱䜴一合汤七合先渍之须臾煮作稀糜取汁调散放温顿服不吐少加之快吐为度亡血虚家不可与撩膈汤方治伤寒三四日胸中痰壅憎寒壮热头痛桃枝栁枝甘草乌梅山栀子仁各细剉同用奨水一大盏半煎至一盏空心分为二服相次再服取吐为度三物汤方服前撩膈汤吐后头痛壮热未退即服此三物汤薄荷人参生姜水煎空心温服晚再服苦参散吐方苦参为细散每服三钱温酒五合调服之即吐人参汤吐方治伤寒出汗后心胸妨闷烦热未退人参灯心枳殻大腹皮茶末生甘草除茶末外各细剉用淡水二大盏煎至一盏下茶末搅匀分温二服以纸捻子于咽喉中取吐为度伤寒可温论曰伤寒病虽有三阴三阳然在阳则太阳病多在阴则少阴病多以二经为表里故也至于阳明太阴病颇稀少而少阳厥阴病又少也然究观古人治阳明则多下于少阴则多温葢阳明者胃也胃受病则不恶寒反恶热濈濈汗出大便秘谵语潮热须下之乃愈若乃气弱本虚人初中病腠理寒邪气更不经三阳而便见少阴证葢少阴者肾也肾受病则身冷恶寒四肢厥逆脉微细心烦但欲寐或自利而渴须温之乃愈虽然三阴病大约可温而古人特于少阴详言之者则少阴病尤宜温故也附子汤方治伤寒少阴病得之一二日口中和其背恶寒者当灸之附子人参白术芍药白茯苓每服五钱水煎温服日二四逆汤方治伤寒少阴病脉沉者急温之甘草干姜附子剉如麻豆大每服五钱水煎温服强壮之人可倍加姜附四逆汤方治伤寒少阴病下利清谷里寒外热手足厥冷脉微欲絶身反不恶寒其人面色赤或腹痛或干呕或咽痛或利止脉不出者通脉加减四逆汤甘草附子干姜各剉如麻豆大每服五钱水煎温服其脉即出者愈面色赤者加葱九茎腹中痛者去葱加芍药二两呕者加生姜二两咽痛者去芍药加桔梗一两利止脉不出者去桔梗加人参二两病皆与方相应者乃服之生姜汤方治伤寒手足厥冷脉细欲絶其人内有久寒者宜当归四逆加吴茱茰生姜汤当归芍药桂细辛吴茱萸甘草木通剉如麻豆每服五钱入生姜半分枣三枚水酒同煎温服通闗饮方治厥阴伤寒脉弦长者生沉细不足者死附子干姜羌活桔梗甘草五加皮桂黄茋防风剉如麻豆每服五钱水煎食前温服回阳汤方治伤寒阴盛手足厥冷体寒脉微延胡索半夏甘遂陈橘皮附子桂麻黄槟榔天南星剉如麻豆每服二钱酒煎温服服后一次顷患人头面浑身觉热时便与衣服葢覆令出汗温白丸方治伤寒面青心下坚鞭开口出气身体不热头面多汗四肢厥冷半夏白附子硫黄共研为末用粳米饭𢷬和为丸如梧桐子大每服二十丸温酒下吐逆炒姜盐酒下或艾醋汤下阴毒併喫二三服不计时侯白术饮方治伤寒伏阴胸膈妨闷吐逆不定手足厥冷白术附子髙良姜桂人参干姜霍香剉如麻豆每服三钱水煎温服吴茱萸散方治伤寒浑身手足厥冷面青脣口无色心中寒慄吴茱茰硫黄桂附子芎䓖捣罗为散煎艾叶汤调下三钱阴盛者兼灸气海数十壮黒龙汤方治伤寒阴盛隔阳身冷烦躁脉细沉紧附子捣研细入腊茶一钱和匀分作二服每服以水一盏蜜半匙同放冷服须㬰躁止得睡汗出为效返阴丸方治伤寒阴盛手足多冷脉沉细助阳消阴硫黄消石阳起石太阴𤣥精石白矾石膏研为未同入铫子内熬成汁为度放冷细研用水浸炊饼为丸如梧桐子大煎艾汤下十五丸伤寒过经不解论曰伤寒为病六经受邪始𫝊于三阳病在表者可汗其满三日𫝊于三阴病入里者可下其不两感于寒更不传经不加异气者至七日太阳病衰头痛少愈八日阳明病衰身热少微九日少阳病衰耳聋微闻十日太阴病衰腹满减如故十一日少阴病衰渴止舌干已而嚏十二日厥阴病衰囊纵少腹微下大气皆去病人精神爽慧也故伤寒愈者皆在十二日若过此经病犹不解者为邪热结于里其或谵言妄语或郁郁微烦或腹满吐下皆縁治之失宜邪气稽留故病过经不能解也当随其证以治若更感异气变为他疾者当依坏病法疗之犀角汤方治伤寒过经不解热结在里往来寒热烦渴躁闷犀角柴胡吴蓝大青升麻乌梅黄芩甘草每服五钱入竹叶三十片同煎食后温服木通汤方治伤寒十三日过经不解脐腹胀满小便淋涩烦闷燥渴木通葛根青橘皮槟榔滑石瞿麦穗每服五钱入葱白二寸同煎温服不计时候柴胡汤方治伤寒发汗下之后过经不解胸脇满结渴而不呕但头汗出往来寒热小便不通宜服茈胡汤柴胡桂黄芩牡蛎甘草括搂根木通每服五钱生姜半分葱白五寸同煎食后温服中风伤寒伤寒溼温伤寒时气伤寒疫疠伤寒结胸中风伤寒论曰中风伤寒三阳三阴候各不同太阳中风其脉阳浮阴弱其证发热自汗葢阳浮热自发阴弱汗自出啬啬恶寒淅淅恶风熻熻发热鼻鸣干呕又曰太阳病发热汗出脉缓者名为中风不可燔灸若以火发其汗邪风为火热所刼血气流溢荣卫失常两阳熏灼其身发黄阳盛即衂阴虚即小便难阴阳俱虚竭其身体枯燥但头汗出剂颈而还腹满微喘口干咽烂或不大便久则讝语甚者至哕手足躁扰循衣摸牀其小便利者可治阳明中风即阳明病能食为中风其证口苦咽干腹满微热恶寒脉浮而紧下之则腹满小便难少阳中风两耳无闻目赤胸中满而烦不可吐吐之则悸而惊太阴中风四肢烦疼其脉阳微阴涩而长为欲愈少隂中风其脉阳微阴浮为欲愈厥阴中风其脉微浮为欲愈不浮为未愈凡此六经之病其状虽异大抵其脉皆浮经所谓浮为风是也大青龙汤方治伤寒太阳中风脉浮紧发热恶寒身痛不汗出躁烦麻黄桂甘草杏仁石膏㕮咀如麻豆服五钱入生姜一枣大枣二枚同煎温服取微汗汗多者以温粉粉之桂枝汤方治中风伤寒阳浮阴弱阳浮者热自发阴弱者汗自出恶寒发热鼻鸣干呕等疾桂芍药甘草每服五钱入生姜一枣大枣二枚同煎温服以汗为度未汗更服仍作生姜稀粥投之以助药力石膏汤方治中风伤寒头痛四肢痛身体沉重石膏甘草麻黄桂芍药每服五钱入生姜一块同煎空心温服麻黄桂心汤方治中风伤寒脉浮紧发热恶寒身体疼痛汗不出而烦麻黄桂甘草干姜石膏干薄荷叶杏仁每服五钱入枣二枚同煎食前温服桂枝汤方治中风伤寒初得其外证头项疼腰背强壮热语涩恍惚唾涕稠黏遍身拘急桂芎䓖半夏附子菖蒲麻黄羌活细辛白芷剉如麻豆每服三钱入生姜一块同煎食前温服葢覆取汗麻黄细辛丸方治中风伤寒头痛恶寒四肢烦疼心躁闷麻黄细辛人参白茯苓甘草白术括搂根共研为末錬蜜和捣丸如鸡头大每服一丸薄荷蜜汤研下伤寒溼温论曰伤寒有五其一为中溼葢风溼之气中人为病发热与寒病相类故曰溼温也此因汗出当风或因取冷过度致阴溼气袭人肌肤流𫝊经络其证喜汗出闗节疼痛发热而烦小便不利大便反快是谓中溼若风溼相搏则一身尽疼日脯所剧微热相蒸则身必熏黄凡治风溼者欲其微汗即风气解而溼自去溼甚者当利其小便不可大发汗大汗则风去溼在其病不去亦不可下之下之早则哕下之而利不止即死诊其脉当沉而细难经曰溼温之脉阳濡而弱阴小而急是也麻黄杏仁薏苡仁甘草汤方治溼温病一身尽疼发热日晡即剧此病伤于汗出当风或乆伤取冷所致麻黄杏仁薏苡仁甘草㕮咀每服五钱水煎温服桂枝附子汤治伤寒八九日风溼相搏身体疼痛不能自转侧不呕不渴脉浮虚而啬者桂枝附子汤生之若其人大便坚小便自利者术附子汤主之桂附子甘草㕮咀每服五钱入生姜五片枣二枚同煎热服术附子汤方附子白术甘草剉如麻豆每服五钱入生姜五片枣二枚同煎温服初一服其人身如痺半日许复之三服后其人如冐状勿怪此以附子术併走皮中逐水气未得除故使之然耳法当加桂四两此本一方二法以大便坚小便自利故去桂也以大便不坚小便不利当加桂附子三枚恐多也虚弱家及产妇宜减服之甘草附子汤方治风溼相搏骨节疼烦掣痛不得伸屈近之则痛剧汗出短气小便小利恶风不欲去衣或身微肿者甘草附子白术桂㕮咀如麻豆每服五钱水煎温服初服得微汗则解能食汗止复烦者少减服之千金方去身肿者加防风四两悸气小便不利者加茯苓三两既有附子今加生姜三两治溼家身烦疼麻黄汤加术四两发其汗为宜慎不可以火攻之方麻黄桂甘草杏仁白术㕮咀如麻豆大每服五钱水煎温服取微汗则解防风黄茋汤方主之治风溼脉浮身肿汗出恶风者防风黄茋甘草白术㕮咀如麻豆大每服五钱入生姜半两大枣二枚同煎温服日三喘者加麻黄胃中不和者加芍药气上冲者加桂下有陈寒者加细辛服后当如虫行皮中腰以下如氷后坐被上又以一被遶腰下温令微汗差杏仁汤方治风溼身体疼痛恶风微肿杏仁桂麻黄芍药天门冬㕮咀如麻豆大每服五钱入生姜半分同煎温服伤寒时气论曰春温夏热秋凉冬寒是为四时正气非其时有其气人或感之病无分少长率相似者谓之时气如春应温而反寒夏应热而反冷秋应凉而反热冬应寒而反温是也其候与伤寒瘟病相类但可汗可下之証比伤寒温病疗之宜轻尔葛根汤方治时气二三日不解头痛壮热恶寒葛根麻黄陈橘皮甘草黄芩知母杏仁每服三钱入生姜二片同煎温服七圣汤方治时气头痛壮热肢体烦痛麻黄苍术橘皮木通桔梗山茵陈甘草每服三钱生姜三片同煎温服八神汤方治时气一二日头痛壮热心神烦闷麻黄大黄当归甘草白术山栀子仁芍药荆芥穗每服三钱入薄荷三叶葱白一寸生姜二片同煎热服人参干葛汤方治时行表不解壮热恶寒人参干葛白芍药桔梗赤茯苓甘草木香麻黄每服三钱水煎热服併三两服温覆出汗五苓散方治时气解表出汗赤茯苓桂泽㵼白术猪苓为散每服五钱以新汲水调顿服讫以葱䜴粥投之衣葢取汗葱白汤方治时气伤寒发汗葱白生姜豉细茶末先以水二盏煎葱并姜至一盏半次下豉煎少时即入茶末去滓顿服厚衣葢取汗解表汤方治初得伤寒时气壮热头痛甘草生姜黒豆㕮咀每服五钱煎顿服厚衣葢覆取汗附桂散汤治伤寒时气附子桂为散每服三钱热酒调顿服厚衣葢汗出为度万灵汤方和养三焦调顺阴阳升降痞滞祛遣寒邪温中散寒煖胃和脾滋助气血思美饮食虚寒痼疼痰癖动气心膈疼痛噎闷呕逆一切气疾不日全愈前胡柴胡秦芁甘草蘹香子木香桂槟榔白豆䓻芍药青橘皮芎䓖甜葶苈桔梗每服三钱大枣二枚同煎食前温服伤寒疫疠论曰人生天地间禀气于阴阳气和则安气则病故一嵗之内节气不和寒暑乖候皆为疫疠之气感而为病故名疫疠其状无问长少率皆相似俗又名天行其病与时气温热等病相类各随其证以方制之前胡汤方治时行疫疠壮热欬𠻳头痛心闷前胡升麻麦门冬贝母紫苑杏仁甘草石膏每服三钱竹叶二七片同煎温服不拘时葛根汤方治时行疫疠兼风热目疼心中妨闷葛根芍药葱白豉水煎温服再服石膏汤方治时行疫疠病壮热头痛脣干石膏葛根芍药贝母百合升麻栀子仁甘草每服三钱豆䜴五十粒葱白三寸同煎服柴胡汤方治时行疫疠一二日头痛壮热柴胡芍药栀子仁黄芩石膏葛根每服五钱葱白三寸䜴三十粒同煎温服不计时候伤寒结胸论曰伤寒病发于阳下之早邪毒之气结聚于胸膈故名结胸其证心下坚鞭按之则痛项强如柔痓状或从心下至少腹坚满而痛其痛不可近其脉寸口浮闗上自沈是其候也若正在心下按之即痛而脉浮滑亦名结胸凡此本太阳病脉浮而动数医反下之胃中空虚客气动膈令人短气躁烦心中懊憹阳气内陷心下坚满则为结胸又或因得病三二日不能卧但欲起者心下必结若脉微弱者此素有积寒而反下之利止作结胸但下之而脉浮者必结胸皆当下之脉促者不为结胸也脉若浮即不可下下之则死结胸证悉具烦躁者亦死又有水结在胸脇者又有脏结者结胸无大热为水结似结胸状饮食如故时时下利阳脉浮闗脉小细沉紧者为脏结舌上白胎滑者为难治若心下痞坚按之不痛者非结胸乃痞也宜审察而各依其法治之陷胸丸方治伤寒结胸心下坚实大便不利大黄葶苈子杏仁朴硝共为末再研匀入少錬蜜和更杵三五百下丸如弹子大每服一丸别入甘遂末半钱蜜一合水煎温顿服之一宿乃下如不下更服取下为效大陷胸汤方治伤寒结胸头项强心下痛按之实鞭大黄甘遂朴硝各𢷬研为末每服用水一钟入大黄末二钱次下朴硝末一钱同煎一二沸次下甘遂末一匙搅匀温服取快利为度小陷胸汤方治伤寒小结胸病正在心下按之则痛脉浮滑者黄连半夏括搂实各细剉先以水五盏煎括搂实取三盏去滓入黄连半夏合一半煎取一盏分温三服治伤寒寒实结胸无热证者与三物小陷胸汤用前方白散亦可服之桔梗巴豆贝母除巴豆外𢷬罗为散入巴豆合匀每服强人半钱弱羸之人减之并温热水调服病在膈上必吐在膈下必利不利进热粥一杯利不止进冷粥一杯身热皮粟不解欲引衣自覆若以水潠之洗之益令热却不得出当汗而不汗则烦令汗出己腹中痛与芍药三两如上法葶苈汤方治伤寒结胸心下痛如石坚鞭小便不利葶苈子槟榔桑根白皮杏仁大黄朴硝每服五钱水煎食前温服増损理中丸治伤寒下后虚气不理毒复上攻毒气相抟结于胸中纵不下者毒已入胸胃中不通毒还攻上心中结满厥逆欲絶心起髙胸手不可近当先理其气人参白术甘草括搂根枳实赤茯苓牡蛎干姜捣罗为末鍊蜜丸如弹子大每服一丸熟水化下不过五六丸胸中豁然陷胸青龙汤方治伤寒结胸毒气内盛手足逆冷腹胀喘急大便不通牵牛子人参陈橘皮桂槟榔大黄朴硝每服五钱入生姜半分同煎食前温服伤寒谵语伤寒潮热伤寒烦渴伤寒烦躁伤寒厥逆伤寒谵语论曰伤寒不应发汗而汗之遂至亡阳津液内竭胃中燥实则令谵语此病或由津液不和内有燥屎或三阳合病或瘀热蓄血在里或妇人热入血室皆使谵语也然谵语属胃胃者足阳明经也阳明为病主身热故谵言妄语则身当有热脉当洪大洪大亦阳脉也故其病为烦满谵语若手足厥脉反沉细而微者为逆也然又有郑声者取其郑重之意与谵语相类葢古人以此分虚实医者当以脉症叅合别之不可不慎故谓虚则郑声实则谵语小承气汤治伤寒阳明病人多汗津液外出胃中燥大便必硬硬则谵语宜此汤大黄紫朴枳实水煎五钱空心温服日二大承气汤治伤寒阳明下血谵语此为热入血室但头汗出者刺期门随其实而泻之濈然汗出则愈汗出谵语以有燥屎在胃中此为风也须下者过经乃可下之下之若早语言必乱以表虚里实故也下之愈大黄紫朴枳实水煎五钱去渣入芒硝末一钱再沸温服日二白虎汤治伤寒三阳合病腹满身重难以转侧口不仁而面垢谵语遗尿发汗则谵语下之则额上汗出手足厥冷若自汗出者宜此汤知母石膏甘草粳米水煎五钱温服柴胡汤治伤寒热实得汗不解腹满胀痛烦躁谵语柴胡大黄片芩白芍半夏枳殻姜水煎五钱温服犀角汤治伤寒邪热在胃谵语妄言身体壮热犀角大青人参逺志升麻片苓柴胡甘草姜水煎五钱入芦根茅根各五寸温服人参柴胡汤治伤寒经六七日不解黙黙而烦心腹干燥大肠结涩谵语妄言人参柴胡白芍知母片芩萎㽔大黄半夏甘草姜水煎五钱服日二自愈方治伤寒病汗多亡阳谵言妄语不可下与柴胡桂枝汤以和荣卫以通其津液柴胡白芍人参桂心片芩半夏甘草姜枣水煎五钱空心温服日二伤寒潮热论曰伤寒潮热者谓潮作有时由邪气入里故病日晡发潮热已而微利者有微发潮热而大便溏者有潮热而咳逆者有结胸而潮热者大凡潮热皆以邪气内实制方宜酌其轻重小柴胡汤柴胡加芒硝汤治伤寒十三日不解胸脇满而呕日晡潮热已而微利此大柴胡症下之而不得利今反利者知医以丸药下之非其治也夫潮热者实也先宜服小柴胡以解外后与此汤柴胡半夏芒硝人参片芩甘草姜枣水煎五钱去渣入芒硝一钱沸服大小承气汤柴胡石膏汤治伤寒十日以上潮热不退柴胡石膏白术赤茯苓山栀萎㽔桑白皮水煎五钱温服日二鼈甲汤治伤寒过经潮热不解或作寒如疟状鼈甲柴胡赤茯苓片芩甘草知母桑白皮姜枣水煎五钱服秦芃汤治潮热不退发作无时秦芃鼈甲甘草生姜水煎五钱入豆百粒葱白三寸空心温服日二伤寒烦渴论曰肾者水藏膀胱者津液之腑二经相为表里伤寒热入于脏流于少阴之经则肾受病矣肾水恶燥热盛则燥故渴而引饮又伤寒邪气非发汗吐下则不能除若发汗吐下过甚则亡津液耗少热气内生亦令病人烦渴也白虎加人参汤治伤寒用桂枝汤大汗出大烦渴不解脉洪大者知母人参石膏甘草粳米水煎五钱至米熟温服日二五苓散治发热六七日不解烦渴引饮水入则吐此为水逆猪苓赤茯白术桂心泽㵼共末熟水下二钱日二汗出乃愈猪苓汤治伤寒脉浮发热渴欲饮水小便不利水入则吐猪苓赤茯阿胶滑石泽㵼水煎五钱空心温服以差为度八味知母汤治伤寒病数日不解心燥烦乱小腹胀急脐下疼痛大渴喘乏知母白芍麦冬柴胡泽㵼片芩甘草石膏姜枣竹叶水煎五钱服葛根散治伤寒躁渴头痛不得眠四肢痛葛根片芩大青石膏人参甘草水煎三钱温服日二人参汤治伤寒下后除热止烦渴人参麦冬五味石膏甘草水煎五钱服日二黄芩芦根汤治伤寒吐下后内外有热烦渴片芩芦根人参赤苓桂心姜枣水煎五钱服竹茹汤治伤寒吐下后烦渴不止竹茹人参乌梅肉水煎三钱服日二茯苓地黄汤治伤寒胃热引饮烦渴不止赤茯生地括搂知母麦冬水煎五钱入小麦百粒竹叶二七片枣二枚煎服知母犀角汤治伤寒烦渴饮水无度日渐消瘦知母犀角升麻石膏水煎五钱入竹叶三七片小麦五十粒土𤓰根汁括搂汁各半合服伤寒烦躁论曰伤寒阳气多阴气少病发于阳经者故令烦躁其候身热而烦渴引水浆若胃中干燥者必谵语亦有少阴经烦躁者当辨之大青龙汤治伤寒太阳中风脉浮紧发热恶寒身疼痛不汗出而烦躁者此汤主之若脉微弱汗出恶风者不可服服之则厥逆筋惕肉瞤此为逆麻黄甘草桂心杏仁石膏姜枣水煎五钱温服出汗止后服五苓散烦躁不得眠白虎加人参汤大渴舌干燥若饮水数升二方俱详烦渴茯苓四逆汤治汗下后病仍不解烦躁白茯人参附子甘草干姜水煎五钱服吴茱茰汤治少阴病吐利手足逆冷烦躁欲死者吴茱茰人参大枣生姜水煎五钱服日二芦根汤治阳毒五六日以上胸中烦热干呕躁闷芦根甘草知母柴胡括搂根片芩生姜水煎三钱温服栀子䜴汤治阳明病脉浮而紧咽燥口苦腹满而喘汗出不恶寒反恶热身重若发汗则躁心愦愦而反谵语若加温针必憷惕烦躁不得眠若下之则胃中空虚客气动膈心中懊憹舌上胎者山栀䜴水煎空心温服得吐便止桂甘龙牡汤治火逆汗下之因烧针烦躁桂枝甘草龙骨牡蛎水煎五钱温服日二伤寒厥逆论曰伤寒病手足厥逆其名曰厥此因阳气衰阴气盛阴胜则阳脉逆而不通于四肢所以逆冷其症令人恶寒不饮水下利清谷或清便自调或小便数外症黙静是其候也宜温之灸之若灸而手足不温者为难治然厥亦有热者先发热而后厥热深厥亦深热微厥亦微脉虽沉伏按之当滑若或畏热饮水或扬手掷足烦躁不得眠大便秘小便赤外症昏愦者虽厥不可温也宜下之通脉四逆汤治手足厥冷微喘脉不出附子人参甘草干姜水煎五钱温服日二当归四逆汤治伤寒手足厥冷脉细欲絶川归白芍桂心细辛甘草木通大枣水煎五钱温服日二芍药汤治下利清谷内寒外热汗出而厥腹痛兼呕白芍附子人参甘草姜水煎五钱温服日二吴茱茰汤治手足厥冷脉细欲絶吴茰白芍川归桂心甘草细辛干姜枣水煎五钱服日二葱熨法治伤寒病后气虚阳脱体冷无脉气息欲絶不省人事及阴厥服百法不效者葱以麻缕扎如盏许大切去根及叶惟存白二寸许如大饼餤先以火熁一面令通热乃以热处放在病人脐中连脐下其葱上以熨斗满贮火熨之令葱饼中热气透入肌肉中须预作三四箇饼子一饼壊不可熨又易一饼良久病人渐醒手足俱温有汗出更服四逆汤以温其内其病即差伤寒头痛伤寒喘伤寒上气伤寒咳𠻳伤寒头痛论曰伤寒头痛者邪气循阳脉上攻于头也是以伤寒伤风温病热病风温病皆有头痛病者葢头痛乃阳症也故太阳头痛必发热恶寒阳明头痛不恶寒反恶热少阳头痛脉弦细而发热至于三阴脉从足至胸皆不至头惟厥阴脉挟胃属肝络胆循喉咙上颃颡连目系上出额故仲景止有厥阴头痛一症治以吴茱萸汤是也桂枝汤治太阳病头痛发热汗出恶风桂枝白芍甘草生姜大枣水煎五钱空心温服投以热粥助药力小承气汤治伤寒六七日不大便头痛有热大黄紫朴枳实水煎五钱温服麻黄汤治伤寒太阳头痛发热身疼腰痛一身骨节俱痛恶风无汗而喘者麻黄桂枝甘草杏仁水煎五钱稍热服取汗连须葱白汤治伤寒已发汗或未发汗头痛如破葱白生姜分三服水煎通口热服服不差用葛根葱白汤葛根葱白汤治头痛不止葛根白芍知母川芎姜葱水煎五钱温服小柴胡汤治脉弦细头疼发热属少阳少阳不可汗柴胡片芩人参甘草半夏姜枣水煎五钱空心温服日二吴茱茰汤治伤寒厥阴干呕吐涎沫头痛吴茱茰人参姜枣水煎五钱空心温服茶调散治头痛不止石膏羌活茵陈蒿苍术甘草荆芥穗川芎桂心共末用腊茶末一钱同葱煎汤下一钱石膏汤治头痛不可忍石膏麻黄葛根何首乌水煎三钱温服日二𤓰蒂散治头痛胸满发热恶寒脉紧而不大是膈上有涎𤓰蒂为末热水下一钱吐痰涎愈前胡汤治头痛壮热前胡半夏桂心𤣥参甘草桔梗旋复花片芩生地姜水煎五钱服四白散治头痛身热百节疼痛白芷白附子白殭蚕白蒺藜共末茶酒任下二钱伤寒喘论曰伤寒喘其症不一有邪气在表表未解无汗而喘者有邪气在里汗出不恶寒腹满而喘者有潮热者有心下有水气而喘者古人各亦求其本故在表者当汗在里者宜下至于心下有水而喘又当利其小便若乃阴症发喘是为无阳非炙之不可小青龙加杏仁去麻黄汤治心下有水气咳而发喘白芍甘草桂心杏仁五味细辛干姜半夏水煎五钱服麻杏草膏汤治下后不可更行桂枝汤汗出而喘无大热麻黄石膏甘草杏仁水煎五钱服麻黄汤治太阳与阳明合病喘而胸满不可下麻黄桂心甘草杏仁水煎五钱温服取微汗大承气汤治伤寒阳明病脉迟虽汗出不恶寒其身必重短气腹满而喘有潮热者此外欲解可攻里也手足濈然汗出者此大便已硬也大承气主之若汗多微发热恶寒者外未解也其热不潮未可与承气汤若腹大满不通者可与小承气汤微和胃气勿令至大泄下大承气汤方详谵语伤寒上气论曰伤寒上气者肺主气手太阴是其经也病人肺气凡有不调又遇寒热邪气伤于其经则胀而气逆不下故令上气竹茹汤治上气喘满客气在脏干呕口生疮不得饮食竹茹葛根半夏麦冬甘草陈皮姜水煎五钱温服日二天门冬丸治心肺热上气喘逆天冬白茯杏仁生地贝母甘草乌梅肉人参共末蜜丸弹子大含化一丸日可三五葶汤治上气喘粗身面肿小便涩葶大枣水煎温服日二贝母丸治心肺有热咳𠻳上气喉中作声痰涕口干川贝母杏仁天门冬旋复花炙甘草共末蜜丸弹子大食后含化一丸伤寒咳𠻳论曰伤寒咳𠻳者寒气客于肺也肺受虚寒微则咳𠻳然又有邪热客于上焦其人必欲饮水水停心下水气乘肺而咳𠻳者当熟察之麻黄汤治咳𠻳日夜不止麻黄赤茯桑白皮葛根五味子紫苏叶炙甘草紫苑石膏桂心葶姜枣水煎五钱空心温服日二小青龙汤治心下有水气咳而微喘发热或利或噎麻黄白芍半夏桂心细辛炒炒干姜五味子甘草水煎五钱服日二五味子饮治伤寒咳𠻳五味子麻黄阿胶陈皮甘草杏仁姜水煎三钱服加减小柴胡汤治五六日往来寒热或微热咳𠻳柴胡片芩半夏甘草黒干姜五味子姜水煎五钱服地黄饮治毒气攻肺咳𠻳咽喉生疮生地大黄升麻贝母麦冬甘草水煎三钱入蜜少许服射干汤治春冬月伤寒夏秋月中冷咳𠻳喉鸣声嗄干哕咽喉不利射干杏仁麻黄桑皮半夏甘草桔梗陈皮紫苑姜枣水煎五钱服前胡饮治肺盛寒痰𠻳不止心膈烦满不能饮食常多呕逆前胡桔梗𤣥参人参生地甘草旋复花桂心半夏紫朴姜水煎五钱服圣济总録纂要卷三圣济总录纂要卷四钦定四库全书圣济总録纂要卷四休宁程林纂伤寒门伤寒干呕论曰伤寒干呕者呕而无所出也此因邪热在胃或汗解后胃中不和尚有蓄热气薫上焦心中痞结故令干呕且诸邪气在胃胃气上逆皆发为呕冷即寒痰凝结呕出涎沫热即津液消烁独其气逆故干呕不巳施治者不可不察竹茹汤治胃气虚热干呕不止竹茹半夏甘草人参芦根前胡葛根姜水煎五钱服芦根汤治心脾虚热干呕烦热不下食芦根人参赤茯竹茹甘草水煎五钱入小麦一撮姜一分温服日二枇杷叶汤治干呕烦渴不止枇杷叶麦冬人参葛根白茯甘草姜水煎三钱服人参煮散治胃气虚冷干呕不止人参白术白芍杏仁陈皮枳殻髙良姜甘草干姜姜枣水煎三钱稍热服相继三服以热稀粥投之以助药力汗出乃差白木饮治邪热虽退胃中不和干呕不己甚则吐逆白术芦根紫朴枇杷叶姜水煎三钱空心温服日二伤寒呕哕论曰伤寒呕哕者病在足阳明胃经也足阳明之脉厥而上行令人气逆气逆故呕哕仲景云呕多虽有阳明症慎不可下葢为此也又伤寒呕哕有因热壅胸中邪气之髙所致有因吐下后虚热在内及饮水停积所致症既不同治亦有异不可不察半夏汤治胃气逆冷食巳呕哕即欲吐半夏白茯人参枳殻白术姜水煎三钱温服日三服人参汤治服冷药过多胃寒呕哕不下食人参白术附子白茯陈皮桂心干姜丁香姜水粳米煎五钱服藿香人参汤治呕哕不止胸满烦闷藿香人参甘草陈皮姜水煎三钱服日二通正散治哕逆呕吐虚气妄行丁香干柿蒂莲肉共末酒下二钱四逆加姜汤治少阴症呕哕甘草附子生姜干姜水煎五钱温服伤寒心悸论曰伤寒心下悸者谓悸动不定也伤寒饮水过多水停心下肾气乘心则心虚气弱故为之悸动皆由发汗后又下之津液燥少若内生虚热热则饮水水气停积故必振寒而心下悸也茯苓甘草汤治伤寒厥心下悸先治其水服此汤却治其厥不尔水渍入胃必作利赤茯甘草桂心姜枣水煎五钱温服日二桂枝甘草汤治发汗过多其人乂手自冐心心下悸欲按者桂枝甘草水煎五钱温服日二甘草汤治脉结心悸甘草麦冬生地人参桂心麻仁姜枣酒水煎五钱去滓入阿胶一片令洋尽温服日二桂枝汤治水在心下心悸动欲得人按桂枝赤茯白术甘草陈皮生姜水煎五钱空心温服日二伤寒痞满论曰伤寒病发于阴医悞下之邪气入里胃中虚客气上逆心下满不痛按之不坚此为痞也法宜㵼心唯表未解者未可攻之当先解表然后攻痞若表解而里未和或㵼心而痞不解其人口燥烦喝皆随症处治其眩冐而经脉动惕者久则成痿若表里俱虚之人有气痞阴阳气并竭无阳则阴独复加火针因胸烦面青黄肤膶者难治其脉微浮而气上冲咽喉不能息者非痞乃有寒在胸中故也治属吐法半夏㵼心汤治心下痞但满不痛者半夏干姜人参片芩川连甘草大枣水煎五钱食后服日二大黄黄连㵼心汤治伤寒大下之后复发汗心下痞恶寒者表未解也不可攻痞当先解表表解乃攻痞解表宜桂枝汤攻痞宜此汤大黄川连以麻黄沸汤渍三钱须㬰绞取汁温服一方有片芩㵼心汤治伤寒汗解后胃中不和心下痞硬噫食殠脇下有水气腹中雷鸣下利人参甘草川连干姜片芩半夏姜枣水煎四钱空心温服晚又服甘草㵼心汤治伤寒中风医反下之其人下利日数十行完谷不化腹中雷鸣心下痞硬而满干呕心烦不得安医见心下痞谓病不尽复下之其痞益甚此非结热但以胃中虚客气上逆故使硬也炙甘草片芩干姜半夏川连水煎四钱大枣二枚温服旋复代赭汤治发汗若吐下后心下痞硬噫气不除旋复花代赭石人参半夏甘草姜枣水煎四钱温服日二苏橘汤治胸中痞满心腹气滞不思饮食紫苏叶大腹皮旋复花陈皮赤茯半夏姜枣水煎五钱温服异效丸治五六日大下后心中痞满气息喘逆欲絶人参白术甘草枳殻赤茯括搂陈皮木香干姜共末蜜丸桐子大空心米饮下二十丸至晚再加至三十丸草豆䓻汤治伤寒汗后胃气不和心下结痞噫气食殠脇下虚满虚鸣下利草䓻陈皮枳殻人参半夏甘草干姜姜枣水煎五钱温服日二伤寒霍乱论曰呕吐而利病名霍乱此由邪气在中焦使阴阳二气不能升降则心腹绞痛而作吐利其候先心痛则先吐腹后痛则先利心腹俱痛则吐利并作古人以其病迅暴挥霍之间便致撩乱故名霍乱伤寒霍乱亦由中焦阴阳不和所致故其状有热而渴者有寒而不渴者有发热恶寒汗出厥逆者有病势已而身体疼痛不休者不可槩以一法治理中汤治霍乱吐利寒多不喜饮水人参白术甘草干姜共末蜜丸弹子大沸汤化一丸温服日三夜二五苓散治霍乱头痛发热多欲饮水猪苓白术桂心赤茯泽㵼共末温水空心下二钱日二芦根人参汤治霍乱心烦干呕芦根人参麦冬赤茯枇杷叶水煎五钱入薤白三寸温服日三藿香汤治霍乱转筋呕吐不止藿香人参附子木𤓰桂心川归生姜水煎三钱温服日二吴茱茰汤治霍乱吐利腹胀转筋手足冷饮食不消吴茱茰紫朴桂心丁香木𤓰甘草藿香人参姜水煎三钱服日二白术汤治霍乱吐利转筋白术陈皮木𤓰姜水煎三钱温服日二伤寒小便不通论曰伤寒小便不通者或因发汗过多津液虚少胃中干燥或小肠有伏热气道不宣皆令小便不通也方论云胃中干则无小便慎不可利葢言汗后亡津液也若下焦有热而小便不利又当随症利之赤茯木通汤治下焦有热小便不通赤茯木通滑石车前子水煎五钱温服日二猪苓汤治脉浮发热渴欲饮水小便不利猪苓赤茯滑石泽㵼水煎五钱去渣入阿胶末一钱再沸温服日二五苓散治伤寒汗后小便不利微热消渴猪苓赤茯白术桂心泽㵼共末水下三钱鸡苏汤治小腹急痛小便不利鸡苏木通滑石杏仁冬葵子石韦生地水煎五钱温服伤寒大便不通论曰伤寒大便不通者胃腑实也因太阳病若汗若下若利小便亡其津液胃中干燥因转属阳明不更衣内实大便难此阳明症也当下之然有阳明症不可下者当问其小便日几行若本小便日三四行今日再行故知大便不久出为小便数少津液当还胃中故知不久当大便如此则伤寒呕多虽有阳明症不可下明矣凡胃中有燥屎常以汤水和之汤入腹中转失气者此所谓有结燥下之无害若不转失气者此但初硬后必溏不可下下之则胀满不能食也小承气汤治阳明病潮热若不大便六七日恐有燥屎欲知之法少与小承气汤汤入腹中若转失气者有燥屎也乃可攻之若不转失气者但初头硬后必溏不可攻攻之必腹胀不能食也欲饮水者与水则哕其后发热者必大便硬而少也以小承气和之大黄紫朴枳实水煎五钱温服当更衣不尔者再服更衣者勿服服后若不转失气者不可攻大承气汤治伤寒病不大便五六日绕脐痛烦躁发作有时此为有燥屎宜此汤大黄紫朴枳实水煎五钱去渣入芒硝一钱数沸温服仲景云少阴病症六七日不大便者此汤主之麻仁丸治伤寒跌阳脉浮而濇浮则胃气强涩则小便数浮涩相抟大便则硬其脾为约麻仁白芍紫朴枳实杏仁大黄共末蜜丸桐子大饮下十丸日三蜜胆导治大便秘涩服药不通白蜜雄猪胆腻粉先将蜜入铜器中微火慢熬二十沸入胆汁将枇子不住手搅慢煎成膏入腻粉和丸如枣核大以薄绵包内下部中未通再用伤寒下利论曰伤寒下利者其种固多端然皆由表实里虚寒热溼气乘虚客抟于肠胃之间故肠胃随其所伤而下若伤寒则下青白伤热则下黄赤寒热相杂则赤白俱下若兼以溼毒则又下脓血如鱼脑如烂肉也其候不同有下利而脉虚者有下利而脉实者有湿毒胜而腹痛者有热气盛而烦渴者有津液抟滞而肠垢者有屎燥结聚而妄言谵语者其要在审别虚实以治之白头翁汤治伤寒下利饮水者内有热也及热利后重白头翁川连川栢秦皮水煎五钱空心服日二桃花汤治伤寒小阴病二三日至四五日腹痛小便不利下利不止及便脓血赤石脂糯米干姜水一升煮姜米并不研石脂候米熟用汁一小钟入石脂末一钱再沸温服日三四逆汤治自利不渴者属太阴以其臓有寒故也当温之炙甘草附子干姜水煎五钱温服又治伤寒后下利清谷不止身疼痛急当救里犀角汤治热毒不解日晡庄热腹痛纯下鲜血犀角片芩川连茜根地榆山枝水煎五钱入薤白五寸温服黄栢汤治下痢脓血川栢阿胶川连山枝水煎三钱食前服日二龙骨丸治脏腑虚冷下白脓腹痛龙骨干姜附子共末醋煳丸桐子大米饮下三十丸日二竹茹汤治利下血不止竹茹白芍子芩木通升麻黒木耳水煎三钱去滓入生地汁一合温服伤寒阴毒论曰阴气独盛阳气暴衰阳为阴所胜内外皆阴故成阴毒伤寒有初得病便成阴毒者有服药经五六日不差变成阴毒者以病本属阴因服寒药过多或脏腑内外受寒阴气转盛阳气不复所致其侯四肢逆冷脐复筑痛身如被击呕吐下利其脉微细而疾阴毒甘草汤治伤寒初病一二日便结成阴毒或服药后自变成阴毒身重背强腹中绞痛咽喉不利毒气攻心心下坚强短气不得息呕逆唇青面黒四肢厥冷其脉沉细身如被杖五六日可治至七日不可治甘草升麻桂心川归川椒雄黄鼈甲水煎五钱温服日二气壅喘闷方治阴毒手足厥冷或生斑㸃附子为末用沉香磨水米饮下二钱正阳汤治伤寒阴毒唇青面黒张口出气心下硬身不热额上出汗烦渴不止舌黒多睡四肢逆冷附子甘草干姜皂荚麝香共末水煎二钱稍热服正阳丹治阴毒手足厥冷脉沉细面目青硫黄硝石太阴𤣥精石同研入瓶内盐泥封固阴干火煅赤细研酒煮煳丸桐子大酒下二十丸附子囘阳散治伤寒阴毒面青唇黒四肢逆冷脐腹痛身体如冰并一切卒暴冷气附子为末用生姜自然汁半钟冷酒拌匀下三钱更以冷酒送下相次再服良乆脐下如火徧身和煖为度伤寒阳毒论曰阳气独盛阴气暴衰阴为阳所胜内外皆阳故名为阳毒伤寒有得病便成阳毒者有服药经五六日不差变成阳毒者葢以病本属阳或以大劫发其汗或因炙阳气转盛阴气内消所致其候面赤发躁狂走妄言或发斑如锦绞或咽喉疼痛或涕吐脓血或下痢黄赤其脉洪实滑促是其证也升麻汤治伤寒一二日便成阳毒或服药吐下后变成阳毒腰背疼痛烦闷不安面赤狂言或见鬼神或下痢脉浮大数面赤斑纹如锦咽喉痛吐脓血五日可治七日不可治升麻犀角射干人参片芩甘草水煎五钱温服少顷又服取汗未汗再服枝子汤治阳毒壮热百节疼痛枝子赤芍大青知母石膏片芩杏仁甘草柴胡姜枣水煎四钱入䜴百粒服黑奴丸治伤寒时行热病六七日未得汗脉洪大或面赤目胀身大热烦躁狂言欲走渴甚又五六日以上不解热在胸中口噤不能言心下尚暖灌药下咽即活兼治阳毒及发狂麦奴麻黄大黄片芩芒硝釡底煤灶突煤梁上尘共末蜜丸弹子大取新汲水化下一丸渴者与冷水尽量饮之须㬰当寒寒过汗出即差若服药日移五尺不汗再服一丸差即止须微利下此药须病人大渴倍常燥盛者乃可与之不尔不可与大青汤治阳毒烦躁不解或下利危困大青犀角山枝甘草川连秦芁水煎五钱入豆百粒薤白七寸空心服犀角汤治伤寒阳毒初得身大热目赤便黄心闷头痛烦渇不止四肢疼痛语言错乱眠卧多惊犀角赤茯陈皮甘草麻黄细辛茵陈蒿人参姜枣水煎五钱服伤寒发斑论曰伤寒发斑者阳盛故也其病在表或未经发汗或已经发汗未解或吐下后邪热不除毒气内盛因表虚热毒乗虚出于皮肤发为斑疹如锦纹若色赤发在五六日内者可治色黑过七日乃发者难治甚则身体喉舌皆成疮也黄芩汤治伤寒热病十日内未得汗表里有热遂发斑㸃时或狂言目色黄心中烦热大便不利片芩大青大黄升麻朴硝山枝茵陈蒿川连甘草竹叶三七片水煎五钱服石膏汤治发黑斑石膏麻黄葛根川连故鞋川椒桂心水煎五钱温服取汗伤寒发黄论曰伤寒发黄之状身体尽变黑黄或如橘色是也凡阳明中风太阳中溼皆令人发黄葢由得病无汗小便不利寒溼不散则热结脾胄腠理闭塞瘀热之气与宿谷相抟而郁蒸不能消散故二便结涩不通令人身体面目皆变黄色其病腹满身疼发热若其人小腹满急眼涩疼鼻骨痛两膊及项强腰背急者是也但得小便快利渐愈仍不用大便多即令人心胀又有急黄者身体黄甚卒然而发心满气喘命在须㬰故名急黄有初得病便黄者初不知是黄死后方变黄者此病亦因脾胃瘀热本天行时气所作宜细辨之但发热心战者乃是发黄之候茵陈蒿汤治阳明发热汗出此为越热不得发黄也但头汗出小便不利渴饮水浆此为瘀热在里身必发黄下之宜此汤又伤寒七八日身黄如橘皮小便不利腹微满者宜此汤茵陈蒿栀子大黄共为粗末水煎五钱三服后小便当利下如皂荚汁状乃愈麻黄连翘汤治瘀热在里发黄麻黄连翘生姜杏仁生梓白皮大枣甘草水煎五钱热服栀子栢皮汤治伤寒身黄发热栀子黄栢甘草水煎三钱抵当汤治伤寒太阳身黄脉沉细小腹鞭小便利者为无血也小便自利其人如狂者血谛证也水蛭䖟虫桃仁大黄水煎三钱服龙胆汤治发黄烦热皮肉皆黄小便赤不利龙胆枳殻山枝木通知母柴胡地骨皮白芍甘草麦冬升麻羚羊角水煎五钱黄芩汤治伤寒发黄或先服利药未差宜以内消以折热气片芩茵陈蒿升麻犀角山枝柴胡龙胆草水煎五钱入生地汁一合茅根汤治伤寒发黄通身如金色茅根山枝甘草茵陈蒿地骨皮姜水煎五钱入䜴三七粒热服枝子汤治伤寒急黄山枝柴胡朴硝茵陈蒿水三大钟煎二大钟去渣入硝分三服取利茵陈蒿散治伤寒时气急黄疼痛茵陈蒿片芩枝子大青大黄朴硝白藓皮葛根升麻共末新汲水下二钱得利差伤寒发豌豆疮论曰伤寒热毒内盛多发疱疮者以病人表虚里实故也里实则毒气不能内消表虚故乗虚发于肌肉而成疮其疮大小形如豌豆其包或白或赤若头作瘭浆戴白脓者其毒则轻若紫黑色作根隠隠在肌肉里者其毒则重甚者周匝徧身五内七窍皆有也参麻汤治伤寒热病生豌豆疮并疱疮烦闷昏迷𤣥参升麻干蓝叶甘草犀角水煎五钱入葱白三寸䜴一撮热服日二豌豆疮四邉赤肿胡荽生地二味捣取汁空心服盏许犀角汤治复寒热毒气盛疮如豌豆犀角麻黄川连木香水煎五钱日二内消散治伤寒热病欲生豌豆疮毒未出令不成京墨用酒三合磨令顿服紫草汤治伤寒斑疹豆疮紫草恶实荆芥穂水煎三钱热服日二伤寒发狂论曰重阳者狂谓阳气独盛也伤寒热毒既盛内外皆热则阳愤嗔而发为狂越使人狂走妄言或骂詈不避亲疎或妄见妄闻弃衣而走登髙而歌或数日不食踰垣上屋葢四肢诸阳之本热盛而四肢实是为重阳故所上之处皆非素所能而病乃能也若乃因火为邪而发为惊狂及内有瘀血而外症如狂其为病虽不同然其为阳气有余则一也犀角汤治伤寒十数日头战掉大汗出恍惚狂走眼见鬼神犀角山枝白芍生地麦冬茯神茵陈蒿水煎五钱入竹叶二十一片食后服羚羊角汤治汗后热毒未尽因有所惊狂言欲走羚角犀角防风片芩升麻𤣥参茯神龙齿甘草人参竹茹骨皮水煎五钱抵当汤治太阴病六七日表症仍在脉微沉反不结胸其人发狂者以热在下焦少腹当满小便自利者下血乃愈所以然者以太阳过经尽而瘀热在里故也水蛭䖟虫大黄桃仁水煎五钱服当下瘀血不下再服绛雪丸治伤寒发狂眼赤二便血出身如金色兼治六七日狂躁发热硝石丹砂研细粟米饭丸弹子大砂糖冷水下一丸服药后便睡移时汗出为效伤寒刚痓论曰伤寒病发汗过多因致痓其状令人摇头发热颈项强急恶寒背反张瘈瘲口噤谓之刚痓者特以无汗而反恶寒故也葛根汤治伤寒太阳病无汗小便反少气上冲胸口噤摇头欲作刚痓葛根白芍麻黄甘草桂心姜枣水煎五钱热服取微汗大承气汤治伤寒刚痓胸满口噤卧不着蓆脚挛急必齘齿大黄枳实紫朴水煎五钱去渣入芒硝五分二沸服羚角升麻汤治伤寒刚痓仰目壮热筋脉不舒牙闗𦂳急不欲见食羚角升麻白鲜皮龙齿木通百合防风石膏水煎五钱入豉百粒葱白五寸小续命汤治伤寒刚痓无汗恶寒口噤背强麻黄桂心甘草白芍白术人参川芎附子防己防风姜水煎五钱日三夜二伤寒柔痓论曰柔痓之状摇头发热颈项强急腰身反张或瘈瘲口噤与刚痓同然谓之柔痓者特以其自汗不恶寒故也痓又谓之痉者葢以痉一类古之时以强直名之桂枝加葛根汤治伤寒柔痓项背强几几反汗出恶风桂枝葛根麻黄白芍甘草姜枣水煎五钱取汗桂术汤治伤寒柔痓手足厥冷筋急汗不止桂心白术人参附子甘草防风干姜水煎五钱日二五味子汤治柔痓汗出身体强直手足多寒五味木香附子槟榔白术甘草干姜桂心水煎五钱日二柴胡饮治柔痓四肢逆冷汗不止腹中痛筋脉急柴胡赤茯桂心良姜槟榔五味子水煎五钱服伤寒壊病论曰伤寒太阳病三日已发汁吐下温针仍不解者多变为壊病又阳病转入少阳已吐下发汁少阳症罢此为壊症知犯何逆以法治之此由伤寒病在诸经络发汁吐下而病症不除又感异气有寒暑燥溼风不同病亦随变故谓之壊病又有伤寒过经再受邪热留蓄臓腑病候多变者及伤寒解后虚羸少气余症未除者皆谓之壊病知母麻黄汤治伤寒壊病差后或十日二十日终不惺惺精神昏语言乱又无寒热医作鬼祟或作风病多端治药弗效或朝夕潮热颊赤或似疟由发汗未尽余毒在心包络间所致知母白芍麻黄甘草片芩桂心水煎五钱半日内可相次三服取汗末汗再服若心烦不眠欲饮水者稍稍与之令胃中和即愈黑奴丸治壊病头与骨肉俱疼狂言妄语医所不治麻黄片芩甘草芒硝灶突墨䜴共末蜜丸弹子大新汲水下一丸麦冬汤治伤寒壊病经乆不差潮热不退身体沉重昏愦烦闷麦冬赤茯甘草鼈甲水煎三钱入乌梅肉一枚小麦五十粒温服日二伤寒狐惑论曰狐惑之病初得状似伤寒或因伤寒而变皆虫症也虫蚀其喉为狐使人声嗄虫蚀其下部为惑使人咽干其候皆黙黙欲眠不得卧起居不得安恶饮食面目乍赤乍白乍黑是也由伤寒病腹内热饮食少肠胃空虚而虫为之不安故随食上下部而病名狐惑也赤小豆当归散治伤寒变成狐惑脉数无热微烦黙黙欲卧汗出得之三四日眼赤得之七八日目四眦黑能食者脓已成也赤小豆川归共末水煎三钱温服日二黄芩汤治伤寒不发汗变成狐惑脉数无热微烦二目赤但欲眠睡咽干不能食片芩射干甘草竹茹知母前胡川连水煎五钱日二黄连犀角汤治病后疮出下部川连犀角木香鸟梅水煎三钱日二木通汤治伤寒阴阳不和变成狐惑目如鸠赤面色斑纹如锦木通甘草桂心细辛吴茱莄姜枣水煎五钱葱白五寸雄黄导气汤治伤寒狐惑下部疮雄黄青葙子川连苦参桃仁共末生艾汁和如枣大绵裹导下部扁蓄汁更好冬月无艾蓄用根撩膈汤治伤寒狐惑病在上焦苦参甘草作一服水煎五更服良乆即吐薫洗四皮汤治狐惑攻下部肛内生疮槐白皮桺白皮桑白皮桃白皮水煎四两薫洗下部槟榔丸治未汗变狐惑毒蚀肛门痒不止下脓血槟榔丹砂麝香杏仁共末用饴糖和如枣核大先用椿根槐白皮各二两水煎洗肛门将药内之雄黄薫方治狐惑虫食下部肛外如痛痒不止雄黄用瓶一箇口稍大者入灰半瓶灰上放火将黄末烧之候烟出坐瓶口上薫之良伤寒百合论曰伤寒百合者谓百脉一宗悉致其病也其状欲食复不能食常黙黙欲得卧又不能卧欲出行又不能行食欲有时美亦有时不美如有寒又如无寒如有热又如无热口苦小便赤黄得药则吐利者是也此由伤寒及大病后脏腑俱虚荣卫耗弱不能平复变成斯病然以百脉一宗悉致其病又无复经络故其病症变异治之各随其症百合鸡子汤治伤寒病吐之后百合鸡子黄水渍合一宿更水煎去渣入子黄搅服百合知母汤治伤寒已经汗后百合知母水浸百合一宿更水煎分二服百合滑石散治伤寒变发热百合滑石共末空心饮下二钱日二百合地黄汤治伤寒不经汗吐下后病形如初百合生地黄汁水煮百合取汁和生地汁温服中病勿更服大便当如漆百合半夏汤治伤寒病不差不思食欲成劳百合半夏人参赤茯川连知母生地姜水煎五钱日二百合紫苑汤治伤寒病似劳形状如疟百合紫苑柴胡杏仁白茯半夏甘草姜水煎五钱日二伤寒阴阳易论曰凡伤寒大病后气血未复若房事太早不特令病人劳复因尔染易男病传女女病𫝊男由转易然故名阴阳易其状身体重少气热上冲胸头重不能举目昧四肢拘急若小腹急痛力弱着牀不能转侧举动凴人不急治则死或经嵗月渐至羸困亦死枳实汤治伤寒劳复阴阳易枳实山枝䜴雄鼠粪水煎二服未效又服烧裩散治伤寒阴阳易身肿气少小腹急阴中拘挛热上冲胸头重不欲举眼目生花膝胫拘急女人中裩水服方寸匕日三服小便利阴头肿愈立效汤治阴阳易身重小腹里急阴头微肿韭白雄鼠粪水煎一日服汗出愈萎蕤汤治阴阳易气冲心胸头重不举萎蕤木香桂心荆芥穂雄鼠粪水煎五钱温服日二二灰散治伤寒阴阳易手足指甲裩裆布烧灰研末分三服酒下犀角汤治病未平复阴阳易壮热头痛鼻出血犀角竹茹丹参葛根石羔水煎五钱日二伤寒衂血论曰伤寒衂血者由热气藴甚血溢妄行葢心生血肝藏之肺主气鼻则通之心肝为热邪所伤则血随气妄行所以从鼻出也人谓阳盛则衂者葢阳盛则热盛热盛则宜衂葢伤寒太阳症衂血乃解谓是故也至于阴病则不宜衂葢阴症自无热安得而衂故少阴病但厥无汗强发之必动其血或从口鼻耳目出者是谓下厥上竭为难治茅花汤治伤寒衂血不止茅花水煎浓汁温服如无花以根代之黄连散治热病鼻衂不止或兼吐血川连竹茹伏龙肝片芩山枝甘草姜枣水煎五钱入生地汁半合乱髪灰五分一沸食后服阿胶汤治衂不止此阳毒攻肺阿胶片芩葱白熟艾䜴作二服水煎温服入生地汁一合刺蓟汤治伤寒衂血吐血心中坚硬一身疼痛四肢烦闷刺蓟麦冬生地竹茹紫苏白茯苓姜枣水煎五钱服黄土汤治衂血去五脏热毒黄土白芍川归片芩甘草川芎生地桂心竹茹水煎五钱服髪灰散血衂不止髪灰麝香同研极细新汲水下一钱又吹鼻中少许四生饮治衂血心胸烦闷生地生藕生姜白药子生刺蓟五共微温分二服升麻汤治衂血不止头痛壮热升麻紫苏白芍青蒿犀角芒硝水煎三钱入生地汁一合生地汁饮治时疾壮热头疼血衂不止生地生藕生姜白生蜜和匀分三服微煎食后卧服伤寒吐血论曰伤寒吐血者热在阳经邪盛于表应汗而不汗热毒入深结于五脏遂成瘀热薫蒸于上焦血随气妄行并入胸中胃得血则满闷气逆故尔吐血也麦冬汤治伤寒头疼手足烦热吐血不止麦冬生地片芩甘草呉蓝茅根荠苨水煎五钱入豆百粒黄连汤治吐血不止由心肺积热血得热即妄行川连荷叶熟艾叶侧栢叶水煎五钱入生地汁一合温服紫河车散治吐血烦躁紫河车朴硝甘草蛤粉共末新汲水和沙糖下二钱日二夜一蜜汁方治伤寒病后余毒不解心脏热极吐血不止生藕汁生地黄恶实根汁刺蓟根汁生白蜜和匀频频温服一二合伤寒瘀血论曰伤寒病在表当汗不邪邪无从出热结在里皆成瘀血然太阳病不解热结膀胱其人如狂者少腹硬满小便自利下血乃愈又阳明病其人喜忘者本有瘀血大便虽硬反易其色必黑或赤病人腹不满反自言其满者亦为瘀血在里皆宜下之待瘀血得下即愈诊其脉沉结者亦瘀血病也抵当汤治伤寒阳明症喜忘者必有蓄血所以然者本有瘀血故令善忘大便虽硬反易其色必黑水蛭䖟虫桃仁大黄水煎五钱空心服不下更服桃仁承气汤治太阳病不解热结膀胱其人如狂血自下者愈其外不解者尚未可攻当先解其外外已解但少腹急结者乃可攻之桃仁大黄桂枝甘草芒硝水煎五钱去渣入硝再沸分三服芍药地黄汤治伤寒病温应发汗而不发内有蓄血衂血吐血不尽面色黄大便黑白芍地黄丹皮犀角水煎三钱入生地汁三合再沸服日二如发狂加黄芩一两伤寒口舌生疮论曰伤寒口舌生疮此脾经受热薫于口舌又或因冬时发汗吐利后重亡津液表里俱虚热势不已毒气攻于于上焦致口中糜烂生疮升麻汤治口舌疮赤烂升麻麦冬丹皮甘草水煎五钱入竹叶二十一片大枣二枚温服日二苦酒汤治少阴病咽中生疮语声不出半夏鸡子又以半夏入苦酒内以鸡殻放剪刀环中安火上煮二沸少少含咽羚羊角汤治病后余热上冲口舌生疮羚角射干麦冬白芍木通芦根升痳水煎五钱食后服伤寒舌肿胀论曰伤寒舌肿胀者病在三阴也太阴之脉连舌本散舌下少阴之脉循喉咙挟舌本厥阴之脉循喉咙之后又手少阴心经其气通于舌凡此经络为风热所乗随脉至舌热气留于血血气壅涩故令舌肿胀胗其脉数急者是其候也升麻汤治热病喉咙闭寒连舌根肿痛热气聚于胸中升麻麦冬石膏竹茹木通黄栢朴硝𤣥参前胡水煎五钱服犀角汤治脾肺虚热毒气壅塞喉咽连舌根肿痛犀角川归白芷升麻甘草杏仁射干水煎五钱日二治心脾热舌肿痛生地汁生白蜜慢火煎稠含化半匙日二三伤寒咽喉痛论曰伤寒咽喉痛者少阴受邪邪毒壅遏于上焦微则咽喉痛甚则痛而生疮又伤寒过经邪热内盛薫于上焦亦令人咽喉痛各随症治甘草汤治伤寒少阴二三日咽痛炙甘草水煎空心分作四服桔梗汤前服甘草汤不差者服之桔梗炙甘草水煎分二服苦酒汤治少阴咽痛生疮不能言语声不出半夏鸡子将鸡子去黄用白和苦酒半夏复入蛋中安火上令三四沸少少嚥之不差再服半夏汤治少阴咽中痛半夏桂心甘草水煎放冷少少咽之地黄煎治时气肺热咳𠻳咽痛地黄汁白芍𤣥参升麻贝母麦冬柴胡竹叶白蜜水五大钟煎去渣入蜜汁慢煎日三伤寒毒攻手足论曰伤寒毒攻手足者热胜则肿也热毒之气客于腑脏邪结在里循经而出注于四肢故令人手足烦热赤肿疼痛也连翘汤治毒气攻手足肿满疼痛心神烦闷连翘麦冬犀角片芩枳殻川归大黄木香防风羗活恶实射香共末水煎服又方治毒气攻手足虚肿疼痛欲死苍耳子捣烂绞取汁渍洗手足鉊丹膏治毒气攻冲手足虚肿鉊丹明松香乳香黄蜡麝香先将松香炼化次入黄蜡化去渣入铅丹乳末慢煎成膏入麝香搅匀候冷用绢摊贴肿处凡一切肿毒并宜贴此膏伤寒后夹劳论曰伤寒差后复夹劳者由病人先有风疹因汗下之后荣卫虚弱气不充足形体羸瘦时有盗汗寒热不常喘𠻳痰唾鼻中臭气饮食不消肢体痠痛面黄颊赤不即治之则致危殆人参汤治夹劳骨节疼痛浑身壮热气力虚乏人参白茯白术白芍桔梗大茴香紫苑柴胡陈皮苍术羗活甘草秦芁共粗末姜枣水煎二钱不拘时温服黄芪鼈甲汤治伤寒病差后夹劳形体羸瘠或寒或热病如疟状四肢烦疼等症鼈甲黄茋白术甘草陈皮知母桑白皮葱白姜水煎五钱食后服柴胡汤治夹劳五心烦热背膊痠痛手足无力不能饮食柴胡黄芪鼈甲赤茯秦芁枳殻地骨皮片芩葛根人参甘草姜水煎三钱服人参鼈甲汤治伤寒差后夹劳寒热往来进退不时头疼体痛口苦咽干不思饮食人参鼈甲附子柴胡白芍知母乌梅肉五味桃仁桂心陈皮羗活秦芁川归姜水煎三钱温服伤寒后劳复论曰内经谓热病少愈食肉则复多食则遗此其禁也葢伤寒病新差后脾胃尚虚气血尢弱谷气未复津液未通若将养失宜辄嗜肉食则脾虚不能消释或因劳形于事皆令邪热乗虚还入经络复成大病故名劳复当随其症候或表或里依法治之知母汤治新差后劳动用力或饥食过伤劳复知母鼈甲柴胡麻黄葛根雄鼠粪水煎五钱入豆百粒葱白五寸食后温服喫葱粥取汗石膏黄芩散治食肉劳复如初壮热头痛心烦欲吐小便赤黄石膏片芩山枝人参川连知母葛根共末葱白竹叶汤下二钱空心服日二以差为度知母汤治劳复小腹硬卵缩疼痛欲死知母柴胡麦冬甘草葱白水浸一宿煎至小半入童便二盏䜴心半合再煎五六沸入地黄汁二合更煎微沸空心顿服微利即差伤寒后骨节烦疼论曰伤寒后骨节烦疼者由津液不足血脉皆虚余毒客于经络荣卫涩滞于骨节之间故今骨节烦疼诊三部脉细而迟涩者乃其候也柴胡饮治伤寒病后骨节疼痛咳𠻳不能食口舌干燥乍寒乍热唇口生疮柴胡升麻人参白芍茯神百合地骨皮片芩麦冬犀角鼈甲石膏甘草水煎五钱入竹叶生姜食后服日二百合汤治差后四肢烦热骨节疼痛百合知母鼈甲柴胡葛根桑白皮水煎五钱入生地汁一合食后服日食羗活汤治伤寒病差后下焦风虚骨髓痠痛腰脚顽痺不仁不能乆立日渐消瘦𦍑活防风丹参白芍枣仁牛膝五加皮𤣥参木通川归槟榔麻黄独活黄茋桂心姜水煎五钱空心服日二伤寒后虚烦论曰伤寒病后烦躁者有虚烦有谷烦阳气偏多谓之虚烦病差后食谷太早新虚不胜谷气胃内蒸热谓之谷烦若阴阳和调则虚烦自己损其谷食则谷烦者差竹叶汤治伤寒后虚烦状似伤寒病但身不疼痛不恶寒内外皆不可攻者淡叶叶石膏人参甘草麦冬半夏生姜水煎三钱入粳米百余粒温服栀子䜴汤治伤寒汗后虚烦不得眠剧者必反覆颠倒心中懊憹又治伤寒发汗若下之虚烦心中窒痛又治下利后更烦按之心下软为虚烦山栀䜴水煎三钱不拘时服日二五苓散治伤寒中风发热六七日不解心烦躁闷有表里症具渴欲饮水水入内即吐名曰水逆猪苓赤茯白术桂心泽㵼共末汤下二钱猪苓汤治少阴病下利六七日咳而渴呕而烦不得眠猪苓赤茯阿胶滑石泽泻水煎三钱温服麦冬汤治伤寒病后余热不解或寒或热四肢瘦弱虚乏饮食不入胸中烦满闷虚躁等症麦冬赤茯人参白术黄茋陈皮地骨皮甘草桂心水煎三钱温服六神汤治病后虚烦不安人参黄茋白茯山药百合防风姜枣水煎五钱不拘时服日二伤寒后盗汗论曰汗者心之液伤寒差后眠寝有汗者由心气偏虚荣卫不足腠疎表弱因寝寐之间汗出故名盗汗乆不已日渐羸瘐肢体痿弱人参汤治伤寒病后体气虚弱夜卧汗出不止头旋恶心日渐羸瘐不思饮食人参半夏黄茋麻黄根牡蛎防风生姜水煎五钱温服杜仲汤治病后虚弱夜多盗汗杜仲人参甘草白术黄芪白茯白芍苁蓉牡蛎麻黄根水煎五钱温服白木散治盗汗不止白术为末菖蒲汤下二钱不计时服粉汗方治病后盗汗腠理开疎牡蛎麻黄根共末寝寐中有汗使人𫝊之伤寒后惊悸论曰伤寒后心气不足风邪乗之则令人精神不宁恍愡惊悸由于忧忍思虑致心气虚邪气内乗故神气不得泰定而生惊悸也前胡汤治伏热在心怔忡惊悸前胡茯神人参逺志丹砂甘草姜枣水煎服人参茯神汤治心虚惊悸恍惚不宁人参茯神陈皮杏仁生姜水煎三钱服茯神丸治心力劳倦四肢羸弱心忪惊悸吸吸短气补虚茯神麦冬熟地人参丹皮黄茋泽泻甘草牛膝桂心共末蜜丸桐子大食前酒下二十丸伤寒后失音不语论曰伤寒后失音不语由风寒客于㑹厌㑹厌为音声之尸邪气伤之故卒然无音又肺主声而通于气人之五脏有五声皆禀气而通之若邪客于肺则气道不调亦令人语无声音当随其轻重治之杏仁煎治暴𠻳失音语不出杏仁百合木通五味贝母紫苑桑白皮姜汁白蜜沙糖水五大钟煎六味去渣下杏仁姜汁蜜糖沙糖微煎收如饧様収贮水煎半匙不拘时服豆竹汤治失音不语黑豆青竹用水五大碗同豆煮熟为度温服三服羚羊角散治失音不知人口眼不正舌强羚羊角麻黄石膏片芩防风麦冬升麻干葛水煎五钱温服日二二沥汤治失音不语竹沥荆沥梨汁陈酱汁各泸过和匀分四服早晩用桂心汤治邪气伤肺失音不语桂心石菖蒲水煎三钱温服取微汗未退再服芥子酒熨方治肺中风冷失音不语白芥子用白酒三钟煮令半熟以布带热包裹令人熨头项周遍冷则易之伤寒后咽喉闭塞不通论曰咽喉闭塞不通者脾肺壅滞风毒藴积内抟经络上攻咽喉也足太阴之脉上膈夹咽而喉则肺气之所通故脾肺壅热则咽喉闭塞凡伤寒后余毒未尽上攻喉喉故亦令闭塞不通黄苓汤治咽喉疮痛口疮烦躁头痛毒气上攻黄芩大青山枝甘草升麻麦冬水煎三钱入竹叶食后服日三升麻汤同升麻木通白芍射干羚羊角芦根水煎三钱食后温服葛根汤治伤寒后咽喉疼痛葛根竹茹仓粳米生姜大枣水煎三钱食后服贴喉膏治喉痛舌强邪热上攻白蜜甘草猪脂以脂蜜炼化入甘草煎赤黒色泸去渣收贮频取半匙含化射干煎治咽喉痛闭塞不通射干猪板脂先煎脂化尽下干熬黒色泸过再熬成煎收贮绵裹弹子大含化又方热病后喉痛闭塞不通毒气上攻肿病黄明胶如掌大一片用水煮软贴颈外差伤寒后变成疟论曰伤寒后变成疟者因病差后外邪未散其脏尚虚因为劳事致二气交争阴胜则振寒阳胜则发热阴阳更胜则往来寒热休作有时也一日再发者得汗必解若伤寒八九日得之热多寒少其人不呕清便自调者欲自愈也或阳明症烦热汗出日晡所发热者脉浮宜解表脉实宜攻里又妇人热入血室发热而更作寒者当详辨之升麻前胡汤治变成疟寒热躁渇升麻前胡白芍知母木通朴硝乌梅肉山栀甘草生姜大枣水煎五钱去滓入生地汗二合煎二三沸食后服日二黄芩鼈甲汤治伤寒后变成劳疟乆不差片芩柴胡山栀乌梅肉鼈甲甘草生姜大枣桺枝尖七枚大䜴半合药五钱入童便同浸一宿次早五更煎减半去滓入生地汁一合沸服茯苓饮治寒热不退变成疟赤茯鼈甲地骨皮知母紫胡枳殻水煎五钱去滓入生地汁一合再沸食后良乆服如人行五六里再服伤寒后脚气论曰伤寒后脚气者縁其人肾经本虚风溼毒气乗虚客入肾肾主腰脚故邪气沉滞则脚弱而痛虽伤寒已差邪热未尽风溼毒气与热相抟上冲于心肺其状令人心胸烦满上气息急甚者致死胗左尺脉洪而数者脚气也服药后脉沉而缓者愈羚羊角汤治脚气上冲心膈烦闷羚羊角白茯片芩半夏陈皮呉茱茰槟榔生姜水煎五钱空心服紫苏木香汤治脚气冲心心神烦乱呕逆减食脚膝痠疼紫蘓白芍沉香木通木香赤茯吴茱茰槟榔陈皮姜水煎三钱食前服赤小豆汤治脚膝肿满气急大便秘涩赤小豆桑白皮槟榔紫苏水五钟姜一分煎减半空心分二服吴茱茰散治脚气心腹妨闷胀痛坐卧不安吴茱茰木香川归槟榔郁李仁水煎三钱空心温服日二伤寒后利下脓血论曰伤寒后变成脓血利者因本病差后热毒未散乗虚客于肠胃之间与津液相抟故下利脓血毒气盛则脏热而痛兼以溼气加之则所下如鱼脑或如烂肉鸡鸭肝之属寒未解阴病下利便脓血者亦溼热相抟故也地榆汤治热毒不解日晩壮热腹痛下利脓血地榆川连片芩犀角茜根山栀水煎三钱入薤白二寸不拘时服桃花汤治伤寒少阴病二三日至四五日腹痛小便不利下利脓血不止赤石脂干姜糯米水煎五钱温三服得愈止黄连汤治热病差后下利脓血不止川连阿胶片芩栀子水煎三钱空心服日二赤石脂汤治下利脓血腹痛不止赤石脂黒干姜附子川归白芍水煎五钱空心温服日二伤寒后慝疮论曰伤寒后疮者因腹中有热其人少食胃中空虚三虫须食或食五脏或食下部隠僻有疮故名疮其候齿无色舌上尽白四肢沉重忽忽喜眠甚则唇里有疮其疮在上唇里如粟米心内懊憹痛者此虫食五脏之症若下唇里有疮其人喜眠者此虫食下部之症若肛烂见五脏者死故名曰疮桃仁汤治伤寒后疮桃仁槐角子熟艾大枣水煎分三服槐角子丸治溼虫食下部心中烦懊槐角子苦参干漆木香槟榔桃仁熊胆共末蜜丸桐子大空心荆芥汤下二三十丸羚羊角散治心中烦躁唇口生疮虫食下部羚羊角黄茋𤣥参紫胡草龙胆升麻共末用槐角子汤空心下二钱日二雄黄散治虫雄黄川连苦参青葙子桃仁共末空心饮下一钱五分在下部以绵裹少许内之桃皮汤治虫食下部桃白皮榧实槐角子石榴根皮大枣水煎五钱空心温服日二以差为度天行下部疮乌梅肉独蒜屋尘用苦酒一升于铜噐中共煎候可丸即丸如枣核大内下部中少顷易之差伤寒不究心仲景则变证不知杂证不识今总録中变证备载仲景祖方一无遗漏按方疗治神明在人矣本家藏发明仲景伤寒书自郭白云龎安常成无已后约五十余家节菴非仲景衣钵不与焉行将欹劂伤寒集註公诸宇内则学有渊源方有祖法为医家大宗匠此余之所厚望于来学也康熙辛酉花朝静观居士程林识于维扬三一斋中辟瘟疫令不相𫝊染论曰凡时行瘟疫皆四时不正之气感而病者长少大率相似此病苟不辟多致𫝊染宜方术预防败龟板汤治辟时行瘟疫令不相𫝊染败龟板山栀大青白芍羚羊角马牙硝紫苑前胡水煎五钱空心温服日二苍耳子散宜预先服之辟瘴疫时气苍耳子为末空心井华水下二钱又方芜青捣取汁立春后值庚子日合家大小宜温服一二钟则永除瘟疫之患涂𫝊方辟瘟疫时气雄黄丹砂鬼臼石菖蒲共末井水调和涂五心及额上鼻中耳门辟瘟甚騐调中丸治四时疫疠非时之气大黄麻仁枳殻白茯苓白芍药前胡片芩共末蜜丸梧桐子大空心饮下二十丸微利卧服佳圣济总録纂要卷四圣济总录纂要卷五钦定四库全书圣济总録纂要卷五休宁程林纂疟疾门诸疟统论论曰夏伤于暑秋成痎疟该于夏而作也方夏之时隂居于内暑虽入之势不能动候得秋气阳为之动变汗出遇风乃成此疾故名曰痎疟皆生于风蓄作有时其气隂阳上下交争虚实更作隂阳相移也阳併于隂则隂实而阳虚阳明虚则寒慄鼓颔巨阳虚则腰背头项痛三阳俱虚则阴气胜隂气胜则骨寒而痛寒生于内故中外皆寒阳盛则外热阴虚则内热内外皆热则喘而渇故欲冷饮因伤于暑热气盛藏于皮肤之内肠胃之外此荣气之所舎也令人汗空疎腠理开因得秋气汗出遇风及得之于浴水气舎于皮肤之内与卫气并居卫气者昼行于阳夜行于隂此气得阳而外出得隂而内薄内外相薄是以日作日作者气之所舎深也作之早晏者随风腑日下一节也是以或先寒后热或先热后寒或但热无寒或本于痰或本于瘴疠或本于鬼神或本于邪气大㮣外传经络内入五脏症既不同治法亦异凡治疟者不辨阴阳虚实概以吐药投之有非痰实而真气受毙者固多其内经论五脏诸经之疟本以刺法补泻其寒热先后与夫正发早晏又皆不同明指邪气所传不可一槩而论今备载诸症本末恭以治之轻重要在随症而施庶几乎无一曲之蔽也寒疟论曰寒疟之状内经谓先寒而后热病以时作是也葢伤暑汗出腠理开发因遇夏气凄沧之水寒其气藏于皮肤腠理之中秋伤于风则病成矣其症先起于毫毛伸欠乃作寒慄鼓颔腰嵴俱疼寒去则内外皆热头痛饮冷是也槟榔汤治寒疟神効槟榔常山桂心陈皮甘草酒水合煎三钱未发时先服鼈甲常山酒治疟先寒战解即壮热鼈甲淡竹叶甘草常山酒半钟浸药一宿次早加水煎未发时温服得吐为效蜀漆散治寒疟蜀漆云母龙骨共末未发时浆水下五分乌梅丸治寒疟不止乌梅肉桃仁常山豉升麻肉苁蓉人参甘草桂心共末密杵丸桐子大空心酒下二十丸至三十丸虎骨丸治一切寒疟无问逺近虎骨人参甘草桂心乌梅肉桃仁肉苁蓉常山升麻附子麝香豉共末蜜丸桐子大未发时饮下三十丸二姜散治寒疟不差黑干姜髙良姜同炒黑为末空心酒下一钱日三寒疟涂方鼈甲乌贼鱼骨附子常山炙甘草酒煎五钱次日以酒涂手足并背上如不发即止发时饮此酒一钟又方附子为末用酒和涂病人背心上佳温疟论曰温疟之状内经所谓先伤于风后伤于寒其症则先热后寒病以时作是也葢风为阳气寒为隂气风气大胜故先热而后寒得之冬中风寒气藏于肾内至骨髓至春阳气大发邪气不能自出至夏大暑脑髓烁肌肉消腠理发洩或有所用力邪气与汗俱出故气从内之外其法宜先治其阳后治其阴则疟疾自除芦根汤治初壮热后寒战骨节痠疼口干烦渇芦根石膏麦冬升麻葛根山栀水煎五钱入竹叶十片未发前连三服知母汤治疟骨节疼痛时呕朝发暮解暮发朝解知母甘草石膏桂心粳米水煎五钱入米一撮候未热未发时先服常山饮治温疟壮热微寒常山淡竹叶小麦水浸一宿次早煎未发时空心温服老年乆病之人及虚弱者煎三钱服寒热往来论曰阴阳相胜而寒热互作者以邪气相并也故气并于阴则为寒气并于阳则为热寒则振慄鼓颔以阴实阳虚故也热则渇而饮冷以阴衰阳胜故也柴胡桂枝汤治疟寒热往来柴胡桂枝人参片芩白芍甘草半夏姜枣水煎六钱温服日二人参汤治寒热疟时作面色黄人参常山甘草陈皮水煎五钱入茶末灯心去滓入酒半钟未发时先服取吐如未吐再服以痰尽为度鼈甲大黄丸治疟寒热往来乆不差鼈甲大黄附子人参甘草常山蜀漆白薇共末蜜丸桐子大竹叶汤平日服十五丸良乆又服瘅疟论曰瘅疟之状内经所谓但热不寒阴气先絶阳气独发少气烦寃手足热而欲呕是也得之邪热畱于身中厥逆上冲气实而不外洩因有所用力腠理开疎风寒客于皮肤之内分肉之间而发发则阳气盛不及于隂故但热不寒气内藏于心外舎于分肉之间令人消烁肌肉名曰瘅疟以单阳无隂故也白虎加桂汤治疟疾阴气孤絶阳气独发脉微少气烦满手足热欲呕但热而不寒邪气内藏于心外舎于分肉之间令人消烁肌肉石膏知母甘草粳米用汲水一升煮药五钱入粳米一撮以米烂为度去滓入桂末三钱再煎取四合作一服稍热服取汗先寒发热汗出愈豉心汤治瘅疟但热不寒豉心雄鼠屎童便黑山枝柴胡鼈甲甘草乌梅肉生地汁生姜汁桃枝心桺枝心除鼠粪地姜汁小便将药入小便浸一宿于星月下次早煎去滓入鼠屎地姜汁煎分三服一日用石膏汤治瘅疟热甚不差石膏白粳米常山水煎五钱入竹叶二七片空心欲发与正发时各一服静卧勿与人语俟过发时再洗手面饮食七日内禁房事及酒麫热物乆疟不过二剂车前草汤治瘅壮热不止渇欲饮水车前草常山生甘草升麻大豉粳米水浸五钱于星月下露一宿上横刀一把次早五更煎空心温分二服良乆即吐吐定以浆粥止之常山饮治瘅疟但热不寒烦渇不止常山生甘草乌梅肉青蒿竹叶以童便白酒各一大钟微煎露星月下一夜上横刀一把次早空心温服及当发时各一服以差为度间日疟痰疟痎疟劳疟乆疟鬼疟疟母间日疟论曰间日疟者邪气着于阴不得与阳气俱出也卫气昼行于阳邪气不得出故必再㑹而后发是以间日乃作醇醨汤治间日疟大黄常山甘草水煎三钱未发先服常山酒同常山蒜糯米黑豆共粗捣以白酒一升浸上件露星月下一宿上横刀一口次早煎未发时三分饮一分如未吐更服一分得吐差糯米煮散同糯米常山淡竹叶鸟梅肉炙甘草石膏共末水煎五钱未发时先服神圣丸治间日疟先寒后热黑豆白砒大枣共研极细须于五月五日或七月七日修合丸如豌豆大丹砂为衣隂干冷茶清下三丸忌食热物一伏时合丸时忌女僧尼姑鸡犬痰疟论曰痰疟之状胸中不利头痛振寒怢慄而不能食食即呕吐寒去则内外皆热更作心下支满痰积胸中气逆烦呕故谓之痰疟石膏饮治一切痰疟石膏常山淡竹叶生甘草乌梅肉粳米水煎五钱空心温服吐痰差如热甚加大黄一两犀角散治痰疟呕吐犀角升麻𤣥参常山细辛甘草松罗山枝水煎五钱空心徐徐温服取吐痰涎效痎疟论曰痎疟者以疟发该时或日作或间日作也夫卫气流行合于昼夜隂阳邪气内舎于荣随卫气以出入而应于风府其作之早晏皆以时发寒温瘅疟动作亥时故内经统谓之痎疟其状伸欠乃作寒慄鼓颔腰嵴痛寒去则内外皆热头痛如破渇欲冷饮麻黄丸痎疟发作有时麻黄常山甘草知母大黄共末宻杵丸小豆大未发前空心饮下五七丸临发再下鼈甲渍酒治痎疟以时发鼈甲附子甘草常山乌贼鱼骨酒三钟渍药五钱明早先以酒涂五心次温饮一二钟常山酒治痎疟先寒战后壮热日发及间日作者常山淡竹叶鼈甲甘草共粗捣酒浸五钱于星月下露一宿次早水煎未发时先温服取吐效知母丸治一切疟知母乌梅肉常山肉苁蓉豉炙甘草人参桂心共末蜜丸桐子大酒下二十丸枙虎膏治痎胭脂阿魏入大蒜肉研和为膏用大核桃一枚噼开去仁取一片以药填核内发时将药核覆在手虎口上男在女右令药着肉以帛縳定过宿乃去劳疟论曰劳疟者以乆疟不差气血俱虚病虽间歇劳动即发故名曰劳疟葢邪气日深则气息愈耗袁里既虚故令人食减肌瘦色悴力劣而寒热如故也治宜补养气血柴胡汤治劳疟经乆不差柴胡人参黄茋片芩甘草括楼根姜枣水煎五钱未发时先服日二袪劳汤治疟经年不差寒热痿瘦鼈甲柴胡常山知母甘草青蒿枳殻桂心木香姜枣水煎三钱入桺枝心七段葱白三寸煎空心温未发先服已发又服柴胡枳殻汤治劳疟经乆不差熻熻发热骨节疼痛不下食小便赤涩日渐消瘦柴胡枳殻升麻麦冬鼈甲甘草桃仁水煎三钱未发先服日二常山丸治积劳寒热常山知母蜀漆叶白薇炙甘草乌梅肉麦冬升麻地骨皮鼈甲萎蕤大豉石膏共末鍊蜜丸如小豆大空心饮下十丸未发前再服加丸数以差为度乌梅丸治积年虚不差颜色羸瘦无力乌梅肉人参桂心炙甘草升麻桃仁肉苁蓉常山头共末蜜杵丸桐子大空心饮下二十丸未发前服三十丸牛膝饮治疟经乆不差牛膝水煎空心分二服常山汤治疟经年不差常山知母鼈甲甘草柴胡青蒿枳殻桂心桃枝心桺枝心水煎五钱入葱白薤白各三寸空心温服日二乌梅五补丸治疟经年不差状如劳疾乌梅肉黄茋桂心肉苁蓉柴胡桃仁赤茯苓人参升麻川归常山懐生地甘草麝香共末蜜杵丸小豆大空心酒下二十丸加至三十丸二物汤治乆疟食少肌瘦童子小便白蜜同入磁瓶内煎数沸分三服乆疟论曰乆疟者疟疾经乆不差发汗吐下过甚真气虚耗邪气㴱沉以内抟卫气不应故积嵗月而难治虽有虚痞不可攻治当先其发时用汤液以发汗葢浸渍薫蒸邪气方出出则微汗令小便利者袁里俱和则乆疟自差矣黄茋㪚治疟四肢虚汗出不止黄茋牡蛎人参知母麻黄根共末未发前小麦汤空心下三钱未差又服车前草汤治乆疟憎寒壮热不止渴欲饮水车前草常山升麻甘草大䜴白糯米水浸三钱露星月下一夜上横小刀一口次早煎空心温服相次又服良乆得吐吐定即食稀粥枝子汤治乆疟经年不差枝子常山车前子叶粳米水煎五钱空心温服以吐利为度常山汤治乆疟不止常山乌梅肉生甘草姜水煎三钱空心温服发时再服以差为度鬼疟论曰鬼疟者外邪之所乘也凡人真气内虚神守不固则鬼邪投间而入故恍惚喜怒寒热更作若有所持而屡发屡止治宜禳解兼以祛邪安神之剂即愈独胜丸治鬼疟经乆不差桃仁和皮尖噼二片一片书奉勅斩鬼四字一片书奉勅杀鬼四字合作一枚以彩线紥定五更新汲水吞下三圣丸治鬼疟雄黄雌黄大黄各研末用井华水浸蒸饼丸小豆大发日清晨取汲水向东方下二丸宜五日午时修合阿魏雄黄丸治鬼疟经乆不差阿魏雄黄桺枝心桃枝心丹砂共末以三家粽角小豆大丹砂丸为衣发日用净器磨一丸涂中指尖上男左女右未退冷水下一丸疟母论曰疟母者因病疟乆不差结为症瘕是也邪伏于阴故也治以破结削瘕之剂阴其病本则疟自除鼈肉煎丸治疟乆不差结为症瘕名曰疟母生鼈肉片芩葶苈子柴胡蜣螂桃仁大黄牡丹皮紫苑瞿麦穂半夏人参黒干姜大㦸阿胶海藻䗪虫鼠妇紫朴桑螵蛸石韦桂心射干赤芍药共末取灶下灰三升白酒二升用竹箩盛灰以酒淋取灰汁澄清用汁煮鼈肉令烂绞去肉将汁入药末同煎成膏试可丸即止丸如桐子大未发前空心酒下二十丸雄黄丸治逺年疟结成症瘕雄黄丹砂麝香鼈甲白薇虎头骨木香羚羊角知母鸟犀角麻黄防风柴胡茯神草龙胆川归牡蛎赤芍药猪苓升麻槟榔龟甲𤣥参乌梅肉地骨皮山枝川连安息香阿魏萎蕤桃仁龙齿共末入蜜杵丸如梧子大未发时空心饮下二十丸临发再下疟疾发热身黄小便不利疟痢瘴气瘴疟疟疾发热身黄小便不利论曰寒热凌疟于人名为疟病疟而发热小便不利者身必发黄此葢热气下迫入于小肠水道既涩故小便不利常山饮治手足苦烦发热渴躁通身悉黄小便不利常山柴胡山枝甘草石膏赤茯蜀漆鼈甲水煎五钱入竹叶二七片豉百粒知母汤治发热烦渴咽干口燥身黄怠惰小水涩知母升麻人参麦冬柴胡犀角地骨皮鼈甲石膏甘草赤茯水煎四钱入豉五十粒柴胡汤治大渴烦躁引饮身黄小便不利柴胡人参麦冬知母杏仁炙甘草水煎四钱服以利为度赤茯汤治发热烦躁身面黄小便不利赤茯片芩桂心升麻甘草常山蜀漆水煎五钱服以利为度赤茯苓汤同前赤茯苓白芍白术木通瞿麦穂生姜葱白水煎五钱温服以利为度疟痢论曰疟痢者疟乆不差寒热邪气内搏肠胃间也其病寒热往来利下脓血赤白相杂肠中切痛随其隂阳而治之黄连犀角丸治伤寒病疟兼痢疾无问下赤白水谷完出及下鲜血并皆主之川连犀角豉龙骨牡蛎共末蜜丸桐子大饮下三十丸日二前胡丸治伤寒疟气急黄并利前胡赤茯苓片苓白芍枳殻大麻仁大黄共末蜜丸小豆大空心饮下十丸以溏利为度又利服十五丸瘴气论曰传言瘴气乃山川毒厉之气又云江山雾气多瘴凡以其气郁蒸而然也閲诸方论治瘴气之法不一或谓其症与伤寒相类有在表可汗者有在里可下者有在膈可吐者或以治疟法治之者葢原广南山川地形瘴气所生之因及春夏之交又瘴气所起之时与夫人染瘴气拯治之法悉着于篇庶可考焉且阳生于子盛于己隂生于午盛于亥阳不极则隂不萌阴不极则阳不长而广南位当己午则阴阳之气藴积于此可知矣天不满西北地不满东南西北阴也土地髙厚东南阳也地土卑下而广南属东南则土地之卑下可知矣以土地卑下而阴阳二气所藴积是以四围之山崇髙相环百川之流悉皆归赴及秋草木不凋瘁冬令蛰虫不伏藏寒热之毒藴积不散雾露之气易以伤人此岐伯所谓南方地下水土弱葢雾露之所聚也故瘴气独盛于广南然瘴气所起其名有二孟夏之时瘴名芳草而终于秋孟冬之时瘴名黄芒而终于春四时皆能伤人而七八月间山岚烟雾蛇虺郁毒之气尤甚当是时疾瘴大作不论老少或因饥饱过伤或因荣卫虚弱或冲烟雾或渉溪涧但唿吸斯气皆成瘴疾其状头疼体痛胸膈烦满寒热往来咳𠻳多痰全不思食发渴引饮或身黄肿胀眉髪脱落此皆毒厉郁蒸之气所致夫生于凌者安于凌其土人宜无所虑矣然且日食槟榔葢槟榔之性破坚毒除藴积故耳治法先以磁石下收其阴次以丹砂上正其阳阴阳气正中满自消然后以槟榔解其余藴毒斯愈矣磁石丸治瘴气下收其阴磁石研极细醋煮煳丸小豆大汲水下三十丸日二丹砂㪚治瘴气上正其阳丹砂蜜水下五分旦一服秦芁汤治山岚瘴气如疟状秦芁柴胡常山糯米鸟梅肉共作一服水煎半分二服取吐利元气十补丸治伤寒瘴气人虚弱面黄不思食或困或省心腹胀满痞气耳鸣巴㦸天肉苁蓉白术石斛五加皮鹿茸兎丝子人参栢子仁甘菊共末蜜丸桐子大空心酒下二十丸日二香椿㪚治瘴气恶心四肢痛口吐酸水不思食憎寒壮热发过引饮二广闽中多山岚烟雾蛇虺郁毒之气当秋七八月之间芒华发时此疾大作俗谓之黄芒瘴又谓之芳草瘴是也葢人或因饥饱或因虚怯或冲烟雾或渉溪涧遂得此疾谓之黑脚瘴虾蟆瘴哑瘴其名不一并皆治之香椿嫩叶炙甘草南壁土腊茶共末酒下二钱如患乆者加入柴胡甘遂各五钱空心临卧服菖蒲㪚治瘴气乆治不差石菖蒲川芎白术苍术荆芥穂炒山栀呉茱茰甘草硝石侧栢荷叶共末用薄荷汤下二钱如患热疾姜枣煎服煮黒豆丸治山岚一切瘴气白术苍术甘草贯衆共末蜜丸弹子大用黑豆一合入铫内令平将药安豆中入水髙豆一指许慢火煮干复暴干以绢袋盛之用新汲水吞二十粒有患处空心一服如渉逺遇饥水下五十粒至百粒可充饥馁乌药汤治岚气一切瘴气乌药半夏桂心甘草马鞭草陈皮荆芥姜水煎三钱服瘴疟论曰人与天地流通万物一气故有感于山川毒疠之气而为病者瘴疟是也以其寒热相似于疟故名瘴疟传谓两山夹水多疟葢阴气多而阳气少则易为寒热之疾也白薇汤治瘴疟经百日并一年者白薇知母升麻龙胆草炙甘草蜀漆叶片芩苦参常山大黄淡竹叶鼈甲豉独蒜石膏赤茯酒水合煎三钱先时及发时各一服仍以药汁涂手心并面木香丸治一切瘴蛊毒等疟木香升麻𤣥参猪苓甘草槟榔炙鼈甲犀角豉共末蜜丸小豆大空心酒下三十丸日二砒霜丸治山岚瘴气寒疟解邪毒白砒淀花铁砧上末共研入麝香少许金银箔各十片糯煳丸芡实大酒下一丸吐泻差常山㪚治瘴疟寒热往来二三日一发常山紫朴草豆蔲槟榔炙甘草乌梅肉水煎三钱候冷未发前先服如热服即吐保安汤治瘴疟乆不差常山桃仁知母青蒿姜水煎二钱稍热服中热暍中热闷絶中暍统论论曰盛夏炎热人多冐渉路途热毒易伤微者客于阳经令人呕逆头眩心神懊闷汗出恶寒身热发渴即时不治乃至热气伏留经络嵗乆不除遇热即发俗名暑气甚者热毒入内与五脏相併客邪炽盛郁瘀不宣致阴气卒絶阳气暴亾经络不通故奄然闷絶谓之中暍此乃外邪所撃真脏未壊若遇药救气通则甦但治热暍不可饮以冷物冷则热不流通若外以冷触则热藴积于内反不得宣发故也中热暍论曰热暍之病由冐犯暑热邪气其脉弦细芤迟其状汗出恶寒身热而渴身重疼痛小便已则洒洒然毛耸四肢厥冷微劳动则热口开齿燥经所谓脉虚身热是为伤暑不可汗下若汗下则恶寒更甚宜以去热邪药治之则愈白虎汤治中热暍头痛汗出恶寒发热而渴知母石膏甘草糯米水煎五钱空心温服一方加人参小香薷饮治伏暑吐逆中暍香薷穂人参白扁豆水煎三钱空心温服竹茹汤治中暍烦渴不止竹茹甘草乌梅肉水煎时时细呷愈消暑㪚治中暑烦躁多困乏力人参白麫共末空心汲水下二钱甘露㪚治暑气川连呉茱茰同炒茰黒色地上去火毒去茰用连为末食后茶清或汲冷水下五分甘露丸治中暑热躁闷寒水石天竺黄马牙硝生甘草氷片共末糯米粥丸茰实大姜蜜水下一丸救生㪚治中暑毒烦躁渴闷脂麻为末用新汲水下三钱以差为度凡暑热外不可以冷物逼之得冷即死中暍闷絶论曰中暍之病令人闷絶者乃热毒伤于臓也葢心臓神而恶热若冐触暑毒藴蓄于五臓则隂阳不能升降经络不能宣通故奄然闷絶然真脏未壊救疗有方使唿吸之气宣通即甦亦不宜待其自甦又不可使之犯冷若外犯冷则与热气相拒令气反不通而速毙宜慎之热暍欲死闷气方生地汁令旋旋灌之即甦中暑毒热暍不省方上白麫用热汤和三钱令人灌之即差中热不省人事方大蒜用新汲水调和灌之差又方以溼泥围中暍人脐使二三人溺其中不可使流去此路上无汤可用乃令人溺取温有汤不必溺也仲景不云泥及车缸葢此物必冷暍人忌冷若得热汤和泥及火烧平缸可用也又方生菖蒲捣取汁微温一钟令人灌之愈又方掘池作小坑子以蜜半钟倾坑内入新汲水二三钟搅匀取起放碗内澄清水浆一钟灌之差中热暍死方取路上热尘土以壅其心冷复易之候患人气通乃止陈皮汤陈皮黑干姜炙甘草水煎三钱稍冷嚥勿顿与之中暍垂死备急救生霍乱吐利霍乱呕吐不止霍乱四逆霍乱心腹痛霍乱统论论曰三焦者水谷之道路气之所终始也因风冷或饮食伤内至中焦不和则正气不守而邪得内干挥霍之间便至撩乱故名霍乱葢清浊相干于肠胃之间便至撩乱腹痛即利甚者吐利俱发其不吐不利谓之干霍乱亦以冷食暴争于中而不得出也然脉必代者以气不足也脉大能言者为可治若脉微气劣而不欲言为难治霍乱吐利论曰霍乱吐利者以三焦气不升降而清浊相干于肠胃五内闷乱先心痛则吐先腹痛则利心腹并痛则吐利俱作治此者当清中焦为本中焦既和则清浊自分而吐利止矣藿香汤治吐利不止藿香白芷砂仁丁香水煎三钱稍热呷大豆饮治吐利不止大豆陈皮香茹竹茹前胡芦根枇杷叶姜水煎五钱服以差为度理中汤治霍乱吐利虚冷人参白术甘草干姜水煎五钱温服若胸满腹痛吐下者加川归紫朴姜炒各二两四顺汤治吐下虚冷厥逆腹痛干呕干姜人参甘草附子水煎五钱空心温服一方下甚者加龙骨二两腹痛不止加川归二两香茹丸治冷热不调霍乱吐下香茹扁豆木香丁香皮益智仁零陵香藿香共末煳丸桐子大苏汤下二十丸青金㪚治吐逆手足厥冷面青诸药不效者硫黄水银研细用冷木𤓰汤下二钱米饮下亦可和气煮㪚治吐下冷热不和胡椒菉豆人参共末水煎三钱空心稍热服日二霍乱呕吐不止论曰霍乱呕吐不止者胃气逆故也胃气逆则气上而不下故呕吐不止也若上下升降阴阳和平而吐自止矣藿香紫朴人参白茯干姜青皮枇杷叶半夏甘草丁香草豆蔲姜水煎三钱热服定呕逆止心腹刺痛进饮食化痰益气香茹汤治吐逆不止烦闷香茹扁豆紫朴水酒合煎五钱汲水坐顿冷分二服未效再服紫朴汤治呕吐不思食紫朴人参白术半夏陈皮姜枣水煎三钱空心温服日二返魂汤治呕逆手足厥冷食盐生姜用童便碗半煎一碗分三服人参汤治下焦热气逆上呕吐不止名曰走哺人参山枝片芩知母萎蕤白茯陈皮白术石膏姜水煎三钱服日二四汁煎治吐呕不止生藕汁生葛汁木𤓰汁生姜汁同慢火煎如饧频服一二匙含化徐徐津液咽下藿香㪚治吐逆开胃和气藿香人参丁香诃勒皮石莲心糯米共末煨生姜大枣煎浓汤下二钱霍乱四逆论曰四肢为诸阳之本阳气之所通也霍乱吐利阳气暴厥故四肢逆冷而脉微欲絶也古法治四逆専于通脉葢荣衞流行气道升降则手足自和逆者顺矣理中汤治伤寒霍乱呕逆四肢厥冷烦闷汗出食不化心腹虚满拘急短气麦冬干姜人参白术附子白茯甘草水煎三钱空心温服少顷又服龙骨汤治吐利手足逆冷白龙骨黑附子黑干姜人参炙甘草生姜水煎三钱空心温服以差为度霍乱心腹痛论曰霍乱心腹痛者由脾胃虚弱客风冷之气使隂阳不和致水谷相并清浊莫分变乱于肠胃之间令人心胸烦懊闷乱不安故名霍乱然邪气上干于阳络则心痛而呕吐下搏于阴经则腹痛而泻利故谓之霍乱心腹痛也桂心汤治心腹痛烦呕不止桂心紫朴枳实姜水煎三钱温服日二抵圣散治霍乱宿食不消心腹疼痛紫朴白术人参白茯髙良姜木香呉茱茰草豆蔲枳殻甘草陈皮共末空心沸汤下二钱日二石菖蒲汁汤治霍乱心腹痛急如中恶石菖蒲水洗捣取汁一钟分四服热汤和汁温服厚朴汤治霍乱心腹痛烦不止或呕紫朴桂心枳殻白芍槟榔生姜水煎三钱空心温服缩砂㪚治心腹冷痛呕逆恶心滑泄不止砂仁陈曲白术赤石脂黑干姜呉茱茰川芎龙骨共末热米饮下二钱干霍乱中恶霍乱霍乱干呕霍乱转筋干霍乱论曰干霍乱之状中气喘争而不吐不利是也葢肠胃挟实与正气相搏正气暴衰神志昏冐上下隔塞白汗自出治之稍缓则不可救盐便汤治不吐不利冷汗自出气闷将絶食盐童便和匀温服少顷吐下即愈紫蘓丸治干霍乱紫蘓陈皮人参桂心髙良姜共末蜜丸梧子大气满恶心欲吐不吐干呕酒下二十丸日二人参汤同上人参白茯紫朴桂心甘草髙良姜姜水煎三钱温服日二黍米饮治干霍乱黍米水研澄清取白汁呷尽即差不得吐利方食盐汲水同煎令盐消服之吐出涎沫便愈如不吐又如上法饮之令吐佳活命饮治脾元虚损霍乱不吐利腹胀如鼓心胸痰壅食盐生姜葛根丁香炙甘草作一服用童便煎温分二服未差再服中恶霍乱论曰中恶霍乱者由客邪内干正气暴乱使胃中食物不化气道否涩不得宣通令人心腹卒痛吐利烦闷甚则精神冐昧靡所知识此得之鬼气所作也麝醋方治中恶霍乱麝香米醋共和匀分二服白术汤治中恶吐利手足痳痺转筋白术人参木𤓰炙甘草黒干姜生姜大枣水煎三钱温服日二霍乱干呕论曰霍乱干呕者胃气逆也本于吐利之后脾胃俱虚三焦不理气时逆上但呕逆而无所出故名干呕木𤓰汤治干呕木𤓰人参干姜紫朴水煎五钱温服日二薤白汤治干呕不止薤白水煎二服以止为度厚朴汤治胃弱呕吐不止紫朴白术人参白茯扁豆叶水煎五钱服霍乱转筋论曰霍乱转筋者縁风冷伤于三焦传于脾胃脾胃得冷则阳气不得宣行致四肢筋络不得舒缓此由中气不足其候冐闷不安胫筋挛结腨肉𦂳痛反急于上葢足阳明之经膀胱之脉寒也然足阳明之脉其支者起胃下口循腹里下至气冲中而合以下髀闗抵伏兎下入膝膑中下循髀外亷足太阳之经其脉循髀外后亷下合腘中贯腨内是动则病髀不可曲转腘如结腨如裂治宜调胃腑温膀胱则小水得宣行寒冷自下胃腑温和霍乱可愈转筋之疾无由作也川椒汤治转筋川椒乌梅肉水煎入蜜少许顿服老人亦可肉豆蔲汤治霍乱转筋肉豆蔲人参桂心呉茱茰姜水煎三钱服鸡屎白汤治转筋闷絶欲死鸡屎白胡椒木𤓰白术桂心髙良姜生姜水煎五钱温服日二木爪汤治转筋吐利不止木𤓰青菉铜钱乌梅肉水煎分二服蘹香子散治吐利转筋烦闷木𤓰蘹香子人参陈皮甘草石菖蒲共末冷米饮下三钱顷再下生姜酒治转筋入腹欲死生姜酒一升煎八合顿服差鸡屎白汤同鸡屎白水煎二钱顿服勿令病人知附子汤治转筋淋足附子葱白生椒生姜水一斗煎数沸去渣以盐浆水解之淋洗立差盐搨法同食盐水五升煎三升浸青棉布搨转筋上苦酒絮裹足法同苦酒以絮内酒中煮酒裹患处差又方木𤓰水煎汤以青棉布漫裹神圣香薷饮治胃气虚霍乱吐利转筋腹痛香薷穗川连紫朴白扁豆用生姜汁四两慢炒连朴紫黒色入二味同捣粗末酒水合煎五钱用器乗入井中浸冷连进二服至死者亦可救治转筋方糯米人参生甘草干姜共为末用新汲井水下三钱以差为度圣济总録纂要卷五圣济总录纂要卷六钦定四库全书圣济总録纂要卷六休宁程林纂泄痢门泄痢统论论曰脾与胃合其象土外荣肌肉内熟水谷风寒水湿袭于外则留连肌腠𫝊于脾胃若饮食不节害于内肠胃乃伤不化糟粕皆能为病所得之源不一故立名多端且乆风入中则为飱泄湿胜则为濡泻寒中则为洞泄暑胜则为毒痢而又或冷或热或赤或白或色杂或肠垢或滞下或休息或疳或蛊之类种种不同悉由养摄失宜饮食不慎致肠胃不调邪气交攻施治之法则有宜调补宜攻化宜收敛宜渗泄各随所宜以治水泻论曰内经谓诸厥洞泄皆属于寒暴注下廹皆属于热葢为冷热不调气不相济也脾胃怯弱水谷不分湿饮留滞水走肠间禁固不能故令人腹胀下痢有如注水之状谓之注泄名为水泻紫朴散治一切水泻冷痢紫朴白术干姜甘草陈皮共末饮下三钱日二霍乱吐泻新汲水下肉豆蔲㪚治水泻无度肠鸣腹痛肉蔲姜汁白麫将蔲为末用汁和麫裹末煨熟饮下二饮黄蜡丸治水泻不止伤冷虚极硫黄黄蜡研硫化蜡和匀丸梧子大汲水下五丸紫朴㪚治暴水泻不止紫朴白术川连甘草赤茯干姜白豆蔲诃勒共末饮下二钱诃梨勒丸治水泻肠滑不禁诃勒龙骨干姜赤石脂共末煳为丸如梧子大饮下二十丸正气㪚治水泻腹痛日夜不止砂仁附子白术人参龙骨石榴皮甘草肉蔲吴茰地榆干姜赤石脂共末饮下三钱又方治水泻水谷不化日夜不止熟艾慢炒合热包裹坐之冷再炒濡泻论曰内经云湿胜则濡泻甲乙经曰寒客下焦传为濡泻夫脾为五脏之至阴其性恶寒湿今寒湿之气内客于脾则不能俾助胃气腐熟水谷致清浊不分水入肠间虚莫能制故洞泄如水随气而下谓之濡泻肉豆蔲散治肠胃受湿濡泻不止肉蔲川连诃勒白术甘草赤茯干姜紫朴共末饮下二钱又方治肠胃受湿濡泻不止紫朴甘草肉豆蔲共末饮下二钱日二附桂丸治濡泻水痢不止桂心附子干姜赤石脂共末蜜丸梧桐子大饮下二十丸白术丸治脾胃受湿濡泻不止白术人参干姜紫朴共末蜜丸梧子大饮下二十丸生姜黄连㪚治水泻乆泄泻生姜川连将姜切片与连仝入锅慢炒姜赤色去姜用连为末腊茶下二钱二服止飱泄论曰内经云清气在下则生飱泄又曰乆风为飱泄夫脾胃土也其气冲和以化为事今清浊交错风邪之气得以干胃故冲气不能化而食物完出夕食谓之飱以食难化者尤在于夕故食不化而泄出则谓之飱泄此俗所谓水谷痢也白术汤治风冷入中飱泄不止脉虚而细日夜数行口干腹痛白术紫朴熟艾龙骨川归姜水煎三钱温服洞泄寒中论曰内经云谓长夏苦病洞泄寒中洞泄者谓食已即泄乃飱泄之甚者此因春伤于风邪气留连至夏发为飱泄至长夏发为洞泄葢当春之时阳气在表为风邪所中入客于经未至脏腑夫风者阳气也东方木也木能胜土脾胃受之仲夏则阳盛之时以阳邪之气逢阳盛之时重阳必阴病在脾胃故为飱泄阴生于午至未为甚是长夏之时脾土当旺脾为阴中之至阴故阴气盛阴气既盛则生内寒故令人脏腑内洞而泄是为洞泄寒中之病附子丸治洞泄寒中注下水谷或痢赤白食已即出食物不消附子乌梅肉川连干姜共末蜜丸梧子大饮下二十丸温中丸治脾胃虚寒洞泄不止附子干姜龙骨硫黄肉豆蔲共末煳丸梧子大食前艾汤下二十丸火轮散治脾胃气寒大肠虚滑日夜不止附子肉蔲干姜共末空心饮下二钱骛溏论曰脾气衰则鹜溏葢阴中之至阴脾也为仓廪之官若脾胃气虚弱为风冷所乗则阴气盛阴气盛则脏寒致糟粕不化故大便色黒状如鹜溏也又大肠有寒亦令鹜溏吴茱茰丸治脾气不足鹜溏青黑吴茰干姜陈曲川归赤石脂紫朴共末蜜丸梧子大饮下二十丸龙骨黄连汤治脾气不足鹜溏青黑龙骨川连川归干姜甘草姜水煎三钱空心温服日二白滞痢冷痢热痢赤痢白滞痢论曰白滞痢者冷痢之类葢肠虚受冷留而不去与津液相抟结滞如脓或如凝脂而下故曰滞痢人参汤治白滞痢及小便色白人参龙骨白茯川归甘草干姜紫朴水煎五钱温服日二赤石脂㪚治白滞痢赤石脂干姜共末饮下一钱未差再服姜附子丸治脏寒下痢白脓心腹痛干姜附子龙骨诃勒皮共末饮下二钱冷痢论曰下痢其色或青或白或黑者皆冷痢也此因肠胃虚弱寒气乗之故令人大便痢下青黒若其痢色白而食不消者寒中也当诊其脉沉则生浮则死其人素有积寒即乆冷痢有脓也牡蛎汤治冷痢腹痛牡蛎白术川归干姜龙骨赤石脂附子人参白芍甘草水煎三钱温服若下脓加紫朴呕逆加陈皮肉豆蔲丸治冷痢青白色黒者肉豆蔲炙甘草水煎三钱温服日二诃勒汤治脾胃虚冷下痢滑泄不思食及一切冷气诃勒紫朴白术甘草陈皮草豆蔲生姜大枣水煎三钱温服日二呉茱茰丸治冷痢下脓血脐腹痛胀满食不化吴茱茰干姜紫朴川归陈曲赤石脂共末蜜丸梧子大饮下二十丸赤石脂丸治多年冷痢饮食不化或青或黄四肢沉重起即目眩手足逆冷赤石脂熟艾干姜川椒鸟梅肉共末蜜丸梧子大饮下二十丸四白散治一切冷痢白龙骨白石脂胡粉枯矾共研极细饮下二钱热痢论曰凡痢色黄赤并热也甚则下血汁此由肠胃虚弱邪热气乗虚入客于肠间故其症下痢兼黄赤或血杂下腹中热小便赤涩身热烦渴故名曰热痢生地黄汤治热痢不止生地甘草地榆水煎三钱空心温服日二甘草汤治夏月暴下热痢甘草生姜白蜜浆水五合煎分二服日二蒲根汤治热痢蒲根粟米水煎三钱温服日二黄连汤治热痢腹痛日夜百行气欲絶者川连附子白术龙骨赤石脂干姜阿胶川归水煎五钱空心温服日二赤痢论曰热痢之盛者为赤痢本由肠虚为风邪所伤又挟邪热血得热而妄行乗虚必凑渗入肠中与痢相杂其色纯赤名为赤痢若肠虚不复则又为乆赤痢变成呕哕疳慝之候矣黄柏丸治痢下黄赤水或黄赤脓四肢烦皮肤冷川柏片芩川连熟艾共末蜜三两蜡一两化丸梧子大饮下二三十丸六神汤治赤痢腹痛或下纯血川连车前子陈皮山枝甘草地榆水煎五钱空心温服日二血痢脓血痢赤白痢血痢论曰邪气客于血脉之中肠胃虚弱血随热行流渗肠间因便血下故名血痢其脉见虚小者生身热疾数者难治茜根汤治痢下鲜血茜根川连地榆山枝犀角水煎三钱入薤白三寸香豉一撮温服艾叶饮治血痢不能止小腹刺痛艾叶川连川归龙骨诃勒皮水煎三钱温服三物散治一切血痢胡黄连乌梅肉灶下土共末茶下二钱葛粉饮治血痢日夜无度葛粉白蜜汲水四合和匀服地榆汤治血痢日夜无度地榆甘草水煎五钱温服日二人参散治一切血痢腹痛人参肉豆蔲乌鱼骨共末饮下二钱通圣散治血痢腹痛日夜无度大枣乌梅肉甘草干姜共末姜枣水煎三钱服脓血痢论曰春伤于风邪气留连夏为洞泄若遇热气乗之则血随热行渗入大肠与肠中津液相抟致积热结血化为脓脓血相杂故成脓血痢秋冬诊脾脉微澁者是也其脉滑大或微小沉细虚迟者皆生若悬絶或实疾或数大身热者皆死黄连丸治下痢脓血羸瘦川连龙骨苦参紫朴熟艾枯矾赤石脂甘草陈曲干姜共末蜜丸如梧子大饮下二十丸柏叶丸治脓血乆痢腹痛侧柏叶川黄连阿胶地榆川归共末蜜丸梧子大饮下二十丸干姜丸治脓血痢日乆不止干姜川连川柏附子甘草熟艾乌梅肉共末蜜丸如梧桐子太饮下二十丸二宜散治新乆痢下脓血川连吴茱茰各制为末赤脓多茰末一钱连末倍之白脓多连末倍于茰末俱饮下赤白痢论曰赤白痢者由肠胃虚弱冷热相乗客于肠间变而为痢葢热乗于血流渗肠内即赤冷气入搏津液凝滞则白其候里急后重数至圊而不能便脓血相杂故名赤白痢重者状如脓涕而血杂之轻者血脓上有赤脉薄血状如鱼脂脑世谓之鱼脑痢黄连散治赤白痢腹中痛口干或作寒热川黄连白术片芩甘草干姜川归乌梅肉阿胶共末水煎三钱温服白术丸治赤白痢及水谷冷热气痢白术川归龙骨犀角赤白脂乌梅紫朴川连干姜甘草共末蜜丸梧子大饮下二十丸乌梅散治赤白痢乆不止腹痛下血脱肛乌梅肉川归地榆赤石脂川连樗根白皮干姜甘草共末饮下二钱加减姜黄丸治冷热赤白痢干姜川连各末煳丸各收白痢冷泻姜丸三十丸连丸减半空心饮下赤痢下血姜丸十五连丸倍之赤白相杂姜连各半龙骨散治赤白痢肠胃虚滑龙骨川连牡蛎乌梅肉共末饮下二钱阿胶丸治赤白痢阿胶枳殻川连白芍木香诃勒皮干姜甘草川归地榆共末酒煳丸梧子大饮下二十丸黄连散治赤白脓血痢川连龙骨人参地榆紫朴干姜片芩赤石脂共末饮下二钱艾叶丸治赤白痢多痛不可忍艾叶木香川连肉豆蔲地榆阿胶川归共末蜜丸梧子大饮下二十丸阿胶丸治赤白痢腹痛不止阿胶川连胡粉川归共末煳丸饮下二十丸黄连丸治赤白痢不问逺近川连川柏赤茯当归共末蜜丸如梧桐子大饮下二十丸四神散治赤白痢后重肠痛川连干姜川柏川归共末乌梅汤下二钱赤痢加黄柏白痢加干姜后重肠痛加黄连腹痛加当归大凡泄痢宜食酸苦葢酸收苦坚故也木香散治一切赤白痢木香槟榔肉蔲干姜共末饮下二钱和中散治冷热痢腹痛里急附子川连乳香各为末冷痢热痢连附末共一钱乳末一字饮下未止用青皮汤再下一服赤痢附末五分连末倍之乳末一字白痢附末一钱连末减半乳末仝前黑豆汤治赤白痢服药不止黑豆甘草用绵裹入湖水三升煎一升分二服白矾丸治赤白痢白明矾铅丹仝入瓶中封固火煅为末煳为丸如梧桐子大饮下一二十丸气痢休息痢蛊痢乆痢气痢论曰气痢者由冷气停于肠胃间致冷热不调脾胃不和腹胁虚满肠鸣腹痛便痢赤白名为气痢治宜厚肠胃调冷热补脾气痢当自愈缩砂丸治气痢胃与肠虚不能制伏日夜无度黄瘦食不生肌困重无力眼目昏澁多年不愈砂仁陈皮川归赤石脂川连肉豆蔲共末蜜丸梧子大饮下二三十丸黄连丸治乆气痢不止或差或剧川连川归乌梅肉诃勒皮共末蜜丸梧子大厚朴汤下二三十丸日二猪肝丸治冷劳气痢乆不差雄猪肝陈皮乌梅肉干姜诃梨勒桂心川归川连紫朴大蒜共末用肝蒜研煳丸梧子大饮下二十丸木香丸治气泻不止木香丁香砂仁肉豆寇赤豆脂诃梨勒藿香共末煳丸梧子大饮下三十丸木香丸治一切气痢不止木香肉豆蔲砂仁赤石脂共末用枣肉为丸如梧子大饮下三十丸香艾丸治气痢腹痛卧眠不安熟艾陈皮共末酒煳丸梧子大盐汤下二十丸乌梅丸治气痢不止瘦劣痢成冷劳乌梅草蔲紫朴甘草川归诃勒皮肉蔲干姜荜拨桂心猪肝共末肝煳丸如梧子大饮下三十丸木香砂仁散治气痢腹胀虚鸣木香砂仁枳殻诃勒皮共末饮下二钱肉豆蔲散治气痢腹胀不下食肉蔲诃勒木香甘草白术荜拨干姜共末饮下二钱荜拨煎治气痢乆不差及诸痢困弱者荜拨牛乳慢煎其半顿服神効休息痢论曰肠中宿挟固滞每遇饮食不节停饮不消即乍差乍发故取名为休息痢治药当加之以治饮消削陈寒痼滞之剂即愈阿胶汤治休息痢阿胶川连龙骨艾叶仓米水煎三钱温服黄丹散治休息痢诸药无効黄丹枣肉川连枳殻共末饮下砂仁丸治休息痢砂仁肉豆蔲羊肝共末拌匀麫包纸裹煨熟研米煳丸梧子大饮下三十丸黄连汤治休息痢川连龙骨熟艾阿胶水煎三味去滓入阿胶再沸分二服每服后浓煎艾汤饮之玉液丹治休息痢枯矾硫黄硝石仝研化研末煳丸小豆大饮下一二十丸兼治肠风下血砂仁丸治冷气腹痛不止休息气痢劳损消化水谷温脾胃冷滑下痢不禁砂仁附子干姜紫朴陈皮肉豆蔲共末蜜丸梧子大饮下二三十丸四神丸治多年休息痢者川归龙骨川连乌梅肉共为末用薤白取汁杵丸小豆大温水下二十丸当归丸治多年休息痢川归川连乌梅肉共末姜汁丸梧子大厚朴汤下二十丸金石散治多年休息痢石灰鉊丹糯米将灰丹仝入锅慢炒一炊乆入米仝研末空心饮下二钱蛊痢论曰凡下痢脓血间杂瘀黑有片如鸡鸭肝与血皆下者蛊痢也此由嵗时寒暑不调湿毒之气袭人经脉渐至脏腑毒气挟热与血相抟客于肠间如病蛊注之状故名蛊痢茜根饮治蛊痢下血如鸡鸭肝腹痛难忍茜根升麻片芩犀角川栢桔梗白蘘叶地榆水煎三钱温服升麻汤治毒痢下血片脐下刺痛升麻地榆片芩茜根犀角山枝水煎五钱入生地薤白香豉温服日二乆痢论曰乆痢不差则元气日耗肠胃损伤湿气散入肌肉浮肿以胃土乆虚故也虫因虚动上食于膈则呕逆烦闷下蚀肠中则肛门疮烂乆而不差变成疳慝或下赤汁水血相半腥不可近者是谓五脏俱损其病难治紫朴汤治久痢经年不差紫朴川连熟艾干姜阿胶石榴皮水煎三钱温服茯苓丸治久痢脾胃虚弱食不消肠鸣痛白茯龙骨川归干姜川栢赤石脂陈曲川连附子人参甘草共末蜜丸如梧子大饮下二十丸黒神散治肠滑久痢神効无比酸石橊研末水煎石橊一办取汁下二钱乆泻亦治乆痢不止生姜砂糖拌匀纸煨五更初作一服以腊茶嚼下泄痢门下痢里急后重论曰下痢里急后重者有瘕聚也经所谓大瘕泄者里急后重数至圊而不能便茎中痛是矣法当和气而袪藴滞则脾胃平和饮食腐化脓血自消大肠自固也当归黄连汤治后重下赤白滞下腹内结痛川归犀角赤茯川连甘草紫朴地榆姜枣水煎三钱温服圣功散治冷热不和下痢赤白脐腹痛里急后重干姜五倍子甘草诃勒皮共末饮下二钱白头翁汤治热痢下重白头翁川连川栢秦皮水煎三钱温服当归汤治冷痢里急后重川归胡椒干姜阿胶川连紫朴共末醋熬胶末为膏丸梧子大陈皮汤下二十丸通神丸治脓血杂痢后重疼痛乆不差没药乳香五灵脂巴霜共研水丸小豆大木𤓰汤下五七丸小儿减半痢后脱肛论曰下痢脱肛者因大肠虚弱冷气偃滞致不能便极力于下肛门脱出故名脱肛温其藏则愈古方有坐汤温熨之药皆良法也黑圣散治痢乆脱肛痛大蜘蛛研末入黄丹少许先用白矾葱椒汤洗拭干渗药在软帛上挼托肛头即不下猪肝散治洞泻脱肛猪肝川连阿胶川芎乌梅肉艾叶共末酒下二钱壁土散治脱肛故室东壁上土皂荚共末𫝊肛上取皂荚灰煖更互熨入枳实熨方治积冷下痢脱肛枳实石上磨令滑泽鑚安柄子蜜涂炙令煖熨之冷易肛入即止一方以猪脂和蒲黄𫝊肛上手按令入日二三愈疳论曰疳有五种乆变为蛊蛊一曰白疳令人皮肤干燥而无润泽之气二曰赤疳令人毛髪枯焦三曰烧疳令人腰嵴强重四曰疳慝令人下部挛急背强不能俯仰五曰黑疳患者必死令人五脏俱损或下瘀血此葢肠胃俱虚嗜肥甘过度致脾胃缓弱谷气衰微卫气虚损肠间诸虫因虚而动虫蚀于上则手足烦疼心中懊憹嘿嘿不欲饮食腰嵴无力食不知味精神恍愡夜梦倒顚咽喉生疮齿龂黒㸃损烂脓血俱出胃气逆则变呕哕下蚀肠胃便痢脓血或下瘀黑乆不已则肛门烂开渐至危殆治积年疳痢面黄瘦硫黄川连熟艾白蜜水一升煮连艾取汁入黄末数沸绵泸过入蜜数沸分三服疳痢乆不差羸瘦欲死羊屎水一斗浸一宿明旦绞汁顿服至日午惟食水煮饭极重不过三服差二白汤治乆痢变疳下部生恶疮恶寒壮热桃白皮槐白皮若参大枣熟艾用水五升煮半入熊胆一枣大搅匀以一升灌下部余分三服治乆痢成疳百方不差丁香麝香川连共末用竹筒吹入下部溼论曰凡下痢不止或发之余为水溼所乗客于肠胃令九虫皆动侵蚀脏腑故为溼之病所谓者虫动于匿而难寻故也谓虫因溼而动故名溼其症上蚀唇口下食肛门上唇生疮是虫蚀五脏令人心烦懊憹下唇生疮是虫蚀下部令人肛门伤烂若胃虚气逆则变为呕哕甚则脏腑被伤齿上下龂皆生疮齿色暗黑是其候也下痢出瘀血者不可治黄连汤治疳溼蚀口齿及下部川连熟艾苦参槐白皮水煎五钱重者不过三服猪胆煎治疳下部上攻除热杀虫猪胆米醋煎醋百沸入胆汁再熬满口饮之虫死差涂方治疳无问所在皆治死虾蟆研末麻油和涂患处丁香散治疳溼洗熨下部丁香麝香甘草犀角共末以盐椒各三合豆二合水三升煮乗热用用绵蘸洗熨圣济总録纂要卷六圣济总录纂要卷七钦定四库全书圣济总录纂要卷七休宁程林纂咳𠻳门咳𠻳论曰肺主皮毛皮毛先受寒邪乃为咳𠻳五脏六腑又皆禀气于肺故以其时感寒而受病亦能为咳形症不同治亦随异学者审之桑白皮汤治咳𠻳胸满气急桑白皮半夏川贝母知母五味子欵冬花紫苏人参炙甘草紫朴姜水煎三钱服日二百部煎治咳𠻳久不已百部汁生姜汁生地汁百合汁白蜜麦冬汁大枣肉将诸汁入砂锅内慢煎下蜜又将枣肉捣烂入汁内收成煎汤化日频服贝母散治咳𠻳贝母甘草阿胶共末空心饮下二钱日二诃勒散治咳𠻳诃梨勒为末每以二钱用雄猪胰一枚去脂切掺末入乌梅肉一枚令匀以芭蕉包纸裹煨慢嚼五味子汤治咳𠻳昼减夜増不得眠食即吐逆五味子白石脂桑白皮百合麻黄白蒺藜杏仁川贝母柴胡欵冬花旋复花枳殻紫苑桂心姜水煎三钱入糯米一撮温服暴𠻳论曰肺感于寒微者即成咳𠻳葢肺主皮毛寒伤肤腠则肺先受之其状咳𠻳语声嘶破咽喉不利也杏仁汤治中冷暴𠻳上气喘逆恶寒出清涕杏仁紫苑片芩甘草川归陈皮麻黄桂心木香大黄水煎三钱温服日二贝母煎治暴𠻳胸膈不利痰逆喘急川贝母紫苑杏仁桑白皮甘草百部五味子白前用水一斗入诸味煎取汁二升泸去滓入生地汁五合麦冬汁五合白蜜三合牛酥二两慢煎成饧频频含化一匙饮下饧糖煎治暴𠻳肺寒饴糖干姜豉分二剂煎去渣入糖姜末服久𠻳论曰肺主皮毛易感风邪寒邪伤于肺则为咳𠻳五脏各以其时受之为五脏之欬久不已传于六腑六腑不已三焦受之是为久𠻳其人咳而腹满不欲饮食多唾而肿气逆乃其症也人参煎治积年咳𠻳人参酥油括楼蜜糖饭上蒸九次晒干为末空心汤下一匙日二蛤蚧丸治久咳𠻳喘急蛤蚧半夏杏仁括楼阿胶人参青皮干姜共末蜜丸如小豆空心饮二十丸阿胶散治久咳𠻳阿胶人参黄茋炙甘草杏仁桑白皮紫苑桔梗共末用猪胰一枚去油膜切拌末二钱葱白三寸盐少许溼纸包煨细嚼酒下欵冬花散治肺寒久咳𠻳欵冬花为末烧烟令病人吸之愈阿胶饮治久咳𠻳阿胶人参共末用豆汁入葱白煎三钱若𠻳频呷蒺藜贝母汤治久咳𠻳白蒺藜川贝母百合赤石脂紫苑麻黄天雄枳殻五味川连地榆桑根白皮桂心贯衆片芩旋复花姜水煎三钱服冷𠻳论曰形寒饮冷内外合邪因而客之则为肺咳葢肺主气外合皮毛其经环循胃口故内外得寒皆能伤之而为冷痰𠻳其候吸唿气寒口如饮氷雪呕吐冷沫胸中急痛昼静夜甚得温则止遇寒即发是也干姜汤治冷痰嗽干姜麻黄桂心炙甘草紫苑五味子杏仁水煎三钱空心温服细辛散治肺寒咳𠻳喘满细辛甘草五味子干姜赤茯苓共末汤下二钱蜜丸亦可干姜饴糖煎治冷嗽及一切嗽干姜胶饴糖化饴糖拌末匀蒸频含化一匙杏仁丸治冷嗽唿吸气寒呕吐冷沫胸中急痛杏仁生姜陈皮共末蜜丸如梧子大空心酒下二十丸热𠻳论曰热嗽之状嗽而少涎由邪热薫于上焦客于肺经使津液内燥搏于咽嗌喉咙不利随其吸唿而咳嗽也百部丸治肺气热嗽胸膈烦闷百部黄茋杏仁桂心天冬括楼马兠铃紫苑紫苏𤣥参共末蜜丸如梧子大乌梅甘草汤下二十丸阿胶丸治客热嗽止嗽化痰阿胶人参硼砂丹砂甘草氷片共末蜜丸如芡实大含化一丸日二华葢汤治上喘咳𠻳兼治膈热桑白皮陈曲桔梗人参百合杏仁炙甘草水煎三钱温服日二凉膈散治肺热咳嗽甘草雄猪胆汁浸五日炙香为末蜜丸如梧桐子大薄荷汤下二十丸马兠汤治肺热嗽气急喘闷马兠铃桑白皮苦葶苈炙甘草半夏姜水煎三钱空心温服呷嗽论曰呷嗽者而胸中多痰结于喉间与气相击随其吸唿呀呷有声故名呷嗽宜调顺肺经仍加消痰破饮之剂射干丸治久呷嗽喉中常作声发即偃卧不得射干半夏陈皮百部欵冬细辛干姜五味子贝母白茯皂荚郁李仁共末蜜丸如梧子大空心饮下二十丸杏仁丸治呷嗽有声杏仁甘草大黄牙硝共末蜜丸如梧子大空心姜汤下二十丸紫苑杏仁煎治肺脏气积呷嗽不止因肺虚损致劳疾相侵或胃中冷膈上热者紫苑酥杏仁贝母姜汁大枣五味子人参白茯甘草桔梗地骨皮白蜜生地共末与蜜汁同煎百沸器盛蒸三五次成饴煎仰卧含化一匙日二五脏诸咳嗽论曰内经谓肺咳之状咳而喘息有音甚则吐血心咳之状咳而心痛喉中介介如梗状甚则咽肿喉痺肝咳之状咳而两胁下痛甚则不可以转转则两胠下满脾咳之状咳而右胁下痛隂隂引肩背甚则不可以动动则咳剧肾咳之状咳则腰背相引而痛甚则咳涎五脏之咳久而不已乃传六腑六腑之咳内经论之详矣前胡汤治五脏诸咳嗽前胡五味生地泽㵼半夏贝母麻黄人参山药白术白茯杏仁甘草葛根乌梅姜水煎三钱空心温服五灵脂汤治肺咳嗽及诸嗽五灵脂马兠铃人参五味甘草桑白皮陈皮杏仁姜水煎三钱空心温服日二人参桔梗散治心咳嗽咽喉肿痛人参桔梗白茯牛旁子甘草共末姜汤空心下二钱日二木乳散治肝咳嗽两脇下满木乳杏仁贝母甘草共末姜橘汤下二钱半夏陈皮汤治脾咳嗽半夏陈皮杏仁赤茯柴胡麻黄生姜甘草水煎三钱空心温服四味散治肾咳嗽补骨脂牵牛子杏仁郁李仁共末茶下二钱黄茋散治大肠咳嗽黄茋人参白茯桑白皮甘草共末汤下二钱半夏桔梗汤治脾肺寒热劳咳痰盛呕逆半夏桔梗桑白皮胆南星姜枣水煎三钱温服阿胶散治肺胃不调久咳不差阿胶甘草桔梗桑白皮细辛共末空心姜汤下二钱日二鹿角胶汤治大肠咳嗽鹿角胶杏仁甘草半夏麻黄姜水煎三钱空心温服人参丸治脾胃虚弱痰壅咳𠻳人参木香诃梨勒共末蜜丸梧子大空心饮下二十丸咳𠻳上气论曰诸气皆属于肺肺气和平则升䧏自若若为寒邪所伤则肺气壅不得宣通故咳𠻳而上气其症咳𠻳多涕唾甚者面目浮肿久而不已肺气虚极风邪停滞令人胸背痛以至唾脓血也润膈丸治积年咳𠻳上气涎吐稠黏五心烦躁不思食肺经留热阿胶熟地人参山药五味白茯逺志防风麦冬贝母杜仲丹参茯神栢子仁百部共末蜜丸如弹子大水煎一丸服香豉豆汤治三十年咳𠻳上气豉细辛杏仁甘草呉茱茰紫苑共末蜜为丸如梧桐子大含化日二郁李仁煎治积年上气咳𠻳不得卧郁李仁水二升研如杏酪去滓煮令无辛气入酥二枣许和匀空心频频温服㯽榔汤治上气腹胀胸胁痛咳𠻳不下食㯽榔白蜜生姜酥干姜枇杷叶水三升煎一升去滓入酥蜜再沸分三服柴胡桑皮汤治咳𠻳上气促急心躁寒热四肢烦痛夜甚柴胡桑白皮天雄枳殻大腹皮麻黄羗活川黄连甘草桂心川归白梅片芩旋复花姜水煎三钱服紫苑汤治咳𠻳上气紫苑欵冬枳殻桔梗赤芍赤茯陈皮百合大腹水煎三钱服四神散治肺气不和上气咳𠻳百部白薇川贝母欵冬花共末蜜丸如梧子大空心桑白皮汤下二十丸地黄煎治上气咳𠻳肺气壅热不和懐生地麦冬汁天冬汁生姜汁𤣥参柴胡黄牛酥赤茯苓五味子欵冬花紫苑黄茋川贝母桂心杏仁人参共末将酥汁蜜慢煎入末和匀熬成煎用磁瓶盛贮甑上蒸频服一二匙汤下内有白蜜五两咳嗽唾脓血论曰咳嗽唾脓血者由肺感寒气咳嗽伤于阳也心主血肺主气血随气上逆故咳而有血寒邪壅热于肺间津液相搏凝滞藴结故化为脓因咳而咯吐脓血也百部丸治咳嗽上喘吐脓血胸膈不利咽喉肿痛百部天冬贝母桔梗紫苑欵冬花共末蜜丸如梧桐子大甘草乌梅汤下三十丸桑白皮汤治咳嗽吐脓血痰涎桑白皮麦冬欵冬花贝母甘草黄明胶水煎三钱温服菜菔子汤治咳𠻳唾脓血痰涎菜菔子白蜜牛酥桃仁杏仁饴糖熬酥蜜入饴糖膏酥成煎汤化一匙蛤蚧汤治咳嗽咯血吐脓蛤蚧人参贝母杏仁甘草知母鹿角胶葛根桑皮枇杷叶水煎三钱温服五味子汤治咳嗽吐脓血连胸膈痛五味子生地桔梗桑皮紫苑续断赤小豆甘草水煎三钱入竹茹一丸煎温服薤白汤治久咳嗽肺虚吐血将成劳病鼈甲阿胶甘草鹿角胶水煎三钱入薤白三寸服括楼汤治咳嗽咯血喘满肺痿括楼葛根防己杏仁贝母马兠铃甘草阿胶水煎三钱入蜜少许温服杏仁汤治肺气壅热咳嗽上气吐脓血杏仁桑皮柴胡甘草桔梗紫苑麻黄欵冬川连茜根半夏姜水煎三钱温服咳嗽失声论曰咳嗽失声者葢肺气上通于喉咙喉咙者肺之系肺感寒㣲者成咳嗽咳嗽不已其气奔迫窒塞喉中故因而失声也杏仁煎治咳嗽失声语不出杏仁五味子木通贝母紫苑桑白皮姜汁饴糖分三剂每水四钟煎去滓入杏汁糖三之一成煎贮器中含化一匙补肺人参汤治气虚咳嗽言语声嘶饮食减少日渐消瘦人参黄茋地桂心白术紫苏干姜杏仁紫苑五味鹿角胶枣水煎三钱温服漏声散治咳嗽声不出五味子欵冬人参木通细辛竹茹石菖蒲牛酥杏仁白蜜姜汁枣肉桂心水煎诸味去滓入酥汁蜜枣慢煎稠酒下一匙日三紫苑丸治肺感风冷咳嗽声嘶紫苑贝母欵冬桂心杏仁甘草陈皮人参白茯百部共末蜜丸如梧子大空心饮下三十丸风冷声嘶论曰其风冷声嘶者其声嘶嗄不通畅也葢肺象金金主声音人五脏有五声皆禀肺气而通之今风冷乗于肺经则气道不调故声音不出而嘶嗄也杏仁煎治风冷失声语音不出杏仁桂心五味子贝母细辛紫苑共末水煎去滓入蜜饴糖姜汁杏膏慢煎酒下一匙石菖蒲散治风冷抟肺气塞不通声嘶不出菖蒲五味子细辛陈皮紫苑干姜诃梨勒杏仁共末酒下二钱通声辛甘煎治肺气虚为风寒所伤语声嘶嗄气息喘急不通痰逆上气咳嗽真酥白蜜饴糖姜汁百部汁枣肉杏仁用㣲火慢煎成煎酒下一匙诸气门诸气綂论论曰内经云百病所生生于五脏肺之所生独主于气不足有余葢由虚实故所病不同其症亦异怒则气逆甚则呕血及飱泄故气逆也喜则气和荣卫通利故气缓也悲则心系急肺布叶举使上焦不通荣卫不散热气在内故气消也恐则精怯怯则上焦闭闭则气还还则下焦胀故气不行也寒则腠理闭气不行故气収也热则腠理开荣卫通汗大洩故气洩也惊则心无所倚神无所归虑无所定故气乱也劳则喘息汗出内外皆越故气耗也思则心有所存神有所归正气留而不行故气结也七气丸治寒热愁怒惊思恚气大黄人参半夏细辛柴胡干姜吴茱茰桔梗菖蒲赤茯川芎甘草石膏桃仁川椒共末蜜丸如梧子大饮下三十丸一方加桂心麝香丸治一切气逆胸膈否闷中脘不快痰癖留滞呕吐恶心肢体倦不思饮食麝香丹砂紫朴木香肉䓻半夏㯽榔丁香乳香桂心共末用姜汁煮半夏末为膏丸小豆大陈皮汤下二十丸藿香汤治诸气不调胸膈痞滞升降不匀藿香紫朴干姜甘草青皮桂心枇杷叶生姜大枣水煎五钱空心温服日二上气论曰凡人一日一夜共一万三千五百息唿随阳出气于是升吸随隂入气于是乎降一升一降隂阳交通气乃和融所谓上气者葢气上而不下升而不降喘息有声是也本于肺脏之虚复感风邪肺胀叶举诸脏气又上冲而壅遏此所以有上气之候也地黄煎治上气乏急生地汁生姜汁牛酥白蜜淡竹叶杏仁炙甘草贝母苏子赤茯苓紫苑水四升煮竹叶甘茯苏苑去滓入汁蜜熬成煎重汤煮搅稀饴含化一匙欵冬花汤治上气咽中不利欵冬五味子半夏射干细辛紫苑麻黄姜枣水煎三钱空心温服酥蒜煎治上气喘急酥大蒜以酥煮蒜煮去蒜入姜汁成煎频服一匙双仁丸治上气喘急不安桃仁杏仁烂研水和生麫为丸如梧桐子大姜蜜汤下二十丸上气喉中如水鸡声论曰肺主气上通于喉咙肺经客寒则喉咙不利痰唾凝结气道奔迫喘息有声声如水鸡半夏丸治上气咳嗽喉中作声坐卧不得半夏紫苑桑皮百部欵冬射干陈皮五味贝母皂荚赤茯杏仁细辛共末蜜丸如梧子大姜枣汤下二十丸射干汤治咳而上气喉中如水鸡声射干半夏五味欵冬紫苑细辛麻黄生地大枣水煎五钱温服短气论曰短气不足以唿吸者肺虚也倚息短气不能卧其形如肿者饮也短气上喘气道促急者肺虚而寒邪实也如是者不可概而论之紫苏汤治卒短气紫苏陈皮大枣酒水煎三钱温服枸把汤治短气枸把姜枣水煎三钱温服阳厥论曰内经云有病怒狂者生于阳也阳气者因暴折而难决故善怒也病名曰阳厥夫隂阳未可偏胜则气逆阳厥者阳胜而气逆不调也葢阳气暴折则鬰而不散故多怒而狂怒则气上故颈脉动而大疾者为阳厥之症也其治夺食即已葢食入于隂长气于阳阳盛故厥逆怒狂夺食者所以平其气也铁落饮治阳厥善怒除烦下气铁落每服重汤温一钟饮之竹沥石膏汤治阳厥多怒狂躁不安上攻头颈竹沥石膏山枝生地𤣥参赤茯升麻知母姜水煎三钱入竹沥服犀角丸治阳气偏胜气厥多怒如发狂状心胸烦满忿忿多怒颈脉疾动犀角防风甘草枳殻石膏升麻萎蕤共末蜜丸如梧子大饮下二十丸定神丸治阳厥怒狂白茯逺志人参防风栢子仁甘草龙骨牡蛎枣肉共末蜜丸如梧子大汤下二十丸羚羊角汤治阳厥气逆善怒狂妄不常羚角五味子沙参枣仁茯神逺志萎蕤龙骨为粗末姜水煎三钱服日二积聚门积聚綂论论曰积者五脏所生气之所积名曰积其始发有根本其痛不离其部由隂气所生也聚者六腑所成气之所聚名曰聚其始发无根本其痛亦无常处由阳气所生也然又有症瘕癖结者乃积聚之异名也症状不一原其病本大约相类但从其所得或诊其症状以立名尔且症者为隐现腹内按之形症可騐也瘕者为瘕聚推之留移不定也癖者癖侧于胁肋结者沉服结强于内然有得之于食有得之于水有得之于忧思恚怒有得之于风寒种种不一凡使气血沉滞留结而为病者治须渐磨渍削使气血流通则病自愈矣积聚论曰经云病有积有聚何以别之夫积者隂气也聚者阳气也隂沉而伏阳浮而动故气之所积名曰积气之所聚名曰聚然积者五脏所生聚者六腑所成积之为病其始发有常处其痛不离其部上下有终始左右有所穷尽聚之为病其始发无根本其痛亦无常处上下无留止此积聚之分别也鼈甲丸治腹内积聚心肋气满时吐清水恶寒不下食鼈甲大黄㯽榔人参附子前胡白术黒干姜枳殻防葵川归桔梗甘草食茱茰紫朴共末入蜜杵丸如梧子大空心酒下三十丸万灵丸治积聚滞气胸膈痞闷心腹刺痛雄黄陈皮大黄白丑肉苁蓉京三稜杏仁巴豆干漆青皮诃勒皮天南星木香藿香叶白术胡椒共末薄荷汁煳为丸如小豆大伤食姜汤下三五丸伤酒姜汤下十丸大五积丸治五积胸膈痞闷腹胁胀满宿食不消积气成块心腹痛不能饮食磠砂芫花干漆木香巴豆皂荚乌头大黄京三稜鼈甲川归陈曲青皮桂心共末用膏丸如小豆大茶酒任下五七丸欲疏利服十丸十味五积丸治五积气呕吐酸水心腹胀闷不思食沉香陈皮甘松京三稜芫花牵牛木香甘遂大㦸姜黄共末煳为丸如梧子大用陈皮汤空心下二三十丸木香丸治五种积聚成块木香㯽榔人参郁李仁诃勒皮大黄苏子白芍赤茯枳殻黑干姜硝石共末入蜜为丸如梧子大酒下二三十丸牛膝芍药丸治积聚症癖气块牛膝白芍药大黄桔梗赤茯苓诃梨勒柴胡紫朴枳殻㯽榔陈皮共末入蜜杵丸如梧子大空心大枣汤下二三十丸肥气论曰凡人积气在左脇下如覆杯有头足者名曰肥气乃肝之积也葢肝藏血故隂多而阳少发为积气由肺病传肝肝传脾脾以季适王而不受传是邪气留于肝故积为积气久不愈令人发欬逆痎疟连岁不已此隂盛阳虚故也蓬累根汤治久积结癖气不散左脇下如覆杯吐酸水面色黄此名肥气并女人血瘕蓬累根怀生地川归赤芍药丹皮枳殻桂心生姜水煎三钱空心温服日二青蒿汁汤治久积肥气寒热痎疟青蒿汁生姜汁童便常山柴胡乌梅肉鼈甲炙甘草水煎五钱去滓入三汁少许沸服日二酸枣仁丸治肝积肥气久不已变成寒热痎疟令人热多寒少小便赤涩咳逆酸枣仁苏子木通薏苡仁黄茋枳殻木香坐拏草升麻大黄麦门冬赤茯苓共末入蜜杵丸如梧子大麦冬汤下二三十丸日二石韦丸治肝积肥气石韦京三稜附子陈皮川椒吴茱茰共末入蜜杵丸如梧子大荆芥汤下二三十丸伏梁论曰内经谓病有小腹盛上下左右皆有根名曰伏梁裹大脓血居肠胃之外不可治治之毎切按之至死又曰人有身体髀股胻皆肿环脐而痛病名伏梁此风根也夫气之所聚名曰聚气之所积名曰积聚阳气也故无留止积隂气也故有形状伏梁心之积也起于脐上故小腹盛上下左右皆有根裹大脓血居肠胃之外故环脐而痛此为风水之病使身体髀胻皆肿名曰伏梁以其若梁之隐于伏也其症有浅深居脐上为逆以邪气之逆上行也居脐下为从以邪气之顺下行也治法不可动动之为水溺濇之病故曰论在刺法中鼈甲汤治伏梁积气鼈甲白芍京三稜大腹皮怀生地柴胡川归桂心生姜水煎三钱入木香少许服日二桃奴散治伏梁积气桃奴暴干为末空心温酒下三钱未差再服诃梨勒丸治忧积伏梁气诃勒皮㯽榔大黄防葵柴胡枳殻羚羊角川连赤茯苓生姜子芩木通共末入蜜杵为丸如梧子大空心饮下三十丸日二痞气论曰凡积气在胃脘覆大如盘者脾积也痞结不通故名痞气此本肝病传脾脾当传肾肾以冬适王而不受邪气留于脾故结为积久不愈令人四肢不收发为黄疸使饮食不为肌肤所以然者脾藏肌肉之气能与胃行其津液以荣养四肢若为积气所留则不能荣养故有四肢不收饮食不为肌肤之症也平气丸治脾积痞气腹胁膨胀心胸闷痛不思食㯽榔京三稜砂仁胡椒青皮乌梅肉巴豆共末煳为丸如小豆大姜汤下三丸白术汤治脾积痞气胁肋满闷白术紫朴桂心柴胡炙甘草㯽榔生姜水煎三钱空心温服日二匀气汤治脾积痞气胃脘不安肌瘦减食大腹皮白术桂心牵牛麦蘖紫朴郁李仁甘草陈曲高良姜生姜大枣水煎五钱空心温服再晚服息贲论曰凡积气在左胁下覆大如杯者肺积也气上贲冲息有所妨名曰息贲此本心病传肺肺当传肝肝以春适王而不受邪气复贲于肺故结为积若久不已令人洒淅寒热喘咳发肺痈所以然者肺主气外合于皮毛今肺气留积故有咳喘寒热肺痈之病枳实汤治肺积息贲上气冲胸满咳逆枳实木香㯽榔炙甘草葶苈吴茱茰杏仁姜枣水煎三钱空心温服日二桑白皮汤治肺积息贲上气胀满咳嗽涕吐脓血桑白皮麦门冬桂心甘草陈皮皂牙生姜水煎三钱温服日二贲豚论曰凡积气发于小腹上至心下若豚状或上或下来徃无时者肾积也葢肾水乗心其状贲冲如豚名曰贲豚此本脾病传肾肾当传心心以夏令适王而不受邪气复留于肾故结为积久不已令人喘逆骨痿少气所以然者肾藏骨髓之气若其气留积不能荣养骨髓故变为喘逆骨痿之病也四味丸治久积贲豚气时攻膀胱痛川椒附子肉苁蓉蘹香子共末蜜丸如梧桐子大酒下桃仁丸治肾积气贲豚桃仁木香青皮蘹香子桂心㯽榔黒干姜共末膏丸梧子大酒下三十丸化气沉香汤治肾积沉香木香人参附子黄茋乌药甘草五味大茴牛膝石斛陈皮髙良姜巴㦸天桂心生姜水煎三钱温服日二李根白皮汤治贲豚气冲心汲汲短气发作有时李根白皮人参附子甘草半夏赤茯黒干姜桂心水煎三钱温服日二吴茱茰汤治贲豚气上冲心胸逆渴吴茱茰人参甘草半夏桂心姜枣水煎服木香散治一切风及肾脏贲豚气上冲心胸满闷木香白芷沉香杉木节蓬莪茂蘹香子桂心青皮木𤓰枳殻共末姜汤下二钱磁石散治贲豚冷气上冲昏乱四肢软弱不收磁石木香㯽榔肉豆䓻共末葱白酒下二钱日二压气木香丸治贲豚气上冲胷膈木香丁香肉豆䓻白豆䓻吴茱茰沉香青皮麝香共末用硇砂猪胆汁和丸梧子大酒下二十丸木香㯽榔散治肾积气不散结伏贲豚发即上冲心胸令人喘逆骨痿少气等疾木香㯽榔白芷沉香磁石大茴川芎诃勒皮牡蛎桂心陈皮共末生姜盐汤下二钱诸症论曰积气在人腹中久不差则牢固推之不移者症也此由寒温失宜饮食不节致脏腑虚弱食饮不消按之其状如杯盘牢结久不已令人体瘦而腹大至死不消诊其脉弦而坚其状不转动者此其症也鼈甲丸治诸症块冲心气满不下食手足烦闷鼈甲诃勒皮人参炙甘草防葵大黄白术郁李仁桂心杏仁共末入蜜杵丸梧子大酒下二三十丸夹食丸治症癖食气食劳五膈痰逆乳香木香川归肉䓻干姜京三稜附子丹砂青皮巴豆紫苑鼈甲丁香共末入蜜杵丸小豆大丹砂为衣酒下三五丸结瘕论曰结瘕者积聚之类也聚积久不散谓之结浮流腹内按抑有形谓之瘕结之症候形体瘦瘁饮食不作肌肤遇隂寒冷溼之气则发而腹胁块硬隐隐然痛者是也瘕之症候腹中气痛动转横连胁下有如癖气遇脾胃有冷阳气不足而发动者是也紫葛丸治结瘕腹胀坚硬如石肚上青筋浮起紫葛郁李仁木香桔梗诃勒皮大黄紫苑牵牛子共末入蜜杵丸梧子大木通大枣汤下二十丸痃气论曰痃气谓脐腹左右𦂳硬而痛横逆如臂取象如弓弦之急故谓之痃气葢因寒温失宜房劳过度真阳虚隂冷内生所以水饮入于胃而不能销铄流于胁下经久不去遂成痼疾若遇隂寒或食冷物则作痛久之则不能饮食致肌肤消瘦诃梨勒丸治痃气胸胁满大肠常涩诃勒桂心白芍大黄甘草乌药防葵鼈甲共末入蜜杵丸如梧子大姜汤下二三十丸附子草䓻丸治痃气急痛呕吐酸水附子草豆䓻桂心吴茱茰木香桃仁丁香共末入煳丸梧子大姜橘汤下二三十丸大黄丸治痃气急痛呕吐酸水大便不通满闷大黄丁香㯽榔木香诃梨勒桂心共末同煎杵丸小豆大酒下二三十丸京三稜丸治五积痃癖气块京三稜木香青皮㯽榔石三稜鸡爪三稜肉豆䓻硇砂共末用姜汁煳丸梧子大姜汤下二三十丸缓中丸治痃气急痛腹胀胃脘痛不下食呕逆干姜甘草人参附子白芍陈皮㯽榔桂心枳殻鼈甲半夏紫朴姜水煎服酒癖论曰胃弱之人因饮酒过多酒性辛热善渴而引饮遇气道否塞酒与饮俱不化停在胸肋结聚其癖其状按之有形或按之有声脇下弦急胀满或致痛闷肌瘦不能食因酒得之故谓之酒癖干姜丸治酒痃癖水饮不消两胁胀满时呕吐腹中水声干姜葛根枳殻白术陈皮甘草共末入蜜杵丸梧子大饮下三四十丸栝蒌散治酒癖胁下胀满不能下食栝蒌实陈曲共末空心葱白下二钱日二圣济总録纂要卷七圣济总录纂要卷八钦定四库全书圣济总録纂要卷八休宁程林纂吐血门吐血綂论论曰吐血病有三种一则縁心肺藴热血得热则妄行下流入胃胃受之则满闷气道贲冲故令吐血二则虚劳之人心肺内伤恚怒气逆肝不得藏血乗虚而出因怒气逆甚则呕血三者縁酒食过饱胃间不安或强吐之气脉贲乱损伤胃心血随食出此名伤胃黄茋散治吐血绵黄茋白芨白敛黄明胶共末空心饮下二钱緑云散仝前百合人参侧柏叶阿胶共末空心饮下二钱神效鹿角散治吐血咯血鹿角胶川柏杏仁共研入白麫水下二钱阿胶散治咯血吐血阿胶白芨白芷白敛川柏共末饮下二钱藕汁茯苓散治吐血不止生藕汁白茯苓怀生地炒黒蒲黄以三味共末调藕汁下二钱补肺煮肺散治吐血咯血等杏仁百合葱白糯米共和匀用猪肺一具去筋管膜仝煮蜜汤下异攻散治吐血不差人参研极细五更时打鸡子清和服二三钱黄药子散治吐血黄药子防己共末用小麦汤下一钱吐甚者一服减二服止艾灰散治吐血艾叶烧灰存性为末新汲水空心下二钱竹叶芍药汤治吐血衂血大小便出血淡竹叶赤芍甘草阿胶川归水煎五钱温服日二地黄藕汁饮治心肺热极喘闷吐血生地汁生藕汁生姜汁小蓟根汁生牛㫄子汁生白蜜共和匀徐呷数口地黄饮治吐血不止怀生地鹿角胶童便五合煎沸入汁末十数沸分三服吐血不止论曰藏真髙于肺而主气藏真通于心而主血藏真散于肝而藏血是三者或因忧愁思虑与夫恚怒气逆伤之则气乱而血妄行下入于胃胃受之则胀满其气贲冲于上故吐血不止也白金散治吐血肺元受损上白麫石菖蒲共末空心水下二钱暑毒气姜汁蜜水下白敛汤治吐血咯血不止白敛阿胶用酒水合煎三钱去滓入生地汁半合沸服生犀桔梗散治吐血似鹅鸭肝昼夜不止生犀角生桔梗共末空心温酒下二钱晩下一钱补肺百花煎治吐血不止兼咳嗽生地汁生藕汁生姜汁干青柿黄牛乳胡桃肉大枣好白酒一升仝上数味煎如饧入后药黄明胶杏仁秦艽仝上合煎减半入蜜四两养成煎空心用糯米饮下一二匙日三服酒下亦可阿胶汤治吐血不止阿胶熟艾白芍地榆小蓟根水煎五钱土马騣汤治心肺藴热恚怒气逆便血妄行日夜不止土马騣人参白茯秦艽炙甘草枳实怀生地柴胡水煎五钱空心温服日二呕血论曰忧愁思虑则伤心恚怒气逆上而不下则伤肝盖心主血肝藏血二脏俱受伤则血溢妄行流散不止气逆则呕吐而出血也三汁饮治吐血呕血衂血等麦冬汁生地汁生藕汁冷水白药和匀温服一二钟以差为度生地黄汤治忧愁恚怒呕吐出血烦闷少气胸中痛怀生地阿胶炙甘草用大枣水煎五钱空心温服日二荆芥穗饮治呕血不止荆芥穗山枝仁片芩蒲黄水煎五钱空心温服晩再服以差为度唾血论曰邪热薫于肺则损肺恚怒气逆伤于肝则损肝肺肝伤动故令人唾血如唾中有若红缕者属肺脏如脇下先苦痛而后唾鲜血者属肝经俱可析而治之紫苑散治肺气内伤邪热薫积欬唾有血紫苑川归川芎附子欵冬五味子白术桂心生地甘草细辛侧柏叶杏仁贝母共末入蜜少许和滚汤空心下二钱晩再下蒲黄散治唾血不止蒲黄研罗细末用冷水和三钱空心下日二舌上出血论曰心主血在窍为舌若心脏藴热血得热而妄行或溢于心之窍故有舌上出血之症甚者出如涌泉升麻汤治心脏有热舌上出血势如涌泉升麻茜根小蓟根艾凝水石水煎三钱去滓入生地汁半合再沸服日二阿胶散治舌上出血不止阿胶黄茋蒲黄共末用生地汁空心下二钱熟艾叶汤治心臓热舌上出血及一切失血艾叶松黄侧柏叶水煎三钱空心温服日二汗血论曰内经云脏经通于心血脉之气行焉又曰肝脏血故人卧血归于肝然血虽藏于肝而妄则行之若肝心二脏俱伤于邪则血随心液为汗而出是为汗血也人参汤治肝心二脏伤邪汗血人参赤芍白术甘草桂心川归淡竹茹川芎子芩水煎三钱空心温服日二神白散治血汗从肤腠中出人中白用瓦上炙干研成末入麝香末少许和匀空心酒下二钱如圣散治汗血不止郁李仁用梨取汁下一钱日二竹茹汤治吐血汗血尿血竹茹人参白芍生地甘草川归桔梗川芎桂心水煎三钱空心温服以差为度鼻衂论曰脾移热于肝则为惊衂是木克土也葢脾土热气移于肝木则神魂惊恐而血行不由其道夫肺主气开窍于鼻血随气上今血既妄行故于鼻出而为衂也生地藕节汤治邪热上攻鼻衂怀生地生藕节水煎五钱空心温服以差为度蒲黄散治鼻衂蒲黄㯶榈川归阿胶乱髪灰柏子仁共末用藕节汁空心下二钱如肺损伤吐血生地汁下肠风下血樗根皮汤下女人赤白带艾叶汤下日二服贴背膏治上焦肺壅热鼻衂京三稜溼纸包煨乗热烂捣用醋煮煳贴背上第三椎骨贴鼻方同前鹿角胶用沸汤浸软一薄片贴鼻㘭上差紥耳方治肺壅热鼻衂𤣥胡索为末绵包紥耳内左衂紥右右衂紥左左右俱衂两耳俱紥吹鼻方同前石榴花隂干为末用少许吹鼻中即差葱白汁同前葱白汁以汁入酒少许㸃二三匙滴入鼻中愈衂不止论曰荣卫之行常与胃气相随则气与血未尝一刻相离葢肝藏血肺主气荣卫和平则气血调顺若人脏腑有热热乗血气血性得热流溢妄行夫肺开窍于鼻故其发为鼻衂衂不止者脏虚血盛故也内经又云脾移热于肝则为惊衂葢脾土也肝木也今脾移热于肝则木不能制土明矣肝藏血其神魂故为惊衂之病髪灰散治衂不止乱髪灰人中白麝香共研用少许吹鼻中立愈车前子散治衂血不止欲死者车前子牛耳内垢用车前子为末与垢同研和成挺子塞耳中差柳枝散同前柳枝人参共末空心温水下二钱日二人参莲心散治血衂不止人参莲子心共末空心温水下二钱以差为度玊粉散治鼻衂日夜不止头痛心烦石膏牡蛎共研极细温水下二钱日二二花散同前酸石榴花黄蜀葵花共末水煎三钱温服日二栗灰散治衂不止生栗入麝少许研匀酒下三钱日二法纸散治衂血不止衂血以纸接血将纸焙干烧灰温水和服但不可与病人知灯心散同前灯心丹砂共末空心饮下二钱顷再服大蒜贴足治衂血不止诸药无效者大蒜研烂用帛摊钱大左窍出贴左足心右窍出贴右足心两鼻并出二足并贴血止即洗去通神散治衂不止心神闷乱头旋欲倒乱髪烧灰伏龙肝共末用温水空心下二钱顷再服茅花汤治血衂不止茆花用水煎浓汁二碗分二服如无花以根代之大衂论曰大衂者口耳皆出血是也葢血为荣而藏于肝气为卫而生于肺肺开窍于鼻三者相为流通若热气乗血热盛则气血妄行与卫气错溢于上窍故鼻衂不已而口耳皆出血也是名大衂南天竺饮治血妄行九窍皆出服药不止者南天竺草山枝生姜灯心炙甘草大枣肉用水一大碗煎减半空心温服苦参汤治大衂口耳皆出血不止苦参川连山枝大黄水煎五钱去滓入生地汁服阿胶汤治大衂不止阿胶蒲黄水煎三钱去滓入生地汁服急用帛系两乳白龙骨散治大衂不止白龙骨为末用少许吹鼻中立止生地饮治大衂出血血上心胸气急劳热怀生地子芩赤芍药青竹茹蒲黄地骨皮水煎五钱空心温服晩再服以差为度衂蔑论曰内经谓胆移热于脑则酸頞鼻渊传为衂蔑瞑目夫血得热则涌溢得寒则凝泣若胆受胃热循脉而上乃移热于脑葢阳络溢则血妄行在鼻为衂在汗空为蔑蔑者皆热厥血溢之过也今之治衂蔑者专于治血不知血之行留气为之本犹海水朝夕两潮乃隂阳之气使然也明夫经络顺逆则血与气俱流通而无妄行之患矣青竹茹汤治热盛所致衂血汗血青竹茹子芩怀生地白芍药麦门冬蒲黄水煎五钱空心温服以差为度地黄散治血汗不止怀生地阿胶蒲黄共末空心饮下二钱日二刺蓟汤治热气上行衂血汗血刺蓟紫苏川连犀角怀生地水煎五钱温服独圣汤治血热妄行或衂或蔑子芩用酒浸㣲炒水煎七钱空心温服立差脚气门脚气綂论论曰风毒中人随处悉能为病偏着于脚何耶葢五脏经络心肺起于手十指肝肾脾起于足十指地之蒸溼毒气足先受之久而不差渐至四肢腹背头项古人所谓㣲时不觉痼滞乃知所以谓之脚气其症不一或见食呕吐憎闻食臭或腹痛下利或二便秘塞不通或胸中忡悸不欲见明或精神昏愦或善㤀语错或壮热头疼或身体冷痛或时觉转筋或小腹不仁或髀腿顽痺或纵缓不随或肿或不肿或百节挛急凡是之症皆脚气候也治法固多唯孙思邈云不得大补亦不得大㵼故须汤剂为治法之最学者宜加意焉风毒脚气论曰内经谓暑胜则地热风胜则地动溼胜则地泥寒胜则地裂寒暑风溼之气皆本乎地人或履之所以毒亦易中于足也因病从脚起故谓之脚气况五脏流注脾与肾肝之经络皆起足指故有风毒脚气之病其症或见食呕吐或腹痛下利或便溲不通或胸中惊悸不欲见明或言语错㤀或头痛壮热或身体冷疼转筋胫肿痺缓纵其状不一治不可缓稍缓气上入腹或肿或不肿胸中逆满上气肩息者死不旋踵寛者数日必死不可不急治也但看心下急气喘不停或自汗数出或乍寒乍热其脉促短而数呕吐不止者死故不可缓也木𤓰虎骨丸风毒脚气疼痛少力筋脉拘急行歩艰难木𤓰虎胫骨没药当归麒麟竭骨碎补木香自然铜败龟板枫香安息桂心甜𤓰子地龙乳香共末膏丸入酒少许丸梧子大木𤓰汤下三十丸大续命汤脚气脾挛不随风毒攻四肢壮热如火头项挛急气冲胸中当归人参防风麻黄石膏芎䓖杏仁赤芍黄芩炙甘草桂姜水煎四钱越婢汤风毒脚痺挛行歩不遂麻黄石膏白术附子炙甘草姜水煎四钱木香散脚气缓弱大肉顽痺肢节疼痛木香牛膝萆薢羚角陈皮杏仁独活丹参杜仲秦芃桂车前姜水煎三钱日三犀角丸风毒脚气上冲散入四肢虚肿无力犀角白术㯽榔人参川芎赤茯羗活木香防风石斛牛膝蜜丸梧子大酒下二十丸日二五柔丸肾虚冷肾风或头风兼风毒脚气大黄前胡白芍半夏苁蓉葶苈赤茯细辛当归蜜丸梧子大饮下五七丸日二以利为度芦根汤风毒脚气昏烦壮热头疼呕吐口干芦根赤茯葛根知母淡竹叶麦冬炙甘草水煎五钱日二淋渫方风毒脚气腰膝痺肿行履不得皮肤如小䖝行羊桃蒴藋蒺藜苍耳海桐皮柴胡白茯桞木蠧末水红花水五斗煎二斗去滓淋洗慎避风冷淋洗方风毒脚气腰膝痺肿行歩不得皮肤如䖝行水荭附子露蜂房茵芋川椒蒴藋水五斗煎取汁三斗避风淋洗脚气痺挛论曰脚气痺挛者寒气多也寒抟于筋脉结而为病则筋急不能转侧行歩艰难甚则不可屈伸也肉苁蓉丸风溼脚气寒抟筋脉痺挛不仁苁蓉牛膝天麻黄茋何首乌木𤓰狗嵴续断萆薢共末用木𤓰三枚剜空入青盐一两闭口饭上蒸研膏入上件和丸如干加酒煳丸梧子大盐汤酒任下三十丸秦芁汤脚气行歩痺挛秦芁枳殻白术丹参羗活人参柴胡陈皮紫苏薏仁桑皮防风石斛大麻仁炙甘草水煎五钱日二石南丸脚气挛痺去风溼活血脉益元气石南白术牛膝天麻防风枸把黄茋鹿茸桂共末用木𤓰一枚去皮瓤蒸烂捣膏入煳丸梧子大酒下三五十丸大腹汤脚气痺挛寒搏筋脉不能转侧大腹防己青皮木通羗活紫苏萆薢川芎地骨诃勒皮木香五加皮姜枣水煎三钱日二脚气疼痛不仁论曰脚气疼痛皮肤不仁者葢人之气血得温则流通遇寒溼则凝澁今脚气之疾縁风寒毒客于气血荣卫虚弱不能宣通故有脚气疼痛痳痺之症牛膝丸下经气弱风溼毒气与气血相抟皮肤不仁足痛不能履地上攻眼目迎风流泪牛膝山萸防风羗活乌头川芎地龙㯽榔共末酒煳丸梧子大盐汤下二十丸整痛膏脚气肿痛行履无力及打扑伤折痛乌头干姜五灵脂浮麦共末用醋一钟入药三钱熬成膏摊纸上传患处又以麸醋炒热裹熨痛处如患脚气先烧热砧将药在砧上脚心熨之引脚中气消肿止痛败龟散脚气及筋骨疼痛败龟白芥子芸苔子木别子自然铜地龙硫黄共末用末与麫醋和贴牛膝丹参酒方脚气入冬即苦脚痺弱或筋骨疼不能屈伸皮肤痺不仁手脚指节肿满闷或四肢肿腰颈直牛膝丹参薏仁生地白术生姜五加皮侧子赤茯萆薢防风独活石斛茵芋叶人参天雄石南叶川芎细辛升麻磁石桂白酒五斗柴胡汤风寒溼毒脚气痛皮肤不仁缓弱痺足胫肿满心下急大便澁柴胡猪苓紫苏防己陈皮郁仁大麻仁桑皮水煎五钱日二脚气上气论曰风溼毒气之中人多从下起定先受之故名脚气毒气循经上入于肺则气道奔廹升降不顺故令上气喘满桑白皮汤脚气面目肿上气眠卧不得气欲絶桑皮陈皮葶苈共末水煎姜枣汤入末三钱再沸温服顷又服当利一二行肿气下即差三五日服一次大腹汤脚气胀满大腹杏仁童便水煎三钱日二枳实散脚气上气枳实白术赤茯桂共末酒下二钱日二乌豆汤洗脚气上气擡肩喘冲心痛乌豆水五斗煮汁二斗半入瓮中浸足令人从膝上向下淋洗百遍病者不过再洗差服后丸加减木香丸洗脚后服木香白芍枳殻大黄㯽榔桂共末蜜丸梧子大酒下十五丸日二渐加至三十丸大便利为度杏仁煎方脚气乗肺上气喘促杏仁百合甘草麻黄射干共末入百合汁中煎一升去滓日服二合此药不得久停惟旋合木香㯽榔丸脚气冲心烦闷上气喘满木香㯽榔葱水煎三钱去滓下紫雪二钱姜汁中合童便一合淋洗豌豆汤脚气擡肩喘豌豆葱白川椒水五斗煮半令人从膝上淋洗下百遍患极者洗三次效脚气肿满论曰脚气风溼毒气克抟肾经肾者胃之关也关门不利则聚水而生病水性就下故令肾气不化小便不利溼寒之气下注足胫肿胀不消故谓之脚气肿满赤茯苓汤脚气上攻身体肿满小便赤澁赤茯防己桑皮陈皮旋复杏仁麻黄白术紫苏用水煮黒豆汁钟半煎药五钱姜半分旋复花汤脚气肿满上冲心胸烦闷气急旋复犀角前胡杏仁桑皮紫苏赤茯姜水煎三钱大豆汤脚气足胫胕肿上气徧身痰胀风引大豆附子枳殻泽㵼陈皮炙甘草赤茯苓防风水煎黒豆取汁煎药三钱日三若肿痛止去大豆泽㵼脚气心腹胀满论曰风毒之中人也必先中脚久而不差徧及四肢其气淫溢则腹胁胀满小便不利气喘息髙者其病为重也诃梨勒丸治脚气疼痛发热肿闷上攻心腹胀满吐逆诃勒皮木香防己大腹紫苏白芍杉木节羗活沉香水煎五钱日二羚羊角丸脚气心腹妨闷两胁虚胀不思食渐觉心满气隔不通木香防风升麻大麻仁赤茯旋复羚角茯神独活大腹共末蜜丸梧子大酒下四十丸日一服如腹内先冷加附子大肠秘澁加大黄气滞加㯽榔心胸膈热加麦冬筋急掣痛加牛膝皮肤风痒心下妨闷加枳殻脏气羸弱加黄茋前胡饮脚气攻心腹胀满呕吐不下食前胡生姜羚羊角半夏大黄赤茯枳殻水煎五钱去滓下朴硝一钱松节汤脚气入腹心腹胀急烦躁肿痛松节桑皮紫苏炙甘草㯽榔水煎三钱入灯心生姜童便日二脚气冲心论曰脚气冲心之状令人胸膈满上气喘急甚者呕吐是也葢风溼毒气初从足起纵而不治上入于腹小腹痺不仁毒气上冲是谓肾水尅心火故名脚气冲心孙思邈云凡小觉病候有异即须大怖畏决意急治之不可概以肿为候亦有不肿者正谓此也吴茱茰汤脚气冲心烦闷腹胀气急欲死吴茱茰木𤓰㯽榔水煎五钱入竹叶一把以快利为度独活汤脚气冲心独活犀角石斛侧子川芎防风当归防己炙甘草丹参白芍赤茯桂姜水煎五钱日三凡服一二剂后隔五日一服若觉服内气散两胁有力行动无妨宜常服香豆酒香豆酒方同前香豆酒三升浸随量频饮觉利多即止吴茱茰㯽榔汤脚气毒气攻心欲死者吴茰㯽榔木𤓰陈皮厚朴竹叶水煎三钱木𤓰汤脚气风溼毒气攻心烦闷手足脉絶木𤓰吴茰水煎三钱顷又服犀角汤脚气若风热轻但毒气入胃唯心胸烦热索水洒胸面干呕好呌气欲断絶者犀角木香人参羚角竹茹沉香射干麦冬赤茯鸡舌香麝香石膏水煎四钱去滓入麝末五分再沸服顷又服觉眼明心悟是效若呕逆不下食加半夏生姜陈皮木香汤脚气攻心闷絶欲死木香㯽榔赤茯郁仁牛膝大黄吴茰桂水煎桑皮木通汁入药三钱服如重又服木香汤脚风毒攻心闷乱狂躁口干气欲絶或秘澁青木香生黒豆皮大黄红雪水煎五钱入红雪三钱分二服顷再服当下燥粪乌豆汤风毒脚气攻心心闷倒仆失音不语困甚者乌豆甜竹叶桑皮大腹用豆汁浸药一日次早煎分二服顷再服已死者干开口灌之愈及灸脚心七壮男左女右麻仁汤脚气冲心上气二便澁小腹急痛大麻仁赤小豆水七升煎二升半分三服过二日又一剂朴硝汤脚气攻心闷絶朴硝白芍柴胡旋复紫苏大腹桑白皮㯽榔生姜作三贴水煎去滓入朴硝二钱分二服矾石汤脚气冲心白矾浆水一斗五升煎浸脚良九味木香丸脚气冲心胸膈烦满喘急呕吐木香诃勒枳殻桂白芍柴胡厚朴㯽榔大黄共末蜜丸梧子大酒下二三十丸脚气语言蹇澁论曰风毒脚气语言蹇澁者脾肾气虚风泾中其经络也肾之经循喉咙挟舌本脾之经挟咽连舌本散舌下二经为风溼所中故令舌本强硬语言蹇澁也大八风汤脚气上攻心脾语言蹇澁当归大豆白芍乌头黄芩逺志独活五味防风川芎麻黄人参秦芁干姜甘草杏仁石斛白茯升麻紫苑黄茋桂酒水煎三钱桂心汤风毒脚气痺不仁语言蹇澁桂心麻黄当归防风升麻犀角㯽榔黄芩赤茯枣水煎三钱干溼脚气论曰脚气有干溼之异者葢隂阳所以分也在臓为隂在腑为阳然皆由风溼毒气乗虚而入其症大同小异故干脚气之状血脉痞澁皮肤痺胫细痠疼食减体瘦脏腑秘滞上冲烦闷溼脚气之状脚先肿满或下注生疮肌汗流下两脚疼上攻心腹咳嗽喘急面浮膝肿见食呕吐四根汤年深十九种干溼脚气桑麻根节心松木根节心栢木根节心杉木根节心肉苁蓉五灵脂石龙芮天雄紫檀香地龙木香麝香乳香没药共末木𤓰酒下二钱日三立应汤干溼脚气冲注四肢大腹木香防己紫苏白芍羗活诃勒皮木𤓰杉木节沉香水煎五钱日二四斤丸干溼脚气差后常发令永不发牛膝木𤓰苁蓉天麻酒五升浸一日晒干为末用浸酒熬膏丸梧子大酒下三十丸杉木节汤干脚气头痛腰脚痠痛心躁渴闷汗出气喘杉木节橘叶大腹童便同煮取半分二服如一服快利便止唐桞宗元干脚气夜半痞絶左胁有块如大石且死困天寒不知人三日家人皆号哭荥阳郑洵美传此方服之半食间气通立愈防己汤干脚气脚膝肿满防己猪苓郁仁㯽榔木通枳殻紫苏赤茯炙甘草姜水煎四钱海桐皮散溼脚气及肾脏风下注满脚疮疼痛脓水出海桐皮草乌地龙蒺藜共末酒下二钱日二脚气变成水肿论曰昔人论脚气谓脾受阳毒即热肾受隂溼即寒痺是知脚气之病脾肾得之为多今变成水肿者亦縁脾肾俱虚乏葢肾虚则不能行水脾虚则不能制水故水气散溢渗于皮肤流于四肢所以通身肿也葶苈丸脚气成水肿上气气急咳嗽二便苦澁所服利水药反利大便小便反澁葶苈防己炙甘草杏仁贝母为末枣肉丸梧子大大枣桑皮粳米饮下三十丸小便未快加十丸㯽榔散脚气浮肿渐变成水心腹胀满二便不通气急喘息白㯽榔大腹皮木香大腹细剉二味为末用童便一钟煎大腹一枚香末二钱去滓入㯽榔末三钱再沸服日二猪苓汤脚气兼水气膈气通身肿满气急小便不通坐卧不得猪苓防己赤茯木香郁仁泽㵼桑皮大腹水煎五钱服下小便立効日三脚气大小便不通论曰脚气二便不通者中风溼之气抟于脚膝上攻胸腹胁肋填满荣卫痞膈三焦之气升而不降所以传导变化皆不能出而二便不通葢肾气化则二便利脚膝者肾之候今脚气上攻则肾气不得化肾气不化致二便不通也桑白皮汤男女风毒脚气及徧身拘急刺痛二便赤澁不思食呕逆或寒热桑皮木通青皮紫苏羗活荆穗蘹香子根木𤓰独活枳殻大腹姜葱水煎三钱日二㯽榔汤脚气肿满坐卧不得上冲心二便秘澁㯽榔木香郁仁桑皮木通水煎三钱去滓入牵牛末一钱二便利气快为度江东岭南瘴毒脚气论曰内经谓南方者其地下水土弱雾露之所聚也江东岭南大率如此春夏之交山水蒸欎风溼毒气为甚足或感之遂成瘴毒脚气其候脚先屈弱渐至痺疼膝胫㣲肿小腹不仁头痛烦心痰壅吐逆时作寒热便溲不通控心而势迫治不可缓支法存所以留意经方编善斯术者岂非江左岭表此疾得之为多欤犀角汤江东脚气小欲动作渐觉心闷脚胫痠痛烦热不止犀角木香前胡竹茹麦冬大腹皮用水煎五钱羚羊角汤江东脚气盛发上冲脾胃胸膈烦闷意气不畅口干目不知人羚角犀角木香升麻旋复麦冬大腹枳殻前胡水煎五钱快利为度旋复花饮乍处岭南未伏水土食饮不宜兼卑溼脚气发动时复心闷面目脚膝浮肿气乏唇口青黒胸膈烦热见食吐呕心腹妨痛冷气结聚如有此疾急服旋复前胡郁仁半夏赤茯大腹吴萸姜水煎五钱日二要疎利加㯽榔末犀角汤脚气之疾先起岭南稍来江东皆由卑溼得之或㣲觉疼痺或二胫肿满行起痺弱或上入腹不仁或时作冷热皆其候也若先觉此症食呕不下气上逆者宜急服犀角旋复赤茯陈皮紫苏姜枣水煎五钱豆一合独活酒岭南脚气发动地气郁蒸热毒风盛脾肺常有风溼独活生地海桐皮恶实根桂黒豆皮大麻仁生白酒三斗浸频服脚气杂治膏药淋渫等论曰脚气症候不一随症用药备载于前然有一方兼治数症者有膏酒淋传者皆昔经騐用之多効今复详类于后木𤓰丸脚气诸疾木𤓰乳香甘菊青盐将𤓰去瓤子入末封固蒸研丸梧子大酒下五十丸日三汗香为騐并膝脚等疾皆治桑叶煎脚气会用诸方苦脚弱宜服白桑木水一石煎五斗又加水五斗煎去滓慢煎成膏约二升即止收贮频含化一匙服七日觉四肢通畅频频洩气已后两脚或肿勿怪乃是得药力病差之候牛膝酒脚气极冷着厚衣葢覆不觉煖牛膝生地纸包泥裹又用纸包泥固干灰火养半日次以火烧一伏时取出渍酒服蒜酒初觉似有脚气宜服蒜桃仁豆酒一斗浸服石斛酒脚气痺弱筋骨疼痛石斛人参丹参川芎杜仲白术黄茋五味子防风陈皮甘草白茯干姜山药当归桂牛膝酒五斗浸服菝葜酒脚气屈弱积年腰嵴挛痺及腹内坚结菝葜曲白糯米蒸摊入汁曲拌匀内瓮中常法取酒服脚气发心膈闷宜此方取新砖中心凿孔如毬子大勿令透过将火烧红用醋拨之便入川椒于孔内以物葢看温煖以脚踏砖上立愈麻黄裹足方久藴风热足多冷麻隐痛难行夜常转筋如风所吹皆脚气之症麻黄令极热以帛包贮裹二足勿透气良久脚上有汗候麻黄温不用却着棉袜无令风吹如此数次永除病本芥子膏风溼脚气肿痛无力白芥子萞麻木别芸苔子白胶香胡桃捣千杵成膏如弹子大涂患处黒豆煎脚气黒豆桑皮羗活蒺藜吴茰海桐皮共末入汁煎膏酒下圣济总録纂要卷八圣济总录纂要卷九钦定四库全书圣济总録纂要卷九休宁程林纂膈气门膈气綂论论曰胸中者气之府唿吸升降之道也隂阳升降顺理则气道通调胸中乃治喜怒寒热不调则气聚于胸而为膈气夫膈气有五忧膈恚膈气膈寒膈热膈是也忧膈之病胷中气结烦闷津液不通饮食不下羸瘦无力恚膈之病心下若实呕辄噫醋心食不消心下痞涩积结在于胸中大小便不利气膈之病胸脇逆满咽塞不通恶闻食臭寒膈之病心腹胀满咳逆膈上苦冷脐腹常鸣食不生肌热膈之病脏有热气五心中热肉烂生疮骨烦四肢重唇口干躁身体头面手足或热腰背疼痛胸痺引背水谷不消不能多食羸瘦少气此五膈为病之症也人之和气一有忧思恚怒寒热饮食悉皆伤之致隂阳不和脏腑生病气痞于胸腑之间故曰膈气诸方之论不一又有十膈症各不同其发之原不越于此也五种膈气论曰人之胸膈升降出入无所凝滞命曰平人若寒温失节忧恚不时饮食乖宜思虑不已则隂阳拒膈胸脘痞塞故名膈气曰忧曰恚曰气曰寒曰热五种虽殊其为膈病则一建中丸治男女五种膈气及一切气不思食白豆䓻胡椒甘草陈皮髙良姜蘹香子红豆䓻人参川芎蒟酱黒干姜藿香叶共末入蜜杵丸芡实大酒下二丸姜汤下亦可备急沉香散治霍乱吐㵼气逆结胸膈气刺痛不思食沉香丁香京三稜黒干姜蓬莪茂肉豆䓻人参木香赤茯苓藿香叶桂心髙良姜甘草胡椒共末用盐㸃茶下二钱五膈丸治五种膈气噎塞胸中满闷不下食白术木香陈皮诃勒皮桃仁裩布桂心大黄半夏枳实槟榔琥珀共末入蜜杵丸如梧子大姜枣汤下三十丸人参白术汤治膈气咽塞忧结不散人参白术甘草京三稜诃勒皮陈皮木香桂心槟榔草豆蔲赤茯苓枳殻生姜水煎三钱温服日二人参丸治膈气咽喉噎塞不下食人参槟榔紫朴枇杷叶半夏共末煳丸如梧子大姜汤下二三十丸日二导气散治膈气咽塞不下虎头骨人参紫朴羚羊角荜拨共末饮下二钱裩布丸治膈气噎塞不下食裩布桩杵头细糠一合共研用老牛涎一合生柏叶汁一合慢煎入蜜搅成膏与末杵丸芡实大每用一丸含化嚥下膈气呕逆不下食论曰膈气呕逆不下食者由胃气不足风热乗之或忧恚气结不得宣通故令膈脘痞满气塞胸中纵能食而卒不下或入胃中多致不消与留饮相击则变为呕逆也丁香丸治膈气呕逆不下食壅闷恶心丁香木𤓰木香槟榔肉豆䓻青皮半夏共末入蜜杵丸梧子大姜汤下二十丸人参赤茯丸治膈气呕逆不下食或忧恚气不宣通人参赤茯苓细辛白芍药枳殻黑干姜桂心炙甘草㯽榔诃勒皮共末入蜜杵丸如梧子大用酒下二十丸如觉有物在喉中即丸三五丸如弹子大津嚥含化一丸五膈丸治胃气素弱因于忧恚膈气虚弱呕逆不思饮食人参附子川椒细辛逺志干姜炙甘草麦冬桂心共末入蜜杵丸如弹子大食后含化一丸津液嚥下觉胸中气逆即服一丸日三膈气痰结论曰膈气痰结者谓结痰在胸膈之上喉间噎塞咳唾稠浊气满胸中妨害饮食葢縁脾肺久虚气道痞涩不能升降水饮停结聚而为痰久不差则变虚弱上喘之病木香丸治膈气痰结呕吐酸水广木香青皮白术桂心益智仁肉豆䓻吴茱萸细辛黑干姜共末用酒煮陈米煳丸如小豆大生姜汤下十五丸至二十丸日二玅红散治膈气痰结呕逆吐食红曲人参丁香白茯藿香共末饮下二钱日二五膈丸治膈痰结胸中不利赤茯苓陈皮桑白皮紫苏㯽榔紫朴生姜旋复花共末入蜜杵丸如梧桐子大饮下二三十丸呕吐门呕吐綂论论曰人之隂阳升降三焦调顺脾胃和匀乃能腐水谷变化糟粕传㵼行导下走肠间若脾胃虚冷水谷不化则隂阳痞膈三焦不调浊隂之气不能下行冲奔于上故发为呕吐然吐逆之病有得之于膈实者有生于中满者有发于下焦者种种不同悉本于胃气逆则呕吐葢胃者水谷之海三焦者乃水谷之道路胃气宣通则上焦如雾中焦如沤下焦如渎命曰平人若胃气虚弱水谷迟化停滞三焦格拒升降不匀其气虚满得食则呕而又有朝食暮吐暮食朝吐者有食已即吐者有呕吐谷不得前者有但呕而无所出者有先呕却渴者有先渴却呕者有呕家本渴而反不渴者治求其本各有不同假令内格拒逆食不得入是有火也病呕而吐食久反出是无火也举此二者乃知呕吐之名则一而治药之法各异虽治有冷热有虚实之别要在安胃气为本使隂阳升降唿吸平均呕吐之病顺而愈矣呕吐论曰呕吐者胃气上而不下也譬之空缾小口顿溉不入乃升气所碍人病呕吐其理如此葢脾胃气弱风冷干动使留饮停积饮食不化胃气虚胀心下淡淡其气上逆故令呕吐也厚朴丸治脾胃虚寒痰盛呕吐紫朴半夏生姜将汁仝朴半共入砂锅内慢火煮干为末枣肉丸如梧子大酒下二十丸藿香散治脾胃虚寒痰盛呕吐不止饮食不化藿香紫朴桂心炙甘草青皮枇杷叶干姜姜枣水煎三钱服七宝汤治脾胃虚冷呕吐痰涎胸膈痞闷不思食人参白茯甘草大腹皮半夏草豆䓻诃勒皮姜枣水煎三钱服济急丸治脾胃虚寒痰饮留滞呕吐不止附子丁香以姜自然汁浸附子于器中重汤煮干为末每服一钱津液嚥下和胃汤治食饮不下呕逆清水面目虚肿人参赤茯苓半夏茅草根木通青竹茹甘草姜枣水煎三钱空心服人参半夏丸治呕吐不下食头痛人参半夏前胡铅丹共末蒸大枣去皮核杵成丸如梧桐子大空心姜汤下二十丸晩再服干呕论曰呕而欲吐吐而无所出故名干呕此由隂阳不和胃中虚弱气逆上行不能下降故有干呕之症麝香平气丸治胃气虚弱干呕心胸痞闷痰逆恶心吞酸噫食腹脇疼痛和脾胃进饮食辟除邪气麝香木香沉香肉豆䓻乳香丁香丹砂桂心紫朴半夏㯽榔共末入膏煳丸如梧子大空心饮下二十丸四倍散治胃气不和干呕恶心诃梨勒人参白茯白术共末盐汤下二钱或姜枣水煎服之大补虚损安中散治干呕小麦甘草陈曲干姜共末空心枣汤下二钱日二除邪热和胃气进饮食桂苓汤治干呕烦闷不下食桂心人参白术干姜砂仁紫朴陈皮甘草姜枣粟米水煎三钱服和安汤治胃气上逆干呕不止陈皮甘草干姜姜水煎三钱空心温服参粟汤治干呕不下食人参半夏生姜陈粟米仝入碢慢炒捣为粗末姜枣水煎三钱空心服胡椒汤治胃气上逆干呕烦闷胡椒木香糯米仝炒分三服水煎空心下痰饮门痰饮綂论论曰人之有形借水饮以滋养水之所化凭气脉以宣流葢三焦者水谷之道路气之所终始也若三焦调适气脉平均则能宣通水液行入于经化而为血灌溉周身设三焦气涩脉道闭塞则水饮停滞不得宣行因之聚成痰饮为病多端古方论痰饮有四痰饮悬饮溢饮支饮是也若其人素盛今瘦水走肠间沥沥有声谓之痰饮水流脇下咳唾引痛谓之悬饮饮水流行归于四肢当汗出而不汗体身疼重谓之溢饮其人咳逆短气倚息不得卧其形如肿谓之支饮此饮疾之大概也然又有五饮及水在五脏病各立名不同与夫聚而不散曰留饮癖于脇肋下曰癖饮流移不定曰流饮沉伏于内曰伏饮因酒多而成名曰酒癖因寒多所致即曰冷痰因热邪所伤即曰热痰病虽多端悉由三焦不调气道否涩而生病焉是以气行即水行气滞即水滞故知饮之为病在人最多善治者以宣通其气脉为先则水饮无所凝滞所以治痰饮者当以温药和之葢人之气血得温暖则宣流也及结而成坚癖则兼以消痰破饮之剂攻之坚癖自消痰饮自愈痰癖论曰痰癖之病由三焦气不升降水饮停滞留于脇下寒气乘之则令脇肋坚胀按之沥沥有声有时而痛妨害饮食久不施治令人肢体羸瘦谓之痰癖枳殻丸治痰癖脇肋刺痛匀气寛膈枳殻人参五味子柴胡甘草石斛诃勒皮共末蜜丸如梧子大饮下三十丸消饮白术丸治痰癖及饮酒停痰积聚不利呕吐目昏耳聋肠中水声白术半夏枳殻干姜共末蜜丸如梧子大空心饮下三十丸支饮论曰水饮停积胸膈不能消化支乗于心故名支饮其状令人心下筑悸咳逆喘息饮食不下身体虚浮形如水肿是也参茯丸治支饮不消胸膈满闷人参赤茯胆南星半夏生姜晋矾将生姜南星半夏捣成饼慢炙黄与药共末煳丸如梧子大姜汤下二十丸甜葶苈丸治支饮气喘不得息甜葶苈木香半夏共末姜汁煳丸如梧子大空心姜枣汤下二十丸㯽榔丸治支饮胸膈痞满闷㯽榔肉豆䓻半夏青皮干姜共末姜汁煳为丸如小豆大姜汤下五丸以差为度留饮论曰留饮之病得于三焦壅痞气脉凝涩致饮水不消留聚胸膈之间令人痞满短气脇下胀满喜渴数饮是其候也赤茯汤治膈间留饮呕逆多眩短气多渴赤茯柴胡白术枳殻㯽榔杏仁半夏人参旋复花姜水煎三钱空心服半夏汤治留饮不除胸中痰冷半夏人参附子桂心甘草赤茯白术姜水煎三钱空心服日二枳实汤治留饮不消心下痞坚时复作痛枳实白术桂心姜水煎三钱空心服日二沉香茯苓丸治留饮沉香白茯苓半夏人参丁香甘草陈皮肉豆䓻㯽榔共末蜜丸如梧子大姜汤下二十丸温脾胃利胸膈和气血荜拨煮散治留饮食癖荜拨炙甘草大腹皮丁香诃梨勒干姜白术草豆䓻陈皮桂心共末姜水煎三钱服痰饮门冷痰论曰气为阳阳不足者不能消烁水饮遇脾气虚弱气道否膈则聚饮而成痰浸渍肠胃上为呕逆吞酸下为洞泄寒中久不已则令人消瘦倚息短气妨害饮食昔人治痰饮多以温药和之为此故也半夏汤治冷痰癖饮胸膈痞满呕逆不止半夏人参白术附子甘草赤茯桂心姜水煎三钱服日二吴茱萸汤治胸中塞痰心下烦闷欲吐不下食吴茱茰人参半夏桂心甘草姜枣水煎三钱空心温服日二半夏汤治胃中冷痰呕逆消食温胃止逆半夏杏仁陈皮桂心甘草木香干姜姜水煎三钱空心温服吴茱茰汤治胃中冷痰吐酸水胸中不快吴茱茰附子半夏用姜水煎三钱空心温服丁香半夏丸治胃中冷痰利胸膈和脾胃进饮食丁香半夏人参木香藿香肉豆䓻陈皮共末姜汁煳为丸姜汤下二十丸法制半夏治冷痰利胸膈一切诸痰并治半夏白矾丁香皮草豆䓻仝入酒浸春夏七日秋冬十五日取夏洗过焙干毎嚼五六粒茶酒任下热痰论曰热痰者由气滞壅塞津液不通热气与痰水相抟聚而不散若咽喉干躁或寒或壅头目昏重咳唾稠浊面目赤热是其症也鹅梨煎丸治热痰凉心肺利胸膈解毒补元益气鹅梨皂荚怀生地黄薄荷白蜜人参白茯苓木香肉苁蓉白蒺藜牛膝半夏云白术羗活㯽榔山药青皮防风炙甘草桔梗共末捣膏为丸如梧桐子大荆芥汤下二十丸千金散治热痰壅盛胸膈不利半夏蛤粉甘草羗活凝水石共末水下三钱空心服以利为度丹砂丸治热痰壅盛虚烦躁渴丹砂胆南星枯矾炙甘草半夏共末用姜汁煳为丸如梧桐子大丹砂为衣毎服姜汤下二十丸麦冬汤治胸间热痰不思食麦冬人参前胡葛根犀角桔梗芦根水煎五钱空心服日二膈痰结实论曰膈痰者气不升降津液痞涩水饮之气聚于膈上久而结实故令气道奔廹痞满短气不能眠卧甚者头目旋运常欲呕吐是也金箔丸治膈痰结实咽喉不利咳嗽喘息金箔牛黄麝香氷片珍珠硼砂丹砂甘草马牙硝共末蜜丸如芡实大金箔为衣人参汤或薄荷汤下一丸半夏丸治膈痰结实满闷喘逆化痰半夏皂荚生姜为末蜜丸如梧子大姜汤下二十丸犀角汤治膈痰结实头目昏运不思食咳嗽烦渴犀角人参片芩柴胡麦冬白茯升麻甘草姜水煎三钱空心服八珍丸治膈痰结实满闷喘逆不能眠卧者丹砂犀角羚羊角茯神牛黄龙脑牛膝南星硼砂右为细末研匀蜜丸如鸡头大每服一丸食后细嚼人参荆芥汤下神仙坠痰丸治膈痰结实满闷或痰饮否塞等症皂角白矾黒牵牛右为末滴水丸如梧子大每日服三十丸渐加至百丸空心温酒送下膈痰风厥头痛论曰痰生于脾胃宜实脾燥湿又随气而升宜顺气为先分导次之风动于肝肝宜疎泄如治之未当则脾受木制而痰由自生久而欝结胸膈随火上升以致头痛发晕甚而至于风厥风厥者即肝厥也凡治此者宜豁其痰而燥其脾踈其肝而和其胃则痰自不生厥自愈而痛自止矣玊壶丸治膈痰风厥头痛目眩等症天南星半夏天麻头白面右为细末滴水为丸如梧桐子大毎服三十丸用水一大盏先煎令沸下药煮五七沸候药浮即漉出放温别生姜汤下不计时服玊真丸治膈痰厥逆不可忍硫黄石膏半夏硝石右为细末研匀生姜汁为丸如桐子大隂干每服二十丸姜汤或米饮下更灸关元百壮虚寒甚者去石膏用钟乳粉一两芎辛导痰汤治痰厥头痛川芎细辛南星陈皮茯苓半夏枳实甘草右作一服水二钟姜七片煎至一钟食后服渣再煎服甚者三四服必止川芎丸治膈痰头痛眩晕川芎天麻右为末蜜丸毎两作十服每服一丸细嚼茶酒下取効最速消渴论曰消渴一症有标本之异当审其所起辨其所发而施治焉庶不舛错悞人若六气为病其本有之三隂三阳为病其标有之一曰消渴以渴而不利引饮过甚言之二曰消中以不渴而利热气内消言之三曰肾消以渴而复利肾燥不能制约言之此久不愈能为水肿痈疽之病宜慎此者服药之外当以絶嗜慾淡滋味为本消渴论曰消渴者渴而引饮乃复溲少是也得之五石之气内燥津液肾气不化故渴甚而溲少也久之不治则经络壅涩留于肌肉变为痈疽肿毒疮疖之候桃红散治三消渴病石膏铅丹赤石脂白石脂括楼根炙甘草共末空心温水下二钱日二沃焦散治三消渴病饮水无度小便短少泥䲡鱼荷叶共研匀用新汲水下三钱日二不思水即止葛根丸治消渴日饮水数斗不止葛根附子括楼根铅丹共末入蜜杵丸梧子大用茅根汤下二三十丸神应丸治消渴津液内耗饮水不休溺少桂府滑石寒水石用鸡子一枚取孔去黄将清和末如膏入殻封固外以盐泥包裹晒干煅赤以药细研大人饮下二钱小儿五分止渴括楼饮治因好热麫炙砖及热药并乳石三焦气膈心肺干热口干舌焦饮水无度小便数多心欲狂乱服此急救括楼冬𤓰用黄土泥裹𤓰半指厚隂干以火烧通赤去泥就热将𤓰烂研绞汁约七八合入蜜二两和匀稍冷分作三服脏腑热竭即不思水小便自无如括楼未时独烧冬𤓰服之亦妙生津丸治消渴疾津液内耗饮水不止溲少青蛤粉白滑石共研匀用黄颡鱼涎和丸小豆大陈粟米饮下二三十丸日二猪嵴骨饮治消渴久不差雄猪嵴骨炙甘草黒干姜大枣肉用水三升煎二升发时和水不拘时服以差为度竹龙散治消渴引饮不止溲少服之止渴利便五灵脂黒豆共末用冬𤓰汤下二钱无𤓰时用叶与子煎汤日二小可渴只用一服差差后不可服热惟宜服八味丸仍用五味子代附子八味丸治消渴愈后复发时服之俱玅怀地山药山茰肉白茯苓牡丹皮泽㵼五味子桂心共末入蜜杵丸梧子大盐汤下二三十丸甘露散治消渴饮水不止猪胞煎破洗浄以火烧烟止研末空心酒下一二钱日二生津液梅苏丸治消渴膈热烦躁白鸟梅紫苏鸟梅肉人参炙甘草诃勒皮百药煎麦冬共末用黄蜡汁和丸芡实大津化一丸嚥下暑月行路止渴甚妙人参煎方治消渴人参葛根共末发时用燖猪汤一升入末三钱蜜二两慢煎取汁三合自稠如饧收贮夜饭后含化一匙津下重者不过三服牛膝丸治消渴下元虚损经久不止牛膝生地汁以汁浸末夜浸日晒汁尽为度入蜜杵丸梧子大酒下三十丸久服壮筋骨驻颜色黒须髪姜鱼丸治消渴饮水不止生姜切片焙干为末用鲫鱼胆汁和丸梧子大米饮下七丸至十丸鸡膍胵散治久渴不差旬日见效鸡膍胵黄皮鸡肠鹿角胶白龙骨白石脂桑螵蛸土𤓰根川黄连牡蛎苦参漏芦共末空心饮下二钱日二黄连牛乳丸治消渴川连麦冬牛乳生地汁生葛汁二味共末用乳汁煎沸杵丸梧子大空心饮下二三十丸日二竹叶汤治消渴饮水不辍多至数斗甘竹叶大麻仁赤秫米鹿蹄白茯苓薤白共分八服先以水三钟煎麻仁竹叶取汁入药煎一钟㣲㣲饮之渴止为度消渴烦躁论曰消渴烦躁者阳气不藏津液内燥故令烦渴而引饮且躁也内经谓诸躁狂越皆属于火葢以心肾气衰水火不相济故也芦根汤治消渴心脾中热烦躁不止下焦虚冷小便多羸瘦芦根括楼根牡蛎黄茋知母生麦冬水煎三钱空心温服日二翠碧丸治烦渴不止咽干躁热昏闷青黛麦冬葛根怀生地括楼根寒水石胆星知母共末用陈米煳丸梧子大金箔为衣煎人参竹叶汤下十五丸至二十丸日二天冬煎方治消渴烦躁引饮无度惊悸不安生天冬白蜜用水五钟煎天冬至三钟以汲水淘数次别以热水一钟入蜜搅匀浸天冬五日毎食后食天冬一两差白茅根饮治丹石并热药发动毒气不宣心肺躁热烦渴饮水不止旋作小便久之即为痈疽肿毒白茅根麦冬白茯苓桑白皮露蜂房共粗末如黍米大水煎四钱淡竹叶十二片大枣二枚温服日二消渴小便白浊论曰消渴饮水过多久则渗漏脂膏脱耗精液下流胞中与水液浑浊随其所之与小便利下凝膏故谓之消渴小便白浊也肾沥汤治消渴小便白浊如脂白羊肾五味杜仲生姜黄茋怀生地人参大枣磁石药分二剂先以水四升煎肾与磁石二升入药再煎八合去滓分二服山茱茰丸治消渴饮水极多肌体瘦弱小便如米泔腰膝冷痛诸方不能治者山茰肉括楼根苦参土𤓰根龙骨川连共末用生括楼汁捣丸梧子大饮下三十丸日二肉苁蓉丸治消渴下焦冷小便如脂泔肉苁蓉丹皮川归五味子巴㦸天地骨皮白龙骨韭子甘草怀地泽㵼磁石赤石脂人参白术禹余粮桑螵蛸共末入蜜杵丸梧子大牛膝汤下二三十丸日二久渴论曰消渴之病本于肾气不足下焦虚热若病久不愈者邪热藴积荣卫滞涩精血衰㣲病多传变宜知慎忌凡忌有三一饮酒二房室三咸食及椒麫炙煿又消渴病经百日以上者当忌针刺若妄针灸则疮上漏水变成痈疽矣肾沥汤治久消渴饮水不絶逺志赤茯人参川归龙骨泽泻怀地川芎片芩桂心五味麦冬羊肾用水三钟煮羊肾取汁煎药五钱入姜枣温服日二升麻黄芩丸治久渴不止升麻片芩麦冬人参生地苦参括楼根川连川栢共末用牛乳和丸梧子大饮下三四十丸消渴后成水论曰脾土也土气弱则不能制水消渴饮水过多脾土受湿而不能有所制则泛溢妄行于皮肤肌肉之间聚为浮肿胀满而成水也瞿麦穗汤治消渴欲成水气面目膝胫浮肿小便不利瞿麦穗泽㵼滑石子芩大黄桑螵蛸防己水煎三钱温服顷又服赤茯苓汤治消渴后头面脚膝浮肿胃气虚弱不能下食心胸不利或时吐逆赤茯人参白术前胡紫苏陈皮㯽榔木香桂心甘草姜枣水煎三钱服消渴后成痈疽论曰消渴则随饮而出皆作小便由少服乳石所致久则荣卫损伤精血不足肌肤减耗石气増炽随附经络津液内竭经络凝涩荣卫不行热气留滞故变为痈疽此当精穷治法恐毒气不出穿通脏腑也𤣥参散治渴利后经络痞涩荣卫留滞壅热结成痈疽𤣥参犀角木香沉香芒硝黄茋羚羊角甘草共末空心温水下二钱日二磁石散治消渴后经络壅热结成痈疽磁石生地黄蓍地骨皮㯽榔五味子桂心枳殻共末温水下三钱日二石膏汤治消渴后成痈疽石膏知母括楼根犀角升麻土𤓰根水煎药三钱入小麦少许去滓入二汁各半合温服日二桑白皮汤治消渴后心肺气独盛结成痈疽桑根白皮用水煎三钱空心温服日二以差为度消中论曰消中者不渴而多溲一名内消以邪热薫铄五脏然后外及肌肉形体也得之少年饵石房室太甚真气耗惫石气孤立结于肾则肾实肾实则消水浆故不渴而小便利多不得润养五脏使所食之物皆消为小便治宜滋肾水养津液则差天冬丸治初得消中食已如饥手足烦热背疼闷小便白浊天冬鸡内金知母土𤓰根五味子桑螵蛸鹿茸泽㵼赤石脂牡蛎苦参共末入蜜杵丸梧子大饮下二十丸荠苨汤治内消所食物皆化作小便兼治强中荠苨大豆人参白茯石膏葛根括楼根子芩甘草知母磁石水煎五钱温服日二牡蛎丸治消中食已即饥手足烦热背䏝疼闷小便稠浊牡蛎赤石脂括楼根肉苁蓉知母泽㵼天门冬土𤓰根桑螵蛸五味子鹿茸川连子芩怀地共末入蜜杵丸梧子大饮下三十丸日二猪肚黄连丸凡消渴变为消中者饮食到胃腑即时消化小便多而色白饮食过人而不觉饱者是为消中雄猪肚川连以大麻子仁二合研水四升调如杏酪汁煮肚候烂入连末宻缝蒸极烂乗热捣丸梧子大暴干饮下三四十丸临卧再服肉苁蓉丸治消中真气耗惫小便无度肉苁蓉人参五味子巴㦸天炙甘草括楼根地骨皮丹皮泽㵼怀地韭菜子桑螵蛸禹余粮龙骨赤石脂磁石共末入蜜杵丸梧子大牛乳汁下三十丸消肾论曰消肾者由少服石药房室过多精血虚竭石势孤立肾水燥涸渴引水浆下输膀胱小便利多腿胫消瘦细小小便数或赤似血色骨节痠痛故名曰消肾地黄汤治消肾腿胫消瘦细小小便数似血色臓腑虚冷怀地麦冬桂心炙甘草川续断白蒺藜黒干姜水煎三钱温服日二山茱茰丸治消肾自腰以下瘦弱无力小便数不禁山茰肉牛膝桂心韮菜子黄茋肉苁蓉杜仲共末入蜜杵丸梧子大黄茋汤下二十丸日二人参鹿茸丸治消肾肢体瘦弱无力小便数人参黄茋鹿茸括楼根桑螵蛸兎丝子杜仲山茰肉鸡膍胵黄皮共末入蜜杵丸梧子大枣肉汤下三四十丸日二磁石汤治消肾小便白浊如凝脂形体消瘦磁石黄茋杜仲人参懐熟地水三钟先煮羊肾一对切片煮取汁二钟入磁石一分再煎钟半用汁煎药四钱服日二金银箔丸治消肾口干眼涩阴痿手足烦疼小便多金箔银箔葛根白茯苓懐生地肉苁蓉天冬麦冬川连括楼根丹砂黒干姜五味巴㦸天泽泻共末入蜜杵丸梧子大丹砂为衣空心饮下二十丸日二人参附子汤治消肾饮水无度腿膝瘦细小便白浊不差人参附子青黛水煎楮叶二片取汁煎二钱温服日二圣济总録纂要卷九圣济总录纂要卷十钦定四库全书圣济总録纂要卷十休宁程林纂水病门论曰内经谓肾者胃之关也关门不利故聚水以从类上下溢于皮肤而为胕肿胕肿者聚水而生病也其状目窠上㣲肿若新卧起然颈脉㣲动时作咳𠻳股冷肤肿口苦舌干不得正偃正偃则咳清水不得卧卧则惊而咳甚则小便黄澁以手按肿处随手而起如裹水之状是也以脉别之脉沉者水病也洪大者可治㣲细者难治水病有不可治者五唇黒伤肝一也缺盆平伤心二也脐出伤脾三也足下平满伤肾四也背平伤肺五也葢脾肾气虚三焦闭塞至隂之气内蓄巨阳之气不得宣通如是则水道不利饮湿攻脾散于肌肉而为水肿之病矣水肿论曰水肿之病以脾胃气虚不能制水水溢妄行溢于皮肤其胫股冷肤肿时作咳嗽不得安卧小便黄澁以手按肿处随手而起是也妙香散治一切水气四肢肿满乌药青皮良姜蘹香子水煎三钱温服煖肾散仝前巴㦸天甘遂木香葶苈沉香陈皮芫花麦蘖腻粉泽㵼槟榔共末用猪腰切渗末二钱纸包煨先食粟米葱粥半碗吃腰又食粥临卧服至五更大小便下赤黄恶物愈大黄汤治水肿腹满大黄桑白皮人参甘草桂心细辛水煎五钱入枣二枚去滓入白饧一匙沸服日三利小便三五升差㯽榔丸治水肿㯽榔附子防己紫朴吴茰干姜葶苈杏仁甘草椒目赤茯括楼仁海藻麻黄白术黄茋桂心共末蜜丸梧子大饮下二十丸二便利为効十水论曰十水之病肿从脚起上气而咳名为白水其根在肺肿从面目起名为清水其根在肝肿从腹肉起名为黄水其根在脾肿从脚跌起名为黒水其根在肾肿从心起名为赤水其根在心肿从腹起名为气水乍实乍虚乍去乍来其根在大肠肿从头面起至足名为垂水其根在胆肿从内起坚块四肢小肿名为石水其根在膀胱肿从四肢起腹大名为风水其根在胃肿从腹内起名为里水其根在小腹凡此十水生于脏腑各从其根究其所本则肺与肾而已故内经云其根在肾其本在肺皆积水也又曰津液充郭其魄独居精孤于内气耗于外形不可与衣相保葢肾气虚弱水气胀满上攻于肺肺气孤危肾为水害子不救母故隂精损于内阳气减于外三焦不溢水道不通水满皮肤身体痞肿治之之法备见内经故曰平治于权衡去菀陈莝㣲动四极温衣缪刺其处以复其形开鬼门洁浄腑精以时服五阳已布䟽涤五脏则精自生形自盛骨肉相保巨气乃平赐名神助散旧名葶苈散治十种水病百方不愈面目四肢俱肿气息喘急眠卧不安小便渐澁腹胀气闷水不入口垂命欲絶者椒目猪苓泽㵼牵牛苦葶苈共末姜水煎三钱入葱白三茎酒半钟稍热下良久喫葱白粥一碗酒一钟面东热喫至子后二便通利喘定肿减间日再服百日尽消补药木香丸取下水气木香青皮莪术共末煳丸梧子大汤下十丸灵保丸治十水滑石腻粉共研木𤓰汁丸小豆大五更饮下七丸日止一服服七日觉脐腹撮痛小便多为効忌盐百日觉効便服补脾胃药再苏丸治十种水气大通三焦此方仙经所载天台山金坛石室中镌记但令人忌口无不差者大㦸甘遂桂心干姜舂大麦麫巴豆大黄共末蜜丸小豆大茶下十丸取利为度桑白皮饮治气水面目浮肿胸满短气小便不利桑白皮赤芍郁李仁百合木通大腹皮水煎五钱空心温服日二风水论曰内经云肾者北藏也肾主水故人勇而劳甚则肾汗出肾汗既出复感于风内不得入于脏腑外不得出于皮肤客于𤣥府行于皮里传为胕肿本之于肾名为风水其脉自浮其外症骨节疼痛而恶风且身肿如裹水之状颈脉动时咳者是也金匮方云脉浮而洪浮则为风洪则为气风气相抟身体洪肿汗出乃愈恶风者为风水不恶风者小便通利上焦有寒其口多涎此为黄汗二者之症不可不察麻黄石膏汤治风水偏身洪肿骨节疼痛恶风汗出不仁麻黄石膏白术附子甘草姜枣水煎服大豆汤治风水一身肿满短气欲絶杏仁防风白术赤茯防己麻黄甘草黄茋水煎五钱入大豆酒一合日三利小便愈防己汤治风水脉浮浮为在表其人或头面汗出而表无他病但腰已下胕肿防己白术甘草黄茋姜枣水煎三钱空心温服日二如喘加麻黄身重胃中不和加桂心心下久寒加细辛毎服药取汗愈石水论曰肿从内起坚块四肢游肿名为肾水其根在膀胱葢肾主水与膀胱膀胱者州都之官津液藏焉气化则能出矣今肾水则膀胱气弱膀胱气弱则不能化气而隠滞不能行水液停结于脐腹间故其症胸腹鼓满按之如石脇下胀痛其脉沉迟身体发热四肢头面皆肿也桑白皮汤治膀胱石水四肢瘦桑皮白术射干赤茯猪苓泽漆泽㵼防己水煮大豆半合取汁煎三钱温服日二楮白皮汤治石水四肢细瘦独腹肿大状如怀孕心中妨满食即气逆楮皮桑皮防己白术射干赤茯泽漆大豆水酒合煎三钱温服杏仁丸仝杏仁苦瓠共末煳丸梧子大饮下二十丸水出为度大腹水肿论曰内经云水病下为胕肿大腹又曰上下溢于皮肤故为胕肿其症腹大四肢小隂下溼手足逆冷腰痛上气咳嗽烦疼是也葢三焦闭塞水道不通流溢皮肤荣卫否澁内连腹膜则至隂内动胀急如鼓得病之本多因大病之后或积虚劳损或新热食毕入水自渍及浴冷水水气不散理宜然也牛黄丸治大腹水肿气息不通症候危笃者牛黄昆布牵牛海藻桂心椒目葶苈共末蜜丸小豆大饮下十丸小便利为度苏合香丸治水气腹大肿苏合香水银白蔹末共研蜜丸小豆大空心饮下十丸丹参酒治久患大腹病其状四肢细瘦腹大有劳苦则胫肿满食则气急此病服下利药不差宜用此酒以散除风溼利小水丹参鬼箭羽白术知母赤茯苓秦芁猪苓海藻真独活桂心共为粗末以白酒五升浸五日每服一钟日三水肿欬逆上气论曰内经谓肾为水肿肺为喘唿气逆不得卧葢肾主水肺主气肾虚不能制水水气胀满上乗于肺肺得水而浮故虚而咳嗽古方有云肿从脚起上气而欬名曰白水其病在肺褚澄防已煎散水肿上气防已泽漆叶泽㵼白术丹参赤茯桑白皮陈皮木通郁仁水煎五钱入生姜日三小便利为度防已汤水气欬逆上气四肢浮肿坐卧不安防己甜葶苈木通桑白皮赤茯陈皮泽漆郁李仁百合水煎五钱鲤鱼汤水肿腹大喘欬胸脇满不得卧鲤鱼紫苑桂防己黄芩硝石人参用水一斗煮鱼取汁五升每二钟煎末五钱日三雌鸡汤胸中喘嗽逆水气身肿利小便雌鸡白术半夏泽漆炙甘草粗捣筛用东流水五升煮鸡取汁入药五钱姜枣赤小豆煎服日三夜一泽漆根汤水在肺令人咳喘上气腹大脚肿目下如卧蚕㣲渴不得卧小便难少而数胸满隐痛此水气迫肺宜利小便泽漆根人参麦冬炙甘草赤茯鲤鱼水气徧身肿满论曰肾主水脾胃主土土尅水胃为水谷之海其气虚不能传化水气使水气浸渍水脏又脾得水溼之气土衰不能制水气溢归于肾肾虚三焦不㵼经络闭塞故水气溢于皮肤传流四肢所以通身肿也其候上气体重小便黄澁肿处按之随手而起是也木通汤徧身肿木通苦葫芦防己泽㵼猪苓海蛤酒水煎五钱入葱白温服当下小便数升肿消鲤鱼汤水病通身洪肿鲤鱼泽漆人参杏仁共末水三升煮鱼以汁煎末三钱日三小便利乃止海蛤丸水肿腹满四肢瘦喘促小便澁妨闷海蛤木香防己厚朴诃勒皮旋复花桂共末蜜丸梧子大大腹皮汤下二十丸枳实汤水气枳实白术升麻炙甘草紫苑知母桑白皮赤茯黄茋秦芁麦冬黄芩葱白水煎三钱白术汤水气渴腹脇胀满白术人参赤茯炙甘草水煎五钱服平补鹿茸丸水气平愈体瘦如旧鹿茸苁蓉地黄兎丝子栢子仁白茯黄茋防风逺志车前子五味子桂蜜丸梧子大饮下三四十丸水蛊论曰水肿之状腹膜肿胀皮肤粗黒摇动有声此由脾胃气虚溼气淫溢久不治则害人如蛊之毒故谓之水蛊大黄汤水蛊二便不通急胀壅塞大黄麦冬川连甘遂茅根贝母水煎二钱瞿麦汤水蛊腹胀满急小便不通纵有少而黄赤瞿麦穗车前滑石茅根甘遂苦参水煎二钱日三分水气海蛤丸水蛊腹胀喘嗽海蛤凝水石滑石腻粉粉霜白丁香共末麫和作饼子纸包煨为末煳丸菉豆大酒下二十丸鼠尾草丸水蛊鼠尾草马鞭草水五斗煮二斗取汁再煎成膏为丸小豆大以轻粉为衣饮下三丸恶实丸水蛊身体洪肿恶实为末煳丸梧子大饮下十丸勿嚼破瓠瓤煎同前瓠瓤水二升煮一炊去滓煎堪丸即丸小豆大饮下十丸取小便利后勿饮水作小豆羮食之楮枝煎蛊病水肿楮枝水五升煎半取汁入黒豆末半升煎成频服一匙膜外气论曰诸家方书论水病甚详未尝有言膜外气者唐天寳间有徒都子者始着膜外气方书本末完具自成一家今并编之然究其义本于肺受寒邪传之肾肾气虚弱脾土又衰不能制水使水溼气散溢于皮肤之间气攻于腹膜之外其病令人虚胀四肢肿满按之没指是也徒都子论病本膜外气者或谓之水病起于他疾不可常定或因患疟或因积劳或因肾脏中风或因肺腑伤冷或因膈上气或因冲热逺行或因酒肉中所得始于肺终于肾或因咳嗽或多涕唾或因蓄聚冷气壅塞不散遂使肺脏邪气攻心冷气化为水流溢膀胱在大肠膜外所以切脉不能知针灸不能及葢人肾为命本不可虚也本固枝叶茂本虚即枯藁况四时衰旺皆乗肾脏之气肾损则五脏皆衰是致胃闭而脾不磨气结而小便澁轻重之候在大小便耳若小便不通则气壅攻击腹内冲出膜外化而为水使人手足头面浮肿若二便㣲澁则㣲肿极澁则极肿二便俱不通三日即徧身洪肿则隂亦肿夫隂肿有二有肿而小便自出者有肿而小便澁者又有茎囊连小腹脐背肿者此并为死候宜速治之若患此肿病亦不常定或先手足面目浮肿或先腰肋㣲肿或先手足小肿其候或消或甚三五日稍愈又发亦以小便通澁为効积渐变化洪肿女人得之与此畧同凡患此疾令人腹胀烦闷胸间气急此由肺胀甚至喘如牛吼坐卧行立不得或中夜逆气攻心胸重者一二年方死有一二月死者若将息失度悮食毒物十日半月即甚也愚医多以针灸出水为功又以鲤鱼赤小豆为药又令病人饮黄牛尿服商陆根反有所损少有差者大抵此病尤忌针灸华陀云患水病勿遇良医第一不可针灸言气在膜外已化为水水出即引出腹中气水尽则死有此病疾者宜向阳行坐遇隂雨则愈觉壅滞房中常须存火服药后夜卧觉胸间热甚宜含红雪与好茶之类慎勿饮酒及冷药茶冷水若渴宜喫五灵汤録在卷后尤忌盐生冷醋滑五灵汤膜外水气木通诃勒皮防己赤茯陈皮水煎五钱觉热喫好茶紫苏煮散膜外水气紫苏防风白术桑皮共末水煎觉热去白术加甘草功効如前方又有蛇蛊状如水病相似四肢如故小便不甚澁但腹急肿而蛊胀不下食凡医多悮作水气治之宜只细详审圣济总録纂要卷十圣济总录纂要卷十一钦定四库全书圣济总録纂要卷十一休宁程林纂黄疸门黄疸统论论曰疸病症有五种一曰黄疸二曰黄汗三曰谷疸四曰酒疸五曰女劳疸黄疸者徧身面目悉黄如橘黄汗者身体黄肿汗出如檗汁不渇状如风水谷疸者食毕头眩心中怫郁不安而发黄酒疸者心中懊痛足肿满小便黄面发赤斑黄黒由大醉当风入水所致女劳疸者一身面目皆黄发热恶寒小腹满急小便难由大热房室过度此五者症状虽异大率因酒食过多水谷相并积于脾胃复为风湿所抟热气郁蒸所以发黄为疸其症食已如饥曰胃疸额上黒足下热曰黒疸其因伤寒时气后变成黄者縁阳明病无汗小便不利热瘀在里心中懊憹身必发黄若被火额上㣲汗出但小便不利亦发黄其状如橘色腹㣲满此由寒湿不散瘀热在于脾胃故也又有九疸三十六黄其症其名悉各不同治皆有法具载后章凡黄病当利其小便疸而渇者其病难治疸而不渇其病可治黄疸论曰内经谓目黄者曰黄疸又曰安卧脉盛谓之黄疸其外症身体面目及𤓰甲小便尽黄其内症食已如饥此由酒食过度脾胃有热复为风湿所抟瘀结不散热气郁蒸故发是疾若面色㣲黄身体或青赤黒色皆见者与纯热之症不同当于湿家求之诸黄疸发于阴部其人必呕发于阳部其人必振寒而发热也茵陈蒿汤治黄疸目黄小便如血心烦躁闷口苦头痛茵陈蒿麦冬山枝仁木通柴胡括楼根炙甘草水煎五钱入竹叶二七片温服日二木通汤治黄疸脾胃积热皮肉皆黄烦躁口苦小便赤涩木通瞿麦穗懐生地大青赤茯苓白茅根秦芁水煎五钱温服日二黄连汤治黄疸面目徧身皆黄小便尽黄川连大青人参地骨皮茵陈蒿山枝仁子芩柴胡芒硝大黄水煎五钱温服日二桃根汤治黄疸面目一身如金色及一切疸病桃根皮水煎取汁空心频服如眼中黄色未退时饮酒一杯白鲜皮散治一切黄疸而目皮肉如金色小便赤黒口干烦渇白鲜皮芒硝大黄土𤓰根茵陈蒿括楼根白芍川连柴胡山枝子芩真珠大青共末用白茅根取汁下三钱取利至晩不利再服服了以葱豉粥投之取利为効柴胡汤治黄疸身面黄口渇柴胡炙甘草白茅根水煎温服未差再服秦芁煮散治面身目𤓰甲小便俱黄秦芁用牛乳二钟半煎钟半分二服未差再服茵陈蒿丸治一切黄疸并小便如金色及身皮皆黄者茵陈蒿大黄片芩山枝仁共末入蜜杵丸梧子大空心饮下二三十丸日二呉蓝饮治黄疸身肿发热汗出而渇汗着衣正黄呉蓝白芍麦冬白鲜皮山枝仁桑白皮防己水煎五钱温服日二急黄论曰诸发热心颤定必发为急黄谓其卒然发黄心满气喘命在顷刻故名急黄也有初得病身体面目即发黄者有初不知是黄死后变黄者但先有其症当急治之此由脾胃有蓄热及客气郁蒸又因热毒所加故发为斯病也茵陈蒿汤治急黄小便赤黄如枝子汁色兼心中烦闷茵陈蒿子芩山枝仁川连大黄白鲜皮贝齿朴硝水煎五钱去滓入朴硝五分沸服日二茵陈川连汤治天行急黄身目如金色茵陈蒿川连子芩大黄人参炙甘草水煎五钱空心温服日二龙胆草汤治急黄面目身体如金躁欲饮水龙胆草石膏木通土𤓰根大黄白茅根朴硝犀角山枝水煎三钱去滓入朴硝五分沸服黒豆煎治急黄烦热口干徧身悉黄黒豆用水五大钟煎汁二钟入生地汁藕汁麦冬汁白蜜各二合酥半合慢煎成膏含化一匙日三夜一阴黄论曰阴黄者面黄头痛不发热不欲闻人声音此由阳伏于阴邪气热盛沉潜散于肌肉身黄如橘故谓之阴黄昔人有言下之后身目发黄者当于寒湿中求之此其类也秦芁汤治阴黄不欲闻人言语小便不利秦芁赤茯苓炙甘草旋复花用牛乳煎四钱温服茵陈蒿散治阴黄身面如橘色小便不利茵陈蒿白术猪苓赤茯苓桂心泽泻共末空心水下二钱日三半夏汤治阴黄小便色不变欲自利腹满而喘者必哕半夏人参葛根生姜水煎四钱温服日二赤小豆散治阴黄赤小豆丁香麝香𤓰蒂青棉布灰共末熟水下一钱日二以吐为度又取少许吹鼻中有黄水出効酒疸论曰胃虚谷少醉以入房冐犯风邪胃中热毒随虚入里小便黄赤湿毒内聚心下懊憹疼痛薫发肌肉则身目发黄或发赤斑足胫浮肿或下之早则变为黒疸令人心如病饥大便黒瘀皮肤不仁治法槩宜先去湿毒后分小水陈茵蒿汤治酒疸心中懊痛小便黄赤茵陈蒿葛根赤茯苓升麻秦芁括楼根山枝仁水煎三钱温服日二以差为度艾叶汤治酒疸身目俱黄心中懊痛艾叶麻黄大黄用酒煎四钱入大豆半合空心温服日二凝水石散治酒疸小便不利或饮少溲多如白泔色凝水石白石脂括楼根知母桂心兎丝子共末空心饮下二钱日二小麦饮治酒疸生小麦用水煎二合取汁顿服未差再服追毒饮治酒疸徧身发黄狗嵴白芥子炙甘草用酒一升煎半升分二服以利下为度未利再服谷疸论曰夫饥饱甚则胃中满塞谷气未化虚热薰蒸遂为谷疸其症心下懊闷䫦睡心忪怫郁发烦小便不利身黄如橘是也苦参枝子丸治谷疸苦参子芩山枝仁龙胆草共末用雄猪胆汁和丸如梧子大空心饮下二十丸日二胃疸论曰已食如饥者胃疸也夫胃热则能消谷今已食如饥者以胃气但热而无阴也然胃为足阳明阳明之脉络属于心阳明得热则心火上行阳炎过矣故单阳成瘅心嘈杂而身面黄小便赤色也泻热汤治胃中有热食已如饥不生肌肉面色萎黄生大黄麻黄子芩甘草陈皮杏仁赤茯苓芒硝泽㵼水煎三钱温服日二芦根汤治胃热壅盛食已如饥面黄口燥芦根麦冬括楼根甘草知母赤茯苓生姜水煎三钱入小麦一撮竹叶生地一分温服日二赤茯苓汤治胃积热食已即饥面黄肌瘦胸满脇胀赤茯苓陈皮泽㵼桑白皮白芍药白术石膏人参桂心半夏生姜水煎四钱温服犀角汤治胃实热呕逆不下食犀角屑葛根麦冬枇杷叶生姜水煎三钱服黒疸论曰诸黄疸酒疸女劳疸久不已皆变为黒疸其状小腹满身体尽黄额上反黒足下热大便黒是也黄本脾病脾者土也脾病不已𫝊其所胜肾斯受之肾为水藏其经足少阴其色黒病在肾故小腹满色黒大便黒足下热是皆足少阴经受病之症当归汤治诸疸久不差变成黒疸小腹满身黄额黒川归桂心麦门冬大黄黒干姜黄茋茵陈蒿子芩赤茯苓炙甘草石膏川连白芍药人参共十四味剉如麻豆大用生姜水煎三钱空心温服日三一方无黄茋土𤓰根饮治诸疸变成黒疸诸医所不能治者土𤓰根水煎取汁每日空心服半钟其病随小便出即愈须强壮人可半钟羸瘦人只一合无生者剉干者一两水煎服女劳疸论曰脾胃素有湿热或縁大暑醉饱房劳过度引热归肾湿气交攻小水不利小腹坚胀湿毒流散于肌肉之中则四肢身面发黄故谓之女劳疸然其症又有额上黒㣲汗出手足心热薄暮即发膀胱急小便自利者各宜随其症而治之硝石矾石散治女劳疸身目皆黄发热恶寒小腹满急小便难出大劳大热房室伤损湿毒散于肌肉硝石矾石共末空心饮下一钱覆衣取汗随利小便色黄大便色黒差未差再下犀角汤治女劳疸及劳气热渇额上汗出手足热小便赤涩犀角龙胆草升麻炙甘草麦冬生姜大枣水煎三钱去滓入生地汁一合再沸服日二髪灰散治女劳疸身目俱黄恶寒发热小腹满急小便难乱髪猪脂用油慢火煎髪令髪消尽温水下一匙不拘时频服以小便利为度黄汗论曰黄汗者汗出沾衣色正黄如檗汁故名曰黄汗由脾胃有湿瘀热伏留薫发肌肉散而为汗其症使人身体浮虚骨节疼痛发热汗出而不渇是其候也黄茋苦酒汤治黄汗身肿发热汗出而不渇状如风水汗沾衣色黄如檗汁脉沉由夫汗出入水中浴水从汗孔入而得之黄茋白芍药桂心用苦酒二钟煎五钱空心服之当心烦苦酒阻故也日二服呉蓝汤治黄汗身重发热汗出而不渇状如风水汗出衣黄呉蓝防己白鲜山枝仁桑白皮麦冬白芍水煎三钱温服未効再服茵陈蒿汤治黄汗身热不退大小便不利茵陈蒿木通黄茋赤芍药赤茯苓炙甘草大青水煎五钱温服顷再服以二便通利为度山枝括楼丸治黄汗身热大小便不利山枝仁括楼根苦参共末用醋浸鸡子二枚和丸梧子大水下三十丸日三四服蔓菁子散治黄汗如檗汁沾衣身虚浮蔓菁子为末用井华水空心下二钱日二以差为度三十六黄一心黄二肝黄三脾黄四肺黄五肾黄六鬼黄七姦黄八血黄九人黄十髓黄十一癊黄十二急黄十三气黄十四癎黄十五白黄十六阴黄十七胆黄十八惊黄十九风黄二十走精黄二十一酒黄二十二鸡黄二十三蜒蚰黄二十四火黄二十五走马黄二十六房黄二十七黒黄二十八厌黄二十九水黄三十𤓰黄三十一肠黄三十二犊黄三十三气黄三十四猪黄三十五土黄三十六虾蟆黄右三十六黄有烙法有灸法有方法中多竒证大约是瘟疫中壊证必有之恶候也然三法俱难用故不刋载今存其名以备医家博览胸痺门胸痺统论论曰虚极之人为寒邪所客气上奔廹痺而不通故为胸痺其症坚满痞急或胸中愊愊如噎塞或胸背皆痛或胸满短气咳唾引痛烦闷白汗出或心痛彻背或肌痺皮痛是皆闭塞而不通也夫脉当取太过与不及阳㣲阴弦则胸痺而痛又云胸痺之病喘息咳唾背痛短气寸口脉沉而迟闗上𦂳是皆胸痺之候也胸痺论曰胸痺之病其脉阳㣲而阴弦阳虚则知在上焦阴弦故令胸痺心痛古方用理中汤取缓其中气则可也然背者胸之腑或筑或悸或渇或腹痛或寒或腹满其候不一治当随症加减理中汤治胸痺人参白术炙甘草黒干姜水煎五钱温服顷又服若筑者此肾气动也去白术加桂心脐上筑吐多者去白术加生姜下多者复用白术悸者加白茯苓渇者加白术二两腹中痛加人参一两寒者倍干姜腹满去白术加附子服后以稀粥投之取汗括楼实汤治胸痺括楼实枳实半夏水煎五钱入薤白五寸生姜三片煎温服日二半夏汤治胸痺心下坚痞急痛彻背短气烦闷白汗出半夏括楼实薤白生姜水煎五钱入薤白服日二胸痺噎塞论曰胸痺噎塞之病以胸中痞结不通故有噎塞之症盖寒气客于五脏六腑因虚而发上冲胸间则气痞而不通甚则为噎塞也裩布丸治心胸气喉中噎塞裩布木香赤茯枳实㯽榔诃梨勒甘草干姜共末入蜜杵丸如梧子大空心温酒下三十丸日二赤茯苓汤治胸中气壅噎塞赤茯苓炙甘草杏仁水煎三钱温服日二胸痺心下坚痞急论曰体虚之人寒气客之气结胸郁而不散故为胸痺其症心下坚满痞急甚者疼痛抢心如刺手不得犯治之当辨至㣲殆不可忽也五物汤治胸痺心下坚陈皮白芍川归木香桔梗生姜水煎五钱服桔梗汤治胸痺心下气坚满痞急刺痛不可俛仰气促咳吐引痛不能饮食桔梗陈皮甘草括楼实生姜大枣水煎五钱入薤白五寸空心温服日二五味丸治胸痺心下坚痞急附子黒干姜桂心㯽榔诃勒皮共末入蜜杵丸如小豆大酒下二三十丸日二白豆蔲汤治胸痺心下坚痞急白豆䓻人参木香桂心黒干姜京三稜炙甘草陈曲陈皮大麦蘖生姜水煎三钱入盐少许温服日二胸痛论曰胸痛者胸痺痛之类也此由体虚挟风又遇寒气加之则胸膺两乳间刺痛甚则引背膊或彻背膂咳唾引痛是也桔梗黄茋汤治胸膺痛桔梗人参川芎甘草苏叶川归黄茋沉香水煎三钱温服日二白术枳实散治胸痺白术枳实陈曲共末酒下二钱日二栢实散治胸痺栢子仁桂心共末饮下二钱日二圣济总録纂要卷十一圣济总录纂要卷十二钦定四库全书圣济总録纂要卷十二休宁程林纂心痛门心痛统论论曰心痛诸候皆由邪气客于手心主之脉盖少阴心之经五脏六腑君主之官也精神所舍诸阳所合其藏坚固邪气未易以伤是以诸邪在心多在胞络者心主之脉也其候不一有寒气卒客于脏腑发卒痛者有阳虚阴厥痛引喉者有心背相引善瘈偃偻者有腹胀归于心而心痛甚者有急痛如针锥所刺者有其色苍苍终日不得太息者有卧则从心间痛作愈甚者有发作肿聚往来上下痛有休止者或因于饮食或从于外风中藏即虚邪气客之痞而不散宜通而塞故为痛也君主真心不痛若痛即实气相抟手足厥冷非治药之所及不可不辨也心痛论曰心为君主之君神明出焉正经不受邪其支别之络脉为风寒邪气所乗令人心痛盖风邪之气痞而不散内干经络则发为心痛乍减年甚乃其症也木香汤治心痛如锥刀刺木香川归桔梗鼈甲槟榔呉茱茰姜水煎三钱服姜黄散治心痛不可忍姜黄川归木香乌药共末呉茱茰醋汤下二钱莎草根散同前香附根丁香共末酒煎一钱热下人参汤同前人参呉茱茰姜枣水煎三钱日二五灵脂散治心痛五灵脂男人热酒下一钱女人当归汤下一钱莪术饮同前蓬莪茂水醋煎三钱热服铅丹丸治心痛及腹痛铅丹白矾同研入瓶中封盖火煅赤研饭丸梧子大心痛姜汤下十丸腹痛醋汤下十丸参香散治心痛不下食脇下刺痛壅闷人参木香白芍半夏大腹荜拨髙良姜丁香川芎青皮桂心共末空心姜汤下二钱木香汤治心疼气刺痛不下食木香白术白芍枳殻陈皮桂心甘草姜水煎三钱服丁桂丸治心痛不可忍丁香干姜枳殻川归紫朴桃仁槟榔桂心川芎共末蜜丸梧子大空心酒下三十丸姜汤下亦可呉茰生姜汤治九种心痛呉茱茰生姜人参大枣水煎三钱空心热服顷再服卒心痛论曰卒心痛者本于脏腑虚弱寒气卒然客之其状心如寒痛不得息千金治寒客心痛而用大黄黄芩治心痛彻背而用乌头附子之类治药相反如此而在用之随宜而已川芎丸治卒心痛不可忍川芎川归良姜桂心紫朴水煎三钱服日二半夏丸同前半夏细辛人参附子干姜共末醋煳丸小豆大酒下五丸日二紫桂煮散治暴心痛桂心良姜川归紫朴呉茱茰共末姜枣水煎一钱五分服三圣散治卒心痛不可忍附子莪茂胡椒共末热酒下一钱女人醋汤下神应丸治暴心痛危笃者石灰干姜共末滴水丸豌豆大用葱白一寸刺开入川椒七粒湿纸包煨烹汤细嚼醋下七丸髙良姜散治暴心痛髙良姜白芍药共末空心酒下二钱久心痛论曰心为诸脏之长神之所舍也其正经不可伤伤之则旦发夕死夕发旦死是为真心痛不可复治其久成痛者由风冷邪气乗于心之支络停滞不去发作有时故经久不差也姜黄散治久心痛不可忍姜黄川归木香鸟药共末呉茱茰醋汤下二钱木香散同前木香白芍川归细辛炙甘草呉茱茰桂心槟榔干姜共末姜盐汤下二钱丁香汤同前丁香胡椒陈皮桂心炙甘草蘹香子水煎三钱服逺志汤同前逺志菖蒲水煎三钱空心服桃仁煎方同前桃仁分三服汤下日二未差又服呉茱茰汤同前呉茱茰水煎空心顿服肝心痛论曰肝心痛色苍苍如死灰状不得太息是也盖肝在色为苍而足厥阴之脉贯膈布胁肋今肝脉虚受邪𫝊为心痛故其色苍苍而不泽拘挛不得太息也细辛汤治肝心痛胸膈气滞四肢厥逆两胁痛细辛桃仁人参附子川归前胡栢子仁川芎陈皮木香白茯桂心呉茱茰姜枣水煎三钱服紫苑丸治肝心痛连胁不得太息紫苑木香白术川归桔梗桂心郁李仁共末蜜丸小豆大槟榔汤下二十丸脾心痛论曰脾者属中州为孤脏以灌四旁脾气盛则四脏皆得所养今脾虚受病气上乗心故为痛特甚古方谓如针锥所刺而痛迫急者是为脾心痛之候木香寛中散治脾心痛泄泻不止木香肉蔻白茯苓人参甘草陈曲诃梨勒附子草䓻白䓻麦蘖共末姜汤下二钱诃梨勒汤治脾心冷痛不可忍霍乱吐泻诃勒甘草白䓻陈皮紫朴良姜干姜白茯神曲麦蘖水煎三钱入盐少许厚朴汤治脾心痛紫朴人参呉茱茰姜枣水煎三钱温服食茱茰汤治脾心痛兼吐水食茱茰白术干姜姜水煎三钱空心服胃心痛论曰胃为水谷之海冲和之气属焉固而保之则邪不能袭若经气虚风冷伤则乗于心之络脉痛归于心而腹胀是为胃心痛也六气汤治脾胃伤冷心腹痛霍乱吐泻良姜陈皮白术甘草大茴桂心姜水煎三钱髙良姜散治胃气极冷卒病心痛吐逆寒痰饮食不下髙良姜酒浸湿纸包煨熟为末酒下二钱肾心痛论曰肾心痛者心痛与肾相引善瘈瘲如物从后触其心身伛偻者是也盖少阴之脉贯嵴属肾其直者上贯肝膈入肺中其支者从肺出络心注胸中今肾虚逆气乗心故其痛与肾相引善瘈瘲如物触其心也乌头丸治肾寒气逆上奔心痛引背乌头川椒桂心干姜赤石脂共末蜜丸梧子大酒下二十丸日二桃花散治肾心痛如物从背触心牵嵴伛偻桃花苦参共末酒煎三钱服巴㦸天丸同前巴㦸天人参附子青皮肉苁蓉蘹香子㯽榔共末用羯羊肾二对入盐五钱湿纸包煨熟研入蜜丸梧子大盐汤下二十丸髙良姜汤治肾寒气逆上乗心痛髙良姜紫朴桂心川归姜水煎三钱热服日二厥心痛论曰手少阴心之经也心为阳中之阳诸阳之所㑹合若诸气虚少阴之经气逆则阳虚而阴厥致令心痛是为厥心痛当归散治厥逆冷气上攻心痛川归陈皮枳殻桂心桔梗槟榔赤芍人参木香共末空心姜枣汤下二钱草豆䓻汤治厥逆冷气上攻心痛不食草䓻良姜桂心川归紫朴姜枣水煎三钱稍热服顷再服麝香汤治厥心痛气痛麝香木香呉茱茰桃仁槟榔共末童便水煎三钱去渣入麝末三分服日二九种心痛论曰九种心痛者曰虫曰注曰风曰悸曰食曰饮曰冷曰热曰去来者是也治病必求其本今九种心痛其名虽异而治药各有其法盖正气和调则邪不能入若或虚弱外邪乗之则种种皆能致疾善医者惟明攻邪以扶正则九种之病其治一理也木香煮散治九种心痛木香柴胡陈皮呉茱茰槟榔郁李仁白芍川归麝香共末水煎五钱去滓入麝末少许空心温服日二厚朴汤治九种心痛紫朴槟榔白芍柴胡食茱茰川归郁李仁水煎五钱空心温服日二弭痛丸治九种心痛不止木香川归五灵脂髙良姜蓬莪茂共末入蜜丸梧子大空心木香汤下二三十丸不换金煮散治九种心痛滞气𤣥胡索蓬莪茂威灵僊鬼箭羽姜黄苦栋根共末空心酒水合煎三钱温服日二无比丸同前髙良姜赤芍药黒干姜缩砂蔤桂心共末米醋煳丸弹子大莱菔子汤下一丸万灵丸治九种心痛及滞气石菖蒲为末醋面煳丸梧子大丹砂为衣男用盐汤空心下五七丸女人醋汤下日二停饮心痛论曰心属火其气炎上饮为水其性趋下若荣卫和平脏腑调适则水液下行不能逆害心火若水饮停滞于胸中火气不能宣通则阳虚阴盛其病心中淡淡欲吐而痛者是为停饮心痛也半夏汤治痰饮在心久不散痛不可忍半夏干姜髙良姜桂心旋复花槟榔木香丁香姜水煎三钱温服旋复花汤治痰饮在心下不散痛不可忍旋复花桔梗半夏柴胡槟榔姜水煎服顷又服又方桂心紫朴呉茱茰共末酒下二钱虫心痛论曰诸虫在人身中若脏腑平调则自安其所若脏气虚弱或因食肥甘过度致动肠胃间诸虫往来上攻于心终则令人心痛痛有休止腹中热喜吐涎出是蚘心痛也速宜治之不治虫贯心则能杀人乌梅丸治蚘厥呕逆心痛不可忍乌梅附子人参细辛川椒桂心川连川归干姜川栢共末以酒二升浸梅一宿取肉蒸烂捣如泥入蜜杵丸梧子大饮下三十丸木香汤治三虫心痛面色黄不下食木香槟榔陈皮薏苡根水煎三钱服顷又服槟榔散治蚘咬心痛不止槟榔川椒共末空心米饮下二钱日二狗嵴丸治虫心痛兼气痛狗嵴陈皮呉茱茰槟榔芜荑仁共末蜜杵丸梧子大陈皮汤下二三十丸皂荚丸治心痛如虫咬皂荚杏仁先以皂为末入杏仁捣丸小豆大发时空心米饮下七丸干漆汤治虫心痛如咬干漆胡椒用白水煎一钱入葱白一寸麝香末少许服冷气心痛论曰风邪冷气伤于心之络脉皆能致痛若阳气偏虚宿挟寒冷滞气又因饮食伤动而致心痛则其病喜温而恶寒其气惨而不舒甚者四肢厥冷气攻心而发痛也八味桂心丸治冷气心痛不能饮食桂心人参白术陈皮呉茰桔梗髙良姜川归共末入蜜丸梧子大酒下二十丸防风汤治虚冷气胸满短气心痛呕吐防风赤茯甘草人参桂心半夏干姜姜枣水煎三钱空心温服日二三味桂心汤治冷气冲心痛桂心川归呉茱茰共末入蜜丸梧子大早晩盐汤下二十丸中恶心痛论曰心者君主之官神明出焉心神安静则邪无得而干若心气不足精神衰弱邪恶之气因得干正连滞心络令人气不升䧏卒然心痛如刺闷乱欲絶者中恶心痛也赤芍药汤治中恶心痛不可忍赤芍杏仁桔梗水煎三钱空心温服日二丁香白芍汤治中恶心痛不可忍丁香白芍槟榔呉茱茰白术水煎三钱服犀角散治中恶心腹刺痛服之去恶气犀角木香麝香共末空心姜汤下二钱沉香散治中恶心痛不可忍沉香赤芍桔梗槟榔芒硝酸石榴皮共末水煎五钱入葱白五寸空心温服日二恶注心痛论曰凡人将理失度阴阳俱虚气血不足复因风寒水湿客忤邪恶之气乗虚入于肌体流注经络伏留脏腑毒击心包络时发疼痛积滞日久转相注易故曰恶注心痛当归汤治恶注胁连心痛川归木香麝香槟榔水煎五钱去滓入麝末一字温服以利为度桃枝汤治恶注心痛不可忍气逆奔走连胸脇如刀刺及蚘虫咬心痛不止桃枝水煎空心稍热服日二心掣论曰内经谓一阳发病少气善欬善泄其传为心掣夫心君火也三焦相火也盖人气血和平三焦升䧏则神明泰定三焦既病故上欬下泄少气致心火胥应而不能其动若掣者乃其症也调中汤治心掣胸中少气善欬善泄白术人参赤茯川归干姜甘草五味子桂心水煎三钱温服日二赤茯苓煮散治心掣胸中气少水谷不化泄利气逆赤茯紫朴人参川芎甘草麦蘖干姜共末水煎三钱温服日二当归散治心掣少气善欬善泄腹痛上攻川归枳殻赤芍桂心陈皮桔梗木香人参共末姜枣汤下二钱心腹门心腹痛论曰脏腑气虚风寒客之邪正相抟故上冲于心络而为心痛下攻于腹膜而为腹痛上下攻击则心腹疼痛其或阴气凝结久而不散内攻肠胃则为寒中胀满泄利之症独活汤治心腹冷痛独活人参白茯甘草陈皮干姜呉茱茰白芍川芎防风桂心黄茋川归用羊肉煮取汁入姜枣煎三钱空心服日二桔梗散治心腹痛食冷物即发及吐恶水桔梗麦冬白茯槟榔人参白芍紫朴陈皮枳殻桂心共末姜枣汤下二钱沉麝丸治一切心腹痛不可忍沉香麝香丹砂血结没药木香共末甘草煎膏丸梧子大姜盐汤空心下三五丸调中丸治心腹一切冷气刺痛人参白茯白术甘草黒干姜共末入蜜丸梧子大空心酒下二三十丸日二小建中汤治腹中虚寒心腹切痛桂心白芍甘草姜枣水煎去滓入饴糖稍热服日二此药能治腹中虚寒补血调气尤止腹痛常人见其药性温平未必肯用然腹痛按之便痛重按却不甚痛者此正是虚痛若重按愈痛而坚者当有积也气痛不可下下之愈痛此虚寒症也尤宜服此药外台治虚劳腹中痛梦遗失精四肢痠痛手足烦热口燥及女人小腹痛亦用此药张仲景金匮要畧阳脉涩阴脉弦法当腹中急痛先与此药不差者宜小柴胡汤主之此二汤皆主腹痛腹痛论曰脏腑内虚寒气客之与正气相击故令痛也又有冷积不散乍减乍甚为久腹痛者若重遇于寒则致肠鸣下利盖腹为至阴之所居又为阴邪客气所抟故也人参汤治腹痛刺疼除寒冷湿痺人参附子甘草川归黒干姜大黄水煎三钱空心温服日二人参丸治腹中冷痛人参茯神木香甘草牡蛎逺志黄茋桂心共末大枣肉丸梧子大麦冬汤下二十丸赤石脂丸治心腹积冷腹痛短气胸背痛胁下有冷气不能饮食如刀锥刺及虫食痛针灸不差状如鬼神往来赤石脂附子人参辽细辛乌头黒干姜真珠桂心共末入蜜杵丸梧子大饮下十丸呉茱茰汤治寒冷气腹痛呉茱茰人参川归半夏桂心炙甘草小麦姜枣水煎三钱空心温服久腹胀论曰久腹胀者冷气结于腹内与脏气相抟积久而不散也盖腹为至阴之所居脾胃为仓廪之官今寒气在内与脏气相抟停积不散故为久胀脾胃既虚则难以腐熟水谷故胀久不已则令人变饮湿之疾厚朴汤治腹胀烦闷食不消紫朴人参白术沉香桔梗槟榔桑白皮丁香皮共末煳丸梧子大陈皮姜汤下五十丸日二木香丸治久腹胀无力不思饮食木香陈皮白术槟榔莱菔子共末入蜜杵丸梧子大空心姜汤下二三十丸腹胀肠鸣切痛论曰腹者至阴之所居若寒气所伤则阳衰阴盛于是有腹胀肠鸣切痛之病此脾弱胃虚气胀痞满加之冷气与正气交争故也不已则变为下利之症白术汤治腹胀肠鸣切痛发作有时白术赤茯人参川归陈皮桔梗吴茱茰桂心甘草细辛紫朴姜枣水煎三钱温服髙良姜汤治脾虚腹胀肠鸣切痛食少无力髙良姜丁香人参桂心草豆䓻诃勒皮陈皮紫朴甘草枣水煎三钱温服日二丹参汤治腹胀肠鸣不下食丹参白茯细辛桔梗紫朴食茱茰甘草姜水煎三钱温服日二附子粳米汤治腹寒气雷鸣切痛胸脇逆满附子半夏甘草姜枣水煎三钱入粳米一撮空心温服腹内结强论曰血气温则流通寒则凝结结强者风冷邪气结于腹中也凝结而不散与正气相击上下流走盛按之有根状如覆杯食寒则腹中硬痛妨害饮食留滞经久则变结强丁香皮煎方治寒气结强日久不消丁皮白术川归陈皮槟榔姜黄京三稜甘草姜枣水煎三钱温服白术散治冷气不散腹内结强坚硬疼痛白术人参白茯紫朴陈曲麦蘖呉茱茰川芎共末空心饮下二钱日二平胃丸治腹内结强不可俛仰饮食不化杏仁𤣥参葶川芎桂心丹参共末入蜜杵丸梧子大空心饮下十五丸日二䐜胀论曰内经谓浊气在上则生䐜胀此阴阳反作病之逆从也夫清阳为天浊阴为地二者不可相干今浊气在上为阴气干扰清阳之气郁而不散所以䐜塞胀满而常若饱也桔梗丸治虚冷气满䐜胀不饮食虽食不消化呕逆恶心虚满腹内雷鸣下气桔梗白术人参白茯甘草陈皮呉茱茰枳殻紫朴干姜桂心共末蜜丸梧子大酒下三十丸人参汤治虚冷腹胀及呕逆醋心畨胃不能食面黄人参白茯白术紫朴桂心陈皮半夏甘草生姜水煎三钱温服日二臌胀论曰内经谓有病心腹满旦食则不能暮食名为臌胀夫水谷入口则胃实肠虚食下则肠实胃虚若乃饮食不节寒温失宜胃满气逆聚而不散大肠无以传导故心腹逆满气臌而胀也旦食不能暮食者脾以至阴居中五阳不布水谷化迟而然也鸡屎醴方治旦食不能暮食鸡屎为末空心醇酒下二钱弱人一钱牡丹皮汤治臌胀牡丹皮鼈甲枳殻紫朴郁李仁桃仁桑白皮槟榔大黄姜水煎三钱温服桔梗丸治臌胀不下食桔梗白茯白术人参炙甘草陈皮紫朴枳殻呉茱茰干姜桂心共末蜜丸梧子大酒下三十丸赤茯苓汤治臌胀不下食赤茯苓木通呉茱茰紫苑郁李仁白芍槟榔水煎二钱温服日二胁肋痛论曰胁肋痛者足厥阴肝经虚寒气乗之也足厥阴肝经其支脉起于足大指丛毛上循阴股入腹贯膈布胁肋寒邪之气乗虚则伤于经络邪气与正气相抟故令胁肋痛也大黄附子汤治胁下偏痛发热脉弦寒也当以温药去寒大黄附子细辛水煎三钱稍热服日二半夏汤治胸胁气不利腹胀急痛半夏桂心槟榔生姜水煎三钱温服日二呉茱茰丸治胸胁冷气妨闷切痛不下食呉茱茰川归麝香共末入蜜麝杵丸梧子大空心酒下二十丸息积论曰内经谓病胁下满气逆二三嵗不已病名息积夫消息者阴阳之更事也今气聚于胁下息而不消积而不散故满逆而为病然气不在胃故不妨于食特害于气而已治法不可灸刺宜服药导引药不可独治者盖导引能行积气药力亦借导引而行故也桔梗汤治息积胁下气逆妨闷嵗久不已桔梗人参白术枳实川归鼈甲干姜桂心甘草呉茱茰大麦蘖共末入蜜丸梧子大空心酒下二三十丸日二赤茯苓汤治息积胁下气逆满闷赤茯苓桂心陈皮髙良姜甘草大腹皮呉茱茰水煎三钱空心温服日二白术丸治息积胁下满闷喘息气逆消散导引白术枳实桂心人参陈皮甘草桔梗共末入蜜杵丸梧子大空心酒下三十丸日二腰痛门腰痛统论论曰腰痛有五一者阳气不足足少阴气衰令人腰痛二风寒着腰风痺腰痛三肾虚劳役伤肾腰痛四坠堕伤腰名䐴腰痛五寝卧湿地腰痛凡此皆本于伤肾盖肾主腰脚肾伤则腰痛也内经云腰者肾之府转摇不能肾将惫矣腰痛论曰腰者一身之要屈伸俛仰无不由之或风寒所客或肾气伤损使筋脉拘急动摇转侧不得故腰痛也人参汤五种腰痛人参杜仲川芎桑寄生桂心白芍当归白术木通𤣥参熟地丹皮独活水煎三钱日三寄生汤五种腰痛不能转侧桑寄生附子川芎独活杜仲狗嵴桂人参炙甘草白术白芍石斛牛膝水煎三钱日二杜仲酒方肾虚腰痛杜仲丹参川芎酒一斗五升浸服卒腰痛论曰卒腰痛者谓气脉凝滞经络壅澁或举动伤腰故卒痛也宜通行气脉调顺经络平补肾脏则病可愈牡丹汤卒腰痛丹皮牛膝续断萆薢桂心酒水煎三钱杜仲汤劳动伤腰卒痛杜仲羗活川椒秦芁石斛续断括楼根丹皮白芍五加皮当归桂酒水煎三钱风湿腰痛论曰夫肾气虚弱风寒湿气着于腰间则令腰痛盖腰为肾府肾经留滞风湿不得发散注于腰脚故起坐立行皆痛甚则浮肿故名风湿腰痛羗活汤风湿腰痛羗活杜仲干姜五加皮桂附子巴㦸天牛膝共末蜜丸梧子大酒下三十丸羚羊角汤风湿着于腰脚骨节冷痛摇转不能羚角羗活牛膝白芍枣仁升麻虎胫骨山枝防风水煎五钱腰痛强直不得俛仰论曰腰为肾之腑足少阴肾之经也其脉贯嵴属肾抵腰劳伤之人肾气既衰阳气不足寒湿内攻经络拘急所以腰髋强直而痛不能俛仰也郁李仁煮散腰痛强直不可俛仰郁仁槟榔朴硝白芍当归木香诃勒皮共末水煎三钱日三五加皮汤同前五加皮白芍杜仲芦根萆薢水煎三钱巴㦸天酒方治腰痛强实不得俛仰巴㦸天牛膝石斛羗活当归生姜川椒酒八升浸服牛膝酒方治风冷伤腰筋骨疼痛牛膝虎胫骨枳殻羚角酒五升浸服石斛酒方腰痛强直不可俛仰石斛白茯五味子丹参杜仲黄茋萆薢人参枸把天冬生姜山药牛膝山茰苡仁防风细辛酒五斗浸服羗活酒方同前羗活独活五加皮生地汁黒豆酒二斗浸服腰脚冷痺痛论曰痺之为病在骨则重在皮则寒在肉则不仁在筋则屈而不伸在脉则血凝而不流腰脚得之谓之冷痺痛亦由风寒湿气杂合而成也盖肾主腰脚其经为寒邪冷气所客注于腰脚则膝胫髀腨腰嵴冷痛肌肉不仁而腰脚俱痛也桂心丸腰脚冷痺㿏痺不仁桂心附子杜仲牛膝丹参续断干姜蜜丸梧子大酒下三十丸杜仲酒方治肾虚冷或感寒湿腰脚冷痺疼痛杜仲川椒川芎天雄防风羗活萆薢炙甘草秦芁干姜桂细辛石斛地骨皮续断五加皮桔梗酒浸服巴㦸天酒方治风冷寒湿伤着腰脚冷痺疼痛巴㦸羗活牛膝石斛川椒生姜当归酒浸服牛膝丸治腰脚痺疼膝已下冷不得屈伸牛膝附子川椒石斛狗嵴干姜桂蜜丸梧子大酒下三十丸独栗丸治腰膝沉重及劳伤腰痛脚气等疾栗蒸熟炼蜜丸梧子大酒下四五十丸日二服圣济总録纂要卷十二圣济总录纂要卷十三钦定四库全书圣济总録纂要卷十三休宁程林纂虚劳门肝劳心劳脾劳肺劳肾劳虚劳统论论曰虚劳之病因五脏则为五劳因七情则为七伤劳伤之甚身体疲极则为六极所谓七伤者一曰大饱伤脾脾伤则善噫欲卧面黄二曰大怒气逆伤肝肝伤则少血目暗三曰强立举动久坐湿地伤肾肾伤则少精腰脚痛厥逆下泠四曰形寒饮泠伤肺肺伤则气少咳嗽鼻鸣五曰忧愁思虑伤心心伤则苦惊喜忘善怒六曰风雨寒暑伤形形伤则发落肌肤枯藁七曰大恐惧不节伤志志伤则恍惚不乐此七者劳伤之因也故名七伤所谓五劳者一曰肺劳令人短气面肿鼻不闻香臭二曰肝劳令人面目干黒口苦目视不明三曰心劳令人忽忽喜忘大便苦难时或溏洩口中生疮四曰脾劳令人舌本苦直不能嚥唾五曰肾劳令人背难以俛仰小便黄赤时有余沥隂痛生疮小腹满急此五者劳气在五脏也故名五劳所谓六极者一曰气极令人内虚五脏不足邪气多正气少不欲言二曰血极令人无颜色眉发堕落忽忽喜忘三曰筋极令人数转筋十指甲皆痛苦倦不能久立四月骨极令人痠削齿苦痛手足烦疼不可以立不欲行动五曰肌极令人羸瘦无润泽饮食不生肌肤六曰精极令人少气吸吸然内虚五脏气不足毛发落悲伤喜忘此六者劳伤之甚身体瘦极也故名六极又五劳七伤六极之外变症不一治法皆以补飬为宜形不足者温之以气精不足者补之以味气味相得合而服之以补精益气此其要也肝劳论曰患怒气逆上而不下则伤肝肝劳则面目干黒口苦精神不守恐畏不能独卧甚则筋急而爪枯目盲无所见毛悴色夭者难治芍药饮肝劳不足补虚白芍丹皮枳实荆芥穗熟地青葙子黄茋炙甘草白茯苓白附子山枝防风细辛竹叶水煎前胡汤肝劳虚热目赤难开烦闷热气上冲泻肝除热前胡山枝大青细辛秦芁干姜决明子片芩车前子石膏竹叶水煎欲利加芒硝茯苓汤肝劳热恐畏不安精神闷怒不能独卧气错越白茯人参防风炙甘草逺志牡蛎栢子仁龙骨蜜丸梧子大酒下二十丸青龙丸治肝伤徤忘目视不明面目青白常多恐惧龙骨羗活秦艽茯神羚角甘菊青葙子白附子丹砂蜜丸梧子大人参汤下三十丸心劳论曰心劳病者补脾气以益之脾旺则感于心人逆夏气则手太阳不长心气内洞顺之则生逆之则死顺之则治逆之则乱反顺为逆是谓内格病不生矣其候令人善怒不乐大便鸭溏口疮久不差耳枯而鸣不能听逺皮毛焦色夭者死于冬逺志汤心劳多烦躁背䏝妨闷面色时变乍赤乍黒或笑或歌逺志白芍犀角人参知母赤茯麦冬片芩前胡水煎五钱顷时又服磁石汤心劳热耳焦多鸣不能听逺磁石人参白术赤茯白芍大青菖蒲赤石脂竹叶水煎补心麦冬丸心劳多惊悸心气不足麦冬天冬熟地川连逺志升麻菖蒲人参白茯桂蜜丸汤下开心气多记不忘獭肝丸心劳热胸膈聚痰头目微痛肌肤渐觉消瘦獭肝川连柴胡鼈甲地骨升麻天灵盖贝母天冬知母犀角茯神紫苑胡黄连前胡杏仁炙甘草生地㯽榔百合麻仁蜜丸饮下日二朱雀汤心气劳伤雄雀人参枣肉赤茯紫石英小麦赤小豆炙甘草丹参逺志紫苑水煎脾劳论曰饮食劳倦则伤脾脾伤则善噫欲卧面黄舌本苦直不得嚥唾皆脾劳也宜补益肺气则感于脾矣七香散脾劳腹胀忧思不乐大便滑泄不思食肌肉瘦人参白术白茯白芍陈皮桔梗紫苑蘹香子白芷苍术干姜柴胡共末用猪肾切一对入盐一钱末三钱纸包煨饮下羊肾丸脾劳脏腑滑泄夜多盗汗腹虚鸣困倦少力羊肾艾叶木香肉蔲苁蓉丁香枣肉丸酒下蘹香子丸脾劳肌肤瘦瘁黄色焦黄四肢无力脚膝疼痛大便不调或风劳上攻头眩目暗肌体沉重昏愦嗜卧皆宜急服蘹香子附子川椒牛膝苁蓉青盐巴㦸天共末羊肾三对煮研蜜丸酒下黄茋汤脾虚劳伤黄茋枣肉白石英木通白石脂炙甘草藁本水煎肺劳论曰肺劳者因形寒饮冷逆秋气所致其症短气面肿鼻不闻香臭胸中结滞气乏声嘶咳嗽呀呷咯唾稠黏或吐脓血或咽喉干咳不能唾上气喘满渐至衰瘁寒热时作饮食减耗皆肺劳之症补气黄茋汤肺劳饮食减少气虚无力手足颤掉面浮喘嗽黄茋白术人参五味麦冬熟地茯神陈皮阿胶桂牛膝白芍当归炙甘草用姜枣水煎鳗鲡煎丸肺劳咳嗽日久大鳗桔梗柴胡青蒿子人参附子炙甘草知母秦芃鼈甲共末入蜜煎丸梧子大酒下日二白虎汤肺气劳伤龙骨人参白茯白石英百合磁石桑白皮𤣥参大豆酒水煎蛤蚧丸肺劳咳嗽蛤蚧天冬生地麦冬贝母款冬紫苑杏仁蜜丸梧子大姜汤下肾劳论曰肾劳者劳伤肾也肾伤则少精腰背痛难俛仰小便不利时有余隂痛囊湿生疮小腹满急厥逆下冷皆其候也经所谓强力入房久坐湿地伤肾特其一端耳羊肾汤肾劳虚损寒热耳呜好睡善欠腰脚痿弱羊肾白术白茯磁石黄茋干姜桂水煮肾汁煎五钱逺志丸肾劳虚梦寤惊悸小腹拘急面色黧黒白浊腰嵴痛逺志杜仲白茯枳殻桂熟地兎丝子共末蜜丸梧子大酒下三十丸冷劳热劳气劳急劳风劳冷劳论曰冷劳者由脾胃久积风冷之气不能灌溉四旁润养身体致腑脏俱虚隂阳衰弱其状食不化心腹痞满呕吐吞酸面色萎黄甚者心腹常痛大肠泄利手足逆冷骨节痠疼日渐羸瘦是也木香丸治冷劳便利不调腹胀呕逆困乏少力广木香附子肉豆蔲干姜陈皮麦门冬郁李仁熟艾鼈甲柴胡陈曲紫朴钟乳粉桂心共末用雄猪肚一具去脂膜细切入好米醋三升煮极烂研细入末捣丸梧子大空心温酒米饮任下二十丸猪肝丸治冷劳腹痛下利面色萎黄四肢无力雄猪肝紫朴干姜陈皮川连枯白矾柴胡附子桂心共末将肝烂捣如泥入白麫五匙沸汤煎三五沸和肝末同捣丸梧子大空心酒下十丸日二热劳论曰热劳之症心神烦躁面赤头疼眼澁唇焦身体壮热烦渴不止口舌生疮食饮无味肢节痠疼多卧少时出盗汗日渐消瘦是也鼈甲丸治热劳羸瘦壮热盗汗烦渴鼈甲柴胡秦芃生地黄汁生薄荷汁生青蒿汁生姜汁各一钟慢熬成膏共末入膏捣丸梧子大空心米饮下二十丸日三服人参汤治热劳心神烦躁肢体痠疼不能食人参茯神赤芍枣仁甘草知母生地枳实括蒌根白薇水煎三钱空心温服日二蛤蚧丸治热劳烦躁面赤口干唇燥骨节痠疼盗汗咳嗽痰壅力乏气促蛤蚧人参黄茋麦冬胡黄连甘草地骨皮知母柴胡懐生地鼈甲紫苑桑白皮细辛杏仁共末入蜜杵丸小豆大空心米饮下二十丸临卧再下三十丸青蒿饮治暴劳热四肢烦疼手脚心热咽干虚渴食少宜退热青蒿甘草龙骨麦冬知母柴胡桃枝心栁枝心童便合水煎四钱入葱白薤白各三寸空心温服地黄煎治热劳五心壅热烦渴不止生地汁青蒿汁生薄荷汁童子便白酒秦芃鼈甲柴胡丹砂麝香共末入煎杵丸小豆大丹砂为衣空心酒下二十丸日二气劳论曰气劳者由喜怒不节忧思过甚荣泣卫除谷气不治故气血为之干涸不能荣养肌肉使形体瘦悴面色萎黄胸胀痞满饮食减少羸瘦困乏故名气劳沉香汤治气劳心胸不利日渐消瘦四肢沉倦无力饮食无味骨节疼痛小便赤澁荣卫不和沉香川芎桂心㯽榔川归干姜人参草豆蔲枳实白茯苓前胡黄茋柴胡诃勒皮附子甘草五味子半夏生姜大枣水煎三钱空心温服日二天冬丸治气劳咳嗽喘嗽下焦虚损上焦烦热肌瘦天冬麦冬热地鼈甲人参牛膝黄茋山药杏仁白茯苓五味子石斛枸把诃勒皮沉香紫苑肉苁蓉共末入蜜捣丸如小豆大空心煎大枣汤下二十丸日二人参陈皮汤治气劳心胸烦闷痰涎壅塞不思食头目昏眩人参陈皮白芍前胡柴胡鼈甲枇杷叶半夏白茯苓大腹皮姜枣水煎三钱空心温服急劳论曰急劳之病其症与热劳相似而得之差暴也縁禀受不足忧思气结荣卫俱虚心肺壅热金火相形脏气受克或感外邪故烦躁体热颊赤心忪头痛盗汗咳嗽咽干骨节痠疼久则肌肤消烁咯涎吐血皆其候也故名急劳青蒿饮治急劳烦躁壮热四肢无力痠疼青蒿山栀甘草地骨皮桃枝心栁枝心乌梅水煎三钱空心温服猪肝丸治急劳瘦瘁日晩寒热惊悸烦渴雄猪肝生甘草将肝为末拌匀入童便五升浸一伏时慢煮干捣丸梧子大空心饮下二三十丸日三葱白饮治急劳潮热盗汗肌肉消瘦葱白薤白炙甘草青蒿心杏仁用童便浸一宿煎服皂荚丸治急劳咳嗽痰涎食少无力猪牙皂虾蟆麝香各研末和匀入羊肠内扎定碗盛安甑内蒸极烂研杵极细为丸约有二百余粒每服熟水空心下二三丸避风取汗良久泻血汗出去衣被用白粥将息调养合药用五日或天徳日忌见女人鸡犬风劳论曰风劳者即肝劳之类也盖肝主风风善行而数变无所不至劳伤之人气血俱虚风邪易侵或游行皮肤或沉滞脏腑其病令人手足痺筋脉拘急头旋目暗好怒多惊寻覔衣缝卧语狂唿爪甲枯目黯黒是其症也故名风劳败龟板汤治风劳气虚咳嗽发热败龟板白芍防风川归海桐皮虎骨木通桂心木香酸枣仁黄茋麻黄大腹皮牛膝水煎五钱入青蒿鸟梅肉少许空心温服一方加熟地柴胡一两天麻散治风劳气虚不顺天麻附子甘草乌头麻黄芜荑仁柴胡秦芃前胡鼈甲青蒿将药粗捣末用雄猪嵴骨一条白酒一斗仝煮干去骨为末空心酒下三钱日二茵陈蒿散治风劳七种冷气六极等疾脾胃虚寒不思饮食疳利休息利二便秘澁及屡年不差者茵陈蒿人参白术石斛白芜荑吴茱茰白芍药桂心防风桔梗紫苑柴胡犀角共末用猪肝一具切片去膜分三服每入末五钱葱白食盐少许拌匀湿纸包煨香熟细嚼酒下虚劳咳嗽虚劳痰饮虚劳寒热虚劳潮热虚劳盗汗虚劳咳嗽论曰虚劳咳嗽者以肺伤胃弱荣卫衰微气不温充故也肺主气为五脏之盖其脉环循胃口肺脏劳伤则令人咳嗽上气或吐脓血寒热潮作面赤口干偏卧喜汗不能饮食饥肤消瘦是也蛤蚧汤治虚劳咳嗽呕吐痰涎胸膈不利喘急壅满呀呷有声饮食不进蛤蚧人参白茯桑白皮杏仁甘草姜水煎三钱空心温服阿胶丸治虚劳咳嗽发热羸瘦阿胶懐熟地山药羚羊角茯神百合地骨皮五味麦门冬人参牡丹皮逺志蛤蚧栢子仁共末蜜杵为丸如弹子大每服一丸细呷日二虚劳痰饮论曰虚劳之人阳气不足水饮下咽入于胃腑不能流传致多痰饮其候胸膈痞闷肩息短气怠惰嗜卧心下悸动咳嗽痰水不欲饮食是也治宜调顺三焦升降隂阳使气道流通痰饮自化人参半夏汤治虚劳脾不和痰饮留滞心胸烦闷呕吐痰涎头昏目眩不思饮食人参半夏赤茯大腹皮前胡白芍陈皮柴胡鼈甲枇杷叶姜水煎三钱服虚劳寒热论曰虚劳寒热者以脏腑久虚隂阳交争荣卫不足以致阳气胜则热隂气胜则寒隂阳相胜故寒热互作秦芃丸治寒热虚劳四肢无力面色枯悴秦芃黄茋桂心白芷柴胡鼈甲肉豆蔲桔梗人参荆芥穗麦冬甘草川归海桐皮白芍熟地枳殻木香沉香枣仁㯽榔姜水煎三钱空心温服前胡汤治虚劳荣卫不和寒热消瘦肢体烦疼头目昏眩饮食无味多困少力前胡人参羗活独活枳殻柴胡桔梗鼈甲甘草石膏旋复花水煎三钱温服柴胡汤治虚劳寒热羸瘦不下食柴胡白茯人参麦冬白术枳殻生姜大枣水煎三钱空心温服日二虚劳潮热论曰虚劳潮热者潮作有时也此由隂阳不和气有徧胜其候头面熻赤体热潮躁卧寐不安是也栁枝汤治虚劳烦躁少力痰嗽面颊红赤潮热盗汗饮食无味五心烦热百节疼栁枝柴胡鼈甲木香甘草青皮大黄水煎四钱入青蒿小麦温服羚羊角汤治虚劳潮热五心烦躁口干咽喉不利羚羊角人参白茯苓柴胡鼈甲麦冬枣仁地骨皮羗活懐生地陈皮知母炙甘草葛根黄芪姜水煎三钱空心温服日二柴胡汤治虚劳荣卫不和潮热盗汗面黄痿瘦四肢骨节疼痛多困少力饮食少柴胡知母甘草鼈甲秦芃大枣水煎三钱空心温服日二鼈甲猪肚丸治虚劳潮热唇红颊赤吸唿气粗口干盗汗大小便秘澁饮食减少困之鼈甲柴胡广木香青蒿懐生地川连青皮共末用雄猪肚一具去脂用盐揉洗净入末药于肚内扎定蒸极烂入石臼中捣千杵丸梧子大空心饮下二三十丸日二虚劳盗汗论曰眠寝之间汗出盗人气血久则津液枯耗谓之盗汗此盖虚劳之人阳气外虚风在肌表腠理虚疎心气不足故也不治则荣卫衰损肌肉消瘁变为羸瘠麻黄根汤治虚劳盗汗不止四肢困乏无力麻黄根牡蛎黄茋水煎三钱入葱白三寸温服黄茋汤治虚劳盗汗不止及阳虚自汗黄茋人参麻黄根牡蛎地骨皮大枣水煎三钱空心温服日二车前子散治虚劳盗汗咳嗽潮热车前子朮贼草兎丝子椒目共末用生猪肉精者一两切片入末二钱拌匀湿纸包煨熟服虚劳咳唾脓血虚劳呕吐血虚劳不得眠虚劳咳嗽脓血论曰虚劳之人气血久耗寒邪僣热伏结上焦内伤心肺残贼荣衞心主血血为荣肺主气气为卫荣卫不调金火相克其病难治则因咳嗽间有脓血者津液腐也宜润养上焦滋益荣卫则病缓而可已萎蕤汤治虚劳咳嗽咯吐脓血萎蕤百部人参知母桑皮阿胶马兜铃麦冬白茯水煎三钱入乌梅肉生姜蛤蚧汤治虚劳咳嗽咯吐脓血蛤蚧贝母杏仁知母鹿角胶人参枇杷叶桑白皮甘草葛根共末水煎三钱温服白前饮治虚劳咳嗽上气壅热咯吐脓血白前桔梗桑白皮白茯苓杏仁甘草水煎服通神汤治虚劳咳嗽不止肺气损伤咯吐脓血痿瘦白茯枳实人参甘草秦芁柴胡生地土马騣水煎三钱温服虚劳呕吐血论曰血与气相随而行外养肌肉内荣脏腑若脏腑劳伤则血液妄行损轻则随吐而出损极则血下于胃因呕而出胸膈气逆甚乃吐血盖虚劳之人脏气内伤故也香胶散治血劳内伤吐血阿胶鹿角胶枳实人参荷叶黄药蒲黄仝研藕汁下一钱日二人参散治肺脏虚劳吐血人参黄蜀葵共末空心米饮下一钱晩再下独圣散治虚劳咯血吐血不止枫香脂用人参糯米饮空心下一钱日二箬叶散仝上箬叶麝香仝研匀用人参阿胶汤下一钱日二虚劳不得眠论曰老人卧而不寐少壮寐而不卧者何也少壮者血气盛肌肉滑气道通荣卫之行不失其常故昼日精而夜寐也老人血气衰肌肉枯荣卫之道澁五脏之气相抟其营气衰少而卫气内伐故昼不能精夜不得寐也虚劳之人气血衰少荣卫不足肌肉不滑其不得眠之理与老人同半夏汤虚劳烦躁不得眠半夏白茯糯米生姜水煎三钱温服日二陈皮汤治虚劳昼夜不得眠短气食不下大病后虚热痰冷陈皮半夏川芎甘草姜水煎五钱入竹茹一丸日二酸枣仁煎治虚劳心热忧惧不得眠酸枣仁乳香牛黄丹砂糯米白蜜共末用白酒半觔入蜜与末慢火煎如稀饧勿令焦収贮空心酒下一匙日二酸枣仁丸治虚劳心烦热口干忧惧不得眠酸枣仁地榆叶共末入蜜杵为丸如小豆大空心米饮下三十丸晚再下茶下亦可虚劳失精虚劳失精论曰经云肾者主蛰封藏之本精之䖏也盖肾受五脏六腑之精而藏之气盛则输泻有常虚劳之人精脏已亏邪气乘之则藏者不固或于梦寐便溺漏失无常其症小腹强急隂头寒冷目痛髪落脉数而散芤动微紧是其候也韭菜子散治虚劳伤损小便失精及梦泄等症韭菜子麦冬川芎兎丝子车前子白龙骨共末酒下二钱日二韭菜子丸治虚劳漏精韭菜子兎丝子天雄车前子龙骨黒干姜桑螵蛸鹿茸共末蜜丸梧子大黄茋汤下二十丸白龙骨散治元气虚弱精神不禁腰嵴疼痛白龙骨肉苁蓉补骨脂兎丝子韭菜子共末酒煳丸梧子大空心酒下三十丸正阳丸治阳气虚损下元冷极精洩不禁小便频数腰脚无力饮食减少困乏白马茎鹿茸附子肉苁蓉巴㦸天石楠葫芦巴牛膝五味子韭菜子石斛木香共末蜜丸梧子大酒下二十丸金鏁丸治虚劳失精久服补骨髓去肾邪巴㦸天白龙骨山茰肉韭菜子共末蜜丸梧子大空心酒下三十丸固气不二丸治虚劳元气衰弱精气滑泄梦中遗洩干柿鸡头舌金樱子莲蕊共末用乌鸡子汁杵丸梧子大空心酒下二十丸日二韭菜子散治虚劳梦洩日渐消瘦韭菜子人参大枣黒干姜黄茋赤芍白龙骨半夏川归甘草共末入蜜杵小豆大空心酒下三十丸日二鹿茸丸治虚劳肾气虚乏失精腰脚无力小便数鹿茸补骨脂附子牛膝桑螵蛸杜仲山药兎丝子桂心黄茋肉苁蓉懐熟地逺志白龙骨泽泻黒干姜防风牡蛎共末入蜜杵丸梧子大空心酒下二三十丸日二虚劳小便白浊白淫筋极气极脉极肉极骨极精极虚劳小便白浊论曰虚劳小便白浊者肾气劳伤胞络内冷气道不宣通也肾主水肾虚则胞冷而津液停滞故令小便白浊如米脂而下泽泻散治大虚损内伤肾气不足小便浊泽泻白龙骨车前子桑螵蛸狗嵴共末酒下二钱七圣丸治虚劳下元虚冷小便浊精滑不禁原蚕蛾牛膝白石脂白龙骨桑螵蛸肉苁蓉山药共末酒煮煳丸梧子大空心酒下二十丸日二黄茋丸治虚劳有热虚烦口干腰胯痛便浊如米泔黄茋茯神羚角牡蛎甘草川连括楼根苦参鸡膍胵黄皮共末入蜜杵丸梧子大饮下三十丸人参汤治肾虚引饮便浊腰痛人参五味子川芎川归逺志泽泻桑螵蛸桂心熟地白芍片芩白茯鸡膍胵黄皮麦冬水煮羊肾一对取汁入姜枣煎药五钱温服日二白淫论曰内经谓思想无穷所愿不得意淫于外入房太甚宗筋弛纵发为筋痿及为白淫夫肾藏精以悭为事志意内治则精全而啬出思想外淫房室太甚则固者摇矣故使淫泆不守随溲而下也然本于筋痿者宗筋弛纵故也金鏁丸治下元虚冷小便白淫梦遗原蚕蛾韭菜子补骨脂白龙骨牛膝桑螵蛸山茱茰兎丝子肉苁蓉共末入蜜丸梧子大酒下三十丸秘真丸治精气不固白淫不止白龙骨砂仁诃勒皮丹砂共末用糯米粥丸梧子大丹砂为衣空心热酒下二三丸不可多服若大便不通欲通用葱白汤㸃茶服之即通龙骨汤治白淫遗泄无故自出龙骨人参白茯甘草熟地桂心牡蛎水煎五钱空心温服日二石斛散治阳气虚惫白淫不止金钗石斛巴㦸天兎丝子杜仲桑螵蛸共末空心酒下一钱日二筋极丹参汤治筋实极脚下肿满面痛不能逺行脚心如割筋断折痛不可忍丹参木通生地麦冬麻黄川芎杜仲牛膝续断地骨皮禹余粮桂心川归牡蛎甘草姜水煎五钱温服日二地黄煎丸治足厥隂经有余筋实极足下满痛四肢筋急生地汁天冬汁生姜汁白蜜鹿髓黄牛酥枣肉醇酒茯神枳殻川芎金钗石斛黄茋甘草上六味共末先将煎三汁与酒并煎减半入蜜髓酥膏仝熬如稠糖再下六末重汤不住手搅匀丸梧子大空心酒下三十丸气极甘露丸治肺脏气极风热所伤津液不通甘草懐生地天冬大黄逺志桑白皮防风地骨皮羗活秦芃羚角胡黄连共末入蜜杵丸梧子大空心姜汤下二十丸日二脉极镇心丸治脉极惊悸丹砂铁粉人参逺志茯神虎晴琥珀牛黄氷片金箔银箔共末入枣肉杵丸梧子大丹砂为衣金银汤空心下十丸服之安五脏桑皮沐头汤治脉极虚寒须髪堕落桑白皮用井华水渍一宿煮汤沐须髪极佳柏叶沐头丸治脉极虚寒鬂髪堕落生柏叶附子猪膏共末入猪膏丸作二十丸毎用一丸入沐汤中洗头令髪长不落肉极防风汤治肉极肌肉变色舌强隂缩脚膝疼弱防风独活白茯人参川芎五加皮干姜桂心甘草川归附子共末酒煎四钱空心服石南散治肉极实热身上如鼠走风痺唇口壊皮肤变色石南山药山茰升麻萎蕤石膏黄茋真珠天雄桃花甘菊甘草共末酒下二钱骨极酒浸芍药散治骨极骨髓中痠疼白芍生地鹿骨酒一斗浸晒为末酒下三钱日二木𤓰汤治骨极腰嵴痠痛风虚气衰不能久立脑髓痠疼服之补虚损壮元阳木𤓰雄雀附子兎丝子木香沉香天雄𦍑活补骨脂白蒺藜石斛天麻肉苁蓉大茴共末入膏丸梧子大盐汤下三十丸精极地黄饮治精极脏腑俱损偏身虚热骨节烦疼生地汁麦冬汁白蜜竹炙甘草片芩石膏麻黄人参川芎桂心川当归水煎五钱去滓入汁蜜竹分二服地黄煎治精极脏腑虚羸骨节烦疼精泄不止益气养神驻颜色调血脉生地汁白酒巴㦸天鹿茸桑螵蛸肉豆蔲附子黄茋蛇牀子石斛补骨脂青木香陈皮牛膝五味子沉香枳殻荜沉茄肉苁蓉共末入地黄膏为丸如梧桐子大酒下三十丸圣济总録纂要卷十三圣济总录纂要卷十四钦定四库全书圣济总録纂要卷十四休宁程林纂骨蒸𫝊尸门虚劳五蒸骨蒸肺痿𫝊尸骨蒸𫝊尸劳虚劳五蒸论曰虚劳骨蒸者本热劳之气热着气血深连骨髓侵受五脏久而不已各随其脏气之虚熏蒸而为疾骨蒸本于肾其证早凉晚热烦躁寝不安饮食无味小便色赤喘息无力腰疼脚冷手心常热蒸盛之时内变为疳蚀人五脏脉蒸者本于心其证日增烦闷掷手出足渇欲饮水唾白沫睡语惊恐脉数蒸盛之时亦变为疳脐下闷或暴下不止皮蒸者本于肺其证大喘鼻干口燥舌上白胎小便如血蒸盛之时胸满两胁下胀背胛疼卧不安咳𠻳毒伤脏则唾血肉蒸者本于脾其证体热如火烦躁无汗心腹膨胀食即欲呕小便如血大便秘澁蒸盛之时身肿日赤卧不安肝蒸者肝气虚也肝虚则血无所藏血无所藏肝亦无所养使荣气痼竭虚阳内蓄其证外寒内热亦名内蒸按之附骨即内热甚骨肉自消饮食无味皮燥不泽蒸盛之时目暗妄怒时惊四肢渐细足趺肿起凢此五蒸与热劳之病大同小异其治法有不同者葢蒸病内着骨髓蒸发皮肤也昔人论蒸有二十三证细而推之脏腑之病变态多端皆在于虚不必拘之猪肚黄茋丸方治骨蒸虚劳𫝊尸肺痿欬𠻳不止困重羸瘦饮食无味头痛口干涕唾稠黏渇不止者獖猪肚知母芜荑仁紫苑大黄㯽榔苍术鼈甲百部地骨皮黄芩桔梗贝母柴胡白茯苓黄连龙胆人参黄茋右十九味捣罗为末鍊蜜丸梧子大毎服空腹温酒下二十丸地骨皮汤方治五蒸地骨皮白茯苓麦门冬柴胡赤芍药甘草右六味捣筛毎服五钱水煎食后分温二服茯苓汤方治心蒸苦心惊悚慄男子因读书损心气伤思虑损心吐血心烦多忘失精神或身体瘙痒风癣或胸中气满白茯苓麦门冬款冬花独活槟榔桂防风防己甘草枳殻地骨皮右十一味剉如麻豆大毎服五钱以水二盏先煎山泽银取水一盏半入药并生姜半分切大枣三枚擘破同煎温服早晨日晚各一麦门冬饮方治心蒸心中烦躁手足热疼欲露其体惊悸憷惕咽干虚渇面色萎黄失前忘后妇人血气衰弱多𫝊此疾麦门冬白茯苓人参龙齿远志甘草防风地骨皮羚羊角共九味剉如麻豆大毎用五钱以水二盏入山泽银一分枣二枚同煎取一盏分温二服若大患烦热渇燥者入淡竹沥一合煎服若曾经吐血亦治余如上法一剂无不差鼈甲汤方治男子女人骨蒸热劳皮肉消瘦面痿黄不思饮食夜多咳嗽涕唾稠黏骨节疼痛憎寒壮热心腹气胀坐卧不安发如疟状女人血风劳等疾鼈甲秦芃紫苑柴胡诃梨勒皮牡蛎麻黄犀角知母升麻甘草栀子仁㯽榔木香当归桔梗大黄桑根白皮黄连桃仁人参桂萎蕤芎䓖右二十四味捣筛毎服三钱枣一枚乌梅一箇生姜三片同煎热服鼈甲汤方治虚劳骨蒸肌瘦盗汗潮热咳嗽或即吐血肢体倦怠饮食不下及室女劳热经血不行时发潮热烦燥虚渇鼈甲人参柴胡白茯苓地骨皮枳殻生干地黄牡丹百部芍药牛膝贝母黄苓栝蒌根当归山栀仁桔梗陈橘皮麦门冬天门冬紫苑白术桂桑白皮㯽榔大黄甘草京三稜草豆蔲天灵葢共三十味捣为麄末毎服五钱生姜半分枣三枚同煎稍热服空心临卧服鼈甲猪肚丸方治骨蒸脣红颊赤气粗口干徧身肿热或多虚汗大肠秘澁小便赤黄饮食全少鼈甲柴胡木香青蒿生干地黄黄连青橘皮共七味捣罗为末用猪肚一枚去脂膜净洗入药末在内系定蒸令烂熟入臼杵千百下为丸如菉豆大毎服十五丸温水下食前日午临卧各一服紫雪方治骨蒸疠疾瘟疫寒热疟病五尸五注心腹绞刺蛊毒魅鬼一切热毒脚气闷乱攻冲烦热口中生疮狂阳呌走及解诸毒兼金石草药热毒发黄瘅热疼痛一切热病方金银寒水石石膏磁石滑石右四石药同捣碎后以金银共六味一处以水一石煮取一斗去金银并石滓入后药味木香犀角丁香沉香甘草升麻𤣥参右七味除前六味外用水三斗煮取一斗绞去滓净与前药汁相和即内芒消五升细研入药汁漫火同煎手不住搅之可有一斗余即投入盆器内盛欲凝内水飞丹砂未三两麝香末一两一分同砂如粉麫和匀葢覆之二日成霜雪矣暴干以新盒或缻内宻封盛贮之有病即取强人服一钱冷水和服以意随人强弱增损之脚气病或増服石药发动毒闷者服之水和半钱如神凡服讫即仰卧以物搘腰令髙使药向胸府间若患眼赤及热痛者以冷水和之㸃眼大小初着微痛少时泪出自定日三五次用夜亦如之即无不效口内生热疮含如杏核许令消痛止骨蒸肺痿论曰骨蒸肺痿者由荣卫虚损藴热熏蒸上焦传播胸膜使人肺热叶焦发为肺痿其证咯唾脓血胸满短气欬嗽咽痛寒热徃来不能饮食是也秦芃扶羸汤治肺痿骨蒸已成劳嗽或寒或热声哑不出体虚自汗四肢怠惰软柴胡人参鳖甲秦芃当归紫苑半夏地骨皮甘草右用水二钟姜三片乌梅大枣各一枚煎七分食后服如热甚者加青蒿汗多者加黄茋去半夏生姜二味人参飬荣汤治肺痿咳嗽有痰午后热并声嘶者人参阿胶贝母杏仁桔梗茯苓桑皮枳实甘草柴胡五味子右水二钟生姜三片枣二枚煎至一钟食远服保和汤治骨蒸乆嗽肺热成痿知母贝母天门冬麦门冬款冬花天花粉薏苡仁杏仁五味子马兠铃紫苑桔梗百合阿胶当归百部粉草紫苏薄荷右水二钟姜三片煎七分入饴糖一匙食后服吐血或痰带血加炒蒲黄生地黄小蓟痰多加橘红茯苓娄仁喘去紫苏薄荷加苏子桑皮陈皮知母茯苓汤治肺痿喘嗽往来寒热自汗知母白术茯苓五味子人参阿胶欵冬花桔梗麦门冬黄芩半夏柴胡甘草薄荷川芎右水二钟姜五片煎至一钟食后服𫝊尸骨蒸论曰𫝊尸骨蒸有十二种二十二种三十六种或九十九种之异其病皆起于骨蒸内热或五脏次苐相𫝊而成皆令人寒热盗汗梦与鬼交遗精白浊髪干而耸或腹内有块或脑后有小结复连数箇或聚或散沉沉黙黙咳嗽痰涎或咯脓血如肺痿肺痈状或下利羸瘦自汗盗汗目昏耳鸣饮食无味口内生疮心烦腰痛五心烦热朝轻夕重累年积月以至于死死复𫝊注亲属乃至烕门者是也五痨麝香散治男子妇人𫝊尸骨蒸实热天灵葢麝香甘草东引桃枝东引栁枝石榴皮青蒿犀角阿魏柴胡葱白薤白右十一味除麝香外剉碎同用童子小便二升半浸一宿别入㯽榔末三钱同煎至一升半去滓分温三服男病女煎女病男煎勿令孕妇六畜见初服讫如人行五里又进一服恐恶心可含白梅病在上即吐在下即泻出各恶物如虫类及头发马尾状兼身如蚁行泻后以葱粥及輭饮补之仍服后方茯神汤调和五脏避风一月若远年重病不过两剂其吐下虫腹红色可治黒者或差或否白色者不可治也茯神汤方治𫝊尸骨蒸先服麝香散取虫后服此方补五脏茯神人参远志甘草陈橘皮当归龙齿熟干地黄五味子麦门冬桂黄茋右十二味毎服五钱入枣七枚生姜五片同煎空心温服日三珍珠丸方治𫝊尸骨蒸咳嗽上气痰喘寒热四肢瘦弱珍珠末獭肝茯神贝母柴胡龙胆黄连芍药白㯽榔旋复花右十味𢷬罗为末鍊蜜和丸如梧桐子大毎服十五丸食后温水下日再黒虎丸方干虾蟆蛤蚧卢㑹天灵葢雄黄白狗粪麝香乌驴蹄乳香猪胆右十味𢷬研九味为末合匀细以猪胆膏同粟米饭为丸如梧桐子大先吃热麫一椀次以茅根香水沐浴次以沙糖麝香少许调冷水一盏投药一丸于星月下浸一宿平旦空腹服之厚被葢卧应是𫝊尸冷劳者嵴骨中出白虫或出赤虫若骨蒸则汗出腰脚疼痛不遂脚下出汗如胶漆诸风气水病并服一粒若小儿无辜可服半粒如前法有虫出鼻内如线状是效乌鸡丸方治𫝊尸劳尸注骨蒸眼目昏澁面色青黒咽喉噎塞痰涕咳嗽或痃癖攻刺疼痛胸膈满闷时或恚怒或多感伤情思不乐梦寐虚惊精藏滑泄失血憎寒潮热盗汗肩背拘急腰膂肢节烦疼四肢少力不喜饮食小便黄色大便不通乍进乍退服取虫药后宜服此黄连附子柴胡白附子当归秦芃槐胶甘草苁蓉续断远志巴㦸天乳香陈橘皮雄黄丹砂丁香干姜右十八味𢷬研极细先养雄乌鸡一只以雄黄三两为末分作三十分毎日拌饭餵月日用大麻子一升餵尽宰治去毛及嘴爪并肠肚留心肝将前药末入在鸡腹内以麻线纒定再用无灰酒一斗银器石锅内用文武火煮令鸡熟取出除去粗骨将鸡并肠内药同细研更将鸡骨焙干捣罗为末同研药和入臼中杵千百下丸如梧桐子大毎服二十丸以煖酒吞下空心日午临卧各一服𫝊尸劳论曰𫝊尸劳者骨蒸之病流𫝊五脏也其证殗殜半卧半起旦即醒然午后微热情常不悦心多惊悸夜即盗汗梦与鬼交两颊红赤唇如血色睡不得卧欲食不能食或喘急咳嗽心胸满闷背髆烦疼两目精明四肢无力嵴膂拘急膝胫痠疼两肋虚胀时或微利鼻干口燥渐至尫羸虽死在须臾精神尚爽是其候也治之若缓犹如水涸不觉其死苏合香丸方治肺痿客忤鬼气𫝊尸伏连殗殜及卒得心痛霍乱吐利时气诸疟瘀血月闭痃癖水肿惊邪气狐魅瘴疠诸疾苏合香白术丹砂沉香诃梨勒肉丁香木香莎草根白檀香乳香荜拨犀角安息香麝香龙脑右十五味捣研为末鍊蜜和丸如鸡头实大毎服一丸温酒或人参汤嚼下一名白术九此药大能安气血却外邪凢疾自内作不晓其名者服此往往得效虽治气注气厥气逆气不和吐利荣卫阻塞尤有神功人家不可无此药以备急难辟疫尤騐仓卒求人参不得白汤亦可勿用酒古方虽云用酒酒下口多不效昔有人病瘵日渐羸消至于骨立肌热盗汗劳状皆具凢服八九两所苦都差一方用牛黄半两古方本无乃后人加之诸疝门寒疝心疝厥疝寒疝心腹痛七疝蛊病寒疝论曰寒疝为病隂冷内积卫气不行结于腹内故遇寒则发其状恶寒不欲食手足逆冷绕脐痛白汗出蓬莪茂汤方治寒疝四肢逆冷气弱汗出蓬莪茂干姜附子芎䓖桂白术㯽榔芍药共八味剉如麻豆毎服三钱水煎温服不拘时人参汤治寒疝冷痛气弱汗自出不欲食人参白茯苓蜀椒干姜附子㯽榔青橘皮白术右八味剉如麻豆毎服三钱水煎温服不拘时乌头汤治寒疝满逆手足不温徧身疼痛乌头白蜜桂心三味先以慢煎蜜及乌头候蜜减半去乌头别就一处以水三盏煮桂候减半泸去桂将桂汁共和别煎取二盏许服时毎用半盏温服未知再服其知如醉状得吐为中病也髙良姜汤治寒疝卒痛积聚不散上冲心胸与隂相引痛则汗出髙良姜㯽榔木香当归吴茱茰右五味𢷬筛毎服三钱水煎温服心疝论曰内经谓诊得心脉而急病名心疝小腹当有形也心为牡脏小肠为之使故曰小腹当有形也脏病必𫝊于腑今心不受邪病𫝊于腑故小肠受之为疝而痛小腹当有形也世之医者以疝为寒溼之疾不知心气之厥亦能为心疝心疝者当兼心气以治之当归汤治心疝心痛虚冷烦闷当归干姜赤芍药黄茋蜀椒人参半夏附子青橘皮甘草厚朴桂心右十二味㕮咀如麻豆毎服三钱水煎温服不拘时候牡丹丸治心疝心痛如锥所刺牡丹皮桂心芍药乌头细辛甘草木香吴茱茰㯽榔右九味𢷬罗为末鍊蜜为丸梧桐子大毎服二十丸温酒下不拘时蓬莪茂煮散治心疝心痛肢体虚冷蓬莪茂㯽榔附子甘草桂心胡椒芎䓖白术八味𢷬罗为散毎服二钱水煎温服橘皮益智汤治痼冷在内隂气交攻心痛如刺青橘皮益智乌头威灵右四味剉如麻豆毎服三钱生姜三片盐少许同煎温服食前二日厥疝论曰内经谓黄脉之至也大而虚有积气在腹中有厥气名曰厥疝女子同法得之疾使四肢汗出当风夫疝藏疾隂而难见隂沉而伏也今脾虚风寒客于腹膜之间不能与胃通行水谷之气结而成积使气道厥逆而痛故谓之厥疝也山茱茰丸治厥疝上抢心腹冷痛山茰吴茰食茰栋实马蔺花蘹香子青橘皮橘红京三稜干姜附子右十一味𢷬罗为末醋煮麫煳和丸如梧桐子大毎服二十丸酒或盐汤下空心服木香汤治厥疝逆上攻腹冷痛木香槟榔乌头细辛当归吴茰枳殻甘草共八味㕮咀如麻豆大毎服三钱水煎温服寒疝心腹痛论曰疝者痛也本缘寒气内积阳衰隂盛不得散释寒邪因得攻击或上抢心或腹内疼刺发即俱痛故名寒疝心腹痛也人参汤治寒疝心腹痛胸脇支满不下食汗出呕逆人参白茯苓㯽榔木香芍药芎䓖当归桂心青橘皮共九味毎服三钱水煎温服不拘时蜀椒汤治寒疝心腹痛不可忍蜀椒附子粳米干姜半夏甘草共六味㕮咀如麻豆毎服五钱入生姜半分枣二枚同煎温服地黄汤治寒疝心腹痛汗出厥冷生干地黄甘草白茯苓人参当归羊肉右六味前五味细剉将羊肉用水二斗煮取汗一斗去羊肉入诸药煮取七升入葱白一把枣十四枚再煎取六升绞去滓温服一盏不拘时当归汤治寒疝心腹疼里急当归生姜羊肉三味以水一斗煮取五升去滓毎服一盏不拘时日三夜一七疝论曰疝病有七厥逆心痛足寒饮食即吐者名厥疝腹中气满心下尽痛气积如臂者名坚疝寒饮则腹中胁下尽痛者名寒疝腹中乍满乍减而痛者名气疝腹中痛在脐傍者名盘疝腹中痛在脐下有积聚者名胕疝小腹与隂相引而痛大便难者名狼疝凡此七疝皆寒气内积血气凝澁不得通利冷剧则痛故皆谓之疝难经曰任之为病其内苦结男子为七疝女人为瘕聚葢以此也桃仁汤治诸疝桃仁吴茱茰陈橘皮海藻白茯苓羗活蒺䔧子共七味毎服三钱生姜一枣大同煎温服厚朴丸治七疝肢体寒脐腹坚痛满闷厚朴附子蘹香子白术桂心干姜枳殻青橘皮芎䓖乌头木香当归右十二味𢷬罗为末鍊蜜丸如梧桐子大毎服二十丸温酒下姜汤亦可蛊病论曰经谓脾风传之肾病名疝瘕小腹寃热而痛出白一名蛊夫脾受风邪传于肾经邪热内烁故其证小腹寃热而痛其精失守故其证溲出白液病名曰蛊以邪热内烁其精不守久而弗治适以丧志也水之精为志志丧则精从之左传谓惑以丧志为蛊者如此大建中汤治蛊病小腹急痛便溺失精黄茋远志当归泽泻芍药人参龙骨甘草八味剉如麻豆毎服五钱生姜三片枣二枚水煎温服泽泻丸治蛊小腹寃热而痛精气不守溲便白出泽泻补骨脂己㦸天五味子石斛芍药人参龙骨甘草共八味为末鍊蜜丸如梧桐子大毎服三十丸温酒或盐汤下空心日午临卧各一服干地黄丸治蛊病精气不守便溺出白小腹寃热而痛熟干地黄钟乳粉龙骨莵丝子磁石芍药黄芩右七味𢷬罗为末酒煮麫煳丸如梧桐子大毎服二十丸酒或盐汤下隂疝门隂疝隂疝肿缩隂疝卒肿痛控睪隂疝綂论论曰疝者痛也邪气聚于隂令隂器肿大而痛者隂疝也一名疝其类有四即肠卵胀气水是也世俗云疝气亦云小肠气或曰膀胱气原其病本缘肾气通于隂与膀胱为表里胞囊者膀胱之候此二经不足下焦受寒皆能致隂卵肿大或发疝痛故通称为隂疝若寒溼之气有连于小肠者即小肠控睪而痛隂丸上下谓之肠寒气客于经筋足厥隂脉受邪脉胀不通邪结于隂卵谓之卵胀肾虚之人因饮食不节喜怒不时津液内溢下流于肾寒气结聚不散谓之气水气盛则津液内结谓之水水气病生于标故鍼炙可治其疾易愈肠卵胀病生于本邪气入深其治难差隂疝论曰黄帝鍼经曰足厥隂之脉环隂器抵小腹是动则病丈夫疝即隂疝也嗜慾劳伤肾水涸竭无以滋荣肝气故留滞内结发为隂疝隂疝之病世俗论隂疝者为肾余气殊不知邪实又本于肝经云治法当泻邪气之实补肝经之虚蒺藜子汤治隂疝蒺藜子附子山栀仁右三味㕮咀如麻豆毎服五钱水煎温服食前服昆布九治隂疝肿大偏坠昆布海藻蒺藜子芜荑仁㯽榔枳殻大麻仁木香黄茋诃蔾勒陈橘皮桃仁兎丝子共十三味𢷬研为末和匀鍊蜜丸如梧子大毎服三十丸空心食前温酒或盐汤下沙参丸治疝气沙参昆布蘹香子三味为末酒煮麫煳丸如梧桐子大毎服二十丸空心食前温酒下二气丸治隂疝上而不下脐腹疼痛石硫黄黒铅二味先以铅于铫内镕成汗次下硫黄烟焰透移下候冷取出研为细末煳和丸如梧桐子大毎服三十丸酒下葫芦巴煮散治隂疝攻痛葫芦巴沉香马蔺花蓬莪茂蘹香子练实木香姜黄㯽榔桂心附子甘草共十味𢷬罗为散毎服三钱水酒同煎空心食前温服葫芦巴丸治隂疝气攻疼痛葫芦巴补骨脂白豆蔲萆薢青橘皮蘹香子附子肉苁蓉兎丝子牛膝桂心防风右十二味为细末酒煮麫煳丸如菉豆大毎服二十丸空心生姜盐汤下应病丸治隂疝撮痛不可忍韭子芎䓖二味等分为末鍊蜜丸如梧桐子大毎服三十丸空心温酒下隂疝肿缩论曰隂疝肿缩者寒邪客于厥隂之经而阳气不能自温故令诸筋拘急隂器𦂳缩而疼痛也肝者筋之合也筋者聚于隂器而络于舌本脉不营即筋缩急筋缩拘则引卵与舌故舌卷卵缩也皆厥隂为病也翅灰散治隂疝肿缩鸡翅一味细研为散毎二钱温酒调下不拘时雄黄洗治隂疝肿缩雄黄甘草矾石三味𢷬研为末每用药一两热汤五升通手洗肿处良久再煖洗车前子涂治隂疝肿缩车前子一味𢷬罗为末汤调涂肿处蔓菁子散涂治隂疝肿缩蔓菁子一味𢷬罗为散温水调涂肿处或绢帛傅之以差为度隂疝卒肿痛论曰隂卒肿痛者肾气虚弱暴受邪气𫝊入隂中冷热相薄故卒然而痛也痛甚则邪胜邪胜则热胜热胜则肿皆卒然而作也鸡翎散治隂卒肿痛鸡翎蛇牀子二味𢷬罗为散每服一钱温酒调下如左边肿即取鸡右翎右边取左边翎木香散治隂卒肿痛攻注腹胀闷木香赤茯苓牡丹皮防风㯽榔泽泻郁李仁七味𢷬罗为散温酒调下雄黄淋洗治隂肿雄黄白矾甘草三味为散每用药一两以水一斗煎取三升通手淋洗至冷候汗出差黒豆熨治坐久卑溼忽隂囊虚肿气上筑右方以米醋炒黒豆青布袋盛熨心腹更以椒葱汤淋煠腰胯厚衣葢下部然后服诸药治隂肿偏着一边连小肠痛不可忍右方以蘹香苗叶取汁一斗服之日三四服其滓贴肿处控睾论曰甲乙经曰小腹控睾引腰嵴上冲心肺邪在小肠也又曰小肠病者小腹痛腰嵴控睾丸而痛夫小肠者连心系属于嵴贯肝肺络心系其经虚不足则风冷乘间而入邪气既盛则有厥逆之证其气上冲肝肺客冷散于胸结于脐控引睾丸上而不下痛引小腹甚则冲于心胸葢其经络之所系属然也蘹香子散治小肠受邪控睾痛引小腹蘹香子荜澄茄楝实木香葫芦巴青橘皮㯽榔共七味为散毎服一钱温酒调下空心食前日二吴茱茰散治小肠疝气牵引脐腹疼痛腰曲不伸吴茱茰楝实巴豆沉香木香马兰花蘹香子右七味除巴豆茱茰不用外𢷬罗为散毎服二钱炒葱酒调下空心夜卧发时服木香丸治小肠受寒气控睪牵痛木香石南肉苁蓉牛膝菖蒲蘹香子楝实共六味除苁蓉牛膝二味别作末外𢷬罗为末以酒一升熬苁蓉牛膝成膏和丸如梧桐子大每服三十丸空心食前以纸裹葱白一寸煨热细嚼温酒下圣济总録纂要卷十三圣济总录纂要卷十五钦定四库全书圣济总録纂要卷十五休宁程林纂大小便门大小便闗格不通小便不通小便不禁大小便统论论曰脾胃大小肠膀胱者仓廪之本营之居也名曰器能化糟粕转味而入出者也盖营受水谷之真精荣卫之根源大小肠膀胱得以变化皆营为之本是以小肠为受盛之官水谷之未分也及其化物归于膀胱而为溺转于大肠而为糟粕必由气化则能出矣或隂阳之气不平寒热相胜或气实塞而不通或气虚损而遗泄或燥而结或热而秘皆隂阳不和之病也治此者勿概以寒热为法寒剂涤荡热剂枯燥反伤和气耗其精血津液若闗格不通三焦约病责以荣卫之否塞若产后便难与夫老者秘澁之病又以津液不足止可滑以利之润以滋之苟荡以快剂则糟粕不通真气受弊不可不知也大小便闗格不通论曰大小便不通者隂阳闗格三焦约之病也隂阳和平三焦升降则水谷糟粕以时传导今隂阳偏盛气否于中则荣卫因之以不行故气结于腹内胀满不通而大小肠俱闭塞也芒硝汤方治闗格不通脬肠妨闷大小便不通芒硝冬葵子滑石三味除芒硝外㕮咀每服五钱水煎再入芒硝末半钱更煎空心温服茱茰汤方治腹胁胀满闗格大小便不通吴茱茰大黄当归桂心赤芍药甘草芎䓖人参细心桃白皮干姜雄黄珍珠末右十三味将十一味捣筛每服三钱水煎再入雄黄珍珠末一字酒半盏更煎三沸空心服之车前子汤方治大小便俱不通车前子木通黄芩郁李仁右四味将前三味捣筛与郁李仁拌匀每服五钱入芒硝半钱同煎服猪脂酒方治大小便不通猪脂一味以酒一升微煮沸投猪脂更煎二沸分为二度食前温服未通再服髪灰散方治大小便不通乱髪一味细研每服三钱温水调食前服日三以通利为度茯苓丸方治大小便不通赤茯苓芍药当归枳殻白术人参大麻仁大黄共八味为末錬蜜丸如梧桐子大每服十五丸至二十丸空心煎茅根汤下治大小便不通腰胁坚胀蒸下部方莲叶葱皂荚生姜共四味以浆一斗二升煮十余沸并滓分两度用旋盛入小臼瓷缸中坐缸口上薫蒸冷则易之如未通再倾药于桶斛中添热水坐蘸下部即通小便不通论曰肾脏不足气不传化膀胱有热水道不宣故小便不通也令人小腹胀满其气上冲心腹膨痞甚则喘急不能升䧏内经曰膀胱不利为癃者如此也滑石散方治小便淋涩疼痛不通滑石海金沙木通三味为散每服二钱煎灯心汤调下松烟散方治小便不通墨酒葱白腻粉四味同煎至七分放温去葱白顿服即通独蒜涂脐方治小便不通独颗大蒜栀子仁盐花三味烂𢷬摊纸上贴脐良乆即通未通涂隂囊上立通治小便不通久即成淋方以琥珀𢷬研成粉每服二钱浓煎萱草根汁调下空心或食前服葱汤调下亦佳杏仁散方治卒不得小便杏仁一味炒黄研细末米饮调下立差牛膝汤方治小便不通茎中痛及女子血结腹坚痛生牛膝黄芩当归三味细剉每服五钱水煎温服桑螵蛸汤方治小便不通桑螵蛸黄芩二味细剉用水三盏煎分温二服相次顿服治小便不通脐下急痛胀闷欲絶盐熨方盐一味锅中炒令极热布帛裹熨脐小腹以小便通快为度石韦汤方治小便不利石韦瞿麦穗冬葵子滑石共四味𢷬罗为散每服二钱温水调食前服治小便不通方蓬莪茂蘹香子茶叶三味𢷬罗为散水煎入盐二钱葱白二寸同煎空心服小便不禁论曰内经言膀胱不约为遗溺亦肾虚不能约制水液故便利多甚则下焦伤竭真气不固而小便不禁也苁蓉丸方治肾脏虚冷腰膝无力小便不利不禁或溺白色肉苁蓉杜仲黄蓍韭子桂心牛膝山茱茰右七味𢷬罗为细末錬蜜丸和更入臼内涂酥杵令匀丸如梧桐子大每日空心煎黄蓍汤下三十丸至晩再服鹿茸散方治肾脏虚腰脐疼冷夜遗小便鹿茸乌贼鱼骨当归白芍药龙骨人参桑寄生桑螺蛸右八味𢷬前七味为末更与龙骨同研令匀细每服一钱酒温调服日三兎丝子散方治小便不禁兎丝子蒲黄黄连肉苁蓉五味子鸡膍胵黄皮共六味先𢷬四味为细散再入兎丝子粉与蒲黄同研匀细每服两钱酒调食前服日三黄蓍散方治小便不禁黄蓍狗嵴牡蛎肉苁蓉萆薢牛膝赤石脂山茱茰土𤓰根右九味先𢷬罗八味为散更与赤石脂同研匀每服一钱酒调食前服至午间夜卧各一服加至二钱鸡肠散方治小便不禁日夜无数黄雄鸡肠肉苁蓉苦参赤石脂白石脂黄连共六味𢷬四味为散更与赤白二石脂同研匀细每服二钱酒调食前服日二夜一鹊巢散方治小便不禁重鹊巢中草蔷薇根皮二味先𢷬蔷薇根为散每服三钱水煎去滓再入鹊巢灰二三钱空心服小便利多小便出血小便利多论曰肾者主水膀胱为腑今肾气不足膀胱有寒不能约制水液令津滑气虚故小便利多久不差则肾气伤真元耗损腰嵴痠痛身体寒颤羸乏之病生焉覆盆子丸方治元脏虚弱脐腹疼痛膝胫少力百节痠疼昏倦多睡小便频浊头旋痰唾背嵴拘急饮食无味温顺脏气补益下经覆盆子黄蓍肉苁蓉乌药五味子石斛补骨脂泽泻荜澄茄沉香巴㦸天芎䓖当归赤芍药山茱茰兎丝子熟干地黄共罗为末錬蜜和丸如梧桐子大每服二十丸加至三十丸食前温酒下米饮盐汤亦可补骨脂巴㦸天桑螺蛸兎丝子牛膝干姜熟干地黄枳殻共𢷬罗为末酒煮麫煳和丸如梧桐子大每服二十丸空心食前温酒下粟米饮亦可雌黄丸方治小便滑数雌黄干姜共𢷬研为末用干蒸饼为末入水内拌和𢷬熟丸如菉豆大每服十丸加至二十丸空心盐汤下牡蛎丸方治膀胱虚寒小便数牡蛎独活狗嵴肉苁蓉龙骨共为末錬蜜和丸如梧桐子大每服三十丸盐汤下空心食前治小便频数及引饮不止糯米餈方取纯糯米餈一手大临卧炙令輭熟啖之以温酒送下不饮酒人汤下多啖弥佳行坐良久待心空便卧一夜十余行者服之即止或言假火气温水道不然也大抵糯稻止缩水凡人夜饮酒者夜辄不溺此糯米之力也昔有人病渴殆死有人用糯稻秆及根斩去穗取中心净器中烧作灰每用一合许汤一碗沃浸良久澄去其滓尝味如薄灰汁乗渴令顿饮之是夜减饮水七八升此亦糯稻缩水之一騐也小便出血论曰内经谓悲哀太甚则胞络絶絶则阳气动中数溲血又曰胞移热于膀胱则癃溺血二者皆虚热妄溢故溲血不止也治宜去邪热调心气金黄汤方治小便出血水道中涩痛郁金瞿麦穗生干地黄车前叶芒硝滑石每服五钱匕水一盏半煎至七分去滓温服不拘时候车前叶汤方治小便出血车前叶茜根黄芩阿胶地骨皮红蓝花每服五钱匕水一盏煎至七分温服不拘时候人参汤方治小便出血人参生干地黄白芍桔梗当归甘草桂心芎䓖淡竹茹每服四钱匕水二盏煎至一盏温服不拘时候阿胶汤方治肾客热连心小便出血疼痛阿胶黄芩甘草生地黄车前叶藕节生蜜将前药𢷬筛同后四味搅匀每一大匙水一盏煎至七分温服栢叶汤方治小便出血不止栢叶甘草阿胶黄芩竹茹生干地黄共𢷬筛每服四钱匕水一笺半同煎至八分去滓温服不计时候地黄汤方治小便出血生干地黄兎丝子白芷冬葵子当归芎䓖败酱赤茯苓蔓荆实蒲黄共为末炼蜜和丸如梧桐子大每服二十丸煎粟米饮下日三服车前子散方治小便赤色或小便鲜血车前子木通泽泻当归桑螵蛸桂心滑石共为散每服二钱匕煎冬葵根汤下治小肠尿血方指甲头发二味烧灰研匀空心温酒调一钱匕顿服大便秘涩大便不通结隂便血大便秘涩论曰大便秘涩其证皆荣卫不调隂阳之气相持也若风气壅滞肠胃干涩是谓风秘胃藴客热口糜体黄是谓热秘下焦虚冷窘廹后重是谓冷秘或因病后重亡津液或老弱血气不足是谓虚秘或肾虚小便过多大肠枯竭渴而多秘者亡津液也或胃实燥结时时作寒热者中有宿食也治法须宜和顺隂阳然疎风散滞去热除冷导引补之法不可偏废当审其证以治之麻仁丸方治大便秘难大麻仁大黄厚朴枳殻共𢷬三味为末与麻仁同研錬蜜和杵令匀丸如梧桐子大每服二十丸空心温水下以利为度麻仁丸方治三焦不和脏腑虚结胸膈痞闷大便秘涩大麻仁大黄白㯽榔山茱茰兎丝子车前子桂心羗活山药枳殻防风木香郁李仁共研为末錬蜜和丸如梧桐子大每服十五丸至二十丸温水下威灵仙丸方治大肠冷秘威灵仙𢷬为末錬蜜和丸如梧桐子大每服十五丸生姜米饮下附子散方治大便冷秘附子削去外面留中心如枣大碾为细散蜜水调下一钱匕葱胶汤方治年老虚弱大便秘滞阿胶葱用水二盏同煎胶烊取一盏温服之立效大黄丸方治脾胃不和内有虫滞大便秘难大黄赤芍药厚朴枳殻大麻仁共𢷬四味为末与麻仁同研匀錬蜜和杵丸如梧桐子大每服十丸至十五丸食前温水下以通利为度滑石散方治大便不通腹胀气急妨闷滑石手足指甲取滑石末一贴以水一盏半煎至八分去滓调爪甲灰一贴空心服至辰再服葵酥汤方治大肠闭涩大便不通冬葵子牛酥将葵子𢷬筛分四贴每贴以水一盏煎至五分去滓下酥半两再煎二沸食前冷服摩脐方治大便不通腹胀杏仁葱白盐三味同研如膏每取如酸枣大计心摩脐上三百转须㬰即利如利不止以冷水洗手即定治病后津液燥少大便不通肠结方糯米猪胆沙糖和研如膏内少许入下部立通治卒大便不通或热结或风秘及妇人产后大便不通等方皂荚白梅肉蜜将梅肉并蜜拌和皂荚如枣大以绵纸褁引内下部中须㬰即通郁李仁粥方治大便不通郁李仁煮薄粥一碗临熟时下郁李仁煮三两沸倾出空心吃便通再服一分以通利为度治下部窒塞大便不通方乌梅内汤中渍輭取肉熟𢷬之丸如弹子内下部中即利结隂论曰经谓结隂者便血一升再结二升三结三升夫邪在五脏则隂脉不和隂脉不和则血留之结隂之病以隂气内结不得外行血无所禀渗入肠间故便血也地黄煎丸方治结隂便血生地黄小蓟沙糖地榆阿胶侧栢除以上三味外𢷬为末入膏中和丸如弹子大每服一丸水一盏煎至六分和滓温服神僊必效丸方治便血无度阿胶当归乌贼鱼骨白芍药刘寄奴共为末錬蜜和丸如梧桐子大空心米饮下三十丸加至五十丸龙骨饼子方治脏毒血不止龙骨乌贼鱼骨为末每服一钱匕入鸡清一枚用白麺同和揑作饼子三枚煻火内煨熟细嚼温米饮送下空心食前服石榴散方治结隂泻血不止酸石榴皮陈橘皮甘草干姜四味等分焙干𢷬罗为散每服二钱匕陈米饮调下日三服地榆散方治结隂泻血地榆桑耳甘草赤芍药艾叶黄茋熟地黄伏龙肝为细散每服二钱匕米饮调下食后临卧服金屑丸方治便血一切血妄行叶子雌黄以煮药枣取肉和丸如梧桐子大每服三丸煎黒铅汤下便血甚者三服差矣金虎丸方治结隂失血黄檗为末滴水丸菉豆温水下七丸诸淋门卒淋泠淋熟淋气淋血淋膏淋石淋劳淋诸淋统论论曰膀胱者州都之官津液藏焉气化则能出矣位处下焦与肾表里分别清浊主出而不纳若腑脏气虚寒热不调使气不化而水道不宣故为淋閟之病矣诸淋之证大体缘肾脏气虚膀胱有热唯冷淋为异善治此者当熟察之卒淋论曰卒淋者縁下焦有热传入膀胱其候卒然小腹急痛小便淋涩痛故谓之卒淋葢下焦在脐下当膀胱上口主分别清浊主出而不纳以传道也今热在下焦故其病如此瞿麦汤方治卒淋通利小肠瞿麦木通赤茯苓陈橘皮滑石冬葵子甘草桑根白皮共八味𢷬筛每服三钱入葱白二寸同煎温服茅根饮方治卒淋结涩不通利茅根木通石苇黄芩冬葵子当归芍药滑石乱发共九味𢷬筛每服三钱水煎温服不拘时黄蓍饮方治膀胱虚热小便卒暴淋涩黄蓍人参白茯苓旱莲草滑石桑白皮黄芩枳殻芒硝共九味𢷬筛每服三钱水煎温服黒金散方治卒淋不通好细墨一味为散每服一钱温酒调下不拘时候茯芩汤方治小便卒淋涩赤茯苓滑石石韦瞿麦穗蒲黄榆白皮冬葵子共七味𢷬筛每服五钱水煎温服食前冷淋论曰肾与膀胱为表里下通于胞宣行水道肾藏虚弱冷气客于下焦邪正交争满于胞内水道不宣故其状先寒颤然后便溺成淋谓之冷淋也菝葜饮方治冷淋寒颤涩痛菝葜土𤓰根黄蓍地骨皮五味子人参牡蛎石膏共八味𢷬筛每服五钱水煎温服黄蓍丸方治肾虚膀胱冷淋不利黄蓍黄连土𤓰根𤣥参菝葜鹿茸牡蛎桑螵蛸人参五味子右十一味𢷬罗为末錬蜜丸如梧桐子大每服二十丸盐汤下不拘时兎丝石脂散治冷淋兎丝子白石脂牡蛎桂心土𤓰根右五味研为散每服二钱煮麦粥饮调下空心食前服兎丝子散方治冷淋小便多或不禁兎丝子蒲黄黄连硝石肉苁蓉鸡膍胵黄皮五味子共七味𢷬罗为散每空腹温酒调下三钱服日二热淋论曰三焦者水谷之道路也三焦壅盛移热于膀胱流传胞内热气併结故水道不通利而成淋也其状溲便赤涩或如血汁故谓之热淋滑石散方治热淋小便赤涩疼痛滑石括蒌根石韦三味𢷬罗为散每服一钱煎小麦汤调下不拘时车前子散方治热淋结涩不通车前子牛膝桑根白皮蒲黄共四味𢷬罗为散每服二钱煎葱汤调下不拘时四汁饮方治热淋小便赤涩疼痛蒲萄蜜生藕生地黄四味和匀每服七分一盏银石器内慢火煎沸温服不拘时候瞿麦汤方治心经壅热小便淋涩赤痛瞿麦穗茅根冬𤓰子葵子木通黄苓竹叶滑石共八味除滑石外𢷬筛分作三剂每贴用水三盏煎去滓入滑石末一贴搅匀分温二服食前气淋论曰肾虚则不能制小便膀胱挟热则水道涩肾虚膀胱热则胞内气胀小腹坚满因至淋涩之疾也其候出少喜数尿有余沥亦曰气癃诊其脉少隂脉数者则为气淋木通汤方治气淋结涩不通木通木香细辛草豆䓻人参赤茯苓桃仁肉豆䓻共八味𢷬筛每服三钱水煎温服不拘时桑白皮汤方治气淋结涩溲便不利桑白皮茅根木通干百合四味𢷬筛每服三钱水煎温服不拘时候海金沙散方治气淋结涩不快海金沙滑石甘草山栀子仁四味将甘草栀子仁为散入余药再研匀每服一钱茶清调下不拘时通神散方治气淋结涩不通粟米故笔头马兰花三味为散温酒调下二钱如不可忍者连服三服贝齿汤方治因气成淋小便痛或溲血或如豆汁贝齿冬葵花石膏滑石右四味㕮咀如麻豆大每服五钱水煎再入猪肪脂少许再同煎数沸空腹温服血淋论曰心主血气通小肠与膀胱俱行水道下焦受热则气不宣通故溲便癃闭而成淋也热甚则搏于血脉血得热则流行入于胞中与溲便俱下故为血淋也白茅根汤方治血淋小便出血疼痛白茅根芍药木通车前子滑石黄苓乱髪冬葵子共八味嚋筛每服三钱水煎温服日三鸡蘓汤方治血淋鸡蘓石膏淡竹叶木通甘草滑石小蓟根生地黄共八味𢷬筛每服六钱水煎空心服鸡蘓饮方治血淋不絶鸡蘓苗竹叶滑石木通小蓟根生地黄共六味㕮咀如麻豆大每服五钱水煎温服不拘时以利为度治血淋方车前子叶生地黄二味相和煎三沸食前服膏淋论曰膀胱为渗泄之腑肾气均平则溲便清肾既虚不能制其肥液故与俱出色若脂膏故谓之膏淋又曰肉淋磁石丸方治膏淋小便肥如膏磁石肉苁蓉泽泻滑石共四味为末錬蜜丸如梧桐子大每服三十丸温酒下不拘时候沉香丸方治膏淋沉香肉苁蓉黄蓍瞿麦穗滑石磁石右六味𢷬罗为散末錬蜜丸如梧桐子大每服三十丸温酒下不拘时滑石汤方治膏淋小便肥浊滑石白茯苓白术木通熟干地黄赤芍药五味子共七味𢷬筛每服三钱水煎温服不拘时石淋论曰淋者淋病而有沙石从小便道出也盖由肾气虚损则饮液停聚不得宜通膀胱客热则水道涩痛胞内壅积故令结成沙石随小便而下其大者留碍水道之间痛引小腹令人闷絶也人参散方治沙石淋人参木通青盐海金沙莎草根右五味除海金沙青盐外𢷬罗为散合研匀每服二钱空心米饮下海金沙散方治沙石淋涩疼痛不可忍海金沙滑石石膏木通井泉石甘草右六味等分𢷬研为散煎灯心汤调下二钱不拘菝葜散方治沙石淋重者取出根本菝葜一味为散每服一钱米饮调下服毕用地椒煎汤浴连腰浸洗独圣散方治沙石淋黄蜀葵花一味研为散每服一钱食前米饮调下木通汤方治沙石淋木通滑石冬葵子三味𢷬筛每服五钱水煎温服鼈甲散方治沙石淋鼈甲一味𢷬罗为散每服三钱空心温酒调下茅根汤方治沙石淋茅根葛花露蜂房三味分作三服每服以水三盏煎温服劳淋论曰人因劳伤肾经肾虚膀胱有热气不传化小便淋沥水道涩痛劳倦即发故谓之劳淋小腹引痛者是其候也地黄汤方治劳淋结涩不通熟地黄人参石韦滑石桂心车前子甘遂王不留行冬葵子木通共十味𢷬筛每服三钱水煎温服不拘时候兎丝子丸方治肾劳虚损溲便不利淋沥不已兎丝子人参黄蓍滑石木通芍药车前子黄芩冬葵子右九味为细末錬蜜丸如梧桐子大每服二十丸食前温酒或盐汤下日二石韦散方治劳淋日夜数起小便不利引隂中痛石韦滑石瞿麦穗王不留行冬葵子右五味为细散每服二钱食前葱白汤调下九虫门九虫蚘虫寸白虫蛲虫五脏虫三虫九虫统论论曰虫与人俱生而藏于幽隐其为害也盖本于正气亏弱既食生冷复感风邪所以种种变化以至蕃滋初若不足畏而其甚可以杀人善摄生者薄滋味节嗜欲蚤去三尸防患于未然彼九虫亦将销铄于㝠㝠之中惟未进此道而攘蘖则蠧无使滋蔓葢有药存焉九虫论曰九虫一名伏虫长四分二名蚘虫长一尺三名白虫长一寸四名肉虫状如烂杏五名肺虫状如蚕六名胃虫状如虾蟇七名弱虫状如𤓰瓣八名赤虫状如生肉九名蛲虫状如菜子至微细者是九虫皆依乎肠胃之间若腑脏气实则不能为害及其虚也发动变化侵食气血寝成诸病不可不察也鸡子丸方治九虫鸡子好漆蜡粳米粉四味先取漆蜡入铜铛中用慢火煎搅令得所次入粳米粉又搅令匀煎令凝候可丸即取铛中置生黄土堆上才候稍温即下鸡子又搅令得所再置火上煎令可丸如小豆大宿勿食空腹煎粟米饮下二十丸小儿五丸石榴枝汤方治九虫动作腹中刺痛口吐清水面色黒黄及虫心痛者东引石榴枝木香陈橘皮吴茱茰大黄芍药薏苡仁共七味㕮咀如麻豆大每五钱水煎温服空心南粉散方治腹中诸虫令人腹痛多食泥土及泄者南粉五更初用生油调下至食时虫出尽蚘虫论曰蚘即九虫叙所谓长虫者今此析而治之葢较之他虫害人之为多观其发作冷气脐腹撮痛变为呕逆以至心中痛甚如锥刺昔人谓蚘厥贯心能杀人则所以治之不可缓也柴胡汤方治虫心痛柴胡当归食茱茰芍药㯽榔郁李仁厚朴右七味𢷬筛每服三钱水煎食前温服日三桑根白皮汤方治蚘虫心痛桑根白皮酸石榴皮白芜荑㯽榔厚朴右五味𢷬筛每服三钱入生姜一块同煎空心服至晩再服萆薢散方治蚘虫发作萆薢白芜荑狗嵴三味为散每服二钱温酒调下欲服药先隔宿吃牛肉干脯一片次日空心服药虫下即差薏苡根汤方治蚘虫薏苡根一味𢷬筛水煎分温二服空心先吃饧少许然后温服㯽榔煎方治蚘虫㯽榔酸石榴根皮二味先将㯽榔𢷬筛与石榴根各均分作三度用每度用水二升半煎至一升绞去滓入粟米一合煮如粥平旦空心顿喫利下虫即效蚕蛹汁方治蚘虫蚕蛹取缲丝蚕蛹四合烂研生布绞取汁空心顿饮之非缲丝时即须依时収取蚕蛹暴干𢷬罗为末用时以意斟酌多少和粥饮服之寸白虫论曰寸白虫乃九虫之一种状如绢边葫芦子因脏气虚风寒溼冷伏于肠胃又好食生脍干肉等所以变化滋多难于蠲治説者谓食牛肉饮白酒所致特一端尔亦未必皆縁此香附丸方治葫芦虫木香附子硫黄三味先将蜜陀僧末半两入醋熬成膏然后入三味药末一处和丸如小豆大每服十五丸温酒下食前服㯽榔散方治寸白虫石榴根陈橘皮桑根白皮三味细剉分作三服每服水一盏半煎取一盏去滓五更初调㯽榔末二钱至欲明不泻至晩又一服如虫母未下再服或泻不止喫冷粥止之食榧实散方治寸白虫生榧实右一味于每清旦空腹食七枚七日后食尽其虫即化成水矣干脯汤方治寸白虫干脯石榴根右二味并细剉以水四升浸一宿明日平旦煎至一升去滓分三服空腹先嚼干脯一片即服药如人行十里又一服每服药后以手按患人腹上药力易行其虫自下凡服药取月一日至五日已前虫头向上服良黒铅散方治寸白虫累取不尽久令人面黄心中如饥黒铅沙子一味研极细每服二三钱五更初肉汁调顿服至平明取下虫立差玊粉散方治寸白虫定粉右一味研极细每服二钱用生麻油调于五更初顿服至晩虫下蛲虫论曰蛲虫甚微细若不足虑者然其生化衆多攻心刺痛时吐清水在胃中侵蚀不已日加羸瘦甚则成痔瘘疥癣痈疽诸癞害人若此絶其本根勿使能殖则毒而治之所不可忽桃皮汤方治蛲虫蚘虫及痔蚀下部生疮桃木皮槐子艾叶三味𢷬筛每服三钱入枣一枚同煎空心食前夜卧各一服艾汁方治蛲虫攻心如刺吐清水生艾叶一味𢷬绞取汁两盏许宿不食平旦先嚼干脯少许后顿饮汁不能尽即两日服槐皮丸方治蛲虫在胃人渐加羸弱槐皮桃仁栋实三味𢷬罗为末錬猪膏丸如人指大以绵裹导下部中治蛲虫咬人下部痒方水银一味用蒸枣膏和丸如人指大绵裹临卧内下部中一宿内药时常留绵带子在外熬漆丸方治蛲虫在胃令人渐羸好漆醇酒白蜜三味于铜器中和匀微火熬令可丸丸如鸡头大每服一丸宿勿食空腹温酒下虫未下再服五臓虫论曰五脏虫者缘脏真衰弱热薫蒸而成之传所谓肉腐出虫鱼枯生蠧理固如此其名状之异见于九虫叙可辨而察也雷丸丸方治心脏劳热伤心有长虫名曰蛊长一尺贯心为病雷丸陈橘皮桃仁贯衆狼牙白芜荑青葙子干漆乱髪共九味除乱髪烧灰外八味𢷬罗为末然后与乱发灰同研令匀錬蜜和更于铁臼内涂酥杵令匀熟丸如梧桐子大每服空心温酒下十五丸至晩再服米饮亦得麦门冬丸方治肺劳热生虫其形如蚕令人欬气喘或谓忧膈气膈恚膈寒膈热膈皆从劳气所生名曰膏肓病鍼灸不至麦门冬蜀椒人参逺志附子细辛甘草干姜桂心百部白术黄蓍杏仁右十三味𢷬罗为末錬蜜和更于铁臼内涂酥杵令匀熟丸如酸枣子大含化稍稍嚥津桑根白皮酒方治肺劳热生虫在肺为病桑根白皮狼牙吴茱茰根皮右三味细剉用酒七升煮至二升去滓分作三服每日空腹一服茱茰根丸方治肝劳生长虫为病恐畏不安眼中赤东引行吴茱茰根蜡鸡子粳米右四味除蜡并鸡子外各𢷬罗为末先以铜锅内煎蜡镕即下茱茰末米粉鸡子黄煎令煎可丸即丸如小豆大早晨煎粟米饮下五十丸小儿服二十丸虫出即差前胡汤方治脾劳有白虫长一寸在脾为病令人好呕胸中欬欬即呕而不出前胡白术赤茯苓枳殻旋复花细辛常山松萝杏仁龙胆右十味𢷬筛每服五钱竹叶十片净洗细切同煎去滓空心温服吐之即差若腹中热满入芒硝半钱栀子仁一两黄芩一两半苦参一两茱茰根浸酒方治脾劳劳热有白虫在脾中为病令人好呕吴茱茰根麻子陈橘皮右三味先𢷬碎橘皮麻子如泥然后拌茱茰根用酒一斗浸一宿慢火上微煎绞去滓分作五服每服空心温服虫即下欲合药时忌言合杀虫药贯衆散方治肾劳热四肢肿急有蛲虫如菜中虫生于肾中贯衆干漆吴茱茰白芜荑槐白皮杏仁胡粉右七味除别研粉外𢷬罗为散更与胡粉同研令细每服二钱空腹用井华水调服日晚再服三虫论曰三虫亦九虫之数曰蚘曰赤曰蛲是也其发动诸病较之他种为甚蚘虫又曰长虫长一尺动则吐清水心痛贯心则死赤虫状长似生肉动则肠鸣蛲虫至细微形如莱虫居肠间多则为痔极则为癞或生诸痈疽癣瘘瘑疥而其变甚多三虫为患如此古人必析而治之意亦深矣鼈甲丸方治三虫发痛面目黄不下食鼈甲白术陈橘皮木香狗嵴㯽榔吴茱茰右七味𢷬罗为细末錬蜜和为剂置臼内入酥杵令匀熟丸如梧桐子大每日空腹煎青橘皮汤下三十丸晩食前再服天门冬煎方治三虫定肺气去寒热养肌肤益气力利水便及诸暴中偏风溼痺强骨髓天门冬白蜜二味先取天冬细切烂𢷬如泥用酒一斗和绞取汁并蜜搅令匀铜器中重汤上煎仍用竹箆搅候如饧每服如弹丸大空腹温汤服之或用生地黄汁一盏同煎更妙乱髪灰散方治三虫乱髪丹砂二味同研极细每服一钱醋调空腹服之雚芦散方治三虫神效雚芦一味𢷬罗为细散每服二钱隔宿勿食于清旦用羊肉浓汁调服之虫自下㯽榔汤方治三虫㯽榔一味𢷬筛用水三盏煎至一盏半去滓分三服空腹日午近夜各一服其虫尽下或葱白盐豉同煮饮之亦佳诸尸门诸尸遁尸飞尸尸注诸注门诸注风注走注鬼注气注卒魇不寤中恶卒死尸厥鬼魅鬼击诸尸统论论曰人身中有三尸诸虫与人俱生常忌血而恶能善与鬼神通每接引外邪与人为害谓之尸病其状沈沈黙黙不的知所苦而无处不恶或心腹痛胀或磥块踊起或挛引腰嵴或精神错杂变状不一有飞尸者有伏尸者复有遁尸沈尸风尸之异久不已停注留滞及死又注易傍人则为尸注之病矣诸尸诸尸病因不一其最重者惟五尸若得之疾速如飞走状者名飞尸停遁不消者为遁尸沉痼在人脏腑者为沉尸冲风则发者为风尸隐伏积年不除者为伏尸唯此五尸之气变态多端各各不同大率皆令人沉沉黙黙痛无常处五尸之外复有尸气虽各有证然其为病大同小异而已亦可通一法治之雄黄丸方治五尸瘕积及中恶心痛蛊注鬼气雄黄丹砂矾石牡丹皮巴豆附子藜芦共七味为末錬蜜丸如小豆大每服二丸米饮下食前服雄黄丸方治辛中飞尸遁尸沉尸风尸腹痛胀急不得气息上冲心胸及攻两肩或磥块踊起或挛引嵴腰雄黄大蒜二味烂捣丸如弹子大每服一丸热酒化下须㬰末差更服尸疹者常宜预収此药恶气散方治五尸鬼注百毒桂心干姜二味𢷬罗为散每服三钱炒盐一钱温水同调下蒺藜子丸方治中五尸腹急痛不喘息上冲心胸及攻两胁或磥块踊起挛缩引腰嵴蒺藜一味为末錬蜜丸如小豆大每服二十丸食后水下遁尸论曰遁尸谓尸伏埋染注连滞在于胸腹肓膜之间寻常如无病若因喜怒不节饮食伤动其隐之疾发则心腹胀痛连及胠胁气喘促急不得安卧者是其証也木香汤方治初得遁尸鬼注心腹中刺痛不可忍木香鬼箭羽桔梗丁香陈橘皮紫蘓当归白㯽榔桃仁右九味𢷬筛每服五钱水煎温服日二服不计时候蒸熨方治遁尸飞尸及风毒肿流入头面四肢芥子一味为末以铅丹二两拌之分作两处用陈布袋盛之更换蒸熟以熨痛处飞尸论曰飞尸者其状令人心腹刺痛气息喘急胀满上冲心胸是也此病忽然而至疾如飞走故谓之飞尸走马散方治飞尸入腹胀满刺痛气息喘急巴豆杏仁二味以绵纒椎令极细投热汤二合指取白汁分三服饮之食顷当下老小量加之雄黄散方治一切飞尸鬼注身痛如刺雄黄甘草黄苓栀子芍药共五味为散每服以温酒调下二钱再服不拘时尸注论曰尸注者尸病注易于人也多因哭泣感染尸气流注身体令人寒热淋沥沉沉黙黙不的知所苦而无处不恶或腹痛胀满喘急不得息上冲心胸傍攻两胁或磥块踊起或挛引腰嵴或举身沉重精神不爽每更节令愈加烦滞不治者死死则注易傍人故名尸注虎掌丸方治尸注寒热往来不思饮食心腹刺痛虎掌丹砂白茯苓龙齿蓬莪茂当归右六味为末用酒煮阿魏麫煳丸如梧桐子大每服二十丸姜乌梅汤下神效蜜陀僧散方治临尸哭泣尸气入腹沉滞脏腑有时发动取劳积蜜陀僧诃梨勒京三稜三味合研令匀每服二钱用煮麫浓汤下当晚不食卧一服余时切饼汤服三夜次夜当下恶物不下第三夜加生牵牛子末一钱同调下杏仁丸方治尸注杏仁乱髪灰二味研匀和丸如小豆大每服五丸猪膏酒调下诸注统论论曰诸注者邪气所注也皆因精神衰弱经络空虚伤于风寒暑溼饮食劳倦或感生死之气或挟鬼物之精初为中恶客忤卒死诸尸之类虽或暂差必有邪气伏于经脉流传腑脏深入骨髓经久不已皆成注病变状多端时发时差令人昏闷无不病处若因风寒暑湿之邪所注者则为风寒注凉注冷注温注之病若因饮食劳倦之邪所注者则为食注饮注酒注水注之病若因生死之气而为其邪所注者则为䘮注哭注转注之病若因挟鬼物之精而为邪所注者则为鬼注邪注尸注殃注之病犯土禁为注者为土注产后得注者为产注虚劳所成注为劳注邪气外浸为泄注凡此诸注以受病之因为名也邪注于肺则为气注邪注于劳则为血注久注不已伤损骨髓则为骨注凡此诸注以病之所在为名也又有石注者言其牢强如石走注者言其游走无常凡此诸注以病之形变为名也名类虽多各有形证合而言之皆注病也治注病者欲辨是非但覆纸于痛处烧髪令焦投于纸上若变粘纸者注气引之也不粘者非注也审知其因随证治之无专门者诊脉浮大者可治细而数者难治诸注论曰诸注者邪气停而为病也盖由经络空虚伤于风寒暑湿或因饮食劳倦或因大病后气虚邪气流注或感死气或犯鬼邪皆至是疾其状变易不同各随其本而治之也赤芍药丸方治五尸注赤芍药吴茱茰丹砂乌头蜀椒干姜桂心共七味𢷬罗为末錬蜜丸如小豆大每服十丸空心温酒下日三风注论曰风注者由体虚风邪之气客于荣衞邪气行游连滞停汪故名风注其状皮肉掣振痛无常处一年之后则有头髪堕落颈项掣痛骨拉解鸣目疼鼻酸牙蚛之证又十二风所注不同温风所注头痛欲解髪汗风所注头痛体热骨节两强柔风所注游肿在腹或在手脚水风所注噉食服卧汗出九风所注脑转肉裂目系痛恶闻人声絶风所注暴倒仆口有白沬颠风所注披髪狂走遇物撃破狂风所注呌唿骂詈独语谈笑竒风所注口噤面㖞四肢不随纠风所注体生疮睂毛堕落蚝风所注痺如蚝螫疮或痒或痛罩风所注举身战动或鼻塞其状虽异其为邪气停注则一也安息香丸方治一切风注痛安息香乳香白胶香地龙胡桃仁没药桃仁共七味同研匀为细末酒煎为丸如弹子大每服一丸温酒化下羗活汤方治风注心腹刺痛上攻胸背羗活大豆桑根白皮陈橘皮芎䓖大腹右六味𢷬筛每服三钱水煎温服良久再服走注论曰走注者风邪客于卫气也风善行而数变卫气之行慓疾滑利邪正相搏则淫溢皮肤去来击痛逰走无常枳殻丸方治走注疼痛如锥刺皮肤风气心腹四肢疼痛枳殻厚朴犀角桑根白皮㯽榔柴胡半夏大黄共八味为末錬蜜丸如小豆大空心酒下二十丸鬼注论曰鬼注者忽因鬼邪之气排击当时即病心腹刺痛闷絶倒仆如中恶状余热不歇停积弥久有时发动连滞不已乃至于死死则注易傍人故谓之鬼注玉壶丸方治鬼注风冷饮食不消心腹胀满攻刺心痛大便不通雄黄丹砂礜石附子藜芦巴豆右六味为末錬蜜和丸如小豆大每服二丸米饮下取快利为度小儿以意减之八毒丸方治鬼注中恶心痛积癖蛊注鬼气雄黄珍珠矾石牡丹皮巴豆附子藜芦蜈蚣共八味研为末錬蜜丸如小豆大每服米饮下二丸得吐为效太极鳗鲡鱼煎方治鬼注传尸五劳七伤鳗鲡鱼附子柴胡芎䓖贝母鼈甲当归知母荆芥穗芜荑仁木香秦芁青蒿子黄蓍木通共十五味除鳗鱼外𢷬罗为末分作三贴每贴以鳗鱼一觔清酒三斤于银器内煮烂去滓入药末一贴重煎如稀饧以净器盛空心温酒下一钱服了夜用被盖出汗加至一匙气注论曰气注者邪气传注藴伏于肺也肺主气而通行表里若为注气所传则其病随气游冲撃掣痛上喘奔急饮食不下是为气注之候厚朴丸方治一切气注大肠结涩背膊刺痛气注四肢及食物不消奔豚气逆厚朴桂心大黄桃仁四味为末研匀錬蜜为丸如小豆大每服三十丸米饮下食后临卧服微利即效一方加附子一两桃仁饮方治注气肩膊刺痛不移桃仁酸枣仁人参赤茯芥桂心丁香甘草共七味等分𢷬筛每服五钱水煎临卧顿服木香散方治卒注气木香当归白术桂心白茯苓共五味𢷬罗为散每服二钱沸汤㸃服不拘时日二卒魇不寤论曰其寤者魂交其觉也形开老弱数惊恐心气妄乱精神慴郁志有揺动则有鬼邪之气乘虚而来入于寝寤使人魂魄飞荡去离形体故魇不得寤也久不寤以致死必须得人助唤并以方术治之乃苏若在灯光前魇者是魂魄本由明出唤之无忌若夜暗䖏魇者忌火照火照则神魂不复入乃至于死又人魇须逺唿不得近而急唤恐神魂或致飞荡也小定心汤方治形体虚羸心气怯弱多魇善亡茯神甘草芍药干姜逺志人参桂心右七味剉如麻豆大每服五钱枣二枚同煎温服日三又方右方以芦管吹两耳并其人头髪二七茎作绳内鼻孔中割雄鸡冠取血以管吹喉咽中大良治卒魇方右方以盐灌之多少在意又方右方以雄黄如枣核繋在腋下令人终身不魇治卒魇不寤方右方用伏龙肝末或末雄黄或末桂心以芦管吹入两鼻孔中治卒魇死方右方以井底泥涂死人目令人垂头就井唿姓名即活此法灵异莫测又方右方勿以火照俱痛齿其足后跟及足大指爪甲即活啮其踵不觉者宜用矾石散方见卒死门中恶论曰志弱心虚精神失守忤犯邪恶令人心腹暴痛闷乱如死无所觉知故曰中恶又曰卒忤盖隂阳否隔气道厥逆上下不通阳气散乱故令人不知也气还则生不还则死久不已则变注麝香散方治卒中恶心腹刺痛去恶气麝香犀角屑木香三味研为末散搅匀每服二钱空心熟水调下日再未止更服又方韭根乌梅吴茱茰三味以净水五升煮以病人栉内其中三沸栉浮者生沉者死煮取三升时饮之治中恶气欲絶不省方右方以皂角生为细末内鼻孔中一方用细辛等分取屑如胡豆大吹两鼻治中恶气欲絶方右方取新牛粪绞汁若无新者即以干者汁服卒死论曰卒死者縁人有三虚一谓乘年之衰二谓逢月之空三谓失时之和贼风鬼邪之气乘虚而入故令隂气偏竭于内阳气阻隔于外二气壅闭不得升䧏厥气上行而暴絶也气还则复生不还则死内经曰出入废则神机化㓕升䧏息则气立孤危盖谓是也扁散治卒死方溼牛马粪绞取汁灌入口中令入喉若口噤者干开灌之不可灌者扣折一齿下之若无新马粪以水或人屎和干者绞取用之又方半夏末如大豆许吹鼻中治卒死而壮热者方白矾煮令消渍脚令没踝治卒死而目闭者方骑牛临其面捣薤汁灌耳中又末皂荚吹鼻尸厥论曰内经谓邪客于手足少隂太隂足阳明之络五络俱竭令人身脉皆动而形无知其状若尸故曰尸厥盖五络皆㑹于耳中苟为邪所客则其气逆厥上下暴隔五络闭结而不通故俱竭而令人状若尸仆焉治法宜当先刺其足中指爪甲上各一痏后刺大指内侧端如韮叶后刺手心至少隂鋭骨之端各一痏立已不已以竹管吹两耳使气脉疎通内助五络然后以药石治之治尸厥脉动而无气气闭不通故忽然如死方右方以菖蒲末吹入两鼻中又以桂末着舌下治尸厥方鬄左角髪方寸烧灰以醇酒一杯饮之不能饮者灌之立已鬼魅论曰心者精之合神之舍也心气不足精神衰弱邪气乘虚而感则为鬼魅其状令善怒不常情思如醉或狂言惊怖向壁悲啼梦寐多魇与鬼交通病乍寒乍热腹满短气不能食诊其脉人迎气口乍大乍小乃鬼魅所持之侯也治妖魅病人不言鬼方鹿角一味𢷬罗为细散每服一钱且言则差治鬼迷不寤方雄黄一味吹入病人两鼻中差辟诸邪祟附着及小儿惊哭恐悸方安息香一味取一皂子大焚令烟起邪自去鬼撃论曰精足则神王精耗则神衰精神耗衰血气虚弱则邪气易袭故尔邂逅鬼邪相遇则为鬼撃之病其得之无渐卒着人如矛㦸所伤令人胸脇腹满急痛不可按抑或即吐血或下血轻者获免重者或至不救治宜符禁之法兼辟邪安正之剂升麻散方升麻独活桂心三味为散每服一钱温酒调下治鬼排撃方熟艾一味以水五盏煎取二盏去滓顿服之又方以浓酒吹灌鼻中又方以盐一两水三盏和搅饮之并以冷水潠之须㬰得吐即差治卒中鬼撃方鸡冠血一味口中令下咽仍破鸡以搨心下冷即弃于道傍得乌鸡尤佳圣济总録纂要卷十五圣济总录纂要卷十六钦定四库全书圣济总録纂要卷十六休宁程林纂脏腑虚实门肝胀肝气逆面青多怒肝胀论曰肝胀之状千金谓胁下满而痛引少腹盖厥隂之经起于大指抵少腹挟胃贯膈布脇肋脉经曰肝病者必两脇下痛引少腹是也夫肝受邪则令气血不通故脇下胀满引少腹而痛也桂苓汤肝受邪气两脇下痛牵引少腹胸脇胀满桂心赤茯栢仁防风细辛犀角鼈甲白术枳殻独活桔梗甘草枣水煎三钱空心温服以知为度三补散治肝受邪气客于肝经攻胀两脇满闷引少腹痛四肢厥逆拘急赤茯苓桂心蜀漆石菖蒲柴胡紫石英山茱茰丹砂赤芍共末酒下二钱山茱茰汤治肝受邪气两脇胀满筋脉拘急痛引少腹山茰川芎山药木𤓰川归五味黄茋白术生地独活枣仁大枣水煎五钱空心温服肝气逆面青多怒论曰肝在色为青在志为怒故其气逆则面青多怒盖本脏气逆于内干之则多怒而面青也防风汤治肝气壅逆肢体沉重面色青时欲嗔怒甚则恍惚狂言心神不守防风半夏秦芁麻黄独活川归逺志人参白芍防己甘草片苓升麻石膏姜枣水煎五钱去渣入麝末少许热服秦芃散治肝气逆面青多怒身难屈伸头目眩运秦芃人参附子白术川椒桔梗干姜天冬川归山茰防风白芷前胡麻黄五味甘草乌头细辛共末酒下一钱日二胆腑门胆虚胆实胆虚不得眠胆热多睡胆瘅口苦胆虚论曰足少阳胆经不足者胆虚也虚则生寒寒则其病恐畏不能独卧口苦善太息呕胆汁心下淡淡如人将捕之状嗌中介介数唾头眩痿躄足指不能揺坐不能起僵仆目视则胆气虚虚则精神不守其气上溢循其所在而生病也中正汤治胆气虚寒不足常多恐惧头眩痿厥心下淡淡四肢不利僵仆目黄茯神羗活黄茋懐熟地酸枣仁栢子仁防风甘菊人参白芍药川归炙甘草水煎三钱空心温服以差为度人参汤治胆气虚寒不足精神不守眼目昏眩奔气在胸眠卧多恐不安人参桂心白茯枣仁知母石膏甘草姜水煎五钱空心温服日二胆实论曰胆实则为有余有余则生热故其症苦腹中气满饮食不下咽干心脇痛不能转侧足外反热是为阳厥及头疼目鋭眦痛缺盆中肿痛脇下肿马刀侠瘿皆谓胆气实足少阳壅滞故也半夏东流水汤治胆脏气实生热腹中气满饮食不下口燥咽干头重恶寒脇肋胀痛半夏枣仁生地片苓赤茯逺志用东流水二钟煎五钱入秫米生姜温服泻热汤治胆实热精神不安龙骨枣仁片芩竹茹升麻茯神伏龙肝甘草水煎三钱温服日二胆虚不得眠论曰胆虚不得眠者胆为中正之官足少阳其经也其经不足复受风邪则胆寒故虚烦而眠卧不安也千里流水汤治胆寒虚烦不得眠半夏麦冬白茯人参片芩逺志萆薢桂心甘草酸枣仁以千里水五大钟入秫米半合煎候沸扬千遍澄清钟半入药五钱姜半分再沸空心温服五味子汤治胆气虚冷头痛心中惊悸眠卧不安常如人捕之状精神不守五味子白茯人参逺志川芎熟地枣仁麦冬桑寄生大枣水煎三钱服枣仁丸治胆气虚热不眠枣仁地榆丹砂人参白茯石菖蒲共末蜜丸小豆大空心米饮下二三十丸山药丸治胆气虚冷精神不守眠卧不宁头痛目眩常懐恐畏不能独处懐山药酸枣仁茯神栢子仁山茱茰共末蜜丸小豆大空心酒下三十丸米饮亦可人参散治胆虚眠卧不安多惊悸人参白茯丹砂茯神共末米饮下一钱或用蜜丸梧子大饮下亦可乳香散治胆风不得眠精神恍惚乳香马头脑骨酸枣仁共末空心酒下二钱以差为度胆热多睡论曰胆热多睡者盖胆腑清净决断乃所自出今肝胆但实荣卫壅塞则清浄者浊而扰矣故精神不守而多睡也神既昏愦是以常寝卧半夏汤治胆热精神不守昏困多睡半夏懐生地赤茯逺志枣仁黄苓长流水三钟煎秫米半合取汁入药五钱温服黄连汤治胆热口苦神昏多睡川连片芩赤茯麦冬升麻水煎三钱温服枣仁汤治胆风毒气虚实不和昏困多眠枣仁腊茶水煎二钱温服胆瘅论曰经谓有病口苦名曰胆瘅夫胆为中正之官清净之腑十一脏之所取决咽为之使若数谋虑不决则胆虚气上溢而口为之苦胆主藏不泻今数谋不断则清净者浊而扰矣故气上溢而其症为口苦也经所谓是动则病口苦以气为是动也麦冬汤治胆气虚逆口中常苦烦躁引饮麦冬片芩大黄地骨皮炙甘草羚羊角升麻茯神水煎三钱入竹茹半分温服黄连丸治胆气热口苦胡黄连青羊角蛇黄熊胆青黛共末用黄牛胆汁和丸或羯羊胆亦可丸如菉豆大食后淡竹叶煎汤放温下七丸至十丸心脏门心中寒心健忘善笑心中寒论曰心中寒者心痛彻背背痛彻心如蛊注之状盖心为阳藏中寒则寒必甚其心背彻痛则寒邪乃藏深矣赤石脂丸治心中寒心痛彻背背痛彻心赤石脂人参细辛桂心乌头黒干姜川椒共末入蜜丸梧子大饮下十丸日二未効渐加丸数吴茱茰丸治心中寒心背彻痛吴茱茰桂心川归共末入蜜杵丸梧子大酒下三四十丸临卧再下心健忘论曰健忘之病本于心虚若血气衰少精神昏愦故心志动乱而多忘盖心者君主之官神明出焉苟为憷惕思虑所伤或忧愁过损惊惧失志皆致是疾故曰忧愁思虑则伤心心伤则善忘安神定志人参汤治心善忘小便赤涩多梦亡人或梦水泽中惊恐惕惕目视不欲闻人声音食不知味人参甘草半夏龙骨麦冬石膏懐熟地逺志水煎五钱入大枣小麦去渣入阿胶末一钱饧糖少许再沸温服日二延龄煑散治心脏气虚健忘服之安神养气聪明不忘茯神人参益智仁懐熟地藿香叶桑寄生沉香防风炙甘草共末空心米饮下二钱日二白石英汤治心气虚健忘精神不足失志善忘隂痿懒语多惊稍思虑即小便白浊白石英人参川芎白术藿香叶紫石英石斛石菖蒲续断炙甘草细辛水煎三钱服檀香丸治心虚常忪悸恐惧多忘白檀香桂心白茯苓甘草石菖蒲苏合油天竺黄犀角懐生地人参麦门冬逺志共末用苏合油入蜜杵丸芡实大食后含化一丸饮下乌犀角丸治心虚忧愁过度惊悸善忘精神恍惚言语无度心中烦闷服之安魂定魄乌犀角麦冬逺志羚羊角郁李仁铁粉丹砂人参茯神龙齿氷片共末入蜜拌丸芡实大金箔为衣酒嚼一丸饮下小儿半丸善笑论曰内经谓神有余则笑不休盖心藏神在声音为笑在志为喜今心气实则神有余神有余则阳气发越此所以有善笑之症草龙胆丸治心经实热惊悸喜笑草龙胆白薇茯神山枝仁大黄麦门冬羚羊角𤣥参人参炙甘草共末入蜜杵丸梧子大空心大枣汤下二三十丸丹砂丸治心气有余精神恍惚自语自笑举止不常丹砂乳香酸枣仁共末酒煳丸如梧桐子大水下十丸龙齿丸治心神狂越多喜善笑如邪祟龙齿逺志人参生地山药防风地骨皮五味白茯麦冬天冬车前子共末入蜜杵丸梧子大用竹叶汤下二三十丸日二丹砂酒治心神不定登髙临险言语不避亲疏时时自笑髙声呌唿举止无常大便秘小便赤解衣露体不能安䖏丹砂麝香同研匀入白酒二升重汤慢煨随患人平日酒量令醉候患人睡着急厚衣被盖之令汗出病愈若病人不能多饮药只用其半时时饮之良小肠腑门小肠虚小肠实小肠虚论曰小肠者受盛之官心之腑也乃手太阳之经其气虚则为不足故左手寸口人迎以前脉阳虚者小肠虚也虚则生寒是故有颅际头角徧痛耳聋不聪惊跳小便频数之症治宜补之牡蛎丸治小肠虚寒小便数小便下久面有膜如乳膏状牡蛎石斛川芎益智仁萆薢石硫黄龙骨五味子牛膝狗嵴山茰肉巴㦸天续断共末入蜜杵丸梧子大盐汤下四十丸便止即已益智仁丸治小肠虚寒小便后有余隂痿益智仁川芎木𤓰巴㦸天川萆薢川续断牛膝狗嵴附子共末蜜丸梧子大盐汤下四十丸日二断弓弦散治小肠气虚寒撮痛并女人血刺心痛五灵脂蒲黄先用好米醋一合入药二钱熬成膏以水一钟煎七分热呷又名失笑散蘹香子丸治小肠虚冷少腹气痛蘹香子桂心木香附子荜沉茄赤石脂川归川椒共末入蜜丸梧子大酒下二十丸小肠实论曰小肠者受盛之官心之腑也手太阳之经其脉盛则为有余故左手寸口人迎以前脉阳实者小肠实也夫实则生热是故有身热来去口疮心烦身重汗不出并小便不利之症治宜泻之麦冬汤治小肠实热脉气盛实小便赤涩下血麦冬知母片芩木通升麻蒲黄大黄水煎三钱温服日二以差为度瞿麦穗汤治小肠实热小便黄赤结涩不通瞿麦穗猪苓川连防己乌犀角车前子炙甘草木通水煎三钱温服日二脾脏门脾瘅谷劳脾瘅论曰有病口甘者此五气之溢也名曰脾瘅夫食入于隂长气于阳肥甘太过令内热而中满则阳气盛矣故单阳名为瘅其症口甘久而弗治转为消渴以热气上溢故也兰草汤治脾瘅口甘中满兰草水三钟煎令减半分三服早中晩用以差为度麦冬汤治脾瘅发口甘烦渴麦门冬石膏白芍药片苓乌犀角枝子水煎五钱去滓入朴硝五分再二三沸温服日二石膏汤治心脾实热口甘烦渴引饮无度石膏人参知母白芍紫苑茯神赤石脂白术山枝竹生地汁水煎五钱去渣入竹少许生地汁一合再二三沸温服若宣利加芒硝一两去白芍药麦冬生地汁煎治脾瘅内热口甘烦渴引饮生麦冬汁懐生地汁生白蜜括楼根犀角淡竹叶知母地骨皮萎㽔绵黄茋升麻炙甘草凝水石石膏除二汁蜜用井华水七升煑十一味取三升泸去滓入汁蜜同慢煎如稀饧入瓷瓶内重汤顿稠成煎收贮每用一二匙含化温汤送下日二夜一谷劳论曰胃受水谷其气虚弱不能传化则令人怠惰嗜卧肢体烦重腹满善饥而不能食食已则发谷气不行使然也故谓之谷劳沉香汤治谷劳体重食已便卧使气消食化沉香白术紫朴人参白茯苓半夏木香草豆蔲甘草陈皮黒干姜生姜大枣水煎三钱温服日二木香汤治谷劳身重少力多困木香陈皮人参甘草陈曲紫朴蓬莪茂大麦糵枣肉水煎三钱温服日二白豆蔲丸治谷劳身重食已困倦少力食已即眠白豆蔲枳殻桂心陈皮诃黎勒川归共末蒸大枣肉和末杵丸梧子大用淡姜汤空心下二三十丸临卧再服酒下亦可胃腑门食亦胃反哕噫醋胃寒肠热胃热肠寒食亦论曰内经云大肠移热于胃善食而瘦亦谓之食亦胃移热于胆亦曰食亦夫胃为水谷之海所以化气味而为荣衞者也胃气和则食有节气血盛而肤革充盈若乃胃受邪热消烁谷气不能变精血故善食而瘦也病名食亦言虽能食亦若饥也胃移热于胆亦曰食亦以胆为阳木热气乘之则烁土而消谷也参苓丸治胃中结热消谷善食不生肌肉人参赤茯菖蒲逺志牛膝地骨皮共末蜜丸梧子大饮下二十丸日二甘露饮治胃热善食不生肌生地熟地天冬麦冬片芩石斛枇杷叶甘草枳殻茵陈蒿水煎三钱服胃反论曰脾与胃合主腐熟水谷今脾胃气虚水谷不化与停饮相撃胃中虚胀其气逆上食久反出故名胃反其候朝食暮吐暮食朝吐寒热时作心下痞结状如覆杯人参汤治胃反食下便吐人参泽泻甘草大黄桂心赤茯竹茹陈皮干姜水煎五钱服日二铅丹丸治胃反呕吐哕逆黒铅米醋二升熬成膏入蒸饼少许熟丸如赤小豆大姜汤下十丸饮亦可木香汤胃反不纳饮食开胃和气木香糯米胡椒同炒米熟研末分五服水煎服田季散久患翻胃及小儿惊吐诸吐硫黄水银同研黒煤色生姜酒一钟和药每服三钱空心服之以衣被盖覆自足指汗出迤逦徧身汗彻即差常有人病反胃经三年不差消瘦殆尽用药一服汗出如胶腥秽不可近当日更不复吐遂差又小儿诸吐量大小与药一字至三四字冷水下吐立定此散极浮难调须先滴少水以指缓缓研杀稍増汤调和若倾入汤酒尽浮泛不可服又乌头煑散吴茱茰散皆治反胃惟田季散有隂阳理胜于二方今载于后但性差热更量脏腑寒温用之吴茱茰散胃气虚冷不能饮食食即吐酸水吴茱茰干姜共末空心热酒下三钱吴茱茰丸治年深膈气翻胃早食晩吐生存不化膈上常有痰涎时时呕血胸中多酸水吐清水无时夜吐至晓日渐消瘦羸弱腹中痛楚痰逆时复冷滑又即秘结等疾吴茱茰半夏当归人参胡椒甘草白矾共末膏丸梧子大桑桞枝煎汤下七丸日三服忌食诸毒发物惟可食油煎猪胰脾软饭茯苓饮治胃反吐逆发渴饮水赤茯白术甘草桂心泽泻干姜水煎五钱空心服日二通膈汤治胃反不下食裩布白术大黄㯽榔丁香诃梨勒木香半夏姜水煎三钱服哕论曰人食于口而聚于胃脾胃散精气以养四旁脏腑气和乃能埤助于中若脾胃气虚不能传化水谷之精与新谷相干脾胃气逆痞满复遇冷折之故令哕逆也人参汤治哕逆不止白茯人参白术藿香甘草水煎三钱温服水银膏治诸般哕逆水银硫黄太隂𤣥精石共和匀研极细用米醋五升文武火熬成膏磁盒收贮旋丸梧子大艾汤下七丸枇杷叶汤治哕逆不止饮食不下枇杷叶陈皮甘草姜枣水煎三钱稍热服三圣散治哕逆不止丁香胡椒半夏共末大人姜汤下一字小儿筯头蘸姜汁㸃药口中立愈至甚不过二服神効方治胃口冷哕逆不止大枣入胡椒七粒溼纸包煨熟出火毒空心细嚼温酒送下以粥投之取効为度噫醋吞酸论曰上焦有留饮脾胃挟宿寒致饮食滞于膈脘不能传化令人腹满气逆所以噫醋也半夏丸治上焦冷气噫醋吞酸吐沬呕逆不思饮食半夏丁香干姜共末姜汁煳丸梧子大空心木𤓰盐汤下十五丸藿香半夏丸治胸膈有痰脾胃积冷噫醋吞酸不思食藿香半夏丁香共末煳丸梧子大姜汤下十五丸丁香煑散治噫醋吞酸不欲饮食丁香干姜人参白术白芷赤茯桔梗半夏甘草桂心㯽榔髙良姜肉豆蔲共末姜枣水煎三钱服丁香丸治食饮不化噫气吞酸丁香人参五味半夏甘草琥珀干姜桂心枳殻裩布诃勒皮共末蜜丸梧子大空心姜橘汤下二十丸胃寒肠热论曰病有腹胀而泄者为胃寒肠热胃受寒则气収不行而为胀满肠客热则水谷不聚而为泄注病本浊寒之气在上清热之气在下故为腹胀而且泄也诃梨勒汤治胃寒肠热腹胀满闷泄泻不止诃勒皮青皮大黄陈皮紫朴髙良姜枳殻防风甘草干姜姜枣水煎三钱服当归黄连汤治胃寒肠热腹胀泄利当归川连木香紫朴诃梨勒吴茱茰赤茯共末蜜丸梧子大饮下三十丸日二紫朴丸治胃寒肠热腹胀洩利紫朴附子龙骨川连白石脂诃梨勒吴茱茰干姜共末醋浸炊饼丸梧子大空心吴茱茰汤下三十丸米饮亦可妙应丸治胃寒肠热腹胀泄利乌头枝子干姜共末姜取自然汁和丸梧子大空心酒下七丸日二胃热肠寒论曰肠胃相通疾病相连人因饮食不节寒温失宜致肠胃受邪有冷有热病症俱见者则善饥小腹痛胀为胃热肠寒之病胃热则消谷故善饥肠寒则血凝脉急故小腹痛又寒则气聚故痛而且胀地黄汤治胃热肠寒食已小腹痛胀熟地人参白茯苓地骨皮甘草枇杷叶麦冬石斛黄茋水煎三钱空心服调中汤同人参白茯甘草紫河车水煎三钱空心服麦冬汤同麦冬炙甘草白术羗活白茯苓旋复花人参升麻桑白皮白芍药𤣥参当归柴胡胡黄连木香熟地共捣粗末姜枣水煎三钱入甘草一寸空心服日二肺脏门肺消膈消肺痿肺痿咽燥肺痿小便数肺廱肺廱喘急胠满肺消论曰内经谓心移寒于肺故为肺消肺消者饮一溲二病不治夫病必有传而传则有顺有逆传其所生者顺顺则易治传其所胜者逆逆则难治縁心经受邪传之于肺是为逆症葢以寒邪随心火内烁金精肺脏既已销铄气无所持故症饮少而溲多也当其始病之时治宜去其寒邪使不乘心火而移害于肺至于肺已既消则又当补其肺气平其心火邪无所容而病自愈黄茋汤治肺消饮少溲多黄茋人参五味子麦冬贝母桑白皮枸杞子懐熟地水煎五钱空心温服日二兎丝子散治肺消饮少溲多兎丝子鸡膍胵黄皮蒲黄五味子川连肉苁蓉硝石共末酒下三钱日二黄茋汤同黄茋土𤓰根菝葜地骨皮五味子人参石膏牡蛎水煎五钱服日二膈消论曰心移热于肺传为膈消夫心肺二脏皆居膈上心火既炽移炽于金二脏俱热薫蒸膈间而血气消铄也心主血肺主气俱受邪热宜不息而消故久则引饮为消渴之疾麦冬饮治膈消胸中烦满津液燥少短气多渴麦冬人参生地五味甘草葛根括楼知母茯神水煎五钱入淡竹叶十片温服日二除热地黄煎治膈消烦渴生地汁生括楼汁牛乳白蜜川连合煎减半入末収成膏热汤化下二大匙日三知母汤治膈消心胸烦渴咽燥知母子芩白茯生姜泽泻小麦大枣肉甘草水煎五钱入淡竹叶十五片温服日二肺痿论曰内经谓热在上焦因欬为肺痿其病之所得或因汁出或因呕吐或因消渴或小便利数或因便难数被快药下利重亡津液故得之诊其寸口脉数而虚其人胸烦多唾唇燥小便难或数欬不得欬欬则出干沫胸中隐隐痛者是也地黄汤治虚寒肺痿喘急懐熟地川芎人参桂心桑白皮大麻仁水煎五钱去滓入麻仁脂少许再数沸温服日二旋复花汤治肺痿咳嗽吐稠黏虚瘦喘急盗汗旋复花甘草牡蛎生地汁生姜汁紫苑桔梗萎㽔水煎五钱去滓入二汁少许沸服日二紫苑汤治肺痿咳嗽涕吐稠黏小便不利紫苑天冬桔梗白茯知母百合生地汁水煎五钱去滓入生地汁半合沸服要利加朴硝末少许此疾利多为肺与大肠合故秘涩者少鹿髓煎治伤中气脉絶筋急肺痿咳嗽鹿髓白蜜真酥杏仁桃仁生地汁先将二仁汁地汁煎减半下鹿髓酥蜜搅匀慢煎如饧不拘早晩频服一匙如无鹿髓以牛髓代之肺痿咽燥论曰热在上焦因咳为肺痿其脉则寸口数其症则咳而口中有浊唾涎沫甚者咽中干燥盖以邪热薫肺使然或因快药下利重亡津液所致天冬丸治肺痿咽干烦燥痰壅咳嗽小便涩赤眠卧不安咳吐涎沫咽喉肿痛天冬人参杏仁甘草贝母阿胶桑白皮五味子共末蜜丸梧子大临卧人参汤下十丸含化亦可生姜甘草汤治肺痿咳吐涎沫不止咽燥而渴生姜甘草人参大枣水煎六钱温服日二天冬煎治肺痿咳嗽吐涎沫咽燥渴生天冬汁醇白酒饴糖紫苑将酒汁重汤煎沸下苑末搅匀入饴糖可丸即丸如杏仁大津液含化一丸日三生地煎治肺痿喘嗽涕吐稠黏咽膈不利懐生地杏仁生姜𤣥参天冬麦冬牛旁子苏子同和匀慢火煎令稠入炼过蜜五两真酥二两搅匀入磁礶内放饭甑蒸少时収贮频化一匙肺痿小便数论曰内经云脏真髙于肺又曰真气夺则虚今肺中冷则肺中真气不足而其人上虚矣虚则无以制下故上为肺痿下为小便数以致吐涎沫而欲咳不能咳者皆其症也治宜以温药和之白茯苓汤治肺痿小便数甚者吐涎沫欲咳不能白茯苓附子桂心白芍川椒肉苁蓉补骨脂黄茋水煎三钱空心温服日二甘草干姜汤治肺痿小便数咳吐涎沫炙甘草黒干姜用水煎三钱空心温服日二以差为度五味子汤治肺痿小便数五味子欵冬花人参桂心麦门冬桑白皮生姜大枣水煎六钱空心温服日二龙骨汤治肺痿小便数渐觉气弱白龙骨肉苁蓉黄茋附子白薇牡蛎炙甘草生姜大枣水煎三钱温服日二肺痈论曰肺痈之病脉数而实盖以风中于衞唿气不入热过于荣吸而不出风热凝滞蓄结为痈其症恶寒口干胸中隐隐痛咳而胸满时出腥唾者是也宜速治之久则吐脓如米粥始萌可救脓成难治苇叶汤治肺痈苇叶桃仁𤓰蒌仁薏苡仁用水一斗将苇叶取汁五升入药煑二升去滓分三服当吐如脓差甜葶丸治肺痈甜葶杏仁贝母皂荚先将皂荚椎碎入无灰酒半升内熟按泸去滓慢煎成膏将三味共末入膏和丸梧子大温水下二十丸如肺气喘急浓煎桑白皮汤下防己丸治肺痈咳𠻳久不差防己杏仁川贝母炙甘草甜葶共末煳丸梧子大水下三十丸日二地黄汤治肺痈生地汁人参附子白石英川归甘草白豆白丝毛鸡用水一斗五升先煑鸡取汁七升去鸡入地汁再沸下诸药慢火煎三升泸去滓每服一钟日三夜二桔梗汤治肺痈吐脓如粳米粥桔梗炙甘草水煎六钱空心温服须㬰吐脓数合再服薏苡仁汤治肺痈咳𠻳薏苡仁苦酒用酒煑薏仁至一升温顿服吐出脓血騐桔梗白术汤治肺痈吐脓经时不差桔梗白术懐生地薏苡仁炙甘草败酱桑白皮川归大豆用水一斗五升煑豆取汁七升内清大酒三升合诸药煮之去滓取三升每服一钟日三夜一肺痈喘急胠满论曰内经谓肺之痈喘而两胠满盖肺主气而合于息其脉别支者从肺系横出腋下故邪气藴积于肺则上为喘急下连两胠满治宜泻其肺脏之邪毒病斯愈矣葶大枣泻肺汤治肺痈喘急不得安卧葶大枣用水三大钟煮枣取汁入葶末五钱一二沸温服日止一服平肝汤治肺痈气急喘逆咳𠻳胠满黄茋陈皮杏仁沉香人参紫苑紫苏水煎五钱温服日二夜合汤治肺痈咳喘体有微热烦满胸前皮甲错者夜合白皮水三钟半分二服日服之以差为度大肠腑门肠垢虙瘕肠垢论曰内经谓大肠有热便肠垢巢元方云肠垢者肠间津汁垢腻也盖传化之腑热气积而为痢痢久不已肠间虚滑津垢乃出是邪热气实真脏气虚故有此症附子丸治肠垢因久痢肠滑下垢不止羸困附子桂心赤石脂黒干姜共末入蜜杵丸梧子大空心米饮下二三十丸临卧再下虙瘕论曰内经谓小肠移热于大肠为虙瘕夫小肠者乃受盛之官化物出焉大肠者乃传导之官变化出焉二者皆以传化为事今也小肠受热移于大肠则隂气虚而津液耗不能滑利故糟粕内结沉伏而为瘕聚肠间菀结大便秘涩是也㯽榔丸治大小肠胃受热气不宣通瘕聚沉伏肠间菀结腹脇胀满大便秘涩㯽榔大黄枳殻桃仁大麻仁青皮木香共末温水下一钱日二以知为度秦芁汤治大肠虙瘕秘涩躁闷秦艽防风枳殻㯽榔桂心独活牵牛朴硝水煎三钱去滓入硝末五分再沸服日二肾脏门肾虚肾实肾胀解㑊瘖俳肾虚阳痿肾虚多唾骨虚实髓虚实肾虚论曰肾主水受五脏六腑之精而藏之若肾气虚弱则足少隂之经不利故其症腰背痠疼小便滑利脐腹痛耳鸣四肢逆冷骨枯髓寒足胫力劣不能久立故曰诊左手尺中神门以后隂脉虚者为少隂经病令心闷下重足肿不可按盖足少隂肾之经也兔丝子丸治肾经虚惫目眩耳鸣四肢无力兎丝子石莲肉白茯山药用山药煳丸桐子大毎服五十丸空心温酒盐汤任下磁石丸治肾经虚惫四肢无力体面少色恶风寒手足冷骨节痛耳内蝉鸣磁石附子桂心补骨脂肉苁蓉巴㦸天续断人参白茯苓柴胡黄茋山药紫朴木香牛膝逺志川椒羊肾桃仁共末入蜜杵丸梧子大空心酒下二三十丸日二鹿茸丸治男子肾脏虚损腰脚弱气不足体烦倦面色黒小便数鹿茸附子牛膝人参木香巴㦸天天雄肉苁蓉五味子川椒羗活桑螵蛸兎丝子葫芦巴红豆蔲山药沉香肉豆蔲楮实子懐熟地白蒺藜桂心白茯没药共末入蜜杵丸梧子大酒下二十丸日二羊肾丸治肾虚攻注四肢烦热多汗肢节痛耳鸣羊肾杏仁川椒川归麻黄黄茋共末用羊肾酒煮烂研酒煮煳丸梧子大酒下二十丸日二羊骨补肾丸治肾虚寒耳鸣好睡日渐痿弱羊胫骨白术磁石桂心黄茋白茯苓干姜水煎五钱温服日二葫芦巴丸治肾气虚损阳气痿弱补虚损兴阳气葫芦巴附子肉苁蓉巴㦸蘹香子川牛膝蛇牀子桂心楝实补骨脂蓬莪茂共末入蜜杵丸梧子大姜盐汤下二十丸日二桑螵蛸丸治肾元虚耳聋胀满腰嵴强直小便赤黄桑螵蛸山药沉香山茰肉肉苁蓉磁石五味子川归附子石菖蒲续断蘹香子共末蜜丸梧子大酒下二十丸日二沉香饮治肾气虚小腹急满骨肉干枯隂囊溼痒沉香木香羗活熟地黄茋泽泻桑螵蛸白芍川归天雄续断磁石荜薢牛膝大腹皮生姜水煎五钱温服日二庆云散治阳气不足肾元虚精乏不能施化兔丝子天冬五味子覆盆子紫石英桑寄生天雄白术石斛共末酒下二钱气寒者去桑寄生用细辛二两肾实论曰足少隂肾经其气实为有余有余则舌燥咽肿上气嗌干咳喘汗出腰背强急体重内热小便黄赤腰嵴引痛足胫肿满此由足少隂经气实或为邪湿所加故有是症治宜泻之泻肾大黄汤治肾元实热小腹䐜胀腰重不利足下热痛耳聋腰解梦伏水中大黄懐生地磁石𤣥参片芩泽泻五加皮羚羊角石菖蒲炙甘草赤茯苓水煎三钱入竹叶二七片温服日二羚羊角汤治肾元实热多怒好忘肢体烦满腰腹急重羚角升麻㯽榔白芍杏仁甘草泽泻子芩木通赤茯水煎三钱入竹叶十四片温服日二大泽泻汤治肾元实热多怒善忘舌燥咽肿喘急耳听不聪四肢满急腰背强直泽泻子苓升麻杏仁芒硝磁石茯神大青竹叶懐生地羚羊角柴胡水煎五钱空心温服日二肾胀论曰肾胀之病腹满引背央央然腰髀痛者是也盖肾主腰脚其经属足少隂与足太阳为表里故肾经所过抵少腹通膀胱挟嵴内过髀枢循髀外是动则病髀不可以曲今寒气积于肾经不得宣故气留滞而为胀名曰肾胀温经汤治肾虚胀寒气不宣利上攻腹内及背腰嵴髀痛附子杜仲牛膝补骨脂川续断黒干姜桂心生姜水煎三钱入盐一捻服日二蘹香子散治肾虚胀气攻腰腹髀痛蘹香子桂心石斛懐熟地桃仁黒干姜杜仲甘草共末空心酒下二钱日二八味丸治肾气虚冷气攻腰腹痛附子桂心泽泻懐熟地山药山茰肉牡丹皮白茯共末入蜜杵丸梧子大空心酒下二三十丸盐汤下亦可久服温肾经消胀满解㑊论曰内经云冬脉太过则令人解㑊其症嵴脉痛而少气不欲言语夫肾为作强之官精为养身之本所以运动形体者也一或受邪则肾实而精不运故有嵴脉痛少气不欲言之証其名解㑊者解有解缓之义㑊则疑其寒亦疑其热疑于壮又疑于弱有不可必之之词诊其尺脉缓而濇者为解㑊也利肾汤治解㑊嵴脉痛而少气不欲言此为肾气有余懐生地赤茯苓泽泻柴胡枳殻麦门冬川牛膝㯽榔子芩水煎三钱空心温服日二通肾汤治解㑊少气不欲言嵴脉急痛腰背强直足下热疼小便癃闭心烦咽干懐生地羚羊角赤芍石菖蒲猪苓炙甘草五加皮泽泻水煎三钱温服日二瘖俳论曰内经谓内夺而厥则为瘖俳此肾虚也瘖俳之状舌瘖不能言语足废不能为运用葢肾脉挟舌本肾气内夺气厥不至舌本故不能言语而为瘖肾脉循隂股循䯒骨内踝入足下肾气不足故足废而为俳名曰瘖俳熟地黄汤治肾气虚厥语声不出足废不为运用懐熟地附子石斛五味巴㦸天肉苁蓉山茰肉桂心逺志麦冬白茯苓石菖蒲生姜大枣水煎三钱温服日二肾虚阳痿论曰肾脏虚损阳气痿弱者盖由嗜慾不节劳伤肾气精血耗竭脏腑空虚血气不能充养故也治宜补虚损兴阳道益精气五味子丸治肾虚损精神精神衰竭阳道痿弱腰脚无力五味子兎丝子鹿茸巴㦸天杜仲肉苁蓉共末入蜜杵丸梧子大酒下二三十丸日二磁石丸治肾气虚损骨髓枯竭小便频数腰背拘急耳鸣面色黒黯阳道痿弱磁石附子人参白术白茯地骨皮桂心五味熟地黄茋牡蛎泽泻共粗捣每用羊肾一对煮汁入药三钱姜枣煎服日二助阳丸治肾虚损阳气痿弱无力志意不快小便数附子人参鹿茸兎丝子肉苁蓉钟乳粉黄茋原蚕蛾共末入蜜杵丸梧子大酒下二十丸日二肾虚多唾论曰水饮非升降不能传导非阳气不能消铄肾虚多唾者盖缘肾脏不足阳气虚微而又隂寒凝结停滞于胸膈之间不能消铄水饮上溢于齿牙故喜唾也地黄汤治肾虚使人痰唾不休懐熟地鹿茸巴㦸天丹参五加皮枸杞子车前子桂心防风水煎四钱温服日二半夏丸治肾虚寒唾液不休心胸痞闷半夏人参附子前胡五味子枳殻㯽榔赤茯陈皮桔梗诃勒皮共末酒煮煳丸梧子大姜汤下二三十丸日二骨虚实论曰肾生骨髓骨髓者肾气之余肾气虚则骨髓痠疼倦而无力其气实则骨热苦烦津液内燥当随症施治补骨脂汤治骨虚痠疼多倦不能久立补骨脂人参附子五味子肉苁蓉水煎三钱去滓入酒二分温服日二白芍虎骨散同白芍药懐熟地虎骨用白酒一斗浸三宿晒干又浸又晒以酒尽为度共末不拘茶酒下二钱日二四物汤治骨髓实苦疼烦热葛根汁生地汁麦冬汁白蜜共和匀分三服每服入水半钟同煎温服髓虚实论曰骨髓之病应肝胆若其腑脏有病皆从髓生盖热则应脏寒则应腑故髓虚者脑病不安身常清慄髓实者身体烦躁勇悍惊热此髓虚实之候当随症施治补虚羗活丸治髓虚寒脑痛不安身常清慄羗活川归人参川芎桂心大枣羊髓牛髓真酥大麻仁共末入髓酥和匀入器内重汤煅稠丸梧子大空心酒下三四十丸日二温髓汤治髓虚骨寒附子人参桂心黄茋细辛水煎三钱温服髓实者于肾实并骨实中求之膀胱腑门胞痺胞转胞痺论曰内经谓胞庳者小腹膀胱按之内痛若沃以汤涩于小便上为清涕夫膀胱为州都之官津液藏焉气化则能出矣今风寒邪湿气客于胞中则气闭不能化出故胞满而水道不通其症小腹膀胱按之内痛若沃以汤涩于小便以足太阳经气阏故热而痛也上为清涕者以足太阳经直行者从巅顶入络脑脑气下灌出于鼻窍则为清涕矣温肾汤治胞闭小便不利腰嵴疼痛腹背拘急绞痛泽泻白术赤茯芩黒干姜水煎四钱温服日二人参汤治胞痺小便不利人参白芍川芎生地川归赤茯逺志子芩五味甘草麦冬干姜桂心水煎羊肾取汁入大枣煎五钱温服日二肾汤治胞痺小腹急痛小便赤涩麦门冬犀角五加皮杜仲桑螵蛸赤芍药木通桔梗水煮羊肾一对取汁煎五钱去滓入竹半合姜汁少许再沸温服日二胞转论曰胞受水液气未转行则小肠满胀或饱食用力或因合隂阳令胞屈辟小便不下遂致胞转其候水道不通小腹急痛烦闷汗出气逆奔迫甚至于死名曰胞转宜速治之虎珀汤治胞转脐下急满或因霍乱而得者虎珀阿胶车前草葱白用水五钟煎葱白车前取汁三钟下胶末次下珀末微煎分三服石菖蒲散治胞转不得小便少腹急痛石菖蒲滑石共末用鸡子白和二钱下顷再下秦艽汤治胞转不得小便小肠满胀秦芃水煎五钱空心温服少顷又服以差为度琥珀汤治胞转小便不通小腹痛烦闷琥珀生大黄滑石车前子车前叶水煎五钱入葱白三寸空心温服日二车前草饮治胞转脐下急满小便不利车前草用水三钟煎温服日二以差为度圣济总録纂要卷十六圣济总录纂要卷十七钦定四库全书圣济总録纂要卷十七休宁程林纂面体门面䵟论曰䵟之状㸃如乌麻班如雀卵稀则棊布密则不可容鍼皆由风邪客于皮肤痰饮浸渍其形外着或饱食安坐无所作为养生方所谓积聚不消之病使人面目黧皯是也散之固有常剂若乃涂泽蠲除朝夕从事者又安可已耶治面䵟二方鸡子朱砂末二味先研朱砂为末入鸡子中封固口与鸡卵同令鸡哺候鸡雏出即取涂面效沉香牛黄薰陆香雌黄丁香玊屑鹰屎水银共八味先将三味香擣罗为末次将玊屑雌黄入乳钵中研令细方入水银及诸药同研令极细入白蜜调和令稀稠得所入瓷盒中盛毎至临卧时涂面䵟处杏仁膏治面䵟涂之令白润泽杏仁雄黄𤓰子白芷零夌香白蜡右六味除白蜡外并入乳钵中研令细入油半斤并药内锅中以文火煎之候稠凝即入白蜡又煎搅匀内瓷盒中每日先涂药后𫝊粉大去䵟羊髓膏方治面䵟涂之令光白润泽羖羊胫骨髓丹砂鸡子白三味先将髓并丹砂入乳钵中研令极细以鸡子白调和令匀入盒中盛每用时先以浆水洗面后涂之益母草涂方治面䵟令光白润泽益母草灰一味以醋和为团以炭火煅七度后入乳钵中研细用蜜和匀入盒中每至临卧时先浆水洗面后涂之大妙面皯疱论曰面皯疱者面生皶疱细起如粟殻状曰风热相搏而生葢诸阳在于头面风热乘之结而不散故成皯疱养生方説醉不可露卧及饮酒热未解冷水洗面令人面发疮轻为疱正谓此也白芷膏方治面皯疱涂面光白白芷白敛白术白芨细辛白茯苓白附子右七味擣罗为末用鸡子白和匀丸如弹子大瓷盒中盛每卧临时先洗面后取一丸以药水研化涂面上明旦井华水洗之不过七日大效矾石散方治面皯疱令白涂面矾石白石脂白敛杏仁四味并为散以鸡子白调令入瓷盒中盛临卧时先用浆水洗面后涂药明旦以井华水洗之浮水膏方治面皯疱令光白水萍一味擣罗为末以白蜜调和稀稠得所入瓷盒中盛每临卧时涂面面皶疱论曰诸阳皆㑹于面风邪热气客于肤腠不能流通因发为皶疱形似米粟色有赤白亦有縁醉酒露卧及饮酒未解以冷水洗濯而得之有率由风热在皮肤间外感冷气击搏而成杏仁膏方治面皶疱杏仁硫黄蜜陀僧磠砂白鹅脂右五味除鵞脂外再同研如粉入鹅脂油更研令匀倾入瓷盒子坐煻灰火中养之搅令稀稠得所成膏每卧临时以纸拭疱令干涂之防风散治肺脏风毒及过饮成皶疱防风石膏小荆子栀子仁荠苨枸把子白蒺藜甘草共八味擣罗为末每服二钱温水调下食后服面皶论曰面皶者是粉刺也面上有皶如米粒此由肤腠受于风邪搏于津脉之气因虚而作亦去傅胡粉散入虚肌使之然也白敛膏涂方治面粉皶白敛白石脂杏仁三味擣罗为末更研极细以鸡子白调和稀稠得所瓷盒盛每临卧涂面上明旦以井华水洗之兎丝汁涂方治面粉皶兎丝苗一味擣绞取自然汁涂面上不三五次效石粟膏涂方治面粉㾦㿔如麻子石灰粟米二味将石灰研细同粟米内瓶中以水浸三宿取出研如膏曝干重研如粉以面脂调匀入瓷盒中盛每洗面讫拭面涂之面体疣目论曰风邪入于经络气血疑滞肌肉弗泽发为疣目或在头面或在手足或布于四体其状如豆如结筋缀连数十与鼠乳相类故谓之疣目去疣目方石灰一味以苦酒渍七日滴汁点疣上即落又方牛口中涎用以涂疣上自落又方艾一味作注于疣目上灸之三壮即除狐殠论曰阴阳之在人血与气尔二者调适则行流散徙莫或底滞达于形色畅于肤理无不得其和苟失其宜血气从而凝积此所以有狐殠之病其候不一有曰狐殠有曰体殠有曰漏腋狐殠者指其腋间体殠者举其大槩漏腋则又言其溼而生疮者不可不辨也治丈夫妇人腋气不可近者方右方以开通钱四十九文用铜筯穿入炭火内烧赤醋浸四十九次碾罗为细末入麝香一分研和匀先用热酒洗腋下后以药末揩腋下数次永除殠气治腋气人不可近者方石灰桑柴灰炭灰雌黄四味同研末水调涂于腋下可一食久即以栁木箆子刮药其腋下毛并落然后用四灰散治腋气四灰散方粉霜艾叶灰矾石灰铅灰四味唯艾叶灰稍多余并等分研令极细先以醋浆水洗拭干即傅之不过三五上永除殠气如要试但傅药蒜上良久自无殠兼治脚汗治腋下溼汗不止及足心手掌阴下股里常如汗溼殠方干蔷薇根干枸把根甘草商陆胡粉滑石右六味先将四味擣罗极细即入研者二味拌匀以苦酒许和涂当微汗出夜复更涂之不过三傅愈丁沉丸方治七窍殠气沉香丁香甘草白𤓰子仁藁本当归芎䓖麝香共八味研七味为细末后入麝香拌匀鍊蜜丸如小豆大每服温酒下二十丸日三含化令徧体俱香灭瘢㾗论曰风热诸毒留于腑脏发于肌肉而为疮疖病后疮愈余毒未殄故疮痂虽落而瘢㾗不灭治法既有涂泽膏润之剂亦须赖荣衞平均肌温气应外宜慎风冷也辛夷膏方治面上瘢㾗涂之辛夷鹰屎白杜若细辛白附子共五味除鹰屎外并剉碎以酒两盏浸一宿别入羊髓五两银石锅中以文火煎得所去渣将鹰屎研如粉内膏中搅匀再以微火煖入盒中每日三涂疮瘢上避风当归膏方治面上瘢㾗涂之当归白芷乌鸡粪鹰屎白右四味先将当归白芷剉碎酒浸一宿别镕猪脂一斤消后入浸药并酒文火煎之候白芷黄色去滓将鸡屎鹰屎内膏中搅匀倾入瓷盒中每日三涂瘢上避风腊脂膏方治面上瘢㾗涂之腊月猪脂大鼠二味入铛中以文火煎之待鼠销尽以新绵泸去滓入瓷盒盛每用先以布拭令瘢㾗色赤次以膏涂之三五度差慎风鸡子膏方治疮瘢㾗无问新旧涂之鸡子一味熟煮取黄于铛中炒如黑脂膏以物先揩瘢㾗然后涂膏日三次即自灭麦麸散治面瘢㾗凸涂之右方秋冬以小麦春夏以大麦麸细擣为散酥和傅封瘢㾗上真玊磨方治面上瘢㾗真玊取平处一面磨瘢㾗久则无㾗髭髪门睂髯髭髪统论论曰足太阳血气盛则睂美足少阳血气盛则髯美足少阴血气盛则髪美手阳明血盛则髭美夫经络所至不同血气各有所属睂髯髪髭率本于经络之血气或黒或绀或黄或白可以知盛衰葢血气在人犹水之津也髭髪犹津之有彡也津之藁泽而彡随之则髭髪本气血可知矣乌髭髪论曰髪本于足少阴髭本于手阳明二经血气盛则悦泽血气衰则枯藁容貌之间资是以贲饰则还枯藁为悦泽法焉可废乎地黄丸方乌髭髪生地黄汁生姜汁巨胜子旋复花熟干地黄干椹子共六味除二味汁外擣罗为末先将前二味汁用银器煎熟看稀稠将药末和丸如弹子大每服夜饮酒半酣后含化一丸揩牙乌髭方皂荚以地黄自然汁生姜自然汁各半盏和匀旋刷皂荚于火上炙以二药汁尽为席研细为末入青盐拌匀逐日擦齿药用经旬效须髪黄白论曰足少阴血气盛则髪润泽而黑足太阳血气盛则须润泽而黑二经血气虚乏则须髪变为黄白然则还其润泽复其绀黑虽有传染之法曾不如益血补气为常服剂葢血调适则滋泽外彰其视用传染之功逺矣干漆丸方治髭髪白可以变黑干漆栢子仁生干地黄熟干地黄共四味擣罗为末研糯米饭和擣三五百杵涂酥丸如梧桐子大每服二十丸空心温酒下治须髪黄白变令黑色倒行油方右方取银子三两作小盒子盛汞一两以干水蛭七枚为末同入盒内用蚯蚓泥固济约半指厚深埋在马粪中十九日取出已化为黑油矣用鱼胞裹指头㸃药捻之白秃论曰蛲之为害因血气虚乘风而上则能生疮疽癣瘑疥无不为也疮痂不去而痒鬓髪秃落无复生荣是为白秃五味子膏方治白秃落髪五味子肉苁蓉松脂蛇牀子逺志雄黄鸡粪白雌黄白蜜兔丝子猪脂共十一味先将草药擣罗为末次将石药及鸡粪白再研令如粉下猪脂松脂入锅中同熬化复下诸药文火煎稀稠得所以绵泸去滓瓷盒盛每用先以桑柴灰汁洗头令净后涂药不过三次髪落生赤秃论曰诸阳脉皆在于头风热乘之则阳邪炽盛发于头皮脑络之间细疮徧密赤色有汁痒痛侵淫乃至髪落故名赤秃旱莲汁方治赤秃髪落涂之旱莲草铁粉二味先将旱莲草擣绞取汁次入铁粉研令极细入盒中每用先以泔浆洗头次涂之牛羊角灰方治赤秃髪落涂之牛羊角二味研如粉以猪脂调傅之马蹏灰方治赤秃髪落涂之马蹏一味研如粉用腊月猪脂调涂之椹汁方治赤秃髪落涂之黑椹一味内瓶中密封于北檐下埋之百日即变为水每用净洗头次涂髪即生眼目门眼目统论论曰内经曰肝主目又曰在脏为肝在窍为目难经曰肝气通于目目和则知五色矣内经又曰心者五脏专精目者其窍也夫目既为肝之窍矣又为心之窍何也曰目者五脏之精华固不专于肝也所谓骨之精为瞳人筋之精为黑血之精为络脉气之精为白睛肉之精为约束是也析而言之则通乎五脏合而言之则主于肝夫惟通乎五脏故曰精明五色者气之华于此乎观五脏有余不足六腑强弱形之盛衰以此参伍决生死之分夫惟主于肝故肝虚寒则目视物生花肝实热则目痛如刺肝中寒则目昬而瞳子痛肝热冲睛则目眦赤痛生瘜肉不特如此神志俱悲而泣下则以水火相感故也一水不胜五火而目盲则以阴阳各併故也夫五脏阴阳其变动俱感于目又况摄养失宜动过生疾者耶或多热食或嗜五辛或喜怒不时或房室不节以至凌寒冒暑处溼当风哭泣不寐凡过用目力皆至疾病其候不一养生者不可不知也肝虚眼论曰肝虚眼其证不一巢氏折之有忽然发肿者有泪出不止者有睛生翳膜晕者有视物漠漠不能逺视者有精彩昬浊黑白不明而晕者葢肝开窍于目腑脏精华之所聚也血气既衰不足以荣养故证状之异如此龙木论有肝脏虚热外障谓其证忽发昬澁泪出痒痛摩隠瞳人黒睛肿渐生翳障视物不明者宜审治之栢子仁丸方治肝虚视物漠漠不能逺见睛轮昬暗澁痛栢子仁薏苡仁乌麻仁车前子枸把子菴䕡子兎丝子杜荆子青葙子五味子蛇牀子桂心菊花山药熟干地黄肉苁蓉白茯苓右十七味擣罗为末鍊蜜和丸如桐子大每服二十丸空心温酒下石决明丸方治肝虚血弱目久昬暗石决明兎丝子五味子熟干地黄细辛知母山药七味为末鍊蜜和丸如梧桐子大每服三十丸空心米饮下地黄丸方治肝虚泪出不止翳晕侵睛视物不逺或睛昬浊黑白不明熟干地黄五味子兎丝子蕤仁车前子白茯苓栢子仁细辛甘草防风共十味为末鍊蜜和丸如桐子大每服二十丸空心温酒下肝实眼论曰肝气通于目其气平则诸疾不生过实则生患乃有肝实眼之证令人目痛如刺久不已则目赤而生淫肤息肉治宜泻之又当视其老壮凡人五十以前可服泻肝汤过五十则不可或有是疾当不得已而用之菊花散方治一切眼疾肝热上攻羞明畏日泪出菊花蜜䝉花甘草栀子仁芎䓖大黄蒺藜子防风当归九味为散每服二钱食后临卧麦门冬热水调下生地黄汤方治肝实热眼热痛不止生地黄汁蜜车前子汁𤣥参升麻栀子仁芍药细辛共八味罗五味为末每服五钱水煎入前三汁再煎温服㸃眼煎方治肝实热目眦热痛栀子仁蕤仁决明子石膏车前子竹叶秦皮白蜜共八味剉碎七味以井华水五斤煎取汁一升再入蜜调匀瓷器中重汤煮如稀饧每㸃如大豆许羚羊角散方治肝臓实热眼目昬暗时多热泪羚羊角羌活𤣥参车前子黄芩括楼仁山栀子胡黄连菊花细辛为散每服二钱食后竹叶热水调下目胎赤论曰目胎赤者缘在胎时母嗜五辛及饵热药传移胞藏内禀邪热及至生长两目赤烂至大不差故名胎赤又人初生洗目不净秽汁溃坏者亦有之内外之治小异也羚羊角汤方治胎赤眼久不差昬暗漠漠瞳人胀痛羚羊角屑防风芍药蕤仁麦冬地骨皮决明子甘草茯神每服五钱水煎食后临卧服治胎赤眼㸃眼梨汁煎方梨汁古字铜钱胡黄连末青盐龙脑共五味先将古钱二七枚重重着青盐隔每一重钱着一重盐叠之填满钱孔中入火烧令通赤去灰尘投入前梨汁中浸一复时去钱将汁煎三五沸以新绵泸入瓷器瓶内入胡黄连末浸七日去黄连龙脑末令匀要用以铜筯㸃少许在目眦头治胎赤眼㸃眼龙脑膏方龙脑蕤仁杏仁三味研如膏用人乳汁调和令匀瓷盒中盛每用以铜筯㸃少许在目眦头日两度目赤痛论曰内经谓心主血又曰肝受血而能视盖肝开窍于目若肝血壅盛心经热实热气既炽血乃滂溢而上冲于目故令目赤痛也难经所谓痛者为实宜散壅滞决邪实则病可已羚羊角汤方治肝心气热目赤痛羚羊角蔓荆实菊花防风芍药黄芩𤣥参每服三钱煎再入马牙硝半钱食后温服临卧再服旋复花汤方治目赤痛旋复花升麻秦芁防风羚羊角萎蕤黄连柴胡黄檗甘草每服五钱水煎食后温服临卧再服乳汁煎㸃眼方治肝热目赤痛人乳汁古字钱二味以乳汁于铜器中磨钱令变色稀稠成煎即止内瓷瓶盛每以铜筯㸃少许目眦头日三五次犀角汤方治赤眼肿痛犀角末秦芁黄连马牙硝滑石杏仁右六味为末和匀以沙糖一处入药熬成膏每用皂子大沸汤化洗之通顶散方治赤眼肿痛苦葫芦子谷精子𤓰蔕乳香薄荷叶五味为末入龙脑少许鼻内搐一字立效石膏散方治上焦壅热目赤口干石膏甘菊花羌活白附子白𧖟𤣥参黄连共七味等分为散每服二钱生姜茶酒调下目热碜痛赤肿论曰五脏六腑之精华皆上注于目若风热搏于腑贜毒气乘肝冲发于目则热气外泄泪下眵多日夜暴燥故热碜痛赤肿也地骨皮汤方治风毒冲眼赤痛朝干碜地骨皮甘菊花升麻黄连防风决明子细辛竹叶共八味除竹叶外擣筛每服五钱入竹叶七片同煎服食后临卧再服龙烟汤方治眼碜澁如针刺血痛昬暗生麦门冬木通熟干地黄旋复花大青茯神黄连每服三钱水煎入芒硝半钱搅匀食前温服地骨皮散方治风毒气上攻两眼碜澁疼痛及暴赤眼地骨皮羌活防风土蒺藜甘草为散每服二钱荆芥清茶调下如患暴赤眼浓煎甘草汤调下食后临卧服洗眼蕤仁汤方治目热赤痛碜澁蕤仁秦皮防风甘菊花竹叶山栀子仁萎蕤共七味剉如麻豆以水五盏煎取二盏半热淋冷顿煖淋洗痛止则止即住煎药不得犯铁器㸃眼黄连煎方治眼目暴赤碜澁疼痛甘蔗黄连二味于铜器中以慢火养令汁涸去半以绵泸去每日两度㸃目赤烂论曰目赤烂者睑眦俱赤且烂见风益甚又谓之风赤眼此由冲冒风日风热之气伤于睑眦与津液相搏故令赤烂也迎风则痒泪出遇热则伤烂眵多治宜镇平肝气涤洗睑肤则清净之窍自然明矣菊花汤方治风毒气攻眼生疮烂菊花升麻黄连木通防风白茯苓地骨皮萎蕤右八味擣筛每服五钱入竹叶十片同煎去滓空心日午临卧温服柴胡洗眼汤方治眼赤痛微肿眦赤烂多时柴胡蕤仁黄连升麻右四味擣筛以水三升煮取一升半泸去滓微热淋洗如冷再煖洗三徧黄连散方治赤白眦烂生疮冲风泪出黄连雄黄细辛黄檗干姜右五味擣罗为散研令极细以密器盛毎用二黍米许㸃两目眦日三度目血灌瞳人论曰目属肝肝受血而能视则目瞻视必资血苟因物损伤致血脉散乱则败血侵睛灌注瞳人害于瞻视不早治或致丧明故谓之血灌瞳人人参汤方治血灌瞳人澁痛人参赤茯苓细辛桔梗车前子防风五味子共七味擣筛每服五钱水煎温服食后临卧再服决明汤方治血灌瞳人石决明人参川芎细辛五味子赤茯苓右六味擣筛毎服五钱水煎服食后临卧服没药散方治血灌瞳人没药骐驎竭大黄芒硝右四味擣研为细末每服三钱熟水调下空心食后日三赤脉冲贯黑睛论曰眼者五臓之精华若风邪热毒内干于臓腑则随其经络上冲于目故令赤脉冲贯黑睛也上下左右各有部分不可不察其从大眦侵睛而痒者肺胃热也其从小眦起者手少阳脉动虚热也其自上而下者足太阳脉动邪热也其自下冲上者足阳明脉动邪爇也其源不同当察其部分依经以治之通明汤方治三焦热治小眦偏赤赤脉射黑睛术通萎蕤甘草枳殻黄芩右五味擣筛每服五钱水煎入芒硝地黄汁各少许再煎沸温服黄蓍汤方治眼上下赤脉贯黑睛黄蓍芍药知母升麻犀角苦竹叶右六味擣筛毎服五钱水煎入芒硝少许再煎温服摩顶明目膏方治风热冲目赤脉胬肉生麻油真酥车前子淡竹叶吴蓝大青黄连山栀子仁麦门冬槐白皮甘草栁白皮黄芩马牙苋实生犀角马牙硝朴硝盐花右十八味除硝盐油酥外细通油瓷瓶中绵罩口重汤煎三复时捩去滓更新绵泸过置生铁器中每日饭后及卧时开髪滴顶心以生铁熨斗子摩顶一二千下兼去目中热毒昬障痛澁坠睛论曰坠睛者眼因贼风所吹血脉受寒贯冲瞳人风寒气随眼带牵拽睛瞳向下名曰坠睛也日久不治瞳人损陷遂致失明犀角散方治坠睛眼时发疼痛视物散乱犀角羚羊角青牛胆五味子槐实茺蔚子青葙子恶实胡黄连卢㑹地骨皮兎肝右十二味除胆外擣研为末以胆汁拌匀毎服二钱煎槐子汤调下卧再服忌发热毒物槐实丸方治坠睛失明眼睛牵陷槐实羚羊角独活地肤子天麻沙参人参防风甘菊花枳殻决明子右十一味擣罗为末鍊蜜和捣百杵丸如梧桐子大每服三十丸空心临卧浆水下蟹目论曰脏腑壅滞肝经积热上冲于目令人目痛睛疼者毒气结聚甚则黑睛上生黑珠子如蟹目状故以名之或有如豆者名曰损翳或曰离睛又曰蟹睛病极难治不可钓割及传诸毒药唯宜服宣泄之剂使邪热退病差矣泻肝补胆防风汤方治蟹目疼痛防风逺志黄芩人参桔梗细辛芍药右七味擣筛每服五钱水煎食后临卧温服萎蕤犀角散方治眼生蟹目黑睛疼痛萎蕤犀角蕤仁黄连黄芩栀子仁甘草升麻共八味㹗罗为散每服三钱水煎食后临卧温服泻肝黄芩羚羊角汤方治蟹睛疼痛黄芩羚羊角赤芍药细辛桔梗人参逺志甘草防风右九味擣筛每服五钱水煎食后临卧温服日再目珠子突出论曰人因风热痰饮攻渍腑臓阴阳不和肝气藴积热毒之气上冲于目使目睛痛疼甚者突出治宜先服寒药以泻肝气然后调治勿求速效惟渐治之仍须微鍼引出恶汁也麦门冬茺蔚饮方治风热攻目赤痛目睛欲凸出者麦门冬茺蔚子桔梗防风𤣥参知母黄芩天门冬右八味擣筛每服五钱水煎食后临卧温服黄连汤方治风毒冲眼赤肿睛欲突出洗眼黄连秦皮黄檗干枣蕤仁右五味㕮咀如麻豆大拌匀每用一两半以水四盏煎至二盏稍热去滓抄洗眼冷即重煖日三度治睛眼忽然突出一二寸者冷水灌右方急取冷水灌眼中数次换水须㬰睛当自收目见黑花飞蝇论曰肾水也肝木也木得水而盛其理明矣肾水既虚肝无以滋养故见于目者始则不能瞩逺久则昬暗见黑花飞蝇其证如此肾虚可知也治宜以益肾水去肝风之剂则标本两得矣治肝肾风虚眼生黑花宜服此方磁石神曲朱砂右三味擣罗为末鍊蜜和擣一二百杵丸如梧桐子大食后酒下二十丸治肝肾虚风上攻眼生黒花头目不利能通神延年川椒一味拣净去目并闭口者于铫内炒令透于地上铺净纸二重新盆合定周回用黄土培之半日去毒出汁然后取出干为度只取椒于瓷盒子内收毎日空心新汲水下十粒五倍子丸方治眼见黑花去翳明目巴㦸天枸祀子甘菊花旋复花蜀椒右五味将椒入银器内入青盐四两醋三升慢火煮干如器物小旋添醋煮候醋尽又将椒与前四味焙干杵为末鍊蜜和丸如梧桐子大每服三十丸至四十丸空心午夜临卧温酒或盐汤下枸把丸方治肝肾风气上攻眼生黑花枸把巴㦸天蜀椒旋复花右四味擣为末鍊蜜和丸如梧桐子大每服三十丸腊茶下不拘时兎肝丸方治肝肾毒风攻冲眼生黒花昬暗视物不明兎肝羌活黄连菊花地骨皮龙齿防风柴胡车前子青葙子白附子萎蕤右十二味捣罗为末錬蜜丸如梧桐子大每服二十丸食后竹叶汤下息肉淫肤论曰脾肺有热藴积不散传播肝经流注血脉上冲于目发于脸眦息肉胀起攀系白睛隐澁妨闷故谓之息肉淫肤桔梗汤方治目生鸡冠蚬肉桔梗大黄细辛黄芩𤣥参芒硝防风车前子右八味擣筛毎服三钱水煎食后温服㸃眼蜗牛浆方治息肉淫肤赤白膜曾见人説治小儿痘后生翳以蜗牛汁丹砂滴目中效生蜗牛一味去其掩内丹砂末于口中火上炙沸以绵注取汁傅于眦中立效㸃眼雀粪膏方治息肉淫肤赤白膜雄雀粪一味取细直者以乳汁和研细㸃傅翳上又方杏仁一味嚼细吐于手掌内以绵纒筯头㸃于胬肉上不过三五度差㸃眼食盐膏方治眼中息肉食盐驴脂二味先熬驴脂后下食盐调成膏以铜筯㸃如黍米许于目眦头日三夜一通神膏方治眼生翳膜赤脉息肉澁碜痒痛有泪白沙蜜青盐麝香磠砂白矾当归黄连右八味同研令研匀入青竹筒内慢火煮半日候冷绵泸去滓瓷瓶收贮每㸃眼了瞑目少时以温汤洗翳与息肉等俱下目生胬肉论曰目生胬肉者由脾肺不利风热乘之其候或痒或痛赤瘀而烂壅热既久息肉增长近则侵睛轮大则覆瞳人治不可缓钩割熨烙各自有法至于袪风涤热之剂岂可偏废哉𤣥参散方治目赤痛胬肉满疼𤣥参甘菊花决明子大黄苦参车前子枳殻山栀子仁防风黄连升麻右十一味擣罗为细散每服三钱食后以米饮调服临卧再服决明散方治眼生胬肉侵睛及赘肉生疮晕眼赤决明子车前子青葙子黄连萎蕤甘草羚羊角枳殻芎䓖右九味捣罗为细散每服三钱食后温浆水下临卧再服升麻丸方治热痛胬肉生疮升麻车前子黄芩茺蔚子𤣥参决明子龙胆山栀子仁防风甘草生地黄地肤子右十二味擣罗为细末鍊蜜丸如梧桐子大每服二十丸食后温浆水下临卧再服加至三十丸㸃眼艾熏散方治目生胬肉蕤仁腻粉半酥熟艾右四味捣三味入乳钵中令极细摊开次取艾火烧将乳钵覆令烟熏之候烧尽艾烟以槐木椎碎研令烟气匀然后少少㸃眼眦头三五度鲫鱼贴方治目生胬肉澁痛鲫鱼一味去皮骨净取肉一片中央开一窍正贴眼上日三五度易目内生疮论曰目内生疮者以脾脏毒热重蒸于上郁而不散遂令睑内生疮其初患时或痒或痛发歇无常或多眵泪眦门如丹砂色于是渐有翳膜龙木论谓不宜㸃药鍼灸惟宜服泻脾清膈之剂涤荡本源当如是也决明子丸方治肝肺热毒气攻两眼生疮赤痛决明子菊花秦皮黄连车前子地骨皮黄芩羚羊角生干地黄山栀子萎蕤秦芁青葙子白茯苓升麻右十五味擣罗为末鍊蜜丸如梧桐子大每服三十丸食后温水下再服栀子汤方治肝心热毒目生疮及碜痛栀子仁犀角屑木通黄芩大黄瞿麦穗黄连车前子右八味擣筛每服五钱入竹叶七片同煎入芒硝末半钱放温服日二清凉包子方治眼赤热生疮退翳黄连一味用水一碗面东扑取倒流水些小将黄连末匀掺在碗内用熟艾一块如鸡子大安在古钱七文上四面更用青铜钱四十文足作四块垜子覆黄连碗在上㸃火烧艾候烟尽更扫下黄连末用夹绢袋子盛了取孩儿乳汁浸时时㸃在眼中觉口中苦透为度如暴赤眼用之立效目脓漏论曰目脓漏者缘血脉壅热传入于足太阳膀胱之经膀胱之脉起于目内眦则令人睑眦肿痒久即成疮脓汁时下绵绵不絶如器津漏故谓之脓漏不治则脓毒淹渍穿坏白睛黑㸃相连即难治疗防风汤方治眼漏睛脓出防风地骨皮逺志白茯芩人参黄蓍大黄知母右八味捣筛每服一钱水煎食后临卧温服龙脑散㸃方治睛漏疮目大眦出脓汁有窍龙脑马牙硝菉豆粉三味同研极细用灯心黏药㸃之再㸃目生珠管论曰目生珠管者风热痰饮渍于肝血气藴积津液结聚所由生也肝藏血故肝受血而能视气调血和则精华见于目今邪乘于肝肝气受病为风热熏蒸痰饮渐渍使血气壅阏上冲于目津液结聚状如珠管故以名焉铜青丸方治眼生肤翳垂珠管铜青细墨二味合研为末醋和丸如白豆大毎用一丸以乳汁新汲水各少许浸化以铜筯㸃之铅丹膏方治眼卒生珠管铅丹鲤鱼胆汁二味合调如膏㸃目眦中日三五次治卒生珠管方白蜜一味以少许㸃目中仰卧令泪出半日许洗之雀目论曰昼而明视暮不覩物名曰雀目言其鸟鹊不能见于夜也夫衞气昼行于阳夜行于阴阴血受邪肝气不能上荣于目肝受血而能视今邪在于肝阴血澁滞至暮则甚故遇夜目睛昬不能覩物世谓之雀目防风煮肝散方治雀目防风黄连谷精草黄芩甘草天南星蛤粉右七味捣罗为细散毎服一钱用羊子肝一片铜竹刀批开掺药在内以麻绳纒定研粟米饭一大盏银石锅内煮熟放温临卧嚼服切不得犯铁器病甚者不过再服必效郁金散方治雀目郁金新牛胆猪胆蛤粉大黄黄连雄黄共七味将五味为细散并猪胆拌和入牛胆中填满阴干为细散毎服大人一钱小儿半钱食后新汲水调下赤眼气眼疳眼亦能治之煮肝散方治雀目咫尺不见物紫芥菜子员香炒令黑色碾为细散用羊肝一具分作八服每用散二钱捻在于肝上以笋箨叶裹煮令熟放冷服以煮肝汤下不过一具肝永除根本临卧时服还睛丸方治雀目人参细辛白茯苓木香知母芎䓖石决明茺蔚子共八味捣罗为细末鍊蜜丸如梧桐子大毎服空心茶下二十丸目睑垂缓论曰眼睑垂缓者以血气不足肤腠开疎风邪客于睑肤其皮垂缓下覆睛轮故俗唿为睢目又曰侵风久之则垂覆愈下眼闭难开茺蔚散方治风毒攻眼睑垂下茺蔚子防风羌活蔓荆实𤣥参细辛甘菊花黄芩车前子甘草大黄右十一味擣罗为散每服四钱水煎温服食后临卧各一竹叶汤方治眼热毒睑垂肿遮睛苦竹叶黄连黄檗栀子仁蕤仁右五味细剉以水五大盏煎至二盏半去滓温服澄清洗眼日五七次黄蓍丸方治气血不足肤睑下覆睛轮垂缓难开又名睢目黄蓍蒺藜子生干地黄柴胡甘草栀子仁苦参白术白花蛇防风菊花茯苓山药秦芁天门冬枳殻白槟榔右十八味捣罗为末鍊蜜丸如梧桐子大每服三十丸空心温酒下升麻散方治风邪客于睑肤其皮垂下缓覆睛轮眼闭难开升麻山茱茰甘菊花细辛蔓荆实山药防风右九味捣罗为散每服三钱温酒调下目睑肿鞕论曰目睑肿鞕者内因肺肝积热上冲于目外为风邪所搏风热留结在于睑眦血气不得宣通故令肿鞕久不差多成风粟细疮眵汁淹渍浸坏眼目先宜鎌洗出毒然后以药攻治则病可差黄蓍汤方治目睑鞕赤肿痛黄蓍茺蔚子麦门冬地骨皮𤣥参黄芩知母右七味捣筛毎服五钱水煎食后临卧温服日三大黄桔梗散方治目睑肿鞕刺痛大黄桔梗黄芩𤣥参羚羊角白茯苓人参七味捣罗为散毎服一钱至二钱食后临卧米饮调下日三洗眼防风汤方治风热客搏目睑肿鞕防风秦芁甘菊花蕤仁竹叶栀子仁萎蕤右七味细剉令匀毎服一两以水三盏煎取一盏半绵泸去滓每煖洗之倒睫拳挛论曰脏腑久积风热内熏肝经冲发于目始则肿赤隠痛多泪目久津液澁少睑眦皮急致睫拳倒刺隠瞳人治法当起去毛睫又刺太阳经令出血及铍鎌除其恶血仍服除风退热之剂防风汤方治风热冲肝目多倒睫防风甘菊花旋复花决明子萎蕤麦门冬栀子仁黄连甘草升麻秦皮右十一味捣筛每服五钱水煎食后临卧温服车前子散方治倒睫赤眼疼痛不开车前子马蹄决明蕤仁地肤子龙胆甘草菊花青葙子山栀子仁前胡右十味捣罗为散每服二钱至三钱空心粟米饮调下食后临卧再服洗眼汤方治风热攻目碜澁疼痛渐致倒睫蕤仁秦皮防风山栀子仁菊花萎𬎼竹叶右七味细剉以水三升煎取一升半乘热淋洗冷即再煖作三度使圣济总录纂要卷十七圣济总录纂要卷十八钦定四库全书圣济总録纂要卷十八休宁程林纂眼目门目生肤翳论曰目生肤翳者以腑臓气血虚实不调加以风邪痰饮郁于膈上熏蒸既久冲发于目乃生肤翳其睛上及瞳人有物如蝇翅状是为肤翳也决明子丸方治久患肤翳遮覆瞳子决明子蕤仁地肤子白茯苓防风麦门冬泽泻茺蔚子枸把子五味子青葙子细辛车前子兎丝子生干地黄桂心黄芩杏仁右十八味捣罗为末鍊蜜丸如梧桐子大每服二十丸食后以米饮下临卧再服九月服此药加兎肝一两至二月停甚妙卢㑹丸方治眼热赤痛及生肤翳卢㑹鲤鱼胆牛胆熊胆石决明麝香车前子右七味除胆外擣研为细末后入汁同和匀鍊蜜丸如梧桐子大食后米饮下二十丸加至三十丸贝齿散方治目风热赤生肤翳㸃眼贝齿珍珠龙脑三味合研如粉每㸃眼时用黍米大于翳膜上日三度菊花散方治眼目肤翳侵及瞳人如蝇翅状菊花防风木通木贼灵脾荆芥甘草右七味擣罗为散每服二钱食后茶半钱同㸃温服目生花翳论曰目生花翳者㸃㸃色白状如枣花鱼鳞之类是也此由肝肺实热冲发眼目其始则目痛泪出变生白翳宜急治之不尔则致障翳也桑白皮汤方治目生花翳白㸃状如枣花桑根白皮木通羚羊角泽㵼黄芩旋复花川大黄𤣥参茯神甘草甘菊花右十一味捣罗为细散每服二钱水煎温服羚羊角汤方治眼生白翳如枣花羚羊角大黄桑根白皮黄连决明子黄芩甘菊花甘草右八味捣筛每服三钱水煎煮食后温服退翳术散方治眼生花翳苍术木贼甘草谷精草蝉蜕蛇蜕黄芩共七味为散每服一钱空心临卧冷水调下目青盲论曰龙木论称内障有变青盲者初患之时昬暗不痒不痛亦无翳膜至于失明与不患者相似是知青盲之状外无异证瞳子分明而不见物由肝肾气虚精血衰弱不能上荣故目盲而无所见者经曰肝气通于目目和则知白黑养生方乃以塞故井水渎令人目盲岂其本哉羊肝丸治内外障青盲雀目眼生黑花白翳十年以上者可治羯羊肝蕤仁锦文班鸠细辛防风黄连瞿麦子蒺藜子桂甘菊花牡蛎羌活白茯芩蔓菁子决明子右十五味捣罗十二味为末入羊肝班鸠牡砺末乳钵内同研匀錬蜜和丸如梧桐子大毎服二十丸食后临卧茶清下泽泻汤方治肝脏热冲目赤瞻视漠漠积年青盲不见物泽泻杏仁决明子大黄黄芩甘草枳实芍药栀子仁人参赤茯苓黄檗细辛白术柴胡青葙子桑根白皮升麻右十八味捣罗每服五钱水煎入生姜半分同煮再入芒硝半钱放温食后临卧服日再真珠散方治眼青盲真珠末胡黄连石决明琥珀地肤子天灵葢母猪肝右七味捣罗为散每服二钱食后温水调下临卧再服日三治青盲乌鸡丸方右方用黄荆嫩头春初取之九蒸九晒取半斤用乌鸡一只纯黑者以米饲五日安净版上饲以大麻子又二三日旋收粪暴干取入净瓷缾子内熬粪令香黄然后和荆头捣成末鍊蜜和丸如梧桐子大每服十五丸陈米饮下加至二十丸日二服将变内障眼论曰眼疾始于浮浅久而弗图变为内障者非一端也龙木论内障皆有其渐葢从一眼先患后乃相牵其损是肝肾气虚风邪热毒上攻眼目气血衰微久则为害但不痛不疼亦无眵泪目视如轻烟或如薄雾或见垂丝或见蝇翅或见飞蛟其初若无足虑至其成内障则慢慢不知矣今以将变内障者叙之葢图难于易之意也泻肝饮方治雷头风恐成内障先服泻肝饮后服礠石丸防风五味子细辛车前子黄芩茺蔚子桔梗大黄芒硝右九味捣筛为粗末每次服三钱水煎去滓放温食后临卧服礠石丸方礠石五味子牡丹皮附子𤣥参右五味捣罗为细末鍊蜜丸如梧桐子大毎服三十丸空心盐汤下黄蓍丸方治肝虚劳兼膀胱久积虚冷目眩见花不明渐成内障黄蓍白茯苓石斛鹿茸五味子防风生干地黄覆盆子酸枣仁牡丹皮右十味捣罗为末鍊蜜和丸如梧桐子大每服二十丸空心温酒下加至三十丸蕤仁丸方治内外障眼生干地黄菊花蕤仁黄连车前子人参麦门冬防风黄芩青葙子秦芁羚羊角甘草丹参决明子天门冬地肤子升麻苦参地骨皮羌活𤣥参右二十二味捣罗拌匀鍊蜜和丸如梧桐子大食后煮百合汤下二十丸加至三十丸但有瞳人不拘内外障翳并治目眵䁾论曰目者五脏之精华肝之外候津液之道也若腑脏挟热内熏于肝冲发于目使液道热澁结滞于眦睑则成眵䁾羚羊角散方治风热冲肝上熏于目结成眵䁾羚羊角犀角桑根白皮生干地黄防风五味子白蒺藜牛膝羌活芍药为末毎服二钱水煎温服淋洗秦皮汤方治目生眵䁾秦皮柴胡黄连黄檗蛇衘苦竹叶细辛每一服用药二两河水细细煎浓去滓须热淋洗眼冷即再煖洗黄檗膏㸃方治风热冲目多生眵䁾黄檗蕤仁大枣三味以水三升同内瓷器中慢火煑至一升去滓取清再以净瓷瓶子收每用铜筯㸃眼日五度眯目论曰眯目者簸糠飞尘等物入于目中也治宜亟出之久不出着于睑眦因而伤动则为澁痛泪出古方初眯时令绵裹筯撩去之或以墨汁或以鸡血浮出者皆良治杂物眯目不出方桑根白皮一味取新者一片如筯大削一头薄椎令软滑渐渐入目中拨之须㬰自出又方猪脂一味取塞鼻随左右用之又方生粟米一味烂嚼并唾洗之即出治云母等入眼方好墨研为细末用新笔蘸㸃眼大小眦头即时随墨出又方鸡肝中血少许取滴目中即出又方衣中白鱼暴干研为末㸃眦头即出又方酥以少许内鼻中随眯目左右垂头卧少时令流入目中泪与眯物同出鍼眼论曰鍼眼者以邪热抟于血脉上攻眼目发睑眦结焮肿痛赤根白头包裹脓汁痛如鍼刺治法当详其外证随宜砭刺决泄邪毒后以消毒败热之剂断其根本半夏汤方治目热客目眦结成肿泡俗唿偷鍼者半夏细辛前胡枳殻乌梅肉毎服五钱水煎入生姜三片同煎食后临卧温服芍药汤方治热毒攻目眦目肿起有脓汁者赤芍药羚羊角𤣥参防风黄芩蔓荆实甘菊花每一次服五钱用白水煎脓入马牙硝一钱俟食后临卧时温服㸃眼蕤仁煮方治热毒攻注目眦肿结赤痛蕤仁黄檗青竹茹秦皮栀子仁剉碎拌匀以水三升入铜器中煑取一升以绵泸取清汁㸃眼日三五度耳病门耳统论论曰肾气通于耳心寄窍于耳气窍相通若牕牖然音声之来虽逺必闻若心肾气虚精神失守气不相宣内外窒塞斯有聋聩之疾经所谓五脏不和则九窍不通是也耳聋论曰耳聋之证有二有肾气虚精脱而聋者肾气通于耳也有经脉气厥而聋者经脉终于耳也肾虚而聋者其候面色黑气厥抟于耳而聋者其候耳中煇煇焞焞或耳中气满是也煇煇焞焞过在手少阳耳中气过在手太阳以至五络皆㑹于耳中各有证候审而治之肉苁蓉丸方治肾虚耳聋肉苁蓉兎丝子白茯芩山药人参熟干地黄桂防风芍药黄蓍附子羌活泽泻羊肾共为末鍊蜜和丸如梧桐子大每服三十丸空心温酒下山药丸方治耳聋山药熟干地黄礠石菊花黄蓍茯神木通升麻独活共为末鍊蜜和丸如梧桐子大每服二十丸米饮下加至三十丸礠石酒方治耳聋及耳鸣常如风水声礠石木通菖蒲共㕮咀以绢囊盛以好酒一斗浸寒七日暑三日每饮三合日再铁酒方治耳聋铁酒烧铁令赤投酒中去铁饮之仍以礠石塞耳中菖蒲丸方治耳聋塞耳菖蒲木通礠石乳香杏仁松脂蜡共研极细入鹅膏同捣一二百杵捻如枣核大以铁穿中心作一孔子先挑耳令净然后内药耳中入再初着时痒及作声勿怪治久耳聋方乌驴乳皂荚蜡相和于铫子内镕成膏凝定即丸如枣核大用针穿透安耳中一宿至来日看之有物下来在耳门中即便取却再用一两度即差又方治耳聋塞耳雄黄硫黄共研为末绵包裹一字于耳中即差治耳聋灌耳方鹅毛翎根筒灯心木通地龙共相和烧灰研毎用半钱以生油调倾入耳中便用绵纸塞耳且侧卧良久如此三度鲫鱼胆膏方治耳聋滴耳鲫鱼胆乌驴脂生油和匀内楼葱管中七日滴放耳内鵞膏方治耳聋滴耳鹅膏以少许滴耳中蟹汁方治耳聋滴耳生蟹捣绞取汁以少许滴入耳中龟尿方治耳聋滴耳龟一味物合于中荷叶上养之专看叶上有尿收取滴耳中鼠胆方治耳聋灌耳䑕胆取汁滴入耳内令透初益聋半日后便能聴虽久亦差蜡纸角方治耳聋蜡纸一物裁为四片每一片于筯上𦂳卷抽却筯以蜡纸卷子安耳中燃之待火欲至耳急除去当有恶物出在残纸上日一角之角了以蜡塞定又方治耳聋以绵裹铁内耳中随耳左右口含礠石一块即通风聋论曰风聋者本于足少阴经虚风乘之令气脉不通风邪内鼓则耳中引痛牵及头脑甚者聋闭不通故谓之风聋黄蓍汤方治风聋飕飕如风雨钟磬声或时出清水或有脓汁黄蓍附子菖蒲木通五味子防风礠石杜仲𤣥参白茯芩熟干地黄人参毎服三钱生姜三片大枣一枚同煎空心温服日二鱼脑膏方治风聋年久生鲤鱼脑当归细辛白芷附子菖蒲共为末以鱼脑置银器中入药在内微火煑候香去滓入瓷盒中候凝如枣核大绵裹塞耳中劳聋论曰劳聋者肾气虚劳所致也足少阴肾经宗脉所聚其气通于耳肾气虚弱宗脉耗损则气安得聪彻而不聩旧说谓因劳则甚要当节嗜欲慎起居无损肾脏为要内补丸治肾虚劳聋熟干地黄附子桂心肉苁蓉鹿茸人参山药柴胡逺志胡黄连白茯芩细辛钟乳共为末再研匀鍊蜜丸如梧桐子大每服空心温酒下二十丸内苁蓉丸方治劳聋积久耳鸣肉苁蓉附子山茱茰干姜桂心巴㦸天熟干地黄石斛泽泻兎丝子人参白茯芩蛇牀子牡丹皮当归细辛甘草菖蒲黄蓍远志芍药羊肾防风除兎丝子外为末入兎丝子重罗鍊蜜丸如梧桐子大每服二十丸食后温酒下渐加至三十丸日三五聋论曰五聋不同曰风聋曰干聋曰劳聋曰虚聋曰聤聋是也肾通气于耳足小阴其经也经虚受风邪及劳伤血气停滞津液皆能致聋惟所受不同故其证各异葛氏所谓风聋者痛掣干聋者生耵聍劳聋者出黄汁虚聋者肃肃作声聤聋者脓汁出可不辨哉黄蓍汤治五聋黄蓍附子菖蒲一木通礠石白茯苓五味子防风熟干地黄𤣥参人参杜仲每服五钱生姜半分大枣二枚同煮温服续喫羊肾粥助之日四五服耳聋有脓论曰耳聋有脓者葢肾藏虚劳伤血气与津液相搏热气乘之则结聚于耳中腐化脓汁气不开窍则致耳聋禹余粮散方治耳聋有脓禹余粮乌贼鱼骨伏龙肝龙骨附子共为散每以一钱绵裹塞耳中日一易取差为度如有虫加麝香一黑豆大一方加铛墨半两治耳聋有脓水不絶臰秽方肉苁蓉龙胆白茅根共烧为灰以少蜜和今匀后入鲤鱼胆汁三枚搅令稀即以绢捩取汁入耳中其捩干滓捻作挺子以薄绵裹塞耳不过三日上愈治肾热耳聋有脓血熘日夜不止方鲤鱼脑鲤鱼肠乌麻子先捣乌麻令碎入二味相和微火熬以煖布里薄耳两食顷开之当有白虫出复更作药若两耳并脓分药于两耳中用若只一耳即于一面薄之不过三度差二圣散方治耳内出脓水白附子羌活为散用猪羊肾各一只切开每只入药末半钱不得着盐溼裹煨熟五更初温酒嚼下续喫粥压速效散方治耳聋脓出久不差地龙入麝香少许研为细散掺入耳内鱼醋膏方治耳聋出脓或有虫耳虚鸣论曰耳者心之寄窍肾气所通也腑脏和平则其窍通而无碍肾气既虚风邪干之复以思虑劳心气脉内结不得疏通则耳内燂㷚与气相击而鸣或为钟磬雷鼓或如蝉噪皆肾虚所致也礠石散方治肾气虚弱气奔两耳作声甚则成聋礠石熟干地黄菖蒲牡丹皮白术白茯苓人参芎䓖附子牡荆子桂心大黄桑螵蛸当归羊肾共为散每服一钱温酒调下日三加至二钱不拘时桑螵蛸散方治肾气虚弱气奔两耳鸣甚则成聋桑螵蛸附子人参白茯苓当归桂心牡丹皮白术熟干地黄羊肾每服一钱空心食前温酒调下日三加至二钱鹿茸丸方治肾劳虚后耳常闻钟磬风雨之声补肾鹿茸礠石枳实附子山药肉苁蓉牡蛎五味子巴㦸天楮实共为末入楮实末同罗鍊蜜和丸如梧桐子大每服二十丸至三十丸空心牛膝酒下塞耳方治耳内昼夜虚鸣菖蒲乌头为末绵裹半钱塞耳中再易之牛膝煑丸方治肾虚弱风邪干之上攻于耳常作蝉鸣以至重聴牛膝海桐皮蘹香子当归五加皮赤箭赤芍药桂心麻黄地龙木香独活乳香防风骨碎补麒麟竭干蝎沉香天南星附子乌头栋实川芎虎脑骨没药麝香共研再入前膏内和捣三千杵丸如梧桐子大毎服十丸至十五丸空心温酒或盐汤下耳耵聍论曰耳者肾之候心之寄窍风热抟于经络则耳中津液结聚如麸片之状久则丸结不削或似蚕蛹致气窍不通耵聍为聋猪脂膏方治耵聍塞耳聋强坚不可挑塞耳生猪脂釡下墨调和成膏揑如枣核大绵裹塞耳中地龙汁方治耵矃塞耳聋强坚不可挑灌耳地龙取汁数滴入耳中挑即自出聤耳论曰肾气通耳耳者肾之候若其经为风邪所乘毒气藴结于耳中以至脓汁俱出妨闷疼痛谓之聤耳白敛散方治聤耳出脓血塞耳白敛黄连龙骨赤石脂乌贼鱼骨为散先以绵拭干用药一钱绵裹塞耳中鲤鱼肠方治聤耳出脓久不差者鲤鱼肠醋合捣布裹枣核大塞耳半食顷痛即有虫出着布即拔之更易新者虫尽为度附子散方治聤耳耳中痛附子黄连为散以少许掺耳中又方治聤耳塞耳母鼠肝旋取活鼠乘肝热时以枣核大塞耳中治聤耳方石首鱼脑中枕子为末掺耳中即差百虫入耳论曰百虫入耳其类不一古方或灌以药或导以物皆以意出之也独驴乳牛酪二物最为良法诸虫之入耳灌之即化为水其入腹者则连服数剂取差灌耳牛乳方治蚰蜒入耳牛乳少少灌入耳内即差若入腹者饮一二升当化为黄水出未出再服涂耳百部方治蚰蜒入耳百部为末以一字生油调涂于耳门上其虫自出胡麻枕耳令出方治蚰蜒入耳胡麻碎研以葛袋盛侧卧枕耳猪肉掩耳方治蜈蚣入耳猪肉炙令香掩耳上立出鲮鲤甲方治蚁入耳鲮鲤甲以水调泸过滴入耳中即出猪脂枕耳方治蚁入耳猪脂猪肉将猪脂煮猪肉令香安耳孔边枕睡即出蜀椒醋灌耳方治百虫入耳蜀椒醋以椒末入醋中少灌入耳内行一二十步即出葱油枕睡方治百虫入耳油麻葱白将葱与油麻拌匀以缾子盛当耳门安侧睡令缾口向耳无令倾虫从耳中出至缾子内即去之又方以火照之即向明出击刀方治百虫入耳以刀口于耳上相击作声虫即出也治百虫入耳方雄鸡冠血滴耳内立出治蜈蚣入耳闭气令出方闭气气满即吐复闭取令出或死耳中徐徐以物钩出之若积久不出者取新热猪肉安耳窍上即出治飞蛾入耳法先大吸气仍闭口掩鼻唿出气虫即随气出又方以鸡肉塞耳中立出鼻病门鼻病统论论曰肺为五脏华葢开窍于鼻肺气和则鼻亦和肺气感风冷则为清涕为齆为息肉为不闻香臭肺实热则为疮为痛胆移热于脑则浊涕不已谓之鼻渊惟证候不同故治亦异鼻塞气息不通论曰鼻塞气息不通者以肺感风寒其气抟结不得宣快窒塞既甚而息不能出入也巢氏谓息肉生长致气塞不通盖有未尝生息肉而气息不通者宜析而治之人参汤方治肺风上攻鼻塞不通人参白茯苓陈橘皮蜀椒麻黄黄芩羌活每服三钱水煎食后温服杏仁煎方治肺伤寒气欬嗽唾痰声重鼻塞补肺杏仁枣肉白蜜生姜汁酥饧同合和于银器中微火煎候熟服一匙头温酒调下食后人参丸方治肺风上攻鼻塞不通人参防风细辛黄蓍沙参甘菊花木通共为末鍊蜜丸如梧桐子大每服十丸温水下日再木通膏方治鼻窒塞不通利木香细辛当归川芎木通蕤仁白芷共细剉内银石器中入羊髓㣲火煎候白芷色黄膏成去滓澄清凝每用小豆大内鼻中日再以差为度鼻塞不闻香臭论曰鼻有息肉不知香臭者亦有无息肉而不知香臭生息肉不知香臭已例方济此姑论鼻塞不闻香臭葢鼻之窒塞或冷风乘或肺壅热冷热故异其塞则一皆肺臓不和气不宣通也治塞者当审其冷热天门冬丸方治鼻塞不闻香臭天门冬白茯苓人参枳实甘草槟榔共为末鍊蜜和丸如梧桐子大每服二十丸食后浆水下日再暑月以牛乳下通气膏方治鼻中不利窒塞不通不闻香臭木通当归川芎蕤仁桂心细辛白芷共细剉与羊髓三两同于银石器中微火煎至白芷黄色去滓澄凝毎取小豆大塞鼻中日再芎䓖散方治鼻塞不闻香臭芎䓖辛夷细辛木通每用少许绵裹塞鼻中溼即易𤓰蔕散方治鼻塞不闻香臭𤓰蔕藜芦每用一钱绵裹塞鼻中日三易齆鼻论曰鼻和则知香臭夫鼻为肺之窍非能自和也必肺气流通然后鼻为用而香臭可知若心经移热于肺致肺脏不和则其窍亦无以宣达故为齆鼻此乃内经所谓心肺有病则鼻为之不利也黄蓍散方治齆鼻顺肺气四时服食黄蓍人参防风防己生干地黄桔梗芍药黄芩泽㵼石南叶白术桂心甘草牛膝赤茯芩紫苑共为散每服一钱温酒调下如要丸鍊蜜丸如梧桐子大毎服三十丸温酒下雄黄丸方治齆鼻雄黄甘草附子细辛为末用羊胆汁和丸如枣核大以绵裹内鼻中移时出恶物即差细辛散方治齆鼻不闻香臭宜塞鼻细辛甘草附子木通为散以羊胆汁和如枣核大塞鼻中治齆鼻法伏面临牀以新汲水淋玉枕上即差治齆鼻吹鼻皂荚为散以一字吹入鼻中即差鼻中生息肉论曰鼻者肺之窍鼻和而知香臭风寒客于肺经则鼻气不利使津液壅遏血气抟结附着鼻间生若赘疣有害于息故名息肉羊肺散方治鼻中息肉羊肺木通白术干姜肉苁蓉川芎为散每服一钱食后米饮调下日二矾石丸治鼻生息肉矾石木通细辛丹砂共为末麪煳和丸如小豆大每用一丸绵裹内鼻中一日一易取下息肉止胡粉膏方治鼻中息肉不通𫝊鼻胡粉白矾为末用青羊脂和成膏以少许涂𫝊息肉上鼻渊论曰内经谓胆移热于脑则辛頞鼻渊鼻渊者浊涕下不止也夫脑为髓海皆藏至阴故藏而不泻今胆移邪热上入于脑则阴气不固而藏者泻矣故脑液下至渗于鼻其证浊涕出不已若水之有渊源也治或失时𫝊衂蔑瞑目之患防风散方治脑热鼻渊下浊涕不止防风黄芩人参甘草川芎天门冬为散每服二钱食后沸汤调下日三鸡苏丸方治脑热肺壅鼻渊多涕鸡苏叶麦门冬桑根白皮川芎黄蓍甘草生干地黄为末鍊蜜和丸如桐子大每服二十丸食后临卧人参汤下辛夷膏方治肺热鼻塞多涕辛夷白芷藁本甘草当归细剉以清酒二盏羊髓十两银器内微火煎五七沸倾入盒中澄凝每取一豆许内鼻中日夜各一服鼻流清涕论曰五臓化液遇热则干燥遇寒则流行鼻流清涕至于不止以肺脏感寒寒气上达故其液不能收制如此且涕泗洟皆鼻液也以继泣则曰涕以生于肺则曰泗涕甚曰洟此独言涕与宣明论五臓化液肺为涕同意细辛丸内鼻方治脑冷鼻塞时出清涕细辛桂心甘遂芎䓖附子辛夷木通为末鍊蜜丸如枣大以绵裹内鼻中勿令气泄觉小痛捣生姜汁和捻即愈一方用狗胆和丸芎䓖膏方治鼻塞多清涕芎䓖呉茱茰蜀椒细辛干姜皂荚细剉以醋浸一宿内猪脂于银器石器中煎五七沸去滓顷入盒中澄凝以绵裹少许内鼻中黄连汁方治鼻塞多年清水出不止灌鼻黄连蒺藜苗细剉水二升煎至一升取一合灌鼻中不过再灌大嚏即差蒺藜汁方治鼻塞清水不止灌鼻蒺藜细剉以水三盏煮至一盏去滓仰面先满口含饭取汁一合灌鼻中不过再灌嚏出息肉差鼻中生疮论曰心肺有病鼻为之不利葢心肺在膈上肺开窍于鼻心肺壅热气熏于鼻间藴积不散其证干燥而痛甚则成疮也惟能平调心火以利肺经则疮可已升麻汤方治鼻干痒生疮干呕不下饮食升麻桔梗黄芩犀角贝母龙胆甘草每服三钱水煎食后温服不拘时硫黄膏治面疮鼻头赤烂硫黄以葱白三寸入童便二合浸一宿研绞取涎和末如膏涂上不见风日二栀子煎方治肺气风热鼻内生疮山栀子苦参木通细剉以四两酥同煎令香去滓頉入盒中毎以少许滴入鼻中矾石煎方治鼻中热气生疮有脓殠兼有虫矾石苦参生地黄二味为末以地黄汁并水二盏煎至三合绵裹去滓少吹滴鼻中三五度差黄檗饮方治鼻中热气生疮有脓殠兼有虫黄檗以冷水浸二宿绞取汁一盏服之疳虫蚀鼻生疮论曰五脏皆有虫虫得风则化肺开窍于鼻肺经既虚风热乘之鼻气壅塞不得宣通则疳虫因得浸蚀疮生鼻间治鼻中疳疮方牛鼻津取涂疮上椿根汤方治疳虫蚀人口鼻椿根盐葱白豉椒合和以醋及清泔各三升同煎数十沸去滓约及一升分作三服有恶物出小儿量加减如圣散方治疳虫蚀鼻生疮及鼻下赤烂胡粉麝香甜𤓰蔕合研匀用蟾酥少许水浸一宿次日取蟾水先和粉次同和丸如菉豆大毎用二丸水化傅疮上鼻下赤烂者亦涂之小儿每用一丸青金散方治疳虫蚀鼻生疮及鼻涕淹渍铜青白矾同为散每用少许傅疮上小儿亦可用圣济总録纂要卷十八圣济总录纂要卷十九钦定四库全书圣济总録纂要卷十九休宁程林纂口齿门口齿总论论曰足太隂脾之经其气通于口足阳明胃之经手阳明大肠之经其脉并夹于口故其腑脏风邪溼热发于经则于是有口吻之疾牙齿者骨之所终髓之所养也又手阳明之支脉入于齿故骨髓之气不足与夫阳明之脉虚不能有所滋养于是有牙齿之疾牙齿之疾其候甚多治之法固不得畧也养生方云鸡鸣时叩齿三十六下食毕令啄齿皆宜长行之令齿不蠧去虫又早朝未起潄口中玊泉令满口嚥之啄齿二七遍去虫牢齿千金又曰每旦以盐一捻内口中以煖水揩潄及叩齿百徧为之不絶不过五日即牢密若此之类皆简易可行行之有效不可忽也口疮论曰口疮者由心脾有热气冲上焦熏发口舌故作疮也又有胄气弱谷气少虚阳上发而为口疮者不可执一而论当求所受之本也当归膏方治口烂生疮水浆不下当归射干升麻附子白蜜猪脂除蜜外并剉先煎脂化去滓入诸药慢火煎候附子色黄又去滓入蜜更煎如膏以瓷器盛毎服如杏核大含之日三五度嚥津不妨黄连膏方治口疮并咽喉塞黄连猪脂白蜜羊髓以慢火煎猪脂取油去渣入黄连又煎令黑色下羊髓髓化以绵泸去滓入蜜更煎成膏瓷盒盛每含一枣大日三五度嚥滓不妨烧肝散方治口疮久不差茵陈蒿犀角屑石斛白术柴胡芍药吴茱茰紫参桔梗防风桂心人参白芜荑每服五钱以白羊肝五两切去筋膜入葱白一茎细擘相和湿纸三五重裹慢火煨熟空腹顿服米汤下巴㦸散方治元脏虚冷上攻口疮巴㦸天白芷髙良姜为细散用猪腰子二只去筋膜毎一只入药散一钱用纸溼裹煨熟乘热去纸以口吸热气有涎即吐候冷细嚼服之生姜煎方治口疮疼痛生姜白沙蜜用煎十沸用瓷器盛时时以热水调一匙含嚥之栁花散方治口疮黄檗淀花为散临卧干掺误嚥亦不妨升麻含汁方治口疮升麻一味含一里嚥津升麻饮方治口内生疮齿龂肉烂升麻黄连羚羊角𤣥参麦门冬黄芩葛根甘菊花防风羌活大黄人参甘草知母毎服三钱水煎食后温服𤣥参汤方治心肺壅热口内生疮胸膈痰逆𤣥参茅根羌活竹茹木通羚羊角升麻黄连苦竹叶人参半夏甘草每服三钱入生姜三片同煎温服食后再服𤣥参丸方治口疮𤣥参天门冬麦门冬为末錬蜜和丸如弹子大每用一钱丸绵裹含花嚥津口糜论曰膀胱移热于小肠隔肠不便上为口糜夫小肠之脉络心循咽下膈抵胃阴阳和平水谷入胄小肠受之通调水道下输膀胱今热气厥逆膀胱移热于小肠胃之水谷不得传输于下则令肠膈塞而不便上则令口生疮而糜烂也大抵心胃壅热则必熏蒸于上不可槩以𫝊药当求其本以治之大青丸方治口糜生疮久不差及心脾中热乍发乍退大青甘草枳殻苦参生干地黄升麻黄连共为末鍊蜜丸如梧桐子大每服二十丸食后熟水下日二服升麻丸方治口糜生疮升麻黄连黄檗杏仁将上三味为末次研杏仁如膏鍊蜜三两以药末并杏仁和为丸如弹子大每服一丸含化嚥津口吻疮论曰口吻疮者其疮发于脣吻之间疼痛微肿溼烂有汁世名燕口又名肥疮此由脾胃有热随气熏蒸因上攻于口脣与津液相搏所致芎䓖丸方治口吻疮芎䓖白芷陈橘皮黄连为末鍊蜜和丸如梧桐子大每服二十丸甘草汤下不拘时候麝香散方治口吻生疮乆不差人中白麝香再研匀涂疮上葵根散方治口吻疮取秋葵根一握烧作灰研为散𫝊之口舌生疮论曰口舌生疮者心脾经藴热所致也葢口属脾舌属心心者火脾者土心火积热𫝊之脾土二脏俱蓄热毒不得发散攻冲上故令口舌之间生疮肿痛乌犀汤方治口舌生疮犀角屑羚羊角屑丹砂黄茋大黄升麻生干地黄射干天门冬𤣥参甘草每服三钱水煎食后温服防风散方治口舌生疮防风龙胆生地黄沉香升麻每用二钱入盐少许沸汤调匀揩齿含嚥便睡茯神丸方治积年口舌疮诸方不瘥茯神白术旋复花缩砂蔤大黄芍药桂心郁李仁大麻仁人参枳殻诃梨勒厚朴白槟榔白鲜皮陈橘皮地骨白皮为末鍊蜜和丸如梧桐子大每服二十丸空心粥饮下加至三十丸口殠论曰口殠者脾之候心脾或热藴积于胃变为腐臊之气停聚不散随气上出熏发于口故令殠也升麻散方治口殠生肌长龂升麻防风当归白芷川芎藁本麝香甘草木香细辛每用一钱𫝊齿根下甚者绵裹含化嚥津七香丸方治口及身殠白豆䓻仁丁香藿香零陵香青木香白芷桂心香附子甘松香当归槟榔沉香为末鍊蜜和丸常含一丸大豆大咽汁日三夜一亦可常含咽汁五日口香十日体香二七日夜被香三七日下风人闻香四七日洗手水落地香五七日把他人手亦香慎五辛下气去殠芎䓖散方治心虚寒口殠虫蚀齿痛芎䓖白芷甘草桂心杜蘅当归为散食前煖酒调下一钱日二服三十日体皆香即差草豆䓻丸方治心脾藴热随气上熏发为殠草豆蔻仁丁香麝香藿香叶零陵香桂心莎草根木香白芷当归槟榔为末鍊蜜和丸如鸡头大每含化一丸嚥津液日三丸脣疮论曰脣疮者以脾胃有热热气循经而外发于脣故生疮也葢足阳明之脉下循鼻外入上齿缝中还出挟口环脉内经谓脾之合肉也其荣脣也是故脾胄之经与脣相应热气乘经而冲发所以脣为之生疮硫黄膏方治脣疮及𦂳疮久不差硫黄白矾丹砂水银麝香黄檗同研候水银星尽用腊月猪脂和如泥先拭令净后以膏涂之日三五上即差五倍子散方治口脣生疮五倍子槐花等分为细散每用蜜𫝊脣上如疮口干以葱汁调上治沈脣疮方鲤鱼血一味取血磨墨相和涂之差脣生核论曰脣生核之候大槩与脣疮𦂳脣相类然其肿至于生核者葢足阳明与太阴为表里臓腑俱有风热风热之气冲发二经与血气相抟而为脣肿外复为风冷所乘血气凝结聚而不散故生核也防风汤方治脾胃藴积热气复为风冷所抟脣边生核结硬疼痛防风菊花升麻独活黄芩知贝𤣥参生干地黄藁本大黄栀子前胡桔梗甘草麦门冬毎服用三钱水煎食后温服日三黄连散方治脾胃积热风冷乘之脣结核黄连升麻龙胆为散绵裹如弹子大临卧新汲水浸过含化嚥津治脣生核肿痛如弹方牛膝先以鍼刺出恶血次用药少许以新汲水调涂核上治脣黑肿生核痛痒不可忍方古铜钱放石上以腊月猪脂磨取汁涂之重舌论曰重舌者以心脾二经藴伏热气循缘经络上冲舌木遂令舌下血脉胀起如小舌状故谓之重舌葢心开窍于舌足太阴之脉属脾络胃上膈挟咽连舌本散舌下故也牛黄散方治重舌牛黄人参白茯芩大黄当归甘草丹砂为散每服半钱温水调下甚者加至一钱食后服舌肿强论曰心气通于舌脾脉挟咽连舌本散舌下心脾二经受风邪则舌本强不能卷舒久或热气加之则肿肿则脉筋胀急势连咽喉碍于唿吸法宜刺之洩去恶血及饵以药白茯苓汤方治舌肿强白茯芩牛黄犀角甘草人参羚羊角熟干地黄白术桂每服三钱水煎温服日三百草霜方治舌忽𦂳硬逡巡能塞煞人者百草霜好盐同研匀表里涂之立效䗪虫散方治舌肿满口言语不得䗪虫盐细研为末每服以水煎热含冷吐以差为度螵蛸散方治木舌肿强桑螵蛸每服半钱莱菔汁调下蚯蚓涂方治舌肿满塞喉欲死蚯蚓以少许盐花化为水涂咽喉舌上良久渐消牙齿厯蠧论曰牙齿厯蠧者肾虚弱也骨髓不固气血衰耗不能荥润于牙齿故令人牙齿黯黑谓之厯蠧麝香散方治齿厯蠧麝香定粉黄蜡细研前二味镕蜡调之摊在纸上每临卧时剪作片子贴所患齿上升麻散方治牙齿厯蠧齿根黯黑升麻槐枝灰白附子蜜陀僧露蜂房为散入地黄汁一合和匀阴干每用揩齿牙齿疼痛论曰牙齿疼痛有二手阳明脉虚风冷乘之而痛者谓之风痛虫居齿根蚀侵不已传受余齿而痛者谓之虫痛二者不同古方有涂𫝊潄渫之药治去风虫用之各有法也细辛散方治牙齿疼痛头面浮肿喫冷热物不得细辛芎䓖藁本独活地骨皮蒺藜子为散绵裹如江豆大含化嚥津每日三五度易之去膈间风热若患头风鼻塞先以油涂顶心以手摩一二百遍次用散一钱又摩顶心依前法地骨皮汤方治牙齿疼痛吃物不得地骨皮细辛生干地黄戎盐每用五钱以水煎三五沸热潄冷吐以差为度地黄汤方治牙齿痛生干地黄独活㕮咀每用五钱以酒一盏浸一宿煎十余沸热潄冷吐以差为度栁枝汤方治齿痛连牙额疼栁枝槐枝黒豆蜀椒青盐细辛羌活除椒盐外剉先以水六盏煎取二盏入椒盐再煎一盏通口潄之不拘时候以差为度齿䘌论曰齿䘌如疳䘌虫之证齿根先露坏烂脓血俱出口内气息葢缘臓腑壅滞熏发上焦攻冲齿牙又有嗜肥甘过多或宿食在齿根不能潄去致腐殠之气淹渍而成者雄黄膏方治齿䘌虫蚀牙齿雄黄牛酥黄蜡白蜜本丹砂藜芦升麻川芎白芷杏仁除别研药并蜜蜡外余细剉先于铛中以酥煎所剉药候杏仁赤黑色去渣下蜜蜡煎二十沸候膏成续下别研药搅勿住手候凝成膏于瓷器盛每以少许涂齿病处或虫孔中㸃之大騐蔷薇根膏方治齿䘌蔷薇根地骨皮葱根胡粉白蜡前三味俱剉以水二大盏煎至半盏以重抄纸半张浸之暴干更湿浸汁尽为度干了以粉蜡涂之于上剪作条子夜卧贴之神效细辛散方治齿䘌齿根腐烂细辛川升麻地骨皮角蒿牛膝生地黄都烧为灰细研每夜临卧传齿根或以蜡纸上贴之至旦即去黄矾散方治疳䘌齿根宣露黄矾麝香干蛤殻防风独活除别研外为散以煖浆水潄口后用药贴齿根上有涎即吐出日再贴即差藜芦散方治齿疳风䘌疼痛不止藜芦蜀椒附子麝香先以三味为散次下麝香和匀每用一钱绵裹置所患处有涎吐之虫蚀牙齿论曰字书谓凡动皆风虫以风化葢手阳明脉入于齿其经虚损骨髓不荣风邪乘之攻入于齿毒气与溼相抟而生虫故云虫蚀牙齿也其状齿根有窍或作疼痛甚则摇动宣露浮肿作殠世俗亦唿为蚛牙玊池散方治虫蚀牙齿蛀蚛风痒摇动疼痛及牙宣出血气息浮肿等疾地骨皮白芷升麻防风细辛芎䓖槐花当归藁本甘草共十味等分捣罗为末散常用揩牙良久以温水潄次用药散二钱生姜三片黑豆三十粒同煎含冷吐附子丸方治久患牙疼及齿蚛附子蜀椒荜拨黄蜡四味捣罗三味为末镕蜡和丸如梧桐子大每用绵裹一丸以患牙咬之如蚛安在蚛窍内比金散方治牙疼不止去风蚛神仙功效雄黄一味研细随左右疼处以剜耳子送入耳中立止治牙齿风蚛疼痛方乌头芎䓖甘草地骨皮细辛髙良姜白芷共七味捣罗为散以指㸃药揩于痛处出涎以温水潄三五度即差肾虚齿风痛论曰肾主骨髓齿者骨之余而髓之所养也足少阴经虚气血不能荣养骨髓故因唿吸风冷或潄寒水冷则令齿痛而不已地黄丸方治肾脏虚食冷热齿皆痛生地黄白茯苓防风独活枸把子山药右六味捣罗为末錬蜜丸如梧桐子大每空心煎枣汤下十丸至十五丸鸡肠草散方治肾虚齿痛揩牙乌髭鬓驻颜鸡肠草白矾诃梨勒皮蘹香子旱莲子晩蚕沙青盐茜根皂荚麻籸共十味除矾并青盐蘹香蚕沙外各剉半寸用甆瓶一枚开口入诸药在内纸筋盐泥固济以炭火半秤煅尽火放冷取出研如粉早晨食后夜卧揩三两上顷之潄口齿风肿痛论曰齿风肿痛者齿根虚浮牙齿疼痛或过唿吸风冷其痛愈甚则龂䐬肿赤乃至动摇此葢手阳明经虚风客其脉流注齿间故为齿风肿痛之患也芎䓖汤方治风齿疼肿及口殠芎䓖当归独活细辛白芷共五味捣为末毎用五钱水煎热含冷吐如此三五次易取差为度荜拨散方治诸阳气虚风攻牙齿疼痛不任寒热嚼物隐痛荜拨苦参防风升麻藁本共五味捣罗为散毎三钱水煎热潄冷吐皂荚汤方治诸风齿疼痛皂荚露蜂房盐三味噼剉分为三贴每贴以浆水煎热漱冷吐齿龂肿论曰足阳明之脉起于鼻交頞中旁约太阳之脉下循鼻外入上齿中手阳明之脉其支者从缺盆直入上颈贯颊下入齿缝中若其经虚风热所袭传流齿牙攻注龂肉则致肿痒甚者与龂间津液相搏化为脓汁或血宣而不已黄芩汤方治齿龂肿痛及虫蚀黄芩甘草当归细辛蛇床子桂心右六味共捣筛为粗末每用五钱酸浆水一盏煎十沸热含冷吐地骨皮散方治骨䐬风牙齿宣露肿痒浮动疼痛作时或龂烂生疮兼治大人小儿口疮地骨皮麦蘗猪牙皂荚青盐右四味同捣碎入锅炒捣罗为散每用先以盐浆水𠻳口掺擦风疳论曰风疳之病其候䐬龂虚肿牙齿动摇侵蚀齿根腐殠脱落下攻龂颊损烂脓血俱出者是也葢缘手足阳明之经气虚风邪热毒在胃藴积日久上熏胸间攻发口齿故成斯疾升麻细辛散方治风疳痒痛侵虫龂烂升麻细辛藁本防风芎䓖凝水石甘草右七味捣研为散取少许贴齿痒处又取一钱绵裹含化嚥津常令药味相接为佳治风疳出血及牙齿浮动牢牙散方皂荚附子乳香麝香四味捣研为末如常揩齿良乆潄之频用为妙齿间出血论曰邪僭热在上流传于手阳明之脉注于齿间则令齿龂虚肿甚者齿间出血葢血性得温则宣流故也龙脑散方治牙齿疼痛龂间血出去口气辟风冷龙脑蔓荆实细辛升麻共四味捣罗三味为散入龙脑拌匀每用半钱揩齿良久以温汤潄口胡粉散方治牙宣血出不止胡粉麝香二味同研为散临卧净揩牙漱口且兼能牢牙齿龋论曰齿龋之病由风热邪气客于手足阳明二经其状龂肿或肿脓出而殠久则侵蚀齿龂宣露一名风龋蜀椒汤方治牙齿风龋疼痛蜀椒芎䓖细辛升麻莽草防风黄芩右九味捣筛每用五钱水煎热潄冷吐白矾散方治龋齿龂肿出脓汁白矾蟾酥干虾蟇麝香雄黄熊胆右六味捣罗为散每用半钱𫝊牙根牛膝散方治牙齿风龋疼痛解骨䐬风毒气牛膝为末以少许着齿间含之又方取郁李根一握切水一盏煎至六分热含之吐出虫长六分黑头虫牙齿动摇论曰手阳明支脉入于齿足太阳之脉又徧于齿为骨之所终髓之所养若经脉虚风邪乘之血气损少不能荣润故令动摇也治齿风动摇捍齿牢牙方丹砂青矾白矾马牙硝防风细辛黄蜡麻油松节当归松脂黄茋腊月猪脂右十三味除脂蜡油外并细剉先于铛中煎脂泸去滓次下油煎三两沸续下剉药煎十余沸以绵泸去滓再下蜡并别研药慢火养成膏于瓷器盒盛每用少许涂𫝊患处即差防风汤方治齿根出露动摇疼痛防风蔓荆子细辛川升麻地骨皮赤茯苓芎䓖共七味都剉碎和匀每用半两以酒水同煎热含就于患处良久冷即吐含尽为度日二此一剂永差矣地黄丸方治齿动摇生地黄山药枸把根人参白茯苓右五味先煎生地黄汁捣诸药末用好酒一斗别煎至三升入煎下地黄汁同再煎入白蜜一斤酥少许煎候可丸即成丸如小豆大毎服酒下二十丸日三服加至五服咽喉门咽喉统论论曰咽门者胃气之道路喉咙者肺气之往来一身之中气之升降出入莫急乎是详攷经络流注即咽喉所繋非特肺胃为然故孙思邈曰应五脏六腑往还神气阴阳通塞之道也又人之气血与天地相为流通咽喉尤为出纳之要故内经曰喉主天气咽主地气若脏热则咽门闭而气塞甚则咽门破而声嘶以至肿痛喉痺生疮悬痈之属与夫哽塞如有物妨闷疼痒多涎唾其证不一不可槩以实热为治大率热则通之寒则补之不热不寒依经调之汤剂荡涤之外复有鍼刺等法要皆急治时不可缓非若腑脏积久之病磨化调养之可比也升麻汤方治喉中痛闭塞不通升麻木通射干络石芍药羚羊角淡竹叶杏仁共八味除竹叶外捣筛每服三钱水煎入竹叶七片煎至六分温服日三喉痺论曰喉痺谓喉里肿塞痺痛水浆不得入也治稍缓杀人由脾肺不利藴积热毒外犯寒邪二经壅热结于喉间痺而不通其状身热恶寒治法有先鍼而后药者可谓之急先务矣射干丸方治喉痺肿塞射干香豉杏仁芎䓖犀角升麻甘草右七味捣罗为末鍊蜜丸如小弹丸大每服一丸含化嚥津日可三五服治咽喉闭塞不通方大黄末蜗牛白矾马勃四味于五月五日午时用白梅肉蜗牛同研和丸如栋实大如患者开口不得即以水磨用竹管子吹下喉中立差如轻者以绵裹含化一丸透闗散方治男子妇人喉痺口噤牙闗𦂳雄黄猪牙皂荚藜芦三味研为散每用一匙分弹入两鼻中闗透处即差逡巡不救方治急喉痺皂荚一味擣为末每服少许筯头㸃肿处更以醋调药末厚涂项下须㬰便破血出即愈马喉痺论曰马喉痺之状势如奔马喉间痺痛肿连颊骨壮热烦闷数数吐气者是也此葢脾肺不利热毒攻冲发于咽喉所致生犀丸方治热冲喉间连颊肿数出气烦满犀角枳实射干海藻升麻杏仁白附子百合胡黄连蒺藜子右十味捣罗为末鍊蜜丸如弹子大毎服一丸绵裹嚥津不计时天门冬丸方治马喉痺咽喉肿痛唇焦舌干顋颊连肿天门冬𤣥参恶实百药煎人参紫苏甘草蓬砂龙脑右九味捣研为细末錬蜜和丸如皂子大每服一丸食后临卧熟水下治马喉痺肿连颊吐气方马㘅铁以水三升煎至一升细细含嚥龙脑散方治马喉痺颊咽痛白龙脑牛黄犀角屑羚羊角屑𤣥参马牙硝沉香甘草朱砂蓬砂升麻右十一味除龙脑牙硝捣筛为散每服三钱水一盏竹叶七片同煎去滓温入龙脑马牙硝一钱搅令匀细细含嚥咽喉生痈论曰肺气上通于喉咙胃经外连于咽嗌其气和平则唿吸嚥纳无所妨碍若脾肺壅热熏发上焦攻于咽喉结聚肿痛不得消散热气炽盛致结成痈妨害吐纳古方论一寸为疖二寸至五寸为痈其候使人寒战欬吐稠浊善用鍼者辨其可刺宜速破之仍施以㸃饵之剂天门冬煎方治喉痈咽嗌不利生天门冬人参生麦门冬生姜桂半夏赤茯苓生地黄牛黄甘草右十味除四味汁外余六味为末先以天门冬麦门冬汁煎减半次入生姜汁又煎减半次又入地黄汁并余六味末同煎汁欲尽即入白蜜一斤酥四两同煎成以瓷盒盛不拘时以温水调下一匙以差为度射千汤方治喉痈咽嗌肿塞及心肺热极吐纳不利射干升麻大黄恶实木通马蔺子右六味捣筛毎服三钱竹叶七片水煎去滓下马牙硝半钱搅令匀不拘时候细细温服尸咽喉论曰道家服药务先去三虫者以其为人害也尸咽之病亦本如此巢氏谓腹中尸虫上蚀咽喉能令生疮或或痒或痛如候者是也善摄生者傥未能除去亦当服药治之勿使妄动则善矣黄檗汤方治尸咽喉闭塞出疮及干呕头痛食不下黄檗升麻木通竹茹麦门冬𤣥参前胡大青共八味捣筛毎服三钱水煎去滓入芒硝末一钱搅匀温服如鼻中有疮以生地黄汁少许滴入鼻中日三五服不计时候若通利加芒硝不欲利去之一捻金方治尸咽及走马喉痺或脑内生痈雄黄藜芦猪牙皂角三味捣研为散先含水一口用药一米许搐鼻内即吐去水少时立效咽喉中如有物妨闷论曰喉者胃之系故咽主嚥物天气通于肺故主通气咽喉如有物妨闷者乃肺胃壅滞风热客抟结于咽喉使然故圣惠谓忧愁思虑气逆痰结皆生是疾也射干汤方治咽喉中如有物噎塞不下射干升麻紫苑百合木通赤茯苓桔梗右七味每服三钱水煎食后温服如要通利毎服加朴硝末一钱同煎服半夏木通汤方治咽喉如有物噎塞饮食妨闷半夏木通干姜芍药桑根白皮共五味毎服三钱入盐少许煎温服又一方捣罗为末錬蜜丸如梧桐子大每服十五丸食后生姜汤下加至二十丸四物汤方治咽喉中如有物嚥吐不利半夏厚朴陈橘皮赤茯苓共四味毎服二钱入生姜三片同煎食后温服厚朴汤方治咽喉中如有物厚朴赤茯苓半夏紫苏叶共四味每服三钱入生姜三片同煎食后温服石莲汤方治咽喉如有物噎塞饮食不下石莲人参杵头糠共三味每服三钱水煎温服日二杵糠丸方治咽喉中如有炙脔食即噎塞碓杵头细糠一味为末鍊蜜和丸如弹子丸每空腹含化一丸微微嚥津下杏仁煎方治肺胃壅滞咽喉中如有物妨闷杏仁桑根白皮贝母生姜汁地黄汁酥大枣紫苑甘草桔梗五味子赤茯苓地骨皮人参共十四味研杏仁以水五升泸取汁将草药细剉同煎至二升以绵泸去滓续下酥及地黄汁漫火煎成膏毎食后含一匙细细嚥津骨鲠论曰用药之法有不取于气味特以意为用者若鱼网虎骨之治骨鲠是也然网能制鱼乃鱼之所畏虎能伏兽乃兽之所畏其所制伏既不同则用之不异矣治咽喉诸鲠輭骨散方赤茯苓陈橘皮甘草缩砂仁共四味为散毎用二钱先掺口中次用新水一盏嚥下马渤散方治骨鲠在喉中不出马渤白矾灰恶实陈橘皮共四味研为末浆水和丸如樱桃大含化嚥津橘皮丸方治骨鲠在喉中不出陈橘皮乌贼鱼骨沙糖右三味捣罗为末鍊蜜和丸如皂子大绵裹含嚥栗皮丸方治诸骨鲠在喉中不出栗子肉上皮乳香鲇鱼三味同研为丸如梧桐子大看骨逺近绵裹一丸水润外留绵线吞之即钓出饴糖丸方治诸鱼骨鲠在喉中饴糖一味为丸如鸡子大吞之又渐作大丸子再吞即效鱼网散方治诸鱼骨鲠在喉中捕鱼网一味烧灰研细每服一钱新水调下又以鱼网覆鲠人头上即下鸬鹚散方治诸鱼骨鲠在喉中鸬鹚毛翅一味烧灰细研每服一钱浓汁橘皮汤调下或以绵裹含嚥即下薤白嚼方治诸鱼骨鲠在喉中薤白一味嚼令揉取麄线系之持线一端吞薤到鲠处引之即出揉筋引方治诸鱼骨鲠在喉中鹿筋一味渍之令輭索如弹丸持一端吞之至輭处徐徐引出虎骨散方治诸兽骨鲠虎骨一味研细每服一钱水调下狸骨亦得血余散方治食中髪鲠不下遶喉乱髪一味研为细散每服一钱粥饮调下猪膏吞方治诸鲠猪膏一味吞如杏核大未差再吞蝼蛄散方治诸鲠并刺不出蝼蛄头一味为散以绵裹嚥津勿令鲠人知若刺不出者涂刺疮上即出治诸鲠方右方用木炭皮为末研令极细如无炭皮但坚炭亦可粥饮调下二钱四五服以鲠下为度误吞诸物论曰误吞诸物若金银钱钩之类虽非病之自内然无术以出之久则害人若旧梳治髪磁石出针皆意为之治不特取其性味治药之工可谓用心精微者矣治误吞针及箭镞等方肥猪脂肉一味煑令熟輭恣意饱食即下治误吞针方磁石一味口含之即出瘿瘤门五瘿论曰石瘿泥瘿劳瘿忧瘿气瘿是为五瘿石与泥则因山水饮食而得之忧劳气则本于七情之所感气则随之或上而不下或结而不散是也治瘿瘤海藻散方海藻昆布海蛤木通白茯芩桂心羊靥右七味捣研为散非时温酒下三钱夜再服茯芩丸方治气结喉中蓄聚不散成瘿白茯苓半夏生姜昆布海藻桂心陈橘皮右七味为末鍊蜜丸如杏仁大常含化一粒细细嚥津令药气不絶诸瘤论曰瘤之为义畱滞而不去也气血流行不失其常则形体和平无或余赘及郁结壅塞则乘虚投隙瘤所以生初为小核寝以长大若杯盂不痒不痛亦不结强方剂所治以治瘿法同但瘿有可鍼割而瘤慎不破尔消肿散方治骨瘤石瘤肉瘤脓瘤血瘤大如盃盂升斗者三三十年不差致有脓溃令人骨消肉尽或坚或輭或溃令人惊惕寤寐不安体中掣缩乌贼鱼骨硫黄白石英紫石英钟乳干姜大黄附子胡燕屎琥珀丹参共十一味为散贮以韦囊勿令气洩若疮湿即传之若疮干无汁者以猪膏和傅日三四易之以干为度若汁不尽者至五剂十剂止着药令人不疼痛若不消加芒硝二两神效散方治项气瘤结附赘日渐增长猪羊靥陈橘皮三味为散毎服二钱空心米饮调下初结不过数服觉消不用久服瘰门瘰桔核论曰瘰桔核者由风热毒气藴积肝经攻注筋脉毒气郁而不散故项腋之间瘰结聚成核或如梅枣核状累累相连其证令人乍寒乍热头项强痛心神烦躁盖毒气与气相搏则荣衞不和使之然也沉香汤方治瘰毒肿沉香丁香木香麝香连翘黄芩犀角升麻每服五钱水煎温服空心日午夜卧各一服凝氷散方治风热毒气项下结核及欲作痈疽疮疖发背等疾菉豆粉乳香二味合研为散实人分作四服虚人分作八服食后米饮调下就有核处一边卧尽剂必差大消肿痛内消方治瘰疬肿结蜗牛殻一味捣为细散每服二钱空心米饮调下日再至四十九日自消消毒涂方治风热结鞕肿赤疼痛及腮颔下忽结成核大黄景天二味同研烂涂于患处日再傅平肌散方黄狗骨头鲮鲤甲乱髪三味研匀如疮口已干用白津唾调溼傅之日三四次疮即平愈治瘰疬在项上结成颗块及触处但有结凝似作瘘痈急灸法独头蒜一味截两头去心作艾炷火与蒜称贴疬子灸之勿令破肉但取气而已觉热勿畏每七壮易蒜可至七易取消治五种瘰牡蛎散方牡蛎连翘二味为细散每服一钱临卧无灰酒调下差后更服一两永不发瘰寒热论曰甲乙经论瘰寒热皆鼠瘘寒热之毒气留于脉而不去上攻于项腋之间风热毒气与血相搏则荣衞不和故瘰而发寒热也连翘丸方治瘰寒热结核在项腋之下坚痛连翘𤣥参木香升麻大黄大麻子昆布枳殻共八味捣罗为末鍊蜜丸如梧桐子大每服十五丸食前米饮下加至二十丸木香消毒汤方治瘰连连大小寒热烦闷木香大黄竹叶连翘独活栀子仁共六味毎服三钱水酒童子小便共一盏同煎温服瘰久不差论曰风热毒气藴积腑脏攻于筋膜则结为瘰疬其毒气所感深者则冲发肌肉令久不差此疾尤忌忧思恚怒气血劳伤饮食寒冷漏芦汤方治瘰久不差将欲破者漏芦海藻连翘沉香山栀子仁𤣥参丹砂右七味捣筛每服三钱水煎温服乌鸡丸方治瘰久不差鸟鸡卵锦贝子二味将锦贝子入在鸡卵内用湿纸裹头七重再用泥固济火煅过后入地坑内出火毒一宿取出研细入大黄末半两麝香一钱同研细鍊蜜丸如菉豆大空心蜜水下五十丸不过五服效连翘汤方治瘰不差败肉生脓连翘犀角𤣥参木通黄蓍漏芦杏仁共七味捣筛每服五钱水煎食后温服日三圣济总録纂要卷十九圣济总录纂要卷二十钦定四库全书圣济总录纂要卷二十休宁程林纂痈疽门痈疽统论论曰周官疡医与疾医分职而异治凡有疡者受其药焉葢非专门之学不足以深究博识故也人之气血与天地同流经络常数与昼夜同度一或壅而不通沮而不利则血老不作汗肉陈不脱垢蒸气不达痈疽内热甚于焚溺治之不可缓是以喜怒忧乐之不时饮食居处之不节芳草药石之发动内使阴阳不平而藴结外致荣衞凝澁而腐化轻者起于六腑浮达而为痈外溃肤肉经所谓荣衞稽留于经脉之中血澁不行衞气壅遏不通热甚则肉腐为脓然不陷肌肤骨髓不为焦枯五臓不为伤损其皮薄以泽是也重者发于五脏藴结而为疽内消骨髓经所谓热毒炽盛下陷肌肤骨髓焦枯五臓涸竭当其病下良肉无余其皮夭以坚上如牛领之皮是也夫疮肿之患莫大于痈疽明乎二者则凡肿毒丹疹可以类推矣故证有浅深治有轻重若疮发之初汤液疏其内鍼石疏其外内外之治不同也五脏内虚则平补内实则駃利补泻之法不同也疮发于虚处则难差发于实处则易愈则其生有虚实之辩富贵体逸危殆者多贫贱形苦困笃者少则其形有苦乐之辨浅疮若在厚处攻之易平深疮欲在薄处达之易及则肌肉皮肤有厚薄之辨脉见洪滑麄散其病难治脉见微澁迟缓其病易治则脉之与病有应否之辨凡痈之类其气浮达宜灸而不宜鍼烙凡疽之类其气深沉宜针烙而不宜灸此灸针烙之异也淋射熁贴以清肿毒膏润温养以生肌肉此先后终始之序也昔人论痈疽病者惑于人神所在不可妄行鍼鍼刺见血不知神之与形固为休戚体既不平神焉能定内经痈疽不得顷时回恐内烂筋骨第通脏腑岂有人神之忌耶痈疽所生忌穴背面九处不可患疮第一入髪际为玊枕亦为舌本第二项颈节第三为崇骨第四大椎为五臓第五嵴骨两边肺俞穴第六夹嵴骨两边脾俞穴及肝俞穴第七嵴骨两边肾俞二穴第八后必鸠尾穴第九鸠尾骨穴正面五处不可患疮第一喉骨为重鴈第二当胸前为神舍第三为心鸠尾第四当乳穴第五脐下二寸为肠屈之间侧面三处不可患疮耳下近耳后牙车尖央陷中为喉脉一穴当膊下下穴为肩骨承山上三寸一穴为腨肠辩痈疽证候羙恶法夫痈疽外发其理易明至于内痈内疽隠而不见目既不接治之至难然五臓六腑有俞募虽结困于中而自形于外外察其部内审其源定药按方若拔芒刺然则痈疽之发有五善七恶之证不可不察也烦躁时嗽腹痛渇甚或泻利无度或小便如淋一恶也脓血大洩肿焮尤盛脓色败臰痛不可近二恶也喘麄短气恍惚嗜睡三恶也目视不正黑睛𦂳小白睛青赤瞳子上视者四恶也肩项不便四肢沉重五恶也不能下食服药而呕食不知味六恶也声嘶色脱脣鼻青赤面目四肢浮肿七恶也动息自宁食饮知味一善也便利调匀二善也脓溃肿消色鲜不臰三善也神彩精明语声清亮四善也体气和平五善也痈疽发背治有专门寒热虚实善恶浅深阴阳臓腑不深谙者恐多错误东坦曰少有差谬变症甚于伤寒未可按方疗治故一方不录其余一切痈疖疮毒则精选不遗也附骨痈论曰凡身体盛热不可当风冷之气入于肌肉则热抟伏不得出故附着于骨而成痈也其状无头但肿而濶皮肤薄泽者以毒气伏留于内故也法宜外散其寒内达藴结之热治附骨痈方新鼠皮一味看疮大小裁贴日二次若出脓用猪嵴脂贴治附骨痈方萞麻子一味研令细取涂痈上日三两度即差治附骨痈方生地黄一味用银石器中煎如膏候冷涂𫝊肿上日三五度即差乳痈论曰足阳明之脉自缺盆下于乳又冲脉者起于气冲并足阳明之经夹脐上行至胸中而散葢妇人以冲任为本若失于将理冲任不和阳明经热或为风邪所客则气壅不散结聚乳间或硬或肿疼痛有核皮肤焮肿寒热往来谓之乳痈然风多则肿硬色白热多则肿焮色赤若不即治血不流通气为留滞与乳内津液相抟腐化为脓然此疾产后多有者以冲任之经脉上为乳汁下为月水新产之人乳脉正行若不自乳儿乳汁蓄结血气藴积即为乳痈又有因乳子汁出露风邪气外客入于乳内气留不行传而为热则乳脉壅滞气不疏通蓄结成脓疼痛不可忍世谓吹乳速宜下其乳汁导其壅塞散其风热则病可愈黄芩饮方治乳痈初觉赤肿有异于常黄芩甘草桑上寄生麦门冬赤芍药防风黄蓍木通右八味捣筛毎服三钱入枣三枚同煎再入乳糖一分更煎令消温服三日早晨日午夜卧各一服鲮鲤甲散方治乳痈疼痛结硬不可忍鲮鲤甲栝楼二味研和为散每服二钱空心用葱调酒下牡蛎散方治乳痈初发肿痛结硬欲成脓令一服差牡蛎一味细研为散每服三钱研淀花冷酒调下如痈成溃者以药末傅之仍更服药一日三服桦皮散方治乳肿初发肿痛结硬欲成脓一服差以北来真桦皮烧灰酒服方寸匕就病乳处卧及觉已差甘草饮方治乳肿痛虑作痈毒甘草栝楼二味先以酒二盏煎甘草至一盏入栝楼瓤同绞和匀泸去滓温顿服未差更作服之丹参膏方治乳痈疼痛丹参白芷芍药三味以苦酒浸经一宿又取猪脂半斤微火上同煎之令白芷黄其膏成去滓以膏涂痈肿处差乳香涂方治乳痈乳香丹砂葱白三味先研葱令细入二物末再研令匀涂傅乳上干即易之治乳痈结硬疼痛方泥和芥菜一味剉碎以水四升煮取二升倾于瓷瓶内熏乳肿处日三五度即差治乳痈结硬疼痛方和泥葱一味细剉以水四升煮十数沸于瓷瓶子内盛熏乳肿处冷即再煖以差为度连翘汤方治吹乳乳痈连翘瞿麦穗升麻生干地黄芍药甘草射干𤣥参右八味细剉如麻豆大每五钱水煎温服食后肠痈论曰肠痈为病其身甲错皮肤急按之濡如肿状腹无积聚身无热或恶寒自汗其脉迟𦂳者脓未成可下之当有血脉洪数者脓已成不可下也牡丹皮汤治肠痈牡丹皮芍药生干地黄丹参桔梗麦门冬薏仁赤茯苓甘草败酱右十味捣筛为粗末每服用药五钱入生姜五片同煎空心日晚温服附子汤方治肠痈附子败酱薏苡仁右三味㕮咀如麻豆大每服三钱水煎空心日晚温服下脓血即差大黄牡丹汤方治肠痈大黄牡丹皮桃仁芒硝冬𤓰仁右五味捣筛粗末每服用五钱白水煎空心温服以利下脓血为度薏苡仁汤方治肠痈薏苡仁牡丹皮桃仁𤓰子仁右四味捣节毎服五钱水煎空心日晚温服胃脘痈论曰内经谓人病胃脘痈者当候胃脉其脉沉细者气逆气逆者人迎甚盛甚盛则热人迎者胃脉也逆而盛则聚于胃口而不行故胃脘为痈也夫阴阳升降则荣衞流通气逆而隔则留结为痈胃脘痈者由寒气隔阳热聚胃口寒热不调故血肉腐坏以气逆于胃故胃脉沉细以阳气不得下通故人迎甚盛令人寒热如疟身皮甲错或咳或呕或吐脓血观伏梁之病亦有侠胃脘内痈者以其裹大脓血居肠胃之外故也射干汤方治荣衞不流热聚胃口血肉腐坏胃脘成痈射干栀子仁赤茯苓升麻赤芍药白术右六味㕮咀如麻豆大每五钱水煎入生地黄汁一合再煎三沸温服不拘时候日二服麦门冬汤方治热气留聚胃脘内结成痈麦门冬犀角萎蕤荠苨赤芍药石膏甘草紫雪右八味捣筛毎服五钱水煎入竹沥一合再煎二三沸温服芍药汤方治胃脘蓄热结聚成痈赤芍药犀角木通石膏升麻甘草朴硝𤣥参麦门冬右九味捣筛每服五钱水煎温服不计时候附骨疽论曰附骨疽者由风入骨解与热相抟复冷溼所折风热伏结不得发散藴积成毒故附骨而为疽喜发于大节解间按之应骨皮肉微急隠在肌而不外见是也治之宜急稍缓则脓不得溃而肢体变青黯者不可治也漏芦汤方治附骨疽漏芦升麻连翘麻黄防己大黄木香白敛沉香右九味捣筛每服五钱入竹叶七片同煎更入芒硝一钱搅匀空心温服取利三两行为度未利再服败酱汤方治附骨疽败酱大黄桃仁三味捣筛毎服五钱先取皂荚刺一两剉碎以水二盏煎至一盏半漉出下药及朴硝一钱同煎空心温服内消小豆散方治附骨疽赤小豆糯米二味为散水调如煳涂摊故帛上贴干即易之疮肿门诸疮论曰诸疮皆缘风溼热毒之气种类甚多载之方书备矣然有俗名疮本论未见採录考之皆不离于邪气逆肉理害肌肤者今随症以治法附之虽田野下俚取而用之判然可晓不必泥于诵袭也露蜂房散治头面上无名疮黄水不止露蜂房蛇蜕各烧灰等分入腻粉少许拌匀麻油和傅黄香饼治鬈毛疮在头上初生如葡萄痛不止川郁金川栢乳香共末桃花水和作饼贴之龙骨散治髪际疮初生如粟米大或痒或痛白龙骨胡粉乌贼鱼骨铅丹共研用盐汤洗过贴之日二三次海带散治缘脣上疮海带焙干为末临卧贴上二三宿即差白龙散治眼睛漏疮目大眦出脓汁有孔子龙脑马牙硝菉豆粉研极细用灯心蘸药㸃之日四五井中苔散治彻耳疮井中苔土马騣凶焙干共末麻油和傅患上日二马齿苋涂治脣𦂳面肿马齿苋去根洗净捣取汁涂之冬月用末水和涂日二麝香散治鼻疳疮侵蚀鼻柱麝香草乌共研匀干掺日二三百合散治颐颏疮一名独骨疮百合川栢白芨萞麻子共研用朴硝水和作饼贴疮上日三五次红粉散治粉铃疮绕颈项赤烂多汁蜜陀僧白龙骨胡粉铅丹共研油和涂日三芙蓉𫝊治腮肿痛或破或疮芙蓉叶取生者烂捣如泥傅之帛系一日换败蹄散治天柱疮生嵴大椎上如钱大赤色出黄汁不止驴蹄胡粉麝香共研末破用米醋麫煳和成膏涂上已破干掺日二诸恶疮论曰内经云诸疮疡皆属心诸溼肿皆属脾葢心主血脾主肉也由体虚受风溼邪毒与气血相抟故发疮也甚者焮肿满痛溃而多汁或形体为之壮热稍缓不治则毒气内攻难以疗也麝香散治一切恶疮久不差麝香丁香木香紫檀香乳香没药共末用鸡子清和匀入殻内饭上蒸熟晒干研分六服茶饮下日二腻粉乳香散治一切恶疮久不差者腻粉乳香葱白共捣烂摊帛上贴之三日一易差二黄散治一切不测恶疮年深不愈大黄川连山栀白芨青黛连翘共末水和涂白香散治一切恶疮久不差枫香脂腻粉防风共研末用甘草水洗过傅上痛立止蛇床子散治一切恶疮久不差蛇床子粉硫黄共末用麻油和傅日二反花疮论曰疮生恶肉久则反出疮外故名曰反花疮其初如饭粟破之血出余毒尚炽恶肉随生根深而脓溃皆风热毒气所作甘草涂治反花疮甘草白枯矾人中白蜜陀僧共研为细末用童便慢熬成膏煎葱椒水洗过傅上日三五次差胭脂涂同上胭脂胡粉共研匀以盐汤洗过干涂日三次差藜芦傅同上藜芦雄猪脂化猪脂入末和成膏涂患上日三五次桺槐煎同上栁枝叶槐枝叶细剉各二升用水五升煎减半去滓煎如稠饧涂患上日三五浸淫疮论曰心恶热若风热藴于心经则神志躁郁气血鼓作发于肌肤而为浸淫疮也其状初生甚微痒痛汁出渐以周体若水之浸渍淫泆不止故名曰浸淫其疮自内而出流散四肢者轻以毒气外出故也从四肢反入于内则重以毒气内入故也升麻汤治心有风热淫疮徧体升麻大黄片芩白芍枳实甘草川归水煎五钱入灯心一把空心温服日二鲫鱼涂治疮癣浸淫生鲫鱼香鼓捣极烂涂疮上日二易雄鸡冠血涂忽得浸淫疮不早治遶身周匝则能杀人雄鸡冠血用针活取血涂傅疮日三五次即差燕窠傅治浸淫疮久不差胡燕窠取向东方者为细末用葱椒水洗过傅疮上日二三效苦栋根傅同上苦栋根及皮烧灰研细用猪脂和傅疮上日二三下注疮论曰足三阴之脉脾肾肝之经也并起于足大小指之内循足跗内踝前上膝胫中若风溼毒气乘之则荣衞枯澁稽畱不行气脉下注于脚膝胫间故令皮肤肿软结核成疮脓水不絶绵厯年嵗愈而复发以毒气自上而下如水之注故名曰下注疮枳殻丸治毒气下注脚膝膝胫皆疮枳殻怀生地五加皮防风羌活黄茋共末入蜜杵丸如梧桐子大空心酒下二三十丸日二蚯蚓泥散治下注疮久不差蚯蚓泥腻粉麝香共末用葱汤洗过干傅白黄散同上白枯矾川连腻粉共研匀以鸡子白和涂患上日二鲫鱼散同上鲫鱼川连铅丹胡粉蜜陀僧共末入鱼肚内纒扎用泥固济烧赤出火毒研末入猪胆汁和傅日二此方亦治恶毒疮蒜灰散治一切恶毒风溼疮下注血气冷新肉不生者蒜去皮根苗切片暴干入小铁锅内净盆葢之用盐泥封固不令透气以火鍊成灰出火毒研细干傅疮上日二此治冷恶疮最妙若热毒恶疮不可傅傅之肉反烂开故也冷疮论曰形不足者温之以气气能养形故也周官疡医掌肿疡溃疡金疡折疡有五气养之法盖以气不足则血不行血不行则经久不差所谓冷疮是也盖诸疮既溃风冷之气客于荣衞伤于肌肉故令疮冷而不痛痒俗谓之冷瘘治宜温肌养心瘀除脓则愈二黄散治冷疮不愈雄黄雌黄定粉腻粉蜜陀僧乳香共研末入生蜜和傅日二葱白汤蒸法治一切疮风冷肿痛皆因疮肿坐于水中及风所致若肿胀入腹则能杀人葱白薤白川椒香豆川芎防风共粗捣用长瓷瓶内药入水三升以故帛纸数层封口𦂳缚重汤煎熟取孔通气以疮当气口上射之令疮出黄水尽即止日二次月蚀疮论曰月蚀疮小儿多有之葢由嗜肥甘荣衞不清风溼毒热之气藴积腑臓其疮多生于两耳及鼻面间并下部诸孔窍侧侵蚀之甚则溃烂黄赤汁流达于筋骨月初则疮盛月晦则疮衰以其随月盈虚故名之月蚀疮或谓小儿以手指月而生未必尽然水银膏治月蚀疮多在耳上及窍傍随月盈虚者水银胡粉松脂川连末猪脂熬脂化香去滓再熬入银粉搅匀以盐汤洗过𫝊疮上日二三酥粉涂治月蚀疮蟾酥胡粉共研涂疮上日二三次又方治卒得月蚀疮地龙屎猪脂和涂患上日三次差冻烂肿疮论曰经络气血得热则淖泽得寒则凝濇冬月严寒气血凝聚不流则皮肉不温瘃冻焮赤痛肿而成疮轻则溃烂重则损坏肢节也白敛散治大人小儿冻手皴裂成疮白敛末白芨末油麻莱菔子同烂研酒和涂日二猪悬蹄膏治手足冻疮血出痛苦者猪后悬蹄夜半时烧灰存性研末以猪脂和膏成𫝊上日二雉脑膏治冻面耳并手足冻疮年年发者先痒后痛肿破黄水及血出不止雉脑黄蜡麻油慢火熬去滓收成膏涂傅日二三羊肉汤洗治冻疮肿痒羊肉葱白用水煮取汁频洗日二三差川椒汤治寒冻面目手足肉裂川椒白芷防风食盐川芎水煎频洗汤冷煖之尸脚方治人足在冬月常裂名曰尸脚鸡屎用水三升煑五沸去滓渍洗足裂处冷即易之以差为度牛胶散治寒冻足跟破裂出血疼痛牛皮胶烧灰研末津唾和涂瘑疮论曰瘑疮者疥疮之类由风热溼毒客搏于皮肤之间变化生虫其状生于皮肉之处手足尤甚赤根白头相对并生状如小豆或若茱茰子浸淫痒痛之汁出折裂成疮此葢脾肺壅滞风溼乘之与热相搏结聚而成治宜疏涤于内𫝊药于外并淋洗之类次第以治藜芦膏治瘑疮经久虫出藜芦枯矾松脂雄黄苦参猪脂共研末用脂熬末搅匀涂疮上日二胡粉膏治瘑疮经久不差胡粉水银皂荚慢火熬汁五合入银粉搅匀涂疮上日二雄黄膏同上明雄黄川连片芩明松脂乱髪灰雄猪脂用脂熬令髪尽去渣入末搅匀涂患上虾蟇灰涂治溼瘑疮干虾蟇髪灰猪脂和涂日二漆疮论曰漆虽有毒性有所畏毒即中之亦有气适然相近者凡中毒轻痒始于面而胸臂䏶腨应之头面肿起赤延于目搔之随手生㾦㿔已而细疮如粟重则徧身作疮小如麻豆大若桃李红赤肿焮异常痛楚旋差旋发如火之状是也铁浆饮治漆疮铁浆用蜜绢泸过随量饮之即差又方同上栁叶用水一斗煮汁频洗差芒硝汤淋洗同上芒硝用滚汤入硝浸洗日三次差又方同上猪脂熬化频涂疮上蟹黄涂治漆疮焮肿痛楚生蟹黄用之频涂疮上干即易之鸡子黄涂同上鸡子取黄频涂干易差四和膏治漆疮徧身焮赤肿痛麻油松脂桂心黄蜡用油化脂蜡入桂末和涂川椒汤治漆疮川椒水煎汤频洗之差汤火疮论曰水火之气当因其势而利导之夫汤火所伤毒热方炽通导而洩其气可也苟救目前痛楚遽以冷物淋搨则热毒寒气内抟致有烂骨伤筋之患非热气本然汤火之伤本非气血所生病故治不及于汤液特在乎涂𫝊膏汁专治其外而已清凉膏治汤火伤生山药洗净去皮烂研如膏𫝊疮上痛立刻即止且无瘢痕鸡黄涂同上鸡子黄将鸡子煑熟用黄慢炒取油入腻粉搅匀𫝊上无瘢痕戊巳散治汤火疮大热肿痛干牛粪烧灰存性为末用生麻油和涂日二次差又方同上好米醋用醋倾净土上取醋泥𫝊之日二次立刻止痛无瘢痕又方同上侧栢叶将叶烧灰存性罗过用生蜜和涂日二三差圣济总録纂要卷二十圣济总录纂要卷二十一钦定四库全书圣济总録纂要卷二十一休宁程林纂疮肿门丁肿论曰丁肿者由风邪毒气入于肌肉所生也凡有十种一者疮头乌而强凹二者疮头白而肿实三者疮如垩垽色四者疮似葩红色五者疮头内有黑六者疮头赤红而浮虚七者疮头葩而黄八者疮头如金箔色九者疮头如茱萸十者疮头如石榴子亦有初如风疹搔破青黄汁赤里有赤黒脉而小肿亦有全不令人知忽衣触手摸着则痛若故取便不知处亦有肉突起如鱼眼之状赤黒碜痛彻骨久结皆变至烂疮疮下深孔如火针穿之状初作时突起如丁盖故名丁疮令人恶寒四肢强痛三日疮变焦黒肿大光起根硬不可近犯之则痛彻骨其发于手足头面骨节间为气血所㑹尤宜速治不然毒气入腹烦闷恍惚如醉人治无所施矣丁肿方河东栁宗元偶病丁疮凡四十日他药治之莫效长乐贾宣伯教用蜣螂心贴之一夕而穴百苦皆已次年春因食鵞羊肉丁又大作再用之亦如神效按蜣螂心在腹下度取之其肉稍白者是也以此贴疮半日许可穴再易之血尽根出而愈矣巴豆涂治丁疮乃日本国传来者巴豆半夏附子蜣螂各为末以人粪相和看大小疮作纸圈子围疮口以药𫝊上用绢贴之一日三易地骨皮散同上地骨皮小麦大麻子绯帛乱髪半夏曲头棘刺用骨皮半夏为末与各灰同研匀酒下二钱日二干姜胡椒傅治一切丁肿恶毒干姜胡椒龙骨皂荚斑猫共末用酒和如膏贴上日二诸疥论曰字书以疥有介守之义言虽㣲小介然守形体而难治是以疥有五名皆因风热邪气客于皮肤之间久则化为虫时作痛痒故作为疮肿焮赤痛痒者谓之大疥皮内引起结根搔之不痛谓之马疥瘙痒皮起谓之干疥三者为重以风湿热气深在肌肉故也若水疥㾦㿔如瘭浆湿疥疮小而汁出特风热淫于皮肤之间故浅而轻俱风热之客故皆有虫或谓蛲虫内出理或然也治宜疏风涤热当以薫浴傅涂汤液并施则善苦参散治徧身疮疥风毒瘙痒苦参白花蛇川连川归人参𤣥参丹参白芍防风白蒺藜共末酒下二钱快肌丸治徧身疮疥瘙痒威灵僊雄猪胆用胆汁和末丸梧子大荆芥汤下二十丸防风丸治一切风疥疮癣皮肤瘙痒瘾疹防风蝉脱猪牙皂天麻共末用精羊肉煮极烂以酒熬成膏丸梧子大用荆芥酒下三十丸日二苦参丸治一切疥疮苦参𤣥参山栀独活甘菊防风大黄片芩枳殻川连共末蜜丸梧子大酒下二十丸日二五参散治诸疥风虚恶疮人参𤣥参丹参沙参苦参秦芁白蒺藜山药子芩防风麻黄独活茯神细辛山栀枳殻乌蛇肉共末水下三钱日二鸡子油涂治一切恶疥疮鸡子腻粉发灰枯矾石硫黄共研入油和匀涂上日三五次差诸癣论曰癣之字从鲜言始发于㣲鲜纵而弗治则浸淫滋蔓其病得之风湿客于腠理搏于肌肉否澁久则因风湿而变化生虫故风多于湿则为干癣但有周郭皮枯瘙痒搔之皮起白屑者是也湿多于风则为湿癣周郭中如虫行浸淫赤湿搔痒汁出是也风抟于气血则为风癣㿏痺不痛痒是也如钱形则为圆癣如雀目则为雀目癣亦皆赤痛而瘙痒又或牛犬所饮之水刀刅磨淬之浆取以盥濯毒气传人亦能生癣故得于牛毒者状似牛皮于诸癣中最为痛厚乃邪毒之甚者俗唿为牛皮癣狗癣白㸃而连缀刀癣纵斜无定形凡此八者皆风湿毒气搏于肌中故痛痒不已久而不差又谓之大癣苦参丸治一切风癣皮肤瘙痒苦参乌蛇肉石菖蒲共末入蜜丸梧子大酒下二三十丸丁香散傅丁香虾蟆灰麝香枯矾五倍子腻粉各末研匀傅上一抹散治干癣天南星草乌头用羊蹄根捣取自然汁调涂三日差狼牙丹砂膏治一切干湿诸癣狼牙丹砂枯矾雷丸雄黄藜芦硫黄共末入猪脂和成膏日涂三五次代指论曰疮发指端爪甲脱落名曰代指盖爪者筋之余筋骨热盛注于指端故其指先肿赤热焮痛结聚成脓甚则爪甲脱落世俗谓之遭指又名沦指又名代甲其实此病类于指疽然无藴毒故色不黯黒即病虽久亦不杀人也漏芦汤治代指筋骨脏腑中热焮赤肿痛漏芦升麻子芩大黄𤣥参水煎五钱入淡竹叶二七片煎减半去滓入芒硝一钱再二三沸温服日二已利去芒硝地龙散治代指地龙去泥瓦上炙为末用猪脂和涂患上日二升麻汤浸治代指虽内无藴毒然筋骨中热气壅盛升麻生甘草用水煎去滓入芒硝末一两搅匀浸指数十次蛇头疔疮痛不可忍臭不可闻蜈蚣一条焙干为末猪胆汁调又用黒豆生研末入茧内笼之酱蜜涂治代指不结靥酱汁白蜜二味和煎令沸稍热涂上日三五次热汤蘸治代指为五脏气流注十二经毒热冲于手指热汤急蘸五七次冷水浸之又复如此三度便涂羊胆汁差未成脓者用此方甚效或以猪胆盛代指用线扎之亦妙诸丹毒论曰热毒之气暴发于皮肤间不得外洩则蓄热为丹毒以其色如涂丹之赤又复阳气伏于皮肤中故谓之丹因热气慓悍其发无常处大则如掌甚则周流四肢若不急治或壊烂出脓血若发于骨节之间则以药断截毒气入腹则能杀人治法用镰割明不可缓故也漏芦汤治丹毒游走漏芦升麻白芍子芩白敛白薇麻黄甘草大黄水煎五钱温服日二赤小豆涂治丹毒如掌大身赤肿痛痒赤小豆为细末以鸡子白和如膏涂丹上日二呉蓝汤搨治丹毒呉蓝升麻石膏片芩白敛犀角生地山栀大黄水煎一两入竹沥浸搨羚羊角涂治赤黒丹毒羚羊角研细以鸡子白和如膏涂患上日二次差鹿角散涂治赤黒丹鹿角烧灰存性研末入熟猪脂和涂日二疿疮论曰内经谓汗出见湿乃生痤疿盖热盛汗出阳气发泄而腠理疎反以寒水洗浴则热气内郁于皮腠之间轻则为疿重则为痤也世俗通谓之疿子其状皮肉如毫针所刺徧体细疮如麸片愈而复发是也葛粉傅治疿子葛粉生甘草风化石灰共研扑之滑石豆粉傅治疿子滑石菉豆粉枣木叶共研末傅之日三干壁土傅治暑月肌肤疮烂或因搔成疮者陈干壁土研细傅之日三四次随手即愈肉刺论曰肉刺者生于足指间形如鞕胝与肉相附隐痛成刺由靴履急穿相摩而成名为肉刺俗唿为鸡眼睛是也胶脂膏贴治肉刺栢木上白胶明松脂黄蜡将胶脂熬化入蜡成膏贴之酥粉傅治肉刺蝉酥腻粉将酥浸湿入粉研匀用鍼拨破涂上蜜裹日二磠砂傅同上磠砂醋化熬成霜以少许和栢胶傅之其根即出金疮门金疮血不止论曰血行脉中周行灌溉而无穷已金刅所伤深则其流湍激若海洩河㳏御之至难要在杜其冲溢之势外观其形内订其脉之何如若血出不断其脉大而止者为易治若血出不止前赤后黒或黄或白肌肉腐殠寒冷急者为难治不可不察也麻黄散治金疮止血闷疼痛麻黄白芷附子白芍川归续断干姜炙甘草子芩川芎桂心共末酒下二钱日二天南星散治刀刅所伤血出不止天南星铅丹共末研匀干贴患上日二刀箭方治血出不止石灰铅丹龙骨狗脑骨共末傅上日二风化散治金疮止血定痛风化石灰干姜生栗子白药午日共末以备急用石榴花散同上石榴花石灰共末用少许𫝊上少刻断血止痛蒲黄散治金疮血出腹胀欲死蒲黄生地黄川芎白芷川归黄茋续断甘草共末空心酒下三钱令腹中死血化为水日三若口噤用物干开灌之加大黄两半金刅伤中筋骨论曰金刅所中至于筋骨其所伤深矣然接骨絶筋亦可接续要在乗血气未寒急施治法若不乗热则风冷易入疮纵暂愈后必不仁亦致痛烦而终身不完至于小碎之骨即当出之不尔则脓血不絶肌肉亦不能収敛矣骨碎补丸治一切金刅伤中筋骨风冷所入疼痛骨碎补山药附子虎骨桂心白槟榔自然铜熟地败龟板白薇山茰肉泽兰叶五味子川归干姜肉蔲肉苁蓉共末入蜜杵丸如梧子大酒下二三十丸日二金疮中风水及痉论曰金疮中风水者以封固不宻所致也夫中风之候其仓卒无汁中水之候则出青黄汁而又疼痛发热内肿硬时为痉状可急治之凡痉状口急背直摇头马鸣腰为反折须㬰十发气息如絶汗出如雨治不可缓缓则不能救疗熟地丸治逺年伤折忽因风气于旧处痛不可忍懐熟地杏仁牛膝黄茋苦参兎丝子肉苁蓉萆薢升麻桂心青木香诃勒皮共末入蜜丸梧子大酒下二三十丸日二鸡屎白豆酒治金疮中风反张者鸡屎白大豆先以豆炒焦黒入屎白同炒熟又以瓶贮酒三升乗热豆倾酒中盖良久去滓服五合少顷又服取汗出饮酒后以姜粥助之羗活饮治金疮并伤折骨诸疮肿慎不可当风卧湿地取凉若风湿所伤则发痓口噤杀人若觉颈项强身拘急便服羗活竹沥用水煎羗活减半去滓入沥再沸分三服川椒罨治金疮中风川椒看疮大小用麫作馄饨灰火中炮熟乗热开一孔当疮上罨之劫引风出多做候换数次差川芎汤治金疮中风痛不可忍川芎防风羗活川归炙甘草水煎六钱热服取汗如汗不出加麻黄一两桂心三分汤成入竹沥沸服日二盐韭傅治金疮中风水肿韭白食盐共捣烂放疮上以火炙药上热彻愈又方鹿角烧灰存性研末用猪脂和涂日二差金疮肠出论曰金刅所伤有肠出者有肠出已断者视其轻重以决死生肠有一头见者不可续也若腹痛不可忍短气不能食近则一日逺则三日治无及矣肠有两头见者速以桑白皮挼作线或以麻缕续之仍用鸡白涂隙勿令气洩推内之宻缝疮口用雄鸡血涂之肠有出而不断者以大麦汁洗而内之亦如前法须研米粥饮二十余日强糜百日方可食饭又不可令饱恐其肠断仍常以汤散助之磁石散治金疮肠出宜入之磁石滑石同研酒下一钱日三及以针砂涂肠上其肠自収入而无害小麦饮喷肠方治金疮肠出不能入小麦用水九升煮汁五升以绵泸过候冷含喷疮上渐入以冷水喷其背不令病人知亦不可使傍人语卒然急喷其肠自入不可食饱勿使病人惊恐恐惊则杀人难治毒箭所伤论曰箭疮毒药入皮肤肌肉间令人短气闷絶口噤唇干血虽止而腹满不能言其人如醉者为难治若瘀血应时出其疮温而热开口能言则可治巢氏论毒箭有三种曰岭南夷俚人用焦铜作箭镞其岭北诸处以蛇毒螯物汁着管中渍箭镞及有以苗药为之者三种伤人皆不易治唯急饮粪汁可以御其毒少缓则毒气深入不可救也慎之慎之半夏饮治毒箭所伤箭镞毒药在内不出半夏白敛同炒为末酒下一钱日三疮浅十日出疮深二十日方出雄黄涂治毒箭所伤明雄黄研极细傅疮上日四五汁出愈此方治毒蛇蜈蚣咬亦妙生姜饮治中毒箭生姜取自然汁饮五分未退再饮一方用甘草煎汁频饮旋复根散治中毒箭旋复根为末酒下二钱日三仍傅疮上箭镞金刅入肉论曰凡箭镞金刅入肉治宜速出内有碎骨亦须去尽然后傅药不然其疮必不合纵然少愈亦常作疼痛若神惊血乱气夺则死无救丹皮散治金疮箭头在骨多年不出丹皮白敛丁香麝香藿香桑白皮共末温酒下二钱浅者十日深者二十日箭头自出又方同上磁石明雄黄同研匀用菉豆煮汁下二钱十日后轻拨便出手足上用此末㸃之亦自出红散子治中箭头用之摩疮口上蔓陀罗子草乌茄子花萞麻子麒麟竭共末以好酒和调涂摩疮上箭头自出解骨丸治箭镞不出能令自出明雄黄象牙末蜣螂共末入蜜杵丸黍米大用一丸内疮中以细腻羊肾脂贴之箭头自出䑕肝傅治箭头不出䑕肝研如泥傅之兼以䑕脑髓涂之良亦治针折肉中涂之自出象屑涂治箭头不出象牙屑研末用蜜和涂疮上并折针竹木刺皆出狐尿刺论曰狐尿刺者乃狐狸尿草棘上人有悮犯则发肿痛焮热多在于手足指节然亦有端居不出而被此毒者盖毒气有相类之症亦不因狐狸尿乃尔也白敛膏治犯狐尿久不差白敛羊屎括蒌根共捣如膏裹疮上一伏时其刺自出大豉𫝊治狐尿刺在手足指节间肿痛大豉细嚼熟𫝊之少顷取下看䜴中有毛效如不见毛又嚼傅之以毛出为度桂心黄蜡丸治一切恶刺入肉者桂心研末用黄蜡化丸看疮口大小置丸疮内以湿纸三五重搭盖以火熁候丸化入肉其刺自出如无刺其伤处亦平也独栗涂治恶刺不出独颗栗去衣嚼如泥涂疮上帛裹半日有刺自出恶刺论曰恶刺初得以蛇虺毒气经由草木水泽间有人染着忽似刺札俄致肿痛其肉溃烂若手足上着注即指节堕落土人谙厯既多初觉中刺时以艾灸数十壮十愈八九灸弗愈者速以下药涂傅葱白蒲公草膏治中一切恶刺葱白蒲公草大豉共烂捣涂疮上外用醋面纸封自出木虫涂治恶刺木中虫用米醋和研如泥封之差黒豆汁渍同上黒豆用水煮取浓汁频频渍之差竹木刺伤肌肉不出论曰竹木刺所伤为患甚浅然入人肌肉久不得出则损动荣卫而作疮或中风水则肿痛若成脓淹留嵗月未易治也但刺伤之初宜速治之加以涂傅无致风水之患羊屎傅治竹木刺羊屎炙干为末用猪脂和傅日三五上经宿自出象牙散傅治竹木刺并鍼折不出象牙屑为末以雄䑕脑髓和傅上立出糯米膏治金疮水毒痈疽热毒竹木等刺糯米于端午日前四十九日以冷水浸之日二换水轻淘至午日午时曝干挂风处凡遇患用少许炒焦为末水和成膏涂疮口帛缚候疮愈解去若金疮悮犯生水作脓肿甚者急用此膏涂之良久其肿处即消若痈疽毒疮初发才觉焮肿痛并痄腮等症用此末贴项下及肿处若竹木签刺入肉者临卧时贴之明日掲看其刺自出在药内若贴肿毒药干即换之须常令湿为妙唯金疮及水毒切不可换恐伤动疮口痔瘘门诸痔论曰痔有五名一曰牡痔二曰牝三曰脉痔四曰肠痔五曰血痔症虽小异大率皆饮食饱甚情慾过度之所致也夫饮食饱则肠胃伤情慾过则气血耗毒气乗虚流入下部所以澼积而为痔也如神丸治肠风五痔乌蛇肉防风大黄枳殻黄茋刺猬皮陈皮白蒺藜秦芁共末入蜜杵丸梧子大空心酒下三十丸临卧再服当日血止定痛神妙汤薰洗五痔萆薢甘草五倍子括蒌根大䜴葱白每日用一二两煎水薫洗日二神白散治痔疮下部发肿如梅李大痛硬不能行者即时取效半夏每用一枚研极细入氷片一小皂子大同研匀用津唾和摊软纸上贴之即冷如氷良久清水水渐消未全愈再贴去根尤妙牡痔论曰内经谓饮食自倍肠胃乃伤因而饱食筋脉横解故澼而为痔其状肛边生䑕乳或痒或痛脓血时下谓之牡痔猬皮丸治牡痔肛边生䑕乳疼痛寒热猬皮附子槐木耳枯白矾川归桑白皮赤芍楮根白皮共末入蜜杵丸梧子大饮下三十丸荆芥槐花散治䑕乳牡痔便血痛不可忍荆芥穗槐花枳殻黄茋共末空心饮下二钱牝痔论曰牝痔者由邪热壅在肺经傅注大肠又大肠久虚风热留滞故令肛边生疮而出血也名曰牝痔此皆酒食房劳过度令毒气攻注所为故又谓之酒痔地榆汤治牝痔肛门生疮下血不止地榆子芩赤芍枳殻槟榔川归黄茋水煎四钱空心温服日二淋洗白矾汤治牝痔枯白矾研末每用五七分入沸汤内和匀浸洗日二差脉痔论曰脉痔者脏腑藴积风热不得宣通也风热之气乗虚流入下部故肛边生疮痒痛血出也盖实为痛虚为痒今实热乗虚下攻肛肠故痒且痛又脉者血之腑得热则妄行故血乃出也槐荚煎丸治脉痔生疮下血痒痛槐荚白蜜防风黄茋杏仁皂荚子枳殻共末与杏末拌匀入膏杵丸梧子大饮下二三十丸日二阿胶汤治脉痔有虫时作痒痛血出不止阿胶艾叶川归青葙子水煎五钱温服日二薫洗槐白皮汤治脉痔有虫或下脓血槐白皮用水一斗五升煎一斗倾盆中坐薫汤冷再煖虫当随便利自出仍用槐白皮为末绵包钱许内下部中日二差出虫方治脉痔下部如虫咬桃叶捣研蒸熟乗热入小口器中坐薫其虫自出涤痔散同上白矾取小便三升温热入矾末五钱乗热洗之差血痔论曰血痔者乃肺热流毒也肺与大肠为表里今肺脏藴热毒气流渗入于大肠血性得热则流散故因便而肛肠肿痛清血随出名曰血痔猬皮散治血痔猬皮白芷黄茋懐熟地侧栢叶川续断地榆川连共末空心饮下二钱日二地榆汤治血痔地榆熟艾防风枳殻龙骨黄茋桑木耳水煎五钱入生地一分温服日二蒲黄汤治诸痔下血蒲黄川芎生地白芷川连川归白石脂甘草水煎五钱空心温服日二黄茋散治血痔下血不止黄茋枳殻防风共末空心饮下三钱日二枳实槐角子散治血痔下血久不差枳实槐角子木贼共末用皂荚汤下二钱日二肠痔论曰肠痔者以肠胃有风挟热二者乗虚入于肠间冲发下部故令肛边生核肿痛不消病始作令人寒热时有血出也枳殻汤治肠痔肿痛生核或发寒热枳殻子芩白芍黄茋川芎川归槟榔丹参水煎五钱空心温服日二括蒌散治肠痔下血括蒌乌梅肉将蒌切盖去空以梅肉实其中仍盖封用黄泥包裹晒干火煅存性研末温酒下二钱日二地榆散治肠痔下部生核肿痛时发寒热出血地榆槐花甘草共末用枳殻桑白皮汤下二钱日二又方治一切痔淋洗荆芥穗生甘草同末水煎一两淋洗日二白术紫朴丸治久积虚冷肠风痔瘘面色萎黄虚劣白术紫朴人参甘草川归黄茋黒干姜陈皮共末入蜜杵丸梧子大饮下二三十丸二根散治肠痔有血枸把根白皮白蔷薇根白皮共末水下二钱日二气痔论曰气痔者因便下血或肛头肿凸良久乃収是也此由毒气藴积肠间及恚怒不节酒食过伤令下部气澁壅结而成乌蛇黄茋丸治气痔大便下血脱肛肿痛乌蛇肉人参独活枳殻地骨皮郁李仁羚羊角黄茋槟榔大黄大麻仁诃勒皮共末入蜜杵丸梧子大酒下二十丸以利为度未利加丸数必效丸治气痔脱肛不収或生䑕乳时出脓血乆不差枳殻黄茋共末陈米煳丸梧子大空心饮下三十丸日二痔瘘论曰五痔之疾或生䑕乳或发寒热或生疮痒痛或下脓血其症不一治之不早反劳伤过度则毒气浸渍肌肉穿穴疮口不合时有脓血故成痔瘘经曰痔久不差变为痔瘘是也又或蔓穿数处或形似螺蚬脓血与肌肉绵绵而下故谓之痔瘘昔人谓蛲虫居胴肠间多生瘘痔方中用薫法及化虫之药不可不察乳香丸治一切痔瘘反花疮乳香麝香氷片丹砂没药雄黄黄蜡生地共末研匀化蜡丸梧子大用麦冬汤下十丸少留末涂疮上猬皮丸治五痔多年不差渐成痔瘘猬皮龙骨附子川归枳殻黒干姜黄茋艾叶共末入蜜杵丸梧子大用黄茋汤下三十丸肠风下血论曰肠风下血者由肠胃有风气虚挟热血得热即妄行因而渗入肠间故令下血故以为名昔人谓先血后便为近血先便后血为逺血逺近之别不可不察玉壶丸治肠风下血皂荚鍼胡桃仁枳殻乳香没药椿根白皮共末入膏杵丸梧子大每服二十丸肠风下血煎木贼汤下五痔疾荆芥汤下时常㵼血米饮日下二玉屑丸治肠风下血及痔瘘藏毒久不差槐根白皮椿根白皮苦楝根白皮天南星生半夏威灵仙寒食面共末拌匀滴水丸梧子大每服三十丸先用水二钟煎滚入丸令浮再服日二琥珀散治肠风及一切血痢脾脏下血不止琥珀屑赤小豆白芷枳殻槐花鹿角霜上五味同炒焦黒为末入珀末拌匀空心米饮下二钱日二槐角子散治肠风槐角子防风枳殻黄茋共末空心茶下一二钱防风㪚治肠风下血防风黄茋炙甘草人参共末空心饮下二钱白术丸治肠风痔瘘脱肛下血面色萎黄久不差白术懐生地二味和匀用大力者捣二三千搥如硬入好酒蜜少许丸梧子大阴干空心米饮下二三十丸日二牡蛎㪚治肠风下血不止及脱肛牡蛎细研如面空心饮下二三钱日二伤折门伤折统论论曰诸脉从肉诸筋从骨骨三百六十有五聫续纒固手所以能摄足所以能步凡厥运动㒺不顺从若乃仓卒之际坠堕倒仆伤折蹉跌患生不测讵可不图治小则消肿而伸挛大则续筋而接骨各有方剂存焉当按症施治从髙坠下伤损肿痛论曰凡坠堕伤损肿痛轻者在外涂傅可已重者在内当导瘀血养肌肉宜察浅深以治之阿胶汤治坠堕伤折手足痛阿胶白芍生地川芎川归熟艾黒干姜甘草水煎三钱温服日二地黄糟裹方治坠堕扑损筋骨疼痛瘀血凝滞肿热不消懐生地酒糟看轻重下药拌匀蒸熟涂𫝊患上用帛裹缚日一易接骨膏治一切打扑伤坠疼痛续断白芨附子川归独活桂心雄黒狗嵴骨白敛桑白皮黄米共末用酒半钟和药末三钱白面二钱生姜自然汁少许慢熬成膏摊贴三日一换冬月用杉木皮绵绳夹縳夏月以栁枝子五条夹縳虽𦂳不妨续骨丸黄蜡铅丹自然铜蜜陀僧白矾麒麟竭丹砂乳香没药猪脂先熬脂化蜡于冷处入僧丹铜末再熬搅滴水不散又出鼎离火下诸末不住手搅至凝丸弹子大且用笋皮衬之极冷収贮凡伤折用一丸入少油化涂伤痛处以油纸帛䕶之甚者以灯心裹木夹之又以一丸分作小丸热酒下痛即止如药力尽痛未除再一服骨上便安𤣥胡索汤治伤折疼痛筋骨未合肌肉未生𤣥胡索川归白敛懐熟地鹿角胶绵黄茋桑寄生桂心水煎五钱空心温服日二盖煖伤折恶血不散论曰脉者血之腑血行脉中贯于肉理环周一身因其肌体外固经脉内通乃能流注不失其常若因伤折内动经络血行之道不得宣通瘀积不散则为肿为痛治宜除恶瘀使气血流通则可复完黄茋汤治伤折恶血凝滞肿痛黄茋白芍附子生地桂心川归续断大黄川椒干姜白水煎三钱温服日二糟米涂治伤折赤肿恶血不散疼痛酒糟糯米用酒煮米熟入糟煮稀稠得所乗温热涂上用帛封裹煖一日一换以差为度蒲黄散治伤损恶血不散不欲闻人声胸中气塞便利出血蒲黄生地桂心白芷川归续断炙甘草共末酒下一二钱日二葱白涂治一切坠落打扑肿毒疼痛葱白用灰火煨透乗热捣烂涂患上用棉纸包缚令煖筋骨伤折疼痛论曰人之一身血荣气卫循环无穷或筋肉骨节悮致伤折则血气瘀滞疼痛仓卒之间失于调理所伤不得完所折不得续轻者肌肤焮肿重者髀肉剉脱治宜先整其骨续其所折后施贴熁封裹之剂麒麟竭散治筋骨损伤疼痛麒麟竭白芷赤芍没药蒲黄自然铜生大黄川归桂心荷叶骨碎补共末空心酒下二钱日二川芎散治伤折肿痛血不散川芎桂心附子川椒甘草兰叶大黄川归共末酒下二钱日二接骨桂芸膏治扑打筋骨伤折肿痛不可忍桂心芸苔子白芥子败龟板大黄虎头骨赤狗头骨木别子共末研匀用小黄米粥摊帛上掺末一匙裹损上以竹片夹定绳缚七日没药丸治伤折筋骨疼痛没药丹砂牛膝为末研匀用酒面煳丸梧子大丹砂为衣用木𤓰汤下二十丸日二八骨散治筋伤骨损疼痛虎骨龙骨牛骨鸡骨狗骨兎骨羊骨猪骨枫香脂自然铜共末每有伤折以黄米粥热摊布上掺末贴患处用布包裹以绳縳之神授散治伤折内外痛不可忍川归铅粉蓬砂共研匀用苏木煎汤下二钱仍用粟米粥摊布上掺末贴肿处如骨碎用木皮竹帛夹定绳縳五骨散治伤折筋骨痛不止鲮鲤甲项骨虎头项骨猴狲项骨黄犬项骨野猫项骨上五骨细剉以米醋好酒各半斤浸一宿炙黄为末入后药用天雄肉苁蓉二味共末与上末拌匀每服酒下二钱日二又用粟米为末醋煮成煳入末拌稠摊涂帛上贴痛处用帛包棉裹煖痛立止伤折风肿论曰肌肉伤折皮肉破裂久而未合为外风所触则令肌肉受寒既不得収敛又与气血相搏不得消散故为风肿风肿不散即变脓血败壊之疾荆芥汤治伤折风肿荆芥穗川归川芎川续断共末酒下二钱日二地黄川归散治伤折为风冷所侵肌肉不合肿痛懐熟地川归羗活独活共末空心酒下二钱日二没药散治伤折风肿没药川芎附子白芷川椒川归槟榔甘草桂心共末酒下二钱日二川归汤治伤折皮肉破裂风毒内攻肿痛不消川归大黄白芷防风乌头水煎五钱温服日二黄蜡膏治伤折风肿痛黄蜡桂心呉茱茰食盐共用为末以麻油化蜡入末熬搅匀成膏摊日一易圣济总録纂要卷二十一圣济总录纂要卷二十二钦定四库全书圣济总録纂要卷二十二休宁程林纂伤折门打扑损伤论曰打损扑伤或焮肿疼痛或血出不止外须以贴熁涂傅内须服去瘀血养肌肉和血气之剂次则生肌敛口傅之以俟平复此治损伤之大法也骨碎补散治打扑损伤筋骨皮肉发热疼痛骨碎补白芷乳香生地当归泽兰叶川芎桂心桃仁甘草附子共为细末温酒调下三钱顷又服地黄汤治坠堕伤折手足痛生地川归阿胶白芍川芎熟艾骨碎补桂心甘草水煎五钱温服日二二竒汤治打扑损伤威灵仙骨碎补作一服酒煎尽量饮盖暖出汗即愈囘生散治打扑损伤疼痛大茴官桂乌药紫荆皮甘草右为末每服五分好生酒送下尽量饮取汗避风瘦人三分大便出血即愈被伤絶筋论曰被伤絶筋者须观其轻重治之接续之法要在气血未冷之际外用续筋止痛药傅裹内兼服药调治庶几可救缓则风冷入于里则难治矣圣功散治筋骨伤折疼痛不止接骨续筋朱砂明雄乳香没药麝香土蟞右为细末磁缾封贮勿令洩气用时强盛人服一字瘦弱人服半字烧酒调下未愈再服没药散治跌打损伤骨折筋絶乳香没药琥珀土蟞明矾硼砂麝香半两钱蟹爪肉活牛角右为细末每服五分白酒送下在下部食前服在上部食后服诸骨蹉跌论曰诸骨蹉跌者坠堕倒扑伤折致诸骨蹉跌治之须扶骨对正用止痛生肌接骨之剂封裹内服药调治倘骨碎者便当出之否则脓血不絶肌肉亦不能収敛则难愈也接骨紫金丹乳香紫荆皮骨碎补大黄血蝎归尾硼砂土蟞自然铜右为细末每服七分半热酒调服其骨自接此方治打扑骨折瘀血攻心发热昏晕其瘀血自下吐血等症皆可服之如骨接而诸症未去者去土蟞自然铜更服五分即愈伤损止痛生肌论曰伤折之候皆因刑杖跌扑损伤或焮肿痛或血出不止大抵最忌服冷物恐血凝入心之故内服之剂要在温补和血止痛为主至于敛口生肌之外用岂可偏废哉虎骨散治打扑损伤疼痛不止并治筋骨疼痛血风走注疼痛皆治虎骨自然铜地龙牛膝漏芦延胡索威灵仙龟板桂心当归共为细末每服一钱煖酒调下生肌散治打扑坠堕损伤诸骨蹉跌筋絶血出疼痛不止傅之即愈并治一切痈疽肿毒脓水将尽时用之去腐生肌金疮刀斧伤血出疼痛不止者傅之神妙白蜡合欢皮乳香赤石脂没药血蝎海螵蛸雄黄龙骨儿茶獐脑土蟞蟹爪肉白芷枯矾朱砂麝香金箔右为细末磁罐収贮每用少许傅伤处立能止痛止血合时须五月五日或天医日合为妙伤折贴熁并膏药论曰伤折之症轻则肌肤肿痛重则肉脱血出既整其骨内服去瘀生肌之剂外必以贴熁膏药并用可也接骨方治打扑坠堕损伤手足骨折用雄鸡一只约一斤重者生去毛生去爪嘴开腹底乗生气即捣烂用五加皮研末和入捣之以匀为度勿太烂勿过干用时先以五加皮煮无灰老酒饮至极醉将骨折处用手按平将鸡药傅上棉帛缚之如今日此时缚至明日此时解开其骨即生满矣如过一时其骨即长一寸如骨接后而尚痛者以黒豆炒焦色用老酒沃之捣烂傅上半日一换糟米涂治跌打损伤疼痛糯米酒曲将糯米煮熟如饭入酒曲和匀乗热涂上用帛封裹三日一换酒香即愈龟板膏治打扑损伤疼痛败龟板虎骨白芥子生大黄川归滴乳香没药右为末研匀用小黄米粥摊帛上掺末一匙裹损上以竹片夹定绳缚七日杂门中药毒论曰炎帝尝百草而着本经分上中下三品圣功极矣汉唐以来渐増致千百种之繁盖无毒之中而有有毒者后代庸民去圣已逺不审良恶偶误饵之经云有病病当无病胃伤不急救之渐致危毙古方用甘草菉豆能解诸毒亦用诸药而各相制伏者冬青汁饮解砒霜毒先用白蜡为末和新汲水服之䕶其肠胃仍以冬青叶捣汁灌之以大便去毒为度如冬月无叶以根捣汁和水代之解中砒霜方羊血鸡血和匀服之又方稻秆烧灰新汲冷水淋汁泸清冷服一碗毒即下黄连汤解中巴豆毒黄连黄栢水二升煎一升候极冷服之忌服热物仍以冷水浸两手又方寒水石一味为末煮汁饮之解乌头附子天䧺毒逺志防风水煎汁饮之服诸石药中毒解方白鸭屎汁水和服之解中大㦸毒方石菖蒲一味煎汁服二升差或生捣汁更妙解芫花毒方防风甘草防己三味水四升煎二升服之解射㒺毒方蓝汁大豆菉豆藕汁二豆煎汁和匀服之解甘遂毒方大豆水三升煎升半服之食毒论曰饮食虽以养生亦有时而伤生何也凡食物诸品莫不有阴阳五行具焉漫不察其寒温燥湿之性顺逆宜忌之因人性南北异禀食物南北异种一或犯之棘喉溃腹可不慎与倘误中其毒宜服药解之解一切饮食毒方大豆大粉草二味捣细用水四升煎二升温服须㬰或吐或㵼毒即随去虽甚渇不可饮水又方治误饮馔中毒者未审中何毒卒急无药可解荠苨甘草水二升煎一升服之入口便活食诸菜蕈菌中毒论曰诸菜虽地产阴物而能养生然气有寒湿性有善恶偶不审辨之其不为祸也几希如诸蕈菌夜有光者煮不熟者煮讫其汤照人无影及欲烂无虫者皆不可食倘误中其毒以地浆诸药解之解食诸菜毒方治食诸菜中毒发狂烦闷吐下欲死葛根生捣汁一升服之良或无生者即捣干葛末水和服之煮服之亦可治食诸菜毒方苦参甘草苦酒二升同煎数沸去滓服吐出即愈治诸菌毒方地浆水掘地作坎以水沃其中搅之令浊俄顷取之饮三四钟即解又兼治枫树菌误食之令人笑不止饮之即解又方橄榄捣为泥服之又方防风甘草用水四升煎至二升须冷饮即解解食诸蕈毒方木香青皮等分为末煎汤饮之饮酒中毒及大醉不解论曰本草谓酒通血脉厚肠胃御雾露瘴气敌风雪寒威惟糯米面曲为良随处出者名多不一或用诸燥药为曲皆大热有毒惟菉豆能解之若恣饮过多助火乱性腐肠损身倘中其毒及大醉不解者急宜服药解之黄连解毒汤治纵饮热酒中酒毒烦乱躁渇引饮面赤眼红小便澁少黄连黄栢黄芩山栀仁水煎五钱温服解酲丸方葛花桂花菊花五味子乌梅肉共末蜜丸弹子大每用一二丸预先化下能解酒毒若已醉者服之能解饮烧酒醉死急救方先用冷豆腐厚傅胸膈以䕶其心仍急用清水煮滚用锅数箇取气汗水三钟徐徐灌下即解治酒醉不醒方甘草菉豆水二升煎一升温服又方甘菊花九月九日採取阴干为末清饮调下三钱酒醉不醒方葛根生捣汁饮一二升即差又方菘菜子细研井华水一钟调为二服食牛马猪犬鱼蟹中毒论曰天产属阳地产属阴禽兽皆阴阳生物气味各有冷热之殊性有好恶之异大抵诸肉补阳能助起湿中之火素问云膏梁之变足生大丁故诸肉如热血不断落水不沉及病牛壊马鱼目有睫目能开合脑有连珠鰕煮不湾蟹腹有毛及诸肉形色异常皆有毒不可食孔子色恶不食臭恶不食者此也倘中其毒宜服药解之解一切牛马肉毒方大粉草细切㣲炒捣细量病人喫得多少酒取无灰酒一处研去滓温服须㬰大吐㵼毒亦随去虽十分渇不可饮水饮水难救解中鸡子毒方醇醋饮三四口即解治食狗肉不消心下坚硬或䐜胀口干忽发热妄语方韭根杏仁芦根水四升煮取二升饮之治食鱼肉毒方苦参以苦酒一升煎三五沸去滓服吐出即愈解诸鱼毒方陈橘皮水三升煮取升半去滓服即愈又方芦根剉碎水三升煮一升饮之即解治河肫毒解方扁豆水四升煮汁二升服之即解又方橄榄水二升煎汁一升服治解鼈毒方黄茋呉蓝水煎一两服之即解治蟹毒方冬𤓰生取汁饮一二升即解又方紫苏捣汁一升饮之差如无生者干者煎汁饮之又方干蒜煮汁饮之即愈解金银铜铁石毒治误食金银铜铁方蚕豆研为细末砂糖调服即从大便出解金毒方斑鸠肉治如食法煮食之解或鹧鸪肉食之又方鸭一只杀取血饮之即解解金银铜铁毒鸡屎水淋取汁服之或鸭屎汁亦可解铁毒方磁石为末水服三钱蛊毒论曰蛊毒者岭南人多作之凡病人中蛊其状令人心腹切痛如有物咬或吐下血不即治之蚀人五脏尽即死欲知是此当令病人吐水沉者是浮者非亦有以虫蛇合作蛊药着饮食中使人病瘕此一种一年死治之之法当服药使唿蛊姓名即去亦有服诸药而制伏者蛊毒方治卒中蛊毒下血如鵞肝昼夜不絶脏腑壊败待死败鼓皮烧灰酒服三钱须㬰自当唿主姓名即差试中蛊毒方鸡子煮熟去殻以小银簪一枝挿在蛋内含口中一顿饭时视簪蛋俱黒即是中蛊倘若人与饮食以犀角搅之有白沫泛起即有毒也用后方石榴皮饮治中蛊毒石榴根皮剉一两煎浓汁饮之即吐出活物又方治中蛊毒吐下血如烂肝苦瓤水二升煮取一升服立吐即愈又方煮苦瓠令消服神騐治蛊毒神騐方胡荽根捣烂绞汁半升和酒服之立下治蛊毒神騐方玳瑁以水磨浓汁饮服一盏即解治中蛊毒或吐下血如烂肝方蚯蚓以苦酒二升渍之蚓死但服其汁已死者皆可活治虾蟆及蝌蚪蛊得之心腹胀满口干思水不能食闷乱大喘而气絶方车辖脂和温酒一升渐渐服之其蛊自出又方刺猬皮烧过为末水服三钱当吐出毒治蛊毒方牡丹根捣罗为末每服一钱日三良治中蛊毒方胡荽子酒二升煮汁一升服之狗咬治狗咬方甘草杏仁紫苏水四升煎去滓温服更以三味末傅咬处又方生铁不拘多少煮令有味洗之又方干姜为末内疮中立差猘犬啮论曰猘犬啮者犬发狂疾跑躁啮人若中之令人疼痛不止发狂如犬声不急治之亦能杀人男子过三日不治妇人过五日不治治猘犬啮方地榆水二升煮汁一升饮之兼为末傅疮上每服末三钱白汤下日三服忌酒若疮已差者捣生韭汁饮三升又方治猘犬啮疮矾石为细末掺内疮中裹之立止痛其疮即愈又方生地黄捣汁饮四五合并涂疮口治猘犬啮方小儿胎髪新香附野菊花研细末酒调服尽醉又方䑕屎烧存性为末傅疮上蛇螫论曰诸蛇螫人如青竹赤练虺蛇地匾之类皆有大毒倘中人不急治之则能杀人也雄黄散治诸蛇毒螫人欲死佩之兼辟蛇毒雄黄干姜共为细末傅螫处如辟蛇毒用小绢袋盛系臂上男左女右蛇闻药气逺避香白芷散治诸蛇螫辟蛇毒香白芷雄黄蓼根麝香共为末醋调傅螫处立愈欲辟蛇焚之即逺遁去一方用菊花根汁调傅尤妙治一切蛇螫方金线重楼水磨少许傅螫处又为细末酒调饮之治毒蛇螫人方地榆根捣烂绞汁饮之兼渍之治蛇入口并入七孔中方母猪尾尖割断沥血滴口中即出治蛇螫方鳯僊花捣烂傅之即愈辟蛇方若蛇到烧羖羊角令有烟出蛇即去矣治蛇啮方人粪先以火酒洗过次以粪傅啮处差治蝎螫人方活蜘蛛烂研取汁傅之即差治九里蜂螫方处士刘汤隐居王屋山曽见一大蜂误落蛛网为蜂所螫坠地俄顷蛛腹胀欲裂徐徐行入草中咬开芋梗以伤就咬处磨之良久腹渐消轻走如故自后有被蜂螫者将芋梗𫝊之即愈治蜂螫人方羊酥傅之即愈蜘蛛虫等咬伤方绣铁即铁上鏥衣取和独蒜磨傅咬处治蜈蚣咬伤方取活蜘蛛一枚放咬处则能吸其毒如蜘蛛死痛未未知更着生者以愈为度又方蜗牛挎取汁滴入咬处又方苦参末百齿霜二味酒调傅之治蜈蚣咬方桑白皮生者取汁和白盐傅之溺水死论曰凡溺水死心气尚温而脉未絶者宜换去湿衣以厚衣裹之灌以热汤可活切忌火烘恐寒热相搏之故若或犯之则不能救也治水溺死灸法艾炷如黄豆灸脐五七壮如不应移上一二分再灸数壮可活溺水死方皂角为末绵裹内谷道中须㬰出水即活自缢欲死治缢死灸法凡自缢死用面块塞粪门勿急剪绳用二人扶定将绳解松用艾火灸脐七壮如不应移上一二分再灸只在上下脐孔间不住灸至数十壮犹有活者不可因脐伤释手至嘱至嘱令数人搓手心脚心热更好五絶散治自缢死併溺死半夏捣筛为末丸如豆大内鼻中即愈心温者一日可治治自缢死方梁上尘如大豆各内一筒中四人各一筒同时极力吹两耳鼻中即活治自缢死定安心神徐缓解之慎勿割绳断抱定心下犹温者鸡冠血刺取之滴口中即活男雌女雄又方鸡屎白如枣大酒半盏和灌之及鼻中佳圣济总録纂要卷二十二圣济总录纂要卷二十三钦定四库全书圣济总録纂要卷二十三休宁程林纂妇人门气血统论论曰血为荣气为卫行阴行阳昼夜共行五十度周于身内之五脏六腑外之百骸九窍莫不假此而致养矧妇人所禀纯阴以血为本以气为用在上为乳饮在下为月事养之得道则荣衞流行而不乖调之失宜则气血愆期而不应衞生之经不可不察妇人月水不通论曰妇人月水不通者所致不一有气不化血㣲不通有先期太过后期不通有大病后热燥不通有凝寒结滞不通有积聚气结不通有心气抑滞不通凡此所受不同治之亦异盖女人假血为本以气为用血气稽留则澁而不行其为病或寒或热或脐腹坚痛或肌肉消瘦久而不治则为劳瘵之症地黄煎丸治月水不行心忪悸身体热面颊红赤食味不美脐下刺痛腰胯重生地汁青蒿汁生姜汁麒麟竭没药𤣥胡索凌霄花红蓝花共末用膏丸弹子大酒下一丸当归汤治血澁不行心忪肌热腰重腹痛不可忍川归丹皮川芎白芍牛膝麦蘖𤣥胡索桂心琥珀没药水煎三钱温服日二妇人月水不断论曰女人以冲任二经为经脉之海手太阳小肠之经与手少阴心之经者此二经相为表里主下为月水若劳伤经脉则冲任气虚冲任既虚则不能制其气血故令月事来而不断也白茯苓散治女人血海不调因虚冷成疾致月水不絶及赤白帯下面色萎黄白茯苓木香懐熟地石菖蒲秦芁栢子仁青皮兎丝子赤石脂乌贼鱼骨诃勒皮川归五加皮牛角鳃杜仲艾叶共为末不拘茶饮酒任下二钱日二川归丸治月水不断或多或少四肢倦身瘦瘁川归地榆人参白术白茯鹿茸白龙骨阿胶白芍卷栢石斛蒲黄紫朴桂心枳殻懐熟地共末蜜丸梧子大酒下三十丸日二地黄汤治冲任气虚经血虚损月水不断绵绵不止懐生地子芩川归侧栢叶熟艾水煎三钱入蒲黄一钱食前温服日二一方加地榆伏龙肝白芍药汤治月水经久不断白芍药侧栢叶用水酒同煎三钱温服未差再服妇人月水来腹痛论曰月水乃经血之余和调则所下应期无过举不及之患若冲任气虚为风冷所乗致气脉不顺所下不调或先或后或多或少风冷之气与月事相击故因所下而腰背拘强脐腹刺痛也川归饮治月水不调及欲来脐下痛肌体热川归白茯人参白芍枳殻紫朴肉豆蔲甘草水煎三钱温服日二丹皮汤治月水来而不利攻脐腹痛不可忍丹皮人参川芎子芩甘草干姜呉茱茰桂心白芍白茯川归桃仁水煎三钱服白芍汤治月水来腹痛烦闷体热白芍药紫朴人参甘草川归枳殻肉豆蔲水煎三钱温服日二川芎丸治月水来腰腹刺痛不可忍或多或少或来如清水豆汁虚乏黄瘦川芎白芷生地桃仁黒干姜蒲黄甘草人参白芍丹皮牛膝桂心川归共末入蜜杵丸梧子大酒下二三十丸日二室女月水不通论曰女子二七而天癸至任脉通月事以时下若禀受不足或任脉为风寒所搏致令风气凝结不能应时而下经久不治则致劳疾人参汤治室女思虑太过心气不足气结不得宣利月水不依时或久不通或血隔成劳渐有寒热肌肉不生不思各味凡此病症不可复行破血急性之药宜通心气行荣衞滑经络人参白芍麦冬丹皮槟榔草蔲大腹皮白术川芎生地桔梗防己枳殻丁香皮甘草茯神川归桂心大黄逺志生姜大枣水煎三钱入酒少许温服日二赤芍药散治室女月水不通赤芍牛膝人参木香甘草丹皮𤣥胡索川芎桂心川归桃仁共末酒下二钱沉香汤治室女荣衞凝澁月水不利目昏闷肢体拘急五心虚烦多困少力沉香槟榔甘草人参木香桂心川归生地白茯苓陈皮青皮柴胡鼈甲生姜水煎三钱温服日二羚羊角汤治室女元气不足虚劳内燥月水不利四肢少力颊赤口干五心烦热羚羊角防风地骨皮川芎黄茋赤茯苓桂心麦门冬防风炙甘草懐生地𦍑活酸枣仁川归红花子白芍药生姜三片薄荷七片水煎三钱入酒少许温服日二二地散治室女月水不通脐腹下刺痛懐生地懐熟地桂心川归共末酒下二钱日二帯下论曰帯下有三十六种名虽不同其所致则一盖妇人冲任为经脉之海上为乳汁下为月事血气和平则生育之道得矣苟乖于保养风寒乗虚袭于经络冲任不能循流血气藴积冷热相搏故成帯下冷则色白热则色赤冷与热并则赤白杂下间有五色者各随五脏虚损而应焉川芎汤治帯下漏血不止川芎呉茱茰白芍药黄茋炙甘草黒干姜川归懐熟地水煎三钱温服日二桑寄生汤治三十六种帯下桑寄生熟艾川芎鹿角胶川归用酒水合煎三钱温服日二若口干渇者加白茅根懐生地麦门冬一两龙骨散治三十六种帯下不止白龙骨黒干姜黄牛角䚡禹余粮续断阿胶川归共末酒下一二钱日二以差为度侧栢叶散治帯下腹痛侧栢叶白芍药川芎牡丹皮白芷黒干姜川归共末酒下二钱日二禹余粮散治帯下五色久不止禹余粮鹿茸赤石脂乌贼鱼骨阿胶川归白芍药蒲黄牡蛎共末酒下二钱日二川归散治帯下白黄不止体瘦绕脐腹痛川归附子白术白龙骨桂心鹿角胶共末酒下一二钱日二饮下亦可漏下论曰漏下之病经血淋沥不断是也夫冲任之脉所至有时若非时而下犹器之津洩故名之漏下盖由血虚气衰不能约制又有瘀血在内因冷热不调致使血败其色或赤如豆汁黄如烂𤓰黒如衃青如蓝白如脓五色随五脏虚损而漏应焉沉香丹皮丸治内挟瘀血月水淋沥不止或多或少四肢烦倦沉香人参丹皮赤芍川归木香巴㦸天川芎山药白茯白芷陈皮黄茋呉茱茰桂心枳殻紫朴肉蔲牛膝龙骨黒干姜共末入蜜杵丸梧子大酒下二三十丸日二白马蹄汤治赤白帯下淋沥不止色败如五色者白马蹄白龙骨禹余粮白殭蚕赤石脂附子懐熟地牡蛎炙甘草川归乌贼鱼骨水煎三钱入酒少许温服日二鹿茸散治漏下久不止鹿茸阿胶乌贼鱼骨川归蒲黄共末酒下二钱日二龟甲散治漏下赤白经久不止龟甲牡蛎共末空心酒下一二钱日二以差为度白术散治赤白漏下不止白术川栢白薇共末温酒下二钱日二大黄散治漏下青色大黄牡蛎子芩桂心白薇共末酒下二钱蒲黄散治血漏不止日久虚损蒲黄鹿茸川归共末酒下二钱日二黄茋汤治漏下赤白淋沥不断黄茋阿胶炙甘草大枣肉水煎三钱服经血暴下论曰女人经血谓之月事者常以三旬而一见也若血气和平则所下应期若冲气虚则经血不能制约故令暴下不止乃至数升也生地散治血伤暴下不止腰脚疼重倦怠无力心烦渇燥面目虚浮懐生地黄牛角䚡酸石榴皮人参白芷炙甘草陈皮地榆川续断共末饮下二钱日二刘寄奴汤治血下不止脐下虚痛刘寄奴赤芍药艾叶白茯苓川芎川归水煎三钱温服日二如圣散治经水暴下不止㯶榈皮乌梅肉黒干姜共末用乌梅汤下一钱日二久患不过三服续断丸治经水漏下日久不止或五色相兼而下面萎黄肌体瘦腰重无力续断赤石脂炙甘草阿胶川芎丹参地榆车前子侧栢叶鹿茸川归龟甲懐生地黄牛角䚡共末入蜜杵丸梧子大酒下三十丸白芍药散治经水不止兼五色杂下不定日夜不止白芍药黄茋白茯白龙骨乌贼鱼骨桂心附子干姜牡蛎懐生地共末酒下二钱日二地黄汤治经血不止颜色不定懐生地子芩熟艾叶川归侧栢叶伏龙肝蒲黄生姜地榆水煎三钱温服日二二灰散治经水暴下不止蚕丝箬叶同研匀酒下一二钱日二禹余粮丸治经血不止气弱黄瘦禹余粮附子川芎川归白芷黄茋白龙骨桂心白石脂共末入蜜杵丸梧子大丹砂为衣酒下二三十丸日二经血暴下兼帯下论曰女人脏腑久冷故有赤白帯下复因冲任气虚不能制约经血以致暴下则二病兼作故谓经血暴下兼帯下也黄牛角䚡丸治经水暴下兼帯下经久不止面黄困劣黄牛角䚡赤石脂鹿茸桑白皮阿胶艾叶白龙骨黒干姜共末入蜜杵丸梧子大酒下白芍药酒治经血暴下兼帯下经久不差白芍药懐生地黄茋艾叶酒一斗浸七日服牛角䚡散治伤血并帯下黄牛角䚡侧栢叶川续断熟艾伏龙肝川归赤石脂地榆共末酒下二三钱日二人参散治血伤兼赤白帯下日久不止人参五味子艾叶白茯苓牡蛎地榆白龙骨懐熟地炙甘草川芎续断共末空心用酒下一二钱日二白茯苓丸治血伤兼帯下积久不止渐成虚劳面黄腰脚沉重白茯苓栢子仁诃勒皮兎丝子木香杜仲赤石脂五加皮懐熟地秦芁川归石菖蒲青皮黄牛角䚡乌贼鱼骨艾叶共末酒下二钱日二醋煳丸亦可生地汤治血伤帯下懐生地川归阿胶黄茋艾叶生姜水煎三钱温服日二乌贼鱼骨丸治血海虚败赤白帯久下不止肢体虚热烦躁头目旋运口舌干澁乌贼鱼骨白芍药川归山茰肉川芎诃勒皮酸枣仁白茯苓覆盆子𤣥参荜澄茄懐熟地地榆黄茋共末蜜丸梧子大酒下三十丸黄芩汤治经水暴下帯兼赤白不止懐生地子芩蒲黄熟艾侧栢叶川归水煎三钱温服日二车前子汤治经血暴下兼赤白帯下经久不止车前子子芩懐生地淡竹叶阿胶水煎三钱服白龙骨散治经血暴下兼赤白帯下不止白龙骨续断鹿茸赤石脂肉苁蓉白芍药懐生地乌贼鱼骨共末用米饮下二钱日二妇人血分论曰血分者经水通之际因寒湿伤其冲任为之中止气壅不行播在皮肤邪气相搏经血分而为水发为胕肿故曰血分脉经曰经水前断后病水者名为血分久之不治积成水肿即难治也枳实散治血分身体浮肿心腹烦满不能食枳实牛膝青皮猪苓桑白皮川归木香牡丹皮防己大黄槟榔甘遂人参共末汤下二钱日二槟榔汤治血分上攻头面身体浮肿心烦热满闷槟榔赤芍药郁李仁牵牛子人参牡丹皮百合木香赤茯苓牛膝枳殻知母水煎三钱温服日二妇人水分论曰水分者以水气上溢于皮肤分散于四肢发为胕肿盖肾者胃之闗闗门不利故聚水而从其类也此病与血分相似而治有先后耳赤茯丸治水气在皮肤浮肿经水不通赤茯苓赤芍药泽漆木通防己猪苓小海蛤泽㵼桂心陈皮共末入蜜杵丸梧子大桑白皮汤下三四十丸日二防己饮治水病浮肿因经水断絶名曰水分防己泽漆子芩𤣥参陈皮赤茯葶苈杏仁白术猪苓大豆桑白皮水煎三钱服甘遂丸治水分四肢浮肿经水断絶甘遂天冬川连葶苈苦胡芦共末蜜杵丸小豆大酒下十丸至十五丸水利止服木通散治水分先病水肿日久不消致经水断絶木通赤茯苓石韦桑白皮防己泽㵼大腹皮水煎五钱温服日二如水通利少服妇人无子论曰妇人所以无子者由冲任不足肾气虚寒故也内经谓女子二七而天癸至任脉通太冲脉盛阴阳和故能有子若冲任不足肾气虚寒不能系胞故令无子亦有本于夫病妇疢者当原其所因而调之白薇丸治妇人久无子白薇川归人参附子川芎藁本禹余粮石斛熟地栢子仁紫参姜黄川椒桑寄生牛膝五味子桂心呉茱茰防风甘草共末入蜜杵丸梧子大酒下二三十丸日二泽兰叶丸治久无子泽兰叶川归白龙骨陈皮逺志菴䕡子川芎桃仁禹余粮紫石英藁本蒲黄覆盆子白芷卷栢人参麦门冬黒干姜车前子懐熟地细辛白茯苓赤石脂川椒石膏白薇蛇牀子共末蜜丸梧子大酒下姙娠门姙娠恶阻论曰妇人所食谷味化为血气下为月水凡姙娠之初月水乍聚一月为腜二月为胚三月为胎胎成则男女分方食于母而口如鸟在腜胚之时血气未用五味不化中气壅实所以脾胃不思谷味闻见于物即恶心有所阻也其病心中愦闷头重目眩四肢怠惰恶闻食气是矣茯苓汤治姙娠恶阻呕逆肢疼头痛恶闻食气心忪烦闷多损坠宜安胎调血脉白茯旋覆生地人参白芍陈皮桔梗细辛芎䓖甘草水煎三钱橘皮汤治姙娠恶阻呕吐不下食陈皮竹茹人参白术厚朴姜水煎三钱柴胡饮治恶阻头疼瘦弱不思食嗜卧柴胡赤芍人参麦冬黄茋甘草生地水煎三钱入地汁一分日二人参饮治恶阻烦闷呕哕吐逆恶闻食气头眩肢节疼嗜卧出汗黄瘦人参麦冬白茯生姜陈皮甘草大枣共分二剂每剂水五钟煎二钟分三服顷再服茯苓饮治恶阻烦闷头眩憎闻食气闻便呕逆四肢不能自持白茯人参白术防风枳殻生姜甘草分为二剂每用水四钟煎半分二服顷再服姙娠漏胎论曰姙娠将理失宜经血时下谓之漏胎由冲任虚弱不能固养胞胎故令经血时下如器之漏也久漏不已则胎气无所禀养必致萎燥矣续断饮治姙娠漏胎下血不止腹内痛续断艾叶熟地当归竹茹阿胶鸡苏为粗末水煎三钱日二艾叶饮治漏胎淋沥不止艾叶干姜当归芎䓖姜水煎三钱日二胶艾汤治漏胎下血过多阿胶艾叶水煎三钱日二黄茋汤治五六月下血黄茋熟地桑寄生地榆艾叶龙骨姜枣水煎五钱日二竹茹桑寄生汤治漏胎心腹痛时下血竹茹桑寄生艾叶白芍阿胶白术水煎三钱当归阿胶散治胞漏下血不止当归阿胶熟艾龙骨蒲黄地榆牛角䚡熟地共末酒饮任下二钱日二姙娠胎动下血论曰姙娠之人将䕶为难若触冐风寒饮食生冷及喜怒劳动之过致患胎动胎动则气血失度故下血也古方云母有宿疾子藏为风冷所乗者亦令胎动下血皆失将䕶所致阿胶汤治胎动腹痛下血运闷阿胶生姜侧栢叶桑寄生当归艾叶竹茹芎䓖续断枣水煎三钱鹿角胶汤治胎动漏血不止鹿角胶人参白茯苓水煎三钱阿胶散治损动胎气腹内结痛血下不止运闷阿胶桑寄生人参懐熟地白芷芎䓖续断共末竹茹糯米汤下三钱秦芁汤治胎动下血身体烦热倦怠秦芁人参炙甘草芎䓖地榆白芷鹿角胶糯米一撮水煎五钱芍药散治胎动下血不止脐腹痛迷闷昏塞白芍木贼牡蛎熟地干姜乌贼鱼骨共末酒下三钱人参饮治胎动腰腹痛血下不止人参芎䓖当归阿胶杜仲熟地炙甘草艾叶枣水煎五钱姙娠胎萎燥论曰人由受气于有生十二经脉迭相滋养尤生物也得寒温之正土地之宜无物不长凡胎处胞中或有萎燥者盖由孕妇所禀怯弱不足自周阴阳血气偏系非冷即热胞胎失于滋利所以萎燥而不长也日月虽过不能生育亦有后时致生惟宜资母血气俾阴阳调通本末相应则胎从而有养矣艾叶汤治胞中冷致胎萎燥艾叶芎䓖当归白术干姜水煎三钱日三白术汤治萎燥瘦劣面黄黒腹藏虚冷白术人参当归白芍芎䓖诃勒皮厚朴炙甘草姜水煎三钱日三白术当归汤治胎萎燥漏下腹痛不可忍白术当归人参芎䓖阿胶艾叶酒水煎五钱入大枣分三服桑寄生汤治胎萎燥不能转动心中急痛桑寄生人参白茯苓萎蕤白术姜水煎三钱入粳米半合温服日二地黄汤治胎萎燥过时未产滋气血益胞脏熟地当归熟艾芎䓖阿胶炙甘草水煎三钱日二姙娠胎不长养论曰姙娠将理无方脾胃不足饮食减退不能行荣衞化精㣲养冲任故令胎脏内弱子气不足生化稍亏巢元方谓母病母则胎安是也若使脾胃和而能饮食水谷化而运气血则何虑胎气不长也白术散治胎不长养白术人参白芍芎䓖阿胶炙甘草共末葱粥饮下三钱日三地黄汤治气血不足胎瘦不长熟地阿胶芎䓖当归人参赤芍炙甘草水煎三钱入粳米日三姙娠呕逆不下食论曰姙娠之人脾胃气弱风冷乘之则中焦痞膈胃中虚满其气上溢气不下䧏故虽食饮卒不得下甚则呕逆茯神汤治姙娠呕逆不下食和胃顺气茯神黄茋人参白术藿香甘草姜水煎二钱人参汤同人参山药白茯粳米半夏姜枣水煎三钱保生汤治姙娠呕逆不下食陈皮人参白术麦冬厚朴白茯姜枣水煎四钱入竹叶厚朴汤同厚朴人参白茯苓白术陈皮竹茹半夏姜水煎三钱姙娠咳𠻳论曰姙娠咳𠻳者以肺感寒气也经曰形寒饮冷则伤肺久𠻳不已则寒气相移不惟姙育有伤而肺气痿弱皮毛枯悴治宜发散寒邪资补胎气则咳𠻳自已麦冬饮治咳𠻳不止麦冬紫苑杏仁桔梗炙甘草桑白皮水煎三钱入竹茹白蜜日三人参散治姙娠咳𠻳人参陈皮炙甘草生姜共末汤下二钱桑白皮丸治姙娠咳𠻳痰盛呕逆桑皮半夏人参阿胶丹砂炙甘草共末粥丸芡实大临卧含化一丸姙娠伤寒论曰姙娠感冐寒邪藏于皮肤洒然而寒熻热而闷头项痛腰嵴强脉浮在表者当汗之在里者下之汗下之理制方宜轻但非破血伤胎之剂和其阴阳正其表里使经不传邪无深入斯无危殆矣麻黄汤治姙娠伤寒发热恶寒体痛麻黄苍术陈皮白术炙甘草水煎三钱入葱白盐䜴异功汤治姙娠伤寒头痛体疼安胎和气麻黄白术苍术芎䓖炙甘草葱白水煎三钱日三柴胡汤治姙娠伤寒憎寒壮热头痛身疼柴胡白术芎䓖白芍药当归防风赤茯苓黄茋生地姜枣水煎三钱白散子治姙娠伤寒䕶胎白药子用鸡子清调涂纸上约碗大贴在脐下干以温水润之姙娠下痢论曰姙娠饮食过伤脾胃不和冷热之气入于肠间肠虚则泄故为痢也然冷多则白热盛则赤冷热相攻赤白相杂甚则脓血杂下速宜之恐伤胎也阿胶丸治姙娠下痢日夜频㵼并安胎气止腹痛阿胶酸石榴皮川连当归肉豆䓻共末蜜丸小豆大饮下十五丸黄连汤治姙娠下痢频泻并里急后重川连黄栢白术姜水煎五钱日三健脾汤治姙娠下痢脐腹撮痛益胃气思饮食厚朴苍术人参大枣陈皮白茯炙甘草姜水煎三钱进饮食调脾胃阿胶丸治姙娠下痢脓血不止腹痛阿胶白术川连肉豆蔲共末蜜丸梧子大饮下三十丸黄栢散治姙娠赤白痢腹痛腰疼如欲产黄栢当归赤芍药阿胶艾叶芎䓖桑寄生炙甘草干姜共末水煎四钱阿胶散治姙娠赤白痢腹痛不止阿胶当归白术艾叶石榴皮共末姜水煎四钱姙娠子淋论曰妇人懐子而淋者谓之子淋因肾虚膀胱经客邪热令溲少而数水道澁痛痛引于脐者是其候也海蛤汤治姙娠子淋频数澁痛海蛤木通猪苓冬葵子滑石水煎三钱入灯心三十根白芷散治姙娠子淋频数澁痛白芷阿胶郁金滑石共末葱白汤下二钱当归汤治姙娠子淋澁痛当归白芍药赤茯苓炙甘草山栀子水煎三钱姙娠浮肿论曰脾合土候肌肉土气和平则能制水水自传化无有停积若姙娠脾胃气虚经血壅闭则水饮不化湿气淫溢外攻形体内注胞胎懐姙之始肿满必伤胎气如临月而脚㣲肿利其小便则病自愈防己汤治姙通身浮肿喘促小便澁防己大腹赤茯苓桑白皮木香紫苏姜水煎四钱木通汤治姙身体浮肿心腹胀满小便不通木通香薷桑白皮木香诃勒皮黄芩枳殻槟榔紫苏姜水煎四钱日二赤茯苓汤治姙娠身体浮肿心腹急满小便赤赤茯苓白术旋复花木通杏仁黄芩姜水煎三钱赤茯饮治姙娠胎间水气子满体肿赤茯苓白术杏仁旋复花黄芩水煎五钱日二桑寄生饮治姙娠徧身虚肿桑寄生紫苏木香桑白皮大腹皮水煎三钱姙娠小便不通论曰姙娠小肠挟热热结胞内使气道痞澁故小便不通令人腹脇胀满脐下急痛是其証也榆白皮散治姙娠小便不通心神闷乱小腹急痛榆白皮王不留行滑石共末灯心汤下二钱冬葵子汤治姙娠淋小便澁小腹急水道热痛冬葵子赤茯苓白芍药车前子黄芩水煎五钱滑石傅治姙娠子淋小便数热痛手足烦疼滑石汲水调五钱涂脐下一寸小便即利未利再涂姙娠大小便不通论曰姙娠大小便不通者以脏腑盛实热气藴积不时宣导之所致也若热结于大肠则大便不通结于小肠则小便不通今大小肠俱有热则二便俱不通其候令人烦满小腹胀急惟能均调腑脏使气疏达则转化无所留滞矣栀子汤治姙娠二便不通脐腹胀痛栀子黄芩柴胡萎蕤石膏泽泻赤芍车前草水煎四钱入竹叶十片茅根汤治姙娠二便不通结闷气急腹满欲死茅根滑石车前子大黄水煎四钱又方治姙娠二便不通猪脂酒半升煎脂化分三服未通再服姙娠半产论曰姙娠日月未足胎气未全而产者谓之半产盖由姙妇冲任气虚不能滋养于胎胎气不固或颠扑闪坠致气血损痛或因时病痢疟之类皆致半产延胡索汤治半产后气血不快恶露续断延胡索当归白芍药炙甘草芎䓖桂心水煎三钱艾叶饮治半产后恶露不断心闷气短艾叶生地黄当归人参地榆干姜阿胶水煎三钱姙娠数堕胎论曰胚胎之始赖血气以滋育若姙娠血气盛强阴阳之气和相与流传于一体唯能顺时数谨人事勿动内伤则生育之道得矣冲任气虚将摄失宜子藏风冷不能滋养于胎故每有姙则数致伤堕也地黄散治数堕胎子宫虚冷熟地黄茋人参白术芎䓖当归呉茱茰炙甘草干姜共末酒下二钱阿胶汤治数堕胎小腹痛不可忍阿胶熟地艾叶芎䓖白术当归杜仲枣水煎四钱服地黄汤治姙娠气血衰㣲胞脏挟冷数堕胎熟地黄艾叶当归杜仲芎䓖阿胶五加皮水煎五钱日二芎䓖汤治数堕胎心腹痛芎䓖白芍药白术阿胶炙甘草艾叶糯米姜水煎三钱圣济总録纂要卷二十三圣济总录纂要卷二十四钦定四库全书圣济总録纂要卷二十四休宁程林纂产难门逆产论曰逆产者盖因姙妇初觉腹痛产时未至惊动伤早儿回转未至竟便用力产之即令逆也牛酥膏治逆产数日或生不以理横逆艰难千方百计不安急宜服之膏至儿身上即产下真牛酥秋葵子大豆黄卷滑石瞿麦白蜜共末用酥煎沸入蜜再煎下末搅匀収贮酒下一二匙频服半夏饮治横产及倒生胎死腹中并衣不下母气欲絶者半夏白敛共末温酒下二钱难产一服横产二服倒生三服胎毙衣不出四服此方加瞿麦尤佳灶心黄土涂治逆产灶底心黄土以生姜汁和如煳涂产母脐中以帛系换小麦饮治逆产小麦小豆共末水煎二三钱温服少顷又服盐粉涂治逆产足下食盐胡粉共研匀用米醋和涂儿足心即顺下葱蒜薫法治逆产大蒜生姜葱白共捣入盆中以沸汤五大碗投盆内速扶产妇坐盆上薫产户冷即易之三易胎正矣丹砂涂治逆产丹砂用蜜和涂儿足心又以丹书儿左足心千字书右足心里字又法以鍼刺先出足底足痛还即顺若手先出即刺手又法取三家盐熬令黄以津唾和涂儿足心次取三家饭放儿母手中佳艾叶汤治逆产及子死腹中生艾叶用酒一升煎旋服则顺下如不饮酒以水煎服蛇脱灰酒治逆产及子死腹中蛇脱研末用白酒和下面向东方服一钱未下再服兎丝子酒治逆产及子死腹中兎丝子为末酒下一二钱即生一方以车前子为末酒下二钱蒲黄涂治逆产蒲黄用水和涂儿手足心即顺难产论曰临产或难盖为正气扰乱心神不宁所致古人有预备方法临月用滑胎散并日行二三十步贵使血气下顺产无留难无令喧杂惊忙必须产阁温暖遇严寒之日四围烧火及多备热汤焚诸异香常令汤火气及身暗使人看候产妇才觉腹痛速与饮食令饱无使困乏饥则雌鸡煮粥渇则白蜜煎汤或空痛经日儿胎未动者宜安心熟忍以荐蓆铺牀就上安产免为地气所侵又就週行三五百匝或困于行暂且扶立须㬰又行如血水俱下痛阵及腰此欲产之兆诸余法度宜次序行之车前子散治难产经日不下车前子滑石川归榆白皮瞿麦穗共末用酒下二钱如血水未下用大黄二钱煎酒服胞胎即下如意膏治难产催生萆麻子丹砂共研如膏用油纸摊贴脐下小腹间外用帛系縳候产与胞衣下速去之稍缓即脱人气血此药觉腹痛便宜用牛酥膏治难产催生苎蔴根饮治难产及晚嫁难产乳母论云三十后适人者谓之晚嫁也盖少嫁则筋骨软弱故产门易开晚嫁则筋骨坚强所以难产产妇临月宜常服之苎蔴根人参陈皮懐生地炙甘草乌梅肉生姜水煎四钱温服少顷又服烧弓弦散治难产弓弦箭干共研匀作一服酒下牛酥饮治数日不产胎上冲心欲死牛酥冬葵子滑石共入袋盛用酒一升煮频服一钟白芍散治数日不产胎上冲心欲死白芍川芎甘草川归茯神陈皮苎蔴根髪灰共末空心食前酒下二钱少顷又服桂心汤治难产数日不生子死腹中母气欲絶者服之效桂心木通牛膝瞿麦穗榆白皮水煎五钱服石燕酒治难产催生一方两手握石燕亦产石燕以童便磨取三四钱㣲温吞赤小豆七粒立产子死腹中论曰胞衣未下急于胎之未生子死腹中危于胎之未下盖胞衣未下子与母气通其唿吸若子死腹中胞臓气寒胎血凝沍气不升䧏所以难下古方多以行血顺气药及硝石水银磠砂之类其胎已死躯形已冷血凝气聚复以至寒之药下之不惟无益而害母命者多矣古人用药深于用意但后生不分子死理有二端用药寒温各从其宜有姙娠胎漏血尽子死者有坠堕攧扑内伤子死者有縁久病胎萎子死者若此之类遂令生人提掣姙妇使身体平正仍以䄄蓐自腰抵定令仰卧开足向地如欲产势连进附子汤三服即以衣包温瓦数片二三人不住手自脐腹腰脇左右周囘熨之使胞脏温煖凝血流动盖附子汤能破寒气堕胎服之少顷觉腹内痛阵渐作恶血渐动良久必产此用温药之意也有因伤寒热病温疟之类胎受邪热毒气内外交攻因致胎死胎不即下留于胞脏古人虑胎受毒气必致胀大所以用硝石水银磠砂之药盖硝石水银之性不惟使胎不胀大又能使胎化烂副以行血顺气之味死胎即下临产更令生人以手体候胎有横有逆有胀有烂以意治之庶免留难凡生产之理胎活则所生子日月已周脐系不养所以自下由之果实既熟不俟剪折帯蒂自分若子死腹中则所生在母日月未足脐系尚固由之果实未熟枝末虽枯不折不离所以在母行之有法用之有度斯无虞矣凡审死胎当熟辩有姙之妇病胎隐伏不动难认存亡令生人以煖手就脐下欵欵按至胎处觉腹中冷应手是胎已死稍温即非更看姙妇外症面青舌冷舌下脉青黒口秽气手指甲黒皆子死之候附子汤治子死腹中产后气寒胎血凝沍子死难下破寒堕胎附子生姜水煎稍热服经时不下服桂心汤桂心汤治子死腹中产后气寒胎血凝沍子死难下寒堕胎桂心乌头水煎稍热连用三服地黄酒治子死腹中未下懐生地用酒煎沸和地黄汁连三服胎不下服牛膝汤牛膝汤治子死腹中气血凝结致子难下牛膝朴硝川芎大黄桂心蒲黄懐生地水煎五钱去滓入朴硝一钱再沸服连进三服未下服后瞿麦汤瞿麦穗汤治子死腹中三日不出母气欲絶瞿麦穗牛膝榆根白皮木通桂心水煎五钱去滓服连进三服胎未下服后牛膝汤牛膝汤治子死腹中滑气血破胞胎或子死壊烂母气闷絶者牛膝川归桂心川芎蒲黄硝石瞿麦穗懐生地汁水煎五钱入汁再沸连进三服恶血下子即出也或胎已损令生人仔细探之勿令腐肉瘀在腹内出毕再一二服逐恶免生他病姜汁酒治子死腹中气血凝滞不下生姜汁鸡子黄白酒米醋共酒醋同煎入姜汁二分再沸倾碗中入鸡黄一枚乗热打转稍热服须㬰依上法连进三服牛尿涂治子死腹中二三日不下牛尿用之涂儿母脐腹上并左右少顷立出水银饮治子死腹中闷絶者水银饮下若母不知人事干开口灌下口干不开当于鼻中灌下令头稍仰银入母腹中立出又方灶中黄土研末用酒和服二三钱立下息胞论曰凡产子母已分而胞衣未下名曰息胞盖由欲产之时用力太过产罢又被风寒冷气所侵血气凝澁乏力运用以致持久不惟有妨儿脐兼亦致害母命急须提掣产母使形体平正气息少待可以运动及以壮气益血汤散助之俾气血滑利其胞可下矣若初生产妇未经谙练见胞衣未下恐妨儿体辄便剪脐或误牵断或执握不固其胞直上掩心使不尽天年者多矣古人剪脐之法必用惯熟生人先备金银铜铁称锤之类用软熟衣帯一条结定以𦂳牵为度所贵胞不上掩心也壮气益母汤治胞衣未下被风寒所侵血气凝澁或气少力乏不能运用胞衣停息懐生地人参川归代赭石木香生姜大枣水煎五钱稍热服少顷又服以衣下为度牛膝汤治胞衣半出半不出或子死腹中着嵴不下及二三日不产血气上冲牛膝秋葵子榆白皮懐生地水煎五钱入汁服滑石汤治胞衣不出服之烂胞滑石川归炙甘草牛膝瞿麦穗秋葵子水煎五钱稍热服少顷再服以下为度恶血不下盛于衣中鹿角剉为细末用酒下一二钱以下为度麻子涂治胞衣不下萆麻子去殻研如泥涂脚心衣下速去又方治胞衣不下水银用枣肉研不见星丸皂子大酒服一丸立下冬葵子酒治衣不下令烂胞葵子阿胶牛膝川归共末酒下三钱产后血运论曰产后血下或多或少者皆致血运盖血随气行血多者气虚血少者气逆故也其候头目旋转精神昏愦沉黙不知人事治法虚弱者宜调气而益血气逆者宜调气而下血则运思过半矣𤣥胡索汤治产后血运𤣥胡索川芎人参川归牛膝懐生地水煎五钱去滓入蜜少许稍热服益母草饮治产后血运心烦闷乱恍惚如见鬼神益母草汁生地汁藕汁鸡子白童子便将四汁煎沸入鸡子白搅匀分三服连进红蓝花汤治产后血少运闷呕逆红蓝花苏枋木水煎四五钱稍热服日二姜黄饮治产后恶血上掩心如见鬼神欲死生姜汁生地汁用白酒一钟同二汁煎十数沸稍热服醋鸡子治产后血运迷闷不省人事唇口冷面青米醋鸡子将醋煎沸以鸡子打破搅匀顿服白芍汤治产后血运心中迷闷不知人错乱少气白芍药懐生地炙甘草丹参生姜水煎五钱去滓入蜜少许连进三服产后语言妄乱论曰忧愁思虑则伤心心虚故邪从之新产之人内亡津液而血虚志弱使人精神昏乱语言差谬恍惚不宁甚者变狂颠之症治宜补血益心安心定志其病自愈白茯苓汤治产后血气虚弱精神不安言语错谬白茯苓人参桂心泽㵼蒲黄懐熟地川归麦门冬逺志共末入蜜杵丸梧子大人参汤下三四十丸白茯苓汤治产后心气不足血虚狂言白茯苓熟地人参甘草防风白薇龙齿独活逺志水煎四五钱稍热服茯神汤治产后血虚狂言妄语心志不宁茯神人参白芍药桂心川归炙甘草生姜大枣水煎四五钱稍热服日二逺志汤治产后血虚心气弱为风邪所搏语言妄乱逺志人参赤芍白茯子芩独活炙甘草防风懐熟地水煎四五钱热服日二产后中风论曰产后血气未完风邪乗之入于经络则发为痓其候口噤不开筋脉挛急面目㖞癖至于五脏六腑则随所中而症候出焉甚者瘈瘲直视角弓反张神志昏塞便溺遗失瘖不能言为中风之证小续命汤治产后失血中风口眼㖞斜冐昧不知痛处拘急不得转侧遗溺失音麻黄人参附子川芎白术防己白芍子芩桂心甘草防风生姜水煎五钱服大豆酒治产后中风背强口噤或烦热头身皆重身痒及呕逆直视皆风湿所致大豆炒令声断用酒五升沃热豆中取豆汁服一钟日饮五七次取㣲汗身才润即愈一则去风二则消血麻黄汤治产后中风口眼㖞斜身背拘挛麻黄桂心川芎白芍药防风竹沥白术生姜水煎五钱去滓入竹沥半合二三服取汁地黄酒治产后中风口噤筋脉挛急角弓反张生地汁白酒生姜汁用二汁煎数沸入酒再煎十数沸任性细饮数杯若冷多加桂心末二两若热多加藕汁二合产后中风口㖞论曰足阳明胃经入上齿中环出挟口环唇下交承浆手太阳经循颈上颊至目鋭眦此二经皆为风寒所中使筋脉缩急牵引于颊故为口㖞癖不正语言蹇澁目不能平视也人参汤治产后中风口面㖞斜人参白芍药防己白术甘草防风麻黄附子川芎子芩桂心生姜大枣水煎三钱温服天麻散治产后中风口眼㖞斜筋脉不利明天麻懐生地白殭蚕𤣥胡索独活防风川归荆芥穗桂心共末用酒下二三钱日二服独活汤治产后中风口面㖞斜独活防风川归川芎枳殻桂心细辛蔓荆子竹沥水煎三钱去滓入竹沥半合再沸服日二竹沥汤治产后中风口面㖞斜手足不随语言謇澁昏昧竹沥防风麻黄升麻羗活羚羊角川芎桂心杏仁水煎三钱去滓入竹沥半合再沸二三沸少顷再服取㣲汗差地汁竹沥饮治产后中风口眼㖞斜筋脉挛急生地汁竹沥独活用水二钟煎独活三钱去滓入地汁竹沥各半合再二三沸温服日二产后中风角弓反张论曰背为阳腹为阴阴阳之脉交相维持产后血脉不足风邪中于阳经使阳脉拘急反引腰背如角弓反张故以为名麻黄汤治产后中风角弓反张筋脉急痛防风人参白术川芎甘草川归麻黄桂心附子干姜杏仁水煎三钱服日二白茯苓汤治产后角弓反张白茯苓山栀仁川芎川归炙甘草黒干姜呉茱茰懐熟地桂心细辛水煎三钱温服日二黒豆酒治产后中风腰背反折筋急口噤黒豆白酒将豆炒香熟倾入酒中去豆用酒不拘时频服一钟服完再服后地黄酒地黄酒治产后中风腰背反折筋急口噤生地汁白酒生姜汁先煎二汁数沸入酒再沸十数沸任意饮二钟若冷多加桂心末二两热多加藕汁二合产后蓐劳论曰产蓐之后食饮起居失于常度使气血不得其养若血虚则发热气虚则发寒气血俱虚则寒热更作日渐羸瘦故为蓐劳又产后恶露未尽亦令致此则时寒时热腰腹刺痛甚者不能食食亦不作肌肤懐熟地汤治产后蓐劳寒热肢体痛力乏熟地黄人参白术白茯苓牛膝鼈甲淡竹叶桂心麦门冬川归甘草水煎三钱温服日二赤芍汤治产后蓐劳疼痛寒热头目旋运多惊盗汗腹痛大便不利瘦劣赤芍川芎人参丹皮𤣥参五味子白薇白茯麦冬甘草川归熟地水煎三钱服猪肾汤治产后蓐劳似疟寒热不能食猪肾粳米白芍药知母川归葱白水煮肾取汁入米煎三钱温服日二黄茋煮散治产后蓐劳肌瘦面无颜色或寒或热肢痛头疼心烦黄茋鼈甲人参白芍药川归白茯苓桑寄生麦门冬熟地桂心牛膝甘草共末每用猪肾一对煮取汁入姜枣煎三钱温服日二白薇丸治产后蓐劳寒热体虚瘦弱不思食白薇附子熟地栢子仁鼈甲川归肉苁蓉黄茋人参白芍丹皮桂心石斛羗活川芎甘草共末蜜丸梧子大饮下三四十丸产后大便不通论曰大肠者传道之官变化出焉产后津液减耗胃中枯燥润养不足糟粕壅滞故令大便难而或致不通盖新产之人喜病此者由去血过多内亡津液故也诃梨勒丸治产后大便不通诃勒皮人参懐熟地大黄川归大麻子共末入蜜杵丸梧子大米饮下三四十丸日二人参丸治产后大便不通人参槟榔紫朴川归郁李仁共末入蜜杵丸梧子大酒下三四十丸日二大黄丸治产后大便秘澁不通大黄赤芍药川归紫朴枳实懐生地大麻仁共末入蜜杵丸梧子大陈米饮下三四十丸升麻汤治产后大便秘澁升麻大黄生地前胡山栀川归水煎服大腹皮汤治产后下血过多热毒气结燥大便不通壅滞气闷腰痛脇胀大腹皮枳殻懐生地赤芍药甘草天门冬羗活郁李仁秦芁水煎三钱温服日二蜜煎导法同上白蜜慢煎令稠如硬饧搓指大长二寸内下部中仰卧效乌梅导法同上乌梅肉烂捣如泥入蜜少许搓内下部中即仰卧效温中丸治产后大便不通七八日以上者硫黄以水浸炊饼煳丸梧子大用木香汤下一二十丸中和散治产后大便不通及老少皆可服附子大黄共末临卧饮下二钱日二产后乳汁不下论曰新产水血俱下暴伤津液气脉未顺所以乳汁不下若能调其冲任治手太阳少阴之经不足则乳脉自然流行若其经虚弱气脉闭而不通虽治之亦无益也猪蹄汤治产后乳汁少或不下猪蹄木通漏芦瞿麦穗用汁煎三钱温服日二以效为度木通汤治产后乳汁不通木通子芩白芍药桑皮漏芦甘草枳殻竹叶水煎三钱温服日二莴苣子散治产后乳汁不下莴苣子糯米粳米水煎甘草五钱取汁煎三味分三服括蒌酒同上括蒌取大者一枚捣烂入白酒煎温服以效为度鱼灰散治产后乳汁不下鲤鱼骨烧灰为末酒下一二钱产后妬乳论曰气血流行上为乳汁下为月水上下通达不失常度是谓平人若不通而塞则为痛热气复来乗之则为肿向之流行者今壅遏矣倘失调治则结硬成核身体壮热盛则憎风遂为乳痈世传治结乳闭乳亦即为妬乳者此也升麻汤治产后妬乳乳汁不洩结成痈肿热痛升麻𤣥参白芍药生地黄甘草连翘瞿麦穗射干水煎三钱温服日二二灰散治乳汁不下结滞不消热肿蔓荆子皂荚刺共研匀用酒下一二钱日二升麻傅治妬乳结成痈肿升麻木香檀香各用成块砂盆酒磨相等用翎傅乳上天麻草洗治妬乳成痈肿或已破脓血未散天麻草用水煎浓汁频洗患上日三四次差产后乳结核论曰产后乳结核者以血气虚弱风邪搏之乳脉凝滞故结而为核日久不差藴积生热热胜则肿肿甚则成痈也枳殻汤治产后乳结核或成痈肿发热疼痛枳殻木通人参白蒺藜桂心乌鸡骨白芍药川归黄茋大黄水煎三钱温服日二麦门冬汤治产后乳结核及欲作痈肿痛麦门冬子芩木通白芍药人参赤茯苓甘草绵黄茋桑寄生防风大枣水煎五钱去滓入沙糖二钱搅服川归散治乳结核坚硬川归人参白芍药枳实木通白蒺藜乌鸡骨黄茋桂心共末酒下一二钱日二产后乳结痈论曰产后冲任不足气血俱虚其热潜行入于足阳明之脉其直行者从缺盆下乳内㢘下挟脐入气街中冲脉者起于气冲并足阳明之经夹脐上行至胸中而散其经为邪热攻冲则血为之击抟气为之留滞击抟则痛作留滞则肿生内经所谓荣气不从逆于肉理乃生痈肿产后多有此疾者以乳汁壅积与气相击抟故也黄茋汤治乳结核肿痛烦热渐成痈黄茋生地黄升麻麦冬人参赤茯苓逺志川归白芍药甘草水煎三钱温服日二白芍汤治乳结痈肿毒败壊不散发热疼痛白芍药人参赤茯苓生地黄川归黄茋麦门冬甘草桂心生姜大枣水煎三钱去滓入朴硝五分沸服日二甘草饮治乳痈热痛未结脓者甘草括蒌用酒甘草取汁入蒌瓤再煎服括蒌散治乳痈脓溃未溃热痛不已括蒌防风人参细辛紫朴黒干姜败酱桔梗共末用酒下二钱日二黄茋膏治乳痈欲结未结脓攻痛黄茋白芍药川芎子芩防风川连白敛川归共末用鸡子白和涂患上日二易圣济总録纂要卷二十四圣济总录纂要卷二十五钦定四库全书圣济总録纂要卷二十五休宁程林纂小儿门小儿初受气法小儿受气在娠一月胚二月胎三月血脉生四月形体成五月动六月筋骨立七月毛髪生八月脏腑具九月谷气入胃十月百神备而生生后六十日目瞳子成能颏笑识人百日任脉生能反覆百八十日尻骨成能独坐二百十日掌骨成能匍匐三百日髓骨成能倚立三百六十日为一期膝骨成乃能行立此是定法若有不依期者必少夀也小儿相法儿生枕骨未成者能言而死膝骨不能成者能踞而死掌骨不成者匍匐而死踵骨不成能行而死胸骨不成者能立而死又初生头四破者不成啼声散者不成汗不流小便凝如脂者不成此其大略也浴儿法初生浴儿用猪胆汁一枚投汤中令终身无疮疥汤中勿加生水浴讫断脐生三日浴法桃李梅根水煎浴之去不祥令无疮疥虎头骨汤浴法镇心安神永无惊风颠癎疮疥痈疖之患虎头骨赤金白芷苦参水煮入猪胆汁浴儿口噤论曰凡儿初生便口噤不能饮乳者此由在胎时母脏腑有热薫蒸胞胎热气入儿心脾致初生后热结于口㸃生口中如黍米大令儿不能吮乳名曰口噤竹沥饮治口噤体热竹一合水顿令温分三服徐徐灌下差又方治小儿口噤病在咽中如麻豆许令儿吐沫不能哺乳雄䑕屎一枚研涂舌上与儿饮差撮口论曰小儿初生未满七日面赤喘促啼声不出乳哺艰难名曰撮口盖因胎中受风挟热始生之时气血未定洗浴当风掤抱失宜致成斯疾最为急切宜速治之麝香散治初生胎热撮口麝香丹砂蛇脱共研津液和涂儿唇口上五七次牛黄竹散治胎风热撮口发噤牛黄竹用和黄一字服之三四嵗儿服二字良鹅口论曰小儿初生口中有白屑如粟米状鼻外有疮至舌上又生疮谓之鹅口此由胎中禀受谷气偏多既生之后心脾气热上熏于口致成斯疾盖心主舌脾之络脉散于舌下故也爪断法治小儿初生连舌下有膜如石榴子者中膈连舌下致令儿语不发舌不转也以爪甲摘断令㣲有血出无害若血不止可烧乱髪灰涂傅即差鹅口栗房用井华水浓煎汁以绵纒筯头拈拭之如无栗房以木代用白矾散治鹅口不能吮乳白枯矾丹砂同研细𫝊舌上日二夜一又方白鹅屎用水绞取汁涂口中舌上下良重腭论曰小儿初生上腭有物胀起若悬痈或如芦萚盛之状者名曰重腭此乃脾胃挟热血气不能収敛令口中舌下或在腭颊如吹脬速宜以绵纒长针㣲露锋芒刺肿上决去恶血则其病可消若再生再刺不尔则胀满口中妨害乳食唿吸不可少缓也二乳饮治小儿重腭驴乳猪乳以二乳和煎频服一二匙良又方治小儿重腭蛇脱露蜂房研匀涂口中差日二脐风论曰初生断脐后脐疮未愈不可令犯风邪及浴水入疮湿冷掤抱皆致脐风其候脐肿多啼甚则风行百脉口噤不乳身体反强乃致不救锦白散治初生七日脐风发肿欲落者锦帛雄鼠屎麝香大枣肉共末脐欲落不落用末𫝊之忌见外风川栢散治脐风汁出不止川栢乱髪灰釡黒煤共研末傅上良解颅论曰肾为一身之骨髓脑为髓海若肾气和平则骨髓充足骨髓充足则颅𩕄圆满若肾气不足则骨髓不充年虽长大其头缝尚开故名曰解颅又名𩕄解细辛散治解颅细辛桂心干姜共末用乳汁和傅𩕄上日二三封𩕄散治𩕄门开解栢子仁细辛白芨防风草乌共末乳和傅开处蟹足散治𩕄门开解蟹足白敛共研末用乳汁和傅开处日二甘菊汤治小儿鼻中多涕是脑门为风所吹甘菊花炙甘草防风山茰肉水煎二钱服日二合𩕄散治𩕄门不合防风白芨栢子仁共末用乳汁和涂以合为度日二三鸡血涂治脑长𩕄不合丹雄鸡就儿𩕄上刺冠令血滴𩕄上以赤芍药末粉之日二蛇脱膏涂治脑长髪大𩕄开不合臂胫不能胜头蛇脱研末以猪颊骨髓少许和涂上日二次差𩕄陷论曰人之冲气内团于胃上通于顶𩕄小儿胃气冲和则脑髓充足𩕄顶自合若胃热薫蒸腑脏竭渇而引饮或致泄痢则腑藏血气虚弱不能充髓脑所以𩕄陷也生地散治小儿脏腑壅热气血不荣致𩕄陷者懐生地乌鸡骨共为末用米饮下一钱日二儿小者服三五分以差为度狗头骨涂治小儿胃虚气血不充𩕄陷雄狗头骨研末以鸡子白和涂𩕄上日二三以差为度地黄丸治小儿胃虚血气弱不充足𩕄陷懐熟地白术白芍药川归桂心共末入蜜丸如黍米大饮下一二十丸日二急惊风论曰小儿急惊之状身体壮热痰涎壅滞四肢拘急筋脉牵掣项背强直目睛上视牙闗𦂳急谓其发动掣急故名急惊此因心络受邪所致盖心藏神而主血小儿血气不和宿有实热若为风邪所乗则热盛血乱血气相并则神舍不安故卒然而惊古人所谓阳癎是也龙齿散治小儿急惊风四时伤寒壮热口焦干目翻露搐搦昏迷龙齿丹砂麝香铅霜共末研匀用水煎金银葱白汤下三五分汗出立愈黒神丸治小儿急慢惊风牛黄麝香氷片青黛腻粉芦荟京墨使君子白面共研陈米煳丸芡实大薄荷汤下一丸蝎稍散治小儿急慢惊风蝎稍乌头尖丹砂附子半夏共末栁枝汤下慢惊风论曰小儿慢惊者癎病发于阴也由在胎时禀受不足心气虚弱外中风邪入于脏腑其发则手足瘈瘲头目摇动牙闗𦂳噤神情如醉休作有时潮搐不定谓之阴癎治则外以灸法内以药饵临机应变可谓上工若症见息髙鱼口泄泻遗尿者皆所不治羌活丸治小儿慢惊风兼内外俱虚羌活防风人参独活桂心硫黄水银白附子全蝎白殭蚕共末枣肉丸小豆大防风汤下一二丸全蝎散治小儿慢惊风兼内外俱虚全蝎乳香细辛青黛白附子共末冬𤓰子汤下珍珠丸治小儿慢惊风珍珠牛黄丹砂雄黄腻粉共末研匀用陈米煳丸小豆大用薄荷汤下五七丸日二睡脾散治小儿慢惊风人参半夏胆星山药全蝎薄荷桑螵蛸共末入麝香少许拌匀用粟米饮下五分钓藤煎治虚风慢惊钓藤防风川芎天麻麻黄蝎稍荆芥穗蝉脱氷片麝香白殭蚕薄荷心共末入蜜杵丸皂子大用荆芥薄荷汤下一丸天竺黄散治小儿慢惊风经久不差天竺黄人参使君子炙甘草蝎稍胡黄连氷片麝香半夏藿香共末蜜汤下三五分天瘹论曰小儿卒然惊悸眼目飜腾壮热不止四肢抽掣上仰如钓缚之状名曰天瘹乍作乍止此风热痰涎之所发也良由乳母恣噉五辛热酒之类毒热气流入乳中因即乳儿儿饮热乳腑脏风热脾胃生涎痰涎既生必壅滞不得宣通致令心神不宁为天瘹之病赤灵丸方治小儿天瘹癎病急慢诸风丹砂人参酸枣仁乳香白面生蜜和膏入新竹筒内以油纸封扎定坐饭甑上炊俟饮熟为度分作三十丸每一丸分四服薄荷汤化下更量儿大小服之白殭蚕散方治小儿天瘹白殭蚕马牙硝郁金干蝎为散每服一字匕乳汁调服甚者半钱不拘时候天南星散方治小儿天瘹天南星为散每服一字温酒调下二嵗以下用乳汁调备急涂顶膏方治小儿天瘹乌头芸薹子每用一钱新水调𫝊儿顶上诸疳论曰疳之为病多矣钱氏谓二十以下为疳二十以上为劳二症同出而异名也总之不外毛髪焦稀口嚵唇白眼昏嵴耸肚胀肠鸣或食炭米泥土等物又有五疳之分心疳即惊疳其症壮热脸赤唇红口疮盗汗烦渇便赤虚惊是也肝疳即风疳其症摇头侧目白膜遮睛筋青燥渇汗多下痢是也肾疳即急疳其症脑热肌削手足如氷寒热时来滑泄肚痛口干爪黒是也肺疳即气疳其症咳𠻳喘逆皮肤粟立口鼻作痒生疮流涕咽喉不利是也脾疳即食疳其症身黄困倦肚大脚细水谷不消泻下酸臭是也此五脏成疳之谓也其外又有嵴疳脑疳虫疳蛔疳之不同疳渇疳泻疳肿疳劳之各异然详其始幼者不出哺乳失常大者不过甘肥无度所致总在随症斟酌治之不可执一端以误事也盖疳者干也因脾胃津液枯涸治宜调补胃气为主福建剪红丸治小儿疳积初起各种疳症皆宜服之槟榔大黄牵牛末雷丸三稜蓬术贯衆商陆沉香藿香木香丁香青木香速香香附米生漆渣栋树根牙皂茵陈金毛狗嵴不煎汁者各为细末再用使君子肉二两同大黄好酒浸一日夜先放栢叶于锅底次放大黄使君子肉在上酒煮三炷香取出二味晒干为末各色先以一圈者槟榔牵牛末跌起次用二圏者次用三圈者次用四圈者将前汁跌为丸以百草霜为衣看儿大小虚实自一钱至三钱止空心温茶送下芦荟肥儿丸治诸疳并鼻下生疮爱喫泥炭米土诸物神效五谷虫芦荟胡黄连川黄连银柴胡扁豆山药山查肉虾蟇肉䓻槟榔史君子肉神曲麦芽鹤虱芜荑朱砂麝香共为细末醋煳为丸如黍米大每服大者二钱小者一钱米饮汤下蒸鸡丸治肾疳成劳骨蒸潮热盗汗瘦弱腹急面黄食不生肌日哭夜啼黄连柴胡芜荑鹤虱秦芁知母丹参史君子肉右为末用黄雄鸡一只重一斤者笼之用大麻子饲之五七日去毛令净于背上开一孔去肠肚拭干入前末药于鸡腹内以线缝之先以黒豆铺三寸于甑底再安鸡于甑中仍以黒豆盖满自朝蒸至晚候温冷取鸡肉研烂同前末药入酒面煳丸如赤豆大二嵗者米汤吞服二十丸十五嵗温酒吞五十丸忌猪鸡肉无辜疳论曰小儿病面黄髪直时时壮热饮食不生肌肤头项生核状如瘤赘以无辜而得故名无辜疳由小儿嗜肥甘过多虫因甘动内缓脾气饮食不调所致也治之当如治诸疳之法凡小儿头项有核如弹丸按之虚輭法当去之为此核初生輭而不痛中有虫如米得热气则能蔓生蚀小儿腑脏故外证肌瘦倅毛髪耸直下痢脓血体常疮痍脓漏不已也丹砂丸方治小儿一切无辜黄瘦腹痛疳痢或有虫冷热悉宜治之丹砂雄黄干虾蟆石菖蒲漏芦麝香以菖蒲漏芦为末与余四味入乳钵同研匀再罗粟米饭为丸如麻子大每服二丸米饮下空心后午各一服随儿大小加减芦荟散方治小儿无辜疳气寒热积滞不化心腹胀痛芦荟人中白虾蟆麝香为散再合研令细每服一字至五分熟水调下不拘时日二服后当下恶物量大小加减鼈甲丸方治小儿无辜疳鼈甲黄连桔梗夜明砂诃梨勒皮麝香干虾蟆为末以糯米饮为丸如菉豆大粥饮下七丸疳痢亦宜服日三量大小加减哺露丁奚论曰小儿乳哺不调伤于脾胃脾胃衰弱不能饮食血气减损不荣肌肉而柴辟羸露其脏腑不宣畅则吸吸苦热谓之哺露也十全丹治丁奚哺露陈皮川芎青皮莪术五灵脂白豆䓻槟榔芦荟木香史君子虾蟆右为末猪胆汁浸糕煳丸麻子大每服二十丸米饮下有热薄荷汤下赤芍药丸治小儿丁奚虽食不生肌肉腹大食不消化赤芍大黄鼈甲桂心柴胡赤茯苓右件药捣为末鍊蜜和丸如麻子大每服五丸日三服人参丸治小儿羸瘦腹大青筋及丁奚等病人参麦冬半夏黄茋大黄茯苓柴胡黄芩甘草芎䓖诃梨勒鼈甲右件药捣罗为末炼蜜丸如麻子大一二嵗以粥饮下三丸四五嵗五丸日三服量意加减用呕吐有物有声名曰呕有声无物则曰干呕有物无声曰吐皆因胃气不和阳明之气下行则顺今逆上行则呕吐有因胃寒胃热痰水宿食气攻之症有乳吐热吐寒吐冷吐伤食吐伤寒吐各受症不一治法不同但儿啼未定气息未调遽以乳饮之其气尚逆乳不得下停滞胃中则令呕吐又乳母贪凉冷气入乳儿若饮之亦生呕吐或因宿食未消或解脱衣服因受风冷之气入于腠理则腹胀痛呕吐热吐者先去风痰冷吐者宜固胃气痰吐宜下其痰次与固正气之药食吐者当与塌气诸症岂可一概治之吐泻不止脾虚生风眼开风惊眼合慢惊慢脾当要固养正气若仍以惊药治之则死不旋踵若不叅详治疗岂不误哉加味二陈汤治胃有热膈上有痰以成呕吐半夏橘红茯苓甘草黄连山栀子生姜水一钟煎至六分缓缓热服加味理中汤治寒痛呕吐人参白术干姜甘草丁香右药各等分用水一盏半煎六分热服藿香正气散治小儿风寒呕吐藿香紫苏陈皮桔梗大腹皮甘草茯苓厚朴白芷半夏曲右剉为末每服二钱加姜一片枣一枚水一盏煎至六分去滓温服竹茹汤治小儿积热呕吐葛根半夏竹茹甘草共为末用水一盏半煎八分去滓临服加生姜汁一茶匙朱沉丹治小儿呕吐不止朱砂沉香藿香滑石丁香右为细末每服半钱用新汲水一盏芝蔴油摘成花子抄药在上须㬰坠泸去水却用别水空心送下紫金核治小儿一切呕吐半夏人参白术木香丁香藿香右为细末稀面煳为丸如李核大后用沉香一钱为末朱砂一钱水飞二味同研匀为衣阴干每服一丸用小枣一枚去核纳药在内湿纸裹烧熟嚼与小儿服后以米饮压之圣惠散治心神烦热呕吐麦冬淡竹茹甘草人参茅根陈皮右为末每服二钱水一盏姜三片煎至五分温服日二三服緑豆饮治呕吐误服热药緑豆粉黄连干葛甘草右除豆粉外余药三味共为细末入乳钵同菉豆粉杵匀每服半钱至一钱温豉汤调服哕论曰小儿初见乳自流出谓之哯哯之不已谓之吐吐之不已则作呕吐呕吐不已则传之不已即作哕自呕哕皆有出声动气呕者口开而作者心胸上下气逆郁结哕者无物可出即膈虚胃寒引气哕哕作声皆由哺乳冷冷乳入胃与胃气相逆冷伤胃气不得宣通故作哕也此候若不调和胃气养正祛邪须㬰症变而慢惊慢脾风者立至也又曰小儿哯呕吐哕四症皆胃有伤而发哯则如檐水射出呕则开口而作吐者吐出有物哕者无物可出失于调治则慢惊由此而成四者之候虽同而毎症之寒热虚实有异必须察其脉症以治之六君子汤治小儿胃寒作哕人参白术茯苓甘草陈皮半夏右剉咀加姜三片水二钟煎八分温服泄泻论曰小儿肌肤脾胃脆弱若解脱不时风邪易侵客于肌肉抟于胃经则为胃风其状腹善满食寒则泄诊形瘦腹大盖足阳明胃之经其支者起胃下口循腹里下至气冲故风冷入中则腹善胀大又胃为水谷之海得寒则食物不化气血亏损故泄泻而形瘦也胃风汤方治小儿胃风泄痢腹胀肠鸣人参白茯苓川芎桂心白芍药当归白术每服一钱入粟米半匙同煎温服空心食前日二以意加减诃梨勒汤方治小儿胃风腹胀得冷则泄痢诃梨勒当归黄连甘草木香干姜每服一钱水煎放温不计时候服厚朴散方治小儿肠胃风冷泄痢水谷腹脇胀满不欲食厚朴黄连丁香肉豆䓻当归木香龙骨白术为散每服半钱以粥饮下食前服日三量意加减洞泄注下论曰小儿下痢不止食已即泄名为洞泄注下此由风邪客于肠胃方春之时为风冷所伤藏在肌肉至长夏阴气方盛或因饮食居处不慎复被风冷入于肠胃其病下痢冷盛则重故为洞泄注下俗谓之水谷痢是也病本于风若甚则变胃风证草豆蔲汤方治小儿洞泄不止草豆蔲高良姜人参甘草干木𤓰白茯苓桔梗每服一钱生姜七片水煎分三服乳食前各一量加减梁米汤方治小儿洞泄注下水谷不分粱米稻米黍米蜡以东流水二升煮粱米三沸去滓留汁煮稻米三沸去滓复以汁煮黍米三沸去滓置蜡于汁中和之候蜡消放温每以半合分为二服空心午后各一更量儿大小加减厚朴汤方治小儿泄泻不止厚朴黄连一二嵗儿毎用一钱姜二片水煎分温二服空心日午各一量大小加减黄连丸方治小儿肠胃虚寒洞泄下痢腹痛黄连干姜呉茱茰肉豆蔲草豆蔲为末烧粟米饭和丸如菉豆大每服七丸乳食前米饮下量儿大小加减燕口疮论曰小儿燕口疮者口吻两际疮生如燕口世亦谓之肥疮此由脾胃客热上冲口唇熏发为疮或者以燕泥和麝少许𫝊之甚良盖治之以其意也胡粉散方治小儿燕口疮胡粉黄连末二味同研匀以少许𫝊疮上治小儿燕口及口内生疮方羖羊髭一味研细以腊月猪脂和日三四上涂之又方鸡膍胵黄皮一味研为末以乳汁调半钱日三黄檗皮散方治小儿燕口疮用黄檗皮为末甑汁调涂𫝊疮上差语迟论曰心为言肝为语其经属于手少阴足厥阴其气上通于舌舌者声之机若禀受之初母懐惊怖则子之心火不足而肝木弱令机闗不利气不宣扬而语迟期者有经数嵗月而不能言者鸡头丸方治小儿诸病后六七嵗不能语雄鸡头鸣蝉甘草麦门冬大黄当归黄蓍川芎逺志木通人参为末鍊蜜丸如菉豆大每服以粥饮送下五七丸量儿大小加减不计时候菖蒲丸方治小儿五六嵗不语菖蒲人参黄连丹参赤石脂天冬麦门冬右为末鍊蜜丸如菉豆大每服五七丸温水下不拘时候日三量儿大小以意加减齿不生论曰牙齿是骨之所终髓之所养手阳明足阳明之脉并入于齿若血气充实则骨髓强盛虽其齿损落犹能更生也若虚弱者血气衰耗风冷乗之致令齿久不生假令生者或龋或虫落不能复生也治小儿牙齿不生方雄鼠粪一味每日用粪一枚齿根上拭至二十一日其齿即生又方道傍遗稻粒一味于齿根落处㸃三七下其齿自生治小儿齿不生无问逺近皆得便生神效方雄鸡粪雌鸡粪右二味用火烧灰存性先用鍼挑开齿龂上后以鸡粪灰㸃之涎液不収论曰小儿因气不升䧏膈脘痞滞致令乳饮不化流入胃中随气上溢故令多涎其候胸满短气饮食迟化内经谓脾为涎当调脾胃升䧏其气则病可愈半夏丸方治小儿脾胃气不升䧏气溢于上涎液不収半夏白矾先以半夏为末再入白矾和匀面煳和丸如粟米大每服五七丸量轻重加减食后临卧姜汤下桑白汁方治小儿脾热乳食不下胸膈痞闷涎溢不収新桑根白皮自然汁涂于儿口内立效如无新桑根白皮取干者一两细剉用水一盏煎一半放温涂儿口亦可是书三副凑合仍缺小儿方五卷余于秘阁内府江浙齐梁诸鉴古家遍访无有藏本欲补全而未能同学项视菴搜求小儿今古方论补全五卷议论简要方法详明可称全璧矣诸疳以下即其所补也圣济总録纂要卷二十五圣济总录纂要卷二十六钦定四库全书圣济总録纂要卷二十六休宁程林纂神仙服饵门神仙服草木药石论曰神仙服草木必取其柯叶坚固形质不变若松栢茯苓之类其意盖以延年益夀为本至于其他非具五行之秀则必备四气之和其意深矣千金谓服饵大法必先去三虫三虫既去次服草药草药得力次服木药木药得力次服石药精麄相代由麄以至精其序不可紊也黄精丸方延年补益疗万病黄精白蜜天门冬拌和令匀置于石臼内捣一万杵再分为四剂每一剂再捣一万杵取出丸如梧桐子大每服三十丸温酒下日三不拘时兎丝子丸方明目进饮食益精壮下元兎丝子甘菊花拌和令匀鍊白蜜为丸如梧桐子大每日清晨至晚后食前以温酒送下二十丸至三十丸进食倍常频频泄气是药之应若诸般眼疾黒花昏暗者并宜服之黄精酒方延年益夀返老还童除万病黄精天门冬松叶枸杞根捣为麄末以水三石入前药在内煮二石用糯米一石细面曲半秤蒸米曲入在前药水中封闭二七日熟任性饮之地髓散方长年保命生干地黄香附根茜根地骨皮菴䕡子茅草根右六味择日修合春用甲子夏用丙子秋用庚子冬用壬子捣罗为细散每日早晨温酒调下一钱匕午后再服五十日后诸疾不生身体轻强养血去风治吐血衂血失血诸疾灵仙散方轻身延年却老还童白茯苓巨胜子天门冬白术杏仁干黄精右六味捣罗为细散每于食前水饮下三方寸匕日二服或以蜜丸如赤小豆大每服三十丸温水下松实丸方延年复命松实栢实松脂甘菊花为细末鍊蜜和捣五六百下丸如梧桐子大每日食后午前温米饮下二十丸渐加至三十丸至百日不饥颜色光润胡麻散方益夀延年去客热胡麻子白茯苓生干地黄天门冬为细散每服方寸匕食后温水调下芡实散方河上公益夀延年干鸡头实忍冬茎叶干藕三味于甑内炊熟暴干捣罗为细散每日食后新汲水调下一钱益夀地仙丸方甘菊花枸把巴㦸天肉苁蓉为末鍊蜜和丸如梧桐子大每日空心盐汤或酒下三十丸久服清头目补益丹田驻颜润髪春秋枸杞菊花加一倍冬夏苁蓉巴㦸加一倍服饵勿令断絶辟谷木耳丸方木耳大豆大枣三味鍊蜜和丸如鸡子大有食日服一丸无食日服二丸逄食即食无食亦不饥矣服松脂辟谷不老方松脂桑灰汁二味以灰汁一斗于釡内煮松脂三五沸取接置冷水中候凝复煮之如此十度乃止逐度易灰汁并换冷水其脂白矣取鍊成白脂研罗为末毎服一匙头以酒或米饮调下空腹日午近晩服若至十两以上不饥一年以后夜视明目久服不老絶谷升仙不食方松实菊花二味为末鍊过松脂和丸如梧桐子大或鍊蜜为丸毎服十丸酒下日三服可至二十丸亦可作散服二钱空心日午近晩各一服天门冬丸方辟谷延年天门冬白茯苓白蜜白蜡白羊脂先捣罗天门冬茯苓二味为末次以清酒五升入大铛中煎三沸内羊脂煎三五沸又内蜜并蜡煎五沸掠去沫次入天门冬茯苓末用栁木箆不住手搅令匀火勿令勐候煎成膏可丸乃丸如樱桃大又取大杏仁一升浸去皮尖双仁研如膏倾入净通油瓷缾内坐慢灰火中内前药丸子于杏仁膏中养令色白即取离火每服三丸空腹温酒下广福延龄丹方去三尸洁脏腑镇七魄明耳目丹砂雄黄人参白茯苓白术乳香右六味各捣研为末和匀入银器中用白蜜和如稀膏以油单封口又以水和白面裹器物外厚两指许每日于饭上炊候饭熟取下如此半月如药干更入蜜丸如梧桐子大空心温酒下二十丸忌羊血其功甚大神仙巨胜丸方轻身壮阳却老还童去三尸下九虫除万病巨胜牛膝巴㦸天天门冬山药栁桂熟干地黄酸枣仁覆盆子兎丝子逺志菊花人参白茯苓拣择净为末鍊蜜丸如梧桐子大毎日空心温酒下二十丸服一月身轻体健万病不侵青元子返童散方轻身延年除百病去三尸天门冬人参白茯苓麦门冬白菊花为散每日温酒或饮调下三钱不拘时候服三年身轻补益门平补论曰一隂一阳之谓道偏阴偏阳之谓疾不明乎道未有能已人之疾者世之贪药石惟务酷烈非徒无益反伤和气故方论平补之法欲阴阳适乎其中也平补五脏延年治百病方兎丝子覆盆子车前子巴㦸天逺志生地黄白术细辛何首乌菖蒲地骨皮牛膝续断菊花除菊花外以温水和酒少许洗过焙干杵罗为末鍊蜜丸如梧桐子大每日空心常服三十丸男子盐汤下妇女醋汤下午食前更一服至十服其人病有发时是药动病本功应也枸杞丸方平补心肾延年驻颜枸杞子肉苁蓉菊花黄蓍桂心牛膝生干地黄逺志山药人参白茯苓栢子仁右为末以浸药酒煮面煳丸如梧桐子大每服空心酒下三十丸盐汤下亦可无比山药丸方平补诸虚百损五劳七伤头痛目眩手足厥冷或烦热有时或冷痺骨疼腰髋不随饮食虽多不生肌肉或少食而胀体无光泽阳气衰絶阴气不行此药能补经脉起阴阳安魂魄开三焦破积聚厚肠胃强筋练骨轻身明目除风去冷无所不治干山药肉苁蓉五味子兎丝子杜仲牛膝山茱茰熟干地黄泽泻茯神巴㦸赤石脂右为末鍊蜜和丸如梧桐子大每服二十丸至三十丸食前温酒下温米饮亦得服之七日后令人身轻健四体润泽唇口赤手足暖面有光悦消磨饮食身体安和音声清响是其騐也十日后长肌肉此药通中入脑鼻必酸疼勿怪六神丸方平补诸虚大益气血石菖蒲地骨皮牛膝兎丝子生干地黄逺志右为末鍊蜜丸如梧桐子大每服二十九空心食前温酒或盐汤下加至三十丸山药四倍丸方平补除风疾益年夀山药枸杞子甘菊花熟干地黄为末鍊蜜丸如梧桐子大空心食前盐汤下三十丸温酒亦可补骨脂丸方平补诸虚益精壮阳补骨脂松脂白茯苓山药杏仁胡桃肉大枣桂心牛膝泽泻菖蒲薏苡仁萆薢槟榔鹿角胶独活蛇牀子蒺藜子生地黄右除地黄汁外为末以水煎至地黄汁成膏入药㸃蜜和丸如梧桐子大每服空腹温酒下三十丸峻补论曰阴阳之气本自和平过则生患峻补之药施于仓卒縁阳气暴衰真气暴脱或伤寒阴证诸疾急于救者不可缓也盖人禀受有限嗜慾太过病疾横生固当取阳气以扶衰弱则峻补诸方经所谓补下治下制以急急则气味厚者此之谓也青硫丸方治久冷峻补元藏硫黄附子山茱茰牛膝白豆蔲木香肉豆蔲艾叶为末拌匀蒸木𤓰肉和捣为丸如梧桐子大每服十丸至十五丸空心盐汤下如脚腰疼痛用木𤓰汤下益神丸方补元藏久冷硫黄木香肉豆䓻槟榔桂心青橘皮附子干姜为末和匀用糯米粥丸如梧桐子大毎服十丸至十五丸空心酒下补虚益气论曰形不足者温之以气精不足者补之以味形精相感气血生化则荣卫循流不失其度食饮不节起居靡常嗜慾过度神惫精摇则真气将耗虚损之疾由是而生治法当补虚益气兎丝子丸方补元藏益脾胃止腹脐疼痛思进饮食固真气美颜色兎丝子萆薢肉苁蓉黒狗嵴骨并髓枳实熟干地黄山药为末酒煮面煳丸如梧桐子大每服三十丸米饮下空心食前各一服地黄沉香丸方治上热下冷五劳七伤补益虚损沉香鹿茸肉苁蓉牛膝附子兎丝子黄蓍熟干地黄蒺藜子巴㦸天川芎石斛山茱茰木香羗活补骨脂蛇牀子楝实人参桂心蘹香子槟榔骨碎补安息香右为末别取地黄自然汁七升枣膏四两酒三升蜜半斤酥五两于银石器中熬如膏放冷入羯羊筒骨内髓半斤鍊油去滓和前末杵千百下丸如梧桐子大毎空心温酒或盐汤下三十丸加至四十丸四补丸方益气血补元藏悦颜色栢子仁何首乌肉苁蓉牛膝用酒三升春夏浸七日秋冬浸二七日取牛膝栢子仁先捣如泥次将何首乌苁蓉杵得所为丸如梧桐子大每服二十丸至三十丸空心温酒下补虚益精髓论曰内经谓肾者主水受五脏六腑之精而藏之又曰肾之合骨也骨者髓之府故嗜慾过伤精髓耗惫则必用补肾之剂以益之凡病虚则补之不必专用热药若肾虚之证尤当以益精髓为先圣济经谓阳剂刚胜则曰天癸竭而荣涸盖谓此也覆盆子丸方治五劳七伤骨髓虚惫覆盆子鹿茸巴㦸天五味子桂心山药黄蓍牛膝熟干地黄逺志肉苁蓉石斛右为末鍊蜜丸如梧桐子大空心温酒下三十丸仙丸方补不足填精髓除风变白生地黄生牛膝生姜兎丝子桃仁杏仁巨胜子蒺藜子白蜜先将地黄汁量三升入银石器内浸到处刻记定次入余地黄汁慢火煎至刻处次下牛膝汁又煎至刻处其火常令如鱼眼沸次下杏仁桃仁末次下巨胜末次下蒺藜末次下兎丝末又下白蜜搅勿住手候可丸即捣三千杵丸如梧桐子大每服空心温酒下三十丸加至四十丸晩再服百日后白髪变黄二百日后从黄变黒诸风悉除尤补腰肾益气明目金鎻丸方壮元气益精髓补虚损龙骨莲花蕋鸡头粉山茱茰沉香肉苁蓉附子桂心为末以金樱煎膏丸如无即鍊蜜丸如梧桐子大空心温酒下二十丸至三十丸地黄煎方治精极填骨髓生地黄牛酥白蜜以慢火煎地黄汁减半内牛酥更煎良久次下蜜搅匀候稀稠得所瓷器盛每日空心食前温酒调下数钱灵芝丸方治脾肾气虚补骨髓通利耳目苍术以竹刀刮去皮并土夏浸三日冬浸七日晒干为末枣肉丸如梧桐子大空心枣汤下三十丸至五十丸补虚固精论曰肾主水受五脏六腑之精而藏之所谓天一在藏本立始也若肾衰精气不固或因溲而出或因闻见而溢或因虚劳漏泄精气或因邪气乗虚客于阴为梦遗皆肾虚也宜补益固之澁以去脱之剂九物金鍊丹方治虚损去风闭精固元阳龙齿败龟板雄蚕蛾白莲花山药巴㦸天莲子心肉苁蓉雄鸡肝为末面煳丸如梧桐子大每服十丸空心温酒下补骨脂丸方治梦泄补骨脂龙骨山茱茰巴㦸天为末鍊蜜和丸如梧桐子大空心盐汤下三十丸神效散方治梦洩白茯苓猪苓先用水煮合宜去猪苓再将茯苓焙干为散每服一钱温酒下空心夜卧各一半夏丸方治梦泄除痰利胸膈半夏为末酒面煳丸如梧桐子大每服十五丸空心粥饮下韭子丸方治肾脏虚冷腰膝痠疼冷痺夜多小便梦寐遗泄日渐羸瘦面无颜色兼治女人恶露赤白帯下韭子以醋汤煮千百沸取出焙干旋炒令作油麻香为末鍊蜜丸如梧子大每日空心温酒下二十丸加至三十丸补虚壮元阳论曰阴阳气血之在人初无余欠及劳动妄作嗜恣过度戕其太甚则有阴阳伤惫之病气血虚损之证法宜补之苁蓉丸方补元藏益精气利腰脚肉苁蓉天雄白马茎雀卵兎丝子右将四味为末以雀卵并鍊蜜丸如梧桐子大毎服十丸空心温酒或米饮下兎丝子丸方补虚益气壮元阳兎丝子蘹香子青盐为末用浸药酒煮面煳丸如梧桐子大每服空心温酒下二十丸至三十丸补虚理腰膝论曰内经谓腰者肾之府转摇不能肾将惫矣膝者筋之府屈伸不能行则偻仆筋将惫矣盖肾主腰肝主筋筋聚于膝若肾脏虚损肝元伤惫则筋骨受病故腰膝为之不利酸枣仁散方治骨极肾虚脚膝骨髓痠痛酸枣仁虎胫骨熟干地黄杜仲桂心牛膝右为散每服二钱胡桃酒下葱茶亦可空心日午夜卧各一服杜仲丸方补下元乌髭鬓壮腰膝进饮食悦颜色治腰疼杜仲补骨脂胡桃仁研匀鍊蜜丸如梧桐子大每服三十丸空心温酒下地仙煎方治腰膝痠疼痛腹内一切冷病令人悦泽颜色骨髓坚固行及奔马山药末杏仁生牛乳先将杏仁研细入生牛乳绞取汁次取山药末相拌入新瓷器蜜封安放釡中重汤煮一日煎成每服一钱空心温酒下兎丝子丸方治腰膝积冷痠疼或麻无力壮真元兔丝子牛膝于银石器内好酒渍之令酒过药一寸经五日控干焙燥捣罗为末将元浸药酒煮面煳丸如梧桐子大每服三十丸空心食前酒下圣济总録纂要卷二十六