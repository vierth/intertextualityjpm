上清灵宝大法正统道藏三家本四十五卷正一部上清灵宝大法正统道藏三家本四十五卷正一部上清灵寳大法卷之一兽二本法戒律品十戒一曰执心平等不得自欺二曰忠事君师孝敬天地父母三曰慈仁及物贫俭节身四曰清静端直不得阿党五曰敬遵上法深信修身六曰敬重鬼神不得轻侮七曰凡所衣食皆是元始祖气不生外想八曰灰水荡秽不用修饰九曰口诵心拜母使形劳十曰七日大定神光湛然见玉清圣境十二善不杀不害不嫉不妬不淫不盗不贪不慾不憎不𡜍言无华绮口无恶声𠃔中尝谓饰躬谨行之士所当爲何独志于奉法行科而后方能迁善逺罪耶盖修仙之道非止于尽世法而巳欲得内贞外洁表里洞然始可进道法之阶梯甚至髙眞上圣尚斋戒累功故戒律者养成德性检束身心学者所当先务圣人治世之法必始于修身齐家然后可以治国平天下莫不由中而及外也今以本法戒律爲第一品若使行之不修身之失正则居不能令妻子出不能信朋友又其可对越上帝以交神明哉道典戒律散诸经诰中条目繁多不应悉録灵寳本法合随经入戒也其十二善有一本除去言无华绮口无恶声外以不杀不害等爲十戒又旧本于其条下悉加註解者盖此十二事本爲修眞法子而设只据正义而行有何不可固不必详加训𥼶或议论稍失本㫖反𦤺迷误后人故今删去专存本文尔七事区实品一明元始祖气从何先化玉字而后发生万物二明生育混沌陶冶万物三明灵寳自然生成图书总括万象爲三才机纽四明灵寳爲三洞祖教出生一切圣人五明人身体法元始造立混沌圣胎法身六明元始祖气无形之先作何比拟降质成气化生万寳今世作何体状复採錬此气爲丹饵之登眞七明得灵寳之道上则白日登晨次则长生度世或得尸解及经中备有万法𠃔中切详灵寳虽爲中乗之道实贯通三洞总备万法端本澄源学者当知其始终道之未形先天先地自然祖气化肇万生及其结气成文凝云作篆于是图书焉立教垂科度人接物以法爲用但法出于经而经涵道妙岂独区区于斋修禁呪之间而巳哉傥能深彻玄机稍窥灵奥要须因法以知经固经而悟道知道中之道则超三界六极之外矣我之一灵本不蒙昧我之一气自合道眞后世狂妄之徒多爲虚无诞谩之说使人不能测矫伪万状惑乱世人自汨其眞自戕其性可不惜哉故今先以戒律开其端次明七事以先知经之体用然后考四译成书之㫖是法之门户也此何行中编经法之次序云四译成书品第一玉字生于虚无之先神文隐于混沌之内至赤明开图元始宣演祕讳系第一译爲大梵玉字第二道君标叙玉字祕讳天真皇人书其文爲第二译号诸天八㑹之书第三道君撰次灵寳成经爲第三译号云篆光明之章是也内王母下受黄帝龙威丈人授大禹灵寳五符并在经内而于经之本文无所更易故不谓之译昔黄帝问道于峩嵋亲见皇人再蒙指授及太极眞人授道于左仙翁亦非译经故亦不谓之译第四汉元封元年七月十五日西王毋以此经下授汉武帝帝不晓大梵之言遂攺天书玉字爲世书号第四译𠃔中考详灵寳度人一卷自古经法传记皆以爲四译而成书理甚明白不容附㑹臆说也虚无之先无光无象赤明之后玉字方彰此第一译也天眞皇人书爲正音此第二译也道君撰次成经此第三译也王毋下授汉武帝方易以成世书此第四译也自兹以后经传人世不复更有増损矣而天台却独立一家之说见其经纬仪范第十七品増作五译旣偁妙行眞人集符图于中盟箓又称妙行眞人三洞经爲灵寳大法此则妄矣太极眞人徐来勒传灵寳之道付葛仙翁犹天师传正一之科三茅二许受洞眞之绪此乃三洞传教之宗师而非度人经中之第五译也且译之爲义谓传言一也𥼶彼之文爲此之字如译人辩四方之音亦此义也若度人经降世之后初不㑹有五译岂敢甘心以从矫伪之论故止据古书编叙经文序例品藏金玉以鎭五岳投龙璧于海渊铸九鼎以安九州右三条上爲帝王行道安鎭国祚之例也天地运终星宿错度日月失昏四时失度隂阳不调如此五条上消天灾之例也除病解毒害度尸如此三条下禳毒害之例也上升朱宫飞升金阙飞升南宫游宴玉京游行太空度上南宫飞升上清逍遥上清度品南宫飞升太空䰟度朱陵游行三界如此一十三条升度之例也咸得长生全其本年皆得度世却死门户兴隆曽祖受度便得神仙延夀长年尸解得爲九宫眞人国祚太平位登仙翁魔王敬形太隂錬形爲圣君金阙之臣万神朝礼魔王保举如此一十七条功德应感之例也赍金寳质心告盟十天如此一条传度之例也𠃔中按旧书以赍金寳効心盟天而传及依玄科四万劫一传又告盟十天而传分爲三条盖在经序则言上天所寳不传下世至士赍金寳効心盟天而传乃谓受传合应如此至经中则言依玄科四万劫一传若有至人赍金寳质心依旧格告盟十天然后而付焉此正言传度之格也不应别出今止存一条身则被殃殃及九祖泄慢堕地狱如此三条获罪之例经内明大道元气之母生根祕讳玄眞玉女之妙具有礼乐器用之物形名度数兵革五常之道先天以备天眞皇人循体之也中古述作治世之教大道于是乎隐不知其源出于先天也经中大梵隐语六十四句出于大梵开图之先有数之始唿吸之息契合隂阳息之数见于脉故一唿三寸一吸三寸推而至于丈尺于是积分爲寸累寸爲尺以见于物律历度量权衡五纬七政八卦九宫二十四气自兹而生圣人则之故制器之道因财爲尺因指爲寸经内备有万法隂丹阳丹天文禁戒吉凶像影占徃知来之术济幽拔显招眞𦤺灵福国宁家康时阜物鎭禳保度悔谢请祈莫不备焉西灵龟母译以世书而授汉武帝故经中多从汉制𠃔中切详灵寳大法总録奥妙备载条科盖其𩔖例不离于经一事一诀皆隐经内今略出大槩爲法之张本序例后一叚总说经之体用天台只増其言舜作宗师宻告第四十九品彼旣不深详义理又不广览衆编遂敢妄称宗师宻告不知乃叙事之舜尔又非行用之诀其人见书不博遂自以爲奇祕今止依经以爲序例而巳不敢作宻告以罔人学者旣于此见经之大略然后进歩于经之施用是亦爲学之序尔上清灵寳大法卷之一上清灵宝大法正统道藏三家本四十五卷正一部上清灵寳大法卷之二兽三分章𥼶用品太上灵寳无量度人上品妙经叙玄章第一道言昔于始青天中碧落空歌大浮黎土受元始度人无量上品启运章第二元始天尊当说是经週回十过以召十方眞应章第三始当诣座天眞大神上圣髙尊妙行眞人无鞅数衆乗空而来飞云丹霄緑舆琼轮羽盖垂䕃流精玉光五色郁勃洞焕太空定极章第四七日七夜诸天日月星宿璇玑玉衡一时停轮神风静黙山海藏云天无浮翳四炁朗清一国地土山川林木缅平一等无复髙下土皆作碧玉无有异色衆眞侍座还元章第五元始天尊玄坐空浮五色狮子之上说经一徧诸天大圣同时称善是时一国男女聋病耳皆开聪说经二徧盲者目明说经三徧喑者能言说经四徧跛痾积逮皆能起行说经五徧久病痼疾一时复形说经六徧髪白反黒齿落更生说经七徧老者反壮少者皆强说经八徧妇人懐姙鸟兽含胎已生未生皆得生成说经九徧地藏发泄金玉露形说经十徧枯骨更生皆起成人是时一国是男是女莫不倾心皆受护度咸得长生重玄章第六道言是时元始天尊说经一徧东方无极无量品至眞大神无鞅之衆浮空而至说经二徧南方无极无量品至眞大神无鞅之衆浮空而至说经三徧西方无极无量品至眞大神无鞅之衆浮空而至说经四徧北方无极无量品至眞大神无鞅之衆浮空而至说经五徧东北无极无量品至眞大神无鞅之衆浮空而至说经六徧东南无极无量品至眞大神无鞅之衆浮空而至说经七徧西南无极无量品至眞大神无鞅之衆浮空而至说经八徧西北无极无量品至眞大神无鞅之衆浮空而至说经九徧上方无极无量品至眞大神无鞅之衆浮空而至说经十徧下方无极无量品至眞大神无鞅之衆浮空而至十徧周竟十方无极天眞大神一时同至一国男女倾心归仰来者有如细雨宻雾无鞅之衆迮国一半土皆偏陷非可禁止于是元始悬一寳珠大如黍米在空悬之中去地五丈天眞大神上圣髙尊妙行眞人十方无极至眞大神无鞅数衆倶入寳珠之中天人仰看唯见勃勃从珠口中入旣入珠口不知所在国人廓散地还平正无复欹陷元始即于寳珠之内说经都竟衆眞监度以受于我当此之时喜庆难言法事粗悉诸天复位倐忽之间寂无遗响是时天人遇值经法普得济度全其本年无有中伤倾土皈仰咸行善心不杀不害不嫉不妬不淫不盗不贪不慾不憎不𡜍言无华绮口无恶声齐同慈爱异骨成亲国安民丰欣乐太平演梵章第七经始出教一国以道预有至心宗奉礼敬皆得度世宣祕章第八道言元始天尊说经中所言并是诸天上帝内名隐韵之音亦是魔王内讳百灵之隐名也非世之常辞上圣章第九上圣巳成眞人通玄究微能悉其章诵之十过诸天遥唱万帝设礼河海静黙山岳藏云日月停景璇玑不行羣魔束形鬼精灭爽回尸起死白骨成人至学章第十至学之士诵之十过则五帝侍衞三界稽首魔精丧眼鬼妖灭爽济度垂死絶而得生所以尔者学士秽气未消体未洞眞召制十方威未制天政德可伏御地祇束缚魔灵但却死而己不能更生劝道章第十一轻诵此章身则被殃供养尊礼门户兴隆世世昌炽与善因縁万灾不干神明护门讃玄章第十二斯经尊妙独歩玉京度人无量爲万道之宗巍巍大梵德难可胜修诵章第十三道言凡诵是经十过诸天齐到亿曽万祖幽䰟苦爽皆即受度上升朱宫格皆九年受化更生得爲贵人而好学至经功满德就皆得神仙飞升金阙游宴玉京也上学章第十四上学之士修诵是经皆即受度飞升南宫世人受诵则延夀长年后皆得作尸解之道䰟神暂㓕不经地狱即得反形游行太空畅微章第十五此经微妙普度无穷一切天人莫不受庆无量之福生死蒙惠效盟章第十六上天所寳不传下世至士赍金寳效心盟天而传轻泄漏慢殃及九祖长役鬼官玄局章第十七侍经五帝玉童玉女各二十四人营衞神文保护受经者身三元章第十八道言正月长斋诵咏是经爲上世亡䰟断地逮役度上南宫七月长斋诵咏是经身得神仙诸天书名黄箓白简削死上生十月长斋诵咏是经爲国王帝主君臣父子安鎭国祚保天长存世世不絶长爲人君安鎭其方民称太平八节之日诵咏是经得爲九宫眞人本命之日诵咏是经䰟神澄正万气长存不经苦恼身有光明三界侍衞五帝司迎万神朝礼名书上天功满德就飞升上清行道章第十九道言行道之日皆当香汤沐浴斋戒入室东向叩齿三十二通上闻三十二天心拜三十二过闭目静思身坐青黄白三色云气之中内外蓊⬤有青龙白虎朱雀玄武狮子白鹤罗列左右日月照明洞焕室内项生圆象光映十方如此分明宻呪曰无上玄元太上道君召出臣身中三五功曹左右官使者侍香金童传言玉女五帝宜符直日香官各三十二人关启所言今日吉庆长斋清堂修行至经无量度人臣及甲乙转经受生愿所启上彻俓御无上三十二天元始上帝至尊几前毕引气三十二过东向诵经上清灵寳大法卷之二上清灵宝大法正统道藏三家本四十五卷正一部上清灵寳大法卷之三兽四元始无量度人上品妙经洞玄章第二十元始洞玄灵寳本章上品妙首十回度人百魔隐韵离合自然赤文章第二十一混洞赤文无无上眞元始祖劫化生诸天开明三景是爲天根上无复祖唯道爲身五文开廓普植神灵无文不光无文不明无文不立无文不成无文不度无文不生大梵章第二十二是爲大梵天中之天郁罗萧台玉山上京上极无上大罗玉清渺渺劫刃若亡若存三华离便大有妙庭金阙玉房森罗净霐梵炁章第二十三大行梵炁週回十方中有度人不死之神中有南极长生之君中有度世司马大神中有好生韩君丈人今日校録诸天临轩招眞章第二十四东方无极飞天神王长生大圣无量度人南方无极飞天神王长生大圣无量度人西方无极飞天神王长生大圣无量度人北方无极飞天神王长生大圣无量度人东北无极飞天神王长生大圣无量度人东南无极飞天神王长生大圣无量度人西南无极飞天神王长生大圣无量度人西北无极飞天神王长生大圣无量度人上方无极飞天神王长生大圣无量度人下方无极飞天神王长生大圣无量度人此十位神王功力甚大凡有事告神王遣飞天使者当诵神王内讳十方至眞飞天神王长生度世无量大神并乗飞云丹舆緑辇羽盖琼轮叅驾朱凤五色玄龙建九色之节十絶灵旛前啸九凤齐唱后吹八鸾同鸣狮子白鹤啸歌邕邕五老启途羣仙翼辕亿乗万骑浮空而来倾光回驾监眞度坐诸天丞相南昌上宫韩司主録监生大神执箓把符齐到帝前随所应度严校诸天普告三界无极神鄕泉曲之府北都罗酆三官九署十二河源上解祖考亿劫种亲疾除罪簿落灭恶根不得拘㽞逼合鬼羣元始符命时刻升迁北都寒池部衞形䰟制魔保举度品南宫死䰟受錬仙化成人生身受度劫劫长存随劫轮转与天齐年永度三途五苦八难超陵三界逍遥上清一如符命金龙驿传年月日具法位某吉时告下寳讳章第二十五上清之天天帝玉眞无色之境梵行升天右劵太皇黄曽天帝郁繿玉明太明玉完天帝须阿那田清明何童天帝元育齐京玄胎平育天帝刘度内鲜元明文举天帝丑法轮上明七曜摩夷天帝恬懀延虚无越衡天帝正定光太极蒙翳天帝曲育九昌赤明和阳天帝理禁上眞玄明恭华天帝空謡丑音耀明宗飘天帝重光明竺落皇笳天帝摩夷妙辩虚明堂曜天帝阿栁娄生观明端靖天帝⬤宻罗千玄明恭庆天帝龙罗菩提太焕极瑶天帝宛黎无延元载孔升天帝开眞定光太安皇崖天帝婆娄阿贪显定极风天帝招眞童始皇孝芒天帝萨罗娄王太皇翁重浮容天帝闵巴狂无思江由天帝明梵光上揲阮乐天帝勃勃监无极昙誓天帝飘弩穹隆皓庭霄度天帝慧觉昏渊通元洞天帝梵行观生太文翰宠妙成天帝那育丑瑛太素秀乐禁上天帝龙罗觉长太虚无上常容天帝总监鬼神太释玉隆腾胜天帝眇眇行元龙变梵度天帝运上玄玄太极平育贾奕天帝大择法门巳上劵里文背毎两句作一行天名用朱书帝讳用墨书三十二天三十二帝诸天隐讳诸天隐名天中空洞自然灵章诸天隐韵天中之音天中之尊天中之神天中大魔天中之灵九和十合变化上清无量之奥深不可详敷落神眞普度天人受度章第二十六今日欣庆受度历关诸天请灭三恶斩絶地根飞度五戸名列太玄魔王监举无拘天门东斗主筭西斗记名北斗落死南斗上生中斗大魁总监衆灵青帝护䰟白帝侍𩲸赤帝养炁黒帝通血黄帝中主万神无越衞眞章第二十七青天魔王巴元丑伯赤天魔王负天担石白天魔王反山六目黒天魔王监丑朗馥黄天魔王横天担力五帝大魔万神之宗飞行鼓从总领鬼兵麾幢鼓节游观太空自号赫奕诸天齐功上天度人严摄北酆神功受命普扫不祥八威吐毒勐马四张天丁前驱大帅仗旛掷火万里流铃八冲敢有干试拒遏上眞金钺前戮巨天后刑屠割鬼爽风火无停千千截首万万剪形魔无干犯鬼无妖精三官北酆明检鬼营不得容隐金马驿程普告无穷万神咸听三界五帝列言上清玉历章第二十八元洞玉历龙汉延康眇眇亿劫混沌之中上无复色下无复渊风泽洞虚金刚乗天天上天下无幽无冥无形无影无极无穷溟涬大梵寥廓无光赤明开图运度自然流化章第二十九元始安鎭敷落五篇赤书玉字八威龙文保制劫运使天长存梵气弥罗万范开张升玄章第三十元纲流演三十二天轮转无色週回十方旋斗历箕回度五常三十五分总气上元八景𡨋合气入玄玄西龟之山一曰龙山乃九天之根纽黄气之渊府在天西北之角周回千万里与玉清连界东南接通阳之霞上承清宫神虎之门西北则寒穴之野上通金阙神仙之庭南则极于太丹浮黎之鄕气恊洞阳之光北则正于勾陈交关华盖气践广陵中央直冲玉京八逹交风山岭平天三万里涌金爲墻结玉爲门金台玉楼十二神宫上有自然流精紫阙金华之宫琼瑶之室傍通九窍之洞自生紫气之云交带凤文九色落陈崖生紫桂秀岭琼林结瑚爲条植玉爲根骞树含实赤子白环三华耀葩于朱景反香流芳于太玄八气扇飙以长鼓玉籁空唱而成音龙嘷云楼凤啸絶岑毒兽万罗长蛇千㝷神宫堂堂灵仙纷纷巍巍元舘触类吐津盖元始之妙化实天元之灵根也契玄章第三十一玄中太皇上帝髙眞汎景太霞啸咏洞章金眞朗郁流响云营玉音摄气灵风聚烟紫虚郁秀辅翼万仙成眞章三十二千和万合自然成眞眞中有神长生大君无英公子白元尊神太一司命桃康合延执符把箓保命生根上游上清出入华房八𡨋之内细微之中下鎭人身泥丸绛宫中理五气混合百神十转回灵万气齐仙挹华章第三十三仙道贵生无量度人上开八门飞天法轮罪福禁戒宿命因縁普受开度死䰟生身身得受生上闻诸天诸天之上各有生门中有空洞瑶歌之章魔王灵篇辞叅髙眞第一欲界飞空之音人道眇眇仙道莾莾鬼道落兮当人生门仙道贵生鬼道贵终仙道常自吉鬼道常自凶髙上清灵爽悲歌朗太空唯愿仙道成不欲人道穷北都泉曲府中有万鬼羣但欲遏人筭断絶人命门阿人歌洞章以摄北罗酆束送妖魔精斩馘六鬼锋诸天气荡荡我道日兴隆第二色界魔王之章落落髙张明气四骞梵行诸天周回十方无量大神皆由我身我有洞章万徧成仙仙道贵度鬼道相连天地眇莾秽气氛氛三界乐兮过之长存身度我界体入自然此时乐兮薄由我恩龙汉荡荡何能别眞我界难度故作洞文变化飞空以试尔身成败懈退度者几人笑尔不度故爲歌音第三无色界魔王歌曰三界之上眇眇大罗上无色根云层峨峨唯有元始浩劫之家部制我界统承玄都有过我界身入玉虚我位上王匡御衆魔空中万徧秽气氛葩保眞者少迷惑者多仙道难固鬼道易邪人道者心谅不由他仙道贵实人道贵华尔不乐仙道三界那得过其欲转五道我当复柰何此三界之上飞空之中魔王歌音音参洞章诵之百徧名度南宫诵之千徧魔王保迎万徧道备飞升大空过度三界位登仙翁有闻灵音魔王敬形勑制地祇侍衞送迎㧞出地戸五告八难七祖升迁永离鬼官䰟度朱陵受錬更生是谓无量普度无穷有秘上天文诸天共所崇泄慢堕地狱祸及七祖翁天寳章第三十四道言此二章并是诸天上帝及至灵魔王隐祕之音皆是大梵之言非世上常辤言无韵丽曲无华宛故谓玄奥难可㝷详上天所寳祕于玄都紫微上宫依玄科四万劫一传若有至人赍金寳质心依旧格告盟十天然后而付焉普护章第三十五道言夫天地运度亦有否终日月五星亦有亏盈至圣神人亦有休否末学之夫亦有疾伤凡有此灾同气皆当齐心修斋六时行香十徧转经福德立降消诸不祥无量之文普度无穷隂錬章第三十六道言夫末学道浅或仙品未充运应灭度身经太隂临过之时同学至人爲其行香诵经十过以度尸形如法䰟神径上南宫随其学功计日而得更生转轮不灭便得神仙保鎭章第三十七道言夫天地运终亦当修斋行香诵经星宿错度日月失昏亦当修斋行香诵经四时失度隂阳不调亦当修斋行香诵经疫毒流行兆民死伤亦当修斋行香诵经师友命过亦当修斋行香诵经夫斋戒诵经功德甚重上消天灾保鎭帝王下禳毒害以度兆民生死受頼其福难胜故曰无量普度天人至言章第三十八道言凡有是经能爲天地帝主兆民行是功德有灾之日发心修斋烧香诵经十过皆诸天记名万神侍衞右别至人尅得爲圣君金阙之臣诸天记人功过毫分无失天中魔王亦保举尔身得道者乃当洞明至言也大洞章第三十九诸天中大梵隐语无量音道君撰元始灵书中篇亶娄阿荟无惒观音须延明首法揽菩昙稼那阿奕忽阿流吟华都曲丽鲜菩育臻荅落大梵散烟庆需飞洒玉都明魔上门无行上首囘跖流玄阿陀龙罗四象吁员南阎洞浮玉眸诜诜梵形落空九灵推前泽洛菩台緑罗大千眇莾九丑韶謡縁邅云上九都飞生自骞那育郁馥摩罗法轮霐持无镜揽姿运容馥朗廓奕神缨自宫刀利禅猷婆泥咎通宛薮条色大眇之堂流罗梵萌景蔚萧嵎易邈无寂宛首少都阿繿郁笁华莫延由九开自辩阿那品首无量扶盖浮罗合神玉诞长桑栢空度仙玃无自育九日导干坤毋东覆形摄上玄陀罗育邈眇炁合云飞天大丑总监上天沙陀劫量龙汉瑛鲜碧落浮黎空歌保珍恶奕无品洞妙自眞元梵恢漠幽寂度人感应章第四十道言此诸天中大梵隐语无量之音旧文字皆广长一丈天眞皇人昔书其文以爲正音有知其音能斋而诵之者诸天皆遣飞天神王下观其身书其功勤上奏诸天万神朝礼地祇侍门大勲魔王保举上仙道备尅得游行三界升入金门此音无所不辟无所不禳无所不度无所不成天眞自然之音也故诵之𦤺飞天下观上帝遥唱万神朝礼三界侍轩羣魔束首鬼精自亡琳琅振响十方肃清河海静黙山岳吞烟万灵振伏招集羣仙天无氛秽地无妖尘冥慧洞清大量玄玄也𠃔中切惟灵寳之经则洞玄部也一十二部悉总于中乗度人之一卷义理幽玄故谓上圣巳成眞人能悉其章然教因时以显法应运而行学者虽未能𧷤隐索微第经文译以世字又非𥼶氏胡语之不可辩者秖随正理而详审亦足以洞其大略故经法自初及中分而四十章章各有其义义各有所主此则灵寳出法之始也行持之士进洞玄之仙軄备灵寳之法僚可不先于此究心哉𠃔中以爲冝深彻分章之本意然后七经八纬之可通学者能精思详究自得无穷之至天台之书亦编入法中于其间小有増攺且易其名曰大经训解夫训解则註𥼶之义度人经至齐而有严东至唐而后有薛幽栖軰相继註释自后训解甚衆而未可谓之法也四十章之用乃法之始天台却以爲大经训解此故不得不以实名而入品非欲故谓异同也上清灵寳大法卷之三上清灵宝大法正统道藏三家本四十五卷正一部上清灵寳大法卷之四兽五七经八纬品元始大定神光湛然七日七夜洞观百灵彻视十方玉札洞视内解採錬祖炁生圣胎法身五行正炁内錬黍米寳珠神变积而成丹中理五炁混合百神巳上谓之七经流精玉光隂阳丹内包九鼎外合九色洞阳符大开图梵炁流行合于太阳流演十方三宫修诵洞照幽微五品隂功济生阳德升度无间巳上谓之八纬𠃔中窃谓灵寳之道洞玄之品肇于洪蒙之始演于亿劫之先及其应运流光因经立教皆不出于七经八纬但其科法有叙録入编者有未降人间者巳逐事䟽出于本品终不敢牵强而爲之说也台山灵寳中谓之修诵纬品其一曰太一含华玉露迎珠存之诵之不待万徧而登眞名寳珠玄化纬其二曰司命化生降而复升存诵万徧驰云驾龙白日上登太空名狮子威神纬其三曰帝宫分身三元功成万徧足备举身升仙名上宫妙乗纬其四曰丹台内座中禁成眞六千积功德同九眞名中禁证眞纬其五曰丹谷潜老神炁俱存三千下行名籍玉京名下元初学纬其六曰三炁生三上合三天造兆一身分形十天形同天师仪范自然坐御狮子在于空玄日光寳珠五文宗元十过周回应感玄变名立应神通纬其七曰内服外诵三十二音心存玉尊泥丸帝宫神诵玉章俯仰元君万徧巳毕无所不成名玉音万灵纬其八曰三界七元百千万徧三界可度仙翁云軿名三界拓灵纬此其八纬也自有灵寳大法以来诸家编叙甚衆其他虽互有得失莫不以七经八纬爲之宗本錬行累功登眞度世以𦤺神机道妙多隐其中今台山上以修錬存思分爲八纬与世传略不相同却于经纬仪范品中略出七经之名而不载七经之条徃徃其人未覩全书于是以意逆料遂立此品用之修诵固不爲碍理但一失古法七经八纬之目皆经中之事也由网之舍网使学者不知发足动歩之蹊径而觊升堂入室不其难乎元纲流演品元网则元炁之路九天之根在西北之角与玉清连界东南则接通阳之霞上承清官神虎之门西北则寒穴之野上通金阙神仙之庭南极于大丹浮黎之乡炁恊洞阳之光北则正于勾陈交关华盖炁践广陵中央直冲玉京八逹交风即西龟之山乃天之根也𠃔中考详元纲者乃天之根纽炁之经纒道源未判元纲巳肇此乃天地之大体妙炁之灵枢罗络乎三十二天之中贯通于二十八宿之分形于上者谓之道流于下者谓之教行之内则配合于身施之用则旋回有法此乃因天地之自然象人之体用也且人之幻身结形秽浊受质胚胎一毫一毛非尘腐之物独我之一灵与天地相爲终始是均禀祖炁也故头圆似天足方似地目如日月体象干坤炁息周流宻应天度人能修此以应彼则可以与天长存超然不泯矣昧者不悟其眞不考其用乃中曰身备有天地不假外求非也内錬之法散而爲三千六百傍门要在金丹正诀其始也追二气于黄道㑹三性于元宫而其成也隂𩲸消踪阳神契道随其功业之轻重第其资品之崇卑效职仙曹受书洞府终不谓我身有天地而外无天地内有形神而外无鬼神得一末术便以爲有内而无外何其谬哉近者亦有知此论之非者矣所恨不逢师旨揣量莫得其要旣不全内又不专外乃自谓之说曰谓之不内不外是又去理逺矣且苍苍在上天也日月星辰天之文也愽厚无根地也山川河岳地之理也人之一身四肢五体乃天地间之一物而性灵于余物耳戴天履地而言外无天地可手𠃔中今此所叙元纲之体乃天之经常也次则叙人身取法天地配合隂阳言其象也天以刚徤而不息故天得以长存也人能㑹道而澄神人亦可以不泯也此非身中自爲天亦非不内不外未免悞天下后世矣故不得不明辩之元纲者升神之要路天阶之絶景道源旣判神天崆峒之上非言可尽非见闻可穷悟其眞者因眞修眞而外眞自应识其妙者因妙得妙而外妙自臻推神天之象则元纲之位其逺其近举可知也人之有元炁开通骨脉肶穴上逹于顶一如天上元纲之路人之䰟𩲸在身一如气在天中知出入则长生飞腾不知则庸愚之夫不审术业未晓仕䆠官聮之次而求见君也夫元炁融聚䰟𩲸所养爰有眞精眞精本根于右肾右肾爲命门在嵴骨之穷其下有太骨骨中之髓透尻骨其穴名龟尾其身爲王毋面南而治事因帝所向而言之则谓之西龟之山道家託谕爲名也又爲之金阙以其居西也右爲金阙左爲玉房言玉在山而木润居东方也又玉水之所本阳精之化精之所着名曰净霐此乃元纲之炁根本之所发也寳图之设髙坛起于此郁罗萧台基于北台之中尊直当于心所谓灵台也上清之境太清之上际则心之下也心之悬垂其下爲肝肝之下二分北斗七星居之其气逹心其源上通舌下名曰涌泉其气下逹右贤之炁泄者以涌泉之炁不禁谓之交锋交锋者言斗之罡星大魒所照之地其性肃杀其神即慾界也如知其道者以舌拄上㬽直运其气循嵴而上以嵴通头头上者玉京之要路所谓西龟山与玉京爲邻界也今人不知便以爲西龟山在脑然西龟去玉清之炁四千万重居中炁直逹在天则火星最低炁先及也又心属火言上逹而相感夫日月与火星齐故游日月参之一身则两乳与心齐两乳者眼之根源也人之二乳藏精以养目也故老气衰目昏乳无汁贤无精箕斗在天之东北爲天之关楗艮之位也于人则右手肩井穴也人之炁脉以右爲始天道之行以西北爲姓由西行而至牛宿则天事毕矣然未有发生故造化于此起焉言重入火星也入气虽一周而消息系焉重入心中也由火木水金而行者天度也由心肝肾肺者气俞也即背嵴之穴也取嵴穴而观则上下左右见矣求其妙而推其喉环通于顶门所以爲玄玄之妙难以言而尽不可指而名也无色之界在心之下空洞之中斗魁之左也复自斗口则以舌拄上㬽名曰天桥则超上清而至玉清矣如此则玉清之景头也上清之景绛宫也太清之景丹田心爲灵台则灵台之说可见矣于是而守守之在心于是而朝朝之在头此三华离便大有之庭也故天中之天无英白元之㑹于心也自然成眞㑹于头也修灵寳之道于身中至此而事毕矣不可得而容声矣𠃔中切论元纲流演之于天者巳叙于前体合于人身者存録于此学者冝深知此身之所以贵重者可以爲眞仙可以配天地可以錬形神可以㑹道妙乃道家因物象以设比喻法天地以立名偁随已育之身而立有爲之法自有爲而至于无爲以有形而升入无形然后夀齐天地与道合眞其事始于身中而不止于身中也元纲流演图𠃔中按眞诰中诸论五星图所布常南面也以太白位在西岁星位在东按而施之所以尔者五星隐伏纵横无常不如北斗列象常在故一以定位于五方不得随星之所在也𠃔中考之天文五星并无定位或如连珠或聚东井留伏逆顺𨇠度不齐按图行事合从五行所属以定方而已是眞诰中所论亦如此当知此图爲行事设也如二十八宿上贯三十二天之炁则所属互相不同今只以三十二天环列四方二十八宿亦从天文定位以正方隅以便朝谒而已非以一宿而应一天之炁也若取某天之炁而下贯某宿则方隅错杂矣难于行用故也谒三十二天自太皇黄曽天始至平育贾奕天终然后回谒二十八宿每宿十二歩箕起而斗终于斗宿旋身回至箕却望斗魒而至谒五星如法升神上境入北斗之中三台六星盖顶而行歩斗一座次六歩应三台而岀左环四十九歩犯火星又东行入十一歩至太阳谒孝道仙王复右行六十四歩自北入西至太隂谒孝道明王左旋而出左行复右行凡七返如环此无色界定想见无色界诸仙眞来徃于是周历十方谒三十二帝二十八宿每宿丁罡十二歩以回共三百三十六歩至斗宿即借箕星之罡以行直环望北斗大魒之次及交风之山右旋南向四十九歩重入火星经于太隂三十六歩谒水星由水东行至于太阳之侧右行六十四步成木东向谒木星再回而行借水星罡复出太隂之傍八十一步成金西向谒金星东行逹于斗口三十五歩而入中谒土星反行再入金水木之宿直望北方玉京金阙乃八歩而进再拜长跪具法位姓某幸因宿庆获际眞风入靖凝神恭朝天阙身外之身冐扺玉京无任瞻天望圣惶惧屏营之至再拜重启云凡骨性顽理难超举幸因师授使遂飞神不避诛夷敢披丹悃无任祈恩俟命之至谨言再拜退复元路神入顶门呪曰蛇蝉蛇蝉脱殻离尘吾今朝眞上谒青云欲使神人闭债封形举歩以去祕诀灵灵急急如律令右元纲流演之图乃梵行诸天之路也始于飞神蹑斗终于谒帝朝元若能精思按行出入旣熟登对不乱可以上章奏事役使鬼神以𦤺脱殻升眞混合梵炁錬形之术朝元之方莫先乎此每于三元入节甲子庚申入靖焚香面北平坐临目静思凝神定想气息绵绵神风不鼔耸身出顶如蝉之脱殻升歩空玄如法行事自微至着由想念而及成眞则存乎其人矣𠃔中谨按此条乃法中之要用章奏之本源如金丹之成身外生身事非小补近世天台灵寳法中多教人止于身中作用由不及上极于泥丸二十八宿三十二天三境十方千眞万象环于泥丸之中其元纲飞步乃收神入脑有如集身神朝元之法又𩔖补脑还精之术甚至上章启事飞神告谒皆以此爲不传之妙彼但见傍门法中有此等功用颇多便执以爲祕诀旣于灵寳不得要领遽假此以行之又虑见议于识者故其徒自想神异不言于人岂知元纲流演于三十二天之中经二十八宿之分乃天中之根枢也人身象之尔存身中之百神定神中之一念驰诚上境㑹道朝眞非止专力于泥丸而巳存内眞而外眞自应知身度而天度可窥若想念专纯久则錬神易质无足疑者傥还神于身内注意于脑中则非矣学者冝深详究此机平心勿泥庶彻正眞之理共超清静之鄕玄穹主宰品髙眞上圣总録穹玄妙有妙无不可窥测经典一岀渐露其机三洞正科其理渊深自大唐以后经诰散失逐时𥙷缀眞伪混淆有识之士能别其源悉其理始可指其万分之一尔元始天尊万化之源道之玄炁不可拟议然散而爲炁聚而成形其中有神强名天尊居玉清圣境灵寳天尊道之元炁以教言之元始爲洞眞则至此爲洞玄居上清眞境道德天尊道之始炁以教言之自元始至此爲洞神居太清仙境昊天上帝自三炁化生髙出干坤之表生万物而不载也三才肇立炁清髙澄积阳成天万彚之源岂应无主故以形象言之谓之天以主宰言之谓之帝出治于玄炁之下而尊于三界之上是爲天主北极大帝则紫微垣中帝座是也按天文志云南极入地三十六度北极出地三十六度天形倚侧盖半出地上半还地中万星万炁悉皆左旋惟南北极爲之枢纽而不动故天得以运转也世人望之在北而曰北极其实正居天中爲万星之宗主三界之亚君次于昊天上应元炁是爲北极紫微大帝也台山灵寳法中却云紫微北极大帝乃三界万神万煞之帝欺罔凡世亵渎上玄深可惊畏学者所当深戒天皇大帝乃北极帝座之左有星四座其形聮缀微曲如钩是名勾陈其下一大星正居其中是爲天皇大帝也其总万星位同北极却爲枢纽而天皇亦随天而转上应始炁三炁之下万天之上三界之中莫尊于此三帝矣𠃔中窃惟三清三境天尊人孰不知其爲玄元始三炁但炁之聚则爲形散则复爲炁是万化之源三才之祖天地之根不可得而名议赤明启运大道流光或火錬太空或皇人按笔眞文降世三洞宣行故有洞眞洞玄洞神之部天寳灵寳神寳之称中古以后遂立科法三洞各有经箓故谓之三乗九等也道之隐者不可知道之用者故立教台山灵寳法中却叙云元始天尊乃道中之主太上道君乃法中之主太上老君乃教中之主吁三洞四辅法箓之源九品三乗互相通贯而以爲三清各主其一其爲诬罔可胜言哉想其不知三清之爲何物也可爲瞽者指路于其前盲者继踪于其后其说如此而欲行其法以拔幽济显敢望其感格耶台山法中又云紫微上宫天皇大帝则紫微垣中勾陈之下者是也可以言紫微垣或言勾陈宫可也若称紫微上宫乃是玄都玉京山非紫微垣也一字之羌别利害甚重昔唐朝尊老君爲圣祖天皇大帝此乃唐室一时尊祖之典又非紫微垣之天皇大帝也不识古今妄称名号罪不容贷矣内有圣祖天尊位号辩论今世旣不设此位不复书入矣非漏落也此圣位乃宋朝之始祖以元天大圣后爲配耳只今之九天司命眞君也上清灵寳大法卷之四上清灵宝大法正统道藏三家本四十五卷正一部上清灵寳大法卷之五兽六三界宫曹品上界无上大罗天玄都玉京玉清境上清境太清境九天大帝九天上帝三炁丈人三寳君三天门下天枢院泰玄都省种民四天无色界四天色界十八天欲界六天大福世界八梵天五老上帝宫东极青宫东华上相宫南极长生大帝西灵龟阙四极眞王北极紫微垣天帝垣太微垣丹灵上宫韩司火府上清童初府北魁玄范府三界魔王宫五帝魔王宫太阳宫太隂宫北斗七元宫上元天官宫清灵左宫元皇中宫洞白右宫上元九府三十六曹三宫中界中岳崑崙山十大洞天三十六洞天三百六十名山九垒北都罗酆山北太帝君宫纣絶隂天宫泰杀谅事宗天宫明晨耐犯武城天宫恬昭罪气天宫宗灵七非天宫敢司连宛屡天宫十王眞君洞隂金阙北都府司命府五道府泉曲府丈人宫鬼官北斗四明眞公府变生府溟泠大神东岳帝宫泰山府中元地官宫中元九府共四十二曹三宫下界东霞扶桑宫䁑谷神王府蓬莱宫蓬莱都水司方诸青童宫十洲九江水帝宫四海龙王四渎源王五湖王者十二河源下元水官宫下元三宫九府四十二曹𠃔中切闻天眞司于上境鬼神主于幽𡨋固非世人所可测然而行持之士亦须少逹天地之正理粗晓教法之源流旣不通古今又不考经典妄以己见测度迷悞后世可不哀哉灵寳之法因应世而列科条奏申所及祈请所关有所据而言之可也台山灵寳法中以三清上帝列爲三师救苦天尊爲眞师又称玄师法中续添言辞皆以玄师冠其首不知后世增广之书与旧典不同又立修用仙曹品以经中一句作一司且如不得拘留逼合鬼羣经中本意自谓应度之䰟出离幽境不得复行拘留而逼合于鬼群之中是承上文之义尔却取以爲不得拘留司逼合鬼羣司如无所不辟无所不禳无所不度此言大梵隐语之功用能如此今却不同经意取以爲无所不辟司无所不禳司无所不度司今日欣庆受度历关诸天魔王监举无拘天门却除去今日二字取以爲欣庆受度司历关诸天司魔王监举司无拘天门司此言经之功用感着今日欣庆受度之后歴关诸天则魔王保举无拘天门尔乃断章破句悉以爲司且有修用仙曹施用仙曹赫奕仙曹三界所向仙曹等例牵合诞妄无所不至如三界所向之字初不出于经中赫奕二字则经中自号赭奕诸天齐功乃称天中魔王之威德初不及其他亦非有此曹局今却取经中名列太玄等语三十余句以爲赫奕仙曹与经中之义了不相关似此不止二百司其法者书以爲将吏軄位及临坛唿召不识正理不知惭愧三洞四辅经典数千万卷若皆以经中一句爲一司则经诰典章乃尽爲司局之名深机奥义皆莫得闻王升卿所编灵寳大法考证甚多其以经句爲司处亦有数条失于删去巳爲不当而台山排聮补缀碍理极甚如掌醮司降圣司之𩔖是也自宋齐唐洎于宋朝所设罗天醮三千六百位则包总备具亦无此等司治天枢院居三天门下详见拜章科典乃攺称南极天枢院犹悞也自北极爲中天过北极方至天门南极则入地三十六度与北极相对今却顚倒错谬不知南北凭此关申得不违科失格耶𠃔中今立玄穹主宰品以明三清三帝三炁之源继之以三界宫曹品以备关申之目祈禳升度拔幽济显巳足备事恐学者反谓此书之略或轻易增入谬妄名司贻害无穷故不得不爲之辩朝元入靖品夫靖室者不杂尘秽不交世事建立坛墠法地象天称家之有无随舍之广狭耶排列圣位望阙朝元内外庄严身心同洁交眞灵于肹蠁㑹至道于洪蒙非在妄立名称以欺世罔俗也在宫观则设三境至眞诸天上帝位次或居俗舍则中建三寳傍列衆眞遇朝谒望阙存思而巳今具圣位之略云玉清圣境元始天尊上清眞境灵寳天尊太清仙境道德天尊昊天上帝北极大帝天皇大帝后土皇地祇长生大帝青华大帝东华木公青童道君白玉龟台九灵太眞金母元君东极太乙救苦天尊九天上帝三十二天上帝五福十神太一眞君上清十一曜星君北斗七元星君天地水三官大帝北极四圣元帅眞君灵寳五师眞君日宫孝道仙王月宫孝道明王太极仙翁葛眞人都仙大史妙济眞君南极长生大君度世司马大神好生韩君丈人司命司録尊神延夀益筭度厄尊神三界大魔王五帝大魔王五天魔王十方无极飞天神王南昌上宫主宰髙眞北隂酆都大帝东霞扶桑大帝五岳五天圣帝酆都六天十洞主宰旸谷神王九江水帝十二河源圣衆洞天福地主録仙眞崑崙上宫三百六十名山仙衆童初府萧闲堂易迁舘眞仙圣衆三五功曹左右官使者左右龙虎君侍香金童传言玉女五帝直符直日香官清旦澄神定志整具冠褐先立户外临目存思身神罗列叩齿九通乃微呪曰大明灵神九度郁青朝霞藏辉濯錬五神宣驾六合七神调平结节散释胎根肃清临坛符法品中云凡入户先左足岀户则先右足此品却云举右足入戸未审是非切记用心于诸经法中参考辩证续见眞诰中载云入靖戸先前右足着前后进左足令与右足齐毕乃趍行如故使人陈启通逹上闻方知临坛品中错误再叩齿九通念朝入戸呪四明功曹通眞使者传言玉童侍香玉女爲我通逹道室正神上元生炁入臣身中令所奏章关逹上闻举右足先入户至圣前烈火丰香平心定炁存香官使者左右龙虎君侍香金童传言玉女夹侍香案日月去面各九寸北斗盖头魒向前三炁蓊郁身在炁中然后闭炁定神对席心拜或端简三拜叩齿依仪奏启因心所祝存诚上逹使径御九天也闭炁出地户念朝出户呪出隂入阳万神开张关启事毕请闭黄房侍香玉女明备神宫凡入靖烧香朝眞切勿反顾出戸亦莫回视将行事时不得与人言语并足蹈戸下不得以口囓香不可用灶火烧香如遇戊辰戊戌日并疾风暴雨大雷急电之时皆须暂停俟天炁稍静方可朝修已上皆是法中禁戒违者获罪落景入靖精念九神下应帝席叩齿九通呪曰七星玄眞𩲸灵皇君流辉内映浃御斗䰟三台耀华七液纒津金珰虎箓备衞生门神化洞虚摄轮紫庭夜入户呪四上功曹龙虎使者正一生炁侍香素女夜有所启愿得开明童子太玄少女与我俱入黄房之理通逹所启皆使上闻夜出户呪玄上太隂八窻开明夜有所启少女通灵事毕复位万神咸宁或于靖中端坐存念随平日所得功用宻行尤佳或参行诸法别有仪范者自依本条眞诰云凡入室烧香皆当对席心拜叩齿隂祝随意所陈惟使精专必获感应谨按眞诰云奉道之家当精治靖舍盖欲屏除妖秽祛斥外务而爲朝修之所也初不曽称有名东汉正一天师内修眞行外立殊功周历名山惠及万彚然尚未敢僣立名称妄自尊大至顺帝汉安元年感降老君面承道㫖曰吾昔降蜀山立二十四治上应二十八宿下实隂景黒簿之司分掌世人生死罪福近有鬼邪侵夺枉害生民遂命天师摄邪归正复兴此治至唐避髙宗御讳世人遂攺称二十四化故今总称治化是乃肇基于古而天师复兴之六十甲子生人分𨽻其间于是都功箓中随本命用爲治印天师亦因道运兴行一整诸治建立福庭而巳晋许旌阳夙质仙资久修上道年四十有余弃官东归时道行巳着与吴眞人游于嵩阳闻金陵丹阳县黄堂靖有女师谌母徃叩道妙母遂出兰分所留铜符铁劵金丹寳经诸阶祕诀孝道明王之教尽付许君母又飞茆于西山之南许君寻得其所遂建祠宇亦以黄堂名之今号崇眞观𥘉眞君徃访飞茆路傍伐除妖恠明日登山巅指山腰之泉罅曰是有异物藏焉后将爲孽遂立坛靖以鎭之今号龙城观曁还豫章郡城诛海蜃巨蛇遂留坛井鎭弭后患其热布若斗星之状即进化靖节奏靖丹符靖华表紫阳靖霍阳靖列眞靖也是凡此之𩔖尚多今多爲宫观乃眞君立靖之本意也鎭奠灵山降伏妖异名与干坤而并久功齐天地以无穷德重勲髙拔宅升举亦非世俗符水之人私居辄立名号者德不齐汉天师岂应与复治化功不并许旌阳不当建立靖名此外别无经据实天下之通论近世行灵寳之人皆自矫妄僣立靖名不揆轻重不知退逊跨越于汉天师并驾于许旌阳且云黙坐存神金光之中现岀靖名吁岂非欺天耶若坐中金光可覩面接天书乃上仙地位难乆稽于人间矣何其罔人以非其道也行持之士冝稍安分守僣妄如此诚非善后之计傥尘中上士物外髙人或居宫观或处家庭当治靖舍以备朝修游历四方客寄他境则随寓望空朝竭亦可以感彻上玄正不必辄立靖名诈称神授以肆妖妄也移申发奏从旧制则称三天门下南曹爲额据所行之法则用灵寳大法司有何不可切不得随顺世俗以助欺罔若有力之家置立道院而揭其名或建堂舘而榜其额此则世间台榭之名号而不施之天地鬼神之前者自徙其便诵持存思品欲行道诵经当预备香汤沐浴今只用桃白皮淡竹叶煎汤旧用五香汤先存三晨照盆视汤呪曰太玄眞液錬炁生灵沐浴苍华诵咏洞经七祖飞仙我腾上清解髪就浴呪曰神宫振天黒云散开流全火铃焕掷无边使我通眞游行诸天无量度人招灵命仙解衣呪曰五斗配衣龙虎侍眞开明三景上登玉晨解衣成仙使我长生就浴呪曰霐池玉泉灌我身形内錬五藏外通九门使炁开通尸秽荡清万徧保举入登帝庭戴冠呪曰云㑹碧玄使我通眞冠髻召仙五炁揖眞神华发光上升帝庭呪曰黄神守关青帝护䰟天驺咆哮万魔丧精尸血尽涤青虫灭形七𩲸錬化紫云自生游宴太元髙眞併襟着衣呪曰神童侍衣玉女烧香登拜经室玉音琳琅度我七祖除秽祸殃延年长存寳浆云根入室平坐思空玄之中青霄紫云之上三十二天上帝冕服端圭正立随方环列森然如象黍珠中朝元之式然后叩齿一通心拜一天帝则爲简当别一法乃存三十二天金楼玉殿天帝各居其中然后心拜亦可但觉楼殿宫阙存思繁琐而劳耳定以东向诵经心拜自太皇黄曾天始次存青黄白三色云炁自三丹田出蓊𡨋满室上接三境天中玄元始三炁混合天地徧覆十才盖三炁者皆从一炁而生今居三炁之中以表学人存三守二之道次存青龙从肝出左白虎从肺出右朱雀从心岀前玄武从贤出后狮子自下丹田出白鹤两眉后出各六罗列于左右眉后两小穴中爲六合之府日月出其中日紫色赤光九芒月黄色白光十芒去面各九寸光霞徧彻室内灿然金碧光芒回入鼻中浃脑后四寸金华宫项生圆象大如车轮光眀焕照十方如此分明于是宻呪曰无上玄元太上道君召出臣身中三五功曹左右官使者侍香金童传言玉女五帝直符直日香官各三十二人各存思森然环立至几前毕引炁三十二过以口吸引之非引出也又法以鼻引之自黄㑹天姑入复彻形洞浃内外东向者是长生之方诸天所尊重也焚香正巳注心历目彻声吟咏若宜尔念诵则无益也或有误错耶却上三十字读之勿使急速苟贪徧数翻爲徒劳调声咏诵令神和𩲸畅室中常使香炁绵绵不絶初徧读从序至末次则自元始洞玄灵寳本章起周十过爲一徧若有急事暂起稍久存思读序如法十过旣周整神静念精思纳功曹玉女等曰臣诵经巳讫向来所出身中三五功曹左右官使者侍香金童传言玉女五帝直符宜日香官各三十二人悉还金房玉室在左还左在右还右无令差互后召复到一如故事𠃔中尝开诵经乃錬神之道清修之首要在乎先究经之大意次明诵之存思读其文而解其义遵其法而澄其神行之于外可以济物而立功修之于内可以登眞而度世神而明之存乎其人傥口诵而心违言贞而行秽经诰之声不絶险恶之念盈懐自㓜及老持念无成又安可责报应于万徧之间哉且经中之奥理上古巳成眞人始洞其章或者因此出竒经中行道之日皆当香汤沐浴至项生圆象光映十方如此分明宻呪曰此盖爲存思巳定然后宻启无上玄元太上道君召出臣身中功曹将吏盖宻呪不欲耳闻使心念精百神森衞乃其陈清堂修行诵经之意以𦤺上彻径御三十二天引炁三十二过皆宻呪时行用之事也其理昭然初无疑侣乃于此妄増宻呪一段且编入经法中其呪文与经中之义略不聮属理难存用如本经自太皇黄曽天帝郁繿玉明太极平育贾奕天帝大择法门乃诸天隐讳诸天隐名故能普度天人功用如此是第一章也第一欲界飞空之音至其欲转五道我当复柰何此则三界之上飞空之中魔王歌音诵之万徧则魔王保迎以至泄慢则祸及七祖是第二章也次方总云此二章并是诸天上帝及至灵魔王隐祕之音盖诸天上帝是指前一章三十二天讳也至灵魔王隐祕之音是指三界魔王歌也故云皆是大梵之言夫皆是者亦总二章而共言之也文意聮读词㫖贯接岂容増损而或者却云此二章之前乃是缺文自有其辤不在经内因别撰二章以诳后学愚者以多信之増添宻呪与伪作二章却菲天台法中续添者乃起自刘汉间今其说巳流布江之东西然流言止于智者髙见逹识之士必能共加排斥免𦤺异论滋炽则善也凡诵经存念皆以内而应外一炁分三是爲玄元始三炁夫一炁之始无形无名三炁之分是爲三尊天以此炁而肇造干坤人禀此炁而生育躯体故出身中之三炁罗络一室上感天中之三炁弥满六合存内眞而外眞自应澄神而天地皆归久而与道合眞成仙易质非专外亦非不内不外也学者其详之刘汉乃五代时也上清灵寳大法卷之五上清灵宝大法正统道藏三家本四十五卷正一部上清灵寳大法卷之六兽七玉札灵章品魁𩲃𩵄䰢魓𩳐魒䰡魑𩲕尚蚀尚饹尚尚尚尚尚餦尚霐防中表徳右四十九字朱书轻黄𥿄上入室静念或剪爲细圆或烧灰水调宻启太上净水服之口表某言地界行尸尘途陋质幸承宿运获被眞风所当内錬形神外祛邪妄辅干坤之大化翊道德之元纲然而茅塞凡心未能识通炁候伏覩灵寳玉札可以録炁聚神以今清堂行持服符请炁恭惟太上无形无名至眞大道肇隂阳之根本立天地之胚胎俯怜后学之愚蒙溥降先天之正炁灌注四体百骸之内熏蒸五藏六府之中庶俾彻视无所不通执法而行有妖皆剪三灾不及百顺咸臻早遇至人亟逢眞授谨拜口表上进以闻诚惶诚恐稽首顿首再拜谨言谨述玉礼之略不过乎此盖大道之宗不可言宣不可理测妙有妙无岂存形迹然而旣立科法于是译此灵音以行眞化故符书字书所不可无别本所载𩴹讳𩲞曜道技正荟条将军梁髙蹇爽阔闰騑阊开魑𩲕魁𩲃𩵄䰢魓𩳐魒霐𡙎众防中表德翘光音𩴑𩴮何乔侯魏张刘蒋仁贵尚蚀尚饹尚尚尚尚尚餦尚崔枢旋卢机权邓衡文窦阳光太一天眞太初天眞眞仙眞人洞玄潜天命长人桓宁务猷收巳上计一百六十五字爲玉札且有黙表一通却録于第二品似觉言辤浅近未知大道之本眞如魁至魒在玉篇及天文中以爲星名外如三天内讳三天隐讳诸天隐名之义天中之音非世之字合天之音亦感召之理夫天地乃道之形元炁乃道之本一元未判无形无名天地初分书契未立及其在天成象在地成形天之主宰止称上帝暨乎灵章漏祕火錬太空结炁成文符图渐出中古立教译以世书于是天眞有号星宿有名天文有经地理有别故经中有诸天隐名是天中帝眞之名号也今总而直言天名𩵄地名则以不可名之体而立别名虽有所据亦不冝䟽出必见讥于髙识之士矣今编出古灵寳法中四十九字乃天地旣分之后经诰巳出之余星一象神物之名尔法书经籍中稍易考者傥言天地有姓有名则如泰宻之戏论矣又古法中有内錬之法朱书玉札四十九字安小瓶中以净土七合宻封平旦诵呪取五方炁吹瓶中以甲子日爲始至第二甲子取瓶中玉札烧服古法中名内錬寳藏今旣拜口表服玉札故于此一条不复别出亦以太拘形迹非径易之道然古书旣有不敢缺失故附序其条目于此三晨芒曜品日月丽天玄斗中建恊平五纬调正隂阳总理元纲辉映六合三才因之以立万彚资之以生惟人禀受中和结直形体若能养錬神炁节逸性情外静内澄动符天度然后可以採服晖耀召挹灵芒纳诸身中百神澡錬施之宇内兆庶蒙休若云布炁书符特余事耳傥炁之清者不存于胷襟情之昏者横塞于灵府虽得神文祕呪面接三晨亦云徒劳矣髙上灵寳虚皇之祕始于积一生三心与道俱则跻灵寳之阃域若其次者三晨之光爲灵寳之机要也东卿司命神君曰先生王君昔见授太上明堂玄眞上经清斋休粮存日月在口中昼存日夜存月令大如环日赤色有紫光九芒月黄色有白光十芒存咽服光芒之液常宻行之无数若不修存之时令日月还住面明堂中日居左月居右令二景与目童合炁相通也此道可以摄运生精理和䰟神六丁奉侍天兵衞护此上眞道也太上玄眞经先盟而后行行之然后可闻玉珮金珰之道耳季伟茅君之弟讳昔长斋三年始成竭单思乃能得之于是神光映身然后受书尔此玄眞之道要而不烦吾常寳祕藏之囊时故相示有愼宻者也玄眞上经未降世太虚眞人南岳赤君内法曰毎以月五日夜半子时存曰象在心中日从口入也使照一心之内与日共光相合㑹毕当觉心暖霞辉映脸良乆呪曰大明育精内錬丹心光辉合映神眞来寻祝毕咽液九过到二十五日二十九日复作如上使人开明聪察百关解彻面有玉光体有金泽行十五年太一遣寳车来迎登太霄行之务欲数不必此数日作也东华眞人服日月之象上法男服日象女服月象旦不废使人聪明朗彻五藏生华䰟𩲸制錬六府安和长生不死之道日象月象南岳夫人曰大方诸宫青君常治处也其上人皆天眞髙仙太极公卿诸司命所在也有服日月芒法虽已得道爲眞犹有服之直存心中有象大如钱在心中赤色又存日有九芒从心中上出喉至齿间而光芒回还胃中如此良久临目存见心胃中分明乃吐炁漱液三十九过止一日三爲之行之一年疾病顿除五年身有光彩十八年必能得道身行日中无影辟百鬼千恶灾气常存日在心月在泥丸中夜服月华存月白色十芒从脑中下入喉芒亦不出齿间而回入胃如服日法右此方诸眞人法出大知慧经上中篇常能用之保见太平又曰行此日在心月在泥丸之道谓省易可得者若行无中废絶者除身三尸百疾千恶錬䰟制𩲸之道也日月常照刑中则鬼无逃形青君今故行之吾则其人也告今以子子可宻示有心者耳行此道亦可行寳书日月法也兼行亦善也仙人一日一夜行千事初不觉劳明勤道之至生不可失矣凡人常存识已之形躯使髣髴对坐我前使面上帝有日月之光洞照一形日在左月在右去面九寸存毕三叩齿微呪曰元始上眞双景二玄右拘七𩲸左抱三䰟令我神明与神常存祝毕叩齿三七过咽液七过此爲帝君錬形拘䰟制𩲸之道使人精明神仙长生不死上清紫文吞入炁法其法常以日初出时东向叩齿九通微呪日䰟名日中帝字曰日䰟朱景照韬緑映回霞赤童玄飈炎象呪此十六字毕握固存日中五色流霞来接一身日光流霞俱入口中上清紫书吞月精法其法常于月初出时西向叩齿十通微呪月𩲸名月中夫人字曰月䰟暧萧芳艶翳寥婉虚灵兰郁华结翘淳金清莹炅容素标呪此二十四字毕暝目握固存月中五色精光俱入口中又见月光中有黄炁大如目童名曰飞黄月华玉胞之精能修此道则奔日月之仙也巳上数条出于上经及眞诰诸事中乃髙眞事业上道之门傥心未清静神未安定则无觊于灵验也力未及此则从其次者存神请炁近同常法行之精专亦足以𦤺眞感灵未免以形迹求之者也䟽于下条饮斗光法毎月初七十七二十七日夜日月明朗天地莹洁黄昏望斗焚香掐斗诀叩齿七通一叩一诵星君魁𩲃𩵄䰢魓𩳐魒先吐浊三口次呪曰威武灵灵神光七星内外利贞与我合并急急如律令呪毕存星光七道下注口吸饮七口急漱液送下定神再拜呪曰神光灌注五臓六腑存眞去秽急急如律令久行之有验则梦见日月星辰或龙虎之象或雷电光耀则得其梯阶也服日光法平旦日未出时焚香东向定炁存神伺日初升再拜临目具法位上启日中帝君日宫神仙乞降灵芒灌注臣身愿得五藏生华身有光明宻念日䰟十六字引光吞服使满腹中再拜而退引光吸咽无正限数服月光法昏黄月将出望月光定炁存神再拜临目具法位上启月中皇君月宫神仙乞降灵芒灌注臣身愿得五藏生华身有光明宻念月𩲸二十四字吸月中白光入口吞服充满再拜而退自始生明至望止望后太隂减光理不再服翌月如初𠃔中未学不足以知奥义苐闻师友之余论窥教门之典章似有所悟不容缄口惟思与同学之士共之夫三晨又曰三光亦曰天之三竒即日月星是也星曜衆多不可备言帝座之外独中斗总髙列宿调正天经生化之源喉舌之任爲星中之机要并日月爲三光且太极旣肇清炁爲天华炁之明以爲日月星辰惟斗斡旋于天中下而五岳四渎九州分野人物生齿山川草木莫非借此以植因斯而生天舍是则不足以正干纲人舍是则不能以陶形质上学之士宻炁冲虚则明玄中之玄而悟道中之道合元炁而爲一固不待挹晖採炁矣是乃非世人常行之论于法术生焉何术不资于三光何法可离于中斗几乎上道者则静坐存神引芒纳炁虽成眞之后尚当勤行其次者则焚香瞻象诵呪光虽形迹之尚拘而精专之可应此外求炁之法则太阳以十二时移一度太隂以五日移两宫积其分抄筭其盈闰也斗罡则以河魁临戌天罡指辰月将加时毎月定以中炁筭之魒之所指然后望方引吸是虽曲尽其妙然未可倚斯爲得法之径路是非上经之所重也天心正法以三光爲主应世除妖之軄立功宏化之端前后其法中所用三光皆不可舍方隅向背手掐足歩之法盖爲学有序罔得越陞合从详悉之法门以资符水之行用得其机要者亦有功之人矣不可谓其常说而轻之又在乎用心一与不一也至如日月呪而用梵语者后世流传之久而有之上经无梵音前軰多辩之矣近世之行灵寳者只欲自成一家不肯与正一法箓同其说故于灵寳中略去三光之论恶其名与天心雷同不足以卖竒于嗣法弟子殊不知灵寳又其可舍三光哉干盖之穹隆非不髙也星辰之昭焕非不逺也人居其间岂不寥絶以势言之欲得其炁则难矣以理推之则有可得者在物有之矣螺蚌之吸月久乃精光透殻产珠而明犀牛瞻星月终焉晕入两角或爲星象或爲月形彼虫兽而无知亦得三晨之精耀岂其有呪诀方隅而得之也盖其心无思无虑不挠不杂见月则吸月覩星则望星惟精惟一故非髙非逺矧人爲万物之灵反虫兽之不若哉爲其灵惟汨于事物之间心智流于机谋之域以至学道之士又多好竒恠用心愈杂报应益遥良由𦤺力于未妄其本不能专精而泥于术得术不由于哲匠未免万劫而徒劳存思祝请不可无也要须澄其念虑定其精神存念于三晨之辉耀专心于一念之精诚期于能感能通全在母退母堕详考诸家採服之法多萃今之所编皆可按行但考筭方隅度量节炁之类不复编入应有可以𦤺验之术何惮其繁亦非欲天心法中分别盖灵寳之教贯乎上道前之诸法格当施用故不应下而泛取也天台灵寳经纬修用第十八品备载存神参斗之法谓能割移死籍乃以竹爲棚架悬镜爲斗形步斗然灯仍用绯绢七尺书斗讳包于额下结之脑后仗劒噀水以劒斫盏四十九下吸斗星之炁要见斗口二星可以不死又于毎月三七日玄时入室置香鑪顶上如鍊顶之状存烟上升而朝斗次方习出神朝元以爲绯绢包头架棚悬镜然香顶上旣𩔖厌蛊之术又成妖巫之状况于求仙之道礼法爲先灵寳乃孝道明王之教以孝弟爲主忠直孝敬自可动天地感鬼神至于住世留形延年却死亦须内精修鍊外立功勤际君得时则爲天下兴大利除大害宏恩于万彚加惠于四方未会风云则收光歛迹谨身退藏力之所及尚当积功立德随心而济物因事而利人施药施符斥邪拯厄归至眞之道参纯正之师昭格皇天名闻玉阙当是之时死籍可割生名可书今乃教人妖邪巫觋之态夜爲厌祷不正之术旣非斋醮坛席之格又非奏章朝修之仪侥倖以此割死籍上生名亦愚之甚矣仰惟虚皇之正教乃冲素之宗风不泯古之典刑故寛求于簮弁旣入科典于是星冠羽服执简舒坛入靖焚香朝元启事如恭对君父如面觌天威进趋有仪朝修有法从容不迫定炁存神交眞灵于恍惚之中驰一念于太虚之上及其𦤺辤必先祝国君之万夀次祈九祖之升迁惟孝惟忠遵守礼法是科教之本也大道之门户至正无邪又安有红缯包首操刃斫器之事哉以斯而谓之参斗误人顾不甚欤却以紫文中曰䰟朱景一十六字月𩲸暧箫二十四字及斗星名魁至魒皆令人对象请炁编入祈恩谢过第四十一品中号爲灵寳开明三景之道谓之三境眞炁旣不考来歴又欲避三光三晨之名以爲异也日月星之炁而称三境眞炁可乎其第十八品中参斗之后又有朝元法存神如拜章之仪不当连于参斗也及载升度刚风符三天朝元毕天曹建邸崇立靖名每日㑹仙曹入靖分神治事等说极其恠诞所叙西龟山图即经法中源纲流演之义所述多失本源自存神参斗已下其法中指爲灵寳七经非也本经中七经八纬𠃔中己从旧格条目编入今作第六品学者冝平心考订邪正自分切不可以彼之说而混杂此书庶可依据经㫖耳五行正炁品魁𩲃𩵄䰢魓𩳐魒右法朱书黄素以黄蜡和爲七九一日一服清心净水吞下七七日外智慧目明日诵万言开口不忘魑𩲕右法朱书黄上治百病𩴑右法于上六日午时朱书黄上毎二字作一符六字作三符至上七日五更后睡觉取上二字净水吞之候听闻初有人作声吸炁咽之中下一七日同此名曰内注六丁一月受持足日自此之后凡见有邪鬼纒惑之者心念一徧闭目良久六丁告于心神意中所出言语皆是鬼邪作祸之由至于服色人数一一皆合其验也右法凡小末妖䰟作过朱书同金钱火化其邪立被六将遣岀海中梦异报尚蚀尚饹尚尚尚尚尚餦尚入符治每法右法应是毒物所伤痈肿丹瘤五藏大小之疾书于病所或内吞外贴不过三字即安霐右法晦日要诵及十万徧奏章立达三天报应经下凡世防中表徳右法于月朔日要诵一万编三月有应一切灾厄默念三十二徧其灾厄自然解散甞闻太极旣判一生二而二生三三生万物万物旣植于是五炁生成肇于虚无之上则五老上帝爲五炁之根宗昭于干象之中则五星爲经常之上曜于地则五岳以奠寰区于物则金木水火土以爲五行于人则心肝脾肺肾以成躯体于事则仁义礼智信以开国成家以四十九字宻符造化黙契五行故服之于已则澄神鍊炁施之于人则却疾除妖是由方诸之召水阳燧之引火以内应外感激之道耳傥内无本眞而觊外眞之应自泪五行而求五炁之充恐报应难矣天台灵寳法中以玉札五行正炁爲一品乃以四十九字入于他卷却以五岳持身呪及移景通光等法杂诸其中使五行之经不复可见故今止从古法而不敢増易也上清灵寳大法卷之六上清灵宝大法正统道藏三家本四十五卷正一部上清灵寳大法卷之七兽八五芽内鍊品五芽者五炁也在天爲五老上帝在经则炁结成文是爲五芽眞文在五方则五常即东方青帝灵威仰南方赤帝赤熛奴西方白帝白招矩北方黒帝叶光纪中央黄帝含枢纽是也在干象则爲五星在地理则爲五岳在事则爲五常在物则爲五行在人身则爲五藏修灵寳之道洞房之法饵五方正眞之生炁以錬凡躯也五芽之法请五帝五童降身及佩眞文使其神居五藏之中爲𦤺五芽之精当于四音而行之常以立春之日鸡鸣入室东向九拜平坐叩齿九通思青帝长九寸顶青玉冠九炁青羽衣驾苍龙之辇建颕旂从甲乙胡老之官九十万人来降须㬰化生青炁如云贯覆己身从己口入直下肝府又思木星焕明在东方照己身便开目念呪九徧吞东方眞文一十二字呪曰九炁青天元始上精皇老尊神衣服羽青役御天官焕明岁星散辉流芳陶漑我形上飡朝霞服引木精固养青芽保鎭朽龄脏腑充溢玉芝自生延年亿纪颜返童婴五炁混合天地齐并东方眞文一十二字东方青芽服食青芽饮以朝华常以立夏之日鸡呜入室南向三拜平坐叩齿三通思赤帝长三寸顶赤玉冠衣三炁赤羽衣驾丹龙玉舆建米旂从丙丁越老之官三十万人来降须㬰化赤炁如云贯覆己身从己口入直下心府又思火星焕明在南方照己身便开目念呪三徧吞南方眞文一十二字呪曰三炁丹天朱宫灵童元始上帝参驾赤龙丹羽飞衣锦帔光明驱䇿灵官运道隂阳三炁吐辉漑我绛宫赤子保鎭鍊芽饰容朝飡朱景玉芝满充回停劫年朽骸及童长龄天地永享无穷身生水火变化百方南方眞文一十二字南方朱丹服食朱丹饮以丹池常以立秋之日入室西向七拜平坐叩齿七通思白帝长七寸顶白玉冠衣白羽衣驾白龙玉舆建素旂从庚辛玄老之官七十万人来降须㬰化生白炁如云俄覆已身从已口入直下肺府又思金星焕明在西方照己便开目念呪七徧吞西方眞文一十二字呪曰金云七门浩映西华中有素皇元始之家参驾白龙七炁峨峨徘徊玉门散精朱霞金星吐辉芳芝滂沱玄奥我身养我素芽明石鲜光万劫不殂服以流泉飡以太和九天上帝给以玉华保年驻白颜景敷罗长存天地三光同遐西方眞文一十二字西方明石服食明石饮以灵液常以立冬之日鸡鸣时入室北方向五拜叩齿五通思黒帝长五寸顶玄玉冠衣碧羽衣驾黒龙玉舆建皁旂从壬癸羗老之官五十万人来降须㬰化生黒炁如云似流星之光覆已身从口入直下肾府又思水星焕明在北方照已身便开目念呪五徧吞北方眞文一十二字呪曰北方玄天五炁散灵上有大神始老元精驾龙建旂游冥上京是曰元吉庆云敷荣飞芝流洒滂沱四盈玉女玄奥漑我身形肾宫充鎭朽芽坚生五府纳眞上通神明五老降接仙道早成变化水火衣服羽青飞行太空游造紫庭夀同三景万劫长龄北方眞文一十二字北方玄滋服食玄滋饮以玉饴常以二分二至曰入室向五方十二拜叩齿十二通思黄帝长一尺二寸顶黄玉冠衣五色羽衣驾黄龙玉舆建黄旂从戊已苍老之官十二万人来降须㬰化生黄炁如云覆已身从口入直下脾府又思土星在中央照我身便开目念呪十二徧中央眞文十六字呪曰中央大山元炁徘徊上有元老总统四灵参驾黄龙五色羽衣运道九天轮转璇玑焕明七星流光散辉玉英芳芝流溢回飞淘漑我身肺府光开养芽飡精万神总归检䰟制𩲸仙鍊八威表里洞清常生不衰通眞达灵升入大微中央眞文一十六字中央戊己昻昻太山服食精炁饮以醴泉右呪毕各以方数取炁咽津便服眞文常服法毎以鸡鸣阳光始分东方向叩齿如其方数摩两手掌令热以手摩拭面目如其方数念呪自东方起一周而止东方青芽服食青芽饮以朝华便以舌撩上齿之里舌底唇三过嗽口令玉泉满口而咽之九过又引青炁九咽令鎭肝中南方朱丹服食朱丹饮以丹池便以舌撩下齿之里舌䑛唇三过嗽口令玉芝满口而三咽之又引赤炁三咽令鎭心中中央戊已昻昻太山服食精炁饮以醴泉便以舌撩上下齿表里舌䑛唇嗽口令玉泉满口而咽之又引黄炁一十二咽令鎭脾中西方明石服食明石饮以灵液便以舌撩齿上之表舌䑛唇嗽口令玉芝满口而七咽之又引白炁七口令鎭肺中北方玄滋服食玄滋饮以玉饴便以舌撩下齿之里舌䑛唇三过嗽口令玉芝满口又引黒炁五口咽之令鎭肾中右毕叩齿三十六通咽炁三十五过又念都呪白石巖巖行泉源涌洞似玉浆饮之则长生夀命延长呪毕以舌獠上下中央令玉芝满口而三咽之引炁二十五过拯炁而咽之其道都毕甞观灵寳之道隐于洪蒙之始肇于溟涬之𥘉蕴奥难穷妙莫能测中古以降方立教垂文正经之中备有万法及其功成事着则由学者自得之五芽之法採五方之生炁錬五藏之英华炁之渺茫未易有得于是服眞文以召之炁结成文以此引彼也建斋设醮拜表誊章布炁书符祛妖却妄以斯爲首錬除隂翳消隂育阳与三晨之辉相须而用人身之五藏实秽物耳至若存肝出青炁肺出白炁之类乃存錬之法而非五芽也降东方之生炁挹木宫之朝华下浃兆身鎭錬肝腑乃五芽之义以五方之五炁錬五藏之五神久假而不归乌知其非有也积錬之久人之炁合天之炁人之神合道之神亦錬神之道也今所编五芽眞文悉皆祕在上经不同常术学者深洞其旨则可勤而行之天台法中祈恩谢过第四十一品乃爲之说曰灵寳有赤文祖炁天之灵寳也入人身生五色灵芝乃𥼶之曰东方青芽者肝也南方朱丹者心也西方明石者肺也北方玄滋者肾也中央戊巳者脾也以舌卷津分方而咽之谓首爲太山终焉以十二时咽炁名换骨易形之法旣不载祝辤又无眞文窃取五芽之义转其说于他𡵨乃称服咽炁液火应水朝爲子毋夫妇之图取丹经中之余论而不全者也旣称天之灵寳又直指五芽爲五藏是说即皆不可爲法也三宫修诵品度人上品郁秀光芒上消天灾下禳地祸外济庶物内錬百神行用之门以专精爲首修诵之法以存念爲先故使炁息调平音声和畅想三炁之蓊郁㑹百神之森罗于是可以内錬其躬外浃于物若语不出口耳不闻声谓之黙诵自始及终存念并依古法也入靖焚香定心平炁收光内视万虑不干端坐直身毋倚侧毋偻背俾牛车之路不屈龙虎之炁绵绵然后诵经各以其事之重轻所用之内外有神诵心诵炁所谓上中下三田也此外有意诵并有所主或爲人度厄消灾或爲巳祈恩谢过以𦤺调平炁候保福帝王祈雨祷晴济时拯物迁升滞爽普度幽䰟凡有紧切悉当入室黙诵神文方行章醮存思次第详具诵持存思品悉合如法初一徧诵序第二徧止自经始十徧爲一过诵毕纳官百神守位宻陈情悃出宅升神也𠃔中所编灵寳毎品中相关渉处巳略叙之矣独天台法书中内诵编在度厄消灾第四十品末乃以太乙司命桃康无英白元尊神等各书灵书千徧又一说则分三田内诵乃是闻其名而不得其理却云正月于上田七月于中田十月于下田又云万神俱诵以𦤺斋醮祷祈书于䟽状直称内诵洞经一千卷以献眞荐亡殊不知大洞眞经三十九章毎章有二符此经乃属洞眞部度人经法中四十章是释度人经之用尔古者以爲度人一卷内隐洞经之妙非径以度人爲洞经而爲上帝之前指度人经中之文爲洞经可乎又一说其至玄至妙弟子倾家资以奉师而后得者其徒以爲世莫得闻自称上道者也其法之略曰想巳身爲枯木大火焚荡和气化成眞人收神上田入太渊宫中歩斗作用于是诵元始祖炁洞经至于錬度只以上田爲天帝之居肺爲东井头中赤天出火肾爲眞水九曲之畅爲九幽千䰟万𩲸皆于此度化所谓元始洞经传出他郡者止于度人经中取一叚而爲之天台祕而自行者乃如𥼶氏梵语呪四十八句计一百七十六字泥丸中启奏上帝等事皆不出身中以𦤺朝眞不拜谓天帝不离泥丸故也不知古法中有不叅紫神之法本意爲行坐功而不睡者言之行科奉教非此例也又况未离世网其倾倒泥丸有甚于拜者矣黙诵一节古法有之今攺称内诵非也且云万神诵之事出无据三田各有所主彼分爲七月正月十月则非也彼不知心诵炁诵神诵口诵理旣不同存神念眞亦非天台所谓万神也古法黙诵皆全诵本经其中包罗甚衆澄神錬炁可交眞灵也今若独取经中一叚以备黙诵亦不必易名称洞经也迨至舍本经正文而撰出梵音胡证则妄之甚也按度人经肇于古初天眞皇人书其文以爲正音内译而用世书亦在汉武帝时及明帝梦金人而𥼶氏之典方入中国于是始有梵语今以𥼶氏胡音称爲度人经中祖炁之文虽三尺童子亦将失笑矣其临坛行事则端坐内观云金光之中现出天书多只一字法师自称只见一字不晓所谓亦不敢漏泄事过之后却以此一字随己应之事解其吉凶皆不出㸃画之中有数十字例皆如此縁其法书初焉称光中现出靖名等说其妖妄恠诞治于内诵经之覩光中则见字终至于㑹鬼神入靖治事吁履霜坚冰之渐也一念之萌出于不正千途万径歩歩归邪恐其下流无所不爲矣然后诵之诀事当禁祕不可轻宣若全隐其机恐学者不得其门复入流邪伪之域故寓其奥于此以俟学者之自得也上丹田泥丸也中丹田绛宫也下丹田也玄关也其法有神诵心诵炁诵也口出言辤耳闻声韵是明诵也口不出言耳不闻声是黙诵也黙诵旣有心炁之不同又有意诵之名例悉存身爲元始坐空浮五色狮子洞明内外如居赫日光中依法诵之皆有所主调正干度上消天灾保鎭帝王延洪国祚以𦤺爲父母延年益筭请福消愆是一例也爲人爲已谢过祈恩保命延生禳灾度厄是一例也上资九祖普及衆䰟济拔幽隂一切追荐是一例也召摄施用收治行爲是一例也此外非可尽述矣洞照幽微品红杏墨黒磨眞袜臈灵寳兴生转独𨽻迁可韩明功都成切角正聚䰟摄都功聚䰟招八方捷疾使者天地神祇万灵同归合天地勑先结三涂五苦诀念呪取东南方炁吹镜上了以笔自干方㸃一㸃八方计八㸃呪曰谨请干坎艮震巽离坤兊收摄八方无道邪鬼入吾镜中见形急急右取八方炁吹十日共覩日月受持不劳神炁来者其中见形移景通光照元始律令道君勑文召日光童子月光童子星光童子开光童子运三光玄斗日月之精化爲六通神光照彻十方世界万景千眞移日面前见形占人卜物未来未兆通神应灵勑古念呪取三光中一炁吹笔或手指笔用朱指用麻油于手中冩符一道原阙符令吹炁再念呪取炁吹如此三次见光一道洞见幽明及未然之事仙曹按局洞玄寳鑑红杏墨黒磨眞袜臈灵寳右先念呪于空中书本师心印一箇以左手望空撮入手中五方炁吹令人吹了再压如此三次令见赤黄白三色了又呪曰谨请降眞召灵符使疾速下降又取天门炁吹见二符丹色见于掌中符在临坛符法品又呪曰神风鼓吹玉字琳琅又取东南炁吹见二符揺动又呪曰谨请东方启道童子爲吾速降又取五方炁吹见五方童子方可一一召摄依法施行灵寳洞玄照天地降炁日月合形天上地下某某某处见形速度亡䰟诀凡临坛按治鬼邪务在存亡俱获利济先爲破狱呪曰无上玄元太上道君教臣行符照破幽狱罪䰟出离急急如律令勑右呪出九清梵唱经中面天门黙诵九徧次召亡䰟即速得亡䰟离苦先念水錬呪曰巳枯复荣已灭复生得生天上更禀太灵九天之勑反复胎婴秽累荡除𩲸尸反生右以水一器正北叩齿九通思玉童三人玉女七人咽津七口呪之七徧洒其䰟即火錬呪曰日月光华徘徊洞阳流火入器錬化隂芒尸秽消灭万炁混康径离五苦飞升天堂右以火一器正南叩齿三通如前思想呵炁三口呪九徧取酆都山眞形火化成灰呪曰元始符命制魔奉行保举亡䰟度品南宫酆山消烬三官解刑赦缚𥼶业受化更生随品度錬上登福庭呪讫以舌拄上腭存身爲元始天尊㸃诵隐语一徧存金光满口双指玉清诀吹纸徃东北方放诀其䰟立得上生朱宫随品受鍊乃生福庭𠃔中自本法戒律启并依古书编次至元纲流演品朝元入靖品诵持存思品玉札灵章品三晨芒耀品五行正炁品五芽内錬品三宫修诵品皆行持之士修存服饵𦤺眞召灵之本源也内功旣足则外当及人愈疾除邪拔幽济显爲立功之先务近人不知体格乃爲灵寳大法专至开度复别𥙷法阶以备祛治岂知灵寳爲中乗之要法兼济死生之径途何事不关无施不可然显幽一理人鬼无殊受词之初窃须审量事体酌详轻重或妖恠精邪横侵生𩔖逆天无道情在不原固冝録奏上玄关闻合属灭形絶𩔖诚不爲惨其有幽䰟滞爽抱恨衘𡨚饿鬼穷䰟失依之嗣沈迷而超生无路託附荏苒生民隂炁袭人灾痾或作冝先究患身之形气以至受祟之根源非市道魔祷姦伪之徒妄意揣量故继之以照召之法考其实迹鞠其姓名毋信伪辤必穷始末如情在可悯䰟𩲸幽沈合依古仪用速度亡䰟之法存神静志黙诵灵文如式开度然后焚化酆山眞形或告行一二超度符命差官将吏兵合属曹局随业受生尤其尽善矣抵有力之家大建善功广崇斋直然而召摄鲜验超度难期今于行持顷刻之间欲遽度亡䰟于一经一呪之内岂不难哉夫建斋启事移檄召䰟未易轻也先要髙功练逹科教洞明正理次则移笺奏不碍旧章又在斋心坚切内外一志立坛蒇事不缺典仪更得所度亡䰟灵识生前修检罪戾不深庶几祈告感通见形受度或一二事之窒碍则报应寥邈矣今鬼祟至于缠及生人若非抱恨不伸必是无依失祀报对旣以结证隂府不复拘留傥识见之非髙多迷蒙而未觉浮游爲厉散荡兴妖于此之时法官能开悟以理训戒以道更假上眞之教典副以端黙之精诚唿吸之间幽䰟获度诚非虚妄生者可免疾患之纒死者遂脱沈滞之苦若家非匮乏而未度灵者难从此科自依式修崇可也天台编灵寳玉鑑一节入五行正炁品又以杂呪混于其中乃无速度亡䰟之目使古法中之美意不复可见故今从旧格而尽剖其端绪当知古人治病祛邪欲显幽俱利也学者所当留心耳上清灵寳大法卷之七上清灵宝大法正统道藏三家本四十五卷正一部上清灵寳大法卷之八兽九元始大定品七日七夜诸天日月星宿璇玑玉衡一时停轮神风静黙山岳藏云天无浮翳四炁朗清一国地土山川林木缅平一等无复髙下土皆作碧玉无有异色一唿一吸四至共得六寸一唿二至一吸二至各得三寸一至得三寸一至得一十五分经纬天地纵横十五故上帝付黄帝河图也入室平坐以手诊脉四动爲一息量人平常出入渐渐加之不要大段费力放炁出自口勿使耳闻放于息匀之后再作如初积之力久炁住息平始着意在鼻凖头乃鼻三顋二眉四息于是微微出气爲一徧续再作积至八十一徧四十九日外毎徧加息自一时可至一日自一日可至七日然后以耳对肩以鼻对脐收其六根专意于目初则非内非外观其神光三日之外于宻室中见神光一㸃孜孜定神四日之外渐明渐大七日神光满室定中百物皆爲未然七七日外定中见一切眞灵鬼物方入洞观彻视之道也窃谓度人一经备有万法元始大定爲法之机要亦道之径路始于定炁存神以致朝元登谒过此以徃极道之域不可拟议七日七夜诸天日月星宿璇玑玉衡一时停轮此元始说经之时天中之事也薛幽栖注中略释其义今即之人身日月停景目不瞬动也神风静黙息不出入也山岳藏云炁不升降然后孜神内视一志湛然习定出神升腾上境洞观万彚彻视十方诀巳详䟽于前矣天台编神光大定二十五品乃云璇玑玉衡脉不息也是则妄甚且习定大法目不可瞬动息不可出入炁不可升降神斯可出而脉岂得不动人巳就死却非岀神又曰天尊空浮乃自元神居玉清宫又曰天尊虽逺妙近言泥丸宫又曰自巳有天尊何劳望上天所引并非也又曰威神妙化结成狮子天尊乗之下入丹田左青右白前赤后黒中黄故谓之五色却云七日七夜所见者皆未来之事彼不知出神洞视以𦤺脱质升玄岂可谓身中之五炁天尊止于泥丸而巳夫彻视十方通幽逹妙大而髙天厚地广而万圣千眞皆可洞见与造物者游今却只称所见皆未来之事何其狭陋哉后世学者欲得修用之梯阶当自习定洞观百灵品本命日爲始行定法七日之外定力有凖方行彻视定力未成不可行之息旣定而神可出目驻万里之外不顾面前之物又七日渐明渐有彷彿百日成功坐视三界彻见十天又云诵咏妙经得爲九宫眞人各主旺四十五日又各主一分紫度炎光内视中方曰常欲闭目而卧安身微气使如卧状令旁人不觉也乃内视逺听四方令我耳目法万里之外久行之亦自见万里之外事精心爲之乃见百万外事也耳中常闻金玉之音丝竹之声此妙法也四方者总其言耳当先起一方而内注视听初爲之实无髣髴久久诚自入妙𠃔中考之古书习定出神始可行洞视之道然谓息一事易知而难成始于一息四至久则一息而八至累功不断可至一时满一时则可一日自一日则七日可期于是聚神如己之状端立泥丸之中内外湛然一毫不着腾身直出顶门觉身外生身历历分明神离躯中如蝉脱殻驰于空逈驭炁穹玄谒列宿于天阶朝元尊于阊阖衆眞可觌万炁齐仙终至于见玉清圣境第此乃出神之妙可以通眞逹灵学者或际遇明师修存而至于洞观之域更冝进歩毋自退沮可也採錬祖炁品凤曲头㸃顶精息内潜龙升头搐鼻其炁上升龟缩头含息精炁下行蛇屈身不直元炁周旋鹤闭炁微息精㱕丹府仰惟元始祖炁无形无名劫运之初不可髣髴玄网旣肇二象分形天禀此炁以爲天地禀此炁以爲地人禀此炁以爲人以至动者植者立性卑形莫非祖炁化生也然人分此一炁而生未免失此一炁而死岂非情欲汨其内势利役其外不知本源不彻正理神昏气耗不觉大限之临而终至迷乱无依斯爲下鬼矣今焉採祖炁而錬结圣胎于身中圣胎就而身外生身也此一条大槩乃採錬身中之祖炁古书有其目而诀法未降不可以意料而爲之说洞阳符火品亶荟丁丑豫戊寅随已卯蛊庚辰临辛巳观壬午噬嗑癸未贲甲申剥乙酉复丙戌无妄丁亥大畜戊子頥巳丑大过庚寅坎辛卯离壬辰咸癸巳𢘆甲午遁乙未大壮丙申晋丁酉明夷戊戌家人已亥睽庚子蹇云都解飞骞损辛丑益壬寅夬癸卯遘甲辰萃乙巳升丙午困丁未井戊申革己酉鼎庚戌震辛亥艮壬子渐癸丑㱕妹甲寅丰乙卯旅丙辰巽丁巳𠃔戊午涣己未节庚申中孚辛酉小过壬戌旣济癸亥未济九日干坤覆坤甲子屯乙丑䝉丙寅需丁卯讼戊辰师己巳比庚午小畜辛未履壬申泰癸酉否甲戌同人乙亥大有丙子谦脉爲心色乃身内九鼎外合九色上应大梵契同卦炁合于太阳故或以爲坤母东覆九日导干二句显其机然配卦与甲子于隐语古书以爲洞阳符火开图而诀法未降中间理未可通不合牵合也九炁色鼎大小肠小红肺白膀胱苍心赤脾黄肾黒胃紫肝青胆碧考详度人经乃中洞之一卷而中篇又爲一卷之枢要隐奥难穷不可理测大唐以后亦有爲之训𥼶者矣然终未易透彻也如中篇分𨽻六十四卦旧法谓干坤两卦见于坤母东覆九日导干然此外六十二卦又以何据而定其说理巳难通兼元来条目止谓之洞阳符火开图是上圣以成眞人始悉其章也所可知者中篇萌于天地之先与后世之书契不相杂独易之爲义变通无穷卦之炁数宻参造化伏羲虽画卦天地已分之后而卦中之义实肇于爻象未画之前故邵雍云谁信画前元有易是存深意而人未洞其至理也易有六十四卦中篇有六十四句皆起于古初或卦自中篇而出或中篇与卦相须尚可言也如以一卦配一句若穷其理则不可强通旣分属则六十甲子亦随之古法具其目而诀法未降是未见于用也至于九炁色鼎虽略解其意亦隐其诀期运不至而未降也天台法中却以中篇配卦之例编作三十三品改称玄眞隐讳又取屯卦爲首于甲子而强爲之说旣不伏直言诀法未降又不能言配卦之义复于其法三十二品中以服三十二天炁谓之吐纳正不知三十二天之内四天在种民世界四天在无色世界十八天在色界六天在欲界今欲歩二十八宿之罡以引此炁也不其寥邈哉恐心愈劳而报应愈邈也彼旣以中篇改作玄眞隐讳而三十二品之未编祖道玄眞烜赫正成郁仪返质荧惑操形乃是玄眞隐讳出于上经却称玉音摄炁呪移前作后改东爲西此何理哉五炁混合品上清华房太一含运其形自然太一居之如莲花未开人身中莲花之房者心也八景𡨋合者八𡨋之内身有八脉𡨋㑹之处尽总于心细微之中者万物皆有细微之中通于大道元炁如芭蕉之脉人身内亦有血脉经络之道路也五炁之中百神混合于内也乃大洞回风混合之道在上清禁经中明其道则不死坏行其道则爲眞仙矣玄中眞人颂曰玉清天桥闭灵关緑室长延便清闲灵风吹烟五炁住玉音摄炁三丹田又曰一神飞出上斗台风火回环再朝骸若不浩劫经一刻直待猿猴死更灰图猿居中宫五位乃心也切详经中自元纲流演三十二天至玄中太黄上帝髙眞皆天之体而大梵之用也及夫下鎭人身泥丸绛宫中理五炁混合百神十转回灵万炁齐仙此则直言人身中之事也故其说以太一含莲其形自然八脉𡨋㑹总于绛宫是能五炁混合其事与大洞回风混合之道相通惟其诀法未降虽有作用之目而无入手发足之门戸故尔天台法中第三十品作中理五炁以经中数章训解于其前至岀入华房八𡨋之内细微之中下鎭人身泥丸绛宫中理五炁混合百神一章初无诀法在其中只略叙云造化非身外根本此三天上皇无上髙眞皆宗仰于紫微上宫如此而已非行用之妙也乃继之云妄泄此道九祖沈于火毒之狱极口禁传其末又云非上玄圣师下教天眞小仙岂得明矣旣如此则非可行之诀特法中条目尔又何妄泄之罚二图于法中只小异天台不肯言诀法未降者欲存此等事以爲卖竒之端也流精玉光品于四顾髙地上建一室方八尺上圆下方开三十二圆穴每穴圆九分塞其三十一穴留一穴令日光直注其中下以寳器贮东方井华水一器迎日光照水流转一室十日外其五色流精水中结成丹砂五色五綵饵之通神彻视役使万灵五藏生华返老还童积其玉光丹砂取月华水露水江水山泉河水井华水西流泉入寳器中依前流注日光三十日内有结成金砂再将前砂併入水再迎日光然后以辰砂三黄入金合中煅成神丹可以却疾回年㸃化变寳也详考法中于四顾髙地建室置器以取日光久可成丹而诀法未降此无中生有之事岂容以意料爲之天台法中编出三十六品名隂阳二丹其一章略云流精玉光者可以採錬饵之通眞太空未有一物开三景普植神灵复採錬此炁錬而成丹以此而形容流精玉光理亦粗通其次爲髙山悬崖人迹不及四顾日月通照之处营宻室一所上圆下方面相去八尺四方一丈离地五尺穿三十二窍布二十八宿之形如窻牖使日光注照于内于日直角宿之日起首用七寳之器圆面五寸贮西流水令迎日光下降四十五日之外水中结成五色流精之砂取而饵之面生流精又曰于三十二窍之下置三十二器于直宿之日取其方水投以天华四泉使日月照耀其中四十五日面生浮砂光明啬啬然常须护净勿令尘翳即安置坛鑪八门进火以金十二两作鼎以铁二十四两作釜阳燧取火昼夜煎之四十五曰一开开时以月华涤润下凝白华取之及一斤即入药用隂阳火煅錬飞于盖上九年自然飞凝饵之仙化此乃古未降诀法之条天台法中所述虽详而其说小异于古法然亦非可行之诀古书已䟽未降诀之条矣又曰本命日吞日月之华而谓之栢空度仙则非也又採百花入衆药合灵寳流光丹饵之立𦤺长生亦非也道典中服食之例甚多非本法故不应存用梵炁流行品人禀炁而生亦有数之始唿吸之息见于三部四至之脉一唿三寸一吸三寸以见尺丈于玑衡合于太阳一日一夜一百刻计六千分毎一刻六十分每一时八刻二十分共计五百分昼夜一万三千五百息每一刻三百六十息一唿一吸脉行六寸定太阳行六十里一昼一夜太阳行九十六万一千五百里随天周行照耀三百六十五度二十五分半一日得一度半周天一百八十二度六十二分七十五抄一度计一千四百六十四里六寸四分二十八宿行次𨇠度大道梵炁流演无穷旋斗历箕回度五常毎一刻太阳之眞炁流行一万八百里毎一刻六十分三百六十息定太阳流光毎一分六息太阳流光三百六十里毎一时太阳行流光八万六千四里毎一时炁行六千七百五十寸十二时炁血行七十万八百九十寸曰月交而隂阳交曰月行而营衞行而大药成此元始上品至道三界眞仙莫不因此而骨肉同飞得者昼夜大定中自明闭口奉行若泄一言而行则七祖九玄同受酆都之考玄都之令敢不奉行甞闻聚而形成则眞中有神流演无穷而周于十方此天眞之大梵也人身之大梵上应于天度故唿吸息至炁行身中合于太阳积錬而成大药斯实修眞之路入道之阶而诀法未降也天台法中第三十七品名大行梵炁乃云人自溟涬大梵而生却自溟涬大法而死此则非也人固自梵炁而生矣不修大梵之经常失大梵之炁而死乃云自此而死其可乎于其九鼎图后叙金母居西龟之山取象于人身即元纲流演之事尔巳编入本品难以旁引而曲证非可用于此条也黍珠神变品阳爻三十六息隂爻二十四息一口炁出入三寸毎一时炁长六千七百五十寸十二时通长八万一千寸共计八千一百尺爲八百一十丈眞炁毎一时八刻二十分十二时九十六刻内干坤艮巽占四刻凡人一时定一千一百二十五息十二时共一万三千五百息每一息定火一铢得祖炁之丹如黍米大重一铢二十四铢重一两三百八十铢定火一斤一万三千五百息计眞火二十五斤二两半八隂八阳依卦生焉爲圣胎白日轻举位登玉清也按此条虽诀法未降而理则与前品连续乃錬身中之梵炁合太阳而成功于是按隂阳出入审火候进退丹成药就大如黍米则神变之丹是矣其余丹经中论例相似者甚多而非元降之目理不应假彼以证此天台第二十九品名黍珠入妙乃以十徧周竟十方无极天眞大神一时同至及元始悬一寳珠大如黍米一段悉取薛幽栖等注中之说委曲引谕又益之杂说却云以内言之即寳珠神化胎仙之法九转十过功用旣周从有入无名黍珠玄丹鎭黄庭之灵府丹成贯日立驾云舆如此则以诵经而可成丹全不及于修用诀法理则不然矣天台之法四十九品终始并无诀法未降之条而七经人纬爲法之要乃隐去七经之日改换八纬之名虽古法无诀者亦极辞牵合以文饰之今按道典自龙汉延康之劫赤明启运之初传降不常或隐或显有因时而降者有因人而降者旣降而传行人世者有其人升眞而书隐者三洞正典尚不能全如变化七十四万之法藏天隐月之文八禀十诀天关三图九赤班符胎精中记似此之名不计其数名存经告之中法不降行于世岂敢因其名而自撰其文哉盖道运有其时至而灵文漏祕难以人力强求之也灵寳大法古有七经八纬除天台之外诸家编集皆不出此七经八纬一十五条内共有六条诀法未降即採錬祖炁洞阳符法五炁混合流精玉光梵炁流行黍珠神变是也安知后世无仙资灵质之士感圣师神授之详是古书存其名例也而天台逐事曲爲之说使成简编或取而用岂不误世今未免再三剖析其源流也上清灵寳大法卷之八上清灵宝大法正统道藏三家本四十五卷正一部上清灵寳大法卷之九兽十斋直禁忌品三元正月十五日七月十五日十月十五日右天地水三官二十七府百二十曹凡三㑹日考校罪福三元日奏御上宫可以行道建斋修身谢过三㑹正月七日举迁赏㑹七月七日庆生中㑹十月五日建生大㑹右三㑹上三官考覈功过三䰟攅送生人善恶又谓之三䰟㑹日此是本命之日亦更有小攅㑹日台光以甲子日上诣爽灵以庚申日上诣幽精以本命日上诣亦言生人善恶其日冝受符箓斋戒呈章拜表以祈景福五腊正月一日天腊五月五日地腊七月七日道德腊十月一日民岁腊十二月腊王侯腊右五腊日爲五帝攅㑹之日此日酆都北隂大帝皆引出生人久逺玄祖父母幽狱鬼䰟责问住处隂司年代积罪结衅端由及子孙姓名坟墓所在如积劫未有追赎因此日皆延累生人其日引问得子孙兄弟亲姻九族姓名攅集校定以爲生人罪状正一道民之徒此日诚慿法力祭祀追赎幽途皆一一得福常日祭祀不可逹也出正一玉经每月十直斋日一日西北方北斗下八日北斗司杀君下十四日东北方太一使者下十五日东方天帝及三官下十八日东南方天一下二十三日南方太一八神使者下二十四日西南方北辰下二十八日西方太一下二十九日下方中太一下三十日上方上太一下巳上出业报因縁经又别文云十方天尊下又云十方天君下节㑹日天节甲午地节甲申人节甲子天㑹丙午地㑹壬午人㑹壬子日㑹庚午星辰㑹辛酉月㑹庚申五行㑹甲辰四时㑹甲戌右节㑹及五腊宜修斋设醮祭祀先灵甲子太一简阅神祇庚申日三尸言人罪过本命日计人功行又云甲寅庚申尸鬼竞乱冝避房室又玉经云此三日爲小攅㑹日凡三元考校未尽者于此重考校焉八节立春春分立夏夏至立秋秋分立冬冬至按眞诰云八节之日皆当斋戒立靖谋诸善事以营于道之方也愼不可以其日忿争喜怒及行威刑皆天人之大忌也午卯日凡午卯之日常当清斋入室东向心拜存神养炁期感神明亦适意所陈常如此者玉女降侍避忌日三月九日六月二日九月六日十二月三日其日当入室不可见女子六尸乱则藏血扰溃飞越三䰟失守神凋气逝积以𦤺死所以忌此日者非但塞遏淫泆而已将安女宫女宫在申男宫在寅寅申相刑刑杀相加是日男女三尸出于目朱童之中女尸招男男尸招女祸害徃来丧神𧇊正虽人不自觉而形容自损由三尸战于眼中流血于泥丸也子至其日虽至宠之女子亲爱之令妇固不可相对我先师但修此道而仙矣复不及至亲无心者矣子其愼之此乃仙人刘纲妻女仙也又别条云凡甲寅庚申之日是尸鬼竞乱精神躁秽之日也不可与夫妻同席及言语㑹面当清斋不寝其日遣诸可欲旦望每月初一日爲旦十六日爲望则以官暦逐月十四日十五日十六日考之并合朝修祈恩谢过月忌正月二日二月九日三月十日戌四月十一日五月十一日六月十日七月十二日八月十三日卯九月十三日十月八日十一月十五日十二月十三日巳上日忌烧香每日常行香火不拘帝煞日正月庚申二月辛卯三月庚戌四月癸亥五月壬子六月癸丑七月甲寅八月乙卯九月甲辰十月丁巳十一月丙午十二月乙未巳上忌烧香圣忌丙寅丁卯丙申丁酉壬辰壬戌戊辰戊戌絶命岁星六害月晦岁破巳上日不冝行道烧香亦不冝杀冝正坐思心悔过圣自悬知祈恳日正月四日二月八日三月十五日四月八日五月九日六月六日七月七日八月八日九月九日十月五日十一月三日十二月十二日已上日乃太上大道君登玉霄琳房四盻天下有志节逺游之心者至其日平旦日出时北向再拜亦可于静中也自陈本怀所愿毕咽液三十六过又云东海青童君常以丁卯日登方诸东华台四望以此日常可向日出行乏可因此以服日精禁忌生葱韭大蒜小蒜胡荽五辛旧有其说多矣大㮣此等物辛臭烈甚食之经日尚臭出口中对人言语巳觉不可况于持诵神文朝眞行事乎五辛之外更有薤藠之属皆不冝食不必细爲之说鴈犬黒蠡鱼三厌之外更有鳖鳝之𩔖皆腥秽之气难退者并不冝食临尸吊丧新产新刑杀所屠坊淫舍已上皆不可食李少君口诀法道士求仙不欲见死人尸损神坏炁之极人君师父亲爱不得已而临之尔所以道士逺世不事王侯是无君也块然独处是无友也惟父母师主不得不临丧𦤺感极之哀不吝性命之伤苟以此故而伤是无伤也吾其祕文故口传焉本命日常以其日向本命方叩齿三通心存再拜呪曰太一鎭生三炁合眞室胎上景母玄父元生我五藏摄我精神下灌玉液上朝泥丸夕錬七𩲸朝和三䰟左命玉华右啸金晨令我神仙役灵使神常保利贞飞行十天呪毕心拜四方叩齿三通咽液三过此名爲太上祝生隐朝胎元之道常能行之令䰟𩲸保守长生神仙又法学道之士当先检制䰟𩲸消灭尸鬼常以晦朔之日庚申甲子之日清斋入室沐浴尘埃正席而坐得不眠者益善以眞朱笔㸃左目下以雄黄笔㸃右鼻下令小半入谷里㸃毕先叩齿三通微呪曰上景飞纒朱黄散烟炁摄虚邪尸秽沈泯和䰟錬𩲸合体大神令我不死髙夀永宁聪明彻视长享利贞呪毕又叩齿三通咽液三过併右手第二指蹑右鼻孔下左手第二指蹑左目下各七过当尽隂秽按之勿举于是都毕按此二处是七𩲸游尸之门尸钺精贼邪之津梁矣故受朱黄之精塞尸鬼之路引二景之勲遏淫乱之炁也此太极上法常能行之则䰟𩲸和柔尸秽散絶长生神仙通炁彻视行之三年色念都泯矣净秽太上九变十化易新经曰若履厌秽及诸不净处当澡浴与解形以除之其法用竹叶十两桃枝削去白四两以清水一斛二斗于釜中煑之令一沸出适寒温以浴形即万厌消除也旣以除厌又辟湿痺疮痒之疾且竹叶虚素而内白桃即却邪而折秽故用此二物以消形中之滓浊也天人游下世间旣返则未甞不用此水而自荡也至于世间符水呪漱含之近术皆莫比于此方也若浴者益佳但不用此水以沐之耳錬尸之素浆正冝以浴耳眞竒祕也紫微王夫人授解秽符𠃔中蒙师祕授今立愿编校大法不敢隐惜其法以梓木作简如㝷常朝谒简之状只令微小尔书前符刻之简上常护净之遇食荤履厌之后或有急切行持不暇浴洗则先用茅香煎水七合以漱口罢㸃七㸃于左右手心内将两手拭目呪曰积秽随水行尽从神窻出急急如律令次于圣前焚香叩齿四十九通执简以摄秽符向伸对口躬身呵炁于符上呪曰秽炁出正炁入正炁存秽炁去三十六厌三十六秽神符摄尽绛宫宁一朗清神户呪毕放简回身掐斗诀歩斗罡上吸炁一口抛诀以次行事此备急之法若登坛朝谒奏启焚修事体稍重自从科浴沐也式假应行持之士身遭大丧及父母度师并具申三天门下移文将吏闭靖不可焚修如遇事变急切不及动状则作关付功曹土地誊启上玄大丧三年二十七箇月不计闰月此服制也道家惟忌厌秽尸旣收掩秽炁已除百日式假听解秽入靖朝修服制自终三年旧仪大丧一年旣非服制之限不应废缺朝修一岁之久如尸柩未殡寝处柩傍者不问日限自不合入靖也朞丧一月解秽申牒如式朞丧不临尸大功以下不临尸并三日式假解秽入靖㫷功之外尸不当临避之可也吊不可废随即解秽矣非亲虽厚并合避厌也大丧事毕解秽沐浴讫关申合属眞司收复将吏一如常仪生产秽道士出家自处琳官一切生产并合回避俗士修眞惟生子义不容逺合终月之后方可解秽入靖悉如前仪此外并合固避违者考罚理发呪泥丸玄华保精长存左爲隐月右爲日根六合清錬百神受恩呪毕咽液三过能常行之发不堕落当数易栉栉之取多而不使痛亦可令侍者栉取多也于是血液不滞发根常坚冝向旺方澡浴呪天地开朗四大爲常玄水澡秽辟除不祥双童守门七眞安房灵津錬灌万炁混康内外利贞保兹黄裳急急如律令食呪百谷五味流入脾胃五藏安宁尸邪永堕七祖蒙恩长生乆视脱衣呪受命太帝上升九官百神安位列侍神公䰟𩲸和錬五藏华丰百骸玄注七液虚充火铃交焕灭鬼除凶上愿神仙常生无穷夜卧呪天有九皇地有九宫我身百节万神相从三尸伏灭五藏流通三田四支动息守中龙虎八卦侍我琼容鬼妖万精勿干眞宫登厠呪左德神左德神左司土本夫人除我死籍上我生名𠃔中按古科斋直之日禁忌之条散诸经诰不可备述但切于修用略出而巳设醮祈恩登坛启事上章拜表首过谢愆皆可以其日行事若无祷请因此检制行爲去非寡过亦清修之一助有如不可亲之事不当食之物昏乱神炁浊秽身形岂应不屏斥也若躬行于道德之域心宅于冲静之郷寝寐不忘造次母失当此之际无时非斋又何日分之拘耶傥身之不修行之不捡僣冐法箓违越禁忌则三官考罚五帝紏愆九祖同辜一身受罚非道不慈也天台法中第二十三品作斋戒节度内十戒系灵寳本科𠃔中从古法巳编入第一品此外斋直日分颇近科条但所引经典之名多是三洞品目古无者今虽传行于世未冝凭据沐浴常以东井之日正月十日二月八日三月六曰四月四日五月一日六月二十七日七月十五日八月二十二日九月二十日十月十八日十一月十五日十二月十三日上清灵寳大法卷之九上清灵宝大法正统道藏三家本四十五卷正一部上清灵寳大法卷之十画一本法印篆品印者信也因也封物相付亦执政者所持信也汉官仪云王侯曰玺列侯至中二千石曰章其余皆曰印此阳世之典格也隆古盛时人鬼各安其所隂阳不杂其伦故道之用唯见于修真錬本以致轻举飞昇中古以降慢眞日益正道日晦邪伪交驰上下返覆于是出法以救其弊表章以逹其忱付降印篆以爲信志故用印之义近同世俗亦道运因时损益者也但名称近似世之官府者不可用字画兼取世之凡篆者不当用曹治僣及天上眞司者不应用本职之外而繁杂者不必用灵寳大法古来止用三天门下南曹印近世既缺眞篆而三天门下四字不应用于人世除去此四字又爲印不成故依本法止用灵寳大法司印其文则天章云篆也六字之中虽近字体而不可皆识天台虽置此印于不用之地亦编入法中乃大其様制如灵字寳字悉排此字画使令端停多𩔖凡篆行其教者印文与中元正𣲖亦不同今旣进品洞玄佩中盟箓行灵寳法则职位已重除拜章外上而奏牍下而关申牒帖行移告文符箓三界十方之曹局九州四海之冥司九地重隂洞天仙治幽显所𨽻并用灵寳大法司印实本职执法之信记也其可杂以他印耶申奏状方函并上下一体施用惟章并章函通用章印而巳遣章关牒亦用本职印灵寳大法司印自周秦至本朝尺非一等有周尺有秦尺有汉官尺有后周尺至本朝有布帛尺有省尺江淮间有淮尺长短互有不同今本职执法之印合径二寸五分周尺徃徃法书言印径几寸几分多不辩尺之长短后有师古之士并从周尺可也周尺比宋浙尺止八寸三分爲周一尺通章印洞眞之品玉清之道出于晋永和间三茅二计杨郭七眞传降无章奏之格太清正一之道乃玄元后圣付正一天师有拜章之仪用九老仙都君印者以太清同生八老尊太上爲师故弟子上闻于师以九老仙都君印洞玄之道灵寳之教自三皇之始赤明之劫其教巳出元有章奏之格出五錬生尸经五老本行经玉宸乃爲元始之弟子故以此印通诚祖师也非此法箓不得僣用应而易以他印并受考于三官矣允中按此乃古法中所述宋朝有道之士王升卿重编灵寳法亦依古法叙陈诸家多遵用之其印文于神霄箓亦有之只去絃畧以印章奏而不详本末今此灵寳古法在宋朝之前而神霄之教盛于宣和之间非此法之条不得此而同之其箓中印无絃此旣爲中乘之重印章文之信记方经同执法印合应用絃如印式去絃则非印也若执法印用周尺则此印亦用周尺用布帛尺则此印亦布帛尺从古尺可也神虎緫印七玉女之名也用以印召魂旙而巳神虎行移关牒止用本职印灵寳大法緫中乗之要南昌上宫将吏北魁玄范府摄召官君皆所统摄也今人却以神虎緫印印之神虎关牒岂有牒其将而用其名可乎神虎雌雄二印神虎本科用于召䰟旛上下摄召之信尔有别法不须者自从所传不用于文移亦可玉札亦止用本职印年月后具法位告行则亦合从执法用印亦可也黄神印越章印正一者㫖要所载乃以一印緫名黄神越章而径阔稍大用于布炁治病之间而巳今径阔一寸八分周尺依古文用二印紧切吿祈奏启上帝不拜正章者用之诀法别出𠃔中恭闻灵寳之道出于无极之先灵寳大法起于中古之后东呉葛仙翁受经于徐来勒眞人之时法犹未备晋许旌阳遇谌毋传日中考道明王之教而科品始彰今称净明院非也灵寳无二道晋宋之末斋修方盛文檄渐繁故印篆尤不可缺也汉天师止以阳平治一印而至飞昇许旌阳授铜符铁劵金丹寳经孝道明王之教灵宝之道亦非印多也以致拔宅升举位列髙穹修眞得道上士高仙亦有不假印篆而济世康时者岂在印之多寡以爲法之轻重后世行法者玄奥不逮于古人印篆百倍于前辈近时撰造印记増改旧法爲图利之端者多矣然不过雷霆杂法考召诸书中以行其诈尔天台乃于科教中爲异旣行灵寳法却不用本职印奏牍乃以飞玄三炁玉章印发之灵寳古法中所无者也诸家编集灵寳法甚重自来不曽増入此印天台于符告中却用三天太上印且符文之降出于上玄今之书篆成于人手吿天而行之可也未免列法师衔位于符后三天太上又何预焉三天之与太上非爲印文之辞也又其法中有道君玉印则妄也天子王侯谓之玺以道君而称印不可也以玉爲玺谓之玉玺如天子古有八玺秦李斯篆传国寳天师刻玉爲印亦止称阳平治都功印竟古及今未有于印文内自言玉印者也道君则天中之君如世间人君之玺臣下安敢用之臣上奏于君而复用君之玺可乎此外又有混洞赤文印灵书中篇印八威龙文印元始符命印自然灵章印勑制地祇印历关诸天印招集群仙印普告三界印似此之𩔖皆以经中四字爲一印如严摄北酆印明检鬼营印添一印字凑分三行似此之𩔖则以经中八字爲一印如此则世有天篆度人经自首至尾悉可爲印不可胜计矣又新行青玄九司法亦古典所无之书其间剏立印篆尤衆行持斋醮者又取而杂诸灵寳以用之非也宣和间寳箓宫有髙上神霄元一六阳璇玑祕箓一阶即无法也南渡巳后宗坛所授止称北斗箓而已矣天台而因璇玑之名而集诸书以爲法遂制玄灵璇玑府印乃杜达眞爲之夫璇玑即中斗星宫尔旣非下界行持之司又非人间所用之记上笺于斗宫而反用斗中之印岂不碍理如受天心而行北斗醮从本法合用驱邪院印迁灵寳而行北斗醮则用灵寳大法司印有何不可而故欲百计撰造何哉又诈称玄灵通眞靖灵寳玄坛非独僣乱天仪亦且违冒阳宪金陵之三茅山大洞之宗坛也临江之合皁山灵寳之宗坛也信州之龙虎山正一宗坛也历朝崇奉三洞圣师传眞弘化之地主领教纲之所若民间斋醮建坛于一时事毕撤之岂有私居辄立名号者乎如得通眞之妙则天下大利大害分野之灾祥数运终始皆能逆知然此等说世法所禁也功行未至固不必狂妄如此世有通眞先生者朝廷封之尔非下民自称也又有九灵飞歩章奏司九灵飞歩章奏印夫歩罡以应九灵即章奏作用之事罡歩之名尔天上无此司世间无此印法箓自正一而至洞玄皆可拜章并依本职而巳惟正一法箓用九老仙都印灵寳法箓用通章印古无异说岂待别补一衔特撰一印而可拜章乎且以世法言之宋朝守卒巳上皆得上章表于朝廷不过书所居官以爲衔尔不应正衔之外别立章奏之阶也天台又有交兵虎符乃朝廷发兵之信民间安可僣窃其名哉天台续编灵寳法新起璇玑法青玄左府法其𩔖不一前后所撰印篆不计其数难以备言如天心法用驱邪院印乃正一之枢要也考召诸术千途万𣲖莫不緫乎驱邪院也世乃厌其称名常俗多易考召院灵官院之𩔖极多亦以其额爲印若雷法名称印篆迩来人其繁冗殊不知运雷霆于掌上致风两于目前亦不必印多而后可行也灵寳却不应至此允中今按古书止用灵寳大法司印行也一切奏申符檄也通章印专以拜章也黄神越章印以备急切奏告也只四印而巳此外神虎印用于召䰟旛或朱篆七玉女名于旛身不用亦可祈天告地设醮修斋祷雨请晴召䰟摄鬼治病考祟拔亡救存二十七品之斋四十二等之醮应世间行持之用尽灵寳章奏之事止以前四印无可不可功成而洞观彻视行髙而使鬼役神亦不必广置印篆矣北斗除灾醮即四十二等醮中之一也古来即无璇玑醮亦无玄灵府印安可逐时増置灵寳之外兼行别法者自从本科以其印用其符奏申合属亦只用灵寳本职印可也盖玉清洞眞本无章奏文移灵寳爲中乘之极品正一而下诸法不得跨越灵寳故也凡我法友幸谨其初箓阶法职品洞眞部有上清大洞回车毕道箓一阶佩之者称上清大洞弟子或不佩箓而入靖诵大洞经行大洞功用者止称小兆臣其大洞经三十九章属洞眞部非是近世之人将度人经中章句指爲洞经者也而大洞本品古无法职亦无章奏后世有编大洞法者矣然终非古书也洞神部盛于东汉盟威箓以下诸阶杂箓悉緫于正一坛天心正法五雷诸法考召之文书禁之术莫不𨽻焉此不详述其用洞玄部有灵宝中盟祕箓一阶紫虚阳光次之灵寳大法𨽻焉佩箓而不行法者止称箓阶旣行灵宝法而斋法出于灵寳未免应世接物因事立仪遂出法职亦不得巳而强立名色应时行化者也进拜章词而炁有所緫济拔幽显而衔有所称若法箓职与相皆违未免鬼神切笑林侍宸亦云故立仙阶五品以备行用尔自兹而进修不巳积功鍊炁㑹道澄神善行彻于玄都仙名书于玉阙天界眞职于人世俾之宣弘颁羽盖于青霄召之升举事符今古德至而然固非先冒崇阶职而至也行灵寳经法而欲爲异途者有行净明法而补别职者皆非也并合佩中盟而补本职者也有以太上执法冠其衔者尤非也太上者虚无之神也又曰太者至大之名上者尊崇之义又曰至大无外穷髙而不测故谓之太上又曰无上可上是谓太上夫道则称太上无极大道及太上道君太上老君宋朝眞宗大中祥符八年上玉帝尊号曰太上开天执符御历含眞体道昊天玉皇上帝自此之外则太上二字不可施矣道典中或独称太上太上二字者指道君老君也天中君上之称也犹世之称皇帝之号也以君之号而爲臣称秦王并天下遂称皇帝后世因之且世之官爵自一命以上皆出于君而阶衔之首称皇帝某官天子某职可乎宗坛之箓卷首皆称太上某箓以箓中符篆皆出于太上也若行持之士给符禁治或告行符命皆称太上某箓符可也是可施之符篆决不可施之职衔箓因出于太上而以箓爲阶不可以太上加诸衔首矧太上执法眞士碍理甚矣太上何置于衔位之中耶人世奏牍有宗庙字皇帝字之𩔖并合平阙人臣阶位有帝御前及殿名者并空一字然终未甞有带皇帝及天子于阶衔者太上二字犹世间皇帝之字也盖直指君上之位号非御前及殿名指其傍称也如有上清某箓弟子者则玉清上清太清三境天名三洞以此爲别故箓阶或冠其首亦非可置诸衔之中也太上二字冒以爲衔于汝安乎阶衔者巳所得之位也某箓弟千某法之职是佩得此箓传得此法以爲巳衔太上不可得也夫灵寳经法乃法之始也法曰益繁有二十卷者有十卷者有百二十卷者旣分卷数仍有品名乃旧格也故今不敢废也孝道明王之教传付许旌阳初即灵寳也后世法书混杂而别爲净明法亦多非本文也其余编集尚多互有所长不容弃置法中奥妙各遵师传而箓阶法职不可易也有谓南曹执法乃行经法之人所称此外灵寳法不称南曹不知经法乃本法也今斋醮中告行符命出给眞劵典章行用悉出经法中不知源流者却云行斋应世所用灵寳法与经法不同何其浅陋之甚自灵宝以来初无太上执法之阶此乃起于天台之谬说诸方有识之士未甞用之迩来又有不用箓爲阶却专取经籍之名以爲阶者尤非也或者以谓南曹之名与灵寳大法司印亦是后世置立殊不知其来旣逺而师尊所定大有典刑不悖于理以备应世而莅法尔较之天台僣称领教嗣师执法眞宰等职以爲衔及妄言光中见字伪置靖名以爲额岂非妖妄耶近来经法中亦广职位矣如仙阶一等武职六条及排比品秩之𩔖颇渐繁杂悉不当引用不可以爲经法所载便行补受忽乱天仪有称灵寳中盟弟子又曰行灵寳大法于天爲不能晓而叮咛之中盟则灵寳箓南曹执法爲灵寳之职其来甚久髙天上帝非不知也佩是箓补是职则合行是事无疑矣岂待再三䟽于衔位而后可行耶此执着不通知见允中此书巳行奏告不可忽也今典者一职他法有之灵寳法中旧尚未出因师尊以四阶并带仙字后学不敢当之遂启告上玄特増典者爲初品之职而四阶不可除者以俟后之成眞得道之士今列五职并以南曹执法冠其首云南曹执法典者南曹执法仙士南曹执法仙官南曹执法眞士南曹执法眞官允中对越天地启告眞灵重编灵寳大法而法职一事最关典格髙人上士祕诀灵文近者甚难际遇唯箓阶法职不胜其崇天台法中第二十六品玄宪仙格中建置法职初职曰三天代笔伏魔持法使者数职之后有玉陛执法眞官次列以卿监其终有赤明执法眞宰等数职自有天地以来世间未甞有此法职执法二字起于经法中本只四五职而巳天台窃以二字撰出数十职故加以太上字亦其欲排职位之多而爲之尔神仙飞升之后尚有欲界色界之殊肉质凡尸敢下笔而当之耶三官四圣巳上天帝之贵臣可列玉阶昔上眞降言天帝常有红云拥蔽虽眞仙亦罕觌面天台徒友恐未可执职于玉陛之间人世朝廷则踈逺之臣亦难陞殿陛旡极之阶未易至玉陛执法未易当也凡人自称眞宰理未安也道法三千余年掌教于宗坛者亦以箓爲阶而法爲职次称天台乃僣称上清领教嗣师旣非箓之阶又非法之职天下之大四海之广洞玄之道悉緫之矣斯爲领教也自三皇五帝以至今曰三洞眞典四辅灵文未尝有此汉天师正一眞人名髙玉籍师表天人至第二代则张陇西也深究天文博通经史考周天分度垂万世典则实希世之竒才乃称嗣师至第三代则张镇南也功业亦盛巳降称系师矣自兹而下垂二千年阅三十余代悉称嗣教天师言嗣传其教继袭其师位而巳巳不敢比张陇西直称嗣师也洞眞洞玄宗坛非本姓而以弟子传教故称宗师以时君许其传箓身居宗坛主领传度天下学士亦以宗坛爲重故得称而人不议此外不拘在家岀家受箓行法者纷纷不一宗师嗣师岂可常称浙西近多有僣称宗师者矣皆教门之罪人也允中不敢立竒说不敢爲髙论编一法则从古科行事则从经典受职于自巳者则从退逊施用于斋醮者则惧天宪一符一呪出处未详者不敢用一阶一职名位稍重者不敢当期天下行持之人早成正道愿天下修眞之士早遂飞昇无他意也允中备见僣冐大职失格犯科者心切惊惧虑其遭谴而望其速攺也如许旌阳历劫修眞而功髙今古年一百三十六拜命飞昇天书曰上诏学仙童子许辞多而不及具矣抜宅升举之髙仙止称学仙童子而巳上昇之后方列眞职宋朝王侍宸唿吸以致风雨指顾而起雷霆巳是神仙之资品矣有观书雷神符刻石在饶州神运天庆观至今存焉符后细书曰五雷小吏王文卿押毎字不过三四分前辈其修德也厚其处巳也恭其取名也廉其临事也惧必不肯自称嗣师与眞宰矣使其果当昇举位列髙仙在世之日尢宜退逊又何损于道德耶允中行法之后进品洞玄佩中盟箓所以止称洞玄灵寳弟子者以允中先祖讳明于礼不应系衔而洞玄部紫虚阳光箓之外极于中盟箓教门亦称灵寳箓故可以回避家讳也他人自从箓阶合称灵寳中盟弟子南曹执法从古书也止补典者遵师训而不敢当仙眞字也唯童初五府正法属洞神部而通于洞玄者也故可兼职于衔内自此以下诸法虽行而不应系衔金陵三茅山华阳洞天之中有仙都内有童初府萧间宫以处男仙得道之眞易迁宫以处女仙得道之眞非髙品之仙莫得入也上帝封四圣与天师爲嗣教外台卿出法以救世故称五府府之外馆有翊治所以掌其事爲堂馆中仙眞尊崇也事见本法并眞诰诸书五府法中仙班七品非世间诸法之比五府虽降法于人间而翊治乃洞天之仙局实有其处非眞仙莫能执职其中地界法官未免称其职而遵其事故曰权童初府右翊治不敢正受仙职也法中而列七职亦以俟眞仙也灵寳大法虽崇而执法典者乃是地界行法之司也五府法虽次于灵寳而右翊治乃是仙班是以不得不带权字也近者诸方有补至丹台外记室者于心宁无愧乎今灵寳法职五品而初五品之后亦不宜妄行迁进以仙眞之字未易当也世人未进洞玄而行昇度者多兼南昌受錬司及黄箓事者亦非古格也黄箓院三官主之印记与院额难用于人世林侍宸灵素雷律许用黄箓院印以行斋修终不便也路眞官时中立玉堂醮法以正一法箓衔位而行洞玄科品乃越一阶而文移行用以天师与上帝同其轻重是其大失也天心法职驱邪院印非出于伪撰主行黄箓固爲未当又大胜天台用诈妄法衔杂伪印篆以行之也谨饰之士务从古科方爲尽善上清灵寳大法卷之十上清灵宝大法正统道藏三家本四十五卷正一部上清灵寳大法卷之十一画二悔过谢愆品修眞之要寡过爲先过之不悛去道逺矣虽行持符法求至上道之阶使爲行不检亦岂足以摄伏鬼神况于进拜表章济度幽显哉功过之司毫分无失晋许逺游遁迹山林勤心味道渐入眞品而三官都禁遣周鲂等出丹简罪簿以诰之曰夫欲学道慕生上𨽻眞人玄心栖邈恭诚髙灵者当得世功相及祸恶不侵隂德流根仁心下逮乃可歩眞索仙度名青府耳由此言之未及许逺游者其可不知寡过自修耶奉法行持求仙学道所当悔惩巳徃之愆犯积累方来之功勤故玄纲论曰过惟攺而不复爲功惟立而不倦是谓日新其德自天祐之傥口行祈谢之科心之省愁之念首之前而作之后饰之外而败之中然复苦巳劳形瞻星礼月持斋奉戒焚香诵经亦爲徒设矣有大言眩世则云罪之不积恶之不爲岂须懴悔断弃教科此又矫激大过从容中道无过与不及所宜悔过于心知咎必省依经奉教按格行科削罪目于三官五帝之司上生名于十极九霄之境立功不怠举形仙飞固有分焉亦无自阻有志者多成事也谢过仪毎歳除秋分一日外常以三元八节本命生辰甲子庚申及诸良日入靖室或宫观山泽静洁去处焚香专志省愆思咎先于坛侧端黙而坐深念生世以来所行所作无故愆犯不善云多战竞自艾恨不剖心沥胆誓母复爲今兹愧惭措身无地方振衣而起整肃形神登坛启告无坛处立香案展坛布席行用入戸诵呪上香如法祈谢之仪早以东爲始午以南爲始夜以北爲始分五方懴念本合置立科法发炉循格至三上香方行礼方如自然朝仪但此等事以宻爲尚兼独行朝修不宜繁琐故今止编四方谢罪之文损益随事之宜尔先祝香道香徳香无爲香清净自然香妙洞眞香灵寳慧香超三界香三境眞香满琼楼玉京徧周天法界以今焚香供养虚无自然大道三境天尊昊天上帝北极紫微大帝紫微天皇大帝后土皇地祗三十二天帝君万天上帝上清十一大曜星君中天北斗七元星君天地水三官帝君北极四圣元帅眞君灵寳五师真君四方二十八宿星君三界五帝大魔王十方无极飞天神王北隂酆都大帝东获扶桑大帝五岳五天圣帝洞天福地名山靖治主録仙眞圣衆三洞四辅法箓中灵官将吏三界官属一切威灵仗此香云普伸供养玉华散景九炁凝烟香云郁罗迳冲诸天侍香金童传言玉女上闻帝前令臣关启咸得如言具法位臣姓名以今良旦斋洁洗心祈真告道先伸上祝皇庙社稷宗庙先灵驾景九霄垂休万叶今朝皇帝基图永久祚业昌降圣寿并于干坤德教均于造化万方向善百谷咸丰有识有知悉悟至眞之道无边无极共跻荣乐之郷大教兴行正法流演敢伸凡愿上冐宸严下情无任战兢惶惧激切屏营之至志心皈命东南西北四维上下十方灵寳天尊三十二天上帝周天二十八宿星君天眞上圣五岳眞君山川河海洞天福地一切神仙诸灵官次三礼次向北方夜以北爲先三拜长跪具位姓名志心皈身皈神皈命北方东北方无极太上灵寳天尊北方八天帝君北方髙眞上圣斗牛女虚危室璧七宿星君北岳恒山黒帝眞君北方洞天福地山川河海一切眞灵北郷神仙诸灵官闻大道垂慈启悔愆之路髙眞垂化开谢罪之门若非请命以祈恩岂获释愆而逭谴伏念愚庸贱品蠢陋凡资幸浃眞风叨逢道运久膺法箓冒玷簮裳不能勉强以立功乃复因循而造罪莫知检束罔谨修持所虑万祖亿曽昔亡徃逝曁臣千生累劫宿命先因爰至今身谋用之间举室亲姻之衆造诸元恶成彼深愆无量无边难名难述结在天曹地司之内着于日月星辰之宫永劫不原终天无解惧其报至恐及祸萌以今皈命首陈尽祈湔洗伏愿天垂恩宥道启慈怜万圣流祥衆眞钖庆赦九玄七祖以及巳身万劫千生至于今日滔天重罪盖世深愆消灭恶根削除过籍庶使早成正道获际眞师身世安荣法徒宁泰更祈祖宗神识师友䰟仪巳逝亲姻先亡眷属长居快乐永遂逍遥六道三途四生万𩔖俱蒙拯度悉被陶成下情无任忏悔祷祈之至三拜次向东方具位姓名志心皈身皈神皈命东方东南方无极太上灵寳天尊东方八天帝君东方髙眞上圣角亢氐房心尾箕七宿星君东岳泰山青帝眞君东方洞天福地山川河海一切眞灵东郷神仙诸灵官闻同前次向南方具位姓名志心皈身皈神皈命南方西南方无极太上灵寳天尊南方八天帝君南方髙眞上圣井鬼柳星张翼轸七宿星君南岳衡山赤帝眞君南方洞天福地山川河海一切眞灵南郷神仙诸灵官闻同前次向西方具位姓名志心皈身皈神皈命西方西北方无极太上灵寳天尊西方八天帝君西方髙眞上圣奎娄胃昴毕觜参七宿星君西岳华山白帝眞君西方洞天福地山川河海一切眞灵西郷神仙诸灵官闻同前次中央具法位姓名志心皈身皈神皈命上方下方无极太上灵寳天尊三景九霄大罗无极三十六天帝君五老上帝北斗七眞天曹主宰无鞅髙眞罗酆隂境十地眞灵三十六土皇君中岳嵩山黄帝眞君中央洞天福地山川河海一切眞灵上郷下郷神仙诸灵官闻同前次归位对席等志心稽首礼太上无极大道等志心稽首礼三十六部尊经等志心稽首礼玄中大法师次启白回向具位姓名某谨重诚上启无极大道上帝髙眞三界威灵十方衆圣以今懴愆谢过入靖修眞获遂陈情仰祈大宥伏愿隂曹削罪仙府书名道遇至人学无魔试敢不益坚善念深悟前非愿契道眞永依沖䕃十方共庆九祖蒙休爲上困縁念十方灵寳天尊无量不可思议功德次出户如常式灵寳自然朝先启圣次礼十方次懴悔三礼次回向念善今五方谢过即灵寳自然朝之余意止一五方者贵其简而易行不举玉音梵唱贵其精黙感格奉道修眞之士不问法箓髙下悉可按行久久行之内加痛省则罪灭福生成眞得道矣五品隂功品经云星宿错度日月失昏四时失度隂阳不调国主有灾兵革四兴疫毒流行兆民死伤师友命过皆当修斋行香诵经此经中之本意五等之功用也其法当建灵寳之坛集同学之士取九方之清泉贮金玉之寳器书九野之名九州分野之名埋三晨之象㔶盖行持验灾増减洁所建之坛墠备神明之好乐録五事之灾咎奏所𨽻之髙眞心丹合天五功乃就克臻升举是爲隂功洩语外知其功不注谓此事皆以宻行爲贵不可说与外人知也灵寳坛择素无秽汚不杂砂砾之净土非战场刑狱屠宰畜产之地建坛三级下层方九尺髙一尺二寸中层八角广七尺髙一尺二寸上层圆广五尺髙九寸坛中三级排列圣位及诸好乐等物坛式星宿错度日月失昏谓五星凌犯九曜差躔妖星吐辉孛彗舒耀次舍不顺变乱经常日青无光月行失次薄蚀翳晕之𩔖上层天皇大帝太微帝君北斗七元星君五方五帝真君十一曜星君妙行眞人中层三台华盖星君二十八宿星君三官帝君北极四圣眞君十方飞天神王下层八卦大神九州社令五狱大神十二月将十二时直四时失度隂阳不调谓春行秋令夏霜冬雷常雨常旸炁候差忒之类上层虚皇天尊五方五帝三元三宫四司榑桑大帝旸谷神王中层五岳大帝九州社令四海龙王四渎源王八卦大神下层风云雷雨大神风伯雨师十二月将十二时直直坛土地国主有灾兵革四兴谓权臣专制姦佞擅威盗贼四兴乱臣割据蛮戎逆化边鄙不宁之𩔖上层昊天上帝北极大帝玉虚上帝十方灵寳天尊十神太乙眞君中层三十二天上帝十一列矅星君十方飞天神王九宫大神下层九垒土皇君五岳大神九州社令太一诸神将十二时直直坛土地疫毒流行兆民死伤谓瘟疫之炁干时害民不祀之鬼乗炁爲疠以致野道蛊魅精怪鬼邪痨瘵传尸复连延续行病肆毒使斯民天横非命死伤之𩔖上层昊天上帝十方灵寳天尊长生保命天尊妙行眞人三官四圣眞君中层三元将军収瘟斩瘟大将军三洞经法中度厄吏兵天医大神下层五方天兵骑吏九州社令太歳尊神十二月将十二时直土地师友命过谓受一善之教皆爲师同一朝之学皆爲友传道嗣法合志共门义等天亲情无生死命过之后当谒追修随事之宜合建黄箓坛其行事从本法升度之格巳见于后此不重叙三晨象日用金月用玉上眞星宿好乐琵琶鳯管时花新果山泉洁饭五谷青木香甘松香茆香细茶大枣五色旛五色綵绣太一好乐五福太一眞君君綦太一眞君大游太一眞君小游太一眞君天一太一眞君地一太一眞君四神太一眞君直符太一眞君臣綦太一眞君民綦太一眞君竹弓芦矢印甲马兵士无鞍马木刀鎗劒㦸绯黒纸钱五色缯时花新果细茶山泉右诸好乐之物各宜精洁爲佳九鼎哓荆魁梁寳雍金扬鼐豫昴冀铜徐罡青苍兖古者金玉铜铁之鼎或不能辨当以新洁陶器畧鼎之可以贮水者上爲之盖以朱书九鼎之名于器之外九州之名于器之内安于坛中层之八方依九宫布之只以第五宫中央之鼎寄安二宫之侧先祈具奏所属上帝申牒坛中三界眞灵次汲九方清泉入九鼎之内法师口奏事状以盖覆之仍别设净筵各依好乐备置仪物时花新果烧香然灯供陈如法集同志同斋之士善行清修之人不拘人数恊力同心共修斋直禁坛净秽移文所属地祇等神守衞然后正心诚意精笃想念悉如古典诵咏度人上品妙经行香六时经周十过使丹𠂻彻于九极一念格于十方非若世俗常行读诵之易也傥非其人不集善事心驰于尘坌之境口诵太上之篇虽积日累时数周十万亦爲难矣功成德就启视九鼎且以鼎贮水上又覆之清澄如初理之常也小有混浊或别见异状则事之变化也反常者皆以爲妖则可以知其所属之分野灾危未能全解也此则古人淳诚之用心若区区分辨于毫发之间或红则主某事浊则主某灾此则𩔖乎巫觋之小技非经中上消天灾下禳毒害之大体也行香之仪通自有式坛中所设髙眞皆专位排列如十一曜分十一位之类若数位緫爲一而书之非古法也经曰修斋行香诵经则合从斋法欲少近古可行灵寳自然朝亦通即斋法之始也允中按经曰星宿错度日月失昏又或四时失度隂阳不调又曰国主有灾兵革四兴又曰疫毒流行兆民死伤又曰师友命过皆曰亦当修斋行香诵经旧有一家灵寳法中毎一句作一章分爲九事切详经㫖上四条皆两句八字意义相聮毎二句之下皆曰行香诵经独师友命过只一句亦曰行香诵经是九句而格分五条故允中师授之书共一灵寳坛而分五等圣位除师友命过一条合从升度本科外四等圣位䟽于前矣是爲五品从经㫖依师授之也李少微曰斋者谓黄箓等斋五文镇谢非常俗之斋也三时启奏所以感天动地降福禳灾也此坛上圆中八角下方乃灵寳之坛古者灵寳别法建坛泥璧渍玉液以奏帝其坛亦同此式正合灵寳本法而其行事乃终歳修用非世俗可以常行与其消灾禳变一时拯急之意不同不敢叙入此也天台法中载此禳鎭在度厄消灾品中其始则载火铃印文请炁禁治之事其诀未详而本法𨽻童初玉册与此不聮次则八节之日诵经依九宫而保禳九州分野此乃古书中学士依节服符自錬之绪余又以爲九宫诵经之后回南向东凑作十转悉非本㫖甚矣以此灵寳坛称三天总炁坛以黄箓三级方坛却称灵寳坛恐其别有所据却不出灵寳本法且于下元之日建坛列九鼎取清泉爲沸汤以入鼎中此等事古未用汤者其余行用多不同古科独下元日建坛禳鎭而以九鼎中水之丰耗或见五色以占九野之有何灾是占验之术而行于灾变未兆之前固下失爲美之意然别作一科行之可也殊不知经中言此五条皆当行香诵经而其次章则緫曰凡有是经能爲天地帝主兆民行是功德有灾之日发心修斋烧香诵经十过皆诸天记名经中意谓天地运度亦有否终至圣神人亦有休否祸厄将兴灾变或肇所当随事拯救按格解禳而此五等有九条乃灾变之大者依其事之所𨽻建坛祈告则功德无量今若云防事于未然杜灾于未兆善则善矣非爲其事反同常行而大违经中之本意则凡所修所用措辞立说皆与此异今所编者以本经爲主以古法爲定故不容叛经而言法也上清灵寳大法卷之十一上清灵宝大法正统道藏三家本四十五卷正一部上清灵寳大法卷之十二画三济生阳德品生生之德大矣哉道好生也故生天地天地好生也故生万物人惟旣生于是以生爲重神仙上士学道修眞反恶夫幻身之累我世人罔究其㫖便谓修行之士不贵乎生是不然也夫得道者不恋形体不染物欲本来一念湛然独存故其留形也不逐世縁而荡及其蜕质也不随形体而亡神錬炁澄超凡入圣回顾眄之胚骸岂非累我老君曰吾有大患爲吾有身太极眞人颂曰外身而身存皆此义也若世人则异乎此身在则神在体存则诚存体质一倾魂神散乱或沉于幽暗或堕于杳冥如此之死不可复生巳生之生夫岂不乐贪生而恶死实古今之常情生生之不穷干坤之正理是以上帝悯世垂教立科拯厄扶危除妖却妄拜章设醮请福延生皆所以广大道生生之德而遂斯民生生之愿也灵寳古法有济生阳德品乃醮告斗星延生度命之行用也然非受来词则事难关申虽爲救济之善德而非可以隐祕是之谓阳德按古仪四十二等醮其第二十等曰北斗醮今此立玄枢灵坛中设北极帝座前列衆眞环以北斗南斗而其行用近乎北斗醮矣盖夫斗之在天实爲权纲之主关系甚重延生请宥尤𨽻斗枢故也学者当深体济生之本意以迪古人之用心则此科可行矣法曰下元有山川河海之内城邑郷坞之中水石禽兽之精五行不正之神下土强恶之鬼魑魅妖厌之䰟妄行妖孽擅作异端缠惑生人诸不能治或有北隂酆都之内血肉不正之神结连祖考昔亡近化内外亲姻讼由冥曹延及生人复连殃害诸不能解以此三辰玄枢灵坛建于净地所祈立报解治安宁玄枢坛择洁净宻室或旷野无人逈静处取净地建坛一所毎层髙一尺上层阔二尺当心中皇宫设北极大帝天皇大帝中层阔三尺列北斗九皇南斗三台日月皆依象然灯下层阔六尺列三元将军十二支神当年太歳擎羊陀罗二使者四直功曹土地等神前列洞案书二斗名烧灯熖以五色线自斗口布至洞案下依仪关启暗昼匿过深愆微生昧心隐慝和合年命禳解灾厄人道肃清鬼怪戢息其应特异至诚至神或不及累土爲坛则用垩土画地爲三级依仪修建然以常坛爲优飞斗用大纸云马于鞍上空处朱书南北二斗符毎位献状一通并马一骑逐星献之马以奔走之状云作飞逸之势或印板能如式则佣工绘之北斗和合年命符谨请五星灵应帝君和合年命急急如元始天尊勑却于符下书云某人某年月日时生上属北斗某星君平生隂匿某罪愿乞原赦二斗星君魁𩲃𩵄䰢魓𩳐魒魑𩲕七元祕授符飞神先歩斗自斗柄入斗口至魒存斗罩身再歩入斗口三拜存思出神直入斗中唿四直使者具白醮意见其入斗次见擎羊陀罗二使者下降检察醮筵复回启报星眞法师立斗中候其回毕次入南斗复如北斗式见火铃将军六星童子检察回报然后斗星乃降良久有紫云异香或赤光入户乃二斗下降也忌僧尼孝子妇人鸡犬见之先于坛前列案然灯烛仍时新五果醴酒异香不用檀香乳香或缺净酒则酌以玄酒惟精洁依仪奏启关告事毕献状钱马以火烧化诚极其至万厄皆除允中受传灵寳大法乃中原旧文也今所编集悉遵师传不敢改易大抵事若当于理何暇辨释岂可言别𣲖之异同实縁天台一宗流布渐广而其说戾古者多矣与其余诸家大不相似遗之不考人必致疑罔知适从故不得已而述之衆书与天台不同处则叙其所以异天台与衆书近似处亦证其说不诬初非允中自无师授之文假天台之法以成书也况允中编集出行用古式多是天台法中所不载者玄枢祈告古来灵寳法中称济生阳德品今列于前者是其本文也自天台杜逹眞立璇玑法毎事好异旣不从伏古科称北斗醮创置玄灵璇玑府印设察访使之职又称主管璇玑府事令世人受之此则玄科世法两皆违犯天理人情两皆不顺允中已于緫序详论之矣故只合遵依古法止称北斗醮主行之人各从本法之衔用本职之印如行天心正法合用驱邪院印之类不应改换衔位变更印文若不称北斗醮而别立一名则北斗之傍名号亦有隐僻而人罕见者皆足以爲异而欺世但未免有如曹娥碑隂黄绢㓜妇之语后世市井间流而爲猜谜者也变其正事令人以意逆之实儿戏尔以此䙝渎上眞于心安乎及其文檄旣上奏于斗星与天帝同礼或者又签其状函曰状奏九晨玉阙此尤僣乱天仪三清玉帝之天门可言玉阙斗星不敢当也且以星界言之则紫微垣已可考矣垣者圜屏之谓今两畔各有七星环之上则华盖覆之北极大帝天皇大帝居于垣中其前之缺处曰阊阖此则紫微垣之阙乃可称帝阙如北斗则又居阊阖之前乃纲纪之星爲喉舌之要出纳号令临制四方世之尚书亦爲朝廷之喉舌夫斗则天之大有之司其职至要其权至重矣然终不可尊北斗爲天帝犹世之不可以尚书爲天子也北斗称玉阙僣乱谬之甚矣杜公之门户其始贵于异俗尚竒而终焉大致违科失礼袭而傚之恐非谨厚之体格也若北斗又曰中斗如法中以南斗相对而醮之者盖取南斗经中之说而爲之其实南斗乃二十八宿中之斗宿亦在大之东北自天文中亦称南斗然终不可与中斗对也古法如此编入故不敢更易其旧上清灵寳大法卷之十二上清灵宝大法正统道藏三家本四十五卷正一部上清灵寳大法卷之十三画四济錬幽䰟品谨按中乘之法洞玄九眞之道乃太上大道君以延康劫初禹余天上所出其经则洞玄一十一部至汉灵帝光和二年太极眞人徐来勒以上清寳经三十六卷灵寳劝戒等经三十七卷授付仙翁葛玄后世称太极左仙翁者是也洞玄之品灵寳之道至斯而大昭于世仙翁实爲传教之师眞也而近者传行祭錬之法皆称葛仙翁祭鍊或者又去仙翁字而止称太极祭錬者尤爲碍理夫无极然后太极则天地之始非可以爲法书之名若言太极眞人则徐君也若言太极左仙翁则葛君也若无仙翁眞人称则太极二字决不可独用于此及观诸家所称仙翁祭錬之文诸方皆以生天寳箓爲主其言辞科法悉是今人之体格而径以仙翁之古科则不然矣徃徃世人问仙翁甞以祭鬼而立功遂採其名而编集成书殊不知仙翁生于东汉其文辞体格与今不侔然今之所存依法中典格叙述而用之有何不可又岂特立异名而后可以利济哉人能澄清志虑整肃形神䖍恪奉行则随诚报应或临事慢易存念乖违虽亲奉天尊之玉音亦难弘恩于幽壤前后记载所传耳闻目覩因此书成功者甚衆学者可以究心允中所见祭錬之书不止数十本虽大体相类而其祝辞白语多驳杂其声音不比临事难读今所编符呪行用皆出灵寳诸法中受天心正法以下皆可通行而启祝行用之言辞则允中之撰集也乃所以广其事而不至拘执若初行而欲奏闻上帝关告冥司则直辞具述欲发愿祭錬孤䰟而巳傥云奉行仙翁祭錬大法等语皆渉无根縁此乃法中一事尔行持之士散施符药以济生民祭錬鬼神以资幽爽所当爲者唯在精专久而已近世行持此者甚多锐于初而怠于终者皆是也或遇三元八节四赦庚申甲子生辰旦望上七等日爲之者甚佳但万一其间一二有不可免之事夺之则因此而败美意亦有至期之夜鬼神守待于其地致人惊惧而废初志者有之若欲持久而可常莫如不拘日分随时修爲或一月而行一次或二三次或有暇而併爲之或偶遇良日亦爲之并不爲定格则在已无失期不满之念在鬼无徯望待哺之期两皆无拘其功愈重不执不滞乃可久行或者不以此说爲然欲克日候期者自可从便今毎行而不用申奏文移贵其简易应大建斛食普度沉魂合从本科非此例也造斛毎用米一升或二升至数升皆随力制爲净饭切忌荤秽乗熟装成一小斛不必用麪食之类有力者自从其厚于其日晚间方造合用符降召符眞文酆都山形灵书中篇生天箓纸钱净水烛或灯香已上合用之物愈多愈好若随力建功当用前件也遇行祭錬须于其日晨兴盥沐终日斋洁昧爽预行口奏先祝香道香德香无爲香清净自然香妙洞眞香灵寳慧香超三界香三境眞香满琼楼玉京徧周天法界以今恭谨焚香供养三清三境天尊昊天上帝北极大帝东极青宫慈悲太乙救苦天尊南极长生大帝东华木公上相青童道君白玉龟台九灵金毋元君度人不死尊神九天好生韩君丈人眞君九天司马大神南上司命司録延寿益筭度厄尊神灵寳五师眞君南方丹天世界朱陵火府南昌上宫主宰髙眞錬度官君将吏北魁玄范府神虎摄召官君玉女神将吏兵恭望天慈曲垂省録玉华散景九炁凝烟香云郁罗迳冲诸天侍香金童传言玉女上闻帝前令臣关启咸得如言具法位姓某辄伸凡愫上渎天聦伏念臣濯质清时叨承道䕃无功及物有罪积躬僣欲济度于幽明或可超昇于沉滞谨于今日夜就某处备置净食祭施三涂五道十类四生一切孤䰟臣拟书行太上生天寳箓水火眞符印给酆都山形普行錬化用济沉䰟但臣夙禀凡资未明眞理仰祈矜贷庶可感通恭望天慈俯流生炁容臣书篆许以颁行仍乞天㫖告下城隍社令隂境𡨋关典祀神庭黄泉蒿里掌録魂魄应干神道主执曹僚悉令依应开扄启闭放释罪魂定于今日夜亥时来赴坛筵享祀受錬仰霑玄泽以返本眞拱俟天恩特垂昭报臣诚惶诚恐稽首顿首谨言如行天心正法即除去神虎将吏却入太玄本际童子六甲开道使者统兵助法神将吏兵至夜起告亦同次白将吏灵寳大法司以今关告执职万神下元黄箓院开度官君将吏南昌受錬官君将吏北极玄范府何乔二大将七眞玉女三部使者追摄吏兵当处里域土地社稷正神疾速赴坛有事启白诸司官将悉以来临当职恭佩灵章奉行大法立功爲本济度当勤见取今日夜就某处备置食筵荐资孤爽除已启闻上帝髙眞告行符章外今请诸司官将衆神遍诣冥关幽狱夜府隂宫岳渎灵墟城隍社令黄泉蒿里主録亡魂应干合属去处拘集三涂十𩔖五道四生及郊野无归游魂飞爽有祀无祀善终恶终一切应度孤䰟等衆克于今日夜亥时悉赴某处伺候祭錬正品超生火急奉行亟切昭报泽覃鬼趣皆自神功急急奉行次书篆符太上生天寳箓开度五道四生孤魂滞魄出离幽暗随果徃生主者遵依符命奉行太歳年月日告下具法位姓某告行端坐存思救苦天尊在悬空之中大慈大悲大惠眞人救苦眞人左右侍立次想南斗盖顶化身爲眞人状然后见天尊遣玉女乗寳光持寳箓下至面前低声诵中篇一徧便落笔书篆将唵吽咤唎四字重叠书之口念呪曰无上玄元太上道君教臣行符照破幽狱死魂出离急急如律令毎用十道毎道皆依式书篆之次书水火符各一道并毕再诵中篇三五徧以符篆香上熏过奉安净所至夜用请眞火符日䰟呪日䰟珠景照韬緑映回霞赤童玄炎飊象急急如律令请眞水符月魄呪月魄暧萧芳艶翳寥婉虚灵兰郁华结翘昼四六淳金清莹炅容台标酆都山眞形符次持诵灵书中篇三十徧有暇多诵尤佳变食符净夜行事于空逈处安斛食其斛食边不用灯烛却安卓子于数丈之外有隙地稍逺尤善卓上却安香炉浮水灯烛行持盖以食祭鬼不宜人气及灯烛逼近今人多置閙隘灯烛之中大爲非便次法师焚香临案行事启圣祝香启圣位恭望天慈证盟开度玉音摄炁灵风聚烟紫虚郁秀辅翼万仙执箓把籍齐到帝前令臣关启咸得如言具法位臣姓某不避灵诛冒干宸听愿垂鉴映遥赐证盟伏念臣猥以凡资滥司至化輙忘微贱敢有披陈靖惟三途九地之中沉滞十𩔖四生之衆善功罕遇玄泽难霑寂寂幽关欲自新而无路茫茫苦海念超脱以何由固其夙习之所招实在迷途而可悯自非皇天眷宥大道慈怜曷俾沉䰟得离隂境臣谨依眞教䖍备食筵告行超生錬化之符章持诵大梵灵书之祕典用资万𩔖普度四生聊输懃恳之诚少拔幽沉之衆恭望道慈省録天造矜容特降两曜之英华宻布五行之正炁付冶錬许以宣行焕幽暗以开明拯沉沦而升度某下情无任祈恩俟报之至诚惶诚恐稽首顿首再拜退复本位次焚召符及眞文变神召将灵寳大法司关告将吏五道大神当处土地里域社稷正神黄泉蒿里一切主者火急赴坛请详照本司巳行启奏上帝及先来关告事理即今拘集九州分野五道三途十𩔖四生孤䰟滞𩲸疾速赴坛祗受祭錬霑领天恩证品超生以时昇度急急如上帝律令次变食用眞文五道于斛之四畔随力烧之存五方生炁下注斛食烧符望空吹散于斛上须早变成天厨异馔斛食广博崇髙或不行灵寳法则用变食符代眞文用之毎方微声诵中篇一徧法师逺立行摄召太微回黄旗无英命灵旛摄召长夜府开度受生魂谨伸召请天道之衆神道之衆人道之衆地狱道之衆饿鬼道之衆畜生道之衆胎生之衆卵生之衆湿生之衆化生之衆普天之下六合之中有主无亲合灵抱识三途九夜万状千形或男或女之身逺化近亡之衆沉灵滞爽一切孤魂普召来临受兹荐拔伏闻妙道隐沉运隂阳而立极至神恍愡鼓造化以分形旣奠两仪而生万物普出陶镕之内或归覆焘之中然而民物渐繁俗非朴厚洪荒巳逺世益浇漓冨贵贫贱之变迁爲修异习祸福盛衰之倚伏奔走朱途爲萌善恶之分遂有升沉之别今古遥遥而旣隔幽莫寂寂以无穷倘未能随业受生终不免任縁沦滞故登渉之流常少退堕之辈颇多是以贫贱异伦死生同等生𠔃旣极于富贵殁也当脱于沉沦若非效职于仙曹则必返跻于贵胄其奈功分厚薄德有浅深或稽旧洛之游尚驻幽都之驾若乃职分帅阃位列戎行惟知奋力于忠勤岂顾身膏于草野妻儿巳逺祭祀不闻形质无归精魂何托或遗家就学或挟箧㝷师干禄求名偶乖素志怀才抱艺未副初心岂知日月之流不觉限期之及间有身腾仕路位列朝班或功名已极而身危或爵禄未隆而数至或出使于他国或受任于异郷偶致身命之难全或亦妻孥而莫保固有絶尘而披羽褐削发而入空门以期玄籍之书欲冀性宗之悟其如进修有分安能一一俱成未免延驻无由又恐茫茫失托或栖巖隐谷晦迹消名避世以无求穷居而独善岂谓年华易度光景难留蕙帐还空叹山人之巳徃松牎旣寂嗟处士之何归幸有生于富贵之家出自膏粱之族货财燔已声色逼人事过成空回首悉非我有数穷必逝留形难假人谋有因身口相萦遂爲货财所役或商或贾忙忙毫发之徒勤以病以亡寂寂郷关之永隔惟人以食爲命故农以耕爲生沾体涂足之甚劳东作西成而粗给倘妻儿温饱虽老死而葬祭以时偶骨肉孤寒因沦落而魂灵不祀以至功居一艺业在九流役役以度朝昏纷纷以归轮转栖迟故里或得正终飘泊异郷多成客死或昧于择术居屠宰之行或偶然失身于倡优之部及至今日之幻化宁知前路之升沉况林林而生緫緫而衣或鳏夫寡妇或独老孤儿或足断手残或目昏耳聩或口痖而语言莫辩或性愚而菽麦不分或服毒不救而亡或生产未分而死或遭时疾或䧟国刑或因杀闘而客主遽伤或因呪诅而彼此不利或赴水赴火或自缢自刑或石压树摧或蛇伤虎噬生𠔃万𩔖死也百端丘陇森森前之朽者莫辩坟茔叠叠后之来者何多青山莾莾爲谁家白日昭昭非我昼露冷月明之夜寂寞孤坟风悲雨暝之郷凄凉空谷或巳焚尸柩散荡遗骸未悟死生浮游孤爽人世音容之巳逺泉郷愁苦以无穷啾啾之聚哭何悲漠漠之幽沈未度与夫精怪魑魅魍魉隂灵鸟兽虫鱼胎卵湿化三途十类五道四生普天六合之中四海九州之内声述不尽品𩔖未详一切孤䰟万𩔖鬼爽伏愿仰承道力恭仗眞科整肃仪刑扶携而来就食精专念虑率励以共朝眞受兹祭錬之良縁赴此㓗诚之法㑹普伸告召想巳来临呪施食斛奉爲孤䰟上资云路徃生仙界念玉清惠命呪稽首明慧虚无尊稽首皈命重玄主裁成天地无德称悉爲衆生作恃怙慈悲五道转轮回哀救三途地狱苦皈命金阙天中尊皈命六道慈悲父皈命玉清无上尊巳离生死长绵绵出有入虚无所待能令枯朽变成仙千劫万劫难一遇爲衆广说业因縁回骸起死永长存使其形神无变迁破狱呪茫茫酆都中重重金刚山灵寳无量光洞照炎池烦七祖诸幽魂身随香云舆定慧清莲花上生神永安昇天呪功德金色光微微开幽关华池流眞香莲盖随云浮千灵重元和常居十二楼急宣灵寳㫖目在天堂游咽喉呪浩晶生法气氤氲凝天中两曜共澄彻五纬交相通三光焕巳明寳炁盈三宫帝郷㑹九老咽服百骸丰金华照光景身与日月同念道上圣前万劫寿无穷三光流精法食呪妙道生一气气中分隂阳凝化日月星灿然流三光九华合九道八色怡八房焕烂洞眞体流晶归大芒下生渊泉宫上列无何郷纵体复非迹歘然都相忘七宝流精结混沌杂华房嚥服九云散此乐殊未央玉阳法食呪玉阳正眞炁妙道三景分元和唱灵音八㑹敷琼文五老嚥丹泽飘飘乗景云大圣诸天衆驾龙饮玉津三五定生籍游戯太上京华晃朗无际携手朝玉宸加持法食呪回首仰元罗合景挹灵芒拘魂制七𩲸思脐定中央行住履虚无寝息宴玄房饥飡黄碧花渇饮琼林浆神旌命大魔合体鍊眞光复照观太空长在空中游圆通泯波际眞花靡终期杳杳无终始行者当明知寂𡪹忘理教应运蒇弘䂓鑑道不自超要当先所施㑹归无二处随心自合离生魂育魄呪灵芝无根衆化之原中凝七魄上结三魂二十四眞出入无门杳𡨋之内恍惚元精随劫存亡逐炁而生外凝混朴内养七眞五神植华三台敷荣紫霞素童返胎归婴腾云而升跨雾浮空中有玉眞号曰神功左挟无英右衞白元玄兽遏后丹禽拥前上浮翠盖下拥金莲香云凝空甘露无穷用之无尽㝷源不终髙功再白上来呪施法食演诵灵文想被殊恩悉皆饱满今请澄清一念整聚本眞各赴坛前受兹錬化次变火池存身中绛宫赤炁腾出渐盛徧满身外注入炉中化成眞火宻启东华上相木公青童道君曰宫太阳帝君伏乞特降正眞阳火下錬孤䰟存绛宫自空而下注入炉中化成广大火池烈炎竟天谨召南昌受錬司錬度官君将吏火池主者火錬神将吏兵一合下降引领到坛五道四生一切孤䰟并入火池依法冶錬火錬呪炎神炎神火铃火铃上通紫微下彻黄冥却秽錬䰟赤帝之灵炎精二神三台流光錬胎易质魄錬魂康秽炁殂落乗烟飞扬隂炁消息阳气混康精神益满洞入火郷混合九炁緫契虚皇昊天有勑流金振芒九元焕落利贞无疆须㬰见衆魂出火巳成全洁之身次变水池存下田黒炁腾出渐盛徧身注入盂中化成眞水宻启白玉龟台九灵太眞金母元君月宫太隂皇君伏乞特降正眞隂水下錬孤䰟存眞水自天而下径入盂中化成广大水池谨召錬度官君水池主者水鍊神将吏兵引领孤魂等衆并入水池如法濯錬念水錬呪龙汉荡荡无形无名渺渺亿劫黄道开明神清朗耀九炁吐精玉虚澄辉太霞髙明玉皇开化溥度天人三元道飬二象摄生朽树故根巳枯使荣蠢动蜎息长生化形懐胎含孕俱得生成亡者命过魂归三清魄受錬度南宫飞升今曰大𠮷皆得光明五帝鉴映普告万灵天神地祗及诸河源五岳四渎及诸名山洞玄洞虚洞空洞仙无极大圣至眞尊神无穷无极普监度生恶根断絶玄都记名衆眞班列咸听帝言经是帝勑保诵持人至度道岸无使灾侵我奉帝命一切咸听须㬰见无数衆魂出水悉成玉质仙姿端净莹洁此乃先火后水从旧科法錬也或学者依师所授及别有经据或以先水后火各从其便无拘执水火之源一法用肝肺爲金母之气以应木公金母请降隂阳之正炁爲水火也或心贤之炁于身中则请降曰精月华皆以应之并可行也允中不敢执爲定式听学者自择理长之说而行之近有用南极北极以爲水火之源则于理难通巳论其详于錬度品内髙功再白孤䰟等衆冶錬旣毕仙化成人望阙谢恩皈依三寳第一皈依无上道第二皈依无上经第三皈依无上师孤䰟等衆三皈依毕朝谢礼周自今巳后心归正道母忘善念毋堕邪径天上人间须持戒律谨当演说永久坚持九眞妙戒一者敬让孝飬父母二者克勤忠于君主三者不杀慈救衆生四者不淫正身处物五者不盗推义损已六者不嗔兇怒凌人七者不诈謟贼害善八者不骄傲忽至眞九者不二奉戒专一孤魂等衆旣承戒律沾被天恩今谨焚化生天寳箓酆都山形灵书中篇冥财等用各请当坛祗领执诣受生合属曹局证品超生施行赴坛魂爽受錬鬼神遇此因縁当生警省尽悔昔时之失快登今日之云便须脱离鬼群正好㝷求道妙身爲外物生存巳非本眞神乃性根亡殁岂能壊灭惟了悟于本始又何碍于死生本性无时而不存至灵着物而自昧幻身有质贵贱緫亦成空隂魄无形饥寒安能相累良由贪恋祭祀是致自取愚迷傥明一性湛然幽路冥关而解脱万縁不着人间天上以逍遥有遗者乃可成眞自沮者多爲下鬼令兹善念旣发从前恶障咸消洗尘垢以皆空整形神而俱妙更在旣悟者劝其未悟先知者觉于后知巳徃之迹难追旧事不须回首方通之衢可渉前程切要留心对阙恭辤离筵好去若凡若圣以次前行奉送云程伏惟珍重焚燎存孤魂皆成仙姿妙体腾空散去次端简上香谢圣具法位臣姓名谨重诚奏启三清三境天尊恭望髙眞俯垂省览臣不量愚昧僣假符章祭錬孤魂关行事竟施爲戾格念虑失眞万罪千愆悉祈原宥以今回兹净供普施衆生胎卵湿化之伦飞动沉浮之𩔖羽化鳞介畜兽虫鱼共沐天恩同霑道䕃或值网罗钩饵永脱横伤偿逢䧟穽弓刀自逃苦趣身辤异𩔖炁返故根臣巳荷寛恩更祈终宥集兹微善先伸上资社稷尊灵祖宗神识翺翔琼舘游宴王京今朝皇帝寿永万春惠加四海禾稼登而人民乐边境静而兵甲宁瑞应自臻疪疠不作次冀臣等九玄七祖四友三师内族外姻昔亡徃逝普超阳界俱陟仙郷臣尚愿身得道眞学逢至士俗门眷属凡世尘踪尽依覆育之恩以迪安全之庆摄召官将錬度衆神委绩勤劳乞行记録臣不胜感幸无任怀恩之至爲此因縁念十方灵寳天尊不可思议功德次白云本司万神摄召錬度官将有劳神力祭錬周圆功德渐隆进升眞秩各还所部悉复元班后召须来一如故事允中撰集祭錬科文符呪出于诸法中但取其简易可行之条尔施食诸呪年来颇多亦有异同今只取前件八叚乃诸方皆用者庶可通行若彼有而无此言辞各别互以爲是非者未免省去如其启祝告遣之辞乃允中区区管见僣行撰述若欲词章典丽文气瑰竒则作者自更易之外有每日要出一掬之饭而祭祀者亦佳但旦旦爲之颇不易行虽食荤后盥洗毕诵净口呪亦可爲或能勤力遇夜呪施不复启奏如仪只行其捷径科法今列于后先祝香具法位臣姓某以今焚香供养东极宫中慈悲太乙救苦天尊大慈大悲大惠真人大慈大悲救苦眞人恭望道慈俯垂鉴念臣以今䖍抽净食普施孤魂欲乞恩光特垂开度变兹凡馔普济无穷臣下情无任祈恩激切之至次念中篇一徧存此食广大丰足便召魂谨伸召请九州分野五道四生三途十𩔖一切孤魂赴此食前享今净供呪食上来宣说灵章呪施法食三途五苦尽得沾濡十𩔖四生悉皆饱满即超隂境共陟仙郷爲此因縁念太乙救苦天尊不可思议功德允中不量猥陋冒缀此文盖以祭錬之功诚爲弘博所望同志永坚善心行之益厪造物者必録其功也但前后撰此科文者非不多皆未详究盖虽尽善兼其间又有减口施食之𩔖语皆鄙俚以致效学释典参杂混同悉误后人旧有一本刋行者施食告戒发遣之后却令人诵天蓬呪一徧此尤不可行也盖其意恐孤魂滞𩲸留因爲妖异自古及今以美意而荐鬼神纵有𡨚对亦可由兹解释岂应无故及我爲雠天地亦不容之何须自起疑心不终善意故机心一萌鸥鸟翔而不下况于鬼神乎至念精纯获无涯之福庆意外之防正不足虑而今之所集非好沽名也务守教纲庶显幽之俱利畧通义理期道俗之共行察允中之用心者则不防备施用之万一恶允中之正论者则未免招谤毁之百端有毫发利济于冥途虽遭纷纭是非于人世皆不恤也干坤之广生民之衆又安得人人皆不取之耶诸方祭錬以生天箓爲主而浙东所传祭錬诸科以黄炁阳精符爲主又名丹阳錬度符参考上清灵寳古法内不载独世称仙翁祭錬者乃有之今来允中所编者专𨽻洞玄本部事属灵寳合在法中之条乃立功之事故在济生阳德之后也所有丹阳錬度一符近来法中虽已渐盛然而从古式不敢编入本法允中巳广此灵寳祭錬一书与衆共之或专行祭錬自欲益此符者更请攷详从便増用也上清灵寳大法卷之十三上清灵宝大法正统道藏三家本四十五卷正一部上清灵寳大法卷之十四昼五祛妖拯厄品灵寳大法之施用乃三界大魔王主之而十方飞天神王则法中之将神王下各有使者吏兵若其临事収治则移牒神王关告召役岳渎典祀将吏差使事毕遣回本属妄立将吏私岀名号临事不神魔王之章裂爲救世符禁之法人道眇眇仙道莾莾鬼道乐𠔃当人生门天道贵生鬼道贵终仙道常自吉鬼道常自凶右符以五月五日雕成有患狐魅即令佩带其鬼自出凡有人家素有妖异未终祛捉只令殊分不爲祸患搯鬼目念前呪七徧书符一道鎭之其怪永絶祛捉法译文髙上清灵爽悲歌朗太空惟愿仙道成不欲人道穷北都泉曲府中有万鬼群但欲遏人算㫁絶人命门阿人歌洞章以摄比罗酆束送妖魔精斩馘六鬼𨦟诸天炁荡荡我道日与隆灵寳大法司牒某方无极飞天神王当司据入词意寻行契勘委是某邪作祸除巳启闻上帝告行灵章须至专牒者牒请详事理即仰统率吏兵一合下降前赴处擒捕逆天爲祸害民鬼祟摄赴天狱依律治罪断絶妖氛肃清境域牒至疾速报应施行故牒年月日时牒具法位姓名某押右用折角实封牒召役有法牒付神王外于就近岳渎系勑正神典祀祠庙城隍主者并行移文㑹合収治用牒用札随其神位轻重审量事体施行召役法东方神王忽南方神王飞西方神王菩北方神王云上西南神王涤色东南神王无镜西北神王那郁东北神王度仙上方神王玃无下方神王瑛右神王下各有使者吏兵自初一日至初十日毎方直一日周而复始唯小尽月则二十九日并用上下方次月一日如其神王轮降人间一切大事可牒神王小事则用使者禳鎭法落落髙章明炁四骞梵行诸天周回十方无量大神皆由我身解度法空中万变秽炁氛葩保眞者少迷惑者多仙道难固鬼道易邪人道者心谅不由他仙道贵实人道贵华尔不乐仙道三界那得过其欲转五道我当复奈何三部符法上部三境眞符聚形右黄纸朱书笔行鬼神行笔住鬼神住谨请太上元皇妙道眞君九天丈人仙官仆射五岳尊神速降眞炁入臣符中随符所勑鬼死人安急急如三清眞符勑右符书成诵呪取五方炁吹入符中遣符再呪烧灰香汤调下一切疾病日进三服行之以诚立効中部辅翼眞符北炁煞文书毕㸃目云开天彻地照破邪魔谨请九天云路追捉将江翟赵徐四元帅一依符命随符前后收捉鬼物治病安宁急急如上清元降律令勑右符黒书黄纸上毎用八道内大书一道同金钱火化大门内细书七道烧灰桃心煎汤调下非常报应下部五帝符飞行鼓从緫领鬼兵麾幢鼓节游观太空自号赫奕诸天齐功上天度人严摄北酆神功受命普扫不祥八威吐毒勐马四张天丁前驱大师仗旛掷火万里流铃八冲敢有干弒拒遏上眞金钺前戮巨天后刑屠割鬼爽风火无停千千截首万万剪形魔无干犯鬼无妖精三官北酆明检鬼营不得容隐金马驿程普告无穷万神咸听三界五帝列言上清聚形谨请五斗眞宰五方五帝直符二十二天上吏禀奉上帝勑命风火无停回尸注生返死还宁魂魄和柔万神安平急急如律令右符朱书黄素净水吞之无所不禳无所不治验祟法二七六九五一四三八干宫患者命多灾寒热相乗病徃来祟是家亲并外鬼欲求醮祭度泉台墓殃塜注兴西北旧愿前盟神广催更有恶终狂逝鬼荐修祛隔断根荄坎宫患者弱昏沈隂祟玄衣及灶神寒热有时多腹痛貌形短少产伤人天神有愿违初志虎犬羊逢月分迍溺死家亲帯河伯冥司越诉速催频艮宫患者或狂言胀满多迷寒热煎香火神前稽素愿灶君伤鬼互来缠月建忌逢巳酉丑精怪皆由东北边短小伤魂面黄色行符起抜保安痊震宫患者多感疫耳闭面浮言语悲脚弱体疼因呪诅鬼魔天谴致危疑先亡尊长青衣鬼土地东厨结祸基病重且防七五夕过期方可给符医巽宫患者痛连心病在肠中净欲侵五道五通兴谚语先亡魁伟眼眉深东南树上妖神动井闭渠烟且细寻急醮髙眞祈覆护直须来意切丹襟离宫患者难思食心痛头疼热亦多土地灶神南上庙先灵形小恙红酡赤衣妇人产中逝吐逆时加上盛痾更有阳䰟身帯血荐亲却祟不差讹坤宫患者因肠胃㵼痢相仍体渐癯目病鬓稀瘟死鬼西南木祟树揶榆天曹有愿兼干土诸父宗亲带血肤无墓刑亡难度化细穷精怪遣灵符兊宫患者心瘢结夜卧多惊冷汗生父祖遣苛并少女土神干犯祸方成久年有愿神来索曽向平时梦兆萦灶祟亦因乗间隙须将符法酌量行允中伏闻灵寳之法自古及今显幽兼济斋法升度所以拯拔幽魂符呪禁治所以救治生类近世法中乃有緫治幽冥三品大非本㫖且灵寳之道出法救世一字一言无非兼济显幽又不止乎灵寳而已道教之中三洞四辅之内凡有法守莫不皆然三纲五常之道乃天生民而立之君布化而治阳世也虚无自然之教乃道出世法而传之师除邪而却幽隂也而于法中别立緫治幽冥之品则其余之法不緫幽冥耶古书所载难以从俗此等议论爲博学髙识之士而言之若不辩邪正不通古今徒冒道法之名未脱猥俗之态者不足与语此若此等碌碌之辈毁以爲非允中尤不以爲重轻天下后世必有见知者其何可泯倘出私意而欲遏塞之恐井泉中之蛙不能致力于井之外也允中所编只叙来历乃与近法所以不同若其法之正条则遵师传但此法又非允中三师自立之文乃古书而传付允中也有志之士徧历江湖广参博考方知允中之源流不谬矣若天台緫治幽𡨋上品所述符名甚多皆非出于本法只有九宫洞视诀却是古法其起例亦同旣合旧典岂敢故爲异论惟诗诀言辞不同意亦稍稍相似此一条自从允中师传编入其緫治幽冥中品则载长生符救苦升天左右劵背文四鎭合同符并𨽻符诰品外有三官三简拔度六道四生符其符文则灵寳本法并无出处神虎七玉女符阳耀通关坛隂灵摄魄坛并𨽻神虎品悉不应入此緫治幽冥下品有请眞水眞火𨽻錬度品如此即其三品乃撮诸法品中杂符以揍成之依古法而叙则与此三品况符其呪各其所𨽻假使欲増此名亦别无符法可𩔖此盖急利之人要将法书零细传授故立此名以逐时也浙东诸郡之外罕行天台灵寳之治此书自不应如是详述但恐邪说易布异日他时有被其误者故允中虽传之别州县不得不叙天台之始末素闻天台之说习熟未知自正论不出户庭而谓干坤之窄自无定见而寄耳目于人是瓮中天地尔上清灵寳大法卷之十四上清灵宝大法正统道藏三家本四十五卷正一部上清灵寳大法卷之十五画六裂字爲符品道言始当诣座妙行眞人流精玉光五色郁勃神风静默山岳蔵云天无浮翳四炁朗清五色狮子玄座空浮五色玄龙啸歌邕邕五老启途群仙翼辕监生大神监生度世西斗记名北斗落死中斗大魁緫监衆灵巴元丑伯反山六目自号赫奕诸天齐功神功受命普扫不祥天丁前驱掷火万里流铃八冲屠割鬼爽千千截首万万剪形八威吐毒勑制地祇阿陀龙罗四象吁员元始安镇敷落五篇鎭宅大符右符法并以朱书重叠成符面东南方想符光吸炁吹笔书成念大梵隐语一徧再取炁吹之依毎日当直遣飞天神王下使者随符前去治虚呪符右符水下三道治眼漫符右符水洗之治复连符右符以火烧病人前治瘟疫符右符佩带贴鎭亦吞服治邪符右符可佩可服治横逆符右符佩服治百邪符右符服佩治祖先爲祸符右符烧与之治病符右符平补炁治精神不旺符右符宜佩之治所主星辰照临符右符宜佩之治神少符右符服七元治百邪符右符宜佩服却百邪符右符宜服之治百病符右符宜吞之祷雨符右符用铁札书投龙潭万神畏伏符右符安镇之制伏魔鬼符右符宜佩之治百精符右符以桃木书钉镇之治百精符右符以桃木书钉鎭之治耳聋符右符宜服之治瘖不能言符右符服之原本在末立狱符右符追鬼立至治疫疾符右符镇贴服之祈晴符右符焚之治风疾符右符宜服之巳上诸符则于中篇之内取字天篆成符本无符名自服则以正字救治他人则以上符取炁吹而给之允中谨按灵寳之用因经而出经法故以经中之文而爲呪以经中之字而爲之符初也必审详义理始制而爲用其间亦有义理可见者亦有不可晓者允中参之诸家莫不相似只云某字治某事不曽置立符文大约五十余条若得其妙理用之有余若不彻其机虽累数万言亦爲徒设若以古法爲例则度人一经字字皆可爲符而所用乃不多想古人自有深意天台法中四十二品皆取四字爲符名条目颇多如碧落空歌符神风静黙符之𩔖深失本㫖盖经中之上下相贯各有理后世谓经虽译以凡书以爲天中之灵音尚可威伏至隂之妖异故书以禁治实非当时元有名天降此符民可使由之不可使知之况于人治鬼尤宜谨宻今叠字成符多隐其体出此名称机缄剖露矣甚其条目不同乃天台自成一家与旧法及天下衆本并不相合允中只述古典及世之所共者甘受天台诸郡之谤毁却免得罪于天下后世恶之者必少乐之者必衆恶之者私心乐之者公论如此而被谤毁又何害焉上清灵寳大法卷之十五上清灵宝大法正统道藏三家本四十五卷正一部上清灵寳大法卷之十六画七黄箓次序品虚皇之教起于古初妙道开光神文降世或随时而化见或因事以付传中古以还典章浩博至晋宋间简寂先生陆君始明授受降出之源别三洞四辅之目攷详衆典撰次斋法仪自是遐迩宣行斋法昭布条陈经诰次序乃成曁则张清都万福复加编集典式渐详中乗以后广成先生杜君光庭于是緫稽三十六部之经诠傍及古今之典籍极力编校斋法大成虽其一字一法由始及终莫非出于经典所是古科二十四品之斋广成之论谓黄箓兼緫死生人天同福上至邦国下及庶人皆得修奉𨽻于下元宫中统摄万灵并关九府功德深重利祐存亡于是撰集斋科四十卷虽其坛壝典仪朝修俯仰莫不古今一途而其科文严整典仪条畅发明古则昭示方来斋法至斯不可有加矣其科中第一卷叙坛官则曰法师当佩三洞之箓章其次则佩洞玄箓者可以行斋盖斋法出于灵寳属洞玄部也自告斋始事以至醮谢散坛则广成科中无不备具自不必后世之纷纭斋科虽参三洞之衆经而多出于洞玄之十二部若奉行斋事符书呪诀关奏文移古科不载自唐以后则緫于灵寳大法而法之本文又主以度人上品之一卷是谓上清灵寳大法经虽至简而藴奥难穷经曰星辰错度日月失昏亦当修斋行香诵经国主有灾兵革四兴亦当修斋行香诵经疫毒流行兆民死伤亦当修斋行香诵经师友命过亦当修斋行香诵经今广成科中爲国消灾爲民祈福拔济师友普度孤魂请福三元关陞九祖皆曰黄箓悉有科仪斋法出灵寳故所集来历则关渉经典甚衆而行斋符法合在此书灵寳古法自奉持戒律净明本经服炁存神収光内錬然后救世拯物辅正驱邪建德立功济幽度没至此则斋法当行是充其所藴以及天下者也亦施用次序广成立科以黄箓爲重灵寳旧法亦皆黄箓科品云序斋科曰迁拔亡爽功及幽隂宜选三元三㑹五腊之辰更符天恩天赦及亡者死日周期大祥逺忌等目尢良斋官备置质信躬造师门投词三请旧仪临坛投词三请则预奏之后不应再行辞避逊今当投词之初合先辤而后受临事之际只致词请法师陞坛而巳初受词讫即行启告次録状预奏前期三十六日设诵经堂及法师靖室率同斋之士入靖对斋不交世事精诚看诵度人上品妙经九天生神寳章道德二篇黄庭玉经近期则率坛衆习仪演事斋前十日或七日舒坛列纂立象陈仪竖建迁神寳旛回黄灵旛正奏三清玉帝北极天皇大帝垕土南极太乙慈尊九天帝君三十二天帝五老天君木公金毋泰玄都省日月北斗三官四圣五师九天採访三界五帝大魔王酆都大帝槫桑五岳上眞五岳圣帝雷霆主宰酆都曹僚洞天福地牒城隍祀典黄泉蒿里法箓中官将神虎官吏三界合属眞司宿启之日斋官道衆备威仪至靖室致词请法师升坛行事立幕上笺建坛开启进拜素车白马章至晚拜酆都拔辠章告下救苦符拔幽魂符九龙符生天箓次发玉札神虎将吏根摄系荐魂仪及一切孤䰟礼灯行事正斋第一日三朝朝眞诵经行道早朝进拜通天救苦表开通道路章静夜破狱摄召正荐魂仪及一切孤魂归位呪食引孤魂于茭郭斛筵广行呪食听法闻经伺候錬度正斋第二日朝眞行道晚朝拜上沐浴錬度章錬度一切孤䰟法师升座说戒传符给箓度化登升第三日正斋朝眞行道晚朝拜升度亡䰟章錬度正荐亡䰟说戒传符度桥超化斋后拜言功朱表告下三简降圣设醮谢恩醮毕还戒纳职解坛散席送师彻幕投龙先就坛瘗土简退入靖礼成交贺如式修斋节次斋官修冩投词诣法师门下备礼服进谒上香致辤法师辤逊斋官致辤捧状再诣法师再答斋官致辤三请法师允答受词法师望天门设香案或有设象处于上帝再上香法师以投词置简上三拜斋官上香再拜髙功法师具事情口奏三拜而退斋官再拜各复位预告先设功曹使者将吏位次以酒果供养立五师位于堂上或殿庑间备香烛供养排列预告奏申文牒状于师前髙功于师前上香三礼斋官上香再拜髙功跪致辞请牒斋官道衆同捧所发文字知磬举华夏道衆咏和而行道衆引至关发奏所髙功变神歩罡焚符知磬举香水偈洒净髙功召将白事意三献散花法事诸方之例多是髙功止于召将而巳表白念白文斋官上香致拜髙功再白表白宣关引髙功遣发斋官跪酹焚燎表白回向念善扬旛设香案于扬旛所髙功与斋官各上香设拜知磬举法事髙功启白有文宣扬旛呪表白回向念善退诵经道衆列班髙功斋官各上香知磬举法事髙功开启白斋意表白宣经䟽知磬举敷坐讃衆官平坐知磬唱咏表白白文举请转寳经诵经毕収经起立表白叹经白文三闻经智慧颂表白回向念善发正奏斋期以屇则舒坛立纂铺列道场敷陈六幕内外整备关发正奏文字诣师幕序立暂设像列位耳斋官上香拜髙功上香知磬举法事髙功拜跪白斋意请牒已上并不系广成先生斋科内弍乃今世所通行之仪拜章坛墠巳建中列三寳位只于外坛之外两序列章中官将位或不升坛只于道塲中拜章行事建坛之后并合于内坛上行事近有别立小台拜章非也如宗坛传度章亦多就道塲中拜奏夫建坛所以爲行斋科拜章表而设傥有坛而就别所则非本㫖矣髙功入靖服符存念如法道衆斋官备威仪诣靖知磬举法事引髙功出靖诣师幕知磬唱道讃髙功启白知磬举华夏髙功登坛入户升天门如法上香毕举启堂颂都讲举各礼师存念如法髙功宣呪呪具拜章仪中都讲举鸣法鼓二十四通髙功发炉都讲举各称法位髙功行科至谨当上请道衆两员于左右序立请降章吏三献三散花髙功三宣科都讲举衆官各长跪髙功静黙出官髙功出官有诀髙功开章付侍经或道衆接章跪受捧诣三寳前露章道衆一员宣章副本道衆捧龙头书刀朱笔砚等列案前髙功念开函呪开章函熏章遣章封章以函付侍经道衆华夏至焚燎所表白宣关读䟽并焚之伏章如式道衆举焚词颂髙功伏起道衆唱章词巳焚髙功宣科送圣颂髙功纳官有诀十二愿髙功复炉下坛出户如式至师前髙功宻谢表白回向念善引髙功入靖知磬皈依正道表白云拜章事毕衆官复位符命玉札或先告符命别发玉札亦可仍备酒果三献如仪符命玉札并列上帝前衆官诣上帝前列班举法事髙功口奏请符道衆捧符命玉札旋行道衆华夏引至遣发所举法事洒净髙功变神焚符召将献茶髙功三献三散花三祝白表白宣关牒髙功发遣焚燎多置燥柴烈火焚符简表白回向念善髙功至上帝前谢恩退入靖结斋投词道衆诣靖室序立髙功斋官各上香表白出班读职榜髙功以下佥职榜髙功诣坐斋官上香表白致词请髙功四结愿书结斋状道引出靖室立幕衆具威仪诣靖室导引髙功至监坛神位前髙功上香启白不拜诣玄师幕序立髙功斋官各上香请玄师下降请玄师颂斋官上香献茶斋官上香捧词函自述斋意回身捧函曰髙功投词再拜髙功执函长跪启师宣笺宣关焚笺髙功致拜余五幕并同此式惟不投词引至三官三师五帝天师监斋幕或先诣监斋幕自下而上犹尊也华夏至坛前序立上香祝白开启有文请威仪道士一员勑水禁坛有文回向念善请光先明一烛于玉清前道衆诣坛前序立知磬举法事斋官上香设拜髙功同侍香侍灯诣上清前髙功启白宣呪髙功以慧光符捻诣道前㸃光在手宣呪髙功以手中纸捻付侍灯道衆各执一烛于侍灯手中㸃道衆徧㸃坛席灯烛举天尊号存念如式回向念善金钟玉磬仪宿启道衆具威仪诣靖室斋官上香知磬举金眞演教天尊髙功诣六幕上香先五帝西三幕次自外东三幕末至玄师幕上香髙功黙祝斋意唱华夏引导至坛所髙功先行入外坛旋绕地户威仪列坛前不入髙功宻呪入地户升天门六职各依位立都讲中坛之东向西立髙功入天门升内坛斋官随之上十方香早东爲始夜北爲始上御案香三寳前正案也古称洞案上香焚符宻呪斋官上香毕出天门退归本位髙功上本位香启堂颂都讲举各礼师髙功宣衞灵呪都讲举鸣法鼓二十四通髙功发炉都讲举各称法位髙功宣科礼十方举礼足各䖍诚皈命懴悔跪懴道士宣懴三启颂三首各一拜礼三寳左行至东方敷露眞文道衆随声和之四方各如式以金龙鎭之髙功还位都讲举重称法位髙功宣科表白宣词髙功再宣科智慧颂三首旋行髙功都讲案立都讲及衆官于坛前面北立都讲唱衆官等各各首体投地心礼十方方各一拜从北爲始衆官皆俯伏黙礼礼毕唱白衆官平坐说戒威仪衆官于西方面东坐斋官坛前面北法师三上香说戒奉戒颂左旋一周都讲唱奉戒三礼补职髙功以下各受职三礼宣禁都讲唱监斋受罚简受讫拜十二愿髙功复炉学仙颂出堂髙功自天门出内坛与衆官自地户出中坛宻呪出至玄师幕序立举向来讃髙功小启谢过有文都讲举监斋紏过监斋视衆官有过者紏华夏引至靖室知磬举皈命至道表白举建坛事毕衆官复位破狱广成无此科系出灵寳法然灯烛立香案道衆序立关九狱灯髙功黙启告符执䇿杖破狱如式九狱毕回向正斋第一日清旦衆官诣靖室举天尊引髙功出至六幕上香玄师前序立知磬唱道华夏高功上坛如式上十方香上御案香焚香宻呪上本位香都讲举各礼师存念如法髙功宣衞灵呪都讲举鸣法鼔廿四通髙功发炉都讲举衆官等各长跪髙功出官有科都讲举各称法位献茶髙功宣科表白宣词髙功再宣科十方懴髙功随方上香都讲立天门望东髙功立鬼门望西都讲举各思九色圆像咽液命魔宻呪髙功存思行事讫都讲举歩虚旋遶三日九朝悉命魔宻呪今人于早晚朝不命魔非古法也歩虚十首散花毎首一拜都讲举礼经如法三启三首各一拜都讲举三礼都讲举重称法位髙功大谢学仙颂出坛如式至师幕序立髙功小启表白回向都讲举监斋紏过监斋紏过毕华夏引髙功复靖知磬皈依至道表白唱早朝事毕衆官复位中分晚朝不出官不用衞灵呪其余并如早朝式静夜拜章先上太一救苦表诣太一宫摄召先发催召文仪黄箓以广度爲功主行之士正宜恢博用心庶使所荐之魂受惠所是正荐魂仪併十𩔖孤魂当立两旛一体摄召不必先后以别重轻用心不广乃爲所荐亡之𩔖摄召之后却分幕就浴先引正荐亡魂朝眞归位请道衆一员呪食次别室沐浴孤魂引领朝眞次赴茭郭享斛呪食如式且令径日于正斋中听法闻经次夜錬度其錬度之法亦不当与正荐分两等孤魂得度则福归亡者不宜痛加分别刻意重轻非上帝垂科之意也摄召有仪见施普度品正斋第二日早午晚三朝并同第一日只不出官午朝后或晚朝拜沐浴錬度章晚朝后上木公金毋表九天帝表静夜錬度十𩔖孤魂有仪髙功升座教戒鬼神传授符箓度魂如式正斋第三日三朝并同第二日午朝后拜升度亡魂章静夜錬度正荐亡魂髙功升座说戒传符度桥送亡如式毎日朝退少息却三时升坛诵经乃古法也散坛衆官诣靖室引髙功出至六幕上香玄师前序立唱道华夏引登坛髙功先入坛如式上十方香举各礼师宣衞灵呪举鸣法鼓髙功发炉行灵寳自然朝礼十方懴悔三启三礼収眞文各于本方案上熏衆官同声宣眞文緫执眞文香上熏之宣词表拜言功朱表遣表封表道衆棒青词朱表于天门焚之表白宣关髙功伏表伏起衆举表词以闻三上香告山水土简投龙颂上香重启降圣设醮三献法事送圣颂髙功升坛还戒举还戒颂髙功长跪衆官纳职髙功复炉举旋行三涂五苦解坛颂学仙颂出堂诣六幕上笺谢入靖室衆官巳下谢髙功各展礼服而散已上节次乃古斋也广成先生设醮其畧曰黄箓简文修斋旣毕以坛中五綵散施同学及寒栖之人以作功德惟留命綵金龙于中坛三日之外设醮解坛投龙散席务令精勤始终耳近代以来相承皆亥时法事旣毕明旦丑时言功设醮详醮之设盖以修斋之内召命神灵营衞坛场宣道关告徃来劳役所以设此醮筵用此酬赏允中按此乃广成先生考详古式而叙之非自爲之说也大唐以前旣巳遵行且古㫖三日之外尚留金龙命綵以鎭坛中直后醮酬毕方纳职解坛而广成之格止于次早言功设醮亦俟醮毕方行纳职解坛近世多于拜表便行纳职散坛席之后方再发文字重行请师然后设醮了不干渉戾古甚矣而间有洞玄灵寳之法而行斋却易洞神之衔而设醮又失本㫖岂知黄箓谢恩醮乃斋后酬谢眞灵之一事也未醮而除去坛墠预酬戒职以此醮别爲一事大觉难行惟浙东有数郡行之习熟不以爲疑尔故蒋氏立成仪凡事欲依经典于此一节亦不取广成先生之说而用近䂓故今将近世之仪亦列于左使行之者知其始末之详世俗近格散坛节次衆官诣靖室引髙功上六幕香诣玄师幕前序立髙功黙启斋意髙功衆官豋坛髙功上香如式都讲举唱髙功发炉举重称法位髙功宣科礼十方懴三启三礼収眞文緫呪如式重称法位宣表露表遣表封表焚表纳官还戒举还戒颂告三简举投龙颂纳职辤三寳复炉举三涂五苦颂解坛送六幕髙功归靖设醮发请醮文字华夏出靖禁坛上香髙功开启举各礼师宣衞灵呪发炉出官初献宣词亚献终献宣䟽送圣颂纳官复炉散如常式允中按广成先生科式自建坛散坛九朝懴谢转经然灯等事各有成䂓如申奏文檄行用符法却乃于灵寳大法今之行斋次第除广成先生古科之外者乃大爲之约以辅本法但诸方之例近多不同古今之式尤有差殊允中蒙师尊付授约以遵承广成古科故不敢攺易不行古法者自可从所受而行之矣修斋受词品斋官初词式具注位姓某无官者具郷贯右某伏爲某人年月日时生某年月日时某处身故今经几时未测升沉谨沥丹诚愿备科式崇建无上黄箓大斋五昼夜于内三日正斋九时朝奏满散修设三界髙眞清醮几分位上资邦国普福生灵广度六道三涂拔济九玄七祖集兹善果专用荐度亡故某灵魂超生净界谨具状申洞玄灵寳法师某君先生伏乞法慈矜允特与先次敷择建坛开度施行谨状年月日具位姓某状若衆㑹则作某人等又别易其辞此盖初请师之㫖也若临坛请师行事而投词则在奏之后不应如此言之别具后式矣斋官执词上香口白法师黄箓大斋㑹首具位某辄露精诚上干清听某伏闻洞玄中品緫万法之范模黄箓明科作群生之梯级古今允頼凡圣同遵功德普被于无穷利泽遍霑于有识获承善果亶自宿因伏念等生长尘途栖遅俗境汨没爱河之浪难窥道域之垣欲消永劫之罪瑕宜拯至隂之苦趣上惟邦国下念存亡愿超九祖之灵仪普度三涂之滞爽四维之内六合之中烈士忠臣亡身徇国顺孙孝子殒命报亲或流离冻馁以客终或疾患残伤而横夭或时逢兵运肝脑涂于战塲或数值凶年骨肉罹于灾劫或溺水赴火或缢索㘅刀或遭事受刑或怀𡨚服毒或罪戾深而难于超度或执对重而未遂消平幽路茫茫莫救万涂之苦趣𡨋关杳杳难开九夜之光明痛念己亲均哀庶𩔖䖍叩洞玄之妙阃恭开黄箓之洪仪先资宗庙累朝之灵仰祝帝王万年之寿普度三涂十𩔖广㧞九垒重隂集此殊休用行资度亡故某等魂解𡨚涤垢錬质澄神溥及含生同霑巨福兹爲重事贵在得人恭惟灵寳大法师某君先生资禀清髙誉望昭着参习徧十方之界涵濡尽三洞之书愿坚素心大济群品録此专勤之至恳主兹度化之玄坛惠及人天功加幽显敬陈迫切拱俟矜从法师答某蓬荜寒生樗蒲陋质身膺符箓修崇幸积于歳年考订经科叅访广求于师友心之勤兮巳至分之簿也无成德素不充岂微才之足取法犹未备愧眞授之难逢揣巳自量虑有辜于盛意强颜应命必终堕于斋功宜求出世之髙人以掌玄科之首职敬回词幅不敢受行再请黄箓大斋㑹首具位娃某敢恃寛假荐有披陈某等伏闻正一眞人未立功则不敢以事三境都仙太史因济物而方能升入九霄虽神仙以内錬而成然髙眞以外功爲重况黄箓无边之福乃灵寳至上之因仰祈邦国华夷之共安下使幽显神人之咸庆伏愿某君先生发胷中之素藴继前哲之灵踪开济世之津梁作度人之矜式特回慈悯俯録丹衷力赐主领于斋盟先次关申于词悃曲从䖍请幸免固辞法师再答某伏闻灵寳神经黄箓大范贯通三洞緫録十方爲三千善行之有功聚百万琅函之奥㫖科禁至重恩德难穷宜求超卓之良才庶可主张于大事如某者积学虽久眞理未明求师徒勤异人罕遇道未窥于隐祕德岂济淤显幽行故事而备典仪尚能勉力升阳神而朝穹极实非其人幸广访于福地名山庶可得于仙资道器母劳累请愿体诚辞三请具位某等不避三渎之烦复罄一忱之切伏闻斋法隆重眞科崇严遵格依仪福惠无极背常违式谴罚立臻某等刻骨舒诚盟心立愿不使齐用有缺当令仪物精专傥有怠违甘从考罚尚望某君先生不忘初誓仰阐道恩主盟无上之善缘典领合坛之清衆千灵效职庶彚承休亿万斯年上祝帝王之寿八千封域普资寰宇之安三涂九地以清闲十𩔖四生而共庆庶俾某等所荐之魂爽各族之先灵承此善功早升仙界拱听俞允即赐启闻某等无任皈向䖍请之至法师允答某资凡识陋功浅德微幸叨佩于灵文谬叅承于仙职深愿普济幽显庶可少积勤劳尚虑学术之未精恐致斋修之有玷今旣冈容辞逊于勉力钦承所頼斋主之始终母隳美意更冀坛官之共志不爽眞科某敢不遵按典仪恪恭斋事先当瞻望天阙敷露来词法师受状置简上望天门列香案上香致拜斋官上香再拜平立法师口奏道香德香无爲香清净自然妙洞眞香灵寳惠香超三界香三境眞香满琼楼玉京徧周天法界以今焚香奏启虚无三境髙眞金阙诸天上帝日月星辰诸列仙地水岳阳十方圣三界万灵六合眞宰仗此眞香普伸供飬玉华散景九炁凝烟香云郁罗俓冲诸天侍香金童传言玉女上闻帝前令臣关启咸得如言具法位臣某姓投词乞建旡上黄箓大斋几昼夜上资邦国下及宗亲广度六道四生普福九州十𩔖集兹善果用荐亡故某出离隂境超陟仙郷臣偶借微因获陶眞化委职任之旣久念功绩之甚微所当束巳以省愆岂敢接人而阐教盖以告盟之有约属兹恳请以难辤尚頼天造矜包道慈悯济容臣敷斋而普度许臣按式以宣行专録来词别行闻奏上愿累朝先圣列庙尊灵升入天中之天早证道中之道今上皇帝寿齐嵩华福等沧溟万国安平兆民康阜九幽夜府同承最上之因十𩔖孤魂尽被无边之泽集兹福利专爲斋主某荐资亡故灵魂超神紫府鍊质丹天庆及后昆福流斋主冒犯天威某激切之至无任巳上缮冩奏牍申牒一宗文字择日预告奏申移文緫归一卷易于行用此不重叙允中甞见前辈临事谨重不务苟简受状之际法师三辤然后口奏此先经师髙君之式也斋官精诚专笃则一念之顷有神物司之况黄箓之功显幽共济法师其可不重其事耶逊避而后受词礼也岂无昭昭之鍳或诸方不能从此议者自随时简易可也上清灵寳大法卷之十六上清灵宝大法正统道藏三家本四十五卷正一部上清灵寳大法卷之十七画八飏旛科式品建斋之始近斋坛空隙地立长竿预期飏旛启闻穹厚普告万灵亦将建善功之期信也故显幽共覩鬼神遥瞻寓物备仪不在繁杂古法旛有二式尔迁神寳旛绛缯七尺或四十九尺造旛一首以朱砂雌黄合研书日月斗形于旛首书旛名于旛身左手书三天内讳右手书三天隐讳亡魂覩此则得罪障解脱神迁南宫回耀灵旛以白素黄缯造旛长二十四尺或四十九尺旛身书青玄全号左足书太微回黄旗无英命灵旛右足书摄召长夜府开度受生魂左手书茫茫酆都中右手书功德金色光以长竿悬于坛下任风吹飏十方幽魂覩此灵旛一念皈依则夙生罪障应时消灭以至尘劳大罪皆得原除上生南宫地狱开泰死魂更生又三途经云或造小旛十首悬诸林木山川之中亦获其果飏旛仪髙功祝白道香德香无爲香无爲清净香清净自然香妙洞眞香灵寳慧香超三界香三境眞香以今焚香奏启玉清圣境元始天尊上清眞境灵寳天尊太清仙境道德天尊三界万灵虚空衆圣普同供养香乃玉华散景九炁凝烟香云宻罗俓冲九天当愿侍香金童传言玉女传启奏上闻帝前令所启咸乞如言具位姓不量微陋僣渎玄穹愿赐慈怜曲垂省緑无功待罪久列班行有愿济时敢誊词悃昨据郷贯请建无上黄箓大斋上资邦国普福群生关陞七祖九玄拔济三途十𩔖集兹善果用荐亡故某灵魂超生善境巳行备録来悃具状奏闻移檄诸司关申三界以今斋事有日谨当肇飏灵旛盖以黄箓沖科緫万灵而关九府洞玄上品道四辅而贯三乗惟福利之无边乃修崇之有格灵音寳号降九天十极之晨辉色缕纹缯敷五道三途之妙廕含情受度幽爽蒙休抑觊天造垂矜道恩流宥特施善救曲鉴微𠂻举旛呪文谨当宣演黄箓开度三界十方四生六道同列道塲生神迁魄万劫不忘旛之爲体随风飞扬风之所被各从其方重隂之府九夜之郷地狱饿鬼旁生无鞅皆得解脱上生天堂知磬举灵旛赦罪天尊上来飏旛功德无量胜因普荐三途广资万𩔖莫不覩光辉而消障恼瞻形影而脱罪縁解免牵缠原停逮役九幽夜府因遂开明六趣迷涂悉归清泰伏愿皇图绵永海宇丕平风雨顺而五谷登灾沴消而万民乐昆虫草木咸遂生成鳞介羽毛俱辤夭横集兹微善奉爲斋主某人资荐亡故某人灵魂自悟宿因早超𡨋界𡨚雠解释罪垢蠲除乗此斋功俓登道岸爲上良因念三清无上天尊不可思议功德允中粗阅诸家灵寳法中大体皆同所载旛图止有两式其一曰迁神寳旛其二曰回黄灵旛别无异品惟天台灵寳与诸家不同而法中载旛图亦止二式但却以迁神旛爲回耀旛其制小异近世有立告盟旛者多书玉皇睿号而蒋氏立成仪则书太上无极大道三十六部尊经眞文寳符十方上圣等字皆启吿斋盟之意也而灵寳古法无之虽别有经据难杂于上清灵寳本法故也只彼蒋氏斋科中则可随俗而行之此外迩来旛式甚衆其间虽无所出而于理稍通者尚可用之至如有命灵旛之𩔖则失当碍理其意篕以九天生神章有太微回黄旗无英命灵旛之语因撰此旛殊不知无英乃神名也命者召用之义也灵旛者神灵之旛也谓无英之神命此灵旛以摄召也今却以命灵二字爲旛之名大失本㫖傥以此例而取之则度人经中有天丁前驱大帅仗旛今立师仗旛可乎生神九章度人一经最爲玄古大师所仗之旛后世不可覩其髣髴无英所命之旛亦难考其制度大抵建斋立事旛花图像以备仪式不可无尔又何待多立名号乃可感通哉若有力之家多造旛盖或书经呪或标天尊睿号亦以寓诚供飬然此等事亦不必过多矣二旛之式出灵寳法中扬旛科文近世翟叅政甞述壹本巳见蒋氏立成仪并不𨽻广成古科也近诸方亦有増呪三四叚者今不遍録掲旛之初礼虽启祝固不繁辞允中谨随陋见撰述掲旛之文于右姑以备用尔其有主行之士好详善之文者自别易之鎭信威仪品广成先生科曰质信効心以财爲首财旣可舍心亦随之圣善𡨋通随适心意髙天厚土玄圣上眞非信不通非心不感感通之至在乎信焉金龙一十三枚各重一两长三寸六分以十枚鎭十方案三枚随简叚之科曰天子皇后用上金公卿用次金庶人银或铜涂金夫龙者乃上天之驿骑也传达通感龙骑爲先负简即誊信三官效誓则告盟十极鎭信之法以龙爲首缺者考属隂官曹鎭綵一十一叚十叚鎭十方一叚命信东方南方西方北方上方下方四维緫十方之数共一百三十六天子疋数诸侯丈数庶人尺数本命纹缯天子诸侯紫色士庶以本命纳音色疋丈尺数各随年外加一以表延生之信命綵置之中央案上科曰纹缯者显五行之色象十方之炁降十天致五帝通眞効信请命祈灵不可缺也缺者考属天官玄都曹纸笔墨砚科曰建斋行道或救拔亿曽万祖先后亡灵或请福析恩消灾谢过则四司五帝三界十方纪録善功校定罪名当以纸笔墨爲録功纪善之籍质信于十方不可缺也缺者则十天五帝不録其功九幽三官不除其考缺者考属三官曹香华科曰香者以通感爲用隔氛去秽花者以鲜洁爲美表端効珍请福祈眞香花爲本香以沉笺降眞花以香洁木生者若无花可用五綵剪成以鎭十方不可缺也缺者考属阳官曹鎭米科曰米以质信天官増加品禄缺者考属天官曹鎭油科曰油者隂𩔖也隂中生阳以油鎭隂官续阳景缺者考属隂官曹鎭炭科曰炭者阳𩔖也阳中生隂以炭鎭阳官资隂炁缺者考属阳官曹鎭钱科曰鎭钱二万四千以代上金之信质心三界告盟十天缺者考属玄都曹槿木简科曰简者记也告也记世之功告盟上眞上下正方天子以玉爲之玉有九德礼天地之信也余皆槿木爲之或栢木丹界五行丹书国号年月建斋之所及法师姓名投于名山大洞灵泉龙穴及斋坛之中告天地水三官使着明斋事奏于上境缺者考属地官九都曹玉璧科曰玉以贞洁之德可以盟感上眞故以爲信若投龙简当以青丝金纽缠而副之青丝以代割发金纽以代㰱血上吿三官也缺者考属地官九都曹金纽毎简用九纽者见于灵寳经法中余并从广成科书后世不敢增易惟书简则广成科不载符上眞书其一面而经法则书篆文于一面用与不用各从师授合用坛外威仪节一对幢一对旌一对珠旛一对五明扇一对鹤羽一对章函章案龙头书刀香炉几案裀褥允中恭考古典鎭信威仪皆有定式今悉从广成科法诸方亦无大叚殊别只有三简符篆则多不同允中所受经师髙君之法乃依古法本仪其告文并同古式简背篆文则从师传之法矣传此法者当遵此而行非正传此法而别有源流者自依所受傥三简别有符而不见显然出处则毋轻用也须考证来历爲善坛图幕式品科曰礼天地通眞灵当建坛以申至敬坛层格各有等差今专叙黄箓斋坛故不泛及坛外之灯从眞仙品礼祝之法共计一百五十九灯盖古者二十八宿只用二十八灯是以数简今有力之家将二十八宿在天之象而依様然灯尤佳二十八宿星图亦列于左坛外灯图二十八宿经星图东方七宿自角至箕计三十二宫北方七宿自斗至璧计三十五宫西方七宿自奎至参计五十一宫南方七宿自井至轸计六十四宫凡二十八宿緫计一百八十二宫此图从天文志及浑天仪中式也与近来刋行斋坛图子不同盖逐时易板雕刻日渐失眞今故合从浑天仪爲定然止从毎宿一灯则共㸃一百五十九灯若依星象而㸃灯则二十八宿併坛中诸灯共三百十三灯丰俭随力大抵烧香然灯斋功之首其余浮费或有㓕损法天象地乃于灯烛宜从厚尔故考天文而出其图于此主行之士幸深详之斋坛或垒以寳甎或砌以文石或竹木暂结或筑土创爲务合䂓矩以崇朝奏之礼或露三光之下以达至诚或以天寳之台取法上境建斋行道以爲先于中列太上三尊之象如朝㑹玉京山也坛上下四重栏楯天门地户飞桥等务在精好纂作瑞莲之状或八十一或七十二或六十四随坛广狭设之竹木爲之束茅表像亦可爲延眞之所也外坛用长纂八枚门牓八裀褥席十六副纂上安壹榜也此乃十炁故不用双纂成门止于巽上开一门余皆栏断正东卯地震宫洞清之炁青书黄牓东南巽上巽宫𣑽行之炁黄书黒牓正南午地离宫洞阳之炁朱书白牓西南坤上坤宫𣑽阳之炁黄书黒牓正西酉地兊宫少阳之炁白书青牓西北干上干宫𣑽通之炁白书黒牓正北子地坎宫洞阳之炁黒书赤牓东北艮上艮宫𣑽元之炁黄书黒牓中坛用长纂八枚门牓四枚以二纂中间安一牓爲门也短纂二十枚裀席二十副亥上天门青书黒牓巳上地门黄书赤牓申上月门黄书白牓寅上日门黄书青牓右四牓长短纂列中坛之外只开地户天门内坛用长纂一十八枚门牓十枚亦以二纂中间安牓爲门短纂十枚裀席十副东方卯地青华元阳之门朱书青牓东南辰地始阳生炁之门白书黄牓下方巳地九灵皇精之门黄书赤牓南方午地洞阳太光之门黄书赤牓西南申地元皇髙晨之门白书黄牓西方酉地通隂金阙之门黒书白牓西北戌地九仙梵行之门白书黄牓上方亥地大罗飞𣑽之门青书黒牓北方子地隂生广灵之门青书黒牓东北寅地灵通禁上之门白书黄牓右十牓长纂十八枚短纂十枚列于内坛之外十牓当用长纂二十枚今用十八者以两角有门毎二门共一处柱故用长纂十八也坛三级此法用纂六十四枚长纂三十四枚各长一丈三尺短纂三十枚各长一丈门牓二十四枚七黒五黄三白三青四赤用五色装之雕木爲额画飞仙云炁之形务取精巧纂三重用青䋲绛䋲各五百尺縻之护净隔凡止开东南一门而已三官帐于坛之东三师帐于坛之西各作帐幄备图像几案供养如式三官主三元考校之籍证録斋功三师爲开度之宗经籍度三师也师资存念之㫖各宜列位斋坛左右也九祖位在坛之东南迁抜九幽洗涤玄祖宜设位遥对坛所也五帝位古仪在五方案上坛内窄狭就三师位比别设帐幄与三官比玄中法师相对各设几案供养亦爲便也监斋大法师位次三师之南土地位在坛之西南关召敷奏传感上玄凡建斋坛土地爲首亦宜设位遥对坛所也右广成先生法也旧仪中坛广三丈二尺内坛广二丈四尺外坛又居中坛之外今之修建当随地之阔狭爲之列纂则广成科大爲约长纂则可定如短纂则随坛之大小施之尔广成科中若五帝座势不可安于五方案上未免于坛前设幕爲便则是五帝一幕三官一幕玄中法师一幕经籍度师一幕监斋大法师一幕近世増以正一天师一幕则合爲六幕而广成科之说则五帝居坛之西一玄中法师居坛之东一三官居坛之东二三师居坛之西二监斋法师居坛之西三増入天师则居三官之次则是五帝居西一玄中法师居东一天师居西二三官居东二三师居东三监斋法师居西三悉从广成古科则经籍度三师不居天门无正一天师幕此盖龙虎山正一宗坛尊崇祖师之义而曰先生因之行斋故有图子雕行𣸸正一三师一幕而经籍度三师居天门也实非古仪矣况以灵寳法而行斋合守广成古科九祖位此则斋主之九祖荐拔亡魂合先昇度九祖若衆建黄箓则各列九祖位古科欲遥对坛所或含宇窄未必可以安顿则随事宜可也土地位古者玄坛启事以礼告天故礼简而事严坛外须别设土地以爲关告之首今人崇坛之外又别设道塲列法中将吏里域衆神则时迁事异非如古者是土地巳在列位中不必别设也监临位古者建斋请降兵马营衞坛塲朝奏感通交于肸蠁后世旣繁简不同而仪式文移俱宻是以牒请城隍主者或近境祀典正神监临宜于廊庑或门间别设位而日易酒果供养解坛一併言功旣不出古仪则真位随宜安设也神虎堂此灵寳大法之科式也后世摄召魂仪务见报应故有此格宜洁净室宇依科建立中列圣位北斗玄𡨋夫人太乙紫元夫人神虎雄左玉曹何将军神虎雌右武鸾乔将军提魂摄魄七司玉女上部追魂侯使者中部追魂魏使者下部追魂张使者监狱使者刘将军聚魂功曹卢将军整魂神将太一军对魂神将刘将军神虎追魂大将马将军追魂摄魄合属官将吏兵右列圣位供养茶汤酒果务在丰洁左立阳耀通关坛右立隂灵摄魂坛中建召魂八门坛不令杂人出入临坛依法行事坛式叙在神虎摄召品錬度堂广成先生编撰科仪乃唐大顺间是时未行錬度之仪近世此科方盛故圣位及堂宇之式难以立爲定制浙中多别立一堂排列圣位设醮后方行錬度与道塲中了不相干江东有数郡只于道塲内上帝前奉行又一式则于道塲内恭对上帝行事廊筵相对只列錬度官仍设醮筵俓对上帝行事如木公金毋九天上帝诸位帝眞皆已列位于道塲内故不别设此等事古无定格今当遵从师传此书乃灵寳法也此一法合于道塲内两畔设錬度官将位次设醮行科如拜表请炁只对上帝前也或别立一室自居一所则中间合设帝眞位矣古者朝奏之䂓以坛爲重今旣立坛以行斋而建置道塲舒设图像正爲行事而备若于道塲之外又别置錬度堂大爲繁冗且以人而錬度幽魂诚爲难事所资者祈告眞灵请降二炁或可少资幽沉符乃召炁之信呪乃天中之音然后运一元之神炁合二象之生津此其本也傥专务华饰日増怪竒多方排整坛塲撰造图局悉爲无益今止于上帝之前道塲之内左设火池右设水池法师定炁存神依科行事有何不可岂待变诈百出而后可行哉宫观尚有寛狭不齐况人家宅宇安得广有去处逐一别所爲之其地不能精洁反成䙝渎只就道塲内爲便或堂宇寛闲可以施设却自随宜也神虎欲摄召行事须别立堂却与錬度不同錬度圣位东方青帝君南方赤帝君西方白帝君北方黒帝君中央黄帝君度人不死尊神度世司马大神好生韩君丈人司命司録君延寿益算君度厄上生君陶魂铸魄君朱陵火府官将吏兵南昌受錬官君将吏龙威丹天大神复相反身大神皓华玄英大神返形超化大神九光火铃童子东井黄华玉女火池主者火錬官将水池主者水錬官将灵寳大法司官君将吏黄箓院升度官君将吏九天监生官将吏兵品命度生官君将吏诵经堂此斋中之最重事也古法入靖对斋诵经爲首或三十六日或四十九日先集道衆诵经中设三寳位靖室中设髙功座仍供养天师或斋法之祖师道衆列两傍法师什持存念书篆符文悉就此矣茭郭设斛之所以备风雨或以茭草或以净茅用之幽静之地不欲人物喧杂随地之阔狭以寛广爲上造立草屋如郭城之状中安斛食四傍或列斋馔供养惟在精洁先度衆魂则所荐之灵仪获福斋官多不暁此理髙功又不达斋修之本源反随顺斋官之意常汲汲用力于正荐之魂而于普度之事良不如意何其愚哉此浙东尤于此事踈略学者其深思之斋供时新果实切宜精洁旧仪建斋则逐日易之不用石榴甘蔗之𩔖及秽泥之物枝上净果爲佳上帝三寳前列茶汤果实供养如法六幕并将吏神祇前备斋馔净食之𩔖供陈之上及荐献神眞下及道衆饮食并须洁净不用酥乳醍醐酢酪等物皆爲荤或六畜皮毛爪甲母堕饮食中禁猫犬禽兽之畜汚犯坛中正斋毎朝发炉时进茶大谢后献汤今多不用汤矣更随宜审量之请师之详法服品格巳见广成黄箓科中不必重叙允中经师髙君自京南渡绍兴之初化行江淮间所行上清灵寳大法乃古书也自唐末五代时流传者髙君归老于新安前后主行黄箓难计其数莫非一遵古典非后世私意更易之仪其法则主于度人一经其斋则遵广成之科先籍师唐君受传以付刘副观刘君受传以付金允中冒昧嗣行悉从成典故今坛图幕式皆先经师髙君之定法也与广成之科则一同而近世印行田先生黄箓坛图则有少异盖六幕不同则宗坛崇本遂増正一天师三师而广成科未有也坛外灯图只随金箓礼灯仪布之若无礼祝之法则不设灯此一髙君从杜广成科而行也允中度师刘君再行奏受斋法于正一宗坛蒋君九思奏法于田君居实度师刘君面承蒋君戒曰某受法于田先生奏告盟誓悉从广成古法允中今遵此而行乃髙君之定法也而田先生付授之㫖也雕行坛图虽曰田君名重盖一时爲宗坛设尔旣告天盟受使从古科今不敢以图子废旧式乃是叛正理以累师也永嘉蒋先生叔舆编黄箓立成仪则六幕皆用杜广成科而其次序又有小异乃天师与三师皆居三官之上而广科云三官居坛之东三师帐居坛之西又云五帝座旧在五方案上或坛内窄狭就三师位北别设帐与三官比玄中大法师对如此则是五帝幕居坛之西一玄师幕居坛之东一夫坛则座北而南向今言五帝居三师幕北与玄师相对则三官幕合在坛之东二三师幕合在坛之西二分明矣后世増以正一天师则合居三官之下三师之上而天师却与三官相对三师却与监斋相对无可疑者自后唐以后罗天醮仪及宋宣和间朝廷印行三千六百圣位图则五师班次在三官四圣之下甚逺又有灵寳三百六十位醮仪亦宣和刻石于浮光天庆观则三官之班次亦在五师之上古今皆然玄中法师今与五帝对者乃从广成科天师居三官之上则恐未安允中所编坛图从髙君旧式不敢移易后之行者或别有经据则自从所授可也允中考之古典与夫师传皆合纵有小异于近世之仪终不敢戾古背师以趋时也他人不此例髙君姓名巳着卷末矣上清灵寳大法卷之十七上清灵宝大法正统道藏三家本四十五卷正一部上清灵寳大法卷之十八昼九玉文眞篆品经曰赤明开图运度自然元始安鎭敷落五篇赤书玉字八威龙文保制劾运使天长存此乃是元始天尊大梵祖炁化生玉字出书度人也而灵书中篇在开图之初谓之中者中和之炁融而成书故曰中篇孝道明王主之五炁分而列五位于是赤书玉字五篇敷落故五老上帝主之所以中篇着于末者取生物首下之义故赤书先之然而眞文呪诀出于古书后之学者难可施行故髙上着笔以解曲滞开演古文微妙元辞诸天尊披诵玉音十方遥唱上帝设礼神魔降伏安天鎭地功用无穷其如季叶眞道易潜至理用晦世俗之习溺于先见故多以先得者爲贵世俗贵异又以常有者爲贱偶得者爲寳世俗贵难复以难得者爲竒易得者爲轻所以世师有得其妙者多不以及人盲师罔世各立异论迷迷相续遂误后人今审夫仙经叅之上法务爲简要少存玄网云东方青帝灵寳赤书玉篇眞文二十四字书九天元台主召九天上帝校神仙图箓三十二字书紫微宫东华殿主召星官正天分度三十二字书东华司灵之舘主摄鬼魔正九天炁三十二字书于九天东北玉阙丹台主摄东海水帝大劫洪灾召蛟龙及水神事右合一百二十字皆元始自然之书一名生神寳眞洞玄章一名东山神呪一名青帝八威策文东方安寳华林青灵始老帝君所掌也南方赤帝灵寳赤书玉篇眞文三十二字书九天洞阳之舘主九天神仙图籍金名三十六字书三炁丹台主召星官明数正天分度三十二字书于西南玉阙主制北酆以正鬼炁四十八字书西南正阳玉阙主南海水帝大劫运交洪水四出主召蛟龙水神事右合一百四十八字皆元始自然之书一名南云通天寳灵袊一名九天神呪一名赤帝八威策文南方梵寳昌阳丹灵眞老帝君所掌也中央黄帝灵寳赤书玉篇眞文四十字书太玄玉寳玄台主神仙玉简宿名緫仙炁也四十字书玄都玉台主摄星官正天度数一十六字书玄都玉台主摄北帝正天炁检鬼精四十八字书玄都玉台主摄中海水帝四泉之水洪灾涌溢之数召水蛟龙事右合一百四十四字皆元始自然之书一名寳劫洞清九天灵书一名黄神大呪一名黄帝威灵䇿文中央元灵元老帝君所掌也西方白帝灵寳赤书玉篇眞文四十八字书九天素灵宫北轩之上主召仙炁举仙道也画九十二二十四字题金阙玄牎主摄白帝星官正明天度一十六字题金阙三图舘主摄六天鬼炁行此法也四十八子题金阙三图舘主摄西海水帝及水中万精召云龙以防水灾之事右合一百三十六字皆元始自然之龙书一名金眞寳明洞微篇一名西山神呪一名八威召龙䇿文西方七寳金门皓灵皇老帝君所掌也北方黒帝灵寳赤书王篇眞文四十字出郁丹玄元紫微台北轩之上主诸天眞人神仙图三十二字是天北元玄斗中书也主北方星官正天炁二十四字书北方朔单郁絶之台主摄天魔北帝万鬼事二十四字赤书北方朔单郁絶之台主北海水帝制水中万精召蛟龙以负身右合一百二十字皆元始自然之书一名元神生眞寳明文一名北山神呪一名八威制天䇿文北方洞隂朔单鬰絶五灵玄老帝君所掌也元始赤书五篇眞文上清自然之灵书九天始生之玄𣑽空洞之灵章成天立地开张万眞安神鎭灵生成兆民匡御运度保天长存上制天机中检五灵下策地祇啸命河源运役隂阳召神使仙此至眞之文妙应自然致天髙澄使地固安五岳保鎭万品存焉右法凡行赤书须先关告若不关告而便爲之无所益也古者修眞之士以五篇赤书鎭禳摄制或投之名岳洞渊以削罪籍上名九天即此是也凡投简如告水帝削除罪簿即朱书银木简上以青纸褁青线缠之负以金龙一辅以金纽九匣简以投三河之渊如告五岳灵山亦朱书银木简金龙金纽悉如前法埋于本命之岳或福地名山若告九地土皇亦如斯式埋于所住之中宫简上书法师位姓某年月日时生愿神愿仙长生不死如水府则续之曰九府水帝十二河源江海淮泽溟泠大神乞削罪名上闻九天谨诣水府金龙驿传其首同式其末别作一行书太歳某年月日时于某处告下各以简之背书眞文却以简之阳面书告文用本法印印之投简之际发炉启告宣呪投简复鑪如式或以文置之五方则五岳仙官至若长斋百日精思不辍则天眞下降但专佩此文亦得尸解朱书五色石上灾殃自灭凶残自消不及五岳之山则所居之地取四方之山亦可备五岳但本命之方则爲命岳取象以招灵炁神无所徃而不在也然梵炁开焕出图度世无文不光无文不明无文不成无文不度无文不生故百魔隐韵离合自然因时以治事随事以用文故五书之赤文中篇之祕篆皆可离合而用之矣水府呪元始五老上帝髙尊十方至眞太华灵僊赤文告命无幽不闻上御九天请下玉文日月五星北斗七元中告五岳四方灵山下告河海十二泉源九府水帝溟泠大神今日上告万愿开陈谨投玉简乞削罪名千曾万祖九族种亲罪相连累及传我身普蒙削除絶灭种根记名水府上言帝前七祖父母去离八难上登九天衣食自然我罪释散万神咸闻谨以金纽关盟水官请如所陈金龙驿传岳府呪玄上开明元始监眞上帝五老赤书丹文天地本始緫领三元摄炁召㑹催促举僊髙上符命普告十天日月星宿五岳灵山天上地下𡨋灵大神监生主録南上三门开领玉简勒名丹篇削落罪书上𥙷帝臣归凭至道脩立斋功抜赎九祖一切苦魂行道事竟谨依灵山请投玊简乞削罪名皆蒙解脱无有𡨚亲去离三恶魂升九天死生开度亿劫长存今日上告万神咸闻谨以金纽关盟地官请如所告金龙驿传土府呪天地开张九炁分灵三元同符十方朗清五老上帝开眞领生丹书赤文元始上精普告天地九土皇灵今日上告万僊定生脩斋行道普爲存亡我愿我仙请投玊名土府太皇削除罪形奏简上宫刋簿华清身得飞腾天地同灵九祖种亲腐骸更荣魂升南宫受化仙庭今日告命万神咸听谨以金纽表盟至诚请如所告金龙驿传五岳灵山投简呪毎遇本命日甲子日立春日写东方赤书自东方起至举仙凡二十四字立夏日写南方赤书自南方起至太阳凡三十二字二分二至日写中央赤书自中央起至万神凡四十字立秋日写西方赤书自西方起至上仙凡四十八字立冬日写北方赤书自北方起至玉阶凡四十字依方色书白剌上记姓名月日如投简仪则九年五方仙官到使青腰赤圭黄素太素太玄玉女来皆见叩齿十二通呪曰玄上髙灵元始尊神大圣徘徊万圣临轩三景敷辉庆云四陈上告较图推算九天今日启愿投剌灵山丹书赤字自然眞文上告五帝记名玉篇万神监映日月明言愿度愿生愿神愿仙天地星宿互照我身三官九府五帝大神普告无穷削除罪根元始大开莫不纳言九祖幽魂受福自然三途五苦永离八难得与三景同辉紫宸转轮不灭身得飞仙宣呪毕读剌了投于絶巖之顶便散花灵山之上又叩齿三通向本命方呪曰元始监映仙名巳书三官九府罪业蠲除散花五帝告盟太虚请如所陈万劫常居安鎭星宿禳度天灾法呪五方赤书主召其方星官天文分度及天灾安鎭则方而息东方自歳星起写至灾群凡三十二字以青纸朱书露中庭九日九夜依法以火烧散灰于青烟之中并刻石书于青石上埋之南方自荧惑起至命灵凡三十六字以青纸朱书露中庭三日三夜依前法焚并刻石书赤石埋之中央自鎭星起至驿传凡四十字以青纸朱书露中庭十二日夜依前法焚并刻石书黄石埋之西方自太白起至北元凡二十四字以青纸朱书露中庭七日七夜依前法焚并刻石书白石埋之北方自北辰起至轮辉凡三十二字以青纸朱书露中庭五日五夜依前法焚并刻石书黒石埋之皆东面散发叩齿十二通呪曰元始上天三光髙明回景照耀四方朗清运度所冲激扬流星五分错越三统失宁五斗緫辰七宿明灵眞君大魁厥讳玊精夫人皇妃字曰育婴緫御玄关回转天常今日客灾玄告不祥谨以眞文赤书上呈散发谢愆披露丹诚惟垂玄鑑回复天经炁不横越灾不横生焚烧灵文散烟玉庭上景监明普告万灵炁消三关灾灭九𡨋隂阳调和国土太平谨以金龙风火驿程呪毕露眞文于中庭各安方所以金龙鎭之随日而焚之又依方色数刻石埋鎭用灯照及纹缯安鎭爲信摄召法呪凡受上法宜先摄伏魔鬼魔精降伏神明自至东方即自东山至稽延凡三十字朱书青木剌南方即自北摄至摧亡凡三十二字黄书赤木剌中央自勑摄至当前凡一十六字白书黄木剌西方自赤书至帝君凡一十六字黒书白木剌北方自北山至灭摧凡二十四字青书黒木剌凡念呪皆向东北而东九次南三次中央十二次西七次北五次俱叩齿三十六通闭息炁九口而仰念呪曰三元闭明回转天常运推数终百六乗刚大劫交㑹万妖争行北酆不拘放逸鬼宗群魔纵肆祅闭天光上帝有命普告十方演明天度法教开张正道治民扫除不祥有何小妖群聚爲殇赤书玉文统摄鬼郷北酆三官速明传行千魔束爽万鬼送形流铃交焕激炁太阳金虎四邀天丁捕亡大小齐到不得匿藏元始所告列奏上苍召龙天水神止水度水等法呪天地大劫之灾洪水四出此符可以禳止或使蛟龙爲通路开水迳以度身东方自下制至无间凡三十二字黄书青纸投水中南方自南河至不从凡四十八字中央自中山至普闻凡四十八字西方自西山至驿传凡四十八字北方自九河至风驰凡二十四字皆如东方叩齿五通闭炁二十五息存巳身心中生火出头顶烧四方山林草木及巳身都尽形体皆成灰尘一时飞翔入青烟之上无所复遗思大水浩荡除天下巳身化爲蛟龙随水而流因又叩齿二十五通呪曰上炁回灵开明九元天推地转三炁流传五行相促运度机关隂阳否激结成灾冲大劫倾讫荡除妖氛九河受对洪流激川水毋徘徊鸟乌合群日月冥㑹三景停关上选种臣排较玉文弃恶贵善清浊永分我系帝简名列九天大灾四㑹赤书所蠲是日告命万神咸闻日月五星照明我魂五岳灵山浮度我身九河水府溟泠大神开深水迳通利河津蛟龙应符摄山送云负我度我惊驰四奔丹书赤字元始眞文金龙驿程时刻无停立须奏御上对帝君呪毕引炁二十五咽须㬰自当有水神开道在山则山自浮在水则水自开可谓临厄而自济儵歘之顷也群国有水灾之时亦可建斋精心行之矣天尊于亿劫之始运元炁眞精化生灵文以制御劫运保国安民宿有福庆与善因縁得值斯文上古之人淳和抱朴与道混同不俟斋戒行之立应代末时浇人心散坏宗正者寡违眞者多欲行其法须依三元简文立斋行道精心思念𡨋契玄圣乃致感通不尔者魔试所干徒爲之耳可选精洁之士于絶尘之地名山灵迹以期通应以彰大道济度之慈太上救物之泽弘化之士其勉之哉广成先生论眞文昔在元始天尊混元旣判三炁开图以大道元精眞一之炁化爲灵寳赤书凝结爲文降于五方以鎭安天地招命眞灵故云天地得之以安鎭日月得之以光明鬼神得之以开度人民得之以长生眞文传于世上消天灾保鎭帝王下禳毒害以度兆民制伏神鬼拯拔沉沦无所不爲也经云无文不明无文不光无文不立无文不成无文不度无文不生也又云赤书玉字八威龙文保制劫运使天长存此灵寳五篇眞文之妙用也故能鎭天分度调和隂阳开度飞爽保衞帝王拯沦济溺通幽达明和𡨚释咎却死延生生死之苦无不救之当建斋之时以眞文玉字安鎭五方解坛事毕収而焚之散灰青烟之中具如玉诀之法或学士脩眞自祈度世记名仙品永离鬼官当以三元八节甲子本命之日书文玊简投诸名山除宿世罪簿言名上天事事三过诸天三官九府记其善功上天友别万神敬护五帝侍衞三界司迎千魔万精不敢妄干经曰志愿坚固触向咸成七祖父母上生天堂生死福庆影响相酬也广成先生再叙中篇说黄箓斋拯救幽灵迁拔飞爽开度长夜升济穷泉固其大㫖也然驱灾致福谢过希恩人天普脩家国兼利功无不被矣所镇灵寳五老赤书眞文详其所爲祗通四种一则求仙受道自东方九炁下二十四字二则禳制星辰自岁星辅肝下三十二字三则摧伏鬼魔自东山神呪下三十二字四则蠲消九害自下制东河下三十二字五篇之用于期毕矣西京清都观张万福天师仪轨云诸天隐语八㑹玉文元始天尊于香林园中爲上智童子所说下拔五苦遍济九幽于迁神仪中刻石行用今则黄箓迁抜当用此文吉凶合仪铨量充当庶夫永劫可以流通呪祝焚燎与眞文同其有成法共弘之焉灵书中篇大梵隐语东方八天南方八天西方八天北方八天中央本上灵寳大罗之天自然玉字黄帝一炁天文散坛夜随方读文讫弟子捧文香烟上法师叩齿十二通呪曰昼九三十无上至尊大圣髙尊布化运炁三十二天八㑹九光自然成文安镇天地保制劫年元始符命普告三元下勑九地上关诸天中吿海岳名山大川今日上告万神咸闻修斋行道拔度幽魂三官九署削灭罪根永度三途五苦之源世世受福记名丹篇神生天堂錬化自然生死开度亿劫长存九天告命风火驿传允中恭惟元始天尊启眞机于劫运之先开灵图于天地之始赤书玉字敷落五篇肇育干坤主张造化因时而降世应运以流行故上可以调正天经恊平炁候中可以绥宁邦国保鎭帝王下至学士求仙入道则驱灭魔试成就善功以之安鎭方隅则坛塲净肃投之山川河岳则削罪记仙此乃玉诀中之元科上经中之本㫖及夫斋法旣兴之后则以五书鎭坛而修斋立事功成事毕则投简山川土府愿其纪勤斋功削除过籍黄箓之投三简盖本诸此近世妄人更不考究源流乃多撰造符文书之简背或又分时节而改易其符不经甚矣岂知五篇之妙灵书之功可以离合而用无所不禳无所不度也况赤书玉字合居灵寳大法之篇首至于斋科之中编入者庶俾行斋之士将知安鎭之仪投简之式实本诸此固不宜随俗撰符以妄用也若夫散斋投简则全属斋科详见投龙送简品矣散坛告简投龙三呪宜熟味之其可用他符于简后耶上清灵寳大法卷之十八上清灵宝大法正统道藏三家本四十五卷正一部上清灵寳大法卷之十九彩一登斋科范品古者行持之士德行𠑽于内精诚动于中立坛以朝奏爲先行事以精思爲首故自投词告斋之后次则陞坛按科而行及至今世之威仪率繁于古人之典式然诸方袭行旣乆难于一旦除之惟其所増多是请祝之词若不大造经诰者非可尽去但世之所用者颇无伦序或行正一法箓科品之格或兼用诸家杂法之辞道衆欲备用于一时未免兼收而并録不知源流旣殊措辞亦异况髙功之启白尤冝深切于事情𠃔中所编洞玄灵寳本科实难泛取而混用縁广成先生编集止于斋科而已启祝之辞奏告之语旧典不载故今从本法之㫖重行修述一宗关告之文非敢以此而自眩盖欲不戾洞玄之科条尔不行此法之士或取而用诸他𣲖大觉违失本意亦犹此法中不可杂他书而并用也发奏仪先立玄中大法师正一天师位若巳舒六幕则就玄师前将所发文檄悉用净箱盛置列于师前髙功斋官各上香设拜次高功长跪致词请牒此式诸方多独温台二郡不用之居其所者自从习俗此书乃通行之文不专爲一隅设也具位某恭谨焚香再拜上启玄中大法师三天扶教辅元大法天师正一静应眞君灵寳经师眞君灵寳籍师眞君灵寳度师眞君仗此眞香敬伸供养香乃玉华散景九炁凝烟香云宻罗俓冲九天当愿侍香金童传言玉女传臣启奏上闻帝前令臣所启咸乞如言臣闻混元未肇潜一炁以凝眞五太爰分发三乗而立敎道由敎而乃显敎非师而莫传况斋法之有仪实师尊之上隷伏念臣乆叨玄廕谬沗眞班应有来词理难寝抑臣先据某人投词乞就某处开建无上黄箓大斋上资邦国下福群生普度幽沉广恩冥漠回兹善果荐㧞亡故某魂超生阳境以致三𡍼息役六趣咸休臣谨祗率法流同脩斋直盟天告地按格行科顾惟末学之尘微难俾斋诚之通逹欲祈天监须仗师恩恭帷灵寳五师眞君学洞显幽功齐造化分形下敎弘正道以接人立愿康时出玄科而济物凡崇善果仰属眞师应有请祈俱由省録况今典仪将肃斋事届期敢慿申奏之文移用告隂阳之主宰上闻斋悃普逹哀𠂻恭望曲赐矝怜俯垂悯念特颁眞㫖告下玄曹差降法箓合属将兵勑遣传奏应干神吏斋持文檄导逹悃忱歴启万眞号令不违于顷刻遍闻三界感通待报于斯须所有奏申合行关遣即祈眞㫖俾遂凡忱臣干冒师严下情无任不胜惶惧祈恩激切之至谨言道衆同捧所发文字华夏引至功曹位所列文字于前知磬举法事道衆一员吟香偈次吟水偈髙功变神歩罡焚符召将诸方皆用表白宣三献白文于召将之后三献毕髙功发遣或有髙功自宣白文者各随其俗召将毕祝白𥘉献酒伏闻三炁资始混茫于龙汉之𥘉三号爰分昭焕于赤明之后陶镕清浊肇毓坎离慈周法界而劫劫度人德被遐荒而方方设敎阐三乗之妙典列四辅之冲科庆袭显幽泽均今古是以三清十极悉当按格以誊词三界十方可以依仪而移檄于是备关申之职列传奏之司严道法之纪纲逹士民之恳祷事当敷告今具启闻本司今据入意以今专録来词敬行关发功曹使者传奏吏兵土地衆神里域主宰任当受事职在宣传旣辱临坛用伸𥘉献亚献酒伏闻道广运以无𥝠天不言而善应虽精神之可格非牋牍以难通况三洞赤书启万途而济世十方正典弘衆法以度人旣有司存合严科式今列文移而将发幸兹神驭以来临畧备菲仪用摅至悃物则甚陋心惟克诚神其领之敬伸亚献三献酒伏闻飞云走驭驾景乗空示现靡常威灵素着升腾云汉上彻于寥阳出入幽𡨋遍驰于隂境传上玄之命今逹人世之请祈符檄借之宣通表状资于关奏十方𠃔頼三界依慿辅天翊教而效专懃导敬逹诚以昭勲绩职惟至要礼则冝处终厥彛科以陈三献白文伏以天之髙也可以诚通神之幽矣乃容心感故天人之相际虽幽显以何殊一念旣精万眞垂监惟关申之将彻恐神驭之难稽荐献巳终文移合发遣造关牒谨用宣呈宣关牒宣钱马状上来公文已行宣示即请腾云叱驭整辔浮空金阙玉房通信诚于顷刻神庭幽府逹文檄于须㬰九天六地之眞司三界万方之主宰髙极太空之上俯穷无底之中随所诣而赍传按关大而逓发母延时刻火急奉行急去速来立待报应知磬举向来向来发奏功德上资邦国普及显幽同頼善功证无上道一切信礼表白回向发奏功德无限良因专爲开建大斋奏陈诚悃伏愿万眞垂监列圣流光斋直无魔善功成就爲上因縁念十方灵寳天尊不可思议功德告符命仪知磬举天尊号臣闻因辞逹悃託物寓诚假兹清静之香仰彻虚无之境道香德香无爲香无爲清净香清净自然香妙洞眞香灵寳慧香超三界香三境眞香以今焚香奏启虚无自然元始天尊上清眞境洞玄灵寳天尊太清仙境洞神道德天尊昊天玉皇上帝紫微北极大帝紫微天皇大帝东极青宫太乙救苦天尊金阙玉陛下仗此香云遥伸上奏香乃玉华散景九炁凝烟香云宻罗俓冲九天当愿侍香金童传言玉女传臣启奏上闻帝前令臣所启咸乞如言具位某谨昧万死輙贡愚𠂻仰觊天恩曲垂玄听乆叨妙䕃幸沗法僚爰领世词遂弘眞典巳于今月某日备録奏闻爲某人崇建无上黄箓大斋依按科条合颁符命巳入靖书篆次当取㫖吿宣今乞容臣告下元始符命金箓白简救苦眞符破地狱眞符校幽魂眞符太上勑赦生天寳箓东极青宫救苦九龙符命太乙玄冥混元神虎玉札遍下十方三界六洞九幽岳渎名山城隍社令应干合属去处开关赦罪释放系荐亡故某及十𩔗幽魂三𡍼苦爽悉离所部尽赴斋坛霑被宸休以时昇度伏念符式则云章鳯篆法容假手于人然而令行乃道㫖天音誓当请命于帝恭望至仁广度大造垂怜赦愚臣狂僣之诛悯万𩔗沉𡨋之苦特降合干将吏按勑宣行普告三界攸司依科遵奉即今敷告拱俟颁恩干冒天威无任待罪激切屏营之至谨言髙功存念如式道衆于帝前捧符命行华夏引至告符所先备香烛酒果供养如发奏之仪道衆一员吟偈洒净髙功变神焚符召将灵寳大法司焚香关召十方飞天神王玄都茭龙驿吏地道功曹使者九州社令神君神虎何乔二将主魂七司玉女三部追魂张候魏三使者监狱使者刘将军聚魂功曹张将军卢将军整魂对魂神将追魂大将马将军阳耀隂灵召魂二使者本司所行法中追魂摄魄合干官将吏兵黄泉蒿里丈人当处土地里域正神火急赴坛急急举修斋奏请神将吏兵降临坛所献茶髙功启白𥘉献酒伏以灵寳立升迁之典下元彰开度之仪紫虚郁秀以成文赤玉光芒而结篆萌于上境爲安天鎭地之基降于人寰弘度死超生之路祈天请命许以宣行阐事敷斋先当关告本司先据入意除巳誊词列款进拜章文外今望取㫖告下元始符命金箓白简救苦眞符破地狱眞符拔幽魂眞符太上勑赦生天寳箓东极青宫九龙符命太乙玄𡨋神虎混元玉札遍诣十方三界九垒重隂十洞六天泉䑓夜府洞天福地岳渎灵司社令𡨋曹黄泉蒿里三元九府百二十曹掌録魂魄之司一切天牢地狱合属去处开关赦罪释对除愆普召沉魂领霑天贶今请官君将吏合属衆神遵元始上帝之敎言守太上道君之律令一如始青天中之约并从洞玄灵寳之规火急奉行依时报应坛有常仪礼合荐陈斋官投诚用伸𥘉献亚献酒伏以斋功至重流大宥于𡨋关道力无邉涣洪思于幽壤降玄都驿吏颁救苦眞符勑飞天神人下九龙符命以至太一玄冥之典传摄鬼之章神虎大将之灵受召魂之职昭昭天宪敢不遵行赫赫神威所宜听领云骖巳降使骑来临祭则有仪合陈亚献终献酒伏以神文秘篆可以䇿役万灵蘂笈琼章由是敷弘衆法旣列斋修之式遂开济度之门白简丹书遣茭龙而遍诣紫文玉札命神虎以专行律令昭于十洞九幽摄召尽乎三𡍼五道悉资神力上阐天休况今坛墠巳陈典仪旣肃合要亡魂而报应普召苦爽以来临事非可停礼分有式敬陈三酌少毕精诚白文伏以九极灵章三天告命疾速宣布火急颁行摄召魂灵立祈响应斋坛文檄谨用宣陈宣关牒状上来公文巳行宣示衆神承领各诣𡨋司伏以上帝垂科万神听令仰遵典格下救幽沉拔度亡魂出离苦趣上极三界下及九幽分野名山城隍里域校量罪福之所主领魂魄之曹所至宣行依时摄现须神灵之佐助俾道法以昭彰云骑速驰立希报应钱马给散风火驿传投词告斋古者斋法崇严而事无繁𤨏后世精诚不逮于古人而行用渐増于旧典广成先生科以投词告斋在立幕之际请玄师之时于师前序立先一人读职状讫斋官继上香投词之后即对玄师白斋意次则升坛宿启此盖古人止于拜章未有发奏预告等事故于斋中受词近者蒋氏立成仪则于靖室投词髙功升座次令一人读词然后下座结盟退诣斋次方行立幕请师仍于玄师前再依古科投词颇成重复𠃔中师授之格一遵广成科法今于靖室髙功正席立先佥定职榜斋官上香次则表白长跪致词请法师升坛词意乃谓法师巳主领斋事奏告毕今大斋届期请师升坛行斋而巳不复作斋官恳请此乃正奏之后也便引髙功出靖室旋行立幕序立于玄师前即依古式斋官自述斋意捧词函投之髙功致词则谓崇建大斋巳蒙録奏上玄关申三界今当升坛宿启请法师按科行事而巳庶合事情免成烦渎况未议斋期未发预奏请法师主行之𥘉巳投词预告正奏之后髙功主领其事巳逹三界临坛之时非投请师之状乃缴青词也𠃔中所编实遵师授非好爲异或主行之士不能从此或者自随时俗奉行可也各依本宗而巳髙功斋官道衆名于靖室序立次法师上香居髙功位正立表白宣职榜髙功巳下佥榜书名表白长跪致词请髙功行事具位充斋坛表白某再拜上启伏闻赤书阐敎黄箓垂文鎭地安天上可扶持于劫运宁家福国下能济度于显幽乃中乗之伟功实洞玄之妙㫖傥非宿资善庆岂能立此殊因要须素藴灵机庶可弘兹眞典恭惟灵寳大法师某君先生道钟神秀天俾清渊玉检琼篇结蟠于胷次云章鳯篆飞走于笔端惟其德行之内潜是以感通之外应以今斋主励志法衆盟心共修至上之良縁以广无邉之巨福旣蒙主领巳荷关申今兹崇建于瑶坛正当展扬于法事伏愿畧摅素藴大阐灵风开幽显之迷途作人天之矜式俯从衆请即整仙仪振举条纲建陈坛席某等无任恳祷激切之至髙功答曰伏闻洞玄之上法黄箓之冲科自简寂先生标三洞之殊遂弘斋法迨清都张君考千古之式重董典章由世间渐有师承而敎纲未至全备曁乎广成先生歴探三乗之典籍旁稽四辅之源流着成黄箓之科文以崇洞玄之品格莫不逐事诠举衆目条陈作万代之范模爲十方之依頼付于有道之士以弘无上之斋坛自古今称爲重事如某者山林晚学云水孤踪冒居法箓之班未习敎科之奥勉从斋主之请轻主大縁姑遵师授之书僣当首职幸巳闻奏不许退辞然尚冀斋主之始终益坚诚敬全仗坛官之调恊同赐扶持庶俾斋醮之圆成广流恩于万𩔗更冀过尤之消殄逃谴责于三官拱听仙音共敷斋事次书斋状举四结愿愿大道兴行经法流演至心稽首正眞三寳愿今上皇帝圣寿无疆明齐二景至心稽首正眞三寳愿师尊父母亡者生天见存安乐至心稽首正眞三寳愿一切含生免罹诸苦同证无爲至心稽首正眞三寳次举金阙化身天尊髙功诣监坛神前祝白斋意请神监卫坛席斋官上香拜髙功不拜监临神前白文具位某焚香上白监临某神伏闻眞科昭着斋法崇严三界钦承万灵遵奉况今玄坛巳肃羽盖将临所合振励纪纲斥除妖异巳尝移牒轻屈神骖旣辱俯从幸垂少驻恶徒异𩔖母使入坛秽气尘氛悉令屏迹导千眞而降驾尽六合以霑恩斋事告终奏功迁赏尚祈留听以就善縁谨白诣玄师幕序立髙功斋官上香请师举修斋奉请玄师降临坛所知炉举云舆巳降鹤驾来临斋事周圆还当奉送献茶斋官回身长跪捧词函向髙功投之髙功受词置简上长跪白斋意告斋缴青词状式郷贯姓某右某先于今月某日具状披投乞行开建无上灵寳黄箓大斋追度亡过某人巳蒙誊奏上玄关申三界以今斋期旣届坛席敷陈斋捧青词须至再録状申灵寳大法师某君先生伏乞告斋登坛依式宣行谨状年月日姓某状髙功受词跪白具位臣姓某谨稽首再拜上启玄中大法师恭望师慈曲垂省録臣闻上帝慈愍沉沦遂弘开度之典圣师流传科式乃垂斋直之门万法恢张三乗敷布善而能应感而遂通不揆尘微爰孚悃愊先据某人投词入意其巳于某日録奏三天金阙申牒合属眞司及兹巳届斋期再据斋官某人投词乞行告斋登坛阐事伏念季世下材胎生秽质乆叨师廕获参佩于天章谬列玄班僣备贠于法任知道愈逺岂谐通逹于幽冥寡过未能乃复浮沉于俗网修巳尚谬接人实难盖以教在敷扬法当利济臣虽微陋仰依大道之至慈斋或可行实頼圣师之原庇伏愿誊诚九极流宥三𡍼容臣奉行愿始终之无障赦其违式俾章奏之上闻斋事圎成师恩罔极启坛牋牍谨用陈闻伏匃玄慈俯垂炳鍳宣牋向来牋牍谨以上闻伏乞玄慈特垂省覧流光法席驻仗斋坛成就善功弘敷眞廕傥从凡祷实荷师恩臣与斋官无任祈恩激切之至诣三官幕髙功斋官上香拜请三官修斋行道奉请水官降临坛所修斋行道奉请地官降临坛所修斋行道奉请天官降临坛所知炉举云舆巳降天驾来临斋事周圆还当奉送献茶具位臣某顿首再拜上启天地水三官帝君臣闻肇混茫于五太分气象于三光宰制者百二十曹君临乎二十七府功过兼録斋醮仰关敢渎慈仁用陈诚切臣先据某伏念臣行无片善识乏寸长冒主斋盟僣当坛职傥非灵庇难就殊功启坛牋文敢伸敷露宣牋宣关上来牋牍巳具披陈伏乞眞慈特垂孚鍳少停仙驾畧驻斋坛矜覆愚蒙圆成斋直庶显幽之共济俾罪戾之咸消傥遂祷祈实由眞廕臣与斋官无任祈恩激切之至诣三师幕髙功斋官上香拜请三师修斋行道奉请度师降临坛所修斋行道奉请籍师降临坛所修斋行道奉请经师降临坛所知磬举云舆巳降鹤驾来临斋事周圆还当奉送献茶具位臣某谨顿首再拜上启灵寳经籍度三师眞君臣闻玉篆金书实髙眞开于大敎琅函蘂笈惟圣师肇于灵基接引十方陶镕千古敢希洪造敬露丹𠂻先据入意伏念臣乆叨训育素昧进修滥忝玄班僣司冲敎非假师尊之覆佑难期斋事之圆成启坛牋文敬伸敷露宣牋宣关上来牋牍巳罄敷宣伏乞师慈特垂省録俯临坛墠少驻旌旄庇晚学以逃辜就善縁而弘福愿终斋直皆自恩𥝶臣与斋官无任懐恩激切之至诣五帝幕髙功斋官上香拜请五帝修斋行道奉请青帝降临坛所修斋行道奉请赤帝降临坛所修斋行道奉请白帝降临坛所修斋行道奉请黒帝降临坛所修斋行道奉请黄帝降临坛所知磬举云舆巳降鸾驾来临斋事周圆还当奉送献茶具位臣姓某谨顿首再拜上启五方五帝臣闻太极凝眞列五方而拱御𣑽元分炁録四序以司时三界功过之兼书十方神人之并録敢因斋祷上冒神严臣先据入意伏念臣末学庸资叨承化育滥当坛职恐冒修爲匪籍甄陶曷能就事伏愿暂迂仙仗俯届人寰大霈慈恩广恢弘宥鍳观坛席削其违谬之愆成就斋功拔彼沉冥之苦启坛牋牍敬用敷陈宣牋宣关上来牋牍僣巳敷陈伏乞圣慈特垂悯济暂迂鸾驾曲驻灵场矜宥愆辜敷弘福祉傥得显幽之俱利实由造化之深恩臣与斋官无任激切之至诣天师幕髙功斋官上香拜请天师修斋行道奉请天师降临坛所知磬举云舆巳降鹤驾来临斋事周圆还当奉送献茶具位臣姓某谨顿首再拜上启三天扶教辅元大法师正一静应眞君伏闻金书演妙洞神之教弘敷玉局流光正一之风大阐立古今之典则开幽显之津梁旣结斋盟实由主宰臣先据入意伏念臣法非练逹学未弘深輙借玄恩冒当首职教科崇重虑有随于善縁师造慈怜愿曲矜于斋悃启坛牋牍谨用敷宣宣牋宣关上来牋牍巳罄披陈伏乞师慈特垂监察暂迂鹤驾少驻云骖成斋事于始终敷善功于幽显愿消魔障实在帡幪臣与斋官无任祈恩激切之至诣监斋大法师幕髙功斋官上香拜请监斋修斋行道奉请监斋降临坛所知磬举云舆巳降圣驾来临斋事周圆还当奉送献茶具位臣姓某谨顿首再拜上启灵寳监斋大法师臣伏闻灵寳开图洞玄御运大弘济度之格爰开斋直之门教有司存事关典録臣先据入意伏念臣资凡品下性昧识昏僣栖眞教之中谬列坛官之首欲俾斋功之浩博实资师造之帡幪坛有牋文敢伸敷露宣牋宣关上来牋牍巳用宣陈伏乞师慈特垂炳鍳俯临坛席暂驻轮舆全善果以无魔广斋功而慱浃傥如所祷实自眞恩与斋官无任激切之至次少歇退入靖室或俓引入道场所开启上清灵寳大法卷之十九上清灵宝大法正统道藏三家本四十五卷正一部上清灵寳大法卷之二十彩二登斋科范品表白开启臣闻因言而宣意祈精祷之潜通寓物以将诚冀清熏而上格普闻三界上叩重霄道香德香无爲香无爲清净香清净自然香妙洞眞香灵寳慧香超三界香三境眞香恭谨焚香奏启供养虚无自然元始天尊上清眞境洞玄灵寳天尊太清仙境洞神道德天尊昊天玉皇上帝紫微北极大帝勾陈星宫天皇大帝后土皇地祇东极青宫太乙救苦天尊东华上相木公青童道君南极长生大帝白玉龟䑓九灵太眞金母元君九天上帝五老天君三十二天上帝五福十神太乙天君上清十一曜星君中天北斗九皇星君南斗六司星君四方二十八宿星君天地水三官大帝北极四圣眞君玄中大法师正一静应眞君太极左宫仙翁冲应眞君九州都仙大史神功妙济眞君灵寳经籍度三师眞君三天门下泰玄都省主宰髙眞上清天枢院圣衆三洞四辅经箓法中髙眞上圣周天三百六十五𨇠度星眞三元唐葛周三眞君风云雷雨电主执圣衆地府玄天北隂酆都大帝水府东霞扶桑大帝五岳五天圣帝五岳佐命眞君地府玄天主者十宫眞君鬼官圣衆四明眞公酆都宫洞曹僚圣衆洞天福地名山靖治主録仙眞水府旸谷神王九江水帝四海龙王三河主宰四渎源王蓬莱都水使者十二溪女仙眞隂境飞雷电吏国朝祀典圣衆州县城隍主者九州社令神君黄泉蒿里丈人灵寳官属法箓中灵官将吏三界官属一切威灵悉仗眞香普同供养香乃玉华散景九炁凝烟香云宻罗俓冲九天当愿侍香金童传言玉女传臣启奏上闻帝前令臣所启咸乞如言以今开建道场恭崇法席奉爲鄕贯某人伏爲亡过某生于某年某月某日某时受生不幸于某年某月某日身亡今经几时谨投灵寳法箓弟子某就某处崇建灵寳黄箓太斋几日几夜烧香然灯朝眞行道告行符命摄召魂仪转诵眞经施食普度先伸上祝祖宗神御社稷尊灵腾景九清升神十极今上皇帝乗干继圣法道体天延寿历以无疆绵皇图而永奠寰区昭泰邉鄙谧宁兆民永乐丰登万物不生疵疠三涂苦趣停谪役以清闲十𩔖沉魂脱拘迷而昇度集兹善果无上良因专爲斋主资荐亡过某湔涤愆非解除𡨚对超神北府錬魄南宫回保家门同増亨利以今玄坛崇建斋事将陈次第关行先伸启告伏愿万灵垂鍳衆圣流光俾功德之圎成庶显幽之利济愿颁报应拱俟感通拜手清场关行法事次分灯先然一灯于玉清天尊前或就坛上则于三寳前旧式并合用阳燧俟日正中取太阳之火以然玉清前烛髙功却以分灯慧光符捻作𥿄灯执在手中仍请道衆两贠各执符烛于髙功本位左右侍立髙功长跪奏启毕方进上帝前以𥿄烛请光在手回本位祝白却分与二侍者以次散㸃此所谓请光也近有人于道场内并不然烛髙功却先明一捻于手中方行奏启乃以灯付侍者祝白诣上帝前㸃之如此则是进灯于帝所非自道前而请光矣理大不通其立说亦有碍兹故及之分灯仪具位姓某再拜上启虚无自然元始天尊上清眞境洞玄灵寳天尊太清仙境洞神道德天尊恭望道慈俯垂省録臣闻九极云霄之上昭融不间于晨昏二仪寰宇之中显晦遂分于昼夜阳辉潜耀世尚溟蒙隂气凝根境尤幽昧是以继明西日眞科莫重于然灯接景北都流宥实先于破暗敢祈慈愍曲允奏陈伏念委靡凡资尘容陋品虽幸聮于班列乆未积于功勤固当退自省循岂敢进而请祷盖以法先济物教在利人况受诚词难抑来悃据入意已行録奏于髙穹兹合恭开于法席兰膏继夜先祈辉散于一坛灵耀烛幽所冀恩周于三界愿颁生炁曲拯沉迷恭望道慈俯垂玄应臣干冒道威不胜战慄待罪之至诚惶诚恐稽首顿首谨言表白举十方灵寳天尊髙功进入三寳前如在道场内则入玉清元始天尊前臣闻道运莫穷随机而示应天辉无外寓物以流光是敢仰叩重玄冒闻霄极恭望特摅大宥曲焕深仁矜此凡忱録兹丹切玉清宸阙钖道炁以颁恩清微天中布生津而育物客臣请命许以分光焕六极而惠十方昭万天而辉九地俯躬持念以俟流恩元始一炁演化敷光空洞混合幽寥延康苦魂九夜乗晨希阳恶根应化合精桃康万眞顺诺生炁汪洋知磬举三清无上天尊以符捻于玉清前㸃之请光入手退本位执𥿄捻于左手道衆二贠各执一未然𥿄捻于髙功左手右立髙功再白臣闻混洞一元一生二而爲体凝澄二炁二肈三以爲宗天地万形乃成乃立隂阳品物以育以生孕此灵枢莫非祖炁是用归诚反本请炁分辉伏愿自一分三并三晨之明耀由三及万流九极之生津体大道生物之神功结元始开天之妙化天上地下永居不夜之郷人世幽都悉变纯阳之境存亡被福隐显蒙恩髙功以灯分㸃左右二烛皆然三人执烛灯并立宣呪赤明开图运度自然开明三景亿劫之先今日大愿沉魂受錬重昏幽暗永闭寒泉欲请慧光照烛𡨋关氷池温和炉炭息熖刀山劒树永断攀縁回光十方照耀诸天和消五累业除勾连三晨同辉永劫元元开光童子承恩上仙三光玉女请如斯言髙功宻呪道生一一生二二生三三生万物普烛幽沉臣请炁分辉曲承道廕流祥钖庆上焕天休清衆同诚遍然灯烛二侍者各持烛分与道衆遍㸃坛席周足却以诸灯聚于玉清前烧之臣谨按冲科仰祈玄佑请光布耀焕暗烛幽伏愿大道髙尊玄穹上圣普覃灵廕大霈慈休昭映十方显明三界人消疵疠魂脱幽沉十𩔖迁升群生宁泰爲上因縁念十方灵寳天尊不可思议功德分灯仪近世于上帝前请光之后再诣天师前启祝宣飘飘帝师驾五列玄上门九光腾焕耀三界普光明金符书玉简镇响出虚间太微回黄旗无英命灵旛摄召长夜府开度受生魂此乃是路眞官玉堂斋法所用之格洞神正一之崇应行事悉以天师爲主与古斋灵寳本科不同后之洞玄法师奉行古法乃亦取此呪杂入其中或再诣师前分光悉爲失格兼斋法自有宗本不可混同轻用兼灵寳旧法中只有赤明开图运度自然呪一段而巳今于此呪外増入元始一炁演化敷光呪乃是祝请之辞巳出于详宻矣自上帝前而再回师前之礼诚不可増蒋氏立成仪分灯又添一呪曰九阳玉清三光道明洞玄灵寳古法中不用今合随宗𣲖不敢泛取续増矣盖请光之仪以阳燧对日火光然一烛于玉清前然后髙功致词再拜进前请光在手回本位分与二侍者以次散㸃是请之于大道也而浙东有数郡却亦先㸃一灯在髙功手中长跪致词道衆却受之以进入三清天尊前逐位宣白文㸃之方行分光如此则是髙功进灯光于上帝前非请慧光以烛三界也理大不通故今止从旧格金钟玉磬仪臣闻眞文隐妙藏万化而莫形空洞生神肇一灵而有象是以五篇敷落三洞弘开道之教也旣彰教之仪而大备惟典则之具列故制度之聿陈取法隂阳金主刚而玉贵润配合天地钟应上而磬彻幽况斋盟已逹于瑶宫衆圣将临于寳席整严班列遥瞻仙驭于虚徐振肃规仪仰睇粹容于杳霭故即噐而陈礼异以声而感神虎跃龙腾瑞气充盈于法界鸾翔鳯翥灵风鼓振于珂竒肸蠁交通斯须感格臣等东躬请命拜手投诚荐渎灵威不胜寒慄振金钟二十五声伏以崇体弘声范泽金而定质悬角隆篆振钲鐩以成音配阳德而上昭肃玄纲而悉举上极无上随梵响以凌空眞中之眞浃灵辉而布祉召阳神呪恭对敷宣元范恢漠九霞映空丹灵显着五纬交通眞阳激切韵合玄宫元始徘徊群仙敬从万炁齐仙隐微降𠂻道生自然变化无穷击玉磬三十下伏以浮材润质惟清缓以扬音广古修端以倨方而示象法坤体鎭感隂㑹灵逸响琳琅宻格四维之表精𠂻昭彻潜通六极之幽均五炁以𡨋和集五灵而允鉴召隂神呪恭对披宣髙上太虚琼宫紫房玄坛制噐玉磬琳琅霞霄振举干坤合张隂生梵唱流演元纲庆云生门升度沉亡克成髙仙永处福郷钟磬交击三十六下伏以隂召阳凝妙用潜于罔测金钟玉磬清韵彻于无穷虽坎实以离虚乃水升而火降感激之道自然而然应和之功当举而举则刚柔而制噐调音律以迎禧鸣厥磬钟格于上下逹灵神呪恭对披宣混合二炁表隂着阳金和动瑞玉润静昌交感上下格于十方杳振玄宫环佩锵扬灵符所告严肃坛场祕范重宣万神开张振金钟九声击玉磬六下伏以干盖上浮坤舆下奠森罗万象杳冥莫接于形严周回十方磅礴难穷于境域然㓗斋以事帝岂髙下之散殊惟至诚以感神宜天人之相际兹以坛场将肃钟磬交鸣韵奏钧天髣髴神游于帝所音髙梵唱依稀境类于玄都益励衆诚同行讃咏次举法事旋遶出坛引髙功入靖勑水道衆在坛续之预请有威仪道士一人行禁坛法事禁坛仪存三师在西存绛衣眞官乗斗而下水盂劔安于地户上上香启白具位臣姓某诚惶诚恐稽首顿首再拜上启圣位臣闻一炁之𥘉运隂阳而立极二仪之始肇清浊以开天旣育群生爰彰衆化是以五篇敷落禀爲经籍之宗三洞宣行大启教科之绪保制劫运鎭奠干坤福国康时下禳毒害抜幽济显普度天人臣等幻伪结形昏庸受质幸被正眞之化获聮道法之阶未能歛巳以潜踪僣欲宣劳而効职誊词列款逹凡世之请祈设醮修斋阐虚皇之典格深知越分惟兾垂恩敢陈迫切之情上渎穹髙之听臣等谨据入意其诸诚悃具载章词臣等祇按明科恭开法席九清道境祈一念之感通三界眞司愿衆灵之鍳映盖以卑凡之域无非尘俗之区是恐厌汚之妄干或致凶邪之未斥惟假天辉之浃庶令妖祲之消伏愿上帝髙尊俯矜奏启天眞大圣曲省辞陈特勑有司给遣官将注灵光于法水寓威耀于神锋五炁氤氲水从呪而荡祛氛秽七星焕烂劔随罡而殄灭魔精十方肃清万神侍卫号令颁而无逺弗届词章逹而有感皆通臣谨复简存神拱俟天恩报应臣某诚惶诚恐稽首顿首再拜谨言次复简瞑目左手上帝诀右手劔诀次握固于脇下存想三歩九迹召四灵青帝分灵聚眞震位修体千寻苍鳞呈瑞质肇青龙降兇扫秽来立吾左赤帝分灵离宫聚炁晶荧丹彩璀璨赤趐形现朱雀焚灭妖异来立吾前白帝分灵凝眞于兊皓姿素质吼动天籁厥状白虎诛邪剪怪来立吾右黒帝分灵坎宫育质丹蛇苍龟隂阳配合是名玄武鎭肃坛界来立吾后四灵将军随召速临禀勑受命电掣风奔次近案前就水劔白仍取水劔在手夫劔乃宣威而布令水能荡浊以流清况诵呪召灵存神请炁故得精邪灭迹厌秽消踪恭按冲科显宣天令次以劔横水盂上取炁谨请东方青天魔王降眞炁入臣水谨请南方赤天魔王降眞炁入臣水谨请西方白天魔王降眞炁入臣水谨请北方黒天魔王降眞炁入臣水谨请中央黄天魔王降眞炁入臣水五帝大魔万神之宗麾幢鼓节游观太空自号赫奕诸天齐功各降眞炁入臣水中臣某奉宣上帝勑吾之劔足济水火体法干坤坚刚励百錬之锋雪刄涵七星之象指天而妖星殒晦召雷而紫电飞腾吾今仗握叱妖氛三界鬼神皆指摄一挥万里緫澄清地境邪精俱絶灭噀水一口吾之水止流随势凝泮以时地六成润下之功天一生至桑之性涣雨露而发生无外变霜雪而肃杀有常吾今用以涤坛场普召五天钟正炁一噀六极俱无尘地土缅平成碧王噀水一口次念天蓬呪噀水一口次诵呪行至东方结界谨请东方无极灵寳官属飞天神王使者吏兵浮空而来降临坛所行神布炁捜索邪精驱除鬼贼有罪无赦吾从地户结界至东方急急如律令谨请南方无极灵寳官属飞天神王使者吏兵浮空而来降临坛所行神布炁搜索邪精焚烧鬼贼有罪无赦吾从东方结界至南方急急如律令谨请西方无极灵寳官属飞天神王使者吏兵浮空而来降临坛所行神布炁搜索邪精诛斩鬼贼有罪无赦吾从南方结界至西方急急如律令谨请北方无极灵寳官属飞天神王使者吏兵浮空而来降临坛所行神布炁搜索邪精飘荡鬼贼有罪无赦吾从西方结界至北方急急如律令谨请中央无极灵寳官属飞天神王使者吏兵浮空而来降临坛所行神布炁搜索邪精埋藏鬼贼有罪无赦吾从北方结界至中央急急如律令次横劔水上召兵马谨请天僊兵马地僊兵马飞僊兵马眞人兵马神人兵马日月星宿兵马九宫五帝兵马三河四海兵马五岳四渎兵马城隍社令兵马列阵于坛场内外守卫坛界如有伏尸故炁土木石精于道不顺者收付魁罡之下入地千丈无动无作急急如律令以至鬼门以劔划地书鬼字卓劔挿鬼心诵呪噀地收劔九天有命普告万灵促召天眞俱㑹帝庭太一下观𩀱皇翊形鍳察御邪理炁摄生若有不祥干试神明青帝之道勑整神兵七神秉越天锋右征挥劔前驱焕掷火铃激命甲驺虎卒天丁风火齐战伐邪绞精上威六天下摄魔灵旣威旣摄万兇灭形神戈电扫姦邪母生仙皇秉节有命敢停拒节违命是诛是刑各敬各谨保兹黄宁九天诰命万神敬聴急急如上帝律令次升坛宿启行事各如本科出靖室诣师幕一应节次并见黄箓次序三十五品其宿启建斋科书并在广成先生科内更不重叙所有登坛存想出户入户髙功作焚符宻呪等诀并巳详载于临坛符法第四十二品外登斋之科悉见于此矣上清灵寳大法卷之二十上清灵寳大法巻之二十一彩三临坛符法品凡开建斋坛于正奏之前或十日七日内先青缯朱书降眞召灵二符并立位列备香火灯烛净茶时果供养法师旦夕上香持诵中篇精祝符使或用髹牌开刻符形供养亦可登坛朝谒摄召錬度请神召将并篆二符先烧然后行事并用灵寳大法司印降眞符召灵符右二符朱书青缯上以香花祭二符使者七日之外可降千眞檄召万灵如黄箓大斋建坛及追魂錬度之时朱书黄素烧灰吹布十方千眞万灵俱集坛所所感玄通学不笃信五岳试人大斋无此符文则眞灵不降徒劳施用錬度追摄无此则三官拘执无显应也凡建坛洞视以二符爲首乃九天太霞神文祕于玄宫不传下世有泄此道魂沉北府永无仙冀三晨慧光符右用黄𥿄九寸阔三寸朱书三道香上薫过符搯玉帝诀存元始天尊降流慧光下浃符中请光之时捻作𥿄烛髙功与道衆共三人各执其一髙功请光入手复本位却分与左右二道衆以次散㸃之早入户呪四眀功曹通眞使者传言玉童侍靖素玄爲臣通逹道室正神上元生气入臣身中令臣启白皆得上闻出户呪出隂入阳万神开通关启事毕请闭黄房侍靖素女明备神宫夜入户呪四上功曹龙虎使者正一生气侍靖素女夜有所启愿得开明童子上元少女与我俱入黄房之中通逹所启皆得上闻出户呪玄上太隂八䆫开明向有所陈少女通灵事毕复位万神潜宁左足右足详见朝元入靖品中凡入户皆先右足出户则先左足临入户存思香官使者左右龙虎君夹侍香案晨朝则兼存四明功曹通眞使者各一人侍靖玉童传言玉女各二人共六人罗列左右夜则存四上功曹侍靖素女开明童子上玄少女各一人龙虎使者二人共六人罗列左右入户者入地户也令升坛则于地户之左存想宻呪出户则存官将玉女传逹斋诚各各散去应三洞经科中玉女出户入户皆此呪近者有浅识之士见正一指要中应朝修皆用此呪遂称洞玄法箓行别易此好异之甚不可据也陞坛凡陞坛先上六幕香次则手炉一人知磬一人前导讃引法师登坛风仪及道衆并分左右序对立坛前未入坛内髙功先行入地户陞内坛道衆随之近有人只如常旋行髙功居道衆之后入巽户至外坛之后方揖髙功先行入地户道衆却立髙功搀越而过大不严肃故蒋氏立成仪亦云凡陞坛则髙功居前出坛则髙功居后乃合古科大爲允当髙功宻呪入地户道衆倶入坛中都讲旋至中坛之东面西立六职于正中坛之西面东立髙功与斋官同陞天门入内坛上十方香日以东爲始夜以北爲始次上御案香髙功焚香宻呪存思如式斋官上香毕再出天门左旋至中坛面北立髙功回本位上手炉香宻呪次按科行事至复炉知磬举学仙颂先行道衆次之髙功自内坛出天门至中坛最居道衆后出地户念呪次旋行出巽户诣师幕回向入靖室如常仪坛外诸门皆拦断只留巽户中坛则自地户出入内坛皆自天门出入近有中坛与内坛皆自地户入却自天门出者悉非也广成先生科及陆简寂科法皆曰入地户升天门上十方香盖自古皆然不可从俗内坛法天故自天门出入中坛象地故由地户出入不可易也清旦存思思青云之炁匝满斋堂青龙狮子备守前后天仙地仙日月星宿五帝兵马九亿万骑监斋直事三界官属罗列左右按此乃登坛之后先存太上三尊在天寳䑓中左经右师俨然如对然后群仙侍卫万神备守巳成玄䑓仙局以次行事三朝皆然惟气不同又思青气从肝中出如云之升青龙狮子在青气之中天仙地仙飞仙五方五帝兵马匝覆斋官家大小之身此乃先存天中之青炁自上而垂巳之青炁自身而出混合充满盖夜气方收阳光未照木德王盛青炁自生天仙地仙飞仙则建坛之始所谓仙眞兵马此也所谓五帝乃东方青帝南方赤帝西方白帝北方黒帝中央黄帝是也此乃司五方之正炁主四时之候序统緫兵马翊卫斋坛是其职也故章官有道上二玄三玄四始皆节候之神与此相表里又思五藏五岳五帝眞炁从鼻中出覆巳身弥满一坛之内光明洞焕照彻十方项生圎象如日月之明身作金色洞见内外此五岳不在外也乃身中五脏所配丹经中有图前叚所谓五岳兵马则岳渎之神皆遣兵马来护斋坛故自存天之青炁而便及兵马此乃在外而不在内也凡此行用悉是内外相应而中间一叚又言五方五帝则是四时炁候之神巳见于前矣此之所谓五帝者乃身中之气气灵则生神如大洞眞经中有五帝见于存思者是也以洞经属天寳而此以灵寳之法故不敢常引也五脏则见黄庭内景可详考之登坛行斋未免从简易之法不过思肝出青气肺出白气脾出黄气心出赤气肾出黒气先盛于身中拥从鼻出如云上腾五炁之中各有一帝皆冕旒之服服随方色炁满斋坛而我身随炁之轻浮内外焕然不复血尸秽质光生项后状若日轮照彻十方光映我身成金色也午朝存想思黄云之炁匝满斋堂麒麟狮子如前备守前后天仙地仙悉如清旦之式又思黄炁从脾出如云之升五脏五岳五帝眞炁从鼻中出当于己时登坛至午时四刻后下坛盖日景将中阳炁方盛脾土分旺四时而乗离而乃生于南方乃火生土也上应元炁之下孚不可过午时之中炁存思与时不合大爲之夫格落景存思思白云之炁匝满斋堂白虎狮子如前又思白炁从肺中出如云之升白虎狮子在白炁中皆如前式又思五脏五岳五帝眞炁从鼻出亦如清旦之法晚朝当于日未入时登坛使炁未全隂白炁方盛上应始炁以合存思也夫始炁在身则属下丹田而肺乃水之毋肺炁盛于昏时是水将生也故肺出白炁上应而混合也𠃔中窃覩广成先生杜君编黄箓斋科中叙曰按金箓古仪及黄箓旧法宿启之夜及言功之时皆先作自然朝然后行斋故启斋仪云相率先行自然朝至三礼后即告斋𥙷职说戒宣禁此法自陆先生宼天师相传至今颇历年代皆以斋法出于灵寳自然朝爲斋之祖宗故先行自然朝示不忘本也近有愚庸之士不逹古贤之情此乃张云光之谬致使后人逐其波先于玄师前𥙷置六职定科授简然后升坛乃云备简寂先生斋法寡识无知一至于此尚有其党相傚行之不惟获乱法之愆抑亦受谤贤之罪逹教君子宜共斥之旧法之中相传错误者启斋言功之时自然朝内合礼灵寳天尊不相传礼玉寳皇上天尊号此稍失自然朝之本㫖恐是年代绵逺书冩舛谬今于此仪巳爲攺正非敢臆度惟礼所归此杜君所叙也凡陆简寂张清都科中有毫发之异同莫不逐事考证𥘉非遗去旧文而杜君自爲一家之论也至如早朝存青炁午朝存黄炁晚朝存白炁又注释曰此乃天地相源之始祖也故生神经云青黄白三炁爲三境三宫乃万代之本始则当时与陆简寂科书别无差异是以明言三朝存青黄白三色之炁也近者陆君科书多零散不全𠃔中须见数本亦颇相似独至浙东有人余传者皆攺午朝作赤炁其利害甚重且青炁在天则属玉清境在人则属上丹田其炁根于肝也黄炁在天则属上清境在人则属中丹田其炁根于脾也白炁在天则属太清境在人则属下丹田其炁根于肺也此乃出于正经之中是以存身之炁合天之炁各以其时也世人自以传得科书所载稍异便指爲简寂之定说恐于此理未安况杜广成先生于陆科中有异同处非不具言是在唐时简寂之书于此事未有易也后世传録之乆谬误甚多非至一节兼元科小节不同广成一暴白其源流所有午朝存炁之色乃是斋中重事若陆简寂科中午朝存赤炁而广成先生亦以黄炁当时安得不叙其同异之详广成之科奏启上玄盟告天地后世行用昭昭报应非一蒋氏立成仪所谓考证经典过于广成博览古今复于前哲故其建坛散坛幷九朝科书须用杜君之文而其典格事情或参用杜君之辞或不取杜君之论立成仪首尾类多如此因其恃髙出前軰超卓不羣然旣逐事重行参究自加去取使成一家之学所冝倂广成科书文辞悉不必用尽行重撰使无驳杂不淳之弊自立垂世之规乃爲尽善旣是不用其说却用其文恐未免璧微瑕千虑一失矣今午朝存黄炁正出杜广成建坛及九朝等科书中所载立成仪取其文以备用却于午朝自存赤炁易去一朝之存是杜说非也其说旣非其文又岂应编入𠃔中曽系度师奏授杜广成科法故不敢易而𠃔中诸师尊之说则曰混茫之首杂二象而莫形大道之源涵三炁而未肇及其一元旣判三灵爰分所以陶育乹坤匠成万彚道爲之基实万炁之祖自一分三斯爲玄元始三炁合而言之谓之大道析而称之谓之三炁形而名之谓之太上三尊且天失此炁则不能运地失此炁则不能奠人失此炁则不能生夫三炁者经中又曰三素云也是爲天地神灵万有之祖六合内外皆道炁也道之所在三素居之虚极则灵至灵生神故斋坛中只立无极大道者是緫三炁而言之一炁化三炁𥘉不可名亦不可形聚而成形故有太上三尊也教因经而立经以师而传故列经与师也以致行事则礼师威仪经先存天寳台中太上三尊左有三十六部尊经右有玄中大法师此经中之说也自经而师以至千眞万灵皆道炁也太上三尊炁之祖也斋科经法非师不传故礼师也如此则我与彼道也经也了不相干于是以气合气以神召神交通之机感激之道也至此则术数生焉消息盈虚休囚生旺各应炁候人之身中亦有三炁而汨于一形不能自灵非先假道之炁不能神我之炁非澄巳之神不能感道之神故早午晚三时不差是成生炁使我身之炁充盈也青炁在人身则属上丹田其炁根于肝木旺于寅卯之间故取未晨之际是乗木旺也斋坛则先存青云之炁匝满斋坛此则天中之玄炁也又思青炁从肝中出如云之升则身中之玄炁也则是天之炁与身之炁混合然后诸仙兵马千眞万神拱卫斋坛是感通之义也黄炁在人身则属中丹田而其炁根于脾土则寄旺于四季本非专旺于子也五行之中惟土居中宫亦无正生之时其生则出于火火旺于午故土乗毋之生炁而盛也是以午朝先存黄云之炁匝满斋坛此则天中之元炁又思黄炁从脾中出如云之升此则身中之元炁也则是天炁与人炁混合然后诸仙兵马千眞万灵拱卫斋坛是感通之义也白炁在人身则属下丹田而其炁根于肺也金旺于申酉间日入之时故乗金旺也晚朝则先存白云之炁匝满斋坛此则天中之始炁也又思白炁从肺中出如云之升此则身中之始炁也则是天炁与人炁混合然后诸仙兵马千眞万灵拱卫斋坛是感通之义也三炁之属三田而三炁出于肝脾肺皆杜科引经格也肝脾肺者炁之根也上中下三田炁之舎也夫木与火皆阳也金与水皆隂也土则于五行之中主火爲土之毋故借火以爲生旺之候肝属木木能生火三体皆爲阳故青炁虽根于肝而属上田者乃阳也肺属金金能生水二体皆爲隂故白炁虽根于肺而属下田者乃隂也惟脾出黄炁以应土者天五与地十合于中宫而生土居天地之极数爲隂阳之根基其源则在中田随母而旺于已午也故旦以青午以黄晚以白上合玄元始之三炁以至鍊凡成圣证度通眞亦本诸此非可以言辞尽端修用之法散在经中炁之象色不同者亦多则非此功法也斋坛所用青黄白三炁备存诸经衆典之内而杜广成所编斋坛存念青黄白三炁则依据威仪自然经也外灵寳诸经甚广惟度人一经緫包万法元始所授而道君叙传爲中乗之机要虽天地再造此经亦不可得而废也斋法岀于灵寳今古之所共知行斋则以灵寳大法爲宗度人经曰入室东向叩齿三十二通上闻三十二天心拜三十二过闭目静思身坐于青黄白三色云炁之中内外蓊冥有青龙白虎朱雀玄武狮子白鹤罗列左右此道君所叙之诀也诵经则緫三而修存者以诵咏经文可以自早至暮本无定时故不得不备玄元始三炁所谓内外蓊𡨋者亦以人炁合天之炁人天感通之道炁中生象故有四灵之𩔖也斋坛朝修则三时一定不可移易各乗生旺者以人身中之炁遇时而盈庶可上感然先存云炁覆满斋堂及思身中之炁如云之升与经中感通之道一也炁盈成象故早存青龙狮子午存麒麟狮子晚存白虎狮子与经中所用一同也诵经则緫而想之斋坛则分存之无二说也杜君本旣诸威仪自然经而灵寳法中施用又宗太上道君之经格也主行之士可不深考之存念之法是平居之时冝修其所当修临坛之际庶可感其所难感若午朝易赤炁出于心而午时火旺其说甚通但先存赤云之炁覆拥斋堂者若是天中之炁自古衆经之中未常言三境之内有赤炁也与杜君所主皆不同近有妄自尊髙之人专谈旷荡虚无之礼欲効庄列而不至亦以欺世而盗名故于行斋设醮之间悉以大言髙论而覆护其短学者不究其浅深被其愚瞽者多矣至于玄元始三炁亦㝷未分之始而言之自九炁而爲三炁緫三炁而爲一炁元故不论玄元始之化三尊不究青黄白之分三色是又以夸谈之说而罔人也三炁之爲青黄白三色也亦见于三元品诫经中谓炁之始凝结青黄白三炁置在上元三宫中则青阳之炁也左则元黄之炁右则洞白之炁天官主之此皆𨽻玉清而緫于上元也则玄元始三炁之分而结成也及其黄炁之下析则结元洞混灵之炁凝极黄之精遂立中元三宫地官主之白炁之下析则结混泽之炁凝神皓之精遂立下元三宫水宫主之乃三炁之分三元此经中之大畧也若身中三炁居三田者非以人身直爲天地盖人法天地以成形身中备有三炁也夫天则纯阳结轻清之炁以上凝爲天天虽非木火之炁然五行之中火则炎上纯阳而无疑火因木而生木乃火之母木之本体生于地则耸致之水则浮金水土皆实于木火位居东南安得不倶属阳哉全阳则在上乃青炁居上田以象天也用其母而子从之是炁出于肝者则身中青炁之根矣天以青阳之炁结上元三宫身中青炁所以舎于上田也水则全隂禀至柔之资以俯润五行之中水性就下致之于地则渗激之在髙则流万变无穷终居土下水之纯隂亦无疑以水因金而生金乃水之母金之本体出于土坚实沉坠土水火皆轻于金水而金水位居西北安得不俱属隂哉全隂则在下乃白炁居下田以象水也水舎于下田不爲黒炁而爲白炁者亦用其母而子从之是炁出于肺也身中白炁之根矣水以神皓之炁结下元三宫身中白炁所以舎于下田也若地则浊厚其根鎭二仪之中地爲坤而属隂然地即土爲之体正位于中宫黄炁居中田以象地也且中田乃绛宫也不出赤炁而出黄炁者盖以炁岀于脾而舎于所生之地亦子之随母也犹青炁之不居肝而居上田白炁之不居肺而居下田是三田者皆三炁之舎也按大洞经黄庭经所载两眉间却入三寸爲上丹田心名绛宫爲中丹田脐下三寸爲炁海爲下丹田存身中三田三炁取法三元三宫则道之绛炁之分而见于身中之体用也存天中青黄白三色之云乃玄元始之三始则道之宗炁之源也若理五炁于身不舍五行之用金木相见水火降升必索黄婆媒合于中宫乃合四象爲大药是金水爲隂木火爲阳以土爲基也所以青黄白之三炁爲万法之本始万化之根源肇六极而奠八方生三才而育万物大包天地细入毫芒何所徃而非青黄白三炁耶歴代斋科所行旣已悠乆自古经典所载又皆明白若一旦以爲黄爲赤非独正理难通恐天理亦不顺也行斋而存青赤自三炁决不可指作玄元始三炁明矣在身中乃木火金之源而肝心肺生之也金木水火土五行皆一等而乃去水土而用木火金于理安乎心肝脾肺肾五脏同一体乃去脾肾而用肝心肺必有的说也傥以隂阳言之则木火属阳金专属隂三炁之中未免二阳而一隂又重轻不等旣非上合三境又不通丹经内药縁斋坛存用早朝先则思青云之覆次思身中青炁如云之升午朝以黄晚朝以白例皆如此乃身中三宫之炁上合天中三境之炁也次则继之以兵马仍降五方正炁也又明言思五脏五岳五帝眞炁从鼻中岀周覆已身弥满一坛是五脏配五行正用金木水火土五色之炁矣若前来有青黄白三炁出于身中者使不合玄元始三炁则身中五炁之用岂非各有所主乎除此数说之外或欲以天中玄元始三炁易以爲青赤白三色虽辨证于元始天尊之前𠃔中之论必不屈也古今正理决难乱也纵有𥝠家收藏经文所载亦难据也故𠃔中不敢遵从其说陆简寂科书近来被人更易颇不可考第陆君分三洞之源列四辅之目区别眞伪考证是非髙絶古今非后世自眩自矜者之比凡前来二三说得理至甚必非出陆君之手其书自宋齐至今将歴千载传録差误不一杜广成斋科于大唐旣考三洞经科又叅以陆仪爲准使其元有此说杜君安得不叙其详悉于书中其他末节异同尚且逐言之岂应于此畧去是陆君之书在唐时尚未讹舛𠃔中所覩者已互有不同今以此等事而未出于陆君则有成广成之说非惟得乱教之愆亦获谤贤之罪矣𠃔中冒昧行用巳二十年一遵广成定格凡从游同学之士受此书而行之自可安心若是午朝存黄炁而有差谬则是杜广成轻用威仪自然经而灵寳大法遵太上道君所叙度人经用青黄白三炁亦不当爲非𠃔中之罪也若是三寳之位太上无极大道不当存爲三尊及玄中大法师之位当増太上三尊则礼师威仪经所载存念之法爲不当矣尤非𠃔中之罪也𠃔中从经籍度三师所授而先师乃本杜广成杜乃本于前诸经青黄白三炁最爲度人经存念之本虽别经之中或有异同尤不应舍度人经之本源而行斋也飞天十部妙经緫三十六卷其中大半系互相传録抄写之本亦有数卷彫印者乃是后世镂版之书于内度人经一卷其来至古不容差谬灵寳大法以度人一经为宗本存念之要青黄白三色之炁爲根源设醮修斋自背灵寳之宗本乃旁引曲证不可行也杜君斋科世间遵用已四五百年后人不可更易者乃以其卷帙尚全非若陆科歴时悠乆篇帙零散而可以昏乱之也不爲近人又伪入太上三尊之别号𣸸辞三寳之三章天下之衆本可考诸人之𥝠意姑混淆于一时事乆而眞伪自彰也同学之友奉行此书自可泰然无虑不妨奏告上帝直言所存青黄白三炁于三朝行用乃金𠃔中今遵行杜先生斋科庶可不疑或有失当则非爲杜君之误后丗而三炁存思实出于太上道君经格也允中又何虑焉上清灵寳大法卷之二十一上清灵宝大法正统道藏三家本四十五卷正一部上清灵寳大法卷之二十二彩四临坛符法品斋坛三寳位次太上无极大道中三十六部尊经左玄中大法师右右三寳所书牌位出广成先生斋科诸方奉行元本并只如此共计壹拾柒字即无异同亦不曽别有他字近有人妄行増易乃编入陆简寂斋仪中如三捻上香愿逹三境杜广成科中亦无下文今益以太上三尊之号且以三寳继之分𨽻三境輙行编入杜君斋科内始爲此者罪岂容诛幽显不容天人共忿谤贤乱教欺世罔人堕其一魂诚不足悯累及九祖情实可怜罚重殃深流祸延恶播以偿辜非道不慈惟人自取后之学者可不戒之三上香一捻上香愿逹太清境二捻上香愿逹上清境三捻上香愿逹玉清境次恭身端简宻呪曰香乃玉华散景九炁凝烟香云宻罗俓冲九天侍香金童传言玉女爲臣通奏上闻帝前令臣所启咸赐如言谨按广成斋科一捻上香愿逹太清境二捻上香愿逹上清境三捻上香愿逹玉清境如此而巳近者世传杂科却云一捻上香愿逹玉清境供养无上道寳二捻上香愿逹上清境供养无上经寳三捻上香愿逹太清境供养无上师寳或者相传以爲陆简寂斋科所载殊不知陆君主张教法立万代之范模考订经典别千古之眞伪身得度世名列仙阶编撰科书所存虽少无非按据经典参合条纲后人不究其源凡有好竒尚异之事多委之简寂斋科大唐之时巳有此弊但欺诳后学诬汚先贤厥罪惟深至如立成仪中则云一捻上香愿逹玉清境供养妙无上帝自然元始天尊无上道寳二捻上香愿逹上清境供养妙有大帝虚皇玉宸大道君无上经寳三捻上香愿逹太清境供养至眞大帝万变混沌玄元老君无上师寳又于其下分明注曰出广成先生斋科且广成先生之书流传至广自古至今𥘉不见有此等语不知何所出如此况杜君四十卷之中二十三万言其余太上三尊并无此等圣号三寳亦未甞分隷于三尊各主其一也蒋君愽洽多闻精通科教若云此说出于僻书祕典之内则后学所不敢知若言出于杜君则杜君弘科演教立说措辞素无一毫竒诡之语观其书读其文可以想见其人不知何縁遽以此说诬执杜君也蒋君未必如是恐其书刻刋之误耶或蒋君所传杜仪爲后人所传失加考正耶杜科遍传天下矣若独以自收之书如此其余安能家至户到逐处増益哉太上无极大道者万气之祖万化之源天地象形万生万𩔖无非出于大道也经则道之文师则道之臣亦出于道也所以斋坛旣立无极大道左有三十六部尊经右有玄中大法师盖以道本一炁无形无名一炁分三遂爲玄元始三炁虚极生神故有太上三尊虽万化万生皆出于道而太上三尊乃道之宗主及其立教则龙汉劫出书号洞眞部赤明劫出书号洞玄部上皇劫出书号洞神部此则三十六部之经也经出则教兴经教因师而传授故斋坛立经与师乃斋科之所自也太上三尊皆大道也三洞之书皆正经也三乗之教皆师传也今以元始独立主大道而作道寳是诚𠃔当矣然三炁三尊本同一体使道君老君不预此列则道君老君无道矣又以道君独主经而作经传经也今以爲专𨽻上清则是元始与老君无经矣又以老君爲人天之师遂以爲专作师宗或又以玄中爲老君化身此尤不可执泥也此事只见于老君实録诸书而巳使果如其说则老君爲天尊则以爲上帝旣化身行教则以爲玄中大法师而巳不应探其源而称之也如礼师威仪经之说则存天寳台中太上三尊左有三十六部尊经右有玄中大法师此盖谓经则有象师则具形惟大道无形不可想念道旣肇始主宰万生爲歴劫之宗祖作三才之根本故存太上三尊辅之以经侍之以师其理甚明安得以爲道君专主经而老君专爲师乎且三尊之号在经中只称元始天尊太上道君太上老君其别号则曰天寳君灵寳君神寳君以三境之名而称之则曰玉清上清太清以三洞之书而名之则曰洞眞洞玄洞神如此而矣蒋氏仪中所立三尊之称则广成仪中何尝有此等尊号杜君爲崇元舘大学士乃唐时之执政代臣唐室尊老君爲祖遂上尊号曰圣祖金阙妙无天皇大帝杜君在唐时编集斋科岂敢輙去朝廷尊号而易以万变混沌之说此蒋氏仪中谓三尊之圣号三寳之分𨽻皆出杜仪则不然也至于老君称混元上德皇帝乃宋朝所尊号在唐朝亦未有也况太上三寳以一炁分三肇基成体本无轻重岂有异同妙无妙有之间不可思议实难分别今以元始爲妙无上帝道君爲妙有上帝其理大不可通杜广成于广明二年进三界混元图于朝其中叙曰天尊者极道之宗元挺生自然消则爲炁息则爲形不无不有非色非空不终不始永存绵绵居上境爲万天之元居中境爲万化之根居下境爲万化之尊无名可宗强名曰天尊盖世人尊之如天仰之则弥髙攀之则无阶杳杳𡨋𡨋不可以理究不可以言筌不可以阶升不可以寿纪生万物而不爲主宰御万化而不爲言至尊至极故曰天尊也此杜君之论也而混元图自唐于今诸处刻石传布世间人所共覩不可𥝠下増攺杜君之议论源流如此肯以元始爲妙无道君爲妙有哉如世之人物则有形有质谓之有可也隂之鬼爽则无形无体谓之无可也三境天尊谓之有则不可覩不可穷谓其无则生天地育万物自古诸经衆典以至庄列诸子百家之书未尝力指其有亦未尝决称其无兹以元始定爲妙无则不可复有矣是元始天尊矣乃隂鬼尔又以道君定于妙有则不可复无矣是道君亦非天尊矣乃凡人尔竟不晓其意以三尊爲何物且爲此说出于杜科则以至愚至陋之軰视广成先生矣蒋氏之书刋行已广后学之士不覩杜君之全书则悞后世不其深乎傥有经典中而称元始爲妙无上帝道君是妙有大帝决非出于天尊之金口必是世人之伪辞始作伪者罪不容诛或无所据而輙以说此诬毁杜广成则于心宁无愧乎又不知何人増于杜仪中蒋君亦爲其所误也至于斋坛书三寳牌位诸家所传杜仪皆曰太上无极大道三十六部尊经玄中大法师如此三位而巳蒋氏立成仪于中则曰太上无极大道左则曰三十六部尊经眞文寳符右则曰太上三尊十方衆圣玄中大法师蒋氏不注出处而世谓其说出于陆科及考陆科浙东亦有如此传冩者他处衆本多与杜科一同且其科文年代深逺差误甚多惟理之所在则无极大道太上三尊也故经曰上无复祖惟道爲身是三尊也又曰三十六部尊经于左则眞文寳符皆在经中似不必再増此四字矣此犹可也又于师位増太上三尊则无极大道非三尊乎是三尊之外别有大道乎且经乃三尊所演之书尔今经居左太上三尊在师位而居右是三尊在经之下也三尊降以爲师则大道巳不复有主兼三尊之与大道非可分爲二途若大道是此三尊而师位又如是三尊未免重复或师位之三尊非大道之三尊则两箇太上三尊矣诸经衆典或别有所出傥不与道经师并列爲三则以太上三尊十方衆圣皆爲之师有何不可如出处不渉斋事则难错杂引用也斋坛之内于中旣立太上无极大道则师位不可再立太上三尊礼师威仪等经又明言先存天寳䑓中太上三尊左有三十六部尊经右有玄中大法师即前所谓大道无形之可想故存三尊也辅之以经传之以师与其牌位所书相合事理显然无可疑者今后移三尊而加之师位则经中之说亦不可行临坛亦不可如是存思蒋氏立成仪于存念之首亦引敷斋威仪经云先存太上三尊左经右师其余位牌却以太上三尊加诸师位徃徃其宗𣲖必于大道位存三尊于师位又存三尊如此则衆人只存三尊而蒋氏存六尊可谓详宻若于师位存三尊则大道又无可想旣以三尊移居师位在蒋氏所当除去威仪经存念一节庶几与牌位相合不致自相背驰至当归一惟理所在此非可执巳见而非他人亦不可引别经而饰伪妄岂有太上三尊而与玄中大法师同其位哉天上人间悉无此理况于牌位只如杜仪书之左以三十六部尊经右以玄中大法师又有何窒碍有何缺事有何非理有何失格何故赘其辞而増益之𠃔中亦非曲主杜广成之书而力排诸家之说其如义理不通罔天误世不可得而苟从不获巳而辨析其非所乐爲也𠃔中不愿世人皆从此说不敢以蒋氏之论爲未善𠃔中三师奏授旣巳若此考之经典又以如此依按奉行不敢异此启吿上帝不敢越此所以陈其大畧爲同学共宗之士而言𥘉非勉彼以从此也非𠃔中同志之友不必用此说受蒋君宗绪之人不应由此途使彼别有所据在𠃔中以其于理未通尚不敢从况于诈称杜仪所载则𠃔中萍梗之踪游歴稍广所见杜仪善本甚多奉行杜仪亦乆其中并无此说是以甚不以爲然此心洞逹无疑虽天人相去之甚遥而监临报应之至速若行此法者当併前来青黄白三炁之存用并合行奏闻上帝直言𠃔中传付如此或有未当𠃔中甘当其责然𠃔中有所授而云固非巳见而増攺古人之书必无罚也焚符右法上香宻呪之后不复行用今于三捻上香后则焚眞文一道降眞召灵符各一道此则见于灵寳大法矣眞文则元始灵书中篇天篆之文刻梓朱印于轻黄𥿄上临烧则存元始天尊在天寳台中如黍米珠说经之时次烧眞文吹散存十方无极无量品至眞大神无鞅之衆浮空而至降眞召灵符同烧散之存监斋直事三界眞灵千乗万骑环侍三尊御案御案则当上帝前中间一案又曰洞案洞者通也通眞逹灵焚香之所也在道场中则居玉清前坛中则居三寳前散花词云洞案炉烟起无爲道德香是指此案近有遐方之人指科案爲洞案非也本位香此科案也斋法之始朝奏爲先恭对髙眞恐语言失次故立科文端圭正立不可执卷故置科案居于髙功所立位次之前故曰本位宋朝以来诸方所用皆一横几畧可安科书而已是以于手炉中上香宻呪者祝辞也意宣祝言而心存上帝者也蒋氏立成仪于科案则安香炉诸方并不能通行兼所至处科案亦不如此寛濶以香炉置于案之一边又成非礼欲大造科案则坛㣣处下可容也本位香止从旧例以手炉上香爲便呪曰空因色显心以香传心之所逹非火非烟令臣关启俓御九天眞灵歆格不假言宣又呪道由心学心假香传香𤑔玉炉心存帝前眞灵下盻仙斾临轩令臣关告俓御九天师授常用前呪盖宻呪而不闻声心存而朝上帝故曰不假言宣也礼师凡科中都讲举各礼师存念如法者髙功瞑目存太上三尊在天寳台中左有三十六部尊经右有玄中大法师十眞五帝群仙侍卫如玉京山衆眞朝㑹之仪次思经师所在之方心拜三过曰愿师得仙道我身升度广成先生曰经者逺也经爲逺师乃籍师之师因师授受不忘本也次思籍师所在之方心拜三过曰愿师得飞仙爲我开度七祖父毋早升天堂我得道眞升入无形广成先生曰籍者因也传眞学道师资相因乃经师弟子度师之师也次思度师所在之方心拜三过曰愿师得升度上登髙仙爲我开度五苦八难名入仙箓永爲眞人广成先生曰度者进也度我凡身进登道品从凡至眞莫不因师乃己之师也夫三师者经籍度三师盖道不可无师下而至于一术一诀莫非师传况身佩经箓行大法主领斋醮开度人天岂应无师而古者传箓则以有箓者爲师中古以后建立宗坛不容师度故传经受箓合以宗坛爲师若嗣行灵寳奏受斋法则合从所受之法存拜三师或于箓外而曽从人授持经者亦合兼用之傥以受经之故而遗去传法之师则不可行经乃道之绪余法乃经之施用眞以经之传授爲宗而传法者不爲三师则亦有所偏矣夫法则岀于经舍于经则非法正教之外而别习他书杂法者却不在临坛存礼之数也五方卫灵呪每句皆四字东方之首曰九炁青天南方之首曰南方丹天西方之首曰七炁之天北方之首曰北方玄天中央之首曰黄中理炁近者见南与北皆有方字却于东西中三方皆𣸸方字以六字宣之此古经行文自有句法不同岂可自加増𣸸乎有识之士当革之可也然存思却是五方之正炁非三素云矣夫三号合生九炁而其散也万殊析其大爲五炁在天爲五星在地爲五岳在人爲五脏在物爲五行在事爲五常今以所用呪而存降五方之正炁驱斥妖氛肃清坛墠夫东之炁则属木其时则爲春其帝则青帝也余四方皆倣此例故有五方五帝兵马则此神主之也存降之法想念于倐忽之间存各方之眞炁随其方色炁中各有兵吏随呪应召翊卫斋坛近有卫灵五方之符者不系洞玄灵寳法中故不用之止遵先师所行卫灵呪岀眞文要解经亦见金箓简文也鸣法鼔广成先生曰法鼓者内正神炁外㓕魔灵法事所先也左左叩齿爲天钟右右叩齿爲天磬中中叩齿爲法鼓叩之以八爲节三八二十四通身中三部八景二十四神法鼓外灭魔灵内集身神二十四不爲虚设法炉无上三尺玄元始三炁太上老君召出巨等身中三五功曹左右官使者左后捧香驿龙骑吏侍香金童传言散花玉女五帝直符直日香官各三十六人出出者严装关启比间土地里域眞官正神臣今正尔烧香行道奉为某爲国爲家修建黄箓大斋祈天永命福国裕民其诸诚悃具载章词愿得太上十方正眞生炁下降流入臣等身中令臣所启速逹迳御至眞无极大道昊天玉皇上帝御前此陆简寂杜广成所定者也其间互有出处不同广成先生虽本金箓简文而叅考三洞经诰不爲不详今此发炉之仪正属洞玄本格难以再有更攺惟太上玄元五灵老君召出臣身中诸句爲正一发炉属洞神部与此不同近者有据已见恣行攺换如三十六人岀出者严装关启此间土地乃攺云三十六人出当召此间土地速出关启大失旧格所出三十六人皆身中之神悉皆严装环列前后关启土地效职传诚不应攺作土地速出关启蒋氏立成仪亦畧䟽出发炉有不同如金箓简文三五功曹下无左右官使者又一本五帝直符下无直日香官四字其余异同尚多今以广成科爲定者盖差异之文及张万福天师等科皆在广成之前巳经广成删校露剌盟尺而行故当遵用如至眞无极大道昊天玉皇上帝御前广成考之尽矣无极大道者緫玄元始三炁而言之三炁则三境天尊聚而爲形散而爲炁合而言之曰大道且炁乃万炁之宗祖天地之根源至尊无上也及其形而上者谓之天天旣有象天岂无主故昊天上帝天之主也斋诚所格宗本于大道而主宰于昊天故曰速逹迳御至眞无极大道昊天玉皇上帝御前所谓并緫根源莫不备尽近又有人増以无极大道三清上帝蒋氏立成仪亦畧辩此谓近人増以三清上圣字乃拘于色相之间不合科式然未能条例科文分析义理以驱世惑且晋自陆简寂唐自张清都其后则广成编集科法至今数百年间无人攺易其语今輙于发炉正文亦尚竒怪袭而不革其罪惟学者所当深戒命魔髙功左旋于鬼户望西立都讲至天门望东立髙功三叩齿咽液三过心存日月在已面上从鼻入洞房金华宫两眉间却入三分爲𩀱丹田更入骨际三分爲台阙正深入七分左有青户右有紫户眉间却入三寸爲丹田宫亦名泥丸宫又却入四寸爲流珠宫又却入五寸爲玉帝宫当明堂直上一寸爲天庭宫洞阳房直上一寸爲极眞宫丹田直上一寸爲玄丹宫流珠直上一寸爲太皇宫此乃大洞眞经中之所列也务成子引九宫诀云五寸爲玉帝宫又曰金华宫九宫皆辟方一寸金华在洞房之南也光明出顶后焕然作九色圎象薄入玉枕彻照十方随我旋回而行宻呪不得令耳闻声违者有咎愼之宻呪曰黄中䇿气斩妖踪察制强精断邪翁太上有命太上房急召北帝诣玉宫受承威令宣魔王五炁蓊郁与命冲祕藏玉文方就隆三天运明六天运终贤者哉切谓命魔之格自古斋法已载陆简寂至杜广成诸君所编皆遵古科三朝命魔无可疑者蒋氏立成仪谓赵道升黄箓仪只于午朝命魔乃本于政和金箓悉古法也而宣和御制金箓道场斜仪其间次序乃是三朝皆命魔歩虚设醮后方行散坛科此乃杨杰所撰者其余科案上手炉香用空因色显心以香传一呪乃出此科中与手执玉炉心存九天一呪少异教门正盛考订科法大爲详宻故御制金箓科文多从古法蒋氏立成仪又引张清都曰天尊木说经之前诸天魔王游观太空行威纵毒天尊说经之后魔王从化故衆圣将游先命魔王前驱也蒋氏曰经云魔王敬受事故能朝诸天所以步虚先存思命魔乆中切谓此一节乃张清都释说经之后魔王奉化神功受命普扫不祥凡天帝将游则命魔先驱此箇一说也今直以此意而引证歩虚之前命魔亦颇未尽其理若天帝将游先当命魔前驱则上十方香已存三尊居台中况于启圣宣词礼方懴悔悉当对上帝存诸坛中已乆魔王当于上帝临坛之𥘉清尘效职何独将歩虚而方命魔也其义盖不如此且行朝之序先则髙功上香乃寓敬逹诚也继以发炉乃关白斋意出身神召里社以宣誊也各称法位则髙功与道衆自陈职位及姓名也同诚上启则祈告列圣敷露髙功受词行斋之由也登斋至此皆髙功之词尔旣列受词之由则宣青词以露斋官心愫也斋官心词旣以如此然朝修功德光当上祝帝王普福天下开度九祖以及见存是三捻上香之意也所请所祈悉寓于言辞矣荐抜亡灵则虑其生存积诸罪垢保安见存则恐其平昔作诸愆瑕虽勤勤于请福祈恩傥使眚结于十方三界之中罪列于天曹地府之内则玄泽何从而降恶籍何从而消于是礼十方天尊分方懴谢以至日月星辰山川河岳皆乞原除愆犯削落罪书也凡此行用不出斋坛之中而三界有司关系考察不过预斋衆圣翊卫神祗而已次则取法玉清天中玄都玉京金阙七寳玄䑓紫微上宫诸天衆圣一月三朝其上自清微天以下皆朝元始也广成先生曰歩虚十首岀灵寳玄都玉京山经乃十天衆圣旋遶玉京山歌咏修眞之词经曰建斋行道四天帝王驾飞云緑軿辇入景玉舆眞人玉女手执花旛前导鳯歌后从钧天白鹤狮子啸歌邕邕烧香散花浮空而来瞻礼行道观听法青此则罪福考録关与不关文移请降及与不及皆当歩虚旋遶之时天眞大神不间遐迩无极无量浮空下临故先当命魔澄清寰宇是不止于一坛之中也其法髙功宻用神光恭宣道旨以太上令召北帝俾宣魔王察制强精断絶邪源玉文就隆则三天运明正化流行仙道隆矣邪源闭塞鬼道消亡隂炁零坠六天运歇六合之内道炁盈充上极九霄旁周万㝢无鞅衆圣悉可浮空观听法音所以能宣太上之令而致比感应者乃在髙功吐纳内錬胎息静神泥丸洞明于是一想而神光昭焕更籍太上呪令则魔王受事以至奉承帝令扫清字内遐迩澄肃衆圣浮空以听歩虚也是不上于一坛之内外不拘预斋之衆眞而巳此其所以用于懴谢礼方之后而居散花歩虚之前故也而科式之𥘉因经立教歩虚旋遶巳毕义当礼经所以言天魔敬护世受大福乃因受经持戒念道遣欲而至此叹其功而礼之次则言经道兴行家国隆盛进修不已入于大乗旣使七祖升迁身乃超举于是再礼夫爱经而味道栖教以成仙终至于与道爲徒固錬形质超三界之难度地狱之苦功之所自悉因于经故三礼以终之此礼经三启之义也自斋而至经使我闻经而知道修眞而佩符箓行教以度天人今斋官懴罪而礼十方祈恩于上境叹功而礼经矣于是礼谢三寳然后重称法位恭对天关普行懴谢非止于十方及岳渎灵司而巳故谓之大谢次方愿念复炉其理畅然矣如赵道升辈以命魔爲专意内景是太上不出泥丸矣衆眞居于身内命魔作用于体中此其不逹经旨误认本源亦犹黙朝上帝启告斋事于上丹田也差误甚矣夫泥丸之有九宫身内备具万神此岂期无之耶自洞眞天寳之道以至灵寳神寳三乗之教莫不悉有身中修存有可专意于内者有内外相应者法师入室端坐内錬形神此内也豋坛朝谒阐事敷斋此以凡诚而格上帝也拜表上章飞神谒帝此岀身神而谒髙穹也朝眞懴悔行道烧香降五炁以肃坛场合三素而存大道以致命魔王而清六合法玉京而咏歩虚皆内外相应感激之道也岂得以命魔全用功于身中乎又有以阳生于子而终于午隂生于午而终于子隂阳交错之际故午朝命魔此又全无经据亦以其执泥于身内而爲此说果使玉帝三清不出我身千眞万灵悉归我体则何须升坛建斋誊词列款也只今斋官致词于巳我知泥丸亦知矣章词斋醮一切可罢与圣师垂科济世之意大相反矣二十七品斋肆拾二等醮各有等差互分品格岂专力于内功而遗经箓斋修耶若夫比和金木匹配坎离永结铅凝龙降虎伏此则在内而不外矣然却非可以弘科应世设醮修斋之事也学者于内修外錬当知其源流奉教行科合明其宗本庶免指南爲西顚倒错谬也若云命魔呪皆作内功魔王衆神悉在我体理诚难通如歩虚经词曰俯仰存太上华景秀丹田左顾提郁仪右盻携结璘六度冠梵行道德随日新此乃言常存太上而行日月之上法以至于道德日新亦功成于内而効见于外也至于天挺超世才乐诵希微篇此则言非超世之才则不足以知希微之篇能悉其章而洞逹妙理也又曰冲虚太和气吐纳流霞精胎息静百关寥寥究三便泥丸洞明景遂成金华仙此则悟经诰之深机以吐纳而施用行胎息致祕诀致泥丸洞明克成眞仙与道爲一此则言内錬以成眞仙在我之身内而不外也自成功若此则天中魔王亦敬而受事岂止保举哉遂得上朝诸天矣故曰魔王敬受事故能朝诸天也凡所以得致此者皆由斋戒累功而成是以终之曰皆从斋戒起累功结宿縁飞行凌太虚提携髙上仙也夫飞行于太空之中乃轻举矣非止于身内者也若使魔王不离身中诸天止居头上则魔王受事于身田朝谒天帝于泥丸以是成功而数尽之时乃一守尸之鬼尔非仙也此等朝泥丸之功用乃修存之始者终焉不如此也升陟空玄臣事三境方爲眞仙行功于身内轻举于天中乃歩虚经之意也今斋坛命魔而先存日月入鼻然后洞房之光焕者以泥丸之景未至自明故假存念以行事也我身尚未眞仙未能遽使魔王受事故假太上之命以设之也其事与歩虚一章理极相贯故歩虚第十章又曰散花陈我愿握节征魔王亦此义也经中乃言成仙而自然者也临坛则行事而假之者也傥胎息之道旣就泥丸之景巳明则不存曰月而光映十方不宣宻呪而魔王受事矣然得至乎此乃必不身践斋坛名彰世俗此之科条乃斋法也故详陈之上清灵寳大法卷之二十二上清灵宝大法正统道藏三家本四十五卷正一部上清灵寳大法卷之二十三彩五章词表牍品章乃古式也丗之法书随时不同惟有章格不容以𥝠意更易也如黄箓斋则自来用五通章并朱表也曰素车白马章破酆都拔罪章开通道路章沐浴錬度章升度亡魂章近有更易移动其格者矣师传旧式非可移时故从古式也素车白马章上清灵寳法箓职位臣某诚惶诚惧稽首顿首再拜上言臣闻荐资幽爽迁昇实借于玄庥颁告眞符宣布必资于神吏敢伸下悃僭冒髙穹臣谨据某州府某县某处居住奉道某官某姓名开列暨家眷等入事崇建太上黄箓大斋㡬昼夜上资国祚普福羣生开度七祖灵魂广拔九幽孤爽集资善果超度亡某早豋道境臣据词虔切难以抑违除巳备録奏笺冒闻穹壤恭依科式建立坛场行道转经朝眞懴谢以今告行元始符命金箓白简救苦眞符太上勑赦生天寳箓太上破地狱眞符拔幽魂眞符东极青宫九龙符命太一玄冥混元神虎玉札拔度亡某等门中七祖父母及诸𩔖孤魂悉赴斋坛于某月某日宿建皇坛摄召亡爽示见报应引朝眞灵某日清旦正斋阐事三日普施斛食广济孤魂錬度灵识传授戒符臣谨爲上请素车白马大将军一人官君将吏一百二十人玄都茭龙驿吏飞天神人东极青宫九龙符命使者各一人宣传符命告下三官九府百二十曹五帝考官六宫掾吏酆都宫府考罚职僚五岳九幽河源泉界五道都府溟泠大神四渎三河九江八海黄泉蒿里九州社令天牢地狱幽关𡨋路一切王者咸领符命原宥亡某等门中七祖父母姻亲及九州分野三途五道万𩔖四生幽魂苦爽衆苦咸除出离地狱永辞长夜覩见光明蠲除罪戾落灭恶根承此功因受錬更生恩惟太上分别哀求臣谨因二官直使三五功曹左右官使者隂阳神决吏科车赤符吏刚风骑置吏驿马上章吏飞龙骑吏等官操臣章上诣太上三天曹伏须告报臣某诚惶诚惧稽首顿首再拜以闻空三行臣姓某属某州某治某处焚修空三行太上无形无名虚无自然至眞大道七寳金阙玉陛下空三行年𡻕次月某朔某日某甲子某时章文于斋坛中拜上空三行结尾可陋虚无自然金阙七寳玉陛下上奏谨封内函具法职臣姓某谨内封外函具法职臣姓某谨外封右素车白马章旧格如此近世有于请官之后𣸸入解秽卫坛官将一併请降者又有易其名爲解秽章者却除去素车白马大将军皆各遵师授或自有巳见今此法中乃师传旧式也宗匠不同者自从其𣲖解秽乃有司之事解驱妖秽以候帝眞降鉴不宜请上帝自遣法职解秽也酆都拔罪章上清灵寳法箓某职臣某诚惶诚恐稽首顿首再拜上言臣闻衆生积罪自罹𡨋宪之中大道流慈广度泉扄之苦欲昇沉滞须仗恩庥臣谨据某州府某县某处住坐奉道某官某姓某名入事荐拔亡魂上豋道境臣领词䖍切理合关行除巳预録奏闻尅于某日宿启建坛某日爲始开建黄箓大斋㡬昼夜朝眞懴谢行道转经请命颁符摄魂度化咸令幽显俱沐生成臣谨爲上请降眞召灵符使降眞召灵童子恭请太极眞符颁下东极青宫大慈仁者太乙救苦天尊乞降慈光普照十方世界北隂酆都六天十洞五岳溟泠泉曲考掠𡨋司一切天牢地狱悉承慈泽普得宁闲差降救苦眞人救苦童子青玄玉女遍下地狱𡨋曹幽扄夜府开关赦罪停苦即使劒刃摧锋桎梏废毁罪书沉灭过籍消镕执对蠲平𡨚雠和解担砂负石之衆涟汲溟波之徒驱雷役电之神运风扫山之鬼受报偿辜之魄穿地引水之龙九先七祖之魂灵六合万途之孤爽普停谪役大宥拘囚度品南宫超离圵府断地逮役注上生名动植飞沉羽毛鳞甲各安本性咸遂昭苏恩惟太上分别哀求臣谨因二官直使三五功曹左右官使者隂阳神决吏科车赤符吏刚风骑置吏驿马上章吏飞龙骑吏等官操臣章文上诣太上三天曹伏须告报臣某诚惶诚恐稽首顿首再拜以闻空三行臣姓属某治某州某处焚修空三行太上虚无自然至眞大道七寳金阙玉陛下空三行年𡻕次月朔日某甲子某时于斋坛中拜上空三行结尾可陋虚无自然金阙玉陛下具位臣姓某上奏谨封内函具位臣姓某谨内封外函具位臣姓某谨外封开通道路章上清灵寳法箓职位臣姓某诚惶诚恐稽首顿首再拜上言臣闻幽途溟漠难逢超济之縁妙道慈仁大启迁昇之典非仗玄穹之惠泽莫弘幽显之津梁敢昧宸严僣伸下悃臣谨据某府某州某县某处住坐奉道某官姓某列名家眷等投词入事意修建太上黄箓大斋㡬昼夜摄魂度化尚虑隂阳关隔魂魄拘沉谨爲上请太上直符使者三界直符使者各一人赍持太上符命箓章吿下三元九府百二十曹五帝考官四司主吏北隂酆都内外宫洞九幽万曹无穷地狱泉曲河源溟泠水界五道都府九垒土皇地下土府九州社令五岳名山洞天幽治考较曹僚山林孟长天下城隍坛庙神司今年太𡻕当境土地正神善恶二部长吏一百二十曹官天牢地狱𡨋关幽治一切主者敬听上玄符命开关启路拔罪释囚系荐某魂附荐某等及门中宗亲并九州分野五道四生万𩔖幽灵无极鬼爽各令解脱部卫形魂悉赴斋坛参朝三寳闻经听法受戒传符大昭长夜之途广辟𡨋郷之路功圎果满进品仙阶违滞之神𡨋曹降职恩惟太上分别哀求如前结尾方函可漏并依前式木函贴黄臣奏爲某处崇建黄箓大斋请降将吏宣通告召事伏取进㫖谨按酆都抜罪章并开通道路章皆以广度爲主虽斋官追荐专爲一人然普及幽冥系荐之魂自然蒙有兼地狱之多未易尽述考掠之具难以悉闻故广成先生曰地狱者以其狱在地中故曰地狱考理罪魂或在城邑聚落之处有隂宫执而理之亦曰地狱业报因縁经云世人阳罪阳过则世官理之隂罪隂过则𡨋官主之谓有三十六狱又仙戒经谓有一十八狱正一经谓有八大地狱因縁经又谓酆都三官有二十四狱诸经所载旣以难穷经文所不述者又何有限极至于金槌铁杖剑树刀山鑪炭镬汤火车粪秽之𩔖亦经中畧叙其可畏之状以警戒世人使母造罪故也若拔罪章中有言铜柱铁床成寳之具镬汤鑪炭成清凉之灯歴陈地狱之状则言之终不能尽反使其意不广如开通道路章吿下大小铁围无间地狱等名亦爲拘泥恐地狱之衆名称尤未易尽知故𠃔中所行拔罪章则畧言执对消平𡨚仇和解之意而巳不复歴数狱具之形开通道路章则緫言酆都宫洞无穷地狱不复悉陈地狱之名庶使言简而意深辞省而事广盖陈词之语决不能尽而幽隂之境名不可殚故普其辞而緫其事则凡有地狱之所咸被宸恩应罹狱具之刑悉蒙玄宥又何必指其名而后能消罪苦定其地而后可广斋功耶傥蒙上帝垂慈则无所不度学者正当广用其心固不宜执泥于浅近也此最爲学道之第一事浅中狭量非开度天人之胷襟也沐浴錬度章上清灵寳法箓职位臣姓某诚惶诚恐稽首顿首再拜上言臣闻形神暂灭顾麈累之犹纒魂识散驰乃灵根之未复非凭冶錬岂遂生迁輙叩天阍用摅凡愫臣谨据某府州县某处居奉道某官某姓某名列名家眷等入事至资度亡魂超登道境臣据词䖍切理合关行谨率法流尅以某日建坛某日修建太上黄箓大斋㡬昼夜转经行道懴谢朝眞请命颁符摄魂度化普及三途滞爽万𩔖幽灵咸沐神津尽消镕于尘垢皈依道化重假合于隂阳臣谨爲上请五方五灵童子各五人解秽官将吏兵各一百二十人浣濯夫人黄华玉女各一人应时下降请取黄华神水錬尸素浆灵腴玉醴甘露金津灌注香汤之中即使受度亡魂幽爽荡除隂秽湔濯尘劳表里无罪债之根内外消热恼之垢即令五方童子上请东方青灵始老眞炁哺饴以九炁之青津南方丹灵眞老眞炁哺饴以三炁之丹华西方皓灵皇老眞炁哺饴以七炁之素浆北方五灵玄老眞炁哺饴以五炁之玄泉中央元灵元老眞炁哺饴以一炁之黄华使系錬一切亡爽承哺饴之恩安鎭魂魄自生五神又请金刚百錬千和玉液太白流光元皇散液解除郁结驱涤滓秽灌錬身心智慧洞明又爲上请隂阳正炁金木灵津给降丹天世界朱陵火府南昌上宫冶錬官君将吏下临坛墠錬度亡魂开明本性整复形神更生福郷永承道廕恩惟太上分别哀求臣谨因空行结尾方函可漏并用前式𠃔中切闻人之生也血肉成形荣卫所及则有病痛痒痾道德经云吾有大患爲吾有身盖以身爲神之累也近世宋齐丘化书时我本无害而筋骨爲之害我本无痛而血肉爲之痛此言实㡬乎道矣若一神旣离百骸皆爲腐土向之所谓肢体伤残心腹疾患夫复何在一灵若滞或执对而拘纒或沉迷而自惑是以反生无期傥本性之旣明则应时而度化所以太上垂科之意斋修之㫖乃因建立斋功转经行道昭明幽翳开悟沉沦而巳沐浴錬度之章意谓亡魂身经太隂魂拘罪网故欲先消其尘垢然后聚凝神识假合隂阳重立根基反生人道其始也人而爲鬼今经上玄度化则聚其神明乃鬼复爲人託生之时方有帝君品命九炁生神再造肌肤矣但恐斋功不足以格天二炁未临于亡爽而巳若旧来章书请降天医神药以疗生前之疾患补续骸肉之伤损则去道逺矣非独人之质坏而神不坏兼以天地隂阳之正炁錬化亡魂而反生又何虑其神之有患而不愈哉故今从先师之付传不敢同俗而超世如所授不同者自从师法𠃔中则不敢越也昇度亡魂章上清灵寳法箓职位姓某诚惶诚恐稽首顿首再拜上言臣闻教恩广被拔沉滞之迁昇斋福无邉拯幽冥而超济愿垂省録终赐慈怜谨据某府州某县某处居住奉道某官某姓某列名家眷等入事意崇建太上黄箓大斋㡬昼夜荐悼亡灵超登仙境臣已按科教依式宣行开度系荐魂仪祭錬本音宗亲及以九幽滞爽旣承道力更仗天恩臣谨爲上请南昌上宫司命君司録君延寿君益筭君度厄君上生君各一人昇度亡魂上生南宫定筭玉简注名金文又爲上请司马大神卫房圣母洞阳童子奉爲亡魂玉眸錬质黄华荡形书紫䇿之生名应朱宫之品格仰依覆育永遂逍遥恩惟太上分别哀求臣谨因空行结尾方函可漏并依前式按正一指要每十二月分上章则分太上宫名每日则分宫曹此系正一科条自行遵用今此章法属洞玄品格见于上经与正一异源是谓上清科式兼正一章旧来亦巳有不用宫曹者惟道门定制集乃今人定入宫曹尔用之未爲深当况于灵寳弟子上章于太上道君自来上诣三天曹而巳𠃔中前后以此拜奏章文屡蒙玄应方敢编续于书非自不曽用而妄以惑世也学者深详之章函长一尺二寸八分濶二寸八分用古尺黄绢作袋外封仍用黄罗帕袱包之章凡如香案状脚曲用黄罗卓衣覆之四围书章于静室母令人徃来预期扫㓗临事时以解秽符用醋炭薰之戒书章表之士必先沐浴更衣入室书冩应凡章文每行止十七字上空八分下通走蚁一说作不通走蚁但字近𥿄下邉则笔画易致失落故令通走蚁爲当每行濶一寸二分𥿄髙一尺二寸自首至尾行以单数法位前空二行法位至再拜字作一行上言字平阙臣字及人名与鬼字死字并不得居行头生字不垂于行末以净綵覆卓然后书之年月后空三行辞长者则续𥿄章裁𥿄剩下者随即烧之不得飞落床席地上笔墨以新㓗者不得杂用字渉㐫秽者不得居行头皆避于行中不得令人见不容妇人僧尼鸡犬猫畜等入章室书章不得言语交乱冩未毕不得出室爲字未成不得放笔㸃笔对章不得髙读以闻低二字平前行告报下臣字以闻后空三行臣姓低二寸四分前具法位而无姓至臣姓处则云姓谓如臣姓某住某属某处焚修之𩔖是也盖章之前无姓而章中亦止称臣名而巳故于内间后言臣姓以终牍无姓而于此陈之也今于此而书臣姓名者失格者𠃔中先经师髙君章本云臣姓髙属徽州祈门县紫元庵焚修不系𠃔中之𣲖者自从便臣姓后空三行太上圣位后空三行年月结尾凡冩章不隔日塡陛下不隔时拜章日向东夜向北应章文一幅十七行每行十七字惟黄素朱表每行二十四字余如章式古法章官不用六十甲子神入章中书章以𥿄隔手不得令衣䄂拂章磨墨左转四十九转不以口吃笔不得出口炁于章上本法当口含香水焚香面北而书章表书士不得履秽若经渉生死厌秽触汚者易其人𥿄不得破裂字不得漏㸃画暑月不得单衣露体不得据案书字不得挑剔改抺书成不令人读不得安于有人徃来处太上圣位端谨作一行书不得拘以寸数古法取三寸长若排比其事不下反致不端陛下二字不细注只以谨楷爲贵宣章副本仍敷露正章于御前以笔置圣位之右龙头书刀置于圣位之左法师长跪于科案遣章毕香上度过紧卷入内封诵开函呪入函入脑子沉香以青丝三过系之旧用蜡印实蜡不㓗今止用煳粘印系丝处封之次入外函以付侍香法师存伏行持如式章信鎭綵天子用匹数公侯以下用丈数庶人用四十九尺钱台万贰千文禄米壹石贰斗油壹斗贰井香五两𥿄壹百幅笔大二枝小三枝墨三笏砚贰枚金鱼壹枚玉鴈壹枚龙头书刀一口塩壹斤豉壹斤柴五十斤炭五十斤净巾二条命信各随年庚科曰拜章备信证质诚心若心希功徳而恡惜财物即神明不纳若爲寒栖之士贫乏之家则师爲代之章关灵寳大法司当司今爲某崇建太上黄箓大斋㡬昼夜祝国安邦济幽利显以今依科拜进某章一函谨谨上诣三天门下上奏须至关者右关赍章某官将同进章诸从事二官直使三五功曹左右官使者飞章从事五帝直符十二时直使者隂阳神决吏科车赤符吏刚风骑置吏驿马上章吏飞龙骑吏等官千乗万骑官君将吏请捧章文上诣天阙以时进奏母得稽延星火施行故关年歳次月日时关具法位章官献状斋官姓某谨备元始灵书中篇㡬本云马金钱右谨具状上献三元唐葛周三将军三天门下上章词表灵官三天门下引进仙官法中飞章从事促炁灵官録章呈章赍章从事三五功曹左右官使者五帝直符十二时直使者隂阳神决吏科车赤符吏刚风骑置吏驿马上章吏飞龙骑吏十二书佐小吏甲子诸官吏章中千乗万骑将吏伏惟圣慈俯赐采鉴谨状年歳次月日斋官姓某上状黄素朱表广成先生科中全文毎行二十四字发表不用关文具位臣姓名诚惶诚恐稽首顿首再拜上言太上无极大道至眞自然金阙七寳玉陛下臣等猥以下愚谬叅大法功无尘露衅重丘山俯仰惭惶形魂罔措臣诚惶诚恐稽百顿首臣等实谓几微幸借前福叨逢妙化欣荷过情旣沗玄司职主救度虽禀性庸瞽叅学昏蒙誓罄丹诚服膺妙训见义思勇日夜切心因縁所值敢不以闻今有某州某府县某豦住坐奉道某官姓某列名稽首列词伏闻无上正法黄箓大斋解除生死先世今身心口意罪上资帝王下及羣品保国宁家禳灾却害増延福寿解释愆非拔度九玄七祖一切幽爽济度存亡惠泽普加谨赍十方金龙鎭信本命纹缯香花油烛供养之具证质丹心奉词以闻因臣等行道懴悔首谢宿世衆愆断絶殃咎集兹善果济度亡某超登道境言词丹切理合申誊臣谨率道士一坛谨依下元黄箓简文灵仙品格择就某处建坛设玄科之式法天像地以某所赍金龙缯綵施鎭十方祈天请命救度存亡共相警励洗心净念归命至眞所祈所愿修建无上黄箓大斋㡬昼夜九时朝谒十遍转经自某日爲始立斋阐事至某日满散修设谢思清醮三百六十分位谨即言功解坛将投龙于山水丹书槿札以奏言于灵坛拜表上闻九天伏惟太上无极大道元始天尊大上道君太上老君太上丈人无上玄老十方自然灵寳天尊已得道大圣衆至眞诸君丈人大帝天帝天师君玄中大法师曲鉴所奏垂悯丹心如蒙上御乞勑典者宣告十方五老上帝五岳眞仙三官九府十界眞灵抜度亡某及本家九玄七祖有縁无縁冤亲平等一切幽魂立令开度得出长夜九幽之中昇入南宫冠带枯骨反骸生华转轮漏尽化生福门所在土地荣卫尸形精神返旧与景𡨋合斋主某前生今世一切罪咎并乞荡除和释冤对度厄消灾延生保命存亡开泰眷属安宁上愿七曜玄明二仪永固六合清静帝祚延长隂阳调和九谷丰稔疫毒永殄善瑞日臻国冨人安天下太平克保元吉永遇道恩谨遣所请天仙兵马眞人兵马地仙兵马日月兵马星宿兵马五帝兵马三河四海兵马五岳四渎兵马各九亿万乗臣等身中各人所佩三洞四辅经箓法中眞仙将吏灵宝官属监斋直事三五功曹左右官使者侍香金童传言玉女五帝直符传言奏事飞龙骑吏飞章从事章中合属官君将吏降眞召灵符使降眞召灵童子太上直符使者三界直符使者玄都茭龙金龙驿吏素车白马大将军官君将吏沐浴解秽官吏南昌上宫錬度官将神虎摄召将吏玉女神兵正法诸部同力追魂摄魄合干将吏城隍社今守宅将军此间土地里域真官正神三界神祗监坛神将应系监临卫护宣通召命营卫斋事有功勤者一切严装随臣表文上诣玄都列受功赏谒言仙宫进品上眞加崇爵秩随品署眞髙下等级皆令増进一如太眞之仪臣等学法未备俯仰失仪进止犯科不合仪格恐四司所紏五帝所执千愆万罪乞蒙赦宥哀怜未悟不见罪罚臣等身中五体眞官受功事讫各还臣等身中宫府使臣学道得道求仙得仙永爲眞人同三光焕燿与五炁长存恩惟太上衆尊分别哀怜臣谨因二官飞仙直使三五功曹左右官使者隂阳神决吏科车赤符吏刚风骑置吏驿马上章吏飞龙骑吏天仙骑吏各二十四人操臣表文上诣太上三天曹伏须告报臣某诚惶诚恐稽首顿首再拜以闻空三行臣姓某属某州某处焚修空三行太上无形无名虚无自然至眞大道无上元尊金阙七寳玉陛下空三行年歳次月朔日甲子时表文于斋坛中拜上右朱表谨按广成先生曰用细熟黄绢六尺取其末幅朱界朱书毎行二十四字第一行名御至再拜尽一行至上言字平阙独占一行生字不得居下鬼死字不得居行头毎行之终不得抽破人名臣字亦不得居行头一如章法不得挑抺𡍼攺儳字𣸸注损汚等唯须精心且人间奏表尚湏谨楷精细况奏于天眞岂可轻忽乎若不然者但恐天司谴责拜表不逹反获罪咎安能感通太上圣位临时法师自书以二十四分内取尽盖古人纯质绢皆界行而书之𠃔中尚见前辈法师守古法界行也近世绢亦薄𥿄背过庶可操露先师只用十分厚㓗黄𥿄书之尤便用绢固是古法但焚化之时反有丝缕之炁不复界行矣独此表则官君将吏随表上诣天廷故不用关文只于散坛科中就拜且黄素一表世人多欲遵用广成先生成藁殊不知古人崇建大斋词㫖必先祝君保国而后已身重于广度而及亡灵故始终之意一贯则此表可用也近世建斋保安则惟切切于一巳不及福国而康时荐亡则惟汲汲于亡灵而不意于普度爲髙功者亦随顺斋主之意切切乎虑斋福爲人所分故黄箓五章近时絶无保国祝君之辞且轻于普度之㫖直至朱表而用广成之格乃与前五章颇相背驰岂非欺天乎𠃔中所述章文则仅存古意故用此朱表可以相安若止于用趋时之章书顺媚斋主之词㫖则此朱表大不冝用兼髙功素无及物之怀及修斋之时惕惕惊惧惟恐稍拂斋主之意虑其续有斋修则不复见招趋承不暇又安敢喘炁于斋主之前也欲其辩析是非敷陈正典又其难矣古人斋修而施财散寳广济幽𡨋一则释其鄙吝之心二则上不忘君中度九祖旁及𥠖庶普福寰区三则广度五道四生三途十𩔖至于鸟兽草木俱被斋功以此而保家保身则福寿无极以此而荐亲度亡则超升可期爲斋主者傥闻𠃔中之愚论亦必能少广其善心惜乎主行之士毎对斋主惟恐奉承之不暇未敢举此意也𠃔中㝷常备贠主行斋醮悉以此㫖而行之斋主亦未尝固执𥝠意同学之士更能少安分义爲教门自重毋被星粟施利所拘而极其折腰下礼亦教门之幸也大抵财物得失系乎宿縁贫富穷逹自有定分枉㝷而直尺甘言而求用实徒然尔上清灵寳大法卷之二十三上清灵宝大法正统道藏三家本四十五卷正一部上清灵寳大法卷之二十四彩六章词表牍品救苦表上清灵寳法箓职位臣姓某诚惶诚恐稽首顿首再拜上言臣今月某日爲某府州某县某处姓名开建无上黄箓大斋㡬昼夜荐抜亡某等系荐男女等魂仍设斛食普度孤魂者臣闻旋四不息惟大化之机縁救度无穷乃弘慈之警愿敢依灵宥輙露凡悰臣诚惶诚恐稽首顿首臣伏以死生大变未免而有始有终臧否业因于是而或升或堕况身经太隂之后魂归长夜之中冥冥永隔于阳光寂寂难超于隂府所頼慈悲之教主普迁黒壤之沉魂惟是臣罔洞至眞自惭蒙陋谬列宣誊之职誓殚利济之勤爰録诚祈上干极度恭惟东极青宫慈悲太乙救苦天尊陛下道均覆载泽被幽明开至眞接引之门阐大化裁成之教宸辉所浃遍九地以清宁玄廕诞敷尽十方而昭泰恭望流恩酆部垂祐泉台专遣飞天神人特勑救苦童子下九龙之符命开六地之冥关万类幽灵三途滞爽悉承殊贶同陟仙郷抜兹系荐之魂仪脱彼多生之障难咸蒙錬化永遂逍遥谨奉表上进以闻臣诚惶诚恐稽首顿首再拜谨言年歳次月日具位臣姓某上表请隂阳正炁錬度表上清灵寳法箓职位臣姓某诚惶诚恐稽首顿首再拜上言臣今月某日爲某府州某处信某官姓名开建无上黄箓大斋以今某日夜錬度在㑹普度衆魂及三途万类一切孤魂以某日夜錬某人魂仪者臣闻立根赋命乃炁化而形分䘮本迷眞故衅成而报至欲离苦趣须仗善功輙陈迫切之情上冒穹髙之听臣诚惶诚恐稽首顿首臣切惟质摧神徃魂散魄沉旣经于太隂虑缠于苦网不假正眞之炁莫迁𡨋昧之灵臣猥以庸才谬当首职惧不明于玄奥诚难冀于感通今信官某并在坛士民等䖍启清场恭开法席祈天告地列像陈仪露哀罄之𠂻沥荐资之悃爰念九泉之滞爽不悟一性之本源仗此微因明其宿命恭惟白玉龟台九灵太眞金毋元君东华木公上相青童道君玉陛下二炁之祖万有之宗立极先天流祥育物随机济度应念哀矜恭望曲轸洪慈广推大宥魂灵魄识获承金木之神辉本始根源咸复隂阳之正性九幽罢对万类蒙休臣无任祈恩激切之至奉表上进以闻臣诚惶诚恐稽首顿首再拜谨言年歳次月日具位臣姓某上表九天上帝表上清灵寳法箓职位臣姓某诚惶诚恐稽首顿首再拜上言臣今月某日爲某府州某处某官某姓名开建无上黄箓大斋㡬昼夜抜度各人先逺宗亲同超善境普度九州万类一切孤魂以某日夜錬度在㑹系荐男女衆魂及正荐某魂仪者臣闻一元肇始凝二象以分灵九炁结形俾万生而立命若非归根返本岂能复性聚眞敢冒冲科恭摅凡愫自知越分实负战兢臣诚惶诚恐稽首顿首伏念臣尘浊庸材昏蒙陋识不明气候滥叨济物之灵司未习典章冒摄灵坛之首职念人死而爲鬼借陶镕始遂还生度鬼复以成人非冶錬岂能受质木辉金润爰资合炁之功隂极阳回须頼生神之廕恭惟九天上帝陛下上翊三境髙拱重霄无爲而庶物自繁不言而十方被泽曲悯沉沦之苦特颁养育之恩布九极之生津胎全十月授五行之粹炁体备百神俯拔隂灵俓超阳境三途滞爽咸停谪役之劳万类孤魂同遂更生之乐臣无任祈恩激切之至谨奉表上进以闻臣诚惶诚恐稽首顿首再拜谨言年歳次月日具位臣姓某上表𠃔中切见章文乃古格其来尚矣𠃔中今编黄箓合用五章亦古仪也其间请祷之辞犹遵师传也散坛朱表一通乃广成先生之体格也而畧増法中所请官将而巳至于天帝之前而上表则中古以后世法而爲之故合守古今朝廷之典式𠃔中所列救苦表錬度表九天帝表皆从师㫖其辞则𠃔中冐昧撰述者非敢自以爲当盖取其与洞玄灵寳錬度行用不相背驰髙逹之士更能以雄伟之文而易之但不违科典又其善也九天上帝分作九通专表尤爲详尽然须九表各自命矣以九炁之次序而爲之乃佳𠃔中不才岂应悉备其事当俟后之作者以成垂世之规青词黄箓大斋专位拜词则合用七通曰玉清上清太清此三通则大道也次则昊天北极天皇此则上应三炁乃天中之主也地祇则昊天之配也至尊至上尽于此矣若斋醮事体稍小不专位拜词则从章格书大道阶也此外黄箓斋醮有南极大帝救苦天尊皆拜词者各有所见自从师授隋唐以后朝廷青词皆列圣位宋朝亦因之今録眞宗皇帝景德间内醮青词一首存此叅照及今之词格于左眞宗朝内醮青词维某年歳次某甲子某月某朔某日某甲子嗣天子臣某谨遣入内内殿头某代拜于大内朝元殿开启黄箓大斋一月日散日恭设罗天大醮一座二千四百分位谨谨顿首上启元始天尊太上道君太上老君三清圣衆十极髙眞北极星君九曜星君南北二斗星君天地水三元帝君玄中大法师三界官属一切眞灵㐲以叄天两地于覆载以无𥝠隂惨阳舒实生成而莫测緫万灵而上列甄庶物以下临顺之则昭应祯祥逆之则比生灾异先王所以祗畏前圣由是范围臣纂绍祖宗抚绥亿兆莫不观髙穹而取法循先宪而守成今以边陲克安𡻕时茂稔伊何凉徳恊比庆图敢忘驭朽之心以奉临深之戒将酬神贶恭启醮筵伏冀钖庆邦家垂休动植二气罔生于疪疠八纮永息于干戈十曜临天无差于顺度四溟纪地靡覩于扬波黔首咸安品彚斯㤗朝廷凝于庶绩寰宇逭于三灾颙叩玄灵伏切丹愫臣无任瞻天望圣之至谨词黄箓青词式维某年𡻕次某甲子某月某朔某日某甲子某府州县某处住坐奉道某官姓某谨投某经箓法师某于某处启建无上黄箓大斋㡬昼夜上资邦国普福羣生开陞七祖魂灵广度九幽孤爽集兹善果专用荐度亡故某魂超生善境谨谨顿首投词上启太上无形无名虚无自然至眞大道无上元尊金阙玉陛下臣伏以入文臣无任瞻天望圣激切屏营之至谨词黄箓散坛设醮青词维某年𡻕次某甲子某月某朔某日某甲子某府州县某处住坐奉道某官姓某谨投某经箓法师某人于某处启建无上黄箓大斋㡬昼夜上资邦国普福羣生升度先亡广抜孤爽集兹善果追荐某人魂仪超生福境斋事圆成谨用修设三界髙眞清醮三百六十分位昭答天恩臣谨顿首投词上启太上无形无名虚无自然至眞大道无上元尊金阙玉陛下臣伏以入文至臣无任瞻天望圣激切屏营之至谨词此词圣位乃俓拜大道则不复三境天尊词矣盖三炁即三境三境则大道此一阶位兼緫三炁包统一元无不尽矣今若具洞玄灵寳阶行灵寳法而章用太清阶则越格甚矣理亦不通如正一法师诸章旣用太清阶则青词亦止得同章而用或分作三境天尊位也今緫以大道阶则不拜三境词或有分位则玉清曰虚无自然元始天尊上清曰太上道君洞玄灵寳天尊太清曰太上老君洞神道徳天尊近有人用虚皇上帝于天尊之下者非也虚皇上帝别自是一位至于以道君爲妙有上帝以元始爲妙无上帝者亦不逹至道之人爲之也夫天尊则炁也则道也一炁分三是爲三境同生一炁以言其有则不可名以言其无则不可泯均处于妙无之间是三境同体也今以一尊爲妙有以一尊而妙无则有者不可使之无无者不可使之有岂非去道逺矣此等出竒好异三境天尊圣位亦戾古撰述多违科典乃浙东诸人爲之𠃔中足迹所历江湖亦爲稍广他处之好谲者不如是之衆也正一章太清阶曰太清玄元无上三天无极大道太上老君太上丈人天帝君天帝丈人九老仙都君九炁丈人百千万重道炁千二百官君太清玉陛下此阶则专于太清而全属洞神部矣正一斋醮青词若用此阶则合别拜玉清上清词可也故不若作三境天尊拜词矣外昊天词则曰太上开天执符御历含眞体道昊天玉皇上帝北极则曰中天紫微北极大帝天皇则曰勾陈星宫天皇大帝地祇则曰承天效法厚徳光太后土皇地祇此外杜撰不典之言母得汚渎上天也非我法眷不在此限𠃔中稽考古式斋醮自始及终皆备词关申是髙功措辞者独青词乃斋主之情㫖髙功之所据慿科所谓誊词者也青词代剖肝丹书象沥血所以形容斋主之诚切其辞贵简而不尚繁贵质而不尚丽倾心露胆求哀于上帝也近世能文之士则专肆浮华强记之人则多引故事儒家程文尚不得引史以证经况于混元未判大道先天而史传记载乃世间尘迹岂应取以质证于先天上帝之前近代词赋多爱断章用事而于青词置谜语有同儿戯亦敢爲誊奏良可哀也若用道家经典切冝详审道藏所蓄经文近来眞伪混杂未易分别如天台桐栢崇道观乃五代之末吴越王钱氏所建藏中诸经拘集道童及僧寺行者衆共抄録以实其中碧𥿄银书悉成卷轴当时四方割据钱氏处于偏方随其境内所有之书一时欲应限数故其间顚倒错谬不可胜记有脱字漏句全不可读有言辞鄙俚昭然伪撰者于今㡬三百年更数世之后不知始末则谓道典果有此等经文髙识之士自能剖决是非浅学之人执爲正典或者取而引用可乎𠃔中所见诸方经教混淆不失于天台况𠃔中足迹所不经行之地耳目所未渉历之书尤多遐方僻郡道舘琳宫经籍失正者甚衆学者所当深加详酌不冝一例轻用如应世诸杂经中人多取其全句入章词中絶有碍理者俗人之见每于荐度则力称亡者之徳行备述生前之勤劳岂是告天请宥之意耶人子孰不爱其亲若欲称其行义当求大手文笔以爲墓志行状及祭文挽章之𩔖可详书之此词非此例也矜耀死者之所长以夸于天下乎谓亡者而天不知乎祷病禳灾之词亦不能悔愆引咎反行怨天尤人或取经史中语以爲请福之辞或希求爵禄或侥望寿祉极口形容不识退逊彼以天爲何物耶古今印行青词极其浩愽文章伟丽者甚多体合科格者至少前辈主行之士皆预取青词遂字叅订不违科格始爲申誊𠃔中诸师尊多通古今刚介不夺虽大贵人请行斋醮亦将青词契勘未尝顺俗録奏岂畏斋主之诮也士大夫髙上之人其文有违道家典式者自可以理商议或世俗无知之辈輙陈猥陋之㫖又岂当爲其拜词哉迩来世态浇漓巳甚主行之士曲意趋时廉耻道尽惟恐斋主之不见用也何论词㫖之当否其间未谙科教不通义理冒昧行科者固不足责此等关奏未必上逹而天眞亦应原其无知春秋责备贤者錬逹典章之士心知其非乃敢徇情顺意不畏考罚拱手聴命于俗辈録其俚语而土奏其罪当如何哉青词之首曰维国号某年古今巳定近有人谓维字犯天讳而易曰时夫时字之义乃题梁书壁记序中之格谓书此之时年月使后人读之知其爲当时之事故也今青词书于坛中即时焚奏又非隔年异代而后行用却书时字于其首是诚何义也紫微夫人谓天中之书非世俗秽浊之迹若诸天隐讳之𩔖悉是天中之字世不可识经文逐时下降译以世书遂有凡世之字诸天之名列眞之讳于大道至尊之前不应回避自天而道无名无名诸天隐讳乃天地以分经籍旣降世方有之今世俗之维字而指爲大道名讳纵有经据亦不可行自唐以后累朝上天帝尊号前后一应玉𠕋皆曰维某年而陈隋以来百数年间亦止用维字何独近来上天方有此讳在朝廷不用皇其皇者大也天子称臣于天不应自称而朝廷不用国号者以下文有宋嗣天子之衘故不重叠也臣下词于天子则曰维皇帝某年乃古今之通义有石刻中或谓维字犯天讳者亦不可据也今録景徳间青词一首于前及蒋氏立成仪亦载唐朝青词一首前后体制相𩔖也朝廷则緫列圣位乃从古式民间独位拜词则三清三函昊天北极天皇后土各一函共拜七函江东㝷常设醮或专拜昊天一函以其天之主宰事所𨽻也有三境緫以太上大道之阶则只作一函也夫拜词乃露诚切者也朝廷青词自上帝而列至三界官属者乃普行祈祷也故北斗醮中亦上青词但言辞冝别重轻而不称奏也又有妄人诳世称青词上上于天帝而斗星或用白𥿄或用黄𥿄青词能于𥿄中分别髙下却称奏与上天一同何其谬哉夫岂知青素丹书乃剖肝沥血之义尔在天则称进称奏在列眞则曰申曰上而已词中言辞大冝斟酌不得与天同等凡青词之前巳具郷贯姓名于某处建某斋爲某事至词中却叙哀祈之情而巳若有将一雨聮形容建坛行道烧香然灯之意则理渉重复其文切在简当一念萌于胷次万灵鉴于空中但不可不致辞以伸恳祷而已又何待繁文盈牍而后动天乎𠃔中㝷常斋醮不预主行之时每承士友委撰青词僣易应命者颇多第一末学之文不应传逺故不欲收聚入法中姑叙世俗之弊然此事全在髙功该贯古今精考科典誊奏之时严加详酌傥有违戾则斋官不爲无罪而髙功罚倍余人可不戒哉可不谨之𠃔中每厠迹斋坛一备贠首职旣当主行则青词不应自撰所承词旨纵有毫发违碍必白斋官削易以用而士夫亦未尝而不见听也全不合典格者决不誊奏𠃔中之穷逹悉归之分定何须謟侫施士以苟求微利此实师尊之训而𠃔中赋性尤不敢䛕斋士而渎上帝也所有黄箓建斋至散坛方行设醮谢恩此随斋之醮以其营卫坛场传逹诚悃功成事竟醮谢眞灵者也与四十二等专醮之义不同故斋中青词则求哀请宥述建斋之所祷也至于醮谢青词则叙斋修有阙祈请蒙恩陈谢之辞也如曰斋事庆成惧典仪之违谬亡灵获度沐恩造之宏深此乃谢恩醮中青词意也常俗斋官或非自已撰述词文率多委之他人而士人用力于功名未免专心举业又不复辞以不能徃徃斋中青词祈一次醮中青词又请祈一次间有善于作文者不过形容斋之与醮而巳彼又安知道家斋后设醮之本旨治经之人于词中而状其事多𩔖经义破题治词赋之人则又多似世人之启箚如荐父母则用经句曰生我劬劳此诗随寓之词𥘉非对君上之语岂可遽执其说而对天称我可乎又有曰母𠔃鞠我皆此𩔖也士大夫青词自叙曰自踰知命之年屡玷观风之节夫五十而知天命孔子自述之语施于人前可也若以知命五十𡻕亦藏头语尔施于天可乎追荐青词曰居诸云迈哀悼何穷其意谓日居月诸傥用日月云迈则太熟出于其丽然除去日月字而独称居诸是何物也是何义也又如日岂期一梦之不还俄见八旬之甫及夫以一梦而形容其死施于挽章杂文可也又不用曰字而独称八旬是八十日乎八十年乎如曰遽染河鱼之疾旋兴隙驷之嗟此尤无礼以河鱼而作㵼痢之隐语以隙驷爲人死之谜言况人生若白驹之过隙乃譬喻尔祈上帝而用之可乎如曰玉京金阙歩八景之云霞圎峤方壸住三山之楼观拔度亡魂而所请如此上帝可以施行乎如曰朝露旣晞悲风徒切此用事之闲语尔然朝露易晞以言其出处则喻人之性命易损若断章止用此四字随寻常之理言之则朝露旣晞不过日出而巳又何可用之天乎若夫诗词之格有藏头有歇后有隐语有𩀱关其句而去其上一字或二字谓之藏头苏东坡有戯语诗曰圣善方当而立𡻕乃翁巳及者稀年上句以三十而立言其母三十𡻕也下句以俗谚有七十者稀言其父巳七十𡻕是乃藏头也用其句而去下二字或一字谓之歇后有人作石诗曰天汉支机罢仙人捧䏝余盖有天汉支机石仙人捧䏝石又东坡有词曰断送一生惟有破除万事无过盖他人有全句断送一生惟有酒破除万事无过酒东坡各去一字而取爲词正歇后体唐末有郑綮多爲此等谐语当时号作歇后郑五是也状其事而不言其名则谓之隐语如近代有诗曰萧萧出屋千㝷玉当空一炷云乃上句言竹也下句言香也即隐语体也用其句之义在此而寄意于彼谓之𩀱关东坡有词曰日岀西山雨无晴又有晴此本晴雨之晴而暗用作无情中有情此即𩀱关格也此等皆诗词杂文之体至于书启则用于平交势均位等之人可也或上大贵人及朝廷表牋已不可用而近时有青词用藏头隐语者甚多求哀请命于天乃用变格异体以肆䙝渎于心安乎此特摘其畧耳此外不识避忌者尚衆至于违戾道典格者皆是也不知考究而但欲主行斋事髙功之职岂易爲哉无知者旣不足责有识者又不敢言贪施利而媚斋官顺俗情而罔造物良可惊也章词之用所系不轻髙功若不自加叅究广覧求其至当而临事畧无去取咎将谁归𠃔中不足道也虑天之不可侮不免陈兹万分之一有志之士必察之区区之用心无知之辈未必不因此等正论反兴谤诺吁𠃔中之论爲髙识之士而发也异时岂无知此意者亦教门之一𦔳上清灵寳大法卷之二十四上清灵宝大法正统道藏三家本四十五卷正一部上清灵寳大法卷之二十五彩七上章科格品三洞垂科五文开焕自古以肇其机惟洞眞之道降流虽乆战国之末三茅眞君始开祥于句曲遂立宗坛其后如许长史许逺游杨司命郭眞人诸君相继不絶无非精练上道修诵洞经教出玉清繁文不立洞眞科格本无章奏之规至东汉正一天师应运挺生科条荐布于是斋修之典章表仪之灿然昭焕斯爲洞神之道正一之宗东呉左仙翁玄受灵寳洞玄科品于是传上章谒帝之科元纲飞歩之诀至晋许旌阳行孝道明王之教遂有驱妖馘毒之法济世立功之文悉皆洞玄之道灵寳之宗自古至今不可诬也夫灵寳拜章之法乃洞玄禁祕之文自太极仙翁内行飞神谒帝之妙外传上玄境域之祥可以修眞而炼形岂止誊章而启事传之非类殃考一身不奏妄传祸钟九祖若章中官将即隂阳神决吏刚风骑置吏驿马上章吏飞龙骑吏等官须与正一章同用盖刚风骑置之司无两途也校章定章诸从事等职以学者先佩都功诸箓故行兼用除去亦可至于功曹玉女印篆法阶屏炁存神蹑罡飞步朝元肇事㑹道通眞则专本洞玄之品灵寳本科上不僭用玉清大洞之仪下不杂行正一洞神之诀道有本源如精金美玉苟有一毫驳杂无非伪物惟精惟一始可感通仙翁修之而得道成眞司马承祯获闻其祕尝隐于少室山中以此洞玄章法流传于世遇之者切须保祕傥非盟天告地临坛付授谨勿轻用非此宗𣲖尤不冝行用也宁可指以爲非弃而弗取乃至漏慢尔平居闲暇之时先当习定夫定者非释氏所谓寂灭顽空之义也惟儒家颜子心斋坐忘之道则近之矣内念不出外想不入湛然静空绵绵若存静中有动法术生焉拥三炁而内𠑽聚一神而中峙立此妙本身世雨忘渐觉此神轻浮冉冉离世乗虚驭炁飘飘而上依法飞歩其诀巳散在法中学者当自得之始于人之共知而终也非人所可知不用术数而功自隆不待吹嘘而形自炼不出神而神自出不俟修眞而眞自成施之章奏剪除妖妄殄灭精邪超度存亡禳郄灾难万道归一简而不繁实灵寳之枢机眞仙之径路也上章沐浴凡遇拜章先净外秽沐浴更衣用香汤先沐后浴即易新衣入静室夫身不㓗则神不居则法不灵法不灵则难格天矣煎汤方桃皮茒香藿香香白芷苓陵香右爲麤末同煎服符以净内秽呪曰天地运用日月之精光彻四海能断邪精斩妖去病身有光明神水漑作万祸灭形急急如律令诵呪书符烧灰净水调服仍以一道安章格案下勿令人见常服符篆凡拜章之士寻常当持诵灵文飡服符篆感㑹灵炁濯炼身神庶可临事有应常服之符具存法中欲于此䟽出恐见者忽畧忘义故不立爲定格但能以平时行用有验之符逐时自服足矣服章告心神法凡临坛拜章于三日之前先畧具章中事意用十分轻薄𥿄二寸半细书却入静存神以章吞服此拜章之作用也若灵寳有心章之格乃告急宻切之条与此大畧近世有闻其名而得其传者乃曰心章长三寸三分即是告心神章也迩来多以此爲心章制度告天差谬甚矣所服章格巳临坛盟受此不再叙上章烧符此常用符也又名都匠符古仪于拜章临伏时烧之御案香炉中不可以其名称常熟而忽之章前后空𥿄正一章用一十二小印自再拜至太𡻕后皆印之有一家印有弦如印式有一家小印不用弦只如符用之故正一章太玄都前不空行洞玄之科则章前后各空𥿄悉依式书符不用一十二小印于年月上只用通章印而巳世人但见神霄箓内载通章印遂遽称此印玉清属洞眞部殊不知神霄之教未兴而洞玄章法自五代以前并用此印而通章印文乃灵寳升天大劵但去其下文耳生人用之以爲升章入天廷之质证而巳夫印者志也信也正此义也洞玄章法用通章印则是灵寳本科或者见此等行用以一符一印稍渉他书便称玉清灵寳非也升天大劵自古及今昭然属洞玄部给付亡人则以九玄使者字下有召魂升等字生人用以爲印则去下文岂应便以爲属洞眞部神霄箓中自编入备用耳其箓与法亦未尝力指谓此印不系洞玄灵寳之品目盖神霄当时以爲天坛万法俱緫是以灵寳有一二符编入箓中未可以此便易古之纲目也灵寳拜章仪髙功立靖服符存念本科排酒果三十六分列两庑备威仪诣靖引髙功诣师幕启事竟升外坛至地户念入户呪升天门上十方香御案上香焚香符上本位香髙功移科案居坛右靣西北次存四灵卫巳日月照形去靣各九寸北斗盖头魒向前礼师如斋法存三将军自天门降上元左肾黒炁中元右肾黒炁下元心赤炁存朱衣吏兵翊卫坛所都讲举各礼师存念如法髙功宣呪呪曰大始元眞五老髙尊太常皓映无幽不均上御九天中制鄷山下鎭江海十二河源八威神呪灵𠕋五篇召龙浮水收炁聚云万精摧落所诛无蠲日月五星此斗七元诸天诸地诸水诸山天王游宴五帝仗旛天丁前驱金虎后奔䦆天勐兽罗闭四门所唿立至所召趍前赤书豁落风火无闲有所摄言金龙驿传都讲举鸣法鼓二十四通无上三天玄元始三炁太上老君召出臣身中三五功曹左右官使者左右捧香驿龙骑吏侍香金童传言玉女五帝直符直日香官各三十六人岀岀者严装关启此间土地里域社稷正神臣今正尔烧香奉爲入意其诸情悃具载章文愿得太上十方正眞生炁下降流入臣身中令臣所启速逹俓御至眞无极大道昊天玉皇上帝御前各称法位具法位臣某与合坛官衆等谨同诚上启无极大道上帝髙眞日曺太阳帝君月府太隂皇君北斗七元星君天地水三元帝君北极四圣元帅眞君五方五徳星君四方二十八宿星君玄中大法师正一静应眞君灵寳经籍度三师眞君太极左仙翁冲应眞君九州都仙太史髙明大使神功妙济眞君古今传教眞师三洞宗坛上圣灵寳经箓中神仙洞玄科法中圣衆十方飞天神王三元唐葛周三眞君监斋直事灵寳官属章中千乗万骑一切眞灵臣闻上帝髙眞玄极至尊之主玉京金阙紫清无上之天仰之而杳邈难穷瞻之而穹窿无际势岂容于言接形非可以阶升自惟髙下之殊途亦且圣凡之异辙然而科列关誊之职教宏飞谒之规虽天人交通于肹蠁之间实师资接引于思存之顷盖出其神得以朝帝而㓗其躬许容格天腾翥须㬰感通倐歘将列封章而上逹先期眞驭以下临召出身神恭迎天吏愿坚𥘉誓曲轸玄慈稽首投诚谨当上请请章官位上香献茶𥘉献法事重称法位具位臣某谨同诚上收无极大道上帝髙眞日月星斗上圣三官四圣五师眞君三洞经箓神仙三元将军章中官吏咸望眞慈俯曰洞鉴臣闻洞玄启运大宏章奏之仪灵寳重科广示斋修之格眞风普浃玄化诞敷由眞师开曲济之门乃上圣阐无穷之惠万方仰頼千古攸遵岂地界晚学可以賛扬实上境圣师俯加接引尚祈悯济终赐提携臣所据某人励志精勤投词激切乞贡章文而上逹欲祈穹极之垂慈然臣俗网凡夫地行贱质昌当职位叨任关宣未能恩气以轻身岂遂飞云而谒帝惟遵定格徒按成规非仗师恩难闻天听恭望玉京教主金阙师尊降日时功曹勑章奏官吏赴坛传悃依式升章庶显教科俾昭报应敢伸菲荐用罄愚𠂻稽颡致恭谨陈亚献上香法事臣谨重诚上启无极大道上圣师尊三元唐葛周三眞君三天门下上章词表灵官引进眞官上官典者法中飞章从事促炁功曹驿亭令丞四部监功谒者察姦执正诸君吏赍章进章诸从事三五功曹左右官使者五帝直符日时主者直日香官太𡻕官君十干当直将吏山川溪谷海岳洞天灵官将吏章中千乗万骑一切眞灵伏以苍苍上极非人可亲翼翼小心惟神能格欲竭存思之妙全慿传奏之灵以今某遵奉科仪投词启事贡誊章牍愿彻髙尊若非天吏以通传安得尘词而洞逹恭陈薄荐延降神骖鉴此微𠂻钖诸灵贶𦔳人神之存想指云路以冲升引进眞官导迎前后上官典者评省通呈俾兹恳切之忱即遂昭通之应敢终三酌以毕醮仪读钱马状谨白五体眞官八景神吏金堂玉室一切尊神伏以首列九宫宗奉泥丸之上帝中理五炁混合身内之百神欲造眞机冝通妙用又况传经授箓裂劵分环凡有请祈法当利济今陈章牍上逹丹阍出一身正炁之神奏三境髙眞之御从凡入圣自地升天先度罡风荐浮空界历角亢而治气旋箕斗以护形谒两曜之神宫度五常之星府欲界色界无色种民上通金阙之髙朝奏玉京之圣启陈事竟还复身中谨按科条关出将吏长跪岀官谨出臣身中五体眞官功曹上三天执法开化隂阳功曹消灾散祸解厄君吏各一十二人出治中建节监功大将军前部効功后部効杀驿亭令驿亭丞四部监功谒者法中飞章从事促炁功曹三五功曹左右官使者五帝直符玉童玉女隂阳神决吏岀出者严装显服冠带垂缨整其威仪功曹弁朱阳之帻冠通天之冠衣皂纨单衣腰带龙头之剑捧持谒簿使者弁玄隂之帻冠九徳之冠衣绛章单衣腰带虎符赍执玉版直使功曹住立四方三五功曹住立中央治病功曹营卫臣身左官使者建节在前右官使者持幢在后阳神决吏立左隂神决吏立右上部功曹住立上方中部功曹住立身中促炁功曹催促十方上部使者逺望上天中部使者逺瞻八方都官使者匝绕臣身天驺甲卒狼吏虎贲察姦勾骑都官仆射天丁力士治正执正吏收神食神吏収鬼食鬼吏收炁食炁吏收毒食毒吏收精食精吏诛符破庙吏罡风骑置吏驿马上章吏飞龙骑吏等官并皆屯驻臣左右前后咸受臣所宣词语分别关启此间土地里域正神监察考召左右都平君二十八治三十六靖庐七十二福地三百六十名山崑崙上宫洞天海岳道上二玄三元四始二十四炁十二时神皇天后土今年太𡻕某太隂六十甲子诸官君风炁注炁里邑社四面八方东九夷胡老君南八蛮越老君西六戎氐老君北五狄𦍑老君中央三秦仓老君玄元正炁二万六千神仙川源溪谷山林孟长十二溪眞根源本始本地之主社稷灵官将吏谨同诚上启太上无形无名虚无自然至眞大道太上道君上清玉陛下臣幸以宿縁叨奉教法告盟之日约以流通誓愿敷賛眞风振扬道妙永扶国祚普济生灵凡有投诚理冝关奏今谨有某投词入意赍持法信求拜章书臣谨爲伏地拜奏章文今在素案之上伏愿上官典者垂神省理以时上逹请省章文捧章露于御案龙头书刀鎭左朱笔鱼鴈鎭右宣章副本按旧仪先遣章后乃封章但未封先遣官则封后不复启祝颇爲未顺今以封章在前遣官在后傥欲自从旧仪随便道衆捧章文及章函面印绒线煳黏等就髙功案髙功捧章函宻念开函呪函不先开以章安函外旧用蜡塡印池上用蜡印而蜡实不㓗今止用绒线系毕以煳黏印在池上用印之纸亦不用蜡传言书佐开函小吏手执书刀开发函轨章文上御开通道理所奏速逹臣获终始次以章于香上度过宻念熏章呪五色之烟冲章上天五色之炁冲章逹帝下官故炁不得妄干封章法师自入函章表道士授线以煳黏印池髙功安贴𥿄印次宻祝勑章呪臣笔灵灵勑此上清仙童玉女开发龙函令臣关奏速逹天庭急急如律令又宻呪遣章威仪及时关奏祕印心传灵章宻授朱烟起夜云路通昼仰望玄恩濳垂福祐髙功封章毕捧于简上长跪遣官谨遣臣身中五体眞官官一小吏十二书佐三五功曹左右官使者促炁功曹飞章从事五帝直符飞龙骑吏等官严装显服冠带垂缨佩剑持箓爲臣及时操持章文俓上诣三天合属曹治随章进对臣幸以夙因谬膺玄职不逹正眞未明炁候资品凡陋识见愚庸所进章文或违科禁文字不整词旨差讹脱落乖违语言䙝渎请章中从事书佐小吏以时削治俾遂进呈无令上官典者有所谴却臣屏息随章俓上太上无形无名虚无自然至眞大道太上道君上清玉陛下谨勿稽停左右历关吏章中诸灵官以次分别当令所请者下所召者到所治者愈所济者度所诛者灭所迁者逹若有下官故炁于空界之中邀截臣章文使不上逹者即请録付合属天狱依律治罪以明天宪所有章牍必使上闻臣俯伏御右恭俟天恩乞垂报应髙功以章授道衆置章几上知磬举法事监斋随章引至焚燎所焚章用烈火焚之宣官将关坛中举焚章词颂髙功送章出随即拜伏存思行用如式坛四角安香炉四方烧符髙功伏章起称以闻焚章颂毕宣科臣谨重诚上启无极大道太上眞师玄中大法师三天大法师正一靖应眞君灵寳经籍度三师眞君此极四圣元帅眞君太极左仙翁冲应眞君九州都仙太史髙明大使神功妙济眞君三洞宗坛上圣万古传教宗师十方巳得道神仙三元唐葛周三眞君三天门下上章词表灵官引进眞官章中功曹玉女从事直符虚空云路翊卫仙僚五体眞官身中万神臣闻存眞念道冀通㭝炁之髙拜表誊章未彻教中之妙徒按彞章而就事深知凡骨以非仙輙借恩𥝠以二十四神而飞章紫极仰依覆育由三十五分而緫炁上玄但以想念不精荐陈爽礼仰攀霞仗幸沐俯临恭恋云舆诚难后从愿曲原其狂僭冀终钖以生成所请所祈能通能应怀恩实切俛首知归引领天衢再拜奉送送圣颂高功长跪纳官臣奏章事竟所出身中五体眞官功曹使者各从衆妙之门而入在左还左在右还右弥纶天地直使功曹主领检押各归本位安稳金堂玉室母令差互后召复到一如故事十二愿复炉香官使者左右龙虎君侍香诸灵官当令臣拜章之所自然生金液丹碧芝英百灵衆眞交㑹在此香火炉前令臣学道得道求仙得仙斋官受福天下蒙恩亡灵受度幽爽升迁十方仙童玉女侍卫香烟传臣所奏所启之言速逹俓诣至眞无极大道昊天玉皇上帝御前出户下坛师幕称谢退入靖室章官醮位上元道化唐眞君中元定志葛眞君下元护正周眞君三天门下上章词表灵官三天门下引进仙官上官典者治中建节监功大将军治中炁中官将呈章通章从事録章校章从事定章剌章从事印章御章从事赍章从事章中官将法中飞章从事促炁功曹三五功曹左右官使者五帝直符玉童玉女香官驿吏四部监功谒者驿亭令丞察姦执正诸官君收邪食炁诸君官将隂阳神决吏科车赤符吏罡风骑置吏驿马上章吏传言玉女书佐官吏三元四始二十四炁神君天门引进神吏守卫官君六十甲子诸官君今年某太𡻕尊皇君十干当直功曹将吏童子十二时直主者三界四直功曹传奏直符监察考召诸司官将洞天福地靖庐治化灵官将吏山林孟长山川溪谷灵官将吏九州分野社稷正神当境城隍社令根源本始神司等神当境土地里域正神章中千乗万骑一切眞灵𠃔中师授章法乃洞玄灵寳之道兼章出于古科有如正一之宗世所常行与灵寳之品其官将吏兵大同而小异至于飞神谒帝存想施爲则灵寳与正一全不相𩔖非对天盟授不容显宣如玉清之品洞眞之部不出章奏之格古今之所共知近世天台法中却谓心章之𩔖玉清合用通章印此其见神霄箓内载通章印遂创此说不知印文乃灵寳昇天大劵也又谓洞玄部合用九灵飞步章奏印夫九灵飞歩乃拜章之作用尔古无司局立此印名指爲洞玄部则非矣又爲洞神部用黄神越章印此印亦非专主正一之宗盖彼不考其详也蒋氏立成仪则谓斋法出于灵寳而章奏始于正一盖其源流嗣法于正一之宗坛而天师合从本科上章故不旁考灵寳也从立成仪之论须不用灵寳本科且不失正一章奏之式是刻鹄也亦爲稍稳傥不考洞眞部本无章式从天台而自分三洞拜章恐不免违戾教典是尔世有谓三五飞歩爲正一章法九灵飞歩乃洞玄部之行用至有取神霄官将吏兵混同拜章者须神霄之教盛于宋朝宣和间而神霄未行之先灵寳之科降世乆矣元不与神霄相杂故近世叅行大洞益以神霄却行灵寳遂谓之玉清灵寳者似觉详尽而古来未见此格也夫洞玄灵寳拜章之法当行功于平居闲暇之时习炁鍊神升虚入妙在内则谓之十转回灵在拜章则谓之元网飞歩临坛之际不复纷纭举措手搯足行惟令道衆以香炉四枚安于拜坛之四角皆烈火丰香𦆵候髙功拜伏即以四符焚于四角香炉内高功遣官毕捧章授道衆赍章徃焚燎髙功随即㐲章所谓寂然不动感而遂通当致力于平时也此则与正一存想飞神大不同矣惟传此宗沠受此法衘书此章式以此圣位用此印记习此功法自始及终从表至里悉成一家始有感彻若𥨸此一二行用以増益旧学或以传法之士耻于见从其印篆文移章式衘位不伏攺定却取元网飞歩之名以诈世俗则道有常宪不可欺上清灵寳大法卷之二十五上清灵宝大法正统道藏三家本四十五卷正一部上清灵寳大法卷之二十六彩八六幕启谢品君前用表礼也太子诸王以至宰执大臣用笺用启亦礼也此世法也道家古来立教之𥘉止有章词中古以后体效世法遂有文檄表状夫旣叅古典而约以礼经则六幕合用笺文旧格用表于师前戾乎礼法矣近者有用䟽者及考汉唐朝臣论事皆用䟽如宋之上殿札子之𩔖今师前之䟽乃叙事于前而以排句四六之文作右语此又非古之䟽体故止从古者上太子诸王之例用笺于礼不悖乃爲适中谨按文选有晋梁笺九首内二首上太上笺则称臣其首云臣某言其末云死罪死罪其余与朝廷元辅并诸王皆不称臣首末一同并无中谢若宋朝令格内笺式则与今之表相同只攺顿首爲叩头却不称臣𠃔中从师传止于天帝前用奏牍上表其余列具并用笺通考古今之式则体太子之例用笺称臣傥依晋梁旧体以散文爲之或从今制则对偶排语亦从其便须更典则无𧇊不爲致君臣一等其中言词却以简切而无䙝渎爲尚若务文词华丽牵引故事如几世朝廷表笺体则于道典违科诚非以实应天之本意也𠃔中所述姑待一时之用非敢执爲定式髙才慱学练逹科教之士自以雄深雅徤之文而易之尤幸也启六幕坛笺六式启玄师臣某言臣今月某日爲某人修建某斋爲某事以今肃启建坛者臣闻龙汉开图包万天之祖炁赤明启运列三洞之明科旣宏济度之端遂有斋修之格輙遵师训仰叩天阍臣不揆么微滥司教典舒坛阐事庸罄竭于斋盟列欵誊词以敷陈于哀愫况奉精虔之恳恭摅朝奏之仪傥非仰赖于师慈岂获上通于帝阙恭惟玄中教主大法师静老天尊道均天地化并隂阳陶镕万象而自不以爲功训育三才而物皆被其泽俯察告斋之至愿不违立教之𥘉心接引愚迷矜怜迫切冀章词之上逹保斋直以无魔俾兹一念之忱上彻九重之听谨奉笺陈启以闻臣某叩头惶惧死罪谨言年𡻕次月日具法职臣姓某上笺启五帝臣某言臣今月某日爲某人修建某斋爲某事以今宿启建坛者臣闻混茫资始分三炁以凝眞浩荡裁形列五方而作鎭典功过之録籍司惩劝之权纲将赖帡幪敢摅情恳伏念臣生身麈浊受性昏庸偶借夙縁获依冲廕旣奉正眞之教敢宏济度之科肃坛襌以朝修列词章而关启非仰干于鉴録岂能遂于感通恭惟中央黄帝天君北方黒帝天君西方白帝天君南方赤帝天君东方青帝天君毓妙劫𥘉融神化始佐干坤而拱极秉造化以司方恩浃万生利覃羣品专体精诚之祷俾成斋直之功悃诚上彻于九霄惠泽遐霑于六合百灵效职十地开光谨奉笺启以闻臣某叩头惶惧死罪谨言年𡻕次月日具法职臣姓某上笺启三官臣某言臣今月某日爲某人修建某斋爲某事以今宿启建坛者臣闻至仁阐教垂济度之明科大道宣慈列斋修之教典人天同福幽显均休輙録凡悰上陈渊鉴伏念臣蠢愚浊质琐陋庸资夙际善因获陶眞化愧才能之谫薄念识见之昏蒙行道建斋乃谬当于首职济生度死虑难格于髙穹匪赖成全曷能就事恭惟下元水官帝君中元地官帝君上元天官帝君斡旋万化掌握三灵羣生悉𨽻于统临衆善咸归于校録况属斋盟之始敢干考察之司所冀誊启九清关闻三界赦愆宥过俾斋直以无魔錬魄陶魂庶幽沉之获度曲停仙仗俯察斋功谨奉笺陈启以闻臣某叩头惶惧死罪谨言年𡻕次月日具法职臣姓某上笺启天师臣某言臣今月某日爲某人修建某斋爲某事以今宿启建坛者臣闻运偶眞期播灵风而育物天开神化宏至道以垂文昭示典彛作成今古爰徼慈佑庸启清场伏念臣宿借善因早濡惠泽愧功能之未立念济拔之当勤况承虔切之辞敢伸关告恭按典章之格用竭修崇实借提携庶期感彻恭惟三天扶教辅元大法师正一静度显佑眞君禀资道粹分炁魁灵功拯世于万方职侍宸于三境陶镕末学接引将来益恢立教之恩俯録告斋之悃伏愿誊词天阙颁命地司降法箓三洞之官君勑经科十方之将吏禀符受令启道开关俾斋直之圆成庶幽显之昭泰谨奉笺陈启以闻臣某叩头惶惧死罪谨言年歳次月日具法职臣姓某上笺启三师臣某言臣今月某日爲某人修建某斋爲某事以今宿启建坛者臣闻运肇重玄列万途而布化祥开三洞緫衆妙以流辉昭示典彛恢张矩范僭孚愚愫仰冒灵司伏念臣拯幽护明功莫先于斋福誊词列𣢾事实𨽻于师垣况奉坚诚式稽旧典欲期感格须仗恩矜恭惟灵寳度师君灵寳籍师君灵寳经师君立教𥘉元垂科永劫惟经籍度之累洽传道法箓之羣书曲轸深仁俯怜后学伏愿特迂眞驭俯驻皇坛俾斋直之就成庶词章之上御谨奉笺陈启以闻臣某叩头惶惧死罪谨言年𡻕次月日具法职臣姓某上笺启监斋臣某言臣今月某日爲某人修建某斋爲某事以今宿启建坛者臣闻道启冲科遂列斋修之格教敷眞䕃乃分典领之司事仰𨽻于玄曹诚用摅于凡悃尚祈渊鉴俯録斋盟㐲念臣幻网结坯庸昏受质本无逹识冒玷玄班旣承斋主之倾𠂻恭励法流而孚告祈显幽之共济庶遐迩以霑休匪仗鉴观岂容成就恭惟灵寳监斋大法师眞君錬眞累劫宏化万方恩普浃于迷途泽广周于后学畧停仙仗千灵翊卫于玄坛少振典仪三炁𠑽盈于法界谨奉笺陈启以闻臣某叩头惶惧死罪谨言年𡻕次月日具法职臣姓某上笺谢六幕散坛六笺谢玄师臣某言臣今月某日昨爲某人崇建某斋巳遂圆成者臣闻天覆万有尘愚俱頼于陶成教出九清幽显悉蒙于开度遂令末学获毕斋修敢罄凡悰荐干冲听伏念臣建坛行道须仰籍于教科思神念眞实难全于典格臣等微行浅陋进止乖踈性愚识昏词章䙝渎幸关行之旣毕念违戾之诚多拊已自惭扪心有慊恭惟玄中教主大法师功超十极位列三天纲纪隂阳恩普霑于六合扶持造化教广被于万方遂令草芥之微𥨸冒师尊之庇伏愿大垂矜悯曲赐慈怜原贷深愆削五帝四司之籍鉴昭凡悃超三途九狱之魂泽被无穷恩霑有识谨奉笺称谢以闻臣某叩头惶惧死罪谨言年𡻕次月日具法职臣姓某上笺谢五帝臣某言臣今月某日爲某人崇建某斋巳遂圆成者臣闻元𣑽萌辉灵机运化惟度人之无量故拯世之有经幸依典録之恩获毕斋修之礼敢殚下悃荐渎灵威伏念臣禀质卑微赋资愚钝身滥膺于符箓学未逹于典章列款盟心难抑来诚之切誊词展敬遂全法席之终惭无善之可书徒积愆之是惧非祈悯济难冀原容恭惟中央黄帝君北方黒帝君西方白帝君南方赤帝君东方青帝君与道分眞随天肇粹校万灵之陞黜运五炁之循环尘凡悉在于矜包幽显咸依于覆育愿勒修斋之渺福曲寛戾格之深辜苦爽迁神昭六天而清泰含生遂性宁万𩔖以安平谨奉笺称谢以闻某叩头惶惧死罪谨言年𡻕次月日具法职臣姓某上笺谢三官臣某言臣今月某日爲某人崇建某斋巳遂圆成者臣闻瑶坛崇启旣霑鉴应之恩玉节旋回敢罄祷祈之悃奉彛章而荐愬仰灵眷之再孚伏念臣季世凡资尘劳末学一念无统莫知修进之阶百过未消岂錬斋修之典徒按仪而就事虑违式以成愆深知谴罚以难迯敢露忱诚而自讼恭惟下元水官帝君中元地官帝君上元天官帝君尊临九府摄制三元神人悉𨽻于校量幽显咸资于陶铸悯兹蠢昧赐以寛容赦失格之深辜宥同斋之衆过恩覃三界愿纪勒于斋功泽被十方普超升于滞爽谨奉笺称谢以闻臣某叩头惶惧死罪谨言年嵗次月日具法职臣姓某上笺谢天师臣某言臣今月某日爲某人崇建某斋巳遂圎成者臣闻元纲启藴开济幽度世之科眞教垂文列阐事修斋之品遂令末学获毕善功伏念臣体未洞眞才非格物诵经行道輙祗事于彛章犯禁失仪实有𧇊于成典惟籍师尊之宥庶寛凡陋之辜恭惟三天扶教辅元大法师正一静应显佑眞君天目诞灵云台錬秀感玉局再临之驾传琅函千轴之书愿悯凡才益恢洪誓扶持隐显曲行纪善以颁恩原宥愆非免俾因斋而获罪曁诸有识同证无爲谨奉笺称谢以闻臣某叩头惶惧死罪谨言年𡻕次月日具法职臣姓某上笺谢三师臣某言臣今月某日爲某人崇建某斋巳遂圎成者臣闻妙本无言随机而设教元枢着式应物以宣慈爰因典则之恢宏俾迪斋修之成就不惭累渎再贡诚祈伏念臣猥以凡微叨承化育自顾谬庸之品僭班济度之司建坛席而行香诵经奉章词而济幽度显幸关宣之毕事愧终始之违科非仗师恩岂迯𡨋谴恭惟灵寳度师君灵寳籍师君灵寳经师君翊天典教宏道传眞振清化而不穷播神休而罔极曲矜末学削罪籍而宥愆非俯録斋忱纪善功而昭惠泽十方均庆九夜蒙休谨奉笺称谢以闻臣某叩头惶惧死罪谨言年𡻕次月日具法职臣姓某上笺谢监斋臣某言臣今月某日爲某人崇建某斋巳遂圎成者臣闻立仪阐事爰遵斋直之规奉教行科实籍鉴观之泽敢终愚悃荐冒灵慈伏念臣素之青才幸霑玄廕典章莫练滥居济度之班存念未眞谬列关誊之职虽勉强以事竟惊违戾之愆深輙赖矜容亟伸悔谢恭惟灵寳监斋大法师眞君主权科范典録教纲巳蒙成就于善功尚冀原除于重谴伏愿誊词九极关告诸司勒斋福以无穷涣眞休而普浃合坛法衆咸消纪过之编率土含灵尽迪有生之乐谨奉笺称谢以闻臣某叩头惶惧死罪谨言年𡻕次月日具法职臣姓某上笺𠃔中依按杜广成斋科列六幕次序叅酌古今典礼故用笺文惟五帝近世多以爲五老上帝遂列位作东方青灵始老天君之类但五炁在天中则爲五老上帝在天文则爲五星在地则爲五岳在事则爲五常在物则爲五行在神则爲五帝是东方青帝威灵仰之𩔖是也在人则爲五脏夫五炁无徃而不在但五老上帝乃五炁之根宗天中之上帝若紏察凡人之功过典録世间罪福恐非天帝所当下临故玄中法师主领教纲而三官五帝攷察功过此五帝实三界之有司而巳若东方青帝灵威仰南方赤帝赤熛怒西方白帝白招矩北方黒帝叶光纪中央黄帝含枢纽盖旧来有经中注解即以此五帝爲五老巳恐不安而有青帝司春赤帝司夏之𩔖乃五方帝也此则当与三官同爲考察之司此外五帝之位尚不止此酌其事体则斋坛之位只用东方青帝南方赤帝西方白帝北方黒帝中央黄帝乃爲通义不必指五老上帝以爲定制况先儒论五帝古今未有酌义而司盟斋事乃三界有司之职故位在玄中之下而与三官同列是尤不可定爲五老上帝也贯通经教之士更详考之又重序于醮谢圣位内矣上清灵寳大法卷之二十六上清灵宝大法正统道藏三家本四十五卷正一部上清灵寳大法卷之二十七彩九奏申文檄品神仙之门户不一而立功济丗爲首故法箓行持之士冝勉力于教科旣未能通眞逹灵凡有请祈须仗文檄然须言辞有理亦要典格无𧇊有如朝廷䟽状尚有定格髙天上帝无极至尊岂可妄乱亵渎主领斋醮职在关宣通逹悃诚利济幽显旣在练逹科教要在少通文辞况黄箓大斋人天所重全在髙功立意措辞不当随顺俗情卤莾备奏于理窒碍决难感通科法之中事先关奏故以奏申文檄随法应用而不敢畧也奏状式具法位姓某诚惶诚惧稽首再拜上言臣入意谨録状上奏某帝尊玉陛下臣恭望天慈𠃔臣所奏特赐颁降施行臣干冐天威下情无任惶惧待罪之至谨奏年𡻕次月日具法位姓某奏此一奏式世人用之者少浙中尤不识此格𠃔中师传一宗行之乆逺仍只用于三清上帝昊天北极天帝而巳盖以三清天尊即玄元始三炁也三炁爲万化之根源三界之宗祖生育天地肇造隂阳无形无名难思难议号爲天尊盖强名之也至于昊天上帝爲万天之主宰统御万灵上应玄炁圵极大帝緫録万星爲天之枢纽上应元炁天皇大帝现象则居句陈之下位亚紫微垣上应始炁三界之外六极之中莫尊于此矣故用此奏牍畧如章首之文不敢于世间常礼渎之也故其所乞亦不敢繁辞只乞颁降施行而巳至于请醮则于上帝之前只云欲望天恩鉴録可也奏状前贴黄在衘位之右黄上之字行与状字行踈宻相同贴与上言字平行以单数状后倚黄云乞付合属眞司颁降施行贴在年月之右通倚黄上用印如世间奏状式也内封皮某天尊玉陛下具法位臣姓某谨封方函具法位臣姓某谨封方函上或云奏状谨上诣三天门下天枢院投进亦可仍别状申天枢院谓之引进状单发一通则附奏状函内如累牍则开列申状别函申天枢院此则犹世间奏状别申门下省也申天枢院状具法位臣姓某今爲某事见行録状上奏天阙须至申上者右谨具申三天门下天枢院主宰髙眞欲望眞慈特与通进施行某干冒眞威不胜惶惧谨状年𡻕次月日具法位臣姓某状𠃔中考之教典而髙天主宰亦有可知者亦有不可穷者若非洞彻玉清面朝金阙固不宜𥝠见臆度妄撰名位也今于天曹省府只称主宰髙眞免犯禁忌正典不出而世间所传呪之书难于据慿也上界诸天尊诸天帝道君元君天君若天尊天帝则正典位号如道君则紫微上宫明皇道君之𩔖是也元君则万炁祖母元君之𩔖是也斯皆与诸天帝相同并用奏状则如世间奏状式近世传受法书妄立上眞名位不可备述并不在此例如天师而过唿天君追魂玉女而唿元君者其爲紊乱典章尤甚断不宜因迷蹈误也戒之戒之奏式具法位臣姓某右臣谨据入意谨録状上奏某帝尊陛下欲望天慈𠃔臣所奏特赐如何施行臣干冒天威下情无任惶惧战慄之至谨状𡻕次月日具法位臣姓某奏巳前后贴黄并同世法方函则随所诣宫阙若非正典所载不得撰立宫阙名号本欲异于他人以诳世俗殊不知䙝渎上象自贻天宪愚者袭之愈误后学切冝遵古可也若世间奏状亦有先具衘位次録事因后起右列者道家近用之全依世间格也世格奏状具法位臣姓某凖格或据词入意颂至奏闻者右所据已如何施行欲望眞慈允臣所奏谨録状奏闻伏候勑㫖年𡻕次月日具法位臣姓某状世间格内又一式具法位臣姓某右臣入意谨録状奏闻谨状年𡻕次月日具法状前后贴黄并如常式但世间之格式惟道家所奏帝尊位号不一难悉得其传授近世多用此二式而添入圣位是又与世法大同而小异矣如章文之状惟允中一𣲖用之从世俗者多止用此世间之格自从事冝也上界列眞日宫月府五星四曜北斗三官四圣五师髙天上辅玉帝贵臣天曹主执上境诸司并用申状甞谓斋醮之仪关宣之典文移奏告利害不轻近世所行或于七元五师上界列眞悉用奏牍甚至泰玄都省亦有用奏状者且故依効近世朝廷名位自行注拟髙眞随意䙝渎且如玄中法师虽爲科教之宗然于天则臣也或者以爲老君化身行教而正典未见出处设使果是老君分炁易形亦不可尊爲帝也盖始炁居于太清则爲天尊也若化形而行教且曰玄中法师是三境之臣也老君先天立教历劫度人不可备举至周爲柱下史隐名易号託质人寰志在度人无拘髙下当此之时不过周室之臣尔及其紫炁度关青牛返阙凝眞霄极正位太清当此之时谓之天帝谓之上帝故分形下降臣事周室之时不以爲卑炁返髙穹君临上境之时不以爲尊本于妙有妙无之间随其化现而名之可也若爲道徳天尊则天中之君也合用章奏也若爲玄中大法师则天上之臣也合用申状也今欲俓指玄中爲老君则不然也或者又称玄中法师爲静老天尊尤其谬矣道经师三寳盖道不可名因经立教教典旣立非师不传斋坛之中合崇宗本故自道而经自经而师非以其位列三寳而便爲上帝旧有罗天醮位及宋朝再加编考当时道録院叅稽典格而五师之位乃在三官四圣衆眞之下尔至如正一天师尤不可诬之按天师以东汉光武之世生之于呉之天目山后世甞立神仙观是其所也汉末永寿二年飞昇于蜀太上遣五帝使者授天师位爲正一眞人面朝九清臣事三境本传并经籍昭然者斋醮之科师爲宗本别立专幕者礼也文状之间合用申牍降于天帝可也岂应君前亦奏臣前亦奏可乎陞天师玉帝爲一等可乎天师上昇之日位方爲眞人宋朝方上号爲正一静应眞君巳自穹于天爵矣或者又称爲天君夫天君则与天帝并也清微天寳禹余灵寳大赤神寳即三炁天君也东方青灵始老天君曁西南北中则五方天君天师得同此位乎天师传通经籍九流百家莫不精究功成行着拜命升天其于礼法名分之间其严也审矣兹覩世之愚夫贡䛕献佞上之奏状唿爲天君又安得不振怒哉第恐此等文状未必可通上境无知之徒敢致如此良可惊也上眞名位世莫得许详遵依古典而用之则可若务过唿以眞人爲眞君以眞君爲天君以使者爲便则冒天禁甚矣上界男眞极尊者称道君女眞极尊者称元君亦诸天尊之𩔖也今世但知杜撰过唿甚至以女君过唿道君者有矣及其经典不载之目人自云某眞知某院某人爲某主某人緫天省唯其意之所欲輙将天曹上圣自加迁除且矜已之所用异衆吁世可罔也而天可罔乎天上之分司列职严于世间故神仙有上界足官府之语毫分不可冒越而庸人乃敢妄乱䙝渎允中亦颇见此等行用之人不爲无报应也而未知警省者尚多今于上界列眞称臣而用申状或者以爲旣称臣则当具奏旣用申状则不当称臣允中𥨸谓三代之时陪臣于诸国之君皆称臣其于天子亦称臣后世废封建而爲郡邑天下一家故不见陪臣之礼人间奏申之格秦汉巳前无昭然之文可考但陪臣之上简牍于其国必不敢与天子同礼也且君臣之分天地之大经也尧舜禹汤文武周公孔子作爲教化诏天下后世其君臣之分父子之亲夫妇之义亦应天而立也且以天文言之日月星辰灿然可覩者巳肇于开辟之𥘉圣人未出之前君臣之分在天者素定矣北极居于天中与南极相对爲天之枢纽日月万星随天而转惟两极不动故天得以运也北极居于紫微垣中常现不隐晋天文志曰北极五星在紫微垣中北极北辰最尊者句陈口中一星曰天皇大帝居句陈之下今按天皇则位同北极则天象中之君也上则华盖句陈覆之左右则上丞上卫诸星环之中斗魁𩲃𩵄䰢魓𩳐魒居其前爲喉舌之司调理四时斟酌元炁出纳帝命緫録三界外则天巿垣太微垣紫微垣各有帝座乃紫微垣之分司尔周天万象日月星辰悉緫于北极北辰在象而衆星拱之则此也圣人仰观天文以考玄度亦因其素定者而稽之岂非圣人未出上天巳有君臣耶且天巿太微两垣帝座尚不得以并北极矧中斗之内暗曜二星乃斗中之帝座尔近世妄人以旁通图武威经北斗箓诸书悉更变其名撰作璇玑法遂俓尊中斗七元及斗中帝座二星皆与天帝同列文移章奏一依玉帝之例其爲不典可胜言哉古科固有斗醮夫醮者道家緫祭之名非谓有醮法而便尊爲上帝也以其事属斗宫则緫斗中衆眞而专醮之以伸祈祷耳安可以有专醮之仪輙陞中斗星眞以爲天帝乎法中有称斗星爲天之太尉者有爲天之上帝者乃以其主宰而言如东岳进号天齐功徳可以齐天非直以东岳之神爲玉帝也古科有四十二醮其中如丁甲之将八史之神亦皆有醮傥牵于专醮之义则亦陞丁甲之将爲大帝可乎自星界而上九清十极之郷非儒书所载无象度可穷然三洞正经四辅眞典述之甚详夫玄元始三炁聚而成形爲三境至尊下则昊天北极天皇上应三炁宰御万天爲天之主允中今遵师授及叅考事冝用第一等奏牍谓不敢以世间常礼而渎天畧体章格古人祈告率多拜章今章文旣不可常行未免更用奏牍则章文之余意耳而非正章式也此一式世多未知或止从常格而不用此亦从便也自此而下诸天尊天帝天君古科正典所载者并用第一等奏状乃中古立教之后用世间奏状格也而世间奏状不用圣位以天下一君也若天尊上帝现象示形不可悉数今随经科有名号者而奏位亦不一所以不得不入圣位于状内若非正典所载而近世法中称唿者皆不在此例如以玄中爲天尊以天尊爲天师爲天君其𩔖颇多皆不可慿据轻用自非天尊天帝道君元君者一例用申状须位最贵如上境之眞君权至要如紫微垣之中以至四圣上辅天省髙眞三官五师日月星宿悉从甲例却复称臣者谓行持之士恐未能过度三界之上径爲金阙之臣或得道成眞不过受书洞府蜕质空玄而已故于上界衆眞亦当称臣犹古者陪臣之于国君也不用奏状者犹陪臣不敢尊其君爲天子也设若行持之士道尊徳隆自揆他曰飞昇轻举径陟九清臣事三境则于上界衆眞不必称臣不用陪臣之例此则存乎其人愚意恐地界法官似未冝遽当此品然不可谓世无其人是以允中不敢妄议也至于用表于师前以后世之礼君前方得用表今乃用表于师前于礼非便所当体効古者上太子以牋文选及古书皆有格故于师前以牋易表也若不分尊卑不问典格降三清玉帝与五师四圣三官七元皆爲一等乃并用奏状恐人间天上理皆不然如诸家法书或立格式令人用奏状于五师七元者亦一时有失契勘不应因之而乱正理允中一介晚生幸陶眞化罪縁深重未遇至人不练教科识见短浅非敢故爲异论欺世溢名理之所在不忍甘心以从谬妄且大块末判至道混融简䇿不形无名可别中古以降科典宏敷因世定仪遂有关奏旣立文字须按科条后世妄庸之徒或以爲只据师传或以爲只循旧式然迷以传迷而执夫师传可乎俗格碍理而因夫旧式可乎而狂诈之言则云道以神㑹天以心通不专俟乎文字之间如此则果能出神面帝大定朝元矣其于奏申可停表章可罢苟事未免于形质之间神未超空玄之上乃大言夸张以文过饰非恐爲昏迷之下鬼矣奏申之格名分所关不可轻也于人间而以臣爲君是乱天下也于髙眞而以臣爲君岂非乱天上平乱天下平其罪不容于诛乱天上者爲无罪乎天人一理幽明一致下俗而轻紊天规虽天上不可乱也然诛心之法其罪爲如何哉人若以此而立身行巳爲臣则不忠爲子则不孝古者乱臣贼子专致擅权当时姦臣卖国之徒先期尊崇之以启权臣之祸心则此等人也不恤谬妄不顾礼义诡诈爲计謟佞存心其于冥间尚尔于人世可知矣行持之士叨受一箓获传一祛遽以不经之典纳謟于天其于行事尚尔于爲人可知矣盖关奏之仪教科所重故允中不得不委曲而条列之允中此论可闻之于上帝可白之于衆眞非𥝠意也非曲说也非是巳而抑人也非已衆而沽誉也千灵昭列万象森罗实鉴允中之用心也上界申状式具法位臣姓某右某谨据入意须至申闻者右谨具申某圣衘欲望眞慈允兹申请特与施行臣干冒眞威下情无任惶惧之至谨状年𡻕次月日具法位臣姓某状申界下界如酆都大帝扶桑大帝五岳上卿五岳圣帝晹谷神王洞天福地主宰九江水帝泰山府君地府六天十洞酆宫凡有司及累经封爵贵典祀之𩔖当用申状前以司额年月下具衘位或状前俓用衘位亦可中界下界申状式灵寳大法司切照本司据某处入意须至申闻者右谨具申某圣衘恭望圣慈允从申请特与施行谨状年𡻕次月日具法位姓某状中界下界之神位次稍轻及酆宫泉曲诸府九州社令城隍祀典太𡻕官君神虎将吏皆用牒法官端楷佥名细谨押字不可轻慢无礼且如州县城隍自来天心诸法并行公牒盖法官济人利物事皆公行兼中界有酆都大帝王岳圣帝尊崇宜分髙下故也后丗行遣失中狂妄之人则大书押字言辞轻渎无礼而退懦之士至有城隍亦有申状者过与不及悉爲失格今具二等牒式灵寳大法司牒上某神当司据某处入意须至移文者牒请详前事理谨牒年𡻕次月日牒具法位姓押中界下界之神位稍轻或祀典得额而未受封爵或山川之正神未受封额及法中将吏之次者或尊贵典祀庙下分司之神并用次等牒则牒前不用上字后只云故牒于礼轻巳若祀典之神虽不受今朝之封号而是古之圣帝名王忠臣烈士生前位号尊崇至今庙食者自当用申状不得一例行牒且如越中有大禹庙之𩔖皆古之圣君岂可轻忽自冝酌量事体施行可也牒式灵寳大法司牒某神当司据入意须至移文者牒请详事理故牒年𡻕月日牒具法位姓押中界下界神祇位次卑者及本司将吏如天心中于岳下借到将兵之𩔖并用帖三洞四辅法箓本有定品今世法书家数不一流𣲖散殊将吏名称无限极不复在三洞四辅之内矣若其髙下位次旣不出正典则在行其法者自加详酌帖式灵寳大法司帖某神当司据入意须至移文者帖故帖年𡻕次月日帖具法位姓押功曹并本司吏兵用关应关引不可撰冩功曹姓名所冝叮咛赍送关尾不得用如违等语法官行移全赖功曹传逹古今斋醮坛仪皆以功曹爲重法官旣未能乗空驭炁非功曹何所倚仗傥輙加凌慢及冩如违自干坛律等语未审有违则法官欲如何惩治关后当云以时传逹切勿稽停之𩔖可也正縁近丗诡诈之徒好异之士𥝠见臆度杜撰法书是致更易古文增饰旧典或取他书中符呪𣸸减撰集妄置名额自造印文伪立天条诈作坛律千变万化惑乱丗人典格乖踈行遣麄谬以致侮慢典祀慿忽正神不识重轻文移失当有不可胜言者髙逹之士当深考是非可也关式灵寳大法司关某神当司据入意须至关行者右关某神施行故关年𡻕次月日关具法位姓押凡人家司命土地神名位最小可以指挥者用札灵寳大法司当司据入意须至指挥者右札付某神仰详事理特与遵凖施行故札年𡻕次月日札具法位姓押凡沿路土地发城隍牒或岳下申状不当关功曹者用引付土地传逓前去灵寳大法司引当司今发某状前去某处须至指挥右仰某处土地某处等土地神以次逓发年岁次月日引具法位姓押凡关申之式大槩如此古者符法则出于经诰若行移文状则体丗法而爲之然师尊付授其来乆矣所冝稍遵旧典母越礼经轻重务得其中言词不致碍理庶㡬幽明可格诚悃能通若法职不合古仪行遣出于鄙俚以致上眞名位亦加改更三界神物多换曹局无非好竒尚异以眩一时如北斗星宫却称九晨玉阙之𩔖则以意妄加尊崇者也如日宫称郁仪宫之𩔖则以经中别号而用之似此尚多皆爲失当所是黄箓之斋显幽并济古今之所重者今畧撰述奏申关牒一宗文字以备修建若其事体之重轻行遣之详畧却乃在高功临事自加裁度非取一定之规也预告以至散坛但干状牒悉列于左凡应授黄箓投词先期奏告奏昊天上帝具法位臣姓某右臣谨据某府州县郷贯某人等投词拟就某处启建无上黄箓大斋上资社稷尊灵升神霄汉今朝皇帝寿等干坤海宇乂宁生灵昭泰三途五道俱冀升迁九地六天悉祈超济集兹善果专爲某人荐拔宗祖先亡保安五姻六族臣承兹精祷不敢抑违除已择日开坛修建别行详具上闻外谨先録状上奏太上开天执符御历含眞体道昊天玉皇上帝玉陛下臣恭望天慈曲垂矜允容臣奉行仍乞告下三界合属有司照应候开建斋坛文移所至悉与遵禀施行臣干冒天威下情无任惶惧激切之至谨状年歳次月日具位臣姓某状奏右用引进状申天枢院具法位姓某今爲某人修建无上黄箓大斋先期具奏昊天金阙须至申上者右谨具申三天门下天枢院主宰高眞恭望圣慈特与通进施行谨状年𡻕次月日具法位姓某状预告申天省具法位臣姓某谨据入意除已择日开坛谨先次録奏天阙外须至申闻者右谨具申三天门下泰玄都省主宰髙眞欲望眞慈特与敷奏天阙容臣奉行仍冀取㫖告下三界合属眞司照应候开坛建斋文移所及咸令遵禀施行臣干冒眞威下情不胜惶惧谨状年𡻕次月日具法位臣姓某状预告申童𥘉府具法位臣姓某谨据入意须至申闻者右谨具申三天扶教辅玄大法天师正一静应眞君眞武灵应佑圣眞君翊圣储庆保徳眞君天猷副元师眞君天蓬都元师眞君恭望眞慈允今申请特与敷奏天廷取㫖行下三界合属眞司依格照应施行仍冀容臣书行符命给降灵寳官属臣干冒眞威不胜惶惧谨状年𡻕次月日具法位臣姓某状预告申三官具法位臣姓某谨据入意同前须至申闻者右谨具申下元水官帝君中元地官帝君上元天官帝君恭望眞慈允从申请特与行下三元九府百二十曹十方三界应干合属去处依格照应仍乞容臣奉行俾成斋事臣干冒眞威臣下情不胜惶惧谨状预告申五师具法位臣姓某谨据同前须至申闻者右谨具申灵寳度师眞君灵寳籍师眞君灵寳经师眞君三天扶教辅元大法天师正一静应眞君玄中大法师恭望师慈同天省状式预告牒九州社令灵寳大法司牒上某州社令当司据郷贯某人投词伏爲某人年月日时生于某年月日于某处身故今来乞行崇建无上灵寳黄箓大斋㡬昼夜用荐超生本司据词难抑除巳録奏天阙外须至移文者牒请详前事理即与牒诸州社令关告天下名山大川城隍典祀古迹灵坛考録丗人罪福校量亡魂功过主掌魂魄宰制冥途应干合属去处悉令依格照应凡遇文移所及并与遵守施行仍请前赴斋坛同力恊賛俾遂善功牒至疾速依应施行谨牒年𡻕次月日牒具位姓押预告牒当处城隍灵寳大法司牒上某州城隍主者当司据同前入意须至移文者牒请详事理即与行下管内名山大川及诸州县城隍典祀同前结尾此黄箓预告大畧如此或欲详尽则别増申牒者临时详度而行但近世多牒天下都城隍司及遍考典故并无所出如宋朝建都之地亦止有本府城隍佑圣王而巳今驻䠋钱塘亦不过立临安府城隍庙巳封显正王夫城者州军之城郭是也隍者城外之池是也盖此神乃主城隍之事是一郡之所属者也今若言都城隍则天下之大恐不可緫以一城一池绕之虽秦始皇之长城东自临洮北至辽水亦甫能绕东北之半而巳天下之大旣不共成一池城则称都城隍者未便夫城隍之称因城池之建而有神以主者尔今无如是之城池实难置其神矣以朝廷言之今无都城隍之庙以道典言之又无所出故今牒九州社令随其分野以布文移可也近者亦有人指冥中之他神以其意义相似者谓便是都城隍殊不知城隍二字难以言天下都作一城尽绕一池也傥自欲随俗行牒亦可但𡨋中无此神丗间无此庙况黄箓科式严重考録功过神物司临自预告之后一符一字不可妄用不考是非公然印押关告文檄岂冝不加谨审使其别有所据实有此神而不行文移却不致违背典格或无其神蹈非习妄以取美观则𡨋谴可迯乎此说爲愽古髙识之士而言之愚陋俗夫不学小軰必加窃𥬇矣学者更加考订而行之𥝠家专荐一名启建即用此齐意具法位臣姓某右臣谨据某人投词伏爲亡过某年月日时生于某年月日时身故经今㡬日未测升沉赍信效心摅诚列悃修建无上黄箓大斋㡬昼夜上资邦国普福寰区开度五道三途保宁九州四海集兹善果专用荐㧞亡过某超生度化臣据词虔切不敢抑违除已择日建坛次第修建外须至先次録状上奏巳上申奏状关上界功曹日时主者逓发上清灵寳太法卷之二十七上清灵宝大法正统道藏三家本四十五卷正一部上清灵寳大法卷之二十八仙一第二次奏玉清上清太清昊天北极天皇地祇东极次申天枢院引进天省玄师三官三师五府地府水府东岳牒九州社令当郡城隍法中官将奏玉清状具法位臣姓某右乆玷灵司素无善行軄在宏教理合济时敢贡凡忱上干宸听谨据某等投词乞崇建黄箓大斋保国安家拔幽济显来词勤笃不敢逊辞巳于某月日预期奏闻天阙外切縁黄箓科法事极崇严么么微躯昬愚陋质未明炁候谬主斋修虑魔障之莫除致显幽之难济况普度䰟爽实爲深切若非先次颁行尚恐冥关拘滞须至録状上奏虚无自然元始天尊玉陛下恭望道慈曲垂悯録先次原赦臣夙世今生深罪重过俾无魔障许以敷宏仍乞下泰玄都省照臣申请亟赐颁降施行臣干冐道威无任战慄待罪之至谨状太歳年月日具法位臣姓某状上清太上道君洞玄灵寳天尊玉陛下太清太上老君洞神道德天尊玉陛下昊天太上开天执符御历含眞体道昊天玉皇上帝玉陛下北极中天紫微北极大帝玉陛下天皇勾陈星宫天皇大帝玉陛下地祇承天効法厚德光大后土皇地祇度师云三清玉帝奏可用引进状若北极天皇乃是星界后土乃是配天者属地界此三状不当发三天门下此亦金先生一时失详也右七状并同式用引进状申天枢院可漏子上签圣位方函上签黄并云奏状上诣三天门下天枢院进奏奏东极具法位臣姓某右臣同玉清状须至録状上奏东极青宫太乙救苦天尊陛下恭望道慈俯垂悯録特宏誓愿广焕慈光普烛三界十方天牢地狱隂境冥曹应干昬衢夜府咸令开霁仍乞分遣飞天神人先次责勒冥司主宰将一应执对非䰟日下疾速结絶䟽出应度之衆发诣斋坛及干坤之中九州分野游神飞爽有主无亲五道三途一切䰟识并令逐处拘集一併俟候九龙符命到日遣至斋坛领沾道泽施行臣干冐道威下情无任战慄待罪之至谨奏方函具法位臣姓某谨函封再告申天省具法位臣姓某右臣猥以庸资叨承大化未明炁候胃列班行夙夜战兢罔知自効誓勒利济或报毫分臣比据入意臣据词䖍切不敢抑违谨爲祇按典章择日修建巳于某月几日预期申告外切縁黄箓斋法事极崇严而臣肉质凡夫庸才浅学谬当重任力岂能胜兼欲修篆应干符箓及先次行下有司证结罪䰟以时遣发若非取㫖施行岂得早遂感通须至再具申闻者右谨具申三天门下泰玄都省主宰髙眞㳟望眞慈特与敷奏天阙取㫖行下三界十方天牢地狱隂境冥曹应干合属去处责勒有司将见系荐执对一应罪䰟日下疾速结絶䟽出应度之衆发诣斋坛及九州分野五道三途一切孤䰟并令逐处城隍主者社令里域等神拘集前来伺候开度施行臣千冐眞威不胜惶惧谨状再告申五府具法位臣姓某臣猥以庸资云右谨具申三天扶教辅元大法师眞武灵应佑圣眞君翊圣储庆保德眞君天猷副元帅眞君天蓬都元帅眞君申玄中大法师申灵寳度师眞君灵寳籍师眞君灵寳经师眞君申下元水官帝君中元地官帝君上元天官帝君巳上三申状并同天省状式再告申地府灵寳大法司当司据入意本司据词难抑除巳録奏天阙施行外照得黄箓明科事关幽显理冝广度庶成善功须至録状申闻者右谨具申北隂酆都大帝伏望圣慈特与行下六天十洞五岳九幽泉曲冥关黄泉隂狱中元地府四十二曹应干合属去处责勒有司将执对罪䰟日下疾速取证结絶䟽出应度之衆及九州分野飞爽游灵五道三途四生万类有主无亲昔亡往化一切孤䰟并仰逐处城隍社令里域主者各行拘集部送前来祗领天泽以副上帝生成之恩谨状太歳年月日具法位姓某録状再告水府灵寳大法司当司据须至録状申闻者右谨具申水府扶桑东霞大帝伏望圣慈特与行下九江四渎八海五湖水国龙庭溪源潭洞溟泠水狱下元三府四十二曹应干合属去处再申东岳灵寳大法司当司据须至録状申闻者右谨具申东岳天齐仁圣帝牒社令灵寳大法司牒某州社令当司据入意来词诚切理合奉行除巳节次録奏天廷外照得斋法崇严眞科隆重合关三界依应施行须至移文牒请详事理即与转牒关告天下城隍典者古迹灵坵社稷冥司隂宫神馆郊源道路村谷山林应干合属去处责勒所𨽻主者将沉滞幽途拘留里域尚应考録执对未除一切罪爽并要日下疾速取证结絶䟽出应度之衆及浮游四野飞爽游䰟五道三途四生万类应干孤䰟滞𩲸伺候文移到日悉行拘集逓发前来承领斋功以时升度事毕具奏依格叙勲谨牒太歳年月日牒当郡城隍灵寳大法司牒上某州府城隍主者当司据牒请详事理即与行下管内县鎭村墟山林溪谷古迹灵坛社稷典祀应千合属去处牒官将灵寳大法司牒上灵寳官属童初府官将当司据牒请详事理依准洞玄灵寳经科即与部帯吏兵一合前赴斋所驻札奉宣天令翻布符章摄𩲸召䰟誊章进表旁周三界上极九霄地府水府隂曹冥域文移所及随事感通斋事圆成奏勲如律谨牒右件上境奏申则关上界直符日直主者地府岳府申牒则关中界功曹同逐处里域等神水府申状则关下界直符逓发黄箓再告之例大畧如此若请命天廷告闻斋事则止奏上境则不必申闻中下界亦可傥斋期尚逺则告之后又三告可也今立第三告奏检以备行用或斋期己近择日巳定则不必用前件再告文移只预告之后便以第三告之检作再告申发更详事体重轻斋期逺近临事斟酌务令适中乃爲尽善或资观美广列文移繁冗太过则徒费尔髙识之士更从长行之第三次奏玉清上清太清昊天北极天皇后土东极申天枢院引进泰玄都省童𥘉五府玄师三师三官牒官将奏三清三状同式具法位臣姓某右臣先据入意郷贯某人投词称某亲年月日时生于某年月日时在某处身故乞行崇建无上灵寳黄箓大斋几昼夜朝眞行道备物陈仪上福邦家保安寰宇旁资含识普度孤䰟集兹善功专用荐拔亡过某䰟起生度化谨取今月某日于州县某处舒坛蔵事恭爲关行拟告行元始符命金箓白简长生灵符救苦眞符破地狱眞符拔幽䰟眞符九龙符命太上敕赦生天寳箓灵寳本科诸眞符命混元神虎玉札遍下十方三界地狱冥曹原赦三途五道十类四生应度一切孤䰟及某人家九玄七祖内族外亲与系荐某䰟出离幽境悉赴斋坛显现形仪以时受度谨再録状昧死上奏虚无自然元始天尊玉陛下恭望道慈𠃔臣奏请所有前件符命容臣奉行仍祈道炁广覃特俾幽冥开泰臣干冐道威下情无任战慄待罪之至谨奏奏昊天北极天皇后土四状并同具法位臣姓某右臣先据谨再録状昧死上奏太上开天执符御历含眞体道昊天玉皇上帝玉陛下恭望天慈允臣所奏特降敕命告下十方三界应干合属去处普行赦宥系荐亡爽及各家宗祖亲姻三途万类一切幽䰟赴坛受度所有前件符命容臣便冝书篆次第宣行臣干冐天威下情无任战慄待罪之至谨奏奏东极具法位臣姓某右臣先据谨再録状上奏东极青宫太乙救苦天尊玉陛下恭望道慈允臣所奏特敕飞天神人下九龙符命遍诣十方三界地狱幽关第三次申天枢院引进状第三次申泰玄都省具法位臣姓某臣猥以庸资叨承大化未明炁候冐列班行夙夜战兢罔知自效誓勤利济或报毫分臣先据某郷贯某人投词穪某亲某年月日时生于某年月日时身故乞建黄箓大斋福国康时拔幽济显集兹善果资荐前件亡䰟臣谨祗率法流于某处舒坛立纂列像陈仪以某日爲始宿启建坛摄召幽䰟修斋启事于某日昧爽以后三日九时朝眞懴谢行香诵经广施无碍斛食普度十类幽䰟併系荐某䰟请炁錬度传符受戒俾遂超生至某日修设三界髙眞清醮三百六十分位昭答天恩今者斋事有期臣拟告行元始符命金箓白简长生灵符救苦眞符出离生死眞符东极青宫九龙符命太上敕赦生天寳箓灵寳本法元始符命诸品灵符混元神虎玉札遍下十方三界地狱冥曹赦宥亡䰟某及其家九玄七祖徃逝宗亲四海九州三途五道十类四生幽䰟滞𩲸出离隂境悉赴斋坛须至再具申闻者右谨具申三天门下泰玄都省主宰髙眞恭望眞慈允兹申请特与敷奏天阙取旨告下三界隂曹主録亡䰟应干合属去处悉令依应开扄启闭释宥罪䰟仍乞差降三洞四辅经箓法中官将吏兵法中官将吏兵灵寳官属神虎追䰟摄𩲸将吏所行诸法中追摄官将十方飞天神人玄都金龙驿㬰茭龙驿吏三界四直传奏直符功曹玉童玉女监斋直使千乗万骑眞灵付臣行司颁命宣符追䰟摄𩲸传神达悃营衞斋坛俾遂感通以福幽显臣干冐眞威不胜惶惧之至谨状第三次申五府具法位臣姓某臣谨据右谨具申天师眞武翊圣天猷天蓬第三次申玄师具法位臣姓某臣谨据右谨具申玄中大法师恭望师慈第三次申三师臣伏覩黄箓斋法䇿役万灵苟有谬违莫逃谴罚如者尘途下士季世晚生匪仗师恩委难昭格臣先据须至再具申闻者右谨具申灵寳度师眞君灵寳籍师眞君灵寳经师眞君恭望师慈第三次申三官具法位臣姓某臣夙籍微因乆承眞䕃冐膺法箓之职获居利济之司誓盟之初退堕有谴再申衷愫荐渎灵慈臣比据入意至超生道境臣据词度切理合关行臣谨柢率同斋之士恭就某处舒坛列象备物陈仪尅取某日宿启建坛至某日修斋行事除巳再行録奏天阙告下符命拔度召摄施行外须至録状申闻者右谨具申下元水官帝君中元地官帝君上元天官帝君恭望眞慈允臣申请特与行下十方三界三元九宫二十七府百二十曹应干合属去处悉令依格照应符命所至根摄亡䰟疾速放停考对不得拘留随召赴坛霑领斋荐仍乞原宥臣与同斋法衆等宿生今世万罪千愆许容奉行俾无魔障善縁成就幽显蒙恩实出生成之赐臣干冐眞威不胜惶惧之至谨状第三告牒官将灵寳大法司牒上灵寳官属童初五府官将当司据除巳録奏天阙告行符命外今来斋事屇期合要急行拘集天下一应孤䰟滞𩲸根摄系荐亡过某䰟仪依时赴坛报应须至移文牒请详巳行请降事理即与关告三洞四辅经箓法中官君将吏摄召鍊度传符逹奏十方三界五岳四渎监斋直事兵马万神分灵布炁驻札行司通逹文移营衞斋事传符宣令上表誊章摄𩲸召䰟关闻幽显周旋斋果事毕言功録奏天廷一如玄律牒至幸疾速依应施行谨牒恭覩三境天尊号曰虚无自然洞眞元始天尊曰太上道君洞玄灵寳天尊曰太上老君洞神道德天尊只得如此盖三炁则大道也本不可名聚而成形故谓之天尊乃不得巳而强名也至于太上道君太上老君之称则见于古来经典及其立教则有洞眞洞玄洞神之分是以三尊之号极止于此近世天心正法中则称王清上帝上清大帝太清大帝此则以世法尊之以主宰言之谓之帝此外以意杜撰好竒尚异未免亵渎矣黄箓正奏及关申三界合属去处玉清上清太清昊天北极天皇后土东极南极木公金毋九天上帝三十二天上帝五老天君巳上并系奏状申师𥙷軄童初府祈晴画一申天省北斗日宫月府九皇夫人五星二十八宿南斗玄师童初五府葛仙翁许眞君天官地官五帝监斋採访使者救苦大惠二眞人九天司命九天司马三界魔王黄箓院南昌上宫三元将军天枢院引进状五帝大魔王巳上并系申状牒神王緫牒将吏前项奏申牒文并关上界功曹日直时直主者酆都东岳上卿五岳帝君泰山府洞天福地靖治九垒纣絶隂天宫泰杀谅事宗天宫明晨耐犯武成天宫恬照罪炁天宫宗灵七非天宫敢司连宛屡天宫泰素妙广眞君隂德定休眞君洞明普静眞君玄德五灵眞君最胜耀明眞君寳宿昭成眞君神变万灵眞君无上正度眞君飞魔演庆眞君五化威灵眞君酆都髙明司直酆都东明眞公酆都西明眞公酆都南明眞公酆都北明眞公鬼官北斗酆都大禁晨酆都中禁晨酆都侍帝晨酆都鬼官司命酆都丈人宫酆都北都宫巳上并系申状酆都变生府酆都五道都府酆都泉曲府酆都北天修门郎酆都北弹方侯酆都南弹方侯酆都溟泠大神酆都西明郎已上并系牒文前项申牒关付中界功曹九州社令州县城隍太歳土府蒿里丈人已上牒文引付逐处沿路土地传逓水府旸谷汉江水帝楚江水帝湘江水帝淛江水帝吴江水帝杨子江水帝川江水帝松江水帝荆江水帝巳上并系申状东海渊圣广德王南海洪圣广利王西海通圣广润王北海沖圣广泽王江渎广源王河渎灵源王淮渎长源王济渎清源王马当山上水府採石山中水府金山下水府青草湖大神彭蠡湖大神丹阳湖大神谢阳湖大神太湖大神巳上并用牒二项状牒并关下界功曹玉清状上七御状具法位姓某右臣胎生浊质末学庸资幸承宿庆之深叨佩灵章之宠功能未着罪戾巳彰惟有济显拔幽庶可立功𥙷过是以不量微贱輙渎穹髙况奉诚词岂容抑絶臣谨据某郷贯某人投词乞行崇建无上灵寳黄箓大斋祝君康时保国安家拔度九先六族普资五道三途集诸善因专伸追荐亡过某等䰟及保安某家见存眷属臣除巳节次上闻外今来谨爲祗率法流按仪修建尅取某月几日宿启建坛自某昧爽爲始三日正斋九时朝奏摄召系荐亡䰟及九州四海万𩔖四生五道三途沉䰟滞𩲸享食受鍊证品超生满散修设清醮三百六十分位昭答恩庥庶俾幽关无沉溺之䰟斯民跻寿㡽之域谨再昧死録状上奏虚无自然洞眞元始天尊玉陛下恭望道慈容开度颁下合属眞司照应施行请降恩光证明修奉臣干冐道威下情无任战慄待罪之至谨奏上清太上道君洞玄灵寳天尊王陛下太清太上老君洞神道德天尊玉陛下巳上三状同式太上开天执符御历含眞体道昊天玉皇上帝中天紫微北极大帝勾陈星宫天皇大帝承天効法厚德光大后土皇地祗巳上四状并同三境状式三帝攺云天慈后土攺云宸慈申天枢院引进状如前式东极状具法位臣姓某右谨再録状上奏东极青宫太乙救苦天尊玉陛下恭望道慈允臣奏请特与申敕十方无极飞天神人救苦童子合千官将吏兵遵照巳行请降九龙符命事理遍诣十方三界夜府幽扄考治之司执对之所应千合属去处开关启闭赦罪释𡨚拔度系荐衆䰟以至四海九州三途万𩔖游神飞爽一切孤䰟出离苦趣悉赴斋坛领霑宸休以时升度臣干冐道威下情无任惶惧待罪之至谨奏南极状具法位臣姓某右臣㐲念德薄罪深自悲浊陋岂期昌运获被玄津未际眞师无门效报敢勤济度少补夙愆臣谨据须至録状上奏南极长生大帝陛下恭望天慈允臣所奏特与告下南方丹天世界朱陵火府差降錬度官君将吏下赴斋坛治錬所度亡䰟及五道三途四生万𩔖一切幽䰟上登朱宫流火之庭名书紫䇿度化更生庶使斋福普覃幽明均庆万方康泰衆𩔗昭苏臣干冐宸威下情无任惶惧待罪之至谨奏木公金毋各一专状世称木公爲东华丹林大帝者别是一位非木公也金毋有称丹皇道君者亦别是一位男眞之极尊者称道君女眞之极尊者称元君又或称万炁祖毋元君此虽是女眞亦别是一位非金毋也古来罗天醮位可考此经诰䟽出不宜以世俗更易之金木者乃隂阳之根宗鍊度之所𨽻也木公状具法位臣姓某右臣輙忘微贱僣冐穹髙尚祈寛恩免加诛谴臣谨据须至昧死録状上奏东华上相木公青童道君陛下恭望道慈允臣所奏悯怜未学成就斋功庶使泽及幽明福周寰宇臣尅以某日建坛爲始錬度䰟仪欲乞宻降干象之英华特布眞阳之生炁治録系荐亡䰟等及三途五道万𩔖四生一切幽䰟即使九窍重开百关再造表里洞彻内外光明返性聚神知根复命超登善境共陟仙郷以至幽夜昭苏干坤宁谧臣干冐道威下情无任惶惧待罪之至谨奏金毋状具法位臣姓某右须至昧死録状上奏白玉龟台九灵太眞金毋元君恭望睿慈允所奏悯怜末学成就斋功臣以某日建坛爲始錬度䰟仪欲乞潜布西阙之灵津特降眞隂之妙炁冶錬系荐亡䰟等及五道三途四生万𩔖一切幽䰟即使九窍重开百关再造表里洞彻内外光眀反性聚神归根复命超登善境共陟仙郷以至幽夜昭苏干坤宁谧臣干冒道威下情无任战慓待罪之至谨状九天上帝状具法位臣姓某右臣輙沥丹𠂻上千霄鉴臣凡愚秽质叨佩灵文軄在宣誊教当济拔凡有披诉敢不上闻谨据须至録状上奏郁单无量寿天帝陛下恭望天慈允臣所奏特与告下合属眞司照应即使斋功成就魔障不生福被寰区泽覃家国乞降帝眞胞命元元一黄演之炁下布斋坛灌錬所荐亡䰟某等及五道四生三途万𩔗一切孤䰟即使回骸生炁立影聚神得沐玄津重资道性知根复命咸遂生成臣干冐天威下情无任战慄之至谨奏右九天九状并同式只攺圣位及某炁依生神章写三十二天帝具法位臣姓某右臣輙伸尘悃上渎丛霄伏念臣季世驽材腼颜覆育叨承大法德薄罪深妄意宣宏冀图补复臣谨据须至谨録状上奏太皇黄曽天帝陛下恭望天慈允臣所奏特赐恩光俯烛鉴映斋坛给降洞玄法箓所𨽻官童将吏灵寳官属依科受事成就斋功仍乞敷灵寳之慧光法干坤之造化爲系荐亡䰟某等及五道三途四生万𩔖含情抱识一切幽䰟荡除昬翳含哺除阳溟涬生津立根受祖恍惚有象感炁凝神庶使幽途无沉滞之䰟人世迪丕平之庆恩周家国泽被华夷臣干冒天威下情无任战慄之至谨状太歳年月日具位姓某状上清灵寳大法卷之二十八上清灵宝大法正统道藏三家本四十五卷正一部上清灵寳大法卷之二十九仙二奏申文檄品青词关灵寳大法司本司今月某曰夜爲某人追荐某人开建道塲所有斋官青词合行誊进除望阙宣奏讫今逐一用方函封印全须至关发者右关某日某时当直功曹使者上界直符捧诣三天门下投进即请使骑星飞灵车速驾昇无极之天阙赴合属之宫曹火急传驰以时奏进庶使精𠂻上逹词悃亟通母致稽停早垂玄感故关发五府申状关灵寳大法司关童初府时直使者当司𨽻名三天门下通籍重明上宫膺童初府之词章摄翊治所之軄任遵行教典合行科条事应上闻法许关告当凭时直主者迳达本属眞司今有紧切申牍须至关发者一申状一方函封印金上诣上清童初府申上右关某日时当直主者请腾翔云路轩翥天衢驰神骑于顷刻之间达至悃于唿吸之际词陈速传宫府即闻如有故气之妄侵以致鬼邪而敢阻即须摄赴天狱速送冥曹究其罪源寘之玄宪仍使笺牍之上逹早希报应之下临立待感通幸毋稽延故关发北斗状关灵寳大法司关日时当直功曹二使者当司执軄玄曹嗣法天省摄济显拔幽之任备除邪立正之司法许申誊格当关告今有紧切文状上诣中天北斗宫事应具闻合行关者一申状一函封印全上诣中天北斗九皇星宫申上右关某日某时当直功曹二使者控辔云衢腾身霄路入罡风而穿灏炁上彻星宫持封事而逹凡忱即闻斗极如鬼妖之敢侮或邪祟之妄干即擒解所属眞司摄赴就近天狱庶使词陈不壅报应亟彰立待通传切勿迟滞故关发岳府状引灵寳大法司本司嗣法灵寳南曹摄五元素府理冝济度隐显格当关告幽冥地界之神自应遵奉玄科之式所合按行今有急切公文前诣岳宫申上特凭递发须至专行一申状一函重封印全谨上诣东岳帝宫申上右引某处里域土地至东岳下沿路土地及地界合属干系等神请承领公状准此所行以次转递赍持逐处分明交度勿违时刻作急通传如有故炁干侵以致下邪邀截即须擒解泰山曹局摄所属城隍尽理穷研依律根治所有公状仍与申闻毋輙稽延立须响应太歳年月日时引发城隍牒引灵寳大法司本司受命上穹分司玄軄緫録显幽之不典督察妖异之乱常依按科条合移文牒今有公牒一角封印全前赴某处城隍司投下须至专行右仰某处里域土地正神仰承领引文赍持公牒前诣城隍主者神前即时分明投下急速传达亟切通闻如有邪鬼干侵妖异阻截一就擒解摄行究治罪源寘之天律须管公文即达不请顷刻稽延太歳年月日引告救苦符关灵寳大法司当司今爲某人崇建某斋拔度系荐某䰟及五道三涂四生万𩔖一切孤䰟今有符命须至告下元始符命金箓白简眞符太上破地狱眞符太上拔幽䰟眞符东极青宫救苦九龙符命右关十方飞天神人玄都茭龙驿吏六道功曹赍持符命遍诣三界十方冥关幽路天牢地狱岳渎灵司分野名山城隍里社应干合属去处拔度亡故某人等魂及五道三涂四生万𩔖一切幽䰟滞爽并与疾除罪簿落灭恶根出离冥关悉诣斋所领霑天泽证品超生不许稽违有妨开度故关太歳年月日时关告长生符关灵寳大法司当司今爲某崇建某斋荐拔某人今有长生灵符须至告下右关金龙驿吏赍持符命遍诣南方丹天世界超度亡故某人等䰟及五道三涂四生万类一切幽䰟滞魄錬神流火度𩲸朱陵火急奉行母得稽滞故关太歳年月日时关专发九龙符命关牒灵寳大法司当司今爲某崇建某斋拔度亡故某人等䰟今有东极青宫九龙符命须至告下右牒十方飞天神人九龙符命使者普诣三界十方冥关幽路黄泉夜府岳渎灵司分野名山城隍社令一切天牢地狱主者咸领符命拔度亡故某人等䰟及五道三途四生万𩔖滞爽幽灵赦涤愆非解除考对拔出地户超脱重隂俓诣道塲恭承斋荐请火急施行谨牒太歳年月日时牒正荐功德牒灵寳大法司当司先据某郷云云投词乞行崇建黄箓大斋荐拔某人超生善境除巳按科修崇并巳周圆须至给牒爲据者一某月某日具奏一帝申闻三界眞司预告斋事一某月某日第二次具奏天阙申闻上境眞司关告地水合属去处敷告斋事一拜奏素车白马章一通开通道路章一通沐浴錬度章一通酆都拔罪章一通昇度亡人章一通救苦表一通木公金毋錬度表一通九天上帝表一通启师牋六通谢师牋六通青词几通言功朱表一斋坛告下救苦眞符长生灵符九龙符命破地狱眞拔幽䰟眞符神虎玉礼元始符命普告三界符历关诸天符敕制地祇符出离生死符太上敕赦生天寳箓一请光破暗一宿启建坛一敷露玉文一正斋三日几时升坛转经一关㸃九狱神灯破狱开关九巵神灯一摄召䰟仪沐浴朝眞一呪施云㕑妙饍一普召五道三途幽䰟沐浴朝眞谒帝一恭行水火錬度一修设三界髙眞清醮几分位上谢天恩一投送三简纪勒斋功一传授灵寳上天黄箓一阶一给付昇天大劵昇天左右劵四镇合同符一分酆都山眞形一建立迁神寳旛廻黄寳旛一印给太上某经一焚化某经冥财牒前件功德并用资荐亡故某人承兹善果顿悟宿因荡尘漏以俱空解沉迷而尽释万𩔖不着一性自眞永离幽夜之郷早歩逍遥之境人间天上执此爲凭故牒太歳年月日牒斋事告终谢恩设醮乃召仪也谓劳动神灵召役将吏合行酬谢故于散坛之次三献效礼与其余醮设不同是以正奏状内各请俯盻斋坛故今不用请醮状矣凡文移所及之处并列醮位却逐一专状献谢今列献状于左右其余醮告合专状请降者自从事而行进献状具醮官姓某龙车一座右谨随状上进以闻谨进太歳年月日具醮官姓某上进具髙功姓某誊进上界列眞献状具醮官姓某云马一骑金钱一分右谨贡献以闻谨状太歳年月日具醮官姓某状具髙功姓某誊进中界下界献状具醮官姓某云马一骑金钱一分右谨上献伏望圣慈俯赐鉴纳谨状太歳年月日具醮官姓某状具髙功姓某发龙车状关灵寳大法司今月某日爲某修建某斋满散设醮谢恩所有斋官进献上帝龙车随状以闻须至关发者右关某日某时当直功曹上界直符使者请上诣天廷投进不请稽延故关太歳年月日时关三界醮仪关灵寳大法司当司今月某日爲某人修建某斋满散修设三界髙眞清醮几分位昭答天恩所有醮献钱马须至关发者逐一开具右关三界直符年月日时四直功曹里域等神即请分司逐一投达髙极三天之上旁周六合之中预醮眞灵斋坛官属咸通致悃各贡微仪希神骑之速驰庶醮诚之母壅幸遵眞敎上賛玄科故关天省谢过状具法位姓某不避深谴再露微衷仰冀慈怜始终寛宥昨据云云投词崇建某斋几书夜设醮谢恩除巳祗率法流关行事毕窃虑等资品庸下性识昏蒙不练敎科未能隐奥犯违禁戒谬度典章朝谒非仪奏申失格词章繁黩符篆乖讹以致辠结天司名书黒简阖坛战惧无地措躬须至申闻者右谨具申三天门下泰玄都省主宰髙眞伏望眞慈曲垂省録特与敷奏天阙仰希原赦等自建斋至于满散一切罪犯除过籍湔洗瑕愆庶斋福无𧇊生灵蒙祐干冐眞威不胜惶惧之至谨状太歳年月日具法位姓某状童初府谢过状具法位姓某不避深谴右谨具申三天扶教辅元大法师正一静应眞君恭望眞慈发状关灵寳大法司今发紧切申状二函上诣三天门下泰玄都省上清童初府须至关遣者右关某日某时当直功曹上界直符使者速迈云程急驰飈驭俾诚悃亟通于上境庶词章早彻于眞司伫俊神㓛即昭玄应故关太歳年月日时关右谢过二状以六幕诸眞并有谢牋惟天省并五府合行首陈惩犯天师巳在六幕内今申闻五府又不容除去天师一位但不行此之士主行自冝除此一状却专申天省而巳又榜文斋坛旧榜文旧科所有者不甚繁杂若随俗増益恐徒费纸札于事无备如近世有告谕将吏誓言傍又有约束将吏榜显然重复此𩔖尚多今择其不可免者从旧式重撰于左如神虎坛榜合在神虎摄召品晓谕孤䰟楴合在施食普度品盖恐章表局书缮欲得检式皆聚一处故以诸榜悉附文檄之品只章表自作一品也斋坛节次榜灵寳黄箓大斋坛本坛今月某日爲某崇建无上灵寳黄箓大斋㡬昼夜上资邦国普福生灵济拔五道三涂开度四生万𩔖集兹善果专用追荐亡故某䰟灵超生善境谨率同斋之士共宏无上之科冝立成规免违玄范法事节次遵此按行逐一开具右榜坛所普用资闻各冝整服肃容循规合式常须进上有序母令关奏失仪共竭精诚上祈感格故榜太歳年月日榜具位髙功姓某押经榜黄箓斋坛本坛令月某日爲某崇建无上黄箓大斋福国康时拔幽济显广资万类普度三涂集诸善功用荐亡故某人早遂超昇除已具録奏闻尅期修建今先以某日看诵仙经讲宣妙㫖上献十方髙眞开化万类幽䰟谨列品目于后太上洞玄灵寳无量度人上品妙经太上洞玄灵寳自然九天生神玉章元始灵书中篇大梵隐语太上老君说常清静经巳上祝献十方三界上圣髙眞斋坛醮席一切圣衆太上洞玄灵寳无量度人上品妙经太上洞玄灵寳自然生神章经太上道德经元始灵书中篇大梵隐语黄庭内景玉经巳上开度系荐亡䰟太上洞玄灵寳无量度人上品妙经太上洞玄灵寳自然生神章经太上道德经元始灵书中篇大梵隐语黄庭内景玉经巳上开度五道三涂四生万𩔖一切幽䰟右伏以玉笈琅函发灵机于上境金书琼札孚妙化于人寰保却运于无穷极显幽而普济以今斋期将屇经席宏开仗此善功用祈景贶尚冀同斋羽褐预軄坛官诚意而精心俾毋差于想念肃容而端巳使勿越于礼仪所期感格于九清庶可保宁于万彚皇图延永社稷𠃔昌华夏和平显幽全济即使系荐亡某普度沉灵倶霑清静之风咸逹希夷之妙旁均有识同证无爲故榜年月日榜列六軄位姓某具髙功軄姓某右经榜乃欲看诵俱能见数故也每日晚诵经毕当榜内经文品目之下注云某人诵几过日分足则併计而䟽之庶不差叠亦不必预定过数恐数目多而诚心简怠也今榜所叙诸品经目与近世所行颇不同盖古来灵寳法中叙云黄箓前期三十六日预修诵经堂率同斋之士入靖对斋不交人事精诚看诵度人上品妙经九天生神章经道德二篇黄庭玉经近期则习仪演事此古法也所谓入靖者使尘俗不侵内外专一母人物往来言辞烦杂始可存神诵经思眞念道𥘉非天台灵寳法中妄立靖名欺世罔人之比所以经书只称四品而不及缀十不及一其间眞伪错综邪正混淆自非高才未易分别惟度人一卷生神九章最爲玄古故诵之致飞天下观万神朝礼盖以天中之音而感格髙灵也及其摄召亡䰟闻经听法于道德五千文涵藴混元之秘内景琴心诀包藏造化之机倘诵之者深彻玄枢则亡䰟岂不言下开悟余杂经有妙义之文固衆然道德黄庭岂笔舌可殚上学髙逺之人自能意㑹浅近庸愚之辈因此榜兴不如是不足谓之非常道也晓谕将吏榜无上黄箓大斋坛本坛切照黄箓科品实𨽻下元中宫䇿役万灵权网九府上録三界下緫六天斋福普覃无所不度灵光焕烛有感皆通天子以至庶人皆得修奉幽关暨于阳境咸被生成今斋主某人赍信祈恩束躬沥悃请修斋直愿济存亡是以按格誊词依科蒇事舒坛立纂备物陈仪设軄修斋转经行道盟天告地拜表上章追摄系荐亡灵普召含情幽爽广度三涂五道旁资万𩔖四生除涤愆瑕脱离沉滞径辞幽府悉赴斋坛听法闻经享食受度上祝皇图永固圣寿绵长六气和平四民康乐烽烟罢警禾稼丰登集此善緑专申追荐亡某人等䰟上及九祖七玄以致五音六族先亡灵识近逝神仪超出重隂解除宿垢度䰟朱府鍊质舟天錬炁聚眞返生澄性次保家门咸泰姻眷均休尚虑坛墠未严禁戒罔肃下官故炁厌秽妖尘浊混灵场昌登斋折违越禁忌败乱纪纲或地界神祇奉承简怠或传奏官吏关告稽延或列軄衆神失严守衞或里社主者不加专勤倘有玷于斋功实上违于玉律事体至重典格非轻事巳届期理难晓谕右榜坛前请灵寳官属执軄万神五元素府天神将吏雷霆诸司主宰斋坛干系衆神䖍遵黄箓之科共蒇下元之格部率将佐笃役吏兵㑹合当所城隍监勒合干里社衞护坛界鎭肃方隅驱却妖氛扫清厌秽倘有拒逆輙行干侵即请申収有司速送天狱依律研究治罪施行所有章表文移悉资导达符章命令咸借宣通布九清十极之恩休度三界十方之沉滞祈帝眞之鉴盻庶斋直之无魔率励昭甦普天全济解坛散席拜表言功一如太眞之仪用谢至神之贶故榜年月日榜具髙功姓某押神虎摄召坛榜黄箓大斋坛本坛今月某日爲某崇建黄箓大斋恭按科仪合行摄召系荐衆䰟各家宗祖及五道三涂四生万类含情抱识滞爽沉灵附旛见形领荐受度切照琼编紫笈大敷济物之科玉札丹文显着召䰟之格开九泉之昬暗拯万国之幽沉降九龙符命以颁恩仗七司玉女而宣令雄左雌右上三境而下六天阳耀隂灵追衆䰟而集万鬼召摄毋稽于顷刻报应立待于须㬰蒇大道之神功遂皇民之精祷即行拘集咸俾昭彰巳立灵坛须至晓谕右榜请北魁玄范府官吏七眞玉女本司追摄合千官吏遵奉眞符颁行玉札遍诣十方三界五岳九幽十洞六天九州万国名山福地江海河源典祀神庭城隍社令黄泉蒿里幽路冥关主宰䰟𩲸之司校量罪福之所严行追摄速与根㝷系荐亡灵万类幽爽差拨官将部衞形䰟出夜府以来临附灵旛而报应功成事毕拜表叙勲故榜年月日榜具髙功法位姓押率励坛官榜建斋设醮髙功之軄首领一坛礼絶衆官乃斋法也但共坛之士不过同学之人爲衆官所合共尊髙功而髙功亦冝自处谦退近者申严坛衆乃以榜约束衆官诚非可行之格今止作髙功佥名率励坛官庶爲允当某伏闻大道开先髙眞悯物先天立教历劫度人敷二十七品之斋列四十二等之醮和天安地保国宁家遂立法箓之班爰备关宣之軄故奉教行科之士乃拔幽济显之司傥能随事以殚诚自可积功而度世欲精诚而不替冝典格之无𧇊或形失礼仪心妄专荐则髙穹之荡荡未易感通兼玄宪之昭昭恐膺考罚𤯝结三官之府过标五帝之宫惧夫筭减而福消甚至䰟沉而身堕如某者山林下士江海尘踪学矣徒勤未遇眞师之𢌿付行之粗乆幸蒙上帝之寛容然而事无间于重轻斋不拘于小大全借坛官同志法衆恊心賛助其行弥缝其阙左提右挈俾物坠于善功始敬终勤庶曲全于斋事从容登降和畅关宣举措勿越于眞科想念不离于大道正乃心而诚乃意恭其事而守其规若心怠而形恭将速欺天之罚苟意诚而理紊则贻失格之辜要当内外精专身心纯笃闲居亲爱之友不应戏笑于坛中平时悲怨之俦安敢忿恨于斋次敷宏大化本是非轻对越上眞势须自检幸垂清听同鉴丹忱某禀闻晓谕孤䰟榜灵寳大法司当司今月几日爲某人崇建无上黄箓大斋广设斛食普度一切孤䰟等衆或犯法赴刑身首异处或投河自缢非命而终或骨断筋伤或阵亡兵死或沉痾乆疾积滞腹心或肿痛疮痍溃烂肢体或堕崖坠木或破质䘮躯皆生世之时有形之际幻身沦没失于正终迷执之情常爲沉滞无归之魄延注无穷但人之体躯假合而就百谷五味滋长肌肤手执足行耳闻目见饥寒饱暖千动百爲岂期皮肌血肉自能爲之乃禀兹一灵聚爲神炁神凝炁注五味以生炁散神驰百骸莫驻所谓肢体伤坏皮肉不全盖以重浊之资无非有质之物一灵之軄本何所伤然而幽爽沉灵孤䰟滞𩲸或衘刀带索处于幽关或断首残身迷于鬼域病亡而未离痼疾产死而常带血腥或恍惚而覩其形或梦寐而见其像固是尸骸损伤于人世岂得䰟神零落于冥郷四大百骸炁血之府血腥垢秽出于身中神已归空身化尘土腥秽遗质之物沾汚巳往之神夫人生爲有神死则爲鬼若刀与索无识无情用于一时终归杇坏岂有䰟识尚随鬼身盖有质之物而伤有形之躯旣死之䰟安能持有形之物事实如此理极昭然良由执着形骸留恋尸体彼但记其命过之际所以恶终而兹在隂之灵复怀旧想志念着于体质之域故形仪如初死之时鬼迷执而成形人心疑而见像夫岂知有体则有全有阙有形则有病有安身常不存患将安在若于巳死之后尚念在世之损伤亦巳惑矣今爲无体之䰟复虑生前之疾苦不其愚哉虽则分有昇沉多因自罹执着除巳关告灵寳官属执軄万神晓悟孤䰟开明正性亦在致坛之衆深悟此理应生前带腥染秽横死恶终之类当知巳坏之骸不须顾恋有灵之识自可昇腾毋执惑情縁无留恋尸体一朝警觉如出昏衢以损伤而毙者今不见其损伤以浊秽而亡者今何甞有浊秽以残疾而困者今亦无残疾以聋哑爲人者今亦自开聦一性沖融群迷顿决恩爱岂能俱絶若恋着未有休期𡨚雠未易遽忘然偿报则何解释赴坛相㑹恩怨一空况于富贵功名岂能长乆金珠财寳安能终随身巳不存物犹难恋至此则贫贱何累富贵非荣万事忘情回心易虑収召灵识整聚神仪沐浴朝眞享食受荐陶以太和之灵泽錬以丹霍之神辉返性复形超生度化福郷可陟地狱成空爲无上之因縁正好于兹而度脱须至晓示右榜晓谕到坛孤䰟等衆各宜知悉故榜年月日榜具髙功位姓某押𠃔中窃详建坛之式具存古典而行移关申所以寓形其辞而达其事然行之有经用之合冝则不在乎过繁傥德不足以动幽𡨋学未至于通教典纵使千辞万幅亦爲徒然散坛设醮则止具献状盖建斋正奏巳行请降故不用请状也若㝷常非建大斋而专有醮设自合专请专献各位具状矣斋后之醮不用请状乃广成先生降神设醮之式非自爲之也若其醮位合照奏申文移所及之司并斋内应干将吏并当酬谢近者奏申甚广而醮位或六十分位而已更不叅照元来申请去处理诚不通兼奏告上帝之外合申牒三界有司乞行下原释罪䰟而已冥牢幽狱狴犴之中非承受法官文檄之所今于地界止申牒酆都宫主宰冥曹僚属使亡䰟可拔则主宰行下所𨽻之狱无所不可倘使斋诚难达天命未颁虽移文陆续恐隂狱未必奉承况地狱之在中下界不可以数计经诰互有所载如仙戒经正一经业报因縁经诸书或云一十八狱又云三十六狱又三官二十四狱此其略也幽昧之郷隂冥之境掌録愆犯考理罪䰟报系之曹随处建置官吏万万之衆无极无穷但其权纲则緫于酆都北帝如六天主者十宫眞君之类则其有司之大者四明眞公鬼官北斗之类则其官僚之要者故逐一申闻矣此外诸狱旣不可尽名所是地狱文移并不复用使其符命下逮申牒可闻彼主宰之司自能行下合属幽牢矣行教之士欲张惶罪福耸动见闻者自别爲之不必行此式也上清灵寳大法卷之二十九上清灵宝大法正统道藏三家本四十五卷正一部上清灵寳大法卷之三十奏申文檄品五老上帝状具法位姓某右輙沥丹𠂻上干宸听伏念久膺軄任竟乏功勤冀赎愆瑕輙思利济谨据谨録状上奏东方青灵始老天君恭望道慈允所奏持与流光坛席鉴録斋忱成就善功提携幽显庶俾恩覃家国惠浃寰区仍乞宻钖五炁之生津陶铸万途之滞爽咸令生化各遂昭苏干冒道威下情无任不胜战慄之至谨奏申师𥙷六軄状或称门下具法位姓某不避亵渎之诛荐冐至眞之灵伏念措身浊境驰识灵途存念乖违朝修简堕未能寡过苟活余生尚荷寛恩特容𨽻軄欲宏大教莫先度人臣比据入事来词诚笃当济幽明义合申誊理难抑絶自揆三掠之罪识难苏九夜之迷䰟非仗哀怜岂能就事谨按古仪斋法出于灵寳今得叅佩洞玄部法箓之人方可临坛𥙷軄今来未能尽皆如格是以六軄之内未免权用正一诸品法箓弟子备员任事切恐有亏成典谨具权冝𥙷列坛官法軄姓名在前须至申闻者右谨具申灵寳度师眞君灵寳籍师眞君灵寳经师眞君三天扶教辅元大法师正一静应眞君玄中大法师几前恭望眞慈特加省録许以权冝备事庶几幽显蒙恩仍乞敷奏天廷请命颁下三官五帝合属眞司照应施行干冒师威下情无任不胜寒慄之至谨状申五府祈晴状具法位姓某身居尘网名玷玄司徒佩灵文未逢眞授累干沖听罪不容诛尚冀洪慈委曲原宥昨据某人等投词取某日就某处启建黄箓大斋福国康时拔幽济显而臣末学道浅仙品未充黾勉开坛事多违失下戾妖秽之未涤上恐风雨之无时以至今来建坛之所或境藏邪恠或地匿妖祥非仗师慈难全善果须至録状申闻者右谨具申三天扶教辅元大法师正一靖应眞君北极眞武佑圣灵应眞君翊圣保德储庆眞君天猷副元帅眞君天蓬都元帅眞君圣前恭望眞慈俯垂矜允特与敷奏天阙取㫖吿下雷霆霹雳风雨云电合属眞司至期収歛云雾止雨停风扫荡妖氛肃清天地三光焕耀四炁澄清仍冀差降解秽应干将吏一合下降监勒某处里域社稷等神併力同心扫清尘垢祛荡氛秽整肃斋坛鎭安境域如有妖精犯触邪恠干侵即仰所差将吏以时収系押赴天狱治罪施行庶使斋功成就魔障不生干冒师威不胜寒慄之至谨状天省划一申状右以正奏划一申天省状大畧如此更冝临期详酌而行或有修建事体不同可以随事増入具法位姓某不避再三之渎上犯斧越之诛惟冀寛恩曲加矜宥比据某郷贯某人投乞崇建无上灵寳黄箓大斋福国康时拔幽济显超度九先七祖广资五道三途集兹善功追荐亡故某克遂超生保安见存眷属除巳祗率法流恭爲修建以今斋期巳定须至逐一申闻者一谨尅某日告斋始事宿启建坛于当日某时进拜素车白马章是夜某时进拜破酆都拔罪章吿颁元始符命金箓白简救苦眞符太上破地狱眞符太上拔幽䰟眞符太上敕赦生天寳箓灵寳本法元始符命混元神虎玉札吿下诸天诸地隂阳主司三界十方冥关幽路天牢地狱应干合属去处依准符命赦宥系荐亡䰟及五道三途四生万𩔖一切沉灵滞爽风劫罪愆累生执对咸从原释遵禀玉札追摄赴坛报应受度施行一某日正斋三时朝眞诵经行道是日午时进拜通天救苦朱表开通道路章静夜破狱召摄系荐某人等䰟及五道四生三途万𩔖一切孤䰟沐浴朝眞享食受供一某日正斋第二日三时朝眞诵经行道是日某时进拜沐浴鍊度章当夜鍊度三途五道十𩔖四生一切孤䰟传符受戒度化超生一某日正斋第三日三时朝眞诵经行道当某日时进拜昇度亡䰟章是夜鍊度系荐某人等䰟传符受戒度化超生一某日进拜言功朱表修设三界髙眞清醮三百六十分位昭答恩庥解坛散席投龙奠简纪勒斋功右谨具申三天门下泰玄都省主宰髙眞恭望眞慈俯垂矜允特与敷奏天阙取旨告下诸天诸地日月星辰三界三元洞天海岳冥关幽壤典祀神庭应干合属去处疾速施行庶俾号令徧通精诚上彻更祈三光焕耀四炁朗清万圣翼辕千眞扈䠋即使天泽浃于寰宇斋福被于幽明六极均休四生咸泰干冒眞威罪当万坐谨状申北斗状具法位姓某輙罄愚𠂻上干眞听叨行大法徒历歳时学未通幽无阶自効敢勤利济以报恩休谨据入事须至録状申闻者右谨具申中天大圣北斗九皇眞君恭望眞慈允从所告特与敷奏天阙告下三界合属眞司依法照应施行庶使斋功成就泽被显幽仍乞行下北魁玄范府差降神虎主吏何乔二使者侯魏张三部追䰟使者七司玊女追摄合干官将吏兵一合下降赴臣行司赍持玊札徧诣冥关幽路应干合属去处根摄所荐亡过某人等䰟及五道三途四生万𩔖一切沉灵滞爽依时赴坛报应削除罪籍落灭恶根听法闻经以时升度恭冀云车俯降证録斋诚干冐眞威不胜惶惧谨状日宫状具法位臣姓某輙渎重明愿回渊鉴伏念受资尘陋冐忝班行自揆罪深敢思神过况承䖍愬敢不上闻谨据入事须至録状申闻者右谨具申日宫太阳帝君恭望眞慈特垂矜允暂迂仙仗俯盻斋坛监録祷祈曲全斋事庶使恩周寰宇泽被幽明臣以某日鍊度五道三途四生万𩔖以某日鍊度系荐某人等䰟欲乞敷布灵芒降流眞炁匹配水火和合隂阳各回性识以清明尽出幽沉而度化干冒眞威不胜惶惧谨状月宫状月官太隂皇君北斗九皇夫人状具法位姓某不揆诛夷冒干平省深知僣越尚冀寛容伏念某蕞尔微生叨行大法无功可録有罪足书愿济显幽少图补复凡有披告敢不上闻某谨据入事须至録状申闻者右谨具申北斗九皇夫人恭望眞慈特垂矜允俯赐差降神虎主吏何乔七司玉女三部追䰟使者追摄合干官将吏兵赴某行司赍持玉札徧诣十方三界地狱冥关千眞万灵治軄冥曹应干合属去处追摄五道四生三途万类一切孤䰟滞𩲸及系荐某人等䰟出离隂境悉赴玄坛显见形仪昭示报应仍乞暂迂仙仗俯降斋坛成就善功证明修奉某干冒眞威不胜惶惧谨状五德星君状具法位姓某輙伸丹悃仰渎髙明敢冀大慈曲垂恩佑谨据入意须至録状申闻者右谨具申东方木德歳星眞君恭望眞慈俯垂矜允特迂仙仗暂降斋坛鉴録祷祈证明修奉庶使福周寰宇泽被干坤以正斋某日夜鍊度五道三途四生万𩔖一切孤䰟某日夜鍊度系荐某人等䰟欲望大启慈仁广推巨泽布五行之正炁合二象之生津冶鍊亡䰟复其性识领诸善果升入朱宫干冒眞威不胜惶惧谨状南方火德荧惑星眞君西方金德太白星眞君北方水德伺晨星眞君中央土德鎭星眞君巳上四状并同东方状式方函随方言之二十八宿状右谨具申角宿星君恭望眞慈俯垂矝允特迂仙仗暂降斋坛鉴録祷祈证明修奉庶使福周寰宇泽被干坤愿阐仁慈曲加拯济悉度赴坛之䰟爽尽承斋福以超生役罢三途狱开九地飞沉遂性动植昭苏某干冒眞威不胜惶惧谨状巳上自角宿起止轸宿共二十八状并同式方函诣角宿星宫余并同随宿名上诣外只斗宿一状巳别具于后盖斗宿在二十八宿则爲斗宿又爲之南斗道典有南斗六司星君即此是也正在东北之间欲知其详自以浑天仪考之可见矣世人但知南斗又取与北斗相对竟不考此星在何所良可笑也若不能毎宿专状则皆除去亦可却专申斗宿而巳南斗状状并同前式右谨具申南斗六司星君恭望眞慈俯垂矜允特迂仙仗俯降斋坛成就善功证明修奉庶使福周寰宇泽被显幽所有道场内錬度五道三途四生万𩔖一切沉䰟滞𩲸及系荐某人等䰟敢冀恢育物之深功垂錬䰟之巨泽俱返乆沉之性普全巳荡之神再毓隂阳重资造化悉升朱府俱陟仙郷某干冒眞威不胜惶惧谨状玄师状具法位姓某处露丹𠂻上干眞听载惟僣越惧速灵诛伏念染俗素深眞心易昧力小任重德浅軄崇日夕忧惶罔知所措是敢留心于济度或可小赎于愆瑕盖以黄箓科条事体严重非师尊之覆育岂愚陋之敢行全仗慈怜或能成就所据某人投词乞建黄箓大斋除巳节次上闻外今以某日爲始建坛蒇事具黄箓节次在前须至録状申闻者右谨具申玄中大法师恭望师慈始终矜允荐行备词敷奏请命颁下三界有司照应敢祈云舆下迈暂驻斋坛俾章词上彻于三清斋直圆成于七日幽明同庆寰宇霑恩仍乞申敕三洞四辅法箓中官将吏兵三界五岳兵马营衞斋事通逹悃诚布令颁符追䰟摄𩲸拔万𩔖四生之滞爽释三途九夜之罪䰟即使系荐之灵咸陟沖虚之界干冒师威不胜惶惧谨状三师状灵寳经师眞君灵寳籍师眞君灵寳度师眞君五府状具法位姓某不避诛谴累渎灵慈伏念臣蒙陋行尸生逢道化叨恩覆育𨽻役眞司誓毕此生共扬大教敢祈矜宥终始帡幪臣比据某人投词请建黄箓大斋臣节次上闻外今以某日建坛始事以便冝书行洞玄灵寳本法应干符命及五元素府眞符秘篆拔幽济显辅教康时役召神灵圆成斋事但臣性昏学浅德薄罪深非仗师恩难期通感须至録状申闻者右谨具申元素元辉府三天扶教辅元大法天师正一静应眞君元和迁校府眞武灵应佑圣眞君元照灵虚府翊圣储庆保德眞君元景丹天府天猷副元帅眞君元应太皇府天蓬都元帅眞君恭望眞慈矜悯后学特与照详前后申请事理再与请命天阙颁吿诸司依法照应敢冀云车下迈暂驻斋坛容宣告符章颁行号令仍冀申敕三洞四辅经箓法中官童将吏三界十方五岳四渎兵马衆灵监斋直事灵寳官属直月五将十二时直主者五府合属将兵所行法中官君将吏追䰟摄𩲸等神应时感降随召来临营衞斋坛宣传符檄誊词章于九域布号令于诸司成就善功普福幽显即使系荐亡䰟某人等及五道四生三途万𩔖一切沉䰟滞爽咸离隂境悉诣斋坛承领天恩登升善域飞沉遂性动植昭苏干冐眞威不胜惶惧谨状右此状非行五府正法之人自可攺易专状申天师一状共申北极四圣元帅府亦通葛仙翁状具法位姓某乆窃眞庥获聮法軄未能寡过岂敢有言盖以辅賛之勤利济爲首敢誊凡愫仰冐渊聦谨据入事除巳録奏天阙外緑资庸品下学浅行轻莫能通达于幽冥窃恐难期于感彻惟祈师尊之祐庶成济度之功须至録状申闻者右谨具申太极左仙翁沖应眞君恭望师慈允从申请不违初誓益振玄风特与敷奏天廷申敕洞玄部经箓法中官君将吏灵寳官属玉童玉女天将仙兵併力同心营衞坛墠誊词布令钖命颁符成就斋功广敷灵䕃庶使福霑寰宇泽被幽明拔度所荐亡䰟某人等及九州分野五道三途四生万𩔖一切应度沉灵滞爽出离冥夜承领善功证性知根超生度化仍乞云车俯降证録斋修臣干冐师严不胜惶惧谨状许眞君状宋政和年间上尊号曰神功妙济眞君旣奉玉册又系徽宗上表称若九州都仙大史髙明大使即天爵也具法位姓某颛蒙尘质乆被陶成虽𨽻玄门未探眞奥惟思自効以报殊恩谨据但以学不过人法非达妙谬当首軄岂能动天非借师恩难全斋事须至録状申闻者右谨具申九州都仙太史髙明大使神功妙济眞君恭望眞慈允从申请益坚宏誓大阑沖科念兹未学之愚庸成此建斋之善果敢冀掷火流铃之仗俯临修斋行道之坛鉴録诚祈证明修奉仍乞誊词天阙颁命诸司申敕三洞四辅经箓法中官童将吏灵寳官属玉童玉女十方三界兵马衆神随召来临以时感降翊衞坛墠通达斋诚进表誊章颁符钖命即使国安民阜物泰时康拔济系荐亡过某人等䰟及五道三途四生万𩔖一切沉灵滞爽出离幽夜霑领天恩自知宿命以清宁永释前愆而解脱存亡俱庆幽显咸休干冒师严不胜惶惧谨状三官各状具法位姓某尘途浊质愚陋无知谬玷仙阶滥陶眞化束躬怀惧岂敢有言盍以祷请精诚不容抑止仰祈原宥曲省丹𠂻谨据入事须至録状申闻者右谨具申上元天官帝君恭望眞慈曲垂矜允特迂仙仗俯驻斋坛鉴録诚祈证明修奉即使恩周寰宇福被显幽仍乞敷奏天阙告下上元天界三宫九府三十六曹应干合属去处依法遵从符命拔度系荐亡䰟某人等及五道四生三途万𩔖一切沉灵滞爽蠲消罪对解释拘缠出离冥关登升善境华夏俱庆动植咸休干冐眞威不胜惶惧谨状中元地官具法位姓某庸鄙受资昏蒙赋性冐承恩覆获被陶容虽法箓之乆膺念功勤之莫着尚祈矜宥少録愚𠂻谨据入事须至録状申闻者右谨具申中元地官帝君恭望眞慈曲垂矜允特迂仙仗俯驻斋坛鉴録诚祈证明修奉即使恩周寰宇福被幽明仍乞敷奏天阙告下中元地界三宫九府四十二曹合属去处下元水官具法位姓某驽钝不才受軄过分日惧诛谴𥙷复无阶适领词陈理冝拯济敢祈寛假特赐矜容谨据入事须至録状申闻者右谨具申下元水官帝君恭望眞慈曲从申请特迂仙仗俯驻斋坛鉴録诚祈证明修奉即使恩周寰字福被显幽仍乞敷奏天阙告下下元水界三宫九府四十二曹应干合属去处同前五帝状具法位姓某猥以么微滥霑化育备眞法軄乆乏功勤欲逭谴诃莫先济度况承䖍愬敢不上闻谨据入事须至録状申闻者右谨具申中央黄帝君北方黒帝君西方白帝君南方赤帝君东方青帝君恭望圣慈曲垂平省特迂鸾驾驻跸齐坛悯末学之庸愚释临坛之过失免书罪籍成就善功庶俾寰宇霑恩显幽蒙祐所有系荐亡故某人等䰟及五道三途四生万𩔖一切沉灵滞爽悉祈原宥尽頼恩矜早离冥昧之郷俱陟清虚之境知根复性聚炁生神以致动植咸休飞沉俱泰干冒圣威不胜惶惧谨状监斋状具法位姓某地行贱品季世凡资宿借师恩获承法軄自知冐越所合束身适领诚词輙思自効尚祈覆育俯察凡私比据入事须至録状申闻者右谨具申灵寳监斋大法师伏望师慈俯垂矜允特迂仙仗暂驻斋坛宏旷荡之恩沛涵濡之泽保全末学成就善功庶使福被寰区恩覃幽显仍乞拔度系荐某人等䰟及五道三途四生万𩔖一切沉灵滞爽出离幽境升陟仙郷斋福所覃华夷俱秦干胃师严不胜惶惧谨状採访使者状採访之軄甚衆故林侍宸醮格于上八位之旁只设此一位如廉使察官之任可谓要紧使者之称亦不爲轻乃天中之名称如是非可攺也如应元保运眞君则宋朝所上尊号尔近世者世人纳谄于上眞乃除去者独称採访使甚失礼也殊不知天中只有採访使者不曽有採访使俗辈以世法料度而尊之诚当革去虽一字之间碍理深矣具法位姓某輙冐不原之诛仰渎至眞之軄惟祈悯济省録微忱谨据入事须至録状申闻者右谨具申九天採访使者应元保运眞君恭望眞慈俯垂矜允特迂仙仗俯眄斋坛録其精祷以上闻畧此违科而普宥曲加成就力赐提携庶几斋福被于寰区玄津浃于幽显拔度亡过某人等䰟及五道三途四生万𩔖一切沉灵滞爽永辞长夜超出重隂録本聚神返生证性以致考停于九地役息于三途动植均庥飞沉咸泰某干冒眞威不胜偟惧谨状救苦大惠二眞人状具法位姓某窃惟科教之设利济爲先某虽愚蒙敢忘効軄况奉䖍祷理合敷陈某比据入事须至録状申闻者右谨具申大慈大悲大惠眞人大慈大悲救苦眞人恭望眞慈持垂敷奏东极青宫请降道㫖普敕三界颁告诸司专遣飞天神人遍下九龙符命分灵救苦应念施仁释冥府之拘囚烛夜台之隂翳拔度系荐亡故某人等䰟及五道三途四生万𩔖一切沉灵滞爽解除𡨚对开度沉迷聚本生神知根复性早陟生生之境长辞寂寂之郷即使斋福被于寰区玄泽覃于幽显以至舍情抱识赋质立形咸遂昭苏悉归康乐仍冀灵骖下迈俯驻坛场成就善功以全斋事某干冒眞威不胜惶惧谨状九天司命状具法位姓某仰恃寛恩輙摅凡愫某谨据入事须至録状申闻者右谨具申九天司命眞君伏望眞慈曲垂矜允特迂眞驭暂降瑶坛少鉴眄于斋修特保全于愚陋俾无魔障成就善功即使福被幽冥泽周寰宇所有系荐亡故某人等䰟及五道三途四生万𩔖九州分野一切孤䰟俱頼陶成尽祈悯济上闻九极潜降百神特下命章由三元而肇粹齐唱恭诺受九炁以结形再造隂阳重资性识尽陟化生之境并超沉滞之郷某干冒眞威不胜惶惧谨状三界魔王状具法位姓某某滥缀法僚乆依灵䕃尚祈寛宥録此诚祈某比据入事须至録状申闻者右谨具申慾界大魔王色界大魔王无色界大魔王伏望圣慈曲垂矜允特迂幢节暂届坛场成就善功证明斋祷仍乞请命差降飞天神王大神灵寳官属玉童玉女三五功曹左右官使者五帝直符监斋直事洞玄灵寳法箓中合干官将吏兵下赴斋坛辅佐行持营衞坛界誊章进表钖命颁符拔度系荐亡故某人等䰟及五道三途四生万𩔖一切孤䰟滞爽悉加保举度品南宫幽爽承恩俾尽超于沉滞生灵蒙祐庶咸迪于寿康某干冒圣威不胜惶惧谨状五帝魔王状右谨具申中央黄天魔王北方黒天魔王西方白天魔王南方赤天魔王东方青天魔王黄箓院状具法位姓某某滥以庸资乆臂上法幸蒙覆育获被軄司敢頼优容輙伸披愬某比据入事须至録状申闻者右谨具申下元黄箓院主宰髙眞伏望眞慈曲垂矜允特迂仙仗俯降斋坛成就善功保全末学仍乞敷奏天阙取㫖差降黄箓院合干官将吏兵下赴行司宣传符命誊达章词拔度系荐亡故某等䰟及五道三途四生万𩔖一切幽䰟滞爽出离隂境祗赴道场省悟沉迷蠲除报对返生善境永沐眞休即使斋福被于幽显玄泽周于动植十方清泰万𩔖昭苏某干冒眞威不胜惶惧谨状南昌上宫状具法位姓某某庸谬不才冐昧忝职功微过重𥙷复无阶恬非辅賛眞风岂能少酬素志輙披丹愫上渎髙聦某比据入事除巳依科崇建外今以建斋第二日夜普行錬度三途五道万𩔖四生一切应度幽䰟至第三日夜錬度系荐某等䰟各遂超生咸祈度化某一体効诚不敢妄分轻重但以凡愚末学未能深洞灵机従籍符章虑难通感须至録状申闻者右谨具申朱陵火府南昌上宫主宰髙眞恭望眞慈曲垂矜允特迂仙仗俯眄斋坛成就斋修普行济度仍乞申命官童将吏合属衆神布炁分灵依期下降将到坛系荐某等䰟及五道三途四生万𩔖一切应度沉䰟滞𩲸特加整育普赐陶镕聚二炁以重和肇五行而再造知根复性返本还元永断执迷成臻生化庶九野无幽沉之鬼三徒罢谪役之劳动植均休显幽共庆干冒眞威三元眞君状具法位姓某谨据入事今取某日某时进拜某章誊诸诚悃上祈玄应但以某早霑灵泽乆缀法曹虽粗习于奉教行科未深明于飞神谒帝虑章文之难御致斋事之有亏爰𨽻司存理须祷请须至録状申闻者右谨具申下元定志同眞君中元䕶正葛眞君上元道化唐眞君伏望眞慈允兹申请特迂仙仗俯降斋坛统率章奏衆神关告刚风上吏扫清云路通达章文升某凡神上朝帝阙庶使斋诚母壅天贶广覃万𩔖昭苏六天清泰某干冒眞威上清灵寳大法卷之三十上清灵宝大法正统道藏三家本四十五卷正一部上清灵寳大法卷之三十一仙四奏申文檄品神王牒灵寳大法司牒上东方无极飞天神王当司据入事须至移文牒请详事理即与关告灵寳官属使者大神三五功曹左右官使者左右龙虎君侍香金童传言玉女五帝直符飞章从事促炁功曹灵寳法中官将吏兵一合下降悉赴斋坛颁告符文通达章奏宣布号令衞䕶斋修庶使福被显幽恩霑家国生灵蒙祐动植咸休事毕上闻叙功迁赏一如太眞之仪牒至幸疾速依应施行谨牒右神王或专牒则十方各一道牒若则用一牒则依法中直日请一方神王关告也将吏緫牒灵寳大法司牒当司据入事须至移文牒上请灵寳经箓法中仙官将吏执軄万神童初府一炁都统大将军直月五将十二时直主者五府仙兵将吏雷霆歘火律令大神五雷使者雷公电毋风伯雨师社令雷神追䰟摄𩲸合干将吏传达章奏衞护经科符图印诀中官将吏兵各请照详事理㑹合本属典祀正神监勒里域土地内外干系神灵併力同心自某日建斋扫除故炁不祥辟斥厌秽妖异整肃内外守衞坛场通达斋诚升进章表所有到坛系荐亡䰟及五道三途四生万𩔖新亡往逝恶死横终有主无亲含情抱识一切沉灵滞爽请爲开明性识省悟执迷毋令着体恋尸悉俾和𡨚释恨使其自知形骸膏于土壤䰟𩲸属于虚无昔时疾患损伤无身可虑往日情縁恩爱回首皆空复彼一眞释诸外恼转轮不㓕仙化成人然后斋福恢洪善功昭着恩普霑于动植泽广浃于显幽国安民丰欣乐太平散席解坛言功迁赏一如太眞之仪幸请疾速依应施行谨牒右件奏申牒文并关上界直符日时主者传达所有奏申之数自可随事增损酆都灵寳大法司当司先据入事须至録状申闻者右谨具申北隂酆都大帝伏望圣慈特垂矜允暂迂法驾畧届斋坛证録精𠂻鉴瞻修奉庶使斋功成就灵滓普覃福被显幽泽霑寰宇生灵蒙祐家国承休仍乞专降指挥行下北都罗酆洞隂郁絶境界六天十洞幽狱冥司应干合属去处依法照应咸令遵禀符命拔度亡故某人等䰟反五道四生三途万𩔖运风扫山之鬼担沙负石之徒穿地引水之龙受报偿辜之軄一切沉灵滞爽并与疾除罪簿落灭恶根赦宥罪瑕蠲除执对随兹召摄遣出重隂尽解沉迷俾膺斋福如所摄亡䰟考证未毕不应遽原亦乞差拨官将时暂引衞赴坛昭示报应敢祈早赐施行谨状东岳上卿灵寳大法司当司据入事须至録状申闻者右谨具申东岳上卿司命眞君伏望眞慈曲垂矜允特迂仙驭俯降斋坛证録精𠂻鉴赡修奉仍乞眞旨行下五岳宫曹天下名山洞府福地灵墟治化靖庐及茅山华阳良常洞天地肺福地神庭仙馆中界治軄及九州分野城隍社令应干合属去处依格照应咸令遵禀符命拔度亡过某人等䰟及五道三途四生万𩔖以至运风扫山之鬼担砂负石之徒受报偿辜拘䰟未解一切沉灵滞爽并与削除执对赦宥罪瑕超出冥途俾膺斋荐悉行遣发随召前来如所摄亡䰟未合遽行原释仍乞指挥逐处主者差拨官将时暂押送赴坛昭示报应恭听天㫖施行庶使善果圆成宸休普浃生灵蒙祐动植霑恩谨状五岳灵寳大法司当司据右谨具申东岳天齐大生仁圣帝伏望圣慈曲垂矜允暂迂仙驭垂盻斋坛鉴録祷祈证明修奉庶使斋功成就天泽普霑家国蒙恩生灵均庆仍乞专降指挥行下所属曹局冥狱幽牢及九州分野洞天福地名山大川祀典灵坛城隍里社应干合属去处同上郷状式南岳司天大化昭圣帝西岳金天大利顺圣帝北岳安天大贞元圣帝中岳中天大宁崇圣帝右四状并同东岳状式余四岳方函各诣某岳帝宫凡东岳状不可称泰山府君直云申上东岳帝宫若申泰山府君方云申上东岳泰山府泰山府君状灵寳大法司当司据右谨具申东岳泰山府君伏望神慈曲垂鉴録特迂云驭俯降斋坛成就善功证明修奉庶使显幽蒙祐家国霑恩仍乞行下岳府所理冥狱隂曹及天下名山洞府福地灵坛治化靖庐神庭仙馆及九州分野城隍社令应干合属去处依格照应咸令遵禀符命拔度亡过某等䰟及五道三途四生万𩔖以至运风扫山之鬼担沙负石之徒受报偿辜拘缠未解或因事候证或有犯自缠一切沉灵滞爽并与削除罪对原宥愆瑕超出冥途俾膺斋荐悉行遣发随召前来如所摄亡䰟未合遽行纵释亦请差拨官将时暂护送赴坛昭示报应庶使善果圆成宸休漙浃生灵蒙祐动植霑恩谨状洞天福地靖治主録仙眞状同式干坤之内十洞天三十六小洞天七十二福地及汉天师依古迹兴复二十四治嗣师増立四治晋许眞君鎭弭妖孽立三十六靖共一百七十八所若逐一申告则非独文移繁冗又且醮位数过多或以十洞緫作一状之𩔖则必无投下之司反就碍理今止以洞天福地与建斋之地同郡邑者当就近申之无则巳之盖巳于状内陈乞颁行矣更请酌详而用灵寳大法司当司据右谨具申某洞天主録仙眞伏乞照详申请特迂仙仗俯降斋坛成就善功证明修奉仍乞关吿所理仙曹灵域掌録隂𩲸校量功过应干合属去处咸令遵禀符命拔度系荐某等䰟及五道四生三途万𩔖一切沉灵滞爽并与疾除罪簿落灭恶根䟽理拘缠随召遣发赴坛昭示报应即使谪役停于隂境考对罢于冥关庆浃显幽福周寰宇立祈照应施行谨状九垒九垒圣位在后第一垒有四位土皇君九垒共三十六位土皇君然每垒四位当共境界未免一垒共一状也灵寳大法司当司据入事右谨具申第一垒土皇君伏望照详申请特与关告九垒地司主执圣衆各迂神驭俯降斋坛成就善功证明修奉仍乞行下逐处土府冥曹主理罪福拘役亡䰟应干合属去处依格遵禀符命拔度亡过某人等䰟酆都曹僚共二十八状同灵寳大法司当司据入事右谨具申纣絶隂天宫主宰眞灵伏望圣慈曲垂省録特迂神驭俯降斋坛成就善功证明修奉仍乞行下所理幽狱冥曹主掌死䰟罪福校量世人功过应干合属去处咸令遵禀符命拔度系荐某人等䰟及五道三途四生万𩔖一切沉灵滞爽并与疾除罪簿落灭恶根解释𡨚雠罢停考对悉行䟽理应召赴坛如所摄亡䰟未应遽行原释亦乞差拨官将吏卒时暂引衞前来昭示执应庶使玄恩普浃斋福广覃幽显同休生灵均庆拱祈照应施行谨状酆都曹僚圣位纣絶隂天宫主宰眞灵大煞谅事宗天宫主宰眞灵明宸耐犯武成天宫主宰眞灵恬照罪炁天宫主宰眞灵宗灵七非天宫主宰眞灵敢司连宛屡天宫主宰眞灵泰素妙广眞君隂德定休眞君洞明普静眞君玄德五灵眞君最胜耀明眞君寳宿昭成眞君神变万灵眞君无上正度眞君飞魔演庆眞君五化威灵眞君酆都髙明司直酆都东明眞公酆都南明眞公酆都西明眞公酆都北明眞公酆都鬼官北斗君酆都大禁晨酆都中禁晨酆都侍帝晨酆都鬼官司命宫酆都丈人宫主宰眞灵酆都北都宫主宰眞灵巳上二十八状方函各诣其所酆都宫诸府八牒酆都变生府主者酆都五道府主者酆都泉曲府主者酆都北天修门郎酆都南弹方侯酆都北弹方侯酆都溟泠大神酆都西明郎牒式灵寳大法司牒上某府主者当司据入事须至移文牒请详事理疾速行下所管幽狱冥曹主掌亡䰟考録罪福应干合属去处咸令遵禀符命拔度亡故某等䰟及五道三途四生万𩔖并与疾除罪簿落灭恶根䟽理拘缠随召遣发如所摄召亡䰟未应遽行原宥亦请差拨吏兵时暂引衞前来昭示报应仍冀神驭光临证明修奉庶使玄恩广浃斋福普覃寰宇清宁显幽昭泰牒至幸火急依应施行谨牒九州社令牒灵寳大法司牒上扬州分野社令神君当司据入事须至移文牒请详事理疾速行下当州分野名山大川城隍里域祀典灵坛治軄神司应干合属去处咸令遵禀符命拔度亡过某等䰟及五道三途四生万𩔖以至浮游郊野留着坵墟有主无亲新亡往化一切沉灵滞爽并与䟽理狗缠放停考执原除罪罚解释𡨚尤随召前来以时遣发如所摄亡䰟证结未终不应遽放亦请分遣属吏部衞赴坛昭示报应仍乞神骖垂贲同证斋修庶使善果圆成天恩普博人世遂有生之乐冥途无不祀之䰟幽显同休寰区均庆牒至幸星火依应施行谨牒扬州兖州青州徐州雍州豫州梁州荆州翼州右九州社令九牒并同式如或只用一牒则专委建斋处所属之州社令请专牒关告牒后则云牒请详事理即与转牒关告某州各处社令一体行下逐处名山大川本郡城隍牒灵寳大法司牒上某处城隍主者当司据入意须至移文牒请详事理疾速行下管属灵坛典祀社稷神司里域衆灵山林孟长应干合属去处依法照应咸令遵禀符命迁拔系荐亡故某等䰟及五道三途四生万𩔖新亡往化恶死善终有主无亲迷眞惑性或拘留里域或执对牵缠或取㑹不圆或考证未毕以至魍魉隂魅山石精灵一切游神飞爽沉䰟滞𩲸悉行部衞赴坛如所摄䰟仪或系未应原释之数亦请时暂引卫前来恭听天㫖仍冀神车早迈营卫坛场鎭肃方隅周旋斋事庶使善功成就宸贶普覃遍家国以霑休极显幽而蒙祐生灵利乐动植昭苏事毕叙勲一如玄律幸疾速依应施行谨牒太歳牒灵寳大法司牒上某太歳尊䄂当司据入意须至移文牒请详事理疾速行下土府诸司及见今营建坛所土神并请时暂起离权行回避如其地有故炁伏尸潜妖匿秽并行收藏屏斥母致干侵应系土府百神治軄去处或有亡䰟因事执留并令遵禀符命遣发前来以时升度仍冀神车下降同证斋修即使善果圆成宸休普浃显幽蒙祐家国霑恩牒至幸疾速依应施行谨牒蒿里牒灵寳大法司牒黄泉蒿里丈人当司据入意须至移文牒请详前件事理即与关告黄泉幽境林莽隂郷掌领亡䰟主録鬼爽应干合属去处根摄系荐某等䰟及五道三途四主万𩔖新亡往逝恶死善终留滞坵墟浮游郊野无亲无祀失倚失依执对牵缠罪愆拘滞一切沉灵滞爽并与遵从符命疾除罪簿落灭恶根遣发前来恭承斋荐如所摄亡䰟或考证未终不应遽释亦请逐处计㑹差借官吏引衞赴坛昭示报应仍冀神骖下迈同证斋功庶使家国蒙恩显幽霑祐事毕具奏依格叙勲牒至幸疾速依应施行谨牒里域帖灵寳大法司帖当司据入意须至帖者帖请详事理自某日开建爲始即与整肃坛界捍御凶邪祛斥不祥消荡厌秽营卫斋事通达文移庶使善果圆成显幽利济事毕具奏依格叙功幸疾速依应施行谨帖牒就近典祀正神监坛灵寳大法司牒某神当司据入意须至移文牒请详事理自某日建坛爲始即希躬亲统率吏兵径赴坛所驻札监勒里域土地干系等神守卫坛界祛斥妖氛应日前其地或有故炁伏尸须管秘藏毋令发露或停止下官故炁并令火急起离前去不得稽留自建坛一百二十歩内有太歳官君禁忌神煞亦请时暂回避不许冲妨事毕散坛各复元位庶使斋功成就魔障不生福被寰区恩覃幽显叙功拜表用答神休幸疾速依应施行谨牒巳上申牒文字关中界直符并逐处沿路里域土地等神同共逓发水府状灵寳大法司当司据入意须至録状申闻者右谨具申水府东霞槫桑大帝伏望圣慈曲垂矜允暂迂龙驭俯降斋坛证録精𠂻鉴瞻修奉庶使斋功成就灵䕃普覃福被显幽泽周寰宇生灵蒙祐家国承休专降指挥行下水府有司江海河源溟泠泉曲应干合属去处依格照应咸令遵禀符命拔度亡故某等䰟及五道三途四生万𩔖一切沉灵滞爽蠲除执对赦宥罪瑕超出俾膺斋荐悉行遣发随召前来如所摄亡䰟未应遽行原释亦乞差拨官将时暂护送赴坛昭示报应恭听天命施行谨状旸谷神王状灵寳大法司当司据入意须至録状申闻者右谨具申水府旸谷神王伏望圣慈曲垂省録暂迂神驭俯䧏斋坛成就善功证明修奉庶使显幽蒙祐家国霑恩仍乞行下水府龙庭河源泉曲九江八海四渎三河溟泠洞潭下元水司应干合属去处依法照应咸令遵禀符命拔度亡故某等䰟及五道三途四生万𩔖以至摙汲溟波之衆穿地引水之龙或自溺以投身或覆舟而殒命违盟受谪积恶偿辜一切滞爽沉灵并与赦宥罪瑕蠲除考对悉行䟽理放免拘缠随召赴坛以时遣发如所摄亡䰟执证未终不应遽行原释亦乞差拨官将时暂引衞前来昭示报应立祈亟赐施行谨状水府治軄汉江水帝楚江水帝湘江水帝吴江水帝五川江水帝杨子江水帝淛江水帝松江水帝荆江水帝巳上九江水帝用申状牒东海渊圣广德王南海洪圣广利王西海通圣广润王北海沖圣广泽王顺济龙王江渎广源顺济王河渎灵源弘济王淮渎长源溥济王济渎清源善济王马当山上水府福善安江王採石山中水府顺圣平江王金山下水府昭信泰江王青草湖大神彭蠡湖大神丹阳湖大神谢阳湖大神太湖大神巳上共一十七牒水帝状灵寳大法司当司据入意须至録状申闻者右谨具申某江水帝伏望圣慈曲垂省録暂迂龙驾俯降斋坛成就善功证明修奉庶使显幽蒙祐家国霑恩仍乞行下所理水司治軄应干合属去处依法照应龙王牒灵寳大法司牒上东海渊圣广德王当司据入意须至移文牒请详事理即与行下所理水司治軄应干合属去处依法照应咸令遵禀符命拔度亡故某等䰟及五道三途四生万𩔖以至摙汲溟波之衆穿地引水之徒或自溺以投身或覆舟而殒命违盟受谪积恶偿辜一切滞爽沉灵并与贷宥罪瑕蠲除考对悉行䟽理放免拘缠随召赴坛以时遣发如所摄亡䰟执证未终遽行原释亦请差拨官吏时暂引衞前来昭示报应仍请神骖下迈同鉴斋修庶使善果圆成宸恩普博寰区共庆幽显同休牒至幸疾速依应施行谨牒右照依前项龙王水府圣位共一十七牒并同式巳上申牒文字并关下界直符传达神虎摄召牒灵寳大法司当司据入意除巳録奏天廷告行符命请降玉札遍诣合属去处追摄施行今具系荐亡䰟郷贯姓名在前须至移文牒神虎主吏何乔三部追䰟使者俟魏张追䰟大将提䰟摄𩲸官将本司追䰟摄𩲸将吏等神请详事理遍诣十方三界北都罗酆海岳洞天城隍里社或幽郷之隂狱或分野之冥司典録功过之曹校量罪福之所掌领䰟识主执隂灵应干合属去处根摄前件亡䰟某人等䰟及五道三途四生万𩔖一切沉灵滞爽或拘系禁扄之内或囚闭幽府之中或自迷自牵或乆沉乆堕以至浮游郊野散荡山林灵识转昏神明未复不经拔度尚困幽隂并请遵照今来上帝符命混元玉札事理火急根摄赴坛依时报应如所取亡䰟证结未终理难遽释亦请时暂交领前来恭承荐拔牒至幸疾速施行谨牒七玉女牒灵寳大法司牒上神虎追摄七司玉女当司据牒请详事理遍诣十方三界幽狱冥关应干合属去处追摄亡故某人等䰟及五道三途四生万𩔖一切沉灵滞爽或拘留隂境或执对冥曹或沉滞坵墟或浮游郊野萦缠五苦或谪役三途或恋尸形或迷性识咸请遵禀今来上帝符命玉札事理悉行根摄以令月某夜并赴行司见形受度如所摄亡䰟校録未终不应遽释亦仰计㑹逐处主者差拨官将时暂护送前来以昭道法立待报应切勿稽延事毕上闻叙勲如律谨牒催召牒灵寳大法司牒上神虎摄䰟官将衆神当司据入事除巳告行符命玉札及移文根摄系荐亡䰟及五道四生三途万𩔖一切沉灵滞爽前赴斋坛以时升度今来摄召届时合要所取亡䰟附旛见形昭示报应须至再行移文牒神虎何乔二主吏七司玉女三部追䰟使者本司追摄合干官将衆神请详事理火急催取前件系荐某等䰟及五道三途四生万类一切沉灵滞爽或沉滞山泽栖隐坵墟或无所依归浮游四野或不系里域编籍无名或性识荡迷䰟神未聚或巳死而不悟或执爱而自牵或在三元曹局之中或堕九垒重隂之下或校録之未解或𡨚对之尚缠三界十方应干去处依格追取即令诣坛以时附旛分明报应仍行开谕俾悟本眞听法闻经知根识命钦承道泽恭领斋功傥福广被于幽隂则勲实由于官将事毕上奏迁赏如仪牒至立俟依应施行谨牒拘集孤䰟普召牒灵寳大法司牒上神虎摄召合干官将等神当司今月某日爲郷贯某人就某处崇建无上灵寳黄箓大斋以某夜䖍备斛筵普行济度除巳録奏天阙关申三界合属眞司外合行普召十方三界六极四维万国之中九州内外天道神道人伦道地狱道饿鬼道畜生道一切幽䰟等衆或终于富贵或厄于孤寒或善亡或恶死或投河自缢或委壑堕崖或无倚无归或自牵自执或依草附木或隐迹幻形或怀𡨚蓄恨而㓙终或茹苦含悲而枉死或伤残于战阵或诛戮于国刑或遭欧剌以伤生或受拘囚而损已或去离郷井或漂泊道途或屯戍边疆或奔驰商旅或自刑自刎或自毒自残或负命欠财或违盟失誓或雷霆震击或水火漂焚或生产未分或呪诅兴祸或遭厌蛊或中毒砂或马堕舟倾或木摧石压或精神散荡或䰟𩲸飞扬或足断手挛或目盲耳瞶或僧尼杂类或技艺百工或旣殁而沉埋或未葬而暴露或焚尸而掷骨或失祀以无依或流窜于异郷或覊縻于夷虏或瘖或痖或贤或愚或寿考而终或年夭而逝或孤儿寡妇或独老鳏夫或隐逸之伦或文华之辈或娼优之部或屠宰之行或赋质而顽嚚或失身于盗贼或古来豪杰或近世英雄或公府吏胥或戎门兵卒或地狱幽关之罪爽或城隍里社之拘囚或蒿里黄泉或溟泠水界或九垒重隂之内或五岳考对之司或证结未终或校量不尽或巳经考罚或未伏典刑或三途谪役之䰟或五苦偿辜之𩲸或物精野怪或妖祟邪神或魍魉隂灵或魑魅幽爽或禽或兽或虫或鱼或走地飞空或沉渊浮水或居郊野或处山林或胎生卵生湿生化生或有情无情有识无识或展转沉滞或返复轮廻杳杳干坤滔滔今古无髙无下无极无穷品类未详声述不尽冥途夜府一切幽䰟悉行拘集前来诣坛受度须至移文牒神虎雄左雌右主吏何乔二大将主䰟七司玉女三部追䰟使者摄召合干宫将吏兵请详事理疾速徧诣冥关幽路泉曲隂曹九地诸司三元主执山川岳渎分野神灵社令城隍典祀宫庙黄泉蒿里掌领幽䰟之司里域地祇典録亡人之所天上地下四海九州应干合属去处咸令遵禀符命玉札赦宥前件三界十方四生万类一切幽䰟滞爽并与疾除罪簿落灭恶根出离隂郷悉诣坛所以时并赴不请稽延庶玄泽之广覃俾隂灵之俱庆十方昭泰万㝢清宁事毕上闻叙勲如律牒至幸疾速依应施行谨牒右緫召牒自古旧有之蒋氏立成仪亦以常本编入盖此牒不过欲普召孤䰟而巳非有他意亦不必逺引经文亦初无隐奥难解但其中云若非有色若非无色若非有相若非无相等语全同释氏之门纵有所出亦不必宜用兼其立成仪中乃牒城隍里域神虎将吏令其放入前件孤䰟如比则是孤䰟并巳赴坛将吏不容其入大失普召之仪矣傥只欲放入赴坛之鬼似不必是行移之详矣理之所在尔初非求异允中令从旧典考证畧加排整使语言有序庶其易读仍牒神虎官将依准玉札普行摄召于理可通奉行蒋氏之仪式自从彼科今爲吾党之士备用不须彼此混淆给散孤䰟钱箓关灵寳大法司当司今月某日爲某人崇建某斋普度五道三途四生万𩔖一切幽䰟除巳沐浴朝眞享供受度闻经听戒咸俾升迁今有太上生天寳箓酆都山眞形元始灵书中篇合行给散须至专行右关六道功曹当处里域土地等神引上到坛一切孤䰟将前件符箓经文等物恭承道力变化无穷逐一当坛尽行给散矜在周备毋使缺遗各令率领事毕并行发遣前诣合属眞司证品超度施行故关遣发奏申文檄关斋坛多用三界文牒而巳此外行持符法祈告眞灵斗宫五府诸处关文以备缓急行持施行而用故併録于左功曹緫帖灵寳大法司当司据入意除巳録奏天廷关申三界外须至移文帖三界直符使者四直功曹十二时直主者六道功曹监斋直事某处里域土地斋坛内外干系等神各请照详今来建斋事理即爲上开诸天宫阙普达三界灵司庶得万圣鉴观百神受軄进誊章表翻布符文通达关申宣传号令上极太空之际下穷无底之渊所向必臻无逺弗届应声受事随召关灵俾斋直之圆成庶显幽之利济福覃无外泽被有情散席解坛叙勲迁赏録奏天关一如太眞之仪故帖发上界申奏关灵寳大法司当司恭膺法箓佩受符章𨽻役灵寳南曹分軄童初翊治遵行科典格许关申况有急切之恳祈合凭传奏之曹局今有文状上诣天廷须至专行关发者一奏状几方函封印全上诣某宫逐一开具右关某日某时当直功曹二使者请神驭云飞使车电激瞬息而翺翔万里唿吸而腾翥九霄文状上通悃诚俓达如或邪魔邀截故炁干侵即请摄赴眞司擒解天狱仰遵大道垂科之意以广上帝好生之恩亟切斋持斯须报应故关发中界文字关灵寳大法司当司受軄三天南曹𨽻名五元素府理合紏弹妖妄法当济度显幽事有关申格须曹局今有文状前诣中界眞司须至关发者一申状几方函封印全诣某所申上右关中界功曹使者请乗飈亟往飞歩潜通遍诣眞司悉闻中界俾文移之速达庶报应之早彰或无道魑魅干侵或不正鬼神邀截即仰擒解就近岳渎束送所属城隍研穷罪源上昭天宪立俟捷疾幸勿稽迟故关发下界文字当司恭受灵文获膺大法普利人物緫治幽冥旣列司存合遵仪范有关申之急切当曹局之通传今有文移前诣下界眞司须至关发者一申状几方函封全诣某所申上右关下界功曹使者请潜通郁絶下彻重泉赴地界之幽宫入冥关之隂治咸随所诣各与通陈疾速以即阐威灵亟切而明彰报应幸勿稽滞即使遵行故关发三界直符关灵寳大法司当司摄三天执法之任𨽻五府记室之班典格攸存关申合通于三界科仪昭着表文当彻于九霄今有急切词陈须至緫行关发逐一开具右关三界传奏功曹使者承差官将吏兵请分驰神骑各赴眞司上达三境九霄下彻十天六洞普遍入纮之外以及四维之中洞府岳渎之曹神灵宫庙之所逓文移之速达敷词悃以急通疾作传驰阐威灵于人世昭示报应叙功赏于天廷即迈云程幸毋稽滞故关九皇土垒圣位第一垒色润地土皇君第二垒刚色地土皇君第三垒石脂色泽地土皇君第四垒润色泽地土皇君第五垒金色泽地土皇君第六垒金刚铁色地土皇君第七垒水制泽地土皇君第八垒大风泽地土皇君第九垒洞渊无色纲维地土皇君上清灵寳大法卷之三十一上清灵宝大法正统道藏三家本四十五卷正一部上清灵寳大法卷之三十二仙五昇度符诰品救苦简符安鎭寒泉永劫长存魂升九天无拘天门急急如元始上帝律令聚形诰文元始符命黄箓白简救苦眞符告下十方无极世界三官九府百二十曹五帝考官巨天力士九幽地狱执罚神兵司録司命司功司杀牛头狱卒三界大魔拔度亡故某人灵魂出离地狱永辞长夜覩见光明万罪荡除𡨚仇和释乗此九龙度命功德上生天堂一如告命风火驿传太歳年月日于三寳前告下救苦符可漏式谨具位臣姓某封长生简符聚形诰文元始符命金箓白简长生灵符告下南方丹天世界朱陵火府南昌上宫长生大君韩君司马司命司録延寿益筭度厄尊神廻骸起死监生大神超度亡过某人灵魂上登朱宫流火之庭玉眸錬质黄华荡形书名紫䇿受化更生承此金箓度命功德时刻昇迁一如告命太歳年月日于三寳前吉时吿下长生符可漏式金箓白简长生灵符告下谨南方丹天世界真位臣姓某封茭龙驿吏符按册命云茭龙驿吏驰送应谓不用文引只以符传付也今之行者若未能感通玄虚可作请关符篆于尾庶克达命于玄司也或取新茭缚龙吏纳其符于草人身中使负简文亦须别䟽状告斋酆都不可不启上眞不召驿吏直以私意率易宣此符正犹人间赦命非臣下之敢专故须大醮天地方可告行也玄都茭龙驿吏一十二万人传命泉宫开光幽府凡告救苦眞符当启元尊玉帝召关此吏一人也凡书符时搯玉帝诀引北极星光黄纸黒书驿吏随降篆符纸当以槐黄纸黒书驿吏屇前也北极星光非北斗第六武曲北极乃天皇之右北极乃天枢也救苦眞符自非大醮天地不可告行也傥有投词但当咏礼玄文散灯念道使回光九地辉破八冥所荐逝魂亦获升度当先置一灯于天尊前拜跪焚香乞降晨光汎烛九夜乃执炬分灯令晖散一轮作一轮如车子大小三级上下三叠然灯四十九盏立十方洞灵天尊圣号开衆生五累果门假此回光销镕五累也金龙驿吏符世有救恤贫之济度天人奉戒修斋供养三寳或錬眞养神功未充足命穷灭度经游太隂者方曲行赦命救苦眞符外别以栢木简作长生灵符告下南方丹天世界使擢简帝堂錬神火府如罪䰟无功于天人者不可滥受登眞之箓但得覩神辉更生阳界则幸矣故于大醮之初不告长生灵符其符简尺寸同救苦符式玄都金龙驿吏二十五万人领符命启魔道驰信令凡告长生灵符预关一人符用青纸丹书搯玉帝诀引太尊星芒绕笔拂简毕同符命焚青烟中太尊星自南而望北斗则太尊星在中台下台分中微北向是也太尊星北有四星势如军井南有少微北是也少微在亢宿其星黄色而明要在天璇天玑二星正南以鼻引其芒绕简笔也炁芒各𩔖清浊异归凡取三光五星之炁当以鼻引而口吐也生旺云烟之炁当以口吸而随吐也引吸之时勿使耳闻耳闻则炁芒不降又不可长引长引则喘息失度要在精倾注念御意合神于杳冥之间则吸随念感降自然也若服御明晖行吐纳之道则非此限也右符面朝正东思东极天中金楼玉殿之中见太一救苦天尊衣九色云霞羽服乗九头狮子玉莲寳座左执甘露碧玉净瓶右执空青枝从大惠救苦二眞人青玄童子八十一灵官顶中岀白毫相光如刀劒在赤日圆光中一一分明即宻奏因依左右结三涂五岳印吸慧光咽了心念圣号四十九徧再吹笔书不以多了再存取炁吹之变化此符则九州亿万穷魂俱获昇仙更生如度一二亡魂止可用此符灵感无极也九龙符告文东极青宫救苦九龙符命空符右符告下三官九署五岳九州酆都六洞十宫九幽河源泉曲五道都府城隍社令冥关幽扃一切主者咸领符命救度亡过某人并系荐灵魂洎六道四生孤魂滞魄等衆俓出幽翳永离幽冥地狱消苦开泰泉扄火翳灭𤔵刃毒摧倾下明黒暗上生朱陵超度三涂宿对停轮一如告命风火驿传太歳年月日吉时告下具法位姓某告行方函式具法位姓某谨封玉清寳箓破地狱眞符符告文普告三界无极神郷泉曲之府北都罗酆三官九署十二河源上解祖考亿劫种亲疾除罪簿落灭恶根不得狗留逼合鬼群元始符命时刻昇迁北都寒池部衞形䰟制魔保举度品南宫死䰟受錬仙化成人生身受度劫劫长存随劫轮转与天齐年永度三涂五苦八难超凌三界逍遥上清一如告命风火驿传年月日吉时告下具法位姓某告行内封式玉清寳箓破地狱眞符具法位姓某谨封方函式具法位姓某谨封玉清寳箓拔幽䰟眞符符告文元始符命时刻昇迁逍遥上清年月日吉时告下具法位姓某人告行右二符并以黄素丹书黒书告文内封外封通用黄素墨书造二十道以十道告下十方九道告下九州分野内各一道专用度有姓亡䰟下元登眞度命出离生死灵符符告文赤文玉清上通紫庭天慈赦宥亡过某及亿曽万祖苦爽游精削除罪簿落灭恶根速赴生方炁识咸宁上登天堂澄神鍊质眞心洞明荡除隂翳入道登眞一如告命风火驿传年月日时告下具法位姓某告行可漏式谨具法位姓某封右符以栢木造长九寸九分阔三寸厚五分简文背书五行歳月一行共六行爲式拔度民庶用之太上敕赦生天寳箓式无上玄元太上生天寳箓敕勘郷贯某人投词伏爲亡故某人元命年月日时受生于某年月日时命终以今崇建某斋用伸追荐除已録奏天阙请命施行须至出给符箓告下者书寳箓符形度人不死之神南极长生之君度世司马大神好生韩君丈人右奉大上敕赦生天寳箓告下三界天曹地府山川河岳泉曲冥关北都罗酆六洞十宫三官九府百二十曹郁絶之郷幽隂之境诸大地狱九州分野福地名山城隍社令神物司临之所仙曹典録之墟校量罪福考察功过一切天牢地狱主者感领符命应亡䰟累劫宿世以至今身所作诸恶根衆罪一切𡨚愆承此太上慈恩并与疾除罪簿落灭恶根不得拘留俓出地府永离幽冥皆证妙果如担沙负石连汲溟波之衆驱雷役电扫山穿地贯天引水之徒并与断地逮役永使逍遥即令亡䰟从今已去七气成眞六仪成体五灵续絶二曜扶衰旋纲蹑空飞歩灵宫胚胎有始尘劫无终金城錬质玉洞凝神眞气内养以成眞人上入玉虚下洞幽泉云宫寳阙中有眞䰟岀入福郷周旋生门咀嚼灵芝灌潄金泉甘露川流玄澍丹田紫霞朝映三气凝烟琼室化仙安座金莲眞容掩日尘劫爲年一如告命年月日时告下如大斋可于此列六軄位具髙功法位姓某告行右先望天门宻奏讫即将墨笔书赦敕文毕望天门宻呪曰无上玄元太上道君教行符照破诸岳死魂出离急急如太上律令敕呪七徧用朱书南斗形写眞讳于其下存天门方有玉童一人乗金光持黄牒下降唵炁书四字了逐一字念四字四徧合形如法施用寳箓符篆并黄素黒书内外封并用黄纸可告二十道十道告下十方世界见道告下九州一道专度列位有姓名亡魂读讫烈火焚化则得赦宥万罪消释千愆魂神内鍊自生俓得上升仙界内封式位同无上玄元太上敕赦生天寳箓告下具法位姓某谨封十方三界天牢地狱主者具法位姓某谨重封切谓告符命以拔幽灵所借者符文出于科典及其临坛行事则奏启玄穹颁行九地此古法也而近世庸妄之徒专意诬罔世俗故符命不问重轻不究是非悉言自天而下至于印记亦多取二天太上道君玉印之类以印符告殊不知世间朱砂黄纸成于凡人之手而且欲欺诈矫称天降其爲巧计不亦踈乎生天寳箓者如世人宗坛之义符文呪诀出于太上斋盟奏告然后按行故于箓尾具高功位告行言告之于天而行也或者攺爲承诰奉行则失本㫖逺矣甚至于其间显言手弒君父不孝二亲此事其可赦哉旣爲人当知逆顺杀父弒君岂忍形之言辞而欲免其罪则天地鬼神爲之不容虽经科中有时载之今奉行科法不应显书而行况世间罪目万状千条亦岂得一一尽述只畧言诸恶衆罪使其符文可以免罪则不具罪目亦可升度若其符不可行则累牍盈编详书过咎悉成虚语尔年月之后妄立天相以拟朝廷赦命此于宪章巳自非使兼上天寥邈不可理测不可臆量乃自撰名位以人间朝班而品排上眞以罔人求利恐未足赡其躯获罪以殒躯多不得享其利近又有全取朝廷赦书以爲告文者其间有巳发觉未发觉等语此又罪不容诛学者能扪心详思之凡事近厚稍存正理从其平易可行之格非爲一身免受祸于人间亦可使九祖获逃罪于幽壤又不悞人于无穷之福报度六道四生箓式太上生天寳箓超度六道孤魂滞魄出离幽夜随果往生主者遵依符命施行年月日时告下具法位姓某告行元始符命符告文元始符命时刻昇迁北都寒池部衞亡过某人形魂制魔保举至逍遥上清一如告命年月日时告下具法位姓某告行普告三界符符告文普告三界无极神郷至逼合鬼群一如告命风火驿传年月曰时告下具法位姓某告行历关诸天符符告文歴关诸天请灭亡过某人三恶斩絶地根至无拘天门一如告命风火驿传年月日时告下具法位姓某告行敕制地祇符符告文敕制地祇侍衞送迎至受錬更生一如告命年月日时告下具法位姓某告行右四符若荐度亡魂只专书其中一符只用简书如救苦简式若崇建大斋则诸符普告只用黄纸朱书方函如式用之允中甞考元始符命历关诸天敕制地祇四符皆出于灵寳度人经法中自古有之因经立法故符不外于经其说谓嗣受灵寳弟子合关昇九祖过度一身是以传度之式给告此符别有行用以之荐拔亡爽则以经中之辞爲告文终不越违其本㫖天台四十九品中旣不修入此法书而其徒临事却行施用或于本文之上加玉清等事或一符而称灵寳告命或以一符而称灵寳符命此语上多不知其意欲更攺其名以罔俗耶或不失出处而妄用耶皆不可续撰名称也四鎭合同符允中恭按古科四鎭合同分爲四分证质三界仍给付亡魂是承斋功出离幽境欲天上人间悉资善功所至逍遥其说甚长其格甚古近世所传四鎭合同符将一角谓之灵寳符命用普告三界爲告文取一角谓之元始符命用时刻昇迁爲告文取一角爲玉清寳箓用歴关诸天爲告文取一角谓之灵寳诰命用敕制地祇爲告文乃于錬度之时焚于火池中且錬度之时存亡魂在前方行錬度旣非追取亡魂又非超度亡魂水火与皆在坛而焚四片合同符何说也合同之义安在也其诳妄之源流波未泯台山且有文过之语云所度亡魂巳自升天不必合同于三界此禺弄俗人可也自古黄箓埋简以告斋于三界使斋功无所不及也况亡殁罪魂一经荐度錬除隂翳得脱重泉之中或得随品受化巳是大幸便欲使俓上九天可乎四鎭合同给一片付亡魂则髙功自揆巳之功德行业未能通逹幽冥纵使髙眞垂怜悉可其奏尤未明能审亡瑰所诣故四鎭之符分诣三界俾亡魂所向合契昇迁随品受化免爲罪魂斯其意也岂可以爲亡魂上天去了不必分三界如此则亦不必焚之錬度所也大意其源流专以欺罔爲事其行用诳妄毋足怪也昇天大劵此劵以黄素方一尺六寸中絶夹合面书三界洞章背书告文盛卷以黄缯付亡魂佩之即得精炁魂魄神识全出地司受化更生天人告文今日欣庆历关诸天至无拘天门太歳年月朔日时告下具法位姓某告行灵寳昇天左劵亶娄阿荟无惒观音须延明首法揽菩昙每行四句灵书共一十六行末尾书告文云元始灵书中篇升度亡故某人上登道境魂神受度更生自然一如告命风火驿传太歳年月日同前具法位姓某告行三皇内文六十八字书于左劵背三皇内文不録在此自有别本凡昇天左劵背文外书亡魂数目灵寳昇天右劵面书三十二天帝背三皇内文于右朱书亡魂数目太皇黄曽天帝郁蓝玉明太明玉完天帝须阿那田每天二句八天计一十六句一方八天作四行书四方共三十二天共作一十六行书左劵偶数右劵竒数如上式末后书告文云无色之境天帝玉眞𣑽行帝讳三界天名隐音隐韵天中空洞自然灵章天中之尊天中大魔天中之灵九和十合变化上清无量之奥深不可详敷落神眞普度天人亡魂某承此功德上登道境一如告命风火驿传年月日时告下具法位姓某奉行背书文三皇内文不録在此左右劵并以青素丹书中央横截一半用栢木匣盛宻封付天门吏一半付男魂一半付女魂首领者宻封如今执付天门验契若无此劵地司土府不与全神而去五岳不与名籍而去火官不与灵光全明而去天门遏不使进前若有此劵则得俓入天门上生福堂外函内函灵寳昇天右劵具法位姓某谨封具法位臣姓某谨重封允中切详灵寳左右劵青素丹书中间横截断之一半用状封付天门神吏一半给付亡魂之首某魂得此劵亡魂得之三界不复拘留可免沉滞非独爲昇入天门而巳使其功行未该朝谒上帝则在中界亦爲身寳度化更生而巳行教之士冝审用之可也上清灵寳大法卷之三十二上清灵宝大法正统道藏三家本四十五卷正一部上清灵寳大法卷之三十三仙六昇度符告品太上洞玄灵寳长生度命无上黄箓维国号年月朔日某甲子某州郷贯某人伏爲亡故某人斋意仍就黄箓斋坛乞传授太上洞玄灵寳长生度命无上黄箓一阶付亡某人灵魂赍执过度三界证品超昇仍令受持金箓白简九眞妙戒长生灵符救苦眞符当消九幽大罪标名九宫察命童子䕶戒威神五帝直符六宫掾吏自当随逐简文覆护受戒弟子天上人间常爲身寳须至给箓者三皈依第一皈依无上道寳第二皈依无上经寳第三皈依无上师寳九眞妙戒一者敬让孝养父母二者克勤忠爲君主三者不杀慈救衆生四者不淫正身处物五者不盗推义损巳六者不嗔凶怒凌人七者不诈谄贼害善八者不骄傲怱至眞九者不二奉戒专一护戒威神察命童子救苦眞符符篆元始符命金箓白简救苦眞符告下十方无极世界云云一如告命百二十曹官长生灵符符篆元始符命金箓白简长生灵符告下南方丹天世界至一如告命廻骸起死尊神监生大神帝君品命受度某人灵魂即日恭诣黄箓斋坛拜受太上洞玄灵寳长生度命无上黄箓一阶如法受持永充济拔人间天上敬信奉行一如玄科律令太歳年月日某州县黄箓斋坛给度师法位姓名押保举师法位姓名押监度师法位姓名押允中原夫道之始也本无形本无文故不可名不可覩及其析希夷之妙剖混沌之胎于是昭焕隂阳肇分清浊灵虚孕秀空洞生神或聚炁而成章或结玄而示象以致五篇敷落三洞宣行实自然而然应运降世大可以保制劫运翊賛元纲下可以陶铸黎民昭苏幽显莫非出于万道之祖元始天尊以时宣演立三乗而接物出九等以度人三洞之书因经而箓降自箓而法彰道法之行以符爲首亦合之义也盖符文生于天地之初而涵乎自然之妙施于世人可以辅正除邪驱灾拯厄用于冥界则可以超脱九祖济拔沉魂中古以后斋法兴行洞玄之宗灵风䃽物遂使修斋设醮祈告髙穹请命颁符焕烛幽夜亦以符爲先盖符乃先天之妙炁自然之灵章奏告而行隂关开秦无所不禳又岂在于符篆之多名号之异而后可以通感哉近世执法行科之士𩔖不深究此㫖其间所见不同用心失正临坛行事求胜于人灵寳本法正属洞玄部其爲昇度符告如长生灵符救苦眞符破地狱拔幽魂符元始符命九龙符命登眞度命符普告三界符历关诸天敕制地祇符四鎭合同符昇天三劵据古法符命如此而巳请行符命惟恐不蒙上帝许容奉行傥得一符可应则系荐之魂无不可度又岂可以符多爲贵哉今编出灵寳符命不敢杂用他符亦不増添他法符命止用洞玄本科告行符命悉出灵寳正法以全教纲故也学者冝详辩焉上清灵寳大法卷之三十三上清灵宝大法正统道藏三家本四十五卷正一部上清灵寳大法卷之三十四仙七受持䇿杖品凡造䇿杖须择名山福地净域灵墟用吉日取向南净竹一枝长五尺五寸通有九节者奉安净所选甲午丙午丁卯或三月三日五月五日七月七日九月九日将竹第一节左微曲一曲右微曲一曲于第三节下四面开四窍纳以四岳内名于顶中开一宂安中岳内名又实以灵书中篇各以蜡封固或专意佩持修用者则用五帝符入杖中以黄纹之缯作袋用长短小大仅可容杖凡行事之时于第二节下悬小黄旛一首长七寸旛上书十方救苦天尊号及十方玄化符常行佩受则去旛子又一法杖不曲受祷之法坐卧起息常以自随至不可随身之地则置之洁净处受持旣乆以杖指天天神设礼以杖指地地祇侍迎指东北方万鬼束形乆乆精勤衣盖竹隐以出入几施爲当叩齿三十六通存五帝直符各一人随方色之服五帝玉女各一人侍衞䇿杖有五色之光映流杖上微呪曰太阳之山元始上精开天张地甘竹通灵眞符守吏部衞神兵五色流焕朱火金铃辅翼上眞出幽入冥召天天恭摄地地迎指鬼鬼灭妖魔束形灵符神杖威制百方与我俱成与我俱生万劫之后以代我形制我五解神昇上清承符告命靡不敬听右呪毕引五方眞炁三十六咽止或以三元八节本命生辰请炁行持焚香朝礼或旦旦行持诵呪精诚不倦神眞现形杖则载人飞行功满德就以杖假形倐忽之间巳成眞人矣五岳符东方南方西方北方中央十天玄化符都主者普行拔度一切亡魂出离地狱上生天堂合形东方青帝符青地红书青帝歌东望重拜手苍帝玉皇君灵风鼓槖籥育物布元春云龙辔严驾玉树拥琼轮枯萌汎霑及大惠无不均万仙歌以道委曲戒天人心根迷自固拱跽载洪仁南方赤帝符红地黄书赤帝歌太景闿玉枢洞堂启金除寒林䕃瑶砌丹鸾踏琼株寳房名曲丽明珰神所凥飞游豁云道引目眄眞都天日永不夕重烟锁青庐太上敕印关帕几罗简书禆风树玄化慇懃谅有余西方白帝符白地黒书白帝歌陆甲抱金阙㭍政守灵坛流铃掷化火威劔巨龙蟠邈彼素灵眞明宪孰敢干束制妖鬼魔凛落霄风寒冷气旣巳息万天俄而安眞俦荷大庇抵颡相歌欢北方黒帝符黒地青书黒帝歌无质统有物渊𠔃上帝心不启不发道藴妙化机深恐尔漏未尽隂想忽浸滛轮转无涯波苦道相迷㝷万年甞谨约一旦自湮沉无沖落鬼境殃谴不可任中央黄帝符黄地白书黄帝歌万天拱中宸控驾玉池根翘机贯亿历洞明辟四门大有混黄眞紏制星宿魂非帝道不运有方頼之存威忿即霜秋味豫爲阳春地成握元纪仰荷戴无垠允中闻之师训道法之修用多门䇿杖则託物寓灵者也如董眞人以神尺而成功皆此𩔖盖于平居闲暇之时受持不废呪诵精勤则大而可以尸解託形中则可以救危拯厄行持斋醮用以破狱复假上帝灵符资杖之灵神庶几可以感通溟漠昭焕幽扄近世多有不佩持临用却于师前请杖用以破狱非格也正受中盟秘箓嗣行灵寳大法五灵䇿杖乃本箓本法之合用者故当择日依格制就一如科法安置法院晨兴朝修之际呪持如法临事施用不复请降于师前非此法箓之阶不当僣用或平居失于佩持则无于上帝之前启祝乞行破狱眞符愿降十方生炁五岳灵𦬊灌注䇿杖使幽关开泰亡爽超昇行用一如常曰受持之诀此乃法师存念宻行之事近世立科宣白以助观美且使斋官喜其详宻不知理不应用科文者难以随俗𥙷缀此等事显行不若黙行所以破狱当请道衆行科而髙功端黙存念或有万一之𥙷而常俗之论又以地狱渊深非可设像于地上而冀其应以形迹而言诚不可行也第科条所列本有此式爲髙功者祗当精其念虑专诚告祈于大道乞上帝矜允则狱何患其不开故欲破狱须尽其心以告上帝也旣用䇿杖破狱则破狱行用自可连续而古者䇿杖先以自修不专爲斋醮而设故破狱之条别作一品上清灵寳大法卷之三十四上清灵宝大法正统道藏三家本四十五卷正一部上清灵寳大法卷之三十五仙八然灯破狱品破狱之科本不与然灯连续但唐广成先生科有九幽灯则后世之九巵灯也大则八十一盏亦可九盏其古法科中文辞正以照烛九幽狱其行用则与礼灯之法相似故今以然灯㸃于狱前请道衆宣科而髙功存思行用也道衆列班于狱灯前髙功启白先祝香如式谨焚寳香一心奏启虚无自然元始天尊太上道君太上老君昊天玉皇上帝紫微北极大帝勾陈天皇大帝后土皇地祇东极青官慈悲救苦天尊九天上帝三十二天上帝东华上相木公青童道君白玉龟台九灵太眞金毋元君万天上帝恭皇天恩流慈鉴映玉华散景九炁凝烟香云宻罗迳冲九天侍香金童传言玉女爲通奏上闻帝前今所启咸赐如言称法位姓某夙籍善因获承道䕃叨膺符箓忝缀班行僣主斋修谬当首軄以今切虑所荐亡过某等及九州四海五道三途抱识含灵一切幽爽下元罪魂自弃幻身多罹隂境牵纒地府执系冥曹非凭上帝之颁恩岂得幽都之奉令伏愿降度魂之勑命下破狱之眞付六天十洞之曹开扄启闭五岳九幽之境放罪释愆庶使系荐之亡魂以至九州之滞识超离苦趣瞻覩慈光符命下颁以时报应恭对天阙依格奉行无任祈恩俟命之至髙功存变行持道衆一人行科伏闻天地八方有九幽地狱考谪罪魂皆由生世之时造诸恶业身殁之后沦滞三途受报终天无由解脱冥冥长夜不覩光明若非大圣垂慈善縁开度长居黒暗亿劫难原所以天尊玄科者然灯之品继明西日昭映穷泉流光所临沉魂息苦神辉所烛幽爽停酸然灯之功获福无量以今斋官某切虑亡过某倐谢日寰竟归夜府或罹牵执未遂升迁谨用依教祈恩修斋行道焚符破狱按格然灯伏愿九狱消简对之文三途罢谪役之苦灵光所烛黒壤开明恭对灯坛关行法事举法事弟子某人谨然九幽神灯上照东方无极诸天福堂之内阳光焕赫照彻东方中照震宫之⬤位青帝之野清荡凶灾扫除氛翳下照东方风雷地狱破除幽暗开诸光明一切幽魂乗兹妙利震雷霹雳息难停威克获生天逍遥自在法衆䖍诚称扬讃咏衆讽中篇旋遶弟子某人谨然九幽神灯上照南方无极诸天福堂之内阳华洞焕彻照无穷中照离宫午位赤帝之野消平灾异扫荡氛邪下照南方火翳地狱破除幽暗开诸光明一切幽魂乗兹福利吞火食炭克获清凉普得生天逍遥快乐法衆䖍诚称扬讃咏衆讽中篇旋遶弟子某人谨然九幽神灯上照西方无极诸天福堂之内眞光洞彻照耀重泉中照兑宫酉位白帝之野消荡兇恶扫灭邪氛下照西方金刚地狱破除幽暗开诸光明一切幽魂乗兹福利金槌鐡杖化成莲华溥得生天逍遥快乐法衆䖍诚称扬讃咏衆讽中篇旋遶弟子某人谨然九幽神灯上照北方无极诸天福堂之内祥光照灼朗彻无边中照坎宫子位黒帝之野荡除邪秽洗涤灾凶下照北方溟泠地狱破除幽暗开诸光明一切罪魂乗兹福利冰㦸霜刃楚毒顿除普得生天逍遥快乐法衆䖍诚称扬讃咏衆讽中篇旋遶弟子某谨然九幽神灯上照东北方无极诸天福堂之内灵光洞焕照映虚空中照艮宫寅位丑寅之野扫清灾沴摧荡凶邪下照东北方镬汤地狱破除幽暗开朗光明一切幽魂乗兹福利铁义煑渍息苦停酸早获生天逍遥快乐法衆䖍诚称扬讃咏衆讽中篇旋遶弟子某谨然九幽神灯上照东南方无极诸天福堂之内光华普照焕耀无涯中照巽宫巳位辰巳之野蠲消邪恶摧灭灾凶下照东南方铜柱地狱破除幽暗开朗光明一切罪魂乗兹福利免其焦烂内外清凉获生天堂逍遥自在法衆䖍诚称扬讃咏衆讽中篇旋遶弟子某谨然九幽神灯上照西南方无极诸天福堂之内流光洞彻照耀无穷中照坤宫申位未申之野扫除隂沴清荡凶邪下照西南方屠割地狱破除幽暗开朗光明一切罪魂乗兹福利免经屠割业报蠲除尽得生天逍遥快乐法衆䖍诚称扬讃咏衆讽中篇旋遶弟子某谨然九幽神灯上照西北方无极诸天福堂之内光华焕彻朗映太虚中照干宫亥位戌亥之野扫清妖恶荡灭凶灾下照西北方火车地狱破除幽暗开朗光明一切幽魂乗兹福利停轮息燄清净宿根离苦生天逍遥快乐法衆䖍诚称扬讃咏衆讽中篇旋遶弟子某谨然九幽神灯上照中天福堂之内光明焕彻辉映万方中照中宫神州境域灾凶殄息妖恶潜消下照中央普掠地狱破除幽暗开朗光明一切幽魂乗兹福利刀山劒树永断攀縁离苦生天逍遥快乐法衆䖍诚称扬讃咏衆讽中篇旋遶向来然灯破狱无限良因伏爲九幽地狱无量罪魂以至十𩔖四生三途五道九州分野苦爽沉灵无量无边含情抱识有主无主若𡨚若亲堕此狱中受诸罪报或先身作衅此世爲愆或三业六情或宿缠徃对当生之日不悟善縁自作自爲违天负地命过之后幽系地司五苦互煎衆恶备受诸罪未尽难获託生展转三途轮廻六趣动经亿劫出离无由一失人身永垂贤路自非大道迁拔至圣垂慈长夜沉沉何由超脱因今然灯懴谢咸覩光明集此善因奉爲斋宫荐拔亡过某一性昭融万罪消灭乗兹善果託化更生爲此因縁志心称念十方救苦天尊不可思议功德髙功望阙谢恩髙功存念行持法于道衆未宣科先宻启上眞具陈斋悃次执䇿杖用破狱符九道半幅薄纸书之不用诰文毎同中篇眞文一幅共卷法师袖中执杖化身爲救苦天尊歩罡一座出罡向东方地狱烧符文一道存青黄白三色之炁随灰散布光芒照彻下入地中万丈下见此方地狱等处不计数目千曹万局考对之司悉皆望阙领受符命毁锁开张尽放罪魂随光来诣道场焚符念本方梵唱呪想成再烧酆都山形一本吹散其灰随炁以杖拨开狱灯见上极髙天下穷厚地内外洞明地狱空闲九狱皆同都毕法师回身望阙上香谢恩而退破狱符见别品中九清梵唱破狱呪东方九炁青华光曜风雷玉寳慈尊摧戈毁戟扶晨通照䰟昇太微神识受度福享无期南方三炁丹华光彻火㬾万福慈尊蠲灾火池化成青圃甘凉莹肌苦魂受恩逍遥无爲西方七炁素华照耀金刚太妙慈尊摧锋灭铓刀化骞林劒变栢桑魂魄升度与日同光北方五炁苍华光彻溟泠玉晨慈尊冰雪池温温生寒廓毒汁消清魂获妙乐飞昇香林东北方梵炁晨华彻照镬汤度仙上圣威感无方沸涌停息以化甘浆亡魂生形俓昇天堂东南方生炁之华下照东南铜柱破裂火𤔵息闲好生度命普济无间苦爽解脱昇度玉坛西南方黄华月辉透降坤维除释锋铓屠割摧威虚皇慈尊保度沉黎罪魂澄甦刀劒悉摧西北方天元景色祥华敷光无量慈尊涂毒消亡火车摧毂皆化青莲焦骨烂肢再生清凉上方玉光金眞流精降晖火坑天牢悉变死灰玉虚玄尊普度无爲魂昇天堂受福巍巍中央三晨玄景洞照普掠眞皇慈尊除落考掠金鎚铁杖应时消铄万苦停酸罪魂快乐破狱罡式九狱灯图谨遵师传上稽旧格破狱行用悉着于编关灯之文出广成先生黄箓斋科其式只如礼灯之法亦不讽经古本上称九幽灯而巳后世九巵灯则每方讽生神章其文亦少异今用于狱坛仍令斋官礼灯而道衆宣演如法以𦔳髙功行用如礼东方灯髙功则至东方行持破狱所以讽中篇旋遶以应髙功存念也道衆方宣文礼第二方灯旋咏如初九狱皆然庶使髙功神炁安平与祝灯之辞语意相合免致紊乱存想如近世九狱灯文乃关灯之中每方举偈子一首言辞不能典雅且与破狱事体全不相合所以汨溷髙功之耳又无益于事也若九幽神灯然于道场诸处则关祝之科自从世法但破狱之义本爲普度而设斋修之建虽随斋主之力凡有三朝启坛散坛奉行斋法并合随冝备置斛食广及三途悉行度化然后请符颁命破狱行持庶其有理今斋词之中上不祝君主而及寰区下不度九祖而及五道用心窄隘专意于所荐三位亡魂如此则上帝不应爲一人而设特降符章悉开九狱必无此理也地狱未必可尽孤魂未皆可度而我之立意无一毫及物之心岂太上垂科之本意也施食普度不拘多寡随力轻重以恢善意则破狱故事始可举行专荐而无一语及衆生者止可然灯宣读足矣破狱之科不必用也识者以爲然否今之求用于斋主者不敢喘息此说吾当自行之可也上清灵寳大法卷之三十五上清灵宝大法正统道藏三家本四十五卷正一部上清灵寳大法卷之三十六仙九神虎摄召品灵寳太赤金科曰青阳之君生炁之府有东斗主筭君丹灵之君养光之府有西斗记名君元炁之君赤炎之府有南斗上生君太渊之君郁絶之府有北斗落死君中和之君北魁玄范府有中斗大魁緫监衆灵君自禀受太微一炁司命定筭注録勒籍大曰寿小曰筭一筭三日一百二十筭爲一寿一十二寿爲一纪大功大德则以増寿小善小行则以増筭大恶大罪则爲夺寿小恶小非则爲减筭增延夺减筭寿各有九等并皆东斗君主之属阳明宫贪狼星君緫之司马命章敬诺恭顺之后男女分形之始标名雕字善恶功过皆西斗君记之属中元宫巨门星君主之分神降炁圣毋衞房化生分定贵贱贫富化外中土生于所地皆南斗君主之属隂精宫禄存星君緫之平生功过一切罪业年龄天促直至禄尽命终魂归大夜皆北斗落死君主之属北极宫文曲星君緫之自生而始记名主筭上生落死莫不緫监于中斗大魁府也主定十方世界四生六道魂魄神识府有七元神虎太一夫人主其軄焉下有七玉女掌管簿籍司其死生緫领魂魄也第一提魂摄魄倒生玄司玉女蒋第二主风癞顚癎蛊痢瘴疟死魂玉女张第三主劳瘵瘫痪死魂玉女赵第四主瘟疫时行死魂玉女李第五主惊弔刀刑自缢赴水投火自残死魂玉女徐第六主毒药厌魅刀兵劫掠王法禽兽所害死魂玉女卜第七主百病身亡死魂玉女应右七玉女主定疾病横死亡人魂魄名字姓氏别有玄司神虎大圣收留魂魄放留生死皆主其軄雄左玉曹主魂玄伯何雌右武鸾主魄主吏乔右二大圣各有摄魄摄魂吏一万二千人主者之首有追魂使者三人赍持北魁玄命太一玉札追取十方三界九地一切重隂病横死魄诸狱囚苦忆曽万祖先亡后化一切魂魄立侍大圣部下上部追魂侠者俟中中部追魂侠者魏下下部追魂使者张上昔西山眞人刘根遇太一玉女受传三使者功成遗龙虎山壁鲁洞中于今存焉自正一天师三天外舘受玄元金阙之㫖録于部下再铭洞中铭曰篆文四十二字正文铭曰天一北祚神虎书太一紫文寳章符北魁玄范在龙虎得者当㝷西壁鲁提魂摄魄乃玄司生死去留軄付汝日星之光照耀八方铁迹金晃寳光台章威光烁爏洞朗三天坎水离火荡隂易阳魂魄返婴神炁贯常八门通幽勿遇死伤魂灵召到不得隐藏铁迹台光之章右章乃鬼神之祕寳得之生形爲天仙神魂随光赴坛开隂离业欲召无间魂魂以青素丹书七寸方同茯神茯苓各二十四铢水一升煎数沸安八门召魂坛中举召魂旛歌斗章而召之八门召魂坛斗章隂阳推运𠔃劫数更迁生死周流𠔃孰愚孰贤轮转无穷𠔃上玄造化未出三界𠔃拘于神变魁𩲃东斗𠔃𩳐魒西转𩵄䰢南辰𠔃魓𩳐北面隂灵隂灵𠔃茫茫没没阳魂阳魂𠔃碌碌幽幽天地明𠔃万鬼潜天地晦𠔃万鬼爽隂阳运𠔃鬼神享太一召𠔃何迟迟先至后至𠔃律有赏感此徬徨𠔃赴我旛赐汝灵书归上清右手持召魂旛左手搯天皇印望东北方歌斗章举旛召魂不以徧数良乆旛重垂地其魂来矣魂灵见台光之章争入其坛欲哺师即以柳枝洒净爲度魂识霑此章津解脱苦恼生形化肌灵识变通灼然语质分明召魂旛面符大魁緫监符右旛以曰绅中央分爲二旛各幅截一尺五寸爲盖二尺爲身三尺五寸作手足造旛二首面书前太一返形符朱书下书亡人姓氏背书大魁緫监符下书三魂七魄名上部使者符中部符缺符中部使者符下部符缺符下部使者符上部符缺符右三部追魂使者符以青缯红缯黄缯各九寸上以五彩绘画使者形容下书眞形符并朱书姓氏同混元玉札及关引烈火一处焚之此使者持符上入九清下入九垒以至十方三界罗酆北都九幽诸狱洞府仙官开关通道追取亡魂俓赴法㑹无所不逹临遣歩入斗呪曰太一紫元君天一北祚勑神虎㦸飞运招揺一统随玉札所至处十方精光都一吸右呪毕七次噀水一口以扇扇灰往十方祝白使者某人速赴生方死路追取某人魂魄速赴法㑹领受灵寳昇度功德北斗太一玄冥神虎玉札式天一北祚符命太一紫元神文玄冥混元玉札告下三界十方天曹地府山川河岳泉曲冥关北都罗酆六洞十官三元九府百二十曹郁絶之郷幽隂之境诸大地狱九州分野城隍社令里域丘墟黄泉蒿里十二河源主宰魂魄应干合属去处追取上件亡过某等魂魄精神俓离所部速到灵寳玄坛朝谒上帝领受殊恩神虎奉行万神敬听大歳年月朔日时告下具法师衘位姓某告行右札朱书白素玉札文姓氏封皮并黒书内封皮神虎玉札追取亡某魂魄具位姓某谨封方函神虎混元玉札告下具位姓某谨重封十方三界生死之方七玉女符右七玉女眞符乃北魁玄范府追摄玉女贵贱生死簿书乃蒋仁贵爲首领也其余一同阳耀坛使者胡阳耀通关坛右主摄先亡祖考亿曽万祖近化姻亲一切眷属魂魄隂一灵坛使者刘隂灵摄魄坛右主摄病死横夭自伤破残囚系乆沉冥司一切魂魄二坛以新净沙土二石布于地上方六尺或三尺六寸细节匀净沙土以左手搯天皇印右手搯玉清诀以中指依様书之立监狱使者名位中立狱名于前以神虎摄魂符沉西流水中喷噀其一切亡魂立见眞形与生世之人交通言语历历可问若生人悲哭则逺矣若忻喜则亡魂尽见其质与生人无异万目共覩往来如常仍加敬重所召所遣如影如响报应在于顷刻尤忌嗔怒非私心妄召余无所戒矣神虎摄魂符合形右符黒书白素天皇印玉清诀北炁吹水中喷噀坛中及一室四面即立见形神虎幽寂符合形右符朱书黄素沉于流水中师先吞一道次行用立验若死亡在近化三年者可书符烧灰手内擎之呪祝某人家亡魂吹柱东北方次以前符水喷于壁上其亡魂立见又有死期未至卒然奄谢或悟中恶鬼狂神忤追遽终或卒病而夭大命未竭而死未及三日者以等身绯缯旛被尸将此符朱书白缯七寸火化于人中之下仍依前告玉札不移时神魂再返元尸立得更生如天年筭终问讫复遣若非此限启奏上帝以劾不正素非得迈古化道契眞风者天不负兆三感之外不神也所谓回尸起死无量度人天皇诀以二指搯大指根却以大指搯中指中文余三指开阔势屈向后如斗标前如斗口中有二尊帝星以印唿雷役电止雨召龙禁勑雷霆之怒收摄虎豹之狞役神摄鬼皆用此印神虎罡立蒭身昇度法先以净草随男女形状作一生前身躯着生前衣服腹中安大梵隐语头上载昇天大劵以秤架一具蒭身安秤钩上悬空不着地先令秤平置之门外居魂坛中仍以小儿持白缯召魂旛法师歌斗章召魂来赴蒭身忽然坠下秤钩重于常时其魂旛亦坠竿稍重乃知亡魂巳至即取台光章所煎香汤以杨柳枝洒尽次请道衆讽大梵隐语引亡魂赴浴讫诣三寳前听受符戒并斋供事竟髙功即令先治一室可及三间安建摄魂坛先于四面篱壁并以白纸泥饰使无一㸃瑕痕离后壁三尺四寸以净黄土建阳耀通关坛隂灵摄魄坛其二坛匀净法师左手搯天皇印右手玉清诀依符様以中指画讫于坛中心立白纸位牌各一上写监狱使者又于坛前各立黄位牌一箇各书坛名次于二坛之前立洞案之上设摄魂将吏圣位已具于坛幕式品中用时花净茶酒果香烛供养三献讫法师令二小童子执旛赴坛以旛安坛心法师先将幽寂符自吞又以一符烧灰吹于坛所祝请神虎官将玉女追摄合干将兵只今引领一切亡魂并赴法坛分明显见形魂次以摄魂符沉水中喷噀四向及二坛之中次烧监狱使者关文又烧神虎将吏钱马文牒等法师焚摄召一应符命以青幕闭少时令亲人渐次入坛中四向壁上逺视亡魂见形与生存形容无二至昇度之时却令二小童执旛引出坛归位法师用紫枫木雕神虎印方一寸九分五色囊贮之佩手肘后然后唿召行事神虎二大圣并如古者王侯氊冠淡红袍朱履珮劔锦绶执簿七玉女并紫袂衣环髻凤冠朱履羽裙珂珮手执生死簿上部使者紫服中部使者红服下部使者緑服并绣纹袍朝天脚幞头红抺额玉束带鱼尾刀緑靴告玉札祝将三献仪道衆法事洒净髙功焚符变神召将灵寳大法司以今火急关召神虎雄左追魂何将军雌右主魂乔将军主魂七司玉女三部追魂张侯魏三使者追魂大将马将军阳耀通关隂灵摄魄神吏聚魂对魂整魂提魂神将诸司追魂摄魄将吏玄都茭龙驿吏六道功曹三界召魂使者引领亡魂童子黄泉蒿里丈人九州社令神君土地里域正神监临衞坛官将疾速赴坛奉宣天命存至上来关召传符追摄官将吏兵旣辱来临幸承关告伏闻始青天上黍米珠中十徧说经万眞禀命玄范以之昭布大法由是宣行出茭龙传令之规立神虎摄魂之典白简颁而三界遵奉赤书降而九地开光历劫度人随时济物况承精祷理合宣誊本司今据入意除已録奏天廷申闻地府关告城隍社令移文岳渎灵司以今翻布符章告行玉札普诣幽冥之界俱通考对之曹须借神灵庶迁滞爽旣辱云骖之俯降特陈菲礼以奉诚恭对神光用伸初献初献酒伏以元始上帝开妙藴于赤明之初中斗大魁緫灵枢于玄范之府雄左雌右能达于三界九幽阳耀隂灵可摄于千魂万魄是以泽覃无外请大宥于三天律示有经昭洪禧于万㝢欲显幽之并济宜符札以兼行用仰神车载陈亚献亚献酒伏以传令泉宫驿吏禀符而徧下召魂隂府紫文颁令以感通五岳四渎之冥司罢除考对十地六天之夜府开焕光明有召必臻无逺弗届若非威神之特达岂得报应之昭彰傥获曲济于沉沦敢不奏陈于勲牍难滞衆灵之驭敬周三酌之仪毕此精𠂻各惟享鉴终献酒伏以教存规式法有典章欲摄魂仪须凭文檄仗至灵之捷疾庶可宣通取亡爽于幽冥立期响答追召公牒逐一披陈尚冀衆神当坛领受宣关牒符札髙功歩神虎罡行持上来公文巳行敷示神灵可接必与奉承伏以九极垂科十方被化爰遵典格用拯沉沦追召隂魂出离幽境上极三界下至九泉百二十曹考録之司三十六地校量之所城隍里域分野名山岳渎灵眞神庭祀典记録罪福主领魂神蒿里黄泉溟泠水界应干去处合属有司所至根寻依时摄见须神灵之佐𦔳俾幽显以昭融火急施行亟切报应送神向来回向发神虎催召文檄道衆法事髙功望阙启白具位姓某谨再拜焚香奏启三清上境八极天中大罗浩劫无上慈尊三十六天无色世界天帝髙眞东极救苦天尊玉辅上宰天省列眞中天北斗星君三官四圣灵寳五师恭望天恩俯垂鉴録闻灵风被物实利济以无穷眞教流光故昇迁之有格事当披愬敢不上闻先据某贯开建道场荐资亡过某返生善境自惭麈陋谬玷灵班旣奉诚词爰稽眞典巳奏闻于霄极恭请降于符章普下幽冥追寻魂爽今则事期巳至摄召届时合要亡灵赴坛受度兹当再敷文檄催督吏兵庶使地司咸遵天律欲望玄慈荐颁天㫖严勑将吏徧告有司遵巳降之符章禀今来之号令开关启道释罪放魂疾速来临火急报应傥幽关之无阻则玄贶之咸霑干冒天威不胜惶惧之至谨言关请将吏以今焚香奉请神虎何乔二大元帅追魂七司玉女三部追魂提魂摄魂吏兵聚魂对魂神将追魂大将马将军隂关摄魂追魂二使者追魂摄魄隂阳官将诸司追摄吏兵黄泉蒿里丈人五道将军功曹使者土地里域正神伏愿灵仗飞空神骖御景出北魁之仙府遵灵寳之玄科咸造坛前奉行文檄须㬰显应倐忽感通引领太虚即希来降举散花髙功再白伏以金科崇重玉格昭明遵玄律以精修録凡情而关告闻奏九清三境颁命六洞九幽拔度系荐之魂脱离沉冥之境况于眞符巳降玉札荐敷律令宣行文移昭布事关幽壤法有灵司将启隂途须劳神力催促应干之曹局严督合属之吏兵照㑹姓名契勘郷井搜聚魂魄整对形神极三天九地之中遍六合四维之内悉与追摄伫俟前来所有牒文谨当宣示宣牒焚燎伏以天廷杳漠云路渺茫虽瞻望之莫通惟精诚之可格上来文牒巳见披宣谅尔至神必回昭格仗神威之迅速摄魂魄于须㬰显示条章严宣号令讃扬善化成就斋功即令系荐之魂火急赴坛报应钱马奉化风火驿传表白回向上清灵寳大法卷之三十六上清灵宝大法正统道藏三家本四十五卷正一部上清灵寳大法卷之三十七灵一水火錬度品錬度之仪古法来立虽盛于近世然自古经诰之中修眞之士莫不服符请炁内錬身神故刘混康先生谓生人服之可以錬神而鬼魂得之亦可度化是錬度之本意也混康即宋朝三茅山宗师观妙沖和先生乃华阳道士大观二年再赴解化于阙下是以錬度之符莫非法师自錬度之法今乃不然不据源流不分品格诸法衆经之中兼収并取悉以錬度更不究其来历是致无所经据之符近又不计其数也若夫水火之本眞隂阳之正炁天地之所以肇人物之所以生茫不考也甚者以南极北极爲水火殊不知金木之相见果配合爲南极北极乎如此则北极属隂南极属阳矣徃往徒见有南斗陶魂北斗铸魄之说遂以此取求水火于二极耶北斗乃是中斗南斗是二十八宿中斗宿正在东北之角南斗亦非南极也夫南极乃与北极相对爲天之枢纽北极出地三十六度出于地上矣南极入地三十六度爲地所遮故世不可见天有三百六十五度四分度之一半出地上半隐地下北极之去地上也再三十六度尔于是世人望之正在北方以周天言之北极乃天中之中此非坎位也南极亦非正南也若正北之方乃自危宿十五度至虚宿十度四分之一此则坎位也若正南之方自张宿十六度至星宿七度此则离位也此始是南北之正方坎离之位若南方丹天界朱陵火府乃南方之天亦不称南极盖有以也孰谓水火而岀于南极北极乎此等主行斋醮着书立言其说颇碍如路眞官玉堂斋法只请炁于太阳太隂其说虽若浅近而未至碍理以至奏木公金毋以爲隂阳之宗则内丹外药俱通而金隂木阳有地人得之可以成眞鬼魂得之可以返生錬度可行则不可知得其炁与不得其炁则在人能感召之间且使上不失天度下可近取诸人身矣然匹配隂阳未甞去水火也而木乃火之根金乃水之母至于丹成药就则㑹四象于中宫借黄婆而媒合木与火皆阳也金与水皆隂也用水火必取诸坎离之位求木金则不越震兊之宫此仙经之定说古今之通论指中天紫微垣帝庭以爲坎宫而请水亦谬甚矣于斋中预拜木公金母表或于錬度当拜表从便施行所有先行召魂已见神虎品次则沐浴呪食錬度不必别立其所合于道场内上帝之前可也其錬度官将当俟散坛併行醮设是醮眞灵之义也或专设錬度醮则从近世之仪可也錬度醮科亦当撰述以旧来师尊所行只于上帝前行事是以不敢编入此法沐浴科书朝眞讃导呪食白文并正荐传戒科并行重撰编条列左正荐沐浴仪引魂赴浴室启白伏以肉败形摧质巳归于坏灭神离炁散魂乃属于虚无初驰垢秽之可除大抵神明之自净第恐沉沦或乆昇陟未期长夜之郷阳辉寥絶至幽之境隂炁溟蒙况志念着于世縁𩔖多牵恋魂识零于泉府易致尘昬惟一性之不纯故百神之难复是用降九霄之生炁召两曜之晶华浴幻芒而广大无穷变凡水而清凉普浃断百情之内垢明一念之眞根亡过某当知不灭者初非色身长存者乃爲本性在世有形之秽今以成空归隂未净之怀正宜自涤然后沐兹澄水濯彼灵资望阙恭朝赴坛受度特吟仙梵请就浴帏慈悲接引天尊伏以水之妙用德爲至深齐二象以分灵冠五行而润下方圆随所凝泮以时惟造化之宻符故尘劳之可涤况于降九天之正炁诵三洞之灵章德能被于幽隂功乃迁于沉滞亡魂某澄清净念悟性超凡沾洒兰汤以时灌沐奉爲亡灵上资往生仙界念沐浴荡秽呪天澄炁清五炁髙明日月吐辉濯錬身形神精内盥香汤錬津光景洞耀焕映上清气不受尘五臓纳灵罪灭三途祸消九冥五根断絶福庆自生今日大愿一切告明身受开度昇入帝庭奉爲亡灵上资往生仙界念沐浴錬眞呪太上髙眞九灵之精使魂飞仙上登紫庭沐浴华池身神澄清精通太虚万炁自然伏以身爲患本情乃妄根因此身而起七情由六欲而生百虑万縁俱动衆垢咸臻身若不存垢亦随灭第恐临终染秽在世沾尘魂虽归空疑终未释良由恋体遂至迷眞今者仗以眞文开以本性布三光之正炁陶二象之生津断彼妄根释诸疑想奉爲亡灵上资往生仙界念沐浴錬度呪龙汉荡荡无形无名渺渺亿劫黄道开清神澄朗耀九魂吐清玉虚澄辉太霞髙明元始开化诸天齐临三元道养二象摄生未度者度未成者成巳死即化巳枮即荣蠢动蜎息一切冥灵怀胎含孕咸得受形亡者命过魂归三清魄受錬度南宫变形今日大吉皆得光明五帝鉴映普告万灵天神地祗及诸河源五岳四濆及诸名山洞玄洞虚洞空洞仙无极大圣至眞尊神无穷无极普鉴度生地拫断絶玄都记名衆神普应一切咸听伏以困縁报封理在不诬轮转昇沉悉由宿业报对自有休咎岂无惟其一念以沉迷虽历千生而滞碍今巳澡鍊神宇整聚眞元惟夫重浊之形躯壤灭旣乆沖虚之性识清净常存然后舍旧从新回情易虑奉爲亡灵上资往生仙界念沐浴东井呪天河灌东井石景水毋糈圆光拂灵耀玄虚营高明元始披重夜天人逐月生沐浴兰池上龙负遍长庚金童洒香水玉女灌五星冠带濯王津鍊度五仙形体香万眞降乗景登高明伏以旧障巳除烦尘涤尽茫茫攻态有似梦中肃肃仙容获承玄䕃迁神非冕返生有期奉爲亡灵上资往生仙界念録字回年呪天地洞清洗秽除尘鍊化九道返彤太眞百关纳灵节节受新清虚鉴映内外敷陈日吉时良度命回龄玉童玉女爲汝执巾玄灵紫盍冠带汝身使其长生天地同根伏以炁织旣清形神巳复披仙衣而束体严冠履以朝眞再诵灵章化陈羽服奉爲亡灵上资往生仙界念金池冠带呪金眞降眞普天炁清錬化金池沐浴身形三光耀焕我道日明飞仙羽衣上昇玉京五浊巳清八景巳明今日受錬罪灭福生长与五帝齐眞上灵伏以灵机罔测神化无穷幻成羽袂以蹁蹮复彼天姿而整洁即从导引前遂参朝奉爲亡灵上资往生仙界念清水度魂呪巍巍道德尊功德巳圆齐降身来接引师寳自相携慈悲洒法水以用洗群迷永度三清岸长辞五浊泥伏以澡濯既终严装事毕表里俱净识想咸恭敬诣灵坛仰朝天阙衆行引导共举仙音道衆诵中篇引魂朝谒表白引讃伏以天人有间精念虑则可潜通幽显虽殊聚形神则能脗合况于玄坛崇建妙范恢张衆眞列仗以临轩上圣流光而照陛期乃转祸爲福之日实爲首愆谢过之辰今亡灵正当尽念倾心陈词列欵归身归神皈命礼道礼经礼师夫道爲天地之根宗经乃显幽之典式然非师何以宏教非圣何以传经万世之所钦崇三才之所𠃔頼幽魂归依则超度世人修奉则仙飞象外寰中常当敬仰人间天上不可暂离亡灵尽念一心䖍恭朝礼志心稽首礼太上无极大道志心稽首礼三十六部尊经志心稽首礼玄中大法师恭以至眞大道无上尊经玄中法师宗坛上圣乃隂阳之枢纽实造化之本源亡灵旣获皈依自此永当悟解勿流于邪道毋惑于异端念念常存心心不转三界十方而无碍六天九地以俱空伫俟玄恩以时度化再行导引请赴灵筵听法闻经享食受供讽经引亡归位呪食伏以干坤旋斡生化莫穷数运推移轮回不息惟消长之倚伏故出没之乗除旣自始而有终本非异事然入幽而隔显岂不惨怀生而形神处乎阳死而尸魄坠乎地五帝三官之府善恶兼书六洞十宫之曹显幽并録使其清修而居人世未免考校而诣冥司第其功行之浅深随其因縁而生化是以幽显杳冥之境罔测昇沉焄蒿悽怆之情敢忘追奉仰惟至道大启眞科尽存殁以霑恩极幽冥而蒙福今者奉爲亡故某恭修妙典䖍叩上穹拔度魂仪祭陈灵席虽供馔具于人世而神章出乎仙经召五方之灵芽降三晨之妙炁沾濡饮食化天厨之飡灌濯神形变眞元之体初心焕彻本性开明悟幽显以俱空历存亡而无碍然后南宫錬魂东极朝眞返胎易质而隂消聚炁生神而仙化奉资冥福恭演眞文奉爲亡灵上资往生仙界念玉清慧命启请呪稽首冥慧虚无尊稽首皈命重玄主裁成天地无德称悉爲衆生作恃怙慈悲五道转轮回哀救三途地狱苦皈命金阙天中尊皈命六道慈悲父皈命玉清无上尊巳离生死长绵绵出有入虚无所待能令枯朽变成仙千劫万劫难一遇爲衆广说业因縁回骸起死永长存使其形神无变迁伏以生生之境形质易以纯全寂寂之郷魂识苦于散荡祭者想之如在呪以招其复来聚彼虚无慰兹追慕旣以望玊阙而启圣次将焕幽府以迁神宣开化之灵章诵昇天之祕呪庶使亡灵聚魂而复命精念以还眞无间存亡享凡世勤勤之祭终归道化朝大罗渺渺之庭静念告祈精诚宣演奉爲亡灵上资往生仙界念天尊说迁神呪茫茫酆都中重重金刚山灵寳无量光洞照炎池烦七祖诸幽魂身随香云旙定慧清莲花上生神永安奉爲亡灵上资往生仙界念天尊昇天呪功德金色光微微开幽关华池流眞香莲盖随云浮千灵重元和常居十二楼急宣灵寳㫖自在天堂逰奉爲亡灵上资往生仙界念三光流精呪妙道生一炁气中分隂阳凝化日月星灿然流三光九华合九道八色怡八房焕烂洞眞体流精归大芒下生渊泉宫上列无何郷纵体复非迹歘然都相忘七寳流精结混沌杂华房嚥眼九云散此乐殊未失奉爲亡灵上资徃生仙界念玉阳法食呪玉阳正眞炁妙道三景分元和唱灵音八㑹敷琼文五老嚥丹泽飘飘乗景云大圣诸天衆驾就饮玉三五定生籍游戯太上京华晃朝无际携手朝玉宸伏以灵章演奥品物化形香有返魂之功花见山林之蘂果成火枣饮变太和天降于灵光水还于金液食之而神錬享之而仙飞乃妙道之玄功实上眞之神化谨依科式普用施陈奉献诸天无价名香返魂名香返生名香妙洞具香天寳名香苏合名香婴谷名香七寳名香香气氤氲用之无尽周流十方以用供养奉献诸天上妙竒华金色连华阆苑竒华碧蘂金华琼玉艶华凤林仙华大妙竒华小妙竒花七色莲华华气芬芳用之无尽周流十方以用供养奉献诸天琼林珍果空洞灵爪万歳仙桃金紫文梨元光素柰赤灵谓枣飞丹紫榴食之无尽周流十方以用供养奉献诸天四种香饭酆山香饭龙山香饭浮山香饭太和香饭香气布丰食之无尽周流十方以用供养奉献诸天七种寳浆日精寳浆月华宝浆星精宝桨甘露寳浆金液寳浆灵光寳浆玉匮寳浆香气布酆食之无尽以用供养伏以仙华异果香饭灵浆假经呪以资熏召魂灵而祀享想承迁拔尽得霑濡故有合景神眞揖三灵而制七魄云宫妙呪整三部而养七经返炁聚神錬形易质更兹听法前即朝眞奉对灵仪再伸演诵奉爲亡灵上资往生仙界念天尊说三光呪回首仰元罗合景挹灵芒拘魂制七魄思脐定中央行住履虚无寝息宴玄房饥飡黄蘖华渴饮琼林浆神旌命大魔合体鍊眞光复照观大空长在空中游圆通泯波际眞华靡终期杳杳无终始行者当明知寂寥忘理教应运蒇弘规鑑道不自超要当先所施㑹归无二处随心白合离奉爲亡灵上资往生仙界念生魂育魄呪灵之无根衆妙之原中凝七魄上结三魂二十四眞出入无门杳冥之内恍愡元精随劫存亡逐炁而生外凝混朴内养七眞五神植华三台敷荣紫霞表童反胎归婴腾云而昇跨雾浮空中有玉眞号曰神功左挟无英右衞白元玄兽遏后丹禽拥前上浮翠盖下拥金莲香云凝空甘露无穷用之无尽㝷源不终伏以灵寳爲万法之宗度人乃三洞之要深出乎衆典妙极于中篇造化以之推移劫运因之保制凡夫修之得道幽爽仗之成人尘世通津九天寳笈敬伸讽诵专用荐资讽大梵隐语回向上来呪供香羞关宣祕典归投妙道资荐神仪伏愿获听灵音俓承道廕死生不惑冲飞流火之郷神识无停过度福堂之上更回余泽普及后昆爲上因緑志心称念十方灵寳天尊不可思议功德立錬度坛旧仪以火錬丹界天尊太乙救苦天尊九幽拔罪天尊朱陵度命天尊十方灵寳天尊法桥大度天尊金阙化身天尊寳华圆满天尊逍遥快乐天尊环而爲坛却以法师九圆摄九天尊奉行九錬固是其仪甚乆而此格实非凡体所可代行势难袭用至如天台灵寳法中则立九天尊之外又第一曰疾除罪簿司落灭恶根司第二錬曰断地建役司上解祖考司拔出地户司永离鬼官司九錬中如此之𩔖凡三十余司鸣唿度人上品妙经何其不幸如此也且经中所言谓十方至眞飞天神王长生度世无量大神并浮空而来以至诸天丞相主録衆眞皆诣帝前校録应度之魂告下三界泉曲罗酆合属去处上解祖考亿劫种亲此盖言其巳死之魂合行度化而上世祖考之延累亿劫种亲之未脱故当悉行原宥然后却与疾除罪簿落灭恶根是消其过籍赦其恶源也免爲罪魂出离鬼群承元始之符章仙化而成人矣理甚分明不可诬昧今乃云上解祖考司疾除罪簿司是何义也当时经文序述如此岂得取一句作一司眞谬之甚也巳于三界宫曹品巳详论之然此事逐句取义壤乱典章聋𦗺世人罪不容贷今錬度品恐后人以天台邪说混杂故不得不申言之若鍊度止于道场内上帝之前则左置火右置水一器以备典式而巳固不必意外华饰一念感通则存乎其人髙功上香宻启次昇座立祝香闻意无以自通乃因辞而达意诚难于上彻故假香以寓诚一捻上香供养太上无极大道以兹功德上资累朝先圣到庙皇灵证道登眞昇虚入妙今朝皇帝万春永寿百顺备躬廊庙粹于忠良海宇浃于声教二捻上香供养三十六部尊经以兹功德奉爲斋主某资荐先亡宗祖巳逝姻亲系荐灵魂受度神识伏愿衆愆消解万虑澄清沐斯再造之恩即复自然之性三捻上香供养玄中大法师以兹功德归福斋主某等各家眷序见在亲姻伏愿天钖繁禧道垂妙䕃若男若女祈寿禄之増新乃子乃孙俾家门之隆永启白臣闻三才肇立万象爰分陶清浊以成人假隂阳而受质禀夫至粹是爲最灵及其炁降而习俗殊涂朴散而修爲异趣泰否旣萌于人世昇坠遂列于幽关考罪福以无遗校功过而莫逭况生死者人之不免而循环者理之固然形质难留终随数而壤灭魂神未泯必任运以推移傥非大道之流慈岂得幽灵之受度尚頼天垂灵祐教蒇明科大布典仪宏彰格范发九清之寳藴用焕符章分三境之神光遂敷经籍能感召隂阳之正炁可唿吸水火之眞精幽魂得之则仙化而成人凡夫修之则见存而证道是以不量贱浊輙慕沖虚𨽻役玄司栖身大教敢按遵依典式愿济拔于幽隂旣巳崇建于斋修当谨依仪而度化以今斋主志勤追悼诚切祷祈用度亡灵早超善境恭望紫清上圣金阙元尊播命自天垂光烛地颁告东华上相宫西台龟阙及朱陵火府受鍊眞司日月二宫隂阳主宰陶魂铸𩲸舍属有司降两曜之英华布二仪之沖粹勑遣玉童玉女仙吏仙曹一合下降应时悉赴布流眞炁钖以生津容其奉行特垂开度庶使沉魂复性幽爽生神恭俟天恩俯垂报应诚惶诚恐稽首顿首再拜谨言焚降眞召灵符就座召将十方灵寳天尊灵寳本章追拔亡魂上品妙首十回度人中有度人不死之神中有南极长生之君中有度世司马大神中有好生韩君丈人中有南上司命司録延寿益筭度厄尊神回骸起死无量度人今日鍊度诸天临轩倾光回驾监眞度生诸天丞相南昌上宫韩司主録监生火神执箓把籍齐到帝前随所应度严校诸天上帝有命万神咸闻谨召南方丹天世界朱陵火府南昌上宫鍊度衆眞鍊度大神木宫眞阳生炁主执灵眞旧宫炎光童子丹霞玉女日宫神仙火府玉童玉女火铃童子火鍊官君将吏金宫眞隂正炁主执灵眞月宫圆光童子散辉玉女月宫神仙水鍊玉童玉女水鍊官君将吏鍊魂度魄圣衆灵寳官属一切威灵速降坛所禀命奉行髙功存念行持次想五帝眞讳功都成切角鎭兴生转独𨽻迁功都聚魂摄焚眞文再念红杏持到嘿黒捷同磨针计刀袜腊収成灵寳万物息利合通正一成法智益可眞取驿令下摄存诸曹局功曹乗云御炁浮空而下各爲系鍊亡魂収召魂神澄其性识使之受鍊诵摄魂都呪玉眞万华宫髙仙藏帝经主图九天表洞观无衆生七转召万神五岳一来庭三官招衆魂司録校所呈拔籍重泉曲记仙书上清七世解牢结秽血悉沉零返胎朱火室更受洞中生伯吏衞神躯令我保黄宁死魂受鍊天尊变水池左手搯亥文右手执劒遥昼地成水池开天门放地户留人门通鬼路天门万眞入人门眞炁入地道万隂空鬼道隂炁通诵净天地呪一遍次玄水洒水池焚眞文宻启白曰玉龟台九灵太眞金毋元君乞布流隂炁下入池中化成广大之池想眞水自西北角流入池中湛然澄清再取西北炁一口吹入池中次诵隐语一徧取北方炁吹池中噀玄水一口放诀焚请降眞水月魄符左手自子上剔出未上黙呪曰水帝君降焚十二河源符搯子文呪取北炁念十二徧吹水中想黄华神水无边次厉声祝曰南昌上宫受鍊官属水池官将神吏鍊度玉童玉女引领亡魂诣水池受鍊想亡䰟入水池濯质焚眞水合同符取北方水炁与自巳肾中黒炁合吹入水池中呪曰北方之君黒帝之精辰星使者壬癸将军玄武隂神肃肃清音五行造化万物发生天帝有勑使者须听摄召亡魂荡濯身形急急如好生元君律令焚石景水毋东井黄华石景玉精飞玄水毋金体玉津滔滔源源不竭池亭九龙濯鍊三光重精仙人吐润鍊度亡灵内外朗彻表里洞明百关九窍元炁滋荣五藏六府万神自生胞胎结节随水开扃死炁断絶恶根沉零我今鍊化死骸生魂返故攺貌玉体金容变化鍊秽飞昇紫宸急急如上帝律令勑再呪大玄法水五行之数生育万物死能涤苦若非大道何以济度急急如紫微帝君律令再呪三遍焚金液鍊形符金液鍊形与道合眞开明三景是爲天根无幽无极无始无穷元皇元始灵魔绛宫紫云飞天身乗六龙水上火下流入三宫神归阳明大道自通急急如上清金液錬形律令次以玄水洒水池呪曰巳枯复荣巳灭复生得生天上更禀太灵九天之勑返复胎婴秽炁断除白尸返生急急如上帝律令次呪曰变火沼师诣火沼左手自子转至亥剔出却寅勒至巳紧搯定右手执劒诀遥画地成火沼开天门放地户留人门通鬼路诵净天地呪一徧以玄水洒火沼焚眞文宻启白东华上相木公青童道君乞布流阳炁下入沼中化成广大之沼想烈火流金自巽户流入沼中炎炎发熖取南方炁三口呵之次诵隐语一徧取丙炁一口呵入沼中噀玄水一口放诀焚请降眞火日魂符左手自寅勒至午剔出黙呪曰火帝君降次搯午文呪曰掷火万里流铃八冲想自已鼻中火铃满地洞赫次厉声祝曰南昌上宫受錬官属火府神吏鍊度玉童玉女引领亡魂诣火沼受錬火錬丹界天尊焚眞火合同符搯午文取南方火炁一口与自巳心中赤炁合同呵入沼中想亡魂入火沼受錬发火呪南方之君赤炁之精荧惑使者丙丁将军朱雀炎神赫赫阳精五行造化万物发生天帝有勑使者须听摄召亡魂鍊度眞形急急如南方火帝律令勑火錬丹界天尊焚火铃符錬身符炎神炎神火铃火铃上通紫微下极黄冥却邪錬魂赤帝之灵炎精二神三台流光錬胎易质魄錬魂康秽炁殂落乗烟飞扬隂炁消释阳炁混康精神益壮洞入火郷混合九炁緫契虚皇昊天有勑流金振芒九天焕落利贞无疆急急如上帝勑火錬丹界天尊再呪炁化成人尸变入玄三化九錬昇入九天九天之劫更度亡魂受錬更生得爲眞人急急如上帝律令三徧丙炁仙化成人天尊次祝白火沼官将火錬玉童玉女引领亡魂出流火之池灌溉五芽眞炁混合百神存火錬神将玉童玉女引领亡䰟出火池五灵五老天尊焚五芽符谨请东方青帝青灵之童甲乙之官从虚空中来赍厥隂之炁青芝玉浆灌漑亡魂紫微宫谨请南方赤帝赤灵之童丙丁之官从虚空中来赍少隂之炁绛芝玉浆灌溉亡魂绛宫谨请西方白帝白灵之童庚辛之官从玄虚中来赍太隂之炁素芝玉浆灌漑亡魂华盖宫谨请北方黒帝黒灵之童壬癸之官从玄虚中来赍少隂之炁玄芝玉浆灌漑亡魂太隂宫谨请中央黄帝黄灵之童戊巳之官从玄虚中来赍太隂之炁金芝月华灌漑亡魂玉堂次呪千和万合自然成眞眞中有神长生大君无英公子白元尊神太一司命桃康合延执符把箓保命生根上游上清出入华房八冥之内细微之中下鎭人身泥丸绛宫中理五炁混合百神十转回灵万炁齐仙急急如上帝律令勑举旛至坛中正立髙功再白亡过某等早缠世网夙昧眞修九炁无归五行荡失三魂受谴万劫飘流不假良因难回生理当軄旣依典格启告眞灵体干坤造化之功法隂阳和合之数匹配水火濯錬神形降两曜之精华结五行之沖秀立根受祖溟涬生津杳冥聚眞恍愡有象盖物有终而必始理以变而乃通鬼复爲人身当仙化除巳表闻九天上帝乞爲流祥颁庆録本生神钖正炁于九关合胎圆于十月再资混沌重覩清明谨上请帝眞胞命元元一黄演之炁缠其胞使胞源宣通上彻于天以生成焚第一章符诵章混合空洞炁飞爽浮幽寥延康无期劫眇眇离本条苦魂沉九夜乗晨希阳翘大有通玄户郁单降晨霄黄云凝灵府隂阳炁象交胞元结长命恶根应化消桃康合精延二帝秀玉飘灌漑胞命门精练神不彫九天命灵章生神神自超元君遏死路司马诵洞謡一唱万眞和九徧诸天朝稽首恭劫年庆此荣旧苗谨上请帝眞胎命元洞冥紫户之炁缠其胎使胎结解根下响于地以固灵焚第二章符无量结紫户炁尊天中王开度飞玄爽凝化轮空洞故根离昔爱縁本思旧宗幽夜沦遐劫对尽大运通帝眞始明精号曰字元阳婴儿史伯华结胎守黄房斩根断死户熈頥养婴童禅善导灵炁玄哺飞天芳华景秀玉质精练自成容务玄育尚生罗列备明堂太虚感灵㑹命我生神章一唱动九玄二诵天地通混合自相和九徧成人功大圣庆元吉散华礼大空诸天并欢恱一切稽首恭谨上请帝眞魂命元长灵明仙之炁缠其三魂使魂门錬通神以达精焚第三章符须延緫三灵玄元始炁分落落大梵布华景翠玉尊明范飞玄景开度长夜魂游爽赴期归炁炁返故根大帝号阳堂字曰八灵君九关廻禄道胎炁生上元陵𣑽度命籍太乙辅精延泥丸敷帝席三部八景分魂生摄游炁九转自成仙琅琅九天音玉章生万神三徧列正位炁参八辰门玄关遏死户灵鎭津液源应㑹感灵数明道潜廻灵庆此婴儿蜕稽首讃洞文谨上请帝眞魄命元砀尸冥演由之炁缠其七魄使魄户闭关天王降仙以安宁焚第四章符寂然无色宗兠术抗大罗灵化四景分万条翠朱霞游魄不顾返一逝洞群魔神公摄游炁飘飘练素华荣秀椿劫期乗运应灵图空洞生神章琼音逸九霞一唱万眞㑹骞爽合成家九转景灵备郁郁曜玉葩兠术开大有一庆享祚多上圣廻帝驾婴儿歘以歌不胜良辰㑹一切稽首和谨上请帝眞藏府命元五仙中灵之炁缠其五藏使藏府清凉五帝朝眞以存神焚第五章符翻翻五帝驾飘飘玄上门游歩黄华野廻灵骄乐端採集飞空景旧爽多不存太微廻黄旗无英命灵幡摄召长夜府开度受生魂公子辅黄宁緫録具形神玉章洞幽灵五转天地分炁錬元藏府紫户自生仙数周衆眞㑹启阳应感䌓玉女灌五香圣母庆万年三界并欢乐稽首礼天尊谨上请帝眞灵府命元髙眞沖融之炁缠其六府使胃管生津以纳和焚第六章符应声无色界霄映冠十方回化轮无影冥期趣道场灵驾不待辔朗然生神章空洞谅无崖玄爽亦爲彊练胎返本𥘉长乗飞玄梁蕲畜䘮天眞散思候履常斩伐胞树滞心游超上京愿㑹旣玄玄悟我理兼忘介福九天端交礼地辰良混化归元一髙结元始王稽首俦灵运长谢嚣尘张谨上请帝眞元府命元髙仙洞笈之炁缠其九窍使九窍开通心神朗清以开关焚第七章符玄㑹统无涯混炁归梵辅务猷运灵化潜推无寒暑乗数构贞条振袂拂轻羽琼房有妙韵汎登髙神所圆轮无停映眞仙森列序上上霄衢邈洞元深万巨秀叶翳翠霞停䕃清泠渚遨翫怡五神繁想啸明侣五难縁理去沖心自怡处爽魂随本根亹亹空中伫七诵重关开豁滞非神武运通由中发髙唱稽首举谨上请帝眞华府命元眞灵化凝之炁缠其八景使三部八景整具形神幽夜光明以防身焚第八章符清明重霄上合期庆云际玉章散沖心孤景要灵会焕落景霞布神衿靡不迈玉条流逸响从容虚妙话灵音振空洞九玄离幽裔感爽无凝滞去留如解带明识生神章髙游无终败玄景曜云衢迹超神方外应感无方圆聊以运四大研心稽首诵衆圣共称快谨上请帝眞岳府命元自然玄照之炁缠其身使三关五藏六府九宫金楼玉室十二重门紫户玉阁三万六千身神万八千宫府三百六十机关根元本始一时生神令神布炁炁满能声声尚神具毛发生身诸天下临以保其身焚第九章符无结固无情玄玄虚中澄轮化无方序数来亦回乗谁云无色平峩峩多丘陵冥心纵一往髙期清神徴良遇非年歳劫数安可称浮爽縁故条返胎自有恒灵感洞太虚飞歩霄上冰津趣鼓万流潜凝眞神登无爱故无忧髙观稽首昇髙功再白夫三炁爲天地之尊九炁爲万物之祖故三合成德九阳爲眞实天地之玄功乃隂阳之妙用今爲亡过某上请九天降炁五体聚神旣膺大道之殊恩当禀上眞之慈训盖九炁生其神三元育其质黄白致相混沌合形六甲周流五行结植法天象地含隂吐阳则地刚柔应天文分度千眞备列万象森罗合道通眞旣尊且贵于是首爲崑崙发爲星辰眉爲华盖眼爲日月鼻爲天柱耳爲天窻口爲天门面爲天镜五岳四渎八海九江一元二仪三光四象五行六律七元八景九宫十方三十六天三十六地莫不备焉皆大道之妙应神灵之所生也汝等若不能尊其炁贵其神省兹始末念其本眞以至躁动凡浊淫恶乱心则伤其神炁炁尽神逝魂沉五道魄殁三途业増九隂殃流七祖生生劫劫休息无期可不悲哉汝等自当清虚灭欲正念无反更生受形人道尤宜含纯养素抱朴归元于慧性中㑹正道是时则神仙可学天上可登故今神变之义是学仙錬神之门户开异时归眞向道之良心于二仪育质九炁结形之后再行焚化玉婴神变灵符汝等其深悉此意毋忘此时也焚玉婴神变符上元眞一守固泥光中元眞一守神绛宫下元眞一守衞命门三元齐景保命益年招灵致炁生降自然变形錬骸骨化成仙毛羽飞轻腾翔帝前急急如律令次以水洒受度亡魂呪曰天澄炁清五色髙明日月吐浑濯錬身形神精内爽法火錬眞光景洞耀焕映上清炁不受尘五府纳灵罪灭三途祸消九冥恶根断絶福庆自生今日大愿一切告盟身受开度昇入帝庭又呪北斗落死南斗上生万灵侍衞诸天记名洞观无碍元享利贞急急如律令放水盂祝白汝等亡魂受錬已毕躬身坛下承领功德託化人天逍遥自在次两手煞文擎酆都形生天箓吹中天炁一口放箓上白呪元始符命时刻昇迁北都寒池部衞形魂制魔保举度品南宫死魂受錬仙化成人生身受度劫劫长存随劫轮转与天齐年永度三涂五苦八难超凌三界逍遥上清说戒伏闻太极未判一炁混融自一分三元纲遂演髙澄干盖下奠坤舆孕毓粹沖以生人物惟人之身法象天地配合隂阳故独灵于万物夫一炁于本先地先天天地因兹以成覆载人物禀兹以生形质形质旣立于是有始有终人能识存亡之机达生死之变则死未足惊生非可乐身与我累世亦非眞富贵如浮云恩爱等梦幻要须自能解悟回省眞源断贪着心絶执迷念百虑俱消一性湛然生死去来本何牵系可以昇陟虚无盖我禀兹一灵亦与天地相爲终始何以一死一生之爲累耶且人固非恶生而乐死也惟其拘缠世网沉昬爱縁念虑不纯诸妄竞起但纵情而无极岂悟生之有涯富贵燔身荣名在念货财山积志亦未猒大数一来悉非巳有身谢之后贪恋益深寂寂幽途沉沉夜壑是知业縁报对尚有休期贪恋迷昬永无了日故太上启沖虚之化大道开清净之门拯此迷途岀诸疑网此则垂科立教之本意也今兹亡灵巳弃世縁魂未能整复虽数运自有反生之期而所不能超脱者亦由执迷之未释贪恋之在怀故也当司巳爲祈告上眞请降符命布隂阳之正炁合水火之眞精复其神明錬其魄识重资混沌再立根基可爲累劫良縁千生庆幸然而犹在亡灵自加警省髙作达观庶可永脱轮回长辞障恼切宜深悟死生之理彻透存亡之机当知世之金玉珠珍不足寳也绮罗锦绣不足竒也富贵华侈不足荣也粟帛财货不足恋也至如夫妻父子固云义重大伦然生聚死散亦理之常岂能保其长且乆耶然此等皆人情之所不可免者今乃谓物不足惜恩不足恋是果何也盖四大百骸人孰不自爱重及其所穷运尽形化神驰血尸肉质悉皆朽腐回顾一身尚不能有况货财恩爱哉由此言之生则未免随逐世縁死则不须迷恋恩爱所当省理者惟一灵本性劫劫生生未甞泯灭则知形容累我尸魄乱我财寳昬我恩爱惑我我之本眞固自清净沖虚超出五行之外则罪福因縁𡨚雠报对亦将焕然冰释天堂地狱悉成一空惟当认取未生我身以前一无所有方可知根识性悟本超凡则濯形太阳反生人道特余事尔今则錬化巳毕昇迁有期若受质于人间当毋忘于修检生生常归正道世世不堕迷途太上三皈九戒谨当宣演人间天上母忘戒言宣告亡灵第一皈依无上道寳夫道寳者先天先地无形无名谓其无则孰爲造化之根源谓其有则难窥希夷之阃域生万炁而罔能测其际立三才而不自以爲功或隐号而藏名或聚形而散炁泽流万劫髙緫一元世世生生当遵道寳道寳讃宣告亡灵第二皈依无上经寳夫经寳者錬空成梵结炁爲文立极流祥随机设敎开三乗之祕藴列四辅之灵书保劫运而奠干坤接天地而扶造化广涵眞奥永度迷津世世生生当遵经寳经寳讃宣告亡灵第三皈依无上师寳夫师寳者传眞演法立教度人仪表古今提携幽显玄中教主正一天师或列軄而在天或分身而降世三洞宗坛主宰十方得道仙眞拯训方来昭明正化科垂有则惠浃无边世世生生当遵师寳师寳讃上来宣告三皈依者乃古今之正教天地之眞宗当知万化因此而生三才由此而立况于幽而爲鬼显而成人三界之中隂阳之内须明逆顺宜别正邪自今以还永归正道毋得䧟于魔教母得惑于异端一念旣眞衆邪不入正理无杂大道坦夷亡灵旣巳彻于眞机更合明于戒律太上科条谨当宣示智慧颂宣九戒第一戒者敬让孝养父毋第二戒者克勤忠于君主第三戒者不杀慈救衆生第四戒者不淫正身处物第五戒者不盗推义损巳第六戒者不嗔兇怒凌人第七戒者不诈谄贼害善第八戒者不骄傲忽至眞第九戒者不二奉戒专一奉戒颂上来九戒乃天尊垂训若人常能持守身谢之后永不沉沦今亡灵在冥之日受度之时先须明此教条将来託化受身则忠孝爲首㢘谨自持举措不失于䂓矩法度之中当此之际岂止根于天性而巳乃习熟于受生之前者也以致在幽在显固应心心是道念念皆眞出殁去来不背正理一尘无着万虑皆空是又岂在于戒律哉谨用告下金箓白简长生灵符太上生天寳箓以爲仙化之凭亡灵谛听谨用宣行宣符箓坛牒髙功立大声白云假合隂阳聚本眞神明整复自生身万縁不着轮廻脱髙歩烟霞谒帝眞下座法事结愿表白度魂或普度同行錬化度桥亦可通用此仪专度正荐则专用之爲徍度桥科仪古来有之近世方用且于亭子四门各吟偈一首其辞甚陋而道家法事有讃有颂有歩虚词白鹤词之𩔖所有吟偈之格自古无所出势难从俗虽送亡魂之际添入俗格不甚深害然蒇斋立事务合典仪不经之言岂宜对衆宣演故今除去偈子却易以白文然后举天尊号续之且免于贻笑于识者伏以推移罔测生莫得以长存代谢匪常殁岂宜于乆滞端在明心见性要当悟正超凡沖寂玄宗虚无妙道天地因之而肇立隂阳由此以陶成所当自此皈依庶使前途际遇今兹斋功旣就善果克圎佩受符章沾领功德度法桥而径往指云路以髙昇法衆䖍诚称扬奉送法桥大度天尊东方九炁天尊伏以道恩善应斋福无穷幽昧得以昇迁隂爽悉无沉滞瞻望青华之帝阙朝谒长乐之天宫庶蒙接引之庥即被陶镕之泽此爲径路正好皈依直指青霄便期高步同诚奉送恭爲称扬南方三炁天尊伏以循环之机本无沉滞执着之见多自拘缠今旣得濯灵风自可悉明本性祈天望圣即昇流火之郷向道归眞前赴錬魂之府一心求于度脱六欲舍于昬迷仰沐玄津以资仙化再宣圣号奉送云程西方七炁天尊伏以一眞自悟九地俱空然非两曜之精华岂复五神之善识是以瞻白玉龟台而稽首想金眞圣母以倾心仰冀生成以祈度化或隐或显常乐道以逍遥明性明心永蒙恩而清净切须正念更勿邪情同爲称扬再三奉送北方五炁天尊伏以望之在北乃是中天仰之弥髙斯爲霄极想穹窿之逺渺渺莫穷瞻阊阖之遥巍巍难际巳露尘情而上奏普祈幽爽之更生兹荷宸恩得圆斋事乗斯妙利更可涤虑澄神仗此善因即遂返眞证性旣无滞碍切莫迟回寳号再扬奉资进歩逍遥快乐天尊极乐三清界向来回向伏以髙眞慈悯发三洞之祥光大道沖虚布十方之妙䕃恩极乎六天九地教覃于三界四维幽显蒙庥死生同福垂情济世无量度人斋主某罄竭精诚恭修斋直上资邦国普及生灵集此善功追荐亡过某灵魂超生善境伏愿天恩普济道泽宏敷善果圆成下脱万縁之累眞符济度上超三炁之天自明宿命之因縁永灭前途之障碍一灵自在与道同符回福见存流芳后叶三途九夜俱得清间万𩔖四生皆䝉昇度爲上因縁志心称念大圣元始天尊太上道君太上老君十方灵寳天尊不可思议功德灵寳本法錬度符命日魂符眞火合同符火铃符錬身符月魄符眞水合同符十二河源符金液錬形符石景水毋符五芽眞文青芽朱芽素芽黒芽黄芽右五芽眞文其行用之详巳见前五芽内錬品九天生神章符此符乃本章九天之炁也正属上清洞玄灵寳本部非他法可杂若九阳梵炁九霄之符与此不同符见别本兹不再録玉孾神变符酆都山眞形錬度诸符大槩如此惟錬身一符亦出神霄但此符乃十干之字尔以人备五行而生今再资五行之炁以錬其魂此十二字甲乙则属木丙丁则属火戌己则属土庚辛则属金壬癸则属水故其后召五方之灵芽则五行之炁也亦非专𨽻神霄而神霄法中自有錬度之式此灵寳本法鍊度皆用经中生神自錬之符若世之所用十二经络符并不当收入盖以隂阳正炁錬其魂魄聚其散荡复其神明去其翳浊使亡灵明知尸形已坏者不足恋灵识再聚者可还生然后启告九天上帝请降灵津俾九炁下钟形神方复重资道性再立根宗若符十二经络则託胎之后九炁结形九月神布炁满能声当是之时经络自生故首以水火二錬终以九炁结形鬼魂反生之事毕矣玉婴神变符亦修眞之士自服以錬神者故末后告行使其神而明之然后听戒受符命俓超生路昭应虽然在天行之自宜有理近世錬度科格旣不同符命亦有异皆不可杂用混殽失宗且如酆都山眞形传流乆矣未甞増损近浙东人于其侧増黒池者浙西于侧又增硖石地狱者似不必如此増益也夫増黒池者不知其意所据何说或者又以仙戒经所载有十八地狱而山形内只标一十七所遂以黒池凑成一十八所不知山形所标天帝宫鬼帝宫通天门之𩔖则其中之宫阙也上元六洞下元六宫之𩔖也则其中之曹局也共标一十七所乃宫阙有司尔狱则不可胜计也今以曹局而爲狱则大失经㫖况一曹一局之内所主之狱又不知其㡬所至如业报因縁经谓有三十六狱又三宫二十四狱所出互有不同山形之内未易増损或有经据则酆都山形其来甚古神仙上士未甞有加不冝于今日求异若硖石血湖之说专以恐胁生产之家出钱荐拔而爲之其谬妄不待言而可见所有斋科古仪以定坛外科书俗用者多不同今新撰易去世俗常用者庶切事情却非敢爲异也上清灵寳大法卷之三十七上清灵宝大法正统道藏三家本四十五卷正一部上清灵寳大法卷之三十八灵二施食普度品建斋之始先设茭廓于空地之上务令寛广仍戒喧杂当普召则立香案髙功望天阙口奏次请道士一员普行摄请此是先移文三界及牒神虎将吏预行普召或临事而髙功不欲再行启告者亦从便也立香案茭廓前髙功上香望阙口奏具法位姓某谨拜手昧死奏启虚无自然元始天尊太上道君太上老君昊天玉皇上帝紫微北极大帝勾陈星宫天皇大帝后土皇地祇十方灵寳天尊东极青宫太一救苦天尊恭望天慈曲垂鉴烛闻至道启慈悲之教髙眞宏济度之科俾凡夫得摄于化权使晚学获聮于法軄盖欲广覃惠泽普浃宸恩动植咸归化育之中幽昧悉在哀矜之内乆承明训未立殊勲领户化民敢忘本軄拔幽济显少効微勤以今斋主某励志修斋倾𠂻普度虽巳奏闻于天阙所当广济于冥途备置菲仪关宣祕典召六道之衆并赴斋筵摄万𩔖之魂咸沾净供恭望特颁天命并下冥司宥罪赦愆开关启闭庶三界之幽魂悉集俾六合之沉爽同臻许其迁升容开度敢期昭应下副恳祈冒犯天威下情无任祈恩俟命之至谨言道衆举旛歌斗章太微廻黄旗无英命灵旛摄召长夜府开度受生魂先召六道夫六道者则天道神道人道地狱道饿鬼道畜生道也关牒行移有普召六道三途也有召五道三途者三途则天途驱雷役电地途担沙负石水途涟汲溟波五道则度人经中魔王歌曰其欲转五道我当复奈何乃五苦之场所谓五道也行移之中用五道则本倣此或六道亦可然而济拔苦爽或先于五恶道今临召摄则圣凡普及髙下同沾是六道之文不可除去行移之中更自详酌行之式说悉是自来有之非近世续爲之说其余无所经据者力加删斥不敢爲疑惑矣谨伸上请天道之衆夫天道者居三界之中列诸天之次宰制遂分于品秩称唿莫得其后先盖由生禀竒姿夙钟灵炁功全道备药就丹成或证品仙阶或受书洞府以至升腾霄汉轩翥空玄佐理隂阳賛扶造化善功愈积尊位渐登于是神变之莫穷威灵之罔测伏愿暂离天府畧届尘寰即驭炁以下临悉浮空而俯降接引五道之衆开化十𩔖之魂録此䖍诚证明修奉天道之衆愿赐降临谨伸召请神道之衆夫神道者幽微不测变现无穷司祸福于人间定吉凶于世表掌握山岳统辖鬼神调风雨于四时理隂阳于九土随心应感遇物施恩居幽理明安民济衆緫权各异受軄散殊或圣帝名王或忠臣烈士或郷邦英俊或社稷明灵或立坛场或崇庙貌有功立祀受命爲神鎭境域以垂休护生灵而布祉功归正道德賛玄猷伏愿神化须㬰灵踪顷刻来朝天阙悉赴斋坛鉴清净之筵领尘凡之供神道之衆俯赐降临谨伸召请人道之衆夫人道者受炁隂阳赋形天地得处五行之内故爲万物之灵分男分女则有妍蚩列尊列卑则殊性识或贵或贱或贤或愚或托䕃中华或投胎外土或以文华而受邦之爵秩或运智爲谋而爪牙或尘途有冻馁之虞或蓬户有沉绵之厄顾兹等级实系修爲民庶繁多品𩔖衆杂均爲人道共禀灵津其奈寿夭有期存亡系数形骸非巳有魂魄属虚无阳世不得长生幽府岂宜乆滞伏愿澄清念虑整具形神悟道超凡知虚识幻来赴精诚之供仰沾开济之恩听法闻经朝眞领荐人道之衆及诸眷属各请来临谨伸召请饿鬼道之衆夫饿鬼道者或拘幽夜或堕昬迷或因宿世之所修或以累生之所作或罹报对或因徴唿或习性沉迷识见执着是致飘零魂魄散荡神仪沉浮于六合之中困滞于九州之内荐资之罕及享祀之不沾超脱未期升腾乏路悽然何托邈尔无依若非识性而返眞岂遂出迷而入觉伏愿上依眞䕃肃仗道恩相携而尽赴道场招集而同臻法㑹恭朝九清之上帝以离九地之拘缠听宣三洞之灵章以㓕三涂之障难饿鬼道之衆及诸眷属各请来临谨神召请四生道之衆夫四生道者胎中受命殻内分形宂处巢居林藏石隐或产于江海陂池之内或养于重渊积水之中或感炁而生或随物而变杂名殊𩔖万状千形飞走山源沉浮波浪虽禀炁之有异而贪生则本同或困于钩饵网罗或伤于锋刃弓矢固亦超利而避害甚则搦肉而强飡蠢蠢而生纷纷而逝虽爲异𩔖俱出至化陶镕之中旣忝贪情悉在上帝悯怜之数伏愿俱承净供同赴善縁灌濯灵津永舍禽虫之趣沾濡法雨终离毛角之群悟本知根还源复性四生之衆及诸眷属各请来临次召孤魂伏以一元运而循环不息二象凝而变化无穷禀炁分灵衆形乃肇殊资杂品庶𩔖以繁但成始必成终是有生固有死今古遥而时迁事异死生定而情均理同虽贵贱之不齐亦贤愚之各致生𠔃寿夭之莫测死也升坠之难知况厚朴之风渐离洪荒之世巳逺盛衰倚伏隆替相仍揖让而君惟唐虞之莫继战争而国自商周则攸同周末而兵革纷纭秦初而干戈绕扰汉魏以降南北屡分迭废迭兴或治或乱风俗由之而厚薄人物因之而盛衰或失正而见弃于明时或摅忠而不容于乱世或功成而衅起或贵极而身危以致握外阃之威秉出疆之命或偶然于䧟阵或竟殒于遐荒或负艺怀材栖迟而不遇或守常抱道废斥以无聊居民旅而遭乱离处军戎而死锋镝近来非一昔者尤多及夫士农工商巫医小祝千门万𩔖百家衆流处世之时荣枯不等亡身之后冥寂何殊有术至于长生其如得之者鲜无谋何以逭死未免视之爲常贤愚俱化塜中尘富贵亦爲泉下客眷言及此兴悼何穷恭惟大道之垂慈特启眞科而广度爰稽教典严列坛场式陈无碍之筵普供有情之衆请降九龙之敕命昭苏六地之沉魂欲望幽显眞灵隂阳主宰逐处灵坛典祀天下郡邑城隍黄泉蒿里丈人地府溟泠主者水宫曹局岳府軄司五道大神九州社令山林里域土地衆神咸遵太上之符章共禀青宫之特命释拘缠于万狱罢谪役于三途䟽理囚魂昇迁罪爽以至浮游郊野沦滞幽隂有主无归含情抱识九州六极万𩔖四生一切孤魂无穷鬼趣悉行拘集尽遣来临同沾胜妙之縁即度清宁之境俱頼至神之力以宏上帝之休摄召届时立祈报应以今焚香先伸恭请歴代帝王前朝君主或揖逊而有天下或开拓以立基图或兴利除害而垂万世之功或拨乱反正而创一时之业惠加海宇德被生灵或今庙食于人间或以昇神于天阙终启爱民之念不忘悯物之心接引迷途提携后世曲回睿鉴俯録凡忱以至继体之君守成之主秉治安之政享太平之基累洽重熈康时保祚然而数传之后累叶之余未免泰极而否生运竒而变起或王纲之不振或太阿之倒持或权臣肆凌逼之虞或胡骑有冦攘之祸小而播迁郡邑大而倾覆邦家虽云德之或𧇊亦恐数之有定昔日銮舆归杳漠如今殿宇已坵墟傥英灵未陟于丹霄虑清跸尚稽于黄壤伏望暂迂仗卫畧盻坛筵鉴兹开度之斋修宻悟希夷之隐奥当知富贵如梦成败一空往事难追前途可勉仰祈宸慈俯赐降临以今焚香奉请昔朝禁壸往古掖庭尊而后妃下而嫔御或望隆后苑或德重坤仪外佐圣明内闲典则虽古今之旣革必慈爱以如初仰冀在天之灵俯察由中之祷其或德分厚薄宠有盛衰虽金屋玉楼翻成寂寞长门邃宇徒困悲凉至如青塜之殡难归马嵬之变罔测或谢身于丹禁或白首于上阳遗恨未销清魂无倚伏祈委鉴俯赐降临当知富贵若风华荣华如石火俓登前路毋念旧踪以今焚香奉请累朝宰辅历代庙堂负楝梁之材展经纶之手内而鎭安有度外而绥集四方或西掖判华或北门视草或分郡邑之寄或列鹓鹭之行𦔳理化机共扶国计若大若小乃武乃文消祸乱于未萌致太平于无象及至数终寿夭身委寰尘或庙食于人间或軄参于仙府伏愿特迂骑从俯降旌旄鉴此凡诚赐之景福其间富贵之莫永荣禄之易终或降出于无聊或窜流而不返甚而倾家失族或至服药罹辜幽恨无穷惊魂何托当知去踪莫救覆辙难回不须懐旣往之𡨚尚可爲将来之计一听清虚之典咸除郁结之情普冀来临即垂𠃔赴以今焚香奉请千古英雄歴代将帅登坛授钺拜命䇿勲或三箭而定天山或七擒而伏南虏或削平于僣乱或拯复于寰区嘉绩济时精忠贯日或尽节而没于王事或退老而终于天年或守正而罹害于一时或深入而䘮躯于万里义之无失理则何伤或生不至于封侯或死于今而庙食伏愿暂扬麾纛俯屇坛场享于克诚诞孚灵佑其有负可疑之势挟不赏之功或自失于忠诚或偶生于嫌隙祸萌不测变起于形或放逐而终或诛锄而逝或家门之废坠或嗣息之凋零杳霭阵云昔日之壮图已谢沉昬夜府今朝之滞识犹迷愿应召以来临庶随机而感悟不缠宿障咸濯生津以今焚香摄召戎门卒衆军阵兵行历代以来六合之内兴废不知其几战闘莫计其时或㓂盗猖獗于城中或夷虏腥羶于邦内不得已而征讨终未免于残伤身命殒于弓鎗血肉涂于草野或围城而败绩或遇伏而䘮功或失援而悬军或轻敌而饵毒胜者未能全壁败者必将䧟师郡邑爲之荒凉生灵遭于屠戮虽云天数之或定其亦人情之至哀然奋义以効勤尽忠而死节若非返生人世则犹𨽻役冥司伏愿畧驻札于灵坛共賛扶于元化同沾利佑早遂升腾其间或缺于忠诚或失于疑二或阵未交而自溃或势非急而就降或爽律而受诛或违伍而被罪恐一念之不正虑九地之尚留符命已颁拘缠必解所当悔惩昔咎灌洗前愆各承大宥之恩尽脱九沉之苦即希来赴同领善功以今焚香摄召文塲秀士学海儒生博通百氏之书深造六经之奥声誉髙于庠序行义冠于郷闾以至身擢巍科名魁多士知显逹之由分故出处以随时以至未沾爵禄之荣自彻性命之理初不拘于得失亦何碍于死生千古英魂万方灵爽伏愿俯临坛席即迈车舆华胥国内成名巳知梦觉白玉楼中作记即遂仙飞其有志徒切而天命乖学虽优而至理昧凌霄壮气易以差池眩世辞华竟成委靡场屋屡困名器愈賖一息不流万縁皆断虑其未悟穷通之分莫明祸福之机生而事爽素心死恐魂稽泉曲伏愿去离执着警省神情当知太上之眞科即是圣人之大道自冝黜聦明而屏志虑味道德而达死生尽屇法筵即超净域以今焚香召请眞祠羽䙱琳馆黄冠委尘俗以出家悦沖虚而入道深悟浮生之梦幻仰探至理之希夷白简黄坛交眞灵之肹蠁青山緑水纵杖屦以徜徉或功髙而钖召于玄都或丹就而受书于洞府伏愿特矜晚学曲降飞车开化沉溺之幽魂或就斋功之善果其有宿因未厚羙意徒劳其学罔际于眞师内錬不逢于秘诀或修存而中辍或障难之横生鸾鹤不来空有青霄之望虎龙难偶遂爲黒壤之归承今符命之招诣此荐资之㑹毋牵缠于宿念早湔濯于灵根一彻玄机即升仙籍以今焚香摄召山林逸士巖谷幽人视富贵若浮云等功名爲外物竒峯碧嶂满目烟霞木履青笻赏心泉右王公莫友天子难臣或遁迹于郊园或放浪于湖海髙资迈俗清气逼人生𠔃旣能超羣死也自应无滞猿吟夜静嗟兰佩之难回鹤怨山空叹蕙帏之巳寂潇洒神识幸赐来临清静斋羞同垂享鉴其有身爲隐逸惟切志于功名或致北山之移文或爲仕途之捷径不能坚羙节依旧入麈縁以愿不满于人间恐恨益深于泉下当知进退乃在生之计眷玆功业亦处世之谋冷巳无生是爲委世贵贱俱泯成败两忘承兹度化之休早遂返生之乐以今焚香摄召丛林大德列刹高僧秉智慧刀断烦恼障方袍圆顶悟不空之空铁心石肠修难修之果打透无生理深知不死机一性清灵虽乆而不坠六根了絶有召即遥闻剖破藩篱何用拘于道释飞驰杖钖即俯降于坛场鉴此良因用歆净供其有禅心未寂觉性犹迷五藴非空六贼尚炽或随时以飘荡或混俗以浮沉及其天数之告终不觉色身之永巳茫茫幽域杳杳泉台自怜超脱以何时适此迁升之有路昨非今是咸资旷荡之恩舍旧从新即上清虚之岸以令焚香摄召宫观女冠寺院尼衆或悟眞而入道或因事而出家或归西方寂灭之宗或慕太上沖虚之教缁袍素质巳祛脂粉之尘凡羽袂星冠不受鈆华之㸃汚禅心如止水还同佛性之圆明清气薄浮云终见仙踪之超举伏愿俯从𢢽请不吝慈悲鉴此精修纳兹荐献其有道縁之尚浅宿庆之未深虽披出俗之冠裳莫竟脱尘之念虑或积功之易倦或见性之不明徒知世故之纷纭不觉大期之至止念幽都之寂寂虑飞爽之凄凄因此修崇悉祈来赴重资灵泽再作生涯以今焚香摄召累代富豪之士积年贵盛之家承阀阅之余袭膏梁之旧府库充溢箱篚丰盈广厦崇堂历暄凉而罔觉髙轩大盖虽风日以难侵悦目将厌于珠珍服御乃贱夫罗绮能于此检身而育物庶可乎善始以全终未免经于太隂必亦生于贵冑其或流而不返盛而愈奢过嗜声色以无穷广畜车马而自纵生𠔃爲意之所欲死则卢魂之多迷伏望不躭世上之荣华毋念身前之翫习径迂轩驭并造坛筵即悟灵机同臻善境以今焚香摄召九流之士杂艺之伦或通于易象壬占或达于天文地理或攷五行而知贵贱或稽一貌而验吉凶或习推侧而有识气之能或辩疾患而施活人之手倘臻一术于至奥或兼衆善以俱亡故穷通莫得以汨其眞死生不足以累其性盖术乃察事物之变理则彻造化之机生则精明死亦了悟存亡不惑隐显无拘仰冀昭昭之灵俯鉴勤勤之祷其有名同实异习矣而不精艺浅识卑鬻之而苟利或挟斯而游谒或因此以飘零或宿留于异郷偶成客死或覊栖于逆旅因至路亡惟其见理之不明深恐身亡而𩲸滞伏愿収浮游之识聚散荡之魂屇此净筵悟兹道妙一悛故性俱陟生郷以令焚香摄召云水髙人江湖达友单瓢只笠遍游于福地名山五炁三华暗聚于崑峯蓬顶或调金石以精煅錬或驱草木以救疾伤或施符以济时或布炁而愈患或徉狂而混俗或托醉以全眞或面壁以无爲或行功而有作及其丹成而事竟故能脱殻以升神伏愿提拔玄门主张大教曲全斋荐同拯迷津钦伫云舆即临法席其有山川徒歴未逢出世之师功法虽繁莫有成眞之诀未免苟活于躯体盖将空度于嵗时生而逐伴随群死则飘神荡识请回清虑早脱昬衢结兹无碍之縁再遂有生之乐以令焚香摄召街衢游子市井闲徒拥盖驱车遍章台之绮陌臂鹰挟弹冲上苑之红尘笼畜珍禽醪倾玉斚银烛唿卢嫌夜促玉箫催拍怕筵终情虽适于少年事恐𧇊于厚德及至呉霜㸃鬓方惊往景之非空思楚馆遗踪巳觉衰颜之迫交游满目谁爲住世之谋情爱盈怀乃是䘮生之本惟有殡宫之寂尔遥知冥路之茫然伏愿舍旧从新归根复命来沾荐拔前遂升迁母着相于空花不留心于外物尽捐故态速进前程以今焚香摄召江上渔人溪头钓叟挂网垂饵㡬翻秋月春风泛宅浮家到处云涛雪浪千尺丝纶直下五湖烟水闲游西塞山前望白鸥之㸃㸃富春滩上拥翠岫之层层惟见物外之踪多遇箇中之友或潜修于至道或黙悟于眞机卓𠔃独存超然不泯伏愿暂离仙府畧降尘寰同开导于幽魂特圆成于斋事其有勤勤于网𦊙役役于钩纶岂躭山水之清姑爲口体之计劳亦至矣时可留乎两曜相催百年𣊬息数焉有限命也必终短棹长竿至此时而难顾风巾雨㡌嗟遗迹之空留岸边之墓岿然舟上之人去矣伏愿母拘昔习不着前縁径出幽栖特临斋次一闻妙道咸证生方以今焚香摄召耕稼之民农桑之衆爲庶政之先务居四民之最劳负耒挟耰冒寒暑而同辍沾体涂足凌风日以惟勤仰输府育之艰遇丰穰而徂给东作西成之望遭凶歉则罹忧或衰老而善终或饥荒而困毙或遗体骸之零散或孤塜之尚序林莽凄凄魂神何托歳时寂寂享祀莫沾愿招集以来临请提携而并赴识破浮生之梦幻不沦鬼趣之沉迷承此善縁陟诸仙界以今焚香摄召川陆经商江湖贩鬻汨没世縁之累奔赴贸易之途驾槖驰车逐旅程于无际张帆转䑨泛波面以何穷多成异里之飘蓬乃至他郷之寓迹或幸得资基之丰厚或终身世网之荒凉或抱患于遐方或委躯于孤馆或巳老而未止或尚少而早亡或逢盗以倾囊或覆舟而䘮命念遗骸之莫返痛逺魂以难招伏愿来听眞诠共登道岸货财即身外之物难随泉下之魂郷曲乃世上之居莫重生前之恋勐行弃舍必遂升腾以今焚香摄召伶人乐部徘客倡流语尚恢谐艺精丝竹曲折于舞群歌板岂其性之使然随逐于马迹车尘亦爲势之所逼将欲图温饱之计未免有迎送之劳然而聚苦浮云散如流水年华向谢多非可托之人数限旣终恐作无归之侣伏愿尘緑不染旧念皆忘即相率以来临领荐修而度化以今焚香摄召路岐市艺南北杂能或教习禽虫或藏压花果或刻木牵丝而使舞或腾烟凝焰以从辉或横索以歩驰或环刃而飞度或以力角觝而分胜负或爲象影烛以效折旋此等之侪类甚多近世之技能尤衆但窥温饱亦人心之所同而身久道途乃其势之不免岂皆乐爲此计亦恐他无良谋因循虚度年华悠乆难成基业生则聚散之不定死虑飘荡之无归伏愿舍彼妄縁悟兹眞理闻经闻法明性明心旣沐玄津必生乐国以今焚香摄召今古有司系公胥吏奉行文墨助郡邑之承流遵守条章賛圣朝之宣化或能随机而立善行或由𨽻役而积隂功家可保而嗣息繁昌身虽没而魂神不堕伏愿鉴兹修建同作证明濯此灵休益増善业或者嗜财黩货倚势而爲姦纵暴行私侮文而致毒或入轻而出重或害物以伤时未免祸起于一朝或致身流于万里或性命之不保或家业之败亡虽阳罚之巳钟虑隂愆之未脱承兹道泽普宥宿辜伏愿悉诣道场均沾资荐投诚天阙悔巳往之非超识地关求再生之路以今焚香摄召割烹之衆宰屠之行或刲羊剌豕以爲生或屠狗解牛而谋息或炮炙以精滋味或豢养以供鲜𦘺乃由身口之荣遂爲衣食之计其事虽居世之难免而此业则择术之良非虑杀意之云多恐慈心之终泯及其奄谢或致牵缠伏愿洗涤旧怀发生善念来沾净供即返人伦以今焚香摄召絶荤之衆喫菜之徒或传二宗经或称四果教或云白佛法或号金刚禅或归二㑹子之师或习五来子之曲或杂聚男女或不祀祖宗或眩左道以爲功或𤑔乳香以爲礼日散其迹夜集其徒或即释氏以爲名或引道教而掩伪外託幻变内事邪魔夫民生而俱禀良心惟性流而习归邪教中人之性可上可下不根之说乃惑乃滋䧟其丑而欲脱无门殒其生而虽悔何及且断荤而戒酒本是善基然叛道以遗亲遂成恶果伏愿絶其诳妄祛彼愚迷大回迁善之情毋启好竒之想天地之内正理常存人鬼之中本眞不灭赴此洁诚之㑹濯兹清净之风何必行其所难行自合悟其所当悟俯仰无愧超脱可期以今焚香摄召产死妇人孕亡人子或因结胎而受患竟以伤生或由育子以成艰终于殒命或子母不分而死或血液未静而亡在常情已可惊疑于死魂必生迷执伏愿返其本性悟彼天眞当知结秽浊以成身由清虚于禀识一灵越古今而不泯衆秽遂尘垢以俱消何拘产死孕亡亦受隂资阳錬灭诸障难往遂生成以今焚香摄召宼忀之軰劫掠之从或迫于饥寒或困于荒歉大则槌牛发冢小则穴壁踰墻闾里爲之不安郡邑从而掩缉或䧟诔殛或遭窜流或殒于狴犴之中或没于道途之上或孤骸之暴露或遗体之摧残岂其资性之皆然亦爲习气之所使生而不幸死也何归承兹滂霈之恩悉悔牵仍之恶即超苦趣早出冥郷以今焚香摄召犯刑徒衆法死伤魂或肢解而脔分或身残而首断或重杖而毙或乆禁而终或流窜于要荒或诛夷于廛市或以杀人而抵罪或以不轨而伏辜䧟此极刑岂非宿分然旣已证结于阳案盖将原免于隂曹幸被道恩必回本性宜知五体之虽坏当悟一灵之无伤悔艾前非沾濡大宥攺过而不复求度而可升旧屋宇不须回头新根芽却须致念若得脱于六天九地宜不忘于三纲五常爲鬼爲人守礼守法永离恶道即度慈舟上来摄召三途之衆万类之魂有识有情无依无倚具述不尽声说难详无极无穷无数无限无逺无近无姓无名或以寿终或以恶死或因痨瘵或被瘟㾮或坠马而覆车或溺江而赴水或自刑自害或自缢自残或落涧坠崖或委沟䧟井或中蛊而殒或服毒而伤或死于家郷或终于道路或巳老而逝或尚少而亡或虎噬蛇伤或雷嗔电撃或受刀刃或被弓鎗或万类人民或百工技艺或宫或吏或贤或愚或富或贵之流或贫或贱之軰或孤或寡或女或男或无资基或有家产或爲奴婢或䧟孤寒或患聋盲或困喑哑或腰身中疾或手足不全或少也奔驰或壮而游荡或乆絶嗣息或尚存子孙或尸柩已焚或坟墓犹在或浮游郊野或执滞坵墟或繋隂狱地司或在岳宫水府或拘城隍社令或沉嵩里黄泉或抱𡨚雠或怀忿怒或巳经证结或未尽报偿或役电驱雷或担沙负石或萦闭幽夜或涟汲溟波或末得迁升或不经济度或往劫沉滞或近世沦亡或土石精灵或山林鬼怪或魑魅而处潜隐之地或魍魉而在恍惚之中一切幽灵无边鬼爽想皆祗赴尽巳来临幸不拘于等伦召齐同而慈爱毋以贵而凌贱无怀恨而挟𡨚毋启忿争毋生喧杂静其念虑整其神仪值此良因可爲善遇将登斋次先就浴帏法衆称扬前行引导举大圣黄华荡形天尊引至浴室宣沐浴斜髙功存变浴室请降生炁灌注身中伏以久辞人世荐处冥郷或随五浊以飘流或堕三途而谪役或浮游而神不返或散荡而魂未全方脱昬衢恐罹隂翳若非澄神而涤虑岂能谒帝以朝眞是以广辟清场严陈浴室仗髙玄之妙䕃资大道之神功变此凡区悉成妙域顷刻而大周六极恍惚而广并二仪万类鬼神悉能灌濯九州魂爽尽得清明衆虑俱清六尘咸净钦承惠泽并浃玄津一切隂灵静心就浴奉爲孤魂上资往生仙界念沐浴荡秽呪天气澄清五色髙明日月吐辉濯錬身形神津内盥香汤錬精光景洞耀焕映上清炁不受尘五府纳灵罪㓕三涂祸消九冥身受开度昇入帝庭奉爲孤魂上资往生仙界念沐浴錬眞呪太上髙眞九灵之精使魂飞仙上登紫庭沐浴华池神身澄清精通太虚万炁自生伏闻惟水可湔于根尘非呪莫消于宿障更须详缓悉就荡除再诵玄文以资濯錬奉爲孤魂上资往生仙界念沐浴錬度呪龙汉荡荡无形无名渺渺亿劫黄道开清神灯朗耀九魂吐精玉虚澄辉太霞髙明元始开化诸天齐灵三元导养二象摄生巳度者度未成者成已死即化巳枯即荣蠢动蜎飞一切冥灵怀胎含孕咸得受形亡灵命过魂归三清魄受錬度南宫变形今日大吉皆得光明五帝鉴映普告万灵天神地祇及诸河源五岳四渎及诸名山洞玄洞虚洞空洞仙无极大道至眞尊神无穷无极普监度生地根断絶玄都记名衆神并映一切咸听奉爲孤魂上资往生仙界念沐浴东井呪天河灌东井石景水毋精圆光拂灵曜玄晖莹髙明元始披重夜天人逐月生沐浴兰池上龙负长庚瓶金童洒香花玉女流五星冠带濯玉津錬度五仙形体香万神降乗景登髙清伏以游魂滞爽巳离幽昧之郷尘念欲根复被沖虚之泽神明整聚性识昭融奉爲孤魂上资往生仙界念録字回生呪天地同清五色髙明玄黄施化沐浴玄精三晨朗焕五纬交迎胞胎结节洗涤氛营光鲜万炁灵浆自生玊楼金室祖炁流行恶对落灭寳梵云征伏以冥识无依或稽留于隂境眞科有格用济拔于幽途旣召来临巳行就浴严装冠带恭诣道前给化仙衣再宣灵韵奉爲孤魂上资往生仙界念金池冠带呪金眞降灵炁散玄黄沐浴丹池眞气芬芳二景冠带天爲隐藏左振玉佩右䇿金珰浣除诣秽游行紫房云霞鲜耀飞玄羽章九軿洞焕流金振芒伏以形神整复炁识开聦羽袂仙裳遂云风而轻举神章秘呪宏道䕃以广覃更祈接引之恩便遂叅朝之乐奉爲孤魂上资往生仙界念清水度魂呪巍巍道德尊功德巳圆齐降身来接引师寳自相携慈悲惠法水用以洗愚迷永度三涂岸长辞五浊泥伏以诸尘旣净六慾皆空永辞幽暗之郷髙陟光明之境所当识眞返本悟过思愆振肃精神严存识想恭赴斋席䖍诣灵坛瞻望金阙玄都朝礼玉京上圣祈天自列向道力陈是乃归善之得门斯爲自新之有路不冝慢易所合䖍恭道衆讽经同行导引讽中篇伏以冥府幽都或未沾于玄泽沉魂滞魄恐难值于善縁今幸有此遭逢可谓非常庆㑹逺瞻玉阙拜手清都恭对斋坛驰神紫极衆等䖍诚朝礼以尽归诚等志心稽首礼太上无极大道等志心稽首礼三十六部尊经等志心稽首礼玄中大法师伏以叅朝大道敬礼髙眞巳遂投诚所冝坚志旣知妙本且识根源毋得妄惑异端毋得輙信邪道巳流者至斯而返自执者于此而通念念无邪心心归正阳境岂难托化隂府安得拘留退就斛筵相携受食引孤魂赴茭廓次第呪食如未呪食则云孤魂等衆朝眞获毕望阙巳终当退就清场伺候荐饷爲此良因念十方灵寳天尊不可思议功德呪食文伏以眞机妙用可以潜通至道神功端由诚格况玄科之素着大法之宏张玉篆焕如云雷寳诰昭如日月变化于顷刻应感于斯须今斋官洁备斛筵严陈供礼普资五道以及三途广设九幽旁沾万类然非秘呪安能化兹凡馔非道力何以度彼衆生孤魂旣巳悉临法食当爲呪施道衆呪食髙功执眞文五道望天阙宻启上帝次存想各方眞炁下灌斛筵毎方烧眞文逺立吹灰于空中存斛筵广大可以遍逈无穷所是本法用眞文及存变之详巳别出奉爲孤魂上资往生仙界念玉清惠命启请呪稽首冥惠虚无尊稽首归命重玄主栽成天地无德称悉爲衆生作恃怙慈济五道转轮魂哀救三魂地狱苦皈命金阙天中尊皈命六度慈悲父皈命玉清无上眞以离生死长绵绵出有入虚无所待能令枯朽变成仙千劫万劫难一遇爲衆广说业因縁廻骸起死永长存使其形神无变迁奉爲孤魂上资往生仙界念净酆都呪茫茫酆都申重重金刚山灵寳无量光洞照炎池烦七祖诸幽魂身随香云旛定慧青莲花上生神永安奉爲孤魂上资往生仙界念甘露法食呪功德金色光微微开幽关华池流眞香莲盖随云浮千灵重元和常居十二楼急宣灵寳旨自在天堂游奉爲孤魂上资往生仙界念三光法炁法食呪浩晶生法炁氤氲凝玄中两曜共澄彻五纬交相通三光焕巳明寳气盈三宫帝郷㑹九老咽服百骸丰金华照光景身与日月同念道上圣前万劫寿无穷奉爲孤魂上资往生仙界念三光流精法食呪妙道分一炁炁中分隂阳凝化日月星灿然流三光九华含九道八色怡八方焕烂洞眞体流精归太茫下生渊泉宫上列无何郷纵体复飞迹忽然都相忘七寳流精洁混沌杂华芒咽服九云散此乐殊未央奉爲孤魂上资往生仙界念三光阳玉法食呪阳玉正眞炁妙眞三景分玄和唱灵音八㑹敷琼文五老宴丹宅飘飘乗景云大圣诸天衆驾龙饮玉津三五定生籍游戏太上賔华光朗无际携手朝帝宸奉爲孤魂上资往生仙界念玉清甘露法食呪囬首仰圆罗合景揖灵芒拘魂制七魄思审定中央行住礼虚无寝息宴玄房饥飡黄碧华渴饮琼林浆神旌命大魔合体錬眞光复照观大无恒在空中游圆通泯波济眞化靡中期窅眇无终始行者当明知寂寥忘理教应运阐宏规降道不自昭要当先所施会归无二处随心自合离奉爲孤魂上资往生仙界念玉清云宫梵昌生魂育魄呪灵芝无根衆化之原中凝七魄上结三魂二十四眞出入无门杳冥之中恍惚元精随劫存亡逐炁而生外凝混朴内养七经五神植华三台敷荣紫𨵗素童返形归婴腾云而升骋雾浮空中有玉眞号曰神公左挟无英右衞白元玄兽遏后丹禽拥前上浮翠盖下涌金莲香云凝空甘露无穷用之无尽㝷源不终次讽中篇以多爲度右诸方呪食所用呪互有不同此特叙其通用者尔回向上来施陈法食宣演灵章并祀冥途广资幽爽谅承道力必享净筵兹当端肃于形神澄清于识想一心向道万念皆眞更兹濯錬之功前进登升之路爲上因縁念生天得道天尊不可思议功德上清灵寳大法卷之三十八上清灵宝大法正统道藏三家本四十五卷正一部上清灵寳大法卷之三十九灵三散坛设醮品上斋法起于中古晋宋之间简寂先生始分三洞之目别四辅之源䟽列科条校迁斋法又唐时张清都经理之余尚末大备至广成先生荐加编集于是黄箓之科仪典格灿然详宻矣后世遵行莫敢越也但其本㫖谓黄箓兼緫生死人天同福下而兆庶上自帝王皆可修崇其功无际但以编帙稍多难以尽行编入法内行教之士冝自于全部中録出科书行用所有散坛设醮则元科分作两卷临时恐缮写兼古科与世所行次序不同未免校正编出散坛设醮一节于左其余科书畧具元来品目以便㝷阅可也广成杜先生黄箓斋科合用下项叙事鎭信威仪坛图合用投词告斋禁坛行事法服品目建坛宿启科文第一日清旦出官早朝科文都懴并二十方懴陞坛转经仪正斋第一日中分落景行道朝科正斋第二日三时行道朝科正斋第三日三时行道朝科言功散坛告简设醮送师礼灯并九幽灯仪投龙璧仪此外有迁拔黄箓斋三时行道朝科三元黄箓斋三朝科消灾黄箓斋三朝科安宅黄箓斋三朝科有十方懴又安宅单朝科疾病黄箓斋朝科师友保病黄箓斋三朝科普度幽魂黄箓斋三朝科及诸品方懴五段懴朝廷爲下保安黄箓斋人爲国消灾黄箓斋眞文仪式等緫计四十卷黄箓则幽显兼司存亡𠃔頼今专以广成斋科全书随法传行同志之士冝详观熟味然后知广成先生深于古经致力于教门不浅浅也叙醮广成先生曰醮者祭之别名也牲牷血食谓之祭蔬果精修谓之醮皆可延眞降灵河图经品三洞之中也凡百二十四等与斋法相𩔖并诸杂醮法几五十六门皆前哲后贤随机所感并能降眞祈福济物利人辅佐王化孕育群生或以太上爲主次以北斗爲宗苟能礼物精丰心诚志罄何善不降何恶不除但延请乖仪俯仰失度不能感降尔由此言之则三洞旣有二十七品之斋三洞复有四十二等之醮庸妄之流乃爲建醮设斋而正一有醮或于斋后散坛却攺正一衘易正一服然后设醮尤其谬矣夫醮则三洞皆有之况散坛之醮乃斋事终毕酬谢眞灵岂冝攺衘易服别作一式行之其爲卤莽好竒败坏科典可胜言哉此实古今之正理天下之通论安可以私意乱之耶是致迩来散坛送师色色了毕却再请上眞重行设醮谓之专醮则可以爲斋后醮之义则大失本意矣若从古法不必请醮状未送六幕即行言功一併设醮然后送师彻席事简而理通不违古来之典格醮仪辇马之𩔖聊以寓诚却专状献之可也古者拜章之外文状尚少自上帝以至列眞随冝修设故醮位不多后世文状关牒干渉旣衆凡状牒所至之曹并当醮谢谨䟽出黄箓斋三百六十分位谨随文檄干渉去处而巳傥欲省节则于状牒亦行简约及酌量事体轻重其次则减损作一百六十分位路眞官正一科黄箓醮位亦一百六十分盖下此则不能尽故也有如世人将上眞緫数位而作一分极爲碍理以至九天上帝作一位三十二天作一位十一曜作一位似此之𩔖大是亵渎今上眞并合专设诸法中将吏员数难计未免以𩔖相从稍加緫括更能于将吏之前广排酒果普行酬谢则不必计位尤善也主行之士更请详度而行之黄箓大斋醮谢眞灵三百六十位虚无自然元始天尊太上道君洞玄灵寳天尊太上老君洞神道德天尊太上开天执符御历含眞体道昊天玉皇上帝中宫紫微北极大帝勾陈星宫天皇大帝承天效法厚德光太后土皇地祇南极长生大帝东极青华太乙救苦天尊东华上相木公青童道君白玉龟台九灵太眞金毋元君东方青灵始老天君南方丹灵眞老天君西方皓灵皇老天君北方五灵玄老天君中央元灵元老天君郁单无量天帝上上禅善无量寿天帝梵监须延天帝寂然兠术天帝波罗尼宻不骄乐天帝洞元化应声天帝灵化梵辅天帝髙虚清明天帝无想无结无爱天帝太皇黄曽天帝太明玉完天帝清明何童天帝玄胎平育天帝元明文举天帝上明七曜摩夷天帝虚无越衡天帝太极蒙翳天帝赤明和阳天帝玄明恭华天帝耀明宗飘天帝笁落皇笳天帝虚明堂曜天帝观明端靖天帝玄明恭庆天帝太焕极瑶天帝元载孔昇天帝太安皇崖天帝显定极风天帝始皇孝芒天帝太皇翁重浮容天帝无思江由天帝上揲阮乐天帝无极昙誓天帝皓庭霄度天帝渊通元洞天帝太文翰宠妙成天帝太表秀乐禁上天帝太虚无上常融天帝太释玉隆腾胜天帝龙变梵度天帝太极平育贾奕天帝五福太一眞君君基太一眞君大游太一眞君小游太一眞君天一太一眞君地一太一眞君四神太一眞君直符太一眞君臣基太一眞君民基太一眞君紫微垣帝座星君太微垣帝座星君天市垣帝座星君南极长生大君南上好生韩君文人南上度人不死神君度世司马大神南上司命司録君延寿益筭度厄尊神日宫太阳帝君孝道仙王月宫太隂皇君孝道明王木德歳星君火德荧惑星君土德鎭星君金德太白星君水德伺辰星君神首罗睺星君神尾计都星君天一紫炁星君太一月孛星君上台一黄星君中台二白星君下台三青星君北斗阳明贪狼星君北斗隂精巨门星君北斗眞人禄存星君北斗玄冥文曲星君北斗丹元廉贞星君北斗北极武曲星君北斗天关破军星君北斗洞明左辅星君北斗隐元右弼星君北斗魁精玄上眞皇夫人北斗灵精上妃玄黄夫人北斗灵妃元皇九极夫人北斗上灵神妃华皇夫人北斗北上金盖中皇夫人北斗安上晨华元皇夫人北斗玉华灵皇夫人北斗太帝左皇夫人北斗变灵右皇夫人南斗天府司命上相星君南斗天相司録上相星君南斗天梁延寿保命星君南斗天同益筭保生星君南斗天枢度厄文昌星君南斗天机上生大理星君角宿星君亢宿星君氐宿星君房宿星君心宿星君尾宿星君箕宿星君斗宿星君牛宿星君女宿星君虚宿星君危宿星君室宿星君壁宿星君奎宿星君娄宿星君胃宿星君昴宿星君毕宿星君觜宿星君参宿星君井宿星君鬼宿星君柳宿星君星宿星君张宿星君翼宿星君轸宿星君东方青帝南方赤帝西方白帝北方黒帝中央黄帝上元天官帝君中元地官帝君下元水官帝君九天丈人储福定命眞君九天司命保生眞君九天採访使者应元保运眞君天蓬大元帅眞君天猷副元帅眞君翊圣保德储庆眞君眞武灵应佑圣眞君玄中大法师三天扶教辅元大法师灵寳经师眞君灵寳籍师眞君灵寳度师眞君太极左仙翁沖应眞君九州都仙太史髙明大使神功妙济眞君灵寳监斋大法师眞君天曹司命君天曹司録君天曹司非君天曹司危君天中上相君天中上傅君天中上宰君天中上保君泰玄都省主宰眞君天枢院主宰眞君无色界大魔王色界大魔王欲界大魔王东方青天魔王南方赤天魔王西方白天魔王北方黒天魔王中央黄天魔王北魁玄范府大魁王东方无极飞天神王南方无极飞天神王西方无极飞天神王北方无极飞天神王东北方无极飞天神王东南方无极飞天神王西南方无极飞天神王西九方无极飞天神王上方无极飞天神王下方无极飞天神王九天生神司马九天监生大神上元道化唐眞君中元䕶正葛眞君下元定志周眞君三洞四辅法箓中神仙上清灵寳法箓中神仙正一诸阶法箓中神仙三天门下上章词表仙官三天门下引进仙官北隂酆都大帝东霞榑桑大帝东岳上卿司命眞君东岳天齐仁圣帝南岳司天昭圣帝西岳金天顺圣帝北岳安天元圣帝中岳中天崇圣帝东岳泰山府君水府旸谷神王纣絶隂天宫主宰眞灵明神耐犯武成天宫主宰眞灵泰煞谅事宗天宫主宰眞灵敢司连宛屡天宫主宰眞灵恬照罪气天宫主宰眞灵宗灵七非天宫主宰眞灵地府泰素妙广眞君地府隂德定休眞君地府洞明普静眞君地府玄德五灵眞君地府最胜耀明眞君地府寳宿昭成眞君地府神变万灵眞君地府无上正度眞君地府飞魔演庆眞君地府五化威灵眞君酆都南明眞公酆都东明眞公酆都北明眞公酆都西明眞公酆都大禁晨鬼官北斗君酆都侍帝晨酆都中禁晨酆都西明郎某洞天主録仙眞某福地主録仙眞第一垒色润地土皇君第二垒刚色地土皇君第三垒石脂色泽地土皇君第四垒润色泽地土皇君第五垒金粟泽地土皇君第六垒金刚铁色地土皇君第七垒水制泽地土皇君第八垒大风泽地土皇君第九垒洞渊无纲维色地土皇君酆都司命宫主宰眞灵酆都丈人宫主宰眞灵酆都北都宫主宰眞灵酆都五道府主者酆都变生府主者酆都泉曲府主者北天修门郎酆都北弹方侯汉江水帝楚江水帝湘江水帝呉江水帝杨子江水帝淅江水帝松江水帝荆江水帝五川江水帝东海渊圣广德王南海洪圣广利王西海通圣广润王北海沖圣广泽王顺济龙王江渎广源王河渎灵源王淮渎长源王济渎清源王马当山上水府福善安江王釆石山中水府顺圣平江王金山下水府昭信泰江王青草湖大神彭蠡湖大神丹阳湖大神谢阳湖大神太湖大神五云溪眞武陵溪眞苎罗溪眞桐栢溪眞崑崙溪眞岷山溪眞嶓𡺪溪眞沔池溪眞清逺溪眞中条溪眞浣沙溪眞巫崃溪眞溟泠大神童初府一炁都统大将军童初府直月五将歘火律令大神五方五雷使者雷公电毋大神风伯雨师大神蓬莱都水监使者社令雷神五雷直符张使者隂境飞雷电吏五雷诸司官将召龙上灵神吏神虎何乔二主吏神虎主䰟七司玉女三部追䰟使者追摄合干将吏丹天錬度诸大神錬度玉童玉女火府五方都伯吏玄都金龙驿吏茭龙骑吏降眞召灵符吏赍章进章诸从事飞章从事促炁功曹収邪食炁诸君吏刚风骑置吏驿马上章吏三元四始诸官君三五功曹左右官使者五帝直符直日香官侍香金童传言玉女金官龙虎君领仙监斋直符直事飞龙驿吏北极驱邪院官将吏兵六甲神将六丁玉女十干大神诸法符图印诀中官将吏兵今年太歳神君六十甲子灵官天丁力士天驺甲卒扬州社令神君兖州社令神君青州社令神君徐州社令神君豫州社令神君荆州社令神君冀州社令神君雍州社令神君梁州社令神君某郡城隍主者某县城隍主者年月日时四直功曹使者三界直符使者六道功曹十二时直主者监坛某神监醮某神黄泉薧里丈人典祀某庙某神天仙兵马神衆地仙兵马神衆飞仙兵马神衆神仙兵马神衆眞人兵马神衆神人兵马神衆日月星宿兵马神衆五方王帝兵马神衆三元五帝兵马神衆二十四治兵马神衆三十六靖兵马神衆五岳兵马神衆洞天福地兵马神衆三河九江兵马神衆五湖四海兵马神衆城隍祀典兵马神衆当境土地正神某宫某观土地正神巳上共三百六十分如事体从简则不得巳约损作一百六十分位所有申奏关牒并照应位申发不可醮位之外行移也黄箓一百六十分位圣号虚无自然元始天尊太上道君洞玄灵寳天尊太上老君洞神道德天尊太上昊天玉皇上帝中宫紫微北极大帝勾陈星宫天皇大帝后土皇地祇南极长生大帝太一救苦天尊东华上相水公青童道君白玉龟台九灵太眞金毋元君五灵五老天君各列专位九天生神上帝各列专位三十二天帝各列专位日官太阳帝君孝道仙王月宫太隂皇君孝道明王北斗七元辅弼星君列九位五方五帝各列专位三官帝君列三位四圣眞君列四位玄中大法师三天扶教辅玄大法师灵寳三师各列专位太极左仙翁神应眞君九州都仙太史髙明大使眞君灵寳监斋大法师三天门下泰玄都省主宰髙眞天枢院主宰眞君三界大魔王列三位五帝大魔王列五位十方无极飞天神王列十位三元眞君列三位北隂酆都大帝水府扶桑大帝东岳天齐仁圣帝水府旸谷神王六天宫主宰眞灵各列专位十王眞君各列专位溟泠大神某郡城隍主者某县城隍主者黄泉蒿里丈人九州社令神君灵寳大法司将吏玉童玉女童𥘉府都统将军官君将吏雷霆律令大神雷部官将吏兵领仙监斋直符直事飞龙骑吏社令雷神隂境飞雷电吏驱邪院将吏考召官君神虎二主吏七司玉女摄召将吏朱陵火府錬度官将大神玉童玉女三五功曹左右官使者左右龙虎君侍香金童传言玉女五帝直符直日香官降眞召灵符吏飞天神人金龙茭龙驿吏飞章促炁上章诸官君刚风上吏赍章进章诸从事章中眞灵六甲神将六丁玉女十干大神今年太岁神君六十甲子灵官三界四直功曹十二时直主者六道功曹监斋某神天仙地仙飞仙神仙眞人神人兵马五岳五帝靖庐治化洞天福地兵马三河九江五湖四海城隍里域社令兵马当境里域土地正神某宫观土地正神上清灵寳大法卷之三十九上清灵宝大法正统道藏三家本四十五卷正一部上清灵寳大法卷之四十灵四散坛设醮品下黄箓大斋醮谢眞灵三百六十分位并畧叙在上卷矣其班次髙下并以罗天醮图及宣和间颁下醮位叅攷排列非以世俗𥝠意撰集如上眞名号亦随元来出处及有前后朝廷册上尊号方敢收用如三界五帝大魔王十方飞天神王皆系灵寳中最关渉之司故当专位设之如五老天君见于道典又有五方五帝古今之论不一盖道经中注释多緫谓之五帝不加分别愈重疑惑度人经中五老启途羣仙翼辕李少微注中引本行经谓东方安寳华林青灵始老号曰青帝姓阎讳开字灵威仰南方梵寳昌阳丹灵眞老号曰赤帝姓洞浮讳炎字赤熛怒西方七寳金门皓灵皇老号曰白帝姓上金讳昌开字耀魄寳北方洞隂朔单欎絶五灵玄老号曰黒帝姓节讳灵㑹字隐侯局中央玉寳元灵元老号曰黄帝姓通班元氏字含枢纽其后青帝护䰟白帝侍𩲸赤帝飬气黒帝通血黄帝中主万神无越严东注云东方青帝灵威仰南方赤帝赤熛怒西方白帝白招矩北方黒帝叶光纪中央黄帝含枢纽李少微于此又注云此名五老上帝各领受赤书符命在天中则主镇五方神仙在地则主领五岳在人则主领五脏此说虽近之而未能析其理也今按天文太微垣中有五星乃一星居中四星挟之名曰五帝座即太微之帝也晋天文志云是东方苍帝灵威仰南方赤帝赤熛怒西方白帝白招矩北方黒帝叶光纪中央黄帝含枢纽而紫微垣中又有五星曰五帝内座天文志云帝所居也五星则东歳星于时主春于物属木于人爲貌于五常爲仁南方荧惑于时主夏于物属火于人爲视于五常爲礼西方太白于时主秋于物爲金于人爲言于五常爲义北方辰星于时主冬于物爲水于人爲听于五常爲智中央镇星于时主四时于物爲土于人爲思于五常爲信儒书止于天文所见者言之道典则有五老上帝又益之姓讳然五老上帝道典既以爲灵威仰等五神而帝座天文中又以爲灵威仰等五神此皆以名号纷纭而未臻于理也若儒书道典而通定于理则五老上帝者五炁之根宗五行之本始也及其见于天文者则爲五星或爲五帝座天地既分则凝质具体遂爲五岳既成山岳必有神司是爲五岳之帝成歳而建四时有神以司其令者爲五帝下至于物爲金木水火土于事爲五帝于人爲五臓皆此五炁也而所属不同不可拘于名号而混爲一也林侍宸玉格中谓五岳帝则天帝也令人上奏称与天地一体其意亦以五炁同源欲以五岳爲五天帝一等也林侍宸髙逹之士所见偶适偏尔五老则五炁之根在天中乃妙有妙无之门与天尊同体及其爲山岳之主宰谓之岳神而巳使同此五神则在天颁称五老在山称五岳可也且如生民以至万物莫不同禀元始祖炁分此一炁以𢌿性受灵而巳直以人爲元始天尊则不可也盖五帝之肇其源者无二致五炁之见于用者互不同故斋科中临坛存五岳五帝兵马又存五方五帝兵马若五老上帝岂是统率兵马之神所以斋坛只称五帝幕古不称五老幕者盖以纪録功过考校罪福恐非天中五老之軄从其简而无碍则斋坛只称东方青帝南方赤帝西方白帝北方黒帝中央黄帝有何不可使此五帝则是五老今只称爲五帝又何害乎使五帝与五老不同则只称五帝又其当也何必执泥一说哉以理言之莫若随五炁之所寓而称在天中则称五老上帝在天文则称五帝座及五方五星在神灵则称五方五帝在山岳则称五岳圣帝在人身则称五臓神君岂不通理而易行若欲緫归一源则五臓神君称五老上帝三尺之童亦知其不可也巳于六幕启谢品畧言之矣而此醮位中既列五方五帝又列五方五帝恐后人不知其说故详陈之此事先儒通论之甚衆亦少有定说同学之士更加详考傥有所见则爲一定之论以解后世之惑尤其幸也此外上眞称唿迩来亦有以天师攺正一天君许旌阳攺天枢使相此类甚多诬罔亵渎无所不至此徒不足责博洽之士冝共斥之古法黄箓大斋散坛设醮仪古者未有排列道场之仪止于坛上行事故设醮则于坛外用青绡绛座备时果醮馔拜表投龙之后便降神设醮后世虽于坛上行事而复设像立位铺置道场坛以设醮竟就道场内排列供馔若行古法则于坛上行事拜表之后便降神设醮坛上行科道场内三献行礼亦可或于拜表投龙之后复炉出户退靖所少息然后再入户升坛上香宣科降神设醮还戒纳軄三途五苦颂旋坛出户送神焚燎毕事亦可然后解坛散席今于三途五苦颂旋坛之际扰扰以下门榜大非仪也备置坛场法天象地立门列榜以示仪式斋中醮毕併坛撤之何独急急于下榜哉混乱威仪交杂进止实爲非便况三途五苦颂中之辞无非陈罪福以崇经教而巳又非下门榜之仪幸深详之师前立班髙功上香唱道讃入地户升天门上十方香御案香本位香各礼师存念如法宣五星呪鸣法鼓发炉各称法位称法位姓某等今故烧香愿以是功德上爲宗庙先灵今朝皇帝文武官属卿辅庶僚及修斋弟子某七世九玄见存眷属等三师九祖天下人民一切衆生幽途暗爽归身归神归命十方无极太上灵寳天尊乞赐原赦前代及今生死重罪免罹三恶之道十苦八难九厄之中身得道眞飞行虚空白日升天侍衞道君逍遥无上金阙七寳自然宫殿永与道合所启玄感上御至眞无极道前礼十方懴悔法衆等志心归身归神归命十方无极大道太上灵寳天尊懴悔宗庙先灵今朝皇帝诸王卿辅文武百僚及修斋弟子与等三师九祖内族外亲存亡两途姻縁眷属幽曹主宰地府苦魂飞爽幽灵沉魂滞𩲸有情含识一切生灵自徙旷劫以来至于今日或身业所犯四肢举措动违戒律不依经典或心业所犯注念不专情浮意动驰骋不息或口业所犯善恶交论绮语饰非华词惑衆三业大罪积若丘山十恶之愆深盈巨海因今懴谢并乞荡除㐲冀宗庙尊灵道遥紫极圣图延永国祚安宁皇帝寿等五山明齐二景王侯卿佐文武軄僚𠃔賛帝猷敷扬道化斋官某家及等九玄七祖四友三师蜕质南宫濯魂丹霍三途六道尽出幽沉咸登福岸等身入至仙㑹道合眞神归𡨋寂洞入自然性命合道玄㑹无爲稽首礼谢无上至眞三寳礼经三启三礼旋行収眞文衆官随声诵和髙功执眞文熏香上叩齿十二通呪如专荐亡灵书中篇安鎭则宣此呪无上至眞大圣髙尊布化运炁三十二天八㑹九光自然成文安鎭天地保制劫年元始符命普告三元下敕九地上关三天中告海岳名山大川今日上告万神咸闻修斋行道拔度亡魂三官九府削灭罪根永度三魂五苦之源世世受福记名丹篇神生天堂錬化自然生死开度亿劫长存九天告命风火驿传衆官再拜随眞文表焚之如爲国爲民康时保世禳灾度厄兼济死生用赤书安鎭则宣此呪元始上天三光髙明四景照耀四方朗清运度所冲激扬流星五分错越三统失宁五斗緫神七星明灵眞君大魁厥讳玉精夫人皇妃字曰育婴緫御玄关回转诸天今有某灾玄告不祥请以眞文赤书上呈散发谢过披露丹诚乞垂玄鉴回复天经气不横越灾不横生焚烧眞文散烟玉庭上景监度普告万灵气清三闗灾灭九冥隂阳调和国土太平请以金龙风火驿传衆官再拜眞文随表焚之再称法位称法位某与合坛官衆等谨重诚上启太上无极大道元始天尊太上道君太上老君无上玄老十方灵寳天尊巳得道大圣衆至眞诸君丈人三十六部尊经玄中大法师天师眞君上相上宰四司五帝五岳灵宫名山洞府三界官属一切眞灵等夙以道縁躬逢正化天尊演教三洞宣行寳诀灵图济家康国获叅眞妙许以禀修惟在立功普及幽显冝弘圣训广度天人凡有投诚不容寝絶今奉词㫖敢不上闻散坛青词谨当宣奏宣词按如词言实惟䖍切理冝关奏冀获感通等同运丹诚輙相携率考灵仙典格披黄箓简文奉爲斋官某人于某州县某处设玄科之式法象二仪以所赍灯烛香华金龙缯綵本命之信证质丹诚以某曰某时启斋爲首烧香行道懴悔玄冥然灯续明照耀三界下通九地上及诸天济存拔亡普爲家国三日五夜行道转经以某日亥时功成事竟莲灯息焰玉磬収声仙驭返于上玄法流分于下界金龙腾影上奏斋功圣泽宣慈开度幽爽酬功行赏徧及灵司身中所佩内外眞官三洞兵吏及日月星宿五帝五岳三河四海兵马骑乗侍香金童散华玉女五帝直符传言奏事飞龙骑吏等并有功劳今当别拜黄缯朱表言功举迁等学法未备俯仰失格进止犯科不合仪式恐爲四司所紏五帝所执千愆万过乞蒙原赦哀贷未悟不见罪罚等建斋之始奉请智慧上品十戒法事既竟谒还天宫所修斋功成事竟重明功德进拜黄缯朱表一通在玉案之上请省表文露表御前以龙头刀鎭圣位之左朱笔镇圣位之右宣表髙功就本位跪封表封毕遣官谨遣身中五体眞官官一小吏十二书佐重敕功曹使者飞龙骑吏严装显服冠带垂缨磨砚㸃笔簮劒理録爲臣及时操黄素朱表上诣天曹随表进奏若有谬误之字脱漏言词到错不相比次者传言书佐习事小吏操龙头书刀长毫利笔随误正定无令上官典者有所遣却俓上三天无极大道太上御前愼勿稽停左官历关右官次启诸官君以次分别当令所请者下所抜者逹所召者到所理者愈所诛者灭所宣者通所迁者进所愿者应所求者得若有下官故炁邀截表文不使上逹者収付所在近狱依律定罪以明天宪伏待玄恩报应髙功以表授道衆以所収眞文置章几上同焚之监斋送表文法事引至天门上焚举焚词颂髙功伏表存念如章式起称以闻宣山简髙功捧简香上熏叩齿九通宣山简呪玄上开明元始监眞上帝五老赤书丹文天地本始緫领三元摄炁召㑹催促举仙髙上符命普告十方日月星宿五岳灵山天上地下冥灵大神监生主録南上三门关领玉简勒名丹篇削落罪目上𥙷帝臣斋主某人归慿至道建斋立功拔赎九祖一切苦魂行道事竟谨依灵山请投玉简乞削罪名皆蒙解脱无有𡨚亲去离三恶魂升九天生死开度亿劫长存今日上告万神咸闻谨以龙简关盟眞官乞如所告金龙驿传次宣水简髙功熏简如前宣水简呪元始五老上帝髙尊十方至眞太华灵仙赤文告命无幽不闻上御九天请下玉文日月五星北斗七元中告五岳四方灵山下告河海十二泉源九府水帝冥灵大神今日上告万愿开陈斋主某人建斋行道普爲存亡请赎七祖宿对罪根谨投玉简乞得上闻记名水府过去升天生死开度万神咸闻谨以龙简告明水官请如所陈金龙驿传次宣土简髙功熏简如前宣土简呪天地开张万炁分灵三元洞符十方朗清五老上帝主领死生丹书赤文元始上精普告天下九土皇灵今曰上告万仙定生斋主某人建斋行道普爲存亡我愿我仙请投玉名土府太皇勒除罪刑奏简上宫刋簿华清身得飞腾天地同灵九祖种亲腐骸更荣魂升南宫受化仙庭今日告命万神咸听谨以白简表明至诚请如所告金龙驿传举投龙颂祈眞登紫府髙功入科设醮等谨重诚上启太上无极大道元始天尊太上道君太上老君无上玄老十方灵寳天尊巳得道大圣衆至眞诸君丈人三十六部尊经玄中大法师三界应感一切眞灵等伏闻黄箓简文玄都品格灵章秘重威禁崇严上消天灾下禳地祸恵安家国保鎭帝王无外之功有生被福等钦承斋欵䖍露祷祈列象陈仪舒坛蒇事关行巳毕蒙佑诚多邦国同休寰区共庆幽途苦趣承斋福以昭苏夜府寒庭沐慈恩而开泰今斋官某怀恩至渥效报无从敢因坛席之终輙奉醮修之敬仰谢眞灵之垂悯少酬将吏之宣勤瞻望灵光重伸请降与斋主等无任瞻天望圣之至谨当奏请请圣朝谒进茶初献法事谨重诚上启大道髙尊万霄上帝十方大圣天地灵仙日月帝君四司五帝三台北斗岳渎神祇灵寳衆眞三界官属醮筵列位一切眞灵等夙承余庆得诞今生叨佩灵文禀修玄教功轻尘露过重丘山诚冝束身以自修检而法许开度佐国立功凡有归投理难抑絶今斋官投诚沥悃结愿修斋拔度亡灵昭苏幽夜祈恩请宥谢过消愆上福邦家普资动植兹以斋功成就魔障不生悉頼应感眞灵斋坛圣衆内外官属法箓吏兵成此洪休副其丹祷然而朝修之戾格崇建之失仪斋物有亏坛规未备动静越度俯仰不经干冐眞灵犯违科禁因斯醮谢悉用首陈乞下有司告行合属削其罪目释此过愆敢凭孚佑之恩请降将来之福幸衆眞之在御进二酌以陈诚轻渎威灵不胜危惧与斋官等无任战兢稽首再拜亚献法事谨重诚上启无极大道上圣髙眞岳渎冥曹隂阳主执三界官属一切威灵闻三清上圣五帝尊神天地眞灵玄司上宰裁成造化孕育生灵体洽无爲功先覆载神机不测德被幽明潜佑邦家幽賛群品无灾不解无厄不禳凡有启祈必蒙监佑伏愿证明修奉纪録斋功庶使斋官某人七祖九玄五姻六族先亡往逝系荐亡魂升入朱宫逍遥碧落不经苦恼衣食自然等四友三师俗姻法眷往者登眞度品存者证果成仙次冀斋官某举族亲縁见存眷属凶灾荡散罪累消除眞炁内滋灵官外护年龄延逺福寿増新出入游行神明保衞北宫落化南斗上生所在地司常加警佑上愿帝王万寿社稷兴昌天下太平兵戈戢息九幽长夜咸得生天率土含灵同跻寿域学法未备修眞未成恐犯玄科奏陈难彻伏愿青请未表速御九天眞文灵章遍济幽壤玄风普畅惠泽下临幽显沾荣存亡开泰启谢巳毕应感斯须醮礼有终敢陈三献与斋官无任怀恩激切之至稽首再拜终献法事宣䟽状等谨重诚上启三界髙眞十方衆圣醮筵列位一切眞灵等斋直事成醮修礼毕请陈失次荐献菲仪冀垂寛佑之恩曲赦狂愚之罚福流群品泽被万方尘世凡微难稽仙仗至眞杳邈髙迈瑶宫上境天眞俾升宫阙岳渎主宰各返灵司法箓眞灵三界兵马谒言天府进軄叙勲里域地祇城隍典祀承兹斋福悉被玄休拜首天阶同诚㳟送等无任攀恋皈依激切之至送神颂渺渺空无象次还戒颂旋行都讲位天尊大慈悲说戒度衆生次唱还戒三礼纳軄依次于御案前投軄简三礼退位纳官建斋之始以及拜进章词所出身中功曹使者三五眞官百节神吏并还身中从衆妙门而入在𡉄还左在右还右直使功曹主领检押各复本位毋令差互后召复到一如故事复炉各三礼旋行咏三途五苦颂八首旋坛三周如歩虚三才及万物大贤愼兹戒罪福不由他淫嫉爲祸首宿命有信然人命巳消尽学仙行爲急大贤乐经戒次解坛颂大空包有象降天门出地户出坛法事至师幕前致谢宣笺旧仪送师未立白文于科书内今恐临时言语无序今撰六幕监斋前致辞等文于左盖欲全一宗之用或其文未尽善请自攺易先至西三幕首诣监斋前上香髙功与斋官各拜长跪致辞具法位某谨拜手投诚上启灵寳监斋大法师眞君济度天人莫先于斋福恢宏教法实借于师恩幸兹修建之诚皆出包容之赐私忱获遂灵贶无涯但以等鲁昧之资迷谬之学列欵誊词之粗毕背科爽格之诚多輙奉笺文自陈过目不惭累渎谨用披宣仰冀慈怜特垂省録读笺上来笺文冐干眞听愿矜后学俯涣寛恩越五日而终九朝累千愆而成万过悉祈湔涤尽赐原除纪勒善功布流灵佑科终事竟歛席散坛仙仗莫停巳整霓旌于层汉灵骖既驾难随鹤驭于长空法衆称扬同诚拜送举修斋送师颂云轝次诣天师前致词具法位某谨拜手投诚上启三天扶教辅玄大法师眞伏以斋忱普格适坛席之圆成道泽遐霑实师尊之芘佑自念狂愚之僣仰蒙悯济之深惟是等退钝之资孤陋之学敢不临坛而勉力终虞失格以成愆乃负愧而莫迯輙陈词而自讼具有笺牍敬用披宣恭望师慈曲垂省録宣笺上来笺文巳行陈启愿矜末学曲贷深愆颁行紏察之司消除过籍关告校量之所纪勒斋功载德由中酬恩无地缅想灵光之如对巳瞻法从之飞空坛衆称扬同诚拜送举修斋次诣五帝幕致辞具法位某讲拜手投诚上启东方青帝南方赤帝西方白帝北方黒帝中央黄帝伏以祈天告地爰祗按于科条蒇事修斋实仰关于校録奉九朝之成礼普万彚以蒙休曲济善縁实由宸眷强颜有愧俯首知归但以等血肉之资口耳之学践斋坛而行教昧眞典以违科虽崇建之巳终虑罪愆之难逭敢陈丹愫敬贡笺文干冒圣聦仰祈省録宣笺披读笺文巳尘睿监愿贷谬违之罚俯停考察之威紏非録事之曹乞行削籍纪善勒功之府庶可标名法席既终乗舆将驾从属车而莫及想清跸以徒遥法衆称扬同诚拜送举修斋同前次至东三幕先诣三师前致辞具法位某谨拜手投诚上启上古灵寳经师君灵寳籍师君灵寳度师君伏以科教之宏敷本由明授斋修之成就实出保全诚格干天恩归有地束骸知幸刻骨无穷但以等朴野之资迂踈之学冒列宣誊之軄获终济度之仪事虽圆成过则深重輙凭笺牍以谢愆非谨用宣陈仰祈省録宣笺上来笺文敬摅哀悃愿扶科教曲宥罪瑕落过籍于三元勒斋功于九极仙科彻奏梵响収音云舆难驻于人寰羽盖将升于天路凡躯莫举眞驭以遥法衆称扬同诚拜送举修斋次诣三官幕致辞具法位某谨拜手投诚上启上元天官帝君中元地官帝君下元水官帝君伏以纪善録功𠃔属三元之府修斋设醮幸终五日之䂓凡兹善果之圆成实借恩休之普博自非大造岂遂凡私但以等萎萃之资荒芜之学惟闻见之不广故行用之多非粗毕善因恐罹冥谴欲祈原贷专用首陈披露笺文恭祈省録宣笺上来笺文幸陈眞听乞少寛于玄宪愿咸前于罪书敕彼仙曹勒兹斋福宏道恩而广覆覃沖廕以无穷既彻瑶坛难稽玉辇计将升于霄汉徒瞻望于瑶穹法衆称扬同诚拜送次诣玄师前致辞具法位某谨拜手投诚上启玄中大法师伏以玄纲肇举幸斋直之吿成灵䕃诞孚普幽明而均庆靖惟侥冒实借生成但以臣等么么之资浅近之学虽扶持而毕事必谬戾以违科俯首怀惭束身请宥輙具笺牍僣以陈闻仰冀眞慈曲垂省録宣笺上来凡愫巳彻渊聦愿恢大宥之恩普贷无穷之罚勒善功于三界流斋福于十方尘浊之途难稽仙仗穹玄之境将迈灵骖虽依恋之诚深念攀从之莫及叨恩至渥陈悃莫穷法衆称扬同诚拜送次至监临神祝白具法位某谨焚香上白监坛某神伏以翊賛教网籍典祀有神之力肃严坛界资地祇列軄之勤适大斋之告成幸仙仪之礼毕周旋衞䕶召命宣通皆出维持重劳驻札除巳言功于天阙上祈进于仙阶已竟沖科难稽神驭合还所属悉复灵司后有修斋更祈临贲法事至焚燎所化钱马䟽状焚词颂向来表白回向伏以赤书演妙济世莫穷黄箓玄科度人无量以今斋官某刻心济度励志修斋启建无上灵寳黄箓大斋五昼夜祈天告地拜表上章烧香然灯转经行道保安家国利佑存亡设醮谢恩解坛散席巍巍善果荡荡良因幸遂圆成并巳周毕伏愿邦国宁谧寰宇安平九祖先灵登升善域六亲家眷被沐垂休庶俾系荐亡魂某承此斋功自知宿命永脱沉迷之境俓登清净之郷以至三途罢谪役之劳九地释拘缠之苦含亲抱识咸遂昭苏赋性植形悉臻利济爲上因縁念大圣元始天尊太上道君太上老君十方灵寳天尊不可思议功德髙功回靖上香交贺庆斋圆成退位满散恭闻道不可得而名因经而立教经不可得而备随运而开祥元始一炁分三是爲玄元始三炁玄炁爲清微天曰玉清境元始以龙汉之効说洞眞经一十二部于此天中出书是名天寳也元炁爲禹余天曰上清境元始以延康之劫说洞玄经一十二部道君于此天中出书是名灵寳也始炁爲太赤天曰太清境元始以赤明之劫说洞神经一十二部老君于此天中出书是名神寳也及至开皇之余敷扬三洞下化人间上皇以后群经衆典流布无穷三洞之经乍隐乍显或存或亡自非玄都玉京之上不得备足三十六部之全緫计一百八十四万四千二百余卷凡世有此而阙彼后降而前隐天地开辟教法兴行之后人间未甞三洞周足秦末三茅眞君修存上道洞眞之教巳萌其端至东晋哀帝兴宁年间南岳魏夫人以大洞衆经付杨司命以次流传东吴葛仙翁受经于徐来勒而洞玄之典大布正一天师遇老君于鹤鸣而洞神之教宏敷是其大源也此外或见于他书或付于史册或因人而特降或应运而荐传出没不常隐显无定宋齐之间陆简寂以灵秀之姿振虚皇之教大敷道典广辟眞源分九清三洞之殊列五法四辅之异区别眞伪研究精粗而经诰之存者𦆵一万八千卷后世称三十六部万八千篇者乃陆简寂校之目也其后南北纷扰典籍散亡后周武帝立通玄观収聚道典尚及万卷隋室之末四方兵戈中原板荡或焚或毁经教凌夷曁唐开元天寳之间天下无事玄宗稍加收葺止得七千余卷唐有琼经纲首是此时也未几大盗侵逼天子蒙麈道馆琳宫所至凋弊厥后广成先生又值艰难之际极力捜㝷収亡𥙷遗校开元之目不及其半旣按三洞之经遂叅以陆简寂张清都所编斋科酌量今古审订事冝重编黄箓斋科四十卷备极𠃔当不爽古䂓盖见时经籍虽巳多亡不若今日之甚也当时书成之后露剌告天特昭玄应迨今将四百载罔敢拟议前后按仪修奉莫不感格显得报应者不可胜计自唐以后五代乱离道格之亡甞七八四方割㨿之地亦有崇广经诰之地或起琳宫或见道藏多随偏方所有之经编排而入讹杂尤多宋朝统一之后天下平安眞宗命宰臣王钦若校正道典其中精粗莫别眞伪混殽已不能免宣和之际徽宗主张科法教门大兴于一时而经籍正典终不能一一淳正靖康以后驻毕钱塘南北间关道家经籍尤甚不备若广成先生编集斋科之时身居翰苑任兼执正朝廷典籍省府图书两街道官二京秘藏悉可指索皆得搜扬所以着书立言各有经㨿天下后世无不遵行今之诸方道藏可以数计而经籍不讹者甚少况于私家相传里闾集写实难㨿依然世人或得数卷之经自尚眞伪莫辩谓人莫巳若凭压同辈攻讦古人至于出言主论亦将广成先生斋科輙行去取虽未能明言其非乃多暗起议论擅作更攺意谓自己传得秘经便可髙出广成之上殊不知广成编校之时借朝廷之力以搜访岂不胜于区区一家之所有哉陆简寂编科书乃在宋齐之际张清都亦在广成之前而广成书中未甞遗二君之说自执一已之见故其多叙某处张清都已述某处则依㨿陆简寂之科可谓洪纎悉举具细兼収矣至于今日后学之士乃欲议之恐其说未必可以乆行也私家所收之经未必如当时也今所编灵寳则一遵古法黄箓则悉从广成之科固未能随顺于世俗实可以不愧于鬼神所是散坛设醮一节与浙间俗仪小异以至蒋氏黄箓立成仪多主古科亦引经典出处其间又或叅以近世之式如先行散坛撤席之后再发请醮状牒别行设醮乃近世之䂓尔蒋氏仪中从浙东风俗而用之却不言此格出于某经中古来科法拜言功宣表告山水土三简即降神设醮一併送师彻席惟路眞官以正一科品奉行黄箓却是设醮之后方拜表散坛一併送师彻席正一之宗所主不同而路君之意亦以古仪而定式也江东西行之不以异用古法于浙东与世俗相违而蒋氏立成仪刋行巳出且其说与浙俗相符人必是彼者衆此书爲天下之公器不敢用此变古异时他日岂无髙古博洽之士公议未易泯也醮后送师谢过等语乃髙功口启之辞古科不载此等琐细却是临坛之不可阙者𠃔中谨巳撰定在前随法备用免致临时言语失次而巳此又非用近世仪而杂古典也宿启建坛正斋九朝一应科文并见广成先生斋科此不再録上清灵寳大法卷之四十上清灵宝大法正统道藏三家本四十五卷正一部上清灵寳大法卷之四十一灵五投龙送简品下元黄箓简文灵仙品曰拔度罪根威仪修斋都毕依赤书玉诀以丹书玉札金龙一枚金纽九只青丝缠之以关灵仙五岳升度之信封于絶巖之中又曰关五帝威仪毕当以丹书玉札金龙一枚金纽九只青丝缠石投之三江以关水帝升度之信一依玉诀眞文又曰关水帝威仪毕即以丹书玉札金龙一枚金纽九只青丝缠之埋于坛所以告盟地官一如科文王匮明眞科云修灵寳黄箓当以上金三两铸三龙龙各一两国家用上金公侯大臣用次金士庶以银涂金副以简文题修斋所爲及太歳年月日法师姓名投奠方所名山大洞灵泉龙宂及斋坛中以告盟天地水府使鉴证斋功阙者考属地官九都曹科曰龙者乗云炁御隂阳合则成体散则成章变化不测入地升天故三十六天极阳之境可以驿传信命通达玄灵者其由龙乎龙者阳畜故天用龙是以天上以龙爲驿骑往来人间矣金者五金之最坚刚不渝天地所寳通灵合神故以上金铸之取法龙形投之洞府告盟二元也洞府眞官所司僚属传告龙信简文録其善功以奏言于上圣感应之报犹影之随形修斋之士不可阙也简者告也札者纪也纪世之善告于上眞法长一尺二寸象十二辰广二寸四分法二十四炁厚二分法二仪上下方正法日之方景正直通达无所避让国家以玉爲之玉有九德可以爲礼天神地祇之信故用玉焉公侯臣庶通用槿木以其洁白纎致可以比玉矣明尊卑之殊也璧者礼天地山川之寳也以玉爲之投山简用苍璧圆形径二寸虚其中山简爲九天之信故用苍璧以法天地也投水简用六出之璧其色黒径三寸虚其中水简爲九江水官之信故用玄璧水之色也六出水之数也投土简用黄璧正方径二寸虚其中土简爲九地之信黄者土之色也方者地之形也璧与龙副于简封之外以青丝缠之科曰投三简之法当用金纽九𨾏以副于简三简用二十七纽也金纽代㰱血青丝代割髪通盟逹诚最爲重也故以青丝缠纽璧以附于简及龙而后投之也纽国家用金臣用银涂以金径九分圆其外如环之形也科曰修斋毕别卜良日或斋洁之辰备醮馔法师衆官及斋主某或泛舟以诣水洞或梯陆以登山间于洞府之外薙草扫洒洁净敷列醮席酒果馔殽当鹿脯汤茶等国家六十分臣庶二十四分一如醮仪乃盛服澡漱朝谒法事备遵科式所在地司灵官监察将吏当爲关启洞中仙曹通达告斋之简如此则福善立应却不得都无关启直尔投于洞中不达眞灵反获罪考矣若山水之洞稍逺师衆不可俱行难于澄泛者当选坛内法軄一二人与弟子赍简以诗洞所设醮关告扶奠一如本仪若国家投龙五岳诸山具有金箓科式与此常礼繁简不同不得藏匿简文因循持乆所在地司録奏获罪不细切冝谨之简三片金龙三放璧三片山简告文具位某今谨有某州县某上爲家国下及存亡于某处修建黄箓大斋五昼夜行道事讫投简灵山愿仙长生度世飞行上清五岳眞人至神至灵乞削罪籍上名九天请诣灵山金龙驿传太歳年月朔日具住姓某于某处告文山简符水简告文具位某今谨有某州某县某人上爲家国下及存亡请福祈恩首愆谢过于某处修建黄箓大斋五昼夜行道事讫投简水府愿神愿仙九江水帝十二河源江河淮济溟泠大神乞削罪籍上名九天请诣水府金龙驿传太岁年月朔日具位姓某于某处告文水简符土简告文具位臣某今谨有某州某县某人上爲家国普及存亡于某处奉修黄箓大斋五昼夜行道事讫投简灵坛中黄九地戊己黄神土府五帝乞削罪名请诣中宫勒简太玄金纽白信金龙驿传太歳年月朔日具位姓某于某处告文土简符投简醮位某洞府神仙列位三十六部尊经都讲太上无极大道酒果香烛斋主拜位玄中大法师髙功日直切曹土地等洞门外选平地扫洒洁净以醮位或潭泽就岸上平处或舟上以净席数领铺地缝布爲座席须新者五果茶酒等二十四分或三十六分香烛献之并如醮法陈列皆毕命道士一员敕水净醮髙功行科请圣不恭其事考罚尤深投山简醮仪敕坛上香启堂颂各礼师存念如法宣五方呪五星列照焕明五方水星却灾木德致昌荧惑消祸太白辟兵鎭星四㨿家国利享名刋玉简字録帝房乗飈散景飞腾太空出入冥无游宴十方五云浮盖招神摄风役使万灵上卫仙翁和与道合眞鸣法鼓二十四通无上三天玄元始三炁太上道君太上老君召出臣身中三五功曹左右官使者左右捧香驿龙骑吏侍香金童传言散华玉女五帝直符直日香官合三十六人出出者严装显服冠帯垂缨关启此间土地山川正神臣今正尔烧香奉爲其诸诚欵具载简文愿得太上十方至眞道炁灵寳瑞光下降流入臣身中令臣所启速逹俓御太上无极大道崑崙上宫五岳灵山洞府神前请称法位具位某与合坛官衆等谨同诚上启无极大道元始天尊太上道君太上老君三十六部尊经玄中大法师天曹主宰洞府眞仙崑崙上宫名山福地五岳眞君青城丈人庐山使者北部幽隂冥灵神衆某处灵山主録仙圣虚空鉴察灵司三界官属一切威灵臣等伏闻寳诀灵图出济世康时之典赤书玉字示安天鎭地之文笼万法以爲宗统三元而纪善况于灵坛告罢斋福巳成冀勒善以消愆敢祈眞而降圣伏愿灵光下烛仙仗遥临臣等俯伏投诚谨伸奏请请圣太上三尊五师五帝日月星辰某处洞府仙眞当境正神香官日直功曹土地等先列牌位依次请上初献茶酒具位臣某重诚上启无极大道太上三尊至眞诸君丈人三十六部尊经玄中大法师九极髙眞日月星宿崑崙上宫名山洞府得道仙眞五岳眞君潜霍眞君青城丈人庐山使者钟山欎结西玄墉台三官北部六洞幽司天下地上冥灵衆神监生注籍南上三门至神至灵一切神仙臣胎诞尘浊瞽闇无知万劫善縁依承道化奉宣慈训佐国立功济物度人弘道賛法以今斋主上爲家国普及存亡于某日就某处修建黄箓大斋五昼夜行道事竟投简灵山乞削罪録愿神愿仙仰扣神眞用伸关吿与斋主无任祈恩激切之至谨稽首再拜亚献具位臣某谨重诚上启三境天尊十方上圣三官九府五帝灵司洞府眞仙名山圣衆醮筵列位一切威灵臣等恭诣灵山奉修醮礼爲黄箓斋主某人修建事毕投简关盟所冀勒善书勲除愆宥过解释斋主九玄七祖六族种亲先亡后化拔赎恶根免脱酆都岱宗二十四狱五岳之府九幽之中魂覩光明永蒙开度更生受化逍遥福门安稳坟墓注讼不兴举家蒙福一切荷恩妖精殄灭善瑞日生修道叅眞永谐仙品臣与斋主无任依归之至再拜终献宣简吿文封简以玉文金龙金纽青丝缠于简上仍入匣内香熏叩齿九通念玄上开明元始监眞呪以简投洞中投龙领祈眞登紫岳吿命诣灵山玉女摇梵响金童奏香烟书名通九地列字上三天永享无期寿克成髙上仙再入科谨重诚上启髙眞上圣山岳神仙五帝尊神三界主宰醮筵列位一切威灵等告简礼终投龙事毕仰蒙成就曲荷鉴观髙眞巳返于上玄列圣各还于仙府功曹将吏悉复灵司土地衆神咸安所部功书三界泽被十方臣与斋主无任依归之至稽首拜送举送神颂复炉香官使者左右龙虎君侍香诸灵官当令臣向来建坛行事之所自然生金液丹碧芝英百灵衆眞交会在此香火炉前当愿十方仙童玉女接侍兰烟传臣向来所启之诚速逹俓御太上无极大道崑崙上宫五岳灵山洞府神前学仙颂焚燎向来回向投水简醮式无上三天玄元始三炁至当召此间江海潭泽正神土地眞官速出关启今正尔烧香奉爲俓御太上无极大道晹谷神王水府水帝神前各称法位具位某合坛官衆等谨同诚上启无极大道太上三尊十方巳得道大圣衆至眞诸君文人三十六部尊经玄中大法师日月星宿北斗七元日窟常晹洞隂神仙扶桑大帝旸谷神王三河四海九江淮泽九府水帝十二河源溟泠大神灵湫泉泽下元水界一切威灵臣等伏闻泛地浮天浩浩之源莫测聚流积势沉沉之际难穷隐神龙于洞府之渊司罪福于幽明之境况以仰依玄典幸终黄箓之斋修纪録善功恭按赤书之品格敬趣潭泽敷启灵眞伏愿仙斾临轩云舆按辔鉴瞻坛席省録醮修与斋主无任祈恩望圣之至谨当拜请降圣初献茶酒重称法位具位某与合坛官衆等谨重诚上启无极大道太上髙尊日月星眞十方上圣水宫主宰江海神祇冥灵大神河源圣衆醮筵列位一切威灵等诞身下土禀軄凡微宿以道因遭逢圣运灵寳垂化大法度人佐国立功奉弘慈训以今斋主某上爲家国普及存亡祇按仙科奉修黄箓九时行道五日修斋解席散坛功成事毕谨赍龙简恭诣灵泉愿神愿仙消愆消罪仰扣灵眞以伸关告谨陈亚献用寓丹𠂻臣与斋主无任祈恩激切之至稽首再拜亚献谨重诚上启三境髙尊十方上圣河源主宰江海眞灵旸谷扶桑水宫仙衆醮筵列位威灵臣等恭诣灵泉奉修醮礼爲黄箓斋主某修斋事竟投简关盟所冀纪善録功除愆宥过爲斋主某解释𡨚仇増延寿禄脱落死籍注上生名蠲除愆过赐以自新九玄七祖解拔苦根出离旸谷幽夜寒郷沐浴錬度超升天堂塜墓安吉殃注不兴举家受福神炁清宁学识聦朗志慧圆明阐扬正法消伏姦兇三界证度功满行充帝王安鎭国祚兴隆谨以启闻乞如所陈臣与斋主无任祷祈之至谨稽首再拜终献宣简告文封简以龙璧纽丝缠袋入匣香熏叩齿九通念元始上眞呪以简投水中投龙颂天尊留戒律太上演眞经奉法须勤志功德贵精神䖍心启三寳焚香告百灵书名投水府功勲逹上清再入科具位某谨重诚上启髙眞上圣江海神仙水国軄司下界主宰醮筵列位一切威灵臣等告简礼终投龙事毕仰蒙成就曲荷监观上境髙眞巳还天阙水宫仙圣各返灵司将吏功曹悉归所治土地主者咸就元班三界纪勲万方被泽臣与斋主无任依归之至稽首拜送送神复炉学仙颂焚燎回向投土简醮仪土简埋之坛前地中若能预办则先于地户中开坎深三尺候言功拜表后宣告三简毕先以土简入袋封之青丝缠附金龙金纽即埋之则不必再醮告矣或散坛之夜办不及则别行关盟可也然醮不可阙故併録出备用醮位排列节次并同山水简用式无上三天至当召此间土地里域社稷等神至俓御太上无极大道九土皇灵地府大帝神前各称法位具位某与合坛官衆等谨同诚上启元极大道太上三尊十方巳得道大圣衆至眞诸君文人五老上帝三十六部尊经玄中大法师日月星眞天曹主宰酆都大帝九府三宫泉曲主司无极世界九土皇灵中皇戊已黄神土府五帝三界官属土地里域眞官一切威灵臣等伏闻九地九郷渊深难极六天隂境博厚无垠上列五岳之神眞下有万灵之冶軄以至洞天福地仙域名山开校量罪福之司分主録生灵之府况以奉修斋直理合关盟恭就灵坛上干沖鉴伏愿天辉下映神驭遐临勒此斋功録兹丹祷臣与斋主无任祈恩望圣激切之至稽首再拜谨当奉请请圣初献茶酒重称法位具位某与合坛官衆等谨重诚上启无极大道太上髙尊日月星眞十方上圣上司主宰地府冥官九上髙皇神仙治軄醮筵列位一切威灵臣等禀炁凡愚叨因宿运得遇真法与善因縁值灵寳开光赤书宣化许以庸秽恭奉正眞佐国爲时六功行教今爲黄箓斋主某修建黄箓大斋上资邦国普济存亡请福祈恩消殃谢罪斋终五日礼毕九朝解席散坛功成事讫谨赍龙简恭就灵坛輙露精𠂻仰祈灵鉴敢陈亚献以荐克诚与斋主无任祈恩激切之至稽首再拜亚献具位某谨重诚上启三境髙眞十方上圣地司主宰九土髙皇醮筵列位一切眞灵臣等恭就灵坛奉修醮礼爲黄箓斋主某修斋事毕投简告盟伏愿纪善録功除愆宥过爲斋主解消灾咎蠲免𡨚雠乞削地简除其罪书愿度愿生保济形身九老仙都玉历记名九祖父母胞元种亲先亡后逝咸享福縁出离九幽之下八门之郷殃注消释塜宅清宁恶根断絶上生福堂臣等学业圆就功行盛明生死同福永保无倾帝王受福天下和平乞如所愿谨以告盟与斋主无任惶惧之至稽首再拜终献宣简告文封简以龙璧纽丝缠于简袋入匣香熏叩齿九通念天地开张呪以简投土埋之坛中取月建上开坎埋简投龙颂斋功巳成就符命告灵坛玉璧书诚悃金龙信驿传䖍心仰中府归命拱黄圆生死皆快乐会当礼天颜再入科具位某谨重诚上启髙眞上圣九地神仙土府軄司山岳主宰醮筵列位一切威灵等告简礼终投龙事毕仰蒙成就曲荷鉴观万眞巳举于瑶空衆圣各还于中界将吏复位里域回班恩被有情泽覃无外臣与斋主无任依恋怀恩之至谨当奉送送神颂复炉学仙颂焚燎回向右投三简之法本爲佩受中盟及学士求仙削罪投简以告三元也如受箓自用之则三简之科除去奉爲斋主某修建黄箓等一叚却续云某年月谨诣三洞法师某受灵寳五老眞文赤书灵篇三部八景諎天内音神仙二箓八威䇿文五帝符杖中盟衆经传受事毕投简灵山投龙清泉投简中宫金龙驿传乞削罪籍余并同科修道之士三元八节谢罪祈眞投五老赤书简文出眞文玉诀亦于简上具位及某年月日时生命属某帝名系某岳愿神愿仙长生度世飞行上清五岳眞人至神至灵乞削罪籍上名九天请诣灵山金龙驿传太歳年月朔日于某处告文外土简水简一如黄箓简文只于前具位及生命其封题龙璧纽丝并如前法于其所醮告投之第一次投简则毎简用金纽九第二次第三次投只用龙简而无纽道士投简之详依经编出巳见玉文眞篆品此不再叙广成先生科中叙黄箓斋主土简言功之后宣读巳讫至明旦便可埋于坛中不俟别更关告今以张承先法师仪内三简启奏眞位不同故再録于此若修斋坛内只以言功醮时呪告文便投可也其山水二简虽言功之时宣读已毕若至洞所设醮当依此次第再读封呪然后投之庶爲周备不可以坛中告了至山洞处直尔便投所在眞灵恐不关领善功不逹所失六多又曰欲度诸天民善男善女咸得离三恶五道八难之中得过三恶世世与道相值当八节甲子之日投三玉简除宿罪之簿言功上天事事三过诸天三官九府更相关告上天右别万神敬护五帝侍衞三界司迎门户清肃天地神祇日月来朝千魔万精不敢妄干至愿坚固触向咸成七祖父母即得解脱三涂五苦升上天堂生死福善影响相酬三官九府书人功过其理甚明世世因縁毫分无遗若有至士爲国主帝王土地官长一切人民九祖父母长夜三涂修黄箓大斋三日三夜告盟九天投简三元福利广大不可胜言谛听奉行勿爲懈怠魔壤尔身道士张承先曰登坛受灵寳中盟讫依自然经科投金纽十口投龙清泉爲求仙之道重登坛受五老赤书二箓䇿杖恩微定志等依盟眞科文即投三龙二十七纽以山水宅三处爲求仙之信然后依玉诀别以九龙二十七纽以八节日投山水宅求除黒簿言名上天又黄箓斋竟亦投龙简只依三元简文故撰此三处关告文各指告其仙司必蒙削罪记名九玄即拔家门荷荣又曰大道以一炁化生三才陶钧万有故分三元之曹以主张罪福即天地水三官实司于三元也人之生死寿夭罪福善恶吉凶莫不系焉三箓文亦三元之典功也修斋之法当投三简以告三元故山一投诸天洞府奏天官上元也水简投灵白水府告水官下元也土简投于坛宅告地官中元也详简文之中眞灵位号事显理明矣切以元始安鎭敷落五篇故五老上帝受赤书眞文安天之根鎭地之源下鎭五岳以奠五方斯实灵寳之根宗度人之极纽上学之士希道求仙传中盟之经佩灵寳之箓皆以赤书眞文朱篆于槿木之简面书告文投之山川及住宅关盟三界削落罪根及于五岳投简送龙灭过消愆乃其本㫖也事见眞文玉诀诸经中若修斋建黄箓坛解坛事讫则告山土水三简金龙金纽玉璧附所以纪勒斋功关告三元也其法实本诸赤书而用之自唐张承先法师编叙斋科巳详言之矣至广成先生编集黄箓斋科则备述赤书之本末投简之典格可谓昭然明白无可疑者近世多于三简之后各篆一符且各人所传法书不同符形亦异岂知投简之本意舍赤书其可行之故山简呪曰玄上开明元始监眞上帝五老赤书丹文天地本始緫领三元水简呪曰元始五老上帝髙尊十方至眞太华灵仙赤文告命无幽不关土简呪曰天地开张九炁分灵三元洞府十方朗清五老上帝开眞领生丹书赤文元始上清三呪之首皆明指五老亦书也今投简而易以他符则与本㫖异矣况呪文全不相合故今一依经㫖告文则从古式简后眞文并用五老赤书以义取文用爲投简之信此乃出于正经而非后世私师经籍之比倘法书各有师传而凡格决不可易投简正渉三官之府罪福甚重尤当谨审所有投简关启科书悉本广成先生斋科但其书流布日乆传写之间多行减节故于首尾略具节目只存启祝之辞而巳其本法一如醮仪似此写未成科使髙功随口致白増益首尾则临事必是谬误今未免详録次序及宣呪发炉上启降神三献复炉并从醮礼可以俓行写作科书易于宣读不致失礼而巳其言辞则并遵广成先生之文也上清灵寳大法卷之四十一上清灵宝大法正统道藏三家本四十五卷正一部上清灵寳大法卷之四十二灵六传度对斋品灵寳之道正属洞玄然而贯三洞之枢机涵诸经之奥妙自徐来勒眞人付葛仙翁而经教渐彰孝道明王授许旌阳而科法大备可以安鎭天地保国宁家度死济生除邪辅正内錬形气外集万神坐致自然与道冥合是以得人乃授非才不传经曰至士赍金寳效心盟天而传又曰若有至人赍金寳质心依旧格告盟十天然后而付焉盖赍信所以寓诚盟天所以坚誓师与弟子则饮丹以代㰱血分环以示共盟夫以金寳可舍心亦随之质信不可阙也富贵而吝财不当传付寒栖而乐道岂在赍金但中古以降三洞宣行授受之规合分次第学则有序不可僣陞须先佩洞神部诸阶秘箓奉行正一诸法心志无惰利济有功方诣宗坛受中盟之秘箓进洞玄之上品然后请保举监度投师録奏上穹关申三界开坛传授迁軄奉行所谓告盟十天即启告十方灵寳天尊对天自誓也分劵破环则与弟子对誓之条非与天尊分劵也故有三皇版䇿思微定志之劵旣系宗坛緫教此等仪物并合随箓出给今更不编叙入法恐越传法之科从灵寳经格分眞劵五灵䇿杖合随本法行用本法印剑给帖𥙷軄不轻于授受之礼以崇乎经法之宗也故法以传度终之嗣法弟子先请保举监度师巳定然后赍香信诣师前投词具法位姓某右某本命年月日时生本贯州县坊郭居念某夙借善因获陶眞化身膺符箓軄列班行先曽投度师某人传受某法奉行巳乆曲荷保全深愧无功罔敢退惰谨赍法信恭沥丹𠂻仰叩师垣愿行嗣受上清灵寳大法一宗符图印诀归身修奉益励素心共賛玄猷力扬大教得法之后倘有轻泄漏慢妄传非人及不守正眞混杂邪伪违盟负誓咎道怨师则一身受风刀之诛九祖同酆山之罚谨具状申保举师某君先生监度师某君先生度师某君先生伏望师慈特与録奏天关申牒三界合属眞司开坛传度施行谨状太歳年月日具法位姓某状度师受词即启告上帝髙眞録状奏闻申牒三界申奏大略格式玉清圣境洞眞元始天尊上清眞境洞玄灵寳天尊太清仙境洞神道德天尊太上昊天玉皇上帝勾陈星宫天皇大帝中天紫微北极大帝后土皇地祇巳上七状同式并诣天枢院奏牍式具法位姓某诚惶诚恐稽首顿首再拜上言待罪灵班乆无善行所冝省巳岂应接人盖以教在敷扬事难寝抑敢誊凡愫上冐髙穹谨据郷贯叅受某箓弟子法軄姓某投词伏爲自已本命年月日时生行年几歳昨曽投师传受正法经今几时幸沐生成时获通感兹愿进传上清灵寳大法归身修奉誓济显幽倘或泄于非人以正混诸邪伪酆山甘罪重罚无词据此坚诚理冝付授拟迁𥙷某人充灵寳中盟弟子南曹执法典者爲軄须至昧死録状上奏圣位恭望慈允所奏容补授传度施行干冐威下情无任战慄待罪激切屏营之至谨奏太歳年月日具法位姓某状奏右七状内可漏各佥圣位方函并诣天枢院请进南极长生大帝方函诣南极帝阙东极青宫太乙救苦天尊东极青宫十方灵寳天尊十状九天帝三十二天三十二状木公金母奏状式具法位姓某右谨据郷贯同前状至须至録状上奏圣位恭望慈𠃔奏请容𥙷授传度施行干冐威下情无任战慄待罪之至谨奏太歳年月日具法位姓某状奏右诸天尊天帝奏状并同惟天尊作道慈天帝作天慈金母睿慈十方九天若不能专状具奏则不可连作一状大爲不便木公金母圣号奏申文檄品内具载申上界状具法位姓某右某谨据郷贯同奏状意所有本法合用印篆谨粘连式様在前须至録状申闻者右谨具申三天门下泰玄都省主宰髙眞圣前恭望眞慈允今申请特与敷奏天阙取㫖先次原赦与嗣法弟子某人九玄七祖前世今生一切罪恶许容传度仍乞颁告诸天诸地日月星辰三界三元十方世界应干合属去处依法照应施行某干冐眞威不胜惶惧之至谨状太歳年月日具法位姓某状中天大圣北斗九皇星君上元天官帝君中元地官帝君下元水官帝君天蓬天猷翊圣眞武四圣玄师天师经籍度师五师日宫孝道仙王月宫孝道明王九州都仙太史太极左仙翁三界大魔王五帝魔王右十二状并同式若专状与连状非有轻重盖上眞所治各有其局使其曹局共一所始可共状如日月异宫三官分府是不得不专状也外有十方飞天神王合用十牒专行一如状意更不具式申状式具位姓某右某谨据郷贯并同奏状意至须至録状申闻者右谨具申中天大圣北斗九皇星君圣前恭望眞慈允今申请特与敷奏上玄颁行三界各令依法照应施行仍乞恩矜许容传度某干冒眞威不胜惶惧之至谨状太歳年月日时具位姓某状申中界下界状地府九隂酆都大帝水府东霞扶桑大帝东岳天齐仁圣帝灵寳大法司当司据同前至须至申闻者右谨具申北隂酆都大帝圣前伏望圣慈𠃔从申请特与行下九垒重隂六天十洞泉曲冥关应干合属去处依法照应施行水府状后攺云行下三河九江五湖四海川源溪洞下元水界应干合属去处东岳状后攺云行下四岳有司洞天福地灵域名山天下祀典正神城隍社令应干合属牒式蒿里丈人州县城隍九州社令并请行下所属分野应干典祀正神祠庙郡邑城隍社令应干合属去处依法照应施行其余欲加详更自随事増益或兼传别法事属他司者各自申牒可也发放功曹关应干帖式例见奏申文檄品兹不再録发奏巳毕则择日开坛传度修设谢恩清醮至期按科奉行上帝请醮状式具法位姓某右先据嗣法弟子某人投词乞传上清灵寳大法巳于某日録状闻奏讫谨取某月某日就某处开坛传度修设清醮上谢天恩须至録状上奏上清灵寳天尊恭望道慈流光鉴映干冒道威下情无任惶惧待罪之至谨状太歳年月日时具法位姓某状上界髙眞请醮状式具位姓某右先㨿同前至天恩除巳再行具奏外须至申闻者右谨具申三天门下泰玄都省主宰圣前恭望眞慈俯赐下临证明传度干冒眞威下情无任惶惧待罪之至谨状太岁年月日具法位姓某状中下界请醮状式灵寳大法司当司先据云云同前至设醮谢恩须至申闻者右谨具申东岳天齐仁圣帝圣前伏望圣慈特赐降临证明传度谨状城隍社令等神合用者并用牒请醮牒请照㑹幸垂临贲歆纳醮诚谨牒醮中进状具嗣法弟子全函臣姓某龙车一乗右谨上进以闻谨进太歳年月日嗣法弟子全衘臣姓某状进具度师法衘姓某上界列眞献状具嗣法弟子衘姓某金钱一分云马一骑右谨贡献以闻谨状太歳年月日具嗣法弟子衘姓某状度师御位姓某中下界列圣献状具嗣法弟子衘姓某金钱一分云马一骑右谨上献伏惟圣慈俯赐鉴纳谨状太歳年月同前结右式之外或列位神祇及诸司官将曹局同所者连状有遣发关引等并见奏申文檄品传度合用法物银环二银龙头书刀一黄绢劵文鎭綵三丈六尺鎭坛米鎭坛钱命綵一缣灵书眞劵式具度师衘位姓名押太歳年月日玄科律令㑹一如洞玄𥙷軄受事讫存留本司照右分劵合同系某人嗣行灵寳大法进品朱篆灵书中篇眞文须至给劵者诣天送迎已𥙷某人充爲軄永勤孝忠九祖蒙福灵章下处准格嗣行灵寳大法进品洞玄陞秩仙官三天门下南曹三天门下南曹准格嗣行灵寳大法进品洞玄陞秩仙官永勤孝忠九祖蒙福灵章下处诸天送迎巳𥙷某人充爲軄须至给劵者朱篆中篇眞文右合同真劵付给弟子某人收执佩带巳后五苦咸解三恶并原永灭罪籍度上生名劫劫长存与天齐年急急如太上勑令太歳年月日保举师姓名押监度师姓名押度师姓名押此乃灵寳本法劵文对天分之将右劵度师收之左劵入袋付度嗣法弟子或度师不必留存俓将右劵用状缴申上清天枢院照应以爲弟子修仙学道之证落罪籍上生名则易右劵后语曰右分灵书眞劵系法箓弟子某人嗣行上清灵寳大法进品洞玄𥙷軄受事传度礼毕画劵示约爲弟子落灭恶根消除过籍修仙学道所向圆成乞依玄科施行年月余同前式环式环者所以昭信誓如古人投璧爲盟之义环上本圆无字今宗坛则凿师押字于上传法亦然古人舍淳抱朴不事外饰凡事尚质素而已至路眞官编天心正法则环上有字其文云天心正法万神所宗监天而传循环无终此亦用环之义然皆非古式若灵寳乃洞玄之上品不冝随俗行事环以示信誓路君临坛分劵而不剖环其意盖谓旣分劵合约矣不剖环亦可也环则弟子佩之不渝盟而巳髙识之士更冝详酌而行书刀式右书刀并以钢铁爲利刃却以银爲龙头包其末之太半拜章亦同此式惟其有刃可用故备仪以俟削治差误况分劵尤须刃也今人银叶爲之非也𥙷軄帖式灵寳大法司当司契勘郷贯居嗣法箓弟子某人投词伏爲自身本命年月日时生夙借善因获陶眞化叨行正法滥缀灵班敢坚素诚荐摅丹悃先已具申宗坛迁受中监秘箓今愿进传上清灵寳大法一宗符图印诀皈身崇奉期济幽显馘毒除妖辅道賛化如敢叅杂邪伪混乱神文或妄传非人轻泄天寳甘以身谢天地水府三官照得本人誓辞坚笃诚心不回格许宣宏理冝接引除已録奏三天帝阙申牒三界合属眞司依式开坛对天传度合行𥙷軄受事给付上清灵寳本法秘文合用印剑䇿杖须至逐一开具给帖者一其人巳佩中盟秘箓今来进传灵寳大法依准科格合行迁𥙷灵寳中盟弟子南曹执法典者爲軄一给付上清灵寳大法一部一给付灵寳大法司印一颗通章印一颗越章印一颗黄神印一颗神虎印三颗一给付八景辉灵之劒一给付五灵䇿杖随身受持一如科法一准格洞玄弟子芙蓉冠紫帔三十二条黄裳黄褐明光玉珪玉珮赤舄一灵寳大法品属洞玄緫三洞之枢机乃中乗之上法尊贵崇重不同常科应有申告収治并合申三界五帝大魔王依法牒所属飞天神王每遇给符呪水并关遣神王下使者吏兵施行给降灵寳受事如意大将军随行司领职一进拜章书入室修存谒帝朝眞飞神启事焚诵祷请召役神灵并合关召三五功曹左右官使者侍香金童传言散华玉女五帝直符直日香官依法奉行随印受事事毕复位应召即临一追取幽魂摄召魂爽并准科移牒神虎何乔二大圣三部追魂使者七司玉女赍持符札照应施行一修斋设醮宣令传符并随事请降十方飞天神王降眞召灵符使玄都金龙茭龙驿吏禀符受事宣传事毕俓复元班一灵寳官属玉童玉女天将仙兵𨽻属上玄不同常軄准依经格随事请降辅佐行持法师毋得叱咤指唿其神不系凡世驻札须当澄心定息诵呪焚符临目存思宻行召用行令已毕各复元班其余经格外妄称将吏名目擅置仙曹有司并不许随俗混行违经杂用故爽誓盟天不尔私帖伏以皇人按笔眞毋戒经观四译而成书爲三洞之要典和天安地福国宁家千圣攸遵岂独显幽之俱利万方取则实同今古以蒙休嗣法弟子某人軄品洞玄法迁灵寳誓盟私着传度巳终事体非轻軄位甚重所冝永坚一志密练百神检已修身毋违科而犯戒济人利物当立德而建功五帝大魔察其勤惰三官都禁紏其愆非谨秘专精万炁全而三天钖召轻泄漏慢一身落而九祖罹弃守而有常戒之无忽故帖太歳年月日帖保举师具位姓名押监度师具位姓名押度师具位姓名押籍师具位姓名经师具位姓名传度开坛建醮或有力之家宿启则预行申发晚下敕水禁坛宿启行科如斋法次日昧爽登坛开启三时行道朝眞懴悔谢恩有灵寳道场三朝科文可用晚下设醮传度尤爲尽善往往世人传度多止于设醮而巳故今具叙传度醮式即系受法传度乃本法之事非黄箓之仪今列于左铺设醮筵中列上帝两庑设从圣或六十分或一百二十分中设三寳位置御按如斋坛式设五师幕于坛左神功妙济眞君太极沖应眞人于坛右或以五师与二位共幕亦可排列请醮状牒于师前次发牒道衆师前立班知磬举法事髙功与弟子各上香致拜髙功长跪请牒道衆捧状牒华夏至发牒所道軄一员吟呪洒凈知磬举法事髙功焚降真召灵符变神召将次宣白𥘉献法事次再白亚献法事次三白终献法事宣关帖髙功遣发弟子灌酹焚燎向来回向念善晚下设醮如常式上清灵寳大法卷之四十二上清灵宝大法正统道藏三家本四十五卷正一部上清灵寳大法卷之四十三灵七传度对斋品对斋设醮传度科仪道士有威者一员禁坛敕水次醮筵内关斗灯华夏引髙功出靖诣师前立班髙功与弟子上香致拜次修斋请师玄师天师经籍度许葛举云舆髙功长跪启白唱道讃华夏引髙功诣醮坛入地户升天门上十方香上御案香焚降召符宻呪长跪上本位香表白开启臣闻潜融一炁肇形于混沌之初判立三才资始于洪蒙之劫玄恩普被道䕃咸包槖籥隂阳钧陶人物故无幽而不烛是有祷以皆通恭焚道香德香无爲清静自然香奏启虚无自然元始天尊太上大道君洞玄灵寳天尊太上老君洞神道德天尊昊天玉皇上帝紫微北极大帝句陈星宫天皇大帝十方灵寳天尊后土皇地祇东极青宫太一救苦天尊东华上相木公青童道君南极长生大帝白玉龟台几灵太眞金毋元君九天上帝五老天君三十二天上帝五福十神太一眞君上清十一曜星君日宫孝道仙王月宫孝道明王中天北斗九皇星君天地水三元帝君北极四圣眞君玄中大法师三天扶教辅元大法师正一静应眞君灵寳经籍度三师眞君大极左仙翁沖应眞人九州都仙太史髙明大使神功妙济眞君秦玄都省主宰髙眞天枢院主宰上圣周天三百六十五度列宿星眞三界五帝大魔王十方无极飞天神王某人本命元辰眞官北隂酆都大帝水府东霞扶桑大帝五岳眞君五岳五天圣帝靖庐治化仙官江海河源圣衆三洞经法箓中灵官将吏太歳宫君城隍典祀三界官属一切威灵仗此香云普伸供养玉音摄炁灵风聚烟紫虚欎秀辅翼万仙执箓把籍同到帝前今关启咸赐如言奏爲郷贯嗣法箓弟子某人投度师某人进传上清灵寳大法巳行録奏天阙申牒三界合属眞司㳙此刚辰恭就某处开坛传度修设清醮一座延奉三天上帝九极髙眞召三界以齐临异万仙而俯降容其传度许以告盟证録祷祈鉴赡修奉醮筵巳肃坛墠粗严恭对髙眞关行法事知磬举启堂颂都讲举各礼师髙功宣五方呪举鸣法鼓发炉衆官等各长跪髙功出官谨出身中五体眞官功曹将吏开化定道隂阳功曹消灾散祸解厄君吏各十二人出某建节监功大将军直使功曹隂阳神诀吏各二人出出者严装住立营卫匝绕臣身中郎吏虎贲察姦勾骑吏都官仆射天丁力士治正执正吏収神食神吏収毒食毒吏収精食精吏収邪食邪吏诛符破庙吏刚风骑置吏驿马上章吏飞龙骑吏等官并皆屯驻左右前后受臣词语关启此间土地里域正神治化靖庐名山洞天福地海岳太歳官君法中将吏谨同诚上启太上无形无名虚无自然至眞丈道无上元尊金阙七寳玉陛下受法之日约以流通济物是先接人爲切今谨有某人谨爲进拜词文上祈玄感当今所启者达所告者应折禳者却所济者度功曹使者飞龙骑吏分别关𠮷以时上达列启事竟各还身中复于宫室须召复到一如故事各称法位具位某与合坛宫衆等谨同诚上奏启虚无自然元始天尊无极大道太上道君大上老君昊天玉皇上帝紫微北极大帝十方灵寳天尊后土皇地祇南极长生大帝青华大帝九天上帝五老天君三十二天上帝十极天君玉虚上帝玉帝大帝东华南极西灵北眞玄都玉京金阙七寳琼台紫微上宫灵寳至眞明皇道君上相上宰上保上辅四司五帝长生大君好生韩君丈人度世司马大神日宫帝君月宫皇君五方五德星君四炁四曜星君北斗七元眞君斗中帝座辅弼星君南上司命司録延寿益筭度厄尊神三十六部尊经玄中大法师灵寳经籍度三师眞君天地水三元帝君北极四圣眞君太极仙翁沖应眞君九州都仙神功妙济眞君泰玄都省髙眞历代传经演法眞仙三界五帝大魔王十方无极飞天神王天枢院主辛髙眞二十八宿周天列曜星君本命元辰太歳尊神北隂酆都大帝东霞扶桑大帝五岳正副眞君五岳五天圣帝靖庐治化仙官江海河源圣衆三洞四辅法箓中灵官将吏城隍典祀三界官属一切威灵伏闻无形无名即玄眞之妙𧷤有光有象乃圣化之灵机混成宇宙之前肇造干坤之本分兹一炁育破三才宰制万灵陶成庶类于是元纲启藴立万劫之根宗大梵发辉漏九清之秘奥三洞流布九品宣行本惟佐天化机亦以彰于道要因师尊之开度跨古今以钦承猥以庸鄙之资叨缀班行之末滥师至化叨眄灵文所冝随力以宏科不敢因人而废事旣承洁己之进当开勤道之途授受不穷所以副大散作成之意继成有格须祈求髙眞鉴度之恩是用瞻碧霄界以投诚想白玉楼而稽首不惭尘陋之礼冐闻玄极之髙伏愿五色卿云拥掷火流铃之仗三华黄道降飞龙唱鳯之车衆圣临轩万眞就列等百神震惕一念精纯拜首瑶坛敢伸降重初献茶酒谨重诚上启虚无自然三境至尊昊天玉皇上帝紫微帝座九极髙尊三天主宰三十六部尊经玄中大法师三天大法师灵寳经籍度三师眞君三洞四辅法中主执圣衆灵官将吏三界官属一切威灵闻道本无言因经科而立教化垂有作出法箓以度人九品三乗逓相通贯六书八体互以发明传于天中爲万品指归之路降乎人世开群生修进之门自非历劫之良因安得一窥于正典故教刚精练始可爲师志虑清髙乃容受法立功建事上以賛于玄猷励行饰躬内以检于凡质科条至重付度不轻如本匪良资实无逹识五芽三素岂知练习之源六慾七情徒逐沉迷之浪所当省巳安可接人盖以立誓盟心登坛受质虽戒张皇而妄泄不许缄祕而失传况承勤恳之词愿被正眞之化岂以臣之不才终加抑絶幸其人之有志僣爲申誊虽昧通眞逹妙之机然不敢传叛道罔人之法爰从㝷典用蒇灵坛奉髙圣之回光仰至眞之在御輙披凡愫上渎宸严设醮青词谨当宣奏宣词焚词按如词言情诚坚切义当接引不敢逊辞伏以灵寳神章洞玄上品延康之始莫测其端龙汉之初渐彰其妙结飞玄之正炁成隐秘之灵音发五鎭之根宗经四译而昭布宁家国而讃帝王之治调隂阳以辅造化之功上圣髙眞莫不因兹而证道沉灵幽爽岂非假此以迁升实万品之津梁乃千灵之规范虽巍巍之典传度不轻然浩浩之功包容无外有若臣庸愚未学谬居师匠之阶嗣法某人尘碌凡资僣受仙灵之軄事俱越分理实愧心尚祈天造之慈怜更冀师恩之覆育许容传度俾遂进迁赦原臣等九祖宿愆万生重过罪籍先除于黒简眞阶早纪于玄都等惊冐渎之渐繁第醮仪之有式敢陈亚献以荐克诚臣与嗣法弟子无任战兢之至稽首再拜亚献法事献毕举十方灵寳天尊嗣法弟子再拜启白嗣行灵寳大法具位某诚惶诚恐稽首顿首再拜上启三境髙眞万天上帝东方无极太上灵寳天尊南方西方北方东南方东北方西南方西北方上方下方无极太上灵寳天尊愿赐矜怜俯垂鉴録千生庆幸一旦遭逢嗣法传眞迁阶进軄永坚素志不敢负心傥渝誓盟甘从谴罚今与师分环剖劵立誓饮丹伏望证明容受度元任望恩激切之至举天尊号师与弟子回班对立髙功启白宣戒恭闻灵寳之道洞玄之宗独歩玉京度人无量受之者功迁九祖修之者形陟九霄乃万法之灵枢緫十方之正教巍巍大范德难可胜受其法者固所当修戒其所必戒修爲不替神仙可期对天发扬先明十戒第一戒者无忘八极忠者钦之极考者顺之极斋者戒之极敬者礼之极寛者广之极𥙿者乐之极容者和之极忍者智之极天以北辰爲极地以五岳爲极屋以㨂爲极天以有极则能聚衆炁地以有极则能聚衆形屋以有极则能聚衆木人有八极亦如是也故能聚衆善善立则道备道备则所见自然开涣所应自然调适此得灵寳度人之基也第二戒者无忘鑑水鑑者喻心水者喻性心清则万法皆照性静则五浊不归道之在人圆通非蒙蔽可了亦非躁动可达託鑑水而悟心性此得灵寳度人之体也第三戒者无忘日録日録者所修检善恶人之处世患不自知患不闻过患不听言不自知则无所悟不闻过则无所攺不听言则无益今以日録日録所爲不可下笔处皆巳之非也攺之爲贵则日録者不教之师不说之友不诏之君父不约之法度也不可忘之此得灵寳度人之想也第四戒者无忘追度安鎭人之所亲不过父祖所尊不过君上君上父祖之德必报之者追度安鎭是也追者谓诵经行符上爲父祖六亲之过去者以资冥路度者谓诵经行符上爲父祖六亲之见存者以资福筭安鎭者谓诵经行符上祝国王帝主圣寿安鎭四方召龙行雨驱妖馘毒保䕶民物禳度星躔皆其一也其或在家行祖父之志或居官分君上之軄种种利益有可报称皆即爲之凡木之叶落尚粪其本根则归根复命之义也人之根本反始不可不勉此得灵寳度人之冝也第五戒者无忘治救之术慈悯所先凡有病者爲其行符诵经至诚禳却如巳至爱男女父毋凡有方便种种惠泽皆尽其心如莅官行法务布隂功寛平设法三省而行再思而动其或修治桥梁当道种植有益于世者皆力行之夫人之有慈念木有根人而不仁逮于禽兽故猩猩活象义鹘搏蛇拔难有始此者可思之此得灵寳度人之由也第六戒者无忘服錬之术参同天地效法隂阳念念正眞存存不缺划然超脱变化无方今之虫豸有外舍陆走而至飞翔地脉川游而遂奔逸在物旣尔于人当然此得灵寳度人之方也第七戒者无忘刚洁刚则有正不行非淫洁则戒行不慕非食不非淫则不损身之精神不非食则不杀物之性命见人妻女如巳尊亲见物性命如巳所生自然精神全而𡨚对少此得灵寳度人之实也第八戒者无忘俭约凡所求物当知皆是元始祖炁化生灰水荡秽不用修饰粟菽充饥不用𤤽庖此得灵寳度人之福也第九戒者无忘愿约愿者从初入道时发善心约者旣入道后设誓夫地神明司之无輙中变科戒不可不守此得灵寳度人之念也第十戒者无忘师友师者所以教友者所以劝教者似父劝者如兄旣爲父兄可不钦重而委弃之乎此得灵寳度人之宗也上来十戒乃师尊付授发明古经夫经藴道之机法乃经之用欲遵正教修谨爲先守之行之毋得中怠亿曽万祖幽䰟苦爽皆即受度上升朱宫修之益勤学之不巳功满得就皆得神仙飞升金阙游宴玉京子其勉之次分环剖劵夫环劵者所以结誓三官告盟十天承永坚信度师不敢隐眞出伪弟子不敢叛道背师分环永不渝盟裂劵永不负誓始勤终怠五帝録愆敬佩精修九天同福对圣披受终身寳持次弟子与度师共执朱笔度师云回笔指天弟子云上不负天我若负天七祖受刑天若负我日月不明度师云回笔指地弟子云我不负地我若负地身受刀兵地若负我草木不生度师云回笔指心弟子云我不负心我若负心合门不生心若负我道化不行次度师捧水盂执笔白云付度巳讫㰱血重盟以丹代血各坚其心饮此丹华通眞逹冥中理五炁混合百神十转回灵万炁齐仙师与弟子及道衆各回班还本位髙功再白对圣𥙷受公帖宣行表白对圣宣𥙷軄帖弟子长跪章表以环劵并帖付弟子弟子执劵白云赋性昏愚植资凡下误蒙天泽叨进仙阶裂劵分环立盟结誓对天领軄被宠实深敢不益励素心永栖正教傥有违负一从玄科无任怀恩激切之至谨稽首礼谢髙功宣科谨重诚上启三清上帝九极髙眞三界灵司十方衆圣醮筵列位一切威灵闻道在人宏法因师度继承不絶乃能敷畅于眞风流布无穷可以恢彰于大教引后世于背暗向明之域跻生民于迁善逺罪之途将成辅正之功实以度人爲切但禀资退钝赋性愚蒙学未际于至人道不逢于眞授僣当传度大失典仪岂谓万圣流慈衆眞孚佑不遗么贱曲赐包𣶬乃容勉强以行科俾遂扶持而毕事分环破劵立誓结盟露剌对斋飮丹受軄威仪粗备实荷垂恩所愧荐献之诚不全丰洁醮修之礼罔极精严坛墠不崇请陈失格傥怜其愚则可赦若録其过则难迯愿祈旷荡之恩普宥狂愚之罚庶使与嗣法弟子早逢妙㫖获悟灵机进修无障难之侵符法契神灵之助唿吸有应关奏咸通身得道眞名题丹简下同驽累俱頼恩私上愿道法兴行眞科阐布天清地静日丽月明社稷宗祧先圣腾驾于常晹之舘游神于大漠之庭福及皇图庆流神嗣今朝皇帝干坤荐祉嵩华齐龄亿万斯年永迪无疆之庆百千其叶终符过历之祥海宇丕平边陲宁谧五兵不试六炁均调禾稼滋丰人民康乐隐谷栖巖之士修眞进道之人行就功成早拜九天之召升神錬质克爲三境之臣次冀等宗祖先灵师资往识自知宿命长超冥昧之乡早悟眞宗俓陟逍遥之境以至六天十地三途九幽悉被宸辉尽沾沖廕罢停拷掠解释𡨚缠游灵飞爽之无归沉魄迷魂之未度咸令警省普遂清闲赋性立形含情受命羽毛鳞介草木昆虫不逢横伤并臻生理等深惭累渎难驻群眞敢伸终献之私少酢酬恩之至与弟子无任战慄稽首再拜终献法事谨重诚上启大道髙眞瑶空上圣临坛监度一切威灵闻道虚善应天髙听卑故兹传度之坛特沐临观之泽惟是冐干天听轻渎灵威惶惧实深惊危失措尚祈寛宥曲赐矜原𥙷受事终醮修礼毕仙凡有间仗卫难停清跸収音巳返琼舆之驾紫云歛綵难随玉辇之踪将吏还司眞灵复位徒深恋慕陪切依归注想天阶百拜奉送送神颂纳官复炉出堂诣师幕髙功长跪致谢师词修斋云舆焚燎向来酹酒念善谢师交贺退𠃔中甞闻道之难闻也乆矣中古以后科教兴行而大道隐晦世降愈下法术盛行流之多岐日以驳杂三洞之品自汉天师宏正一之宗而天心正法出焉当其受印劒于玉局荡妖异于寰区法之济时厥勲盛矣天心眷牍历魏晋之变迁经南北之分治散失沦坠几不可考五季之后有谭先生饶先生相继祖述而成书虽曰三符二印爲宗而其名称軄位体格言词悉非汉制及其天条鬼律遂有徒三年杖一百之刑按徒杖之名乃定于后周显德之间亦非汉天师本文汉之刑曰笞三百笞二百之𩔖与今不同也闻饶君颇通逹幽冥之事恐其欲以俗格而警励世人或他有所见又于传度之时给仙诰以𥙷軄幽冥世法爲之元妙宗遂因其式而编叙绍兴之初路眞官再编天心法则用世法以定之者尤衆路君髙才博达之士撰传度科文又于其法十卷之首各作一叙极爲精确超越古今惜其所见有偏陞天师与上帝同列奏告尊崇之比僣天尊独跻万眞之上失于碍理良可恨耳惟出给仙诰之事路君却不从旧例止给补帖而巳大爲𠃔当夫人世官爵受命于君故出给告身若大臣便冝补人以官亦不过给帖僣补非得君命不给告也矧传法之䂓乃以科教有此典式依按而行初非面觌上帝显奉天㫖止于备録奏告依仪传度皆补軄帖而可虽宗坛亦止于给帖幽隂之事安可全用世俗格式擅作告命诚不可行此事独于天心见之若灵寳大法自葛仙翁而经典宏敷至许旌阳而法法大备虽混元法亦以许君爲宗而净法秘法与灵寳分𣲖终未甞有诸诡怪之状绍兴之后天台灵寳之法行于浙东于是混杂伪妄甚于天心矣如经中依格告盟十天盖奉金寳以诣师启十方而结誓言出诸口天不我欺欲重其事而不致轻慢乃经中之意金寳本无数目盟天立仪传法则师与弟子对斋结盟分环破劵俾师不得隐眞弟子不得背师此其义也天台灵寳法中印劵品乃以黄缯十片朱篆弟子某稽首东方玉寳皇上天尊十方皆依救苦经天尊圣号逐一朱篆于传法之际以十方天尊之号当中分剖名曰告盟十天且如世间文字有干渉乗舆宫禁辇跸之𩔖皆平阙谓其近于君也岂有正篆天尊圣号而当心剖之乎又立劵式以经籍度师排书而顺列于上以父毋三代逆书而倒列于下名曰三天文劵古者引九祖以告盟言祷之天若有达九祖同罚亦重其约也书劵而倒安于下可乎不知何人爲此怪证彼不知天尊初非剖破之文父祖岂是颠倒之物是可忍也孰不可忍也其余典格可以𩔖见恐吉人善士不探源流䧟身于逆故复深辩之分劵乃师弟子恐其相负也天尊何甞负汝天尊不与世人分劵也劵上畧爲合同之诚有一符在剖开处而巳灵寳临坛并启十方天尊尔𠃔中所编一遵古式给帖补軄亦从旧仪帖尾之辞𠃔中以法中之义撰述欲知文饰从便更易可也格例则非自立也法中将吏皆属上玄非天心正法用岳下将兵乃考召诸法可以交拨此乃临事请降者也天台法中破坏经句以爲将吏司局之名尽出附㑹臆说巳详论于三界宫曹品次不可袭非蹈妄而用之帖中畧具本法合召将吏以备典仪非交拨之例皆旧例也倣傚朝廷私作告敕决不可行识者所当深戒天心正法乆巳混淆灵寳神文岂冝随俗至如传受近来多増十天盟告杂仪颇衆诸方互有不同悉非本经旧典难以轻用及其传度行科或用天心法传度之文或以他醮之语叅杂宣启却与传灵寳大法事体大不相侔古法中虽有其辞而科文未备𠃔中今从旧典校正编撰并从本法之义免致于上帝前事属此而口言彼也宗𣲖源流各有所主傥非传度此宗之法而用𠃔中科文之语尤其不切事情非此宗𣲖者自别爲之乃善上清灵寳大法卷之四十三上清灵宝大法正统道藏三家本四十五卷正一部上清灵寳大法卷之四十四灵八錬度髙功先就上帝前宻启事次退身就道旸侧东南敷座如法祝香夫香者禀资灵秀植质芬薫盖将以寓诚敬之心故得上彻沖虚之境瑞霭腾而九清可格祥烟布而三界遥闻以今初捻上香供养无极大道上帝髙眞以兹功德上资宗庙尊灵社稷先圣升神紫极流庆皇图继圣无疆卜年有永今朝皇帝寿均天地福等沧溟万类昭苏十方宁泰以今二捻上香供养日月星辰天曹主宰三洞经箓法中圣衆以兹功德奉爲斋官某等各家九玄七祖五族六亲近逝神仪先亡灵识及系荐某䰟以至万类幽灵五道孤爽伏愿悟本知根出迷入觉冥关幽路咸遂昭明天上人间长居快乐以今三捻上香供养地水眞灵岳渎主宰十方列圣三界軄司以兹功德归流斋官某等见在宗姻各家眷属伏愿福祥臻萃寿禄维新悉承涵育之恩俱被沖虚之化傍均动植普遂生成次启闻上帝具法位姓某以今再拜奏启虚无自然元始天尊太上道君太上老君昊天玉皇上帝紫微北极大帝紫微天皇上帝后土皇地祇太乙救苦天尊东华上相木公青童道君白玉龟台九灵太眞金毋元君九天上帝五老天君三十二天上帝日月星君北极四圣眞君灵寳五师眞君九州都仙太史髙明大使眞君太极左宫仙翁沖应孚佑眞君三洞四辅法箓中髙眞上圣恭祈宸鉴俯録愚𠂻闻造化分形干坤定位明则生人物幽则有鬼神死生不免于轮回报对遂分于升坠是以谪役列三途之异幽沉有六道之分或历劫之不原或积年之未脱长夜冥冥之莫旦幽郷杳杳之无穷傥非上帝之寛恩岂得隂灵而曲济不量浅质叨缀灵班冐领斋修滥司典教以今斋官某等按科蒇事沥志输诚愿夜壑之均休祈幽䰟之倶度巳甞録奏侥倖矜从是以整肃坛场輙欲普行錬化然而肇育庶彚陶冶万生惟天之功岂人之力但以科教之设要当济拔爲先傥非玄造之哀矜岂得幽䰟之超脱伏愿道恩广覆天造普矜特与告下东华上相宫西灵龟阙及南方丹天世界朱陵火府南昌上宫日月二宫錬度合属去处亟令照应即赐施行降金木之神辉钖干坤之正炁荡除隂翳整复䰟神万𩔖四生悉被生成之泽三途六道咸离幽暗之郷谨按科奉行拱俟天恩报应诚惶诚恐稽首顿首谨言焚降眞召灵符就座召将吏灵寳本章追拔亡䰟上品妙首十回度人中有度人不死之神中有南极长生之君中有度世司马大神中有好生韩君文人中有南上司命司録延寿益筭度厄尊神回骸起死无量度人今曰錬度诸天临轩倾光回驾监眞度生诸天丞相南昌上宫韩司主録监生大神执箓把籍齐到帝前随所应度严校诸天上帝有命万神咸听谨召南方丹天世界朱陵火府南昌上宫錬度衆眞錬度大神木宫眞阳生炁主执灵眞曰宫炎光童子丹霞玉女日宫神仙火府玉童玉女火铃童子火錬官君将吏金宫眞隂正炁立执灵眞月宫圆光童子散辉玉女月宫神仙水錬玉童玉女水錬官君将吏錬䰟度𩲸圣衆灵寳官属一切威灵速降坛所禀符奉行存将吏降临次念五帝眞讳功都成切角镇兴生转可韩明独𨽻迁功都聚䰟摄南方炁剔诀吹受錬亡䰟再念红杏持到嘿黒捷同磨针计刀袜腊収成灵寳万物息利合通正一成法智益可眞取驿令下摄右取五方五色炁见存诸局功曹乗五色眞炁浮空而来各爲系錬亡䰟収召䰟神澄其性识使之受錬自此至五芽眞文止皆同正荐行持式此不重述举旛出池至坛之中正立髙功白云到坛应受度三途十𩔖五道四生等衆早缠世网夙昧眞修九炁无归五行荡失三䰟受谴万劫飘流不假良因难回生理当軄旣依典格启告眞灵体干坤造化之功法隂阳和合之数匹配水火濯錬形神降两曜之精华结五行之沖秀立根受祖溟涬生精杳冥聚眞恍愡有象盖物有终而必有始理以变而乃通鬼复爲人身当仙化除巳表闻九天上帝乞爲流祥颁庆録本生神钖正炁于九关合胎圆于十月再资混沌重覩光明谨上请帝眞胞命元元一黄演之炁无缠其胞使胞源宣通以生成焚第一章符讽章此九章髙功行持道衆讽诵与正荐同此不再述说戒于錬度后诵呪至逍遥上清诀毕即读白文伏闻大道昭然无往而不在以至事物皆有正理不可紊也天地鬼神亦不能离大道越正理也夫日月焕耀星辰昭回寒暑之有常推移之有候润之以雨露鼓之以风雷育万物而不以爲功调二气而无爽其节运旋不息此天之道也天之正理也此其所以爲天也山岳之崇厚河海之宏深草木之芳荣谷粟之播殖载万物而至静奠六极以无垠此地之道也地之正理也此其所以爲地也舒惨隂阳賛夫造化祸淫而福善嫉恶而害盈正直以不私听明而晦迹神化罔测变通无穷此神之道也神之正理也此其所以爲神也禀天地之炁乃隂阳之和虽结幻妄以成身实以清明而赋识爲人主则代天之功保民而王泽被生灵恩流万世尽君之道茂厥丕基以至爲臣则忠爲子则孝在民庶则守常而行信义立德而怀慈仁冨贵贫贱归之分定死生荣达不易其本心此人之道也人之正理也此其所以爲人也道者不可须㬰离也惟天地则法道而成故天地长存而不知其终穷若鬼神则有邪正之分升沉之别矣至于人之修爲习尚祸福报对莫非以𩔖而形不可槩论然天地尚不能离大道越正理况于人乎又况于鬼神乎至于万物禀炁之不纯𢌿质之或异或爲畜兽或爲禽虫或能鸣而无知多有性而少慧此则不可责之以道正之以理也人爲万物之最灵所以天地之性人爲贵也于是生则爲人而生不可以无终未免死而爲鬼傥一性不灭隂极则阳生故鬼复爲人至此则轮廻之说兴焉所谓大道之昭然正理之不昧何间于天地何幽乎人物何拘乎鬼神天上地下无极无穷皆不外此乎若夫修斋行道烧香然灯祈告眞灵懴谢愆过摄召鬼爽度化䰟仪廼上帝髙眞圣师前哲垂科立教利济幽显训导将来开悟迷执者也今斋官归眞向道备礼陈仪愿济存亡请修斋直本軄受词关告不敢昧其心不敢违其格关宣将罄功德告成所是普召六合内外万国之中六道三途四生万𩔖若凡若圣一切幽䰟沐浴朝眞闻经享供整聚神识懴涤愆瑕种种善縁皆巳周毕拘缠巳释罪恶巳消所有度脱之阶超腾之路却在巳而不在人在内而不在外一性悟彻万虑驱除神自不沦何须他计更冀到坛衆等以贤者而训昏愚以觉者而救迷着互相劝化深切省循上而神祇亦幸垂听毋背大道毋越正理毋肆行威福毋侵暴生灵毋混杂邪魔毋擅作妖怪毋希求血食毋交通生人毋示现形仪毋障固王土翊天賛化康时保民将见渐陟崇阶进登尊位人而爲鬼者生前贵盛至此不必躭恋荣华生前富足至此不必执着财货生前贫贱至此不必怨惧穷苦生前嫌隙至此不必隐蓄𡨚忿或修眞而不就或学释而未成至此当爲后图毋蹈旧迹百工九流士农商贾五姓之衆万𩔖之氏贵贱不同贤愚异致莫不身巳坏灭世事皆空所当尽舍情縁不须迷执惟有失德而累过越理而积愆则当痛切悔惩深自警省非谓前事皆舎于此犹存盖欲念过思愆不蹈覆辙以爲将来之戒而作返生之计也岂应失德越理于生世之时乃复蹈过乗非归隂之后哉故不当延注生人不可缠害亲属不必图报𡨚隙不须留恋故居不得作爲影响不冝希求祭祀凡此皆无益于鬼䰟乃所以爲超生累尔所有恶殒横终孕亡产死或零落肢体或断首残身或耳聋目盲或疮痍溃烂应是被伤染秽形质不全而死者当知人以精血立形五谷养体一灵之性本自虚无及其命终血腐肉败有质之物复归于土所谓一性何縁有伤亦未甞染秽故不必记将终之想不冝着垂死之形若鬼若人能悟此机亦正理也向之㗸刀带索今巳不存昔日染秽受腥今巳清净人间天上所至超然是果在我而不在人矣万𩔖之衆凡圣之灵既知大道不逺正理坦然则天不弃我地不拘我爲神则能变化爲鬼则不沉沦返生爲人亦必髙逹𡨚雠执对不使之消而自消䰟𩲸精神不使之复而自复由此言之天堂有必可升地狱终不复见傥得返生人世则正理根于本心忠孝出于天性在幽在显永与道俱是以归依三寳洞彻根宗凡圣鬼神各各谛听按人各恭敬第一皈依无上道寳夫道寳者无形无名先天先地孕育离坎肇造干坤渺漠长存希夷罔测或因时而出教或御运以开光羣生日用而不知万劫恩流而无极人间天上处处皈依道寳讃第二皈依无上经寳夫经寳者九清眞典三洞灵文八角垂芒五篇欎秀或妙炁飞空而结篆或皇人按笔以成章亿万劫中宏敷衆化三十六部训育群生今古承休显幽蒙惠人间天上处处皈依经寳讃第三皈依无上师寳夫师寳者玄中教主三洞宗师传箓授经流科演法分身而行道极世以垂文爲万代之科模作十方之矜式提携后学接引迷途或返景于遥空或留形于象外人间天上处处皈依师寳讃向来归依三寳巳彻根宗何拘圣几初无二理其间迁升有格返生待时未免暂驻隂冥亦须常循正理鬼神十戒先当受持及其再渉人伦结形阳世则以忠孝爲本廉谨自将九眞戒文次冝谨守圣凡有衆祗听戒言智慧生戒根眞道戒爲主三寳由是兴髙仙所崇授泛此不死舟焂歘济大有当此说戒时诸天皆稽首鬼神十戒第一戒者不得非时出入冲突生人妄人人间通连作怪令人梦想顚倒衆和惟愿隂灵第心受度第一戒者不得輙同外魔客鬼乱索饮食抛沙掷瓦恐吓生人第三戒者不得輙引瘟疫入界侵暴良民令人疾病延累亲属第四戒者不得禁护王土妨人种植强占林木花果隐蔽天租第五戒者不得輙动四方火精烧人宅舍损害赀财败人家业第六戒者不得邀求血食罪障转深报对轮廻无有休息第七戒者不得使诸妖怪鵶鹊狐狸犬鼠惊怕生人第八戒者不得伤人六畜后生报身永堕幽隂第九戒者不得纵逸车马妨碍生人行往兴祸害人自求私便第十戒者不得爲人作祸取受情嘱令人疾病追人生䰟使人迷妄衆和惟愿隂灵齐心受度九眞妙戒第一戒者敬让孝养父毋是名初眞戒衆和惟愿隂灵齐心听受第二戒者克勤忠于君主是名念眞戒第三戒者不杀慈救衆生是名持眞戒第四戒者不淫正身处物是名守眞戒第五戒者不盗推义损巳是名保眞戒第六戒者不眞兇怒凌人是名修眞戒第七戒者不诈谄贼害善是名成眞戒第八戒者不骄傲忽至眞是名得眞戒第九戒者不二奉戒专一是名登眞戒举奉戒颂上来戒法想巳钦承天上人间幽郷人世心心不乱念念无违然而本来一性元自清明良心善意自然而然又何惧于升沉又何假于戒律惟其习而陷诸恶趣流而入于他岐戒律亦不得而施也尚悟本之根及证眞之性爲鬼则不沉不惑爲人则无祸无愆一动一爲无非大道一思一虑不背正理到此地位可不戒而自戒矣然在隂之日不冝恋着以至世间功名富贵华屋危楼锦锈绮罗金珠璧玉珍羞异味大盖髙轩声色之娱车马之乐奉养之物受用之资眷属之情妻子之爱至于饥而欲食寒而欲衣得之则生失之则死是眞不可阙者第无非有身之累在世之事尔其如此身旣不得长生凡此等亦不可长有冝知此身留不住万有尽成空生死异途贪爱无益是岂非天地间之正理合当若是耶况人一死之后茫无形体阳间之食不可得而飡人世之衣不可得而服若饥若寒安能相累故道德经云吾所以有大患者爲吾有身及吾无身复有何患理甚昭然正縁情爱不忘事物在念贪求祭祀牵恋眷姻自离迷执之途遂生饥渴之想上来严陈净供䖍置斛筵亦何是以浼诸鬼神盖欲其间未能彻悟者遂其想念解其执迷而今而后洞察此理旣无身矣何资饮食而世有奉先之礼祭𣏌之诚示人情不忘本也一性明矣岂待于享祀哉爲鬼爲人在幽在显万縁不着所至逍遥岂复有六道之分三途之役以至羽毛鳞甲鸟兽虫鱼悉反故根尽辞异趣永遂生生之乐咸沾荡荡之休今有太上长生灵符生天寳箓仙经寳诰功德牒文以爲升迁之㨿谨用宣示读符告简关牒上来给牒传符领荐受度善功已毕各各离坛悉登解脱之途尽陟清虚之界前程进歩更莫迟延一切圣凡各惟珍重存孤䰟隂灵皆端洁成人飞腾散去起身白云人身世累本难除去世无身事巳非到此旣能知此理湛然眞性见天机髙功下座表白送䰟度桥伏以巍巍至道荡荡神功开方便之门启迁升之路大恩广覆被幽昧之郷玄泽普沾遍穷隂之府三途以兹而罢役六道由此以更生以今恭启玄科修崇斋福悉资幽爽用荐冥途万𩔖鬼神九州䰟识旣巳朝眞告道听法闻经呪施净筵宣传妙戒阐扬妙典演诵灵文所建喜功普皆圆备莫不沉䰟释衅冥籍消除万罪咸原一灵不昧各领斋功而善去咸登净域以超生法桥大度天尊焚燎举三清乐向来回向伏以诚可动天斋悃巳腾于三境教能济物道恩下彻于九原遐迩蒙休显幽同庆以今斋官备陈仪式崇建斋修上福君亲普资存殁凡诸善果普遂圆成伏愿系荐亡灵九光神识十方滞爽万国幽䰟六道三途四生万𩔖咸承利济尽出幽隂濯质荡形逍遥于三界明心见性朝谒于十天有识羣生同沾惠泽含情杂𩔗尽沐灵休齐官蒙恩眷縁俱庆爲上良縁念大圣元始天尊太上道君太上老君十方灵寳天尊不可思议功徳切详黄箓诸斋济度爲木显则祝君康时普福羣生幽则拔鬼度䰟广资万𩔖庶几遍及以成善功或超荐先灵亡者受福或禳解灾厄则生人蒙休傥切切于一巳而旁无济度之心则不足以爲斋矣故施食普度不可不尽其心也古斋科中宿启建坛朝眞懴谢礼灯投简设醮散坛古来所行之事科书并见广成先生黄箓斋科内非后人所可増损至于普召六道三途孤䰟全𩔖则近世有广召之文沐浴有科书呪食有白语惜乎撰述者不加考究多致碍理且如所传六道仪至地狱道则云镕铜灌口利锯解形及皮肤焦烂等语猥陋甚矣此等事有无不可必何须如此形容外有传用二十五𩔖孤䰟文亦有两三本往往碍理极多如召娼优则有酒入香腮莲脸长新等语其可褺其可显宣于鬼神之前耶如杂𩔖之䰟皆力陈其恶深讦其短但欲一时成文近乎以资戏笑且唿尔而与之行道之人不屑也况于鬼神乎普度之筵斋中之大事当明指大义开其良心使鬼神启迁善逺罪之情岂无觉悟者岂召之使来乃恣加毁骂极口诋辱诚非可行近时有吕云编黄箓立成仪只爲一昼夜之式昨来临安府天庆观即行所有杂科多取俗用之本如送孤䰟一叚其中有云荡荡爱河之上雪浪浮空沉沉欲海之中银波溢目夫经中所谓流吹欲海飘浪爱河盖人之爱与欲无有纪极如河海之深长随欲而流逐爱而飘若河海不知其止理甚分明今乃言爱河之上则是河有其地而复有岸矣至如雪浪银波之语尤其过矣说经如此岂不有悮幽冥迩来杂科𩔖多如此况普召鬼神不拘髙下其中岂无髙达之䰟辞㫖谬妄必取笑于鬼神矣今重撰六道之文召孤䰟二十五𩔖文沐浴科及诸白文等非敢自以爲当且使言语平易章句可读当不越于大义俾畧切于事情免致讦持毁骂狎侮幽隂至于传符度戒则世传科文少有正当者宋朝建中靖国年间有士人辛泽爲道士陈诚刋古本教戒鬼神仪大爲淳正而其文颇多而三归依之后又讽救苦经与清静经至末叚则全以二经之意告戒发遣盖古来不行錬度繁文简节是以可行今錬度之后巳是夜深难以乆逺宣白兼其中戒士夫并僧道之𩔖其辞切直古人朴厚不以爲过行之今则发怒者多矣而古人之文不敢易其势只得别撰传戒一科续于錬度之后庶成一宗区区陋见勉强而成无文采之可观无华丽之可喜然所可知者未至叛道而乱科必不越常而昧理岂敢追古人之万一较之俗用鄙俚之言则颇爲平整辞语不致怪僻庶几临坛易读今自古斋科之外应干杂用科书自始及终尽行重撰并无阙事惟有童子科十王仪不可思议功德之𩔖自古无之兼其典格乖踈言辞浅陋于理不当收用亦不应编入法内用并是遵古典所以措辞立意重述科书不敢背违师㫖若行此古法用此文移读此科书则始终一理对越上帝感通鬼神此心无愧若不行此法移诸他所隐其来历而用其言辞旣不切事情亦失此本意此外只送䰟度桥旧以水养鱼于亭子下取其鱼龙变化传逹符命之意仍于亭子四门各吟偈一首方送䰟度桥縁道家古来科法中未有吟偈之格而近来所用偈子太渉浅近旣有草龙以备传符之仪式则鱼不必用是以并不编入法内天下后世髙人上士覩此书岂无兴念者必能删其冗琐补其踈阙实至愿也上清灵寳大法卷之四十四