一书全仿西人传记之体载述李鸿章一生行事而加以论断使后之读者知其爲人一中国旧文体凡记载一人事迹者或以传或以年谱或以行状类皆记事不下论赞其有之则附于篇末耳然夹叙夹议其例实创自太史公史记伯夷列传屈原列传货殖列传等篇皆是也后人短于史识不敢学之耳着者不敏窃附斯义一四十年来中国大事几无一不与李鸿章有关系故爲李鸿章作传不可不以作近世史之笔力行之着者于时局稍有所见不敢隐讳意不在古人在来者也恨时日太促行箧中无一书可供考证其中记述误谬之处知所不免补而正之愿以异日一平吴之役载湘军事迹颇多似涉枝蔓但淮军与湘军其关系极繁杂不如此不足以见当时之形势读者谅之一中东和约中俄密约义和团和约皆载其全文因李鸿章事迹之原因结果与此等公文关系者甚多故不辞拖沓尽录入之一合肥之负谤于中国甚矣着者与彼于政治上爲公敌其私交亦泛泛不深必非有心爲之作冤词也故书中多爲解免之言颇有与俗论异同者盖作史必当以公平之心行之不然何取乎祸梨枣也英名相格林威尔尝呵某画工曰言勿失吾真相也吾着此书自信不至爲格林威尔所呵合肥有知必当微笑于地下曰孺子知我光绪二十七年十一月既望着者自记天下惟庸人无咎无誉举天下人而恶之斯可谓非常之奸雄矣乎举天下人而誉之斯可谓非常之豪杰矣乎虽然天下人云者常人居其千百而非常人不得其一以常人而论非常人乌见其可故誉满天下未必不爲乡愿谤满天下未必不爲伟人语曰盖棺论定吾见有盖棺后数十年数百年而论犹未定者矣各是其所是非其所非论人者将乌从而鉴之曰有人于此誉之者千万而毁之者亦千万誉之者达其极点毁之者亦达其极点今之所毁适足与前之所誉相消他之所誉亦足与此之所毁相偿若此者何如人乎曰是可谓非常人矣其爲非常之姦雄与爲非常之豪杰姑勿论而要之其位置行事必非可以寻常庸人之眼之舌所得烛照而雌黄之者也知此义者可以读我之李鸿章吾敬李鸿章之才吾惜李鸿章之识吾悲李鸿章之遇李之历聘欧洲也至德见前宰相俾斯麦叩之曰爲大臣者欲爲国家有所尽力而满廷意见与己不合群掣其肘于此而欲行厥志其道何由俾斯麦应之曰首在得君得君既专何事不可爲李鸿章曰譬有人于此其君无论何人之言皆听之居枢要侍近习者常假威福挟持大局若处此者当如之何俾斯麦良久曰苟爲大臣以至诚忧国度未有不能格君心者惟与妇人孺子共事则无如何矣李默然云呜唿吾观于此而知李鸿章胸中块垒牢骚郁抑有非旁观人所能喻者吾之所以责李者在此吾之所以恕李者亦在此自李鸿章之名出现于世界以来五洲万国人士几于见有李鸿章不见有中国一言蔽之则以李鸿章爲中国独一无二之代表人也夫以甲国人而论乙国事其必不能得其真相固无待言然要之李鸿章爲中国近四十年第一流紧要人物读中国近世史者势不得不曰李鸿章而读李鸿章传者亦势不得不手中国近世史此有识者所同认也故吾今此书虽名之爲同光以来大事记可也不宁惟是凡一国今日之现象必与其国前此之历史相应故前史者现象之原因而现象者前史之结果也夫以李鸿章与今日之中国其关系既如此其深厚则欲论李鸿章之人物势不可不以如炬之目观察夫中国数千年来政权变迁之大势民族消长之暗潮与夫现时中外交涉之隐情而求得李鸿章一身在中国之位置孟子曰知人论世世固不易论人亦岂易知耶今中国俗论家往往以平发平捻爲李鸿章功以数次和议爲李鸿章罪吾以爲此功罪两失其当者也昔俾斯麦又尝语李曰我欧人以能敌异种者爲功自残同种以保一姓欧人所不贵也夫平发平捻者是兄与弟阋墙而盐弟之脑也此而可功则爲兄弟者其惧矣若夫吾人积愤于国耻痛恨于和议而以怨毒集于李之一身其事固非无因然苟易地以思当夫乙未二三月庚子八九月之交使以论者处李鸿章之地位则其所措置果能有以优胜于李乎以此爲非毋亦旁观笑骂派之徒快其舌而已故吾所论李鸿章有功罪于中国者正别有在李鸿章今死矣外国论者皆以李爲中国第一人又曰李之死也于中国今后之全局必有所大变动夫李鸿章果足称爲中国第一人与否吾不敢知而要之现今五十岁以上之人三四品以上之官无一可以望李之肩背者则吾所能断言也李之死于中国全局有关系与否吾不敢知而要之现在政府失一李鸿章如虎之丧其伥瞽之失其相前途岌岌愈益多事此又吾之所敢断言也抑吾冀夫外国人之所论非其真也使其真也则以吾中国之大而惟一李鸿章是赖中国其尚有瘳耶西哲有恆言曰时势造英雄英雄亦造时势若李鸿章者吾不能谓其非英雄也虽然是爲时势所造之英雄非造时势之英雄也时势所造之英雄寻常英雄也天下之大古今之久何在而无时势故读一部二十四史如李鸿章其人之英雄者车载斗量焉若夫造时势之英雄则阅千载而未一遇也此吾中国历史所以陈陈相因而终不能放一异彩以震耀世界也吾着此书而感不绝于余心矣史家之论霍光惜其不学无术吾以爲李鸿章所以不能爲非常之英雄者亦坐此四字而已李鸿章不识国民之原理不通世界之大势不知政治之本原当此十九世纪竞争进化之世而惟弥缝补苴偷一时之安不务扩养国民实力置其国于威德完盛之域而仅摭拾泰西皮毛汲流忘源遂乃自足更挟小智小术欲与地球着名之大政治家相角让其大者而争其小者非不尽瘁庸有济乎孟子曰放饭流歠而问无齿决此之谓不知务殆谓是矣李鸿章晚年之着着失败皆由于是虽然此亦何足深责彼李鸿章固非能造时势者也凡人生于一社会之中每爲其社会数千年之思想习俗义理所困而不能自拔李鸿章不生于欧洲而生于中国不生于今日而生于数十年以前先彼而生并彼而生者曾无一能造时势之英雄以导之翼之然则其时其地所孕育之人物止于如是固不能爲李鸿章一人咎也而况乎其所遭遇又并其所志而不能尽行哉吾故曰敬李之才惜李之识而悲李之遇也但此后有袭李而起者乎其时势既已一变则其所以爲英雄者亦自一变其勿复以吾之所以恕李者而自恕也欲评骘李鸿章之人物则于李鸿章所居之国与其所生之时代有不可不熟察者两事一曰李鸿章所居者乃数千年君权专制之国而又当专制政体进化完满达于极点之时代也二曰李鸿章所居者乃满洲人入主中夏之国而又当混一已久汉人权利渐初恢复之时代也论者动曰李鸿章近世中国之权臣也吾未知论者所谓权臣其界说若何虽然若以李鸿章比诸汉之霍光曹操明之张居正与夫近世欧美日本所谓立宪君主国之大臣则其权固有迥不相俟者使鸿章而果爲权臣也以视古代中国权臣专擅威福挟持人主天下侧目危及社稷而鸿章乃匪躬蹇蹇无所觊觎斯亦可谓纯臣也矣使鸿章而果爲权臣也以视近代各国权臣风行雷厉改革庶政操纵如意不避怨嫌而鸿章乃委靡因循畏首畏尾无所成就斯亦可谓庸臣也矣虽然李鸿章之所处固有与彼等绝异者试与读者燃犀列炬上下古今而一论之中国爲专制政体之国天下所闻知也虽然其专制政体亦循进化之公理以渐发达至今代而始完满故权臣之权迄今而剥蚀几尽溯夫春秋战国之间鲁之三桓晋之六卿齐之陈田爲千古权臣之巨魁其时纯然贵族政体大臣之于国也万取千焉千取百焉枝强伤榦势所必然矣洎夫两汉天下爲一中央集权之政体既渐发生而其基未固故外戚之祸特甚霍邓窦梁之属接踵而起炙手可热王氏因之以移汉祚是犹带贵族政治之余波焉苟非有阀阅者则不敢觊觎大权范晔后汉书论张奂皇甫规之徒功定天下之半声驰四海之表俯仰顾盼则天命可移而犹鞠躬狼狈无有悔心以是归功儒术之效斯固然矣然亦贵族柄权之风未衰故非贵族者不敢有异志也斯爲权臣之第一种类及董卓以后豪杰蜂起曹操乘之以窃大位以武功而爲权臣者自操始此后司马懿桓温刘裕萧衍陈霸先高欢宇文泰之徒皆循斯轨斯爲权臣之第二种类又如秦之商鞅汉之霍光诸葛亮宋之王安石明之张居正等皆起于布衣无所凭借而以才学结主知委政受成得行其志举国听命权倾一时庶几有近世立宪国大臣之位置焉此爲权臣之第三种类其下者则巧言令色献媚人主窃弄国柄荼毒生民如秦之赵高汉之十常侍唐之卢杞李林甫宋之蔡京秦桧韩侘胄明之刘瑾魏忠贤穿窬斗筲无足比数此爲权臣之第四种类以上四者中国数千年所称权臣略尽于是矣要而论之愈古代则权臣愈多愈近代则权臣愈少此其故何也盖权臣之消长与专制政体之进化成比例而中国专制政治之发达其大原力有二端一由于教义之浸淫二由于雄主之布划孔子鉴周末贵族之极敝思定一尊以安天下故于权门疾之滋甚立言垂教三致意焉汉兴叔孙通公孙弘之徒缘饰儒术以立主威汉武帝表六艺黜百家专弘此术以化天下天泽之辨益严而世始知以权臣爲诟病尔后二千年来以此义爲国民教育之中心点宋贤大扬其波基础益定凡缙绅上流束身自好者莫不兢兢焉义理既入于人心自能消其枭雄跋扈之气束缚于名教以就围范若汉之诸葛唐之汾阳及近世之曾左以至李鸿章皆受其赐者也又历代君主鉴兴亡之由讲补救之术其法日密一日故贵族柄权之迹至汉末而殆绝汉光武宋艺祖之待功臣优之厚秩解其兵柄汉高祖明太祖之待功臣摭其疑似夷其家族虽用法宽忍不同而削权自固之道则一也洎乎近世天下一于郡县采地断于世袭内外彼此互相牵制而天子执长鞭以笞畜之虽复侍中十年开府千里而一诏朝下印绶夕解束手受吏无异匹夫故居要津者无所几幸惟以持盈保泰守身全名相劝勉岂必其性善于古人哉亦势使然也以此两因故桀黠者有所顾忌不敢肆其志天下借以少安焉而束身自爱之徒常有深渊薄冰之戒不欲居嫌疑之地虽有国家大事明知其利当以身任者亦不敢排群议逆上旨以当其冲谚所谓做一日和尚撞一日钟者满廷人士皆守此主义焉非一朝一夕之故所由来渐矣逮于本朝又有特别之大原因一焉本朝以东北一部落崛起龙飞入主中夏以数十万之客族而驭数万万之主民其不能无彼我之见势使然也自滇闽粤三藩以降将开府成尾大不掉之形竭全力以克之而后威权始统于一故二百年来惟满员有权臣而汉员无权臣若鳖拜若和珅若肃顺端华之徒差足与前代权门比迹者皆满人也计历次军兴除定鼎之始不俟论外若平三藩平准噶尔平青海平回部平哈萨克布鲁特敖罕巴达克爱鸟罕平西藏廓尔喀平大小金川平苗平白莲教天理教平喀什噶尔出师十数皆用旗营以亲王贝勒或满大臣督军若夫平时内而枢府外而封疆汉人备员而已于政事无有所问如顺治康熙间之洪承畴雍正干隆间之张廷玉虽位尊望重然实一弄臣耳自余百僚更不足道故自咸丰以前将相要职汉人从无居之者及洪杨之发难也赛尚阿琦善皆以大学士爲钦差大臣率八旗精兵以远征迁延失机令敌坐大至是始知旗兵之不可用而委任汉人之机乃发于是矣故金田一役实满汉权力消长之最初关头也及曾胡诸公起于湘鄂爲平江南之中坚然犹命官文以大学士领钦差大臣当时朝廷虽不得不倚重汉人然岂能遽推心于汉人哉曾胡以全力交欢官文每有军议奏事必推爲首署遇事归功报捷之疏待官乃发其挥谦固可敬其苦心亦可怜矣试一读曾文正集自金陵克捷以后战战兢兢若芒在背以曾之学养深到犹且如是况李鸿章之自信力犹不及曾者乎吾故曰李鸿章之地位比诸汉之霍光曹操明之张居正与夫近世欧洲日本所谓立宪君主国之大臣有迥不相俟者势使然也且论李鸿章之地位更不可不明中国之官制李鸿章历任之官则大学士也北洋大臣也总理衙门大臣也商务大臣也江苏巡抚湖广两江两广直隶总督也自表面上观之亦可谓位极人臣矣虽然本朝自雍正以来政府之实权在军机大臣故一国政治上之功罪军机大臣当负其责任之大半虽李鸿章之爲督抚与寻常之督抚不同至若举近四十年来之失政皆归于李之一人则李固有不任受者矣试举同治中兴以来军机大臣之有实力者如下第一文祥沈桂芬时代同治初年第二李鸿藻翁同龢时代同治末年及光绪初年第三孙毓汶徐用仪时代光绪十年至光绪廿年第四李鸿藻翁同龢时代光绪廿一年至光绪廿四年第五刚毅荣禄时代光绪廿四年至今案观此表亦可观满汉权力消长之一斑自发捻以前汉人无真执政者文文忠汲引沈文定实爲汉人掌政权之嚆矢其后李文正翁师传孙徐两尚书继之虽其人之贤否不必论要之同治以后不特封疆大吏汉人居其强半即枢府之地实力亦骤增焉自戊戌八月以后形势又一变矣此中消息言之甚长以不关此书本旨不具论由此观之则李鸿章数十年来共事之人可知矣虽其人贤否才不才未便细论然要之皆非与李鸿章同心同力同见识同主义者也李鸿章所诉于俾斯麦之言其谓是耶其谓是耶而况乎军机大臣之所仰承风旨者又别有在也此吾之所以爲李鸿章悲也抑吾之此论非有意袒李鸿章而爲之解脱也即使李鸿章果有实权尽行其志吾知其所成就亦决无以远过于今日何也以鸿章固无学识之人也且使李鸿章而真爲豪杰则凭借彼所固有之地位亦安在不能继长增高广植势力以期实行其政策于天下彼格兰斯顿俾斯麦亦岂无阻力之当其前者哉是故固不得爲李鸿章作辩护人也虽然若以中国之失政而尽归于李鸿章一人李鸿章一人不足惜而彼执政误国之枢臣反得有所诿以辞斧钺而我四万万人放弃国民之责任者亦且不复自知其罪也此吾于李鸿章之地位所以不得置辩也若其功罪及其人物如何请于末简纵论之李鸿章字渐甫号少荃安徽庐州府合肥县人父名进文母沈氏有子四人瀚章官至两广总督鹤章昭庆皆从军有功鸿章其仲也生于道光三年癸未正月五日幼受学于寻常塾师治帖括业年二十五成进士入翰林实道光二十七年丁未也李鸿章之初生也值法国大革命之风潮已息绝世英雄拿破仑窜死于绝域之孤岛西欧大陆之波澜既已平复列国不复自相侵掠而惟务养精蓄锐以肆志于东方于是数千年一统垂裳之中国遂日以多事伊犁界约与俄人违言于北鸦片战役与英人肇衅于南当世界多事之秋正举国需才之日加以瓦特氏新发明汽机之理艨艟轮舰沖涛跋浪万里缩地天涯比邻苏伊士河开凿功成东西相距骤近西力东渐奔腾澎湃如狂飈如怒潮啮岸砰崖黯日蚀月遏之无可遏抗之无可抗盖自李鸿章有生以来实爲中国与世界始有关系之时代亦爲中国与世界交涉最艰之时代翻观国内之情实则自干隆以后盛极而衰民力凋敝官吏骄横海内日以多事干隆六十年遂有湖南贵州红苗之变嘉庆元年白莲教起蔓延及于五省前后九年耗军费二万万两乃仅平之同时海寇蔡牵等窟穴安南侵扰两广闽浙诸地大肆蹂躏至嘉庆十五年仅获戡定而天理教李文成林清等旋起震扰山东直隶陕西亦有箱贼之警道光间又有回部张格尔之乱边境骚动官军大举征伐亘七年仅乃底定盖当嘉道之间国力之疲弊民心之蠢动已甚而举朝醉生梦死之徒犹复文恬武熙太平歌舞水深火热无所告诉有识者固稍忧之矣抑中国数千年历史流血之历史也其人才杀人之人才也历观古今以往之迹惟乱世乃有英雄而平世则无英雄事势至道咸末叶而所谓英雄乃始磨刀霍霍以待日月之至矣盖中国自开辟以来无人民参与国政之例民之爲官吏所凌逼憔悴虐政无可告诉者其所以抵抗之术只有两途小则罢市大则作乱此亦情实之无可如何者也而又易姓受命视爲故常败则爲寇成则爲王汉高明太皆起无赖今日盗贼明日神圣惟强是祟他靡所云以此习俗以此人心故历代揭竿草泽之事不绝于史简其间承平百数十年者不过经前次祸乱屠戮以后人心厌乱又户口顿少谋生较易或君相御下有术以小恩小惠侥结民望弥缝补苴聊安一时而已实则全国扰乱之种子无时间绝稍有罅隙即复承起故数千之史传实以脓血充塞以肝脑涂附此无可爲讳者也本朝既能兴关外入主中华以我国民自尊自大蔑视他族之心自不能无所芥蒂故自明亡之后其遗民即有结爲秘密党会以图恢复者二百余年不绝蔓延于十八行省所在皆是前此虽屡有所煽动面英主继踵无所得逞郁积既久必有所发及道咸以后官吏之庸劣不足惮既已显着而秕政稠叠国耻纷来热诚者欲扫雰雾以立新猷桀黠者欲乘利便以觊非分此殆所谓势有必至理有固然者耶于是一世之雄洪秀全杨秀清李秀成因之而起于是一世之雄曾国藩左宗棠李鸿章等因之而起鸿章初以优贡客京师以文学受知于曾国藩因师事焉日夕过从讲求义理经世之学毕生所养实基于是及入翰林未三年而金田之乱起洪秀全以一匹夫揭竿西粤仅二年余遂乃蹂躏全国之半东南名城相继陷落土崩瓦解有岌岌不可终日之势时鸿章适在安徽原籍赞巡抚福济及吕贤基事时庐州已陷敌兵分据近地爲犄角之势福济欲复庐州不能得志鸿章乃建议先取含山巢县以绝敌援福济即授以兵遂克二县于是鸿章知兵之名始着时咸丰四年十二月也当洪秀全之陷武昌也曾国藩以礼部侍郎丁忧在籍奉旨帮办团练慨然以练劲旅靖大难爲己任于是湘军起湘军者淮军之母也是时八旗绿营旧兵皆窳惰废弛怯懦阘冗无所可用其将校皆庸劣无能暗弱失职国藩深察大局知非扫除而更张之必不奏效故延揽人才统筹全局坚忍刻苦百折不挠恢复之机实始于是秀全既据金陵骄汰渐生内相残杀腐败已甚使当时官军得人以实力捣之大难之平指顾间事耳无如官军之骄汰腐败更甚于敌咸丰六年向荣之金陵大营一溃十年和春张国梁之金陵大营再溃驯至江浙相继沦陷敌氛更甚于初年加以七年丁未以来与英国开衅当张国梁和春阵亡之时即英法联军入北京烧圆明园之日天时人事交侵洊逼盖至是而祖宗十传之祚不绝者如线矣曾国藩虽治兵十年然所任者仅上游之事固由国藩深算慎重不求急效取踏实地步节节进取之策亦由朝廷委任不专事权不一未能尽行其志也故以客军转战两湖江皖等省其间爲地方大吏掣肘失机者不一而足是以功久无成及金陵大营之再溃朝廷知舍湘军外无可倚重十年四月乃以国藩署两江总督旋实授并授钦差大臣督办江南军务于是兵饷之权始归于一乃得与左李诸贤合力以图苏皖江浙大局始有转机李鸿章之在福济幕也福尝疏荐道员郑魁士沮之遂不得授当时谣诼纷坛谤渎言屡起鸿章几不能自立于乡里后虽授福建延邵建遗缺道而拥虚名无官守及咸丰八年曾国藩移师建昌鸿章来谒遂留幕中九年五月国藩派调湘军之在抚州者旧部四营新募五营使弟国荃统领之赴景德镇助剿而以鸿章同往参赞江西肃清后复随曾国藩大营两年有奇十年国藩督两江议兴淮阳水师请补鸿章江北司道未行复荐两淮运使疏至文宗北行不之省是时鸿章年三十八怀才郁抑抚髀蹉跎者既已半生自以爲数奇不复言禄矣呜唿此天之所以厄李鸿章欤抑天之所以厚李鸿章欤彼其偃蹇颠沛十余年所以练其气老其才以爲他日担当大事之用而随赞曾军数年中又鸿章最得力之实验学校而终身受其用者也秦末之乱天下纷扰豪杰云起及项羽定霸后而韩信始出现汉末之乱天下纷扰豪杰云起及曹操定霸后而诸葛亮始出现自古大伟人其进退出处之间天亦若有以靳之必待机会已熟持满而发莫或使之若或使之谢康乐有言诸公生天虽在灵运先成佛必居灵运后吾观中兴诸大臣其声望之特达以李鸿章爲最迟而其成名之高当国之久亦以李鸿章爲最盛事机满天下时势造英雄李鸿章固时代之骄儿哉当咸丰六七年之交敌氛之盛达于极点而官军凌夷益甚庙算动摇无定各方面大帅互相猜忌加以军需缺乏司农仰屋惟恃各省自筹饷项支支节节弥东补西以救一日之急当此之时虽有大忠雄才其不能急奏肤功事理之易明也于是乎出万不得已之策而採用欧美军人助剿之议起先是洪杨既据南京蹂躏四方十八行省无一寸干凈土经历十年不克戡定北京政府之无能力既已暴着于天下故英国领事及富商之在上海者不持不目洪秀全爲乱贼而已且视之于欧洲列国之民权革命党同一例以文明友交待之间或供给其军器弹药粮食其后洪秀全骄侈满盈互相残杀内治废弛日甚一日欧美识者审其举动乃知其所谓太平天国所谓四海兄弟所谓平和博爱所谓平等自由皆不过外面之假名至其真相实于中国古来历代之流寇毫无所异因确断其不可以定大业于是英法美各国皆一变其方针咸欲爲北京政府假借兵力以助勘乱具述此意以请于政府实咸丰十年事也而俄罗斯亦欲遣海军小舰队运载兵丁若干溯长江以助剿俄公使伊格那面谒恭亲王以述其意按欧美诸邦是时新通商于中国必其不欲中国之扰乱固也故当两军相持历年不决之际彼等必欲有所助以冀速定而北京政府之腐败久已爲西人所厌惮其属望于革命军者必加厚亦情势之常矣彼时欧美诸国右投则官军胜左投则敌军胜胜败之机间不容发使洪秀全而果有大略具卓识内修厥政外谙交涉速与列国通商定约因假其力以定中原天下事未可知也竖子不悟内先腐败失交树敌终爲夷戮不亦宜乎而李文忠等之功名亦于此成矣时英法联军新破北京文宗远在热河虽和议已定而猜忌之心犹盛故恭亲王关于借兵助剿之议不敢专断一面请之于行在所一面询诸江南江北钦差大臣曾国藩袁甲三及江苏巡抚薛焕浙江巡抚王有龄等使具陈其意见当时极力反对之谓有百害而无一利者惟江北钦差大臣袁甲三薛焕虽不以爲可而建议雇印度兵使防卫上海及其附近并请以美国将官华尔白齐文爲队长曾国藩覆奏其意亦略相同谓当中国疲弊之极外人以美意周旋不宜拂之故当以温言答其助剿之盛心而缓其出师来会之期日一面利用外国将官以收剿贼之实效于是朝廷依议谢绝助剿而命国藩任聘请洋弁训练新兵之事此实常胜军之起点而李鸿章勋名发轫之始大有关系者也华尔者美国纽约人也在本国陆军学校卒业爲将官以小罪去国潜匿上海当咸丰十年洪军蹂躏江苏苏常俱陷上海候补道杨坊知华尔沈毅有才荐之于布政使吴煦煦乃请于美领事赦其旧罪使募欧美人愿爲兵者数十人益以中国应募者数百使训练之以防卫苏沪其后屡与敌战常能以少击众所向披靡故官军敌军皆号之曰常胜军常胜军之立实在李鸿章未到上海以前也今欲叙李鸿章之战绩请先言李鸿章立功之地之形势江浙两省中国财赋之中坚也无江浙则是无天下故争兵要则莫如武汉争饷源则莫如苏杭稍明兵略者所能知也洪秀全因近来各地官军声势颇振非复如前日之所可蔑视且安庆新克复金陵之势益孤乃遣其将李秀成李世贤等分路扰江浙以牵制官军之兵力秀成军锋极锐萧山绍兴宁波诸暨杭州皆连陷浙抚王有龄死之江苏城邑扰陷殆遍避乱者群集于上海安庆克复之后湘军声望益高曩者廷臣及封疆大吏有不慊于曾国藩者皆或死或罢以故征剿之重任全集于国藩之一身屡诏敦促国藩移师东指规复苏常杭失陷郡县五日之中严谕四下国藩既奏荐左宗棠专办浙江军务而江苏绅士钱鼎铭等复于十月以轮船溯江赴安庆而谒国藩哀乞遣援谓吴中有可乘之机而不能持久者三端曰乡团曰枪船曰内应是也有仅完之土而不能持久者三城曰镇江曰湖州曰上海是也国藩见而悲之时饷乏兵单楚军无可分拨乃与李鸿章议期以来年二月济师十一月有旨询苏帅于国藩国藩以李鸿章对且请酌拨数千军使驰赴下游以资援剿于是鸿章归庐州募淮勇既到安庆国藩爲定营伍之法器械之用薪粮之数悉仿湘勇章程亦用楚军营规以训练之先是淮南迭爲发捻所蹂躏居民大困惟合肥县志士张树声树珊兄弟周盛波盛传兄弟及潘鼎新刘铭传等自咸丰初年即练民团以卫乡里筑堡垒以防寇警故安徽全省糜烂而合肥独完李鸿章之始募淮军也因旧团而加以精练二张二周潘刘咸从焉淮人程学启者向在曾国荃部下官至参将智勇绝伦国藩特选之使从鸿章其后以勇敢善战名冠一时又淮军之初成也国藩以湘军若干营爲之附援而特于湘将中选一健者统之受指挥于鸿章麾下即郭松林是也以故淮军名将数程郭刘潘二张二周二月淮军成凡八千人拟濒江而下傍贼垒冲过以援镇江计未决二十八日上海官绅筹银十八万两雇轮船七艘驶赴安庆奉迎乃定以三次载赴上海三月三十日鸿章全军抵沪得旨署理江苏巡抚以薛焕爲通商大臣专办交涉事件此时常胜军之制尚未整备华尔以一客将督五百人守松江是年正月敌众万余人来犯松江围华尔数十匝华尔力战破之及鸿章之抵上海也华尔所部属焉更募华人壮勇附益之使加训练其各兵勇俸给比诸湘淮各军加厚自是常胜军之用始得力矣松江府者在苏浙境上提督驻札之地而江苏之要冲也敌军围攻之甚急李鸿章乃使常胜军与英法防兵合攻松江南之金山卫及奉贤县淮军程学启刘铭传郭松林潘鼎新诸将攻松江东南之南汇县敌兵力斗英法军不支退却嘉定县又陷敌乘胜欲进迫上海程学启邀击大破之南汇之敌将吴建瀛刘玉林等开城降川沙厅敌军万余又来犯刘铭传固守南汇大破之遂复川沙厅然敌势犹雄劲不屈以一队围松江青浦以一队屯广福塘桥集于泗滨以窥新桥五月程学启以孤军屯新桥当巨敌之冲连日被围甚急鸿章闻之自提兵赴援与敌军遇于徐家汇奋斗破之学启自营中望见鸿章帅旗遽出营夹击大捷斩首三千级俘馘四百人降者千余敌军之屯松江府外者闻报震骇急引北走围遂解沪防解严淮军之初至上海也西人见其衣帽之粗陋窃笑嗤之鸿章徐语左右曰军之良窳岂在服制耶须彼见吾大将旗鼓自有定论耳至是欧美人见淮军将校之勇毅纪律之整严莫不改容起敬而常胜军之在部下者亦始帖然服李之节制矣当时曾国藩既以独力拜讨贼之大命任重责专无所旁贷无所掣肘于是以李鸿章图苏左宗棠图浙曾国荃图金陵金陵敌之根据地也而金陵与江浙两省实相须以成其雄故非扫荡江苏之敌军则金陵不能坐困而非攻围金陵之敌巢则江苏亦不能得志当淮军之下沪也曾国荃与杨载福彭玉麟等谋以水陆协进破长江南北两岸之敌垒四月国荃自太平府沿流下长江拔金柱关夺东梁山营寨更进克秣陵关三汊河江心洲蒲包洲五月遂进屯金陵城外雨花台实李鸿章解松江围之月也故论此役之战绩当知湘军之能克金陵歼巨敌非曾国荃一人之功实由李鸿章等断其枝叶使其饷源兵力成孤立之势而根干不得不坐凋淮军之能平全吴奏肤功亦非李鸿章一人之功实由曾国荃等捣其巢灾使其雄帅骁卒有狼顾之忧而军锋不得不坐顿东坡句云江山如画一时多少豪杰同治元二年间亦中国有史以来之一大观矣李秀成者李鸿章之劲敌而敌将中后起第一人也洪秀全之初起也其党中杰出之首领曰东王杨秀清南王冯云山西王萧朝贵北王韦昌辉翼王石达开当时号爲五王既而冯萧战死于湖南杨韦金陵争权互相屠杀石达开独有大志不安其位别树一帜横行湖南江西广西贵州四川诸省于是五王俱尽咸丰四五年之间官军最不振而江南之敌势亦浸衰矣李秀成起于小卒位次微末当金陵割据以后尚不过杨秀清帐下一服役童子然最聪慧明敏富于谋略胆气绝伦故洪氏末叶得以扬余烬簸浩劫使官军疲于奔命越六七载而后定者皆秀成与陈玉成二人之力也玉成纵横长江上游起台飓于豫皖湘鄂秀成出没长江下口激涛浪于苏杭常扬及玉成既死而洪秀全所倚爲柱石者秀成一人而已秀成既智勇绝人且有大度仁爱驭下能得士心故安庆虽克复而下游糜烂滋甚自曾军合围雨花台之后而于江苏地方及金陵方面之各战使李鸿章曾国荃费尽心力以非常之鉅价仅购得战胜之荣誉者惟李秀成之故放语李鸿章者不可不知李秀成李鸿章自南汇一役以后根基渐定欲与金陵官军策应牵制敌势选定进攻之策是岁七月使程学启郭松林等急攻青浦县城拔之并发别军驾汽船渡海攻浙江绍兴府之余姚县拔之八月李秀成使谭绍洸拥众十余万犯北新泾刘铭传邀击大破之敌遂退保苏州其月淮军与常胜军共入浙江攻慈溪县克之是役也常胜军统领华尔奋战先登中弹贯胸卒遗命以中国衣冠殓美国人白齐文代领常胜军是岁夏秋之变江南疠疫流行官军死者枕籍李秀成乘之欲解金陵之围乃以闰八月选苏州常州精兵十余万赴金陵围曾国荃大营以西洋开花大炮数十门并力轰击十五昼夜官军殊死战气不稍挫九月秀成复使李世贤自浙江率众十余万合围金陵攻击益剧曾国藩闻报大忧之急征援于他地然当时浙江及江北各方面之官军皆各有直接之责任莫能赴援此役也实军兴以来两军未曾有之剧战也当时敌之大军二十余万而官军陷于重围之中者不过三万余且将卒病死战死及负伤者殆过半焉而国荃与将士同甘苦共患难相爱如家人父子故三军乐爲效死所以能抗十倍之大敌以成其功也秀成既不能拔又以江苏地面官军之势渐振恐江苏失而金陵亦不能独全十月遂引兵退雨花台之围乃解按自此役以后洪秀全之大事去矣夫顿兵于坚城之下兵家所大忌也向荣和春既两度以此致败故曾文正甚鉴之甚慎之瞥忠襄之始屯雨花台文正屡戒焉及至此役外有十倍强悍之众内有穷困决死之寇官军之危莫此爲甚乃敌军明知官军之寡单如此其疮痍又如彼而卒不敢肉薄突入决一死命以徼非常之功于俄顷而顾亏此一篑忽焉引去遂致进退失据随以灭亡何也盖当时敌军将帅富贵已极骄侈淫溢爱惜生命是以及此此亦官军所始念不及也曾文正曰凡军最忌暮气当道咸之交官军皆暮气而贼军皆朝气及同治初元贼军皆暮气而官军皆朝气得失之林皆在于是谅哉言乎以李秀成之贤犹且不免若洪秀全者冢中枯骨更何足道所谓灭六国者六国也非秦也族秦者秦也非天下也殷鉴不远有志于天下者其可以戒矣洪秀全以市井无赖一朝崛起不数岁而蹂躏天下之半不能以彼时风驰云卷争大业于汗马之上遂乃苟安金陵视爲安乐窝潭潭府第真陈涉之流亚哉株守一城坐待围击故向荣和春之溃非洪秀全自有可以不亡之道特其所遇之敌亦如唯之与阿相去无几故得以延其残喘云尔呜唿曾洪兴废之间天耶人耶君子曰人也又按此役爲湘淮诸将立功之最大关键非围金陵则不能牵江浙之敌军而李文忠新造之军难遽制胜非攻江浙则不能解金陵之重围而曾忠襄久顿之军无从保全读史者不可不于此着眼焉李秀成之围金陵也使其别将谭绍洸陈炳文留守苏州九月绍洸等率众十余万分道自金山大仓而东淮军诸将防之战于三江口四江口互有胜败敌复沿运河设屯营亘数十里驾浮桥于运河及其支流以互相往来进攻黄渡围四江口之官军甚急九月廿二日鸿章部署诸将攻其本营敌强悍善战淮军几不支刘铭传郭松林程学启等身先士卒挥剑奋斗士气一振大破之擒斩万余人四江口之围解常胜军统领华尔之死也白齐文以资格继其任白氏之爲人与华氏异盖权谋黠猾之流也时见官军之窘蹙乃窃通款于李秀成十月谋据松江城爲内应至上海胁迫道台杨坊要索军资巨万不能得遂殴打杨道掠银四万两而去事闻李鸿章大怒立与英领事交涉黜白齐文使偿所攫金而以英国将官戈登代之常胜军始复爲用时同治二年二月也此实爲李鸿章与外国办交涉第一事其决断强硬之慨论者韪之白齐文黜后欲杀之而爲美领事所阻遂放之复降于李秀成爲其参谋多所策画然规模狭隘盖劝秀成弃江浙斩其桑茶毁其庐舍而后集兵力北向据秦晋齐豫中原之形势以控制东南其地爲官军水师之力所不及可成大业云云秀成不听白齐文又爲敌军购买军械窃掠汽船得新式炮数门献之秀成以故苏州之役官军死于宝带桥者数百人其后不得志于秀成复往漳州投贼中卒爲郭松林所擒死先是曾国藩获敌军谍者得洪秀全与李秀成手谕谓湖南北及江北今正空虚使李秀成提兵二十万先陷常熟一面攻扬州一面窥皖楚国藩乃驰使李鸿章使先发制之谓当急取太仓州以扰常熟牵制秀成使不得赴江北鸿章所见适同同治二年二月乃下令常熟守将使死守待援而遣刘铭传潘佩新张树珊率所部驾轮船赴福山与敌数十战皆捷别遣程学启李鹤章攻太仓昆山县以分敌势而使戈登率常胜军与淮军共攻福山拔之常熟围解三月克复太仓昆山擒敌七千余程学启之功最伟戈登自此益敬服学启焉五月李秀成出无钖与五部将拥水陆兵数十万图援江阴据常熟李鸿章遣其弟鹤章及刘铭传郭松林等分道御之铭传松林与敌之先锋相遇击之获利然敌势太盛每战死伤相当时敌筑连营于运河之涯北自北漍南至张泾桥东自陈市西至长寿纵横六七十里垒堡百数皆扼运河之险尽毁桥梁备炮船于河上水陆策应形势大炽鹤章与铭传谋潜集材木造浮桥夜半急渡河袭敌破敌营之在北漍者三十二郭松林亦进击力战破敌营之在南漍者三十五周盛波之部队破敌营之在麦市桥者二十三敌遂大溃死伤数万河爲不流擒其酋将百余人马五百匹船二十艘兵器弹药粮食称是自是顾山以西无敌踪淮军大振六月吴江敌将望风降程学启率水陆万余人与铭传谋复苏州进破花径港降其守将屯潍亭七月李鸿章自将克复太湖厅向苏州进发先使铭传攻江阴敌之骁将陈坤书均湖南湖北山东四大股十余万众并力来援鸿章铭传亲觇敌势见其营垒大小棋列西自江滨东至山口乃定部署勐进攻之敌抵抗甚力相持未下既而城中有内变者开门纳降江阴复时程学启别屯苏州附近连日力战前后凡数十捷敌垒之在宝带桥五龙桥蠡口黄埭浒关王瓜泾十里亭虎邱观音庙者十余处皆陷而郭松林之军亦大捷于新塘桥斩伪王二名杀伤万余人夺船数百艘敌水军爲之大衰李秀成痛愤流涕不能自胜自是淮军威名震天下敌军大挫后李秀成大举图恢复使其部将纠合无钖溧阳宜兴等处众八万余船千余只出运河口而自率精锐数千据金匮援苏州互相策应与官军连战互有胜败十月十九日李鸿章亲督军程学启戈登爲先锋进迫苏州城苦战剧烈遂破其外郭秀成及谭绍洸等引入内城死守不屈既而官军水陆并进合围三面城中粮尽众心疑惧其裨将郜云官等猜疑携贰遂通款于程学启乞降于是学启与戈登亲乘轻舸造城北之阳澄湖与云官等面订降约使杀秀成绍洸以献许以二品之赏戈登爲之保人故云官等不疑然卒不忍害秀成乃许斩绍洸而别李秀成微觉其谋然事已至此无可奈何乃乘夜出城去甘四日谭绍洸以事召云官于帐中云官乃与晓将汪有爲俱见绍洸即刺杀之并掩击其亲军千余人遂开门降廿五日云官等献绍洸首请程学启入城验视其降酋之列衔如下一纳王郜云官二比王伍贵文三康王汪安均四宁王周文佳五天将军范起发六天将军张大洲七天将军汪环武八天将军汪有爲当时此八将所部兵在城中者尚十余万人声势汹汹程学启既许以总兵副将等职至是求如约学启细察此八人谓狼子野心恐后不可制乃与李鸿章密谋设宴大飨彼等于坐舰号炮一响伏兵起而骈戮之并杀余党之强御者千余余众俱降苏州定鸿章以功加太子少保先是八酋之降也戈登实爲保人至是闻鸿章之食言也大怒欲杀鸿章以偿其罪自携短铳以觅之鸿章避之不敢归营数日后怒渐解乃止按李文忠于是有惭德矣夫杀降已爲君子所不取况降而先有约且有保人耶故此举有三罪焉杀降背公理一也负约食言二也欺戈登负友人三也戈登之切齿痛恨至欲弒刃其腹以泄大忿不亦宜乎虽彼鉴于苗沛霖李世忠故事其个或有所大不得已者存而文忠生平好用小智小术亦可以见其概矣苏州之克复实江南戡定第一关键也先是曾国荃左宗棠李鸿章各以孤军东下深入重地彼此不能联络策应故力甚单而势甚危苏州之捷李鸿章建议统筹全局欲乘胜进入浙地与曾左两军互相接应合力大举是爲官军最后结果第一得力之着十一月刘铭传郭松林李鸿章进攻无钖拔之擒斩其将黄子隆父子于是鸿章分其军爲三大部队其甲队自率之乙队程学启率之入浙拔平湖乍浦澉浦海盐嘉善迫嘉兴府左宗棠之军亦进而与之策应入杭州界攻余杭县屡破敌军丙队刘铭传郭松林等率之与常胜军共略常州大捷克复宜兴荆溪擒敌将黄靖忠鸿章更使郭松林进攻溧阳降之时敌将陈坤书有众十余万据常州府张其翼以捣官军之后背李鸿章与刘铭传当之敌军大盛官军颇失利坤书又潜兵迂入江苏腹地出没江阴常熟福山等县江阴无钖戒严江苏以西大震李鸿章乃使刘铭传独当常州方面而急召郭松林弃金坛昼夜疾赴归援苏州又使李鹤章急归守无钖杨鼎勋张树声率别军扼江阴之青阳焦阴断敌归路时敌军围常熟益急苦战连日仅支又并围无钖李鸿章婴壁固守几殆数日郭松林援军至大战破敌围始解松林以功授福山镇总兵先是程学启围嘉兴极急城中守兵锋锐相当两军死伤枕籍二月十九日学启激励将士欲速拔之躬先陷阵越浮桥肉搏梯城城上敌兵死守弹丸如雨忽流弹中学启左脑仆部将刘士奇见之立代主将督军先登入城士卒怒愤勇气百倍而潘鼎新刘秉璋等亦水陆交进遂拔嘉兴程学启被伤后卧疗数旬遂不起以三月十日卒予谥忠烈李鸿章痛悼流涕嘉兴府之克复也杭州敌焰大衰遂以二月二十三日敌大队乘夜自北门脱出左军以三月二日入杭州城至是苏军与浙军之连络全通势始集矣程学启之卒也鸿章使其部将王永胜刘士奇分领其众与郭松林会自福山镇进击沙山连战破之至三河口斩获二万人鸿章乃督诸军合围常州使刘铭传击其西北破之郭松林攻陈桥渡大营破之张树声周盛波郑国櫆等袭河边敌营廿余皆破之败军溃走欲还入城陈坤书拒之故死城下者不可胜数三月甘二日李军进迫常州城以大炮及炸药轰城城崩数十丈选死士数百人梯以登陈坤书骁悍善战躬率悍卒出战拒之修补缺口官军死者数百人鸿章愤怒督众益治攻具筑长围连日勐攻两军创鉅相当经十余日李鸿章自督阵刘铭传郭松林刘士奇王永胜等身先士卒奋战登城敌始乱陈坤书犹不屈与其将费天将共率悍党叱咤巷战松林遂力战擒坤书天将亦爲盛波所擒铭传大唿传令投兵器降者赦之立降万余官军死者亦千数常州遂复时四月六日也至是江苏军与金陵军之联络全通江苏全省中除金陵府城内无一敌踪矣自壬戌春二月李鸿章率八千人下上海统领淮军常胜军转斗各地大小数十战始于松江终于嘉兴常州凡两周岁至同治三年甲子夏四月平吴功成按李鸿章平吴大业因由淮军部将骁勇坚忍而其得力于华尔戈登者实多不徒常胜军之战胜攻取而已当时李秀成智勇绝伦军中多用西式枪炮程刘郭周张潘诸将虽善战不过徒恃天禀之勇谋而未晓新法之作用故淮军初期与敌相遇屡爲所苦李鸿章有鉴于是故诸将之取法常胜军利用其器械者亦不少焉而左宗棠平浙之功亦得力于法国将官托格比吉格尔之徒甚多本朝之绝而复续盖英法人大有功焉彼等之意欲借以永保东亚和平之局而爲商务之一乐园也而岂料其至于今日犹不先自振而将来尚恐不免有在其后乎先是曾国荃军水陆策应围金陵既已二稔至甲子正月拔钟山之石垒敌失其险外围始合内外不通粮道已绝城中食尽洪秀全知事不可爲于四月二十七日饮药死诸将拥立其子洪福当时官军尚未之觉朝旨屡命李鸿章移江苏得胜之师助剿金陵曾国荃以爲城贼既疲粮弹俱尽歼灭在即耻借鸿章之力而李鸿章亦不顾分曾之功深自抑退乃托言盛暑不利用火器固辞不肯进军朝廷不喻鸿章之旨再三敦促国荃闻之忧愤不自胜乃自五月十八日起日夜督将士勐攻地保城遂拔之更深穿地道自五月三十至六月十五隧道十余处皆成乃严戒城外各营各整战备别悬重赏募死士约乘缺以先登时李秀成在金陵秀全死后号令一出其手秀成知人善任恩威并行人心服之若子于父五月十五日秀成自率死士数百人自太平门缺口突出又别遣死士数百冒官兵服式自朝阳门突出冲入曾营纵火哗噪时官军积劳疲惫战力殆尽骤遇此警几于瓦解兽散幸彭毓橘诸将率新兵驰来救之仅乃获免六月十六日正午隧道内所装火药爆裂万雷轰击天地爲动城壁崩坏廿余丈曾军将叱咤奋登敌兵死抗弹丸如雨外兵立死者四百余人众益奋发践尸而过遂入城李秀成至是早决死志以所爱骏马赠幼主洪福使出城遁而秀成自督兵巷战连战三日夜力尽被擒敌大小将弁战死焚死者三千余人城郭宫室连烧三日不绝城中兵民久随洪氏者男女十余万人无一降者自咸丰三年癸丑秀全初据金陵至是凡十二年始平按李秀成真豪杰哉当存亡危急之顷满城上下命在旦夕犹能驱役健儿千数百突围决战几歼敌师五月十五日之役曾军之不亡天也及城已破复能以爱马救幼主而慷慨决死有国亡与亡之志推古之大臣儒将何以过之项羽之乌骓不逝文山之漆室无灵天耶人耶吾闻李秀成之去苏州也苏州之民男女老幼莫不流涕至其礼葬王有龄优恤败将降卒俨然有文明国战时公法之意焉金陵城中十余万人无一降者以视田横之客五百人其志同其事同而魄力之大又百倍之矣此有史以来战争之结局所未曾有也使以秀成而处洪秀全之地位则今日之域中安知爲谁家之天下耶秀成之被擒也自六月十七日至十九日几三日间在站笼中慷慨吮笔记述数万言虽经官军删节不能备传而至今读之犹凛凛有生气焉呜唿刘兴骂项成败论人今日复谁肯爲李秀成扬伟业发幽光者百年而后自有定评后之良史岂有所私虽然物竞天择适者生存曾左李亦人豪矣金陵克复论功行赏两江总督曾国藩加太子太保衔封世袭一等侯浙江巡抚曾国荃江苏巡抚李鸿章皆封世袭一等伯其余将帅恩赏有差国荃之克金陵也各方面诸将咸嫉其功诽谤谗言蜂起交发虽以左宗棠之贤亦且不免惟李鸿章无间言且调护之功甚多云按此亦李文忠之所以爲文也诏会剿而不欲分人功于垂成及事定而不怀嫉妒于荐主其德量有过人者焉名下无虚非苟焉已耳金陵克复兵气半销虽然捻乱犹在忧未歇也捻之起也始于山东游民及咸丰三年洪秀全陷安庆金陵安徽全省大震捻党乘势起于宿州亳州寿州蒙县诸地横行皖齐豫一带所到掠夺官军不能制其有奉命督师者辄被逆击屡败衄以故其势益猖及咸丰七年冬其游骑遂扰及直隶之大名府等地北京戒严今将捻乱初起以迄李鸿章督师以前迭次所派平捻统帅列表如下人官任官年份屯驻地善禄河南提督咸丰三年永城县周天爵钦差大臣咸丰三年宿州吕贤基工部左侍郎咸丰三年安徽陆应谷河南巡抚咸丰三年开封府袁甲三钦差大臣咸丰三年宿州舒兴阿陕甘总督咸丰三年陈州英桂河南巡抚咸丰四年开封府武隆额安徽提督咸丰五年亳州胜保钦差大臣咸丰七年督江北军史荣春提督咸丰八年曹州兖州田在田总兵咸丰八年曹州兖州邱联恩总兵咸丰八年鹿邑朱连泰总兵咸丰八年亳州傅振邦总兵咸丰九年宿州伊兴额都统咸丰九年宿州关保协领咸丰九年督河南军德额协领咸丰九年曹州胜保都统钦差大臣咸丰十年督河南军关保副之穆腾阿副都统咸丰十年安徽毛昶照团练大臣咸丰十年河南僧格林沁蒙古亲王咸丰十年曾国藩钦差大臣同治三年庚申之役文宗北狩热河捻党乘之侵入山东大掠济宁德额与战大败始以蒙古科尔沁亲王僧格林沁督师追蹑诸捻号称骁勇同治二年发党诸酋陈得才蓝成昌赖汶洸等合于捻捻酋张总愚任柱牛落江陈大喜等各拥众数万出没于山东河南安徽湖北各州县来往倏忽如暴风疾雨不可捉摸官军疲于奔命同治三年九月捻党一股人湖北大掠襄阳随州京山德安应山黄州靳州等处舒保战死僧王之师屡溃僧王之爲人勇悍有余而不学无术军令太不整肃所至淫掠残暴与发捻无异以故湖北人民大失望其时金陵新克复余党合于捻者数万人又转入河南山东掠城市四年春僧王锐意率轻骑追逐其酋一日夜驰三百里至曹州部下多怨叛四月廿五日遂中捻首之计大败力战堕马死朝廷震悼忽以曾国藩爲钦差大臣督办直隶山东河南军务而命李鸿章署理两江总督爲国藩粮运后援先是官军之剿捻也惟事追蹑劳而无功间讲防堵则弥缝一时耳要之无论爲攻爲守非苟且姑息以养敌锋则躁进无谋以钝兵力未尝全盘打算立一定之方略以故劳师十余年而无所成自曾国藩受事以后始画长围圈制之策谓必蹙敌一隅然后可以聚歼李鸿章禀承之遂定中原曾国藩君子人也常兢兢以持盈保泰急流勇退自策厉金陵已复素志已偿便汲汲欲自引退及僧王之亡捻氛迫近京畿情形危急国藩受命于败军之际义不容辞遂强起就任然以爲湘军暮气渐深恐不可用故渐次遣撤而惟用淮军以赴前敌盖国藩初拜大命之始其意欲虚此席以待李鸿章之成功盖已久矣及同治五年十二月遂以疾辞而李鸿章代爲钦差大臣国藩回江督本任筹后路粮饷鸿章剿捻方略以爲捻贼已成流寇逼之不流然后会师合剿乃爲上策明孙传庭谓剿流寇当驱之于必困之途取之于垂死之日如但一彼一此争胜负于矢石之间即胜亦无关于荡平鸿章即师此意故四年十一月曾奏称须蹙之于山深水复之处弃地以诱其入然后合各省之兵力三四面围困之后此大功之成实由于是其年五月任柱赖汶洸等大股深人山东鸿章命潘鼎新刘铭传尽力追蹑欲蹙之于登菜海隅然后在胶莱咽喉设法扼逼使北不得窜人畿疆南不得蔓延淮南六月亲督师至济宁相度形势以爲任赖各股皆百战之余兼游兵散勇裹胁之众狡猾剽悍未可易视若兵力未足兜围而迫之过紧画地过狭使其窥破机关势必急图出窜稍纵即逝全局又非于是定策先防运河以杜出路次扼胶莱以断咽喉乃东抚丁宝桢一意欲驱贼出境于鸿章方略颇多龃龉七月敌军突扑潍河东省守将王心安方防驻戴庙任敌偷渡而胶莱之防遂溃是时蜚谤屡起朝廷责备纂严有罢运防之议鸿章复奏以爲运河东南北三面贼氛来往窜扰官军分路兜逐地方虽受蹂躏然受害者不过数府县之地驱过运西则数省流毒无穷同是疆土同是赤子而未便歧视也乃坚持前议不少变十月十三日刘铭传在安邱潍县之交大战获胜二十四日追至赣榆铭传与马步统将善庆力战阵毙任柱于是东捻之势大衰二十八日潘鼎新海州上庄一战毙悍贼甚伙十一月十一二日刘铭传唐仁廉等在潍县寿光抄击一昼夜敌众心携投降遂多郭松林杨鼎勋潘鼎新继之无战不捷至二十九日铭传松林勋动等蹑追七十里至寿光弥河间始得接仗战至十数回合又追杀四十余里斩获几三万人敌之精锐器械骡马辐重抛尽鸿章奏报中谓军士回老营者臣亲加拊慰皆饥惫劳苦面无人色赖汶洸在弥河败后落水未死复纠合千余骑冲出六塘河防黄翼升刘秉璋李昭庆等水陆马步衔尾而下节节追剿只剩数百骑逼入高室水乡鸿章先派有统带华字营淮勇之吴毓兰在扬州运河扼守诸军戮力前截后追十二月十一日毓兰生擒汶洸东捻悉平东苏皖豫鄂五省一律肃清鸿章奏捷后附陈所属诸军剿捻以来弛逐数省转战终年日行百里忍饥耐寒忧谗畏讥多人生未历之苦境刘铭传刘秉璋周盛波潘鼎新郭松林杨鼎勋皆迭乞开缺请稍爲休养勿调远役并以刘铭传积劳致病代爲请假三月乃七年正月西捻张总愚大股忽由山右渡河北窜直逼畿辅京师大震初七初八日垒奉寄谕饬催刘铭传善庆等马步各营迅赴河北进剿乃率周盛波盛传马步十一营潘鼎新鼎字全军及善庆温德克勒西马队陆续进发由东阿渡河饬郭松林杨鼎勋整饬大队随后继进西捻之役有较东捻更难图功者一则黄河以北平坦千里无高山大河以限之张总愚狡猾知兵窜扰北地平原掳马最多飙忽往来瞬息百里欲设长围以困之然地势不合罗网难施且彼鉴于任赖覆辙一闻围扎立即死力冲出不容官军闲暇次第施工此一难也二则淮军全部皆属南人渡河以北风气悬殊南男性情口音与北人均不相习且谷食面食习惯不同而马队既单麸料又缺此二难也鸿章乃首请饬行坚壁清野之法以爲前者任赖捻股流窜中原数省畏墟寨甚于畏兵豫东淮北民气强悍被害已久逐渐添筑墟寨到处兴城池相等故捻逆一过即走不能久停近年惟湖北陕西被扰最甚以素无墟寨等办不及赋得盘旋饱掠其势愈张直晋向无捻患民气朴懦未能筑寨自守张总愚本极狡猾又系穷寇南有黄河之阻必致纵横驰突无处不流百姓惊徒蹂躏讵有已时可爲浩叹自古用兵必以彼此强弱饥饱爲定衡贼未必强于官军但彼马多而我马少自有不相及之势彼可随地掳粮我须随地购粮贼常饱而兵常饥又有不能及之理今欲绝贼粮断贼马惟有苦劝严谕河北绅民赶紧坚筑墟寨一有警信收粮草牲畜于内既自固其身家兼以制贼死命云云西捻之平实赖于是四月奏请以刘铭传总统前敌各军温旨敦促起行使淮军与直东民团沿黄河运河筑长墙浚壕以蹙敌栋派各军轮替出击更番休息其久追疲乏须暂休息之军即在运河东岸择要屯驻俟敌窜近立起迎击以剿爲防又派张曜宋庆分扎夏津高唐一带程文炳扎陵县吴桥一带爲运防遮护左宗棠亦派刘松山郭宝昌等军自连镇北至仓州一带减河东岸分扎与杨鼎勋等军就近策应布置略定然后进剿五月捻股窜向西北各军分途拦击叠次获胜鸿章乃趁黄河伏汛盛涨时缩地围扎以运河爲外围而就思县夏津高唐之马颊河截长补短外爲里圈逼贼西南层层布置五六月间各军迭次大捷敌势衰蹙阵散渐多六月十九至二十二等日乘胜尾追每战皆捷二十三日张总愚涉水向西南逃窜二十四日由平原向高唐二十五日潘鼎新追百二十里冒雨至高唐敌已向博平清平一带图扑运河而官军早于马颊河西北岸筑长墙数百里足限戎马敌方洞知已人彀中窜地愈狭死期近矣是时各军已久追疲乏鸿章乃派刘铭传生力马军助战军势大振二十八日将敌圈在徒骇黄运之间铭传调集马步迎击追剿数里值郭松林东来马步全军拦住去路又兼河道分歧水熘泥陷刘郭两军马队五六千人纵横合击擒斩无算张总愚仅带领十骑北逃旋自幸沉于河以死西捻肃清中原平八月李鸿章入觐京师李鸿章之用兵也谋定后动料敌如神故在军中十五年未尝有所挫衄虽曰天运亦岂不以人事耶其剿发也以区区三城之立足地仅一岁而荡平全吴哉剿捻也以十余年剽悍之劲敌群帅所束手无策者亦一岁而歼之盖若有奔授焉其待属将也皆以道义相交亲爱如骨肉故咸乐爲用命真将将之才虽然李鸿章兵事之生涯实与曾国藩相终始不徒荐主之感而已其平吴也又由国藩统筹大局肃清上流曾军合围金陵牵掣敌势故能使李秀成疲于奔命有隙可乘其平捻也一承国藩所定方略而所以千里馈粮士有宿饱者由有良江督在其后无狼顾之忧也不宁惟是鸿章随曾军数年砥硕道义练兵机盖其一生立身行已耐劳任怨坚忍不拨之精神与其治军驭将推诚布公团结士气之方略无一不自国藩得之故有曾国藩然后有李鸿章其事之父母敬之如神明不亦宜乎洋务二字不成其爲名词也虽然名从主人爲李鸿章传则不得不以洋务二字总括其中世二十余年之事业李鸿章所以爲一世俗儒所唾骂者以洋务其所以爲一世鄙夫所趋重者亦以洋务吾之所以重李责李而爲李惜者亦以洋务谓李鸿章不知洋务乎中国洋务人士吾未见有其比也谓李鸿章真知洋务乎何以他国以洋务兴而吾国以洋务衰也吾一言以断之则李鸿章坐知有洋务而不知有国务以爲洋人之所务者仅于如彼云云也今试取其平定发捻以后日本战事以前所办洋务各事列表如下设外国语言文字学馆于上海同治二年正月设江南机器制造局于上海同治四年八月设机器局于天津同治九年十月筹通商日本并派员往驻同治九年闰十二月拟在大沽设洋式炮台同治十年四月挑选学生赴美国肄业同治十一年正月请开煤铁矿同治十一年五月设轮船招商局同治十一年十一月筹办铁甲兵船光绪元年十一月请遣使日本光绪元年十一月请设洋学局于各省分格致测算舆图火轮机器兵法炮法化学电学诸门择通晓时务大员主之并于考试功令稍加变通另开洋务进取一格光绪元年十二月派武弁往德国学水陆军械技艺光绪二年三月派福建船政生出洋学习光绪二年十一月始购铁甲船光绪六年二月设水师学堂于天津光绪六年七月设南北洋电报光绪六年八月请开铁路光绪六年十二月设开平矿务商局光绪七年四月创设公司船赴英贸易光绪七年六月招商接办各省电报光绪七年十一月筑旅顺船坞光绪八年二月设商办织布局于上海光绪八年四月设武备堂于天津光绪十一年五月开办漠河金矿光绪十三年十二月北洋海军成军光绪十四年设医学堂于天津光绪二十年五月以上所列李鸿章所办洋务略具于是矣综其大纲不出二端一曰军事如购船购械造船造械筑炮台缮船坞等是也二曰商务如铁路招商局织布局电报局开平煤矿漠河金矿等是也其间有兴学堂派学生游学外国之事大率皆爲兵事起见否则以供交涉翻译之用者也李鸿章所见西人之长技如是而已海陆军事是其生平全力所注也盖彼以善战立功名而其所以成功实由与西军杂处亲观其器械之利取而用之故事定之后深有见夫中国兵力平内乱有余御外侮不足故兢兢焉以此爲重其眼光不可谓不加寻常人一等而其心力瘁于此者亦至矣计中日战事以前李鸿章手下之兵力大略如下北洋海军兵力表船名船式吨数马力速力炮数船员进水年份主战舰队定远铁甲光绪八年镇远铁甲光绪八年经远铁甲光绪十三年来远铁甲光绪十三年致远巡洋光绪十二年靖远巡洋光绪十二年济远巡洋光绪九年平远巡洋超勇巡洋光绪七年扬威巡洋光绪七年镇东炮船光绪五年镇西炮船光绪五年镇南炮船光绪五年镇北炮船光绪五年镇中炮船光绪七年镇边炮船光绪七年练习舰康济炮船光绪七年威远炮船光绪三年补助舰泰安炮船光绪二年镇海炮船同治十年操江炮船同治五年湄云炮船同治八年附水雷船船名船式吨数速力左队一号一等水雷左队二号一等水雷左队三号一等水雷右队一号一等水雷右队二号一等水雷右队三号一等水雷直隶练军淮勇表当中日战事时代直隶练军淮勇二万余人其略如下军队营数人数将领驻地盛军卫汝贵小站铭军刘盛休大连湾毅军宋庆旅顺口芦防淮勇叶志超聂士成芦台北塘山海关仁字虎勇聂士成营口合计四十九营二万五千人之间李鸿章注全副精神以经营此海陆二军自谓确有把握光绪八年法越肇衅之时朝议饬筹畿防鸿章复奏有臣练军简器十余年于兹徒以经费太绌不能尽行其志然临敌因应尚不至以孤注贻君父忧等语其所以自信者亦可概见矣何图一旦中日战开艨艟楼舰或创或痍或以资敌淮军练勇屡战屡败声名一旦扫地以尽所余败鳞残甲再经联军津沽一役随罗荣光聂士成同成灰烬于是直隶总督北洋大臣三十年所蓄所养所布划烟消云散殆如昨梦及于李之死而其所摩抚卵翼之天津尚未收复呜唿合肥合肥吾知公之不瞑于九原也至其所以失败之故由于群议之掣肘者半由于鸿章之自取者亦半其自取也由于用人失当者半由于见识不明者亦半彼其当大功既立功名鼎盛之时自视甚高觉天下事易易耳又其裨将故吏昔共患难今共功名徇其私情转相汲引布满要津委以重任不暇问其才之可用与否以故临事偾机贻误大局此其一因也又惟知练兵而不知有兵之本原惟知筹饷而不知有饷之本原故支支节节终无所成此又其一因也下节更详论之李鸿章所办商务亦无一成效可观者无他官督商办一语累之而已中国人最长于商若天授焉但使国家爲之制定商法广通道路保护利权自能使地无弃财人无弃力国之富可立而待也今每举一商务辄爲之奏请焉爲之派大臣督办焉即使所用得人而代大臣斵者固未有不伤其手矣况乃姦吏舞文视爲利薮凭挟狐威把持局务其已入股者安得不寒心其未来者安得不裹足耶故中国商务之不兴虽谓李鸿章官督商办主义爲之厉阶可也吾敢以一言武断之曰李鸿章实不知国务之人也不知国家之爲何物不知国家与政府有若何之关系不知政府与人民有若何之权限不知大臣当尽之责任其于西国所以富强之原茫乎未有闻焉以爲吾中国之政教文物风俗无一不优于他国所不及者惟枪耳炮耳船耳铁路耳机器耳吾但学此而洋务之能事毕矣此近日举国谈时务者所异口同声而李鸿章实此一派中三十年前之先辈也是所谓无颜效西子之颦邯郸学武陵之步其适形其丑终无所得也固宜虽然李鸿章之识固有远过于寻常人者矣尝观其同治十一年五月复议制造轮船未可裁撤折云臣窃惟欧洲诸国百十年来由印度而南洋由南洋而中国闯入边界腹地凡前史所未载亘古所末通无不款关而求互市我皇上如天之度概与立约通商以牢笼之合地球东西南朔九万里之遥胥聚于中国此三千余年一大变局也西人专恃其枪炮轮船之精利故能横行于中土中国向用之器械不敌彼等是以受制于西人居今日而曰攘夷日驱逐出境固虚妄之论即欲保和局守疆土亦非无具而能保守之也士大夫囿于章句之学而昧于数千年来一大变局狃于目前苟安而遂志前二三十年之何以创鉅而痛深后千百年之何以安内而制外此停止轮船之议所由起也臣愚以爲国家诸费皆可省惟养兵设防练习枪炮制造兵轮之费万不可省求省费则必屏除一切国无兴立终不得强矣光绪元年因台湾事变筹画海防折云兹总理衙门陈请六条目前当务之急与日后久远之图业经综括无遗洵爲救时要策所未易猝办者人才之难得经费之难筹畛域之难化故习之难除循是不改虽日事设防犹画饼也然则今日所急惟在力破成见以求实际而已何以言之历代备边多在西北其强弱之势主客之形皆适相埒且犹有中外界限今则东南海疆万余里各国通商传教往来自如麇集京师及各省腹地阳托和好之名阴怀吞噬之计一国生事诸国搆煽实惟数千年来未有之变局轮船电报之速瞬息千里军器机事之特工力百倍又爲数千年来未有之强敌外患之乘变幻如此而我犹欲以成法制之譬如医者疗疾不问何症概投之以古方诚未见其效也庚申以后夷势骎骎内向薄海冠带之伦莫不发愤慷慨争言驱逐局外之訾议既不悉局中之艰难及询以自强何术御侮何能则茫然靡所依据臣于洋务涉历颇久闻见较广于彼己长短相形之处知之较深而环顾当世饷力人才实有未逮又多拘于成法牵于众议虽欲振奋而未由易曰穷则变变则通盖不变通则战守皆不足恃而和亦不可久也又云近时拘谨之儒多以交涉洋务爲浼人之具取巧之士又以其引避洋务爲自便之图若非朝廷力开风气破拘挛之故习求制胜之实济天下危局终不可支日后乏才且有甚于今日者以中国之大而无自强自立之时非惟可忧抑亦可耻由此观之则李鸿章固知今日爲三千年来一大变局固知狃于目前之不可以苟安固尝有意于求后千百年安内制外之方固知古方不以医新症固知非变法维新则战守皆不足恃固知畛域不化故习不除则事无一可成甚乃知日后乏才且有甚于今日以中国之大而永无自强自立之时其言沈痛吾至今读之则泪涔涔其承睫焉夫以李鸿章之忠纯也若彼其明察也若此而又久居要津柄持大权而其成就乃有今日者何也则以知有兵事而不知有民政知有外交而不知有内治知有朝廷而不知有国民日责人昧于大局而已于大局先自不明日责人畛域难化故习难除而已之畛域故习以视彼等犹不过五十步与百步也殊不知今日世界之竞争不在国家而在国民殊不知泰西诸国所以能化畛域除故习布新宪致富强者其机恆发自下而非发自上而求其此机之何以能发则必有一二先觉有大力者从而导其辕而鼓其锋风气既成然后因而用之未有不能济者也李鸿章而不知此不忧此则亦已耳亦既知之亦既忧之以彼之地位彼之声望上之可以格君心以臂使百僚下之可以造舆论以唿起全国而惜乎李之不能也吾故曰李之受病在不学无术故曰爲时势所造之英雄非造时势之英雄也虽然事易地而殊人易时而异吾辈生于今日而以此大业责李吾知李必不任受彼其所谓局外之訾议不知局中之艰难言下盖有余痛焉援春秋责备贤者之义李固咎无可辞然试问今日四万万人中有可以之资格者几何人哉吾虽责李而必不能爲所谓拘谨之儒取巧之士囿于章句狃于目前者稍宽其罪而又决不许彼辈之随我而容喙也要而论之李鸿章不失爲一有名之英雄所最不幸者以举国之大而无所谓无名之英雄以立乎其后故一跃而不能起也吾于李侯之遇有余悲焉耳自此章以后李鸿章得意之历史终而失意之历史方始矣中国维新之萌櫱自中日之战生李鸿章盖代之勋名自中日之战没惜哉李鸿章以光绪十九年七十赐寿既寿而病病而不死卒遇此变祸机重垒辗转相缠更阅八年之至艰极险殊窘奇辱以死于今日彼苍者天前之所以宠此人者何以如是其优后之所以厄此人者何以如是其酷耶吾泚笔至此不禁废书而叹也中日之战起于朝鲜推原祸始不得不谓李鸿章外交遗恨也朝鲜本中国藩属也初同治十一年日本与朝鲜有违言日人遣使间问中国盖半主之邦其外交当由上国主之公法然也中国当局以畏事之故通答之曰朝鲜国政我朝素不与闻听贵国自与理论可也日本遂又遣使至朝鲜光绪元年正月与朝王订立和约其第一条云日本以朝鲜爲自主之国与日本之本系自主者相平等云云是爲日本与朝鲜交涉之嚆矢光绪五年英美德法诸国相继求互市于朝朝人惊惶踌躇不决李鸿章乃以函密劝其太师李裕元令与各国立约其奏折谓借此以备御俄人牵制日本云云光绪六年驻日使臣何如璋致书总理衙门倡主持朝鲜外交之议谓中国当于朝鲜设驻扎办事大臣李鸿章谓若密爲维持保护尚觉进退绰如倘显然代谋在朝鲜未必尽听吾言而各国或将惟我是问他日势成骑虎深恐弹丸未易脱手云云光绪八年十月侍读张佩纶复奏请派大员爲朝鲜通商大臣理其外交之政鸿章复奏亦如前议是则鸿章于属邦无外交之公法知之未悉徒贪一时之省事假名器以畀人是实千古之遗恨也自兹以往各国皆不以中国藩属待朝鲜也久矣光绪十一年李鸿章与伊藤博文在天津订约载明异日朝鲜有事中日两国欲派兵往必先互行知照于是朝鲜又似爲中日两邦公同保护之国名实离奇不可思议后此两国各执一理纠葛不清酿成大衅实基于是而其祸本不得不谓外交遗策胎之此爲李鸿章失机第一事光绪二十年三月朝鲜有东学党之乱势颇猖獗时袁世凯驻朝鲜爲办理商务委员世凯者李鸿章之私人也屡致电李请派兵助剿复怂恿朝王来乞师鸿章遂于五月初一日派海军济远扬威二舰赴仁川汉城护商并调直隶提督叶志超带淮勇千五百人向牙山一面遵依天津条约先照会日本日本随即派兵前往至五月十五日日兵到仁川者已五千韩廷大震请中国先行撤兵以谢日本中国不允乃与日本往复会商一齐撤兵之事盖是时乱党已解散矣日本既发重兵有进无退乃议与中国同干预朝鲜内政助其变法文牍往来词意激昂战机伏于眉睫间矣是役也在中国之意以爲藩属有乱卑词乞授上国有应代靖乱之责任故中国之派兵是也在日本之意则以既认朝鲜爲自主与万国平等今中国急派兵而代平等之国靖乱其意不可测故日本之派兵以相抵制亦是也此二国者各执一说咸曲彼而宜我皆能持之有故言之成理焉但其中有可疑者当未发兵之先也袁世凯屡电称乱党猖獗韩廷决不能自平其后韩王乞救之咨文亦袁所指使乃何以五月初一日始发兵而初十日已有乱党悉平之报其时我军尚在途中与乱党风马牛不相及然则朝乱之无待于代剿明矣无待代剿而我无端发兵安得不动日本之疑耶故我谓曲在日本日本不任受也论者谓袁世凯欲借端以邀战功故张大其词生此波澜而不料日本之蹑其后也果尔则是以一念之私遂至毒十余万之生灵隳数千年之国体袁固不能辞其责而用袁听袁者得不谓失知人之明哉此爲李鸿章失机第二事日本屡议协助干预而华不从中国屡请同时撤兵而日不允李鸿章与总理衙门方日冀俄英出爲调处北京伦敦圣彼得堡函电纷驰俄英亦托必爲出力冀获渔人之利迁延经日战备未具及五月下旬而日本之兵调到韩境者已万余人矣平时兵力既已不能如人而临时战备又复着着落后使敌尽扼要冲主客易位盖未交绥而胜负之数己见矣此爲李鸿章失机第三事三机既失战事遂开六月十二日李鸿章奉廷寄筹战备乃派总兵卫汝贵统盛军马步六营进平壤提督马玉昆统毅军二千进义州分起由海道至大东沟登岸而饬叶志超军移扎平壤皆淮军也所派往各兵雇英商三轮船分运而以济远广丙二兵轮卫之廿三晨爲日兵轮袭击济远管带方伯谦见敌近惶恐匿铁甲最厚处继遭日炮毁其舵即高悬白旗下悬日旗逃回旅顺高升击沉我军死者七百余二十七日布告各国饬驻日公使汪凤藻撤旗归国二十九日牙山失守叶志超退回平壤捏报胜仗称于二十五六七等日迭次歼毙倭兵五千余人得旨赏给军士银二万两将弁保奖者数十人焉自兹以往海军淮军之威望始渐失坠矣方五六月间日本兵船麇集朝鲜殆如梭织而各华舰避匿于威海卫逍遥河上迨京外交章参劾始佯遣偏师开出口外或三十里而止或五十里而止大抵启碇出口约历五六点钟便遽回轮即飞电北洋大臣称某船巡逻至某处并无倭兵踪迹云云种种情形可笑可叹八月初旬北洋叠接军电请济师以壮声威遂以招商局船五艘载运兵丁银米以海军兵舰护送凡铁甲船巡洋舰各六艘水雷船四艘合队同行中秋日安抵鸭绿江口五运船鼓轮直入浅水兵船及水雷船与之偕余舰小驻于离江十里或十六里之地炉中之煤未熄也十六晨了见南方黑烟缕缕知日舰将至海军提督丁汝昌传令列阵作人字形镇远定远两铁舰爲人字之首靖远来远怀远经远致远济远超勇扬威广甲广丙及水雷船张人字之两翼兼以号旗招鸭绿江中诸战船悉出助战俄而敌舰渐近列阵作一字营向华军勐扑共十一艘其巡洋船之速率过于华军转瞬间又易而爲太极阵裹人字于其中华舰先开巨炮以示威然距日船者九里不中宜也炮声未绝敌船麇至与定远镇远相去恆六里许盖畏重甲而避重炮且华炮之力不能及日兵之弹已可至也与人字阵末二舰相逼较近欺炮略小而甲略薄也有顷日舰圈入人字阵脚致远经远济远三艘皆被挖出圈外致远失群后船身叠受重伤势将及溺其管带邓世昌开足汽机向日舰飞驰欲撞与同沉未至而已覆溺舟中二百五十人同时殉难盖中日全役死事者以邓君爲最烈云其同时被圈出之经远船群甫离火势陡发管带林永升发炮以攻敌激水以救火依然井井有条遇见一日舰似已受伤即鼓轮追之乃被放水雷相拒闪避不及遽被轰裂死难者亦二百七十人呜唿惨矣至管带济远之方伯谦即七月间护送高升至牙山途遇日舰逃回旅顺者也是日两阵甫交方伯谦先挂本船已受重伤之旗以告主将旋因图遁之故亦被日船划出圈外致经两船与日苦战方伯谦置而不顾如丧家狗遂误至水浅处时扬威铁甲先已搁浅不能转动济远撞之裂一大穴遂以沉没扬威遭此横逆死者百五十余人方伯谦惊骇欲绝飞遁入旅顺口越日李鸿章电令缚伯谦军前正法云同时效方伯谦者有广甲一舰逃出阵外未知其受伤与否然以只防后追不顾前路遂误撞于岛石爲日军发水雷轰碎之阵中自经远致远扬威超勇沉济远广甲逃与日舰支持者仅七艘耳是役也日舰虽或受重伤或遭小损然未丧一艘而华军之所丧盖五船矣海军既在大东沟被夷陆军亦在平壤同时失事平壤爲朝鲜要镇西南东三面均有大江围绕北面则枕祟山城倚山崖城东江水绕山南迤西而去西北隅则无山无水爲直达义州之孔道我军叶志超聂桂林丰升阿左宝贵卫汝贵马玉昆六将共统勇丁三十四营自七月中会齐此地皆李鸿章部下也当中国之初发兵于牙山也副将聂士成曾建议以爲当趁日兵未入韩地之先先以大兵渡鸭绿江速据平壤而以海军舰队扼仁川港口使日本军舰不得逞牙山成欢之兵与北洋海军既牵制日军然后以平壤大军南袭韩城云云李鸿章不能用及七月廿九日牙山败绩此策遂废虽然日兵之入韩也正当溽暑铄金之时道路险恶狭隘行军非常艰险又沿途村里贫嵴无从因粮韩人素慑我威所至供给唿应云动其待日兵则反是故敌军进攻平壤之际除干粮之外无所得食以一匙之盐供数日云当此之时我军若晓兵机乘其劳惫出奇兵以迎袭之必可获胜乃计不出此惟取以主待客以逸待劳之策恃平壤堡垒之坚谓可捍敌此失机之大者也李鸿章于八月十四日所下令精神全在守局而不在战局盖中日全役皆爲此精神所误也时依李鸿章之部署马玉昆率所部毅军四营绕出江东爲犄角势卫丰二军十八营驻城南江岸左军六营守北山城上叶聂两帅居城中十二三四等日日兵已陆续齐集平壤附近互相挑战彼此损伤不多至十五日晚敌部署已定以右翼队陷大同江左岸桥里之炮台更渡江以冲平壤之正面而师团长本队爲其后援以左翼队自羊角岛下渡大同江冲我军之右十六日在大同江岸与马军相遇剧战敌军死伤颇多炮台卒被陷时左宝贵退守牡丹台有七响之毛瑟枪及快炮等鏖战颇力敌军连发开花炮宝贵负伤卒兵遂大乱午后四点半钟叶志超急悬白旗乞止战是夜全师纷纷宵遁从义州甑山两路爲敌兵截杀死者二千余人平壤遂陷是役也李鸿章二十余年所练之兵以劲旅自夸者略尽矣中国军备之弛固久爲外国所熟知独淮军奉军正定练军等素用洋操鸿章所苦心经营者故日本慑其威名颇惮之既战胜后其将领犹言非始愿所及也其所以致败之由一由将帅阘冗非人其甚者如卫汝贵克扣军饷临阵先逃如叶志超饰败爲胜欺君邀赏以此等将才临前敌安得不败一由统帅六人官职权限皆相等无所统摄故军势散涣唿应不灵盖此役爲李鸿章用兵败绩之始而淮军声名亦从此扫地以尽矣久练之军尚复尔尔其他仓卒新募纪律不谙器械不备者更何足道自平壤败绩以后庙算益飘摇无定军事责任不专在李鸿章一人兹故不详叙之仅列其将帅之重要者如下一依克唐阿奉天将军满洲马队以光绪二十年八月派爲钦差大臣二宋庆提督新募军以光绪二十年派总统前敌各军三吴大澂湖南巡抚湘军以光绪二十年十二月派爲帮办军务大臣四刘坤一两江总督湘军以光绪二十年十二月派爲钦差大臣其余先后从军者则有承恩公桂祥副都统秀吉之神机营马步兵按察使陈湜布政使魏光焘道员李光久总兵刘树元编修曾广钧总兵余虎恩提督熊铁生等之湘军按察使周馥提督宗德胜等之淮军副将吴元恺之鄂军提督冯子材之粤勇提督苏元春之桂勇郡王哈咪之回兵提督闪殿魁新募之京兵提督丁槐之苗兵侍郎王文锦提督曹克忠奉旨团练之津胜军某蒙员所带之蒙古兵其间或归李鸿章节制或归依克唐阿节制或归宋庆节制或归吴大澂节制或归刘坤一节制毫无定算毫无统一识者早知其无能爲役矣九连城失风凰城失金州失大连湾失岫岩失海城失旅顺口失盖平失营口失登州失荣城失威海卫失刘公岛失海军提督丁汝昌以北洋败残兵舰降于日本于是中国海防兵力遂尽兹请更将李鸿章生平最注意经营之海军重列一表以志末路之感经远铁甲船沉黄海致远钢甲船沉黄海超勇钢甲船沉黄海扬威钢甲船火黄海捷顺水雷船夺大连湾失名水雷船沉旅顺口外操江木质炮船夺丰岛冲来远铁甲船沉威海卫威远练习船沉威海卫龙福水雷船夺刘公岛外靖远钢甲船沉刘公岛外定远铁甲船降刘公岛中镇远铁甲船降刘公岛中平远钢甲船降刘公岛中济远钢甲船降刘公岛中威远木质船降刘公岛中其余尚有康济湄云之木质小兵船镇北镇边镇西镇中之四蚊子船又水雷船五炮船三凡刘公岛湾内或伤或完之船大小二十三艘悉爲日有其中复有广东水师之广甲广丙广乙三船或沉或降自兹以往而北洋海面数千里几不复有中国之帆影轮声矣当中日战事之际李鸿章以一身爲万矢之的几于身无完肤人皆欲杀平心论之李鸿章诚有不能辞其咎者其始误劝朝鲜与外国立约昧于公法咎一既许立约默认其自主而复以兵干涉其内乱授人口实咎二日本既调兵势固有进无退而不察先机辄欲倚赖他国调停致误时日咎三聂士成请乘日军未集之时以兵直捣韩城以制敌而不能用咎四高丽事未起之前丁汝昌请以北洋海军先鏖敌舰而不能用遂令反客爲主敌坐大而我愈危综其原因皆由不欲衅自我开以爲外交之道应尔而不知当甲午五六月间中日早成敌国而非友邦矣误以交邻之道施诸兵机咎五鸿章将自解曰量我兵力不足以敌日本故惮于发难也虽然身任北洋整军经武二十年何以不能一战咎六彼又将自解曰政府掣肘经费不足也虽然此不过不能扩充已耳何以其所现有者如叶志超卫汝贵诸军素以久练着名亦脆弱乃尔且克减口粮盗掠民妇之事时有所闻乃并纪律而无之也咎七枪或苦窳弹或赝物弹不对枪药不随械谓从前管军械局之人皆廉明谁能信之咎八平壤之役军无统帅此兵家所忌李乃蹈之咎九始终坐待敌攻致于人而不能致人畏敌如虎咎十海军不知用快船快炮咎十一旅顺天险西人谓以数百兵守之粮食苟足三年不能破乃委之于所亲昵阘冗恇怯之人闻风先遁咎十二此皆可以爲李鸿章罪者若夫甲午九十月以后则群盲狂吠筑室道谋号令不出自一人则责备自不得归于一点若尽以爲李鸿章咎李固不任受也又岂惟不任受而已吾见彼责李罪李者其可责可罪更倍蓰于李而未有已也是役将帅无一人不辱国不待言矣然比较于百步五十步之间则海军优于陆军李鸿章部下之陆军又较优于他军也海军大东沟一役彼此鏖战五点余钟西人观战者咸啧啧称赞焉虽其中有如方伯谦之败类然余船之力斗者固可以相偿即敌军亦起敬也故日本是役惟海军有敌手而陆军无敌手及刘公岛一役食尽援绝降敌以全生灵身殉以全大节盖前后死难者邓世昌林泰曾丁汝昌刘步蟾张文宣虽其死所不同而咸有男儿之概君子愍之诸人者皆北洋海军最要之人物也以视陆军之全无心肝者何如也陆军不忍道矣然平壤之役犹有左宝贵马玉昆等一二日之剧战是李鸿章部下之人也敌军死伤相当云其后欲恢复金州海城风凰城等处及防御盖平前后几度皆曾有与日本苦战之事虽不能就然固已尽力矣主之者实宋庆亦李鸿章旧部也是固不足以偿叶志超卫汝贵黄仕林赵怀业龚照玙等之罪乎虽然以比诸吴大澂之出劝降告示未交锋而全军崩溃者何如以视刘坤一之奉命专征逗留数月不发者何如是故谓中国全国军族皆腐败可也徒归罪于李鸿章之淮军不可也而当时盈廷虚骄之气若以爲一杀李鸿章则万事皆了而被峨冠博带指天划地者遂可以气吞东海舌撼三山盖湘人之气焰尤咻咻焉此用湘军之议所由起也乃观其结局岂惟无以过淮军而已又更甚焉嘻可以愧矣吾之爲此言非欲爲淮军与李鸿章作冤词也吾于中日之役固一毫不能爲李淮恕也然特恶夫虚骄嚣张之徒毫无责任而立于他人之背后摭其短长以爲快谈而迄未尝思所以易彼之道盖此辈实亡国之利器也李固可责而彼辈又岂能责李之人哉是役也李鸿章之失机者固多即不失机而亦必无可以幸胜之理盖十九世纪下半纪以来各国之战争其胜负皆可于未战前决之何也世运愈进于文明则优胜劣败之公例愈确定实力之所在即胜利之所在有丝毫不能假借者焉无论政治学术商务莫不皆然而兵事其一端也日本三十年来刻意经营上下一心以成此节制敢死之劲旅孤注一掷以向于我岂无所自信而敢乃尔耶故及其败然后知其所以败之由是愚人也乃或及其败而犹不知其致败之由是死人也然则徒罪李鸿章一人乌唿可哉西报有论者曰日本非与中国战实与李鸿章一人战耳其言虽稍过然亦近之不见乎各省大吏徒知划疆自守视此事若专爲直隶满洲之私事者然其有筹一饷出一旅以相急难者乎即有之亦空言而己乃至最可笑者刘公岛降舰之役当事者致书日军求放还广丙一船书中谓此舰系属广东此次战役与广东无涉云云各国闻者莫不笑之而不知此语实代表各省疆臣之思想者也若是乎日本果真与李鸿章一人战也以一人而战一国合肥合肥虽败亦豪哉自是而李鸿章兵事上之声誉终而外交上之困难起李鸿章之负重望于外国也以外交李鸿章之负重谤于中国也亦以外交要之李鸿章之生涯半届外交之生涯也欲断定其功罪不可不以外交爲最大之公案故于此事特留意焉李鸿章办外交以天津教案爲首时值发捻初平内忧甫弥无端而有津民戕教焚法国领事馆之事起法人借端要挟联英美以迫政府其欲甚奢曾国藩方任直隶总督深察此事之曲在我而列国蹊田夺牛手段又非可以颟顸对付也乃曲意弥缝镇压津民正法八人议罪二十余人而法人之心犹末厌必欲重索赔款且将天津知府知县置诸重典国藩外之应付西人已极竭蹶而内之又爲京师顽固党所掊击唿爲卖国贼白简纷纭举国欲杀于是通商大臣祟厚恐事决裂请免国藩而以鸿章代之明诏敦促赴任是爲李鸿章当外交冲要之滥觞实同治九年八月也彼时之李鸿章殆天之骄子乎顺风张帆一日千里天若别设一位置以爲其功名之地当其甫受任留直隶也普法之战顿起法人仓皇自救不复他及而欧美各国亦复奔走相顾且汗且喘以研究西方之大问题而此东方小问题几莫或措意于是天津教案遂销沉于若有若无之间中国当时之人无一知有世界大局者以普法一役如此惊天动地之大事固咸熟视无睹以爲是李鸿章之声望韬略过于曾国藩万万也于是鸿章之身价顿增天津教案以后日本战事以前李鸿章所办交涉事件以十数而其关系最重者爲法国安南之役日本朝鲜之役光绪八年法国有事于安南耽耽逐逐思大有所逞与中国既定约而复借端毁弃之于是中法战事开法水师提督格鲁比预定战略其海军先夺海南次据台湾直捣福州歼我舰队其陆军则自越之东京出略云南贵州如是则水陆两者必大有所获将来东方权力可以与英国争衡于是格鲁比一面电达本国请给军需并增派军队一面乘福州之无备轰我船厂坏我兵船一面以陆军迫东京当时南方之天地大有风云惨淡之观李鸿章乃行伐谋伐交之策思嗾英德以牵制法人时曾纪泽方充英使受命办此事虽未能成而法政府因之有所顾忌增兵筹饷之案在议院否决格鲁比时方攻台湾之淡水不能下安南之陆兵又爲黑旗所持不得行其志忽接此案否决之报大愤几死法人乃先请和于我李鸿章此役以后其外交手段始爲欧人所注视矣当法事之方殷也朝鲜京城又有袭击日本使馆之事盖华兵韩兵皆预有谋焉朝鲜之爲藩属爲自主久已抗议于中日两国间纠葛未定日本乘我多事之际派伊藤博文来津交涉乃方到而法人和局已就李鸿章本有一种自大之气今见虎狼之法尚且帖耳就范蕞尔日本其何能爲故于伊藤之来也傲然以临之彼伊藤于张邵议和之时私语伍廷芳谓前在天津见李中堂之尊严至今思之犹悸盖得意时泄宿憾之言也伊藤此行亦不能得志仅约他日朝鲜有事甲国派兵往须先照会乙国而已所谓天津条约者是也虽然此约竞爲后此中日开衅之引线矣李鸿章对朝鲜之外交种种失策前章已言之矣然因此之故天津条约遂至变爲马关条约呜唿庄生有言其作始也简其将毕也鉅善弈者每于至闲之着断断不肯放过后有当此局者可无慎欤战事至甲午之冬中国舍求和外更无长策正月乃派张荫桓邵友濂讲于日本日本以其人微言轻也拒不纳乃更派李鸿章二月遂行随带参赞李经方等以二十四日抵马关与日本全权大臣伊藤博文陆奥宗光开议翌日首议停战条件日本首提议以大沾天津山海关三处爲质辩论移时不肯少让乃更议暂搁停战之议即便议和伊藤言既若尔则须将停战之节略撤回以后不许再提及彼此磋磨未决及二十八日第三次会议归途中因日官闻警来问状者络绎不绝伊藤陆奥亦躬诣慰问谢罪甚恭忧形于色日皇及举国臣民同深震悼遂允将中国前提出之停战节略画押口舌所不能争者籍一枪子之伤而得之亏是议和前一节略有端绪当遇刺之初日皇遣御医军医来视疾众医皆谓取出枪子创乃可疗但虽静养多日不劳心力云鸿章慨然曰国步艰难和局之成刻不容缓予焉能延宕以误国乎宁死无刺割之明日或见血满袍服言曰此血所以报国也鸿章潸然曰舍予命而有益于国亦所不辞其慷慨忠愤之气君子敬之遇刺后将旨慰劳并派李经方爲全权大臣而李鸿章实一切自行裁断虽创剧偃卧犹口授事机群医苦之三月初七日伊藤等将所拟和约底稿交来十一日李备覆文将原约综其大纲分四款一朝鲜自主二让地三兵费四通商权利除第一朝鲜自主外余皆极力驳议十五日复另拟一约底送去即拟请赔兵费一万万两割奉天南四厅县地方等日本亦条条驳斥十六日伊藤等又备一改定约稿寄来较前稍轻减即马关条约之大概也是日鸿章创已愈复至春帆楼与日本全权大臣面议刻意磋磨毫无让步惟有声明若能于三年内还清偿款则一律免息及威海卫驻兵费减一半耳今将其条约全文列下大日本帝国大皇帝陛下及大清帝国大皇帝陛下爲订定和约俾两国及其臣民重修平和共享幸福且杜绝将来纷纭之端大日本帝国大皇帝陛下特简大日本帝国全权办理大臣内阁总理大臣从二位勋一等伯爵伊藤博文大日本帝国全权办理大臣外务大臣从二位勋一等子爵陆奥宗光大清帝国大皇帝陛下特简大清帝国钦差头等全权大臣太子太傅文华殿大学士北洋通商大臣直隶总督一等肃毅伯爵李鸿章大清帝国钦差全权大臣二品顶戴前出使大臣李经方爲全权大臣彼此较阅所奉谕旨认明均属妥实无阙会同议定各条款开列于左第一款中国认明朝鲜国确爲完全无缺之独立自主故凡有亏损独立自主体制即如该国向中国所修贡献典礼等嗣后全行废绝第二款中国将管理下开地方之权并将该地方所有堡垒军器工厂及一切属公物件永远让与日本一下开划界以内之奉天省南边地方从鸭绿江口溯该江以抵安平河口又从该河口划至凤凰城海城及营口而止面成折线以南地方所有前开各城市邑皆包括在划界线内该线抵营口之辽河后即顺流至海口止彼此以河中心爲分界辽东湾东岸及黄海北岸在奉天所属诸岛屿亦一并在所让界内二台湾全岛及所有附属各岛屿三澎湖列岛即英国格林威治东经百十九度起至百二十度止北纬二十三度起至二十四度之间诸岛屿第三款前款所载及粘附本约之地图所划疆界俟本约批准互换之后两国应各选派官员二名以上爲公同划定疆界委员就地踏勘确定划界若遇本约所订疆界于地形或治理所关有碍难不便等情各该委员等当妥爲参酌更定各该委员等当从速办理界务以期奉委之后限一年竣事但遇各该委员等有所更定划界两国政府未经认准以前应据本约所定划界爲正第四款中国约将库平银贰万万两交与日本作爲赔偿军费该款分作八次交完第一次五千万两应在本约批准互换后六个月内交清第二次五千万两应在本约批准互换后十二个月内交清余款平分六次递年交纳其法列下第一次平分递年之款于两年内交清第二次于三年内交清第三次于四年内交清第四次于五年内交清第五次于六年内交清第六次于七年内交清其年分均以本约批准互换之后起算又第一次赔款交清后未经交完之款应按年加每百抽五之息但无论何时将应赔之款或全数或几分先期交清均听中国之便如从条约批准互换之日起三年之内能全数清还除将已付利息或两年半或不及两年半于应付本银扣还外余仍全数免息第五款本约批准互换之后限二年之内日本准中国让与地方人民愿迁居让与地方之外者任便变卖所有产业退去界外但限满之后尚未迁徒者酌宜视爲日本臣民又台湾一省应于本约批准互换后两国立即各派大员至台湾限于本约批准互换后两个月内交接清楚第六款日中两国所有约章因此次失和自属废绝中国约俟本约批准互换之后速派全权大臣与日本所派全权大臣会同课立通商行船条约及陆路通商章程其两国新计约章应以中国与泰西各国现行约章爲本又本约批准互换之日起新订约章未经实行之前所有日本政府官吏臣民及商业工艺行船船只陆路通商等与中国最爲优待之国礼遇护视一律无异中国约将下开让与各款从两国全权大臣画押盖印日起六个月后方可照办第一现今中国已开通商口岸之外应准添设下开各处立爲通商口岸以便日本臣民往来侨寓从事商业工艺制作所有添设口岸均照向开通商海口或向开内地镇市章程一体办理应得优例及利益等亦当一律享受一湖北省荆州府沙市二四川省重庆府三江苏省苏州府四浙江省杭州府日本政府得派遣领事官于前开各口驻扎第二日本轮船得驶入下开各口附搭行客装运货物一从湖北省宜昌溯长江以至四州省重庆府二从上海驶进吴淞江及运河以至苏州府杭州府日中两国未经商定行船章程以前上开各口行船务依外国船只驶入中国内地水路现行章程照行第三日本臣民在中国内地购买经工货件若自生之物或将进口商货运往内地之时欲暂行存栈除勿庸输纳税钞派征一切诸费外得暂租栈房存货第四日本臣民得在中国通商口岸城邑任便从事各项工艺制造又得将各项机器任便装运进口只交所订进口税日本臣民在中国制造一切货物其于内地运送税内地税钞课杂派以及在中国内地沾及寄存栈房之益即照日本臣民运入中国之货物一体办理至应享优例豁除亦莫不相同嗣后如有因以上加让之事应增章程规条即裁入本款所称之行船通商条约内第七款日本军队现驻中国境内者应于本约批准互换之后三个月内撤回但须照次款所定办理第八款中国爲保明认真实行约内所订条款听允日本军队暂行占守山东省威海卫又于中国将本约所订第一第二两次赔款交清通商行船约章亦经批准互换之后中国政府与日本政府确定周全妥善办法将通商口岸关税作爲剩款并息之抵押日本可允撤回军队倘中国政府不即确定抵押办法则未经交清末次赔款之前日本应不允撤回军队但通商行船约章未经批准互换以前虽交清赔款日本仍不撤回军队第九款本约批准互换之后两国应将是时所有俘虏尽数交还中国约将由日本所还俘虏并不加以虐待若或置于罪戾中国约将认爲军事间谍或被嫌逮系之日本臣民即行释放并约此次交仗之间所有关涉日本军队之中国臣民概予宽贷并饬有司不得擅爲逮系第十款本约批准互换日起应按兵息战第十一款本约奉大日本帝国大皇帝陛下及大清帝国大皇帝陛下批准之后定于明治二十八年五月初八日即光绪二十一年四月十四日在烟台互换观李鸿章此次议和情状殆如春秋齐国佐之使于晋一八七年法爹亚士之使于普当戎马压境之际爲忍气吞声之言旁观犹爲酸心况鸿章身历其境者回视十年前天津定约时之意气殆如昨梦嗟乎应龙人井蝼蚁因人老骥在枥驽骀目笑天下气短之事孰有过此者耶当此之际虽有苏张之辩无所用其谋虽有贲育之力无所用其勇舍卑词乞怜之外更有何术或者以和议之速成爲李鸿章功固非也虽无鸿章日本亦未有不和者也而或者因是而丛垢于李之一身以爲是秦侩也张邦昌也则盍思使彼辈处李之地位其结局又将何如矣要之李之此役无功焉亦无罪焉其外交手段亦复英雄无用武之地平心论之则李之误国在前章所列失机之十二事而此和议不过其十二事之结果无庸置论者也十九世纪之末有中东一役犹十八世纪之末有法国革命也法国革命开出十九世纪之欧罗巴中东一役开出二十世纪之亚细亚譬犹红日将出鸡乃先鸣风雨欲来月乃先晕有识者所能预知也当中日未战以前欧人与华人之关系不过传教通商二事及战后数年间而其关系之紧密视前者骤增数倍至今日则中国之举一动皆如与欧人同体相属欲分而不能分矣此其故由于内治之失政者半由于外交之无谋者亦半君子读十年来中外交涉史不禁反而掩袖涕涔涔下也战事之前中国先求调停于英俄此实导人以干涉之渐也其时日人屡言东方之事愿我东方两国自了之无爲使他国参于其间顾我政府蓄愤已甚不能受也惟欲嗾欧人以力胁日本俄使回言俄必出力然今尚非其时盖其处心积虑相机以逞固早有成算矣乙未三月李鸿章将使日本先有所商于各国公使俄使喀希尼曰吾俄能以大力拒日本保全中国疆土惟中国必须以军防上及铁路交通上之利便以爲报酬李乃与喀希尼私相约束盖在俄使馆密议者数日夜云欧力东渐之机盖伏于是当时中国人欲借欧力以拒日者不独李鸿章而已他人殆有甚焉张之洞时署江督电奏争和议曰若以赂倭者转而俄所失不及其半即可转败爲胜恳请饬总署及出使大臣与俄国商订密约如肯助我攻倭胁倭尽废全约即酌量划分新疆之地以酬之许以推广商务如英肯助我报酬亦同约云云当时所谓外交家者其眼光手段大率类是可叹马关定约未及一月而俄国遂有与德法合议逼日本还我辽东之事俄人代我取辽非爲我计自爲计也彼其视此地爲己之势力范围匪伊朝夕故决不欲令日本得鼾睡于其卧榻之侧也故使我以三十兆两代彼购还辽东于日本之手先市大恩于我然后徐收其成俄人外交手段之巧真不可思议而李鸿章一生误国之咎盖未有大于是者李鸿章外交之历史实失败之历史也还辽事毕喀希尼即欲将前此与李私约者提出作爲公文以要求于总署值物议沸腾皇上大怒鸿章罢职入阁闲居于是暂缓其请以待时机丙申春间有俄皇加冕之事各国皆派头等公使往贺中国亦循例派遣以王之春尝充唁使故贺使即便派之喀希尼乃抗言曰皇帝加冕俄国最重之礼也故从事斯役者必国中最着名之人有声誉于列国者方可王之春人微言轻不足当此责可胜任者独李中堂耳于是乃改派李爲头等公使喀希尼复面贿通太后甘诱威迫谓还辽之义举必须报酬请假李鸿章以全权议论此事而李鸿章请训时太后召见至半日之久一切联俄密谋遂以大定李鸿章抵俄京圣彼得堡遂与俄政府开议喀希尼所拟草约底稿及加冕之期已近往俄旧都莫斯科遂将议定书画押当其开议也俄人避外国之注目不与外务大臣开议而使户部大臣当其冲遂于煌煌矩典万宾齐集之时行明修栈道暗渡陈仓之计而此关系地球全局之事遂不数日而取决于樽俎之间矣俄人外交手段之剽悍迅疾真可羡可畏哉时丙申四月也密约之事其办订极爲秘密自中俄两国当事之数人外几于无一知者乃上海字林西报竟于李鸿章历聘未归之时得其密约原文译录以登报上盖闻以重金购之于内监云其全文如下大清国大皇帝前于中日肇衅之后因奉大俄罗斯国大皇帝仗义各节并愿将两国边疆及通商等事于两国互有益者商定妥协以固格外和好是以特派大清钦命督办军务处王大臣爲全权大臣会同大俄罗斯国钦差出使中国全权大臣一等伯爵喀在北京商定将中国之东三省火车道接连俄国西伯里亚省之火车道以冀两国通商往来迅速沿海边防坚固并议专条以答代索辽东等处之义第一条近因俄国之西伯里亚火车道竣工在即中国允准俄国将该火车道一由俄国海参崴埠续造至中国吉林珲春城又向西北续至吉林省城止一由俄国境某城之火车站续造至中国黑龙江之爱珲城又向西北续至齐齐哈尔省城又至吉林伯都讷地方又向东南续造至吉林省城止第二条凡续造进中国境内黑龙江及吉林各火车道均由俄国自行筹备资本其车道一切章程亦均依俄国火车条程中国不得与闻至其管理之权亦暂行均归俄国以三十年爲期过期后准由中国筹备资本估价将该火车道并一切火车机器厂房屋等赎回惟如何赎法容后再行妥酌第三条中国现有火车路拟自山海关续造至奉天盛京城由盛京接续至吉林倘中国日后不便即时造此铁路者准由俄国备资由吉林城代造以十年爲期赎回至铁路应由何路起造均照中国已勘定之道接续至盛京并牛庄等处地方止第四条中国所拟续造之火车道自奉天至山海关至牛庄至盖平至金州至旅顺口以及至大连湾等处地方均应仿照俄国火车造以期中俄彼此来往通商之便第五条以上俄国自造之火车道所经各地方应得中国文武官员照常保护并应优待火车道各站之俄国文武各官以及一切工匠人等惟由该火车道所经之地大半荒僻犹恐中国官员不能随时保护周详应准俄国专派马步各兵数队驻扎各要站以期妥护商务第六条自造成各火车道后两国彼此运进之货其纳税章程均准同治元年二月初四日中俄陆路通商条约完纳第七条黑龙江及吉林长白山等处地方所产五金之矿向有禁例不准开挖自此约定后准俄国以及本国商民随时开採惟须应先行禀报中国地方官具领护照并按中国内地矿务条程方准开挖第八条东三省虽有练军惟大半军营仍系照古制办理倘日后中国欲将各省全行改仿西法准向俄国借请熟悉营务之武员来中国整顿一切其章程则与两江所请德国武员条程办理无异第九条俄国向来在亚细亚洲无周年不冻之海口一时该洲若有军务俄国东海以及太平洋水师诸多不便不得随时驶行今中国因鉴于此是以情愿将山东省之胶州地方暂行租与俄国以十五年爲限其俄国所造之营房栈房机器厂船坞等类准中国于期满后估价备资买入但如无军务之急俄国不得即时屯兵据要以免他国嫌疑其赁租之款应得如何办理日后另有附条酌议第十条辽东之旅顺口以及大连湾等处地方原系险要之处中国极应速爲整顿各事以及修理各炮台等诸要务以备不虞既立此约则俄国允准将此二处相爲保护不准他国侵犯中国之允准将来永不能让与他国占踞惟日后如俄国忽有军务中国准将旅顺口及大连湾等地方暂行让与俄国水陆军营泊屯于此以期俄军攻守之便第十一条旅顺口大连湾等处地方若俄国无军务之危则中国自行管理与俄国无涉惟东三省火车道以及开挖五金矿诸务准于换约后即时便宜施行俄国文武官员以及商民人等所到之处中国官员理应格外优待保护不得阻滞其游历各处地方第十二条此约奉两国御笔批准后各将条约照行除旅顺口大连湾及胶州诸款外全行晓谕各地方官遵照将来换约应在何处再行酌议自画押之日起以六个月爲期中俄密约以前爲一局面中俄密约以后爲一局面盖近年以来列国之所以取中国者全属新法一曰借租地方也二曰某地不许让于他国也三曰代造铁路也而其端皆自此密约启之其第九条借租胶州湾即后此胶威广旅大成嚆矢也其第十条旅顾大连不许让于他人即各国势力范围之滥觞也而铁路端断送祖宗发祥之地速西伯利亚大路之成开各国觊觎纷争之渐者固无论焉呜唿牵一发动全身合九州铸大错吾于此举不能爲李鸿章恕焉矣或曰此约由太后主之督办军务处王大臣赞之非鸿章本意云虽然莫斯科草约定于谁氏之手乎此固万无能爲讳者也自此约原文既登报章后各国报馆电书纷驰疑信参半无论政府民间莫不惊心动色鸿章游历欧洲时各国交相诘问惟一味支吾搪塞而已其年七月莫斯科画押之草约达北京喀希尼直持之以与总署交涉皇上与总署皆不知有此事愕怒异常坚不肯允喀希尼复贿通太后甘言法语诱胁万端太后乃严责皇上直命交督办军务处速办不经由总理衙门西历九月三十日皇上挥泪批准密约李鸿章之贺俄加冕也兼历聘欧洲皆不过交际之常仪若其有关于交涉者则定密约与议增税两事而已中国旧税则凡进口货物值百抽五此次以赔款之故欲增至值百抽七五首商诸俄国俄允之次商诸德法德法云待英国取进止既至英与宰相沙士勃雷提议其时英与中国之感情甚冷落且以中俄密约之故深有疑于李鸿章沙氏乃托言待商诸上海各处商人辞焉此事遂无所成李之历聘也各国待之有加礼德人尤甚世以爲此行必将大购船炮枪弹与夫种种通商之大利皆于是乎在及李之去一无所购欧人盖大失望云李之至德也访俾斯麦其至英也访格兰斯顿咸相见甚欢皆十九世纪世界之巨人也八月鸿章自美洲归国九月十八日奉旨在总理各国事务衙门行走自兹以讫光绪廿四年戊戌七月实爲李鸿章专任外交时代而此时代中则德据胶州俄据旅顺口大连湾英据威海卫九龙法据广州湾实中国外交最多事最危险之时代也还辽之役倡之者俄而赞之者德法也俄人既结密约得绝大无限之权利于北方踌躇满志法人亦于光绪廿二年春夏间得滇缅越间之瓯脱地又得广西镇南关至龙州之铁路惟德国则寂寂未有所闻廿三年春德使向总理衙门索福建之金门岛峻拒不许至十月而胶州之事起是役也德国之横逆无道人人共见虽然中国外交官固有不得辞其咎者夫始而无所倚赖于人则亦已耳既有倚赖则固不得不酬之能一切不酬则亦已矣既酬甲酬乙则丙亦宜有以酬之三国还辽而惟德向隅安有不激其愤而速其变者不特此也中俄密约中声明将胶州湾借与俄人是俄人所得权利不徒在东三省而直侵入山东也方今列国竞争优胜劣败之时他国能无妒之是德国所以出此横逆无道之举者亦中国有以逼之使然也岁十月曹州教案起德教士被害者二人德人闻报即日以兵船闯进胶州湾拔华帜树德帜总兵章高元掳焉警报达总署与德使开议德使海靖惟威吓恐吓所有哀乞婉商者一切拒绝欲乞援于他国无一仗义责言爲爲我讼直者迁延至两月有余乃将所要挟六事忍气吞声一一允许即将胶澳附近方百里之地租与德国九十九年山东全省铁路矿务归德国承办等事是也胶事方了旋有一重大之波澜起焉初李鸿章之定马关条约也约以三年内若能清还则一概免息而前者所纳之息亦以还我又可省威海卫戍兵四年之费共节省得银二千三百二十五万两至是三年之期限将满政府欲了此公案议续借款于外国廿三年十一月俄人议承借此项而求在北方诸省设铁路及罢斥总税务司赫德二事英人闻之立与对抗亦欲承借此款利息较轻而所要求者一监督中国财政二自缅甸通铁路于扬子江畔三扬子江一带不许让与他国四开大连湾爲通商口岸五推广内地商务六各通商口岸皆免釐金时总理衙门欲诺之俄法两国忽大反对谓若借英国款是破列国均势之局也日以强暴之言胁总署总署之人不胜其苦正月乃回绝各国一概不借而与日本商议欲延期二十年摊还冀稍纾此急难不意日本竟不允许当此之时山穷水尽进退无路乃以赫德之周旋借汇丰银行德华银行款一千六百万磅吃亏甚重仅了此局胶州湾本爲中俄密约圈内之地今德国忽攫诸其怀而夺之俄人之愤愤既已甚矣又遇有英德阻俄借款一事俄人暴怒益烈于是光绪二十四年正二月间俄国索旅顺大连湾之事起李鸿章爲亲订密约之人欲办无可办欲诿无可诿卒乃与俄使巴布罗福新结一约将旅顺口大连湾两处及邻近相连之海面租与俄国以二十五年爲期并准俄人筑铁路从营口鸭绿江中间接至滨海方便之处俄人既据旅顺大连英国籍口于均势之局遂索威海卫时日本之赔款方清戍兵方退英人援俄例借租此港二十五年爲期其条约一依旅顺大连故事时李鸿章与英使反覆辩难英使斥之曰君但诉诸俄使勿诉诸我俄使干休我立干休李无词以对焉狼狈之情可悯可叹所承其半点哀怜者惟约他日中国若重兴海军可惜威海卫泊船之一事而已至是而中国割地之举殆如司空见惯浑闲事矣当俄法与英爲借款事冲突也法人借俄之力要求广州湾将以在南方爲海军根据地其时英国方迫我政府开西江一带通商口岸将以垄断利权法人见事急乃效德国故智竟闯入广州湾而后议借租之以九十九年爲期中国无拒之力遂允所谓英国又援均势之说请租借九龙以相抵制其期亦九十九年定议画押之前一日李鸿章与英使窦纳乐抗论激烈李曰虽租九龙不得筑炮台于其山上英使愤然拍案曰无多言我国之请此地爲贵国让广州湾于法以危我香港也若公能废广州湾之约则我之议亦立刻撤回鸿章吞声饮泪而已实光绪二十四年四月十七日也至五月间尚有英俄激争之一事起即芦汉铁路与牛庄铁路事件是也初盛宣怀承办芦汉铁路于廿三年三月与比利时某公司订定借款约以本年西正月交第一次及德占胶州后该公司忽渝前盟谓非改约则款无所出盛宣怀与李鸿章张之洞等商另与结约而新结之约不过以比利时公司爲傀儡而实权全在华俄银行之手华俄银行者实不啻俄国政府银行也以此约之故而黄河以北之地将尽入俄国主权之内而俄人西伯利亚之铁路将以彼得堡爲起点以汉口爲终点矣英人大妒之乃提议山海关至牛庄之铁路归英国承办将以横断俄国之线路俄公使到总署大争拒之英俄两国几于开战间不容发而皆以中国政府爲磨心万种难题集于外交官数人之身其时皇上方亲裁大政百废具举深恨李鸿章以联俄误国乃以七月廿四日诏鸿章毋庸在总理各国事务衙门行走于是外交之风浪暂息而李鸿章任外交官之生涯亦终矣案议和团时代李鸿章之外交于第十一章论之西人之论曰李鸿章大手段之外交家也或曰李鸿章小狡狯之外交家也夫手段狡狯非外交家之恶德各国并立生存竞争惟利是视故西哲常言个人有道德而国家无道德试观列国之所称大外交家者孰不以手段狡狯得名哉虽然李鸿章之外交术在中国诚爲第一流矣而置之世界则瞠乎其后也李鸿章之手段专以联某国制某国爲主而所谓联者又非平时而结之不过临时而嗾之盖有一种战国策之思想横于胸中焉观其于法越之役则欲嗾英德以制法于中日之役则欲嗾俄英以制日于胶州之役则又欲嗾俄英法以制德卒之未尝一收其效而往往因此之故所失滋多胶州旅顺大连威海卫广州湾九龙之事不得不谓此政策爲之厉阶也夫天下未有徒恃人而可以自存者泰西外交家亦尝汲汲焉与他国联盟然必我有可以自立之道然后可以致人而不致于人若今日之中国而言联某国联某国无论人未必联我即使联我亦不啻爲其国之奴隶而已矣鱼肉而已矣李鸿章岂其未知此耶吾意其亦知之而无他道以易之也要之内治不修则外交实无可办之理以中国今日之国势虽才十倍于李鸿章者其对外之策固不不得隐忍迁就于一时也此吾所以深爲李鸿章怜也虽然李鸿章于他役吾未见其能用手段焉独中俄密约则其对日本用手段之结果也以此手段而造出后此种种之困难自作之而自受之吾又何怜哉按胶州以后诸役其责任不专在李鸿章盖恭亲王张荫桓皆总理衙门重要之人与李分任其咎者也读者不可不知自同治元年以迄光绪二十七年凡四十年间李鸿章无一日不在要津其可称爲闲散时代者则乙未三月至丙申三月间凡一年戊戌八月至庚子八月间凡两年而已戊已庚之间鸿章奉命治河旋授商务大臣总督两广在他人则爲最优之差面按之李鸿章一生历史不得不谓爲投闲也其闲之又闲者爲乙丙之间入阁办事及戊戌八月至十一月退出总理衙门无可论述至其治河治粤固亦有异于常人者焉附论及之亦作史者之责任也中国黄河号称难治数千年政论家皆以之爲一大问题使非以西人治勿士失必河之法治之则决不可以断其害而收其利当戊戌八月以后李鸿章方无可位置于是政府以此役任之此亦可爲河防史上添一段小小公案也今录其奏议所用比国工程师卢法尔勘河情形原稿如下一雒口至盐窝沿河情形河身黄河自河南龙门口改道以来水性趋下由北而东奔流山东入大清河遂取道入海其始东奔西突人力难施至两年以后河流已定方筑堤岸河流曲折其堤岸亦因之而曲折迨河流变迁堤岸不能俱随之变迁临水远近不等然堤岸全无保护任水漂刷现在小水河面约宽九十丈至一百五十丈河底则深浅不一有河面宽处水深仅四五尺不便行船者有河面忽窄水深至三丈者河流朝夕改道旋左旋右临流之岸即爲沖刷带至流缓之处又淤爲滩官民则任水所爲向无善策惟于险处救急决处补苴而沿河常见岸土于四五足高处塌陷入水际此隆冬水小流缓尚且如此化冻之后大汛之时水大流急更当如何下游低岸如此上游土山一带不问可知无怪黄河泥沙之多爲五大洲群流之最也大汛时堤内沙滩全爲漫淹因河底浅深不一河身亦俯仰不一故流水速率处处不同且下游之地极平每里高低不逾五寸河流甚缓容水之地日益以隘淤垫日高年复一年险上加险职此之故堤外之地较堤内之滩有低一尺者有低至七八尺者监工路过杨史道口时曾将河面测量计水面宽百三十八丈河底最深二丈三尺流水速率一秒钟约四尺按此推算每秒钟过水之数约五万七千四百五十六立方尺容水面积约一万三千六百八十方尺又在盐窝上游测量计此处水面仅宽一百零二丈河底最深一丈二尺容水面积约九千一百八十方尺斯时杨史道口尚未合笼太熘半归决口不走盐窝理合声明至盛涨时过水数目言人人殊按照两处地方文武官员所指示水志计杨史道口容水面积应系三万六千一百八十方尺盐窝容水面积应在二万四千四百八十方尺因大水速率无从探询致过水之数不能复计然不知进水之数断难定河面宽窄堤岸远近之数也计自雒口至盐窝约三百七十里民埝滨河之堤谓之民埝系民所修官所守爲现时东水最要之堤也民埝距水远近不等有即在水滨者有离水至三四里者当时修造任意爲之并无定理甚至其弯曲有令人不可解者其高低厚薄亦各处互异有高于现时水面九尺者有高至一丈五尺者高逾沙滩五尺至八尺不等高逾堤外之地亦九尺至一丈五尺不等其堤顶有宽二丈四尺者有宽三丈六尺者新筑之埝则较厚忽高忽低忽厚忽薄其收坡亦斜直不同良可异也看守民埝朱甚周密爲水挖刷之处颇多并无随时修理积年累月不至于决陷者几希民埝皆以极松淤土爲之并无焦泥入地不深即有焦泥不难挑取埝顶可行大车坐车手车轨道甚深过路处或堤坡而上下或截堤而低之堤上筑盖民居并不加宽培厚凡此皆最易损堤者查泰西各国堤工坡上种青草不惮讲求不惜鉅费盖草根最能护堤也此处之堤都不种草一二处偶尔有草爲民芟除凈尽甚至连根拔起据云系取以烧锅或喂牲口殊不知无草则堤难保堤难保则水患不旋踵矣愚民不思其属可嗤耙草之器最能损堤应悬厉禁不准行用此亦保堤之一道盖草既拔去堤复耙松大风一起堤土飞扬堤顶遂逐渐而低堤身亦逐渐而薄此器爲害不亦大哉沿河之堤有种柳已成荫者有初栽仅盈尺者柳根最能固堤应于沿河堤岸一律遍栽设法保护不准攀折并行种藤更爲坚实柳条藤条俱可编埽筑堤较秸料坚固远甚且可随处就近取材毋须更出资采买一举两得莫妙于此何惮而不爲之耶大堤大堤系公家所修距民埝甚远而远近处处不周且多弯曲殊不可解现在此堤虽有如无大不可恃堤上居民鳞次栉比全成村落即取堤土以筑其居致堤残缺不全且过路之处切与地平竟成大口堤上坡上亦多种麦颇能损堤盛涨时民埝尚决大堤未有不溃者也该堤宽处其顶尚有三丈六尺高一丈二尺至一丈六尺不等然完整者绝少闻杨史道口水决民埝竟能走熘入小清河淹溺村落贻害居民者良以大堤旧口未修使水有隙可乘耳询诸河官何以大堤之口不堵据答百姓不愿今若修大堤则千余村之居民必环起而攻等语可见修大堤非特无益且不洽舆情也大堤之外居民甚多有数百十户成村者有四五家自立门户者或筑围堤自护或建高阜而居大抵皆预作防水之计村外周围之地颇属膏腴居民即以之耕耘以供饮啄此外尚有斜堤拦坝皆以保此村田者也然残废亦与大堤同若民埝出险不足恃也险工沿河一带险工最多凡顶冲之处或已决之处皆有工程其工程磨盘埽居多以秸料覆土层垒爲之形如磨盘或紧贴于岸或接连于堤其形势纷歧不一即高低厚薄亦每埽不同每埽错落参差绝不相连中仍走水以使三面受敌不知何意鄙见数埽应一气呵成不存罅隙既省料工更形坚固且料埽入水削如壁立不作斜坡适足以当冲不能使水滑过似非得法至秸料亦非经久之物因其中有心质如灯草最能吸水使料易于腐烂料烂则与沙土同毫无劲力矣监工曾见旧埽数处虽形势相连而根基已坏一经盛涨必即漂流民埝定爲所累或云秸料爲本地土产用广价廉舍此别无他料诚能如监工前篇所言多种藤柳数年之后便可足用更毋须以巨万金钱造此不经久之事或又云料埽原以挑水一两年后水已收道料埽虽烂亦复何虑监工殊不谓然若不改弦更张恐抢险不过养疽耳爲今之计虽无他料可用其埽工应先行改式傍岸者使之联成一片作斜坡入水以导其流并须多用木椿牵连于岸以坚固麻绳系之其护埽所抛之石亦宜加粗加多位置得法方可御沖刷之力监工曾见有以石块排于埽上者镇压秸料不使爲风吹去抑何可笑此外尚有石堤如北镇一带尚称稳固亦盐窝石堤则已根底全虚所未即坍圮者赖尚有石灰粘凑然亦不能久矣一盐窝至海口尾闾情形黄河尾闾已由盐窝改道三次首次向东北由铁门关入海二次向东由韩家垣入海三次庙东南由丝网口入海今谨将三处情形次第言之尚有新挑引河一条亦并论及铁门关海口此系大清河尾闾黄河改道山东以来由此入海历三十余年至韩家垣决口舍东北而向正东今铁门关一道前半已淤垫甚高河身成爲平地莫可辨识左右两堤尽成村落铁门关以下堤已尽矣一派黄沙地极瘠苦约距铁门关下游八里河形复见有水直通于海河边之地虽系沙滩而沙下不深便有混土河中之木平时深约二尺大潮可涨至三四尺可至萧神庙若东北风大作可增至五六尺不等由三沟子起有船只可以出海往来烟台此次因河冻地潮不能出海察勘仅至三沟子以下十里满地苇草大潮所经遂返辔不复前进据土人言往下八里已见寻常潮汐再往下十二里便爲海滨海口有拦门沙潮退时仅深二尺此沙共长宽若干未曾复勘揣度必不甚小计自盐窝至铁门关海口约一百一十里韩家垣海口自韩家垣决口黄河尾闾取道于此垂八九年近复改道东南韩家垣一带已无黄河踪迹惟自新萧神庙以下距海约六十里之遥复见河形中亦有水系最低之地积水不消闻距海约十一里此河分爲两熘状如燕尾然亦不深海口亦有拦门沙潮退时直塞口门不容河水泻出此拦门沙露出水面宽约二里查韩家垣一道并末筑堤计自盐窝至韩家垣海口约一百里新挑引河此河系于韩家垣决口之后特于口门之下挑挖一道以便引水至萧神庙旧槽入海然当时深仅四五尺宽仅三丈现在尚无此数弯曲甚多此河计长四十里若取直共有二十五里大约系循原有水道挑挖节省工费之故河底以萧神庙韩家垣两处挖深三尺便有泥土亦有泥土竟见于地面者周围各村均有井深一丈一尺即可见水泥在水中不甚深也铁门关附近有烧瓦器之窑该处土质概可想见丝网口海口现在黄河之由此口入海漫散地上并无河道小水时分爲多熘底均不深中有沙滩正熘水底深仅三四尺有一两处最深亦不过一丈将近海口则只有一尺四五寸此处水面甚宽约有三百丈之多闻海口并无拦门沙想系流缓熘浅其沙已于地上停淤无可再送入海也查北岭子决口之时尚有上游三处同时开口故丝网口水流不勐北岭子门之树至今犹竖水中古庙一座亦巍然独立是其明验若谓辛庄等处房合漂流则系土屋不坚之故非水力汹涌有以致之也北岸于北岭子以下并未设堤惟以铁门关南堤爲北岸以护村落而已南岸则由盐窝起新行接筑一堤距水约远二里计自盐窝至丝网口海口约九十里一酌量应办治河事宜治河如治病必须先察其原欲察其原必须先按脉理方知其病原之所在然后施药不特厥疾可疗而且永无后患若但按疮敷药不问其毒发于何处非良医之所爲也黄河在山东爲患而病原不在于山东若只就山东治黄河何异于按疮敷药虽可一时止痛而不久旧疾复作矣盖其毒未消其病根未拔也夫水性犹人初本善也若不导之教之性乃迁矣天之生水原以养人何尝以害人乃人不知其性不防其迁遂使肆爲暴虐生民昏垫国帑虚糜终无底止推原其故良因治水仅就一隅不筹全局今若一误再误恐徒劳无功耳欲求一劳永逸宜先就委窃原由山东视黄河黄河只在山东由中国视黄河则黄河尚有不在山东者安知山东黄河之患非从他处黄河而来故就中国治黄河黄河可治若就山东治黄河黄河恐终难治请详言之溯黄河之源出于星宿海取道甘肃流入蒙古沙漠改道多次始至山西已挟沙而来矣道出陕西又与渭水汇流其质更浊再穿土山向东而出拖泥带水直入河南所至披靡水益浑矣此即黄河之病原也下游之病良由此主治之宜在病原加意盖下游停淤之沙系从上游拖带而来上游地高势如建瓴且两面有山约束之水流极速沙不能停迨一过荣泽一派平原水力遂杀流缓则沙停沙停则河淤河淤过高水遂改道此自然之理证诸往事已有明证惟一河改道万姓遭殃转于沟壑死于饥寒从古迄今不知凡几而黄河则南迁北徒畅所欲爲以开封爲中心自辟半径之路于扬于江北中间千五百里扇形之地任意穿越虽齐鲁诸大峰亦难阻制河水所经之处沙停滩结民叹其鱼防不胜防迄无良策补偏救弊劳民伤财其祸较疾病刀兵尤爲勐烈然天下无不治之水虽非易事尚非人力难施其法维何曰求诸算学而已治法夫治法岂易言哉黄河延袤中国境内计一万余里之长地势之高低河流之屈曲水性之缓急含沙之多少向末详细考究并无图表问诸水滨亦鲜有能答之者今欲求治此河有应行先办之事三一测量全河形势凡河身宽窄深浅堤岸高低厚薄以及大水小水之浅深均须详志一测绘河图须纤悉不遗一分段派人查看水性较量水力记载水志考求沙数并随时查验水力若干停沙若干凡水性沙性偶有变迁必须详爲记出以资参考以上三事皆极精细而最关紧要者非此无以知河水之性无以定应办之工无以导河之流无以容水之涨无以防患之生也此三事未办所有工程终难得当即可稍纾目前不旋踵而前功尽隳矣若测绘既详考究复审全局在握便可参酌应办工程以垂久远犹须各省黄河统归一官节制方能一律保护永无后患但照此办理经费必鉅然欲使一劳永逸宜先筹计每年养河之费若干堵筑之费若干蠲免粮钱若干赈济抚恤若干财产淹没若干民命死亡若干并除弊后能兴利若干积若干年共计若干较所费之资孰轻孰重孰损孰益不至于犹豫矣按照图志可以知某处水性地势定其河身由河身即可定水流之速率不使变更水面之高低不使游移凡河底之浅深河岸之坚脆工料之松固均可相因无意外之虑此皆算学精微之理不能以意爲之定河身最爲难事须知盛涨水高若干其性若何停沙于河底者几多停沙于滩面者几多涨之高低速率不同定河身须知各等速率方能使无论高低之涨其速率均足刷沙入海河形弯曲致生险工亦须酌改然大非易事非详慎推算不爲功盖裁弯取直则路近路近则低率即地势高低之数增低率增则速率亦增速率增则过水之数亦增于盛涨时尤宜并上下游通行筹算后方可裁去一弯盖裁弯能生他险不可不虑此亦非但凭眼力可爲之事河堤所资以束水者也须并河身一同推算即入水斜坡统须坚固以御异常盛涨方不至误事至堤之高低厚薄则视土性之松实料质之坚脆耳至应如何造法亦须视水线高低水力缓急所需材料总以能御水挖爲妙不必尽用石堤亦毋庸尽用料埽盖土堤筑造坚实护以柳树草片亦足以御寻常水力查各国护河之堤多以土爲之并无全用石工者但须推算合法位置得宜看守不懈勿任践踏耳其石堤料场只于险处用之总而言之可省者宜省不可省者必不宜省然非测算精详不可监工兹绘堤式两种似与黄河合宜何处应用何式则俟临时查勘因地制宜非谓全河均应改用也惟无论需用何种材料均须採择上品者方能坚久大水时河流至堤根小水时河流在两岸之中而堤与岸均系松土常爲急流挟之以去即化爲沙至流缓处淤成高滩积渐遂生危险此固可虑而尤可虑者上游各土山随时坍塌入水流至下游爲患甚烈应行设法保护于过水两岸尽筑斜坡先护以泥再种草片并多栽树木以坚实之有险之处则宜于岸根打桩以树枝编成筐以泥土填成块再叠石爲墙或砌石爲坡并抛大石块于水底方足以御水力其土山两旁亦须抛石水底再筑石墙于其上以阻塌陷如此则岸土不致爲水拖带河流可以渐清河患自然日减此系治河应办紧要之工程大熘应教常走河之中间宜在何处设法此时不能预定大约须于弯处水底多筑挑水坝以导其流挑水坝应用树枝或用石块则俟随时斟酌情形办理惟秸料不能经久且无劲力则不可用减水坝亦应讲求以防异常盛涨宜即设在堤边应先测量地势察勘情形以河流之方向定坝口之方向此坝须以大石并塞门德土爲之坝后所挑之河或已有之河应筑坚堤约束庶所过之水不致以邻国爲壑此河亦须宽深不甚弯曲且低于黄河其河身实有容水之地始能合用黄河尾闾海口高仰复有拦门沙致河水入海未畅应用机器挖土船以挑挖之然先筑海塘再用机器或可事半功倍此海塘接长河堤入海则水力益专能将沙攻至海中深处爲海口必不可少之工程再用机器于拦沙挖深一道俾水力更激可以自剧其余此项工程需费颇鉅然各国海口均有之黄河何独不然美国密西西比海口奥国大牛白海口前亦堵塞今大轮船可以往来是其明验法国仙纳海口前此亦有拦沙阻碍行船最爲险恶旋经以大石填海筑造海塘高出大潮水面两塘相距九十丈塘成之日海口竟深至二丈至今船只称便比国麦司海口亦曾兴此大工此外尚有多处不胜枚举黄河延袤数省关系国计民生极大现时上游水至下游不能即知下游出险上游事后方觉声气不通防范末能周密应照永定河办法沿河设立电线按段通电随时随事报知全河官弁俾患可预弭此爲刻不容缓之事治河之工程既已举行守河之章程亦宜釐定俾一律恪遵永远办理方不致前功尽弃查现在河防员弁虽能克已奉公而百姓践蹋堤埽挑土砍柳锄草诸恶习并未广爲禁止应妥定律例严行厉禁周密巡查犯者惩治堤上不准搭盖房屋如须行车必专筑马路之处格外培厚方不至于损堤官弁随时稽查稍有残缺不整即爲修补如此则工程可永远完固不致生意外之虞黄河上游应否建设闸坝用以拦沙或择大湖用以减水亦应考求治河有此办法理合声明上游之山应令栽种草木以杀水势泰西各国因山水暴发屡次爲灾饬令于源头及濒水诸山栽种草木水势遂杀偶有一二处树木被人私砍水势即复猖狂政府严行禁止并设官专管树木西人重视此事是有效验之明证查山水暴发其故有二一因山上土松不能吸水二因山势陡峭无以阻水若遍种树木则树根既能坚土又复吸水且可杀其势从容而下不至倒泻倘山上不宜种树亦应种草其功虽不及树木之大亦终胜于无法国颁行亚尔伯诸山种树律例以来成效已大着矣一现时应办救急事宜前篇治河应办各事既非旦夕之功必俟全河详细测量估计工料妥筹办法方臻美备诚恐河流汹涌迫不及持亟应先办救急事宜庶几现时灾患不生将来治理较易救急之事维何曰培修堤岸固筑险工并疏通尾闾而已至于更改河形以畅其流展缩河身以顺其性保护堤岸以阻其倾各工程应俟日后从容办理此时无暇及此培修河堤之法前篇已详言之毋庸再赘惟应以埝爲堤若大堤则相距太远有河面过宽之患又复残缺不整修无可修即修亦无益各处险工宜全行固筑应派员全工察勘估计工程凡当冲之堤已朽之埽务即一律保护其过低过薄之堤亦应加高培厚堤内临水之坡应加泥一层以种青草并于堤根遍栽树木设法禁人践踏此爲最急之务速办爲妙有险处之堤根或抛石或编坝以固之亦须因地制宜凡堤有所开过路之道应即行修补并于堤顶筑造石子马路以便车马往来不至损碍尾闾海道最宜妥定铁门关韩家垣现均淤塞丝网口则水势散漫并无河槽查此项尾闾择地者主见不一有谓铁门关淤塞处应挑通使水仍复旧道者有谓宜仍由韩家垣旧道者有谓应由十六户挑引河直至铁门关以避盐窝险工者有谓应由盐窝挑一直河仍由丝网口者有谓应于蒲台县三岔河引水入海者有谓黄河应于大马家挑河至孔家庄并入徒骇河使之入海者大马家在利津上游八里之地查徒骇河形颇弯曲孔家庄河面约宽九十丈小水水面约六十丈两岸颇高并未筑堤大水约离岸尚低八尺其上游于禹城以下全已淤塞海口约距孔家庄七十里并无拦沙鄙意黄河末治之先其水不应走徒骇河盖恐浊流入清即使清者亦变爲浊未免可惜如欲酌定一处必须于各处详细测量品地势之高低察流水之方向查现在武备学堂测量生颇具聪明又复勤奋四散测量不遗余力惜时日太促未能详备所绘之图只能阅其大概况各段河中过水之数以及地之低率无从查考至引河河形惟按海口之地甚平引河以愈短愈直愈妙盖河短势直即低率市增流水较有力也河身则以能容盛涨爲度两堤则以能束水爲度又须格外坚固以防冲决大约海口所有旧河槽以不用爲妙以旧槽形皆曲折堤亦不周备不如另择新地酌量形势办理之爲愈今无论引河挑在何处其海口必须有机器挖沙不能恃水自刷因河病末除河沙未减到处停淤之病仍不能免恐新挑之河不久亦如旧口爲沙堵塞不通也鄙意引河河形以能容水畅流爲度庶无意外之虑减水坝爲必不可少之件应设何处尚未详考有人指示济南府城下游十八里原有滚坝之处似可合用监工于归途便道履勘见此坝距黄河尚有五里原造之意系引济南诸山清水入黄以助攻沙然向未启用坝门甚小只有一丈四尺又与诸河不通若欲用之尚须另挑引河以通小清河查小清河河身仅足自容盛涨时水已漫岸又无河堤约束若再将黄河灌入势必漫浸即济南省城亦恐遭淹溺鄙意如欲减水以入徒骇河爲宜然仍须测量筹算方可定议惟徒骇河亦须加宽添筑河堤方可合用以上四大端皆系知无不言言无不尽是否有当均候裁夺示遵监工此番奉委勘河常与司道大员及地方官合同查勘虽各人看法稍异而和衷共济爲国家宣劳爲中堂效命以国计民生爲怀作一劳永逸之想则不约而同盖无分中外咸欲赞成利国利民之大功其胸中则毫无成见也卢法尔谨上李鸿章之督粤也承前督李瀚章谭钟鳞之后百事废弛已极盗贼纵横萑符遍地鸿章至风行雷厉复就地正法之例以峻烈忍酷行之杀戮无算君子病焉然群盗慑其威名或死或逃地方亦赖以小安而其最流毒于粤人者则赌博承饷一事是也粤中盗风之炽其源实由赌风而来盗未有不赌赌未有不盗鸿章之劝赌也美其名曰缉捕经费其意谓以抽赌之金爲治盗之用也是何异恐民之不爲盗而以是诲之既诲之而复诛之君子谓其无人心矣孟子曰乃陷于罪然后从而刑之是罔民也夫不教而刑犹谓罔民况劝之使人于刑哉扬汤止沸施薪救火其老而悖耶不然何晚节末路乃爲此坏道德损名誉之业以遗后人也或曰鸿章知赌风之终不可绝不如因而用之以救政费之急夫淫风固未易绝而未闻官可以设女闾盗风未易绝而未闻官可以设山泊此等义理李鸿章未必知之知之而复爲之则谓之全无心肝而已鸿章莅粤拟行警察法于省城盖从黄遵宪之议也业未竟而去粤中华洋杂处良莠不齐狡黠之徒常借入教爲护符以鱼肉乡里而天主教及其他教会之牧师常或袒庇而纵恣之十年以来大吏皆阘冗无能老朽濒死畏洋如虎以故其焰益张李鸿章到粤教民尚欲逞故技以相尝试鸿章待其牧师等一据正理严明权限不稍假借经一二次后无复敢以此行其姦者噫嘻以数十年老练之外交家虽当大敌或不足然此么么者则诚不足以当其一嘘矣今之地方官以办教案爲畏途者其亦太可怜耳鸿章之来粤也盖朝旨以康党在海外气势日盛使之从事于镇压云鸿章乃捕击海外义民之家族三人焉无罪而孥骚扰百姓野蛮政体莫此爲甚或曰非李鸿章之意也虽然吾不敢爲讳李鸿章最初之授江苏巡抚也仅有虚名不能到任其最后之授直隶总督也亦仅有虚名不能到任造化小儿若故爲作弄于其间者然虽然今昔之感使人短气矣鸿章莅粤未一年而有义和团之事义和团何自起戊戌维新之反动力也初今上皇帝既以新政忤太后八月之变六贤被害群小竞兴而康有爲亡英伦梁启超走日本盈廷顽固党本已疾外人加仇雠矣又不知公法以爲外国将挟康梁以谋己也于是怨毒益甚而北方人民自天津教案以至胶州割据以来愤懑不平之气蓄之已久于是假狐鸣簧火之术乘间而起顽固党以爲可借以达我目的也利而用之故义和团实政府与民间之合体也而其所向之鹄各异民间全出于公愚而无谋君子怜之政府全出于私悖而不道普天嫉之使其时李鸿章而在直隶也则此祸或可以不作或祸作而鸿章先与袁许辈受其难皆未可知而天偏不使难之早平偏不令李之早死一若待爲李设一位置使其一生历史更成一大结果者至六月以后联军迫京师于是李鸿章复拜议和全权大臣之命当是时爲李鸿章计者曰拥两广自立爲亚细亚洲开一新政体上也督兵北上勤王剿拳以谢万国中也受命入京投身虎口行将爲顽固党所甘心下也虽然第一义者惟有非常之学识非常之气魄乃能行之李鸿章非其人也彼当四十年前方壮之时尚不敢有破格之举况八十老翁安能语此故爲此言者非能知李鸿章之爲人也第二义近似矣然其时广东实无一兵可用且此举亦涉嫌疑万一廷臣与李不相能者加以称兵犯厥之名是骑虎而不能下也李之衰甚矣方日思苟且迁就以保全身名斯亦非其所能及也虽然彼固曾熟审于第三义而有以自择彼知单骑入都之或有意外故迟迟其行彼知非破京城后则和议必不能成故逗留上海数月不发两宫既狩和议乃始此次和汉虽不如日本之艰险而纠葛亦过之鸿章此际持以镇静徐爲磋磨幸各国有厌乱之心朝廷有悔祸之意遂于光绪二十七年七月定爲和约十二款如下第一款一大德国钦差男爵克大臣被戕害事前于西历本年六月初九日即中历四月二十三日奉谕旨亲派醇亲王载沣爲头等专使大臣赴大德国大皇帝前代表大清国大皇帝暨国家惋惜之意醇亲王已遵旨于西历本年七月十二日即中历五月二十七日自北京起程二大清国国家业已声明在遇害该处所竖立铭志之碑与克大臣品位相配列叙大清国大皇帝惋惜凶事之旨书以辣丁德汉各文前于西历本年七月二十二日即中历六月初七日经大清国钦差全权大臣文致太德国钦差全权大臣现于遇害处所建立牌坊一座足满街衢已于西历本年六月二十五日即中历五月初十日兴工第二款一惩办伤害诸国国家及人民之首祸诸臣将西历本年二月十三二十一等日即中历上年十二月二十五日本年正月初三等日先后降旨所定罪名开列于后端郡王载漪辅国公载澜均定斩监候罪名又约定如皇上以爲应加恩贷其一死即发往新疆永远监禁永不减免庄亲王载勋都察院左都御史英年刑部尚书赵舒翘均定爲赐令自尽山西巡抚毓贤礼部尚书启秀刑部左侍郎徐承煜均定爲即行正法协办大学士吏部尚书刚毅大学士徐桐前四川总督李秉衡均已身死追夺原官即行革职又兵部尚书徐用仪户部尚书立山吏部左侍郎许景澄内阁学士兼礼部侍郎衔联元太常寺卿袁昶因上年力驳殊悖诸国义法极恶之罪被害于西历本年二月十三日即中历上年十二月二十五日奉上谕开复原官以示昭雪庄亲王载勋已于西历本年二月二十一日即中历正月初三日英年赵舒翘已于二十四日即六日均自尽毓贤已于念二日即初四日启秀徐承煜已于念六日即初八日均正法又西历本年二月十三日即中历上年十二月念五日上谕将甘肃提督董福样革职俟应得罪名定谳惩办西历本年四月念九日六月初三月等日即中历三月十一四月十七月等日先后降旨将上年夏间凶惨案内所有承认获咎之各外省官员分别惩办二上谕将诸国人民遇害被虐之城镇停止文武各等考试五年第三款因大日本国使馆书记生杉山彬被害大清国大皇帝从优荣之典已于西历本年六月十八日即中历五月初三日降旨简派户部侍郎那桐爲专使大臣赴大日本国大皇帝前代表大清国大皇帝及国家惋惜之意第四款大清国国家允定在于诸国被污渎及挖掘各坟墓建立涤垢雪侮之碑已与诸国全权大臣合同商定其碑由各该国使馆督建并由中国国家付给估算各费银两京师一带每处一万两外省每处五千两此项银两业已付清兹将建碑之坟墓开列清单附后第五款大清国国家允定不准将军火暨专爲制造军火各种器料运入中国境内已于西历一千九百一年八月十七日即中历本年七月初四日降旨禁止进口二年嗣后如诸国以爲有仍应续禁之处亦可降旨将二年之限续展第六款上谕大清国大皇帝允定付诸国偿款海关银四百五十兆两此款系西历一千九百年十二月二十二日即中历光绪二十六年十一月初一日条款内第二款所载之各国各会各人及中国人民之赔偿总数此四百五十兆系海关银两照市价易爲金款此市价按诸国各金钱之价易金如左海关银一两即德国三马克零五五即奥国三克勒尼五九五即美国圆零七四二即法国三佛郎克五即英国三先令即日本一圆四零七即荷兰国一弗乐零七九六即俄国一卢布四一二俄国卢布按金平算即十七多理亚四二四此四百五十兆按年息四厘正本由中国分三十九年按后附之表各章清还本息用金付给或按应还日期之市价易金付给还本于一千九百零二年正月初一日起至一千九百四十年终止还本各款应按每届一年付还初次定于一千九百零一年正月初一日付还利息由一千九百零一年七月初一日起算惟中国国家亦可将所欠首六个月至一千九百零一年十二月三十一日之息展在自一千九百零二年正月初一日起于三年内付还但所展息款之利亦应按年四厘付清又利息每届六个月付给初次定于一千九百零二年七月初一日付给此欠款一切事宜均在上海办理如后诸国各派银行董事一名会同将所有由该管之中国官员付给之本利总数收存分给有干涉者该银行出付回执中国国家将全救保票一纸交驻京诸国钦差领衔手内此保票以后分作零票每票上各由中国特派之官员画押此节以及发票一切事宜应由以上所述之银行董事各遵本国饬令而行付还保票财源各进款应每月给银行董事收存所定承担保票之财源开列于后一新关各进款俟前已作爲担保之借款各本利付给之后余剩者又进口货税增至切实值百抽五将所增之数加之所有向例进口免税各货除外国运来之米及各杂色粮面并金银以及金银各钱外均应列入切实值百抽五货内二所有常关各进款在各通商口岸之常关均归新关管理三所有盐政各进项除归还泰西借款一宗外余剩一并归入至进口货税增至切实值百抽五诸国现允可行惟须二端一将现在照估价抽收进口各税凡能改者皆当急速改爲按件抽税几何改办一层如后以爲估算货价之基应以一千八百九十七八九三年卸货时各货牵算价值乃开除进口及杂费总数之市价其未改以前各该税仍照估价征收二北河黄浦两水路均应改善中国国家及应拨款相助至增税一层俟此条款画押两个月后即行开办除在此画押日期后至迟十日已在途间之货外概不得免押第七款大清国国家允定各使馆境界以爲专与住用之处并独由使馆管理中国民人概不准在界内居住亦可由行防守使馆界线于附件之图上标明如后东面之线系崇文门大街图上十十一十二等字北面图上系五六七八九十等宇之线西面图上系一二三四五等宇之线南面图上系十二一等字之线此线循城墙南址随城垛而画按照西历一千九百零一年正月十六日即中历上年十一月二十六日文内后附之条中国国家应允诸国分应自主常留兵队分保使馆第八款大清国国家应允将大沽炮台及有碍京师至海通道之各炮台一律削平现已设法照办第九款按照西历一千九百零一年正月十六日即中历上年十一月二十六日文内后附之条款中国国家应允由诸国分应主办会同酌定数处留兵驻守以保京师至海通道无断绝之处今诸国驻防之处系黄村郎坊杨村天津军粮城塘沽芦台唐山滦州昌黎秦王岛山海关第十款大清国国家允定两年之久在各府厅州县将以后所述之上谕颁行布告一西历本年二月初一日即中历上年十二月十三日上谕以永禁或设或入与诸国仇敌之会违者皆斩二西历本年月日即中历月日上谕一道犯罪之人如何惩办之处均一一裁明三西历本年月日即中历月日上谕以诸国人民遇害被虐各城镇停止文武各等考试四西历本年二月初一日即中历上年十二月十三日上谕各省抚督文武大吏暨有司各官于所属境内均有保平安之责如复滋伤害诸国人民之事或再有违约之行必须立时弹压惩办否则该管之员即行革职永不叙用亦不得开脱别给奖叙以上谕旨现于中国全境渐次张贴第十一款大清国国家允定将通商行船各条约内诸国视爲应行商改之处及有关通商各他事宜均行议商以期妥善简易按照第六款赔偿事宜约定中国国家应允襄办改善北河黄浦两水路其襄办各节如左一北河改善河道在一千八百九十八年会同中国国家所兴各工尽由诸国派员兴修一俟治理天津事务交还之后即可由中国国家派员与诸国所派之员会办中国国家应付海关银每年六万以养其工一现设立黄浦河道局经管整理改善水道各工所派该局各员均代中国及诸国保守在沪所有通商之利益预估后二十年该局各工及经管各费应每年支用海关银四十六万两此数平分半由中国国家付给半由外国各干涉者出资该局员差并权责进款之详细各节皆于后附文件内列明第十二款西历本年七月二十四日即中国六月初九日降旨将总理各国事务衙门按照诸国酌定改爲外务部班列六部之前此上谕内已简派外务部各王大臣矣且变通诸国钦差大臣觐见礼节均已商定由中国全权大臣屡次照会在案此照会在后附之节略内述明兹特爲议明以上所述各语及后附诸国全权大臣所覆之文牍均系以法文爲凭大清国国家既如此按以上所述西历一千九百年十二月二十二日即中历光绪二十六年十一月初一日文内各款足适诸国之意妥办则中国愿将一千九百年夏间变乱所生之局势完结诸国亦照允随行是以诸国全权大臣奉各本国政府之命代爲声明除第七款所述之防守使馆兵队外诸国兵队即于西历一千九百零一年月日即中历月日全由京城撤退并除第九款所述各处外亦于西历一千九百零一年月日即中历年月日由直隶省撤退今将以上条款缮定同文十二份均由诸国全权大臣画押诸国全权大臣各存一份中国全权大臣收存一份联军和约既定尚有一事爲李鸿章未了之债者则俄人满洲事件是也初中俄密约所订俄人有自派兵队保护东方铁路之权至是义和团起两国疆场之间有违言焉俄人即借端起衅掠吉林黑龙江之地达于营口北东方有联军之难莫能问也及和议开俄人坚持此事归中俄两国另议与都中事别爲一谈不得已许之及列国和约定然后满洲之问题起李鸿章其爲畏俄乎爲亲俄乎抑别有不得已者乎虽不可知然其初议之约实不啻以东三省全置俄国势力范围之下昭昭然也今录其文如下第一条俄国交还满洲于中国行政之事照旧办理第二条俄国留兵保护满洲铁路俟地方平静后并本条约之枢要四条一概履行后始可撤兵第三条若有事变俄国将此兵助中国镇压第四条若中国铁路未开通之间中国不能驻兵于满洲即他日或可驻兵其数目亦须与俄国协定且禁止输入兵器于满洲第五条若地方大官处置各事不得其宜则须由俄国所请将此官革职满洲之巡察兵须与俄国相商定其人数不得用外国人第六条满洲蒙古之陆军海军不得聘请外国人训练第七条中国宜将旅顺口之北金州之自主权抛弃之第八条满洲蒙古新疆伊犁等处之铁路矿山及其他之利益非得俄国许可则不得让与他国或中国自爲之必亦须经俄国允许牛庄以外之地不得租借与他国第九条俄国所有之军事费用一切皆由中国支出第十条若满洲铁路公司有何损害须中国政府与该公司议定第十一条现在所损害之物中国宜爲赔偿或以全部利益或以一部利益以爲担保第十二条许中国由满洲铁路之支路修一铁路以达北京此草约一布南省疆吏士民激昂殊甚咸飞电阻止或开演说会联名抗争而英美日各国亦复腾其口舌势将干涉俄使不得已自允让步经数月然复改前约数事如下第一条同第二条同第三条同第四条中国虽得置兵于满洲其兵丁多寡与俄国协议俄国协定多少中国不得反对然仍不得输入兵器于满洲第五条同第六条删第七条删第八条在满洲企图开矿山修铁路及其他各等之利益者中国非与俄国协议则不许将此等利益许他国臣民爲之第九条同第十条同并追加此乃驻扎北京之各国公使协议而爲各国所采用之方法字样第十一条同第十二条中国得由满洲铁路之支路修一铁路至直隶疆界之长城而止至是而李鸿章病且殆矣鸿章以八十高年久经患难今当垂暮复遭此变忧郁积劳已乖常度本年以来肝疾增剧时有盛怒或如病狂及加以俄使助天爲虐恫喝催促于邑难堪及闻徐寿朋之死拊心呕血遂以大渐以光绪二十七年九月廿七日薨于京师之贤良寺闻薨之前一点钟俄使尚来促画押云卒之此约未定今以付诸庆亲王王文韶临终未尝口及家事惟切齿曰可恨毓贤误国至此既而又长吁曰两宫不肯回銮遂瞑焉长逝享年七十八岁行在政府得电报深宫震悼翌日奉上谕朕钦奉懿旨大学士一等肃毅伯直隶总督李鸿章器识渊深才猷宏远由翰林倡率淮军戡平发捻诸匪厥功甚伟朝廷特沛殊恩晋封伯爵翊赞纶扉复命总督直隶兼充北洋大臣匡济艰难辑和今外老成谋国具有深衷去年京师之变特派该大学士爲全权大臣与各国使臣妥定和约悉合机宜方冀大局全定荣膺懋赏遽闻溘逝震悼良深李鸿章着先行加恩照大学士例赐恤赏给陀罗经被派恭亲王溥伟带领侍卫十员前往奠醊予谥文忠追赠太傅晋封一等侯爵入祀贤良祠以示笃念荩臣至意其余饰终之典再行降旨钦此其后复赏银五千两治丧赏其子李经述以四品京堂承袭一等侯爵李经迈以京堂候补其余子孙优赏有差赐祭两坛又命于原籍及立功省份及京师建立专祠地方官岁时致祭列入祠典朝廷所以报其勋者亦至矣而此一代风云人物竟随北洋舰队津防练勇同长辞此世界此国民吾闻报之日成一挽联云太息斯人去萧条徐泗空莽莽长淮起陆龙蛇安在也回首山河非只有夕阳好哀哀浩劫归辽神鹤竟何之李鸿章必爲数千年中国历史上一人物无可疑也李鸿章必爲十九世纪世界史上一人物无可疑也虽然其人物之位置果何等乎其与中外人物比较果有若何之价值乎试一一论列之第一李鸿章与霍光史家评霍光曰不学无术吾评李鸿章亦曰不学无术则李鸿章与霍光果同流乎曰李鸿章无霍光之权位无霍光之魄力李鸿章谨守范围之人也非能因于时势行吾心之所安而有非常之举动者也其一生不能大行其志者以此安足语霍光虽然其于普通学问或稍过之第二李鸿章与诸葛亮李鸿章忠臣也儒臣也兵家也政治家也外交家也中国三代以后具此五资格而永爲百世所钦者莫如诸葛武侯李鸿章所凭借过于诸葛而得君不及之其初起于上海也仅以区区三城而能奏大功于江南创业之艰亦略相类后此用兵之成就又远过之矣然诸葛治崎岖之蜀能使士不怀姦民咸自厉而李鸿章数十年重臣不能辑和国民使爲已用诸葛之卒仅有成都桑八百株而鸿章以豪富闻于天下相去何如耶至其鞠躬尽瘁死而后已犬马恋主之诚亦或仿佛之第三李鸿章与郭子仪李鸿章中兴靖乱之功颇类郭汾阳其福命亦不相上下然汾阳于定难以外更无他事鸿章则兵事生涯不过其终身事业之一部分耳使易地以处汾阳未必有以过合肥也第四李鸿章与王安石王荆公以新法爲世所诟病李鸿章以洋务爲世所诟病荆公之新法与鸿章之洋务虽皆非完善政策然其识见规模决非诟之者之所能及也号称贤士大夫者莫肯相助且群焉哄之掣其肘而议其后被乃不得不用佥壬之人以自佐安石鸿章之所处同也然安石得君既专其布划之兢兢于民事局面宏远有过于鸿章者第五李鸿章与秦桧中国俗儒骂李鸿章爲秦桧者最多焉法越中日两役间此论极盛矣出于市井野人之口犹可言也士君子而爲此言吾无以名之名之曰狂吠而已第六李鸿章与曾国藩李鸿章之于曾国藩犹管仲之鲍叔韩信之萧何也不宁惟是其一生之学行见识事业无一不由国藩提携之而玉成之故鸿章实曾文正肘下之一人物也曾非李所及世人既有定评虽然曾文正儒者也使以当外交之冲其术智机警或视李不如未可知也又文正深守知止知足之戒常以急流勇退爲心而李则血气甚强无论若何大难皆挺然以一身当之未曾有畏难退避之色是亦其特长也第七李鸿章与左宗棠左李齐名于时然左以发扬胜李以忍耐胜语其器量则李殆非左所能及也湘人之虚骄者尝欲奉左爲守旧党魁以与李抗其实两人洋务之见识不相上下左固非能守旧李亦非能维新也左文襄幸早逝十余年故撂保其时俗之名而以此后之艰巨谤诟尽附于李之一身文襄福命亦云高矣第八李鸿章与李秀成二李皆近世之人豪也秀成忠于本族鸿章忠于本朝一封忠王一谥文忠皆可以当之而无愧焉秀成之用兵之政治之外交皆不让李鸿章其一败一成则天也故吾求诸近世欲以两人合传而毫无遗憾者其惟二李乎然秀成不杀赵景贤礼葬王有龄鸿章乃绐八王而骈戮之此事盖犹有惭德矣第九李鸿章与张之洞十年以来与李齐名者则张之洞也虽然张何足以望李之肩北李鸿章实践之人也张之洞浮华之人也李鸿章最不好名张之洞最好名不好名故肯任劳怨媸名故常趋巧利之洞于交涉事件着着与鸿章爲难要其所画之策无一非能言不能行鸿章尝语人云不图香涛作官数十年仍是书生之见此一语可以尽其平生矣至其虚骄狭隘残忍苛察较之李鸿章之有常识有大量尤相去霄壤也第十李鸿章与袁世凯今后承李鸿章之遗产者厥惟袁世凯世凯鸿章所豢养之人也方在壮年初膺大任其所表见盖未着今难悬断焉但其人功名心重其有气魄敢爲破格之举视李鸿章或有过之至其心术如何其毅力如何则非今之所能言也而今日群僚中其资望才具可以继鸿章之后者舍袁殆难其人也第十一李鸿章与梅特涅奥宰相梅特涅十九世纪第一大姦雄也凡当国四十年专出其狡狯之外交手段外之以指挥全欧内之以压制民党十九世纪前半纪欧洲大陆之腐败实此人之罪居多或谓李鸿章殆几似之虽然鸿章之心术不如梅特涅之险其才调亦不如梅特涅之雄梅特涅知民权之利而压之李鸿章不知民权之利而置之梅特涅外交政策能操纵群雄李鸿章外交政策不能安顿一朝鲜此其所以不伦也第十二李鸿章与俾斯麦或有称李鸿章爲东方俾斯麦者虽然非谀词则妄言耳李鸿章何足以望俾斯麦以兵事论俾斯麦所胜者敌国也李鸿章所夷者同胞也以内政论俾斯麦能合向来散漫之列国而爲一大联邦李鸿章乃使庞然硕大之支那降爲二等国以外交论俾斯麦联奥意而使爲我用李鸿章联俄而反堕彼谋三者相较其霄壤何如也此非以成败论人也李鸿章之学问智术胆力无一能如俾斯麦者其成就之不能如彼实优胜劣败之公例然也虽李之际遇或不及俾至其凭借则有过之人各有所难非胜其难则不足爲英雄李自诉其所处之难而不知俾亦有俾之难非李所能喻也使二人易地以居吾知其成败之数亦若是已耳故持东李西俾之论者是重诬二人也第十三李鸿章与格兰斯顿或又以李俾格并称三雄此殆以其当国之久位望之尊言之耳李与格固无相类者格之所长专在内治专在民政而军事与外交非其得意之业也格兰斯顿有道之士也民政国人物之圭臬也李鸿章者功名之士也东方之人物也十八世纪以前之英雄也二者相去盖远甚矣第十四李鸿章与爹亚士法总统爹亚士巴黎城下盟时之议和全权也其当时所处之地位恰与李鸿章乙未庚子间相仿佛存亡危急忍气吞声诚人情所最难堪哉但爹亚士不过偶一爲之李鸿章则至再至三焉爹亚士所当者只一国李鸿章则数国其遇更可悲矣然爹亚士于议和后能拟一场之演说使五千兆佛郎立集而有余而法兰西不十年依然成爲欧洲第一等强国若李鸿章则爲偿款所困补救无术而中国之沦危且日甚一日其两国人民爱国心之有差率耶抑用之者不得其道也第十五李鸿章与井伊直弼日本大将军柄政时有幕府重臣井伊直弼者当内治外交之冲深察时势知闭关绝市之不可因与欧美各国结盟且汲汲然欲师所长以自立而当时民间尊王攘夷之论方盛井伊以强力镇压之以效忠于幕府于是举国怨毒集彼一身卒被壮士刺杀于樱田门外而日本维新之运乃兴井伊者明治政府之大敌亦明治政府之功臣也其才可敬其遇可怜日人至今皆爲讼冤李鸿章之境遇殆略似之然困难又较井伊万万也井伊横死而鸿章哀荣其福命则此优于彼焉然而日本兴矣然而中国如故也第十六李鸿章与伊藤博文李鸿章与日相伊藤中日战役之两雄也以败论自当右伊而左李虽然伊非李之匹也日人常评伊藤爲际遇最好之人其言盖当彼当日本维新之初本未尝有大功其栉风沐雨之阅历既输一筹故伊藤之轻重于日本不如鸿章之轻重于中国使易地以处吾恐其不相及也虽然伊有优于李者一事焉则曾游学欧洲知政治之本原是也此伊所以能制定宪法爲日本长治久安之计李鸿章则惟弥缝补苴画虎效颦而终无成就也但日本之学如伊藤者其同辈中不下百数中国之才如鸿章者其同辈中不得一人则又不能专爲李咎者也李鸿章之治事也案无留牍门无留宾盖其规模一仿曾文正云其起居饮食皆立一定时刻甚有西人之风其重纪律严自治中国人罕有能及之者不论冬夏五点钟即起有家藏一宋拓兰亭每晨必临摹一百字其临本从不示人此盖养心自律之一法曾文正每日在军中必围棋一局亦是此意每日午饭后必昼寝一点钟从不失时其在总理衙门时每昼寝将起欠伸一声即伸一足穿靴伸一手穿袍服役人一刻不许迟误云养生一用西医法每膳供双鸡之精汁朝朝经侍医诊验常上电气戈登尝访李鸿章于天津勾留数月其时俄国以伊犁之役颇事威吓将有决裂之势鸿章以询戈登戈登曰中国今日如此情形终不可以立于往后之世界除非君自取之握全权以大加整顿耳君如有意仆当执鞭效犬马之劳鸿章瞿然改容舌矫而不能言李鸿章接人常带傲慢轻侮之色俯视一切揶揄弄之惟事曾文正如严父执礼之恭有不知其然而然者李鸿章与外国人交涉尤轻侮之其意殆视之如一市侩谓彼辈皆以利来我亦持筹握算惟利是视耳崇拜西人之劣根性鸿章所无也李鸿章于外国人中所最敬爱者惟两人一曰戈登一曰美国将军格兰德盖南北美之战立大功者也格兰德游历至津李鸿章待以殊礼此后接见美国公使辄问询其起居及历聘泰西时过美国闻美人爲格兰德立纪功碑即赠千金以表敬慕之倩李鸿章之治事最精核每遇一问题必再三盘诘毫无假借不轻然诺既诺则必践之实言行一致之人也李鸿章之在欧洲也屡问人之年及其家产几何随员或请曰此西人所最忌也宜勿尔鸿章不恤盖其眼中直无欧人一切玩之于股掌之上而已最可笑者尝游英国某大工厂观毕后忽发一奇问问于其工头曰君统领如许大之工场一年所入几何工头曰薪水之外无他入李徐指其钻石指环曰然则此钻石从何来欧人传爲奇谈世人竟传李鸿章富甲天下此其事殆不足信大约数百万金之产业意中事也招商局电报局开平煤矿中国通商银行其股份皆不少或言南京上海各地之当铺银号多属其管业云李鸿章之在京师也常居贤良寺盖曾文正平江南后初次入都陛见即僦居于此后遂以爲常云将来此寺当爲春明梦余录添一故实矣李鸿章生平最遗恨者一事曰未尝掌文衡戊戌会试时在京师谓必得之卒不获虽朝殿阅卷大臣亦未尝一次派及李颇怏怏云以盖代勋名而恋恋于此物可见科举之毒入人深矣以上数条不见偶所触及拉杂记之以观其人物之一斑而已着者与李鸿章相交既不深不能多识其遗闻轶事又以无关大体载不胜载故从缺如然则李鸿章果何等之人物乎吾欲以两言论断之曰不学无术不敢破格是其所短也不避劳苦不畏谤言是其所长也呜唿李鸿章往矣而天下多难将更有甚于李鸿章时代者后之君子何以待之吾读日本报有德富苏峰着论一篇其品评李鸿章有独到之点兹译录如下支那之名人物李鸿章逝东洋之政局自此不免有寂寞不独爲清廷起乔雕柱折之感而已概而言之谓李鸿章人物之伟大事功之崇隆不如谓其福命之过人也彼早岁得科第入词馆占清贵名誉之地位际长发之乱爲曾国藩幕僚任淮军统帅赖戈登之力以平定江苏及其平捻也亦实承曾国藩之遗策遂成大功及爲直隶总督分天津教案正当要挟狼狈之际忽遇普法战起法英俄美皆奔走喘息于西欧大事而此教案遂销沉于无声无形之间迩来二十有五年彼统制北洋开府天津综支那之大政立世界之舞台此实彼之全盛时代也虽然彼之地位彼之势力非悉以侥幸而得之者彼在支那文武百僚中确有超卓之眼孔敏捷之手腕而非他人之所能及也彼知西来之大势识外国之文明思利用之以自强此种眼光虽先辈曾国藩恐亦让彼一步而左宗棠曾国荃更无论也彼屯练淮军于天津教以洋操兴北洋水师设防于旅顺威海大沽开招商局以便沿海河川之交通置机器局制造兵器办开平煤矿倡议设铁路自军事商务工业无一不留意虽其议之发自彼与否暂勿论其权全在彼与否暂勿论其办理之有成效与否暂勿论然要之导清国使前进以至今日之地位者谁乎固不得不首屈一指曰李鸿章也世界之人殆知有李鸿章不复知有北京朝廷虽然北京朝廷之于彼必非深亲信者不宁惟是且常以猜疑憎嫉之眼待之不过因外部之压迫排难解纷非彼莫能故不得已而用之耳况各省督抚满廷群僚其不释然于彼者所在皆是盖虽其全盛时代而其在内之势力固已甚微薄而非如对外之有无限权力无限光荣也中日之役是彼一生命运之转潮也彼果自初蓄意以主战乎不能深知之但观其当事机将决裂之际忽与俄使喀希尼商请其干涉弭兵则其始之派兵于朝鲜或欲用威胁手段不战而屈日本亦末可知大抵彼自视过高视中国过大而料敌情颇有不审者彼盖未知东亚局面之大势算有遗策不能爲讳也一言蔽之则中日之役实彼平生之孤注一掷也而此一掷不中遂至积年之劳绩声名扫地几尽寻常人遇此失意其不以忧愤死者几希虽然彼以七十三岁之高龄内则受重谴于朝廷外则任支持于残局挺出以任议和之事不幸爲凶客所狙犹能从容不辱其命更舆榇赴俄国贺俄皇加冕游历欧美于前事若无一毫介意者彼之不可及者在于是彼之末路萧条甚矣彼之前半生甚亲英国其后半生最亲俄国故英人目彼爲鬻身于俄廷以吾论之彼之亲俄也以其可畏乎以其可信乎吾不得而知之要之彼认俄国爲东方最有势力之国宁赂关外之地托庇于其势力之下以苟安于一时此其大原因也彼之中俄密约满洲条约等事或视之与秦桧之事金同爲卖国贼臣此其论未免过酷盖彼之此举乃利害得失之问题非正邪善恶之问题也彼自退出总理衙门后或任治河而远出于山东或任商务而僻驻于两广直至义和团事起乃复任直隶总督与庆王同任议和全权事方定而溘然长逝此实可称悲惨之末路而不可谓耻辱之末路也何也彼其雄心至死未消磨尽也使彼而卒于中日战事以前则彼爲十九世纪之一伟人作世界史者必大书特书而无容疑也彼其容貌堂堂其辞令巧善机锋锐敏纵擒自由使人一见而知爲伟人虽然彼之血管中曾有一点英雄之血液否乎此吾所不敢断言也彼非如格兰斯顿有道义的高情彼非如俾斯麦有倔强的男性彼非如康必达有爱国的热火彼非如西乡隆盛有推心置腹的至诚至其经世之识量亦未有能令我感服而不能已者要而论之彼非能爲鼓吹他人崇拜英雄心之偶像也虽然彼之大横着有使人惊叹者彼支那人也彼大支那人也彼无论如何之事不惊其魂不恼其心彼能忍人所不能忍无论若何失望之事视之如浮云过空虽其内心或不能无懊恼乎无悔恨乎然其痕迹从何处求之见之不观乎铁血宰相俾斯麦乎一旦失意退隐其胸中瞋恚之火直喷出如焰而李鸿章则于其身上之事若曾无足以挂其虑者然其容忍力之伟大吾人所尊敬膜拜而不能措者也若使彼如诸葛孔明之爲人则决无可以久生于此世界之理何也彼一生之历史实支那帝国衰亡史也如剥笋皮一日紧一日与彼同时代之人物雕落殆尽彼之一生以前光后暗而终焉而彼之处此曾不以扰动其心或曰彼殆无脑筋之人也虽然天下人能如彼之无脑筋者有几乎无脑筋之绝技一至此宁非可叹赏者耶陆奥宗光评彼曰谓彼有豪胆有逸才有决断力宁谓彼分怜俐有奇指妙察事机之利害得失也此言殆可谓铁案不移虽然彼从不畏避责任是彼之不可及也此其所以数十年爲清廷最要之人濒死而犹有绝大关系负中外之望也或曰彼自视如无责任故虽如何重大之责任皆当之而不辞然此之一事则亦技之所以爲大也彼可谓支那人之代表人也彼纯然如凉血类动物支那人之性也彼其事大主义支那人之性也其容忍力之强支那人之性也其硬脑硬面皮支那人之性也其词令巧妙支那人之性也其狡狯有城府支部人之性也其自信自大支那人之性也彼无管仲之经世的识量彼无孔明之治国的诚实虽然彼非如王安石之学究彼其以逸待劳机智纵横虚心平气百般之艰然纠纷能从容以排解之舍胜海舟外殆末见有其比也以上之论确能摹写李鸿章人物之真相而无所遗褒之不过其当贬之不溢其短吾可无复赞一辞矣至其以李鸿章爲我国人物之代表则吾四万万人不可不深自反也吾昔爲饮冰室自由书有二十世纪之新鬼一篇今择其论李鸿章者际录于下呜唿若星氏格氏可不谓旷世之豪杰也哉此五人者于其国皆有绝大之关系除域多利亚爲立宪政府国之君主君主无责任不必论断外若格里士比若麦坚尼皆使其国一新焉若星亨则欲新之而未能竟其志者也以此论之则李鸿章之视彼三人有惭德矣李鸿章每自解曰吾被举国所掣肘有志焉而未逮也斯固然也虽然以视星亨格里士比之冒万险忍万辱排万难以卒达其目的者何如夫真英雄恆不假他之势力而常能自造势力彼星氏格氏之势力皆自造者也若李鸿章则安富尊荣于一政府之下而已苛其以强国利民爲志也岂有以四十年之勋臣耆宿而不能结民望以战胜旧党者惜哉李鸿章之学识不能爲星亨其热诚不能爲格里士比所凭借者十倍于彼等而所成就乃远出彼等下也质而言之则李鸿章实一无学识无热诚之人也虽然以中国之大其人之有学识有热诚能愈于李鸿章者几何十九世纪列国皆有英雄而我国独无一英雄则吾辈亦安得不指鹿爲马聊自解嘲翘李鸿章以示于世界曰此我国之英雄也呜唿亦适成爲我国之英雄而已矣亦适成爲我国十九世纪以前之英雄而已矣要而论之李鸿章有才气而无学识之人也有阅历而无血性之人也彼非无鞠躬尽瘁死而后已之心后彼弥缝偷安以待死者也彼于未死之前当责任而不辞然未尝有立百年大计以遗后人之志谚所谓做一日和尚撞一日钟中国朝野上下之人心莫不皆然而李亦其代表人也虽然今日举朝二品以上之大员五十岁以上之达官无一人能及彼者此则吾所敢断言也嗟乎李鸿章之败绩既已屡见不一见矣后此内忧外患之风潮将有甚于李鸿章时代数倍者乃今也欲求一如李鸿章其人者亦渺不可复睹焉念中国之前途不禁毛发栗起而未知其所终极也九州生气恃风雷万马齐喑究可哀我劝天公重抖擞不拘一格降人才