憨山老人梦游集X卍XXX憨山老人梦游集憨山大师梦游全集序憨山大师梦游全集嘉兴藏函止刻法语五卷丙申岁龚孝升入粤海幢华首和尚得余书楗椎告众访求鼎湖栖壑禅师藏本曹秋岳诸公僐写归吴谦益手自讐勘撰次为四十卷大师着述援笔立就文不加点字句不免繁芿段落间有失次东游时曾以左氏心法序下委刊定见而色喜遂削前藁今兹讐勘僣有行墨改窜实禀承大师坠言非敢僭踰犯是不韪也既彻简乃为之序曰佛祖阐教以文说法慈氏之演瑜伽龙树之释般若千门万户罗网交光郁郁乎灿灿乎千古之至文也大教东流人文渐启遁远𤀹发于南什肇弘演于北推轮大辂实惟其始隋唐以来天台清凉永明之文如日丽天如水行地大矣哉义理之津涉文字之渊海也逮及有宋教广而文烦其最着者三家镡津以孤亢崇教其文裁而辨石门以通敏扶宗其文粤而丽径山以弘广应机其文明而肆夫文而至于辨也丽也肆也其城堑日以坚其枝叶日以富其捞笼引接日以博浩浩乎巵言之X日出而岌岌乎津梁之日疲也系辞有之易之作也其于中古乎作易者其有忧患乎岂不信哉我大师广智深慈真参实悟惟心识智梦授于慈氏华严法界悟彻于清凉被根应病横说竖说千言万偈一一从如来文字海中流出以镡津之崇教者固其城堑以石门之扶宗者沃其枝叶以径山之应机者畅其捞笼引接务欲使末法众生霑被其一言半句皆将饮河满腹同归于智海而后巳杂华言金翅鸟王以清净眼观察诸龙命应尽者以左右翅鼓扬海水悉令两辟取而食之大师说法为人欲搏生死大海水取善根众生置佛法中亦复如是日者广南缮写书生陈方侯触语悲悟放笔薙发大师搏取深心光芒昱曜凌纸怪发善根众生应机吸受如方侯者历河沙劫犹未艾也呜唿伟矣哉大师与紫柏尊者皆以英雄不世出之资当狮絃绝响之候舍身为法一车两轮紫柏之文雄健而斩截大师之文纡余而悲婉其为昏涂之炬火则一也昔人叹中峰辍席不知道隐何方又言楚石季潭而后拈花一枝几熄由今观之不归于紫柏憨山而谁归乎后五百年魔外锋起笃生二匠为如来使佩大法印然大法灯殆亦儒家所谓名世间出者裨贩剽贼之徒往往篡统系附师承窃窃然为蚍蜉之撼树夫师之集行如日轮当阳魑魅歛影而黡寐者犹懵而未寤也然则大师同体大悲如作易之有忧患者其何时而止乎斯可为痛X哭巳矣梦游集初传武林天界觉浪和尚见而叹曰人天眼目幸不坠矣亟草一疏唱导流通毛子子晋请独任镂版以伸其私淑之愿子晋殁三子褒表扆聿追先志遂告成事其在岭表共事搜葺者孝廉万泰诸生何云族孙朝鼎也其次助华首网罗散失者曹溪法融海幢月池及华首侍者今种今照今光也皆与有法乳之劳法当附书上章困敦之岁仲冬长至日海印白衣弟子虞山钱谦益焚香稽首谨序憨山老人自赞威威堂堂澄澄湛湛不设城府全无厓岸气盖干坤目撑云汉流落今事门头不出威音那畔无论为俗为僧肩头不离扁担若非佛祖奴郎定是觉场小贩不入大冶红炉谁知佗是銕汉只待弥勒下生方了这重公案康居国会尊者像赞寄憨山大师三国为英雄之聚亦刀兵之聚慈悲般若无有入处而康祖一钖浮江三称如来两目流血舍利投瓶光灿六合泽緜千古当是时也吴之君臣莫不为之动X心变色即事征理知有佛而不疑六度既译安般门开无择黑白得法眼净与夫禅思入微者不可计算皆我祖为之嚆矢也憨山清大师因弘法戍瘴海善以慈心三昧普使朽骨生春圣华居士闻风感慕特写祖影寄上曹溪以为大师影响呜唿曹溪肉佛所现自唐及宋饮曹溪而得道者代不乏人迩来曹溪涸矣宝林萧然又借憨师以谪戍为波澜而曹源复活庸祖分身髑髅眼开恒沙难喻岂可以有思惟心测其功悳浅深者哉达观道人不解逆风把柁但解顺水推舟为之赞曰康祖来吴清公谪粤髑髅大师金刚眼突瘴海之惨骨剌魂惊大师得戍弥感圣明曹溪蛊毒饮者皆丧大师饮之销尽诸瘴指撮舍利康祖之贪贪不为我此心何惭弘法得罪命如单线千里瘴岭茫鞋踏遍雷道岧嶤飓风正高钵瓶孤逝舌相昭昭南粤魍魉白日鼓掌我若无心菩萨影响有心之康祖愚痴章章甫适越其谁不疑石头之别肝膈冰冷丁生吹火写康祖影缘影得心心亡性冥大用无常钟以眼听根尘主客收放梦醒掌擎宝塔牢山之顶达观可道人撰X录梦游全集小纪丁酉人日中丞龚公孝升过海幢出宗伯钱公牧斋书其于大师遗稿流通之心真切无比华首和尚观之亦赞叹无比既以海幢所藏者简附龚公矣复刊布诸剎为博访全收之计又以八行致端州栖壑禅师索其全集禅师虑失原稿未发也二月之望前孝廉万公履安来以钱公曾有专嘱为谋之方伯曹公秋岳作书重请于是再奉华首书遣喻如筏知客往稿乃发而曹公与学宪钱公黍谷各捐资为缮写费适会城方有试事诸士子之归依华首者闻之皆至䑛笔落墨数日而毕其司较对则一灵种侍者也时一儒生陈方侯于作字顷有所感触便求出家即日剃度法名古值字曰瞿滴余为书助缘偈曰憨山一部遗稿能使陈郎出家时节因缘相值将鍼引线无差现前同学大众幇他搭起袈裟且看曹谿一滴水研池里面涌莲华此不独见大师心光摄受无量亦见诸护法一片心光与无情笔墨同向花首堂前推出者僧作大佛事而此僧承是心光为一切人作发起导师又未可量则是书流通功德岂可量耶因记之以博数千里外一声弹指三月初六日比丘今释书X梦游全集日录编辑重较诸名幸各存之通炯号寄菴为大师首座今海幢诸僧皆其诸孙也刘起相号中当起家乙榜任抚州司李大师灵龛还曹谿及收藏遗稿皆与有力耳今释再白憨山老人梦游集目录卷之一像赞序记目录卷之二法语答郑崑巖中丞示无生禄禅人示奇侍者示无隐桂禅人示小师大义示洞闻椉禅师示优婆塞结念佛社示真遇禅人示优婆塞易真潭示本净贵禅人云法锦禅人卷之三法语示性湻禅人示妙㴴座主示灵洲镜禅人示欧伯羽示冯文孺示曾六符X示赞侍者示明哲禅人示舒中安禅人示极禅人示宗远禅人示念松通禅人示佛岭干首座示怀愚修禅人示西樵居士示陈生资甫示离际肇禅人示怀愚修座主示了际禅人卷之四法语示容玉居士示自菴有禅人住山示庆云禅人示如常禅人示小师悳宗示慧侍者示邓司直示妙光玄禅人示宽两行人示如良禅人示周旸孺示舒伯损示文轸示刘平子示欧嘉范示李子晋示李子融示欧嘉可示梁腾霄示游觉之示王伯选示寂觉禅人礼普陀示梁仲迁示刘仲安卷之五法语示观智云禅人示了心海禅人X示湘潭诸优婆塞示方觉之示智海岸书记示刘存赤示钟衡颕示袁大涂示双轮炤禅人示颛愚衡禅人示李福净示段幻然给谏示玉觉禅人示明益禅人示慧楞禅人示半偈闻禅人卷之六法语示归宗慈长老示王自安舍子出家示灵原觉禅人示蕲阳归宗常公示古愚拙禅人示袁公寥示参禅切要示董智光示闻汝东示径山幻有堂主示径山西堂灵鉴智示知希先山主示嵩朴恩山主示椉密显禅人示昙衍宗禅人示顾山子示谭梁生示曹居士示冯延龄示寒灰奇小师住山示石镜一禅人卷之七法语示太素元禅人示恒河智禅人持经示王鹿年示在颙侍者X示在介侍者示在净沙弥示性田行者示朱素臣示沈止止示澹居铠公示念佛切要示云栖侍者示等愚侍者示玄津壑公示了无深禅人示雪岭峻禅人示刘道人示非石玉禅人示沈居士示王子颙示沈旅泊居士示颜福坚示顾汝平示颜仲先持呪示嘉禾楞严堂主示东禅浪崖耀禅人示王圣冲元深示孙诜白示姜养晦示众卷之八法语示归宗智监寺示自宗念禅人示陆将军示慧成信首座示自觉智禅人示龙花泰禅人示翠林禅人示顺则易禅人示玄机参禅人示智沙弥示性觉禅人示宝藏禅人礼普陀示明辉少林礼祖示法界约禅人示祟观禅人示六如坤公示西印净公修净土示沙弥性铠X卷之九法语示夜台禅人示省然觉禅人示𩀙明道禅人示魏圣期示福敦禅人示福厚禅人示同尘睿禅人示修净土法门示念佛参禅切要示海濶禅人书经示沙弥能化书经示惺初禅人书经示昭凡庸禅人示履初崇禅人示慧镜心禅人示修六逸关主示慧玄后禅人示净心居士示仁天老宿持经示沈大洁卷之十法语示本怀禅人示仰山本原觉禅人示陈善人示盛莲生示吴启高示无知鑑禅人示徐清之示若昙成禅人示观智云禅人示凝畜通禅人答山东德王卷之十一法语答湖州僧海印答武昌段给谏答径山西堂广智答沈大洁X卷之十二法语答径山澹居答王芥菴朱白民示萧玄圃宗伯示周子寅示黄惟恒示马居士示王生更字示周子潜示沙弥祖定示吴公敏示澄鋐二公示江吾与示王周二生示杜生卷之十三书问与达观禅师与妙峰禅师寄莲池禅师与月川法师与五台空印法师与雪浪恩兄与无言宗师与愚菴法师与交光法师与隐菴上人与静修上人寄松谷师与静堂师与万安上人与梅翁本师嘱弟子与晓尘上人卷之十四书问与嬾菴师与密藏开公与悟心首座与体玄小师X寄无宿上人与龙华主人与月清上人与印菴法师与衲云法师与幻一律师与庐山圆通大众与宗玄上人与云栖大众与巢松一雨二法师与无念禅师答无异禅师与湛然禅师答四一法师与修六关主与汉月藏公答顽石禅人上山东德王与蒲州山阴王与曾徤斋太常与汪南溟司马与周幼海与瞿太虗与顾朗哉谢毛文源侍御与张守菴答龚修吾卷之十五书问与陆五台太宰与李廓菴中丞与许鑑湖锦衣与孔原之与郭太史与吴运使与黄子光与高司马与黄梧山与黄柏山与江吾与与即墨父老与陆长公与江仲嘉与管东溟佥宪与冯具区太史X与唐抑所太史与王衷白太史与曾见台太宰与王性海大行与传金沙侍御与张大心答柯复元孝廉与丁南羽与游二南与屠赤水与王念西太史与徐明宇侍御与陈劒南贰师与杨元孺元戎卷之十六书问与周海门观察答任养弘观察与祝惺存观察与丁右武大参与汤海若祠部与刘存赤与郑金吾与何金吾答郑崑崖开府答葛自修与胡顺菴中丞与周励斋太史与子寅伯仲与焦从吾太史与杨复所少宰答戴给谏与殷参军答郑孝廉答邹南臯给谏与岳石帆计部与虞德园吏部与樊友轩侍御与邢梅阳孝廉与瞿洞观卷之十七书问X与汪静峰司马与缪觉休与贺知忍与于中甫比部与吴本如祠部与曾金简仪部与冯启南孝廉与龙元温与元温启南答李湘州太史与高瀛台太守与谈复之与穆象玄侍御与刘玉受缮部答杭城诸宰官谢蕲州荆王答荆世子答无钖翁广文与闻子与与金省吾中丞与严天池中翰与王季和与顾履初明府与虞素心吏部与熊芝冈侍御与蔡五岳使君答王于凡谢吴曙谷相国答阮澹宇太守卷之十八书问与王省东侍御答陈无异祠部答曹能始廉宪答徐明衡司马答王东里明府与鲍中素仪部答钱受之太史与徐清之中翰覆段幻然给谏答袁沧孺使君与袁公寥与周海门太仆与贺函伯户部答吴观我太史X答吴生白方伯答李三近答沈大洁答郭千秋卷之十九序刻方册藏经序请方册大藏序首楞严经悬镜序首楞严经通议序法华经通议序合刻法华文句序心经直说引金刚决疑序金刚决疑题辞春秋左氏心法序性相通说序起信论直解序註道德经序紫柏全集序云栖全集序方外遗书序云栖了义语序卷之二十序净土指归序瑜伽佛事序千佛忏序楞严接光录序六祖坛经序因明寝言序二十五圆通图序十无尽藏品序青原道场序华岳法派序南岳诸祖景堂序焦山法系序鼎湖山诗序径山志序菩提菴妙明堂序五台金莲社序湖州天圣因缘序X三潭护生隄引卷之二十一序赠无尽上人住持序送建上人游八桂序寿一山上人序送蕴素上人还山序送吴将军还越序周子悟一篇序赠太和老人序寿曹溪住持贤公序赠良医序别陈生序方子振奕微序送坚音还金沙序送无言住持少林序送仰崖画道景序贺应公住持慈寿序赠大伦住持广济序送暎川法师幻游序卷之二十二记石经山琬公塔院记𣵠州石经山舍利记大都明因寺常住记开锦屏观音洞记五台凤林寺下院碑伏牛山慈光寺碑记修之罘山神庙记无极师道行碑记修悟山观音菴记重修巨峰玉皇殿记修灵山大觉寺记旃檀如来因缘记卷之二十三记观楞伽阁笔记曹溪千日道场记X重修彭城洪福寺记剏建长寿菴记重修天心寺记忠勇碑记电白县化城菴记法性寺优昙华记龙川净土寺记休粮山社记重修海会菴记南雄集龙菴记卷之二十四记琼海探奇记琼州金粟泉记游景泰寺记端州宝月台记梦游端溪记光孝重修六祖殿记衡州开福因缘记游永州芝山记高云山藏经阁记木丽江奉佛记法相寺定光佛记金明寺大定堂记卷之二十五记庐山五乳法云寺记净慈寺宗镜堂记径山凌霄峰记海虞尊胜菴记忠懿王舍利塔记读异梦记泰和县真如庵记清畅斋记放生功德记归宗寺复生松记金轮峰舍利塔记明州育王舍利记卷之二十六记X庐山大悲忏堂记庐山云中寺碑记庐山万寿寺佛像记平湖紫清寺田记金椒县昌化菴记金沙东禅寺缘起记新安仰山志公像记广东六祖戒坛碑记双峰月公道行碑记兴佛殿山长庆寺记吴江接待寺常住记普度菴记𡩋都金莲菴记扬州府放生社记高邮海台菴常住记卷之二十七塔铭径山达观禅师塔铭云栖莲池禅师塔铭五台空印法师塔铭卷之二十八塔铭寿昌无明禅师塔铭无垢莲公塔铭栖霞景斋珠公塔铭耶溪若法师塔铭古镜玄公塔铭大方迁禅师塔铭庐山恭干法师塔铭庐山敬堂忠公塔铭法振铎公塔铭比丘性慈塔幢铭黄山寓安寄公塔铭卷之二十九塔铭径山澹居铠公塔铭南岳瑞光祥公塔铭X古风湻公塔铭龙华祯公塔铭徐公愿力碑铭宝藏成公塔铭无瑕玉公塔铭勉菴幻法师塔铭卷之三十传报恩西林和尚传云谷大师传五台妙峰登公传雪浪恩公传浮山朗目智公传净明沙弥传闻仲子小传卷之三十一题跋题血书华严经后题华严法华二经后血书金刚经跋题血书法华经血书梵网经跋华严经题辞菩提心愿文跋题普贤行愿品题安乐行品刻药师经跋白衣陀罗尼经跋跋百城烟水卷尊胜陀罗尼跋八大人觉经跋释迦观音志题求生净土图题化城募疏题云栖小像放生文跋题杀生现报录题五大师传题法雷远震卷题国朝高僧行脚卷题竹林法语题真侍者行脚卷X题达大师送禅人卷题达大师祭徧老文佛奴歌跋题寿昌语录卷之三十二题跋跋可禅人行脚卷题坛经首楞伽略科题辞题金刚註解书金刚经颂后物不迁论跋重刻楞严经跋起信直解题辞百法八识跋题四十二章经题十六妙观后题诸祖道景题坐禅仪后题书七佛偈后丁右武浮海诗跋为右武书七佛偈包公研书心经跋题东坡观音赞题鬼子母卷书元旦大雪歌题从军诗题卧病诗六咏诗䟦书怀李公诗书山居十首䟦紫柏观病偈䟦书范蠡论后题书法华经歌后题雪浪千丈书顾宝幢居士事题南臯万法归一卷题圆觉颂题幻予塔铭金竹坪接待题辞台山竹林师卷题壁光童子传题血书金刚经书南浔报国寺疏题华山铜殿二碑题真慈达孝卷X弔辽阳将士文题龙树菴主传卷之三十三赞然灯古佛赞贝叶佛母赞西方三圣赞化佛赞雪山苦行佛赞舍那如来法身赞思惟佛赞思议佛赞无量寿佛赞接引佛赞卧佛赞阿弥陀佛赞长斋绣佛图赞释迦佛赞剌绣佛赞毗卢佛赞观佛赞经行如来赞旃檀毗卢佛赞炽盛光明如来赞弥勒赞布袋和尚赞辟支佛赞三大士赞文殊大士赞普贤大士赞大悲观音赞水月观音赞比丘观音赞莲叶观音赞瑞莲观音赞莲花观音赞禅定观音赞白衣观音赞鱼蓝观音赞紫竹观音赞南海观音赞巖龛观音赞巖树观音赞应变观音赞自在观音赞御刻观音赞X普陀观音赞卷之三十四赞天衣观音赞草衣观音赞海潮观音赞海月观音赞空海观音赞将军观音赞降魔观音赞圆通观音赞剌绣观音赞渡海观音赞大悲观音赞四臂观音赞礼佛观音赞火光观音赞宝掌菩萨赞准提菩萨赞日光菩萨赞维摩大士赞陈如尊者赞三十三祖道景赞十八尊者赞园林游戏图合赞十八尊者渡海赞又赞又赞又赞金画游戏图赞十六应真图赞十四尊者赞又十二尊者赞十二尊者揭厉图赞补衲尊者赞看经尊者赞降龙尊者赞伏虎尊者赞调狮尊者赞浮海尊者赞渡江尊者赞烧香尊者赞卷之三十五X赞达摩大师赞六祖大师赞永明大师赞诸祖道景略传赞金刚墖赞三教图赞文昌帝君赞老子赞孔子赞彭祖赞吕纯阳赞汉寿亭侯赞玉峰和尚赞宝峰和尚赞紫栢大师赞云栖大师赞无明和尚赞无边和尚赞空印大师赞绍觉法师赞灵彻法师赞自光长老赞大歇耆秊赞定宗老宿赞雪峤山主赞楚怀山主赞衲云师赞虗谷公赞月岸公赞雪岭公赞澹居铠公赞自赞三十三首胡中丞赞王宗伯赞卷之三十六颂佛祖机缘金刚经颂十六玅观本住法颂箴X座右箴定志箴我箴身箴心箴性箴命箴铭母子铭澄心铭观心铭师心铭觉非铭梦觉铭忘缘铭观世铭六根铭念佛三昧铭正心铭诚意铭修身铭齐家铭六玅铭般若轩铭毗耶室铭铁如意铭卷之三十七偈一卷之三十八偈二卷之三十九说杂说知止说安贫说学要说牧心说观心说读庄子圆扇说X寂寞说诚心说泽山说觉梦说医说此光楼说无情佛性义说四愿斋说感应说张孝子甘露说梁不迁字说黄用中字说欧嘉可字说郑士修字说徐子厚字说李容我字说谢汝忠字说方学之字说僧洞闻字说僧无隐字说僧虗怀字说聂应如字说何希有字说僧香林字说僧坚白字说自性说卷之四十疏文造文殊像疏小福园斋粮疏旃檀佛疏南花祖塔疏曹溪祖庭疏祖师景堂疏花严接待疏苦藤岭茶菴疏重修普济寺疏重建祇园寺疏湖心亭佛墖疏重修龙花寺疏血书花严经愿文为灵通侍者放生文祭陆五台太宰文祭胡顺菴中丞文祭达观大师文X祭云栖大师文祭续芳联公文祭𢖉空师文结念佛社文曾九龙对灵小参文达大师举火文卷之四十一楞严悬镜卷之四十二法花击节卷之四十三楞严补注卷之四十四楞伽补遗大学决疑卷之四十五观老庄景响论道德经解发题憨山绪言卷之四十六径山杂说化生仪轨净土会语性相通说卷之四十梦游诗集上梦游诗集下卷之五十曹溪中兴录兴复曹溪规约十条卷之五十一X曹溪中兴录卷之五十二卷之五十三自叙年谱卷之五十四自叙年谱卷之五十五墖铭传輓诗书䟦旧序梦游全集目录憨山老人梦游集X卍XXX憨山老人梦游集卷第二侍者福善日录门人通炯编辑岭南弟子刘起相重校法语答郑崐巖中丞若论此段大事因缘虽是人人本具各各现成不欠毫发争柰无始劫来爱根种子妄想情虑习染深厚X障蔽妙明不得真实受用一向只在身心世界妄想影子里作活计所以流浪生死佛祖出世千言万语种种方便说禅说教无非随顺机宜破执之具元无实法与人所言修者只是随顺自心净除妄想习气影子于此用力故谓之修若一念妄想顿歇彻见自心本来圆满光明广大清净本然了无一物名之曰悟非除此心之外别有可修可悟者以心体如镜妄想攀缘影子乃真心之尘垢耳故曰想相为尘识情为垢若妄念消融本体自现譬如磨镜垢净明现法尔如此但吾人积劫习染坚固我爱根深难拔今生幸托本具般若内熏为因外借善知识引发为缘自知本有发心趣向志愿了脱生死要把无量劫来生死根株一时顿拔岂是细事若非大力量人赤身担荷单刀直入者诚难之难古人道如一人与万人敌非虗语也大约末法修行人多得真实受用者少费力者多得力者少此何以故盖因不得直捷下手处只在从前闻见知解言语上以识情抟量遏捺妄想光影门头做工夫先将古人𢆯言妙语蕴在胸中当作实法把作自已知见殊不知此中一点用不着此正谓依他作解塞自悟门如今做工夫先要刬去知解的的只在一念上做谛信自心本来干干净净寸丝不挂圆圆明明充满法界本无身心世界亦无妄想情虑即此一念本自无生现前种种境界都是幻妄不实唯是真心中所现影子如此勘破就于妄念X起灭处一觑觑定看他起向何处起灭向何处灭如此着力一拶任他何等妄念一拶粉碎当下冰消瓦解切不可随他流转亦不可相续永嘉谓要断相续心者此也盖虗妄浮心本无根绪切不可当作实事横在胸中起时便咄一咄便消切不可遏捺则随他使作如水上葫芦只要把身心世界撇向一边单单的的提此一念如横空宝剑任他是佛是魔一齐斩绝如斩乱丝赤力力挨拶将去所谓直心正念真如正念者无念也能观无念可谓向佛智矣修行最初发心要谛信唯心法门佛说三界唯心万法唯识多少佛法只是解说得此八个字分明使人人信得及大段圣凡二途只是唯自心中迷悟两路一切善恶因果除此心外无片事可得盖吾人妙性天然本不属悟又何可迷如今说迷只是不了自心本无一物不达身心世界本空被他障碍故说为迷一向专以妄想生灭心当以为真故于六尘境缘种种幻化认以为实如今发心趣向乃返流向上一着全要将从前知解尽情脱去一点知见巧法用不着只是将自已现前身心世界一眼看透全是自心中所现浮光幻影如镜中像如水中月观一切音声如风过树观一切境界似云浮空都是变幻不实的事不独从外如此即自心妄想情虑一切爱根种子习气烦恼都是虗浮幻化不实的如此深观凡一念起决定就要勘他箇下落切不可轻易放过亦不可被他瞒昧如X此做工夫稍近真切除此之外别扯𢆯妙知见巧法来逗凑全没交涉就是说做工夫也是不得巳譬如用兵兵者不祥之器不得巳而用之古人说参禅提话头都是不得巳公案虽多唯独念佛审实的话头尘劳中极易得力虽是易得力不过如敲门瓦子一般终是要抛却只是少不得用一番如今用此做工夫须要信得及靠得定咬得住决不可犹豫不得今日如此明日又如彼又恐不得悟又嫌不𢆯妙者些思算都是障碍先要说破临时不生疑虑至若工夫做得力处外境不入唯有心内烦恼无状横起或慾念横发或心生烦闷或起种种障碍以致心疲力倦无可柰何此乃八识中含藏无量劫来习气种子今日被工夫逼急都现出来此处最要分晓先要识得破透得过决不可被他笼罩决不可随他调弄决不可当作实事伹只抖擞精神奋发勇勐提起本参话头就在此等念头起处一直捱追将去我者里元无此事问渠向何处来毕竟是甚么决定要见箇下落如此一拶将去只教神鬼皆泣灭迹潜踪务要赶尽杀绝不留寸丝如此着力自然得见好消息若一念拶得破则一切妄念一时脱谢如空华影落阳𦦨波澄过此一番便得无量轻安无量自在此乃初心得力处不为𢆯妙及乎轻安自在又不可生欢喜心若生欢喜心则欢喜魔附心又多一种障矣至若藏识中习气爱根种子坚固深潜话头用力不得处观心X照不及处自已下手不得须礼佛诵经忏悔又要密持呪心仗佛密印以消除之以诸密呪皆佛之金刚心印吾人用之如执金刚宝杵摧碎一切物物遇如微尘从上佛祖心印祕诀皆不出此故曰十方如来持此呪心得成无上正等正觉然佛则明言祖师门下恐落常情故祕而不言非不用也此须日有定课久久纯熟得力甚多但不可希求神应耳凡修行人有先悟后修者有先修后悟者然悟有解证之不同若依佛祖言教明心者解悟也多落知见于一切境缘多不得力以心境角立不得混融触途成滞多作障碍此名相似般若非真参也若证悟者从自已心中朴实做将去逼拶到水穷山尽处忽然一念顿歇彻了自心如十字街头见亲爷一般更无可疑如人饮水冷暖自知亦不能吐露向人此乃真参实悟然后即以悟处融会心境净除现业流识妄想情虑皆镕成一味真心此证悟也此之证悟亦有深浅不同若从根本上做工夫打破八识窠臼顿翻无明窟穴一超直入更无剩法此乃上上利根所证者深其余渐修所证者浅最怕得少为足切忌堕在光影门头何者以八识根本未破纵有作为皆是识神边事若以此为真大似认贼为子古人云学道之人不识真只为从前认识神无量劫来生死本痴人认作本来人于此一关最要透过所言顿悟渐修者乃先悟巳彻但有习气未能顿净就于一切境缘上X以所悟之理起观照之力历境验心融得一分境界证得一分法身消得一分妄想显得一分本智是又全在绵密工夫于境界上做出更为得力凡利根信心勇勐的人修行肯做工夫事障易除理障难遣此中病痛略举一二第一不得贪求𢆯妙以此事本来平平贴贴实实落落一味平常更无𢆯妙所以古人道悟了还同未悟时依然只是旧时人不是旧时行履处更无𢆯妙工夫若到自然平实盖由吾人知解习气未净内熏般若般若为习气所熏起诸幻化多生巧见绵着其心将谓𢆯妙深入不舍此正识神影明分别妄见之根亦名见剌比前麤浮妄想不同斯乃微细流注生灭亦名智障正是碍正知见者若人认以为真则起种种狂见最在所忌其次不得将心待悟以吾人妙圆真心本来绝待向因妄想凝结心境根尘对待角立故起惑造业今修行人伹只一念放下身心世界单单提此一念向前切莫管他悟与不悟只管念念步步做将去若工夫到处自然得见本来面目何须早计若将心待悟即此待心便是生死根株待至穷劫亦不能悟以不了绝待真心将谓别有故耳若待心不除易生疲厌多成退堕譬如寻物不见便起休歇想耳其次不得希求妙果盖众生生死妄心元是如来果体今在迷中将诸佛神通妙用变作妄想情虑分别X知见将真净法身变作生死业质将清净妙土变作六尘境界如今做工夫若一念顿悟自心则如大冶红罏陶镕万象即此身心世界元是如来果体即此妄想情虑元是神通妙用换名不换体也永嘉云无明实性即佛性幻化空身即法身若能悟此法门则取舍情忘欣厌心歇步步华藏净土心心弥勒下生若安心先求妙果即希求之心便是生死根本碍正知见转求转远求之力疲则生厌倦矣其次不可自生疑虑凡做工夫一向放下身心屏绝见闻知觉脱去故步望前眇冥无安身立命处进无新证退失故居若前后筹虑则生疑心起无量思算较计得失或别生臆见动发邪思碍正知见此须勘破则决定直入无复显虑大槩工夫做到做不得正是得力处更加精釆则不退屈不然则堕忧愁魔矣其次不得生恐怖心谓工夫念力急切逼拶妄想一念顿歇忽然身心脱空便见大地无寸土深至无极则生大恐怖于此若不勘破则不敢向前或以此豁达空当作胜妙若认此空则起大邪见拨无因果此中最险其次决定信自心是佛然佛无别佛唯心即是以佛真法身犹若虗空若达妄元虗则本有法身自现光明寂照圆满周徧无欠无余更莫将心向外驰求若舍此心别求则心中变起种种无量梦想境界此正识神变现切不可作奇特想也然吾清净心中本无X一物更无一念凡起心动念即乖法体今之做工夫人总不知自心妄想元是虗妄将此妄想误为真实专只与作对头如小儿戏灯影相似转戏转没交涉弄久则自生怕怖又有一等怕妄想的恨不得一把捉了抛向一边此如捕风捉影终日与之打交滚费尽力气再无一念休歇时缠绵日久信心日疲只说参禅无灵验便生毁谤之心或生怕怖之心或生退堕之心此乃初心之通病也此无他盖由不达常住真心不生灭性只将妄想认性实法耳者里切须透过若要透得此关自有向上一路只须离心意识参离妄想境界求但有一念起处不管是善是恶当下撇过切莫与之作对谛信自心中本无此事但将本参话头着力提起如金刚宝剑魔佛皆挥此处最要大勇勐力大精进力大忍力决不得思前算后决不得怯弱但得直心正念挺身向前自然巍巍堂堂不被此等妄想缠绕如脱鞲之鹰二六时中于一切境缘自然不干绊自然得大轻安得大自在此乃初心第一步工夫得力处也巳上数则大似画蛇添足乃一期方便语耳本非究竟亦非实法盖在路途边出门一步恐落差别岐径枉费心力虗丧光阴必须要真正一门超出妙庄严路所谓行步平正其疾如风其所行履可以日劫相倍矣要之佛祖向上一路不涉程途其在初心方便也须从者里透过始得X示无生禄禅人古人最初发心真正为生死大事决志出离故割爱辞亲参师访友历尽艰辛心心念念只为已躬下事未明忧悲痛切如丧考妣若一见知识如婴儿得母傥得一言半句开导心地如病得药若一念相当胸中了悟如贫得宝拌身舍命陆沈贱役未尝惮劳若二祖之安心断臂六祖之坠腰负石百丈之执劳杨岐之供众凡名载传灯光照千古者无不从刻苦中来乃至过去诸佛求无上菩提舍身命如微尘数无一类而不受身无一身而不苦行百劫修因故感天上人闲无量供养乃至末法儿孙犹受用白毫光中一分功德不尽岂有天生弥勒自然释迦者哉痛念末法去圣时遥法门典刑巳至扫地吾辈出家儿不知竟为何事生来祇知惧饥寒图饱煖一入空门因循俗习游谈终日捧腹纵情徒骋六根备造众恶不耕而美食不蚕而好友虗消信施唐丧光阴竟不知生从何来死从何去岂复知因果难逃罪福无爽一朝大限临头如石投水三途剧苦一报五千再得出头知更何日兴言及此痛可悲酸目击时流滔滔皆是望吾人之修者如披沙拣金非曰绝无盖亦鲜矣嗟乎三界牢狱四生桎梏大火所烧生死险宅何由能溼勐𦦨离众苦至无畏处耶非丈夫儿具灵根含夙骨者不能奋发勐勇一超直入汝等幸尔生逢佛法形寓袈裟早值明师六根完具若不痛念无常深X思大事思地狱苦发菩提心改往修来昼夜精勤早求出离因循度日纵放身心大限到头悔之何及嗟乎行矣其无忘我临岐叮咛之言以负吾自负也将之雷阳舟中示奇侍者佛祖教人于生死中顿证无生法忍且每怪其于无生中妄见生灭此语如对市人说梦事闻者非不明目张胆但未证真耳要之所说非所闻所闻非所见也古人贵实证者直欲于生死法中亲切勘破而巳非别有奇特处也尝见小儿怕鬼者每于夜中行恍然一物随之大生惊怖虽慈母善谕本无亦未之信必待其自信不疑而后止苟自至不疑之地纵假鬼怖之将一笑而释矣余昔游塞上同健儿乘马夜行道傍一石马忽见而大惊几堕地尔乃顿辔奋力鞭䇿遶石周行数十帀仍引熟视良久方纵逸而去马自是遇物皆不惊余因是知道人游生死险道历境验心必如是而后巳是故华严以善财表证其所历百城参多知识至于刀山火聚亦迟回待劝而后入及入之果得清凉大解脱门此其䇿马绕石令其熟视之谓耶由是观之佛祖殊无他长盖能熟视世闲相者耳世人所惊怖者非生死祸患乎佛祖乃欲令人于中证无生忍且又明言于无生中妄见生灭噫此果何谓哉苟非熟视自到不疑之地吾意虽慈尊善谕殆亦难免惊怖也余比以宏法罹难上干圣怒如白日雷霆闻者掩耳自被逮以至出离二百余X日备历苦事不可言从始至终自视一念欢喜心竟未减于平昔观者莫不惊异为非常然而生死祸患他人故为余惊矣及视余不减欢喜心乃又惊余不惊其所惊而人惊其所不惊是或有道焉奇侍者不远三千里赴难问余于幽狱巳而荷蒙圣恩贬窜岭南奇乃伴行舟中遂书此为别嗟乎生死险道正在所惊其无闻我欢喜心如梦事耶异时验子于寂灭场中无以今日之言为梦语示无隐桂禅人明桂西蜀李氏子年十七出家参伏牛法光和尚礼清凉感文殊光相烧一指供养如京谒徧融禅师从古梅座主听讲复从大方宗师请益机缘访余于东海海印道场受金刚宝戒余观其骨气孤硬可为法门标帜第以名言厚习不能洞发性真初闻余言犹河汉而无极也因字之曰无隐每为曲唱傍通方便调伏者期年一日闻唯心宗旨恍然自信遂誓归依三阅寒暑相从于患难又期年丙申十月来五羊依栖于垒壁者数月余方观棱伽拟令入室冀入第一义心忽有归省之思余以为忠于法门孝于师亲其志一也因示之曰惟佛性之在缠如神光之在目虽明暗去来而照礼独立以障翳厚薄故智用浅深是故从上佛祖必经多劫事多知识入多法门然后得见性真所以然者如人被缚自不能解必假手于他至若释然解脱自在纵横受用处又非解者所可与X也即称上根利智有能一念顿悟自心不从人得者未必不由积累辛苦中来如万里还家入门一步庆快平生回视向之䟦涉艰难闲关险阻依稀彷彿如梦中事然且大通十劫犹不现前身子发心中道退沮在圣尚尔况其他乎是知信向此段大事因缘能操久远之志持毕竟之怀者从古为难得历观前修拌舍身命亲师择友动则三二十年乃至尽形毕寿不以穷达改心易虑以极愿力所持穷劫而不化千载如一日者所以光明广大一发则为人天师表非苟然也禅人以夙习般若闻熏之力不忘所先今幸为佛子历事法门殷勤若是苟能执金刚心尽此形寿乃至周徧恒沙以极究竟菩提不退初心将布法云于火宅圆智种于觉园未必不以今日为因地也子行矣即归峨嵋亲见普贤傥问诸变化人报言瘴海炎方不减白银世界无恙无恙促小师大义归家山侍养余少读史窃慕程婴公孙杵臼之为人念曰持此心为人臣子者可谓不沗所生矣及长出家乃曰吾佛为三界法王四生慈父苟能持二子之心为弟子者可谓不负已灵矣及读传灯诸祖机缘见神光之断臂船子之覆舟百丈之于马祖杨岐之于慈明叹曰苟忘身为法若诸老之为心者何患祖道之不昌法门之不振乎嗟夫丈夫处世既不能尽命竭力以事人主荣名显亲即当为法王忠臣慈父孝子易地皆X然又何屑屑以事龌龊乎故予自知有向上事以来此心翩翩负超世之思即处樊笼游廛市未尝不置身冰雪千巖万壑中也隆庆初予居龙河讲肆识妙峰师于稠人中覩其貌悴骨刚知为法器虽未语而心许之矣万历癸亥余北游上都适遇于长安市共坐龙华树下一语而决生死乃结伴同参共游方外过河中山阴檀越延之道院数月是时宗尚童年为沙弥明年余同妙师入清凉置身万年冰雪中严寒彻骨几死者数矣时予幸有自信之地越丁丑山阴檀越以书抵清凉属宗从事法门因着入槽厂宗跃然负米採薪履水踏雪百务惟先日夜无隙众皆推其精勤然殊无短长越辛巳冬奉慈旨求皇储荐先帝建大会于台山日集万指宗独任点茶汤昼则周旋不失一人夜则以余力课诵余始心知其力能荷负第未察其信根耳明年壬午春台山会罢余与妙师诀师曰某即不能荷钖相从柰何吊影长途乎乃目宗谓此子可代执役因命宗曰古人从师为法誓死为期尔其尽形竭力傥中道志沮当此生不面尔其志之明发即理䇿东西余同龙华老人养痾于大行之障石巖宗只身以从百务惟勤凡操食时必侍立辍餐而后巳察意之可否以为忧喜予饱亦饱予偶不欲食则涕泗交颐亦终日不餐也余每每私察久之如一日因谓龙华老人此子天性纯孝人也子夏问孝孔子曰色难其是之谓乎明年癸未X余即东蹈海上藏修于牢山深处人迹所不能至神鬼之乡也余因入那罗窟而居之披荆榛卧草莾犯风涛涉险阻艰难辛苦不可殚述人不堪其忧而宗实甘心焉余亦将谓老死丘壑无复人世矣居三年丙戌蒙圣天子诏为慈圣圣母颁大藏经布天下名山及二牢焉余乃喟然叹曰因缘障道往哲痛心福始祸先前修明诫意欲避之宗与同伴安桂二侍者进曰师即无意人世岂不上念圣心所以隆重法门为斯民之福利乎余乃翻然念曰惟我圣天子仁孝圣母慈恩以法为社稷苍生福某敢不竭躬尽瘁以敷扬法化上报圣恩法王忠臣慈父孝子实予所图第此海峤遐陬故称蔑戾苟不等心死誓何以转魔界而成佛土尔辈试揣其衷果能以法为心毕命从事则止之否则去之无使异日作世谛流布昧人天眼目也安等唯唯进曰师唯何人此惟何事愿师安意以道自任为法忘情我辈敢不视师为行止余于是拜受慈命尅意建立经营事务无论巨细一切委宗而以安桂二人为知事予但总其纲要耳上赖圣慈宠灵不三年丛林告成法道聿兴四方衲子日益至时则东海洋洋佛国之风焉天人冥会转化之机盖亦神且速矣山门供众法物毕备秋毫皆出宗心建立规模居然不减在昔观者以为天降地涌将为东鄙法幢盛世永永福田也竖立未几狂魔竞作己丑岁即遭侵挠余所经涉无论污X辱即祁寒溽暑奔走于风尘道路冐生死之际者不可指陈而此心一念孤光未尝少易宗辈之志愈益坚三年如一日也或谓余曰古人言到处家山以师高致道眼视此不啻轻尘聚沫柰何惓惓于此余曰尝闻世之君子以身殉国则死国以身殉法则死法今蒙慈恩以法见托而且表扬圣孝其事虽异其命实均避难不义弃命不忠不义不忠何以为法假而以此即有封疆尺寸之寄苟临难而去之又何以自处宁效死而弗去不为苟生以失经或者唯唯顷亦魔风顿息矣又四年乙未春二月衅从中起以魔事为借资致圣天子震怒诏下金吾逮及者众是时安巳先去宗与桂共婴此难余则以一死肩之荷蒙圣恩诏遣雷阳于是冬十月出长安与宗别余观往事如梦游亦未尝一语及世谛常情也宗送余河梁余乃谓之曰丈夫处世固不恋恋为儿女态况吾释子学出情法者乎第尔从老人几二十年矣老人固未尝以一语佛法累汝不知汝于何处见老人乎宗稽首曰宗自事师以来自知愚钝不敢外求上不见有佛祖下不见有禅道唯知作务供众生于动静闲忙疾病祸患死生之际止此一念直观师心而巳是故师生则生师死则死余曰我心无相汝作么观宗曰师心若有相弟子则无今日也余乃大笑而别独擕善侍者而南明春三月抵雷阳频岁饥荒瘴疠大作余坐尸陀林中毒气炎蒸交攻而至殆X者亦数矣秋八月奉檄来五羊昔之在门者亦接踵而至余见则诟骂曰尔等各有出生死路脚跟谁无一尺土见我何为皆痛斥而去顷之宗亦自蒲中万里相寻躬事㸑煑无闲在昔粤省会亦遭疫疠骸骼蔽野余命宗率人亲捡埋葬不下万余作津济道场以拔之会罢促宗归曰尔何恋恋于此耶余生平志在忘生以学出情法者今虽荷戈行伍何莫非佛事万里比隣太虗咫尺以法界海慧观之了无去来生死之迹又何嗟嗟作梦中颠倒耶但冀尔识心达本以金刚𦦨烁破历劫情尘务使爱根习气缘影荡尽毫无自欺如此可谓不负佛恩不辜本有方是老人不负汝处也否则抱佛而眠犹不免为魔伴况复守此幻身而增空华障翳究竟何为且尔父母师长今皆老矣若弃彼取此亦为法中之愚也岂正信哉尔其行矣幸为谢诸故人生当重相逢死则长别离异日常寂光中回视今日犹作梦中事也尔其识之无忘所嘱示洞闻乘禅人洞闻法乘夙负上根初脱尘缘遇水潦鹤顷觉其非遂弃去入天目山与性融首座辈结庵居之切磋已躬下事坚忍数载复参达观禅师亲近有日以厌喧求寂之念未忘遂辞去隐于罗溪兹特谒老人于瘴乡求心地法门老人遵梵网经为授金刚宝戒乘五体投地如泰山崩为法之勤一至于此老人以久饮X瘴烟四大违损乃闭关却迹习静以休乘亦礼拜归山请授戒法因示之曰三世诸佛历代祖师与一切众生鳞介羽毛乃至地狱三途以极空散销沈靡不眉毛厮结不隔纤毫其所同者金刚心地所异者情想爱憎耳由佛祖善用其心故转秽邦成净土化刀山为宝林即剧苦辛酸皆为极乐真境此无他术盖于此心中情想不生爱憎无寄譬如净目彻见晴空又何颠倒幻华自生起灭哉众生返此无怪乎种种颠倒自取其咎耳佛祖怜愍此辈特特出世一番并无剩法与人不过直指此心令一切众生当下知归故毗卢老子初坐菩提场亦不过宣明过去十方三世诸佛此戒法耳千华台上叶叶释迦亦不过禀明诸佛此心宣传此戒法即四十九年摇唇鼓舌波波挈挈为人委曲周旋者亦不过普令众生信受此戒法及至末后拈花天人瞪目而不知者亦只迷此心戒耳金色头陀破颜微笑乃至二十八传递代授手达磨西来神光立雪无言无说盖亦分明直指此心戒耳展转六传至老卢俗汉子柴担下闻金刚经云应无所住而生其心盖乃顿悟此戒不从人得不因师授性自具足者也又更有何奇特哉及至黄梅印正即解道本来无一物何处惹尘埃因此黄梅老人亦不柰伊何只得无语归方丈即三更密付大似乌豆换人眼睛岂此外更有奇特哉从此儿孙满目遍满寰中得之者死失之者生千七百人鼓簧播弄亦X不过递相发明此心地法门岂此心外别求妙悟耶若离此外别求即堕外道邪径故梵网经云卢舍那佛心地初发心中所诵一名戒光明金刚宝戒是一切佛本源一切菩萨本源佛性种子一切众生皆有佛性一切意识色心是情是心皆入佛性戒中又云众生受佛戒即入诸佛位位同大觉巳真是诸佛子故五十五位进修未见佛性皆堕涂程及至末后等觉位中乃云是人始获金刚心中初干慧地到此直入佛性海中由是观之从凡入圣成佛作祖之要舍此金刚心外岂复更有剩法耶是知此戒不易悟悟则名为住位不易行行则名为行位不易通通则名为向位不易净净则名为登地位不易忘忘则名为人佛位矣法乘今日诚当自揣以何心为出家以何心为参师访友以何心为乐求佛法以何心而愿受此戒苟得其心则三世诸佛历代祖师普及一切众生一齐向老人一毛端头放光动地则汝二六时中与诸圣凡眉毛厮结也此则是名真持戒者否则险险则堕参参参示优婆塞结念佛社惟吾佛住世说法利生四众人等各皆得度随机教化各有方便普令获益譬若时雨三草二木无不蒙润随分充足各得生长是故法有千差源无二致然以佛性而观众生则无一生而不可度以自心而观佛性则无一人而不可修但众生自迷而不知又无X真正善知识开导故甘堕沈沦枉受辛苦耳所以卢祖初至黄梅问何处人答曰岭南人黄梅道獦獠亦有佛性耶祖曰人有南北佛性岂有二耶自此一语如雷惊羣蛰流布人闲知之者希悟之者鲜是则岭南为禅道佛法之源头爰自卢祖演化道被中原而门庭之前竟埋荒草寥寥几千载矣谈者皆谓非善根地是不达佛性之旨耳余蒙恩遣雷阳以丙申春至秋来五羊垒壁闲注棱伽经完戊戌夏即为诸来弟子演说每一座中见诸善男子辈亹亹而来余深嘉之未几有善士十余人作礼愿乞教授优婆塞五戒法余欣然应请即为羯磨自是归心日诚听法弥笃余哀其未悟愍其不达进修自度工夫因授以念佛三昧教以专心净业痛厌苦缘归向极乐月会以期立有规制以三时称名礼诵忏悔为行欲令信心日诚罪障日消必以往生为愿果能此道虽在尘劳可谓生不虗生死不浪死岂非真实功行哉然佛者觉也即众生之佛性以迷之而为众生悟之即名为佛今所念之佛即自性弥陀所求净土即唯心极乐诸人苟能念念不忘心心弥陀出现步步极乐家乡又何必远企于十万亿国之外别有净土可归耶所以道心净则土亦净心秽则土亦秽是则一念恶心起刀林剑树枞然一念善心生宝地华池宛尔天堂地狱又岂外于此心哉诸善男子各谛思惟应当痛念生死事大无常迅速一失人身万劫难复日月X如流时不可待傥负此缘当面错过大限临头悔之何及各宜努力珍重珍重示真遇禅人禅人真遇生长卢陵弃妻子出家乐远离行志向名山参访知识幻人以幻业迁讹至岭海禅人因得来参顷辞往普陀礼达观师授以毗舍浮佛偈复持来五羊幻人于幻化场中作如幻佛事开诸幻众说如幻法门禅人作礼请益幻人乃依如幻三昧为说一切诸法皆如幻梦境界而开示之曰善哉佛子当善思惟一切诸佛依幻力而示现一切菩萨依幻力而修持一切二乘依幻力而趣寂一切外道依幻力而昏迷一切众生依幻力而生死若夫天宫净土依幻力而建立琼林宝树依幻力而敷荣铁牀铜柱依幻力而施设镬汤罏炭依幻力而沸腾鳞甲羽毛依幻力而飞潜蠢蝡蛸翘依幻力而动息以极三世诸佛之所证六代祖师之所传总不出此幻网三昧禅人安得而逃之耶汝试谛思何因而落生死何因而入母胎何因而汩没爱缠何因而愿出沈沦何因而发足超方何因而参访知识何因而履名山登福地穿丛林入保社今年而南海明年而五台后年而峩眉汝将遍历寰中纵经尘劫穷尽十方微尘国土承事十方诸大知识总皆不出幻化门头非究竟真实处也然虽如是唤作迷头认影不访就路还家苟能一步踏断幻结则无边幻网一时顿裂无涯幻海一时X顿枯无量幻业一时顿消无边幻行一时顿得无量幻生一时顿度此则是名以幻修幻所谓众生幻心还依幻灭者也其或未然则纵经三生六十劫以文殊为父观音为母普贤为师而欲恃此亲因以求出生死事远之远矣汝谛思惟其无谓我为幻化人非真实语也参参示优婆塞易真潭佛性善根如草种在地但有土处莫不有之若遇时雨靡不发生第雨有早晚故生有迟速耳人人皆有善根种子若遇大善知识开导如时雨降则勃然生芽抽条长干开花结实鲜不成就所谓有情来下种因地果还生未有无因而招果者此从上佛祖教化门头贵在观根逗机善为开导使其自性成熟非有别法以夸诞众生也善土易真潭生在边地长于尘劳汩汩口体不暇安有留心出世切念生死事大乎自非夙种善根深厚油然于中而不容巳者何乃遇缘即发不待教而能若是耳余初贬雷阳未度岭时谈者谓边俗好鬼而噉血食绝无善人且据佛言边地下贱篾戾车种以为六难以其断绝佛种破灭善根不闻三宝名字故余以为实然顷过电白见潭𢹂善士数辈头面作礼余甚异之及过苦藤岭诛茅茨施茶结缘盖潭创为佛事集众信而为之者此则不因开导而自为之岂非善根纯熟时节因缘巳至有不能自止触事而现遇缘而成者耶由是观之佛性X未必尽善魔性未必尽恶随其所习故有异耳佛说边地恶种盖言其重者欲人生正信生中国闻正法故也余见潭纯诚笃信创建善缘足见佛法广大不难行于边地乃作疏命潭与二三善友同心一力果期年而功成三年而化行即今海外路人皆作佛事将转魔界而成佛界未必不从此一人一事倡始也一阴以至坚冰一阳而炎赫日造化之机如此道化之机亦然佛言无佛法处建立三宝非菩萨人不能克成梵语菩萨此云大心众生潭岂非大心众生耶若从此增进信心不退善根转深勇勐精进顿悟本心即永断生死一超直入菩提彼岸未必不从今日出门一步为初地也伹办肯心决不相赚勉之示本净贵禅人禅人宝贵以守护佛法为心初书金字法华诸经募造旃檀释迦弥陀二圣像成居端州之鼎湖时往来五羊稽首请益予示之曰吾佛有言诸法从缘生诸法从缘灭是知一切诸法缘会而生缘会而生则未生无有未生无有则虽有而性常自空性空则诸法本无自性矣故曰知法常无性佛种从缘起能达缘起无性者则为成佛真种矣善哉佛子汝之所书诸经者法也所造旃檀如来者佛也以汝之信力为因托诸所化为缘是则佛从缘起而法亦从缘起于法性中法即佛而佛即法也第不审果了此法性空乎性不空乎若言其性空则现见佛之相好庄严毕竟X光明炽盛赩如宝山而华严八十一卷灵文三十九品之次第五周因果之行布四十二位之森严不欠一字法华之三周授记忏法之诸佛洪名不少一人灿然满目焕乎全彰谓之性空无物可乎若言其性不空方其缘之聚也则纸自纸墨自墨金自金而香自香如是纸墨皆为世谛流布如是金香皆为恶业庄严如是佛法之名又何从而有耶求其本无则性自空矣方其今之缘聚也即以世谛之金香而为佛即以世谛之纸墨而为经然纸墨之相不异当时体不增于昔日而佛法之名既彰则敬慢之心悬隔其助成之人虽不改于故武而善恶之机天渊矣由是观之则一切诸法本无自性从缘会而生者明矣斯则能达此佛此法本无自性则为成佛真种矣而汝所作种种诸胜缘不审达无性而作耶不达无性而作耶由作而后得无性耶若达无性而作则佛法在已而不在物若不达无性而作则佛法在物而不在已若由作而后达无性者则已与物皆无性矣达已无性则无能作之人达法无性则无所作之法人法双空是非齐泯则已与物皆无迹矣又从何而分别耶如是则功德不可思议菩提亦不可思议佛子如是而知则为真知如是而作则为妙行否则以思惟心而作难思之佛事譬如手把萤火而烧须弥祇益自劳又何从而究竟耶善哉佛子谛观法王法法王法如是应如是作应如是持可谓善超诸有矣X示法锦禅人法锦自言性多瞋习老人因以方便调伏而示之以忍辱法门更为开导之曰永嘉大师有言我师得见然灯佛多劫曾为忍辱仙是知忍之一行为成佛之第一妙行也故我师释迦老子生生世世为提婆达多之所谤害至于今生出世种种破法无所不至甚而杀害其命者非一及法华会上为其授记作佛且曰我之三十二相八十种好胜妙功德皆由提婆达多善知识故之所成就岂非以忍之一行为成佛之要行耶又云昔我于歌利王割截身体我于尔时无我相无人相无众生相无寿者相若有我相人相众生相寿者相然灯佛即不与我授记由是观之一切众生生死苦具皆以有我而成无上菩提福慧庄严皆以无我而至以我与物敌故是非生是非生则爱憎立爱憎立则喜怒滋自性浊而心地昏心地昏则诸恶长诸恶长则众苦集众苦集而生死长矣是皆从我之所致甚矣我之为害譬如严城坚兵岂易破哉老氏有言曰柔胜刚弱胜强此盖忍行之初地也众生恃其我见坚牢难破所以一言之逆不能受一事之违不能安一饥一寒之不能耐一念之欲不能净斯皆不知忍之之方徒增我见之执耳所以佛教诸弟子修和合行又曰苦法忍苦法智又曰无生法忍八地乃得是知从生法忍忍至无生则妙行圆佛果成矣忍之一行岂浅浅哉故曰凡有所作皆当忍X之是则举心动念处以忍试之举足动步处以忍先之折旋动容处以忍持之喜怒哀乐处以忍验之如斯则心有不敢妄动身有不敢妄作事有不敢妄为情有不敢妄发故老氏曰不敢为天下先不敢即忍之异名由不敢为天下先故忍为成佛第一行如此则忍大而我小故忍能衣被于我亦能衣被于物自利利他之德无出此者故曰柔和忍辱衣谓是故也禅人求法语故余题之曰忍辱为衣禅人勉而行之其无以为口头话且又无以此博饭具也憨山老人梦游集卷第二憨山老人梦游集X卍XXX憨山老人梦游集卷第三侍者福善日录门人通炯编辑岭南弟子刘起相重较法语示性湻禅人若论此事如青天白日十字街头长安路上往往来来谁不覩面相呈何曾瞒昧丝毫又如杲日丽天山河大地草木昆虫鳞甲羽毛飞潜动植谁不通同受用至若生盲虽从来不见亦未尝不蒙利益也何独X于汝分上有所欠缺隐昧又劳汝费草鞋钱登山涉水远远迢迢寻师觅友偏向深山穷谷中求之而后得耶汝但自已不解向脚跟下一步勦绝命根被他无量劫来种种戏论习气所弄恰似白日被鬼迷之相两眼睁睁开口向人胡言乱语竟不知从何处发来亦不知谁之所使终日竟夜淹淹缠缠随波逐浪波波劫劫更不知所作何事亦不知自已本来是甚么人及至忽然梦省亦自大生惭愧甚至扼腕顿足切齿椎心恨不能㘞地跳向佛祖顶𩕳上行及乎遇境逢缘眨眼之闲不觉堕入黑山鬼窟去也此乃天下有志学道之人通病岂独禅人为然然其病根直在不了自心但为习气所弄耳老人生平有志此一大事恨般若缘浅习气偏厚又无如古之真正明眼知识罏鞴且自发志出家操方学道以来以至入山冰雪寒巖一至万死一生之地于中种种伎俩知解向者里一毫用不着唯独于冷地纳被蒙头时忽然觑得父母未生前一点消息便回视昔之种种颠倒皆梦中事耳且复自恨为他业缘牵引堕入种种幻化境界至濵万死而获一生所赖冻饿中博得一点孤光处处受用种种逆顺境界以此为罏冶钳锤煅炼习气麤重缘影尘垢耳即今生死关头未知何如禅道佛法未必能会至若的信自心不向他求一着以此为消磨岁月之具其他复何容启齿哉禅人今且行矣即求老人法语一似含元殿里觅长安若向X自已脚根未动步一着解提得起放得下乃至日用见色闻声未开眼时未入耳时早能耳亲眼辨决不向生死窠中习气队里头出头没此所谓不涉途程一步早巳超过则佛祖亦无挨身处阎老子岂柰伊何如此方不负雪浪开导之恩亦不负自已百劫千生带来者一点种子不被三毒习气熏蒸烂亦不负老人今日向戈戟场中为汝出气其或未然纵使学得三藏十二部更有何益如昔为人纵能穿衣喫饭更唤作甚么人即老人今日之语大以木人穿革石女戴帽耳古人云初秋行脚汝等诸人只须向万里无寸草处去且道如何是寸草处参参参示妙湛座主从上古人出家本为生死大事即佛祖出世亦特为开示此事而巳非于生死外别有佛法非于佛法外别有生死所谓迷之则生死始悟之则轮回息是知古人参求只在生死路头讨端的求究竟非离此外别于纸墨文字三乘十二教中当作奇特事也所以达磨西来不立文字只在了悟自心以此心为一切圣凡十界依正之根本也全悟此心则为至圣大乘少悟即为二乘不悟即为凡夫若悟而不存证而无得即为超圣凡出生死之向上一路矣近代学人去圣逾远不见古人真实行履向日用现前境界生死岸头一一透过即此日用不离一法不住一法处处不轻放过便是真切工夫即此目前一切声色逆顺X爱憎境界一一透得过处便是真实悟门即此悟处头头法法便是真实佛法非是听座主撞钟击鼓登华座开大口学野干鸣侧耳低头闭目披衣时方为佛法也所以善财童子南历百城参礼佛剎微尘数诸善知识故得开悟尘尘剎剎诸解脱法门然法门固无论即善知识安得有剎尘之多多耶殊不知剎剎尘尘者乃吾人日用妄想念虑情尘也苟能于日用起心动念处情根固结处爱憎交错难解处贪瞋痴慢种种习气难消磨处就于根本痛处札锥一一勘破一一透过如此便是真实知识当下即登无碍自在大解脱无上法门舍此外更有何知识可参更有甚奇特法门可入耶示灵洲镜上人余昔游海门登妙高峯入无际三昧入棱伽室覩东坡老人代张方平手书棱伽经与佛印禅师留作金山常住是时举身毛孔熙怡悦豫如春生百草不自知其所以然也及后览教乘印证乃知为习气横发于中熏然不自觉耳自尔行脚云水闲此海濶天空虗明昭旷之境时时如大圆镜悬于眉睫闲也顷为幻业所弄直走瘴乡舟行过曹溪口下浈阳崃经小金山而抵羊城未暇登眺戊戌秋日始得覧其胜与镜心上人过东坡堂读悟前身诗又爽然自失恍然若覩旧游是知天地一幻具万法一幻丛出没一幻蹟死生一幻场江山一幻境鳞甲羽毛一幻物圣凡X一幻众尔我一幻遇耳上人降心白法日诵金刚经以为定课旧染顿袪心光渐朗盖肯于刮垢磨光非汎汎波流业海者比也顷持卷索法语为进修之资老人勐思昔游海门故事今此地见东坡如前身因叹人生生死幻化去来梦事若以法界海慧照之则三际十方当下平等天宫净土一道齐平心佛众生了无差别镬汤罏炭实际清凉草树庭莎风帆沙鸟烟云变状日月升沈举目对扬无非普现色身三昧也吾学道人所贵金刚正眼烁破无明痴暗焕发本有智慧光明拈向现前日用欬唾掉臂扬眉瞬目之际拈匙举筯之闲顿显自性无垢法身是称为得解脱人即如空生悟般若时涕泪悲泣对佛自谓实无有得名阿罗汉也一切世闲所有诸法岂有过此般若者哉然般若非他即吾人心镜之光耳永嘉云比来尘镜未曾磨今日分明方剖析上人号曰镜心是以心为镜耶是以镜照心耶若以心为镜则老卢道明镜亦非台非台则无镜可寄若以镜照心心本无相又何从而照之耶如此非心则非镜非镜则非心心镜两非名从何立如此则上人名是假名名假则真亦非真是则所读之般若又岂有文言字句寄于齿颊之端耶上人苟能悟此法门则江光水色鸟语潮音皆演般若实相晨钟暮鼓送往迎来皆空生晏坐石室见法身时也如此则东坡之所书棱伽佛印之杀青灾木与老人今日荷三生之缘重过此山上X人偶拈此卷以请益莫道又是前身梦语也经云一切有为法如梦幻泡影如露亦如电应作如是观上人苟能不昧本因当习气横发试取此卷读之不觉妄想颠倒情尘自然冰消瓦解矣示欧生伯羽尝谓一切圣凡靡不皆以志愿成就世出世业是知吾人有志于性命者志出生死有志于功名富贵者志入生死也吾师有言广大智海变而为生死业海宝明妙性昧而为贪瞋痴慢生死之业性由是观之吾人之性真妄之源既巳不二苟知由贪瞋痴而入生死即可用贪瞋痴而出生死矣谚语有之恨小非君子无毒不丈夫余居常每念勾践因会稽之耻志复吴仇乃卧薪尝胆二十余年衣不重綵食不重味竟灭吴以覇吾学道人视历劫生死幽囚困辱于三界牢狱岂直会稽之耻贪瞋痴慢夺吾妙性之光破我涅槃之宅岂直吴仇吾人怡然如饴而与之嬉戏游宴于其闲略无惭耻奋恨之心可谓大不知本矣其自视也可称大丈夫哉伯羽有志于此当为切齿示冯生文孺学道人第一要发决定长远之志乃至尽此形寿以极三生五生十生百生千生万生以至劫劫生生直是一定以悟为期若不悟此心决定不休纵然堕落地狱三途或经鑪胎马腹誓愿不舍此决定成佛之志亦不以苦故退失今日之信心譬如有人发心有X万里之行决定以所至之处为的从今日出门发足一步直至入彼所至之门亲彼所求之人以至升堂入室与之交欢浃洽以极忘形而后巳如此方称有决定志也苟无此判然决定之志只说出门要去回顾目前种种所爱放不下或因循延挨口去心不去或者幸有亲朋大力之人促发出门及乎上了路头悠悠荡荡或遇歌管队里富贵场中贪恋耳目近玩忘却未出门的念头邈然不知所向往或中道缘差撞遇恶友恶缘弄得囊空资竭加之疾病缠绵进退回惶生无量苦或身体疲顿久沐风霜不柰劳苦便生退还之念或将近及门遇见一机一境一事之差或讹言误听以为实使其将见而不及见其人临门而不得入其室如此者举皆枉费辛勤终无实到究竟之地盖缘初发心时无决定志耳苟如此欲作世闲小小功名事业亦不能成何况无上佛道了死生证菩提乎故曰佛道长远久受勤苦乃可得成岂可取近效求速就哉虽然如是有决定之志更须要真实之见若知见不真志其所不当志行其所不当行亦更枉用工矣吾人求道既有此志须要的信自心当体是佛本来清净无物本来光明广大如此所以日用现前不得受用者只为彼此幻妄四大拘蔽介尔妄想浮心遮障难得透彻过此生死关捩子不啻若干生万劫之远也吾人既知此心谛信不疑今日发心定要以悟为期即从今日发心做工夫便是出X门第一步今日亲承善知识开导便是促发之者至其促发上路途中种种境界种种辛勤种种迟回留连不留连退惰不退惰皆在学人自已脚跟底本分上忖量皆非善知识所可与也冯生文孺有志于此剔起眉毛且看脚跟下最初出门一步示曾生六符圣人用心如镜不将不迎来无所粘去无踪迹以其至虗而应万有也故老子有言不出户知天下岂妄想思虑机变智巧揣摩所能及哉所谓廓然大公圣人之心也古今智巧机变之士自谓思无不致智不可及故饰智自愚是心光未透本体未明堕于无明妄想网中而将以为智大若持萤火而与赫日争光也曾生志道当以此自勉示赞侍者侍者真赞写余小像焚香作礼请说法语老人蓦拈拄杖趁之曰尔朝夕执侍尚不自知生尊重想又何以纸墨画像为师范乎每亲闻法教如春风度耳又何以纸上陈言为准则乎尔自发心出家求出离相而不决志修远离行果真出家实为生死乎尔自心痴迷向外驰求不知顿歇狂心为成佛秘要区区执幻妄为真实迷头认影了无出期即老人坐向汝胸中尔亦作热病想耳佛言狂心不歇歇即菩提胜净明心本非外得果能如此可称坐参不劳遍礼知识自入无量法门也是则名为随顺觉性又何以包裹X老人为尔自思惟二六时中除却穿衣喫饭迎宾待客折旋俯仰咳唾掉臂襍谈戏论处如何是自已本来面目者里参透许汝觑见老人一茎眉其或未然对面千里示明哲禅人余被放之四年已亥夏讲棱伽新疏于五羊之青门旅泊庵禅人不远数千里参余于瘴乡余视其谨悫命典斋食且将令知三德而调六和摄一心而修万行也禅人唯命是听勤力半载余矣适饮瘴烟浸染成疾自视四大不支难堪众务乃乞度岭北寻乐地以休养辞行老人因而勉之曰尔岂以苦乐为异地死生有彼此哉殊不知四大为假借苦乐为幻场死生为夜旦亦不知心乃众恶之源身为众苦之本也原自迷心为识执妄为身颠倒死生出没苦道曾不知几千万劫譬如梦驰险道怖畏张惶求脱而不能欲离而不得忧愁悲楚望捄无门疲顿精神暂息无术自谓终堕沈沦尔乃甘心汩没矣又安知极力而唿勐然勃跳而大觉之则向之悲楚辛酸皆成笑具以今既觉与向之求脱何异天壤哉即尔而观今之病苦呻吟作去就求脱之想正若梦中事耳不能自唿而觉余为大唿而汝犹不知是薾然长夜终无惺眼之时矣柰何以幻妄而甘苦辛认梦想而为真宅今既遇唿而不觉舍此而谁又唿之耶嗟嗟蒙冥颠倒长夜欲求覩慧日之光如今日之缘者难之难矣X尔试思之忽然勐省回头转脑生死情关顿然迸裂便是破梦宅出险道之时也示舒中安禅人住山舒中禅人将诛茆南岳请益山居法要老人因示之曰夫道不在山而居山必先见道见山忘道山即障根见道忘山触目随缘无非是道此古德名言永嘉之谛训也子今志欲居山是见道而后居耶是居之而后见道耶若见道而后居居则有住住则道非真道若欲居山而后见道道本无住住则道不在山也子将以何为道而又何所居也子徒以山为山殊不知日用现前身心境界皆山也教云生老病死四山所逼又云五蕴山又云人我山又云涅槃山然涅槃心也人我境也五蕴身心乃生老病死之窟穴也梵语涅槃此云寂灭幻妄身心境界总属动乱原其本致则真妄不二动静皆如但以迷悟之分故有圣凡之别迷之则涅槃而成生死悟之则生死而证涅槃是知五蕴人我之山元是涅槃安宅也斯则一切圣凡出生入死未尝不居此山而子之寝处长夜于此久矣夫何今欲居之耶若以欣厌取舍为入道之资是犹避溺而投火也故曰我欲逃之逃不得大方之外皆充塞又曰狂心不歇歇即菩提入道之要唯在歇狂心泯见闻绝知解忘能所息是非寂灭此心政不在逃形山谷饱食横眠恣嬾怠长我慢为道妙也梵语头陀此云抖擞以其能抖擞客尘烦恼耳但净X其心是诸佛道子其勉之示极禅人佛祖出世伹以本法示人元无剩法亦无实法盖欲令人人自知本有而巳即三藏十二部历代祖师所指无非欲人顿识本有元不令向外驰求以世人不知本分具足将谓别有乃于一切言教中求公案上去参纸墨文字上觅以至种种伎俩思惟计较当作学佛法把作参禅了生死又作种种尘劳事业当作出世功行今日正眼看来都没交涉何也皆是以思惟妄想造作如梦中事耳以未离心识故古人云损法财灭功德莫不由兹心意识然无量劫来生死根株栽向识情窠窟且又滋之以爱水培之以欲泥熏之以无明之火增长诸苦之芽即有佛法知见皆堕外道戏论伹增苦本非出苦之要也末法弟子去圣时遥不蒙明眼真正知识开示往往自恃聪明大生邪慢不伹以佛法知见凌人傲物当作超佛越祖之秘且复以世谛文言外道经书恶见议论以口舌辩利驰骋机警当作拨天关的手段将谓阎老子定管束不得亦不复知有世出世闲因果事此盖由不识自心不知本法于已躬脚跟下一步了不干涉徒恃痴狂增长梦中颠倒耳禅人自出头来便解恁么亲师择友恁么苦行种种因缘而求佛道是知本有而后发心耶是不知本有因发心后由师友指示而求之耶若知有而后发心则不是恁么行脚若从师友X指教而后知则又不必如此依然痴狂外边走也即今掩关书经的事又作么生且襍华乃入法界之经也且道以何为法界又作么生入若能提起生铁心肠睁开金刚眼睛一脚踢翻生死牢笼如脱锁狮子自在游行看他善财初发心时乍见文殊打破此关捩子便解摇摇摆摆南历一百一十余城参见剎尘知识然后毗卢老子亦不柰见便得与法界等与虗空等与毗卢等与普贤行愿等若使渠最初不遇恁般人说破恁般事将恐至今埋在一微尘中牢牢紧闭犹如大铁围山又不止禅人今日之死关也安能一生成办历劫因果了却从前冤债哉禅人不信老夫之言试向一毛端头拈起放下横来竖去时亲切着眼觑看若果一眼觑透方信老夫不欺汝亦信毗卢老子不欺汝历代祖师亦不欺汝即汝自信本心亦不自欺也其或未然试听末后句看示宗远禅人住山余窜海外之五年庚子春宗远绍禅人同庆堂福自南岳来时悟心融佛岭干二子皆在伴老人以食息相与结夏垒壁将半复移居东华解制后各辞去宗远稽首乞一语为住山法要老人挥汗以示之曰夫入深山住兰若此从上佛祖第一入道因缘也惟我本师释迦老子弃舍金轮辞亲割爱走入雪山万丈寒巖埋身千尺以至鹊巢其顶芦穿其膝犹不知六年冻饿皮骨支持苦空寂寞之状又何如也一旦覩X明星而悟道朗长夜而独明便见天龙拱卫神鬼钦崇为天人师作世闲眼至今光照四天道流百亿闻名者喜见相者归王臣敬仰有识倾心梵宇琳宫庄严殊丽无分遐迩百代如生如此泽流而无穷功垂而不朽者皆从雪山六年冻饿中博来只今后辈儿孙四事受用不尽此乃开天辟地一箇住山样子也自斯巳降法道东垂若远公之莲社僧远之胡牀五祖之破头老卢之猎队西江之隐山石霜之枯木凡载传灯列名僧史者未有一人不向深山穷谷苦空寂寞中出呜唿世衰道微人心不古凡托迹空门寄形袈裟者靡不假我偷安罔然不知出家竟为何事将谓四事供养应当受用更不思生死大事为出家儿第一要务也古人出家专为生死一着参师访友发明已事然后向深山穷谷草衣木食支折脚铛煑脱粟饭尽将从前业识影子埽除荡净不留一丝单单的的提持向上一路身如枯木心似寒灰直至大彻而后巳如此方称佛之真子方能报佛深恩禅人今发大勇勐心以住山为志只须放下诸缘心如墙壁单提一念直欲上齐古人必以发明生死大事为期不明不巳切不可效时辈作偷安计为养嬾资也行矣为我前驱诛茅岳麓待老人酬偿债毕以送余年也其念之哉示念松通禅人昔中峰禅师居天目久参高峰大事未明乃立悬崖X抚孤松七日遂大彻即今崖松独峙而追迹中峰者几希通禅人往于松下诛茅结屋居之三年日诵华严为业其精苦固有之其期则过中峰远之远矣若夫发明箇事则犹未也达观禅师字之曰念松欲其不忘本耳今禅人远问余于瘴乡且别余去将东游过支提北入五台寻文殊万眷属中得一侣傍金刚窟诵华严满百部以毕余生临行乞一语为法要余乃掀髯而笑曰子作此见解是犹涉海而求河浴也以狭陋之习而入广大法界此其难矣古德云尽大地是一卷经尽大地是沙门一只眼以如是眼读如是经尽未来际曾无闲歇又何去来之相彼此之见哉华严以平等法界为宗以无障碍为门苟能悟此宗入此门无一物不播遮那之体无一声不阐圆妙之音无一时不修普贤之行无一人不是剎尘知识是则光网三昧举目昭然普眼真经随念具足举足下步不离寂灭之场居尘出尘顿到般若之岸子将何处觅五台以何法为大经乎故曰我欲逃之逃不得大方之外皆充塞子如当念了却又何必登山涉水寻伴侣诵文言以了余生乎若了生本无生则住无所住能悟无住之旨自不作去来动静生灭之想六祖大师于无所住而生其心一语打落从前百千万劫颠倒知见子当于此剔起眉毛高着眼看切不得错落出门一步全身入却荒草也示佛岭干首座剌血书华严经X余昔居东海那罗延窟禅人自五台来谒及余度岭之五羊复从匡山来慰余于瘴乡余乍见如隔世亲因观人闲梦幻如此乃于诸来弟子辈结夏垒壁闲及解制日干作礼白云某将归东林寻远公之芳躅效莲社之清修且愿剌血手书华严大经以为庄严佛土之净业愿乞一言开示余曰佛子谛听尔以何为大经以何为净业尔以书写纸墨为经乎语言文字为经乎以运动折旋为净业乎以点画分布为净业乎若以书写纸墨为经则市肆案牍无非大经若以语言文字为经则谈唿戏笑世俗文字无非妙理斯则本无欠缺又何庸书若以运动折旋为净业则日用寻常咳唾掉臂无非观音入理之圆通若以点画分布为净业则迎宾待客举筯拈匙无非普贤之妙行如是则本自具足又何别求舍此而言法行是犹知二五而不知十也虽然尽十方是常寂光元无明昧极法界是清净土本没精麤森罗万象皆海印之灵文鳞甲羽毛尽法身之真体猿吟鸟噪皆谈不二之圆音雨施云行尽显神通之妙用如是则无背向无去来无取舍无始终三际为之不迁十世圆成一念此法界无尽藏也尔欲于无尽藏中徒以区区生灭心行指色相庄严为法行求净土之真因者是以牛粪为栴檀鱼目为意珠也况一字法门海墨书而不尽尔欲以有限之四大涓滴之身血剎那之光阴而欲写无尽之真经作难思之佛事是犹点染虗X空扪摸电影也尔其参之如其未然试向五老峰头谛观山色湖光听鸟语溪声与毗卢老子坐普光明殿与十方无尽身云剎尘海会说法界普照修多罗时有何差别参参示怀愚修禅人学人图修自吴中一钵走瘴乡侍余二载余余于戈戟场中而作佛事修精持一念作务为众先昼夜无倦始终如一日余时时冷眼觑之颇有衲子气息念末法向袈裟下提持此事者难得其人心甚爱之顷辞余欲参诸方知识临行乃问四大本空五蕴非有病在甚么处老人曰病在没有处因说此偈以助行脚四大本空空是病五蕴非有有成非两头坐断无消息始信家山到处归示西樵居士圆觉经云居一切时不起妄念于诸妄心亦不息灭住妄想境不加了知于无了知不辨真实此语古德每每拈示学者多落思惟窠臼独中峰各註一不字此金刚圈也示陈生资甫孔子曰知几其神乎说者谓几者动之微学者当于未动时着眼方乃得力喜怒哀乐之未发谓之中正好于六祖不思善不思恶如何是上座本来面目同参文者心之章也学者不达心体强以陈言逗凑是可X为文乎须向自已胸中流出方始盖天葢地孟轲云食色性也此言似千七百则註脚殊非章句家可知古人云工夫在日用处此死句也今日坐在此语窠臼中纵是有志之士亦皆卖弄识神影子非言者之过执言之过耳宗镜云声处全闻见外无法此语非透出毗卢顶𩕳上行者定不知话头落处儒生有志于道者独向禅中求做工夫却不知念兹在兹便是上乘初地夜气清明摄心端坐返观内照寂然不昧处自见本来面目毋自欺也孔子云吾未见好德如好色者也足知天下不欺者鲜矣飘风骤雨飒然而至试观风从何来雨从何至此观识得分明万物在已譬如嘉苗望其秀实贼蟊不除难其成矣不独世闲丛林学道亦然示离际肇禅人若论此事本无向上向下才涉思惟便成剩法何况以有所得心入离言之实际乎禅人果能决定以生死为大事试将从前厌俗心念乃至出家巳来所有一切闻见知识及发参求本分事上日用工夫着衣喫饭折旋俯仰动静闲忙凡所经历目前种种境界微细推求毕竟以何为向上事再将推求的心谛实X观察毕竟落在甚么处凡有落处便成窠臼即是生死窟穴皆妄想边事非实际也经云纵灭一切见闻觉知内守幽闲犹为法尘分别影事古人目为黑山鬼窟正是参禅大忌讳处何况以生灭心麤浮想像入究竟际远之远矣所谓举心即错动念即乖若将不举心不动念当作玄妙又落玄妙窠臼有僧问赵州如何是玄中玄州云汝玄来多少时僧云玄之久矣州云若不是老僧几乎玄杀你看古人一语如金刚王宝剑断尽凡圣知见如是观之此事岂唇吻能道纸墨文字可能形容只在学人日用举心动念处谛实观察但有丝毫情见乃至玄妙见解粘滞处便是妄想影子都落生死边际非离际也离际之际名为实际实际无际无际则不落圣凡边际圣凡不落生死情亡古人所谓一念不生前后际断断则无事矣方名无事道人事既无又向甚么处求玄求妙所谓但尽凡情别无圣解到此如人饮水冷暖自知大似哑子喫黄栢难以吐露向人禅人伹办一片生铁心肠如此一直行将去不必将心待悟亦不必计其岁月日时只须将前后无量劫数直下拈在目前任他生死去来起灭即此现前一念决定不为他浮光幻影迁移纵是刀山火聚净土天宫亦任他头出头没此一念孤光毕竟不被他摇夺如此可称大力量人方才是真正出家儿不被生死笼罩不被圣凡埋没不被三际迁讹如此始得名实相应乃是真实离X际也禅人持此语请正诸方明眼知识切不可作禅道佛法会示怀愚修堂主古德云尽十方世界通是衲僧一只眼虗空万象鳞介羽毛洪纤巨细通是大毗卢藏一卷经以如是眼读如是经尽未来际不休不息此普贤大士一毛孔中最微最细少分佛事一毛如此况一一毛孔乎正报毛孔如此况依报世界微尘乎一尘如此况尘尘乎且尘含巨剎况尘尘之剎剎剎之尘乎以此深观则无边剎海自他不隔于毫端十世古今始终不离于当念此普贤之真经能见此经则为文殊之智眼即以此眼观尘中之众生一一众生尽说此经使之一一听者当下了知一切圣凡本来无二无别吾人即具此眼转此经度此众生虽云使尽大悲行尽大愿经剎尘劫了无疲厌纵然如是亦非衲僧本分事何以故以净法界中本无动摇去来凡圣诸影像故此殊胜影像尚无况诸妄想知见佛法禅道种种取舍诸颠倒相虗妄影耶是知从上佛祖示人只教歇却狂心不从他觅所谓但自怀中解垢衣何劳向外夸精进又云但尽凡情别无圣解若作圣解即堕羣邪以上神通妙用皆本分事无奇特故即此一味平常何用别求佛法示了际禅人予中兴曹溪重修宝林禅堂以接纳四来时量禅人X发愿行乞以供大众当结制初禅人拈香请益予因示之曰诸佛利生妙行原非一种菩萨成佛妙门本非一路昔维摩大士以一钵饭而为佛事三万二千有量之众食其食者皆入律行且道至今钵盂仍旧香饭如常食之者律行何居持米者神通何在若于此透得正所谓于食等者于法亦等若透不得更须参访知识决择疑情直至不疑之地始与本地少分相应其或未然未免随波逐浪所以僧参赵州乃云学人乍入丛林乞师指示州云喫粥也未僧云喫也州云洗钵盂去其僧有省禅人若于赵州说处者僧省处会得便与维摩方丈中诸上善人把臂共行去也憨山老人梦游集卷第三憨山老人梦游集X卍XXX憨山老人梦游集卷第四侍者福善日录门人通炯编辑岭南弟子刘起相重较法语示容玉居士予居雷阳之三一庵化州王居士容玉请曰弟子归X心于道久矣第志未专一念生为名教以忠孝为先愧未能挂功名以忠人主博儋石以孝慈亲心有未安故难定志余曰然哉夫忠孝之实大道之本人心之良也安有舍忠孝而言道背心性而言行哉世儒槩以吾佛氏之教去人伦舍忠孝以为背驰殊不知所背者迹所向者心也传曰思事亲不可以不知人思知人不可以不知天人者仁也性之德也由是观之论事亲而不知人不名为孝论知人而不知天不名知人言知天而不见性则天亦茫然无据矣是则心性在我则为本然之天真也能知天性之真则为真人以天真之孝则为真孝子能以见性之功自修则为真修以性真之乐娱亲则为妙行以是为孝孝之至矣猥云以敬为重而口体为轻者抑又末矣玉曰弟子服膺明诲见性之功诚大矣以此娱亲固所愿也第望洋若海渺无指归捷径之功乞师指示余曰古德有言唯有径路修行但念阿弥陀佛梵语阿弥陀此云无量寿佛者觉也乃吾人本然天真之觉性尤见性之第一妙门也原夫此性先天地不为老后天地不为终生死之所不变代谢之所不迁直超万物无所终穷故称无量寿此寿非属于形骸修短岁月延促也吾人能见此性即名为佛且佛非西方圣人之称即吾入自性之真而尧舜禹汤盖天民之先觉者斯则天民有待而能觉圣人生之而先觉此觉岂非佛性之觉耶孟子所谓尧舜与人同耳所同X者此也能觉此性则人皆可以为尧舜人既皆可以为尧舜则人人皆可以作佛明矣嗟嗟世人拘拘一曲之见未遇真人之教而束于俗学以耳食为至当无怪乎茫然而不知归宿矣玉曰弟子蒙开示信知自心是佛自心作佛不假外求但不知作佛之旨下手工夫愿求示诲余曰吾人苟知自心是佛当审因何而作众生盖众生与佛如水与冰心迷则佛作众生心悟则众生是佛如水成冰冰融成水换名不换体也迷则不觉不觉即众生不迷则觉觉即众生是佛子欲求佛但求自心心若有迷但须念佛佛起即觉觉则自性光明挺然独露从前妄想贪瞋痴等当下冰消业垢既消则自心清净脱然无累无则苦去乐存祸去而福存矣真乐既存则无性而不乐天福斯现则所遇无不安惟此真安至乐岂口体之能致富贵之可及哉此所谓心净则佛土净事心之功无外乎此净土之资亦不外于是玉曰弟子闻教心目开朗如见归家道路了无疑滞第以念佛为孝何以致此孝耶是所未安愿师指示余曰昔有孝子远出其母有客至望子不归口啮其指子即心痛知母忆念遂即旋归且母啮指而子心痛以体同而心一也子能了见自心恍然觉悟自心即母心也以已之觉以觉其母以已之念愿母念之母既爱子之形岂不爱子之心耶母若爱子之形则形累而心苦母若爱子之心则形忘而心乐矣且母子之心体一也昔母X念子啮指而子心痛今子念母忘形而母心岂不安且乐耶第恐子事心之功不笃忘形之学不至不能如母念子之切感悦其母之心耳故古之孝子不以五鼎三牲之养而易斑衣戏彩之乐孝之大者在乐亲之心非养亲之形也世孝乃尔傥能令母之余年从此归心于净土致享一日之乐犹胜百年富贵使母时怀戚戚之忧也是则彼虽富贵而亲不乐即乐而有所以不乐者存今子以念佛而能令母心安且乐乐且久岂非无量寿耶母寿无量子寿亦无量是净土在我而不在人佛在心而不在迹矣子其志之示自庵有禅人住山佛言一切众生流浪生死皆是妄想颠倒以为根本颠倒想灭肯心自许便是了生死出苦海的时节也妄想不休生死难出故云狂心不歇歇即菩提吾人果能顿歇狂心便是出三界破魔军露地而坐称为无事道人铁面阎罗老子纵有狠心毒手亦无打算摸索处往来纵横自由自在一大解脱人恁么时节即唤成佛作祖亦不耐听又肯向厕溷中与痴蝇作队偷腥扑臭耶十方世界皆成净土以大圆觉为我伽蓝身心充满其中与十方诸佛把臂共游得大自在此则庵即是自自即是庵庵即是山山即是人无内无外无彼无此恁么则住无所住行无所行修无所修方称自庵若养嬾痴睡三生六十劫祇为他人作奴郎耳思之思之X示庆云禅人出家儿要明大事第一要真实为生死心切第二要发决定出生死志第三要拌一生至死不变之节第四要真知世闲是苦极生厌离第五要亲近绝胜知识具正知见时时参请承顺教诲如教而行精勤弗懈不为五欲烦恼遮障不为恶习所使不为恶友所移不为恶缘所夺不以根钝自生退屈如是发心如是趋造久久纯熟自然与本所愿求函葢相合纵今生不能了悟明见自心即百劫千生亦以今日为最初因地也若不如是伹以狭劣知见輭暖习气因循宴安而欲以口头禅狂妄心秽浊气邪见根将为出家正业以此望出苦海是犹适越而之燕却步而求前也嗟嗟末法正信者稀禅人既知所向当审知本心以真实决定为第一义也勉之勉之示如常禅人佛言辞亲出家识心达本解无为法名曰沙门常行二百五十戒又曰断欲去爱识自心源达佛深理悟无为法又曰薙除须发而作沙门受佛法者去世资财乞求取足日中一食树下一宿慎不再矣使人愚蔽者爱与欲也如是之法种种叮咛苦语无非要为佛弟子者最初出家便以离欲为第一行耳后世儿孙身虽出家心醉五欲不知何患是远离法何道是出苦道缠绵昏迷而不自觉且又矫饰威仪诈现有德外欺其人内欺其心包藏瑕疵而不自觉欲求真X心正念者难其人也净名云直心为道场如常有志求出离法当以直心为第一义珍重示小师德宗尔自从老人游二十余年不独执事辛勤即罹患难走瘴乡巳三度矣前巳遣尔归家山事师长尔狂心不歇复为予来今闻尔师巳作故物尔竟不能生执巾瓶死启手足是可以称弟子乎尔今即归不思何以报师恩于冥冥乎古人参师访友端为成办道业尔今从师二十余年道业何在古人羞见父母师友尔道业无成幸尔无父母师友无寄羞地矣祖师云众生与佛无别但众生多习气佛祖清净无垢耳尔事善知识亲闻训诲年亦老矣尚然悠悠如此竟不知此去他时后日又何面目见老僧乎万一老僧如尔父母恐尔此生亦无寄羞地也念尔忠肝义胆不减古人昨读达观大师语以田光比尔如此则老僧何以报平生乎所谓诸供养中以法为最今别复以此作供养以酬生平尔其再无忘今日重别之言临歧执手叮咛珍重示慧侍者佛以一大事因缘故出现于世欲令众生开示悟入佛之知见然佛之知见即众生之知见众生知见即生死知见故曰知见立知即无明本知见无见斯即涅槃斯则圣凡知见无二而有迷悟不同者过在立不立耳祖师道若立一尘国破家亡以其知见本无X凡圣伹有立即有我有我则诸障顿起无我则万法平沈是知我为生死之本也岂特凡夫造贪瞋痴而为我障即一切圣人诸修行者知见未忘尽属我障尤为生死难拔之根故二种障中麤细不同麤则易遣细则难除以其知见深潜根于心者难拔故经云存我觉我俱名障碍此正知见立知幽潜如命不能自断者所以古人三二十年苦心参学纵然悟得自性具足如寒潭皎月静夜钟声随扣击以无亏触波澜而不散犹是生死岸头事此古人大不自欺处傥欺已欺人是自坏坏他也侍者福慧早从老人出家初见老人时一蠢蠢物耳别去一十年兹来更蠢蠢也独尝喜其蠢蠢中有惺惺不蠢处此侍者以此蠢不蠢为命根今来又五年其蠢日增其不蠢者亦潜滋暗长也由是人视侍者蠢侍者亦自视蠢更蠢而人人不自知其为蠢也今年夏老人从西粤回山侍者忽出蠢状老人大笑其蠢无出头时私谓此蠢人立蠢为已过也苟能以此蠢自为受用地亦颇自足亦可了生死亦不负出家行脚事若以此更立其蠢则病不止知见立知也侍者若能推倒此蠢不患不与老人眉毛厮结示邓司直佛祖出世说般若之法教人修行必以般若为本般若梵语华言智慧以此智慧乃吾人本有之佛性又云自心又云自性此体本来无染故曰清净本来不X昧故曰光明本来广大包容故曰虗空本来无妄故曰一真本来不动不变故曰真如又曰如如本来圆满无所不照故曰圆觉本来寂灭故曰涅槃此在诸佛圆证故称为大觉又曰菩提诸佛用之故为神通妙用菩萨修之名为妙行二乘得之名为解脱凡夫迷之则为妄想业识发而用之则为贪瞋痴爱骄谄欺诈造之为业则为婬为杀为盗为妄所取之果则为刀为锯为铁为磨乃至镬汤罏炭种种苦具皆从此心之所变现正若醒人无事种种乐境皆在目前少时昏睡沈着忽然梦在地狱种种苦具事一时备受辛酸楚毒难堪难忍正当求捄而不可得时堂前坐客喧譁未息随有惊觉呻吟而起视其欢娱之境居然在目而酒尚温餚尚热也枕席之地未离苦乐之境顿别要之乐向外来苦从中出由是观之天堂地狱之说宛然出现于自心又岂为幻怪哉是皆迷自心之所至耳经云自心取自心非幻成幻法又曰三界上下法唯是一心作以此观之岂独佛法说一心从上圣贤乃至一切九流异术极而言之至于有情无情无不从此一心之所建立伹有大小多寡善恶邪正明昧之不同所用之各异耳故曰山河大地全露法王身鳞甲羽毛普现色身三昧此皆般若之真光吾人自心之影事也吾人本有之心体本来广大包容清净光明之若此目前交错襍沓陈列于四围者种种境界色相又皆吾心所现之若彼吾人有X此而不知固可哀矣而且误取自心以为贪爱之乐地目悦之于美色耳悦之于婬声鼻悦之香舌悦之味身悦之触心悦之法又皆自心所出又取之而为欢为乐为贪瞋痴为婬杀盗妄而造作种种幻业又招未来三途之剧苦如人梦游而不觉可不大哀欤以其此心与诸佛同体无二历代祖师悟明而不异者独吾人具足而不知如幻子逃逝而忘归父母思而搜讨之所以释迦出世达磨西来乃至曹溪所说三十余年诸于流衍千七百则指示于人者尽此事也岂独老卢即老人今日为司直所说者亦此事也司直与诸现前共闻见者亦此事也经云唯此一事实余二则非真是知此一事外皆成魔说为戏论耳是则诸佛全证若不出世则辜负众生诸祖悟之而不说法则辜负诸佛凡有闻者而不信不解不受不行则辜负自已负众生者慢负诸佛者堕负自已者痴斯则佛祖可负而自已不可负以其本有而不求具足而不善用譬如持珠作丐可不谓之大哀欤司直今者身婴尘海心堕迷途忽然勐省回头寻求此事是犹持珠之子耻与丐者为伍心心向人求自足之方老人顿以此法直指向渠俨若指示衣底神珠原是司直固有亦非老人把似以当人情世态也然此如意宝珠随求而应种种事业受用境界无不取足至若求其随应之方又在司直自心善互精勤尅苦之力耳若果能自肯极力自求一旦豁然了悟则X将山河大地鳞介羽毛与夫三世诸佛历代祖师及尧臻周孔事业一口吸尽不假他力否则依然一梦想颠倒众生耳又何以称为大丈夫哉司直司直宁可上负佛祖下负老人万万不可自负负君负亲也老人今日所说般若皆从上佛祖心地法门即与六祖大师最初所说不差一字第最初闻者唯尔一人既以一人而当昔日千二百众老人欢喜不禁故亦为说般若之法如吾佛祖所云如为一人众多亦然邓生持此自利利他未必不为广长舌也示妙光𢆯禅人入道因缘门路各别伹随夙习般若种性浅深不一有先顿弃文字单提古德机缘话头而悟入者有先从教中亲习种种修行妙门而后抛却襍毒专依观行而悟入者如永嘉大师于天台止观顿见自心如观掌果及见曹溪如脱索师子老卢极尽神力刚道得个如是如是而巳此即从上知识第一个样子也玄禅人历徧诸方久依讲肆于佛乘教眼巳窥一班若即其所窥苟能刬去一切知见文字习气于离文字外佛祖向上一路单提力究日夜参求参到佛未出世祖未西来一着冷地向自已胸中忽然迸出如冷灰豆爆是时方信一切诸法不出自心转一切山河大地草芥尘毛皆为自已如此任运随宜作法施因缘是则名为开甘露门向佛祖顶𩕳上行也若心志狭劣将口头残茶剩饭当作无上妙味如此自捄X不了又安敢言佛法知见乎示宽两行人昔人为生死行脚今人但行脚而不知生死可哀之甚也所谓日用而不知者此耳其过在不知本有若人知有便知自重知自重则不随物转而能转物矣诗有之曰我心匪石不可转也要知非金刚心地靡不为物所转者既为物转则随他去也可称行脚衲子乎宽两自北而南来慰余数矣不为艰难道路饥寒困苦所转老人但知其脚跟劲故称为铁脚今见其心不移故复以铁肠二字美之然铁肠乃老人所知其行脚事定非尔所知若稍知行脚便不恁么蓦直去也老人愍其愚而恐其所不知故复以此书发付再行脚去若此后摸索鼻孔不着他时异日定难似今日相见也示如良禅人佛言薙除须发而作沙弥离欲寂静最为第一是知欲乃生死路头第一大事也故切呵之戒之离此便得安隐快乐众生所以沈沦苦海不得速登彼岸者独欲为过患耳佛言诸苦所因贪欲为本若灭贪欲无所依止且三界为一切众生所依止之宅而以欲为基址尘劳聒聒皆此为喧閙耳今欲一离依止便无所谓破三毒出三界破魔网尔时如来一大欢喜是知五欲不离三界难破我如来悲愁可知要求寂静解脱难矣如良少小出家多方行脚今遇老人发X菩提心授沙弥戒志修离欲行此则愿出生死第一妙行也第恐志不坚行不力耳佛言久受勤苦乃可得成当决定志直至成佛而后巳此乃真志离欲行也示周旸孺周子请益法相宗旨老人因揭六祖识智颂曰大圆镜智性清净平等性智心无病妙观察智见非功成所作智同圆镜五八六七果因转伹转名言无实性若于转处不留情繁兴永处那伽定此八句发尽佛祖心髓揭露性相根源往往数宝算沙之徒贪多嚼不烂概视此为闲家具曾无正眼觑之者大可悯也咸谓六祖不识字不通教何以道此殊不知佛祖慧命只有八个字包括无余所谓三界唯心万法唯识以唯心故三界寂然了无一物以唯识故万法枞然盖万法从唯识变现耳求之自心自性了不可得所以佛祖教人但言心外无片事可得即黄梅夜半露出本来无一物即此一语十方三世诸佛历代祖师尽在里许擘不破故衣钵止之即二派五宗都从此一语衍出何曾有性相之分耶及观识智颂略为注破若约三界唯心则无下口处因迷此心变而为识则失真如之名但名阿赖耶识亦名藏识此识乃全体真如所变者斯正所谓生灭与不生灭和合而成乃真妄迷悟之根生死凡圣之本棱伽云藏识海常住境界风所动洪波鼓冥壑无有断绝时既云藏识X即阿赖耶而又云常住则本不动也然所动者非藏识特境界风耳偈云前境若无心亦无是则取境界者非藏识乃生灭心耳此生灭心强名七识其实是八识之动念所谓生机若此机一息前境顿空而六识纵能分别亦无可寄矣若前五识原无别体但是藏识应缘之用独能照境不能分别故曰同圆镜其分别五尘者非五识乃同时意识耳故居有功若不起分别则见非功矣由是观之藏识本真故曰性清净其过在一念生心是为心病有生则有灭惟此生灭如水之流非水外别有流也但水不住之性见有流相有流则非湛渊之水明矣故棱伽二种生住灭谓相生住灭流注生住灭此二种生灭总属藏识生灭不灭则前七识生生灭若灭则唯一精真其真如之性自兹复矣复则识不名识而名智故曰心无病六祖大师所颂约转八识而成四智大圆镜智藏识所转平等性智七识所转妙观察智六识所转成所作智前五识转以妄属藏识之用故真亦同圆镜然六七二识因中先转五八一体至果乃圆如此观之识本非实而妄有二用故曰但转名言而巳换名不换体也且此体不在禅定修行唯在日用一切圣凡同时转之唯在留情不留情之闲故有圣凡迷悟之别周子有志于此谛向日用转处着眼试定当看示舒伯损舒生伯损有志于道请益因示之曰老氏有言为学X日益为道日损损之又损以至于无为学者增长知见以当进益殊不知知见增而我见胜我见胜则气益骄气益骄则情愈荡情荡则慾炽而性昏矣性昏而道转远是故为道者以损为益也吾人性本清净了无一物所谓纤尘不立性之体也由是习染浓厚发而为贪为瞋为痴为慢故纵情物欲物欲厚而性日昏所谓有余之害也今之为道者但损其有余以复性之所不足性体若足则道日光由是发之而为忠为孝为仁为义推而广之以治天下国家则其利溥而德大以致功名于不朽者皆损之之益也故在易卦损上益下曰益损下益上曰损苟不自知所损徒以增长知见为学则损益倒置又何能以尽性哉是故志道者损之为贵示文轸仲尼有言曰富而可求也虽执鞭之士吾亦为之如不可求从吾所好又曰不义而富且贵于我如浮云且曰富若可求不羞执鞭既曰可求而又曰富贵如浮云果有求耶果不求耶盖曰不义之富贵如浮云甚言必不可求也此君子有固穷之训小人有斯滥之讥吾圣人教人以安命定志之本也嗟嗟世人不达大命之本而岌岌穷达之场未了性命之源徒怀得失之念得失惊心则取舍异趣而纷飞之念交错于胸中欲求志定而理明德新而业进其可得乎示刘平子X向道不难而难于发心道不难学而难于外求道不难会而难于拣择道不难入而难于自足道不难悟而难于求𢆯学道之士于此一一勘破不被人瞒心旷神怡翛然独步此之谓𢆯通之士也性相近习相远此语直示千古修行捷径吾人苟知自性本近唯因习而远顿能把断要津内习不容出外习不容入两头坐断中闲自孤自孤处正谓如有所立卓尔若到卓尔独存之地则性自复子舆有言学问之道无他求其放心而巳矣虽然亦有心未尝不求而问学不明者何也病在不放之放求而不求依稀彷彿视之为匹似闲耳苟知不放之放则自不放求之无求则为真求子舆氏见性明心单传直指处唯此而巳有志向道以此为准道在日用而不知道在目前而不见以知日用而不知道见目前而不见道非道远人人自远耳故曰道在目前不是目前法亦不离目前非耳目之所到苟能透过目前逆顺关头毁誉境上不被牵绊横身直过如此用心则圣人不在三代今古不离一念矣有志向道初发心时便从此入示欧嘉范世以忠臣孝子为第一义且曰忠出于孝而始于事亲语曰思事亲不可以不知人思知人不可以不知天夫天即吾人本然之天性也人之于世百凡可假独事亲之念最真以出乎天性故也吾人既禀此性X而为人不知天性之本然则不知人之所当贵也诚能知人之可贵则于一切虗浮襍染垢浊之事自不敢留滞于胸中以障本有之虗明一复本明则圣贤在我故曰道不远人此之谓也示李子晋人性本明为物欲情尘之所昏蔽故于日用而不自知故曰性相近习相远也吾人苟有志于复性工夫不必外求但于日用见闻知觉习染物欲偏重处念念克去克之既久物彻尘消本明自露譬如磨镜垢净明现然镜体本明非待磨而有也凡有志向道工夫当以克磨恶习为入门初地示李子融昔人云割发宜及肤翦爪宜侵体言其切也故学道之士先须办长远不退之志下一分笃实苦切工夫如登万仞高山不至极顶不巳步步努力心心不退不为毁誉倾动不为是非摇夺不为困横抑挫如一人与万人敌小有退怯前功尽弃又岂可以不坚固心而至不退安乐之境界耶示欧嘉可语曰人莫不饮食也鲜能知味也此言道在日用至近而知之者希古人谓除却着衣喫饭更无别事是则古今两闲之内被穿衣喫饭瞒昧者多矣傥不为其所瞒则称豪杰之士矣学道之士不必向外别求𢆯妙苟于日用一切境界不被所瞒从着衣喫饭处X一眼看破便是真实向上工夫有志于道者当从日用中做示梁腾霄士君子处世当其未遇靡不志愿匡主庇民建不朽之事业至一登仕籍但务立名为心忘其所以为功久则渐染时俗心神浑浊不觉流入富贵之途甚则名亦无所顾忌究其初心不可得矣何也以最初志愿不从根本实际中来第为浮慕妄想而巳原非坚固不拔之志安能立不朽之业哉梁生腾霄骨刚气逸大非风尘中人每从予游闻一字一句未尝不惊心惕虑闲尝请益予谓学者固当求志于道德凡志于道德者必先究吾人根本实际要从真性流出此真性至广至大光明清净荡绝纤尘此吾性之体所谓仁也此体之中一尘不立但有一念妄想即属有我有我则与物对物我既分人我两立人我既立则大同之体昏塞不得为仁矣本体昏塞则诸妄皆作纵有功名之志皆从妄想发挥凡有作为皆非真实根本既妄则脚跟不稳由是一入世缘顿染流俗宜矣梁生从今当做自性工夫从实际参究傥于自性未能的究根本但将六祖不思善不思恶正与么时如何是上座本来面目话头蕴在胸中二六时中切切参究参到一念不生处忽然识得本来面目方见老卢不吾欺也示游觉之X般若体性人人具足但以习气厚薄故障有轻重之分则人有智愚之别是知贪瞋痴爱现前皆全体独露之时第为浊智流转不自觉察所谓日用而不知也嗟乎圣人不异凡民独其日用现前境界纷拏交错之时一眼觑透不为所瞒昧欺夺耳由是观之平等性智念念现前如大火聚自一切境界洞然矣示优婆塞王伯选古人多称尘劳中人有志向上求出生死谓之火里生莲以其真难得也以一切众生无量劫来躭湎五欲为烦恼火烧日夜炽然未曾一念回光暂得清凉直至如今能于烈𦦨丛中勐地回头顿思出路岂非莲花生于火内也伯选闽人来贾于粤参礼老人求出离法老人怜之为授五戒开示念佛法门专心净土经云心净则佛土净以吾人自心是佛唯心是土净秽不二心佛一如如是观察作如是念念念熏修一心清净光明暎发十方莲华佛土皎然在前何但火宅生莲而巳哉示寂觉禅人礼普陀寂觉禅人将东礼普陀乞一语为行脚重老人示之曰古人出家特为生死大事故操方行脚参访善知识登山涉水必至发明彻悟而后巳今出家者空负行脚之名今年五台峨嵋明年普陀伏牛口口为朝名山随喜道场其实不知名山为何物道场为何事且不知何人为善知识祇记山水之高深丛林粥饭X之精麤而巳走遍天下更无一语归家山可不悲哉南海无涯乃生死苦海之波流也普陀山色乃大士法身常住也海振潮音乃大士普门说法也禅人果能度生死海覩大士于普门听法音于海崖返闻自性不须出门一步何必待至普陀而后见其或未然悠悠道路虗往虗来即大士现在顶门亦不能为汝拔生死业根也禅人自定当看若大士有何言句归来当为举似老人慎勿虗费草鞋钱也示梁仲迁梁子四相字仲迁从老人游有年老人爱其心质直而气慷慨每见事不平无论可否或义有可为即放舍身命以当之老人每责其麤浮以有道体而欠涵养操存之功若骏马而无衔辔终不免其蹶也老人将行相送韶阳舟中请法语以书绅乃书此寄之予谓梁子有道者心质直而不曲此道之本也慷慨近勇勐赴缓急近慈悲忘身以赴之是不量力不审权不探本而事末皆麤浮气之所使非由道力发也古之圣人涉世有体用全彰故应不失时若明镜之照妍丑权衡之定轻重殊非漫任血气者梁子自今巳往当先洗除习气潜心向道将六祖本来无一物话头横在胸中时时刻刻照管念起处无论善恶即将话头一拶当下消亡绵绵密密将此本参话头作本命元辰久久纯熟自然心境虗闲动静云为凡有所遇则话头现前即是照用分明不乱定力所持自不X堕麤浮卤莽界中不随他脚跟转矣即读书做文字亦不妨本参读了做了放下就还他个本来无一物自然胸中平平贴贴久之一旦忽见本无心体如在光明藏中通身毛孔皆是利生事业又何有身命可舍哉如此用心操存涵养心精现前看书即与圣人心心相照作文自性流出此是真慷慨丈夫之能事所谓枢得环中以应无穷即建功立业皆成不朽梁子既有其本又何惮而不为哉示刘仲安予居五羊一时从游者众覩刘子骨刚气浑谓夙具般若缘种器近于道予将有南岳之行刘子送于舟中特请益曰弟子道心甚切但为宿习浓厚妄想缠绕不能直逃向上望师指示老人谓曰子知妄想则妄想自不能缠绕矣既称妄想则本无实体譬如空花安能结空果耶由子不达妄想本无认作实法与作对待念念与之打交滚绝无一念休歇之时斯则伹以妄想为主而当人本体为之埋没所以见造道之难耳岂不见僧问古德云妄想不停时如何德云妄想不恶六祖于黄梅会下刚只道得个本来无一物子从今日用做工夫只将本来无一句作话头二六时中切切参究但看妄想起处切莫随他流转当下一拶自然埽踪灭迹矣梦游集卷第四X憨山老人梦游集X卍XXX憨山老人梦游集卷第五侍者福善日录门人通炯编辑岭南弟子刘起相重较法语示观智云禅人学道人第一要看破世闲一切境界不随妄缘所转第二要办一片为生死大事决定铁石心肠不被妄想攀缘以夺其志第三要将从前夙习恶觉知见一切洗尽不存一毫第四要真真放舍身命不为死生病患恶缘所障第五要发正信正见不可听邪师谬误第六要识得古人用心真切处把作参究话头第七要日用一切处正念现前不被幻化所惑心心无闲动静如一第八要直念向前不可将心待悟第九要久远志不到古人田地决不甘休不可得少为足第十做工夫中念念要舍要休舍之又舍休之又休舍到无可舍休到无可休处自然得见好消息学人如此用心庶与本分事少分相应有志向上当以此自勉示了心海禅人吾人出家单为生死大事操方行脚参师访友只为X决择已躬下向上一路不明不巳故善知识单以此事示人近来法门寥落诸方罕闻此风行脚到处但鼓粥饭气息而巳老人寓灵湖兰若了心禅人来参入门见其有衲僧巴鼻似非寻常粥饭者今将返伏牛拈香请益老人示之曰方今海内禅林第一赖有牛山苦行非诸方可及学道之士苟能𢬵舍身命一生定不空过但日用工夫单提一念话头最为绵密所以不得超脱得大自在者以一向死守话头念念不舍不知参禅最先要内脱身心外遗世界离念一着所以系念反为念缚不得超脱大自在地耳禅人此番入山幸仗规绳大众夹持正好随场下手着力但于念念中看觑念未起处由在离念一着久久忽然念头迸断心境两忘如脱索狮子自在游行他时再见老人决不似今日眉目动定也示湘潭诸优婆塞佛住世说法有常随四众出家二众曰比丘比丘尼在家二众曰优婆塞此云近事男优婆夷云近事女以其在家能持五戒可以近事三宝堪受法利故及佛法东来随时受化代不乏人至有明心见性入祖师之室者近来法道久湮师承无眼妄礼三拜例得一名即自称为弟子其实腥腪未吐素行未改致生讥谤全无利益大为坏法之端故老人生平未敢轻许今观湘潭诸弟子信心笃厚非泛泛波流故强𠃔其请但念汝等素未闻法虽云善人不知如何是善X今按唯识论说心所五十一而善法唯有十一余皆恶心所也十一法者谓信精进惭愧不贪不瞋不痴轻安不放逸行舍不害此十一法全具为纯善人但少一法即为缺德汝等但能依教持此善法各各究明时时观察提撕于何法上有未纯熟更加切磋之功务要全美而后巳如此用心是为真实善人所言善心者即清净真心也以一切众生各各本具如来清净真心但为恶念染污故随情造业而不自知今能观察善心则一切恶法自不现前心自清净矣苟能有志渐渐深观只参六祖大师开示慧明不思善不思恶正与么时那箇是明上座本来面目公案时时参究是谓向上一路汝等脚跟下谁无一尺土努力前行必不相赚若肯归心净土即依此法一心念佛则现生可断生死永绝沈沦伹恐偷心自欺不能作真实行耳老人强为汝等作如是说为怜三岁子不惜两茎眉切不可作世谛流布话会也示方觉之觉之方子支离其形而天机妙发参老人于南岳老人见其心光炯炯是于般若有夙种者每以向上示之方子心领如饮冰焉今将别拈香请益乃示之曰方子无以天全其性而残其形以为阙也予知天不以形累子以真厚其德耳世之形全者众而以形伤生者多矣孰能离形释智以全其性耶圣人谓形为生累故曰大患为吾有身故灭身以归无以其形销X而苦息矣吾佛教化众生但以破我为第一义入禅之要不依形骸不依气息一切皆离其心自寂心寂而乐莫喻焉圆觉经云当观此身四大假合坚硬归地润湿归水煖气归火动转归风四大各离今者妄身当在何处方子从此二六时中伹当作如是观观至一念不生处则外不见身内不见心身心寂然了无一法是时始知天夺子之假实全子之真则子之至乐不待忘形而造乎极矣子但精进作如是观一旦洞然始信老人此语不妄示智海岸书记老人至五羊说法一时法性弟子与缁素皈依者众翕然可观亦时节因缘也未几时故多事法会难集老人入曹谿向在会者亦多退席唯智海岸修六逸若惺炯三人不离执侍及投老南岳则岸逸二子相随不舍是感法乳情深义至高也老人隐居湖东不觉三载居常极其淡薄二子恬然想陈蔡之从不是过耳顷岸以师老归省拈香请益愿乞一语终身奉持老人自念老矣出世法缘会合良难经云如大海中一眼之龟值浮木孔岂易易哉嗟子行矣应谛听之佛言一切众生皆证圆觉是知佛性在人各各具足不欠一毫然诸众生所以流浪生死长劫轮回而不返者直以背觉合尘顺生死流随逐魔网而不自知也以不自知自觉故枉受沈沦正似持珠乞丐不知怀中本有如意之宝弃之而甘受竛竮以是之故X如来说为可怜愍者老人居常观子天性率直忘机近道伹习气深厚不能自持往往苦被宿习所牵一入魔罥则浑身堕落苦不自知及勐然想起即恨不能跳出生死忙忙打叠修行道缘未集熟境现前习气又发不觉随波逐浪及至回头照管巳经多时如此起起倒倒依傍老人二十年来毕竟巳躬下生死大事茫无归宿此何以故葢有入道之资而无坚忍不拔决定之志故脚跟下站立不住胸中多生恶觉恶习不肯痛下毒手洗刷一番耳学道如此任情不但今生不办即千生万劫终无成办之时也佛言佛法难闻知识难遇今幸选知识闻正法若当面错过再出头来知是几时求如今日未可得也子今生幸遇老人一向动定无恒唯今相伴二年喜子能忍苦可谓坚志今又告别恐离老人未必如今日也嗟予老矣求再侍老人如今日亦未可得也苟终身无成岂不辜负此生一大事因缘耶子今行矣所叮咛者切勿再堕魔网当坚持特操不可久住王城若以二载忍苦之心侍六祖如侍老人信自心是佛一语如信老人将从前习气忍而不发心心揩磨念念省察单提一句话头咬定牙关不可轻易放过如此拌尽此生决志不改是则不但不离老人一步即与佛祖周旋坐卧经行不出道场之外也不唯不负老人抑且不负自已示刘存赤X顷予投老南岳甲寅冬暮茶陵刘季子远来参叩雪夜围炉寒灯相照因问子一向如何用心对曰昔蒙和尚开示偈云莲华火里生世人谓希有不是火生莲惟在心离垢每看此话于末句颇得受用老人深喜因示之曰子于心离垢一句得力此语不虗亦不易到经云凡夫贤圣人平等无高下唯在心垢灭取证如反掌繇是观之众生与佛本来无二所谓心佛与众生是三无差别但心净即佛心垢即众生生佛之办不远只在心垢灭与不灭耳以此心本来清净但以贪瞋痴慢五欲烦恼种种业幻垢浊障蔽故名众生此垢若净即名为佛岂假他力哉无柰一切众生无始业障深厚烦恼坚固难得清净必假磨炼之功故有参禅念佛看话头种种方便皆治心之药耳譬如镜光本明以垢故昏必假磨炼之药然药亦垢也以取能去其垢故镜明而药不存矣又如真金在矿沙石垢秽必须烹炼之法金精而无用其炼矣众生心垢难离必须工夫精勤调治垢去心明故说众生本来是佛非一向在烦恼垢浊之中妄自称为佛也参禅看话头一路最为明心切要但近世下手者稀一以根钝又无古人死心一以无真善知识决择多落邪见是故念佛参禅兼脩之行极为稳当法门若以念佛一声蕴在胸中念念追求审实起处落处定要见箇的当下落久久忽然垢净明现心地开通此与看公案话头无异是须着力挨排始得若以妄X想浮沈悠悠度日把作不喫紧勾当此到穷年亦不得受用若以悠悠任妄想为受用此则自误不但一生即从今巳去乃至穷劫无有不误之时也子向于念佛法门有缘试着实究审果在烦恼垢浊之中一声佛号如水清珠以此受用但非彻底穷源耳经云如澄浊水沙土自沈清水现前名为初伏客尘烦恼去泥纯水名为永断根本无明子只将此佛语默默自验万无一失若得到真离垢处如经云明相精纯不为客尘烦恼留碍如此不惟弥陀接引即十方诸佛亦皆同声称赞矣幸与子穷年雪夜此段泠淡家风世所希有苟不负此嘉会伹从此去念念不离泠淡中便是离垢一条径路步步着力必有到家真解脱时也示钟衡颕茶陵钟生明性诗礼世家往因患难走粤参予于曹溪老人晓之以善恶报应因果之说安其心以归其难竟解所以解者皆非忆想可到机缘偶会无心自至生由是故物无恙蹈安恬无事之境然竟茫然不知其故犹然以生平未惬心快意事将用心力以图之若探囊拾芥也甲寅除日同存赤刘子远来相慰伴予度岁老人噫嚱而叹曰子所志是将涉海渡河而求饮甘泉泉未必得而渴愈炽且苦䟦涉之劳也向以因果报应之理喻子岂忘之耶夫善恶感应捷如影响声和响顺形直影端故圣人不言因果但言X为善降之百祥为不善降之百殃是以安命定志为诫故曰不知命无以为君子圣人教人以安命佛教人以随缘其道一也安命则一毫不必强为随缘则一念不容妄想故佛法教人一以断妄想为本妄想乃贪瞋痴种种恶业之本也即菩萨修行以至成佛报得天上人闲最胜庄严广大福田皆从断妄想始以妄想断则恶业消恶业消则百福集此所谓自求多福也故示之以偈曰世事皆从妄想生妄心消处业缘轻不须更觅菩提路只要当人退步行退步者乃休心断妄之最上工夫也以人心本来光明广大为万福之源但由妄相恶业遮障故祸日生而福日减今苟妄消业断则一性圆明受用无边得受用处是为真福是知福由已作者政非智巧机诈可致耳且佛以断妄心则感人天之福钟生本有功名富贵之镃基若能直下休心将前生平所作之业从头仔细一一捡点但有亏心伤理一念不合大道处尽是苦根一齐吐却从新别立根本另作一番工夫只在休心断妄听命俟时一件把作标准潜心自已固有之事业不必别求一念妄想之事如此以补前行之失一旦灾消福至则功名富贵逼拶将来亦无回避处又何用种种妄想攀缘而他求哉钟生果能谛信不疑执而行之则佛果可期况世缘乎勉之勉之示袁大涂世之士绅有志向上留心学佛者往往深思高举远X弃世故效枯木头陀以为妙行殊不知佛巳痛呵此辈谓之焦芽败种言其不能涉俗利生此政先儒所指虗无寂灭者吾佛早巳不容矣佛教所贵在乎自利利他乃名菩萨梵语菩萨此云大心众生以其能入众生界能断烦恼故得此名菩萨舍世闲无可修之行舍众生无断烦恼之具所以菩萨资借众生以断自性之烦恼如他山之石可以攻玉耳烦恼者乃贪瞋我爱见慢种种恶习而为自性光明之障蔽非世闲众生一切逆缘境界不能磨砺以治断之如诗所云切磋琢磨者此也且佛制五戒即儒之五常不杀仁也不盗义也不邪淫礼也不饮酒智也不妄语信也但从佛口所说言别而义同今人每发心愿持佛戒乃自脱略其五常是知二五而不知十也又推禅定为上乘以其能明心见性而不知儒亦有之颜渊问仁子曰克已复礼为仁已者我执也岂非先破我执为修禅之要一日克已天下归仁岂非顿悟之妙以天下皆物与已作对待障碍若我执一破则万物皆已岂非归仁乃顿悟之效耶及直请其目乃曰非礼勿视听言动以所视听言动者皆物而非礼则我障也今言勿者谓不被声色所转也于一切处不堕非礼岂非入禅以戒为首耶但佛多就出世说至其所行原不离于世闲即菩萨住世所行亦不外此佛者觉也能觉此心即名为佛非离此净心之外别求一佛也良由众生恶习障重心难清净故设念佛X方便求生净土法门且曰心净则佛土净是知念佛固净心之妙行也然念佛本为净心苟念佛而其心不净何取于念持戒而背五常何取为戒袁生有志向道结友同修净业盖夙习善根所发参见老人坚请授戒老人示之曰戒本自性具足若谛信老人之言自净其心则戒巳受禅巳修净土巳入菩萨妙行世出世法二利具足槩不出此生其勉之示双轮照禅人双轮照禅人来参且云将隐居山中单究向上事乞老人住山之法因示之曰古人住山乃大舍身命处殊非细事专要善用其心用心之法单提向上一念直须向佛祖不容处一着立定脚跟次则要将胸中一切知见𢆯言妙语襍毒一齐吐却次则识得本体了无一法不可被妄想习气影子发生种种境界惑乱正念次则要看本参话头如六祖不思善不思恶如何是本来面目公案极力提撕但有一切恶习现前即将本来无一语看破切不可随他相续流转咬定牙关此处定要把得住方不被他摇夺如此用心乃是惺惺时着力处若用心着力太过则懈怠心生便起昏堕此时只须快着精彩不可落在昏沈窠窟中急须持呪仗此呪力足敌此魔以藏识中多劫恶习今被话头逼出变化无穷境界一切魔境从妄想生一切昏沈从散乱生正恰用心之时忽一念散乱即落昏沈是须善知永嘉寂寂惺惺四料拣语最为X切要古人用心但只将一句本参话头靠定如铁壁银山相似若到一念不生处亦是得力不可作究竟会直到工夫任运不假思惟一念豁然身心如脱空方是工夫入手处亦未是究竟但能至此自然轻安自在便生欢喜然此乃是本分事未是奇特若生奇特想便堕欢喜魔便起无端狂知狂解此关最险此皆老人有所试者古云枯木巖前错路多行人到此尽蹉跎非细事也纵使有力打过种种境界正好修行正好保护未是到家若以此为足便起世闲种种五欲因缘之念此关难过过者百无一二所以不到古人田地正是得少为足之过患也饶你学人苦心一生得到此地若被此等恶习所牵仍是堕落生死坑中前功尽弃可不哀哉如此说话古人语中所载不少老人略为拈出以末法中难得真正学道之人盖亦曾为浪子偏怜客耳大段古人住山不是养嬾图快活单为自已生死大事所以走向万重寒巖作没伎俩活计若在此因循度日虗丧光阴岂不更可悲哉虽然用心差别既巳知之其山中目前变幻境缘即水流风动猿吟鸟噪云腾雾拥枞从在前更为喧襍永嘉见道忘山之语切须看破老人初住五台龙门时万丈寒巖之下冰雪堆里如埋死人彻骨严寒五内俱透唯有微微一息视从冰中出入至此返观觅自心一念起处了不可得此境正是助道之缘又大风时作万窍怒号日夜不休及雪消㵎流响若X奔雷又如千军万马奔腾之状如此襍乱境界初最难当因思古人有言听水声三十年不转意根可许入道老人遂即发愤于独木桥上坐立终日听水声始则聒聒难消久则果尔忽然寂灭自此一切境界皆寂灭矣所谓万境本闲惟人自閙此又是道人住山第一着工夫也禅人记取毋忽示颛愚衡禅人向上一路乃出家人本分事古人发足超方只要究明此事近代以来槩不知出家为何事安可望为古人乎颛愚衡禅人初依五台空印大师听习经论久之遂尽屏去单提一念切究本分事万里南询过曹谿谒老人请益老人谓此事若不放下身心苦功根究到水穷山尽处终无下落纵到水穷山尽处古人谓之静沈死水又谓之𢆯妙窠窟若不回头转脑则面前如铁壁银山相似祇是得力时不是受用处古人用心不是死到底须是死中发活始得要在回机转位所以道百尺竿头坐的人虽然得入未为真百尺竿头重进步大千世界现全身学人到此只索转身别行一路方不被他作障碍禅人唯唯作礼而别乃就诛茆南岳未几老人亦曳杖而至询禅人则为病魔所挠业经宝庆就医老人闻之叹曰禅门下衰真实为生死的学人最为难得今斯人而有斯疾岂龙天厌薄法门乎丙辰春三月朔风雨夜半忽禅人曰月雨冲泥而至老人相见大喜曰此岂病夫所能耶X覩其眉宇津津爽气是知其疾巳瘳八九因再拈香请益老人特示之曰子之病魔乃子之大善知识为助道因缘子知之乎切以众生之病病在有我以执我故一切烦恼众病以之而生病生则苦必随之自古及今无有一人不病是者唯知病病之人不为病耳且四大假合聚必有散纵使不病何尝不病哉若了病不病者则病不能病之矣子知今日之病不知多生劫劫病病至今日矣子若不了今日病则从此巳去不知病之底止也子知生死之病而不知要出生死之病大有过于生死之病也夫何故古人以参禅不出阴界堕于识情窠臼纵有妙悟皆成我见以执四大为我病尚可医今离四大复执有我此病则医王束手最难调治诸佛诸祖特特出世单为治此一种膏肓之病费尽多少心力求肯服药而瘥者几何人哉禅人身病巳瘳切不可被禅病侵也云门谓法身有两般病其言透过法身若法执不忘已见犹存亦是病极言认执之病也禅人将前所蕴一切𢆯言妙语及参禅执守功勋一齐唾却只到一点恶觉恶习不留定不被他养成病根直使佛祖无立脚处岂不见善财童子南询百城参五十三大善知识各授一种法门到头只落箇与法界等与虗空等何曾有实法系着耶又不见毗卢遮那法身非身而托普贤妙行为身普贤无行但以众生之行为行故曰菩提所缘缘苦众生若无众生则无菩提此从上佛祖X出世之真榜样老人因谓禅人四大病身非病魔不能治禅病剌心非众生不能治从今日去只将身如大地等则病魔潜踪心与众生等则我见不立我见不立则禅病自消以心不自心则本不生不生则一法不立苟一法不立又有何法而作知见障碍哉古人云舍情易舍法难禅人舍身即舍情舍见即舍法情法两忘岂不为大无碍解脱之人哉嗟予老矣再晤为难禅人勉之示李福净零陵李生应祯请益心性之旨因示之曰夫心性者何乃一切圣凡生灵之大本也以体同而用异因有迷悟之差故有真妄之别所谓三界惟心万法唯识以迷一心而为识识则纯妄用事逐境攀缘不复知本有真心矣若知真本有达妄元无则可返妄归真从众生界即可顿入佛界矣达磨西来单传心印顿悟法门正是顿悟此心此禅宗心性真妄之旨也若夫吾儒所宗尧舜禹汤文武周公孔子所传之心性则曰唯精惟一以精一为宗极而有人心道心之别此亦真妄之分也但世教所原不出乎此其曰道心则不迷不妄之性也其曰人心则迷性而为情世人但知用情而不知用性但知波而不知波原水也故孔子曰性相近也习相远也性近则水原无波习远则逐波忘水水尚不知而况了达湿性无二乎且如本一水也而以醎酸苦辣和之则淡性亡矣其湿性X则本无二也是知众味乃妄之变也其湿性不可变也不可变者真可变者妄若达湿性无二则众昧不可得而有也所谓尧舜与人同耳同者性也不同者妄也又曰人皆可以为尧舜其可为者性也不可为者习也人之所习苟舍污下而就高明则日远所习而近于性是可与为尧舜者亦此习耳习近于性即禅家渐修之行也以世儒之学未离凡近去圣尚远非渐趋无以致其极故圣人立教但曰习曰致曰克其入道工夫在渐复不言顿悟若夫禅门则远妻子之爱去富贵之欲诸累巳释切近于道故复性工夫易为力故曰顿悟以所处地之不同故造修有难易其实心性之在人本无顿渐之差但论习染之厚薄此入道要也若究心性之精微推其本源禅之所本在不生灭儒之所本在生灭故曰生生之谓易此儒释宗本之辨也心性之说盖在于此若宗门向上一着则超乎言语之外又不殢心性为实法也示叚幻然给谏请益诸佛出世无法可说祖师西来亦无实法与人但为众生种种颠倒执着之情随宜击破令舍执着顿悟本有而巳以众生痴迷执着之心坚固难破加以历劫无明烦恼业障根深难得顿悟故费吾佛四十九年无量方便为设断惑证真之法从凡至圣设有五十五位之阶差非是世尊好作恁般去就费婆心也以众生心病无量故设对症之方亦无量耳及至究X竟实际直到知见尽泯一法不立始是到家田地若有纤毫知见不忘犹在门外止宿草菴遣之又遣至无可遣纵然如是犹是法身边事未是法身向上事止是教家极则处未是宗门极则处由是观之修行一事岂是草草便以一知半解为得哉且如宗门自六祖巳前不说参究功夫只贵当下顿悟自南岳青原巳下根机不一多在参求保养及至五家建立门庭施设不同就里宗旨元无差别其于应机接物如秦镜当台照彻肝胆至若与人解粘去缚直指法身向上一路勦绝佛法知见不到穷源彻底断断不肯轻易放过其在禅道大盛之时天下明眼知识甚多学道衲子处处参请印证故悟者不落邪见及宋而元知识虽多学人邪见不少不堕生灭则落空见有体无用如二乘偏空甚至拨无因果堕落外道豁达断空或悟心未彻才见影响便得少为足自称菩萨口口谈空心心着有竟造生死之业而不自觉如是皆未得明眼知识勘验提撕故致禅门凋弊古德云不是无禅只是无师谓是故耳大段末法参禅得少为足者多纵有真正学人肯下死手做工夫十年五年不变其志亦有了悟自心一切皆空因无明师印证遂落空见或识神未破堕在光影门头或习气未净被工夫逼拶变现种种境界将为神通妙用或见诸佛菩萨现身说法或使知他心宿命能见未来之事或起种种异见此皆习气变现若认作奇特便落X魔道可惜一往工夫为害非细此皆不遇明师又不知佛教中修心方便故误堕耳亦有真参实悟明见自心了无一法不能开顶门正眼便坐在净裸裸赤洒洒纯清绝点处此名拘守竿头静沈死水故云百尺竿头坐的人虽然得入未为真百尺竿头重进步大千世界现全身又云有佛处不可住无佛处急走过正是教人不可坐在无事甲里便说无佛可成无众生可度此正堕在断见不能离此空见耳纵然到此亦是法身边事未是法身向上事岂不闻云门道得到法身边隐隐的似有箇物相似亦是光不透脱直饶透过放过即不可此语实是修心照胆镜也故古德云悟之一字直须吐却应知佛祖说法一味遣众生执情所谓但尽凡情别无圣解若作圣解即受羣邪棱严经中五十种阴魔非漫语也今时修行既无明师指点若不遵佛祖言教印证将何以为凭据耶始因众生着有故佛破其有见二乘外道着空故佛破其空见菩萨着空有二边故佛说非空非有破二边见及至入佛法中又遣其佛见法见所以遣至无遣正谓不见一法即如来岂不见善财童子参五十三大善知识巳入五十三位法门入佛境界不说成佛之事但云与虗空等与法界等与毗卢遮那等及见普贤菩萨乃为说十种行愿此便是修行学佛之大榜样不以悟后为无事也今人修行纵能悟彻法界若不学善财修习普贤大行终是不免堕落空X见外道可不惧哉此上葛藤特为修行无多闻慧错误用心不能入佛知见故不免饶舌若视为泛泛语言不唯有负老僧且自误不少示玉觉禅人蕲阳慧玉慧觉二禅人参老人于黄梅紫云山自云心中生灭念念不停犹如野马特求开示云何降伏其心老人示之曰学人修行为生死大事也以心中念念不停故生死不断欲实为了生死必要把一切万缘尽情放下放得干干净净然有无始习气种子不得干净必须参一话头纸上都有但不知下手工夫难易诀法必须参善知识开示方便是他行过的晓得易入处如六祖昔闻应无所住而生其心当下开悟世人不知当了𢆯妙道理会元不是𢆯妙因昔有住今闻无住故当时放下而得开悟有何𢆯妙如永明大师昔以念佛用心不能造入后于韦䭾前拈阄得念佛参禅世人以禅当作道理讲殊不知禅乃是自心经云不生不灭是也欲明生死大事知戒律尊崇决不敢犯先要信力肯心坚志把𢆯言妙理世事人情都要放下此参禅一着元无有𢆯妙奇特此事极拙汝肯信否若果肯信但把从前妄想一齐放下不容潜生缓缓专提一声阿弥陀佛着实靠定要观此念从何处起如垂纶钓于深潭相似若妄念又生此因无始习气太重又要放下切不要将心断妄想只把嵴梁竖起不可东想西想直于妄念起处觑X定放下又放下缓缓又提起一声佛定观这一声佛毕竟从何处起至五七声则妄念不起又下疑情审这念佛的毕竟是谁世人把此当作一句说话殊不知此下疑情方才是得力处如妄念又起即咄一声只问是谁妄念当下扫踪灭迹矣佛云除睡常摄心睡时不能摄心一醒就提起话头如此不但坐如是行住茶饭动静亦如是在稠人广众中不见有人在诸动中不见有动如此渐有入处七识到此不行如此日夜靠定不计工夫一旦八识忽然迸裂露出本来面目便是了生死的时节方不负出家之志但参禅之时不要求悟任他佛来祖来魔来只是不动念念单提行将去中闲再无疑难如是绵绵密密心心无闲日用着力做去自有下落示明益禅人学人不知向上一路但求增益知见殊不知知见立知即无明本此不知本有而向外驰求更欲增益其明矣苟明其明则明亦不立何益之有故曰为学日益凡言学者则向他家屋里求安乐窝纵然求得毕竟非属已有既非已有则乐非真乐乐既非真又何从而安之耶向外求安自古学人之通病非特今也明益禅人请益将谓无益而欲明之耶有益而欲明之耶若言无益无益则不必矣若言有益既有益矣又何必明之耶试看明从何明益从何益若求明其明则失本明若更求多益则返成无益凡求益者如X人食巳饱而更贪其味则伤食而病成矣若能随食而吐可勿药而愈若护病忌医终成痞滞凡病此者虽卢扁不能治何也以贪食不吐一病也养病讳疾二病也病成忌医三病也或从而恶药四病也或求速效不信治本之方即疑医弃药五病也或更从庸医误服毒药而至损生者此不治之科也学人自弃本明而向外驰求增益知见大都若此伤哉吾少每读医师喻未尝不三复圣训窃见近世学者初为沙弥即能诵此老不知宗竟致虗生浪死者无限此不明之过也亦有求明而误以不明强自为明者诚不达本之咎耳佛言息心达本源故号为沙门学人苟能息心达本明不必外求益不必多增自性具足曾何亏欠明益禅人果能知此顿将从前所求多处一齐吐却如伤食人中无宿滞则元气自复学人刬却知见可称无事道人矣试子细捡点从前满腹馊酸作何气味参参示慧棱禅人禅人生长休邑少贾于江湖因厌尘俗至匡山礼续芳和尚薙发老人自南岳来休夏金竹禅人拈香请益因示之曰汝巳能舍世闲恩爱身虽出家而心未明出家之事昔吾佛世尊舍金轮弃王宫入雪山六年苦行覩明星悟道成等正觉为三界师六道尊仰人天供养普度众生同出生死此是最初第一箇出家之样子也如此看来岂是偷安养嬾贵图现成受X用便为出家者乎定有一段本分事也从上诸祖持为生死大事出家至于操方行脚参访知识特为发明心地将无量劫来生死根株一拔顿尽超脱三界永离苦趣方为自利后听龙天推出建立三宝是为利他二利具足始是出家本分事禅人今日出家曾知有此事否曾知有生死大事否如何是生死即今现前五蕴身心集下无量劫来种种贪瞋痴慢憎爱习气种子日用心心起惑造业之心元是如来佛性光明种子今被无明烦恼葢覆日用而不自知者是以迷此佛性便是生死悟此佛性顿断烦恼脱离生死是真出家儿如此看来出家乃大丈夫了生死事非享安逸贵图自在而巳也不肯修行不求明心见性是为虗消信施返招来世酬偿之苦何出家之有禅人何生何缘何幸得遇明师度脱安居名山道场法侣和合又何幸遇善知识指引开导若不深生庆幸大生惭愧决志修行求出生死是为自弃如到宝山空手而回岂不哀哉禅人若肯发志修行最先要将从前一切烦恼憎爱习气一齐顿断单单志求了生死一着单将一句阿弥陀佛蕴在胸中如已命根心心不断念到花开见佛便是了生死真正出家之时节也若不以老人之言发起真实信心是为避溺投火此生错过岂有出头时节汝切自思自勉毋忽示半偈闻禅人禅人少习举子业有出世志四十弃妻子礼紫栢X老人之弟子果清湛公祝发于归宗归宗乃昔诸尊宿建法幢之禅窟有如来舍利在焉是知禅人出家之缘胜所居之地胜第未发胜心耳归宗久废紫栢大师过其地惨然悲酸见枯松半折斤斧大师愍而呪土壅之冀其重荣以卜道场之再建不数年皮骨皆完于是湛公毅然重兴遐迩闻之莫不仰异景从居士邢来慈矢心唱导又数年感今上赐御藏以光名山由是殿阁遂成而坚音长老募造毗卢大像以奠安之自此三宝巳具其二独僧宝未集不足以扬法道耳禅人出家之八年老人自南岳来游礼舍利于金轮峰顶覩其山川秀拔询恢复之艰难殿阁虽成禅居未就犹然荒寂中也来慈固苦心护法其力行乃吾徒事若僧徒不勇往为之则负建立之意恐紫栢寂光有灵定不瞑目也因是致恳劝发大众而坚音与禅人为之纲领禅人闻说顿发胜心普化大檀庄严佛土即荷钖出山濵行请益老人欲坚其愿力乃欢喜而示之曰汝虽出家然犹未闻出世之行昔吾释迦本师舍金轮王位匿影雪山六年苦行以成正觉为人天师其实久远劫来广修福慧故曰三千大千世界无有如芥子许不是菩萨舍身命为众生处至若施头目脑髓如弃涕唾非一劫二劫乃至无量劫来世世生生如此苦行方才博得相好身土微妙庄严即今末法X弟子一钵盂饭皆是如来身命骨血换来留与儿孙受用由是观之吾徒出家衣食现成安居受用岂易消受哉苟不思报佛恩体佛心行佛行理佛家事则名虽出家实资三途之苦具耳所谓体佛心者大慈悲心是行佛行者忍辱心是佛家事者广行六度成就二严建立三宝宏扬法化是若不如此非佛弟子是为贼人盗佛袈裟自滋苦本如此出家有何利益所言福慧二严者以志悟般若种子了达自心妙契佛心此名为慧广修檀度庄严成就众生此名为福故曰福慧两足称二足尊故今劝禅人第一要志求般若了悟自心以出生死之苦海次要广行众行普化十方庄严佛土以成净土之净业除此二行无可修者然佛言教化众生即是庄严佛土以大地众生没溺贪欲苦海毕造生死苦业长劫沈沦无由自出故感三界三途之苦具所赖三宝为福田以种般若之种子以为他世自受用之因缘然须必假僧宝以开导故吾徒佛子能化一人发胜心破悭贪则一人净自心严一人之佛土化多人则严多人之佛土苟能化大地使人人发心则圆成人人之佛土是则转秽土成净土变苦具为乐具岂不为最上殊胜之妙行哉禅人行矣执老人片言以往便是豪杰之士顿发广大之心如广额屠儿放下屠刀便作佛事亦如八岁龙女献珠之顷即证菩提自有能破悭囊扣挥粪土成汝愿力者禅人勉旃万无怠惰X憨山老人梦游集卷第五憨山老人梦游集X卍XXX憨山老人梦游集卷第六侍者福善日录门人通烱编辑岭南弟子刘起相重较法语示归宗坚音慈长老行乞庄严佛土匡山金轮峰顶有释迦如来舍利乃法身常住之地从昔诸祖建大法幢先后三十七人其闲发明心地超脱生死不知其几是知兹山之灵诚震旦之祇桓西江之鹫岭也法运迁讹与时升降以致琳宫梵宇委堕荒蓁往紫栢大师游履其地志兴复之精诚冥感枯树回荣兆亦奇矣于是有弟子法湛果公志存绍述誓图鼎新坚强不拔之愿如康会之求舍利于建初也未几果感今上赐御藏以镇山门时则舍利出现大放光明山川震吼草树呈祥诚末法希有胜事老人于丙辰秋自南岳来礼如来舍利瞻依奇绝俯仰兴怀但见殿阁庄严大有未备若中道而馁无异昔在荒蓁也岂龙神呵护之意乎以本发心檀越邢来慈者愿大而力弱是在吾徒沙门释子之责故劝坚音慈公发广大心作难遭想当布五体舍四X大以作庄严况有十方昔在灵山受嘱之宰官居士愿王在何不普请羣集以成就胜事庶不负慈父之以家业託也慈公闻说大生勇勐乞老人一语以为前茅老人笑曰无庸此也法界海会莲华藏中无边佛剎微妙庄严尽在大心菩萨一念中现圆满具足无欠无余全在一念感发之力正如弥勒楼中含摄无量佛剎所以善财至前而不见者要假大士弹指之力耳是则老人之言如向阁前一轻弹指其庄严佛土但肯开门一时顿现又何假余力哉公往矣幸无怠示王自安居士舍子出家新都王自安居士有子应辰幼业儒一日思生死事大发心出家遂自剪发走匡庐礼云中敬堂和尚丙辰夏予自南岳来兹山居士访子至以天属至情有难割爱者予因而示之曰举世父母所望于子者欲其荣名显亲也故以三牲五鼎之养为尽孝殊不知养愈厚苦益深是累其亲非真孝也故吾佛世尊薄金轮而不为舍父母弃王宫苦行于雪山六年成道为三界尊人天之所宗仰苟不舍至贵割大爱何以博长劫不朽之业乎故称之曰大孝释迦尊累劫报亲恩此非以了悟无生普度众生为报地乎佛说大戒首曰孝名为戒谓孝顺父母孝顺师僧三宝孝顺至道孝顺一切众生故真学佛行者将视一切众生为已多生父母岂一生之亲而不报乎第恐出家不X知其本也今若子以志悟无生为根地若果决其志不唯报有余即养亦有余也世之所谓孝者将以功名博牲鼎养以娱亲也功名见制于造物牲鼎有待于所遇无论得之而资苦且举世求之而未必尽得得之而未必能享抑有功名而不禄者亦有父母不能待者亦有待之而不乐者以其听命而不由已也今有志于大道者求之在我享之亦在我操必得之䇿怀至乐之养此难与世俗比也居士能舍其子听其志自今巳往若子既潜形于山谷居士亦谢尘缘从子于山中既能割爱又能超尘有所乐地即草衣木食而锦绣甘旨不易也其父子日夜惟道是念朝参暮叩即斑衣戏彩无加也水流风动经声佛号非繁絃急管可厌也明灯清香昏晓不断非腥羶臭秽可比也千丈寒巖三闲芽屋视高堂广厦卑卑也父子相度共成无上之道享不世之荣名此必得之事也其视一官之封一言之褒而不能必者又如云泥天壤矣居士所舍者小而所博者大若子所逆者薄而所顺者厚矣岂不为世之大孝乎居士欣然奉教请铭名愿执为弟子老人命之曰福至言其福自今而至也字曰大来谓所舍者小所来者大矣故书此以为若子法门劵示灵源觉禅人禅人住庐山归宗有年谓自知根器下劣不能一超直入但发愿愿此生尽命诵妙法莲华经万部请乞X证盟未审此行与参究工夫同异何如愿闻示诲老人因示之曰诸佛说法譬如食蜜中边皆甜本无取舍差别伹由学人欣厌不同故有异耳所以吾佛出世特为开示众生一大事因缘祖师西来直指单传亦祇令人了悟此一大事因缘所言一大事者即指众生本有之自心名为佛性种子耳是知经乃佛所开示之路禅乃欲人循路而行持经而不悟心与参禅而不见性者总非真行六祖云心迷法华转心悟转法华持经与参禅岂有二耶是在学人坚持久长不拔之志持经即参究参究即持经所以经中佛意若求末世持经之人斯岂求循行数墨者耶古人参究必拌三十年苦心今经万部非三十年不足禅人苟能持此一念三十年住山不异佛祖定为摩顶安慰矣伹辨肯心必不相赚切不可作二法会也示蕲阳宗远庵归宗常公常公有志向上事专持法华经闻老人至匡山匍匐而来相见于东林自陈诵法华经于十方佛土中唯有一乘法除佛方便说但以假名字引道于众生于此怀疑不知如何是一乘如何是方便假名愿垂开示老人谓之曰所云一乘者乃一切众生之本心吾人日用现前知觉之自性也以此心性是一切圣凡之大本故说为乘乘者是运载义故曰三界上下法唯是一心作除此心外无片事可得即吾人日用六根门头见闻不昧了了常知不被尘劳妄想之所遮X障光明普照灵觉昭然即此一心是佛境界则运至于佛若以此心广行六度摄化众生不见有生可度亦不见有佛可成如是一心即菩萨境界则运至菩萨即以此心观诸四谛能断爱染烦恼苦因高超三界证寂灭乐如此便是二乘境界则运至二乘若以此心精修梵行四禅八定则是四圣四禅境界则运至梵天能修十善断上品恶则感六欲诸天境界则运至诸天若迷此一心恣杀盗婬断佛种性则感三途剧报则运至三恶道中是故佛说三界唯心除此一心无片事可得唯此一事更无余事故说一乘非此心外别有一法可说也若心外有法是为外道邪见非正法也若了此心则知三贤十圣及一切众生皆一心之影响道是假名则知佛所说三乘十二分教随机施设皆是假名引导众生元无实法与人也种种方便皆为开示此心不是更有异法为众生说也不唯佛是方便即末后拈华迦叶微笑及达磨西来单传心印亦是方便所言直指人心见性成佛若言直指早是曲矣末法学人不达自心专向外求到底绝无真实受用及有志参究向上事不知本来无法不了自心一味真实更要别求𢆯妙如此用心不唯正眼不明抑且堕落外道邪见名虽学道不知翻成地狱种子岂不哀哉老人尝谓学人直贵真实用心自净烦恼习气业识种子破得一分业识便露一分佛知见达一分佛境界断得十分业识便是十分X佛境界岂有心外别将巧法逗凑将来可为佛境界乎禅人更莫狐疑但只了知自心即是一乘若悟诸法但有假名便是真实工夫直须一切处不迷如此着力做工夫不必更作一种思量较计都是邪见种子也示古愚拙禅人古愚禅人自浮梁来参金轮请益做工夫老人因问汝日用如何用心答云作唯心观又问汝作观时还见有境否答曰到这里总不见有境老人曰既不见有境将什么唯心禅人曰某甲只是不忘能老人曰汝说唯心是以知见做工夫其实未达唯心境界古德云未达境唯心起种种分别达境唯心巳分别即不生汝于现前境界还生分别否若作观时似乎忘境逢缘依然分别逐境生心如此捺硬说唯心终是不得实证纵是忘得前境若执着唯心则是不能忘心乃忘所未忘能故心境不得混融是名智碍况未得忘境强说唯心以作实法者乎古德云丝毫未透如隔千山直饶做到心境两忘一法不立犹知见边事况以思惟心作究竟想岂不为自瞒者乎禅人今去南岳万峰深处谛观水流风动鸟语山光触目盈耳了无身心世界之相打成一片只这唯心二字亦须抛向十方世界外更有事在若堕唯心窠臼依然无出头分示袁公寥X佛言蠢动含灵皆有佛性传曰人可以为尧舜由是而知灵觉之性物之本也人莫不具窃观古今生人豪杰不少而圣贤不槩见者何哉盖以习染之偏随情逐逐而不返也所谓百姓日用而不知苟能自求知则圣不难矣故曰自知者明以不自知故迷日厚而心日昏苟有豪杰之士塞情而复性则圣可期而事业当垂不朽矣佛之十戒孔之四毋禅之一心皆复性之要有志之士可不勉哉袁子道生今素亮者往通问予于曹溪知为上根利器及予过匡山生远候予见其所赋骨奇性敏但习重而气高故但任习而不见性苟能奋力远情复性则不骄不背不逆寡不雄成则器广而不溢志坚而不移心冷气消则可坐进此道矣圣贤可期况事功乎老人爱之示究心之法大似𡉏上之敝履耳因字之曰公寥冀其日淡于爽口也示参禅切要禅门一宗为传佛心印本非细事始自达磨西来立单传之旨以棱伽四卷印心是则禅虽教外别传其实以教应证方见佛祖无二之道也其参究工夫亦从教出棱伽经云静坐山林上中下修能见自心妄想流注此实世尊的示做工夫之诀法也又云彼心意识自心所现自性境界虗妄之相生死有海业爱无知如是等因悉以超度此是如来的示悟心之妙旨也又云从上诸圣转相传受妄想无性此又的示X秘密心印也此黄面老子教人参究之切要处及达磨示二祖云汝但外息诸缘内心无喘心如墻壁可以入道此达磨最初示人参究之要法也传至黄梅求法嗣时六祖刚道得本来无一物便得衣钵此相传心印之的旨也及六祖南还示道明云不思善不思恶正恁么时阿那箇是明上座本来面目此是六祖第一示人参究之的诀也是知从上佛祖只是教人了悟自心识得自已而巳向未有公案话头之说及南岳青原而下诸祖随宜开示多就疑处敲击令人回头转脑便休即有不会者虽下钳锤也只任他时节因缘至黄蘗始教人看话头直到大慧禅师方才极力主张教学人参一则古人公案以为巴鼻谓之话头要人切切提撕此何以故只为学人八识田中无量劫来恶习种子念念内熏相续流注妄想不断无可柰何故将一则无义味话与你咬定先将一切内外心境妄想一齐放下因放不下故教提此话头如斩乱丝一断齐断更不相续把断意识再不放行此正是达磨外息诸缘内心无喘心如墙壁的规则也不如此下手决不见自已本来面目不是教你在公案语句上寻思当作疑情望他讨分晓也即如大慧专教看话头下毒手只是要你死偷心耳如示众云参禅惟要虗却心把生死二字贴在额头上如欠人万贯钱债相似昼三夜三茶里饭里行时住时坐时卧时与朋友相酬酢时静时閙时举个话头狗X子还有佛性也无州云无只管向个里看来看去没滋味时如撞墙壁相似到结交头如老鼠入牛角便见倒断也要汝办一片长远身心与之撕挨蓦然心华发明照十方剎一悟便彻底去也此一上是大慧老人寻常惯用的钳锤其意只是要你将话头堵截意根下妄想流注不行就在不行处看取本来面目不是教你向公案上寻思当疑情讨分晓也如云心华发明岂从他得耶如上佛祖一一指示要你参究自巳不是向他玄妙言句取觅今人参禅做工夫人人都说看话头下疑情不知向根底究只管在话头上求求来求去忽然想出一段光景就说悟了便说偈呈颂就当作奇货便以为得了正不知全堕在妄想知见网中如此参禅岂不瞎却天下后世人眼睛今之少年蒲团未稳就称悟道便逞口嘴弄精魂当作机锋迅捷想着几句没下落胡言乱语称作颂古是你自已妄想中来的几曾梦见古人在若是如今人悟道这等容易则古人操履如长庆坐破七箇蒲团赵州三十年不襍用心似这般比来那古人是最钝根人与你今人提草鞋也没用处增上慢人未得谓得可不惧哉其参禅看话头下疑情决不可少所谓小疑小悟大疑大悟不疑不悟只是要善用疑情若疑情破了则佛祖鼻孔自然一串穿却只如看念佛的公案但审实念佛的是谁不是疑佛是谁若是疑佛是谁只消听座主讲阿弥陀佛名无量光如此X便当悟了作无量光的偈子几首来如此唤作悟道则悟心者如麻似粟矣苦哉苦哉古人说话头如敲门瓦子只是敲开门要见屋里人不是在门外做活计以此足见依话头起疑其疑不在话头要在根底也只如夹山参船子问云垂丝千尺意在深潭离钩三寸子何不道山拟开口师便一桡打落水中山才上船师又云道道山拟开口师又打山大悟乃点头三下师曰竿头丝线从君弄不犯清波意自殊若是夹山在钩线上作活计船子如何舍命为得他此便是古人快便善出身路也在昔禅道盛时处处有明眼知识天下衲子参究者多到处有开发况云不是无禅只是无师今禅家寂寥久矣何幸一时发心参究者多虽有知识或量机权进随情印证学人心浅便以为得又不信如来圣教不求真正路头只管懵董做即便以冬瓜印子为的决不但自误又且误人可不惧哉且如古之宰官居士载传灯者有数人而巳今之尘劳中人麤戒不修浊乱妄想仗已聦明看了几则古德机缘箇箇都以上上根自负见僧便鬬机锋亦以自已为悟道此虽时弊良由吾徒一盲引众盲耳老人今遵佛祖真正工夫切要处大家商量高明达士自有以正之示董智光董生斯张生长富贵之室早发求出生死之心葢夙习般若胜缘内薰之力也先参云栖大师授净土法X门顷参老人于双径愿受优婆塞戒且自发露罪业深重愿求出苦之要用何修习以灭罪愆老人因示之曰学人即知罪根深重古德教人随时消旧业切莫造新殃佛为业重众生开忏悔一门最是出苦方便偈曰众罪如霜露慧日能消除若欲忏悔者端坐念实相是为正行此外皆助方便也众生自性与佛平等本来无染亦无生死去来之相但以最初不觉迷本自性故号无明因无明故起诸妄想种种颠倒造种种业妄取三界生死之苦是皆无明不了自心随妄想转如人熟睡作诸恶梦种种境界种种怖畏众苦难堪及至醒来求梦中事了不可得是故众生堕在无明梦中随妄想颠倒造种种业自取诸苦醒眼看来诸颠倒状岂可得耶即今现在无明梦中如何能得消旧业须是以智慧光照破无明的信自心本来清净不被妄想颠倒所使则诸业无因以妄想乃诸业之因也此何以故由无始来迷自本心生生世世以妄想心造种种业业习内积八识田中以无明水而灌溉之令此恶种发现业芽是为罪根一切恶业从此而生今欲旧业消除先要发起大智慧光照破无明不许妄想萌芽潜滋暗长若能于妄想起处一念斩断则旧积业根当下消除所谓不怕念起只怕觉迟觉照稍迟则被他转矣若能于日用起心动念处念念觉察念念消灭此所谓众罪如霜露慧日能消除以无明黑暗唯智慧能破是谓智慧能消X除也若昼夜不舍勤勤观察不可放行但就妄想生处穷究了无生起之相看来看去毕竟不可得久久纯熟则自心清净无物无物之心是为实相若常观此心又何妄想可容积业可寄耶如此用心是名观照三昧若自心烦恼麤重无明障处不自觉知如此则古德有教学人参究即将念佛审实公案正当着力提起一声佛号横在胸中即便审究这念佛的毕竟是谁如是随提随审并不放空将此疑团横在胸中如已命根更不放舍一切动静闲忙去来坐立唯此一事更无余事如此用心才见妄想起时就将此话头一拶则当下粉碎一切妄想自然扫踪灭迹矣以此话头如日轮当空无幽不照只恐心力懈怠不肯着实提撕故不能敌妄想耳若敌得妄想消处便是旧业消灭时也舍此一着便向心外别求则诸佛出世亦无忏悔处此在自力非他力可代也若恶习强胜力不能敌者在昔佛有明诲若修行人习气不除应当一心诵我无为心佛所说心呪此实格外方便也以各人藏识潜流习气深厚智力不到不到之地必须仗佛心印以密破之譬如难破之贼必请上方之剑此须早晚二时自取方便唯以参究工夫为第一义耳老人以此指示大似与盲人拄杖子其实行在已躬非师友可代也以居士志归法门故名之曰福觉要以觉照为行本也字之曰智光非智慧光又何以破痴暗耶但须觉照不昧智光现前便是了X业障出生死之时节也示闻汝东维摩居士住毗耶离城家居尽屏所有独寝一室以示疾说法即文殊等三十二大士穷其舌辩不能当杜口一默此从古在俗第一善作佛事者也老庞尽散家资从马祖得西来大意乃云伹愿空诸所有切勿实诸所无此又善学维摩者也汝东居士其以二老作知识乎示径山堂主幻有海禅人佛祖一心教禅一致宗门教外别传非离心外别有一法可传祇是要人离却语言文字单悟言外之旨耳今参禅人动即呵教不知教诠一心乃禅之本也但佛说一心就迷悟两路说透宗门直指一心不属迷悟要人悟透其实究竟无二如来藏中求于去来迷悟生死了不可得此岂属迷悟耶二祖云觅心了不可得六祖云本来无一物即般若无五蕴根尘识界及出世三乘之法也以无所得故得菩提与觅心了不可得岂二法耶是知教说一心所多者凡情圣解耳参禅顿破无明是绝凡情也悟亦吐却是绝圣解也斯则禅呵知解而教未常不呵也今参禅人从教回心者不能忘知绝解提话头不能忘情绝迹皆在所呵何其毁教谓不足取耶今弃教参禅者果能先解本无凡圣不属迷悟是为见地依此参究当人一念若存丝毫情见及𢆯妙知解总是未透皆生死X边事岂可便以为得耶今无明眼知识印证若不以教印心终落邪魔外道但不可把佛说的语言文字及祖师𢆯妙语句当作自已知见必要参究做到相应处如经云一切烦恼应念化成无上知觉如此便是顿悟的样子不得将烦恼习气夹襍知见当作妙悟也亦不是别有只是消尽烦恼习气露出本来面目耳故云悟了还同未悟时依然只是旧时人不改旧时行履处岂不见夹山未见船子时上堂有僧问如何是法身山云法身无相又问如何是法眼山云法眼无瑕是道吾在座不觉失笑既见船子后道吾遣僧往问如何是法身山仍曰法身无相又问如何是法眼山仍曰法眼无瑕僧回举似道吾吾云这汉此回方彻此便是伶俐座主弃教参禅的样子也海堂主久亲教乘今弃所习单求向上一路且看夹山前后两转语一般道吾为甚肯后不肯前试看不肯在甚处肯在甚处这里定当得出管取教意祖意一齐吐却他日便可把一大藏教一口吸尽字字化成光明藏也葛藤不少珍重珍重示径山西堂灵鉴智禅人承教有言一切法不生我说剎那义初生即有灭不为愚者说古德云悟无生者方见剎那然既悟无生又何有剎那之可见若见有剎那则非悟无生今何云悟无生者方见剎那是则无生剎那一耶异耶佛依不生说剎那则非异矣祖师云悟无生者方见剎X那则无生剎那又非一矣若离一异求之则无生意亦系驴橛矣沩山云今人一念顿了自心名之为悟即以所悟净除现业流识是名为修然流识者谓微细生灭即剎那心也言悟后而修则是悟而后见也且悟后方见剎那则前悟者非真无生明矣今参禅提话头虽云着力而微细生灭流注潜行如石压草黯然不见若不断生灭如何得悟无生若非无生又何以敌生死若悟而后见则世尊依剎那而说无生又为剩法矣西堂饱餐教义今弃所习单提向上一路于此试定当看但不可作义理和会亦不可向意解中求能于一念剎那中顿见无生则佛祖鼻孔一串穿却示知希先山主山主久栖讲肆从少林参诸祖机缘今尽屏所习单提向上一路弔影双径适老人来因拈香请益老人示之曰此事人人本无欠缺圆满具足所以日用不知不得受用者直为无始恶习种子积劫熏染根深巳是难拔今又新熏言教文字祖师公案种种知见更增一重障碍虽要求明自已转求转远此何以故只为昧却自已向他取觅耳以积生烦恼习气名烦恼障𢆯妙知见名所知障若二障消除本体自现今参究向上事先要将从前所学一切文字语言𢆯妙道理名为襍毒尽情吐却单提本参话头重下疑情斩断妄想烦恼根源使内不得出外不得入前后际X断中闲自孤只有一箇疑团作自已命根疑到疑不去用力不得处一觑觑定看他毕竟是个甚么看来看去拶来拶去自有倒断时也但存丝毫知见于中便隔千里万里但看初祖云心如墙壁可以入道便是归家第一条路也若心不肯死疑不切当则千生百劫终在途路耳山主但将精神收向此中管取他日得处定不是之乎者也可到万万勉之示嵩璞恩山主古德教人参禅做工夫先要内脱身心外遗世界一切放下丝毫不存单提一则公案话头如赵州狗子还有佛性也无州云无或万法归一一归何处或审实念佛的是谁随举一则横在胸中如金刚王宝剑将一切思虑妄想一齐斩断如斩乱丝内不容出外不容入把断要津筑塞咽喉不容吐气如此着力一眼觑着这提话头的毕竟是个甚么如此下疑疑来疑去疑到心如墙壁一般再不容起第二念才有妄想潜流一觑觑见便又极力提起话头再下疑情又审又疑将此疑团扼塞之心念不起妄想不行时正是得力处如此靠定一切行住坐卧动静闲忙中咬定牙关决不放舍乃至睡梦中亦不放舍唯有一念话头是当人命根如有气死人相似如此下毒手撕挨方是个参禅用工之人用力极处不计日月忽然冷灰豆爆便是大欢喜的时节若悠悠任意一暴十寒恐终无得力时也山主有志向上事当以此自勉X示乘密显禅人学人日用观四大如影观目前如梦事观心如急流观动作如机关木人观声音如谷响观境界如空华作是观时无我我所无动我者无作为者去来坐立无起无止应念无生是名入无诤三昧示昙衍宗禅人宗禅人少游讲肆习性相义久之以不见自性起疑参究有日未有所入遇老人至双径拈香请益因示之曰古人云不贵子行履只贵子见地所言行履者趣进工夫也见地者了达自心为行本也行本不明则趣操失旨故参学之士以见地为先所言见地者乃的信自心本来清净了无一物不独凡情圣亦不立但因无始无明自蔽妙明故起种种颠倒妄想分别造种种业譬如醒人无事而忽于睡中作种种梦梦中苦乐等事宛然现前及至觉来求之了不可得是谓无中生有岂实法耶但痴人颠倒执为实有此乃见不彻也及佛出世说种种法乃破梦之具耳亦无本也而学佛法者又执为已实有之法此乃梦中增梦耳今参禅之法无别妙诀直是打破梦想颠倒若了知本无的信自心清净无物则达妄想非有了妄不有则知佛法破妄想者亦本非有佛法是药妄想是病若药病不立则本体安然如此则知药病皆病今参究所提古人无字公案乃攻药病之药也是谓以毒去毒若知本无物则参之一字又下一毒也X岂可将此作𢆯妙会耶若不信自心纵参亦是误服毒药禅人能信之乎当于一法不立处参示顾山子予居双径之寂照居士顾山子来参扣其业曰事形家次至化城因指点山水谈造化之精妙超乎形气葢得其精而遗其麤者因诘之谓尝见悟一篇是篇乃予门生周子所述予尝序之曰一乃万物之本造化之蕴也故曰天得一以清地得一以宁圣人得一以为天下正正则不滑于邪而固其本也然人与物理与气心与形均一也一得而众理归之语云识得一万事毕故吾徒参𢆯之士必曰万物归一一归何处斯则归一可知一之所归则不可知也今夫人者万务交固万虑攻心纷纷扰扰竟莫之宁乃不识一之过也居士既能观天地造化之归一而不识身心性命之归一是知二五而不知为十也苟知性命之归一则万化备在于我矣可不务哉示谭梁生谭生根器最利葢从夙习般若中来然般若乃众生佛性各各具足而根有利钝之不同者良由五慾习气有厚薄之不等耳其利根者因久习般若净除染污习气及至今生聪慧明利而人不知返将利根聪明作染污恶习之资是名颠倒也以般若内熏故时时有出尘志且曰我至某时待世事了毕即去学道此等见识举世皆然以有将来之念故目前种种应X缘境界由抱未来高尚之志视为不足为亦不屑为以此虗想返增贡高我慢之心谓他人无此心皆庸品耳而自已将目前放过世出世闲二者俱失虗送光阴及至将来未必可如初志也且又心不检细行情存卤莾以我见作高明此尤误之甚也如此唤作有志气返不若三家村里田舍翁他无别想岁岁生涯不缺可不愧哉圣人教人不躐等故曰素位而行老子曰跨者不行惟今既有此向道之志就从今日切切仔细就规矩上做将去将一片真实心学道不染污的现前行将去若目前时时刻刻不放过则将来不脱空若目前以虗想空头且待将来是涉河求井而止渴也岂不愚哉谭生请直看目前不虗放过一着便见平生下落示曹士居凡民日用不离见闻觉知而圣人亦然其用既同而有圣凡之别者在知与不知之闲耳故曰百姓日用而不知学人复圣工夫只在日用不知处求其固有之知若见本有之知则一切声色货利了然不被所感如是遇境逢缘如镜现像无一物可动于中矣此入道之要门也示冯延龄学人向道第一要怕生死次要知生死根生死根者即日用现前种种憎爱取舍我慢贪瞋痴业是既此是生死苦根发心要断更无他术只是起时就照见X定不容他起当不起处则当处消灭消灭时更不相续如此用心念念不放过心心不昧其知自灵知若灵则触境境不牵心观心心不附境心境不到则生死无容寄矣如此用心不必别求玄妙示寒灰奇小师住山奇先礼达大师求出世法师许可令参老人为之薙染依老人数载以刻大藏因缘复归本师执劳此大役非一日矣今以老病觅大休歇场意卜之无当也老人来双径见奇气虽弱而心力更强以向十余年来得单提向上一路少有把鼻但欠㘞地一声耳谈及归休地老人示之曰尽大地是寂灭场唯在学人肯放下处便是休歇地耳又何从他觅哉古德云不离真有立处立处即真良由自心生灭一向循情种种取舍故头头障碍三祖大师云至道无难唯嫌拣择又云良由取舍所以不如若不如则穷尽十方无可休之地矣老人观双径乃八十八祖说法地大慧禅师亦归宿于此即汝本师和尚脚跟遍海内立足无卓锥毕竟以刻大藏因缘故得埋骨与大慧同坑况汝随本师愿轮刻经于寂照开山皆汝用命之地即汝放舍身命处也老人知汝不能放舍者乃我见未忘非嬾病也以净法界中佛祖众生大家有分独我见者不能入若见有我则视佛祖皆是人相人与我相对如此则终无可避之人亦无可休之地矣汝自不休则无地可休汝若肯休则当下便休一切放X下方为大休休则佛与众生皆即避影亦无地可容渠矣汝求向上一路虽云奇特不若放下平贴耳古人云家邦平贴到人稀若到平贴地则佛亦不做更何向上可求耶示石镜一禅人古人为生死大事不明走向山中吊影单栖专为究明已躬下事故云大事未明如丧考妣不是养嬾图安闲任意度时也必欲究此大事只可运粪出不可运粪入直须将妄想恶习文字知见一齐吐却放得胸中干干净净了无一法当情只是一个话头作自已命根古人三十年不襍用心正是此耳若今住山任意悠悠随情放旷妄想起来又要逗凑几句诗作两首偈当悟的道理消遣日子如此只是一个养嬾的痴汉如何唤作住山道人不唯唐丧光阴抑且虗消信施挨到腊月三十日将什么见阎老子不是将一首诗一首偈便可抵得他过也禅人当思为甚住山毕竟要讨个下落方不负百劫千生一遇之胜缘古德云三途地狱受苦者未是苦也向袈裟下失却人身诚为苦也可不念哉憨山老人梦游集卷第六X憨山老人梦游集X卍XXX憨山老人梦游集卷第七侍者福善日录门人通炯编辑岭南弟子刘起相重较法语示太素元禅人凡学人先习教乘回心向上一路虽是有志无柰藏识中有新熏文字襍毒习气旧熏贪瞋痴爱烦恼习气内外交攻最难打叠要放放不下要断断不得要止止不住因此要提话头如水上葫芦遏捺不下只管与之打交滚最是难下手及下手不得便打退鼓了也如此乃是没志气无力量人说甚参禅如今初心只管将心内外一切道理知见及妄想思虑一齐放下放了又放放到无可放处方才提起一则公案话头如赵州无字横在胸中因甚道无重下疑情若疑情得力则妄想不起若才见起时切不可与之作对将心要断他亦不得将心止他亦不可相续他但只觑见便撇过一撇便消急急提起话头深深看觑则彼妄想自然扫踪绝迹矣此是初心下手做工夫的诀若话头纯熟妄想自稀不作障碍久久疑情得力妄想暂歇时便得一念欢喜也得些欢喜处不可当奇特伹从此好用功耳禅人弃教从禅初心最难故以此示之切不可视作小事示恒河智禅人持法华经X禅人出家浮渡久执侍澹公得任持法门居化城有年化城乃刻大藏地为海内法窟禅人力任常住纲维百务老人适来双径禅人作礼请益愿持法华经老人因示之曰佛为一大事因缘故出现于世所谓开示一切众生佛之知见令其悟入所言佛知见者乃众生本有之佛性也今被无明封蔀而为妄想知见故日用见闻知觉随情造业以取生死之苦不自觉知我释迦大师特特出世一番单为开示此事使之悟其本有不假外求若悟此本有则日用六根门头应缘作用者皆佛智现前名佛知见非众生妄想知见也若悟此知见则头头法法皆真实用心凡一切动用诸行皆真实妙行都为成佛真因矣故经云乃至举一手或复小低头乃至一香一华以此供养佛皆巳成佛道微因小善皆成佛真因况身任众务舍命为法岂非成佛之真种乎吾佛教人持法华经者入如来室着如来衣坐如来座如来室者大慈悲心是如来衣者柔和忍辱心是如来座者一切法空是禅人能奉如来三者之教乃名真持经人若不能入此三法门则单持安乐行品念念思惟心心愿入昼夜不忘如此则六万余言字字光明现于六根门头矣若不入此法门纵能持百千万部但是与义作讐家岂真持经者耶若不信老人更当请问文殊弥勒示王鹿年X王生鹿年生长淮西来礼径山谒老人乞语老人见其负义气而有慈心因谓之曰子闻之古有大力之人乎敌人者愚敌已者智愚者常弱智者常胜之道也圣人教人以不用为用故曰柔胜刚弱胜强易曰刚而能柔吉之道也项羽拔山举鼎力雄千古及败别虞姬嘘唏泣数行下是能敌人而不能敌已者也圣示人直颜子曰克已复礼为仁古今学者皆知克已之语而不能作胜已之业岂智也哉王生有力于此当不堕凡夫数可耳示在颙侍者颙侍者生于西蜀少沈贱役幸般若之因不昧少小即知参妙峰大师发出世心亦夙种内熏而使之然适遇澹居和尚入蜀时颙执侍直指徐公素喜其信心遂命礼澹和尚求出苦法薙发为沙弥老人来双径颙充侍者日夜精勤无怠老人初怜其蠢蠢时时激发颙时闻老人开示衲子亦眉闲津津动色是知众生佛性种子待时而发也因请益老人乃开示以念佛审谁字公案教其参究颙亦能领荷第恐无决定为生死心不能𢬵命到底又恐宿习恶知恶见中道遮障流入邪网除此二病则单一念昼夜六时紧抱疑团即二三十年不悟不休纵今生不悟将作胜因来世出头便知此事虽经多劫终不失正因种子若立志不坚用心不切别起邪思不伹辜负此生即千生万劫亦无出头分也X示在介侍者紫栢老人全身荷负大法欲建法门中兴之业故刻力册大藏经此一段大事因缘非小小也末后全付担于澹公一肩荷之经既刻而贮不得其宜则复化城之功又非小小化城复非一手一足之力侍者在介事事贾勇先登不避艰险其功居多此又众中之尤难也尝谓世人未有无所为而乐用者即古豪杰皆然况其他乎汉高帝天下既定功臣未封忽见沙中偶语问子房子房曰此从兵戈中冐矢石经万死一生者皆欲得尺寸之封今未见封故偶语耳于是即封之此古昔用人之格也今观介侍者初心无他图图出家耳今奔走七年化城定矣大法巳得所矣其居功者宁无偶语乎老人谓今当可以如来之赏而赏之也介侍者即以老人得如来之大赏若不能奉如来法持如来戒行如来事万一破戒坏法如来亦有三尺在也慎之哉示在净沙弥佛说二十难中云得人身难生中国难得遇佛法难亲近善知识难生正信难此五乃难之难者沙净弥巳具其四所欠者唯生正信耳今幸出家得遇大善知识为依归又浑身跳在佛法大海此何修而得何缘而至若不奋发勇勐生大正信将此一片幻妄身心洗得干干净净𢬵一条性命志出生死广修万行结成佛无上之大缘岂不当面错过失多生善根种X子耶古德云三途地狱受苦者未是苦向袈裟下失却人身为诚苦耳佛言心如絃直可以入道所言絃直者谓无委曲相也如何是委曲相谓机械巧心偷心乖心覆过心无惭愧心嬾惰偷安心见人过失心贡高我慢心自是非他心不生孝顺心慈愍心总之一切不善心皆是自心之委曲相也今要发心只须将前一切心尽行扫除时时捡点念念照管不许放行恐不能顿断将古人一则公案横在胸中习气发时便提此话头与之撕捱久久纯熟则心自条直而道念日增行门日进心地日明如此一生始谓不虗度也不然待生死到将何抵对沙弥当自思之切不可作等闲轻意放过示性田徒海耕行者历观古之豪杰涉艰难困苦操长远不退之志者槩不多见其人若晋五臣从重耳亡在外十九年无怠心者葢亦日夜望咫尺之封垂不朽于竹帛耳此乃名利牵心故忘身从事古今世人之常情也若田道人者从达大师二十余年寝食俱废一息未尝少怠小有过差痛责重杖居常两腿如墨竟不起一怨心出一怨言以至触犯大难以死从事在寂寞苦空门中竟何所图乃能精进坚强不拔如此哉由是观之较古忠臣义士所绝少者今于道人见之矣及死得从葬大师于双径予谓此一坏土不但俗人即僧徒亦不易得是于法国土中巳得茅土之封也非亡身X血战何以有此临终以此卷付其徒朱道人今澹公为名曰海耕亦法门功臣世业之券也岂小缘哉示朱素臣士人学道多以读书为妨碍老人曰读书何碍道但不读书时多被无端妄想扰乱若就闲时能摄心一处把断妄想不行心心在道念念不忘如此则学道时多读书时少也老人尝示学人当要念头起处即看破事未至时莫妄生果能如此用心则妄想自断外事自然无扰道力自强工夫必易就耳示沈止止道不欲襍襍则多多则扰扰则忧忧则不入古云学道志当归一吾所谓一者一其志耳今既知参究功夫即将所参公案横在胸中不论闲忙动静迎宾待客日用云为一切处提撕不得放过放过则被境扰扰则生厌厌则但有求闲之心无念道之心矣心志归一则百事可做凡用心处只在念头起处着力起即看破看破即当下潜消更不相续被他掉弄是参究诀法故曰图难于易为大于细此正易处细处下手便觉省力若舍此更待闲时静时方做工夫如此则尽此生无入道之时也沈生但就一念上做不必向外驰求即礼佛持呪也只在一念信力上做总之种种方便皆是摄心之法耳示澹居铠公古之忠义之士非有大力不足以任大事力有心力X有气力语云志至焉气次焉又曰持其志无暴其气以形太劳则枯精太劳则竭神太劳则歇庄周言以有涯随无涯殆巳巳而为知者殆而巳矣此言过用而不知所养也故老氏曰治人事天莫若啬啬者有而不尽用也养形谓治人养性谓事天吾佛所谓六根奔于六尘之境久而遂劳谓是故也是知古人任大事者未有不以有余而从事于物也如汉高帝以力取天下百战百不胜及一胜即成大事岂非善守有余以治不足者哉先大师以法门大事付公一肩荷之不遗余力当百折之冲秋毫皆穷神极力以应之以其志有余而不暇顾其形之易瘁也今也有形易化时往难复当及时休养以全其天和所谓本立而道生也以公生平所学以明心为格若心广而形眇则力全而任有余未尽之业犹千里之行以蹔息而至公必有以自处也何如示念佛切要念佛求生净土一门元是要了生死大事故云念佛了生死今人发心因要了生死方才肯念佛只说佛可以了生死若不知生死根株毕竟向何处念若念佛的心断不得生死根株如何了得生死如何是生死根株古人云业不重不生娑婆爱不断不生净土是知爱根乃生死之根株以一切众生受生死之苦皆爱慾之过也推此爱根不是今生有的也不是一二三四生有的乃自从无始最初有生死以来生生X世世舍身受身皆是爱欲流转直至今日翻思从前何曾有一念暂离此爱根耶如此爱根种子积劫深厚故生死无穷今日方才发心念佛只望空求生西方连爱是生死之根的名字也不知何曾有一念断着既不知生死之根则念佛一边念生死根只听长如此念佛与生死两不相关这等任你如何念念到临命终时只见生死爱根现前那时方知佛全不得力却怨念佛无灵验悔之迟矣故劝今念佛的人先要知爱是生死根本而今念佛念念要断这爱根即日用现前在家念佛眼中见得儿女子孙家缘财产无一件不是爱的则无一事无一念不是生死活计如全身在火坑中一般不知正念佛时心中爱根未曾一念放得下直如正念佛时只说念不切不知爱是主宰念佛是皮面如此佛只听念爱只听长且如儿女之情现前时回光看看这一声佛果能敌得这爱么果然断得这爱么若断不得这爱毕竟如何了得生死以爱缘多生习熟念佛才发心甚生疎又不切实因此不得力若目前爱境主张不得则临命终时毕竟主张不得故劝念佛人第一要知为生死心切要断生死心切要在生死根株上念念斩断则念念是了生死之时也何必待到腊月三十日方才了得晚之晚矣所谓目前都是生死事目前了得生死空如此念念真切刀刀见血这般用心若不出生死则诸佛堕妄语矣故在家出家但知生死心便是出X生死的时节也岂更有别妙法哉示云栖侍者大师未入灭时前十九年起居食息侍者日夜周旋凡一切密行无不覩一切微言无不闻一切应机无不达一切心事无不知是则大师之全身色相音声无不昭昭于心目之闲即亲近数千万众皆不如侍者之真知实见者也即今大众人人见大师灭度只侍者独不作灭度想耳未法修行净土都要说想弥陀妙相以未得亲见面目即想亦不真要闻弥陀说法则思亦不真我观大师则弥陀之化身侍者执侍巳久岂可忘却大师又向他家求佛法开示我谓侍者更不必作别想只想大师如生前一一规模法范音声语言作事威仪修行观念利生慈悲细细从头至足终日竟夜一一通想一过如此则念念想时就是弥陀出现时也才有一念忘却便是负恩德入生死之时老人无法可说但以大师全身安向汝心中不可吐却便是我老汉隐身三昧也汝谛思之示等愚侍者自心念佛念佛念心心佛无二念念不住能念不立所念性空性空寂灭能所两忘是名即心成自性佛一念遗失便堕魔业示玄津壑公公受业净慈乃永明禅师唱道地初薙发礼永明塔于荒榛凡事一遵遗范手自行录为师承卜迁师塔X于宗镜堂后誓不募化唯行法华忏仪坚持其愿而集者如云塔工既成修宗镜堂筑三潭放生池皆永明本愿也余弔云栖大师将往净慈公料理宗镜堂为驻钖所予入门礼永明大师塔观其精妙细密经画如法纤悉毫末咸中规矩予留旬日绕千百众人人充足法喜内外不遗诸凡井井颐指适可如不经意予以是见公才堪经世慈足利生不独有深心实具无方妙行非乘宿愿未易能也予既行公送别请益予因示之曰为佛弟子人有真伪行有理事才有体用心有广狭均名僧也而就中不同如霄壤故菩萨利生之门有其多种佛呵声闻为名字罗汉斥非真也佛所最重者唯末世中护慧命者为极难其人以处刚强浊世自救不暇安能为法门乎周身不给安肯爱护众生乎诸大乘教中皆称能护法者为真佛弟子以能克荷其家业耳佛忧灭度之后求持经者为难然经即佛之法身慧命非纸墨文字也且法身流转五道而为众生是知能护众生即护佛慧命故般若教菩萨法以度众生为第一以不住众生相为妙行所谓灭度无量无数众生实无一众生可度是了众生相空也然我即众生之众生也众生既空我亦何有我人皆空中闲事业谁作谁受物我两忘中闲自寂三轮若空则实相如如平等一照菩提涅槃皆如幻梦又何有佛法之可说禅道之可修万行之可作哉所以法华会上赞持经者曰举手低头皆X巳成佛是乃以巳成之佛心作现前之众行故一一行皆是佛行行之妙者无踰于此如此是名真佛弟子矣佛言慈悲所缘缘苦众生若无众生则无菩提所以菩萨如大地心荷负众生故如桥梁心济渡众生故毗卢以普贤为身普贤以众生为身若以众生为心是为荷担如来矣公试观予言以印证其心若见自心果于法合则法外无法如空外无空若有草芥尘毛而不举体全归法性者则是心外有法法外有心人我枞然是非未泯舍此法门更于何处求向上一路乎佛元无法与人祖师亦愿自度若存一法之见即是自心未度自不能度求甚佛祖作担粪奴郎耶公自此以往更须高着眼睛自点捡看莫道老僧饶舌示了无深禅人佛言比丘心如絃直可以入道净名云直心是道场圣人亦云人之生也直是知佛心无别妙处只是众生中直心人耳直则无委曲相所言直者乃一尘不立方谓之直譬如弓絃之直能容何物哉才有一念不直便是过错能念念直则念念不容一物物不立处则本体自现故六祖大师云常自见已过即此一语便是成祖作祖之要诀所言过者非作事之差乃自心之妄耳以此心本无一物平平贴贴才有一念则为过矣一念为过况种种恶习念念发现不自觉知岂能免过学人用心不在一念上着力则终身参X学不能得真实受用以用浮想缘影为功故错到底耳禅人初参老人于径山老人即字之曰了无欲要着力于本来无一物耳送别舟中贻此勉之示雪岭峻禅人学道人第一要骨气刚次要识量大次要生死心切骨气识量乃夙习种性苟为生死心现前立志三事具足是为向道至若用心参究古人教人最初下手便要离心意识参出凡圣路学此语学者皆知及至用心才举一念便落意识窠臼如何离得以多生习气一向在身心世界里做活计堕在五蕴区宇被他笼罩超脱不得至做工夫现出种种怪事皆此过也是须要识量广大见处超卓先将身心世界撇过举起本参话头如虗空中橛子相似久久忽然虗空迸碎便是大人眼界定不是寻常默照邪禅可比也此段力量须是一块刚骨方才立得脚跟稳当若是輭暖柔懦粥饭气习者何敢傍其万一至于看话头最怕落在玄妙知见窠臼是为黑山鬼窟才有丝毫玄妙知见挂在胸中或将古人言句蕴之不舍便堕外道邪见以此中纤尘着不得着不得处便是得力时也只须彻底打破漆桶方是真实又不可将心待悟作栏头板也禅人只么用力去他日自信老僧不欺示刘道人汝为生死出家独坐孤峰顶上十年于此何等真切闻被魔害数十次其心不动众皆劝往他处避之毕X竟不去何等忍力此必于本分事上大有得力处既能一念如此当视四大如空花水月视死生如梦幻若果得解脱便坐脱立亡去如其不能就当一念不动任他刀割香涂节节肢解毕竟不动一念方是正见正行今闻欲绝粒而死此是魔所摄持即当看破此念决不可如此认着不唯可惜自已为生死苦心抑恐令他入邪见网也示非石玉禅人末法学人多尚浮习不诣真实故于佛法教道但执名言不达究竟之旨增益知见生大我慢是又以佛法结生死根良由最初发心不从生死上着脚亦不知生死为何物将谓与已无干瞢然夜行故不得正修行路且佛教人言言句句乃出生死法岂意今人反堕耶此非佛咎咎在学人无正信正见向未亲近真善知识指点说破耳学人方玉昔参老人于岭外真实朴素老人东游吴越刻棱严法华新疏命玉校讐参详斟酌得老人言外之旨老人今归匡庐休老异日玉能相伴于空闲寂寞之中参究向上事当不被宿习文字作所知障也老人行矣七贤峰头有牛粪火煨芋以待子其念之示吴江沈居士一切众生皆以我执而为生死根本以有我则有物物与我对则形敌生以我招敌则众忤皆归忤则为其所惑矣故眼为色惑耳为声惑鼻为香惑舌为味X惑身为触惑意为法惑惑则扰扰则乱乱则失其正既失其正则被所伤者多矣世之人皆为其惑而不自知为其所伤而不知痛愚之甚矣且将以为资我也而又爱而执之取之又愚之愚者也惟有智者知其不我益也故远而避之苟避之不若忘我诚能忘我则于众敌犹夫众箭攒空则无可寄矣有志道者试从此始示王子颙世人一向在幻妄身心境界上作活计从生至死未曾一念返觉自心本来面目由其不觉故不知其病根所在以水火相违四大交攻是为身病妄想攀缘爱憎取舍是为心病然身病药石可治而心病则无药可治佛为世医王及调治众生心病种种方便究竟单以觉破妄想无性为回生妙药学人要求安乐法门先须识破身非我有伹看父母未生前何曾有此血肉之躯及四大分离即今此身更向何处安立如此时时观察久则忽然一念觉破即不为此身所苦是为治身病之妙药一切病元皆从妄想心生只须日用念念观察凡一切善恶念头起处即是病根发现直须当念着力就在起处观察看他毕竟从何处起毕竟是谁起灭及至妄想灭时定要追察毕竟灭向何处去如此追究到起无起处灭无灭处是谓起灭无从则心体安然得大自在如此把断要关则前后不续中闲一念自孤即此一念独立处久久纯X熟则妄想病根自拔一切心垢亦无地可寄矣是为治心病之妙药也子颙切志向上事但差在言语文字中求不知向自已心地上求以自心妄想巳是病根又将他人言语把作实法是谓重增一重障碍耳从今但直觉破自心妄想不被率转但看妄想起处决不可相续佛言狂心若歇歇即菩提胜净明心本无外得如此用心不退即此现前自心便是大安乐解脱法门老人因请益詺其名曰福觉以其觉乃第一无量之福也其勉之哉示旅泊居士沈豫昌居士生十善之家居富贵之室以菩萨人为父母以善知识为眷属以同行同愿为奴仆以慈力示现为儿女而身处其中如青莲出水挺挺淤泥既发信心修诸福德事事如意遶宅湖池约数里许所养之鱼称湖沙数初请藏经过芦洲满荡之鱼夜乘红光而尽生天其所遇福缘胜广如是但以行道不力为愧请益老人老人因示之曰是诚可愧者矣何也以外施为易内施不足是舍心不若舍物之易耳虽然亦丈夫所难也由历劫生死情根深固难拔非发大勇勐决烈之志求其如法修行实非易易若老人正眼视之固不难耳居士谛信诚能以物观身则身易轻以身观心则心易忘以心观情则情易折以情观性则性易明以性观念则念不生念不生则道在我而不在物矣如是则与池鱼之望法影而顿脱生死何X以异哉居士能信不疑则居家而入非家即世而能离世一切资财眷属皆入如幻三昧又何道之难行情根之难拔乎居士欲入毗耶不二法门当从此入示颜福坚佛说世闲无一法可坚固者谓无常苦空无我等法如梦幻泡影速起速灭无常生死败坏之法皆如是也唯有佛性种子虽在生死之中历劫不坏是真坚固世人错认无常为常是以不坚为坚名颠倒见然颠倒之根乃罪恶之性也何福之有今一念返醒于无常生死法中发心愿求佛性种子则能舍不坚之财易坚固之法财舍不坚之身命求坚固之慧命此乃出世之福福之大者是故就汝归依之信心詺其名曰福坚只欲发其坚固之心所谓自求多福耳岂虗名足尚哉示顾汝平汝平侍紫栢老人最久昔予被难系圜中以书覆紫栢汝平侍侧即以书付之嘱曰执此他日必有见面之时以此为左券越二十二年丙辰长至月予自南岳来双径赴紫栢入塔之期汝平迎予松陵至陋巷颜生生宅因礼请益出此卷见紫栢手泽及予昔日书嗟乎法性海中圣凡出没如大海之沤起灭无从去来无所即死生梦幻于湛寂中了不可得且予昔之死也不死故今之生也非生不死不生湛然一际是知紫栢今之死也岂真死哉手泽宛然法身常住X昔紫栢视今日如眉睫子今见紫栢当日之寸心耿耿孤光昭揭如日月既生不以形骸隔又安可以幽明闲哉佛言观彼久远犹若今日不但予与紫栢如巨海之沤即一切凡圣若空中电影耳汝平久入紫栢之室于此一际平等法门必若入大海浴使百川之水浸透遍身毛孔耳紫栢老人或未拈及此故予特为点破令其自信此法得大受用其或未然试向父母未生前着眼看觑久久当知见予与未见时无前后际也示颜仲先持准提呪在家居士五欲浓厚烦恼根深日逐现行交错于前如沸汤滚滚安得一念清凉纵发心修行难下手做工夫有聪明看教不过学些知见资谈柄绝无实用念佛又把作寻常看不肯下死心纵肯亦不得力以但在浮想上念其实藏识中习气潜流全不看见故念佛从来不见一念下落若念佛得力岂可别求𢆯妙耶今有一等好高慕异闻参禅顿悟就以上根自负不要修行恐落渐次在古德机缘上记几则合头语称口乱谈只图快便为机锋此等最可怜愍者看来若是真实发心怕生死的不若持呪入门以先用一片肯切心故易得耳颜生福持问在家修行之要故示之以此观者切莫作没道理会以道理悞人太多故此法门尤胜参栢树子干屎橛也示嘉禾棱严堂主X经云佛种从缘起所谓欲识佛性义当观时节因缘是知法界以缘起为宗谛观世出世闲未有一法不从因缘而起者棱严古剎创自唐朝长水疏棱严于此其来久矣以当王城阛阓之中向为力者所侵五台陆翁于此土受灵山付属生以护法为心达观禅师乘时而出与翁有大因缘一见心相印契即议欲复之而荷担者难得其人密藏开公弃青衿出家依达师为入室弟子闻有复棱严议全身荷之禅堂告成议刻方册大藏以广法运复蒙圣慈颁赐大藏而大殿未有成也不幸开公隐去未克卒业五台翁复下世郡守蔡槐亭先生至则一旦兴起得包心絃居士为领袖一时人心翕聚如响不期年绀殿巍峩金像晃耀何其伟哉揆之重兴之议几二十年时节因缘故有不思议者存焉予来双径为作达师茶毗佛事回过棱严观其规模宏敝真尘中净土其禅堂精洁诚幻海梵宫及见主者林公其人端庄循雅忍辱慈和可谓丛林之领袖也尝窃悲夫五浊恶世佛事付嘱菩萨尚不敢涉此利生而况博地凡夫乎以林子之端雅故见者无不敬以林子之慈忍故归者无不悦以人皆敬皆悦之心成未圆未就之事如顺风扬帆而行安流其到彼岸也何难哉予谓狮絃将绝响矣而幸有子继之亦因缘所属耳唯在子坚忍不拔之愿力以守难成不易之道场将为无穷不朽之佛事大法流通即子之心光所遍也又何以不坚血X肉之躯而为三宝所惜乎示东禅浪崖耀禅人金沙东禅寺太史念西王公之所建也以浪崖耀公主之适闻老人有双径之行特专嗣南容公来请经营安居将为老人林歇地九月既望老人适至见其精诚严整大众清肃专以背诵法华为业期方七年而成诵者三十余人此希有之事也居无几何即往径山缘毕将归匡庐长揖人世公恳留老人意未能巳临别贻此示之曰法界性中安有去来之相耶智眼未开情尘斯隔离合之见阕心聚散之缘系念非夫达三际不迁十方靡闲者未易臻无二之境也且法华以实相为宗过去之多宝现存即今之释迦不灭常住一心永劫不昧大通王子之因直至于今灯明授记之缘法尔现证由是观之安有纤毫迁讹之相耶试观白毫一光洞照无碍一切圣凡始终因果居然目前老人之去来犹长江之皎月东西各行而本月湛然苟一念纯真则心光交彻其无以世谛恒情作生死常见也愿公以法华三昧究竟未来则与老人眉毛厮结同归实际长劫相依久远不离又何区区于幻化空身水月镜像妄生彼此之念耶老人行矣公其勉之示王圣沖元深二生佛性之在人如水在高原有穿凿者无不得之良以吾人烦恼根深爱憎情固不啻高原之土也苟能力X凿深求施工不巳务在拔烦恼之根裂爱憎之网则法性渊泉源源不竭溉灵根而沃智慧之芽不唯道果可期且将濬潜流而润焦枯普益人天同归法海涓滴而与渤澥同彼此岂外求之耶圣沖元深昆季久入紫栢之室哲人往矣恐性水清流不无雍阏老人适来而为疏之今则开发源头从此永无枯竭其无以烦恼干土投而浊之也示孙诜白无明生死根株只在现前一念如人周行十方尽生平力而不巳者将谓巳涉千万途程殊不知未离脚跟一步也是知历劫妄想迁流生死轮转实未离当人一念耳若能日用现前见闻觉知念念生处着力觑破生处不生则历劫生死情根当下顿断其实不假他力也佛说狂心不歇歇即菩提岂虗语哉老人指示父母未生前一句着力参看他日当有自信之时也示姜养晦姜生少年英发骨气不凡非灵根夙植般若种子深厚未易得此美质也幼稚曾见紫栢大师即命之曰信光意谓性具般若之光也适参老人请益因字之曰养晦吾人日用见闻知觉皆智光焕发第被无明蒙蔽变为情识故暗而不彰苟能自信本有真光不昧于现前境界爱恶关头昏闇之中灵光独耀不被情根之所蒙蔽是于晦而能养则光体愈明而真元X可复矣用其光无遗身殃姜生体此则广大光明当发现于动作云为之闲功名建立皆不朽之盛业岂可自昧而不信耶但在我慢幢摧则光明自露耳示众近来诸方少年有志参禅者多及乎相见都是颠倒汉以固守妄想为誓愿以养嬾惰为苦功以长我慢为孤高以弄唇舌为机锋以执愚痴为向上以背佛祖为自是以恃黠慧为妙悟故每到丛林身业不能入众口意不能和众纵情任意三业不修以礼诵为下劣以行门为贱役以佛法为冤家以套语为已见纵有能看话头做工夫者先要将心觅悟故蒲团未稳瞌睡未醒梦也未梦见在即自负贡高走见善知识说𢆯说妙呈悟呈解便将几句没下落胡说求印正若是有缘遇明眼善知识即为打破窠臼可谓大幸若是不幸撞见拍盲禅将冬瓜印子一印便断送入外道邪坑堕落百千万劫无有出头之时岂非可怜愍者哉此等愚痴之辈自失正因又遭邪毒纵见临济德山亦不能解其迷执岂不为大可怜愍者哉禅门之弊一至于此谛观从上古人决不是这等但看百丈侍马祖每在田中作活如插锹子野鸭子公案便是真实勘验工夫处以此故有一日不作一日不食之诫杨岐之事慈明二十余年行门亲操执事百千辛苦未尝惮劳故得光明硕大照耀今古若嬾融之负米黄梅之碓房历观古人无一不从辛苦中X来何其今之少年才入丛林便以参禅为向上只图端坐现成受用袖手不展一草不拈如此薄福绝无惭愧之心纵有妙悟只成孤调绝无人天供养况无真实修行虗消信施甘堕沈沦者乎若是真实为生死汉子当观本师释迦文佛于三千大千世界无有如芥子许不是为求菩提舍头目髓脑处如此当发勇勐𢬵舍一条穷性命将这一具臭骨头布施十方供养大众一切行门苦心操持难行能行难忍能忍若于日用六根门头头头透过便得法法解脱古人云从缘入者相应疾如此用心三十年不改纵不悟道再出头来定是顶天立地汉子也老人以此示之遍告同参憨山老人梦游集卷第七憨山老人梦游集X卍XXX憨山老人梦游集卷第八侍者福善日录门人通炯编辑岭南弟子刘起相重较法语示归宗智监寺归宗为古尊宿说法地达观师倡缘兴复既而湛公竭身尽力竟还故物今廿余年湛公化去弟子修慈X荷之予丙辰夏来礼金轮舍利塔覩其寺规模甲匡山之胜因思辅弼者诚难其人众中见禅人在智眉宇秀拔卓有骨气因属主者命为监寺禅人善密行凡众人尽日所务有不及者视其当务必通夕不寐一一亲为料理明发则事无不办者予嘻嘘而叹曰有是哉予尝见丛林年少率无惭愧一味养嬾三业不摄礼诵不修甚至白昼安眠安肯终夜不寐身任其劳以备大众之务乎昔佛弟子千二百人独称罗睺为密行第一故为佛长子此土前辈诸祖唯百丈一日不作一日不食遂为丛林千古典刑永明每日行一百八事行故阎罗殿上图像供养佛说三千大千世界无有如芥子许不是菩萨舍身命为众生处故感为天中天是知从上佛祖无有不从行门建立世闲福田功德也禅人能以此心放舍身命荷负丛林即是建立三宝三宝常住即是续佛慧命慧命不断即是报佛深恩知恩报恩即是慈父之孝子矣既秉如是行愿二六时中念念谛思我自无始生死以来舍此身骨如须弥山所饮母乳如四海水如此舍身受身皆造生死苦业何曾一日以此身命修出世行乎若果有之则吾今生定不如此在凡夫地矣今幸有此身发难得之志一生尽命不舍本行则是一生超过百劫千生矣如此乃谓不虗生耳禅人从此更发精进居一切时但将赵州狗子佛性话头蕴在胸中随就作处心心参究毕竟因甚道无一旦搕着X抹着一念疑团迸裂从前生死顿然了却是可谓福慧二严一生取办古人云移花兼蝶至买石得云饶前三十六代祖师一齐在禅人眉毛上转大法轮也示自宗念禅人佛教弟子修出世法唯自利利他二种妙行利他谓之修福自利谓之修慧菩萨发心勤求无上菩提菩萨虽知法性空寂而不舍有为诸行知法性空是谓自利不舍诸行是谓利他从上佛祖未有不由二行得出生死者是以释迦世尊历劫勤修难行苦行我等旷大劫来于生死海头出头没舍身受身不可思议皆是虗生浪死何有一毛真实行门若有寔行则定不似今生者头面也回光返照勐自思惟岂不痛哉禅人今幸仗夙缘早得脱俗永离苦海又得安居名山诸祖说法胜道场地此万劫难遇之缘正是饥逢王膳病遇医王自当庆幸无量即尽此形寿拌舍一生作此功德巳胜百劫千生空过无益也禅人当信老人言自今之后发坚固不退之心持勇勐刚强之志尽自已色力量自已才能办一片肯心任缘随愿耐心耐烦忍苦忍劳即一日成就一种功德巳胜一生空过矣禅人自说身弱神疲不能任事古人贵在心力强愿力大不在色力徤不徤也今虽小恙不为大苦若造恶业堕在三涂即求今日以小病小恼之身心求作福田之利益不可得也佛令众生思地狱苦发菩提心正是今日䇿发精进幢也古德云宁X有法死不无法生纵舍此身命作此妙行犹为般若舟航可到彼岸苟不勉力强志可谓虗负此生既到宝山空手而归岂不惜哉若能安心于无事则心空心空则神不竭神不竭则身不劳如此是为无作妙行遇缘即宗定不为日用所转头头成就大解脱门矣当谛思之示陆将军将军为濠梁世胄天性英杰其杀机固所赋也中年知向道入海门周先生室先生拈古人劝君识取主人公之语示之老人归隐匡山谒老人金轮峰下自知杀业太重愿求忏悔老人喜其性直无伪固古豪杰忠肝义胆之俦第古今赋此天性者多尽错用其心故以佛种子翻作地狱苦具耳佛性无二众生与佛不隔一毫达性众生即佛不达性佛即众生如清冷之水以之献佛则清净以之洗秽则污浊故佛之慈悲即众生之杀机古德云护生须用杀杀尽始安居又云梵语阿罗汉此云杀贼经云与五阴魔烦恼魔死魔共战有大功勋灭三毒出三界破魔网尔时如来一大欢喜此释迦老子劝人杀生之榜样也以佛能如此杀生故号大雄勐世尊世人愚痴赋有雄勐之佛性而不自杀其贼翻以杀人劫劫生生酬偿地狱之苦而自以为功多岂不为至愚至痴倒用其佛性者哉语云一将功成万骨枯自古罪之大者莫大于杀生其杀人以为功杀生食肉恣口腹以为快X其愚等也将军能回心向上自求多福从今日去以杀生之勇自杀其慾佛言贪慾瞋恚过于怨贼能自断之是为杀贼能破烦恼出生死苦是为大雄以此直求无上佛果是为大赏其杀之利有如此者而自弃不谋可谓智乎虽然杀人则易自杀则难故云出家大丈夫事非将相所能为老人葛藤至此是谓法施慈悲将军信此是真忏悔示慧成信首座首座慧成中年弃妻挈子出家曾参达观莲池两大师乃至南岳湖东掩关老人将卜居南岳成破关相迎遂侍巾舄一日作礼白言某幸末法为佛弟子志出生死亲见三大师现身五浊恶世卫护法门行其难行忍其难忍调其难调每见如来教中教菩萨法将谓空言今亲承三大师之行履典刑现在便可尽形寿依归诚难舍此别求怙恃矣乃写三大师之真终身佩奉且生生世世执此愿轮即往来人天周流六趣曾无厌倦乞师为我证明之老人闻而笑曰此固子之深心本愿虽然似矣犹未探其本也请试观夫本师和尚毗卢遮那法身非身以文殊观音普贤三大士之行以成其身文殊智也观音悲也普贤行也舍此三者则法身寂寥亦无寄矣故如来法身若言其智则彻法界理事因果乃至草芥尘毛无不尽其源底尽众生界心念头数莫不彻其根源若言其悲则尽众生数皆为已身凡众生之饥寒困苦疾病X痛痒乃至三涂剧苦皆菩萨全身一体共受故能不舍于一众生若言其行则尽虗空彻法界无一草芥尘毛不是菩萨舍身命处故普贤十愿一一皆言虗空界尽众生界尽众生业尽众生烦恼尽我此行愿无有穷尽是故本师毗卢遮那以此三法成就一身少一法而法身不成即一众生而非自已则法身不徧乃至尘毛草芥一有不彻则未尽无明以至虗空尽处而行愿亦尽则法身断灭虽然于法界性中观此三者如首罗三目即一即三非三非一于寂灭海中犹似沤灭沤生耳若有挺特没量大人能于毗卢顶𩕳上行回视此三行者大似唤奴作郎矣以彼区区介尔之行较三大士者又不啻奴儿婢子岂能尽佛法身之量哉苟能从此发坚固心放舍身命建立三宝凡有纤毫裨法门益众生事皆法界全体之德用如由一尘以徧诸尘始一毛而融多毛从今生以极未来劫劫生生下退此心亦如普贤之虗空界尽而行愿无尽生生世世食息起居行住坐卧未离本师一毛孔外三大老者乃于法性海中同出同没不出如幻三昧逢场作戏竿木随身说幻法以开幻众是则有之何足以为师哉其无以限量心自隘如来法身境界可也示自觉智禅人佛言汝等比丘每于辰朝当自摩头此语最为亲切老人每每思之吾佛慈悲痛彻骨髓常谓末法比丘X多所受用安居四事种种供养各各自谓所应得者更不思我是何人物从何来为何而受所以知恩者希而报恩者少特未一摩其头耳苟回光一摩其头则不觉自惊曰吾为何薙除须发不与俗人为伍耶苟知形与俗异则居不敢近俗身不敢入俗心不敢念俗如此则乐远离行不待知识之教而自发勇勐入山唯恐不深矣又安忍混从市俗纵浪身心为无惭人作无益行耶自觉禅人向住人闲来匡山礼老人愿枯心住山修出世行老人因示之以福慧双修之行修慧在乎观心修福在乎万行观心以念佛为最万行以供养为先是二者乃为总持吾人日用一切起心动念皆是妄想为生死本故招苦果今以妄想之心转为念佛则念念成净土因是为乐果若念佛心心不断妄想消灭心光发露智慧现前则成佛法身然众生所以贫穷无福慧者由生生世世未尝一念供养三宝以求福德直为生死苦身念念贪求五欲之乐以资苦本今以贪求一已之心转而供养三宝以有限之身命随心量力供养十方乃至一香一华粒米茎菜则如滴水入沧溟一尘落大地纵海有枯而地有尽其福无穷故感佛果华藏庄严为巳将来自受用地舍此则无成佛妙行矣禅人如生疲厌当自摩头则自发无量勇勐也示龙华泰禅人余往乞食长安时过龙华树下主人瑞庵师物色余X甚驩视犹多世亲因也余覩王舍城中诸住剎者率多浮习独师孤硬洁介遇物不假辞色心知其非尘中人也遂相与莫逆数数徃来诸弟子辈亦莫不以余为亲故无闲然及师化去其孙潭公视余犹视师余被放岭外愧生平竟无以报德者顷余出岭之南岳法孙泰禅人远来相讯余见之不觉五内酸痛昔之与师音声相貌居然在目及余之双径了达大师因缘禅人相侍既而余归匡山则携禅人与之同归意念尔祖之德冀成就禅人出世之业为报地耳居期年以开荒之劳身心未及放下顷政为禅人指示发觉初心方有趋向乃翁以书招之属以他缘余刻意留之不可得禅人将别请益因示之曰吾出家儿先须急其大者略其小者何谓大生死是也何谓小世缘是也古德云除却死生真大事其余都是可商量以众生沈沦苦海汩没世缘积劫以来以至今日未尝一念返省今幸为佛弟子身着袈裟且又遇知识有入道之缘而不拌舍世缘苦心参究已躬下事切恐今生错过纵出头来未审可能如今日诸缘毕具否也禅人今以乃翁之命不敢违去则固尔当以死生之念为急办道之缘不可失事毕旋归老人幸得活埋空山但存残喘一日则与禅人切磋大事有一日之功老人以毕命为期禅人以死心相侍但得禅人当人一念光明焕发不独禅人以了积劫生死大事亦是老人所以报乃祖之地不负此世际会因X缘也禅人行矣其无久滞他乡重增生死业累耳示翠林禅人佛祖教人唯在真心实行为出生死之要心真则凡所动作言行举措无一事而不真行实则凡所云为无一行而不实故真实如好种子其余作为立行种种皆发生之缘以是之故抽芽发干开花结实究竟不虗故佛说发心修行如布种子成就菩提以为结果果者实也以始终皆真实故故佛呵二乘为焦芽败种者以其心行不真实故也从上诸祖教人参须真参悟须实悟是知一切众生虗生浪死者以其妄想颠倒用事劫劫生生未曾一念真实故于生死海中漂流难到彼岸所谓业识茫茫无本可据耳况为佛弟子身在袈裟之下岂可流浪一生念念妄想业识流转曾无一念返省而求真实履践之行此乃向袈裟下失却人身最为可怜愍者禅人既不远千里来参老人必发一片真实信心以此空山寂寞之中非掠虗之地何所为而来耶既发真实信心不是一见便了不求一段真实之行亦徒然耳若求真实之行即从真实心中发现果有真真实实为生死之心必须将从前有生以来及出家以来从头一一细思检点何曾有一念一行是真实事从前巳是空过即从今日巳去发一片出世之心将一切世闲情根妄想攀缘一齐放下将此一把骨头一齐抛却将此一条性命纳向空山大泽之中任他日炙风吹一切安X逸饱煖思虑尽情撇却单单直以死生一念挂在眉毛上将一则古人公案蕴在胸中日夜参究看他一念世闲心起便是堕在生死处定要把断不容毫发如此参究不悟不休即此一着便是为生死真实心即以此心向二六时中一切动作云为种种行门至礼拜三宝供养十方调和大众看待老病一切行门无不亲身竭力承事不生一念厌倦心不生一念人我是非得失心不起一念休歇止足想如永明大师每日行一百八件方便行尽形不改即此便是真实之行如此操心立行透出本地光明则将积劫所染一切贪瞋痴爱习气种子一一消融化为成佛真实种子矣如是用心可谓不虗此生不负出家不枉远犯风波参访知识若仍前涉虗止作尝情业垢罪垢种子但随妄想而行不唯辜负此生实取穷劫三途之苦耳示顺则易禅人沙门释子乃出尘之人亲近佛法乃出情之法实破我之具方今学者广学多闻但增我见少能餐釆法味滋养法身慧命者岂非颠倒之甚也易禅人以多闻无益志在清修固巳远矣然徒以清修为行而不刻意究竟生死根株不深穷佛祖不到之地此其创志不远是以一日之价为得也可不负其本有哉吾徒所难得者厌世俗最难得者厌生死禅人今知其厌而不知究其所以厌是犹然以五十步笑百步也X嗟予老矣余日无多生死大患横在眉睫恐厌之不极禅人年亦长矣能以老人之厌自厌倘不厌老人相与千嵒万壑之闲绝影忘言修厌离行从此长揖五浊永离四生同游广大极乐之乡岂不为最上因缘哉又奚止于裹粮千里之适视彼榆枋莾苍者固未足与道也示𢆯机参禅人禅人以持明为专行从事者三十年心地未有发明乞老人指示老人因示之曰佛说修行之路方便多门归源无二即参禅提话头与念佛持明皆无二法第不善用心者不知借以磨炼习气破除妄想返以执着之心资助无明故用力多而收功少耳此事如用瓦子敲门只是要门开不必计手中瓦子何如也以吾人无量劫来积集贪瞋痴爱襍染种子潜于藏识之中深固幽远无人能破圣人权设方便教人提一则公案为话头重下疑情把断妄想关头丝毫不放久久得力如逼狗跳墻忽然藏识迸裂露出本来面目谓之悟道若是单单逼拶妄想不行何必话头即婆子数炭团专心不二亦能发悟况念佛持呪有二法哉禅人持明三十年念见効者不是呪无灵验只是持呪之心未曾得力寻常如推空车下坡相似心管滚将去何曾着力来如此用心不独今生无验即穷劫亦只如此及至阴境现前生死到来依然眼花撩乱却怪修行无下落岂非自误自错耶禅人从X今不必改转就将持呪的心作话头字字心心着力挨磨如推重车上坡相似浑身气力使尽不敢放松丝毫寸寸步步脚跟不空如此用力时只逼得妄想流注塞断命根更不放行到此之时就在正着力处重下疑情深深觑看审问只者用力持呪的毕竟是个甚么觑来觑去疑来疑去如老鼠入牛角直到转身吐气不得处如此正是得力时节切不可作休息想亦不得以此为难生退息想及逼到一念开豁处乃是电光三昧切不可作𢆯妙欢喜想从此更着精彩拌命做去不到忽然藏识迸裂虗空粉碎时决不放手若能如此持呪与参禅岂有二法耶所以道俱胝只念三行呪便得名超一切人便可证明即亲见佛祖亦不易老人之说也示智沙弥方今出家儿于末法鬬诤坚固之时有能决志为生死大事单提向上一着以了悟为期此上上根人诚不易见今亦有参究此事又恶觉恶习浓厚蒲团未稳邪见横生多落魔道此其难也古德云未能参究向上且于教法留心时光亦不空过其留心于教亦有两般一则根器稍利力穷性相宗旨深彻其源以多闻熏习之功从闻思修入三摩地是则不独目了心性抑且为人师此亦报佛深恩不负出家之志至若根器稍钝不能广亲教乘即持诵一门尤为要行故天台大师以读诵受持为五品观行之首即法华X所说持经法师现在父母所生肉身即得六根清净此持经之功岂劣行哉沙弥既知厌生死苦投佛出家苟无专心一行岂不辜负此生即持经一行能专心一志如古人潜心理观一旦忘言契会得佛心宗是由文子而得总持此所谓旋陀罗尼门由此证入历劫生死根株仗此法门一时顿断岂不为无上菩提之径路乎若悠悠岁月唐丧光阴堕于粥饭常流岂不虗消信施重增业累又何取于出家为哉示性觉禅人出家本为生死大事今出家儿不知生死为何物但知随波逐流业识茫茫无本可据古人参方行脚访寻知识单为究明已躬下事今人行尽天下历徧丛林唯鼓粥饭习气竟不知善知识为人处可惜奔波一生到底了无下落是为可怜愍者至有一念为生死心的不知修行之要或以礼诵念佛为修行一生辛苦到底于已躬下事如黑漆桶相似于生死分上了没干涉禅人发心真实为生死大事唯有参究向上一着为真实工夫先要办一片长远决定不退之志古人二三十年单提一念不悟不休第一不得指望速成就释迦老子三大阿僧祇劫磨炼身心岂是钝根耶古德参究机缘尽多唯有念佛的是谁一则审实话头最易得力禅人今日发心参究但将此一则公案时时提撕先将身心内外一切妄想襍乱念头一齐放下放到没可放处即深深提起一声阿弥X陀佛四字历历分明急着眼看看得少不得力又提一声佛有力便下疑情审问者念佛的是谁审之又审毕竟是谁看得才有昏散现前即便快着精彩又提又看又审又疑疑到疑不得处胸中如银山铁壁立在心目之闲如此便是话头得力时也若到此得力处正好重下疑情于日用一切时一切处念念不移乃至久久梦中一似醒时一般若用力到此决不可退堕忽然疑团迸裂自然顿见本来面目若肯发此决定之志操不退之心但只一念直直行将去切不可求速効切不得将心待悟若工夫绵密自有打破时节也如上所说参究一节最是易为省力是要放得下提得起靠得定疑得切不拘行住坐卧动静闲忙都是用心的时节六祖云若论此事轮刀上阵亦可做得此之谓也禅人有志真为生死便从此一路下脚示宝藏相禅人礼普陀观音大士证圆通本根以法界身随缘应现岂定居于普陀耶海喻生死山喻涅槃大士以法身普应生死海中即众生日用寻常皆大士威神显现湛然寂灭犹如宝山故以海中普陀象之由在众生烦恼海中众生有苦即大士之苦故一称其名即得解脱乃众生唤醒自心大士大士现前则寂灭现前寂灭则苦不能到故山在海中波涛不能撼动是故名为大士常居普陀非局指海中拳石为大士栖託也众生X迷妄不礼自心大士亲踞寂灭道场巍巍不动如海中山尔乃䟦涉山川必数千里外跉跰辛苦而向外求之迷之甚矣虽然如是经云归元无二方便多门今大地众生皆信大士于南海合就其机而引进之令其涉海登山一唿大士勐省自心则触目波涛皆入圆通之门必使自信而后巳同此行者但有一人能信老人此言则不负一翻行脚不然则空费草鞋钱也示明辉禅少林礼祖若论此事佛未出世祖未西来照天照地无欠无余即黄面老子出世胡乱四十九年终日摇唇鼓舌亦未道着一字及末后拈花迦叶破颜微笑乃曰吾有正法眼藏涅槃妙心今付与汝大似空拳诳小儿自是唤作教外别传之道一似钵盂安柄一人传虗十人传实达磨西来又说作单传直指少室九年赚得神光痴种立雪断臂将谓有甚奇特究竟到底直是个觅心了不可得从此承虗接响大家都架空中楼阁各立门庭二派五宗毕竟不曾为人拈出直至如今大地黑如漆致使痴狂之辈向鬼窟里弄精魂自谓传少林禅是某家儿孙如此诳惑愚人岂不痛哉禅人今日参老僧老僧此闲无佛法禅道与人说甚么干矢橛禅人又要走向少林礼鼻祖求佛法禅道舍却自已脚跟下一尺土更向千山万水之外向他家屋里觅岂智也哉禅人试将已躬下理会看未出X门一步与到匡山时是同是别即今离匡山一步到少林往返归来时是同是别若是别则未出门一步早巳错却了也况千里万里乎禅人如不信老人试到少室问取单传堂前露柱看是个什么示法界约禅人禅人生长建昌自离尘以来久走方外曾礼紫栢及老人于大都巳三十余年复觐老人于匡山因示之曰从上出家儿皆为生死大事登山涉水求善知识决择于一言一句之下勦绝命根将百千万劫尘劳恶习当下顿断如脱鞲之鹰自此不复受人拘絷即能掉臂生死路头绝无顾盼谛观传灯诸祖为人抽钉拔楔处有甚𢆯妙秘密耶只是学人一向单为生死一着蕴在胸中吞不入吐不出扼塞不通如丧老妣相似偶因缘时熟忽遇善知识拄杖头一拨便转更有何疑虑耶唯的信自心本有而巳今人行脚走徧天涯入徧丛林眼中到处热烘烘便是好道场见粥饭精洁一顿饱齁齁的便是好知识从遇明眼知识都被热瞒当面错过如此行脚参方不为本分事便是流浪生死一生空过时光枉费草鞋钱岂不大可叹息耶禅人为生死出家行脚参知识住名山行苦行种种法行一一经历且道即今生死事毕竟如何且道前见紫栢老人今见老人与未见时有何差别且道今在匡庐万仞峰头白云深处与王舍城中万仗红尘里境界是同是别若道是同且隔三千里X外没交涉若道是别衲僧行脚眼在甚处若向者里定当得出三十年即今日今日即三十年前红尘即白云白云即红尘一切生死烦恼业行及种种差别境界无不触目寂灭矣其或未然今日再行脚从头起重到五台峨嵋参见文殊普贤试问何等是平等一际寂灭法门待有话会再来与老僧相见示崇观禅人观禅人往来吴楚不远数千里来参一见则知其有志而未能也老人愍其远来且无可指示但因其名乃字之曰见微以众生生死根株微细流注妄想昏迷而不自知故吾佛大师设观以照之良以微非观照无以见生死之力大观不涉微无以显照用之功力能破幽微则生死可出此特教家之极则若是衲僧分上自有格外钳锤但能一念如铁壁银山塞断咽喉无吐气处直得死而复甦方有少分相应耳禅人方且波流识海未能勦绝命根他时后日苟能吐却襍毒放下身心再来参请有分示六如坤公从上诸祖教人参禅虽有超佛越祖之谈其实要人成佛作祖耳未有欲求作佛祖而不遵佛祖之言教者舍教而言修行是舍规矩而求方圆也且佛教阿难开口便道应当直心净名云直心是道场马鸣大师开示修行切要须发三种心谓直心正念真如法故深心要集一切诸善行故大悲心愿救一切众生X苦故从上诸祖未有不发此三种心者学人祇知瞢瞢的去参话头只要妄想贪求𢆯妙却不知是直心正念真如祖师方便法门若说真如二字学人早作道理会取去谁肯下死工夫做若只教去看话头看到话头逼拶历劫情根忽然断处从来一切妄想情虑当下消灭求一念生心了不可得到此便是离念境界正所谓正念者无念也若到无念则不求与真如合自然觌体相应如此便是佛祖教人直心的样子也是知参禅更无别样巧法只是要人实实死做做到恁般田地岂有甚秘密巧妙哉此乃第一直心修行也第二深心要集一切诸善功德此诸善功德不是外边有为的事如达磨大师对武帝云净智妙圆体自空寂是真实功德是知达磨所说净智妙圆正是马鸣直心正念真如马鸣所说诸功德就是将直心正念去做以真如徧成一切有为事法今日要求证真如不是在死眉死眼鬼窟里求要在一切日用有为万行上求所以行上求者不是在事上别讨出一个𢆯妙真如来只是就将直心正念在一切事上验看可与直心正念相应不相应若事事法法都与直心正念相应则目前无一法一事不是真如境界矣所以马祖与百丈诸弟子日用中搬柴运水锄田插禾烧火煑饭事事上觌面勘验寻常一言一句冷言熟语都是要弟子入证真如之门若勘到果然一切处不昧方许有为人分若胸中丝毫未透未到X无念境界起心动念即被业转堕在生死窟中故未轻许印正此传灯千七百则葛藤皆真实印正语非𢆯妙机锋语如今学人都把作𢆯妙奇特言句蕴在胸中当作已解日用头头未曾一毫看破岂不误哉第三大悲心愿拔一切众生苦如今学人见拔众生苦是菩萨事待他日成了菩萨才度众生却不知能度众生方是菩萨度众生苦不是有了神通妙用才去度众生却就是直心正念集诸功德处就是度生事业且如世尊教须菩提度尽众生实无众生可度乃至广行六度更无一法可行乃至上求菩提佛果亦无所得且度众生岂不是集诸功德实无一法可得岂不是直心正念真如如此妙用乃自已日用神通取之无禁用之不竭则何法而非功德事哉以众生日用种种事法皆是烦恼现行今以真如一念事事法法上印破都转作真如妙用便是度自心之众生如此参学是名真参实究者不是现成端坐养懒过了三年五载便夸大口说我参禅几多时悟了多少妙处如此见识都阎老子前喫铁棒汉反不如三家村田舍郎他倒免酬信心檀越宿债老汉看来佛祖教人原是分分明明只是后人错会所以误耳禅人既归心老人须信老人言从今将抱守瑠璃瓶子一拶粉碎将从前参的都移在一片身心上向成就众生门头拌却性命去一一着实体验过发广大心能引一众生发菩提心便是拔一众生之苦自破一X分我执损一分烦恼消得一分我见烦恼便是证一分真如境界若从此以去更发长远心即三生十劫劫劫生生行到烦恼消尽处便是度尽众生处若众生烦恼一时都尽更要成甚么佛祖示西印净公专修净土近世士大夫多尚口耳恣谈柄都尊参禅为向上事薄净土而不修以致吾徒好名之辈多习古德现成语句以资口舌便利以此相尚遂到法门日衰不但实行全无且谤大乘经典为文字不许亲近世无明眼知识卒莫能回其狂澜大可惧也大都不深于教乘不知吾佛度生方便多门归源无二之旨耳世人伹知祖师门下以悟为上悟心本意要出生死念佛岂不是出生死法耶参禅者多未必出而念佛者出生死无疑所以然者参禅要离想念佛专在想以众生久沈妄想离之实难若即染想而变净想是以毒攻毒博换之法耳故参究难悟念佛易成若果为生死心切以参究心念佛又何患一生不了生死乎惟此净土法门世人以权目之殊不知最是真实法门谛观普贤以法界为身修十大愿必指归净土马鸣传心祖师宗百部大乘作起信论究竟结归西方东土传灯诸祖虽不明言净土但悟心既出生死不归净土岂成断灭耶永明会一大藏指归一心亦摄归净土禅至中峯时在季世而极力赞扬西方况此法门乃本师无问自说十方诸佛共赞岂诸佛菩萨诸X大祖师反不如今之业垢众生而妄谈耶净公中年弃爱出家初参紫栢大师授参禅之指今于净土一门愿修而未决老人因谓之曰此事不必问人只看自家为生死心何如若为生死心如救头然志要一生取办譬若人患必死之病有人觅还丹可救一人授以海上单方足以起死回生只在病者有决定心信此可服更不必待觅还丹只服此单方顿令通身汗出绝后方甦是时始知其妙但谛信此法专心一志至临命终时方自知其郊耳又何必问取他人勉矣行之决不相赚示沙弥性铠沙弥性铠来参请益老人字之曰坚忍惟佛示弟子曰着忍辱衣名坚固铠以铠为御患之具譬夫大将临敌不遭矢石之患而能全身保命有必胜之功者铠之力也且吾沙门释子蹈生死之场遇五欲诸魔之大敌非忍力坚固不足以胜之故曰忍色忍欲难忍能忍方能保全法身慧命以臻极乐之场即吾佛亦曰种种诸难皆当能忍况末法险道多诸患难苟无坚忍之力又何以克全出世之业乎憨山老人梦游集卷第八X憨山老人梦游集X卍XXX憨山老人梦游集卷第九侍者福善日录门人通炯编缉岭南弟子刘起相重较法语示夜台禅人文殊菩萨住清凉山与一万眷属常演说法故西域沙门遥礼此山为金色世界华严经云一切处文殊师利从一切处金色世界而来由是观之文殊果常住于此山耶葢众生界中烦恼所集为热恼地若行人能开智眼达本情忘知心体合则当下清凉如是则触目无非文殊化境步步不离清凉道场此所谓一切处文殊金色世界也夜台禅人久住台山夜游故得此名今来南方行脚参礼知识是必亲从文殊指点而来如善财之南询虽经百一十城未动脚跟一步如前周行十方世界未离金色界中在在知识逆顺法门无非文殊智眼今见老人于五乳峯头与金色世界是同是别者里辨得许你亲见文殊其或未然再买草鞋行脚去参参示省然觉禅人性觉禅人中岁出家远来匡山求授具戒以有隐疾不能久侍辞归请益老人因示之曰身为大患之本众苦所聚六道生死先要识此生死苦因所谓诸苦所因贪欲为本若灭贪欲无所依止是故佛说金刚X戒心地法门乃断欲之利具出苦之舟筏也汝今幸闻此法念念不忘心心不懈即此便是修行之要如圆觉经云当观此身四大合成我今观此坚硬归地润湿归水煖气归火动转归风谛观四大各有所归今此妄身当在何处如是观察念念不忘心心不昧久之纯熟当见此身忽然脱空四大若空诸苦顿脱即此工夫便是出生死之第一妙诀也从上诸祖未有一人不从参究中来得了悟心性者未有不修而能得利益者汝当更念此身虽苦幸存一息尚可求能出之方若一失此身枉着袈裟则将来三途之苦动经长劫虽欲求出不可得也故云思地狱苦发菩提心勉之毋怠示说名道禅人道学人往参老人于曹溪特为发明金刚般若宗旨以吾人修行不仗般若根本智生死难出然此般若非向外别求即是吾人自心之本体本自具足故今修行但求自心更不别寻枝叶佛祖教人只是返求自心故云识心达本源故号为沙门又云若人识得心大地无寸土以我自心元是般若光明本来无物但因一念之迷故日用而不知但知有此幻妄之假我即不知有本来常住法身即今要悟本来法身即就日用现前六根门头起心动念执着我处当下照破本来无我无我则无人无人则了无众生众生既空则生死根绝生死既脱则无寿命是则四相既除X一心无寄岂非无住之妙行乎若不能当下了悟只将六祖本来无物一语置在目前但见一切境缘对待生心之时便是我执就此执处一照照破则当下情忘对待心绝即是无我无我则无人人我既空则日用身心了无罣碍以日用逆顺境界皆是生死路径若境界看破了无罣碍则生死根株亦从此倒断矣如是岂非善修般若无住之妙行乎禅人有志要出生死必以此为第一义此外别求即落外道邪径矣示魏圣期圣期居士顷以书来请益云某迩来虽惕然于生死大事欲随处解脱惟横逆忽来不能当下消受虽旋能觉知主人巳被牵缠矣观此来意乃真切有志于生死大事者第未遇善知识指点心地工夫故无把柄耳葢吾人从来只认妄想为心不知本有佛性一向只在世情逆顺境界上起好恶憎爱种种分别知见殊不知此等憎爱喜怒之情全是生死根株举世之人未有不在此中一生交滚者古德教人参禅了生死不是离此别有𢆯妙只是在此等境界上憎爱之心看破便是了生死以此憎爱妄想从来习染纯熟深厚若无方便法门岂能敌得所以参禅看话头之说正是破烦恼之利具耳所以被他牵缠者直为无此话头作主宰耳只如僧问赵州狗子还有佛性也无州曰无即将此一无字怀在胸中作话头下疑X情念念不忘心心不昧一切闲忙动静应酬忽遽中只提此一语重下疑情审问疑来疑去只有一个话头现前纵是看书才放下书本回头一看便下疑情此疑坚固切不可作道理思量解会只要一个疑念真切久久纯熟但见心中妄念起时如此一问当下氷消心中所起喜怒只是一妄想耳先有此话头作主宰及境界至时一到即看破当下氷消全不用力如此做工夫不但敌破境界抑有了悟之时但切不可作𢆯妙道理思量恐反误也示福敦禅人新安禅人远参匡山求授戒法名曰福敦字曰笃如笃者敦笃纯一无伪精诚之至也然吾沙门佛子欲超生死证真常求无上涅槃之福乐苟非精诚一念纯真无妄力破烦恼之魔顿拔爱憎之根而欲顿享无为之福难矣千里之行在于初步从此戒为基本乃趋菩提之初步即此念念向前心心不退单求一念生死情根搜拔起处竟不可得然不可得处便是生死无着处矣第恐志不坚行不力耳若恐不力但以阿弥陀佛四字横于胸中以为利斧久久根株自断矣如是着力是名笃如勉之勉之示福厚禅人新安禅人来参匡山求授戒法名曰福厚字曰积如葢出世人福由渐积而厚至佛乃足犹如积微尘以成大地厚之至也吾佛世尊从无量劫来舍头目髓X脑积功累行乃得菩提菩提为涅槃之安宅福乐之极地也苟不积何以至此哉然如者乃如如佛性吾人本有良由积劫烦恼侵𩞾故烦恼情尘日厚而如如佛性薄矣今既知佛性本有不假他求从此日用念念知归但见情尘起处以智光照之久久纯熟则佛性厚而烦恼薄烦恼薄而业障轻业障轻而生死断是由积真如以断生死求证菩提享常乐我净之厚福岂非由积而至耶故曰水之积也不厚则负大舟也无力禅人勉之示同尘睿禅人滇南同尘睿禅人远至大都亲历讲肆既而尽弃所习南参知识游新安之黄山爱其幽胜遂隐约其闲一钵往来无定栖止然以华严大经为课诵壬戌仲夏来参匡山求授大戒拈香请益老人因示之曰子以华严大经为常课能知此经之纲宗乎惟我毗卢遮那旷劫因中称法界心修普贤行证穷法界名为报身号卢舍那具有佛剎尘数相好是为正报所感二十重华藏世界无尽庄严以为依报安住海印三昧称普光明智为地上菩萨演说此经名曰普照法界修多罗为称性法门种种微妙不可思议如此法门乃诸佛自证境界具在众生日用妄想心中念念现前经云譬如一微尘中具有大千经卷书写三千大千世界中事有一智人明见此经剖破微尘出此大经利益无穷然一微尘者众生妄想心也大千经X卷众生本具性德也隐而不现谓众生日用而不知也明眼智人破尘出经即诸佛证穷此法开示众生为大利乐也是知此经所说乃说众生日用妄想心耳大哉众生之心具有广大不思议力智用无边而为介尔妄想所蔽可不悲哉吾佛特为此事出现世闲故曰为一大事因缘故出现于世以诸佛证此大事因此缘此特出世闲为众生说更无别事以众生迷此大事而为生死故以生死为大事也由是观之即八十卷之雄文所开示者乃吾人一念之妄想心耳故曰我今于一切众生心中成等正觉所谓诸佛心内众生时时成道众生心内诸佛念念证真故般若多罗尊者曰入息不居阴界出息不涉众缘常转如是经百千万亿卷苟能以如是眼转如是经尽未来际无闲断时所谓尘说剎说炽然说无闲歇此乃华严法界真经之大旨也禅人若悟此法则于未展卷前彻见无边法界于拨火拈香謦欬弹指之闲也虽然如是也要牛皮钻透始得示修净土法门海阳禅人远参匡山求授戒法命名曰深愚拈香请益云弟子某发愿求生西方净土结法侣若干人同会一处专修净业愿乞慈悲指示法要老人因示之曰佛说修行出生死法方便多门唯有念佛求生净土最为捷要如华严法华圆妙法门普贤妙行究竟指归净土如马鸣龙树及此方永明中峯诸大祖师X皆极力主张净土一门此之法门乃佛无问自说三根普被四众齐收非是权为下根设也经云若净佛土当净自心惟今修行净业必以净心为本要净自心第一先要戒根清净以身三口四意三此十恶业乃三途苦因今持戒之要先须三业清净则心自净若身不杀不盗不婬则身业清净不妄言绮语两舌恶口则口业清净意不贪不瞋不痴则意业清净如此十恶永断三业氷清是为净心之要于此清净心中厌娑婆苦发愿往生安养立念佛正行然念佛必要为生死心切先断外缘单提一念以一句阿弥陀佛以为命根念念不忘心心不断二六时中行住坐卧拈匙举筯折旋俯仰动静闲忙于一切时不愚不昧并无异缘如此用心久久纯熟乃至梦中亦不忘失寤寐一如则工夫绵密打成一片是为得力时也若念至一心不乱则临命终时净土境界现前自然不被生死拘留则感阿弥陀佛放光接引此必定往生之效验也然一心专念固是正行又必资以观想更见稳密佛为韦提希说十六妙观故得一生取办今观经现存若结净侣同修任各志愿于十六观中随取一观或单观佛及菩萨妙相或观净土境界如弥陀经说莲华宝地等随意观想若观想分明则二六时中现前如在净土坐卧经行开眼闭眼如在目前若此观想成就临命终时一念顿生所谓生则决定生去则实不去此唯心净土之妙指也如此用心X精持戒行则六根清净永断恶业烦恼则心地清净观念相继则妙行易成净土真因无外此者若但口说念佛求生净土若净戒不持烦恼不断心地污秽佛说是人永不成就是故行人第一要持戒为基本发愿为助因念佛观想为正行如是修行若不往生则佛堕妄语矣示念佛参禅切要念佛审实公案者单提一声阿弥陀佛作话头就于提处即下疑情审问者念佛的是谁再提再审审之又审见者念佛的毕竟是谁如此靠定话头一切妄想襍念当下顿断如斩乱丝更不容起起处即消唯有一念历历孤明如白日当空妄念不生昏迷自退寂寂惺惺永嘉大师云寂寂惺惺是寂寂无记非惺惺寂寂是惺惺乱想非谓寂寂不落昏沈无记惺惺不落妄想惺寂双流沈浮两舍看到一念不生处则前后际断中闲自孤忽然打破漆桶顿见本来面目则身心世界当下平沈如空华影落十方圆明成一大光明藏如此方是到家时节日用现前朗朗圆明更无可疑始信自心本来如此从上佛祖自受用地无二无别到此境界不可取作空见若取空见便堕外道恶见亦不可作有见亦不可作𢆯妙知见但凡有见即堕邪见若在工夫中现出种种境界切不可认着一咄便消恶境不必怕善境不必喜此是习气魔若生忧喜便堕魔中当观惟自心所现不从外来X应知本来清净心中了无一物本无迷悟不属圣凡又安得种种境界耶今为迷此本心故要做工夫消磨无明习气耳若悟本心本来无物本来光明广大清净湛然如此任运过时又岂有甚么工夫可做耶今人伹信此心本来无物如今做工夫只为未见本来面目故不得不下死工夫一番方有到家时节从此一直做将去自然有时顿见本来面目是出生死永无疑矣示海濶禅人剌血书经禅人发心书华严五大部经特礼匡山请益老人因示之曰毗卢遮那安住海印三昧现十法界无尽身云说华严经名普照法界修多罗若正报身诸毛孔中放光明说若依报世界草芥微尘则尘说剎说如是演说尽未来际无闲无歇如是之经充满法界所谓一字法门海墨书而不尽今子以有限之身心涓滴之身血若为而尽书之耶虽然此经果不能书则一切众生绝分矣且曰法界之经则凡在法界无非此经若悟毗卢以法界为身则自已身心亦同法界此则日用现前动静语默拈匙举筯欬唾掉臂皆法界之大用是则何莫而非书写此经之时耶若身同法界则一一毛孔皆悉周徧如是则举一滴之血当与性海同枯矣所以普贤大士剥皮为纸柝骨为笔剌血为墨量等法界是则全经不出一字即书一字亦同全经何况百轴之文禅人苟能作如是观则自X书者与见闻者及礼拜赞叹一香一华而作供养乃至执劳运力者无不同归法界如是功德岂可得而思议禅人若无如是眼作如是行亦不免揑目见空华岂不重增颠倒想耶示曹溪沙弥能化书华严经佛云佛种从缘起是故众生正因佛性本具但以无明坚固不遇善缘终不能发如种子在地要假雨露阳和之缘方能抽芽发干乃至开花结实耳老人未至曹溪诸沙弥所习世俗之业且不知有佛有僧安知佛法哉自老人开化种种方便诱引教导始则知为僧矣既而以佛性难明先教书写华严大经使知亲近随顺佛法信心若发方可引入佛慧初则二三其人自是人人相望发心不十年闲书此大经者巳成十余部六祖入灭巳来千年今日之事从前所未有也佛性人人本有恒沙功德人人本具以无知识开导皆以性德而造恶业招三途之苦报若悟此佛性则转恶业而为无量净土庄严今沙弥能化能以造业之心转为净土庄严作成佛真因所谓智种含于心地遇法雨慧日之缘故能发菩提芽生长善根抽功德枝开万行花将来必成菩提妙果此正所谓佛种从缘起也老人往往开示曹溪诸弟子等若从此人人勇勐发无上心有志佛法究明已躬大事即如六祖住世时发明自心者千人之中岂止三十余人而巳耶是在递相转教之功耳X示惺初元禅人书经性元禅人来参匡山老人字之曰惺初发愿书写大经老人因示之曰出家修行佛说方便多门固在各各发心何如耳第一向上参禅求明自心志了生死次则深穷教海志愿宏通护持正法续佛慧命又次则深厌生死专心净业愿生西方此皆理行为最上者若夫事行种种至于书写经典乃六种法师之一是佛称赞者故法华说持经法师现世肉身得六根清净此岂事行可拟哉且云举手低头皆巳成佛此称性之行又岂可以描抹点画致耶老人昔住五台曾剌血泥金书写华严大经每于书写之中不拘字之点画大小长短但下一笔则念佛一声如是点点画画心光流溢念念不断不忘不错不落久之不在书与不书乃至梦寐之中总成一片由是一切境界动乱喧扰其心湛然得一切境界自在无碍解脱门乃至一切见闻无非真经现前以此证之则书经之行妙在一心不乱又岂若童蒙抹朱便以书经求功德耶禅人试以此行如是书写如是受持似有少乃相应若以描写为妙行博名高为求供养之资则又不若寻常粥饭为无事僧也勉之示昭凡庸禅人庸禅人往参老人于五羊尝示以无生之旨顷来谒匡山见其为道之志弥笃而参究工夫未纯以未把作一件真实大事耳老人因示之曰古人学道第一X要为生死心切不是要求𢆯妙道理也所言生死者何即吾人日用现前种种尘劳境界中遇境逢缘若逆若顺内心习气引发现行起爱憎取舍等种种妄想分别心也以念念攀缘起善恶等种种业行都作未来生死根株以妄想无涯故生死无际所以众生长劫流转生死苦海无出头时良由不知自心之过也故云若不了自心云何知正道古今学道人有志出生死者单要求明自心耳以此心一向麤浮如沸汤烈𦦨未常一念清冷故古人权设方便将一则公案教学人念念提持参究如僧问赵州狗子还有佛性也无如永明教人审实念佛的是谁即此一无字谁字便是断生死命根之利劒也然此参究审实只是觑此无字谁字起从何处起落向何处去只看者一念起落处要见起灭根源若参到极则处将一念生灭妄想迸断打破漆桶顿见本来面目到此便将佛祖向上鼻孔一时尽在自已手中从此识得本来人更不疑张三李四恰元来是自已本命元辰如是有何𢆯妙可求又何必向他家屋里求耶然此一着若不是最初发心为生死切任你做尽伎俩都是鬼家活计纵有一知半见都是魔说凡有所作皆是魔业可惜百千万劫难遇一段大事因缘也禅人果有志此事直须将自已胸中从前世谛伶俐聦明知见及种种妄想一齐折合归向到一念上做将一句话头作横空宝劒斩断从前妄想如斩乱丝果能如是X下毒手做苦切工夫若无真实悟处则从上佛祖皆堕妄语矣所最忌者唯是无真实心只将参禅做面皮说好看话耳示履初崇禅人禅人生长豫章素有向上志闻老人逸老匡山遂弃世谛缘洁心来参因留入众随时入室久之察其多软暖之习而骨气不刚故入道之心不勐居常䇿其不逮一日拈香请益老人因示之曰子有向道之志而无振拔之气者以心力不纯故骨不劲骨不劲故无刚毅勇勐之志所谓中无主不立耳所以中无主者以第一无真实为生死心故无决定久远不退之志既无决定之志则一切趋操无特达之行所以因循旧习悠悠日月但守闲散任意以为自在无拘于心既不知捡而于四大幻身亦无支持之力故日用现前全无真实工夫亦无真实受用耳从今日去先要发一片真实为生死心立一定久远不退之志尽此形寿决定要究明已躬下一段大事毕竟要齐古人方不负此生平要如古人必以一则公案为参究话头如永明大师念佛审实的公案最为稳当即将心中从前一切夙习知见妄想思筭一齐放下放到无可放处单单提起一声阿弥陀佛即看此念起处审实者念佛的是谁且念且审又审又念靠定一念审实得力处便觉心如墻壁究到究不得处便是得力时节如此久久参究参到心无用处如老鼠入牛X角时忽然一念迸裂便是了生死的时节也子能如是用心如此着力自然骨刚气勐名为挺特丈夫视前软暖之状真日劫相倍矣子其勉之示慧镜心禅人吾佛说法以一心为宗无论百千法门无非了悟一心之行其最要者为参禅念佛而巳而参禅乃此方从前诸祖创立悟心之法其念佛一门乃吾佛开示三贤十地菩萨总以念佛为成佛之要十地菩萨巳证真如岂非悟耶然皆曰不离念佛念法念僧善财参五十三善知识第一德云比丘即单授以念佛解脱门及至末后参见普贤为入妙觉善知识乃专回向西方净土云亲覩如来无量光现前授我菩提记由是观之即华严为最上一乘而修称法界行始终不离念佛十地圣人巳证真如尚不离念佛而末法妄人乃敢谤念佛为劣行又何疑参禅念佛为异耶是阙多闻不知佛意妄生分别耳若约唯心净土则心净土净故初参禅未悟之时非念佛无以净自心然心净即悟心也菩萨既悟而不舍念佛是则非念佛无以成正觉安知诸祖不以念佛而悟心耶若念佛念到一心不乱烦恼消除了明自心即名为悟如此则念佛即是参禅若似菩萨则是悟后不舍念佛故从前诸祖皆不舍净土如此则念佛即是参禅参禅乃生净土此是古今未决之疑此说破尽而禅净分别之见以此全消即诸佛出世亦不异此说若舍X此别生妄议皆是魔说非佛法也示修六逸关主余初度岭至五羊时菩提树下弟子修六逸公即相率同辈归依乃至出岭之南岳游吴越相从于艰难困苦中始终二十五年未尝少闲及余归隐匡庐公素为生死心切志求向上亦相从于金轮峯顶闭死关三年单提一念幸有自信之地今以省师归故山拈香请益老人因示之曰出家为生死求向上一路乃本分事禅人死关三年其于放下身心抖擞客尘烦恼消磨习气乃最初一步业巳自信但于参究生死病根未能顿拔以参禅先须识取生死病根方能用药调治耳何谓生死病根以贪瞋痴慢皆以我见而为根本一切圣凡二种生死皆因执我然我依见立是则妄见乃我执之本称为法身之剌见剌不拔生死难出是以一切凡夫执身心人我是非之见一切外道横执邪见二乘圣人执生死涅槃欣厌取舍之见一切菩萨执有生可度有佛可求之见等觉圣人未忘佛见法见故有二愚乃至祖师门下初学参禅者则多先起待悟之见于未悟中妄起未得谓得之见及有一念狂心暂歇处即执为妙悟便生得少为足之见即将古人言句攀扯回为已解执为𢆯妙之见以此蕴集于怀不肯唾却久之酿成毒药以致悞堕邪见纵有一念顿悟自心本来无物则又堕在光影门头以为究竟之见所以云门道只饶得到法X身为法执不忘已见楢存堕在法身边谓之抱守竿头则永无超脱之见总之但有丝毫情见未除皆是生灭边收通是生死病根纵然悟得尚属生死故云悟之一字亦须唾却何况全未了悟但依希恍忽便起知见自以为得即将古人现成语句把作自已妙悟此皆堕自欺全非真参实究功夫如此用心皆是未识生死病根之过也所以古德云不用求真唯须息见苟知见消亡不真何待所以佛示阿难云见见之时见非是见见犹离见见不能及此其究竟穷元单以见为生死病根以从法身而起妄见见有身心世界而沈生死故今以离见为出生死证法身之极则也马鸣大师示人以离念为真修实证以因念有见若见谢则念自离妄自泯矣是知贪瞋烦恼之病根浅唯独见剌之病根深最为难拔故参究工夫烦恼易断习气难除习气不除则妄见潜滋妄见滋则纵有悟处皆成习气以成魔见矣所以棱严经中说见魔最深隐而难知也禅人有志真参实究直须看破切不可堕在知见网中正当做工夫时只将赵州无字与六祖本来无一物同参于未提起时先将身心内外一齐放下放下又放下放到无可放处透底看者无字毕竟有什么气息才有一念起处当下一觑觑定看他毕竟是个甚么如此安身立命在话头上靠定深锥痛札一念不移如老鼠咬棺材自有透脱时也切不得将古人公案言句蕴在胸中将来比X拟以拟心即错决不是古人见处至于寻常应缘时只将话头靠定历历孤明自然不被境风摇夺乃至与人接谈时切不可将古人公案作自已知见以资谈柄此一种病根最深以正当说时直图爽快全不知不是自已本分事以此纵心矢口全不曾回头照看所以不知是病若养成此病则将为大我慢魔乃狂魔之所摄持今目中所见缁白好禅者比比皆然不可不惧也古人参禅无别𢆯妙只是肯将凡情圣解一齐扫却放得胸中空落落不留丝毫知见作主宰知见不存则真见发光自然了无一物矣如此放下时则当人一念如大火聚一切尘情习气一触便烧如红炉片雪绝无影迹可留回观一切知见边事如说梦耳所以道参禅无诀法只要放得下若放下一念则一念真实若念念放下则念念真实若彻底放下则尽未来际彻底真实矣公行矣能不忘此叮咛之言则与老人眉毛撕结未常有丝毫闲隔时也嗟嗟老人老矣傥负此缘错过此生则再求今日之缘又不知几千万劫也示慧𢆯兴后禅人东海佛法不行之地自灵山桂峯师开化令舍邪归正者不少老人昔居海印寺叹师法利之盛其诸弟子能说法者居多今学人兴后乃嫡孙也老人别灵山二十有八年矣辛酉岁后来参匡山改岁后辞归故山请益修心法要老人因示之曰佛最所诃者烦X恼所知二种障为生死根本然烦恼障乃贪瞋痴爱为凡夫生死根本所知障乃佛法知见为三乘圣人生死根本苟二障不除则众苦无由得出也嗟今世人不知佛法者固无足怪即学佛法人不断除烦恼又以所学佛法为所知障生长我慢重增烦恼心地染污种子触发现行放逸身心毫无捡束循情造业岂非大谬耶学人今闻老人开示知为生死大事发心参求本地工夫此乃最胜愿力但今参究工夫不用别求只要将胸中旧有习气种子一一打点干干净净不许触发现行就于日用对境逢缘起心动念处当下看破不许相续其用心下手只如棱严经所说观音耳根圆通旋倒闻机返闻自性一则观门最好用心若于日用见闻处果能返观自性则不随外境流转如此念念返流则念念是归真之路如此用心若习气不除触发现行定不得力此全在违现业一着为最上行也然又必要为生死心切乃肯下死工夫耳学人实为生死真切用心乃有受用不是说了便休作一种佛法知见也示净心居士往老人过吴中净心居士参礼请益老人示之以念佛法门以念佛如水清珠能清浊水故以净心为道号别数年矣今书来云念佛难成一片复请开示老人因示之曰修行第一要为生死心切生死心不切如何敢云念佛成片且众生无量劫来念念妄想情X根固蔽即今生出世何曾一念痛为生死日用念念循情未常返省今欲以虗浮信心就要断多劫生死所谓滴水救积薪之火岂有是理哉若果为生死心切念念若救头然只恐一失人身百劫难复要将此一声佛咬定定要敌过妄想一切苦念念现前不被妄想遮障如此下苦切工夫久久纯熟自然相应如此不求成片而自成一片矣此事如人饮水冷煖自知告诉不得他人全要自已着力若但将念佛做面皮如此驴年无受用时直须勇勐更莫迟疑示仁天老宿持法华经仁天大德诵法华经二十余年将行请益因谓之曰法华最上一乘乃吾佛久秘之要为授记诸弟子之券书也六祖云心迷法华转心悟转法华诵经不解意与义作讐家二十七祖云入息不居阴界出息不涉众缘常转如是经百千万亿卷如上二祖所说仁天毕竟如何持此经耶经云是法非思量分别之所能解如是则六祖纵许解意亦未能持又云此经开方便门以示诸法真实之相如是则山河大地草木瓦石无非实相纵若二十七祖离出入息亦未能持然则仁天毕竟如何持耶如佛所说持品乃至展转第五十人转教持经功德不可思议由是观之转教之功不论解义不解义离息不离息伹能一念信心自知本有则慧命不断由是老人最赞青莲法社以持法华为妙行也以一闻此经便下成佛真种仁天X以此转教多人能如佛所赞叹更有何法过于是乎示沈大洁禅净二行原无二法永明大师示之于前矣禅本离念固矣然净土有上品上生未常不从离念中修若曰念佛至一心不乱岂存念耶但此中虽是无二至于下手做工夫不无巧拙以参究用心处最微最密若当参究时在一念不生若云念佛则念又生也如此不无两橛念就参究念佛处打作一条要他不生而生生即不生方是永嘉惺寂双流之实行也何耶若论参究提话头堵截意根要他一念不生如此虽是参的工夫古人谓抱桩摇樐只者要他不生的一念是生也岂是真不生耶只如念佛若将一声佛号挂在心头念念不忘岂是真一心不乱古人教人参活句不参死句正在生处见不生意如经云见剎那者方悟无生即此一语则参究念佛当下可成一条矣道人谛听参究念佛此中易落淆譌不可忽也如何参究即念佛念佛即参究耶如今参究就将一句阿弥陀作话头做审实工夫将自已身心世界并从前一切世谛俗习语言佛法知见一齐放下就从空空寂寂中着力提起一声阿弥陀佛历历分明正当提起时就在直下看覰审实此念佛的是谁重下疑情审之又审疑之又疑如驴覰井覰来覰去疑来疑去疑到心思路绝处如银山銕壁无转身吐气处是时忽然磕着触着真无生意忽然勐的现前时则通X身汗流如大梦觉到此方信生即无生无生即生参即是念念即是参回头一看始知向来如在含元殿里觅长安也如此做工夫最怕将心要悟才有要悟的心便是拦头板也只管一直做将去不计工程即到做不得时则打起精彩又从新做起又切不可贪求𢆯妙即有一念暂息寂静欢喜切不可当作好处直须吐却切不可将佛祖𢆯言妙语来作证当作佛法又不可堕在无事甲中以此为得总之一切圣凡迷悟都不管单单只是追求一念下落追到赶尽杀绝处久久自见本来面目如十字街头见阿爷更不向人问觅也看来此事元是人人本分上事更无甚奇特处道人真真实实为生死大事试从此下手决不相赚憨山老人梦游集卷第九X憨山老人梦游集X卍XXX憨山老人梦游集卷第十侍者福善日录门人通炯编缉岭南弟子刘起相重较法语示本怀印禅人昔吾佛于灵山会上欲以妙法华经付嘱有在令于末世受持广宣流布无论人天百万即得授记诸弟子竟无一人敢于娑婆世界流通此法者必待地涌之众乃能荷担持此法者岂易易哉以五浊恶世众生薄福其性刚强最难调伏是以吾佛教持经者必以忍辱为第一行故曰如来灭后欲为四众说是经者应入如来室着如来衣坐如来座乃可为众广说此经如来室者一切众生中大慈悲心是如来衣者柔和忍辱心是如来座者一切法空是安住是中然后以不懈怠心乃可为众说是法华经故佛自述其往昔求法之行如提婆达多世世之冤害及常不轻之礼拜四众乃至辱骂或加刀杖瓦石种种苦事皆欢喜忍之无一念懈退此正教菩萨法末世持经之最胜行吾徒为佛子苟无忍行又何以持佛慧命使不断哉及授付嘱持经之菩萨则誓之曰种种苦事皆当能忍是以佛说观三千大千世界无有如芥子许不是菩萨为求菩提舍身命处乃至头目髓脑无有悋惜故教持经者先以忍行悲此法末非大忍力X又何能护佛法续慧命乎老人每每以忍行开示禅人禅人能笃信老人亦能以忍力自持今不但卒保道场亦且成就巳行切不可以世谛寻常观之更于此外别求生死法也且此经乃吾佛世尊为一大事因缘故出现于世一大事者乃众生本有佛之知见也佛知见者以能见诸法实相也以众生迷真知见但认五蕴幻妄身心而不见真实之相若见实相则三界上下了无一法又何生死可寄耶如此岂独参禅能了生死而持经不能了生死乎若南岳天台皆悟实相之大宗师傥法社诸侣读诵此经能有一人如天台悟入法华三昧者即此灵山一会俨然未散如是则护持之人具足恒沙功德不可思议矣佛为此法劫劫生生舍此身命禅人即能舍此一生成大法益又何外慕别求佛法乎今纵不能了生死即仗此法为舟航愿力持之于生死海中亦必终有到彼岸时犹胜从前虗生浪死也禅人既信老人语从此发起大忍力大精进力是名真法供养如来以成普贤大行切不可起生灭心立人我见而生退堕之想也示新安仰山本源觉禅人本源觉重兴仰山道场三十余年幻出种种庄严皆自心力诵圆觉梵行二经亦二十余年精持净行皆从宿习般若中今礼匡山请授大戒拈香请说圆觉大义老人因示之曰佛说三界上下法唯是一心作X所谓圆觉流出一切清净真如菩提涅槃及波罗蜜教授菩萨是故为佛弟子若达唯心法门则一切染净因果皆即现前念念转变故曰心净则佛土净直如仰山因缘向皆危石巉嵒荒榛茂草今一旦幻此道场如从天至皆从最初一念坚固信心故致如斯广大佛事由是观之则西方净土又岂从心外得耶老人今为禅人特授梵网金刚宝戒此戒名为毗卢遮那心地法门经云若授佛戒即入诸佛位是知一念信心即开佛知见一切佛土应念现前故诸佛净土皆从金刚心地建立禅人果能了知此法门从此向前日用头头一切运为明明了知皆从自心流出则法法皆为净土真因更能将一声阿弥陀佛念念不忘心心不昧念至动静无二寤寐如一则现前步步皆踏净土宝地经行即此身心巳坐莲华胎中直至临命终时才舍此身即花开见佛如从梦觉到此始知生死如梦净土如幻一念之闲永居不退此外更有何法出生死乎禅人久修梵行第未亲闻善知识打破从前妄想梦但了法法唯心何用别求佛法努力珍重示陈善人楚沔称名郡故文宪之邦但法门善知识过化者希观智禅人杖钖于此掩关三年一时向化者众适来善人乃旧归依信心弟子也远参匡山老人为求开示以传白大众老人因示之曰在家男女能持五戒X谓不杀不盗不邪婬不妄语不饮酒食肉佛住世时常在法会称优婆塞优婆夷此云近事男女以堪亲近承事三宝故其所修者精持五戒免堕三途苦趣是为天人之福故曰五戒不持人天路绝若持五戒第一要明信因果善恶报应如影随形谓作善因福果定生人天若造恶因恶果必堕三途苦趣且观世之高官尊爵富贵荣华者此等必是前世修福供养三宝斋僧布施印经造像修寺建塔济贫拔苦之所感招其长寿多男父慈子孝夫唱妇随兄友弟恭者必定从放生不杀持斋戒中来在家有能持此五戒者即五常备矣谓不杀仁也不盗义也不邪婬礼也不妄语信也不饮酒智也儒门能此者即成德之君子矣持斋岂分外事耶其中有上智高明之士既持此戒复念人世无常如风中烛怕生死此一失人身万劫难复如此思惟念生死苦求出离心切更宜发心持念阿弥陀佛将此一句佛横在胸中心心不断念念不忘朝暮礼佛诵经回向西方求生净土若念佛念到一念纯熟一心不乱临命终时见阿弥陀佛放光接引投托莲花以为父母花开见佛从此永出生死轮回之苦长揖三界是名菩萨此念佛功夫古今在家男女行持一生取办生西方者不少故曰唯有径路修行但念阿弥陀佛此外别求皆为邪见邪行矣善人持此转化同类一人一家以及一乡一郡通都为佛国矣但愿努力修行只要信心真切一念X奉行不必别求𢆯妙佛法示盛莲生老子云吾所大患为吾有身若吾无身吾有何患圆觉经云我今此身四大合成当观身中坚硬归地润湿归水煖气归火动转归风四大各离今者妄身当在何处如此谛观此心久久纯熟身相忽空种种烦恼皆从妄想颠倒而生如梦颠倒本来不有当烦恼时直观此心妄想从何处生追到本无生处则妄想不生妄想不生则烦恼空身心忽空则一切烦恼当下消灭应念即入清凉极乐国矣此观喫紧乃脱苦之妙药然初心观未易成伹将阿弥陀佛审实话头切切不忘若妄想起时提起话头一拶则妄想自灭以寻常无有正念故专逐妄想流转攀缘不停以滋苦耳一切诸法皆自心生心外无法若不观心而求脱若之路犹却步而求前也只须发勇勐心切不可说不能乃自画耳示吴启高启高久归三宝斋心有年今来匡山求授戒法为法门弟子以结未来出世之缘因詺名福常号净心居士为授优婆塞戒复拈香请益老人因示之曰一切世闲种种业行皆是无常尽为苦因故感生娑婆国土众生所聚故名堪忍愚迷之人以苦为乐转滋贪爱更增苦本不知出苦之要是为颠倒故举世之人但有一念知是无常苦空发心求出离者是即大智X慧人但有一念返省发起厌苦之心便是出苦之路但有一念求生净土之愿即是成佛之本所以佛说戒法教人止恶修善以恶止则心净善修则苦灭苦灭则福增心净则为净土之因苦灭则为极乐之本福增则为常乐之果是知一念发起受戒之心则众苦可断众福可集生死可出净土可生皆从最初一念发心为因地也居士今日既能知此事发此心故凡所作即是出世之行虽未出家即名佛子从今果以持戒之心念佛净除心中夙染贪瞋痴爱种种烦恼则心地清净以此净心念佛念念不忘心心不断即日用现前事事皆是净土之因即所施种种四事供养三宝者皆为庄严净土之资所谓心净则佛土净唯心净土自性弥陀元不离当人一念是为真实法行所谓真常之福从净心中谓是故也居士果能谛信不疑何用别求佛法但不可作世闲寻常事目之则道念自坚信心日长矣珍重珍重示无知鑑禅人出家人先须要知出家割爱辞亲本为求出生死若为生死大事要知世闲一切诸法皆是苦本身是苦聚必要发心修行求出苦之道先须看破现在身心境界当观此身乃地水火风四大假合成形四大各离今者妄身当在何处如此看破则不为此身谋求种种受用之乐次要看破现前见闻知觉全是妄想用事总非真心以此妄心造种种业起心动念无非X是业无非是罪即此一念便是生死苦本切不可随他妄想流转日用密密观察妄想起处就要看破当下消灭切不可随他相续攀缘往而不返若观察不定无巴鼻时但将一声阿弥陀佛作话头紧紧抱定念念不忘有此话头作主但见妄想起处即提起佛来是为正念现前则妄念不待遣而自消矣如此二六时中密密用心唯此一念为主其余一切妄想皆为客客主若分久久纯熟则妄想自消真心自显矣禅人若果有志为生死大事但以此一念为真其余世闲种种伎俩作诗写字乃至攀缘交游放浪皆是颠倒痴迷之事也若不慕实行专事虗浮纵放六情游谈无根空丧光阴不唯虗生浪死抑恐恶业难逃千生百劫无出头时也示徐清之佛说三界上下法唯是一心作言三界上者乃出世四圣谓佛菩萨声闻缘觉也三界下者乃六道凡夫谓天人修罗三善道及地狱畜生饿鬼三恶道也是则十法界中一切圣凡善恶因果依正庄严皆由一心之所造然此一心非别乃吾人日用现前分别了知之心也既然一切由心非次第造乃日用现前念念所作之业于十法界流转若一念由贪瞋痴所作十恶身三口四意三恶业则就三途苦趣之因若一念转十恶而为十善则为人天妙乐之因若一念善恶两忘内不见有我外不见有人一心寂静则为声X闻出苦之因若观目前苦乐逆顺由因缘生灭流转还灭则成缘觉之因若一念了知人法无我因缘性空无有作受者而不妨现行布施持戒忍辱六道之行化度众生则为菩萨之因若一念顿悟自心本来光明广大无不包容无不济度了无一法当情生佛平等即为成佛之因故此一心广大无外本来清净圆满光明若日用念念悟此则虽居尘劳而为出世之人矣此所以维摩称为不二法门也居士若能体此而行则一切恩怨是非人我烦恼情根应念化成光明藏矣日用一切境界试此观看念念觉察若不能安忍为烦恼之所障碍才见起处即将六祖本来无物一句提起如金刚王宝劒则一切烦恼当下冰消身心化作清凉池矣如此力行若能精进不退则顿证大解脱场又何此外别求佛法哉示若昙成禅人成禅人约同志于金沙之东禅结青莲社以持诵法华经为业凡入社者必先熟读此经能背诵而后入堂不数年闲能持者数十辈去住不一唯禅人一志不移遂以此为尽形寿焉请益老人因示之曰此经乃吾师释迦世尊特为开示众生佛之知见为成佛真种故述其往因谓于大通智胜佛时为十六王子得闻此经展转传持故凡曾从闻者必生生世世共生一处以持此经为行故昔受化者直至今生于灵山会上各各授记成佛乃的示此经为成佛正因真X种也故委明持经之法师即于现世父母所生六根必得清净如经具明金口亲宣非虗语也此经自入中土受持者多独南岳思大禅师所悟精深天台智者大师读诵此经乃见灵山一会俨然未散思大师曰此法华三昧也非子莫证非我莫识故天台因之建立止观妙门发明百界千如实相之旨向后依止观而悟明一心者如永嘉而下非一人也是知此经为成佛之妙行明矣唯六祖云心迷法华转心悟转法华此又示持此经者第一义门禅人今持此经试向未展卷轴巳前突开顶门正眼烁破无明诸法实相触处洞然则见色闻声目前现证尝转如是一卷真经顿将八识田中历劫巳来爱憎烦恼种子尽化为光明藏如是受持是真精进是明真法供养如来若徒以纸墨文言为妙法以循行数字为持经而心地未净烦恼未空此何异以水泡为摩尼以蒸沙为饭本如是则牛皮未透岂图遮眼而巳耶示观智云禅人学道人以等心死誓为出生死第一义又放下为入道之要古人云志当归一久而不退他日必知妙道所归此五乳为老人归真之所禅人归依老人之心一生居半今幸有此卓锥之地正是尔等放舍身命处生则同修死则同归尔当放下诸缘一心寂静于此集二三同志老者专心念佛精修净业誓死为期则法道常存慧命不断是不负归依之念也应念尔X祖乐天公与老人有三世之谊自当以义为质绝无二念若别存一念则非真实为生死人凡居常务要以法为怀纲维丛林调和大众内外一体宾主一心兼忘人我勦绝是非了得烦恼本空便是出生死路即此心地清凉便是净土之要门也尔其勉哉勗哉示凝畜通禅人佛祖修行之要唯有禅净二门兼以万行庄严是为正修行路比来学人参禅者多被邪师过谬引入邪见稠林堕我慢魔增外道种是大可忧况十无一人得解脱处似此不唯自误亦且误人可不惧哉是故老人极力主张净土真修世人不知都轻视为寻常不知念佛之妙故多错误耳且念佛即是参禅更无二法即念佛时须先将自已胸中一切烦恼妄想贪瞋痴爱种种襍乱念头一齐放下放到无可放处单单提起一声阿弥陀佛历历分明心中不断如线贯珠又如箭筈相拄中闲无一毫空隙处如此着力靠定于一切处不被境缘牵引打失如此日用动中不襍不乱梦寐如一如此用心念到临命终时一心不乱便是超生死净土之时节也若但口说念佛心地不净妄想不除只道念佛不灵验如此纵到三生六十劫亦无出头分尔其勉之答德王问承大王谕使者访问山僧修行直捷法门云王巳能持不杀戒斋蔬三年但念末后一着为急有何法修X持至临终安乐后世不迷此乃大王宿习般若根深积生修习故今处富贵尊位不昧本来一念真切参求法要山僧愚劣敢以实对惟佛说法度人如应病之药方便多门不是一种自教流此土古今依奉修行者有禅与教两门人人共由禅则传灯诸祖直贵了悟自心其下手工夫则心单提话头参求直至明见自心而后巳此独被上上根人一超直入又须善知识时时调护提撕方得正路在昔王臣亦有能者葢不多见是乃出家人易为行耳今大王尊居深密不易接见善知识故不敢以此劝进其有依教修行昔有天台智者大小止观乃成佛要门其大止观文繁难于理会其小止观虽简易其实要说解明白而下手安心亦不易入即能知能行亦难得亲切日用现前境界逆顺处多用不上况末后大事乎此法亦非大王所易行者亦不敢进今独有佛说西方净土一门专以念佛一事为要以观想净境为正行以诵大乘经为引发以发愿为趣向以布施为福田庄严此实古今共由不论贵贱智愚俱能真实下工夫故万人修行万人效验此愿大王留意焉谨将日用修行规则条列如左我佛为救度娑婆世界诸苦众生专说西方极乐净土法门但专以念阿弥陀佛发愿往生彼国有弥陀经一卷便是证明其经中所说都是彼国及国土境界实事最是明白其修行之方亦有节次如僧家功X课之法不必拘套伹以念佛为主每日早起礼佛即诵弥陀经一卷或金刚经一卷即持数珠念阿弥陀佛名号或三五千声或一万声完即对佛回向发愿往生彼国语在功课经中此是早功课晚亦如之如此日日以为定课定不可缺此法教诸宫眷如法同修更妙此乃我圣宗仁孝圣母所行垂法宫闱至今不废者是为常行也至若为末后一着大事其做工夫更要亲切每日除二时功课之外于二六时中单将一声阿弥陀佛横在胸中念念不忘心心不昧把一切世事都不思想但只将一句佛作自已命根咬定牙关决不放舍乃至饭食起居行住坐卧此一声佛时时现前若遇逆顺喜怒烦恼境界心不安时就将者一声佛提起一拶即见烦恼当下消灭以念念烦恼是生死苦根今以念佛消灭烦恼便是佛度生死苦处若念佛消得烦恼便可了得生死更无别法若念佛念到烦恼上作得主即于睡梦中作得主若于睡梦中作得主则于病苦中作得主若于病苦中作得主则于临命终时分明了了便知去处矣此事不难行只是要一念为生死心切单单靠定一声佛再不别向寻思久久纯熟自然得大安乐自在得大欢喜受用殊非世闲五欲之乐可比也惟大王留意此法便是真实修行舍此更无过此直捷省事者也切不可听邪见邪说而惑焉又大王若要末后知去向更有一妙法请为言之其法就在念佛心中时X时默下观想想目前生一大莲华不拘青黄赤白状如车轮之大观想华状分明仍想自身坐在华中须台之上端然不动想佛放光明来照其身作此想时不拘行住坐卧亦不计岁月日时只要观境分明开眼合眼了了不昧乃至梦中亦见阿弥陀佛与观音势至同在华中如白日明见若此华想成就便是了生死之时节也直至临命终时此华现前自见已身坐莲华中即有弥陀观音势至同来接引一念之顷即得往生西方极乐世界居不退地永不复来受生死之苦此实修行一生了办之实效也惟此法门非是僧谈乃佛经中处处开导直捷法门所谓惟有径路修行伹念阿弥陀佛舍此别无妙法矣闻大王心不求长生但愿末后明白除此再无可明白之法矣若怕疾病要学调息运气求却病此非良法若气不善运返至大病至不可疗万万不可惑于此也若是念佛一法得入亲切其余总不必留心矣愿大王着实谛信切莫怀疑又正月二十七日僧蕴真奉大王令旨持睿语下问事件山僧伏读再三足见大王体究生死大事要明性命根宗了达佛祖禅教旨趣山僧愚昧不敢妄谭谨按教典一一条牒来问对答分明陈列如左伏乞睿覧一问三乘之道性命之原教禅之说达磨之道何X曰无字心地何处用工人生到底怎么下落又说有佛无佛端的何为又说一静之中无我无人犹如太虗到底如何可将上中下乘言语佛祖度众生之念一一细剖解释是所愿闻答佛教宗旨单以一心为宗原其此心本来圆满光明广大了无纤尘清净无物此中本无迷悟生死圣凡不立生佛同体无二无别此正达磨西来直指此本有真心以为禅宗故对武帝云廓然无圣若能顿悟此心则生死永绝只在当人一念顿悟即名如如之佛不属修证阶差不属三乘渐次此禅宗目为向上一路从前诸祖所传即指此心以为宗极是名为禅此宗不立文字只贵明心见性其修进工夫当初达磨教二祖问曰汝作甚么二祖云乞师安心达磨云将心来与汝安二祖云觅心了不可得达磨即与印正云与汝安心竟此心不可得一语便是西来的指二祖又问岂无方便磨云汝但外息诸缘内心无喘心如墻壁可以入道此便是教参禅最初第一着工夫达磨之道如此而巳除此心外更无别法后来禅道既久学人不能顿悟故有参禅提话头之说其话头不拘是谁随将古人公案一则蕴在胸中作话头下疑情即无之一字就是公案直者疑处便是参究参来参去久久忽然心地迸开如大梦觉即名为悟以参究便是用工夫以正参时心中一念不生了无一物故说无我无人犹如太虗悟处便是下落既X得了悟自心则历劫生死情根一齐顿断既悟此心又说甚佛与众生故从此巳去三界往来任意度生永绝诸苦不被生死拘留是称菩萨此便是参禅到底下落性命从此了却若不悟此心则被一生作下善恶业牵轮转六道诸苦趣中到底没下落所谓生死苦海无有彼岸正谓此也一问三乘之道乃是佛度众生随机施设权巧方便之法门也一大藏经皆是此意原夫一心之法生佛同体本无身心葢因最初一念妄动迷了此心遂结成幻妄身心即今人人血肉之躯名为色身即今知觉思虑者乃妄想心经说五蕴是也五蕴者色受想行识也肉身即色蕴心即受想行识之四蕴以身心知苦乐等为受分别贪求念念不断为想此想相续不断为行此三即知觉思虑之心其识即命根初未迷时但只云性既迷真心有此幻妄身心其识连持此身故名为命此性命之原也佛初出世只是教人了悟此心而巳以迷之既久不能了悟故佛设方便先教人知此身是苦本其苦因贪瞋痴爱烦恼所集而生故要人先断烦恼其苦可出有中下根人依之修行断了烦恼果然得出生死之苦是称声闻缘觉为下中二乘因他但能自度不能度人不知同体之意只得一半故名小乘及有大心众生既能自度又能度人自利利他广修六度谓能布施持戒忍辱精进禅定智慧有此六行其心广大是名菩萨故名大X乘又云上乘此二乘法一大藏经都说此事只是要人了悟此心末后会归一心即名最上一乘是名为佛此教中之极则也三乘修行之法甚多说不能尽但依一法修行皆得出生死苦非止一端种种方便直是悟了此心方是末后下落处未悟此心俱在生死海中随善恶转若作善即生天上人中若作恶业纵贪瞋痴爱即堕三途受苦无量此三乘法若学中下乘修则一向爱恋此身贪着受用妄想之心不能断除故不能也若学上乘人修虽能布施持戒其后四行又不能全亦不能即出生死纵修善法生在天上福尽还坠如汲井轮终无下落若求悟明此心可了生死无奈如今现前事法交错又不能下苦心参究纵参亦不得真善知识指教恐错用心返落邪道如此岂不虗过一生虽要求箇下落到底无下落以天上受福未免轮回故也故佛别设直捷方便念佛求生净土一门此乃一生成就临命终时定有下落也今将念佛净土法门为大王陈之一问净土法门为何而设因佛设三乘之法要人修行不是一生可以成就恐落生死苦海难顿出离若要参禅可一生了悟得出生死又因妄想纷纷习气深厚不能参究若未悟明此心不免轮回故别设西方净土一门此不论上中下根及贫富贵贱但肯依而修之一生可以成就所谓惟有径路修行但念阿弥陀佛更无巧妙何以如此以我今现住世界名为X娑婆乃极苦之处谓生苦老苦病苦死苦乃至求不得苦冤家聚会种种诸苦说不能尽虽是王侯将相富贵受用种种乐事都是苦因以此极苦难得出离故说西方净土名为极乐世界以此国中但受诸乐故名极乐以彼佛国绝无秽污故名净土无有女人莲华化生故无生苦寿命无极故无老死苦衣食自然故无求不得苦诸上善人俱会一处故无冤家聚会之苦以彼国土七宝庄严故无瓦砾荆棘便利不净种种清净全不同此世界弥陀经中所说一一皆是实事今一切人求生彼国者更无别法但一心念佛以为正行日日回向又心想莲华身坐其中故临命终时即见阿弥陀佛放光接引见大莲华涌现在前见自已身坐于花上一念往生既生彼国从此永不复堕生死苦趣名不退地菩萨此便一生修行结果后世下落如此分明除此之外别说临终有甚境界皆是邪说若不念佛及临命终时随造恶业恶境现前悔之晚矣此是最省要直捷修行法门是佛别设接引方便也一修净土不必求悟明心性专以念佛观想为正行又以布施斋僧修诸福田功德以为庄严佛土之助其念佛心中虽发愿往生然必要知先断生死之根方有速效如何是生死之根即今贪着世闲种种受用及美色淫声滋味口体一切皆是苦本及一切瞋怒忿恨之心及执着痴爱之心与一切邪魔外道邪X师所说邪教之法即如今一类邪人妄称圆顿达磨等教及妄立南阳净空无为等教归家等偈一一皆是近代邪人望空揑作此等言语惑乱世人之法俱要尽情吐却乃至全真採取阴阳等术内丹外丹之说都是邪法皆不可信单单只是笃信念佛一门每日诵弥陀经两卷念佛若干或不计数只是心心不忘佛号即此便是话头就是性命根宗更不必问如何是性命当人本来面目及三魂七魄元辰之说者些全是在血肉躯上妄认妄指之谈俱无下落若问在生怎么样没后怎么样在生造恶的没时恶境现前在生念佛求净土的没时净土佛境现前以遂我所求乃是好事若不是所求善心中来都是邪魔之事决不可错信误了百劫千生也但看棱严经中说的分明若说有相皆妄此言是参禅门中的话单单只求清净真心不容一物故说有相皆妄以念佛净土原是想心成就经云想澂成国土以参禅要断妄想心最难故今以净想换去染想耳其莲华现前正是观想成就又何以妄相推之修行各有门路不同不可一槩论也巳上所答皆依佛祖经教中一一考正不比妄谈若参禅则以明心见性为主若念佛求生净土一门不必明心见性单单只是念佛佛者觉也若念念不忘佛即念念明觉自心若忘了佛便是不觉若念至梦中能念即是常觉不昧现在若此心不昧则临终时此心不昧即此心不昧处便是下落X贤王如今国事万机决不能参禅惟有念佛最好不拘闲忙动静一切处都念得只是一心不忘更无别巧法其前知乃神通之事此不必求当时佛不许学习此事若成了佛自然有神通不待求也其鬼神前知非是人可学得的切不可想此等事若念佛到临命终时自然预知时至亦是寻常念力成就不可强也巳上数条伏乞贤王详察留意焉憨山老人梦游集卷第十憨山老人梦游集X卍XXX憨山老人梦游集卷第十一侍者福善日录门人通炯编缉岭南弟子刘起相重较法语答湖州僧海印问古人巳禀单传直指复修净业而欲往生者为是悟后随愿起行耶为是未悟二行兼修耶若兼修者堕偷心岐路心工夫那得成片如巳悟则尘尘华藏在在莲苗十方无不可者何独乐西方乎答承教有言净土有三谓常寂光土实报庄严土方便有余土若诸佛菩萨与从上单传悟心诸祖皆受X自性法乐无一不归常寂光土者是谓惟心净土若尘尘剎剎皆净土者乃华藏庄严实报土耳亦惟心所现至若求生西方净土者名方便有余土乃华藏尘剎中一土耳此是欲求往生者论云众生初学惧信心难成意欲退者当知如来有胜方便摄护信心谓以专念西方极乐世界阿弥陀佛所修善根回向愿求即得往生常见归依佛故终无有退此乃未悟而修者即永明所云但得见弥陀何愁不开悟之意也若兼修此行如论所云若观彼佛真如法身常勤修习毕竟得生住正定故此岂偷心是未达念佛之旨不知净土之意也是知巳悟者不待求而自然往生未悟者亦非偷心念佛可生也问参禅贵一念不生念佛贵净念相继兹参究念佛一门意在妙悟而得往生也今念佛时虽心佛分明参时则二俱坐断故参功渐胜念佛渐微他时焉得亦悟亦生耶答参禅贵一念不生是巳若言念佛贵净念相继者此将四字佛号放在心中为净念耳殊不知四字佛号相继不断者是名系念非净念也乃中下根人专以念佛求生西方正属方便净土一门耳今云参究念佛意在妙悟者乃是以一声佛作话头参究所谓念佛参禅公案也如从上诸祖教人参话头如庭前柏树子麻三斤干矢橛狗子无佛性放下着须弥山等公案随提一则蕴在胸中默默参究借此塞断意X根使妄想不行久久话头得力忽然㘞地一声如冷灰豆爆将无明业识窠臼一拶百碎是为妙悟即参究念佛亦如此参但提起一声佛来即疑审是谁深深觑究此佛向何处起念的毕竟是谁如此疑来疑去参之又参久久得力忽然了悟此为念佛审实公案与参究话头原无两样毕竟要参到一念不生之地是为净念止观云若心驰散应当摄来归于正念正念者无念也无念乃为净念只是正念不昧乃为相继岂以声声念佛不断为参究净念耶此不但不知参禅亦不知念佛矣若参究果至净念现前则净土不必外求而一念即至得上品上生者此行所至也问即心即佛不外驰求之理信得及见得彻了为便随缘消业不造新殃任运腾腾以待夫识干自得耶为当更起疑情穷参力究以求妙悟耶答信得即心即佛及只是空信须要行证若无行证徒信无益岂有但以信字便为了彻耶古人云先悟后修是则悟后正好修行古德云学人但得一念顿契自心是为妙悟尚有八识田中无量劫来恶习种子名为现业流识既悟之后即将悟得道理二六时中密密绵绵净除现业流识名之为修不是舍此悟外更有修也净除现业乃为随缘消旧业全仗悟之之功乃能有力净除恶习若但空信将何以消恶习乎所云疑情参究等正是净除现业工夫若未悟时X须究业习流识起处经云静坐山林观自心流注等若巳悟后则恶习起处一照便消自然如红炉片雪耳悟后消业与未悟时工夫日劫相倍不可同日语也问参禅暂有诸念不生时其话头便提不起亦捺不落其应缘时若管带又被古人诃斥任之不能相续只是动静两闲如何提究疾得相应答参禅暂有诸念不生时此非真不生乃是话头得力处耳此得力处不能久常及至遇缘便打失或被境界摇夺自然动静两般起灭不停耳若果能用心单在一念不生以前着力久久纯熟一念不生本体现前常光了了明暗不迻动静一如方为打成一片到此应缘不须管带自然任运合道岂有古人诃斥真无生意耶参禅工夫只在一念不生以前着力如此提究自然疾得相应若以电光三昧为得终落识情窠臼问永嘉云谁无念谁无生云居齐云不断分别不舍心相似悟后有想念也又涌泉云不许走作仰山禅鬼不知及石霜一念万年等竟似悟后无想念也岂应缘有而离缘无耶有无二义愿垂一决答古人悟的就是妄想妄想就是悟的元无两般迷人坐在妄想中故望妙悟将谓别有耳棱伽云从上诸圣转相传授妄想无性岂有二耶但迷时用妄想悟时用自心岂有悟后又起妄想耶X问永明云先以闻解信入后以无私契同一入信门便登祖位夫祖位甚深闻解便可登乎况云门巳透法身洞山必令尽识是证非解也兹解位称祖当必有深义答教有信解行证四门其解有解悟之解知解之解若以闻信入乃知解边事若灵云睹桃华香巖闻击竹顿了自心此解悟之解一解便彻自心即将解字吐却所谓入此门来不存知解便称祖位若闻他家屋里事解得当为已有岂可称为祖师耶巳透法身若影子不忘正堕识情全存知解是以古人不贵若真实悟的岂特解不称祖所谓初发心时即得菩提岂可与知解者同耶问初祖示棱伽以印心黄梅令读金刚而见性乃至俱胝准提首山法华似参禅不碍于持诵药山不许看经赵州不喜念佛乃至高峰曰话头緜密便是一卷不断头的经又似禁绝诵持而贵在单提心印从来以参话头为主兼持华严及念佛为课今欲止其课一其参惟存愿力未知得否答初祖黄梅以棱伽金刚印心乃禅道初来恐学人用心差错故以经印正其心不致误谬非是以经为已解也俱胝准提是以呪为话头参究亦从缘而入者若首山法华乃悟后聊以作佛事耳所谓心悟转法华非以诵经作功行也其不许看经念佛者正恐学人迷却自已把作实法会耳若参禅人未悟时不X妨持诵乃借法力加持以为助行如三期忏悔古人必不可少若悟后诵经则字字心光透露尽为妙行岂比循行数墨春禽昼嗁者耶问但愁不作佛莫愁佛不解语古训也今之学者不务真修而务机锋转语过矣然自知未悟时切提撕只因见地未明恐是盲修瞎炼故以师资道友闲问答醻唱此亦无伤乎傥学力不通商量必俟悟后吐语则见地尚亏从谁起行耶况陶镕理性决择是非如三登九上一句千山俱在悟前耶答古时悟心之士称为明眼人若作家相见如两镜相照不拘有语无语自然目击道存不是定要醻酢机锋相尚为高也后之学者狂妄驰骋口舌便利诚不足取若是参学有疑明眼人前真诚请益披露本心亦非以口舌相见至若广参知识只为决择此心何妨落草盘桓平实商量方是本色道人若务机锋应醻乃门头户底非真实也真参实悟之士决不堕此问见自性者得自由于生死作得主者能转业于临终彼诸祖得自由者勿论其草堂青印禅师等那隔世便迷耶岂悟有浅深习有重轻乎抑亦大悲增上本高迹下而人自不知乎不然学者奚取信于见性法门耶答古人所云一悟便了生死者乃悟自性法身耳尚有积劫无明习气种子皆生死苦因未得顿尽故须X多劫修行方成佛道且如七信菩萨巳悟自性位登不退者又历四十二位渐断无明习气方成佛道岂可以七信之悟便为究竟了生死耶是知变易生死尚与微苦相应故云菩萨有隔阴之昏所云转业伹是道力殊胜故能转非定消定业也其实悟有浅深习有厚薄但悟后处生死而不被生死拘留来去自在故称变易生死是悟心之人在生死中纵迷亦易觉必不至大颠倒耳经云一成真金体不复重为鑛岂可预忧其复迷而轻见性法门耶若本高迹下又不在此论然佛不能逃定业又非悟心之咎也答段幻然给谏问曰圆妙真心未有不由五阴而障入如来地未有不由破阴而成棱严五十五位行布详矣由浅浅而深深必由破某阴而后跻某位以破障对位次诸家解尚未分明岂学问难思推敲难到故置之耶经云受阴尽者虽未漏尽心离其形从是凡身上历菩萨六十圣位可见破色阴决在三渐次无疑矣且又修习真修增进诸功皆在色身而起其破色阴一一可征独以受想等摄入六十位中尚未决别而经云又以识阴若尽如净瑠璃内含宝月如是乃超十信等可见五阴该在行布中伹后人未细心耳某阴未尽则不能超十信某阴未尽则不能超十住等至于识阴销落六十位次始超今若云破阴自破阴何必併归六十位位次自X位次何必併归破阴是有二种门头矣且历位而不併入五阴则行布内少破魔之功勋行布不成行布也破阴而不併入三贤十圣则破阴中缺修证之位次破阴不成破阴也望师一一分疏开我执迷今掠宗抄案之徒只贵眼明不贵践履谓毗卢顶上行有何五阴有何行布大妄语成害将何极至于宗门得道之祖亦谓一了一切了不历三祇今无论十地神通即愿心住菩萨能游十方所往随愿传灯高贤有此手段否初发心时便成正觉恐只收入初干慧中未必是金刚干慧后心也次又见孤山註识阴尽文诸根互用即圆教相似七信界内思惑巳尽也能入金刚干慧者从相似位超入等觉后心也天台明圆教利根一生有超登十地与此符合甫阅其文不觉鼓掌曰识阴若尽如是乃超十信十住十回向十地等觉云云超字又不历五十五位者也然则三渐次以后即破五阴阴若破则五十五位可尽超乎若然是行布外另有一种门头也望师详以语我困农望雨以日为岁此番请益更切更深惟勿斳金玉是祷武昌段然顿首答读来问棱严破阴浅深与五十五位相对同别此乃诸佛菩萨自住三摩地中亲证境界非凡情所可妄测此义从前诸师亦未疑及即宗镜深穷性相之原然亦未谈及此学者一向槩未留心即山野通议X但于三渐次及结位之文小有发挥亦未详配位次如来问云云深为有见山野肤浅暗昧且禅定未深五阴未破定中境界安敢妄言以居士为法心切问意恳到故敢依圣言量略陈其槩所言五阴乃一切众生通受生死之苦具修行之士未有不破五阴而能超生死者故如来出世单单只是破众生五阴生死之具即一代时教尽是破阴之谈散在五时无处不说但未次第唯以棱严经一经收尽一代时教统摄迷悟修证因果备殚圣凡二路以便修行者为一路涅槃门故修证位次始终详悉且又特申定中破阴境界者以此经真修专以禅定一门深入而以破阴验其浅深故其位次不同华严璎珞等说以华严圆圆果海一位具足一切位虽设行布不说断证要在借显圆融故初发心时便成正觉是以果觉为因心也璎珞位次虽详意在分断分证故约见思尘沙无明以定列行布如天台所明此经与彼二经迥然不同单约棱严大定顿悟渐修故以不生灭心为本修因是先悟妙圆真心为本发心即以此心渐断习气以定位次浅深正起信论发心修行以悟真如为本至其断惑论又多依相宗断证特约六麤三细以定位次是谓先悟后修故论就破惑定位则易明此经以破阴定位则难合何也若约论则信位断执取计名字起业三种麤惑三贤断相续智相二惑为麤中之细细中之麤初地至七地断三细中现相八地X至等觉断转相金刚最后断业相此经中断证之明文也今若以五阴对惑合位高下则经义大不然矣以经有明文则曰理须顿悟乘悟併消此则不历诸位矣事须渐除因次第尽此又约断以明位也此经先悟后修正与论义相符若约论义先断惑业在三贤后断无明在登地与今经少异详今经文三渐次中即获无生法忍从是渐修安立圣位然无生法忍乃登地巳证平等真如方得此忍是经意以三渐中专以真如为行本且云反流全一六用不行十方国土皎然清净譬如琉璃内悬宝月后文云识阴若尽如净琉璃内含宝月如是乃超十信以至等觉圆明入于如来妙庄严海以此佛语证之则在三渐次中巳超诸位应于未登位前巳破识阴又不待相似信位矣又何敢妄以破阴次第配诸位耶谛观佛意必不然矣此经正义大与诸经不同者以诸经葢随时随机对谈修证中一段义其所破惑亦随机偏重乃一时应病之药耳此经总收一代时教无机不摄重在单破生死根本专指婬习为生死之根大定乃破敌之具故经特出发业润生二种无明是以大定直破八识根本无明而以定斫穷纵八识未破而见思尘沙麤惑任运先落至若以不生灭心为本修因正是以金刚心为禅定本故经云是名妙莲华金刚王宝觉由是观之则初修定时在三渐次中以定研穷巳破八识透出金刚心地正是理须顿悟乘悟併消X则能超越诸位矣若云从此安立圣位则是事须渐除因次第尽乃约侵断历劫无明习气特就厚薄轻重约位以判浅深高下耳斯约顿悟渐修则由破阴而入位元无二路也此义正与沩山云若人一念顿了自心是名为悟即以所悟净除现业流识是名为修非此外别有修也以众生随生死流流有四种谓欲流有流见流无明流今三渐次中慾爱干枯根境不偶现前残质不复续生乃断欲有见三流也名干慧地者言干有其慧未与如来法流水接是无明流尚未干耳此无明流乃金刚心中无明流宗门目为真常流注故经结位文云是觉始获金刚心中初干慧地此言从前渐次得干慧以来直至等觉金刚心中无明习气之流才得干耳由是观之于三渐次中巳破八识顿悟自心从入信以来直至等觉通断无明习气正是事须渐除因次第尽也所以无明必历诸位而后尽者以从真净界中瞥生一念无明遂起生死无量劫来起惑造业皆是无明妄想之咎以遭旷劫生死时长染着爱慾习气深厚必须以金刚心重重磨炼方始得还本源心地故从信位即云圆妙开敷中道纯真末后乃云如是重重单复十二者正显以此大定消磨习气之功也且如经云五阴各各皆是妄想为本若破阴对位则经初信文中便云即以此心中中流入一切妄想灭尽无余又安可以带阴而入诸位耶若带妄想而修则不名为真修矣且X三渐次中慾爱干枯根境不偶现前残质不复续生此则巳出三界生死矣后文识阴尽则超命浊岂但破色阴耶受乃执受四大有苦乐等若受阴不破则不得正受若想阴不破则难入妙奢摩他若行阴不破则生灭不停非为正定若识阴不破则未悟真心难立诸位由此证之则在三渐次中巳破五阴决不带五阴而入诸位也明矣岂可单破色阴耶由五阴俱破方名真悟由破八识进修乃名真修是则破五阴乃顿悟其理其后诸位但约大定以消磨历劫无明习气正谓事须渐除至若五十五位诸妙功德以如来藏中具有恒沙称性功德向被无明变作恒沙生死业习今以金刚如幻三昧磨炼业习化作神通妙用耳以所化者浅故其位下所化者深故其位高圭山云觉前前非名后后位以此观之此经大义单以观心研穷进破无明约位以明证入之浅深非分断分证之可比由先破阴而后八位非约破五阴以配诸位也明矣又岂可执定破阴以併行布位次耶然破阴之说佛恐诸修行人得少为足错乱修习故特申明以防邪误非就此以明位也且识阴未破堕落二乘则可知矣若禅门顿悟自心顿出生死则不落阶级乃是三渐次中顿破八识自然超越诸位然祖师虽云超越但云素法身佛未必具有相光庄严神通妙用即诸佛如来未有不悟自心而成佛者若一悟便了无事则诸佛又何假更历三大阿僧祇劫X耶今人蒲团未稳以世智聪明掠古人公案自逞知见妄言证圣自为超佛越祖乃是憎上慢人未得谓得堕大妄语可不惧哉此辈岂可以破阴不破阴与真修之士同日而语耶昨东行见禅者甚多而堕上慢者不少山野特举破阴以印正之闻者惭服颇折其邪见白衣谈禅多堕此病惟今真修伹以三渐次行顿悟自心顿出生死一着为急务若自心一明识阴自破则前四阴不待破而自破且如将头临白刃一似斩春风岂色阴能碍也又云老僧能转十二时又云入息不居阴界出息不涉众缘岂在受想行阴里六祖临终自知去处岂非随愿所往如是殆非妄言证圣者可拟也吾人只贵究明自心求出生死一着且不必论破阴与位次合不合以理揆之圣言证明暗劣之见如此高明有以教之西堂广智请益教乘六疑一问古人判教云双垂两相二始同时初说华严本被大乘二乘绝分鹿苑转四谛时身子目连尚未舍邪出家何故华严结末文中有声闻舍利弗等若据结文二乘得闻华严何故斥云二乘绝分文义俱违愿垂分祈答教中说十方诸佛一身一智慧故十方佛土中唯说一乘法所以菩提场中初成正觉即说华严为最上一乘法独被大根众生是谓称实智说争柰众生根机不一有中下劣解不见不闻则为绝分故随劣X机感现小化身八相成道于鹿野苑说三乘法所谓佛真法身犹若虗空应物现形如水中月以伹随机感故现身耳其所说法为权智也华严会上逝多林中文殊象王回旋则舍利弗等六千比丘成道于言下是亦地上菩萨名大阿罗汉今佛既现小应身示生人闲而诸外道坚执我见未易摄化故舍利等亦随现声闻辅扬法化为影响众所谓内祕外现之俦非实声闻也其斥二乘绝分者乃斥实行执相声闻而舍利等受呵正为鼓簧法化耳大似优戏塲中各作一脚以发悲欢离合之情及至散塲则了无干涉故菩萨利生如嬉戏然调而应偶而会岂实法耶二问华严经中普眼不见普贤如是三度入定徧观三千大千世界不见却来白佛佛教静三昧中起念便见普眼才起一念即见在虗空中若普贤之身是一真法界应在三昧中见何故不见若普贤是色相身未入定时应见何故佛教起念方见耶答法身无相饶他普眼亦莫能覰于定中求而不见者以法身无彼此迭相见故是知可见者乃就第二门头故起念方见耳三问起信论中真如内熏故有妄心厌生死苦要求涅槃妄心有二一者凡夫二乘依事识熏修二者菩萨依业识熏修今之学人参究伹依事识不能依业识参禅本是大乘法门若依事识而参返X成凡夫二乘之行若参时二识同用又违古人云离心意识参愿垂开决答教说凡夫二乘依事识修菩萨依业识修乃约就依识发心取证耳今参禅人发心虽是事识而用志直要打破业识漆桶直透向上未迷巳前一着不落二识巢臼若得少为足便不能离心意识矣四问古人云不贵子之行履祇贵子之见地又云见地不明堕落坑壍今诸方解说有二一说博学经论依解名为见地一说悟明后方为见地若学解为见地何故宗门不许看教若悟后方是见地即今初心操履以何法为见地免离堕坑之患耶答解为见地有三种不同有学解有信解有悟解若从教上或祖师公案上解得佛祖究竟处不落枝岐此虽是名见地谓依地作解其有未亲言教但只决定信自心了无一物是为信解若参究一旦明本有是为悟解此三皆名见地但依他解多落知见障信解如此亦要操修以臻实证其悟解虽一念顿悟尚有无始微细惑障亦要净除是三种见地虽贵若不行履终难究竟今古人所贵见地者但就根器为本非金不行履古人一期之语不可作实法会也五问古人云参究在搬柴运水行脚处参今之学者要在静坐参功有力若在四威仪中与物交接心念纷飞话头沈没若惟静坐又违古人操履若与物交终日散心如何令学人日用中动静无违X也答古人做工夫要在行住坐卧四威仪中看取不是教你死死枯坐也以初入禅心多散动姑就静坐摄心其实要将静中做的去动处验看如何若用心绵密自然动静如一打成一片矣今对境心念纷飞是于话头全不得力岂真参之人耶为今只要话头得力不拘动静自然不被他转矣六问又经云心佛众生三无差别又云佛界等众生界等又云度尽众生方成佛道若生佛平等佛无度生之义如何度尽众生方成佛道若佛菩萨度尽众生佛界似乎渐增众生界似乎渐减云何谓生佛平等耶答心佛众生本来平等以众生是佛心中之众生故佛度自心之众生若众生相空是为度尽众生即成自心之佛纵一心尽作众生乃众生自作自心之众生而佛界不减纵众生界尽只是消得各各众生界以心平等故而佛亦不增佛观众生界空若众生自心不空则众生亦不减譬如长空云屯雾暗而空亦不减云散雾消而空亦不增虽终日暗终日消而空体湛然此则佛界岂有增减耶答大洁六问一问持律曰初学不知持律恐举动即错受有次第决无莽猎然其闲大小区乘权实应用虽根因利钝机随浅深不无弊端幸提轨则使利者仰遵X而钝者拓武乎答佛所设戒律部载之详矣本意为众生有八万四千烦恼故设八万四千律仪为对病之药欲令烦恼病除法身清净因机有大小故戒有三品曰沙弥十戒比丘二百五十戒菩萨十重四十八轻戒以沙弥比丘二种戒乃因事而设名为遮戒谓遮止过非虽大小同遵而多为小乘但执身不行有能执心不起者即为大乘亦在事相戒至若梵网经所说十重四十八轻戒名为性戒乃我本师卢舍那报佛所说诸佛心地法门名金刚宝戒命释迦文佛展转传化所言性戒者谓了达自性清净本来无染顿悟本有清净法身性自具足故名为戒经云若人受佛戒即入诸佛位故释迦四十九年所说者但传此戒法而巳末后拈华所示者亦示此戒性而巳历代祖师所悟者亦圆此戒光而巳故观一切众生佛性种子本来平等以同具平等法身故以佛性而观众生则凡起一念杀盗婬妄乃至说四众过自赞毁他谤三宝者即断佛慧命与杀佛无异矣故列十重之科若以平等法身而观众生则无可杀盗婬妄乃至毁谤者以乃圆满顿戒然所重者独在佛性种子即佛之慧命故不独上根利智能受即黄门二根婬男婬女乃至鬼神但解法师语者皆堪受之只要信一切众生佛性种子即是平等法身苟能作如是观则于一切日用现前所遇境界尽是戒光明地如此不独执身不X行而于杀盗婬妄触目念念佛性现前则顿化为光明聚矣又岂特执心不起而巳耶然持之之法在遮戒固难端在检束三业制伏过非唯此性戒实难要以一片金刚心持之勿失但一念昧却即全身堕落岂细事哉故华严十信初心持此戒者说净行品一百二十大愿则日用无渗漏处尚随事相至若十住初心持此戒者有梵行品审观离相便是持此戒之方法也初机常持此二品经则久久自然相应矣所云弊者在遮戒有执相自是多我慢自高憎毁戒者之弊持性戒者有未得谓得纵放任情认贼为子之弊袪此二端无问利钝皆名真持戒者二问参禅曰守律而不如自性终属颟顸欲求见性无过参究其闲疑悟交关子贼难判幸垂永鉴免堕迷坑答佛说沙门所习戒定慧三学然律即戒学其参究即定学也惟教中所设定学乃三观妙门为悟心之捷径后因禅道东来重在直指单传见性为禅而不言定然禅即定也初达磨示二祖只是个觅心了不可得名为顿悟乃至六祖只是教人不思善不思恶那个是自已本来面目即此返求自心便是参究工夫初无看话头下疑情之说后至黄蘖以下乃教人看话头以古人一则公案为本参相传为实法及至今时师家教人但参公案不究自心因此疑误多人故今参禅者多未有得正知见者且又自以参禅毁X教葢为非真参禅也殊不知古人为学人难入特以一期方便权宜只要人识自本心耳佛祖岂有二心耶殊不知提话头堵截意根不容一念生灭迁流即是入定要门而今别作奇特想故多自误耳唯今参究不可无话头以初心散乱难制要此作巴鼻当未提时须要先持身心内外一齐放下放到无可放处从此缓缓极力提起话头返看起处从何处起毕竟是个甚么因未明见自心故下疑情云如何是我自已本命元辰如此追求是名参究要念念不昧心心不移日夜靠定废寝忘餐忽然冷灰豆爆本体一念现前是谓悟自本心到此依然只是旧时人更无一毫奇特处若得一念欢喜便自为足是名认贼为子矣何况作种种知见说偈说颂为奇货耶切不可堕此魔网三问公案曰话头破碎后一千七百葛藤势如破竹然一则稍譌一齐云雾从前破碎方信鬼关不识此弊而掉弄精魂三途潜伏矣答学人果能明见自心到不疑之地则与十方诸佛历代祖师一个鼻孔出气又说甚公案不公案此事不是初机分上事且姑置之不必在念四问印教曰不向教上印证者不得正知见此和尚旧训也然义路是宿习宿习难消如油入面万一印处有一丝意识则悟者转落阴魔资发邪见为害匪细幸揭关头X答老人寻常要修行人以教印心者谓是为自已所知所见一向无明眼人指示邪正要以佛经印正如棱严棱伽圆觉经中所说皆禅定工夫悟心之要将自心对照看如佛所说不如佛说故云以圣教为明镜照见自心不是将经中玄妙言句回为已解也如子所问者正不知话头落处也至若吾人种种心病唯佛披露殆尽如棱严七趣升沈之状五十种阴魔之形棱伽外道二乘之邪见非佛细说又何从而知惧耶吾所谓印心者此耳只要以教照心不在义路不义路至若宿习种种又不止义路也五问阐教曰法布施者大法供养者最因悟印教即印阐教似乎契佛知见大转法轮然悟非真悟以印自信印非真印以阐自任抹却诸註独逞已明是狮是狐易于自慁是阐是谤难于自知幸垂精判永奉蓍龟答为佛弟子念佛恩难报唯有替佛传法为真报恩者故古之宏法诸师有三种不同一自悟本性妙契佛心于佛言教如从自已胸中流出四辩无碍且又深入教海波澜浩瀚如清凉圭峯天台诸大祖师是也二虽未悟自心依佛言教印定自心广探教海如所解说不谬佛意此虽未超言象而不敢妄以已见纵谈依教敷演如从前诸大法师是也三有夙习般若种子如有禅定工夫自明已心妙契佛意但未广涉多闻而正见不谬虽有以浅为深之过而无谤法X之愆其所宏扬皆以法施为心不求世闲名利恭敬如昔温陵寂音诸老是也此皆法施之大者至有聪明利根伹恃已见为得排斥古今纵口横谈唯以宏法为利者此则不唯破坏佛法抑且误堕后人如是岂可以阐法称乎此了然易见不问可知六问颂古曰古人悟后颂古如描画虗空不落色相今人悟未能彻辄易颂古句出诗想机同滑稽以为悟语悟境脍炙人口一转堕狐恬不知惧此末法流弊乎吾辈易失此坑幸发鍼砭普荷深慈答颂古从上有之不过发挥古人作略聊示门庭施设以彰大机大用且出自已纵夺杀活之手非徒矢口纵情搆画为得也此颂古阐教二事皆非初机所急何须预设古德云但得了悟自心不愁不会说法如是初心唯以究心求明已躬大事为急切不可怀此见也吾人苟能了悟自心纵不阐教不颂古亦是真实出家不负在袈裟下也憨山老人梦游集卷第十一X憨山老人梦游集X卍XXX憨山老人梦游集卷第十二侍者福善日录门人通炯编缉岭南弟子刘起相重较法语寂照铠公请益八则问经云无碍清净慧皆由禅定生如何南岳谓马祖曰若学坐禅禅非坐卧若学作佛佛非定相于无住法不应取舍此二说若为是非答祖师门下不论坐禅作佛只贵见性若见自性了了分明自无取舍才有取舍便落是非问圆觉经云我今四大所谓坚湿煖动各还地水风火故曰四大各离今者妄身当在何处未审此身未死各离耶抑死后各离耶答要未死前撇得下故临行不被他累及至临时要离如生龟脱殻难之难矣古人道闲时做下忙时用正谓此耳问棱严经云阿难白佛言本发心路从何摄伏入佛知见佛言汝等若欲入佛知见应当审观因地发心与果地觉为同为异若于因地以生灭心为本修因而求佛乘不生不灭无有是处未审即今为出生死参禅学道是生灭心否答学人参禅先断生灭心及发明时乃见不生灭性若以生灭心参但逐妄想流转非参究也X问百丈海禅师曰参见善知识求觅一知半解是善知识魔生语见故若发四宏誓愿愿度一切众生尽然后成佛是菩萨法智魔誓愿不相舍故若持斋戒修禅学慧是有漏善根纵然坐道场成正等觉度恒沙数人尽证辟支佛果是善根魔起贪着故若于诸法都无贪染禅理独存甚深禅定更不昇进是三昧魔久耽玩故今参禅学道者如何出得此魔入正修行路答诸修行人只为心见不忘故动随魔网若心见消忘则佛亦不立问破四大五阴执有先后否答教说五阴渐破必先破色阴若参禅打破漆桶则先破识阴识阴既破则四大无依故如割水吹光了不相触问金刚四句古今未有明言者或指色声香等为四句或指眼耳鼻舌四句或指诸相非相等或指有谛无谛等至天亲则曰吾升兜率陀天请益慈氏则曰无我相无人相无众生相无寿者相是也六祖则曰摩诃般若波罗蜜多是也双林大士又曰经中持四句应当不离身愚人看似梦智者见惟真自古迄今不曾有定辞何也答佛说般若如雪山众草件件是药拈来便用必定除疾故古人指出何为四句者各拈雪山一茎草耳问古人云直得纯清绝点犹是真常流注直得无X一法当情犹遭仰山检点直得通身是照犹在衲僧家垂手直得七佛巳前威音那畔荐取犹是话会在今之学者果到此境界否答古人垂语只是怕人落在途路边学人纵到此亦是途路边事况未到此便开口说禅总是欺心问圜悟大师曰有祖以来唯务单传直指以言遣言以机夺机以毒攻毒以用破用所以支分派别各擅家风须是向上根器有绍隆佛祖志然后能深入阃奥始可印证舍此切宜宝祕勿作容易今见学者多不审自已根器便要参究向上事果不论根器否答祖师取人论根器即教中佛论种性若不是者般种性终是粘皮搭骨今人根器不净定与此事绝分若肯留心此事从此不退久久可许造进此在不定性摄王芥菴朱白民请益问佛说顿教渐教禅开顿门渐门二教二门是同是别答佛祖出世本无法可说然法本无说何有顿渐差别言顿渐者特为机设非干法也然教有顿渐者如毗卢遮那初成正觉于菩提场说华严经顿示平等法界心地法门直示无遗如日初出先照高山后判教者称为圆顿法门此佛之顿法也然此顿法惟被地上一类大根众生于中行布四十二位是即顿之X渐也其余劣根在座如盲如聋绝然无分此则法虽大而摄机不广所谓唯有一门而复狭小如此岂佛说法独为一人哉所以现应化身随三根施设说三乘法初从渐修证所谓教之渐也后至棱伽法华涅槃顿示佛性种子是为由渐而顿也此乃教分顿渐也其禅一门教中处处说菩萨六度中有禅智二度判教菩萨由二度开止观二门为修行之本此教中用顿而渐修是禅为顿中之渐也其达磨之禅乃世尊末后拈华迦叶破颜微笑佛乃示以正法眼藏涅槃妙心遂为教外别传之旨西域二十八传达磨东来六传曹谿而下传灯所载诸祖乃单传直指一心之禅又非六度之禅可比以此单示一心更无别法直下顿见自心不属修证迷悟因果特显佛未出世一着是谓向上一路名为顿教大乘此禅之顿也至若历代祖师顿悟此心者虽一言一句一棒一喝之下直捷了悟此葢多世修习般若根深因缘时至今日成熟亦有今生参究三二十年工夫然后得悟如此虽顿亦从渐来至如沩山云学人但能一念了悟自心识得自已本有是名为悟尚有无始无明微细流注即将悟的净除现业流识是名为修非此外别有修也以此观之顿中未尝无渐也予尝观棱伽分顿渐四门一顿顿二顿渐三渐顿四渐渐知此不可执一而论虽顿悟而不废渐修佛祖之心本无二也问佛说诸经俱是称性之谭了义之旨何谓达磨X频赞棱伽云此经是我心要至黄梅则指金刚余经有何差别耶答佛说诸大乘经虽是称性了义之谭即其建化门头不离迷悟性相对待定要返妄归真皆有和会方显一真至若棱伽一经直指一心虽有真妄以示识藏即如来藏不必和会单显自觉圣智境界但了自心现妄想无性即是圣智不用更转即其修行但直观自心流注妄想现量顿达自心亦不立地位阶级故判教者名为顿教法门是故达磨以为心印以此经示禅宗要诀以此经难明劣解难入传至黄梅则以金刚印心其金刚乃八部般若之一文有六百卷唯此卷独合祖师心印以般若乃入大乘之初门正如棱严所说菩萨以不生灭心为本修因而般若乃佛之根本实智正是不生灭心也此经以无住为宗断疑为用以二乘妄起众生见佛见法见种种住着重重起疑此经尽拔疑根直到不疑之地知见消亡不立一法遣尽住着之心正与宗门解粘去缚手段相同斩断意言分别正是宗门不许拟议不着思惟识情干枯透法身向上故黄梅以此印心良有以也诸经都有些黏带独此经斩截参禅了此则易入耳问云有如来禅祖师禅二禅果有同异否香严击竹有省呈去年穷未是穷之偈与仰山山云且喜师兄会如来禅祖师禅未梦见在依此语则见有如来禅祖师禅异也若从迦叶传至初祖西来祖X祖相承诸宗始祖即是释迦何得有异也答如来禅祖师禅本来无二伹如来禅就迷中说悟要修而后入祖师禅直指不属迷悟一着不假修为要人直下顿了自心凡落迷悟关头便是第二义也所以古德云修行即不无其如染污何是故宗门向上一路须是个里人始得棱伽四种禅中最上一乘禅即祖师禅其实本无异也若根器不净妄逞聪明知见把作会祖师禅如此连如来禅亦未梦见在譬如贫人妄称帝王自取诛戮可不惧哉可不惧哉示萧玄圃宗伯入道先要了悟当人心体本来光明广大包含无外弥满清净圣凡不立不为身心世界之所拘碍此即向上一路西来心印唯此而巳既能悟彻此心则于日用应缘一切境界如镜现像来无所粘去无踪迹如此则凡所施作皆从真心实际中流出一一皆真实不朽之事业不伹与日月争光也较彼区区迷夫妄想机械所为者岂可同日而语耶此段光明人人具足本无欠阙但以我见坚固凡有所作必以为已功执所见为必是是非交错终无一定之论所以然者以无廓然大公之心而欲建千秋不朽之业难矣又吾人心体本来圆满光明即今不能顿悟不得现前受用者葢因无量劫来贪瞋痴爱种种烦恼障蔽自心故渐修之功不可少耳沩山云学人有能一念顿X悟自心但将所悟的净除现业流识是名为修不是此外别有修也若学道人但求顿悟便了将谓无功可用此则习气深潜遇境窃发久则流入魔界矣然渐修之功亦非有次第但日用中向未起心动念处立定脚根返观内照于一念起处即追审此一念从何处起追到一念生处本自无生则一切妄想情虑当下冰消矣然所忌者无勇勐力不能把断咽喉不觉相续则流而不返也示周子寅山居今日大众结制海印据座说法华经尔时足下手书至且有佳果足占足下亦法会中人乃先得道果者此非瓦卜也前书云云日业正此不爽亦可渐入不二法门但其中日用头头念念皆生灭心行安能寂灭为乐若求心地一段受用更须向读书作文巳了时种种应缘处当下着实勐地返观内照观此种种作为生灭之心毕竟向何处起即今灭向甚么处去如此深观久久渐入细密若更此中一切习气潜流处烦恼无故生起处着实一觑觑定看他毕竟是何物向何处起灭追到扫踪绝迹处如沸汤锅里点片雪相似如此日用念念不得放舍才有丝毫一念懒堕懈怠偷安图快活受用之心生时此正是病根发作便向者里勐然剔起眉毛不可被他缠缚住才见缠缚切不可和身放倒与之打交滚也切忌切忌大段一声菩萨或一声佛死急靠定与之厮挨若X遇种种恶习起时即将此话头奋力提起望空一挥不管是魔是佛是烦恼习气是善恶思量一切情尘一齐顿断如斩乱丝如此做工夫不妨读书不妨作文读书处看此书读向何处寄着作文就看此文从何处流出也不妨迎宾待客喫茶喫饭痾矢放尿一切处无用纤毫缝罅如此安心再与永嘉所说恰恰用心时恰恰无心用无心恰恰用常用恰恰无是一般不是一般足下不知能信海印老人不虗诳否请自试看足下傥见信不谬始知颜子心斋三月大为可笑圆觉经一部足下读熟每日早晚以当功课俟来春面时相与决择寻常与足下书不免稍带情识自愧为足下未彻非不彻恐足下信心未彻耳今见足下信心渐增日近清净此时若不将此赤心剜与足下何时得彻若足下因循不彻则海印自彻去也何如何如人世可悲斯道可悲望足下心更可悲耳又来书请益甚是真切但足下于空幻二字未得谛当故于心境不无其碍所以工夫难做今为足下说破则了然无复疑虑矣所谓空非绝无之空正若俗语谓傍若无人岂傍真无人耶第高举着眼中不有其人耳所谓幻者非变怪之幻乃有而不实之谓也譬若市如弄筒子撮出许多人物一般然此筒中本无所有而忽然有之虽有而非真实也既非真实即是本无由本无故说空耳故曰譬如幻化人非无幻化X人幻化人非真人也人既非真岂不是空耶佛说空字乃破世人执着以为实有之谓非绝无断灭之谓也诚恐世人沦于断灭复说幻字以遣其断灭之见是则一切身心诸法因幻故空由空故说如幻耳此二字相须而观则顿见其妙所言空即幻有以观空名曰真空所谓有乃本无之幻有名曰妙有由真空故心非断灭由妙有故境是无生境既无生则心何取着心既非断则妄念何存妄念不存将何心而取境境本是幻将何境而牵心斯但心不取境而心非断灭境不牵心而境自如如心境如如于何不乐此所谓心本无生因境有前境若无心亦无者但只看破如幻不实名曰若无而灵心独照妄心顿歇名曰亦无耳是所无者妄心耳岂绝无真心哉何以为妄心耶境执着不化者是何以为真心不取身心境界之相了了常知灵然寂照者是如此用心有何罣碍故曰自心取自心非幻成幻法不取无非幻非幻尚不生幻法云何立正所谓境缘无好丑好丑起于心心若不强名爱憎何由起斯则但情不附物物岂碍人物既不能碍人人又何碍于物耶世人所以不得自在者唯其不达心境无生如幻不实耳若了达一念无生如幻则一切苦乐忧患得失爱憎取舍情状当下瓦解冰消矣故曰知幻即离不作方便离幻即觉亦无渐次此所谓一念顿到佛家非虗语也足下但观一切妄念起灭处一切境界起灭处无非是幻X化不实则心自然不奔境境自然不牵心矣往来应缘则一念虗明灵然独照照见现前身心如幻如化如水中月如镜中像如空中云如野马阳𦦨如此把定金刚眼睛再莫动转任他一切境界触之即消凭他甚么妄心一觑便灭如此用心又有何妄心可以自扰又有何妄境而可撄心者哉此番说话乃海印极力为足下通身吐露彻底掀翻足下更莫怀疑切不得思前筭后种种思量皆恶觉恶习俱是障道因缘也必若老人此语目前即是极乐人矣信手呵笔不觉郎当如许婆心漏逗如此珍重又一别恍忽数月流光迅速日月欺人每闻足下精进倍常欢喜沃灌心田也初意拟尊人行后必得入山一晤相与印证既往工夫而决择之此想实真不觉形诸梦事可笑道人亦堕情见乃尔来书所云因坐以求静因静以求心此乃入道初门最为切当但坐中未明肯綮所以坐久而疲由不达心体之妙故静久而欲有闻且又疑泛然若无所归良以能求之心未得祕诀所以求之一念返觉为劳是以心觅心正如渴鹿逐阳𦦨耳传曰知止而后有定以足下心未知止故不得定承索所以治心条目如四勿三省者引此心而入持此心而定此足下精心苦切处乃鄙人所大有望于足下者今既肯心自许返乃秘吝乎第恐足下始于吾佛法中未得多闻至于名言之中X多分转为昔日见闻之陈习致使甘露之药不能近取还颜之効耳从上佛祖教人之法门路虽多不出戒定慧三学所谓因戒生定因定发慧其节目之详经不过棱严至若祖语无如永嘉集一书足下熟读玩味至于其中入定用心之诀如云恰恰用心时恰恰无心用无心恰恰用常用恰恰无又云忘缘之后寂寂灵知之性历历无记昏昧昭昭契本真空的的此用心之神符也如四勿三省者正乃戒耳此中具悉其实修心工夫条目不出止观等持三门而巳此集中奢摩他止也毗婆舍那观也优毕叉止观双运定慧等持也姑以此塞请集中红圈者留神消息如不解者不嫌数数寄问至于止观捷径之法容再书一纸以偿今日之欠耳又此段因缘乃至易至难之事以无量劫来生生世世襍染流转习之深且厚矣即今一念信心始发斩于旦夕而欲遏永劫之长流其势诚不易易即此一念回头之心亦深难发此是积劫善根灵苗遇时而萌芽始抽而开华敷实全在时时栽培而保护之否则顿见枯焦矣遇境遇缘以事处事久久纯熟更加止观之功则可渐臻解脱然以吾人本自解脱所以烦恼不解脱者非法之咎乃自心缚着不解脱耳良以向来世情浓厚习染纯熟熟处难忘故触之便发故曰吾未见好德如好色者也若以彼易此则生处自X熟熟处自生生则疎疎则远远则澹澹则忘忘则不暇求脱而自不缚矣久之而此心泰定则目前千态万状视之若空华水月阳𦦨冰河本无可缚着又何求脱耶云肇公物不迁语得力此非足下大根器不能入此老门阃独于日月丽天句不彻若此不彻则知肇公不彻不彻则非真得力也此语老人疑之数年毕竟于吾心中独然自省自尔以来应缘得力处多借此老之语足下出门即见信诚非小缘老人不惜为说破第恐足下后日骂老僧也足下但将此句横之在心于一切动作云为处一切声色货利处一切逆顺境缘处一切喜怒哀乐处一切爱憎取舍处凡系流动之境即便以此印一印印定看他如何是不迁处如何是常静处如何是不流处如何是不动处如何是不周处如此看来看去忽然爆地看破此语则知老人不欺足下而始信本真不自欺也示黄惟恒足下虽云向道而此中眼目未得明彻往往将世法佛法与宗与教不免话作两橛若此处话作两橛则一切憎爱逆顺取舍好恶穷达动静等宜乎一一皆作两橛也海印频频为足下道佛祖元无实法与人但只为人说破各各分上本有之事耳宗镜云以一心为宗照万法为镜特由吾人不能知一心故佛说教以指之吾人不能见自心故祖假禅以示之二者皆不得巳也足下今云习教不免精神疲倦由宗如X乘顺风此足下多生般若习气之深如此大段海印分上二皆虗诳总无难易之说苟足下不达自心则宗为邪解邪染皆堕识情窠臼而教亦妄知妄见尽落言说话柄皆非究竟真实处殊不知教乃佛眼禅乃佛心二非两般岂有彼此海印教人看教参禅皆不是者等知见足下今日作此解不独辜负海印抑且辜负已灵耳曾记古人有问者云古人饥时喫饭困时打眠便是道今人饥时喫饭困来打眠为什么不是道答曰古人喫饭只喫饭打眠只打眠所以是道今人喫饭不喫饭打眠不打眠胡思乱筭所以背道耳由此看来足下日用只将眉毛剔起叱咤一声只教神惊鬼怕天魔胆碎阴鬼魂消一喝喝退落得本地静静悄悄寸丝不挂赤力力净裸裸将此一段家风要读书便读书不读则拈向一边不许挂一字要作文便作文不作便拈向一边不许胡思筭乃至喫茶喫饭就喫茶喫饭要打眠便打眠要痾矢放尿便痾矢放尿撞着便了更不许过后思量如游魂鬼子一般干干净净洁洁白白亦不许坐在干净洁白里如此单刀直入一念向前则读书亲见古人作文也只向自胸中一口吐出更无前后涵畜时便是吐露时吐露时便是涵畜时如此不为动静明暗所转不为种种伎俩所移此之谓挺特大人没量汉也足下信然之乎若果见信便撩起向者里入珍重珍重示马居士X学道人第一要为生死心切第二要知身是苦本心是妄想造业之本第三要真真看破世闲功名富贵声色货利都是虗华不实第四要怕今生造下恶业将来一堕地狱受种种苦无人救护第五要知现在命根只此一息之闲若此息一断则再求今日参禅学道作福之事永不可求况受用富贵乎学道人伹得此五种心时时刻刻蕴积在怀则目前一切虗华境界自然冷澹心地自然清净将从前一往所学知见学问口头伎俩一切放下发菩提心永断酒肉不贪不爱持戒修福作诸功德以为载道之本仍读大乘经典助发自心开佛知见方可作观但观此心广大圆明清净空寂一法不可得妄念元无亦无生灭而此根身一切动作犹幻人元无心识目前一切境界犹如空华忽起忽灭本来不有唯只圆明一念历历不昧此念亦无是名正念如是用心二六时中动静闲忙如如不动逆顺好恶冤亲平等随顺世缘所作功德一事一法皆成圆妙净行如是行者名菩萨行道人果能如此用心可谓不出尘劳而作佛事现宰官身而说法即此是名报佛恩报国恩者公禀性灵明发心向道故特此示之乃赠以号曰净妙居士公其无负已灵无忘此说珍重示王生求受戒更字王生名廷佐字子瞻生意谓名俗而字犯古请幻人更新之幻人喜而告之曰异哉子之质也传有之曰X苟日新日日新又日新今子志愿祛故吾而大新之不独新子之名抑且新子之心名者实之宾心者德之实苟不务实而尚虗名非德也由是观之非独子俗于名抑且俗于心所谓俗者非衣冠言貌之谓也所谓狎习染污于性德者之谓也吾人性德本明由日渐染嗜欲目蔽邪色耳蔽淫声鼻蔽臭香舌蔽爽味身蔽妄触心蔽邪思六者交蔽汩昏其中熏陶渐染习以成性将谓之本有谓之固然是以大驰于昏迷之境本明之德翻视为异物安知有故吾故吾哉圣人所悲悲在于此故投戒水以洗涤之且夫戒者非他物也乃自心本有之智光即儒所谓明德也今夫人者智光不朗故明德日昏今复明德而返天真必须朗智光而破昏蔽昏蔽破本体现智光朗诸障消此吾佛所以戒杀生以成仁戒偷盗以就义戒邪淫以立礼戒妄语以敦信戒饮酒以明智五戒具而五常足六情歛而三业清此所谓涤旧染进日新舍故吾而造新化也故幻人亦更其名曰言字曰子纶将其奉佛戒如君命也子其勉之示周子潜五色令人目盲五音令人耳聋五味令人口爽驰骋田猎令人心发狂此老氏之戒也非礼勿视非礼勿听非礼勿言非礼勿动又曰少之时血气未定戒之在色及其长也血气方刚戒之在鬬及其老也血气既衰戒之在得此孔子之戒也不杀不盗不淫不妄X言绮语不两舌恶口不贪瞋痴此佛之戒也噫以吾人之性本自灵明清净但以习染之污日就汩昏沈迷而不省者唯在耳目口鼻身心之闲与声色香味触法相对胶固绸缪接搆心鬬长迷而不返也故圣人愍之切为之戒且将欲祛旧染断尘习而复乎本然清净真心也由是观之戒在我而备在心修之以身是谓道不远人故曰圣远乎哉体之即神吾人欲造大道之原者唯在谨谨奉持于是而巳矣周子少年切志向上归心于此故因书此以示之示祖定沙弥子尝见世之市肆罗列割烹而过者靡不刮目垂涎希一脔之味此恒情也每见吾徒称沙门释子者身处旃檀之林足履清凉之地历大法之肆罗无上醍醐甘露妙味则邈视之如鸩毒可不悲欤虽然葢不知味之过也借使知之岂让嗜脔之情哉吾佛最初出世即揭波罗提木叉以示人此即以甘露陈于周道冀人人而味之同入不死之乡矣过而味之者几何人哉予随缘入王舍城止慈氏园林适开甘露之肆有沙弥祖定从吴兴来参问庄严佛土最上法门因指入林中即得餐釆此甘露法味所言甘露法者即四根本重戒也嗟乎人者久矣沈酣生死之场成就銕床苦具靡不依此婬杀盗妄四者而立至于诸佛净土庄严亦皆从断此四者而成就故曰永断淫心方成佛道等今沙弥将欲辟瓦砾作丛林转秽邦X成净土若不翻破四根作四面清凉池岂能化三毒而为三种解脱地耶是故海印老人赞言佛子若欲成就无尽功德法门应当善学此波罗提木叉为第一义谛一切法门因从此入示吴公敏空生问佛云何应住云何降伏其心佛答以应如是住如是降伏其心又云应无所住而生其心又云信心清净即生实相然实相无相于何有生良由生即无生则住本无住信心如此则五蕴清凉一念顿空诸妄圆灭如是降伏即非降伏是名降伏也公敏信心甚笃从余乞授菩萨戒且问持心之方余即告以调伏之法如此又更其字曰调伏至若相即无相则不可以无相为无相故又刻之以定课日用不移久久纯一泯绝诸相顿契无生是所谓信心清净即生实相也示澄鋐二公语曰君子不重则不威学则不固又曰中无主不立外无正不行此言虽小可以喻大矣是以世出世学圣贤之道未有不自正心诚意修身而至于致知格物明心见性者故孔氏为仁以三省四勿为先吾佛制心必以三业七支为本历观上下古今人物成大器宏大业光照宇宙表表为人师范者未有不由此以至彼由麤以极精由近以致远也今之学者多以口耳为实学以已见为真参以游谭为顺物以纵浪X为适情以弔靡为容众以恣肆为养志以安饱为调身以缘想为正心以束歛为苦形以端庄为恃傲以克念为自苦以精持为矫饰以道业为长物以身世为金刚以生死为余事身之不立心之不究道业之不成学问之不精此其所以世愈下而道愈衰心日昏而志日丧风日靡而行日薄教日頺而法日毁也捕风捉影后学无凭望吾人之修而见淳全之质者其可得乎孔子曰圣人吾不得而见之矣得见有恒者斯可矣是以周公之梦凤鸟之叹有志君子岂容情于自已哉二子勉旃示江吾与与足下苦语十年如教酒人斋庄非不俨然肃恭要之肃恭亦酒态也今读足下手书始恍然从醉梦中觉令人怆然心悲复欣然大喜以举世皆醉假而人人如足下则不贵我独醒耳尝谓苏子一口舌之夫耳其所志富贵则奋发无当每治纵怠则悬梁剌股竟醻其志况出世圣贤岂值一夫无上妙道岂多金比越王遭会稽之耻志报吴讐乃卧薪尝胆二十余年其竟以霸然历劫贪爱岂值吴讐幽囚生死困辱形骸岂值会稽之耻苟足下不怀切齿之恨而忘卧薪尝胆之心不能以悬梁剌股自剏又将何以醻初志雪大耻乎闻之太上立德其次立功其次立名足下诚能以太上自励则贫而可乐其他又何以婴心孔子曰士志于道而耻恶衣恶食者未足与议也古X人亦云苟有道义之乐则形骸可外形骸可外此外则无事矣又何可婴心处之而不泰然耶愿足下勉旃示王牧长周世父尝谓天生万物唯人最灵此古语也予则谓之不然何也葢人与万物皆具灵觉之性此性均赋而同禀者也曷尝有人物之闲毕竟所以异于物者以其物具而不知人则知其所具者耳知其本具而尽之者谓之圣知其当尽而不能顿尽谓之贤知而肯求其尽者谓之智知而不肯返求者谓之愚知而不真而求之太过者谓之狂知而不明执一介为必当者谓之狷至若不知而妄求者谓之怪与夫不知而不求则物而巳矣嗟乎此人与物殊惟知与不知求与不求之闲虽相去毫釐其失则千里矣窃观三齐之君子孰不心愤愤口悱悱眇视千古咳唾风云虽伊周事业犹不足观及扣其心性则瞠目结舌及与谈心之妙亦未尝不謦欬击节及与之言佛则望望然不顾噫知有心而不知有佛是犹知二五而不知十也是以道术不明而英明豪杰之士亦不免坐蔽于此此非知之过其实不知之过也又非不知之过其实不信心之过也予窃谓非真不信心葢未有以真心告之者假而朝夕以真心实语熏陶渐染之虽不能自信抑将与之俱化矣世之君子生而闻见乃耳目之常即天纵之聪明且将亦与彼俱化故曰习俗移X人贤者不免斯言可畏哉嗟乎长夜之叹为谁而兴余今置身东海空山大泽之闲冐险阻履危机几不免虎口者葢亦数矣知我者谓我心忧不知我者谓我何求此所以抱长夜之叹而饮泣与东海竞流也虽然一管灰飞而大地春生一叶辞柯而满空秋至第感之不深故应之不至耳年来兹土二三君子具丈夫骨见信自心者津津汗浃两腋而阳和之调将见予将骨化长波又复何憾王生牧长周生世父以癸巳冬日来入海叩其道味天然略无毫发拘拘俗习予深叹其为奇男子矣虽然牧长牧长世文世文皆知其本有而肯求之者矣予则有望于二子不望子作佛而愿其现宰官居士身而说法将见般若根深习俗浓厚熏蒸变化此土羣蒙若人若物皆位之育之而生极乐之乡也子其勉之子其勉之何以称子示杜生孔子曰三军可夺帅也匹夫不可夺志也又曰隐居求志果何求欤轲之言曰持其志无暴其气此圣贤教人披肝露胆处也夫螳螂怒臂以当车辙此其志果何如哉吾尝观世之学者每曰有志于功名或曰有志于富贵或曰有志于忠孝举似可佳及乎稍遇挫辱忧患饥寒贫病不如意事则气消神沮呻吟困苦不可言稍有忤逆则忿不顾身酒色淫荡则乐以忘生是则居常所云志者未见如孔之所教不可夺X孟之所教持之也此无他葢隐居未尝求之耳嗟乎挫辱忧患饥寒贫病拂忤酒色不大于车辙而人不小于螳螂也竟无一怒以当之此何以故学者深求此可与言志憨山老人梦游集卷第十二憨山老人梦游集X卍XXX憨山老人梦游集卷第十三侍者福善日录门人通炯编辑岭南弟子刘起相重较书问与达观禅师某钝根下劣屈于尘习适特地走人间自以无谓不期钖杖落此岂知吾师精进力所摄持耶昨礼座下辱法爱连宵彻夜真言密语如呪病龙心心在云雨耳即殑伽能领深恩矣惟师一一辛苦中来某一旦坐受其惠竟何以报想十方诸佛定为此会生欢喜发赞叹耳此缘殊非小小某愚痴向谓琬公亦灵山会上人耳匪蒙𢹂过云居亲见肝胆则某此生几不知此公矣承命作复琬公塔院记初不自量将谓易易遂莾卤承当及至雷音覩其真迹不觉气缩即以X虗空为口大地为舌犹不能赞其功悳况方寸流注乎因恳祈请法力加庇而为之尤难措辞马上至潭柘思巳过半及覩师手书二经庄严妙丽读愿赞则泮然具足矣十五日暮归慈寿次日焚香礼祷而后操觚属艹刚完使者持法音至讽诵数过欢喜绝倒劳法身特现尘中盖似慈悲太煞使某何以当此敬谢无量塔记谨此报命其文千二百余言但某心血止此有则尽吐之矣其间但欲点染虗空自觉少光𦦨耳愿师印证不吝郢削无使琬公见屈抑令观者增深佛种惟慈摄受之某和南言附达大师答书真可和南辱塔记即率众焚香顶礼讫疾读三四过令人无地可以寄口舌赞叹也苟非真得琬公之心骨之苦处安能吐辞等刀锯剖痛情哉宁惟使琬老朽骨生春即某足赖之不朽矣如是扶植法道将何以报海印主人咄一棒分死活时决不敢作世谛流布某再和南又憨山大师侍者某此回出山诸人以为突出意外那罗堀主此回来燕圆成无量功悳岂惟诸人虑不及此即堀主亦不意憨头憨脑闯入是非閙蓝做许多好事发古悳之幽光解众人之纷纠而道人亦得託不朽于寸管是无上供养惭何以消怖惧怖惧怀静送经圆赞并小叙谨奉命即着如奇X呈正超如所持偈不遑一为发挥行恐触境逢缘终被物使奈何奈何道人行踪主人既还东海即亦往石经矣然再必一晤而别尚有数语似不可少者某再和南又承慈远问悲欣交集病病之心知在法眼望色决脉于十年前矣惟神明之祕久默斯要今岂逃洞见肝胆耶但今道人受病之原初为客邪所干中伤真气以致君火太盛销铄肺金内外交攻上下否塞栀子益母不用而用贝母转使大小便利不通固结日甚庸医误入肉𡨥热势益增几闷致死赖甘艹解之而拣去肉𡨥得椒通和周身汗出道人幸佐以军姜得苏其同病者竟误中狼毒良医束手幸元气未损必不伤生须徐徐调理但真阴水生心火渐降客邪消伏真君泰然则可保复元气全生性矣感荷慈念远问受病之原其状如此惟赖白毫远照自受病以来虽大火勐𦦨炙身而五内清凉略无一念疲厌之心其视三界牢狱四生桎梏端若天光云影耳向来所入海印三昧俱成水月道场空花佛事矣幸得情关迸裂识鎻顿开时将长䇿象王而逐金毛回步旃檀之林饥餐紫柏渴饮曹溪吾生之愿遂毕于此更不敢劳移步毗耶再施甘露但愿安隐那伽深入无际以待围绕三帀耳使回谨此奉慰慈注又X世相空花瞖目颠倒巳不足论而成住坏空往来代谢有为如是法性湛然复何加损第念法缘未溥愿力未周向为智碍今则从空霹雳一声种种幻化云翳荡然且幸而今而后方为无事道人此正火聚刀山成就清凉如幻解脱斯实圣恩于我不薄其他一切是非泯然殆尽又何足道若能成就无上道力一切佛土随愿往生又何区区拳石勺水间邪知师同体之爱爱踰骨肉同心之忧忧入肺腑故敢以此奉慰非妄语也不慧出期不远傥幻缘有待尚图荷䇿云山优游末岁其法喜之乐又当如何此又天龙所遣成就第一希有功悳也又不慧障缘深重辱师同体慈力而摄受之所劳神用种种甚微细智固超情表岂容言喻旅泊话别挂䭵而西以新正五日抵桐江冐雪弔健斋晤见台公询休郎动定云业巳束装明发有九江之行寻即遣书至吉水邀过桐江相聚舟中欢然道故宛若多生熟游菩提分法人也尔瞻闻之即迎过銕佛菴中相见机语甚投此君根器勐利况得休郎为前茅不一言之下则向之坚壁旂鼓不觉自偃顿然翻案大非昔日邹君也不慧过上元方行休郎送至庐陵会王性海此君天然道骨不意末法尘劳中有此上根利智将来成就法缘不浅因留连二日而别休郎即放舟东下想见知忍则可委悉因缘矣不慧于二月三日X过庾岭旅邸壁间忽见师留题恍对法身而临宝镜欢喜踊悦因书偈曰君到曹谿我不来我到曹谿君巳去来来去去本无心谁知狭路相逢处饱餐而去六日至曹谿礼六祖真仪顷即出山至五羊谒总镇王公囚服见之此公意气甚高亲见降阶释缚乃云公物外高人况为朝廷祈福致此奇祸何罪之有吾辈正中心感重岂可以寻常世法相遇固让不可竟留款叙移时斋食而退且又遣力护送往戍所途涉千五百里道殣相望虽三尺童子亦操戈挟刃殊不辨其盗非盗也至电白其程犹半迆南山林蓊郁咫尺迷踪旷野高原迥无烟火穷日粒米不糁终朝滴水不啜雷地饥荒尤甚业巳四年瘴疠大作时疫横行毒气熏天炎蒸蔽日枵腹罹灾死伤过半悲惨之状大不可言况复海岸腥风岚烟烈日触鼻透心神昏意醉此为罪乡诚非虗设私谓自非彻骨冰霜何能消此酷毒也仰庇诸所堪能调伏无生忍地即荷戈行伍不异道场但泉涸艹枯无薇可釆资非禅悦何虑不为西山饿夫惟不慧道愧先悳遭时过之此业力所胜死生又何置念直以本愿未醻佛恩未报为惭愧耳窃念诸佛以不思议神力调伏众生非以一方便而折摄之欲其情枯智竭须知极境穷源冥益钝根真慈不浅傥法缘有在异日天假有缘与师对谈梦幻法门岂不以今日因缘为实证也惟师智光圆照天南万里不隔纤毫仰愿无缘慈力时以X摄之又江头一别瞬息三年无时不寄情霄汉间也丁卯冬初觉音来得奉手书并荷慈惠法宝盈箧种种功德真洒甘露于焦枯布慈云于火宅也康祖赞点开髑髅金刚正眼读之令人徧身毛孔熈怡喜不可知此非无缘慈力何能至此觉音云杖钖有远游之念自尔不知所指此心逐逐妄想每与右武聚首未尝不对妙音色相也右武真奇男子前冬别时顶门一鍼渠自云痛彻至踵顿然翻案不慧因赠之曰觉非居士今巳大非昔人矣此公别去时复寥寥所幸诸缘屏绝四大轻安无所损恼得以闭门穹庐究竟未了公案楞伽幸巳脱艹去夏摄引初机数辈演法华于武场以醻师之大愿有击节数纸此皆支离糟粕殊非真知见力但念此余生置身于无事甲里弥感圣恩难报聊复以此消磨岁月且仗诸佛神力持以洗污教之愆故不惜世谛流布也适接法意不觉欢喜绝倒瞻金刚塔如对法身读诸祖赞如听梵响啜阳羡春茶如灌醍醐念此瘴乡何缘得此普令见闻随喜获益大义重来此亦僧中程婴也此子信根原深第习气不浅今幸撇来亦大损减又荷师法力摄持即此可望上进觉音此来大为抖擞胷中颇有乐地惜乎志有余而力不足亦不负此生可作金刚种子再出头来必不负善知识因地也渠闻师在匡庐X函欲一见遂遣先归以报计大义入夏可至至时又当委悉又前大义来接法音欢喜无量知动定如宜甚慰远怀比来为曹谿因缘想闻之必大抚掌先心尚欲令义郎自燕而晋及临行念其二十年来跉跰他方今其师物故巳二载余甯忍不拈瓣香撮培土乎因是遂立促还家山由楚而归不及布体座下今夏幻躯幸无大病第为茘枝魔发徧体疥痬又为假曹谿粥饭僧魔妄作鬼祟是故养病蘧庐此时正欲入山且幸某公发大道心愿作檀越第其人清澹如水志大力微师能以无作妙力遥伸右手过百一十城竖此金刚幢乎不知上方佛土宝威悳如来何日为众生说法令我遥闻謦咳弹指之声也新岁三得中甫问慰安情至深感道义同体知应微车计秋中可抵蓟门侍座下耳粤孝廉冯生昌历乃此中弟子上首近书来云巳入丈室何幸如之第不知此子去就何如傥在都门愿时时拔济知二护法大着勇勐力必致感应但听时节因缘耳又堪忍土中事种种幻化正宜法眼视之耳若入鹙子之目亦未免作净秽见也昨永顺持法音来知杖钖有灵岳之行回书径往报之矣旃檀如来因缘巳悉前问盖佛神力不假于他也持去楞伽笔记奉入慧X目以作法供养某下劣深知此一段大事因缘皆如来所遣圣恩所赐即此可为报恩地但愿此法普徧微尘剎土一切见闻同入自心现量即不慧委填沟壑则此生千足万足夫复何憾第不审就中有少分相应否愿大施金篦披刮瞖膜其幸不在区区耳又春三月促觉音负病归是时尚想紫柏与五老争雄遣八行往讯忽顺禅人持秃笔字来则知巳拖泥带水向万里无寸艹处去也笑老痴为底事如此忙碌碌耶昨有人说长安路上有个没料理汉窃官家一坏土揑作丈六金身令无量人生颠倒想复将丈六金身撇向十字路上令往来驴马践蹋若紫柏老痴过此又作么生耶尝忆老赵州将一茎艹作丈六金身老雷阳则将丈六金身作一茎艹此个公案是同是别知在万仞峰头必发一笑老红盔近来毒气熏得耳聋眼花鼻塞咽闷不知何时向白银界里翻身一吐此恶习也又红盔去紫柏万里时闻说法音声在鼓鼙刁斗间如涂毒入耳转令瘴烟毒雾化作甘露日夜饱餐故当死不死更见钵沿蟁蚋贪涎流溢大千何时三灾火起烧为煨烬毗蓝飏去光音霪雨一洗劫灰净尽无余也曹谿旧称西天宝林比为魔宫鬼堀可笑紫柏老人神力不大暂求一宿不能安今天遣红盔特来X洒埽八年之内极尽神力一洗殆尽魔党尽驱今将化秽邦而成净土变业海以作莲池老卢埋没千年今日始得转身吐气将来绝后再苏顿见光明赫奕但阁门坚闭不能顿现无量庄严佛土只待文殊遥伸右手过一百一十余城聊借弹指之功便见重重无尽境界假使十方世界一一善财如佛剎微尘数众生参礼时可使一一顿入毗卢法界也此盖老红盔鎗头上佛事旂竽下工夫较老紫柏端居净土坐莲花中吐广长舌为诸化身大士说利生法门时同别何如某禅人远来相问不减契顺走惠阳老红盔且无觉范别胡强仲气习也某舌端时时现出紫老法身居然在目敬持梵香一盂用伸供养唯慈照之与妙峰禅师某切自念钝根下劣结习浓厚乘夙善缘天幸吾师辱以真慈拯拔曲尽心力善巧方便面命耳提日夕无闲者数年居常切覩我师默造之心恨不能通身跃入我心顿令眼目动定若有灵圣者但土木坯胎终难变化虽然祷之既久入之既深不无感通冥应某情虽卤莾而于潜滋密化未尝不由吾师幻网三昧加被之力也云聚清凉月明空界自尔形分影散隐显同时虽于妙音謦欬势阻关山然其实相真身俨含心水别经五稔犹同一日道越三千不隔寸丝是则深居寂寞之濵益入圆通之境可谓迹逾疎而心逾密声日销而实日彰某之形神未尝去吾师一X念也然某自知形器秽浊谓斯朽骨恶气冲天非寥廓大谷不足以藏之尘劳塞汉非汪洋巨浸不足以洗之故甘心拌命掷此山海穷乡而置尽绝之地且将无复人世矣不意默承护法菩萨运通宝藏顿使一光东照大破暗冥可称万世希有功悳原其所自与者受者又皆尽从吾师圆妙清净真心流出也客冬某持法旨至接读十数通深见师心不觉涕泣交颐即所云喜心翻倒剧呜咽泪沾襟耳然所悲者非属于情而在出于常情者举目寥寥岂容多见是不容不感悲且痛也嗟乎某此生巳矣竟同艹木枯藁无疑至若报侍左右之心有怀未即惟愿我师真慈不弃心心圆照而摄受之令痴子不入颠倒狂途而安步归圆觉路也时幸託此一枝颇称幽胜傥识海波澄意吾师心月能自忍留光而不落影于此中乎又不慧平生每自尅念于此长夜得值吾师可谓再逢亲友矣故自缘会三十年前即知有向上事二十年中常勤除粪此一念苦切之心未尝去于眉睫但恨积习深厚不能顿净现业流识有负师友法恩大为惭愧爰自离析以来忽十五年实巳卧薪尝胆痛自䇿励未敢少惰第以幻瞖未消犹沈幻网心知被缚力不自由良以慧劒不利不能顿裂此知痛处敢欺吾师及幸以法为缘知报佛恩即以幻网为佛事其荷负之心实持九鼎而法执之病益增七重将谓不X负所生敢追先哲此实狂愚非谓慧也幸亦心知非正如梦渡河念蒙圣主隆恩惠以金刚𦦨烁破重昏使历劫情根一挥顿裂回视昔游皆同梦事是故不慧以此庆快平生心知吾师必为我贺今虽远投瘴海如坐道场饱饮炎蒸如餐甘露荷戈之暇惟对楞伽究佛祖心印始知从前皆堕光影门头非真知见力是知诸佛神力调伏有缘众生非止一种方便若逆若顺无非令入清凉大解脱门火聚刀山无非究竟寂灭道场地而今而后或可谓不负已灵亦可谓不负师友矣于会心处随笔记之今将卒业此虽非正顺解脱聊以法自娱适足以见光阴不虗度耳意吾师闻此必发一笑也大义万里远来以得法音为喜第念此子持吾师一言付嘱于不慧者巳十五年心如一日辛苦万状然于禅道佛法竟未启齿此真出世丈夫法门奇事今复依依万里至此岂不慧所堪况彼师亲皆老何独我为是以促归且以不慧行藏奉慰知已慈念也第缘有聚散法无起灭在正眼视之了无朕迹剎海不隔劫念圆收又何有去来彼此之相吾师处此久如谅不以天涯罪夫劳静虑也傥天假以年犹当白首同归以醻初愿惟禅悦滋神以道自爱又惟师以法界为心以行愿为身即弥纶华藏庄严尘剎当无疲厌此遐荒虽远正不出吾师毛孔也其摄X受之心如珠网交罗光光相照更不容妄想于其间耳钝根年来坐此瘴乡所作佛事亦不出师幻网三昧第以情生智隔不能餐师法性之乐然亦赖此为消热恼作清凉地师其以为妄乎古人为到处家山随缘乐地不慧即不能全体适足以自娱楞伽四卷诚以印心吾师慧目肃清必深照洞彻其原即此生无对面之期而世世常为法侣矣又自入瘴乡六年不知霜风作何状今正月六日南征宿新州客邸寒风刮面不减塞上夜深拥纳梦想正在万丈冰雪中忽推门扣见者大义也乃惊喜绝倒所负北来诸故人书首开吾师圅恍若对面坐五台拄地菴中枕膝夜话时也欢喜可知复询吾师种种功悳种种庄严此家常事不假称扬尝读楞严经见阿难望佛惠我三昧之语将谓虗谈以今观之不但身坐瘴海即入銕围必蒙吾师足光先照矣所谓因缘会遇穷劫不磨岂妄语哉不慧今年五十有六不觉老至形容透俗心地日开常自私语若此形不化足以甘心苦海为人天作桥梁卧具此狭劣之见始由吾师扩之今更见其真耳大义之走瘴乡诚以为苦今遣归家可以休欠曷狂心作已躬下事望吾师恶辣钳锤销镕习气是以不负吾辈亦不负其先心耳又不慧以业力迁譌掷此岭外不减曼殊在銕围师以X慈善足光时时照拂亦不减菩提场中初成正觉时也大义来具荷摄受感不在言惟师愿轮日广三昧日深顾此区区秽躯亲近随顺如夙昔岂能再得不慧处此业乡三年余矣禅定解脱未知何如但所喜者学成真正俗人其所消磨日月者重增文言陋习皆多生积障今日尽发不知何日得三帀座前求忏悔耳先具数种师其为我印正之遥忆多宝妙塔涌现虗空但昔日灵山会上释迦分身尽集而塔户一开多宝出现吾师分身当何时而集耶令遥闻者不禁瞻慕之思也即有可散之花亦无神足可遣耳寄莲池禅师往者某居金色界时吾师因礼曼室来承以无缘慈力摄受我于冰雪中使某得以坐瞻光相深慰夙心信宿而别自尔倾注之怀盖亦勤矣某去台山将南历百城拟参座下复为业力牵之东海良以耽着枯寂遂置身穷陬篾戾车地因之矢心建立三宝上报佛恩亡躯尽命郁郁十年于兹向以道力孱弱大为魔扰者日月居半以致取辱法门见呵智者今且犹不自量乃恋恋堀中以臂当辙心心不退岂宿习然哉切念道法垂秋正宗澹薄赖吾师乘大悲愿轮高竖法幢宗说兼畅止观双运毗尼独揭净土专门使狂子知归湻风可挹禅者自南中来无不备询起居知法体轻安色身康健乐说无碍应机不倦微细之制不减迦维何幸衰世末流遇斯弘范每一兴怀五X体勇悦毛孔皆香深愧业系不前未遑瞻觐兹门人胤㡭特致问讯薄具名香三色奉为说戒时供养普熏四众伏希慈纳又惟吾师踞寂灭场以佛性戒而为末法众生种金刚种子此等最上因缘乃毗卢之所愿释迦之所赞宜为天龙八部之所钦也若不慧者以秽浊之质点污法门以业累之缘罹斯罪垢实受诸佛所呵乃辱吾师摄受岂非以平等大悲普视有情者耶不然何慈音无遮一至于此瘴乡拜辱手书不啻足轮光照銕围令有缘谤法者先蒙益耳不慧向沈幻网今幸荷诸佛神力以金刚烈𦦨而销铄之今则罪性了然且赖此作忏悔地年来奔走之余所作佛事着述数种乃借佛祖心光以为破障之具以孤陋之见处僻远之乡不识果与此法少分相应否敬持献座下乞师法眼为我印决傥不堕增益谤或可聊弭夙愆醻罔极耳与五台月川师不肖钝根波流幻海花落寒空不啻曳尾泥途自甘逃逝巳也回视金色界人端居灵山一会惟时白毫东注幽邃蒙光岂不见此头陀如是度众生而行菩萨行耶数辱慈念惠问勤勤以人境两夺故无片言以报谅知已者一体同观定不心口异视也往承以驳物不迁见示鄙心将谓足下偶尔成文试入游戏X三昧故未敢加答恐当实法流布忽忽业巳三秋适幻师远来下问穷陬询及起居具悉悲恋之情深感无巳且出尊驳艹本不意刀刀见血如此不肖愚昧虽非杨修幼妇而一览颇识其妙第愧不足以当足下心由辱见信之深不敢有负所望略为陈之愚谓所驳若按名责实虽肇公复起不易其词若忘言会旨即清凉再出亦当追其武也语曰驷不及舌诚有味乎然彼造论覃思立意命名不曰无见且以不迁当俗不真为真由是观之是物不迁而非真不迁也以其物有迁流故今示之以不迁为妙若真巳不迁不迁何足云故云是法住法位世间相常住其旨良哉若以高见所摘论文皆迁流之语驳之字字无差言言有据即肇公对语亦俛首无词但彼亦自解云所造未尝异所见未尝同意恐足下责之以言而未谅其心耶抑所见未同耶故曰正言似反谁当信者若足下犹不信而信者谁其人欤且肇公明指不迁在物而足下以真究之斯则为门不同故道路各别宜其相左闻足下始因不肖举清凉谓物各性住于一世之语滥同小乘无容从此转至余方之说遂有此驳然不肖所以举此者意有所为盖缘寻常以物不迁意诘诸方大悳都谓物迁而真不迁人人话作两橛然清凉疏中自有二意且云显文似同小乘云云其实意在大乘生即不生灭即不灭迁即不迁原清凉意正恐后人见此论文便堕小乘生灭迁流之X见故特揭此表而出之欲令人人深识论旨玄悟不迁之妙耳然钞文但举小乘一意辨之未竟大乘之说但结文此约俗谛为不迁耳一语义则长短相形但文稍晦耳不肖在昔举此正恐足下有今日之事是时交臂而别弹指巳经八年将谓足下力穷不迁彻见诸法实相不意云云若此窃谓足下此见不独不得肇公立论之心而亦全不得清凉表白之心不独不得清凉表白之心而亦未得区区蓬心也此足下与肇公正谓所造未常异所见未常同也管见如此亦未敢为必当间常于此潜神有日颇有自信之地即每每举之亦曾为浪子偏怜客之意耳以不肖愚心愿足下善自宽姑舍是而勿较但试于诸法上努力着眼覰之果迁果不迁若于江河竞注真个不流野马飘鼓真个不动直下便见不许攀扯性空果如是则肇公此论皆为剩语又何区区据蜗角而力争尺寸耶适足以见不肖非扶同硬证也呵呵与五台空印法师万里炎方真同烧鬻每一兴念旧游则千尺寒冰稜稜在目顿见彻骨清凉也第目极云中而金毛师子不现令人熟习难忘耳昔调达推山压佛身婴剧地问之则曰如四禅天今日始知非大言固本分事耳且火宅中人念净土则清凉岂净土中人念火宅不增烦恼耶自愧下劣向从法门龙象之后志期稍有建立拈一茎艹供养十方岂知定业难逃沈沦至老X自达师化后此心巳殒无复人间妙师撒手而归光前绝后可无遗憾即今人天眼目惟师独立光明幢耳傥有余年仰仗法力得遂一晤之缘以毕此生实为厚幸若机缘不偶殆将不久人世即为永诀是有望于龙华三会耳颛愚有志纳子可惜而有斯疾傥可得瘳亦座下之白眉也近刻三种寄请印正但老子一书古无善解苦心十五年似可为后学发蒙其金刚决疑法华品节傥有当心幸命流通亦法施也兴雪浪恩兄前岁侍者南来手教谆切诲弟以法门为重弟钝根下劣向耽枯寂日沈孤陋虽一念生死之心耿耿不昧第习染深厚不能顿契无生上友古人中心惭愧有负初志比见法门寥落若吾辈天然兄弟尚参商一方不能时复促膝究心鼓簧斯道况悠悠者乎弟自奉教以来利他之心亦渐开发惟时自忖宗欠明悟教未精研且末学肤受贵耳贱目取信不易移风易俗之怀似难顿伸居常深思吾佛立教以三学为宗弟每见后学如兄所云最难树立者多不揣其本即一二根性稍利又为狂魔所附以至慢法轻师至于身心略无检束根本不坚又安望其枝叶荣茂乎此正吾兄所谓千人之中无一二可语者惟此未尝不涕下也弟奉吾兄大教业二十年今春始强勉开堂照常为众讲演开堂之初第一瓣香先供养本师守愚大和尚弟每念剃染之初即滥膺华严法席猥X辱先师法爱不减于兄但弟之所以报先师者万无一也曾忆昔年弟初行脚时与兄别于雪浪尝叩吾兄志向所在且云待老师百年后为立一碑建一塔以醻法乳足了生平此其本愿其他一切可任缘无碍斯言犹在耳弟明记于心亦时复以此举似知已者但不知吾兄此愿业巳醻否切念与兄年登知命幻化如斯即未死之年亦渐趋衰老纵利生之愿未艾而涉世之念巳灰此时若置胜缘不但泯先师之悳抑且减法门之光使后学无凭不知所自源远流长古悳所重家声不播昔贤所耻若吾辈兄弟竝名宇宙苟寥寥如此况其他乎愿吾兄及时努力谨薄具名香一炷石资若干以为先登即兄不奈缘恐建塔为囏若刻一八楞方幢更见古雅其文不必假手于他愿吾兄亲操是所至望又弟不肖罪戾无状取辱法门为师友忧大负惭愧先心拟过家山将布五体仰借慈力摄受作忏罪羯磨辱吾师兄暂出那伽移步江上怜而教之使饱餐甘露顿觉五内清凉身心俱化罪福皆空此善财南游所以从大塔庙前为初步也别后于新正六日抵同江邹南老迎于銕佛菴中首出吾兄手书诸祖机缘卷展之光明赫昱照耀心目䟦语纵横杀活俨然据坐挥麈邹君宝此即法身常作菴中主也邹君根最勐利幸与弟夙缘有在一语投机尽翻前案誓将迎X吾兄演化西江大为开导此盖渠信心肝胆傥有问至兄当善调伏使其增崇正信作成佛真种因缘不浅经庐陵会王塘老所养甚佳其信向净土精专观其立言似非本指耳二月三日度庾岭六日游南华礼六祖覩其山川形势绝胜无怪其千七百人从此流出吾徒不可不一瞻依也十九日抵广州访陈夷山巳作故物始闻欧伦老尚在及将买舟造其舍则报云化去三月矣遐方失二知已良可悲悼向传南海生机繁衍风气湻厚今则凉薄太甚值岁饥异常米谷涌贵民不聊生从去秋七月至今不雨野无农夫户有盗贼而雷阳尤甚会城到戍所路经千五百里雷地巳凶三年民物凋残今复瘴疠大作死伤过半道路枕借悲惨彻心季春炎蒸犹如流火弟私谓初心不以道缘不知朔雪之寒今非业力安知炎方之热世态二途弟巳极尽然非彼不足以破此也弟至即从行伍寄身古寺宛是头陀荷戟辕门居然马卒始知幻技儿幻出种种相耳且死生患难弟心何所不安但念与兄多劫亲因今幸再值以未尽宿缘第恐沈沦瘴海永隔修途傥岐路过逢安得如今若昔谅吾兄智光圆照必以平等慈力而摄受之定不舍此业幻众生为罪垢耳其他复何所云慨斯末法念报佛恩愿兄努力为法自重自爱又自江干一宿蒙以甘露见洒即走入瘴乡皆借以驱X炎蒸消热恼耳吾兄惠我三昧何深也弟生平于大法缘薄幼而无闻老无所知顷于荷戈之暇力究楞伽笔之成记将以此谢谤法之愆弟恃孤陋之见既不蹈袭陈言又未及请正法眼竟为好事灾木可谓驷不及舌矣敬专侍者持请印正不识就中果有少分相应否傥于性海掠一滴之味真空通芥孔之光差不负此平生亦不累及法座若一言无当即为付之水火决不敢以此愽虗名增业种自蔽妙明更障后人眼目也慨此末法正因者希弟幸与兄同生斯世同履一门苟于此法印可其心弟即不敢称摩耶同胞适足以结兜率共座之缘耳与少林无言宗师伏念祖庭秋晚举目寥寥可为垂涕者非一端也幸座下乘愿而来鼎力荷担正当挥戈驻日之时去秋天假良缘聚首王城一语而别及归卧海上以观世相若此诸念皆灰无复兴起度生事业惟兀兀空山与诸幻众种田博饭以消磨白日送余年耳比来风闻法雨普润四众云臻想雷电之机将破重昏而启羣蒙也痛念世道交衰人多薄信一槩不以根本为怀且心器不净又安可以注甘露瘳大病乎惟愿座下深思顾命之言广阐最初之制使初机之士追风受勒大步随钩然后󳰲真风于性天撤迷云于蕴谷特本分寻常轻车熟路耳狂愚之言高明以为何若与愚菴法师X佛说四十里外不闻法者堕慢法罪鄙人知法座咫尺而不亲听闻亦堕此罪非本心也盖为障障此缘耳昨承枉过一见甚喜既而且悲座下过苦如此然精进坚确固乃弘法者前旄而弃本取末亦不智之第一也盖身为道本重为轻根而座下以一食之故欲损生为众苦形以博名殊不智之甚此正不知轻重者耶古人有一念纯真日用斗金非分外座下见解如此岂自不安于纯真耶维摩道于食等者于法亦等此语座下把作不偏众为等之耶若以不偏众平等至若供养我者不名福田此又何谓也永嘉谓幻化空身即法身座下今自损法身亏慧命可称知法者乎不知法而说法将何以模范人天用规来学乎有意不偏者谓曹山之不受食耳若以座下而观假如曹山之语将欲奉行者岂将与夷齐同贯而后为得耶可笑座下说法不知法为已不为人知轻不知重计亡不计存是皆颠倒见耳鄙人此谓大似雪上加霜今奉世资若干为座下开斋之需座下若不食当不与之厮面矣且不及亲往特遣如珊代为礼三帀劝转法轮也又鄙人以苦言慰座下者以重法情深故也悲此末法寥寥举目无亲幸赖座下怀挥戈驻日之心嘉叹不容已但此中悽惋处非常情可知乃鄙人惯曾为旅偏怜客耳念座下以二施之力一肩荷担日月无常X色力有限第恐精神不足则法喜不充将何以饱饫人天哉身为法本此非浪语心知座下就里密意正不在言至若幻化门头亦借色力勇健为增上缘耳古人未有不假借药石荣卫四大者以四大幻物元其家具耳读法言霜雪凛凛松柏姿也但雪解而松柏振色此不假阳春而发越乎但愿座下阳春满屋则使艹木皆春矣是大有望座下为法门重者故敢忉忉如此又别来忽忽四年矣诚万里寸心千秋一日也所幸发日白而心日赤形日化而念日消昔闻大火所烧时我此土安隐今见老胡真不吾欺也自入瘴乡不数日即念楞伽为寝食烈𦦨毒雾中有此家具真水清珠令此身心如火浣布耳每坐菩提树下深念老胡𢹂此一枝种子航海而来幸得卖柴汉栽培灌溉令其扶疎廕庇人天今二千年来无复为之料理者罪夫荷戈之暇即营其下侵晨理荒秽带月荷锄归渐觉油然生意而发茂矣曹谿源头扼塞乃复为疏𤀹其志有若干言寄法眼照之足见罪夫此中不敢忘家业负至恩耳昔被遣之日紫柏老人在匡庐对三宝立愿愿诵法华百部以求加被今还着于本人因率诸弟子了愿于穹庐诵持之余为众敷演标其大旨名曰击节併持请正以见天涯火宅红盔下生计耳一笑X与交光法师朽夫罪累为法门辱自知惭愧无地忏悔所幸诸知识力加被之致得久活瘴乡每思貌座万指围绕震海潮音作师子吼普警羣迷声光所及靡不蒙益况在法亲有缘者乎顷大义回家山闻公尚驻钖中条必得瞻礼光相小刻数种奉尘慧目略见万里怀人之意傥蒙解脱尚期把臂于孤峰月下一笑长空洗此半生尘困耳与隐菴上人吾佛以生死喻海喻河是则我居海濵公居河畔然海水无涯河流迅驶我巳观海十年于此未知公观河几时也每念令师逝而不返令人悲怆不巳心丧三年又不知还念令师如区区否欲公念令师非欲公效俗情也乃欲公念生死如河耳仲尼有言逝者如斯不舍昼夜公将何凭截流而过其为我言之以慰悬悬也兹因便致名香三种愿以此熏足下信根耳此香一熏足下即汗流沾背是足以供十方诸佛矣海印以此望足下足下何以报我耶与静修上人承惠乃祖翁笠子精妙绝伦鄙人时时戴之如天虽居丈室亦常目在之也公戴乃祖物如鄙人乎吾曹去佛三千年即今日心存目注如觌面金容若存想不真依教不笃则非佛弟子公能三十年存想乃祖若我辈所以想世尊乎鄙人见佛易见公等难不是X我身不能到人世即是公心不肯如海印以身心相离故难之耳人生浮脆流光迅速公能挥戈驻白日可许不惧无常虗死也悠悠笑谈作何究竟惟深省之寄松谷师圣人不出世万古如长夜此语流布虽久证验者希往不肖养疴穷谷每见毫光东照莫不皆从吾师眉间而发故使十方寻光而至者皆有所归依即散花供养者尽成佛事然法门有此瑞相十方诸佛岂不共生欢喜赞叹今春不肖坐恶劫中众苦音声痛彻心府又闻吾师疲于津梁掉臂而去此之痛处着锥也私谓吾佛居舍卫国而城东老母不愿见之后之具正令者谓此婆子有大人相今观五浊恶世诸苦土中着一明眼人不得不肖亦谓此土众生亦皆有大人相也言及至此吾师以为何如不肖业缘深重比又牵之入此闹蓝无奈狭劣之习不忘大菩提心未发然目前不见吾师而他方贫子堆集于长者之门无恃怙者正如众星中无明月耳故十方暗冥岂独佛祖无光实使觉场冷澹如此大地凝寒岂不冻杀法身耶令人悲酸不巳岂直长夜之叹而巳哉此心无地可寄但于吾师水月光中合掌作一赞叹耳遥观明月山前光明石上对主山神众说自证法门使闻之者聋见之者盲此吾师自性法乐定以此消磨日月破孤内耳X与静堂师十年刚一见复交一臂而失之然此心月凄凄宁不挂于阶前长松之下忆吾师每率诸弟子逍遥食息乎其间岂不为音咏之资禅定之病耶大师无缝塔想呈样矣行实当谁为之成时幸以见寄别后有作惟愿书纸百尺顿令入我海印之光作幻人之伴也与万安上人惟公为法门枢机荷负甚重乃乘夙愿力实非浅尟一自清凉别后朽夫虽妄生于人世亦未常忘情于公所忧非在公身而在公身所系耳非虗语也昨以大事因缘入舍卫一见公喜不自胜此心释然冰解始知龙象游行固不可以蹊径量浣慰何言周旋月余察公眉睫间烟霞之气栩栩然有尘垢粃糠浊世之意语默炳炳乎三昧此乃公宿植灵根般若内熏之所发所欠外缘助显向上第一义耳良可悲悼盖吾人所赋独灵于万物者岂止口体安饱而巳哉真大有富贵于富贵求之在我而不假于人者存焉即所喻如摩尼宝珠者是以吾佛世尊蚤见于此故不恋安富贵尊荣尔乃甘心寒巖以六年苦行博广大之受用所以一覩明星即如在掌握吾人固有而不见故甘心驰逐以一息之危生愽无量之苦恼所以才遇爱缘即弃如涕唾至若较其轻重不啻以隋侯之珠弹千仞之雀者比也公自视何如哉愿公自重而保持之万勿自轻自弃沈酣酖湎为亲友所惜也X朽夫自顾樗朽不材无敢旁景人世念与公见面之难且感高谊留意于朽夫者独厚且重故敢以言为报耳流光难系日月欺人但愿努力寸阴自重自爱与梅翁本师弟子某自省罪原不通忏悔以自受身于父母受恩于君受教于师受知于朋友受法于知识受食于檀越惟此恩悳殒身以报未足以醻万一拔毛以数其罪不能计其少分也即今投荒万里犹在盖载之间而四事安居上赖圣主下资檀越不致饥窘流离者皆仗如来白毫光中一分功悳也名虽罪乡均霑造育此人间华报犹尚可逃恐地狱真因又何以免此某日夜所腐心者也别师以来忽忽四年虽坐戈戟场中未常一念忘其本事向于楞伽一卷句不能读幸借此地足可究心初至戍所坐尸陀林即安心观照随以所得笔而记之不觉终轴今夏为众敷宣一周其闻者亦无多舛自信颇不妄谈即不敢以着书见志聊足为忏悔之资且见某于造次颠沛亦不敢忘佛事敬持一部上供师前以醻训诲之恩愿藏之房中以为子孙之宝且为异日之话柄也嘱弟子语子行矣善自宽毋以小害大毋以人废言其言晓晓将以其信求其信果若我信子其勉之无顺气无恃志顺气伤恃志狂小不忍则乱大谋人无远虑必有近忧小事当惩细行当勤天命可畏圣言可尊定志X凝神无以为易其心战战兢兢守口如缾防意如城惟学日积惟悳日新流俗巳深上求友于古人君子防未然不处嫌疑间如鸟择木似虎靠山世路最崎岖举步宜囏难是以圣人生于忧患死于放逸切问近思愽学笃志逢人若愚处世如寄无恃口无饬服恬澹寂寞身如虗舟心若空谷是信我信子其勉之与晓尘上人足下踞天目之师子还记落掌悬崖抚松立雪之事乎想孤峰绝顶觅得古人行履处也傥持片云不妨散我炎荒作甘露清热恼耳憨山老人梦游集卷第十三憨山老人梦游集X卍XXX憨山老人梦游集卷第十四侍者福善日录门人通炯编辑岭南弟子刘起相重较书问与栖霞嬾菴师吾师高卧烟霞烧松叶鬻鹿泉盖三十余年矣其视尘类如缘钵虫耳况此瘴乡逐客乎楞伽笔记盖红盔下驴前马后生涯奉供山中诸大士聊以洩此中X毒气耳聚首想发一大笑也与密藏开公昨日侵晨绕塔毕即抽身赞经及至奇哉是法华经藏深固幽远无人能到此中可容无数分身诸佛是故游戏林闲相与謦欬弹指必声震大千但此中众生不觉不知耳公法缘若毕可来共坐食顷若未毕当究竟真实无以疲劳生厌倦也法身不动于何不乐某和南与悟心首座昔调达害佛佛以慈心三昧摄之竟以成就佛之忍力达磨初至少林中毒者五思大师以弘法被害者七此佛祖之槩可见者况吾辈生末法道德愧不若佛祖其时又更远何足怪哉但老人本心为曹谿祖庭生平切以六祖不欠汝命一语作如幻三昧观其定业必欲醻偿期于生死路上无少罣碍果若欠渠宿债亦任醻之而巳若其不欠如以礼从人其人不受耳此中大光明藏纤尘不立方是真实大受用处子其安心勉力尽道与体玄小师朽夫投身火宅真成毒海自非銕石肝胆冰霜心地何以坐消白日诸所堪能惟浮沤脆质幻化死生不识可能苟存一息以待诸子掀髯长笑于高空明月闲否顾多劫尘习非此不足镕冶傥仗诸佛神力于此煅炼薰修使金刚种子脱体光明直令微细缘影X荡然净尽成就最上因缘弥感圣恩何惜一死公万万勿以常情为朽夫忧也寄无相禅人佛言人身难得中国难生正信难发正法难闻今座下生尘劳中具此正信临于晚年为佛弟子得遇善知识幸闻正法此难中之难盖无量劫来善根种子薰发故遇缘而熟非偶然也今后将念佛话头把作命根一息不可放过闲忙动静一切不失乃至念得梦中纯熟即于大限生死头上少分相应切要从前一切世俗烦恼习气一齐斩断于二六时中切不可横发纵然发时就要照破决不记忆再结生死业又作地狱种子也与龙华主人尝闻菩萨舍身喂虎割肉喂鹰临当舍时实为难割乃作种种观门所谓观身如幻观世如空百千方便而后舍者何也以其苦行难行耳今者贤师弟子舍此身肉手足喂诸菩萨之贪虎饲诸知识之饿鹰此身有限食者无穷且又欢喜无厌不假方便不生一念退堕之心若非贤师弟子以此求无上道即是来此末法醻偿宿债也若醻之过当返征其剩是则将来诸方知识定作今之龙华主人而贤师弟子定作诸大知识也此乃诸佛诚言非虗语也唯海印一人怕结来生债时时思算现前醻偿当愿以法供养而准折对之所谓于食等者于法亦等此本怀也但此X时法力未充贫于法财待积畜三年定箕踞龙华树下作师子㖃以謦欬之声振动三千世界也是时譬如然香烧指无始宿债定要一时醻毕呵呵与月清上人生灭去来聚散起止皆病眼空花苟幻瞖未除不无颠倒见耳朽夫生平志向上事于彻骨冰雪中死者不一唯愽得胸中无事此外更无所有将谓修行无灵验及经此段因缘于痛彻骨髓处拶破从前关捩子于生死台前如入黄檗之室及远投万里饮瘴烟面忍饥虗日坐尸陀林中唯披阅楞伽忽见从上佛祖不是恁般知见始知从前皆沈幻化光影门头惟此足超三十年行脚看来古人出家了生死不是等闲事作真佛弟子者亦不是等闲人说禅道佛法亦不是儿戏朽夫所谓因王法而入佛法者是知诸佛神力调伏众生不止一方便今日可谓将此身心奉尘剎是则名为报佛恩也万里无可为信特此报公欢喜耳其佗复何所云与印庵法师临行相视于圄中悲喜之状宛然在目别来虽坐瘴乡饮毒雾时复以此高怀消热恼耳罪夫年来此中法味不少古人云銕轮旋顶定慧不失罪夫何敢有此盖三十年中历此工夫差亦可见公知我者谅不以为妄也与方山衲云师X惟座下踞枣柏之室受天人之供挹性海之波运悲花之檝盖巳十年于方山石堀闲也其所享法乐过于四禅尚以智眼覩迷方之客乎不慧身临瘴壑心入寒空遥聆梵音嘹喨几堕无想若非座下声震尘剎则是不慧耳闻十方也不慧堕此炎荒不减銕围昔闻菩萨亦向此中作大佛事而如来光照两山黑暗之间皆成净土此非诸佛大言也近于穹庐中所作公案聊持一叶奉供九会之众想十方诸佛见此希有事亦再叹奇哉天南雁飞不到尺素难通独有文殊右手可伸而至傥不舍有缘惟愿摄之与幻一律师古云割发宜及肤剪爪宜亲体盖爪发疎而肤体亲也忆下劣被罪之秋法门震荡神鬼惊泣座下辟糓饮水再四周旋恨不得以身代之非有切于肌肤者又何以至此哉是所谓关心法门有同体之休戚者是以法为怀愿以法谢楞伽一部是足以醻之与庐山圆通寺大众曹谿粪埽头陀敬白庐山圆通合山大众惟吾曹谿六祖大师法道由南岳马祖大唱于江西至有宋时最盛于庐岳而圆通甲于诸剎为第一弘法之所讷师峻节大觉高风迄今五百余年水鸟树林谿声山色不异当年诸老陞堂入室时也况殿宇巍峩钟鼓交参向来无恙惜乎圣人巳远此道无闻汝等诸人堕于流俗但知粥饭气息不知有从前佛祖向上事X黑业更深心光埋没以致龙天见怒回禄生瞋一旦遂为煨烬使琳宫梵宇委为荒榛是虽五运使然寔由汝等业火所烧变净土而为火宅也汝等能知及此乎所幸佛祖有灵先得总持作汝等依归心忘人我力合异同令汝等各舍贪痴共为一命从前法道盛时不过合千万人如一身耳今既如此又何患丛林不重兴祖道不再振耶苟从兹以往心心不退念念专精一直向前至死不二即可化秽邦成净土变火宅为莲池况片瓦根椽咸出十方之力复何难哉所大患者心不等誓不坚耳总持长老来曹谿具述大众恳意欲老夫权为汝等作导师此虽法门所当为吾徒分内事但老夫夙业未消罪根未拔安敢率意妄为重为法门笑具傥蒙佛祖冥资圣恩浩荡使老夫头颅光烁此时第一瓣香以祝吾皇圣寿第二瓣香以醻佛祖深恩第三瓣香则当供养南岳庐山诸大知识定当熏及圆通是时汝等闻香悉知憨山老人降生出胎时节也汝等勉力幸勿迟疑珍重珍重与宗玄禅人公灵根夙植不失正因闭关藏修屏绝外缘正是吾辈真实行履但不审曾蒙善知识开示得正修心法门否关中定非悠悠岁月者比也书中具云因看老人金刚决疑夜梦通身骨肉俱被换却但求换心不可得此是公夙习般若灵机涣发因公静中妄念潜X消不觉梦中现此境界耳虽是梦幻正是用心得力处若以此梦时时参究向心不可得处着力看覰覰来覰去久久自有真光独露时也岂不见二祖侍达磨乞师安心磨云将心来与汝安祖云觅心了不可得磨云与汝安心竟祖于言下大悟遂受西来衣钵公求老人换心正好与此公案同参即今老人问公将心来与汝换公又作么生把作梦中语会耶不作梦中语会耶岂不见佛言生死涅槃皆如昨梦政恐公将梦中事作实法会耳金刚以六喻为入般若之玄门且梦为六喻之首公能以此梦事例观诸法则法法如梦毕竟不可得不可得处为般若归极公若未了但将二祖问达磨公案时时参究自有忽然梦破时节也与云栖寺大众老朽仰暮大师三十余年向以业牵未及一造丈室自恨生平阙缘昨持瓣香赡礼龛前俨在常寂光中与诸法侣周旋謦欬想大师必发一熙怡微笑也老朽自还匡山缅念大师存日说法不减灵山其调众条章因事制宜即乘时律部精详曲尽惟诸大德受化日深根巳淳熟况枝叶不存唯有真实故丛林安逸四事充盈宛然大师踞华座时不减毫发故大众身心恬怡寂静如明镜止水何容纤尘妄想念虑哉诚如世尊言末法比丘能奉波罗提木叉如亲我无异由是而知山中法侣从今日去至尽未来受用大X师白毫光中一分功德犹不能尽何所欠少所欠少者一片休歇心耳若人人放下身心各各单求大休歇地则大明国里无容更觅佛法禅道矣此中纤尘不立若生一念无惭愧心则不惟负恩而自负多矣闻惠文法师在山与古德法师二友相与夹辅丛林调和大众如侍大师白槌之日但愿在谛观法王法法王法如是一语觌面不昧即大师日夜放光动地也老朽老矣后会无期故增忉怛言不尽意与巢松一雨二法师顷人来知公闭关诵华严经数卷尚有余功阅疏钞此等精神入法性海举世让公一筹矣念老朽老矣栖息空山举目寥寥以是于二公伯仲不能去于寤寐也自恨生逢盛世竟未覩其盛岂特佛前佛后之难今哲人俱往独遗朽物且幸有伯仲在况复各天欲一言笑而不可得抑恐终身无再见之日老朽此际诸念皆灰独以伯仲为怀者所重在法门也老朽山中雨雪连月拥衲石牀纂华严经要至十地品梦中偶有一偈最可为公道或佛神力故假老朽以发伯仲悲愿也别录寄览用发一笑只作梦语看耳顷检楞严通议前卷中破执文中似初机难于埋会傥于中果有不通处愿公为我通之以法忘情正不当有人我见耳匡山景物最是惬心第助缘为难顷于七贤峰下如莲华中结一草庐可称极奇绝处思二公相对一谈亦万古快事也有怀不禁灯下草草X与黄檗无念禅师心光洞照为日久矣不慧忝在法门道不胜习泛泛一生无所建立至于曹谿为六祖道场又以障重不能卒业往承师重念祖道託梅公为护法比时不慧巳之南岳机缘不偶有负慈念今来曹谿但了人情非敢妄意有为况年巳衰时巳过纵有夙愿亦待来生耳昨过庐陵诸君子皆以青原未了公案切切痛心顷闻梅公转虔台举皆相庆意将仰借文殊遥伸右手一摩其顶令其速证此庄严佛土大解脱门然曹谿青原嫡骨父子惟师以未尽曹谿之愿施之于青原师以荷担此道为心安住平等法界必不悋一弹指也何如答愽山无异禅师老朽自愧道不胜习无补法门向为业力迁譌于海外者二十年所远託异国若无闻见即令师大建法幢竟未一通消息丙辰夏避暑匡山因顽石乃能悉其道妙一班且恨未及见也顷闻令师入灭伤嗟乎法门薄怙哀悼久之比知座下开法于愽山喜不自胜辱书币远及以令师塔铭见委喜惧交心义且不敢固让因念我明二百年来禅道寥寥传灯阙典何幸得令师蹶起一代之衰所系匪细苟不能开正眼纲宗则使后学无以接响此再四郑重而不敢轻举者也然老朽自信不谓非令师之知已故深入其三昧而略其麤迹况为文之体亦不能冗载铭中伹X举其正令其余实行别作一录可也深愧不文聊足以写万一其中无一字敢苟且恐将来为传灯所釆自有具眼者幸谕诸弟子不可妄意增换不唯伤文体且减令师之光明是可惧也幸心谅之在老朽为法门义当赞扬辱来仪斖叠增愧多矣敬为庄严三宝以重法乳之诚不尽又咫尺相望如在眉睫音声相及不隔一毫乃辱惠问勤勤复承慧炬远照破我暗冥相对灰心益我三昧法爱之厚无踰此者念兹末法宗门寥落正赖维持所悲后辈浇薄真实者少多恣黠慧偷心更甚非大冶红炉不能镕此陋习更愿不倦津梁益加钳锤是所至望所云若而人者以老朽为法门故曾有口业无怪尔尔普贤以虗空舌称赞诸佛固其本行岂在报乎公当默然再不必以此置脣吻也与云门湛然禅师西来一脉至我明百余年一丝垂绝久未见有力振者何幸得公蹶起东南建大法幢独扬单传之道以开羣蒙使法门后进顿舍陋习而归之如水赴壑诚一代之伟事也老朽昨游吴越幸覩光仪庆法道之盛赞莫能巳老朽愧辱法门一毫无补且今老矣比匿迹匡山以送余日闭关绝缘一息待尽而巳庐山故称西江名胜不惟莲社肇基即归宗自晋开山有唐赤眼禅师大阐宗风下至佛印真净诸大老三X十七人皆传灯盛烈堕荒榛者百余年矣近以达师发起因缘重兴以来二十余年犹然故物老朽但有慨叹而巳护法汪公邢居士拟奉迎座下以光扬道塲老朽闻之欢喜赞叹惟公正当盛化之时名山胜地地灵人杰因缘不偶想必欣然命钖大千掌果定不以山川远近为怀也答四一授公投老匡山掩关养疴仅存一息远遣手书以经论二疏见示辱委为序衰病连年眼目昏花头重眩晕不敢展卷久视日唯昏睡是以未能尽阅始终不得妙指安敢妄拟以此不及奉命傥天假之年衰病少愈尚当赞叹有分与关主修六逸公昨来一塲惑乱想巳平贴此事不是挟带做得的要须斩断命根处下手一直做将去更不当佗如何我又如何才有丝毫存在胸中便被佗掉弄矣今日此段因缘乃百千劫求不得的若是早有今日之缘则不流浪到今日矣今日幸有此大因缘岂可轻易放过百年光阴顷刻耳偷此三年工夫眨眼便过咬定牙关转头便是得做且做待三年后凭佗如何纵不悟道也了此学道初心乃是出生死第一步又岂可出门便打退鼓也从此着实放下更莫管佗如何就是刀鎗劒戟中也须放身命况平地白日见鬼作颠倒想耶切莫狐疑直须斩断快着精彩不可被佗缠X绕也又久雨苦人不能遣讯此心未常一念放下也知公安居寂静身心泰然妄念久自销落矣但当妄念销落之中自一轻安快活不可以轻安为受用也若以此为得则从此堕于任病只图幽幽绵绵以无事为妙殊不知此病最毒久久抱守则毫无增进潜长无明流注业识命根不断终是以唾擦死水银绝无用处当此妄念销落时正好着力提持话头切切参究重下疑情若疑情得力靠定话头昼夜审究愈究愈深终有冷灰爆豆之时若认定无事不起疑情终非真实工夫也高峰语录正好为师且不作玄妙道理会也勉之勉之与汉月藏公闻公以向上一路极力为人此末法中最为难得伹众生识情深固苟学人以思惟为参究以玄妙为悟门恐不能透祖师关亦难出妄想窠堀也公如真实为人切不可以偈语引发初机直使死偷心泯知见为第一着庶不负此段因缘耳若曰如来禅祖师禅如何如何皆饾饤耳闻寒灰同居诚为益友幸同以此见勉答顽石上人善知识为人如师子调儿虽一欠一伸必尽全力老朽向为公者诚不惜眉毛所幸入博山之室将谓脱X体俱化矣适见来书犹然故吾悲矣足见入道之难也若此炉鞲不化则将为不祥之金矣公其勉力哉所须无足以当法眼姑置之幸以本分着力为望上山东德王伏惟贤王殿下聪明天纵善果夙培慈德内融仁恩外着深居宫壶存想山林此实般若因深诚福慧两足者也切念贫道云外野人屡荷垂慈眷顾殷勤驰情再四感激甚深惭愧无地昨幸亲觐威光仰劳玉体问道谈心超尘脱俗此实千载奇逢三生庆幸虽瞬息片时巳胜多劫矣且感信心弥笃釆纳不疑句句投机心心在道况以有限生死为惧无常病苦为怀此在富贵所不留心者贤王令所刻意斯实迥出浊世之表归依净土之门若非多生善根何能如此伏承问日用工夫敬陈如左戒杀生可以延年寿寡婬欲可以却疾病息妄想可以明真心断烦恼可以出苦趣念佛可以生净土宽仁可以治国家忏悔可以灭罪障慈悲可以养臣民歌唱盈耳不如念佛千声嬉游终朝不如静坐一日此上功德乃却病延年多嗣永祚之妙法也真心本来清净因妄想染污而苦恼旋生佛身元是自心因无明障蔽而光明不现即心是佛自心作佛念佛念心观心观佛一念妄心起佛做众生一念恶心起佛即造业一念觉心起众生即化佛一念善心起地狱即变天堂所以道三界唯心万法唯识心造天堂心X造地狱心净则佛土净心秽则佛土秽除此心外无片事可得是故心想秽浊则夜梦梦颠倒心想净则梦游胜景然而生死如夜旦境界如梦幻皆从自心之所变现若人心心念佛念念净土则现前观想成就过去罪业消除临终病苦不缠一念往生净土即得见佛闻法亲近弥陀与安养极乐世界诸大菩萨同游莲池海会将来垂悲愿力转去十方度生不被生死拘留往来得大自在此修行直捷法门除此心外皆是邪魔邪法也故曰惟有径路修行伹念阿弥陀佛切不可错认秽浊五欲之乐遮障本有清净真心失却本有清净极乐也与蒲州山阴王忆念往昔乞食人闲持钵大檀之门即辱法眼相看忘形屈势使野人区区自不知其固陋出人朱户侧傍玉颜若游蓬荜而狎鸥鹭自非达人深证无生两忘物我者不能如此德香薰人不觉点染心骨别来十载端若须臾纵居冷地彻髓冰霜时或隐隐妄想潜兴妙音色相俨然现我心镜也自入台山深赖妙师硺磨之力然虽上愧古人要且不失初心颇有自信之地未敢有负知已自尔云散清凉妙师振迹芦芽山野潜形东海亦复数年日坐海印光中安居澂平世界尘境幽然身心日远是于大檀音问竟归寂灭矣适万固老衲随缘海上入我堀中询及大檀所证法门且云日深如幻三昧诸有併空寸心无住山X野喜不自胜尝闻轻拱璧驷马而重坐进此道至有善入尘劳而作佛事者未见其人是今见之大檀足不负我辈知已者耳然虽山川幽邈且心光炤明纤毫不隔第恐情生故自隔耳嗟乎此生巳矣言笑无期惟愿大檀安心一境平视死生是则把臂寂场至无尽际岂直千里同风者比哉未遂接足故託此寂音以扣玄默冀神珠朗炤不在多言又不觐光相屈指十五秋矣人生悠悠梦幻顾如此耶惟妙契忘言真俗不二若檀越之于贫道兄弟者法亲骨肉两闲属目难再其人每妄想一兴心光瞥尔顿现法身是知三千里外不隔寸丝殆非虗语龙华谭上人来得奉法言手之三复足见深入无量义处但贫道黄杨木禅进寸退尺乃不自知量偶落语人闲遂为好事揭露不意遥尘天眼实增惭愧何敢更辱印证过誉如此傥不吝法爱并流无穷使千载之下想见同风岂直音声相和巳耶妙师赍藏往鸡足此诚一椎两当但万里云游此心不无县县向未有问达师当代师子也向云游目三秦嘱过门下一会未审至否然此师风骨真横空宝劒使人一傍则爱根永断岂但能轻万户耶尝谓像代可无临济德山而末法不可无此老也又数年不通音问想檀越发无遗墨矣人生梦幻如此X岂不重增悲慨耶妙师造无缝塔巳呈其样必收檀越祕密藏中他日傥至借观不识如何拈出山野住那罗堀中修行无力被山鬼搬弄直嚷动三十三天致惊天王震怒掷于大鞴炉中通身锻鍊一番且使身心俱化骨肉全销以至家破人亡迄今投之瘴海孤征万里且喜火枷脱卸庆快行脚将补三十年前未完公案意檀越闻之必心生痛痒耳今巳长发就道恐檀越爱心不断必作天南地北梦想颠倒挠乱禅悦特此问讯乃报喜非报忧也惟檀越与妙师眉闲光明炤万八千土然此万里犹在眉睫闲不知何以摄受我也又一往梦事前书具见既皆颠倒夫复何言第在世相有成亏于法性无加损智眼明炤谅不以之挠泰定耳山野以幻化空身投之蛮烟毒雾中如坐千尺寒巖万年冰雪即有骨未融而亦为之销烁也不审异日贤王于何处索空生耶山野近在五羊得奉法旨读之深委慈念眷注之切细披诸作皆精心中出自当光耀千古比于邸报见断发表诫疏此实贤王历劫菩提习气于此感发亦乃负荷众生愿力所持山野以为贤王果能亲生死如一发则必能以一发引千钧以此上为社稷下为苍生致君尧舜夫复何难是不待越三界而取菩提傥或习发于忠以忠资习是不免于徉狂虽博名高难收实效而世出世法两X皆失之意贤王必有所以自处矣便当幸以教我翘首德音慰此县切又塞北天南相县万里在智眼圆观曾无间隔而妄情自蔽宁无去来之思乎不审比来檀越以法自娱能无衰恼耶尝闻佛为波斯匿王指不迁之见以观河印之惟我贤王终日临流赌逝者如斯而见未尝往者乎昔者每聆谈者谓四大无常而佛性真常则以为祕印今则谓之不然何也以法性徧在无情而法法皆真是则五蕴元虗四大又何加损观佛骨金刚舍利之光是以无生之念薰有漏之躯而成佛性常住不坏者比瞻六祖全身信乎佛言不妄矣贤王以此视幻躯如水月镜像乎果于是中觅之而不得回视目前皆曰幻化而忧恼之情亦无地可寄矣钝根未入此番炉鞴未免堕半生半灭之见今入楞伽法性海中则洞达昔之知见正若贵鱼目耳由是知古人不肯轻易可人必到穷原绝迹之地殆非以知见凌物殊非把住放行之说此皆戏论观永嘉之见六祖则一切狐疑顿然冰释矣贤王智炤以此为何如耶楞伽笔记皆钝根年来忏悔公案寄上贤王同妙师判之若此中有容鍼地则钝根又当贬入铁围矣又计与老居士一别几三十年瞬息顷耳信乎念劫同一时也第恐人生浮世幻影几何良友胜缘不能再X得况参复商异路宛如隔世纵精神洞达而形迹靡从言之令人悲慨耳前大义自河中持法旨来今忽屈指又三年矣日月欺人亦至于此读札语知法体耐老筋骨益强此老居士多劫以般若薰蒸金刚种子以为胚胎况为造物迁流者而作真宰于何不健深以为慰山野幻躯入此炉冶所赖天恩陶镕渣滓渐见消落抚心感愧无以报称虽坐瘴乡不敢一念忘君恩佛慈也又人生天地闲忽如远行客况以一息余生持浮脆之躯而为客中之客当此炎荒瘴海毒气薰蒸者乎知贤王以此念我而不知我以此念贤王也自入罪乡三接法音琅琅在耳回想旧游不隔纤毫是知古人不迁之旨即在当人日用中也山野年来此中法味不浅但不得与知已共之耳昨某来具悉贤王起居状备审长殿下仁孝纯至此自般若种性中来况今得入圣胎又得滋培长养之力何虑不臻其妙且又喜以贫养志以恬养知此又从愿力而得𦦨燄火宅中求此清凉人物岂易见哉惟贤王幻游浮世百无可心可心者惟此淡薄滋味耳妙师无缝塔一手託出其样子又在贤王幞头角边即今如从地涌而分身之众未知集否又不知谁为弹指开宝塔户普集人天尽见多宝全身也又不知幽暗众生可能尽睹此段光明否X与曾见斋太常惟公信心笃厚念道情真殊非声音色相者比至若冥二利之行蕴护法之心而以斯道为任若公与二三君子者无多让巳末法之幸何幸如之鄙人私念尘中作主最难得人以其现处五浊烦恼深坑今欲就路还家不离当处而证菩提非勇勐丈夫不敢自视若果真为生死大事者第一要具金刚正眼觑破目前种种幻化不为五欲技儿之所引弄不为是非人我之所障蔽不为功名富贵之所惑乱不为身心世界之所笼罩不为妄想憎爱之所牵缠如是则处世如空居尘不染可谓善入无碍大解脱门所以庆喜示溺世尊独以如幻三昧示之正谓此耳惟公特为生死事切愿试入此三昧若入得其真则如大火聚触处洞然彼何物而敢撄傍耶世人学道举皆舍却目前别求玄妙不知妙在目前往往多作障碍不得真实受用且又别生无量臆见横谈竖说殊不知即在见闻觉知之闲但只识破虗伪不被其瞒昧耳佛祖说法如猜谜之技止以空拳示人昧者不知谓将果有奇特之物生无量图度之想若智者看破殊发一笑由是观之则佛祖亦无奇特止是不为诸幻诱惑之人耳故云诸优戏场中一贵复一贱心知本是同所以无欣厌看破则无欣厌无欣厌则无取着无取着则无障碍无障碍则得解脱得解脱则无法无缚无法无缚则不被生死拘留如此可称具金刚X眼大智人矣不出生死而证真常不涉程途而登佛地岂非雄勐大丈夫哉鄙人忆昔偶以无碍大解脱门一语突出公前然公着意扣之鄙人常数举其玦观公眼目动定似未全身担荷故虽去百余城而法爱之心扑落不下不惜遥伸一手再为举之殊不觉舌长拖地也又缅惟道谊真期顿超色相妙契忘言初无彼此良以独居幽眇寂寞情深心境寥寥岂不依依法中骨肉顷月清上人来承动定胜常知已善于日用工夫渐增绵密逆顺境缘无非佛事第恐于佛事中增益知见以为病剌耳看来此事原一平等真际任运现前了无遮障吾人所以不得真实受用者诚所谓四相潜神非觉违拒者也悲夫末法五慾炽盛尽被烧然孰肯留心冷地惟公力荷担之自非般若缘深何能笃信如此更冀顺时勉图志登彼岸庶不负法门知已所望也那延僻处东鄙为蔑戾车众埋没倒置久矣鄙人不自量适当其冲非敢振起名山抑愿度诸难度自非内恃寸心外仗诸大知识神力所被则所不敢留影石室也又十月得接西来法音俨如色相临我石室不独忆念精真抑及道心浓厚皎然彻见高抱矣忻跃何如悲夫世道交丧人心汩溺火驰而不返槩不知其谁为X已有也岂得挂齿于生死大事哉惟公所云以此事为大且痛切如此实雄勐丈夫之所能者但不知于日用一切顺逆境缘能炤破否于一切烦恼习气能消磨否然此事鄙人早年切切用志将谓万分奇特只今十五年中穷历冰雪冷地看来原无异样愿公伹只于此身心世界圆观一念炤破如镜中像来无所黏去无踪迹直令此智现前如大冶红炉一切境界烦恼习气妄想触之如片雪轻霜不可依傍又如太阿当空谁敢撄其锋者此则名为大自在人矣何者良以吾人本体原是妙明真心圆炤法界本无身心我人世界生死之相因最初一念妄动而有生因生有灭既有生灭即名生死既有生死则有身心世界虗妄之相宛然具足被其笼罩所谓迷本圆明是生虗妄者也由是吾人认以为实不能炤破故为生死拘留故于一切境界若功名富贵人我是非喜怒哀乐妄想情虑儿女眷属种种意态诸生死业皆在目前念念与之打交滚矣安有一念暂息哉一念暂息且不能又安能圆观洞炤当下消灭如片雪红炉者乎是则虽为生死而不知生死之根本也由其不能于此炤破加之求道之志与之角立便起无量欣厌思算之念思算日深则厌离日切苦恼日重将谓必待舍离而后能若终身不能则终身于此绝分矣岂不虗生浪死哉此盖世有志者之通弊也至若有志于尘劳境缘上作工夫者又以见闻觉知昭昭灵X灵缘尘对境生灭之念认为真实都谓即此便是此又病中之病最难治者也良以纵灭一切见闻觉知内守幽闲犹为法尘分别影事此正所谓识神之影明妄想之机关生死之堀穴所知之大障此尚非真况彼缘尘扰扰者乎由其无真知见人与之决择大都流入此弊见之不明炤之不破若是则虽为生死而实重增生死岂不谓病中之病也惟公既为生死痛切则愿不可坐在此中亦不可思算厌离等待将来但只日用工夫将一切境缘烦恼身心世界一一炤破目前无有一法当情单单的的于一念妄想未生以前一觑觑定任他种种变幻起灭切不可追随譬如明镜当台虽现色相而无去来之迹如此鑑炤久自圆明圆明则生灭无寄生灭无寄则生死何从而寄之耶此则虽非要妙乃初心第一步之要紧处也惟公以道相看即道中骨肉既为生死痛切就当随处下手更不可思算等待虗抛日月也信口不知所裁愿公朗炤而力图之与汪南溟司马某忆往昔参长者于毗耶离城辱慈光洞炤不以下劣授我金刚如幻三昧是时犹住音声色相闲虽其心领神会尚成眼钝头迷至于广大自在无碍解脱门深信长者独证之余皆无入者某固识之而未能也蒙以法示我动之以定拔之以智喫喫相为恨不能令我七日掩关一超直入尔时某虽暗钝岂不勇X勐跃然良以丝毫未透如隔千山此古人亲证实到真切语也既而长者隐宰官身去复教某善事良友妙峰禅师长者无他念盖悲法门寥落属望区区将有以负荷耳临行回旋说偈叮咛恳恳言外不啻骨肉斯岂常情哉尽皆法爱也清凉分钖某倾一命以事知识如妙师者无二志是故十年巖穴耿耿孤明一念冰霜心心独炤虽痛彻骨髓有愧古人至若比比小歇场亦颇自信此皆自我长者大智光中所流出也敢忘所自有负于知已哉比知长者深证无生游戏人世某固愿一振钖走绕禅床三帀以谢慈惠良为宿业所引至于东海爱此深山大泽志卜纳此枯骨以休其于长者妙音色相未尝去于三昧也曼室老人岂不时时遥伸右手过有余城为一摩顶摄受乎与周幼海天球往从长者游王舍城尝坐四衢高楼共谈不二尔来瞬息十年都成梦幻法门矣鄙人居五台十七年寒彻心骨幻体不禁远寻东海旸谷结庐以居所居二牢东海名胜乃佛经所载古那罗延堀者鄙人卜于最深幽绝处其形则背负众山面吞沧海羣峰拥抱中藏一菴天然奇妙建立禅堂数楹聊为装点化工容此幻众上倚重霄下临无际俨如蜃结长波入座鱼龙绕阶而梵侣经行影沉空水端入琉璃之镜窃忆长者年高苦无济胜之具似不能入此海印三昧X敢求妙书数篇县之高阁再得长题数篇竞秀干坤则是长者法身常住此中矣长者能如愿乎与瞿太虗贫道往持一钵走王舍城首参长者重辱慧眼相炤顿入不二法门连牀促膝每为终夜之谈令诸初心大士皆发无上菩提此一段般若胜缘皆吾长者宿愿所持也慨兹末法斯道寥寥求之真谛凡在色相之闲者宛若陈人未尝不拊髀深悼若夫揭疑雾于性天索玄珠于智海非长者罔象之手谁可当之西郊慰别雪满祇林片言见心痛彻骨髓直使天华错落释梵钦崇慧日圆明魔宫震坼惟此因缘又非浅尟也别后三千里外跬步不移百万法门寸心无住在路沿缘长至日方抵白下诸凡无恙所持大藏入寺之期舍利散于重霄祥光现于塔表光光北向网网交罗瓦砾丛林普皆金色人天瞻仰不可胜计感应之征一至于此岂非长者末后半偈预为授记耶期月效事即归海上逼除二十五日业以入堀与诸龙象诵长者无量义各各皆发正等心但不审维摩室中诸大士身心能无疲厌否与顾朗哉别来坐此瘴乡飡岚烟而饮毒雾颇与啮雪吞毡同味每念龙华树下细语论心海印光中长吟发啸此境此时但一兴怀炎蒸顿失是又足下洗我此心也斯又梦想所不到耳长安火宅不减炎方谁与足下X清凉热恼耶山野此中冰雪心肠受用不尽者具在新刻数种之中愿与足下共之谢毛文源待御鄙人初念世道寥寥自知匏落甘伏巖穴寻见末法之余人心不古大都皮肤损益倒置故逃遯海上以自休焉不意圣泽无私法云广布光被海宇滥及草茅降斯盛典置此名山以垂万世然而虽为正治之余实所谓治天下者将以为真治之事爰自受命以来夙夜惶悚人微事重不能敷扬教化诚恐有负圣心湮没圣典惧彻心骨比者天幸明公现宰官身而作佛事一弹指顷顿令海印发光须弥涌动天人忻悦磨幻倾摧使我法王正令全彰羣生向化非夫妙契契灵山亦乃乘宿愿力以缘会象形鼓簧斯道者耶诚可谓世出世法真俗交归人非人等欢喜无量恭惟盛世功德实并山海同其高深明公法身当与社稷相为常住矣营建之业奉承法旨独檄鄙人一力任之此实省烦费所司尤为便益但寺居深山道路隔绝凡百运用不无艰难幸马即墨力任持之边鄙书刻无人多不如法止完三碑尚有一后序即续图之其木植南方求之未至天气逼寒碑亭竢于春融兴造姑此先报以了现前公案惟此胜缘不易愿乞明公会同大中丞各垂一机以当法施不独山灵增重万世之下犹闚妙音色相于孤峰片石间也草凟威严不胜惶悚X与张守菴尝闻佛说学般若菩萨即为担荷如来今见我公如是用心求无上菩提诚信世尊言不虗也切念末法法门衰替若非我公全身担荷何得慈尊光炤十方且如天人多受欲乐不省发菩提心又非我公天鼓音声无思说法何由能解佛之智慧耶是则公为真报佛恩者不知谁为报公之恩耳尝念常不轻菩萨授记人人成佛即有以恶骂捶打菩萨皆悉能忍此乃吾佛观此末法众生多刚强难化若菩萨愿于此时弘通佛法者须具坚忍力精进力大慈悲力方能善入尘劳而作佛事若此三力不充但生一念退堕之心则不能顿超五浊矣鄙人自谓世尊现身东方安坐海印道场日每讽诵华严六时不断且又善巧说法而以种种譬喻因缘演说诸法顿使天龙欣悦顽石点头十方云集菩萨推拥不开但毗耶室内多有小乘每于斋时见钵中无水灶里断烟人人皆生疲厌望食之想鄙人虽善谈不二愧无维摩神通遣人前往香积请饭以解大众之饥耳承慈恩重会普光明殿昨构木南方今巳登彼岸其法海无涯全仗神运耳喜不可言鄙思再得充满三千则可三展净土可容十方分身诸佛矣若少一毫端则不免又劳弹指也又昔人多为法忘身未见实事今于公见之矣今目前X谁不强口高谈向佛门中做地狱种子及拔一毛皆生死相关何人能似公生平解脱视生死如游戏一切祸患了然不动于心古偁大力量人便是此等样子也尝闻菩萨为一切众生甘受三途之苦公为大地众生舍此身命犹是本少利多也记得与公别时语云愿老和尚说法利生我安心欢喜为法门死只此一言入在贫道金刚心中穷劫不坏直至成佛亦不能昧此非大菩萨人安能如是贫道自入瘴乡因此一言不能倾刻怠惰专以度生为事以佛法为命也今将三年内所着诸书皆发明佛祖心印究明大教旨趣以此祝圣寿无疆报护法之德万分之一也但愿公仗此法力早蒙解脱尚冀未尽之年广作无边佛事耳答龚修吾寻绎所问三则皆从山僧无念一语中来然非公真切工夫于本分事者究论不能至此大段今人作工夫多堕识情窠臼错认光影门头伹以昭昭灵灵为妙悟却不知昭昭灵灵者正熠熠妄想耳且又将心待悟以谓此中实实有箇光景为所得之地此皆未达究竟心原而以有思维心图度无思维境界也然山僧所言无念如空者非是断灭无知豁达空也论云心体离念离念相者等虗空界以其吾人心体本自灵明廓彻广大虗寂本无纤毫妄想情虑清净光明了无一法永离诸见本无身心世界之相但有一X念妄见即是生死根本何况种种思算计较耶吾人做工夫第一要谛信自心本来清净光明广大而观此现在身心世界皆是幻化不实如梦中事如太虗浮云倐起倐灭起灭自彼而吾心体寂灭湛然不动虽有种种分别计较之心总是妄想以清净心中本无此事由其心本无生所以山僧说无念耳是则所无者但无一切分别妄念耳岂是断灭顽然无知耶故老庞云但愿空诸所有切勿实诸所无是以山僧示人作工夫先有的的信得自心如此而于一切时中但任运观之凡有一念起处即是妄想当下一覰覰定勘此念毕竟向何处起不知起处莫道不疑疑至极处当自了知不知亦不许思算亦不得相续攀缘如此看来久久纯熟自然心体灵明寂灭现前一切妄想情虑如汤消冰应念化为真心矣到此方信自心真个如此广大灵明寂灭始信心佛众生本来平等了然不疑无复他念耳若果无他念不妨念念而竟何念哉至此亦无光景可得即此便是工夫不用别求主宰然此段工夫切不可将心待悟亦不可向光影门头把作实事亦不可将他古人言句存在胸中当作自已知见亦不可作道理玄会亦不得除去目前别寻好处心境本来一如不可话作两橛亦不可说心在腔子里黑漫漫地古人目为黑山鬼堀若堕此中最难出头若心体离念即是常寂光土何用别求净土若一念圆明心体离念触处逢原可谓X大自在人耳公果的信山僧此说则前来三疑顿断不必分星擘两也若一一搜求差排更增驰求妄想耳惟公为道真切但愿从今以去将前一切伎俩知见放下再将求玄寻妙佛法知见一切放下若一切圣凡情尽非真而何所谓但尽凡情别无圣解耳憨山老人梦游集卷第十四憨山老人梦游集X卍XXX憨山老人梦游集卷第十五侍者福善日录门人通炯编辑岭南弟子刘起相重较书问与陆五台太宰伏惟老居士亲授灵山付嘱来此末法现宰官身匡持像教数十年来法门九鼎一丝唯老居士一身担荷山僧居常独处山林每感护法深恩未尝不涕泗交颐也往以未得瞻礼为阙春时祇园暂对业巳庆快生平既而东归海上复闻阐提作大法障难心甚惊怖赖我老居士以衣覆被不独使法门安堵抑令大藏表显人天无复惊疑某每对三宝然香炼臂以醻法施之心也致谢无量其台山大藏因缘料巳不X二藏公向未有闻想奉持之心益坚固矣与李廓菴中丞忆昔长安月夜促膝谈心香积良期饱飡不二回首风尘从兹隔绝一别几十年所矣念忠怀道谊耿耿精明常目在高空云汉闲也嗟嗟浊世道与时违薄福众生不能睹麟凤之祥惟无长者政若骊龙失颔下之珠不独九渊无光抑且孤负贫济又安能望臻极乐以享四事之丰乎况复魔党横行夜叉四出而噉生人之肉可谓无安犹如火宅不独炎洲赤土也伏惟长者凝神澹泊游刃玄虗引松竹之清风发氷霜之高韵不减羲皇太古山僧比业重愆堕兹瘴海仅持一息聊复四年朔雪炎方相县万里追忆旧游岂可再得虽绝徼遐荒而草木有知安能一日忘于阳春惠泽不识白毫光中曾一照及罪垢头陀以业因缘而行佛道否答许鑑湖锦衣辱垂问法语数则鄙人钝根庸流安可以副高望聊竭比量奉醻来旨所云西来意者毕竟西来有何意耶若果意自西来则祖师未来以前此土人皆无佛性耶殊不知此意人人本来具足不欠丝毫似衣底明珠向自有之佛祖但一指示原无实法与人也若作实法会则远之远矣所云坐禅而禅亦不属坐若以坐为禅则行住四仪又是何事殊不知禅乃心之异名若了心体寂灭本自不动又何行坐之可拘苟X不达自心虽坐亦剩法耳定亦非可入若有可入则非大定所谓那伽常在定无有不定时又何出入之有心本无相有相则非真心矣斯皆妄想攀缘影事岂可当以为真乎所云念佛者即是念自心也若心净则佛土净心土若净无生死亦无去来所云看话头可以入道者若道属话头则可人人易入亦有看之而不入者殊不知此乃古人一期方便如敲门瓦子所谓借路经过耳岂实法哉然摄引初机须是从者里钻过始得下手工夫古人自有方便直以单提一念为主如宝劒横空佛魔俱断情尘何敢撄傍如是用心若一念精纯诸缘顿脱所谓一门深入久久当自信耳与孔原之念与足下同乡土岂独同五浊秽土耶推之本乡实同一法清净土中来山野自知归路忍抛足下宁不把臂乎昨临行作数语属弼生留别足下且引王维欲知除老病惟有学无生之句此盖就文士痛处札锥足下即不能于此悟入愿归命三宝前受持圆觉经一卷精心熟诵字字不忘待三年后见山野以此当供养闻足下道伴信心清净愿足下教之以念佛法门求生净土一门可以深入也计高选在即临事冀善保重且五浊恶世非体菩萨大悲心决不能使众生欢喜愿足下体此与郭美命太史X承命为勉师塔铭业巳草草报覆惟依样画葫芦不敢妄意增减但于公所谓见悲于法门者数语此沥公肝肠之苦第勉师无以为辞惟是时不无流涕之叹鄙人特为表而出之使后之观者亦足以感发于公今日之心也公亦以我为增益谤乎其铭则脱然翻案此则不敢让公矣与吴运使承示名公书记欲山僧印证大段世俗之学佛法者多舛驳不精难以着相定于是非之辨若非久留心佛法禅道历参真正知识以淘融滓秽荡涤尘习而伹取依稀彷彿学相似语资谈柄作影身草者断断难窥实际即有真心为生死大事且又执我见立墙壍者又没交涉今所谓名公者多矣云外野人又何敢妄拟其优劣幸有管东溟居士法眼存焉东溟先执业于楚侗公今观此书所以力救楚老之弊不避斧钺此正谓当仁不让于师非具正法眼秉慧劒称雄勐丈夫者不能也山僧就中略视一週巳见大意然管君见性亦未放许透彻要之秉教奉行苦心深虑言言有本事事有君殊非漫语且就此中亦不能见管君长处公傥若留心此法请读圆觉经千万徧字字融通心地以至忘言契会自有一念相应处是时公自有分晓不必广求佛法亦不必多起知见定不随他人脚跟转矣古语有云丈夫自有冲天志不向他人行处行此非虗谈公若果趋向此事切须真X实为生死大事一着喫紧万万不可作戏具增口过以公真心待三宝故山僧亦披肝露胆不避讥嫌为公道耳与黄子光时来安坐海印光中与诸幻众挥麈默谈顷闲贤伯仲氏炳然现我三昧也惟幽居远市闭户究心山色在目溪声满耳未必不对法身而聆长舌耳春来动定胜常知坐进此道欢喜无量且云爝然于中有难对俗人言者诚哉此事惟在自知自信正如哑人食甘饮苦耳其实何可吐露耶寄去大慧语录幸时披剥冀足下时与此老把臂共行直使佛祖避舍三十日来所作水月道场空华佛事随见影响候庄严有绪当迎杖舄共升法殿也右臂不仁久矣不能公布作书一语普告与黄梧山惟足下夙植灵根但今成熟未深所赖信力坚固不被诸烦恼魔之所倾动时方息肩苦趣正当顿辔先登以䇿万里高步驾此津梁不意天摧法幢一旦分崩离析遂至于此朽夫法眼而观了无尘迹所苦正在诸同志者道力孱弱失此依怙为悲恋耳朽夫虽朽惟以利生为事业若忘足下辈则忘自愿力耳此语非妄此行万里其别诸君语递相发明幸同观之与黄柏山吾佛出世全在机感因缘浅深以彰法之久近感深X则久住缘浅则易坏此理固然今海印道场之在东方如日月光于幽谷耳长松巨石稠林阴翳终天莫睹今观其不能久住者殆非佛日炤临不深实在机感者烦恼稠林障翳不浅耳又何以常情论成坏去就乎所愿障翳顿除何患慧光不朗朽夫此行万里长空一般风月有何去来之相惟尊人无恙子光得所足可安心异日感应道交依然海印三昧也与江吾与善知识出现世闲游行自在如大狮子所作皆奉如来所使教化成熟一切众生以此为事乃至为一众生不避三途剧苦刀山火聚不以为患以朽夫今日之事观之但愿得一人能不退菩提心成就最上因缘者则朽夫实所甘心否则七宝庄严皆属有漏业因耳又何取焉今朽夫掷身魔界仅仅一纪而其开发信心知有此道者多但缘未熟耳以今视昔之东鄙犹古今异代矣且一时从游者惟足下习染最重今见足下书翻然改图是不负此心虽万里如面岂不欣然就道耶与即墨父老离合之情悲喜自昔去来之想梦寐为劳盖心苦于知已念切于有缘在古圣贤犹然况恒品乎闻之一饮一啄皆属前缘一贵一贱交情乃见若山野之于诸君子一纪之欢不减骨肉之爱万里之遣重遗手足之忧其不称千载之知已多生之有缘乎谚语云X得一世之荣不若得一世之名即山野之于山海固不能流芳适足以贻笑不知儿童称说父子相传于几百年也况复布慈云于边地明佛日于重昏开性海之原转文机之轴下成佛之种子孕作圣之胚胎山野心知此段公案深信上天之载自有无声无臭者存焉又何以论空华凋谢瞖眼较得失乎苟知去彼取此则诸君子可称出世知已矣与陆太宰长公惟太尊人乘悲愿力现宰官身作大佛事为一代人天眼目世出世法打成一片总归金刚心地即山野所习知者自出世以来乃至末后垂手之际未尝一念舍护法心度生之事业也比虽顺世无常随乎幻化而法身体坚即三灾弥纶湛然常住不独社稷之勋泽及亿世而法门之功当与须弥共峙矣呜唿法幢既折四众何依一利大檀谁许白牛之驾悲在法门实能令人痛绝也所幸居士为克家之子不独世其世家而亦世其出世家声也所悲在彼所喜在此耳山野远处遐荒身婴罪地恨不能持瓣香诣龛室作梵呗以赞功德而此一念业巳飞越碧海长天矣遥持半偈以供真前想在寂光必欢喜摄受愿居士念此片心聊引侍者代绕三帀于座下幸无以荒唐而拒之也与汪仲嘉忆往昔从贤伯仲游尚在儿童一别三十余年不知X日月向何去顷贫道以业风吹堕罗剎鬼国昨南来真州蓦地相逢恍然如梦以情视之不无悲慨以法眼观之自不见有丝毫去来动静也贫道坐此瘴乡一息千日若从前造道如此可不让古人今将总洗前愆不敢不勉力自䇿故于荷戈之际力究此心始知从前知见多落光影门头苟不蒙圣恩大施钳鎚安知有今日事回观天子爪牙不险于黄檗拄杖愧钝根不若临济当下三拳一掌耳与管东溟佥宪忆昔山楼对坐每听玄论是时尚在颛蒙虽不知维摩室中之祕盖亦心知其为不思议人也别来三十余年谓如食顷信乎如来出世始终不出剎那际三昧也贫道每自尅责徒生斯世枉入空门虽有志齐古人然恨不得古之知识如临济德山云门诸老为之师匠模范即能以般若之火镕佛性之金而欲求为真正佛祖面目者盖亦难矣是以二十余年苦切山林个中未敢轻放一线种种幻化之缘举皆空中佛事亦未肯以空华翳目此一念孤光惟有如来神通天眼尽知尽见者是可与知已者道耳顷荷诸佛神力哀怜而以不思议事摄之贫道一遭世变即私自欣谓铁围重关非此钳锤不足以摧碎之也爰自历难以来独以金刚正眼视之从始至今就中欢喜之心不减平昔且日益过之所以弥感圣慈深荷佛力此心又惟佛可知也贫道常谓古今异代圣凡X异路然虽出处不同事行各别亦各有其志莫不因言宣志即事见心易演于羑里骚发于江濆道德着于出关南华作于遯世是虽性情殊途而志则一致举皆心假言诠志借事表若夫贫道者自知习气所钟钟于忠义居常私念丈夫处世既不能振纲常尽人伦所幸身託袈裟即当为法王忠臣慈父孝子所以三十年来苦切此事至若千尺寒巖万年冰雪中彻骨彻心𨽗一生九死者又不止今日事也所恨历劫习气欲顿尽于一世固其所难要且自知妙悟万不敢望于古人而此一念精真即穷劫不退此非妄语痛念生此末法浇漓之世偶被业风吹扇好事者即以法门人数口之愧理不充行不备不足以取信天下后世复遭此逆缘类堕俗数其迹既眇其心益微尤难见信于一时至若生死大事实在已躬报佛深恩宁无有地闻之人子之事亲也以不辱其身谓之孝今贫道断发毁形既不能为世间孝子而罹罪辱行又不足以终出世事业真僧俗两失之矣岂不虗此生哉实欲于九鼎一丝之秋以程婴公孙杵臼之心匡持佛祖之命脉庶不失为法王之忠臣是故当捶楚之余掷此瘴疠之地不敢一息忘于度生之事一入瘴乡不数日即以楞伽为佛事三年之内手着诸书在干戈壁垒闲不敢一息懈怠所以急欲了此公案者自念久居塞北走尽天南人闲极品炎寒俱巳备历顾此蕞尔之躯何当受此烧煑志有待而X形巳消日虽长而生巳短苟不努力强持一息以法为命诚恐一旦委填沟壑即与草木同枯朽矣况一失人身万劫难复傥或缘差异路换面改头即欲以今日之身作今日之事持今日之言求正今日之知识岂可复得是以不知羞惭亦不计其可否但任因缘而就傥一言有契佛祖之心当知音之赏则夕死亦足何暇顾雌黄审得失以适众口之辨哉明公知我者其不以我妄乎闻之惟圣人能通天下之志适众人之情未闻天下能通圣人之志众人能适圣人之情者也但禀于心不假于外耳细诵来教溢美过情深感护法精心悲在同体不敢以世谛量也即荷尊慈所以属望于下劣者正如哑人吃黄柏难以吐露向人或于楞伽案头幸一印正则千里觌面夫复何云第不审未死之年可能接足承愿如今日之谈否与冯具区太史忆昔对坐龙华树下一别二十余年人世幻梦于此足观矣贫道向沉幻网荷蒙法王正令以金刚宝剑而挥裂之不然何以有今日是故弥感圣恩不浅也年来瘴乡兀坐穷庐惟以楞伽究祖师心印所幸智竭情枯于此法门颇有一线之路随所游目自心境界笔而记之不觉堕增益障意将以此为报恩地久躭下劣慧目未清不识可与此法少分相应否古人以此向上一路徧历百城恨以业系不前不能三X帀座下谨遣侍者持请印正仰愿慧光洞照彻祕密严大施门开顿示宝藏实所至望耳与唐抑所太史仰辱同体真慈多方护念向闻炎方真同火宅饥馑饿殍枕借道路山野私念极境穷荒为道缘炉鞴苟能假此镕冶尘垢消亡精真独露斯实圣恩所赐良不负此生平适足以报知已耳又岂敢以逐境生情重取法门之玷幸为谢诸故人仰惟炤摄更愿以道自重自爱与王衷白太史尝谓一切圣凡皆依如幻业力而得住持则去来起止聚散隐显无非梦事今山野万里之行良足证之在智光圆照不隔寸丝妄想瞥兴淼漭云天盖不知何方何地所云情生智隔想变体殊非虗言也山野仰借慈被诸凡无恙惟粤中连遭饥馑乍冒炎蒸蹈汤赴火诚可为喻山野诸所堪忍惟以幻化浮身难禁销铄恐即填沟壑不能再瞻天日幸为谢诸故人努力以道自重玉磐诸公不及别裁惟慈远摄又世相空花众生颠倒所摇目者惟智眼明见端然寂灭之境耳想别来密证之功已深入无际闻之菩提所缘缘诸苦趣忆昔长安深夜灯前一见忽若再生观座下惊喜之状足知未见之心与别后之怀耳古人虽云以理折情若情与理则大有不可折者此其X同体之悲入于真知之境如月印寒潭人临宝镜自不能逃其形像耳王城比来法社零落知已星散能无寂寞乎洞观近日入都想重见故人心相印可自有不能言者矣下劣年来处此瘴乡所託光摄四大清凉无诸热恼昔谈净秽随心苦乐在已今实证之以法界海慧照之则又了无陈迹矣与高司马承垂情遗草尤辱知已之真可称千载旦暮之遇第山野人匪戴发言不关风窃恐有玷明德耳自惟早弃笔研志探玄理穷究性原者有年至若诗文原非本业即有一二口头语慨以应化之迹殊非作者擅场也惟禅门着述颇有数部草剏竢此行南中荷戈之暇缉集成编寄请印正傥其半偈可投幸附不朽则法施之隆未必不自长者真心流出也与曾见台太宰往者同江雪夜一夕千秋临别教言泰山九鼎不独感道义情真实荷慈悲慨切令此枯朽得植根株于炎方瘴海之闲不为境风摇夺者皆仗老居士一语之力也恭闻法体日益康健此天佐以黄发耆颐之福愿加珍卫慎起居节饮食省思寡虑此为太上延年之术第念佛一门尤为晚年凝神极乐之祕诀出世之上䇿也惟翁居人臣之极而世间相巳视如浮尘矣其出世之功傥稍留心于此未必不为此生究竟乐地也X与王性海大行庐陵米价竟无可醻净土胜缘业巳深结承禅悦饱飡当不负空生託钵也别后抵戍所其地瘴烟复逢饥馑惟此苦趣触目心悲痛彻骨髓恨不能徧身毛孔一一如空流出利生四事耳斯实与贫道菩提分法为增上缘承以楞伽见委竢幻躯得所暂息尘劳定当穷神必不负嘱累因缘耳又前北来僧干峰巳託问讯併致楞伽笔记奉求印可惟法属有缘事如有待此经入震旦千有余年况经三译之手自昔弘法诸师若清凉圭峰不少其人所註疏者汗牛充栋而独不及此使达磨心印暗而不彰以至今日被座下拈出于急流中一语拶破入山野钝根之手播弄一番诚非小小因缘也岂与座下同受灵山之嘱将鼓簧此法以救末代之弊耶不然何以有此难思之事乎就中不知究竟何如一旦以此大宝和盘託出光照人天未必不假神力也愿指点瑕疵如夺秦庭之璧是在座下勇健耳与傅金沙侍御念此万里之行得盛使周旋直登彼岸何莫而非法力此感不容声矣自入瘴乡心知罪状日夜精勤忏悔不敢上负圣恩辜知已坐毒雾中以法为怀日夜无懈顷干峰上人来幸接法音喜不可言具闻圣心有此回向法轮大转光被海宇而玄枢默运仗X智力居多庆跃何如旃檀如来下劣荷担艰难之状种种不能委悉今蒙大悲手眼拔出沈沦使法身不迷而下劣之心即得解脱无复成佛之想矣又何以来去见如来住相为布施哉种种因缘而求佛道皆分内事第恐当面错过耳又惟如来出世本非一种因缘必感应道交机宜冥会而后现岂独佛界然哉法法皆尔以旃檀如来一事观之实有不可思议者存焉但佛如来出于山野未来之前座下出于山野既放之后然此佛事非山野无以成始非座下无以成终谛视此段因缘若落众生手则不免于枯木朽株竟入丹霞火炉即堕落长老须眉又复何益又安能现身兜率降迹皇城使无量人天发希有心作苦海之津梁耶以此而观诸法盖不可以思惟心测度如来境界也前作书致南韶祝观察为护法昨有报云巳檄南雄拥送过岭矣第中使者汗漫伴行者无乃随脚根转耳不识何时至都门突出眉闲白毫相光徧照东方万八千也就光中种种因缘行菩萨道者纵有弥勒腾疑赖文殊智眼必一一洞彻无余不竢疲极之人喋喋也奉寄楞伽一叶以供慧目盖此经洞明吾人日用现前境界顿令实证所谓顿教法门者也愿座下二六时中不可暂忘此法耳与张大心X老人自历难以来直至于今返求本心中一念动心悔心了不可得何况是非得失恩怨成坏见耶老人出世以来七岁即知有生死大事三十年来历尽冰霜喫尽辛苦单单愽得此一念奈何向沈幻化网中若非圣恩一椎打破不知又向驴年去也年来坐瘴烟中住清凉地日以楞伽印心此实圣恩所赐也想居士闻之必大生欢喜矣君甫年来德业何如凡百诫以清净寡欲勿生分外贪求驰逐之想将来受用自有广大处闲中收摄身心当以学问为事异日成就立于人前可省惭愧耳老人回观往事真同梦中无复一一谅在大心中凡所真实功德必不退初心也答柯复元孝廉闻足下病甚此心日夜县念不巳吾佛所言一切诸病从妄想生既妄想为诸病本即知断妄想为一妙药也足下有志了生死大事惜乎入此法门不深前会时草草放过将谓因缘有待不意生死逼之速如此耳足下清癯骨立即无病亦病状况久病乎计其调理极难苟不以生死关捩子一口咬定一切世念情尘妄想思虑一时放下定难取效如灯𦦨𦦨祇见其焦枯耳当此之际只是死心一着工夫最为省力其他伎俩都用不着一切学问文字皆使不上若将从前胸中所有之物一齐吐却则病根尽拔枝叶自然不生矣老庞云但愿空诸所有此真语也X又佛言照见五蕴皆空度一切苦厄一切诸苦可苦者五蕴身心耳若五蕴皆空又何苦之有然五蕴身心本来自空但吾人未亲看破若亲看破则一切所有如空中花能见此身心如空花者即名观自在菩萨矣凡在病苦中者应当作如是观若为苦恼逼迫心地不得清凉伹就逼迫不着的一眼觑定此处着力恰似与阎老子作对头一般定要觑透若此处一透则百千万劫生死机关一时顿裂如此掉臂而行是名大自在人也古人皆在疾病祸患死生关头做出来故得如此稳稳当当光明广大也勉力图之与丁南羽往昔未面足下巳见其心江干既见足下则睹其神矣三世十方诸佛历代祖师向足下一毫端头放光动地无怪乎其然也向以大士如幻三昧惠我每蒙甘露见洒顿令热恼清凉既而觉音持康祖道影来展之瘴烟毒雾中令人血泪迸流徧身毛孔也惟康祖吾长干祖也舍利吾师之骨肉也且贫道忝为克家儿孙既不忍祖翁田地为荆榛又岂忍睹现身于瘴海乎居士其重我之悲愿哉达师之赞实有以启之耳时时瞻其像诵其言真足令人化血肉之躯为金刚骨也此段公案无物可醻旧端研一只可以供足下乎若令此研磨穿则足下身光当与楞伽宝山并峙于性海中矣X与游二南人生聚散如云世事如梦流转势速如电此身不实如芭蕉此三世诸佛入理之门吾人日用现证而不觉是与足下别来亲切境界不审法眼观之作何滋味与屠赤水尝谓向上事属上上根人即有志者其根未必利根利者其志未必精贫道私念捷疾利根真能一超直入者多惜以无上妙慧作世谛流布耳间者晤德园居士于王城靡不以此兴慨贫道比以夙业重愆取辱法门遗师友忧蒙恩谴炎海于丙申春仲抵戍所时值其地连遭三灾真同火宅日坐尸陀林中披阅楞伽于无生之旨脱然自信始知此事不从外得本自具足回视昔日工夫大似含元殿里觅长安即此万里调伏差胜三十年行脚古人以火聚刀山为道缘炉鞴非虗语也弥感圣主恩大难醻于此经有当于心者笔之成帙名曰观楞伽记今巳脱稿暇则检点髑髅眼开识干者亦不减维摩丈室中人也然此虽为撮摩虗空适足以消炎热报罔极醻知已耳时与丁右武聚首五羊每谈明德必出手书光明焕发恍若入宝林而视满月清凉悦怿不言可知因知居士长斋绣佛与德园居士伯仲结制西湖之上切究此事喜得莲师为证盟贫道遥空合掌赞叹不巳窃念利根大志如居士友如德园师如莲池可谓X诸缘具足何患不一超直入真宇宙闲千载奇事古人云若识佛性义当观时节因缘慨斯末法此会此缘难可再见谅不虗负矣读普陀志护法真情字字皆从光明藏中流出贫道三复不觉感激填心也嗟乎唯我圣慈一代弘誓累劫津梁非籍圆通手眼几乎沈埋佛祖矣念此曹谿为祖庭重地法海源流惜乎荒秽寥寥殆难举目海门居士摄南韶时属贫道纂其志安得居士俯垂一机击涂毒鼓使鍱腹降心为祖道之光耶与王念西太史般若种子在五蕴中如玉在璞珠在渊任其埋藏深厚光明自然发辉昔与座下晤语祇园真不减荆山合浦也别来幻化如斯在智眼观之了罔陈迹然性海波澜惟游泳者识其深广耳山野年来坐此无多增进但于今事门头目前无异法耳古人谓净秽随心苦乐在已心外无法真不吾欺所入楞伽境界殆非寻常恃佛法知见可能凑泊即山野生平行脚到水穷山尽处方见佛祖鼻孔只在众生穿衣吃饭中也寄入慧目略见此番行脚不敢辜圣恩负知已也法华击节亦自偶尔狭路相逢处拈来盖发前人所未发虽出一已之见实可诸佛之心愿座下试并披剥傥有一得幸广法施令一切见闻顿入自心现量彻诸法实相则眉闲白毫相光突出于座下一毛端头也此中生涯具见于此无余蕴矣勺原同处经X年亦深用锥札虽识痛痒犹未彻心酸鼻大段佛性义自有时节因缘耳惟法界海慧自他不隔即此觌面无容赘谈第愿以法资神无忘度生事业是所至祷与徐明宇侍御连得手书知信道之笃其于安隐快乐之地自得受用无量矣岁除前二日行脚僧自东海持尊翰到知已还乡兼得中丞讣音悲痛五内既读札中语知中丞末后一段光明全在公柱杖头放出百千万劫大事因缘何幸于宰官身中仅得再见不觉化悲为喜然此事虽是生平道力亦重赖善友提𢹂公念道情真目前有此榜样足征佛法灵验矣昔欧文忠公问一僧云古人临生死之际有谈笑脱去者今何寂寥无有僧云古人念念在定慧临终安得乱今人念念在散乱临终安得定文忠大惊此语正吾人学道之标的也承示平时颇自检点及至当境习念又生此正公念力真切处方能见谛如此夫子亦曰性相近也习相远也又曰学而时习之此习字岂但文字之学所谓习于性耳性本无物清净虗明为物欲染习故汩昏而不明试思吾人自有知觉以来以至今日习于世故染于物欲日夜火驰未尝暂止较自悔悟知非以来念道工夫比于欲习久近何如生熟紧慢又何如夫子尝论弟子中能三月不违者独颜子一人其余则日月至焉由是观之以日月之工夫敌多X生欲习而欲胜之是犹滴水救积薪之火势不能也古人明言学道无他伎俩只是生处要熟熟处要生久久纯熟打成一片自然念念弥陀头头极乐矣来帋索书谨录净土诗二首愿公留心净土一门倘肯于念佛公案得力久久自有受用地往时每到中丞公坐席中见其衔盃之闲念佛不离口虽唾嗟谈笑不觉佛现舌端足见此老生平以此为祕密行正当五欲烈𦦨中投此一念当下五内清凉若甘露洒心耳窃见近世学道之士祗知贪求玄妙不知向根本处下死工夫平居无事谈论爽口岂不为快及临荣辱祸患生死之际便见手忙脚乱此非他人误已乃自误耳此事一毫假借不得正似鍮石真金入火自见惟公灵根宿植今既秀发愿以念佛三昧水时时灌之久久纯熟开花结实自有时节耳感公见信贫道之真且笃且恨良晤之难不觉漏逗如许贫道年逼六十有漏之躯难堪十年瘴烟埋没今须发浩然无复故吾休息之心不离一念但业绳未解不敢高枕山林且于曹谿有休老之志欲借掊土掩此枯骨以了此生不知缘分何如以是与公会晤更难但有风便不妨数数致问也又往于海上有缘幸得一接光容睹其貌粹骨刚心知为最上根器第机缘未熟徒有赤心一片未敢遽然吐露譬若宿种巳深特时节未至必待时雨溉灌而X后发此必然之理也自尔鄙人以业力所使不得自由一堕瘴海忽忽八年时时私念此生恐无复与公结出世缘顾鄙人悲愿习气似深凡遇具有般若种子者一见即如磁石吸铁欲自解于心必不可得又安能忘于公乎辛丑七月望后冯王二生归自都门持手书至不觉喜心倒剧呜咽霑襟盖以人生知已会晤良难至于道缘知识尤其相遇之难而信根难发又难于遇知识也以其知识固有而求其大发真实信根为生死事切如公之痛恳勐利者万万难得然此般若种子即吾人本有之心光一旦迷之而为业识缠绵于躯殻之中从来止知有此血肉之身而以种种声色香味诸尘境界埋没如万里奔涛杳无涯际愈濶愈深而愈见有味安肯急流中勐省回头望彼岸乎自古迷中倍人未有不如此者公既知已躬下本有的万古灵明之性是则此性在我本有不假外求又何惧其不能得第恐信之不笃见之不真求之之心不切耳功名富贵求之于人此个事求之在我孔子所谓未之思也夫何远之有虽然求之在已第一先要认得真说得透看得破方不错用心万一知见不正见理不真不遇师友将所疑之事一一说得透或目前人我是非毁誉得失计较之心不忘或旧染习气浓厚不能顿净遇境触发都把作正经道理会此便是堕疑网生退屈的时节也以我等本性原来清净只是无量世来生生恶习染至于今熟X不由人而留心此事几曾若今生自幼至今读书做事及日用饮食男女声色货利之熟哉故学道人必定生处要熟熟处要生便是入门下手初步其次消磨习气必定要念力为主或古人话头或单提一呪切切记心时时在念久久此念纯熟中心有主则于遇境逢缘内不出外不入中闲一念炯炯孤明一切应事接物如镜现像不将不迎来无所黏去无踪迹此便是最初得力处也若于微细情想潜滋暗长不自觉时或巳知巳见悋惜护痛不肯一刀两段此便是因循輭暖自恕自欺处者里最要吃紧着眼决不可放过亦不可被他瞒过若轻放恕过便是自欺故孔子曰毋自欺也此便是教吾人行路把手拖步一般以吾人情昏智暗一向只在光影门头识神影子里弄聪明全于本地真实处不相干若者里认得便是披沙拣金砂土若去金体自纯不患不到精耀时节公留心此事较之他人更易以其根利而困横巳多一切世念巳被不如意处消磨许多巳得便宜不少世人以为失公必以为得如老子所谓去彼取此是亦天之所造也且如鄙人处瘴乡八年于此其实从前未证法门参透许多此难与俗人言也其修行之方诸经俱有只是不要作玄妙话会若作话会多一重障耳六祖坛经最为心地法门之指南但中下根人不能凑泊以无工夫故耳永嘉集一书实是坛经註脚若见解依六祖用工夫如永嘉何患不一超X直入只恐作话会耳楞伽最是直捷只是难看独此二书可为羽翼愿公留心念之与陈劒南贰师承示近日于楞伽坛经探讨工夫颇进此则大为足下庆幸古人云生平无限伤心事不向空门何处消以诸苦皆生于有故佛说三界苦趣谓之三有所言空门非空无之空乃刳空之空庞居士云但愿空诸所有谓内空诸想外空诸缘内外皆空心境俱泯则诸苦自绝此禅门出生死之捷径也所云净土文此又出苦海之要津安可以浅近视之试为足下略言之佛者觉也即吾人本有灵明性耳吾心本来是佛即六祖所云本来无一物若了此本来无物即顿见自心本来佛性是名成佛顿教法门此外非别有佛可成也言净土者有二种谓事土理土在事则涉有相修为种种行门即龙舒净土文所说乃接引中下根人之祕诀所言理土乃诸佛诸祖自受用之境界名常寂光言常则不变寂则不动光则不昧即吾人自性之本体也故云唯心净土自性弥陀又云心净则佛土净又云生则决定生去则实不去此乃上上根人所证境界坛经净土之旨盖谓此也所云修净土者以念佛为主盖净自心之方法耳吾人日用万苦交错秽浊本心如污浊水若急流勐𦦨念佛一声则五内清凉诸苦顿歇此即佛救众生之苦也以念佛故心垢顿除一念清净所遇之境无非极乐风声X月色无非真境触目无非净土举念皆见弥陀又何待三寸气消过十万八千佛土之远哉此种法门第一要决定志第二要放得下第三要随得缘然随缘即安命也第四要认得真即不惑也第五要厌苦切然厌苦心切则慾念自除不退屈也以此五诀单持一念如大将身陷重围决志突出一人单刀与万人敌勇决如此则生死怨贼众苦魔军不战而自退此所谓真将军也佛经云与烦恼魔死魔共战有大功勋出三界破魔网尔时如来一大欢喜此正所谓向空门而消豪杰之气者也贫道自幼离俗即切志此事生平所遇魔垒甚多皆力战而退然虽未出重围今可自称佛门上将不啻李广飞骑此事如人饮水冷暖自知安敢向俗人道以此事臣不得献于君子不得献于父又安敢为世俗友人乎今足下勐然发此信心盖宿种有在只待时而发今见净土一书盖春雨也如膏之泽润巳蕉之芽此造化之机甚微是亦足下受福之始也贫道尝谓吾人处世日用不过一饱食一安眠耳此外皆长物也今既不得饱食安眠且又拌死营营以求悦人之耳目以增自已之苦海此可称智人乎既不得世闲受用而出世之乐又茫然不知诚可悯耳世闲事求之于人出世事求之于已在我所可必得者舍之而不为可为痴之至矣如所云云者皆贫道生平出家所证实到境界殆非常流口舌者比今计从十九岁出家至五十八岁四X十年来皆此一念即今遭此大谴于大苦勐火烈𦦨之中得清凉地者非别有方法耳此事非足下有此大缘必不敢道恐掩口而笑耳只如向来文字语言种种皆从此中流出自知就里之妙亦不能言世人以文字目之特浅浅耳举世法眼者稀贫道年来混俗和光此四字从小知妙生平力学近于十年之内苦心操切又今三年之内稍得相应可见涉世之难至人不易学不易至也此独与足下道耳较之此事全在逆境中做出更见受用且功更大日劫相倍此须大力量人乃可为之昔人有言有将相之骨无出家之福此语不浅然出家之难亦非细事贫道生平之苦不啻足下万倍然受苦之志则与足下霄壤矣贫道自出家以来凡所称谓与人未尝言兄弟二字何也其心志在于独行独步不与世俗为伍此乃向上出世志也今三年之内方与交游称兄弟正是混俗和光得力最初一步工夫是知菩萨应世之心妙在无方无住为最上乘六祖一闻应无所住而生其心则顿悟本来旷劫生死苦轮顿息此岂小丈夫哉此则贫道自知向皆住于偏枯空寂之地即若世人住于烦恼海中无二致也足下乃向住于有者与贫道住空无异今能翻然一蹋便破即顿超贫道三十年工夫可称一超直入此非抛却现前境界别求出路若舍却目前别求解脱则非愚即狂永嘉云弃有着空病亦然犹如避溺而投火正谓此也以与足下X见面时难前札盖先巳作临封复读足下来书感激过越乃对使据案草草不觉葛藤如许盖惯曾为侣偏怜客耳足下发此无上心乃出世因缘也又安可以世俗泛泛而应故披沥如此足下以此札参之以消日月未必不为清凉散也又前得来书有归心净土之说足下勐利如此因而对使据案草草盈纸不知所云大段极言劝足下着实在不如意中讨个安乐地所遇境缘难处就在难处中放下身心任他唿牛唿马在我无可不可此段受用惟老子能之即夫子未得此法门未免处世为难及见老子之后被他痛处一锥直透到底当便得无量受用至若对门弟子说毋意毋必毋固毋我与夫空空如也此段皆了悟后的话头决不是在前头巾语也吾人心中不净只是者些人我是非执情放不下意必固我定要依我方是好事且我既要依我而人岂不要依他人乎此皆苦海秽土中事只放下此心心中便干干净净快活无喻何为而不可坦坦荡荡即此便与佛心相应以此心念佛则心心皆弥陀念念皆净土也又在省临行种种梦事据其所述了然目前虽未尽信盖于言外巳得其微旨大为快事自古操行之士虑其人品未定罹患难者恐其功罪不明贫道今巳两X得之幸之幸也即老死沟壑又何憾焉是故休老曹谿志愿益坚傥徼六祖之灵借一掊土掩此枯骨更复何慕以此修崇之举其功虽鉅不以岁月计其速成此心颇觉自宽且法门佛事如空中云原无定相如亢阳祷雨以精诚之至无不尅应天时人事其致一也晓公天性敦笃忠实君子即名教中所难得者惜乎气过于躁而心过于慈故于小人之言易动而无断贫道感知已之遇且为地方作福横身于百折之锋而与生民除其害之大者幸亦催仅自免今区区力巳竭矣而事方无涯安能以有限之精神泛无涯之毒海岂有智者所甘心耶去岁非贫道在则地方大有可畏者今秋极欲邀贫道往故力辞之耳贫道自视此身为法门所系将徼佛祖之灵託之以为万世功德是大有过于此者敢不自爱今多方委曲始遂藏迹之计况自今以望故吾不远岂忍蒙不洁又为净土之污辱乎鸟不厌高鱼不厌深曹谿将为邱隅也足下知我者以为何如承示念佛须持数珠此系念工夫最亲切向日不敢言者恐足下有耻心在耳今既须之谨将自持伽南香珠一串奉上但把持巳久香气虽无而精神巳满知足下得此必能顿入欢喜藏也答杨元孺元戎古人云热乱场中难当冷眼以三界无安犹如火宅出入其中者靡不为其烧煑若从烈𦦨中觅得一片X清凉地非冷眼人不能得苟能当下一念清凉顿见大地皆冰自不在身心世界中作归宿也此从上大力量人游戏生死场中能转尘劳作佛事化烦恼作菩提者特仗渠一只冷眼一片冷心肠耳更有何神通妙用哉此言甚易知甚难见且如佛祖单以诸法如梦一则语为出世要路而世之智愚例皆能言人生如梦耳其语虽似其意则非其实未曾真真实实一眼观破人生如梦也若果觑透则自然能与一切荣辱利害得失是非关头掉臂而去矣又谁敢撄其锋哉其实就中无甚玄妙至于最初一步不无其方吾人处世先要将梦中事试举向目前细细观察定要的的看到不觉发一大笑处到此则顿觉寻常说如梦话头迥然不同矣即将一同处一念转将目前境界置向梦中细细观察看到昏沈沈重颠倒时忽然勐觉来如此则回观生平向来历过一切种种境界谛实求之了不可得了不可得处即是诸佛祖师出生死第一关也憨山老人梦游集卷第十五X憨山老人梦游集X卍XXX憨山老人梦游集卷第十六侍者福善日录门人通炯编辑岭南弟子刘起相重校书问与周海门观察头陀蒙以甘露见洒清凉心骨顿启沈疴此段因缘实非浅浅别后之怀大似空生晏坐石室时见法身不离心目间也尝谓个中事须是个中人岭南法道久湮幸得大悲手眼一发扬之使阐提之辈顿发无上善根比虽入室者希而知有者众归依者日益渐隹如菩提树下与曹溪诸僧最难调伏近来回心信向者盖巳十之二三矣惟此一段真风皆从大光明藏中流出足证居士此番宦游实是龙天推出乘大愿轮而行也曹溪志今始刻完幸垂一语置之篇首发挥六祖光明点开人天眼目庶不负此嘉会也又柯孝廉于五月省中相见如再生人此君根性勐利能于忧愁疾病关头顿然打破生死窠窟真豪杰士忆居士云人人皆上根第无大炉鞴耳此君非座下何能一开发如此非上根又何能勐勇如此将来海表正法命脉实赖此君愿佛力加持以色力康强不患不如古人山野年来说法如与木人听方外弟子中近得一二人稍可钳锤俗谛中一时信向而真履X实践者独顺德冯生昌历此子少年灵根颇深乡党一时归重无问老少及门者咸师事之其真诚动物故孚教如此观此子决志则将来不退可起江门之续斯盖岭表法道机缘运转之会也近闻与陶石篑太史游此公氷雪心肠非一世清净戒中来与山僧相会时惜机缘未深耳若得周旋更大快事屠长卿近与德园同志亦当时导引入此向上一路也郑崑崖中丞公盖真为生死人近在林下深知惬怀第与山僧会时此向上一窍尚未开发居士能以此事委曲通问相慰足荷慈悲不浅也此中法缘渐开弟子中受化之机前书巳具闻之尚有二三未成熟者傥天假之以三年或稍有可成就者足以不负此行诸佛所护如来所使併法门知已所望耳答任养弘观察此段工夫只在急流中石火电光里手亲眼快方是大力量耳承示此中得大清凉安隐便是顿证菩提之第一义也第恐照力不坚被他流转而不觉知若觉知则云散雨收光风霁月其乐自不可喻矣与祝惺存观察我闻佛说一切有为法如梦幻泡影忆昔奉教周旋今则恍忽如梦别后曹溪如命种种皆如幻事今则视之如泡然妄想心中但如影耳惟大智观之岂外此耶曹溪中兴一段因缘秋毫皆出慈心三昧即山野无量苦心总皆悲愿摄持功虽未竟而大概规模X聊为中兴祖道一代事业在山野固不足录惟尊慈一段护法光明终不可泯兹弟子辈手录一往实事列为十款敢乞法施为文作金刚幢当与六祖法身相与无穷实千载之下中兴一大事因缘惟愿出广长舌徧覆大千令见闻者普入大光明藏也与丁右武大参公与山野此段因缘固自大奇海内识者亦莫不称奇良由我辈皆堕世出世闲二种知见我慢大障习气种子覆蔽本有智慧光明公堕此故锻羽中途不展搏风之翼山野堕此故法幢中折不克振佛祖家声赖诸佛广大真慈不思议神力同以迅疾法雷而击破之彼此人事不同而所遭炉鞴同既而所投苦趣同且竟以性命相依同岂不欲出生死同证菩提同耶故共将一篾束之一齐抛掷东洋大海直欲吾辈顿将历劫粗浮习气人我是非恩怨得失种种垢浊一洗殆尽耳不然何其同死同生亦至于此耶尝谓此则公案古人难调伏者都用此一机如昌黎东坡吾门觉范诸老皆是物也若昌黎之固执非大颠不化东坡之我慢非儋耳不消觉范之见习非琼崖不泯然此数公陶冶皆同而所遇不同故不称千古奇事惟公固非昌黎而山野窃不敢望崖颠老山野虽有愧觉范而公不让东坡即其今日因缘大越前修真千载一时庆幸多矣若公无禅喜见志山僧无楞伽印心仍循故道而归岂不负此良缘有孤天造X耶所以同处经年不敢以此向上一着略露微芒者以公之上根利器自可一超直入正如涅槃会上广额屠儿放下屠刀便作佛事殊非区区者比盖入道因缘固自有时节耳不意遽尔言别真念百劫难逢今幸相值岂肯轻易放过故山野不自知固陋而于风波之末若冀承欢喜一决死生无三水之勐省回淇之坚誓山野定不舍跬步必追至曹溪原头水穷山尽大休大歇而后巳也所以然者惟公以菩萨信山野之心以骨肉待山野之身海内知已皆以出世奇公与山野之遇苟山野不以此段大事因缘剜心摘胆以呈公又何以慰知已之望报公非常之爱哉公不以荷担如来为已躬真切事亦非所以爱山野酬知已也此段工夫万万不难惟公真心本体般若光明堂堂独露所以胸包星象气盖干坤直以粗浮瞋慢习气时时发现自障妙明故吐尽肝胆而人或不见信费尽慈悲而人或不知感公谛思此外更有何事愧于人哉吾佛有言一念瞋心起百万障门开此普贤菩萨利生之大忌以瞋与慈悲不两立耳唯今但愿消得一分习气便露十分光明除得一分瞋慢便立百分功德古人所谓不用求真惟须息见又云不必别求放下便是又云看得破佛也做永嘉云从他谤任地非把火烧天徒自疲我闻恰似饮甘露消融顿入不思议于此足见古人无他长只是肯将胸中不可人意的事一齐放得下只是人所不堪忍X处自已忍得过始也生忍若忍至无生则顿登佛地又有何微妙伎俩以涂人之耳目哉前曾有联云念头起处即看破事未至时莫妄生此言虽小可以喻大此后愿公第一入忍辱法门做省心工夫作放下事业回视从前半生行脚都是梦事一口吐尽不留丝毫赤力力𨁝跳打起精神踢翻窠窟揭出斩新日月别立生涯如此方始是大丈夫盖天盖地不负生平之气象自有天龙拱手魍魉潜踪此正修天爵则人爵自至以此较之虗浮想相与作真实不朽之功德者盖霄壤矣如是可名觉非居士孟浪极此高明以为何如傥知已不以为欺则芝兰不足比其契金石不足方其盟是乃金刚种子历劫不磨愿与公生生世世同为出世津梁共作慈悲眷属度尽众生而不相舍离也山野今日之言方毕露肝胆痛绝常情出世之盟订之于此若果见信乞将从前与公札子一火烧尽不余一字则百念成灰请从今以去凡与公书非药石不发字字愿效吾佛真语实语不妄不绮之戒公之所教但愿以别后日用工夫省力费力处易过难过处互相激扬以成一代伟绩愿公先向生死关头作一关吏耳此关一透则可掉臂游戏戈戟场中是非堆里处处头头放光动地现宰官身作大佛事如是可称出世雄勐丈夫殆非古今世谛豪杰可比万一也别离不远生死情长怅望各天葛藤徧地愿慧剑一挥不留毫发惟高明努力图之X又别后日复一日杳无音问去人滋远思人滋深每见惟吾未尝不惊咤相问以何因缘而消息顿断如此忽得手书云中冉冉而至开函恍见颜色且字字皆从真心实际流出悲喜交集及观照心时现行住坐卧不离者个数语不觉喜心倒剧不谓于今忽然得闻希有之法也尝谓此道在人本自具足根不论利钝悟不拘迟速只在当人自信自肯耳所谓一念回光便同本有岂向他觅第开发自有时节因缘向所得三吴诸故人书企望居士顿入此道以同体念切故有许多担忧似乎居士习气偏胜于此为难独山野观居士脱体莹彻如骇鸡犀枕即有所偏皆属客邪所感非本然也以入道如一镞破三关耳但肯心一发则真有一夫当关万夫莫当之势又何敢较其迟速分其利钝乎是则为居士忧者如为郊邯郸之步者忧其不成武耳从古自有出格没量汉安可与寻常比耶大概此事直是贵在勇勐一踏到底若习气忽发但勐的一拶如霸王之力拔山举鼎一齐用尽又如一声叱咤千人皆废如此又何患习气不能消磨才有一毫不能消磨之念便堕怯弱就觉不丈夫气矣此事端在关心爱憎最难打破处着力一椎若此处一破则百千万种关棙子一时齐破若难处不破纵将百千万种佛法知见道理一口吸尽都无半点实用世出世闲通无利益何以故以病根未拔X犹如鼠毒遇雷便发若病根发任作多少功名事种种伎俩都是病行大非雄勐丈夫行也既行非丈夫又何以称丈夫负超世之量哉窃叹居士人品才华功名事业天资学问件件过人若病根不拔但能陵轹一世不能陵轹千古若肯将生平所负聪明力量一齐收束聚精会神攒簇于此一大事因缘上一旦打破则将从前万劫千生种种恩怨荣辱是非得失烦恼业障一齐化成无上菩提光明种子矣从此一番出头来凡有所作所为纤毫事业皆从此段光明种子中发挥事事法法皆成不朽此吾释迦老子弃舍王宫割断恩爱雪山六年苦行博得底在居士一旦席卷而囊裹之岂非一大雄勐丈夫哉常笑勾践以会稽之耻乃二十余年卧薪尝胆其志止于吞吴而巳何其陋哉山野每谓烦恼之贼历劫侵吾正信不止一吴以之隳法净土破涅槃城置身苦海漂流无涯不止会稽之耻吾人苟能切齿立勾践之志以复历劫生死之雠正不必二十年之功也以彼为之在人而此为之在我既为之在我又何惮而不为耶又承示当此逆境大得受用极为欢喜大段于逆境中得大受用皆大丈夫之能事特家常过活耳无甚奇特处只是日用现前顺境熟习惯便处不觉发现被他瞒过此处为难耳且如目前无论大小不如意事此逆境也触着便怒即被他触动动则有苦便不受X用此正是熟处难忘耳生死机关只在此一转处此处转得过立地便是圣人若转不过依然堕在烦恼窠窟里此急流处一拨转关棙子便是拨天关之力量非居士大力量人金刚心地断难施展古人所谓佛法无多子正此谓也大概烦恼处得受用快活方为真受用耳居士生平烦恼极大而快活处亦大即今若能将烦恼窠窟一椎打得粉碎全身跳入快活场中回视百劫千生习气影子一口唾尽此真是天上天下第一自在没量大快活人也居士能以此为孟浪否乎今日完满道场目前无量快活事恨不得与居士共之聊以此报平安耳又贫道此万里之行仰仗诸佛慈力圣主弘恩坐此瘴乡得了此一段大事真百千万亿劫最上因缘也惟念居士与贫道同此甘苦岂不能同此法味乎谚云日出事还生尘海茫茫终无究竟得偷闲处且偷闲念此丈夫之躯撑拄干坤除却世闲事更有出世闲无穷乐地岂可以目前幻化世闲妄想便为究竟乎居士别来二载想于看破处脚跟一步必能渐入佳境矣居士金刚心中一咳唾耳何如与汤海若祠部长干一别眨眼十年舍利身光居然在目即种种幻化之缘皆属空华佛事耳山僧坐此瘴乡赖三宝真慈摄受之力无诸烦恼且以法缘消磨岁月刁斗不X异折脚铛耳无奈历生文言习气横发于无事甲里千日之期除奔走行伍供役之暇诸着述不下数十万言虽无补于至道聊见区区一念孤光不昧于罗剎鬼国耳谅知我者不以此为迂也与刘存赤吾人多生积劫五欲淤泥七情业火深而且炽豪杰之士靡不为其陷溺烧煑求一念回心了不可得况望其生远离心求出苦道专念栖心于净土乎此又不独莲出淤泥而又根从火发也何喜如之吾人欲出生死者要知生死之根欲求净土之本殊不知净土之本即生死之根也是在此心一念转变之闲不遗余力耳愿公谛于日用现前境界妻子团圞之际朋友交接之闲义利交攻之处喜怒未发之前预先着眼覰定真真实实谛谛当当要见如何是生死根即当极力拔之然而吾心本净其所以秽浊者实此根株之弊垢也苟能力拔其根则净土不求至而自至矣所谓一根既返原六根成解脱者正此谓也若于根本一念覰透则日用头头无非解脱之场尽归极乐之境斯实身虽未到莲华内先送心归极乐天矣与郑金吾贫道下劣无似第一朽株耳昨者雷霆震惊时望者如傍劫火乃承座下横放身心攘臂而援之种种方便救济志在必生而后巳不减长者之于火宅诸子X也别来兀坐瘴乡每生疲厌则兴怀座下不觉顿增无量勇勐度生之愿今蒙圣恩所赐余年即其所说之法所利之生皆出于座下之金刚心地行愿无穷而功德亦无尽矣下劣走入瘴乡瞬息千余日愧有漏之因不足以酬无相之施愿以法谢谨持近来所作佛事法言数种奉慰慈念以报知已更试省覧聊见空中鸟迹以寻道人行脚事不离车尘马足闲也与何金吾尝忆古人白头如新倾盖如故与夫不言而道自存者有之至若当患难死生之际睇盼于缧绁桎梏不言而心识者盖亦希矣何者人易感于心知恩难施于不报耳往者山野以无状上干宸怒下镇抚鞫时雷霆在上鼎镬在前即昭昭耿耿之怀无容见白执事奉节监刑且低回犹豫于捶楚之闲借令形如金石岂能当其炉韛耳幸赖足下一言而决之真若洒霈雨于烈焰投廿露于枯肠顿令五内清凉跃然生色亦不自知在刀锯闲也在朝廷三尺之法未少假借第侧观足下不忍之心油然现于眉睫盖巳深知足下为仁人君子矣徒铭感于心然不知足下为谁氏也山野深入瘴乡当饥馑之余濵九死之际念足下高义未尝去怀顷值贵僚友询之始知足下为何君也谨修尺素用布怀德之私答郑崑崖开府X远蒙白毫东照万八千土光中苦行头陀俨如面礼慈容亲闻妙义复荷甘露见洒尘习顿空踊跃之怀非言可喻贫道闻菩萨妙行妙在历境验心烦恼空处不用别求般若诸尘透处即此便是玄门伏诵实际一语真瞖目之金篦也亲承有愿接足无时妄情依依益增倾倒惟真慈摄受不舍有缘风便更希遥垂一手是所钦渴又五羊久称蔑戾所居垒壁非兰若也贫道仗圣慈以万里为调伏兢兢执役炉锤闲且幸以毒除毒其于狭劣习气似渐销镕诚如饮水然终似陆鱼溥沫耳岭南曹溪乃六祖演化地禅门洙泗肉身在也贫道窃愿持一培土以徼灵于寂光潜消旧业初不敢放舍身心第恐失伍时复往来行闲今赖当台宽假似可息肩顷乞食凌江忽奉瑶函自天而下如天鼓音三复慈旨真无边大悲不舍有缘于微尘毛孔耳猎隐一语诚痛处札锥感激熏心顶谢无量承示随处安心此正尘尘解脱愿善调伏以广舟航是所至望答葛自修承示自幼即知自问心是何物将谓肉团是心死后身尚在如何不灵于此觅心不得数语不觉惊叹不巳以山野自入法向道入山修行以来今巳三十余年所阅海内缁白中初心向道者盖未见有此等发X觉初心也良以一切众生佛性是同但以宿习般若缘分浅深不一及多生所近知识闻熏种子邪正顿渐之不同故入道之志有邪正诚伪迟速之不等耳足下所言皆多生亲近真正知识闻熏无上般若种子习气内发故自幼不觉失口吐露且此种子根深故切切横在胸中扼塞不能暂舍是以吞不下吐不出大似一物梗概于中只是觅不得耳由把作一物却觅不得生平思虑不能自信自决但逢人即向他寻觅见指点虗空便只当虗空会及闻一喝又作一喝会且虗空是色一喝是声由多生在声色里流转习熟所以今又被他流转将去所以被他流转者只是将此心当作一物把声色当作声色所以日用见色闻声便与心作冤对耳此正谓含元殿里觅长安如何能得脱樊笼哉岂不见古人道唤作一物即不中又云切忌从他觅迢迢与我疎又云见色非关色闻声不是声又云声处全闻见外无法此等言句虽能令人死亦能令人活大概生者令死死者令活耳足下自谓觅心不可得此等最是亲切处如何不信自心反更别生种种思虑而他求耶岂不见达磨面壁时二祖神光曰我心未宁乞师安心磨云将心来与汝安光良久云觅心了不可得磨云与汝安心竟自此以后此语流布人间谓之单传直指六祖以下南岳青原以至五家千七百则普天匝地说禅说道了生死者不可称计是皆从神光觅心了不可得一X语而来足下必谓心是一物可向人觅而师资亦可授手者且看达磨将甚么物亲手递与神先又亲手接得个甚么来且人观光觅心了不可得一语与足下语一样如何神光便是而足下不信若谓足下志与神光有二则众生佛性有二若与神光无二如何神光不疑而足下更疑若谓即此不可得者就便是悟如何神光一悟永悟而足下闻喝之后既云疑团不知向何处去何以今日于祖师公案上又不通而文字又作障碍耶但看过在甚么处且当正闻无念喝时如何得疑团顿去见个甚么便得潇洒今日为何又不洒落即看不洒落处是谁拘缚文机不通处是谁障碍足下但着力就在痛处下锥锥到没下落处忽然亲眼看破方信此心不是物不假外求始知从前错错到底不错不错到底如此时节方信山僧今日之言大似扬声止响画蛇添足也语不及意信笔草草不觉葛藤遍地足下覧过即唾却烧却又不可留与后人作话𢺞起疑团也与胡顺菴中丞法驾东归之计知公肝胆决无遗䇿斯亦下愿耳但人生福禄皆自前世预定岂可以人胜天万一不能如此又岂可坐待解脱方能进道即今外居轩冕内蕴佛心至若遇物临机兴慈运悲所谓触目皆是成佛种子无尽福田但能稍加留神即一日之闲所作功德尤较区区千万什倍且公权如天地生杀所在X善恶之机谅能明察而几微之间所系极大运筹安攘之略在公大智之中犹一必页耳但以慈为根以悲济物广行方便安然取乎大定之中如此即是现宰官身而作佛事岂可与为一身之荣者同年而语耶借斯梏桎转为济胜之具矣又何汲汲却迹逃形而坐驰日月也千里之思无以为献此腐言用发公一唾何如又山野生平以直了生死为念二十余年若志山林即不能彻证上齐古人至若生死关头良以自信一切魔冤皆究竟菩提庄严佛果其佗祸患得失是非毁誉付之自然又何撄宁故自罹难以来一念清凉心地未尝暂移从去冬十月于济城马首南向彻骨氷雪于腊月至白下迎老母于江上欢然作别八日即扬帆而西也所赖情枯智竭幻影全消明镜止水聊以自适此段因缘从大冶炉中煅炼将来幸无为我萦抱但愿静养天和以胥至乐傥天假生还尚图了未尽因缘相伴余年也又贫道自涉难以来实濵九死直今正眼覰之然未见纤毫动静相即万里相悬其实不离跬步也念与居士忘形半生谅能入此法门久矣岂复效常情驰去来想栩栩然作梦中悲酸耶贫道此段因缘不独超三十年行脚适足以超旷劫修行雷阳炎蒸如火镬X瘴疠死者泽若沃焦贫道兀坐尸陀林中饮瘴烟如灌甘露忍饥虗若饱醍醐苟非智竭情枯何以消受近得大将军为护法巳借一枝于会城垒壁间荷戈之暇闭门枯坐诸缘顿断唯披阅楞伽究西来心印了未了公案福善金刚心巳化作光明幢可不忝门墙古人尝谓祖祢不了殃及儿孙贫道所幸不堕此语矣佛谓以七宝施满恒沙不如持此经四句知居士不忘贫子敢此以慰其他复何所云又山野坐蛮烟瘴雾中且喜生缘日薄道缘日厚形骸愈苦心地愈乐是则何地而非君恩何莫而非佛力耶此可与知已者道难与俗人言也不审法体何如摩诘有言欲知除老病惟有学无生况百岁光阴如捻指能几何哉居士春秋日高前景日窄从来浊世滋味备尝殆尽谚云到底盐如此咸醋如此酸到了作何究竟古人云来时尽好只恐去时不如来时此非虗语居士谛思从前功名事业与夫儿女计皆是他家活计如何是自家活计耶若一念勐省至此不觉失声自然着急打整自已脚跟下生死大事若不着急打整还是不曾勐省不勐省一下又大非居士此等豪杰丈夫事山野二十年前即证居士言此一着故不惜身命愿与之游然虽半积阴功半养身混到今日就中一点赤心大似张良始终为韩之意与居士相与谈笑十余年只是虗华境界人情佛事X而巳其实未曾打破肝胆然与居士一寸心肠炯然相照亦未尝不知山野此段衷曲将期白首同归共了此事岂其一旦分崩离析亦至于此即此可以观生死矣况今同在干坤之内纵隔万里天眼看来犹比隣耳不能一承颜接色欢如昔日何况生死长途一别杳冥相逢何日傥山野不能生还是与居士长别再出头来不知可能如今生今日也兴言及此大可悲酸山野受居士知已之义非此不足以报居士信山野不至此地又非所以答知已也与周砺斋太史向虽心窃向公雅量未得深语昨持钵王城幸接公于龙华树下睹其道念精真喜彻心府然古人轻千金而重一诺者士诚贵在知已耳自尔山僧当尽命山海无复他慕赖公法眼圆明何当复咎瞶瞶者私念东方文运启自我公而法运或当属之鄙人耶世出世闲交相为用是亦两闲奇事此非狂言实所望公以道自重者如此答周子寅伯仲世间聚散起止成住坏空有为法中理合如此何足为悲可悲者长夜冥冥中失此慧炬使诸佛子无所依归将智种灵苗日为五欲烈燄之所焦枯不能圆成胜果耳惟六尘蔽乎性天爱草荒乎心地烦恼翳功德之林贪瞋攻涅槃之宅伐之以酒色之斧纵之以猿马之蹂将日见荒芜竟为卤莾愿足下心心念X念以此自悲而滋培耘耨戒勒提防将鲜敷觉华庄严宝地冀普使天人各怀智种蠢蝡翘蛸齐登觉岸以足下不独振家声于永世适足以洗法门今日之羞非此何以望足下伯仲间也行役万里足下体此犹比隣耳与焦从吾太史念此末法寥寥龙天推公现宰官身建大法幢以作当代人天眼目非小缘也睽隔多年昨树下相逢俨如异世人生悠悠梦幻如此且瞻道貌天形诚不起灭定而现诸威仪者自非心光密回何以圆照如此安可以音声色相耶欢喜无量某愧钝根下劣二十年来苦心山林犹坐竿头殊无放舍之地然大事因缘诚不易易别时承教一语感荷无涯归来兀兀虗巖心心独照敢负知已时复海湛空澄法身顿现此中岂非感应道交耶闲披老庄翼乃集诸家之大成虽註疏多峻乃人人老庄非老庄老庄也惟公入此三昧甚深何不彻底掀翻耶某常论此老出无佛世窃且以类辟支如庄则法执未忘自入游戏神通变化多端眩人眼目自非把臂共行鲜不为其播弄若覰破底蕴真有别解脱门此老万世之下与公可谓旦暮之遇也某昔行脚中尝以二老为伴时时察其举动颇有当心者但难以言语形容耳内篇曾有数字点掇尚未录出容当请正与杨复所少宰X读曹溪通志序言言皆从大慈真心流出比见闻者莫不大生欢喜况千载之下不知唤醒多少梦中人也惟我卢祖大寂定中必现熈怡合掌赞叹耳黄生来复接法言且云犹有所未安第揄扬山野者似巳太过惟海门公为入曹溪室中人敢徼一语更增光𦦨耳答载给谏承示因果之说了然不疑毫发无爽所谓影响耳但前知恶人之说此理最幽而难明亦易信为必然者惟圣人之心洞然朗照前观无始后观无终如大圆镜照彻十方一切精麤境界无不分明影现虽八万劫事犹未为奇况数百千万年乎所言善恶之人所作善恶之事此正因果昭然而易信者然百千年后恶人虽未生而其人恶业固巳造就于多生之前冤对酬偿固巳分明定于先世矣业因未熟恶缘未至其人虽在十方世界轮回颠倒之中不自觉知而圣人蚤巳照见于大光明藏中及恶缘一熟冤家会遇恶果成就即恶果之终一如恶因之始不待生心动念自然了知所谓观彼久远犹若今日此圣人真常之心也且夫因果无差不昧分毫所谓假使百千劫所作业不亡因缘会遇时果报还自受此必然之理也明公能谛信于此乎由是观之不善之人非天定也乃自作耳与殷参军X与足下别来忽忽两岁闻此时从征尚在黎中蒸暑巳过玉体无恙此辈非黠鼠皆天民也杀戮过情大伤和气知足下必不以此为功高也昨镇府标总刘晴海去巳属之再三矣万无以杀为功见时当浃洽耳旧有望琼海拙作盖言黎乃太古民也书之箑头以见意答郑孝廉顷辱书来乃知潜心此道且云于日用中善念现前吾人性自本善伹为尘习所染故蔽其灵明于日用中祇用情习不用性真耳此所以凡民日用而不知知则圣贤可立待也公即于日用善念现前不昧处便是本来面目发现时也若时时现前念念知觉觉至纯善之地则性真自复本体光明自然披露耳答邹南皐给谏山野向在绝缘顷复幻病相仍养疴深居其缘益绝此实天赐为闲人回视尘寰扰扰劳生求无事人能得几想知已必时时为一鼓掌也赖此护法得以安禅寂静于楞伽三昧所入益深顷王光禄同丁大参赴端州制府约得书云大有流言于制府中伤山野者甚众二公为之力辩几于发竖眦裂此果何谓哉以此知娑婆秽土土石诸山难与净土地平如掌同日语也向北来徒辈相从者以无门托钵今尽遣归惟山野单丁寄此旅泊尤为轻快枯木寒嵒不减在昔非此无以破炎蒸消瘴毒也时惟国事艰难苍生X引领大慈悲者而津梁之愿努力加飡为国自重为道自爱又屡荷手书辱慈念拳拳周至委悉自非同体大悲等心爱物者何能切切如此山野处此患难幸得以参尘中知识兢兢自持所入法门不浅年来寂寞苦空不减深山穷谷屏绝诸缘迹不入俗城中知已独王勋丞一人经年不三过其门所幸与右武时相往来真天涯骨肉一食不忘非独道义相裨即所资给亦损口分卫性命相依此段因缘大非浅浅此公肝胆照人犹如秦镜遇物应机洞彻五内其为载道最称上根利器此番天德陶铸所进益大非寻常异日庄严佛土成就众生不可思议面时想当欢喜无量也又粤中自庚子岁世相一变日见险诐苦海波涛望无涯际贫道随风漂泊略无宁止始知古人以尘中作主大非细事随缘解脱诚不易得每忆别时叮咛之言及接来教切切以此再三致意谚语有之要知山下路便问去来人自非居士深入如幻三昧何能彻法如此尝闻烦恼烈𦦨正是圣贤炉冶种种执着之习非此不足以销铄之苟非圣恩何以臻此久而愈见恩大难酬也此中转尘劳为佛事更为六祖曹溪作无量功德此盖从真切苦心中来较之昔日依无忧树喫大家饭者实霄壤矣曹溪祖道源头杂X秽充塞久为魔窟今巳洒扫洁净尚有未了公案奈此中力竭正欲遣致尊慈作金刚幢适辱使者至斯岂祖意摄受哉敬以此中因缘述其大槩持入慧照傥念末法斯道寂寥望震天鼓音声普告有缘一觉梦幻耳何如又忧患人情皆本体也非握至真之符又何能转烦恼作菩提转生死作涅槃惟居士年来所处如此足知大有所转矣非此又何以消遣哉从来学道人皆在生死关头掉臂而过前辈不能尽知近年若罗近溪则其人也贫道身在瘴乡心存左右无时不共周旋是故居士种种三昧洞然无隐耳岭南自曹溪偃化大颠绝响江门不起比得杨复老大树性宗之帜贫道幸坐其地欢喜赞叹不穷也诸生俗习稍稍破执此亦开化之基昨复老为作曹溪志序真赤心片片可谓舌长拖地也呈上幸覧为此羣蒙欢喜耳与岳石䭵别来两奉手书知有邹鲁之閧嗟夫直道既不容于朝廷复见弃于乡里世道可知巳闻避地会城亦非久计闻之菩萨摄伏众生深入如幻三昧原非实法公久入此法门幸无深搆当有排解者一笑而释可也山野卜隐匡山甚得其宜但所云护法者荷担有心檀门未辟未见拮据傥得文殊遥伸右手则可顿见楼阁门开也公其能无意乎X又往辱顾视司城狱中不减庆喜之问调达于铁围也是时以醍醐灌口甘露洒心竟作两闲奇事屈指尘寰岂能再见比于座中覩金刚烈焰闪烁人目别来毕竟忍俊不禁蚤为吐露不识迩于寂灭海中时复沤生沤灭否贫道走入瘴乡所赖佛祖神力摄受以车尘为华座以马捶为拂子时向罗剎鬼国谈无生话令无数髑髓眼开光破黑暗诚不自知为业力所使又不知为愿力所致耶谅知我者闻之必资一唾耳与虞德园吏部遥望居士踞天目之师子叱露地之白牛游戏于西湖三竺之间水足草足况复师弥勒而弟无着聆性戒而覩华光其寂灭之乐知广长舌相不能宣其万一矣若贫道者以空华而邀空果持罪薮而入罪乡虽于法性无亏第妄想者不无颠倒见耳如居士以法眼视我者能几何哉觉音来持至言盈尺深荷慈念之至覩护法精心真能令人毛孔酸涩嗟此末法佛性之在吾徒如神珠之在溷厕不独光明不露抑且恶气逼人又岂直作夜合花美人子哉与樊友轩侍御先后接手教累帙具悉起居比柯君来更审善安隐乐此中三昧如人饮水冷煗自知柯君别经年亦能长进如此足见忧患困阨皆助道具耳座下瘴乡得X此良友盖天缘也楞伽新疏因缘皆从无相心中变现功德今仗加被业巳苟完先致一部求正谅静里游目不无漏逗万乞指摘金篦更为一大法施也闻门下诸生日益进我闻如来不舍一众生以大悲为首惟瘴乡正座下悲愿地冀无倦津梁为斯道幸与邢梅阳孝廉江州为匡山诸祖近寺檀越地般若种子于此偏多或焦之者众独足下抽芽发𠏉敷华秀实杰出前辈此非愿力之深亦不能固蔕如此也达师往来层云五老之闲非足下同游山灵何以生色贫道向慕久矣恨无缘一把臂耳与瞿洞观中甫文卿二友入京妙师巳至法喜游泳谅不索寞念兹末法二谛无人惟公现宰官身主盟斯道可谓法施无穷愿以无限大悲度诸未度令其见闻获益下智种于今生证菩提于后世是时回视昔因未必不自今日始也前所见诸公皆信心真切者愿公时以法水溉灌灵苗不负其夙种耳是须以幻网三昧普入其身以一切智善巧回转是则非公其谁哉鄙人深知灭裂有滥袈裟然切不敢增慢所幸辱在心知真期不二庆慰何言归来诸念皆灰一心无寄日沈枯寂临别数语实自图之时方火宅烧然五热正燃愿公为道自摄无疲津济是所至望又X承慈眼相视供以五灯会元即公惠我三昧也山僧时时参请深愧钝根下劣不能亲见古人然亦略领刬除知见边事恨不㘞地一声以为庆快生平耳从此拈转话头他日或当有报知已岂敢有忘因地耶惟公尘尘按指海印发光遇物举扬无非佛事但不知新发意中亦有堪能大事者否愿公不违本誓随宜调伏令种金刚种子耳每想威音余赉智胜遗尘偶遇灵山一会意非此类则如来出世谁为当机然后之视今亦犹今之视昔也尊慈以为何如尝来多宝问讯世尊无多憍慢嫉妒众生否是当以此讯足下愿时时为道珍护又龙华一别直至而今回视世间真同梦事思晤语印心如初会者岂能再得惟居士利生之愿日广入理之门益深福慧两足自他俱利之行直进乎金刚心地矣山野为业风飘鼓一至于此且幸如幻三昧拔理障之坑此荷诸佛神力为之劝桥想居士知我者必大为之庆快矣丙申冬被放荷䇿南来时于都门别天池居士前拟取道黄冈入维摩之室不意路头缘差竟过南康自入瘴乡仗慈被颇能以氷雪心肠饮岚疠之气比及三年可免四大增损耳曾忆与居士夜谈三教之宗以唯识证二氏之旨辱心印相可是时还海上偶笔之成书曰观老庄影响论今始菑木杨少宰称千古定论楞伽每慨读不能句鼻祖指X此为心印而宗教两途竟为眦雠山野顷荷圣恩赐以空闲之地深悲无以赎坏法之愆荷戈之暇力究此经凡一言有得遂笔以记之不觉终轴谨併前论持请法眼决择傥其不谬则山野不独不虗此行实以不虗此生矣顾此乃文言之末不足以发当人之性源若夫于佛祖建立门头曲唱傍通聊可以引一线耳憨山老人梦游集卷第十六憨山老人梦游集X卍XXX憨山老人梦游集卷第十七侍者福善日录门人通炯编辑岭南弟子刘起相重较书问与汪静峰司马忆昔长安大道把臂同游䇿蹇长驱风餐旅宿此段因缘真两间奇事朅来倏忽幻化如斯惟正眼观之端若空花梦事耳惟三昧神力无不深入诸法梦幻实际也山僧自入瘴乡仗光被诸缘寂静种种皆为助道具弥感圣恩裂破幻网重重可胜半生行脚谅知巳必不以此为妄语耳惟马祖唱道西江而庐X阜诸剎皆从上家传演化地座下生长于黄梅开化于青原今且复为匡山主此等行脚皆从马祖解制时来能不重此本愿乎闻归宗近蒙圣恩颁赐大典今日因缘大非昔比地主得座下则人又非昔比也西江道法之兴是有望于座下愿以金刚心地为护法檀度伫看无尽法轮皆在一微尘内转也又菩提所缘缘苦众生惟居士以大悲愿力置身苦众生界即梦想中无非利生事业知菩提种子日夜增长当无量矣华严五地菩萨纯以利他成已妙行岂坚固我相及孤调解脱者而能及哉是则紫云千峰未尝不列几席间也江头晤别及濵行叮咛首座之言字字入我甚深三昧山野二十余年沉沦苦海即寤寐山林如想极乐世界何幸仰仗慈力摄持置身万仞峰头一夕之安日劫相倍到此水穷山尽处岂容更着一毫妄想耶此吾本分事是不敢劳多嘱也仰承檀施为山林护法五乳数椽去冬巳就安居何意余生得遂高卧万山积雪一径云封不减清凉寒巖彻骨时也感念护法之心真不可以言谢又自闻警以来此心无日不坐驰塞上也当此小劫恨无神力以消众生定业唯率众日诵华严经以祈边境静谧切愿老居士早遂归来之志同究竟此生净土之愿新岁闻法驾业巳抵家喜而不寐此荷圣X恩恃出望外诚感佛祖神力加持以为法门证信耳岂小缘哉每思老居士坐此二载静观一念不啻铁壁银山即三十年行脚未必有如是真得力处过此一关则掉臂净土又超日劫矣是知此番因缘皆助出生死海之迅䭵也何快如之山野仰仗慈庇山居不及三载经营聊尔可栖即将常住交首座为十方独此一身闭关绝缘随众粥饭自中秋至今巳及五月三十年所求难得之缘一旦遂之余生岂忍轻放将一切禅道佛法置之度外单修拙度效远公六时刻香代漏日持弥陀五万声以送余生所幸衰朽色力尚可强行夜坐不卧精神觉无疲倦即一日皆老居士之惠我也与缪觉休与居士多世法亲支离岐路今他乡蓦直喜慰何如西江一带法缘所赖智椎先白即以贫道聊尔经过深仗旁通助显此其王重仙陀佛钦内秘而调应偶会之机妙在节拍成令耳私谓在处法缘假令人人啐啄同时如居士者当使法幢光明照耀大地矣别后因缘具悉南臯居士书中但念居士扁舟东下见诸故旧不能无怀又不知达师钖住何方可能一亲承接足否贫道身婴罪薮难傍孤云傥杖屦乘秋发兴而来固所大愿但䟦涉艰难恐不胜其劳顿耳若有缘共坐五羊江头相与披剥万象亦奇事也又X贫道以夙业力随幻化缘滥膺形服宾不称实有点真净顷荷诸佛慈悲不弃而投之红炉烈焰中顿使积习垢缠销烁殆尽自庆此段因缘可超生平行脚耳近于会城栖迟垒壁间日惟闭门枯坐搜究佛祖心印了未了公案惟斯末法苦海波涛将求自度安敢望中流转舵扬帆彼岸乎以是麈尾堆尘口角生醭比幸匀原昕夕往来可谓世外奇逢此公天然道骨凡所云为皆从金刚心中实际流出然虽道不胜习且喜习不障道更自奇特此葢般若久熏根本脱黏略无沾滞道品中固称勇勐丈夫上根利器若一拨便转可日劫相倍此番造物镕冶成就不浅观其粃糠荣辱尘垢死生顺物虗怀委蛇浊世大非畴昔意与居士再晤之日或不复以兄事之也居士东归吴中计此时返櫂南州傥有达师起居并诸故人消息幸示以慰尔瞻起居何如闻云居巳复江左祖道中兴法轮机轴在此一转今居士力荷担之岂非前身为知事适来了此宿愿乎右武去就因缘渠自有报可省击念第贫道幻影浮踪尚託干城犹然未登初地也与贺知忍中翰度岭以来杳如隔世道义之知岂能忘于一日自癸卯冬闻达师讣音则山僧此心与之俱死法幢既折有识何归不止痛心而巳切念达师生死之义将期解脱之日亲往致一瓣香尔后山僧日益多难足无X停影直至癸丑冬出粤拟过南岳一赴故人之约取道东归岂期忽忽又复三载人生几何况今年踰七十目前光景无多顷闻业巳入塔益增惶惧恐即填沟壑何面目见达师于寂光乎兹将扁舟东下秋冬可抵双径以践生死之盟生前面许塔铭此愿岂可再违但达师半生以前行脚事迹都所未悉须与诸法门高第探讨商榷以便执笔达师一座无缝塔样先从诸公笔尖托出山僧不妨作依样葫芦也与于中甫比部一晤千日如食顷耳虽心光洞照不若时复謦欬为佳达师西游无问令人重增妄想也鄙人去秋以乞法因缘幻游王城幸接洞观健斋诸居士极尽法喜之娱惟莲华座畔独少一跏趺人为缺典耳想足下入都法门增色然长安尘聚尘尘皆是入正定处足下一一能入之乎所云唯一坚密身一切尘中现是则恐其不坚密耳鄙人时来痴憨日长嬾惰益增頺然无事忆足下定中覩之未必不熈然一笑何时暂得毗离相与默谈不二耶陆海无涯愿智楫尝横无疲津济是所愿也又往一交臂之顷鄙人即敢以知足下自许然未敢许足下知鄙人既读手书具见真心两相照耀若秦镜交光肝胆尽露不独见匠氏作者之妙葢亦深见足下天然本色全无刀斧痕也较之锯解不开纽理横X纹虽有犯鼻之斤亦无容施其巧矣惟念世衰道微愈流愈下非特求真实以生死为急务以道法为已任若古之挺然杰出者固不可得至若具正信明白黑直心热肠横身以当涂辙者亦不多见况夫卓然顿超浊世若足下与同参大众一时亹亹者乎鄙人私谓时虽末法犹正法也自尔吾辈有高深坚利恃为外护然虽将头不勐亦足以使魔外丧魄我此涅槃大城可保坐令安堵况复经营日新有身董其役者乎吾道之幸幸何以喻常窃论吾佛世尊以一大事因缘出现于世所谓一大事者果何事耶古德云除却死生真大事其余都是可商量是知真见生死了然不变而不避者方称堪任大事耳然能果了生死不变则余不足论以此事为大则他皆细故是则忘生于道法与伤生于物欲者必有辨矣然用田程之心以为法则法无不振使苏李之志以降魔则魔无不服则安攘法土之功莫大于是此足下深抱而同参大众共有者鄙人似深知之是故荷担之任不容不属之足下且令自负之矣吾辈虽堂堂直泥木之佛岂不巍然可观是足以受烧香散华而作供养但不能度水火耳侍者归极口足下妙契言外且辱委心相可是则凡在周防法幢者足下定以法眼洞照未然而神运力持矣兹特遣迎龙华师归窟中且留达师主寂场是二老把住放行又在足下之手耳呵呵一笑千里同声併入慈照X又山野以业风南吹初拟过故都见故人岂意溯流而西竟失良晤幸江头与达师抵掌信宿而别屈指倏忽几四年矣世相迁流剎那不住惟道眼谛观了无去来之想耳始至雷阳以有漏之躯水火似不相入第以性融之则平等寂灭及回五羊得右武为侣朝夕无闲此君光明种子甚深第为习气所蔽山野时时鍼札不透直至临行痛下毒手顶门一鍼渠自谓一札到底始知回头转脑因赠之曰觉非居士又为铭以铭之渠亦自发大愿此后若不痛自䇿励则不当以人数目之此语出自痛肠第此事须时与善知识决择提擕乃能合辙否则恶习一发不觉堕在黑山鬼窟此从来学道人所难者要在金刚心地立定脚跟方不被他掉弄耳比得手书知座下年来所遭忧患如此人所难堪苟非以理折情何以过此一关此中波澜皆性海汪洋料沐浴洪流优游巨浸而无涯之量自能饮缩百川吞吐日月耳即以来札示右武读至叮咛语不觉舌短葢真气逼人自当点首即宇宙内以此实事倾倒者亦不多见也顷楞伽巳成特遣侍者賷往请正但此经境界非攀缘可到座下当哀毁之余理极情忘必于此门深入傥有一语当心愿告同志广其法施惟此不独区区报君恩即座下亦可酬罔极矣又X别来忽忽如许岁月不知落向何处世闲梦幻亦至此耶瘴乡炎蒸毒雾冒触难禁所赖一点清凉地作隐身草耳炎荒朔雪火水异势自古皆然独去冬寒气不减蓟北新岁南征宿新兴旅邸寒凛肌骨冻不能寐夜半扣门惊起则见大义持北来诸古人书首圅达师及尊札读之恍若冰雪堕牀头举身毛孔清彻宛在千丈寒嵒破衲蒙头睡醒时也四月自雷廉回时法音再至手之字字心光流溢迸洒夺人居士坐此忧患病苦中而细细作书如此足见三车长者之心无时不在火宅中也年来生事何如令甥成就何似惟此末法劫火洞然此中能得一片清凉地即火里莲花也右武自珠江临别顶门一锥透至脚底赖此机缘即年来居家杜门谢客修忍辱行皆仗此法门威力也第习气勇勐不能顿入微密耳刘贻哲根器近道颕悟快便第般若不深天壤闲此等奇气目所稀覩每相见但说眼前淡话从来未敢举着此事欲识佛性义当观时节因缘料不负雅望耳得达师长安消息甚慰鄙怀从前门庭亦折合过半惟此不独为达师福亦是法门厚幸末法中有此宗匠可追像法第丛林凋弊后生薄福不识可能蒙化否曹溪倾颓之极苦心欲为料理去秋入山略为整顿似亦可观所谓水月道场空华佛事触处皆然何必以有所住心作无相福田乎此在护法心精所乐闻者赘发一笑X与吴本如祠部奉违光相倏逾一纪别来法门日见凋弊知识星散痛念法幢摧折慧日西沉言之腐心想在同体可胜悲怆耶昔称寂音为法有程婴公孙杵臼之心今于阿师再见之矣贫道庸鄙愧无荷法之责而有破法之愆然在金刚心中不知作何忏悔也浮沉瘴海不敢有负本怀所幸诸苦能安足慰慈念向在曹溪作六祖奴郎以供洒扫为净心地仰赖法庇诸略有序唯念业系未脱初服未遂不敢安心寂定耳傥如所愿得以休老埋骨此中足了生死大事斯实惟天能育惟慈能赞之也不识文殊右手能伸过此百城乎与曾金简仪部那罗延窟古佛道场毗卢亲口授记处沉埋海隅千百年为蔑戾车之所倒置山僧初以避魔至此然不知撞入魔界信乎业属前缘无逃者此时更无神通法力可使唯只抛掷身心随顺忍受不与魔冤作对耳又何敢夸禅定解脱融通理事无碍哉尝思法华嘱累末世利生第一当起大忍力大精进力悲夫黄面老深有惧于此时也然山僧自揣非大忍力大精进力又何以拔魔帜树法幢哉承足下见示缚解之意信乎法性原无彼此尝谓世出世闲乃生与无生之异耳然日用现前种种业幻诸流转者皆生死因若不为所转不忘境界有可忍者谓之生忍不见可忍亦无忍者为无生忍若忍至无生则无不忍矣心X境如如亦为寂灭然所称魔业不独冤对为然即凡当人起心动念不顺解脱戕害法身逼恼正性者皆魔属也吾人有志做工夫出生死者不能忍此又何以称有力大人我辈生居堪忍中若此处不破则无可破者固当直以大忍力大精进力为第一义谛耳无论道缘前定不前定功力齐不齐也足下其信然之耶见面为难不觉漏逗至此又昔承蜚光照临海印真不世良缘顿成金刚种子永劫不磨终当透骨而出此大丈夫之能事非居士大力量人一肩担荷孰敢正视别后因缘无从委悉起居之状谅巳深入如幻三昧当动静不二也贫道向为山鬼所弄加之夙业障缘致兹严谴是虽有玷法门且幸增上道力所云大火所烧此土安稳非妄语也古人每以苦事为助道增上缘得力处正在于此居士闻之将为涂毒鼓耶今业巳荷戈半载适当岁时大凶疫疠交作民物凋残良可悲愍是故于菩提心转更增胜第此幻化空身居然火宅中也毗耶法会对谈不二端在何日惟同体之悲定惟此枯朽头陀时时瞥兴妄想也与冯启南孝廉老人与足下游将二十年矣如在水月光中一切逆顺境界光中之影耳诸子同入而受用不同者正似天人一器受食而精麤各别此其佛性贵缘种也老X人与足下诸子多生一遇犹时雨也各各种子因而发生秀实存乎人耳今老人去粤则似未至之时幸有足下为之灌溉不至焦枯此段因缘诚非小小二乘但畏众生难度故绝分菩提足下岂存众生于目中耶大段此事在人之自肯肯处便是入处古人拼舍身命只是一肯心耳但愿足下以肯为人则无不肯者但思今生错过一失人身万劫难复此则不容不肯耳老人心知法缘为难此行盖为山林狭习所使及至狂心顿歇观南岳之灵为诸祖所拔今巳竭矣生气为难今寓湖东如生公住虎邱时也善孙从北回不久将同蠢禅入粤可一悉也知足下善病此是足下惯熟法门愿室中不少师子座令诸来者同入幻病三昧则此病为精进幢也与龙元温老人初入粤时足下最先入法门为居士长同游二十年来不在音声色相闲老人今去粤赖足下居然为法门长也惟足下护法精心如金刚幢但以护念付嘱为怀种种方便引摄有缘直使慧命不断为第一义妙在离言之指自有撩天鼻孔岂为老人一茎眉穿却耶昔世尊不许阿难以缘心听法宗门不许语言转正要显出当人作略耳奚以实法缀人哉老人感足下殷勤为法惓惓苦心岂忍忘情伹愿此道不坠即千载如一日也又何有于去来南岳山灵巳竭一切道场皆委荒榛殊为酸心恐诸老复起亦未X易举也嗟乎道与时也安可强乎与元温起南足下念老人与诸子周旋十八年来大似幻师于四衢道作诸幻事虽有种种妍丑欣慼之状总之皆归幻化人今日观之又梦事也老人初心妄意南岳为大休歇地及至乃知山不宜老种种不易皆为身心之累且衰朽又无行脚济胜具只得随缘放下将就湖东幸一二檀越助营菟裘去冬诛茅结庐于逼除日巳就安居当下狂心顿歇生平所志愿者一旦得之二十年中跉𨂲辛苦化为无上妙乐之境矣信乎净秽随心苦乐在已一切处无非寂光真际也最可喜者巳蒙圣恩浩荡还我本来面目无复他慕其山门应接赖有湛公荷担老人自此闭门饱食高眠一切禅道佛法束之高阁今日乃为天地闲一无事人即此一日之安尤胜碌碌一生也诸子闻之岂不为我大生欢喜乎修公同居时时提撕此事恨不与诸子共之古人谓道路各别养家一般诸子果能日用于一切处以老人之乐为已乐则老人所有亦诸子之所有老人所无亦诸子之所无也所谓一身一智慧力无畏亦然此语岂黄面老子自道哉莫谓老人今日之事与诸子绝分但于日用妄想交错烦恼固结处便是老人现前时节若当面错过即隔粤山楚水也今岁正是诸子愿力成熟之时尝忆文殊窟中一万眷属常空数十座且人人脚下一片云岂肯X让人乘之耶但有疲于津梁者启南上座当为大众白椎耳答李湘州太史贫道一入空门即抱向上志十九披缁遂弃笔砚单究已躬下事荏苒十年未有开悟遂匿迹五台冰雪中刻苦身心甚至一字不识之地忽然四大脱落无依回观从前山河世界皆梦中事由是得大快乐一切应缘如镜中像了无滞碍如此八年先是诸经实未通达因思佛楞严以一心三观为宗向以文字障碍贫道澄心谛观只以理观为主理观一通余文可略嗣隐东海潜心力究忽然有得遂直述此书自为必信即法门疑者不无久慕玄解特请印正当有面决处此时苦以病魔作崇傥秋爽有期当与掩关十日一决生平之素庶此道寥寥天壤不孤耳明发溯流回首徒有瞻依寄高瀛台太守顷时事惊心公壮心勃勃读尊草委悉近况然臣子为国摅忠固本分事第非其时似违用舍之戒况当垂老之事居固穷之地正壮士失色之时岂不为身心大累乎杜智者之于重轻必有一以审处矣山野年近八十衰病日至幸藏迹空山苟延一息待死而巳枯朽之怀无以为知已道者傥公能降心寂寞享清修之乐作出世一段因缘大为奇事古云生平无限伤心事不向空门何处消此实意之所望者X答谈复之顷就湖东尺地结庐于灌水之阴业幸就绪于月之十八日入室高卧梦想顿空足可娱老且喜得如足下信道之士相与精神流通可谓不索寞矣行者来得足下书中语似于知见上做工夫此足下信向之笃故楞严云知见立知即无明本此谓众祸之门也又云知见无见斯即涅槃是谓众妙之门也此中云知见大非凡情妄想思算境界皆从实际工夫真参实悟处做出殊非口头戏论当作佛法也足下信心固笃入法未深便作如是种种知见语皆成戏论其在善知识分上不是以佛法作人情便以冬瓜印子许可也老人所云众生知见即佛知见者盖推本未迷以前言之耳不是迷中妄想知见当作佛之知见也若以妄想为佛知见则大地众生皆巳是佛又何用修行耶若以寻常妄想情虑当作受用境界则一切世闲淫杀未除贪嗔放逸者皆是佛矣若作此解即是魔说岂可以邪见作正悟耶来语种种皆非真实受用处足下但将从前知见一切刬去纤毫不留于一念不存处稍见影响方可以言个中事若以聪明伶俐知见把作正解恰似认驴粪作明珠若在善知识门下存此知见则善知识亦成邪魔种类矣老人于足下大生法爱故不惜眉毛以酬来意足下试自点检果于知见上有何实际当不落此戏论场中以为入道真种耳深切思之X又向上一路亲近者稀不是真正奇男子决不能单刀直入此事决不是世闲聪明伶俐可能凑泊亦不是俗习知见之乎者也当作妙悟亦不是记诵古人玄言妙语当作已解只须真参实究向自已胸中流出方始葢天葢地若有志参究只须将从前知见尽情吐却即上大人孔乙巳字脚亦不许存在胸中吐到干干净净一物不留处放下又放下放到无可放处方是入手时节此时正好着力做工夫做到做不得处如壁立万仞才是得力时节如此用心辟如逼狗跳墙定有从中迸出一段光景方是真受用处殆非泛泛可到此地苟非真正丈夫有决定之志者不能至也世闲多少聪明伶俐汉都纳降款于五欲场中高者纳于功名路上如此而巳几曾有自已活计哉以足下之根器加之笃实信心巳具根本最为难得若效当世口鼓子禅但资说铃不究实际岂不孤负已灵哉以足下信老人心决定无疑故不敢负足下归心之望前书僭妄以恃知已故不惜眉毛不是披剥足下愿足下诣真实际不欲向门头户底堕恒品耳足下自谓向棒喝下承当足见大力量处要知古人棒喝不轻施即承当亦未可草草愿足下从今一切知见尽行放下就放下处提撕便见真实受用以所望足下不浅故不惜忉怛政以足下有此大力量故以千斤担子累足下耳读书之下试请大慧书问X一看便见老人不妄与也与穆象玄侍御山野向有休老南岳之志去冬杖䇿而来山居之缘未就顷者暂寓衡阳之湖东亦古道场地也勤公来得悉明公比来大作佛事顿开人天眼目闻之喜不自胜尝谓古今豪杰之士一段般若光明多被世缘葢覆尽力纳向功名富贵门头肯于自已性命根宗向上一路着脚者甚自难得以此大事因缘乃大丈夫究竟归甯之地明公顿能向此回视功名事业特尘垢粃糠欣羡何如第恨不能相与决择向上事以此为阙耳闻明公精持金刚般若顷有决疑一本奉为法施答刘玉受缮部芜关幸入维摩之室自尔音问时通第未醻公归命之念此为抱愧别入匡山栖迟六年壬戌长至月复有岭南之行辱惠辛酉闰月书至癸亥二月方得开诵一书之达如此况人生多世之缘乎所示病纪细细披读虽是病态要自参究习气中发非业习也就中见公欢喜不无但以为实证则未可也且楞严明训若从真实参究禅定中来亦不敢作证若作圣解即受羣邪况病态乎虽然过此一番公当自信其心埽除从前知见不患不到家邦平贴地耳答杭城诸宰官山野自愧薄劣为法门罪人漂流瘴海二十余年骨X殒神销仅存一息将匿影穷山毕命斯世第以法门之故与达师有死生之义悲莲师有慧日之沉特不远数千里持瓣香以弔兹巳了双径之愿拟过残冬有云栖之行必取道钱塘一入毗耶之室何意辱诸大长者先施慈命晤玄津法师委悉法会之盛何幸余生再见今日感不能言捬惭无地谨此致谢容当敬受弹呵以销狭劣与蕲州荆王恭惟贤王殿下睿德天成灵根夙植内蕴真慈外现国主身处尘劳心存净土山野枯朽山林仰德钦风为日久矣自分无缘一餐徽问去秋游目匡庐濵行适归宗老纳持令旨至伏承香积之惠匆匆行脚未遑启谢今夏复还匡山拟休老计幸故人汪司马公以法眼相看愿结十贤同入莲社欲贤王为上首曾託左右致意想未达睿听然惟匡山即灵鹫蕲黄犹舍卫岂舍贤王于法门乎将期始终金汤耳顷拜使者之辱兼领法施深感慈念致谢无量且闻冢嗣之变知贤王以天伦至情难免忧苦但人生修短各有定分本属前缘往者既不可留来者尚图厚望岂可以不作之魂而伤生者之性此在达人以理自遣万无以痴念重劳玉体也唯望三宝慈悲足以利存亡耳愿贤王厚自保爱答荆世子先王上御国事多艰殿下冲龄方在勤学其内外事X体皆在国太一身担荷忧劳之念又当何如山野以此不忘于心也然须自知保重节忧省恼以静持心以慈御下以绥天宠万无过伤以慰羣望其于念佛诵经礼拜乃切已大事又不可以艰难退心舍此一念无可以感佛天加护者惟有至诚可以格天耳答无钖翁兆吉广文公道念精纯人伦师表愿开示来学务真参实究不堕光影门头为第一义大抵圣学一宗果能参究禅门工夫方有实际且近习多好谈宗门爽悟语句大为流弊误人不少以在口头非真知见也至若楞伽楞严金刚三经乃发明最上第一义顾以文字视非正眼也愿公留心时时披究当得真正路头以末世无明眼人赖此为印证耳与闻子与念足下为生死心真实如救头然五欲泥中不若是坚强勇勐诚难顿拔其根若于热恼中发一念清凉便是火里生莲但惜足下禀气柔弱心力骨刚第色力不充耳居常善病足下识此病源乎他人之病从世闲贪痴起足下之病从为道贪痴起病虽不同为病则一足下愤愤要出生死将谓脱尘网为出生死不知离妄想网为真出生死况父母之恩未能顿报若以远离为报则重增父母之忧是返苦于亲也何报之有以不得脱离日夜痴痴妄想以为不遂其志则道未办而苦芽先增长矣岂非大痴耶足下当自X思维妄想乃生死根即于病中觑比妄想了无根蔕则念念顿拔生死即此坐进此道法身日健心地日明不待脱而自脱矣老朽感足下信心时不能忘闻足下病尚未安故以此奉慰与金省吾中丞在昔豪杰之士负经世之材者但知建功立业于不朽岂知真不朽之业哉以不达本有舍已从人故功未必成即成而未必不朽即有虗名垂之后世名存无益而黑业随之因果昭人之耳目者古之将相类堕于此孰能如裴张白杨诸大老在世出世者乎是知有先具性真而推绪余于功名者亦有功成身退而归根于性命者虽蚤晚不同而超然独得世难与比者则一也惟翁当功成身退之日即能放下诸缘潜心一真之地其所谓至乐于已者九鼎不易也岂非大豪杰哉惟翁即在放下处着力放到无可放处自然不被生死业系矣即修净土一门最要放下染缘而净业方成然于放下处求生净土是以彼易此愽换之法耳云栖道场清规肃静如金刚圈但愿大众一心依教奉行即莲师法身俨然踞狮子座也唯众护法大檀时时加被以增精进耳复何所云与严天池中翰还山后业巳具报奉慰慈念山居卜地最为幽胜拮据诛茅数椽十月望后巳就安居将三月矣岁穷则无所不穷唯有千峰积雪万壑松涛盈耳眩目时皤X然一老须发鬔松颓然兀坐拥衲围炉烧榾柮火邈焉不知有人世而人世亦不知干坤之内有此物也积劫尘劳可一洗殆尽况二十年炎蒸毒雾乎想老居士闻此必无一抚掌与王季和居士言近来日多懈怠无精进力此自知之明经云知是空华即无轮转以知为懈怠则定不为懈怠转矣古德云心不与世情和合是真精进近闻同元初读书洞庭山中尘境远离六根无据置身于三万六千顷寒波浩渺之中如坐大圆镜里且与胜友对谈不二此中何处更容懈怠乎第恐妄想不休如白日作梦自生颠倒耳与顾履初明府居士天然道骨禀出尘之度养素山林固称高尚但于性命根宗超出生死一着似未留心居士根器巳具所欠知识与之切磋葢亦时节因缘未至耳山野卜居匡庐之南七贤峰下与五老相对揖让云中吞吐彭蠡波光云影不减太湖虽花果难争邓尉而幽胜过之山野幸託栖迟逸老且愿效远公东林遗事将期遨域内高贤同修莲社之盟居士肯留心此中幸约同契胜友各标志愿竢结搆道场落成他日归来如久客还家共老烟霞同归极乐岂不为最上因缘乎居士若果惠然以为先导无竢山野饶舌也与虞素心吏部X往晤公于东禅覩其道貌天形敦笃厚重心知其为有力大人所为公惜者有道器而未闻道恐临大事人不胜天耳苟不奋发真实信心于佛法中精心着力深穷超生死之学为真实处世俗口耳皆非究竟地也出世真修唯楞严一经应世之妙无逾道德一书愿公早发信心于此用力久之当有自得处也与熊芝冈侍御前过武昌得瞻光霁辱不鄙而厚遇之饱餐香饭深领至言历谈处辽一段精神所谓威行蛮貊气欲吞胡载戢干戈婴儿强虏事事全出大光明藏金刚心中听之不觉毛孔熈怡私谓菩萨现宰官身定国安邦尽属神通游戏尝闻其语今见其人即以此心成佛真能一超直入诚雄勐丈夫哉别后光仪时现心镜顷闻潜心佛事此又超出世闲一步古语有之生平无限伤心事不向空门何处消惟此空门实豪杰退步若肯放身此中以大智火销镕意气畜此无生利器称师倚为劒天长劒把定干坤眼睛他日神通回视向者直一唾耳实所望焉高明其有意乎与蔡五岳使君往幸有缘一接光容即辱法门心契承为六祖护法虽阐提作障而金刚种子巳不磨矣既而曹溪因缘亦以狮虫噆食竟违本愿又作未来公案山野亦脱然谢去未几即蒙恩度岭初拟南岳休老未遂复有双径之行了达师未了因缘所经丛林处处皆公X心光照耀而禅宗向上一着莫不推为上首末法宰官能真参力究如公者指不再屈想年来履践真切当过关掉臂逢缘自在一切幻化皆张般若智灯矣答王于凡昙公来辱惠手书以生死一事拳拳于心发此大心甚为希有但以念佛有渐次欲求顿悟之说此乃近世士大夫学佛者喜为爽口之食非应病之药也以未实有为生死心但徒说玄妙道理口说为生死且亦不知何者为生死根所言生死根者即是吾人日用种种妄想人我憎爱贪瞋痴等诸烦恼业此业若有一丝不断即是生死根本如今说要参禅顿悟了生死请自讨量果能一念顿断历劫烦恼如斩乱丝否若不能断烦恼纵能顿悟亦成魔业岂可轻视哉从上诸祖顿悟亦从多生积功渐修中来故顿悟一着说则似易其实为难苟无二三十年死心工夫如何得向热恼中一念顿悟亦要在自知根器何如耳至若念佛一门世人不知其妙视为浅近其实步步踏着实地何也以吾人有生以来念念妄想攀缘造生死业何曾一念回光返照自心何曾一念肯断烦恼今果能以妄想之心转为念佛则念念断烦恼若念念能断烦恼则是念念出生死若此一念不乱到临命终时恶业消灭佛境现前一念随佛往生净土永超生死登不退地所谓但得见弥陀何愁不开悟又何必论顿论渐又管甚三品九品哉譬如世登黄X榜即末后一名亦可又何必要鼎甲哉苟如所云参禅彻首彻尾则五浊十方无非净土此语甚痛快第恐不能如此岂不自误此生又堕长劫生死果能以念佛之一念不移一心不乱比参禅更有下落总之惟在一念真切耳但参禅定要死尽世心不容一念妄想其念佛是以净想转染想以想除想乃博换之法就吾人根器易为耳其实心心念佛心心不昧此心妙乐有不可言者足下请试为之幸无以老朽为劣解知识也此不欺之言惟心谅之净土三品之说尝备净土会语论中足下无惑于邪说请细披之无俟多赘谢吴曙谷相国顷承翰教知明公时中以楞伽印心昔张方平偶得其本恍是前生手书此亦明公怀中故物耳但此经文险义幽山野不揣妄为註记不能发挥万一承问此经何以不立九识葢佛应机说法教有权实以初出世时化机未熟不堪受大姑为小乘劣根说六识三毒为生死本即八识祕未敢说直至三十年后根机渐熟方说唯识以八识为迷悟生死之本犹恐不信佛性故于八外又别立第九名无垢识以引进之此亦未尽大乘了义过此以后观机巳熟乃说楞伽直指识藏即如来藏为顿教大乘此经不立修证渐次名位但了一念无生顿同佛体故经虽有种种言说都是破外道小乘执言之病只教离言说妄想顿X契本心故达摩西来以此经为心印全不同余经之说也明公但观经中识藏即如来藏一语便是究竟极则不必更求九识为实法也大段此经只是要离言说妄想为入门工夫开卷即一切俱非便是佛祖正令妄意如此惟明公留意焉答阮澹宇太守客岁闻挂冠东归喜慰无量惟菩萨度生固是本行当劫浊时众生垢重即释迦不免蹙额奈何能尽愿力乎静山白云晚年清福较之尤多若精修净业以长揖堪忍又为丈夫最上缘也憨山老人梦游集卷第十七憨山老人梦游集X卍XXX憨山老人梦游集卷第十八侍者福善日录门人通炯编辑岭南弟子刘起相重较书问与王醒东侍御壬子冬别后次年大病几绝更生及冬即度岭之南岳初有休老意因缘未果且达师有未了公案至丙辰夏即有吴越之行觅公音问竟不可得先至庐山X结夏见其幽胜遂有终焉之志了达师事即于丁巳五月还归匡庐卜得山南五乳峰下一邱一壑足了余生其结搆之缘皆赖护法今幸巳得安居二十年所慕垂老始遂足知人生山林之福未易得也去夏若公来远辱书惠始知公内艰家居计释服在迩入都可期舟过落星举首云山一牛鸣地佳会之缘日夜望之每念岭南法道千年以来老朽虽未大振赖公入社诸子一时之盛得冯龙二生表率人人可观嗟哉二子继逝斯道寥寥独恃公荷负之力奈不能久与诸子周旋散而无统大为可悲不意兴衰之速如此惟公天纵有余所恨法门未能深入则护法有心而于的当放舍一着似未打破故于世法佛法不无町畦若得大开重门内外洞然若揭日月于中天则曹溪衣钵岂容陈腐若公大力量人不发无上菩提之心则大重昏终无慧炬矣老朽老矣余日无多恒思此段因缘深为痛悼公其念及此乎修六闭死关于金轮峰顶甚为有望若惺今留山中姑为打葛藤且令入智慧门二子异日得公为护法大弘此道则老朽死耳不朽多劫之缘亦不虗矣他复何言万里如面惟公鉴之答陈无异祠部山居与世益远每闻时事惊心痛彻五内不意一变至此惟沖主子立政出多门所谓医多脉乱无怪其然即卢扁亦当束手为之奈何比者前车巳覆惟X今只当慎行谨守以固藩篱培养元气为上䇿若拘拘破器而以必完爽口快意为尚所谓病不死人而医死之矣此外更有何术朝廷一时固多君子纵能执经按脉恐出奇多方亦未必能取捷公释服在迩当即出补不必以治乱为行止所谓大火所烧时我此土安隐世事如奕棋当局者迷若有明眼傍观即指点一着率收全功又何在于对奕耶第不宜攘臂其闲令奕者厌此吾佛所说贵善巧方便行耳如何如何承示孤明时复透现第承当不勇若言透现乃自知之明若云承当不勇乃自信不及耳然透现乃念念透现岂但时复第看破透现处本无一物则念念现前者即本来面目如此念念着力念念无生全体出现又何有承当不承当耶以当人一念自信不及故起将谓别有之心所以当面错过却道承当不勇此病在别求之心凡向道者皆以此误公直就一念现前处看破无生无生则本来无物是则远从无始一念未移从今而后只此一念更何别求既唯此一念更教谁承当耶六祖云若论此事轮刀上阵亦可做得愿公谛信此心看破念念现前处则念念精进如此则一切处无非大解脱场又何有治乱之分耶因对晤时难不觉漏逗答曹能始廉宪山野早慕匡庐之胜垂老方投往丙辰岁一登此山则知有大宰官知识为护法幢及阅龙藏募疏则心X折于摩诘有断取大千之神力也比即诛茅五乳为休老计乃峰下倚天际七贤而望云中五老居然眉睫为我山门护法矣藏公为道场拮据足无停影喜无知厌且尊慈有大愿力将建法筵此为匡庐旷大因缘惟是必仗法身亲临此中乃可振大法鼓否则以一粪埽头陀安能施无畏于十方云来海众乎此广大心中必能建是希有之事也答徐明衡司马日承枉顾荒山一见慧光独露表里洞然如冰壶玉鑑自是般若中人非一世二世善根熏修者及闻眇论所吐一片金刚心地发为忠肝义胆但有忠君爱国一念不复知有身家计真乘愿力而来救苦众生诚现宰官而作佛事者也远惠德音知法体多病且云心强骨弱此在有漏形骸本来浮脆理固然也顾此血肉之躯原是妄想凝结念念熏蒸故少乖调摄则大不知恩况外慾薄𩞾增益病本唯佛一人纯一以金刚心地念念熏变故令此身全成坚固舍利得不坏耳尝闻圣道之真以治身其土苴以为天下国家此乃本末之论惟今志欲利人先立其本在所养坚固深厚而后忘身从事老子云后其身而身先外其身而身存必有道矣惟座下志大愿大必心大身细而后可此在中有所守而外以事试之则渐入佳境譬如架阁必先因其基耳愚意愿座下从今发心单持一呪或准提或金刚秽迹含之于心二六时中X念念不忘久之发强刚毅之气自然熏发不待强而自强矣知高明信心笃厚故敢妄谈答王东里明府别后恒如霜天月夜对谈时也此景此时都在睡梦中谁能醒真与世外人茗碗炉香说无生话也承谕近日阅楞伽有会心处甚喜以此经离文字相离心缘相唯忘言妙契方有入处从此不疑当有深证也别论一照即觉亦能转境言打成一片则犹隔铁围此当自知不成一片过在何处以古人一片之说不是小事从初发心参禅即将一则公案作话头如赵州狗子无佛性万法归一一归何处等语以此横在胸中塞断意根再不放行着实疑情昼夜咬定牙关一念不舍久才纯熟方即打成一片动即十年五年此是话头成片未是悟成一片也知公虽谛信此事巳有解会处但未下死工夫如古人参话头虽会得此道理犹在光影门头其生灭心未曾暂歇一念故闲时无事见有道理及对境遇缘便被夺转去是知此事不是以知见道理当得实用也又云作一合相观以见破见以相离相以识去识以执破执此言固有理在但一合相不以两头凑泊可入者以心境两忘正是悟到一片处不见有少法当情作碍头头消归法法显露如此方可入一合相今若以见识相破正如油入面何能破得况见识乃病根非破敌之具如此作观似有淆譌若依经教中入必如金刚般若X六喻即一观纯熟自有十分相应若从楞伽入但于静坐能见自心妄想流注方是工夫入头又云妄想无性一语中得力便念念消归若宗门中参只依六祖不思善不思恶那箇是上座本来面目此最真切日用做工夫如此时时不忘不必求一合相忽一念相应则忽然堕入一合中矣惟今愿公不必求一合相亦不必怕境转但时时随心抱一则话头日用中单看一念起处当下咬断便消得去若妄想消得便不被一切境界转若八识迸破大彻一番则无境可转矣无境可转则心境一如此真一合相也又东行幸见公真正道人可谓不虗往矣山野老年栖息青山白云之中与世日远公利生之愿正弘晤言未有日也喜公进道工夫甚锐诚一日千里但趋修固易而忘功绝证为难以耽着玄妙静沈窠臼久之不觉堕落知见魔网此从古学道之难过一关也若透过此关是为百尺竿头进一步到此一味平常更无甚奇特所谓依然只是旧时人不是旧时行履处如此则通身毛孔浑放光明决不是思量境界决不坐光影门头此处只贵步步埽除自然得到大休歇耳又奉手教辱法爱惓惓心神契会不隔丝毫光明藏中本非形骸可隔信非虗语委悉近日工夫日见平贴X巳蹈省力安乐之境足征大精进力所云旧时鼻孔一毫着不得正是得力处但就中一毫着不得处更有誵譌在直须透过古人谓有佛处不得住无佛处急走过正恐坐在无事甲里若不勘破将来转身更难岂不见云门道有二种光不透脱一切处不明面前有物是一透得一切法空隐隐似的有个物相似亦是光不透法身亦有两般病得到法身边法执不忘巳见犹存是一直饶透得放过即不可子细检点将来有甚么气息亦是病古人初以见道为难及乎见道而法执最难遣多堕在此所谓认着依然还不是此中工夫虽无着精彩处而舍法见一着不可不知也高明以为何如昔从念念舍去舍到无可舍亦不坐在无可舍边自然不被见縳则通身如大火聚矣与鲍中素仪部黄山白岳久在鸿蒙何缘山灵现瑞感大护法使苍巖翠壁一旦幻出梵宇珠宫致黄金妙相从空而来贝叶真诠自天而降顿令无佛之国土涌出华藏之庄严摄化无量人天同入极乐世界如此妙用全在尊慈一念真心流出其功德利益岂小小哉山野钦闻遥空赞叹第恨衰老无能一瞻礼耳顷卜匡庐一壑以送余年幸陈赤石公作山门檀越将邀海内高贤重刻莲花之漏书来云荷长者为祗园首唱念匡庐名胜得高贤击节嵒壑生光第山野有愧远公不X堪作东林社主耳又新岁承使者远至辱慈念惓惓欲山僧一行以结法喜之缘初心欣然前巳具悉顷得汪司马公书云辽警甚急昨二月甘日出师四路大将巳丧其三八九万生灵一旦虀粉大可寒心止留李将军一路辽极难支恐其长驱大可忧也庙堂纷纭无画一之䇿征兵转饟急于星火此何时也吾徒山林所赖太平念此人心汹汹之时屏迹倾诚诵祝之不暇又安敢轻事遨游乎此其一也且闻京师震动南北禁僧而游食之徒无措足地傥闻山野所至望风而趋难必其不来恐地方不便此其二也始以一行为快嗣有一事可虞故不敢轻进特此奉启伏乞慈谅姑徐图之以竢后期又承示近来做工夫于本地渐有入处欲得祕密一语以为捷径原夫此事本来无密不密伹在当人一念上做即看话头一着亦是不得巳而用之但要一识破日用现前知觉之心尽是妄想用事纵有道理玄妙之知见尽是识神影子皆心意识边事总之不曾了知离心意识一着故凡举心动念都落妄想窠臼耳所以佛云一切众生皆由不知常住真心用诸妄想此想不真故有轮转此即马鸣所言一切众生从本以来未曾离念是知众生日用种种妄想究竟只X是一妄念耳然此一念即是最初起迷之源从无始至今但只是此一念更无第二即心意识总属一念上起惟今做工夫能将此一念看破则一切妄想情虑当下冰清矣此所谓离念相者等虗空界然因众生祗见得心中妄念纷纷纭纭如此之多其实不知只是一念今无奈离念纷纭故古人教人提一话头做工夫究之即话头亦是妄念以但将此一念话头堵截杂念归之于一若穷究此一念深深覰之覰来覰去原无起处本自无生若一旦了悟一念无生则永劫情根当下顿脱此名为悟非是别有玄妙可悟也惟今老居士做工夫提话头着力处只看此一念着力深深追究忽然看见此一念本无生处若了得一念无生则从此一切念念皆无生矣此六祖所谓无住生心也若求玄妙便是有住矣如此直捷处最为有力不在多求知见此中一字用不着只是先要将胸中一切妄想知见一齐放下放得心中空空地洒洒落落一纟系不留看他一念起处便着力追究如此是为单刀直入更不容思前算后种种计较才有思算远之远矣老居士有志此事试如此下手何如答钱受之太史山野深愧破器有玷法门况复久沈瘴海甘填沟壑不谓天赐余生尚有今日向以衰残多病将匿影穷山适以双径有未了因缘义干生死不得少此一行故踉跄而来虽不敢言善财南询且幸得以徧参知X识久向居士为当代裴杨法门保障且知慈念慇懃准拟一诣丈室昨云慈航曾待于钖山当面错过大为怅然适辱慈音远及法供种种捧诵再三弥感情至益令妄想飞越足不容缓但雨雪连绵少晴出山尚有云栖一行湖上无多留连归次吴门必入毗耶之室先此致谢不宣又山野居常恒忧法门寥落即外护金汤难得真寔荷担之人昨幸见居士大慰夙心现宰官身竖正法幢斯时大有望焉若山野朽株为法门弃物承法爱之深自信夙缘虞山之会匆匆未尽所怀辱联舟远送更感惓惓别后仲夏望后抵匡山卜居山南七贤五乳之闲诛茅数椽聊尔栖息前寄八行时尚未得定止也一向老病相侵幻躯故有溼疾作楚冬来方觉小可护法编时对披读诸老塔铭言言指归向上一路得宗门正眼我明法运大开赖有此为衡鑑若刻施流通利法不浅其稿竢明春当专持上又向致楞伽笔记此经的为心宗正脉未审曾留意否近来东南衲子中参究向上者多苦无明眼宗匠指示都落光影门头掉弄识神被冬瓜印子印坏又不肯亲近教乘求真正知见实为难得宰官中向三十年来护法大心者不少而求真真潜心本地功夫者亦不多得大段士大夫太煞聪明无论若禅若教一X状领过从前目中播大名者可槩见矣此时不但世谛即法门中更难言之为可流涕方今世道浇漓法门寥落之秋非大力量人出谁为匡持尝谓匡世道在正人心护法门在正知见然正人心必以正知见为本所谓不偏不党王道荡荡非至公无我之心何由一羣情而定众志哉然无我之学必从法中参究功夫将身心世界大破一番揭露本有大光明藏方能观身世如空花泡影视功名如梦幻水月自然齐生死一是非超毁誉如此方敢言视天下为一家视羣生为一身廓然大公斯则人心自正世道可湻而致君泽民之效无越于此矣谛观宋濂溪之学实出于此故能羽翼圣祖开万世太平之业读护法编未尝不抚卷而叹也季世末习大有不可挽者必若人然后可言太平之治且天道运而不息岂斯世而绝无斯人哉山野自愧为法门弃物生无补于世而忧法之心如出诸巳故所望于居士者重且大切愿乘时深畜厚养以胥天眷其于社稷苍生引领翘足极矣安忍不发深心重愿乎护法编文章不必重加批点但就诸祖塔铭开正眼处略发一二则巳为赘幸蚤刻之为望近拙述楞严通议先巳令致覧此经广博包含一代圣教迷悟因果理无不彻向来解者未尽发挥山野此作大非故辙似更易入其法华通义亦尽翻旧案不知法华则不知如来救世之苦心不知楞严则不知修心迷悟之关键不知楞伽X则不辨知见邪正之是非此三经者居士宜深心究之他日更有请焉又护法录即禅宗之传灯也其所重在具宗门法眼观其人则根器师资悟门操行建立至若末后一着尤所取大今于毫端通身写出不独文章之妙其于护法深心无字不从实际流出其于教法来源显密授受详尽无遗此古今绝唱一书非他掇拾之比今但就宗门诸大老塔铭中者以正见正行为主如居士之见者大同亦不敢更增染污其于碑记序文特文章耳则不必也今以后寄底本覆上若早刻一日则法门早受一日之惠也山僧向读高皇文集有关佛教及诸经序文并南京天界报恩灵谷能仁鸡鸣五放建寺中各有钦录簿中所载要紧事蹟意要集成一书以见圣祖护法之心若同此录共成一部足见昭代开国君臣一体亦古今所未有也惟居士乘此留意一寻最为胜事实山僧所至愿也又辱手教委悉近况且述眉公札中末后句此山野久所切心不待今也养老社葢自慧诚首座愿力山野赞叹愿舍所居而巳此何时也求安且不暇又何以多事自扰乎况年来衰病日至足有湿疾行履多艰山居草草聊尔栖息且惧余日无多生死心切闭关绝缘单提一念待死而巳昨于中秋业巳从事念二X十余年苦海风波青山白云时在梦想今幸一旦遂之又肯作等闲看耶今关中一切禅道佛法束之高阁一味守拙每想古人有昼夜弥陀十万声今愧衰老色力不充自试常能强半特効远公六时莲漏以香代花数月以来身心自臻极乐知垂念之深故敢以告又侍者回得法音知近日心地脱洒此非真实工夫不易得也甚慰甚慰承示不二法门之要无越高座一机非特一法而巳心法序诚孟浪之谈辱大手改正顿成佳语真还丹点化之工非敢言必传伹存一种法门耳承念国事艰难无肯出死力者此言固然伹观从古舍身为国之人非临时偶尔而发葢此等人品有多因缘非容易可拟也一则当众生大难之时自有一类大悲菩萨发愿而来至其作用皆神通发现非妄想思虑计较中来无论在昔即如我圣祖同时英雄皆其人也二则天生应运匡扶世道之人内禀般若灵根外操应变之具先有其本及临时运用如探囊中百发百中此留侯诸葛与平原忠定诸公即其人也三则亦自般若愿力中来负多生忠义果敢习气刚方中正确乎不可拔者勘定大事坚持不易如文信国明之孝孺诸公生性一定而不可夺者即其人也万今目中天下人物有一于此者乎观其发言议论有能一定戡乱扶危之识见者乎无其X本而欲责其寔岂非过耶故古之忠臣有一定之材操有必可为之具不用则巳用必见效即如当世才具两全者谁其人哉故古之建不拔之功者皆预定于胸中如范蠡子房武侯进退裕如岂以空谈为寔事哉即如东坡亦文章气节耳惟今居士乃一时所属望者第自揣其具孰与于诸公耶其所存者特一片赤心耳苟材具不充何敢言天下大事哉此山野向者切切望居士深所养者此耳以老朽观居士之心审处诸公可为之事业志能为之至若戡乱扶危操何术以为之是岂旋旋从中煅炼而能者耶即今之事特细故耳更有大于此者在惟愿居士当早畜其具幸无以躯命付之为全䇿也天下皆迷岂一唿能觉以知居士将有出山之意故特遣讯幸缓前绥操具待时天必有意成就大业万勿轻脱若素养巳就相时而出一见便为如苍鹰拏兔不留影迹方是大手作略岂为以颜面从人而以躯命付之为得耶高明以为何如又自得居士去秋出山手书云养身有待数语极慰鄙怀不意国运多故外患内忧朝野惶惶冲圣孑立鉅肩为难幸一时夔龙济济上赖祖宗之灵下慰苍生之望如居士正宜坚秉愿力以负荷为心障回狂澜切不可以慷慨意气为任又难以随时上下为善权方便也此山林蔬笋心肠在大光明藏中必有以X寝处也所谓大道之妙难以言传耳山野年来衰病日作意非久处人世者此生无复再晤之时矣言之悲酸山野所悲不独时事即法道寥寥目中所赖护法之心如居士者指不再屈岂特金刚幢耶山野岭南之行所得印心弟子一人为冯昌历者即四先生逸书之一也惜乎早逝与徐清之中翰承委悉近况深慰惓惓之念圣人云岁寒然后知松柏丈夫处世以多难成其志居士经历此番过则骨刚气柔心强力健以成福寿之晚操是则彼困横者皆天之所以造就皆我善知识也如是则庆且有余又何有以芥蒂乎语云人有可忘不可忘然有德于我者不可忘有怨于我者可忘况人生福禄秋毫皆前定其损益非彼皆我之固有也此后正宜精持道力远无益之友省无益之费凡所举念但作未来之福为心此诚没量大人也何如何如复段幻然给谏连奉手书具见老居士忧国忧民及忧法门之心且辱问虑于山僧者情何至也山僧人虽草木素抱怀出世愿为法王之忠臣慈父之孝子此非虗谈盖有所试至若奉佛定业之训生平盖有年矣今不幸垂老眼见世乱此乃举遭劫数即完业安可逃哉顾逃之而不得者乃名定业若可逃而不逃乃愚痴况不以法门为重而固守愚痴岂智耶屡接明诲深感护X法盛心非特为山僧一人也然所教者若一闻乱即推倒禅牀喝散大众遂抽身而去此苍皇失措似非智者所宜有山僧不能一也若云一钵孤游固是高杰但山僧年近八十有愧赵州二不能也若云秋月为养老可归即可逃名闻秋月山场数十里果木养生之物滋设且恐力不能守乃投献于王府求遍于宰官彼既好名如此岂避名之所宜耶若往则彼以我为奇货且老㹀不字此四不能也然近名为避名我到人到如灵龟曳尾此五不能也老居士之爱我忧我固切且深在山僧有不能奉教者五故趦趄不能自决耳前云曹溪亦不可隐若以地言之诚不可隐若以理揆之此老居士所未知也然云不可隐者以海𡨥为忧然曹溪去海将千里扬䭵不至此无忧者一也然山虽不深而地处偏安即天下大乱乃不必争者此无忧者二也然道场今巳千年屡经更代大乱不过唐之五季而黄巢最惨且亲兵至此感六祖之灵舍营地为供赡田至今为黄巢庄是以魔王为护法无忧者三也且祖庭禅堂乃山僧所兴之丛林生平功业惟存此一事色色皆我之固有往如归家不劳远遯终南此无忧者四也且曹溪之儿孙皆山僧作养之弟子今彼思我如慈父往则如父视子不必投人此无忧者五也然所养赡不但旧日之檀越即现在之山田可耕蔬菓可食不必远求于世亦不必待他人此无忧者六也且六祖道骨如生乃法X身常住若依此中则与法相依为命若法身坏而众生乃死此无忧者七也闻之忠者以身殉国若死于封疆则死且不朽今山僧愿为法王之忠臣以佛祖慧命为重若在匡山真非逸老之地即守定业亦死之无益若于曹溪以一日之暇开导来学以续慧命使佛法不断山僧于此纵遇大乱即定业难逃死且不朽政若以身殉国者死于封疆则死亦得其所矣可不幸哉况远五可忧而得七无忧抑乃取之于固有又何惮而不为耶彼中方伯监司巳三致书请回山三年矣今本府具书出帖差僧来请坐守于此山僧情不得巳应命而往诚恐老居士闻之以我有违大教故敢一一备陈奉慰护法之深心万万不必以流言悚听也惟心谅之答袁沧孺使君屡承手书知归心净土决定无疑不疑则决定信矣幸甚幸甚且云但于天如净土远近如想天竺之喻未决然此喻原不亲切至引梦喻最切且又未分别净秽之想所以于唯心之旨不明耳惟佛说诸法如梦幻又云生死涅槃犹如昨梦又云净秽随心又云昼为想心夜形诸梦故以梦喻唯心之旨请试言之然想有染净皆生死本故曰一切世界惟想所持然参禅要离想而净土要颛想葢以想除想乃博换法耳以众生日用念念染想但造生死苦业今要出苦故念念净想想佛净土净想胜则染想消染想消则X净想纯净想纯则变秽土而为净土矣如人想淫则梦有欲事然欲事虽假在梦不无即以为真若人白日专想净土则夜梦化台宝地极乐境界受用自在即为实事此则净土伹在梦觉之分岂有近远之实哉所以佛说唯心净土者专在一念净想所感变耳故曰想澄成国土然娑婆秽土全是众生染想感结纯一秽恶而蠡髻梵王见之纯一净土正如恒河人见之是清冷之水饿鬼见之而为火是以二乘人见娑婆是秽土深生厌患以不了即秽是净故佛于法华会上三变娑婆而为净土要指目前日用行履步步头头皆是净土如此岂有十万亿之遥耶然经说十万亿者乃佛指华藏世界娑婆之西越十万亿佛土有极乐国乃阿弥佛所居实报土令人知所归向耳若言唯心即华藏亦是唯心况极乐耶请以近喻唯心之旨山野少年听华严经闻五台山万年冰雪因而切切想住此山因而日夜想之久久但见目前一座雪山经行坐卧皆在此中纵经閙市亦不见一人但在雪山中行及后到五台俨如昔所想以此观之则净土远近可知矣然五台尚要身到而净土只要心到若是专心念佛念念观想净土境界久久纯熟则现前日用步步头头如在净土中坐卧经行即耳闻一切音声皆是念佛之声矣如此念到命终时则一切世闲杂念都不现前惟有一念阿弥陀佛则精进不乱目前但见净土境界或莲花现前阿弥陀X佛与诸菩萨亲来接引神识安然直随佛往生当下便登极乐国如前梦境无异如此岂有十万亿国之远耶此所谓生则决定生去则实不去乃是真真实实地非是说道理也只是要一念净想纯熟博换得过秽想则自然变秽邦而成净土矣然生净土如梦之说不是譬喻乃是实话以菩萨修行乃至七地以前皆未破无明之梦一向教化众生成就净土皆是梦中佛事故八地菩萨如梦渡河犹未存觉直至于佛方称大觉此乃明言具载华严经明明证据只是从来说者未曾拈着老居士于此会得则净土远近一切疑净尽无余矣然念佛法门弥陀经中所说只是一心不乱是究竟语其实此语亦不易到老居士自心试验生净土准不准只在一念乱不乱上看则默然自信如人饮水自然精进矣来云久在台宗今要净土台宗三观和会此事妙宗疏最是分明台宗家事所云观虽十六言佛便周是以观佛为总观也即此观佛念佛则念存三观矣谓正当念佛观时要将身心内外一齐放下丝毫不存心地如空不见一法即是空观即于此空心中提一声佛随举念处即观佛像如观目前历历分明不昧即是假观然于正观念时返照能观能念心体空空寂寂当空寂中又观念不忘如此不忘不着一心灵然即中道观然此三观不用安排但只举念则三观一心一念具足此中又不可将昔日安排三观措心则不妙矣请试于X此着力何如又知老居士为已躬下一着决志甚急此念生死事大当急时也但参究工夫一向都说提公案话头若大慧禅师极力主张是知从前禅门悟心者皆从提话头工夫做出但于中用心有多不同今时说提话头更错用心甚远以祇知提起不知放下为要妙古人放下一着最为入道要说是知提之一字乃是放下处为提不是只想着话头为提也马鸣云心体离念等虗空界又云离念境界唯证相应以心体本来离念今人不知离念为正念故执持提起一心是以转增迷闷耳何以放下处为提起只如以阿弥陀佛为话头当未提佛时先要将外境放下次将内心一切妄想一齐放下次将此放下的一念也放下放到无可放处方于此中着力提起一声佛来即看者一声佛从何处来今落向何处去把定金刚眼睛一覰覰定覰到没着落处又提又覰又追到一念无生处便见本来面目也初则用心覰追追到一念两头断处中闲自孤更向此孤处快着精彩直追忽然迸裂疑团则本来面目自现即此便是一念真无生意也学人但得此一念无生现前则一切处得大受用乃是出生死的时节也近世不知向放下处求离念一着死死执定话头故返增障碍加之更起种种思想先存玄妙知见此是障道根本即老居士参究心虽切X以未经说破放下一着也只被玄妙习气影子作障碍故不得受用耳百千方便惟有放下一着最省力当此省力处做则日用念念即真实受用也高明省之与袁公寥尝谓自古豪杰之士能建大功立大业者皆自忍辱中来即成佛亦以忍行为第一故曰无生法忍一切圣贤未有不成于忍而败于不忍也老朽少年读史记至韩信张良传见其人能建大业看他毕竟从何处来因细详其行事忽于淮阴市上受恶少胯下之辱信熟视之遂出胯下于此见史笔下一熟字写尽生平学力及𡉏桥之履三进老人乃可之其博浪之椎折于一草履是知古人得力处老朽生平以此入佛法故前书云云乃淮市之胯𡉏上之履耳与周海门太仆别来忽忽二十年矣音问不通者亦十余年精神固无闲然不若承颜接响之为快也去春之云栖准拟奉教于湖上久候不至怅然还山贫道天假余生得待死于匡庐深为厚幸念此末法独老居士一人为光明幢贫道老矣无复奉教之日所期当来龙华三会耳贫道荷蒙圣恩假以万里之行于法门无补纤毫即向上一着亦不堪举似向人所幸于教眼发明直指之宗若楞伽楞严法华三经大翻文字窠臼皆巳梓行託汝定请证惟瑯琊山中野狐潜踪敢乞X金刚正眼一为照破暗冥又为此法大助缘也与贺圅伯户部山中得奉手书知道味日深世情日远且以楞伽究心游泳智海观察流注妄想久之澄彻渊源是则借彼逆缘为进道之资矣所不足者苦无明眼知识相伴提撕恐于文言滞碍大段此事以教印心如蜂採华但取其味不损其色故凡有看教典及古德机缘会心处领略不会则置之勿自穿凿久自融通则言言冥合真心矣政不必以不会作障碍也公赋性高明当此妙龄精力有余能蚤收摄如此不唯蹈大方坦途且为福寿之资天之所以成公者大矣幸自保爱以副区区厚望答吴观我太史吴越之缘草草了事以不耐应接故即归匡山而山中安居殊未易就投闲入山而返为山累衰朽之年大不宜此耳浮渡令姪肩之当省老居士之忧喜师虫巳净继者果得人乎法门寥落不但明眼宗匠难求即衲子中真心实行者亦不易见奈何法门澹泊至此老居士净业精纯法味日深心见发光当洞十方矣傥有缘徐会一谈亦此生之余幸也又年来山居虽与世远每闻东西多警不无惊心然在别报固有定业但众生劫难苦不忍闻况身经涂炭者乎惟老居士心栖净土能无悲悯耶天造大运惟X我圣祖德侔三五功超百王社稷灵长当享无疆但众生业感自不能免耳每思法门一旦陵替至此回望兴盛之时难再得也切念华严一宗为吾佛根本法轮清凉为此方着作之祖其疏精详真万世宏规伹钞文以求全之过不无太繁故使学者望洋而退士大夫独喜合论明爽率皆雠视而义学亦将绝响矣尝谓论固直捷唯发明大旨至于精详文义或未及的指说者之意也切慨此大法失传其如将来法眼何不伹心游法界安于理观即文字师亦绝无人矣山野自少留心于此法门今嗟老矣掩关山中注意研穷欲单观疏文提挈纲要去繁取简务明大旨在不失作者之意既去其钞又𠚹其科直取发明本文似为易了虽不能如论之宏肆而因疏明经适有以通说者之意或于疏义不续者闲亦出愚意但取脉络贯通亦不敢附赘此亦山野老年作忏悔地且为来者申法供养耳前二年因病不能致力幸今年无恙其功巳完七八恨不能与老居士一面证之敢此附闻发一欢喜耳又辱示朗公因缘山僧向慕其为人惜未一见久闻末后一着心甚伟之第未知始末今读塔铭行实诸书果愈所闻辱命为传岂能更着一语然法门之谊固不敢辞但就中以兰风为心印恐非所闻山僧昔曾见其人号为铁此束一时皆以外道称之宗门所不收X即观机缘一语未为超绝不若法有所住为佳然此亦非可以尽朗公之生平也但遇紫柏之事为法门一变而晏然不动且赞紫柏为希有以此一节乃朗公之深心于法门有王蠋存齐之意观末后踞华座而逝正与紫柏一鼻孔出气故传中独归重于此即朗公寂光必以我为知已也然传志不朽须有不朽之实者存老居士其然之乎答吴生白方伯曹溪僧持法旨至拜展三复深荷尊慈所以念祖庭法道愍愚僧而拯名山者心何切至也读之不觉痛彻五内念山僧漂零苦海二十余年今幸投老匡山以境幽心寂诸妄皆息无复他念矣令仰体尊慈以祖庭法道为心谊不容巳但匡山道场迺诸宰官檀越特为山僧建立为逸老地经营尚未结局难以轻脱若安顿不妥大负一时信心有所不忍以此趦趄未能判然先遣报命容料理得宜当就道也答李三近来云修行感赖师友自古皆然要之力行在已师友但助发耳至若一鍼一鎚即能透悟者此非师友全力乃本分功纯遇缘触发啐啄同时譬之钟鼓应击而鸣若夫木石则徒劳耳若夫灵云见桃花而悟道香巖闻击竹而明心何借师友哉大都学道人之病在操志不刚次则我见坚固有此两者如病者忌医则卢扁束手矣X答沈大洁郑白生来云足下有薙发之志鄙意未敢必然不意果能勇决如此然请亲命许可此是佛法中正义最难欣许此菩萨助成也览来问六则惟首二条为急余似可缓力疾勉答未审能决疑否所云即欲回乡践拂水之约此虽护法有地第恐落窝臼禅耳足下志愿广大且不必上来古人但能取法云栖四十年如一日则末法望足下又一大光明幢也答郭千秋承以令师塔铭见委愧昏耄疎陋不足以当盛意但在法门所系甚重诚不敢不申赞叹又不可以荒唐谬悠之言取罪以塔铭即世之僧史取信千载之下古之僧史列传则有禅师以六祖之下五宗血脉为主有法师以贤首清凉天台教观为主有神僧以佛图澄诸梵师异行为主有高僧以远公支公生公肇公高操为主四科之外其余建立有为功行者不与也令师清修苦行山野仰慕久矣覧持来行似非所闻不敢以虗饰有累实德故单取本色住山苦行清节生平以念佛为法门当与远公并驾宜在高僧之列乃敢略载其正行以取信为主殆非敢妄意贬损惟高明裁之傥不可釆不刻可也憨山老人梦游集卷第十八X憨山老人梦游集X卍XXX憨山老人梦游集卷第十九侍者福善日录门人炯通编辑岭南弟子刘起相重较序刻方册藏经序万历丙戌秋达观大师密藏开公远蹈东海访清于那罗延堀具白重刻方册大藏因缘方且订盟于堀中尔时清以荷法情深心重然诺岂不荷担以洞门未开荆榛未辟意将有待而然也巳而达师西游开本二公从赴清凉以卜居质疑于曼室大士即蒙印许以金色界未几诸缘毕集越庚寅秋幻余本公问余来入海印出所刻枣柏大论若干卷示清乃焚香稽首再拜受之喜彻藏心法香熏徧毛孔及读诸大宰官长者居士缘起语备殚始末字字真心信乎无不从此法界流也且曰方册类俗谛固以流通为大方便第恐执梵筴而致疑者烦频解之至详且尽夫复何言嗟夫人情之惑久矣迷方者众顾玦数举而不能悟一愚羽况大道乎尝试论之始吾佛圣人说法也以法界无尽身云称性而演普门法界修多罗尘说剎说炽然说斯岂纸墨文字而可涯量见闻知X觉而可流通者哉今所传者特大小化身四十九年三百余会随机施设方便法门集之龙宫六通大士犹不能尽其名目量出少分𨤲为三藏二十部广布西夏流来东土者又贝多之一叶耳付嘱流通诸弘法者随方建立曲就机宜故曰或边地语说四谛或随俗语说四谛或现已身或现他身或示已事或示他事种种所行皆菩萨道观夫杂花所出诸善知识同具生身各各法门无非毗卢遮那海印三昧神威所现故世谛语言资生业等皆顺正法法本无住遇缘即宗至若水流风动尽演圆音鸟噪猿吟皆谈不二翠竹真如黄花般若斯又岂区区华梵可分纸㲲长短可较哉虽然语固有之人情安于常习惑其希睹复何怪哉借令始也契书华筴而梵䇿又以彼此为是非信乎是谓朝三也是以世尊利物妙在随顺机宜应以何身何法而得度者即随所应而度脱之故顺之则依逆之则违此常情耳今夫斯藏所诠乃佛真法身一切众生自性也悲夫人者沈酣众苦稠林昧之久矣故世尊自矢之曰我本立誓愿欲令一切众如我等无异非此又何以见佛身了自性出苦得乐住佛所住以适其愿耶以此而度非随顺方便又何以令谛信令人人由之而悟入耶况众生有种种欲种种好乐苟弘法者顺其欲投其所好无不信乐欢喜者今所化之机有四众计缁白之分若牛缁角而白毛能化之法若独擅是则投缁而拒白其犹X取角而弃毛何其一体异视而示吾法之不广也如此欲令人人而得度复何望哉且真丹云多思维思维多则惑重惑重则智轻智轻则根钝举皆是也何以知其然耶尝试观夫世智辩聪率多殉耳目陆沈欲泥闲有灵根宿植负英杰之气者大都发于功名去此取彼即般若内重又道不胜习奈之何踌躇生死良亦可痛况兹末法奉教例多俑人岂禀钝根法门所系九鼎一丝外患内忧犹楚入郢悲夫悲夫当是时也孰能力起而振救之若大师者斯刻之举不啻秦庭之哭真有敓军拔帜之意其恢复法界之图远且大矣睹其金汤外护高深坚利若诸宰官居士者岂非地涌之众亲受付嘱而来耶不然何以勇健如此故吾观真谛真谛不有吾观俗谛俗谛不无是役也吾辈且息肩其犹庖人不能治庖尸祝将越尊俎而代之也以彼易此两其无幸哉虽然勿谓无人自顾所积何如耳闻之大块噫气万窍怒号由其声大而响齐故一唱而万和同声相应岂成虗语是知斯藏之役将计日献捷斯刻之功将浩劫而不穷直使人人因之而见佛物物以之而明心睹法界于毫端觐毗卢于当下斯可谓人天共仰真俗交归随顺方便之最上第一义谛广大威德法门也或曰方册减敬将无慢法之罪耶予曰性性湛然般若圆明诸流通者譬若分灯即大地俱焚曾未择薪而本火固然不增不减试将以此广大法炬徧週沙界穷未来X际烧尽阐提即使众生界空而本法犹湛然常住也二公勉矣前旌嗟予小子惭愧形服以禅弓不张慧劒不利怯弱不敢先登敢辞执鞭之后净慧寺乔宗绍公请方册大藏经序达磨航海西来由至五羊而入中国卢祖崛起新州衣钵终止于曹溪般剌臂裹楞严房公笔授于制止是则南海为禅道佛法根本地也夫何千年以来道化不敷宛若佛未出世时不知三宝为何物始予蒙恩以逆缘来因开法于青门一时缁白翕然归向而法性诸弟子率为上首不数年闲教化大行信乎若识佛性义当观时节因缘也于时净慧弟子乔宗绍公发心结社效东林故事专修净业十余年来如一日也顷者公以教化未广见闻不博愿请大藏普利人天适予初归曹溪公作礼拈香具白其事予闻而喜曰佛性之在人心如大地之水空谷之响此不待别求本自有之虽然水固本有必凿而蒙润响虽无形必唿而后应又如贫子衣底之珠昧而不觉须赖亲友指示使自披襟而得利益是则公之结社念佛如凿井之人今请大藏若指珠之亲友也若各得利济之益要在人拂襟解带之闲非公与之实公指之耳如是展转无穷将见迦维之化周徧炎海之𨽗较其功德岂可得而思议耶首楞严经通议序首楞严经者诸佛如来大总持门祕密心印统摄一X大藏教五时三乘圣凡真妄迷悟因果摄法无遗修证邪正之阶差轮回颠倒之情状了然目前如观掌果可谓彻一心之原该万法之致无尚此经之广大总备者如来以一大事因缘出现世闲舍此别无开导矣判教者局于一时一教岂非管闚蠡测哉自入中土解者凡十余家如会解之外近世缁白各出手眼而宏通者非一披文释义靡不参详精确发无余蕴又何俟蛇足哉但历覧诸说有所未惬者独理观未见会通故言句虽明而大旨未畅学者未免摸象之叹余昔居五台氷雪中参究向上以此经印证坚凝正心以炤爥之豁然有得及至东海枯坐三年偶阅此经一夕于海湛空澂雪月交光之际恍然大悟忽身心世界当下平沈如空花影落是夜秉烛述悬镜一卷乃依一心三观融会一经谓迷悟不出一心究竟不离三观以提大纲伹以理观为主于文则略如华严法界之设意在得义而言可忘也说者又以文字为障不能融入观心犹以为缺故予久有通议酝籍胸中及投炎荒虽波流瘴海而一念不忘者二十余年万历甲寅投老南岳寓灵湖之万圣兰若结夏粤门人超逸侍予最久甘苦疾病患难靡不同之入室请益悬镜触发先心遂直笔成帙广发一心三观之旨题曰通议盖取春秋经世先王之法议而不辨之意所谓议其条贯而通其大纲是于向上一路实以为赘其于初机之士可以饮海一滴而吞百川X之味也或曰佛不思议法可得而议之耶曰不然法本离言而坚执邪见者非言不破佛说优波提舍名为论议以折邪慢之幢良以此经摧九界之邪锋折圣凡之执垒靡不毕见于广长舌端种种坚壁一镞而破之直使智竭情枯降心归顺而后巳以经尽发其情苟不议明正令无由以净法界之妖氛彰觉皇之大化是可以文字目之哉得意遗言是在金刚正眼妙法莲华经通义后序予十九薙发即从无极先师听华严玄谈于法界圆融宗旨谛信至海印三昧常住用恍然契悟遂归心法界之宗既而听法华经因闻此经纯谈实相乃不知实相为何物且谓若了实相则文字可略矣以此怀疑甚切每叨副讲终盲然也及北游行脚凡参耆宿必以如何是实相请益然竟无有启发者向以志慕参禅专心向上一路遂弃文字入五台习枯禅力究已躬下事八年少有自信之地复之东海一日众请说法华经至方便品感佛恩深不觉痛哭流涕者再于实相之旨恍然不疑犹于经文言未大透彻似有碍眼无几何乃因弘法上触圣怒遣戍雷阳达观大师与予期礼曹溪乃先迟予于匡庐及闻予罹难报初意其必死乃对佛为许诵莲经百部祈庇予南行过龙江师候别予于江上告以许经之故予丙申三月至行闲越戊戌乃结法社于五羊青门垒壁X闲集弟子数十辈讽诵法华以了前愿众请讲演至现宝塔品了然如睹家中故物即信此为示佛知见及至神力后八品古判为流通予深见其非也遂以开示悟入四字判其全经后乃入佛知见也时会听者各各踊跃欢喜罢讲请笔之因为击节遂以四字通一经始终之旨法门闲有许可者予以文远义奥恐初学难窥越壬子岁粤弟子众请益仍为品节以会其义明年冬予赴南岳故人之请遂去粤至衡阳止于灵湖之万圣寺一二护法为营安居于寺右落成欲颜之未就夜梦一僧告予曰何不云昙华觉而知有宿因也粤弟子通岸超逸二人相从先于甲寅请述楞严通议葊成众请就讲演一周逸辈复请述法华通义将会品节以通全经也予自念老朽无益法门傥一言有当嘉惠后学于入佛知见未必无助于乙卯六月朔属草至八月朔搁笔但宗华严始终融之以理观统一代时教而归之性海以见吾佛出世以大事因缘之本怀其后六品判为入佛知见虽违古作而理实有宗非敢妄谈以信佛心则不必取准于人也其文多率意矢口殊为草略弟子性融乃久踞法坛者相与校覈三越月而成然非敢为妙契佛心至于文字般若亦赞叹持经之一端也智者苟不以人癈言请虗怀以观予有望于知言者合刻法华文句记序毗卢遮那证穷法界踞菩提场说普照法界修多罗X示佛境界佛知见地惟佛与佛乃能知之故劣根在座如盲如聋以是独被上根摄机未尽因垂小化身入娑婆界现老比丘八相成道与民同患五性周旋三根普被故曰吾以一大事因缘出现于世所谓欲令众生开示悟入佛之知见故然佛知见者以彻尽法界草芥微尘无非成佛真体了无剩法是为诸法实相普令众生知此见此同入平等法性方称如来出世本怀嗟乎众生垢重信之者希况入之乎是以灵山一会英杰之士犹费敲击四十余年至法华会上方信佛心始有归家之分一一授记岂细事哉及化身既隐此法独存千年之下大教东来此经流传三百余年无能识者天台智者大师持此大经一日亲见灵山一会俨然未散求证南岳岳曰此法华三昧也非子莫证非我莫识自是大师以三观释经于是九旬谈妙故有玄义文句口授门人章安记之唐有荆溪释签以发其趣意指百界千如备彰诸法实相之旨顿显十方佛土中惟有一乘法无二亦无三之说观者了然自信其于佛之知见跃然而入得此开示无余蕴矣即以观心而见佛心岂假外耶向以经记各刻学者智劣难于会通前有会玄签而略句记义有未尽绍觉法师通会一律草成未行智河行公深悲末法理观之不明以觉公原稿合刻于经使后之览者理观分明由观以达诸法实相悟佛知见其于入佛境界是犹乘万派顺流而入于海固无难X矣但大师旧判经后八品为流通分予少从讲习即有疑焉及住山多年偶为学人演说至现宝塔品恍悟示佛境界即以此为示佛知见因以开示悟入各从品目则以后六品为入佛知见此似与流通相左谛观所流通者佛知见也惟佛知见非观不入不入将何法以流通乎意盖大师引而未发者也然则言似左而义实符学者苟不以人废言了此则诚不敢是今非古以启谤法之罪也居士颜广𥌳发心力荷而刻之是与智公与先会合者皆智者之功臣如来之遣使岂同灵山一会之人耶其法施功德当与实相等矣重刻心经直说小引枣柏谓无明十二缘生即普光明智以是而观则般若无明觌体无二如乳之为酥酪醍醐不从外得盖得酵为转变之力耳今观自在修深般若其功惟在照之一字而巳以迷般若而为五蕴由照五蕴皆空即成般若则观照之用得非五蕴之酵欤以用之者希故迷之者众假而大地人人皆用则大地通成般若普光明藏矣噫圣凡之分一念转变之力岂细事哉永为楚南鄙其俗能敦诗书者则为上至佛法则从来未闻予隐南岳会参知冯公守兹土邀予过游九疑一时诸子翕然信向归依予为开示般若之旨闻者跃然如大梦觉岂非般若种子纯熟遇缘而发若时雨化门生陈某等刻而传之四众将为诸人佛X种之酵欤佛言驴乳不成醍醐特为不信者言之耳金刚决疑解序般若真智为众生佛性种子各各具足而不知故我世尊特为此事出现世闲而开示之欲令悟入以脱众苦之缚良由众生垢重初闻惊而不信以其出情之法不涉名言思议而常情所执我法封蔀向以名言习气深厚动则随语生解潜起意言分别是以随说随疑不能顿悟离言之旨劳我世尊多方淘汰决断羣疑直使了达般若本智以为成佛之真因故此经为入大圣之初门以拔二乘偏空之疑滞以实相真空为宗以断疑生信为用空则空其所执之情信则信其本有之智以空故行无所住信则心无所疑不疑则的信自心与佛无二无二则生佛平等我法双忘斯般若之玄门成佛之要诀也是知从上佛祖教人了悟自心直到不疑之地自然默与本智相应故六祖初闻无住生心一语当下顿断历劫之疑所以黄梅单以此经为心印然信为入道之根疑乃害信之毒故此专以断疑为第一义也昔西域无着菩萨入日光三昧上昇兜率请问弥勒为说八十颂以解其义无着以一十八住判一经之旨以授其弟天亲天亲依偈造论约断二十七疑以释最为显着既而长水作刊定记文颇浩瀚初学之士似难领略卒莫定其旨趣予蚤年诵习向未彻其源顷于曹溪偶为众演说窃观于意云何一语乃即就空生随闻其X说随起疑情处当下剿绝不容拟议搏量以破意言分别如宗门所谓截断众流直使纤疑净尽方与本智相应耳于是恍然了无剩法始知其疑不必拘其二十七则即于随闻所起言外之计预揭于前则本经文以为破敌之具如此始终一贯直至情忘执谢般若玄旨灿然若眡白黑矣门人如绎法性弟子超逸通烱各捐资重刻以广其施余因序其始末将冀见闻随喜同悟般若之正因以为历劫金刚种子若夫得意忘言又在具正眼者决不作区区文字见也刻金刚决疑题辞般若为诸佛母菩萨之真因众生之佛性生灵之大本也由向背之分故有圣凡之别是知众生日用现前见闻知觉皆般若之光端在信与不信耳故曰诸佛智海以信得入灵山一会得度弟子虽出生死而不信此法无成佛之分劳我世尊多方淘汰种种弹诃而劣解之徒展转生疑以为非已智分以疑根未拔故本智不现及至般若会上如来以金刚智而决断之直使圣凡情尽生灭见亡而本有智光豁然披露始信自心清净了无一法为已障碍此金刚般若直拔疑根为发最上乘者说殊非浅识薄德之能解故黄梅以此印心以其一法不立是为宗门正眼也昔天亲列二十七疑解此一经以疑潜言外而此方义学执筌失指从前得意忘言者希予自幼能诵而长不解每思六祖大师一言之下顿了此心何世无X超悟之人由正眼不开返为性障因住曹溪偶为大众发挥一过恍然有悟而言外之疑顿彰心目信乎此法离文字相非思量分别之所能解也因拈示一班以当法施初刻之岭南再刻于五云又刻南岳学人方玉见而信受兹复刻于吴门将广愿四众同开金刚正眼的信自心则成佛正因将以是为嗃矢也春秋左氏心法序春秋者圣人赏罚之书也何名乎春秋古者赏以春夏罚以秋冬盖象天地之生杀而顺布之故春秋者赏罚之名也赏罚明而人心觉觉则知惧故曰孔子成春秋而乱臣贼子惧周道衰诸侯僭礼义亡而纲纪绝人之不沦于禽兽者鲜矣天生德于仲尼蹶然欲起而赏罚之故曰必也正名乎然而世卒莫之用也乃因鲁史以见志故曰吾志在春秋春秋云者亦曰赏善罚恶云尔善恶之机隐而彰赏罚之权志而晦虑后世之难明也故经成假手于丘明以为之传冀来者因传以明经因经以见志而善恶之机凛焉则反诸心而知惧一惧而春秋之能事毕矣由是观之丘明之心即仲尼之志也不求其心而求之事与词之闲无当也先儒有言左氏𧰚而富其失也异讥其好言鬼神卜筮之事斯言过矣孔子曰君子有三畏畏天命畏大人畏圣人之言畏之为言惧也卜筮鬼神吉凶之先见善恶之昭明天命也君父大人也经圣人之言也易尊卜筮春秋尊君父皆圣人之言X也易治之于未萌春秋治之于既乱易言神道之吉凶以惧之于幽春秋言人道之赏罚以惧之于显二者相须如衣之有表里如木之有根株岂有异哉故韩宣子聘鲁见易象与鲁春秋曰周礼尽在鲁矣吾今而后知周公之德与周之所以王诚知言也左氏以春秋之事词阐易之旨其所深讥者违卜蔑祀与僭君叛父同归于败善恶必稽其所终祸福必本其所始所谓俟诸圣人而不惑质诸鬼神而无疑者知者畏之以为天命而不知侮之以为异悲夫左氏之心不明而圣人之志隐乱臣贼子复何惧乎某以丁年弃诗书从竺干氏业将移忠孝于法王慈父也既因弘法罹难几死诏狱蒙恩宥遣雷阳置身行伍闲不复敢以方外自居每自循念某之为孤臣孽子也天命之矣因内讼愆尤究心于忠臣孝子之实偶读春秋忽于左氏之心有当始知异之为言未探其本也观其所载列国及诸大夫之事委必有源本必有末吉凶赏罚不谋而符俯而读仰而叹不啻设身处地每于微言密旨欣然会心辄援笔识之勒为一书命曰左氏心法非左氏之心法也仲尼之心法也非仲尼之心法也千古出世经世诸圣人之心法也何以明之心者万法之宗也万法者心之相也死生者心之变善恶者心之迹报应轮回者心之影响其始为因其卒为果如华实耳不出君臣父子兄弟夫妇朋友人伦日用之际而因果森然固不待三世X而后见也楞严殚研七趣披剥羣有而总之所以澄心春秋扶植三纲申明九法而总之所以传心易之吉凶利害忧虞悔吝楞严之四生十二类生天堕狱左氏之兴亡善败与夺功罪总皆一心之自为感应而巳乃独以左氏为异岂不冤哉某用是深慨悯末学之无闻特摅愚见着为是编昔我高皇帝以春秋本鲁史而列国之事错见难究始终乃命东宫文学傅藻等纂分列国而类聚之附以左传名曰春秋本末某服膺圣训惜未见其书窃师其意妄以王霸二途通纂为七传周王道之大统也鲁王国之宗臣也五霸虽假其意在于宗周也晋乃宗藩故列五伯之首以亲非以功也天王命二文专征不庭命鲁公夹辅周室故晋主盟而鲁主会凡讨罪必书公如晋以鲁先之如伐郑之事仲尼之本意也背于桓而服于襄百七十年左氏因而终始之此其凡也暨于一国兴亡之所系一人善败之所由得失之难易功罪之重轻有一世二世而斩者有三世五世而斩者有百世祀而不绝者皆令皎然如眡黑白其中报应影响之征鬼神幽明死生之故随事标旨据案明断使亡者有知爽然知圣人赏罚之微意以服其心后世观者凛然知惧又不待辞之毕也其或事涉数国所重在一条但以当国为主或事在彼而始于此或始于彼而终于此者不避混淆併载以见其因果若他国之事无与者则略而不录恐其枝也以意在心法X不在史故不必具也旧例附传以通经今则分经以证传以重在传非敢乱经以取戾也注则因之断则不敢让知我罪我无辞焉始于晋而终于周犹冀枝之归本也亦如变风之终于豳言变之可正也或曰禅本忘言何子之晓晓乎某曰不然禅者心之异名也佛言万法惟心即经以明心即法以明心心正而修齐治平举是矣于禅奚尤焉夫言之为物也在悟则为障在迷则为药病者众惟恐药之不瞑眩也迷者众惟恐言之不深切也某将持一得之见以俟天下后世之知言者虽多言庸何伤万历乙巳孟夏日书于琼海之明昌塔院刻起信论直解后序直指之道不待达摩西来吾佛世尊特为此一大事出现世闲所谓惟以佛之知见开悟众生故曰惟此一事实余二则非真由是观之四十九年所说一大藏教何莫而非直指一心之法耶伹众生根钝惟佛大慈悲故婆心太切曲垂方便种种开示无非指归第一义谛嗟乎众生之迷也固矣当佛入灭未久而邪见横兴破坏正法无论外道即佛弟子亲习权乘执为已见自灭正法况其他乎故西域性相二宗各立门庭甚至分河饮水其来巳久当六百年有马鸣大师出蹶起而大振之乃宗楞伽等百部大乘奥义着起信论以破邪执大开一心法界之门摄性相而会一源引三乘而执至极约及万言即曼室复起亦X不能增一语可谓修行之圆鑑也嗟夫马鸣为传心印之宗师乃宗楞伽以着论达摩乃禅宗之鼻祖亦指楞伽以印心所以然者正恐末世修行正眼不明堕落邪见以破坏正法耳夫何近世亲教者不务明心但执文言为究境参禅者槩以盲修为向上痛斥教乘甘堕愚迷固守偏执为必当即此一论乃教禅之指南一心之朗鑑视为文字而雠之讵非大迷也哉呜唿西域性相之执马鸣既力破之即此方教禅之徧执圭山着禅源诠以一之永明又集宗镜百卷发明性相一源之旨如白日丽天而后学竟不一覰此岂真究大事者哉予蚤年即弃讲义初听诸经不知为何物切志参究既性地一开回视文字真似推门落臼于楞伽则有笔记于楞严则有悬镜是皆即教乘而指归向上一路奈何世之习教者概以予为不师古参禅者概以予为文字师予虽舌长拖地莫可谁何无怪乎视马鸣龙树圭峰永明为门外汉谓一大藏经为揩脓涕帋也且斥发明一心之说为文字而执诸祖机缘为向上机缘岂非文字耶予谓固守妄想增长我慢为参禅又不若亲持经论为般若之正因种子也且参禅动以离心意识既能离心意识求向上岂不能离文字悟言外之旨乎法门此弊非学者之过良由师承正眼不明妄执已见之过耳此论旧遵贤首疏而长水记更繁衍学者望洋杳莫可究予向纂旧疏去繁就简为一贯既而语似欠顺X故祖疏义为直解就本文而疏通之直欲学者从此一门而入则教可离言得义而禅亦不堕邪途是救末法之大关键也此解见者多喜其直捷既刻之于岭南安成今复刻之新安其倡导助缘者皆一时四众法侣也註道德经序予少喜读老庄苦不解义惟所领会处想见其精神命脉故略得离言之旨及搜诸家註释则多以已意为文若与之角则义愈晦及熟翫庄语则于老恍有得焉因谓註乃人人之老庄非老庄之老庄也以老文简古而旨幽玄则庄实为之註疏苟能悬解则思过半矣空山禅暇细玩沈思言有会心即託之笔必得义遗言因言以见义或经旬而得一语或经年而得一章始于东海以至南粤自壬辰以至丙午周十五年乃能卒业是知古人立言之不易也以文太简故不厌贯通要非枝也尝谓儒宗尧舜以名为教故宗于仁义老宗轩黄道重无为如云失道德而后仁义此立言之本也故庄之诽薄殊非大言以超俗之论则骇俗故为放而不收也当仲尼问礼则叹为犹龙圣不自圣岂无谓哉故老以无用为大用苟以之经世则化理治平如指诸掌尤以无为为宗极性命为真修即远世遗荣殆非矫矫苟得其要则真妄之途云泥自别所谓真以治身绪余以为天下国家信非诬矣或曰子之禅贵忘言乃晓晓于世谛何所取X大耶予曰不然鸦鸣鹊噪咸自天机蚁聚蜂游都归神理是则何语非禅何法非道况释智忘怀之谈讵非入禅初地乎且禅以我蔽故破我以达禅老则先登矣若夫玩世蜉蝣尤当以此为乐土矣註成始刻于岭南重刻于五云南岳与金陵今则再刻于吴门以尚之者众故施不厌普矣紫栢老人全集序太虗寥廓长风鼓而万窍怒号殊音众响皆一气之所宣又奚可以大小精粗谓灵根之有闲哉惟吾佛以不思议智流出一切音声陀罗尼故世谛语言皆悉显示第一义谛若夫尘说剎说炽然说即水流风动皆演圆音况寓泰定而照羣情触境而发无思而应如谷响者乎是以从上诸祖证无师自然智者即扬眉瞬目怒骂讥诃莫不直示西来大意又可以识情语言而拟议其形容哉达摩西来不立文字而曹溪则有坛经及二派五宗虽直指向上然皆曲为今时或上堂入室示众举扬机如雷电凡垂一语必缉为录大概聊尔门头若大慧中峰至我明楚石皆其类也盖借语传心因言见道言其所绝言耳今去楚石二百余年有达观禅师出当禅宗巳坠之时蹶起而力振之得无师智秉金刚心其荷负法门之志如李陵之血战纵张空拳犹挥驻日虽未犂庭埽穴而一念孤忠与囓雪吞氎者未可以死生优劣议也真末法一大雄勐丈夫哉然师赋性不与世情和合至X老见客未效一额手虽未踞华座竖椎拂然足迹所至半天下无论宰官居士望影归心见形折节者不可亿计以自性宗通故随机之谈如千钧弩发应弦而倒无非指示西来的意称性冲口曾无刻意为文也一唾便休弟子笔而藏之者伯什师初往来于金沙曲阿之闲与于王二氏法缘最深于润甫居士每得师片言只字藏贮如拱璧及游匡庐主邢孝廉来慈长杉馆师之法语留邢氏者亦多师化后润甫属王君仲櫜结集为一部予久沈瘴海为师了末后因缘过金沙之东禅润甫捧师集示余稽首请为其序余三读其言喟然而叹曰嗟乎末法降心力拔生死之根如一人与万人敌者予独见师其人也睹其发强刚毅勇勐之气往往独露于毫端如巨灵挥斤真所谓与烦恼魔欲魔死魔共战竟能超越死生如脱敝屣可谓战胜有功者也故其所吐岂可以文字语言声音色相求之者耶佛说欲为生死根师凡所举必三致意痛处札锥直欲剿绝命根即此可当金󳽽矣又何庸夫门庭施设哉昔觉范禅宗妙悟超绝语言典则所着自目之曰文字禅故予题曰紫栢老人集盖非堕于俗数也观者当具金刚正眼视之于言外则思过半矣云栖老人全集序言以载道文以达理其治世语言虽圣经咸称曰文独佛语不然以世出世闲情与出情之异耳盖佛所X说以实相印印定诸法凡所语言皆归实相所谓言语道断心行处灭不可得而思议者焉以文求之譬夫执氷而求火也岂特佛经即从上诸祖麤言及细语皆归第一义况本于文而超于情者乎予读云栖大师集三复而兴叹焉师以儒发家中年离俗单究佛未出世祖未西来一着徧参诸方有所发明遂挂瓢笠匿迹云栖以恬养知非有意于人世也况为文乎久之声光独耀缁白问道而来者初则屦满次则林立久则云屯雾集皆有请焉以师所造者隐密所居者平常故于应机接物无门庭绝城府无崖异如鑑照物妍媸顺应故无臧否无指讁一任其本怀故来者如蟁饮海应量而足诸弟子记其语者谓之文嗟乎岂以是尽大师哉予少依讲肆闻说者谈佛应机之妙不知其谓何及老年读金刚般若诸弟子从佛持钵乞食归来饭食洗足敷座而坐空生忽叹希有世尊予忽然如大梦觉是知世尊处世与人周旋前二十年无人知为何事者空生今日始乃窥之固知孔子之叹莫我知也即颜子高弟但曰钻之仰之而竟莫能入然则诸子所记之语岂尽孔子哉于戏圣人影响于世岂常人所能尽知耶信乎文者糟粕耳然禅门载道之言除佛经诸祖传灯直指向上特其言者大有径庭不近人情故望洋者众即文字之师称述佛祖之道而溺于情读者如絮沾泥求其平实而易喻直捷而尽理如月照百川清浊并映能领X之者如饮甘露无病不瘳如是而为佛祖之亚者予于云栖之文见之矣议者谓师为老师宿儒予尝谓师为法门之周孔也若以文视师则赘矣嘉禾严君某慕师而未亲炙故梓其全集以照后世其亦斯道之功臣欤方外遗书序昔唐宋诸贤宰官栖心禅悦者载之简册如裴杨张吕诸公与黄檗大慧诸大老游戏法喜皆扣关击节无不发明向上一路惟在一言半句如探竿影草至若刮垢磨光敲骨打髓用本色钳椎煅炼习气则施者不易而受者良难故不多见丁巳莫春子玄冯延龄送我吴门舟中乃祖开之太史所受达观莲池二大老遗书皆手蹟不惟叮咛法门克荷大事其于应病施药如扁鹊之医洞见肺腑而调剂之方不特砭膏肓起废疾而巳以此传家子孙宝之当为慧命非独墨宝手泽巳也云栖大师了义语序了义语者乃直指一心究竟显了之说也吾佛出世特为众生开示一心使其悟入彻法无遗从浅至深始于执相破相以至性相双融三乘之设皆是遮护名为覆相之谈俱未显了至于分明指示一心了无剩法令其直下顿悟方名了义以迷有深浅故教分顿渐至末后拈花直指离言之道达摩西来单传此道名为禅宗顿门然此顿宗之旨非独一禅诸教中X显密所谈者不一而足以执教者迷宗执禅者毁教皆不达佛了义之旨耳非独于理至若所设六度万行皆是求明一心之行较之于禅但顿渐不同及其成功一也至若净土一门修念佛三昧此又统摄三根圆收顿渐一生取办无越此者从上佛祖极力开示巳非一矣无奈末学志尚虗玄以禅为高薄净土而不为时当末法众生垢重岂得人人皆称上根以多自欺而不量已之德器但随声妄和曾无实行岂非自误也耶嗟乎宗门久无明眼知识莫与正之至若义学之徒虗事浮谈多乖实际不惟无禅而教眼不明亦无甚于今日也云栖大师蚤悟唯心因极力主张净土以救末法之弊自建丛林身教弟子日夜无替者几四十年故海内缁白信从者众大师所着弥陀疏钞发明殆尽至于寻常开示言句提唯心以阐净土之旨居多心空居士朱君为入室弟子所录此语目曰了义诚禅宗之圆鑑一心之指南直抉末法瞖眼之金篦也顷宦游星渚入山过访以稿见示予三复三叹僭为代一转语于编首憨山老人梦游集卷第十九X憨山老人梦游集X卍XXX憨山老人梦游集卷第二十侍者福善日录门人通炯编辑岭南弟子刘起相重校序净土指归序净土指归葢指修者归于净土也吾佛世尊摄化羣生所说法门方便非一而始终法要有性相二宗以其机有大小故教有顿渐之设末后分为禅教二门教则引摄三根禅则顿悟一心如一大藏经千七百公案其来尚矣若净土一门普被三根顿渐齐入无机不摄所谓横超三界是为最胜法门从上诸祖悟心之士未有一人不以此为归宿者如龙树马鸣极力而称扬之说者以为俯提中下非知净土之旨者何耶良以十方世界一切众生依正二报虽有胜劣净秽之殊皆从一心之所感变故云心净则土净所谓唯心净土是则土非心外净由一心苟非悟心之士安可以净其土耶斯则禅家上上根未有不归净土者此也中下之士修持净戒专心注念观念相续临终必得往生虽有去来之相而弥陀相好宝树华台实由自心之所感现譬若梦事非从外来至若愚夫愚妇但修十善精持五戒专心念佛临终必得往生者此以佛力加持行人念想增胜此以胜想彼以大愿愿与念接自心与佛默尔相应虽净土之境未X现而往生之功巳成实由自心冥感之力亦非外也若十恶之辈临终业胜在狱苦事巳现在前但为苦逼极脱苦心切极苦之心而成念力极尽悔心悔心巳极即此极处全体转变一念与佛相应故佛力加持应念现前化刀山为宝树变火镬为莲池故此恶辈亦得往生然此净土之境良因自心全体转变之功实非外得由是观之三界万法未有一法不从心生净秽之境未有一境不从心现所以净土一门无论悟与不悟上智下愚之士但修而必得者皆由自心斯则唯心净土之旨皎然若眡白黑矣以佛体如空自心空净与佛冥一惟假一念愿力庄严而净土之境顿现不借功勋是为上上殊非浅智薄信者可到也中下之士依观念相续不为爱缘业习之所倾夺根虽少劣而志实上上且修之惟难以断爱根为难耳恶辈往生更难虽云带业亦由多生夙习善根内熏所发根虽恶劣即一念勇勐之心超于上上较彼放下屠刀便作佛事又差胜矣然此万万无一世人若必待此而求生谬矣以愚所观根无大小究竟必由向上一念而得成就故此法门岂特权为中下而设耶贰师将军爱柏徐公以文武发家说礼乐而敦诗书谈兵之暇留心净土法门所谓以慈用兵者也纂辑指归一书宗于十六观经以至发明难问以显念佛本源次引莲宗及龙舒诸说以示信愿正行次列远公以下二十六人以为实证后开劝念以至X发挥念佛之义因果毕备较前修要门尽萃于此诚所谓净土之指南矣予谓是集也理事双修因果并显观者以此为指归则妙乐之境昭昭心目之闲不必求之十万亿土之外而受胜妙乐现诸日用行事之闲不待报谢神超而后为实证也是书之利真苦海之慈航长夜之慧炬也岂小小哉刻瑜伽佛事仪范序吾佛设教以一死生之理通幽明之故达鬼神之情无生不度无苦不拔故曰慈悲所缘缘苦众生非众生之剧苦无以见慈悲之广大此瑜伽之教有自来矣梵语瑜伽此云相应谓心境表里如一也然教有显密显则直指众生本元心体令其了悟以脱生死之缚密乃诸佛心印是为神呪诵演则加持令诸众生顿脱剧苦皆度生之仪轨也真言本自灌顶部中其所以拔幽冥拯沈魄始于阿难尊者夜坐林中见面然鬼王遂启施食之教至于呪水呪食普济河沙皆出自西域神僧而流于震旦传为故事从不空三藏而宣密言渐至于梁武帝因郗氏夫人堕蟒身求度帝请志公和尚集诸大德沙门纂为水陆仪文则通三界幽显灵祇靡不毕申其情自此僧徒相因为瑜伽佛事其来久矣至我圣祖制以禅讲瑜伽三科度僧以楞伽金刚佛祖三经以试禅讲以𦦨口施食津济疏文以试瑜伽能通其一方许为僧今南都之天界为禅报恩为讲能仁为瑜伽遵国制也此后X流俗渐弊槩为非破律仪视为嬉戏然深失如来度生之本怀即其疏意达孝子慈亲之情悃而祕密真言演诸如来之心印一偈而变地狱为净土一语而化镬汤为莲池法音及而罪即灭钟声至而苦遂停岂细事哉失其旨不惟无益而自损之莫之省也楚僧某以瑜伽发足嗣参雪浪诸大讲师听习经论了如来度生之意及归乃慨其流弊遂本水陆仪文纂集科仪以随时变分条析理章章不紊使有所祷者各据其情尽其诚而沙门释子亦得展悲心披诚欵而不失其本此利他之胜益集成公谢世门人某善继公志欲刊行以广其传使为佛事者无纰缪黩神之愆有恳切精诚之旨令世之孝子慈亲各尽心以达神明其功德固非浅浅乞予为序而传之予以为凡有益于利生者皆为妙行故告以瑜伽之所自令知吾佛度生之遗意也千佛忏序原夫心佛众生三无差别故众生日用现行无明烦恼即诸佛之根本实智所谓诸佛心内众生时时成道众生心内诸佛念念证真斯则众生与佛不隔一毫但以无明深厚不自觉知逐妄迷真起惑造业长沦生死而不能返诚可哀哉我世尊舍自法乐现身三界与民同患而度脱之四十九年所说诸法具有种种无量方便法门皆为众生出苦之具耳菩萨修行不出自利利他二种行门利他之行至广而自利X之行最捷无非了达自心以为要妙至若了心之行有顿有渐顿则无踰参禅渐则不出止观即此二行若上根利智业轻惑薄者自可直入中下之士积劫生死业重罪深即有志出苦而为惑业之所障者必积忏悔之功消恶业障方可得入是知忏悔一行最为修行出苦第一法门无论上中下根未有不从此为发轫者也即如华严圆顿法门普贤为法界导师而所修十愿必首以礼敬诸佛次重忏悔业障楞严为显密圆宗而必先以建立坛场礼十方佛勤求忏悔忏至罪灭慧生诸佛现身感应道交可许入道法华为实相大乘天台释以百界千如具德圆宗列为止观而必精严忏法以践真修宗门永明禅师亲证法界圆融而时礼法华忏仪终身不懈是知忏悔一门最为末法入道之第一行也尝闻释迦本师因闻五十三佛名字发心修行得成佛果展转开示得三千人一一皆得成无上道所以称三千诸佛是也其有巳成未成而名号具彰藏典愧未尽探其始末因缘近世之礼千佛名者但有佛号而无披露之文梁朝一忏自昔流传陈情之文虽备而三千佛号未圆尝谓末法众生罪深业重如世人犯法投託王家亦可获免地狱众生以苦逼一称佛名得生净土何况现前礼敬诸佛以同体大悲感应加庇故其出苦之要无越忏悔一门矣吴门某所集千佛忏法祖梁朝之旧章增未列之佛号釆教中之成言叙披露之情X悃始终条贯如出一辙述而不作无胸臆之论观其利济之心良亦勤矣闲有议其非者皆未原述者之心亦未信夫自心者也苟信自心是佛为恒沙业垢之所障蔽则礼恒沙之佛以消之未见其多法本是心则何法而非妙行耶幸无以佛多而生疲厌也三千诸佛皆吾本师开导法味既同而同一礼敬则诸佛法身入我性我性同共如来合如镜交光互相摄入实借多佛之慈光消我多生之积罪又奚止赫日消霜露哉十日并出大地焚烧三千佛现罪垢顿灭不待求证而必信无疑矣观者但自求出苦之心真信礼佛灭罪之功大而不必计作者之与否也特序之以为真修者劝楞严接光录序如来始从鹿苑终至双林四十九年所说一代时教无非开示此心之指以众生惑有厚薄根有利钝故设三乘之渐次以十善而免三途之苦以明有以谛缘而拔三界生死之缠以明定以三观而破定有之执以明中然虽巧设多方必以顿证法界一心为极则故以楞严大定为究竟圆满归趣此我本师出世一大事因缘始终之化法也是知三观之设散在五时而教海汪洋末法行人难究其趣若夫廓法界一心摄一代时教揭三观妙门显一心之旨无尚此大佛顶首楞严一经矣大哉顶法真顿证一心之悬鑑也以十二部经之广演而收于十轴之文详十法界X之因果而敷陈于六万余言之内以无量行海摄归三观妙门以旷劫难成之佛而圆满于首楞严一定可谓至简至要最深最奥之法门也此经自入震旦古今解者不啻数十家虽知见不一而各有所长或尅文言而昧其通途或尚理观而略其文言要之无非欲明佛意惟佛智海十地望洋况居有漏乎故探教者如饮海鱼龙蟁蚋亦各尽已量岂能尽海水耶然一滴巳具百川之味矣予逸老匡山闭关枯坐四一授公以所着楞严接光录见示且欲予一言以弁愧予老矣目巳愦愦智乏藻鑑思不关微安能发其幽奥勉力一阅则见其提掇首尾指点血脉批导文字如游刃焉以公廓达之才纵横之笔脱落畦径似不拘拘矩矱若以楔出楔亦从前所无愚谓有便上智圆机恐浅识者重增瞖膜也是在观者别具超方之眼独得于文字之外由此悟入实非小缘倘一言有当如食金刚功德又可思议耶重刻六祖坛经序世尊说法四十九年乃云未说一字末后拈花迦叶破颜微笑于是有教外别传之旨西天四七祖祖相传是为心印达摩东来直指一心不立文字六传至曹溪衣钵乃止以其信心者众矣六祖得黄梅心印以悟本来无一物遂为的骨子开法于曹溪以无说而说门人吠声逐块缉之曰坛经其所指示虽般若一心心外无法则口说者如天鼓音空谷响耳岂实X法哉余蒙恩于岭外幸作六祖奴郎聊为料理废坠之绪因见经本数刻多有改窜不一葢以后世聪明君子将谓老卢本卖柴汉目不识丁怪其所说无文彩故妄易之耳嗟乎大音希声至文无文况阐无言之道假舌相以宣鸣乎夫水流风动皆演圆音又何文之有予偶得古本乃为勘订其所记参差者复为整齐分为十品以雅称经名也刻于山中适大将军张君乐齐先开府于粤闲访予于山中尝以此经赠之别十年公归林下予过钱塘公一见欢若更生谈及此经巳重刻行感公力能荷法乃序之以见公为禅将军其有以发见闻之勇勐于此事者劝刻法宝坛经序或谓吾佛四十九年末后拈花且道未谈一字达摩西来直指人心见性成佛不立文字目为单传此经岂非文字乎然殊不知此事人人本来具足不欠一法不立一法既本具足是则佛未出世尘尘剎剎未尝不炽然常说祖未西来物物头头未尝不分明直指如是观之世尊终日直指达摩九年说法又何有教内教外单传双传耶若人顿见自心者则说与不说皆戏论矣此坛经者人人皆知出于曹溪而不知曹溪出于人人自性人人皆知经为文字而不知文字直指自心心外无法法外无心一味平等原无纤毫回避处悲哉人者觌面不知知则谛信不疑本来无事无事则又何计佛祖出世不出世说法不说耶X是则此刻刻空中鸟迹耳因明入正理论寐言序原夫一切法界统惟一真了然而无诸相也由迷之而成色心执之而为我法依佗妄起种种徧计有无之见横生圆成之性昧矣故我世尊特说三界惟心万法惟识以直示之是为宗极大若标月之指耳迨自金轮掩耀玉毫收彩不百年间依然邪见参天性相割据爰有应真大士龙树陈那诸师蹶起拔帜立论摧邪显正其犹建瓴之势以大破之既而商竭罗主撮略诸论要义提挈纲维名曰因明入正理论覈实邪正量定因果三支绮互一性圆成务使离过绝非因是以明正宗之楷式可谓法界之关钥实相之神符也得之可以辟幽扄佩之可以御大敌诸法空座非此不足以据之慨夫东西异路南北殊涂且文略义深即匠石斫额嗟乎斯人望洋之叹久矣吾法兄雪浪恩公按辔先登蕴朴愚公从而步武万历庚寅秋公挂钖蓟门一夕感梦金人名七银人胜十告以遇田分介身有官而註焉觉即探即金胜二论深穷力究既而果遇界公新解值虞公长孺激发矢心遂倚双林而搆思斯两月而述成宛与梦符诏曰寐言葢识梦也噫征夫那兰纪岁睹史质疑由是观之愚公岂无谓哉余来自海上公脱稿示予予虽不敏不能洞见玄微弹花摘实至谓异品无其所立遮实自相相违改品以释是非番我以明集聚斯皆出过X深潜良是寤其幽寐然因正因不待全提缘了思巳过半语固有之因修者易草剏者难且夫託鸡鸣而过关假弄丸而破敌者谈何容易观者若因是以明宗由指而见月直欲睹纤尘而知大地闚一隙以见太虗则于法界之功匪直排布之方也即隐几据梧将仰天而叹岂可以呻吟沈酣者较哉二十五圆通图序毗卢遮那以法界为身则根根尘尘皆徧法界于身举一毛孔徧则毛毛皆徧在境则拈一微尘徧则尘尘皆徧于心则念包十世古今劫念同时则念念皆徧如是则无一法而非圆通又何根尘识界七大之限量可局乎惟此乃普眼大人之境界岂劣解者可能入哉是以楞严会上世尊特借二十五大士普为诸人傍通一线大似含元殿里指长安葢曲为钝根拈弄耳虽是门门有路处处皆通正眼看来未免瞖目生花居士一齐折合卷舒自在若放行则山河大坠鳞介羽毛同放光明若把住则二十五人不免向弘台居士手中乞命如是纵饶观音大士善入圆通不免拖泥带水也亦一场败阙仔细简点将来毕竟有甚气息明眼人自能看取刻十无尽藏品序毗卢遮那法界为身以华严庄严而为报境由往昔因中称法界心而修称为藏者以此心在众生名为藏识在佛名如来藏心故在依果名华藏世界葢藏X者含摄有余之义如王家宝藏无物不有应用无尽是以菩萨修行名无尽藏以即心妙行而为功德法财充满心量名无尽藏行惟此华严所宗法界心体而以妙行为庄严圆满具足故名为佛然所修因行有十住十行十向十地之别此品当十行满心将趣十向故修此十无尽藏行蕴积一心即回向三处谓众生菩提及以实际积行以成藏行散而果成故趣佛地住行如积回向如散所谓积而能散由散以成德譬夫圣人损有余以奉天下盛治之事也故曰有之以为利无之以为用是以吾佛世尊以尽法界之法藏济偁自性之众生资以庄严唯心之果报观夫华藏庄严之妙事岂向心外求之哉第以众生狭陋自私不能扩自心之量耳予掩关灵湖之昙花精舍门人观衡远来相讯见予批阅此品欢喜稽首而赞叹曰大哉妙行普照迷方诚如慧日之朗重昏也请序之刻以别行予喜作法施愿见闻随喜者即此以见自心无尽之妙行苟信而持之则华藏庄严步步可登而佛果菩提念念可证其狭陋自私之习亦将化为无尽功德藏矣讵不成一大事因缘哉重兴青原山七祖道场序佛法託之像教禅道寄之祖庭故瞻梵剎而三宝现前指道场而慧灯发𦦨葢由道假人弘事因理显是以诸祖法崛之不可泯者若人身之血脉不可一息闲也任道君子可不为之留心哉惟禅宗鼻祖西来X直指最上一乘令人当下成佛此道六传于曹溪而青原南岳为的骨子两人执帜大盛于江西湖南其下五灯分燄皆以二老为燧人此道昭昭如中天日月千百年来闇然而愈章者是知兹山为人心世道所关最重予少年曾礼七祖见其僧非拔俗寺委荒榛惟诸贤祠宇尊祀其中时则慨然叹曰诸天奉佛诸贤事天然各尊其道理或宜然恐神有所未妥也徘徊而去闲尝与紫柏禅师言谓禅宗寥落必源头壅塞当同疏导之师大以为然师先候予于匡山及乙未予年五十以弘法致谴放于岭外因得重𤀹曹溪之原以为禅道重兴之兆辛苦八年而祖庭始开功虽未圆中兴之机巳见辛亥秋日安福邹匡明子尹氏发心重整青原持邹给谏公书为先谈且云子尹为七祖忠臣予闻之跃然乃先嘱其妥神祠为第一义是时因缘未遇遂寝越癸丑遂之南岳践金简曾仪部约公欲振之力未能也丙辰予弔紫柏有吴越之行至双径见禅道大振参究者众予叹曰此曹溪一派重衍也丁巳夏归匡山作休老计见东林莲社重开石门禅期巳结予大欢喜不三日而给练公书亦至云大修青原冀得一指点葢子尹夙心述予之本愿其祠巳妥而首为檀度愿成主佛者则刘晋卿张寿长郭陵舄也予乃浩然叹曰六祖有言叶落归根禅道自曹溪一脉始于青原而传灯诸祖至中峰之后渐微我国初不多见矣予自𤀹曹溪不数年X而此道复振于越之天目双径之闲今且引归匡山石门适青原大兴千年之后复见今日岂非应叶落归根之谶哉惟昔盛时莫盛于西江马祖今也重振再见于青原是知道运旋转与造化同流信夫意者将来八十一人同出马驹之下者是有望于今日斯役也檀度之功任之者众不俟予言故特述禅道隆替之由以告诸同志不在庄严佛土而在光辉佛灯以助尧天舜日期与斯民共享无为之化也又岂可以寻常建一剎剏一宇为佛事者同日而语耶万历四十五年仲夏十日续华岳寺法派序达摩西来单传直指以心印心妙悟者为的骨儿孙原无名字及六传曹溪下从南岳青原道分两派以各从授受亦不拘拘及五宗各立门庭则称某宗某宗者但以建立宗旨命知归趣亦非以假名为道脉也自后禅林日衰师资口耳天下丛林但于开山之祖原系某宗下各尊为鼻祖以五家独临济道徧天下故海内梵剎多推之特世谛流布其来尚矣衡州华药寺本从临济出以重开山僧绍秀为始祖立二十字曰绍宗希普导正克嗣通玄圆明真性海法衍复崇源今巳尽矣适予来寓灵湖且将东游时寺住持等领大众焚香礼请立其派予无复异即以源字为始起续四十字偈曰源自曹溪𤀹灯从南岳传广开清净理妙悟祖师禅顿了唯心旨归依实智诠西X来微密意福慧永无边是足以嗣宗风乎特以假名说实相令不昧其本源耳后之子孙其尊奉毋忽南岳重兴天台寺建诸祖影堂序昔天台智者大师诵法华经亲见灵山一会俨然未散求证南岳思大师师曰此法华三昧也于是智者乃着止观妙门西域梵师曰此与西域首楞严经大旨相同大师闻之日夜西望礼拜一十九年愿见此经今南岳天台寺即智者大师拜经处也千有余年拜台现存曾仪部金简欲石刻楞严经于台上以满智者之望大愿未果此天台一段因缘也予与曾公为法门知已久期终老南岳癸丑冬月长公扶摇𢹂乃翁书迎予往湖东予应命至则见诸祖道影八十八轴乃达观禅师命丹阳弟子贺知忍资请丁南羽高士名笔也有三堂其二置五台峨嵋此一专为南岳者向久藏贺氏庚戌闲曾公游南海道过曲阿贺君属其请归南岳向以山中无可置之地故存湖东予于是展礼道容如入诸祖丈室也比即发心愿建影堂以奉之乃为募疏太仆蔡公槐亭身为行先愿竟未果丙辰东游吴越随投老匡山越六年辛卯弟子如绎书来云巳复天台欲重兴之适曾长公遵先人遗命以祖影送入天台供养及予前疏併付之予闻而喜曰此予末后未了愿也嗟乎法缘与时互相为显晦亦运而巳矣惟佛所说万法统乎一心故有性相二宗本乎一致佛灭未几而性相角立分河饮X水从来旧矣无论西域即此土教由天台说三观以明一心禅自拈花二十八传达摩东来为鼻祖五宗列派各立门庭互相诋訾率莫能一今也诸祖道影毕集于斯即楞严一经统教禅而会归一心此二宗之究竟归趣不期会而自会矣予居湖东欲奉诸祖而愿未满第着楞严通议以发明佛祖向上一路会三观一心之旨以畅智者未见之怀如绎今得居其地复奉诸祖于其中不但了余未了之缘抑满智者未尽之心也幸何如哉绎也果能竭力忘身从事于此予即老矣尚能坐拜石演楞严代我广长舌相使千峰点首万象低眉虗空结舌异帜尽降智者大师定侧耳于常寂光中习气勐发亦当起舞于莲花藏海与诸祖一时謦欬弹指也其募疏巳有前作故但述道影之因缘併绎兴建之始末告诸檀越以为开导前茅也是为序焦山法系序传灯所载诸祖法系惟以心印相传原不以假名为实法也嗟乎禅道下衰真源渐昧自达摩西来六传曹溪一法不立及五宗分派葢以门庭施设不同而宗旨不异及宋而元灯灯相续至我明国初尚存典型此后宗门法系蔑如也以无明眼宗匠故耳其海内列剎如云在在僧徒皆曰本出某宗某宗但以字派为嫡而未闻以心印心由此观法则大可悲矣举世皆然岂止一方而巳耶况佛制四民出家同一释X姓如众流入海今推原五宗真传则法眼早入高丽沩仰绝响云门在宋尚存而曹洞则少林独擅方今天下僧寺法系多称临济一派盛行至若正枝旁出可莫可考葢随人自立譬夫王纲失纪而僭者横出迷方者众谁得而正之哉京口焦山某禅人远来匡山以法系字派为请且云兹山十葊原自始祖觉初祖心禅师本临济旁出为贾菩萨者近代儿孙皆迷其源禅人忧之乃考十葊先后之次缉为谱系正名分以垂后裔然虽假名是亦因名立教傥亦赖此以存僧徒上下之分无敢僭越而不至于蔑伦犯义者尤足以保我子孙亦存羊之意尚亦有利哉其先十六传巳尽故为续其三十二字以从俗谛若指此为宗则临济自谓正法眼藏早灭却矣鼎湖山诗后序鼎湖山白云寺其来久矣昔曹溪法道盛时出其门者皆洞明心印人天师表志常禅师乃与青原南岳诸老同侍巾缾者二老道化一方常师遂隐此山以终焉梵幢犹存灵骨藏之于此信其为法门巢许也余少能读书时则知有苍梧之埜鼎湖乘龙之故事将为好事者寓言高举以为美谈及丙申春蒙恩遣雷阳又二年戊戌冠巾说法于五羊之青门戈戟场中时门人宝贵字本净者充第一座会罢作礼云且将隐于鼎湖余惊喜不巳扣其遗迹则云久废藩伯王公昔为郡端州时命父老重葺今又𡉏矣余因X力赞贵公以居之且嘱其死心定志以尽生平若果余当休老焉贵公以余言遂忘形事心以常公为任苦心劳力不堪其忧者又三年庚子余入山礼常公塔乃为贵公作经始计定其规模务在妥神灵以藏修足矣不期年而三宝重成佛像庄严焕然光奕余喜而嘉之癸卯秋日之曹溪且订明年鼎湖结夏之盟甲辰季春出山谒制府即将有雷阳之行以病作不能就道遂维舟江浒且冀避暑山中俟徂秋而往不日乃奉按台檄不敢少留怅望云山眉睫闲不能一至岂非缘哉以一至而不可得以此观夫常住兹山者清凉之福岂啻人天倍万劫耶余病小可即以登途贵公时时相慰舟中余且愧见笑于山灵而不忍别遂赋诗五章託公以谢且问讯于常公异日者傥天假之缘吾当为公竖窣堵波于荒榛草莽中也径山志序域内名山大川方舆载籍志之详矣及佛法入中国则琳宫梵宇皆託迹于名山胜地者在在星罗此葢道脉潜流殊非探奇仰异者比古称方志为野史而佛剎之志则僧史也维双径乃东南奇胜自国一开山昔称法崛以其山自崑崙而东走雄峙五岳而南干自衡湘迤逦数千里直耸黄山白岳而蜚涌二目融结兹山以钟灵秀故佛剎始剏唐某年闲而历宋元我明上下千载其闲相继雄长法门者八十一人非山川蕴结之厚何能若是之悠久耶国初尚不乏X人顷百年来法幢倾𡉏僧徒寂寥万历己丑闲达观禅师蹶起立宗门赤帜时剏刻方册大藏初议五台僧徒往请者蠒足数千里未几迁于山之寂照殿宇亦因是重新乃法轮再转之机也居顷之冯太史复议启古化城为藏板地当道藩臬诸公深心恢复达师入灭弟子澹居铠公克荷其业而达师竟得塔于鹏抟峰下与大慧同条是岂小缘哉然昔之住兹山者虽善举扬宗乘但引法海之一滴耳今则全摄如来藏海而注于兹为法门之全提则因缘胜前万万矣黄贞甫有言萧何入关子女玉帛秋毫无犯惟收其图籍卒以王汉今大藏乃法界之图籍也尽收于此而拓法王之疆土者必大赖于是矣非此山之钟气博厚又何能负重法哉于戏因修者易剏业者难今中兴法门之大业非图籍班班后世将何考焉是径山之志不得不作非徒纪胜而巳故重缉之以便考覧而特为之序菩提菴妙明堂序余坐菩提菴新搆丈室主人请堂名余题之曰妙明大众请开示老人意取楞严经中性觉妙明本觉明妙二语也以满慈闻前根身器界一一清净本然因起疑曰既是清净本然云何忽生山河大地诸有为法邪将谓清净界中不容生此诸物也世尊到此实难措口故举寻常所说性觉妙明本觉明妙二语双关以诘之然上句不属迷悟天然妙性本自灵者故X云性觉妙明下句乃从迷中不失而修成者故云本觉明妙谓今虽修成而不从外得是各人本有之觉耳以此二语诘之者佛意将借迷悟关头以开发之满慈果认本觉明妙一语为得将谓性觉本自灵妙而明不假更明者斯则但有能明之明则无所明之觉耳意在有所明之觉乃恰当耳殊不知才有所明之觉则能所对待无穷妄法从此而生矣以一切众生生死死生法法皆从清净界中无故强起一念要明其觉然有明有觉能所宛然故向下发明能所之妄法历历分明则深穷法性之源也兹葊名菩提梵语菩提此云觉以人人皆知修成之佛不知本有之佛老人意在真修先要了悟不迷之性故虽修万行不落常情则是不离当处而顿证菩提是在先悟妙明为初心耳故以名堂五台山观来石金莲社序清凉乃金色界文殊一万眷属常住其中即杂花所载东北菩萨住处也自汉开山以来震旦归依为人闲净土岁往复者百千万计至则蹈冰蹑雪无厌其劳非真慈摄受何二千年来岁无虗日其山境殊胜名花异草闲错开敷如七珍布地金莲茂发妙丽相鲜信非尘寰有也高人胜士栖真养道者徧满山谷列剎星罗钟鼓相闻梵音敷奏与松响泉声广长舌相昼夜无闲岂非人闲一真净土乎山中在在丛林向无以社名社自普门栖贤始近有观来石镜亭山X主结金莲社葢由宰官李公所剏公讳茂春河南杞县人初母梦三僧入室因叱之二僧即去惟一不行乃曰吾五台僧欲结缘耳是夜即生公公生而善嗁母时唿曰尔僧性也至七岁犹常嗁不乐母每以僧唿之即止公长而问母母言其初梦所以后登癸未进士官至鴈平兵宪因游楼烦忽自忆往事乃曰远公生于此而结莲社于匡山我何忘其故乡耶遂愿结金莲社于五台先闻妙峰大师遂往归依建静室于灵鹫以寄焉既而欲自为念佛社因五台僧幻住谈台山胜处言观来石主人镜亭有苦行公遂归心即捐赀属修莲社效匡山故事修念佛三昧余有双径之行镜公特讯于山中且征余叙其事余喟然叹曰寥寥宇宙泛泛波流往而不返者众矣能知归宿者几何人哉净土为苦海之彼岸若夫操舟扬䭵截流而度者上下千余载几何人斯远公剏匡山莲社先后集者约一百二十三人且独称十八高贤现生西方递相接引此自道法东来第一胜事李公兴于百世之下抖擞浊恶揭厉乐邦非具宿世根力现宰官身何以有此余知斯社之兴将与一万眷属同驾慈航扬䭵安流而径登彼岸又何以百什计哉是在长年捩柁不惜余力耳重修湖州天圣寺因缘序杂花说十方佛土如帝网孔挂于虗空成者住者坏者空者俱同一际一切诸佛与诸菩萨海会说法教X化众生种种神通妙用处处同时充满亦如网珠交光相罗彼彼无杂亦无障碍而一切众生于一切佛心智光中庄严佛土调伏众生及造十恶五逆三界六道善恶业行而不自知故曰佛境界不可思议众生心行不可思议今于湖之天圣寺具见之矣甲午岁暮寺僧祖定访予京之慈氏楼阁偶谈寺之因缘则曰其殿广博犹如空虗庄严密致斗栱攒簇鳞蹋重叠犹如罗网此其作者不可思议一也葢始剏于唐其原先不可考历宋及元至今几千年矣而各道之上梁栱之闲绝无纤尘故名之曰无尘殿此不可思议二也其两楹露柱雕木为龙头角须眉爪牙飞动宛若生龙左右升降尝游戏池中寺僧见而叱之其龙归殿而左右错盘又名之曰错盘龙殿此其不可思议三也其殿壁纵横二丈有奇向为粉地昔赵孟頫读书其中而心悦之两壁画潇湘烟雨图二幅夫人管氏画竹一幅前此数百年岂无丹青妙笔而必待子昂夫妇点染其中将为今之存亡举耶此不可思议四也其殿中之佛乃以铜钱累砌成形此固成者之心不可思议矣明嘉靖闲有人毁其佛者剔筋折骨坼钱网肉噼罗汉烧煑而食之其人竟感以銕篦搔痒徧身皮肉尽脱见骨且遭刑而死然世人畏神而敬佛虽颠人醉酒尚悚然知归而若人者乃醢之而甘心焉此又坏者之心不可思议也故其今也悽然草草寥落如空太宰五台陆公过而慨焉即X与郡宰官敬葊许公继山沈公具区冯公辈发愿修复命比丘祖定为倡导建立之初思求所以剏业为根据者是夜大风折古桑一株旦而发之根柢得古负重断碑披而读之乃唐中和闲居士吴言舍宅为寺其基广九十三畮时剌史王公表请额为景清禅院而天圣则宋时重建以年为号者非此莫知其源斯则木石无情乃应缘而成事此情与无情感应道交如水澄月现又大不可思议者矣由是观之其佛土成住坏空业巳不可思议即其人而知施者作者成者住者庄严者破坏者善恶心行种种不同今一旦炳然齐显于诸佛大智光中如镜现像纤毫不昧因果昭着总之皆不可思议也始也成者之心固不知有坏者之心而昔坏者之心又安知有今日成者之心斯则成者坏之因坏者成之缘若即境观心正所谓交光相罗如宝珠网净秽齐现善恶同彰过去未来一际平等耳况佛境如空无所依至若因缘成就如云起长空又岂可得而思议耶今比丘定者苦心穷虑欲建空中之楼阁严象外之法身演无字之真经作难思之佛事譬若晴空望彼纤云岂不瞪目成劳吾意空花乱起必弥满太清滴水为巖必横流大地是将见妙庄严剎建于一毫清净法身显于一念必使诸佛赞言奇哉奇哉吾今成佛时普见一切天人修罗宰官长者优婆塞优婆夷四众人等各各心中成等正觉转大法轮使一切见者闻者皆发无X上菩提之心向之成者住者坏者空者一齐同入莲花藏海此段广大功德因缘其实种种不可得而思议也海印沙门闻此因缘叹未曾有欲重宣此义而说偈言诸法空无相毕竟无起灭但以因缘故成坏各不同佛身如虗空智光如满月其空徧一切月光与空等不择净与秽是水皆现影岂待清净池而后方照瞩一切众生心与佛智无二善恶随因缘业行固不同一切佛境界生于众生心譬如空中花依空而出现初成即有坏本自空中生如何今日空不能成胜事天堂及地狱贵贱众果报苦乐诸受用无不从心造自作自受用庄严自法身直从有相中即登常住果善哉诸佛子决定信自心各舍所爱珍庄严佛自土世闲皆是苦无常复无我生无一物来死无一文去来去本是空如何苦贪着遇此大因缘而不发勇勐一破悭爱根顿成无上觉凡是有缘人筑三潭护生隄引佛说孝名为戒谓孝顺父母孝顺三宝孝顺至道之法孝顺一切众生然则奉佛戒者不能推及众生自昔隋天台智者大师唐惟宣律师宋永明大师至我明独云栖大师而巳其放生池除城中上方北园其外则自赎万工池而弟子居士虞德园同大壑法师𤀹西湖三潭其广大之心足以度恒沙众生矣予至湖心寺知旧有三塔久废今欲重建与所度之生作X光明幢昨偶有聚沙之梦巳有成议矣又观三潭之隄甚单薄不能与所放之生作金汤外护恐春水一漂则巳度之生寻复漂流苦海矣斯则不惟虗其前功抑终不能收其后效大可忧也又且聚沙不可以旦夕计正在踌躇偶至长明寺会汤养惺居士乃云栖之内亲也言及无子将求度脱予欢喜而䇿之曰昔佛无子以视三界众生如一子至今人人皆称为慈父居士何不以念子之心念一切众生则将来慈父之称充满十方世界矣为今当念巳度之生在三潭者能筑保障以防护之使其中众生如极乐国则彼现前皆称慈父矣又何俟于将来乎愿居士一倡而愿为慈父者众矣是则天宫净土又何舍目前而别求乎诸有智者一闻万感不俟言之毕矣老人大有所望焉憨山老人梦游集卷第二十X憨山老人梦游集X卍XXX憨山老人梦游集卷第二十一侍者福善日录门人通炯编辑岭南弟子刘起相重校序赠无尽上人授僧录觉义住持平阳净土禅院序圣天子在宥之二十三年以四方饥馑东西多故司农告匮命大开恩例令草野之民凡有怀材抱艺愿效一割之用者听循例输粟各授职有差无论方之内外即二氏之徒亦预焉无尽上人晋平阳杨氏子蚤岁祝发于郡之净土院每志向上乃担簦百城徧参知识调练牛峰发明少室遯迹终南接纳五顶结法社五十三人穷教海一十二部究彻一心备历万行因过故里其乡宰官长者居士四众人等愿请说法乃各捐金遵明例输授僧录觉义为净土院住持上赖国家名器为护法地将以广布津梁大开觉路都城名蓝知识若净葊洁上人辈咸为一方法道贺乞不慧为文以赠之曰闻大雄氏之御世也迹现迦维道被三界其设教也主清净出世以广大圆融无不含摄故不择类而应身在随方而利物机感交映如水澄月现不涉思惟若观音之普门善财之徧礼由是观之其出世之法果离世哉故不坏假名而说实相者妙在圆悟一心顿融万法即世谛而X证真如因众行而跻极果固不以端居无为沈酣寂灭者为得爰自法派东流由汉迄今二千余载无论象教遐敷即依法修持权实并运而彰明其道者又非一也故历代君天下者崇其教重其人其制不一惟我圣祖神宗剏业垂统其法度品详该罗纤悉其徒繁衍乃立官以纲领之两京设僧录以统诸郡邑郡邑各设僧纲正会以领诸寺其品有差选道行俱优者次第授职各有攸司所以然者葢借世法以护持佛法正要即世谛而证真谛尸其任者大都以弘法利生为能事即古以道扇一方者为之殆非以名位为荣也今无尽上人抗志尘表迹超方外其所以发明向上第一义谛者固在所祕即其四众归望之诚如器中锽声出于外岂无实而然哉是必有过人之行讵可以执假名而昧实相者比耶经云若以音声色相求法者非见法也余故曰今此四众若以声色求菩提有负上人上人若执假名而说法有负四众闻之负师者堕负众者慢有一于此又何以明佛日报朝廷护法之恩乎上人行矣傥道经金色世界其以毗耶病叟之言质诸曼室将以普告大众愿各各即假名而证实相借此津梁顿超彼岸也时诸比丘闻此语巳作礼而去送建上人游八桂序上人出家有年始因参老人发无上菩提之心比与诸同业延欧伯羽氏共结昙花社于菩提树借庇荫X日就清凉之乐每月半旬请老人坐树下据菩提座挥麈为众说修习趣进无上菩提之法行自春徂夏巳四越月矣上人作礼言将往八桂访故人于青山白云之闲且因行脚随方遇缘而度欲令闻者见者皆发无上菩提之心为出世津梁之初步也老人欢喜而语之曰善哉佛子应知诸佛菩萨凡有所作常为一事者谓以此菩提心教化众生故为一大事也即出生入死因此缘此除此一事更无余事虽身经险道备历三途但有能使一人发菩提心者即婴众苦亦所甘心故圣人所行不虗其事皆实以世出世闲无有一法过此菩提心行此菩提行作此菩提事者也所言菩提者乃梵语也此云觉也觉者乃一切众生本有之佛性灵知寂照故曰真觉了然自悟故名独觉朗然大彻照破重昏故称大觉日用而不知故云不觉不觉则为凡民凡民即众生也以众生各各具此灵觉之性第日用而不知嗟乎具有而不自知可不哀与不知即不能用不能用则如持珠作丐怀宝迷方枉受辛苦驱驰生死甘堕苦海可不哀与是故圣人不哀其所不哀特哀其可哀所以出现世闲种种方便而开导之所谓自觉而能觉他即先觉觉后觉也夫自觉者则于物不迷觉他者则于物不弃不迷则会物归已不弃则舍已从人由归已则不见有物从人则不见有已不有物则万物皆妙不有已则一已非真知已非真则已即物知物皆妙则物X即真即物即真则物非物而已非已矣物我皆非去来无相万缘冥寂一道虗闲此大觉氏之心宗诸菩萨之妙行也如此则二觉具二利足是所谓以寂灭行现诸威仪随事利他而为菩提妙行者也否则驱驰险道䟦涉山川劳筋骨苦形体增热恼损善根长苦趣而非所以成就菩提教化众生之事业也上人行矣遡流而上者苍苍云山满目皆真境猿嗁鹤唳满耳皆真经獞猺猩猩所遇皆真佛水流风动皆广长舌天青月白皆清净身如是而觉则处处菩提场步步极乐国念念皆真修事事皆真行又何计其世出世闲之分自利利他之别哉上人能信能受老人之言乎傥有所疑路经湘山请以质之无量寿佛寿僧纲一山敬上人序余被放岭海之四年己亥秋七月望乃法性寺住山僧纲一山敬上人六十有一岁也尔时城中宰官居士及诸比丘四众人等各持香花而作供养以祝上人时属休夏自恣上人亦建盂兰法会饭十方僧效目连故事以此为报亲恩醻罔极也余时为众讲楞伽新经罢正以此为佛事闻上人发如是心欢喜赞叹而作是言曰夫世人之寿不出我人众生所谓寿者相也吾佛不取而僧亦不住然佛所取者慧命所住者法腊故古之高僧曰世寿又曰法腊葢不拘岁年而以初入受持戒品三月安居戒体无亏为一腊由以腊不以年故有年高而腊少者有童年而耆寿X者凡重腊是以戒为本也以戒为本即佛之慧命所系矣是故戒根净则慧命朗戒本固则慧命长经云若人受佛戒即入诸佛数且佛寿无量而曰才登戒品即顿获之岂不以自性清净而为佛达自性清净而为僧耶所谓续佛慧命以是故耳惟吾佛说法四十九年末后拈花以正法眼藏付大迦叶二十八传至菩提达摩达摩航海而来初至五羊先是宋求那䟦陀𢹂楞伽四卷至即建剏戒坛于其地达摩来必依止之及传二祖且指楞伽为心印及智药携菩提树来栽于坛侧且曰百六十年有肉身大士于此树下出家演最上乘及六祖果发迹于斯若合符节迄今宗分五派道被寰中皆以此寺为初地即达摩之道法不泯六祖之真身犹存岂非以戒根坚固慧命延长由古及今以至永永无穷耶故经云佛子住此地即是佛受用今上人住此地统此僧见六祖如生岂小缘哉余初入粤至其寺叩其门至再唿而不应者今予居此不三年而诸僧济济一时翕然无论老幼皆发菩提心焕然一新耳目是岂诸人佛性昔无而今适有耶葢佛性人人本具但无知识开导耳开导之功又在主之者力行则四众欢感如时雨降油然荣茂而不自知其然矣今上人年六十一一旦发如是心作如是行以佛事而报亲恩以净戒而为寿本又能亲近知识随顺修行后之弟子苟观上人心效上人行从少至老由子及孙如此则化化无穷源X源不竭万一有六祖者出翻然如昔之盛时则此法中兴之机又在今日上人功德无量即上人之慧命无穷矣又岂以区区世寿为匹哉乃命弟子通岸居士欧起鸿辈各持香花重宣此义为上人寿送蕴素稳禅人还金山序余少负远游之志以病未能隆庆己巳买舟过金山余爱其万里江流拳石撑空孤标独立真若丈夫挺然顶天立地气象山主同公旻公款士止余居二载诸弟子从游者众每饭食之余与一二高士振衣濯足于高空明月之下秋水长天空洞一色真若履玻瓈而临县镜自尔一别四十余年恍忽思之端若梦事深沈瘴海十有二年饮蛮烟而飡毒雾驰火宅而坐炎蒸每一兴怀则肌肤生粟毛骨清凉时特以此片石长流枕潄于蘧庐垒壁之闲为消尘解烦之利剂也惜乎远隔万里亲旧凋疎音问寥阔尝念妙高峰顶善财石上月色潮声可似当年风味否然亦无从问讯也丁未春莫予蒙恩在宥走端州谒制府奉檄雷阳以了前件归五羊谒臬司以听从事维舟珠江之浒适有上人从豫章持大参丁公书来谒开圅亟读知为金山虗舟鋐公之孙也予感旧兴怀诚所谓喜心倒剧呜咽霑巾者也嗟乎人生一世岁月迁譌回首人闲居然梦幻耳余事竣还山稳公相随曹溪今且言归余因叙往事记别后之怀以谢诸故人且託问讯于山灵海若余将返棹杨子江头重访三山X故事幸为驱风伯以清江流埽浮云而放明月延我于妙高台上坐楞伽室以说藏识海浪法身境界了苏公与张方平未了公案稳公持此其无干没于饭箩瓦钵闲也傥有问者为我报道今巳须发皤然无复似当年粥饭气矣送吴将军还越序将军少从父行入粤志在疆场经涉山海擣平寇盗无役不有无战不克视险如夷复渊如陵凡诸岛酋情形备殚东倭发难谈者望重溟若登九天视其𦦨如入火聚两粤节制司马公日与群僚计画咸束手无䇿时荐将军往侦之具得底里东事遂以平还报业巳失故主将军功竟无以自鸣惟步趋行伍无复敢言天下事矣然皆上下举知将军能卒不能以振将军也每遇盗贼盘错则当事者莫不力言将军将军恨不以将军坐隗上事既则曰非我不能也时若有言将军者则亦皆曰将军将军哉故将军竟以名生忌以能致祸几不免者数矣时则向之称将军将军者则又皆以绳墨自多且恐入将军不深也呜唿世故如此岂复敢言丈夫事哉南夷犯顺诸肉食者色皆墨将军时在囹圄中予思有以任疆场之肩负者舍将军指不再屈遂力请出将军多方调护置之前锋将军犯重涛陟峻岭连战及花封攻巢破穴杨大将军知将军故不蔽其能而斩馘俘掳之功最于行闲将军竟以忘身一剏心膂俱竭事竣一病而死X者几矣由是而知将军数亦奇矣将军至是亦深知其不偶也乃负妻戴子而归将为五湖之游矣将军尘埃中人也余非以意气许可将军者葢蟷蠰怒臂以当车辙孰不知其力不足哉然而一怒以当之非在力也余以是知将军若九方之相马岂可以牝牡骊黄以尽其质哉余以是感慨世之皮相者规规乎毛色之闲非余所以称将军也行过曹溪将别余适遇于江上留连信宿乃为诗以言别非以将军能高举也辞不及意笑不在言周子悟一篇序周子希颜字如愚泰和人三世孤贫笃孝苦心堪舆海内名公大人莫不折节倾心信若谷响以其言有征而事不爽故听若声音奇验非一己卯秋杪因韶太守任使君入曹溪曹溪为六祖大师法身住处其山剏开于梁初神僧智药大师谓与西天宝林无异不世道场也余以凋弊窃疑之质诸周子周子曰阴阳不经故也以其左来而右去故始大而终小即此一言疑滞顿释由是而知周子之言形家非直形也及出悟一诸篇益见周子之得于自性之真特借形以发其奥耳尝读王维诗云山河天眼里世界法身中且眼不能着纤尘而曰容山河法身不可以色相而曰包世界繇是观之又奚可形色言之哉此理之微诫不可言传而在妙悟故周子之论山川必本诸真气真气聚而成形譬若人身必有周身之血脉脉X之融会而为穴故凡人之生也病苟砭得其穴则足以启死生人之死也葬若阡得其穴则足以化凶吉固其理也语曰天地同根万物一体是则大地一形也阴阳一气也死生一致也以一气而视大地则目无全牛以一穴而视死生则脉无遗发若从一叶以视阳春则化工不易一缕矣由是而知周子之视形非在形也在使其形者也原夫四大各徧五行互融皆本于性情由性昧而为空太极也空暗而结色四大五形于是乎变形之本也性变而成形天地而位矣传曰致中和天地位万物育此理之至也内外五行原出于一情与无情共一体也人之生也动而有知得天地之中者则于一身为聪明利达故其死也静而有灵得山川之和者则于子孙致福寿康宁天人合德其理至微所云葬乘生气者其是之谓乎予以是知世惑于堪舆而妄为祸福之论者皆不识一之故也周子之悟一非特为形家言而其术亦非为求形者说葢本诸身而求乎性也故其名曰悟一旨哉是则有形之论前无周子不能发古人之祕后无周子不能知阴阳之实余谓其书可传故三复深饫而致意焉特序以发之赠太和老人序老人不知何许人掀髯瓌玮肩横一杖足徧诸方随身佛事到处指迷见形而归心聆音而解缚者不知其无量亿众矣云行鸟飞飘然度岭来游于粤余睹X其短发萧骚双瞳炯炯烨若明星声音如钟听其议论风生机锋电卷随其所应而为现身说法察其根性应以何法而得度脱即其所应而度脱之于儒则揭尽性之旨于老则启玄妙之枢于释则无非佛事乃至邪魔外道铁腹水潦靡不迎刃摧锋望旌息鼓故其道不虗授言不虗发如养由之射师文之琴拈矢应弦理徽出水若此者亦不计其几百千众矣且其胸次豁然了无滞碍其来不将其去不留如古所称得无碍解脱者非欤余与老人游戏于漭瀁之墟逍遥于旷荡之野不知此身之在天地外物之在此身也神怡心醉如兀如痴老人方将曳杖而游于寥廓余蘧然惊觉追之水𨽗乃歌以送之歌曰云之旌兮前征雷之鼓兮无声风飘飘兮吹衣树渺渺兮含情君之心兮不生我所思兮神征望不及兮天际重归来兮梦惊寿曹溪前住持东湖贤公八十一序曹溪前住持东湖贤公生于前丁亥岁今历四百八十甲子矣七月二十三日乃出胎时也山中诸大弟子独称公为最上耆年感公德教素孚于众心各各欢喜烧香散花而作供养一时作礼请予作具寿因缘以寿公余欣然为众而作是言曰夫寿者相出于我人众生也故吾佛世尊斥而不许且云童寿又云无量寿是又以独称何耶葢童寿者谓童年而有耆德也是以德不以年曰无量寿者是以心不以形也X以其此心先天地而不为老后天地而不为终超四时而不迁括十方而无量故古之真人悟此心者万古不磨千秋若在是以吾佛自谓我处灵鹫山常在而不灭若吾师六祖道骨凝然法身常住斯岂以形骸之可拘拘色相之可拟议者哉是故吾徒为佛祖儿孙者端在悟明此心不以世数为久近也历观传灯所载千七百人尽出曹溪一脉是皆悟明此心者故以心印心如续长夜之灯以证不生不灭之果斯实由生以入无生因灭而至不灭不灭则法性常生无生则真常寂灭斯则寂灭而生则无生不生即生而灭则灭而不灭此实千圣之真传一心之要旨也由是观之则人同此心心同此寿无疑矣惟公生于曹溪而长于法门老于佛事由先以已身为众身故今得以众寿为已寿且兹山之众千人人各有心心各其寿诚以众寿寿公则复以公寿寿众如是展转以历无穷如以一灯传千灯灯灯相续而无穷无尽此则众心之寿固无穷而公之寿亦无量矣以是而知八十之年如马体之一毛太仓之一粟也今也集众心以祝公期公以此心而为寿以公之岁岁岁如今寿公之人人人不减回睹世尊拈花之日非遥六祖挥麈之时不远斯较童年而耆德者犹以蟁睫而注沧溟也大众闻说欢喜作礼持此以寿赠良医杏山梁先生序予放岭海十有八年驱驰炎荒饱饮瘴烟顾有漏形X骸自非金石日见衰朽诸病交作癸丑夏六月偶患背疽若覆盂楚痛难堪医者束手谈者皆推梁先生先生天性好饮凡以病告初不计利终不伐功居乡里循循谦让有古人风予病笃时市人告予仆曰闻尊者恙得梁先生即愈矣言未讫而先生到若神灵所邀即请先生视之曰此蜂窠疽也形如蜂窦窦日生三子若日久则层叠侵骨不可治矣幸早发药可无虑先生治之之术多方言痛痛止言肿肿消言腐腐溃随病应手无不立效药无金石咸用众草予视先生之治病痬洞见肺腑技若弄丸尅期收功若有神焉初先生治数日或举他医先生欣然让之无难色既而他医治不可先生复来无异辞是知艺高而心虗时从医未决请祷再三独许先生诚天假也感先生之治予病因思古语丈夫处世达则为良相不达则为良医方今天下之病百孔千疮不啻予之一身也医治者谁耶即有卢扁之手举之未必信信之而未必用况讳疾忌医欲求完复太和元气而收回生之功难矣先生之活人若有神回生之功非一初不责报积为阴德愿先生之子若孙推先生之术以治天下国家应手而捷则先生之泽流无穷又不止今日之活我若人也先生向未生子医予之次月二日举一男咸谓冥德之报也故喜为先生贺而赠之以言别陈生明瞻序X万历初余乞食长安市会夷山陈先生众中一见即识予为畸人遂与莫逆予时先知岭南有欧桢伯与先生同客燕市自尔余谢人闲世先生亦游宦途无闻焉丙申岁余奉诏遣岭南二月至五羊访先生则成千古时晤明瞻为爱弟也夷山先生豪举超卓翩翩有出尘之思明瞻则精敏沈潜循循雅饬溶溶漠漠澹然了无世俗态余器重之每见默无一语且于予言无不悦及乃兄勋卿菜峰公挂冠归卜西园于龙津与浮丘光禄惟吾王公密迩时时招余斋食两园之闲一饭必以明瞻先明瞻从二老无外游惟二老节义为一代人伦冠不独重岭南明瞻生于重而长于重且习于重不独知所重而固有所重也明瞻八岁能举子业十岁能诵古文辞其父见背菜峰公以子视之及长而菜公且投闲日与明瞻讨论古今上下人物咸指其所重者𢌿之以融其性习此又明瞻养得其重矣无惑乎明瞻不屑屑以轻于浮俗也子曰君子不重则不威学则不固是知君子之学固以重为本也尝试论之人生之性也本直质而无伪第以前识导情浮华诱志故本丧而质渝明消而暗长是则不惟托根失地抑为所附匪亲故日流于洼下渟滀其污浊致使不磷之体渐磨不淄之质暗垢颠瞑而不寤火驰而不返者众矣此圣人所以贵亲仁释老所以重离欲也余目睹明瞻于此十年如一日始终如一念毁誉如一心不以离合异情不以X去就贰志即其攻苦茹淡孝弟笃诚此固天性良然而实以亲习有本传曰重为轻根静为躁君故圣人之学得其重而轻则随之专其静而噪则化之此仲尼轻不义之富贵如浮云老薄万钟如敝屣也苟能得其重则穷达一致死生同条古今一贯以此足征方外之学非妄谈西来之宗非迂怪也余与明瞻游一纪未尝一言及于禅以明瞻早以重自珍又何禅之有今言别亦不外此明瞻志之方子振奕微后序余少知方子振童年以奕鸣而未见及余乞食长安市所遇靡不亟称之殊无议其短长者私识其人诚若李本宁太史所言非特奕也及余被放岭海丙午秋杪子振同萧观察来粤过访曹溪一见居然心镜中人异哉迺出近与黄石甫所布奕微余固不测识及观与萧公对局则知子振之为奕以道而进乎技也尝试论之道在天地凡得其精而神其化者谓之圣道德无论巳若夫艺者左马以文圣钟王以书圣芝素以草圣何独艺而技亦然若市僚之丸养由之射与秋之奕诸皆有述焉奕争道也凡争者以名相轧轧则气胜而实德尟子振独不然循循雅饬不以长自多临局若无意遇敌若不知敌虗而必告以实处胜而若不争意气闲闲笑傲自适胸次翛然局若澄波心如皓月机先而预定神动而天随客往而不追敌来而顺应因是而知其微乎微矣说者以奕喻X兵余则谓奕可类禅葢处乎不动而运乎动者也余固谓子振之奕以道而进乎技也余观子振非独技而其人亦然老氏有言夫惟不争故天下莫能与之争斯其品异而技亦神矣彼矜矜操刀而割者又何以称哉予虽不知奕今见子振对萧公局愧不若浮山之对欧阳公因棋而说法也送坚音慈公住金沙东禅寺序金沙东禅古剎也自达观大师重兴弟子孙氏伯仲剏其始太史王公成其终先得浪崖耀公住持庄严毕备乃联诸同志结青莲社背诵妙法华经遵戒定慧三学以为梵行不数年而能诵者三十余人往耀公与诸檀越特建佛种堂迎予休老丙辰冬予东游而来睹其规矩雅肃安居精洁四事丰美人境俱佳为末法一最胜道场也赞叹久之予了达大师末后因缘即投老匡山耀公涕泣留之未能也及予入山之二年耀公以障缘去一时檀越皆望予令人以主之居无何坚音慈公至一众欢喜恳请公初以归宗为家山未妥乃还安置今应命往过别五乳予喜而谓之曰大哉法界以缘起为宗也故一切诸法皆缘一心之所建立佛土净秽随心感变而成坏亦以之是以吾佛于菩提场初成正觉其地坚固金刚所成谓以金刚心之所感结故菩萨修行必以此心而为行本所言金刚心者即梵纲所说金刚宝戒名为诸佛心地法门故命千百亿释迦流传此法所谓为一X大事因缘出现世闲葢特传此金刚戒耳惟此一戒为成佛之缘故曰佛种从缘起吾徒为佛子者苟不遵此戒则凡所建立世出世法皆不成就以无根本故耳即此社规遵三学之制三藏之中经宗法华律宗梵网论宗起信是则此三皆最上一乘发明一心之旨成佛之要无出此者乃目前现成公案也公今往矣若秉佛心而为住持即其地为金刚所成身心寂然是为入如来室若以法华为佛种子则一瞻一礼举手低头皆为妙行则一切因缘无非佛事了无疲厌若以智照一心了达无明则烦恼不生诸障自息日用头头皆真解脱且公素持行愿普门二品以专净业苟以大悲为心则普视同体冤亲等观了无人我之相若以普贤为行则捐舍身命以供大众滴水普沾何有一已之私若以大圆觉为我伽蓝十方聚会箇箇无为又何有于子孙之业公以如是住如是持如是安居则当下转秽成净三学圆于一心万行成于一念所谓佛子住此地即是佛受用常在于其中经行及坐卧如此则不负檀那亦不负自已出世一大因缘也当以此语揭之佛种堂未必不为广长舌相送无言道公住持少林序世尊出印土踞灵山以优钵罗华为菩提种子既达摩以震旦少林为菩提初地十方无尽法流源源从此而出其如派多而源混故我雪庭大师总众流而X归之其心大矣厥功懋哉自是当家种草代代而生以不生者世其业无言道公承二十五世幻休润大师法流令人天推拥而住持其家诸大比丘剎利宰官居士众皆欢喜赞叹予来自东方那罗延堀亦随喜合掌而言曰佛未出世祖未西来现成家业人人具足由其具足而不知故黄面碧眼忍俊不禁特地出身为人说破灵山百万众传灯千七百都皆一唤回头顿知本有此则知之一字众妙之门矣噫佛祖元无实法与人岂期人人病眼空花且又邀花结果佛祖之心然哉此则知之一字众祸之门也吾人若不重刮金篦何以世其家业嗟乎难矣然佛祖以法界为家大地为业虗空为量若不立一尘则不能现身若立一尘则不能度生今公以赤身而全荷其业拽百川而归源岂易易哉公且行矣谛听谛听善思念之若不立一尘则负佛祖若立一尘则非佛祖所以望公者公其勉诸送仰崖庆讲主画诸祖道影序昔世尊居忉利三月优阗王思之不巳乃命工者持旃檀香往刻其像鹙子虑众工凡品无足尽其妙好遂以神力化三十二人各注一相相成请归王城观者与生佛等及世尊从天宫来乃拜之曰吾灭后赖尔度生无量其像亦垂手而答之故凡雕刻彩画种种庄严徧十方界者皆自旃檀始噫夫岂佛然哉吾意诸祖皆同一身一智慧力无畏亦然故曰心如工X画师画出诸形像夫形像可画而神通妙用及度生事业又安得而画之哉居常阙然及读达师述丁生画诸祖道影序并送庆公求画是知神通妙用度生事业皆不离一毫端三昧耳嗟乎鹙子极尽神力以多人而方成一像今丁生以无作妙力从一手而现多身庆公于一念顷圆成度生事业而达师一弹指闲顿使法身弥布如云起寒空影罗秋水如斯妙用乃法尔神通如是耶抑因缘会合而然耶观者傥能觌面不疑始信各各当人自性本来具足如此也公行矣无倦繁兴借使于一身复现多身将逼塞虗空光流大地又不离丁生一毫端公其持此为我告之贺僧录左善世超如应公住持大慈寿寺序圣天子临御之初年正沖太上母忧勤鞠育惟祖宗社稷天下重器所寄思无以上醻厚德下福苍生乃薄供养损膳羞出其资建大慈寿寺将赖三宝弘护阴庇穷壤寺成选古风湻和尚为住持居三年谢世上命其孙本在授僧录左善世继其寺事在师任事十二年上祝万寿下接四来无厌朝莫即慈云法雨徧满寰区无不从此流出而师舒忠效力竭躬尽瘁以事烦务剧致形劳神枯四大交病即臞然骨立犹不忍弃事达观禅师随缘过慈寿见而惊曰公何为至此哉吾人固重以忘身为法其如生死大事何师潜然泣数行下曰在非恋恋浮名第念圣恩隆重香火无託故苟延耳禅师因问孰堪荷寺事X者师即举其弟子监寺圆应禅师请见乃大喜曰是岂乘愿力而来者耶令解衣盘礴如九方相马云此足当千里矣幸有此儿顾复何虑师闻巳判然自决明日即以其事奏圣母可之旨下大宗伯檄应仍授僧录左善世为第三代住持诸名山大知识各各闻而欢喜属不佞赞叹之曰惟吾佛世尊以法界为家以戒定慧为业以弘法利生为务以慈悲喜舍为范以教理行果为纲维三学具四心圆四维张教乃昌夫此家者以无心而住无我而持任因缘为进退顺机宜为调伏此至人之能事岂常人可及哉故正法之代四维张而法道昌谛观诸祖无论童耄一言之下克绍其业像法之世教流东土历汉至唐代有其人叶叶相鲜花果茂实且曰无果至于末法则秀实希者以教理存而行果阙网巳半弛将何以纲维家业捞漉人天哉今跻末法六百余祀矣当世尊将涅槃时有六万亿菩萨愿于末法影响流通且又将佛法付嘱国王大臣故历代相承惟我国家崇其教重其人上下一体至我圣母弘通三宝超越前代琳宫绀宇棋布星分独此寺为天下大观无尽法藏从此而出一切功德从此而入为法门之枢纽知识之蘧芦当其任者持大教之纲维为四海之观望殊非细事应公年甫二十即掌监寺职山门众务一切以身任之不私已不惮劳不辞怨不识身之有世不知心之有身不识不知泛应无机所谓年童而德耆X外实而中虗忘机类无心汎应类无我不计利害类任缘此真住持之能事观禅师所称乘愿力而来者非欤余尝私谓在师为舟应公为水水之积也不厚则负大舟也无力应公业巳能负师十年有征岂不能自负哉应公勉矣愿造其真履其实为佛真子住持其家将此身心祝我圣君慈寿如天如地普覆无穷果如是则香幢影动钟鼓声飞塔殿横空铃音铎响昼夜无闲皆广长舌转法轮时也公其勉之赠大轮端上人住持广济寺序王舍城北有大精舍曰广济乃大知识宝藏和尚说法之处和尚初隐终南发明心印后𢹂其弟子双松平公辈止于此竖大法幢人天众集和尚据师子座平公即领住持事接纳四方名倾海内三十余年和尚腊高八十而道风与日俱大振平公谢幻缘去复以其徒端公继山门事都城耆年龙华瑞菴上人辈咸皆欢喜乞一言以赞叹之闻之佛住迦毗罗国祇桓精舍其弟子千二百众各推所尚尔乃以长老称空生空生问佛所住世尊乃告以应无所住而生其心不住色声香味触法生心且曰应如是住如是降伏其心果何住耶虽然岂以无住为住哉抑闻佛住大光明藏与十二大士密说圆满修多罗门乃曰以大圆觉为我伽蓝身心安居平等性智此所谓住寂灭场修无作行又岂以有所住而住哉虽然上人亲授法于宝藏和尚和尚得法大川禅师据临济正令X扬眉瞬目一棒一喝之闲五教齐收千门顿会人境俱夺理事双忘此又岂可以王城精舍圆觉伽蓝而拟议其精粗优劣耶上人果以此法住持是将可以续佛慧命上报国恩诚所谓佛子住持善超诸有也耆年闻说皆大欢喜即持此一叶以问讯上人上人其无谓我毗耶病夫非夺钵之手也是为序送方山暎川法师幻游序幻人往游都市遇方山子于大幻场中相与莫逆于心巳而幻人从幻缘去方山子即入如幻大解脱门依寂灭场现诸幻事揭大藏于龙宫受天人之妙供幻人方避影东海据长空大谷与烟霞麋鹿争雄方山子闻而喜之即杖䇿而来搜我于穷发幻人相与把臂而游登金刚之峰入那罗之窟乘坚固之筏泛海印之光扪摸虗无指挥万象倦则铺瑶草而卧长林饥则饮醍醐而飡栗棘时或鼓腹搘颐捬髀雀跃吸鲸波而吞沧海叱大块而噫长风直使万窍齐鸣殊流竞骤曾不知尔我之在干坤朝昏之为日月也又何浮光幻影野马尘埃而点太清之量哉方山子喜而忘归不觉两更四序一瞬矣时则方山子蹶起而谓幻人曰闻之不死之乡非蜉蝣之所拟广漠之野非蟭螟之所知信乎愿当与子死此耳幻缘未尽姑舍子去终当𢹂手同归焉幻人于徐而进之曰譆有是哉子作去来之想耶尝试观夫片云起而太虗弥布纤尘举而大地全收不分而徧则霈泽霶施不X散而周则山岳竞秀由是观之则诸法未尝离于起立处耳子当勉矣无作去来之想也虽然空花结实瞖目之所愚水泡穿珠痴儿之所惑子其行矣试为弹而刮之若珠破瞖除其无忘我交臂之盟誓当与子死于那罗延堀憨山老人梦游集卷第二十一憨山老人梦游集X卍XXX憨山老人梦游集卷第二十二侍者福善日录门人通炯编辑岭南弟子刘起相重较记复𣵠州石经山琬公塔院记昔尝阅藏教睹南岳思大师愿文愿色身常住奉持佛法以待慈氏斯巳甚为希有矣及观光上国游目小西天见石经何其伟哉葢有隋大业中幽州智泉寺沙门静琬尊者忍三灾坏劫虑大法湮没欲令佛种不断乃剏刻石藏经板封于𣵠州之西白带山山有七洞洞洞皆满由大业至唐贞观十二年愿未终而化门人导仪暹法四公相继五世而经亦未完历唐及宋代不乏人至有元至正闲高丽沙门慧月大X师尚未卒业其事颠末具载云居各树碑幢闲惟我明无闻焉何哉噫苟非其人道不虗行佛种从缘起其是之谓乎初达观可大师于万历丙戌秋访清于那罗延堀北游云居至琬公塔一见则泪堕如雨若亡子见父母庐墓也抱幢痛哭徘徊久之而去南游峩嵋回至金坛为报父母恩手书法华楞严二经完越六年壬辰六月走都下属太仆徐君琰造琅函将送置芦芽万佛塔因暂憩潭柘圣母慈圣皇太后闻之遣侍臣陈儒赍斋具往供儒随师再过云居礼石经于雷音寺时忽光烛巖壑及揭殿中拜石石有函函中得银匣银匣盛金匣贮金瓶藏舍利三颗灿若金刚恍如故物一众称异悲喜交集巳而再礼琬公是时塔院业巳为寺僧卖之豪家公骨将与狐兔同巢矣师怆然而悲即以圣慈所供齐衬金赎之不足中贵人杨庭属弟子徐法灯者助完之师因避暑上方山清亦来自东海谒师于兜率院谈及此捬掌痛慨食顷师上足密藏开公持赎院劵同琰至师跃然而喜即拉清同过云居礼赞焉冐雨冲泥穷日而至右绕三帀默存俨然凛凛生气叹曰公其不朽哉因感遇与琰君共捐金购地若干亩为守奉香火资达师命清记其事顾清何人唯唯而作是言曰尽大地为常住法身唯至人能知一微尘有大千经卷唯智眼能见以如是身说如是经是法甚深奥少有能信者信之者岂易易哉是以吾佛世尊于旷大X劫观十方界无芥子许不是舍身命为众生故而求此法处刚求而得之即于一毛端头现宝王剎一微尘里转大法轮是则所说三藏十二部言言字字皆吾佛骨血心髓也故曰此经在处皆应起塔供养不须复安舍利以此中巳有如来全身故是以能持此法者则为报佛深恩矣灵山会上佛欲以此法付嘱有在是时人天百万无一人敢吐气荷担者顾此大众岂非英杰丈夫哉况亲承佛教心领佛恩而犹逡巡畏缩如此必待从地涌出六十二亿恒沙众者此何以故且又但许如来灭后五百岁如是而巳况待慈氏弥三灾历穷劫乎足见持法之难也如此由是观之能起一念护法深心者则为诸佛护念矣良由佛非法无以成正觉法非佛无以度众生生非法无以明自心心不明无以护正法法不护又何以报佛恩称弟子哉惟其佛灭而法灭法常则佛身常住矣佛以常身据法界建大业至若守护封疆者固其多方惟我南岳大师总持以愿论不若琬公见之于行事虽然佛业固大非南岳无以振其纲岳愿固弘非琬公无以缵其业琬公固高非慧月无以继其志于戏因修者易草剏者难续燄传灯代有其人若夫峥嵘法界一始终同休戚苦心深虑克绍如来家业者除庆喜去童寿唯我琬公一人而巳噫公功大矣穷劫众生受其赐微公佛亦左袵矣是亲承密印而来耶抑六十二亿之一耶何其愿力广大如此也慨夫X浊世知公者希则公者贵至若知公则公又唯我达观大师一人而巳唯公与师正谓千载旦暮之遇也嗟乎世不知公则不知佛然不知师又何以知公哉愚谓公心即佛公骨即经广长舌相不灭不生佛法不朽赖公骨存骨与法界相为始终今师与公生死而肉骨之业既往而又复之则是重剖一尘而出法界之经也岂小缘哉呜唿公之骨託于师师之心刻于石后之覧斯文而不堕泪者犹人闻父母心血骨髓而不动色断断乎非真子也清固谓吾徒有泪定当洒于琬公之骨𣵠州西石经山雷音堀舍利记有明万历二十年壬辰岁四月庚寅朔十有五日甲辰达观可禅师自五台来送龙子归潭柘圣母慈圣皇太后闻之遣近臣陈儒赵赟等送斋供资五月庚申朔十二日辛未师𢹂侍者道开如奇太仆徐琰等至石经山雷音堀堀乃隋大业中静琬尊者刻石藏经所师见堀中像设拥蔽石经薄蚀因命东云居寺住持明亮芟刈之是日光烛巖壑风雷动地翌日启洞中拜石石下有穴穴藏石函纵横一尺面刻大隋大业十二年岁次丙子四月丁巳八日甲子于此函内安置佛舍利三粒愿住持永劫计三十六字内贮灵骨四五升状如石髓异香馥郁中有银函方寸许中盛小金函半寸许中贮小金缾如胡豆粒中安佛舍利三颗如粟米紫红色如金刚开侍者请至师X所师欢喜礼赞既而走书付赵赟属徐法灯者请奏圣母皇太后太后欣然喜斋宿三日六月己丑朔迎入慈宁宫供养三日仍于小金函外加小玉函玉函复加小金函方一寸许坐银函内以为庄严出帑银五十两乃造大石函总包藏之于万历二十年壬辰八月戊子朔二十日丁未复安置石穴愿住持永劫生生世世缘会再睹命沙门德清记其事清一心合掌而言曰原夫舍利者乃吾佛因地最初发金刚心演戒定慧光明薰蒸有漏无常三业变化所成而有生身法身全分之别始从发觉以至习漏净尽三德圆满故随缘所现色身相好光明赩如宝山阎浮檀金紫磨光聚三业六根内外莹彻即无常身证金刚体故大般涅槃诸大弟子诸天大众各执旃檀沈水为𧂐以焚其躯则皮骨血肉发毛爪齿随火光流一一化为金刚种子最极坚固入火不焚入水不溺如水银随地颗颗皆圆名曰舍利此云骨生此生身也分见而巳是故其色但随皮骨血肉发毛爪齿而有红黄白黑色色不同小者大者圆者直者如露如珠如粟如菽又因禅定行道愿力三种所薰故有流动不流动现异不现异其禅定者凝然常寂其行道者宛转缾盘终古不息其愿力者有求必应若曰我处灵鹫山常在而不灭岂非法身全体耶噫永嘉所谓幻化空身即法身岂虗语哉由是观之则一切众生具有如来智慧德相但以妄想无明业行所薰而X成无常败坏之身即日用现前念念潜注真光独露迸洒八万四千毛孔一一光明照耀无尽即此无常身心而为常住金刚矣若演此光明普照大地则一切山河草芥缠尘无非成佛真体毕竟坚固不动不坏一一皆为法身舍利岂有量哉但以随众生心缘力所见故举世尊生身全体止获八斛四斗耳且分为三而天上人闲龙宫各取建塔而供养之其流布人闲者即阿育王以大神力遣使鬼神所建窣堵满阎浮提而我震旦可目而数者一十有九则明州育王适居首焉盖亦二智所薰者是耶其我金陵长千神僧康会所求岂愿力所薰者非耶至若代代高僧凡三学圆满者闲多有之但曰坚固子耳尝谓震旦故称赤县神州况其土人多大乘根器而吾佛舍利无数其所及者岂止十数而巳哉窃自疑焉及读舍利感应记见隋神尼智仙得舍利一颗文帝初生尼即举而育之及文帝长负大业思报神尼尼但以所藏舍利付嘱之曰儿当为普天慈父重兴佛法用是尽建浮图足矣何报我为帝受之如命凡今域内名山所至塔庙故大隋居多愚谓此堀所藏舍利者岂琬公亲荷文帝授手而来者耶抑我世尊愿力所持经藏将示少分真身欲令众生顿见全体耶今我可禅师一至而舍利即出因以授受国母岂亦夙缘所逮也耶不然何其感应道交昭着之如此也窃谓当三吴时江左佛法未至而舍利何缘先在地中光X腾霄汉僧会寻光而来吴尚异之及谈此舍利且期三七恳求而至吴人由是变幻怪为尊信法道流通爰自此始代代相承千有余年至我圣祖神宗尊崇敬事超越百代且赖此为金陵定鼎万世洪基迄今浮屠光明照耀庄严妙丽与佛身等岂细事哉且此石经乃我琬公乘南岳愿轮以待慈氏经三灾历穷劫岂值亿世惟此舍利埋之久矣今我可师一至不待求而出现惟我圣母尊居九重不期见而自至岂非吾佛以大愿力弘护三宝应时出现以延我宗社福庇苍生永永无穷使正法流通佛种不断故耶抑考琬公所刻石经由隋及元六百余年甫成其半洎及我明则门然无闻岂我世尊示此少分如华一叶见无边春欲令众生从此经藏远续如来法身慧命于穷劫者耶不然何其出现易易之如此也故清得以详记始末以昭后世使见闻者知圣不虗应应必有由矣岂徒然哉是为记大都明因寺常住碑记惟吾佛世尊降神灵鹫说法度人而诸弟子辈非出尊姓净行者不度非入无生者不住故所住无常但诫之曰日中一食树下一宿以示旅泊残生一往不复初非有意人世高广安居丰美口体之谓也既而王城利物以给孤长者将请佛说法乃就祇陀乞园林造精舍以延之不惜布金徧地而重阁讲堂于是乎启大众安居亦自此始然犹逐日行乞四事未尝X丰美也后因老病不能行乞者立常住是则常住葢为老病者设岂图今日之事哉教法东流琳宫大剎棊分星布烟火相望钟鼓相闻去圣逾远本旨大乖故百丈禅师起而大振之立清规以夹辅毗尼冀返初制嗟乎人者居之岂尽尊姓遗荣操净行而契无生者耶是故建之者不无给孤应之者未必如佛居之者未必尽老病无生者也故曰不纳客僧吾法当灭是则不但非福地且翻为毒海矣惟此未尝不涕泗霑襟也都城之南有寺曰明因旧名三圣葢云崖大宗师所建也师生于保定甫七岁即披缁十八游方徧参知识初五台道场为羣宼搤其咽喉归依阻绝先是有无住定大师以少林业依旧路岭辟盗巢而建剎曰龙泉寺为往来休息曼殊法道于是乎大昌大师年登二十即辅定师以开拓之厥功大矣岂非夙愿耶公居龙泉十载始入大都登坛受具即置三圣寺以纳四方又五岁入选为大宗师奉钦命登华座传毗尼法有年其道益昌于万历三年复修明因寺又十年而大师入灭又五年其孙仰崖庆公世其业然公以学行重当时据龙泉以说法内感圣母捐金重修其寺额曰护国明因葢功德本于大宗师也万历壬辰秋余随缘王城会达观禅师于大慈寿庆公从禅师谒余曰明因固吾祖所剏也庆因触目诸方梵剎往往居之者不体先圣所以建立之意至若鬻身守纲者奈业累何庆愿以此为永永常住X自今而后凡山门一食与众同贤者可得而居之老病者安之往来者内之凡常住所须执事者许增而不许损凡我子孙许住而不许分凡所施利许公而不许私凡所田产许守而不许卖愿世世香火如日月镫明以绍隆三宝将以报佛恩祝圣寿緜远无穷属余纪其事余闻之欢喜踊跃而赞曰公以如来心为住持以百丈心为常住令后之居者以无分别为妙行借使天下闻风而兴起者处处不减祇园矣正法嘉谟将或见于今日也公之功德可量哉聊以公心刻诸贞石以昭后世云开锦屏山观音洞碑记中国名山多奇胜而太行为天地督自首阳抵山海秀气盘结于京师故京之西山一带琳宫梵宇如鳞砌然皆因人力装点化工至若天然奇秀不假雕琢而妙出恒情者唯锦屏山观音洞一境而巳山去京西百里许洞踞山之胸一联三堀如摩醯目其中玲珑凝聚水乳成形千态万状不可名目山势环抱名花异卉开若锦屏一水渊源来自深谷曲折周回澂渟山足故其群峰森挺如出水青莲也父老相传往往见云雾中时有观音大士现故以为名余于癸未春杖钖遨游诸名胜辟谷三学洞中飞木厂王公珏谒余谈及此遂往观之余一见而深爱焉公遂请开拓先舍地三十亩为香火前导搆茶葊一所以济往来是时余方厌游人世未暇经营乃付法侣九峰真X玉上人以主之即东蹈海上矣既而某官某公奉命来督厰事力为开山檀越掌厰某公辈同心助成拓土鸠工凿空虗实将高就下历数年成巖岸数十丈洞外又搆禅室两楹昔日荆榛今为宝地矣余于壬辰秋持钵王城再过此地乃喟然而叹曰信乎境随心变道在人为也尝闻观音大士圆通普应无处不现葢住感应道交如水清月现耳况人人本是佛不修行无以成处处皆是道场不施工无以见此山固灵异若非王公与诸公仗因託缘炽然建立纵七宝庄严皆委荆棘又何敢望变荆棘为丛林哉今也钟声梵响共谈般若苍崖石壁皆显法身闻者不迷见者即悟因此地证圆通者不可胜数其倡者施者作者助者之功皆永永无穷将以祝圣寿衍慈风以绵绵无尽矣澥印道人不忘其始不计其终乃为铭以铭之曰大地法身原无寸土峨峨苍崖有目共睹落落圆音本不有声汤汤流水有耳皆闻处处道场无往不在有力量人将金作由圆通大士随类现身岂独于此偏怜有情洞中本虗千奇万状自是圆通根本模样时之未至久被尘埋时节适逢一拟便开声振天门光腾大地见闻功德不可思议上祝皇图奠安社稷圣寿无疆千秋万祀修五台山凤林寺下院方顺桥大慈宣文寺碑记X五台为文殊道场有一万菩萨于中说法应化无方灵异多端爰自汉永平摩腾着迹沿及三国六朝历唐宋元累代国家帝后妃主崇奉之典班班可指我成祖文皇帝延大宝法王居之以后琳宫梵宇岁岁增崇及我今上御宇万历初我圣母慈圣宣文明肃皇太后为资先帝保圣躬大作佛事天下名山自五台始延高僧十二员以凤林寺二虎禅师为首座师名德胤字彻天山西太原人始终发迹修行缘山素着中外圣母为建凤林寺以居之寺完以台山去京千里山深数百里仍就保定府满城县方顺桥边置接待寺一所额名大慈宣文又置赡寺地十顷余亩以护香火将垂永久仍度沙弥明理为给侍师道重方外名达内庭圣恩隆重超越常流若供奉徐公清明王公时及诸搢绅先生大司马吴公辈皆深重师故其道场随处成丛林晨钟夕梵香火星罗将以上祝圣寿无疆保皇图亿载固皆我圣母慈恩旷大实师有以感之也今斯地为众僧资色身与慧命坚牢其功德福利岂可以数量计哉惟我圣母慈恩与天地同其博厚而此功德亦将共其悠久必有鬼神呵护于其闲后之近此地守此土者岂不推圣心所自敢忘君亲之惠而取鬼神之责乎寺落成命沙门清纪其事谨稽首为铭以铭之曰至哉坤元万物资生峨峨太行为天地经卓彼清凉X惟圣道场羣灵堀宅爰枕北方外护藩篱内拱神京珠宫梵宇随处丛林惟我圣母育成帝德凡所施为无非为国建此名蓝以延梵侣从十方来如云若堵思修慧命必借色身不劳持钵香积盈盈有土如膏有众如云圣母圣心以土为金此地常住惟功不朽祝我帝釐天长地久伏牛山慈光寺十方常住碑记自迦维降迹梵剎始兴白马东来僧居肇启历代修崇之典十方海会之林由百丈弘律制之规伏牛设练魔之业无非精修一心调伏三业云来者以法为心安居者以和为事世衰道微去圣愈远不但法无专门抑且人存我相使二利之诰徒存四事之缘虗费此世尊所以攒眉至人因之发慨者也恭惟我圣母慈圣宣文明肃皇太后承悲愿力现国太身兴隆三宝建大法幢使域内名山皆成宝地寰中胜迹尽化伽蓝乃捐膳羞之资命近侍太监姜某于伏牛山建造慈光寺为十方海会丛林置太河川黑峪保庄田二所为永远供奉香火命僧智明住持寺事明初受业于京西天台寺宝珠和尚以苦行闻当代圣母素所崇重者明行日和尚因诫之曰尔以一介凡愚叨承慈命抚心自省岂不永怀尔其以佛为心以法为命以十方为常住以众僧为丛林一食必与众同一事必通众议以道德为首领以公廉为执事毋执已毋慢人昼夜六时磨鍊三业精勤万行屏X绝诸缘将以祝圣寿无疆报慈恩永劫其无忘我今日之言明奉戒而行以此闻圣母且以修途为远虑仍命太监姜公料理之冀道场与二室争光丛林比牛山并峙也工竣始末业巳具载于功德碑记兹以智明所以住持其业者併志之以垂范丛林永为后诫将来住之者又以此诫复诫后人其如薪火之传永永无尽也是为记重修之罘山神庙记登郡城东南十里许有之罘山山有神曰浮佑矦是无所考尝周覧方舆大概自崑崙东折而渤海注焉扶桑日出光影上下蓬莱三山隐隐云雾闲宫阙恍惚金银而神仙率都居之称不死之乡秦皇以是东游黄腄而穷成山登之罘以临朝阳刻石记焉则兹山始封其来尚矣迄今千五百年虽往来代谢观其故事如指掌维是黔首归依岁时伏腊而山亦产英效灵风雨时若使物不疠而年谷熟故庙祀不绝全真高常清者居之几三十年跻九十而色若孺子郡人多雅事若戚将军者尤善事之将军视其神宇颓然出资若干鸠众命工而一新之经始于万历丁亥秋殿四楹左右廊庑毕备不期年落成尝清杖䇿过海印请予为记廼为之铭曰造化胚胎大块以成山川郁秀育灵产英惟兹大ㄆ石百川以归崑崙东指之罘巍巍秦始来登蓬莱彷彿汉武神人大言恍惚惟山之灵千秋万祀奠我邦家X百祥无射惟民是福惟谷是登珠宫贝阙载缉载新鲸钟鼍鼓朝吼莫吟祝我帝釐山高海深住京都吉祥院无极信禅师道行法原碑记无极禅师者临济二十六代孙也讳明信顺德沙河宋氏子年八岁父母即舍出家礼郡之天宁深公为师稍长以生死为忧年十三即请本师以行脚事往牛山入大火聚精勤刻苦日夜煅炼者二十余年尘劳虽觉蹔谢然未有所悟入因觐省归至郡之西山上栈坪迥绝人迹潜居六载一食朝昏诸念顿息顷之即参诸方知识北走京师登坛受具复隐银山之中峰避影三载日以橡栗为食专注禅观时忽心境皆空根尘顿脱豁然开悟自觉当体无依翠峰大和尚据临济正令开法于都门师往求印证机缘契合寻即谢隐京西之金山吉祥禅院以长养为怀坚持孤硬澹然若无所寓纳衣鷇食二十余年内府太监张公暹辈闻而谒之捐金重新梵宇诸方学者日益进居无何师念家山寥落有归欤之叹杖䇿西游祖塔以谢度脱是时二三耆宿进曰惟我虗照祖翁远承曹洞正脉其字派曰洪子有可福缘善庆定慧圆明永宗觉性今将巳矣师何以续之师因说偈曰智能广达妙用无方蕴空实际祖道崇香诸弟子唯唯志之未几寻归吉祥灭影人世接纳四来道风日益大振一日无恙召众说偈安然危坐而逝万历二年二月七日也世寿六十有三法腊三十有奇得度弟X子某等奉茶毗礼收师灵骨葬于西岭之隐寂石洞其徒某皆参少室小山和尚嗣曹洞血脉即今开法故山之天宁乃因龙华瑞葊大师持师状乞记乃按其实以序之曰尝闻吾佛世尊度生巳毕宜乎说法四十九年未谈一字末后拈花为别传之旨自灵山迦叶破颜之后西天四七东土二三所施不可以限量计而竟不许其枝流深有旨焉及六传之后南岳青原下则分为五宗其门庭施设建立不同犹耳目口鼻之于身虽用各有异岂可以用异而异其体哉由是观之所散未尝一所归未尝二又岂可以门庭用异易其指归然而后世悟之者虽各因所入至若曹洞临济机缘迄今不泯其故何哉惟具正眼当于佛未出世祖未西来以前剔眉以视则灵山一会少室九年皆为余事是则君臣互换棒喝交驰圅葢干坤投机暗证之说不啻若太虗闪电石火光中而趁师子游戏也禅师其于寂灭定中振声一喝直使大地耳聋诸有闻而不惊怖者斯即可谓将此深心奉尘剎是则名为报佛恩矣不然则竟以何法而续之耶是为记重修悟山观音菴记牢山之西南濵海羣峰众岫奔腾齐峙而临巨浸者一峰杰出曰悟山父老相传昔有高僧藏修悟道之所因以名之明嘉靖中有僧名近悟就址结茅以居重修观音大士殿三楹左右夹以耳室窗吞云雾X门引长波俨然坐莲花而观水月也菴搆成乞余为记因欢喜赞叹而铭之曰圆通大士随处现身一微尘里转大法轮苦海无涯奔吞识浪大士观之如镜中像我依大士如幻三昧亦来于此证三摩地一草一木尽属法身是名常住传无尽灯照破暗冥水中火发火里莲生是真实法永劫归依如是赞叹见闻之者齐登彼岸重修巨峰顶白云菴玉皇殿记牢山居即墨东南根盘二百余里跨平原而枕溟渤冈峦起伏龙蛇逶迤众草连芳长林蓊郁幽潜祕处石室巖龛故往多真人高士咸搆迹焉羣山竞绕中则一峰杰出曰巨峰当二牢之凥上插重霄下临无际最为奇绝顶有菴曰白云故称古剎就废至我明嘉靖闲全真郭一句重起其徒李阳兴继业至孙高来德而大新之依巖凿石嵌壁甃垣丹室圜宇左右毕备中建玉皇殿三楹邑人周氏某率莱中丞拙斋刘公助成之经营有年至万历己卯甫就余癸未夏游目海上探索形胜䇿杖其颠适卜居太清乞余为记尝闻之海山有三山曰阆苑蓬莱方丈宫阙咸金银而神仙在焉故居尘埃而处混浊者聆之则神思蜚动愿超脱高举即离人世及至何无睹焉以其望洋淼漠无津涯非羽翼莫能之竟恣为荒唐岂是然哉葢欣厌相敓耳目贵贱者也若慈峰之秀洞宇可以息形芝朮可以充饵幽深杳渺尘氛悬绝加之X殿舍庄严羣灵託迹慕之者可望而不可即能至而不能止信目前之真境人世之蓬壶借能顿解天叨坐隳桎梏何必驾长虹而挟羽翰假安期而探秘术者哉无建立功德自与山海共之又焉用记乃为之铭曰天地肇育山川是府羣灵以归众甫之祖唯山之高唯海之深允兹上帝实梁苦津绀殿峥嵘白云缭绕为彼瞻依斯民之保莫匪尔功莫匪尔德志彼飡霞尘机永息仰矣穹苍俯兮谷王配言圣寿亿兆无疆重修灵山大觉禅寺记即墨当三齐之东披山带海是称雄邑左天柱而右马岭俯华楼而负灵山殊大观焉灵山去治北三十里颠有大觉寺葢唐宋古剎其来湮没不可考至我明成化闲始迁山之北麓当社之干肘故里俗休祥以之岁久殿堂日就倾𡉏法身颓然荒草中里人张某辈聚族而谋之曰大觉吾之望剎也忆昔盛时晨钟夕梵惺吾之昏督吾之勤吾生是赖今閴然矣谁为吾津梁之非大善知识又无以自树立乃佥议礼请桂峰禅师尸之禅师讳性香先出平度巨族少负奇气为人魁梧倜傥始从学周孔家言自视生如浮切有志方外少焉弃所习扣黄老逃形之术乃曰犹在炉锤闲耳遂矢心释氏礼邑之某寺某师巳而蹑屩担簦西游上国初从曙堂晓法师受天台贤首宗旨再参少室小山书禅师传达摩心印学究华梵X宗通性相一时义学之士莫不虗左敛袵遂东归旧业隐约数年闻有兹山之请忻然起曰昔吾大觉氏降迹灵山法幢竖而邪风坠吾志在是矣即杖钖至院披草莱翦荆棘日与诸弟子讲明所业未期年道风大振邪宗异端及门挥斥而规正者不可胜计师自居是孜孜建立捐衣钵节饮食焦唇沥胃储积数年计资若干乃出与张子辈搆材鸠役开林拓土以某年某月首某年某月落成殿堂廊庑方丈厨库山门钟鼓百凡具备飞晕夺目焕然一新为墨之巨丽焉余癸未夏避名海上访师于灵山之下因属余为记尝试论之曰齐俗尚功利喜夸诈自古概称之矣然其民性郭朴可教故曰一变而至鲁再变而至道也吾佛氏远自西竺来至东夏以及九州之外教法流布寰区千有余年历观方䇿所载于齐之东则蔑无一人其俗之功利夸诈岂天性然哉葢未善导之耳禅师承百世之弊起偏僻之隅苦心励志以吾道任孑然而立不数年闲顿令改观东海洋洋是称佛国之风可谓一变而至道极其速化者也后之居是剎者安禅宴寂朝参莫礼将以祝吾君福吾民衍慈风于亿世辉佛日于重昏使后之睹是剎者即事明心望风易虑阐玄音于绝响辟枳棘于康衢则是师之法身常住于溪声山色中也余方抱幽忧之病且与师先后步武寂场故详为之记旃檀如来藏因缘记X震旦财富聚东南而鉅商大贾称渊薮歙郡之溪南吴氏最着康虞居士生长其闲独杰然志向上事苟非夙习般若根深安能抽莲花于慾泥耶士久执业达观禅师是于法门有闻余向深知而未见也乙未冬余将之雷阳道过真州居士延之丈室偶出旃檀如来藏瞻礼之其藏本以海岸栴檀香一枝高五寸径二寸许中分为二裂而为三镂诸佛如来祕密藏其像二百有奇通为十方佛剎含摄其中其裂整半最下半寸许刊七宝池池中莲花闲数白鹤孔雀鹦鹉舍利共命等鸟状如巨蚁充杂花闲池上峙金刚台于莲花中栏楯行列亦高半寸许台上结金刚座卫之以二力士次第三级级置楼阁一重下二七楹上一五楹各高一寸许中央设毗卢主佛一尊身量如榄核伴佛十一先后围绕以象八方上下二重阁中亦各设伴佛十五以象上下二方证法者此上余寸半许其状如空空云重叠每列十佛共三十躯以象此方主剎三世十方云来集也其两边柱阔二分许竖镂香水海云云中星罗十佛以像伴剎围绕者各各身量大小如菽如麦举皆鳞次重重以彰无尽此正半也其次半又分为二即为两门阖则为一辟而为三以象总持制与正等其最下方与莲华海会相若则各镂二宝舟舟中各坐五大士合而为十以象十地菩萨济度五浊恶世者此上楼台三重每重两瓣各列八佛共四十八以象大愿此上与虗空等X亦各云中列十五佛合为三十以象他方伴剎三世十方云来集也阁外有诸天八部持香华云冉冉而来各各种种吉祥供养轮围边辐诸宫殿云充满罗列其异生众内外杂沓合三十二以象随应诸如是等身量各有差如芒如芴咸皆合掌相向曲尽威神至若楼阁庄严微妙纤悉靡不具足不可名言总之圆裹十虗包容三世取象三德祕藏焉主伴重重如琉璃缾盛多芥子无边海会炳然现于方寸之中此其幢也其下建立香水海中七宝轮围众山之上山高二寸许七宝闲错以为庄严海水漩澓金沙布底宛若惢香娑竭䟦陀二龙王从海涌出手执香花而作供养以摩尼宝云而覆其上种种杂宝而校饰之云中结一龛室高寸许安置毗卢变象三首六臂坐莲花台端严自在以象尊特总之佛境重重精严妙丽居然广大佛剎摄入方寸闲此皆状其可状而不能状非可状也尝闻诸佛神力不可思议众生业行不可思议今以不可思议业力而作难思之佛事观此雕镂密致之技深有不可得而思议者矣识者谓非神力不能致此美观余谓不然夫圣人所作常为一事大都因物设象因象见心故枣柏论大经历事表法深有旨哉然以旃檀象法身葢取清远潜通深入无闲之意耳故曰唯一坚密身一切尘中现良以众生本有法身为无明业力所薰变成五蕴幻身故于日用而不觉沈冥久矣殊不知方寸觉心含摄难X思佛事也余观作者特以旃檀五寸而表示之然离之为三合而为一重重佛境具在其中正令观者心存目想即此五蕴幻妄身心于一念顷顿见本真薰变三毒而为三德祕藏直使十方佛土了然心目闲也嗟乎观者苟能借此薰修一旦转变自在睹华藏于目前见法身于当下斯则作者神力大有不可思议者存焉原此幢不知所由来意非天府不能有向在居士从子家藏久矣余谓是必出于西域巧幻术者之手或自晋唐梵师所持来者想至宋末散失流落江南民闲沿缘今日以得现身于居士前耶不然何以有此噫欲识佛性义当观时节因缘居士得此岂非慈善根力所摄持耶非苟然也余瞻礼殷勤庆跃不巳故详记始末以俟观者冀即境明心以作金刚种子斯则居士贾于佛性海中转为度生事业矣异日傥能破一微尘而出大千经卷不独以见作者之心将亦自知功德妙利较之区区毫末大有不可得而思议者焉余欲重宣其意以偈赞曰诸佛妙法身堕在五蕴中广大神通力变为妄想业流转生死海荼毒苦无涯爰有大智人巧施方便力乃以旃檀香修成祕密藏无量诸佛境含摄在其中种种妙庄严不可思议者我今观此幢居然华藏海只在一微尘含大千经卷况以五寸香而不具法界唯以智眼观了此难思业摄念楼阁前愿见诸佛境借此弹指力其门忽然开顿见虗空中充满十方剎X始知眉睫闲方寸觉心地现此希有相不生奇特想丈夫善勇勐而于五欲中力破生死关如莲花出水能以功德财建此难思事安置生死堀为出世因缘日用当现前明暗不舍离不动跬步闲徧参众知识无量法门海摄在一微尘愿转此法轮直至未来际见闻瞻礼者赞叹及称扬一念随喜心顿成无上种憨山老人梦游集卷第二十二憨山老人梦游集X卍XXX憨山老人梦游集卷第二十三侍者福善日录门人通炯编辑岭南弟子刘起相重较记观楞伽宝经阁笔记观楞伽宝经记葢为观经而作也以此经直指众生识藏即如来藏显发日用现前境界令其随顺观察自心现量顿证诸佛自觉圣智故名佛语心非文字也又岂可以文字而解之哉故今不曰註疏而曰观经记葢以观游心所记观中之境耳此经为发最上乘者说所谓是法甚深奥少有能信者以文险义幽老师宿学读之不能句况遗言得义以入自心现量X乎昔达摩授二祖以此为心印自五祖教人读金刚则此经不独为文字且束之高阁而知之者希望崖者众矣惟我圣祖以广大不二真心御寰宇修文之暇乃以楞伽金刚佛祖三经试僧得度如儒科特命僧宗泐等註释颁布海内浸久而奉行者亦希清幼入空门切志向上事愧未多历讲肄尝见古人谓文字之学不能洞当人之性源贵在妙悟自心心一悟则回观文字如推门落臼固不难矣因入山习枯禅直至一字不识之地一旦脱然自信回视诸经果了然如视归家故道独于此经苦不能句万历壬辰夏余居海上偶患足痛不能忍因请此经置案头潜心力究忽寂尔忘身及开卷读百八义了然如眡白黑因忆昔五台梵师言遂落笔记之至生灭章其患即愈及乙未春因弘法罹难幽困之中一念孤光未昧实仗此法门威德力也顷蒙恩遣雷阳丙申春过吉州遇大行王公性澥于净土中请益是经因出前草二章公首肯遂以正受註并三译本稽首属余请卒业焉余𢹂之以行是年三月十日抵戍所于四月朔即命笔时值饥疠死伤蔽野余坐毒雾尸陀林中日究此经至忘寝食了然如处清凉国至七月朔甫完卷半与柯孝廉复元率诸父老掩胔骼至四千头有奇建盂兰会说幽冥戒普济之时天廼雨而疠随止遂令蔑戾车地大生欢喜心无廼借性澥一滴润此焦枯乎巳而奉镇檄来五羊憩东郭垒壁闲X又首事于十月朔至明年佛成道日廼搁笔焉愚窃思多生以谤法因缘今感此报荷蒙圣慈以万里之行而调伏之使入其难入期年之内奔走居半而能了此积劫广大因缘非荷诸佛神力加持何能以思维心测度如来自觉圣智境界乃尔以是弥感圣恩析骨难醻也稿成观察海门周公欲梓之以入贺未果戊戌冬侍御樊公友轩以建储议谪雷阳与余同伍道过仙城问雷阳风景何如余笑曰在人不在境因出草示之曰此余雷阳风景也公叹曰信光明幢哉愿广法施遂为疏募众梓之诸宰官长者居士各欢喜成之愿将此胜因回向楞伽法性海中仰凭慧光圆照破此夙愆蚤登解脱冀见闻随喜同入自心现量共转此法轮直至未来际以斯功德上报圣恩下拔苦趣齐登涅槃彼岸耳此经单破外道二乘偏邪之见令生正智以一心为真宗以摧邪显正为大用其所破之执各有所据皆载彼宗瘴乡苦无经论参考即所引证咸以起信唯识提挈纲宗务在融会三译血脉贯通若夫单提向上直指一心枝词异说刷洗殆尽冥契祖印何敢让焉因为述其始末如此万历己亥季夏望日海印沙门德清记南华寺修建华严道场千日长期碑记铭曹溪为天下禅林冠一脉派五宗源如洙泗第僻处岭外道路闲关故高人上士足迹罕至其徒见闻狭陋以种田博饭无复知有向上事其习俗久矣余素X与达观师深有慨焉常有愿而未能及也丙申春蒙恩遣海外取道觐六祖肉身覩其香火崇祀之严丛林凋落之甚不觉涕下霑衣一食而去居无几何制台左司马陈公深念名山寥落欲以余託迹焉余自知取辱法门且在行闲安敢事事既而观察海门周公惺存祝公皆力致之余始翻然犹未遑安处戊戌秋九月净空上人同寺僧行裕真权净泰辈谒余于五羊余一见跫然而喜上人云某生西蜀近峨嵋效普贤愿力因徧历诸方以饭僧为佛事比自北而南谒六祖于曹溪愿就胜道场地结饭僧缘十万八千计以醻本愿余欣然而起曰大哉上人愿力普则普矣而所施之地犹未然也且结众缘须天下之交路人半僧之所可耳今曹溪远隔岭表衲子畏途足迹罕至安以一饭之故而蹈山川之险乎且不为食来圣训在耳法食平等摩诘传心上人其以法为导而以食为资是所谓由香饭而入律仪此吾佛利世之嘉谟菩萨所修之妙行也上人闻而欢喜跃然从事乃与裕权泰辈竭力经营志结千日长期纠实行僧四十八人跪讽华严大经若干部即卜是年十月为始至辛丑十月望为终当结制之初剎竿方竖远近向风金粟云委六时礼诵钟梵交参虽无华座之师而音声色相足以感诸天而惊四众三年如一日矣自非六祖大师寂光朗照山灵呵卫何以至此斯亦法道之前茅也上人喜大愿巳醻将杖钖远游又X愿以此施者受者着名贞石用以彰往开来以垂不朽余时方执修崇之役毕期入山睹其列者如林欢喜合掌而为之赞曰清净法身草木瓦砾触目常光见者不识宝林之山其状自别曹溪之水其味更冽祖师未来山水巳开祖师既至其道乃炽祖师灭度山水露布饮啄安居不知其故不聋不瞽如盲若痴採薪汲水用之靡宜丛林秋晚草枯水涸我念归依思之如渴枝叶虽凋逝者如斯我卓钖来将欲𤀹之爰有上人亦随我愿引华藏流先开一线积粒粒米如香饭界勺滴滴水灌华藏海食者之腹量等虗空施者之福福更无穷上人志满我愿未足一口吸尽祖师乃出重修彭城洪福寺记佛法引摄众缘若合殊流而归于海故曰辟如四海以海为极惟黄乃四河之一从崑崙东注真丹始也洪流滔天爰有神禹凿龙门疏九河导百川而下抵徐开吕梁引众派而归之海逝者如斯则治之功终古一脉耳吾法自西至东亦犹是也窃观中国名山大剎珠宫梵宇凡所以流通道脉源源不绝者其开剏之功岂直神禹且禹之所治者非性水也有为之迹况乃腓胫剥肤三过其门而不入必辛苦憔悴而后成功今也吾人凿无明之坚碍疏法性之洪流蹑差别之机缘而会归觉海岂易为力哉非等心死誓断断乎难矣彭城当黄河之要冲天上倾流建瓴至X此可谓极矣其奔腾迅驶孰能当之故其为害不浅即有神禹独且奈之何哉东坡居士曾守是郡怀终古之忧乃筑黄楼以弹压之葢黄土也取克治之义城北乃建黄福寺以枕洪流託之栖禅然居士深有见于性相之源义取相融融则不相陵夺则滔滔安流将为有土苍生永永之福故今之传者亦曰洪福其旨微矣寺今亦为河水漂突岂非妙达性水真空者主之耶达观可禅师北游频驻钖于此深慨焉因大开法社属阇黎慈峰朝公令其精持性戒即为疏摄众缘普会而一新之将使往者过来者息各各同入法性海中以导西来一脉期为大地众生永永之福惟师之心神禹哉良亦苦矣诸大宰官居士一时同发无上道缘此犹三门既开七井既凿中流砥柱矻立颓波而千里安流风䭵往来舟檝上下则引摄之功亦易易耳朝公乘橇䟦涉当不惜腓胫必等心死誓极力而蚤图之无淹岁月虽然图难于易为大于细尝谓滴水入海与渤海同枯苟不让细流渐成深广以此前驱则万钧易举异日轮奂庄严如祇桓精舍吾当以广长舌吐无尽流筹量此会人天之福万历乙未长至十日余以弘法罹难诏戍岭海达大师蠒足数千里北走唁余期会于此及余至大师巳买舟南下矣主人出其疏读之怃然长慨遂秉烛信笔书此以结他日之缘语似不伦亦惯曾为旅偏怜客耳X剏建长寿葊记粤城西三里许曰小圃园负山带海为丛林奥区其地蕴灵秀由来久矣万历庚辰有禅僧如受者自楚中来衍化及此一时富商大贾及居人之有名行者率多归依咸愿请为唱导师各布金建精舍为说法所购土人潘氏地输财鸠工不日成之额曰长寿葊上下殿堂两翼方丈斋厨禅室轮稛连桊丹饬焕然又以锔范如来诸大士像香华钟磬鼓乐庄严靡不毕俻淖音梵呗日夜交参居然地涌祇桓一胜道场也如受化去其徒性亮继之庚寅亮复拓地范围门墙巍然一新丙申春余恩遣雷阳道经此葊信宿而去明年丁酉夏余奉镇檄去五羊亮乃率诸檀越弟子稽首作礼乞余记其事余欣然摄衣据席挥麈而普告之曰诸佛子善哉谛听山河大地无一处非道场鳞介羽毛无一物非佛性况兹粤地为两闲之鉅丽顾斯人类为万物之最灵讵不顿现净土而见法身者乎忆昔世尊与帝释行次偶指其地曰此处宜建梵剎乃我昔为然灯布发掩泥之所时长者即拈一草插之曰建梵剎竟诸天赞叹诸佛子由此观之随所行处皆是如来因地随所施为即建道场况夫沥膏剔髓汗血泥途而为轮奂庄严者乎固在施者受者何如耳苟施者不着相则功德如空应量无际而果报不可思议如是则束草滴水粒米茎菜皆法界性与虗空等否则计功思利虽施七宝满恒河X沙适足以增有为业累况得无上福田为菩提种子乎苟受之者不滞迹则唯心净土自性弥陀触目无非极乐如是则高巖深谷树下冢闲皆常寂光等否则假我偷安虽居兜率住梵天亦祇以增生死业果况能自他二利开人天眼乎诸佛子施者受者能忘缘离相则心境俱空而所作功德亦如空所护果报亦如空是则此葊虽小可以含法界包虗空晨钟夕梵水月松风皆演无尽法音以祝我圣天子无疆之寿以培斯民无穷之福推之以尽大地无一处而非乐土广之以极十方无一人而不证真是则菴即极乐场人即无量寿如是其志之曰长寿宜矣否则水土木石有为四相代谢迁流不啻阳𦦨空花又何长之有诸大众闻说欢喜作礼而退遂以此书重修英德县尧山天心寺记岭表僻处东南与诸羗接周秦贡服不称今也不独为文宪大雅之风洋洋中国即琳宫梵宇在在称雄爰自梁朝达摩航海来于西竺有唐六祖衣钵着于曹溪而禅林道化为东土宗斯岂以天地限其道山川私其气哉固在弘之得人行之以时耳韶之英德去曹溪咫尺府治之西百里许曰尧山天心寺葢亦剏自前代岂曹溪之苗裔耶湮不可攷今上议东宫大礼先有採珠之令特遣干清宫近侍御马监太监李公至粤督其役以万历戊戌秋七月至青鹦未几复以两宫三殿灾方事大工东西军兴司X农告匮再下开矿之命总归于公公奉命唯谨入海犯风涛陟山冒虎兕事上育下以忠爱为心安静无扰邦人受公之惠亦巳厚矣巳亥秋行部至英德深穷矿所道径废寺公乃愀然谓父老曰神者山川之灵祸福之宰也况佛圣为世所尊梵剎为民之福田安可荒凉若是乎遂捐廪金若干复以疏付土之良民募众力以成其功未几而缘果集鸠工缉梓首事于是年冬落成于辛丑秋风声响应百力骈集殿堂廊庑山门僧舍焕然一新公属为文以勒之贞石用垂不朽余因感公德意嘉惠斯民乃为铭以铭之铭曰天地种灵山川含英鬼神来舍祸福无淫大哉慈氏两足称尊含齿戴发各禀性真洋洋道化云行八表有识归依如风偃草顾岭之东惟韶之阳载英之土天心惟皇惟皇于何大哉大觉释梵之雄金口之铎琳宫净土在在有之苍梧之野实惟建之岁月迁譌风薄雨蚀有形皆化况兹朽植像教日颓孰导迷途曰惟我公握天之符山灵海若载欣载犇过兹穷发投诚布金赤旘一立其应如响妙丽庄严地平如掌神钦鬼伏天人普集福被河沙功超百亿钟声梵呗朝昏祝釐愿吾皇寿与天地齐惟公功德山川共久带砺同盟咸皆额手忠勇庙碑记粤居岭表山海故多盗贼往往鉅奸大猾雄据崇山X峻岭长波巨浸环纡襟带诸岛星列恃为金城天府从来旧矣无论倭夷内侵即此辈跳梁接踵而发若吴平曾一本猖獗于嘉隆闲横行海上黄纛赭衣窃号静海劳我王师干戈岁无宁日而海畔苍生死者泽若焦矣及一本就擒其余党若郑大汉林道干朱良宝许俊美林凤红老辈各蜂分一隅更为流毒时越人吴天赏者先借名诸生闲屡试不售遂弃举子业从史椽奉部檄为制府记室司马殷公心识其能因引为参军时与筹画诸巢穴部曲事每发无遗䇿司马公大奇之遂力荐之天子先后七疏始报可部议擢赏于行闲起为招讨将军领白鸽寨军事而将军父子兄弟皆在军旅从事焉先是以将军䇿大树赤旘自闽广一带环海之涯严守备设方略即大将军下无论诸将领士卒皆知将军能无不向将军意指者因而羣盗日就擒独道干乘大艘逃暹罗将军之子汝实尾其后追之未获所遗者唯郑大汉据柳杜澳红老据珠池未下仍以实提兵千人袭红老遂斩老及党三百余级而郑大汉则以将军及弟天祥力当之大汉者广人魁梧奇伟身长八尺勇冠羣盗卒徒皆精锐枭悍凡转战无敢当锋者将军以抚民二千人皆素不识兵者军杜澳会战天祥贾勇先登陷阵遂力战而死将军奋怒一唿鼓而乘之大汉遂就擒余党溃散自是海上疮痍方瘳苍生始可安食矣司马公大奇将军功而哀祥死乃具报天子X上嘉之下大司马纪其勋将叙绩焉时杜澳土人感祥以死易其生乃立庙貌岁时祀之额曰忠勇顷以倭奴犯东鄙连兵数年将军子实犹为两广制府参军以司马公命往日本闲谍之关白果死实乃𢹂碧蹏所亡火器归诸执事奇之未及报命而朝鲜倭巳退后司马竟寝之且以广海兵分属实以御倭奴游盗而柳杜适其其部实因感往事痛叔祥死而草血未干旌旗居然在目不觉发上指冠也莅事之初即走余乞一言以纪其事余闻土人备谈其故事因嘉实之功而壮祥之死乃为铭以铭之曰皇皇上天福善祸淫彼桀黠者胡为有生桀黠既生长蛇封彘噆脑吸膏日无宁巳于赫皇威爰整其旅桓桓虎将郊垒是耻穷兽逃林勐虎突犇驱市而战祥用先登以虎博虎其力两当牙铦爪利秃者先伤秃者既伤亦折其利遗臭流芳处死则异其芳愈流其荣愈久庙貌如生童犇婺走童犇婺走生气益灵岁时伏腊山倾海吞餚山酝海饮之啄之千秋万祀其福无涯电白苦藤岭化城菴记万历丙申春二月予之雷阳道过电白西二十五里许曰苦藤岭见茅茨施茶结缘者余以乍入瘴乡炎蒸毒人心闷力疲适见津梁欣然如入化城也乃解衣盘礴熟睡而起訽其所因乃善男子易真潭集善士十余辈同设以兹地为罗旁后户昔未平时盗贼X出没道路阻塞今虽平犹为畏途况当琼雷喉舌地行者戒心下有汤泉滚滚履如蹈镬故借茶以慰往来非演法也且云期以三年余诫之曰慎无以限量心行难思事他日将建梵剎于此为终古清凉地也秋八月制府檄回五羊越二年戊戌施茶期满行者二人谒余于垒壁余与授具戒仍令回其所随具疏令真潭等募为兴建资不二年而告成额曰化城意取前往宝所中路以止疲极之意也今年庚戌真潭年七十婚嫁毕乃礼曹溪愿乞披剃为佛子余欣然为薙染焉法名福城意取善财南询参访知识为发足地以蔑戾车有人能垂老披缁信根不易见也以此道场始终于真潭一人仍令回菴专修净业礼诵六时是余南来立一茎草度一头陀将期传慧灯于炎方洒甘露于瘴地作苦海之津梁湿火宅之干𦦨以衍无穷之利益也故特具始末以垂贞石冀不朽云法性寺优昙华记万历己亥春王二月朔余迁粤之四年先是释楞伽成为菩提树下诸弟子演法华楞严唯识经论各一帀缁白倾心翕然向风是时法性寺主延欧生伯羽为诸沙弥教授师具礼余主盟斯道时时激扬之乃立法会于毗卢殿之玄冥所建会之先二日余适至弟子通烔告余曰庭除涌金莲华一朵请师观之余见而喜曰此余所闻者一而见之者今再矣斯为法X道之应其华产于蕉本抽茎而挺生其中宛若芙蕖而色若黄金其叶坚厚倍之瓣瓣丛簇含裹香蕊状如玉簪中虗而体洁盛甘露浆吸而饮之香沃肺腑葢世所希见者如佛所云优昙华解之曰瑞应岂是之谓乎经云佛现于世闲譬如优昙华时乃一出正犹鳞凤芝草之生于嘉运耳昔姚秦时连理华生于殿庭占之谓有西方圣人至因访襄阳之道安安荐罗什苌遂兴铁甲之师十万以吕光为大将伐龟兹而求什什至而秦之佛法自此兴葢连理华即俗所称并头莲耳甞忆余龆年初弃家吾祖西林大师延守愚先师住奘师塔院先是三年殿庭忽涌金莲产于蕉本观者日数十万指识者谓为法道之瑞未几而迎先师居其院江南法道之兴果自此始余法兄雪浪迄今名播寰中不忝慈恩之窥基此余闻此华而征之者一也及余年二十五卧病三月先于庭前手植蕉一树其叶扶疏高丈余其中抽金莲华一朵大倍今之所见者每侵晨接甘露盈杯饮之清凉五内如是三月不萎疾竟以瘳长老咸谓宛如奘师塔院者余私喜曰斯岂佛法之兆耶是年冬予即弃家从远游以至今日而今之所见此华者再也岂无谓耶且夫鳞凤芝草为造化之精英天地之正气钟之在物为嘉祥之瑞应在人为羣生之利见故如来出世如优昙华孔子曰凤鸟不至河不出图吾巳矣夫由是观之瑞不虗应应必有由矣昔者禅脉东流其X于粤也䟦陀建金刚于法性智药种菩提于戒坛且曰百六十年有圣人出及达摩初至于五羊卢祖露颕于风旛宝林开墓曹溪衍派光昭日月道被寰宇而此地寥寥几千载矣岂非枝之大者披其本耶祖曰叶落归根来时无口有情来下种因地果还生呜唿优昙再现佛日重辉曹溪涸而复涨觉华凋而再荣是有望于今日也廼记其始末而为之铭曰耿耿景星烨烨庆云瞻彼至人我心匪宁凤兮在郊鳞兮在野邈矣至人我思曷巳彼昙者华为莲之瑞从空涌见岂曰无谓阎浮之金华色如之甘露之浆其味若斯连理于庭铁甲于疆至人实来斯道孔章航海越漠于兹立旘拔者伊何猎人之队旘之拔矣逝之极矣无往不复优昙出矣优昙载出于洼之隆我生三见斯道何穷重修龙川县南山净土寺记南粤名山多福地其源自衡岳而下度庾岭至韶石结为曹溪开禅源一脉又东千里经会城而出罗浮仙踪圣概为鉅丽焉又东数百里适潮惠之中曰龙川古循州也其治据惠上游当瓯粤之冲地接䖍漳崇山峻岭獞猺杂处往多贼巢民犷猂而难治昔之莅兹土者鄙视为传舍坐瘴烟毒雾中忧悲眩瞑将自治之不暇又何暇治礼义兴教化哉其俗自汉赵佗归仁始知有君至唐韩公祭鳄始知有文其化自六祖传衣大颠振钖始知有佛是知天地有常经造X化无常准山川之待人若形之待心心真则形化人杰则地灵良有以也若循之山川犹故吾民俗犹昔人往时以迁客名未闻以吏治振者今孙公之治兹邑不三年而化成摩民以义导蒙以渐因事以权置学田建梅阁造桥梁筑新城皆捐俸廪为之至若修南山佛剎则皆亡夫人之簪珥奁具尽舍以作庄严将资净土以修冥福是皆神道设教即事见心为苦海之慈航长夜之慧炬也其山当邑南面㠂峰而环大江山川奇绝林木蓊郁其寺始于唐意剏自大颠禅师法盛时也后因故址为二贤祠以祀宋门下侍郎苏公辙谏议大夫陈公次升后为罗姓者踞为墓地嘉靖己亥督学吴公复为祠并宋丞相吴公潜而祀之曰三贤则寺之名几渐灭矣公政暇每出游其闲流观俯仰素有慨焉及夫人卒于宦邸临诀时神情静定端然念佛而逝超然莲华中人公有感遂倾奁以重新其寺别祠宇为殿三楹塑莲池海会诸佛菩萨八部诸天像森罗云列庄严妙丽光明灿烁俨然净土真境也其左右配列斋厨禅室靡不具备延僧某住持朝参莫礼钟梵交音斯则西方净土端在目前神识往生不离当处语曰境随心变地以人灵以其大坠山河不出此心之外也由是观之则公之心高揭于山川夫人之灵常居于净土上祝国釐下为民福公之功德将垂之无穷岂区区福田利益而巳哉工经始于某年某月落成于某年某月旧称X南山今名净土志本因也公姓孙讳云翼字图南金沙人记之者白下长干僧德清也休粮山社记余昔行脚时同妙峰师过平阳之墟结霍山之阳遥望羣峰苍翠秀拔云汉烟林蓊郁意必有圣道场者师曰此休粮山也昔有道者啖柏于此因以为名后建梵剎曰慈云予未及登覧而过焉予居五台去东海之岭外迄今三十七年居常恍然心目闲也壬子春清凉竹林空印师遣弟子悟慈持书讯余于瘴乡因询师法道之盛且云诸弟子辈久受法利者皆各散隐居择名胜以养道缘因出师休粮山社约及本宁李太史序予读之喟然叹曰嗟乎山川之胜待人而兴苟非其人道不虗行岂无谓哉缅惟释迦降神迦维应真英杰之士萃于灵鹫因缘唱道祇桓鸡园皆随缘应化之迹此葢法社所由启也道法东垂凡域内名山在在皆为唱道之所从古至人未有不踞胜概託灵秀而能永垂法化者清凉观国师剏演华严于五台道被寰宇为有唐七帝之门师自尔以来寥寥千载今空师重开竹林大弘圆顿之教十方云集万指围绕岂非一代之盛欤今其徒能以体道为怀志尚幽栖心存白业追休粮之遗事布法雨于慈云集诸缁白胜流开不二之门建平等之会六时莲漏一念精修昼则讲演以明宗夜则安禅以息念戒奉波离行遵般若顿使巖树庭莎猿嗁鹤唳皆挺法X身而宣妙义向者幽阴穷寂之乡焕为耀古辉今之地岂非山灵有待于人道与时行机缘会合而然耶抑啖柏之心不泯于今日也耶余因昔过其地观望其形胜今居瘴乡遥闻斯举心地清凉想见其嘉会略记废兴之概以结异世之缘若夫建立之规自有主者约法在重修海会葊记岭南与楚接壤曹溪望南岳相去千里皆崇山峻岭冈峦盘郁处处多佳山水自六祖大师道振岭表弟子让师开法南岳自是名僧大德肥遁之所在在有之凡经单栖者久而遂成宝坊福地为一方观望随地有焉宜章当两山之中近韶石而隷衡阳往来通途所必由去治五里许有山名厚培峰峦奇秀丛林郁茂居然一胜道场也近为里人李君业乃舍为菴延大用弟子真润居之以为十方云水高流暂息之所名曰海会葺始于万历己卯迄今癸卯又为风雨所薄蚀润之徒如尧复重新之上有佛殿山门各三楹左右方丈斋厨诸所毕备有田百亩可输粮二石其畊可给十余人往来云水一飡一宿可无外求斯则犹然一化城也余居岭外八年当道延入曹溪为六祖大师执洒埽役葊僧如尧谒余请记因直记其事乃为铭以铭之铭曰于维南岳奠彼荆湘抽枝发干裔彼遐荒蜿蜒千里庾岭高盘宝林中峙曹溪水寒曹溪之水源从西竺X爰有至人濯斯道骨道骨如生水流不息散作醍醐为霖为泽宜章之阳厚培之麓乃涌化城为斯民福化城不远宝处所近接彼疲息齐来归命归命我师得礼真容愿保斯土福祉无穷南雄水西集龙葊记庾岭自衡岳耸干东走而下南浦领江湖而北朝宗其凌水则背驰而逝入南海雄府据上流综百粤搤其咽喉屏翰中原实东南都会挈建瓴而督百川此其要也郡城负岭襟江两河合抱居然雄峙望大海若空中干城遡流而上者若登天摩云可望而不可即此其山飞水走停潴不滀则生理不留故民生遑遑逐利如逐波浪求其殷实集储以备一岁之不时者鲜矣故天地山川如四时之不并难得而完固必赖人以裁成是以补天之说非诬也观昔之治兹郡者稍具法眼则不免乎蒿目之忧而有輓颓波障百川之志则必为之假人力以补之凡有事于此者则必建庙貌竖浮屠设钟鼓以当之往往奏捷如声响而人竟莫知其故请试言之凡物之灵而变化莫测者为龙故人君象之圣人犹龙而云行雨施万物资焉至若堪舆家言九流之不齿也且曰寻龙而鍼其穴得则燀赫如燎然何耶葢鍼灸而得其脉则擅起死回生之功如人之疾在膏肓者药饮不能达则必以鍼艾而达之是知截风龙注地脉则必建庙貌竖浮屠设钟鼓犹夫治膏肓以鍼艾也且而天地一身X也阴阳一气也山骨而川脉夫龙德而隐者也性𦦨而莫能制昔之豢龙者必有术焉操其术则望影而伏凡术之灵者必至要不知者以为神奇然物有所好则必有所恶如人恶湿鳅恶燥水火相制寒暑相劘固其理也复何难哉夫龙好隐而恶显畏金铁而惧钟鼓是以身触则战耳触则震心触则伏故古人降龙者必以钵盂锢铁也故能驯其性而匿其形故以声而随入之则化是可以留掌握伴形影而不离此其祕者无他得其性也故地亦以之尝窃观夫雄郡之势山水跃如飞龙也岂易制哉故东河上流则鍼以延祥之塔此百会也西河右腋则鍼以仁和之塔此腰腧也至若水西则命门也菴曰集龙岂无谓哉葢若周身之脉而综于命门包气海而注精华最为要者惜乎规模狭小而不足以当之如体大气薄疾深而剂微况复尾闾以洩岂易捷耶故昔之几废而再振势使然也今夫三峰水口犹尾闾也比建塔院以镇之如扞门然噫斯举也非夫具法眼而操降龙之术者何以与此此塔之施艾如塞尾闾以收命门实精华而保元气实于雄郡生死相关者也岂特休戚巳耶傥能拓其基址弘其规模考伐其钟鼓讽诵其经声输精诚以达神明使龙闻而伏天闻而悦人闻而感化物沾而敷荣雨旸时若灾祥殄若福斯民于亿兆祝皇图于永固保斯土于无疆由是观之福之聚龙之集也菴名集龙以龙之集集于是耳X菴之剏其来不可攷隆庆初僧真亮苦居之以诵经赀置赡僧田若干亩未几化去其徒不能守予居五羊门人如鑑至此憩息跪诵襍华经精苦三年郡人信礼之欲行而固留乃大更新又三年而功苟完越癸卯冬余往曹溪执役六祖亲过此菴知不独为一郡要且为岭外云水冲也余又将聚云水为龙之命脉山川之灵得人以参赞之又溥法雨于恒沙润灵根于浩劫斯其福利又不独为一郡一人而设也周覧兹土旬日而得其概因兹菴之小以喻山川之大直发其蕴以告未闻憨山老人梦游集卷第二十三憨山老人梦游集X卍XXX憨山老人梦游集卷第二十四侍者福善日录门人通炯编辑岭南弟子刘起相重校记琼澥探奇记予被放之十年万历乙巳春三月自雷阳杖䇿南游天池探琼澥之奇且践宗伯王公给谏许公之约寓于明昌塔院院乃许公议建以补郡城艮方之不足X独立中天高标云汉登覧四顾若御泠风而游空澥潮音动天水色澄虗又若钧天而临明镜巍然一大奇观也居旬日诸弟子日益进盘桓阁上相与论道有闲陈生于宸邀予寻毗耶之金粟求苏公之白龙具得其真乐而忘返又数日刘参军遨游西湖观玉龙泉乃欣然命䇿孟夏之十日也湖去郡西二十里许冈峦蔓衍一望苍翠指石山而南二十里出郭三里许邨园蔬圃连络鳞次礧礧落落叠石为堑擘土为畦骨露肉藏外瘠中腴秫黍菽麦嘉蔬细粟五谷咸备触目灿然俨若蓟门西山也迤逦曲折渐入深林行数里蓊郁蔽野不辨高下穿云蹑石步出小溪清流照人可鑑毛发心脾一洗炎蒸顿苏不数十步则临大溪度石桥俯流濯发肌骨生粟乃拽杖散步闻云中犬吠不见烟火小转即入邨墅居人环堵尽垒石为壁形朴色古苍藓青藤延蔓交络如珠璎之挂天冠也余喜而忘倦因倚杖入门良久一老人出修眉庞首着牛鼻裩敝衣垢面捉襟肘现望之若不见问之则不应傥然若忘掉头而入余是知秦人不在武陵也伫立须臾余掀髯长啸出邨舍西石渐巨林益深石岸夹溪则见沃壤平畴禾稻如云流水灌注濚泳永回周帀如渭川淇澳恨无入云修竹耳椰椶槟榔处处撑天此世所无淇澳所不易者余曳屐沿流穿田度坞不辨东西行又数里许过小溪登平冈则知为西转也棘剌牵衣林草塞路披云拨雾攀萝蹑X磴神怡足健经过十余里皆礧石为堑如丸如拳如毬如案大者小者欹者侧者方如切者斜如壁者砌为隄环密如罗纹天然峭列无不中度大如丈室巖如宫墙至有万夫不能举者累累垂垂疑其为鬼工也登高远望连阡徧野处处皆然异哉徘徊瞻眺隐隐出灌木末参差列如层城四顾茫然寂无人声幽深窈窕非人闲世矣又小北转遥见云中华表从者指为石湖心窃疑之其石铺地面一平如掌色如古铁形状巧妙大似莲盘小如蜂窦奇形异态行行不见其踪小转入石门仄径逶迤始知为一石天成周数十里四面皆高中凹一湖如照天明镜又若生盘池中着玻瓈盏耳不知谁为凿之也相传此地昔为居人一日风雷大作龙从石出大水沸涌屋宇尽没为湖天旱水涸石有龙形尝大旱现梦于郡守曰吾石湖龙也祷之当得雨太守往祷辄应建庙貌以祀之至今率为常入石门百步渡小桥连一池池上古木如张幕下有古殿三楹栋梁皆石殿后有池额曰玉龙泉池上有古庙三楹即玉龙之神女像也左有龙泉自石罅中出喷薄如珠大如车轴注于方池池上有亭址池下有长湾皆有故事今亡矣池东隔小石岭岭下有溪曰篁溪溪下望之嵯岈嵚岑石空洞中如盘池者多奇绝林草翳蔽不能入而水滙为流曲折隐伏会归一窍且曰出前邨之石桥从之环绕万山脚穿田过崃从石塔山外过郡门入南渡响水X桥则直东而会大河倾泻入澥矣余与参军汤黄二生濯足清流散发披襟盘礴池上清风四至毛骨清凉如坐广寒对冰壶而临玉鑑殊不知为炎荒瘴澥也日莫返䇿因循水道望之则自源头出谷曲折由西掠南直东入河似与郡城无系属焉穷日而归卧高阁而恍梦游觉而纪之因论之曰琼自中原来脉从南岳转西粤抽枝下桂林左右两江夹送而南至苍梧贵水过崃蜿蜒出灵钦入澥为蓬壶转珠崖突然涌出五指参天北向中原为南甸锁钥环三千里真天壤一大奇观也圣祖有言南溟浩瀚中有奇甸数千里岂非天眼哉尝历覧方舆南衡而下嵴分五岭山水背中国而南犇入澥故按环澥大形左朝鲜而右安南若两翼然日本吕宋暹罗诸岛列于外琼甸适当百粤之捍屏实澥外一大都会也五指回拱特起中天为琼之祖龙山北向而水北流腰结定安水左旋右折循龙而趋横跨郡东而直入澥山则右犇遵西澥而北结石山举首开口中吐真脉盘而东倒回顾若游龙颔下之明珠结为郡城石山为首左张唇入澥为后託小水随之右拖长岭方数十里中为石湖委蛇而南横岭为郡案岭后为白水紧缠干龙由石塔绕城西南隅过门而左低滀为南湖而石湖水外流包内案度响水桥古从马坡迤东北回绕春牛馆聚东湖之回西北转自新桥会白水抱城东而旋今则返跳直入河如弓以背向郡城而不顾X如形家所谓气散矣许公建明昌塔于艮方以塞水口议将引石湖之水绕城南抱东郭会白龙金粟过明昌而始入河以完生气居然一天造也竟不遂岂搤于人哉余坐阁上每夜登塔望山川之气索然指谓从游诸子曰琼必有灾以山川寂寥而城若空无人者是无气也时以为妄余孟夏既望乃渡澥北归未几月而地大震东门地拆城陷屋宇尽塌官民露处而塔亦侧其半余居之阁亦倾摇飏不安者半年至今记余言者以为征因併记之琼州金粟泉记琼郡距澥可十里城东北隅冈足水趺有泉涌粟粒粒灿然如珠汎澥眼人取而试之去殻出精宛如北方之布谷至冬日气歛泉温其粟出芽如秧鍼剌水是则实非幻出也时人怪而异之不知所从来概唿为粟泉万历乙巳春三月予自雷阳渡澥访大宗伯王公给谏许公且探琼澥之奇陈生于宸博雅士也谒余于明昌塔院邀宗伯公同过天宁方丈茶话及此因杖䇿而观之令仆探取沙泥中果得粟数粒捻皮出米如新获者余甚奇之因命名金粟泉意取维摩金粟如来李白自称为后身今于宗伯学士若有当也汲水烹茶味甚冽啜之毛骨清凉如在毗耶方丈吃香积饭也陈生畜疑避席而问曰粟产于北土泉涌于南天相悬万里且隔澥津胡为乎来哉此智者所必疑常情所未测也敢问其故余曰噫嘻此盖X难与俗言也请试论之大地浮水上如一叶耳水之潜流四天下地如人血脉之注周身由生于心而养五脏外达四肢彻于皮肤下至涌泉上极泥洹发毛爪齿靡不充足不充则不仁矣由是观之天地一指也万物一体也水火相射山泽通气风云唿吸潮汐吞吐干坤辟阖昼夜往来无一息之停机如人日用食息起居耳复何怪哉昔有神僧从西域来饮曹溪水香美而甘惊曰此吾西天宝林水也中山大悲阁阁高百尺像高八丈有唐异僧徧化金钱铜木在在纳于井中及归而取之尽从井出以足其用至今尚有一木存焉由此观之大地之水未尝不通物未尝不达斯实事也昔苏长公居儋耳尝品三山泉谓与惠山相通因名惠通泉是则太虗寥廓万象融通人特有心限碍耳窃观琼海地发于西北气结于东南如人一指之甲耳甲乃筋之余也血以养筋筋固则甲厚凡人甲厚者必多寿故地土厚者必多材说者咸谓中原土厚故将相多出于其闲余则谓不然琼居南离离干体也以吸一阴外刚而内柔虗而丽照文明之象也地浮澥中火金生水故昼炎而夜寒以干坤之真气极于斯而钟于斯故山川之金银明珠文禽名香珍奇异兽宝藏兴焉百物备焉人则仙灵文名忠臣义士往往出焉此天地之一隅如太虗之一尘造化密移昧者不觉聊通一粟以示之如从一叶以辨春秋耳复何怪哉宗伯闻说跃然欢喜再叹X曰奇哉时在座有沈生成德等相率再拜稽首请铭之以晓未闻乃为之铭曰大地一尘沧海一粟充徧十方何所不足似毛在体如血周身触处即见于何不真坎离水火干坤在我交姤发生有何不可地气自北而钟于南物亦随之涌现其闲人疑此粟不知所从来处不知何以明宗造化密移不属闻见聊借一粒以观其变苟知一粒芥子含空水火週徧何不相容血脉周身自顶至趾上下周流终而复始大道循环无往不复道脉潜通若此一粟渊泉混混而时出之道脉南来可卜于斯游景泰寺记粤之山川发于衡岳折庾岭而下腰结曹溪逶迤而南直抵五羊五羊之主山曰粤秀粤秀之祖龙曰白云白云固多奇胜而景泰为最以踞白云之腹而抚仙龙之城两翼合抱如老蚌含珠孤峰绝磵深林蓊郁奇葩异草烟云出没菖蒲生于石隙椶发披于林表大海如镜壁立于眉闲明月如珠光流于唇吻信天壤之奇观南海之鉅丽也初寺以山名我明景泰闲奏请赐额如故制府马公昂率诸属以新之余居五羊三年戊戌𢹂禅侣游观极为佳胜丁未春仲奉诏还山寺僧正裔持此图以请聊为记之端州宝月台记按志郡北百五十步为宝月台平地突起高二丈周一里许望之如台是则天成非人为也不知命名之X始高岸深谷迁变不常今为平湖陂也殆为有力者负之而趋山川故吾无复真宰矣万历甲辰岭西宪副陈公治郡政暇历覧形胜登高望远慨然而叹曰吾今乃知宝月之台当平湖之心也本之形家居必凴倚星巖固为郡之屏障以前逼而后脱天造斯土为岭表喉舌百粤要冲揆之风气岂若是之疎且漏耶故知斯台之于郡城为形家之鬼託无疑矣是可以终亡乎遂建议于湖心培隄筑台以实之鸠工集事不日而成华亭冯公元成以浙宪长量移兹土登台周覧曰美则美矣犹未尽也且以隄为台名实未副月圆矩方形似失真是则人未合天也且山有仙则名水有龙则灵言得其主也故凡建久远不拔之功者必人为而神守恃有常主不失其祀故能与天地相为悠久也公乃捐俸就台殿之中楹造白衣大士像披珠缨而临空水坐火宅而洒清凉端然如净琉璃含宝月也予辱公见招因与公议将补前之缺略后建阁五楹前列钟鼓二楼葢取形圆象月势高若台借大士之灵以主之始谓天人合德以还造化之全功也公慨然捐俸庀工首事始于万历丁未冬十月落成于戊申秋七月规模壮丽宏敞高出中天画栋连云丹楹映日余时登覧抚景四顾超然遐想曰美哉山河之固异哉天造之奇也因思台始命名必形家之具法眼者闲尝阅览东粤来龙远宗衡岳抽干而下越怀四注鼎湖为端郡之祖龙挺挺云霄X蜿蜒西走列障横开明堂广衍垣应紫微融结七星奇峰洞宇千态万状文巖锦石云蒸霞灿拳砆片石足为世珍此造化之精英山川之蕴奥也星巖罗列蛛丝游蚁点缀平川东折羚羊崃为端捍门左逆水上游由黄冈而西结为郡城按形察理则回龙顾祖转望七星志称斯台平阳突起非若骊龙颔下之珠乎意取明月之珠为世至宝故名宝月有旨哉且夫天然之巧能取而象之固巳奇矣神珠既失罔象索之得于重渊以还化工又一奇也缺而补之引而伸之神以明之以为常守惟斯举也诸子大夫萃美一时顾盼之闲美流万世所谓待人而兴仁智之实也岂偶然哉水有龙以灵龙有珠以神若骑龙犄角搤颔批鳞而夺之者则其人也故兹土之为灵也久矣台翼二剎左慧日而右静明若日夜相代照迷方以破重昏钟鼓交参潮音迭奏上祝圣寿下福斯民忠孝节义乘时而兴起者实冯大士之灵也若夫奠斯士以镇华夷布慈风以翊皇度诚万世无穷之利奚值游观之美而巳哉是为记梦游端溪记万历巳酉仲夏五月十有二日余以重修宝林搆材于端州往来期年事竣还山时当溽暑霖雨大作江水泛涨两涘渚涯不辨牛马于是乘流放舟下羚羊之崃过端溪之口倏忽四山云合风雨飒来波涛汹涌舟不能进乃维以避之神摇目眩隐几假寐而梦X游焉于是乎仰望峰峦奇秀上干重霄怪石嵖岈下临无地远听溪流泙湃激隙冲巖如考洪钟而击鼍鼓其声自天隐隐窿窿不知所从将谓蛟龙之堀宅神人之洞府空谷之足音也余跫然而喜乃唿渔父剌船入溪以游目焉少焉风雨蹔止雾歛山霁余乃抠衣跣足拽杖穿云缘溪小转百余步历山之麓有神坛焉谒荒榛中少憩石上数十步近闻异响若空中发延伫良久四顾茫然窥悬巖瞰幽壑始究声之所从出渔父曰此端溪小巖也即名砚之所产者巖穴水盈一窍如口乍闻其声若狮子吼众音杂沓若号羣走巨者细者如雷如霆如崩如犇如篁如笙金石铿铿若和銮之夜鸣者洞中流泉淙淙之声也余踵足而立倾耳而听掀髯而喜曰噫斯庄生所谓地籁者乎何其殊音妙响若是之奇也徘徊久之左陟层巅望山腰如雉堞者採石之署基也东过小岭数百武一涧相缠双岭若翼磵之两垂碎石礨礨如羣星错落裂锦纷披者凿石之场也其有小者大者如掌如指如耳如齿如蜂如蜨如翅如尾而不知其几千万落谛视其状若切乌玉以截琼枝剪云霞而散绮縠者丈石之弃涕成才之土苴也可翫而不可把可爱而不可拾目击心怡足蹑神旷攀援而东披荆棘履巑岏下岭入溪清流如镜毛发可数一碧𣹢虗羣峰倒影扪萝俯视峭壁临流渊深瀞默若神龙蟠屈于其下者渔父指顾谓余曰此端溪大巖也但见X苍藤翠篠荫蔽其上幽潜杳渺莫辨其户渔父曰门居水底乱石封固即官家採取亦待三冬水涸而启之其中深不可测凿空虗实积水成潭濶数十丈杳不可渡上通众窍下接尾闾潮汐盈虗与时消息虽万夫之力不易竭也即有事于此以车出水子夜施工以及亭午略见崖际石工编篾而取之不易得也由是而知端砚注水而不饮者生于水也巖面而上两山合抱中若掌心望之若古墓焉高不能上乃命童子往视有碣苔封不辨岁月但识陈孟辅之墓传说先朝採使卒于役遂赐葬于此若使其神守焉者余慨然曰山川如故人寿几何此其验也唿渔舟渡清溪探巖下乱石垒叠于水底者洞门也波光荡漾若流霞散綵于水面可观而不可挹者石之余烈遗辉也余解衣磐礴披襟散发濯足清流剌船少进则颓波激湍触石喷珠溅面溼发毛悚肌粟水浅舟大胶不可上遂舍舟入溪援揭潺湲数羣石而嬉游焉乱石如蚁嶙嶙齿齿巨者细者如羊如牛如豚如狗如箕如斗如拳如手然其大者肉销骨露天然浑圆小者鎚凿之余盪磨光莹而与顽石同波者难以名言咸抚摩玩弄而洗濯之拔发刮垢凝脂膴媚灿然可观余怃然叹曰信乎美器造物惜之是知山川之精文物之英上天所禁恒民不可得而袭取也渔者网罟樵者斧斤时过懵然而不顾者以其无所可用也其有墨卿翰史求之而不得慕之而难见者以託X身邈远不易见知于世也亦有得其形似用不称职名不及实而遂诋之者紫夺朱也余于是乎力命童子批沙掘泥择而简之大者坚不能举小者盈把可十数片怀而归之若採紫芝而拾云英信可乐也然皆剥啄猗斜之余不堪雕琢知其无用而宝之者以其德合君子具体而微聊足以寄心且闚化工之一班也顷忽风雨飈至雷驱电卷余知山灵之不我与也遂沿流出溪而归舟焉忽疾雷破山蘧然惊觉顿失向来之所有推篷太息四顾万山烟笼云幕羣峰插天森然若戟徬徨踌蹰鱼踪鸟迹恐尚奇者欲谭辞丧不可得而忆焉遂託之于笔广州光孝寺重修六祖殿记昔佛未出世时舍卫国王祗陀太子有园林丰美足备游观及佛出世卜坠开讲堂遂选为精舍至今称为祇树园葢人以胜地名也赵佗为南海尉选诃林以为园及东晋隆安中罽宾国沙门昙摩耶舍尊者从西域来爱其地胜遂乞以建梵剎名王园寺至晋永和初求那䟦陀三藏持楞伽经自西国来就其寺建戒坛以待圣人梁天监初西天智药三藏持菩提树一枝植于坛侧且志之曰百六十年后有肉身菩萨于此开法度人无量有唐贞观中改王园为法性寺高宗龙朔初我六祖大师得黄梅衣钵隐约十有五年至仪凤初因风旛之辩脱㯋而出果披剃于树下登坛受戒推为人天师以符玄谶自尔法幢竖于X曹溪道化被于寰宇至今称此为根本地然佛祖之道原不二则祇树王园亦一也岂非人以道胜地以人胜耶尝阅玄奘西域记云祇园精舍今为荆棘之场今见诃林觉树犹闻钟梵之响岂南粤灵异于西天祖道有逾于佛法耶圣人相传应运出世授受之际闲不容发第愿力有浅深故化缘有延促譬若四时成功者退是则化声相待待而有待有待而又有待也无待则应缘之迹斯亦几乎息矣惟今去我六祖大师千年传灯所载千七百人其化法之场随时隆替在在沦没者多粤之梵宇百不存一犹曹溪流而不涸觉树荣而不凋讵非斯道有所託而然耶此又地以道存人依法住也余少事枯禅因法获谴丙申春初谒六祖大师于曹溪瞻觉树于光孝访其遗事其迹邈然而人不知僧期年而乞食行三年而斋戒修放生举五年而曹溪新戒坛复十年而教法广信道众葢大运然也昔人以菩提树下为大师薙发之所因建殿以奉法事其来远矣风雨薄蚀亦因时兴废今僧通维率弟子行佩辈募众而重新之余为清其眉宇扩其门庑使道容闇然而复章慧灯朗然而不昧此又事赖人为人因事重也然佛以六度摄有情而檀波罗蜜为第一且即非庄严是名庄严苟事相与法性融通则世谛与真如交彻斯则烧香散花皆为妙行矣若通维者刻桷雕榱岂非净土之资乎昔立坛植树既有待于六祖今迹存而事修人亡X而道在岂无待于后人耶且王园之胜较之祇园彼往而此来又有闲矣是为记衡州府开福寺因缘记开福寺居府城湘江之南岸里许唐大历闲无着禅师开山于此禅师法系载传灯录初与法照禅师结念佛社于湖东后皆游五台亲见文殊事具清凉传师与其弟无绝同建道场师剏开福绝于西乡金兰里兴大悲寺实一时也开福始制规模弘敞宋湻熈闲丞相赵忠定公汝愚谪永州道经衡病作为守臣钱鍪所窘暴卒殡于此因立祠岁时祀之后郡守向子悯公有惠政岁荒全活数万人百姓感之亦立祠于此历久寺废胡元元年有福海禅师重兴并新大悲寺我明宣德闲寺又废士民建小菴于荒址地仅一区残僧数辈守至今幸不没于民闲也隆庆壬申郡善士綦遐等重缉其菴以僧如禄守之万历庚戌孝廉杜君友桂居与寺比隣一夕梦老人拥上马曰予开福土地神也是年杜君举乡进士乃以梦语其亲曾仪部金简公公曰考郡乘开福乃福海禅师重建君今号馥海岂前后身耶君宜新此以志不昧本因也杜君欣然约乡善士刘子濂綦遐文学刘鸣鸾等併力鼎新郡司马尹公雅重三宝力为之主以其地久废多没于民闲基址迫狭二祠亦湮没无能恢复其旧经营五六年闲始建佛殿三楹湖东开福相望咫尺曾公重建湖东迎予主之癸丑冬予自粤中X至其营开福诸善士来请予往视之愍其心而嘉其志乃为之记曰自古佛祖说法地所建道场为结金刚界皆有龙神护法以守之虽穷劫不泯也昔世尊与帝释行次指其地曰此过去七佛说法处宜建梵剎时贤于长者即插一茎于地曰建梵剎竟此其证也震旦自有佛法以来天下丛林在在琳宫如星罗棋布虽堕荒榛其名不朽即有兴之者发其幽隐如覩故物葢在因果不可泯如许询建浮屠未终而逝后裴度为相谒其寺主者一见而言曰许玄度来何莫昔日浮屠今如故度闻语遂修之塔内石刻果有绯衣宰相之谶由是观之开福芜废千有余年而尹公与曾杜二公唱导兴复皆于佛地有大因缘非偶然者昔者无着法照发迹湖东皆游五台并得亲见文殊予今发迹五台投老湖东适遇开福重兴之日是诸人者往往来来弹指出没曾不离文殊尸利竹林寺金刚堀中前三三后三三因缘会合岂可思议哉诸善男子其尸祝尹公于其寺又将为后之玄度征杜君馥海之兆桑中之环益较然不爽矣予故概记其始末以告来者谚云千年田地八百主人今之赞叹随喜者岂非后之护法福田功德固有不亡者存可不信哉游芝山记余隐衡之灵湖有谈永州芝山之奇胜予心慕焉乙卯秋九月参知冯公从武陵移镇湖南驻节永州招X予为九疑之游以是月晦至则见永郡山水清胜若仙都洞府未可以尘寰概视也寓潇江之西浒石上小楼坐览江山之胜如在几席冬十月九日孝廉唐还和文学吕旭谷邀潭州周伯孔四明张汉槎岭南弟子释超逸同游芝山寒雨连朝时则小霁乃拽杖从西江之岸沿缘里许就山麓逶迤而上又里许登小岭望羣峰崒嵂不可攀援乃下岭入谷二百武小转而西则奇峰独耸县巖秀削梵宇飞甍依巖篏石曰芝山寺乃万历乙巳比丘明爵开山剏建寺前无余地为龙首遮障不可纵观又转而西为观音阁倚高巖之下则开敞昭旷众山罗列如在眉睫下则平畴沃壤溪流曲屈羊肠九折如天衣飞带飘飏到怀由山足入江又西转数武为殿一楹旧县塑三大士为阐提所毁其地最为幽胜后有洞宇可坐数人又西转穿石碴砑从隙中登陟而上纡盘数十级为山腰平地数丈前太守王公建一虗亭游者至此可坐而乐焉奇峰怪石森列左右千态万状不可名目如累累太湖堆积叠甃琼花玉惢密叶敷荣亭左缘巖而上洞心骇目若披青莲而挹惢珠不能细数又上有两石如手名合掌巖下有洞门天然透漏度门而上则为玉皇殿至此一览则四面山川尽在眼底城郭铺舒宛若图画永之全胜毕见无遗矣窃谓柳司马居永十余年无幽不讨而足不及此何蔑如也或指此为西山柳文有记从染溪而西又曰特出似今X目为真珠岭也又或指为羣玉山志云宅仙洞下此山无仙洞是二皆非予谓兹山不遇柳不幸也柳不至兹山未尽穷也或造物祕护而有待于今日乎予与诸子相和而叹曰山川留胜蹟我辈复登临徜徉徐行寻柳巖而归宜章高云山藏经阁记域内名山英灵奇秀钟天地之精者五岳居尊支分四出而曹溪源根于南岳南岳曹溪相望千余里诸峰绵亘罗列星斗自六祖开化让师分流道脉寰中而韶阳上下肉身大士以十数迨今如生者讵非山川之蕴奥故道脉特有託焉宜章介曹衡之中治西三十里有山名高云祝融之孙也为灵久矣嘉靖甲戌居人欧阳氏剏兰若迎沙金海公居之扩建梵宇以安广众通邑归依为福田资置香灯粮八斗未几戹于回禄海公去隐于闽之支提山弟子悟丹辈一力重修壬午岁工落成建塔于龙首迎海公灵骨归藏是为开山祖弟子日益进十方往来于曹衡者莫不过而止焉邑人袁氏文宪施田三十亩供云水斋粥需由是诸方咸称之僧既集深山穷谷之氓皆知有佛若僧矣第僧尚未闻有法也有法孙性成者志求大藏经于金陵苦心一十二年愿始就万历已酉夏六月迺迎大藏归四众欢睹若白马自西来也葊居山顶林木蓊郁云雾蒸溼虑经藏之难久法孙真桂等议拟建阁于山之麓曰南庄时大尹郑公守戎X童公为檀越倡导之出信疏以告四方闻者欢悦来归者如市工始于某年月落成于某年月将启法会供水陆仪以宣利济居然一大道场也事克成公弟子悟绍从余曹溪乃乞余言以记之曰古德云尽十方是常寂光土彻大地是普眼真经斯则佛土不修而自净经卷不展而自明虽然良由心净而土现眼明而法彰此所谓人能弘道非道弘人也高云之道场东来之大藏非海公之成始诸孙之继业檀越之成终又何能使披荆棘而为宝树变沙砾而成梵宫哉法幢既竖道运弘开则青山白云法身常住猿吟鸟噪妙偈恒宣而水流风动居然出广长舌与此境中人畴唱无尽凡在见闻随喜者如善财之入弥勒庄严楼阁也惟此功德又奚可以一毫端头而能具其涯量耶是为记丽江木六公奉佛记予将逸老南岳适隐衡之灵湖冯元成先生量移守湖南过访永州谈及往游滇南诸胜事出武陵稿予读六公传乃知金马碧鸡之西有异人木六公焉公守丽江奄有疆土六传而至公称六公云其先在国初以忠顺发家武功最着至雪山公遂以文名雅歌声诗翩翩有凌云气杨用修太史大为称赏相传至玉龙松鹤辞翰逸格而莲社清修发轫觉路至六公则迥超前哲特出风尘之表矣公天性澹薄于世味一无所嗜好忠孝慈爱唯以济人利物为怀归心三X宝刻意禅那爱接方外法侣相与礼通精修颓然如粪埽头陀尤广檀度是皆富贵之所难能而公特为家常行履岂非多生久植善根乘悲愿力而影响摄化应现者乎予初入空门不知佛法之广大将谓单栖弔影于穷山绝壑草衣木食守枯禅而为上乘及亲大教日深读杂华观普贤妙行无一类而不现身无一事而非佛事以不舍一众生乃见佛慈之广大不弃一尘一毛方识法界之甚深由是凡对宰官相与语者不更穷玄体妙唯以了悟自心广行万行即世谛语言资生业等皆顺正法所谓实际理地不受一尘今事门头不舍一法若夫浮慕虗尚高谈脱屣而胶固贪痴绸缪世态者与夫身居世网志出尘埃冥心绝域若莲出淤泥皭然而不滓者安可同条而共蔕耶是知佛性虽一而习染厚薄有迷悟之不同故论种子从贪瞋而发者资贪瞋从般若而发者资般若般若深则贪瞋薄般若现则贪瞋消如神奇化臭腐臭腐化神奇体一而用异圣凡由是而分焉了心广大则形骸不能拘观法界空则万有不能碍所以达人无累于情者以其智胜而习薄也故古之悟心之士揽长河为酥酪变大地作黄金岂有他术哉唯得自心之妙满法界之量心外无法故也公刻华严大疏于鸡足其有得于此惟是道路闲关无大手宗匠开公顶门眼故公志慕方外欲事远游参访知识以世法缠牵而不可得愚意则不然即公能静坐X观心六根消复则虗空殒亡洞观法界则山河不隔将视华藏于毫端摄净土于尘芥不动步而游履十方不起坐而承事诸佛此自性天然本元具足曾不假于外也且公有土者也以山川之广人民之众即推其佛心而教化之语曰一家仁一国兴仁公以精诚格物以佛事化民使家喻而户晓人各知有佛心各知有慈不令而民从不威而民服熙熙皐皐含哺鼓腹穷荒边徼洋洋佛国之风公如坐莲花而端居极乐即太古之治在掌股闲又何劳䟦涉山川视浮光泡影而为究竟佛事者乎予因先生而知公居遐陬八难之地定为悲愿之应身第恨老矣不能持一钵以南询望毗耶之室如眉睫闲愿与公结异世缘当龙华三会中予定知公为释迦末法中之宰官佛子也公其无意乎法相寺长耳定光佛缘起记杭之山水甲天下古圣示迹剎竿相望者如林亦域内无两法相寺居南高峰下幽深杳眇林木蓊郁泉石清奇葢昔人迹罕至五代有异僧栖遁于此后遂为道场师名性真闽泉州陈氏子母梦吞日而孕师生异状两耳垂肩下可结颐人皆怪之七岁不语或指曰此儿哑耶师即开口曰不遇作家徒撞破额颅耳长出家参雪峰存禅师发悟遂行脚至四明隐于山中为鬼神说法诸天散花猿鸟献果既而出山至钱塘隐于南高峰颕秀坞初无水师至卓钖有泉迸X流时乞食于市人皆异之小儿丛逐见师耳长左右扯之师随转但颓然嘻笑而巳人问作何事为好师曰作福可遮百丑干祐三年吴越忠懿王诞日饭僧永明寺时智觉寿禅师正开大法师赴会徧身疥癞径坐上座众皆恶之王见之大不敬遣之即归山中晏坐一室斋罢王问寿曰今日斋僧有圣僧降否寿曰长耳和尚乃定光古佛应身也王悔趋驾往礼曰弟子肉眼凡夫不识古佛愿求忏悔师曰弥陀饶舌言讫坐逝王回礼寿寿遂化王因是建寺留师肉身至今存焉王有感以二师事併奏闻请谥赐永明宗照大师师曰宗慧大师呜唿佛说法时往往以后五百年像法巳坏众生浊恶最难教化且曰我遣变化人处处为诸众生开示演说此法而度脱之是知逆行顺行皆大权示现方便利物或语或默无非演说最上之法观二师同时出现葢可知矣永明悲末法性相难明故设宗镜揭一心之旨使见闻者靡不跃然而入其长耳者以异状利生始终无法可说惟以慈心三昧摄化众生以众生生死爱为根本而以男女为爱根欲以爱治爱故令无子众生求者必应至今世之乏嗣者无不求之求而必应捷如影响此不说之说其说炽然而道场晏然香火緜远则穷众生界爱根未尽而法音常然岂不信哉是为记嘉禾金明寺大定堂记金明为嘉禾名剎其后为范蠡湖今为郡城沧海桑X田也寺始于宋干道间静慧禅师开山兴废不一而伽蓝之地鬼神护之然竟未为草莾也向殿宇虽倾而僧不乏祀顷于庚子岁秋潭舷公始重新佛阁未就而化禅人道显以受业愿继其功阁竟成而佛殿观音大士阁及天王殿併一新请耶溪法师讲楞严经遂成丛林其寺右有地十亩许旧为禅堂址向为有力者所据居士包心弦沈汝纳王季常沈尔侯仲贞诸君捐资赎之嗣请玄津法师讲法华圆觉金刚诸经归信者益众复搆禅堂斋寮厨库先所阙略者一时完足为道场之伟观予来双径云栖弔二大老先过吴门会耶溪法师见其道貌苍然喜法门东南有师表焉予往居南岳着楞严通议成刻之姑苏法师适应讲期见而叹曰此揭义学之重云也愿请卒业以广法施罢讲归过金明显公向依法席执弟子役法师遂愿于此弘演之及还山旬日遂物化呜唿死生梦幻岂必于人乎观赍志而往则有不往者存焉玄津法师耶公之适嗣实继志而述事者予寓净慈玄为旦过主及予还匡山玄送至金明予见其寺感其事遂命显请玄以满前志予因题其堂曰大定葢首楞严大定之名也此云坚固不坏然佛始坐菩提场其地坚固金刚所成故名阿练若正修行处以此地经五百年成住坏空巳经劫矣而毕竟为道场至其兴也以楞严为始今巳成以楞严为终然楞严修证以金刚心地为本始至其所证者证此而巳以X此观之若心若境等为金刚常住不坏故予名其堂曰大定信矣其居是堂者以此心而住其说法者以此心而说其听法者以此心而听即钟鼓交参梵呗相和以及市井羣声男女戏笑皆入大定之门又岂有静乱之分山林城市之别乎诸子相送至麟溪赴沈尔侯居士斋葢亦成始成终之缘会也故为之记如此憨山老人梦游集卷第二十四憨山老人梦游集X卍XXX憨山老人梦游集卷第二十五侍者福善日录门人通炯编辑岭南弟子刘起相重较记庐山五乳峰法云寺记庐山自南岳发脉逆转湘山界西粤北转星子临武界东粤至桂阳界吴楚庾岭分派抽干东走经武功一带緜亘二千余里直抵浔阳前彭蠡而后九江盘踞二百余里如出水青莲高插云汉南临吴越北眺中原直与五岳争雄诚寰中一鉅丽也其来脉至圆通过崃突耸马耳诸峰蜿蜒东走二十余里特起一X峰曰桃花上倚重霄为兹山主中主由是中分两大干其一东行列九奇如障至含鄱口北转起干刚岭宾中主其势尽东北江湖合抱回旋盘纡其岭首抽东南一大干为五老峰回望彭湖为西江捍门尽三叠泉最奇绝处也峰下诸兰若中净妙前五里曰白鹿洞为晦菴书院传有李青莲书堂不可攷五老首拖冈岭随含鄱分水遶西而南下至星渚为南康郡城此五老之南面也其干岭北行至松光岭分二派东北一干为莲花峰下走为吴障山直抵湖口内有慧日诸兰若外衍平冈十余里为周濂溪墓南面莲花峰又二十余里为九江郡城其岭北干西折为乌龙潭下抽一枝十余里入平原为太平宫委蛇左转十余里为东林远公莲社处回望香炉峰白香山草堂在焉基尚存其乌龙西行经狮石大林水口御碑亭竹林佛手巖讲经台香炉诸胜结天池回顾桃花故为山之主剎巖下为石门即一山之水口其山之中曰黄龙潭如花心一蕊诸剎兰若列布如蕊香幢此尽东干之形势也其桃花南发大干逆背来龙西走中夹一谷最高者曰大汉阳峰为南面之主山雄峙中天面吞两湖远挹江南一带诸峰罗列天际如星拱北一目千里直抵湖口回抱五老此实东南一大观也汉阳之西尽处为谷帘泉前下平原为柴桑渊明故里从半中而下南抽一枝腰耸一峰孤立高数百尺如空中浮屠曰金轮晋梵师耶阇尊者负铁X建塔藏佛舍利于峰顶下二里许为董奉杏林至今称之峰下平原为归宗寺乃王右军守江州时建宅于此后遇梵师䟦陀多罗遂舍宅为寺今有墨池鹅池故寺与东林角胜自唐赤眼禅师说法于此相继三十余人在昔西江法道独盛故为兹山首剎此匡南之大势也其五乳则自大汉阳峰南面正中特抽一枝起伏数节即大开一障左背桃花曰石人诸峰东走而下外结为栖贤对五老由含鄱分水而下绕栖贤曰玉渊潭水滙为河入星渚左障内抱如倒卷莲花中有石佛击竹宝庆三兰若而宝庆为昔大慧杲英邵武月公晦宝峰悦元首座诸大老隐居处久废今重修又西为卧龙冈冈下一谷谷中有菴朱晦翁守南康时往来其中刻出师表于石菴废石刻尚存此汉阳前左障也其右障列果子寨诸峰至黄巖瀑布从空而下注为潭潭上大石多古名人刻前为开光寺乃李中主买建伽蓝为诸祖说法处山谷书七佛偈于崖石王阳明破宸濠有题寺左转过一冈为万杉寺此汉阳前之右障也其障正中独抽一枝如马鬣下垂峰腹特起一峰如麟角曰胡鼻左曳如屏七峰并峙上插重霄曰七贤昔唐高士刘轲读书于峰下后晦庵𢹂其子与门人陈正思陈彦忠俞季清甥魏愉时游其中故以为名土人俗唿七尖譌也七贤之下有五突如乳故名五乳上下相连东抵卧龙潭分水而下此五乳之左龙也由胡鼻拱揖一峰X连起曰石鼓冉冉而下蜿若云中游龙曲折线亘数里单提环抱中开一掌为古寺基倚七贤而面五老如戟枝莲其寺深藏如莲中之蔤为山南半腰最幽处也其中众水归壑绕寺而下出石罅中约五里至山足会玉渊河流内缠玉京山入湖山乃渊明旧居处诗云我昔家玉京是也五乳水口有石峰高数丈上有磐石方丈名刘轲读书台至今土人称之志载轲有书院后改为凌云菴在七尖下古寺兵燬事迹不可攷遗础存焉后见崖刻至正壬申四月重修工完其寺山场田地至嘉靖初始为民业万历丙辰岁予自南岳东游避暑于金竹探幽及此爱其一邱一壑意将息焉且卜居适黄梅孝廉邢懋学用值购之为予逸老地时黄梅大司马汪公可受愿为兴建檀越浮梁尚宝陈公大受约某某捐资鸠材寺遂成金沙于公玉立居士缪公希雍捐置香火田故得安居工肇于丁巳落成于己未郡守袁公懋贞为文以记之由是四方衲子日益至遂成丛林居然莲花一叶中也寺左岭旧有望湖亭乃晦菴建基尚存其谷有兰若一在石鼓峰下曰沖默斋予有铭最幽胜高敞望湖外诸山一目千里罗列于前如坐华台出广长舌十方云来听法众也一在七贤峰下曰芙蓉菴面五老而蹋卧龙羣峰罗列如在几席由菴入数里大谷中名香谷有石屏前一大石面如几石下一洞异香从洞中出冉冉袭人不绝一在近寺龙水崖曰木X石菴葢见志也予亦有铭是皆区内若花心蕊也其寺左谷中有观音葊遗址志云有古井二口不知所在今得之荒榛中又左臂为归一菴即接卧龙分水会归大河又一区也东坡云不见庐山真面目只缘身在此山中以山似莲花居者如坐花中故面目惟在山南独五老七贤为最胜其寺居壑中倚汉阳诸峰为屏障回观七贤五老坐于云中彭湖绕其外湖外云山千里内拱暗列于前俨一华藏玄都也梵侣日诵华严经声琅琅钟鼓交参与松涛泉响共演潮音又与兹山启生色第未能効远公刻莲漏礼六时耳西湖净慈寺宗镜堂记武林西湖有山曰南屏有寺居其上曰净慈宋高宗南渡崇五山十剎而首兹焉寺始于周显德吴越钱忠懿王建初为永明院迎智觉寿禅师为开山第一代住持改今额大师得法于天台韶国师为法眼的骨孙妙契单传心印博通三藏达佛一大藏教特显三界唯心万法唯识之旨以佛灭后西域唱导诸师以唯心唯识立性相二宗冰炭相攻以至分河饮水破坏正法及大教东来不三百年而达摩西来不立文字直指人心见性成佛是为禅宗于是遂有教外别传之道六传至曹溪而下南岳青原次为五宗由唐至宋其道大盛于是禅教相非如性相相抵是皆不达唯心唯识之旨而各立门户自梁唐而宋四百X年来海内学者晓晓兢辩卒不能起大觉以折中之于是大师愍佛日之昏也乃集贤首慈恩天台三宗义学精于法义者百余人馆于两阁博阅义海更相质难师则以心宗之衡准平之又集大乘经论六十部西天此土贤圣之言三百家证成唯心为书百卷名曰宗镜录因以颜堂意以一心为宗照万法为镜撒三宗之藩篱显一心之奥义其犹县义象于性天摄殊流而归法海不唯性相双融即九流百氏技艺资生无不引归实际又何教禅之不一知见之不泯哉良以众生之执迷久矣虽性相教禅皆显一心之妙但佛开遮心病末后拈花自语而自异卒无以一之由是执筌之徒认指失月孰能正之世尊入灭二千年矣自非大师蹶起而大通之窃恐终古晓晓究竟了无归宁之日也是知大师厥功大矣集吾法之大成使释迦复起功亦无越于此者岂非夫子贤于尧舜远耶或曰从前诸祖皆了悟自心者乃云向上一着三世诸佛不许覰着又曰一大藏经是揩疮脓故纸又见世尊初生指天指地即要一棒打杀乃至上堂示众未尝不痛斥文字不许亲近教义大师今以和会性相强合一心岂非有违达摩西来之指耶抑诸古德有违一心之义耶曰此正以西来大意不明互起偏见故作今生之事耳即古德机缘皆显如来之大机大用未尝非佛之作略即如文殊起佛见法见贬向铁围山中又文殊亦曾持刀杀佛其诸弟X子入维摩丈室种种受呵是皆诸祖之机用但为遮遣调伏众生之法药耳非实法也但今初心浅智不悟如来平等法界故不能达离相之旨惟如来说法以海印三昧印定诸法谓虗空为帝青宝虗明如镜大地山林草芥人畜森罗万象靡不现景于空镜之中而大海波澄虗明洞彻则空镜之景现于海中犹如印文如来说法以平等大慧圆照法界众生心念皆知头数阎浮提雨皆知其滴如此是名海印三昧由是观之则无一物不是佛心无一法而非佛事无一行而非佛行一切诸法安有纤毫出于唯心之外者乎是知宗镜之称以以一心照法泯万法归一心则何法而非祖师心印又何性相教禅之别乎是则毁相者不达法性斥教者不达佛心不约佛祖之妙用而执为实法所以正法眼藏难明也可不痛哉今也寺面西湖湖水如镜四山罗列六桥花柳楼船往来人物妍𡟎歌管远近钟鼓相参昼夜六时古今不断于湖上而殿中如来安然寂默如入海印三昧时未尝纤毫出于宗镜即今松风泉响蚓吹蛙声犹是大师坐宗镜堂挥麈会义说法时也又何庸夫笔舌哉是知兹山之地甲于中州寺首于诸剎法超于教禅心境最胜到宗镜之堂当与湖山相为终始矣大师入灭四百余年骨塔没于荒榛万历某年寺僧大壑求而得之移置于堂后斯实大师法身隐而复现当与兹堂常住不朽矣堂无记壑乞予以志之X径山凌霄峰记按志龙游阁居翠峰之顶画拱璇题承云纳日而虗檐外曰凌霄之阁是峰顶有阁又记峰顶时见五色毫光因有宝光殿似阁前有殿今皆废矣昔圆照禅师居峰顶十年有坐断凌霄巳十年匡宗扶教且随缘之句既而古鼎禅师亦居十年由是观之则先代住山靡不爱其孤绝但峰顶无水风高迥绝非藏修地也月庭法师亦曾于此为众说华严经以此峰乃五峰之主双径之祖龙也顷梵怀慧公结菴于顶居十三年矣向苦于水公凿石得泉可供百人大旱不竭手植引路松冀化龙也予于丁巳新春登之四望寥廓一目千里予因题其菴曰空中居志超世也时有诗以记之泉味甘冽以从空中出如天甘露因以名泉海虞尊胜菴记海虞僻处东隅佛化固未易及也予顷过而观焉则彼从事三宝者独盛于他比闾相尚葢乡多荐绅先生素为护法有以观感而兴起者信乎佛性本有法化普周草芥微尘皆成佛种第在开导者何如耳今尊胜葊乃月辉法师明公所剏公为邑之陈氏子幼即喃喃唱佛名及教习诸业皆不谙独志出世年十七礼玉峰葊一源和尚为师礼云栖大师授具戒复诣南都亲雪浪法师讲肆习贤首教义苦志七年己亥秋归省母氏于虞山阳露台掩关三年参究西来X祖意壬寅复往诸方所至见老病者丛林多不纳无所依归因发愿傥有把茅当与十方老病共之惜未就因循十年壬子秋邑孝廉翁兆吉愿舍寺前空地约十亩建十方禅院及养老静室公喜以为得地可醻宿愿邑乘载有尊胜菴久废开基入地丈余得古井一口水甚甘冽疑即旧址也沧海桑田岂劫运哉启工于万历丁巳夏落成于戊午秋以公生平持尊胜呪遂以尊胜名走书乞予以记之曰大地众生无一人而无佛性十方世界无一尘而非道场第在机缘会合感应道交则弹指出现以翁君之舍地何必祇园以明公之建化何俟百丈即以禅侣安居六时礼诵经声佛号钟鼓交参使老者佚病者安愚者智惰者勤劳者息饥者食渴者饮何莫而非尊胜功德耶使云栖之清规不坠灵山之法道常存若天帝拈一茎草为梵剎殊未可以思议较计求之也且以上祝尧年下与斯民共跻仁寿又为大海潜流润泽无穷予也不敏何得而名焉钱吴越忠懿国王造铜阿育王舍利塔记昔世尊入灭茶毗得舍利八斛四斗分作三分天上人闲龙宫各建塔供养尔时阿育王亲受一分散阎浮提震旦国得一十九座而明州阿育王塔乃其一也其式亦出自西域而舍利灿烂光明变现随人各见不同亦有不见者葢因障有厚薄耳二千年后五代时钱吴越忠懿国王承先业敬事三宝如式造小X铜塔八万四千座埋藏国内名山世未有知者我明万历初常熟顾耿光造其父宪副茔地中掘出一小铜塔高五寸许如阿育王塔式内刻款云吴越国王钱弘俶敬造八万四千宝塔乙卯年记一十九字外四面镂释迦往因本行示相前则毗尸王割肉饲鹰救鸽后则慈力王割耳然灯左则萨埵太子投崖饲虎右则月光王捐舍宝首四事文理密致渗以金饬顾为钱太史之母舅因公为忠懿王后遂以塔付之公得此自号聚沙居士志因也乃送兴福兰若予东游访太史过洞闻上座覩其塔奇其事因记之曰佛以法界为身即草叶缕结皆成佛真体况託象者乎良以众生迷本法身变为三毒成八万四千烦恼佛以普光明智薰三毒为三德祕藏故变烦恼为八万四千功德育王所造葢表功德之数量也吴越王倣造铜塔如其数尽埋地中意表功德藏于众生心地冀启一塔则见一种功德即睹法界之全身如从一隙见无际空是可以色相视之哉法身坚固历劫不磨随缘应现太史此塔岂从因地示性空之一隙邪万历四十五年佛生日记读异梦记幻人东游吴越西还匡庐舟过芜关关尹玉受刘君邀留信宿适吴门管茂才席之从别道来诘朝席之先至舟讯幻人即谈玉受异梦事幻人惊异之及叩玉受出干城游草读记异梦甚悉初玉受奉黔中聘X道中病卧下隽驿亭夜梦一伟丈夫长喙突入似有所求而意气尚陵厉不平揖玉受与之坐问其族氏其人抗声应曰余宋将军曹翰也以江州之役多杀不辜自贻伊戚今复何言玉受梦中未悉江州本末但忆翰与曹彬同将乃曰公受曹枢密节制仁厚不杀安所贻戚其人曰余愤江州久抗王命先杀守将胡则寻屠其城取快一时何知死受冥谴一时同事诸人并落异道余独为猪葢余生时性多怒骂舌锋勐毒既得猪报声多嚄嚄或见擒捉唿号四彻冥中谴罚尺寸不爽乞公拯之玉受听之悚然因云余尚凡夫何以脱公其人云公性慈悲每见予辈雅相怜愍可忆往年有所见梦荷公再生者即予也葢玉受曾于戊申春家奴以其租负数有猪偿者夜梦一人乞命即命奴畜之踰年自毙梦中明忆往事即应曰实有之但不知是公耳今则余安所觅公其人云业报无定昨偿一近县人债不意有缘于此得复遇公今番又不知业运何所言下泣甚哀徐收泪云某幸在唐太宗朝为一小吏听一法师说四十二章经某为设供感世世为宰官及宋初而报尽遽作恶业转受此果然幸有夙种善因今得遇公自今乞公凡遇我辈或见执或闻声或见食余肉为持准提呪或称弥陀号余暂堪忍其苦定脱此报生人中誓不更造恶业负公也玉受曰此余夙心也矧奉教敢负约其人喜拜谢而去呜唿异哉业报昭昭不爽如此观曹X翰之始为小吏以闻佛法作一饭僧功德遂世世受福及至善报将尽且为大将而恣杀业岂恶习随福报而大耶良可畏也以杀业之惨历受刀碪之苦又六百余年仍以夙种善根两现梦于刘君竟乞脱其苦趣然而刘君岂翰初身说经之法师耶观曹翰之恶报不爽而刘君之善根亦有自来矣幻人初闻其说惊异之及观刘君干游草中异梦记故为之说普告人天以崇放生戒杀之德彰明较着者也且闻声见肉而持呪念佛尚冀堪忍脱其苦报况出真慈戒杀放生者乎予是于云栖之放生所深有感焉敬书此以告本寺知事当依规则凡在所放皆有缘者时看养殷勤说法开示念诵送死皆真实事幸勿疲厌若以佛性而观则资粮亦彼当有分者幸无匮乏令彼饥虗也太和县真如菴记太和之西北四十里早禾市有真如菴者乃云栖弟子广果所建也果吉安人早岁茹素敬事三宝中年挈妻子出家祝发于庐山净业堂受戒于云栖大师复从古心和尚调练具足归乡至太和孝廉罗绍奎舍地五亩建菴请居之以接纳往来八年于兹矣久之云集日益众建殿二座云堂斋厨诸所毕备俨然一道场也虑无以赡大众乃集信心作百子灯会储其资买田若干亩为常住将以永供大众四事无缺可以安居精修净业无外募也事既就绪果走匡庐X乞予为记予因谓之曰尝闻十方净土唯心所变心净则土净譬如梦事贵人梦苦事而呻吟贫人梦金宝而欣悦觉后虽空梦时未尝不有也所谓生死涅槃犹如昨梦况世谛有为庄严功德乎昔达摩对武帝云有为之行实无功德净智妙圆体自空寂虽然未悟空宗之体而弃有为之行讵非枵腹以待王膳望济其饥乎所谓有为虽伪弃之则功行不成无为虽真拟之则圣果难克苟能达性空而建万行可谓理事双修真妄一契者也又何以建立为事行哉若果禅人居然一俗士也中年挈妻子同出尘劳顿修净戒不十年而道场随建岂非净土唯心哉且此菴昔为荒卤今为道场实成于一念由是观之则西方净土不离于目前讵不信哉清畅齐记京口为山川都会而曲阿尤异奥区惠山负郭枕流林木蓊郁湖光漭漾一碧如镜冈岭逶迤万松丛翠天风时吹万籁齐发洞心彻耳此尘中最胜处也图南居士诛茅结庐宴坐其闲颜曰清畅意取晋徐邈节俭清修之意予丁巳初夏过惠山居士周旋问法及予归匡庐居士走书乞记予因谓之曰夫畅者郁之反也故天地郁而厉气发粪壤郁而毒菌生人情郁而百病作是知畅乃气之和而情之适也嗟彼沈湎富贵躭荒物欲取快一时而为畅是以郁为畅者也譬夫食毒爽口殊不知积久毒发而戕其生也昔X有宦于西粤者嗜鹧鸪味以地多产此足充其欲非此不下食既而宦归疾作举体肿溃良医束手有识者曰此半夏毒也谓鹧鸪以半夏为食嗜久而毒充五脏殆不可救世之嗜美疢而发毒者皆鹧鸪类也居士轩冕桎梏富贵浮云博学强记潜心佛理究性命之源达死生之故放情霄汉寄兴云林而与造物者游其所畅者六通四达将廓太虗以为舍潜极乐以为家又岂特节俭清修而髣髴其神理者哉居士课子读书于其闲将以此畅世其业也予特为之记放生功德记佛说法身非身以众生为身菩萨妙行以度生为行故总万行以六度而首之以檀然住相之施如来所呵以其物我未忘不能平等一视所作之功多成有漏如仰箭射空固其所矣惟其离相之行体合真空即种种庄严无踰放生功德为最何也以彼胎卵溼化蠢蝡蛸翘一以佛性视之愍其沈沦苦道而必拯之刀砧火镬捐靡焦腐之地一旦出其笼系置之飞空潜渊优游极乐之乡慈出无缘悲非爱见同体等观了无一念望报之心故其功德福量犹如虗空不可思议岂非最上殊胜妙行者乎然人与物鉅细虽殊佛性等也且夫人也一饭千金壶浆死报感恩怀德固所不忘况脱汤火于必死之地乎苟观佛性而施必称法性而报因果皎然若眡白黑固其理也况人有限物无穷今辍一飡之食而活亿万之命其所X施者又岂可得而较计耶故佛教弟子以护生为胜行此犹拘拘世外若夫涉世闲统贵贱定智愚无若放生为妙行也近世云栖特标此行戒杀放生功德感应着之篇章海内奉行甚广予往过皖城观其俗多奉佛葢由宰官吴公身以倡之家谕户晓洋洋佛国之风矣可镜湛公奉云栖法举放生社置恒产以长转无尽大悲法轮予闻而喜之曰昔智者大师以海为放生池既而天台一宗盛行海外诸国识者谓是所放之生感报地湛公引一时宰官居士之法流度无量众生同归性海果真常不昧则蒙恩者转蜕为人将见忠臣义士孝子慈孙萃集于一方同心护法城堑三宝建大法幢又不止诸蛮奉法而巳惟是可征于一纪二纪之闲收功不远必有目睹其验者功德又何爽焉归宗寺复生松记佛说山河大地草木丛林皆成佛真体共转法轮意显三界唯心之旨及于无情成佛世所难信是不达唯心之义耳庐山归宗寺乃赤眼禅师说法处相继者明眼知识三十六人其地踞匡山之胜为灵久矣既废之后琳宫梵宇委之草莽独寺前古松一株挺立撑汉其根下为樵人剥斲巳去其半枝柯枯悴势将摧折时达观禅师过而问之叹曰此归宗惟存此一剎竿耳奈何遭于斧斤无此则道场之迹泯矣乃率诸弟子运石甃围以土培之为之呪愿誓曰若寺X当重兴此松复生如故徘徊赋累丸翁而去不数年果重长皮肤完密枝叶荣茂未几岁大饥寺有残僧以松易米而食匠石睥睨顾将伐之适有丐者息荫其下愿乞米以赎匠氏感之乃巳不数年闲果清湛公重兴其寺竟感皇上颁赐大藏一时当道为建殿宇翻瓦砾为净土其转变之机岂不先见于一枯株耶若谓无情能若是乎虽然草木无知是在精诚感变而唯心之义彰明矣观孟宗哭竹而冬抽笋生公说法而石点头以法非心外感变由人即枯龟告人以吉凶七十二钻而无遗䇿唯在志诚其应如响所谓若能转物即同如来人物同体共转法轮于是乎征矣因记之以告来者知此松为法身常住也后世傥有损其一毛即为戕害法身断佛慧命可不念哉庐山金轮峰释迦文佛舍利塔记佛法自汉永平始入中国吴赤乌闲西域梵师康僧会至建康设像行道求舍利于长干里吴王建塔以藏之剏建初寺此江南塔寺之始也东晋成帝咸康中梵师达摩多罗持禅经至时王右军羲之守江州见而异之乃舍宅建归宗寺以居之义熙中远公至庐山开莲社于东林梵师耶舍尊者至远公邀入社乃以所𢹂释迦文佛舍利建塔于归宗金轮峰顶身负铁以为浮屠此西江塔寺之首焉至唐元和闲赤眼常禅师得马祖心印开法于归宗而匡南诸名剎X皆门下高弟一时之胜号称法堀西来单传之道大振于兹山自此相继说法者三十余人皆载传灯及五季而宋道渐衰寺渐颓宋景德皇祐闲再重修之元丰中僧文净复振及元末燬于兵自是塔寺废山场田地尽为民业矣万历癸丑达大师弟子果清湛公因礼塔过而叹焉遂启恢复之志徧谒诸荐绅檀越同时一力致感皇上敕颁大藏一部札其徒修慈为住持当道建殿宇黄梅孝廉邢懋学捐资尽赎其山场田地居然一大道场也癸丑湛公欲重修其塔购铁数万斤未果即迁化甲寅修慈于吴中造毗卢大像回时塔舍利放光者三度照耀山谷寺后松结子如塔状者五高八寸许各十三级远近咸异之乙卯春慈秉师遗命冶铁铸浮屠十三级重开塔藏见舍利数百粒五色宝光眩曜人目瞻见者敬礼无不感悦是年秋九月安藏之期山谷震吼如雷者七次闻者皆知其为舍利瑞也慈恐铁易薄蚀外以磁灰米汁擣而护之取坚密可垂久也予于丙辰夏自南岳来瞻礼见其奇峰峭拔独立撑空状若浮屠峰顶不二丈许石穴数尺仅容塔藏葢天造地设非偶然也予为记之曰昔释迦文佛入灭茶毗得舍利八斛四斗天上人闲龙宫各分建塔阿育王分布阎浮于我震旦者一十有九惟明州建康者名最着其他未显闲焉此岂其一耶舍利乃戒定之余薰凝四大所成者以其血肉毛发齿骨之不一故有五色之异X其体坚刚能贯金石光明夺目超越世宝有坚凝而不动者有流动上下其状变化不一者葢各随感而然也噫诸佛众生同秉此心众生以无明三毒妄想所熏故其体臭秽终成败坏诸佛以金刚心戒定所熏故其体坚固光明照耀常住不坏正报如此依报亦然众生依报感五浊恶世杂秽充满诸佛净土七宝庄严故杂花云其地坚固金刚所成是所谓唯心所变岂他力哉佛非净土不居故舍利非胜地不载维此金轮匡庐南面杰立霄汉势压羣峰即人世空居而佛法身舍利常住其中岂小缘哉虽真常不坏而世相变迁故其浮屠兴废不一欲垂永久原其建立者之心与恢复者之志必有愿力存焉是为记明州鄮山阿育王舍利塔记梵语舍利罗此云身骨惟我世尊于旷大劫以金刚心熏修金刚三昧直至成佛会无异念故变缘生五蕴幻身成金刚体即如来法身常住不坏永无生灭佛十身中有力持身此其一也如来应现娑婆示生迦维说法四十九年化缘巳毕于拘尸罗城娑罗林双树闲入大涅槃时彼国王如法茶毗得舍利八斛分为三分天上人闲龙宫各起塔供养而人闲八国分之摩伽陁国阿阇世王得其一分有八万四千颗至阿育王有大神力能役鬼神乃碎七宝末造八万四千塔徧散四洲而南阎浮提为身教地故塔居多其来震旦者一十有九惟金陵长干与明州鄮山显X赫最着予幼出家长干屡睹光瑞种种不可名言虽未至明州蚤闻感应之征今见理公所寄育王山志读之感而叹曰此我本师现在世闲说法处也夫舍利者何乃一真法界常住真心广大光明之体也诸佛证之为清净法身菩萨修之为金刚心地众生迷之为阿赖耶识其不坏者为佛性种子名佛知见以其众生本具故佛出世特为开示使其悟入祖师西来指之为心印是知众生与佛无二无别第染净熏变之不同耳以众生无明业力念念熏蒸故感四大五蕴腥臊木ㄤ臭秽不净无常败坏之身其不坏者为轮回业果历劫不忘菩萨以之为定慧熏习得意生身调伏众生净佛国土其不坏者微妙功德成就庄严惟佛证之为清净法身常住寂光身土不二其现大身则无量光明相好居华藏庄严名实报身其现小化则丈六金身示生人闲与民同患而众生见者但见缘生之佛不见法身真体将显法化无二无常即常故入般涅槃而留舍利摄受众生名力持身以示金刚不坏法身常住世闲本无生灭去来之相故所现光相种种瑞应不可思议随众生心感而应现者即法身应机说法以离言三昧直指众生本有佛性欲令见者当下了悟自心顿见法身不生灭性此与灵山踞座末后拈花有何异哉故佛出世说法无非指示此一大事而于法华一会开示众生佛之知见以此知见即法身慧命故云此经在处应以七宝起X塔况佛知见又为文字所障至若诸祖直捷示人而形于棒喝讥呵怒骂之闲而人又以机锋目之将谓别有玄妙故悟之者希今者亲见法身如来觌面为说不生灭法而人不悟诸己概以光明瑞相视之诚谓当面错过矣可不哀哉嗟夫吾人沈沦多劫流转生死今者何幸何缘一遇希有难遭之事犹自迷头认影岂不上负真慈自昧本有可不为之大哀欤昔佛于法华会上自说法身寿量常住不灭此但託之空言未有若此见诸行事之深切着明者惟普贤以十大愿显示法身乃曰请佛住世劝转法轮常随佛学之三者义昭于此初僧会至长干吴主孙权命求舍利期以七日不应展三七日中夜犹不应会稽首哀请曰佛以慈悲为心苟不应则使此方众生断灭佛种矣于是痛举佛号三称徧身毛孔血汗迸洒即听缾中铿然有声光爥天地启之则舍利宛在缾中矣刘萨诃身陷地狱将无出期乃听梵僧指求舍利为忏罪地故感宝塔从地涌出是知康为人刘为己均皆普贤劝请之意也若夫种种庄严供养守护赞叹者岂非常随佛学者欤且也佛性之在众生固其迷矣若夫般若光明常照而不昧者发于行事若世之忠臣孝子志士仁人凡所施作致君泽民而为不朽之事业者岂非法身所流衍乎其历代帝王崇奉兴隆者讵非法王之利见乎总之无一众生而不具有此性故见闻随喜礼拜供养者无异亲承接足即X布身命磬所有竭内外施而为庄严特为自性受用地耳若夫一睹舍利顿破无明了悟法身长揖生死永出迷途者是在上根利智夙具闻熏缘熟于当下者不无其人也由是观之累代王臣兴建于前太宰陆公重兴于昔司马郭公再振于今且託法身于毛端三昧以见不朽是又皆普贤愿轮所持也理公岂佛称空生身子为长老乎予自信灵山一会俨在目前说法音声炽然无闲故特书此以告见闻随喜礼拜供养者不得以色相求之也憨山老人梦游集卷第二十五憨山老人梦游集X卍XXX憨山老人梦游集卷第二十六侍者福善日录门人通炯编辑岭南弟子刘起相重较记庐山大悲忏堂记唯佛法身无际全体而为众生众生妄想无际全体而为生死之妄业妄业不消故众生苦海亦无际而终莫知出自非大悲愿力无由以竭苦海消妄业而出生死证本际也是故观音大士称法界心行大悲X行潜入一切众生妄想海中而为之济度设陀罗尼令其持诵薰修欲令众生出苦海见本法身登涅槃岸此大悲忏法所由立也其呪本出灌顶部乃中道法身所流是为毗卢心印始于四明尊者准大悲经之所剏立其来尚矣良以众生藏识幽关非祕密心印不足以破之是为脱苦之良药也直指满公受教于云栖藏修南岳志以忏法为佛事信奉者众既而之庐岳结隐单栖愿广此法以度四众故建忏堂以示薰修之仪堂既成乞记于老人乃谓之曰一切众生皆本法身既迷而为生死业海令以法身心印而薰变业性是以水投水似空合空但有信者于生死苦不期出而出矣公以大悲心为苦海舟航之慈楫以人人本有之法而指示之如以甘露洒焦枯而清凉心地不待告而自知矣法性无尽众生界不可尽此法亦无尽又何以永永为计哉庐山云中寺十方常住碑记庐山禅林綦布山之绝顶九奇峰下最为幽胜俗唿仰天坪以其高而无上也昔为虎狼之巢有云中寺乃敬堂忠公所剏建也师讳法忠本歙人年十九礼杭之灵隐达机和尚为弟子执爨三年思大事未了遂依讲肆听了义诸经犹以文字为障碍渡江之少林依大千和尚参达摩西来之旨居十载寻之京师复礼徧融诸大知识印决心要因之五台会予与妙师心知为法门之杰予去东海妙师归芦芽因拉师X同往居三年诸所建立多咨之顷又弃去入牛山未几而转匡山初结菴讲经台居三年以往来为烦仍迁五老峰又四年至云中爱其高绝乃诛茅缚椽以居之草衣木食十方英灵衲子多集师脱形骸无尔我以道相忘不设规绳无约束人人自律不以世俗标榜四事任缘阙则亲行乞以供之虽寸丝粒米咸以众为怀精练三业禀明一心居二十二年遂成丛林后为团瓢以供宴息山门榜曰云中志最高也师好栽松计十余万章冀化龙以纪年也予自南岳来游兹山师与予夜话因谓予曰某老矣幻化人世任缘住此山三十年矣今浮光不久即此道场虽幻缘所成本意为十方龙象设非为区区一已乞师一言以为志予喜而叹曰大哉师之心乎经云以大圆觉为我伽蓝身心安居平等性智是佛以十方为怀也西江有言十方同聚会个个学无为此是选佛场心空及第归是祖以十方为心也惟师生平志在无我故随所建立皆无我今一旦而委之十方是究竟无我其有能克绍其业赤身担荷者能以师心为心苟志于道岂无豪杰之士心空及第者乎是则山色湖光水流风动皆演无我之法音师广长舌相常住而不泯也其常住相代别有劵非予所笔略记师生平始末以告来者庐山万寿寺庄严佛像记庐山之南剎竿相望其谷之大者曰栖贤巖壑嵚岑X林木蓊郁太乙汉阳桃林诸峰丛列云中众水会于巨㵎中有寺曰万寿葢唐僧德英所建为禅堀也岁久而毁我明正统闲僧明安重修今亦𡉏矣禅人慧楞缉而居之古殿数楹不蔽风雨佛像金容尘坌薄蚀凄然苍藓古瓦闲也楞因发愿重新乞予为疏遣其徒本圣走故乡新城行乞焉孝廉涂君世延以前身为僧因字曰悞来志不忘本也见疏兴心遂先倡于众施金若干圣持归以庄严金像殿宇焕然一新山光掩映若睹毫彩于灵鹫为人天说法时也仍乞予记之曰夫佛者觉也为生灵之大本即众生知觉之自性也人有此心则人皆有此觉觉则众生即佛不觉则佛即众生故曰心佛与众生是三无差别今之庄严此像匪直饬金木之幻形实所以开自心之佛性也若涂君者宿生为僧是欲望跻觉路者也今转为此身是欲觉而复昧如人酣睡将醒而复困特傍无一唿振起者耳传灯诸祖大开炉鞴陶冶羣迷或一棒一喝之闲使人顿尽凡情立登觉地即所谓一唿而醒大梦者由是观之则予之一疏不减临济德山之棒喝涂君一触而悟本来即能现八相于目前圆三祗于当下可谓捷疾利根者也斯则同施善男女等即灵山四众之俦共结佛种之缘将来世世生生于梦宅中递相唿斥必皆至大觉而后巳是所谓一大事因缘也又岂值施不悭之财饬幻化之像而巳哉此佛性之缘经说如人食少金刚终竟透X皮而出甚言性真之不昧也请记之以为他日法门券嘉兴平湖县紫清寺斋僧田记平湖紫清道场乃见全慧公所修置斋僧田七十亩以永供三宝是为常住丁巳岁慧公入寂遗嘱弟子智达无替乃业达来匡山受戒且请老人为记之曰凡世之称田者以种子有所託而不朽者生生无穷也故孝顺父母为敬田拔济贫苦为悲田供养三宝为福田世人舍此而修性命之福者无地矣慧公所遗之田三者具而世出世命实所系焉后之守此三田而不力畊有所荒秽者失敬则逆失悲则盗无福则佛之慧命斯断绝矣其有不及念及此者不为非人亦非佛弟子矣然而食此田者亦当知推此心则智种灵苗日夜秀发而菩提之果可冀否则堕为焦芽败种矣全椒县三汊河建昌化菴记钦惟我圣祖龙飞淮甸肇迹滁阳山川之灵固巳久矣全椒当郡之西虽弹丸黑子僻在一隅为滁之奥犹寸玉也藏辉歛润向含而未畅若阳春之发育葢有时焉我明二百余年嘉隆之际文运始开时犹朱明之会也今则洋洋佛国之风矣不惟附郭之闲钟鼓相闻即穷乡下里奉佛齐心者葢连比也岂非天地大化之运乘时而昌者耶邑城之水自西而南二十里与黄山水会三汊为邑之水泄当河之左X有山蹲峙若捍门而右隄平衍则水泄无制气散而中虗若天有阙也里人夏让性笃善而喜奉佛发心建佛剎于河北之浒正殿山门斋堂厨库居然一胜道场其形势则与山相雄峙而制其波流使滀不倾而施有余也菴既成走庐山言其事且问额于予予桑梓也稔知其故乃题之曰昌化意谓法化之运由此而昌即以此而祝圣寿保斯民亦大昌于王化同跻仁寿而登极乐之乡也故略记其事且为铭曰圣祖龙飞于滁之阳维兹椒丘当西之冈外碛中腴蕴灵抱奇如石之玉含润藏辉天道默运如春在花三阳交泰发英吐葩文运一转法化同流天机人心如水载舟三水会合捍门为峙独有一拳如阙右臂爰有斯人天光忽发于河之浒建兹梵剎殿宇巍峩斯民保障钟鼓鞫锽法音嘹喨见者归依闻者欣悦顿置斯民于极乐国道化既流文运实昌奠兹遐福山高水长金沙重兴东禅寺缘起碑记十方世界尽常寂光无一处而非道场诸尘劳门为普贤行无一法而非佛事要在缘会方兴得人乃见此五浊世中建立法幢之不易予观金沙之东禅概可见矣按邑乘治东三里许有古剎旧名新兴禅院肇建于唐光启闲及宋建炎中因张忠穆公改笃忠显庆院后名东禅废于元末国朝重兴久亦堕于荒榛茂草万历庚寅冬达观禅师书经于于王二氏X园偕太史损菴王公辈过而慨焉草莽中得断碑凑而读之乃知为大观闲贡士路亦临所撰钟楼记也达师补其文而存之于是遂发兴复之愿达师去弟子坚音修慈古潭如清愿肩为十方院时麦浪中败屋三楹为黄冠耕艺所也清公即就处水斋以发众信顷之远近果集居士孙云翼云仍造禅堂三楹卜万历辛卯八月二十八日上梁云翼登乡荐报至遂捐坊资充修造壬辰云仍特选应贡及癸卯太史从子懋锟捷壬子懋铻捷坊资各如例于是建禅堂五楹伽蓝祖师堂各三楹先因达师弟子密藏开公募供禅侣遂成道场清公力守之环寺经行持呪种松冀成丛林未几清公去继者或去或化乃请蜀高原法师原又去遂以徧弟子浪崕海耀为住持耀则有志尽命竖立焉会修兹至遂与法侣海印道成辈议建法社遵佛三学宗经律论经则法华律则梵网论则起信先以读诵受持为业熟则如说修行然定主止观妙宗专于净土社名青莲耀公主之此末法一最胜法缘也约既就太史从子镜承父宇望遗命捐百金以助剏始庚戌闲太史乏嗣欲舍宅为寺乃卖别业千余金悉舍为修建资凡造正殿三楹西方殿三楹新禅堂五楹其制则四合一局规模轩豁一目洞见居然一大道场也殿成其像则耀公监制倣唐贯休画本漆布为质脱沙为之精妙绝伦为世一代申品初以旧堂为主坐北遂以正殿坐东其山门利X在北以太史精于形家故也癸丑秋太史不幸捐馆遗命以已像供于寺愿为伽蓝如南宫之于鹤林也丙辰春耀公集诸檀越致书请予主其社以休老焉予以弔达大师未了缘喜而应之以是年冬十月至居无何即之双径明年丁巳春予志投老归匡山耀公涕泣攀留竟不可会耀公以他缘欲去予在匡山闻之亟遗书留本怀印公守之未几坚音慈公自皖城至众信喜为本发心人固留居之居士云仍为开山檀越备述始末因缘乞予为记且请为定规绳立法约永为十方常住予为怃然而叹曰自古建立成功之不易也岂独天下国家为然而丛林亦以之且夫法王御世以安乐行为家范以梵网戒为条约赏罚森严何昭着也所谓文武之政布在方册者其人存政举固在得人何如耳沙门释子苟知吾佛历无数劫舍身命而求菩提即今出世犹受雪山六年冻饿博得人天供养以赡后世儿孙即如兹剎建立艰难纤尘滴水皆信心之膏血一思及此身毛皆竖虽粒米茎菜皆金刚屑何忍不惧泥犁妄造黑业乎后之居此者但求明信因果不昧初心精持三学守奉经律念念以生死大事为怀又何庸别求佛法哉是为记新安仰山宝志公画像感应记新安四塞山奇秀甲东南而仰山特幽胜乃梁开山为宝志公道场显名于唐寂禅师久废无闻焉里俗X素不知佛特奉志公甚严凡祷雨祈嗣灾祥求之立应故崇祀不绝隆庆初守静暄公习头陀行精苦异常远近皆化源中巨姓聚族而谋请公兴复仰山公从之及入山则见故址堕草莽荆榛中而区内山场皆归有力者公乃先募众姓山下田以易其地率弟子性玉性觉栖风沐雨披草莱剪荆棘而为之不十余年撤旧鼎新遂成一大道场如天降地涌四境之内人人知有三宝矣寺既成父老相传有志公画像三幅流落民闲不知其所万历辛丑金陵报恩修舍利塔匠氏得于金顶宝缾中乃梁张僧繇手笔卷而怀归其人乃新安绩溪李氏也有三子各分其一未几李卒仲季二子日就贫知志公道场在仰山遂献之玉觉二公得之以为神物久之伯子家火速戒家人弃像而抢券及捡之像存而券燬如是者三遂怪以为鬼物越数年伯子远行归途失道误至山下葊所时僧俱赴斋而静光禅人独留顷之一客揖而问路光指之客感而问其名报曰静光客愕然光不知其故迟数日众赴斋光又后顷之前客至光与之坐客曰先人为石工修报恩塔得志公大士画像三幅分兄弟三人前两弟者巳归上剎矣小子所藏者家三被火弃之而不燬以是知非我所宜有也今送师将与前二合併耳光受而展之则见额载武帝敕赐大士弟子静光供养者因知其人前所愕者怪其名同也泰昌改元嘉平月静光来匡山授戒具悉其因X缘予闻而甚异之惟大士应身无量然皆一过而化独现志公此丘身久而益着初武帝命张僧繇写大士真屡易不肖大士以指劙破面皮现观音大士相乃知其为化身也传载存日多往来于潜山太湖之闲然未闻在仰山也大士入灭武帝以二瓦缸为龛葬于钟山之阳我圣祖定鼎建康亲卜寿宫于山中上自定之启土得瓦龛开视见肉身如生叉发长满手託一板题曰梁宝志公圣祖大异之乃移葬于山东之灵谷建塔寺以奉之立像于城中鸡鸣寺设春秋祭祀以面为牺牲太常典礼至今如一日不谓于仰山荒榛荆棘中放光现瑞足见至人应化无方神妙而不测也予循覧三像因缘前二像其一乃生前封号敕其一乃身后武帝赞必僧繇手笔其后一额有金字敕载大士灭后武帝思之乃赐银十万八千两命工部侍郎吴世良同圣师弟子静光造历安奉乃命刻殿式及武帝御临上香并大士为诸臣说戒三图合一板成止许印二幅其一留宫中供养一赐大士之弟子静光禅师复赐田若干未载其地是则三像原非一处也然梁至国初巳千余年所存不一而仰山父老何从闻而知之耶此其可恠一也况千百年闲更朝换代兵火离乱不知其几公府民业递散不常何三像竟归天府毫无亏损此二也报恩塔建于永乐宣德闲内藏岂无他宝而以三像置于空中且像既归塔顶仰山父老何从而知之X乃传言于今日耶此其三也然像安塔顶无复再见人闲之理何仰山重兴之时适当修塔之日此其四也纵像从塔出借使一落他人之手则仰山何望焉岂期石工为郡人此其五也虽像集新安二子纵归山中而伯氏不遭三灾亦竟无合併之日矣此其六也且像始于大士生前身后而归亦如次道场成而图乃现借使静光之名不同亦无以发伯氏之信心此其七也故予闻而甚异之感叹无巳以见至人潜形益物法身湛然徧十方而不分经三灾而不坏历千古而不泯常住于苍崖石壁以发蔑戾之善根新安佛剎特兴于仰山僧宝始现暄公而志公画像完归则在玉觉二公及静光诸孙梵剎重新之日孰非我大士法身常住慈悲威神摄受之力也哉予故委记之以示永久使观者因三像因缘知大士感应之妙庶有以发信心而续慧命也广东光孝禅寺重兴六祖戒坛碑铭佛法入中国教自白马西来从陆而至雒阳禅泛重溟由水而至五羊岂以性海一脉潜流于大地耶自晋耶舍尊者乘番舶抵仙城建梵剎种诃子成林故号诃林宋求那䟦陀𢹂楞伽四卷至止诃林立戒坛于林中谶曰后有肉身大士于此授戒梁普通闲梵师智药三藏𢹂菩提树植于坛侧记曰百七十年有大智人于此出家及我六祖大师出黄梅衣钵剃发菩提树下实应其谶遂从智光律师登䟦陀坛受满X分戒乃归曹溪禅宗实自此发源也戒为成佛之本大师开化于曹溪则以戒坛为根本地弟子往来于其中故今寺僧皆从衣钵中出千百年来香灯供奉如生造化密移世道不古久之僧不知有戒人不知有坛清净觉地化为狐堀岁月更历几易其主矣万历丙申春予蒙恩徙海外开法于垒壁闲树下弟子通炯超逸数十辈皆从授教博士弟子亦多归焉越七年壬寅诸弟子相聚而叹曰戒坛乃吾祖师根本地奈何湮没芜秽忍坐视乎炯逸募资鸠材居士王安舜等相率而谋赎坛基一隅不期年而落成予去五羊越八年逸老匡山炯逸从游未离犹然依栖树下时也一日二子作礼请曰戒坛因缘赖师始终之师老矣愿惠一言以记之予为之言曰法性海中本无出没常寂光土安有去来人世变迁任运佛国净秽随心所谓道在人弘法因机感此千载一时起废光前自有不期而会者矣安知今之兴者讵非在昔之人后之来者宁无今日之众耶此佛种从缘尘劫不昧灯灯相续而无尽者也乃为铭曰大海潜流四天下地禅宗一脉自南而至爰有至人诃林肇开戒坛剏立待圣人来菩提无树根栽于戒佛种从缘枝叶是赖百七十年符谶不虗从猎队出培此根株袈裟出现须发自落堂堂应真光明透脱法雷一震法雨霶𩃱流润大千重长枝柯覆荫既繁集者益盛圣凡不分龙蛇乃混枝柯既枇根本不固X故金刚地栖此狐兔大运循环无往不复昔人适来还我故物宝掌一开取如探囊法幢重建斯道用光叶落归根来时无口实我祖师将心自剖此坛既复如出矿金尽未来际将传此心虗空可殒心光不昧惟此道场如是如是武昌府双峰接待寺大光月公道行碑记楚为汉南一大都会当天下之冲方外缾钖往来四大名山之所必由向无息景之地则长途困顿风雨饥寒孰得而问焉非月公以身命布施则曷能为此传舍哉公讳真月晋之汾阳人也姓燕氏父维时母宋氏感异兆而娠年三十顿弃妻子出游方外先至武当参不二和尚开示念佛法门遂薙发诏名真月执侍未久即入终南百草坪巖居菜羮饮水面壁九年未有所悟入寻出山行脚徧历诸方参请知识者二十二年复之伏牛炼魔场打长七三月至是心有发明乃乞印证诸方万历乙未至襄阳潭溪遇无闻和尚心相契可以大光字之时归依焉公自以为行不践实仍打饿七者三不米食者期年巳而随师礼普陀岁丁酉至武昌因见十方衲子往来无所栖泊遂志建接待处乃持钵行乞至东郭双峰之下有古剎尽废唯白衣大士像壅泥土中公悲痛良久即称名祈祷愿兴复焉于是坐荒榛中不食者二七日绝而复稣复水斋百日人见其精诚无不警动公律巳甚严自甘淡薄粒米茎菜与众同之接纳无倦出入X施利因果皎然毫发无爽一方檀越日益信重不十年闲遂成丛林予丙辰夏自南岳之双径舟次江上见其为人端严诚悫信其为四众依归也予尝阅华严知菩萨利生行非一种率以广大深心视物同已以身为大地荷负众生以身为桥梁济渡众生乃至头目髓脑而无悋惜虽百千劫而无疲厌始而惊异终则信其为真实行也原夫众生所以常寝生死者以其有我而为障也菩萨度生须先度我我度而众生自度矣我人既空则众生界尽众生界尽则烦恼业果何从而寄耶成就妙行无踰此也一切圣凡因果依心建立随愿所成心空愿固则应念现前净土庄严本非分外故如公者始以如丝一命以愿系之而竟成如许广大佛事岂非从空建立由是观之则此有作幻化因缘又何足以尽法界之量耶虽然尝一滴以知大海睹一隙以见太虗由是有以知公矣因感公之行遂记之以勒贞石为法门将来者劝都昌县重兴佛殿山长庆寺记都昌治东七十里许有山名佛殿奇绝处也有寺名长庆剏始于唐长庆楞禅师过化于此遂为名剎相沿至胡元燬于兵久废为民业我明万历己酉有僧名性念者游方至此睹其山境清绝发心重兴比有塘西刘氏舍其基园洎棠山刘氏施材鸠工始剏兰若为藏修所越四年壬子念请达观禅师之法孙古愚拙公遂礼为师公竭志重建即率其徒性听等苦X心戮力募化资佐顷之拙公之父与其弟素业儒一旦发出世心尽舍其家资数百金以助庄严遂成道场佛殿禅堂斋厨山门无不毕备既而公之父弟俱剃发披缁父名本能字学南弟名大哲字安行相与精修白业而归依拙公者日亦至若性愍悠感忠懋忞想等皆其徒也咸有力焉寺成予至匡山拙公来参问法要仍乐单栖诛茅结庐于五老峰下狮子严望五乳眉目闲也以不时得扣谒焉一日拈香作礼具述因缘乞予为记予喟然叹曰法界皆从缘起也故曰一切诸法缘会而生缘会而生则未生无有未生无有则生本无也世出世法莫不皆然是知大地山河皆一真法界处处无非道场唯在缘之会不会耳兹山当长庆未至时奇峰绝壑唯草木蒙茸猿鹤啸唳蛇虎纵横而巳及长庆一过遂即建法幢使见闻瞻礼顿发无上菩提之心向之山林草木一切音声皆为广长舌相演说无生无二佛法矣及缘散而灭犹然长庆未至时也今此道场之兴剏始由于性念缘会由于拙公克成则实资于学南父子一家际会岂小缘哉经云想澄成国土今之兴者施者助者居闲而效力者苟非同一金刚心地安能顿成不朽之胜事使山林草木同放光明超越前修而若是耶后之居者守者能知建立之心一草一叶尽为金刚种子则此山此地松声泉响皆演法音永为菩提道场晨钟夕梵永祝圣寿无疆矣如是建立又岂可X人天有漏而拟议耶因述其始末因缘以昭来者吴江接待寺十方常住记杂花云毗卢遮那徧法界身以智悲行而为庄严我震旦五台峨嵋补陀三山为三大士摄化地举国男女之有知者靡不归心为宝所其南海又近而易至者是以十方僧徒往来绳绳不绝如缕而中途疲乏非化城暂息无以济其饥渴劳苦此接待之设尤为第一最胜行也吴江为南北孔道津口接待寺适当其冲寺建于宋绍熈闲僧寂照开山额承天万寿元至正闲僧正寿增修改名接待万历初僧了空重开接待院尚书五台陆公中丞太素沈公善士吴氏等损资建禅堂立永远十方常住了空后得无边海公继之至庚戌海迁化邑缙绅居士延念云勤公居之勤乃达观禅师之法孙密藏开公之上首也以禅师久过化于此法缘最熟勤公立行端确不忝其嗣一方雅重之丛林日益振念法门之老者无所归乃设养老延寿二堂建普同塔此为最胜悲行也诸护法者为久远议设长生田岁计三百六十亩于是寺有恒产以供来者缘既具劝公走书乞予以记之曰自古丛林非建立之难而守业之为难也以佛教菩萨专以利他为任故百丈立清规凡在伽蓝众僧之物秋毫皆为十方常住设非若世俗子孙之业比其戒亦何森严也乃曰十方僧物几如鸩毒才沾着则通身溃烂极言其不可轻易染指也粒米茎菜尚不敢X私况其多乎以乞者初心元为众僧而施者发心本为福田种子佛说食者苟非良田则不免复身醻偿之苦况以养贪毒滋泥犁之业乎此因果皎然之不爽者可不为之寒心乎惟此道场之建立也苟勤公之心不普必不能成此业后之守者非若勤公之心必不能继其绪若果洁已尽力以奉佛戒则使往来云水饥者食劳者息病者安老者佚死者归岂不为永永福田为苦海之津梁乎若明察秋毫不昧因果则为文殊之大智守之勿失行之无倦则为普贤之大行利济无穷悲田益广则为观音之大悲三者具足为因圆满毗卢法身之果是则成佛妙行无越于是矣又何庸登山涉水广参知识别求玄妙佛法乎予昔东游弔达师信宿其地且知勤公之操心立行叹此功德最胜故详为之记普度菴记番禺之东南沙湾宋丞相李忠简公之故里也居族最鉅烟火万余家居士李宜桢字彦周幼业儒怀材不售每念人生虗幻徒碌碌耳思所以求出苦之方发心向道归依三宝见龙舒净土文叹曰此迷方指南也随得云栖弥陀疏披阅再三益谛信不疑即发愿长斋绣佛屏绝家缘专修净业三年于兹矣因思法门广大以普度为心建精蓝一所奉观音大士像颜曰普度愿同里长幼各各发随喜心同结出苦之缘非漫尔也予初至曹溪居士远来参礼请为之记X予闻而赞曰善哉广大之心也惟此佛性圣凡同禀蠢动含灵皆共有之第迷之不觉日用而不知将此佛性变为妄想造贪眼痴盗杀盗淫妄种种恶业自取三途恶道之剧苦百千万劫无由出离且如杀他生命取其血肉以资口腹即一食之闲一器之内伤百千命若计醻偿因果不爽其一日之业巳招百千万生之苦矣何况一生所作耶杀业一种巳无涯矣况多业乎积业既深且广是为苦海苟无舟航济度何由而至彼岸耶诚可哀矣是以诸佛菩萨悲愍愚迷出于世闲现种种身而为度脱我观音大土三十二应随类现身应以何身度即现其身而为说法令其出苦由是观之居士之心即大士之心以慈悲而度众生即大士之应身也此方居人不下十余万傥因此菴而得度脱即佛法化一里由此扩而充之连乡比邑至于通都将周一国以及天下若使人人改恶迁善皆为极乐国土矣则此普度之设如阳春一叶耳人同此心凡见闻随喜者岂不跃然从之耶此亦一大事因缘也是为记宁都金莲菴记章贡之宁邑当三省都会山水奥区去邑之西四十里有山最高者曰莲花峰逶迤而下突起一峦曰宝峰林木蓊郁清泉绕带千峰环翠居然最胜处也其地高厂先是父老传闻忽生金莲数朵知可为道场万历丁未了此晓公爱其幽寂因建兰若于上额曰X金莲公一日感病恍然如梦忽见地狱种种变相顷即化为西方净土境觉而叹曰天宫地狱善恶随心感变耳因而发大誓愿切志修持专心持诵华严大经日夜精勤无倦由是一方感化予居匡庐之四年庚申冬公同难名道公来谒乞一言以纪其事予谓之曰山河大地触目道场净土娑婆随心转变故古人拈一茎即建梵剎况修崇殿宇僧坊种种具足者乎此实从金刚心之所建立也然既能以一心变荆棘而成宝坊亦可以变道场而为业海若后之守者能体作者之心于中精勤三业专净一心则是其地坚固金刚所成永永常住不动不坏若以安居如意四事现成纵放身心夤缘俗业以致外侮见侵损坏常住者是以袈裟换毛角以宝地易泥犁可不惧哉了此俗姓廖氏为邑之望族十八出家法名如晓其弟子某等併记之扬州府兴教寺放生社建接引佛阁维扬东南一大都会也法门之剏自晋谢安舍宅为寺延觉贤尊者译华严经故名小兴严比尊者翻译时感二童子日送水问之曰龙孙也由是道场始开相沿时代改名兴教嘉隆闲我先师无极和尚弘法于江南四方学者多往来首座宝堂璋公挂钖于此璋法孙灵裔灯公往受业于先法兄雪浪之门精修白业一时乡荐绅先生雅重之由是引摄于慈悲之行结念佛放生社以月八日为期建接引佛阁以示X归心有地冀且垂化于永久也乞予为记予闻而赞叹曰此吾佛所设自利利他最胜之行也闻之佛者觉也即吾人本有知觉之性上与诸佛下及众生均赋而同禀者裴休曰血气之属必有知凡有知者必同体所谓真净妙明虗彻灵通卓然而独存者也此性不迷而为佛迷之而为人颠倒而为物惟吾佛证此愍物迷之特现世闲普为开示使令悟入方便多门唯念佛最为简捷然念佛非他乃唿自性天真之佛也一念觉而一念佛念念觉则念念佛若常觉不昧则为常住佛矣自利之功无越此者然而自既觉矣愍物更迷若夫飞潜蠢蝡何能使其自觉耶故推我同体之悲以拔之仗佛真慈以摄之故念多佛以故多生然放一生即成一佛是则顿使胎卵溼化无量无数无边众生皆悉入于无余涅槃实无有一众生得灭度者如此岂不为最胜二利之行耶是则以我之愿仰凭佛力故设接引之像建阁以奉之令见闻随喜者一瞻一礼兴起普济之心则同体之悲益广而成佛之真种益深如是功德岂可得而思议耶是为记高邮州北海台菴接待十方常住记惟三大士现身十方普度众生无处不徧在我震旦国中以三大名山为法身常住道场而峨嵋僻处西蜀远在一隅唯五台普陀对峙南北为十方众僧之所归宿往来道路不绝如缕当淮扬之冲高邮之闲X运河之畔县绝中途云水所过足无停景路长人倦日莫途穷风晨雨夕蹑雪履冰有漏之躯饥渴所逼形骸所苦者不可胜纪行脚之无告者非一人一日也有居士陆黉者发心建接待菴一座为暂息之所虑供瞻无恒募众置田百八十亩取所获以充钵盂于是来往缁流劳者得息饥者得食渴者得饮故至者如归家想此人闲世第一殊胜福田也予逸老匡山居士来归乞为之记予欣然为之言曰一切众生皆执我相唯以利已为心虽草芥缕叶视如九鼎靡不为子孙计孰能存一念利济之心乎惟吾佛说菩萨大心纯以利他为任所行六度以布施为第一其所施有内外竭尽三等之别外则资财内则身命竭尽则无遗余此非无我之至孰能为之方今末法众生薄福悭贪日重此行为难有能一念推及于此者则为大心菩萨矣予谓三等之施皆一心也以众生视财为命故舍财即舍命苟贪心不竭则一毛难拔舍心才发则为竭尽无遗矣然心佛与众生是三无差别故一念舍心则尽法界之量而为成佛之体能令受者一念欢喜之心亦入法界是则此心与佛及众生界皆平等矣所以施为成佛之本也苟能以此舍心利物念念不断则念念中与一切众生皆成佛之时大经云我今于一切众生心中成等正觉谓是故也故菩萨万行摄于六度又以施为总持以其心大而难能故德广而益大所以文殊之智普贤之行X观音之悲皆与法界等者葢推无我之心之极致也是则此菴虽小足含法界即三大士常住此中而福田利益岂可得而思议哉故予诏居士之名福田志其行也是为记憨山老人梦游集卷第二十六憨山老人梦游集X卍XXX憨山老人梦游集卷第二十七侍者福善日录门人通炯编辑岭南弟子刘起相重较塔铭径山达观可禅师塔铭夫大地生死颠瞑长夜情关固闭识鎻难开有能蹶起一击碎之掉臂独往者自非雄勐丈夫具超世之量者未易及也历观传灯诸老咸其人哉余今于达观禅师见之矣师讳真可字达观晚号紫栢门人称尊者重法故也其先句曲人父沈连世居吴江太湖之滩缺师其季子也母梦异人授其附叶大鲜桃寤而香满室遂有娠师生五岁不语有异僧过其门摩顶谓其父曰此儿出家当为人天师言讫忽不见师遂能语先时见巨人迹下于庭自是不复见髫年性X雄勐慷慨激烈貌伟不羣弱不好弄生不喜见妇人浴不许先一日姊误前就浴师大怒自后至亲戚妇女无敢近者长志日益大父母不能拘尝有诗曰屠狗雄心未易消葢实录也年十七方仗劒远游塞上行至苏州阊门游市中天大雨值虎邱僧明觉相顾盻壮其貌因以伞蔽之遂同归寺具晚飡驩甚闻僧夜诵八十八佛名心大快悦侵晨入觉室曰吾两人有大宝何以污在此中耶解腰缠十余金授觉令设惊请剃发遂礼觉为师是夜即兀坐达旦每私语三叹曰视之无肉喫之有味觉欲化铁万斤造大钟师曰吾助之遂往平湖巨室门外趺坐主人进食师不食主问何所须师曰化铁万斤造大钟有即受食主人立出铁万斤于门外师笑食毕径载回虎邱归即闭户读书年半不越阃见僧有饮酒茹荤者师曰出家儿如此可杀也僧咸畏惮之年二十从讲师受具戒尝至常熟遇相国严养斋翁识为奇器留月余之嘉兴东塔寺见僧书华严经跪看良久叹曰吾辈能此足矣遂之武塘景德寺掩关三年复回吴门辞觉曰吾当去行脚诸方历参知识究明大事遂策杖去一日闻僧诵张拙见道偈至断除妄想重增病趋向真如亦是邪师曰错也当云方无病不是邪僧云你错他不错师大疑之到处书二语于壁闲疑至头面俱肿一日斋次忽悟头面立消自是凌跞诸方尝曰使我在临济德山座下一掌便醒安用如何如何过X匡山穷相宗奥义一日行二十里足痛师以石砥脚底至日行二百里乃止游五台至峭壁空巖有老宿孤坐师作礼因问一念未生时如何宿竖一指又问既生后如何宿展两手师于言下领旨寻迹之失其处至京师参徧融大老融问从何来曰江南来又问来此作么曰习讲又问习讲作么曰贯通经旨代佛扬化融曰你须清净说法师曰只今不染一尘融命褫师直裰施傍僧顾谓师曰脱了一层还一层师笑领之遂留挂塔知识啸巖法主暹理诸大老师皆及门去九年复归虎邱省觉乃之淞江掩关百日之吴县聊城傅君光宅为县令其子利根命礼师子不怿子一日搦二花问师云是一是二师曰是一子开手曰此花是二师何言一师曰我言其本汝言其末子遂作礼之天池遇管公东溟闻其语深器之师因拈蔷薇一蒂二花问公公曰此花同本生也师分为二德问公公无语因罚斋一供遂相与莫逆时上御极之三年大千润公开堂于少林师结友巢林介如辈往参叩及至见上堂讲公案以口耳为心印以帕子为真传师耻之叹曰西来意固如是邪遂不入众寻即南还至嘉禾见太宰陆五台翁心大相契先是有密藏道开者南昌人弃青衿出家披剃于南海闻师风往归之师知为法器留为侍者郡城楞严寺为长水疏经处久废有力者侵为园亭师有诗弔之曰明月一轮帘外冷夜深曾照坐禅人志欲恢复乃嘱X开公任恢复之事而属太宰为护法太宰公弟云台公施建禅堂五楹既成请师题其柱师为联语曰若不究心坐禅徒增业苦如能护念骂佛犹益真修遂引锥剌臂流血盈碗书之自是接纳往来后二十余年太守槐亭蔡公始克修复葢师愿力所持也师见象季法道陵迟惟以弘法利生为家务念大藏卷帙重多遐方僻陬有终不闻佛法名字者欲刻方册易为流通普使见闻作金刚种子即有谤者罪当自代遂与太宰公及司成冯公梦祯廷尉曾公同亨冏卿瞿公汝稷等定议命开公董其事万历己丑创刻于五台居四年以氷雪苦寒复移于径山寂照庵工既行开公以病隐去续蒇其役者弟子寒灰如奇奇子幻予本及最后弟子澹居铠也初桐城吴公用先为仪曹郎参师入室从容及刻藏事师遽曰君与此法有大因缘师化后吴公出长浙藩用冯司成初议修复化城为径山下院藏贮经版固吴公信力亦师预谶云师于嘉禾刻藏有成议乃返吴门省得度师觉公觉巳还俗以医名闻师来慴甚师伪为贾人装僵卧小舟中请觉诊视觉见师大惊师涕泣曰尔何迷至此耶今且奈何觉曰唯命是听师立命剃发载去觉惭服愿执弟子礼亲近之师来之日觉夕飡饭盂忽堕地迸裂其诚感如此师初过吴江沈周二氏聚族而归之至曲阿金沙贺孙于王四氏合族归礼师于于园书法华经以报二亲颜书经处曰墨光亭今X在焉闻妙峰师建铁塔于芦芽乃送经安置塔中且与计藏事复之都门乃访予于东海万历丙戌秋七月也予以五台因缘有闻于内避名于东海那罗延窟慈圣皇大后为保圣躬延国祚印施大藏十五部皇上颁降海内名山首及东海予以谢恩入长安师携开公走海上至胶西秋水泛涨众度必不能渡师解衣先涉疾唿众水巳及肩师跃然而前既渡顾谓弟子曰死生关头须直过为得耳众心钦服予在长安闻之亟促装归兼程至即墨师巳出山在脚院诘朝将长发是夜一见大欢笑明发请还山留旬日心相印契师即以予为知言许生平矣师返都门访石经山礼隋琬公塔念琬公虑三灾劫坏正法澌灭创刻石藏经藏于巖洞感其护法深心泪下如雨琬公塔院地巳归豪右矢复之而未果乃决策西游峨嵋由三晋历关中跨栈道至蜀礼普贤大士顺流下瞿塘过荆襄登太和至匡庐寻归宗故址唯古松一株寺僧售米五斗匠石将伐之丐者怜而乞米赎之以存寺蹟师闻而兴感树根为樵斧剥斵势将折师砌石填土呪愿复生以卜寺重兴兆后树日长寺竟复其愿力固如此江州孝廉邢懋学延居长松馆师为说法语名长松茹退邹给谏尔瞻丁大参勺原留驻钖匡山未果遂行过安庆阮君自华请游皖公山马祖庵师喜其境超绝属建梵剎江阴居士赵我闻谒请出家遂薙发于山中师詺名曰法铠所谓最后X弟子也师复北游至潭柘慈圣圣母闻师至命近侍陈儒致斋供特赐紫伽黎师固让曰自惭贫骨难披紫施与高人福倍增儒随师过云居礼石经于雷音寺启石室佛座下得金函贮佛舍利三枚光烛巖壑因请舍利入内供三日出帑金重藏于石窟以圣母斋衬余金赎琬公塔遂拉予偕往瞻礼属予作记回寓慈寿同居西郊园中对谈四十昼夜目不交睫信为生平至快事徧融老巳入灭为文弔之有嗣德不嗣法之语师在潭柘居常礼佛后方食一日客至误先举一食乃对知事曰今日有犯戒者命尔痛责三十棒轻则陪之知事愕不知为谁顷师授杖自伏地于佛前受责如数两股如墨乃云众生无始习气如油入面牢不可破苟折情不痛未易调伏也师与予计修我朝传灯录予以禅宗凋敝与师约往𤀹曹溪以开法脉师先至匡山以待癸巳秋七月也越三年乙未予供奉圣母赐大藏经建海印寺成以别缘触圣怒诏逮下狱鞫无他辞蒙恩免死遣戍雷阳毁其寺师在匡山闻报许诵法华经百部冀祐不死即往探曹溪回将赴都下救予闻予南放遂待于江浒是年十一月会师于下关旅泊庵师执予手叹曰公以死荷负大法古人为法有程婴公孙杵臼之心我何人哉公不生还吾不有生日予慰之再三濒行师嘱曰吾他日即先公死后事属公遂长别予度岭之五年庚子上以三殿工榷矿税中使X者驻湖口南康太守吴宝秀劾奏被逮其夫人哀愤以缳死师在匡山闻之曰时事至此其如世道何遂䇿杖赴都门吴入狱师多方调护授以毗舍浮佛半偈嘱诵满十万当出狱吴持至八万蒙上意解得末减师以予未归初服每叹曰法门无人矣若坐视法幢之摧则绍隆三宝者当于何处用心耶老憨不归则我出世一大负矿税不止则我救世一大负传灯未续则我慧命一大负若释此三负当不复走王舍城矣癸卯秋予在曹溪飞书属门人计偕者招师入山中报书直云舍此一具贫骨居无何忽妖书发震动中外忌者乘闲劾师师竟以是罹难先是圣上以轮主乘愿力敬重大法手书金刚般若偶汗下渍纸疑当更易遣近侍曹公质于师师以偈进曰御汗一滴万世津梁无穷法藏从此放光上覧之大悦由是注意适见章奏意甚怜之在法不能免因逮及旨下云着审而巳金吾讯鞫但以三负事对绝无他辞送司寇时执政欲死师师闻之曰世法如此久住何为乃索浴罢嘱侍者小道人性田曰吾去矣幸谢江南诸护法道人哭师叱之曰尔侍予二十年仍作这般去就耶乃说偈讫端坐安然而逝御史曹公学程以建言逮系问道于师闻之急趋至抚之曰师去得好师复开目微笑而别癸卯十二月十七日也师生于癸卯六月十二日世寿六十有一法腊四十有奇师生平行履疑信相半即此末后快便一着X上下闻之无不叹服于戏师于死生视四大如脱敝屣何法所致哉师常以毗舍浮佛偈示人予问曰师亦持否师曰吾持二十余年巳熟句半若熟两句吾于死生无虑矣岂其验耶师化后待命六日颜色不改及出徙身浮塟于慈慧寺外次年春夏霖雨及秋陆长公西源欲致师肉身南还启之安然不动予弟子大义奉师龛至经潞河马侍御经纶以感师与李卓吾事心最恸因启龛拂面痛哭之至京口金沙曲阿诸弟子奉归径山供寂照庵师临终有偈云怪来双径为双树贝叶如云日自屯以是故耳时甲辰秋九月也越十一年乙卯弟子塟师全身于双径山后司成朱公国祯礼师塔知有水嘱弟子法铠启之俗弟子缪希雍相得五峰内大慧塔后开山第二代之左曰文殊台卜于丙辰十一月十九日茶毗廿三日归灵骨塔于此予始在行闲闻师讣欲亲往弔因循一纪未遂本怀顷从南岳数千里来无意与期会而预定祭日盖精神感孚亦奇矣师后事予幸目击得以少尽心焉于戏师生平行履岂易及哉始自出家即脇不至席四十余年性刚勐精进律身至严近者不寒而慄常露坐不避风霜幼奉母训不坐阈则尽命立不近阃秉金刚心独以荷负大法为怀每见古剎荒废必至恢复始从楞严终至归宗云居等重兴梵剎一十五所除刻大藏凡古名尊宿语录若寂音尊者所着诸经论文集及苏长公易解尽搜出刻X行于世性躭山水生平云行鸟飞一衲无余无容足地严重君亲忠孝之大节入佛殿见万岁牌必致敬阅历书必加额而后覧偶读长沙志见忠臣李芾城垂陷不欲死于贼授部将一劒令斩其全家部将恸哭奉命既推刃因复自杀师至此泪直迸洒弟子有傍侍者不哭师呵曰当推堕汝于崖下其忠义感激类如此师气雄体丰面目严冷其立心最慈每示弟子必令自参以发其悟直至疑根尽拔而后巳接人不以常情为法求人如苍鹰攫兔一见即欲生擒故凡入室不契者心愈慈而恨愈深一棒之下直欲顿断命根故亲近者希凄然暖然师实有焉于戏师岂常人哉即其见地直捷稳密当上追古人其悲愿利生弘护三宝是名应身大士有人问师何如人予曰正法可无临济德山末法不可无此老也师每慨五家纲宗不振常提此示人予尝叹曰纲宗之不振其如慧命何原其曹洞则专主少林沩仰圆相久隐云门自韩大伯后则难见其人法眼大盛于永明后则流入高丽独临济一派流布寰区至宋大慧中兴其道及国初楚石无念诸大老后传至弘正末有济关主其门人为先师云谷和尚典则尚存五十年来师絃绝响近则蒲团未稳正眼未明遂妄自尊称临济几十几代于戏邪魔乱法可不悲乎予以师之见地诚可远追临济上接大慧以前无师派未敢妄推若据尧舜之道传至孔子孟轲轲死不得其传至宋X濂雒诸儒遥续其脉以此证之师固不忝为转轮真子矣姑录大略以俟后之明眼宗匠续传灯者釆焉以师未出世故无上堂普说示众诸语但就参请机缘开示门人缉之有内外集若干卷行于世入室缁白弟子甚多而宰官居士尤众师生平行履不能具载别有传乃为之铭铭曰佛未出世祖未西来击涂毒鼓谁其人哉鹫岭拈花少室面壁只道快便翻成狼籍黄梅夜半老卢窃逃谁料岭南有此獦獠南岳青原擦脓涕汉多少痴人被他诓赚五家手快如抚舜琴南熏倐至辨者知音儿孙恶辣触者先亡但放一线其家永昌门户孤单命在一丝有救之者定是嫡儿如汉张良为韩报仇纵然国破宗祧可求是生吾师如石迸笋出则凌霄孰知其本为法力战通身汗血大似李陵空拳不怯身虽陷虏其心不亡千秋之下毕竟归王师金刚心尽化为骨逼塞虗空岂在山麓师不知我谁当知师一死一生春在花枝云栖莲池宏大师塔铭师讳袾宏字佛慧别号莲池志所归也俗姓沈氏古杭仁和人世为名族父德鑑号明斋先生母周氏师生而颕异世味澹如年十七补邑庠试屡冠诸生以学行重一时于科第犹掇之也顾志在出世每书生死事大四字于案头从游讲艺必折归佛理业巳栖心净土矣家戒杀生祭必素居常太息曰人命过隙X耳浮生几何吾三十不售定超然长往何终身事龌龊哉前妇张氏生一子殇妇亡即不欲娶母强之议婚汤氏汤贫女斋蔬有富者欲得师为佳壻阴闲之师竟纳汤然意不欲成夫妇礼年二十七父丧三十一母丧因涕泣曰亲恩罔极正吾报答时也至是长往之志决矣嘉靖乙丑除日师命汤点茶捧至案盏裂师笑曰因缘无不散之理明年丙寅诀汤曰恩爱不常生死莫代吾往矣汝自为计汤亦洒然曰君先往吾徐行耳师乃作一笔勾词竟投性天理和尚祝发乞昭庆寺无尘玉律师就坛受具居顷即单瓢只杖游诸方遍参知识北游五台感文殊放光至伏牛随众炼广入京师参徧融笑巖二大老皆有开发过东昌忽有语作偈曰二十年前事可疑三千里外遇何奇焚香掷戟浑如梦魔佛空争是与非师以母服未阕乃怀木主以游每食必供居必奉其哀慕如此至金陵瓦官寺病几绝时即欲就茶毗师微曰吾一息尚存耳乃止病闲归越中多禅期师与会者五终不知隣单性字隆庆辛未师乞食梵村见云栖山水幽寂遂有终焉之志山故伏虎禅师剎也杨国柱陈如玉等为结茅三楹以栖之师弔影寒巖曾绝粮七日倚壁危坐而巳村多虎环山四十里岁伤不下数十人居民最苦之师发悲恳为讽经施食虎患遂宁岁亢旱村民乞师祷雨师笑曰吾但知念佛无他术也众坚请师不得巳出乃击木鱼循田念佛时雨随X注如是所及民异之相与累累然挈材木荷锄󰑁竞发其地得柱础而指之曰此云栖寺故物也师福吾村吾愿鼎新之以永吾福不日成兰若外无崇门中无大殿惟禅堂安僧法堂奉经像余取蔽风雨耳自此法道大振海内衲子归心遂成丛林师悲末法教网灭裂禅道不明众生业深垢重以醍醐而贮秽器吾所惧也且佛设三学以化羣生戒为基本基不立定慧何依思行利导必固本根第国制南北戒坛久禁不行予即愿振頺纲亦何敢违宪令因令众半月半月诵梵网戒经及比丘诸戒品由是远近皆归师以精严律制为第一行着沙弥要略具戒便蒙梵网经疏发隐以发明之初师发足参方从参究念佛得力至是遂开净土一门普摄三根极力主张乃着弥陀疏钞十万余言融会事理指归唯心又忆昔见高峰语录谓自来参究此事最极精锐无逾此师之纯钢铸就者向怀之行脚惟时师意併匡山永明而一之更录古德机缘中喫紧语编之曰禅关䇿进併刻之以示参究之诀盖显禅净双修不出一心是知师之化权微矣万历戊子岁大疫日毙千人太守余公良枢请公诣灵芝寺禳之疫遂止梵村旧有朱桥潮汐冲塌行者病涉余公请师倡造师云欲我为者无论贫富贵贱人施银八分而止独用八者意取坤土以制水也或言工大施微恐难峻事师云心力多则功自不朽不日累千金鸠工筑基每下一桩持呪X百遍潮汐不至者数日桥竟成昔钱王以万弩射潮师以一心力当之何术哉师道价日增十方衲子如归师一以慈接之弟子日集居日隘师意不庄严屋宇取安适支阁而巳其设清规益肃众有通堂若精进若老病若十方各别有堂百执事各有寮一一具鎻钥启闭以时各有警䇿语依期宣说夜有巡警击板念佛声传山谷即倦者眠不安寝不梦布萨羯磨举功过行赏罚凛若氷霜即佛住祇桓尚有六羣扰众此中无一敢诤而故犯者不尽局百丈规绳而适时救獘古今丛林未有如今日者具如僧规约及诸警语赫如也极意戒杀生崇放生着文久行于世海内多奉尊之曾讲圆觉经于净慈听者日数万指如屏四匝因赎寺前万工池为放生池师八十诞辰又增拓之今城中上方长寿两池岁费计百余金山中设放生所救赎飞走诸生物充牣于中众僧减口以养之岁约费栗二百石亦有警䇿守者依期往宣白即羽族善鸣噪者闻木鱼声悉寂然而听宣罢乃鼓翅暄鸣非佛性哉噫佛说孝名为戒儒呵有养无敬师于物养而敬且有礼者也非达孝哉师道风日播海内贤豪无论朝野靡不归心感化若大司马宋公应昌大宰陆光公祖宫谕张公元忭司成冯公梦祯陶公望龄次第及门问道者以百计皆扣关击节征究大事靡不心折尽入陶铸监司守相下车伏谒及贤豪候参者无加礼不设馔皆甘粝饭卧败蓆任蜥X缘蚊嘬无改容皆忘形屈势至则空其所有非精诚感物何能至是哉侍郎王公宗沐问夜来老鼠唧唧说尽一部华严经师云猫儿突出时如何王无语师自代云走却法师留下讲案又书颂曰老鼠唧唧华严历历奇哉王侍郎却被畜生惑猫儿突出画堂前床头说法无消息无消息大方广佛华严经世主妙严品第一侍御左公宗郢问念佛得悟否师曰返闻闻自性性成无上道又何疑返念念自性耶仁和令樊公良枢问心杂乱如何得静师曰置之一处无事不办坐中一士曰专格一物是置之一处办得何事师曰论格物只当依朱子豁然贯通去何事不办得或问师何不贵前知师云譬如两人观琵琶记一人不曾经见一人曾见而预道之毕竟同观终场能增减一出否今上慈圣皇太后崇重三宝偶见师放生文甚嘉叹遣内侍賷紫袈裟斋资往供问法要师拜受以偈答之师极意悲幽冥苦趣自习焰口时亲设放尝有见师座上现如来相者盖观力然也师天性朴实简淡无缘饰虗怀应物貌温粹弱不胜衣而声若洪钟胸无崖岸而守若严城御若坚兵善藏其用文理密察经济洪纤不遗针芥即画丛林日用量施利酌厚薄覈因果明罪福养老病公众僧不渗滴水自有丛林以来五十年中未尝妄用一钱居常数千指不设化主听其自至稍有盈余輙散施诸山库无储蓄凡设斋外别持金银作供者随手散去施衣X药救贫病略无虗日偶检私记近七载中实用五千余金不属常住则前此岁岁可知巳师生平惜福尝着三十二条自警垂老自浣濯出溺器亦不劳侍者终身衣布素一麻布帏乃丁母艰时物今尚存他可知巳总师之操履以平等大悲摄化一切非佛言不言非佛行不行非佛事不作佛嘱末世护持正法者依四安乐行师实以之历观从上诸祖单提正令未必尽修万行若夫即万行以彰一心即尘劳而见佛性者古今除永明惟师一人而巳先儒称寂音为僧中班马予则谓师为法门之周孔以荷法即任道也惟师之才足以经世悟足以传心教足以契机戒足以护法操足以励世规足以救獘至若慈能与乐悲能拔苦广运六度何莫而非妙行耶出世始终无一可议者可谓法门得佛之全体大用者也非夫应身大士朗末法之重昏者何能至此哉临终时预于半月前入城别诸弟子及故旧但曰吾将他往矣还山连下堂具茶汤设供与众话别云此处吾不住将他往矣中元设盂兰盆各荐先宗师曰今岁我不与会矣有簿记师密题曰云栖寺直院僧代为堂上莲池和尚追荐沈氏宗亲云过后始知其悬祀也七月朔晚入堂坐嘱大众曰我言众不听我如风中烛灯尽油干矣只待一撞一跌才信我也明日要远行众留之师作三可惜十可叹以警众淞江居士徐琳等五人在寺令侍者送遗嘱五本次夜入丈室示微疾瞑X目无语城中诸弟子至围绕师复开目云大众老实念佛毋揑怪毋坏我规矩众问谁可主丛林师曰戒行双全者又问目前师曰姑依戒次言讫面西念佛端然而逝万历四十三年七月初四日午时也师生于嘉靖乙未世寿八十有一僧臈五十师自卜寺左岭下遂全身塔于此其先耦汤氏后师祝发建孝义庵为女丛林主先一载而化亦塔于寺外之右山师得度弟子广孝等为最初上首其及门授戒得度者不下数千计在家无与焉缙绅士君子及门者亦以千计私淑者无与焉其所着述除经疏余杂录如竹窗三笔等二十余种行于世率皆警发语师素诫弟子贵真修勿显异故多灵异不具载呜唿我闻世尊深念末法众生虽度恐断慧命灵山会上求护正法者即亲蒙授记亦不敢入惟地涌之众力任之且曰我等末世持经当具大忍力大精进力即有现身此中亦不自言其本泄佛密因但临终阴有以示之耳观师之行事潜神密用安忍精进之力岂非地涌之一乎抑自净土而来乎不然从凡夫地求自利尚不足安能广行利他护持正法始终无缺者乎予有感而来略拾师之行事以昭来世其他具诸别传乃为之铭曰三毒焰炽五热周章孰能药石顿使清凉欲海横流波浪滔天谁能济度驾大法船惟我大师实乘愿力放身其中随宜调适蚤断爱根如狮脱索才出尘劳X便露头角开净土门张法界网捞漉三根其赴如响以金刚鎞刮瞖眼膜根本不生枝叶自落大冶红鑪慈悲忍力入此陶镕痴狂顿息毛孔光明通身手眼从无用中法轮常转若非付嘱定是地涌岂属寻常具大勇勐师徒空来亦从空去虽善藏身欲隐弥露钟鼓交参云霞绮互塔影高标法身常住勅赐清凉山竹林寺空印澄法师塔铭诸佛法身托于文字般若故如来应世独重持经法师欲其慧命不断故也爰自白毫歛耀像季弘经则马鸣龙树无着天亲性相标宗各擅其美及大法东流惟清凉大师濬法界之源纲维教网捞摝人天以其自性宗通而弘四辨之说无碍圆融圭山而下难其人矣近代远绍芳规杰然师表者惟我竹林空印澄公大师师讳镇澄别号空印金台宛平桑峪李氏子父仲武母吕氏初梦一僧持钖入室觉而遂生幼聪慧不羣为儿嬉喜佛事蚤有出世志年十五即投礼西山广应寺引公为师得度为沙弥服勤三年登坛受具一江澧西峰深守菴中诸大法师弘教于大都师寻依讲肆参穷性相宗旨融贯华严靡不该练如是者十余年复从小山笑巖二大知识究西来密意妙契心印一时义学推为上首先是予游京师法会众中独目师当为法匠既而同妙峰禅师结隐五台将建无遮法会集海内耆硕嘱妙峰力招师果至予大喜为台山得人时万历壬午岁也法会罢予与X妙师分携濒行不忍与师别夜谈连宵力劝师曰时当末运法门寥落撑持者难得其人公慎勿住人闲当留心此山深畜利器他时当为金色主人师问其故予曰昔司马头陀相沩山以形与山相称耳师欣然应诺予即以所居紫霞兰若居之师住此壁观三年大有开悟塔院主人大方广公请修清凉传随留讲诸经声光赫奕四方学者日益集未几与雪峰创狮子窟建万佛琉璃塔遂成丛林于中讲演华严大经学者数千指坐寒巖氷雪俨在金刚窟中也圣母皇上为国祈福注意台山闻师风雅重之特赐大藏尊经安供寻复命师于都城千佛寺讲师自着楞严正观复于慈因寺讲演诸经时妙师造千佛铜殿安置大显通寺上嘉其功行命重修改赐额永明建七处九会道场延诸大法师讲演华严以师主第一座会罢师以古竹林寺文殊现身处也废久复缉所用多出内帑未几幻出一大道场乃集诸弟子重讲华殿疏一周复修南台为文殊化境师自是疲于津梁矣遂谢诸弟子单提末后一着默然兀坐众有请说法者师曰吾随幻缘力任大法恒以生死大事为念今老矣人世几何学者以究心为要岂复以播弄唇吻为得耶尔辈当以此自勉吾将行矣居顷之示微恙危坐三日夜谈笑如常中夜寂然而逝万历丁巳六月十四日也师生而安重寡言笑律身严御众宽不肃而威说法三十余年三演华严虽登华座X万指围绕意若无人天厨日至而麤粝自如居尝专注理观脇不至席渊沉静默老无惰容受法弟子以千百计出其门者率皆质朴无浮习葢有以师表之其于讲演提纲挈要时出新意北方法席之盛稽之前辈无有出其右者所着有楞严正观金刚正眼般若照真论因明起信摄论永嘉集诸解行于世师生于嘉靖丁未世寿七十有一僧臈五十有奇全身塟于竹林之左上闻师迁化赐帑金建窣堵波额曰空印大法师应身之塔惟我国初禅讲诸师多启宸衷膺宠渥二百年来未有福德深厚上致眷顾隆恩之若此者岂非曼室应身而来者耶抑清凉之影响耶师得度弟子惟栋等七人受法门人远清等数百人多能开化一方明年戊午冬法孙方茂门人大谦持师行状远来匡山求为塔上之铭予与师称法门知已铭舍予孰为之乃为铭曰法身无形遇物而彰文字焕发般若之光故持经者慧命是託了达性空说不可说西天此土代不乏人爰有清凉曼室化身性海波翻义天星灿法界圆融炳然齐现居金色界据宝华座出广长舌杂华纷播千载而下适生大师芳规远绍狮子的儿高踞窟中发大哮吼百兽震惊闻声奔走双提性相大开宝藏一雨普滋三根应量名闻九重隆恩眷顾梵剎聿兴法幢高竖三十余年诲人不倦以知见力随顺方便律身精严潜神澹泊回彼狂飇还醇返朴示幻此身X人天师表于末法中实为僧宝塔影撑空法身独露风动水流圆音弥布千尺寒巖万年氷雪日月无穷光明不灭憨山老人梦游集卷第二十七憨山老人梦游集X卍XXX憨山老人梦游集卷第二十八侍者福善日录门人通炯编辑岭南弟子刘起相重较塔铭新城寿昌无明经禅师塔铭佛祖之道若太虗空亘古尝然非昼夜代谢之可明昧唯得之者若获如意宝应用无穷其不思议力性自具足禀明于心不假外也从上诸祖莫不皆然何近代寥寥不曰无禅直是无师其果无也予于寿昌禅师见其人矣按状师讳慧经号无明抚州崇仁裴氏子父某母某氏初产难祖父诵金刚经遂得娩因名经师生而颕异不羣形仪苍古若逸鹤凌空天性澹然无嗜好九岁入乡校便问浩然之气是箇甚么师异之居恒若无意于人世者年十七遂弃笔砚慨然有向道志年二十遇入居士舍见案头金刚经阅X之輙终卷欣然若获故物即与士言其意士奇之由是断荤酒决出世志父母亦听之蕴空忠禅师说法于廪山遂往依之询其本名曰慧经执侍三载凡闻所教不远如愚尝疑金刚经四句偈一日见傅大士颂曰若论四句偈应当不离身师不觉洒然因述偈有遍界放光明之句以是知为夙习般若熏发也时年二十有四一日阅大藏至宗眼品始知有教外别传之旨至于五宗差别窃疑之迷闷八阅月若无闻见时以为患痴久之有省于是切有参究志遂辞廪山欲隐遁乃访峨峰见其林壑幽邃诛茅以居誓不发明大事决不下此山居三年人无知者因阅传灯见僧问兴善如何是道善曰大好山师罔措疑情顿发日夜提撕至忘寝食一日因搬石坚不可举极力推之豁然大悟即述偈曰欲参无上菩提道急急疏通大好山知道始知山不好翻身跳出祖师关因呈廪山山知为法器师生而孱弱若不胜衣及住山极力砥砺躬自耕作凿石开田不惮劳苦不事形骸每闻空山境喧乃曰老僧不釆无穷遂居不闭门夜独山行年二十有七向未薙发人或劝之师曰待具僧相乃尔至是始剃染受具影不出山者二十有四年如一日也邑之宝方乃宋师宝禅师故剎也请师重兴乃应命先之廪山扫师塔而后往有倏然三十载忘却来时道之句时师年五十有一万历戊戌岁也师住宝方日益增精进力凡作务必以身先形枯骨X立不厌其劳不数年百堵维新开田若干佛殿三门堂厨毕具四方衲子闻风而至者日渐集有僧问师住此山曾见何人师曰总未行脚僧激之曰岂以一隅而小天下乎师善其言遂荷钖远游乃过南海访云栖复之中原入少林礼初祖塔问西来单传之旨寻往京都谒达观禅师深器重之入五台参端峰和尚峰门庭孤峻师一见而契乃请益曰某甲于古德公案数则有疑乞师指示峰曰请道师曰临济道佛法无多子毕竟是个甚么峰云向道无多子又是个甚么师曰玄沙谓灵云敢保老兄未彻在何处是他未彻处峰云大是玄沙未彻师曰赵州云台山婆子我为汝看破了也勘破在甚么处峰云却是婆子勘破赵州师更请益峰云知是般事便休师作礼遂相印契峰返诘师各以颂答语载别录末后赵州颂云暗藏春色明露秋光有眼莫鑑纵智难量到家不上长安路一任风花雪月扬峰深肯之观师语忌十成机贵回互妙叶五位是知洞上宗风由此必振自是师心亦倦游矣乃返钖宝方始开堂说法以博山来公为第一座师资雅合簧鼓此道激扬宗旨四方衲子望风而至者益众戊申邑之寿昌乃西竺禅师所创也久頺众请师居之旧传有谶师与竺同乡同姓咸以师为竺再来云师住寿昌不攀外援不发化主随缘任用数年之闲所费万计道场庄严焕然鉅丽丛林所宜纤悉毕具不十年闲千指围绕岂师以无X作妙力而幻成者耶惟师之生也赋性直质气柔而志刚心和而行峻虽边幅不修而容仪端肃严霜加日不怒而威衲子一见失其故又随机善诱各得其宜每遇病僧必亲调药饵迁化则躬负薪茶毗凡丛林鉅细必自究心不谋而合度不择净秽必尽心力而为之胸次浩然耳目若无所睹闻者迨七旬尚混劳侣耕凿不息必先出后归躬率开田三剎岁入可供三百众故生平佛法未离󰑁头边也四十余年曾无一息以便自安虽临广众未尝以师道自居至于应酬偈诵法语川流云涌诚所谓般若光明如摩尼圆照无思而应者耶自古传灯诸老虽各具无碍解脱其不疲万行者独永明一人然未及其麤若师者可谓道契单传心融万法何发强精进之若此耶益王向师道德深加褒美因叹曰去圣时遥幸遗此老其见重若此丁巳腊月七日自田中归语大众曰吾自此不复砌石矣众愕然除夕上堂曰今年只有此时在试问诸人知也无诫语谆谆后云此是老僧最后一着分付大众切宜珍重戊午元旦三日示微恙遂不食云老僧非病会当行矣大众环侍欣若平昔众不安以偈谕之曰人生有受非偿莫为老病死慌七日以偈示博山次第写宝方寿昌遗嘱乃曰古人护惜常住如命根老僧不惜命根为安常住十四日写书远近道俗且勉进道十五日吉水萧孝廉来参师开示但看个万法归一勉其力究十六日分付茶X毗自作举火偈命侍者彻宗唱偈举火次辰取水潄口洗面拭身嘱曰不必再浴费常住薪水也诫众无得效俗变孝违者非吾弟子乃索笔大书今日分明指示掷笔端坐而逝万历戊午正月十有七日未时也茶毗火光五色心𦦨如莲花其细瓣如竹叶顶骨诸牙不坏余者其白如玉重如金文五色塟于某建窣堵波师生于嘉靖戊申世寿七十有一僧腊四十有奇得法弟子若干人其上首元来今开法博山其余守三山常住有三会语录予向闻师风丙辰避暑匡山有门人持师圆相真者予展之即知师为格外人而恨未及见也因为之赞有突出大好山千里遥相见之语博山见之以予为法门知师之深者乃具述师行状请为塔上之铭予痛念禅门寥落向未有以振起者狮絃将绝响矣今师之行履其见地稳密机辨自在不唯法眼圆明一振頺纲而峻节孤风诚足以起末俗至其大精进忍力又当求之古人虽影不出山而声光远及岂非尸居龙见渊默雷声者耶观其昭然生死实践可知因次序其实行乃为之铭铭曰大道廓然如太虗空圣凡幻叶影落其中即有求者竟不可得拟议思量棹捧打月瞿昙热乱达摩忙来到头落得一只皮鞋建涂毒皷全彰正令如有击者丧身失命不用命者时来一击三日耳聋晴空霹雳身心俱碎魔佛潜踪摩尼光耀八面虗通惟我寿昌X误中其毒遍身毛孔三昧出没化生死窟作光明聚日用头头无处不是提起󰑁头似金刚剑烦恼稠林佛祖出现四十余年垦土掘地瓦砾荆棘纯七宝砌身心世界碎为微尘尘尘佛剎坐卧经行佛法禅道拈向一边有来问者直指目前如大圆镜五色齐至不出不入死生游戏自堕其中未常住世即今便行亦未曾去不信但看草芥纤尘何有一物不是全身青山塔影松风长舌说法音声常无闲歇九华山无垢莲公塔铭公讳性莲字无垢太平僊源王氏子生而不羣幼喜为佛事蚤有出世志初其地佛法未流时诸外道羣聚宣扬其说公每往观听一日谓众曰此梦语也其如生死何因决志出俗年二十有二遂弃妻子破家散产而去之金陵摄山栖霞寺从素庵节法师薙染受具依栖讲席习诸经论义置卷叹曰吾为生死大事故出家此岂能了大事乎遂弃去复得故乡之牛头山诛茆以休刀耕火种专以已躬下事为念久之未有所入遂弃去至清河谒法堂和尚授以念佛三昧乃深信入寻参遍融老于都下融一见而器之遂留入室久之妙峰和尚开法于芦芽公特往见大有所陶冶复归故乡之大山四方缁白闻风而至叹曰吾出家儿岂为滴水波流把茆遮障此生平乎复弃去誓历尽名山遍参善知识多方行脚备尝辛苦如是者七年偶冬日涉河氷裂作声堕水寒彻忽然有X省乃曰眉元来横鼻元来直渴饮饥飡更有何事于是生平之疑泮然氷释即归卓钖于池阳之杉山十方衲子日益至公遂开梵剎以接待为事至者无他技但精洁粥饭茶汤而巳了无禅道佛法观者谛信不疑九华圣道场地迎公为丛林主公治已精苦忘身为众凡化恶性必委曲方便跪拜周旋甚至詈骂必俟大信而后巳时人称为常不轻如是几廿年远近缁白倾心如佛祖故凡所须未常发一街坊化主应时如响凡足迹所至或一食一宿之所皆为道场若池阳之杉山九华之金刚峰观音山之金堂大山之草菴莲岭之静室金陵之花山余若秦头峰婆娑壠岑峰洞白沙山吉祥诸天随地各建兰若数十所以修隐静者居之咸有其徒主其业岂非忘身为物无心而成化者耶丙申仲春二月应众请于三祖之皖山不数月百废俱举远近风动公复归九华越明年皖山四众固请公去公首肯曰去即去矣尚须三日明日偶过九龙访一庵主四顾欣然乃谓众曰吾至此山大事毕矣众不解其意二日示微疾竟终于此全身塔于兰若之右万历丁酉九月三日也公生于甲辰之四月八日世寿五十有四僧腊二十有五公弟子甚众各领其丛林事其优婆塞就乞佛法者独邵季公兄弟查汝定萧伯谷相与莫逆为方外死生交公迁化月余汝定即走岭南访余于行闲持公行实乞为铭以余三复感公之操存可谓精于忘已X者也故为铭曰忘身为物如虫御木视物为已水不洗水物我两忘不犯锋芒石人昼舞金乌夜光惟公之身飘若行云惟公之心止若谷神不来不去谁死谁生九华参天观者耳聋皖山戞汉听者眼盲亭亭一塔卓彼虗空觅公行处问取九峰栖霞影斋珠公塔铭摄山自梁武开山至唐而盛往诸名德说法其中荒废久矣嘉靖中五台陆公游目慨然属僧统请先云谷大师习静其中嵩山善公重兴其寺延素庵法师大开法席海内学者一时云集座下弟子若干人其上首则影斋珠公也公安陆李氏子生而颕异父敬事三宝公幼从父入寺闻僧诵华严经有感遂请出家礼邑之月公为弟子执事数载有远游志乃弃去之金陵栖霞从素庵弟子钖法师受具戒听讲诸经论穷性相宗旨精心教观十有五年一日向师请问教外别传之旨师曰此向上事自有师承幻休老人正主法少林汝可往参公遂之少室见休即问如何是向上事休曰五乳峰头月单传殿内灯公不契乃请挂搭同众久参入室一日举石霜公案有省呈偈曰出门便是草寒林花发春归早堪笑无足人解行却把须弥横踏倒休曰声前一句妙叶潜通劫外真风幽微绵密从上佛祖授手之事非思量意识可到又非玄路可通子无以世谛流布也公作礼凡执事X四年复归栖霞自尔心不涉缘迹不入俗日夜精修一心无懈一日无疾索浴更衣俨然而逝万历某年某月某日也公世寿几十几岁法腊几十夏得度弟子若干人全身塔于山之某处予少事云谷大师每过栖霞爱公道骨崚嶒知为法器竟不负生平得向上巴鼻是岂可以寻常学解束缚死生者同日语哉乃为铭之曰山川精英人文斯着道脉潜流云来壑赴兹摄之灵久蕴其妙爰有哲人凿开一窍法化斯彰玄风日扇适生珠公高标霞灿教海义龙宗门神驹顾盼千里电卷星驰握向上符执言前帜匿耀韬光深入无际抱道凝神苍巖翠壁坐脱其中孤光赫奕塔影撑空真风披拂法身堂堂云霞出没耶溪若法师塔铭公讳志若字耶溪山阴姚氏子母晏氏初祷白衣观音梦洗足头陀谓曰吾与汝作狮子儿觉而有娠生而机颕幼喜趺坐念佛父早丧母孀居甫七岁母病日夜悲泣母临危嘱曰汝宿僧也无负本愿言讫而逝师以母遗命寻礼会稽华严寺贤和尚出家年十七始薙染居常切念生死大事即之牛头山立志参究未几从荆山法师听法华经于天台即隐山中愤力向上事单栖六载偶触境有省年二十六闻雪浪恩公开法于南都乃瓢笠而往先从栖霞素菴法师受具遂依雪浪座下执业十有二载研穷诸经论深X造玄奥万历己丑檇李剏慧华庵沈司马岳水部延公居之庚寅公年三十六陆太宰五台管佥宪东溟刘柱史子威请讲楞严于吴门壬辰讲法华于杭之灵隐明年讲楞伽于净慈壬寅栖息武林之飞来峰北有永福寺故址废入民闲潘太常赎建佛阁禅堂以成菴居三吴两淛皆宗公教化随在列剎开演诸经论者三十余处会五十余期称一代师匠云予与雪浪为同门兄弟恩兄开法南都公为上首弟子予闻其夙解有年矣丁巳予以双径因缘过吴门晤公于如意覩其苍然道骨喜法门尚有典刑也及公归予往弔云栖抵武林月之九日公先示微疾手予书曰本意追大师归今予将长往不能待矣嘱弟子曰我留最后供必为献之明日索浴自起更衣端坐而逝呜唿公乘夙慧童真出家即志向上事及有发明力穷教典为人天师岂非愿力然哉生平清节自守应世皭然三衣之外无长物临终脱然无罣碍葢般若根深人未易察识也嗟予老朽三十余年慕公止一面且末后不忘非宿缘哉乃叙公行履之概而为之铭曰死生胶固靡不牵缠公何视之如此脱然以般若种生生熏习是故去来全不着力戒月悲华慈云法雨自利利他洁无尘滓洞契佛心播广长舌法音经耳功报弥劫嗟哉末法公为法幢愿久住世魔外自降生死去来法身寂灭公实洒然是真解脱塔倚孤峰X松声不绝日夜圆音炽然常说云中普兴禅院开山第一代住持古镜玄公塔铭日月丽天生盲获益春回大地幽谷阳生故吾佛世尊法身弥纶凡在有情无不具足虽边地篾戾苟因缘会遇无不使令入佛知见转腥羶而为净土者是在开化之功何如耳予于玄公深有感焉公讳义玄别号古镜云中贾氏子父林母李氏生有异征髫年厌俗礼郡定盛和尚出家志向上事长辞师操方初至京师于万寿戒坛受具足戒徧礼海内名山参访知识决䇿已躬下事有所发明念福慧未圆功行不具中年还乡广作佛事结饭僧缘不以数计造渗金像庄严佛土绘水陆以拔幽冥修桥梁以济厉揭建窣堵以标人天跪诵往生呪三十六万遍以资净业凡在利益靡不精心竭力以导利多人由是四众归依王臣敬仰云中边地逼虏民情慓悍以公之教化转杀机为善种讵非现比丘身说法者耶公体丰厚而性柔和见者欣说景从内典外书无不该涉学富而行高故感代藩国主三世崇重吉阳端惠诸王咸为外护建普兴禅院遂为开山第一代住持公生于嘉靖丁亥入灭于万历乙巳世寿八十僧腊四十有奇塔于云中郊外予于丙辰长至月弔紫栢老人于双径大都龙华故人月清潭公走书持状乞铭乃为之铭曰X法身普遍无处不周如月现水清浊同流是故众生有情皆具善恶虽殊其性不二转化之机系于善导以水投水不妙自妙是故至人随处示现若是无缘对面不见倘以妙用入众生心如月在水愈清愈深能以善化转彼杀机以无我故知之者希日照中天春回大地时若至时无处不是公以缘现而以缘灭生灭去来了不可说表剎凌空法身常住是知我公真机独露勅赐龙冈寺大方迁禅师塔铭禅宗传灯所载皆本五家法脉修短不一其系自有元雪庭禅师揭洞上一宗于少林二十四传至大章书禅师中兴其道今迁公为的嗣也师讳如迁字大方别号松谷陜西凤翔岐山人族李氏父讳铎母张氏师生于落星里幼喜佛事每至佛寺则如旧居爱恋忘归蚤入社学肄儒业心不喜每向父母曰儿闻佛教乃出世因志愿出家年十七父母不能回其志乃舍礼本郡无踪本公为师剃染居三载发志操方远访知识决择已躬下事首参悦菴喜和尚授具指示向上一路寻入青峰山弔影单栖有所开悟闻大章宗师开堂少林往求印证嘉靖辛酉谒章于立雪庭遂留依止朝夕入室陶镕从上机缘乃蒙印可有针头玉线海底铁牛日夜辛勤记伊保守之嘱由是知洞上宗风五位正偏之旨至是犹未泯也师得法巳腰包一钵遍游海内名山回至京师历诸讲肆深X穷性相宗旨后至怀庆郑世子让国潜修白业闻师至致礼参请深相印契乃建精舍于龙冈延师晏寂时四方学者闻风远至万历丁亥应大都慈云菴请举扬宗旨戊子千佛寺请讲诸经日遶万指庚寅奉圣母慈圣皇太后懿旨于慈寿寺开净土法门在会者千二百众钦造镀金大佛像赐大藏经护勅御书大法宝藏四字甲午春请回龙冈创寺安供戊戌秋八月十有一日先示微恙端然而逝师生于嘉靖戊戌世寿六十有一僧腊四十有奇全身葬于寺之西原师殁后二十二年万历己未弟子海云走匡庐谒予求塔上之铭予昔晤师于大都慈寿见其孤标凛凛如立雪长松衲子参请不假辞色拈提宗教必指向上为极则应机接物纯一至诚动止未尝少怠有先德典型与予对谈旬日夜无不抵掌击节居恒谓学人憨师当代宗门正眼也予被放岭外师归故山时对弟子言有万里之思故其铭待予有以也予感师为法门知已乃为之铭曰一花五叶二派五宗门庭施设各擅家风洞上真源机贵回互玉线金针正偏不住雪老重拈书师继业至我迁公亲承骨血海底铁牛当机印定遇缘即宗全提正令随方指示明镜当台妍𡟎不隐八字打开二十余年和泥入水把手为人浑忘自已名达九重道光末运法藏自天龙神钦敬忘功罢业休老林泉身心寂灭慧光浑圆幻缘巳尽撒手便行本来不灭X又何有生塔鎻龙冈法身常住问末后句天晓不露庐山千佛寺恭干敬公塔铭公讳仁敬字恭干别号幻识襄阳吴氏子生而不羣髫年有出世志于伏牛山福田寺礼高菴法师祝发受具听讲经论参穷性相宗旨日夜无怠者三载于教观深有信受师曰学者志宜远大无以管窥蠡测为自足也遂如京都东园暹理诸大法师皆一时师匠公依讲肆尽得其奥义大章宗师开达摩单传之旨于少林公尽弃教义复往参究依栖十余年叹曰此口耳也道在心证奚事空言哉遂弃去之伏牛炼魔场大炉鞲中放舍身心打长七者三年有所悟入随遍参知识以求印证道过金陵守心禅师隐居弘济操履密行为一时推重一见大奇之乃为公曰道在心悟守在静密登山涉水徒费草鞋钱耳乃留公闭关相与切磋日造深奥尽扫其玄解如是者三年及破关即判然入庐山将结隐以终身焉时万历七年己卯岁也公初入山卜地至金竹坪见其宽衍叹曰此五百人安居处也因与山灵誓愿以身命布施于此以结十方衲子缘遂诛茆缚庐弔影居之负舂执役弟子智联为之助公得以绝迹者三年明年庚辰达观可禅师来游见而异之曰公能安心寂寞如此其所操进当不可量遂为莫逆盘桓月余而去岁癸未应黄梅五祖寺之请演法华经又三年乙酉应兴国吴公国伦请演楞严经彼方素称剽悍人多感X化焉吴公首唱为建殿堂经营五年岁己丑三殿禅堂厨库告成公之南昌募造千叶宝莲毗卢大像太史定宇邓公为唱导功未及半公示微恙迁化万历十九年辛卯岁六月初七日也世寿五十有一僧腊三十有奇联自山中奔赴哀号不欲生邓公勉以继志述事卒乃师愿乃完大像负师灵骨还山塟于寺后时万历丙申某月某日也公得度弟子九人独联侍公最久公之愿轮有所托焉入灭二十八年岁丁巳诸孙各捐衣钵建窣堵波请予为铭铭曰大道如空无处不通但离窒碍靡不包容渊深若海潜流大地有凿之者必至实际故载道者在乎形器心量若空其道自备我观我公忘已为物布心如地其愿乃足相彼空山诛茅一把拟覆十方任其来者有愿未终賷志而诀有子克家卒振其业梵剎聿兴集者云赴饥飡劳息莫知其故公心常住法身不灭直穷未来石烂海竭塔影高标松声泉响如是法轮在知音赏庐山云中寺敬堂忠公塔铭佛以无数方便调伏众生菩萨以种种因缘而求佛道是知为佛弟子续佛慧命者非特踞华座拈槌竖拂为向上事即抗志烟霞潜行密用未尝不以泉响风声为广长舌相也若云中忠公者岂非白毫光中晏坐山林而求佛道者耶师讳法忠别号敬堂新安歙县曹氏子母程氏公生而颕异龆年好端坐不与X羣儿嬉弱冠厌儒业不喜治生产蚤有出世志年十九游钱塘灵隐寺遇云山僧大机和尚即求出家为剃染执侍三年二十一登坛受具即依讲肆久之多所参承然未自信遂行脚至少林大千润禅师开堂说法师依之扣单传之旨未几走长安谒徧融月心二大老指示心要寻归五台予同妙峰禅师居北台之龙门师访于氷雪中一见而心相印契乃留居期年万历壬午妙师与予别之芦芽拉师同往寻开丛林诸所创立师有力焉居三载弃去入伏牛火场调炼三业南还登匡庐爱其幽胜遂诛茅于讲经台居三年复还五老峰弔影四年一日登覧仰天坪乃匡山绝顶喜其高胜遂居之单丁数载渐缉屋宇久之衲子亦渐集师手植松十余万本冀成丛林师居恒坦夷无缘饰御众不立规矩凡细务必以身先至老不倦随缘自守一衲之外无长物粒米茎菜必与共之视众如一平等行慈无论智愚贤不肖浸久默化而不自知故来者如归家侍父母凡出语句慨切痛至听者无不心领神会是以虽不上堂入室而一众森严俨然一大炉鞲盖以身教也予于丁巳岁投老五乳访师于云中欣然道故师一日过予连牀夜话属予撰十方常住记越三年庚申秋示微疾临终端坐谓其徒曰吾见红日当空金莲遍地吾其行矣言讫寂然而逝时七月廿一日也师生于嘉靖辛丑世寿八十法腊六十晚年得度弟子三人能幻能握皆X歙人能撑䖍州人握奉师茶毗收灵骨塔塟于桃花峰下持状请铭予抚然而叹曰当师访于五台时见师飘然如凌风孤鹤心甚爱其高举比即坚留且云能同埋此中乎师曰有缘必遂自后别去将谓无复再晤之期岂意垂老同归且为述师之生平耶铭曰大道如空万法体同能善用者遇缘即宗逆顺随宜了无亏欠是在智者种种方便松声泉响出广长舌况复当机岂非善说是故至人以身为教密行全彰事事皆妙垦土掘地搬柴运水大用现前何拘彼此有缘而遇无心而作法法头头都成解脱弔影重巖如临广众二十余年巍巍不动通身毛孔遍布十方有入之者脱体清凉剎建云中僧来世外粥饭如从香积世界是在吾师无作妙力用而不藏从空一掷大愿未终幻缘消歇掉臂而行了无言说一塔撑空灵迹是寄法身常住尽未来际宣城华阳山道者法振铎公塔铭公讳大铎字法振宛陵某氏子生而超羣神清韵朗幼从乡校读论语至朝闻道夕死可矣乃曰道何物耶闻而可死遂大疑之每每以此问诸先达皆不惬意一日逢行脚僧问曰如何是道僧曰此吾佛氏无上妙道非世之仁义礼智而巳也公由是笃信佛道遂礼其僧薙发时年甫二十其僧嘱曰吾非尔师当往参云栖公径造焉得沙弥戒依众未几即从雪浪法席参诸教义居恒求悟自心不得其指复归云栖X进具戒请益修心之要示以念佛法门以一心不乱为的旨付禅关䇿进一书为参究之诀公佩服还本郡石泷巖闭关三年单提一念久之有省复往云栖求印可遂依众淘汰数年辞归本郡之华阳山诛茅以居华阳祖于黄山白岳纵广一由旬周环四邑菴当万山之中最为幽僻公居之唯种芋栽茶拾橡栗採松花以充食竟绝意人闲唯一沙弥智浩执侍焉浩读楞严至征心处问曰七处征心皆不可得毕竟心在甚么处公抚几一下良久问曰会么浩曰不会乃示二祖公案久之令浩参诸方去公单居焉缁白请公说金刚般若要义公拈凡所有相皆是虗妄若见诸相非相即见如来问众曰会么众曰不会公曰一切有为法如梦幻泡影如露亦如电应作如是观乃曰大众各自珍重吾将行矣即沐浴更衣端坐念佛而逝时万历戊午七月十八日也公生于万历甲戌八月二十四日世寿四十有五僧腊二十有八塟于菴之某处智浩参方归省公巳入寂三年矣浩乃匍匐匡山乞予为塔上铭予覧状知公始以闻道可死一言发心顿弃人闲世虽亲教义不尚名言绝意于空山寂寞之濵单提一念以死生为大事至其操行孤绝超然似古隐山之流此末法之难能者嗟乎若公之风可使吾徒之贪者廉狂者息躁者静也又何事踞华座为说法哉予有感于斯乃为之铭曰般若灵根如种在地遇缘而发若时雨溉闻道一言X夙习固然偶一触之应念现前死既可矣复生何恋顿舍世缘入山修练不事语言单提向上一念孤明吾我俱丧橡栗松花以疗形枯浮云幻化视之若无寂寞空山孤风绝侣莫问其宾看主中主死生不变太虗闪电寂灭空中超情离见撩起便去似不曾来空花翳目野马尘埃塔影团团霞蒸雾鎻问末后句青山朵朵比丘性慈塔幢铭比丘性慈毗陵潘氏子性爱离俗童时闻月珠法师讲楞严遂发心出家礼宇光法师于华山求剃度授以净土法门专心一志雅修梵行喜看老病心无厌倦习音声佛事后遇滇南僧性玉结伴游南海诛茅同居十余载玉患病频年慈看侍殷勤如事父母略无怠容玉竟无恙万历己未同礼匡山授具戒回普陀而玉病复作慈益加调护庚申岁慈感法乳复来省匡山舟次荻港偶微恙遂坐脱于舟中嘱同行三人茶毗于紫沙州万历庚申五月一日也玉闻之乃奔负灵骨归塟普陀复走匡山具述其因缘乞志之予闻而感之曰诗云兄弟䦧于墻世有骨肉而仇雠者多矣况二姓乎若慈与玉也蓦尔相逢以道相亲一心莫逆看病十年如一日慈能尽心力于生前玉乃感恩义于身后诚所谓一死一生乃见交情者耶予故次序其事又以启法门之义当以看病为第一行也慈生于癸己年正月十七日世寿二十八岁玉X为滇南昆明徐氏子世业儒故併记之乃为铭曰宿具道缘无心而遇形异心同难兄难弟视身若已死生不二出情之情故乃如是骨埋白花心凝实际试问大士果何来去新安黄山掷钵菴寓安寄公塔铭公讳广寄字寓安衢州开化余氏子生而聪慧有出尘志年十五白父母听出家投郡张公山无为法公为沙弥好学多能博雅游艺恒往来于休󱨊之闲一时士大夫无不器重乐与为忘年交年二十四叹曰人生过隙驹耳泛泛若此何以出家为遂决志游方参访知识屡行为亲知覊留不果乃宵遁单瓢只杖径造云栖大师见而器之为授具戒开示念佛法门曰念佛无他伎俩专在一心不乱公服膺遂以充维那居常刻意精修单持一念谨束三业严整威仪调和内外悦可众心大师一日临众曰朝廷设官以称职为最岂惟国家丛林亦然梵语维那此云悦众若寄维那可谓称职矣由是一众咸推重之一坐八年以省师归故山闭关三年万历庚戌入黄山之丞相原诛茅藏修精进自䇿一念不移若忘人世久之一方缁白归信者众图南汪公为结菴以居之一坐十二年偶婴真疾竟不言动止如常人莫知之久之疾笃乡人请医诊视公曰死生如客耳当行即行又何为乎竟勿药唯安然端坐如不有身一日召弟子曰吾行矣末后一事汝等识之言讫跏趺而逝时天启X元年辛酉二月二日也初弟子不意公遽化未理龛室乃置坐于几上且恐形变急积薪茶毗值天大雪不能动转如是者七日远近缁白闻而破雪奔弔见公颜色如生喜容可掬唇红不改手輭如绵咸曰此生人也安忍化固止之乃借佛龛收歛供于所整之丈室雪乃止弟子相谓曰此岂末后事耶于是亦不敢火经夏秋炎热形气不变意欲奉三年乃塟明年壬戌三月弟子大守走匡山具白其事且请为铭予闻而叹曰吾沙门之行贵真修实证不在衒名闻立门庭为得也以公之高明多艺博识广闻一入法门即尽情屏绝精心为道如愚若讷居常一念密密绵绵见人不发一语问者唯唯一笑而巳至若处同袍忘人我脱略形骸无不爱而敬之岂非威仪摄生正容悟物无言而说法者耶呜唿若公之于生死神往形留化臭腐为神奇岂非戒定熏修精心融贯而然耶即佛祖之金刚不坏常住不朽亦由是而致否则不崇朝若豚子之食于死母也予于是有感焉乃为之铭曰三界万法为心所造坏与不坏总在一窍萤火蚌珠其光虽小亦是精妙圆明之宝何况佛性宝觉明心在我固有岂不甚深戒定所熏金刚种子故舍利罗其丛如蚁既有幻形宁免幻病果缚现存业由前定如公形骸久而不臭想是其中心光无垢从此精练生生不退决定至于金刚之地或焚或存无可不可X且待三年再来报我我作此铭非为公立普告诸人大家努力憨山老人梦游集卷第二十八憨山老人梦游集X卍XXX憨山老人梦游集卷第二十九侍者福善日录门人通炯编辑岭南弟子刘起相重较塔铭径山化城寺澹居铠公塔铭历观古今豪杰之士有戡乱之才而不能降心有拔山之力而不能割爱是知能透情关掉臂生死者非宿种深根虽丈夫亦未易为力也予于铠公有异焉公讳法铠字忍之别号澹居江阴人姓赵氏世称巨族母梦僧趺坐于堂上遂生公公生而颕慧为儿嬉喜佛事倜傥逸羣长习举子业才名奕奕乃尘视世荣志性命之学父母为聘竟不愿父卒乃杖䇿孤游登太和山遇羽士授长生之术过武昌遇讲良知学者皆掉头弃去一日入僧舍见金刚经读至如来说诸心皆为非心忽有省乃曰是吾所归也还过浮山坐三曲洞沥血写孝经癸巳游皖城达观禅师过江X上公往参未面门外作礼再谒乃见求度未许师登马祖菴公偕阮公自华至是夜师梦披白铠人侍其侧及公至着白衣恳求剃度师许之因命今名薙发授具戒时年三十有三师命参已躬下事公即辞入天目诛茅于分经台弔影藏修单提向上极力参究蔬食不糁单衣露肘每降妄心燃香爇臂如是者三年大有开发石帆岳公入山见公獘衣鬔头垢面跣足腰镰採薪因问你是澹和尚甚么人应曰我是他使的岳公大笑曰真道人也久之下天目复过宣城掩关于西乐乃习荷重负肩试四十斤经行以苦筋骨调昏睡其道益进后出关行脚至匡庐每过丛林坐廊下忽焉达旦寤寐一如也辛丑至都门省本师于慈寿初入室便问某甲为生死大事愿师指示师即痛棒如是者再一日又问曰永嘉云了即业障本来空只如师子尊者二祖肇公等是了得也未声未绝师连棒曰会么会么公曰不会师曰本来空是甚么干屎橛公勐省但点首而巳自是见地即稳密壬寅秋南还入浮山会圣巖乃宋远录公与欧阳六一因碁说法处久为俗业皖城澹宇阮公聚族复之请公以居重新远公塔沥血书梵网经日课金刚般若为母寿戊申应太史观我吴公请住持浮山大华严寺居常以本分为佛事四方衲子至者唯示直捷处乃集诸祖入道因缘梓之初达师刻大藏以双经寂照为刻场师灵龛亦归之公欲满本师愿遂往庚戌X公至山见多雾湿下有化城故址乃宋佛日宣禅师道场太史具区冯公议修复为藏板处公简得其手扎示左方伯本如吴公吴公按址画界夺诸豪右之手仍为佛地又赎临安太平寺田百亩供赡常住于是藏事有归焉甲寅吴公开府于蜀公以刻藏因缘往议遂登峨嵋礼普贤乙卯春同直指若谷徐公出蜀是年秋还径山大师灵龛巳入土司成文宁朱公礼师塔按形家言知地有水议改葬公与师护法弟子仲湻缪公行求善地改卜于鹏抟峰之阳丙辰冬予自南岳来赴弔尽法门死生之义至金沙为文以祭预定于长至月十九日及至会是日茶毗予因举火请灵骨入塔以酬生平知已达师末后一段光明公之力也谚曰棒头出孝子公实以之予归匡山公疲于津梁以寂照付杲公以化城为十方接待常住嘱诸弟子曰汝等袈裟下各有一坐具地何恋恋于此耶辛酉秋七月遍辞诸檀越过白门以藏事托本如吴公冬十月归双径一日倚杖立堂下顾谓众曰羚羊挂角不出十二众罔测至晚爇香礼佛沐浴更衣趺坐默然至旦忽脱去天启辛酉十二月十三日也弟子某某等茶毗葬于某某处公生于嘉靖辛酉三月二十一日世寿六十有一僧腊二十有八予每见达师门庭峻绝恒思后难其人及至双径见公貌粹骨刚稜稜英气四方会葬者麇至百凡猬集公擘画游刃指挥如意意气闲闲不动声色其于以送死X复生尽形毕命继志述事光前绝后斯为达师末后弟子无忝的骨者也私谓公之才足以应世力足以荷担其为道也艰难辛苦靡不备历其于事也见义勇为不避刀锯其视利养如空花水月死生之际超然如脱獘屣噫非大丈夫夙根披露心契无生寝处于有形之外者曷能如此哉公弟子元亮具状走匡山乞予为铭予念法门之谊乃为铭曰丛林秋晚大法頺纲岁寒霜雪紫栢用光其道既光门庭益峻壁立悬崖大有径庭望之者慄亲之者退棘棒一条全无忌讳窟中狮子爪牙才露是狮子儿略无回互一棒之下翻身𨁝跳大步游行回途复妙浑身荷担不遗余力恒沙法藏信手挥斥法轮无穷转之未尽津梁既疲随缘究竟旅泊安居干城行处一切尽为十方常住生前不有末后亦无一尘不立本自如如羚羊挂角分明指示撩起便行撒手归去一塔孤标空中建立法身弥露风声月色南岳山主瑞光祥公铭尽法界量无一物而非法身诸尘劳门无一行而非佛事况乎调练三业精专一心远离世闲而勤净土之行者乎故吾佛白毫光照东方万八千界光中菩萨种种因缘而求佛道若南岳祥公者岂非光中所现摄念山林一心勤求佛道者乎按状公讳法祥字瑞光别号隐南越嵊县周氏子生而超旷业儒不第慨然有出世志从其叔游京师往参啸巖老人巖示X以向上公曰弟子尘劳中人未敢承当巖曰即念佛法门最为捷要公颔之居顷南还决志出家礼本邑喜菴恺公薙发时年三十有二矣谒栖霞素菴法师受具依栖讲肆三年遂弃去北游大都参遍融和尚一见问曰汝作么生公曰某甲为生死出家一向修念佛法门不审是第一义谛否融曰更不容念佛外别求第一义谛公领旨作礼慈圣皇太后大作佛事建净业期请居首座三年期罢游五台之伏牛遍参诸老宿时栢松和尚牛山者旧也公见与语心契留住石室弔影绝迹木食三年一日趺坐雪积满床火绝衣湿侍者往见惊走报松松往视见公定乃击磬警觉问曰烟寒灰冷作么境会公曰山原是石冰原是水雪飞满崖不知所以松曰此是暂息尘劳得轻安耳若躭着此境即堕偏空勿滞于此宜行脚去逢南即止授以钵袋嘱曰禅和往南走报道七十九我也不多时大家相厮守公遂瓢笠径造峨嵋礼普贤住大峨石八越月苦切参究心地未安因忆松栢逢南之记遂之南岳登祝融峰顶望古大明山林崇茂即往卜居未几赤帝峰僧楚然请主阅藏公至一宿夜半恍惚梦中告曰此非师所居速去诘朝将他往适僧大宽留住侧刀峰公应诺行三日藏经破燬公以啸巖开示念佛法门志终身从事欲以豆为数宽愿充化主募豆四十八石公从此放下身心影不出山日夜精勤以豆为珠净念相继至终身焉由是X称为豆儿佛云公住山绝无外缘声光日露十方衲子远归之四事不思而至丛林不作而成南岳寂寞多至得公一振起居常诫诸弟子汝剃除须发不知有生死大事但倚墻靠壁业识茫茫唤作甚么岂非吾佛所呵衲衣在空闲假名阿练若苟不专心净业大限到来将何抵对阎老子乎闻者感泣公虽绝意人世当世君子闻风景仰广西方伯刘公谒庙遣书请一见力谢不往衡州郡丞卢公祀庙点失期者罚约三十余石送公公曰老僧岂以一钵饭歛众怨乎竟不纳长沙吉王向公差内使往请公曰山僧行脚倦游息肩于此誓死效远公迹不入俗不敢奉命王遣前使賷送华严经二部大疏钞一部斋资百两公领令旨以斋资散合山以广王惠余留镇山门王益加重焉公接纳往来不择臧否一味平等慈悲荆襄大盗贾二唐九等七人被捕急来归发露忏悔哀乞活命公怜其诚纳之冠以道巾令随众作务捕官至见公慈心蔼然又闻念佛音声有感乃解腰缠三金办斋而去其盗亦化为苦行僧辛丑岁饥大众绝粮三日釆蕨而食公日夜祷于护法神有少年僧于山下檀越家化米豆百数十石送至询问前僧无有也公自居侧刀峰精修净业三十余年未常暂辍居常脇不至蓆不设方丈唯坐一龛于佛殿不安库戾笥无长物灭之日唯胡椒一瓶旧布数片而巳无劳侍者不发化主不结外援不交权贵所食丽粝常以糠X麸为饼充飡僧有投之地者公拾取煨而晱之每经行念佛必荷锄出游凡见遗秽必以土掩之或曰师何过劳如此公曰一片清净地恐山神见秽矣公生平随众年七十余尚无法嗣临江居士傅某向贾于江湖一旦弃妻子出家峨嵋名同融万历壬寅冬来参心相印契即付衣钵偈曰西来大意问如何直至于今见也么心上不生何有见苏噜㗭唎娑婆诃融即依栖以终焉公向与众周旋无倦一日索浴礼佛告众曰瓜子孰也正落蒂时堂中无知之者时融居毗佛洞乃遣人往唤融至峰前闻音乐声入室寂然公趺坐融作礼公曰我行矣先以钵袋累汝今以念珠柱杖留别善自护持良久令首座领众念佛公趺坐诫众曰毋得虗张揑恠诳惑世人独一味老实念佛言讫合掌端坐而逝万历庚戌二月初六日寅时也公生于嘉靖壬辰九月望日世寿七十有九法腊四十有三大众供于堂中七日颜色不变全身葬于峰之右建窣堵波忆昔在东海时仪部曾公为言公苦行高操不减古人予时心识之矣公入灭后十有四年癸亥予归曹溪融公具状来乞塔上之铭予抚状喟然而叹曰嗟乎去圣时遥法门凋獘丛林典刑几至埽地汎汎波流率汩汩于声利以丧本真法道之衰亦至于此若夫清操苦节一念终身始终不易如公者可谓以身说法矣又何俟登曲彔木拈槌竖拂为向上哉观公死生去来了无罣碍岂非以念佛X心入无生者耶愧不能发公之蕴秘乃为之铭铭曰十方世界法身普应诸尘劳门是为妙行何况一心净念相继始终不移日夜无替嗟哉末法逐物失真何如我公为道忘身一入千峰如履刀刃故得三昧名为无诤回绝外缘以豆为珠光明历历心境如如影不出山迹不入俗苦节稜稜清风拂拂四众来归随缘粥饭一味平怀人人自办以念佛心直入无生故末后句撩起便行赤律一身寸丝不挂七十九年脱体放下来无所粘去不留迹故我称为真善知识塔影横空光流南岳广长舌相炽然常说水流风动念佛念法此是我公迷津宝筏勅建大护国慈寿寺开山第一代住持古风湻公塔铭世尊说法三藏所谈则曰随类现身皆为实相拈花示众迦叶微笑则曰触物明心单传直指古之学佛者明此可谓具正法眼若古风禅师者始以居士身终为比丘相随缘利物人莫测其潜符此岂可以二谛求之哉谨按师状讳觉湻保定新城人也父宋钦母张氏师生即性不茹荤酒为儿好趺坐及长不喜治生产业父母为娶师虽强从即善观空修离欲行每集诸善男子作般若圆觉法会师为众中长天然颖悟年二十七弃家远游如京师登坛受白衣戒大善知识宝藏成公开法于王城师往参谒有所感契即从披剃执弟子业师最居下板虽执爨负舂未尝X不以身先成公有不可师事志益坚居三年公方命其受具从守心无碍二法师听华严圆觉楞严诸经于四大分离妄身何处之语有所领契自尔随处建立华严圆觉道场岁无虗日王城感化若迦维改观洋洋中外如此者十余年嘉靖辛酉司礼监黄公锦衣焦公辈重修普安寺迎师居之几二十年师唯据丈室延一江大千止菴诸法师弘天台贤首两宗旨隆庆壬申先帝始崇佛道就普安建吉祥道场师主坛筵精诚感格恩渥颁隆斋馈尽从中出今上元年两宫圣母为社稷祈福大作佛事凡建立斋坛多就师所尝赐千佛锦袈裟凡内经厂诸效为佛事者率皆从之万历丙子今上奉圣母慈圣宣文明肃皇太后德意勅建大慈寿寺成即迁师为住持命度沙弥一人为弟子及勅校续入大藏师首领之凡所弘阐佛事无不称旨是时海内法门尽皆知师为大法幢矣居常接纳四众但举圆觉知幻即离不作方便离幻即觉亦无渐次之偈及楞严如幻三昧或拈提古人向上公案以警发之暇则行住坐卧每咄咄作私语见闻即为之改容举莫识其为密行者生平履历不离当处而大播宗风竟莫究其涯涘多称为肉身大士一夕召诸弟子告有微恙端坐三日熈然集众念佛随声寂然而逝万历九年四月十有七日也师生于正德辛未卒于万历辛巳世寿七十有一僧腊四十有奇得度弟子十五人孙X八十余人本在为钦依僧录善世领今慈寿住持奉师全身葬于寺之后园圣母悼之乃赐金若干建塔以表旌之铭曰法身如空非声非色应物现形如水中月触处皆然何真何俗即比丘身亦同空谷伊维古风聿生像季卓尔襟期作大佛事真俗双彰形神俱妙不离市廛而弘至道感应昭昭天人穆穆默运环枢龙降虎伏精格紫宸诚回北斗法道用昌和盘珠走梵剎才兴琳宫初建风满寰区翕如雷电一管春生蒹葭灰起大地扬辉寔从兹始师维何人为化为幻讵受密遗来行方便七十余年师如食顷观者痴疑热梦未醒弹指归空破颜微笑万丈深潭只垂一钓表剎凌空长松带雾月色风声真机独露金台龙华寺第八代住山瑞菴祯公塔铭师讳广祯字瑞菴金台孙氏子生性多奇谲幼不齿羣儿中见者异之心喜佛事时喃喃作出家语龙华荣菴茂公居僧录左阐教有重行偶从孙氏斋次见师甫七岁有奇气因乞为沙弥遂命与上足蠒公为弟子少长即喜以音声为佛事调练三业精修六时居常切志向上事年三十登坛受具大通法师教化昌隆勤事之多闻法要隆庆改元大宗伯举为龙华住持师大开法社延禅讲宗师集四方学士披阅大藏阐少室天台两宗旨若大千润禅师中兴曹洞凡为诸方师匠者多发迹于斯妙峰登禅师微时以大X藏因缘谒师师为引重于公卿闲道风大着妙师为法门推渐亦借资焉今上崇尚三宝海内名蓝知识凡为佛事者多出师门大都称为功德藏丁丑春妙师与予隐居清凉师倾心慕之游五顶搜访于冰雪中居无何杖钖南游礼普陀大士入天台隐于通玄峰顶鸟栖𪅏食者三年专精一行三昧有所发悟寻谢去回䇿东吴礼长干舍利泝长江陟九华登匡庐驯黄龙白鹿揖五老而望香炉遶文殊经台三匝涤除玄覧以休过黄梅求印证焉复游目武当抵南岳求悟法华三昧处回入伏牛练磨众中居三月以归万历九年辛巳春师年五十有四矣居顷之妙师与予建大会清凉师与双林平公无遮允公齐入法社壬午春会罢师复与予结隐太行及冬初师还故居明年予亦东蹈海上且誓与师同归又明年甲申奉圣母慈圣皇太后命同妙师饭僧秦晋伊洛诸名山因出关走芦芽渡河登华岳覧长安阅雁塔留影寻草堂罗什翻经处结夏圭峰望太白太乙略崤函而东再入伏牛访嵩少参鼻祖单传哭润公扣白马以归居无何复奉慈旨賷大藏往天台庐岳复遣清凉还报师喟然叹曰一介微僧数叨慈命抚心顾德愧何以当乃引疾独居屏人绝迹山门事久付弟子辈居常自足无意于世生平后已先人不以物为事戒珠心月秋露寒空貌古神清长松孤鹤凄然暖然可亲而不可近可慢而不可忽难非法眼之X英固一代丛林师表也达观可师尝谓予曰吾门之龙华犹如秦镜真能照人肝胆又若絮裹如意信手取之无不足者一时赏鑑如此师抱疾期年予从海上往问之师把臂泣谓予曰死生梦幻去来夜旦非予所悲但不能与公同归有负山海之盟一旦长诀当引领望公于净土中至若所弃土苴诸弟子辈属当事公如我生公其视我不死耶又曰法门寥落重予所悲妙达二师密藏诸公辈皆当代俊逸尔我真期愿当忘心为法幸为我谢居无何召诸弟子曰吾赖为佛子愧无补法门但生平此心不敢辜负佛恩耳生谓我不足死当我有余尔其勉之予行矣尔其无忘东海也为我裁衣以谢言讫而逝万历十有七年五月廿三日也师生于嘉靖戊子世寿六十有二法腊三十有奇得度弟子二人孙智潭奉师龛室全身葬于京西北海店之隆禧寺左是岁冬十月智潭奉师命持衲衣一袭匍匐海上讣予闻之嗟乎悲哉生耶死耶师何人耶因具述行实如左乃为铭曰尽法界身修普贤行海印威神炳然齐暎或现头陀或居廛肆尘市山林无非佛事曰惟我师化比丘相戒目悲华为人榜样圆觉伽蓝十方聚会来者应知无内无外如如意珠似功德藏出生妙利恒沙供养上方擎来香饭一钵见者闻者皆蒙度脱擘破天台踏翻庐岳如莲华开似大梦觉历遍寰中囊收沙界赤手归来无钱买卖六十余年死生夜旦唤不回头X先登彼岸撇下髑髅埋之沙聚塔表长空影沈秋水是师常身昭然若此五台山龙泉寺正光居士徐公愿力塔碑记铭观夫真界凝然应化之征靡一圣凡异路利他之迹有殊所以幻影多端浮光万态至若凭愿力以持心假窣波而表愿者是于正光居士见之矣居士姓徐氏覇州保定县人父伸母高氏士生而有异征週岁能言前世事动止度若天人嘉靖三十四年甫七岁应选进入宫闱列内翰局读书进局官教内则仪掌秘阁即能明习故事隆庆改元陞御前勤慎有功万历初今上御宇纪勋陞干清宫内奏事牌子历事三朝小心翼翼奉圣母起居朝夕愓厉调和枢纽赞理化机有大力焉德位日崇笃信三宝于都城崇文门外建明因寺一区印施佛大藏经一部延沙门永庆为住持于山西五台旧路岭重修龙泉寺奏闻圣母度沙弥远徤授僧录左觉义为本寺住持又于真定曲阳县北重修凤祥寺一所置地三顷余亩以供龙泉香火接待十方域内名山大剎凡圣母功德所被者靡不默助皇猷敷扬慈化一雨普霑含生获福矣居士虽处深宫衣唯布素甘心蔬食每厌生死志求出离朝参慕礼寒暑不易剌血书金刚般若经普贤行愿法华心品若干卷建窣堵波于龙泉之东南麓以表愿力持心功流浩劫溼斯X勐𦦨永宅清凉期来世以归依效一生而取办以为金刚种子灵苗福田常住矣噫若居士者非夫亲承付嘱而来耶抑以幻化人天而作佛事耶何其智深志固之若此也功德既成乃命家臣程进持杖稽首海印道人乞纪其事乃为铭曰干坤造化毓灵产秀乃降哲人曷分左右哲人伊何唯徐之子气亶丈夫幻形维女维女谓何内训实祖不有其人孰匡圣母历事三朝位班九列赞化调元着兹伟绩荡荡慈风辉辉佛日率土普天无非为国在在道场处处宝所但愿庄严孰分人我身处尘劳志求净土禀受三归普修六度书写受持大乘经偈誓舍此身径登佛地嗟彼梦夫长夜冥冥伟矣达人视死如生迹系王宫心存丘壑劲节凌云长松孤鹤偃师化人谁假谁真献珠龙女其事若神塔表长城奠安畿辅上祝声𨤲天长地久普济菴始祖宝藏成公塔铭宝藏大师者讳自成山东德州刘氏子幼习炉业在钳鎚闲即知以念佛从事如佛教金师之法如是用心有年父蚤丧其母孀居天性至孝供养竭其心力年三十有出世志从本省钟楼寺潭公薙染即立禅习止观门师将志行脚母老无养师以具称其母荷担之远游四方每乞食奉母于树下冢豖豕闲上寿为欢不减鼎爼后至京之西山百花中峪往来数年土人重之其供养日益赡师惟以一瓢之外无余糁以此X终母天年以茶毗法葬之建窣堵波以表孝义今尚存焉巳而结庵居大峪岳家坡中贵傅公集众请师住都城之普安寺未几白衣檀越张某建普济菴于阜城关外四里园接待十方往来嘉靖庚戌秋八月大虏犯京师都城三面无隙率多奔溃唯西郭一面将合围适虏酋引胡儿数千骑驰至菴首饮马盘礴酋骤入菴众拥其后师望之頺然憨笑且骂曰酋奴毋妄动我物师预罗鲜菓于堦下酋长见柿如火欣然取噉师大骂曰此不可食酋将为卖已强食之甚苦澁师乃夺其柿以频梨与之虏噉而甘之驩唿以为不欺已啮指诫众曰有人于此毋妄杀也乃插令箭而去顷一虏追王氏子入菴其人奔潜佛座下虏窥得之刃将下师以手挈虏夺刃掷地其人竟以生居顷虏亦稍稍引去达观可禅师常赞之曰师以一身当虏一面指麾谈骂所全活者数万是即现天大将军身而为说法岂直一大将摧之力哉杭人韶善士者梦伽蓝为师催供养倾心归依建弥勒菴以延师师居常不事口腹衲衣粪扫一钵无余每得施利米面尽皆倾囊以济贫者若空无一粒亦不往自檀越唯以坯堵门面壁忍饿而坐久有知之者为送供食尽则堵门如故率以为常后修普安寺成师复归院弟子日渐进初湻公执业甚勤师于众中独苦湻公祁寒溽暑陆沈贱役唯公以身先之百不一可无人识其意者师将终日顾谓众曰吾之有湻犹树之X有干至若枝叶繁茂扶疎而庇荫多矣汝等知之乎未几无疾而逝嘉靖三十九年二月朔日也师世寿八十有九僧腊五十有奇公灭后湻公大兴普安于先帝顾命之时今上圣母建慈寿寺成延湻公为住持以公弟子了宁为替僧公化后又以其孙本在为住持在以疾告退院又以其徒圆应世其业圣慈复建慈恩寺为在别阮以休老焉公之子孙枝叶繁茂一如公言岂非天道冥冥报德之验与万历甲午冬日余随缘王城其孙了鑑与在等持状乞余为铭乃为之铭曰天道无亲常与善人明明在上岂曰不真维真不朽视身非有不有至人安见其久伊惟我师积彼孝思出尘离俗其德实基应化门头其功匪一以异方便着兹伟绩因悟不生所以不死技干扶疎实由种子覆庇人天埋根千尺一剎峩然千秋万祀慈慧寺无瑕玉和尚塔铭公讳明玉字无瑕西蜀安岳龙居刘氏子公生不爱治生产业性倔强不与世情和合长娶汪氏女举三子长儿聪慧笃孝公虽心爱之亦不为儿女子计居常以佛为事每供养二老必以斋蔬为尽孝二老以此自安公以超尘脱俗为念无顷刻置也二老谢世去公年四十六即判然弃妻子从方外游是时长儿年十二踯躅相随至播州之楼头山于东洋海菴主所父子俱薙发为沙弥授具戒隆庆三年五月五日X也自尔公𢹂长儿行脚即督课业为弟子父子相从云游万里遍历名山参叩知识苦行绝伦每日中一食糠菜不糁树下冢闲随遇顺适自是终身脇不至席万历初谒普陀过金陵至都下游履五台寓三塔寺礼华严经经六十万字一字一拜每昼夜必稽首三千如是者经三匝至十二年复至京之碧峰寺礼法华经六万余字一字一拜昼夜不倦如前者十二匝长儿为沙弥者年德日亦长多亲讲肆听习华严法华楞严圆觉唯识诸经论善开晓发蒙而事公日益谨一时称诧谓有师弟子如此者业巳风动中外矣十七年内官监太监王公辈欲开精舍延公弟子为弘法所且为公休老地乃卜阜城关外二里许捐赀创寺以居寺成请额圣母嘉之赐曰慈慧大宗伯棠轩李公记其事一日公谓弟子曰吾以业系娑婆七十二年侵寻老病久住何益吾将归矣尔当以法为怀勿生爱恋遂不食念佛不绝者旬日声响如钟颜色若壮弟子请问生死大事公但曰嘻嘻呵呵呵呵嘻嘻不是妄念不是真知良久云你说是个甚么自代云大通桥上交粮客原是南方送米人临危索浴更衣端坐持珠念佛益哀促连大呌佛佛佛倒驾铁牛归佛土声绝而逝万历乙未春王正月十九日也公生于嘉靖甲申七月世寿七十有二僧腊二十有六以某月某日奉全身于黄村塔弟子一人真贵即今为慈慧法师者予持钵王城住慈氏楼阁贵X持行实哀乞海印状其事公生不识一丁临行快便如此岂非脚跟线断就路还家者耶乃为铭曰生死机关只在一窍善来善逝木人戴帽父子团圞形影相顾世出世闲有何回互昔日老庞破家散宅今日看来大似未撇何如此公一窍不通生抝铁强直出樊笼庞不嫁女公不舍儿一般主意各得便宜七十二年半僧半俗今日风光千足万足一塔凌空十方常住空坏塔存法身弥露三角山勉菴幻法师塔铭谨按状师讳如幻字勉菴莆田林氏子父环师倜傥负奇气幼业儒年十四即列诸生里有夏生治时者通内典师与游从最善生一日谓师曰公唇掀齿露非寿相也师惊问何为而可生曰闻之诵观音大士祷无不应第持其号自当验师遂依持勤恳二年而唇果脗合年十九倭夷宼闽父母俱丧于兵师大泣曰人命固如是乎何恋恋乡井为遂拂衣遨游江湖闲二载入庐山参徧融大师融问曰大德何处人来作甚么师曰小子闽人来为求长生融曰有长必有短何不学无生曰无生作么学乞师指示融曰汝试剃除须发屏息诸缘咬嚼一句无义味话久久得个下落乃可为尔道无生师即剃染命名如幻依栖顷之遂去蕲水马牙山参无为藏主居三载次隐斗方山又五载遂荷䇿北游上都谒诸大知识依暹理二法师听诸经奥义诸老皆深器之巳而有田将军者X蕲人也见师雅量因漫之以世谛业师笑曰海龙肯入沟渠遂拽杖归九峰衲子骈集每以楞严为众发明心要翰林郭公正域以太夫人忧居谒师于九峰相得欢甚公因进而请曰窃见常世谈禅者动以棒喝机锋为向上自多及察其操存则末也若是又不若守教乘精戒律离欲苦行以慈利物若师之为佳耳师曰然非禅之过乃学禅者之过耳奈何去圣愈远法门下衰诚若公言可为流涕也师律身清苦生平无嗜好有所施輙以施人每有所往唯一钵三衣跣足草屦而巳楚藩臬大夫沈君与师交最密弟子辈欲置香火地以券白师于沈公师大斥曰方寸福田不力耨区区安向沈官人弟子不听私请之师知之即拽杖去九峰走武曲憩吉阳寺闭关诵华严经三载往潭州三角山为马祖门人总印开山处不几年焕然一新法席大振师一日谓众曰赵州八十尚行脚我脚底岂乏草鞋一具耶遂拂袖之匡庐入黄龙寺留讲楞严至二卷终师谓众曰姑舍是无论且有末后一句子当与大众商量即示恙六日告终众有请留偈师曰辞世本无偈痴人觅梦踪虗空无面目面目问虗空弟子有问师灵骨可更之蕲乎师曰爱重娑婆苦无情极乐天何须怀旧影寂照满三千言讫遂逝时万历十九年某月日也师生于嘉靖癸巳世寿五十有九僧腊三十有奇门人火浴遂以骨石󰢍于黄龙山之某处弟子性诠以遗命走江夏郭X太史乞状其行实万历壬辰秋九月因郭太史绍介于余为塔铭乃按状以叙而为铭曰大海汪洋味全滴水娑竭噙之为云为雨惟此一滴无内无外卷入毛端散周沙界霈然䨦泡干地普洽三草二木酸甘苦辣各得生长抽芽发干除非无根自遭涂炭曰惟我师娑竭之子毒气逼人触之者死嘘气成云缩气成冰或寒或热顺时称尊以身为水以水为命变化无方去来不定流行坎止遇缘即宗不是如幻安能合空来无所从去无所着倒骑黄龙踏折三角潭州之水匡山之云弥满六合是师全身憨山老人梦游集卷第二十九憨山老人梦游集X卍XXX憨山老人梦游集卷第三十侍者福善日录门人通炯编辑岭南弟子刘起相重较传南京僧录司左觉义兼大报恩寺住持高祖西林翁大和尚传祖翁讳永宁别号西林六合县郭氏子幼出家礼报恩无瑕玉公为师翁生性耿介持重言动不妄少即X为众所推年二十即持金刚经至老不辍武宗驾幸南都驻跸本寺大宗伯虑僧无可承旨者遴选皆不称先是翁与僧名惠远者号东林相与莫逆两人状貌魁伟乔白巖为大司马久与翁善遂举两人宗伯大喜即以远为僧录右觉义以翁为本寺提点及上驾驻寺明日登大殿礼佛毕百官朝罢上谕作诵经佛事命呈疏草宗伯议须翰林祖翁曰佛疏别有体制须僧家当行可耳即举远公具疏草呈上览之喜曰朕家有此僧耶宗伯即以僧录印付远掌便行事也上至塔殿见地下一孔问执殿役僧曰此何物应曰金井上不怿祖翁跪奏曰此气眼上曰何用祖翁曰有佛舍利藏于塔下留此以通气耳上意解做道场七日其主坛场法事皆远公其承旨内外一切事宜皆祖翁至上驾行竟无一缺繇是宗伯甚重之嘉靖十年众举为本寺住持综理山门事二十年陞僧录右觉义又五年陞左觉义先是江南佛法未大行翁虽居官秩切以法门为忧每见僧徒见轻于士林叹曰为僧不学故取辱名教玷污法门耳初请先师云谷和尚住三藏殿教诸习禅者于是始知有禅宗数年先师去隐栖霞适守愚先师南来五台陆公为祠部主政谓祖翁曰顷见高僧守愚法师讲演甚明当请至寺教习僧徒翁即礼请先师居三藏殿设常住供赡选僧数十众日亲领往听讲从此始知向佛法云谷先师居栖霞陆X公游摄山见而雅重之即欲重兴请师为住持师坚辞不可乃属祖翁举嵩山善公为栖霞住持由是重兴道场复寺业开法社为接待丛林自是禅道佛法乃大行方知有十方接待皆吾祖翁力兴起也先是僧多习俗不能对士君子一语翁居常谓僧徒以禅教为本业然欲通文义识忠孝大节须先从儒入乃延儒师教某等十余人读五经四书子史某所以麤知读书文义及披剃即知听讲习禅即雪浪中兴一代教法皆翁慈心摄持教养之力也翁掌僧录印二十五年诸山一体奉法惟谨山门事务一草一叶不敢轻弃视常住如眼睛故山门兴而法运昌也每率众僧上殿祝延圣寿见僧有懒堕不至者翁切责之曰此殿乃天宫净土尔等懒慢如此他日求一瞻礼不可得也翁于嘉靖四十三年腊月除日集诸子孙叙生平行履因属后事乃抚某背嘱之曰吾年八十有三当行矣门庭多故一日无老人则支持甚难此儿虽年少饶有识量我身后汝等一门大小凡有事当立我像前听此儿主张庶几可保无虞耳少祖艮山厚公以下皆唯唯受命明年正月七日翁具袈裟巡寮遍谢合寺耆旧十日持僧录印谒礼部大宗伯请以老辞大宗伯慰留不允翁归即封其印明日示微疾请医进药翁曰吾巳矣竟不药某侍翁病中闻诵金刚经不绝至十五中夜令举众大小围遶念佛某扶翁坐怀中寂然而逝十四年正月十六日也X翁素无蓄积简箧不满三十金丧礼葬送约费三百余金皆借贷既葬合房举无所措少祖忧之乃集大小于祖翁像前议无所出于是某立主张将翁所遗衣钵什物凡可值者计之尽估以偿贷者傥不足当以田变价尽偿之苟无负累则衣食易为耳众如议乃设斋尽集诸贷主各执券照子母分给所负贷券一夕尽焚于是率保其房门子孙不散少祖始称翁为知人是年二月方丈燬明年二月十五日大殿灾奉旨以本寺官住头首执事下法司者十五人以本寺为朝廷家佛堂凡物皆出内帑事干重典法当论死合寺僧惧尽逃去某独身往法司看管盐菜饘粥荷担往来于中多方调护设法解救竟末减坐罚囚粮于是合寺安堵皆感诵翁为知人翁生于成化癸卯世寿八十有三今西林庵乃存日所修退居也全身葬于智安寺某年十二蒙翁度脱出家乃命以梅斋俊公为师教习经书十九披剃侍翁十年行事微细多不能记忆但见逐日侵晨持诵回向西方未尝少废每随行履见其端庄挺特足不挽衣铁面威严未见轻一启齿笑容奉云谷守愚二先师如对大宾至敬尽礼即诸山寻常僧来谒不整衣冠不见其抚某等读书如慈母之婴儿也怀感祖恩五十余年向在东海记翁行实甚详因被难失草今老矣忘者十九切念后之子孙不知先人所自记其大略以诏后裔庶先德典刑世世如在也X赞曰天道循环与时升降而法道亦然故道将兴也必应真乘时以启之非偶然也观江南佛法草昧如舍利未涌出时今则法雨充满洋洋佛国之风孰致之耶吾翁虽非任道而道实因之讵非功侔作者耶云谷先大师传师讳法会别号云谷嘉善胥山怀氏子生于弘治庚申幼志出世投邑大云寺某公为师初习瑜伽师每思曰出家以生死大事为切何以碌碌衣食计为年十九即决志操方寻登坛受具闻天台小止观法门专精修习法舟济禅师续径山之道掩关于郡之天宁师往参扣呈其所修舟曰止观之要不依身心气息内外脱然子之所修流于下乘岂西来的意耶学道必以悟心为主师悲仰请益舟授以念佛审实话头直令重下疑情师依教日夜参究寝食俱废一日受食食尽亦不自知碗忽堕地勐然有省恍如梦觉复请益舟乃蒙印可阅宗镜录大悟唯心之旨从此一切经教及诸祖公案了然如覩家中故物于是韬晦丛林陆沉贱役一日阅镡津集见明教大师护法深心初礼观音大士日夜称名十万声师愿効其行遂顶戴观音大士像通宵不寐礼拜经行终身不懈时江南佛法禅道绝然无闻师初至金陵寓天界毗卢阁下行道见者称异魏国先王闻之乃请于西园丛桂庵供养师住此入定三日夜居无何予先太师祖西林翁掌僧录兼报恩住持往谒师即请住本寺X之三藏殿师危坐一龛绝无将迎足不越阃者三年人无知者偶有权贵人游至见师端坐以为无礼谩辱之师拽杖之摄山栖霞栖霞乃梁朝开山武帝凿千佛岭累朝赐供赡田地道场荒废殿堂为虎狼巢师爱其幽深遂诛茅于千佛岭下影不出山时有盗侵师窃去所有夜行至天明尚不离菴人获之送至师师食以饮食尽与所有持去由是闻者感化太宰五台陆公初仕为祠部主政访古道场偶游栖霞见师气宇不凡雅重之信宿山中欲重兴其寺请师为住持师坚辞举嵩山善公以应命善公尽复寺故业斥豪民占据第宅为方丈建禅堂开讲席纳四来江南丛林肇于此师之力也道场既开往来者众师乃移居于山之最深处曰天开巖弔影如初一时宰官居士因陆公开导多知有禅道闻师之风往往造谒凡参请者一见师即问曰日用事如何不论贵贱僧俗入室必掷蒲团于地令其端坐返观自已本来面目甚至终日竟夜无一语临别必叮咛曰无空过日再见必问别后用心功夫难易若何故荒唐者茫无以应以慈愈切而严益重虽无门庭设施见者望崖不寒而慄然师一以等心相摄从来接人软语低声一味平怀未常有辞色士大夫归依者日益众即不能入山有请见者师以化导为心亦就见岁一往来城中必主于回光寺每至则在家二众归之如遶华座师一视如幻化人曾无一念分别心故亲近者如X婴儿之傍慈母也出城多主于普德臞鹤悦公实禀其教先太师翁每延入丈室动经旬月予童子时即亲近执侍辱师器之训诲不倦予年十九有不欲出家意师知之问曰汝何背初心耶予曰第厌其俗耳师曰汝知厌俗何不学高僧古之高僧天子不以臣礼待之父母不以子礼畜之天龙恭敬不以为喜当取传灯录高僧传读之则知之矣予即简书笥得中峰广录一部持白师师曰熟味此即知僧之为贵也予由是决志薙染实蒙师之开发乃嘉靖甲子岁也丙寅冬师愍禅道绝响乃集五十三人结坐禅期于天界师力拔予入众同参指示向上一路教以念佛审实话头是时始知有宗门事比南都诸剎从禅者四五人耳师垂老悲心益切虽最小沙弥一以慈眼视之遇之以礼凡动静威仪无不耳提面命循循善诱见者人人以为亲已然护法心深不轻初学不慢毁戒诸山僧多不律凡有千法纪者师一闻之不待求而往救必恳恳当事佛法付嘱王臣为外护惟在仰体佛心辱僧即辱佛也闻者莫不改容释然必至解脱而后巳然竟罔闻于人者故听者亦未尝以多事为烦久久皆知出于无缘慈也了凡袁公未第时参师于山中相对默坐三日夜师示之以唯心立命之旨公奉教事详省身录由是师道日益重隆庆辛未予辞师北游师诫之曰古人行脚单为求明已躬下事尔当思他日将何以见父母师友慎毋虗费草X鞋钱也予涕泣礼别壬申春嘉禾吏部尚书默泉吴公刑部尚书旦泉郑公平湖太仆五台陆公与弟云台同请师故山诸公时时入室问道每见必炷香请益执弟子礼达观可禅师常同尚书平泉陆公中书思菴徐公谒师扣华严宗旨师为发挥四法界圆融之妙皆叹未曾有师寻常示人特揭唯心净土法门生平任缘未常树立门庭诸山但有禅讲道场必请坐方丈至则举扬百丈规矩务明先德典刑不少假借居恒安重寡言出语如空谷音定力摄持住山清修四十余年如一日脇不至席终身礼诵未尝辍一夕当江南禅道草昧之时出入多口之地始终无议之者其操行可知巳师居乡三载所蒙化千万计一夜四乡之人见师庵中大火发及明趋视师巳寂然而逝矣万历三年乙亥正月初五日也师生于弘治庚申世寿七十有五僧腊五十弟子真印等茶毗葬于寺右予自离师遍历诸方所参知识未见操履平实真慈安详之若师者每一兴想师之音声色相昭然心目以感法乳之深故至老而不能忘也师之发迹入道因缘葢常亲蒙开示第末后一着未知所归前丁巳岁东游赴沈定凡居士斋礼师塔于栖真乃募建塔亭置供赡田少尽一念见了凡先生铭未悉乃槩述见闻行履为之传以示来者师为中兴禅道之祖惜机语失录无以发扬秘妙耳释德清曰达摩单传之道五宗而下至我明径山X之后狮絃将绝响矣唯我大师从法舟禅师续如线之脉虽未大建法幢然当大法草昧之时挺然力振其道使人知有向上事其于见地稳密操履平实动静不忘规矩犹存百丈之典刑遍阅诸方纵有作者无以越之岂非一代人天师表欤清愧钝根下劣不能克绍家声有负明教至若荷法之心未敢忘于一息也敬述师生平之槩后之观者当有以见古人云勅建五台山大护国圣光寺妙峰登禅师传师讳福登别号妙峰山西平阳人姓续氏春秋续鞠居之后也师生方七岁父母值凶岁亡无殓具荐蓆而巳师失怙恃年十二投近寺僧出家不得善视年十八遂逃𢹂一瓢至蒲坂郡东山有文昌阁万固寺僧朗公居之师至日乞于市暮宿于阁朗公怜之居无何山阴王出游见师奇之谓朗公曰当善视此子他日必成大器公遂留为弟子居顷之值地夜大震民居尽塌师被压将为必死朗公亟搜之幸无恙王因谓师曰子临大难不死此非寻常何不痛念生死大事乎师时年二十二即奋志远游王曰未可姑就中条山之栖岩寺修兰若令师闭关师请益近之法师示以法界观于关中依习禅观日夜鹄立者三年心有开悟乃作偈呈王王见之曰此子见处早如此不折之他日必狂因取敝履割底封寄之乃书一偈曰者片臭鞋底封将寄与尔并不为别事专打作诗嘴师见之对佛作礼以线系于项上自此绝无一言X矣三年破关往见王则具大人相王甚喜乃曰子虽知本分事但未闻佛法恐堕邪见介休山中有讲楞严经者促师往听授具戒师年二十七王谓师曰子为僧未出山门如井蛙耳南方多知识子当往参他日归来可当老夫行脚也乃亲为师缉理操方具解自着绒衣袜外裰以蓝缕手授之曰此防寒也师受教即单瓢只杖南询遍参知识至南海礼普陀回宁波染时症病几死旅宿求滴水不可得乃探手就浴盆掬水饮之甚甘诘朝视之极秽浊遂大呕吐忽自觉曰饮之甚甘视之甚浊净秽由心耳即通身大汗病乃痊而遍体疥肿至南都时隆庆元年冬月也适先大师讲法华经于天界予居副讲师执净头役予每早起见厕洁即知行者为非常人宵侦之见师执灯洒扫洗筹杖近窥之乃一黄病头陀耳心异之久之师病卧于客寮予往视则疮肿遍身手不能举因问师安否师曰业障身病巳难当馋病更难治予曰何谓也师曰但见行斋馒头恨不都放下予心知为有道者明日袖饼果往候以手投师欣然咽之大快予笑曰此真道人也因坐谈师曰每闻师讲心开意解英年妙悟如此予曰此非本分事志将从师远游参究向上一着耳不旬日覔师不得知潜行恐以予为累也师归王见甚喜且询所见法门人物师述先德知识在初学则以予为一人王繇是亦念之师既归无意人闲世乃于中条最深处诛茅弔影以居辟X谷饮水三年大有发悟即以宗镜印心深人唯心之旨王日重三宝于南山建梵宇成延师居之且欲求北藏经于大内促师亲往师居山日久发长未剪乃随宦游者至京师时予巳乞食长安师于马上偶识予于燕市舍馆定乃物色于西山一见曰识得么予熟视之见双瞳炯炯忽忆为天界病行者也曰识得师曰改头换面也予曰本来面目自在师笑而作礼斋罢别去明日往候连床夜谈具述求藏因缘予曰自别师无日不念今特相寻适来观光上国以了他日妄想耳师曰傥不弃某当为师前驱打狗耳即别隆庆壬申冬月也明年春三月予游五台志居之以不禁冰雪复回都门行乞左司马伯玉汪公语予曰法门寥落大自可悲观公骨气异日当为人天师幸无浪游小子视方今无可为公师者舍妙峰公无友矣予曰夙有盟公曰果同行小子当为津之是年秋师造藏完巳束装予适至师即命登车未一言遂同行及至蒲王见甚欢安藏毕乃留结冬万历元年癸酉也师居常以二亲魂未妥欲改葬山因国主分守查公平阳太守顺庵胡公各助葬明年甲戌春正月予同师结隐五台东行便道过里合葬二亲予为卜城东高敝地葬之作墓志铭事毕遂至台山卜居北台之龙门冰雪堆中得老屋数椽共栖之越三年予恒思无以报二亲乃发愿剌血泥金书华严经师亦剌舌血朱书各一部经将完师欲建无遮大会遂X下山募资具期年缘毕集欲演大华严拟万历九年辛巳冬日开启先是慈圣圣母为荐先帝保圣躬修五台塔院寺舍利塔时工将竣求皇储遣官于五台时会方集于新寺予与师议曰吾徒凡所作为无非为国报本也宜将一切尽归之实方外臣子一念之忠耳师然之以是年冬十一月启会明年壬午春三月圆满期百二十日九边八省缁白赴会者道路不绝每食不减数千人会罢将所余金谷封付常住与师一钵飘然长别矣予东蹈海土师往芦芽结庵以居期年圣母以求储因缘访予二人独得师就芦芽赐建华严寺顷成一大道场于山顶造万佛铁塔一座高七级初蒲坂万固寺为师故山有唐圣僧舍利塔十三级高三百尺及大佛殿皆倾𡉏乡大司马见川王公议重修延师居三年塔殿鼎新顷之三原大中丞廓菴李公请建渭河桥梁师往二年工既竣回芦芽过宁化见石壁千仞一平如掌师喜之乃凿为窟深广高下各三丈五尺雕华藏世界十方佛剎图万佛菩萨像精密细妙遂成一大道场居无何宣府西院议建大河桥师应命至度之水濶沙深乃建桥二十三孔亦竟成师素愿范渗金三大土像造铜殿三座送三大名山己亥春杖钖潞安谒沈王王适造渗金普贤大士送峨嵋师言铜殿事王问费几何师曰每座须万金王欣然愿造峨嵋者即具辎重送师至荆州听自监制用取足于王殿X高广丈余渗金雕镂诸佛菩萨像精妙绝伦世所未有殿成送至峨嵋大中丞霁宇王公抚蜀闻师至请见问心要有契公即愿助南海者乃釆铜于蜀就匠氏于荆门工成载至龙江时普陀僧力拒之不果往遂卜地于南都之华山奏圣母赐建殿宇安置遂成一大剎师乃造五台者所施皆出于民闲未几亦就乙巳春师躬送五台议置台怀显通寺上闻遣御马太监王忠圣母遣近侍太监陈儒各賷帑金往视卜地于寺建殿安奉以丙午夏五月兴工鼎新创立以砖垒七处九会大殿前后六层周匝楼阁重重耸列规模壮丽赐额勅建大护国圣光永明寺工竣乃建华严七处九会道场上下千二百众请十法师演华严经所费皆出内帑道场之盛葢从前所未有也师初入台山以道路崎岖于是溪设桥梁石铺大路三百余里修阜平县桥赐额普济建接待院为往来息肩之所又于龙泉关外忍草石建茶菴勅赐惠济院舍药施茶岁常赐金若干随蒙颁赐龙藏建砖阁安供后创七如来殿又于阜平立长寿庄奉圣母建殿阁前后七层范接引弥陀像高三丈六尺山门钟鼓两廊寮舍规模宏敞又为一大道场赐额慈佑圆明寺置供赡田数顷师居五台当建立时亦应他缘山西抚台请修崞县要路滹沱河大桥晋王请修省城大塔寺殿宇完修会城桥长十里工未成壬子秋九月师以疾还山乃料理X所建道场上下立为十方常住各得其人向来眷属各令归故山不留一人腊月十九日卯时端然而逝师生于嘉靖庚子入灭于万历壬子世寿七十有三法腊四十有奇师既化上闻之赐葬建塔于永明之西问师功德未完者悉令完之圣母赐千金布五百匹为葬事初侍御苏公云浦按山西因入山访师问心要相契往返酬酢多语句未录师示恙公遣医致药石及迁化公为制塔铭常曰人以妙峰师为福田善知识实不知其超悟处也呜唿师果何人哉起于孤微卒能于天人中作一代广大佛事以予蚤岁物色师于陆沉贱役中及年三十同行脚刻志修行既而台山一别三十余年始以小王助道终至圣天子圣母诸王为檀越凡所营建法施应念云涌投足所至遂成宝坊果何缘而能致耶苟非心游法界圆融性海所流不思议力而能若此也耶师自发迹操方住山行履从来一衲之外无长物恒随侍者无一人如所建立皆秉明一心而金钱施利曾未染指随立随去略无介怀所成大剎十余处无一弟子为居守住则随缘一毫不私去则若忘寸丝不挂飘然若浮云之聚散孤鹤之往来岂非深证唯心遇缘即宗者耶师貌古骨刚具五陋面严冷绝情识孤劲无缘饰终身脇不至席予深感切磋之力名虽道友其实心师之也虽别三十余年时时居然在目如临师保生平不忘所自岂非宿缘哉悲予老矣不能X致瓣香于龛室以因缘障道世多肉眼槩以福田视师而不知其密造故述师生平之槩使后世知我明二百余年其在法门建立之功行亦唯师一人而巳岂易见哉赞曰古人一得金刚正眼则能揽长河为酥酪变大地作黄金非分外事然于法性空中特野马尘埃师之自视也亦若是而巳予常窃谓假能以似师之缘摄归一际作助道具建剎如那兰陀性相并树禅净双修则四十余年足不离影而于法门之功当与清凉东林比隆矣触目华藏净土庄严又不止三山十剎而巳也嗟乎往矣其或俟师再来耶雪浪法师恩公中兴法道传自白马西来像教东兴罗什净名振其纲远公涅槃挹其绪而大法始昌明于中夏六朝盛矣然其真宗犹未大树立自天台标三观以成一家有唐贤首始开华严法界之宗清凉独擅其美玄奘阐唯识之旨窥基专业其门由是性相二宗之渊源一心三谛之旨始横流于大地吾佛一代圣教如大海潜流于四天下教义幽宗如揭日月于中天矣自是着述多门标定非一无非探其本源而摄归真际总皆游泳如来之性海捞摝法界之鱼龙不异覩白毫于灵山听圆音于觉苑也自达摩西来立单传之旨直指一心不尚文字由是教为佛眼禅为佛心禅教齐驱并行不悖及六祖而下禅道大兴则不无尚执之呵而教X禅始裂圭峰力挽未能永明会性相归一心目为宗镜而佛祖全体大用彰明大着矣惟我圣祖龙飞廓清寰宇开万世太平之业初至建康劒甲未解即崇重佛氏洪武三年诏天下高僧安置于天界寺建普度道场于钟山灵谷名流毕集大阐玄宗御驾躬临亲闻法喜而法道之盛不减在昔何其伟与由是于一门制立三教谓禅讲瑜珈以禅悟自心讲明法性瑜珈以济幽冥乃建三大剎以天界安禅侣以天禧居义学以能仁居瑜珈汪汪洋洋天下朝宗自北迁之后而禅道不彰独讲演一宗集于大都而江南法道日渐靡无闻焉正嘉之际北方讲席亦唯通泰二大老踞华座于京师海内学者毕集而南方学者习于软暖望若登天惟我先大师无极和尚自淮阴从师一钵往依焉饮冰囓雪废寝忘飡者二十余年具得贤首慈恩性相宗旨既而南归至金陵魏国公子见而悦之遂为檀越请讲圆觉经唱而不和听者寥寥祠部主政五台陆公往谒谓先太师翁西林和尚曰顷见北来高僧无极真人天师也聆其讲说妙义深契佛心吾念报恩乃圣祖所设之讲教僧徒居此安可绝无闻乎公为住持诚能礼请归寺大演法道开诱羣蒙法门之幸也师翁唯唯即尽礼致币敦请时嘉靖三十二年也师至安居于寺之三藏殿以玄奘大师发塔在焉常住岁设常供太师翁乃选寺僧数十人躬领座下日听讲诸经附近X诸山耆宿稍有应者久之则京城善士日集知供四事善化之风渐开时有居士黄公某者夫妇久持斋一日公𢹂幼子六郎往设供六郎即雪浪法师恩公也公生性超迈朗爽不羣唯好嬉戏作佛事及入社学先生训句读略不经心督之第相视而嘻固无当也是日设供值讲八识规矩公一闻即有当于心倾听之留二三日父归唤公公不应父曰若爱出家耶公笑而点首父强之竟不归父归数日母思之切促父往𢹂之父至强之再三公暗袖剪刀潜至三藏塔前自剪顶发手提向父曰将此寄与母父痛哭公视之而巳由是竟不归父回告母遂听之公时年十二也从此为沙弥出入众中作大人相一日大众斋公先至饭堂坐第一座顷首座至咄曰小沙弥何得居此座公曰此座谁当居座曰通佛法者公曰如是则我当居之座曰汝通何佛法公曰请问座曰且问今日法座上讲箇甚么公随口而应了了大意一众惊叹曰此子再来人也公每听讲即嬉戏及问之无遗义焉公出家之明年予十二岁亦出家太师翁𢹂予参先大师公坐戏于佛殿一见予而色喜若素亲狎人视为同胞然予以幼从读诵未知义也公少居讲肆见解超羣一众敬服年十八即分座副讲闻者悚悟然公天性不覊略不为意予十九薙发先大师于本寺演华严玄谈予即从授戒听讲心意开解如夙习焉时公器予即以法为兄弟莫逆也公尚未习世X俗文字予偶作山居赋一首公粘于壁公姪博士黄生见之羡曰阿叔有愧此公多矣公曰是雕虫技耳何足齿哉公年二十一佛法淹贯自是励志始习世闲经书子史百氏及古辞赋诗歌靡不搜索游戏染翰意在笔先三吴名士切磨殆遍所出声诗无不脍炙人口尺牍只字得为珍秘尝谓予曰人言不读万卷书不知杜诗我说不读万卷书不知佛法常阅华严大疏至五地圣人博通世谛诸家之学方堪涉俗利生公之肆力于是岂无意乎予从云谷先师习禅于天界切志参究向上事公每见予枯坐即呵曰用如三家村里土地作么频激以听讲予曰各从其志耳古德云若自性宗通回视文字如推门落臼固无难也公曰若果能此吾则兄事之自是予于山林之志益切以始阅华严知有五台山心日驰之年二十五志将北游别公于雪浪菴公曰子色力孱弱北地苦寒固难堪也无巳吾姑擕子遨游三吴操其筋骨而后行未晚予曰三吴乃枕席耳自知生平软暖习气不至无可使之地决不能治此固予之志也公曰若必行俟吾少庀行李之资以备风雨予笑曰兄视弟寿当几何公曰安可计此予曰兄即能资岁月计安能终余日哉公意恋恋不巳予诒之曰兄如不释然试略图之公冒大雪方入城予即𢹂一瓢长往矣公回山不见予不觉放声大哭以此知公生平也予遂孤杖北游公亦游目嵩山至伏牛结冬而归居常X曰清兄去吾无友矣既闻予在都下公瓢笠而寻至则予行脚他方公遂留京师及予同妙峰师入五台结茅以居公闻之即登台山问予于冰雪堆中夜谈因扣公志公曰吾见若此心如冰誓将同死生耳第念本师老矣奈何予曰不然人各有志亦各有缘察兄之缘在弘法以续慧命非枯寂比也江南法道久湮幸本师和尚受佛付嘱而开辟之观座下似未有能振其家声者兄乃克家的肖子将来法道之任匪轻且师长暮年非兄何以光前启后幸速归无久滞他方也公即理䇿归濵行予嘱之曰兄素未以法自任此回乘本师老年就当侍座以收四方学者之心他日登坛则吾家故物耳幸无多让公既归则挺然以法为任久参夙学皆却步矣先师弘法以来三演大疏七讲玄谈公尽得华严法界圆融无碍之旨游泳性海时称独步公素慕禅宗大章宗师开堂于少林公束包往参竟中止既而逊菴昂公从少室来至栖霞拈提公案公折节往从商确古德机缘得单传之旨人或耻公公曰文殊为七佛师何妨为释迦白槌自尔凡出语言顿脱拘忌从此安心禅观及先师迁化公据华座日遶万指一旦翻然尽扫训诂俗习单提本文直探佛意拈示言外之旨恒教学人以理观为入门由是学者耳目焕然一新如望长空拨云雾而见天日法雷启蛰羣彚昭苏闻者莫不叹未曾有先是讲肆所至多本色无文所入教义如抱桩摇X橹略无超脱之机及公出世如摩尼圆照五色相鲜随方而应一雨普霑三草二木无不蒙润且以慈摄之以威折之一时聪明特达之士无不出其座下始终说法几三十年每期众多万指即闲游山水杖钖所至随缘任意水边树下称性挥麈若龙骧虎啸风动云从自昔南北法席之盛未有若此先师说法三十余年门下出世不二三人亦未大振公之弟子可数者多分化四方南北法席师匠皆出公门除耶溪三明明宗巳往现前若巢松浸一雨润大唱于三吴蕴璞愚晚振于都下若昧智独揭于江西心光敏宣扬于准北海内凡称说法者无不指归公门非具四摄之力何能有此呜唿岂寻常可测哉公每撤座则修壁观尝于长兴山中结茅习静入定二日林木屋宇为之振动此人所未知也天性坦夷不修城府不避讥嫌以适意为乐来去翛然如逸鹤凌空脱略拘忌达观禅师颇有嗛于公予曰师固不知雪浪吾观其因地听唯识而发心向藏塔而剪发此再来人窥基后身也达师首肯曰吾自今不敢易视此公矣嘉靖末年本寺雷火灾殿堂一夕煨烬予与公相对而泣曰嗟乎佛说大火所烧净土不毁何期与之俱化耶伤哉难矣方今之世舍尔我其谁欤惜乎年轻福薄无道力从此决志修行他日长养头角峥嵘终当遂此兴复之愿由是予北游固志在生死大事其实中心二十余年未尝一日忘即五台东海皆若子房X之始终为韩也不幸而竟以贾害信乎大事因缘固未可以妄想求也及予罹难被遣过故乡公别予于江上促膝夜谈及初志予曰事机巳就若不遭此蹶指日可成今且奈何予往矣兄试相时先唱当躬行乞于南都以警众之耳目予早晚天假生还尚可计也公颔之明发遂长往万历乙未冬十一月也予度岭之三年戊戌公见本寺塔顶倾侧遂奋志修理一时当道助发给谏祝公首唱公亲领众数百次第行乞于都市一时人心跃然兴起金钱集者动以千百计大役遂举塔高二十五丈其安塔顶管心木约长七丈架半倍之则从空而下如芥投针其势难矣公心苦极忽呕血数升时管木即入在架之人如鸟栖柔条竟无小恙岂非心力所致哉会计所费数万缗唯圣母赐三千金其余皆出民闲未动公家一发也公生于富室人皆视为性习软暖及中年操履笃于苦行于江东大巾立舍茶菴公自担水日供不倦门人相从说法不辍即弱骨者日益强矣居常思结十方粥饭缘暮年就吴之望亭开接待院接纳往来躬操薪水执作具领学人作务日则斋饭晚则澡浴夜则说法二利并施三吴之士翕然信向即阐提亦转为护法未几示微疾一日告众曰汝等善自护持吾将行矣弟子乞师垂示公曰如空中花本无所有说箇甚么问曰师即不讳用坐龛用棺木公曰坐死用龛子卧死用棺材相钖打瓶且莫安排言讫顷即X索浴更衣端坐而逝弟子辈迎葬于雪浪山化之日悲感载道学人如丧考妣也公生于嘉靖乙巳九月九日入灭于万历丁未某月某日世寿六十三岁法腊四十五夏得度弟子虽多独孙慧经字缘督者尽得心要且善相宗其唯识一论实从开发惜乎早夭传法弟子出世者如前所列隐约者尚多多也嗟乎予与公犹同胞也三十暌𢹂老未合併时为永叹每思当世知公者希况没世乎因述公生平之槩为法道中兴所系且令后之学者知大法因缘有自来也赞曰闻之菩萨往来人天留惑润生尚有隔阴之昏而不通于宿命唯自验之于梦中智者观之以习气毫无爽也予以公出家因缘是知必为再来人至人潜行玩世逆顺无方岂常情可测哉龙象蹴踏固非跛驴所堪无怪乎肉眼忽之也苟非乘夙愿力岂能光流末世起百代之衰哉观其生死脱然可知矣皖城浮山大华严寺中兴住山朗目禅师智公传公讳本智初号慧光曲靖李氏子先为金陵人后徙居滇南生而倜傥不羣负出尘之志曲城之阳有朗目山公之父出家居此号白斋和尚公年十二即往依出家遂薙发为驱乌后行脚遇黄道月舍人与语投机为更其号曰朗目云白斋以华严为业公以闻熏发起即从事焉居常以生死大事为怀切志向上年十九受具白斋将顺世公请益斋曰是恶知不旦X暮为人壻也公发愤即决志操方北游中原遍历名山参访知识足迹半天下气吞诸方八九矣南北法门诸大老若伏牛之大方印宗南岳之无尽庐山之大安蓟门之遍融月心皆一时教禅师匠咸及其门经炉冶钳鎚故若宗若教得其指归第于参究已躬一着以未悟为切于是立禅一十二载始得心光透露由是机辩自在行脚北游过六安大夫刘公为新中峰华严兰若居之未几去白下给谏宇湻钟公为人傲物素少法门无撄其锋者一日至天界寺问主者曰善世法门可有禅者么主者推公出见请问禅师天界寺还在心内心外公曰寺且置借问尔把甚么当作心钟默然公曰莫道天界即三千诸佛只在山僧拂子头上钟良久作礼自是始知法门有人矣陶公允宜宦比部相与莫逆陶左迁庐州别驾署篆六安创镜心精舍以待公皖之东九十里曰浮山昔远公与欧阳公因棋说法处有华严道场古剎为一阐提所破废太史观我吴公每慨之欲兴而未能也公自淝水飘然一钖而来吴公一见与语相印契再拜而启曰浮度固为九带宗乘近为古亭和尚演化地华严道场即重竖剎竿也今为有力者负之而趋其如兹山何古亭为滇南人师岂后身适来岂非理前愿耶公闻而愕然曰予少时每对古亭肉身瞻恋无巳抑闻开法浮度不知即此山也因思华严乃出家本始皆若宿契遂欣然心许之于是拈香祷于护X法善神遂腰包而去太史犹未知所向往也公至准阴沁水刘中丞东星建节于淮夙慕方外友邂逅于龙兴寺覩公机警喜惬素心乃馆之公舍暇与语闲及浮度因缘刘公欣然曰此弹指之力耳即檄下郡邑令一行阐提慑伏尽归我汶阳之田百五十年之废坠一言而兴起之岂非愿力耶寺既复遂北入京师会神庙为慈圣皇太后勅颁印施大藏尊经公乃奉玺书持大藏归浮山始自戊戌迄于壬寅五年之闲而浮山护国大华严寺巍然如从地涌岂人力也哉丛林就绪即付嘱其徒圆某感刘公护法之恩走沁水致弔焉沈王为佛法金汤剎利中最闻公入国欲致一见公语使者曰佛法付嘱国王久向贤王深心外护法门若以世法相见则不敢辱王之明德使者覆王曰愿闻法要也诘朝王坐中殿延公入长揖问王曰善哉世主富有国土贵无等伦作何胜因感斯妙果王曰从三宝中修来公曰既从三宝中修来因何见僧不礼生大我慢王悚然下座请入存心殿设香作礼请问法要因问华严梵行品云身语意业佛法僧宝俱非梵行毕竟何者是梵行公曰一切俱非处正是清净梵行王闻欢喜遂执弟子礼所供种种独受一紫伽黎及水晶念珠留镇浮度山门王亦竟为华严檀越公虽往来都门与紫栢老人未接面于癸卯冬老人示遭王难惑者惊眩公叹曰紫栢不唯逆行方便超脱生死甚为希有即以一死酬X世主四十年崇教之恩法门无此老岂不尽埋没于一钵中耶识者谓公亲见紫栢吴太史曰知师者何必在弟子耶自法门一变京师丛林震惊人人自危即素称师匠者皆鸟惊鱼散独公晏坐金刚地为魔阵之殿然竟无知公微意者讵非代紫栢一转语耶居二年乙巳冬慈圣圣母周三百六十甲子建法会于都南之广慈为增上祝延懿旨请公讲演楞严公初不应命强之及讲二轴未终至同别妄见处忽告众曰生死去来皆目眚所见耳吾行矣华藏庄严吾所图也今归矣踞座端然而逝时万历乙巳十二月二十四日也公得力俗弟子唯墨池居士王舜鼎官兵部职方郎中先三日前公以书报别云行图一晤了此寥廓且托以后事王答书有云滴水滴冻时目下如何逾日而化讣闻圣母悼恤有加赐金若干返灵骨于浮度妙高峰之南麓从公志也始末因缘具载吴太史塔铭予居岭外闻公名动一时往来衲子喧传悉公人品魁梧奇伟胸中无物目中无人自少行脚横趣诸方如脱索狮子岂矩矩腰包篛笠者比观其机辩迅捷葢夙根慧种亦秉愿轮而来耶以远公开浮山百余年而坠久则古亭振起之古亭振百年而公适中兴之由是观之古亭非远公之后身公非古亭之影响耶观公之行事若幻化人太史公云古亭归路为来路远录宗乘入教来此实录也然公虽未匡徒即末后一着而舌根不坏矣X赞曰闻之诸佛不舍众生界菩萨不断生死根故孤调解脱受焦败之呵岂以守断灭为真修耶况善财所参知识皆毗卢遮那眉光所现是以华严法界草芥尘毛皆菩萨行是知从上佛祖出没三有之海以一滴而见百川之味也以是观公始终以华严为究竟能幻化死生是则从缘无性以达无生者公实有焉净明沙弥传沙弥钱唐黄生也以临终求剃发作僧形坐脱故得沙弥称俗讳承惠字元孚先皈依云栖大师法名净明生平性介不合俗不治生产居乡里多忤众即亲友会独頺然瞠目而巳澹无嗜好山水翰墨外无事父死无遗资仅能赡八口性至孝事祖母生母嗣母即窘不能继甘旨多方为之尽心焉祖母死病笃卧床褥闲极力治丧事尽礼乡人称之性好施隣媪寒无衣即解衣衣之隣人贫无食倾囊止百钱尽与之其妻弟闻某见其孤硬可与入道频说之喜而不入因导归云栖得名焉壬子冬得吐血症积三岁不痊乙卯春病剧厌家居乃移于城东邵氏园闻氏兄弟引之念佛意不属以素无志于此犹未甘死心也闻抚然厉声曰汝眼光落地后即今知痛知疼的毕竟落甚么处生悚然起色曰将奈何闻即力教以念佛生曰教我念自性弥陀耶念极乐弥陀耶闻曰汝将谓有二耶明矍然有省请慧文法师至设观佛像为X说净土因缘法音入耳生甚欣然乃亟请闻主张剃发受沙弥戒披法服引镜自照曰吾今得死所矣因屏家属极力念佛默观莲花经七曰举族皆闻莲花香临危忽破颜微笑口喃喃说偈曰一物不将来一物不将去高山顶上一轮秋此是本来真实意乃命家人作斋供佛请净侣念佛回向愿文至放光接引垂手提𢹂欢容可掬乃起端坐开眼谛视佛像安然而逝时某年某月某日也幻人曰闻之般若如大火聚太末虫处处能泊独不能泊于火聚之上众生心处处能缘独不能缘于般若之上是知火宅中人性刚介而不与世情合者此夙习般若内熏之力然也第迷不自照耳观黄生素不念道及病苦之剧仗亲知力指归正道临危遂发心出家作沙弥披法服就死念佛七日即能感佛接引端坐而逝此非般若熏习之验与所谓一念回光顿同本有生实以之孰谓生死难出哉闻仲子小传仲子姓闻氏名启初字子与浙之钱塘人孝廉启祥之弟也仲子幼善病故早戒举子业素有出生死志无意于室家乃归依云栖受净土法门笃信而力行之予弔云栖仲子作礼白言某为生死大事愿薙发而从知识后予曰不然佛性四大不能拘岂毛发可碍乎况亲在不可远游佛子容为不孝乎仲子遂巳比归匡山知仲子病笃且死心甚哀之及读伯氏传X乃大喜曰信哉雄勐丈夫也初仲子自恃信力强胜虽久病心力甚壮决以为往生无难及至临危方生方死之际积习现前心神恍惚方知净业未纯往来不易乃蹶起大唿曰亟请知识念佛助我知识既集念佛连日而习境昏扰乃复唿曰生死根株知非他人可能拔也遂立起着衣盥洗对佛焚香炼臂恳倒忏悔苦切哀诚彻夜无倦顷则自知夙障冰消心安神逸净土真境朗在目前怡然静定急令剃发披袈裟为僧伽相安然别众端坐而逝嗟乎此岂常人所能哉常闻涅槃诸佛之安宅也非僧祇勤苦而不能证至若广额屠儿放下屠刀立地便登净土众生之故家也至有身陷镬汤一念回光即变而为八德莲池二者吾闻其语未见其人也予观仲子临终习境现前讵非恶道之先见欤何其勇勐蹶起大唿一怒而拔历劫生死之根变苦趣为净土岂非烈丈夫哉斯道也又可以音声笑貌为之耶仲子行事具载伯子传故特表着大略令谈往生法门者于仲子有良验焉憨山老人梦游集卷第三十X憨山老人梦游集X卍XXX憨山老人梦游集卷第三十一侍者福善日录门人通炯编辑岭南弟子刘起相重较题䟦题瑞之麟禅人剌血书华严经后杂华统法界之经也直指毗卢果海性德圆融无碍广大自在细微庄严以示众生日用现证平等心地法门欲因之以廓尘习昭真境不离当处顿得无量受用耳观夫佛等众生等剎土尘毛染净等劫念往来三际等迷悟因果理事等法尔如然居然自在其所以不等者良由吾人自昧于一念之差究竟有天渊之隔所谓情生智隔想变体殊故曰奇哉奇哉一切众生具有如来智慧德相但以妄想颠倒执着而不证得若离妄想执着则自然业智当下现前如一微尘具含大千经卷智人明见剖而出之则利用无穷由是观之无论众生心具不具只在当下眼明不明耳岂更有他哉是以文殊举之以为智普贤操之以为行善财挟之以发心弥勒带之而趣果四十二位之各证五十三人之全提月满三观星罗十门行布圆融事理无碍以极尘毛涉入依正互严种种言诠重重法象火聚刀山之解脱卧棘牛狗之坚持乃至异类潜行分身散影无非游刃微尘之利具也由具利则尘易破尘破则经卷出经卷出则性德彰性X德彰则果海足果海足则无不足矣斯则六千道成于言下犹是钝根三唤普贤于目前岂为智眼信乎聋瞽封蔀识情众生日用而不知也知则根尘识界草芥尘毛通为法界真经屈伸俯仰咳唾掉臂总是普贤妙行以如是经海墨积书而不尽以如是行日用现前而有余只在当人一念回光返照之力耳今麟禅人用滴血书此经是明见而后书之耶抑因书而后明见耶犹然书之欲见而未及见耶若明见而后书则不待操觚全经巳具如临宝镜又岂淋漓翰墨区区于简牍文字之间耶若因书而后明见则现前日用妙境全彰似悬珠网又岂昏沉业识茫茫于水月空华之界耶若书之欲见而未及见则析骨为笔剥肤为纸剌血为墨点染太虗挥洒金屑岂不重增迷闷枉历辛勤一叶落而天下秋回管灰飞而大地春起是则书与不书全经自在见与不见明昧一如悲夫夜壑藏舟力者负之而不觉觉则透出毗卢全彰法界昭昭然毫端眉睫之间物物头头而与普贤交臂也休师有言华藏性海与我同游者舍子其谁欤否则暂闭阁门试请回途重参曼室大士子行矣无忘所嘱题书华严法华二经后毗卢遮那证穷法界富有无量功德之藏是与一切众生同有而应得者故视一切众生如一子地必欲全付自得所有而始快虽众生茫昧而不觉乃设无X量方便种种调伏必使谛信不疑而后巳譬如长者具有无量富饶止有一子幼而逃逝子虽背父而父未尝一念忘子也日月既久子以佣赁归来而不识其父父既知子必降身辱志与子同事相亲而渐通其情实直至心相体信父子情忘然后亲为嘱书全付家业而后死方无憾也由是而知杂华乃我如来法界藏中之典记法华如长者委付家业之嘱书入此二种法门方为克家之子也善男子吴大静手书二经岂非能知本有料理如来家业者耶由是必有应得之日矣剌血书金刚般若经䟦般若出生诸佛故为诸佛母而为众生之佛性是则般若所流源源无尽如海水潜流四天下地诸佛众生觌体无二是知众生四大根本身肉骨血皆般若所流遡其本源一体无二居士贺学仁氏剌血书写金刚般若以报其亲如引细流而归于海可谓善于返本而报本者也世之言大孝者能有过于此者乎又梵语般若唐云智慧此乃一切诸佛众生之大本也迷之为生死悟之为涅槃诸佛证之为根本智众生背之为无明流其实体一而明昧异耳故我世尊出世特为开示此智以法大机小不能领荷故二十年后方说此经业巳多方开示必欲谛信此智而不疑用为成佛根本而此经以金刚名者以智乃佛之所X证金刚心耳方将以果地觉为我因心故以般若为入大乘初门是知特以金刚名经非假喻也嗟乎一切众生迷此本智流浪生死其来久矣观者但以经义深奥文字重复为不易入殊不知以空为宗以顿断疑根直心正念为本原无文字可立故黄梅以此印心我六祖大师一闻应无所住而生其心便能顿破历劫疑根及见黄梅即能道本来无一物是乃从此经得入之第一榜样也是则此经为禅宗的诀学者槩以文字目之故知之者希惜哉末法正眼难逢今愈见其难也经云若有读诵受持书写者不于一佛二佛三四五佛而种善根巳于无量万亿佛所种诸善根由此观之即信受书写亦非浅浅因缘也曹溪沙弥方觉剌血书此卷冀终身受持焚香作礼请予题记因感而言曰六祖入灭千年曹溪道场化为狐窟即出家儿为樵儿牧竖矣予来力救其弊辛苦十年修崇梵宇渐次可观而魔僧作孽内自破坏人且谓佛祖无灵即予亦无以自解也今见沙弥方觉乃能剌血书此经则予心涣然氷释矣何也以经云若人以七宝庄严恒沙佛土不如受持此经一四句偈以彼有为功德终成败坏不若无为之胜益也以此般若为成佛真种子故佛言若使一人发菩提心宁可我身受地狱苦以其信心难发也今觉沙弥一人能以般若为心寔予十年辛苦所致又何以修崇有为功德为重而以成坏为念乎因有感于此故併X记之题三峰禅人血书法华经众生迷佛知见远逝五道周流恶趣其来久矣释尊出世特为开示使其悟入警其归志政若慈父念子望其委付家业故说此经使人速达故乡耳昔有老宿系莲经七轴于梁间人或问之答曰此家书也常熟三峰比丘剌血书写此经岂特见家书而思归者邪良以幻化空身即法身此经巳有如来全身今以血书如世之真子辨嫡父血滴枯骨必见渗入是则楮乃法身之枯骨乎因赘以偈轻抛故国不知年一纸家书特特传囓指忽然心痛处思归彻夜不成眠题公全禅人血书法华经后惟我本师和尚远自大通智胜佛时为十六王子讲说此经巳下一乘成佛之种而诸闻者迷沦尘点劫来流浪生死直至今日灵山会上方乃悟入各为受记将来成佛是为一代时教究竟之极谈譬如穷子久逝他方今始归来见父心相体信堪荷家业此经大似长者委付家业之嘱书故云凡有闻法者无一不成佛是以天台独重五种法师受持读诵书写者皆为成佛之真种以其一悟此心从真所流则凡有所作皆真实行殆非妄想摄持者比也今公全禅人发无上心剌血书写此经则使幻妄身血滴入法性海中等同一味庄严毗卢法身之果而又发愿更书华严大经以为究竟庄严是犹穷子既得家业之嘱X书则披阅库藏之典记按图求索是则华藏世界无尽妙好庄严皆禅人本有受用之大业如此岂非究竟一大事因缘哉禅人亲持所书之经具陈本愿请益老人故为具述本末因缘如此血书梵网经䟦梵网经者乃我法王应运首创之露布也即其所制皆性戒耳故三藏之设从凡至圣所历诸位皆依金刚心而建立之此戒即所谓金刚心实成佛之大本缅惟吾人遭此末法去圣时远苟愿出生死证真常非此戒不足以证之然此戒非金刚心又不足以持之葢一切众生所以久沉生死而不能自出者良由着我以我见重故诸业交作业作故苦即随之如影响形声理不可逭故修行要门无论大小三乘皆以破我为本我空而业无所系然破我之具非金刚心断断乎难矣谛审佛意既曰戒乃自性清净心又何持犯之有第迷之而为幻妄蕴葢情尘所蔽不得不揭而袪之此戒乃裂见网之利器不得不施于最初之创而初学菩萨即上根利智不得不秉此为最初地也学人真照以夙习般若缘深自愿出家依吾法兄雪浪听习有年谒余于那罗延窟余政悲末法务本者希乃为诸弟子诵梵网戒照闻而有感遂哀请授戒且发深重大愿剌舌根血书此经志毕命受持余深慨焉因谓吾本师卢舍那佛从初发心以至成佛精进不退以不可说不可说身命而为布施剥皮X为纸析骨为笔剌血为墨书写经典积如须弥为重法故不惜身命子苟知生死难出爱根难断佛果难期依佛所行如佛所愿又何患不成佛从此以往生生世世以此身血书写此经当布满大千又不止如须弥之高广即见闻随喜发心修学者当如菽粟遍十方剎土又何止此一会一人一众而巳耶子宜勉旃特书此以证子之愿仍愿此经至尽未来际当处处现身如多宝也子其志之重刻华严经题辞毗卢老人于一微尘里冷坐不禁于青天白日忽尔盹睡堕入缘生妄想梦中引起历劫情尘种种幻网境界尽无尽大光明藏重重交罗如天地帘珠互递影像炳然历别且自生大奇特想亦乃惊怪普告十方一切天人极十虗为口门以大地为长舌说梦中事使诸闻者瞠目相视有眼者盲有耳者聋其登地大士自负亲为当家长子亲履其中寻无一物了不可得转展告之傍人但云如空中鸟迹耳禅人乃又愿于一毫端头欲令人顿入此中葢亦难矣虽然大地众生无一人而不沉埋此一尘也只须大智慧人冷眼生华妄想恁么如是如是种种奇特庄严且在一切众生日用妄想网中种种光明时时顿现各各日用而不自知所以不知者伹梦未破耳今于路傍草莾间勐地一人𨁝跳攘臂大唿顿使十方世界六种震动同时各各相谓叹曰奇哉奇哉不知此中果X有如斯大希有事遂剖而出之大家𢹂手通同游戏自在无碍无所希求竟亦不知谁之力也知恩者当自重之菩提心愿文䟦一切圣凡皆本自住金刚心地具足如来不思议智但以习气熏发转变之力而得成熟故一切众生各各八识田中具十法界种子特随缘熏发故先后迟速不同耳华严经云菩萨有十种习气见佛习气于清净世界受生习气行习气愿习气波罗蜜习气思惟平等法习气种种境界差别习气若诸菩萨安住此法则永离一切烦恼习气得如来大智慧习气非习气智故知染净二业昇沉两门皆从熏习而生不是无因而得是知从上佛祖善知识教人原无实法与人亦无法可传可授伹凡有亲近者独观其染净习气之厚薄因其病而调伏之惟执劳辛苦三二十年耳提面命朝夕参承乃至困辱万端逆顺千状种种施设无非以大般若光明熏蒸无明业习令其转染成净使其自知本有耳苟能自知其本有智光内自熏发日增月盛一旦如大火聚则向之烦恼业习燎之如红炉片雪如此则日用头头遇境逢缘皆大智用是所谓转染污业习而为般若智习矣若转之净尽彻底穷源与十方佛祖转处无别则但印可之曰如是如是惟此而巳岂此外更有别法耶由是观之则从上三贤十圣皆能转之而未尽者故从般若X所发十种习气为金刚种子以之劫劫生生熏变无明不净不休终竟透皮而出此所以毗卢世尊重愿行也德宗始发迹于蒲从法亲妙峰师因得事老人于清凉以至海上将二十余年矣所历辛苦不可殚述为法恳诚之心未甞一念稍间老人唯以不思议智炬照之而巳竟未一启齿向上事也待其自信自肯方不自负已灵耳渠以本愿请老人为敷扬者有年老人未之首肯甲午冬日从老人于京之大慈寿寺雪夜请益哀泣自叙其志愿云云老人为信笔书此明年春二月老人即以弘法因缘致圣天子怒逮及于渠实出九死余戍雷阳宗复自蒲万里问老人于瘴海间相值五羊乃出此卷老人展之则见其光明夺目也遂赘之以此普贤行愿品题辞毗卢遮那如来居华藏界菩提场中为地上菩萨说华严经有三千大千世界微尘数偈一四天下微尘数品即龙胜大士尽出世间智不能数其品目而此品者略本之略本也惟我卢舍那如来旷劫所修广大因行所感华藏世界殊胜庄严其因地本行不出普贤十种大愿而此愿者乃称法界心极法界量包摄无遗故曰愿王然修行之要成佛之速无越乎此所谓一念消灭无量恶业一念成就无量善根者譬若金转轮王梦入阿鼻地狱受大剧苦无可哀救怕怖慞惶奔驰狂唿欲逃而不得一旦叱咤极力勐醒X向之苦事求之而不得现成受用种种本自具足此所谓梦幻法门以智而入唯在自心不假外求故曰心净则佛土净门人郑扩发菩提心归依净土余教之以专诵此品一旦生死梦破何患不覩华藏现成受用乎题安乐行品后予少读四教仪见天台大师判五种法师为观行位窃有疑焉既见法门之有以持经为行者动则诵法华经百千部及察其律身持心多未能与经㳷合是知持经之难矣及予述法华通议至佛赞法师之功德有供养者其福过于供佛有毁谤者其罪重于谤佛此我世尊金口诚言及见持经之法师现在父母所生肉身即得六根清净按六根清净当在七信菩萨不退者以永不退堕生死也何持经之功一至此邪是知持者不在纸墨文字而在离言妙契佛心佛之慧命由是相续而不断者宜其功德殊胜然矣某人受持此经于安乐行中有所契入故专持之此乃世尊教诸末法持经弟子第一妙行即如来之家法也从是而入法华三昧悟佛知见固无难矣题刻药师经后经以药师名者葢依本佛而称也至圣无名以德彰名然佛为三界医王善治一切众生心病故称医师是则一大藏教乃对症之妙药而众生之病以痴爱为根病根不除而欲出生死渡苦海者讵可得乎问X曰经云求官位得官位求男女得男女求长寿得长寿求安乐得安乐皆众生之痴爱也佛意本欲众生离之今有求而必遂者岂非增益痴爱耶答曰非增益之实欲离之耳以众生不信自心是佛故颠倒迷途溺于爱河佛以广大慈悲而拔济之不能顿出特设方便以引摄之即其所爱而诱进之所谓以楔出楔以毒攻毒故云先以欲钩牵后令入佛智则世间之爱可潜消而默化矣众生始以不信自心之惑如贪财者而梦金宝生大欢喜致大欲乐且金宝欲乐岂自外至耶众生处此梦宅种种希求佛以如梦幻法门而调治之痴爱重则信佛愈极信至极则自心痴爱化而为佛知见矣又如置酵于乳而成酥酪必转醍醐此经是佛以醍醐甘露之药施众生能服之者岂不顿袪百病获长寿哉居士刘峤刻经以施多人正若长者于四达通衢以妙药施人但能信受而服之者则心病顿瘳而随求必应其药师之号岂虗称哉既信自心则观此经不属纸墨文字矣白衣陀罗尼经后䟦白衣陀罗尼经乃我圆通大士从大悲心中实际流出故世之善男子女人苦于无嗣志心持此求无不感应如响且往往应之者非一而不信者亦非一又有持而不应者亦非一此何以故以我大士依本师观音如来授如幻闻熏闻修金刚三昧现三十二应身十四无畏功德与十方三界六道众生同悲仰故X法界众生欲求男者诞生福德智慧之男生者皆白衣重胞以示大士不诳众生之验也虽然此男者果何自而来耶若即大士现身而大士不迷安得所生之男一一如慈悲现身之士若非大士现身又何以求大士而得生此理难窥故信之者希不知大士既与一切众生共一悲仰是则大士悲仰之心即众生愿求之心也其求者果如大士之心而大士之心亦即求者之心如镜交光影影互现又如谷响声叫声应未有自心而不应自心者故曰自心取自心非幻成幻法是则所求之男实是求者自心所变现不如是求故不应耳所以求而得智慧福德何也葢寻常男女纯以婬慾之心求之故多愚痴原非智慧心所生也今不以婬慾心求而求之于大士则是原出智慧智慧福德之本也所生福德智慧之男所谓声和响顺形直影端其理无疑也子寅周伯子笃信此法一日入山焚香作礼乞书此经然我亦从大士耳门而入三昧者第恐子寅不能作如是观故书写巳又从而解说之䟦姜大隐百城烟水卷余尝读清凉传至无着入金刚窟与文殊茶话间见诸大士自云中冉冉而下因问此众龙象何自而来殊曰此吾窟中一万眷属各于十方世界利生缘毕而归也又问世何不知殊曰或现帝后妃女国太母身或现宰官居士黄门长者比丘僧尼随类皆入化X化无穷安可以迹较之耶今观圣慈御笔赐姜常侍百城烟水卷及诸大宰官题咏诗则不必更疑文殊也姜公别号大隐为慈宁宫侍中其所以荷担如来辅弼圣化建立三宝者功最居多故能获此密印不减髻珠之赏公当持此以为利生之劵他日归来窟中想文殊见之必合符验也佛顶尊胜陀罗尼呪䟦诸佛同证秘密心印得成无上菩提含之以为三德秘藏吐之以为万行庄严持之以为利生事业诵之以为洁已妙行是故一切诸佛因之而成道一切菩萨因之而转邪此则凡所谓密呪者皆称尊胜而此呪者出自毗卢灌顶为法身所演又尊胜中之尊胜者也若书之幡幢风之所到影之所临触之者皆能离苦得乐又况行之持之于心含之而为心印者耶故首楞严曰若有众生欲习难除但当一心诵我佛顶光聚秘密神呪婬火顿除如汤消氷应念化成无上知觉噫一切众生皆以婬慾而正性命今一持此呪则命根顿断生死永离又何况彼区区贪瞋痴慢不化为无上菩提真种子耶行人明宽持此有年今乞海印老人书写此卷将终身佩带持诵不忘老人嘉其志行助其坚强乃为书之又赘之以此将以筞前程示来学者八大人觉经䟦此八大人觉经予昔居海上时时书示弟子辈持诵X今来忘矣昨达观师偶以元雪菴大师擘窠大书刻本寄予读之恍然如覩故物一向藏之箧笥未尝拈出示人兹小金山镜心上人偶持此册来乞书法语余乃跃然为书此经一过因叹曰此足以占感应道交时节因缘所会耳佛为众生说法唯待机宜故曰久默斯要不务速说所以未曾说说时未至故予初入粤未见有僧徒酷嗜佛法者偶一日过金山上人乃持所请诸名公共书四十二章经一册请予䟦语自是缁白弟子书四十二章经者数人予因为菩提树下新学沙弥讲说一周得闻此经者不啻百什人矣其机葢自上人发也此经乃一切世间诸天及人所希闻者予生平喜以此经施人而独于此地其机不发今又因上人而发之其事葢亦奇矣何也以佛说法唯待机而动迫不得巳而后应如洪钟虡受随扣而响是知此段因缘非特尔也良以一切众生寝此大光明藏而沉瞑于长夜之梦从来不觉久矣非大觉不足以破大梦非破大梦不足以称大人不唯能觉人者为大人而能奋力勇勐自觉者亦大人也是则能大觉而后为大人唯大人而后能有大觉以一念之觉而破永夜之梦岂细事哉嗟乎予观大地众生同禀此觉无非大人第无大人以开觉之耳吾佛世尊独称大人其灵山一会英杰之士与夫拈花之破颜少林之面壁以至六传五派千七百人皆所称自觉觉他而为有力大人者也是皆与人同耳嗟X乎一切众生皆证圆觉所以迷闷而不入者非觉违拒诸能入者要之于此八法不能觉悟故于生死关头不能掉臂由此甘受沉沦驱驰苦趣伶跰辛苦客作贱人不能得称为大人耳上人能杰然触发此机岂非千金之子流落穷途一旦而发思归之念者耶今吾所书此八大人觉经实鴈足家音展之即得故乡消息试时时展之勿暂忘归计致慈尊盻盻于常寂之乡而倚般若之门也释迦观音志䟦释氏之学以全体大用尽法界量为极则所谓毗卢遮那海印三昧威神之力平等显现是故一切诸佛之始终一切菩萨利生之事业乃至世谛语言资生之业无不从此三昧流出而有广大不思议力福慧庄严皆悉具足乃见法界之妙且一切圣凡统不出此是知吾祖乃三昧中之一人所辑释迦观音二志乃述三昧之境界转为利生之方便即述一代时教之法门又为三昧中之三昧岂可以世谛文字目之哉智者观之岂不跃然入此三昧嗟予小子亦从三昧而兴赞叹者也讵可以恒情而拟议耶题普念佛求生净土图世人历劫久沉生死苦海轮回三途皆因自心妄想烦恼造种种业故无出头之时佛说西方净土一门引摄众生出离苦趣是为最妙法门一生取办楚僧海慧单劝十方真实为生死人一心念佛更无别缘X以众生烦恼深重妄想甚多皆生死根然非多多之佛不能度多多之人今闻汝东居士刻接引弥陀佛像一尊通身约圈一千八百每念佛千声以朱填一圈念完佛身则计念佛一百八十万声虽积劫百八烦恼仗佛消除而净土可期生死之苦可永脱矣且愿所劝念佛之人亦如念佛之数更望大信心檀越施纸印散亦相若惟此功德圆满则施者念者同归极乐无疑矣题化城募缘疏刻藏盛举乃自佛法入中国二千余年一段大事因缘令末法无量众生种成佛真因乃至深山穷谷无佛法处亦得共覩释迦如来大事全藏惟此功德实震旦第一希有之胜事非大悲愿力者不能发此心然又非大愿力者不能克全其业今方过半巳费数万计故非一人一手一足之力也刻板之地始议五台苦冰雪次迁径山苦雾湿皆非久计末迁化城可谓得所其建议始冯太史恢复得吴中丞克荷者末得澹居铠公皆莫大之愿力也伹贮板之房须高厂架使离地透风不致易坏即板成而安置之功殊非一人一力可措也今观冯吴二公疏意甚至头目髓脑之不惜此何等苦心哉予尝谓世有一代之人皆同心夙愿业巳久在如来光明藏中所谓缘熟即现今行乞之僧大似执旧劵以访同愿固知一见而兴起者皆往昔同盟且谓当来同会也其所施又何计X金钱币帛哉心与此法量等虗空而福亦量等虗空界矣题云栖大师小像至人无身以愿力为身至人无事以利生为事故身非我有事非已为此所以身不能拘事不能累观师住世八十余年建立度生事业者过半知其未出世前皆操为人之具也即其法门摄受无量众生而同出生死者不知其几何人是则师虽随缘去来幻化死生而法身常住与山川相为悠久又岂可以此色相求之哉瞻者当如空生晏坐石室真见如来必致天帝散花而兴赞叹也放生文䟦圣人之教以五常治世仁为首不杀曰仁佛设五戒以不杀第一是知圣人之心以慈为本经云孝名为戒斯则戒以孝为本以一切众生有知觉者皆有佛性若杀生则断绝佛性又不止于冤债相寻而巳是故凡在长劫生死之中往来六道何趣不至何身不受即其所杀之生皆过去多生之父母兄弟妻子六亲可知也今杀其命而食其肉岂非骨肉自相吞食乎佛以孝为戒故知不杀则孝之大者岂止惜物命巳也悲夫世人之迷相习食噉而不悟岂不痛哉故圣人戒以不杀以全佛性此又不止世间之孝而巳此莲池大师所以普劝放生以禀佛之心人能遵而行之非特得师之心适足以尽大孝全佛性而为成X佛之因矣岂细事哉刻此书以广化多人此不独广大师之心实广佛之慈悲非世之寻常口语也宜笃信之题杀生现报录佛言一切众生蠢动含灵皆有佛性又云众生从无量劫轮回生死无一类而不受生身是则现见诸有命者非独慧命皆过去之亲因迷而不知也众生痴迷又不唯食噉而且以他命网利以养已养亲是所杀者岂唯断佛慧命抑杀害亲因向说报在来世今观此录则明明目前现报人人共所见闻斯则非断他慧命杀已亲因实杀已身而自速其死也何待未来可不惧哉观此录即佛说此是花报果在地狱能持而奉行之即奉三世佛法矣刻五大师传题辞予顷读钱太史集护法录见宋学士作国初高僧传法门之盛何其伟欤恭惟我圣祖开基创业建立三宝崇重法门超越百代而一时名德光扬佛祖之道不减在昔葢千载一时自此而降渐渐寂寥而嘉隆之际极矣何幸先皇太圣母身式圣主兴扬佛事遍满宇内四十余年未尝暂息亦从前所未有也若法门龙象五大师际会一时虽体用不同理事各别其所以扶树宗教开人天之眼目作长夜之智灯未尝不与佛祖同途合辙况巍巍堂堂为大光明幢哉予幸从诸师之后独愧薄劣不能拈一茎草X第申赞叹愿流光不昧照耀末世故作三铭二传以俟后之执僧史者有所釆焉题法雷远震卷赠五台空印法师开化云中佛未出世祖未西来一尘未剖大地凝然万象露法身之体虗空演无字之经见之者盲闻之者聋靡不闷闷灵明昭昭业识若昏夜而履碪巖赤身而临毒壑慈眼视之有不堪其忧者跃然而起影落此中则万死一生甘苦同受忉忉三藏广长舌为之干焦咄咄一拳老婆心为之滴血此我大师不得巳而临莅三途现身异类或师子频伸或象王回顾将无作有弄假成真幻化人天颠倒豪杰此甘露门以之而开大法雷因之而振顿使寒谷生春萌芽渐发三草二木引蔓抽条上中下根花果敷实者不可得而胜数矣即应缘施设敲唱齐行节拍成令无非将机就机以楔出楔岂有实法与人哉后之观场者认不真为真执无说而说然而舌亦为之干焦心亦为之滴血悲夫诲者谆谆听者莫莫且而恃为真宰将伐全功竟无尺寸之赏方婴长劫之覊者此何以故葢亦将无作有弄假成真以不知幻化人天以致豪杰颠倒耳醍醐毒药生死由谁惟此未尝不涕下也嗟乎吾师之心谁能师之吾师之行孰能行之后师者谓之慈父孝子能行者谓之法王忠臣亲亲尊尊此余生平扼腕而求之者难见其人惟法师澄公者宜其人X也公早礼空王不躭人伪长超诸有严净毗尼翩翩浊世挺挺青莲寂寂空山崚崚氷雪满腔肝胆生铁铸成三藏微言一串穿却与文殊为友故栖迟于文殊之场以师子为儿乃戏游于师子之窟酿慈云于空谷垂叆叇于清凉今也一管灰飞不萌花发将见春回大地欣看草木皆荣法雷振于云中甘露洒于劫外吐青莲于舌根溉醍醐于心地直使盲者明聋者聪昏者惺死者生花者实枯者荣不恃不伐不摄不惊执金刚劒据涅槃城使诸魔众尽稽首而归命此何以故良由师吾师心行吾师行知将无而作有解弄假以成真故亦能颠倒豪杰幻化天人望受系珠之赏将解长劫之婴可谓慈父之孝子法王之忠臣苟如是始可报吾师之恩与公把臂同游于不死不生不然则但闻其声不见其形又何称为有力大人公其不然请听空中十方诸佛謦欬之音题国朝高僧行脚卷赠慧菴鉴上人古人为生死事大故割爱遗荣登山涉水参访知识相求于苦空寂寞之濵决择已躬发明向上每于明眼人前扬眉瞬目一棒一喝之下忽然迸裂身心脱落如冷灰豆爆使无量劫来生死情根一时顿拔当下如断索师子跳掷纵横自在游戏了无纤毫覊绊所以称为大力量人此吾出家儿发足超方第一步行径也自鼻祖西来首行此令凛凛寰中如唐之马祖南岳临济德山赵州云门宋之永明大慧元之雪X巖中峰诸大老一脉相传如阃外将军风行万里故每遇钳锤遭毒手者靡不通身粉碎骨肉俱融悲夫去圣时遥此道寥寥知音者稀惟我朝漠然无闻居常以此痛心将谓狮弦绝响矣偶乞食王城幻住慈氏楼阁一日居士阎君持国初尊宿送僧行脚偈十八首观季潭泐大师上堂数语风规自足不减古人余欢喜赞叹何幸二百余年生此末运获覩先觉广大三昧于一毫端头良夙缘也此卷业巳进之秘府因䟦数语愿将此话流布人间适唐抑所袁玉蟠王衷白三太史公过访谈及将欲修国朝高僧传正博釆法门行脚事遂将此托之时慧菴鉴公见而恳之惟公幼入黄门锦玉丛中志痛生死一旦弃如涕唾远游名山参访知识广求决择今隐居伏牛意其必曾遭毒手如古人者故见此语相亲乎不然则如嚼木札羮咬铁饤饭耳公将归故山余亦东还窟中不惜疲劳为书一过公能于此一言洞见古人方始不负出家之志可作出尘标格不然不但不重已灵抑且累及海印也题竹林大师示门人振宗法语后宗禅者多毁教习教者多昧禅是以禅教话为两橛古之师匠竟不能一其指归即圭山和会宗教犹以为隔罗见月上下千百年来学者无能一其趣向此无他乃乏正眼师承为之剖破藩篱所谓不是无禅只是无师以禅宗者乏多闻宗教无正眼此大道所X以难明也清凉竹林大师踞华座万指围遶善说法要号当代义龙寻常履践不涉玄途观其示门人语句大有宗门作略苟无正眼安能出词吐气如是之雄徤乎可以文字师概目之耶嗟乎学者久堕知见网中非金刚王劒不能一挥裂之大师以此示振宗学人是必为当家种草定不负此一段因缘若以寻常葛藤视之不唯当面错过抑且辜负法恩多矣题三山真侍者行脚卷后此国初十八高僧示行脚僧语也余窃谓禅源一脉自中峰后閴其无人空谷而下多带廉纤无复古人作略如脱索狮子也甲午冬寓大都慈寿方丈西云阎公持所录前偈致予予读之三复叹曰人天眼目犹在不灭惜乎不见诸老手泽遂记而藏之明年三月予即以法罹难遣雷阳于是年十月出都侍者福善收予海印草负笈随度岭就行间往来瘴海及曹溪者十有五年矣庚戌春王正月予喜谢曹溪负身得自由善欲归省上元后五日持予数年积草于蒙江舟中检拾残楮偶得此卷读之慨忆当日题墨未干即有万里之行讵意今忽得此故物耶古人云欲识佛性义当观时节因缘岂非佛祖冥加以神力而摄受之耶不然何以始终见此如出方网三昧弹指謦欬时也灯下展卷喜而不寐乃为侍者重书一过嗟予老朽固不堪与诸老把臂共行善当不减三山真侍者行脚事也古人闲垂一言半语如天普葢似X地普擎老人信手拈来于一毫端作大佛事则诸大老似掩耳偷铃老汉未免画蛇添足善侍者缚作一束掷向东洋大海尤较三山百步否则未免祖祢不了殃及儿孙也题达观禅师送三禅人游方卷后从古出家儿为生死大事不能自决故办草鞋登山涉水访求大知识决择之然其大善知识如踞地师子一毛不敢撄傍才傍则命根顿断凡垂一言半句如晴空霹雳闪电使人耳聋眼花自救性命不暇况又敢弄佛法禅道乎此中利害知之者希呜唿二百年来行脚僧不少犯此令者几何其人今某三禅者以行脚事自负其志可嘉既见达观禅师爪牙巳露命根不断又欲别求知识余见此卷而笑曰三禅者持此卷行脚如请上方劒讨贼不知他时后日何以缴报题达观大师祭徧融大和尚文后昔延陵季子挂劒于徐君墓谓心许于生前报知于身后以为义高千古世谛如此况出世乎古人为生死事大割爱辞亲参访知识而决择之每于一言启廸施者如天普葢受者如地普擎投机于石火电光之间而生死情尘迸然雷裂岂偶然哉故其恩深似一滴入海当与之同枯矣岂值生前身后而巳耶予观达师祭徧老文深有感焉噫且一饭千金莫报以为奇事一语穷劫不泯又岂等闲呜唿徧老度生六X十余年法施将满大地至若知恩报恩人间几几借令人人如达师者则大通之因地又不必取于墨劫之前也然其徧老之不朽者赖一语一语之不朽者墨点存焉观者如此可谓不辜本有矣佛奴歌䟦吴年少比丘大川发大心愿以一钵供十万八千众其行最苦是故诸长者居士闻而欢喜咸皆赞叹唯顾实甫歌有萧梁求为佛家奴之句葢标其能忘身三宝以略耻天下之自重不若萧梁者达观可禅师见而异之乃尽力奴状声为歌以发之余长歌三叠而叹曰借令黄面碧眼触此亦当捧腹绝倒况奴奴者乎以宗门向上事不涉玄途尊贵无匹即以尊贵自居犹是奴儿婢子唿为顶堕况种种意想攀缘流注诸行耳虽然少年比丘何为处此常忆昔有富主性不易事唯一奴当心其昼主极欲以使奴奴苦无当其夜主梦为奴奴梦为主亦极欲以使奴奴亦无当然梦觉等而苦乐异复何怪哉今此比丘将以白昼之奴求为梦中之主其所供十万多众岂亦白昼之主将为梦中之奴耶噫生死涅槃犹如昨梦比丘知此可以滴水供养十方恒沙世界诸佛众生受用无尽矣何区区十万八千为其无以限量心自割如来无量境界也寿昌语录题辞寿昌老人生平行履惟放身舍命于空山寂寞之濵X垦土地博得满腔气息寻常泼撒向人天众前如挝毒鼓使闻声者聋中毒者死而中毒者几何人哉忆昔黄面老子在灵山会上领一队懵懂汉逐日着衣持钵沿街过巷乞得一搏冷饭归来饱飡后洗钵收衣趺座而坐闲打葛藤如此以为家常过活若是者三十余年而人天大众瞢然毕竟不知所为何事偶于一日被空生觑破遂发叹曰希有世尊世尊见其眼目动定遂为尽力胡乱一上直使空生纤疑尽净命根勦绝而后巳故空生感悟切心涕泪悲泣痛哭称叹而不容口至此黄面老子气闷少舒始不负从前一片婆心今观寿昌󰑁头大似黄面衣钵此语不减灵山葛藤当知此话大行如毒皷声不知中其毒者能几何人至其感悟流涕如空生者又不知能得几何人也谚语有云相识满天下知心能几人后之读此语者若作言语话会则有负寿昌若不作言语话会则有负自已若两不相负当于未举以前把󰑁头处荐取始得䟦可禅人行脚卷昔法照斋次见万佛菩萨现形于钵中不知何以故乃问僧云此五台文殊化境也遂发足履五台愿见文殊乃至果见文殊授以念佛法门照可禅人先从云栖得念佛三昧今欲往求文殊印证则可倘问南方法众不可被前后三三当面瞒却也又X照可禅人初住黄山以华严为业所谓于一尘中入正定也今从他方起处欲破尘出经将诛茅于西湖之上意须长者插一茎草老人直谓之不然以无碍法界遇缘即宗随处具足但禀明于心又何假外耶憨山老人梦游集卷第三十一憨山老人梦游集X卍XXX憨山老人梦游集卷第三十二侍者福善日录门人通炯编辑岭南弟子刘起相重较题䟦题坛经首示智境禅人从上佛祖为生死大事出现世间靡不大舍身命历尽艰难自万死一生中来观吾本师和尚释迦老子旷大劫来为此法故舍头目髓脑不啻恒沙即此翻出头犹向雪山冻饿六年以至马麦金鎗何所不受刚刚博得四十九年粥饭气息而巳犹未见有奇特处且又末后惹得一场笑具至今流布寰区乃教碧眼特特西来把作实事赚他神光误堕一臂及至老卢俗汉子被他一语调弄剌向黑漆桶中闷绝至死者又不止万万也自黄梅夜半放下腰间石头拾得X一些子破落索当作奇货岂料被他累至于死者又万万矣且幸自猎丛跳出满目羞惭每每向人申说平生负堕处即以太虗为口犹吐露一点不出直令话柄流落江湖传者又为实事悲哉余亦为此法故上干宸怒实出九死幸尔绝处再甦蒙恩贬雷阳以万历乙未冬日出帝都冐雪南行至白下擕弟子智境如广作形影及至雷阳瘴疠大作饮者万万无完人余与从者俱冐毒疠病而广竟不起境则再死而复生苟非仗诸佛神力加持及自愿持之葢万万无遗类矣境病稍瘥余即遣归卢山省乃师且以借万顷湖光千尺瀑布以洗未尽习气也临行无以为属案头蓦拈此卷遂以付之将见古人大死后如此消息但非真死者莫可得境当持之于孤峰顶上万丈巖前试在措手处定当看苟能真个大舍身命如古人则不但不负老人今日之事抑且不负自已万劫千生种来最胜金刚种子也尔其勉旃无忘所嘱时万历丙申长至月十九夜灯前记于五羊东郭之垒壁间观楞伽记略科题辞科以分经从古制也昔道安法师以三分科经时人讥其离析经义及亲光论至果以三分断其全经时乃叹其雅合葢经经各有纲宗科乃提纲挈要使观者得其要领庶离言得意而悟入之令舍筌蹄殆非支分节解逞臆断也后之义学昧于离言之旨各恃X已见骈枝其说以取谤法之愆使学者莫之适从正所谓以多歧亡羊耳楞伽以离言说第一义为宗文博义幽旧解但科其文而未尽挈其义于通途一贯之旨未畅使观者狥文而失义以致修心三观不得其门而入虽古今讲演流通尽大地而依之造修者鲜知其要有负如来开示正修行路也今予妄为通议直欲发心条贯使学者一覧便见指归其略科但先撮要义以示文外之旨使知问答来源融会一贯了然心目冀可忘言得义不以文句为障碍耳然即此巳为剩法后之学者切不得以此为欠而更增益其说自取谤法之罪不浅矣万历戊戌孟夏佛成道日沙门德清题于五羊之青门壁垒间题金刚经註解后佛性之在缠如珠之在怀水之在地然虽固有不指不知不凿不得也是则善友知识乃指珠之人无量法门特穿凿之方耳岂实法哉如来出世为一大事因缘所谓开示悟入佛之知见佛知见者乃众生之佛性即般若之真智也且此真智吾人本自具足曾无增减正犹衣底之珠本无明昧地中之水源有浅深此其法无顿渐悟有易难由根有利钝障有厚薄耳上根利智障薄德厚者一触便了此悟之易故称为顿如六祖大师闻应无所住而生其心一语顿悟本有便悟无生是多劫般若缘熟当机一触即了然自信如披襟见珠原自本有不假外求此岂易见哉X嗟乎人者无明之地坚固法性之水益深疏凿之功未着求其乘顺流而归智海盖亦难矣是以圣人不得巳而施设因五性而立三乘循利钝而开顿渐此八部般若之谈犹为创入大乘初步而此经者特八部之一所称金刚取其能断耳盖直指当人佛性坚固不坏顿断无明离一切相如如不动正若衣珠从来不昧第指示须人悟之在已是则经乃指知之方註特穿凿之法耳若夫吸滴水而获清凉除热恼而解渴爱爽然意消神释处是饮者自知殆非可以向人吐露也苏君叔达夙具般若种性生平酷嗜此经与焦太史诸大知识游自信弥笃得此註本如获至宝即寿诸梓以广法施余见欢喜合掌而赞曰婆竭龙王能以滴水霪满阎浮润焦枯而成百物斯特业力变化乃尔况般若神智所熏发乎因是而知苏君法施之功大矣书金刚经颂后右金刚颂十七首盖余己酉季秋在曹溪宝林为诸来弟子讲金刚般若而作也尝念六祖大师闻此经一语即见自心如观掌果直到不疑之地故从黄梅巳来单以此经为心印予向随波流未达彼岸以不知话头落处槩以文字目之故反为作障碍耳顷于空生叹希有处勐然觑透始信古人不欺之地皆从现前日用疑根发耳灵山会上诸大弟子亲近如来昼夜无间者三十年竟如盲若聋故于世尊日用扬X眉瞬目行住坐卧中未观一毛至于种种开示皆堕疑网若非空生今日看破则终当面错过矣何况末法中志求道者亲近师友岂易信哉六祖一入黄梅之室彻信不疑临济初入黄檗之室三度喫棒正似灵山三十年前弟子也及从大愚处命根断后再见黄檗便能道只为老婆心切一语此正若空生冷地看破世尊便叹希有时也嗟乎自古师资授受之际诚不易易所谓见过于师方堪传授似水投水如空合空覩空生对世尊时莫道不疑只是就世尊举扬处如良马见鞭影而行比未开眼时天渊矣此颂在空生分上大似画蛇添足且喜见空生肝胆如空生见世尊处不异如为幻人歌者击节耳善侍者执侍老人二十余年其为日用举扬此事不减灵山而从患难艰虞又与空生远矣若此心不似空生见处何能消受种种苦恼耶时以魔业系芙蓉江上一叶舟中寒夜书此付之大似寒空鴈影耳物不迁论䟦予少读肇论于不迁之旨茫无归宿每以旋岚等四句致疑后有省处则信知肇公深悟实相者及阅华严大疏至问明品譬如河中水湍流竞奔逝清凉大师引肇公不迁偈证之葢推其所见妙契佛义也予尝与友人言之其友殊不许可反以肇公为一见外道广引教义以驳之即法门老宿如云栖达大师诸老皆力争之竟未回其说予阅正法眼藏佛鑑和尚X示众举僧问赵州如何是不迁义州以两手作流水势其僧有省又僧问法眼不取于相如如不动如何不取于相见于不动去法眼云日出东方夜落西其僧亦有省若也于此见得方知道旋岚偃岳本来常静江河竞注原自不流其或未然不免更为饶舌天左旋地右转古往今来经几徧金乌飞玉兔走才方出海门又落青山后江河波渺渺淮济浪悠悠直入沧溟昼夜流遂高声云诸禅德还见如如不动么然赵州法眼皆禅门老宿将传佛心印之大老佛鑑推之示众发扬不迁之旨如白日丽天殊非守教义文字之师可望崖者是可以肇公为外道见乎书此以示学者则于物不迁义当自信于言外矣重刻佛顶首楞严经䟦首楞严经者乃无上顶法文该三藏教摄五时彻迷悟之根源究圣凡之要路真修妙门无尚于此故参禅之士不入此法则正眼不明探教之徒不通此经则重关莫辟自入中土解者固多而通途大旨总未究竟近有邪解之徒甚至曲引玄言以附外论坏正见世莫能辨为害非细荷担慧命者为之寒心顷楚萍圆上人久居豫章摄受有缘深悲邪见之帜难拔乃集缁白法侣捐刻本文梵册将以竖正法幢冀诸有志法门贤哲之士深究佛意不堕阐提则法海津梁此为帆楫其护法之功岂小补哉敬题此以为先唱X刻起信直解题辞此论乃禅宗关钥为大教之宏纲也亲教者非此无以知宗要参禅者非此无以开正眼实性相二宗之指南也文简义深法界一心理事因果修证顿渐包括无遗故法门学者舍此而求悟入是却步而求前也贤首旧疏精详委悉而长水记亦浩瀚无涯浅识者茫无归宿予先取本疏略去繁科纂成疏略业巳刻行时为初机指点犹以为艰故复用疏义随文直解贵在一贯不假旁引枝蔓而一心真妄迷悟之义了然毕见如胝白黑其实祖述前意不敢妄越但取随文易会不烦钩索而直达本源以为新学之一助云刻百法论八识规矩䟦百法八识乃相宗指南为入大乘之门也以佛说惟心唯识道理遍该一大藏经而弥勒约为六百六十而天亲约为百法识论百卷三藏法师约为颂四十八句可谓至简至要乃法界之纲维也以一切众生迷一心而为识无明障蔽现前日用而不知自心之善恶枢机若亲教者展卷则见文字遮障而不知所说皆自心本有之佛性参禅者抱持妄想盲修瞎炼而竟不达生灭根源是皆不知此论之过也然论约刚五百言而颂止四十八句统收一大时教世出世法无不该尽若教若禅无不揭示正修行路学者有志不费期月之功而通彻无遗嗟无志者不能潜心X于此而甘为愚蒙可不悲哉此论古今解者多引识论本文初心难入且不便于俗谛故予取其义而变其文以便初机使其易入文似阙而义实具是亦随顺说法非敢妄损古德成言以取谤法之愆也书四十二章经题辞此经乃吾佛世尊初成正觉所转根本法轮也其旨以一心为宗故曰识心达本号为沙门以断慾出尘为用故曰离慾寂静最为第一又曰爱慾断者如四支断以酪为教相以醍醐出于乳酪而无上佛果皆本于真妄一心也良由心为法界之本欲为众苦之源今将离苦得乐故以断慾为先世出世间修行之要无外乎此故为根本法轮也有子曰孝弟也者其为仁之本欤且顺亲为孝敬长为弟吾佛亦曰孝名为戒孝顺三宝父母师僧孝顺至道之法岂非以随顺觉性而为复性之本耶嗟乎一切众生皆以婬慾而正性命颠暝于此其来久矣然性与欲若微尘泥团耳苟非雄勐丈夫以金刚心而割断之可以出大苦得至乐乎孔子曰人有欲焉得刚不刚则于此法门犹望洋也是以吾佛出世最初说此离欲法门是犹痛处札锥耳故经中以此再三叮咛致意焉凡学佛道有志于究明此心者舍此而言行是犹却步而求前也题十六妙观后十六妙观始因韦提希夫人为逆子阿阇世王所苦X求佛哀救故佛亲诣幽宫放眉间一光遍照十方佛土令夫人自择随愿往生夫人独爱西方极乐世界是以世尊特为说此十六妙观以为往生之资但得一观成就必得如愿是故净土一门最为超脱生死之径路古今造修而取证验者不可胜数或者槩以为中下根设非也佛以一光顿照十方佛土了然目前岂中下根人之境界且一生顿脱无量劫之生死岂中下根人所能哉嗟乎末法人多妄诞但纵口耳以资谈柄虽上上根人何益耶语曰药不必扁鹊之方愈病者良况法王亲垂证验之法门韦提巳效之妙行修行舍此而别求玄妙非愚即狂实是自作障碍耳悲夫吾徒沙门释子身既离尘而心源混浊日夜驰想于五欲场中曾无一念回光返照于自心且又妄谈般若轻欺法门甘心泥犁而不省者岂不悲耶门人某请益老人特书此颂以为净业之资将期实行实证庶不负此生出家之行脚事耳若舍此法门别求向上则佛岂误人而永明大师又岂欺人耶题诸祖道影后诸祖乃传佛心印之宗师也意昔世尊说法灵山常随弟子千二百五十人及佛末后拈花迦叶破颜微笑遂传心印为教外别传之旨是为禅宗二十八代至达摩大师远来东土六传而至曹溪下有南岳青原以分五宗由梁唐至宋元得一千八百余人皆世挺生豪杰之士尘垢轩冕薄将相而不为故归心法X门一言之下了悟自心使历劫生死情根当下顿断遂称曰祖岂不毅然大丈夫哉嗟此末世去佛时遥既不预灵山嘉会而此土诸祖出世又不能亲近入室故沉迷至今而不返者亦可悲矣久闻大内藏有历代诸祖道影新安高士丁云鹏者丹青之妙不减僧繇道子偶得内稿本八十八尊达观禅师命画四堂其一置西蜀峨眉其一置金陵祖堂其一置匡山五乳一置南岳曾仪部金简居士请归湖东观察备兵吴公生白一日过访随喜见而叹曰此真光明幢也会荆门画士史宷善肖像遂命临一册窃覩公丰彩高远有翩翩出尘之度故望影而归命葢亦曾亲近入室中来昔裴休见壁间高僧真仪问黄檗曰真仪可观高僧何在檗唿曰裴休休应诺不觉谔然遂大悟予想公夙种般若深根悟心不在裴丞相后故为集诸祖略传各为赞以致公将为家传心印也题所书佛心才禅师坐禅仪后余每向学人说修行法唯教以放下妄念撇脱情根不随生灭心转如此二六时中一切遇境逢缘逆顺关头爱恶贪瞋习气发时当下一念回光返照决不为他遮障迁流一口咬定如咬铁钉相似如此是谓具金刚心名为狠心汉即此可名参禅人手段如力士打拳浑身上下左右都照管到一些渗漏不放空如此乃可谓善用其心是谓勇勐伶俐衲僧此老人寻常以此一段说话示人恰似十字街头卖平顶冠X一般数十年来空受了许多起早睡晚不曾博得一文钱买冷饭喫今日看来不如才老佛心禅师说坐禅仪大似状元郎教童蒙上大人丘乙巳相似如此工夫东道不少果能学得不怕不到状元地位回看老憨依旧还是一老骨董也具出世志正好放下心肠依此老榜样死做一番岂不以今日此一片纸作破魔军出生死一道符验耶快参快参题宝贵禅人请书七佛偈后此七佛偈乃佛佛传受心法也一大藏经千七百则公案乃至一切众生日用现前境界以及蠢蝡蜎飞凡有识者皆向此中流出自有佛法以来闻见不少而知之者希但益多闻增长知见未有一人能向此中着脚者洪觉范禅师被放海外无佛法地寓于废寺破壁间见一毗舍浮佛偈范持之久自云平生学道独于今日得大欢喜方到休歇安乐之地由是观之佛法信乎无多子学者政不在广见博识增益多闻障耳昔山谷老人善擘窠大书凡有以佳纸精素求书者必书此偈以遗之足知古人于此中得真意者别自有解脱门非言语可到也余于辛丑夏日病起趺坐藤床宝贵以此纸求书七佛偈余是夜梦侍一伟人作书予初握管自会有矜持状其人笑谓之曰书法政不尔字始于虫文鸟迹原非有意求好也余在梦中观其用笔之妙运动之势非凡情可想象者觉来犹恍忆遂乘兴书此乃学梦中人也X又余始学佛法谓诸法如梦幻观乃入道第一妙诀枯坐山林三十年来未曾离此一念今观此卷恍如梦事以此印心则诸法皆然即此而推水月镜像空华阳𦦨种种境界头头皆解脱门也嗟嗟尘俗中人欲以有思惟心不清净见求入诸法妙门难矣自无受用地安能令人欢喜乎后之观此卷者能作如是观不独入书法亦可入佛法矣宝贵装演卷成见有余地复作书尾又余每谓此七偈乃佛祖相传心印也极喜书施诸方不下数百幅矣往往自为题䟦以示为禅门关要但未知繙译来源今于护法录中见宋公此䟦足为禅门千古公据故併书之以晓近日参禅者怀增上慢不亲教旨之辈为秦镜云丁右武大参浮海四诗䟦闻之古人有言曰兕虎不能挠其神猎士之勇也蛟龙不能动其色渔父之勇也死生无变于已达人之勇也死生无变于已而况利害之端乎海内识者皆以右武刚肠直烈雄才大略称知巳余观右武当百折之余投之海涯旷然不恧于色及赴广海戍度崕门风涛大作桅折蓬飞颠覆万变傍人束手公方倚舷謌诗诸竖子群起而譟曰舟覆矣公曰且住且住待我诗成顷四诗刚成而舟胶于沙遂得无覆公乃X大笑曰竖子几悞乃公诗噫此岂刚肠直烈雄才大略所可及哉是有大于此者率然临之而本体自现在公寝处葢亦不自知其安也故曰造适不及笑献笑不及排此之谓欤予因为公刻此诗于海珠而书其后如此为右武书七佛偈题后七佛偈乃从上佛祖授受心印也古人悟此者如大火聚一切死生祸患情尘燎然不可撄触是称雄勐丈夫秉般若锋执金刚𦦨者也右武居士赋性如此岂非多生习此法门乎余同难行间相与旦夕游戏以法为娱偶索书遂以此状其本色得包公砚书心经䟦往闻包公守端州一砚不留之说视为漫谈及予来粤询之父老云昔包公治端革贵砚之獘偶得一美者𢹂之归过羚羊崃口风波大作公云吾生平无愧心之事无虐民之政何以有此因视其砚云岂山灵悋此物耶遂投之水中风波乃止自后时时光怪发于水上为渔人网得之自尔光怪不复见罗生持此砚至余抚摩良久喜而叹曰神物隐显固自有时得欣赏者亦非偶尔语曰至诚可以贯金石视此顽石包公心光能焕发于此况般若所熏乎其历千劫而不朽者宜矣因试墨遂书心经一卷以付罗生题东坡观音赞曹溪云佛性无常紫栢䟦东坡观音赞亦云苦乐无X常然苦乐乃佛性之变也圣凡又苦乐之聚也以佛性有受则苦乐以之不受则圣凡泯矣斯则佛性随苦乐现故众生之苦乐以不受者受之则知苦乐者苦乐所不到也众生有苦以不受者而唿则同不受者而应如空谷答响人若以不受者而遇苦则如汤消氷应念化成无上知觉何假他力哉是则受以不受为母生以不生为君重生知所重则超苦乐而生为赘矣题鬼子母卷我观鬼母愚痴无比祇知贪他不顾自已已之所爱不舍一丝如何于他绝无慈悲一切母子本同一体若能等观痴心早止若非如来拔其痴根直至穷劫尚堕沉沦纵有神力总出瞋痴用不得处方乃自知爱力极处痴心顿歇镬汤炉炭当下消灭书元旦大雪歌䟦予昔同黄龙潭彻空师居五台叶斗峰前之龙门时冬大雪风卷埋屋积丈余拥衲对坐只觉夜长及起开门则雪堵矣急拨火取灯相视而嘻将谓活埋适北台主人探而知之乃领行者数十操作具裹干粮而来救除隧道而入入门相见其乐融融如在黄泉之下也自予放岭外二十年中每一思之顿破炎蒸毒热者仗此一念氷心也顷予逸老匡山初得憨宗珏公指五乳以栖之公乃彻师之的骨孙公视予如若翁予每一见公即如对彻师于雪窖时也天启改X元岁旦大雪三尺万山连冻不减窖中予自别五台三十余年未见此境故感而为之歌即以书似珏公葢不忘彻师相与死生之际也今珏世黄龙之家声能体现前事事皆从乃翁忍冻饿中来则何热恼之不清凉何道业之不成办哉谚语有之创业非难守业难苟知祖翁田地时时耘耨不致荒芜则知我本师释迦和尚百千万劫舍身命财在雪山六年冻饿博得四事供养以贻儿孙吾徒日用所食粒米茎菜皆我本师之通身毛孔滴血也审此又能甘心虗度此生乎然因写雪诗而及此者大似因渔父而得见大海波涛也公其志之天启元年立春日题从军诗后雷阳正当南极东坡题曰万山第一所谓水穷山尽处也形家称为尽龙故古之忠臣义士被谪者多在于此气使然也𡨥公居之未久至今父老侈谈昔东坡谪儋耳子由亦迁至而西湖遗事𡨥公有祠苏公有亭山川之胜景物依然然僧来戍者昔宋之大慧徙梅阳觉范戍珠厓噫二老去余五百年矣今余蒙恩遣至此葢亦上下千载奇事惟我圣朝僧戍者独我始祖南洲洽禅师为护建文驾获罪成祖赦之以其弟子德录戍于此寻即放还及某二百余年矣顷亦为国祝釐获罪而至此岂无谓哉余至主于城西古寺坡公亭中士子争谈坡公如昨日及访觉范故事则杳然矣天南风物迥异中洲四时之X气亦不与天地准如干之纯阳变而为离离火方也万物皆相见郁为炎热鬯为文明人但见景物之郁不见通畅之妙故于文章词赋不能尽其造化之微余初至时遭岁厉遂于此中註楞伽经自谓深窥佛祖之奥葢实有资于是也向不求工于诗自从军来此诗传之海内智者皆以禅目之是足以征心境混融有不自知其然者由是亦知古人之诗妙在于情真境实耳紫垣君侯出册命书之聊书之以供覆䍌并发一笑题十二首卧病诗后沙门从戎昔亦有之如大慧禅师戍梅阳冠巾说法寂音尊者戍崖州笺註楞严二大老以如幻三昧处患难如游戏予少年驱鸟乌时即知其事想见其人不意予年五十时亦遭此难蒙恩赐谪雷阳其地葢在二老之间自惭非其人也然恒思其风致初至戍所即註楞伽葢有感焉所寓之时与境未审较昔何如而以僧体慧命为怀一念保持兢兢弗忘自谓禅道佛法不敢望二老门墻至若坚持法门孤忠耿耿实有啮雪吞毡之志而山林故吾之思形于声诗者真系鴈足帛书也千秋之下读此诗而想见予者能若予之想二老乎嗟予老矣书贻侍者广益持此足见家范也六咏诗䟦佛法宗旨之要不出一心由迷此心而有无常苦以X苦本无常则性自空空则我本无我无我则谁当生死者此一大藏经佛祖所传心印葢不出此六法总之不离一心若迷此心则有生死无常之苦若悟此心则了无我无我则达性空性空则生死亦空殆非离此心外别有妙法而为真空也从前有志向禅者多槩从心外覔玄妙于世外求真宗所以日用错过无边妙行将谓别有佛法殊不知吾人日用寻常应缘行事种种皆真实佛法也但以有我无我之差故苦乐不同而圣凡亦异端在迷悟之间耳以我为众苦之本也明府索书禅语故录旧作六咏诗复记其事且为他日证此法门之左券云书怀李公诗后右诗十首作于乙巳长至月望明年丙午孟冬时在曹溪喜重修祖庭翻然一新禅堂乃六祖大师说法南岳青原诸大祖师安居之所世代变迁化为鼠壤狐窟今余力求以复旧制规模轩豁不减昔时而经营佽助则林参军知足居士一力以肩之也因思昔日东海庄严妙丽将兴法道之际而余遂婴难放流岭外岂意又复幻此道场以开幻众作如幻佛事度如幻众生耶况蒙恩诏汤网大开当初执缚之始即今解脱之终一期周圆平等无二所谓东方入定西方起比丘身中入正定居士身中从定起是名方网三昧者非耶余今难忘李侍御公最初一念欢喜心适遂书怀李公诗以付居士以是见区区不为险难X倾夺不为境界迁移不以殊形异趣不以去就介怀不被恶魔之所摇动者如此非夫踞忍辱地坐寂灭场者何易致此哉箇里机缘又为老人传家之秘殊非文字所能述居士其能得此乎书山居十首䟦此诗葢作于匡山五乳在壬子春日也侍者深光即以此卷请书老人慵于笔砚故束之高阁及复之曹溪濵行付侍者广摄持来藏之久矣癸亥秋九月光以书来省因督摄未完时老人以足疾举痛且苦于应答摄乘间频请老人因念老矣恐作未来之欠故勉强力疾书之以归可谓为怜三岁子不惜两茎眉岂非婆心哉若以诗字观之则辜恩多矣时癸亥冬十月朔日紫栢老人观病偈䟦紫栢老人居常以无性义示人如弄丸之手观者莫不心骇目眩此指自雪巖中峰诸大老后知者尠矣惜乎道与时违未遂振起之愿此老人生平之所苦心者嗟乎哲人往矣后生晚辈安能复覩宗门之标格乎峨嵋海默禅人持观病偈予见之不觉潸然泣数行下手泽依然宝之当作光明种子也书范蠡论后此论葢予于已酉秋日舟泊珠江之浒李参军以范蠡归湖图请赞余因是有感而作也尝谓古之文人评论古人物若三苏之作灿然槩不及此何哉是知X求知已于千载之下古人所难而期有旦暮之遇者非偶然也蠡之心固难见以予言而发之则蠡亦将瞑目矣奚有古今去来哉余谓丈夫处世抱超世之见者必不易见知于世故龙与麟举世三尺之童皆知其为神且瑞此约不见而争夸之也即旦见龙人将以为蛇麟一出必见灾于虞人又何怪哉余居曹溪之十年葢尝一龙一蛇矣唯不免一灾时有匡人之围者两旬当己酉寒露降霜之候清夜兴发侍者某偶于箧中检出此素卷余乘兴捉笔其论适在案头遂书之併识其意如此题书法华经歌后余少时即知诵此歌可谓深入法华三昧者每一展卷不觉精神踊跃顿生欢喜无量往往书之以贻向道者顷来曹溪为六祖整顿道场业将十年忘形从事百废具举山门改观不意魔僧内障自坏法门颠倒狂惑搆讼公府以致予霸栖郡城悠悠二载时在郡归依护法者独黄居士二年一日朝夕无间祁寒溽暑奔走不爽毫发予因感昔觉范禅师遣海外亲知朋友鸟惊鱼散独胡强仲一人为之周旋送至韶阳师为序以别之即今读其文想见其为人今予以流离患难之身孑然处污辱是非之场有居士为之木舌公庭之事了然如揭日月此缘岂浅浅哉今事竣将行予乃为书听诵法华经歌一首以贻之令其诵习以结法喜之缘且以此纸传之子孙使后世亦X知乃公能与憨山老人眉毛厮结即以此善根福及子孙世世享之可谓不虗此会良缘矣故併记之又予放岭外亲友疎绝如隔天上万历己酉夏日大都慈善寺长老义天孝公特来相慰于曹溪松下一见悲喜交集如异世人也忆予昔乞食长安时过公宣明室洗涤客尘今在炎荒火宅每一思之顿入清凉地当兹尘土欲求滴水盥身心岂易得耶秋初予有事于端州因拉公同行登宝月台纳凉旬月复之五羊食鲜龙眼饱飡而归信可乐也舟行北风沂流艰澁公出此卷乞书遂写此歌公还曰令诸弟子一一如盘陀石上之僧诵白莲经以为常课不唯不负修雅则老人八千里外犹然如在月明松下侧耳听诵时也题雪浪恩公所书千字文后予与雪浪恩兄生若同胞少共笔砚予嬾且善病窃慕枯禅兄苦志向学无论刻意教乘即游心艺苑博问强记食息不倦染翰临池昼夜无间者二十余年及登座说法迥迈前修而辞翰擅场亦称二妙我明二百余年缁衣之骏指不再屈此予生平心服而敬事者自愧福轻业重至老暌携惜兄耳顺之年竟成千古嗟余苟延七十无补法门偷生何益予隐居南岳非石禅人携此卷来予一见之不觉兴悲三复长叹呜唿其人往矣手泽如生覩此端若寂光觌面也X题笔乘顾宝幢居士事后记云金陵顾宝幢居士名源字清浦少豪隽不羣诗书画皆不泥古法信笔点染天趣迥绝然实自古法中来一日与余论书曰书须古法四分已意六分乃妙不然纵笔笔能似古人终成奴书不足贵也中年究心禅理大有悟入然未尝以得理而薄修因晚节与名僧举西方会社戒律精严无与为俪临终端坐而瞑举室闻莲香三日始歇居士尝手书数绝句余今笔于此十箇蒲团九箇穿谁家枯井雪难填如今法法成三昧声色无妨到耳边松火炊羮香满衣雪寒豪士古长饥明珠不换黄虀瓮涕唾光争日月辉鼎食何人晓夜忙全机随处好参详渔竿不负秋如锦两岸黄花扑棹香短褐长鑱老石门蔬盘容易度朝昏百年智巧消磨尽惭愧人传粉墨痕碗上双刀照雪花少年曾醉鲁朱家揣摩未展男儿志头白都门学种瓜雪屋寒𦵔有岁华黄金过斗未须夸若言竹帛功难朽也是空添眼上花藤叶青莎称体长菊花新酒满瓢香时人若访庞居士万树云萝护草堂被发曾为授记人草衣随处属闲身十年朋旧尘劳破香火同酬野寺春云里青山古桧丛枝柯如屋蔽霜风男儿有志投踪迹瓦钵依稀在手中此焦氏笔乘所载也余龆年闻宝幢居士初为诸生时气甚豪宕才情敏捷中年一旦尽弃所习遂长斋绣佛前搆一小楼独坐其上唯小童奉香花净水家人女子绝X不见面亲知杜绝往来居然一深山头陀也每夜五更击大木鱼高声念佛居士家近市多屠者有一恶少年每闻鱼声即起宰杀一日迟责其妻妻曰道人打木鱼念佛尔闻杀牲自不悟乃责我耶少年即折刀杖改心为善一时屠儿回心者众士曰我抱木鱼终夜打惊回多少梦中人予年十九依长干西林祖翁出家云谷先师当代法眼也住栖霞与居士往来特密即乘中所云名僧者师为予谈此事因问居士何如人师云今时庞公也一日偶与同侪闲行松园望见一道者入山门貌清古而雅甚闲闲如孤鹤翔空超然尘表及近而观之其目不瞬若无意于人间世也余惊喜曰此何人斯若是之都也识者曰此宝幢居士也余欲作礼而惧焉乃随而视其所之则见其入寺殿廊之掖门礼如来舍利塔也余窃观之五体翘勤恳倒不可名言及观塔殿巍峩入云五色相鲜返照回光赭如宝错忽悟此境殆非人世也而犹未知所以然既而余问云谷先师师云此居士观此作西方净土境将以资观行耳自后因先师而得入室焉及临终时与先师同数名僧相对念佛数昼夜悬西方境于室中余随众中正作佛事时居士内人报云满宅闻莲花香众皆惊喜居士恬然无异也此笔乘所载皆余目击其事也居士有子皆诸生素不信佛至是乃涕泣牀前叩首而请曰父即超生死居净土岂不念及儿孙辈作度脱乎何无一言相嘱居X士笑曰汝辈将谓我生耶死耶而独不观于日乎日出于东而没于西是果没乎果不没乎吾之生死亦犹是也拈笔书此掷笔端然而暝此余所覩记乘不及此一日偶展乘简见此因缘遂感而更笔之且以告知言者题南皐居士书万法归一卷从上佛祖原无寔法与人就向众生妄想梦中一椎打破使其㘞地一声忽然梦觉两眼睁开回视梦中境界了不可得若于不可得处措心亦是梦事由是观之岂有一法可当情耶所以道不见一法即如来此则名为观自在故云离相离名不堕诸数若唤作一则堕之又堕矣南皐居士潜符此道受用自在葢巳有年切念知音者希特拈古人此则公案往往举以示人欲人自知落处观者若向居士未举以前快便荐取犹在半途若更向万法一法上团圞大似痴人面前说梦慧菴主久参居士时入方丈闻说不二法门葢巳习熟且道此则公案与维摩默然处是同是别参题圆觉颂邹太史公世讲阳明之学其子子胤得家传衣钵癸丑春谒予于五羊之青门问西来大意予令尽屏胸中宿习知见默坐七日乃为发药子胤一闻顿契忘言之旨自信向堕光影门头跃然而归及余之南岳得乃兄子尹书来企称子胤悟脱近不幸往矣予怆X然心悲者久之及予逸老匡山越九年辛酉冬乃郎育侯寄所着圆觉颂一编予阅之是知子胤虽长逝端然未出大光明藏可谓深种般若正因矣倘天假之年其所造进未可量也惜哉题幻予本公塔铭后幻予本公先参本师云谷和尚与予同条生也辛巳岁相晤于五台见其道貌清臞弱不胜衣其心如大地有荷负众生之力故能忘身为人未尝一念存我相也以善医视病僧至割内为剂可知巳予坐氷雪中一日冻饿而死师急救而生之予则以医王颂公别来三十余年公入灭廿三年矣向以刻藏因缘故留灵骨于双径之寂照丙辰冬予以达大师入塔因缘至公之上足杲公亦乘此葬之予是得以为公卜地厝骨入土噫此大奇事岂非宿缘哉读洞观居士为公塔铭恍如坐金刚窟对谈时也乃诗以挽之曰寒巖冻饿有谁知绝后重甦赖阿师今日五峰窥塔影恍然犹对坐谈时念兹山为东南法窟八十八代知识说法其中公何夙缘得从达大师后究竟归宁于此愧予与公同条生不同条死安能得此一坏土覆枯骨乎想公将来出世不知为何代主人倘得宿命必见老朽于除夜篝灯书此语也庐山金竹坪千佛寺接待题辞庐山甲江左之胜自晋远公开山及唐宋诸祖说法道场独胜于天下其山形似水上青莲而金竹坪宛X坐花蕋昔为荒榛近日恭干法师结茅单栖弔影寒巖其徒续芳联公苦心竭力以供事之每行乞郡城日往夜归风行露宿饥寒困苦靡不备历不十年开荒辟土始建屋宇而干师谢世联公守其遗训忘身竖立遂成丛林三十年中与众同甘苦共卧起粒米茎菜不私作务以身先之至今老矣坐长连牀绝无寝室真得古人匡众之体故十方衲子至者如归然公不以佛法禅道标榜唯以一味平等慈悲以法门为心未尝以粥饭气息鼓诸方衿已能此又深得无我三昧者是故亲近随喜者无不观感而心化也每岁食指数千计公澹然无怀不以四事为已忧不专化主但在丛林少有愿心者无不自肯奔走效力行乞以募十方风声感召岁计亦未尝少缺此又深得吾佛随缘之至教当此末法诸方建立其人或指难再屈也老人适来随喜赞莫能穷且见诸行者行乞归来丝毫不昧因果不负檀越信心谛观诸方干蛊丛林之行人亦未有如此之真实者此葢主者真心所感以致龙天响应非偶然也老人感念无巳故槩书此以告诸檀越至若四事供养七宝布施如须弥山亦可消受自有大心菩萨在非老人所敢必也题台山竹林师卷后老人昔居金色界中独与竹林老汉眉毛厮结临行将把粪埽帚子委托叮咛为作曼室奴郎别今三十余年及老人业迁炎荒巳二十余年虽万里相悬出X息入息未尝与这老汉丝毫相隔今忽见此卷竹林老汉身在老人眉毛上放光照耀谁谓这老汉入灭殊不知方网三昧东方入定西方起台山入定匡山起正是这老汉家常茶饭且道竹林来也好着为诸人依前埽粪学人持此日用一切处不许污却扫柄始是知恩报恩题壁光童子沈大裕传后众生本有佛性名般若具大光明常然不昧良由无始无明故昧而不觉无明深厚故常寝生死而不自知所以菩萨修行但以智慧光照破无明即为出生死时也故修心之士名为习般若行世之人智慧明利者从般若中来发而为忠为孝性使然也以至死生不见去来之相者常光然也观沈童子大裕出世八岁种种云为皆前世习般若行至临终一念炯然常光不昧此般若现于方死之际足见般若强胜之力也呜唿观此岂堕生死之人耶而父母以爱视之是返转般若为生死根岂不为童子所笑乎本以见度而更见累自负童子来意多矣丁巳三月六日其父尔侯居士以此传相示憨山老人题之以此是以楔出楔也童子有闻定发一噱题血书金刚经后此经乃华亭康孟修妻张氏安人剌血所书者安人王司马公元美之甥也公之姊适张氏生安人早逝王太夫人自育之幼延女师习诗书工翰墨事康母X孀居廿年敬顺如一日天生笃孝虽产富贵之室性澹泊不事铅饰康母老年奉佛益谨礼达观大师安人从事斋素喜舍王太夫人命司马公兄弟视安人如已子所分家资以万计皆悉舍为福田归心净土如莲花中人晚年剌血书此经一卷临终命举家高声念佛连日夜安然而逝余被放岭外康君弟季修与余为方外交顷入粤季修走书以安人所书此经属题予覩其手泽端严精楷笔意师古纤毫不苟绝无软暖气此亦丈夫所难者抚卷三复喟然而叹曰斯葢心光流溢也夫般若名智慧乃一切圣凡均赋而同禀者诸佛证之为金刚心地现为神通妙用众生迷之为生死根本发为妄想尘劳性同而相异若欲转尘劳妄想而为神通妙用非仗般若胜力不能也故曰若有能信此经者巳于无量亿佛所深种善根由是而知安人生平住世犹如莲华处淤泥而不染笃信三宝谛奉此经受持不疑自非多生久习般若纯熟何能精进之若此悲夫世人咸禀灵明之智负此丈夫血肉之躯伹恣贪瞋造无涯之黑业以取沉沦苦趣者多矣谁能洒滴血于智海而与法性同流乎金刚以不坏得名文字般若即法身常住光明赫奕照耀无穷所谓金刚种子历劫不磨岂直为传家宝巳耶题朱太史修南浔报国寺疏后湖州南浔报国古剎始建于宋五百余年殿𡉏久矣X缁白过而不问无唱导者寺沙弥某发愿重修誓断一臂以坚众志朱太史为文以鬯之寺僧持过径山予三复之大有感焉谓帝王陵墓多属丘墟而佛剎虽頺尚在即金谷铜驼类可知矣谚云千年田地八百主人谁氏之子能守数百年之业者乎抑有后能如沙弥之舍身世业而重轻者乎经云佛剎坚固金刚所成以有龙神守之弟子世之推原其始皆众施赀财即千秋不泯以较世业之久近皎然明甚人皆知沙弥断臂誓兴佛剎殊不知沙弥一臂为众檀那世守不朽之业也明哲君子能舍不坚之财置坚固地则后千百年功德不朽赖沙弥一臂以守之尤胜子孙伯什也况福量如空乎公云荒冢赖佛寺以久存诚为法眼予知达人先唱则众起而响应观此金剎立成当若天帝之拈一茎草即是沙弥现千手眼也题华山隆昌寺铜殿二碑文后予友妙峰师早从法界观入道故生平建立皆从普贤行愿法界心中流出无论一往功德即铜殿因缘可见矣以峨嵋普陀五台三山乃三大士菩提塲为真丹利生最胜处各范铜殿一座以奉尊像其南海偶以缘阻遂置于金陵之华山葢赖圣祖宠灵故感圣母圣上洪慈为布金檀越得与三山并缘亦希有其庄严妙丽殿堂广博予以业力迁讹未获瞻礼适于焦太史黄祠部二宰官碑文毫端三昧具X见一毛端头现宝王剎讵不信欤三灾弥纶行业湛然葢愿力所持当与法界等矣题盂兰盆真慈达孝卷经云大孝释迦尊累劫报亲恩以释迦多世修行之时皆是报亲之地故梵网经云孝名为戒谓孝顺父母乃至一切众生然戒为成佛之本而孝又为戒本是知诸佛菩萨救度众生出诸苦恼皆修孝顺之行也以众生历劫生死出没六道舍身受身无一类而不经过是无一类而非曾经之父母且众生度尽方受证菩提故所度众生一一出苦皆菩萨所尽孝道之心也又岂可以一生一身而言哉即目连所救一生之母未尽如来之达孝也教有水陆斋会为报亲设以尽法界所有水陆空行乃至三途六道无不愿出苦沦此虽像教是衍如来大孝之本也京僧离幻持建盂兰盆卷请益予题之曰真慈达孝葢盂兰以广戒本之意缁白知此岂可以泛泛世法观之耶弔辽阳将士文题辞幻人衰朽骨立匿影空山掩室以休适豫章陶君相如过访语及时事及出和张太史弔辽阳将士文且属为引幻人三复而叹曰此古今豪杰忠义之士精神相感于形骸之外固非世谛恒情也故曰志士仁人无求生以害仁有杀身以成仁仁者何也即此心之性真也光明广大终古常然若认假而失真则与草木同腐朽虽生不生何益哉苟能守志忘形形忘X而心存当与日月争光矣此古忠臣义士以身殉国则国为身以身殉天下则天下为身所以忠义之气充塞宇宙凛凛而不昧者固其所也今观两将军之死得其所则能兴一时仁人君子之感不夺者志不晦者心所谓求仁得仁虽死可无遗憾矣予读太史之文心血迸洒慷慨悲歌激烈之气萧萧如在易水之上也将见豪杰之士由此一鼓而兴起者竦动义概竭忠効死以捍社稷端有望于今日也岂直为文而巳哉题龙树庵主济川传公传后历观古豪杰之士以一身殉国家之急卒以忠义表于世以丈夫称者古今不多见岂独方内然哉方外亦以之予读传公传深有感焉若夫伽蓝所在乃法界之封疆也吴门之华山封疆之一隅也时公为居士遂毅然弃妻子薙发为弟子以身殉佛土竟保全以弃去岂非丈夫之事哉若夫功成而不居又古之所难也语曰夫惟不居是以不去公实有焉憨山老人梦游集卷第三十二X憨山老人梦游集X卍XXX憨山老人梦游集卷第三十三侍者福善日录门人通炯编辑岭南弟子刘起相重较赞然灯古佛赞然灯古佛释迦之师也往昔有缘无心而遇因布发掩泥持青莲花而作供养得蒙授记遂证菩提今睹光像钦渴翘仰焚香作礼以偈赞曰稽首然灯吾师之师妙用无极故我归依白日丽天万象斯鉴满月寒空众星齐现明所不明照其不照惟此智灯光明朗耀秉法王令佩实相印磐石晏安十方镇静其心如空靡所不容有扣之者响若洪钟其容湛寂恬然凝谧瞻之仰之诸障顿息缘会而遇无心而得绀发满头青莲一叶布发掩泥志诚归命持花作供贵乎清净无上菩提当蒙授记罔象玄珠不容思议心心相印光光互融慧命无量功德无穷贝叶佛母赞粤东为法道源流达摩航海而来六祖应谶而出钵喇剌臂而裹海眼䟦陀忘形而挟楞伽皆首出仙城初开法运自尔以来寥寥千载岂出彼没此古人独负而今人绝分耶固在导之者何如耳故曰不是无禅只是无师斯言有味哉余蒙恩窜岭海观察海门周公以视鹾至公当代搢绅中具X正法眼人也与余以法相亲每谈必以第一义示人为事仲春十之三日同查汝定过朱氏草堂刘万诸子毕集大为发扬此事诸子各发无上道心季子乃曰向不知佛今也知心既心即是佛吾当以佛为事仲子请越之高士蒋不任写此像余欢喜稽首为赞曰佛体如空无处不容墙壁瓦砾达之者通秋水澄澄朝霞灿灿景落波心光浮素练识之不见见之不识瞖目空华太虗鸟迹贝叶无文法身非有万壑松声作狮子吼碧眼胡腮维摩病骨漏逗形骸分明眉目咦百花深处鹧鸪嗁一声呌破春山绿西方三圣赞稽首寂光主无量寿大师能以寂灭心现形十方界徧入有情身而作生死宰辟如日月光无心而成照蒙光照烛者无不遂其生又如慈乳母能达婴儿心饥饱各适时不以乳为病我观世闲人病痛必唿母以母为自心不唿不自解是故三有中凡在有情者苦乐不自释适然念我师以师慈力光先入众生心故能一照闲必出生死苦况复有大势而复得大悲相比而化物物无不化者刀山并剑树忽变作宝林镬汤及炉炭偶成八德水皆以自心为转变一念中如酵入乳酪醍醐不外求何况荆棘林不为清净土是故念我师必若子忆母子母相忆时无不相见者念极诸想灭身心顿脱空寂光忽现前照用一时发X即此苦秽躯便成极乐国始知日月中无不极乐者化佛赞似人非人日面月面从何处来者里出现见时不识识时不见病眼空华太虗闪电逢人个个叹奇哉看行一味行方便雪山苦行佛赞肝胆冰霜形骸土木生来俊俏天然奇骨不是不舍皇宫祇因不爱喫肉走入万叠寒嵒受尽凄凉寂寞一朝饿得眼睛华错把明珠换鱼目浑身惹得是非深直至而今抱冤屈几度逢人话本怀才欲开言双泪濮双泪濮不知那个是知音但得相逢心愿足又不恋王宫不住兜率脱却珍御衣埋身千丈雪瘦骨如柴刚肠似铁六年冻饿口难开几度思量心未瞥一朝蓦地睹明星从前妄想都休歇便欲挨身入閙蓝满目风尘徒蹩躠返惹时人话短长谁知弄巧翻成拙直至而今怨未申通身是口难分说休分说费周折肝肠沥尽空饶舌无限春光百鸟啼杜䳌呌彻空山血又身堕雪涛心寒龝水内外洞然又何彼此思之不及类之难比梦想不到谁能议拟若欲求之是非锋起但莫思量自然法尔又X骨如柴心似雪念如冰面似铁不是刚肠疾恶人怎肯抛家轻失业幸赖明星换出头免教笑折傍人舌又世念巳枯诸缘尽撇千尺寒嵓万年冰雪一片身心放下时从前妄想都休歇都休歇但看几点疎星一轮明月又骨瘦心寒冰枯雪老不是者翻毕竟不好六年冻饿实难当可幸明星上得早当初错爱者些些使得儿孙卧荒草又抛掷金轮王如弃舍残涕埋身雪山中绝无一毫事端坐苦思惟不知竟为谁只待明星上当头下一椎何似当初未醒时皎皎月挂珊瑚枝舍那如来法身赞余寓旅泊菴中为诸白衣谈楞严适门人王安舜持舍那如来画像一幅高三尺许徧身衣纹并顶上圆光通书华严经一部字如鍼锋芥孔而点画分明行如游丝飘如散发其身当胸阔一尺二寸则计字二百二十行有奇其圆光边约二寸围则字几百行其微密细致又过于身真有不可得而思议者焉以色古而不可读侍者谛视于左臂辨出一一尘中一切佛则知其经为杂华无疑矣余见之欢喜踊跃而叹曰此非蒙如来甚微细智而X加被者决不能至此然岂麤浮想像而可得耶因焚香稽首以偈赞曰我闻诸佛微细智以此证得妙法身徧在众生心想中而能造作难思业今见众生微细智徧入如来法身内于一微细毛孔中庄严难思法性海一毛一尘本性如具含无尽功德藏犹如清净璃琉缾内盛微细多芥子炳然显现无障碍无坏无杂各安立假离娄眼极最明穷尽目力不能辨始观法身本无相今见佛以法为身法身本不离众生故从微细想中现是众生心与如来无二无别互相入如是微妙净功德久堕沉昏诸暗冥譬如微尘含大经苟非智眼不能见善哉佛子智力雄一见即生真实信剖破微尘出此经令我顿入华藏海佛心既即众生心我入即同众生入我身与佛及众生互相摄入如珠网如此圆满大法界全凭佛子信力持以此信力作佛事展转摄化广无边见闻随喜礼念闲弹指即能成正觉是故我赞佛子德广大如空不可量我愿法界诸众生普入佛子信心住思惟佛赞稽首吾师何为独步三七思惟如何可度不用思惟但行平等傥遇知音自然勐省思议佛赞默然思惟所思为谁思之之地人孰知之十方一念众生一心但有知者即是知音明月在天影现众水X不出不入无彼无此如云浮空无心而徧于一毫端十方齐现一切圆成万缘具足但不思惟即如如佛无量寿佛赞余昔诵十六观经以佛观为第一故修净业者靡不从事至若工绘家各有所本而于佛像尤难之葢以垢浊心镜现妙相影岂易致哉越人蒋生太清英年而独精此技岂夙观行所致耶余入粤之二年戊戌春蒋生亦至所绘佛菩萨不满十幅独遗莲阜居士陈元誉三圣像精妙绝伦葢居士长斋绣佛有年亦精神感通而致耶呜唿蒋生寻与物化睹此遂成千古矣居士焚香稽首请赞余邈焉兴怀赞曰稽首无量光彻照十方际湛然不思议永破痴暗冥我观寂灭境清净绝纤尘大地及山河竟从何处起刀山及剑林是谁之所造良以自心迷坚固妄想结譬如水成冰业风鼓扇力于受想梦中属此烧炙苦我师冷眼看自心不耐细现此比丘身急挝涂毒鼓令诸耳之者一触生死绝犹如妙莲华扶疏出秋水又以大悲势左提而右挈直使恐畏途翻成极乐土妄想歇灭处正觉即现前犹如汤消氷伹由转变力奇哉善男子夙习般若深能以一毫端现此希有事俨若大愿时翘勤共悲仰皎如净满月游于毕竟空心水垢浊澄光影一时现热恼即清凉诸想顿寂灭真常妙乐地本不假外求即此幻化身便登安养国X具此难思力是故我归依愿此尽未来永作大依怙又稽首无量寿端居常寂光普照法界空摄受有情者众生迷本有逐诸生灭转轮回六趣中如亡子背母慈母忆其子未尝一念舍子若暂回光无有不见者以我出苦愿入佛摄受心犹如空合空似以水投水众生无明暗即是常寂光妄想一念歇常光当下现生灭无去来法性本不动见此法性身无量寿常乐接引佛赞稽首慈尊大光明聚净法界身不可思议诸苦众生入大悲眼眼净无尘圆明赴感入众生心如月堕水心水澄清故无彼此不接而来无生而至是故我师常住在世又冷地不禁入尘垂手分明示人人不知有但肯一念暂回光莲华顿现非良久又稽首寂光主清净妙法身如月现星中湛然即众水以愍众生故不受法性乐示现微尘剎屈垂方便手俯提弱器者同归极乐土以众生即心土亦非心外惟以心印心如以水入水是故见闻者一念即归依但即自心观本无心外佛色相如空华犹是瞖眼见惟以清净空寂然了无相以此见自心即见如如者又X踞常寂光坐清净土垂手入廛为众生故以本法身现众生心故十方界悉知其名凭悲愿力普皆摄受故称念者必得成就九品莲台为众生母不借他缘作宾中主又稽首无量光徧满法界身普接诸众生同归寂灭海土本无净秽净秽从心变心垢若消除净境应念现佛在众生心以垢蔽不现垢除佛现前不用他接引自佛自度生原无彼此相若能平等观即是寂光土卧佛赞无事打眠快活欲死十方界中谁能如此阿弥陀佛赞心似寒空面如满月坐宝莲华出广长舌水流风动炽然常说六道四生无机不摄但有称名即得解脱只为当初愿力深十方尽是无生国又稽首大师光明无量具足二严号尊中上以慈摄心心包沙界众生即心本来无外是故称名即求自已愿见我师如是而巳长斋绣佛图赞神存理观妙契法身想澄净土即俗而真不住于相解脱诸尘应如是住降伏其心是则名为无事道人释迦佛赞稽首本师面如满月清净法身湛然常寂是身若空X其心若水空水连天月光如洗月不离天水不离地以空合空上下无际云起长空风行水上弥满波澜广长舌相不信但听海潮音翻出龙宫祕密藏又唯我世尊妙功德聚如空中华随缘应世法音若雷听者心碎不是王宫割舍来谁作利益人天事又从兜率来不是无因为一大事特现此身才出母胎大惊小怪走向雪山翻成纳败幸有明星一声唤醒若不回头几堕陷穽复到人间漏逗不少本大利微空怀懊恼末后掀翻和盘托出得遇知音方才雪屈舌上莲花目前生事肝胆相投虗空粉碎是故智者深知苦心故拌身命常转此经又法身之光如日之影照破世闲令人梦醒明暗一空圣凡一觉不透顶𩕳是为法缚剌绣释迦佛赞稽首大能仁救护众生者现身浊恶世如莲花出水妙相三十二功德悉庄严是故见者悦如观慈父母良与众生心平等无差别故从巧思惟俨随指端现众生妄想丝织成恶道形佛在妄想中化出微妙相手引妄想丝鍼剌光绫素鍼鍼见法身念念成正觉于此和合缘顿见不思议是知法界空佛种从缘起我愿诸众生从妄想鍼线念念见法身无不成佛者X毗卢佛赞于一毫端现微妙相如空中花似镜中像欲隐弥彰才收便放是知我师光明无量观佛赞稽首净法身无量光明聚最胜莲花王故号圣中圣湛然寂灭海应现微妙相端居极乐国摄化诸众生以一心普印一切众生心是故众生心即是如如佛心佛与众生三本无差别见心即见佛念佛即念心一睹殊胜容便悟真实性故从一毫端现此希有事礼念暂归依顿获常住果经行如来赞惟我大师胡为现身为众生故作主中宾广长舌相如风行空雷音长夜唤醒羣蒙来无所从去无所至要见我师如是如是又有二弟子随之如来宴坐何为经行瞥然念起为度众生尊者随之捕风捉影众生度尽热梦未醒栴檀毗卢佛赞曲阿长者孙云翼字图南宦游南海适遇栴檀香一枝径可尺余长八尺许世为希有喜而购之意效优阗故事持归施置邑之广福道场比丘通溙荷担遂成毗卢妙相建阁以奉复请大藏经一部共成庄严余时休老南岳溙持书乞赞余虽未面长者喜其功德难思乃略述其事以赞之曰X海岸栴檀其价无外一铢之微值大千界何处移来至震旦国但有闻熏无不欣悦爰有长者无心而遇欲效优阗作妙相具倾心易之愿即成佛择地而施遂获广福时有比丘具大信力发荷担心众妙严饬三十二相手出一人如从兜率示现威神圆满毗卢大功德聚无量光明徧一切处如剖微尘以善方便一时涌出大千经卷佛本无相随心而成法本无住应缘即形以长者心乘比丘愿世闲三宝于是出现法界蒙熏触者离垢凡有归依顿空诸有法身常住国土丰乐鳞甲羽毛俱蒙解脱草芥微尘同归华藏故我如来现尊中上炽盛光如来赞稽首炽盛光明王普照十方尘剎中所有日月四天下一切众生皆蒙益有情无情共一体同入如来光网中身心毛孔及微尘一切洞然无不彻众生梦想颠倒心尽是如来光明藏是故七曜及四余二十八宿各分布共作众生有相身生死去来皆寂灭众生之苦即佛心佛即众生烦恼海以斯二者无分别是故苦乐随念转善哉佛子契佛心能持如来祕密印念念常放大光明能破无始烦恼暗一切妙用悉现前流入如来大愿海普使见闻及称扬尽塌涅槃常乐地睡起弥勒赞终日沿街走两脚不休歇困来树下眠肚里黑如墨X被谁唤醒来梦语尚未彻通身疲倦骨头酸左右欠伸消不得者等邨僧嬾断筋如何唤他作弥勒行脚弥勒赞横担拄杖挑箇皮袋一包破碎络索当作奇货买卖逢人就乞一文钱不知都是来生债指着龙华树下庄折合将来还欠在坦腹弥勒赞为甚开口大笑不歇坦腹赤肚想是怕热布袋和尚赞谛观胸中不有看来手中不无生成如此褦襶翻却笑人煳涂肩头横担拄杖脚根自在无拘若不被小儿搬弄则可称雄勐丈夫辟支佛赞磐陀之上长松之下端悟无生水流花谢三大士赞惟三大士随类现身在天而天在人而人如月处空影落众水水有清浊月无彼此智度为母故多其子慈能与乐如如意旨大愿无尽真经非字大士之心如虗空是文殊大士赞金色界里月五台山上雪云端狮子儿空中霹雳舌谁识饮牛翁原是甘露灭宴坐金刚窟似踞勐虎穴玻瓈一盏茶聊清烦恼热借问窟中多少人前后三三非浪说X又居寂灭地建大法幢击涂毒鼓闻者心降七佛之师众生之父如狮子王大方阔步普贤大士赞莲华半卷经峨嵋一轮月世界灿如银头颅白似雪万壑吼松风尽是广长舌法界任掀翻空花从起灭佛剎入毫端十方置眉睫香象奔腾跨步行蹴蹋盲驴与跛鼈又稽首普贤法界为身尘毛国土坐卧经行于法性空大云弥布以普徧故了无去住故微妙相曾无隐显若有见者须是普眼乘大象王其体纯白以本无染是真净洁一切圣凡不离毛孔通身徧身如海潮涌大士观我我观大士以空合空本来无二故我敬礼大法界空愿一切时处处相逢又称法界身万行之宗毛孔剎土何所不容象王游行十方无碍稽首如空广大自在普贤洗象图赞法界为身何所不往乖此象王番成鞅掌象体纯白本来无染无故洗之更增尘点水不洗水白不染白二者求之了无分别何劳奴儿枉费其功有不到处转见不通以我观之现成最好人象两忘圣凡齐扫又X象体洁白何处染尘眼中着屑其污通身以水洗之返增其污不洗自净莫知其故水不增洁洁不用水两不相到本来若此大士三昧圆融法界何于此尘而生障碍存之非染去之非净此幻法门是名无诤普贤乘象赞大行阔步十方踏徧毛孔微尘何处不现独行独坐何等轻快要假他力便成狼狈脚下莲华鼻孔缭绕不是者些被他累倒身命相依往来巳熟虽是累他却闲我足普贤大士加持象赞惟我大士法界为身有持经者即现其形不是神通亦非好逞要使众生当下勐省大悲观音像赞我闻大士本无住伹在众生心想中众生既即大士心如何颠倒若不见若言大士心颠倒如何能化颠倒人众生若是不颠倒何劳大士强说法嗟哉人无智慧光犹如白日酣酒卧种种梦想恐畏途怕怖慞惶不能脱驱驰逃遯不可得又如渴鹿奔阳𦦨愈奔愈渴心力疲犹不自知在梦想惺眼观者悲愍生极力叱之苦不觉不但不觉苦生瞋又复梦见追逐者畏前怖后尽力唿一唿忽然攘臂起从此一觉视梦中始信自心生颠倒如是大士能救苦大都亦似惺眼人纵能恒顺诸众生疑者反更生惊怖当人若肯暂回光犹胜大士千手眼善哉佛子何颠倒若不自X求向他觅若从觅处见自心我亦名为观自在又至人无名名之在人耳中见色眼里闻声六用唯一一亦不立徧界徧空无处不入皓月在天光印百川如草头露颗颗皆圆于一毫端现微妙身坐微尘里转大法轮火聚刀山铁牀铜柱绝呌一声忽成净土不择净秽何分男女若欲求之在我而巳又我闻大士化身万亿眼见耳闻不知谁是有苦便呌呌即不受不见去来不知谁救我今思惟大士无我六根门头触者如火火不烧火尘不染尘无彼此故名观世音又惟大士身在众生心参而不杂离而不分故我有求随声而应匪大士来实我自证我不知苦何以能求即知苦处是为返流我流既返大士即我以我求我于何不可又我观大士身本离一切相以本离相故故能现众身譬如摩尼珠随缘明众色是故佛菩萨及六道众生乃至异类形一切无不入如何男女身而作分别见若见大士身平等无二相了知法性空光明如满月能令烦恼暗一切当下除故我依大士顿出生死苦水月观音赞X身若浮云心如水月不动而应无言而说唿之有声觅之不得凡有苦求皆得解脱又水月之姿空花之表谷响之声摩尼之宝到处相逢即现形往来六道无昏晓一片身心只为人若箇阿师何处讨又镜像水月太虗闪电触而动之瞥然影现又一尘不染十方露布通身手眼不须回互又心本无事为谁苦思有来问者自亦不知又大士无心如响应声凡有求者随呌随应又以无相身应有求心无处不现名观世音又水流在海月不离天不思而应为自在禅又无相之相相不在我随应而现如薪遇火三十二应犹是琐琐百千万亿有何不可又大士身心众生即是所以愿求随感而至又X至人无形真悲无声感应道交沙白水清又以慧为命以物为心寻声救苦名观世音又身心洞彻犹如琉璃表里得净如月临池不感而应不求而至是故我师名不思议又无声而说有求而应如答谷响似临宝镜是则称名观世音所修三昧名真净又以寂灭心现微妙相满月寒空光明无量我以精心如澄浊水水清月现不须议拟月不离水水不离月以无去来两皆寂灭我心既寂大士即我故我所求应念而果又如镜中像如水中月视之似有取之不得以海潮音出广长舌此我大士说法之则又法身如云充满十方从空中生如水月光以身无外故心无碍所以应物得大自在三十二应人谓是实在我大士如海一滴众生烦恼如火之狂甘露见洒应念清凉又我观大士如水中月杨柳一枝称甘露灭十方世界X普霑濡能解众生三毒热又无虑而应不思而徧春到花开水清月现手捉足奔眼闻耳见远而愈亲淡而不厌丈夫若下苦心肠相逢即遂平生愿又大士之身本来无相随心应现不状之状电影空花镜像水月作如是观忽然超越又毕竟空中县清凉月影沉众水不容分别故大士身与物无二随所见闻无处不是又大士本无身身随众生现如月映众水不分垢净故昏明在清浊非月有拣择是故现大士应以净心观观者心既净众苦悉皆空若知救苦心应即是观者又大士无思其思以慈为众生故兀兀如痴痴与众生胶漆附离两者相合俱不可知故能救苦影响同时是故大士悲深愿重众生界空其痴无用又我观大士如月在空凡有水处皆现其中不择净秽原无彼此以水性空故无尘滓众生心水亦复如是故有求者应念即至以有众水如月普照以有众生见大士妙X观音大士化比丘像赞有为而然无方而应何故舍他现此真净以佛非法非法谁传若无传者聋瞽皆眠是故比丘即法即佛以心如空似响出谷以空无形盲者能视其响无声聋者得意视听不住声色两忘以三昧力醒彼痴狂尘中作主火里生莲称名礼敬应念现前我师方名得自在禅莲叶观音赞苦海无涯谁为彼岸一叶红莲随流汎汎以此舟航无处不徧万类有求随感应念是故称名普门示现又苦海无涯欲流不竭至人所凭青莲一叶彼岸非遥途程不涉身若云空心如水月能如是观何法可说慈圣圣母刻瑞莲观音赞闻彼昙华千年一现有圣人出以为瑞验惟皇圣母阙产此华以此征德又何以加莲华观音赞至人应物如优昙华见之者稀故以为夸青莲出水根从淤泥见之者众不以为奇是故我说法身周徧十方皆称普门示现如此周帀人何不识只在目前建大法帜苟非真净无以致此故大士身聊复尔尔又三界无安犹如火宅至人处之如清凉国五欲淤泥犹如粪壤莲华挺生枝叶自长摩尼宝珠体净圆洁X堕溷迹中光明不缺佛性在缠染而不污泥中之莲厕中之珠日用行藏昭昭不昧火里莲花故称为瑞禅定观音赞以思惟心入众生想打水成痕敲空作响参而不杂离而不两雪里鹭鸶珠中象罔以如是观名尊中上又以如幻观无作妙力从闻思修入三摩地又大士无心何有寂乱众生无情了无干绊应缘而度原非有心诸苦无住如空谷音是故大士其悲最广如空合空似响答响本无去来亦无起灭大士神通故不可说白衣观音赞衣白心赤已无他有使一切人念不下口又本来无染今亦无垢能如是观十方通透又无形之形随感而现只在一毫光明普徧又折竹之枝当吉祥草坐断十方海枯山倒又海竭莲枯尘消觉证全凭杨枝洒扫清净又我观大士心欲洁众生染故自白其衣遮护众生短X如水伹洗尘水不自洗水大士与众生其实无彼此若见自已心便识大士面擘破一微尘大士光明现又大士中赤而外白与众生心全不隔声呌声应即现前犹如浊水涵明月众生心垢不易除大士以身为洗洁日用如观大士容色相求之即不得只在声前一句明耳见眼闻不可说又大士洁白以本不染故入众生其心不浅如水清珠投之浊水珠不留影水清见底明月在空水清即现不邀而至不应而徧故众生苦为大士身凡有所求即大士心身心无外彼此不二应念现前名不思议又湛湛寒空澄澄秋水大士法身实同于此月不离空空不离水似有两般实无彼此心本无染衣非爱白以不白者瞻之即洁大士无心众生有想相从想生如月在掌是故有求随念即应原无去来自心现证又惟我众生苦即是大士悲由苦与悲合故我愿无违假使百千亿随求一时应何况智慧男于我而独悋如水银堕地颗颗思皆圆我所求一事事事亦复然我观大士身如空谷觅响大士观我心事如视诸掌鱼篮观音赞篮儿在手脚不住走十字街头要人知有X又手中一物常放不下赤心片片为人不假是故我说真慈悲者又手提鱼儿街上卖眼里寻人只图快中心不爱半文钱多因要了慈悲债紫竹观音赞紫竹林七宝地普陀嵒金刚际十方坐断镇常闲有求之者随声至不是吾师观世音谁能箇箇皆如意又紫竹无林大士非身今所见者皆出自心南海观音大士赞碧海苍崖黄花翠竹鱼鼈蛟龙夜叉鬼窟随类现形沿流出没如空在地无处不足此是观音自在身不枉称为过去佛又踞磐陀石观寂灭心即彼羣动出微妙音法离诸相真经无文惟我大士现身如云有求必应无类不往以大悲心全同妄想巖龛大士赞苍巖片石苔封云护大士法身于中显露触目分明略无回互而人别求此何以故又片石孤峰清池白月自在法身原无起灭形不自形X本来如幻瞖目空花晴虗闪电非关大士有心要为实由幻者妄想思算欲见大士真本来面但莫思量全体自现巖树观音大士赞瞻彼苍崖巍巍不动实我大士法身孤迥盼彼崖树枝叶扶疏维我大士慈荫开敷晏坐其中无说无求示三十二妙应普周羣蒙惊起不出大定拔尽诸苦悉令清净我观大士了诸无相于幻化身号尊中上出广长舌山高水深日夜常说名观世音观音大士应变相赞大士之身如摩尼宝五色互现随缘即了在天而天在人而人既称随求何不现形若有求男便应男子福德智慧庄严无比只在求者一心显现是故名为不思议变自在观音赞稽首大悲主圆满自在身镜像水中月而作难思事微细法界尘一尘一切剎剎剎如尘众无处不现形众生一念闲一时平等应如圆通所说犹是分量数惟我心自知大士全不觉又月影钟声妙音色相耳视心闻功德无量御刻观音大士赞惟我大士法身普应从耳根门圆通妙证十方击鼓十方齐闻于法界空现形如云天上天下无类不入X是故求者随心自足惟我圣慈宿秉悲愿如大士心广行方便以此妙相普施羣生令有所愿如响应声普陀观音大士赞我闻大士不思而徧应微尘国广行方便众生即心心即众生故有求者声呌声应水长船高泥多佛大苦剧悲深应接不暇踞补陀巖住生死海虗空纵销此心不改又踞补陀巖观寂灭海普震潮音名观自在出广长舌十方周徧故有求者应念即现众生具足何劳往救水澄月现不前不后憨山老人梦游集卷第三十三憨山老人梦游集X卍XXX憨山老人梦游集卷第三十四侍者福善日录门人通炯编辑岭南弟子刘起相重较赞天衣观音大士赞稽首大悲主圆满具足尊晏坐法界空皎若星中月普应众生心如月临众水众生日用中不知大士力X欲现微妙身故借画工手画工与大士同入不思议影现一毫端如春在百花于最微妙中全体一齐现庄严极妙丽璎珞百宝光天衣覆其身如薄雾笼月宛在白毫中覩此希有相故我一瞻依顿入寂灭海是知求者心清净如止水感此微妙身随念悉成就以此愿所生同证金刚体常住照世闲解脱一切缚草衣观音大士赞大士无相胡为示俗草衣蒲团随意具足须发抓搔不是不剪故意留之剌俗人眼大士非俗俗在观者如空中花瞖之过也能除我见大士即我既随类应有何不可又如痛处痛者自知若知大士真俗皆非海潮观音大士赞森罗普印性海湛然境风一击波浪滔天圆满法身端然常住于波浪中光明弥露是故众生识浪作恶法身潜为见闻知觉是故智者于见闻中一念返观业海顿空大士救苦匪从外来自心显现不假安排既唯自心何用外寻但闻闻性名观世音海月观音赞惟我大士圆通妙应入生死海如月普印清净光中法身湛然烦恼波浪一任滔天烦恼愈盛法身益显故于众生随顺不远如水涵月月不离水光光相照原无彼此我观大士不离此心故求之者如响应声常光不昧死生不隔寂灭现前自然超越空海大士赞X生死若海世界如空一片身心放舍此中空水混融波涛不恶此唯我师是真解脱现天大将军身赞诸佛所证圆通门实从众生六根入六根一际有浅深独有耳根最圆满大士故从耳门入根尘两忘观亦舍生灭灭巳寂灭现一念与佛众生等法身平等无不融十法界身一齐现但随所愿即得见犹如空谷答众响是知天大将军身求者有心即应手一身即具一切身如海水具百川味智者能离色相观一切根尘俱寂灭降伏六魔大士赞我观大士不思议常在生死苦海中身心普入诸有情降伏魔冤利含识诸魔不止八万余都以六根为橐籥六门寂灭妙用全即是大士威神力魔与大士本不二犹如虗空与日光若空与光有差别大士即为魔所摄是故礼拜及称名不思议力应念现苍崖翠竹等法身如如不动真解脱降十二魔大士赞佛未出世魔界空佛一出世魔即有佛魔本自无差别但从众生颠倒见根尘对待魔垒封心境两忘魔队灭是故观音妙智力降魔但只净根尘六门洞逮法界空佛魔一时俱不现我今顶礼不思议愿以无畏施众生令我顿入圆通门常使诸魔为法侣魔能随念建法幢始感大士威神力X圆通大士赞惟大士身无处不在故大士心圆通无碍十方众生原非分外色里胶青水中土块既无彼此难分疆界所以应求如此便快剌绣大士赞嘉禾夏母范氏年五十二持斋三十五年日夜诵金刚经偶患瘘疾苦剧妇冯氏性至孝愿以身代乃剌绣观音大士三年无懈成二十余幅母疾果愈步履胜常妇竟病且死母思妇言笑如生其子钖书乞为之赞赞曰以无缘慈其身普徧入众生心如鍼引线媳代姑病剌大士身随手而应若影与形姑病既愈其媳亦死足见体同原无彼此媳託大士死亦不灭丝丝缕缕出广长舌又法身本无形形随众生有众生妄想兴法身即出现故此有心人不忆念别事专注妙法身皎洁如光素乃以观念针牵引妄想丝念念透法身丝丝成妙相精诚入微细毫发无渗漏俨于一真地幻出无相身圆满清净心成就圆通根是故我瞻依顿入不思议绣渡海大士赞三毒海中波涛正恶顶𩕳上行全不湿脚入众生心无处不徧从妄想丝法身出现念念不空心心要透普门示现自然成就X千手大悲菩萨赞古娄居士正法以夙习缘一心顶礼千手大悲菩萨心持神呪精勤有年冀仗威神一生取办因思诸佛菩萨救护众生原无定法如溺大海随得何物依凭必登彼岸又如雪山众草无不是药是知众生有能愿出生死者不论参禅念佛持呪诵经苟能的信自心坚强不退未有不出生死者况恃大士同体大悲加持之力及神呪力岂不一生取办乎居士来参匡山请益老人无法可说乃为作此赞贻之若了明暗不二之旨则圣凡路绝生死情枯则日用头头通身毛孔皆大士手眼光明赫奕时也居士应如是观一心具足不假外也赞曰众生烦恼八万四千以黑暗故六道周旋在大士身变成手眼毛孔光明随黑暗转是故众生有苦必唿随唿而应其暗顿无众生大士原非两般明来暗去应念现前诸有智者但求诸已凡圣二途本无彼此如灯破暗两不相到以无二故乃见其妙能如是观大士即已礼拜持名如水入水但从众苦极处一提光明照耀日夜无亏四臂观音大士赞通身手眼何只有四于无尽中聊尔如是宝杵空魔真经无字总是神通不思议事礼空中如来大士赞空中如来从何出现恰与大士当头觌面自蚤成佛X何必礼他将他显已毕竟如何示现不一礼念不二普现色身真不思议火光三昧大士赞般若光明如大火聚大士此中入清凉地众生烦恼乃般若光是故大士妙应无方宝掌菩萨赞问师是谁自称宝掌伸手摩空忽然作响空响何闻手摩何触倘遇毒龙一时难缩准提菩萨赞我闻诸佛出生处本从微妙祕密印密印即是诸佛心散入众生妄想梦梦想若破诸佛现犹如寒空见日光若破众生烦恼云现仗如来密呪力持呪即持诸佛心我心原是祕密呪三缘会合本不二是故一念悉具足但能日用常现前如子得母不舍离佛心既入持呪心不用求佛自解脱日光菩萨赞曲阿邑东之观音山广福寺者有宋神僧号日光菩萨所建也菩萨初示逆行比丘不捡戒律时人眇之且责以建立道场乃处处现身一时募化寻其迹者犹然未出山门也四方感而异之遂成宝坊临终自露其名至今号为日光菩萨寺废住持通溙新之立相安奉请余赞曰惟日在天光明朗耀山川幽谷无处不照垢不能浊晴不能昏如水中影似影中痕心在众生至神至灵X与佛无二况比丘僧莲出淤泥香洁不染摩尼处秽光明不减是故至人超乎垢尽不处形骸岂拘凡圣破坏威仪示同游戏肉眼着相不知谁是不出户庭身徧十方本无去来如日之光即生盲人赖以成事色相庄严犹是唾涕其迹如空其应如风随处示现不约而同一日千古一心万劫是故大士其神不竭维摩大士游戏园林赞不见净土故不爱住不见秽土故不厌居僧俗相状是实是虗男女杂沓是有是无口大如空舌大如口不会说法以默遮丑身不是病以病病身苟非借用可笑杀人文殊未至安排等待及至到来一场败坏千古被瞒见者图度不是世尊大难摸索三十二人都被掉弄幸有文殊闲撕打閧我不识渠渠不识我且待弥勒下生勘破方才散伙陈如尊者赞象王游行象子随至声气相求缘会而聚以冤最重为道至亲如车合辙是必有因三十三祖道影赞初祖摩诃迦叶尊者金色之形金刚为心奉持慧命常转法轮世尊拈华破颜一笑至今令人思议不到二祖阿难尊者多闻如海饮缩法流诸佛出没不离舌头鼓簧法化节拍成令是故我师为偏中正X三祖商那和修尊者般若灵根夙生巳证故师将出瑞草先应以心印心如火投火狭路相逢定没处躲四祖优波毱多尊者一人心空魔宫震动握金刚锋谁敢轻弄若肯回光狂心顿歇礼拜归依诸罪消灭五祖那提多迦尊者巳悟本心如日照夜示生死梦光明超越师法本无我心不有如空合空舌不出口六祖弥迦尊者都因此来不为别事闹市相逢自示其器县见未然蚤知今日当行买卖不论价值七祖婆须蜜尊者从熟路来忽逢亲友一言论义顿知未有乞甘露味示虗空法若谓有得落七落八八祖佛陀难提尊者不是不言言之不及不是不行本无踪迹今遇其人乃可开口从此便行不堕窠臼九祖伏䭾蜜多尊者住母胎中经六十年只待师来方遂前缘顶上光明原是本有一刮便透如狮子吼十祖脇尊者指地变金随手而现圣人即至何等快便似乎空谷应声答响是知我心本无来往X十一祖富那夜奢尊者佛不识佛眼不见眼更向他觅故遭检点将谓浑全蚤被解破勐省将来方知话堕十二祖马鸣大士马之悲鸣故自有因地涌女子原非其人魔本非魔佛亦非佛正眼看来竟是何物十三祖迦毗摩罗尊者从异中来得正知见路逢毒蛇慈悲心现更问毒龙都要调服眼见心知如响出谷十四祖龙树尊者龙中化龙以毒攻毒尊者妙手一言调伏佛性三昧体若虗空百千法门尽入其中十五祖迦那提婆尊者以鍼投钵妙契亡言示佛性义满月现前至长者家将鍼引线假他因缘为已方便十六祖罗睺多尊者寻流得源水穷山尽忽见其人知其为圣香饭擎来分坐供食大众同饮甘露如蜜十七祖僧伽难提尊者不乐王宫天开一路直抵穷源不知其故紫云之下圣者所依果得童子会诸佛机十八祖伽耶舍多尊者七日而生不堕诸阴其体香洁本来清净扣门一语答无者谁勐然唤醒当下知归X十九祖鸠摩罗多尊者既生天上不应起爱一念未忘便不自在以般若力复升梵世故来传灯是其家事二十祖阇夜多尊者无生本具不用求真遇缘而发如花逢春求之太急去道转远当下知归就路而返二十一祖婆修盘头尊者明暗同体圣凡一路来处幽微莫知其故熟处难忘更求伴侣忽尔相逢肯心自许二十二祖摩拏罗尊者从受记来不为别事同类相从缘会必遇嗟彼鹤众蜚鸣既久一言之言顿知本有二十三祖鹤勒那尊者从须弥顶持金环来嗟彼鹤众其情可哀得狮子儿作大哮吼有气贯天试验其后二十四祖师子比丘相见索珠开手便有以先所付别来不久知有夙欠特来奉酬将头临刃白乳横流二十五祖婆舍斯多尊者秉般若劒握如意珠虽云暂到此行不虗偶遇恶人恰得好伴因邪打正两得其便二十六祖不如蜜多尊者从剎利种续传灯𦦨真嗣不明几乎失陷从闹市中忽逢故人圅葢相合乃得其真X二十七祖般若多罗尊者莫谓无因相逢便见来处自然不假方便今因其珠乃得其人开池得月买石饶云二十八祖菩提达摩大师师心甚急其来太早一语不投此心不了冷坐少林幸得神光一臂堕落其道永昌二十九祖慧可大师航海特来多少苦心大唐国里祇得一人觅不可得如水任器以此传家是为第二三十祖僧灿大师通身是病不知来处忽逢医王勐省其故心空骨刚且便行脚遇有力者一担付託三十一祖道信大师少年出家利根捷疾六十余年脇不至蓆学侣云臻何待小儿以有夙约观者不知三十二祖弘忍大师来历不明出身恰好一件未完两家都了破头山中黄梅路上往来自由具大人相三十三祖慧能大师樵斧才抛以石坠腰灵根久植从此抽条源出曹溪横流大地直至如今无处不是十八尊者赞昔李龙眠白描十八尊者精妙入神观者目炫独赵松雪倣之逼真近代歙人丁南羽画诸祖道影X不让古人而白描亦称擅美余尝请作厉揭图竟未能得顷在五羊南海侯约我王君出此卷索赞展之光明夺目神情超越如坐莲华藏中听如来说自性法门时也诘其作者乃黄梅伯羽汪生敬焚香稽首总为之赞曰清净界中出生众妙大地山河总归圆照鳞介羽毛普现三昧何独应真为希有事诸阿罗汉皆幻化身见之不识岂得其真游戏神通咳唾掉臂俛仰屈信皆成佛事师子嚬呻凝神壁观林下水边生涯无算搦拳手酸降龙费力但歇妄心自然閴寂抱膝凝眸看他作怪不若持珠念佛自在坦腹熙怡贝叶在掌挥麈默谈敲空作响听之如聋说者似哑不比寻常之乎者也倦倚长松瞌睡打盹伸手从空忽然提醒骨瘦眉长腰曲脚直动步全凭荷负之力晏坐林闲心闲不过偶尔看经便成话堕钵盂一具莲华七轴即此是宝何须别物自受用处唯此而巳天龙恭敬不以为喜由人爱憎任他束缚一味随缘自性解脱只在毫端现此神力水底鱼踪空中鸟迹镜像空花干城水月作如是观妙不可说又业识不枯飘流毒海鱼鼈蛟龙夜叉鬼怪可笑尔辈一味驾空不敢类堕谓是神通苦被佛呵怕见摩诘幸尔此闲躲过黄檗渺渺长波滔滔巨浪不肯放身是何模样自已占干教他下水纵是便宜能得几几X虽云游戏终成虗诳唤不回头倍增惆怅看尔鬬到龙华会中将甚鼻孔见我本师和尚又次依第合赞人持一经俱在目前道路各别养家一般踞地而坐两眼瞠空有何所见树此门风悬崖之下以杌为几香篆腾空如云作雨骨瘦如柴精神巳竭还要看经此心不歇背痒难抓聊假一手在恰好处妙不容口有何神通龙藏在缾手松放出任其飞腾勐虎踞地威不可触用尽神力如猫捕鼠经非文字当人不少莫道眼困昏沉不好耳中作声似有一物及乎取之拏掇不出明月当空抱膝而坐如是清闲何等快活眉长累坠时时遮眼老手无力翻费撩卷肚大难遮甚是褦襶只须放下方得轻快破衲蓝衫费心连补一鍼一线十分辛苦手持明镜自照其丑忽遇狮子一声号吼同行渡水脚跟到底何必又要累人累鬼又园林游戏图合赞吾师神通自已有限全仗大家团头聚面龙不可挠赖此一钵不是者些缩手缩脚手掐数珠假此念佛舍已从人转见忽突持一瓣香供养者谁有为功德不若无为擎拳合掌递相恭敬临镜见头空响谷应手执如意非无意手观未执时本来何有勐地廻头为何顾伫待伴同行便非大步军持之中不见倾注想是玻瓈内盛甘露少不努力老不歇心拨起眉毛还要看经以我观来都成漏逗虽会腾云未离窠臼X前者巳去后者未来趁步不上未免罣怀急走不动恐天落雨先戴篛笠又添辛苦贝叶无文真经无字只解口持不知心悟为他有尘故持白拂彼净此污两皆不足擎拳合掌同行独往看他如意好借爬痒白羽扇头皎洁如雪巳断烦恼如何又热为问钵盂有无斋饭若遇肚饥施主便办勐虎爪牙大开血口幸遇我师驯伏而走一卷真经有无量义未展开时先巳见谛种种游戏皆成虗诳试看虗空是何模样又渡海图赞苦海无边恶浪拍天横身直过谁敢当先惟诸尊者神通自在拌命不顾往而不害以我空故无害我者内外无物故无可舍视渊如陵履险若平随心而至寓目不惊纵有蛟龙夜叉鬼怪皆为我用以绝对待是知至人处生死中不与物忤物无不容由是观之法本寂灭但不生心称为妙绝又各随其状而赞之一右手擎金刚塔左手竖掌如作观想以金刚塔聊表此心竖掌谛观想念甚深二老病据梧童子擣药此身不有病从何生对证之药不知何名三手执如意安然晏坐手执如意如意累手默然自观毕竟何有四擎钵伸空若有所乘本来无物向空妄求求无所得岂不含羞X五六老清癯若不胜衣倚赖少年扶曳而行老瘦难行自宜休息何苦累他拖曳费力七手持贝叶迅疾而行回顾老者若有所待独行快便替人着急手中贝叶几乎打失八九老前行扶仗童子少持香相随作供旁有鬼若归依状步履艰难所赖童子此一炷香非为山鬼十飞钖陵空惊起山神尊者徐行回头顾盼飞钖陵空山神惊起吾师且住法幢在此十一降龙因龙性勐师乃现麤但调其性不为其珠十二老迈无力手抚孤松一生行脚于今老矣身若枯松心如止水十三伏虎勐虎在山威振林木吾师道高自然驯伏十四看经真经无文牛皮遮眼若钻不透终难放胆十五自在安禅猕猴献果寂然澹泊胸中无物猕猴最狂亦知归服十六朝阳补衲十七坦腹相对笑视而巳鍼线工夫固是绵密大眼看来终是费力X十八端然禅定大休歇处安闲自在冷眼看他都是揑怪又可笑此僧奈闲不住两手捉摩不知何故佛戒威仪端严潇洒张拳舞脚甚是不雅枯坐壁观是渠本分如此欠伸想是心闷雄勐到此弓折箭尽犹张空拳徒劳发愤袈裟着身本来自在又假按摩似为揑怪伸手缩脚左捞右摸原有一物竟捉不着乞食街头失却一物寻觅不见搥胸顿足不爱打眠去弄石头傥磕破手惹一场愁反手搥背想是嵴痛少年不觉老来沉重挺挺孤松是僧榜样如此儿戏是何相状双手抱头老大龙钟不是偏风便是耳聋尊者容仪甚为雅肃但露脚跟者些不足瞌睡起来梦境未撇两眼睁睁望空着楔是谁赶渠恶气满肚忙忙急走恐怕捉住不善经行平地喫跌纵跳起来巳成败阙四肢如拳百骸似绵想遇天寒冻饿使然请问尊者耆年几何但看两眉世上不多本来安稳自讨事做如浪中船是谁之过又一对经卷炉香兀然端坐兀尔忘缘无思无虑经卷炉香是闲家具X二看经持一卷经贵图遮眼牛皮若透将长补短三横担拄杖而行拄杖横担独行独步伹蓦直去何须回顾四倚仗观瀑布倚杖闲看千丈瀑布问从何来不知其故五抚麋鹿坐观蛱蜨麋鹿忘机闲来伴坐蛱蜨蘧蘧热梦未破六手执如意坦腹而坐坦腹颓然百无所有可惜未忘执如意手七手执经卷而行既登解脱无碍无罣手中者些翻成话𢺞八坐桃花下回首看经花下谛观想不为别要使人知空即是色九伸手钵中捞月钵中有水水中有月伸手捉拏毕竟不得十遥空作礼平地作礼目前无物莫认虗空是法身佛十一降龙云中之龙变化自在何故降他翻成揑怪十二抚树观泉独抚枯桩静观流水尽世闲人闲不过尔十三仰观高山流水流水高山知音者少吾师得之出入意表X十四䇿杖闲行策杖闲行信步腾腾世闲少有此无事僧十五骑虎而行勐虎难驯见之者避吾师跨之视如儿戏十六坐观水月皓月寒潭光明彻底此中着脚翻成尘滓十七以指点空以手指空空中何有虽为点破似扬家丑十八持杖坐磐石上巳到忘怀快活无那手中拄杖何不放下又金画骑兽十八尊者游戏赞三毒巳除生死不系故得神通自在游戏勐兽狞龙各各驯伏信意乘之任其驰逐以已忘机物亦忘我两得其忘如火入火十方游行往来无碍不相识者见之惊怪但瞒愚人难逃智眼若遇维摩定遭检点于虗空中妄生分别纵是金尘亦眼中屑十六尊者应真图赞欲行不行若有所思所思为谁吾师自知拄杖横担腰包肩荷勐地回头恰是者箇跫然而立望之若遗遥空举手对面是谁骨瘦如柴衣宽若袋不是忘形谁堪褦襶钵中之水空中之龙拏云之手别显神通兀然而坐半恨半思钵水湛然投鍼者谁飘然若狂愕然若怒纵是无心也落顾伫X勐虎易驯迷心难解不是吾师几成败坏骨瘦神疲眉长累极终日拨之手酸无力怯寒㨣衲抱膝若思掉头不顾思之何为物之在空与尔无竞无故索之岂称为圣鞠躬低首合掌向空见法身故作礼真容篛笠如空拄杖如龙逍遥物外顿脱樊笼瓶本无物何来光怪自放自收无人管带双手徒搏两脚急走虽为他忙却扬自丑衲被蒙头冷眼偷视香烟起处只者便是十四尊者赞一衲被蒙头合掌低头一衲蒙头诸缘坐透合掌稽首如是信受二降伏狮子抱狮子儿引之奋迅狮子奋迅大威勐力夺狮子儿岂不返掷三卓钖擎拳独行独步一钖撑空两拳搦骨法力无边称南无佛四三人共坐如说法状无舌而说无耳而听法音如雷无人肯信五默然端坐历劫妄想忙中不见正默坐时一齐出现六禅定衲被如空嵴梁似铁坐断十方翻成点额七擎钵双手擎钵满盘托出汝试谛观此中何物X八大肚坦腹肚大难遮脚长难缩尔自生嫌非关我错九月下看经月明如昼老眼不困起来诵经聊当解闷十坐具敷坐展开坐具略放一线不为坐禅和身打欠十一布袋行脚肩上郎当手中褦襶如此行脚可憎可怪十二手持如意手执如意如意累手身着袈裟聊遮其丑十三持珠念佛佛自念佛向何处躲以我求我于何不可十四折芦渡江苦海无涯脚跟难跕凭此一叶便到彼岸又苦海无际莲叶为舟倚他当命老不知羞蕴空爱身心空有质如此颠倒莫道不识手中如意脚跟芦叶忙忙碌碌几时休歇怕海中怪踏金刚杵张拳努目如见老虎空中放光脚下踏经笑人长短岂称为僧蠡中测海枝头寻春觌面不见何名应真倒海移山伸手缩脚自在神通谁人敢说自蹋实地看他下水稳稳当当乖不过你神龙之性原不可触先夺其珠故不敢忤X大海之中即得浅处念彼观音时来救护快活不受被人拖带老老大大不会自在衲被蒙头快活欲死任他神通总不如尔十二尊者厉揭图赞一揽衣渡水行脚遇水路头差错没处回避直须要过二能涉负不能涉者胆大不怕胆小怕倒幸肯负戴两家都好三四先登彼岸以杖接不能者十分过九一步不及赖他拄杖甚是得力巳到彼岸复顾其伴极处一提何等方便五既涉湿衣童子扭之不知浅深信步奔行湿透衣裳返累别人六巳到树下卸衣结束衣衫络索泥水汩没虽是拖过翻劳结束七跣坐树下作嚏解盹费尽力气闲坐打盹鼻孔撩天一喷顿醒八神疲力倦仰视盹者神思虽疲两眼尚开看他昏者甚是痴獃九系裙正涉水时怕他缠身既脱又着枉费精神十倚杖箕踞而坐箕踞石上神精轩豁忘却疲劳十分快活十一闲坐以如意爬痒X自已痒处他人不知如意在手任我爬之十二倚杖危坐回看行者包裹衣钵到休歇处何不放下累他包裹好没傝仁二补衲尊者赞破落徧身从新要补鍼线工夫不辞辛苦又一领破衲百缀千补一鍼一札甚是辛苦鍼鍼要透不透不休纵然补得只好蒙头看经尊者自已不明却钻故纸清净界中翻成渣滓又生不识字强要看经耳聋眼花说与谁听梵筴多年蛀虫钻透字脚不真都是漏逗降龙尊者赞多瞋之物捉拿不住一味慈悲观想凝注又骊龙正睡珠被师偷若值醒时怎肯甘休伏虎尊者赞恶性难调威勐无敌放舍全身费尽神力又爪牙巳露勐气未逞不是吾师几惊市井调狮尊者赞法窟爪牙谁敢摩触吾师神通视为玩物浮海尊者赞X业海无边滔滔不竭直登彼岸青莲一叶此身非身荷担钖杖空水连天无相之相空非有外水外无流谁能一喝截断两头踏破太虗踢翻沧海线断脚跟心无罣碍渡江尊者赞越无明流犹在半途妄想未断水上葫芦截流而过自可超越何故又凭贝多一叶芭蕉虗质虽是速朽不是借他几乎出丑脚跟未稳瓦器不坚摇摇荡荡幸尔两全独往便休何为回头若等箇伴就不唧𠺕贝叶在掌碧眼撑空高跨独步吾师犹龙烧香尊者赞老不歇心少不努力拨火烧香不放一息本来没事自寻忙如何到得无生国憨山老人梦游集卷第三十四X憨山老人梦游集X卍XXX憨山老人梦游集卷第三十五侍者福善日录门人通炯编辑岭南弟子刘起相重较赞达摩大师渡江赞十万里西来端的为何事老萧乍见时胸中尚疑似一语不投机掉臂且休去折得一茎芦欲将横大地九年面壁坐寥寥没意趣博得神光臂一支通身化作光明聚相逢不必问前程丈夫自有冲霄志又不是徒来胸中有事不遇其人吞声忍气撩起便行绝无顾伫滔滔长江截流而渡折芦一枝五叶浮空聊以代步岂是神通前程未定不知何往谁料少室巖前又落九年妄想又特来觅知音相逢不相遇一语不投机抽身便休去折芦渡长江脚跟不点地不是少室巖几乎大失利幸得赤心儿聊以遮羞愧赚杀后来人唤作西来意又半影赞状似苍鹰心如攫兔不是无身不欲全露又西归赞来太忙归太速憔悴精神惭惶面目落得一只破鞵恰又有皮没骨看尔回见尊堂将甚言句报覆阿呵X呵屈不屈惹得儿孙望空哭又此事人人有分何劳特特西来只道将本求利谁知返见疑猜归去凄凉无限思到家始恨手空回又绣像赞本无面目枉费针线贯穿将来一毫不欠纵是全身只得一半梁王殿上少室巖畔决无如此许多思算人道是鼻祖西来我说是婆心出现又达摩大师赞一片苦心肠远来当大事不遇箇中人好生没意趣九年面壁坐冰枯雪巳老不得断臂汉此心终不了只为当初自着忙今日始知来太早又其来甚远其心甚苦不遇作家多遭轻侮其道既光其泽愈溥悬丝命在一茎芦博得儿孙不可数普天匝地尽皈依此是吾师真鼻祖又有事在心忍俊不禁十万西来谁是知音一语不投九年面壁不是神光几乎狼籍苦海无涯掀天波浪拟之即堕蹈之即丧五叶浮空一花不改是知我师至今如在又气葢干坤心包六合十万里西来特特为者着不是不肯承当止因不爱摸索一语不投便渡江过水何X曾不溼脚九年面壁冷愀愀谎得神光一臂落至今大地血横流无限家私都抛却人道是直指单传我道是闲家过活又碧眼胡碧眼胡十万里来胡为乎一语不投忙折芦掉头不顾羞杀吾嵩山石室冰雪枯九年面壁嘴卢都不愀不釆心何孤忽睁两眼双糢煳问道立者谁之徒拟待开口丧其躯一臂堕落心胆苏滴血横流满江湖且道此事谁人无问君不竟胡为乎又特特而来寻人不遇忙折一芦抽身便去少室巖前全无滋味赖有神光少吐其气刚留一只臭皮鞵惹得儿孙嫌破碎何似当初未到时长空明月无纤翳又其往太速其来太早知之者希空增懊恼不是少室巖前几乎此心不了虽云直指单传毕竟门前之遶儿孙至今播扬狼籍家私不少咦东风龡破树头春落花满地无人埽又石室达摩大师赞苍巖石室九年面壁非是无心祇为不识太无聊没端的直待神光雪没腰平空一语成狼籍五叶花开大地春至今满眼生荆棘又赞既赤手来包裹何物把作贜私便成涂毒分疏不下X至今负屈六祖大师肉身赞一阳来复煗气渐临三阳满足万物皆春一阴初至流火内凝三阴始交草木顿零有力造化尚使枯荣何况无生念念熏蒸以有入空四大俱融以空入有有则不朽空有两忘适同金刚山河大地尽常寂光是故我师为法中王永明大师赞清幼读心赋唯心诀即知师为光明幢也既而从云谷先师闻说大师日行一百八件方便行将谓寻常勤劳事耳窃慕而行之因是寓目无遗法以为善用其心矣及垂老至西湖净慈入宗镜堂礼大师塔影访其行事弟子大壑出自行录清展卷默然自失叹曰此广大无边微妙法行诚非金刚心普贤愿不能持其万一也况揭心宗而镕教海示法性而摄羣情非称法界三轮何能臻其阃阈哉清感叹难思稽首为之赞曰稽首大师光明幢普照法界清净藏乘大愿轮示三业特为羣生开正眼亲传佛祖祕密印融通教海归一心陶镕圣凡非比量顿入实相三昧海百千妙行显唯心万善同归一真谛思惟自有三宝来此土唯师能护法是故华夷悉归仰尽入慈悲心念中飞潜动植摄无遗即以已身代受苦若非寂灭平等观何能了无彼此相悲哉末法诸愚蒙不知尽被愿力摄X悬此宗镜照万法目前何法非佛事即此放生一种德便入毗卢法界门自心先入众生心众生何能逃净土我以湖山为笔研不能写师一毛孔普愿随喜见闻者同证吾师大心力诸祖道影略传赞康祖僧会赞法身舍利普徧大地光明照耀无处不是爰有至人寻光而来恳求出现梵剎初开天竺佛图澄和尚赞至人隐显其行莫测透体光明其用自别出入帝庭如狎鸥鸟脱然归去由来时道庐山东林远公赞旷志高怀游心净土创开东林以为初步莲漏清声流韵至今凡有闻者靡不归心宝志公赞至人潜行迹不可知从何处来为鹰之儿游行世闲人莫能测擘破面皮又何必说傅大士赞道不在冠儒不在履释不袈裟无有彼此但能不生分别心三教宗师即是你章安法师赞影响法化云龙风虎凡立帜者必有其伍一家教观至师大昌入多闻海源远流长法智法师赞X台之一家远宗龙树教观分明触者多悟五百年来其维不张实生吾师大振其纲不空三藏法师赞毗卢灌顶是为心印正令全提佛魔听命犇走龙神潜消百怪是故智者得大自在贤首法师赞大法界网圣凡罗列独有一纲惟师能挈引万派流同归性海五教齐收终古不改清凉国师赞秉大智印范围法界入总持门具四无碍九尺长躯百年住世七帝门师事不思议圭峰禅师赞万里封侯投笔而取吾师一投直出生死性海同游真子之印入法界门是称亚圣法照国师赞曼殊大士将期一见故金色界钵中先现及至入门如从旧游直指极乐是所归投玄奘三藏法师赞大教东流其法未普爰有应真委命往取般若流光相宗大启苦海舟航利济无巳窥基法师赞唯识幽宗义深且玄惟师扬之如日丽天定从兜率预禀弥勒不从中来安知其诀道宣律师赞X如来设教三学为师定慧所发以戒为基大法东流此教未光南山杰出一振其纲一行禅师赞显密之宗谶纬之故大衍一成阴阳合度世出世法靡不该练五地之行于师乃见南岳怀让禅师赞气概冲天心虗没量揽曹溪水兴波作浪睡着马驹一甎打起蹴踏横行触者皆死青原行思禅师赞天然尊贵不落阶级一语投机如蜂得蜜曹溪一脉枝分脉衍从此儿孙雷驱电卷永嘉无相大师赞金钖孤标生龙活虎不是老卢几遭轻侮言前荐得一宿便行纵然超越犹是儿孙西江道一禅师赞马驹如龙牛行虎视百三十人一脚蹋地法流西江百川东倒一滴弥漫润兹枯藁石头希迁禅师赞獦獠佛性原自有因一寻思去即得其真踞坐石头其路甚滑纵能行者也喫一蹋越州大珠慧海禅师赞自持宝藏更向他求一言指出应用自由越有大珠圆明通透随方照耀不落窠臼天皇道悟禅师赞X那边不住从何处来一见石头八字打开以此示人只贵知有颠倒拈来如弄丸手潭州沩山灵祐禅师赞百丈壁立来者望崖惟师直入拨火心开作水牯牛异类中行仰山勘破父子家声杭州鸟窠道林禅师赞乘日光来依自性住故才出头天然妙悟巢居长松人道是险但看他人不自捡点洪州黄檗希运禅师赞大雄山下有一大虫哮吼一声闻者耳聋疾雷之机掣电之眼西来门风从此太险镇州临济义玄禅师赞黄檗师子爪牙才露大愚之机如鹰拏兔脇下三拳腮边一掌适犯其锋非为麤莽端州洞山良价悟本禅师赞本来面目一摸便见无情说法似乎还欠既见云巖掀翻窠臼过水覩影方始通透抚州曹山本寂禅师赞越格之资不存名迹超方之眼一见便识五位虗玄宗旨绵密是故至今犹黑似漆福州雪峰义存禅师赞熟处难忘蔬笋习气钟梵经声闻之心醉师棒如龙友嘴如铁故此出身自然超越云门禅师赞X才见睦州闭门推出挨身一拶顿折一足从此转身盖天盖地雪峰未见早巳心契法眼禅师赞一切现成了无顾伫万象之中堂堂独露一味平怀目前即是才涉思惟便落第二汝州首山省念禅师赞七轴莲经持之巳久一言放下即知本有不说之说举着就见拂袖而行何等快便越州天衣义怀禅师赞本性慈悲来酬夙帐见了鱼儿随手便放一出尘网便登觉地担折桶脱虗空粉碎潭州石霜楚圆慈明禅师赞西河逆机见者不识亲遭掩口鼻孔打失其机迅发脱不可羁明眼称之真狮子儿隆兴府黄龙慧南禅师赞西河狮子父子门风倒握太阿谁敢当锋师一撄之圣凡情尽室中三关全提正令袁州杨岐方会禅师赞荷担大法纲维丛林狭路相逢一语见心异时儿孙徧满天下源远流长根深枝大舒州白云寺守端禅师赞久把明珠祕为奇货及遇作家一笑便堕看破笑处自亦绝倒信手拈来无非是宝蕲州五祖法演禅师赞X出门不利即撞担板逢人便问祇好遮眼幸遇作家一椎打破掉转头来方知话堕杭州慧日永明延寿智觉禅师赞乘大愿力出为法瑞总持门开众行毕备悬一心镜朗照万物佛日中天无幽不烛天目高峰禅师赞雪巖之险壁立万仞惟师登之得其捷径死关之险又踰于巖故望之者犹如登天天目中峰禅师赞天目窟中真狮子儿爪牙才露百兽奔驰孤峰凛凛法海洋洋是故我师称僧中王又踞天目之高峰透空中之铁壁破佛祖之重关小剎尘之知识示如幻之身心展那伽之定力打碎众生生死窠纵是相逢无处觅千巖禅师赞问佛何在寻之不见鼠翻猫器忽然出现跃身如空应声若响不是者番几沉妄想佛印禅师赞文字习气生来漏逗横口说禅不落窠臼预画笑容不知何为轩渠而化只者便是径山无准禅师赞一语投机十方通透舌根雷奔衲僧云凑两入内庭提挈万乘不假他力全凭正令X寂照圆明禅师赞世道交兴真人应运云龙风虎莫之能禁真金出矿古镜生光精明既发照用无方白云觉禅师赞坐白云峰轰霹雳舌性海波翻义天星列奔走龙神潜消魔𧕏一点清凉破除瘴热好箇阿师十分标格若不是者满嘴胡须人定认作灵山迦叶金刚塔赞稽首金刚幢般若光明聚一切众生心故称诸佛母普入微尘中能作利益事善哉妙智人从微细心想建此最胜幢犹若莲华藏幢依微尘立一尘书一字尘尘世界圆字字光明现即于此一幢一一微尘聚具足般若缘不增亦不减是知众生心各各皆具足我观我此身不异此胜幢日用微细心尽凭般若力若一念瞻依一切皆具足念念不离心功德皆圆满三教图赞即一而三赤子身穿花布衫即三而一没韵曲吹无孔笛说谎面不慙瞒人心似漆莫道肝肠有两般谁能识破真消息一腔心事总难言杜䳌血染春山溼文昌帝君赞造化之精焕而为文炳乎长夜日月代明莫匪尔极寂然尔宁有叩之者如篁斯声渊渊不竭若谷似盈帝出乎震此之谓至神老子骑牛赞X紫气东来青牛西逝不是寻人端为何事老子出关赞心存太古道违薄俗光而不耀虗而不屈致虗守静少思寡欲恬惔怡神荡然无物羣雄竞争方事驰逐鼎沸中原缅怀西竺才驾青牛便腾紫气关令早知真人将至拜命瞻依请发幽祕垂五千言道全德备不居物先不为祸始谦道无我知足知止混俗和光莫知其纪故称犹龙为柱下史孔子赞百王之师千圣之命万古纲常羣生正性一力担当全无余剩不是吾师没量人谁能永使人伦正彭祖赞色若婴儿气若哇吸风吹露但餐霞蟠桃一熟三千岁曾记为童尚折花吕纯阳赞宇宙在手万化生身禀三才之至粹得二气之精纯负青蛇而游戏无碍见黄龙而妙悟乃真朝游蓬岛暮宿崑崙寿同天地德比阳春夫是之谓人中之圣抑仙中之神者也汉寿亭侯赞凛凛若生明明若在耿耿孤忠堂堂气槩面上精神胸中磊块处处逢人爱现身多应未了英雄债清凉山玉峰和尚半影赞明月半轮浮云一片雪老冰枯水清沙浅人传作鼻X祖儿孙我说是文殊侣伴八十年苦行无穷百千劫圆成一念不知那世旧冤家来此人闲偿夙欠晚得箇俗不俗阿郎却做出真不真皮面咦今朝一笑再相逢直待龙华初会见宝峰和尚赞是真非真无相不相如珠中色似镜中像大千游徧没行踪十方壁落无遮障为打陜府铁牛触折邛州竹杖塞北山寒雪正飞天南地煗花初放相逢不肯露全机只道有无俱是谤借问何处者没巴鼻阿师人道是天子门前宝峰和尚紫柏大师赞法界网裂其维不张适生大师力振其纲踞狮子窟斫旃檀树奋迅未伸爪牙巳露击涂毒鼓酾甘露浆饮之者醉耳之者狂寂灭性空轰霹雳舌奔雷卷电触者褫魄以大地心坚金刚骨眼里有筋胸中无物临济不死黄檗犹生谁知大师不受其名大方阔步不存轨则翻身掷过须弥峰一拳槌碎无生国又独坐孤峰披襟藏海咄醒鱼龙潜消鬼怪拄撑如意双眼空十方世界无遮葢莫道春风处处同冰枯雪老寒巖在又定干坤眼如悬宝镜有临之者妍𡟎莫遁倒握太阿与人不悋魔外撄之丧身失命无手行拳拳不在手X无舌解语语不在口须眉略露其形似有若扣其中自不能剖又面如月心似铁短发长髯丰神自别拳头一捏双眼空嵴梁才竖诸缘歇槌碎金刚圈圆成甘露灭十方世界没遮拦一道神光闲不彻蓦地相逢鼻孔酸心中有痛难分说又通身血汗如狮搜绊迸断情根卸却重担外虽城府内无崖岸两眼睁睁只见者汉云栖大师赞乘愿力来居堪忍界开净土门了慈悲债建光明幢禀金刚戒八十年余半利生临行落得空无碍若识吾师住世心是则名为观自在又我观大师浑身活泼诸毛孔中光明透脱不见面目如何描摸纵饶画得毕竟不着晏坐如空说法如风捕风捉影不得其踪闻空中风见水中影多少痴人开眼打盹又以空为居以慧为命入众生心行普贤行不论鳞甲羽毛同入平等法性一味慈悲十分清净若问吾师甚法门此中三昧明无诤又X心若空中月形如镜里像此是吾师四十年随顺众生真榜样又其容寂其心密无内外不出入百千三昧眼里空花一切行门空中鸟迹不信分身万象中痴人却向毫端觅咦无明和尚圆相赞久向无明名未识无明面突出大好山千里遥相见生涯在䦆头说法如奔电提张没弦弓惯用石巩箭只要射箇人应弦早奔窜忽撞顽石头镞羽一齐陷抛出铁浑沦见者绝思算此是吾师老面皮相看只许言前荐若问当阳向上机云山满目难分辨无边和尚赞剎海无边一尘不立脚跟到处因缘会集随身丛林家常茶饭来者充足任意干办一蹋吴江剎竿才竖龙象奔腾全无回互双径云生单传月朗谁人大唿师答其响于一毫端现宝王剎八十八代都没合杀道运全机赖师一拨鼻孔半边谁曾摸着清凉山空印法师赞金色界中常随万众唯师匡徒潜施大用五顶峰高经行顾注万壑风猋法音弥布游寂灭海坐杂花林如师子戏顾欠频伸名闻九重风清寰宇十方归依如海吸水形不象心真不混俗但见其皮谁得其骨法幢既倾教网不密师振其纲如天丝织哲人往矣X寂寥千载天实生师仪形未改千尺寒巖万年冰窦我居其前师蹑其后我以业驱师以愿持炎凉虽异此中不移劫火洞然冰枯雪老幻瞖既除空花亦了浮云散尽碧天高一轮明月当空皎试问金刚窟里人前后三三是多少又半身赞问者老汉从何处来不知为甚满面尘埃千尺冰雪冻不死留得一半令人猜可怪狮子项下铃自系自解真奇哉绍觉法师赞以法为身以慧为命以三界为家以众生为性其形骸也藁木其三昧也无诤火宅寒灰尘劳冰穽以城市为山林从语言入正定故炽然常说而不休者以智海横流自不能禁无怪乎阿师口门不正灵彻法师赞骨崚嶒心寥廓鼻孔昂藏眉毛卓索湛若碧沼青莲挺若长松孤鹤舌根不动语如雷时人莫道无言说自光长老赞从金刚窟来王舍城更无别事只为众生一身丛林十方粥饭来者同餐不分主伴以无我心作众佛事遇缘即宗平等无二若求其真真不在此但看现前即真佛子大歇耆年赞蚤年即知离俗老年方能出家以沤和为妙行以佛X事为生涯五浊世中了无半点罣碍清净界里只有一朵莲华此便是优婆塞众中第一作家定宗老宿赞少入千佛巖即依千佛住起坐常不离人不知其故虽过八十年犹是最初步步入杂华林始是归家路雪峤山主赞坐断双髻峰捏出秤椎汁打破金刚圈咬碎铁栗棘几番冻饿死复生刚博得些闲气息不是杀父冤雠为甚着者死急落得一条性命却又东抛西掷走向双径峰头不解埽踪灭迹露出者箇形容也是眼中着屑纵饶雪上加霜须知炎天赫日试看端的横眉鼈鼻杜䳌声里雨如烟东风龡落花狼籍赤脚鬔头下翠微相逢谁是真相识灵霄峰梵怀慧山主赞从空中来求实处住故向凌霄别行一路身巳在空足未离地若欲超然必须粉碎云山满目葛藤不少虽无干绊终是缠遶一物不将只须放下小处不存乃见其大不向外求不从人觅本有现前一切真实知见消亡玄妙不立一念直透银山铁壁衲云师赞其嵴如铁其心如空一衲如云万事如风早入方山之室晚荷清凉之宗老而愈壮淡而不穷非窟中万人之一安得振如此之高踪是以思之而不见写之而难形容依稀彷彿似池上放牛之翁X虗谷公赞外若浮云中如谷神心为常住故以为身七十九年若梦百千亿劫如生留得一片清净田地传之子子孙孙咦珊瑚树上撑明月海底波斯夜嚼冰月岸公赞其出也不来其没也不去生平觌面人无觅处云驶月运舟行岸骛咦一声长啸海空秋金乌夜半嗁天曙雪岭公赞面如满月骨似冰雪望之稜稜层层其中必定崎崎崛崛咦白云横断晓峰青杜䳌嗁彻春山血澹居铠公赞骨稜层心寥廓气昂藏机活泼那一半没描摸佛祖郎当众生络索拌命横身一力担不负家传者一着自赞看教不彻参禅未瞥一味痴憨十方蠢拙没量如空刚肠似铁且喜早入寒巖满拌放身休歇忽遇一阵黑风飘堕罗剎鬼国抛入大冶红炉掷向炎方火宅仰仗佛力加持者条性命拾得满面风尘一腔冰雪不为行脚操方多是畴偿夙业就中一片苦心开口向人难说只待龙华会中那时方才明白纵饶描写将来不是孃生骨血又坐楞伽山踞磐陀石听海潮音入无生国早从金色X界中来老年误作雷阳客马后驴前风餐露食历穷火聚刀山且喜干戈宁息感荷君恩复放还一条性命拾得翻身直上万峰头昼夜打眠无闲歇众魔心空诸佛耳热时人若问箇中机鼎湖山上云长白又形似片云太虗不住来去无心随风一度坐鼎湖之高峰笑曹溪之露柱任他苦海波翻自信肝肠铁铸回看火宅炎蒸何似白云深处又为僧久惯还俗了欠习气难忘修行不办幸入圣天子大冶红炉铸成一箇生铁罗汉抛向火宅炎荒大似镬汤炉炭炼得通身骨肉镕剩得慈悲心一片深知恩大莫能酬要报须凭真实愿又心非在家形还混俗眼里有珠胸中无物闻名时是是非非见面后嚷嚷咄咄任他描写百千般只有一点畵不出又非俗非僧不真不假肝胆氷霜形骸土苴一味痴憨万般潇洒若不是圣天子破格钳鎚如何得随伴着将军战马看他别有一种精神恰不属之乎者也又拄杖长戈体盂刁斗一等生涯何分妍丑但看水月空华此外于吾何有X又少小自爱出家老大人教还俗若不恒顺世缘只道胸中有物聊向光影门头略露本来面目须发苦费抓搔形骸喜没拘束一转楞伽一炷香到处生涯随分足又心不在发形不在僧人不足道名不足称百无可取一味可憎忍辱法门唯此独能又爱山不高爱水不深僧不去发俗不冠巾文不识字武不谈兵实无可取虗有其名此箇没用头阿师只宜贬向雷阳队里着他驴前马后者一着最能又独行独坐快活无那凡事无心佛也不做万里雷阳一掷便过若有相逢问是谁兜率殿中第一座又心不在道形不入俗脚无干绊口无拘束如风行空如响答谷一味痴憨千般埋没幸籍菩提树一枝此生千足与万足又少小出家老大还俗装憨打痴有皮没骨不会修行全无拘束一朝特地触龙颜贬向雷阳作马足而今躲嬾到曹溪学坠石头舂米谷又X此老无状是何模样打之不痛抓之不痒骂之不羞谤之不枉兀坐不会参禅一味胡思乱想作佛无分作祖有障只好发付无事甲里做箇老军队长又俗不知名僧不在数佛祖队里不容众生界中不住白手操戈赤身露布怕死入地无门要活上天无路都道是没伎俩的阿师谁知是不识字的大措又霜𩯭鬔松冰心冷淡钳口结舌奔雷卷电作东西南北之人受百千万亿之难号是憨僧唿为铁汉形影相看瘴海濵莫道斯人无侣伴又出世六十年当军三千日住山二十秋毕竟没巴鼻为僧不解修行涉俗又无拘忌是何等业缘作者般虫豸最喜是一片痴心把佛祖门庭当自已家事烦恼无边苦海无际历尽风波随行逐队荆棘林里横身戈戟场中作戏到如今不肯回头阎老子岂不生气想待弥勒下生那时方才理会咄春山夜雨子规嗁声声呌人且归去又其状龙钟其中空空佛祖界中不住众生队里难容诸缘不会一法不通只将寻常茶饭当作竖立门风枉费痴心没底落得烦恼无穷不若贬向无生国土披白云以高卧抱明月而长终一切不顾依稀成就X箇真正憨翁又为六祖而来因让师而去来去虽似奔忙法门本来无住祇为撑支父子门庭不是妄生闲气历尽艰难参残竹篦落得满面风尘当作西来祖意到底一片金刚心尚留再布曹溪地又兀兀无知百无所思全没伎俩一味憨痴岂是人天眼目原来粥饭阿师只有一种奇特处皎皎月上珊瑚枝又曾向钵中见有万众问是文殊被他掉弄直到五台亲承奉重闻说净土法门恰似开眼作梦想是此老前身今日重来打闹又七十年来梦游人世随身丛林空花佛事不顾危亡全无避忌一朝触犯龙颜拶得虗空粉碎掷向万里炎荒依旧逢场作戏只至弓折箭尽那时方才歇气而今正眼看来落得一觉熟睡又月挂长松影沉秋水有相可窥无物堪比不可得而亲岂可得而取引万里之长风纵洪波之一苇大似少室巖前不是毗卢城里清绝尘埃了无渣滓声吼泥牛花开碓嘴从他相识满干坤脱体承当能几几X又如镜现像似云浮空虗谷声响止水鱼踪有眼不见有耳如聋既无可以赞叹又何可以形容唤作一物即不中此其所以为憨翁又威威堂堂澄澄湛湛不设城府全无崖岸气葢干坤目撑云汉流落今事门头不出威音那畔无论为俗为僧肩头不离扁担若非佛祖奴郎定是觉场小贩不入大冶红炉谁知他是铁汉只待弥勒下生方了者重公案又五台冰雪枯东海波涛恶炎荒瘴疠深曹溪缘分薄只待心疲力倦赤身走归南岳七十峰头睡正浓醒来两眼空落落坐倚长松独自看白云一片生幽壑又不属圣凡本来面目从何处来向毫端出水澄月照面云开山露骨要知渊默雷声大似响传空谷有人若问西来的意但向伊道即心即佛又面阔口窄眉横鼻直任尔描模全无气息文彩未露时那箇知端的不向人天路上来问君何处曾相识又此老其中空无一物不圣不凡非心非佛兔角杖捞水月踪龟毛绳缚虗空骨唤作憨山则背不唤作憨X山则触仔细捡点将来恰以枯桩榾柮只是别有一种惺惺毕竟描模不出咄咄咄月落不离天鸟归树上宿又坐五台之冰雪听东海之波涛饮炎荒之瘴毒卧南岳之高峰拈双径之竹篦吹云栖之布毛且看者些行脚恰似月上松梢若问大人作略全没半点求其衲僧巴鼻绝无一毫只有一副肝胆痛痒不在皮毛再三扪摸仔细抓搔求之不得切处难挠且道毕竟如何咦巫崃猿嗁霜夜月断肠声使梦魂销又四十七年前曾向江心住今过七十二重来第二度如空云去来竟莫知其故相逢旧时人请问归家路识破梦幻身便是第一步若问末后句看灯笼露柱又观海图赞巨石长松洪波冥壑仰之弥高望之弥阔中有一人神情轩豁时听潮音说普门亲证耳根真解脱又行脚赞钖杖无环草鞵没缔十方往来随足所至世出世闲两不相似水月道场空花佛事若问生涯如是如是胡中丞像赞僧不僧俗不俗一样心肠两般丰骨若问宰官比丘恰似生米作粥今朝狭路相逢依旧二三如六不拘南北东西触着如钉入木往来生死路头不知何处X归宿但愿同生兜率天此心千足与万足王宗伯像赞水月襟怀空花眼界铁石肝肠风云气槩记得未入胞胎不是者箇褦襶就中没处描模看来有些古怪当初不合杜口毗耶今日却来酬偿夙债尘劳中转无尽法轮毛端上现百千三昧舍已为人将金博块时人尽道宰官身我说是名观自在憨山老人梦游集卷第三十五憨山老人梦游集X卍XXX憨山老人梦游集卷第三十六侍者福善日录门人通炯编辑岭南弟子刘起相重较颂佛祖机缘释迦牟尼世尊初生一手指天一手指地周行七步目顾四方云天上天下唯吾独尊后云门云我当时若见一棒打杀与狗子喫贵图天下太平瑯琊觉云可谓将此身心奉尘剎是则名为报佛恩颂曰才出头来便着忙虗开大口说行藏祇知要吐心中X事番惹旁人说短长世尊因调达谤佛生身陷地狱佛勅阿难传问云汝在地狱中安否云我虽在地狱如三禅天乐佛又令阿难传问你还求出否云我待世尊来便出阿难云佛是三界大师岂有入地狱分云佛既无入地狱分我岂有出地狱分颂曰地狱天堂有甚差受恩深处便为家人生适意即为乐何用闲情检点他世尊因黑齿梵志运神力以左右手擎来合欢梧桐树两株至灵山献佛佛云梵志志应诺佛云放下着志放下左手一株佛又云放下着志放下右手一株佛又云放下着志云我两手尽空未审更放下个甚么佛云吾非教汝放下其华汝当放下内六根外六尘中六识无一可舍是汝免生死处志忽然大悟颂曰擎来平地起干戈放下教伊没奈何直到水穷山尽处纵无一物也嫌多世尊昔至多子塔前命摩诃迦叶分座令坐以僧伽黎围之遂告云吾有正法眼藏密付与汝汝当护持传授将来勿令断绝颂曰分明大地露堂堂一片袈裟岂盖藏才说密时原不密舌头遍地太郎当文殊师利在灵山会上诸佛集处见一女子近佛座入于三昧文殊白佛云何此女得近佛坐佛云X汝但觉此女令从三昧起汝自问之文殊遶女子三匝鸣指一下乃至托上梵天尽其神力而不能出佛云假使百千文殊亦出此女定不得下方过四十二恒河沙国土有罔明菩萨能出此女定须臾罔明至佛所佛勅出此女定罔明即于女子前鸣指一下女子于是从定而出颂曰佛前女子路头差不是文殊力不加纵有拿龙捉虎手无如打鼓弄琵琶达摩初至金陵见武帝帝问如何是圣谛第一义谛摩云廓然无圣帝云对朕者谁摩云不识帝不契遂折芦渡江至少室面壁九年颂曰远来一片热心肠只道他乡是故乡岂料相逢不相识掉头冷坐最凄凉二祖至少林参承达摩立雪断臂问曰诸佛法印可得闻乎摩曰诸佛法印不从人得祖曰我心未安乞师安心摩曰将心来与汝安祖云觅心了不可得摩云与汝安心竟祖于是悟入颂曰齐腰大雪臂摧残特地将心强要安借尔拳头筑尔嘴何曾添上一毫端六祖大师参黄梅五祖着入碓房舂米一日因五祖索偈欲付衣法师书偈于壁曰菩提本无树明镜亦非台本来无一物何处惹尘埃祖默识之夜唿入室密示心宗法眼传付衣钵令渡江南归曹溪颂曰X碓头柴斧有何差又向晴空眼见华刚道本来无一物如何又拾破袈裟未到黄梅早巳知三更入室又何为祇将衣钵为奇货引得儿孙箇箇痴南阳忠国师一日唤侍者者应诺如是三召皆应诺师曰将谓吾辜负汝却是汝辜负吾颂曰三唿三应太分明辜负何曾有重轻试向未唿前勘破长风日夜吼松声南岳让禅师初参六祖祖问甚处来师曰嵩山来祖曰什么物恁么来师曰说似一物即不中祖曰还可修证否师曰修证即不无染污即不得祖曰即此不染污诸佛之所护念汝既如是吾亦如是颂曰远来意气甚扬扬问着何如雪上霜早向太阳门下立何须拨火更浇汤马师一日陞堂百丈收却面前席祖便下座颂曰大将登坛八面风卷旗息鼓四垒空太平气象清如许方见王师大战功马师不安院主问和尚近日尊候如何祖曰日面佛月面佛颂曰病在膏肓不可医闭门暗地自寻思傍人不解难禁处才问如何巳失时赵州因僧游五台问一婆子曰台山路向甚么处去婆云蓦直去僧便去婆曰好箇阿师又恁么去X也后有僧举似师师曰待我去勘过明日师便去问台山路向甚么处去婆曰蓦直去师便去婆曰好箇阿师又恁么去也师归院谓僧曰台山婆子为汝勘破了也颂曰斜阳芳草正萋萋漫把王孙去路迷多少迷中留宿客五更梦破一声鸡赵州问新到曾到此闲么曰曾到师曰喫茶去又问僧僧曰不曾到师曰喫茶去后院主问曰为甚么曾到也云喫茶去不曾到也云喫茶去师召院主主应诺师曰喫茶去颂曰赵州一味澹生涯但是相逢请喫茶若问梅花探春色一枝墻外过隣家远来经涉路迢遥垒块填胸气正骄不用灵丹并妙药只须一碗热汤浇赵州因僧问如何是祖师西来意师曰庭前栢树子曰和尚莫将境示人师曰我不将境示人曰如何是祖师西来意师曰庭前栢树子颂曰大千经卷剖微尘腊尽阳回大地春拈出庭前栢树子西来祖意又重新南泉因东西两堂各争猫儿师遇之白众曰道得即救取猫儿道不得即斩却也众无对师即斩之赵州自外归师举前语示之州乃脱草鞋安头上而出师曰汝适来若在即救得猫儿也颂曰太阿出匣绝无情触着须教断死生偶遇白牯夸好X手却将驴粪换双睛睦州示众云大事未明如丧考妣大事巳明如丧考妣颂曰长江无际渺风波一任轻帆带雨过到岸回头看白浪愁心转比在船多德山一日饭迟托钵下堂时雪峰作饭头见便云这老汉钟未鸣鼓未响托钵向甚么处去师便归方丈峰举似巖头头云大小德山不会末后句师闻令侍者唤来问汝不肯老僧那头密启其意师乃休去至明日陞堂果与寻常不同头至僧堂前抚掌大笑曰且喜老汉会末后句虽然如是只得三年果三年而没颂曰闲看师子漫调儿顾欠频呻力尽施触着翻身聊一掷低头归去令全提末后句莫狐疑自在游行更让谁万古长空风月在三年未必是归期德山因廓侍者问从上诸圣向甚么去师曰作么作么廓曰勅点飞龙马跛鳖出头来师休去明日师浴出廓过茶与师师抚廓背曰昨日公案作么生廓曰这老汉今日方始瞥师又休去颂曰惯战深藏陷虎机穷追焉敢犯重围纵然保得全身去折尽旗鎗巳丧威马祖与百丈西堂南泉玩月次祖曰正与么时如何丈曰正好修行堂曰正好供养泉拂袖便行祖曰经入藏禅归海唯有善愿独超物外颂曰X月到中秋分外明几家歌管不停声渔翁归去芦花宿睡熟江天梦不成长沙因张拙秀才看千佛名经问曰百千诸佛但见其名未审居何国土还化物也无师曰黄鹤楼崔颢题后秀才还曾题也未曰未曾师曰得闲题取一篇颂曰黄鹤楼前江水深风波日夜吼雷音百千诸佛同摇舌觌面何劳别处寻夹山参船子才见便问大德住甚么寺山曰寺即不住住即不似子曰不似似个甚么山曰不是目前法师曰甚么处得来山曰非耳目之所到师曰一句合头语万劫系驴橛师又曰垂丝千尺意在深潭离钩三寸子何不道山拟开口被师一桡打落水中山才上船师又曰道道山拟开口师便打山豁然大悟乃点头三下师曰竿头丝线从君弄不犯清波意自殊山遂问抛纶罢钓时如何师曰丝悬渌水浮定有无之意山曰语带玄而无路舌头谈而不谈师曰钓尽江波锦鳞始遇山乃掩耳师曰如是如是颂曰兰桡独倚把关津钩线闲垂钓锦鳞偶遇狞龙才一撞滔天浪里解翻身赵州因僧问狗子还有佛性也无州云无颂曰长江一望渺寒烟极目中流思惘然可惜夜深明月下更无人问渡头船X赵州因僧问万法归一一归何处师曰老僧在青州做领布衫重七斤颂曰路到悬崖没处行转身一步脚头轻要寻挂角羚羊迹有眼饶君亦似盲雪峰因三圣问透网金鳞未审以何为食师曰待汝出网来向汝道圣曰一千五百人善知识话头也不识师曰老僧住持事繁颂曰扁舟使尽一帆风到岸何劳又转篷若问渔翁何处宿放歌归去月明中僧问云门不起一念还有过也无门云须弥山颂曰天寒霜落月沉西清夜迢迢鹤梦迷海底日轮红似火行人犹听五更鸡云门上堂光不透脱有两般病一切处不明面前有物是一又透得一切法空隐隐地似有箇物相似亦是光不透脱又法身亦有两般病得到法身为法执不忘已见犹存坐在法身边是一直饶透得法身去放过即不可仔细检点将来有甚么气息亦是病颂曰天街华月影珊珊沉醉东风独倚栏朝罢九重人静后六宫犹整尚衣冠鲁祖寻常见僧来便面壁南泉闻云我寻常向师僧道佛未出世时会取尚不得一箇半箇他恁么驴年去颂曰X寒巖雪压一枝梅无限春光不放开却被东风轻漏泄暗香吹入梦中来沩山示众云老僧百年后向山下作一头水牯牛左脇下书五字曰沩山僧某甲此时若唤作沩山僧又是水牯牛唤作水牯牛又是沩山僧唤作甚么即得颂曰马腹驴胎佛祖家大人行处路途赊牯牛若较沩山老头角峥嵘更让他云门因僧问如何是佛门云干屎橛颂曰山河国土露堂堂瓦砾丛林总放光若使一尘当面立恒沙诸佛尽遮藏金刚经颂世尊着衣持钵空生叹希有着衣持钵只如斯饭食经行有甚奇何故空生叹希有令人特地更生疑应如是住穷途白眼正悽惶忽漫相逢大歇场放下便为安乐地何须忉怛费商量如是降伏其心壁闲灯影弄孩儿黑夜翻疑有鬼随试到天明亲看破许多惊喜向谁提实无众生得灭度者夜来梦到鬼门关无数罗叉拥铁山唱罢寒鸡天大晓回头一笑破愁颜X不住于相干闼婆城落镜中楼台殿阁满虗空但看无数登临客倚槛披襟送去鸿应无所住而生其心鸟迹鱼踪莫浪寻电光石火岂容心时人伹听春禽噪谁信频伽鷇里音无我人众生寿者傀儡登坛待鼓锣大家相聚听高歌不知线索经谁手线断羞惭最懡㦬四果不作是念长途客店暂招商一宿休闲岂久长夜梦忽登兜率界回头空费好思量燃灯佛所于法实无所得少擕书剑走他乡主意将来赴选场偶向街头遇占卜报言当作状元郎持四句偈其福甚多年年鬼祟请神巫送退还来作秽污太上老君如律令诸邪从此一齐驱须菩提感激流涕心头痛处有谁知国丧家亡说向谁回首故乡消息断不堪重听雁声悲歌利王割截身体穆王心爱偃师人歌笑欢娱当是真一怒顿教支解后始知胶漆合成身X一念信心即得菩提莫道夷门荐狗屠一言然诺许金躯提鎚直入中军帐夺得将军肘后符三心不可得寒空落落雁孤征望眼昏迷里数生自是本来踪迹断劝君不必计途程无法可说幻戏场中伎俩多歌声不断舞婆娑可怜观者增悲喜曾见其中一线么如来说非众生是名众生画工随意写形容状貌衣冠各不同好丑任他分别尽到头不是主人公凡夫者如来说则非凡夫贵贱原无定准程从来白屋出公卿一蒙天子亲宣诏便是当场第一名如来者无所从来亦无所去梦向华胥国里游到时欢喜转时愁一声鸡唱霜天晓枕上空华落两眸净土十六妙观颂第一日观观落日如悬鼓白日西沉寄所思夕阳尽处有心知一从别后无消息自此常如见面时第二水观观大水澄清凝氷映彻作琉璃想X清凉心地碧澄澄莹彻犹如水结氷一片琉璃光洁地休教埋没老胡僧第三地观观氷琉璃成就地想游心何处可经行宝地琉璃一掌平未动脚跟前一步看来原不涉途程第四树观观琉璃地上作宝树想行树重重七宝林目前罗列气阴森花含无量摩尼聚风动常宣妙法音第五池观观七宝池中有八功德水想如意珠王出涌泉水含八德注花闲金刚池底金沙布念念心开七宝莲第六总观作宝楼阁想宝严楼阁影重重无量诸天集此中不鼓自鸣天乐动法音盈耳乐无穷第七座观观七宝莲华中含金刚台想七宝华含七宝台摩尼华蕊结胞胎随心一片光明藏自身金容出现来第八像观观一佛二菩萨想相好光明水月身恰如亡子见慈亲从今一识娘生面不作悠悠行路人第九佛观观佛相好想毫若须弥目若莲重重相好总无边通身毛孔光明聚照彻三千及大千第十观音观作大士形像佛立顶冠想X长大无边大士身顶光化佛等微尘细看毛孔含生土触目分明是故人第十一势至观作端坐手执莲花想光明色相总非差顶上天冠百宝华华里净含诸佛土不知谁是主人家第十二普观作自身往生莲华开合想心想莲华量若空託身深处密难通光明照破华开后醒眼依然似梦中第十三杂观作佛大小不定身想百川月落影参差来去随人任所之只道两头分二路谁知动处不曾移第十四上三品观心想遥登兜率宫庄严妙丽境重重亲闻弥勒谈真谛只恐相逢是梦中第十五中三品观天子求才选孝廉乡评大小共称贤一朝特地登金殿白屋公卿岂偶然第十六下三品观剑树刀山在目前回光一照变金莲椎埋拜将英雄事始信为官不是钱本住法颂寿黄檗山无念禅师八十上御宇之三年癸亥仲春二月十有七日廼黄檗山无念禅师四百八十甲子之辰也惟师少志向上早悟自心开顶门之正眼竖无畏之高幢法门X归重衲子趋风莫不指归第一义令入自信之地诚末法之津梁长夜之慧炬也宗门寥落赖师独振其家声不慧虽未承颜而心光相照不隔一毫以法忘情无彼我相为日久矣嗟今老矣愧不能一接麈尾以结法喜之缘耳今幸值师示生之辰十方宰官居士缁白众等各持供养而兴庆赞不慧闻而欢喜私谓悟无生者离寿者相非四相之可迁安可以世谛而拟之耶乃说本住法颂敬遣侍者遥持香花用申赞叹是以滴水而称大海以一隙而覩太虗非敢尽其涯量聊见微忱以法供养之意耳而说颂曰诸法自性常寂灭湛然不动如虗空世界森罗及万象唯此一法之所印佛未出世祖未来此本住法无欠阙草芥尘毛体自全白牯黧奴亦知有何况众生各具足而与诸佛性平等平等自性无生灭又岂四相之可迁不来不去无始终是故名为本住法若人悟此体如如一超顿绝凡圣见正眼开时生死空迷悟两关当下辟巳过关者掉臂行独蹈大方无滞碍犹如师子自在游非是野干可随逐揭开五蕴封蔀茅露地披襟坦然坐是名无畏解脱人从此常依本法住唯师了此本住法独踞黄檗最高峰巍巍不动若须弥万象森罗齐额手日月游行若电光世界山河镜中影良以心空身亦空混融万法无起灭是故一尘与空合即与虗空共一体一切微尘亦复然身X与微尘等无二身尘既入法界空自性体与虗空等此空即是本住法入此法者寿无量空中世界任起灭一切圣凡从去来是法不动相常住此是大地众生寿众生既与诸佛同吾师岂与众生别但愿吾师常化生证入众生无量寿箴座右箴示黄生欲不可纵志不可荡性不可僻心不可放身不可逸学不可浪理不可蔽思不可妄勿佚豫而外驰勿嗜好而内丧恬憺自居百骸无恙不为物诱其神自王定志箴示江生勿汩汩于物欲勿郁郁于乱想勿矫矫于浮云勿逐逐于世网宜定志以素居冀凝神而静养藜藿澹以自茹山水清而独赏披玄易以穷化览春秋而鉴往诵南华以销忧叩西坟而破障观世态若阳焰听是非如谷响视众物如虫臂看此身如鼠壤富贵于我何求得失于人翻掌明明在前昭昭在上不妄不虞何惚何恍形似木鸡心如象罔孔子曰不忮不求何用不臧此之谓善长我箴一切爱憎皆由我障我障若空光明无量逐境心生随情动念心境两忘物我无辨物无妍丑由我是非我心不起彼物何为动静等观贵贱一视凡圣齐平名不思议X身箴敬咨尔身尔何为者四大合成内外虗假聚沫芭蕉尘埃野马众苦稠林生死旷野昧之者多识之者寡一息不来赘疣土苴心箴尔胡为心恍惚杳冥为物之则为人之灵昭昭不昧耿耿常惺善恶之府贤圣之庭无为欲蔽勿使妄萦恬憺寂寞其神自宁性箴尔体圆明尔形精奥不动不迁无相无貌如水之溼如火之燥万化不移名言不到去住来今闲忙静躁卓尔独存是名真道命箴咨尔何从实唯天顾寿夭穷通听其所遇不忮不求无怨无恶鹑居鷇食龙云豹雾信乎尔神浮沉有数安以俟之无容外慕铭母子铭清因弘法致难上干圣天子怒声若雷霆私念老母闻之必惊绝矣乃蒙恩宥不死遣戍雷阳道经故乡迎老母于江上一见欢喜谈笑音声清亮胸中略无纤毫滞念因问老母闻儿死生之际岂不忧乎乃曰死生分定耳我尚不忧何忧于汝但人言参差于事无决定见为疑念耳相与侍坐达旦X即作永诀老母嘱曰汝善以道自爱无为我忧今亦与汝长别矣欣然就道了不相顾余因感天下之为母有如此者岂不顿尽死生之情乎乃为之铭曰母子之情磁石引针天然妙性本自圆成我见我母如木出火木巳被焚火原无我生而不恋死若不知始见我身是石女儿澄心铭示丁右武真性湛渊如澄止水僧爱击之烦恼浪起起之不休自性浑浊烦恼无明愈增不觉以我取彼如泥入水以彼动我如膏益火彼乱我真乱实我生我若不生劫烧成氷是故至人先空我相我相若空彼从何障忘我之功在乎坚忍习气才发忽然勐省省处即觉一念回光扫踪绝迹当下清凉清凉寂静挺然独立恬澹怡神物无与敌观心铭观身非身镜像水月观心无相光明皎洁一念不生虗灵寂照圆同太虗具含众妙不出不入无状无貌百千方便总归一窍不依形气形气窒碍莫认妄想妄想生怪谛观此心空洞无物瞥尔情生便觉恍惚急处回光着力一照云散晴空白日朗耀内心不起外境不生但凡有相不是本真念起即觉觉即照破境来便扫扫即放过善恶之境随心转变凡圣之形应念而现持呪观心如磨镜药尘垢若除此亦不着X广大神通自心全具净土天宫逍遥任意不用求真心本是佛热处若生生处自熟二六时中头头尽妙触处不迷是名心要师心铭人性本大超乎形器直以有我自生障蔽习染浓厚故为物累问学不广故多自是见理不明骄矜恃气轻内重外逐物丧志嗜慾戕生不知避忌弃已忘真孰称为智达人虗怀应缘无滞与时逶迤龙蛇玩世得失靡惊贵贱无预恬憺怡神省思寡虑力其未能谨其未至学其无为行其无事听其无听视其无视返观内照念念不住诸妄消灭精一无二此乃至人师心之秘在我求之恢有余地不如是观名为自弃觉非铭万里之行步步皆非维人不觉寸步不移人生百岁念念不住昧者冒然孰分新故善恶迭迁如环无端莫知其极谁使之然使者不知愈新愈迷脚跟罔措举足成疲疲之既久失其故有变怪百出不见其丑以迷为觉大地皆错嫫母效颦恬然自乐霎时临镜忽然勐省伹歇狂心不劳施粉天然秀媚眉目清朗本来面皮毫发无爽无论美恶不须雕琢只任现成自然还朴觉不觉是不知知非是非俱唾万物齐归梦觉铭善恶无端一心返复圣凡不隔唯存梦觉以觉入梦颠倒滋重以梦入觉当下解脱梦觉俱非寂尔灵知X不生不灭何虑何思幻化百千唯在一念念起不觉太虗闪电烦恼不结业即不生爱憎坚固实生死根因果报应捷如影响根若不生枝从何长业有多种以杀为先好生恶死彼此皆然躯殻虽异佛性是同伹平等观杀念自空心镜尘埋习染既厚以觉消磨光明自透渐磨渐落念起即觉觉至无生心境空廓妄想驰逐究竟无益谛审思维死生迅疾生死来往大梦冥冥但随业转如不有生有生不着须从梦觉醒眼看来无绳自缚念念回光心心返照但不随情是名要妙忘缘铭情有智愚性无明昧凡圣之分实存向背如臣事君如子侍父一念精真不容顾伫顾伫则移移则造迷迷之既久其神日疲不移即悟悟则不顾独立湛然妙用常住应缘若响处世如空逍遥物化顿脱樊笼不出不入无去无来空华世相水月襟怀观世铭四大幻身本无一物愚者执之爱憎桎梏妙圆觉心弥满清净妄想积迷颠倒增病渴鹿逐𦦨愈逐愈渴看破即休始知是错游戏神通不离日用贵贱好丑任其搬弄达人大观洞然明白离合悲欢了不可得六尘境界如梦聚宝无量贪求一觉便了音声色相风月行空于斯不着岂是盲聋以此处世有何罣碍身虽凡夫名观自在X六根铭身为业媒心为业种从六情根贪奔爱涌眼流于色失其真明耳流于声遗其本闻舌非爽味实多妄语恣意纵情识风内皷习发窍鸣如簧有声不知所自听者震惊出口入耳爱憎斯起声巳消亡祸方资始如雷击粪忽生毒菌愚者食之误伤其命维鼻合身同为一觉总是浮尘身多过恶意乃枢机波流毒海为彼所漂汩其真宰是故世人虽生不生若能返观各得精真精真若复六根无物似云浮空如响出谷不被形拘不为心碍逈出情尘超然自在念佛三昧铭念佛念心念心念佛佛不外心心不是物自性光明心心照烛妄想潜踪形骸空谷净土不离目前莲花常衬两足何必待身后方生即现前不出不入此正是普光三昧只在当人一嗾正心铭心本光明欲蔽故暗天然之体随情耗散今欲正之袪慾制情一真既复诸妄不生诚意铭意乃妄根乘虗日凿密察其原潜乎不觉觉则不妄妄息即真至诚无息其善乃敦修身铭只体之慾纵情之本酒色之迷陷身之穽迷欲不返身心不固徒有此生诚为虗度X齐家铭齐家之要惟俭与勤义礼若丰澹薄自醇勤俭传家澹薄宁志是乃圣贤处世之秘六妙铭雪峤山主结庐双径之朝阳峰下千峰如指故颜曰千指前峰紧抱弯环如角予名之曰麟角且喻独也菴前有池俗唿洗砚葢东坡尝三游兹山特附讳乎予易曰来月古人喻道曰池成月自来池上有斋予扁曰洗月喻心境也斋后有泉味甘冽而醇予题之曰过乳以昔圣言劫初之水味过于乳以从金刚际来今峰顶之水其源必深可喻道脉欲知本也菴后有石予名大歇谓阿兰若真修行处为寂灭场乃大休歇地也此景天然故题称六妙而卷首书曰六通四达欲此境中人老人随不为妙缚也直须双夺故曰通达耳手而各为之铭志不忘也不作境会不落言思是在宾主自得耳千指菴千峰卓立直指此菴此菴如空了没遮阑问菴中主不出不入有来参者空中一咄麟角峰羣走奔腾一麟自足惟麟所重在乎角独片石如麟万木若毛可笑骑者不动一毫来月池X月原不来水亦不去蓦尔相逢不知其故水底之天池中之月去来之相了不可说洗月斋月本无尘水自清洁从何处洗求之不得月堕水中水涵月影可惜观者热梦未醒过乳泉水中择乳须是鵞王此不须择在乎善尝不许入口要先知味惟知味者饮之心醉大歇石石不善走为何要歇歇之大者为本寂灭趺坐此中不动不摇吐广长舌松风夜号般若轩铭轩因阅此经以得名也为吴门居士朱鹭王在公栖息所鹭故奇士在公举乡进士为郡司马唾轩冕弃妻子结隐于天目无何复过双径居此轩阅般若经大有省发予自南岳来以达大师末后因缘得至此山居士见而欢喜执弟子业予叹曰非大力量欣寂灭之乐者何能顿脱尘累而至此耶因名朱曰大力王曰大金颜其轩曰般若乃为铭以纪之铭曰咄哉此轩光明透脱内外洞然了无缚着六根门头圆通虗豁世出世闲一齐抛却此轩之味恬憺寂漠轩中主人身心快乐一切情尘火聚太末问此法门名不可说X毗耶室铭居士管觉僊生长吴门早归三宝不畜妻子不治生产唯结一室颜曰毗耶以延十方以无法可说但以香饭而作佛事老人过其室因请铭之铭曰毗耶离城坚固绵密虽居市𢌅而无尘迹中有居士独寝一室门不通风六窗虗寂唯有十方不时云集有问法者止是一默香饭不请随缘搏食座不用借露地为席诸有屏空一尘不立身心两忘世界齐掷万累俱捐诸缘顿息在尘出尘斯为第一铁如意铭予别双径雪峤山主以铁如意并香奁为供感而为铭维此如意代我心口我不能谈借尔善吼尔言不无我法非有两者既离一亦不守唯法身香与尔作耦託此金刚用垂不朽憨山老人梦游集卷第三十六X憨山老人梦游集X卍XXX憨山老人梦游集卷第三十七侍者福善日录门人通炯编辑岭南弟子刘起相重较偈一唯心偈净妙不思议圆满真实心广大具威神变现无量事其体离诸垢不舍染净缘世与出世闲成就众善业众业若空华本来无所有以无所有故故说即真常善达业性空不为幻技惑不着亦不厌如理谛实观起处即无生当念自空寂了无前后际一念若须弥动静平等如境界风不动寂灭妙常乐清净若莲华深入尘劳泥不染世闲垢怀此如意珠随求无所乏神光照暗冥普觉诸含识居山偈借问山中人居山有何趣日饱三顿粥长伸两脚睡磐石作禅牀云霞为葢被微风龡幽松发明西来意拨落云里华刮除眼中瞖一念绝中边了无前后际觉来双眼空回视梦中事捞摝水底月却翻成钝滞凡圣一齐抛方脱孃生累一物不将来犹是第二义透出无事关始遂居山计大泽禅人三度岭海参礼因示万里为谁来来复为底事靴里摸指头原不在别处若向外边寻走尽天涯路来来去复来此法原无住X试问曹谿僧菩提可有树若不得一枝枉费卖单布示道脉源禅人参禅无祕诀要为生死切生死挂眉毛念念不暂辍提起金刚圈嵴梁劲似銕努力望前追直使命根绝妄想顿潜踪身心当下撇要见本来人如空中钉橛打破黑漆桶方是大休歇题恒河图示恒一林禅人佛住恒河岸常对河说法至法难思处即以河沙喻若以沙数多犹未尽佛意直以此法身乃显真实义法身常不变随流性不迁虽以种种秽体性常清净乃至劫火燃究竟体不坏是故法身常自性无生灭佛子识此义了悟自性身如彼恒河沙永劫性常一是名金刚地佛子善安住观缘偈谛观此身无始来皆从颠倒妄想生轮回六道苦趣中性返人天无量劫妄念不止苦无涯妄境不空业如海若能一念暂回光当下即令登彼岸妄业积聚如须弥人我是非苦坚固结成生死銕围关百劫千生不能出镬汤炉炭本来无只从一念瞋心起若于起处即消除火里金莲真解脱现前境界若空花镜像水月不可喻世人痴迷无慧目错认为真颠倒见妄将四大以为身六识三毒为主宰贪瞋我慢不自知妄逐驱驰诸苦趣自性清净即弥陀六尘不染莲花土一念不生生死空日用现前真极乐X示念佛念佛本为超生死先须要识生死心痴爱便是生死根不拔其根难解脱痴爱即是念佛心即将念佛断痴爱痴爱若能念念断心心弥陀全身现即此便是真精进不可一念暂忘却净土就在净心中不得向外别寻觅圆明偈示毕一素失明心光圆明本无量苦彼浮尘眼遮障隔纸不能观外物返视何曾见五脏譬如白日丽虗空人处暗室如生盲暗中人亦有两眼如何不与日光通我此四大如茅屋心在身中鸟在笼谁能撤去茅屋封光明照耀原无穷若能自见心光满了了常明不用眼此是无生无灭光不与四大同流转君今何幸天见怜特拔遮障天光全不须白昼怨不见只如有眼黑夜眠夜眠有眼亦如此心光圆明宛自尔若离明暗见自心圆明顿发超生死举世谁知无眼好昔人曾恨盲不早顿抛四大光明全此是吾家如意宝登崐山示同游诸子崑山城中一拳石大似须弥纳芥子我来䇿杖一登之顿入蟭螟眼孔里时人一望忽不见纷纷四众皆惊起忙来试问空中人依然指出旧时底梁压谭生示之以偈屋梁倒塌压谭生谭生被压何不死梁若到身身即碎身若到梁梁不避两者既到何不干试问不干之X所以目前境界不比梁谭生何苦先惶慞若要不惶慞看逼狗跳墻示福智字本明修净土但观一句弥陀佛念念心中常不断若能念念最分明即与弥陀亲见面只想净土在目前日用头头无缺欠佛土全收一念中便是往生真方便只在了了分明时不可更起差别见观身是身如水泡乍现亦不久痴儿以为珠取之不盈手况复于此中多贪为罪薮唯在智眼观毕竟何所有观心此心本无形视之不可见起灭了无端迅若空中电妄想逐尘劳渴鹿奔阳𦦨堪嗟今古人都压良为贱示众幻海无涯没尽头尘劳妄想几时休应知世相空中电须信人生水上沤唯摄一心归净土全凭万行作真修目前总是菩提路念念常登般若舟示无相老纳见尔初年六十余别来十载近何如光阴有限频频觉妄想无边念念除净土莲华禅水灌心田爱草慧刀锄百千万劫俱空度莫使今生又涉虗示沈生成德湿寝人必病鳅得方不死物性各有宜苦乐何忧喜物本无可欲而人自欲之甘苦味不同嗜者以为奇X示六一居士世事忽如梦人情空若云谁知尘市里心静即离羣迹近宁违俗心空岂在家但看污浊水湛湛出莲华示普闻禅人不辞行脚苦万里涉山川今到曹谿路谁酬不借钱示金山贵禅人白发愁难解红尘路不通身居人境内心在万山中日日尘劳里朝朝爱恶场不知因甚事专一为他忙苦海深无底浮生事有涯不知三界内何处是归家赠本净禅人结葊白云独坐千峰里慵披百衲衣静听流水响闲看白云蜚示本昂字俛无有我必自高骄矜还恃气俛而至于无便入清凉地示慧珊字海月大海聚众宝撑拄唯珊瑚明月时来往清凉并夜珠示净堂禅人一钵随孤杖三山结众缘曹谿涓滴水酬尽草鞵钱示刘生四休一味常知足多求总是差饭蔬食饮水只此了生涯菩提葊八景葊在嘉禾之石门颜生生居士所建为智河行公安居予之径山过此因而有题菩提山不到菩提山安识菩提境独有山中人忘言心自省X翠城苍翠绕法城宛似金刚圈佛魔俱不入其中空空然古观音像观音有后先法身无今古以绝去来心故能常救苦罗汉松挺挺孤松树堂堂应真相若问涅槃心枝头明月上莲花湾莲生淤泥湾其性本香洁瞻彼花中人端坐无言说放生池一片无生心全彰放生处令彼鳞甲类尽蹋无生路沤生塔沤生本不生沤灭原不灭独留无缝塔寒空照明月槵树以患能除患槵树爱生长见此槵子珠顿发离患想山居示众独坐一炉香翛然万虑忘静看阶下蚁毕竟为谁忙寂寂离知觉昭昭泯见闻三更天外月一片岭头云世事一局棋着着争胜负黑白未分前几箇能惺悟清净光明藏俄然一念兴无边生死海尽向此中生红尘路更长青山闲不了试问往来人谁识山中好湛湛青莲花居泥而不染明明出世心雪在玻璃盏傀儡夜登场观者生欣叹祇合醉中心难禁醒眼看四大众缘合妄自分妍丑试看幻化人情识从何有微尘含世界不信尽包容莫道微尘小应知世界空X枯木巖前路行人到此迷应登别峰顶更上一层梯岸树悬崖坼枯藤古井深那堪二鼠啮况被急流侵炎炎火宅中热恼无回避一念放下时顿得清凉地举世要多求求多转生恼唯有知足心便是如意宝净土唯心现莲花性地香目前常不昧即此是西方妄想沈沦趣清心解脱场回光时返照觌面礼空王逐逐奔阳𦦨行行入火坑傥能开只眼当下了无生世路多缠缚虗名最困人脚跟丝线断方许出红尘山林多寄兴寂寞几能甘不到真休处终成落口谈我相真难破他非甚易求一生闲检点到底没来由自性天真佛都为妄想缠但能一看破立地证金仙万法唯心造千途一念差不知未起处苦海正无涯寂寂忘缘处心心放下时西来无别意只在自知之大海一滴水具足百川味法性本自同昧者见各异人道百年长我道百年短枕上梦三更醒人未转眼一片闲田地多为芜草侵但能时刬却便是出尘心示众十首死尽偷心活计做成没用生涯收拾无穷妄想换将一朵莲花四大支持骨立寸心寂寞寒空独有緜緜一息龟毛线系长风却说百年如梦谁曾两眼睁开纵是机关使尽到头总是痴騃可惜清凉心地无端迸出贪瞋霹雳心中火起烧残X自性天真身是众缘假合四大围一虗空动作唿为真宰不知谁在其中陷阱机关自造刀林火镬谁当只道目前庆快安知身后苦长貌是超尘仪表衣为出水莲华试看胸中何物莫教妄想轻遮蚕茧自生缠缚灯蛾谁使焦然将谓投明用巧岂知业力相牵名是假名非实毁誉入耳如风试听唿为贼草犹人漫骂虗空荆棘林中掉臂是非场里抽身落得无穷冷澹者般全不饶人偈二圜中读圆觉经四相章我相钟鼓铃锣不断声声声日夜说无生可怜醉梦伤生者镜里相看涕泪倾人相突兀巑岏耸銕城刀林劒树冷如冰谁知火向冰山发烧尽冰山火不生众生相銕门紧闭杳难开关鎻重重亦苦哉可怪呻吟长夜客不知因甚此中来X寿者相一条血棒太无情触着须教断死生痛到彻心酸鼻处方知王法甚分明出圜中过长安市四首长安风月古今同紫陌红尘路不穷最是唤人亲切处一声鸡唱五更钟体若虗空自等闲纤尘不隔万重山可怜白日青天客两眼睁睁叹路艰飘风聚雨一时来无限行人眼不开忽尔雨收云散尽太虗原自绝尘埃空里干城壄马人目前彷彿似烟邨直须走入城中看声色原来不是真过吴山经堂寺遇明通禅人礼华严因示到处山河即本真大千经卷一微尘闲来剖破轻拈出莫道文殊是智人过銕佛葊赠邹尔瞻给谏江上青山不断春门前流水净无尘开门忽见葊中主恰是金刚不坏身示沙弥照理出家本意缘何事割爱辞亲岂等闲不向袈裟求解脱松门翻作銕围关题东山寺壁咫尺东山入翠微深林晴日雨霏霏市廛流水声相和触目分明向上机X中盘旅邸壁闲见达师偈併题君到曹谿我不来我到曹谿君巳去来来去去本无心谁知狭路相逢处避难石无端一念惹膻腥从此形骸累不轻十载猎丛张网处石头满眼尽无生命小师大义读楞伽玉线金鍼不易穿休从明月问青天玄关路断无消息尔去逢人莫浪传问丁右武大参病举世谁知病里身维摩独坐见偏真从教大智悬河辩一默昭回万象春示果弘福堂二侍者归故山万水千山枉问人脚跟一步最为亲莫教错落悬崖去纵出头来巳失真弥茫烟水望何孤底事逢人问有无回首万山清彻骨尚余春色满平芜赠荫亭上人请藏经归南雄延祥寺一自南能度岭时曹谿御墨尚淋漓于今重载琅函至伫看炎荒雨露垂送诰禅人归慈化杯浮一叶淼无垠烟水茫茫苦问津归去家山生意满百花深处鸟嗁春示查汝定X涉水登山亦壮哉芒鞵遥自敬亭来入门一笑忘宾主莫道维摩口不开题雪山苦行佛万山冰雪连根冻一片身心彻骨寒不是死中重发活如何能得识情干无端弃却金轮位特尔令生大地疑自是九重深密事从来不许外人知轻抛兜率入王宫一顾回头思不穷走向万山千丈雪埋身八面不通风心似冰霜骨似柴六年冻饿口难开谁知忽睹明星上落得盈盈笑满腮答定斋贺明府函葢干坤一句新晴空霹雳净烟尘箭锋拄处难回互狭路相逢是故人青狮白象驾云中金色银光出处同若问无生端的意空山风雨吼长松示欧生羽仲传经诃林斯道幽微若一丝全凭信力以维持苟非一片金刚地难使菩提叶叶辉送乐天法师还匡庐山色湖光一镜开曼殊误落此中来莫教狮子轻弹舌恐震当年旧讲台赠西来梵僧十万西来碧眼胡渡江曾折一茎芦只今石室犹留X影试问前生是有无輓本来和尚五年三度叩禅关此日寻师去不还不是白椎兜率院多应听法五台山送如证禅人造旃檀像还五台火云赤日满炎荒金色光含古道场不是曼殊亲出现谁知随处是清凉海岸旃檀净法身无边相好隐微尘分明剖出诸人看觌面当机一句新寄大千法师三十年前同法席别来消息断他乡忽闻近住千峰里想巳心空闻妙香示曹谿塔主香火千龝似一朝儿孙终夜守寥寥茶汤宛若生前供不负当年石坠腰勉曹谿诸弟子十首千僧和合似灵山大众依归岂等闲不是曾蒙亲嘱付如何得入祖师关肉身现在即如生朝暮茶汤出志诚钟鼓分明常说法不须苦口再叮咛福田种子要深栽因果如临明镜台亲到宝山千万次者回不可又空回辛勤作务莫辞劳可想当年石坠腰一息不来千万劫善根不种苦难消X莫教轻易过平生如箭光阴实可惊只恐气销三寸后几时再到宝山行功德园林不可轻脚跟步步要分明莫教错落随他去免使盲人又夜行寸椽片瓦众缘成信施脂膏不可轻切莫贪他驴粪橛等闲换却一双睛信心膏血重须弥粒米茎薪不可欺但看披毛并戴角酬偿夙债苦泥犁幸生中国蚤离尘身着袈裟远六亲受用空门清净福如何能报祖师恩少小能存向上心毫芒终长到千寻只须历尽冰霜苦始得成材出邓林示曹谿沙弥能新智融达一净洗通文方觉书华严经七首剖破微尘出大经无边剎海递相形松风鸟语分明说只在当人着意听佛境重重不可量毫端三昧岂寻常须知举手通身现触处全彰海印光行行雁影落寒空直竖横斜但信风莫问普贤求妙行先须识取主人公毗卢楼阁几时开弹指感须待善财顿见阁中无尽藏重重佛境甚奇哉福城东畔礼文殊知识遥参到海隅五十三人同一调不劳远涉费程途X海波为墨亦须干笔若须弥举不难描写毗卢华藏界最初一字许谁看纸墨文言总不真真经全在剖微尘但能字字光明现莫道文殊是智人輓万固寺一山和尚二十年前问起居相逢犹是在生初只今遥望中条月独有清光照竹庐寄高常侍忆昔长安话别时雪中把臂立临歧而今万里炎荒外一念清凉君独知赠诃林裔公菩提树下久栖迟时复经行绕树思遥想当初栽树日曾经亲手一封泥赠颜杏园医士雪山众草郁菁葱信手拈来用得工不是等闲医国手肯教狼借怨春风赠太和老人金刚堀里旧相逢雪𩯭鬔松气更雄一盏玻璃茶尚醉依稀犹记放牛翁送暹侍者游五台兼讯空印法师遥从火宅入清凉万里休言道路长傥见文殊问消息堀中今空几禅林过法性寺菩提树下礼六祖大师菩提树下旧相逢千载重来气尚同钟鼓声沈香不X断儿孙何故觅玄踪送离际禅人参方汝持一钵曹溪水徧洒诸方五味禅莫道老憨无法说而今不直半文钱送若惺炯公礼普陀波流不动白华山满月寒空大士颜若向巖前相见处瞻依须听普门还喜法侄行广至忆昔离家别祖年尔应犹是未生前今从万里相看处一笑还追夙世缘问游石阳病借问毗耶病里身就中检点孰为真只须剥尽重阴后始见阳和大地春送惺来裔公行脚弥漫烟水淼无穷回首山城历百重祇为寻师参底事德云不在妙高峰怀大都千佛寺忆昔千花七宝台一花一叶一如来不知近日花闲佛可似当年震法雷示能哲禅人尔到曹谿路不差眼前行脚未为赊试看初出门前望芳草漫漫何处家寄王居士清凉雪夜共谈禅一别于今二十年常忆毗耶真面X目寒空明月几回圆再过法性寺喜炯公礼普陀归三年不坐菩提树一念常悬般若灯莫谓头陀慵说法道缘不似猎丛僧咏楞伽室寄天与孔居士滔滔毒海渺无涯夜剎罗叉此是家独有楞伽无价宝光明日夜照恒沙八面光明体最圆金刚虽利不能穿时时安置心王殿照破三千及大千曹谿雪茶寄金山珍公摘得先春叶一枝寄将鹤骨病阿师试烹一盏亲尝过可似初参赵老时甲辰春奉檄还戍舟泊支江逸炯二公启南羽仲仲迁诸子过讯因示暂系孤舟傍柳阴端居恰似逝多林菩提树下常随众怪道能来问法音示堪舆梁生山河大地一微尘法眼圆明始见真自是要求归着处肯教埋没世闲人示罗浮山主印宗罗浮山下绕恒河河畔祇林似普陀若问华中观自在试看明月堕清波赠周相士落魄江湖一蒯缑相心神术自壶丘逢人若问荣枯X事一段真光在两眸示性如济禅人底事南游学善财为寻知识久徘徊妙高峰顶无踪迹莫道文殊错指来示普陀胜林禅人普陀山下白华邨日夜潮音说普门试问葊居何所有但闻鹦鹉报黄昏闻惺来裔公于云栖受具归以偈讯之一条拄杖活如龙相伴曾登天竺峰自向云栖闻法后诸缘可顿一时空山中夏日竹牀瓦枕足松风午睡沈酣梦想空四体百骇俱作客不知谁是主人公静夜钟声钟声清夜响寒空一击如吹万窍风不是闲催龙听法多应唤醒主人公示泰和周生大道从来在目前却于死处觅枯禅谁知日用头头事尽是无生最上缘道力何如业力强就中生熟好思量临机遇境能回互顿息迷途演若狂示圆通总持长老西江一派自曹谿马祖头疼孰可医若向圆通觅生药死猫头话最堪思X示龚生伯起数千里外访知音只为从人觅此心及至相逢亲见面始知昔日费追寻示慈明贤禅人一钖遥从多宝来南询烟水独浮杯归途若过曹谿路路滑休行雨后苔戊申夏日重过羊城偶成仙城巳度十三载人世今过六十年回首尘寰如梦事不知究竟属何缘当年一钵历诸方到处名山是道场喫尽檀那无米饭至今酬价费商量五台千尺雪蒙头只道寒灰死便休谁想一星星火种焚烧大地更横流东海曾冲万里涛奔雷破石浪头高轻乘一叶随风去直踏三山钓六鳌示正位侍者极尽悬崖百尺竿动移一步最为难只教撒手翻身去不作貍奴白牯看示悦禅人诵华严经百城烟水望如天何处相逢问普贤想向妙峰山顶过不知曾说此因缘示饭头德山托钵几时来去米长沙莫浪猜休向上方香积借火炉边事亦奇哉X寄五台妙峰师玻璃世界水晶宫金色银光处处同独跨金毛狮子步游行八面不通风氷霜鹤骨发如银谁识曼殊最后身一自堀中相别后至今不隔一微尘拄杖横挑剎海游无边剎土一尘收闲来擘破微尘看落尽空花剩两眸千丈寒巖百尺氷当年相对坐崚嶒即今火宅清凉界一个维摩一个僧寄五台空印师遥思游戏襍花林独坐旃檀宝树阴不动舌根常说法万人时听海潮音一自抛身瘴海澜蛮烟毒雾尽加餐归来渴饮曹谿水不减清凉彻骨寒示曹谿紫笋庄庄主一夕东风紫笋肥无边春色到柴扉桃花满眼无人问谁荐当阳向上机寄枝隐白门深隐一枝安山水娱情世念残曾入维摩方丈内百千三昧一毫端示杲禅人闭关六窗紧闭不通风何事藏身入此中试向文殊弹指处直教拶破太虗空赠融禅人住持泰和大司马郭公忠孝寺X脱体原从瘴疠天三生又结宰官缘维摩丈室浑无语莫道无言不是禅示怀愚修堂主向上三玄动步疑言前一句许谁知若非撒手悬崖去辜负孃生两道眉寄灵山桂峰师灵山一会俨然存松柏云栖满鹿园自是法身常说法分明钟鼓报黄昏寄东海劫外法师亲受灵山付嘱来法筵今向海濵开楞伽山顶魔罗众几度闻经到讲台示南禅人为问毗耶病里身不知谁是病中人二时粥饭三餐药喫得分明意最亲寄赖古轩居士长斋一室事空王心地时焚般若香遥想日长趺坐处静听鸟语出山光寄谢青莲居士常忆青莲居士身梦魂时对镜中人知君深得无生意自信居尘不染尘鼎湖山居历尽风波总是非此心久巳习忘机翻身直入千峰里坐看闲云白昼飞寄明宗法师X曾从兜率白椎来一受金篦法眼开会向今时传露布只教平地净尘埃寄蕴法师江头促膝别君时回首青山入梦思为问花台千百众言前一句几人知寄巢法师披云带月饱风霜清夜迢迢鹤梦长读罢楞伽香篆细知君无物可思量寄雨法师久从鹫岭现当机谁问云兴花雨飞莫道法筵今寂寞堀中君作众归依示中孚表禅人世缘看破解归来火里莲花不易开直把根尘都洗尽莫教再入者胞胎示无知鑑禅人明明佛性本无遮自是从前一念差失脚久沈生死海者回切莫负莲花示微密禅人钵囊遥自伏牛来度岭寒梅花正开若问曹谿亲切句菩提无树镜非台示凝知瀚禅人圆顶方袍八宝身出家本意要超尘若为烦恼轻埋没再出头来巳失真寄湛禅人住伏牛X曾持一钵到曹谿䟦涉宁辞独杖藜闻道万山深隐处夕阳斜照鸟争嗁寄题郭次公如是院舍卫曾开祇树林君今重拟布金心法王如是全提处独许文殊是赏音答郭允叔曾向曹谿问上乘西来密意属南能莫言杜口维摩诘不是当年有发僧寄题郭叔子太乙囊泉亭清池明月影沈沈囊水江湖济度心试问游鱼真荣处濠梁未必是知音示弘范禅人礼谢千华宝座前却从临济觅三玄今来更问曹谿路云满青山月满天寄衲云法师当阳剖破一微尘拄杖闲提用处亲明月夜深崖下虎归依犹似昔时人送僧造旃檀像归茶陵南海旃檀香一枝法身随处现双眉迎归寂寂松阴下犹似拈花不语时赠郭生凌舄长斋绣佛礼空王火宅翻为选佛场夜剔明灯心寂寂莲花不必想西方将之南岳留别岭南法社诸子十首X一落风尘二十年相逢须信是前缘自从衣钵南来后今日重拈直指禅底事分明在已躬不须向外问穷通但能触处回光照莫被尘劳困主公大道从来绝本真多因分别强疎亲直须看破娘生面方是尘中特达人瘴烟饮尽齿犹寒不记从前道路难此去万山深密处云霞五色座中看廿载驱驰走瘴乡年来不觉𩯭如霜今乘一叶扁舟去踪迹应从万壑藏尘劳混迹久和光只为拈提此事忙千尺钓竿几斫尽海天回首更茫茫一自归依绕法坛时时为乞此心安莫言别去三千里明月中天觌面看时把纶竿见素心竹枝唱罢几知音扁舟归去霜天夜明月芦花何处寻寒空历历雁声孤踪迹从今落五湖无限烟波寄愁思片䭵天际是归途为法宁辞道路赊岂云瘴海是天涯频将一滴曹谿水灌溉西来五叶花憨山老人梦游集卷第三十七X憨山老人梦游集X卍XXX憨山老人梦游集卷第三十八侍者福善日录门人通炯编辑岭南弟子刘起相重较偈一示邹生子胤十首此事明明绝覆藏普天帀地露堂堂男儿不突金刚眼觌体相看若面墻见闻知觉总空花瞖未除时见转差只待晴空清净眼方知别有好生涯声色场中岂偶然自将荆棘苦参天何人一掷翻身出始信随缘自在禅妙性圆明自本真从来皎洁绝纤尘不教妄染轻遮障便是超凡大力人道心原不离寻常待客迎宾底事忙试看个中关捩子何曾移动一毫芒五蕴山中寂灭场六窓虗敞夜生光只须唤醒葊中主莫使昏沈自葢藏湛湛心光本不迷祇因情想自暌𢹂但看起处无消息一任猿声日夜嗁性天云净月轮孤身世何须问有无但得尘缘踪迹X断不劳名字挂江湖世缘逐逐几时休弃却家山向外求衣底明珠任埋没长途空自抱穷愁太虗闪电不留情憎爱何容逐队行擘破孃生真面目肯教埋没过平生寄袁生曾将书札寄南能问法遥参最上乘三昧知从文字入不知可记昔时僧示水天禅人知识相逢岂易哉个中消息口难开妙高峰顶经行处不是平空赚善财示谭复之曾从授记向灵山今日重来一扣关为问拈华当日事头陀不是易开颜示钟生衡颕曾过曹谿巳十年相逢知识总前缘阮生何必穷途哭自有西来最上禅示方生觉之心光独露形骸外祖意能参机语前想听匡山莲漏熟故来重理旧因缘示常达禅人南岳曹谿一脉来相传明镜亦非台金刚正眼人人共须向磨甎一句开示宗玄禅人X幻成五蕴本来空必欲求之似捕风试向浑身消散后应须识取主人公示南岳庸质山主万山深处一茅菴朝暮云霞当小参最是谿声关不住广长日夜语喃喃南岳山居七十年来梦里过江湖踪迹总蹉跎而今喜得闲田地莫问从前事若何脚跟踏徧水云乡未离清凉古道场筋力渐衰心巳倦安眠饱食是行藏大休歇处不寻常妄想消时世巳忘都向别求真极乐谁知当下是西方但见无生寂灭心了无妄想敢来侵根尘总是空花影佛祖何须向外寻观心生处了无生闪电光中眼倍明为问西来成底事今人都只解贪程示庐陵僧密洁公庐陵米价近如何问着休全举似他一粒但能轻嚼破始知佛法总无多示杜言禅人西江一派马师禅闻道而今久失传莫谓磨甎堪作镜自然不堕路途边示定水禅人久依华座觅真诠钟鼓分明句句玄若问西来端的X意从前佛祖未曾传示量空禅人接待武昌闻开梵剎向江湄来往风䭵正渡时为问华亭垂钓者离钩三寸几人知题方觉之离垢菴一芥菴中绝点尘从来无物可相亲静观寂灭清凉地顿见如来妙法身题羼提菴物我如空不可求无边大海一浮沤但看起处无踪迹苦乐从教当下休示天渊禅人已躬下事甚分明不用寻师费远行只向目前亲荐取是谁见色与闻声示六义禅人死生大事莫商量说起愁心可断肠无量劫来都错过者回岂忍负空王寄若昧法师莲华峰下住菴人日与云中五老亲瀑布从空霏玉屑恍如宾主对谈论示云居常元禅人出世原为究此心非图名字挂丛林头话参到无心处不向他家外面寻寄海会菴主十方海会此为家来往经过路不差香饭饱餐回首X去出门烟水更无涯答雨法师寄法华新疏灵山一会费商量四十余年久覆藏今日通身全吐露分明只在一毫芒阁门紧闭不通风多少踌躇叹路穷不是轻劳弹指力安知里许量如空穷子归来见父时此心相委信无疑纵将宝藏全分付若不掀翻总不知无边剎海总莲华可叹从前尽数沙君向毛头亲点破自今常御白牛车示素璞禅人禅人向参予于曹谿寻归吴门顷巢雨二法师以予与若师雪浪为法门兄弟命禅人持书远走南岳迎予终老予感二公高谊念禅人远劳因成二偈用以志怀曾礼曹谿走瘴乡归依三帀绕禅牀分明一句无生话莫道当时有覆藏遥持一纸故人书特向空山问卜居一片身心全付託余生不必问何如答巢雨二法师法门义气信非常自是青山骨肉香拟向通玄峰顶上忘言相对一绳牀吴门山水最幽清二朗高峰久着声傥得烟霞期共老安眠饱食遂余生X示浮剎禅人遥向千峰问嬾残口边寒涕未曾干火中黄独初煨熟把似君前不易餐示大智禅人竹杖芒鞵过万山远从南岳扣松关石头路滑难移步莫道参方是等闲题别峰相见卷百城南望尽烟波峰顶相逢事若何不是善财无面目祇缘知识信誵譌讯专愚衡公病四大久观如泡影病魔何处可潜踪古人自有安闲法只在无生一念中示若拙禅人行徧天涯觅此心从来都向外边寻纵然未出门前路须信漫漫草更深寄徐菶莪时问维摩病里身门开不二露天真饱餐香饭忘言后方信离情道始亲示心闻禅人本来自性量如空见色闻声树过风但使浮云消散尽几曾一物着其中示三昧真禅人游峩嵋历徧诸方好歇心不虗名字挂丛林归来满面峩嵋雪云白山青何处寻X示径山静主电光石火岂为真瞥地相逢未可亲若是本来消息断大千随处现全身若埜音禅人从黄梅走南岳复参双径示之以偈远行南岳觅行踪喜得黄梅一线通别向五峰相见处万山雪拥白头翁示无瑕禅人䇿杖遥来双径深别峰相见是知音故人若问余生事万叠云山一片心示念西居士南询烟水百城过知识相逢事若何更向五峰深处觅须知佛法本无多示勤如禅人礼峨嵋远从双径礼峨嵋涉水登山为阿谁傥见普贤真面目莫教辜负一双眉示径山堂主双径单传佛祖心苍崖翠竹古丛林应知正令常新处钟鼓时宣妙法音輓幻予师寒巖冻饿有谁知绝后重甦赖阿师今日五峰闚塔影恍然犹对坐谈时示仁安法师身心一片似冰壶试看其中是有无妄想不来消息X断何须此外觅工夫过菩提菴喜逢智河禅友原是菩提树下人到来恍忽见前身谿声常说无生法可惜时人听不真树下相逢旧有缘别来不记几生前入门一笑心相契始信无言是祕传示询南禅人看病出世何为最胜因目前看破病中身知他痛痒相关处万行无如此念真示德门禅人校经海眼从来绝点尘大光明藏可安身只须仔细从头看才着纤尘便失真示非玄晓禅人曾向慈恩理教纲钓竿抛却历诸方于今若识孃生面不必将心问法王过甘露接待寺登山涉水总迷途未审前邨是有无蓦直忽逢甘露洒才沾一滴破焦枯示承拙禅人持明密行烈火炎炎妄想流醍醐须灌顶门头会教一滴周毛孔始是持明祕密修澹泊斋示云山居士廛中一室冷如冰趺坐长明午夜灯来往应真时满座人人知是在家僧X示莲西居士妄想生时当下休了无一念挂心头忘机便是真安养极乐何须向外求题达大师书经墨光亭闻道莲华笔底生墨光犹自照虗明闲来为问华中主满耳秋涛说法声示曹生钖卿丈夫立志岂寻常剌股悬梁苦备尝但使六根无垢浊管教心地自生光游浮山于妙高峰下闻智灯禅人诵法华经因题于壁水上莲华舌上经一菴深鎻万峰青松风日夜常宣说可惜时人不解听示真嗣沙弥生死无常一息闲好将心志在青山但能不作红尘业嬴得终身物外闲匡山喜陈赤石大参过讯万叠青山一片心目前处处是云林不须更问西来意水鸟时宣妙法音示修六逸公掩关金轮峰万仞峰头独坐时身心放下是全提银山銕壁须钻透彻底分明不许知送悟心融首座还京口空山拟伴老余年何意东归上法船好待海门孤月X上话头一为老僧圆示达本禅人勘破尘凡万劫心归来遥向白云深金轮峰下松涛急日听无生妙法音示本怀禅人身心久在白云中何事随缘任转蓬收拾归来全放下万山高卧日头红示行素侍者抛却身心礼法王前程不必问行藏但能识得孃生面草木丛林尽放光示顿利禅人游五台一条拄杖曳单瓢参礼休辞万里遥傥遇曼殊斋会日休教恶水蓦头浇示寂知慧林二禅人学人不必苦驰求妄想消时得自由但自披衣闲处看心心不断是谁流空山寂寂绝诸缘不学诸方五味禅参者不须求向上但能放下自天然示恒一禅人此事从来不外求见闻知觉有来由但知日用头头现莫落随缘第二筹示克文禅人空华起灭本无端争奈人人瞖眼看须信晴空无处觅丈夫切莫被他瞒X示巨壑禅人坐断千峰不问禅炉香经卷是生缘伹能此外无余事自是尘中极乐天若惺炯首座远来相讯因示苦海相从二十年重从庐岳礼枯禅相看莫问余生事五老云霞在目前念云禅人遵乃祖命接待吴江今逢六十初度偈以寿之尘中觉路敞云堂徧布身心满十方一片祖翁常住地愿教永劫作津梁示眉子火宅炎炎不易清六根销烁可怜生但能一念如冰冷便是超凡第一程送昧法师应讲维扬偶乘一苇截江流法鼓雷鸣彼岸头无数羣生开大梦归来毫相不曾收示郑白生居士一片身心放下时直教内外似琉璃其中无着纤尘处日用头头只自知示曹谿堂主俛无昂公常想新州戴发僧不知一字有何能肩头柴担腰闲石博得西来无尽灯道场不必向他求只在当人一念头自性但能全体现何愁法海不横流X示见空禅人出尘本意在山林四十无闻愧此心今喜脚跟丝线断万峰深处更宜深示禅人礼峨嵋无边法界以为身触处相逢意最亲若向峨嵋峰顶上云霞满目更迷人西望峨嵋雪似银普贤端坐一微尘无边剎海都含摄应现随缘喜见身示冶师铸钟成天地为炉万象铜镕成众窍吼长风一声响彻三千界唤醒人闲大梦中示李生浮世光阴苦不多已躬下事竟如何今生若不求归宿依旧从缘堕爱河示朴行者乞食市远山深乞食遥单持一钵路迢迢莫因曲折生疲厌应想黄梅石坠腰示无隐法师昔依华座绕空王文字时生般若香今向一毛观剎海逢人不必细商量示幻宗老衲印造华严经剖破微尘出大经法门珠网递相形分明託出莲华藏触处令人梦眼醒赠堪舆响山老衲X大地山河入眼空一条拄杖活如龙分明指出无生路直与西来一派通示体具禅人赵州无字死生关銕壁银山冷眼看但向未生前覰破自然不被舌头谩示悦禅人清凉菴舍茶杨枝甘露洒焦枯一滴才沾热恼苏直指西来端的意相逢但问喫茶无寄博山无异来公襟期不隔一毫端千里云山觌面看最是思君亲切处夜深明月照人寒示寿昌长老瓦砾翻成大道场祖翁田地莫教荒应思冐雨冲寒句粒米茎薪可断肠示寿昌𨶑然谧禅人堀中师子久调儿转掷翻身未易知莫使埜狐踪迹近叉牙切记在当时示顽石禅人埋身八面不通风死尽偷心始见功但向未生前着力方知海底日头红示碧霞老衲他方行徧久归来梵剎家山坐地开衲子入门无别事喫茶洗钵亦奇哉示玄枢禅人X已躬下事要分明一念单提莫记程但使妄情消尽处管教心水自澄清示蕲阳归宗老衲触目明明般若光六门常放未遮藏若能当念根尘断日用端居大道场示慧镜禅人心见光明不在根从来诸暗不能昏三千世界如观果那律亲登此法门示六如坤公掩关收摄身心紧闭关尘中不异在深山好将妄想都抛却从此勤求出世闲示戒深濬侍者亿昔𢹂缾逐杖藜几回为法到曹谿今来直入千峰里更向堂前乞指迷示有明了重礼五乳昔年参罢礼清凉一见文殊返故乡不识三三多少众故来重请为敷扬郑白生重参五乳因示昨来问法过匡庐一句全提会也无但只不忘归去路自然超出圣凡途闻沈朗倩掩关城中寄示廛居一室豁如空凡圣交参落此中独有主人常寂寂十方坐断不通风示丹阳观音山慧空禅人X祇园门外即迷津来往风波过客频高揭慧灯常不昧直须照破一微尘示岸度禅人幻海无涯浪未收全凭智楫驾慈舟中流高桂轻䭵去直到菩提彼岸头寄金贞度同坐祇园饭食时别来每忆善思惟法缘应似维摩诘不二相谈近是谁寄普陀昱光禅人白花山下久跏趺水月光中一念孤正使十方俱坐断海枯石烂恰如无酬心光法师空山一室白云封鸟道玄微入万重不是直通霄外路安知步步绝行踪示深光侍者省亲尔别慈亲巳廿年要明父母未生前而今复作思归梦此去应须断爱缘示姚星阳居士心在尘中愿出尘直须不昧本来人时时常想归依处八宝花闲有后身示了此老衲增腊浊世浮生莫问年法身三际不能迁但须一念常光现华藏庄严在目前示护关侍者X擎茶奉水要真知动静週旋看是谁须向目前三唤处莫教辜负一双眉犀牛扇子骨皮全急唤将来不解拈一语痛如三顿棒几能脇下会还拳示新安仰山本源禅人割爱应知出世因肯教心地着纤尘直须念念回光照莫昧当人净法身圆明一念没遮藏触处逢缘尽寂光拈起一尘含法界更于何处觅西方寄鸡鸣寺冲虗上人湖光山色照牀前楼阁浑如出水莲遥忆故人行乐处花中白日坐安禅寄黄檗山了心上人禅从黄檗最难参才着言诠落二三唯有风光当一掌至今山水语喃喃寄樊山主随缘示现小王身心似莲花不染尘宴坐深宫常说法直教不昧本来人寄袁居士一向此身都是客而今掉臂始归家回看奔走红尘道何似栖心白藕花示明海禅人袈裟之下岂寻常不自求心最可伤旷劫漂流至今日者回真是好商量X示心悟禅人闭关九年闭关枯坐九年期好似嵩山面壁时纵有齐腰三尺雪安心一语几人知示性通行人负舂腰石似黄梅夜半何曾正眼开但信本来无一物方知明镜亦非台送克文禅人少林礼祖断臂巖前雪尚红西来一脉许谁通此行但得安心法便振当年鼻祖风輓巢松法师原从兜率白椎来此去还应坐讲台若待慈尊下生日知君重理旧胚胎寄融首座西江不断往来船别后音书竟杳然唯有牀前松上月夜深影落在君前寄孙图南居士久落江湖不定踪别来今巳卧千峰谁知破尽人闲梦唯有空山静夜钟示深愚字以讷大道西来本绝言好从愚讷遡真源直须参到忘缘处方信毗耶不二门寄三白禅人何时杖钖过东林入室重论出世心莫负千峰秋夜月清光独照影沈沈X示广铠侍者持法华经一自亲闻墨劫前是时巳结大因缘从今重理多生句字字心开舌上莲示海藏行人礼法华经多宝如来旧法身从空涌出示诸人若能当处无生灭法法原来总是真示江州孝子左福念佛本多生孝道人常持一念奉慈亲若将孝道求成佛万行无如此念真示鸣明禅人遥来为法到匡山几度晨昏一叩关若问西来端的意白云飞去又飞还示明华禅人字道果一苇西来五叶花从兹道种自生芽但将智水勤浇灌果证菩提定不差示归宗坚音长老荷担正法古丛林须用金刚护法心但得光明全体现头头物物尽知音示王居士父子家传净业禅曾从瘴海问真诠而今重入匡山祉见面还如未别前武夷默初禅人远来礼请病不赴因示遥来为法到匡山瞻恋殷勤重往还莫道老僧慵说法白云不放出松关X庄严华座拥诸天只待光临启法筵莫谓法身曾不动舌根蚤巳徧三千寄示观智云禅人远持一钵走他方到处随缘是道场莫谓尘劳非佛事原从苦海泛慈航示镜玄禅人当体圆明般若光六根门首没遮藏若能念念无生现触处无心解脱场示禅人八首当人一念要精持历历孤明不昧时独有未生前一着从来不许老胡知死生大事最堪悲急下功夫蚤是迟但向自心求解脱不须此外更寻思往来生死久竛竮未悟无生不暂停誓向此身应度脱莫教回首再沈冥圆明一性绝纤尘只为从前错认真但使断除烦恼障自然得见本来人欲海波腾无尽流谁将彼岸一回头直须高挂轻䭵去不到穷源未肯休世缘无尽苦无涯一念回头便到家识得本来真面目方知不负此袈裟此心不必外边求只在当人一念休身世但从空处看恰如湛海一浮沤六根门首六尘多举世人人没奈何但肯心心常照X破自然日用不随他示修净土六首众缘消尽绝疎亲老眼何容着点尘莫使六时莲漏断华中巳有未来身初因爱念感娑婆净土应须出爱河要得莲华为父母全凭念念见弥陀见闻知觉尽常光心地莲华暗吐香若使六根无染着自然触目是西方眉闲一道白毫光诸佛众生总覆藏但得现前常不昧莲华心地暗生香五浊尘劳可厌离西方净土是归期直须念念光明现便见华开七宝池净土原来不外求当人一念要知休回观妄想消融处便是西方第一筹大雪万山冰雪连根冻一片身心彻骨寒回想六年饥饿处令人不觉鼻头酸答刘三畏大参千里云山见此心聊将一语寄东林傥君不负莲华约白社幽期尚可寻华宇居士持华严经令甥觉之来请因寄华藏庄严妙绝伦无边佛剎一微尘若能念念光明现便是随缘解脱人示在珍行童X生死途中苦最长好从知识觅良方若能掉臂安然去须向空门礼法王蕴真禅人时从从五台来参双径金刚堀里旧行踪别后云山隔万重今夜长空千里雪当年曾把洞门封憨山老人梦游集卷第三十八憨山老人梦游集X卍XXX憨山老人梦游集卷第三十九侍者福善日录门人通炯编辑岭南弟子刘起相重较说杂说滚滚红尘漫漫世路多少英雄尽被担误赏心乐事诗酒忘忧琴书虽雅犹让一筹金谷兰亭于今荒矣纵有虗名与人俱巳竹下逢僧目中何有岂但偷闲徒为借口是知出世最上一着可惜时人昧而不觉五欲场中种种恶缘如沸汤裂火能发一念为生死心如火中生莲甚虽得也苟不深生厌惧求出离道难免烧煑世之聪明之士生来但知世闲功名富贵妻子爱恋X之乐以为人生在世止此而巳不知大有过于此者古之豪杰之士直出生死者无他特看破此耳佛言我于然灯佛所实无授记若有授记即为着我作佛犹恐着我况生死事业乎但愿空诸所有切勿实诸所无此语不独为老庞家传之祕佛祖皆然前圣所知转相传授妄想无性若妄有性则佛祖无出头处剎那剎那生灭之称也悟无生者方见剎那此语疑杀天下人如幻三摩提金刚王宝觉弹指超无学此法神速若是仰山梦升兜率天白槌与文殊贬入铁围山公案是同是别世尊偏向魔王宫中说心地法门可笑别无净土耶一切诸病从痴爱生痴爱不生颠倒想灭名为涅槃一切法不生我说剎那义当生即有灭不为愚者说是可与愚者说耶梦幻泡影露电阳𦦨镜像水月干城芭蕉此十种喻为入道基本知之者希妄想兴而涅槃现烦恼起而佛道成此法唯五眼圆明方许知见三寸气消谁是主百年身后漫虗名此语如来二十年破执之谈无以过之真歇了禅师卧病诗云病后始知身是苦健时多为别人忙诚哉是言也X性本非水火寒热自然生此予昔居海上时病中诗也今寄居海外故病忽作宛若旧态盖病不因地异情不为境迁而趣味自别难以语人东坡云凡有所好必有所蔽余读居儋耳集觉范后至海外就旧馆访其遗事有老妪答曰苏相公无奈好作诗何老妪尚知其好岂非蔽耶东坡初被放至岭外食茘枝美因云日啖茘枝三百颗不妨常作岭南人余始诵之将谓其矫余居此几六年矣每遇时新一度不觉诵此什伯过余平生爱书晋唐诸帖或雅事之宋之四家犹未经思及被放海外每想东坡居儋耳时桄榔葊中风味不觉书法近之献之云外人那得知此语殊有味也书法之妙实未易言古来临书者多皆非究竟语独余有云如雁度长空影沈秋水此若禅家所说彻底掀翻一句也学者于此透得可参书法上乘昔人论诗皆以禅比之殊不知诗乃真禅也陶靖节云釆菊东篱下悠然见南山山气日夕佳飞鸟相与还末云此中有真意欲辨巳忘言此等语句把作诗看犹乎蒙童读上大人丘乙巳也唐人独李太白语自造玄妙在不知禅而能道耳若王维多佛语后人争夸善禅要之岂非禅耶特文字禅耳非若陶李造乎文字之外余少时读陈思王洛神赋翩若惊鸿婉若游龙只作形容洛神语常私谓惊鸿可睹游龙则未知也昔居X海上时一日侵晨朝霞在空日未出红万里无云海空一色忽见太虗片云乍兴海水倒流上天如银河挂九天之状大以为奇顷见一龙婉蜒云中头角鳞甲分明如掌中物自空落海其婉蜒之态妙不可言世闲之物无可喻者始知古人言非苟发因回思非特龙也佛之利生威仪具足故称大人行履如龙象云知止吾师佛圣人出家学道乃止雪山修行及成正觉即据菩提场中说法葢雪山清凉处也意其众生同处五欲都为烦恼之火昼夜烧煑炽然不息而吾人独欲出离非夫置于尽绝之地埋此身心于万仞冰雪之中使之彻骨严寒以之冻饿大死而复苏者又何以止烈𦦨免销铄哉哉吾师止此而修行菩提觉场且曰其地金刚所成乃极坚固处也其所说法乃性海法门原夫智海无性迷之而为业为识故曰藏识海常住境界风所动悟之而为觉为智故曰觉海性澄圆圆澄觉元妙意显众生同此法性之原妄有动静迷悟之别欲令吾人即动以观静即迷以照悟不为魔外之惑所倾不为境界之风所动非夫据乎最极坚固之地又何以摧邪外建大业哉故吾师据此而说法由是观之吾师之所据欲吾人之共据也故予有意于那罗延那罗延坚固也处临大海俨乎法门居名海印炳乎三昧语曰于止知其所止吾人止X此可谓止其所止矣又曰里仁为美择不处仁焉得知又曰绵蛮黄鸟止于丘隅于止知其所止可以人而不如鸟乎吾将三复斯言安贫语曰贫而无谄富而无骄骄则失富谄则献贫是故未若贫而乐也贫而乐则无不乐是以颜子之陋巷原宪之环堵子路之缊袍荣公之带素岂无所乐而乐哉苟得其乐则虽天下不易巳也噫宜乎许由务光囓缺披衣而荷决绝之行焉孔子亦曰饭蔬食饮水曲肱而枕之乐亦在其中矣不义而富且贵于我如浮云学要尝言为学有三要所谓不知春秋不能涉世不精老庄不能忘世不参禅不能出世此三者经世出世之学备矣缺则一偏缺二则隘三者无一而称人者则肖之而巳虽然不可以不知要要者宗也故曰言有宗事有君言而无宗则蔓衍无统事而无君则支离日纷学而无要则涣散寡成是故学者断不可以不务要矣然是三者之要在一心务心之要在参禅参禅之要在忘世忘世之要在适时适时之要在达变达变之要在见理见理之要在定志定志之要在安分安分之要在寡慾寡慾之要在自知自知之要在重生重生之要在务内务内之要在颛一一得而天下之理得矣称理而涉世则无不忘也无不有也不X忘不有则物无不忘物无不有物无不忘物无不有则无入而不自得矣故曰天地与我并生万物与我为一会万物而为已者其唯圣人乎噫至矣尽矣妙极于一心而无遗事矣是故学者固不可以不知要牧心安心在乎虗持心在乎平用心在乎照悟心在乎忘心体本虗物欲交错妄想集积了无一隙是以气蒸体昏熠熠炎炎而不安矣故曰物撤疏明不撤则不虗不虗则不明不明则不安故安心在乎虗心本如如内外平等其不平者由乎重轻是以愚者重其外智者重其内圣人重两忘重外者坠重内者矫两忘者平平则无不中故持心在乎平心体本明无所不照由其汩昏故有所不照观夫世人日益其汩昏虽用卒无以自鉴耳故用心在乎照心本不迷由失照故迷迷祛则照泯矣故悟心在乎忘观心观心第一微妙法门也夫心为一身之主万行之本心不明欲身正而行端者鲜矣是故世闲一切种种苦恼皆从妄想颠倒所生若颠倒不生则生无生矣无生则虽生而无生生而无生则念亦无念无念则颠倒何起有起则非正观也正观则无不正读庄子真宰本无形超然尘垢外忽尔一念迷闯入者皮袋如被裹猿猴左右不自在起坐要奉承饥渴索管待X名利为他忙田园尽典卖更有一种痴将脸要人爱脂粉摸臭皮恰似精鬼怪箇箇都为他惹下来生债伤嗟今古人谁肯自惊骇惟有漆园生此味少知解圆扇说予己丑夏日偶为狂士所黩寓墨之东郭有出扇索书者因信口为说以记之大火横流销金铄石瓮牖两闲者尟不为其烧煑矣嗟乎人者苟得吾皮骨以自持之则食息起居唯命是听使清凉之乐顿生于肘腋炎蒸之状即解于肌肤蟁蚋之队指挥而立退嘬噆之苦擘画而潜消又何夸生羽翩以御泠风乘飞云而游六合悲夫凉飈一至委成弃捐霜露才兴视为长物是岂非为而不宰功成而不居者夫何以与此哉寂寞说寂寞之为言易而履之为难其自得于心尤难于履行焉即㳷㳷世故无论其低昂然在古豪杰士或出或处行显而心隐诚难以概迹见非夫具超力之眼而持圆照之鑑者又何以壮其形容哉噫宜乎楚狂行歌于仲尼许由掉头于尧舜虽然岂二子之是而三圣之非耶是各是其是而以是为得者原于大道皆影响耳恶影而和响者其难语寂寞之旨向道君子有寝处焉诚心说示昙支心不诚不明性不静不定精不聚不完神不凝不逸X志不壹不笃气不养不和忿不惩不平慾不窒不寡学不讲不博问不辩不通节不立不坚操不持不劲是故君子之学在重其人所轻益其人所损取其人所弃得其人所无故道大德弘身裕名贵超然而无对者也泽山说闻之庄生有言曰藏舟于壑藏山于泽谓之固矣然有力者负之而趋昧者不觉葢言有所藏则有所负无藏则无负矣虽然以无藏为至愚意有所藏则较不藏者胜焉故曰山怀玉而草木润川贮珠而岸不枯岂非内有所藏而外有所光者耶是故君子贵藏器于身待时而后用也且夫山之积也厚故高而众美具泽之积也深故下而众德归取象君子又有以焉觉梦说幻人方乘一叶而泊幻海之𨽗将与窈淼之众居广漠以休焉适有浮游先生者触而问曰嘻异哉吾覩子之难穷也望其形也飘若云目其容也凄若氷叩其中也空空即之也温绎之而渊且深缄乎若闷汎乎若乘拟之而似人非人何居何事而至此乎幻人无以应唯唯默默无知无识无示无说与之寝息坐卧饮食起居寤寐无闲者旬日先生心烁意消而将与之俱化先生且行有请于幻人曰予风波之民也愿假舟楫即浮游而之彼岸者以凭师无意乎曰居X是何说也子独不见梦人乎方其长夜之寝也必沈酣颠瞑精神惛瞀魂虑变慴形若尸解而心若魍魉居不移席而百怪生焉时不加顷而千载邈焉至其冥冥漠漠徬徨四顾或登无极之颠或临不测之渊毒龙在前勐兕在后进之而履危却之而迫险入之而无罅升之而若坠且将攀枯枝而挹朽藤加以蜂䘍攒眸蛇蝎系足当是时也穷心困智出之而无方脱之而无术救之而无人唿之而谁与为亲是何惶惶业业现诸形色而发乎呻吟即有觉者竟何以宁惟其勐然叱咤跃然而起一觉而大寤之回视梦事若依稀彷彿然求之而不得语之而不及也是必将与觉者一笑而释之矣噫岂独梦人哉世尽然也先生试将持此自觉以觉诸梦者医说赠李高士余被放之八年癸卯冬偶自曹溪随缘乞食于凌江水西适有丈人庞眉皓髯访余于旅泊覩其状貌伟然知为隐者也扣其业则曰岐黄余是知为达士也或曰昔人有言达则为良相不达则为良医余谓不然葢达为医而不达为相耳何者夫相之任燮阴阳而葆元气剂众物而仁羣生致人君于泰定措天下于又安此其职也而未必尽即尽而功未必忘以其先已后物因利输忠且必外假人主之权资众多之手以济其事况兢兢于得失是非荣辱之场终身卒业而道未必光日夜营营劳神焦思以至戕生伤性X老死而不悟者众矣奚其达若夫医则反是其职也以命为任以仁为心以义为质以物为已以去邪为务以正气为理以经为度以权为用故其治也必致心君于晏然措四肢于调适凡遇危履困运独断之智持特立之操不惑于众口不避其羣邪多方缓急进退合宜以大中为准以至静为先及其奏效也不计其利不伐其功斯岂为而不宰功而不居者耶非天下之至达者又何以与于此由是观之忘已之功大忘利之名高不忘者显报而幽罚兼忘者先微而后着足知忘功者后必大也嗟乎人者苟能操良医之心以治国则何国不治持忘已之心以御物则何物不容物容则并包国治则兼善此圣人之成功丈夫之能事也斯则术异而功一名异而实同又何以显晦计其等差贵贱拟其神明者哉以丈人高其行而神其医余因论医之祕以赘丈人之行李冀观者不独知丈人之医且因医以进君子之业将施之于天下国家共覩轩黄之化也丈人达者也知丈人之心则无往而不达矣此光楼说曲阿曰鹤溪为紫柏大师演化地居士贺氏聚族而奉师最谨有云峰长者先于丁亥岁建楼一区以奉三尊越丙申大师过而眉之曰此光又二十年大师入灭巳一纪老人自岭外走双径会大师入塔期取道溪上诸长者居士见老人如见师悲喜交集斋款X连日有长者子懋谦得承此光未达本有作礼乞说志不忘也老人欣然谓曰此大师以斯楼作广长舌也且尽十方是常寂光一切众生用此光于六根门头照天照地是故山河大地日月星辰草芥人畜鳞甲羽毛无不从此光中显现斯则楼即此光光即此楼包含万象无不融摄居此楼者敬事三宝礼念归依磬声佛号乃至妻子团圞食息起居十二时中折旋俯仰戏笑讥呵一切动容无非此光之妙用虽梦想颠倒犹是此光之所发挥苟能一念知归则此光固是吾家本有天然自在不从外得如是现成一切受用岂可自昧甘为光外之人耶懋谦日用真见善能应用不孤本有不唯大师法身常住说无尽法门盈耳洞心即可不出尘劳端居极乐矣又何于光外别见此楼耶即老人此说大似日下挑灯画蛇添足耳士其识之无情佛性义说予养疴匡山闭关谢缘空一子扣关而请曰某甲乞食人闲闻士君子谈佛性义有不信无情说法者有谓众生佛性各各分具如大海沤不信圆满具足者愿请大师为决所疑予曰固哉此义甚深难解难入非夙具上根种子者未易信也即其所见亦佛所说但非了义之谈耳苟不证信了义大乘参请明眼知识未悟唯心之旨者则鲜有不作如是解也无情说法教有明言华严经如来出现品云辟如诸天有大X法鼓名为觉悟若诸天子行放逸时于虗空中出声告言汝等当知一切欲乐皆悉无常虗妄颠倒须臾变坏但诳愚夫令其恋着汝莫放逸若放逸者陊诸恶趣后悔无及诸天闻巳生大忧怖惭愧改悔且天鼓音岂有情耶而能说法觉悟诸天至若光明云台宝网各出妙音说偈赞佛乃至尘说剎说此又谁为舌相耶即光音天人全无觉观语言但以光中出音各各办事且光中之音岂从口出耶是皆无情说法之实证也又若宗门香严闻击竹以明心灵云覩桃花而悟道又从何善知识口门而入耶又云众生佛性各各分具此亦教中有说但为三乘劣机覆相之谈非究竟一乘极则语也即如华严经云我今普见于一切身中成等正觉且毗卢遮那一佛也一切众生非一人也若众生佛性各各分具则一切众生各成一佛是则齐成有多佛矣若止一佛且是各具又何言一切众生身中成正觉耶又云奇哉奇哉一切众生具有如来智慧德相然如来德相法身全体也众生具有岂分具耶三祖云圆同太虗无欠无余此言人人与佛同体非但言佛也圆觉经云一切众生皆证圆觉非特具也故阿难云我与如来宝觉明心各各圆满所谓诸佛法身入我性我性还共如来合一月普现一切水一切水月一月摄一室千灯光光交映如此圆满广大法门昔二乘在座如盲如聋宜乎曲见惊怖其言而不信也惜乎俗谛学佛法者多X习口耳知见未有真参实究工夫未悟广大圆明之体即有所见但认昭昭灵灵识神影子把作实事且又执定血肉之躯封为我相其实未开只眼故生种种分别以权说为了义以已见为究竟耳今不必论无情说法不说法佛性各具不各具岂不闻法界观颂云若人欲识真空理心内真如还徧外情与无情共一体处处皆同真法界但将此偈蕴在胸中一切日用六根门头见色闻声处一印印定久久纯熟自然内外一如有情无情打成一片一旦豁然了悟是时方知山河大地共转根本法轮鳞甲羽毛普现色身三昧心外无法满目青山到此方信赵州有时拈一茎草作丈六金身用有时将丈六金身作一茎草用古德示众云大众见么即今十方诸佛历代祖师一齐向老僧拂子头放光动地斯乃禀明于心不假外也又何向含元殿里觅长安耶空一子闻说欢喜踊跃作礼而退四愿斋说四愿者众生无边誓愿度烦恼无尽誓愿断法门无量誓愿学佛道无上誓愿成之四者乃吾佛弟子修菩萨行者之所发也然菩萨非别人乃大心凡夫于尘劳中有志上求作佛者承教有言若要上求佛果必须下化众生欲化众生必先志断烦恼欲断烦恼必先广学法门故此四事相与而有众生乃佛之对也烦恼者众生之本也法门者治烦恼之药也以众X生无边者因烦恼无尽也以烦恼无尽故法门亦无量也难度者愿度难断者愿断难学者愿学三者既能则佛道虽无上亦可成矣是所谓四弘誓愿有大心者方能发此大愿具大愿者方能建大业立大功成大名是皆以大行资愿非虗愿耳是四者非假外求乃求诸已而巳矣何以明之以吾人自心本来是佛与众生原无二体也因一念有我我一立则敌我者皆人人又一我众我聚而众生成矣众生所本本乎烦恼烦恼坚执则我相益固我相固则人不亡我丧则人不立人不立则烦恼空是则我心烦恼若尽则返观人我如空花耳我若空花则觅众生若邀空花而结空果彼此求之了不可得矣所谓烦恼尽而众生空斯则不度而自度矣是相与而无也然举世之人莫不有我有我者皆以烦恼烦恼用事非真心也然烦恼者情也若断烦恼而以烦恼之心断之是借贼兵而赍盗粮也以情入情如以火投火名曰益多求欲断之不可得也故不得不学法门耳法门者乃出情之法为消烦恼之具所谓空法也空法者佛之心也所明之事佛之行也学佛者以吾人之心体佛之心以日用之事効佛之行是以自心之佛心学自心之佛行断自心之烦恼度自心之众生则如汤消冰不劳余力矣是则四愿固难若返求之吾心中无不具足自不假于外也若知不假于外则吾人现前此身是有我也近而一家之兄弟妻奴远而天下X国家生民物类皆众生也返求自心现前日用若以烦恼之心而为之然于自身六凿相攘况家齐而国治天下平乎苟即此一念现前以空法而用事则念念烦恼转为智光照了众生同归自性则与佛同体此则烦恼空而众生尽众生尽而佛道成民胞物与浩然大均又岂愿为徒设哉由是观之出世之法在即世而成吾人自今巳往凡所作为无论致君泽民未尝一事一行不出四弘誓愿无非成佛之行岂特为操虗尚事耳目寄与而巳哉某以此见志其有得于此乎感应说佛说一切世闲善恶因果报应如影随形毫不可爽而世人不信者谓为虗谈孔圣安命之说世有信者每每推算但求福利胜事则喜而恶闻其灾患此惑之甚也殊不知死生昼夜三世轮回如昨日今朝之事耳请以近事喻之譬夫请客凡设席之物无论精麤丰俭色色预备现成则临时陈列一一具足若少有欠阙必不全美此一定之事也人生一世正报身命延促依报家产资财功名贫富贵贱秋毫皆是前生修定今生所受用者不从外来尽是自作自受耳故曰若知前世因今生受者是若知未来果今生作者是世人自恃智能才技可以致功名富贵殊不知功名富贵非才智可致以吾前世修定今世偶因才智会合而然故得之而喜者惑也又吾固有之富贵X功名而为人之所破坏者则疾怨其人深恨其事殊不知我之福量所包者止此其破坏者皆非我分之所宜有亦或少欠彼人而失之以为忧者则反怨天尤人以致结冤而不解者过也是知孔圣之安命即吾佛之因果若知安命则贫富得失一切委之前定皆我自造则穷达寿夭皆吾命之固然若明信因果则今生受用一切皆我前世修成原非他人之可与亦非智力之可能即有才智而致之者亦是我分之固有也如此又何计较得失而劳苦心虑妄积恩怨于其闲哉若明智之士的信因果报应不必计其前之得失伹称今生现前所有以种未来之福田如世之农者择良田而深耕易耨播种及时则秋成所获一以什伯计此又明白皎然者但在所种之田有肥瘠之不同耳佛说供养佛法僧三宝为胜田孝事父母为敬田济贫拔苦为心田吾愿世之智士不必计巳往之得失但种未来之福田苟能省无益过度之费节身口侈靡之财种之于三田之中不惟增长未来福德庄严则将现世亦身安心乐为第一福人也若能种福于三田再能留心于佛法以念佛而消妄想以慈悲而转贪瞋以软和而化强暴以谦光而折我慢如此则是大心菩萨之行也居士果能信此当称最胜勇勐丈夫张孝子甘露说余尝读方外志谓混沌初分而人始生体有光明蜚X行自在吸风饮露不产五谷泉涌露降凝结如脂名曰地肥味若醍醐人食之甘嗜而无厌其体渐重不能自举故地肥薄而五谷生五谷生而地肥绝矣人始谷食而情窦凿欲火生故醇气浇而露不甘泉不醴俟圣帝明王出天德合而醇气守者故甘露降醴泉涌时则为祯为祥为灵为瑞感于人而应于天由是观之今之瑞古之常也尧舜之世数致焉三代无纪春秋不载至西汉武帝降始以为年嗣是代有之我明洪武八年圣祖诣斋宫祀上帝甘露降于圜丘之松杪凝枝垂悬其状如珠其甘若饴乃敕羣臣採而啖之命为诗歌制论以纪之世庙亦然是知甘露之瑞皆见于王者之德而未闻降于野今龙山张子鸣球以笃孝感甘露降庭槐香美异常经旬不散其故何哉尝试论之孝者天之经也地之义也民之行也孝德至而中和之气育中和育而醇气守醇气守而天德合天德合而祯祥应故甘露降醴泉涌也夫孝一也自天子以至庶人本无二致第心圆而气足者应之速久近亦然余故谓张子之孝自有所不知故祯祥应之如此久而说之者犹有所未至也嗟乎人心之溺也久矣然靡不有此形有此形靡不有此性性既尽而孝德全而祯祥应而人有若张子者一孝兴于家百孝兴于乡千万亿兆兴于国以及于天下则人不减圣事不减古而天下国家可登于太上混茫均享华胥之乐吾将必谓露皆甘泉皆醴X而饮啖随宜不俟讴歌鼓腹又何以瑞应为哉不迁字说门人梁四相稽首作礼乞表其字余字之曰不迁意取肇公论旨也余少读肇论至旋岚偃岳而常静江河竞注而不流野马飘鼓而不动日月丽天而不周茫然莫知所指万历甲戌行脚至河中与道友妙峰结冬于山阴道院因校刻此论恍然有所悟入及揭帘覩风吹树叶飘飏满空乃自证之曰肇公真不吾欺也每以举似于人咸曰迁中有不迁者余笑曰若然则为理不迁非肇公所谓物不迁也然既曰即物不迁岂舍物以求理释动以求静哉梁生讳四相然万物靡不为此四相所迁而不迁之物非常情所可测识独肇公洞见肺肝今梁生归心法门其有志于此乎苟得不迁之妙则日用现前种种动静闲忙逆顺苦乐得失劳逸利衰毁誉以至富贵贫贱大而祸患死生则了不见有纤毫去来相也即释迦之分身观音之随应普贤之万行庄严乃至世出世法一口吸尽又奚止于现宰官身而说法者乎由是观之尧舜以之垂拱伊吕以之救民颜子以之箪瓢孔子所以无入而不自得也子在川上曰逝者如斯夫不舍昼夜嗟乎夫子此语真长夜梦中木铎也肇公引而伸之老人以此字梁生能无负此语可称圣门的骨子况法门乎黄用中字说X黄生元衡余字之曰用中因为之说夫中非有体安可用耶以衡视之其中自见然衡为天下平万物之准也人之所必信可不言而喻惜乎人知衡之可信而不知其用中在是犹凡人知食之可饱而不知可饱者味耳以味精而食麤也故曰惟精惟一允执厥中不知味则不知精不知中则不善用能用其中始称大用黄生志之欧嘉可字说欧生兴际远来谒余少年勤苦余见而嘉其志因字之曰嘉可凡曰可者训为仅可仅则有所未尽非也夫人之欲于心者可则嗜之不可则厌之且心之嗜慾不尽不止亦有欲尽而不止者岂曰仅哉是古今之人虽在可中而不知其可也独禅门向上一路以心印心谓之印可在圣人则曰无可不可然无不可者则无有不可者矣故举世之人与物世与时时与命皆有确然不易之可苟知其不易之道则穷达一际险夷一致出处一时如斯则无不可者矣人能洞见此可则无往而非所遇也欧生知此之际名为实际实际岂小可哉士修字说郑生尚志问字于予予字之曰士修盖志于道非修不足以尽道然道在吾人本来具足无欠无余良由物欲葑蔽而失其固有以致六凿相攘六官失职此愚不肖者所不及即有志者又或贤者行之过智者X知之过圣人所以折衷之抑其太过引其不及归于大中至正之体以完其本有不失其天真故谓之修耳非舍此之外别有修也故曰修道之谓教是知圣人教人非有益于人也但就其所赋而裁成之因其所志而引发之以至于日用见闻知觉之闲起居食息之内无非本明独露之地苦于夙习而障之故即其所明以通其蔽如目为色蔽即色以通之耳为声蔽即声以通之舌为味蔽即味以通之鼻为香蔽即香以通之身为触蔽即触以通之意以知蔽即知以通之洗其夙习而发其本明譬如磨镜垢净明现然镜明本具非因磨洗而增益之也以其所习者道故用志以启之苟无专一不拔之志必为习染所夺而日流于颠瞑邈然而不知返不足以为人矣又足以称士哉故予曰士贵乎志志贵乎修也为士修说徐子厚字说徐生天载作礼请字余字之曰子厚因为之说曰天乃吾性之本然者而言载者义取性能载物也传曰致中和天地位焉万物育焉盖中乃性之体和乃性之德也吾人能致尽其性则体周而德广则能位天地育万物此特性分之固然第止性虽本具苟非所养则不能极广大以尽精微故余取其厚者意欲深其所养以重其厚方能持载而不遗故曰风之积也不厚则负大翼也无力水之积也不厚则负大舟也无力然吾人本具性德虽天然广大自非积养深厚X则负大任也无力是故古之豪杰之士赋特达之才者靡不刻苦励志以淬其利器以待天下国家之大用以建千载不朽之大业所以光照百世泽流无穷所谓源远而流长厚之至也以其性为天地万物之本故能尽其性则可与天地参方尽丈夫之能事能事毕则可名为人否则与物同腐朽又何以称丈夫哉是以圣人处其厚不处其薄居其实不居其华去华取实厚之道也故余字之曰子厚子其勉之容我字说天地至大万物无所不容而且曰容我岂我独不能见容哉虽然必有说矣昔人有云谁云天地宽出门惟有碍是亦有不能见容者非天地不能容我由我不能容于天地耳是以圣人并包万物而不为已有不为已有是无我无我则无物无物则无物与敌无物与敌则物我忘物我忘则物皆我物皆我则我混于万物矣以其混同故能容我此圣人之能事也唯忘机者似之故以此字李丈人谢汝忠字说章贡孺子名曰上嘉请余为字字之曰汝忠谓移孝于忠固上之所嘉者也以孺子得丙而生丙火象君德也阳明而刚正外刚而中柔德之实也故曰柔嘉谓阳刚而阴柔君刚而臣柔此上下之正天地之和也以大来而小往阳求阴阴入阳故在卦为离为火在人为心为目心精而溢于目目视而主于心内外X一也故君之求臣如心之于目臣之事君若目之于心是则内外一而用不异德合而功成故可嘉也否则殆巳所谓耳视而目听则天君失守五官失职求其嘉也讵不难乎哉是知人臣之事君若目之听命于心者忠之至也故予因其嘉而益嘉之以忠固可嘉也予观孺子神迈而骨骏气和而心泰大人之质也语曰大人者不失赤子之心也其实则预秉大人之象业巳见乎仪容体貌之闲即仲尼之为儿戏陈俎豆设礼容岂非天有所授而人有以成之耶先生以是月送孺子进小学即詺此名予字之曰以忠先生欲予书此藏之珍袭将为孺子之左劵云觉之字说方遗民氏从父宦游衡礼予问出世法因请法名詺之曰福心以心为福田之本众善之所归如膏壤而生百谷也复请字字之曰觉之以佛者觉也古德云即心即佛以此心本来是佛因迷之而为众生是迷觉之变也吾人日用现前一念觉则一念佛念念常觉则为常住佛不觉则永堕迷途失其故有如人有目而居暗室一无所见所谓颠瞑而不自觉者也以心是福田以觉为种子日用不觉如有田不耕安可以望有秋乎吾故曰觉之觉之者种福之本也方子能觉则不辜本有乃福之大者也读达师洞闻字说洞闻之语则遵文殊择圆通以观音耳根为胜又以X普贤心闻洞十方为准则一以耳圆一以心洞也若在老憨分上看他虗空与眉毛厮结比比说法万象皆闻则三大士一场懡㦬而紫柏此语亦无地可寄矣此处透得方称洞闻与堂主天香更字无隐说堂主明桂旧字天香请海印老人易之以其近于俗也老人笑而应曰名是假名况真非可名凡可名者皆俗耳因而罢去一日偶诣丈室白曰弟子夜来梦师为更其字及问字何乃忘之矣老人复大笑曰生死涅槃皆如昨梦然所可名字者皆梦语也善知诸法如梦则一切名字语言无非梦事苟观法如梦则佛法常现前因詺之曰无隐意取分明目前六根相对无非佛事且如灵云见桃花而悟道香严闻击竹以明心此皆即声色门头而实证者山谷道人依晦堂和尚乞指捷径处堂曰祇如仲尼道二三子以我为隐乎吾无隐乎尔太史居常如何理论公拟对堂曰不是不是一日侍堂山行次时巖桂盛放堂问曰闻木樨华香么公曰闻堂曰吾无隐乎尔公释然即拜曰和尚恁么老婆心切此乃者俗汉从香尘而得悟入者堂主莫道从香尘而入者可字无隐其他又有隐耶仲尼又曰吾无行而不与二三子者是丘也参虗怀字说五台竹林大师入灭之明年戊午门人大谦远来匡X山求予为塔铭公受业京都西山碧云寺碧云为王城胜剎四事之丰第一享僧中最胜欲乐者公能舍此而之寒巖冰雪中亲近知识潜心佛法竹林门人以千百计独公以末后光明不朽为念其存心重本可知巳及予与坐谈扣其所蕴专注理观谨于律行则其所趋又非世谛碌碌者比予甚嘉之先字愈光予嫌其衒也乃为更之曰虗怀葢取其虗心而能受益也良以众生长寝生死而不寤者直以沈瞑五欲积习浓厚烦满胸襟故凡所举措皆为业资以其执而不化其所有则积垢益深垢益深而业益重积迷不巳而苦道愈长终无返省何光之有究其所以其心不虗之过也圣人虗已以游世者以能舍其所执耳所执既舍则心自空心空则境自寂心空境寂则物我兼忘我忘则无能执之心物忘则绝所执之境斯则心境求之了不可得虗之至也其怀若此则超然独立而与道同游又何一物之可拘纤尘之为累乎然以无有入无有妙行冥符横身为物所谓不起灭定而现诸威仪此至人涉世之能事又岂止劳谦而巳哉葢光而不耀者也聂应如字说聂生游于达观禅师之门师字曰应如予观其字因知师所以授生者最上法门也乃为之说夫如非相似之说葢直指吾人本体而言所谓真如者乃一心之异称也然真则不妄如则不变故名真如以其心X光明广大湛若虗空其体寂然乃至日往月来昏明相代云行鸟飞风动尘起四时循环日夜无隙种种变幻起灭不停而空体凝然寂然不动吾人禀此真如之性赖以成形而为妄想迁流荣辱忧喜好恶喜怒疾病祸患乃至死生代谢种种变幻而为遮障是则自体本如而今不如矣故禅师因其固有而导之曰子应当如故曰应如谓本来自如而今不如欲复本有不必外求但当如耳苟如其本如更何如哉是知吾人圣凡不隔端在迷悟如与不如之间不如则凡如则圣矣般若云所言如来者即诸法如义由是观之不独心体本如而一切诸法近取诸身则四大六根细而披剥则三十六物内外皆如远取诸物则山河大地鳞介羽毛草木微尘极尽世闲一切相状靡不皆如故曰青青翠竹总是真如郁郁黄花无非般若以此而观则诸法本自如如诸法既如又何好恶当情取舍而为生死之业所留碍哉所谓万境本闲而人自闹若人转物即同如来物转则心境皆如物我兼忘圣凡平等生死去来如梦如幻与吾灵觉之体有何交涉是故吾人有志出生死者应当如也故曰应如子其识之何希有字说何生字希有笃志向道人能向道诚希有也若真能见道则更为希有余尝读金刚经至空生叹世尊曰希有余甚疑之及寻其未叹以前并无甚奇特亦无X玄妙语惟言世尊着衣持钵饭食经行洗足敷座而巳更无别奇特也空生何所见而惊叹若是此语千载上下佛祖註解不破忽被空生看破世尊行履处不觉失声乃尔何生希有果何所见而希有耶苟如空生看破世尊处看破自家屋里此葢家常日用过活事耳更指何法为希有法何事为希有事耶傥未着眼但以文字相而争夸赞叹之恐他日回头一覰则见又不希有矣何生乞法语以老人无法可说故因其说而说之以此香林字说大都慈善长老名真孝达师字之曰香林请余为说余居五羊时见西洋番舶载旃檀至询其所产则曰产香之国最毒热而多巨蛇其蛇自毒热莫可解独赖此香以解之故盘附其上以得清凉香因蛇毒而亦盛且其树孤生生处不生众草独香成林故古德云旃檀内绝凡材今达师以香林美孝字岂无谓哉惟我释迦本师出世说戒定慧三学独专于戒戒品甚多独尊梵网大戒此戒乃是教菩萨法非金刚心不能持之伏覩经开戒品以孝为本故经云孝名为戒谓孝顺父母孝顺师僧三宝孝顺至道之法孝顺一切众生且律载戒品麤列五百细则三千威仪八万细行佛独指孝字为本意谓佛子能尽此孝则一切戒品一心具足此岂非若旃檀孤生三毒热恼烧炙身心无可解救至依于戒乃得清凉岂非若旃檀X能消蛇之大毒耶孝生于众生热恼心地自体清净以消烦恼烦恼逼而戒光圆岂非若旃檀生于毒热之地自体清凉而因热毒以成其香耶一孝全而众戒满戒满而孝愈真如栴檀林故曰香林以之为名不亦宜乎此乃达大师不说而说也余说为赘坚白字说寿公为京都住持雅志向上喜近知识虽未游历百城而诸方名行尊宿至者无不随喜可称坐参往亲吾法兄古梅法师师深器重尝以坚白字之予因为之说曰佛性之在缠如摩尼之堕溷莲花之处泥不为烦恼秽浊所昏不为五欲淤泥所污葢其自性天然本然清净光明皎洁若此也而人者见秽浊而不知摩尼之光明见淤泥而不知莲花之香洁是以汩汩尘劳而不知自性之圆明也公生长尘中矫矫有出尘志心期极乐厌离生死是果一念孤明应缘常照方且即尘劳作佛事转秽邦成净土又岂直以坚白同异目之哉虽然志不磨不坚心不洗不白吾人志不坚磨以忍心不白洗以戒若忍至无生戒归自性自性清净即所谓磨之不磷者是也若磨之不磷则涅亦不缁矣坚则不坏白则不渝不坏不渝实相常住净土无量寿义在是乎公果以吾言观自心则怀中之物当自现前是不负其亲友也不然则不独负他人抑且自负公其勉旃是为说自性说X尝谓人生而主之者性性一而品不一至有圣贤之分者以有生知学知困知之不同由夫习之厚薄故成有难易生知之圣故不世见学困之知正在习之厚薄耳故曰性近习远其是之谓乎吾人多在学地其用力之功不必向外驰求当知自性为主于此着力不能顿见自性当验习气厚薄切磋琢磨于根本处着力譬如磨镜尘垢若除光明自现吾人日用工夫最简最切无过于此故曰学道之要但治习习尽而性自尽耳以其自性本明更无增益唯在人欲障蔽贪瞋痴爱而为种子沈湎其中故为所困是知困非穷困之困盖为恶习所困耳孔子曰不为酒困此特被困之一端凡厥有生所困非一不为诸障困便称大力量人故学道人第一先具勇勐根骨如一人与万人敌大似李广单骑出入虏庭吾人果于声色货利物欲场中单刀出入足称雄勐丈夫以此言学但于不困处便见自性非是离困之外别求学知之功也所以禅家言立地成佛者乃顿见自性而巳非是别有一佛可成佛者觉也即自已本有光明觉性能见此性立地便是圣人到此则不见有生学困知之异始是尽性工夫此性一尽则以之事君为真忠以之事亲为真孝以之交友为真信以之于夫妇为真和施之于天下国家凡有所作一事一法皆为不朽之功业所谓功大名显者无他术由夫真耳己酉冬暮予舟次芙蓉江上章含黎子见访覩其光仪莹X然冰玉温厚和雅是其多生游心性地习气消磨故发现于形仪之表者如此即从此增进用力不巳直至私欲净尽之地圣贤不期至而自至耳若夫功名事业如响应声似影随形犹欬唾之余耳故曰道之真以治身其绪余以为天下国家是皆自性之真光非分外事也君其志之憨山老人梦游集卷第三十九憨山老人梦游集X卍XXX憨山老人梦游集卷第四十侍者福善日录门人通炯编辑岭南弟子刘起相重较疏五台山造沉香文殊菩萨像疏伏以清凉胜境为万圣之道场大智文殊乃七佛之师表迹垂震旦道化娑婆作众生之福田开人天之眼目归依者福等恒沙礼赞者德超尘劫况复镂形范像布施庄严者哉山僧某滥叨形服幸託灵山居中台之极岭开十方之梵剎感大士之威光裂多生之业网由是发心愿造沈香菩萨一躯请置本山供养前来南粤时历三秋弔影南游途经万里愧福轻X而缘薄且事重而人微荏苒因循向无寸効今日幸逢南华之胜会仗六祖之慈光摄四众之高人结十方之善果伏愿贵官长者达士名流顿开智眼剖破悭囊舍心香一寸而价重三千严法身一毛而福延万劫傥三十二相而多人共成则百千亿身而一时顿现如是则人人尽归金色界个个同熏般若香功德难思福缘无量谨疏广城西小福园募斋粮疏切以出尘离俗不妨迹系人闲借假修真自信心超世表但以五行现在四事应须无能感动天人必欲仰资檀越山僧某挂钖五羊城外藏修小福园中六时礼诵刻白社之莲华三业精勤揭青林之贝叶惟以杜缘日久时值岁凶贵贱同灾贤愚一劫闭门连日独看瓦釜生尘兀坐经旬谁问香厨绝粒既难分卫未免循方是以不惜千里辛勤普化十方长者幸生欢喜大破悭贪即一粒而至百千万粒共积须弥以一人而引百千万人径归宝所即搏食而为法食功德难量变热恼而作清凉福田无尽金刚种子普布人天般若舟航齐登彼岸逆来顺受虗往实回若能满载而归不负望风而至胜缘傥遇嘉会不常愿随发心谅无虗弃谨疏造旃檀香佛疏伏以法身非相托有相以明心妙行无为在即为而见谛苟非借假修真何以转凡成圣惟我如来应世X道化无方舍已从人随缘利物建言灵鹫开优钵之名华遗范阎浮刻旃檀之瑞缘遂使见闻瞻仰同出迷途礼念归依共登宝所爰自金光东曜白马西来覩像教以兴心用庄严而表法所以琳宫徧支那之境绀像满祇树之园尊崇者自天子以至庶人悟道者若王公及乎羣彚靡不布金殷重割爱投诚修行八万四千门作福第一南朝四百八十寺灵隐居先山从西竺飞来猿向洞门唿出境同兜率胜出人寰山僧某蚤离尘俗託迹名山乐兰若之清修志头陀之苦行但以根机下劣未副上乘仰莲社之高风效优填之故事敬刻旃檀香像安供菩提道场借以熏修依为净业像高尺六表丈六之法身普化十方植三祇之佛种然虽人人即佛须见佛而发心纵使个个有缘必遇缘而成就山僧不辞万里远至五羊跋涉艰难辛勤劳顿顾兹南粤岭表名区奇珍毕集乃商贾之稠林山水郁盘实文章之渊薮况此殊胜功德计所费不多岂无英灵豪杰脱体承当定遇勇勐丈夫全身担荷由一人而劝十人百人众擎易举从一分而至百分千分聚少成多虽因一佛以化多人多人各成一佛伏愿贵官长者达士高流共生懽喜各发诚心直须打破悭囊勿使当面错过舍身外之浮云作自心之真佛但能一念肯回光返照便见四八妙相端严优昙华再现三千菩提果顿超旷劫功非虗设福不唐捐惟决信不疑径登宝所X修南华寺祖塔疏佛土庄严虽是人天善果净土布施即为般若根基若非推果寻因须要求田下种但看目前世事岂有我作他收何劳分外驰求定是自修巳得千年田地曾言八百主人三寸气消始恨一生空过何如六祖真身直至而今未坏十方常住应知历劫不磨香烟塞汉显自性之光明宝塔凌空现唯心之净土但以烟云幻化谁保精色穷年风雨摧残顿见柱根破败若不乘时急救诚恐异日难支苟能革故鼎新便见转凡成圣切念功非一力假众力以合成事属多人种各人之福果一甎片瓦皆为最上良因粒米文钱尽是菩提种子只愿随心原无定法傥有勇勐丈夫亦任一肩担荷将小就大接短补长同成一味醍醐圆满十方海会便见七层妙塔涌现在于空中多宝全身入禅定于座上人天欢喜鬼神钦崇祝圣寿以无疆镇皇图于亿载顿使西来祖意重拈出于天南东粤宗风再阐扬于岭表优昙华现于三千金刚种培于百亿功勋莫算福利何穷愿智者早发诚心冀功果速完当下敬持短疏普告十方傥遇有缘请题芳姓重修曹溪祖庭殿堂疏伏以如来出世从兜率而降王宫法运开基自竺干而来华夏菩提树下为成道之场祇陀林中乃说法之所黄金布地开檀度之门白马䭾经辟昏衢之路X开三宝之良谟设一乘之轨范虽云极则犹在半途既乎䟦提示灭化缘将终乃偃建立之旗翻系涂毒之鼓蓦尔拈华发挥要道直指当人之觌体顿见自心播扬向上之家风发明本性禅道由此兴焉佛法因兹备矣西天四七般若之道大通东土二三达摩之宗始着自嵩少以濬源至岭南而衍派从此道被寰区化霑海㝢者皆我曹溪六祖大鑑禅师之力也恭惟禅师德秉生知道光前圣远自跋陀悬谶菩提树植于宋朝智药寻流宝林山开于梁代曹叔良效布金之遗事梵剎聿兴陈亚仙舍坐具之福田丛林大振由是天王降紫泥之诏光昱林泉名儒施彩笔之文翰垂竹帛华夷瞻覩史之天龙象蹴经行之路伟哉胜事驾旷劫之津梁壮矣雄模立万年之香火真天下之奇观实寰中之胜概也自尔慧灯高照破永夜之重昏法鼓长鸣醒羣生之大梦从来归依如市崇祀若神历代相沿千秋一日奈何盛衰有数兴废由人法化寝微道缘渐坠僧徒遭魔障以坏清修殿宇被风雨而隳壮丽柱根腐败梁栋摧斜慨将倾之大厦殊非一木所能支嗟未合之良缘必假多人而可就寺僧某等生叨盛世早入空门託迹名山忝承未裔朝参夕礼奉真像于当年暮鼓晨钟继香火于晚岁真覩生龙白象风气宛然悲此破瓦败椽殿堂颓毁使大士饮烟岚之瘴疠如来披雾露之衣裳山色霭清净之身鸟语说无穷之偈青藓徧长廊岂X是庄严佛土苍鼠窜古瓦难云极乐道场境虽触事而真人乃即真而俗若不亟其乘屋将恐倏尔倾湫苟能革故鼎新便见转凡成圣是以弘发誓愿运广大心特重开宝地新佛日于中天冀再转法轮驾慈航于苦海是以谨择二十六年十月望日先启华严胜会选戒僧五十三人坐千日之长期次化当代名公修殿堂一十二座祝万年之圣寿使处处尽是道场愿人人尽成佛果窃念非常之事须待非常之人希世之功必有希世之哲是以敬持短疏徧告大檀同修清净之因共结菩提之果但以法无定相弘之由人财不拘多施之在已尝闻一滴之水与渤海之润性无差芥孔之空与太虗之容纳匪别离相者福报难思滞迹者功德不广傥欢喜发心顿见一毫端头现宝王剎若謦欬弹指即能一微尘里转大法轮如是则使曹溪涸而复涨慧灯暗而又明优昙华现于三千般若种培于百亿宝林倍价于当年鹫岭重新于此日赞助者福寿等于高深护持者功德同于带砺布皇风于八表洒甘露于十方见闻随喜齐登仁寿之乡礼念归依共到菩提之岸愿心既广福德无边仰望仁慈同声唱和谨疏修曹溪五代祖师影堂疏南华禅寺宝林道场六祖真身现在达摩衣钵俨存由二祖以至黄梅五代之传至此自唐以至于今日一派之水随流爰立五祖之堂用表授受之绪兹者X年岁既久苦被风雨摧残月化日迁顿见柱根腐败若不乘时亟救诚恐异日难支苟能革故鼎新便见焕然夺目庄严楼阁涌现在于目前五祖全身入禅定于座上人天懽喜鬼神钦崇祝圣寿以无疆镇皇图于永固功勋莫算福利何穷愿智者蚤发诚心冀功果速完当下书华严经接待十方疏不动一步而心徧十方谓之坐参不起灭定而现诸威仪名为妙行是在当人自信不须向外驰求恭闻华严大经乃毗卢根本之法轮曹溪古剎为六祖禅宗之正脉法界是众圣之玄都丛林作十方之归宿自古及今云水高流礼祖而至者无时不有终年竟岁饮食安居因人而施者一向全无顾我老朽自到兹山最初以此为念于山门外立十方堂一座资以接纳四来其饮食所需皆出禅堂常住奈何一向执事不得其人混集庸流翻成秽士不唯有负初心抑且虗消信施兹者弟子明中发广大心修普贤行愿就本堂安居书写华严尊经一部借此法恩收摄身心即以接待十方贤圣老朽闻之赞叹欢喜而谓之曰昔善财童子参五十三诸善知识犹历百城今子不离跬步而普礼十方世界诸来贤圣可谓最胜功德何幸生此末法住如是道场书如是大法修如是妙行积如是胜因可谓将此身心奉尘剎是则名为报佛恩矣所愿见闻随喜者福等恒沙赞助称扬者X功超旷劫何况施七宝而作庄严列四事而为供养者其福又不可得而思议矣高州电白县苦藤岭建施茶菴疏伏以人天路上全凭作福为先生死途中唯以济人第一尝闻侯门似海独爱富而不敬贫圣道如天但周急而不继富所以饥者易食故一饭而感千金之醻渴者易饮故壶浆而致扶轮之报此但有情人事尚乃感报如斯何况无为福田功德岂可思议者乎兹者高州之北神电之南崇山插汉峻岭横霄为海外之咽喉廼罗旁之门户当年客旅车轨不得并行今日经商足迹焉能独往诚名利之畏途实盗贼之渊薮所赖嘉隆之岁以后王师破贼以来变险道而为坦道易顽风而向皇风虽往来有跋涉之劳且进止无豺狼之戒第以炎方赤徼瘴疠烟岚加之以毒气蒸蒸又值温泉滚滚以致天涯行客如蹈火而赴汤远戍征人若错焚而履镬摩肩接踵聊乘袂以成云陟巘攀林诚挥汗而若雨唇干舌燥思勺水如大旱之望云霓咽𦦨肠枯得涓滴若消渴而饮甘露况百里而传一舍穷日而得半飡仆夫汗血舆马沾濡举目无亲此苦莫告斯皆贪名逐利见得忘形祇知拈土作金谁解抛甎引玉况夫边地下贱及蔑戾车俗好鬼而尚淫祠民轻生而喜杀盗虽尺布斗粟而妄取于人岂粒米文钱而乐施于已此其菩提种子转见焦枯善根萌芽日叹腐败是故恶者愈恶而X贫者愈贫迷转积迷而化更难化比者幸逢当道诸大宰官博爱施仁济人利物以斯道而觉斯民继往圣而开来学剏浮屠于郡邑树最胜之法幢建赤帜于祇园作难思之佛事可谓不世之舟航迷津之宝篾者也山僧某因弘法而罹难蒙恩遣于雷阳投万里之遐荒乃荷戈于电白爰登苦藤之岭渴乏高原因思甘露之浆低回险道偶见苾蒭二众筑室道旁乃持香茗一盂尽恭马首某也欣然饮泣怆尔兴悲谁知瘴疠之乡偶值天台之伴即稍憩于林闲遂勒铭于石上由是发愿愿于此地大建精蓝将即事以明心欲借茶而演法自尔岁月云徂倏经二载乃于戊戌之夏遇高州司理万公邂逅仙羊之城对谈灵鹫之绪言及至此大叹奇哉遂乞为护法之津梁敢请作慈悲之檀越期重建其化城引众归于宝所且欲就秽邦而变净土将瓦石以易草茅纵不劳金碧交辉亦要使法食兼济但念功非一力必须缘结多人是以敬修短疏普告十方託善男某某稽首贵官问讯长者经商客旅士宦高人伏愿发广大心作难遭想且人人是佛只要自肯承当法法皆真何物而非布施不拘多寡无论精麤坠露可以添流轻尘而能足岳虽权设门外三车假名引导使直透向上一路实是慈悲但能打破悭囊顿见庄严佛土往者过而来者息聊进一盂赵老盏中汎辉辉之白雪渴者饮而饥者飡强吞七碗卢仝腋下起X习习之清风除热恼而得清凉解疲劳而消困顿且以法水而溉菩提之种增长灵苗将善根而栽般若之田克成圣果从此襟怀洒落去住翛然可谓极乐之道场名为懽喜之佛事布慈风之浩荡扫尽瘴海之岚烟悬佛日之圆明照破昏衢之幻梦使阐提之辈消除杀盗之邪淫蔑戾之俦不堕罗剎之鬼国一人善而多人善善满边邦一家安而大家安安攘海宇同跻仁寿之乡共覩熙皡之化以斯功德祝圣寿以无疆将此身心醻君恩之罔极福非虗设事岂妄谈惟愿赞成无劳顾伫谨疏万历戊戌仲秋朔旦书于仙城之旅泊斋重修南雄府太平桥普济寺疏伏以岭表名区一线引华夷之命脉太平古渡飞虹鎻百粤之咽喉寰中商旅何莫由斯海外珍奇必经于此悲夫迷津浩劫宝筏谁凭苦海狂澜慈舟可渡恭惟太平镇桥普济寺者剏规往代事仰前修面迎凌水俨舍卫之恒河背负梅魁宛迦维之祇树搤南海之源头据雄关之胜概诚终古之津梁实长途之利涉也但以日来月往雨薄风残世异时迁梁摧栋腐幻华易谢阳𦦨难留使三宝閟而不彰众心归而靡託今者幸逢仁人在位欲革故而鼎新君子存心将救偏而补弊山僧某敢执铎以扬声士庶高人冀承风而接响惟其人性皆善必待感而遂通然虽佛化有缘岂不求而自应是以敬持短疏普告十方伏X望富贵者竭力用醻前世之恩贫贱者施工希植未来之果但愿悭囊破处金刚种子露光明爱水干时般若舟航登彼岸不拘过往无论经商菩提种个个圆成极乐国人人可到休言福比河沙且喜心归宝所功超有漏德载无疆祝圣寿于河山播流光于日月普愿霜露所降咸服慈风舟车所通斋瞻慧日如斯利益赞莫能穷请註芳名冀垂不朽重建祇园寺疏伏以十方世界处处尽是道场具眼者能见八万尘劳种种无非佛事达心者自知况有布金之规范遵为古佛家风尝思留带之嘉谟正是宰官令则但以事随机会道假人弘时节难逢良缘偶合兹者祇园古剎剏自唐朝志载分明尊崇典祝恨山灵之不守倏堕荆蓁仗护法之有知忽开茅塞向遭五逆之子佛祖几以无依今赖三尺之天神人幸而有託但以殿宇倾颓金像凄凄风雨香灯泯没梵音寂寂朝昏山僧如鑑偶来乞食挂钖凌江开精舍于恒河敞竹林于负郭但虞大厦非一木之可成必假高贤合众力而易举拈寸草而作梵剎自是天帝之炉锤剖微尘而出经卷除非普贤之作略伏望共出手眼各赌神通聚少成多由小至大直使鬼神输运不让须弥顿见金碧交辉宛成净土转变随心受用在已感报以此为征功德共垂不朽湖心寺重建放生普愿成佛塔疏X佛大慈悲普度十方尽法界众生悉皆成佛故曰如一众生未成佛者誓不取菩提此佛度生之愿也般若云度无量无数无边众生俱得灭度实无有一众生得灭度者此众生成佛之实证也古今修行愿成佛者多而现在度无边之众生者少以各各作念待成佛后方才度生殊不知即今现在能以佛心而度众生者乃真成佛之妙行也广度众生之行无踰放生一门在昔天台大师次则永明大师尝为吏时将官钱买生放以致不死此目前众人皆知者自后至今唯云栖大师能效二师之行其西湖古为放生池今但濬三潭筑隄作池取多分之一耳且西湖从昔以来为歌舞地实酒池肉林之所今湖中有此三池所放众生充满其中是从业海中变出极乐佛国也而楼船歌舞过其池者曾不返省一观是犹然醉梦中也一心净秽苦乐以之如唯与阿相去几何哉其池有湖心寺寺有三塔寺巳建塔未造隄未能防水也予随喜池上赞叹玄津法师之慈悲慨其功未底绩大有憾焉归夜卧梦行隄上其沙衬足粒粒方面皆有佛字比随行者不敢措足予曰尔等知大地是佛无下足处此正是汝修行时也因论众曰若聚此沙为佛塔则施者与所施共登极乐净土矣觉而思之遂发普度之想谓彼所放之生愿彼脱苦成佛也且彼蠢蠢以佛视之况现在人人最灵最明者岂可以众生视之乎何不愿目前易度之众生先作成佛X之想以众多之愿度彼多多之众生如是不唯所度更广以合众心守此池则所守益坚如此行愿岂非心佛众生等无差别之观乎故设普化之方人施十钱一钱念佛百声合众心于一佛集多人成三塔所施者小所成者大是为福聚功德之海此则以沙数之佛度沙数之众生其力更大岂不为最胜之佛事乎若由此而兴起意将来尽此湖为莲池则此方众生无论富贵贫贱一齐同生极乐佛土矣岂不为妙行哉重修龙华寺疏古杭山水灵秀有宋建剎星列钟鼓相闻而龙华居南屏之西南葢梁朝傅大士开剏千余年矣司马温公昔有祠于此今皆废矣其地不唯居山水之胜而为普陀天台之要冲十方云游必过之所惟钱塘剎竿相望求行脚息肩之地不易有也前伏牛三空和尚至而愍焉江干居士洪云泉延之于此剏未成而集者常满居顷寻罢禅者广坤发广大心志愿兴建为接待道场丁巳春予偶过此见佛像微妙庄严重生渴仰徘徊形势背御寨而面钱塘最胜处也十方行脚至此正力倦神疲求一暂息而不可得苟获住足安身滴水霑唇如灌醍醐而饮甘露结此功德最胜缘也且见禅人慈悲慨切一时发心善男等各各踊跃乃最胜因也但寺功大而费鉅日月长而众多若非广大檀那作难思佛事未易满禅者之本愿也X予感而赞仰为之开导凡宰官长者居士善男女等果能发希有心生难遭想割破悭囊庄严佛土是以不坚之财作不朽之业即捐身舍宅而龙神守之万世不绝较之尘世之业千年田地八百主人者何啻天壤哉况作净土之因缘成当来之佛种冀弥勒下生龙华三会中为上首眷属岂不为出世第一最胜功德哉以人人有佛性各各具夙因定见今日之缘不肯当而错过岂忍宝山赤手归乎是在诸有智者顿发无量欢喜快着勇勐之力耳剌血和金书华严经发愿文稽首遍法界十方及三际莲华妙庄严清净微尘剎大觉无上尊分身徧一切演说清净海圆满修多罗性相了义诠离诸文字相七处九会中文殊诸大士剎尘数知识清净贤僧众我今布三业敬礼毕竟空惟以无缘慈照我真实愿念我无始来流浪诸生死展转处苦趣犹大旋火轮舍身与受身不可思议数所作诸恶业唯佛自知见今承三宝力傥来人数中六根赖完具心识多闇冥以宿微善根早出恩爱海犹入俗稠林如避溺投火内假善力熏心心愿远离外得法雨润忽生清净芽尘习炽盛故时复见干枯良哉大善友与我如天授以此大因缘得出离热恼同归清凉界觐礼曼室尊乐住阿练若最深寂静处心想如猿猴转见攀缘相般若力微弱难敌生死军以是因缘故见行诸事行稽首莲华藏圆妙最上乘X誓发归敬心尽形顶戴受曾闻普贤行广大不思议六种受持中书写为第一骨笔血为墨经于微尘劫积累如是经量等大千界我闻如是愿难可与等伦但取血为墨与金共和合书写大经卷一字法门海以此殊胜因苦海为舟檝愿我此身血滴滴称法性融入华藏海普润众生界我以手书持点画心自在愿此虗幻身恒得金刚体身似紫金山端严最无比闻名及见形心生大喜悦手如大宝聚恒出世资财七宝及四事种种皆充满十方法界中所有诸众生贫穷及病苦所求皆如意愿我成佛时国中极清净纯一上乘人无诸恶道苦恒演此法轮极尽尘界劫我生末法中信心力微少恒与痴葢俱难逃生死业善根未成熟傥落轮回中仗此殊胜因不堕诸恶趣常生净佛土不离三宝前早悟自性空顿超诸有漏凡所作所为永离三毒障我以愿力持直至未来际愿我此经卷三灾不能坏弥勒将下生光从此经出普照十方界六种大震动弥勒下生巳初坐龙华树此经从地出踊在虗空中字字出妙音说我本所愿天人百万众咸称希有事我时在会中为演真实义佛佛出世闲最初三七日咸演大华严我当机第一我身虽幻妄从父母所生依此虗妄根作成真实事愿父如净梵母如耶夫人诸佛下生时依我父母出师长度脱我法恩最上尊愿诸佛会下我师为导师我友最诚谛提挈行正道愿友如文殊作第一知识X檀那大信力广施大资财愿此诸智人永离悭爱苦诸佛出兴世最初请说法不惜身命财广修众善业我作如是行仗诸执持者愿此诸贤圣生生常不离随在何佛国共兴扬佛法凡诸见闻者赞叹及称扬纤悉善因缘同归华藏海我发如是愿广大不可穷极尽未来时究竟心圆满放生文生自生矣何以放为又何以放生为佛事耶裴休有言曰血气之属必有知凡有知者必同体故曰蠢动含灵皆有佛性以性即佛故杀生者即为杀佛非曰杀佛然杀生者无慈悲心即为断佛种性矣然彼蠢蠢之生将谓可杀殊不知自已本有明明佛性岂可断耶以不杀之心慈悲心也慈即名仁悲即不忍不忍之心仁之端也故见生不忍见死闻声不忍食肉圣贤之首唱奚独佛氏哉儒以素位故但远庖厨佛以平等行慈故普及一切第放生者有执相忘相之差而効之者不无放生杀生之弊故法重忘相妙在随缘宗本无住功嫌有漏果能遇缘即宗则触目生机逢场佛事物物头头皆喜舍之门念念心心尽慈悲之境又何必拘会约以执功勋设限期以严规则哉明禅人久含此愿愿以此行之则慈悲日溥化境日宽持之十年当有无量童子而作供养复何疑哉祭陆太宰五台居士文呜唿受灵山之密嘱来浊世以利生其来也不来故X不露本来之面目即其去也不去唯留生铁之心肠八十余年逢场作戏恆沙妙德遇佛即宗以佛心而事君唯君为佛以真心而爱物惟物即真故生平向上事不离幞头角边临行末后句委付儿女子辈惟公现宰官非宰官之身愧我作比丘非比丘之相然虽道路各别其实养家一般感公将行未行之际飞半纸岭南之书令我于空不空之中引一滴曹溪之水作甘露之供献灌顶之尊呜唿平湖满月覩清净之法身天乐盈空吐广长之妙舌纳斯法味用鉴蓬心尚飨祭大中丞顺菴胡公文呜唿痛哉公其生耶死耶反复求之而不得其故也忽闻公讣适言公死及读公易箦诗则公明以不死告人而人不知唯我明明知公不死言之而恐人之莫我信也呜唿悲哉顾我与公偶尔值于大化之中三十余年如一日葢亦奇矣始而遇公于首阳之野一见而心莫逆骤尔语公以一祸福齐生死时则公已怡然有当于心既而再索我于清凉之山跏趺于千尺寒巖之下谈笑于万年积雪之中嚼坚冰而飡𥺷米畾浩劫一息时公巳有登天挠雾之思超然遐举之想矣第未知其祕也未几余因访公于雁门坐辕门如处空谷连牀共被三月不违日夜发以绪言时则公巳了然默契于心由是而知视轩冕如尘垢身世如蜩翼也遂相期我于东海之上飡朝霞而结楼X居巳而公果以我脱尘鞅我则以公忘去就当是时也与公游戏于海印光中万里长波皎然一碧俨若临宝镜而履琉璃坐莲华而居净土不知此身之在天地外物之在此身其乐殊未央也俄尔天帝怒我以轻凿混沌散朴浇湻乃罚我于九死放我于瘴乡时与公永诀矣公以我为必死将託处些以招之忽尔十年如一息时时知公思我结想于寒云哭我积泪如长河而殊不知我之与公遨游如宿昔居然眉睫寤寐无间于毫发也呜唿悲哉是岁五月公走尺素慰我于万里我遣侍者讯公于七月我乐怀公诗则曰酷似维摩病里身书至而公巳示疾矣公把我书诵我诗时公在口期月而逝是我慰公以生平公永诀我如对面斯亦奇矣我昔诀公不若公今诀我也使我思公哭公岂不若公之思我哭我耶公之生也不偶然负高明之见抱不世之才忠在社稷心在苍生公之世有尽而才未尽形化而心不化也如公之临终诗曰灵根常傍月华明以此观之视死生如夜旦千古如一日也惟公神游太漠听钧天而居广府侣飞仙而寿无极其视昔也如粪壤孰知公今之乐殊绝胜于畴昔耶公既乐矣余复何悲呜唿哀哉尚飨祭达观大师文维万历四十四年岁次丙辰十一月庚子朔越十有九日丙戌前海印沙门辱教德清谨陈香积之供致X祭于紫栢尊者达观大师之灵曰呜唿惟师之生也不生乘愿力而来师之死也不死顺解脱而去去来不落常情生死岂同世谛以师之住世也秉金刚心踞坚固地三十余年家常茶饭嵴骨纯钢千七百则陈烂葛藤鼻孔残涕推倒弥勒释迦不让德山临济为人极尽慈悲临机绝无忌讳誓护法若惜眼睛求大事如丧考妣不与世情和合便是真实行履晏坐水月光中独步空华影里初访予于东海也顿脱形骸既再晤于西山也搜穷骨髓当予祸之未形也备告以隐微及予难之既发也将为我以雪洗且醻宿约于曹溪将扣阍于帝里冐炎蒸于道路兮望影响而进止乃设法以多方冀出予于九死呜唿师之为法门也实抱程婴杵臼之心师之为知已也殆非管鲍陈雷之比予荷皇仁之薄罚兮在师心犹未已予被放于岭表兮师伫候于江沚一见悲欢而交集兮如九原之复起予与师作永诀兮甘为炎方之厉鬼师嘱予以宁志兮冀幽扄之再启予挥涕以临长路兮师执手含悲而不语维时关山一别兮日月若矢心知师之不我忘兮每丁宁其无以师以愿力所持兮誓不负其本始乃歛太阿之光𦦨兮不愿放于尘滓冀和璧之必信兮不惜隋珠之轻抵将扣君门兮九重倏飈风兮四起陆海波腾龙蛇披靡玉石俱焚法幢倾𡉏师登八道之康衢兮忽遇长蛇与封豕皇天实鉴其衷肠兮唯见逞于庸鄙幸此心之一白X兮聊以发其蕴底师实旷然何忧何喜逆顺随宜死生游戏何夙负之相寻兮信前缘之固尔悲五浊之不堪直一行之可恃乃盥潄以趺坐兮遂寂然而长往矣呜唿痛哉师既不以祸患撄宁又何以去来为事撒手便行全无议拟惟师以金刚为心故留不坏之体有予弟子奉师以旋兮就双径以归止予闻讣以摧心兮望长安而殒涕欲亲礼于龛室兮奈业系之覊縻拟生还以慰师灵兮忽星霜之踰纪匪此心之暂安兮第因缘之不我与顷幸遂其本怀兮始得陈辞而致诛呜唿痛哉师何死兮我何生我不来兮师不宁形骸异兮共此心幽冥隔兮终合并誓同归兮践深盟寂光朗兮师安住我顶礼兮展哀慕阵香积兮洒甘露师临机兮愿来赴光明兮照曜翘勤兮延伫哀哉尚飨祭云栖大师文呜唿师本不生亦无所去以力持身顺因缘故欲海波腾火宅𦦨炽师展愿轮特来救济出示尘劳早归慈父一登觉路如白牛步视爱如唾观亲若冤彼蝇聚者孰不瞿然法界为家含灵是宅物我等观无二无别开甘露门指归净土鳞甲羽毛一齐顿赴悲正法眼翳彼戒根以金刚篦刮垢剔昏三千威仪八万细行于二六时悉令清净身为众目心为大宅十方来者痴狂顿歇四十余年法幢高竖一雨普滋药草诸树才霑一滴枝叶并茂但有得者毕竟成就我观X吾师如狮子王高卧堀中羣走慞惶我又观师如药王树凡有亲者必瘳沈痼嗟我末法慧日久沈师于长夜持大智灯佛本无心心付在师萨埵无行行託师持故师应世一味无我即住百劫于何不可呜唿师以缘现缘灭即去悲此羣盲失所依怙我数千里远持瓣香展布五体敬礼寂光师悲同体以我知音愿鉴我诚来格来歆呜唿尚飨祭金竹续芳联公文呜唿公秉愿轮生堪忍界蚤遇明师顿离恩爱发坚固心偿慈悲债放身空山饥寒是耐敬守师训躬身负戴志供十方平等无碍翦荆棘以成丛林驱狐兔而扬梵呗衲子云臻天龙拱卫饭积如山来者饱飡如量如空居者无外具精进力至老不懈一身如寄毫无沾带拟将𢹂手同归何期先行不待撩起便行何等庆快遗金刚幢常住不坏法身湛然寂光自在惟灵不昧鉴此感慨呜唿哀哉尚飨结社念佛修四十八愿同生净土文伏以惟心净土处处道场自性弥陀人人具足只为尘劳遮障人我是非故感土石诸山秽恶充满使本来清净之体昧却当人圆满智慧光明一毫不现终朝业识茫茫逐日境风浩浩但知受用目前谁解修因身后故我乐邦教主阿弥陀佛因地发心厌斯堪忍立四十八愿愿愿度生修十六观心心心作佛令人人知心是佛岂向外求使个个了愿即真尽归自X性推倒人我之高山感宝地一平如掌打破尘劳之幻梦生莲华广大如轮我心清净彼土现成休教过后追思只在现前结果不分男女总证菩提但是有缘皆登宝地但以天生弥勒犹须授记灵山自然释迦也要庄严佛土痛念生居五浊命不保于须臾罪业多端苦难逃于长劫虽父慈子孝只顾各人兄爱弟恭岂能相代纵有富贵荣华到底总成一梦深思至此实可悲酸是以发愿修因必欲一生取办既知诸行无常岂可仍前贪恋巳悟自心是佛只须直下承当搅长河为酥酪原在当人变大地作黄金实由自已伏望愿心如佛即是佛心因果皆真必成真果发一愿而四生九有同出苦轮施一滴而八难三途通归乐土花开见佛如母子之馨香妄尽还源似氷霜之皎洁一心清净万德交归大地山河总成极乐者矣祭匡庐彻空师文惟师之来也何事何为惟师之去也何心何虑现比丘身坐断干坤作师子吼惊走狐兔当索我于清凉也云满溪山复归师之旧隐也月圆蓬户尚把九曲之珠拟待师而暗度何其一旦长行哀音忽讣呜唿使我有口难开含冤莫诉以其同生而不同死同归而不同住赖有匡庐山高法身徧覆彭湖水清三昧昭着然虽倒却剎竿且幸扶起露柱顿令五老长唿千峰率舞白鹿悲风黄龙泣雨愈卷恆舒欲隐弥露X是则可赞而不可叹可笑而不可哭呜唿师且暂休听末后句打破寂光掀翻净土再来撞着恶辣阇梨拖住定不放师归去惟灵尚飨对曾九龙居士灵帏小参文万历三十六年五月廿六日当曾居士五七之辰同社友各擎香作礼请憨山和尚为居士小参居士听么佛说诸行无常是生灭法生灭灭巳寂灭为乐居士会么居士住世三十七年所作诸行正当作时是无常耶作后是无常耶直至今日是无常耶若言今日是无常则堕断灭若言作后是无常则不待今日若正当作时是无常则举世皆无常矣何独居士居士会么若了作是无常则无常无性谁为生灭无生灭者又何得而生死哉居士了此则今日正受寂灭乐时此则悲居士者皆生灭见也为达师茶毗举火文性火真空性空真火狭路相逢定没处躲恭惟紫栢尊者达观大和尚偶来人世误落尘寰赤力力脱尽娘生布衫光烁烁露出本来面目荷担正法纯刚炼就肩头彻底为人生铁铸成肝胆死生路上直往直来今事门头半开半掩六十余年松风水月襟怀千七百则兔角龟毛拄杖饶他末后风流未免藏头露尾撇下贼私谁料落在憨山道人手中今日特为人天众前当阳拈出大众还见么拄杖挑开双径云通身涌出光明藏珍重诸人着眼看者回始X信无遮障憨山老人梦游集卷第四十憨山老人梦游集X卍XXX憨山老人梦游集卷第四十四侍者福善日录门人通炯编辑岭南弟子刘起相重较大学纲目决疑题辞余十九弃笔研三十入山绝文字五十被谴蒙恩放岭外于今十四年矣往来持钵五羊诸子谬推为知言时时过从问道余卒无以应若虗来实往愧矣愧矣间有以禅视者余则若哑人喫黄檗耳已酉秋日偶乞食来诸子具香斋于法社余得捧腹是诸子果我也食讫请益余但吐粥饭气耳含羞而别舟还曹溪思诸子饱我非一日矣竟莫醻尝有以颜子问仁章请者余咿呜而巳即有言不能徧徧亦不能尽而求悦可众心者谈不易也以诸子之食难消腹犹果然舟中睡足闻侍者读大学聒我疑焉因取经一章按纲目设问答以自决且引颜子问仁章以参会之如鼓刀然两半饷而卒业读之不成句非文也谛思自幼读孔子书求直指心法独授颜子以真传的X诀余则引而不发向不知圣人心印尽揭露于二百五言之间微矣微矣岂无目耶嗟嗟余年六十四矣而今乃知可谓晚矣恐其死也终于冺冺故急以告诸子诸子年或过余半未半者幸而闻此可谓蚤矣如良马见鞭影一息千里有若鹅王择乳岂不以此为粥饭气耶是特有感于一饭而发愿诸子持此以饷天下之饿者非敢言博施也己酉中秋前二日方外悳清书于须阳崃之舟中大学之道在明明悳在亲民在止于至善大学者谓此乃没量大人之学也道字犹方法也以天下人见的小都是小人不得称为大人者以所学的都是小方法即如诸子百家奇谋异数不过一曲之见纵学得成只成得个小人若肯反求自已本有心性一旦悟了当下便是大人以所学者大故曰大学大学方法不多些子不用多知多见只是三件事便了第一要悟得自已心体故曰在明明悳其次要使天下人个个都悟得与我一般大家都不是旧时知见斩新作一番事业无人无我共享太平故曰在亲民其次为己为民不可草草半途而止大家都要做到彻底处方才罢手故曰在止于至善果能学得者三件事便是大人两个明字要理会得有分晓且第二个明字乃光明之明是指自已心体第一个明字有两意若就明悳上说自已工夫便是悟明之明谓明悳是我本有之性但一向述而不知恰是一X个迷人只说自家没了头驰求不得一日忽然省了当下知得本头自在原不曾失人人自性本来光明广大自在不少丝毫但自已迷了都向外面他家屋里讨分晓件件去学他说话将谓学得的有用若一旦悟了自已本性光光明明一些不欠缺此便是悟明了自已本有之明悳故曰明明悳悟得明悳立地便是圣人此就工夫为已分上说若就亲民分上说第一个明字乃是昭明之明乃晓谕之意又是揭示之义如揭日月于中天即是大明之明二意都要透彻问如何是至善答自古以来人人知见只晓得在善恶两条路上走只管教人改恶迁善此是旧来知见有何奇特殊不知善恶两头乃是外来的对待之法与我自性本体了不干涉所以世人作恶的可改为善则善人可变而为恶足见善不足恃也以善不到至处虽善不善故学人站立不住以不是到家去处非可止之地以此看来皆是旧日知见习气耳今言至善乃是悟明自性本来无善无恶之真体只是一段光明无内无外无古无今无人无我无是无非所谓独立而不改此中一点着不得荡无纤尘若以善破恶恶去善存此犹隔一层即此一善字原是客尘不是本主故不是至极可止之地只须善恶两忘物我迹绝无依倚无明昧无去来不动不摇方为到家时节到此在已不见有可明之悳在民不见有可新之民浑然一体乃是大人境界无善可名乃名X至善知此始谓知止知止而后有定定而后能静一节定字乃指自性本体寂然不动湛然常定不待习而后定者但学人不达本体本来常定乃去修习强要去定只管将生平所习知见在善恶两头生灭心上求定如猢孙入布袋水上按葫芦似此求定穷年也不得定何以故病在用生灭心存善恶见不达本体专与妄想打交滚所谓认贼为子大不知止耳苟能了达本体当下寂然此是自性定不是强求得的定只如六祖大师开示学人用心云不思善不思恶如何是上座本来面目学人当下一刀两段立地便见自性狂心顿歇此后再不别求始悟自家一向原不曾动此便是知止而后有定的样子又云汝但善恶都莫思量自然得见心体此便是知止的样子所以学人贵要知止知止自然定静字与定字不同定是自性定体此静乃是对外面扰扰不静说与定体远甚何也以学人一向妄想纷飞心中不得暂息只管在知见上强勉遏捺将心主静不知求静愈切而乱想益炽必不能静何以故盖为将心觅心转觅转远如何得一念休息耶以从外求入如人叫门不开翻与守门人作闹闹到卒底若真主人不见面毕竟打闹不得休息若得主人从中洞开重门则守门者亦疾走无影而求入者真见主人则求见之心亦歇灭无有矣此谓狂心歇处为静耳若不真见本体到X底决不能静故曰定而后能静安字乃是安稳平贴之义又如安命之安谓自足而不求余也因一向求静不得杂念纷纷驰求不息此心再无一念之安而今既悟本体驰求心歇自性具足无欠无余安安贴贴快活自在此等安闲快活乃是狂心歇处而得故曰静而后能安虑字不是妄想思虑之虑亦不是忧虑之虑乃是不虑之虑故曰易无思也无虑也寂然不动感而遂通天下之故又曰百虑而一致又曰不虑而徧正是者个虑字谓未悟时专在妄想思虑上求即一件事千思万虑到底没用也虑不到多思多虑于心转见不安今既悟明此心安然自在举心动念圆满洞达天下事物了然目前此等境界不是聪明知见算计得的乃是自心本体光明炤耀自然具足的故曰安而后能虑得字不是得失之得乃是不渗漏之义圣人泛应曲当羣情毕炤一毫不谬彻见底原一一中节故谓之得非是有所得也初未明明悳时专用妄想思虑计较筹度纵是也不得何以故非真实故今以自性光明齐观竝炤羣情异态通归一理故能曲成而不遗此非有所得盖以不虑之虑无得之得故曰虑而后能得言非偶尔合节特由虑而合故古之欲明明德于天下者一节此释上本末先后之序以验明明德亲民之实效也就成已工夫上说则以明明悳为本新民为末盖从X根本说到枝末上去今就成物上说故从枝末倒说到根本处来以前从一心知止上做到虑而能得到此则天下事物皆归我方寸矣今欲要以我既悟之明悳以揭示天下之人愿使人人共悟盖欲字即是愿力谓我今既悟此明悳之性此性乃天下人均赋共禀者岂忍自知而弃人哉故我愿揭示与天下之人使其同悟同证伹恐负此愿者近于迂濶难取速效且天下至广岂可一蹴而徧故姑且先从一国做将去所谓知远之近若一国见效则天下易化矣昔尧都平阳舜宅百揆汤七十里文王百里皆古之欲明明悳于天下之君也孰不从愿力来余故曰欲愿力也身为天下国家之本经文向后总归结在修身上可见修身是要紧的事而此一件事最难理会岂是将者血肉之躯束敛得谨慎端庄如童子见先生时即此就可治国乎岂是身上件件做得模样好看如戏场上子弟相似即此可以平天下乎故修身全在心上工夫说只如颜子问仁孔子告以克已复礼为仁此正是真正修身的样子随告之曰一日克已复礼天下归仁此便是真正治国平天下的实事若不信此段克已是修身实事如何颜子请问其目孔子便告之以四勿乎且四勿皆修身之事也克已乃心地为仁之工夫也克已为仁即明明悳也天下归仁即新民也为仁由已此已乃真已即至善之地故颜子隳聪明黜肢体心斋坐忘皆由已之实效至X善之地也夫人之一身作障碍者见闻知觉而已所谓视听言动皆古今天下人人旧有之知见为仁须是把旧日的知见一切尽要刬去重新别做一番生涯始得不是夹带着旧日宿习之见可得而入以旧日的见闻知觉都是非礼杂乱颠倒一毫用不着故剜心摘胆拈出箇勿字勿是禁令驱逐之词谓只将旧日的视听言动尽行屏绝全不许再犯再犯即为贼矣此最严禁之令也颜子一闻当下便领会遂将聪明隳了将肢体黜了一切屏去单单坐坐而忘忘到无可忘处翻身跳将起来一切见闻知觉全不似旧时的人乃是从新自已别修造出一箇人身来一般如此岂不是新人耶自已既新就推此新以化民而民无不感化而新之者此所谓一日克已复礼天下归仁正修身之效也不如此何以修身为治国平天下之本耶心乃本体为主意乃妄想思虑属客此心意之辨也今要心正须先将意根下一切思虑妄想一齐斩断如斩乱丝一念不生则心体纯一无妄故谓之贼盖心邪由意不诚今意地无妄则心自正矣故曰欲正其心先诚其意知与意又真妄之辨也意乃妄想知属真知真知即本体之明悳一向被妄想障蔽不得透露故真知暗昧受屈而妄想专权譬如权奸挟天子以令诸侯如今要斩奸邪必请上方之劒非真命不足以破僭窃故曰欲诚其意先致其知知乃真主一向昏迷不觉今言致者犹达也X譬如忠臣志欲除奸不敢自用必先致奸邪之状达于其主使其醒悟故谓之致若真主一悟则奸邪自不容其作崇矣故曰欲诚其意先致其知物即外物一向与我作对者乃见闻知觉视听言动所取之境知即真知乃自体本明之智光此一知字是迷悟之原以迷则内变真知为妄想故意不诚不诚故不明外取真境为可欲故物不化不化故为碍是则此一知字为内外心境真妄迷悟之根宗古人云知之一字众妙之门众祸之门是也今拨乱反正必内仗真知之力以破妄想外用真知之炤以融妄境格即禹格三苗之格谓我以至诚感通彼即化而归我所谓至诚贯金石感豚鱼格也且知有真妄不同故用亦异而格亦有二以妄知用妄想故物与我相扞格此格为鬬格之格如云与接为搆日与心鬬是也以真知用至诚故物与我相感通此格乃感格之格如云格其非心是也且如驴鸣蛙噪窗前草皆声色之境与我作对为扞格而宋儒有闻驴鸣蛙噪见窗前草而悟者声色一也向之与我扞格者今则化为我心之妙境矣物化为知与我为一其为感格之格复何疑问真知无物可对如何感格于物答真知其实内外洞然无物可对而感物之理最难措口易曰寂然不动感而遂通天下之故寂然不动知体也天下之故外物也感而遂通格物也感通云者不是真知钻到物里去以真知荡然无物当前故也真妄心X境不容两立外物如黑暗真知如白日若白日一昇羣暗顿灭殆约消化处说感通耳以暗感明则明成暗今以明感暗则暗自谢而明独立故虽感而本不相到而重在明也物体本虗以妄取着故作障碍今以真知独炤则解处洞然无物可当情矣以寂然不动之真知达本来无物之幻物斯则知不待感而自炤物不待通而自融两不相解微矣微矣故学人独贵在真知真知一立则明悳自明元无一毫造作大学工夫所以言明言知而修齐治平皆是物也问始纲领说明悳亲民止至善分明是三件事今条目上只说明明悳于天下终归到致知格物上若一件事是何意答圣人此意最妙千古无人会得此中八件事单单只重在一箇知字此知字即明悳乃本体也前云第一箇明字有二意吾向所解致知格物乃用前悟明一意工夫巳在知止中止字即寂然不动之知体知止知字即第一箇明字乃工夫此一段巳知致至极处知体既极则诚意正心修身之能事毕矣如此则明悳与新民分明两事今欲明明悳于天下乃用第二揭示昭明之意则致知格物亦可就新民上说且知止而后有定是已立谓知所止则自已脚跟巳立定矣虑而后能得是已达谓巳于一切事物通达而不遗目前无一毫障碍则法法皆真岂非已达耶其所以立所以达皆仗真知之力也故今做新民的工夫就将我巳悟之真知致达于万物之X中万物既蒙我真知一炤则如红炉点雪烈日消霜不期化而自化矣故云致知在格物物自化故谓之格彼物既格则我之明悳自然炤明于天下民不期新而自新矣所谓立人达人也如此则明悳新民只是一事三纲领者一而三三而一也故此八事只了明明悳于天下一句且从家国而后及天下者知远之近也明甚问如何格物就能平得天下答且道所格之物是何物即天地万物尽在里许岂除了天地万物外别寻箇物来格耶若格物平不得天下如何孔子说一日克已复礼天下归仁且道天下又是何物归仁毕竟归向何处去参参问致知格物与克已复礼天下归仁如何消会答克已即致知复礼即格物天下归仁即物格问学人不会答已是物克是致知复礼则已化化已岂非格物耶天下归仁何等太平气象是谓物格问正心致知何辨答正心乃四勿先将视听言动绝其非礼但可修身正已不能化物若致知专在格物则达人其功最大所以大学重在致知问格物物格先后之旨答前八事着先字总归重在末后致知上此是说工夫今从物格说至平天下着后字亦是提起知字要显向后七事都是知字的效验耳学人要在此知字上着眼前云致知格物者是感物以达其知此格字乃感格之格今言物格而后知至者是借物以验知体意谓彼物但有一毫不消化处便是知不到至极处必欲物X消化尽了才极得此真知如此则物格之格乃来格之格所谓神之格思的格字正是天下归仁之意物都来格方是知之效验所以格物物格学人须要讨分晓若物都来格了则一路格去直到天下平方才罢手圣人意旨了然明白只是要真实工夫做出乃见下落问自天子以至于庶人壹是皆以修身为本既云只一知字如何归到修身上答不从修身上做起不道向虗空里做所以圣人分明示汝克已复礼天下归仁以已即已身乃是我最亲之一物比外物不同克已乃是我致知先致在已身一物上若将自已此物格了然后格天地万物何难之有故通以修身为本问格有三义谓扞格感格来格答三义通由一人而发也请以喻明昔杞梁之妻善哭夫死哭之初哭则里人恶其声厌其人故闻其哭则掩耳见其人则闭目以其哭异乎人之哭也其妻亦不以里人厌恶而不哭哭之既久里人不觉而哀痛之亦哭哭则忘其厌恶也厌恶忘则心转而怜之矣其妻亦不以其人怜已而不哭终哭之不休久则通里人人皆善哭矣人人皆善哭则忘其哀痛而不见若人之为哭者人人善哭哭久则通里以成俗俗成则人人皆谓自能哭矣人人自能哭则视杞梁之妻犹夫人也不异已而与之周旋密迩则无不忘也且杞梁之妻之哭非哭其夫也哭其天也天乃终身所依赖者失则不容不哭也恸则终天之恨也以知天不容X已故哭亦不巳奚以人厌恶而可巳耶借使通里之人日日而询之哭更哀也殆非有意欲人怜已也岂询而能止之即自刃在前鼎镬在后威而止之不能也何耶以此天外无可哭者矣初哭而人恶之者以哭之痛特异于人也扞格也哭久而人人皆痛者以哭之痛切于人心故人人皆自痛非痛杞也感格也盖久而通里善哭以成俗则不知哭痛自杞出抑视梁妻直类已焉耳斯则来格也此言虽小可以喻大此憨山大师所着大学纲领决疑也大师居曹溪章逢之士多负笔问道大师现举子身而为说法今年过吴门举似谦益曰老人游戏笔墨犹有童心要非衲衣下事也子其谓何益闻张子韶少学于龟山闚见未发之中及造径山以格物物格宗旨言下扣击顿领微旨晚宋称气节者皆首子韶繇今观之子韶抗辨经筵晚谪横浦执书倚立双趺隐然视少年气节殆如雪泥鸿爪非有得于径山之深而能然乎今之为子韶者愿力不同其以世谛而宣正法则一也扁鹊闻秦人爱小儿即为小儿医今世尚举子故大师现举子身而为说法何谓非衲衣下事乎子韶尝云每闻径山老人所举因缘如千门万户一踏而开今之举子能作如是观大师金刚眼睛一一从笔头点出矣万历丁巳四月虞山幅巾弟子钱谦益焚香敬题憨山老人梦游集卷第四十四X憨山老人梦游集X卍XXX憨山老人梦游集卷第四十五侍者福善日录门人通炯编辑岭南弟子刘起相重较观老庄影响论叙意西域诸祖造论以破外道之执须善自他宗此方从古经论诸师未有不善自他宗者吾宗末学安于孤陋昧于同体视为异物不能融通教观难于利俗其有初信之士不能深穷教典苦于名相支离难于理会至于酷嗜老庄为文章渊薮及其言论指归莫不望洋而叹也迨观诸家註释各狥所见难以折衷及见口义副墨深引佛经每一言有当且谓一大藏经皆从此出而惑者以为必当深有慨焉余居海上枯坐之余因阅楞严法华次有请益老庄之旨者遂蔓衍及此以自决非敢求知于真人以为必当之论也且慨从古原教破敌者发药居多而启膏肓之疾者少非不妙投第未胗其病源耳是故余以唯心识观而印决之如摩尼圆照五色相鲜空谷传声众响斯应苟唯心识而观诸法则彼自不出影响闲也故以名论X论教源尝观世之百工技艺之精而造乎妙者不可以言传效之者亦不可以言得况大道之妙可以口耳授受语言文字而致哉葢在心悟之妙耳是则不独参禅贵在妙悟即世智辩聪治世语言资生之业无有一法不悟而得其妙者妙则非言可及也故吾佛圣人说法华则纯谭实相乃至妙法则未措一词但云如是而巳至若悟妙法者但云善说法者治世语言资生业等皆顺正法而华严五地圣人善能通达世间之学至于阴阳术数图书印玺医方辞赋靡不该练然后可以涉俗利生故等觉大士现十界形应以何身何法得度即现何身何法而度脱之由是观之佛法岂绝无世谛而世谛岂尽非佛法哉由人不悟大道之妙而自画于内外之差耳道岂然乎窃观古今卫道藩篱者在此则曰彼外道耳在彼则曰此异端也大而观之其犹贵贱偶人经界太虗是非日月之光也是皆不悟自心之妙而增益其戏论耳葢古之圣人无他特悟心之妙者一切言教皆从妙悟心中流出应机而示浅深者也故曰无不从此法界流无不还归此法界是故吾人不悟自心不知圣人之心不知圣人之心而拟圣人之言者譬夫场人之欣戚虽乐不乐虽哀不哀哀乐原不出于已有也哀乐不出于已而以已为有者吾于释圣人之言者见之论心法X余幼师孔不知孔师老不知老既壮师佛不知佛退而入于深山大泽习静以观心焉由是而知三界唯心万法唯识既唯心识观则一切形心之影也一切声心之响也是则一切圣人乃影之端者一切言教乃响之顺者由万法唯心所现故治世语言资生业等皆顺正法以心外无法故法法皆真迷者执之而不妙若悟自心则法无不妙心法俱妙唯圣者能之论去取吾佛经尽出自西域皆从翻译然经之来始于汉至西晋方大盛晋之译师独称罗什为最而什之徒生肇融叡四公僧之麟凤也而什得执役然什于肇亦曰余解不谢子文当相揖耳葢肇尤善老庄焉然佛经皆出金口所宣而至此方则语多不类一经而数译者有之以致浅识之疑殊不知理实不差文在译人之巧拙耳故藏经凡出什之手者文皆雅致以有四哲左右焉故法华理深辞密曲尽其妙不在言而维摩文势宛庄语其理自昭着至于肇四论则浑然无隙非具正法眼者断断难明故惑者非之以空宗庄老孟浪之谈宜矣清凉观国师华严菩萨也至疏华严每引肇论必曰肇公尊之也尝窃论之借使肇见不正则什何容在座什眼不明则译何以称尊若肇论不经则观又何容口古今质疑颇多而槩不及此何哉至观华严疏每引老庄语甚伙则曰取其文不取其意圭峰则谓二氏不能原人宗镜辟之尤着X然上诸师皆应身大士建大法幢者何去取相左如此尝试论之抑各有所主也葢西域之语质直无文且多重复而译师之学不善两方者则文多鄙野大为理累葢中国圣人之言除五经束于世教此外载道之言者唯老一书而巳然老言古简深隐难明发挥老氏之道者唯庄一人而巳焦氏有言老之有庄犹孔之有孟斯言信之然孔称老氏犹龙假孟而见庄岂不北面耶闲尝私谓中国去圣人即上下千古负超世之见者去老唯庄一人而巳载道之言广大自在除佛经即诸子百氏究天人之学者唯庄一书而巳借令中国无此人万世之下不知有真人中国无此书万世之下不知有妙论葢吾佛法广大微妙译者险辞以济之理必沈隐如楞伽是巳是故什之所译称最者以有四哲为之辅佐故耳观师有言取其文不取其意斯言有由矣设或此方有过老庄之言者肇必舍此而不顾矣由是观之肇之经论用其文者葢肇宗法华所谓善说法者世谛语言资生业等皆顺正法乃深造实相者之所为也圭峰少而宗镜远之者孔子作春秋假天王之令而行赏罚二师其操法王之权而行襃贬欤清凉则浑融法界无可无不可者故取而不取是各有所主也故余以法华见观音三十二应则曰应以婆罗门身得度即现其身而为说法至于妙庄严二子则曰汝父信受外道深着婆罗门法且二子亦悔生此邪见之家葢此方X老庄即西域婆罗门类也然此刚为现身说法旋即斥为外道邪见何也葢在着与不着耳由观音圆通无碍则不妨现身说法由妙庄深生执着故为外道邪见是以圣人教人但破其执不破其法是凡执着音声色相者非正见也论学问余每见学者披阅经疏忽撞引及子史之言者如拦路虎必惊怖不前及教之亲习则曰彼外家言耳掉头弗顾抑尝见士君子为庄子语者必引佛语为鉴或一言有当且曰佛一大藏尽出于此嗟乎是岂通达之谓耶质斯二者学佛而不通百氏不但不知是法而亦不知佛法解庄而谓尽佛经不但不知佛意而亦不知庄意此其所以难明也故曰自大视细者不尽自细视大者不明余尝以三事自勗曰不知春秋不能涉世不知老庄不能忘世不参禅不能出世知此可与言学矣论教乘或问三教圣人本来一理是果然乎曰若以三界唯心万法唯识而观不独三教本来一理无有一事一法不从此心之所建立若以平等法界而观不独三圣本来一体无有一人一物不是毗卢遮那海印三昧威神所现故曰不坏相而缘起染净恒殊不舍缘而即真圣凡平等但所施设有圆融行布人法权实之异耳圆融者一切诸法但是一心染净融通无障X无碍行布者十界五乘五教理事因果浅深不同所言十界谓四圣六凡也所言五教谓小始终顿圆也所言五乘谓人天声闻缘觉菩萨也佛则最上一乘矣然此五乘各有修进因果阶差条然不紊所言人者即葢载两闲四海之内君长所统者是巳原其所修以五戒为本所言天者即欲界诸天帝释所统原其所修以上品十善为本色界诸天梵王所统无色界诸天空定所持原其所修上品十善以有漏禅九次第定为本此二乃界内之因果也所言声闻所修以四谛为本缘觉所修以十二因缘为本菩萨所修以六度为本此三乃界外之因果也佛则圆悟一心妙契三德摄而为一故曰圆融散而为五故曰行布然此理趣诸经备载由是观之则五乘之法皆是佛法五乘之行皆是佛行良由众生根器大小不同故圣人设教浅深不一无非应机施设所谓教不躐等之意也由是证知孔子人乘之圣也故奉天以治人老子天乘之圣也故清净无欲离人而入天声闻缘觉超人天之圣也故高超三界远越四生弃人天而不入菩萨超二乘之圣也出人天而入人天故往来三界救度四生出真而入俗佛则超圣凡之圣也故能圣能凡在天而天在人而人乃至异类分形无往而不入且夫能圣能凡者岂圣凡所能哉据实而观则一切无非佛法三教无非圣人若人若法统属一心若事若理无障无碍是名为佛故圆融不碍行布X十界森然行布不碍圆融一际平等又何彼此之分是非之辩哉故曰或边地语说四谛或随俗语说四谛葢人天随俗而说四谛者也原彼二圣岂非吾佛密遣二人而为佛法前导者耶斯则人法皆权耳良由建化门头不坏因果之相三教之学皆防学者之心缘浅以及深由近以至远是以孔子欲人不为虎狼禽兽之行也故以仁义礼智援之姑使舍恶以从善由物而入人修先王之教明赏罚之权作春秋以明治乱之迹正人心定上下以立君臣父子之分以定人伦之节其法严其教切近人情而易行但当人欲横流之际故在彼汲汲犹难之吾意中国非孔氏而人不为夷狄禽兽者几希矣虽然孔氏之迹固然耳其心岂尽然耶况彼明言之曰毋意毋必毋固毋我观其济世之心岂非据菩萨乘而说治世之法者耶经称儒童良有以也而学者不见圣人之心将谓其道如此而巳矣故执先王之迹以挂功名坚固我执肆贪欲而为生累至操仁义而为盗贼之资启攻斗之祸者有之矣故老氏愍之曰斯尊圣用智之过也若绝圣弃智则民利百倍剖斗折衡则民不争矣甚矣贪欲之害也故曰不见可欲使心不乱故其为教也离欲清净以静定持心不事于物澹泊无为此天之行也使人学此离人而入于天由其言深沈学者难明故得庄子起而大发扬之因人之固执也深故其言之也切至于诽尧舜薄汤武非大言也绝圣X弃智之谓也治推上古道越羲皇非漫谈也甚言有为之害也诋訾孔子非诋孔子诋学孔子之迹者也且非实言乃破执之言也故曰寓言十九重言十七诃教劝离隳形泯智意使离人入天去贪欲之累故耳至若精研世故曲尽人情破我执之牢关去生人之大界寓言曼衍比事类辞精切着明微妙玄通深不可识此其说人天法而具无碍之辩者也非夫现婆罗门身而说法者耶何其游戏广大之若此也粃糠尘世幻化死生解脱物累逍遥自在其超世之量何如哉尝谓五伯僭窃之余处士横议充塞仁义之途若非孟氏起而大辟之吾意天下后世左袵矣当羣雄吞噬之剧举世颠瞑亡生于物欲火驰而不返者众矣若非此老䠇起攘臂其闲后世纵有高洁之士将亦不知轩冕为桎梏矣均之济世之功又何如耶然其工夫由静定而入其文字从三昧而出后人以一曲之见而窥其人以浊乱之心而读其书茫然不知所归趣苟不见其心而观其言宜乎惊怖而不入也且彼亦曰万世之后而一遇大圣知其解者是旦暮遇之也然彼所求之大圣非佛而又其谁耶若意彼为吾佛破执之前矛斯言信之矣世人于彼尚不入安能入于佛法乎论工夫吾教五乘进修工夫虽各事行不同然其修心皆以止观为本故吾教止观有大乘有小乘有人天乘四X禅八定九通明禅孔氏亦曰知止而后有定又曰自诚明此人乘止观也老子曰常无欲以观其妙常有欲以观其徼又曰万物并作吾以观其复庄子亦曰莫若以明又曰圣人不由而照之于天又曰人莫鑑于流水而鑑于止水惟止能止众止也又曰大定持之至若百骸九窍赅而存焉吾谁与为亲又曰咸其自取怒者其谁耶至若黄帝之退居颜子之心斋丈人承蜩之喻仲尼梦觉之论此其静定工夫举皆释形去智离欲清净所谓厌下苦麤障欣上净妙离冀去人而入天按教所明乃舍欲界生而生初禅者故曰宇泰定者发乎天光此天乘止观也首楞严曰一切世闲所修心人爱染不生无留欲界是人应念身为梵侣又曰欲习既除离欲心现是人应时能行梵德名为梵辅又曰清净禁戒加以明悟是人应时能统梵众为大梵王又曰此三胜流一切烦恼所不能逼虽非正修真三摩地清净心中诸漏不动名为初禅至于澂心不动湛寂生光倍倍增胜以历二三四禅精见现前陶铸无碍以至究竟羣几穷色性性入无边际名色究竟天此其证也由是观之老氏之学若谓大患莫若于有身故灭身以归无劳形莫先于有智故释智以沦虗此则有似二乘且出无佛世观化知无有似独觉原其所宗虗无自然即属外道观其慈悲救世之心人天交归有无双照又似菩萨葢以权论正所谓现婆罗门身而说法者据实判之乃X人天乘精修梵行而入空定者是也所以能济世者以大梵天王为娑婆主统领世界说十善法救度众生据华严地上菩萨为大梵王至其梵众皆实行天人由人乘而修天行者此其类也无疑矣吾故曰庄语纯究天人之际非孟浪之谈也论行本原夫即一心而现十界之像是则四圣六凡皆一心之影响也岂独人天为然哉究论修进阶差实自人乘而立是知人为凡圣之本也故裴休有言曰鬼神沈幽愁之苦鸟兽怀獝狖之悲修罗方瞋诸天耽乐可以整心虑趣菩提唯人道为能耳由是观之舍人道无以立佛法非佛法无以尽一心是则佛法以人道为镃基人道以佛法为究竟故曰菩提所缘缘苦众生若无众生则无菩提此之谓也所言人道者乃君臣父子夫妇之闲民生日用之常也假而君君臣臣父父子子不识不知无贪无竞如幻化人是为诸上善人俱会一处即此世界为极乐之国矣又何庸夫圣人哉奈何人者因爱欲而生爱欲而死其生死爱欲者财色名食睡耳由此五者起贪爱之心搆攻鬬之祸以致君不君臣不臣父不父子不子虽先王之赏罚不足以禁其心适一已无厌之欲以结未来无量之苦是以吾佛愍之曰诸苦所因贪欲为本若灭贪欲无所依止故现身三界与民同患乃说离欲出苦之要道耳且不居天上而乃生于人闲者正示X十界因果之相皆从人道建立也然既处人道不可不知人道也故吾佛圣人不从空生而以净梵为父摩耶为母者示有君亲也以耶输为妻示有夫妇也以罗睺为子示有父子也且必舍父母而出家非无君亲也割君亲之爱也弃国荣而不顾示名利为累也掷妻子而远之示贪欲之害也入深山而苦修示离欲之行也先习外道四徧处定示离人而入天也舍此而证正徧正觉之道者示人天之行不足贵也成佛之后入王宫而昇父棺上忉利而为母说法示佛道不舍孝道也依人间而说法示人道易趣菩提也假王臣为外护示处世不越世法也此吾大师示现度生之楷模垂诚后世之弘范也嗟乎吾人为佛弟子不知吾佛之心处人闲世不知人伦之事与之论佛法则儱侗真如瞒顸佛性与之论世法则触事面墻几如梼昧与之论教乘则曰枝叶耳不足尚也与之言六度则曰菩萨之行非吾所敢为也与之言四谛则曰彼小乘耳不足为也与之言四禅八定则曰彼外道所习耳何足齿也与之言人道则茫不知君臣父子之分仁义礼智之行也嗟乎吾人不知何物也然而好高慕远动以口耳为借资竟不知吾佛救人出世以离欲之行为第一也故曰离欲寂静最为第一以余生人道不越人乘故幼师孔子以知人欲为诸苦本志离欲行故少师老庄以观三界唯心万法唯识知十界唯心之影响也故归命佛X论宗趣老氏所宗虗无大道即楞严所谓晦昧为空八识精明之体也然吾人迷此妙明一心而为第八阿赖耶识依此而有七识为生死之根六识为造业之本变起根身器界生死之相是则十界圣凡统皆不离此识但有执破染净之异耳以欲界凡夫不知六尘五欲境界唯识所变乃依六识分别起贪爱心固执不舍造种种业受种种苦所谓人欲横流故孔子设仁义礼智教化为隄防使思无邪姑舍恶而从善至若定名分正上下然其道未离分别即所言静定工夫以唯识证之斯乃断前六识分别邪妄之思以祛鬬诤之害而要归所谓妙道者乃以七识为指归之地所谓生机道原故曰生生之谓易是也至若老氏以虗无为妙道则曰谷神不死又曰死而不亡者寿又曰生生者不生且其教以绝圣弃智忘形去欲为行以无为为宗极斯比孔则又进观生机深脉破前六识分别之执伏前七识生灭之机而认八识精明之体即楞严所谓罔象虗无微细精想者以为妙道之源耳故曰惚兮恍其中有象恍兮惚其中有物其以此识乃全体无明观之不透故曰杳杳冥冥其中有精以此识体不思议熏不思议变故曰玄之又玄而称之曰妙道以天地万物皆从此中变现故曰天地之根众妙之门不知其所以然而然故庄称自然且老乃中国之人也未见佛法而深观至此可谓捷疾X利根矣借使一见吾佛而印决之岂不顿证真无生耶吾意西涉流沙岂无谓哉大段此识深隐难测当佛未出世时西域九十六种以六师为宗其所立论百什至于得神通者甚多其书又不止此方之老庄也洎乎吾佛出世灵山一会英杰之士皆彼六师之徒且其见佛不一言而悟如良马见鞭影而行岂非昔之工夫有在但邪执之心未忘故今见佛只在点化之闲以破其执耳故佛说法原无赘语但就众生所执之情随宜而击破之所谓以楔出楔者本无实法与人也至于楞严会上微细披剥次第征辩以破因缘自然之执以断凡夫外道二乘之疑而看教者不审乎此伹云彼西域之人耳此东土之人也人有彼此而佛性岂有二耶且吾佛为三界之师四生之父岂其说法止为彼方之人而此十万里外则绝无分耶然而一切众生皆依八识而有生死坚固我执之情者岂只彼方众生有执而此方众生无之耶是则此第八识彼外道者或执之为冥谛或执之为自然或执之为因缘或执之为神我即以定修心生于梵天而执之为五现涅槃或穷空不归而入无色界天伏前七识生机不动进观识性至空无边处无所有处以极非非想处此乃界内修心而未离识性者故曰学道之人不识真只为从前认识神无量劫来生死本痴人认作本来人者是也至于界外声闻巳灭三界见思之惑巳断三界生死之苦巳证无为寂X灭之乐八识名字尚不知而亦认为涅槃将谓究竟宁归之地且又亲从佛教得度犹费吾佛四十年弹诃淘汰之功至于法华会上犹怀疑佛之意谓以小乘而见济度虽地上菩萨登七地巳方舍此识而犹异熟未空由是观之八识为生死根本岂浅浅哉故曰一切世闲诸修行人不能得成无上菩提乃至别成声闻缘觉及成外道诸天魔王及魔眷属皆由不知二种根本一者无始生死根本则汝今者与诸众生用攀缘心为自性者二者无始涅槃元清净体则汝今者识精元明能生诸缘缘所遗者正此之谓也噫老氏生人闲世出无佛世而能穷造化之原深观至此即其精进工夫诚不易易但未打破生死窠堀耳古德尝言孔助于戒以其严于治身老助于定以其精于忘我二圣之学与佛相须而为用岂徒然哉据实而论执孔者涉因缘执老者堕自然要皆未离识性不能究竟一心故也佛则离心意识故曰本非因缘非自然性方彻一心之原耳此其世出世法之分也佛所破正不止此即出世三乘亦皆在其中世人但见庄子诽尧舜薄汤武诋訾孔子之徒以为惊异若闻世尊诃斥二乘以为焦芽败种悲重菩萨以为佛法阐提又将何如耶然而佛诃二乘非诃二乘诃执二乘之迹者欲其舍小趣大也所谓庄诋孔子非诋孔子诋学孔子之迹者欲其绝圣弃智也要皆遣情破执之谓也若果情忘执谢其将把臂而游妙X道之乡矣方且欢忻至乐之不暇又何庸夫愦愦哉华严地上菩萨于涂灰事火卧棘投鍼之俦靡不现身其中与之作师长也苟非佛法又何令彼入佛法哉故彼六师之执帜非佛不足以拔之吾意老庄之大言非佛法不足以证向之信乎游戏之谈虽老师宿学不能自解免耳今以唯心识观皆不出乎影响矣此论剏意葢予居海上时万历戊子冬乞食王城尝与洞观居士夜谈所及居士大为抚掌庚寅夏日始命笔焉藏之既久向未拈出甲午冬随缘王城拟请益于弱侯焦太史不果明年乙未春以弘法罹难其草业巳遗之海上矣仍遣侍者往残简中搜得之秋蒙恩遣雷阳达观禅师由匡庐杖䇿候予于江上冬十一月予方渡江晤师于旅泊菴夜坐出此师一读三叹曰是足以祛长迷也即命弟子如奇刻之以广法施予固止之戊戌夏予寓五羊时与诸弟子结制垒壁闲为众演楞严宗旨门人宝贵见而叹喜愿竭力成之以卒业焉噫欲识佛性义当观时节因缘此区区片语诚不足为法门重轻剏意于十年之前而克成于十年之后作之于东海之东而行之于南海之南岂机缘偶会而然耶道与时也庸可强乎然此葢因观老庄而作也故以名论万历戊戌除日憨山道人清书于楞伽室X病后俗冗近始读大制曹谿通志及观老庄影响论等书深为叹服所谓不知春秋不能涉世不知老庄不能忘世不参禅不能出世及孔子人乘之圣老子天乘之圣佛能圣能凡能人能天之圣如此之类百世不易之论也起原再稽颡道德经解发题发明宗旨老氏所宗以虗无自然为妙道此即楞严所谓分别都无非色非空拘舍离等昧为冥谛者是巳此正所云八识空昧之体也以其此识最极幽深微妙难测非佛不足以尽之转此则为大圆镜智矣菩萨知此以止观而破之尚有分证至若声闻不知则取之为涅槃西域外道梵志不知则执之为冥谛此则以为虗无自然妙道也故经曰诸修行人不能得成无上菩提乃至别成声闻缘觉诸天外道魔王及魔眷属皆由不知二种根本错乱修习犹如煑沙欲成佳馔纵经尘劫终不能得云何二种一者无始生死根本则汝今者与诸众生用攀缘心为自性者二者无始涅槃元清净体则汝今者识精元明能生诸缘缘所遗者此言识精元明即老子之妙道也故曰杳杳冥冥其中有精其精甚真由其此体至虗至大故非色以能生诸缘故非空不知天地万物皆从此识变现乃谓之自然由不思议熏不思议变故谓之妙至精不杂故谓之真天地坏而此体不坏人身灭而此性X常存故谓之常万物变化皆出于此故谓之天地之根众妙之门凡遇书中所称真常玄妙虗无大道等语皆以此印证之则自有归趣不然则茫若捕风捉影矣故先示于此临文不烦重出发明趣向愚谓看老庄者先要熟覧教乘精透楞严融会吾佛破执之论则不被他文字所惑然后精修静定工夫纯熟用心微细方见此老工夫苦切然要真真实实看得身为苦本智为累根自能隳形释智方知此老真实受用至乐处更须将世事一一看破人情一一覰透虗怀处世目前无有丝毫障碍方见此老真实逍遥快活广大自在俨然一无事道人然后不得巳而应世则不费一点气力端然无为而治观所以教孔子之言可知巳庄子一书乃老子之註疏故愚所谓老之有庄如孔之有孟是知二子所言皆真实话非大言也故曰吾言甚易知甚易行天下莫能知莫能行而世之谈二子者全不在自已工夫体会只以语言文字之乎者也而拟之故大不相及要且学疎狂之态者有之而未见有以静定工夫而入者此其所谓知我者希矣冀亲二子者当作如是观发明工夫老子一书向来解者例以虗无为宗及至求其入道工夫茫然不知下手处故予于首篇将观无观有一观字为入道之要使学者易入然观照之功最大三X教圣人皆以此示人孔子则曰知止而后有定又曰明明德然知明即了悟之意佛言止观则有三乘止观人天止观浅深之不同若孔子乃人乘止观也老子乃天乘止观也然虽三教止观浅深不同要其所治之病俱以先破我执为第一步工夫以其世人尽以我之一字为病根即智愚贤不肖汲汲功名利禄之场图为百世子孙之计用尽机智总之皆为一身之谋如佛言诸苦所因贪欲为本皆为我故老子亦曰贵大患若身以孔圣为名教宗主故对中下学人不敢轻言破我执唯对颜子则曰克已其余但言正心诚意修身而巳然心既正意既诚身既修以此施于君臣父子之间各尽其诚即此是道所谓为名教设也至若绝圣弃智无我之旨乃自受用地亦不敢轻易举似于人唯引而不发所谓若圣于仁则吾岂敢又曰吾有知乎哉无知也有鄙夫问于我空空如也至若极力为人处则曰克已则曰毋意毋必毋固毋我此四言者肝胆毕露然已者我私意者生心必者待心固者执心我者我心克者尽绝毋者禁绝之辞教人尽绝此意必固我四者之病也以圣人虗怀游世寂然不动物来顺应感而遂通用心如镜不将不迎来无所黏去无踪迹身心两忘与物无竞此圣人之心也世人所以不能如圣人者但有意必固我四者之病故不自在动即是苦孔子观见世人病根在此故使痛绝之即此之教便是佛老以无我为宗X也且毋字便是斩截工夫下手最毒即如法家禁令之言毋得者使其绝不可有犯一犯便罪不容赦只是学者不知耳至若吾佛说法虽浩瀚广大要之不出破众生麤细我法二执而巳二执既破便登佛地即三藏经文皆是破此二执之具所破之执即孔子之四病尚乃麤执耳世人不知将谓别有玄妙也若夫老子超出世人一步故颛以破执立言要人释智遗形离欲清净然所释之智乃私智即意必也所遗之形即固我也所离之欲即已私也清净则廓然无碍如太虗空即孔子之大公也是知孔老心法未尝不符第门庭施设藩卫世教不得不尔以孔子专于经世老子颛于忘世佛颛于出世然究竟虽不同其实最初一步皆以破我执为主工夫皆由止观而入发明体用或曰三教圣人教人俱要先破我执是则无我之体同矣奈何其用有经世忘世出世之不同耶答曰体用皆同但有浅深小大之不同耳假若孔子果有我是但为一已之私何以经世佛老果绝世是为自度又何以利生是知由无我方能经世由利生方见无我其实一也若孔子曰寂然不动感而遂通天下之故用也明则诚体也诚则形用也心正意诚体也身修家齐国治天下平用也老子无名体也无为而为用也孔子曰唯天唯大唯尧则之荡荡乎民无能名焉又曰无为而治者其舜也欤且经世以尧舜为祖X此岂有名有为者耶由无我方视天下皆我故曰尧舜与人同耳以人皆同体所不同者但有我私为障碍耳由人心同此心心同则无形碍故汲汲为之教化以经济之此所以由无我而经世也老子则曰常善教人故无弃人无弃人则人皆可以为尧舜是由无我方能利生也若夫一书所言为而不宰功成不居等语皆以无为为经世之大用又何尝忘世哉至若佛则体包虗空用周沙界随类现身乃曰我于一切众生身中成等正觉又曰度尽众生方成佛道又曰若能使一众生发菩提心宁使我身受地狱苦亦不疲厌然所化众生岂不在世间耶既涉世度生非经世而何且为一人而不厌地狱之苦岂非汲汲耶若无一类而不现身岂有一定之名耶列子尝云西方有大圣人不言而信无为而化是岂有心要为耶是知三圣无我之体利生之用皆同但用处大小不同耳以孔子匡持世道姑从一身以及家国后及天下故化止于中国且要人人皆做尧舜以所祖者尧舜也老子因见当时人心浇薄故思复太古以所祖者轩黄也故件件说话不同寻常因见得道大难容故远去流沙若佛则教被三千世界至广至大无所拣择矣若子思所赞圣人乃曰凡有血气者莫不尊亲是知孔子体用未尝不大但局于时势耳正是随机之法故切近人情此体用之辩也惜乎后世学者各束于教习儒者拘习老者狂学佛者隘此学者之X弊皆执我之害也果能力破我执则剖破藩篱即大家矣发明归趣愚尝窃谓孔圣若不知老子决不快活若不知佛决不奈烦老子若不知孔决不口口说无为而治若不知佛决不能以慈悲为宝佛若不经世决不在世闲教化众生愚意孔老即佛之化身也后世学佛之徒若不知老则直管往虗空里看将去目前法法都是障碍事事不得解脱若不知孔子单单将佛法去涉世决不知世道人情逢人便说玄妙如卖死猫头一毫没用处故祖师亦云说法不投机终是闲言语所以华严经云或边地语说四谛此佛说法未尝单夸玄妙也然随俗以度生岂非孔子经世之心乎又经云五地圣人涉世度生世闲一切经书技艺医方杂论图书印玺种种诸法靡不该练方能随机故曰世谛语言资生之业皆顺正法故儒以仁为本释以戒为本若曰孝弟为仁之本与佛孝名为戒其实一也以此观之佛岂绝无经世之法乎由孔子攘夷狄故教独行于中国佛随边地语说四谛故夷狄皆从其化此所以用有大小不同耳是知三教圣人所同者心所异者迹也以迹求心则如蠡测海以心融迹则似芥含空心迹相忘则万派朝宗百川一味憨山绪言有物者不可以语道夫万物纷纭非有也有之者人X也人不有则万物何有凡有物者必殉物殉物者几亡人人亡矣孰与道哉物与人也甚矣夫忘物者不足以致道夫不有物者达物虗物虗则不假忘而忘矣而云我忘物已我忘物已有所可忘非真忘故云不足以致道沦虗者未足以尽道夫心不虗者因物有物虗而心自虗矣心虗物虗则心无而有物虗心虗则物有而无如斯则又何滞哉而必以虗为虗取虗为极是沦虗也何尽道忘与不忘俱忘忘忘矣而必拘俱忘忘矣而不拘俱难噫至矣哉安得无忘而无不忘无俱而无不俱者而与之言忘俱耶今夫致道者在尘必曰动易体出尘必曰静易造以动易者如实石火以静易者如可急流石火似有急流似停易此者是不达动静之原生灭之本也被物动者我之招也不有我孰能动哉观夫长风鼓于天地木折而窍号于太虗何有焉故至人无我虗之至也以其虗故不动心体原真习染成妄故造道之要但治习治习之要纯以智尝试观夫融冰者焉火胜则冰易消智深则习易尽我信人不信非人不信信不及也人信我不信非我不信不足信也故我信信心人信信言言果会心则无不信矣X铢两移千钧之至重一私夺本有之大公私也者圆明之眚生死之蒂也是以得不在小失不在大圣人戒慎恐惧不睹不闻之地劳于利劳于名劳于功劳于道其劳虽同所以劳则异也是以有利不有名有名不有功有功不有道有道者道成无不备陆鱼不忘濡沫笼鸟不忘理翰以其失常思返也人而失常不思返是不如鱼鸟也悲夫趣利者急趣道者缓利有情道无味味无味者缓斯急也无味人孰味之味之者谓之真人心本澄渊由吸前境浑浊其性起诸昏扰闷乱生恼推原其根其过在着一瞖在眼空华乱起纤尘着体杂念纷飞了瞖无华销尘绝念至细者大至微者着细易轻微易忽众人不识圣人兢兢由乎兢兢故道大功着万世无过物无可欲人欲之故可欲欲生于爱爱必取取必入入则没没则已小而物大生轻而物重人亡而物存古之善生者不事物故无欲虽万状陈前犹西子售色于麋鹿也吾观夫狎虎狼者虽狎而常畏恐其食已也故常畏色欲之于人何啻虎狼哉人狎而且玩食尽而心甘恬不知畏过矣乎虎狼食身色欲食性色欲之于人无敌也故曰赖有一矣若使二同普天X之人无能为道者吾意善敌欲者最以智助智以厌厌则惧惧则远远则淡淡则忘忘之者望形若偶人视味如嚼蜡何欲哉难而易易而难众人畏难而忽易圣人畏易而敬难是以道无不大德无不弘功无不成名无不立世之皆以功名为不朽谓可以心致故劳心谓可以形致故劳形且夫尽劳而未必树树而未必固吁去圣人孰能固哉不固则朽何固哉吾谓不朽者异夫是知吾之不朽不朽矣荣名者跂名荣位者跂位既跂矣辱何加焉故曰跂者不立不立者无本无本而名位之兢兢乎得失也何荣哉富不大以其蓄有蓄则有亡故不大贵不至以其高有高则有下故不至是知达人无蓄故富莫大焉无高故贵莫至焉藏迹者非隐迹隐而心未必忘冯名者非显名显而道未必着故隐非正显非大吾所谓隐显者异乎是吾所谓隐显者隐于体而显于用也体隐则廓尔太清万境斯寂用显则森然顿现一道齐观如斯则逆顺随宜穷通一致矣噫处此者博大真人哉君父之命不可逃况大命乎尝试观夫负小技而不达大命者居常为失意当分为弃时故踔踶之心愤激託言而要乎世噫过矣夫达士观之犹人酣酒夜行而射颡于柱抱布鼓而号救于天也虽然布鼓存X焉知命者不取以机为密非密矣以道为密密也夫吾尝观夫弄弩者岌岌然百发而数获此善者也而况不善者乎善为道者能宥物不发而物无所逃故密莫大焉劲莫至焉天地循环千变万化死生有常人莫之测不测其常狥物而忘圣人返物故乃昌人弃我取故人之所有我不有我之所有人不有人非不有以其不知有故不有设知有我何异哉尘垢污指必濯而后快贪嗔害德而不知祛是视德不若一指也指污有生德害失性负重者累多知者劳累久则形伤劳极则心殆殆已所以殆者事外也是以重生者事内不事外循已不循人志存不志亡变通难言也人莫不以趣利避害为然而吾实不然亦有夫利害置前而不可却者变也何通耶众人随之君子审之圣人适之适之则不有以其不自有故不有人谓之盗物者为盗非盗也吾谓之盗心者为盗确已夫夫盗盗物未必尽有御必不入设入必获获则死无容既死矣奚盗哉夫盗盗心必尽失御急而愈入设获且生而多又纵之尤有诲之者慎之哉道盛柔德盛谦物盛折是以柔愈强谦愈光折愈亡古之不事物者故乃长X密于事者心疏密于心者事达故事愈密心愈疏心愈密事愈达心不洗者无由密是以圣人贵洗心退藏于密一剌在肤侧掉而不安众剌在心何可安耶剌肤肤溃剌心心亡大威可畏观夫天地肃杀者大威也万物虽众靡靡然孰能当之故夫人有威者承天也天威至公人威効公天威爱物人威主生化人无功化已有功已果化而人不化自化矣征夫观德人之容使人之意也消信夫治逆易治顺难逆有对顺无知故有知者遇逆如甘露畏顺如鸩毒慎之至也以其慎故守不失慎也者成德之人欤心体本明情尘日厚尘厚而心日昏矣是以圣人用智不用情故致道者以智去情情忘则智泯矣忘情者近道哉智鉅事微善达事者莫若智故智之器挫锐解纷无不利尝试观夫片雪点红炉清霜消烈日以其胜之也故自胜者孰能御之人以大巧我用至拙人巧以失我拙以得故善事道者弃巧取拙无不获顺我者喜逆我者怒喜怒迭迁好恶竞作日益其过推原其由本乎不觉不觉即忘返也恣口体极耳目与物䦆铄人谓之乐何乐哉苦莫大X焉隳形骸泯心智不与物伍人谓之苦何苦哉乐莫至焉是以乐苦者苦日深苦乐者乐日化故効道之人去彼取此天地不劳而成化圣人以劳而成功众人因劳而遂事事遂者逸功成者退故曰功成事遂身退天之道多财者骄高位者慢多功者伐大志者狂胜才者傲厚德者下实道者随不了假缘横生取舍识风鼓扇浩荡不停如海波澄因风起浪风若不起波浪何生识若不生万缘何有故致道者不了即生了即无生也善哉源不远流不长道不大功不固是以圣人德被羣生功流万世以其道大也有大道者孰能破之目容天地纤尘能失其明心包太虗一念能塞其广是知一念者生死之根祸患之本也故知几知微圣人存戒自信者人虽不信亦信之矣不自信者人虽信亦不信之矣故自信敦诚人信易欺诚者曰精欺者曰沦智照识惑惑起千差照存独立故致道者以照照惑贵智不贵识观夫市人莽行失足于洼然必惕然挥臂以自誓者为嫌其污屦也今夫人者处下德而晏然不惕不誓是自短于市人而土苴其道德也悲夫人皆知变之为变而为之变而不知变有不变者存焉苟知其不变则变不能变之矣苟不知其不变虽X无变何尝不变哉请试观夫圣人身循万有潜历四生纭纭并作而无将无迎者是处其不变而变之也何变哉若夫人者形若藁木而心若飏尘物绝迹而犹呻吟是无变也何尝不变哉寝息坐卧所以逸身也止绝攀缘所以逸心也身逸者志堕心逸者志精故养道者忘形师心道乃贞天地大以能含成其大江海深以善纳成其深圣人尊以纳污含垢成其尊是以圣人愈容愈大愈下愈尊故道通百劫福隆终古而莫之争视民为吾民善善恶恶或不均视民为吾心慈善悲恶无不真故曰天地同根万物一体此之谓同仁见色者盲见见者明闻声者聋闻闻者聪是以全色全见尽声尽闻无不融声色俱非见闻无住此之谓大通众念纷纷不止无以会真若以众念止众念则愈止愈不止矣若以一念止众念则不止而自止矣吾所谓一念者无念也能观无念不妨念念而竟何念哉虽然实无念者赘也夫曾不知其为橛也心体元虗妄想不有若了妄不有虽有而不有也不了妄不有虽不有犹有之也故妄想如空花其根在眼眚了眚花不无空体常寂灭夫平居内照似有及涉事即无者直以心境未融前尘未了而为留碍也故造道者不了前尘纵心想俱停犹为趣寂故于至道不取X体寂用照用不失体即照而寂体不离用即寂而照是以体寂若太虗用照如白日故万变无亏无幽不鉴前无始后无终万劫一念六合一虗人物齐轨大小同状昼夜不变死生不迁此之谓常然体此者似人而天谁为之愆事小理大事有千差理唯一味善理者即事无外隐显存亡莫之二是以至人愈动愈静无不寓不可以无心得不可以有心求有心执有无心着无是二俱非则超然独立所以大人无对者以其无可当情也念有物有心空法空是以念若虗镕逢缘自在心如圆鑑来去常闲善此者不出寻常端居妙域矣大忘不忘无不忘用意忘者愈忘愈着执着者未喻道果喻道何不忘耶故曰鱼相忘于水人相忘于道游鱼不知海飞鸟不知空凡民不知道借若知道岂为凡民哉吾意善体道者身若鱼鸟心若海空近之矣一动一静一语一默扬眉瞬目或饮与啄左之右之无时不察察久念裂划然自得自得者自知人莫之识天地之功不舍一草沧海之润不弃一滴圆明之体不离一念是知一念之要重矣夫真心至大此身至微是以明真心者返观此身犹若X片云浮于太清任往任来翛然无寄由无寄故处世若寄焉为有为无能为为无为能有为是以圣人无为而无不为也吾所谓圣人无为者葢即为而不有其为非若寒灰枯木而断然不为也太虗游于吾心如一沤在海况天地之在太虗乎万物之在天地乎此身之在万物乎外物之在此身乎嘻𦕈小哉以其小故大天地寂万物一守寂知一万事毕处此道者常不忒以其不忒故作做云为俱不失不失者谓之真人超然绝待大同也夫不同则物我二物我二则形敌生有形敌者侍莫甚焉何绝哉吾意善致道者贵两忘两忘则物我一物我一则形敌忘形敌既忘谁待哉绝待故大大故同大同者谓之圣人故曰会万物而为已者其唯圣人乎山河大地一味纯真心若圆明天地虗寂故达此者外触目无可当情中返观了无一物如斯则空空绝迹物物徒云身寄寰中心超象表矣静极则心通言忘则体会是以通会之人心若悬鑑口若结舌形若藁木气若霜雪嘻果何人斯愿与之游也其形似拘拘其中深而虗虗眼若不见耳若不闻昏昏闷闷人望之而似痴若亡人而不知偶谁吾请以为师X世闲所有杳若梦存梦中不无觉后何有故不觉何以超有不超有何以离世吾所谓离世者非离世离世在即世而离世也即世而离世者谓之至人知有为始极尽为终䇿知以智运极以权权也者涉有也涉有处变古有万变而不失其正者根本存焉今夫不本而夸善变者是由自缚而解人人见而必唾虽孺于大笑之直达谓之顿密造谓之渐直达诣真密造除伪真不诣伪不除伪不除真不极由是观夫伪也者真之蔽欤道之害欤德之累欤圆融该摄广大交彻全事全理隐显莫测一多互含多一互入举一通收不妨罗列小大不殊凡圣不隔常泯常照常起常寂心不可思言不可议日用寻常曾无欠阙常在其中不劳途涉此之谓至极大言载道小言载名至言忘言载名者近载道者远忘言者通是故近则易亲远则易毁通则莫测以其至故莫测居莫测者谓之神化孤掌不鸣不虗无响绝待无言由是观之言者有待而然也虽然言言于无言言即无言矣无言者言之不及也吾意善得无言者在遗言言既遗而无言者得矣何言哉聊城傅光宅曰世之谓子书者则老庄非其至乎老言简而意玄庄语奇而思远后之谈道者归焉荀杨而下未足拟也兹绪言将非老庄之伦耶其X为文俊伟明洁而其意旨难以名言或老庄犹有所未及耶疑者曰子是过矣老庄何可及也余曰老庄诚不可及也乃所称谷神和同与疑始玄珠之类则似有言而未尽又似欲言而难于言者道信无穷极也西方圣人无法可说而有说法言之尽矣故观老庄而知诸子未尽也观西方圣人而知老庄未尽也绪言则旨出于西方圣人而文似老庄者也故曰或老庄犹有所未及也然是亦有言也有言则绪也故以绪言名即其言而求其所不言是存乎人矣不然谓憨山今人也绪言何奇哉岂唯不及老庄亦复不及诸子憨山老人梦游集卷第四十五憨山老人梦游集X卍XXX憨山老人梦游集卷第四十六侍者福善日录门人通炯编辑岭南弟子刘起相重较径山杂言师在径山与诸弟子接见散口而谈日出皆证后利生最亲切者不宜散落某生平能领旨不能记诵师言波浪深阔而某又十日后方起此念不复X能忆全语始次标目记其大略前话并续别开示者一一缀入为径山法话以便刻施普及不枉大师唾沫之慈澹居师及大众同此一心弟子朱鹭记此一大事须平实商量方得受用第一不得好玄妙唇舌波浪谓之弄精魂此事不从参究入者不得力不向教上印证者不得正知见不从境缘上打鍊者亦只是光影门头事及临逆顺八风境界便被摇夺将去都透不过以宗入以教印以日用境缘为验但于境上轻脱无滞着心即是用心得力处能以境缘自勘亦不必全靠善知识说话为实法耳咬定话头不是要明话头只借话头发疑斩截妄想其参究须离话头处参究下得疑方得力古德云离钩三寸子何不道前人志之矣疑至情识不到语言不通时拶逼极处迸出些子光影谓之电光三昧正好进步不得欢喜若认此为是则得少为足贴体都被者点光覆住不复能出过后发出都被所使矣八识中含藏尚有多生习气微细种子忽现前用力不得处须借呪力以消之问智识不同处但最初一念现量即是智才转第二头便是比量落情想矣又曰黏带情来底是识不黏带情来底是智咬住话头正是把住情识来路不起第二念X参悟亦非甚难事三个月一住气定见下落第一不得先存待悟心才待悟即为等待他悟即此便是拦头板则工夫再不得入矣又曰者事须是勇勐汉子做利根人多生得夙慧今生遇缘当下便了有不从参入者但要保任去透脱去如六祖便是其人钝根人如何只要自肯钝根不巧就从钝处得力咬定话头一切时中都用得着便刀山火聚上去也用得着者便是得定力处若有丝毫回避便全身堕落矣参禅人不得坐在洁白地上此是千生万劫陷坑我欲为众说破故作担板歌教眼宗眼原无二眼永明师提宗全摭教语印入恐人一向无义路边错下脚若不得教眼便落邪见我註金刚法华楞伽楞严等经书从情识不到处没义路边迸出者拈取却欲以教印宗学者当自得之在东海时一夕坐入身世俱空海印发光河山震动境界得相应慧有顷悟入楞严着紧处恍然在目急点烛书之手腕不及停尽五鼓漏而楞严悬镜巳竟矣侍者出候见残烛在案讶之菩萨全以利生为事若不透过世闲种种法则不能投机利生学佛先发大悲心破我执为主旧公案在今时人以妄想量度则鍼锋不对矣纵会X得说得亦于巳分上无力动中会易入静中入无力从外知见入者无力自性内会入者得力问从缘荐得者如何缘有二见闻缘有退失境界缘无退失虗实不同故众生欲忍二乘生忍菩萨无生忍佛寂灭忍只一佛知见是正却有菩萨知见二乘知见众生知见外道知见诸皆淆譌所以世尊种种方便只要了一心入正知见名佛知见了得生灭心寂灭即了得生死如何是向上祇有箇放下祖师语句句活学人当实法则句句死日用工夫只消看破妄念不被他使无别用心处一切空不下时如何只了知是假一切能空一切能轻菩萨住在极乐做甚事我要扯他出来念阿弥陀佛句原同一话头今人却便会到西方去也一切是幻人人晓得须有主张幻的作用方不为幻转在海印时偶想六祖夜半人来斫头公案便欲学其定力每夜开门习观想假若有人来要借头便欢喜舍之今夜然明夜亦然久之觉有定见力在忽一夜报盗入予曰第唿来明烛正坐无怖怯心其人及门乃匍匐不敢入一长大汉也予唿谓此闲无所有X命取库中二百钱与之若先无主张便惶遽了也住五台山中喧声如百万鏖战无有一息能安者一日听泉极冲激处顷之忽然不闻才举念何故又闻乃向极沸处坐若干日坐久之水声寂然自此水声不断如不闻也此后安住山中不复为喧嚷动矣在东海时值皇太后遣内官赍银若干至弗敢拒也度不可滥承当念地方饥荒可借以普太后之施内官不可予告以各县该地方受施者造一册还报如之其后两宫闻而大喜及至被难时竟得此一事力乃知临财不可苟也在岭南时人情未熟崖岸在不能使人狎无可亲者有小孩儿欲近之辄畏我去一日学狮子调儿法勉自倒身眤狎之与之果蓏日狎一日遂不我畏自此人不我避忌日来亲也初参谒某总府持揭庭下移时不命起去心解得应自唿名禀见耶顾不能出诸口如千钧重无可奈何时奋自称名某禀见乃得起去明日参谒复然竟一岁不少假借旁谓武人何知破常格待善知识也最后约同谒抚院日总府备一舟装斋饭果品如宾席邀请过舟作礼揖上坐曰非我不能假借公知公有傲骨聊以相成也驩谈促膝以别乃叹宰官中大有深心人在何问武耶读书不细心体认不得其用予註老子至天之道其犹张弓乎更数日思其合处不可得乃从他借一弓X并弦张而悬之壁闲坐卧视之又二日忽悟张字对弛字说弓弛时弣高而有余弰下而不足则无用也及张而用之则抑高举下损弣补弰上下均停可以命中天道全以动为用主施而不主受适合之也重为轻根二句亦稽数年不敢草草解正当南行之日孤坐舟中情景无聊轻重静躁之解恍然目前始悟太上语旨葢身试之而后见未可谓纸上陈言无真味也故道德一註历十三年乃脱稿非草草也予着经必是凝神入观体契佛心机倪忽自迸出者方副之纸若涉思议即不中用化生仪轨语曰圣人不出世万古如长夜故我本师释迦文佛示现王宫出家雪山六年苦行悟道成佛于鹿苑说法度生当佛未出世时西天外道有九十六种各立门庭皆称师长及佛成道说法之时诸外道一一归依出家为佛弟子依教修行证阿罗汉果故今灵山一会一千二百五十余人皆是外道之俦也当是时也有信佛者则归依佛法依教奉行其不信者则生惊疑乃至种种魔害毁谤堕恶道者不可胜数是知今之佛法未行之地皆以佛未出世之时智愚贤不肖虽有疑信之不一是皆不知我佛出世之本怀及度生渐次方便之轨则也故今略述化生方便之次第使未闻未信佛法者知我等为僧化生之法门非是一事一行一门而可入也故曰X方便有多门归源性无二要之四十九年皆随机大小浅深之序所谓教不躐等也幸宜委悉勿谓常谈一佛以一大事因缘出现世闲所谓开示众生佛之知见使其悟入惟此一事更无余事所云一大事者谓要众生知生死为一大事也佛知见者乃众生各各本有之佛性也由迷此佛性而成生死今要出生死苦必以悟佛知见为第一义如此岂非佛为直指人心见性成佛而出世闲是则禅道悟心一路不待达摩西来然佛特为此事而出世也争奈众生历劫以来贪瞋痴爱烦恼恶见迷之巳深不堪顿示悟心之大法故将一乘法分别说三以此故有三乘渐次之设所谓小乘中乘大乘也至有不堪小乘之法者则设五戒十善为人天善果且免堕三途地狱饿鬼畜生之苦故曰五戒不持人天路绝今为佛弟子遵奉佛教以度生为事业若不渐次方便诱引入道一旦示之以大法则反使横生疑谤自取三途之苦是以醍醐为毒药矣乃不善导之过也故今遵佛所制在家善男子名优婆塞善女人名优婆夷当持五戒以修人天善果在家五戒者一不杀生二不偷盗三不邪淫X四不妄语五不饮酒右上五戒乃我佛出世初为世闲在家之人特设此教令人依戒修因则不负此生免堕恶道能感来世不失人身得长寿大富子孙家道丰盛文明特达之报凡今高官尊爵富厚丰盈聪明利达之人皆从修持五戒中来然此五戒即儒门五常不杀仁也不盗义也不邪淫礼也不饮酒智也不妄语信也故佛法有裨王道者以五戒化人则无词讼省刑罚家治而风湻矣此吾佛最先所设化生之仪也今世俗之人不知佛法全无好善之心而返生谤佛谤法谤僧之见是自甘愚迷自取苦趣耳又有一等之人虽能喫蔬而不知佛法正修行路听从无为外道邪人不敬佛祖天地不孝父母不烧香礼拜三宝专一味邪行邪说盲盲相引相聚妄谈以为传法全不知有正修行路而返谤佛法僧坚执不化此乃最愚痴人是可怜者即今奉诏旨所当禁者是也唯愿当世高明君子辩白邪正是非凡遇此辈即当开示令其舍邪归正不但护佛法是亦有助于X王化也然学邪学正总是一念善心可惜不知是邪而误堕今若知非又何不舍彼邪徒而为真正善人为圣世之良民乎右上五戒乃佛教修人道之因果又设十善业道为人天之因果所言十善者一身三恶业谓杀盗淫若断此三恶则名三善道二口四恶业谓妄言绮语两舌恶口若断此四名四善道三意三恶业谓贪瞋痴若断此三名三善道如上十恶乃常人日用而不知者今若能断此十恶则名十善为生天之因是为纯善之人此十善法即儒门正心诚意修身之道也若果能修此则现世为圣为贤则定感来世生在天宫受胜妙乐此万万真实之行世人何故愚迷不知而专向邪道为得岂不辜负此心哉如上五戒十善乃吾佛特为世闲在家之人所设之教要人依此修因不失人天之福此金口所宣不妄之谈若不遵此修总是邪道非正行也总肯苦心修行都无利益反增苦果是谓以苦舍苦吾佛巳深痛之矣今世闲五部六册之说乃外道邪人妄称师长偷窃佛祖言句杂集世俗鄙俚之言以惑愚民所谓邪道乱真者即今X圣旨所禁皆此辈也在家之人既有好善之心何不归依三宝而必堕此邪法岂智人哉又观今世好善男子巳能归依三宝以自恃世智聪明伶利之见便生下劣魔心薄五戒十善而不为以好禅为上乘三业不修乃以祖师现成公案看了几则记在胸中便逞利口动使机锋当自已妙悟以此为是全不知非又且诽谤大乘经典为文字不足取又笑真修实行之僧为小乘妄起种种邪见全不信有因果罪福甚至慢佛慢法慢僧殊不知自堕愚迷业障坑中妻子聚首众苦热恼交煎且妄指目前是道如此愚痴之人是为大可怜悯者既有一念向上之心何不真真实实做些着落工夫所谓说得十分不若行得一分如此妄谈譬如贫人妄称帝王自取诛戮可不哀哉奉劝世之善士聪明利根有志出生死者当自量根器参禅固是向上一着以此乃佛祖专为上上根人说在诸人试自点检果是上上根人否果能一一顿悟否果能当下便了百劫生死否如其根非上上即宜量自已力专心修净土门回向西方愿生极乐永舍娑婆之苦此一法门从古修因僧俗依之出生死者不可胜数所谓万修万人去最是稳稳当当一毫不错之大法门也祖师云唯有径路修行但念阿弥陀佛以此法门全不误人若能放下身心依此修行所有应行规则X略示于后一净土一门往往士大夫谈说专为中下根设殊不知此门三根普摄无机不收最为广大且又简而易行即古之祖师悟道之后回心向净土者不少如永明中峰诸大祖师非一人也但修行念佛有上中下三根不同故净土九品亦因根有别也然净土有三种者一常寂光土二实报庄严土三方便有余土此即凡圣同居土且此三土修因不同故所感各别试略言之一常寂光土即圆觉经所云大光明藏此中圣凡平等依正不分唯佛法身湛然常寂乃诸佛所证法身境界此唯从上诸祖一念顿悟法身妙契同体入佛境界者所居此正上上根人之净土岂可轻视为中下人设也二实报庄严土此即二十重华藏世界乃我卢舍那佛旷劫修行感称法界量无尽庄严之妙土即华严经所说重重无尽世界庄严者此乃报身佛所居单为十地菩萨转大法轮之净土即二乘声闻不见不闻此即法华会上诸授记之人待多劫修因将来所感此中一分之净土此殊非寻常易易可到也三方便有余土亦名凡圣同居土此正九品分别乃阿弥陀佛之化土也以华藏世界有二十重从第一重有一佛剎微尘数世界围绕下小上大如倒浮屠X从此以上倍倍加增至第十三重然此娑婆世界乃十三重之中心主剎其极乐土与娑婆正等从中至西花叶边际故云过十万亿佛土之外与娑婆并列者以十方佛土独有娑婆为秽恶土石诸山杂秽充满三途八难众苦所聚名为堪忍众生刚强最难调化故我释迦文佛纵以十善化导人天亦在生死之中未出轮回若参禅悟心又难顿悟故设念佛求生净土一门名横超三界以仗阿弥陀佛因中愿力云十方世界众生有能念我名号不生我国者誓不成佛以仗此愿力凡念佛者弥陀定来接引生彼净土故易生耳然此净土开有九品者若参禅悟心未能忘心境者则生上上品有念佛一心不乱者则生上中品有参禅未悟持名精纯万行庄严则生上下品若修万行持大乘经专持名号志愿往生则生中三品有精持五戒十善专心念佛发愿回向不论僧俗多生下三品此虽未断烦恼以但得生彼国见佛闻法居不退地永不落三界生死从此发愿再来三界度生则来去自在不被生死苦恼羁留所以永明禅师说但得见弥陀何愁不开悟是也此一法门一生精诚可办一得生彼顿脱生死永出轮回如此直捷法门又何患而不修且薄之耶然参禅了生死难念佛了生死易只要当人一念真实肯切苦心耳从古生净土者无量无数皆世人X眼见而不信又有何法可信耶今奉劝高明智士当信自心不可谬信邪说也即在法门中有禅净兼修之士甚多如永明所说念佛参禅参禅念佛所谓有禅有净土犹如带角虎现世为人师将来作佛祖此亦最上之行也与夫妄称悟道堕大妄语者天渊也惟夫一切众生自迷本有之佛性堕落三界生死轮回六趣苦难之中长劫沈沦不得出离者皆因贪瞋痴爱以资淫杀盗妄诸恶之业舍身受身皆以淫欲而正性命生生世世父母妻子六亲眷属恩爱牵缠三界大火所烧无有一人能免之者故我本师释迦文佛于常寂光土兴起大悲救苦之心舍自性法乐从兜率降皇宫入母胎舍父母妻子割断世闲深重恩爱顿弃金轮王位走入雪山剃除须发六年冻饿苦行修持乃至悟道成佛此乃是第一箇为生死出家之样子也及成佛后又遭魔害受金鎗马麦之难种种堪忍拌舍身命受尽无量魔怨之难说法四十九年只是一念慈悲为度众生救令出苦而巳惟此一事更无余事故灵山会上弟子一千二百五十人皆一时英灵豪杰之士学佛所行各各舍离世闲父母妻子恩爱依佛修行了悟恩爱得出生死证阿罗汉果如阿难为佛之弟亦随出家随众受苦此乃吾佛所度弟子出家之榜样也佛在世时投佛出家之弟子不知修行之法故佛因事设戒令其止恶防非X得正熏修故初出家者名为沙弥则设有十戒及至比丘则设有二百五十戒女人出家名比丘尼则设有五百大戒乃至国王大臣宰官居士与在家出家四众人等进修菩萨大戒则有梵网经说十重四十八轻戒此诸戒律乃吾佛法门之家法也故云若人受佛戒即入诸佛位若为僧不受戒者名为秃贼盗佛袈裟裨贩如来非佛弟子此为僧奉法之不易也然佛在世时人寿百岁佛当寿百年以念末法弟子无福止住世八十年留二十年未尽之福与后世儿孙故今之弟子供养四事皆受用吾佛白毫光中一分功德即施主粒米茎菜分毫之施利皆佛所留之福田今入在法门为僧者竟不知佛是何人亦不知已为何事不知为何舍父母弃妻子剃除须发不在俗家而住寺中亦不知不耕不织衣食从何而来只道是自已有能化得施主供养更不知施主信心膏血难消将来拖犁拽耙衔铁负鞍醻偿之苦此其大家一齐迷闷而不知者若是如此受用有能麤守戒行持经念佛守本分者犹自可也况又全不知僧体不受戒行纵放身心攀缘俗亲出入不忌不避讥嫌乃至违法犯禁全不知非者又非一种矣竟不知为何出家为何舍俗为何剃除须发也不但不知修行之事即烧香礼佛敬奉三宝之心绝然忘之混混一生醉生梦死全不知有出家正修行路即有见者返以为非此为最可X怜愍者矣佛言三途地狱未是苦向袈裟下失却人身始为苦也总之不知僧为何物耳故四十二竟经云佛言汝等比丘每于晨朝当自摩头若肯自摩头则返省自已为甚无须发也以不知佛法出家规矩故师不成师而弟子亦不成为弟子上下绝分鸟兽同羣但知衣食为急全不知有生死之事不怕将来有三途之苦世闲以此习俗成风以为常事至有离乡行脚操方者亦止知有丛林粥饭茫不知有佛法禅道此又大可怜愍者矣嗟乎去圣时遥法门颓獘一至于此不可救也虽然十室之邑必有忠信惟今在在诸山岂无英灵豪杰之士哉每于一方但有一二肯发心兴起者自然有转化之机矣故今惟望住剎有志之士各宜思省回头当念生死大事痛改前非发起一念向道之心发心之初先要参请善知识秉受沙弥十戒若持十戒无犯则进比丘二百五十戒一一戒条委细检点乃至进受梵网菩萨大戒以佛设教以戒定慧三学为成佛之本所谓因戒生定因定生慧是为三无漏学其诸戒相具载戒经请自检阅不必细列既能受戒之后不论独居随众定要半月半月对佛诵念戒品有毁犯者对众忏悔改过自新则身心清净业障消除乃为出苦之要也既能持戒为修行之本则当亲近佛法纵不能出门他方听讲亦当自已发心专一持诵大乘经典或华严法X华圆觉楞严诸大乘经以种般若因缘或有志专修西方净土一门则以念佛为正行诵大乘经为助行六时发愿回向求出生死苦趣如此方不负出家之莫大因缘亦不虗度此生矣若有上上根人发心脱离俗业操方参请知识志究已躬下生死大事者只须单提一念更不外求此又最上一乘之根器然但发肯心定有发明了悟之时是在各人根器志向何如耳如上所说持戒修行诵经念佛虽不能顿悟自心亦不空过时光亦不负出家之缘耳若夫悠悠纵情至死无成可不大哀也哉空过今生堕落三途则将来又不知何时出头也如上所说在家出家修行之法虽浅深不同乃我佛出世初二十年所说之法也然佛说法四十九年所说之法有三乘谓小中大初二十年但说有教名为小乘谓有三界生死之苦可出有二乘涅槃可求有善道人天因果有恶业三途之因果一切诸法皆是实有故云四谛之法谛者实也四谛者乃苦集灭道四法也谓实实有苦可受集者贪瞋痴爱烦恼也言此烦恼为诸苦之因能招苦果故谓实实有烦恼之集可断也灭者出三界外二乘偏空涅槃以出生死证此涅槃乐故谓实实有涅槃可证也道者乃修行之方法乃二乘人所修厌苦断集慕灭修道谓八背舍五停心观谓观身不净观受是苦观心无常观法无我又有总相念别相念等观此名小根所修出X苦之法也名小乘教又有一等根器少利者名为中乘即广前四谛说十二因缘之法谓无明缘行行缘识识缘名色名色缘六入六入缘触触缘受受缘爱爱缘取取缘有有缘生生缘老死忧悲苦恼是名十二有支此十二支该三世因果谓过去二支因乃无明行现在五支果乃识至受现在三支因谓爱取有未来二支果谓生老死忧悲苦恼缘者引也谓三世轮回因果相缘引而有也以中根人观此十二因缘有流转还灭二门谓从无明至老死等为流转门若无明灭则十二有支齐灭为还灭门逆顺观之则悟无生证辟支佛独觉之果为中乘之法也此二乘法说二十年以根机钝劣不堪受大故为权耳从此二十年后机渐通泰方说大乘菩萨所修六度之法所谓布施持戒忍辱精进禅定智慧此六乃大乘菩萨所修名为大乘若修此六度单为下度众生上求佛果此六度法以般若为主故佛第二时说般若经有二十二年其经最多来此方者有八部般若共六百卷此经纯谈般若真空智慧破前二乘生死涅槃之有见广说六度乃至四谛十二因缘等法皆以般若真空为极则淘汰前执有之见即如金刚心经皆般若之宗极也以前二乘所执之空乃偏空所谓断灭之空今此般若乃实相真空以佛说空假中三观乃成佛之妙门惟此般若经一部单说一空观故为入大乘之初门为菩萨修行之妙法梵语般若此云智X慧故菩萨利生以智慧为首所谓无慧方便缚有慧方便解然此空观一门虽载八部般若之中其实捷要只在心经一十四行业巳该尽心经一卷又单在照见五蕴皆空一句巳尽其义此一句之中若下手做工夫又只在照之一字而巳此最简最要之法门然禅门修行最初用心工夫只一照字即此一字法门在吾佛直待三十年方说以此看来修心之法岂是寻常凡夫易说易行哉此一字法门是谓教菩萨乃大乘之法也惟佛出世本怀直是要令一切众生成佛更无别事即四十九年所说一代时教今为一大藏经总是学成佛之法门成佛之方便虽有六度万行种种多门正意只是三观为成佛之本三观者乃空假中道三观也一代教中总只说箇三观若从前来说到般若方才说了空观一门以此故知法不易说亦不易入也然般若会上其在会闻法二乘之人皆以般若非已智分全不餐釆况亲受佛教三十年尚且不信不入如今恶业凡夫口口谈空妄说空法无佛无祖无修无证便自称为上上根人岂非大妄诞人也惟佛巳说般若真空观然后才说假观此一观门所说之经乃解深密经所说唯识法门所谓迷如来藏名阿赖耶识依此赖耶具有三分变起根身器界一切山河大地众生世界之假法乃唯识所变之影如镜中像如水中月有而不实故名为假问曰然佛因何而说X假观耶答曰由前二乘之人执涅槃以为实有是堕偏空故佛说般若真空以破执有之见故令观般若实相真空又有一类乐空增胜菩萨执但空而不能涉有不肯度生故佛说一切众生身心世界皆唯识变现全是假法以此唯识法门和会空有要显即空之有即有之空直观唯识以证真如此乃教前菩萨出空入假度生之法门也故此一观门在经有深密密严等经当说此经时在菩萨大根巳能信受其小根二乘毕竟不敢入俗利生故佛说维摩一经以净名居士示现处俗有妻子眷属假託问疾因缘与文殊对谈不二法门以呵斥二乘激发入俗度生之心其教名为弹偏斥小叹大〦衣圆为小不思议法门以袪二乘狭劣之见此乃吾佛深慈大悲为小根人种种方便权巧引入大乘之意也是知菩萨涉俗利生之事诚非小根劣檞之所能堪巳经四十余年教化之功尚费如此方便神力如今现在五浊烦恼生死苦海之人口口谈空谈禅说道动以向上一着为已任蔑视正法不惧因果不知揣已妄自狂诞之如此耶以观吾佛利生之方便权巧费了多少苦心不敢轻易说教人成佛一字今人动说超佛越祖非妄而何可不惧哉唯吾佛出世说法四十九年所集诸经有一大藏始终只X说了八箇字所谓三界唯心万法唯识从初至此巳经四十年才说破万法唯识一句之义然犹未敢显示唯心之旨以唯心乃万法之极则也从上以来诸大弟子巳闻唯识法门故此以后乃说楞伽经显示三界唯心法门直欲令人悟此一心以为极则若摄前二空假泯绝二谛总归一心然后圆满一心融归中道为理究竟故楞伽经云寂灭者名为一心一心者名如来藏谓识藏即如来藏非空非有直指一心离名绝相泯绝圣凡不属修证阶差顿观藏性名为自觉圣智境界直离一切攀缘妄心但了妄想无性即悟无生是为顿教法门达摩祖师传二祖可大师以此经为心印故此经独被上上根人其二乘绝分祖师门下故初学参禅要离心意识参离妄想境界求出凡圣路学是乃纯以此经为宗极也此教乃说一心之极则巳经四十余年多方开示历过多少法门今方说此经小根尚尔绝分而今之僧俗教眼未明修行无路盲然无知自已心中妄想攀缘全然不知起灭头数日夜未尝一念清凉即以向上离心意识一着以为已任话头亦未梦见便开大口说禅其自欺之心何如哉可谓大无惭愧人也可不惧哉且今不但俗人无知妄谈即吾法门后学僧徒全未闻佛教修心法门全不知用心工夫但只妄想几时全无正见便称悟道自以为足此又谁之欺谁之误耶戒之戒之慎之慎之在X佛过此四十年后方示一心法门足见法不易说不易修不易悟也唯吾佛世尊特为一大事因缘故出现世闲一大事者所谓众生佛之知见也以众生本具佛之知见今迷之而为妄想生死之知见历劫以来迷而不知譬如穷子持珠作丐枉受辛勤故佛兴同体大悲特特出世而为开示众生本有佛之知见使其悟入犹如指示穷子衣里之珠令其自知得受用耳然佛知见者即是楞伽所说一心名自觉圣智是也一向不敢顿说以观众生根钝不堪受此法故久默斯要不务速说直至四十年后多方淘汰根机巳熟且化缘将毕故说楞伽经示一心法门以为显理究竟此后即说法华经示诸法实相以显事究竟此佛说法之次第也以理事究竟方尽一心之极则故诸二乘人到此始信佛心决定不疑亦悟各各自已本有佛性一向不失譬如穷子久逃他国今始归来见父亦信父家业原是已有心相体信堪绍家业故长者委付尝谓此法华一经如长者委付家业之嘱书乃佛利生究竟之本怀故佛谓诸弟子一一授记将来必定成佛且云凡有闻法者无一不成佛此一大事因缘巳毕故为终教过此不久即入涅槃然在法华一时巳尽吾佛出世利生之本怀至于涅槃一经显佛性义以收法华未尽之机以破前来弟子未尽之疑以佛说凡X有闻法者无一不成佛此恐弟子前闻阐提无信之人不许成佛于此生疑故此经说阐提亦有佛性故假广额屠儿放下屠刀便作佛事此则的信凡有知者毕竟成佛决定无疑如此方尽如来出世一番化利众生之能事至此巳毕故此即入涅槃也如上所说乃吾佛出世一代始终化生之仪轨渐次修因之法门虽观众生本有佛性各各具足无不愿成佛者但以烦恼障厚罪业根深不堪顿示大法故将一乘法分别说三此乃一乘三乘之所由设也故楞伽以前乃三乘之权教楞伽法华乃一乘之实教故天台判为开权显实之教是知四十年前所说皆为权设故为根机不等故也此上所说顿渐不一通为教义然楞伽顿示一心为如来清净禅而教岂非禅宗也至若世尊自云我四十九年未说一字末后拈花示众人天百万罔然不知独迦叶一人破颜微笑世尊乃云吾有正法眼藏涅槃妙心用付于汝是为教外别传之旨从此二传阿难以至西天四七东土二三达摩西来目为禅宗不立文字直指人心见性成佛谓之单传法门故自曹溪以下二派五宗传灯所载千七百人皆悟心大士凡有言句称为公案以禅本离言但留此一言半句为心印之证据如世公庭之案牍非是要人以此为实法口耳流布以当自X已之玄妙知见也然吾佛业巳说了一大藏教至若一心法门何所不具而必以拈花为心要者以一心之旨离言说相离名字相离心缘相以从前闻者虽悟本心然有未能离相故假末后拈花为遣执言说之习气乃治执名言之病以此为金篦耳今人不知教禅一心之旨乃吾佛化度众生之方便各人妄执一端以为必当故执教者非禅执禅者非教然执教非禅者固已自误而执禅非教者又误之更甚也以执禅者执愚自是妄认巳见以为自误非毁大乘了义为文字以致究竟无成更可怜者观今末法之世讲席巳微无大师匠故伶俐少年无多闻慧至有志向上参禅又无决定久远之志以无明眼知识但只循情欺狂以致误堕者多此可大为流涕者也且又有僧徒妄自以为悟道者诳惑世俗愚夫贪求供养有归依者即开示参禅为向上一着有信之者话头未熟妄想纵横热沸便以印正以为有悟八处以致误堕邪见如此为害更甚此尤不可不知惧而自省也愚见不是不要参禅但说参之不真又无久远决定之志妄自为悟误人甚多愚意假若看教不能参禅与参禅之无决定者总不若专心净业且不空过一生也智者自能鉴之请各自思幸无自欺自误为望窃观宰官士大夫参禅了悟者从古不少历历传灯所载非一人也今世宰官中有志外护法门多以参X禅为向上者此不比寻常一概固自有说葢昔有法门参禅之士未大悟彻即发愿护持佛法者亦有诸祖有大愿力度生及菩萨示现救世者亦有昔在僧中参究未透而以习业牵引故今出世者虽在俗谛尘劳之中而宿习一念般若种子光明透露不能自掩故发为文章功名事业以为外护法门者种种方便作用不同其行门亦非一种有专向上者有专功行者有建立三宝证愿护法者有单为自已生死者有发而为忠孝者种种所行皆菩萨道不可以僧中行门一概视之然在僧中不知禅教二宗亦有苦行头陀者亦有专修净业者亦有真实行门者亦有随缘佛事助扬法门者亦有持诵书写经典为求行门者此皆在佛白毫光中种种因缘而求佛道者亦不可以一概而取故宰官中凡有护法深心者但取僧中一行为得亦不必定要箇箇参禅方为正行耳然参禅虽妙其实非小根所能然在佛世人天百万独迦叶一人达摩西来只得二祖黄梅七百余人唯六祖一人印心岂细事哉若在僧中但有一行可以为法门正事可以教化众生即是菩萨故曰种种所行皆菩萨道苟一事可取则巳超乘粥饭常流空过时光者万万矣所谓短中取长则无弃人长中取短则无全人自古世出世闲全人之难得也如上葛藤乃至X佛化生仪轨之次第在佛岂不要人顿悟自心当下成佛但众生根钝不得不施权接引耳古人云僧徒不能了悟自心且于教法留心时光亦不空过予则谓今之僧徒纵不能参禅看教有能持戒诵经作福护法者亦说胜寻常魔种万万矣在居士中但能持斋念佛助扬三宝者皆真实行也是在诸佛之所望也顾诸方高明达士当自信之慎无以愚言为妄也化仪之余示宜华众道人老人于癸丑冬日自粤东杖䇿来南岳道经宜章善男子邝绍桢等二十余辈迎老人于经堂殷勤顶礼而作供养求请开示略说法要一宿而行既而老人隐寓灵湖兰若建讽诵华严道场乙卯夏六月绍桢等远来瞻礼正值老人为众讲说金刚般若随喜听闻大生欢喜拈香请示在家修行捷要老人因示之曰宜章当深山僻地无善知识经过在家善信虽多未闻正法今众等各宜精持五戒以为正行此五戒者乃吾佛专为在家善男子说此五戒即儒家五常仁义礼智信也故曰五戒不持人天路绝是故在家善士应当奉持既持五戒不可听信邪师邪教妄说法空拨无因果断灭佛种造地狱业只当专依佛教修西方净土法门一味以念佛为正行然净土一门接引众生利益最广古今念佛得往生者甚多但以专精为主不是一X月一两会念佛几千声如此便作正行也第一要发心深厌娑婆是苦志求舍离存想西方净土莲花化生念念定要往生彼国亲见弥陀以为本愿每日早晚要刻定功课或持金刚经或持弥陀经或持住生呪定要念佛回向西方发愿往生以此为定规二六时中无论闲忙动静将一声阿弥陀佛持在心中念念不忘心心不断乃至睡梦之中亦不忘失如此打成一片无有闲断名为一行三昧此念纯熟一切境缘不被打断开眼合眼一声阿弥陀佛明明现前将一切世闲父母妻子种种恩爱妄想业念都被一声佛号消磨清净如此即得自心清净经云心净则佛土净如此念佛如此用心念到临命终时单单只有一声阿弥陀佛现在目前一心不乱自然得见阿弥陀佛亲来接引一念之顷即得往生净土从此即得永脱生死之苦高登极乐莲华化生便是一生念佛之效验也如此精专若不往生则诸佛堕妄语矣若是悠悠岁月口说念佛心无实行是为自瞒自欺岂有效验之时耶善男子等既发信心当行实行万勿自欺涌泉寺湖心寺十二时念佛规制佛说众生生死长时以积日夜以至劫数轮转不休不息由念念妄想攀缘曾无一念之蹔巳者以妄想不断故生死无穷长劫迅轮无蹔停寝职此之由也佛说种种制心之法皆止轮之垫耳法门虽多以众X生垢重识昏难以摄入故唯念佛一门最为捷要所谓忆佛念佛现前当来必定见佛以众生一切妄见皆属生死独许见佛之见为出生死法然见佛必从忆念而至妄念日夜无闲断时特以念佛断之此远公之匡山莲社六时刻漏所由作也是时社中百二十人称高贤十八而巳斯则真实念佛者又不多得今之视念佛为末品岂真知也哉近代唯牛山以念佛为行且以炼魔为名则苦于钳锤太紧虽日夜不断岁止三冬而人非一律亦难于长久顷云栖力主念佛虽日以四时然于夜有睡眠又费唿唤警醒法欠微密今法师佛石玄津各发心以十二时为请此法固绵密而动静饮食似难归一若调理有度设法得宜此又古今之良规也请益老人因为剏立规制庶事不繁而人心一致此乃微密妙行也乃为之制条牒如左凡念佛会建立随人随愿广狭不一若力大则堂多力微则堂一人亦如之但人不论多少均派六班昼夜班各二时照香轮流出班礼诵行道忏悔而余皆静坐随闻默念或习观门愿者随之此则静多动少不繁不乱而佛声不断则妄想不生如相唿相唤不昏不散入则动静一如自他不二寤寐恒常此则不起于座顿见弥陀是为第一如意妙行至若饮食亦宜如法调之务使内外一如则人我两忘是非俱泯而道场之安恬寂漠亦无如此之妙者老人深思此法愧脚跟未措尚未遂心故特示之代为X前驱他日观听者众必处处建立而净土将徧震旦矣是有望焉宗镜堂结修证道场约语佛说一大藏教备列众行总归修证以为究竟所谓依一心以建立万行以万行还证一心故云无不从此法界流无不还归此法界原夫法界不属迷悟圣凡良由无明不觉迷此一心从迷积迷造种种业自取轮回生死之苦所言修证者但以净除自心之三障复还自心之本体故名为证非离修外别有证也是以佛祖教人修行之诀必先了悟一心净除三障以心难悟故设观以通之障难除故设忏以净之即华严法界圆宗尊普贤为毗卢长子而十种愿王以忏悔业障为前列也是以从昔以来若天台亲悟法华三昧犹尊忏法为妙行设有仪轨即永明大师乃净土中人尚谨遵而力行之况其他乎嗟哉末法去圣逾远众生垢重积迷逾深既无了悟参究之功又乏忏摩悔罪之行将何法可望出生死乎唯永明大师镕一大藏归唯心之旨着书百卷名曰宗镜至今堂存净慈其书广明一心如揭日月于中天朗万法之幽邃学者苟能亲习则彻见自心不竢更悟证入之要无出此矣大师生平自行日课诵念法华经一万部秉天台法华忏仪依法修持率以为常故现住世时则冥府帝君图其像以瞻礼之以其行超生死实证唯心者乃其人也今也其书现行堂具存孰能X过而问焉者乎兹玄津壑法师乃其的嗣自幼出家于其寺薙发之日即问大师之名何如人遂发心愿礼其塔是岂往曾亲近为侍者乎大师塔巳湮堂巳𡉏公能力起而恢复之大师之眉光复放于山川草木之闲者非无因也今诸缘小集公愿畅明宗镜之旨精忏悔修证之业将结真实法侣一十二人效圆觉之轨则誓为长期岁分四时每时拨二十一日为忏法遵法华忏仪余则日披宗镜录了悟唯心疑则为众发明的旨不假枝叶但取直捷为本参冀其实证其以入期之众为表率将引本山弟子为禅雏调其羽翼双举飞腾法性空远登觉天而朗慧日在斯举矣其结制规约因事施设务简而易行真而无伪以践实地然四事所需力不自持以安居不能效如来逐日行乞之轨又不敢觊天人送供之仪而覈名取实发心供给则有望于发心之檀越今有居士谭孟恂力任先登则一切有缘靡不欢唿响应矣以诸法从缘生佛种从缘起是则今日之缘虽近而成佛之远蹈实借此为最初之方便也诸人闻而欢喜遂破其端则究竟之果是在诸同缘同行同事同心一发勇勐之力耳若以世闲生死之心而易出世之心以滋罪之财而养定慧之命诸有智者何虑而不为耶苟生一念疑心则当面错过百千万劫矣憨山老人梦游集卷第四十六X憨山老人梦游集X卍XXX憨山老人梦游集卷第四十七侍者福善日录门人通炯编辑岭南弟子刘起相重较梦游诗集自序集称梦游何取哉曰三界梦宅浮生如梦逆顺苦乐荣枯得失乃梦中事时其言也乃纪梦中游历之境而诗又境之亲切者总之皆梦语也或曰佛戒绮语若文言巳甚况诗又绮语之尤者且诗本乎情禅乃出情之法也若然者岂不堕于情想耶予曰不然佛说生死涅槃犹如昨梦故佛祖亦梦中人一大藏经千七百则无非䆿语何独于是僧之为诗者始于晋之支远至唐则有释子三十余人我明国初有楚石见心季潭一初诸大老后则无闻焉嘉隆之际予为童子时知有钱塘玉芝一人而诗无传江南则予与雪浪创起雪浪刻意酷嗜遍历三吴诸名家切磋讨论无停晷故声动一时予以躭枯禅蚤谢笔砚一钵云游及守寂空山尽唾旧习胸中不留一字自五台之东海二十年中时或习气勐发而稿亦随弃年五十矣偶因弘法罹难诏下狱濵九死既而蒙恩放岭海予以是为梦堕险道也故其说始存因见X古诗之佳者多出于征戍覊旅以其情真而境实也且僧之从戍者古今不多见在唐末则谷泉而宋则大慧觉范二人在明则唯予一人而巳谷泉卒于军中所传者唯临终一偈曰今朝六月六谷泉受罪足不是上天堂便是入地狱言讫而化大慧徙梅阳则发于禅语有宗门武库觉范贬珠厓则有楞严顶论其诗集载亦不多顾予道愧先德所遭过之而时且久所遇亦非昔比也丙申春二月初至戍所疠饥三年白骨蔽野予即如坐尸陀林中惧其死而无闻也遂成楞伽笔记执戟大将军辕门居垒壁间思效大慧冠巾说法搆丈室于穹庐时与诸来弟子作梦幻佛事乃以金皷为钟磬以旗帜为幡幢以刁斗为钵盂以长戈为钖杖以三军为法侣以行伍为清规以纳喊为潮音以参谒为礼诵以诸魔为眷属居然一大道场也故其所说若法语偈赞多出世法而诗则专为随俗说也虽未陞法堂踞华座拈槌竖拂而处尘劳混俗谛顿入不二法门固不减毗耶特少一散花天耳其说不纯以对机不一乃应病之药固无当于佛祖向上关其实为上下千载法门一段奇特梦幻因缘及蒙赐还初服之南岳匡庐又若梦游天姥也二十余年侍者福善日积月累门人通烱从居五乳编次成帙向有求者未敢拈出恐点清净界中新安仰山门人海印请先以诗次第梓之予知醒眼观之如寒空鸟迹秋水鱼踪若以文字语言求之则瞖X目空华终不免为梦中说梦也天启元年岁在辛酉春王正月上元日匡山逸叟憨山老人释德清书于枯木菴中征途述怀十章章四句矫矫冥鸿载飞且鸣哀哀求侣悲此远征火云若流白日如矢遐征不归谁其念只濯泉洗耳釆薇充饥我岂无心彼何人斯紫芝英英白石灿灿邈矣怀人夜以达旦谁云滴水可以穿石孰云忘忧我心如织曰亦可冷风亦可系忧从中来不知所自亭亭长松猿鹤依只悠悠白云我心逝矣载饥载渴易飡易饮嗟彼醉夫难以独醒有酒有旨寔为友朋惟玄惟漠尊罍久空嗟彼行人往来相顾扣其所以莫知其故感时诗十五章章四句顷闻四方连年水旱加以蝗灾民生惶惶朝不待夕有司请告皇慈愍之内外公府齐发金谷出赈百僚仰德各捐俸一年以助昔所未有感之以诗上天好生胡为其愆斯民逑安曷为不然滔滔洪水禹则治之淫雨横流孰能御之甘露瀼瀼时雨如浆片云不兴我民惶惶雨泽愆期民之瘁矣矧此旱魃为祟甚矣蝗飞蔽天胡为而然唼膏食脂使民睊睊民之所亲食逾父母易子而食斯言良苦维皇之天斯民是爱斯民之命皇天是赖皇X仁浩浩施金与谷谁能噀水使天雨粟以敬其天雨旸时若以哀其民所施逾博报功之资上天所司匪曰同胞孰能𢌿之邈矣上古嘉禾自生哀哉末运播植不登蠢蠢之生予寔同之皇皇上天予共戴之安得地肥不劳民力安在轩皇任其食息康衢之民无时不有陶唐之化孰云匪久时之往矣不可挽也民生苦矣不可缓也咏怀大块总微尘沧溟一滴水茫茫宇宙间代谢无停止达人纵大观上下千万纪历覧在目前贤愚可屈指美恶不足称是非安可拟仲尼重知命老聃贵忘已惟我大雄尊超然出生死世界等浮沤身心类尘滓幻化祇如斯荣辱何忧喜颠倒任空华吾视此而巳庐陵净土菴受王性海诸居士斋因怀汪使君庐陵一粒米价重过须弥须弥尚可碎此粒无坏时化为香积饭转作净土资拈来信口飡一饱忘百饥如食金刚屑终竟透出皮此土多莲华众妙香芬披一人坐一华左右相追随光明暎日月弹指超僧祇华中少一人悠悠劳我思庐陵喜再逢王塘南翁余二十五岁曾游青原晤翁时年五十今复晤之又过半矣宛然在昔以翁精心白业色若婴儿感故念今喜而赋赠X人生一百岁四分二十五初逢半之半再会十之五君巳过三分宛然似初覩面如婴儿色骨似金刚股心想入莲华音声出天皷端坐七宝台经行众香树不离五蕴身便是清净土打破频伽瓶即见华中主与君虽别离恰是相逢处六咏诗心金翅鸟命终骨肉尽消散唯有心不化圆明光灿烂龙王取为珠照破诸黑暗转轮得如意能救一切难如何在人中日用而不见无常法性本无常亦不堕诸数譬彼空中云当体即常住圣凡皆过客去来无二路是生不是生非新亦非故智眼明见人此外何所慕苦梦入大火聚怕怖多慞惶正当苦恼时滴水便清凉水尽火复然念慕何慨慷及至醒眼观向者谁悲伤空须弥横太虗大地浮香海六尘蔽性天四大遍法界劫火洞然时此箇坏不坏何必待烧尽然后无障碍无我一水作众味酸醎苦辣具以本淡然故而能成众事若实不随者安肯随他去唯有不随者谁能识此趣生死X生死不流转流转非生死若实不流转生死无穷已谛观流转性流转当下止不见流转心是真出生死苦热行人世苦炎热余心何清凉直以无可触故能安如常譬若火浣布得之愈增光视彼区区者错然谁敢当月夜过三崃扁舟载明月随流竞奔頺帆影似转变月光无去来心境本寂灭死生安在哉所寓即常乐此外俱尘埃怀净土诗四首嗟哉堪忍土多虑而为人忧来百念结绸缪役其形众苦集微躯臭腐搏青蝇愦愦不自知营营竟朝昏明洁日以亏汩没疲精神安能涤情垢一旦返而真长揖大火宅从此谢嚣尘逍遥清净土其乐方无垠我闻至西极有国名极乐妙严饬宫殿宝网珠丝络天人普集会光明相暎夺园林敷杂华空中散天乐莲开八德池香浮七宝阁微风吹檐端云间响金铎众鸟相和鸣法音恣宣说凡情一经耳众若当下脱极乐本非遥驾言十万亿但能一念净触目现前是莲华生欲泥清凉发焰炽瓦砾等琼瑶宝林出荆剌念结阻山河想销破幽滞险道登坦途情根证初地谁知微密中净秽苦乐具试观空中华起灭了无际苦因憎爱生乐从清净得譬若梦中人贵贱匪外觅情想本无端苦乐非预设瞻彼晴空云倏忽多变灭愚者执为真逐境劳欣慼达人贵朗照了罔净陈习X一悟永不迷灵渊常湛寂愿乘白毫光端居极乐国釆珠行灼灼明月珠产向深渊底从空捞摝之鱼龙尽惊起鲛人相抱泣洒泪忽成雨腥风扑远岸鲸波奔万里密网垂天云轻帆展鹏翼一擘川后愁再击海若徙尽剖蚌蛤腹不补苍赤髓安得如意珠持归报天子神光发中夜龙颜大欣喜七宝随所求四时尽丰美展转济孤贫利乐无穷已用赏战胜功传为灌顶祉罢此批鳞役聊以释附髀沧海不扬波沟渎清尘滓愿祝吾皇寿量同东海水咏龙变化无端倪嘘吸作云雨膏泽润苍生滂沱霑下土倏忽遍九垓顷刻被寰宇岂若沙中虫与物同臭腐咏虎长啸发山空悲风振林木飒飒秋雨寒凄凄夜鬼哭腥膻徒自矜皮毛甘可服何如偃鼠安饮河期满腹赠曹溪行脚僧南韶观察祝公下车之初痛念祖庭荒废极意整顿且自号为曹溪行脚僧感而赋赠曹溪行脚来元自曹溪去久假而不归忽忆曹溪路即堕宰官身依然无所住任运大化中褦襶安能韄犹记别时言菩提本无树以是不迷人触目多感悟随缘到故乡万山满烟雾未入曹溪门此心巳如故况见昔时人凄然沥情素提起屈眴衣宛若初分付X椎碎坠腰石打开宝藏库掇出如意珠独夸长者富三车随所施诸子忽惊怖一喝泣鬼神片言逐狐兔魍魉顿潜踪龙蛇喜交错经行寂灭场往来凭杖屦穿破磵底云踏干草头露瓦砾尽生辉灵源永不涸谁知先后身主宾自相顾愿执沤和鞭长驱白牛步酬董国愽崇相过访曹溪君向曹溪来直入曹溪路溪上忽逢君乍见巳如故一笑心眼开主宾忘礼数促膝坐更深历历披情素高怀皎氷雪清言振金玉俯视六合空长躯千里步岁暮事远游理冥无去住把手送君行溪桥独延伫绿槐社诸子过讯予时掩关未面而去示之以此炎炎火宅中一片清凉地虽从长者施实系君王赐法侣喜相过高怀发幽秘洞见未语心直达无生意何必问毗耶此中真不二董太史玄宰写山图赠予之雷阳赋答五台三伏天江南腊月树孤踪空里云余生草头露寒热本无端南北任去住随地足清凉此中何所慕癸卯初度自五羊之曹溪舟中作今朝五十八明日五十九未来不可思过去何所有世相空里花毁誉镜中丑不推羊鹿车喜随牛马走自愧膝穿芦却怪肘生柳发散少冠束面厚多尘垢战退生死军打碎无明臼使尽老婆心笑破虗空口两岸既不容中流非所守来往任风波去住绝偕耦X天际望长安寒空一回首回首问时人谁是侬家友游方广寺朝披南岳云暮宿方广寺岧嶤一径深千峰鎻幽秘俨坐青莲华顿入清凉地流泉和松声如对谈不二但绝世间心莫问西来意安能结枝栖以满居山志休息芭蕉身涕唾空华事从此谢尘氛永绝生人累游南岳登祝融峰我怀南岳山梦想四十年天际七十峰居常在目前自愧无羽翰况为形缠牵顷践故人约始得恣游盘摄衣登祝融一望空楚天湘流引疋练星斗如腰缠去天不盈尺恍惚随飞仙睥睨万象小世界如弹丸身巳入空虗足底浮云烟若御泠风去从此超尘寰回首思古人三生竟何缘曹溪一滴水化为霖雨霑焦枯发灵芽法皷醒瞑颠如何狮子窟今令狐兔潜梵宇空寥寥慧灯昏不然谁秉照天烛一破长夜眠徘徊转悽恻饮泣如流泉安得巨神通弹指变大千顿成七宝土遍地敷金莲一覩空中云普集诸圣贤别南岳山人邝慕一我从曹溪来拟向山中老山灵不我欺满目云霞好历覧古道场金沙堕丛篠嬾残煨芋处幽踪莫可考遥想磨砖师成佛苦不早狮子窟中王谁能犯牙爪法雨久不润灵苗竟枯藁嗟我来何迟临风增懊恼幸遇飡霞人相期出世表欲与坐深巖玄言穷要眇爱此高尚心真能谢纷扰莲华社未开又取东归道X良以天属情日久萦怀抱今暂辞云山此心终未了我登江上舟君隐山中豹因思李邺侯君闲恐不保但留窗前云待我归来扫从南岳东游江上留别方觉之与子江上逢拟结山中好相期卧白云可共终休老山灵不我留拽杖辞窈眇子亦倦游人志在烟霞表潜神众妙门久欲辞纷扰衷情系所天未即恣怀抱今我驾慈航扬帆涉浩渺与子虽别离因缘犹未了假我未穷年重拈一茎草迟尔婚嫁毕归来时尚早别衡山解嘲空林卧不坚复理东归櫂缥缈辞云山缱绻萦怀抱衡岳七十峰久欲恣幽讨适来即便去返遗山灵诮归来既巳迟言别亦何早我本山中人丘壑宿巳饱杖屦烟霞生坐卧麋鹿遶眼耳不容尘心光离昏晓四大如空谷六根绝纷扰到处即深山何必恋枯藁试问山中人静缚何时了打破琉璃瓶始识随缘好武昌逢石浪岷岳二禅人还蜀省亲因示我本行脚僧忽逢行脚客借问行脚事相视无言说匡庐一片云峨嵋千尺雪箇是行脚心去来水中月因思母子情念念不相隔今归承欢颜恰似未曾别奉旨不奉甘问冷不问热噼破娘生面乃见不生灭方是行脚人到家之时节示闻子与病中病从有我生我因烦恼集烦恼痴爱滋生死轮不息X情根如机梭妄想相交织织成幻妄身众苦皆丛积求出苦方便慧剑急挥斥斩断妄想丝根境当下寂一念了无生四大各归一求我不可得病从何处觅归匡山余少志远游三十住山倏二十年忽被业风吹入幻海二十余年而此一念未离寒巖冰雪中也顷幸晚归匡山以遂投老葢年七十二矣嗟嗟浮世人生几何视此余生如西山落日浮光瞬息乃为诗以纪之浮世无百年梦游七十余幻海渺洪波彼岸无方隅一苇随天风飘飘任所如历覧周八荒险阻非一途神疲力巳倦削迹为远图烟霞结梦想巖穴心久辜垂老方遂志拂袖归匡庐一超浊世缘众念悉巳枯千峰抱幽壑邈与人世殊七贤列云中五老频招唿眉目时相对啸傲多欢娱明月有时来一镜悬空虗清光入蓬荜照我颜色舒白发对青山形影如冰壶颓然踞石牀日夜双跏趺返观未生前本来一物无了知幻化缘胡为有生拘从此脱纷糺高登常乐都寄钱太史受之匡庐列云霄江湖邈天际地涌青莲华枝叶相鲜丽睠彼华中人超然隔尘世梦想五十年良缘图未遂偶乘空中云随风至吴会东南美山水醒借多佳士一见素心人精神恍如醉未语肝胆倾清言入微细相对形骸忘了然脱拘忌精白出世心太虗信可誓X苦海方洪波愿言驾津济把别向河梁遂我归山志长揖返匡庐藏踪杳深䆳五老与七贤日夜常瞻对诛茅卧空山烟霞为衣被视此芭蕉身一掷如弃涕缅想未归人驰情劳梦寐安得驾长虹凌风倏然至暂谢尘世缘入我真三昧归宗登金轮峰礼舍利塔我登金轮峰一覧干坤窄众山如蚁奔彭湖小如楪万壑吼长风吹落天边月夜静俯下方灯火自明灭身一入空虗诸想顿消歇遥念救世尊法身遍一切舍利自西来至人布三业峰头立浮屠庄严以金铁爰感大丈夫建剎舍居宅遂为光明幢法缘从此结上下千余年清凉解炎热嗟彼众生界四相转成劫禅宫委荆榛金碧成瓦砾丛林遭斧斤孤松独挺特根株半剥断枝柯将夭折何期至人来呪愿施膏泽以此卜重兴法雷震前哲皮骨日夜长密茂返生色果满金刚心荒芜从此辟法藏自天来龙光照巖穴梵宇如云兴四众增欢悦始知净秽土转变随心别东林怀古少躭远游志夙慕东林师青山开白社高贤毕在斯惜晷刻莲漏清修礼六时净念绝尘想极乐为归期高风振千载翘首结遐思光容如在眼梦寐相追随垂老始攀陟抚景增余悲荒林翳頺垣草莾重纷披徘徊三笑处莓苔露华滋影堂列羣彦彷彿见芳规古砌鎻寒烟白莲开污池香谷发清响地籁天风吹X邱陵有迁变至道无改移师有未了愿重来亦何迟开林傥如初高踪尚可追山灵久呵护神运常在兹我巳毕命待浊世从此辞感遇诗奉酬南康袁使君九漈袁使君治郡南康匡南湖山尽归化育不唯斯民戴德即巖穴之士俨若端居白毫相中也栖贤古剎久堕荒榛一旦举而新之又架籋云桥以济险道此名山不朽胜事法云开创实感护法精心承惠寺记一言足垂千载勒石告成俚言致谢匡庐高入云干坤钟秀气千峰列重霄青莲拥天际往多飡霞人藏形养幽秘一自远公来开林结真契高贤集如云清修期出世山色暎湖光人境两相媚忆昔龙象俦法幢列如市睠彼栖贤老舌根如鼎沸拈槌竖拂间直指西来意谁知千载下造化潜更替宝堦堕荒榛诸天委荆剌长者一茎草虽拈未见谛况复野干鸣难同狮子戏钟磬寂无声山空神鬼泣天假至人来灵山亲授记示现宰官身随缘作佛事法雨润焦枯甘霖泽羣卉一片金刚心广布如大地斯民若婴儿慈母相盼睇吐哺不啜甘调剂剔所忌凡在指顾间鲜不为生计千里坐春风荒村无犬吠顿置含齿氓俨在葛天氏政暇多幽况寻山探灵异覩此祇陀林慨发重兴志一举运斤手丹榱若云翼不日梵宫成恍忽如天至神力尚有余庄严若未备绝壑架飞梁长虹带苍翠玉渊卧虬龙形影如顾视X五老与七贤须眉云中坠慈航设险道往来无困躜缅怀利济恩岂特居方内每接欬唾余玉屑洒肝肺琬𤥎勒佳章片石钟鼎寄功德载名山匡君应列祀樵歌接梵音诵祝千万祀空谷积云霞尽为供奉器感此希世缘短吟写胸臆愿言保遐龄永钖天人类有所思与君一别数千里思君不断如流水流水东驰去不还我心如环之无端举首望长空长空杳无涯挥手邀明月明月有来时光影纵相顾可望不可攀安得君容如满月使我一见开心颜观侯生畵山水謌侯生贫压夷门客执辔何人过其宅独有丹青思入神风流足可称痴绝一室悬罄冰雪清烟云时向毛孔生空中麋鹿时时走暗里山灵夜夜惊昼长闭户门却扫梁肉不足烟霞饱含濡墨汁当醍醐时人却怪形容好频年甲子六六支居间一半常苦饥尺布斗粟博美酒清泉白石令人𠷣有时独向街头立见人未语先羞澁都言穷骨软如泥谁信刚肠劲似铁三江五湖波浩荡千巖万壑争奇状闲披绢素淡挥毫一齐撮在眉尖上入山寻讨橛木株松下一见欢相唿喫茶只恨千钟少问法从来半字无老失肚大舌头长吞吐万里明月光星辰散落无收拾君堪与我为奚囊留君且向山中卧白云片片青天幕渴饮清流嚼紫芝海枯石烂从他那X昙花精舍歌赡祇园逸史杜将军韬英我昔遨游妙严国眼见昙花白似雪花下林林大士身容仪光照黄金色此花不是等闲开千年一度方苞胎至人将现花先发独为因缘大事来大事因缘非一类千百亿身皆度世三乘八部应念周十方法界随心至或现天大将军身威风八面如天神万里横行略无敌欃枪尽扫清烟尘变化无端甚希有亦似昙花开笑口月下吹笙凤鸟来马上挥戈狮子吼一开便作人间瑞人与花神两无二人效祇陀布地心花作园林功德事将军用武不离禅精舍小筑祗园边对花心入无生国闭户身居极乐天杀机尽是降魔智色香妙露西来意见色闻香法界空当场战入三摩地氤氲造化花中主文彩纵横迈今古阳春号令发雷霆风云变态驱龙虎园林广大花无恙精舍刚刚方一丈古今天地芥里空世界山河镜中像昙花入镜倍精神将军亦是镜中人万里悬空如对面眼听何如耳见真我亦祇园花下史时时灌溉禅那水五蕴蔓草久芟除四大幻身没依止抛向炎荒如露布镬汤炉炭无回互忽见花间旧主人寄声莫忘来时路木菴歌净泰禅人更字木菴南𦤎居士有赠因戏书之枯木菴枯木菴象岭巖前狮子龛拳枝奇曲无可攀霜叶云披何蓝毵望之若杌不足取就之枯藁如真X参雪老堂中如着此文殊前后何三三我巳老朽识海干与尔同坐枯木菴乌夜啼寒林积雪白日西慈乌哑哑枝上啼鸱枭在巢未敢栖饥不得食情惨悽虞人网罗亦何密饥乌之肉不足食何事绸缪日夜求返哺不遂情何极母子分飞两不全况复母死归黄泉啼声不绝如杜䳌令子抱恨遗终天啼乌啼乌真可怜虞人忽死鸱枭歼明明天道何昭然游浮山歌空中一岛攒青霞宛如香海浮莲花巖龛石宝簇花蕊又如帝网珠交加我来遥登华藏界一开双眼无遮碍周围行树影重重分明炳若瓶中芥横空殿阁云中影法身不动青山稳飞来花气暗香浮习习侵人重衲冷拽杖拨开巖中雾怪石峥嵘若棋布指点还如数列星一喷青天洒飞唾石门磴道一线通侧身半壁足不容猿行鸟度亦不易如何使我筋力穷攀萝直上妙高顶眼底湖光霞布锦足未离地身含空回看一似冰壶影小转还过会圣巖巖廊石室何奇哉远祖因棋善说法黑白未兆令人猜度溪西上莲华石朵朵金莲从地出徘徊不见华中人但听松风广长舌回礼金谷丈六身虗明无地容纤尘劫火洞然此不坏始信苍巖是本真我欲诛茅依石室余生借此藏踪迹傥得安眠白日高身心世界都抛掷X如何舍此从他去一叶浮空都是寄不若快便早归来休教猿鹤常相忆华藏从来是故宅行尽十方出不得潜身顿入一微尘何人于此知消息担板汉歌径山法窟自大慧中与临济之道相续慧命代不乏人近来禅门寥落绝响久矣顷一时参究之士坐满山中至有一念瞥地当体现前得大自在者惜乎坐在洁白地上不肯放舍以为奇特不知返成法碍也教中名为所知障所以古云直饶做到如寒潭皎月静夜钟声随叩击以无亏触波澜而不散犹是生死岸头事所谓荆棘林中下脚易夜明帘外转身难名抱守竿头静沉死水尚不许坐住况有未到瞥地偶得电光三昧便以为得弄识神影子者乎此参禅得少为足古今之通病也恐落世谛流布疑误多人因有请益者乃笑为担板汉歌以示之歌曰担板汉担板汉如何被他苦相赚只图肩头轻不顾脚跟绊纵饶担到未生前早巳被他遮一半者片板项上枷浑身骨肉都属他若不快便早抛却百千万劫真冤家行也累坐也累明明障碍何不会只为当初错认真清门净户生妖魅开眼见闭眼见白日太虗生闪电干闼婆城影现空痴儿认作天宫殿要得轻须放下臭死虾蟇争甚价乌豆将来换眼睛鱼目应须辨真假有条路最好行坦坦荡荡如天平但不X留连傍花柳管取他年入帝京舍身命如大地牛马驼驴不须避果能一掷过须弥剑树刀山如儿戏若爱他被他害累赘多因费管带一朝打破琉璃瓶大地山河都粉碎我劝君不要担髑髅有汁当下干分身散影百千亿从今不入死生关闻沈朗臞掩关姑苏城中歌以寄之火宅炎炎梦未醒尘中一片清凉境伹见燎空烈焰高道人一念如冰井市声喧阗奔万马日夜不休何为者耳根寂灭心不生看来尽是空中假妻子对面如化人返观亦似镜中身终朝相见不相识两眼何处容纤尘有时神游华藏界挥毫一洒胸中块水光山色影重重交罗摄入无障碍有时坐入莲华土地平如掌金沙布八德池中菡萏开香风一触心开悟方丈一室无壁落量含法界同寥廓十方海会入其中坐参更不劳行脚匡庐万丈悬太虗与君恰似同室居不出不入不来往问君此际心何如从军诗余以弘法罹难蒙恩发遣雷阳丙申春二月入五羊三月十日抵戍所时值其地饥且疠巳三岁矣经年不雨道殣相望乓戈满眼疫气横发死伤蔽野悲惨之状甚不可言余经行途中触目兴怀偶成五言律诗若干首久躭枯寂不亲笔砚其辞鄙俚殊不成章而情境逼真谅非绮语聊纪一时之事云X楚泽非炎徼行吟愧独醒瘴烟千嶂黑宿草四时青飓触秋涛怒人靳厉鬼灵从来皆浪迹今日更飘萍火宅谁堪避清凉自可求天低偏近日树老不知秋海月心何寂空云思欲浮却怜无住客今复寄炎洲旧说雷阳道今过电白西万山岚气合一钖瘴烟迷末路随蓬累残生信马蹄那堪深树里处处鹧鸪啼远道经行地孤云独可凭有家俱是客无累即为僧毒雾熏心醉炎风透骨蒸翻思旧游处俨若履层冰行脚原吾事担簦固所能心悬万里月肩荷一枝藤吃食愁蛮语安禅喜俗僧降魔空说剑今日始先登出世还行役谁悲道路难长戈聊当钖短发不胜冠沆瀣余三岛炎蒸厉百蛮天南回首处落日是长安皇天无不覆岂独外遐荒曲折吾生短驱驰世路长但知心似雪忽觉𩯭如霜随地堪埋骨君恩讵可忘昔住清凉界今登热恼天燠寒风气别南北地形偏万里同明月千山隔暝烟塞鸿书纵寄不过雁峰前髫年从白业垂老脱缁衣岂是君恩薄多应世道违烟霞行李少冰雪眼中稀莫问前途事家山到处归晓起占天候星河曙色分潮吞丹凤日山吐毒龙云飘泊还鸥侣栖迟忆鹿羣谁知逃世客临老学从军此日天涯道艰虞祇自怜海风腥酿雨山气毒含烟畏路从人后冲泥向马前始知行役苦多在戍儿边旅宿悲寒食兵戈老岁年身经九死后心是未生前北伐思山甫南征忆马渊梅花何处笛听彻不成眠X窜逐辞金地穷荒到海涯云容飞赤鸟星尾曳丹蛇弃杖林成久挥戈日未斜天南并塞北是处有胡笳一钵从师旅孤征任转蓬形骸乘野马心事托冥鸿云出苍梧白霞蒸海日红吾生久巳弃不待此时空浮世甘为客劳生恨此身舌存终是苦道在岂称贫渴鹿争趋𦦨饥乌习近人沧桑虽未变何地不飞尘一息余生赘千山去路长问途逢牧马挟䇿耦亡羊衷热三秋日心寒六月霜所经如蹈镬安敢任踈狂幻迹元无住逢山即当归因看前路窄转见此生微时抱桑间饿常怀漂母饥所欣无腊月不望寄寒衣独坐浮世吾身外劳生逆旅中谁能一只眼豁尽十方空碧海飞凉月青林散晓风胡牀箕踞坐潇洒意无穷晚归营门混俗希忘象临戎想牧羝前驱𠚹忍草左袒抝伽黎落日江容醉归云树色迷行藏同倦鸟渐渐向人低庚子岁即事四首豹虎中原遍星轺日夜驰诏无哀痛字人有向隅悲远探骊龙窟深批弱木枝干坤聊俯仰愁绝一双眉清海初收捷珠厓始罢征剑门飞赤羽阁道走羗兵帝听怀柔远王师耻战争蛮夷应系长不见请长缨满目黄尘暗披肩短发垂江湖归路杳鸥鹭傍人疑康济思今日安危望此时从来貂珥重宁不愧恩私生事人甘拙干戈鼎沸腾金珠欣积累菅草畏追征X国是谁堪定天心未可凭南熏何日奏一为洗炎蒸过三崃万壑奔流下千山紫翠连帆飞三崃雨人入九秋天客路浮云外归心落日前吾生犹未巳江汉是余年宿清溪驿梦得草虫鸣断岸沙鸟宿寒汀之句因续成诗遡流遵远渚旅洎傍孤亭月隐山容淡鱼潜水气腥草虫鸣断岸沙鸟宿寒汀最惜飘零者浮生梦未醒酬朱叔祥惠斑竹禅几半榻供禅寂支颐卧白云虗心偏爱我高节独怜君细拭含湘泪精裁泣楚文最宜调病骨从此绝尘氛林参军从余入山戎马身经老风烟𩯭巳班骨疲仇铁甲心冷爱青山木札禅离味茶香事尽闲白云欣共住肯放出松关重修曹溪採木入山一水萦纡入羣峰夹岸回人疑秦代住僧似竺干来竹树连云长田畴逐地开谁知五岭曲亦自有天台伐木百尺由萌蘖孤根出草莱历穷烟瘴苦听尽鹤声哀用大应非折裁成岂是灾祇怜今夜月空自照莓苔小金山坐月藏海浮香剎华幢涌梵宫青螺呈宝髻满月现慈容世界平如掌江流净似空应怜驱逐者俱堕法身中腰沽道中X荒途无远近曲折似兼程地逐河流转人依鸟道行云间孤鹜没木末片帆轻回首长安路难闻塞雁声太平驿䇿马望邮亭长途旧所经终朝岚气白十月烧痕青面热摈榔醉神昏海雾腥孤城笳皷动悲壮不堪听晓行残月挂城头征笳惨客愁北风吹短𩯭凉露溼重裘野烧连营垒边烽暗戍楼孤云聊淡伫潇洒竟如浮化州道中岗峦盘广漠曲折不知层夹路疑函谷居人似武陵林深藏虎豹天远击鹯鹰何事风尘道驱驰一老僧化州孤征过万里道远慨逾深山色蚺蛇气人言鴂舌音蘧庐今日事冰雪一生心纵有参天木难同祇树林石城行穿穷谷口树杪见天涯野旷留残照城荒带落霞饥驱忘力倦欲速较途赊薄暮投山馆安眠似到家横山堡羣山低赴壑一水到回村平野开炎徼边陲列戍屯民生空岁月时序失寒温莫谓天涯远扶桑近日暾至鲛宫修途烦足力广衍入平川地势南溟尽珠光北斗连远山低并树大海立齐天望若垂云翼帆开摝宝船癸卯春日大廉即事X炎方风物异岁事总难期腊尽虫无蛰春来鸟不知荳花开旧荚榕叶落新枝因忆燕山雪阳和似有私春日偶成琼海积春阴炎蒸宿雾深赛兰香作瘴勒竹苦成林莫问劳生计单看近死心自嫌须发累日日爱抽簪放船秋水芙蓉满扁舟一叶轻安流犹故宅飘泊是归程踈雨炎蒸退清风縠浪生往来随所适不信鹧鸪鸣中流望飞来寺两岸山垂影千峰倒入空云间飞鹫岭水底现龙宫细落天花雨长鸣地籁风急流将系舫小可不相容憨山老人梦游集卷第四十七憨山老人梦游集X卍XXX憨山老人梦游集卷第四十八侍者福善日录门人通炯编辑岭南弟子刘起相重较梦游诗集下凌江喜雪岭南自古无雪癸卯腊月偶过凌江一见喜而志之X冻雨洒柴扉寒声渐觉微乍疑梅影瘦不信雪花飞重压芭蕉叶轻欺薜茘衣八年劳梦想今喜见光辉示寂空鑑禅人腰包从万里七载迟炎方居卜恒河畔心牵一水长有身堪荷负无物可思量断臂崖前树重闻桂子香自曹溪檄还戍所委形随大化去住岂容心纵使驱炎海还同坐宝林偷生根蔕浅绝迹道源深极目寒空色浮云自古今登琼州明昌塔大地浮香海孤标涌梵幢水天灵鹫现火窟毒龙降日月悬空镜干坤照夜缸望云弹五指花雨堕虗窻丙午夏日自曹溪乞食度岭至虔州因热致病寓陈文绩将军池亭时观鱼戏新水清猿啸月鹤鹿依人宛若深山相与夜坐感怀赋诗五首冷落将军署栖迟放客过懒输尘事少闲胜白云多挥麈慵调鹿临池学爱鹅不知幽谷里似此更如何白日炎如火高眠夜气寒梦醒回月窟心想入冰盘皷角辕门晓星河曙色阑觉来方散发愁见箨皮冠池水江湖思游鱼乐未忘永怀临大壑幽思寄濠梁新月沉钩细垂杨引线长夜来风雨发鳞甲几飞扬易谢诸尘累难消大患身行藏容混俗老病岂饶人牛马齿将缺猿猴心未纯六根如割据不识与谁亲老被闲心使生为业力驱虗将三寸气连络百年躯X药石元非命心斋岂是愚祇愁人世苦愿作佛家奴山行仄径山腰细清流水带长迎风松子落浥露稻花香村舍青莲蕊人家白板房挑源如未到不必问渔郎晚下高峰遇雨宿莲花寺薄暮下高峰山深暑尚浓气蒸三伏日凉洒一林松风急催寒雨云腥起卧龙促归华藏宿梦醒上方钟莲花寺一片通香海千峰拥化城青莲开细叶慧月朗高明世远诸缘息心闲五浊轻微尘如可破即此证无生凌江雨过放舟还山二首骤雨驱炎热新秋爽气生岸沙随水没江月傍人行聚沫劳生事浮云过客情临流观泡影转见此身轻一叶乘风去扁舟趂水还山盘旋若蚁江宛曲如环身与空云合心将水月闲万峰归卧稳寂寂掩松关乌迳果深寺山市依云集花宫傍水开调生闲不住䇿杖偶行来饭待檀那供莲须社主栽可中清净地堪结讲经台乞食晚归落日晴偏好归途寒更迟闲心云不厌倦意鸟应知世路终无尽劳生信有期回看万峰里谁嚼紫茎芝佛成道日今夜明星上当初梦醒时雪山仍在眼觉树正垂枝遥想躭饥瘦因思献乳麋六年寒彻骨心苦有谁知X夜发凌江虗舟随所适一水绝间关月色看逾好江声听转闲浮云身外事白发镜中颜莫谓漂零久前途即故山舟过浈阳崃不住元为客虗舟信转蓬夹江千尺岸带雨半帆风掠石如飞燕乘流似履空迷津终古意都在去来中宿英州自笑何为者栖栖苦问津试摩三寸气可系百年身大地皆迁客劳生总聚尘请看江上月曾照几多人春日苦雨二首炎徼多寒热清和赖此辰可怜连夜雨断送十分春易破关山梦难禁覊旅人桃花三月水自古会迷津滴滴心无绪丝丝意转工一舟迷远浦双眼暗长空巳失千村树还吹万窍风愁添新积水滚滚急流中拟投老南岳初至湖东与藏六支公夜话投老依幽胜真期有道林百年今夜话历劫此时心雪覆衡山白云埋湘水深归休今巳矣不复费招寻病中示诸子厌世心成癖那堪病作魔巳知余日少更见此身多药石充香积呻吟当羯磨文殊如有问一默竟如何湘江即事春雨过潇湘轻帆挂晓霜急流回石皷新水度衡阳岳色看来近湖天望去长谁知尘海里随处是津梁宿桥口X落照浸湖天沙明月在船鸟栖临水树人语隔林烟浮世止一宿余生能几年如何衰暮日犹滞楚江边过龙须湖宿兔子口湖浅不难渡风帆未易施羊肠沙曲折鸟羽岸参差地折双轮转天空一镜垂还看栖泊处新月照娥眉过天心湖羣山连地脉众水注天心浩荡干坤大浮沉日月深帆飞随独鸟野望入平林傥逐扁舟去烟波何处寻龙阳县粉堞隐朝霞孤城傍水涯沿堤多柳色遶郭是桃花天远飞黄鹄江清走白沙武陵知不远渡口见渔家德山礼祖四首师据空王令余来愧晚年遥瞻千载上常见一灯悬鸟语言前句山光格外禅手中生铁棒刮尽野狐涎脱尽廉纤见来参古作家棒敲狮子骨舌吐钵罗花光相含秋月灵龛隐暮霞室中方丈地曾辨几龙蛇堂前闲托钵狮子慢调儿觌面难回处低头不语时未明末后句翻使至今疑为问三年事因何得早知顶具金刚眼胸藏栗棘蓬片言轰霹雳四海走英雄祖意机前荐凡情当下空宗门生杀手凛凛见真风山居十首天地存吾道山林老更亲闲时开碧眼一望尽黄尘喜得无生意消磨有漏身几多随幻影都是去来人发不如心白形还似木枯众缘闲处尽一念看来孤X天巳容踈拙禅应离有无余生当落日步步是归途生理元无住流光不可攀谁将新日月换却旧容颜独坐唯听鸟开门但见山幻缘消歇尽何必更求闲混世多生厌归山念自休几曾千载计特为一人留浩浩成空劫涓涓积巨流但观清净理身世总如浮身巳难凭借支离各有因暂时连四大终是聚微尘万籁含虗寂诸缘露本真从来声色里迷误许多人斗大一菴居其中任卷舒云霞生户牖星月挂庭除念息心愈寂尘消境自如南熏时入座飒飒六窻虗饱食无余事高眠昼不分晦明殊未觉钟皷几曾闻四面帏青嶂和身卧白云谁言茶力徤能遣睡魔军无意人间世游神极乐天唯余可漏子耻放拍盲禅独羡搏风翼堪多出水莲回观尘土客谁不为缠眠此性元无着何为不自由祇因生管带故被世迁流不识空花影堪怜大海沤但开清净眼明见一毛头挥麈元吾事闲心奈懒何聊将精进力调伏睡眠魔寂寂吹天籁悠悠逝水波从来无一字应不怪维摩别南岳面带烟霞去中怀愧色行止缘酬旧约岂是逐浮名猿鹤休怨别松风不住声唯留广长舌日夜说无生舟行湘水通巴汉孤帆入楚天片云低远树晴日照斜川处世常如寄浮生莫问年纵遵归去路亦似渡头船晓发湘潭X晓发清潭曲扬舲信水流帆飞随去鸟岸转逐行舟树远疑天尽江空见地浮洞庭看咫尺渐近岳阳楼借风亭天运移炎祚争驰逐鹿秋谁知云卧客借筋为前筹帝业三分定雄心一火酬东风千古恨江汉水悠悠过嘉鱼舟停蒲水宿侵晓过嘉鱼山露城头小江含树影疎天垂疑近日水远若凭虗一苇乘风去飘飘任所如舟发武昌覧胜历潇湘乘流过武昌江山雄汉口云雨误襄王远迹飞黄鹤轻帆挂夕阳生涯随逝水不必问行藏过黄州七泽控荆襄连天一水长江流回赤壁山色拥黄冈作赋推渔父行歌忆楚狂向来思濯足今巳在沧浪喜归匡山六首山是前生住林从此日开误婴尘累去喜仗夙缘来骨立羣峰瘦心闲百念灰烟霞今巳足何必问天台遯世元无闷居山不厌深密云晴带雨幽壑昼尝阴乳鹿眠丰草归鸦集暮林峰头堕明月照破一生心垂老脱牵缠刳心易入禅偷生至今日怡逸感余年夙负醻应尽良缘信未愆潜神一坏土当处涌青莲盟主旧烟霞归来便到家云生如疋练山拥似莲花熟睡忘昏晓痴禅阅岁华可中投足地不用一袈裟白发照衰颜潜形赖有山余生唯待化一息总归闲X禅烂难开口云深易掩关圆通入流水日夜响潺潺老与懒相宜形销气不支见闻浑似梦起坐忽如痴日月从朝暮荣枯任岁时所存唯一念寂尔入无思夜坐纳凉三首夜色喜新晴迎秋爽气生雨余林叶重风度岭云轻静虑观无我藏修厌有名坐看空界月历历对孤明万籁寂无声心源似水清炉烟通夜细山月入窻明栖草虫偏稳眠云鹤不惊坐深诸想灭忽听晓钟鸣炎热不须辞清凉信有时云飞山色堕雷动雨声随短葛休嫌重商飇莫怨迟但依松下坐自待好风吹壁观兀坐谛观心来源未易寻动时分朕兆起处绝幽深寂寂敲空响绵绵出鷇音应知离念相总不属浮沉病二首苦集是生因难消大患身支持唯赖骨动转不由人一息微如缕残躯眇若尘从来皆假借究竟与谁亲久厌形为累那堪老病侵自惭禅定浅转觉病源深了法离诸相观空见此心欲超生死路不向外边寻众粥罢经行因示粥罢慢经行沿流不问程脚如丝线断身似片云轻踏去山光透归来月色明无劳重入室听取夜钟鸣秋深秋深寒气重拥衲正相宜人老骨偏劲松枯枝更奇黄花生意淡白发世情离独坐忘缘后寥寥祗自知X丙申二月抵广州寓海珠寺天涯历尽尚遐征百粤风烟不计程涉险始知尘海濶道穷转见死生轻暂依水月光明住偶向琉璃宝地行到岸舟航今巳弃上方钟皷为谁鸣丁右武王惟吾同游星巖诸胜未还赋怀覧胜探奇让谡邱况逢箫史是同游千山紧附双龙翼万壑争趋一叶舟洞里丹砂谁可觅云中芝朮几时收莫看松下弹棋者半局令人易白头将之雷阳暂憩小金山人间瓠落事多非聊向江心拟息机有寺不容僧暂住无家应与鹤争归慈云暗覆空生室香雾闲侵过客衣千古迷津悬宝筏急流肯止便归依记公自庐山远问曹溪遥向曹溪问镜台入门一见笑颜开身将庐岳闲云至心带燕山白雪来生死历穷天外路寒暄写尽岭头梅故人伹得如君思此念令余早巳灰甲辰曹溪奉台檄还戍烟霞元自邈风尘渴爱林泉敢认真老去心如无火木生残形似再阳春干坤不许逃禅辈礼法难忘出世人独有空山猿鹤侣频随清梦伴闲身旧同妙峰师游河东万固寺今闻重新赋此寄怀四十年曾乞食过祗陀精舍傍恒河中条山涌青莲髻华岳云腾碧海波城郭千家还舍卫法身三展变X娑婆何时重荷降龙钖麻谷牀前再羯磨登乌迳水楼穿云过崃度平田行尽溪源见市𢌅一线河流通大海四围山色拥青莲楼当水月清凉土人入空居自在天可似桃源避秦地往来但不是渔船端州寿冯元成使君廊庙江湖向各天相逢岂是此生缘居官善用慈悲行应世安心自在禅止有禄金堪布地更无尘迹可随眠昙花一现三千岁今喜重开北斗边舟中苦雨谢钟二子见过积雨阴云昼不开蓬窻深喜故人来松花独许攒眉酿莲社甯辞作赋才世事只看如指马此心不说比寒灰坐听日暮城头笛阵阵轻风送落梅江上感怀风雨萧萧江上舟飘零才见养空游梦回松顶栖云鹤闲看沙头戏水鸥书札不须劳北雁世情早巳付东流百年巳过三之二纵有余生总是浮南征道中遇雨北风吹雨暗山城岁暮天涯尚远征避世想从麋鹿队畏途心折鹧鸪声十年瘴海孤蓬转一夕霜华两𩯭生策马冲泥投野宿不堪回首暮烟横寄燕都慈寿寺别山长老当年一钵久过从长夜披衣听晓钟饭食每怀香积界经行常忆妙高峰潜消瘴热心含雪暗记流年手X种松为扫莲花师子座待余重举绝言宗结夏法性若惺炯公蕉园蕉园何似坐祗园为借清风暂解烦绿叶几供怀素笔重阴犹覆译经轩护生不许朝持钵习定还应昼闭门闻道本来无一物故今终日对忘言邹子胤过访因示为参向上访曹溪底事分明本不迷晓院风生吹翠竹春山雨过长青藜闲来始觉诸缘静悟后方知万物齐最是唤人亲切处五更梦破一声鸡德山礼祖后过定王陵当年一棒圣凡分的的真机泯见闻香火千秋占王气河山终古覆慈云空林麋鹿仍随麈净土莲华巳属君杖倚春风还伫立夕阳紫翠正氤氲衡阳湖东结菴初成刘存赤钟衡颕远来相慰遂同度岁一载神交费所思相逢喜见岁穷时扁舟雪夜来千里净土莲花种一枝巳老形骸俱长物从头日月是新知匡山莫谓当年社此地重开定可期将东游赴花药寺斋二首舍卫城西古道场偶过三匝礼空王观心巳入唯心土说法还登善法堂香饭能令多众饱醍醐独许利根尝当人未即轻拈出傥可重来再举扬祗园开向大江西地涌莲花最可栖佛国远超诸相外法身高与四天齐暂来即请登华座久住应频信X杖藜可惜过从归去曰不堪回首重悽悽过花药寺梅雪堂逊菴宗师故居梅雪堂开骨更清斋余闲步一经行香浮石室花初放影入冰壶月倍明断臂巖前留旧迹怀人笛里忆新声只今若问西来意只履谁能识去程过九峰礼无念祖师梵王宫殿隐烟霞门外红尘世路赊山自九峰开净土僧从千叶坐莲华光浮石室留宸翰影落诸天护绛纱若问西来端的意分明全付一袈裟宿九峰方丈贻闻圆长老遥向名山礼法坛此心须乞祖师安九峰夜月侵人白万壑松风入骨寒巳灭慧灯重发焰独留衣钵许谁传应知天帝归依日狮子音声话未残率诸弟子赴汉阳王章甫斋郊园遥访汉江湄一似毗耶集众时香饭饱飡天上供玄言喜见郢中辞平田旧是裁衣式高柳新垂洒露枝风雨夜深心境寂清凉疑坐藕花池信宿天光上座接待寺荆棘丛中古道场廿年辛苦为谁忙堂开四海来龙象梵呗三时礼法王域内圆成华藏界眉闲常放白毫光瞻依巳入唯心土向上何须再举扬过曲阿喜逢王东里明府出水青莲住世心轩车亦似在山林空花镜像尘何寂孤月寒江意更深鹫岭想从亲受记毗耶应是旧X知音相逢一句无生话觌面分明不用寻登径山凌霄峰独上高峯倚杖藜侵人空翠转凄迷西来二目如鹏翼东去千山似马蹄绝壑久称狮子窟空林终许象王栖只今欲说无生法麈尾才挥万象低寄五岳蔡使君曾向曹溪结胜缘别来冷落祖师禅时谈不二思摩诘每话无生忆大年自信宰官为示现谁知案牍是真诠雪峰枯木堂前月此夕因君缺又圆喜归匡山历遍江湖久倦游青山直到老方投形骸巳谢空花影世事都从逝水流寂寂闲身云作伴萧萧白发雪蒙头余年不必论多少一念无生旷劫休林观海明府陈赤石大参入山见访匡山白社忆当时此日高轩最可追入处即能忘世虑到来全不用攒眉身披万壑云容溼坐待千峰月色迟一夕清言成胜迹干坤自古重心知乡人至少小离乡不记家回思往事总堪嗟故人犹想儿时面枯木难开旧日花河畔柳枝垂晓露门前山色带朝霞唯余此景年年在不必从前问岁华送脩六逸公归家山廿载殷勤伴瘴乡又随瓶钖走诸方参玄直上金轮顶入室还依大法堂归去家山虽有意老来泉石岂X能忘余年傥未填沟壑迟尔同栖寂灭场心光法姪持雪浪恩兄手泽读之有感君来忽忆故人情究竟难忘出世盟乍见遗言犹对面细思谈笑似多生知从兜率居高座直入菩提岂计程傥再相逢如昔日肯教同伴不同行中秋喜陈祠部无异入山见访遥问空山鹿豕羣巾车入谷到斜曛披襟细语论衷曲煑茗焚香坐夜分喜对月明心似镜深观世事倏如云当机若问西来意一物全无把似君示众平生踪迹任前缘惭愧形骇未脱然一片闲心随处见无端白发暗中迁自知来日皆除日谁信添年是减年回首家山归去后万峰高枕石头眠寿觉休缪居士居士由来应现身金刚心地净无尘调生久悟无生忍住世还同出世人摩诘法门非是默庞公妻子不为亲精神巳入莲华藏劫念何须问大椿山居十首平生踪迹任东西投老那能择木栖纵使嵴梁刚似铁奈何胫骨软如泥闲从绝壑看云起坐倚千峯听鸟啼不必更拈言外句现前声色是全提依巖结搆草为菴乍可容身止一龛但得心源归湛寂任从世事付痴憨三竿日上还高卧丈室云封不放参佛祖直教踪迹断何须前后列三三X回看五浊气氤氲羣闹啾啾器里蚊瞥念未兴迷悟绝一微才立圣凡分青山自许容藏拙火宅谁能为捄焚翘首长空双碧眼不堪大地总浮云堪嗟往事梦中游瞖眼空花不可求心路信如云散月形骸任似水浮沤生存一息余三寸老入千峰胜十筹从此人间踪迹断更无忧喜上眉头藏修今巳遂初心自昔居山不厌深空外任从千嶂列目中岂受一尘侵松风时说无生法流水长鸣太古琴入室何劳重竖拂当机荐取在知音幽巖兰蕙有余芳习习松风送暗香暂借闻熏开性地胜倾甘露灌枯肠心心直入莲华藏念念常明般若光知足便登兜率界何劳此外觅西方春深寒谷笋生芽又见松梢渐发花一钵待来充午供众僧专等试新茶空无神力诸天饭富有庄严五色霞为问长安歌舞客几曾飞梦到山家三冬拥衲坐枯禅喜见春光最可怜瓦鼎野蔬将献供地炉松火渐无烟青山覆雪重开面白发防寒巳及肩幸作太平云卧客焚香朝暮祝尧年旧游恍忽是前生每忆行藏暗着惊此日青山当日梦今时白社旧时盟酬机但用无星秤娱老唯留折脚铛若问西来端的意曹溪一派水盈盈何事当年爱离家难忘旧着破袈裟祇因未了多生欠不是从前一念差半世业缘同梦幻百年妄想等空花归来剩有青山在岂忍将金去博沙X卧病蒲团香案日生尘老病难容世外身入梦泉声清彻耳到牀月色冷侵人闲心不与诸缘合白业唯存一念真究竟要知归宿处莲华巳结未来亲酬陆使君景邺高车几度过空山历尽千峰直破关有舌不能酬密谛忘机正可对衰颜飞来白雪寒相照望入青云思更闲遥忆辕门端坐处匡庐时在两眉间寄仰山静光禅人一自匡庐问法归别经岁月信音稀顾予巳入无生忍知尔常参向上机雨过云开山骨瘦春深日暖蕨芽肥何时再振牀前钖拈示西来屈眴衣忆山居六首余圜中宛居深山因而有述榾柮千年火支撑独木桥往来人境绝菴主澹无聊白雪在檐前飞来日如故不是尔无心如何常共住明月挂寒空光彻寒潭底上下本自同看来无彼此流水不是声明月元非色声色不相关此境谁会得风从何处来众响动巖穴静听本无声如何有起灭身在千巖里门前路不通寂寥谁是伴唯有数株松舟泊珠江月色澹如水潮平寒似空孤舟横野渡人在有无中军中道场吟四首朝闻鼙皷声暮听金磬响动静虽不同唯在知音赏X旌旗蔽浮云幢幡影朝日试看生杀机兵不似禅密法皷震龙宫喊声动天地何似众窍风噫出大块气曾坐东海上惊涛怒破山今闻震天雷入耳心逾闲寄王金吾偶会忽言别再晤应更难思君心似雪飞梦蓟门寒喜友人至人生会合期杳如风雨夕与子未见时宛似云中日偶成四首风吹杨柳花东西南北走岂是爱随他自身元不有野雉在樊中粱食亦不少何似处山林饮啄随时了豹隐南山雾常恐罗网侵只以皮毛故是为身累心膏火照夜行人益已受损岂不自爱惜生质固所禀忆家山竹池万竹飞晴雨双池引石泉别来三十载日日忆栽莲琼山奇甸香为国珠崖玉作山人从尘海渡俨若出天关五指山一叶浮天外千山落镜中谁人挥五指划破太虗空金粟泉粟泛黄金屑泉流白玉浆我来持一钵足可献空王明昌塔琼海开龙藏香幢出梵天即看火宅内从地涌青莲刘将军邀观玉龙泉二首清泉寒似玉嘉树密如云人有羲皇乐心同鹿豕群X混沌何年凿渊泉此地开人依空界立山入镜中来题墨香深处四首碧草横书带幽兰结佩香虗亭人独坐心巳到羲皇竹色侵檐绿荷花照水红夜深凉露下人在暗香中芙蓉开似锦黄菊叠如钱醉眼熏心处端然自在禅雪逼梅舒蕚春催草发芽目前生意事谁识在山家寄胶东李生万里路不远寸心空更闲不知思我者如隔几重关怀丁右武大参落叶千山雨寒空一片云举头聊纵目何处不思君咏松二首树老心逾赤枫凋叶更红可怜霜雪里独有一枝松霜干龙鳞老风枝马尾长涛声清响发瑟瑟满虗堂咏梅二首丛林秋巳晚万木尽凋伤独有寒梅树飞来雪里香雪色春先到寒香夜更清一声幽鸟语忽使梦魂骛咏竹五首寒飞千尺玉清洒一林霜纵是尘心重相看亦顿忘矫矫凌云姿风生龙夜吼霜雪不知年真吾岁寒友霜干寒如玉风枝响似琴潇湘一夜雨滴碎客中心叶落根偏固心虗节更高一林寒吹发清夜伴松涛淇澳春云碧潇湘夜雨寒虗窻人静听飒飒响瑯玕喜雨三首凉雨洒炎天飘风振林木轻雷响檐端隐隐似空谷X元阳如烈火羣有若陶铸忽然风雨来炎蒸在何处山空泉更寒暑气无来往飒飒风雨生毛骨更清爽山中吟六首尘隔三千界心超十八禅钟声清夜发听彻不成眠日月不知去此心应合空山楼时独坐彷彿在鸿蒙枝顿春巳动草木气相鲜静里观时化心忘有漏年时折宝林松旋汲曹溪水来煑雪中茶此味无可比万山寒色破地气暖生春花落曹溪水何人肯问津无事昼打眠松风吹不彻何处木鱼声梦中响更别偶占一滴曹溪水千株逼汉松人依空界立宛在畵图中示知事僧二首断臂巖前雪而今血尚浓黄梅腰下石能得几人舂积雪苦凝寒丛林尽凋沍一阳才动时枝头春巳露董国博过访曹溪因赠曹溪一滴水流浪满江湖随君化霖雨到处洒焦枯夏日王痴过访炎热毒如火茶香冷似冰谁知天壤内除嬾尽输僧送悟心融首座二首一片江南雪来清瘴海炎君今度岭去寒色带眉尖七尺藤过顶三飡饭满瓢何时万峰里倦饱卧云霄对月雪岭孤松老曹溪滴水寒谁知今夜月犹是昔时看舟过小金山四首X一度一回新重来不厌频祗因贪佛日时礼法王身青山常不改流水去还来独有松间月清光照绿苔渔火夜深白沙鸡清昼喧江空人境绝长日掩柴门阶下鱼龙稳沙头鸥鹭闲盈盈刚一水隔断万重山喜黄生公亮归自蓟门五首人生无百岁逢君时过半忽别又三年离合安可算昨日乘虗舟夜来忽风雨今朝喜逢君杳然如梦许塞上草头白燕山枫叶丹唯余寒雪色君尚在眉端驿路千行柳江湖万里波往来空岁月谁不为蹉跎罗浮半轮月曹溪一滴水与尔共飡之意味无彼此喜昙欣庆公至君从白下来慰我炎方热火宅喜相看如对燕山雪招庆公尝茘枝长夏火云红五月茘枝熟与君坐珠江日日敲寒玉对庆公怀旧菴居与君隣水竹清同好一别三十年相看今巳老寄蒲坂襄垣震崧二宗侯三首一派黄河水遥从天上来滔滔东入海借问几时回华岳双峰出高空碧玉寒遥闻天乐响应是礼仙坛中条山色青朝霞散晴绮知有忘世人独坐观无始梦游天台二首忽到天台山相遇云中老想是避秦人颜色如此好飞上华顶峰忽听天鸡呌遥望蓬莱山掀髯发长啸怀旧X梦坐龙华树听残长乐钟醒来空谷里万壑吼松风懒残老衲住山菴小山藏寺心虗芥衲空嬾眠松下石坐断最高峰将之雷阳别昙公于江上送别芙蓉江江水秋逾碧归舟遡寒流来往心如织咏月湛海光如有寒空色若无谁知俯仰内千古照迷涂咏云一点如纤翳弥漫塞太虗但知巳起后不见未生初试端砚三首君子爱佩玉温润象其德此石尤过之所宝在翰墨词海万里流笔峰千丈雪尽向此中生时时飞玉屑浩浩清江水磊磊紫石山谁知千古意元在混茫间化城菴二首山色自朝昏榕阴闲古道多少往来人红尘空浩浩凿井在高原土深水难得施工极尽时渊泉流不息磬室斗室怀幽壑穷交见古人虽余方寸地无处着嚣尘明禅人施茶此心元不住白足本无尘时汲源头水清凉热恼人寄尘堂首座忆尔栽茶处满园春雨滋何时扫松叶相对一烹之寄宗远西堂曹溪春水涨衡岳鴈归时忆尔跏跌夜松门月上迟X寄题龙兴寺禅堂王气钟山岳经声彻帝宫法筵龙象众万世祝尧风寄皇陵供奉干坤开帝业日月转河山香火勤供奉晨昏仰圣颜题畵小景二十一首流云覆春山轻寒冻欲坼何处踏青来归时月华白芳树夏初长轻舟湖水碧携琴访故人云深何处觅断桥人影横扁舟霜月白回首望云山悠然尘市隔烟树春云绿江天落日红不知何处醉归向月明中风雨孤舟夜微茫草树春茅檐惊犬吠定是渡江人江阁流云细孤村白日闲小桥横野水隔断万重山晏坐桃花坞幽居远市尘祗缘春色好不是为逃秦高树咽新蝉深林掩茅屋断桥人影横白云满山谷瀑布寒空外孤亭水石间日长无个事结伴看春山秋水碧如玉远山凝似脂夜深鱼不食钓饵为谁施淅沥寒林瘦潺湲水石清白云千万里相对总忘情万木流云密千山落照寒衡门长日掩酒伴暮相看远树晴烟合江空草阁寒行吟同泽畔始信独醒难古木苍松老清泉白石奇携琴问知已遥望酒家旗江阁坐忘机凭栏望夕晖沙头人竚立拟待月明归云白天垂练江清水合空相携寻酒伴同过石桥东秋山云气薄红树晓霜清一带湖天濶空留待月明山似天台路花无秦代春渔郎坐溪口不见问津人彤云四野迷层冰万木折冲寒访故人踏破连山雪X万山凝积雪高树折轻冰何处寒梅发香勾一个僧秋山新雨霁远水澹无垠湖上幽人宅悠然隔市尘憨山老人梦游集卷第四十八憨山老人梦游集X卍XXX憨山老人梦游集卷第四十九侍者福善日录门人通炯编辑岭南弟子刘起相重较南岳逢何玄圃相逢南岳前坐对中秋月清光彻夜看疑是燕山雪玉山闲登玉山头城中见烟火万井密如云莲花青朵朵望江楼独上望江楼四面山如织中有飡霞人相对不相识高山寺山城枕江流梵剎云中起钟鸣万户开人在莲花里愚溪愚溪何似我我愚溪不愚流泉日夜响说法声呜呜华严菴菴近恒河水僧衣舍卫城经声和人语总是说无生杂咏二首X白鹤飞冲霄翛然任去住可惜无碍身不知生死路蝼蚁慕羶腥逐气唿伴侣忙忙不暂停所得能几许偶成二首法侣千峰影生涯数亩田信知人世里难结此中缘青山待人归本欲求深契谁知来者心动静多相戾山居十三首片云浮太虗倏忽遍大地试看未生前清净无纤翳万境本寂然因心有起灭一念若不生动静何处觅长夜无灯烛脩途总暗冥可怜酣睡者大梦几时醒青山容易入白业不难修独有降心法英雄让一筹一枕黄粱梦千秋汗血功秪知常不朽谁信转头空雪老苍松古僧闲水石清坐来忘百虑眼见一身轻酷暑不可人清风来竹下飕飕凉气生毛骨顿潇洒风静蝉声急龙归雨气腥乘凉高树下闲写换鹅经云深便野寺僧老爱扶笻乞食归来晚愁穿十里松爽气入疎林万山秋色好贪看溪头云忘却来时道独坐长松下悠然太古心高山流水意谁复是知音日月如飞鸟干坤似转丸浮生忙里度谁向静中看长明一碗灯夜对心更寂多少醉眠人梦中狂未息山居二十首松下数椽芽屋眼前四面青山日月升沉不住白云来去常闲雪里梅花初放暗香深夜飞来正对寒镫独坐忽将鼻孔冲开X几片白云不去一轮明月飞来伴我山中寂寞笑他世上尘埃一片寒心雪夜数声破梦霜钟炉内香销宿火窻前月上孤峰满面清霜冽冽盈头白发萧萧世上空花影落目中幻翳全消淅淅泉声入耳明明祖意西来不动舌根常说何须再叹奇哉幽谷兰香馥馥中宵月色娟娟一段清尘勃勃无端打破枯禅一念忘缘寂寂孤明独照惺惺看破空中闪电非同目下飞萤云散长空雨过雪消寒谷春生但觉身如水洗不知心似冰清衰朽应怜骨弱看来转觉心强午夜嵴梁似铁常时一念如霜空谷诸尘尽谢止留一片闲云伴我松根挥麈堪多麋鹿成羣文字眼中幻翳禅那心上浮尘内外一齐拈却大千世界全身静夜钟声不住石牀梦想俱空开眼不知何处但听满耳松风清净涵空宝镜春来水满彭湖照彻庐山面目月如额上明珠X莲漏六时犹短长香百刻安排日夜真常流注识神早托华胎一片云封谷口千峰划破虗空中有数椽芽屋深藏白发山翁可惜青山常在堪嗟白发时新尽是尘中逆旅谁为物外闲人山色愁含宿雨松声冷咽清霜乞食僧同倦鸟娥眉月上新粧世界光如水月身心皎若琉璃但见冰消涧底不知春上花枝门外青山朵朵窻前黄叶萧萧独坐了无言说回看妄想全消舟中即事空水连天一叶舟即看身世等浮沤鴈声呌破缘生梦明月芦花古渡头大姑山霞带云裳月偃眉江湖满目少相知寒流彻底心如洗莫问夫君是阿谁姑山塔空里浮图水月身太虗中点一微尘行人两眼重添屑几个男儿认得真鄱湖宝陀寺玻璃宫殿水晶盘面面青山碧玉栏中有一人常说法西江吸尽夜潮寒X过桐江輓曾健斋光禄龙华树下旧相逢每夜谈心听晓钟今日觅君桐水上空含血泪洒春风清江渔父词二首水清沙白月如钩影落波心钓未收无限游鱼吞不得空教渔父抱深愁一叶轻舟逐浪翻五湖风月任加飡梦魂常在深深处最苦离钩水更寒舟次横浦五云一水入南安万叠山回六六滩行到水穷山尽处梅花无数岭头看登南安城城头瓣瓣涌青莲花蕊香含万户烟身在镜中人不识更于此外觅诸天度大庾岭二首一径云霞阁道深梅花松雨气阴森翻思昔日宵行客何似今朝度岭心岭上寒梅正发花枝头云拥旧袈裟试将拄杖重拈出香逐天风遍海涯曹溪谒六祖大师二首曹溪滴水自灵渊流入沧溟浪拍天多少鱼龙从变化源头一脉尚泠然樵斧才抛石坠腰黄梅夜半寂无聊自持一钵南归后从此儿孙气日骄X广州道中二首烟水南游历百城相逢知识总无情挨身才欲须臾住又指前途向别行两岸中流总不容扁舟逐浪任天风直须高挂孤帆去自信恩波到处同抵雷阳戍所瘴海岚烟日夜浮龙蛇气吐混清流到来尽是无生国愈见君恩未易酬寄少林无言宗师二首五乳峰头草木深春来花发满空林峰头积雪仍千尺谁似当年断臂心清凉会罢复长安一度相逢一度欢别后天南望天北炎风朔雪两相看放舟波罗江片帆东去海波平箫皷如从天上鸣遥望三山天外落不知人在镜中行寄小金山珍公天风吹上妙高台午夜乘潮载月回洒扫楞伽山上石待余重为写经来小金山三首万里长波万里流谁将拳石砥中洲不因禹凿开三级自是鱼龙会点头水晶宫殿绝尘踪香雾氤氛露气浓明月空中浮客櫂夜深堦下卧鱼龙X山浮水面寺依空楼阁虗无杳霭中不是幻成人世界多应天涌梵王宫寄河东妙峰师三首首阳山色枕河流师住中条最上头麻谷牀前章敬钖至今风韵鬼神愁黄河一线自天来流入中原洗刼灰把断要关看砥柱慈航不数济川才天涯行尽路途难毒雾炎风任饱飡忽忆龙门千丈雪勐然提起彻心寒答高常侍寄香一瓣名香出上方封书遥寄到炎荒梦听刁斗疑钟磬夜起亲焚礼法王怀五台龙门旧居万年冰雪拥芽庐一别于今廿载余叶斗峰头明月夜不知谁在此安居忆匡山遥忆匡山五老峰白云深鎻万株松寒空月照彭湖水瀑布声飞几度钟怀匡山天池凭虗阁主人空中楼阁阁中人宛似花间自在身午夜天池浸明月不知此际与谁亲五羊喜谭子文至自蓟门二首西山雪拥蓟门寒曾忆围炉坐夜残一别杳然如隔世相逢疑是梦中看X炎风朔雪两无凭火宅何如大地冰相对莫惊须鬓改此心元是五台僧忆家山并诸旧游余别家山三十余年矣今被放岭外适法兄珂公同广姪远慰因成三绝书还悬之旧壁以见人生幻迹如此万竿竹遶旧庵居楼上仍悬读遍书梦见四檐青不改空留明月照庭除长安陌上旧行踪吹尽微尘晓夜风别后消磨三十载不知几许出虗空忆昔儿童共聚沙百千嬉戏笑如花风霜纵使形容变此念浑同未离家本寺回禄余亦远游久抱修复之念今闻恩兄巳新宝塔而殿宇尚在荆榛感念婴心遥寄以诗洞然刼火忆当年宝塔如生火里莲今见优昙花再现何时重覩率陀天独坐七轴莲华一炷香昼长趺坐倚匡牀市尘门外深千尺唯任轮蹄日夜忙送刘贻哲还乡兼东诸故人三首瘴海三年共此心形骸总不属浮沉君归独载秋江月彻底寒波思更深身自驱驰心自闲穷庐猎队等青山故人傥问余消X息只道婆娑𩯭巳班世路崎岖不易行几能真见是浮生君归傥过西湖上试看莲花出水情军中寄怀虗谷师禅板轻抛事皷鼙跏趺鞍马不相宜夜深月照辕门下恰似松阴对坐时怀天台山二首天姥云霞傍海多半生梦想竟空过何时一曳撩天杖打醒痴僧寂灭魔华顶峰头月倍明石梁桥下水偏清能持一滴来炎海犹胜昙花盏内生曹溪四时咏祖意明明百草头春林花发鸟声幽朝来雨过山如洗红白枝枝露未收四山密密绿阴浓窗下风来水面松午睡正鼾才欲梦长廊忽听一声钟刀耕火种是良方秋到家家晚稻香放不下时担取去何如老偃在韶阳夜深旋煑雪中茶此味天然最可夸更有一般奇特处满林寒月浸梅花军中吟二首铁甲天教当敝裘从军原不为封侯身经赫日如炉冶傲骨而今鍊巳柔缁衣脱却换戎装始信随缘是道场纵使炎天如烈X火难消冰雪冷心肠陈生读书天𡩋寺迹寄祇园已出尘夜眠应与佛相亲梦魂忽被钟敲破始信原为听法人海月楼海天空处一楼居方丈中涵无尽虗夜起开窗放明月波光霞气满襟裾刘生读书石湖心似寒泉色若冰幽居不让石巖僧夜烹一滴源头水乞火频分照佛灯寄云栖大师长眉鹤发久栖云麈尾时挥绕鹿羣遥寄旃檀香一瓣想师拈对法王焚寄屠赤水居士维摩家近白花山烟水微茫海印寒闻道文殊又东去不知香饭对谁飡寄冯开之太史索楞伽经序忆昔千华一对谈珍衣脱却久㲯𣯶楞伽山上摩尼聚何日重开百宝函读达观大师末后偈一念从来绝覆藏通身不落是非场试看撒手轻拈出始信阿师热肚肠怀五台旧居叶斗峰头雪未消别来音信久寥寥炎方尘梦经行X处曳杖闲过独木桥军中寄怀黄羽李侍御六首十年戎马走炎荒常忆同游海印光大火聚中求着脚与君别处最清凉聚散浮云不可期此心未离别君时两轮日月如飞鸟来往无停促梦思大海长江一脉通烟波浩渺总如空万山纵使能相隔恰似空花落镜中虗空大地可消亡此念如何属断常试问维摩方丈内近来诸有置何方君先待漏紫宸朝遥把楞伽问寂寥侍者饱飡香饭后至今一粒未曾消世事虗空最是闲干坤何地没青山知君正眼相看处不在音声色相间寄水田南皋邹给谏门前一片福田衣时折松枝当尘挥山色溪声常说法不知若个是当机题香炉峰紫云菴香炉峰下紫云深松竹层崖白昼阴门带长江接溪水清流洗尽世间心山中夏日如焚夏日昼偏长渴想菩提树下凉一阵风从空里过送来何处藕花香怀九华山X九江江上秀芙蓉一带云霞六六峰回首瘴乡明月夜无端清梦挂寒松绎公自衡阳来参遥向曹溪独问津溪头秋水净无尘持来一片衡山月犹照当年猎队人寄茶陵刘存赤居士见面何如未见真朅来消息岭头春衡山月色曹溪水彻底相看是故人舟次螺江访僧钟公不遇曾坐江楼待雪消螺江春水急于潮今看白鹭洲前月犹似当年伴寂寥蒙恩宥还山少小为僧五十年老来特地混尘缘从今走断天涯路此去千峰白昼眠夜坐露洒幽兰扑鼻香风吹毛骨夜生凉坐来巳觉心如雪月色还疑地上霜夏日过法性寺二首菩提树下风袪暑般若台前雨送凉一盏清茶诸想灭更于何处觅西方觉树当年向此栽初心为待至人来千秋衣钵今仍在说法谁登旧讲台怀雪峰枯木堂枯木堂前冷似冰当年曾坐半千僧遥思一片寒灰X地何日重挑午夜灯题画二首飞来山色掩湖光烟树新晴带夕阳遥听上方兜率界半天钟皷落微茫一片烟波十五桥云山落木晚萧萧孤城半压吴江水水上人家夜听潮将之雷阳江上别昙公相逢庾岭日初迟欲折梅花第几枝忽逐秋风度炎海别君不似见君时怀旧居安居旧住竹林西明月溪头几杖藜常想夜深松露下不知猿鹤向谁啼寄浮山澹居铠公浮山九带事如何回首当年巳烂柯为问夜深趺坐处白云明月是谁多舟次小金山志感常思半月经三度倏尔暌携又五年此日重来峰顶坐德云原不是生前忆山中梅二首曹溪梅花每至盛开如坐香积世界今冬以魔作崇牵次芙蓉江上望山中咫尺不得坐享香供诗以忆之寒梅带雪岭头开冉冉天花落讲台好遣上方香积国为予一钵尽擎来X梅花香树积成林香气熏人悦可心树下现敷狮子座风声谁解海潮音得东海门人江吾与书二首从空一纸故人书万里遥来问起居为报亲知零落尽满头霜雪更愁予十五年来坐瘴乡海䒶相对未能忘时看万里中霄月一似同游海印荚八古佛松林松阴幕幕净无尘山色云光自法身日夜风涛广长舌不知听彻是何人开元晓钟明河清浅澹疎星古寺虗檐宿百灵一击晓钟惊大梦不知谁最独称醒平原古塔浮屠何代拥诸天传是隋朝大业年苍藓剥封残碣尽平原荒草布金田寄愚菴法师遥想华台坐讲时四天弥覆法堂垂座中龙象清如许可记炎荒老赤髭寄草堂法师瘴海还从坐宝林常怀法窟旧知音遥看一片燕山月尽是随缘度世心山居偶成四首百年世事空华里一片身心水月间独许万山深密X处昼长趺坐掩松关滚滚红尘世路长不知何事走他乡回头日望家山远满目空云带夕阳闹蓝谁肯急抽身自古青山隔市尘莫谓桃源无路入落花流水是知津日夜烟霞护翠微相将猿鹤待忘机青山莫道闲无主自是闲人不肯归送隐知禅人还蜀一钖冷冷过瘴乡巫山西去思茫茫峨眉峰顶新秋月知尔看时到上方寄题杜将军昙花精舍二首皷吹辕门独晏然昙花树下昼安禅谁知可汗归王日正是将军破有年钟皷胡笳总道场旌旗影里坐焚香思君力破羣魔垒自许心空见法王送慈公还五台一别台山三十年眼前冰雪尚依然君来细说窟中事又结多生未了缘寄空印法师忆昔台山百尺冰与君对坐骨崚𡾓翻思三十余年事梦里相看似不曾别曹溪二首为决曹溪万里流归心常抚大刀头因思血浸齐腰雪千古令人痛未休X自为曹溪杖䇿来坐看山色笑颜开从今一别千峰去鸟语溪声不尽哀初至衡阳喜雪二首七十峰头雪正寒到来深见此心安回思火宅驱驰地尽入冰壶影里看五热场中幻化身廿年来往任风尘今归一片潇湘雪原是清凉彻骨人山居二十八首余生平抱烟霞之癖早年行脚三十住五台冰雪中者八稔及居东海一十二载知命之年乃被业风吹堕瘴乡将二十年嗟乎人生几何忽忽往来巳七十岁浮光幻影岂能长久顷蒙圣恩赐还初服特来南岳作投老计因缘未偶乃就湖东古道场地仗诸檀越助营安居创始于甲寅九月既望落成于腊月逼除草草苟完从此一片身心始得休息之地如久客还家以释重负其逍遥洒落何快如之随有口占命侍者录之以志幽怀非言诗也兴来即笔略无次第云耳祇园借得一枝安从此无论道路难日上三竿高卧稳相看不必劝加飡雪压衡门夜拥炉此身虽寄恰如无不知日月从何去回首人间岁巳徂灌木丛中一小菴石牀为座草为龛杜门口似维摩诘莫问前三与后三X形如枯木念如灰雪满头颅霜满腮不是老来偏厌世眼中无处着尘埃身心放下有余闲垂老生涯在万山不许白云轻出谷好随明月护柴关寒灯独照影微微踈屋风吹雪满衣忽忆五台趺坐处万年冰里一柴扉寒威入骨千峰雪怒气冲人万窍风衲被蒙头初睡醒不知身在寂寥中百千世界空华影一片身心水月光伎俩穷时消息断可中无处着思量地炉无火石牀寒瓦鼎香消坐夜残万籁声沉心更寂却疑身在镜中看四围嘉树影扶踈树下深藏一小庐车马不闻人迹断闭门长日独跏趺寒雨潇潇风满林莲花漏永夜沉沉谁知举世难醒梦尽是光明般若心夜深独坐事枯禅拨尽寒灰火不然忽听楼头钟磐发一声清韵满霜天雪满干坤万象新白银世界里藏身坐来顿入光明藏此处从来绝点尘平湖冷浸菱荷衣湖上青山绝是非尘迹尽消人世远白云鸥鸟总忘机雪拥柴扉独坐时寒林寸寸折琼枝晓来顿失青山色开尽梅花总不知X春过人日雪初晴新月疎林影更清夜起推窗望寥廓满天星斗挂檐楹云开四野动春光何处梅花送暗香曳杖欲寻幽谷去一枝斜倚在东墙一片云封万壑松门前流水日淙淙不分昼夜供鼾睡好梦惊回隔岭钟春深雨过落花飞冉冉天香上衲衣一片闲心无处着峰头倚杖看云归信步腾腾任所从形骸一似雪中松偶来才向溪头立又逐闲云过别峰麋鹿空山孰可从输他丰草与长松红尘纵有难醒梦绝世何曾到万峰垂垂白发对青山身在千巖万壑间寂寂松门无过客往来唯有白云闲青山不动自如如朝暮云霞任卷舒纵有红尘深万丈曾无一点到茅庐万峰深处独跏趺历历虗明一念孤身似寒空挂明月唯余清影落江湖睡起唿童旋煑茶竹炉汤沸雪如花旗鎗未竖魔先退始信丛林有作家倦倚虗窗坐看山千峰紫翠出松间无心纵许云来往何似如如体更闲月色松声总见闻禅心妄想圣凡分消归一念无生处此意如何把似君X平湖秋水浸寒空古木霜飞落叶红石径小桥人迹断一菴深鎻白云中寄舜菴老衲三十余年学嬾慵生涯坐断祝融峰身轻鹤骨休言老千尺还看手种松寄魏考叔幽居宛是在家僧一室清如六月冰纵使善空诸有尽尚余山水挂眉稜留别湖东社中诸子二首昙花舍就竹林西市远尘嚣最可栖勤扫堦前云卧地归来莫使草萋萋偶来松下掩柴关招隐相求出世间岂意又随流水去别君心似恋云山岳阳阻风二首岳阳楼外浸湖天楼下沙汀夜泊船来往风帆留不住独余山色尚依然北风吹浪打山城一叶轻帆阻去程想为留看洞庭月怪来偏向客边明过金沙于润甫云林咫尺云林望不遥到来寒爽气萧萧闭门不放烟霞出多少尘心亦易消西湖偶成四面湖山镜里看楼船深浸碧波寒不知身在冰壶影可笑沈酣梦未残X喜归匡山垂老青山荷主恩匡庐南向卧朝暾七贤五老遥相对泉响深谈不二门輓匡山黄龙彻空师二首昔与师住五台冰雪中者三载别来三十余年所矣予今投老匡山一礼师塔輓之以诗忆昔清凉对坐时垂垂冰雪缀双眉别来梦到伤心处一段难禁祇自知塔影团团拥万松法身不动耸千峰知师常说无生法鸟语溪声和晓钟山中雪夜雪拥千峰独闭关寒灯深夜照衰颜心灰巳绝红尘梦谁信人间有此闲阅华严经十地品梦中偶成一叶轻舟一钓竿钩头香饵未曾残直须入海深捞摝莫滞芦花浅水滩思乡曲二首余十二岁离乡今六十年矣适乡人远问于山中因赋此门前高柳映清池常记儿童戏浴时六十余年如梦事几回犹动故园思青山一带遶河流家住河边古渡头自小离乡今巳老此心不断水悠悠怀大都龙华主人X龙华树下有缘人一别难求似昔亲几度梦魂飞夜月纵然相见总非真入山直入千峰不厌深最幽绝处可安心松门任使青苔厚从此时人没处寻曹溪堂主俛无昂公来讯二首自别曹溪巳十春常思香水一霑唇梦魂时坐松阴下只恐今生是后身溪上梅花不断香几回香雾溼衣裳年来每到看花处一似当时坐法堂送青林熙公游南岳二首忆昔曾登七十峰倚天傍日抚长松幽巖绝壑探奇遍君去寻余䇿杖踪万峰深处碧云寒曾结茅庐学懒残牛粪尚埋煨芋火君应一拨地炉看偶成湛海波澄一物无寒空深夜月轮孤但看万里纤云断自觉冰心在玉壶集外诗五首喜老母遣弟至天属怜同蒂君恩赐一身生还如有日尚可奉慈亲忆故乡居家住龟山阴宛似恒河曲却忆儿童时热在河中浴夹岸柳阴浓当户南山翠手种碧桃花不知在也未X门前一小桥幼见水冲断欲架独木枝路远犹未办忆乡友幼小同读书连牀还共被谁知一别来看看六十岁却忆聚沙时相戏常生恼只记童子颜不信今衰老忆家山菴居楼居水竹总相连长夏清风白昼眠此日炎荒万里外回思恰似几生前卷四十九憨山老人梦游集X卍XXX憨山老人梦游集卷第五十菩萨戒弟子僧本昂冯昌历僧知融日录宰官弟子王安舜刘起相纂辑长春社弟子陈迪祥梁四相仝较曹溪中兴录上中兴因缘师曰曹溪者乃昔曹叔良为魏武之裔避地于此因以名焉其道场自梁神僧智药三藏从西天汎海而来𢹂菩提树于五羊之法性寺谶云百六十年有肉X身菩萨于此出家度人无量将入岭过曹溪水口掬水㱃之而甘且香乃曰此我西天水也原上必有圣地因㴑流而上至观其山似象形曰此山宛似我西天宾林山也乃谓居人曹叔良曰此山宜建梵剎百六十年后当有肉身菩萨于此说法叔良即白州牧某具奏梁武帝遂命建寺额曰宝林乃开山之始也至唐龙朔间有新州卢道者得黄梅衣钵号为六祖回至曹溪时宝林巳废有尼僧名无尽者见六祖问涅槃经义知是异人乃白其父兄重修宝林延祖居之未几有害祖者祖遂避难于怀会隐猎队中一十五年后至五羊法性寺露颖而出遂于菩提树下剃发即回曹溪开法于宝林时山巳易主为陈氏矣祖说法多年云集者众以其山如生象齿鼻完具先寺于左颔大牙之内其鼻在右业为陈氏祖墓故其寺址甚迫隘祖一日谓居人陈亚仙乞一坐具地亚仙许之祖以坐具一展尽罩四山之岭时四天王出现四隅亚仙即许之曰也知和尚法力广大当尽舍之但先祖墓在寺右他日修建望乞存留又曰此山形乃生龙白象来脉他日兴造只可平天不可平地于是亚仙遂𢹂家隐去不知所之故此山自六祖开创巳来四天王内周环数十里为一兰若并无民居其山形风气完密即少林巳下诸祖道场未有如此之胜者向僧皆以为藏修地至我国初开阡陌而环山之内皆为田畴收入版籍则僧以务农为本业树X艺孳畜不异俗人然从来未有民居及弘正间四方流棍渐集于山中始以佣赁久则经营借资于僧而僧不察以山门通滃源入府孔道而渐成窟穴罗于道侧开张市肆岂特鸠居鹊巢将使狼据师窟僧亦舍寺而住庄菴则山门日空流棍日集旤害日作而僧徒竟为此累以至几不可保矣丙申春予蒙恩放岭外初入山礼祖见其凋弊不堪之甚未几而旤患果作僧至流离于是一时当道汲汲拯救之初制府大司马陈公欲予迬救正之未既而观詧海门周公甚留心祖道方从事于此顷即入贺去㡭巡道祝公乃极力致予因是寺僧某等相率来归请授具戒坚意恳请予应之于庚子秋九月入山即以祖庭为心遂拚舍身命一一综理次第建立如下所列其概皆大𡎯极弊不容一日安者幸仗佛祖之灵当道护法神力冥加八年之中略有头绪虽未究竟卒业而心膂俱竭其所建者皆可为恒规僧徒苟能自此谨守勿失亦可保此道场世世无虞矣时师命昌历等在寺训诸沙弥凡所作事皆目击之及所发言即日录之久而成帙题曰中兴实录彷通𢗍十品之例列为十则其示众法语清规手札杂着并次第于后云培祖龙以完风气师初入山因见祖庭破坏乃集诸弟子曰佛说大地山河唯一真心之所融结虽形家之说未必尽信而X至理存焉亚仙初舍地即云此山乃生龙白象来脉他日兴造只可平天不可平地此葢言地形之不可伤也观此曹溪主山俨然象形而四足六牙鼻口俱备其宝林初开时山势完密故寺坐颔中左太牙包裹与右牙连合脣内为龙潭即如象口其宝林右壁俨然象鼻而陈亚仙之祖墓先葬其上六祖存日其宝林墙外即其墓也故乞其地而扩之其口为龙潭滀水于内有龙居之及祖降其龙乃凿二牙交关处放水填潭以葢佛殿然龙既蜕水既竭而灵气巳泄故佛殿虽备其潭未填完而祖师化去至今殿前犹为深窟乃前未竟之功也故丹墀刚半师詧知其故乃填平之前罗汉楼乃初凿岭之缺后人因而为山门既久建楼于上师欲改补而未及以象之食赖鼻而命即在鼻其鼻当有数节而陈墓正当中故六祖入灭所存肉身初即建木墖于墓前以安供墓后建信具楼以藏衣钵至我明成化间有僧某者去木墖易之以甎其中阴溼未几祖现梦于郡守乞一安居守命改信具楼为祖殿其空墖在前返为胸中垒凷矣其祖殿后为程苏阁乃嘉靖丙午间郡守陈豹谷所建师至则见殿左为方丈当中开一路入后山斩断象鼻其殿后低洼为北风所劫来脉有伤故道场颓败职此之由也师因詧象鼻之形则殿后当有一高阜时一老僧为师言初为沙弥时见殿后一堆如垒土比陈公修阁时令僧削去某时为沙弥亦在X担土列师知其信然乃令所选三学教授僧率肄业沙弥百余人每日各担土十回以培之三月而成一山如固有于是改中路于曹溪边为回廊右绕祖庭而行入后山由是风气始完其于山门之内凡有凶煞者尽除之而众僧遂安其祖殿后一涧为蜚钖桥过桥为卓钖泉即象咽喉师引其泉入香积厨泉右一小岭如舌状右一窝钳即右颔古为无尽尼所居之菴乃重兴宝林之主故师中兴必首新之此最初入山开创之始也新祖庭以尊瞻仰祖庭初以改信具楼为之殊为卑陋入门不见眉目礼拜不能重列且前有拜殿接檐殊为幽暗墓前一墖屹立墖前又有诸天殿重叠破碎垒砌当襟无一隙地近殿左有僧房如拳拄颐右下角有户长厨屋粪秽垢积两腋僧居郎当败椽如荆棘林然外望屋宇参差山叉岈略无一线通透此祖道所以壅塞而不畅有由矣师深见开辟之难日夜以思竟无规画不能成局每每登墖眺望谛观全寺大势其左方丈法堂禅堂前即钟鼓两楼翼峙成一局师云此必宝林开山初创之制也而右为佛殿乃祖师存日填龙潭而为之者后有经阁前罗汉楼及宝林山门通为一局后人不善增修故祖殿居中僧房杂居塞其神路全无瞻仰气象耳今欲分条析理以就规模非巨灵之手何能噼之耶因是见罗汉楼之西山如虎头回X望师买其山取土填大殿之潭窟出地以移祖师殿左之僧居仍别买房屋以易经阁后之僧房为户长公廨以除祖殿西角之秽污其两廊之僧各别置安居拆其前后诸天拜殿则目前地平如掌矣遂极力经营一一如画故得重修祖殿高厂可观前设两配殿欲奉南岳青原五宗诸像其大门房周围一十五间将奉传灯诸祖儿孙如七十子之从祀于孔子也但前路壅塞乃买空地移有碍僧房三主乃大辟神路直与宝林门齐中与罗汉楼并起华严楼三间为祖庭头门其上为禅堂诸僧书华严经所如此天然成一胜概矣今之观者但见一目了然而不知开辟之难为力也选僧行以养人才本寺僧徒向以便安庄居种艺畜养与俗无异寺中百房皆扄其户入门绝无人迹唯祖殿侍奉香火数僧及住持方丈数辈而巳以是山门任流棍纵横僧徒出入皆避影潜踪可恨也师初至首以作养人才为急即选合寺僧众四十巳上者听其自便若四十巳下者二十巳上者每房一二人在寺安居日日登殿逐日四时功课讽诵祝延圣寿误者各罚有差于是集者得百余僧俱为授戒从此晨昏钟皷经声相续不断俨然一胜道场僧徒亦知有本业而外侮亦渐知警矣但诸僧徒习俗成风凡幼童出家祇见师长务农不异俗人竟不知出家为何业而畜其徒者X止利其得力于𤰝亩而无一言及出世事其来久矣欲望其成人安可得乎师至寺之初即选众中有通问学堪为师范者本昂等三人乃劝合寺僧众凡有行童二十巳下八岁巳上者尽行报名到住持拘集在寺立三学馆分三教授教习经典一年之中有通二时功课者乃延请儒师孝廉冯生昌历茂才龙生璋梁生四相教习四书讲贯义理其束脩供餽师自备之如是三年有成者乃为披剃为僧总入禅堂以习出家规矩令知修行读诵书写经典各有执业即今禅堂诸僧皆吾师作养之人才也又谓佛法所贵熏闻成种岭南久无佛法熏习以乏种子故信心难生先教诸得度沙弥书写华严大经一以法缘广大为最胜种子二以借书写摄持之力资初心观行以助入道资粮初则二三人巳而人人相望发心不十年间书此经者巳成十余部矣此吾师作人之功灼然者也驱流棍以洗腥秽师见曹溪道场破坏葢因四方流棍聚集山中百有余年牢不可破而俗人坟墓皆盈山谷视为已业矣始也起于佣赁久则经营借资于僧当山门外起造屋庐开张舖户屠沽赌婬日滋其害而愚僧不察与之亲狎夤缘交相为利故僧之所畜多归之噬啮日深则谋为不法于是多方诱引以酒色为坑穽盲者一堕其中则任其食啖膏脂尽竭以故僧之田地山X场房屋因是而准折者多矣顷则附近豪强亦垂涎其间乃通同衙棍互相架搆以包姦为词讦告道府借为口实以张骗局耸动上司骇心惊听遂以为实乃具申军门令下将庄居尽行折毁僧不如法者驱逐时奉令者无良信其耳目以为奇货乃亲入山蹋勘每至一庄居备估其值输半乃免由是寺僧尽入网罗业巳失其半而祸方滋蔓不遑一息安堵当师度岭之二年为丁酉岁初谒制府大司马陈公因得概申众僧之情状乃寝其令幸得免即欲以师往整之师以方在席稾未敢奉命明年戊戌屯盐道周公署南韶事欲拯之属师修通志未几入贺去己亥南韶道祝公莅事自号曹溪行脚僧痛惜其弊力致师以整顿之庚子岁公亦以入贺去濒行面嘱且令寺僧恳请师应命于是九月入山见此辈纵横乃祖庭心腹之疾也不瘳则六祖慧命终难救矣于是椉改风水将山门大路东西填塞移置溪边直出水口为通途如是则向之市店皆围于山门之内而往来者不便于食宿矣然终无术以去之也居三月岁暮往谒制府大司马戴公备陈为害之状公曰此护法之责也但出一令责守土者严督之此一尉吏之任耳岁旦行该县坐守驱逐不留一人舖店尽拆不存片瓦于是山门百余年来所集腥秽一旦洗之而众僧之祸害永绝矣舖店既拆市街一空师即于西街向之屠肆修旦过堂以接待十方之礼祖者东街X修公馆以为滃源官长入郡之停骖处其山门道路初则一线而左则列肆直抵当心因尽拆之石坊先在上今则移置溪边开辟壅塞相望如引绳遂成一大观矣为害之源不能尽述而根深难拔一旦尽绝概录于此以示来者为龟鉴云复产业以安僧众师以流棍既驱向之所骗田地山场房屋皆执其左劵此辈恋恋终无究竟思非善后长䇿因设斋于祖殿尽邀其宾主各出劵相对查原有本而子息未及者补偿之息过其半者巳之其有本巳得过而以息重累者及口腹虗花者罢之于是尽焚其劵而以田地山场房屋尽归其故主自此外患方绝而贫累之僧得以安居无扰矣时人或虑师任怨者师曰不然凡人虽不善必有本心之良苟开晓分明人各自知其非无有不心服者于是诸棍渐引去然亦竟无他虞严斋戒以励清修先是寺僧多不守斋戒畜养孳牲以恣宰杀故凡上司府县入山当里甲供应者必责寺僧而差役恃此以利其口腹即上用其一而下十倍之故所伤生命及所费资财岁不胜纪而本寺之累亦无底止且来者以礼祖为心而腥荤罗列于前殊非清供亦非仁者本心也积弊巳久思革为难初幸观察海门周公开禁革之端准其呈状及署篆观察余公乃严禁宰X杀案载志书故凡供应官长例以蔬斋清供自师入山始但虑两院威严难以必行值直指顾公入山为二亲祈福本县急督如故事公行斋戒令自此一定为恒规矣此事既行不唯保护生命雅肃清规即省费资财岁计不赀而常住亦免苦累即僧持戒者日益增进丛林清肃亦此一举矣复蒙祝亲诣山中教谕僧徒戒养孳牲宰杀变鱼塘为莲池自此山门顿改观矣清租课以裨常住师初入山于祖殿阅常住岁计记籍见劵帖数纸皆祖师贷约中载七八分之利息者师扣之主僧应云此常住供应缺乏乃借贷以支给者师为之痛心及询常住旧有香灯庄田租税何所归耶即聚众备查祖师香灯有黄巢滃源补钵及本山续置各项庄田每岁总计约租有四百余金何所支销而言不足众曰各庄逐年但听十房管事僧轮流征收即听彼销缴及察其故乃管事与佃户通同作弊故致拖欠不完徒有虗名而无实惠所以常住日见其匮乏耳师即选众举公正廉能者十僧管事令对祖发誓剌血书盟不私一毫唤集各庄佃户立定规则岁期以限约赴寺交纳仍设库司立管常住监寺四人执掌收支于是总计各庄每岁征足若干两计其所入将本寺各项应用派有定规着为章程纤细不遗除支尚有剩余从此不唯常住丰赡而祖师法利如一X雨普霑且不为泥犂种子矣其清规条例别列如左敕赐曹溪南华禅寺设立常住重兴长生库註记出纳钱粮清规定格题辞夫惟吾佛世尊住世之时初伹领众持钵行乞食法本无畜积何有常住次因老病比丘不能行乞命同住比丘就所乞食以其一半持归供给名曰分卫谓分其所食卫护道业律部载之详矣及佛灭后西域之法与佛在时无异及教法东流自汉永平以至唐代累朝帝王名臣宰官长者各舍资财建寺赡僧以为福田往往寺主滥为已有贪饕坏法侵渔众僧不愳因果者多至我六祖大师之孙马祖弟子百丈禅师始创清规立为常住凡在伽蓝之内所有施利及庄田钱谷俱有典守故寺有主者称为住持以说法为主总领大纲其辅𢏺丛林助扬法化者则设有两序执事若都监寺监寺以掌管常住副二住持其岁计钱糓各有库藏出内所司谓之库司就监寺内取其公廉出众者司之恐力所不及又设副寺以佐之其庄田则有庄主及征收租税又有监收此就众中择其公正廉能宽厚仁恕者充之其经手支给者则又有执岁执月料理山门事务以应官长檀越凡有支取所需必禀明住持准验票帖明註库记以备稽查故常住之物毫发无差是则丛林如一身住持如头首执事如手足耳目相须为用而不可缺一者故凡山门事务一有所作则上下同心小大一X力如目视耳听手捉足奔无不从其令者所以丛林兴盛法化昌隆外侮不侵内障不起此佛祖度世之楷模自古丛林之典刑也夫何近代以来祖道衰替丛林凋弊先圣垂训蔑然无知如我六祖曹溪为禅宗之源丛林为天下冠香火供养不减在昔而常住破坏至极僧徒愚迷痴蠢不知其为何物也余因弘法罹难蒙恩遣岭外于万历丙申春二月谒六祖大师睹其道骨俨然如生而山门寥落之甚殆不堪看为之徘徊泣下者久之且僧徒被害官司勾牵急如星火日夜追逼倾家卖产者过半以致祖庭废坠几如埽地矣幸荷制府大司马陈公稍宽恤之次蒙屯盐道周公署南韶略革应官酒肉之弊次蒙南韶祝公痛惩僧徒之非戒杀孳牲力救之乃命合山众僧再三请余入山料理于万历二十七年已亥冬公面力嘱余明年庚子春正月复命寺僧真权行裕净泰慧珊愿识等持书走五羊促余入山余以方在行间未遑应命四月公以入贺北上余送别灵洲辱公再三面叮咛之余于是岁秋九月方杖䇿入山至则先选僧若干为授具戒同集殿堂二时转法华经次选行童可教者若干名习读经书分为三学择其众中学行稍优者为教师次观山门风水大概有冲伤刑克者去之破坏者补之塞灵源门培象鼻以厚祖庭辟山门路移石坊以受元气不三月内翕然改观而山门内向为流棍潜住霸占寺基开X张舖店酒肆屠沽巧设婬赌勾结土宄骗害寺僧横如豺虎习久成风牢不可破甚为大蛊窃为隐忧余于是年十二月复走端州谒制台大司马戴公请令以驱逐之寻即令下曲江勒限三日内尽逐出境不许容留一人一店于是羣兇屏迹将前所占寺基街市尽归常住余乃因而塞其东西穿心大路左立公馆以为滃源及诸过客停骖之所额曰三生来右立十方旦过寮以延四来衲子为挂钖之所额曰一宿觉将通衢改于溪畔往来行止各得其宜无复混溷丛林自此洁清众僧自此安枕矣余于明年辛丑春正月朔之三日奉制台檄以为地方之务走青鹦且乞採监李公作中兴檀越七月公入山礼祖喜施三百金为重修山门之资于是余治寺僧备查六祖供奉香灯庄租每岁所获从来未有毫𨤲入常住者皆为典守侵渔沿为故习乃先料理太平庄租业巳将万历二十九年分课银归入常住立定春秋冬三期以听当年支销外今将黄巢万善补钵及续置本寺诸庄一并归之俱系先收以听下年支销除将诸庄二十九年分租课先完外自三十年起以为定规再查本寺旧有长生库今复举设凡一应常住租税及施主钱粮尽入库内收贮仍照清规事例设定执事以监寺四人掌管收支选众中老成公廉者充之本寺十房旧有都管一人都寺九人原应差役迎接官长供应府县取办椒茶椶榈果笋之物X而向之常住租课尽为此辈干没极可痛恨今择精练晓事僧十名充之其一应所须该用之物俱照人头派定每僧量攒少许预取入库以待上司不时之需庶省烦扰其各庄收入在库租课查照田粮差徭常法照数支领完纳不致拖欠冐破其上司官长入山应接所费设有定规亦不致偏累执事其佛祖殿堂香灯之用各有定例庶不失焚修供奉报本之意其执事诸僧终岁奔走辛苦亦有酬劳务使劳逸均平不致嗟怨仍勘收租全缺量为盈缩以彰勤惰巳上四则俱在库内支销独教授行童束修之资除儒师乃予自备其僧师则出于塔下减损祖师衣钵训育沙弥以增后生惭愧亦有定则如此则常住钱粮无浪费之条典守执事无自盗之罅众僧无烦优之科常住可为长久之计矣仍将合寺大小僧徒尽行受戒以免玷辱祖庭之呵且省酒肉之费以为衣食之资斯则衣食足而礼义兴即秽邦可转清净佛土矣曹溪祖庭中兴丛林纪纲再振在此一举大关法运所系非轻除前坏法弊端一切置之不论外其一切事宜自今万历三十年更始永为定式诸执事者宜各勉力务要奉行不许日久因循无赖僧徒妄起希图生心坏法擅改成规如有此等则上禀祖师灵通护法伽蓝神目鉴察必罪不宥明彰报应即使姦盗坏法之徒生遭王法死堕阿鼻因果昭然毫发不爽今后凡头首司其事者各宜时时X痛自省心不致误招苦报自取罪咎立库之初当年租课俱系下年征收致库而现年预支无出余先备银三百二十五两在库抵垫陆续支销以为常住张本待后租课节年补还今将应行条例开列于后永为定规以便遵守计开一设职事监寺四名颛掌库司收支常住钱糓置办什物主张山门大事以副住持凡事务同心议处内以一人颛管鎻钥经理收贮一应钱粮什物庶有责成内以一人监收租课举劾弊窦不使滥觞为众纪纲设库司书记一名专管收支登记帐簿以备稽查不致疎漏户长一名此乃旧规专管里甲差徭粮税仍照常规此即古副寺都管一名此职即古规都知事乃知事首领今即以此职统充庄主率领都寺征收各庄租课催办合寺粮差以副户长亦名直岁都寺九品此即古知事以佐都管征收粮差轮流直月以应接官长干办山门大小事务此十执事今照本寺十房旧规轮流各房挨当岁终一换故前此巳往皆无赖者多不能料理大事今特选择才力出众者充之如遇年终更代之期住持监寺仍察贤劳出众者照旧留用不堪者或有他缘不能应者即选公廉老成者代之如有不守清规抗法循私或与佃X户通同破坏常住拖欠租课或贪图小利掊尅佃民剥削众僧有伤大体者都管监寺不许容隐即时举白住持鸣钟集众对祖师前明证其罪轻则量惩革黜别选能者代之不待岁终重则呈首到官以法治之以警其余住持亦不许姑息循情以养成大害慎之慎之一明收支收有五欵祖殿每年施利及银帽器物常住各庄每年租课官长入山及施主随喜布施一一募化修造及斋僧钱粮罸过犯僧人入常住钱糓香油及应入官房产业田地银两等物并就库中回买物料价值及亡僧应入常住之物及常住置买田地房屋什物契书各有项下一一条陈登记簿籍以备稽查每欵各置收簿二扇住持与库司各执一扇凡有应收者当祖殿对众收之凡各庄每岁租课各有上下限期预期都管督率都寺同催各佃总责田甲收银完足亲到祖殿当住持监寺交兑监收执平持衡勘兑明白书记登簿住持佥封即于库内取库收印票一张合住持收簿将银数上钤合缝印仍各佥花押于执事名目之下方给田甲以为准的执事之人不许私给若查出租无印票者即系通同侵欺住持头首定举送官如律治罪凡春秋二季十方施主至祖师前进香供养银X帽花器及银两袈裟衣物等项塔主零收住持登簿年终代期总类若干见数明白勘校应存留者照旧贮积祖殿应用者交割库内照式收支临期务要集众耆旧眼同勘验塔主不许隐匿与执事通同党护查出定以侵尅官物罸治凡官长布施及募化修造钱糓斋僧稻粮并一应但系常住之物俱照式立簿一一条欵如法收之不得隐漏但有应收之物而不登簿者即坐书记监寺通同作弊之罪凡应用支销银糓物件等项直月都寺照式写支票一纸先到住持处请禀住持许支将票抄落支簿仍将票填次第号数并所支银数二处合缝钤一私记图书仍于空处写准支二字直月管事执票到库支取司库书记将票抄落支簿监寺方敢照数发银如无图书号票即系昌支少则对祖集众量罸多则送官治罪如律若不当公用而住持循私与执月及典守者通用妄发一票支出钱物不论多寡查出即以监收自盗论设长生库颛贮储积监寺掌理钱粮之所多人不得混入故又设监寺寮为会议之所凡遇直月管事僧定要专住寮一月照管常住内外大小事务支过钱糓物件月终结算明白具造月报小册一本送住持处对查明白批不差二字发送库司以便年终类结庶不混错X凡年终于十月朔日更代之期预先住持会众结算一年收支帐目是日监寺书记十房都管各执簿籍同集祖殿请能算数耆旧一人掌算一人唱数对众眼同摸算明白总付书记具造文册内开今将某年分本寺常住共收租课钱糓若干布施若干某物若干今某项及杂项支用过若干见存若干或有租税未完若干一一条列备造总册一样四本其一送祖师殿收贮圅中其一送中兴常住其一落库司以为永远规格其椒茶椶果之类一一如之今将岁支额定项下开列于后计开有十五欵办纳粮差随田照例每岁大约银一百两有余若有新增田土及遇闰月差徭有增无减若遇免税则有少无多佛殿香灯每岁设银十两祖殿供养香灯每岁设银五十两护法伽蓝月月朔望斋供每岁共银十二两闰月无住持接待上司往来官长每岁旧例十一两新增四两户长接待官长每岁旧例十两新增二两监寺四人司库书记一人每人每岁斋食银三两六钱共银一十八两都管都寺十人每岁斋食银三两六钱共银三十X六两新设山长一人看守祖山树木修理栽培每岁量给食米银一两五钱藏主维𨚗六人逐日领众各殿念诵每人给布二疋折银五钱共银三两老郎二人伴仆一人看守公馆打钟鼓报客以听常住差使供役每人每岁工食银一两二钱共银三两六钱中兴祖庭重建无尽菴每岁设供赡香火银三十两此乃额外系祖师自受施利所置又非他人布施者比后之主者用者及执掌者勿得轻视自取重愆慎之慎之此项银两自三十四年修起禅堂即将此银入堂作十方常住供众之用与菴无干凡遇两院入山除塔主住持户长三处迎接上司外其余府县参游守府赏功中军把总卫所巡捕等官及寻常上司差使人役仍照旧规分派十房公同接待不许常住支销滃源县出入往来专在直月管事迎接斋食定例正堂每饭一餐银一钱佐贰每饭一餐银七分儒学每饭一餐银五分相公每饭一餐银三分以上四则管事迎接过后即具支票到住持处佥印到库支取若不系本县仍照旧规教授行童经书教师三人每岁共银十两各布二疋每疋折银二钱五分此俱在X祖师衣钵内取当年塔主备之外每人鞵一双折银二钱此在常住库内支给此项傥祖殿无出即在长生库照监寺例节年支给不必零星其供应饭食随禅堂众数以上条例仍照祖师香灯田祖均攃公用永为一定规格后来住持头首执事之人不许生心饕餮常住循私任情妄自增减即每年祖课完足除上支销尚有余剩者执事之人亦不许巧设事端别立名色妄擅支取除当修补山门及执事出入盘费併系常住公用必不得巳者方许动支伹可省各人当以厚实常住为念切不可起希图小利之心自取地狱古德云常住之物住持人与司其出入者善能撙节浮费则钱谷不可胜用矣自此岁岁储积有余经营得法而日增月盛丛林未有不兴法轮未有不转者余禀祖命整捄倾危扶植颓纲非为细事诸执事者务必遵之纤毫毋忽呜唿念哉常住之物丝毫为重葢是施主福田种子信心膏血岂可轻心欺盗古德云常住之物几如鸩毒才霑一粒则裂肝碎首通身溃烂故凡司执掌者能知因果即此便是造就天宫净土不知因果者便是造就无量地狱铁牀铜柱焦热铁丸万劫苦楚不止披毛戴角衔铁负鞍酬偿宿债而巳也况王法森严神明司察可不畏哉凡我执事各宜痛省思之念之万历三十年岁在壬寅春正月上元日立免虗粮以苏赔累X初本寺翁源一庄乃乡民谢氏所施六祖为供赡香灯者岁入祖课银一百二十两万历六年间游学林涣乃本府王郡丞之亲友送寓本寺意有所欲于寺僧未遂因谮于郡丞谓此庄厚利皆归于僧丞误听值署府事遂将本庄祖银分六十两以抵曲江蛋户虗粮具申两院司道立为章程其存寺六十两又因佃户姦顽拖欠累及寺僧无巳屡告上司甚至费千余金竟不能免后遇军门刘下议本府申详将浛洸厂税课乃军门兵饟内扣羡余抵补以免僧累一向无异至万历庚子搉税使者出即以厂税入内监比告军门戴蒙准仍照前行嗣税监自行差官征收则无羡余可扣师知之亲诣军门陈白蒙行本县查无碍抵补不得仍累寺僧本县再三挨查无出因议各山通江小河出谷小艇设税计得二十六两未足续查蒙𣿞对面山乡旧有蛊毒田一所向未起科遂将此田设租三十四两取足具申准议自此永杜山门之害皆制台护法之力也既免此累而本庄佃民姦顽又以隔县难制向以此田致累僧区内追田为费因与众议将前庄田变卖得价收赎寺内近田为便具告军门准批本道行府县议以为便比众佃从祖巳来世耕即同已业不舍别卖情愿重丈增祖永守寺业无替曲江二尹徐公署翁源事拘集众佃丈量委实田地有余遂于正课之外量加新增租银一十四两有零具申上司详允X乃与众佃每岁约期交纳到库时寺住持众僧议新增租课系师之力当归中兴常住师遂併前无尽菴香灯一并归于禅堂以为供赡永为定规惟此一事实山门无巳之害前幸制台刘公权宜于前竟蒙戴公永绝其累且为后福是知佛法付嘱王臣非仗大力外护何以能保永永哉此卷案具在府县复祖山以杜侵占曹溪祖山宛若象形前后首尾分明今山后一带乃全体也其紫笋庄乃祖师存日所游花果园十二之一向有僧七主名小南华其来久矣成化元年韶州始开阡陌定井田本山尽为豪右并吞时年僧满沧盛公具疏赴阙奏行抚按勘定复业则以占紫笋庄为首惩也后因僧多不律致附近居民蚕食为害竟不能安各归寺住遂弃此业万历二十年间豪民江应东假买僧田尽占后山一带图为风水以至象嵴与祖山中分且砍伐渐侵内地师心痛曰从此祖山将尽为民业矣遂激劝众僧赴告军门蒙准批本道行府亲勘比蒙署篆肇庆府通判万亲诣山中踏勘定立界石断将前田令僧收赎以绝祸源师自行募银二百两将前田赎回连后山场树木一并尽为禅堂永远供赡不唯保全祖山且为禅堂永永之业然师以此致怨而不法之僧交结外侮为害然竟以坚固立碑为金刚幢矣开禅堂以固根本X师一日示众曰丛林之有禅堂如国家之有学校乃养育材器之地自古为国者以储材为本而法门亦然自达磨西来衣钵止曹溪当时六祖座下悟道者三十余人而南岳青原为上首其宝林禅堂乃诸祖出身之地故天下禅堂传灯所载者一千七百余人皆出曹溪一脉如孔门之洙泗是则本山禅堂乃禅宗根本地也夫何岁月巳久僧徒失守而禅堂几于湮没其旧基地杂居僧房有七而香积厨有二则溷厕豕牢亦各有九以清净宝地变为粪壤矣师甚哀之因思丛林百年须树之以人今选沙弥教习成人教而不育则如农知种而不知耘终难成实若无禅堂后辈将何赖焉以此日夜以思苦心焦虑徧察地宜自以衣钵减口之资积金若干两搜买空地各移僧房贴价另葢换出禅堂空地寸寸计之以十易一方得均齐方正竭尽心力乃起禅堂一区虽不全旧制其规模巳尽此矣又思若照诸方常套决不能久因立十方堂于山门外以接待往来而内堂但安本寺作养后学僧徒专心净业幸有成规则在堂之僧济济可观俨然一道场矣师以禅堂既立而食指为难遂将前本寺供中兴菴租银三十一两又将翁源新增租银十四两告赎紫笋庄田地山场原价二百余两并买黄山柴山一片用价若干两又将自买旃檀林房一座换香积厨后僧房二主一併通归禅堂以为中兴常住始终併修造所费即此一所不X下千金皆出师一力自此僧徒衣食足而礼义兴故今在堂僧徒所受用者皆师当日苦心血汗也后之安享者可不知其本耶僧徒欲食巳足又能以法食充之则佛祖慧命可赖此永固矣附录未竟因缘右上胪列乃遵大师所订坛经通志十品之规故摭其事之大纲亦分十则以见全体之一毛其微细行门皆出思议之表者亦未易悉数也其在八年之内拮据之劳精神疲竭其巳成者开辟之功十之七修造之功十之三其大殿一区未竟之功乃六祖未竟之功也久欲经营力所不及于戊申春三月岭西观察文所冯公入山访师宿菴中夜梦观音大士现高大身相好端严公见而顶礼赞叹严好闻大士语曰即非庄严是名庄严公有省及寤甚喜诘朝入殿礼佛谒大士见大殿后柱腐败其势欲倾三大士像亦甚危矣公指谓师曰何不修此师曰久抱此心力未能耳公曰所须几何师曰非三千金不敢举公曰请力任之师曰檀越果发大心在謦欬弹指间耳公曰固非一力所能姑徐图之公归见制府大司马戴公告之故公曰孺子将入井仁者必匍匐而往救况大厦将倾佛圣之危乎此仁心者所不忍遂语冯公请师面议之师闻而喜乃具图式往谒戴公按图私计曰若公所云犹未也师曰佛事如空中云第以此为缘起耳戴公即愿力为之师曰法门之事非可X以世法拘又不可期以速成在台慈一力恐有所不便须众心合成但仗法力倡导足矣于是议制疏十通分通省司道府各助之不日军门二司道府各施有千金师亲往西粤求大材事事皆一肩荷担明年已酉孟夏材木尽载运至蒙𣿞师还山集众议择日兴工以有碍之僧房须先移空地以堆拆谢之材料时一二不轨僧徒以为不便因而倡众鼓譟如作乱势师遂巳如是者三日师默坐菴中阅金刚经乃曰此正予着相之过也仍着金刚决疑解三日而成众乃止倡者自忧不获巳乃妄揑师侵寺若干金拆毁殿堂若干座条牒具讼于道府师闻之曰诸辱可安忍若言染指常住金钱此干大法岂可缄默乎因具先设常住清规出纳支籍号帖及经手僧名具白本道下府拘集节年经手者查算一毫无干以住持愿祖侵欺抵罪僧复讼于按台准批刑厅师亲往听理于是年五月飘然出山从此不复入寺矣以直指无代者师奉法不离船居者二载船破廛居者期年困辱病患无所不至辛亥秋直指王公按部司理蒋谬听将师一往所修禅堂及所置供赡山场田地尽断归佛殿为名其实归讼者仍坐师不法罪递解出境而先事有劳者皆坐以罪事上直指批曰愿祖盗卖寺基犹然刁逞此祖师之大罪人也某大有功于六祖者其违法之僧不遣而反坐有功者并其无尽菴而夺之得无以此为平等法门乎仍批本道刘公X覆勘详确重委陈郡丞到寺按状历覈事事皆虗愿祖愳自死以法科抵罪禅堂香灯属门人圆修主之六祖如线一脉赖以存而师心迹始大白矣当道再四慰留还山以竟前业师曰僧以因缘为进退今缘尽矣力以病谢竟浩然长往师乃着中兴曹溪宝林禅堂香灯记具述其事刻之贞石时万历辛亥秋九月也诸弟子恳留居五羊长春菴又明年癸丑师以病不能安遂臾杖之南岳越丙辰夏东游吴越弔紫柏云栖二大师黄梅汪静峰司马致书浮梁陈大参赤石公为檀越留师休老于匡山明年丁巳夏师还匡山遂结庐于五乳峰下自师之去曹溪其受化诸弟子辈如婴儿之失慈母也日夜以思求师复归难得矣越四年庚申方伯吴公入山覩寺之规模三叹不巳众僧因具白师之功德及山中众等恋慕之心吴公大发欢喜愿与六祖作护法遂具书请师还山未几会中兴护法祝公亦至一力坚请师转法轮由是益知六祖之灵有感岭南法化之机有在也此师末后一段因缘因记之以示来者王安舜曰夫建功成事之难也𡩋独兴朝事业哉即法门亦然曹溪为禅宗洙泗海内丛林传灯诸祖皆出一脉岂细事哉今千年矣其大坏极弊一至于此即六祖复出亦难之也何幸徼圣天子之宠灵师以逆缘至一力而更新之不八年而功过半无论其财法二施即坚忍不拔之志处困苦污辱而甘心若饴在古人X求之亦未易见也然师之真慈御物应化居常切言不为世主之忠臣即为慈父之孝子每见在行间执戟大将军辕门鴈行卒伍叩首阶下出入如坐莲花而礼金仙未尝一见其惰容至于地方多故当道束手生民皇皇不安枕师默运慈力排难解纷潜施密化斡旋其间未尝一求人知或以耿介触时即诸弟子人人危之师恬然略无芥蒂无论其妙悟玄机高才磊落即随缘应物一味平怀咸聚首而语曰此非所谓现应化身随类而说法者耶不然何以窃谓岭南六祖为佛法源头何幸千载之下而一再见岂昔曾授记也耶若师之心如虗空固不可涯量略记其行事之概如此师在行间十有八年所着述有曹溪通志楞伽笔记楞严通议法华击节品节通议金刚决疑道德经解观老庄影响论唯识百法规矩解起信肇论庄子内篇解大学决疑其诗有梦游集自罹难始及开示门人法语偈颂计数百万言然皆在奔走间凡有所求信意挥洒未尝一安坐经思也又其染翰人得片纸为世宝大略观师于可见者特绪余耳师之不可见者又可得而思议耶或曰讵所谓和光同尘微妙玄通深不可识者耶余曰是亦强为之容耳欲知吾师请竢如吾师者憨山老人梦游集卷第五十X憨山老人梦游集X卍XXX憨山老人梦游集卷第五十一菩萨戒弟子僧本昂冯昌历僧知融日录宰官弟子王安舜刘起相纂辑长春社弟子陈廸祥梁四相仝较曹溪中兴录下为灵通侍者戒酒文憨山道者着余初至曹溪怀瓣香敬谒六祖大师见主塔僧每月朔望之次以酒供奉灵通侍者诘其所因僧曰侍者乃西域波斯国人乘海舶至广州闻六祖大师因随喜归依愿为侍者永充护法卫安曹溪道场但性嗜酒不能戒饮六祖大师许其偷饮以此妄传愚盲不达遂为常规相习至今几千年矣未有能为侍者洗其污者末法弟子某荷蒙祖师摄受来整曹溪巳经期年今于万历辛丑年腊月八日乃吾佛成道之辰特为合山众僧普授戒法诚恐愚僧执迷不化乃为侍者洗白一心以谢众口敬拈瓣香上禀祖命告侍者曰恭惟灵通勿问所从既充护法当合X至公侍者当初听祖说法本来无物如何不达既达本无五蕴何有岂有真空而好饮酒祖师教人饮甘露浆非以糟汁灌此枯肠我观侍者不离祖师终日听法岂可不知知之既真悟之巳久𡩋有复迷自扬家丑我惟侍者决无此情愚僧不达认以为真大家昏迷日夜酣醉是以祖师岂不为累我戒众僧不许饮酒众以侍者便为借口众僧坏法侍者为倡今日不止展转虗妄嗟此末法丛林凋弊我愿侍者蚤为之计若真护法请从此始侍者不饮谁敢启齿我今稽首哀鸣祖师彻底掀翻破此愚痴打破疑团捽碎饮器齐证无生同登佛地今后供养三德六味侍者受用与祖无异以此护法功德无比内外清净顿消尘滓灵源迸溢枯木回春山河大地共转法轮谨告曹溪祖庭地脉形势缘起说匡山逸叟憨山德清述曹溪祖庭道场始于梁智药三藏从西天来至五羊入中国舟过溪口掬水饮之香美乃曰此西天水也源上必有胜地乃循水而上见象山叹曰此宛然西天宝林山也遂与居人曹叔良言曰此山乃圣道场一百七十年后当有圣人于此说法度人无量宜建梵剎以待之叔良白牧侯奏请武帝敕建宝林寺此开山之始也至唐元朔间六祖起新州得黄梅衣钵回入宝林时寺巳毁唯一尼僧名无尽者郡人X也菴居于后六祖访之尼看涅槃经乃问其字祖曰字即不识义当问之尼曰字尚不识安知义乎祖曰诸佛玅义非关文字即力开说尼知为异人即告父兄乡里率众重修其寺请祖居之九越月恶人寻逐祖受黄梅之嘱遂逃去隐于怀会之间猎人队中一十五年仪凤间广州法性寺因闻二僧风幡之辩祖曰非风非幡仁者心动时众闻之惊异诘之乃知黄梅衣钵所在遂请示大众即剃发于菩提树下送归曹溪宝林爰自梁天监丙午至唐高宗仪凤元年丙子得一百七十年应智药三藏云祖既说法于此三十余年座下悟道者四十三人南岳青原为上首于是道分两派后出五宗是则传灯所载禅宗一脉发于曹溪若孔门洙泗也祖晚年归者日众堂宇湫隘乃谒里人陈亚仙曰老僧欲就檀越乞一坐具地得否仙曰和尚坐具几许阔祖出示之亚仙唯然祖以坐具一展尽罩曹溪四境四天王现身坐镇四隅亚仙曰也知和尚法力广大但吾高祖坟墓在此他日营建冀望存留余愿尽舍永为宝坊然此地乃生龙白象之来脉只可平天不可平地遂舍之竟成大法社焉此寺之大成也予居常念禅门法道寥落思天下禅宗一脉出于曹溪今其道不彰必源头壅塞宜疏𤀹之此久愿也万历丙申予以弘法罹难恩遣雷阳初谒六祖入曹溪观其山川形势宛若踞地之象牙足俨X然初宝林寺包于左颔之内而祖殿正坐于象鼻予细察之其当鼻中穿一后路截为两断又思象命在鼻必有数节见祖殿后低洼空阙北风大吹叹曰山脉巳断此法道所以凋零也时寺僧被流棍伙住屠沽作难道场几不可保矣于是种种方便而调护之及庚子岁时本道祝公心切怜悯连请一整理之予初入山即塞来龙之路担土培祖殿后山一座疏卓钖泉引入香积厨遶于殿前众得饮之乃请制台令行本县尽驱逐流棍由是道场一清此中兴之最初一步也予见寺之旧制杂乱参差不齐殊不可观经画为难且工程浩大力难顿整殿宇僧房扼塞不通日夜详察思之乃因其势列为三局以祖庭为正中主剎先开辟回廊门径神路廓其胸次开真眉目其左局即古宝林寺也以方丈为主前法堂之下即当时诸祖悟道之禅堂及香积厨尽设为僧居予买空地移僧房八主乃得其故址修堂宇以安作养本寺僧徒业巳拮据八年于兹所费不赀心力巳竭而愿犹未满其大佛殿一区列位右局因见殿前坑洼填尚未平殿前正面为罗汉楼乃深陷丈余楼前即虎沙塞胸犹是荒山中出山门一径如车厢之陜隘殊无大体深思所以乃悟知为六祖晚年未竟之功也以正殿之基本是一潭详其山形始为象之两牙交合处其中渟滀一山之水故其最灵有龙居焉号为龙潭当鼻之右颔乃亚仙祖墓之前下X沙今为祖殿之右臂也想六祖乞陈亚仙地时欲修殿乃先降其龙凿断合处似成一渠以放水出方填其潭以建大殿其殿方成而祖即入灭故殿前潭尚未及填平放水之道不及料理后人因其缺陷遂建楼于上而下即塑天王像其苟且狭陋全失大体此其山脉巳凿地又失形故千年以来细阅传灯而曹溪未见出一人也由是观之道脉岂不系地脉耶此予所以日夜腐心而不能忘情于此也故先将两局麤麤料理略有其次将重整右局其工力不减于六祖开创时也以从山门之后殿堂八座尽皆朽败非仗神运之力安能为之耶先是戊申岁岭西道冯文所公入山见其正殿将倾遂发心重修随白制府戴公慨然乐助一时司道府县上下共施千金先办木料予躳自经营方运木到山而魔气即发遂阻其功予即浩然长往矣今巳十年于兹奈形骸巳衰心愿未满将作来世公案耳但念佛法禅道自达磨西来衣钵止于曹溪而道脉源流佛祖慧命干坤正气并如洙泗终古人心世道所关乃我震旦国中第一最上功德之事虽法有隆替世有代谢而大道一脉亘穷劫而常然不朽者此在象教所系山川之灵也此外更有何法为天地纲常哉此愚思报佛恩君恩未敢一息忘之也予初心愿代六祖了未竟之功第一重修正殿欲培全龙脉将殿前凿断之渠重筑如故内留一池滀一山之水以聚其灵将X罗汉楼改为大毗卢殿以为主剎楼前虎沙取用大开明堂修两廊以安罗汉前立天王殿以完正局外山门从旧其钟鼓楼原系古宝林寺者今在左局禅堂之前巳不可动伹于山门之外左右筑两高台建钟鼓于上以全一寺之规模其余殿后大藏经阁诸所皆因其旧制而重新之法堂重修但正其向即此一图以收三局为一寺其功不减于最初开创时也切念予今老矣余日无多况此何时安敢复萌此念乎第以天地大运揆之近见黄河巳清圣人复出尧舜利见夔龙挺生三五之化将在今日仰仗圣明之覆育社稷之宠灵风云际会岂无大心菩萨现应化身作大佛事者乎嗟予老矣即填沟壑特特留此重见建规以待命世之真人即有作者照此规式乃不负区区初心以全山川之道脉是即六祖在现于世也九原之下切有望焉大师示曹溪僧众法语示曹溪塔主佛言如来出世如优昙华葢优昙华非巳见今见当见甚言其希有耳故昔人每云见善知识如覩优昙华开善知识者暂时一见而不可得况日夜亲近随顺者乎昔法华会上久灭度多宝如来在宝塔中全身不散如入禅定是时十方诸佛各各侍者并灵山会上愿见多宝而不可得乃凭如来神力开宝塔户忽使人天百万一时得见而见者各各皆获无生法X忍乃至发无上菩提之心者不可计也今观六祖大师虽久灭度而全身不散如入禅定我则谓之与多宝如来无异即大师未入灭时与今日无异彼是时也如永嘉一见即证无生强留一宿而不可得南岳青原皆执侍十余年所得种种三昧玅门不可思议故发挥佛祖光明如清旸昇天只今道满寰区如盛夏赫日蒙者无不抽条发干敷华秀实而复散为金刚种子不可胜数斯皆一见善知识之功也曹溪塔主执侍大师朝夕盥漱茶汤粥食与现生无异晨昏钟鼓音声大师广长舌相炽然说法未尝暂歇执侍之俦朝夕目覩耳闻未尝暂隐不审诸侍者还有如永嘉之证无生者乎有若南岳青原之玅证者乎有则如优昙华一时出现无则如优昙华终不可见耳既曰善知识如优昙华则诸执侍者六时礼拜亲近供养皆灌溉之功也噫灵根既在智种深埋苟灌溉功成因缘时至何虑昙华不一时出现老人在旅泊斋中书付曹溪塔主持之以为异日华开之验示曹溪诸僧曹溪为天下禅宗道脉之源而山川之胜冠岭表故丛林甲于诸方自大鉴禅师入灭青原南岳二大老抽枝发干普荫人天一言半句扬眉瞬目之间得超生脱死者不可胜数自尔此山寂寥几千年矣岂非枝大而批其本耶然其道虽曰无相而实寓有形与时升降固其理也远求五宗之源其本无二建立之X旨亦在随宜自宋而元如高峰断崖中峰诸大老皆力振家声雷电之机不减丛林盛时明兴以来其风浸微不敢望真履实证求其有志向上一路者葢亦几希然他方尚或有一二知此道者若曹溪为当家的骨儿孙独不识袈裟为何物剃发为何事岂独人与道违即山川之胜丛林之茂亦无复当时矣况为恶魔所侵作难非一岂非其道与时升降而与山川共为休戚乎余于丙申春蒙恩遣雷阳道经曹溪口因得参谒六祖大师正值众僧烧煑之余鼎沸未消余为潸然者久之而去明年秋制台大司马陈公念曹溪禅门洙泗欲置余于其间为供洒扫余是时惭愧为法门玷惧辱祖庭以谢又明年观察海门周公摄治南韶心与陈公合余坚让不巳但命执笔重纂其志周公以入贺去观察惺存祝公莅政公自号曹溪行脚僧下车不日盗弭讼息民享泰和曹溪山门百废一时悉举宛若大鉴重拈袈裟角耳向者不识不知之僧皆焕发佛性光明此岂非有情来下种因地果还生耶公久欲得区区为大鉴侍者冀将焚香洗钵之劳以续破法之愆余惭愧者久之公以入贺去濵行令寺僧长老率诸大众作礼公先以书抵复面叮咛恳恳至再余感公此行不以官为得而喜得作曹溪主人是其幻化门头现宰官身而作佛事者乎葢亦世道交兴故能令此山色溪声挺露法身而吐广长舌相也区区罪垢之躯不敢蹈宝华挝毒X鼓聊书此以付来僧且为异日得度因缘作升堂入室之劵时庚子三月既望示曹溪素林裕木菴泰两监寺丙申春予度岭过曹溪礼六祖大师瞻仰道骨如生想当时踞华座万指围绕无异今则堂宇倾颓丛林凋弊宝林福地翻为狐兔之巢徘徊久之而去未几外魔炽起僧徒遭难余心愍之因求当道宰官作大护法制府陈公屯盐周公皆力振之魔风稍息而僧力巳疲极矣时则寺僧有若素林裕木菴泰海月珊见传识与中兴为住持者象汉权之数人者皆誓舍身命力持祖业以保安众僧日夜辛勤苦心周虑求为能与祖庭作一日依怙者志甚殷也由是众等投诚归依授戒即请予入山圣恩有在未敢轻诺然身虽未入而心巳如金刚矣万历己亥南韶祝观察以荷曹溪为已任力命大众礼请庚子冬始应命入山不三月而百废具举祛宿螙选僧徒设义学授戒法一时翻然成化乃为重辟规模大开祖道不五年而功成过半斯实祖灵默启天龙冥护而裕辈一念血诚真不减包胥秦庭之哭真心实行所感召者自不可诬也余住兹巳逾五年而奔走过半皆为经营之劳众等事我如一日犹我视众等如一子地耳顷蒙恩诏赦宥即身未披衣而心巳解脱一时诸弟子等各各欢喜焚香作礼执卷乞语乃拈笔以示之曰诸佛众生心无差别所言无差别之心即所谓金X刚心地也且此一心诸佛证之而说法诸祖悟之而度生菩萨修之而成道声闻取之为涅槃外道执之而谤法众生迷之而造业三途昧之而受苦凡夫日用而不知吾人以之而应缘即尔辈为佛弟子为祖儿孙凡有施为莫不皆从此心流出但顺佛祖之教为佛祖之事心心常住念念不坏即此以往历劫不磨便为金刚心地为成佛作祖之正因种子若夫逆之背之虽身着袈裟心存业道即此以往便为苦趣苦因亦长劫不坏生死之苦果也故曰三界上下法唯是一心作顺之即圣背之即凡岂虗语哉裕等数人同此心即合山千人亦同此心也若以此心用之于佛祖故如金刚则将来受用亦同金刚若夫用之于一身谋之为一已视区区粪壤而为乐地受用如苦虫心心作业转眼之间一息不来便入三途苦果无穷亦劫劫生生受用不尽此无他故但以不明此心是成佛作祖之真种子福田耳裕自从余授戒即愿持诵金刚般若经誓尽形寿且此经乃吾六祖大师之心地也能持之不忘得之于已则将来历劫受用无穷即此身心常住于曹溪故曰佛子住此地即是佛受用常在于其中经行及坐卧也汝等明见今日老人转曹溪为净土驱魔众为法侣苟信此心之玅则汝等诸人出生死证菩提不出一念之顷其或未然依旧流浪三途没溺苦海去也其念之哉示沙弥智融X予蒙恩南来诸护法延予住曹溪初入山首以作养人才为急乃选诸沙弥延明师教以本业习威仪礼诵设禅堂以安居之律以清规众如一指老人以业缘牵引不能安居时为说法更延大德阇黎以尸之又数年而规模造就山门改观老人尝谓佛法所贵闻熏成种岭南久无佛法熏习以乏种子故信心难生每愿教僧五十三人各书华严大经一部一以法缘广大为最胜种子二以借书写摄持之力资初心观行以助入道资粮向以内魔所汩有愿未成众中沙弥智融者最先发心愿书大经老人甚嘉其志开端书不半而司学沙弥一时发心书写者今七人矣嗟乎人之根性岂可局量哉昔吾师释迦牟尼往劫为凡夫时同千人闻五十三佛名一时发心修行后各次第成贤劫千佛吾师以愿力勇勐故先于众又为十六王子时听法华经为一乘缘种于八方各得成佛况华严乃一乘圆顿法界无碍缘起之大经也所谓八难超十地之阶一生圆旷劫之果以一字统法界之经一行摄无边之海况点点画画心光流溢大用现前果当人不昧则不必更参机缘而观行自足诸法门海不劳远历百城而坐参知识岂不为最上法缘乎若以所书之经具在目前终身读诵受持何用别求佛法即六祖法化所流千七百员知识可一齐普现于毫端三昧矣汝当作如是观无为俗习情尘障智眼也勉之勉之X示曹溪俛无昂监寺邓林之木虽多成材者寡沧海之产虽众称宝者希孔子曰才难不其然乎即吾佛说法四十九年但以十大弟子各称第一而得正法眼藏者人天百万独迦叶契心古今传道称的骨儿孙者亦不易也我六祖大师说法曹溪座下不少千僧坛经载悟道者有四十三人而见称者唯五六人大阐其道者独南岳青原二大老而巳岳师侍祖精勤日夜不离左右逾十九年与青原共命终祖之世故自有丛林以来凡善知识开堂说法务在得人单以二老之苦心为家范此得人之难而求其师表百世者亦更难也老人度岭之初过曹溪谒六祖大师视其山门破坏几至埽地一众惶惶无所依怙所以愿兴丛林安大众以存祖师一脉如线之绪者于千僧中得裕权识泰珊五人焉其所愿老人为依怙者若婴儿之望慈母其所以存丛林之志不减包胥之存楚而乞于余者不减秦庭之哭也于是老人哀其诚而来力任中兴之责则蠧釐弊百务具举选众僧学礼诵法择其中堪为童蒙表率而称教授师者得三人焉既处之岁月察其心术之微操履之端言行相符以成后学继前修念祖道保护丛林者唯昂监寺一人而巳三人之中谁不曰比肩而趋操不一志行不齐衡石重轻之在人耳目者非一日如眡黑白暸如也余目击其操履如孔子观人之法察之亦非一日故诸监寺之乞X余言欣然即发独此三卷藏之五年未敢轻诺非悋法也以古人授受之际不妄许可傥一失言不唯失人抑且失法眼矣知人之难圣哲所病所谓人心险于山川难于知天天犹有四时之序而人者深情厚貌外威仪而中蛇虎者不易知也语云疾风知劲草板荡识忠臣若人人皆可称忠孝则世之忠臣孝子葢多多不足奇矣以其希故见其难以其难故为忠臣孝子者不易也余尝谓宣孟称得士而冐死立孤者独程婴杵臼二人楚国号多材而捐躯复楚者独一申包胥嗟乎吾徒之为沙门释子者骨肉肝肠皆佛祖之所化也生死升沉亦佛祖之所赖以转也求其一心如古豪杰之所为者希以其自爱业身而造苦具不惜横身舍命而甘心焉求其一念知非能体祖师之家业者难得其人矣是知家无贼子家不破国无贼臣国不亡人无恶行身不殒士无苦行名不扬善无横逆道不高心无坚忍道不大是知善恶虽殊傥不负坚忍不拔之志不能成其善恶之实苟无善恶之实而其报应不舛者不足凭也语曰积善成名积恶杀身积水成海积土成岳昂子知此不必患彼恶者之自积当患已躬下忠贞道业之不积耳孔子曰不患莫已知求为可知也借六祖知子有此心亦只如老人之所告子者勉之耳更有何法则为堕增益语障示曹溪海月珊监寺X余当丙申春二月过曹溪谒六祖大师见其香灯寥寥丛林凋敝徘徊久之有僧具威仪向前作礼问讯甚恭予见其精诚端悫喜而谓曰此本色山僧也明年丁酉魔风竞作此道场几至破坏僧徒无依珊公与同侪数辈谒余于五羊请予为授戒法余始知向作礼者为珊公也庚子冬予应请入山公率诸弟子侍祖师塔察其供养之精诚宛若祖师在生无异余因叹曰祖庭千年不朽者所赖儿孙一点孝敬心耳故世尊曰孝名为戒即儒之孝为仁本此道根也及余住山中最初安居凡所经营固出众心而任劳任怨珊公居多其忧勤惕厉小心敬慎端若孝子之于慈父忧喜疾痛靡不关之是知事祖之心不异事余故余属之常住与众等心一力忘身殉道即今日丛林再整法化重兴固祖灵之默启实珊等孝诚所感格也语曰苟非其人道不虗行尝念余非祖师摄受不能至曹溪曹溪非余来不能有今日即非公等之孝敬无以系余心而丛林中兴之功德非纯诚难以取究竟全始终总是一大事因缘实非偶然且幸修建祖庭工程苟完余于丙午八月二十日即蒙恩诏许为僧以此始末征之足见余非无因而来公等亦非无因而生斯世遇斯事也想昔日当祖道大盛之时悟道弟子三十余人公等为洒埽执侍人耳不然何以有缘见我亲近哉昔世尊于大通智胜佛时为诸弟子说法华经毕竟至释迦出世同出一会X一一受记成佛以昔日之夙缘今日之现证则将来弥勒补处龙华会中岂少一人即坚持此心以光祖道为任护三宝为怀即一茎一叶滴水茎薪凡有益于丛林有补法道者即为金刚种子成佛真因使永劫瞻依十方攸赖即同祖法身常住矣可不勉哉寄示曹溪耆旧老人住祖庭一番持为发扬六祖出世一大事因缘欲令大家修出世因以种净土之缘不料中道缘差魔风破坏狮虫作崇使我不遂初心一旦违远祖师弃舍大众即今虽居寂寞之濵未尝一念忘其本愿其后学似有向上之志苦无明师良友引进修行之路其耆旧众中有知老人之心及痛念生死大事者又无老人依归不能聚集一处同作佛事堪嗟日月如流衰老渐侵死期将至黄泉路上资粮不具凭何法以脱三途地狱之苦报乎言及至此可悲可痛古人云生死事大无常迅速火急修行早是迟矣老人因此熟思再三无可为大众决䇿者适堂主来省正惬老人之心因叮咛渠回山将老人之心揭示众耆旧傥真实为生死者须大家集会一处结念佛会同修净业同出生死誓愿递相度脱社中若有一人先灭度者同力资助往生岂不为第一最上因缘即此余年巳胜百劫千生虗过也会所最要清净无扰乃能成办道业禅堂伹有后学讽诵事业似属烦杂唯有老人所修无尽菴最极寂静色色现成不若就此X为净业堂成殊胜事不独不枉老人苦心一场亦可以醻施主功德也其修进之规古人六时念佛昼夜殷勤虽是精进恐老者不能令折中当以四时为准二时功课二时跪讽行愿品一卷念佛千声发愿回向期不计限人不计数但要老成信心笃实者忘宾主泯人我绝是非戒戏论一心念佛不通宾客专以寂静为主即是真阿练若正修行处也若大众果能洞见老人之心谛信老人之言依法修持便是出生死的时节便是与老人生生世世不相舍离常生佛前同听法音之时其会集结社之人及安居之处一听堂主主之便是奉行老人之教命也其精进道业又在大众各自努力古人云把手他人行不得为人自肯乃方亲所谓但办肯心必不相赚珍重努力寄示曹溪禅堂诸弟子老人初为祖师建立之时大众不知老人之心今日老人行后凡山门利害及禅堂设立汝等皆乐入堂安居是知老人之苦心也若知老人之心则当知佛祖之心矣汝等今思得老人似前教诲不可得也然聚散之缘虽佛祖不免在诸弟子能知恩报恩依教修行虽佛祖灭后亦同在世亲近不异故佛临入灭时诸大弟子请问若佛灭后众等以何为师佛言当尊重波罗提木叉是汝等大师梵语波罗提木叉此云戒也佛常言汝等比丘能守吾戒虽千里外如在左右若不奉我戒纵对面犹千里也此吾佛大师金X口亲嘱之语可不遵乎况今末法去圣时遥若佛弟子不秉佛戒将何以为修行之地赖何以出生死之苦海乎老人临行特为汝等说梵网戒不知汝等一一能坚持否佛制比丘半月半月诵此戒经如从佛亲闻作法羯磨毋令毁犯令三业六根念念检点观察不许闇生罪过不得毁犯戒根即此便是真实修行坐进此道不必远访明师徒增辛苦也若汝等向来未能坚持则当从今依法半月半月对佛宣诵梵网戒经十重四十八轻一一戒条熟记分明如犯一条则于诵戒之日请轨范师作证众中递相检举犯者对众忏悔再不许犯如此则改过自新道业可就其所犯之辠除忏悔外众等议定清规罚例以便遵守如老人向日所遗改条可为常法也众等戒经习熟则当背诵四十二章佛遗教经楞严法华楞伽诸经以为佛种其参禅一着当遵六祖开示慧明不思善不思恶如何是当人本来面目公案蕴在胸中时时参究久之自有发明时节如此方是续佛祖慧命之大事因缘也汝等能遵此语则如老人常住曹溪汝等亦不必操方行脚矣示曹溪沙弥庚子岁当道延余料理曹溪余应之至则百废概不能举因思为治之道以养材为木遂选诸沙弥设义学延宾师以教习威仪诵读内外经书稍知信向则披剃立禅堂使就清规受戒法昼夜礼诵是时诸沙X弥始知有出家业皆厌耕凿而慕清修矣余苦心十年差有可观遂弃去今老矣隐居南岳诸沙弥昔受化者先未深知老人今乃深思之虽求一日之执侍一言之教导难矣沙弥某比时在孩稚今从众中始知老人心求亲近不可得乃具册遥乞开示老人闻而悲且喜也昔佛在时恐久住世间薄信众生多不敬信遂上昇忉利令众慕而后来则人人皆生难遭想矣若老人久住曹溪诸人安能恋慕如今日哉沙弥若思老人不若思念佛思念六祖也若思念佛当来必有见佛之时若得见佛便是出生死时也思念六祖当初一卖柴汉耳如何得今日人天供养再思今日供养乃从抛却母亲恩爱走向黄梅会下负石舂米辛苦中来再思六祖三更入黄梅方丈得受衣钵凭何知见向五百众中独自得之且人人一箇臭皮袋死了三五日便臭烂不堪为何六祖一具肉身千年以来如生一般此是何等修行得如此坚固不坏沙弥如此细细一一思想思想不透但将坛经熟读细参参之又参全部不能但只将本来无一物何处惹尘埃一句蕴在胸中行住坐卧喫茶喫饭搬柴运水迎宾待客二六时中一切处头头提撕直使现前定要见本来无一物是箇甚么如何是不惹尘埃的光景若能如此用心是名参禅若参到自信不疑之地则能真见六祖面目方知老人鼻孔方是沙弥真正出家了生死的时节也若不肯向已心中X苦求本分事空思老人有何利益一往诸沙弥但知亲受老人教导唯习威仪动静礼诵文字而巳若从今日始都与沙弥所请开示如此一力做工夫方是老人真实训诲老人老矣此乃最后开示也若错过今日将来纵向十方世界参访知识总是他家活计慎勿以老人此言为空谈也示法空选殿主佛教末法弟子修四安乐行谓正身正语正意大慈悲心依此而修是为玅行然此四行以行处近处为初心行处谓步步不离道场近处谓念念不离三宝余观末法比丘能践此行者唯知殿之役最为亲切以沙门释子不知修行之要纵浪身心不能检束三业动成过恶故罪业日深生死难出即能远参知识亦不必能步步相随心心亲近唯有侍奉三宝昼夜香灯是不忘佛也晨昏钟鼓集众礼诵是不忘法也大众和合六时周旋是不忘僧也坐卧经行不离佛殿是步步道场也苟能自净其心则一香一华皆成佛真体举手低头皆为玅行是则不动脚跟而徧参知识岂不为最胜因缘哉安乐玅行无尚此矣行者勉力以尽形寿何用别求佛法示曹溪基庄主六祖居曹溪宝林不容广众乃向居人陈亚仙乞一袈裟地尽曹溪四境而山背紫笋庄者乃袈裟一角也向僧居寮舍当寺之半久之僧多忘本外侮渐侵X豪右蚕食其山场田地多入豪强僧业废于八九而祖龙一背尽失之矣居民樵釆巳及其内地将见侵于肘腋老人初入曹溪乃悉其故因谓众曰土地者丛林之本也况吾祖袈裟犹故亚仙之祖坟墓尚存是以谓祖翁田地也安可失乎遂集众鸣于制府准令本府清其故土正其疆界众皆瞢然不知所止即有知者亦畏缩不言独基公以昔居此历历指掌以是豪强气沮老人乃募资收赎其故有之田地山场尽以供膳宝林禅堂赡养寺后学僧徒肯办道业者将以赎六祖如线之脉因以基公为庄主公佐助老人中兴曹溪清理常住钱谷及一切事务井井有条苟能守之即千载犹一朝也老人去曹溪将十载诸规尽废唯禅堂得昂公守之如故而基庄主精白一心未忘初念视老人如在左右保护常住秋毫皆如护眼目也老人愧无缘不能尽兴祖道因思昔黄龙有不豫之色首座问之答曰监收未得人是知古人用一监收为深虑如此而庄主之责岂细事哉自古国家皆以得人为难而丛林亦然曹溪千僧老人居十年淘汰只得一禅堂主一庄主两人而巳更有二三人能为之辅翼者则德不孤事易行而祖师道场亦可保其无虞矣堂主来省老人于匡山基公因以问讯寄此卷请益老人复何言哉惟吾佛出世竝无别事但为护念付嘱二事而巳所以护念者为欲得人以续慧命也付嘱者以佛家业有所付託如长者X以家业委付其子也即历代诸祖皆如佛意志在慧命不断耳今佛祖之道寄在曹溪一脉而曹溪务在得人得人要在膳养膳养赖其四事四事赖其主者苟主者得人则众有归道可办而丛林可振法道可兴法道兴利佛祖慧命相续不断永永未来端有赖于今日也但能保护慧命即是深报佛恩如此即名真是佛子矣基公可谓能报祖师恩德矣从今更能深念六祖于大庾岭头教慧明公案怀在胸中重下疑情疑来疑去疑到疑不得处忽然迸破疑团露出本来面目是乃可称六祖的骨儿孙较之保护祖翁田地者可谓百尺竿头进一步也此则公案是六祖命脉苟有一人于此参透则六祖常住世间未灭度也今千载陈烂骨董老人重新拈出因公增价则此后常放光明照天照地直当判此身命坚固其心不可一息懈怠也勉之憨山老人梦游集卷第五十一X憨山老人梦游集X卍XXX憨山老人梦游集卷第五十二侍者福善门人通炯日录海幢法裔今照今光收藏示曹溪宝林昂堂主岭南自汉方通中国始知有文物六百余年至唐初六祖起新州得黄梅衣钵传西来直指之道是时始知有佛法开曹溪宝林道场说法其中自尔道荫寰宇天下禅宗皆以此为资始何其盛哉六祖灭后肉身虽存而道场渐衰至宋业三百余年则丛林大坏极矣时有子超禅师蹶起而大振之由是重兴其道至若传灯所载者自六祖后不多见其人故道法虽播于十方而留心于根本地者寡矣道场无开化主人而僧徒习世俗之业顿忘其本固其所也由宋迄我明万历中又将五百年道场之坏尤甚于宋僧徒不遑其居而法窟皆栖狐兔矣丙申岁老人至岭外得礼祖庭覩其不堪之状大为痛心而去又五年庚子诸护法皆以法道为心亟欲老人往捄其弊至则誓愿舍此身命志为六祖忠臣孝子也一时更新百废具举此仗佛祖护念之灵非人力也于时僧满千众有惧僧徒之不安者数人而巳求其忧祖道不振后学无眼法幢之不固者独昂而巳至若知老人恢复之志誓死之心亦唯子而巳嗟乎是知法门之得人为难也如此于时老人初入曹溪选诸僧徒可教X者教之众中物色亦唯子而巳及老人住此八年之间凡所经画为山门久计者众皆罔然其所经心关涉鉅细无遗者亦唯子而巳及狮虫破法魔党竞作即前所称为道场者数人亦皆在网罗求出之不暇求其苦心保护丛林忧祖道之崩裂深知老人建立之恩者亦唯子一人而巳当是时也苟非子砥柱中流委曲调护曹溪卒无今日矣及老人舍之而去禅堂无主几为狮虫所食非子挺身撑拄其间不唯道场破坏后学无依即老人中兴一片苦心竟付流水矣安望祖道之再振乎是以老人别曹溪来十年于兹子日夜苦思老人之复至望法道之更新念念含悲未甞一息忘之也老人之南岳而子随至既而老人逸老匡山子寻即远来见其感恩之心益笃忧道日深且冀老人之复至或望至人之将来其诚葢难以言语形容者即古之忠臣孝子忧国忧家烈女节妇誓死无二心者不是过也适来山中老人留之巳久其哀哀之心请益不一老人因而示之曰子之志固嘉而子之思亦过矣子未闻大道之替虽佛祖亦难逃于时节因缘因缘聚会葢不由人力也且道与时运相为升降殆不可强即其人亦不易得也谛观六祖入灭以来今千年矣其道徧天下在在丛林开化一方不少求其为祖庭而经理家法者独宋子超一人而巳子超之后又五百年志为祖道力整颓纲者独老人而巳况在曹溪有众千人之中求其忧祖X道知老人者唯子而巳是则法门之人以此为怀者岂易见哉今老人示子最胜法门所谓求人不如求已也且当六祖未出世时只一卖柴汉耳因有夙植灵根功夫酝借巳久一旦闻经一语顿悟自心遂得黄梅衣钵岂不是今日宝林道场乃六祖肩头柴担舂米腰石边来故有如此广大光明普天帀地禅宗一派一言一句皆从柴担腰石边流出至今供养香火如生时无异肉身坚固不坏如现在说法无异如是福泽亦从柴担腰石边来此岂有心要求人而后得也子既有志上忧祖道何必求人应之彼既丈夫我亦尔且六祖悟的一段般若光明人人有分不欠丝毫如今只当忧自心之不悟不必忧道场之不兴若能了悟自心则能搅长河为酥酪变大地作黄金拈一茎艹作丈六金身以丈六金身当一茎草自然具大神通随心转变任意施为无可不可如是在我全具又何苦思痴痴望他人来作我家活计耶古人要悟自心在六祖巳前都是当下一言便悟更无做工夫之说六祖得黄梅衣钵大庾岭头开示慧明道人一则公案后来便是做工夫参禅的样子也从今向去教汝直将从前忧长忧短望人的心一齐抛却但当自已放下身心拌了一条性命单单一念只求悟明自心将慧明一则公案横在胸中重下疑情昼夜六时行住坐卧迎宾待客应事接物茶里饭里拈匙举筯一切不教放过疑来疑去定要见自已本来X面目或提念佛话头要见者念佛的毕竟是什么人如此疑到似银山铁壁疑不得处忽然命根断绝疑团迸破自已本来面目当下现前是时方知念佛的人如十字街头见亲爷一般更不必问人古人云善造道者千日之功亦有十年五年或二三十年或尽生不悟发愿再出头来又或有二生三生乃至十生多生不昧本愿者生死时长常寂光中了无去来之相且子年力尚强果能决志从前日做起即十年二十年能悟今生尚遂我本愿即今不悟赖有此参究功夫般若种子就是再出头来犹是现成活计纵远不过四五十年打箇筋斗如在目前那时整顿自家家事有何难哉舍此不忧更忧别事都是枉费心思妄想无益不唯无益且增无边生死苦海是岂不为大愚痴者哉老人此说如棒打石人头如此做工夫则是老人时时在汝眉目间放光动地也示曹溪旦过寮融堂主天下丛林为十方衲子行脚者之传舍以万里云游跋涉登山冲风冐雨蹑雪履冰饥寒困苦弔影长涂而莫知所止故望一丛林以求一夕之安如穷子之望父母庐舍也万一到处主者不得其人漠然而不加意使饥者不得食渴者不得饮劳者不得息病者不得安则其悽楚苦恼之怀又将何以控告耶从古接待十方丛林之设深有见于此也诸方四路各有退步或有邻峰里市容可不得其所而更之他至若X岭南曹溪道场六祖肉身现在海内衲子所必往而礼觐者所至必数千里外单单度岭特为此事况冐烟瘴之乡出九死一生之地蠒足而至此中可无接待之设乎老人未到曹溪之日闻衲子至者无安居息肩之所求其一饮一食而不可得率皆旋行託钵僧房皆闭门而不纳即得米升合又无炊鬻皆拾薪就㵎或得一食而行老人忧之乃逐屠沽之肆辟为接待十方禅堂别立斋厨以便其食所需皆取给于内堂必使周足听其饥者食渴者饮劳者息病者调理污者澣濯任其久近随其去来是以业海而为乐土矣但求一主者不易得且有即此而造地狱者比比也或有狮虫集此以作魔挠力不能制者多未安也顷昂公来云近得融公为旦过堂主事事如宜足副建立之心居三年如一日也老人闻而喜曰此老人愿力所至也常思菩萨修行以慰安众生为本当思一切众生老者如父少者为兄弟一以孝顺心而敬事之况在法门有同体之谊又非其他可比苟能以孝顺心而敬事之是则以佛心为心也梵网戒经乃佛之心地法门也首称孝名为戒所谓孝顺三宝孝顺师僧孝顺至道之法若能受此戒即入诸佛位是即以孝顺为戒之本戒为成佛之本能行此行即是作佛之基不用别求佛法矣华严经云菩萨布施众生头目身肉手足有来乞者随与而去且自庆曰彼来乞者皆我善知识为我不请之友能成就为无X量功德令我坚固菩提愿力由是观之则今十方来者皆我不请之友融公若能以孝顺心恭敬供养以满金刚戒品为成佛种子即此一行全摄众行又何舍此而别有玄玅佛法哉融公能谛信老人从此深心以尽身命供养十方坚志不退即是菩萨以头目手足而施众生等无有异求佛玅道又何加于此其或未然更将六祖本来无物一语横在胸中久之一旦识得自已本来面目是时则将六祖鼻孔一串穿却乃见拈一茎草即是巳建梵剎唯恐十方云水之不早至又何疲厌之有哉嗟余老矣愧不能再为六祖作奴郎公能体此即是代老人常转如是法轮也示曹溪沙弥达一老人逸老匡山宝林堂主昂公𢹂沙弥达一远来参谒老人因示之曰汝等当思何修何福生在边地得为六祖儿孙朝夕亲近祖师肉身如现身说法无异何其至愚如生盲人不知日光所照已也汝又何缘何幸得老人至以金篦刮翳开其盲瞑始见天日犹然不知日光之照也汝等当思六祖未至黄梅但新州一卖柴汉耳一闻诵金刚经应无所住一语顿断历劫生死根株此岂由教习而然耶良以佛性种子人人具足未遇缘开发如种在地未得雨露之滋耳老人一向直示汝等种种方便皆得雨之功但汝等烦恼根深难生智种灵苗今远来请益犹是昔润之功也从今要智种发生则将六祖所悟无住一语会X取参求忽然心地发明是时不但了却历劫生死即六祖鼻孔尽在你诸人手里把住放行只由自已如此便如亲侍六祖说法时无异岂待更要老人打葛藤费婆心也老人虽不在曹溪汝只将当家一则公案说与同参诸沙弥等人人都要如此做工夫不可一念放舍如此即是老人常住此山时时为汝诸人说法也此事不是儿戏直要一片死心下毒手拚命根做将去若是朝三暮四一寒十暴不但智种不生抑恐作焦芽败种也如是不唯辜负老人实辜负自已切不可空过时光恐大限到来一失人身万劫难复汝当深思自勉勿忽示曹溪沙弥方觉达摩西来单传直指之道衣钵六传至曹溪正法眼藏流布震旦今千余年皆云曹溪一脉如孔门之洙泗葢所系法门非轻也予昔居东海时每慨禅门寥落必源头壅阏尝与达观大师议欲往𤀹之期于匡庐未几予弘法罹难达师以予不果行遂先独往至其山见其僧皆田舍郎也止于檐下信宿而归未几余即以弘法罹难恩遣岭外时则以为佛祖神力所摄也师候予于江上谓予曰某先探曹溪矣即六祖复生不能再振也予曰顾愿力何如耳及予度岭居五年庚子当事者以曹溪护法为心力致予往予至则始于祖庭及诸三门百废齐举其僧无论大小即诸沙弥率皆樵儿牧竖别修禅堂设为清规令其X各从本业如是者百余人惜乎般若之缘不深老人切示以佛法大义领荷者希第在威仪之间耳老人苦心八年寺僧阐提作难老人竟谢去之南岳诸沙弥如失乳儿相继而随者不绝如觉侍者先候于南岳今候于匡山乃拈香请益老人哀而谓之曰汝等生边地不闻三宝名葢一难也幸遇老人为开导又何幸也虽受化有缘而卒不能深入佛法是未种般若之缘耳汝等念我不忘则信根既具而佛法终有时而入所谓欲识佛性义当观时节因缘汝今既知舍离俗缠脱然方外此为入道正因且又亲近知识知其所难则不当以妄想狂心当面错过乃是知所重也若离俗缘自以为无拘束纵浪身心徒事虗华耽玩山水徒费草鞵钱竟有何益岂不为重增业苦耶汝今果能拌舍身命志求大法为生死大事参究向上趂色力强健三二十年直欲发明自性不悟不止如此立行乃是出家正行方不负老人开导之恩亦不负千生万劫遇善知识之缘亦不负出家亲近六祖肉身如生前无异仍须发愿愿弘祖道以救道场以存法门之标准如此操心立志乃是曹溪的骨儿孙若更悠悠度日执愚自是以朝名山礼祖庭随喜道场此是粥饭庸流最下品人之行径饶汝行尽名山依然俗骨凡胎毫无进益岂不辜负自已百千万劫之大因缘耶汝谛思惟慎无自误题门人超逸书华严经后X此葢余壬寅孟冬在宝陀山题门人超逸为弟子实性补书华严经后述其发心始末因缘也余自蒙恩度岭说法五羊教化数年缁衣中笃信归依者唯菩提树下数人而巳数人中唯逸公与实性二人同志同行同发大心书大法性不及半遂蚤夭独逸竟其业噫唯此不独发心之难即巳发心而能有缘遂其志愿者尤更难也故我世尊于法会中历言信法之难如云假使劫烧担负干草入中不烧是不为难我灭度后若持此经为一人说是则为难由是观之又不独为信法之难而持法之难更有难于万万者矣顾此南粤居海徼其俗与中国远佛法始自达摩航海昔憩五羊而跋陀大师持楞伽来先开戒坛于法性寺既而智药大师植菩提树于坛侧为六祖大师前茅几百年而跋剌三藏持楞严经至宰相房公为笔授时则卢公起于樵斧间佛法亦自唐始盛其根发于新州畅于法性𤀹于曹溪散于海内是知文化由中国渐被岭表而禅道实自岭表达于中国此所以相须为用为度世之津梁耳予度岭巳十有二年悯祖道之荒秽振曹溪之家风以罪朽之身以当百折之锋可幸无恙者六年于兹赖佛祖之宠灵诸凡有序草创法道之初时在法会亲炙于余者独超逸通炯二人而巳此足见教化之难而得人诚难之难也逸自礼余余往雷阳走瘴乡理曹溪往来奔走无甯日逸乃谨谨奉教闭门却埽书华严大经以为X日课且以余力求六祖戒坛故址收赎而重新之暇则率诸同志结放生会每月有常期渐达海濵遵为法式实余唱之而逸辈能衍之也今余苟完祖庭冀休老以了余生逸又从余以遨游尽生平唯是不独发心之始难而更成终之难也然古所难而公独易此非多世善根于般若缘厚者何易至此哉回视实性一息不来便成永劫即今求其见闻随喜现前种种殊胜之缘岂可复得是则发心同而夙愿异故生死殊途幽冥永隔吾徒有志于生死大事者于此足以观感矣以逸与性同时请益书此经其赞法之辞具于前部之首今于逸所书不得赘谭独申发心毕竟始终之难如此题实性禅人书华严经后我世尊毗卢遮那如来初成正觉于菩提场演大华严名曰普照法界修多罗说一切诸佛所证众生自性法门故曰奇哉奇哉一切众生具有如来智慧德相但以妄想颠倒执着而不证得若离妄想颠倒则一切智无师智自然现前又曰吾今于一切众生身中成等正觉转大法轮是以此经所诠纯以一味平等大智圆照法界为体以一切圣凡依正有情无情悉皆同等一切众生所作业行不出诸佛自性法身一切妄想无明贪瞋痴爱皆即诸佛所证真如实智一切山河大地鳞甲羽毛蠢动蜎飞皆即毗卢遮那普现色身是知吾人日用折旋俯仰欬唾掉臂乃至X饮食起居皆即普贤玅行不出毗卢遮那如来海印三昧也何况修习正行而作白业者乎第吾人日用而不知耳悲夫人者迷此本有智慧无明业流沈沦生死往来六道备受诸苦不知其几百千亿恒河沙数世界微尘劫矣曾不自知返省故我大师以平等大悲舍自性法乐出现世间挺身三界而开导之深入火宅如长者之捄诸子也然父之于子其心不止苟免灾患而巳实望全付家业此本怀也故先最初即说此经顿示平等法界直指众生自性法身令其顿得无量法乐故曰譬若一微尘中具含大千经卷书写三千大千世界中事有一智人明见于中遂剖破微尘出此经卷拈示众生转为利益且一微尘者众生妄想之心也大千经卷者乃众生自性功德也明眼智人乃诸佛菩萨大悲主也剖微尘者乃破诸人妄想颠倒也剖微尘之方即诸佛所说一切经法也然法有顿渐其余诸经皆渐剖之此华严经乃顿剖之方示诸佛所证广大佛法宝藏欲令众生一眼便见一念顿得无量受用也由是观之则吾佛之恩德与众生者岂浅尠哉嗟乎自有佛法以来此经流布寰区见闻不少求其能知诸佛恩德者几何人哉吾佛灭度之后从上诸祖传佛心印直指众生佛性者皆我慈父克家之子也唯我菩提达摩大师特为此事航海而来此土少林面壁冷坐九年被人毒害数四唯得二祖一人即便抽身西去六传至我大鉴X禅师起于樵斧之中一闻经语便走黄梅负舂腰石竟得衣钵南来然被恶人加害不一避难于猎人队中十有七年后际因缘时至聊借风旛一语震动人天始得剃发披衣于法性菩提树下说法于曹溪源头千七百员知识从此一派流出惟此广大功德皆从我大师忍苦一念中来岂非法王忠臣如来慈父真子者乎至今授戒之坛基尚在埋发之道树犹存凡在覆荫之下靡不安然于葢载之间食大师之食衣大师之衣求其知大师之恩思大师之苦者无一人矣悲夫是可谓日用而不知也余忝在大师末法弟子列弘法罹难放遣雷阳丙申度岭过曹溪瞻谒大师道骨俨然如生慨其法道寥落风俗隳颓泣数行下者久之乃之戍所是秋归会城之青门垒壁间明年春饥疠之死白骨蔽野收而󰢍之者万计乃为津济道场延诸僧众越明年戊戌荷戈之暇乃引树下弟子数辈为说无常苦空之法既而註楞伽宝经成为其开示又往树下为诸沙弥说四十二章经则听者日益众矣弟子超逸实性执香作礼而白余愿手书华严经一部以作苦海津梁予为欢喜赞叹二弟子即闭户焚香始于万历庚子执笔首事越明年辛丑实性奄忽而逝所书经止二十七卷其祖超珍复命实性之师明沾究竟卒业满此胜缘呜唿悲夫众生流浪苦趣往来六道者如尘沙劫波于中能遇佛法能发信心者政若大海一眼之龟值浮木孔岂X易得哉今实性生此末法仗此胜因不动步而游华藏之天一投笔即覩剎尘海会觐毗卢于当下圆行海于多劫即巳生非虗生死非浪死矣何况乘此津梁而游不死不生之乡者乎壬寅孟冬余将有雷阳之行超珍持性所书经至乞子一言以纪其事余冀后之见闻者因之而发信心但能一念回光即出旷劫生死是则实性又以一毛端头出生广长舌相而说众生自性法门不减毗卢遮那坐菩提树即此便是法身常住也题曹溪诸沙弥书华严经后大哉法界之经也惟我本尊卢舍那佛初成正觉坐阿兰若法菩提场金刚心地入海印三昧称性所演圆融无碍广大威德自在法门七处九会不起而昇圆满十身星罗法界尘剎众生依正齐说炽然无间不可思议之法也曹溪六祖大师秉单传心印西来衣钵留镇此山是即法菩提场金刚地也肉身现在是即舍那法身常住也钟鼓音声朝夕无间是即剎尘炽然说法也嗟乎其徒在座如盲如聋是为觌面错过久矣予往蒙圣慈以万里调伏恩大难酬因誓舍此身重整道场为图报地诸弟子辈全不知有此事无异聋瞽予因选诸童蒙沙弥教以习字书写华严尊经意将仗此大法因缘以作金刚种子果不数年间发心书者可期十人堂主昂公乃昔所延教师也持来匡山予见而叹曰此即剖一微尘所出之X经也观其点画皆从金刚心中流出况有最小沙弥愿剌血而书之者斯即吾佛所说无师智自然智现在前矣予感激含涕惜予不能为诸沙弥作究竟导师耳虽然惟此即予心血所洒若自兹以往见闻随喜发心兴起缘缘无尽至未来际将令曹溪弟子人人入此法门即尘说剎说众生说炽然常转此法也斯即舍那现在说法六祖常住此间即予死不朽矣欣跃何如敬书始起因缘以示来者为发心地又为老人广长舌也题曹溪沙弥血书普贤行愿品予往住曹溪中兴祖道作养诸沙弥冀不坠西来之业不十年间似有改观众中沙弥某发心剌血书写普贤行愿品以为终身诵持老人喟然而叹曰沙弥识法者也乃能剌血书写此经行此难行之大事葢法界缘起不分迷悟不属圣凡但有弘为皆归真际所谓山河大地共转根本法轮鳞甲羽毛普现色身三昧况此身血从法界流滴入此经岂不称真法性者乎沙弥苟以如是书写如是持诵尽命不懈则心心不出普贤行海步步不离华藏道场但当谛信不疑此外别无佛法如是则老人如法界而称叹亦未能尽功德之量如其自昧本心动与法违纵亲见愿王犹然重增业识耳常住清规大师入山自二十八年九月二十日到寺X十月初七日始至初九日止三日在殿精选合寺大小僧行讽经读书初九日设立法华堂卯时鸣钟三通齐赴佛殿摆设不许延迟仍要褊衫整齐各带法华经一部少则二人共之俱在一时完备不许违误十三日设立义学三处东廊馆十月十三日午时开西廊馆十月十三日寅时开延寿馆十月十三日巳时开曹溪宝林禅堂十方常住清规惟我六祖大师说法曹溪天下衲子归之祖设安居以容广众此禅堂之设最初之始也至百丈大师立律条以约多人此清规创初所由立也自此凡天下丛林皆有禅堂以行清规名为十方常住虽千万指如一人之身头目手足之相须耳惟曹溪禅堂自六祖之后今千年矣久而遂废凡本寺僧徒分烟散火居止不一而清规不行即十方衲子礼祖而至者茫然无归虽有祖庭之设无复清修之业甚至不异编氓岂禅源根本之地焉老人蒙圣恩度岭承当道护法盛心不忍祖庭之零落命寺僧延予以整理之予至则苦心一志以中兴祖道为心除修殿宇乃清宝林旧址僧房填塞遂捐资别买空地移僧房七所辟成一区复立内禅堂一座以安常住僧众立外堂一座接纳十方往来除常住香灯外别捐已资赎紫笋庄田山园地土以为供赡名为十方常X住安居既就四事既周恐居是堂者不能律身进道及堂中主者不谙古德清规事有差舛言行乖违有坏法门不唯有辜创立之心实负龙天护法之意凡日用事宜略设条例如左宾主各宜遵守以图永久光扬祖道庶使法门不坠道业可成老人仰续六祖如线之脉亦稍摅其本愿矣凡我弟子务宜守之慎勿轻忽佛说常住有二种一常住常住即今之寺立住持以主之称曰长老为一寺领袖一十方常住即今之禅堂立堂主以主之为十方领袖故居是堂者无论内外皆称十方以发心修行志超方外非世俗比也其清规礼法如住持例但住持与众僧有上下之分若主禅堂法食均等者则有师资之分称曰堂头如今之少林若但掌禅堂事务称曰堂主与众有宾主之分即今之诸方凡在堂之僧日用助道四事因缘皆实赖之丛林一切大小事务皆仗荷之众皆拱手而巳非细事也是须递相恭敬内外和合以道为怀勿妄生议论以求过端所处礼法清规自有定例务安分守成勿妄增减禅堂之设不轻堂主之任甚重以十方眼目指瞩一人直须言行端洁以副众望故居是任者务秉慈悲心广大心软和心忍辱心谦下心以菩萨修行心如桥梁如大地方堪荷负众生乃称玅行故凡日用饮食与众同甘苦不得私自偏众滴水茎菜以众为X心不得专任已意以取讥谤众僧有过当白堂中板首婉言方便处之不得遽出暴言麤语任情呵责不得苛刻佃民以招怨谤凡一应执事务要斟酌贤否不得妄用匪人常住钱谷当撙节浮费不得过用若系当用宜与板首预先商确可否查书记簿明开支销不得专任已意堂中岁计即常住租课每年不足三分之一所欠甚多并无实法但凭大众修行以感龙天外护俱在堂主一肩募化万一不足大众只宜同甘淡薄不得过求丰美妄贷债负以累常住作务行人苦心劳力终岁辛勤冬夏二季必须量给单布以助道心但常住岁计不足实难定规是在堂主多方设处否则不能以安行人其堂中在单僧众理宜均等但力所不及势难措办贷则返累常住难以持久若就八月会中缘难一定抑恐预有借办当即填还今照所有施利先除还所负余则斟酌多寡量散堂中以助道缘难为定例若更有余者存贮以实常住不致空虗庶可持久傥有施主专意布施随所发心不属常例堂中岁计全在八月会中施主齐集所有斋僧布施米则入库其有银两当立柜一具簿一扇书记请公正一人同掌其有折米银两即当据实眼同登簿不得移作本色干没其办斋银两亦登入簿储积日逐当众支用书记别登支销簿以备稽查堂主不得X私自出入其有念经拜忏银两亦登入簿以待会罢通融散众堂中不得执为已有以在道场内外一力故不得专若外有送茶果之资系堂主者堂主自收入已有送堂中者及榜疏佛事等顷是在堂中专执施主专心则听公取如越例而争者准清规例据其所争照数倍罚办斋一供如不遵者不共住堂中坐单僧众俱系作养本寺僧徒离居不远切近亲朋但恐熟处难忘不得时常託故回房纵意妄为饮酒博奕游荡嬉戏或酣醉到堂触秽神明轻欺礼法犯者堂主白板首重者不共住轻者当众罚跪香一炷忏悔改过若不遵者亦不共住在堂僧众皆老人作养以光祖道唯以修行为心各宜谨守戒法调练三业制伏过非勿使造业不得聚首妄生议论蛊惑正人以启事端或勾引匪人破坏常住盗取什物违者与犯者同坐堂中一切事务及岁计周支俱在堂主一力担荷以一人而肩众事诚难一一恰好倘有差失大众亦当体亮念其劳苦不得求全责备妄指过端以生别议若果有过差当会同板首就方丈中茶话欵叙谏正不得遽发麤言以伤道体凡十方远到衲子俱在外堂旦过寮安歇必须入堂问讯板首即当领众回礼叙谢知宾欵茶不得坐慢取辠十方若是知识法师及高贤衲子即白堂主当延入内堂寝室安居或经冬夏务尽心恭敬供养X大众朝夕咨请法要不得轻慢以增罪过若在旦过寮借歇三五日者其斋食皆出内库堂主务要时常经心检点勿使缺乏当立寮主以司接纳若内堂遇有办斋次堂亦当普请禅堂事务至简租课只就板首催取或堂主亲征故执事不必多立但知客一人必不可少以应答往来宾客接待十方衲子此职务在得人如缺其人即以堂中直日僧代管客至必须欵留待茶若施主专至者必白堂主礼待勿退信心若十方衲子亦须辨白贤愚勿轻去留丛林公务有事不分内外一例普请此天下古今之通规也今本山道粮则施主亲斋庄租则佃民自送打柴则行人入山此外无多劳役唯有溪边运柴园中料理蔬菜而巳如遇普请堂中止留直日一人看堂其余齐赴不得躲避违者罚跪香一炷天下丛林无论内外法属同体而在堂者赖行人以助道业行人施力用以资修行其实劳者居多非道心坚固者不能久甘苦行大段非世俗役使者比也凡系常住公务而禅堂板首领众指点作为一一皆听不许抗违若各人私事非系熟情不得私自驱用即有务下行人丛杂或致喧争及过费食物或偏众饮食犯种种过者先有典座听其约束如不和合听堂主处分照清规例去留任理堂中傥见有过者亦当白堂主治之不许径自麤言辱詈以致诤论以X行人可否皆堂主通达其情非一偏可据故其庄民非公事不得擅用安务下行人专在堂主检点安留堂中不得私情强留亲友恐有不法破坏常住以累举者事发有犯连坐在堂皆系作养本寺僧徒今见丛林有绪规模可观或有本寺后进之徒素无德行不服受业师长教训希图安闲快意假以入堂为名者决不许入或巳入堂不守清规戒律任情狂为不随众礼诵专一养嬾或不时在外仍行饮酒茹荤全无惭愧只託虗名不务实行搅羣乱众者堂中板首悦众请堂主同白住持头首即遣出堂不许久留以伤众德如不遵者住持当以法治慎勿狥情养成后害天下丛林自有百丈清规永为成法伹本山禅堂名虽十方非诸方比也以老人入山之初切念祖道衰微僧失本业老人志在中兴以人材为本故始捐束修以教习沙弥及披剃则建禅堂以教修行捐衣资以置供赡种种苦心作养无非上为六祖以续道脉下接十方以光丛林今奈老人薄德不能以满本愿中道弃置而去则立十方堂主以代老人之劳但一应所用欠缺尚多堂主纵体老人之心愿亦无老人之道力恐有缺漏不能周至本寺头首执事耆旧大众各宜体亮当念祖庭无禅堂不足称道场无堂主不能接十方保多众若属本寺未免狥俗X则不久而废是故本山与堂主有宾主之义各当以道为怀宾主各尽其礼不得任意苛责以伤和合则有坏丛林以负老人建立之意获罪六祖取谴龙天是当谨戒右上条件甚多不能备悉即此所列事宜虽非古规乃切救时弊就此宝林道场苟能一一遵而行之则祖道之兴在此举矣幸勿视为寻常轻而忽之有负建立之心也凡在堂者各宜勉之万历四十一年十一月十二日中兴曹溪宝林禅堂憨山老人德清书于十方常住憨大师曹溪中兴录序岁庚子余备兵南韶念曹溪末法之湮而佛界之几为廛阓也悉逐诸屠酤亡赖及所畜雏豚鴈鹜之属戒僧徒永断酒肉即客至啜茗或饭蔬食庶几称清净道场以无为肉身菩萨慁造累劫阿鼻恶业诸僧徒始而懔懔既乃赞叹踊跃若出汤火而沃以清泠语具余粤游草中是时憨山大师方演法五羊远近缁素仰若龙象余将以入贺万寿行虑诸僧徒业习难洗末法且终就湮就请大师来主是山余从五羊面叩之谓宝林一片地千古一大事因缘非师孰与肩任师唯唯送余及灵洲而别迄今辛酉余复以筹海之命入粤过宝林荏苒二十余年真屈伸臂顷而师之去宝林且八年所矣睹所更建条布犁然肃穆僧徒皆循循披缁讽呗视昔犊鼻荷锄酣饱目不识X之无字巳恍若夺胎蜕骨在三生前者其跂慕师而冀旦夕复来不啻赤子之慕慈母因索余数行走匡庐强要师无何余蒙圣恩召还陪都归舟薄清溪未及曹溪者三舍寺僧以师尺一并所纂曹溪实录来发函而首以梦幻泡影语相质葢深有感于尘世去来离合之无常也及繙阅实录则种种皆有为法夫既云入妄想中种种皆幻则宝林曹溪亦幻即梵宇遗蜕衣钵等当无不幻焉用此科条森列米盐纤细以烦僧徒且实录中不以常住法为僧徒律令乎一切有为皆常住法而所云梦幻泡影则不住法也夫有常住而后可以不住有不住而后可以常住常不住有常住常不住而后可以无住无不住惟常住而诸梦幻空不碍有惟常不住而后诸法有不碍空诸僧徒由不敢侮法入不泥法斯于我师所纂实录所谭梦幻与所感去来离合空有相摄而不相碍是即佛祖本来之旨亦古德无尽之旨余且与师向梦幻泡影中权住几劫更作商量师其函为一转语报余天启壬戌孟秋南京光禄寺少卿西浙祝以幽撰X憨山老人梦游集X卍XXX憨山老人梦游集卷第五十三侍者福善门人通炯日录海幢法裔今照今光收藏憨山老人自序年谱实录上嘉靖二十五年丙午予姓蔡氏父彦高母洪氏生平爱奉观音大士初梦大士𢹂童子入门母接而抱之遂有娠及诞白衣重胞是年十月己亥十二日丙申己丑时生也二十六年丁未予周岁风疾作几死母祷大士遂许舍出家寄名于邑之长寿寺遂易乳名和尚二十七年戊申予三岁常独坐不喜与儿戏祖父常谓曰此儿如木桩二十八年己酉二十九年庚戌三十年辛亥三十一年壬子予年七岁叔父钟爱之父母送予入社学一日叔父死停于牀予归母绐之曰汝叔睡可唿起乃唿数声婶母感痛乃哭曰天耶那里去也予愕然疑之问母曰叔身在此又往何处耶母曰汝叔死矣予曰死向甚么处去遂切疑之未几次婶母举一X子母往视予随之见婴儿如许大乃问母曰此儿从何得入婶母腹中耶母拍一掌云痴子你从何入你娘腹中耶又切疑之由是死去生来之疑不能解于怀矣三十二年癸丑予八岁读书寄食于隔河之亲家母诫不许回但经月归一次一日回恋母不肯去母怒鞭之赶于河边不肯登舟母怒提顶髻抛于河中不顾而回于时祖母见之急唿救起送至家母曰此不才儿不渰杀留之何为又打逐略无留念予是时私谓母心狠自是不思家母常隔河流泪祖母骂之母曰固当绝其爱乃能读书耳三十三年甲寅予九岁读书于寺中闻僧念观音经能救世间苦心大喜因问僧求其本潜读之即能诵母奉观音大士每烧香礼拜予必随之一日谓母曰观音菩萨有经一卷母曰不知也予即为母诵一过母大喜曰汝何从得此耶诵经声亦似老和尚三十四年乙卯予十岁母督课甚严苦之因问母曰读书何为母曰做官予曰做何等官母曰从小做起有能可至宰相予曰做了宰相却何如母曰罢予曰可惜一生辛苦到头罢了做他何用我想只该做箇不罢的母曰似你不才子只可做箇挂搭僧耳予曰何X为挂搭僧有甚好处母曰僧是佛弟子行徧天下自由自在随处有供予曰做这箇恰好母曰只恐汝无此福耳予曰何以要福母曰世上做状元常有出家做佛祖岂常有耶予曰我有此福恐母不能舍耳母曰汝若有此福我即能舍私识之三十五年丙辰予十一岁偶见行脚僧数人肩担瓢笠而来予问母此何人耶母曰搭搭僧也予私喜视之僧至放担倚树乃问讯化斋母曰请坐急烹茶具斋饭甚恭敬食罢众僧起即荷担只手一举母急避之曰勿谢僧径去予曰僧何无礼饭斋不谢母曰谢则无福矣予私曰是僧之所以高也切念之遂发出家之志苦无方便路耳三十六年丁巳予年十二读书通文义乡族咸爱重之居常不乐俗父为定亲立止之一日闻京僧言报恩西林大和尚有大德予心即欲往从之白父父不听白母母曰养子从其志第听其成就耳乃送之是岁十月至寺太师翁一见喜曰此儿骨气不凡若为一俗僧可惜也我第延师教读书看其成就何如时无极大师初开讲于寺之三藏殿祖翁𢹂往谒适赵大洲在一见喜曰此儿当为人天师也乃抚之问曰汝爱做官要作佛予应声曰要作佛赵公曰此儿不可轻视当善教之及听讲虽不知言何事X然心愤愤若有知而不能达者时雪浪恩兄长予一岁先一年依大师出家见予相视而嘻时人以为同胞云江南开讲佛法自无极大师始少年入佛法者自雪浪始三十七年戊午予十三岁初太师祖择诸孙有学行者俊公为予师先授法华经四月成诵三十八年己未予年十四流通诸经皆能诵太师翁曰此儿可教不可误之也遂延师能文者教之三十九年庚申予年十五太师翁乃请先生教习举子业初即试其可教乃令四书一齐读是年多病四十年辛酉予年十六是岁四书完背之首尾不遗一字四十一年壬戌予年十七是岁讲四书读易并时艺及古文辞诗赋即能诗述文一时童子推无过者四十二年癸亥予年十八时督学使者专讲道学以童生为謌童动随数十逐队而謌亦有因之而倖进者予大耻之遂欲弃所业是岁以病辞不入馆四十三年甲子予年十九同会诸友皆取捷有劝予往试者时云X谷大师正法眼也住栖霞山中太师翁久供养往来必欵留旬月予执侍甚勤适云大师出山闻有劝予之言恐有去意大师力开示出世参禅悟明心地之妙历数传灯诸祖及高僧传命予取看予检书笥得中峰广录读之未终轴乃大快叹曰此予心之所悦也遂决志做出世事即请祖翁披剃尽焚弃所习专意参究一事未得其要乃专心念佛日夜不断未几一夕梦中见阿弥陀佛现身立于空中当日落处覩其面目光相了了分明予接足礼哀恋无巳复愿见观音势至二菩萨即现半身自此时时三圣炳然在目自信修行可办也是年冬本寺禅堂建道场请无极大师讲华严玄谈予即从受具戒随听讲至十玄门海印森罗常住处恍然了悟法界圆融无尽之旨切慕清凉之为人因自命其字曰澄印请正大师曰汝志入此法门耶因见清凉山有冬积坚氷夏仍飞雪曾无炎暑故号清凉之语自此行住氷雪之境居然在目矢志愿住其中凡事无一可心者离世之念无刻忘之矣四十四年乙丑予年二十是岁正月十六日太师翁入寂师翁于前年除日毕集诸眷属曰吾年八十有三旦暮行矣我度弟子八十余人无一持我业者乃抚予背曰此子我望其成人今不能矣是虽年幼有老成X之见我死后房门大小事皆取决之勿以小而易之也众唏嘘受命新岁七日师翁具衣徧巡寮各辞别众咸讶之又三日即属后事示微疾举药不肯进乃曰吾行矣药奚为乃集众念佛五昼夜手提念珠予拥于怀端然而逝以师翁生平持金刚经临终亦不辍也太师翁为报恩官住三十年居方丈及入灭至三月十八日而方丈火众皆叹异是年冬十月云谷大师建禅期于天界集海内名德五十三人开坐禅法门大师极力扳予往从少师翁听之乃得预会初不知用心之诀甚苦之乃拈香请益大师开示审实念佛公案从此参究一念不移三月之内如在梦中了不见有大众亦不知有日用事一众皆以予为有志初不数日以用心太急忽发背疽红肿甚巨大师甚难之予搭袈裟哀切恳祷于韦䭾前曰此必冤业索命债耳愿诵华严经十部告假三月以完禅期后当偿之至后夜倦极上禅牀则熟睡开静亦不知及起则忘之矣天明大师问恙何如予曰无恙也及视之巳平复矣一众惊叹是故得完一期及出亦如未离禅座时即行市中如不见一人时皆以为异江南从来不知禅而开创禅道自云谷大师始少年僧之习禅者独予一人时寺僧服饰皆从俗多艳色予尽弃所习衣服独觅一衲被之见者以为怪四十五年丙寅X予年二十一自禅期出是年二月十八日午时大雨如倾盆忽大雷自塔而下火发于塔殿不移时大殿焚至申酉时则各殿画廊一百四十余间悉为煨烬时予少祖为住持及奏闻旨下法司连逮同事者十八人合寺僧恐株连各各逃避而寺执事僧无可与计事者予挺身力捄躬负盐菜送狱中以供之寺至刑部相去二十里往来不倦者三月且多方调护诸在事者竟免死时与雪浪恩公俱决兴复之志且曰此大事因缘非具大福德智慧者未易也你我当拌命修行以待时可也是时即发远游志顷之少祖寻入灭太祖之房门无支持者先是太师翁入灭无储畜丧事皆取贷不资故多欠负即析居知必不能保予思太师翁遗命乃设法尽偿其负贷余者分诸弟子各执业房门竟以存是年冬从无极大师听法华经于天界寺因志远游每察方僧求可以为侣者久之竟未得一日见后架精洁思净头心非常人乃访之及见特一黄肿病僧每早起事巳悉办不知何时洒埽也予故不寐窃经行廊下侦之当众方放参时即巳收拾毕矣又数日见不洁乃不见其人问之执事曰净头病于客房也予往视其状不堪问曰师安否曰业障身病巳难支馋病更难当予问何故曰每见行斋食恨不俱放下予笑曰此久病思食耳是知其人真因料理果饼袖往视之问其号曰妙X峰为蒲州人予即相期结伴同游后数日再视之则不见予心知其人恐以予累故潜行耳隆庆改元丁卯予年二十二特举虗谷忠公为寺住持以救倾颓比为回禄事常住负贷将千金皆经予手众计无所处予设法定限三年尽偿之是年奉部檄本寺设义学教僧徒请予为教师授业行童一百五十余人予因是复视左史诸子古文辞二年戊辰予年二十三是年谢馆事复馆于高座以房门之累然也三年己巳予年二十四是年金山聘馆居一年四年庚午予年二十五是年仍应金山聘五年辛未予年二十六予以本寺回禄决兴复之志将修行以养道待时是年遂欲远游始同雪浪恩兄游庐山至南康闻山多虎乱不敢登遂乘风至吉安游青原见寺废僧皆蓄发慨然有兴复之志乃言于当道选年四十以下者尽剃之得四十余人夏自青原归料理本师业安顿得宜冬十一月即一钵远游将北行时雪浪止予恐不能禁苦寒姑从吴越多佳山水可游目耳予曰吾人习气恋恋软煖X必至不可施之地乃易制也若吴越枕席间耳遂一钵长往六年壬申予年二十七初至扬州大雪阻之且病作久之乞食于市不能入门自忖何故急自省曰以腰缠少有银二钱可恃耳乃见雪中僧道行乞不得者即尽邀于饮店以银投之一餐而毕明日上街入一二门乃能唿遂得食因自喜曰吾力足轻万钟矣铭其钵曰轻万钟之具铭其衲曰轻天下之具乃为之铭曰尔委我以形我託尔以心然一身固因之而足万物实以之而轻方将曳长风之袖披白云之襟其举也若鸿鹄之翼其逸也若潜龙之鳞逍遥宇宙去住山林又奚衒夫朱紫之丽唯取尚乎霜雪之所不能侵是年秋七月至京师无投足之地行乞竟日不能得日暮至西太平仓茶竺二朋仅一餐投宿河漕遗教寺明日左司马汪公伯玉知予至乃邀之以与次公仲淹为社友故耳因得寓所旬日即谒摩诃忠法师随往西山听妙宗钞有西山怀恩兄诗期罢摩诃留过冬听法华唯识请安法师为说因明三支比量十一月妙峰师访予至师长须发衣褐衣先报云有盐客相访及入门师即问还认得么予熟视之见师两目忽记为昔天界病净头也乃曰认得师曰改头换面了也予曰本来面目自在相与一笑不暇言其他第问所X寓曰龙华明日过讯夜坐乃问其状何以如此师曰以久住山故发长未翦适以檀越山阴殿下修一梵宇命请内藏故来耳问予状乃曰特来寻师且以观光辇毂一参知识以绝他日妄想耳师曰别来无时不思念将谓无缘今幸来某愿伴行乞为前驱打狗耳竟夕之谈迟明一笑而别即往参徧融大师礼拜乞和尚指示师无语唯直视之而巳参笑巖师师问何处来予曰南方来师曰记得来时路否曰一过便休师曰子却来处分明予作礼侍立请益师开示向上数语而别万历元年癸酉予年二十八春正月往游五台先求清凉传按迹游之至北台见有憨山因问其山何在僧指之果奇秀默取为号诗以志之有遮莫从人去聊将此息机之句以不禁氷雪苦寒遂不能留复入京东游行乞至盘山于千象峪石室见一僧不语予亦不问即相与拾薪汲水行乞汪司马以书访之曰恐公作东郊饿夫也及秋复入京以岭南欧桢伯先数年未面寄书今为国博急欲见予故归耳二年甲戌予年二十九春游京西山当代名士若二王二汪及南海欧桢伯一时俱集都下一日访王长公凤洲相见以予少年易之予傲然宾主公即谆谆教以作诗法予瞠目视之竟无一言而别公不怿乃X对次公麟洲言之明日次公来访一见即曰夜来家兄失却一只眼予曰公具只眼否公拱曰小子相见了也相与大笑归谓其兄曰阿哥输却维摩了也因以诗赠予有可知王逸少名理让支公之句一日汪次公与予同居看左传因谓予曰公天资特异大有文章气概家伯子当代文宗也何不执业以成一家之名乎予笑而唾曰留取老兄膝头他日拜老僧受西来意也次公大不悦归告司马公公曰信哉予观印公道骨他日当入大慧中峰之室是肯以区区文字为哉第恐浮游为误耳见予与次公扇头诗有身世蜩双翼干坤马一毛之句乃示次公曰此岂文字僧耶他日特设斋请予与妙师同坐公谓予曰禅门寥落大可忧小子切念之观公器度将来成就不小何以浪游为予曰贫道特为大事因缘参访知识今第游目当代人物以了他日妄想耳非浪游也且将行矣公曰信然予观方今无可为公之师者若无妙峰则无友矣予曰昔巳物色于众中曾结同参之盟故北来相寻不意偶遇于此公曰异哉二公若果行小子愿津之时妙师取藏经回司马公因送勘合二道又为文以送予一日公速予至问曰妙峰行矣公何不见别予曰姑徐行公曰予知公不欲随人脚跟转耳殊大不然古人不羞小节而耻功名不显于天下但愿公他日做出法门一段光明事业X又何以区区较去就哉予感而拜谢遂决行即往视妙师巳载乘矣见予至问曰师行乎曰行矣即登车未别一人而去秋八月渡孟津见武王观兵处有诗弔之曰片石荒碑倚岸头当年曾此会诸侯王纲直使同天地应共黄河不断流过夷齐扣马地弔曰弃国遗荣意巳深空余古庙柏森森首阳山色清如许犹是当年扣马心遂入少林谒初祖时大千润宗师初入院予访之未遇出山观洛阳古城焚经台白马寺即追妙师九月至河东会山阴至遂留结冬时太守陈公延妙师及予意甚勤为刻肇论中吴集解予校阅向于不迁论旋岚偃岳之旨不明窃怀疑久矣今及之犹罔然至梵志自幼出家白首而归邻人见之曰昔人犹在耶志曰吾似昔人非昔人也恍然了悟曰信乎诸法本无去来也即下禅牀礼佛则无起动相揭廉立阶前忽风吹庭树飞叶满空则了无动相曰此旋岚偃岳而长静也至后出遗则了无流相曰此江河竞注而不流也于是去来生死之疑从此氷释乃有偈曰死生昼夜水流花谢今日乃知鼻孔向下明日妙师相见喜曰师何所得耶予曰夜来见河边两箇铁牛相鬬入水去也至今绝消息师笑曰且喜有住山本钱矣未几山阴请牛山法光禅师至予久慕之相见喜得坐参也与语机相契请益开示以离心意识参出凡圣路学深得其旨每见X师谈论出声如天鼓音是时予知悟明心地者出词吐气果别也深服膺其人一日袋中搜得予诗读之叹曰此等佳句何自而得耶复笑曰佳则佳矣那一窍欠通在予曰和尚那一窍通否师曰三十年拿龙捉虎今日草中走出兔子来下一跳予曰和尚不是拿龙捉虎手师拈拄杖才要打予即把住以手捋其须曰说是兔子恰是虾蟇师一笑休去师一日曰公不必他往愿同老伏牛是所望也予曰观师佛法机辩不减大慧见居常似有风颠态吟哦手口无停时谓何师曰此我禅病也初发悟时偈语如流日夜不绝自是不能止遂成病耳予曰此病初发时何以治之师曰此病一发若自看不破须得大手眼人痛打一顿令其熟睡觉时则自然消灭矣我初恨其无毒手耳岁暮师知予新正即往五台乃以诗送之有云中狮子骑来看洞里潜龙放去休之句问曰公知否予曰不知师曰要公不可捉死蛇耳予颔之向来禅道久无师匠及见光师始知有宗门作略山阴国主问予二亲在乃赠二百金为终养资予谢曰贫道初行脚自救不了又安敢累二亲乎因让致光师三年乙亥予年三十正月自河东同妙师上五台过平阳师之故乡也师以少贫值岁饥父母死葬无殓具至是山阴与一二当道助之予为卜高敞地为合葬X作墓志师俗姓续居平阳东郭葢春秋续鞠居之后也太守胡公号顺菴东莱人闻予至寓城外欲一见不可得及予行公送邮符予曰道人行脚有草屦耳焉用此公益重及予行公后追之至灵石乃见同至会城留语数日差役送至台山于二月望日寓塔院寺大方主人为卜居北台之龙门最幽峻处也以三月三日于雪堆中拨出老屋数椽以居之时见万山氷雪俨然夙慕之境身心洒然如入极乐国未几妙峰往游夜台予独住此单提一念人来不语目之而巳久之视人如杌直至一字不识之地初以大风时作万窍怒号氷消涧水冲激奔腾如雷静中闻有声如千军万马出兵之状甚以为喧扰因问妙师师曰境自心生非从外来闻古人云三十年闻水声不转意根当证观音圆通溪上有独木桥予日日坐立其上初则水声宛然久之动念即闻不动即不闻一日坐桥上忽然忘身则音声寂然自此众响皆寂不复为扰矣予日食麦麸和野菜以合米为饮汤送之初人送米三斗半载尚有余一日粥罢经行忽立定不见身心唯一大光明藏圆满湛寂如大圆镜山河大地影现其中及觉则朗然自觅身心了不可得即说偈曰瞥然一念狂心歇内外根尘俱洞彻翻身触破太虗空万象森罗从起灭自此内外湛然无复音声色相为障碍从前疑会当下顿消及视釜X巳生尘矣以独一无侣故不知久近耳是年夏雪浪兄北来看予至台山不禁其凄楚信宿而别冬结一板屋以居四年丙子予年三十一春三月莲池大师游五台过访留数日夜对谈心甚契是年予发悟后无人请益乃展楞伽印证初未闻讲此经全不解义故今但以现量照之少起心识即不容思量如是者八阅月则全经旨趣了然无疑秋七月平阳太守胡公转鴈平兵备入山相访静室中唯餐燕麦饥几屈饥几畾野菜虀耳时下方正酷热骖从到涧中敲氷嚼之公见曰别是一世界也吾到此世念如此氷耳是年冬十月塔院主人大方被诬讼本道拟配递还俗丛林几废庐山彻空禅师来与予同居适见其事大苦之予曰无伤也遂躬谒胡公冐大雪往及见胡公欣然曰正思山中大雪难禁巳作书遣迎师适来诚所感也然竟解释主人道场以全固留过冬朝夕问道为说绪言开府高公移镇代郡闻予在署中乃谓胡公云家有园亭多题咏欲求高人一诗胡公诺之对予言予曰我胸中无一字焉能为诗乎力拒之胡公乃取古今诗集置几上发予诗思予偶揭之方搆思忽机一动则诗句迅速不可遏捺胡公出堂回则巳落笔二三十首矣予忽觉之曰此文字习气魔也即止之取一首以塞白然机X不可止不觉从前所习诗书辞赋凡曾入目者一时现前逼塞虗空即通身是口亦不能尽吐更不知何为我之身心也默之自视将欲飞举之状无奈之何明日胡公送高公去予独坐思之曰此正法光禅师所谓禅病也今在此中谁能为我治之者无巳独有熟睡可消遂闭门强卧初甚不能久之坐忘如睡童子敲门不开椎之不应胡公归亟问之乃令破窗入见予拥衲端坐唿之不应撼之不动先是书室中设佛供案有击子胡公拈之问曰此物何用予曰西域僧入定不能觉以此鸣之即觉矣公忽忆之曰师入定耶疾取击子耳边鸣数十声予始微微醒觉开眼视之则不知身在何处也公曰我行师即闭门坐今五日矣予曰不知也第一息耳言毕默坐谛观竟不知此是何所亦不知从何入来及回观山中及一往行脚一一皆梦中事耳求之而不得则向之徧空扰扰者如雨散云收长空若洗皆寂然了无影像矣心空境寂其乐无喻乃曰静极光通达寂照含虗空却来观世间犹如梦中事佛语真不吾欺也岁暮拟新正还山乃为胡公言台山林木苦被姦商砍伐菩萨道场将童童不毛矣公为具疏题请大禁之自后国家修建诸剎皆仗所禁之林木否则无所取材矣五年丁丑X予三十二岁春自鴈门归因思父母罔极之恩且念于法多障因见南岳思大师发愿文遂发心剌血泥金写大方广佛华严经一部上结般若胜缘下酬罔极之恩以是年春创意先是慈圣圣母以保国选僧诵经予僭列名至是上闻书经即赐金纸以助明年四月书经起彻空师游匡山有诗十首送之六年戊寅予年三十三刻意书经无论点画大小每落一笔念佛一声游山僧俗至者必令行者通说予虽手不辍书然不失应对凡问讯者必与谈数语其高人故旧必延坐禅牀对谈不失亦不妨书对本临之亦不错落每日如常略无一毫动静之相邻近诸老宿窃以为异率数众来验故意搅扰及书罢读之良信因问妙师曰印师何能如此耶妙师曰吾友入此三昧纯熟耳予自住山至书经屡有嘉梦初一夕宿入金刚窟石门榜大般若寺及入则见广大如空殿宇楼阁庄严无比正殿中唯大牀座见清凉大师倚卧牀上妙师侍立于左予急趋入礼拜立右闻大师开示初入法界圆融观境谓佛剎互入主伴交参往来不动之相随说其境即现覩于目前自知身心交参涉入示毕妙师问曰此何境界大师笑曰无境界境界及觉后自见心境融彻无复疑碍又一夕梦自身履空上昇高高X无极落下则见十方迥无所有唯地平如镜琉璃莹彻远望唯一广大楼阁阁量如空阁中尽世间所有人物事业乃至最小市井鄙事皆包其中往来无外阁中设一高座紫赤燄色予心谓金刚宝座其阁庄严妙严不可思议予欢喜欲近心中思惟如何清净界中有此杂秽耶才作此念其阁即远寻复自思曰净秽自我心生耳其阁即近顷之见座前侍列众僧身量高大端严无比忽有一少年比丘从座后出捧经一卷而下授予曰和尚即说此经特命授汝予接之展视乃金书梵字不识也遂怀之因问和尚为谁曰弥勒予喜随比丘而上至阁陛瞑目歛念而立忽闻磬声开目视之则见弥勒巳登座矣予即瞻礼仰视其面晃耀紫金色世无可比者礼毕自念今者特为我说则我为当机遂长跪取卷展之闻其说曰分别是识无分别是智依识染依智净染有生死净无诸佛至此则身心忽然如梦但闻空中音声历历开明心地不存一字及觉恍然言犹在耳也自此识智之分了然心目矣且知所至乃兜率天弥勒楼阁耳又一夕梦僧来报云北台顶文殊菩萨设浴请赴随至则入一广大殿堂香气充满侍者皆梵僧即引至浴室解衣入浴见有一人先在池中视之为女子也予心恶不欲入其池中人故汎其形则知为男也乃入共浴其人以手戽水浇予从头而下灌X入五内如洗肉桶五脏一一荡涤无遗止存一皮如琉璃笼洞然透彻时则池中人唿茶见一梵僧擎髑髅半边如剖瓜状视之脑髓淋漓心甚厌之其僧乃以手指剜取示予曰此不净耶即入口噉之如是随取随噉其甘如饴脑巳食尽唯存血水其池中人曰可与之僧乃授予予接而饮之其味如甘露也饮而下透身毛孔一横流饮毕梵僧搓背大拍一掌予即觉时则通身汗流如水五内洞然自此身心如洗轻快无喻矣如是者吉兆居多总之皆与诸圣酬酢常闻佛言常有是好梦七年己卯予年三十四是年秋京都建大慈寿寺完初圣母为荐先帝保圣躬欲于五台修塔院寺舍利宝塔谕执政以为台山去京窎远遂卜附京吉地建大慈寿寺是年工完覆奏圣母以为未满台山之愿谕皇上仍遣内官带夫匠三千人来山修造是时朝廷初作佛事内官初遣于外恐不能卒业有伤法门予力调护始终无恙八年庚辰予年三十五是年特旨天下清丈田粮寸土不遗台山从来未入版额该县姦人蒙蔽欲飞额粮五百石于台山屡行文查报地土合山丛林静室无一人可安者自此台山为狐窟矣诸山耆旧集白予予安之曰诸师第无忧缓图之予于是宛转X设法具白当道竟免清丈未加升合台山道场遂以全九年辛巳予年三十六是年建无遮会初妙师亦剌血书华严经与予同愿欲建一圆满道场名无遮会妙师募化钱粮毕集京中请大德僧五百众其道场事宜俱备适皇上有旨祈皇嗣遣官于武当圣母遣官于五台即于本寺予以为沙门所作一切佛事无非为国祝釐阴翊皇度今祈皇储乃为国之本也莫大于此者愿将所营道场事宜一切尽归併于求储一事不可为区区一已之名也妙师意不解上遣内使亦不解事但以阿附为心予大不然乃力争忤之竟从予议顷之江南妖人作难忌者即欲借此中伤以破道场然以为国求储之题目竟保全始终无虞是年修塔成予即以金书华严经安置塔藏有愿文一卷予自募造华藏世界转轮藏成为建道场于内应用供具器物斋粮果品一切所需妙师在京若罔知皆予一力经营九十昼夜目不交睫及十月临期妙师率所请五百余僧一日毕集内外千人其安居供具茶饭斋食条然不失不乱亦不知所从出观者莫不骇然初开启水陆佛事七昼夜予七日之内粒米不糁但饮水而巳然应事不缺供诸佛菩萨每日换供五百卓次第不失不知所从来观X者以为神运予亦自知佛力加被也十年壬午予三十七岁是春三月讲华严玄谈百日之内常住上牌一千众十方云集僧俗每日不下万众一食如坐一堂不杂不乱不闻传唿剥啄之声皆予一人指挥余无措目者智者不知所以然也生平精力葢竭于此三月会罢尽库内所余一应钱粮约可万计尽行封付本寺主者以为常住予与妙师一钵飘然长往矣妙师往芦芽予以疾往真定障石巖调养作诗一首有削壁插天应隘日断崖无路只飞梯之句是年八月皇子生予复之京西中峰寺作重刻中峰广录序结冬水斋于石室十一年癸未予年三十八春正月水斋毕然以台山虗声谓大名之下难以久居遂蹈东海之上始易号憨山时则不复知有澄印矣始予为本寺回禄志在兴复故修行以约缘然居台山八年颇有机会恐远失时故隐居东海此本心也夏四月八日至牢山初玅师别时以予不能独行乃命法属德宗为侍者予初因阅华严疏菩萨住处品云东海有处名那罗延窟从昔以来诸菩萨众于中止住清凉疏云梵语那罗延此云坚牢即东海之牢山也禹贡青州登莱之境今有窟存焉予因慕之遂特访至牢山果得其处葢不可居乃探山南之最深处背负X众山面吞大海极为奇绝信非人间世也地名观音菴葢古剎也唯废基存焉考之乃元初七真出于东方假世祖威福多占佛寺改为道院及世祖西征回僧奏闻多命恢复唯牢山僻居海上故未及之耳予喜其地幽僻真逃人绝世之所志愿居之初掩片蓆于树下七阅月后得土人张大心居士为诛茅结庐以居入山期年人无往来心甚乐也时即墨灵山寺有桂峰法师一方眼目也喜得相与十二年甲申予年三十九秋七月圣母以五台祈嗣之劳访求主事三人乃大方妙峰与予也二师巳至受赐独访予不得因力求之乃命旧主人龙华寺住持瑞菴亲访之公知予在海上乃杖䇿而至具宣慈旨某恳谢曰倘蒙圣恩容老山海受赐多矣又何求其他公覆报圣意不巳寻卜地建寺于西山髓遣内使至期以必往予竟谢不就中使回报以居山坚卧之志圣意怜之问无房舍即发三千金仍遣前使送至以修菴居及至予力止之曰我茅屋数椽有余乐矣何用多为使者强之不敢覆命予曰古人有矫诏济饥之事今山东岁凶何不广圣慈于饥民乎乃令僧领来使徧散各府之僧道孤老狱囚各取所司印册缴报圣情大悦感叹不巳及后予罹难下镇抚鞫予X数用内帑金予对以请查内库支籍上查止此济饥一事余无一毫上意竟解十三年乙酉予年四十东人从来不知僧予居山中则黄氏族最大诸子渐渐亲近方今所云外道罗清者乃山下之城阳人外道生长地故其教徧行东方绝不知有三宝予居此渐渐摄化久之凡为彼师长者率众来归自此始知有佛法乃予开创之始也十四年丙戌予年四十一是年颁藏经先国初刻藏有此方撰述诸经未入藏者今上圣母命补入之刻完皇上敕颁十五藏散施天下名山首以四部施四边境东海牢山南海普陀西蜀峨嵋北边芦芽时圣母以台山因缘且数召予不知赐亦不受乃以藏经一部首送东海初未知也及至牢山无可安顿抚按行所在有司供奉予见有敕命乃诣京谢恩比蒙圣慈命合眷各出布施修寺安供请命名曰海印寺予在京闻达观禅师访予于海上即趋归兼程追之值师出山寻即同回盘桓两旬赠予诗有闲来居海上名误落山东之句是年冬十一月予自辛巳以来率多劳动未得宁止故多疲倦至今禅室初就始得安居身心放下其乐无喻一夕静坐夜起见海湛空澄雪月交光忽然身心世界当下平沉如空华影落洞然壹X大光明藏了无一物即说偈曰海湛空澄雪月光此中凡圣绝行藏金刚眼突空华落大地都归寂灭场即归室中取楞严印正开卷即见汝身汝心外及山河虗空大地咸是妙明真心中物则全经观境了然心目随命笔述楞严悬镜一卷烛才半枝巳就时禅堂方开静即唤维那入室为予读之自亦如闻梦语也十五年丁亥予年四十二是年修造殿宇始开堂为众说戒自是四方衲子日益至为居士作心经直说是年秋胡中丞公请告归田𢹂其亲之子送出家为侍者命名福善十六年戊子予年四十三时学人读予楞严悬镜请曰此经心观具明第未全消文字恐后学不易入愿字字消归观心则莫大之法施也予始创意述通议巳立大旨然犹未属稿十七年己丑予年四十四是年阅藏为众讲法华经起信论予自别五台时有省亲之心且恐落世谛也姑自验之一夕静坐忽开眼有偈曰烟波日日浸寒空鱼鸟同游一镜中昨夜忽沈天外月孤明应自混骊龙乃急唿侍者曰吾今可归故乡见二老矣先是为报恩寺乞请大藏经一部冬十月至京请藏X上即命送賷行十一月至龙江本寺宝塔放光连日及迎经之日塔光如桥向北迎经僧自光中行及安经建道场光相日日不绝瞻礼者曰万余人以为希有之瑞老母闻予至先遣人候问何日到家予曰我为朝廷事非为家也若老母能相见欢喜如未别时止可信宿否则我不归矣老母闻之曰再生相见欢喜不了那更有悲一面即可况两宿耶及予归老母相见欣然绝倒予大以为异及夜坐族中长者问从船来陆来老母应声曰何问从船来陆来问者曰从何处来老母曰从空中来予惊曰怪得当时老婆子能舍我也因问老母曰别后想我否母曰安得不想予曰母何以自遣母曰始而不知既知尔在五台因问师家五台在何处曰在北斗之下即令郎住处也我自此夜礼北斗称菩萨名则不复想矣今谓你死则不拜亦绝想矣今见尔乃化身来也予明日祭祖茔为二亲卜得葬穴时老父巳八十予戏曰今日活埋老子省他日又来也予把󰑁斫地老母夺之曰老婆婆自埋又何烦人连斫数十下三日告别老母欢然如故未尝蹙眉予始知老母非寻常也即墨有黄生纳善字子光者乃今大司公之弟也初予至海上时年十九岁即归依请益授以楞严二月成诵从此斋素虽父母责之不异其心切志参究脇不至席时予南归光私念曰吾生边地长劫不闻X三宝名今幸遇大善知识为不请友倘不回吾辈失依怙矣乃对观音大士破臂然灯供养求大士保予早归自后火疮发痛日夜危坐持观音大士名号三月乃愈愈时见疮痕结一大士像眉目身衣宛然如画即其母妻亦未知也恒求出家予绝不听乃曰弟子打箇筋斗来师又何能止我乎是知篾戾车地未尝断佛种也初予以重修本寺志居台山事巳有机但以动至数十万计未易言故待时于海上至是机将熟乃借送大藏因缘回南都具得本寺始末回覆命具奏圣母且云工大费鉅难轻举愿乞圣母日减膳羞百两积之三年事可举十年工可成圣情大悦即命于是年十二月储积始十八年庚寅予年四十五是年殿宇成春为圣母代书法华经时有乡宦欲谋道场者乃搆方外黄冠假称占彼道院聚集多人讼于抚院开府李公先具悉其事痛恨之下送莱州府穷治其状予亲听理力捄之无赖数百众作闹于府城有匡人之围时有随侍二人予斥之他往乃独徐行其中为首一人持铜牌有利刃出其鞘鼓舞予前欲杀予予笑视之曰尔杀人何以自处其人气索即收牌刀围行城外二里许将分路狂众疑彼为首者有利于予即欲殴之予默计彼众一鼓则其人危矣奈何乃踌X躇将别即拉住首者同至寓处闭门解衣磅礴谈笑自若取瓜果共噉之时满市喧云方士杀僧矣太守闻之即遣多役并捕之彼众惶惧皆叩首求解免予曰勿惧亦勿辩第听予言何如耳及至太守问曰狂徒杀僧耶予曰未也来捕时僧方与彼为首者同食瓜果耳守曰何以作闹予曰市暄耳太守欲枷彼予曰将欲散之枷则固拘之也太守悟乃令地方尽驱之狂众不三日尽行解散由是此事遂宁是岁作观老庄影响论十九年辛卯予年四十六岁是年圣母造檀香毗卢佛像建大殿是年秋门人黄子光坐脱二十年壬辰予年四十七是年秋七月予至京访达观禅师于上方晋时有琬公虑三灾坏劫无佛法乃刻石经藏石室其塔院为僧所卖师赎之欲得予作记予适至师大喜及见即同过石经山乃为作琬公塔院记及重藏舍利记并前所作有海印稿时与达师相对盘桓四十昼夜为生平之奇二十一年癸巳予年四十八是年山东大饥死者载道山中所储斋粮尽分赈近山之民不足又乘便舟至辽东籴豆数百石以济之由是边山四社之民无一饥死者X二十二年甲午予年四十九是年春三月山东开府郑崑崖公入山见访问法为说方便语冬十月入贺圣节至京留过岁请说戒于慈寿寺时予以修本寺因缘知圣母储巳厚乃请举事时上以倭犯朝鲜方议往讨姑徐徐乃寝憨山老人梦游集卷第五十三憨山老人梦游集X卍XXX憨山老人梦游集卷第五十四侍者福善门人通炯日录海幢法裔今照今光收藏憨山老人自序年谱实录下二十三年乙未予年五十春正月予从京师回海上即罹难初为钦颁藏经遣内使四送之其人先至东海先是上惜财素恶内使以佛事请用太烦时内庭偶以他故触圣怒将及圣母左右大臣危之适内权责有忌送经使者欲死之因乘之以发难遂假前方士流言令东厂番役扮道士击登闻鼓以进上覧之大怒下逮以有送经因缘故併及之予X闻报乃谓众曰佛为一众生不舍三途今东海蔑戾车地素不闻三宝名今予教化十二年三岁赤子皆知念佛至若舍邪归正者比乡比户也予愿足矣死复何憾第以重修本寺志未酬可痛心耳乃离即墨城中士民老小倾城而出涕泣追送足见人心之感化也及至京奉旨下镇抚司打问执事者先受风旨欲尽招追向圣母所出诸名山施资不下数十万计苦刑拷讯予曰某愧为僧无以报国恩今安惜一死以伤皇上之大孝乎即曲意妄招网利奉上意以损纲常殊非臣子所以爱君之心也其如青史何以死力抵之止招前众布施七百余金上查内支簿及前山东代赈之册籍上意遂解由是母子如初乃拟上蒙圣恩矜察坐以私创寺院遣戍雷州予以是年三月下狱京城诸剎皆为诵经礼忏保护衲子中有然香炼臂水斋持呪以加护之者安肃郑大司马范溪公子在金吾素未相识特设燕会在朝缙绅请救以至涕泣诉其无妄一时人心之为法如此在狱八阅月供馈者唯侍者福善一人冬十月发遣南行朝士大夫多亵服策蹇相送以津济者出都日福善同衲子二三人随行十一月至南京江上别老母作母子铭𢹂孤姪可久往初与达观师于石经山因思禅门寥落谓曹溪禅源也必源头壅阏乃志同往以𤀹之达师先往侯于匡X山予被难时师正居天池闻报大惊曰憨公巳矣则曹溪之愿未了也师遂先至曹溪回至聊城闻予将出遂回金陵以待予至则相别于江中旅泊菴中师意欲力为白其枉予曰君父之命臣子之事无异也况定业乎师幸勿言临岐把臂曰在天池闻师难即对佛许诵法华经百部以保无虞我之心师之舌也予唯唯谢别师为作逐客说二十四年丙申予年五十一春正月过文江访邹南臯给谏庐陵大行王性海礼予江上请注楞伽二月度庾岭至岭头观惠明夺袈裟处诗弔之有翻思昔日宵行者何似今朝度岭心因见道路崎岖行人汗血乃属一行者立舍茶菴于岭头一道者劝修路不数年为坦途至韶阳入山礼祖饮曹溪水偈曰曹溪滴水自灵源流入沧溟浪拍天多少鱼龙从变化源头一脉尚泠然见祖庭凋弊不堪言遂凄然而去抵五羊囚服见大将军将军为释缚欵斋食寓海珠寺大参周海门公率门生数十人过访坐闲周公举通乎昼夜之道而知发问众中有一称老道长者答云人人知觉日闲应事时是如此知夜闲做梦时亦是此知故曰通乎昼夜之道而知周公云大众也都是这等说我心中未必然乃问予曰老禅师请见教予曰此语出何典公曰易之系辞公连念几句予曰此圣人指示人要悟不属生X死的一着周公击节曰直是老禅师指示亲切众皆罔然再问周公曰死生者昼夜之道也通昼夜则不属昼夜耳一座叹服先是诸护法者以书通制府大司马陈公遣邮符津济三月十日抵雷州着伍寓城西之古寺夏四月一日即开手注楞伽时岁大饥疫疠横发经年不雨死伤不可言予如坐尸陀林中以法力加持晏然也时旱井水枯凋唯善侍者相从每夜半候得水一罐以充一日饥夫视之得一滴如天甘露也城之内外积骸暴露秋七月予与孝廉柯时复劝众收拾埋掩骴骼以万计乃作济度道场天即大雨平地水三尺自此厉气解八月镇府檄还五羊㝢演武场时往来作从军诗二十首初过电白之苦藤岭盗之门户也乃作铭建舍茶菴豫章丁大参右武以诬谪广海至素相慕遂莫逆二十五年丁酉予年五十二春正月时会城死伤多骸骨暴露予令人收拾埋掩亦数千计乃建普济道场七昼夜丁右武身为之佐先是粤人不知佛自此翕然知归夏四月楞伽笔记成因诸士子有归依者未入佛理故着中庸直指以发之初上下见予为罪僧甚易之军门陈大司马如冈法极严无敢私谒者予未往见即遣人侯之甚勤是年九月同右武往谒及门投报止之是晚亲往拜予于舟𢹂茶盒坐X谈漏三下人皆惊异后对诸当道极称之曰僧中麟凤也即三司亦谕往拜之自是人皆知僧为重矣二十六年戊戌予年五十三春正月侍御樊公友轩以建储议谪戍雷州初访予于五羊时予较楞伽稿公问予雷阳风景何如予拈经卷示之曰此雷阳风景也公叹异即为疏募刻海门周公任粤臬时问道往来因摄南韶属修曹溪志粤士子向不知佛适周公阐阳明之学乃集诸子问道于予有龙生璋者闻予议论心异之归谓其友王生安舜冯生昌历曰闻北来禅师说法甚奇二子俱来请益予开示以向上事谛信不疑切志参究二生素有德业相率归依日益众自是始知有佛法僧矣此后法化大开三生之力也每忆达师许经之愿其夏始搆禅堂于垒壁闲将拟大慧冠巾说法乃集远来法侣并法性寺菩提树下诸弟子通岸超逸通炯等数十人诵法华经为众讲之至现宝塔品恍悟佛意要指娑婆人人目前即华藏也然须三变者特为劣根渐示一班耳古人以后六品率为流通亦未见佛意耳遂着法华击节右武性急烈负慷慨知敬僧而不知佛法将归予送之舟中重下钳锤公翻然大悟乃字之曰觉非居士示之以铭又作澄心铭以警之X二十七年已亥予年五十四春刻楞伽笔记成为众讲一过乃印百余部徧致海内法门知识并护法宰官且令知予处患难中未忘佛事耳粤俗固好杀遇中元皆以杀生祭先至时市积牲如积薪甚惨也予因作盂兰盆会讲孝衡钞劝是日斋僧放生用蔬祭从者甚众自后凡丧祭大事父母寿日或祈禳皆拜忏放生斋素未几则放生会在在有之为佛法转化之一机也是年夏五月制府大司马陈公移镇会城初下车未拜一乡宦乃先遣候予顷之命取食器一百余件俱最精者门下皆不知何用及设斋请予特出新器人人皆知其所重如此未几请告归是年秋搉使四出地方自此日多事惠州杨少宰复所公往与予有法门深契久以忧归今秋乃访之至之日公巳卒于茔所诘朝将入山公灵巳至城矣予即往视殓为求棺椁值潮阳道观察任公陪直指于惠阳请游西湖登东坡白鹤峰而归归即欲掩关却埽矣二十八年庚子予年五十五时榷使初出狠戾暴横官民不堪地方震荡加以倭警人心惶惶予即散诸弟子闭关绝迹粤人素苦闽海之白艚运米恐腾贵也时以为乱新军门闽人也公子舟次海上适大将军请告将行税使正畜意侵之偶有白艚数只即借口X以大将军为公子资行者嗾市民大闹顷刻聚数千人投砖石打公子舟几破围帅府持戈相向甚急时三司府县皆赴军门行节礼会城无一正官卒无解救者势变在唿吸也大将军危之无巳乃命中军诣予关前求解予甚不可曰无神术也中军跪泣曰师即不念宾主岂不念地方生灵乎予闻之惕然遂破关往谒税使者从容劝化开晓其意使者闻予言果悟乃令自行招安以散乱民予先往大言于众曰诸君今所为欲食贱米耳今犯大法当取死即有贱米谁食之耶众闻之愕然顷令至帅府围即解会城遂以宁父老感予欲尸祝之时三司正在军门饭闻报民作乱皆投筯而起及回业巳安堵然皆知予之力也观察任公闻之乃以书抵予曰憨师不出其如地方何憨师既出其如憨师何予亦自知此后无宁日矣是年秋南韶道祝公延予入曹溪予乘兴遂入山为六祖奴郎新制府戴公知予安乱民深德之意欲一见谕大将军将予往谒及见礼遇甚优留欵斋饭因辞往曹溪公遂愿为护法予是得安心焉二十九年辛丑予年五十六春正月予见曹溪四方流棍集于山门开张屠沽秽污之甚积弊百余年矣坟墓率占祖山僧产多侵之且勾合外棍挟骗寺僧无敢正视者予叹曰此心腹之疾也苟不去则六祖道场X终将化为狐窟卒莫可救矣予纵居此何为哉熟虑之无巳乃往白制台戴公公曰无难也予试为公力行之即下令本县坐守限三日内尽行驱逐不留一人铺居尽拆不存片瓦自此曹溪山门积垢一旦如洗公因留予斋饭坐谈公曰六祖腥羶予为公洗之矣目前地方生灵涂炭大菩萨有何慈悲以救之乎予曰何为也公曰殊船千艘率皆海上巨盗今以钦採资之以势罢採之日不归横行海上劫掠无巳法不能禁此其一也地方开矿採役暴横掘人之墓破人之产在在百姓受其毒害甚于劫掠由是民无安枕矣为之柰何予曰此未易言也姑徐图之採使者李公颇有信心是年秋至曹溪进香于六祖留山中数日闻法甚喜予因劝为重兴祖庭布金檀越慨然力荷之徐密启之曰开採为害于地方甚矣非圣天子意也採船急设约束期往来过限以罪矿罢开採尽撤其差役第令所司岁额助解进秋毫无扰于民可乎採使唯唯力行之由是山海地方一旦遂以宁公深感之以书谢予曰而今乃知佛祖慈悲之广大也以此护法之心益切予因是得以安心曹溪是年秋开辟祖庭改风水道路选僧受戒立义学作养沙弥设库司清规查租课赎僧产归侵占一岁之闲百废具举三十年壬寅X予年五十七是年重修祖殿培后龙改路径以屠肆为十方旦过寮辟神道移僧居拓禅堂创立规制三十一年癸卯予年五十八冬十一月达观禅师在京师遭妖书之厄逮下狱讯以为予之故因此又及之予心知不克安心以待荷圣恩宽之京院有通行是年侍者深光出家三十二年甲辰予年五十九春正月以达师之故通行至按院檄予还戍所遂去曹溪往雷州因忆达师云楞严说七趣因果世书无对解者予曰春秋乃明明因果之书也遂着春秋左氏心法三十三年乙巳予年六十春三月渡琼海访东坡桄榔菴白龙泉求觉范禅师遗蹟不可得寓明昌塔院作春秋左氏心法序游名山作琼海探奇记金粟泉记夜望郡城索然若无人烟唯城西郭少有生气予因谓诸士子曰琼城将有灾急禳之人以为妄及予渡海方半月地大震城东壁连门陷城中官舍尽倾塌明昌塔倒压予所居楼尽碎予行时士大夫苦留之予不肯止若不行则亦为灰粉矣月夜渡海观琼之胜概予以为仙都乃十洲之一云夏四月制府檄予回五羊秋七月至曹溪去时祖殿巳拆X修造工未止归则完者十之六七所负工料将千金毫无出予化两内使者施尽偿之是年修五羊长春菴为曹溪廨院为六祖办供之所冬十月侍者广益广摄出家三十四年丙午予年六十一春三月度岭至南州候丁右武谢张相国洪阳公以予在难时公居亚相知予之难始末最详相与一时力救之予心感焉故往谢公欣然道故请予斋于江上之闲云楼邀诸乡友陪坐公曰人皆知憨公为僧中一大善知识不知大有社稷阴功也众闻之悚然问公公言其概一座动色回过文江访邹给谏留数日至章贡陈二师将军留署中病期月有卧病诗十二首归曹溪秋八月皇长孙生有恩赦凡在戍老疾及诖误者俱听辩明释放予在例乃往告军门准行勘复之雷州道勘明应赦按祭司类造候题遂开三十五年丁未予年六十二春三月予告回籍军门檄韶州安置曹溪予住山中时得为诸弟子说法是年注道德经成予幼读老子以文古意幽切究其旨有所得俗弟子请为之注始于壬辰属意每参究透彻方落笔苟一字有疑而不通者决不轻放因此用功十五年𢹂于行闲至今方完三十六年戊申X予年六十三议修曹溪大殿春二月冯元成公任岭西道因访予入山宿夜梦大士现身有感诘朝殿礼佛至大士前见两栋摧朽惊谓予曰何不修此予曰工大费多力不及耳问费几何予应以若干公曰无难也吾试为之归白制府戴公公曰殆哉见孺子将入井必匍匐往救之况佛菩萨处此危地不动心非人也乃诘所费即以予言告公曰犹未也即属南韶道往勘估计且令请予面议予往见之公慨然欲独为鼎建予告曰若劳公家之费恐不便苟依法门故事请以募众为之公属岭西道为疏十二簿三司道府各置一扇随意施舍总会于府解归于一无庸归僧如此则不劳而易集公从之不期月而集将千金予躬往西粤釆大木至端州制府留修宝月台乃别委官釆办冬宝月台成予作记材木俱积于端江之浒次第运之冬十一月初安南贼破钦州戴公请王师远讨因覈论罢三十七年已酉予年六十四春二月予自端江运木回阻风于羚羊崃游端溪有梦游端溪记木运至蒙江予回寺方集众经营众中一二不肖者遂作孽抵牾因鼓众为乱如叛民予见而叹曰此予重违佛教乃着相之过也众方鼓噪予独坐堂上焚香诵金刚般若以前但诵文实不解义至是恍然有悟乃注金X刚决疑稿成众寂然不肖者不信予心益危惧遂讼于按院准行司理予是时即飘然出山听理船居于芙蓉江上者二年资斧已竭别驾项公楚东抱关于浛洸邀予往江行遭风破舟及至复大病几死公延医力救之及回郡乃卧病于旅邸将期年三十八年庚戌予年六十五是年卧病旅邸秋七月直指按部至郡讯及予司理闻之方为理反坐予罪直指大不然駮之云某有大功于六祖向所舍为常住计者今姦僧得利而反罪之是谓平等法门乎复行本道严究之由是本府亲诣山中按僧之所开状逐欵审之尽妄言无当所诬侵常住八千余金予初立常住库司清规置有号票凡一应钱谷收支有监寺书记秋毫出入皆执号票为据不妄发也至是当官研覈查算以号票为准无分毫及予者时上下内外方信予之不妄也事乃白当道重怒其僧再三请予留住山中予心已厌倦力辞之寓五羊之长春菴三十九年辛亥予年六十六春三月居端州鼎湖山养疴初奉赦候题向无按院覆命故延至今复奉重勘明始注销听自便时诸士子相依请益述大学决疑X四十年壬子予年六十七居长春菴为弟子讲起信论八识规矩乃述百法直解以法华击节文义联络不分学者难会乃着品节四十一年癸丑予年六十八居长春菴夏为诸弟子讲圆觉经方半即发背疽医不能治几危大将军汉冲王公业为予治后事粤人梁杏山者酒人也素以医疡名偶至视之曰甚矣少迟则莫救矣幸安心无伤也乃纯釆草药以敷之随手奏效犹如弄丸刻期取效至冬乃痊予为文以谢之此疽盖自初坐禅时所发知是冤债以诵华严经告假者每向于书写读诵华严则窃发随祷而止即至粤中已两举不成患在身四十八年矣初起时偶忘之且不知为疽遂成大疾其冤业酬偿盖以身试之不爽也十月疾愈初与衡阳曾仪部金简有南岳休老之盟书以十数未能也今以书来请遂杖䇿而往乃去粤初予至粤时法性弟子相从者数十久之渐零落唯通炯超逸风波患难疾病相从未离左右今将行皆不舍愿从之炯尚有羁少迟之担簦以从是年十一月至湖东先是弟子福善𢹂侍者深光北归探亲至是不数日亦追至四十二年甲寅予年六十九春正月游德山礼祖有诗四首访冯X元成公于武陵会龙参知朱陵受荣王斋大善寺众僧请受戒冯公与诸同道各捐资修昙华精舍夏四月还湖东闻圣母宾天随建报恩道场有恩诏乃对灵龛披剃谢恩还僧服因痛哭曰悲哉檀越往矣本寺之愿已矣岂待再来耶楞严经自东海立意着通议久蕴于怀未暇述今夏五月方落笔五十日稿遂成十一月精舍成有山居诗度侍者慈力四十三年乙卯予年七十春为众讲楞严通议夏四月着法华通义以虽有二节全文尚未融贯故重述之五十日稿成纂起信略疏秋八月游南岳中秋日登祝融秋九日冯公自武陵移守湖南陪游方广寺回巡道吴公生白过访湖东谈及楞严吴公大喜即与诸属捐资刻之礼八十八祖道影吴公大赞叹乃命画士临小像册请予各为传赞冯公赴任未几即请予游九疑冬十月至零陵留过冬于愚溪四十四年丙辰予年七十一春正月归自零陵方遗民从宦游归依于湖东命名福心更初达观禅师入灭之次年予弟子大义请灵龛回南缁白弟子奉供于径山之寂照菴今一纪矣予难忘法门之义向欲亲往一弔故香亦未遣也适闻葬必欲一往将行华药寺众僧请斋为续法系游梅雪堂弔逊菴宗师夏X四月离湖东有去南岳解嘲诗邝慕一方遗民何仲益诸子送至樟木市五月至武昌会段给谏幻然礼大佛游九峰六月至浔阳游东林有怀古诗登匡庐弔彻空禅师避暑于金竹坪註肇论因见其山幽胜有归隐之意徧覧无可居者七月游归宗登金轮峰礼舍利塔有诗有僧以五乳相送为静室予登覧观其地不广而其境颇幽遂受之江州邢来慈居士达师之弟子也愿为布金檀越故予有投老之意焉浮梁陈大参赤石公至山相访闻予有意匡山亦愿为护法秋八月出山至黄梅礼四五祖访汪司马公入紫云山留旬日汪公愿作匡山建造檀越别去相城访吴太史观我吴中丞本如欲建如意菴以留游浮山截江登九华十月初抵金沙于王合族与东禅浪崖耀公迎之居顷即之双径石门颜生之居士候迎于吴江乃过其家士备斋资以随行长至月望至寂照十九日为达大师作茶毗佛事先为文以祭之预定是日无爽识者异之二十五日手拾灵骨藏于文殊台弟子法铠随建塔予为塔上之铭以尽生平法门之义焉遂留度岁时为禅堂衲子小参有参禅切要铠公请益相宗为述性相通说诸请益者各说有法语作担板謌粤弟子通岸先别独超益同诸子福善法孙深光广益广摄慈伴行四十五年丁巳X予年七十二岁春正月下双径弔云栖时缁白弟子千余人久候于山中留二旬每夜小参闻法各各欢喜发挥莲池大师生平密行弟子闻之至有涕泣谓予发人所不知者乃请作塔铭回时玄津法师壑公同通郡宰官居士金中丞虞吏部翁大参诸公请留净慈之宗镜堂日绕数千指为说大戒作宗镜堂记诸山各路名德法师俱集于湖上问法各申诘难时谓东南法会之最胜昔所未见也乃游灵隐三竺西山诸名胜赞扬放生三池乃行城中宰官居士具舟放生饯别于湖上且具状请留云栖乃有三年之约遂行凡一过所经诸作玄津壑公谭生孟㶷彚为东游集四卷刻之回至吴门巢松一雨二法师请入华山游天池玄墓铁山诸胜寒山赵凡夫严天池徐仲容姚孟长文文起徐清之诸居士设供于山中冯元成申玄渚二宰官斋于家将行弟子洞闻汉月久候钱太史受之亲迎至常熟遂至虞山信宿太史送至曲河贺知忍父子姪候于奔牛之三里菴请留园中结夏力辞之送至京口受三山缁白斋罢即返匡山五月一日过白下江上一宿见一二故人即扬帆而西五日至芜湖刘缮部玉受欵留作异梦记说崔吏部鹤楼追晤江上五月十六日舟次星渚抵归宗寓居未几时汪司马公业先具资为予修静室六月十五日弟子福善经营五乳开土于十月终X始成一室乃得安居为众讲楞严起弟子超逸闭死关于金轮峰四十六年戊午予年七十三是年修佛殿禅堂三月浮梁陈赤石公入山结中素鲍公我斋夏公为十友助修造资冬十二月殿堂成四十七年已未予年七十四春正月粤弟子通炯至遂开堂启讽华严长期为众讲法华楞严金刚起信唯识诸经论命炯首众秋七月以五乳为十方养老常住八月望予闭关谢事效远公六时刻香代漏专心净业每念华严一宗将失传清凉疏钞皆惧其繁广心智不及故世多置之但宗合论因思清凉乃此方撰述之祖苟弃之则失其宗矣志欲但明疏文提挈大旨使观者易了题曰纲要于关中批阅笔削始冬于关中为众讲楞伽起信四十八年庚申予年七十五春课余侍者广益请重述起信圆觉直解庄子内七篇注夏病足痛前任分巡衡阳吴公转粤臬入曹溪礼祖託山中弟子寄乞诸祖传赞予病中为纂传七十一首各系以赞亲为书之初予去曹溪之南岳住匡山业巳八年而曹溪众僧深思予归堂主本昂等往来问讯十数欲请之而未能也吴公赴任便道入山见予重兴之功嗟X叹久之众僧因具白所以思予归请不能之状吴公欣然为作护法即具书往请合山大众及本省乡缙绅居士同具状昂同二三耆旧至匡山哀乞予时以病谢天启元年辛酉予年七十六春弟子侍御王安舜入山问讯夏为众请讲楞伽时前任本道祝公亦转粤海道同吴公具书再至予又以病谢是年冬又为众讲楞伽肇论起信天启二年壬戌予年七十七春正月粤弟子孝廉刘起相陈迪祥陈迪纯梁四相入山问讯起相与四相相伴山中住半载为讲楞严起信金刚二月东吴弟子方远随至同作休老计秋七月王侍御复入山亲请归曹溪不诺时力提华严名纲要草就吴公朝觐回又遣书意更切韶阳太守张公特书专堂主昂至予情不获巳意必一往于是年冬至月十日出匡山过螺江会太史萧拙修刘韶也刘转华马季房曾尧臣贺可上邹端侯诸居士过虔城江上会宁都苏孝魏期诸君斋于江上有诗赠别度岭过集龙菴会刘敬一诸故人十二月望入曹溪合山僧众罗列香华如获母天启三年癸亥师年七十八居曹溪禅堂春正月郡守张公入山X问讯三月省城法性诸弟子至师时专以法施为心四月为众说戒讲楞严起信等经论秋七月又为众说戒十月初四萧宗伯玄圃公应诏北上入山见师欣然留连且为师卜寿穴剧谈一日夜甚欢出山师即示疾初六日侍者广益省城回云来得恰好韶阳太守张公亲入山延医调治初八门人超逸至云再两日不得见汝了师知幻缘将尽药剂不服十一日巳时别张公申时饮水沐浴焚香示众曰大众当念生死事大无常迅速一心端坐而逝于时百鸟悲鸣四众哀号不巳星夜毫光烛天隔山之人咸疑寺中火也三日面色如生发长唇红鼻端微汗手足如绵萧公闻讣悲恸久之即移书南韶二郡公为师建塔及造影堂先是师离匡山留首座通炯于五乳调理大众至是三遣书促归中有云汝早来一日便是一日来老人余日无多力矣炯得书遂忙忙南还十月朔日抵曹溪师见之喜动颜色且云来得好迟时恐汝懊悔了炯初不会其意连日侍立所闻所叮宁者皆佛法大意惓惓以法门无人为叹提撕者又极紧切语去期巳先露于炯未归之前矣大师年谱自序实录向有手笔草藁为大师首座寄菴通炯所藏炯师殁后法孙今照今光住海幢寺华首和尚从二僧取得此藁缮写封寄今遵依元藁付梓天启三年癸亥实录乃大师X入灭后上首弟子福善等续记附刻于后以大师为中兴龙象一言一行关系人天眼目文取足征事贵传信不敢扳缘葛藤添附蛇足以滋法门增益之谤后有正眼幸鉴别焉戊戌孟夏佛成道日海印弟子钱谦益槃谈谨书憨山大师託生辨湖南颛愚衡公作曹谿中兴憨大师传盛谈灵异宿生为陈亚仙殁后应现为萧公子诸方颇疑其诞天童木陈忞公见闻襍记云大师託生桐乡为颜司理俊彦少儿三岁不语一日唿其父名曰汝我前身弟子也司理登第授官广州皆先知之病痘不起召魏学使浣初至榻前执手道故嘱撰铭证明末后事余读而心讶之学使余里人也大师东游未尝抠衣礼足安得有执手道故之事司理屏居石门驰书迬询其详遂以崇祯二年七月南华僧智融本昂伸报文牒及塔记石本寄余僧牒曰二公子示现童真于菩萨家能令眷属割世闲恩爱作茶毗佛事火浴后顶齿不坏舍利无数大者如弹丸小者如菽色如白玛瑙扣之铿然有声海众共观叹异以是月二日酉时安厝灵骨建塔于先大师塔院之左至人出生入死游戏自在岂先大师遗蜕返匡山现此金鏁还镇祖庭抑亦山中耆年宿乘愿力来住此道场耶塔记则曰颜氏子名祉小字虎子生于天启六年丙寅二月实大师示寂后三年生四岁而殇司理之官日虎子X私语家人吾乘便得往曹谿矣以此言证知大师再来若忞公所载唿名叙昔云云则未之前闻也司理父子家业归心信根牢固生生居士常梦护伽蓝神趣迎宾头卢越翼日大师至止慈容法筵宛如昔梦司理为书生大师摩顶记莂比为广理申明大师规约复其侵田虎子以信心入胎自求父母良非偶然也童真示现各有所表吴粤往来表法界一地故痘疹发香表染净一如故灵骨不损表灵相具足故四岁夭折表已入鸠摩罗地故归骨塔院表依止大人故此则积劫熏修弹指幻化不可以思惟测度也若以是因缘证成为大师再来则窃谓不然何也古来佛祖应化入胎人天转轮事非聊尔栽榕再世遘浣衣以寄生宣老六年仗白云而勘辨莫不付嘱相应机感历然而今无是也吸引缘熟啐啄时同双峰之香烟犹指五乳之真身有归吾谓是子也多生此世必入大师室着大师衣受大师戒遣来作使告报异生即事征理无可疑者呜唿我大师人天之师末法中第一龙象也末后转轮法门一大事因缘也僧徒无识萦心香火指法城为首丘认宝坊为华表章句小儒眼如针孔景掠李源圆泽身前身后剩语缁白邮传寐言梦断海形牛迹不巳辽乎俗语不实流为丹青吾惧后之修僧史撰佛录者採猎异闻而讹滥正信也既属忞公门人告于其师请为刊正而又书其说诒南华僧鑱诸塔院昭示后人俾勿惑岁在庚X子四月望日海印弟子虞山钱谦益槃谈谨述憨山老人梦游集卷第五十四憨山老人梦游集X卍XXX憨山老人梦游集卷第五十五虞山私淑弟子毛晋编较附录大明庐山五乳峰法云禅寺前中兴曹溪嗣法憨山大师塔铭余小子广沦宾之在中秘也偕同参数子请益牢山憨公于龙华精舍萧宗伯玄圃暨吾家司马体中与焉所闻非帝网之十玄则祖灯之五叶而师特以体究念佛为露地两轮后十年入粤而皖江之素复我又后二十年入吴因体中而浮渡之鼓振我于是余始能游师之籓悉秘现涌没顺逆种种影事又七年玄圃径曹溪而北及送师于悬崖明年而余得请幕府何公克以师蜕还五乳也又明年上首福善莹石为楮而奉师自着年谱使余吐舌为笔余受卒业者三而龙华浮渡之会俨然未散矣师法讳德清慕清凉法界之玄故字澄印别号憨山乃选于五台之奇以喻狂性之歇者也系出金陵蔡氏考讳彦高妣洪氏梦观音抱送而孕诞于嘉靖丙午孟冬之旬有二X日白衣重包十年辞家依报恩寺主西林和尚使法孙俊公为之师十九礼栖霞云谷大师薙发受具二十六北游出入燕晋得自在三昧于台山三十八遯蹟东海之那罗延窟久之得六种就踰五十放于岭南而以出家优婆塞大振曹溪之铎覃恩洊逮袈裟着身而师年六十有九矣又三年反自吴营菟裘于庐山五乳峰下剎曰法云以养十方之老居数岁复如曹溪当年之七十有八腊之六十是为天启癸亥先于悬弧者一日而示寂焉师丰仪慈满神情凝定望之似阿罗汉初就外塾而母督之严徐而察焉知非池中物也从臾若翁以裂爱网而师之酬罔极也却十镒之供于山阴藩邸独拜孝定皇后之赐泥金和血以涂襍华摄二老于香幢光蕊其省觐也闲于报恩藏轮三宿子舍有法喜而无情怛君子曰生之成之是谓圣善熏之变之是谓洁白世闲慈孝其海之一沤而已矣北讲之涉天壍也自无极之说华严玄谈昉也南禅之反故鼎也自云谷之付念佛公案昉也两大士口光交灌师顶不惊不溢身恒晏坐华藏道场而清泰法王若二法王子入于净念勐心如形斯鑑其养之专也乃至行于都市不见一人知其解者以为密云尚往他日更于肇公似昔人非昔人义得未曾有所谓旋岚常静江河不流证之目前一一谛了而七岁时生来死去之疑涣然氷释其偈曰生死昼夜水流花谢今日乃知鼻孔向下得宗X通之相一卓钖台山略杓岸头闻机数反久乃不闻吹万之諠雪窟头陀酬对以目菜羮米汁旬啖一升念息尘忘立而丧我者不知几旦暮也其偈曰瞥然一念狂心歇内外根尘俱洞彻翻身触破太虗空万象森罗从起灭得宗通之相二牢山之会心也海天雪月互影交光三昧现前无入无出其偈曰海湛空澄雪月光此中凡圣绝行藏金刚眼突空华落大地都归寂灭场得宗通之相三又后三年静中机发不因心念意在舌端其偈曰烟波日日浸寒空鱼鸟同游一镜中夜半忽沉天外月孤明应自混骊龙所谓月落后相见是耶非耶得宗通之相四盖自是回真入俗而有省觐之游妙喜大悟十八小悟无数箇中冷煖惟师自知意者菩萨根力次第增上明妙安乐恒与王所相应故华严之在笔端也六字佛名心手相得即一点无空过者而客主周旋语不愆忘文无亥豕妙法莲华回向慈圣亦若是则已矣台山无遮之会日更供具席以半千坐满万人皆师阴为擘画如时而给剥啄无声所与首事妙峰登公了不知其来处当事之严不交睫者九旬以水代飱者七日其去以匝月息者也借曰壮龄则耄期而径余邑屋矣云兴瓶泻胁罕至席不睹其倦于勤也尝闲行海南访子瞻寂音故蹟而望郡城生气独据西隅趣行北渡而琼州地震存毁具如师言永嘉诠定初曰引起后曰办事师其二之中乎台山之悟四顾无所咨X决而以现量寓目首楞严王八阅月无用心处其在那罗延窟则楞严悬镜半烛而成亦无用心处门人曰盍使一一文句消归观心师颔之楞严之有通议自此昉也尝以四法界观说法华于岭南至现宝塔品喟然叹曰佛意要指娑婆人人目前即华藏然须三变净土者曲为钝根渐示一班耳从是法华之有击节有品节有通议自此昉也折芦孤唱楞伽握符栽松代兴金刚司契而师照以楞严之镜则无门之门无住之住皆若有启其鐍者以故楞伽笔记和人目为流征之音而金刚决疑则虽空生再来固当相视而笑华严一宗往往迷清凉之广而耽方山之略不知广之可以略也五乳一关三周寒暑疏之纲要其将与合论并珍如是种种说通之相布在方䇿覩烟悟火宗通历然谁谓与不传者俱往而法云之漏刻之以香课佛名日至数万圆顿交参禅土双妙两大士最初结束撩起便行直向山眉海目绕钖三周作一宿觉岂不真勇迈终古大丈夫哉韦编珠笈初以为前茅中以为副乘卒以为辅车于是作中庸直指大学决疑着春秋左氏心法道德南华内篇为智度善巧而鬼神情状表章丘明曰夫夫冥参鲁竺之心法也东奥周参知举大易通乎昼夜之道而知以质师曰是吾宗所谓不属生死一着子也参知跃然更为诸弟子畅其玄义而师以西伯为东诸侯主矣盖西林翁尝钝置师以世谛使侍皐比故于二酉多X所渔猎法书韵语少作功力美秀夙成事辞之文居然良史而非满字庄严一乘鼓吹无述也王大司徒弇州属以慧业建索纟木得其所谓夷然不屑厥仲奉尝赠以晤言曰可知王逸少名理让支公而汪左司马南溟则悲五宗衰相声輓力推岌岌乎为径山中峰之室佹得之矣伏牛法光和尚师目之宗门香象自庆小穴小友畜师勉以离心意识参出圣凡路学而师时巳得肇公意旨北台影师言庶几独怪其吟哦不停以为魔着闲而请焉报言骤发悟机而有物据我舌本尔时恨不遭钳锤毒手痛棒熟眠以至此耳师心识焉舘于胡臬宪顺菴之署强可觅句遂不得休念光师之魔且至寝不成寐跏趺坐忘起问居诸而数盈于把矣故终其身于无碍辩才而得自在师之升闻于慈圣也为圣躬祷也其作无遮道场也为皇储祷也居一年贞皇应河清之瑞而诞唱导之侣妙峰大方咸被宠钖而独师逃之海濵求华严菩萨住处所谓那罗延窟而谷隐焉慈圣多之建宝坊于西山以召而弗之敢往也赐金百五十镒以缮阿兰而弗之敢拜也无巳请如汉汲黯矫制事果山以东缁黄鳏寡囚系之腹而有司者䇿书以报慈圣愈益多之藏函宝玺有陨自天以草昧故庋于他巳又勅宫󳼶之胜任者布金有差而观音菴之废墟赐额尚方称海印禅寺矣于是有挟隆隆而耽视兹土者号无赖黄冠百余辈称引X宋七真故宇以为讼端莱守有闻于李中丞将致辟而首难者露刃偪师谈笑道之立解偕行数百武其党疑与师购将倒戈师更与入市啖以瓜果一郡尽讙谓方士杀僧矣师乃明其不然即渠魁无使灭耳第尽驱越境而巳其以德报怨类此而往者报恩殿廊之烬也师与雪浪恩公矢以一期戮力及奉勅藏还寺而舍利窣堵出光明桥以迎贝㲲师因入谢请慈圣日减膳馐需隆栋久之事有端矣戒于岛夷遂不果而中贵人之与转藏轮者尝以眦睚得过上左右众铄之谓其监缘饰佛事多壑帑金而诈称黄冠摭巳事鸣登闻以讼有旨逮师及中贵人对簿诏狱师内空其心而外侃侃言事请覈内府则赈饥之籍固在而他无所得其漏卮释憾于中贵人者本不欲患师更以所稔颠末具广贞状上意浸解坐私建梵剎戌之雷阳而诸剎之蒙悉檀于慈圣者虽往来厉而亿无丧矣故相张洪阳先生称其难弃能弃难忍能忍以能幽赞神庙之孝为社稷功亮夫师于般若香光固是云谷老人安上鼻孔临岐偪拶亦自不无妙峰恩公一臂台山遂作暮云春树清风匝地何之非早岁埙𡎍而师所描邈于飞雪之鑪运风之斤狎主之歃亦不啻三铠甲龙从涅槃起矣紫柏大师于世罕所许可而独轻千里之驾于坚牢晋琬公塔院之会送难通理一坐四旬于宇内法喜无两其示寂圜扉虽魍魉辈毒于含沙而X本所怀来固未尝不在雷阳棨戟之下也双径之游虽微上首铠公固当巳事遄往愆期有待而适会紫柏以舍利迁爰及阇维铭诸坚白其斯以为方外素交扬厉云栖证知吾师莲祖为法华地涌中人而浮山朗目智公亦以旋陀罗尼与作点睛手则予小子宾窃负法垒蝥弧渐腾而附青云上矣师谓紫柏澜之浊矣维泉之昧及吾两人之未髦也左提右挈以为曹溪涤除宗门其有兴乎左股既夷壮马是急故紫柏自曹溪如燕而师度岭巳还乃心罔不在祖窟筮之以周臬宪海门而曹溪志成镇之以戴制台而屠沽之肆一洒狙狯虎冠兵奴我苾蒭蚕食我疆里者令不崇朝乌散鬼匿招提改观于是乎范之以律仪经之以出入守之以典籍润之以法流育之以义学如是者数年宝坊轮奂浸假若新最后有事于大雄宝殿而一二黠悍师蠧恶其害已歙张羣譟将以一矢加遗而师方晏坐诵金刚般若深解义趣愉愉如也譟者心怍巳退而不释然乃因制府之罢诬师掠用常住物愬御史台流寓二年司理钖之鞶带直指弗是也下郡征典守节符会之秋毫无爽乃褫讼者服以窜而曹溪之蛊裕矣师之少也受遗西林翁独以心计偿两世逋负缗至千于无遮之会而竣籍其羡以𢌿塔院寺主大方赀至万知以恬养劳以谦牧发机于所不得巳而藏用于所不可知骥称其德而力倍凡马无算矣虽报恩之筹以师命辍海印之X绩以城社隳南华之墉以裨贩𡉏而师惟心之土悲智妙严岂复有乏少耶贵珰之滥于榷也薮盗丛姦不可向迩差幸有浮慕于福田而师受戴制台请与为婴儿其应如响于是税使者窘于至期迫不得所欲而黄白之冶受成有司民不知有履尾之咥白艚遗粟食民而腾粤籴邦人患之而戴公胤子将归温陵其行也与白艚会于时榷使有憾于将军则多族市井豪讙以媚灶冑士之告急于师者再矣师方安居扉为之启从容谕众而欲得贱籴耶今罪在大辟籴虽贱谁当食者众怒少怠而急白榷使者出令宁反侧心且明非胤子之过匡圉閴然盖师轻身以先持戟使师涖大鉴宗盟而师脱载鬼之弧纳用缶之牖无烈侠气有烈侠功所谓动刀甚微謋然巳解进乎技矣师毗尼纯白廉而不刿门庭在云栖紫柏之闲德充之符逅之而慢幢折疑城颓瞋剑堕出要咨诹不惜四楞着地恻乎惟恐人之不有之也踪蹟半天下所至登羯摩之坛升白椎之座以数十会计东齐南越法化久湮佛种几断而自其得师也若醯鸡之覩天地熏于二严誓于九品乃至盂兰放生诸白净行无冠笄童耄翕如也别传之宗时复为利根者贾勇而齿牙无畏投芥于鍼使清凉之区乃得遵累朝宪章弛于任土而大木终其天年为官家佛法僧物寺主取大邑人无灾用脱桎梏居然五天之郛一郏鄏矣今上毓于青宫诏戍士之老疾诖误X者陈情而宥师有二焉首尾覈奏凡六年乃听自恣而慈圣之为孝定也临于湘东大作佛事然后免妙喜之冠反栖贤之圉而师初行脚时所铭一钵一衲虽丰城之与延津弗若矣师所莫逆海内贤豪无虑百数而天随风负则北之胡南之戴为尤湖东练若以曾仪部金简为三年淹五乳十檀则汪少司马静峰执其牛耳是时名剎之虗左者桐乡之浮渡以堂金沙之东禅以构其曰尘尾是瞻武陵云栖则萃通国之懽以请禅讲胜流刳心䁥就美尽东南而竟为庐阜之岑寂所扄巳复为曹溪之讴吟所吸人以为疲于津梁而师固未尝下台山之座也纵其乐说无碍之辩曲示单传而镕入一尘法界似圭峰解脱于文字般若而多得世闲障难似觉范森罗万行以宗一心而严无生往生之土又似永明虽正令寂寥稍似婆心太热亦或观时逗根不忍法堂前草深一丈耳先甲曰辛以革其面后甲曰丙以蔚其文二十年以来饮光之华往往于吴楚闲振其夕秀瀹曹源者岂曰无庸师可报紫柏于净土矣书华严时梦与登公谒清凉国师于金刚之窟而慈氏法王亦乘率陀楼阁影现梦心钖以䇿文曰分别是识不分别是智依识染依智净染有生死净无诸佛佩斯印也以游世闲所谓善能分别一切法于第一义而不动盖师之所从来深远矣年谱之笔绝于癸亥而专以法施为心六字其末后句也前化及之三旬徧谢申X警若将远行且各留楮墨为别众以师眷眷法云也判袂玄圃而小不豫矣侍者以遗教请至心念佛而外无他嘱也初度欲临而张韶州奉紫叵罗衣为寿清言浃日欢若生平日中而骊驹叱驭日晡而白牛说驾矣二时暖于顶三日汗濡于鼻覩貌如生而遥曯其瑞相者谓招提且火最后供通曰内外诸法空洞一如何去来之足问然则参云谷时所覩三圣对现色身沤灭空澄了无所得永明有言生则决定生去则实不去剎那际中去齐而送者徙市去越而慕者倾都去震旦而哀者撼丘陵荣者雕金石如梦乍醒不消一咄矣缘熏习影重重无尽而出缠弟子曰福善某某等在缠弟子曰即墨黄生纳善某某等五羊冯生昌历某某等服勤请事助转法轮皆其盛者也于师台山愿文四摄众中固是恒河沙一数而黄生剜臂为灯以蕲反钖痂瘢作大悲形衣发皆具首楞严观昼夜一蒲勤勇坐脱可谓奇中倍人下逮余小子宾啖法乳于名字之初洒心血于𡨔堵之后虽步趋未也共相与力倘亦有不可思议者焉师瑰意奇行着于年谱不可殚书所着复有心经直说圆觉经解起信疏略起信直解百法规矩直解性相通说肇论註八十八祖传赞方便语参禅切要观老庄影响论憨山绪言梦游集若干卷并行于世铭曰覩师舌相渝三纪而不能挈其广长摸师眉毛亘三旬而不能知其在亡听之以心兮失嚬呻之师子游之X以目兮得回旋之象王其语无声其默孔扬其形不疲其神不伤璞三刖而为玺金百炼而弥刚礼师塔也皮相者以为化城之幻迹而心服者以为宝所之慈航赐进士出身左春坊左谕德兼翰林院侍读菩萨戒弟子皖舒广瀹吴应宾顿首拜譔大明海印憨山大师庐山五乳峰塔铭我神宗显皇帝握金轮以御世推慈圣皇太后之志崇奉三宝以隆顾养上春秋鼎盛前星未耀慈圣以为忧建祈储道场于五台山妙峰登公与憨山大师实主其事光宗贞皇帝遂应期而生于是二公名闻九重如优昙钵华应现天际妙峰不出王舍城大作佛事而大师有雷阳之行其机缘所至横见侧出固非凡情之可得而测也大师之迁化于曹溪也大宗伯宣化萧公亲见其异为余道之巳而南海陈迪祥以行状来谒余表塔余曰有吾师宣化公在他日请为第二碑又明年乙丑其弟子居庐山者曰福善奉全身归五乳而留爪发于曹溪走书来告曰大师东游得子而憙曰剎竿不忧倒却矣灯炧月落晤言亹亹所以付嘱者甚至塔前之铭非子谁宜为余何敢复辞谨按师讳德清族蔡氏全椒人也父彦高母洪氏梦大士抱送而生七岁叔父死尸于牀问母从何处去即抱死生去来之疑九岁能诵普门品年十二辞亲入报恩寺依西林和尚内江赵文肃公摩其顶曰儿他日人天师也十九祝发受具戒X于无极某公听讲华严玄谈至十玄门海印森罗常住处悟法界圆融无尽之旨慕清凉之为人字曰澄印从云谷会公缚禅于天界寺发愤参究疽发于背祷护伽蓝神愿诵华严十部乞假三月以毕禅期祷巳熟寐晨起而病良巳三月之内恍在梦中出行市中俨如禅坐不见市有一人也雪浪恩公长于师一岁相依如无着天亲嘉靖丙寅寺燬于火誓相与畜德俟时以期兴复师既岿然出世而雪浪卒为大论师修治故塔稍酬誓愿焉师尝听讲于天界厕溷清除了无人蹟意主东净者非常人也访之一黄面病僧目光激射遂与定参访之约质明则巳行矣即妙峰登公也师以江南习气輭暖宜入冬氷夏雪苦寒不可耐之地以痛自摩厉遂飘然北迈天大雪乞食广陵市中曰吾一钵足以轻万钟矣抵京师妙峰衣褐来访须发鬖𣯢如河朔估客师望其眸子识之相视一笑参徧融贞公融无语惟张目直视又参笑巖巖问何方来曰南方来巖曰记得来时路否曰一过便休巖曰子却来处分明游盘山至千像峰石室见不语僧遂相与樵汲度夏时万历元年癸酉也明年偕妙峰结冬蒲坂阅物不迁论至梵志出家顿了旋岚偃岳之旨作偈曰死生昼夜水流花谢今日方知鼻孔向下峰一见遽问师何所得师曰夜来见河中两铁牛相鬬入水去至今绝消息峰曰且喜有住山本钱矣遇牛山法光禅师坐参请益法光发音如天X鼓师深契之送师游五台诗云雪中师子骑来看洞里潜龙放去休且曰知此意否要公不可捉死蛇耳师居北台之龙门老屋数椽在万山氷雪中春夏之交流澌冲击静中如万马驰骤之声以问妙峰峰举古人三十年闻水声不转意根当证观音圆通语师然之日寻缘溪横彴危坐其上初则水声宛然久之忽然忘身众籁閴寂水声不复聒耳矣一日粥罢经行忽立定光明如大圆镜山河大地影现其中既觉身心湛然了不可得说偈以颂之游雁门兵使胡君请赋诗甫搆思诗句逼塞喉吻从前记诵见闻一瞬现前浑身是口不能尽吐师曰此法光所谓禅病也惟睡熟可以消之拥衲跏趺一坐五昼夜胡君撼之不动鸣击子数声乃出定默坐却观如出入息住山行脚皆梦中事其乐无以喻也还山剌血书华严经点笔念佛不废应对口诵手画历然分明隣僧异之率徒众来相嬲巳皆赞叹而去尝梦与妙峰夹侍清凉大师开示初入法界圆融观境随所演说其境即现又梦登弥勒楼阁闻说法曰分别是识无分别是智依识染依智净染有生死净无诸佛自此识智之分了然心目也师既建祈储道场遂远遁东海之牢山慈圣命龙华寺僧瑞菴行求得之遣使再征不能致赐内帑三千金复固辞使者不敢复命师曰古有矫诏赈饥之事山东岁凶以此广圣慈于饥民不亦可乎使者持赈籍还报慈圣感叹率阖宫布X金造寺赐额曰海印师诣京谢恩为报恩寺请藏上命师赍送因以便归省父母寺塔放光累日迎经之日光如浮桥北度经在塔光中行也师还以报恩本末具奏曰愿日减饍羞百金十年工可举也慈圣许之岁乙未而黄冠之难作师住山十三年方便说法东海弥离车地咸向三宝而黄冠以侵占道院飞章诬奏有旨逮赴诏狱先是慈圣崇信佛乘敕使四出中人谗搆动以烦费为言上弗问也而其语颇闻于外庭所司遂以师为奇货欲因以株连慈圣左右并按前后檀施帑金以数十万计拷掠备至师一无所言巳乃从容仰对曰公欲某诬服易耳狱成将置圣母何地乎公所按数十万在县官锱铢耳主上纯孝度不以锱铢故伤圣母心狱成之后惧无以谢圣母公穷竟此狱将安归乎主者舌吐不能收乃具狱上所列惟赈饥三千金有内库籍可考慈圣及上皆大喜坐私造寺院遣戍雷州非上意也达观可公急师之难将走都门遇于江上师曰君命也其可违乎为师作逐客说而别师度庾岭入曹溪抵五羊赭衣见粤帅就编伍于雷州岁大疫死者相枕籍率众掩薶作广荐法会大雨平地三尺疠气立解参政周君率学子来扣击举通乎昼夜之道而知发问师曰此圣人指示人要悟不属生死一着耳周君怃然击节粤之孝秀冯昌历辈闻风来归师拟大慧冠巾说法搆禅室于壁垒闲说法X华至宝塔示现娑婆华藏涌现目前开悟者甚众居粤五年乃克住钖曹溪归侵田斥僦舍屠门酒肆蔚为宝坊缁白坌集摄折互用大鉴之道勃焉中兴甲寅夏师在湖东慈圣宾天诏至恸哭披剃返僧服又二年念达观法门死生之谊赴葬于双径为作茶毗佛事箴吴越禅人之病作担板歌弔莲池宏公于云栖发挥其密行以示学者自吴门返庐山结庵五乳峰下效远公六时刻漏专修净业居四年复往曹溪天启三年癸亥宣化公赴召来访剧谈信宿公谓师色力不难百岁更坐二十余夏如弹指耳师笑曰老僧世缘将尽幻身岂足把翫哉别五日果示微疾韶阳守张君来问师力辞医药坐语如平时既别沐浴焚香集众告别危坐而逝十月之十一日也曹溪水忽涸百鸟哀鸣夜有光烛天三日入龛面颜发红须发皆长鼻端微汗手足如绵僧徒惊告谓师复生萧公语余衰老赴阙䟦涉二万里何所为哉天殆使为师作末后证明耳呜唿知言哉师长身魁硕气宇堂堂所至及物利生机用善巧如日晅雨润加被而人不知山东再饥师尽发其囷亲泛舟至辽东籴豆以赈旁山之民咸免捐瘠税使与粤帅有隙嗾市民以白艚作难羣噪围帅府师缓颊谕税使解围不动声色会城以宁珠船千艘罢採不归剽掠海上而开矿之役绎骚尤甚採使谒曹溪师以佛法摄受徐为言开採利害由是珠船罢採不入海而矿额令有司X岁解制府戴公诒书谢曰吾乃今知佛祖慈悲之广大也师为余言居北台大雪高于屋数丈昏夜可鑑毛发坚坐待尽身心莹然迟明塔院僧穴雪以入相𢹂行雪洞中里许乃出当诏狱拷治时忽入禅定榜箠剌爇若陷木石逾年在雷阳闻侍者趣唿逮系毒楚卒发几无完肤此楞伽笔记所由作也师东游至嘉兴楞严寺万众围绕有隷人如狂易状搏颡不巳曰我寺西仲秀才也身死尚在中阴闻肉身菩萨出世附隷人身求解脱耳师为说三归五戒问解脱否曰解脱竟懵然而觉师之树大法幢为人天眼目岂偶然哉师世寿七十八僧腊五十九前后得度弟子甚众从师于狱职纳橐饘者福善也终始相依于粤者善与通烱超逸通岸也贵介子弟剜臂然灯以求师道现大士像于疮痂中而坐脱以去者即墨黄纳善也粤士归依者冯昌历为上首御史王安舜孝廉刘起相陈迪祥欧文起梁四相龙璋皆昌历之徒也师所着有楞伽笔记华严纲要楞严悬镜法华击节楞严法华通议起信唯识解若干卷观老庄影响论道德经解大学中庸直指春秋左氏心法梦游集又若干卷嗟乎师于世闲文字岂必不逮古人有不逮焉亦糟粕耳师于出世闲义谛岂必不合古人有不合焉亦皮毛耳惟师夙乘愿轮以大悲智入烦恼海以无畏力处生死流随缘现身应机接物末后一着全体呈露后五百年使人知有一大事因缘是岂可X以语言情见拟议其短长者哉是故读师之书不若听师之言听师之言又不若周旋瓶钖夷考其生平而有以知其愿力之所存也谦益下劣钝根荷师记莂援据年谱行状以书兹石其词宁繁而不杀者欲以示末法之仪的启众生之正信也铭曰人生出没五浊世闲生死之涂屹立重关重关峻复谁不退堕师子奋迅一掷而过济河焚舟县车束马一钵飞渡谁我御者氷山蛰伏雪窖沉埋氷解冻释水流花开光明四照上彻帝阍荣名利养匪我思存震霆赫怒我性不迁桁杨木索说法炽然觉范朱崕妙喜梅州雷阳万里谓我何求军持应器横戈杖钖毁形坏衣古有遗则大鉴重徽灵照不昧屈㫬之衣如施画缋师之示现如云出谷触石肤寸雨不待族云归雨藏山川自如孰执景光以窥太虗福德巍峩文句璀璨视此肉身等一真幻匡山不来曹溪不去塔光炳然长照觉路天启七年丁卯九月朔常熟幅巾弟子钱谦益谨述憨山大师传师讳德清全椒人姓蔡母洪氏梦大士𢹂童子入门抱之遂娠及诞白衣重胞居常不乐俗年十二闻西林和尚有大德欲往从之父不听母曰养子从其志迺送入寺时无极讲经西林雪浪长师一岁先依无极见师如夙契十九从无极聆华严玄谈至十玄门海印森罗常住处悟法界圆融无碍之旨切慕清凉X之为人自字澄印每于讲会密察方僧可为侣者一日见后架洁清思净头必非常人比见乃黄肿病僧每早起事必办不知何时洒埽也故不寝以侦之则当众方放参时巳粪除毕数日净头病师问安否答曰业障身病巳难支而馋病又难当每见行斋食恨不俱放下师袖果饵亲之问其号曰妙峰蒲州人因相期结伴为远游既数日则巳去矣更六年师至长安有称盐客相访者长须发衣褐衣入门即问认否师视其两目忽记昔天界病净头也云为山阴王请内藏来师追妙师至河东山阴王留结冬订刻肇论向于不迁论未明旋岚偃岳之旨忽阅梵志自幼出家白首而归邻人曰昔人犹在耶志曰吾似昔人非昔人也豁然了悟初师方七岁叔死叔母抚尸而哭曰天耶那里去也师愕然问叔身在此又往何处曰死矣意死向何处去疑之未几次婶举子随母往视见婴儿问母何从入婶腹中母拍一掌云尔从何入尔母腹中耶又切疑之自此死去生来之故耿耿于怀至是如氷澌泮矣明日妙师问所得师曰夜来见河边两个铁牛相鬬入水中去也至今绝消息妙师笑曰且喜有住山本钱矣时伏牛山法光禅师在王所示以离心意识参出凡圣路学师深领其旨每叹曰光师谈论如天鼓音一日搜师诗读之笑曰何自得此佳句复笑曰佳则佳矣那一窍欠通在师问和尚通否曰三十年来拏龙捉虎今日草里走出兔X子来下一跳师曰和尚不是拏龙捉虎手光拈拄杖作打势师把住以手捋其须曰说是兔子恰是虾䗫光笑休去一日谓公不必他往愿同老伏牛是相望也师同妙师登五台光以诗送云雪中狮子骑来看洞里潜龙放去休问其意曰要公不捉死蛇耳师言禅道久无师匠比见光师始知有宗门作略大方主人为卜居北台之龙门大风时作万窍怒号意喧之问妙师师曰境自心生非从外来古人云三十年闻水声不转意根当证观音耳根圆通初师日坐溪桥水声宛然久之动念即闻不动念即不闻一日忽然忘身音声俱寂自此众响閴然不复为扰矣人饷师米三斗日食麦麸和菜以合米为饮送之半载有余粮偶粥罢经行忽入定不见身心唯一大光明藏圆满湛寂如大圆镜山河大地影现其中及觉说偈曰瞥然一念狂心歇内外根尘俱洞彻翻身触破太虗空万象森罗从起灭时年三十也悟后无可请益乃展印楞伽经既夙所未讲伹以现量照之少起识心即不容思量如是者八阅月全经旨趣了然量中一夕梦入金刚窟石门榜大般若寺见清凉大师倚卧床上妙师左侍师趋入礼拜右立大师开示初入法界圆融观境谓佛剎互入主伴交参往来不动之相才说其境其境即现自知身心交参涉入妙师问曰此何境界大师笑曰无境界境界又梦履空上昇入广大楼阁瞻礼弥勒闻其说曰分别是识无分别是X智依识染依智净染有生死净无诸佛自此识智之分了然心目万历辛巳神宗皇帝遣官祈皇嗣于武当皇太后遣官于五台就本寺建道场讫癸未师以台山虗声难久居遂蹈东海之上易号憨山寻清凉疏所谓那罗延窟者即东海牢山也圣母以五台祈嗣之劳访求三人大方妙峰俱至命龙华寺住持至海上喻师寻建寺西山期以必往又发三千金为师建庵师俱辞丙戌敕颁十五藏经散施天下名山慈圣以其一送东海牢山无可供奉命合宫布金修寺赐额曰海印是冬禅室成静坐夜起见海忽身心世界当下消落偈曰海湛空澄雪月光此中凡圣绝行藏金刚眼突空花落大地都归寂灭场入室取楞严证之开卷见汝身汝心外及山河虗空大地咸是妙明真心中物全经观境了然心目述楞严悬镜一卷丁亥开堂说戒四方衲子日益至作心经直说以悬镜文简学者不易入始创意述楞严通议己丑为报恩寺请藏斋送至龙江便道省亲且欲重修本寺师出家处也乞圣母日减膳羞百两积之三年可举慈圣俞之甲午冬入贺圣节命说戒于慈寿寺再请举修报恩寺上命徐俟明年乙未逮师先是上数恶内使以佛事请用太烦偶以他故触圣怒有忌送经使者因之发难遂假前方士流言击登闻鼓以进下镇抚司狱望风旨者尽令疏向所出诸名山施资十数万计严讯之师曰X媿为僧无以报国恩今安惜一死以伤皇上之大孝乎即曲意妄承奉非臣子所以爱君之心也有死而巳止供前施七百余金而前所辞建庵金使者不敢复命师曰古人矫诏济饥今岁凶何不广圣慈饥民乎令僧与使者遍散之僧道孤老狱囚各取所司印籍以复至是请覈内支籍代赈之外无他上意解时相国洪阳张公暨诸当事营救甚力后张语人曰人知憨公为大善知识不知有社稷阴功也众闻之悚然出狱戍雷州侍御樊公继谪问雷阳风景何如师方註楞伽经拈卷示之曰此雷阳风景也督府命住曹溪辟堂𤀹源行化之外普润枯瘠癸卯达观在京师适妖书发难下诏狱讯以为师之故檄还戍所因忆达师云楞严说七趣因果世书无对解者师云春秋乃明明因果之书耳遂着春秋左氏心法乙巳渡琼海夜望郡城气索然遂行谓众曰琼城将有灾行后地大震陷城东隅暨官民庐舍仆明昌塔压碎师所寓楼先时郡士大夫竞留师师不止故免丙午遇赦癸丑至衡阳游南岳礼八十八祖道影丙辰登匡山避暑金竹坪註肇论僧某以五乳贻师喜其境幽将投老焉为达观茶毗手拾灵骨藏于文殊台丁巳下山弔云栖说法净慈之宗镜堂日遶千指归闭关谢众效远公六时刻香代漏专心净业着华严纲要重述圆觉起信直解庄子内篇註粤方伯吴公暨诸弟子固请复至曹溪者三壬戌冬至为X弟子戒期讲楞严起信诸经论晚参示众云老人稳坐匡庐今日踰河越岭为着甚么尔曹慎毋作容易想也癸亥冬十月示微疾韶阳太守挟医问疾师不御侍者请垂一言师曰金口所演尚成故纸我又何为自后不语端坐而逝初外道罗清以其教遍行东方绝不知有佛法师居东渐久其长率众来归开讲大化遂遍东海岭南佛法久废海门周公摄南韶集诸子问道于师周鼎石问通乎昼夜之道而知师答此圣人指人要悟不属生死一着公击节叹服有龙璋者闻师论心异之归谓其友冯昌历曰北来禅师说法甚奇特因共请益师开示以向上事谛信不疑自是王侍御安舜欧文起梁四相等相率归依士人向慕法化大行虽上下崇礼奉为法王而有为之事雀角至再然当事有结轖则必乞师解之税使者恶大将军因粤苦闽艚运米新督席闽人也公子舟次白艚之旁借口以大将军资公子行闹士民数千人沉公子舟持戈围帅府甚急帅令中军诣关涕泣求救师遂破关往谒从容开晓使者悟俾散乱民师先往大言于众曰诸君所为欲食贱米耳今犯大法当取死即有贱米谁食之耶围乃解会城以宁复甦採珠之扰其在东海敕赐殿成势家冀夺道场搆方外黄冠称侵其道院事下菜州无赖数百喧竞合围师令侍者他往独徐行其中首一人舞铜牌利刃出其鞘拟杀师师笑视之曰尔杀人何以自处其人气X索收牌刀围行城外二里许将东西行师踌躇请首者同至寓处闭门解衣磅礴谈笑自若取瓜果共噉之一市喧云方士杀僧矣太守遣多役捕之彼众惶惧皆叩首求解师曰尔勿惧亦勿辩第听吾言太守问狂徒杀僧耶师曰未也来捕时僧方与彼同食瓜果耳太守曰何闹曰市闹耳太守命三木师曰将欲散之乃故拘之耶太守悟但令地方驱之不三日尽解散师于诗文天才骏发少年入长安王元美谆谆诲以诗法师不答瞠目视之敬美一见笑曰阿哥输却维摩了也论曰庄生云以圣人之学教圣人之才其亦庶乎其可矣余以辛酉入五乳访师者三语甚洽余谓师用世异才也赠以诗曰出世还应用世人师不语其意深自得又谓师老矣何不加意嗣人答云须其人精心求之我求何益初师在海上即墨黄生纳善年十九参究坚切脇不至席对大士破臂然灯保师速还火发疮痛日夜危坐持观音大士名三月乃愈痂痕结大士像眉目身衣宛然如画求随师出家师不许生乃曰弟子打箇觔斗来师又何能止我乎又明年竟坐脱此岂所谓其人耶非耶其在岭南则冯昌历五乳之患难不二者为福善赐进士出身广东等处提刑按察司按察使会稽陆梦龙君启撰憨山大师塔院碑记岭南无佛五祖所讥而能大师出其无根之智剖三X光而刬五岳扫轨易向以师百世何其盛也玄风既衰法地亦坠积劫之因是为辟始师与达观涤源曹溪之盟结想未纾师乃被难达观闻之惊曰憨公巳矣此愿曷酬而师以主恩佛佑流宥五刑适赴其地虽业累所缠然亦因缘之愿力也初至解纷上将督府德之愿为护法先时道场土宇割裂侵并流徒肆为屠沽至是檄县期以三日尽之因谓师六祖腥羶巳为涤然生灵涂炭请师救济其一珠船千艘皆海上巨盗资以钦採之势踰期不归横掠海上吏不能制其一矿役暴横掘墓破居师乃徐动榷使启诱信心严约珠船彻所遣役归有司岁额解进民自此安枕矣遂辟祖庭立义学登坛说法自宰官文士下及𧵑贩咸遂归依改径拓产归所侵田以屠肆为十方旦过寮设库司清规井然如官府法岁大饥疫劝施掩骼作济渡道场夫无着之机弃绝圣智有为之化波润津梁大小精粗至人毕贯所以君子契其精玄小人怀其乐利没而不忘其在斯乎玄圃萧先生北上入访因游次谓曰巳为师觅一片福地问何在曰天时冈师戏云天时冈宰相定穴非吾法王孰能居之既别即示微疾数日而逝甲子春庐山弟子福善等至请龛还庐岭南弟子欧文起刘起相暨山寺大众议留乃阄卜之三阄皆得留字韶太守张三星为建塔院即所指天时冈也然龛卒归五乳是为衣履之藏铭曰聪明圣智道不涉焦金腐芥世丧裂X大师精神十方彻挠挑风雷弄日月波澜不荡光不灭曹溪中流祖源遏刊山涤源九州列洪钟在函无扣歇水逝风行非续绝曹溪五乳无蹟辙与塔而三其嶻嶪天启七年六月赐进士出身广东等处提刑按察司按察使会稽陆梦龙撰本师憨山大和尚灵龛还曹溪供奉始末谨按本师以万历丙申逆缘入粤生平履历备载于萧玄圃吴观我钱受之诸名公碑铭亦既逗漏不少今所纪者自庐山迎灵龛还曹溪及开龛漆布始末也吾师弘法一生精神半在曹溪备载于中兴录暮年归休于庐之五乳天启壬戌起相同堂主本昂等坚请师南还以癸亥冬示寂于曹溪五乳眷属知微善公欲迎灵龛归庐龛前拈阄三拈皆得留字于时宗伯萧公捐赀会本道我斋夏公韶府张公暨远近缁白弟子及十房僧道崇建塔院善公者本从师于患难九死之余孝诚笃挚邀请吴越诸宰官归依师门者具书当道何制台下令强迎归庐乙丑之春正月也崇祯庚辰起相承乏司李瑞州入山扫塔始知形家异议既入塔复启𣪁卜地因忆壬戌侍师于庐师别诗云一片远心遡流水相期端为不传衣又曾于众中授记云尔他日为兵部权要之官当为我修蔡家先坟二十年来一官拓落既难提石上之衣又罔效包土之力尝怀内疚忽勐省曰师灵未妥倘了此段公案其于修坟不既多乎遂谋力任南迎之役X长男珵烨随任因力赞之癸未秋楚𡨥震邻兵燹是虞嗣孙慈力广成等用予言龛前拈阄三阄皆顺起相解任将南归遣男珵烨代迎有晏生日瑞者曾物色之两造中赏其胆智可任渠亦坚请效劳因命之往康郡粮馆亦留都人难之曰大师吾梓里也彼能迎我独不可留乎相先托同乡康郡司李廖公文英为东道主值廖奉台檄办事准安巳在舟中矣为风所留几八十日晏生恳之廖欣然许诺一夕风转南遣人趣晏曰风利不泊迟则自误值晏痢病动转不得业扬帆北渡晏生巳夫望矣是夕石尤风大作又逆递廖舟还故处晏生手额曰大师之灵也于是檄星子县署篆甯公主其事牌行山中众莫敢抗瑞郡守戎金国柱康郡守戎胡宗圣皆遣兵迎送旗鼓导引出山𡨥警日迫河道梗涩六舟南迈途中值贼客舟皆被邀截独灵龛船得风扬帆径去钩竿皆着手不得如是屡经险阻履险卒夷川岳助顺何莫非吾师之灵也是年冬仲朔二日灵龛到山山中大众欢声如雷以为从天而下也晏生及嗣孙慈力为余言龛灵异甚初出山及度岭皆四人𢌿之比到蒙里登岸夫力倍之犹勉强此何说也予谓老人家显异欲以肉身出现乎择吉入塔在甲申九月而荒盗频仍复值燕都大变崩心痛悼欲先期入山省视未遑也有宋总戎纪者语僧远苍曰大师名喧宇宙岂同余人金刚之体保无缺漏请开瞻礼于四月廿八集X众拈阄许开开则道骨如生俨然端坐不倾不倚发甲皆长衣服鲜洁白绫坐褥无半点瑕数珠绒串若新大众欢唿归命顶礼观者如堵后数日前吏部尚书李公日宣韶府黄公锟者入山随喜共作证明始信肉身大士应缘度世前有大鉴今有本师先是卓钖泉久竭郡侯黄公留心法门百计搜剔比灵龛既启泉则自涌应若影响岂偶然也起相与余宗元紏本府长春社中缁白善信设阖山大斋以重阳日入山廿五日斋僧十月初十日漆布陞座十房户长长老耆旧塔主堂主及长春社护法居士具佥帖请嗣孙慈力等守奉塔院香灯宋公首捐五十金漆布且请李公撰募疏谓塔院襟眉未舒为修剏取香灯田产之费制台沈公业题百金此皆与本师夙值般若之缘故能于末后一着各出手眼为千秋竖光明幢也起相绵力何幸躬逢其盛爰识其始末如此崇祯十七年十月吉日原任江西瑞州府推官顺德菩萨戒弟子刘起相顿首谨识奉輓憨翁禅师圆寂萧云举鼓棹双林扣夕扉故人把袂洽心期一年契濶龙华会万里音书雁断时茅结牢山归北海花开庾岭向南枝衡阳地褊袈裟濶匡岳云深杖钖移台镜本空观自性风旛忽动想能师几回凉月倍清梦一宿秋风对故知隐几谈天收密义挥毫见地扫羣疑久无粘缚心常定空有慈悲首重垂落叶秋深忘语倦听X钟夜半说心危每嗟尘世心常苦更到禅台路转岐法语听来堪唯唯客程催去故迟迟老知湖海应难遇会嘱机缘忽漫离鴈过寒山秋影尽马嘶曹水去声悲尺素传书人北面阇黎闻讣泪交颐法门摧栋材难得觉海藏舟事莫追睡蝶蘧蘧才入梦犹龙矫矫欲何之晤来巳是经千劫化去何烦赞一辞忘我非贪无相好观空莫诧有形奇回看峰色林端寺梦想潮音箧里诗圆寂那曾分去住庄严不改旧威仪秪愁法侣应稀少託钵传衣更属谁奉輓憨翁大和尚吴中伟憨山大师禅宗龙象余治兵湖南获展参诣庚申春再承乏岭表道经曹溪顶礼南华祖像仅蔽风雨虽巨材山积而龟曝鹤飞丹青剥落徘徊久之慨然太息询厥所以老比丘答言此我憨大师未竟业也安禅七日金地将完谗搆三途法轮中辍言罢掩抑悲不自胜予重怜其意语之曰若等真思大师予当为若招之比丘辈咸各欢喜无量投地称谢遂重趼千里殷勤启请始于比年某月再入曹溪则僧辈巳三诣大师而予亦三致书师矣卓钖之日法讯见贻薄宦紏缚未遑酬次每念他日北归庶几从容化城仰参心谛而法腊巳满遽登涅槃俾予数年所怀竟成虗想夫金刚不坏则大教常流石电难延则肉躯等尽予悼宗风之永寂哀玄义之将颓感往多哀伤今欲绝揽笔成诛情见乎词矣X归尽天龙有大师讲坛华雨落迟迟厨中法膳慈宫出岭表恩流圣主知鸥鸟宰官疑玩世旃檀海藏有经时是谁高足如迦叶把撰遗疏痛所思曹溪滴滴泣南华当日亲承坐具纱心印独传无一字地金重布有三车林风月掩床头火谷雨烟消定后茶末法中兴还更堕低徊双树独长嗟谶记南宗岁巳千道场重此更安禅法流心在无穷悟祖去衣藏不再传泣断比丘黄叶下灵埋鏁子白云边应留遗教经同佛犹自中流得宝船满月当年一试参归依初地忆湖南衣从白㲲身常净教演青莲舌再含金版译穷经几部银钩书就祖千函是谁檀越真师负三度书招秪自惭过匡山奉弔憨山大师王思任七峰绝顶开峦萝葛穷时剩石攀溪舌珑玲难翦截教人犹自听憨山灵光作线一相牵八里庄前二十年今日拜师犹骨在知师原是古金仙赐环炎海主恩多鳄浪蛇云伏几魔遮莫灵山因道力空余好相听弥陀治任千般为一龛曹溪庐阜若何参早知风月犹擎架一火烧时没得担奉輓五乳大师博山后学大舣象王蹟应瑞莲开五乳峰前吼若雷今日树烟何叆X叇紫云旋入白云推南华福地塔全身脚底犹披五乳云柱杖搅浑清世界不知得法几多人哭五乳大师弟子福能忆断南华归去来那堪巳脱旧莲胎人谁得髓应成笑我未忘情自合哀荷法从今皆弱质论文视昔几雄才可怜孤客余双眼遥对青山泣草莱乍得归依双径山师资可想鹫峰闲几堪玉树苍苔󰢍即使香台末路还语对石泉分哽哽涕当风叶堕潸潸印心四卷楞伽在掉臂何人巳出关泣对缄书转不平空于手泽诉归盟相逢未惜悬千载自弃须知负一生推古但云𢹂履去临哀谁解作驴鸣萧萧客舍残冬雪点袂依人若有情泪洒天涯寄弟兄先师遗嘱太分明须眉五老堪摩拟腰嵴三梁自现成红叶乡人双眼血白云弟子一心旌于兹领取拳拳意何必高谈论死生寄憨大师曹溪法眷书海印白衣弟子虞山钱谦益致书于憨大师曹溪塔院住持诸上座师兄恭惟甲申之岁大师真身自五乳归于曹溪迄今十有三载矣某洊经丧乱万死一生视息仅存草土自屏既不能幞被腰包躬埽塔院又不克斋心顶礼遥致瓣香仰负劬劳俛辜记莂跼天蹐地叹愧何巳唯是多生承事毕世归依布发未忘其宿因失乳久思夫慈母此则海墨难尽劫火不X灰我大师固当于长寂光中重加怜慜密为加被者也粤自法幢倾倒末劫凌夷师子逝而野干鸣龙象寝而妖狐炽家家临济箇箇德山宗师如茨付拂如苇而又搆造妄语侮慢圣僧谤紫柏则曰本无师承毁大师则曰但称义学聚聋导瞽惑世诬民法门之败坏未有甚于此时者也举世饮狂井之药而有一人不狂举世怖晓镜之头而有一人不怖单撑孤立风雪当门此一人者或者护世四王密谛力士假手是人为如来使使之屏除魔外不断佛种而我大师慈心悲愍普施无畏亦岂无厚望于后人与诸上座与某缁白不同同出大师之门并受遗嘱居今之世随波逐流坐视斯人中风狂走摇手闭目不为拯救亦何以称海印之真子与魔强佛弱俗重道轻智眼无多法城日倒未上诸上座能不河汉吾言否也今所欲亟请于座右者近代紫柏云栖皆有全集行世大师梦游集嘉兴藏函但是法语一种其他书记序传之文发明大法者有其目而无其书闻大师遗稿藏贮曹溪卷帙甚富今特为启请倒囊相付当订其讹舛削其繁芜使斯世得窥全壁不恨半珠人天眼目剎尘瞻仰断不可辽缓后时或贻湮没之悔也又大师着春秋左氏心法乃发明因果之书常自言曹溪削稿时灯前烛下征求案断魂魄可追毛发皆竖以今世时节因缘正当开显此书用以革顽止杀捞拢劫浊追思大师往昔付託良非聊尔流通之责胡X可逭也伏祈诸上座合力搜罗悉心採集片纸只字罔有阙遗楗椎集众招告大师真身之前举授轺车诏使郑重邮致俾某得借手撰集以告成事此则法乘教海千秋之耿光非及门一人之私幸也大师五乳塔院滥竽载笔南海陈相公曾为题识勒石南华甲申巳后归龛事蹟山门当有实录不揆芜陋愿考覈作第二碑以备僧史某年七十有五誓以西垂之岁归命佛门会台贤之异同破性相之岐执阐扬遗教弘护真乘庶几黾勉余生不负大师摩顶付嘱至意俟文集毕工少有端绪当为文一通启告大师冥机密感念兹在兹而今固未遑及也遥望双峰焚香作礼岭海迢然如在床席天寒夜冻琢氷削牍意满楮陿不尽所云岁在丙申十一月长至前三日某和南奉启右钱牧斋宗伯访求憨山大师遗稿书以託龚孝升中丞者顷𢹂至海幢华首和尚观之弹指赞礼盖叹钱公能不负师龚公能不负友而两公皆能不负佛所付嘱也使授诸梓命今释跋其后呜唿斯道凌夷于今巳极良由信根轻鲜忘法本而背佛恩其视慧命断续之闲若越肥秦瘠笑啼皆伪起倒随人请以此书正告天下万世之为法门后昆者知钱公所以尽心于大师之心与龚公所共弘护之心与和尚所共流通之心皆共出于三世诸佛大悲大愿之心皮下有血人触着便痛不隔X一丝危涕既零忘身非险即生佛慧命实嘉赖之岂止为大师竖立光明法幢而巳时丁酉春正月谷日华首门下弟子比丘今释跋台谕憨大师全集泰处署中搜罗咨访非力所及适金道隐在此知中丞传台札于海幢法侣其堂头宗宝老人欢喜赞叹焚香设拜属道隐题跋付梓布告诸方俾凡有收藏大师法语者单辞片纸皆来聚集现在数种附中丞行笥此外更有所得泰当为续上也门人万泰顿首憨山大师全集旧序余尝思维世圣贤立身一代或开创或继述或守成或重兴或救弊其用心于制作之微事无不周义无不备使千万世下有能寻其旨趣皆可因之而振起也此非古今之大经大法哉于是更进而思之夫经世圣贤尚能以身尽一代之事以道开万世之心况我佛祖出世为人以超生死性命之法而化凡圣迷悟之心其示现普门感应异类者岂不能续三世之慧灯传大千之种智乎余于憨山大师见之矣大师悟门与教化之广大巳见于自已着述与诸明眼传记赞铭之详举世莫不知为再来肉身大士矣余何能赞一辞盖痛念法门而有感焉大师当此宗门凋落之际方与云栖达观二大师相为鼎立以悟宗门之人不据宗门之位是预知宗门将振故为宗门大防独虗此位而尊此宗使其狂妄僭窃之徒自生畏X惧而不敢眇视轻贱此其心又奚啻程婴杵臼哉呜唿有三大师如此光明赫奕于前而后世尚有僭窃不恤为大师之罪人者宁不大可慨与虽然孔子作春秋正万世名义虽不能使万世之名义皆正而有不能正名义者亦何能逃春秋之诛余昔年见大师赞予寿昌先祖及撰塔铭即突出大好山千里遥相见之句巳知与先祖把手共游向上一路矣至于平生说法着作曲尽一代时教始终本末全体佛心全行祖意其提唱拈颂及指示偈语曾何减于古人曾何让今人天下后世自知师实祖位之人不居祖位岂可以师不自居即为非祖位人乎师没后二十二年而全身不坏与曹溪六祖开创重兴无有二义其进于维世大经大法而能续法身慧命诚无不周无不备也兹大师法孙坚如欲募刻师全集乃特请为序而赞成之予嘉其为法忘躯之诚因述余所仰慕感慨之思云尔天界后学道盛和南题憨山大师口筏引客岁龚中丞孝升入粤虞山钱宗伯属收憨山大师遗文维时华首老人与鼎湖栖壑和尚裒集法语及诸论述附星轺以往珠海牟尼光巳照映吴山淛水闲矣余从友人黄秋闻又得遗言一则乃师中兴曹溪祖庭时与邓生敷说所谓口筏者也师信口说法泚笔千言文不加点皆从不思议中流出其示邓生言下指点纵横穿漏从来单提直指未有如是之简X捷透快者师与云栖紫柏同时称三大宗师弘皆亲受记莂云栖以低眉作佛事师与紫柏以努目作佛事而其作略大都从五台水观中来故其楮墨所宣莫不有千峰积雪万壑轰雷之雄概此片纸亦具见一班矣刻成仍寄宗伯俾补入全集中而敬书数语于后丁酉蒲月中州曾弘合掌言憨山老人梦游集卷第五十五