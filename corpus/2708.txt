秋礀先生大全集秋涧先生大全文集目録秋涧先生大全文集目録苐卷颂中统神武颂赋蛾眉砚赋茹野菊赋未央瓦砚赋三峰晴雪赋熈春阮赋弔廉将军墓赋登常山故城赋鹤媒赋玄猿赋蟠太山赋苐二卷五言古诗拜奠鲁文宪王庙拜奠宣圣林墓陪总管陈公肇祀商少师比干庙拟韩子秋懐十二首九日和渊明诗韵寒雀叹观葬者有感自喻鹿喻散歩清溪湄溪田暮归送宋大使汉臣之任读林和靖诗集西溪始泛拟古三章过㽞元海陵寝静乐堂逰万固寺舜泉跋席怀逺録老农语吴大使于明致乐堂遣发仆归瘗淇上感寓陈村待渡沁水道中宿板桥田舎过鹿台山观获荞麦临汾节妇吟过鹿台西崦荅老农语第三卷五言古诗题玉石莲花洞道院壁御骠出廐图题吕充隠和陶诗昆阳懐古苦热叹听讲吕刑诸篇谢人赠砚赠仲温教授泛漳篇栢亭叹九门道中野河渡菊叹輓漕篇元日示孙阿鞬桑虫叹灵光塔舂榆叹折齿吟读韩子有感董大夫庙条侯祠泥阻大小西门道中锄镂牛升哥闻谈刘齐王故事过深州故城有懐贤哉霍生行题洪崖先生卷后出香竒石洗砚示孙阿鞬第四卷五言古诗游百家嵓谢王中丞惠栢㘽饲牛辞种𬞞饯王和之北还汲冢懐古寿弟监使仲略酬绍开提刑见寄严韵击训狐明农亭感兴三首苦寒効昌黎体恠石辞畴昔一首寄紫山元日吟嗟哉传生行处暑日偶书秋雨中书懐饯侯敬夫还汴望松吟宣城笔㐮邑蒸豚双庙懐古虞姬墓江舡二咏舟宿桃源县刘营田拜庆诗食鲈鱼长至日次赤岸驿平望道中大安岭自淮口抵宿迁风雨大作吕梁第五卷五言古诗和渊明归田园教授晋卿连失三孙响板辞海㺜和曲山游泽宫感旧韩晋公画水牯图唐邉鵉正靣孔雀琅山望黄金䑓有感和紫山题观音堂山石记虎骨鎞渊明漉酒图有怀雪庵禅师李庭珪墨赠唐承㫖成徳堂题嘉山诗卷东征诗覔风字歙砚十月牡丹送范葯荘子楚教授嘉兴赠利彦翔赠笔工张进中送张㓜度倅冠州游嬀川太玄宫筠菊亭祭司徒忠懿公墓书日者卷后题张氏先茔记后送张胜非任汝寕判壮士吟送徐平叔题焦莭妇卷后送许淡斋提举观台刘氏瑞莲蒲城行黒山秋霁第六卷七言古诗舒辟劒歌飞豹行匹𥿄歌金马门行相从行南风謡长劒行杂言喻彦正失子涌金亭秦川行东方碑帖歌墨竹歌乞鴈歌晨起理发衡门行大雹行捕鱼歌宿仙山朝元观赠田生赴监河之召赠孟祝史徳卿还燕城题韩干画马图梁秀才惠枨三勒浆歌驱蝗行第七卷七言古诗题薛少保稷画鹤图僧传古坐龙图题邈龊虎图行杨祕监百马图和左辖姚公梨花诗韵绛州法帖歌题赵仲噐冶古斋题都山老人九十诗卷悪沟行题赵城王开铺壁清江引饯郎中彦亨平阳官府行鴂词游姑射山神居洞北洞铜方爵歌短歌行风秀丹山歌醉歌行玉壁城懐古聴祥师弹琴㐮陵行赠贾主簿徳逺戴松画牛图李管丘寒江晚捕图七夕同府僚观稼西郊黄崖行曲沃道中与老农语新道成车中即事谢金店马生赠岘山图山中礲研歌题董少平庙壁呉娃行镇州懐古周卿二子歌十月朔展墓廻有感簜樽歌西京王生歌第八卷七言古诗入侍行赠董符寳小山行沙堤行羽林万骑歌瑞雪歌谒苏坟送文郎中子周义士姜侯歌赵穆篆隷歌食梅子有感潜斋歌长庆行酬畅纯甫赠元白二集虎牢関行送齐彦佥事商鼎歌归梦謡日蚀诗南宫老仙云山图卢仲杰送所逸东莱集赵佥院许赠欧苏集作诗问之泾阳镇中秋小边行梦陈节斋信陵公子行题子猷廽舟图山阳早发雄狐行月老招饮望黄金䑓歌越鸡行春溪小猎行野兕行哀老殷辞悯雨行第九卷七言古诗滹沱流澌行布谷词恶鸱行鸿鴈歌健儿歌赠龙教授取新马天章庐山清晓图放猿词田家謡素馨辞宣和寳墨歌寳鼎歌赠僧法恒义侠行并解题赠僧芝庵题文献公画鹿图桑灾叹后桑灾叹入奏行紫藤花歌听马姬弹明妃引读舜庙碑聚星鳯池砚歌赠张道士辛夷花歌游封龙山上观题桃源图后赠九万户嗟嗟住河濵滹沲秋涨行谢安从仕赠放生池碑纪梦平原行常山太守歌负笼行第十卷七言古诗华不注歌趵突泉歌东坡海南醉归图河冰篇短歌行荒鸡行龙在田诗杨柳枝词檀来歌椒兰怨汜水行刘山人歌后饲牛辞春寒曲驱狼行寳鸭歌汉宣帝幸池阳宫图入奏行送雪堂南行乐闲老人歌醉道士歌双峰歌过宋义墓中秋吟花工王氏歌河图篇风字瓦砚歌雷将军歌革故謡通漕引珎珠菓词当熊词东征謡下瀬舡征士謡天星行雨木冰建春楼歌潜蛟行重门行唐申王画马歌秋涧着书图湘中怨第十一卷七言古诗题耆英图紫芝歌圯上行题长江万里图问呉台辞南台懐古游九仙阁寄中隐信宣慰李夫人画兰歌杂言福唐中秋对月题钓䑓洛中吟竹鹿辞游金山寺鬼车行流民叹南楼行五色鹦鹉歌福星行白鹿嵬歌琼华露酒歌有狐篇罩鱼歌风狸行贺林君玉得重孙二俊歌题任南麓华清宫图和东坡聚星堂雪诗韵鸡跖劒歌飞廉瓦砚歌清霜怨贺雨诗题中山刘寿公九十诗卷送李萧二君使安南継翰属诗韵砻砚词秦山图诗送曹仲坚赴建寕教授鴈门公子行泉石双松图江南道赠邹五星湘中后怨摩娑辞街东宅碧玉琱枕淮西行送汤宣慰黄鹄下太液池歌海燕葡萄镜歌赠赵克敬鲁公书和张鹏飞韵第十二卷五言律诗寿史开府寿徒单颙轩送韩茂卿北上春夜宴史左丞宅送韩云卿赴䑓谒武惠鲁公林墓灵巖寺寿郡侯赠周曲山梦入闽清府送李郎中北还谒光武庙食粽有感番禺杖寿干臣周宰送赵秉彛赴辽东省幕送忠翁南归手植桧酒钟哀曹府君送赵克敬任定武判官省题诗红药当堦翻朱干玉戚五言律诗何叅政母夫人哀辞张神和纯孝题常运使西觐纪行二首太平宴二首冬日即事寿韩生弘哭完颜仲希墓挽呉衡甫寿王子𥘉秋夜月下独酌治秽赠雷彦正清明日南寺对雨秋夜出门挽史二相君挽武安道寿雷彦正二首白松早发泓芝驿禹庙温国公故宅和周干臣诗韵秋涨二首题有赵三侯祠祷雨孚惠祠庆王丈寿酬绍开外郎星子镇道中题栢壁镇夷齐墓舜井河中历山圣人岭题㑹琴图田间三首过万泉县第十三卷五言律诗哀髙尚书词三首送成耀卿尹温县题赵禹卿东臯林亭六首谒昭烈帝庙固安道中除蝗秋日过济衆僧舎送紫阳归栁塘午憇龙泉寺寄庞云卿元日灯下即事咏史开府宅鹤清宛道中大雪荅蠡州天庆寺英老座中偶得龙门寺辞长乐先壠二首饮食望舍弟消息三首送赵克敬任孟州同知萧相国庙火猎汴堤道中宿濉寕梦总帅史子明次宿迁望紫山不至淮安州寳应道中二首髙邮道中二首召伯埭杨州衢州二首玉山道中常山道中信州道中石溪道中鹅湖寺闽中闽清汤池建寕北苑望岭鹅湖道中题寳巖寺壁二首首夏居家即事方竹林枯灯花送杜签事之任江西重九日雨中醉归二首舍弟仲畧题孙鞬郎名字説后赠栾子英诗赠鍊师岳仲和月桂赋白鷴祭五祀和曲山冬夜即事二首酬舍弟见寄之什挽宋耀州汉臣二首大雪五加皮酒题杜氏六子名后烛花火罐题遇仙宫诗卷牡丹题郝氏世徳碑后夜病不寐大行皇帝挽辞八首题马同知拜庆诗卷秋日下直玉堂饯安南王弟回鄂渚雪夜闻钟王氏拜庆贾仲和八秩庆阎氏母寿送乔元朗使安南二首榕树赠高邑赵教谕冬藏和曲山咏懐韵䟦吕丈扇头秋云自激梦中得出门三首望淮夏夜安坐读史咏梅己亥门帖子出门雨后㸔山梦中得喜雨秋夜中秋制中对月披襟第十四卷七言律诗哭刘房山中秋月送王家父二首和靖教授诗韵秋日言懐清明日锦堤行乐秋雨晚晴夀节使史晋明南城纳凉晚归七夕立秋凉夜八月夜坐雪晴望题何鍊师虚白庵展江亭送紫阳归柳塘送萧四祖北上上阔阔学士雅集萧征君函文送子𥘉东行杜君羙耕隐堂和术忽诗韵雨中与诸公饮市楼秋涨后访王柔克报子𥘉以书见慰春望冬夜坐砧𥿄夜归寿周都运秋夜怀吕子谦寿叅谋王公二首赠元书记和元仲一诗韵二首送百德正臣之汴梁赠王修甫挽赵提学送卢叔贤之邓州寿王子𥘉自适登熈春阁哀故宫送赵相北上登凌云阁送子𥘉之邓州送郝伯常归保塞赠李干臣登资圣阁䟦西蒲燕处图寿史丞相过宋义墓元斋过朝歌铜台怀古佑德观早起寄萧茂先晚菊闻诏阳谷道中挽赵御史上王翰林梦受庭训赠孟文伯寿姚宣抚覔貂㡌邢夫子拜庆诗轴镇州怀古祗褐昭烈皇帝庙燕城书事二首望西陵牧野道中送赵相赠韩义和送常道人送刘同知还镇阳赠梁邦杰和干臣今晨所见大风雨后草堂郎事税李子文三首夜梦遗山指授夏日南堂卽事读漳濵唱和诗轴二首谢惠瓦甒雷雨大作和干臣韵雨后言懐二首和干臣雨晴第十五卷七言律诗蘧大夫庙苦雨吟迎秋明霁箕子庙挽梁邦杰二首荅雷彦正酒醒闻雪作泛舟清水三首寄子初和节斋诗韵林塘秋晚卜筑送子初北上寄杨治中上史丞相赠相者訾洞春和高丽李显甫诗韵开平夏日言懐送云叟公直中书省开平晚归吊竹和庞云卿诗韵送陈尚书问笔二李子昭许惠双笔闻诸军飞渡鄂渚秋日㑹白云楼赋西域鹦鹉杯西城郎事挽翟噐之哭郝奉使次杨子英诗韵题开封府后堂壁宿洧川驿许昌道中颕封人庙友人䘮马南阳府试院中作寄李士观南阳北城晚眺宛叶道中次韵宿汝楼二首赠提副正立夫二首留别陈节斋宿朝元阁下挽吕子谦䜩临武堂寄陈节斋鞠余望月东台日用送王子寿赠郝孝子白楼晚眺洪洞道中公堂即事和周録事感春诗韵夏县道中题闻喜庙学古柏饯张子文送朱信卿还吏部霍岳道中霍邑懐古送周干臣赴都送张汉臣弟寿赵辅之挽陈季渊三首挽殷签事㣲恙中作㑹醒心亭送郭彦实洛阳懐古逰泽州青莲寺二首夜过関岭山虞郷道中谒表圣祠庆潞伯逹八秩为郷人寿第十六卷七言律诗寿陈节斋三首清明日逰长春宫送陈按察东还挽王仲蔚寒食䜩韩氏南㽵赠李济之寄王汉臣和赵明叔言懐饯陈签省行台西夏五首张梦卿恵竒石考满日言怀题李錬师崇圣宫图夏日䜩集田氏林亭闻史相受开府御史秩满上刘太保山人二首和郝子贞䪨二首题韩通甫城南别业送子𥘉出镇阏台登临武堂唐山道中早发懐旧除夕言懐大暑挽王脩甫观稼游玉泉山书懐题赵宣抚山中杂咏归安潜洞赵樊川适安堂赵公泉未央砚贺正旦口号赠相者陈士廉登昊天寺寳严塔寄赠徳长老游圣安寺书懐送史丞相寄陈按察䟦王内翰唱酬诗轴挽归潜刘先生継张相言懐二首梦衞南郊行䟦梁斗南无尽藏饯叔良西归秦中寄李和甫覔未央砚会饭开㤗丈室寿徒单待制菊叹送赵明叔赴济南夀房祖送李仲实北京行省夀胡绍开望西陵送集和之佥事杨叅政出镇覃懐送陈按察赠罗征君孟待制哀辞祭子㐮先生赠韩通甫哭马才卿哀史都督题张府君墓姑射山新道成和张仲明韵王衞州挽章哭李州判别卢汉臣挽杜止轩别忽英甫第十七卷七言律诗诔史丞相挽遗山先生哭贾叔良祭馆主谢緫管挽杨叅政挽张签省别緫府诸公挽单学士和刘懐州韵三首饯王泉州二首同刘景融过西园送髙飞卿尹顺徳同刘景融韵荅客问西苑懐古二首虞帝庙吊古和刘懐州韵和髙飞卿韵二首别髙屯田晦之即席夀青阳学士和左山言懐韵游封龙北麓中溪书院赠刘大用即事别镇阳诸公经史緫帅战处闵子墓公堂言懐糟鱼元日挽杜止轩挽孟徳卿和张鹏举韵和张仲常韵赋白舜俞多月亭游佛首山开化寺游灵巖寺二首送刘世杰奉使云南汉柏过沙沟店长清宫舎观光三首寿王鹿庵三首赠张彦鲁赵州石梁三台怀古寿姚雪斋庆宋揔尹母八十寿赠逍遥子送李𥙿卿南还任怀逺庆九十诗卷挽杨春卿寄赵緫管寿张平章送商台符病目书怀送王焕卿按察三首送李敬之按察送冯寿卿签事寄子𥘉中丞目疾自警寄梁干臣签事寿赵同签送刘侍御雨声梦焦和之签事送寗端甫宣慰送杜时举归平阳哭张行甫第十八卷七言律诗哭节斋陈公五首寿継先侍御送刘侍御分司上都题王明甫八秩诗卷饯史千载南行三首挽张子敬提刑寄杜季明郎中登飞仙休逸二台寄刘清卿都事秋日早衙示阎子靖庆赵仲器母八秩椰实寄叅政相公和西溪韵三首送李士观挽丁郎中送舎弟之邓舎弟仲畧生朝送李千秋任诸城令哭杨叅政游大佛寺山阳遇太継长汉太守臧公庙赠刘景融之滑台送信士逹湖石和李士观韵春露堂三首送何叅政北上赠周干臣魏家乐天画像嘉禾篇种玉亭三首西村二首桃花菊四首苦雨三首与诸君㑹饮赴赵子仪㑹秋懐二首吊王柔克五首谢人惠竹筠溪轩庆云鹦鹉杯鹦鹉螺六首赠札刺䚟断事官饯王倅北行寿乡兄君玉送李廷玉北上秋栏四咏冝男寒菊秋蝶蔷薇谢人惠古瓶上巳日禊饮林氏花圃四首喜雨题雪堂雅集图瑞麦秋风如水声逰白苑寺欹器三首贺介甫提刑得雄谢成耀卿惠秬酒同弟祭墓二首奉实野台之目送弟南行緑毛龟第十九卷七言律诗老境六适饭饱即歩二首目倦忘书言慎养气食甘戒饱寤寐絶思息艺休心坐倦即眠二首汲城懐古梦王尚书子勉冬藏二首梦乗舡篘饮二首透月巖成氏西湾三首清明日独酌梨花小酌东坡汲乳泉圗二首送隐士姬仲实寿胡器之哀白彦隆哀王师中寿寳同知颜氏冠二首朱砂菊送薛叅军挽王尚书三首游苍峪青巖山赠啇左山贺夹谷士常受吏部题宋緫管母九十诗二首和陶主簿韵挽王中丞五首牡丹海棠挽史九万户小园即事二首借郑氏藏房山书二首谢王中丞饷酒括九峯禹贡觧挽徐大卿寿刘緫尹挽龙教授哀商左山挽夹谷尚书挽王丞㫖哀史左丞梦与张宣慰相㑹谢呉蔓庆宪副赠陈介甫送徐正卿还漳南谢汤宣慰惠书代书寄友旧二首西村三首复継前韵寄髙道之挽平章㳺公除夜贺杨文卿宣慰河朔挽赵同签挽许尚书二首挽宋賔客二首追悼李仲实叅政挽石仲迁送李府判寄史子明宣慰寿王中丞子𥘉送史邦直之任竹山除夜二首荅河刘二端公挽李子阳二首饯信士逹还䑓第二十卷七言律诗西溪见夣仪封道中睢州道中寄友人过归徳寄何相过下邑宿宋家山赵氏田舎送刘汉卿东归西湖留别左辖台相留别杨髙诸君下大安岭三山元日赠王之问緫管送李辅之北还饮九仙山絶顶登道山亭送二御史谢德长老惠竹舆赠鼓山长老平楚淮安道中游鼓山五首道山亭䜩集酬余招讨赠诗韵送魏叅政赴邵武李应中所藏书画雨中言怀小楼秋望寄紫山宪使秋雨知紫山病告巳满北归寄何叅政寄马左丞即事卧病即事二首芙蓉卧病吟闽中即事西湖开化寺送赵提举还江西即事三首题建宁府建安堂谢全王二医官二首赠儒医徐登孙题石桥山継李昌道诗韵遐观亭南劒道中酬延平林元甲见和悯雨呈干臣二首和钱神咏二首芭蕉扇和夜永不寐二首和曲山覔莱诗韵和干臣诗魔韵四首和干臣齿痛诗韵折齿吟自慰适见緫府应诏荐章寄紫山提刑寄六祖真人同干臣逰耿家池和干臣山居三首和干臣目疾韵二首扫晴妇江山万里图二首䘮马过郭璞墓佛狸祠即事三首韩斋小集送仝仁甫之任武陟第二十一卷七言律诗溪田晚归重九嘲干臣周宰寿李夫人寄竹溪刘隐居周曲山挽章哀马希骥竞渡独头木香元夕和周曲山见赠之什和紫山见寄四诗立春五首守岁元日和曲山诗韵寄紫山三首人日有懐紫山和曲山见赠髙韵肉豉人日赠曲山周宰爲靳嘉议寿琉璃肺寄魏叅政乐全老人耳瞶自感遇颙轩先生林墓良霄散歩和曲山太一宫诗韵三首喜雨即事言懐凉夜䟦梁氏碑后咏贾宅大龟寿韩生弘和曲山冬日言懐送叅政飞卿和曲山胡桃诗韵饯中丞羲甫二首和曲山十六夜诗韵二首寄緫师汪便益二首灯市行乐曲山乆病作诗慰之二首哀颙轩孙亡僮哀诗挽揔尹汤侯题珠帘秀诗卷题香山寺画卷同苦斋过朝歌题府判黄懋卿诗卷送舎弟南归穣下观光寿右平章四首赋王詹丞宣赐玉杖同鹏飞逰长春宫咏虎骨鎞虎脑杯二首寿宫小集赠牛教授伯祥寿张真人霞卿送王讲师归终南旧隐送张鹏飞任两浙运使送左丞董侯朝谒柳林行宫二首同李士观登太史䑓并和李韵三首和李乐斋马病寿中丞愽陵公荅李六祖病后见忆送呉僧清琬长逰挽樊道録荅晋鄊教授挽赵公同签饯王中丞过枢府二首题峗山白石洞野斋序后送王司业送完颜士庆赴任蜀省挽辅提刑李庭珪墨沈送邓郎倅绎州第二十二卷七言律诗诚说堂史宣慰友松亭寿张左丞子有四首寿右丞何公二首过左副贾公新仟彭泽二贤堂李清甫分斋送表弟韩云卿秋日宴廉园清露堂二首徳星殿玉方池砚莲㑹不克徃例征诗赋二首为周紫巖赋冬日牡丹再継前韵赠中斋承㫖梁叅政陞左辖题奉常李谦甫归觐诗卷贺唐承㫖新堂落成赴李緫管莲塘之㑹诸人酬咏已复和前韵中秋日宴洪同签第三首题髙和甫待郎先世图谱后送东崖学士游水峪过髙诲之新居爲洪同签书中秋宴集诗寿泉平章寿董承㫖和缙云伯譲诗韵元贞二年元㑹大雪送省掾李希颜题彭寿之八秩诗轴大贤诗三首异菊图二首闻友人买犀带赠沈州朴生子温送緫綂佛智南还与杨武子夜话梁氏别墅挽子敬杨君送李敬甫任靖江緫管呈髙丽丗子冬日海棠寿唐承㫖母王氏庆王大学彦举太夫人九秩和枢判王仲常雪诗韵寿王仲常院判题节妇寗氏诗卷赠髙丽朴学士题刘教授八十诗卷和髙丽郑学士诗韵和雪中郑朴二学士来访诗韵挽冯廉副寿卿飬志堂诗送髙丽丗子归国第二十三卷七言律诗赠西云上人谢惠新历䟦祁真人画像送安叅政南还汴梁题南塘居士宋公尽像䟦东门祖道图二首奉和王寅甫学士九日迎銮北口髙韵过赵匏瓜林墓长至日即事挽御史中丞崔公哭母弟仲畧监使雪后即事翰林即事湘云弥月二首送杜熈正授四川省都事闻长春宫溪水复至谢徐承㫖赠梅二首吊郑说心范徽卿风雪和林图题刘处士墓碑后同郭若思登太史台赠不兰奚侍御毛巨源寿萱堂诗轴张子惠母庆诗卷王太君授诰送赵提举送李司马任顺徳緫管顺徳道中赠中山贾仲噐京师除夜贺苟嘉甫授长史呈平章梁公贺韩云卿弄璋梦昇天诗継张叅政守岁诗韵梦崔中丞介王太君寿送旷秀才还庐陵从郭太史观周公像寿威衞王公题无尽藏寿梁太夫人赠相士李逹题无名亭题万知府瑞麦图送李景山宣慰夜郎感旧书懐帘笔送普䦨溪行䑓中丞寄何叅政赠雕鏉石抺世亨赠道者李云叟题葛氏临漳五福堂送僧印东归题清隐亭诗卷题赵御史余庆堂庆耶律祕监九秩之寿赠雪堂顺徳天寕寺方丈送荆书记比还董氏拜庆许赠张提举子厚挽许鲁斋庚伏日大雨庆董氏二亲八秩留别镇阳诸公哀清河公二首送宋克温郎中西池幸遇挽元善长赠张詹事二首赠史中丞赠赵禹卿寿杨五奉御赠杨尚书子𥙿题刘吏部归国诗卷赠崔中丞题月波引诗卷第二十四卷七言絶句寄张孝先寄赠王嘉甫送王子勉天坛行香萧徴君哀词六首比干庙雪夜二首十四夜与雷彦正歩月卓水夜过滑州䟦龙眠二骏图羙人却扇图㳺琼华岛八首杜萃老荒山访友图秋懐早起冬夜与吕文读毛诗二十二首敝句载驱猗嗟葛屦汾沮洳园有桃十畆之间陟岵伐檀硕䑕蟋蟀山有枢杨之水椒聊绸缪枤杜羔裘鸨羽无衣有枤之杜葛生采苓梁园对月过汤隂东周留村喜萧茂先得雄二首夏夜梦中赋月灯诗逰㤗山杂诗一十五首赠相者李吉甫䟦豊稔还郷图过邯郸三首题雪谷早行图新店望京楼看山秋雨靖山道中酌百泉水偶书䟦司马温公燕处图三首除夜春风万里图莲社图二首䟦仓江待渡图二首赠王晋郷三首挽兰同知进之五首正月七日雪戊辰门帖子送刘主簿赴都五首题薛㣲之遗安堂二首因题前诗偶书挽赵教授七首䟦申逹夫蓝采和扇头谒梁太师五彦章祠雨后溪田即事五首録役者语十一首观风浪中回舟清溪晚眺题东徳秀东䑓手卷留别淇上诸公竹林幽隐图六首春夜独坐仙逰曲五首六度寺十首逰苍峪口八首赠星斗客冷景发五首逰霖落寺杂诗五首第二十五卷七言絶句夏四月朔即事赠周干臣风雨回舟图王武子观马圗李伯时开元御马图山堂㑹琴图二首寄潞尹侯伯禄二首李伯时观马图金城店今城懐古绛阳道中绛州公廨即事七首读绛阳园也记二首题斛聿王庙壁哺饥坂三首题夏当务壁龙祠祷雨二首登白云楼二首赠墨卿秦得真二首秋望题子猷山隂图自嘲自寿待旦轩假寐而作题永安刀氏别野壁二首聚逺亭英武王马璲庙二首汾睢懐古三首过闻喜县有懐元鼎故事过太寕宫安邑道中谒司马温公墓二首㳺栖巖寺七首䟦提刑王副使航海图二首逰普救寺读破口先事迹赠船莲姚道人临晋道中春雪曵龟图公堂吏散清明后一日三首李提点筠溪亭二首题程景斋诗卷二首玉泉垂钓图挽平阳教授崔君度孟浩然㶚桥图髙鳯漂麦图䟦苏武持节图三首庆赵汲古八秩三首游韩氏南庄十首裴晋公緑野堂探梅图东皐八咏为赵叅议题瓠瓜亭幸斋东皐村耘轩遐观䑓清斯池流憇园归云䑓梦中赋开元御马图薏苡读开元杂事三首归去来图三首煑茶三首四皓图二首题杨息轩盘谷图関山秋霁图二首寗戚叩角图五王避暑图莲鸟窥牛图门帖子题袁安卧雪图顕宗承华殿戯墨徐东海白鱼酹祭宋先生子玉六首龙阳松隐图承华殿墨戯圗感寓过顺州题赵仲噐铜芝蟾二首张梦卿双清图二首王右丞辋川图四首迁张氏新居五首秋江月夜阮图二首阙下元日口号五首魏豹故城题觧梁庙壁再过绛阳夜宿李氏林舘禹庙路村道中解州壁题示题正平县铺楼壁解池二首第二十六卷七言絶句题华岳庙五首渡渭有感二首安邑道中洪洞道中望霍岳峯题霍岳二首题䂊譲桥过益昌桥霍州䟦范蠡归湖图题环翠亭二首赵城道中早发䟦米元章芦鴈图甲午岁门帖子二首庖舎门帖子山市晴岚古栢寒鸦松䕃寒泉云窦飞湍蒲中十咏蒲津晚渡舜殿薰风虞坡晓发首阳晴雪鹳雀波声东林夜雨林亭夜月王官飞湍西巖叠巘嬀汭夕阳赠冩真贾生寄李𥙿卿二首过横望岭泽潞即事一十首太岭道中杂诗五首过游仙李节使坟游青莲寺二首夜过関岭山夏县虞鄊道中猗顿道中䟦兰昌宫图乙亥岁门帖子李潜宛马图丙相问牛图谢太传东山图二首四浩图三首寒鸦古木图顕宗墨竹二首云溪先生画像访京师故里秋夕早起闻方响壬申岁门帖子题二友亭五首题卜隐五首题松隂访古图春云出谷图二首牧牛圗溪桥风雨图䟦荘宗按乐图二首群鹘古栢图书梦中语春江独钓图岘山秋晚图题涌云小山孟光捧按图二首稠禅解虎图二首重九日客板桥里八首读易龛即事待中滦渡宿开封后署许昌道中望三峯山䟦松风醉归图二首题烟江叠嶂图二首昆阳道中同节斋考试河南二首荣飬堂退思亭二首拜狄梁公祠下京西道中怨笛落江梅栢郷光武庙四首山行杂诗六首山阳七贤祠二首山行杂诗二首过濯漉城二首题马坊题山阳七贤祠山行杂诗唐叔虞庙潞公亭阳城道中二首守岁夜宿太陵二首过郊底村听田父话陜州事二首寄徳昭书史野歩三首第二十七卷七言絶句过文贞宋公墓沙丘宫栢郷道中大都小雪时闻两广捷宫仗过中山府过梁门毳幙卓歇图题花光墨梅二首别李𥙿卿题朱彦晖三陪手卷江村访友图照夜白图四首题雪霁江行图三首滕王蝶蚁圗三首忧日王堂即事五首忠武史公挽词十五首秋雨夜坐万寿节同弘道出左掖门口号五首过王太师庙题开州驿亭壁三教晤言图五首徽宗临张萱宫骑图燕都元夕九龄忠谏图乐士宣鸂鶒图四皓图送徐子怿还武昌一首骊山宫图二首䟦簮花图荆氏周急图宣和梅兰图题张寳臣手卷䟦船子和尚图渔樵闲话圗观稼三首雨后马上看山竹林七贤图二首读文中子传山壑万松图四首读开元天寳间事二首龙眠二骏图二首候廉相病四首明皇按乐圗二首李伯时二马图承颜堂千秋节行香口号三首醉经堂二首赠李相师二首过仁宗陵承颜堂题理宗所题宫扇李昭珙所受告身䟦秦王擒窦建徳图昭君出塞图二首读赵飞燕传题黠鼠赋后黄筌蜂蝶图二首题可庵手卷题乐天不能忘情图六题醉仙图三首公堂即事自箴门帖子题杜氏近仁堂七首䟦燕肃牧羊图二首题温居士画像䟦舒啸亭二首清明日杂诗六首按部入酸枣门经陈公饯饮地并故宅有感复舘开封府后汴梁清明寒食过隆徳宫题孝友峯舘史开府第宅官墻第二十八卷七言絶句故宫遗石逰上方光教禅寺六首流杯池太白扪月图秋山图李白醉吟图题望海寺诗卷二首紫阳观杂诗十首官井七絶雪霁早行图二首永思亭友于堂种徳堂清心堂跋申王画马圗题刘平妻胡氏杀虎图酌七贤祠莲社图三首赠李县尹二首元日二首宣和珍禽图和石云卿韵完州道中过蔡国公宅梦中所见题木兰庙二首登完州城楼望狼山有懐郝陵川张元帅哀词十三首保下春夜二首题张燕公读书堂三首赠孤月老二首马上偶古游张将军山林雪谷早行图题朱君挽章后新安道中官舎即事题节妇卢氏铭后祁阳道中三首题孝感圣姑庙壁三题董左丞坟林三首明皇私语图三首戯题堦前玉簮题郭水祖行实卷后镇阳新居稽侍中祠二首沙河道中西门豹庙光武庙二首滏阳道中吕仙翁祠题杜郎中二子字説二题草虫手卷三首公堂即事宣和寳石图岳庙谢雪二首得二絶寄史子华曲阳道中二月九日雪三首大都即事三首咏燕地梅花二首即事山斋图二首芦鴈图小桃三首题日者诗卷蔡琰归汉图和刘仲脩见示十一首虎豹九関图春夜独坐五首鞭石图观隰河春水观乗舆还宫四首观迎佛汉武帝幸张禹弟宅图与叔谦太常论书一十四首杂诗五首芙蓉杏花四首周灵台图二首第二十九卷七言絶句题巢云曙雪图苍雪亭二首过贾左副坟林桃花鸂鶒图荅元甫问荅刘少卿颜书之问别签事张公三首春暁闻钟䟦渡水十六罗汉图二首䟦武帝见汲黯图出都筠林暮雨入定州北门偶得云林晓汲山中杂咏五首题王鹿菴与子㐮手卷刘齐王读书堂平原县有懐颜太师纪右脇志文读老泉审势审敌二赴任济南二首过宴婴城二首济河道中匡山公堂九日登历山亭雷劒化龙图二首右军书扇图二首春闺怨甲申门帖子偶书勘书图三首杨妃禁齿图张季云山㽵图三首楼居春望圗折枝果图二首雪霁聚禽图二首题羙人却扇图大禹泣辜圗陶潜夏居图二首阳関图二首题雅集图题春融秀岭圗九歌图逰历山南寺江山万里图繁杏锦鸠图过青崖山寄时伯威题山谷家乗图宿东平南卫黄石公杂诗七首郭臣祠二首题司毅夫野堂壁二武惠公故里逰百家巖杂诗十一题朱孝子诗卷三首长至日过髙仁甫新居即事三首读明皇杂事元日门帖子二首䟦醉道士图䟦墦间图䟦理宗题马麟画折枝木犀图䟦醉渔父图题卜者诗卷䟦徽宗百露图乙酉门帖子谢太傅弈棊图题徳长老梦龄图二露堂夏日即事题元先生手书杂诗江郷雪景图秋江待渡图寒林图题水牯图秋山访友图读西汉后西域传论题乐天不能忘情图二首韩白二公老境二首太一宫四首倚竹图㳺龙门杂诗十首筠溪轩留题题天庆观壁四首题史仲威修文庙诗卷后题岁寒斋题东坡乎简山谷手简寄杨叅政二首第三十卷七言絶句题兰氏三桂堂字说手卷题王局公画竹石秋壑家蔵关河形势图解鞍图三首题黄门飞鞚图二首读唐武后明空纪读狄梁公传二马图读富郑公传玉堂闲适图渊明漉酒图五首庄宗横吹图二首継周南乐韵茆亭秋月括诸山水势两分三寄马子卿二首学圃亭五首题秋叶扇头三雅歌十二首丁亥门帖子汴梁故宫寒食熈春阁倚竹图二首已丑门帖子题显宗墨竹尧民图过王氏祠堂巢父饮牛图南㽵拜扫偶占二首送葬挽歌七首细君推氏哀辝二十九首李早蕃马图䟦蓝开图二首寿萱亭遗安亭二首致乐堂二首潘店早发仪封睢州道中汴堤寕陵早发萧相国庙砀山望芒砀山县有感宿州道中楼子店道中二首虹县道中度长直沟渡江润州桃源图三首虎丘寺姑苏舘夜雨宿寒山寺伏生授书图题醉隐墨竹西湖飞来峰灵隐寺二首钱塘钱塘西岸二首富阳㑹江楼富阳道中二首早过新城黄山镇二白峯岭七里瀬二首严州道中兰溪女歩道中三河道中龙㳺道中龙㳺道中闻鴈西安道中紫谿岭车盘岭武夷山建阳道中谢朱咏道山长来访八仙驿劒浦李延平道南书院髙桐道中上水船洋苍崃道中苍崃镇夜雨摩天岭秀才岭水口小箬汤池甘蔗州雨中江行望甘蔗州怀安县緫题义门任氏诗第三十一卷七言絶句逰福州东禅寺次懐安迓平章伯颜浩然西归图梅亭闻鹧鸪送李司卿望鼓山泉流荔枝楼题米元晖楚江清晓图禽语自感小楼晚眺白沙岸宿闽清县门小箬醻宪使刘仲脩诗韵梦笔山题北苑亭柱赠相者二絶全氏小楼三首过朱家府五首张家滩武夷谿口谢诸来迓望武夷诸山崇安道中赠石堂和尚过大安岭五首过稼轩先生墓五首次铅山示杜州尹题寒碧井沙溪道中喜得台报玉溪登舟食柑夜发严州桐江待发夜过七里滩钱塘道中櫂歌十二関水仙萱草二咏望歌风台三首石勒问道图题苑增墓单父琴台读佛图澄传雪涨千山图喜周宰来居十二首过郝子贞故居三首题胡笳十八拍图䟦徽宗画兎图牧牛图五首䟦徽宗画马图问雨诗三首䟦武陵图题数学郑斗南诗卷巢父饮牛图灵照度丹霞图四首和彦正宪使寄周宰诗韵且酬见赠之什伍佳人倚竹图和干臣诗韵六首复用苦斋诗韵作五诗以自警西溪睡起灌图马叹撃壌老子过関图赠武昌相士秋云三䟦漆园田氏手泽䟦顾虎头谢安东山像䟦香林先生颠草鲁义姑祠谢大传安周将军顗髙司空允王丞相勐谒玉泉真像五首豫譲邀㐮子图二首酬温仲敬樱笋见遗春睡起偶书题王明村老黄店壁秋日即事题叚宜之读书堂墨梅第三十二卷七言絶句咏早梅四首梦酒张鍊师题御爱峯咏梅十首记叅政飞卿语和曲山丰年瑞韵题竹林七贤八首稽中散二首阮歩兵王司徒山吏部刘叅军向散骑阮始平题范文正公真像题长沙醉草图二首题谢东山题谢安曵杖图狮猫和苦斋见寄三首题日者壁四首喜彦祥还故里寄苦斋老友题又玄堂题眼科杜金山卷三过王化店群䑕盗茄图题闲闲种徳堂记后倦书图题洛神赋画后屈原卜居图二首遂𥘉亭二首宋太祖蹴踘图三首倦书图二首二羙人图雪鸪图韩文公重帡图二首张丽华图惓书图蹴踘图赵飞燕图西施孤舟横笛渊明漉酒图雪舟夜话䟦双头莲有虞鼓琴图送张鹏飞同知两浙漕送司毅夫共城任三题虞义士卷后题纪伯新如溪诗意二首题麻姑仙坛记后黄𥘉平牧牛图题泰和名臣碑后癸巳歳二月六日自得仁甫西归和李乐斋韵緑野探梅圗题姜诗跃鲤图二首题张子友遂𥘉亭清明日南城访友题严子陵还山图跋徽宗退朝图二首水车图题昔刺公奉使江左孙登长啸图秋江待渡图秋江极望图䟦韩生冩真图后题公和尚啸图偶得题定羗李氏昆季三人同归三教二首史院即事二首徽宗石榴图显宗墨竹二首题赵孝节诗卷二首野春亭六首四皓图三首萧然亭二首题张氏出家资建学舎太白独酌图李元斋魏提学授胶水令赠相士梅心赠相士秋岩䟦检校吉甫所藏江孝郷手卷读韩文外集瑞鹤诗龙虎䑓二首观光四首董彦材承㫖扈从北廻酒间因及今秋大狝六隆福行宫题沙宣公手卷后第三十三卷七言絶句野庄图三首辊马图题钱郎梨花图二首题马图三笑图题刘道引卷后题刘道人秋声图二寗戚叩角图觉山寺题示二首右军观鵞图又䟦问牛图题张禧纯孝六首渊明临流赋诗图题存乐堂二首题晚翠堂二首明皇丽山出猎圗玉巖泉送韩推官二首立春日作题西湖图二首丙申门帖子二首钱舜举折枝圗院中即事过玉泉岩留题三首清白图题韦偃十马图二首和东泉翁山中杂诗十三首曹右丞生祠手卷二太白醉归圗袭羙堂自题冩真李徳𥙿见客图六送范君璋之任平滦二张遂𥘉诗需轩二首则天朝回图过瓮山记老人语题刘元礼挽诗卷后三首题具庆堂友竹亭题胭脂騘马图五相马图赵巖人马图甲午门帖子题徐老爱兰轩三首瑞芝圗衆芳亭渊明归来图徽宗花鸟图踈梅寒雀圗二首题意斋二首甲午门帖子题张太师家集后跋雪峯居士颠草后观光感旧湘江晚渡寒溪四友枯木寒鸦楚水归舟菊轩二首子路问津图门帖子大简之山水横披知本斋三首㶚陵风雪圗跋左山书东坡醉墨堂梦囬仙以丹剂疗疾碧桃青鸟圗二首孟母三迁图题昭信济江调兵记题承颜亭东坡赤壁图折枝牡丹图李泽贯钱诗卷宫廊校书庆任夫人入秩寿风髙云梦夕枯木寒鸦秋蝉堂屈原对渔父题张秀岩琴谱手卷题访续图千里秋晴图江船晓发图第三十四卷七言絶句读汉武帝外事五首二乔观史图二首刘永年棘免三首旅图二首风雪蓝関图二首庚子门帖子元日即事覔酒题文殊院壁䟦梁中宪无尽藏手卷六首海岸古木图题肃斋二首张緫管代输民租手卷赠僧印题逺僧定禅题国祥适安斋五首赠徳昌郎中三首隋僧桃花黄鸎图寿阳公主折梅图二蛾眉山溪堂图慎独堂中和堂庆寿东西桥二首半山石二首农里叹十二首责俻栢郷懐古汦水赵緫尹书堂赠许生真谷图三首松林秋月泜水题刘道济所藏屏过节斋故居二首过张宾墓二首鉅鹿懐古二首沙丘怀古二首时苗墓二首苦热读唐昭宗纪二首读明皇杂事读肃宗杂事二首广宗早发赠擒虎张侯第三子飞卿二首黄巾墓再过隆平铜马祠昭庆陵过唐山望祷尧帝祠读李斯传卢处道䖏覔书题涂水老人赵君玙手卷广武君李左车墓早发铜梁春宫元日口号七首偶书太一宫春早即事壬午除夜杂诗八首谢安奕棊图沛公洗足见郦生图壬午岁梦中所见孙阳相马图渭桥迎代王图李临城挽章荣归亭二首再题胡烈妇杀虎图三首汗宅石䁀聮句渭桥辝谒图周文炬画金歩摇宫人图雪中同郡寮逰逹活泉二首雪窓无寐早秋夜坐六言絶句饮醯图江南道三五七格早起第三十五卷书上世祖皇帝论政事书奏拟台司封事上御史䑓书上张右丞书上元仲一书记书檄李士观取渊明集荅周南乐书与子𥘉中丞书谢张詹丞书议贡举议第三十六卷记醉经堂记愽望侯庙记洄溪记殷太师庙建外门记种栁记社坛记孔履记杨氏塑马记殷比干庙肇祀记逰玉泉山记逰林落山记新井记登鹤雀楼记平阳新脩星丸漏记天井関夫子庙记太平县文庙建贤廊第三十七卷记平阳府重修道爱堂记平阳府景行里新修岱岳行祠记绛州正平县新开溥润渠记游王官谷记待旦轩记画记西山经行记船蓬菴记平阳府临汾县姑射山新道记临汾县新廨记懐先贤记㤗安州长清县乐育堂记遗庙记逺风䑓记韩氏遵诲堂后记第三十八卷记修武县重修庙学记兰亭石刻记御史箴后记祥露记均干堂记游华不注山记春露堂记熈春阁遗制记徴梦记透月岩记林氏酴醿记清跸殿记重修録事司㕔壁记抉踈轩记万寿宫方丈记唐中书令赠尚书右仆射马公祠堂记灵应观世音记第三十九卷记衞辉路緫管府重修帅正堂记郭氏挹翠楼记秋涧记堆金冢记霍岳肇祀记表忠观碑始末记仪封创建庙学记武安王祠记勉斋记终南山集仙观记彭泽县修二贤祠记克巳斋记第四十卷记传国玉玺记𬞞轩记汉大司马霍将军祠堂记柏卿新建文庙记荣大师寿堂记宛平县建集仙观记威衞府整暇堂记青嵓山道院记建伊洛五贤祠记汴梁路城隍庙记真常观记紫山胡公祠堂记胙城县庙学记冝逺楼记移忠堂记逰东山记建昌陵石麟记泛海小録第四十一卷序南鄘诸君㑹射序投壶引逰洄溪序帝王镜略序王氏蔵书目録序汲郡图志序㑹玉簮花诗序南鄘王氏家谱图叙南阳府瑞芝诗卷叙文府英华叙宋緫尹母夫人庆八秩诗叙緫尹汤侯月台图诗叙愽古要览序书画目録序故翰林学士河东南北路宣抚使张公挽诗赵徳明母刘氏庆八十诗叙㓗古老人注难经序宋东溪墨梅图引新修调元事鑑序颜鲁公书谱叙衞生寳鑑序第四十二卷序与左山啇公论书叙承华事略叙上巳日林氏花圃㑹饮叙编年纪事序王氏易学集说序送信土逹北行序礼部尚书赵公文集序宫禽小谱序送薛叅军北行序赠曰者张翺序星丸漏诗序淇澳唱唿诗序老子衍义序玉渊潭䜩集诗序张氏解易叙天徳柴氏悗亲图诗序清香诗㑹叙送丁主薄南还序兑斋曹先生文集序第四十三卷序紫山先生易解序緫管范君和林逺行易斋诗序洪洞县王舜卿敬亲堂叙雪堂集类诸名公雅制序乐籍曹氏诗序磁州采芹亭后叙雪庭𥙿公和尚语录序孝节王氏诗卷叙雪庭𥙿和尚诗集叙嘉善録叙西嵓赵君文集叙遗安郭先生文集引翁三山史咏序赠李逹之诗序燕山王氏庆弄璋诗序义斋先生四书家训题辝义斋先生小学家训序西溪赵君画隐小序崇真万寿宫都监冯君祈睛诗卷序紫山胡公哀挽诗卷小叙朝仪备録序恕斋诗叙第四十四卷辨説日用书太极图后体认天人爵孤立孟庄不相及自得朋友五常隂阳之道读孟子或问恩多怨深杂箸分絶无音得失黄鸟三良说文辤先后读淮南子鸜鹆食蝗鱼叹非分说镜箴簮道玉饰辨兴平合本说崇徳堂说读唐徐有功事绩纪异读魏相传御书银盒事纪肉芝䓁事先友牛讲议国瑞镇州风俗僮喻魃妖题哀辤后卢氏坟石泣龙堕农民王家杂着鹘叹齿射画虎先子善书烛叹蛀说纪梦凢七纪风异䘮纪纪梦二月异劒戒哀梁子鹿菴先生卒日家府遗事国朝奉使六帖说金制冠冕始制裴中立不引韩愈共事贱生于无用说李庭之评郝奉使文崔公厉鬼事迹第四十五卷说迁固纪传不同説读史对张中丞说读张借书犬相乳説磔犬者説钝説服色考鵉刀説涿州移置考缔衬説屏杂説荅客问谤觧对鲁公问俭训遗山先生口诲政问医説赠胡君器之第四十六卷杂着题戒名王氏子説怱治中名字説李氏子名说王氏四子字训温緫管字説张椽史名説儒用篇田讼黄石公説笔説亀蛇説牛生字説米少尹名字説孙鞬郎名字説乐全老人説噼正斧辨王氏冬藏图说度曲説中説命説金从革説古今文难易不同説商鲁颂次叙説百兽率舞説雹説士当教子説周景王大泉説卖免説二马图説稼斋説李郎中二子名説祁氏四子名説王从事季明子説石抺氏子名字説第四十七卷行状叅政王公行状二祖萧公行状节度使贾公行状提领史府君行状五祖真人行状第四十八卷传千户张君家传卢龙赵氏家传丞相史公家传第四十九卷传苏门林氏家传南鄘王氏家传烈妇胡氏传贠先生传墓志铭先考府君墓志铭先妣夫人墓志铭都事赵君墓志铭宋处士墓志铭田蒙城墓志铭王中丞墓志铭第五十卷左丞相兀良氏家庙碑铭第五十一卷碑贾氏世徳之碑李公神道碑铭塔必公神道碑铭稷山姚氏先徳碑铭第五十二卷碑卢公神道碑铭赵公神道碑铭致仕丁公墓碑铭千户董侯夫人碑铭朱氏世系碑铭绛州重脩夫子庙碑第五十三卷碑沃县修宣圣庙碑临汾县修后土庙碑闻喜县修庙学碑昨城县灵虚观碑总管陈公去思碑灵应真君庙碑重修孤竹二贤庙碑刘公道行碑铭第五十四卷碑大都复虞帝广碑宣慰陈公神道碑铭总管史公神道碑铭运使周府君祠堂碑益津郝氏世徳碑铭第五十五卷碑忠武史公祠堂碑铭万户唐公死事碑铭寳坻董氏先徳碑铭签事刘公墓碑铭通州郭氏迁茔碑铭緫管王公神道碑铭第五十六卷碑汴梁申氏先徳碑铭兵部郎中韩君墓碑平阳程氏先茔碑铭尹公道行碑铭衞州创建紫极宫碑第五十七卷辉州重修玉虚观碑大都建天庆寺碑漷州隆禧观碑铭大使吕公神道碑铭緫管王公神道碑铭第五十八卷碑浑源刘氏世徳碑铭万户聂公神道碑铭奉圣州建永昌观碑尚书孙公神道碑铭第五十九卷碑衞辉路建三皇庙碑文通先生墓表长乐仟表碑隂先友记管句推公墓碣铭㐮垣县尹李公墓碣铭第六十卷碣铭贠外郎韩公神道碣铭蒙溪张君墓碣铭寕晋县荆君墓碣铭共嵓石琖公墓碣铭寕晋县尹李公墓碣铭緫管谢君墓碣铭汲县尹韩君墓表第六十一卷碣铭故善士张君墓碣铭云中髙君墓碣铭新郷尹刘君去思铭二祖先考韩君碣铭三祖先考王君墓表道教提点张公碣铭卓行刘先生墓表寂然子霍君碣铭第六十二卷文诅蠧鱼文祭诸葛丞相乞灵文爲虎害移泽州山灵文瘗畜犬文谕平阳路官吏文敦谕百姓文劝农文先祖妣韩氏祭文夫人完颜氏祭文祭王叅议文祭夫人陈氏文祷苍谷神文祭王叅议文春旱祷诸庙文七夕祭灶文谢龙神文第六十三卷祭文告家庙文祭元神祝文告家庙文文宣王奉安祝文邹国公奉安文兖国公奉安文辝墓祭文祭孚惠神祠文祭斛律丞相文康泽王庙谢雨文拜奠夷齐墓文祭黄崖山神文谒西岳庙文安二贤神文肇祭霍岳文康泽王庙祈雪文祭靖应真人姜公文祭灵源王文祭平阳府东城门文祭臯陶文祭三代告生孙汾郎文祭立社稷文范阳房族祖九翁祭文祭中书左丞姚公文致仕丁公祭文吏部尚书髙公祭文外祖靳公祭文左丞董公祭文迁奉外祖殿试靳公祭文迁奉外祖安阳县丞靳公并外媪王氏祭文第六十四卷祭文祭蒲大夫文祭孝感圣姑文江淮大都督史公祭文祭郝奉使墓文祭武强南龙池神文北岳祈雪文祭侍讲学士窦公文丞相史公明忌日祭文史公祭文岱岳祷雨文黄石公祠乞灵文修治新仟告成文韩君大祥祭文爲姓氏告亡妻文中丞王公祭文路祭与中丞王兄永诀御史中丞王公诔文率哭祭文祭佛图澄文祭宋文贞公墓文授少中大夫福建闽海道提刑按察使告祖祭待制徒单衍文辝坟祝文祭双庙文祭淮水文亡妻推氏祭文过赵祭忠武史公祠文第六十五卷辞中林有鸟辝哀友生季子辝故中奉大夫浙东宣慰使陈公哀辝故中奉大夫山东东西道宣慰使史公哀辝刘氏子祝辝周氏小女祝辝观𬈑涨辝鸣榔曲弔田横墓辝第六十六卷箴宪司箴言箴忍箴铭楷杖铭㯽榔杖铭虹霓砚铭芝枕铭砥柱铭金银沙二泉铭端石砚黙斋铭闲邪斋铭洮石砚铭瑇瑁亀洗铭讷斋铭文贞公笏铭仙台金迹砚铭禇都护铭太秀华铭书厨铭鹦鹉啄金桃研铭菊井铭冬蔵图右铭左箴敬义斋铭垂龙图铭宿云轩铭水晶笔格铭頥轩铭爱菊堂铭虹霓研铭杨氏雕玉宝章铭汉丞相愽阳侯丙吉印铭汉太尉司徒阳震印铭张指挥甘白堂铭忍济斋铭海印奎星研铭歙石壁研铭醉仙石铭殷乳䁀铭賛老人星賛先君思渊子画像賛王内翰冩真賛鲜于纯叔冩真賛麟匜賛桑泉老人画像賛范文正公画像賛乖崖公真像吕仙翁真像駮华騘图賛填星神賛二十四大儒賛左丘明谷梁赤公羊髙荀卿伏胜毛苌髙堂生孔安国戴圣刘向杨雄何休郑睘马融卢植郑玄服䖍杜子春范寗杜预王肃王弼韩愈文中子梁太师王公画像賛钟氏先世画像賛赵曹州画像賛九公子画像賛汉王章賛汉愽士朱云賛严子陵賛汉田畴賛牴賛西溪真賛雪堂普仁真賛中书左丞许公真賛医学教授赵仲康真賛王子明传賛手植夏万像賛田仲徳先生画賛栢溪主人张仲和真賛赵瓠瓜冩真賛耋杖图賛赵征士画賛傅辅之真賛韩御史画像賛渡水十六罗汉賛香木琴賛刘巨川签事真賛黄洛老人画像賛软背椅賛管㓜安濯足图賛古燕印賛四子问孝图賛王彦章画像賛刘珎母王氏真賛重华鼓琴图賛故处士牛了斋真賛翰林应奉陶珉溪真賛房星賛松化石賛蜕斋刘先生真賛第六十七卷翰林遗藁睿宗皇帝玉册文先太子册文皇太后玉册文改元诏手诏侍郎杨大渊罢万户严忠济宣谕大理国制谕大理合刺章还土诏姜真人手诏追封济寕王制济寕王妃制赠谥都元帅阿术制太尉并国公夫人制追谥司徒巩公制追谥赛平章制赛平章夫人制追谥通宪梁公制太子少傅窦公制夫人贾氏诰辞追谥贾愽儿赤制追谥忽林赤制进呈世祖皇帝实録表圣寿节贺表甲午贺正表大都城隍保佑青词崇宁眞君设醮斋意青词无射宫之曲无射宫之曲祝文第一室第二室第三室第四室登明亥元神岁星木照星柳宿胎星新船落至祭岁君文修桥祭岁君文玉方帝祭文拟禁酒诏中书省牒未三省文顺徳府普门塔碑第六十八卷翰林遗藁拟中书省贺河清表拟闻捷贺表中书省贺正庆八十表三圣寿节贺表翰林院圣寿节贺表谢授翰林学士表登宝位贺表老人星致语中书左丞姚公制中书左丞许公制翰林承旨王公制请上尊号奏草表圣寿节贺表两宫正位贺表圣寿节御史䑓贺表圣寿节贺表御史䑓贺正早表正旦贺表史都督譲緫管表圣寿节望阙祝文贺正旦表圣寿节贺表进瑞芝表甲申歳正旦贺表圣寿节贺表牋千秋节贺表启上经略史公启上姚敬斋启上张左丞启谢中书省启青词斋意祈雨青词三爲春旱䖝灾青词斋意爲张县尹吉求嗣青词郷人韩氏祷疾青词第六十九卷䟽衞辉路创修文庙䟽大成殿上梁䟽重修衞州苍山广施王庙䟽隰州蒲县重建岳庙䑓门䟽三清观化縁䟽郓城县普济寺化縁䟽请黄先生徳新主善䟽襄陵县重建飞桥化縁䟽追荐孤魂化縁䟽上张宣慰䟽代进之刘君作爲宋儒杨从龙赎身酬金䟽筭学善士䟽爲刋字醵金䟽太康县剏建忠武史公祠堂䟽第七十卷䟽衞辉路重脩帅正堂䟽乐籍殷氏醵金䟽请靳顕卿山阳阐庠䟽重修泰山庙䟽重修河内么庙化縁䟽省斋裴先生建碑䟽爲耶律伯明醵金䟽张汉臣醵金䟽梁彦升醵金䟽大継长醵金䟽南宫县文庙三门化縁䟽创建朱文公祠堂䟽爲周府君立碑醵金䟽汴梁路相国寺化工䟽请陶教授主善䟽重修开㤗寺大功徳䟽前进士李舜臣姪求子妇醵金䟽铜䑓阿丑石氏䟽牓秋香舘酒牓约林评事花约茶约禊约上樑文大成殿上樑文镇国寺上樑文亳州太清宫正殿上樑文万寿宫方丈上樑文太乙宫清跸殿上樑文春露堂上樑文第七十一卷题䟦䟦蔡中郎颕书后䟦中兴颂䟦郎官石柱记后䟦手临懐素自叙帖题懐素草书千字文后䟦张嘉贞书䟦麻姑坛记后题鲁公臧氏碑后䟦竹谿所题东坡墨戯后䟦孙过庭书䟦荆公墨迹䟦黄华墨迹题黄华与李彦明太守一十三帖题任龙嵓乌夜啼帖䟦任南麓所临潜珎合铭宣圣小影后䟦语䟦周府君斩蛟图后䟦贯休比丘像䟦陶缜生菜图䟦范中立茂林秋晚图题寄寄老人陈氏诗卷题王主临道子横吹等图后䟦马氏家谱后游泽州青莲寺题示绛州后园题名䟦秦得真墨轴后䟦唐忠祚柘条白头翁图䟦杨息轩江湾渔乐图䟦甫田图后䟦藏春刘公东亭等帖自题所书草字后又题草书后题丙吉问牛图后题鴈本苏才翁帖后题王郎中所藏玄宗幸蜀图䟦郭氏双溪图题闲闲书祈宰传后题坡轩先生诗卷后题李懐逺事系后䟦维翰手简题澹游王先生诗后题云麾帖后䟦米南宫书曽夫人墓志后䟦香林先生老饕赋后䟦唐韦皐画像题三百家诗选后第七十二卷题䟦题遗山手简后题张嘉贞北岳碑后题山谷手简后题竹溪诗笔题家蔵祷佛帖后题左山所书春露堂后题张氏所蔵先世手泽后题时苗留犊圗后题自书归去来后题郎官石柱记后题蔡襄书后题哀江南赋后跋杨𥙷之墨梅后昭陵六骏图后序书送郑尚书序后跋蔡萧闲醉书风檐梨雪瑞香乐府二篇跋竹溪所书墨苑篇后薛绍彭临鲁公座位帖后书南麓珎翰后跋黄华归艇圗跋闲闲公草书心经锦峰王仲元清卿书跋黄华老人二诗后跋庞才卿悲潼関赋后评杨凝式书题元杨手书后跋自书训俭文后跋罗谦甫医辨后跋紫丝鞋帖后跋摹马圗题颜鲁公十帖后字程氏小子跋樗轩寿安宫赋西园杂诗后汉文翁讲室画像书刘氏屋柱跋坡翁春寒帖龙门寺题名跋鹿菴书玉华宫诗后跋米元晖书跋虞世南十二大字题耶律公手书济源诗后题临潜珎铭后题山谷苦笋赋帖后䟦朱文公手书题杜仲正家丗卷后䟦郭熈山水巨轴䟦颜鲁公裴将军帖赠师御史彦贞书归去来偶题于后䟦苏子羙千文帖䟦拙翁桃花春水图䟦文公与子晋伯谟二帖题三河驿壁荅戴生晦翁墨迹䟦香林先生颠草䟦黄华书后东坡开薱帖后语题米南宫帖后䟦楔饮序后书商司业定武阑亭本后跋马左丞所藏贯休罗汉后第七十三卷题跋宋广平梅花赋后语䟦董右丞师中撰李道源先生隂徳记后䟦鍼者李君玉诗卷䟦眼科医师卷后䟦玉田傅氏家传后题汉使任少公招李陵归汉图后䟦南蛮朝贡图书霹雳琴賛后书娑罗树碑后题王无竞小字东坡论语觧䟦赵大年画王摩诘诗意题东坡灾伤卷后明皇骊山宫避暑图䟦山谷发愿文后题李龙眠画班昭女孝经图后题东坡赤壁赋后䟦黄华墨戯䟦党竹溪篆赵黄山文䟦米南宫灵䑓戴华卷后䟦渔人鹬图䟦山谷所书王建宫词后䟦鹿菴书鹦鹉赋后䟦左山公书东坡醉墨堂诗卷题辽太师赵思温族系后题离堆记后书中兴后题苏氏宝章后东坡我有帖题马融卧吹图夷门图后语题兰府君望海寺二诗后题石曼卿手书古桧行后䟦孙过庭书谱题政和鼎识后䟦诸葛公逺涉帖䟦宋汉臣临丹华经后读汉魏五书䟦髙宗临右军帖䟦雪斋书宋孟州猎虎诗卷后䟦临本兰亭后䟦中兴颂后书同年小字后䟦谢灵运帖荅宋克温问鲁公书法第七十四卷乐府望海潮三首水调歌头十一首水龙吟十八首酹江月六首满江红八首鳯凰䑓上忆吹箫二首第七十五卷乐府木兰花慢二十五首望月娑罗门引七首春从天上来一首摸鱼子二首夺锦标二首首喜迁莺三首感皇恩二十二首风入松一首第七十六卷乐府玉漏迟五首风入松一首三奠子五首江城子二首南郷子八首卜筭子一首青玉案一首临江仙四首太常引十首蝶恋花四首虞羙人二首鹧鸪引十九首黒弩二首西江月七首秦楼月二首好事近八首王楼春一首第七十七卷乐府行香子一首江神子一首眼児媚五首鹊桥仙九首浣溪沙二十三首点绛唇十九首平湖乐十三首绛桃春十一首如梦令四首柳圈辝六首合欢曲九首蓦山溪一首后庭花一首第七十八卷进呈𥙿宗皇帝承华事略六卷牋序第一卷广孝立爱端本第二卷进学择术谨习第三卷听政逹聦抚军明分第七十九卷承华事略第四卷崇儒亲贤去邪纳诲第五卷几諌从谏推恩第六卷尚俭戒逸审官元贞守成事鑑一十三篇敬天法祖爱民卹兵守成清心勤政尚俭立法重台谏慎名爵明赏罚逺虑第八十卷中堂事记卷之上第八十一卷中堂事记卷之中第八十二卷中堂事记卷之下第八十三卷乌台笔𥙷録呈宪台典故条例七十三件一古今名号更易一贠数品从一三院人数一三院例一台门例一置狱例一班簿例一两台发使例一受事例一职官始置一弹奏进止例一同诘冤狱例一衣冠例一大礼例一审复例一三司理事例一中丞与皇太子三公相遇例一六职例一侍御史五曹例一新除有罚例一侍御䓁里行例一供奉例一持书故事一四推太仓左蔵出纳例一大朝㑹例一衘署例一监察不得供奉例一监察例一㑹议例一监斋例一监决囚徒例一在京监察例一监察御史杂例一邉功例一门直例一风闻例一相遇例一监围例一监选例一进帖例一照刷例一督军御史一符节御史一防禁御史一汉六条一廵按选官支使例一廵按出入例一廵按州县例一按察所部有犯一贝发摘过赃吏例一廵按许见宾客例一直指使一知班受百官及命妇入宫帖子例一知班紏弹例一主簿例一五使例一三京留守司御史䑓一差监察例一无故入䑓例一台諌检院鼓院一旧来监察照刷一金国省院䑓一旧有六䑓六院一治书侍御史乃是䑓奏事官一报午时省即起然后䑓起一按察兼运使一旧日监察紏察例一监察急事例一监察体䆒公事例一诸官𬒳问承伏例第八十四卷论列事状弹聊城县官汚滥论中都䘮祭礼簿皇太子亲政弹愽州緫管杨庭训不之任状二论河南行省屯田子粒不实収分与民论河南分作四路论怯薛加散官论收访野史论品官悬带弓箭弹甲局官影占工役爲驿程量事缓急给限爲典雇良人限满折庸爲一冝先浚新城壕壍爲春水时预期告谕第八十五卷事状爲运司併入緫管府选添官吏论省部掾内选择检法官爲添设按察司八道论起移懐孟路新民论丞相史公位师保请明国朝姓氏请论定徳运状省部私使帖书事状爲百官贺正未见先贺状太庙荐新事状爲春寒马牛损伤课程带纳马疋事状论签事职剧禄薄用暦日银修孔庙事状论関陜事宜状曹州禹城县隷侧近州郡爲完颜投鲁欺诳事上尊号事视朝进奏有常限状请建䑓阁图功臣肖像立袭封衍圣公事状爲教孔颜孟子孙状史丞相合封公爵状请禁制异様服色状论节妇雷姑史丞相子格合任用状第八十六卷事状廉平章廉能合复用乞谕尚书柴桢北还论髙明奔母丧弹周咬児罗魏子等论左丞许公退位论司狱官合行条理太庙行礼蚤晏乞权免大名䓁路今秋带纳中都逺仓脚钱论明经保举䓁科目建国号弹西夏中兴路按察使髙智耀不当论立睦亲府事论屯田五利论百官集议论宰相兼判两部论立群牧所论官买辉竹论塞絶沁水论范阳种麦论大作水军论削去科帖俸名论抚治川蜀论普加诸王爵号论戦士有功迁加官赏论西川军役论禁庸毉事论监选典故论置官吏空行簿论益都括出新户论品官得上封事论立国子学事状论严禁奸细事状举関仲修事状论交叅户土着事状论立聘财事状春旱请祈雨事状论仓库院务官论监选事状论举官自代事状论修起居注事状爲收复连海事状论定兴隷属涿州事状论服色尚白事状论百司吏员并悬书袋论州县阙𪠘宇论器械有常课论褒奨公能廉干论宻院置学士论今后师出不拘常限论州县检括僧道论均平秤尺斛斗论军官以功赎罪第八十七卷乌䑓笔𥙷弹顺天路緫管祖世杰不合支俸论借贷饥民米粮举李户部称职合特加宠数请举行科举论职官公私有犯不听收赎眦的决论重刑决不待时髙唐州尹张庭瑞称请立登闻捡皷院论立司諌等官论职官子孙试𥙷省台院部令史举都事马甫并选用儒者事状论陈提刑改除不冝取解由论五品以上官殿授论贫难军合从所属定夺论䑓掾赵文昌事举左丞姚公充经筵䓁职论衞辉路不冝通管竹课儒士杨弘道赐号请职官依旧三十箇月迁转弹刘汝翼状论随路阙贠及未到任官贠爲起盖良郷县南留里河桥樑益津县尹张英非违䓁事弹左巡院官休和赵仲谦事爲添科南京不任差户事爲除豁河南屯田户差发事爲刘古乃打鱼事第八十八卷事状弹赵春奴不孝论钞息复立常平仓弹县尉杨政弹马全擅科钱爲収刈秋青草爲私𬒳衣甲弹市令冯时昇不公弹歩站王提领不公爲在都囬囬户不纳差税爲陜西郑县尹隐户计爲蝗旱救治事弹马仲温横歛钱物弹忽都鲁阿散不赴任所弹王千户冐名代军弹益津县尹张文郁侵使塩价爲大庙内柱损壊爲优恤襄阳军人爲懐孟路新民不便弹兵马擅自鞠断弹大兴县官吏乞受弹良郷县站官私取工俸爲孙弹压代军弹固安东安二州官吏尅落塩折粟价乞徴问取牧马地草粟弹东安州司吏张芮不公保申令史曹士良状弹涿州站官私使祗应弹平棘县尹郑亨荐济南士人杨从周弹中翼搔优百姓弹漕运司委差官非理搔优弹李二寺仓损壊官粮弹右廵院准拦王得进论课税户隷总管府领论法官沈侃陞用第八十九卷事状举河南士人陈天祥状爲盗贼紏治真定官吏请禁治秽悪语言论居官身故等官贠子孙承廕爲禁治䖝蝗爲犠牲在涤不及九旬举陜西儒士杨元甫爲罪囚医药论成造衣甲不冝责办附余物料弹阿海万户屯田军人侵占民田弹西夏按察司行移违错论浑河泛溢请修治堤堰请立四方舘弹漕运司失䧟官粮论复立愽野县论科举弹愽州乌緫管老病冬旱请祈雪太庙祭噐合改造论求仕官就家聴候宣欶弹大兴府檀注案牍官弹四州滥给觧由论革罢拨戸兴煽炉冶弹良郷尉司非理栲勘刘徳林论肃山住䓁局人匠偏负论六部职掌繁简论覇州道路论革罢鱼牙岸例弹不孝子杨大举三道按察使事状论顺天清苑县尉石昌璞系狱论随路交钞库令緫管府提点论待阙官预爲照会各䖏论外任官展果公服论抚劳㐮阳军士论宣课折纳米粟实常平论州县官经断罚第九十卷谨条切时便民三十五事立法定法制置发兵符契通行奏事选官议举保立审官院选叅佐䘏民议䘏民除军户抛下差发捄灾秋税凖喂飬马駞草料复常平仓论匠戸括户土断七品巳上官言任内利病事息兵力合併十一年军军人交番缓逺征定夺析居地税飬人材设学校用试中儒士试吏员节费用併州县省官吏行劵法减祇应禁醖酒振武屯田输粟充监当官停不急务权停一切工役省罢鐡冶户侵夺民利不便等事课程再不添额论钞法论塩法辉竹还民分间官占民田定夺官地给民禁约搔扰百姓第九十一卷事状翰林院不当以资取人定夺黄河退滩地举耶律张商焦四相复许诸人陈言举明宣慰胡祇遹议司狱官禁约㒷利无效等人议大名劵军理财马政事状预备事状爲审断罪囚爲革部符听偏辝下断开种两淮地土祝香百门山神司官不胜任者即行奏代精选首领官贠添书吏奏差人员禄食资历阙支俸钱罢孙招讨户罢南阳屯田户罢规运硝减山楂䓁官定夺儒户差发荐前御史康天英保郝彩鳞状申明宣慰使陈祜脩理大都南京石经论黄河利害第九十二卷事状郊祀圎丘配享祖宗奏状钧州建先庙事状为王中丞病愈状保士人杜之材贾宗状弹緫管侯守忠状体覆教授李龙辅状举杨徳柔状论王学士合陞承㫖状保提举张从仕状特选行省官事状论㓂钟明亮事状保医儒胡琏状保儒生韩弘牒草论教官俸给事状论开光济两河事状论济南路所辖逹鲁花赤合迁转事状保提学李昌道状论济南经歴阙贠状议盗贼举明山东运官状保兵部王郎中寅甫状第九十三卷玉堂嘉话卷之一第九十四卷玉堂嘉话卷之二第九十五卷玉堂嘉话卷之三第九十六卷玉堂嘉话卷之四第九十七卷玉堂嘉话卷之五第九十八卷玉堂嘉话卷之六第九十九卷玉堂嘉话卷之七第一百卷玉堂嘉话卷之八秋涧先生大全文集目録终秋涧先生大全文集緫目王秋涧先生文集序元秋涧王先生衞辉汲产也阡墓在城外河西里玺甞展拜其下令有司葺理之先生遗文旧梓行浙中传四方弘治丁巳冬侍御沁水李公按涖汴梁语玺曰秋涧先生名着于元生长于汲先生之文行不于故址而表章之何以风动郷之大夫士民乎玺曰先生之文曾获观宦邸访之于汲缺典久矣侍御公以兹郷英贤髙行兴起其士夫趋向之正非直以其文词藻赡纯粹之取也甞考先生仕元中统至元元贞大徳之间㦄官国史编修监察御史出判平阳路燕南河北按察副使福建按察使翰林学士在省院则有经纶黼黻之才任䑓察则有弹撃平反之誉其散见于奏札诗文各极其忠荩体裁之工史称其有材干操履端方好学善属文真实录也斯人也岂徒为一郷一邑之模范而巳邪守廵河北道右叅政祝公直夫佥事包公好问考正疑误分檄开封衞辉马矦龙金矦舜臣缮写翻刻凡一百卷侍御公读而恱之命玺序次辄不揣愚陋僣言于右侍御公名瀚字叔渊所至风纪大振逺迩澄清雅重文艺爲学者讲道圗治之资云弘治十一年戊午夏四月吉旦中宪大夫河南按察司副使奉勑提督学政濩泽车玺序秋涧先生大全文集总目颂赋一卷五言古诗四卷七言古诗六卷五言律诗二卷七言律诗十卷七言絶句十一卷书议一卷记五卷序三卷辨説二卷杂着一卷行状一卷传墓志铭共二卷碑铭十卷碣铭二卷文三卷辤一卷箴铭賛共一卷翰林遗藁二卷䟽二卷题䟦三卷乐府四卷承华事畧守成事鑑共二卷中堂事记三卷乌䑓笔𥙷十卷玉堂嘉话八卷右总壹伯卷附録一卷秋礀先生大全集秋涧先生大全文集卷第一秋涧先生大全集卷第一颂中统神武颂维三年春王正月逆璮悖负天恩扞我大刑裒姧啸兇东土于是命将致讨天戈一麾不五月而克青大憝兹盖皇帝陛下夤奉天心布昭神武睿智足临有正无战故也昔肃宗中兴唐室而元结献颂用歌大业垂示无极臣恽忝属太史亲覩盛事颂声不作咎将曷归敢缀缉所闻谨撰中统神武颂一首凡千有一百二十四字虽辞理未应庶㡬神武仁圣之德鑑鍧炳燿播宣金石振一代之徽烈也万冀㣲诚仰䝉天听臣恽惶惧昧死拜手稽首而献颂曰皇帝践祚粤维三年万灵清跸廼狩于燕曰寒而寒曰燠而燠百度脩明朝廷清肃东截海表西亘庸濮悉臣悉贡罔不率服时维逆璮祸心乆纒再世鸱张颛征擅权奄殿全齐厉阶泗涟煑盐涸海剷铜夷山地险物衆蘖芽其间懵恃姧嚚海波可田背胁疽根怒而自鞭时徼边功外示忠惓警我宋急骑通甘泉帝以徳御听之诚然再命不庭秽彰溥天浪骇鲸奔拟腾百川按𬒮东来盗我西偏天意有在聚而旃皇帝神武不震不愆燎我神鼎烹此小鲜命将兴师䇿出万全方叔召虎瓜牙利宣爰命宗王相臣是丞颛彼封拜虎符发兵赫赫禁旅犀中熊旌相臣曰璧维周之祯气盖一世徐方震惊皇帝曰嘻殱厥渠魁胁从罔惩既誓我师锐莫与争贼谓我怯虿锋来乗一战而退旷懐自矜诳以有待孤城自婴皇帝曰嘻璮不时下我民是恫武略神机运之渊衷相与谋谟丞相天泽廼拜稽首贼出下筹豨突于笠不死何求缭以巨堙毕克于秋帝曰元老壮哉谋猷其徃视师代予以休马首既东零雨其蒙精彩一变气吐而虹万杵一动月晕而墉山㫁外援水防内通髙垒深沟俟其自毙日压贼营云頽死气贼势既窘魄禠心悸䑕㧞其牙兽崩厥角斧偃螳潜锋㩁猬缩七月壬戌环陴内讧贼伺我隙悉甲来攻万死幸脱突我梯冲相史相赵出竒无穷既败而壁衆犹嘨凶迨其癸酉有星蓬蓬騞若矢石妖声堕空因之出䧏群兇率同彼狡狂卒不知所图䘖窭䑕窜自投于湖宛转不死可知其愚童子执戈缚之以趋比枭逆首磔裂其躯併取同恶牵挛就诛林林部曲面缚俟死皇帝曰噫皆朕赤子若蠢何知一从先㫖觧甲投戈纵㱕田里东际海壖西逾胶济杀气一空欢声四起既定历城东趣广固比传城下降幡内竖凡厥士女无或畏惧取彼逆属取其府库市肆农耕按堵如故累累妇妾婉婉弱龄三木囊头来献阙庭既令市朝咸即厥刑尽颁所获大犒将旅稇载驩唿各归禁伍劳我元臣其安尔所视我民政衮阙则𥙷肆赦东方皇恩斯溥録我阵殁䘏我孤苦旧染惟新各安尔土皇帝曰噫额额历城撗燎兇干戈所历复其租歛惠赐谷帛拯其昏垫隂伏阳开干旋坤奠海岱重清一出圣筭奄奄北风詟而逺窜威憺蛮陬东夷来献盖代称觞万口交庆再拜稽首皇帝神圣天钖勇智万邦以正亿万斯年受天明命皇帝孝友敦序九族有爵有土煌煌车服终歳燕赐克谐克睦带砺山河与天齐福皇帝睿哲别白忠直天赉厖臣左辅右弼孰敢予侮为天立极皇帝圣慈约法好生奚取八辟三章更轻大狱之起寕失不经如璮之诛万死何容罪止一族余无所从汉制党锢唐兴罗织滥及无辜惨莫之惕天地大徳曰生曰植致讨已来惟天是则吾皇之心尧仁舜徳海宇熈熈春䑓寿域群臣归羙度越前古唐平淮西汉㓕呉楚以今方之其烈斯鉅规规孝景计诛臣错岌岌宪宗皇咨于度兵纒四载呉缚于愬惟此齐功五月而成断以睿筭卑之戎衡皇帝执谦弗居弗处宗庙之灵将士之助敢告成功于考于祖祀事载祗牲牢钟虡树羽崇牙应田县鼓粛雝和鸣先祖是听神灵曰都嗣皇之英持盈之徳守成之能保我丕祚万福是夀等南山不骞不崩小臣眷眷职司述称属辝比事献芹之诚亲覩盛业拭目太平渊嘿无言咎将孰征冐昧狂斐触犯雷霆敢摭舆议用垂颂声赋蛾眉研赋余家所役二砚研磨有年殆与瓦砾不异书生作计朝夕笔研间所用若是欲善其事而不能也宜矣乙卯春偶得是砚于贩夫之手质名于谱盖歙石蛾眉之种也噫岂天诱愚里将为文字之祥邪抑亦有数自王氏而发潜徳之光耶遂笔而赋焉其辝曰嘿斋主人行年廿有九日从事于翰墨将游心于道囿家畜二砚形模老丑研磨岁深埃尘瓦缶叹材石之莫遇偶见授于野叟发此秘藏殆天所诱归予之月卯挿其斗从吾囊之羞澁喜溪光之照牗其质圎以古其色緑而黝鬼掷滈璧镜蚀秦纽太𥘉之面目巳露元气之肧胎未剖涵玉徳之余润鑑金声于一扣其阅人多矣几墨翻于醉䄂也肌理细腻豊而不蔀顾溪痕之隐然旋摩挲而无有雪浪翻江映日光走其莹滑温纯之徳诚研中之琼玖也若夫苍文上横眉嫌𥘉就浓抺逺山濯如春柳其横云却月之状又似开乎成都之画手质名于谱兹歙石蛾眉之右也予想夫龙山之英歙溪之浏醖醸几年钟此竒秀信神物之有归不图爲嘿斋座中之友也当其书幌昼明笔耕而耨一嘘泫然云蒸雾凑试墨花于春融觉松风之泻窦纵未洒蔷薇之春露听此亦足以醒张㒹之宿酒也相期百年以介尔寿研兮研兮汝名虽异傥浮于实兮终有愧于屋漏故东坡有云澁不拒笔滑不褪墨兹乃研之佳焉又何必鸜其目而鳯其咮也邪茹野菊赋丙寅春三月予以司明告病避忌食物无可供嚼啮者家人軰采菊芽爲𬞞考之图经味甘平疗风热于头目极顺适也遂茟而赋之其辝曰蹇予投劾而来归兮守先人之故庐日闭关而却扫兮殆幽潜之不殊视外物其弊屣兮将㳺心于圣书何庖厨之逺戒兮几釜中之生鱼嗟肉食其无相兮喜盘𬞞之有余洁我晨羞出于不虞拥案未前露香满𥚑童子哑然而告予曰兹野菊之方苗适采撷于林墟考之图经食有益于头颅也若夫春芽翠茁方茎碧腴汤沃苦尽䁀调气濡甘涌舌本味欺圃𬞞拉晚菘以爲友役春蒲而作奴贮空腹而不厌恐落英之不如彼寒花之可爱寄髙情于一壷纵傲睍乎秋霜踰佳辰而曰踈此方腾借春阳甲拆而敷収微生于全体供野人之所需吾乃沥芳馨而三嚥觉眼华之扫除其气平夷其乐舒徐岂一杯之野馥等悦人之豢刍虽草木之诳口亦因兹而起予世有啖糠覈而瓠肥厌梁肉而黒瘦岂非适于口而心苦濡以膏而体劬吾知甘菲薄以自乐能克说其体肤既而隐几冥坐心明志虚佳境脩然恍与梦俱以神为马以尻为舁既发轫于菊潭或弭节乎山隅访渊明于栗里寻天台之隐居后鼓东南之归枻追散人于江湖觉而赋之犹足以续离骚而吊三闾也未央瓦研赋斗直寅日维酉栩栩蝶化梦入灵囿觉而扣门有来玄叟投我天砚形圜色鬼掷滈璧镜蚀秦纽文章欝律蛟蟠虺走以长乐无极而言廼汉殿烬余之瓦首也当其炎运天开禹卑秦陋未央屹建长乐丕体紫极之圎方壮神丽于九有俾子孙无复加于后也若夫万叠云浮跨凌天宇鳞影参差鳌背掀举琼缀檐牙香团桂树倒景激日驭之光流润浥金茎之露耸万国之衣冠䕃千秋之歌舞砺太华而带河渭谓斯瓦之贞固天落妖彗一扫而去咄尔㣲质归复其土何千岁而不化偶野人之与遇今归乎我又系厥数摩挲汉月碧花灿吐似喜余之主也试玄蛟兮海运泻松风于牎户滑不墨褪澁不笔拒然复其天则御阳之耳孙较其古廼铜雀之鼻祖彼鸜其眼而罗其纹味则鳯而形则用或奚足取是不若兹瓦之而屋廕生聚帡幪霜雪蔽亏风雨是则用得其所付大任于汝也岂期棐几呈材辞客与伍处虽失宜其功尚溥鍜我铦锋借汝涵湑乞英灵于班马鑑兴亡于今古大书特书犹足以旌朱游而削张禹也道士顾笑吾子其为我赋之三峰晴雪赋乙亥岁冬十一月余吏将事自蒲抵华仓惶待命于尘坌间望三峰晴雪焕烂髙㓗皜不可尚已顾而自怜岂胜惭秽适与左山啇公遇于祠南栢行间归作是赋以寄其词曰华于衆岳峻极莫之京兮三峯絶观松雪益其清兮倒景旁射银阙烂峥嵘兮仙掌翻空灏爽下青冥兮岂玉井莲芳仙游拥霓旌兮巨灵变现咤崑丘之琼兮金天移仗敞瑶华之宫兮泠飈吹而不㓕海月照还空兮轩豁呈露何物外之雄兮又如螭蟠之老子与希夷之鉅公朗出天表饮太泉而游封中兮安得杖仙人之九节登神丘之崇兮问真源于白帝追二公之踪兮胡一行而作吏抢尘土之容兮对清都而不克徃世故驱以东兮掉尘鞅而北骛刺梗满吾胷兮望岳神而三叹归梦挂岩松兮纵灵移之罔诮独不愧于躬兮归而赋之吾言固夸犹足以为执热者之清风也熈春阮赋玄晖上人得隆德故合余材斵而为阮因以熈春目之亦文殊之义也至元戊寅春同寗尹端甫刘御史叔谦赵太愽彦伯坐心逺轩师为鼓緑水悲风二曲清越悲壮坐客感叹兴亡有怆然于懐者师请予赋之其辞曰天新两风日妍心与闲会境趣静便拉旷懐之逸士过雪庵之老禅歛𬒮危坐添鑪炷笺于是出桂阮调素絃控朏月而当抱抚筠柱之横骈师曰兹熈春之断余偶丝之而清圆者也遂鼓一再行清越悲壮如泉咽冰㡳风行樾间翛翛兮欲断而复作淙淙兮似漱而还湲鑑尔擿铜丸之韵凄兮聆髙树之蝉又如游士骋说劒歌去燕何辝气之从横激太清而沉羽渊客乃呀然而惊惨然而悲信乎物之感人有不期然而然者想老徽之般乐盪侈魄以无前厌华阳之湫隘敞楼居而致仙海鳌首抃金鹏翼鶱欎鼎莲之香雾鎻月殿之婵姢䕃千秋之歌舞寿良岳而不骞俄龙移而鼎去継金亡而阁迁殆露槃之声折怅秋风而涕澘兴废一瞬两朝百年委繁华于野草鎻莽苑之荒烟咄此木之何幸遇幽人之逹观纳弥卢于芥子寓余哀于一弹犹足以舞鱼龙于海曲洗亡国之愁颜也呜唿噫嘻向之使人凛而悲者物讵能动于人哉人之哀乐物之所牵不知太虚既寂而玄唯此理之嘿识何繁华废兴之足叹师曰子其为我赋之吾欲秋月当戸松风满轩冩仲容之别操合清啇而洞宣使云隂蔽空玄鹤下蹮走啇延于濮上掩新声于师㳙也吊廉将军墓赋三代而下功利之说兴人臣擅恃功䏻鲜以礼譲为国者观颇挟勲内忿忸居人下加诸彼不浅相如引车避嫌有犯无校盖出天禀粹然处之为非艰至颇闻急先一言遽能握发数罪受责门庭在将臣为实难若将军者可谓不逺而复得无祗悔之义哉遂摛文以吊其辝曰渉滹沱而北骛兮过常山之故城何髙丘之突兀兮欎劒气之峥嵘野人指而告予曰此廉将军之封陵也人与骨而尘朽兮义于粲乎曰星遂陈辝而吊古兮命仆夫以停征呜唿休哉昔伯禹之所以圣兮始不伐而不矜秦誓之所以经兮善悔过而胥盟观战国之多士兮依俙犹三代之英惟功利之时尚兮天理有时而蔽明能不逺而复𥘉兮其惟赵之廉郷方国都之中立兮资内附而兵精颇分阃而秉钺兮腾茂实而蜚英声梁从随而楚詟兮燕弭伏而齐并时有以卜将军之意气兮殆雷动而满盈遽相臣之出右兮何发言之盈庭几肉餧而食甘兮奋两虎之必争及聆急难之一言兮輙弭耳而服膺复顿颡而悔过兮折节负赎罪之荆在引车而不必多兮将臣及此所以为古今之难能也逮汉起而帝称兮礼饮至而䇿勲何诸将之失度兮至撃柱而纷纭安得将军从容为一言兮觧贩缯屠狗之棼彼臣濬之冐耋兮加充浑之贪䝉咤呉平于帝前兮互滔天而为已功安得将军涤易其𥚹薄兮俾无成而有终嗟鄂国之列公兮挟勲劳而凌帝宗纵私忿而无忌兮一堕夫臣子之恭安得将军北面而同列兮以中和之气销悍戾于未然之胷也虽哀之而不能鉴兮文空言其奚庸繄慨慕其耿光兮日三省乎㣲躬荡吾伯夷之隘兮扩乎穆公之容希前贤而同升兮附骥尾而竭忠虽断断而无它兮庶几廪廪徳譲君子之风冲山烟而暮去抚鸣劒兮増雄登常山故城赋我登常山心慨叹兮断城连络蛇陈蜿兮忆当全盛两汉间兮万井歌吹鱼龙渊兮推埋劒撃习俗然兮光沉响絶夫何言兮有懐古人秉心延兮交如余耳始足贤兮烈如颜袁抗伪燕兮垂光竹帛星日悬兮壮哉子龙屋而祀兮胆气满躯勇夫志兮贼瞒臣汉得所事兮天理在人一符契兮千载仰止𥘉无异兮谅彼有立忠与义兮鹤媒赋中统二年予在上都掌记中堂客有负青障挟长二鹤驯于后以廪継来请问其役曰以鹤取鹿者也呜唿鹤善类也喙虽长不钩铦以噬爪虽巨无跅指以攫而于尘伏容有忮害其如人之不仁何至元壬午冬与礼部王兄子冕因话及此慨然有感曰今人以智计相倾内险外易者何殊于鹤之取鹿也作鹤媒赋其辝曰万物者元气之盗气之灵者莫人若也既役物而君之其忍以盗作智而爲得计乎如絓麂草间圗鹧洁地胔𥿄求蜂叶城网雉盗物矜雄此何足异以智猎愚理固宜然用愚戕愚斯则不仁之亟也鹤本善类与物无忮飞翔寥廓仙游之骥教之羽舞已违元性诈以摽鹿遂戕彼命是则鹤之善人则用而险之返有过于机穽也鹤了不知鹿终弗悟岁供庖厨皆鹤之故何殊人心内险外易以诈假仁顕比隂忌将取彼有则必姑与彼昏不知日狎而伍一落其机投足无所诚何异以鹤而媒取也吾然后知物之顕暴者既得预而防之愚而深中者尤不可玩而侮也示我同志笔而爲赋玄猿赋至元十七年二月已卯清明日陪经明祭丞相忠武公墓适嗣侯平章格自静江笼致是猿以献西溪王通议命余赋之以纪竒观其辝曰寳符之野滹池奫镇人𥘉乐岁华新岘山正有堕涙感走马逺出西州门映堂堦之碧草陪开府之严禋覩方物之来享宛有胜于攸闻繄尔猿之䖝质何其性之能驯素面掌许玄裳若纁尻不识尾臂长于身一动一静既恒且仁涧饮岩栖有彛有伦木方华而不折菓视熟而唿分思全生于物表时隐见于冬春三崃秋月九嶷暮云雪嘨烟啼子从母奔动射者伤弓之惨惊山人应骋之轮哀枫林之逐客助永夜之霑巾其或冷挂虚壁幽寻窈冥避羣猱之喧躁悟善恶之难并去王孙而夐絶诚可爱而彼可憎也故或者谓衰周之士夫从昭王而南征痛胶舡之不返化若类而成群恐此事之㬻伊谁闻诸水濵淡夕阳于平野送归鞍之逡廵偶吐辝而为赋念此物之贞纯或体玄而尚寂要择善而相亲以升木而取喻庶有感于斯文蟠木山赋丁亥之冬夜气清淑梦游石林万玉崷崪明日与客歩入李叟之塾燎炉却寒有蟠者木轮囷离竒大属吾目负之与归而为秋涧坐中之物其爲状也左抱右拥或叠或洼蹄股交峙口鼻互呀于是扶洞穴振泥沙分岭嶂翦枒拗者壑突者了去朽剔蠧磨光出华丹丘赤城凌空散霞不知沇洑于地中者㡬年一旦听吾喙之横夸若乃峰顶改色涌云倒悬岩崦层出崃门洞穿刻画嫫母与施并妍其磊落盘错自一成而有足观也咄此怪供强名曰山然为幸也盖有大于是焉不腐而为朽壤不化而为飞烟收藁梧于㸑下遇中郎而获全䕃居华屋之底植立几席之前耸太华三峰之秀有象江六石之坚终日与伍似非偶然徙倚苍精之盖摩挲白鹿之巅何澹僻之苦乐掇衆人之所捐吾爱夫始贱而终贵先汚而后蠲出神竒于腐杇蜕凡骨而得仙者也噫以静而致寿者山之性随帝而出震者木之权惟动静之交见浑体用于一源吾固衰谢拙于变迁以静为乐以安为便藏吾所别之噐浩吾固有之天守介节而不易庶兹蟠之可隽安时处顺出艮震两者之间不然造物者怜其不材辝翦伐而终天年其将亦惟周旋孰得恶而舎旃客曰汝言虽夸以山木而较之似不秋礀先生大全集秋涧先生大全文集卷第二秋涧先生大全文集卷第二五言古诗拜奠鲁文宪王庙二十八韵丕承固云烈嗣王㓜而冲嬉戯剪桐事安知多难冲公乎居斯时岌岌遵渚鸿外谤流四国内疑丛一躬负扆令百辟天心昭懿忠想当假寐际夤亮天地工陈诰开治源奠迁营洛宫南服静海波东征殄元凶吐握下白屋宪章沃渊衷罄单一徳圣思兼三王功及夫就臣位畏眘何匔匔制作万万古丗道仍污隆至今丰镐间凛有三代风飨以宫县乐报之不为丰宣父称大哲窹寐云从龙垂老无复梦慨焉吾道穷丹青见遗像皜皜日在空臣子知所止仰之余敬㳟悠悠苍姬下辅相业不同论思机务地典调簿书丛岂其世务棼经权有违从頋惟大臣体一节贵始终伊公狼狈间不失体与容几几两赤舄俨立如岱宗我甞集衆羙一言蔽其中至公絶贪私廓与天人通作诗庻𥙷衮九章一华虫精诚有来格寒云动龟䝉拜奠宣圣林墓庭训堕渺茫师授悖严诫羗予不惑年行已得夷隘今歳客东鲁佀爲神所介驾言逐秋风得展阙里拜遥遥鲁甸余汶水走湍瀬凭轼望云林欝欝佳气叆齐庄趍两楹奠献成孤酹岿然三圣封仰止高泰岱恨生千年后今夕备扫洒披云覩天日太极开一画彼苍讵能言谆谆圣爲代三纲与九法范围无内外君臣以之定干坤以之泰东周不可为述作万世頼藐聆徇铎音元化雷雨觧敬想燕居容金声锵玉佩当时七十子授受俨如待鳯兮鸣㡬时诸子沸秋籁一朱乱红紫百谷茷稊稗愚者甘下逹诞者乐语怪韫藏寳康瓠干弃清庙鼐明伦得不泯而有六经在天髙孰可阶一气包厚载兹游固难言嘿契心有㑹胷中九云梦吞纳失蔕芥循循善诱辝师也书诸带𬗟懐伯禽业郁郁文献㝡三桓张公室覇功炽而忲一奢去无复荒陵余石獬煌煌天乙孙肤敏半冠盖徳愽庆自修道大世能迈金尼贯元精泗波来逺派汪濊一圣海不随梁木壊归侍金丝堂摄齐闻謦欬怳如到帝所钧天广乐备洗我两耳聦肉味忘一嘬咏归冩遗音风雅变鄘邶一箪老东家吾知其乐大遅遅不忍去寒日下苍桧陪緫管陈公肇祀商少师比干庙元化形万彚浩浩无时无云何忠贞气大卑先生躯念昔有殷季天歩移独夫滛酗荡祀典下民为毒痡所崇尽奸回唘遯箕子奴师保乃云尔余敢编其须炎炎鹿䑓火巳兆明珠𥜗先生岂不知蔓草不可图顾亲叔父尊以位仍三孤强諌诚我任剖心不为瘉自靖暨杀身要之宗社扶所以宣父笔三仁同一途繄公存亡间所系重有殊堂堂柱天手能挚火徳乌当时戡黎兵所侵良及肤周虽彼苍眷加翼十乱谟天其諌少行终鄙西人居称师止观政安取商郊车一朝叹云亡宗国随之墟丹诚皎白日余烈光八区凖尔来代臣大节知所趍呜唿介士叹万万狂童且今来二千载殷周两榛芜巍然一丘土髙与西山俱清霜九月节肇祀陪干旟肃拜列阶下精爽动佩𥚑世道有沦䘮一忠千万謏啇歌振林樾日下悲风徂拟韩子秋怀十一首出郭行时稼秋风正薿薿临川阅逝波浩浩去不巳富贵来几时及此行乐耳把酒对西山坐看秋云起夭矫化蛇龙异状纷莫似世态初不殊傥来安可恃我怀拔俗标干霄仰逸轨酒酣歌呜呜振衣私自喜秋风拂庭柯物意自含悴松栢抱贞心表表歳寒地长年岂致飬易衰匪自恣浩浩一气中所禀盖殊异人尤物之灵要以天爵贵天运徤息君子戒靡曼读书下硬塞肌肠充藿饭造道苦不深纷华非所愿秋风动黄鹄千里奚足叹风涛北溟鲲变化抟九万大邦易为仁郁都文献半出处贵有时莫遣夜鹤怨揽衣起秋早露气清凌凌偶书秋怀篇悮笔成苍蝇吾言固不佞未免人屡憎圣域有坦途学歩髙山陵寻源有灵槎临池弄鲉罾我生恐不偶鄙事从多能虚室生夜白清露发鹤警空庭海月上爱此良夕永今年苦烦歊似值苛政勐盻盻秋风来汲深持短绠庭菊𬒳焚燎脱祸乃差幸朝来有佳色一笑倚轩屏露丛低寒花促织泣暮景唿儿𦢊群书趂此秋日烱㢢帚享千金利途竞纎梗二者昧所思厥病失坐骋既悟前日非敢事子渊请长夜苦漫漫长空星斗暗啇歌南山翁遗佚有余憾秪知享髙明曽何恤鬼瞰而我独于世滋味嚼蜡淡畏途足风波汹汹洪水滥濯足尚云可浣缨岂冝暂此身矧虚舟敢不慎蕳䌫天心幸私我书史日与勘庶还浩浩天未害家储甔残暑不肯退秋阳丽庭轩静观消长理警此岁月奔成功嘿嘿去天道何曽言歛衣坐一室书帙散我前开卷饫至味忘却盘中飡最爱归去辝隽嚼了一篇作者古不少文字浩万千感君固穷节当年亦辛酸遥持酒一瓢同醉东篱边九原不可作念之终岁年青竹不耐暑索寞衆叶干白露下天宇洗此青琅玕风枝簌余润暗满佳菊团依依南飞鹊遶枝择所安感时赋秋懐古井翻晴澜我生分已定安用智走丸出门安所之唿儿觧征鞍闭门秋月上静院围䖝声幽人掩䆫卧一室翻虚明四序倐以周代谢何其诚物华有盛衰天地从虚盈君子顺所履持身严五兵牛羊旦旦伐山木何以荣所慎独处际心荡韩卢令离离壠上禾望望日攸好不勤耘耔功秀实苦不早西风卷黄云收获走隣保荒田弃足惜揠之速其藁致役贵厥𥘉无为宋人道九日和渊明诗韵九日天气好淡游无友生懐哉旷逹士爱此佳节名野逈秋山髙逺目増双明手把霜菊枝吟泛风叶声人生天地间强矫无百龄岁月不我与大川日东倾且酌一尊酒遗彼五鼎荣满挹风露香陶我醉后情遇坎且复止吾器期晚成今岁莭序晚天气秋夏交衰草伴佳菊借暖亦后凋居闲爱莭物不辝逺升髙川澄涵鴈影空旷暧㣲霄举觞酹时人尘坌乃尔劳中间百忧集龟卜将日焦何如遗世士空杯乐亦陶得酒且欢喜谁能保来朝寒雀叹闲庭有遗粒寒雀徃还飞眄睐傍无人翔集下踈篱一啄复三顾虑为物所闚幽人负暄坐玩之淡忘机一笑拂衣起群惊向空归因之感吾生分外非所期富贵倘侥倖何殊鸟惊疑吾侪以义荣先贤有良规观葬者有感走笔为赋西邻送丧车前后余百人少壮亦歔欷老大尤悲辛殡归焄蒿里奄忽随沙尘逝者长悠悠魄散还苍旻存者但追悼簠簋时空陈人生天地间变化朝新㝠㝠夜䑓下念之伤心神大限百岁止忧喜还相因况且不满百忍使忧纒身青春不再至岁月波注轮有酿不来饮负此头上巾自喻吾性懒且拙置书未尝观兴来一披读暂涉意已阑因伤中道画勉力鞭使前柰彼外物诱既徃輙复还年来天与幸当凾文间朝昏迫童课未免亲书编开缄三叹息知学今十年虽传失自习所得亦以偏正如乗跛马十歩九踬颠引领望圣域尺绠汲文泉有时寻坠绪意㑹亦惬然务敏修乃来自弃诚可怜譬彼执铫鎒缓治榛芜田纵弗曰敞熟犹愈埋荒烟进进乆不辍功岂止百㕓九原虽不复圣道具蹄筌尧舜等人耳悉自学至焉从兹自发药浩浩还吾天改葬冥漠君买树植中唐下得髐骨生世何爲者何年此埋没周身瓦作棺上有刼灰覆黄泥满髑髅麦枕余故物神竒到腐朽贵贱辨无复恻然戒僮仆掇拾百骸足彻我床上箦包褁葬城隩遣奠酒一杯祭汝一盂餗同区三十年今始改兆卜死者谓有知梦寐不一嘱幽沉起有时掩骼适春燠岂复识此为庶慰我心曲不无攓蓬叹何必桃茢祓免汝践辱羞我岂徼冥福长眠一抔土野祭霑䞉馥莫羡麒麟冢发掘为珠椟自买身后祸安用髙兀去去冥漠君九原春草緑青青两桐树示儿子阿孺青青两桐树乞自幽人居植我庭堦下护飬婴孩如汲水时一溉要令地脉濡起架障炎曦挿篱周四隅眄柯日怡颜手把种树书及夫始华月春芽茁苍珠朝来秀色发衆叶卷且舒终朝三摩挲爱此青王株亭亭一尺影翠盖遮门庐嗟尔琴瑟材中与霜籁俱逹哉蔡中郎救尔煨烬余我望十年后直榦凌碧虚秋声泛韶濩云表来鹓鶵且天生万物因材而笃诸栽者厚其生倾者不尔扶譬彼青衿子致飬在厥𥘉必扩心与志母适尺寸肤然有才不才学焉因尔殊缅懐孟轲训书以示阿奴鹿喻我本麋鹿性出处安自然金镳非所慕志在长林烟得逺机穽地食苹饮清泉鸣钖同类甘以辝华轩野兕出其侧暗蹂山前田农家伺所害乃知兽之愆彼兕以计去嘉禾歳芉芉野人居山中数畒事垦虑为町疃埸指鹿乃兕属虽无擉刃心见之恶且逐鹿心素无机淡与标枝闲遁迹入幽谷择音逺人寰尚为山中人置疑齿颊间送宋大使汉臣之任延安四海王翰林髙情比云月一瓯宻云笼过门谁复啜宋君平生交矫矫峻风莭况经患难间邂逅叙阔契毎来倒屣迎所请无不说赋诗近盈轴沽酒慰乆客都门冠盖埸声华愈昭晣我𥘉识君面论交心莫逆相看自淇水燕地最多日吟鞍赏春华茶铛煑晴雪剧谈挟锐槊洞逹失坚壁兹焉一载强相从复相覔喜闻得新除腰金出省闼乌台退食归入户屐齿折朝来髙轩过打门欣告别情亲近中年何啻数日恶天涯两沦落歳暮悲风发人生㡬河梁底物慰愁结觞君病不能赠言素所拙君矦天下士抱负经丗业鞭筭致钱流论吐究时瘼吾子两余𥙿它人双落寞黄鹄志千里秋天拟横絶谁能杂凫鴈羣飞争饥啄兹行固非傃归愈垂空槖尽新僮仆敬大慰妻子色延安西北秦地与羗浑接王民六十载厥赋尚寡弱保障虑不遑徴収肯骚削緑树空野烟山泽入笼络秦风与陇月惨悴自兹作边氓靖为重聚歛圣所怍临渊得河润当念逺井渇得书下下考吾子亦云乐我诗春秋法责备贤与哲此心能不爽蓬华乃麟阁不烦双鲤鱼时遣慰离索溪田暮归踈林烟火㣲草露湿芒屩迟迟归路长清月挂林杪依依南飞鹊㡬囬惊且绕一枝幸得安谁复睇云表田家固作苦遗安子孙寳彭泽百日令觧绂径归老我心黙有契縻爵岂不好违巳病交攻饥冻止枯藁躬耕南涧垂浩歌槃乐考散歩清溪湄散歩清溪湄林飱忆鲜食沙头有渔梁唿童乐闲逸波清满游鯈须鬣分纎悉虽㣲知所避矰之不可得悠然逐风漪相忘萍藻宻逹人濠上乐政自观其适人生风埃中与尔何差别区区一巳私奔走抵溟极万事恐偶然胡为较得失举网出深渊髙树挂㝠色长笑归去来吾道无固必读林和靖诗集枯梢振惊飊茅斋寒日短幽懐乆不乐访友桥南馆探囊得逋集尘臆欣一浣赓歌竟遗编佳处时再欵先生玄豹姿清风满朝简仿像诗骨清云岭松雪偃湖光与山緑几席供竒产唿吸贮肝脾无气笔下绾逸情薄云月幽律发葭管静观周物灵逺覧豁襟散清遗郊岛寒淡入陶韦坦孤山富梅竹香动春江暖篇中㡬致意似慰平生眼客来佳话余横琴浮茗椀是中有真趣风味亦不浅庐洛与寺合意适欲忘返长空渺孤鹤容与归舟晚如斯六十春笑傲一何衎相去羲皇间不到牛鸣逺暮归倚䆫眠清兴江湖满隽来惬𥘉心有味叅玉版灯花喜共妍一笑成㣲莞人生无百岁胡为日忧懑优优声尘中任事同蝜蝂西溪始泛同王子𥘉访王柔克闲人无所适心向静境趋今日欣有得快如脱笼拘歩岀郭西门偶与佳友俱舎杖棹清溪忘授圯上书舟轻风浪平泛若乗流凫波光灔舡头云隂翳平芜畸人惊见之辍耕立河淤白鸟去不逺前飞如导予故人喜我至就舡与相娯唿童下泝流载入酒满壷促膝两舷间鰕䖝杂肴䟽吟杯斟且停要看傍岸渔从下恐忘返欲上意转徐瞪目看银刀不知寒日晡纎鳞竟莫获岂谓吾网踈顾此一沟水安取松江鲈舟人云不尔近多狡狯徒散毒河伯宫掇取地芥如卵毁鳯不至禁罟自有余钓纲讵可并况乃诡计图射利一至此丗途足﨑岖归时还一笑两岸风生蒲拟古北山介公寿也公之德泽及物如山之蓄殖焉是宜得厥位而享其寿也故作是诗以颂焉瞻彼北山维石嵳嵳邦民仰止匪丘匪阿既峻而极复委而佗元气中宰所蕃实多维公之德如山而峩瞻彼北泉维彪于垠渊渊其源浩浩其春澄之弗彻挠之莫浑润余一方波彼四隣维公之泽如泉之新瞻彼北山有松桓桓气榦千尺尽岁之寒拣樑大厦是依是安未皇厥用心怡体胖羙䕃所庇物为一天匪惟茑萝有萧有兰受德匪报茅菅厚颜维公之寿如松之年北山三章二章二十句一章十六句过刘元海陵寝汉统天乆絶汉恩一何深隔逺魏晋代犹足収民心咄嗟唿韩子崛起蒲离隂自云汉婿甥赫怒开实沈左顾龙在野右咤虎嘨林吹嘘炎烬余五部来讴吟阿聦奋余烈两京随扫平窃据二纪强文物有足矜我来拜陵寝悚然振冠缨风云渺何许废蝶余金城贤哉刘淑妃成此直諌名在聦未为疵假义渊可称孰云仁义师可敌不可征桓桓祁山举一出三辅惊天其假公年载洗六合清此志竟莫遂此邦还有成所以广武叹痛惜无豪英山烟知客意斜日生荒陵游万固寺中条欎苍苍首尾固雄大连山一卧虎矫首尽两戒东南万峪门荦确入幽阨空青上絶壁嶻嶪两崖对南山开画幈髙下蔚万桧扶藜到山门黄衣六七辈寺残薄心赏一水良可爱寻源入云萝不惜阮屐败掬饮清臆尘坐睨巨石恠山空响佩环林逈腾怒獬行听溪声回周覧询胜槩当年爽心亭万竹争映带碧鲜照清泚襟𬒮濯沆瀣人境两渺茫佳句尽夸迈开轩邀客饭放目欣一快盘餐固踈粝泉冽㡬肉嘬少焉林风振万壑一气噫前林疑虎嘨作勇助吾惫笔落还自惊一扫衆峰山僧喜醉颠海㑹得珠具兴来本无心游戯诧佛界夕阳送归鞍依约虎谿外风烟作破墨塔庙失所在钟英厌摹写閟伏化机蔼盘空乏硬语技痒苦无頼马首诗遽成一笑豁吾隘静乐堂人生霄壤间动静藏妙用一为外物迁举足非礼动惟夫操存人而与天理共纷纭万变来一一皆折衷问之果何因性定心自统心宰物随化奚俟人指纵体安气静徐内热失急閧兹焉须臾离不啻天地雺梁君出豪右表表耸仪鳯意气杯酒间谈笑百金重一旦刮余习纷华不复梦省躬日有得守约还自讽霜余波自澄雨退云知洞复我浩浩天多言讥屡中客来掩书坐香动玻璃瓮融然一室中万象入持控知君乐无涯五絃歌雅颂舜泉在河中府南三十里夏阳村东历山圣人岭下舜峪内至元壬申冬十二月十四日来游舎鞍夏阳西褰裳蹑云顶盘折下濬沟失身堕幽阱孤松突危巅望望双目烱不图两芒屦践迹圣人岭重华不复返钦此孝慕炳降观临帝泉冠珮为肃整泓澄一勺多浩若渊水逈彷徉不忍去杯饮濯蔕梗慨焉念髙风㓕没翻倒景野人前致辝此事传岁永有鳏昔在㣲怒为瞽所屏穷归此来田号泣痛自省空山无所得扶耒子孤影彼苍彰圣诚暍馁恐成眚一夕两崖间二水出俄顷北崖萦带流南壑湛寒井至今山中人饮食了二顷我生千载后懐古心耿耿风俗日沦丧道义奚所秉安得天瓢手挹此霜露等千林摧姦枿比屋化封颕涤易臣子心骫骳变骨鲠暮归田舎眠有志安得骋此心恐末能作诗聊自儆且当就岩蕨酌水煑殷鼎䟦席懐逺临终语録人当易箦际发言罔不善昏蒙迷本真狂者渉诞幻徛嗟席懐逺洞彻生死变日气薄西山皦乎天理见谆谆忠孝言垂戒汉马援洒然明月懐身后照郷县赓歌诸贤诗清风一家传録老农语老翁揭沟水驻马待树闲双胫怯朝渉欹倾激冲湍既济问老翁荷锄何所还䈥力一何弱甲子今几焉歛手前致辝星纪凡七旋有妻丧已乆有子病且残举家无营业止有田一㕓禾生迷东西老雨荒草芉耘锄庶有获聊以卒歳年饘粥乃余事要输包垜钱有身古当复以老圣所安二者不䏻必闻之鼻为酸我食尔作诗告京官呉大使子明致乐堂人生有至乐荣贵了不干人子有至飬三牲非所先宣父语经训承颜首为难南陔着深戒不独馨盘餐眷恋庭闱心朝夕靡遑安问寝与侍膳乐在融融间所以极爱敬要罄平生懽呉君出纨绮孝纯思力殚垂领髪已素娱亲衣尚斑天意亦有在一官仕郷关称觞歳上寿香火欣团栾此身不愿贵有家从苟完愿亲日康宁丰容紫庭兰毫彩神与相慈颜渥而丹婺光蔼萱室婴香芬珮环壸族化柔懿周南咏幽闲髙堂敞温清题扁存鑑观致乐无复尚守身老弥坚庶几寸草心少报春辉妍尧都三万家清风渺谁攀作诗颂匪匮钖类君其端㑹当䝉显异宠光烂门䦨三釜我禄余履霜非谓寒一饱及妻子因君起长叹潇潇风树底悲絶仲由冠遣发仆夫李老榇归瘗淇上至元癸酉后六月十九日死于平阳寓舍来自东西劒相看二十年因罹兵烬厄重结主奴縁薪水嗟𥘉服耕耘遂所天挈身辝勠辱得病便沈绵药饵功无効棺衾礼罔愆汝魂应有识归到水西田感寓荆岩产竒寳辉山生五色鳯鸟集其上採者终莫识卞生具神眼抱泣天地称喻日百至此璠此玞珉一世竟莫售指卞为瞽人负之献楚子致前湏近臣岂知事大缪反取按劒嗔获谴或不赏戮辱终其身所以苦节士万古潜悲辛陈村待渡河行虚壤间随意东西卧我邉汾水行十日凡两过沮濡变深渊野航惊漏破篙师怯吾衰传唿细扶柂朝来大陈渡细摆得乆坐山川隐佳句轩豁矜寡和秋风吹马去行看林叶堕沁水道中苍巅互出缩峪势曲走蛇回眺惊后拥迎看复横遮云林荡髙秋半岭翻清霞十里九渡水清流带寒沙山溪本幽寂激之声乃譁觧鞍憇羙䕃觉我心静嘉风技满秋实野菊𬒳水涯幽馨散兰馥红鲜缀丹砂二物固鎻碎託兴骚人夸我欣记所见信笔书田家宿板桥田舎山村极幽僻坡岭还四靣麋鹿日与伍自余无所见朅来事文石供给半山县倦枕聴唿号相次过夜半过鹿台山在泽州沁水县南二十里时𬒳安西王命伐石于此逺寻文石岗来历南山纒鹿䑓䑓为山幽径蟠古篆后峪行未尽前岭已当靣秋声荡林越风露凄以泫隂壑气翁欎疑有虎豹变山田苦无多沟崦耕已遍柴援结半空罗络碧岩转自怜终岁勤兽患防一旦我本山中人束带对邮掾顿然还旧观潇洒偿夙愿行经双蟾岭石怪惊变现闯首槲树间气自太古练月中谁推坠囚鎻属山县乃知北平守认虎饮羽箭物肖本偶然长歌下层巘观获荞麦摇摇珊瑚枝浥浥露光润霜余秋实繁壠畒欣一瞬野人趂时获柂车施素刃前推约歩长偃仆为一顺风来汤饼香玉粒梦炊甑田间还自笑三载㧾山郡肥甘与菲薄一饭吾有分坎止与流行何思复何闷临汾节妇吟松筠四时青特与凡木别弱草不自持风霜易摧折坤柔变干刚彤管古所说临汾孙氏媪寡操抱贞节之死誓靡它栖心入霜月事姑极孝飬教子承世业神明与扶持骨徤丹浮颊我观中垒传于粲古英烈作诗备採官徽名継前哲过鹿䑓西崦乙亥八月二十九日偕沁水县尹李君飞卿眎治道马上作鹿䑓西南麓石路何扠枒青林转幽深一水中可嘉逺从半山来长流石为洼一泓湛寒碧野饮供麕䴥湿云拥絶壁灏爽霑巾纱我忻为缓辔睠立溪之涯恍疑桃花源锦树蒸红霞畸人指前途两点苍山髽荅老农语风梢怒号寒驾言复西迈吟鞭趂羸骖直走壷口阨俯縁絶涧源仰看孤石大阳崖栢青青隂岭雪全盖诗脾尽余清灏气溢襟带行行遇老农马首言笑载前时使君公治此逮困惫事成固国力规画良匪懈一朝文石去永利予等赖兹焉讵可忘衆意见遗爱连章供监司大嚼伸一快既闻父老言惭汗流浃背道开非吾功物出数有在况予分当然添足恐成怪夕阳澹前峰凝睇飞鸟外是中有佳趣毁誉吾敢介秋涧先生大全文集卷第二秋礀先生大全集秋涧先生大全文集卷第三秋涧先生大全文集卷第三五言古诗题玉石莲华洞道院壁东山一何髙细路石巃嵸窅从絶涧底徙上盘峻塜糢煳松间雪照映列孤䂬衣飘逺壑风马滑隂岭冻舍鞍强跻攀憇定腰膝痛吾非乐险游灵迹访仙洞当年白帽翁恍惚见医梦进功力开凿怒玃髯鬛动毛麾语怪徒笔此真作俑至今城市人诞说犹汹汹好竒更过予一笑为腹捧西山游欲遍物产多给用尔焉最不才任土无可贡濯濯殆赭余地冷物寡种我来探是穴木叶恣填壅青藜试拨观隂背一罅孔广深无丈尺蟾吻呀劒唪囬环聚乳坎岁乆垂巨蛹白猿竟何有流石变拥肿太史载禹穴登覧想森悚不经圣人手后世妄増宠况兹何足云遗搆託以重作诗破群疑掷地惊坠罋道人亦释然别逺犹目送来者傥志同三复贾余勇御骠出廐图何人拂绢素冩此房驷精一马老伏枥志在千里行二马骋踶啮角壮犹龙腾一马方辊尘海岸飜鲲鲸画师惨澹意落笔矜多能我观寓所感国制贵有经唐人重马政分屯列邠埛当时百万匹肃肃罗天兵东封与西荡歳用不可胜嗣王猎其余尚足开中兴乃知三军本匪马将奚慿圣经说备预万古爲世程仓卒事亦办未免衆目惊我思立仗闲振鬛伸长呜吾言固蒭荛圣经其可䡖题吕充隐和陶诗卷后吕字明复武陟人金亡居襄阳寻渡江居鄂昔从颙轩游嘉话半耆耇毎及充隐君称道弗容口自怜野逸姿佳遯乃师友闻风即欣慕髙兴渺林薮况吟平生篇开卷粲琼玖君诗江西来一旦落吾手正襟三复余酣饮得重酎外枯含至腴霜落溪水浏向来和陶作云梦吞八九金镛出大音何俟寸莛扣吾爱先生心吾尚隐君守当时淮西役临事见不偶吾䇿君可屈此身孰得有先生歌鳯徒簮绂胡可诱髙情薄云月流咏见不朽九原傥可作清江变醇酒眼中杖屦来䃲礴门边栁与背一壷游秋毫岘山首昆阳懐古行役宛叶郊路入昆阳城水抱城左荡潏东南倾川原入四頋蟠互多岗陵城頽削悬崖草深悪鸱鸣嗟尔一抔土当此百万兵莽图十九年聚此天为阬王者况不死千骑惊龙腾汉业兆丰沛赤伏此中兴创复两不易山川贲雄名东西遥相望盘盘两神京千年事云散草木含威灵野人无所知城边事春耕扶犂上废垒壠畒纵复横只应懐古士千古怆余情苦热叹四十六韵祝融驾火蚪顿辔周八裔战酣西北干囬薄余暮炽朱光沸虞渊大地蒸一气苍茫夜色溼酗郁玄象醉今年六月中荼毒逾徃歳金晶才始状熛怒势此锐炎官张火伞屏翳扬赤帜四合歊陈来一鼓赫离冶天潢影半涸星鸟芒欲彗吟风树叶噤塌翮林鸟坠併兼坎兊权不使天地闭王城十万家燻灼迫一势干坤堕炽瓮逸德骇天吏掩关人事絶藏伏敢口议寒裳起中夜通夕不容寐扪背赭汗流窥井汤泉沸松间有困鹤无梦到清唳墻根有腐草萤化光晢晢穿帘入我室照眼惊火齐隂蟾遁老魄火鼠骋黠智夜深过我前跳踯飜饮器屋古又足蝎伺螫尤谨避簟纹燎炎辉侧胁能少憇举动体愞熟歔欷气短细抱冰眠或可挥翣何所济二年客京师身幸置散地虽无束带劳唯老觉加倍彷徨不知曙种髪沐而𬒳四序本平分偏盛谁所致火攻出下䇿不已万类嗟此一丗人暍死将何厉此生匪金石流铄吁可畏内热复自焚衰藁将立至燥惟以静胜事湏以义制冰山讵可依炀灶非所媚遐想崑崚巅庭观何伟丽巍然五千仞日月光隐蔽囬环十二楼空明澹无际水晶作柱础群玉绚轩陛天风掠枕席月露湿环帔瑶台拥灏灵万舞发清吹真仙事朝元鸾鳯互骖翳阆风接玄圃追陪忆游戯何年堕尘縁坐想无由诣安得万里风振此垂天翅脱落区中囚髙举寻吾契听讲吕刑诸篇至元十六年已卯岁冬十二月十七日中山府明新堂雪夜㑹府尹史子华贰政朱信卿洎诸吏属听教官滕仲礼讲周书吕刑论孟诸篇凄风布云叶寒日惨不光先集覩㣲霰转盻鵞毛扬一天阳和气散入中山堂公堂何所有曹务纷刑章竟日椎与扑令人足悲伤廉隅是何物侥倖爲寻常沦胥一至此礼义从消亡涉渊不自济试以舟楫航郡侯乐与善挥挝噪其傍况复得佳士问学陂汪洋一编周穆书噩噩深慈祥爰念尽心戒披衍何琅琅敷明发藴奥逺绍开㣲茫大羮得至味黍稷非馨香狐白有余燠弊緼非所当衆目凿聋聩同僚益温良夜乆不能寐孰知冰雪雱定武古战国风俗称雄强今夕复何夕弦歌破天荒吏散拥衾卧薄俗思溥匡大决洙泗波浩荡湔群盲此事恐难必此志讵能忘一州稍安行一方赐无量比老汲一见此外吾何望打䆫听雪声起视夜巳央谢子文龙尾藤䇿之赠子文善方伎奸从吾辈游城居三十年药惠遍八州我适驻棘津数见礼聿修循循似不能气皃何和柔赠我龙尾研加以苍藤脩杖为扶我衰研用供冥搜入手三摩挲白云满汀洲意重无所荅在我将何求君言爱余书落纸云烟浮傥蒙数字恵永作千金收既闻因语君我老拙所谋有时纵恶扎聊用写殷忧如君济物心胡为効予尤喜抱弊帚归两䄂纷琳璆客去倚䆫坐念之思夷犹谁期淡癖中亦有同好流唿儿一题诗持赠相为醻赠仲温教授求授真诀仆年五十余气志觉衰耄耳厌秋蝉号目眩昏花眊癃钟百态具何啻须髪皓朅来观津邑有幸遇医老仰开浩浩天俗学归一扫息心抱吾真辨之当在早人生堪舆间虽灵贵强矫不然一物耳岁乆等枯藁况复智物诱内热日煎扰不闻山木喻樗散元寿考守身为最大自余皆细眇亟当念所存夕惕谨持保授我内经旨根命入幽讨促膝语三日底里为倾倒㑹合岂易得相逢恨草草多君济物诚怜我慕丘祷夜䦨耿无寐再拜获至寳作诗代琼琚相期永为好泛漳篇予以王事奔命今春环走二千余里前次漳隂车殆马烦且得目眩痛疾逺不能骑舟行东下庶得一日之休富览大川勉卒来事作泛舟篇以见意时至元辛巳四月十一日也盘盘魏大名属县行且周销我髀里肉四月犹绵裘舎车出漳隂歩上枋头舟咿哑理双棹信舡下中流清风泛㣲澜篙师讶当头岂知河伯意故故为遟留汀花助行吟孰取泽畔愁觧衣卧蓬底穏似画舫幽骇观两岸移湾环转林丘滩囬浅能澁波富去自湭拍拍风水声两打空阶秋白鸟何处来雪点河之洲前飞如导予翔集声啁啾钦念川上叹昼夜何悠悠宜为智者乐曲折涵至柔中擅利物功转漕半九州君看万斛载掀舞一叶浮仍为勉不息能若兹水不行行望沙麓且得一日休唿儿覔残𥿄题作漳川游栢亭叹至元十八年七月𥘉二日次栢郷因所见而作乌巢一枝多囬簿万榦林富览擅已有振羽辝凡禽倾身附老鹘翔集千仞岑既切彼所习复接鸣鳯音秋空恣搏击鸷老有弗任势大不两立挤彼归幽沉健雏从天来赫赫威制临毒拳奋所宣坼裂颡与衿县官籍其家富埒郭穴金懐壁匹夫罪况此皆渔侵行植栢亭传缓辔恻我吟前车满孥戮后车载瑜琛乃知非分福祸养憸人深行路莫爲惜但云神理忱豺豕与蛇虺吞噬盖本心天道喜报复自昔非独今戾气容有已怨雠日相寻一礼制万动千古圣所钦何当民志定无复僣与滛九门道中至元十八年十二月六日同察司诸公㑹葬董签院于南董髙里原还过九门故城作朔风暮转剧旷野埃霾昏长鞭驱羸骖日晏东南奔义有执绋役重过孤城闉邑居废与置代逺不必论缅懐武灵举骑服开雄尊国听固自我臣义賛亦惇潜师袭中山万马出此门林楼九原塞英气爲一吞脾睨五雄间覇业几桓文至今西林阜隐隐犹兵屯一朝探雀鷇痩死秋槐根人事靡不𥘉克终乃可云野老无所识引宿投荒村吹灯具萍粥士雉爇使温觧我寒悴色谢官非所存就枕固不寤一觉东方野河渡苍茫刘桥渡南北凡几过清霜十月交澄湛东流波饮马立水边照我两鬓皤行役非所苦伤懐动悲歌三年恒山赵弹劾兼拊摩熬熬眼中民力弊差与科不能一勺润慰彼烦与痾頋此衣带水溉载功寔多人而反不若低首愧野河素餐吾可迯柰此苍生何菊叹佳菊如幽人蔬畦溷凡卉遶丛叹萎暍与我𥘉不异秋香期烂熳培植须早计唿童溉清泉乗晓㸔生意繁根溢芳滋秀色失枯悴一物苟获飬面背见盎睟人生胡不然浩浩存夜气輓漕篇一汤汤汶水波西骛复东注势虽汗漫来止可流束楚发源本清浅才夏即沮洳安能浮重载通漕越齐鲁有时汎啇舶潦涨借秋两舡官行有程至此日艰阻鉅野到齐东着浅凢几处必资州县力澁滞方可度漫村赶丁夫所在沸官府先湏刮流沙推挽代篙艣硬拖泥水行奚异奡盪努渉寒痺股腓负重伤背膂咫尺逺千里跬歩百举武兹焉幸得过断流行复阻又湏集牛车陆逓入前浦中间吏因縁爲弊不可数蛮梢贪如狼緫压暴于虎所经輙绎骚不若𬒳掠虏盻盻入海口未免风浪鼓舟中一斛粟百姓几辛苦今复起堰垻壅积百万御木石动万计科配困氓伍不思根源微隄障深几许转漕本便民广储实国𥙷事功贵顺成勉强终龃龉海道事巳然又复有此举惜将生民力委弃若泥土山东实重地一静乃可抚尝闻建隆间有相曰赵普凡百投利人罢遣皆不取以兹报国恩后世比申甫黄阁十余年清风一万古元日示孙阿鞬六十韵璠玙世重寳就器湏磨镌𣏌柳固凡木矫揉成桮桊人虽物之灵学则全其天蛾子积大垤礼经存至言多学卓有立孔门称子渊吾年八九岁入学郷校间外传既善诱汝曽从勉旃暮观子夜后晨读霜月边日课字三百熟诵例半千十三至十六诗赋填全篇十九学苏门遂亲经史筵潜闚义理窟弄笔势翩翩遗山紫阳翁鹿庵暨神川四老铸颜手诲我扣两端腾口爲奖借孺子有足观自后虽努力巳爲家务纒随复就力列一身缚㣲官道德负𥘉心聦明非日前岁月不我与齿豁童其颠犹能致禄位分持宪司权出入鹤盖隂紫𫀆金带鲜举家𥘉不识啼饥与号寒政自稽古力汝曽极周旋切诫习刀笔有来戴儒冠传家无长物临终付青氊有书五千卷太半亲手编三世无白屋辛苦天所怜多财秖益愚读书可希贤遗训母此替我目瞑下泉汝生今十岁小字名阿鞬貌端姢且静气吐清而圆妍皮褁痴骨了不直一钱致身文学中不负三軰传后事实汝责窠鶵望飞鶱四民士为贵六经学之原身安得所师志节先强坚愤悱务时敏効习心眼専人十已则百人眠巳不眠事业一灯苦声华四方喧唾手取青紫如拾地芥焉子孙丐华泽其祚将绵绵但见读书贵但知读书便重则复其家轻则杂泛蠲不见编戸氓差徭日相煎里胥征歛急追唿到推牵汝若学不立非农即啇廛更下作奔趣为人执弭鞭尔虽士夫裔所习失之偏不学入常流学者乗髙轩我甞感时軰贵贱难相攀何啻龙与猪过甚霄壤悬子孙转下愚门户日凋残或秪为士子终身尚髙闲向来徴歛暴略不相为干近多置书家万卷图好看来者不一读非贸即弃捐人果不好学方寸如废田良苗复何有茆塞深荒烟皇皇七篇书义利何昭宣尧舜等人耳有为即差肩我家徙鄘卫将近二百年素业农与儒宗族颇婵嫣嘱汝善継述可光新旧仟我老不足法汝曽言不刋念兹复在兹敬之若铭盘力学贵穉齿収功良匪难㓜成若天性习惯如自然所以昌黎公恩义戒夺迁愿汝事斯语佩服如韦弦我文多漫与此诗不可谖桑虫叹行行桑间人执柯争击扑树根拥圎壤持待掩覆云是振桑虫除治絶遗育咄哉此何为与蚕同出没千林緑如云一扫若汤沃不知丝忽肠其大容几斛春蚕眠正饥蠢蠢冨厥族汤盆出新丝夺自汝口腹无衣四海寒十千帛一束老农前致词近岁旱何酷无乃民作孽其或时事促十年餐险食迩来险不复尝云和致祥野成茧与谷皆縁一气间修省转菑福望望惜两干汝等称济物驻骖荅老农嘿尔私自嘱调元真宰事吾軰乃碌碌低头愧畸人张口待廪粟灵光塔予自京师南还赤日黄尘走六百余里及登兹观烦襟倦思顿为一醒因书斐作二十一韵以记来曽我从京师来望望入定武灵光古杰观嶻嶪上云雨何年僧令能建此壮佛宇浮云卫浩刼神力涌坤土经过二十年未暇登陟举坡仙遗墨在平日思一覩𥘉穿若蜃楼转上疑战橹拾级有余平缓歩无陟苦最爱洞腹寛豁逹尽容与盘折抵絶巓未省吾背偻心清闻妙香风烈不知暑逈临増双明徙倚慄两股滹池黄一线太行青可数江山有清眺万象入延伫乃知灏爽气物外自吞吐应怜阛阓人下与尘坌仵斜阳淡髙层风铃时自语灵光乆无光雄笔照千古摩挲墨花昏瞪视遽如许清风冠髙标犹足跨虞禇龙象幸护持取重此窣堵舂榆叹昨游封龙廻行行悯农耕午憇得美䕃饮马常山城有妇挟筐筥木皮白纵横柴门临野碓舂治无停声朝飡此皮麺暮煑此叶羮捄荒兹上食残喘聊支撑话巳长叹息一饱何时盈我因慰田父努力无叹惊皇家泽霈蠲尽租与征阅月凡四两禾苗见青青又闻使四出访问民间情有害思与去有利随使兴惟期和气应庶得来休徴寕心待斯湏㑹见秋有成折齿吟二十四韵吾年未四旬颅发白胜雪两眼眩生花一耳或通塞所喜牙齿牢未省有残缺饮食虽寿基齿壮物善啮庶几桑榆境健啖延岁月所以胾与饼饥耒若刀截今晨具盘飡軱肉固纎屑一嘬出不虞左齿拉而折群稚惨不嬉病妻惊欲絶汝老不自量无故取摧折予云盛则衰百丑见两颊平生好言辞咀嚼出五色文战怒欲碎醉饫干甚决运用勤亦至半百当衰时时以舌䑛乍脱觉中热一落不复生根漫枯枿骇若中坚摧阔于山口豁自今湏愼护作事思妥帖一柔胜百刚有味老聃説唅呀动耻念顚倒漱水怯犹胜昌黎公余者坚尚㓗旣不妨歗歌底用心甈臲齿堕端午前诗裁重午莭成亏恐有数歌以散忧结癸未七月秋分日镇阳泽宫弘道堂读韩子有感盘盘素王宫欎起金粟背厌喧卧芹堂梏亡心暂在冈平势尚隆雨乆晴亦快风清自逺至云竒堆户外一编子韩子至味欣一嘬时当八代衰道脉仅如带先生晞圣徒扶觝由我㤗咏归渺圣门箪食乏藜菜頋时有污隆尽我志所逮遑遑仁义心自任乃尔大横流啮巨防力障俾勿坏排隂入九地孤唱肃万籁困吝𥘉不计百折气益迈要当没则巳不易下惠介书虽不尽言后学有足頼真知程子説安石诗自阨荀扬公所讥邹后无接派道心得非深能遽发此嘅略内详外言恐就述作槩我知践履功当出仰崧岱后来立论者志母以辞害文平极道腴笔肆走光怪私心适有㑹何翅读屡再雄名俪景翻浩气振吾惫起拜壁间像䫙泚觉雨霈冝乎配神庭血食昭万代董大夫庙吾观汉家制所法皆亡嬴中间去取之易苛稍寛平何叅不足责本是刀笔生文景尚黄老申公负虚名贤哉董大夫三䇿冠汉庭论说天人际髙吐三代英仁义我所重功利我所轻纷纷弘汤间独能尊圣经所惜王者佐竟老胶西卿过蓨得遗庙再拜冠与缨至今读公书片辞皆丗程浩浩广川水万古朝沧溟因之观其澜吾道得少行汉丞相条侯庙遥遥汉蓨国落落真将军至今有遗庙突兀城西垠维景四叶帝恩滥椒房亲髙帝白马约侯封乃忠勲区区王氏子何功复何人丞相惩吕祸安刘念先臣所重社稷计岂惮婴其鳞竭忠固臣节返得怏怏嗔大胾不设櫡薄责等上尊庾死何所慊景皇似非君泥阻小大西门道中常山抵鸢鞮望望百里近我行滹水阳秋涨势才褪气蒸暑肆虐云駃雨作陈经涂𬒳游潦间关阻前进固知路未夷畏此简书迅东西大小门咫尺浮图镇泥淤坏辙深车䧟双轮轫颠蹶困长耳喧唿空断靷于役非其时跬歩有至遴用拯壮则吉人牛亲倩问言形半公私物应有违顺礼让䟽慊荒非系风土悋侯门仁义存河去安所润赴官比花开斯语未尽信暮投田家宿何翅夏畦病苦热不能眠伏枕聴露蚓锄镂诗至元二十年癸未岁七月四日赴任济南道出藁邑西南郷观农人用锄镂理田时秋霖开霁嘉糓满野三农熈熈然有歳成之乐自惟本田野间人喜爲赋诗不知何时得与若辈耦而耕也双竿驾特牛独脚云耳并纷纷卷土落一刬蕃草净是名爲锄镂𥘉不见田令行观数畆禾草去苗意盛中心觉欣快圗蔓得机柄种多我力寡匪此何由胜神农制田镃耒耜理之正兹焉述后来𥘉出惊智竟荆公重农本一一见歌咏青苗変箕歛大爲当丗病千年负深讥言不覆所行牛升哥诗深州靖安故城店牛氏子升哥年十岁能白翦诸字试之诚然点画波撇甚有可观者其父来求诗因走笔赋此人生有至性凡事作不难岂问年长少智巧出百端阿升甫毁齓能弄金剪刀一字𥘉不识所见禾与蒿字形虽百态裁成思无劳撶肤搯细像棘端刻飞猱徃徃从効习犹足惊儿曹我因嘱乃父宜令笔墨操学焉苟不辍智见为书豪闻谈刘齐王故事七月十三日宿阜城县廨教谕刘元辅话废齐祖茔在县南十二里今谓之御庄至今石马在焉明日次元州陈教授又説豫未贵时一日頋见一白龙现妇翁家大镜中但无鳞与角耳后乃岳亦见以女妻之资借之力甚厚及生二子以鳞角名之或者谓二子长豫当大贵后果然刘公布衣时徃徃人鄙弃妇翁识其贤资籍极至意龙腾镜光中第阙鳞角异用𥙷二子名既长志果遂八年阜昌齐有命终闰位至今説釡银託子返爲絫为渊既殴鱼齐安得不废朅来过故城人指金华地公昔此读书葱欎见佳气尚看书带草碧色映阶砌萧条县南坟犹以御庄谓石马惨无声山冡乆芜秽空余一字咏流播传后世邦人陈与刘因话谈此事过深州故城有懐韩昌黎觧牛元翼围事维唐有藩镇连衡皆盗区汚孽互相济殆似背脇疽心腹讧蟊贼膏血化虫蛆厉阶安史乱王泽不逺敷河朔有故事誓作効逆徒堂堂裴中令夷蔡恢皇图聊乗破竹势一制三镇污腐败就与决大赫天王诛彼相中妒梗百裴竟无如事机一堕地涵溃终䘮躯所以贼凑軰血人于牙须既戕弘正忠复抗新使符靖安门昼锁长围困豼貙昌黎觧一言王略始得舒信乎立大事临机见真儒东征过故城徃事秋风徂得人国无弱懐古重欷文公岂多得元翼何代无贤哉霍生行贤哉禹城霍传家惟水图一身坐服贾二子使业儒虗馆致师范捐金买诗书所愿士行列所愿徳依于利逹非素望爵禄非所觎厥修日有来此心得安舒我职宣教责东行式其闾二子出拜我朴厚中若虗唿前试讲说固觉囬不愚我因嘱乃父义利不并居顿首谢使者行将带经锄祝阿㡬万家从古礼义墟爰自兵革来锥刀衆为趍潇潇枳棘间一朝见鹓雏孝悌道甚迩色怡歩徐徐圣贤事不难经训即菑畬二者有余𥙿文章自华腴要知特逹举张本徳与誉切戒作而辍又慎终匪𥘉勤苦天不负流芳子孙濡或秪称善人巳爲舜之徒读书不求官此语闻大苏譬如饮不醉陶然欢有余贤哉霍君心能与坡意符因之训二子此诗不可无题洪崖先生卷后昔夣洪崖仙遗我雪色鹿振衣登长岗超迈翥玄鹄山精与木怪役使供走仆至今青城山神爽动林谷三郎老温柔妄意企仙躅两行招隐书空霑岩桂馥谁能拍其肩翳鳯事追逐我欣拜遗像及此凡数幅仙摽入遐想兹画更清淑掩卷见南山髙兴渺烟麓出香竒石张生贮竒石携来有遐观一峯华不注堕我几桉间穿穴作怪供突兀横苍颜炷香烟满窦野烧生春山我乆汨俗冗对之心暂闲瞑坐清㒷远夣与孤云还洗砚示孙阿鞬书生事笔耕穷年治农圃我贫未是贫四贵会文府伊砚供我用小大不恒主磨砚积有时败墨杂垢淤毛锥汨厚渍豪荡失剱舞墨石不相入肝胆几越楚唿児濯清泉外难思一抒枯蓬发寒芒炭柳屏宿汚玄泓连紫䑓月露霮天宇烱烱鸜眼碧婉婉修眉妩歙丝纷雾縠秋色欝端渚更怜緑玉洮金桃啄鹦鹉石中有此理面目开太古不辞襟䄂黝一一重摩拊朝来试玄圭瑟瑟响秋雨聴余思脩然挥洒方得所玩之中有感涤念易心虑元来况本善物诱失𥘉度贤愚不相逺克复在朝暮昏蒙贵撃伐气志戒堕窳淬砺能日新天理自昭着愿渠体终章吾岂为研赋秋涧先生大全大集卷第三秋礀先生大全集秋涧先生大全文集卷第四秋涧先生大全文集卷第四五言古诗游百家巖四十一韵两纪山阳城行役凡七过伫瞻百巖云屡徃屡不果亭亭白塔顚望逺几招我今秋若有相老玃脱笼鎻二三㑹心友与逰无不可𥘉从万户门迤逦陟层坷石林转幽深到寺气几耎截云骇巨屏势轧坤轴妥天関瞰絶巓黛色泼峻朶三纒上杳冥两岫巧包裹谷深余缭曲石怪欲垂亸何年缁衣徒诗境辟飰颗或疑巨灵斧擘削乃尔硪僧残失珠寳寺圯惊甑堕寒猿从何来跳踉不能箇近人不少怖掇拾落残菓有草名龙湏纎洁岂容涴崖絶不可攀殆似衒竒货最怜明月泉流泻不细琐玉虹贯山透喷洒螭口拖我尝游三嵓景气固云哿未有此泉胜翕合瑶峪大怳疑神物潜供饮结僧徘徊醒酒台石老书字娜忆当沉酣时万象入眺卧八荒敞庭衢日月螘旋磨下视区中人冝为蜾与臝复寻淬劒池履巇不辞跛涧黒不可渡怅望借草坐山僧似嗔余空踏苔藓破万槲霜叶丹鍜灶烘炽火有怀中散公材大识或么至人戒其偏康鋭不自挫当时朝右姦如㑹鬼见唾吹毛不此施淬砺安用那徒为论养生竟落非命祸长歌下山门丗累讶许伙宠辱未足惊门闾续吊贺吾湏人爲徒长徃非所荷正烦日用间克我偏与颇赋诗约重游备豫木客和谢王中丞恵栢栽我家西河阡清隂不多植白杨风䔥萧万叶空戞击君家乎种栢苍干照城壁移栽满山丘鬰鬰歳寒质丐余𥙷不足雅意许波及恣取不我贪广种庶多得慇懃教之法水土要相适又云树平壌根柢杂沙䃯苍官虽鬼庭在木跻寿域恨蟠泉窟深气接太行碧佗时两乔林黛色看千尺大招逺游魂纳此衆香国百年见诸孙鹘立大隂黑若问物从来渤海王氏出饲牛辞我性本踈拙壮年乐郊居况兹二顷田近在城之隅两纪官为家耕牛老无余秋翻巳失计春种乌可虚浮阳涨林埛我甽犹荒芜倾嚢买双牸典却杯与壷齿歳固云稺野牧多形癯角浪黯无光寒氄躁不濡服来试壠头喘息乆未苏田家作虽苦大本诚在渠尝闻老农言力盛出壮躯时时过皂隖付嘱饮食劬早晏日有常琐屑豆与蒭均匀细为和囬噍皆至腴頋立终所䑛对之为嘻吁半生游䆠间代耕窃官租虽乏济物功遇事多直愚闘怯公战勇不知夏畦䛕古人发畎畆开务荷天衢有莘伊衡相南阳孔明庐大贤吾敢望耻作游説徒咄哉奚戚辈贩鬻庸自汚百里西入秦炊扅感妻孥养牲五羖皮其志还自如越褐不掩骭夜半歌呜呜应怜南山粲中有尺半鱼一朝遇覇主立谈开逺图我歌意有在归来事耕锄水溢継旱干二年俭缾储力田汉重科躬耕需壮夫我老理当佚返与若等俱涂霑固不及风日尽瘁枯筋力日衰耗毛发不满颅平头七十数温饫帛肉湏举家二百指张口待尔餔田间一笑起谋生太区区非関効周人白首悲穷涂庶配耒耜经因之𥙷丛书种𬞞风人悯东周饥馑何荐臻一饥未为窘二事胡并云当其谷歉时一菜真偏思减粒倍𬞞茹尽足济饿贫我田在溪曲有圃逾一㕓十年废不治草闇野井眢饭糗日两盂举按𬞞爲先顾瞻画义首日食无几钱甘受宣父诮课儿斸荒烟甞闻馑不惊示贬中书堂况我田野人鄙事亦备甞东家乞𬞞子西家学种方乂土作长塍缭垣为周防劬劳不旬时緑畦变天荒朝来见生意次第青与黄春韭存夜气夏葵茁屯芒努力办一饱借尔为半穣大哉烈山柱齐物心遑遑草木别珎味扩充神祖尝雨露天地恩水土仍君王智能创而述功用有至藏皇风眇无及庶物昭回光配社徳罔极万代讵可忘饯王和之北还王郎自燕来不见凡四载拜起寒暄余命坐至于再靡然衰俗中持身敬胜怠出言口不能遇事意何慨阑翻译语详宛转刀笔快几年民部间奔走事多頼负责在人先利心非所在所以郎曹官倚用例深爱朅来衞南鄘治任将北迈为余闲着书论説余教戒探微寻坠绪发源䟽九派赠言为至荣在公犹謦欬贱名见诸编尽足光丗代常观长厚人徃徃福未艾行矣愿所守扬名此无外芸香霏版借鴈署杂书袋飞翔得所止早夜更匪懈会当长安陌轩翥看冠盖汲冡怀古丁亥歳三月十八日观稼西畴遂矣伍城抵安釐王陵下归作是诗者盖自江左平后竹书多传于丗余忧好竒攻异者读之恐有致逺汨泥之弊故不得不辩云沵迤伍城郡背水犹阵图魏陵废巳乆磅礴如覆孟草树惨不春穿穴狐狸墟我来登其顚怀古心踌躇忆当战国际安釐亦狂且泽麋𬒳臯比坐为秦人驱败亡自此始保邦何乃䟵不知身后藏安用书十车上窥姒与商下逮苍周书零乱竹简光诡説何纷挐征南辨已详多出行怪徒稽古不适正死为毛颕诬其中亟当辨阿衡𬒳夷诛孔子修六经亦巳防姦汚大书一徳后薨葬开亳都在易最竒法安取理所无兹焉万丗程洋洋真圣谟何烦事幽赜致逺泥所趋长歌望陵去乐过风乎雩寿弟监使仲略淇澳望邓鄙迢迢千里途吾弟官其间筠林办公租十年凢两见聚散何湏臾今歳乃天幸同归在郷闾朝昏对无时谈笑乐愉愉春风露堂饮盘餐杂肴𬞞丝竹厌啾聒却去从歌唿曾及两耳热仰空作呜呜张灯更大白要尽罍与壷都将积年怀一洗中无余健倒不知曙醉头同与扶扣瓶得余醖忘却公堂拸两宵对牀眠百篇咏徐徐静聴未容再恍陟西崑墟鬼窟易作计大马艰为摹吾弟擅所长愈吟辝愈都意圎兼理到韵逺几风䟽宛从寻常中竒倔惊专车又如苛盘露细大皆成珠章郎五字吟花树欣游居今夕复何夕香满先丗庐近复示新作篇篇商起予玉美韫椟中得价不待沽倡者凡几辈赏识风雅殊今者重有喜不为文字娱君今知命年我亦耳顺踰素发各满领不乐复何如况逄𥘉度朝怡怡与之俱膝下分戯綵朋徒日依于我有一罇酒慇懃三祷渠一酌愿君寿金石坚不渝再酌官事利百吝爲一摅三酌日康宁神相千金躯贵冨天所与道义我所储居闲未落寞畏涂足﨑岖家理即邦政繄孝与友于长歌复一杯此外非吾图揔诗皆漫与此诗吾特书酬绍开提刑见寄严韵我老不足畏闭门欲谁亲按头有遗经卷舒无时旬平生未尝学于焉究彛伦旣非目系者补拙需以勤其或少有得庶浃羲和春吾子四科哲勋名逐时新迩来亦歛翮渊潜思自珎有时纵谐笑倾倒冠与巾岂知寄傲余落笔摛雄文客来示新作郁郁皆卿云系训狐训狐本悪鸟飞潜林谷间眎夜返爲昼声势何轩轩矜㐫聚妖异其气几神姦家僮夜得之缚致庭阶前目光烂两炬狂跃倖一骞群児頋之骇四走入席眠我因为沉思善悪以气宣古云鹰集軰不如鳯与鵉以兹恻懚心逺彼㐫与残胡为止我屋夜半唿声干女奴前致辝此物何足患西家养巳乆逸飞偶翩翻内疑始氷释念之心稍安𬗟怀昌黎公心炳阳乌丹弯弧亲毙之絶类不使蕃挥策碎厥首亦与韩意然长令杖端血着此一线殷比迹孔段笏异丗同不刋起视夜何其斗挿西南天蒸云変晓黒汉汉来轻寒明农亭我田仅二顷近在清水涯䆠游苦不巧归来把锄犁樊湏披圣辟彼士当有为时有利不利一饥胡可医士而食其力安分至极冝繄予事农圃三歳惨不怕四郊气隆崇涧芼成悴萎释耒得穷处日坐诗书痴樵苏甫有积瓶储复无几餬口恐不给奚暇卒歳衣明农榜新亭此意空规规有怀靖莭翁起为三径资分种粇与秫一䄒欣有期岂知事大谬折腰困憸㣲歛裳即宵逝一粒不入頥萧然环堵间老饥日相持九华安足服嚼句充朝饥士贫理虽常念之令人悲空余身后名万古流清辉天运旣若尔吾道将安之过此或有作殆与天相违感兴诗三首中丞子𥘉过访悯及生事述此以见志亦古人感遇意云不制衣日仅两盃饭得年过期頥此亦何足羡是非华轩口悦刍豢平生未尝学晩歳似有见盈望五秉粟御此饥冻患闭门了一经庶几思过半到羞澁百计若为办人生霄壤间所卑恐有限分外思锱铢有力不容绾伤哉道难或拊掌发浩叹士不吾知胷次何磊落少当利害间鲜有不顚患在无定方多学昧所乐出处况大节未用从人开谈话艰辛汝岂有求託譬彼饮与食孰不知饥渇区区俟渠决肥瘠不相腭在我弗能了彼岂吾可校雠天禄合我甞读其书辝旨徒意何有止得寂与寞物来有当行道在吾面事所在俗争取维抱见售耕韫侯其沽䧟入中可爲征又昧出困举湏利所有客语予固宜偻所论诚足门有时且入此室处苦寒昌黎体四年丁亥冬玄冥肃坎治太除包元阳少苦无风色悪积雪不在地隂机发新玄霜佐隆严宿助重曀长空浩干冷于虎甚伯有厉一气粟生肤酸鼻冰涕酒泽水空破裂山石潜兽忘群巢鸟交倚荧惑惨不芒崑火澹不炽东皇约祝融缩首避权势天弧弦屡折何有琴瑟辈薄帷透三衾梦凛神不寐暖老玉无凭炙手灶可媚闾巷稀徃来鸡犬噤呜吠茫茫堪舆间欲逭何所逝若将肃杀威一変寛大制时当谨盖藏理合絶掩蔽虽威贵不勐革故不失惠明知势非恒其奈日増剧冨人尚云哿贫弱胡为济里门有殣僵穴䖏返得计我时幸深藏顺此天地闭无餐又无褐不易卒此歳有客过予谈岁律何时易九阳消一隂万象回生意予因语过客无庸心过亟四序本平分过差自成盭此虽节气正未免急恒致循环万化辀一刻何甞滞昨晨履中园芳树一为睨枯枝杂冻条芽孽巳萌缀都无十日春迎致勾芒祭土牛送余威斗柄挿寅位汝冝姑待之能作几日崇我闲亦已乆幽空怀霁偶书苦寒辞又成韩笔赘何当凌景风下折炎洲桂古云玉烛和调爕由献替冥冥于两间侣恐不関系天运谅自然何俟呶吾喙怪石辞巉巉荒谿石浊滓疑太古顾虽一拳小岌立有足观牛神两颠撑山魍一足拄移来夸娥檐噼截巨灵斧苍雯裂荒寒老崃翟秋雨千年洪水余石浪尚掀舞又疑秋江蛟蜕骨委幽渚却愁出雷火下取还洞府要从五色族轩鼎入练煑元精傥不克备豫女娲𥙷从渠置散地不第竒章谱畴昔一首寄胡紫山畴昔梦紫山燕集街西居又撑瓦底一笑春怗余四頋尽佳客半是髙阳徒紫山正襟坐手把一卷书疾读且称叹照眼皆骊珠乃云某近作商也真起予吾侪惜无几烱如暁星踈正湏佳眠食善保千金躯别乆得一㑹喜与老嫂俱唿児具罇酒张灯列肴𬞞觞予不数行致辝前见揄平头七十数眉毛雪糢煳投闲天或怜有书心使娱又云悼亡来不以再娶圗老懐固鳏鳏宿业一扫除残年累幸轻恐是得寿符叙阔夜向深对牀卧斯湏展转寤寐间怳然到吾庐春明焕庭轩门絷雪色驹俸忽坐壤含意若伤道汚彼岂能我凂髙气𥘉自如軆融合若一乐适归不殊安得自伊始终歳同歩趍或乗欵段马或驾下泽车春风十二窝醉墨翻琼琚相看以佚老脱屣荣与枯夜寒薄重帏梦清谁遣唿枕邉有钟皷冬冬应更壷起听夜何其漏下三更𥘉念兹梦何异自况良可吁紫山俯秋涧玉峰映汚渠固知瞠其后庶可山泽臞援毫记所遇一字不敢渝代书写离索涸鱼聊自濡何当拊素筝醉捋桓侯须元日吟深院咤祭余黎明纷拜贺哜饮蓝尾杯传嗅辟瘟馤献歳事多宜晚景福未艾郷隣最善祷有钱无病害児童楽新年添歳渐壮大老人死生忙应接筋力惫元正贵清明其占君子㤗多连人日隂野老足吟嘅今年天气晴日色暄可爱相竿絶㣲风曦取飞火盖墻隂冻全消水阳氷自坏布席坐前檐欹倾余醉态一冬苦凝沍乍暖欣曝晒頽然曲肱眠梦到华胥界宿醒与腊严融畅无内外放教原壌肆大豁伯夷隘温温秦和汤股痹为一差觉来喜不胜嚼有屠门快持美欲献君痴絶觊霑嗟哉传生行客从大梁来投刺谒蕙帐再三相之坐气貌何肮脏䄂携一卷诗照映青藜杖起立恳予观诗意见推唱传生南乐人明两自㓜䘮听官奉心君入耳物能状暧然内含光记诵殊通畅我思笃废人气志多散放苟能豢此躯那计非所养传生痼而卓出入知所向不学隂阳流甲乙肆虚妄复悪郑卫哇耻列师瞽行六经天浩浩义理无尽藏㳺心于其问取友千古上古人不复见古心胡可忘古心果云何姬孔乃心将循夫天理公絶去私慾王神光满牛背安取内外障师传庶西河爽识或晋旷不吐张籍竒犹可祖珽相丗人非礼视外蔽内随荡思屏心过易眼过最难怆一根尘幸空内动息孟浪作诗还自笑示劝随彼量大匠无弃材长短皆有望文昌借终誉尺书军欲张岂知我非韩徒増山斗仰处暑日偶书长夏便幽居动静得交养杜门逺炎嚣人事息来徃三年谢簮绂倦鸟脱笼网生涯书满屋汎覧极遐想欣然欻有得忘却折爼飨一凉沐新恩兊治多峻朗残暑竟余炽木叶戞清响好风从西来一雨为涤盪气骨増老健絺绤䬃余爽赫然酷吏去而得故人访草木行変衰骚客重悲怆况复迫暮景歳月惊俯仰浮生太奔忙壮志非昔曩时至气自表心在不忘向要资配义刚毎戒揠苗长人生老当佚我老事耕壤有田不及苏开径谩希蒋一贫非所忧俗事苦纷攘娱心笔𥙷衮甘分弨居韔兹焉庶有成心体日胖广穷児即暴冨孰羡轩冕傥何烦问大钧自断示诸掌敲门看竹来一笑豁心赏秋雨中书怀秋气何沉寥寒序変凄渰木叶与时谢芳菊得秋苒生涯无少营书史有余覧静寻古人心理乱见忠謟薄田待耕食虽苦犹嚼榄稍丰不外求卒歳饱羮糁既获饭𬞞乐又免素餐忝吾侪当壮年头角露斩斩一为客气乗前进率勇敢才行有所疐欲止不容憺尚恨才术踈而不大其胆随即事変来长网惊一掩天意深有惜不遣入习坎委心听自然致用毎缩歛䆠巧输晋衍戆直终汉黯丗涂伏黄间举足中机险虚名竟何用抵事纒坎壈唯余读书心连缀若纮紞秉德思一心觉衰诫多感古人了婚嫁家事断不揽贤哉靖节翁归卧斜川崦怡然拥败絮一笑慰佟俨多生各有分过虑譲忧贬当时旷达怀乐过鼓瑟点因复念涪翁亦厌俗累染异丗同其流漆板书何醰青山与白云江湖渺而湛终古无少异曾有不足惨穷年爲形役膏火自煎欿齿发况日衰神情岂任晻正湏慎圭璧不致有容玷惟天有盈虚赋分自丰歉天运审如此终老乐贫俭丗或昧兹理遇塞强镌錾我恐伤天和作诗时自检饯侯敬甫还汴侯君司竹君调度才年半去春持停罢公私或云便継差上官来新旧尽交筭衣𫀆到緼弊未免积垢绽支持一载强非汝不易办天姿公战勇奔北独与殿昨从汴梁来相过爲饮䜩坐间出片𥿄喜色睟于面乃云监复立将集此微霰财赋至复任斯人不多见愀然忽変容不觉当馈叹操刀截鼎肉有味谁爲隽半生媿兹心而向此中转若来期半歳整示见関键蠲洁七贤讥去应一鹗荐脱落小规为追逐接时彦拟慿素所怀髙举酬吾愿仍説解由事不了无一件俄尔来告别牵率复还汴祝余赠言荣归代賔朋羡历闻君所谈行止渠自判何庸待余言乐处戒乆恋最哀同察子临事本怯愞壮士𬒳蝮螫慷慨有解腕悬絙即自经而释身后患更无拙计人一死循凫贯常嗟白靣生时务少谙练大㮣説不差节目多自绊米塩琐屑间居之要无倦君看韩侍中张本府推干行矣夷门侯前涂况多援发壮吾舌在槖罄志曾変花様又时冝何患不光炫望崧吟徃歳试洛师忆与节斋约同作崧少游心赏为一豁羸骖鞭欲前竟为事所却宛循洛水东马首眺隂壑洪朦元气涌磊落雷雨恶不有此峻极安得雄四岳只縁不得登万象负酬酢诸峯罗六六景气终惨错披榛入㑹灵吟倚废宫角陈公最徤者帅可三军夺空余坠仙兴飞堕迷岭崿归寻黒石渡易驲指巩洛行行叹不勇失此寕复作吾侪贵乗时过虑自覊靮至今有余恨梦绕神崧脚盘空转危磴矫首看飞阁探穴不知畏入室不挽葛兹焉即神清洞户四开阔山人喜余至供具为止泊㑹凌列宿岭一笑动寥廓宣城笔巳丑秋八月三十日晨起试宣城笔前一夜梦对御陈事故有入合侍立之语江夏无双公翰墨能事毕平生称快意挥洒得此笔圆如枣心大鋭比囊颕直横驰屈产良细挿蜂膂悉锋柔得字易心劲腕能适赤管才握余贬削失掠敌䇿嫓中山落帋生五色或簮豸冠霜或泚螭首墨入阁与賛书侍立天咫尺虽非山甫俦万一𥙷衮职赋襄邑蒸豚我行锦襄野田间多牧豚不沾拦笠溷不识糟酵浑渇饮兎苑溪饱啮香阜根所以味佳美万有空其群故人得刘宰红蒸具盘飱俵浅食不饐体芳腥未闻今日复何日大嚼过屠门他郷固肥腯性燥空突奔有时嘬其肉一筯増余惽乳烹谢晋豪禁脔未必尊柔毛诧沙苑盛餐厌羶荤未减货所馈徃拜礼合殷物产贵得地橘与枳遽分蓝田异崑丘而别璠与珉人生与物殊善変观鹏鵾双庙怀古鐡轝动地来猎火烬丸县睢阳东南冲江淮国所援蔽遮不使前恢复可立见二公明此机死守誓不変虽危所保大如蝮螫解腕最难结衆心存殁匪石转彼苍卑全节谁为落贼便巳矣君不忘握爪掌为穿竟能济中兴淮海了清奠至今忠烈气皎皎白日贯贺兰观成败不饮浮屠箭杀亡计多寡此论诚可办我来拜遗像凛对如生靣乞灵激懦衷剸决刚同鍊朔风吹树声尚想登陴战暮倚晕月城悲歌泪如霰虞姫墓重瞳鲜情人钟爱独虞美五年有天下宠幸想无拟一朝走隂陵楚歌闻四起君王大事去饮诀共欷歔感君伉俪恩死不为汉鬼一坵鳯阳东粉黛见石纪空余山头草才歌叶披靡定应月夜魂长遶乌江水江船二咏蓬尺箦编黄芦节数湏只长短随所冝张弛易为摘一傍系脚索若网纲揔缉北人布为㠶南俗蓬以荻舟师贪重载髙挂借风力顺流与遡波巨鹢添羽翮望从逺浦来一片云影黒乱冲渚烟开重带江雨湿百里不终朝用舍从顺适夕阳见晚泊堆叠纷襞积水虽物善利其助乃尔益橹江船一鉅鱼橹拖乃尾鬛当其渊水深棹弱不捄乏故令施航后前与棹力合济川具有五此物乃其甲一声天际来欵乃中流发我浮大河东并岸行若狎终朝卧舷间兰桨但空挿𬗟怀剡木皇智创万古法舟宿桃源县长路风日凄逺征力难胜舍鞍事舟行庶便寝与兴蓬底坐秋江如在鞴鹰有时纵逺目汎若孤槎星河从西北来势建东南瓴万艘水上下浩浩无时停利名任风波醉着谁复醒闲看两岸移转盻烟中汀晚泊桃源下波光乱渔灯静卧船舷间拍拍风水声舟人话夜潮使君老母惊又云此水乐君其细爲听刘营田拜庆诗人生所欲寿有寿贵健安接物心思瞶曵履行歩艰鸡窠日省定此又何足叹耿济刘营田事亲有余懽母氏寿期頥发艾颜渥丹歩趍不扶杖目视分遐观怡神奚服饵终朝例三餐共云子致乐谅自家有闲结䄜见壸仪教児列时官岂惟一门乐化及济岱间徳盛福自备百歳到不难朝家重贞静露恩不时颁行当见旌崇宠光烂门阑车帘蹙绣额诰锦回翔鵉肩舆王与陈一旦相追攀兹焉荅春寸草心能单我诗嫓彤管要作后代看食鲈鱼鲈鱼昔人贵我行次呉江秋风时巳过满意莼鲈香𥘉非为口腹物异可阙甞口哆颊重出鳞纎雪争光背华点玳斑或圎或斜方一嵴无乱骨食免刺鲠防肉腻胜海蓟味佳掩河鲂灯前不放箸愈啖味愈长张翰为尔逝我今赴官忙出处要义在不湏论行藏倚装足朝睡且快所欲偿梦惊听呉歌海日方苍凉长至日次赤岸驿扁舟下余杭逺客逢佳节唿童起四更理棹未明发灯前一杯酒持饮聊自悦江行官有程贵重敢中辍此身得安舒行止听驱䇿去冬一阳生露寝乐良夕饧茶虽草草𥘉不失家食今年赤岸亭野宿杂乱聒郷関天一涯云水几重隔残年无定居餬口走闽越眷焉不无情念乆意为恻两舷暗浪喧拍拍若呜咽寄声紫山翁此怀多不别平望道中今日风色好舟行喜清和呉江抵嘉兴逺不百里过解衣坐蓬底闲听呉侬歌大艑从东来㠶樯鬰嵳峩云是淮海公赴召躭微痾仓皇不少住进棹如飞梭物情忌太盛从者不得多尚余蔽川载意气隘两河有懐陶朱公覇业到不磨功成委之去敝屣与弃蠡左顾万金槖右顾西施婆可想不可见五湖渺烟波大安岭乱山从闽来势若万马骋六丁辟坤阖通道取此岭仰观巳可怖𥘉陟戒太勐乗班亊推挽气鬰颈生瘿旣升颇平夷六折到絶顶最虑泥雨滑沙磴足易整俯临尽黒涧一漫涨云影佀矜吾年衰不遣见巇景一山势两殊限隔示外警北登尽坡陀南下峻深井牛肩抵风门崃束转幽逈湍泉激南駃喷薄万壑冷人生此两足停辍不俄顷举縁声利牵走险不知挺我独喜壮观大嚼快隽永好竒与冯生比较略相等汉家截海表兹岭乃内境行人无昼夜関史𥘉未省徒令踠马足安用障巨屏暮投大安传灯火破䆫炯吐我胷中竒削此叠嶂梗此事特游戯夜乆冻生颕控驭稍得冝虽险势莫逞黎明呌云去有怀为耿耿自淮口抵宿迁值风雨大作拖舟入清口适喜乱淮碧崔镇抵宿迁徐行才半日朔风殆警余不尔何凛慄江云作阵来冻雨矢四集行撁人力微泥烂槽岸侧打头为旅拒遇浅殆鲸吸波神鼓余勇汹汹波浪黒势张互相薄力进硬与敌欹倾乃寻常簸荡不少息秋江渺无涯终日困跼蹐夜眠任倒悬昼坐自撞击试身一叶舟凌轹蛟蜃窟逺道胡为来行止吾岂必相值当耐何安顺险能出有涂莫舟行此语闻自昔君看坦涂间风浪犹莫测处身苟无方徃徃半乹没居安贵不忘遇险戒无佚所以长乐老进谏及衘失行行入吕梁持守要愈惕吕梁吕梁世所畏徃徃舟碎破我来相其冲说者无乃过南洪一石埌北梁更么磨水浅但湍急欲上船旋磨更縁暗石多重载防右左舟空人力衆径徃彼无那岂云水至柔内极沉溺祸至人特爲名过者戒㣲堕舟行四千里冐渉锐尽挫髙歌幸无虞犹唿细寄声畏涂间识者当有和秋涧先生大全文集卷第四秋礀先生大全集秋涧先生大全文集卷第五秋涧先生大全文集卷第五五言古诗和渊明归田园庚寅冬余自闽中北归年六十有五老病相仍百念灰冷退闲静处乃分之冝辛卯三月十七日风物闲暇偶游溪曲眷彼林丘释然有倦飞巳焉之念城居嚣杂会心者少因和渊明归田园诗韵以寓意云寡智空乐水便静思潜山性旣时与捩况复迫暮年迩者事逺役冐渉江海渊意令不家食餬口湏闽田因之委顺去强颜官府间道逺䇿疲蹇跬歩鞭莫前天幸脱覊靮放归埛野烟郷曲喜我至迎拜衣倒顚虽云有限躯且遂未老闲一洗矫拂性俯仰从天然教授晋卿旬月间连失三孙子孙续吾后上継祖与先何家无与夺与夺非我偏寿夭况彼命贤愚亦偶然生者扑不死死者捄不全又诸囝属夭折皆债冤不尔造物戯欲见不测权所以逹观者怡然于其间死者不深嗒生者不溺怜东野昧此理悲歌泪涟涟负我十年恩此岂逹者言延陵合中道失子亦悲酸掩坎三匝去一恸不复澘旷怀圣为取情钟丗所叹惧伤吾子和为拟昌黎篇响板辝笙篌杂筝琶悲篥合蕃唱喧然一堂间余音胡得抗红牙掩自无按拍喜时向响板出新声激烈极清亮都来三脔木手拉若尔壮逺疑啄木禽扣户何毕剥近惊老喙顿齿振林壑划然透空去夜静秋成柝方能节衆音乃见终始作我本幽吟人避喧便淡泊奈何将两耳听此终日聒君不见陶琴无絃趣有余子㓜鸣歌死哀乐海㺜海气发异产兹㺜丗无䨥壅頥满脩耏𬒳体纷竒狵睛黄猱玃古喙促歇獢胮斗尾才尺许直立森幢幢跳踉顾自见喜极狂莫降夜风动庭草狺吠声尔哤不近秽与恶不窃鼎与缸势勐性乃驯见罕人多有时威见齿迫视防啮撞东坡咏乌喙量移逺蛮邦喜公得北还渡险无涛泷此犬从闽来气骨不喙胦厌随呉猎陆喜逐龙移龎伴予水陆行足轻音不蹵导予爲前驱健迅逾骏駹辝炎得吠雪寝处不梦江堂无红丝罽栏有碧藓桩系之护燕几足以增雄厖恋主义不爽传书心尔悾作诗见物性寄傲倚南䆫和曲山游泽宫感旧诗廿一韵三代阐頖辟菁莪育英材六经治平具致泽需吾侪君看弦诵堂明新掲横牌新民果何事五典惇克谐平生勉励心虽老时徃来名存到实忘过者冝兴哀上行意固尽下効理或乖文章将相科勋业麒麟䑓倚席了不讲若人安取哉文宪日如线逝者不复廻尝观亡宋学丕冐江与淮考亭泊西山两公生海隈天遣辟异教不使为妖灾前年拜遗像鑚仰心徘徊文明丽东南渊源公所开至今号多士翺翔与时偕甞思万有选细考勲与阶青丝不素养格例空崔嵬栋梁胡可得摩挲到莓苔万贠备两纪一梦南柯槐此説诚至论忍使空学斋人微喙虽尺有言䡖薄埃畎畆不忘忧念之伤老怀韩晋公画苍牯出水图苍牯水所憙泳游溪水中物情便所适顿立不我从但见鼻吻长可知力挽雄小大制有法驱牵任此童东臯夜来雨催办耕稼功一饱頼尔力髙廪歌年丰画师亦敦本大意与训同吮墨变花赏指为洛花丛妙哉韩相笔逺意老明农唐鸾正面孔翠鵉弄丹青思入造化窟平生雀冩真多作正靣笔圆张金花扇逈与鵉彩匹暖围姚魏春翠射琅玕碧瑶池百丈镜顾影时自惜峩冠赤墀间朝午见孤立年深粉色暗元气怅犹湿逺来米家船复出王涯壁髯温玉䑓后素有书画癖一见易以归不惜金与璧繄君具眼士鍳定能亊毕竹亭展观余异梦忆畴昔当时文字祥其应在此夕琅山太行西南来万马骛东北奔腾走蛇阵一春千里碧夸娥负𥙷余弛担于此息神功见天巧削出千仭壁亭亭十二峯上与霄汉逼髙张巨灵擘罗列黒帝戟枝撑圎盖倾间映落景黒或云琅为郎説是郎君石物类无不偶逺与巫崃匹不尔气変常万化无定质巨细一㮣观何异瓜骈析天机我偶泄山鬼中夜泣万石镇鸡川亦可称峻极望黄金台有感乐生与郭隗儗徳非同侪九九乃小数正可训提孩乐生复国雠强齐卷轻埃燕昭师事隗竟筑黄金台我思贤王心要罄𥘉始怀在昭固至徳賛襄诚衆哉卧龙以力食躬耕亦堪哀昭烈昧三顾孔明甘草莱一语万代誉正独龎公开鳯凰巢千仭一举出九垓翺翔覧徳下千年能几来捄时不易得况复管乐才毅然好贤心无为古所咍和紫山题观音堂山石诗韵我行滏水阳思有登临举佳处得一游不计寒与暑盛闻临水间犹是邺西圃山滋与水润不识田家苦隂壑閟灵景石林气清楚又云龙洞水清可濯缨土我无适俗韵乐与泉石伍此行应旌招敢觊烟霄侣闲云本无心安取济时雨紫山知几人梦觉邯郸黍题诗见归隐眞隐果能否作配不自量𢋫此山石语张鹏飞治虎骨爲鎞挿作诗以赠张侯骨鲠士志节何誾誾英发见早歳智效今埋轮赤手搏于莵脱略狐狸群今复切其骨整此乌角巾持赠壮我气能复冠惠文吾老无所用胡爲走踆踆忝落麟鳯网或可解紏棼一荐不可负上有文思君倘遂寸𥙷去所得亦己殷要当簮此挿醉看西山云渊明漉酒图晋人尚放旷不受覊与束虚髙失之傲降志到自辱渊明性眞率顺适无矫慾清风凛一时千古仰髙躅得钱送酒家况我新醸熟渇来梦吞江奚计巾一幅有槽不待压露顶手自漉清浊即圣贤併欲贮吾腹悠然对南山夕鸟送以目还我浩浩天丗运任伸缩冷然风度林澹若云在谷俯仰霄壌间出处一徃复过此设有论正为蛇画足宛转出新意便可激流俗不思皇上人方寸许撑触欲求先生心用意不当曲纵使欲自况此老乌可黩吾言诚漫与得酒且兀兀有懐雪菴禅师雪菴圎通士我非方外人毎来扣禅扉坐暖蒲团春有时论书翰两耳闻未闻自笑以技进斵轮非郢斤吾学师所知师傅吾所珍擅书三十年临池墨沦乎提八阵法论入三昧神功多悬诚骼劲擢平原筯蹴踏龙巖痴髣髴黄山眞何心山隂鹅不计羊欣裙兴来追醉素堂堂张其军惊蛇杂走虺入草犹龙奔纵横与捭阖真积力可臻具眼丗所难雪菴洞无垠道存见目击叆叇知见薰孔窍洒有开涤我胷中尘十年风马牛茆塞未易耘去冬喜北来将谓晤语频逺游乆未归此抱将何伸懐人叙游艺愧乏昌黎文何时太行道梯空下秋云李庭珪墨墨龙奋晚唐五李相继出林林歙溪松黒入太隂窟老奚绾天机万灶出玄笏松身玉质坚走研风肃肃神爽点光湛湛童子目二者旣得兼髙名宜擅独妙剂秘千古何有遇与谷埋馨六经笥漏网龙在陆横罹相国阨复值永寕酷殆及宣和间千金购无复郁郁蒙城田文献丗相属香林秀孙支善継践芳躅傅家无长物寳此一寸玉客居大于斗丰润蔀华屋阮生几緉屐舜楽一䕫足公余日摩娑寕使食无肉古人不复作精絶见此物倾嚢任借观不许一磨倐田郎固淡僻清赏尽不俗书生臭味同徃徃溺所欲吾家眉子歙隐隐脩娥緑客来恣濯玩亦弗容少黩墨不知研良砚不沾墨馥譬犹藏书人终岁不一读挿架徒好观新若手未触相看两痴絶一笑为捧腹赠承旨唐寿卿论士湏诣实相马先其神周秦何贵贱変化存吾身唐侯金闺彦动有鵉凤驯飘飘瀚海翮上拂明月轮忆𥘉识君面转盻二十春朅来客京师君为玉堂臣时于管中窥班班见其文髙适四十诗便与作者隣青红桃李埸夭葩散竒芬有徳谅有言君侯性誾誾最爱发䇿际不迫意独臻理明中事机士气借以氲重念朋友交敬毅多不伦或者一颦笑意在交相因令人气最短标置分畦畛爱君略城府吐词烂天真不作崖异奉不学游説秦信厚等麟趾为人解丝棼所以多士间堂堂张吾军蹇予自结髪汎爱而亲仁当其立事歳亦复求蠖伸长风万里浪蹭蹬无纵鳞今虽老伏枥尚友心犹振都城交游海因依几当亲如君辱识乆辨与陪翔麟人事有乖合对靣如离群徒从樽爼间一笑倾冠巾只今友道衰耐乆将何人相马论其力取友非所尊天机到没㓕君今九方歅心期旣有在形迹不必云因题乐山咏聊书代吾懃成徳堂诗卷蹇予客京师诗卷曰交至此风近曰长珍馔互相饵张君新堂乃以成徳示再拜来恳予一言愿明志成徳以徳成何翅余恺悌徳者得于中行巳见于外是乃君子称实为圣贤事一时扁之者无乃躐等第大朴自六凿衰俗日零替剽窃糟粕余色取仁为利遽然以兹名岂速满卢意我开入徳门试说第一义厥修贵有𥘉主敬圣不易孜孜先此念懮入匪难致収功心日休不匮将钖类㑹见堂中人事业称不噐题赵文卿嘉山诗卷徐公序嘉山衆美掠巳竟复徼诸公作落笔先漫应我虽乏新意不为蛇足賸文卿慷慨士意气掩赵孟识君二十年毎对豁滞兴谈噱倾底里议论老能正以儒乃毉名以毉实儒行谁为幽并豪虎変伏延炳先贤去丗逺一气犹包凝苍苍嘉岭山玉立想照映士㑹悚秦䇿宣尼善卫磬我常登汾睢西眺河山胜延安东北秦得士敢小郑彼嘉宜降神英物复赵孕儒毉有顕道孝爱发天性惟其啬世用裔逺有余庆㑹生甫与申驷牡拥髙乗我诗匪䛕辞探赜神理证有子教读书服此恒起敬东征诗东藩擅良隅地旷物满盈漫川计畜兽荡海驱群䲔盛极理必衰彼狡何所惩养虺得返噬其能遁天刑逺接强弩末近訹乳臭婴一朝投𬒮起氊裘拥矛矜天意盖有在聚而勦其萌荓蜂有螫毒大驾湏徂征寅年夏五月海甸观其兵慿轼望两际其势非不勍横空云作阵里抱如长城嚣纷任使前万矢飞搀抢我师静而俟衘枚听声夜半机石发万火随雷轰少湏短兵接天地为震惊前徒即倒戈溃败如山崩臣牢最忾敌奋撃不留行夘乌嗢都间天日为昼冥僵尸四十里流血原野腥长驱抵牙怅巢穴已自倾彼狡不自缚䑕窜逃余生太傅方穷追适与叛卒迎选锋不信宿逆颈縻长缨死弃木脔河其妻同一泓彼狡何所惜重念先王贞择彼顺祝者其归顺吾氓万落胁罔治无畏来尔寕王师固无敌况复多算并君王自神武岂惟庙社灵三年哂东山殪戎营栁清都人望翠华洗兵雨何零长歌入汉関喜气欎两京小臣太史属颂德职所承虽非平淮雅动盪耳目精赫赫桓拨烈仰之如日星此笔为纪述发越吾皇英召穆羙常武且莫夸雷霆覔风字歙砚诗赠侍其府尹砚本发墨具不尔安用他碧紫晕鸜眼黝黒深宫鸦彼端类髙人风姿固云佳逺韵不少吝清谈浩无涯但于当机时未免思棼拏若或砥砺用茫然手空义硬则墨爲褪软则磨泥沙惟歙士之杰躰性何交加罗纹与刷丝一寸皆可嘉囘视端溪公有名实则差新安山水窟泽大生龙蛇举丗𬒳其利何有蛭与鼃山髙溪水清其芒例如碬甞闻右军砚风字琢手奢是名爲水箕朶頥骇晗呀松煤烬无余惟恐中书了池寛水弥漫挹彼如尊洼陂陀浸半海挥洒生云霞平生未甞有梦寐江之涯君今去爲邦过此空成嗟包公尹端州归不一砚拏彘肝类安邑一笑春生华书生乞索态殆是心贪邪祢衡溺所爱竟掺渔阳挝今冬与来春㑹有泛斗槎雄雯或雌缦分送张华家十月牡丹彰徳路监郡完闾嘉议治甚有声壬辰秋辝职譲其叔也里不花中顺是岁冬十月新侯府弟发牡丹二本明年秋计吏伯耕香林先生孙不逺千里来求诗于翰林诸公因首为赋此玄冥气折胶草木余萎悴邺城乐土郊画㦸清香地谁留翠𬒳暖小试丹砂艺一枝鹤翎红照映朝𫀆贵散彩氷雪中造物有深意正縁二侯贤抚字见早岁蔼然礼譲余涵蓄坤灵秘欧九谱花神百种第佳丽洛花固芳妍根盛气或异春华复冬荣彼祥端可记无乃后来者踵治更和惠虽云有浅深钖类由不匮奚烦鍳傍州一段中和气慇懃将二羙千里偕计吏遍求翰林诗拟荐金盘瑞我欲论五行推测渉茫昧浩浩二气中事或有関繋重荣说紫荆偏反咏唐棣佳花元致祥恶草终可畏未若中庸篇継述皆自致栽者即封培倾者随覆坠由来衰盛间爲善不中废曰善即胡为不出让与悌神明与扶持声誉日四至君能驯是理获利余百倍何翅天香台卿云摛四季送范葯庄子楚教授嘉兴范君号葯庄杖屦屡来谒坐间话行藏曾是宪幕客投我诗一编细嚼读恐彻诗从晚唐来髙风日凌折君才何清峻略不见萎薾浑涵中州气佳处每撃节朝来又相过喜色浮两颊廼云子楚軰得调官两浙南归行有日一舸赴呉越予送行诗我畧为渠説路教然冷官佀缓系实切化源开两庠彼秀冨才杰朝家急得贤训勉冝屑屑一门在清流声誉尽昭晰君虽客京师破帽几风雪两椽省东墻一片江南月覊栖思不无相视为一豁君归稍如意昼日抵三接何俟老夫诗长路绚行色赠大同利彦祥金天一气皛以理廼为义兼包軆用言藴蓄和与利弘居大同东去都为近地风尘杂四方豪贵犹大魏圣贤贵有教𥘉不限气类彦祥孕金皛用雅変华裔歛祍昨过门伟矣髯郷丽开谈一老生略不见本气谅知六合表固多瑚琏噐示予野斋辞把玩爱不置丹青写虚影经史含至味舎此或与彼恐墯为善志同将与进心更扩读书意周邵两邠产文献垂万丗由余出西戎斯也以贤议吾贤即能贤此论古不易守之有余师何俟吾言赘赠笔工张进中书艺与笔工两者趣各异工多不解书书不䆒笔制二事互相能万颕率如志进中本燕产茹笔钟楼市虽出刘逺徒妙有宣城致我藏一巨弗用乆等篲弊授之使改作切属锋健锐䟽治近月余去索称不易先生莫促迫致思容子细中书不中书安用从新繋朅来歘见投入手知利噐文房三贵人刮目喜相视正縁两资借办此挥洒技吾锥元不铦甘分置散地驰骋翰墨场又匪老人事不辞束缚坐但愧简拔意子正来索诗一笑吐吾喙束老豪颕辞遂拟徘为戯送张㓜度倅冠州前年走京师忝与北海荐白首官词林意若遂少愿虽非玉堂人幸接金闺彦供奉得张子为人良可羡岂惟文字间辝理见兼善言行两无择容度升回转温纯韫椟玉乐易不崖岸何心与物忤有问即氷涣宛如鵉鳯姿肯作麒麟楦相看二载余谨若𥘉觌面朅来过门别新除得倅冠坐乆两不怿去住相慰浣我心爱莫留官属亦深恋其如行止何物情复多变銮坡礼文窟一任尽清䆠古人贵任运况去有三便家近得侍亲州孤无剧办请益愿一言偏倚时揉錬我忻闻其说解事语不漫常思欧九说可为后来赞摛文止润身及物自贞干休辝米塩碎莫厌衙起晏不见忠献韩鼎铉出推判行俟官有程民事不可缓游嬀川水谷太玄道宫迎谒次妫野将为旦夕间尚余百里逺却得三日闲追陪玉堂翁清游指仙山穷秋草木尽诸峯惨无颜两崖蓄余暖嵓树如春妍洞口疑有光望中巳欣然始至觉夷旷稍深更幽寛山英喜客来夜两濯翠鬟层峦与叠巘供我柱笏看云封石上钵玉漱山腰泉灌漑滋树艺一脉穷湾环西台颇峻絶两折跻其巅诗翁见精徤登顿不作难䃲礴莫留松风吹袂寒降阿集晴䟽髙谈渺孤攀山荒苦无称似待新诗传诸君垂槖来稇载风烟还因公得胜赏此诗其可谖但恐云霞举暮景去犹悭我非桓野王今识东山安题筠菊亭有客昨过门挟卷携酒壷我老厌人事汝谒将奚圗自云有老亲倦游乐闲居终年筑亭圃筠菊心所娯二者谅㣲物一日不可无餐菊制頺龄种竹来鹓雏牀头几叶书随意日卷舒欣然有所得击鲜忘朝晡脱畧少年事唿鹰走韩獹治生不求冨教子供读书近随计吏来一命沾堂除南归不徒手岂计巴与俞眼中倚门亲慰浣当何如瞻乌噪轧鹊过户悬蟢蛛竹色动虚牖秋香满庭隅计量到家酿小槽滴珎珠江山汉隂国耆旧称名都从今王氏亭而与吾孟俱题为五字诗稛载乐有余路教为再拜归当榜吾庐陪张右相祭奠司徒忠懿公墓王城西北郊有山曰卢师岗逺见蟠互野旷欣平夷我甞以事来旋轸思迟迟匪縁蛇虺灵不羡风烟竒有怀徳育公攀附随潜飞一朝际风云振燿生光辉我𥘉拜英表冨贵非公谁内焉豳国助上焉两宫知孰云恩泽侯以徳中自持近侍足恭谨接物余谦撝由家化而国在理乃所冝及夫司徒公衍庆尤熈熈再丗保传功大书见丰碑神龙袭九渊奋起湏鳞鬐伊公汉大横庚庚隐天机歴数旣有在大噐将安归君王自神武监抚非细微寳章犹传壐启沃贵知几堂堂忠爱心画此庙社规其报冝伊何子孙保无期倐歘三十载山丘两巍巍生死固常事盛衰有足疑昌黎铭殿监所以含余悽我老自多感黄鸟声正悲驻车不忍去日下山烟霏书日者卷后稔闻日者名不识詹尹靣共云推未来符验如契劵因之求题咏有学难自衒郭生序巳详奚待余眷眷虽非青嚢翁尝读季主愽为怜长沙傅三䇿动汉殿及夫行藏间而抱不遇怨绛灌夫何为艺能上自羡弗思前席夜有舌不少嚥况彼伥伥徒能不逐利转正真神所与言行士之观悔尤两克寡禄秩中自辨宣尼敞亨衢天理不吾谩山人有来问此语告无缓庶刳万有心一听三圣断题张氏先茔记后禹城张氏先起迹自农伍力田与孝悌内助出贤姥夫妇人伦常松竹表寒苦柔姿不易立流离复囏阻只影携孤児避地韩城隖饥寒児不知採拾治丝缕训育至成人衣食能自取去着仙人衣春风三十许若将终其身一室老环堵天其表媪慈再丗沾煦姬蔚为庶门清在野不多覩南薰吹棘夭衣冠见楚楚子然九龄迪信厚称干蛊或欲以节闻顾视为告语近名道家忌此事莫予吐夫家已不幸在我分当处里南筑幽栖竹木映庭圃还我浩浩天香火湛灵府晨昏省定际迪也礼容与一朝委蜕去神光照东土我䌷石室书逸事湏丗𥙷国𥘉迄元贞莭义几人数豪族易昭晣里俗多草腐况保晚节难徃徃変所素猗欤望亭君雅志遂𥘉举凛凛百年间毫髪不少沮竟续所天家时祀苾笾爼岂唯励衰俗清风激千古裁文为歌诗流咏遍齐鲁送张胜非任汝寕府判汝流漾玉虹望入东南楚云连悬瓠城形势见今古有卿以龙名旦评擅诸许山川气不易旧蔡変新汝名芳土亦馨理在物争覩张生太史属三载战文圃开朗中有爲一変至于鲁朝来得新除破瓮起欲舞踵门来告别一言求小𥙷试将吾巳行聊用勉君举吾年四十余弹冠判晋府通宵思阙遗未明听衙皷上焉事官长下焉宿民苦簿书杂米塩尘土与相五杭容不少倦公散日常午任责在人先见得思义取争输公堂益不惜寸心吐堂堂五十城利病系区处心平知所宰有衆孰敢侮御吏至束湿未省听渠主最怜绛阳狱五岁闭幽圄一朝得其情乆旱霈尺雨当时官府清至今传好语伻来一宴过蓄缩畏于鼠正縁中省严经制得其所后来府无人所事尽乖忤官寮自兹坏政荒岁饥阻每用诫平生艾服絜其矩皇家重师帅爵禄不轻与汝寕本寕尔未用厌劳拊声华月旦评粲粲珠还浦𥙷缺公与卿去去力当努壮心横落日髙歌当梁甫壮士吟题郝奉使所书手卷使节驻淮海人望两好熈宋人足変诈观望占成亏不知破武事中伏混一机壮士死则巳不死将有为宋琚凛风槩天马不受覊拘隔一舘间激之见连鸡事乆変乃生势去心恫疑奄奄十六年惨悴甘湘累内閧旣首䑕外侮宜纷披盛气屈使降壮心终不移睨柱欲碎首忍见王人微松严操愈厉草緑秋更萋萧爽隐雾豹脱略触藩羝老贼主一杀幽愤将何施庭芝一援手所昔良不赀兵交使其间天理或可期于卿才属国所报亦以卑至今郎山冢突兀空蟠螭两行清汝帖只有老天知送徐平叔还广平因次其韵全赵古多士祇服见吾琛我生自有命其肯枉尺寻结交半豪右翔集依云林当年平津合箕冠明月簮乗时颇展翼天髙气横参谈诗似高适走翰惊陈琳忽骑将军马缚贼虎穴深向耒三数公朱絃得遗音长剑一樽酒洒落开雄襟自笑我何有踵门来载临䄂携长沙书囊乏鲁连金白髪老亲健晚境毛义骎时清渇明略友义多同衾躬耕食不足从仕力尽任秋风吹易水㳺子动归吟深藏会有待莫负平时心题焦节妇卷后焦氏有贤女姿禀与衆殊旣笄乐贫素出嫁南征夫一朝闻卧病寻访边之隅怙恃力眷挽在妾夫何如竟能遂𥘉志扶䘮归里闾朝昏事蚕织恭侍舅与姑百年终孝养葬祭何勤劬拊畜两孤㓜嫁娶礼与俱孙门固衰谢頼一贞节扶夫妇人伦始因之変时汚一端青縠信至死誓不渝采诗论国风彤管冝沾濡谁谓闾阎间凛此风烈媰猗猗谷兰馨落落青松孤岂惟表门阙抑备太史书逹卿昧平生容斋文可娱美节冠东州亦用播友于清风振孤标读者冝嘻歔送许澹斋提举隆兴学校我𥘉入玉堂喜识淡斋面忠翁两朝士极口爲称羡子逺东嘉人文綵金百炼妙年登巍科巧宦历几遍风仪耸四筵目光双烱电前年来京师得遂依刘愿校书天禄阁音吐见雄辨长河泻建瓴洒洒江在传三釡固禄微一官争鹗荐行李日覊栖犹是多士冠今来得羙除提举江西彦在呉列朝行客燕领词翰洪都尽经学文艺业多擅好将铸颜手主善志无倦习俗与命脉风雅爲一変江烟送行舟潇洒离亭饯清吟代骊歌别思空眷恋依依乡国情去逐南飞鴈我老归未得松菊梦秋涧衣冠拱清朝粲马珠会弁自惭老无能零落秋风扇君行重感槩黾勉磨鐡砚长江控髙合百丈惊井干梅花散春妍苍烟开禹甸江山有清眺风月兴不浅南昌地卑湿衆流争凑衍去年水为灾孤城江四转儿童化鱼鳖万灶产鼃黾慨然为开陈此事岂小便一濬东湖澄江静如练淡斋素有为肯遣空懐卷观台鄕刘氏瑞莲遥遥观台郷近接魏西圃风来紫陌香台倾金凤去繁华一夕空风物犹可据刘君号素侯林野敞亭宇贮藏物外春中有百花隝池开一泓多云锦涨秋渚亭亭玉井花十丈氷丝北一茄十三蘤秀发廼如许辉映天泉渊飘洒横塘雨风流似六郎澹艳疑静女髙情太极翁爱玩吐竒语根植汚泥中香韵尽容与褰帷对佳丽凌波看微歩烟霏动帘栊汉女出歌舞当其烂熳时固巳表䨥举岂惟见家祥分秀孕先母重台与㕠头连茎同合跗封章称嘉祥夸者徒媚妩由来草木蕃造物不予侮气和物自盛事异未之覩百年霈遗泽宅相焕图谱君家邯郸望马服廼鼻祖诸郎借余庆隽拔一何楚起家汉贤良接踵泛蕖府一门集清芬婵姢冨簮组为君续夷坚作诗劖石皷蒲城行蒲城今乐郊两翁处东西相别二十年颜鬓䬃以凄加飡似平时舍杖矜徤移置酒前拜寿喜定垂涕洟拥膝侍终日念不共提携幸有聂与乔治生事锄犁云谁知异姓孝养日孜孜虽违心获安慰我悠悠思官书促前去望入云林低黒山秋霁我度居庸关天崃四十里巉巉积鐡色两势苍壁倚何由剷叠巘一撮峙燕几长令㓜舆心喜溢秋壑底朅来游京师访友棠隂里入室得兹山欣跃倒双履携归坐卧观论列忘两纪黒山凛氷尖玉色何粹羙连峯卑髙陈夹嶂蹊迳逶逺势走脩坂秋骨濯清泚絶巓苍穷盘哀壑太妃圯竒状出天然弃墨妄模拟又如草间虎怒伏惊猎箠昻头入四顾徐起妥苍尾书生眼孔旷百见心未巳不为此僝颜照映横玉垒烘香作怪供扬觯问山鬼不知天壤问刻此能几魁岸状木假甲乙弟湖玼逹人有大观太华拳石厸曾为物外诱沾沾抱徒喜屹立万物表景行世仰止诗成赠山主我岂鬰林齿巖栖未有期对此聊尔耳大开致爽轩柱笏约吾子秋涧先生大全文集卷第五秋礀先生大全集秋涧先生大全文集卷第六秋涧先生大全文集卷第六七言古诗舒辟劒歌为太常公弘衜赋龙泉之精老蛟血跃入洪炉凝夜雪至今元气老不死粲粲碧华浮两胁雀环金错赤丝绦苍水夜掷天为髙或云径度海西陲佩非其人有所归夜飞入燕人不识天以神兵示中国宋侯磊落书中杰碧眼风湖物情格穷幽抵祕竟图经羽窟崑崙腾口说黄金台下喜相逢醉眼髙歌得玉龙摩挲神物万金重箕冠倾倒琉璃钟蹇予元年燕市客走马来观叹竒絶雪屋嬁青寳匣开紫气横冲箕尾㓕悲风凛凛入座寒山鬼吹灯中夜泣当年夭矫龙性在入手无方恣舒辟金精固列五材首坚质柔资苦差别彼人之性而与同太柔失威刚则折咄嗟此劒隂阳全雄雯雌缦俱赫然君不闻淮隂未遇贱且贫爱而服之良有因无何大遭跨下辱亦如此劒能屈伸一朝攀附赤龙飞六合风云入指挥汉家日月四百载亦从此劒腾光辉宋侯笃我卓所立一日三看曽不惜我今作诗私自激重爲歌之感畴昔多君振厉义且诚羡君小试妖氛清三年盗弄潢池兵亚夫持节东南征此时宋侯佐戎车一挥逆俦生白须缦缨短衣非我事谈笑自有聊城书斩䲔归来茆屋底拂拭海西心自喜不湏夜半舞荒鸡得君乱丝爲君理况君天冨蓆上珍胷蟠万卷余经纶天王未八非熊夣此劒应湏检子身飞豹行中统二年冬十有一月大驾北狩诏平章塔察公以虎符发兵于燕既集取道居庸合围于汤山之东遂飞豹取兽获焉时予以事东走幕府驻马顾盻亦有一嚼之快因作此歌以见从兽无厌之乐也二年幽陵阅丘甲诏遣谋臣连夜发春蒐秋狝是寻常况复军容从猎法一声画皷粛霜威千骑平岗卷晴雪长围渐合汤山东两翼闪闪牙旗红飞鹰走犬汉人事以豹取兽何其雄马蹄蹴麋歘左兴赤绦撤旋骛龙腾锦云一纵飞尘起三军耳后秋凬生豹虽逸才不自惜雨血凬毛摧大敌凬烟惨淡晚归来思君更上单于台血埋万甲战方锐瓜牙正借方刚才古人以鹿喻天下得失中间系真假元戎兹猎似开先我作车攻𥙷周雅大笑南朝曹景宗夸猎空惊弦霹雳何曽梦见北方强竟堕闭车甘偃息扬鞭回首汉家营一点枪缨野烟碧匹𥿄歌楚山脩竹森如玉千杵鸣碪响空谷溪翁鬪巧纸愈佳渌泛秋江连百幅春歛笼燻素练轻鳯梭停织天孙颦声光一日天下白万古作配中书君道人耒自苍陵天名品阅尽东吴舡恵然赠我以此𥿄入手展放银河飜脂疑玉莹絶纎滓凬流绰约藐似姑射之真僊扶余绵蠒固坚腻中有云影霮䨴浮秋澜金华五色非不佳不放墨松使者光通玄何如此君贵重百金比当与澄心王屑并驱争后先媿无少陵诗鲁公笔如椽挥毫壹扫空云烟文章元气古无间玉堂人物今翮翩此而不赠返恵我夜光暗投眞可怜道人一㗛春生颊琢肾雕肝尔心折千首新诗意未穷分取烟江愁万叠我今灵台乆荒秽老树秋芜余废垤何时除治若此𥿄一片冰壷贮秋月深蔵且湏珎惜之准备虚堂夜生白金马门行十年金马门中客万里凬云横上策貂蝉要自出兠鍪拏舟渡江江水窄新豊树色绕千官一片丹心悬魏阙洞庭白波木叶下千骑临江思饮马堂堂大帅晋龙骧声振南陲无吕贾止则如山战则克更着君侯叅幕画淮隂何止一军惊满眼旌麾动秋色万灶连营椘戍烟一樽回首铜駞陌功名年少贵力取行与诸兄垂竹帛蹇予乆事笔研间天东倦客未能还梦回破屋见星斗啇声夜半歌南山虚名不到麟阁上白日能饥首蓿槃何如乗此长凬去浊浪吹破东南天相从行宋君茂异谁其俦事业当向前人求羣书磊落载其腹人道聦明似邺侯黄陂千顷不足泳入海簸弄龙舟十年雾豹栖巗幽每恨南海北海风马牛碧云望断西山陬爱而不见心为忧向耒文彩珊瑚钩寕胡一曲不自休壮怀似欲冩孤愤笔力倒挽西江蚪古今楽府非不优例以哀怨更相酬蛾眉命薄黄金贵青冢云凝紫塞秋多君变体不师古一扫万古琶琵愁我忻得之三过读如入武库森戈矛乃知鳯凰在歧世自瑞春凬百鸟空啁啾干坤吾道方悠悠天公卑子鸣中州唤回海岳三生梦独倚元龙百尺楼今年冠劒平津合积忧一见心为瘳识君恨晚愧仝志正以羔羊之鞹縁饰青貂裘古今为讳分清流不用倒飜鹦鹉洲期君有道兴东周不然君为龙我亦同云浮自兹攀逐不相失四方上下从之㳺南风謡南凬不竞兵尘鏖两淮春燕趋林巢吾皇明见万里外欲以德服兵无劳巳闻灌莽极目地万屯春事开林臯紫髯将军贤且豪智略徃徃超龙韬一军壁楚号劲利眼中勍敌无刘曹今年分阃镇邓鄙旌旗改色天爲髙芙蓉幕府固多士更以厚礼罗英髦君侯汉庭选经济䕫与咎婉画乃余事白羽凬萧骚年虽哀乐境两鬓无霜毛如君名䆠不可逃绣花未满千金刀鸾凰忽尔辞蓬蒿此行莫起触热叹将军好士心忉忉淂君岂止解欝陶投竿如掣东溟鳌飞牋走翰铃阁底骎骎欲逼令家绹秋风皷角惊江涛军中气和投楚醪兵家耕战谅有待云雷隠伏池中蛟一杯汉水春蒲萄楚人虽勐轻秋毫知君谈㗛辨此事长江听渡龙艘长江听渡龙艘长劒行老蟾破云光走庭清风西来散余醒斗间紫气望不见太白睒烁无光晶灯前惚値苍水使示我寳劒喜且惊芙蓉匣开吐竒怪分光尽萃此劒之精英苍虬翻凬白日动秋水背露龟鳞青昔之所爱今乃遇觉我烱烱㕠瞳明青衫试拂拭磈磊难自平平生疾恶肠爲尔芒角生我闻干刚甲五材鍜成玉龙复以首利庻物称佩非其人尚不可况乃用之髙庳而无经君不见赵文失所好日夜徒优曼胡缨朱云妄其请折槛反取讪讦名劒之于人无适莫用之得术如雷霆又不见周公管蔡举谤息四国寕圣师两观诛正大贯日星遂令千载下妖腰乱领寒于氷引杯感古我自惜儒冠突须嗟无成之子凬云士慕蔺如长卿飘飘四方志早以文章鸣君与劒无乆蟠决云㑹看昇青天黄金错环苍玉佩揽环结佩天王前慇懃祝子无多言不诛巳然诛未然杂言喻爲彦政失子作堂上慈亲头白丝慰心頼有寕馨儿巉巉头角日方露谁挥如意击碎珊瑚枝不知与夺果何主变㓕歙歘无旬时骊龙失颔珠海窟黯惨须眉垂老鹤忆别雏涙眼呌断秋天低彼苍坱圠于我本无有何事诞说立象为鑪锤阳春艳艳木自荣非春一一点化青红姿秋凬潇条羣木脱物感秋气彫悴又匪行隂机乃知生死天地间花开花落殆似东风吹蜂房鱼腹得至理子夏失眡伤天彛西家因果蛊流俗东家闻之为朶頥蕃延踈薄无定分慰懐当取昌黎辞父子自天性东野能不悲君年正鼎盛情钟感非冝况夫先子泽浑水清而漪吾友贤且孝举案加有梁鸿妻捧檄为亲屈晨昬归来侍庭闻我闻善积有余庆他日当有螽斯诗涌金游予回辔共山有客过而问曰涌金之逰乐乎曰乐矣不无诗乎曰无有也客曰事乐㑹之于心心乐寓之于口且兰亭之胜至今尚为羙谈者其以有託于斯文也客退于是乎书长短勾以歌时孟夏十四日也晓云拂山山气昬坐耒万壑烘朝暾丹崖翠壁画莫出但觉诗境供愁新地灵祠古秘幽怪天授神柄专其尊年年簘皷祠下路东凬十里杨花春我耒爱此山水窟天气着物清而温涌金亭上一䃲礴主人留髠醉金罇水边滉瀁多丽人徃耒但看珠翠裙不知僊家足竒货明珠脱串一一浮出摩尼真波间可翫不可掇云锦飜动玻璃盆书生润身那羡此席上正有吾家珎举杯酌水但黙祷山灵垂意哀王孙愿分秀色贮诗腹一洗万斛胷中尘仙官有请固不拒山鬼窃笑君无因不然结茅傍脩竹云烟占断西湖曲月明舒啸碧山巅唤起公和跨黄鹄秦川行送北燕豪侠南州客去岁辞家今八月霜凬偃薄一貂裘不为无金少颜色平生弓劒只余事沧海凬云居上䇿今年弃繻复入关春光澹沲迎征鞍周侯磊落天下士櫜鞬頼子为周旋我知黄鹄志千里此举横絶青云端长安西望白日近解鞍多在清明前新豊酒斗十千长乐坡头杨栁烟曲江花满树春凬怨啼䳌对时感槩能不动鄊思丈夫有涙肯洒离别间骅骝得路足神骏我非绕朝愧乏黄金鞭君不见古人勲业贵少壮莫待拊髀悲流年东方碑帖歌谢鲁公笔法天下雄东方一賛其犹龙嗟予爱之力莫致夣魂㡬到平原东我虽不解书慕此忠义凬有唐天寳𥘉祸首营州奴羣兇一朝起氛祲连神都廿四名郡凬靡随盗区堂堂颜使君徇国思捐躯竟以七千衆不为胡尘汚乃知大节𥘉不以艺自殊胷中义气蟠不尽徃徃翰墨摅其余况兹游艺君子责古人以字为心画先生不知作何状覩此寳墨事可测书学到君称絶笔凛凛英名贯星日晋汉名书凢几家奄奄为君皆败北宜乎眉山公谓此能事毕出于右军扩以大比并离堆当第一豢氏龙蟠古井波将军虎卧南山石又如大人垂绅正笏廊庙上忠厚之气了弗事縁饰嗟此至神物毎爲好事得君家父子贤向歆只今好古喧词林几年秘此分赐我拜嘉不翅千黄金君心若此真尚友我报愧无琼与玖歌成大笑不自量拟与君名传不朽墨竹歌吾生爱竹兼嗜石手不能书漫成癖亿从林下七贤游终日摩挲弄寒碧山河一自隔黄垆尘土填浙百忧集得君此画忽洒然元气淋漓障犹湿满空月露下寒梢人去山隂鎻幽寂又如湘妃庙前风雨睛翠柚纷披山鬼泣㡬竿迸出太古崖老节雪欺𥘉不惜表将一片岁寒心不与繁华竞朝夕东栏牡丹鹤翎红西沼芙蓉绀珠色歌钟倾国乐芳年以色事人能几日何如鸭江居士诗骨清而臞手种此君忘肉食不湏柱杖敲人门万斛清凬破䆫北月中看竹扫秋影妙得于心发之笔兴耒落纸出意表拟学湖州㓕形迹呜唿湖州巳矣䔥郎逺今代名家澹㳺客君不见李杜文章万丈光一日齐名伟髙适乞鴈歌吕东平江海客一鹗盘鸷空百老耒机械淡相忘㕠鴈随行声格格阶除得食藏颈眠恼不及邻耳乱聒两堆睛雪春不消暮映书䆫生夜白终朝司警代黄耳梦破烟泣秋拍拍主人对之心愈闲感念物情终桎梏家中又厌食蚁虫一夕笼归山下泽今春邜捕衆鶵息百日已能过所出青山满眼映一群泛浦眠沙白胜云稻梁栖畮秋正羙约我充庖洁口飱能鸣见害古所惜我心念之生懚仁劝君深藏饔子刀解缚归耒餋雪毛右军闲适乆无伴许赠一只相与遨西溪秋水深㡬篙江天漠漠秋凬髙归飞不隔暮云逺放尔縦观心亦滔俯歌㕠鴈行仰送孤鸿杳洞庭归客渺无音万斛覊愁坐中老节旄零落瘴海烟冠盖都门閙昬晓我欲因之附尺书西北烟尘静如扫夏夜晨起理发居闲早眠复旦起遶树行吟残月底邻鸡声里候东方晓色虽分气清羙双瞳自为苦所纒两鬓鬅鬙思旦理青丝髪散满肩云千梳未暇百梳勤余邪细逐老节散风露气入秋蓬根䟽通百窍胜新沐一洗耳目清而暾朝有蝇子暮有蚊事随日出更纷纭侵晨有此至良剂肯羡夘盌松醪春诗成因谢草堂客嵇康养生非妄论衡门行衡门栖迟乐吾乐甘着辈流讥束合长河其奈不疗饥谁暇物情论厚薄前时行台领漕计䖏士半为餬口起长年巨䑕有余壌比比吾侪废生理嗟哉陈君何苦节天东㳺子天西客监河执去余蘖在客舎半椽淇水测书生辛苦学干禄入手青衫得藜藿尘埃风雨蹇驴瘦日就空仓自覊缚今年幸得解由了超海挟山𥘉不恶暮春之𥘉日东作陈君叩门声剥啄向予长跪话逺行上计又湏趋蓟朔携书五车煑不堪举室舟行更潇索前因未必是亨衢着脚如堪戒前错若于金粟例言拙谁着裴刘供调度逢时正有利不利有命岂论贤不屑长歌西北酒一杯浮云渐逺天寥廓东曹若见王春官道我行藏事如昨几年奔走一堕甑蕙帐归来惭怨鹤济时幸有公等在拟把一竿寻钓壑因君悟我向来非相送出门还一噱大雹行雷师掠地西山麓北㑹豊隆出苍峪崩云掩落赤日乌烈缺光腾烛龙目黒风驾海天外立万骑先声振林谷云涛怒卷恶雨耒中杂冰丸几千斛杀声咆哮屋碎瓦百万神兵自天下奋然横击合阵来昆阳之战何雄哉又如马陵之道万弩发矢下雨如无魏甲斧形鸡卵见自昔异状竒模此其匹野人庭户变绡舘雾涌烟霾与龙敌又疑蛟人泉客泣相别涙洒珠玑恣狼借叶穿鸟死庭树惨禾麦击平惊赭赤神威收歛俄寂然潇潇合浦还珠玭整冠变色立前庑但见土窝万杵一一皆深圎五行有占非小变调元失所谁之愆又闻夏冬愆伏之所致亦以坎治持化元孔子修春秋二百四十二载间特书雨雹凢两次大率贬黜臣下侵君权况今朱明壮阳月胡为纵此群慝之所颛历関上诉九虎怒虮虱小臣非所言独怜田家𬒳菑者寒耕热耘手足成胝胼差科大命寄一麦眄眄见熟疗饥涎一新到口不得食哀哉何以卒歳年捕鱼歌坞西溪水深及篙渔户晓集拖轻舠纵横张网截两涘挺义逺混惊银鱽栁隂潜涔深且宻大鱼小鱼争遁逃湏臾合网环深碧薄掺提纲从掇拾小鱼骨罣半死生口颊噞喁无足惜就中一鱼匪常材黄金作鳞尾砂赤泳㳺本在孟津居波荡江湖事行役中涂遇厄梦不神腾跃舟中有时立渔郎逥艇催归急几䖏金盘待鲜食夕阳澹澹洲渚空回凬潇飒溪神泣网罟设兮水不深役物而君戒贪得古人数罟不入池以时渔捕湏盈尺今人古道弃如泥竭泽焚丘意方毕野人有乐在濠梁泽畔行吟三叹息宿仙山朝元观题示太行北走开四门川原落落凬烟屯仙山西峙如虎踞石岭东抱犹龙奔道林中蟠百余畒顾揖殿寝何雄尊仙翁得僊事惝慌碧霞洞主玄元孙百年朝元去不返寳箓秘泄风雷炖隂灵诃护石坛古老雨留渍苍苔痕缅懐矫矫东老变化能大天溟鲲谢公本是济时具谁使卧老东山墩豊碑不愧蔡邕笔再拜遗像俨以温我耒夏交树隂翳万橘翠琐芬兰荪平生素有林壑癖苦厌圜圚埃霾昏毎耒福地爱潇爽跬歩乃与仙凡分山川景气得人胜喜对羽客开清樽夜深静卧月东出林影布地翻瑶琨天风吹空万籁息明星当上手可扪恍然人境两竒絶月露一洗清心魂世间尘土㡬千丈有梦不到瑶台垠人生㡬何胡不乐例自跼束驹服辕惜哉清景不可驻一声啼鳺开林烟明朝人事随日出坐看蚁穴蜂衙喧鴈门公子行鴈门山髙㡬千仞凬土雄尊号全晋君侯年少出纨袴䘮马轻肥冠时隽古耒豪杰数幽并栁子不湏夸晋问蹇予三年东鲁客尘满青衫鬓双白书生无䇿伴侯鲭尺蠖泥蟠甘退缩此时仝君幕中㳺䄂手旁观看超越绦笼脱落不受覊意表出竒人叵测健于豪鹘快一击霜翮盘云鸷空百爱君肝胆向人开遇事剖析无留材世人荆棘塞灵府米事挂眼生嫌猜丈夫所贵气为主行义不亏诚可取区区心计米塩间束缚真为抱官虏相期心事李西平锦鞬家世蜚英声天其借此作事业未害蹉跎鲁客卿眼中人物真知巳举世论交多逐势赠君一片百年心意气相倾岱如砺羡君才气真英耳鬰鬰安能乆扵此烟华紫禁正萦绕台阁群卿半郷梓明年熖熖动北方腾踏风云乃吾子赠田生赴监河之召田生操履凌髙节三载奔驰秦陇月长年愈觉世事艰中道毁车思逺业故人恋恋监河侯愿分斗水相为留古人有志患不立抱关击柝非所羞君不见黄河三尺鲤凬涛终化禹门秋赠孟祝史德卿还燕城孟侯落落明时佐从祀归耒喜相过探囊掷下珊瑚钩海岳英灵惊甑堕淋漓元气星斗光照彻龙渊得竒货我𥘉把翫三叹息不觉秋凬吹屋破太乙真僊令绮季入奏竹宫瞻紫气受釐宣室想所陈不独碧鸡金马异朝家望望董贾贤祝史孟君今伟噐明年艳艳动北方舘阁凬生惊一世因之启贺廉行台为国得贤真宰惠题韩干画马图火轮凝空汗如洗老坐乌台簿书里韩君忽出天马图潇䬃朔凬生骏尾吁嗟此马耒西极细看一骨千金直当时开元监牧盛赤岸千群云锦织奚官𫀆带苍髯㦸碧眼深藏九方识岂其此骨独当御转盻君㤙仗前立㡬年扈从东封还霜蹄蹴踏长楸间骊山武事厌不讲剪刷日应供帝闲鵉旗百里临潼道华清宫殿春凬早黄金覊勒王华騣凶游幸君为玉环老干时供奉属车尘思入星精夺天巧兴耒承诏貌真龙冀北骅骝归一扫古人画马需神品骨相权竒气深稳将军曹霸干所师万古丹青少陵引韩公得法固入室千丈光辉谁所凖自经题品雪堂僊韦偃龙眠徒滚滚嗟予何者牛马走开卷赋诗还自哂韩卿朝骑御史騘暮击凢禽健秋隼更烦牢鎻玉麒麟隄备雷凬轰秘本梁秀才惠枨梁时在制中君家堂前枨两株汝父当年手亲植洞庭波子霜满林摘恵晴窓慰幽寂夜堂张灯动春酌脱帽惊唿梦畴昔摩搓两手三日香感旧懐人泪霑臆一㕠照耀黄金苞露香冷落银觥桃唿儿走问邻墻酒早晚珎殊滴小槽三勒浆歌唐代宗大暦间幸太学以三勒浆赐诸生此后不复闻扵世今光禄许公复以菴摩诃毗棃三者醸而成浆其光色晔晔如蒲萄桂醑味则温馨甘滑浑涵妙理及荐御天颜喜甚谓非余品可及遂时供内府不肖以霑沥之余发爲歌诗于以见国朝德𬒳四表方物毕至之盛诗公爱君之心以汤液醪醴跻圣寿于无疆之休也金天一气何竒特异品珍材表馨僡翠笼万里入贡来赤佛堂西汉家邑异哉三勒见图经秪解有灵能愈疾岂知用外蔵妙理琼醴蔗浆非所敌谁传醸法自太古满瓮春云元化湿就中至味眞玄酒豁逹灵根三益友许公得法神所传一醖天成汉重酎仪狄拊掌耆伯惊五百年来未之有芹香背炙固区区推以爱君忠且厚彤芝盖影拥红云汤网初収在灵囿月华冷落露盘冰三嚥芳温挹天斗金壶㶑灔乆承案不能餐我辈何功食天禄秋涧先生大全文集卷第六秋礀先生大全集秋涧先生大全文集卷第七秋涧先生大全文集卷第七七言古诗题薛少保稷画鹤图晋公化笔神胎禽超超中有万里心通泉老壁堕茫昩此幅冩影逾精深细看粉墨色欲尽元气突兀开云林双胫森碧玉老顶朱砂丹舞凬警露两无谓理此脩羽何翛然毰毸不受世尘污真骨照映蓬壸僊王恭雪忽散乱几点冷卧瑶池烟恍疑坐我九臯下髣髴清唳闻秋天华阳宫深春昼闲晴苔冷啄松隂寒宣和六客尽模冩梦不到此宫清妍蹇予三年事撃搏俛仰随人空饮啄长缨尘满抗凡容比拟孤清余愧怍君不见坡仙作叹真可人退易进难良自度摩挲老背忽惊心以倖乗轩非所乐仙槃月露濯金茎緑野风烟连竹合得陪髙歩绕池塘老我何心望寥廓僧传古坐龙图严柬平所藏至元二年秋九月张签省耀卿处观七年闰十一月甲戌公退马上偶得时秋苦旱冬天无雪深山大泽物所蛰千丈悬淙挂青壁潭隂水黑不见底老雨𥘉开元气湿苍龙何䖏行雨归闯首踞坐红云堆山僧骇絶噤不语万壑隂雾生缁衣咄哉传古隐龙性隔戸冩影窥天机一从元化堕此笔饮海不复观晴霓世间画本万尺蠖尾鬛一掩无晶辉比年一旱㡬焚如牲币空事山川雩群龙痴睡洞府黒六合任使黄霾汚何当鐡匣出雷火冲屋而去腾天衢六丁奔命仆射御倒卷溟渤天瓢㪺滂沱一洗乹坤净却㰸神功寂若无赵邈龊虎图行巅崖老树纒冰雪石觜枒杈横积䥫北平山深林樾黒下虽有迳人迹㓕耽耽老虎底许来抱石踞坐何雄㢤目光夹镜尾束胯百兽却走潜凬埃赵侯欲尽神妙功都着威稜阿渚中想当䃲礴噀墨时衆史缩手甘凢庸至今元气老不死神物所在纒隂凬前年驱马下靖边崕东突起草底眠腰间恨无䥫丝箭寝皮食肉空长叹今朝过喜一嚼快熟视湏顶为摩编货驯跖服暴戾息弭耳道义思拳拳主人爱玩中有谓遇事炳変通经权我闻汉家大猎阹冰天豸冠思赋长杨篇四方勐士今云合早晚龙旂到渭畋杨秘监百马图兾北之土马所生息轩英爽房良精定年苑马凢几抹故老一说惊龙腾大青小青帝所御势与八骏争驰衡先生此时行秘监扈从㡬赋汾隂行翔麟日给尽龙种春风不省鸣鞘声杨侯疑神洞化窟笔底抺电流云倾当时一𥿄万金重曹霸抚掌江都惊生平写影㡬千疋未若此图眞杰笔明䆫一日百回看元气淋漓怅犹湿隂风猎猎吹旌竿云黄草白沙漫漫大奴乗秋阅清峻渥洼涌翻晴澜浮深角壮遂天性不数南山之下汧渭间安得武鬃三万骑浊浪蹴破东南天苍茫囬首钟山渡一凯归来入汉関华阳春草三千里还似駉駉画里闲和姚左辖梨花诗韵主人爱花情不薄泪粉阑干愁寂寞东栏一树要洗粧走报诗仙挥翠杓醉歌不惜玉山頽明日春凬纷雪落杜诗韩笔丗所惊大敌无前闘清廓王城春事歳如许三载痴牀如酒恶何时翳鳯骖群僊华时吟眺青山郭绛州法帖歌君不见晋人九京吾莫与天遣元精留网楮绛州一帖天下竒要以钟王爲艺祖内家中秘无杂收饷间等书爲丗取固知瓦注觑天巧虎卧龙跳照今古羗予嗜书昧所守集古无由似欧九王城陆海㡬燃犀下照光恠骈万首管窥虽得见一斑随即遗忘非我有承君惠此石本佳银字模煳真弊帚奔蛇走虺几千丈诡状竒形惊户牗手追心慕日有得颜氏服膺承善诱明䆫一日百回看十袭深蔵重琼玖就云好竒家四壁破屋润余豊且蔀三杯适喜径醉眠墨池濡首追狂顚觉来捉笔便挥洒徃徃逸兴惊䝉颛裴旻劒舞凌云烟作诗闻君君岂然料应一笑絶倒乃父中令前题赵仲噐治古斋我官御史二十月秩满身闲在京阙朋从日约扣人门阅尽名书古饕餮古人不作古意在鬼刻神劖多巨测喜逢治古斋中老论说精英探天巧及观吕氏愽古书照眼形模緫传寳赵君陶铸真好手元气鸿蒙惊再剖典刑髣髴三代英赐噐政宣皆弊帚免忧跃冶不祥金虫臂䑕肝争好丑题都山老人庆九十诗卷次胡贠外韵古风三百圣所删福履咏歌先夀耉后人作计竞朝昏徇利覔官甘妄缪正縁得丧损天和禀受不只归簿厚刘公九秩固天与护餋风神逾稚㓜脱遗外物委路尘保蔽元精若勋旧岁寒霜桧自后凋露影朝菌不终昼笑㸔蒲水鸭头緑细卷春风酿重酎一杯吟醉颊浮丹不羡周人台背皱古耒纯孝钖类多行见诸孙纷彩绶悪沟行西乌岭下唐都鄙歘得平川心适喜马烦车殆问前途人说北山路无㡬朝来径走山南坡岗势稜层登陛址蜂回路转十里余惊度悪沟深井底偃身直下㡬百尺十歩徘徊九还止南来山行五百里屐齿磨平无可跐折升云顶俯哀壑山似鲸翻掀鬛尾羊肠絶磴盘不尽眄彻前峰后如指王阳斥驭心固壮老马凌兢垂两耳胷中大物巳隐然又爲此山相角掎我观晋问非眼见今日河山真表里畦田髙下画不如烟崦人家穴蔵蚁晋人勤俭风土然山顶开耕自山趾一丘一壑凢㡬家而复唐侯风化始河东大抵九分山民既能勤生自敉蠒丝保障两虽拙独有一安差可拟山间一笑自絶倒汝亦何为论治体忽当疑迳问畸人欲荅予询思所以如君面带麋鹿姿遽缚尘缨解兰芷优游文史恐难任渉险乗危胡至此世人欲速见利心捷径趋时岂君子终南讥诮责末了千古坦途人所履㗛挥植杖指东张汝急去予无我若非隠者荷篠徒行念斯言真到理暮投僧舎不能眠走赋鄙诗还自箠题赵城南王开铺楼壁老涧盘回㡬千曲洪水平来两崖出邑居逺迩依地形南北经行看不足羣山掩映肺腹如河水萦纡衣带促畦田虽狭水所膄风俗俭勤仍歳熟东西南北緫除官此心少尽物自安区区簿䆠封丘耳有懐莫遂空长叹为问霍河桥下水惊湍能激懦夫肝清江引为僧永真赋秋江水清深㡬竿涣郎放舟烟渚间中流举网紫鳞出不祗愽酒供盘飱借问渔翁乐何主泛宅浮家无定所卖鱼生怕近城门肯到红尘汚人䖏芦花两岸晚潮平忆着鲈思径去朝廷物色那可得泽畔行吟何自苦沧浪水清濯我缨林婆酒熟容賖取人间万事一醉休睡煞江南烟与雨觉来满眼是青山独速緑蓑还自舞渔父乐真可与细㵼焦桐入新谱朅来山城官事纷薄书亮吏对斜曛开图空㑹渔家趣我恨不若江头人张郎中彦亨督太原袱运道出平啺索鄙语为饯因赋是诗兼简子𥘉宣慰元年天䇿开明堂千官剱佩争翺翔当时张君正年少书不减陈元康我初得子知逺到自笑野鹤空昻蔵河山分陜严津吏六道烦君居右地十年坐听棹歌声置散投闲非所憙试难去易凢㡬书思遇蟠根伸利噐南耒督运并门烟鞭筹心计惊孤骞万材蔽河晋山兀目中巳具龙舡生平故人王卫州东南开府羊杜俦竹头木柹方并蓄如君俊才当见收自怜右属槖鞬意射圃何时𥙷唱筹平阳官府行奉送部掾刘文伟北还兼简省台诸公平阳官府居上㳺我来视事星未周眼中之人竞谁得东西两曹李与刘一朝歳贡入民部折狱论文欲谁语老夫虽独心所喜双鹘乗秋看掀举自怜白发一衰翁终日区区簿领中米塩细碎固当略要以不尽心为忡君不见郑公温国两通判至今德业昭河东嗟余何为秩与等正有报国公而忠何颙至言岂易得耿耿孤怀庸自适因凬寄谢台省公傥有伻耒慰岑寂鹈鴂词甲戍夏六月宿李将军林舘闻之有感而作寄友生王宣慰子初树头玄衣郎徃往人罕识汝舌㡬许长音响乃尔激穿空裂霜竹借问何所軄农家唿汝为忧鸡陇月向斜鸣不失田间趣起早耕人秀樾深蔵晓无迹隂隂夏木共山邑二十年前读书客一声惊梦入幽䆫露气满空庭树黒只今早暮无所为两眼眵昬头雪白咄嗟禽鸟逐时新我髪何由黒如逰姑射山神居洞幽巖洞如瞰隂壑洞口飞甍架虚阁眞僊乗龙竟何在香火千年事如昨䝉庄一言疑万世藁死荒山凢㡬辈何殊山石老且顽我欲砭订其能还唿儿㗛折山花看淡白长红恐自然比洞南山截然如案齐东西两崖相抱围洞中僊人去不返老柏满巖空翠微我耒天气二月𥘉山鸟山花皆友于野情本与撨渔熟莫遣游人避使车铜方爵歌荒陵盘盘枕山埛石麟埋没秋草平隂燐夜出金作声牧儿走避群雉惊佳城一朝见白日神物还从野人得勒铭壬子歳几周考䆒古书犹可识篆文䥴刻非近世周鼎殷盘廼伦儗两柱作贝形四趾垂象齿雷章绕腹隠觚稜老鳯喙长惊下陊土花绣澁不敢蚀飜成翠羽丹砂紫我观三代制饮噐多圎体咄尔形模方刻殆神鬼秋春蒲非可比物之隠显固有数流落君家得所止土虽好尚具眼少愽雅如卿古君子𥙷亡吕氏尤取重元气淋漓开太始君不见逹人大观者今古一昏晓人生极寿百歳止作计千年意何藐我歌君试听古人谁尽了九原不复作此噐君当寳一笑尊前为倾倒短歌行山中寒食作花枝入帘晴昼长㳺丝翻空网春光一声金缕酒满觞听子短歌踏春阳云淡风清日将午信马东城歴烟隖人家野祭须墓头白白红红满原圃饥鸢欲下影婆娑不待播闾彻盘爼陂陵髙下麦青青贵贱贤愚同一土况兹百歳忽如寄过眼浮荣谁比数古人感此由重论力取功名照千古东岗畸人说陇西攀附云龙揔风虎鉅株枝散势莫依潇索荒丘穴鼯䑕岂期健妇持户门一片豊碑论世谱林宗不作蔡邕死旌纪纷纭争媚娬银罂酒煖借草坐满引一盃私自语吾家先壠在卫南老栢如林百年许起身耒耜世有泽嗣及先君拟掀举生平抱负奈数竒赍志下泉良独苦悲纒风树逾一纪业在青箱恨难抒伐柯有斧睨不逺负荷至予尤莫取一官覊靮晋州城竚望南云泪如雨风秀丹山歌至元壬申耒官平阳得之于録事叅军周干臣䖏周予弱冠时伺舍郎也十一年春三月十五日与儿子孑读王黼朱勔传及僧祖秀华阳宫记因作此诗以赠周云宣和寳石眞渊薮万状卿云照灵囿当年㡬凿太湖空嬴得纲舡枯九有丹山风秀徽所谱嬝嬝金书瘦于栁周郎携自河阳城夜壑虽深纵豪取一峰突兀王潺颜曽在红云顾眄间先荣后悴物常理我今感汝为长叹朅来伴予茒屋底憔悴秋娘归故里清灯摇揺光满几炉烟作云研涵水老虬蟠倔似求伸隐隐犹能鳞甲起此时对君心境闲人爲物迁今亶然掩书瞑坐清思逺梦绕华阳松桂寒我思象江老守尤酷嗜不惜千金辇致来长安家无妇儿居无庐六石与伍欢有余义山赏识岂徒尔爱蟠好尚极类古人之意欤一杯下咽歌者谁南鄘小子王共谿醉歌行苍陂水涨玻璃滑堤栁含烟翠蒲茁当年亭舘巳陈迹老树遗䑓犹秀㧞我来置酒池上头使君不负騘马逰县曹供张散平碧唿集妓乐罗珍羞君侯一笑䦕懐抱十日东风醉芳草自嗟客子何所有春色三分二分老人生欢乐不易得况値清明时节好终年尘土簿书里未碍金尊重倾倒湖光照眼明罗绮碧㶑瑶翻歌扇底气酣急遣张水孅取乐不论冠佩委溪风吹靣縠纹生两叶兰舟铙皷起红衣飞坠彩䋲髙没入苍烟惊跃鲤郡人亦喜岁华新四靣纵观空巷里佳人弄水祓不祥公子聮鏕特观羙锦筵香细酒不空既醉穷欢忘夸靡溪神捧出柘枝娘翠袖娉婷矜便軆绣靴画皷随节翻罗袜尘生歩秋水一春盛集固云乐此㑹賔僚尤燕喜山隂修禊晋诸贤畅叙幽情差可拟客言行春似蜀守醉到浣花而巳矣树稍晴日向斜晖使君皂盖先醉归就中二公㝡爱敬栘次临流尽余兴一杯未了风翻浦山公倒载寻归路自忴白髪非春事多爲湘妃厌歌舞唿児覔𥿄纪岁时不以斯文乌所覩至元乙亥三月春元巳才过日在寅浩歌月底还自笑醉里诗成似有神玉璧城怀古至元甲戌冬十月廿五日由稷山入万泉道出故城临风吊古慨然有作我行河东几欲遍大抵盘回山阜转南崖髙与北山齐玉璧城根分一线荒烟废垒点杯土砲具梯冲经百战短碑盛説郑君灵万骑隂风想平甸一曲悲歌敕勒川当时神武巳凄然韦公守御尽良策更着百升飞上天乃知诬杀咸阳日即是邕皇入邺年听祥师弹琴冠带对凫吏三年簿书丛王事固鞅掌我禄亦巳丰有时意不惬耐此磈磊胷浊酒余妙理中坚若为攻朝来偶过野僧话禅房花木幽而通坐中灵府觉虚寂祥师爲我弹秋风古人不复作古意留焦桐秋声潇潇随指发烟篆袅袅萦帘重悠然拂衣起逺日翻冥鸿闲愁积思失所在尽随藁叶一扫千林空㐮陵行暮春庚辰日维丙驾言出逰亊耕省西郊微雨半晴隂几点残云雾山顶马蹄踏破落红香飞盖追随垂栁影晋人熟食一月节店舎无烟灶厨冷春到㐮陵满县花緑隂池舘揔姚家清尊逺酌㑹心赏不与莺燕争春华画轮归辗故堤沙金店西头酒更嘉举杯为忆刘汉事云龙风虎何纷挐帝渊东开蓄峻址青衣行酒真惊䴥褰帷一笑两寂寞野老指点宫台洼萋迷悲碧荒城曲依旧溪流带北斜赠贾主簿徳逺赴春官唐风思逺非难治窃戒官僚多自弃贾君三载赵城簿一县至今称事事秋风告别赴春官千里辞亲不惮难湏知捧檄毛卿意要尽平生菽水欢戴松尽牛图呉侬四时耕瘴烟吴牛见月心茫然戴郎此本极闲逸笔意逺出韩公前解縻脱鞅春事毕江臯野草香芊绵归鞭影乱散平楚考牧大佀斯干篇因渠唤起归耕兴夣到西山谷口田李营丘寒江晚捕图古人不地着所向无赋租渔蛮舟为家一叶纵所如斜阳淡淡明江湖万鱼戢戢依寒蒲几家罾网晚未巳愽酒欲得松江鲈卧樯傍舫宿波靣不尔风浪防艰虞何当醉带笭箵去添我烟波作钓徒七夕曰同府僚观稼西郊秋风潇潇吹逺林两山极望秋禾深同来观稼憇树下把酒一笑髙槐隂天公成事乃尔易一雨变作丰年吟田家耘耔心未巳当午相㸔理荒秽锄端信有三寺泽更为禾头添粒米自怜微䆠西复东且喜所向无灾㐫丘民得所能事了我禄虽薄亦已丰老农坚话使君惠我曰论功归太空天子致时雍黄崖行黄崖峪深能几许殆似赭余无足数寕知竒石产山腰一脉砌如萦绶组青章紫质含玉润锦罽孄斑惊制缕楚虽有材为晋用山节星驰来歴覩简书専正官临敢惜筋骸甞险阻褰裳上下谿谷间石角钩衣互撑拄是时秋暑八月交背汗浃流气烟吐班荆坐憇还自笑汝是爱山王判府守官四载愧无功今次扵公竭肱股役夫分功日有程荷钟持鑱编什伍摧坚抉碍先墓脚不假鞭驱矜智取风埃蔽壑散云烟巨石砰崖轰战鼓不遑蜡屐阮孚逰眞作伐山灵运举老翁炷香适何来再拜向山亲呪诅溟涬才分有此山其在晋邦羣玉圃山灵萃秀不自衒埋没荒山几风雨材爲世用出有时一旦承恩借君武汉家制度陋嬴秦大起明堂朝海寓堂堂天䇿干维城建国分苑开雍土正湏壮丽称王宫不尔何能回万舞我今问翁汝何为扶杖叮咛前致语翁云匠业㞐此山薄伎传家自吾祖我虽垂老喜见此侧陋明扬遇时主夕阳欲下山更好叠巘攅峯争媚娬人为物蠧固亶然石兮石兮今玉汝曲沃道中与老农语大尖山前好原隰陇畒横纵忘南北人家种麦秋社前一片苍烟朝雨湿田家稍豊即升平十年逰䆠𥘉无成㑹湏了却人间世白发归来伴汝耕新道成车中即事蜀山天险古所畏少陵有懐眞宰罪壮㢤此举见成功一日连峰惊破碎老农伛偻向余言所谓一劳而永逸相携径下弱羊巅鸟语山容两豁然牛箱笼负连连出坐㸔轻尘抹白烟金店马生者赠余岘山图走赋是诗以谢之平生爱山复爱画近歳长逰石林下暂还大府宿金城喜得马生同夜话共云马生非画徒见来情性温而愉坐间赠余岘首画江山秀润与马俱取之非欲夺所好开卷即与马生对坐隅物㣲意厚将何荅走赋新诗当乗珠山中珑研歌寄商左山副枢有石有石玳瑁色逺出姑山两崕侧我来伐采偶得之玉润金铿骇清越海霞蒸发烂朝暾苍雪煳模点晴碧石中廼有此理存斵就庚庚玄色璧又如神龟负图出渊水偃仆沙头曝秋日山中长夜有余暇老眼看书苦无力挑灯礲洗爱竒章慿几坐余腰膝屈书生习气老不除笔研留心朝复夕自怜持此果安用欲拟三冬文史毕唿児起视夜何其斗柄参横挿东北题董少平庙壁湖阳苍头亏政刑湖阳新贵帝女兄汉家三尺有成约臣宣守法身为轻主前取奴縳车下洛阳一市为震惊大奴走匿魄巳裭小奴侧足回与行含悽入奏温明殿万乗起谢难为情秪知强项古遗直我爱世祖英而明一丘荒土青山道下马陵前拜秋草应笑摧姦百鍊刚比比柔夷指堪绕呉娃行元年长星竟天芒十年而后江东亡元城老妪忍不死奉玺北走朝天王内家监领分嫔嫱鱼冠髙䯻犹宫粧翠衿缟𬒮不曵地言语无异瓯闽伧南来𥘉渡钟山江罗韈去踏燕云霜风尘千里河朔道惨淡粉黛无晶光忆昔掖庭𥘉选入十五十六先后行深宫花满春昼长芙蓉水殿薫风凉朝仪双引垂紫䄂珠栊晓侍熏笼香秪知秦娥一生花里活眉妩老学呉山苍一朝兵合景阳宫故国繁华佀梦中两宫问寝紫宸仗徃事尽逐江烟空黄帷羃野待水次郡县护送浮航东万人山立看且叹亡国大略今古同太极殿前天子班玉觞上寿頳龙颜柴家母子何负汝赐与仅免饥与寒悠悠万事不可必天道好还归有德就中此理谁㑹得莲华峯下髙眠客镇州懐古吏部声华山斗重身处平时若无用积年王凑失臣度诿使贼庭撩虎閧举朝叹惜试不测天意中间表竒节血衣满前盛气临一语未毕兇锋折镇人万目瞩使华五纪得瞻唐日月呜唿蔵噐扵身利有余不遇蟠根何所别周卿二子歌周曹两家世系长伯仁之德再世昌诸孙诜诜见身后不数谢家兰树芳大児读书书满箱小児竹马青衫郎掌中瑜珥生辉光红点杏蕾争晨粧外家碧沼东西堂金粉满贮芙蓉香今冬书来召归省要画百子春池傍伯仁有灵亦含笑紫川渊流殊未央紫川渊流真未央冬十月朔展墓囬有感新垄多故人少野祭潇潇满荒草十年重到故郷山前日儿童冠佩好我时引镜还自怜五十衰翁能不老正湏万事听天公不用时情生热恼流行坎止即吾师试㸔古人谁尽了簜樽歌海居两间势雄尊地维火荒足怪春雷奋蛰地轴裂气拥簜本惊轮囷云蒸露濯玉几围瘿异不数苍筤孙洞蜑柸饮变古法欝屈斧断苍龙根一朝六凿混沌窍海润犹带风涛㾗初疑神螺闯首髻鬟古复讶冻芋出土鸱鸮蹲坤堣古非禁酒国桂醑碧㶑滇池春木兰花发雪鹦啭野饮挹彼供鲸吞江妃窃弄山鬼看深夜嘨掷吹灯昏炎洲北走落君手孝节阅丗清而敦广平磊落书载腹时浥妙理开清樽金垒玉斚非我事正湏一日不可无此君殷彜周卣列左右碧花绣澁腥龙纹簜之为尊尤可人蹇予萧散嵇刘客黄炉乆为河山隔来逰都邑徒永乆若恋明时无寸䇿新丰树色绕千官满马京尘歌偪侧何时为渠醉倒枕渠眠一梦婆娑竹林国西京王生歌君不见西京王生一布衣㳺谈公卿奚事为觧纷画䇿作隂助頋盻势利䡖尘泥延中结袜似倨傲一语能释当时疑惜哉太史偶失丗与讳至今义烈犹光辉乹坤英气初不问乃今复得是子趋人之急逾巳私襟期有在许诺重骏足肯受黄金覊冻云晓拂铜駞陌雪花澹与梅争白平明东合给事囬家近沙堤尽春色新诗吟绕锦窠香笑作平原眼中客人生百歳驹过隙只有声光爲可惜丈夫适意杯酒间义气爱君多感激岷峨秀色锦江波万斛醲薫贮胸臆絪緼都作济时具辨与朽株为粉饰吹嘘寒律变阳春未让王生谋缓急君家义鹘固有歌更为樊川摇醉笔秋涧先生大全文集卷苐七秋礀先生大全集秋涧先生大全文集卷第八秋涧先生大全文集卷第八七言古诗入侍行赠董符寳君家大兄吾故识君家三兄乃友执㳺谈仰止有岁年只有八郎𥘉未觌八郎内时五云深五云宫阙何沉沉此时宻迩司献纳夙夕忠谨余月心人知掌中金窠篆屈蟠螭重岂识两䄂中有苍生霖㥒听民瘼懐恻怛细至稼穑艰苦歌謡情圣皇逹聦岂有既天语夜乆何叮咛御幈香暖代鸣玉髙枕安寝神逰清输忠徃徃捄时弊笔諌不数公权诚君不见西汉元封神爵间两朝贵幸张与金长杨莲句满宫舘正以丗阅逰从列九卿何如董侯刚方见特立大冠脩劒明月簮日华光动鬰金袍呜凤翔集朝阳岑一从通籍愈忠悫四海知有万石不为冨贵之所淫书生薄㳺不足惜凬化正尔基周南炎蒸幽朔今一轨好承清闲之燕请君一皷觧愠南风琴小山行我㫺东登㤗山顶直度天门历参井十年西走华隂东仰面蓬峰落天影岱宗坐如太华立梦寐至今犹耿耿朅来尘土客京师长徃无时空自省爱山复得马签书相对髙谈冠佩整马卿有石寄禅䟽护持拟与经凾俱中峯魁岸大人坐两峰傍翼殆若庭立而议相承趋我因闲逰叩僧户见之清兴为𧺫予摩挲携去便许诺喜过中流失舟还得千金壶汲泉涤濯抉泥滓特置棐几为膏濡君不见罗池谩作万石记娱恱巳弃荒夷嵎一拳㤗岱堕吾前寸碧点出遥岑图愽山香煖黄金炉细烟蒸润飜飞凫芳菲来助怪石供缟带一缕山腰纡有如岫云雨歇归洞府変化㓕没还湏臾羗予本是山泽澹然对之气安舒年来便静百念冷今复乐此依俙仁者之徒欤山容忽开欣我主瞑目便到秦观呉观之仙都茶瓯去手风生臆飘飘如驾天门舁月明䆫影印庭栢落落恍倚秦松株地炉火炽红艳发又似日观坐看日出海涌金轮孤茅斋一夕得此乐冷却案上熊蟠膄微官不到竒章公甲乙乃有竒章之一太湖它时南归冨润屋不愁室无仆孥居无庐敖懃厚贶何以谢我欲赠之㕠琼琚琼琚虽羙未足报拜赠新诗永为好沙堤行君不见汉家日月四百载比隆三代追唐姚经纶帝业顾多士规随始自曹与萧又不见丙与魏孝宣中兴頼宏济佀惭爕理化权衡重以文儒縁吏事羽毛千古动云霄黄阁清风两无愧潭潭政府中书堂朝廷思治具毕张历观至元中统间诸公翺翔佐时昌相君継踵叅幕画怏决不数陈元康况今炎风朔雪混一统军国庻务何穰穰一朝鸣佩见独歩恩波鳯沼飜晴光小心清慎冨筹䇿人望翕尔称贤良房谋古推帷幄杰匪以杜断畴能将玑旋衡干日万计夙夜宻勿心靡遑爱君南选尽公允要使四海桃李俱芬芳我常叩君见余藴选进乆已归鞶囊栁隂大道沙堤长迤逦逺并宫围傍错金䡖软衬珂马火城前导光煌煌行人走避叹礼絶焜耀爀奕何非常相君报国有能事泽民三代君虞唐火城沙堤诚足当况兹三阳排凝出九地君子道长群隂亡惜㦲时乎不易得为君一言陈斐狂萧曹开济固云重丙魏论思讵可忘羽林万骑歌至元丙子岁立春后三日醉八奉御宅明日酒悪隐几坐殆不能为懐遂取通鑑閲唐明皇帝清宫事蹟作古乐府一章号曰羽林万骑歌书示表弟韩从益且浮大白数四觉酒气拂拂从指间出去矣其辞曰韦娘鸡晨遵慕武牝雏啄李求太女履霜得氷忽深戒祸始房陵帝私语神龙殿前虹贯日王气龙池濯烟缕羽林万骑骁且雄守捉内外生隂风鞯裁文豹虎衣炳扼腕乆弗诸韦容潞州别驾眼横电虬髯英姿真太宗暗中结纳许清禁継以幽求玄礼仙凫忠玄武门前听二皷散乱天星陨如雨平明一扫妖氛空相王巳是玄真主东城瑞霭朝日鲜五三甲第临天渊三即归来龙在沼晴波翠灔终南烟开元隆平此张本烟火万里春熈然谁图勇断蛾眉劒翻作环児并辔鞭瑞雪歌去歳一冬无雪雨地不藏阳变恒煦就中气运北自南江表严凝比燕土今年正月日丙申我㳺中堂闻好语圣恩滂濡来九天四海包徭尽蠲取宰臣奔走播德音雷厉风飞开万寓油然云叶合中天一雪平明几尺许建章宫阙玉崔嵬华桞蓬莱气先吐汉家燕南三百州千里飞章贺㤙溥天人上下本一致和气致祥乖则异方春甫颁寛大书埃翳四开天地闭春秋盈尺书有例太史纪言真上瑞都城十日沸欢声宿麦连云见豊歳民愿圣皇千万春长开明堂布㤙惠元和老臣爱君深贺雨诗成伸戒励小臣今作瑞雪歌要见天心爱民意谒苏坟神嵩崩腾万马东汝流西来横玉虹山川秀润不少悴知有峨眉老仙宅其中先生立朝有大节南游天使完其忠胷中英气蟠不尽余藴散作文章宗天章昭囬烂云汉下探万古英灵空前年西堂覩先生之真像今年此山拜先生之堂封嗟予何者有此幸青藜得照龙渊宫汝阳楼上重囬首安得追逐逸驾攀髙风涤濯固陋开颛蒙公虽僵卧其犹龙杂言送文郎中子周宣慰江西道君侯交㳺二十秋胷次磊落谁与俦湖海豪气减百尺髙卧元龙楼三年京师騘马容搏撃快佀鹰脱鞲郎官民部才十月持节抚慰江西州堂堂提封㡬千里阳开隂阖无深幽滕王阁上洪都酒孤鹜残霞重囬首江山满目我歌一曲阳関渭城栁圣㤙柔逺思悠乆化自周南同九有大司综理固多端急手先湏橅疮痏四民乐业兵有制尽彻湖陂変耕畒时驱大斾拥行轩布徳扬威趂春首丈夫此时不有爲何者功名垂不朽我虽铩翮思奋飞㑹把一麾仍出守义士姜侯歌岁辛亥秋燕留守府叅谋刘坐事就死属其孤扵友人姜君诺焉既籍没姜爲伸理其子逹官怒其僣张弓拟之姜不少惧即棵胷以逆遂义而从其请自是姜君义烈闻燕赵间后折莭从赵云梦学非其义一介不取诸人丞相史公贤之以宾客礼焉至元丙子冬同张彦鲁入燕闻姜云亾追念徃事爲欷歔者乆之渡易水之悲风荆卿巳去念朱家之长者今复何人爰作歌诗庶几绍击筑之遗音云姜讳迪禄丗燕人子尚其字也叅军属孤出鬼幽姜侯诺之无蔕留一朝赤手编虎须义气凛凛横霜秋命䡖义重㤗山比白羽迎射身熊侯孤児挈归兔孥戮姜子拂衣无所欲朱家素擅长者风睚眦椎埋真碌碌鱼纹三尺澹秋波千丈声华光辇毂至今燕市人叹羡五百年来未之见张卿说似予作歌庶激清风代君传赵穆篆隷歌古人冨席珎璀璨玉无玷兼善不并称例为长所掩予观当涂文雄放杂凄渰一朝玉筯名余作锋锷歛是知学与才相须成琬琰六经学渊㑹熈缉光自𦦨道艺贵自得舎瑟想曾点阳氷向匪斯文徒秪解篆画方圜橅千言落𥿄极停穏一隽而后将无余眀昌王赵称文儒问书竹溪真起予㣲言提撕何理到归读六经兹本欤赵郎翛翛姿态殊十年弄笔好古书向来客燕见其作殆似蝉欲蜕殻虵遗肤去冬丙岁复入燕赵郎篆学超于前我为惊戄问所以荅云近得松岩之秘传惜哉髙君今已矣黄壤不没蛟龙蟠峄碑岐鼓得遗法赵郎手追忘寝餐我因为渠槩一言书至形似真徒然行逢碧落卧其下发冢亲得中郎编胷中尘俗何由蠲正需力读经与史他时㑹见将与松岩并驱相后先食梅子有感穉歳食梅矜行辈并拨连挥嘬长喙近年罗列虽满前黄熟有余聊隽味极餐不过三数枚老颊流酸牙莫对物逐时新岁岁同人到中年凢事退潮阳南还幸不死齿豁头童足悲嘅我今五十齿虽牢食不能多行亦惫只有区区行志心若与公同人不逮潜斋歌赠中山知府史子华潜斋有志操不为浮荣汚彛衷剷豪习摡之诗与书呉钩佩锦带寳校千金驹溢目不囬顾弃如履中苴尝出试所学三年事徴输卫人乐安使歳计公有余渊潜不自珍昭然霭芳誉不觌五载强去冬㑹燕都与语觉道胜行身老诸儒神王气骨清两目秋鹰瞿扣门来别我朱幡拥髙车去作定州尹志意何安舒余思潜之功于焉见容与中山物繁称奥区燕南剧郡此要途大兄持节官衡湖四郎按部参旗墟一门鼎足列清要正有报国忠而劬凝香燕寝供坐啸红旗铁马无邉虞心清事简自多暇轻裘锦烂光乡闾况君才髙足爲治声闻日向天朝趍书来不必谘荛议丈八盆邉有二苏长庆行酬畅纯甫赠元白二集长庆词人㡬勍敌名动华夷説元白拾遗乐府即谏章相国丝纶号新格天教韩栁出仝时要使诗坛閗清逸年来爱白复爱元老厌风花喜情实图书东壁黯晶荧五十年来无是集有时拟赋三两题㫁简残编仅佔毕畅君好书似邺侯荷囊去跃龙舟临江酾酒参幕画佳䴡㸔尽东南州弃人所取取所弃青帙万卷堆行辀苍江夜静虹贯月不羡克敌琳琅璆三呉归来巾一幅虾蟆池头两椽屋足跟不踏贵人门磊落羣书载其腹自欣滞货润有余赠我两编偿不足恍逰赤水淂玄珠咲入荆巖抱和玉翛翛庭竹北窻风准偹残年霑䞉腹虎牢关行巩原北望河洛郊嵩邙柬走嵴尾髙忆𥘉洪水势方割汤汤北汇深渊壕千年水去两崖出天险东阨开成臯中原失鹿在所逐河山战气秋萧骚当年刘项侭勍敌阮生犹为叹非豪窦王椅角更可笑如蛾赴燎其能逃秋烟古戍深黄蒿狐狸夜上関头嘷空余千古荒城路输与行人説尔曹送齐彦签事湖南广平一生真相业老坐朝堂振孤节理明有守见不疑万事坌来能勇决我㳺洛师比卢龙嗣侯共事多相从文章翰墨有定价落落真有先相之遗风今年白麻拜新宠去去按部江西东朝廷妙选正有谓雅志不负温郎騘江南緑水天四围秋风吹野百草腓烦君华岳峯尖举着眼飞翔覧徳辉商鼎歌燕士张君文季读书不求官治生不务冨稍有嬴余即购求古噐书画为事故其家藏三代巳来䁀彜敦卣及前贤法书名画甚富素负藻识遇夫竒妙不惜资货期于必得既得之传观惜玩𥘉不吝惜暇则明䆫棐几展师陈列廼沾沾而喜曰古人不作古意尚在三代之英精诸贤之纯粹今吾何修一朝尽得而有之其稽古尚友之诚静观适懐之乐于斯时也中心充实意得所寓回视晋椘之冨赵孟之贵不啻如云烟之过目遇佳客踵门焚香煑茗尽彂秘藏为序説家数评优劣雍容文雅有都城故家风味于足称也仙露寺僧寳藏商鼎有年不惜百金易而得之爱玩不足复求舘合诸名胜诗咏喜为序其平生澹癖仍以古调歌之其辞曰维商贤君六七作礼重烝尝制于铄只縁近古俗忠厚象形作噐穷精凿敦彛钟鼎赐臣工重比谥赠縻天爵当时文献不足徴故家余俗归寥索苍铜不逐太社凶千古流传夸灏噩供佛牀头夜壑深物归所好得真托张君嵇古负精识入手摩挲三叹息两耳髙撑足拱三六乳附觚何的歴餮饕绕腹杂雷纹紫翠英英帐犹湿细观𣢾识商父丁崑玉南金非所惜平生澹癖心不足此日大嚼情畅适模形逺绍考古图发挥假手词人笔君不见当年莘叟负谒汤髙宗肜祭雉雊鬲黄金涂耳玉铉光此事传闻巳陈迹一朝怳堕三亳间神明之噐今目击或袅沉烟读诰盘或挹殷谿煑巖友直探三代英平生阅古心方毕归梦謡丁丑岁九月二十三日夜梦陈緫管作时为浙东宣慰使十二月二十日宻县王县尹至知公于九月七日为越之玉山贼所五更归梦东南长越州城府山苍苍我游不省梦中客浮云楼观争翺翔节斋枉驾来就见上廉遥喜瞻清光倒衣走欲降堦接陈公出避朱门傍斯须徃谒登西堂要话乆别倾肝肠我公不之见蕃师满禅床卉服魋结古碧眼须眉厖争先问讯展恭恪青松乱踏天花香就中老沙弥合瓜伸圎吭向子致呪语隂福来穣穣思公罔觌对佛子坐乆心思方彷徨傔来促起公召汝导我前徃穿行廊追奔接踵歘不见如瞽失相徒伥伥平头闯首告前路终惑所往心爲狂惘然推枕若有丧但看落月满屋梁我思与君别屈指一载加相思叶黄江水碧神交日夜心曽遐自春徂秋三入梦似恨海角天之涯吹灯信笔成诗句病眼溪藤乱紫花日蚀诗至元十四载维龙集丁丑孟冬丙辰朔诘旦隂风吼朝家有移告日蚀百司守伐鼓币用杜庶啬閧奔走都城十万家竟日喧釡缶壮于田单兵声势助冲掊盎水观日景占刻入午辰阳精从西亏若有物噬吞𥘉看偃珥玦再覩巳半轮终风转蓬勃天影惨以昏斯须食之既阳光蔀无垠始似昏晕镜乆乃挂鐡钲团团溢隂影环轮玉爲绳晴天朗昼藏厚夜九衢草草人靣青衆宿不多出争光见三星只愁六凿浑沌死苍生百万沦幽冥盻盻向申正轮圎复其明炷香再拜立前庑心魄动盪乆尚惊隣翁行年八十一如此灾变见未曾我问长老说日月中有乌兎精顾兔固㣲物性狡隂邪萌人间三窟厌不处縁云入月爲家庭太阳养火乌爀爀森神兵饲肉祝融家渇饮咸池泠二足利钩戟炬火燃两睛婪婪鐡作喙啄云下开变隂晴曜灵壮汝觜与距外侮有犯鸟维凭六龙顿辔或少轫知有神物拥护终是隂为惩不然日围千里不一蓄栖尔其内将何营及兹隂精盛所历乖常经阳乌虽神力寡弱势重不敌从侵凌避集扶桑枝噤缩潜威灵想当旣厄时如何炎官赤熛不率其徒来助势与声彤幢绛天皷雷霆振乌挟日腾两翮火吻喷薄摧隂凝逐兔入月脇隠伏跧其形朴朔知所惧弥离黯光晶含章合玄度安曜周八纮天公此两目万古更不盲嗟予旣匪羲和官区区空抱倾阳诚天髙不可阶此事难具陈作诗拟月蚀欲见此志终或伸卢仝抚掌韩愈笑吾等狂徳君其隣南宫老仙云山图南宫玉堂春昼晴琐䆫雾垂幽思清先生胷次几丘壑淡墨落纸诗无声白云㓕没春山碧万木淋漓元气湿风烟自昔鹿门深似爱庞公不浪出㐮阳云卧思怡恱不为浓纎争巧拙虚堂生白定何如玉气柱空虹贯月卢仲杰送所逸东莱集二帙卢卿赠我东莱编偶逸二帙心茫然朝来覔送欲舞有似合浦珠还蠙要书不必三万轴挿架所贵皆成全风轩雠校忘午寝一读三叹铿朱絃毎逄佳处时再欵不惜两眼遮昏烟就中细味官箴作觉我踈愚性最便签院赵公许惠欧苏集作诗以问之平生性癖耽坟籍细字牛毛早年笔只今五十眼昏花清昼看时满行黒投身散地百无亊不着书遮如有失赵公嗜书似邺侯不为章句非雕搜绾持枢纽日多暇借箸自有胸中筹更寻往事较所䖏有梦不到琳琅璆嗟余何者登瀛洲残膏未免窥前修大渊然濶海鲛鳄翥洞视千古苏韩欧文如不作作取法舍是三子将谁求穷阎虽具何足玩破碎重黒支吟头牙籖揷架三万轴谁省浙本铺银钩或苏或欧两俱可勿使石壁成空投仁存义举侯门事却恐乗机似巧偷泾阳镇中秋赠马去年中秋客燕山把酒望月空云烟今秋此夕泾阳镇六合一镜悬青天干坤轩豁开真境万籁无声露华冷京居多暇赏心违长路无家此清景湏知世事皆偶然賸却私忧胷刺梗同行喜淂马少逰月下一樽还对影爱君才气白眉良揽辔澄清知所省豸冠自古出儒冠老寉何为随露警人生㡬度中秋月不学羣儿𣣔圎缺举杯酹月月应闻安得玄霜变华发追逐诸君昌晚节小邉行一百五日同揔尹张彦亨赴小边口相视河流回马上偶作此诗北趍小邉相河害坐看长堤惊裂坏中流忽起刘子叹䟽濬神功思禹大忆当残金尧河界两涯崃束如萦带灵鼍万皷动地来汹汹声闻千歩外堤防不议四十年河行虚壌任徙迁乃今去京无一舎冲波南卧翻鲸鳣今年筑堤捍渰水明年卷扫防洄渊涛头况与酸枣直南北髙下尤相悬旣非经渎乆逺计徒费民力妨农田正有避移䇿上闻放之旷野从奔冲不然建议以土湮大堤缕水横西东楗以木石东逾钟逓河东去过京角此是永逸无穷功作诗拟逹宣房宫梦陈节斋至元十六年巳卯寒食夜卧开封后堂梦节斋陈公旣觉唿童吹灯信笔赋此追忆徃事令人短气书示正甫敬甫二君子同爲一嘅也花枝入帘春梦香逰丝翻空清昼晨今年寒食客梁苑追忆徃事心彷徨前年考试登玆堂陈侯馆予罗酒浆拊床髙咏逸兴发不觉灯前大雨声淋浪生平胷臆向予尽使我肝胆争开张重来物是人不复夜梦见之昼微茫谁期此会乃死别刬血不㓕呉云苍揽衣起行歩落月梅影满庭空断膓信陵公子行春风猎猎吹轻裘聮镳来作夷门逰令人逺忆魏公子径上吹台台上头却泰存赵震九土谁意抱関老吏能此帷幄之良筹饥肠自古出竒䇿功成何害屠沽流髙皇布衣重公贤大梁城边几遅留一朝龙骧开汉业举功不复询来由岂非慕蔺承余休尝读太史公今日把酒酹墓周当时朱门满歌舞此日野草荒山丘醉歌信陵行碧云日暮冩我忧英雄割据虽巳矣髙义凛横清秋追攀逸驾那复得落日倚釰看神州题子猷廻舟图勾呉四时无正天盛寒之月犹春妍朝来一雪天地白田父适喜争狃颠冝其佳客逸思发乘兴迳上山隂舡烦襟嚣虑一洗爲潇然江东名流説戴逵髙谈礼法殷春雷子猷恐是虚华士竟棹空舟夜半回山阳早发踈星缀空残月烱我行早发山阳境太行九月未黄落一片秋光荡林影爱山竟作三日留心下快活还自省江山登覧能几度素发飘萧巳垂领愧无明略济清时性蹇才堪卧云岭长疑造物若倒颠马使守闾车拄鼎十年欲作百嵓游此度径耒犹事梗勒廻俗驾似有意未许嵓畊遂幽屏醉台劒沼两寂寞梦寐赏心终耿耿马头回首望山门白云抺尽青山顶雄狐行黄蒿古城狐昼行窟宅深固通精灵群貍闯首潜助势跳烟啸月妖腰轻社翁不神名则在将假其柄先凭陵西隣有田夺巳餍东家有羊颐指烹乘机侵刻恣所欲草棘蔽翳无由鹰老罴惑媚过不睨饥鸟噤啄寒无声我虽老鸷瓜距秃一击欲示终身惩遽然脱去成漏网固厚其毒羣心惊眼中雉兎尽何益使我怫欝难爲情歛翮坐觉秋风生月老招饮禅师慰我从事劳临臯置酒来相邀西轩虽小面流水栁塘风物春飘潇觥船一棹入法海照眼孤月翻云涛既逢方外对佳景不饮亦复心陶陶况师有酒藏已乆快吸尽足供鲸鳌张侯引吭歌未阕嘉甫抗首赓其骚杜郷尚子噪扵侧冠佩倒落轩湏毛僧云刘君更开爽惜不同醉持霜螯连挥大白不知数醉眼四顾天爲髙出门乗马复班如垒酌已罄犹飘操一声隣笛𧺫落日追忆往昔懐英髦陵川已矣九帅死此乐无复争禅逃眼中文武惊坠地悲风爲我徔空号予虽老骥志有在为国涕下沾绨𫀆陌头柳色春向晚南塘碧水深几篙简书有程促又去悠悠离思悬干旄醒来信笔纪其事雅集难再夸吾曹阿师深藏莫轻示政恐见哂螟蛉豪望黄金䑓歌君不见孔子修春秋二百四十有二年燕人歃血才一见下逮战国尤茫然维南声教耻不与苦羡齐鲁多英贤黄金不惜筑此䑓当时何限郭隗材政縁市骏售其骨云烟转盻龙媒来古称得士国无小甘棠世业如天开悲风潇潇易水暮往事不复令人哀昭王之名传永世黄金髙䑓安在哉越鸡行赠柔明宪使君家素鸡何异常来自越裳天一方又闻越溪之女天下白临水照影长相将乆之气感与俱化不觉粲粲争辉光两足不盈握软玉红鳞芳孤唱有余韵满喙锵风簧丹砂晕颊绛冠小雪氄覆背银丝长雅冝宫合催晓箭栏千五夜凝秋霜主人前年列朝行风云劒珮争翺翔归来故家对此物夜夜梦到鸡人傍唿徸爱飬无逺出饮啄长使居中唐深沉庭院萦回廊离离花影翻春阳今春哺雏凢几軰晴雪乱点筠笼香我从公子偶见索苦要鄙语爲相偿𥘉心玩物物反玩戯吐綵绶信鸣吭他日雏孙求执贽不愁无物饷鞬郎春溪小猎行经略史公子明春溪小猎九公子有诗以纪其乐索予同作至元庚辰三月三日五夜灯下走笔赋此春风两岸春草碧漫漫溪流野凫集花边髙塜卧麒麟拜扫归来见豪习一声画鼓警凫飞霜鹘翻空看横击离披五色堕马前血洒平芜惊半湿野桥淡淡夕阳低回风䬃䬃溪神泣不愁归具衆賔须红烛金盘快鲜食将军徃岁东西征苦竹崖倾江岛赤髙勲烈烈在云台婉恋龙姿见平昔平生得意在战酣州郡徒劳非我职明时政有逐禽乐醉听清商还自适鼻端出火耳生风梦里弦声闻霹雳君不见姚崇奉诏趋新丰径入长围吐竒䇿唿鹰纵犬少年事大拜曽从指踪得君侯逸兴浩无边老作猎师三万日帕车过市奄新妇此事终爲景宗叱自怜白发两眼昏矻矻穷年大玄笔君王有梦渭濵畋苦恨非熊深自惜野兕行东山何髙与云齐松柏荟蔚深巖栖龙潜虎伏变叵测野兕何者依貔罴暮学豼怒嘷朝循罴所蹊睥睨弱者肉猎食长林麋内助隂血盛外増兇艶平厖然非不伟椎鲁𥘉何知时时具餍余啖罢假其威复从群猱弄举措甘倾危同类忌投䑕将爲真得二兽之几微浸滛犯行路跂扈恣所爲窥切乗物便大笑狸怯狐多疑孤鹗惮弗撃林乌噪而飞猎师厚其毒使之自猖披一朝果投穽惨悴两耳垂掉尾乞衆怜趋跄曽不如狐狸吁嗟野兕兮一惩不省爲福基惴惴且免行人悲哀老殷辞至元十七年三月二十日南诏进象过安肃州军户老殷爲象鼻束而死余适覩其事乃作此辞哀老殷平时皥皥爲王民荷戈幸不死锋镝胡爲此兽戕其身哀老殷贱且贫有儿十歳才解语有妇出户无完裙髪肤一旦委巨齿身后名在征南军朝来棺歛哭过市惨惨悲动梁䑓人我闻白传引驯象爲君讽諌何忠勤禽珎贵不畜此虽至驯安用云伟哉乐天古良臣悯雨行至元十七年夏四月廿四日自束鹿县入深泽午憇西河郷録父老语车中足成此诗时所在祈雨旱虫食桑桑叶无谷不出壠麦欲枯人间四月号清润物色惨悴几焚如车前田畯向予説半岁无雨曾霑濡春蚕满箔弃欲尽锄戸趂熟多空庐社翁致祷略不神盻盻一雨何时苏尝闻古人遇灾惧性币徧走山川雩外修政务内自责念及女谒并包苴昨朝冠盖称劝使田务督责须勤劬农非耕稼何所事劝至无劝将何趍一和缪盭良有谓蜴蜥满盎真无辜我𥘉闻言颜已厚食不下咽心爲瘉凭轼归时长叹息欲对畸人意先屈因思汉相问行牸爕和恐是三公职近年气运例险食忍待须臾莫仓猝驱车疾去指前途落日苍茫下乔木秋涧先生大全文集卷第八秋礀先生大全集秋涧先生大全文集卷第九秋涧先生大全文集卷第九七言古诗滹沱流凘行冯征西传云丗祖自蓟驰至饶阳芜蒌亭南渡滹沱入信都王将军覇称氷坚可渡处今皷人指县东北龙华郷故河道曰全渡者即其处也且以饶阳取直趣异其经皷县东界无疑但河自収国庚午徙县南行流问诸父老云今七十有一年矣春秋皷聚在令县西五里废城尚在今曰下曲阳者是也至元庚辰夏余按部是州士子张春卿者请余纪其事因爲赋此王郎何人着柘黄欲与赤伏争翺翔汉炎中断天复炽肘后顽石胡爲光萧王挥戈指幽蓟战血满野风尘苍募兵返得市人噱当时南驰亦苍皇鸢鞮城东滹水长北风烈烈天雨霜前驱候骑两失色河虽流凘无可舫莬肩麦饭未下咽大横合坚于梁古称王者阨不死淮陵一言殆天使赤龙巳渡凌四开白鱼跃舟未逾此坛亭王气如水清妖彗邯郸死灰耳彼苍有意开真主固令若辈先驱䖏君看陇蜀最健者一旦等蛙终汉虏王即区区安足数苍茫此日龙华渡漠漠野烟生緑树留在长河閲世人万古朝宗浩东骛布谷辞按部饶阳行次刘楚马上闻布谷偶得此辞寒凉朝雨湿耕珑离离引绳直一声布谷动前来相望竟朝夕良笛芟芟入我锄结舌深潜緑隂宻田家衣食仰堪舆一勤之外𥘉无余呜唿禽鸟司农务劝课之吏当何如恶鸱行有鸟不丗用其名曰䲭鸮前林崖窟黑飞鸣假狐妖啄食公私间辽野爲潇条嬉饱摩髙空逺观耸盘鵰不忧穴破老妖死恶声向人恣喧嚻正爲腐鼠吓有须无廼撩病鹘困孤撃霜秋此其朝我病非苦饥我困非爲调跕跕垂两趐坐使窥云霄老拳固有利不利搏逐之志常超遥倘不与之护返爲物所憢主人一唿良未报不縁自猎矜风标会当攫大悪併驱若类直出六合分鸾枭锦鞲脱落青丝条鸿鴈歌胶船幸脱长河津朔风惨惨吹兵尘天摧地圮井峪易骨肉离散如惊麕吾宗积徳仅不死有泪空洒天街云歘傅伯姊落斥漳女固有行逺弟昆怙恃旣失寕复得得见女嬃如见亲最虞身在堕覊彀彼此笑阔尤酸辛褁粮物色不惮逺西走怀洛东嬴秦眼穿足茧几万里岁月荏苒三十春朅来古郓天假便鸿鴈遽接秋风群相看喜极泪如雨恍若梦里招离魂轩轩喜气溢须勾此事希有争讙闻金鸾诰书五花文紫藤肩舆绣罗茵马君𥘉非羡此乐一念有在明天伦君不见守真禄餋殆常事慎矜母奉冝相隣高平王氏观津马两族丕顕全亲恩更因识姊表宗系衰俗乃尔逢斯人爲君濡毫纪孝爱要使竹帛流清芬徤児歌赠李𥙿卿南来见君喜殊常不爲秩满身精强掌中擎出一珠新大觉门戸生辉光此生抱弄万事足晚景虽迫心无遑头圆骨紧眉目爽已解顾语唿爷娘阿冝自是樊川秀剩备诗书满百箱赠滑州龙教授取新蜀山相缪欎苍苍龙君来自西南方驰声场屋少年事笔底秀色翻巴湘滑台一落三十载冉冉青鬓今秋霜勑书在手无所得坐老茆屋青衿庠朅来闻君擅术数万有飞跳天星光方图据説赜藴奥解我中热心遑遑又闻天人本一致物欲将至先开祥紫垣昨夜动光彩进贤奕奕三台芒书生薄命何足道此去苍生得小康马天章画庐山清晓图平生爱读庐山髙不识庐山何面目眼中忽堕此山眞万叠苍烟彭蠡曲江南地卑苦炎蒸暖翠浓岚气多欎马卿㓜作清晓图特爲千峰濯秋骨恍疑坐我瀑流下净尽烦襟贮清淑何当杖履东林游一樽共吸江山醁放猿词霜林万菓翻朝红老徂梦到秋巖重几年胥靡辨児剧物失本性心爲忡主人谁似俯仰翁放之逺野将何从封龙云深洞穴暖东山之西西山东冲烟嘨月恣汝嬉晓惊无复山人扉归时物情喜两适岂爲尔心知不知田家謡君不见讫干山头雀翔集止其所正縁生处乐冻死不飞去人生重郷情畴非恋吾土丘壠盖丗守耕凿自父祖一旦委之去仓皇事覊旅岂不知朝辞弊庐空暮宿何人坞身负逋逃名比诀心良苦我本耘田客挨排爲主户岁无儋石储日有箕歛聚刻肌医却眼前疮肉至无剜疮愈腐支持非一朝窘至空棰楚东隣匠色日优游西里征家厌温饫平时皥皥等王民一苦一甘遽如许两淮悠悠田四开差徭不及无天灾比之老雅转沟壑一饱而死犹春台水深林茂鱼鸟乐此虽古语爲时哀可堪大府督州县亲临之官胡爲哉我初闻言爲叹息天网恢恢踈不失只今六合混一家此虽逺迯何所适但思逋负洒余民似此披躭转疲极素馨辞五代汉刘隠女曰素馨死其墓生花甚香因以女名目之后人削降香作薄株以此花蒸之及爇比本品极清逺无浓重勃欎之气颜公仲复谒余试之诚然作是辞以纪其异紫擅爲屑丗所珎降香变体吾未闻汉宫有女号素君殁而墓花香若薫降檀气味多浓欎蒸以素馨清且淑颜公䄂出赤龙鳞入手如游衆香国夜深一炷云满室素馨之魂降鹤骨君不见西施苎萝山下子膏沐深宫转清羙一朝呉亡随范蠡隣女效颦终莫儗素馨得名从此始宣和寳墨歌宣和殿深春昼长老徽宸翰昭回光黒卿入奏少许可追逐五李参三张犹卑古法出新意万笏细槝和龙香宫鸦借色翻朝日三十六宫香雾湿鳯飞龙舞九天来双影盘盘落玄壁流传人间令几春颜公得之知所珎有时一勺试曹溪翠研霮䨴看玄云锦囊举丗爲寳玩阿知尤物反玩人以玆过客目有属重似连璧轻埃尘厖眉书客秋涧子老不道进技乃伸右军笔端有阵法需此甲盾方通神作謌一笑师应闻寳鼎歌赠开元僧法恒僧回来自勾呉天䄂携寳鼎心欣然逺逰万里无长物爱此古色晕碧玉有烟土华千年不敢啮夹底铮铮坚比鐡云雷绕腹走神光两耳孤撑仲蠖屈我𥘉惊见心魂动若眼增明喜生颊忆在玉堂观愽古此鼎依俙冠周谱摩挲龙欵四十九王自成周徙居楚细看云是季妘彛享钖臣夌无乃祖君不见殷盘夏鼎令何有此物区区历年乆供佛牀头夜壑深一旦胡爲落吾手斯文三代周爲郁孔意姬情子素守嗜心旣至开有先夜半灯前负之走僧恒拊掌喜有归却恐狮王怒如吼义侠行予爲王着作剱歌行継更曰义侠或询其所以因爲之解曰彼恶贯盈祸及天下大臣当言天吏得以显戮而着处心积虑一旦以计杀之快则快矣终非正理夫以匹夫之微窃杀生之柄岂非暴豪邪不谓之侠可乎然大姦大恶凡民罔不憝又以春秋法论乱巨贼子人人得以诛之不以义与之可乎又且以游侠言古今若是者不数人如譲之上报巳私轲之劘躯无成较以此举出于寻常万万也凢人临小利害尚且頋父母念妻子虑一发不当且致后患着之心孰爲不及此哉然所以略不顾籍者正以义激于衷而奋捐一身爲轻爲天下除害爲重足见天之降衷仁人义士有不得自私而已者此着之心也何以明之事既露着不去自缚诣司败以至临命气不少挫而视死如归诚杀身成名季路仇牧死而不悔者也故以劒歌易而爲义侠云着字子明益都人少沉毅有胆气轻财重义不屑小节尝爲吏不乐去而从军后与妖僧髙北行假千夫长归有此举死年二十九时至元十九年壬午岁三月十七日丁丑夜也君不见悲风潇潇易水寒荆轲西去不复还狂图祗与蝥蛛靡至令恨骨埋秦关又不见豫譲义所激身吞炭人不识劘躯止酬一巳恩三刜㐮衣竟何益至今冠古无与俦堂堂义烈王青州午年辰月丁丑夜汉元䇿祕通神谋春坊代作鲁两观卯魄巳裭曽夷犹䄂中金鎚斩禹劒谈笑馘取姦臣头九重天子爲动色万命抜出颠崖幽陂陀燕血济时雨一洗六合妖氛收丈夫百年等一死死得其所鸿毛輶我知清诚耿不减白虹贯日霜横秋渐头不作于胥怒地下当与龙逄游长歌落笔增慨慷觉我髪竖寒飕飕灯前山鬼忽悲歗鐡靣御史君其羞赠僧芝庵我吟越鸡行君在西溪席轩然一笑喜相逢秋水爲神犀挿骨西溪提笔顾余言渠乃芝庵名甚籍下阶扬𬒮遽别去三载不闻音与迹朅来扣门忽相过促膝髙谈论平昔升堂几作狮子吼雨花散空衣不湿近便野水洗心法塔庙龙宫如避敌南游梁园东入鲁所在英豪多旧识公材吏用衆所称风土河东见雄硕皇皇仁义昌黎公当时救丗心何亟浮屠徃还非一辈例欲加冠嗟莫及芝庵洒落澄观流我匪潮阳徒感激歴山风烟春事深七十二泉俱可吟一庵静卧挂飞钖布地不羡千黄金只縁万象森罗妙到处行是赏音题右相文献公画鹿图明昌昇平兵四偃帝乐余闲见丕显时从灵囿嘉賔复引词臣事秋狝风流右相东丹孙不爲丹青侍游辇睠焉德业魏文贞下遂物冝随氄毨泰和行宫汉五柞槲叶秋山如绣错鹿鸣不尽君臣欢扈从归来冩麚角群逩知择美䕃逰雅驯似应驺虞作食苹唿友见天全笔底龙腾惊濯濯苍然角尾千金姿我拭老眼三见之就中雪毳何多出恐是当年献瑞诗桑灾叹穉桑发暮春緑叶光旎旎田家嵗计固不常农妇相桑扫蚕蚁黒霜一夜从天来万树焦枯遭燎燬令春継以海多风剪碎枝条生意靡天孙仰诉锦机空寓氏倚坛如丧妣蚕生时序三月尾过晚终非应时美只縁阙饲勒迟生徃徃中干空满𥿄山东自古丝纩窟大収之年有不熟一妇不蚕天下寒况复例灾过惨酷緼𫀆虽弊岁可卒所嗟盛阳月隂凝返尔肃府州文移速于火稍缓申期虑难复不知和气谁所伤田野疲甿先𬒳毒部家科勘动正月中省限催嫌不促老农拊树叹不巳频年桒灾免丝征楮币人言此是前省过但恐巳免复征又似去年秋税例入奏行羙圣政而重民急也君不见燕南饥民行且泣膏泽屯来三百日蚕沙啮尽木皮空剉末草根充糗食追胥星火县帖严官不汝怜需税石人生郷土孰不恋一殍迫临那得惜扶羸载瘠緫南逋鹘靣鸟形犹努力比之坐毙不相保趂熟庶几延旦夕刑司府解两虚文道路无言空叹息吾皇德并唐虞圣轸虑斯民期日靖传闻一介或可相不问草茅分政柄因思治道责有归未洽鸿熙臣下病才丰禄秩即患失又以材踈难仰称蹲而不去噤无声老鳯饥乌同一证西台入奏沃渊衷蹴踏群疑开善政尽蠲秋赋出御女百色支供皆省併若稽黄屋帝尧心一语乂安无不听万方欢喜声一槩逺过汉家寛大令三钱斗米说开元二税户除闻大定限田固是平丗法未免区区与民竞况今江淮岁入数不赀经画有方财恐賸人和天地气自舒一雨行随明诏应老癃扶杖愿少留又頼鸿恩拯悬罄两河千里麦青青预贺有年天子庆紫藤花歌癸未歳三月二十八日宋賔客乗泽车过道宫访余时庭中紫藤花盛烂若锦摛道师萧公邀宋与余坐藤隂下寻友人张明之亦至酒数行开口笑粲殊适然也宋因出名𥿄属予作字一春天气不佳此日颇清润可爱旣援毫觉幽香馥郁时集笔端放手喜书初不计其工拙也遂话及乐天梦元九故事子曰二公虽神交如此恐未若今日之乐衎也若取紫桐诗例赋长句歌之以爲他年林下一叚竒事可乎宋曰吾子便可承当遂率尔而作歌曰竹宫琐牎云雾垂紫藤花发何葳㽔仙家驻景出异供横揜桃李无晶辉群蛟奋蛰力犹困鳞鬛不耐凄风吹天孙夜掷紫霞𬒳满意下覆须春㬢幽禽缩喙不敢啄囚鎻恐泄苍精机又如王恺紫丝障跨雄闘侈光陆离倒冠落佩衆賔醉临风零乱干缨緌虬柯扶踈散苍翠季伦击碎珊瑚枝青宫賔客今园绮杖藜来扣仙人扉遥惊紫艶翻半空造物乃尔争新竒君不见香山老居士梦与元九神交驰觉来清吟增怅望紫桐花下空懐思何如吾侪时燕集对牀话乆藤隂移兴余属我扫牋素烂柯不着山间棊刺檐入户要学腾蛟螭鸟归花落香下来时集毫彩霑人衣一杯春露助香润清气贮满诗人脾依依青袅厨烟起好命庖人办新羙炷香供具祷群龙莫学痴藤蟠未巳燕南饥民饥欲死听马姬弹明妃引踈帘映合春昼晴篆烟一线浮云萦主人娯賔出雅乐疑是雪江一派分得岷峨清当䆫𥘉调逸余响大絃琅然小者音泠冷衣冠四顾静且好渐觉指头淅沥风沙惊自云明妃出塞引当时去国难爲情黄云马上几千里昭阳宫殿孤鸿冥琵琶恨絶环珮冷汉月空照黄昏城千年谩向图画见一曲能冩离鸾声我非声学固不解古道古琴谁复听洋洋盈耳纷筝读舜庙碑至元廿年二月七日同刘节使景融由西园过舜祠入眞阳庵观唐贞元间颜鲁公子頵所书幽州节度使韦稔重修舜祠碑书画端庄殊有父风刘君邀予闲散适行过西园感畴昔来游长忆至元𥘉隠隐故墻犹竹色半陂春水浸遗台岁与都人作寒食緑波干后燕无泥野粉飘香土华碧相将歩入野人庐求访贞元虞庙迹我欲逺呌苍梧云重华一去寕复得残碑不逐刼灰空扶持信有神明力道人栱手说向予拂拭颜书三叹息聚星鳯池砚歌宋賔客弘道出端研示予背有七眼题曰星聚鳯池其状皆作人目平竖盖未甞见也先生喜翰墨又目疾新愈即得此砚岂尤物有归将爲文字之祥耶将洞发神光增㕠明于桑榆之境耶喜爲作诗以歌之其词曰砚之同功甲与鋋试之敌埸惟利坚其或返是奚用焉呜唿此砚从何传墨华犹带红云鲜景星㑹并舌有泉鳯池春涨光流渊松风瑟瑟听磨研君㸔涙眼眞茫然斵手爱惜犹珠蠙江山秀发骇一世乃今碧眼开癯仙先生神光还旧观皎如明月澄秋烟潜心虽澹开有兆不尔此物胡为前砚园唤起襄阳米走虺惊蛇见醉㒹赠张道士大方之家本静虚天地俯仰眞蘧庐鷃鹏气化分小大二者角胜相乗除天眞所至自行火阆风蓬苑皆焚如先生超超万里鹤跼蹐肯受樊笼拘潜心大易中有得南华御㓂资谭余未容饮啄逺鸡鹜歴遍物表须人徒紫㣲二兄老且健一念天顕存斯须今春挂囊海子观此身之外箪瓢无鹡鸰何尝沙水寒心迹自与间云俱君不见三茆道士称愽洽当暑讲说方舒徐怪魁适从何处来怒骂似泄仙经枢张錬师冝何居谈天有舌尽雄辨阅丗虽泊寕忘躯神僊近日足官府道心元与时情踈屦盈郑圃适爲累慎勿出口它人狙河南秋熟一万里遁身丘壑眞良图少室山玉华溪紫芝晔晔青松肥吾独胡爲坐长饥约君归䄂风披披辛夷花歌乐城城南沙水渳在汉名爲新市里中山游燕此离宫亭沼当年花㡳至今辛夷植县圃我𥘉来观欣细履碧桐爲身梅作叶好雨𥘉晴更娟羙千年故苑风土香草木含滋犹泥泥毎逢腊尽花已苞满眼故家毛颕子宛然白贲挿秦冠载事彤庭纷内史春风芙蓉散木末红影亭亭失秋水骚人取尔爲楣梁託物岂独夸芬芳柔中有孤洁操首出庶物翻春阳我因绕树三叹息唤起湘累共一觞至元癸未夏四月廿五日同获鹿主簿盖义甫同游封龙上观龙首峰高几千尺暮雨濯山山更碧我游上观风日清手弄寒泉看龟石幽人爱泉说向余借此嵒捿从自昔骆元眞遇事㣲茫丹素曾传不死方山林长徃世所有白日仙去诚荒唐祗有徐童花色异秋风开处满山香题桃源图后至元癸未夏五月二十日经略史公邀余楼居燕语仍袦桃源古画二大轴荒佳笔也公因询兹事有无其意果云何者明日赋此诗以呈君侯示我桃源图绢素剥裂丹青渝衣冠爼豆三代古髣髴物色开华胥当时传记羡乐土序说本未何敷腴半山歌咏似摭实昌黎论列疑其虚千年绘彩见遗迹桃源之境诚有无君不见渊明千古士心逺与世踈羲皇而上毎自况肯随泽雉樊笼拘絃歌归来朝市改故山田园松菊芜斜川风景固足佳未免结庐人境车马时喧唿复雠宣力两不可天运乃尔将无如遐观髙举深意在安得超出物表冥鸿俱因縁开此武陵说託彼奥隐称樵渔不然果有継问津云烟出没何须臾又不见山林不外天壌间迥与丗隔皆仙居桃花流水窈然在放浪而即斯人徒放浪而即斯人徒赠九万户昻藏野鹤谁能驯泽雉虽美终无神一篇秋水江海阔雨䄂醉墨云烟春猿翁学劒事迹秘兰舌解纷词调新万事人间归一噱双旌烛影见来频嗟嗟住河濵嗟嗟住河濵濒河之患愁杀人虎狼虽暴犹可御秋水时至其容奔农民家近野河居活计趂种河之淤比年旱暵我颇获餬口之外供王租昨时一雨川泽通黒浪夜卷田庐空畸人何止赋分薄有家举葬鱼腹中呜唿山虞虎害水即毁捐瘠斯民老则已滹沲秋涨行君不闻䝉荘说秋水两涘犹见马与牛今年滹沲水大涨墟落濈濈生鱼头云蒸老雨注万壑上不少止下可忧冯夷不受上所制黑浪怒蹴鼋鼍游望洋东视夸海若似愤蛙比跳跃井坎湫金行气肃坎冝缩狂澜不逐西风収东行我济小范口水势淼方滛流秋禾尽爲鱼鳖饵庐舎漂荡迷田畴二年旱暵例乏食彼稷幸得逄今秋嗟哉一饭到口角渰没无望将谁亢河防乆废不复古惟预揵治爲良筹翻堤决岸势不巳虽有人力谁能谋近年遇灾幸无事其或成患徒嗟诹两河农民𬒳灾者逃避无所栖林丘夜深投宿闻聚哭悲声暗与虫声啾谢安从事见赠放生池碑本我嗜颜书观欲遍独有放生碑未见昨过髙斋偶得之喜气津津晬吾面安卿捧持即见遗物遇真赏玆何爲掇渠所爱适余愿风义矫矫非君谁君不见集古书成叙说长玩而欲老希欧阳最怜苕溪边月一夜分光照客牀纪梦癸未夏六月十一日夜梦刘使君相过腰间佩二寳劒解以示予又䄂出书一卷曰此君先世笔也帋色黠惨字类离堆用朱钩填若新髹者与之语甚洽刘㒵肖河间刘清卿既而爲风雨惊觉间夜漏下三十刻矣刘使君跨苍驎翩然而来空际云腰间寳玦佩两劒青蛇跃出光𥻘𥻘谁爲昧平昔欵语情何亲复爲䄂出先世书一卷帋色黯惨皆竒文大如离堆几百字钩络朱墨殆似髹新残梦忽随风雨断破䆫惊听怒涛奔平原行羯怒骋兵伤滥恩天寳之祸将自焚三郎宫中略不省履霜有戒知何人平原蹇蹇真王臣沈虑乆识幽营氛泛舟从酒运竒略一日楼橹惊云屯鐡轝南来从猎火河朔风靡烟尘昏孤城平地独与抗勇皷义旅争鲸吞西开土门掎蛇阵南激睢守遮进垠滔天腥秽思一扫誓与此羯不两存书生信能立大事竟掣贼肘西南奔事虽旷代有足感鲁公之义世所尊我来弔古増永慨苍烟草树连荒闉欲寻遗庙不复见寳刻留在东方珉栖盖亭前野日曛平原城下酹忠魂朝廷何尝容直道志士蹈难甘捐身此心自视无愧已一时知否非所论嗟余何者敢跂慕屡书不厌袅鵉分当年纪载两鬼城九泉奄奄随埃尘先生一死固不杇雅操何翅同松筠故应烈日秋霜气千古堂堂凛若神常山太守歌天寳之政植祸根明皇宴安如不闻海棠红娇荔支緑玉笛吹满长安春潼関之车空璘璘曲江水边多丽人羯奴东归叛意决先以羽猎驱其群朔风万马卷辽碣杀气巳惨滹沲垠常山太守臣颜盺声势东合平原军愤提一旅徇国难捦馘心手遮横奔桓桓袁侯复何壮㫄翼劲翮张其鳞长蛇中击断首尾后掣其肘前行屯西开土门引义帜再廓宇宙清埃氛天令完节畀二子渔阳游骑徒纷纷天津一死有余烈梦入帝寝何其神只应千古雷霆气长与先生洒怒嗔负笼行炎风吹沙官路赫穣穰羣奔宻如织筠笼脩檐不留行一寸蒌藤土膏溼蒌膝来自海南陬厥贡不入禹所收一朝进御列珍品何异草泽加公侯昌黎不湏感二鸟物有时遇非人谋志士何苦身岩幽秋涧先生大全文集卷第九秋礀先生大全集秋涧先生大全文集卷第十秋涧先生大全文集卷第十七言古诗华不注歌齐州山水天下无泺源之峻华峰孤秦鞭有力驱不去天遣一柱标齐墟𥘉疑太素女娲氏𥙷天断手兹遗余又如翠鳯翥郊薮来应丗瑞开昌图南山连络虽可爱未免阿拊相承趍孤撑直上夹右碣勐视又似天门貙庆封齐豹两元恶哆啮犹露雄牙须不然齐太史冤血凝碧老不渝化成直笔揷天外堂堂使表春秋诛干坤乃有此雄跨未许鹊药争头颅江山胜槩尽轩豁逺客吟眺增踌躇李白上天不可唿云烟变化何须臾后人摹冩觑天巧百匝空遶青芙蕖文章李杜光𦦨在有诗无诗将何如我思齐晋迭雄长山灵枉𬒳兵埃汚桓公九合犹覇事三周其下真夸䛕㑹须扶䇿凌絶项望入苍梧呌帝虞趵突泉歌沇流峻发王屋颠世以独逹神其源不知悍駃势所激玉虹那待冯夷鞭洑流渇马穿歴背海眼洞彻开龙渊尝闻弃糠黒湾复此出明见下与地脉相勾连云鱼吹浪雪涛涌鳞屋撃皷春雷翻我𥘉来观冬十月隂火下煑汤池烟洪𪷟元气东山作苍江屈注倒景悬少陵抚掌叹竒絶未若王塔突起掀睛澜天机幻出此怪供欲洒飞雨清尘寰当年小白㑹水上春秋见书名不刋咄哉齐晋两蛮触千古事徃风云闲汉家包海归一统覇气何有诸侯坛清泠无复歃血汗觱沸不洗陈恒姦我读太史书风声气习随山川齐人阔逹多匿智政恐功利爲当然安得此泉尽变作醇酎一醉浩浩还吾天东坡海南醉归图元祐诸人等圭壁司马之相国柱石仆碑锢党无不至弃若泥沙𥘉不惜当时何有雪堂翁一斥南荒无复比那知兹游竒絶神所相海水天容清一色鐡杖横秋瘴雾空新诗落笔鱼龙泣枫香树髙溪雨蒙醉挽黄衫两颊红多随父老燕同社或喜契顺来相从一朝竟作迁客没造物未见哀龙钟岂其中州淑气到尔恐终絶故令着此眉山公故令着此眉山公河冰篇庚申前三年予以事赴汴次中滦值雪者三日时大河走凌因卧舡蓬间听河冰柆船而下其声瑟瑟可爱尝欲一诗执笔輙罢今日率尔得此殊适然也时至元廿二年秋七月廿一日也大河凝寒氷走片岸深争逐盘涡转沙头卧艑冻欲僵细戞舡舷声自颤幽人蓬底闻河清铮铮劒佩相磨鸣鸣如竹轩潇洒帋半罅醉枕梦破风泠冷钱塘水乐世所爱求音寂寞将谁听安得湘妃皷瑶瑟波间细冩宫商声朝来赋就河冰篇胷中余韵犹翛然浮声切向何足异记我深津待渡年短歌行君自分携今一纪畴昔四更来梦里金鞍相值瘿陶南君亦逺囬还故里酡颜喜意见眉间欲叙寒暄先称椅相随行过县𪠘西指説民居昔何羙邀临甲第予力辤亦为前征趣行李梦中不悟死生分别后寄声无弃鄙探囊倾下粔敉香送余不到河之梁嘱余南去路亦逺持此赠君爲褁粮怳然形开无所见落月照屋空微茫潇潇春草宫墻緑暮雨梨花寒食曲樽前浩唱意何长转首先输光景促我思梦境再目开君侯施施胡爲来赋诗非欲徴后事今世死别眞堪哀因见故人虽逺犹在当时懐荒鸡行苑檐月落霜稜稜夜半起听荒鸡声不知首唱自何处喔喔满城争乱鸣尔縁气类司早晏乃今失职能无惊凄风吹空星斗黒漫漫长夜何时明万事纷纭毎如此不烦劒舞蹴琨兴龙在田诗我梦长桥秋水落俯瞰澄渊见蛟鳄绛绡百尺卧彩虹足尾鳞苍闪烟壑我因投石起幽潜不待雷轰随奋跃神光照野惊在田首徐行轩觺角野人奔看若云从汹汹唿声寥廓余方闯视女墻间走欲攀鳞不知却超危如坦略无难堕嵓梯扣丹阁寳香佛界几龙龛万拱千梁金碧错怳然梦觉听夜漏四皷将䦨五更作因车梦盖此何因无乃吉征先我觉龙爲干阳主善幻旣见禾田德施博乗髙临下近清光虽险当前无所遏行穿嵓阁得金界动止其间为善乐援毫亿度兼记时仲冬辛卯之夕岁在噩读五代史记作古乐府五首杨柳枝辞唐昭宗天复三年梁王温辞归镇留宴寿春殿又饯于延喜楼上临轩泣别因赐杨柳枝辞今亡乃爲𥙷作杨柳枝风吹何袅袅暖烟如织緑丝柔延喜楼前春色好临轩奏曲送行频梁王重有回天勲一忠之外何复云安得髙祖太宗之业如柳新檀来歌汎楼舡下淮浦百万豼貅歌且舞不杀降不掠虏吾君吊伐眞汤武尔檀来不欺汝皡皥芏风乐吾土椒兰怨昭皇迫东迁望絶忠臣援堂堂鴈门兵秪足速祸变帝酣长星杯醉魄迷椒殿神龙失水机上肉恶枭啄门夜漏半龙兴赤雾天爲红一竁三百皆皇宗唐家大业至此尽自古亡国未有若此之哀恫梁王归罪将谁绐奴軰虽诛天有在金祥殿空杀气髙贱珪白刃专相待汜水行王季权在兵逆顺系财贿同光当宁能几朝牝鸡司晨倾内外添都买宴物山积尽入掖庭充内费君王政荒优䆠狎将相无辜恣诛杀蜀资百万贼所徼纵有其能供近渴一夫夜唿汜水东绛霄楼头兵反攻雍陵竟堕所好死英武杳逐仙音空先皇有识如相问三矢虽还未克终刘山人歌刘山人黄须糢煳衣䄂楼蓍囊药笈手自携亲诣宫门来省女将军物色不少差其奈后方争竉妩𬒳駈吾父已兵死何物田翁来辱汚椒房恩遇望遂空破帽东归心痛楚长吁行念乐天歌不重生男重生女此事到吾爲妄语呜唿五季皆天民人伦浊乱踈反亲当时乖盭同一气天理何有刘山人刘山人莫悲泣伎方终老固贱贫却免诛夷爲外戚后饲牛辞春半我田耕未办児辈休称牛力缓自冬皂飬日巳乆当用犹羸功有间吾今朂汝汝则闻朝昏饮食无过勤两家计口三百指一饱入手皆渠身三公投笔尚归畒况我本是蓬蒿人微茫烟雨孤村底思与天随作近隣春寒曲家居对病妻书空咄怪事人生百岁能几时风雨忧愁还半是一春寒克中伤人红朋碧友潜酸辛今朝晴暖乌鹊喜寒食数日无多春脱巾自漉牀头酿待与东皇共一橂驱狼行隔溪衆号唿惊视驱两狼窜伏草莾间毛色随苍茫此物胡爲来顾晲何扬扬我观五行书据理论灾祥吏贪政暴狼囓人此説闻自蔡邕与京房近傅共县东杀人食路傍兽威孰擅恐自尔竿不擉刃良弓藏又云村墟去山迩群行猎食为寻常豺狼当路古所畏野兽走圹何庸伤君不见汉家良吏龚与黄当年异绩何章章嘉禾朱草满郊薮麒麟鳯鸟争翺翔寳鸭歌天雨新晴秋气肃秘书近住城西曲入门坐定有余清旣领玄谈出竒物翩然寳鸭立玉洲尽箸龙香贮脩腹麝煤融液须臾间蓝田春暖烟生玉引吭不惜吐氲氤要彻天心穿月窟汉宫岂数愽山髙晋惔休谈鹊尾秃刘着作勿轻出长虑王孙金弹丸醉中疑以来相触汉宣帝幸池阳宫图武皇雄吞老未巳岁岁开边兵四起嫖姚出塞屡䇿武絷陵降终国耻腾凌蹂借五十年飨功归到曾孙宣万方解辫尽内属龙庭南北无烽烟池阳五柞郊歌里五日赐酺余燕喜唿韩稽颡谒甘泉欲示雄夸先就邸大陈还纵万人观岂独珎竒纷锦绮欢唿归作北庭藩万代称觞甥舅礼君王燕犒不知劳鸾旗直上中渭桥茂陵王气如水清建章宫殿春云髙从此临轩舒化日一声宫漏出花遥入奏行送右丞史侯十年不见汾阳面万里朝天来海甸神锋照眼倚青冥黄色充庭明羽扇张灯开宴见谈噱惨澹风云余百战向来作牧与开府緫道临机能制变汉家六合顿宏纲民事正烦眞空便只縁报国忠义炯几度恩纶回睿眷我识君侯礼数寛德威无地不交驩此行入见想肤奏大计不出兵民安兵民安古人念此良爲难因思先相台衡日退食归来事简编送雪堂南行雪堂矫矫僧中英今年逺作余杭行朅来过卫首谒余特以赠言爲宠荣君不见韩潮阳昔交僧纵畅与澄咏歌序别欲倾倒秪以文雅爲推称不似阿师髙义烱要飞花雨到南溟乐闲老人歌奴哥緫管姓栢德名継昌以小字行盖㶚陵旧将军也今闲居邓下自号乐闲老人闻予名甚喜询所以襟抱有不期同而同者千里求诗此意不可辜也因赋是歌以赠庶几酒酣耳热后放声而歌之犹足以见故家余习云浮生优优驹过隙守虏抱囚眞可惜晦明光景一月间开口笑谈能几日一闲未老方是闲已老谋闲何所及须信闲人是贵人束缚轩裳梏亡客况复筋骸血气衰圣有嘉言戒贪得乐闲老人逹此理自放闲身乐山水君侯年甫五十踰解官归卧南阳庐风云窹寐鞍马事锦鞲脱落秋鹰孤飞杨䟦扈竟何用此身徤在间爲娯大弨挂壁龙在匣追逐弋钓须凫鱼有时逸气蟠不尽犹拟去射南山菟君不见邵平东陵时何若瓜田心自如后堂种竹前圃𬞞月下自理渊明锄客来大笑犹有事茶铛煑月糟立餔古人徃徃以乐老此意殆与君相符我今天地亦佚老闻君此懐良起予何当杖屦与君约江山佳处身岩居半山唤起浮休仙洼尊一醉倾吾余风流肯落六客后吟嘨常作三贤图醉中爲将桓侯须君其乐矣歌呜呜醉道士歌秋九月二十四日予方曵杖出门有道士野服掲冠倚立枨下予邀坐阶戺瞪目视予者乆之曰观君风骨盖李唐人也心事好但踪迹蹉跎多失事机可惜可惜虽然得年八十余数八八后当有显擢予言可切记也饮之酒醺然而去时至元二十四年丁亥岁也因作歌以纪其事辝曰门前落叶秋风哀麻衣道士从何来翛然倚立两枨下若有所谕心悠哉我因植杖邀与坐拂拭熊韦堂之阶无言瞪目视余乆徐谓风骨眞文棤前生落度晚唐士心事最好无纎埃所嗟踪迹多后时勃窣不顾群児咍虽然得儒极广八八而后聮星台唿儿沽酒与之饮劝以数行浮大杯醺然径去不少顾恍若仙遇神爲开当生所赋谅自知过望荣显青黄菑书称五福寿爲至得到八十眞洪崖生平梦异复此遇晚节无乃其行谐吾看浮世孰不死我巳天笃培其才浊醪麄饭有余幸过此以徃非予懐君不见通都与大邑真仙徃返时爲偕苍苍云路望不及爲渠更上凌风台双峰歌士逹察判携手植桧小山见赠愿博一诗爲信氏家传其志殊可嘉也遂赋此歌并以其山奉还盖诗非山无以见状物之体山非诗无以表处静之用抑又在彼犹在此之义也金丝堂前双桧碧气干凌云三百尺苍精乆堕刼灰寒蟠柢轮囷坚似石枝条巳䕃百王芳膏润犹含三代泽土花渍啮又几年爲像爲山岂多得君不见召公甘棠武侯栢特以两贤犹爱惜后人歌咏尚如此况是东家手亲植忆甞游鲁得余材入手摩挲三叹息信生爲予好竒观携来比视吾家蟠泰山梁木万世仰何翅如到日观秦观双峰间顾瞻巖严尽足楽譬彼物有小大圣学俱能全此虽体微道则具终日俨侍参吾前古人尚行不尚说正可安静如山然我今木朽不可雕后来耸壑争昻霄君家児子玉雪比向学说是神超遥还汝山听我謡仰止兹木思惟乔学该本末贵通彻无使磊磊落落徒有㧞俗之髙标过宋义墓予徃年东走魏过楚上将军宋义墓欲作诗爲吊而未暇今日与诸生讲读至义之本未前后诸儒略不见论说因赋此篇以发前贤之所未发者秦兵西来势莫当群雄假义尊怀王我虽三户秦可灭彼蝱可搏微者或莫伤将军乗势思一扫当时筹䇿诚难量项家父子本强暴以谋制胜非渠长义维去暴失之易一死竟堕贪如狼重瞳子何猖狂只知帐中竒兵化青血不悟鉅鹿之战开天亡风云惨淡蛇作龙安得即遇隆准翁使我目乱狐裘茸高阳酒徒号狂客醉中两眼何其瞳攀鳞掉舌才数语两女辍洗来趍风英雄有时利不利俛首何限甘长终楚王店头土一丘至今草棘荒烟愁我来吊古还一嘅西风黄乌声啾啾中秋吟中统二年予客上都馆于太医使王冝之家中秋夜伯禄宣慰携酒相过仝㑹者馆主王丈洎省郎宋庭秀近人来索旧赋乱道今亡之矣因追作是诗以寄二年中秋客滦阳滦江陆海天中央秋风吹空一万里谁复斫桂增清光平分秋气无少陂但觉霜露非寻常玉绳㓕没澹鳷鹊衆宿何有争光芒烟霄幸附应时翼佳节共下今霄堂鳯池鸣佩有余暇白兔捣药秋正香故人携酒喜见过慰我乆客同一觞谪仙杯杓思浩浩芙蓉城阙天茫茫眼中賔主侯与宋胡牀更对墻东王九迁𥘉不羡时贵一醉迳入无何卿人生相逢贵适意浮世聚散真参啇当时少陵客爱国心遑遑夜深饮散卧不寐醉听金钥锵仓琅夜如何其夜未艾披衣颠倒寻封章只今潦倒百事废感叹岁月徒悲伤书来索诗叙徃事盛集难再须揄扬兴耒追作固狂斐念君乆要曾不忘郑重西楼花上月金波重约醉秋凉花工王氏歌城南刘郎携斗酒与客来叅秋涧叟当隅踧缩不敢坐王姓珪名三十九平生有技真可人好箇春风接花手木翁夺秀孕黄婆转眼红朋栖碧友刘郎秀春趣已成徃徃豪家闘招诱王生本出方技家品味神经无不有流芳转入百花香岂止槖驼法堪取只今家住圃田西小桥流水遮髙栁㑹邀一醉百花堂要借我诗传不朽我自东归今五年小园栽种期幽妍城中粪壌杂瓦砾虽有羙植何由蕃结根失所固可惜异品奚独冰霜纒君不见芳兰种不生恶草剪不去此事人间自今古门园子听予语本根或拨非所冝一接千金戒轻与河图篇荅学官河龙负图自崑崙包羲画出干与坤圣昌拘幽演余藴六十四卦相氤氲姬情孔思本传註竹简别出尊皇坟经从东汉乱古制缀合爻象为全文韩康辅嗣转殽杂操以荘老何纷纭东莱探赜复古定太极旣判二气终然分女娲抚掌为惊絶天地再位开玄根易包万象无不至若以一爻为一事其道反局而不伸考亭専以筮为主岂非天道似逺人事亲当时厄火燎九地不尔亦堕秦坑屯君缄越本逺见赠老眼一洗空花昏细披五賛得要妙余作孰敢光争新君不见行逢市免具此理桶氏有见为伊诉作诗寄谢君应闻风字瓦研歌示陈生平生蓄研空累累其名曰端犹可嗤世间万有珉作玉坚则墨褪软则泥或浓或淡不成字终日与伍空嗟咨东家瓦研靣尺五其状宛似维南箕松风小试涨玄雾临视黯霮羲之池朝来挥洒尽快意一笔扫出千蛟螭东坡黼研不可见咄此朽壌争神竒君不见莫鎁神寳不适用补履曾不如囊锥雷将军歌雷举秦人家将种不学齐髙贾余勇温然醻接缝掖流照眼容刀辉玉琫朔风忆卷关陇破西走巴渝爲势拥宋人重汉不内任阃贵豪英制边耸将军守戍分劒関劒门天险石巃嵸当时一军号安靖玠去群狺阃唿汹龙旂西狩万壁空石角此心随北拱天颜喜动诏赐金一日康侯三接宠盘盘大获金汤牢云间勐将须髯豪片言因垒引降出风义不减曹王臯蜀山破碎凯歌里六军喜溢秋天高破岗山头望回斾小臣堕地空乌号櫜弓归来血洗箭又许拜舞趍新朝命妻赐第恩转渥才得主曹浮纲艘忆昨先声蹑鼓鼙只今骑马似鸡栖朝来携酒过予饮细话徃昔非余悲事机翻覆古如此一椽僦舎甘调饥我方读诗至秦仲车邻驷鐡生光辉廼知风声气习逺自文武始歌颂不到秦家非革故謡南城嚣嚣足汚秽旣建神都风土美燕人重迁朽厥载睿意作新思有泚一朝诏徙殊井疆九陌香生通戚里炀城密迩不刬去适足嚢姦养狐虺城复池隍莫叹嗟一废一兴固常理今年戊子冬十月天气未寒无两雪禁军指顾旧筑空郊遂坦夷无壅隔寂寞千门草棘荒佗年空有铜驼说我诗虽小亦王风庶配商盘歌帝哲通漕引汉家鼎定天西北万乗千官必共亿近年职贡仰江淮海道转输多覆溺东阿距泉二百八瀹济西来与清合安流取直民力省积水浮纲才两閴自昔河防争横议秪办薪蒭不胜计宣防瓠子至今悲以彼方兹功极细役徒三万朞可毕一动虽劳终古利褁粮荷锸去莫遅行看连樯东过蓟休説春潭得寳歌长咲韦郎空侈丽从今粒米斗三钱狼籍都城乐丰岁珎珠菓词有菓有菓名珎珠厥苞䓤翠二寸余絶类王瓜未变赤绀穣滋腻甘酸俱就中结核大于指状似萆麻色微紫逺供来自广南州臣子献芹心尔耳然观夏赋皆邦用口腹所充须钖贡若论橘柚亦常材此物胡为劳驿送当熊词戊子冬十二月廿五日听韩陈二生读通鑑纲目至中山冯太后事蹟壮其贞节感而作当熊词冯元帝倢伃哀帝祖母也汉家九叶时清宴帝拱深宫乐㳺䜩鱼龙万舞阅来餍闘兽雄观临虎圈老熊骇逸突笠出𬒳发攀楯来御殿昭仪散走虎士惊盛气前当无少变大驾临轩问物情歛容前对香云颤妾闻兽勐得人止万一不虞身殉难日华翻动喜归来香飘合殿春风转君不见东西两汉五百载班马徽音尽堪羙元城投玺媛当熊能以至柔驰至健大笑陈妃望幸心千金空买长门怨东征謡海徼春㴠物生广芽孽中大悖先王志忠奖驰驱鳞介海波腾沸聚使殱怒鳄奔䲔归渠魁谷静川空骨如莾今年复作欲尽殪逸徳骇天吏孽余老死黒龙东诏勿穷追令自毙就中纵杀势难分枲妇畊夫同例天兵南伐六十年楚女呉児供北婢欲知天道覆心看取东人复爲隷下瀬舡家中之木同灰藁炎海波翻震天讨彼交事大天理常岁岁卑辞掉虚表舟师陆骑问罪来力审难支施机巧弹丸所据五郡地瘴气爲地利我来彼遁还则娓一弩千人不容避老天限作覊縻邦不以衣裳介鳞易昔贤有戒是贪兵若论彼资才具翠汉家声教𥘉无外下瀬戈舷㣲主帅一军胆落䧟泥湖二万选锋同日败褁粮载甲力有余正坐无人作吾气军声稍振需所援春水旋舻可弘济古人堂上有竒兵安得营平与动辈征士謡东风连日沙尘昏兵威揜尽春气温汉家武备遍九有南来探骑何纷纷今年十抽一推去千里起赴和林屯御河西岸殷牧野万甲照水光𥻘𥻘观容有使亲閲实不许代名须正身神牙猎猎见北靡精鋭全是嫖姚军嫖姚出塞路几千逺战不过封狼山征人莫惮行役苦庙谋素具车攻篇君不闻王师有征古无敌何况彊弩之末鲁缟其能穿念渠爱惜腰间箭㑹听长歌入汉関天星行天星蓬蓬若爲祟彗扫长空徂巽位六龙推堕日车翻万火分崩碎于地老天变色赤祲如西北継闻天狗吠行人匍伏群雉惊甚于崩角畏君不见天星悬象万物精一物下亡一星坠春秋二百四十年孛斗经天无此异不然大火示厥罚下熛人间爲沴气月寅岁丑丁酉晨东方向明时又寅老翁百嵗见未省何况地上蚁蝨臣天虽髙变虽大灾反爲祥果何頼正有德修知儆戒雨木冰昼冥冥云族聚和气满作雨和变而凝冰着树巧裁细剪千万状雾木翁缩颈冻欲僵辨着干坤开大素其详三朝古説大官爲最忂曦轮过午始消释膏如雨泣少阳爲臣冰即兵麟史书征臣者互长雄此事胡爲兆今日建春楼歌头春日长建春楼与东门香层轩髙揭冨观览春潭照暎千㠶樯呉商楚女莫空过渠是京様河马西京张丗间忘忧唯食饮越罗蜀锦空千箱登临人具醉饱去共城齐氏眞非常共城齐氏眞非常潜蛟行谢温将军惠石温郎少年姿润秀好古探竒出予右扣门相访得怪供鬼刻神未甞有我欣植杖三摩挲秋水潜蛟见蟠纽何年囚鎻出禹穴不磔须牙惊水母毅然见赠𥘉不惜澹癖怜予象江守深藏夜壑空有戒当昼児童负之走于金求买何所得一旦携归定非偶清泉湔祓庸玉汝屹立花间冠吾囿苍鳞照水势若动口鼻唅呀欲䲔吼常疑尤物即神物隠伏地中谅难乆宣和族聚失所在却恐雷霆下来取一春病酒日欲眠忽得此峰如至友娉婷翠射喜欲舞复讶舞仙来劝酒君不见九成论乐一䕫足万石不须夸柳柳人生意气贵相倾走笔酬酒当琼玖重门行潇条共西野有城号重门重门幽幽深几许齐芳归藩何足云公卿老泪空沾巾天道好还非少恩青山斜照自今古禅陵西望犹比隣曹暪搤吭忍不杀终我四百爲虞賔廼云得之羣盗手吾将谁欺欺彼旻君不见邓城南头汉浊漉至今草树凄无春唐申王尽马歌花蕚楼前阅庭实布乗黄朱笑群辟奔虹凝露故家物诏冩眞形出东壁申王夭矫龙一种挥洒元精固无匹龙池十日霹雳声房驷无光韦偃泣千年事徃失所在此𥿄流传见眞迹明牎不厌百回看飞电流云怅犹溼当时图画乐昇平转首云屯散榛棘储皇才借河陇余旋复廓清唐再辟物盛而衰固有时校以仓皇易爲力汉家托地封狼北万骑腾凌已无敌更求骏骨张吾军一綍风飞能事毕虽云中夏号雄强冨不民藏孰共亿圣谟经丗了不刋収卷入囊三叹息秋涧着书图歌赠画工张仁卿张生冩出秋涧图先生胡爲此游居知余读书乐幽寂况复野麋之性冝与水石俱西风萧条秋气余浮云身丗将何如江蓠託咏太哀怨老松卧壑甘扶踈逢时不作栋樑用且须着论希潜夫盘盘涧曲深几许晨吞逺汎知攸徂百川横障使东徃细大不择羞潢洿考槃有歌谁与伍山鸟山花吾友于张画师王宰徒云烟落帋何舒徐吾令屏居日巳乆爲我作此眞良谟平生未常学学焉于此𥘉古人尚友无老壮要欲静泊志可明而逺可逾骎骎晚景几桑榆不知此去澹泊得似画中无目明神王骨相一丘一壑着㓜舆毕此一事爲成书此外何有于余乎此外何有于余乎秋涧先生大全文集卷第十秋礀先生大全集秋涧先生大全文集卷第十一秋涧先生大全文集卷第十一七言古诗题耆英图奉呈子𥘉中丞张生好竒兼尚友古画古书长在手欣然示我洛英图便觉奎光生户牖衣冠磊落十三人闲着一枰谈治否堂堂文冨两具瞻天下倚安贞大叟平头七十是㝷常独有端明未期夀方辞晚进不敢班列宿光中巳瞻斗北门昜虑望佳招千里驰书恨官守升平盛事那得再梦寐席间把巵酒吾侪起敬当如何再拜乞灵三叩首君不见西周文物称全盛除却邑姜才得九神崧间气萃此多周凤鲁麟纷在薮郑郎绘事固入神自是德星传不朽我思仁祖庆历中庆历政有三代风斯民皡皡乐其乐六合一气开时雍扶持位育㧾是诸贤功熈寕天子错料事以忠爲邪邪作忠放教公等在散地擢置安石司群工惠卿継用二惇起当时何止惊三空呜唿以人爲鑑古所取安得献此与论治道之汚隆愿君深藏勿轻出世代虽逺多青虫紫芝歌継胡紫山集瑞堂诗韵巳丑秋八月有紫芝产陶户朱良舍下凢五六本此最异者陶坑削崖蜗作室和气所钟无不集非縁石润木之精平地抽英昭茂徳蓬牎一夕烂生光紫盖彤枝照乡国氤氲五彩画不如骈秀连茎莹于漆考祥吻合农帝经表瑞无惭桞州笔老翁百岁见未鲁醉将苍髯如㦸郡人争欲饮至和奔走来观恐无及出门秋望稼连云汝芝汝芝安所吉圯上行楚兵东来杀爲嬉烈火西卷如飊驰爲藂驱爵恐过惨天赐汉以兴王师忆𥘉搥秦天下震盛气不折将徒爲泥中进履屈亦至不尔安制重瞳儿徃年亲祀济北石此日还赋圯桥诗神龙变化不复见仿像鬼物来隂机素书三卷不必怪要本老氏持其雌题长江万里图后穉年屋居三十春老境谁遣东南奔去秋有诏使持节北自邶卫官瓯闽闽中水浅百味澹但觉草木多精神展放江山万里图卷中潇洒似堪娱寄声故国游观客卜筑苏门尽可居问呉台辞呉王宫殿㝷无迹只见山苍湖水碧歩上髙台散客愁十月江南看春色晚风吹雨湿阑干檐花泫露宫娃泣欲摭愁烟问故台愁烟无语空萧瑟是邪非邪不必辨且爲兴亡求乱隙夜半娃宫作战场緫罪君王以色荒春秋责备大法在不道延陵退耕呉巳亡圣贤处变贵逹节审势不得同曹臧当年㤗伯终三让明见丕承有圣昌南台懐古封君姒遥裔重光丽无诸忆提越甲佐天讨翦嬴摧项开雄图保邦事大霈厖泽至今国俗犹薫濡石樽劒沼两寂寞山川良是先王都越人感徳知所尊萧皷犹陈汉荐殷潮去潮来朝又慕花谢花开秋复春千年事徃遗烈在草木澟来威神庙中筠签万有卜陈説祸福称灵珍我因拜祷问来事繇辝洒洒何其真殊方逺䆠乃气数品秩虽到多邅迍正湏耐辱安所遇不乆㧞出东南闽生平行巳半流坎虽老而夀犹朝绅鞠躬黙谢神贶厚得遂归隠余何云我来正值群祀日伎乐朝献争趍奔越巫纷拜灵欲驾泠风满斾翻凝云囬首笧台祠下路萧萧寒雨湿苍麟游九仙阁三郎百战开闽国鏻抢基图专诈力二嬖恩光象服尊九龙帐设香云湿朝参寳皇宫暮礼妖师席国事一从神所质九仙结搆岂此时万瓦鳞鳞跨空碧阁中景气四时新徃事如云散无迹我来登陟纵遐观一榻清风抵万钱暂与尘襟豁烦滞横栏直下看三山杂言寄中隐信宣慰时在泉州近辱书过蒙逺问倥间不时奉荅获罪多矣人行谨以杂言爲报奉别后一粲蹇予元年东鲁客𥘉识君侯发如平生髙气乐新知一笑论交真莫逆凉风八月中秋节月满金樽惜轻别邂逅溪堂又五年情好比前尤欵洽髙堂轰饮几连明四座欢唿倒冠愤当时樽前闘年少豪迈不知家立璧兴来爲我扫云烟思入天机妙无迹我识君侯此余事落笔纵横见竒䇿自是暌违三十秋只今同客岭南州天涯牢落尽愁絶况复两翁俱白头书来慰我见安好细字满𥿄纷银钩故园风物信如旧桞子𥘉岂爲山囚春云梦湿兰苕翠壮观雄翻海岳楼近从潭府阅家数笔力已复追营丘烦君吮墨留余溢重爲灵均作逺游李夫人画兰歌清閟堂深不知暑瑶草佳期梦玄圃孙郎笑折紫兰来素影盈盈映脩渚李夫人澹丰容天然与兰相始终剡藤一笔作九畹落墨不臧江南工芳姿元与凢卉异晔晔况是湘累藂离骚不复作遗恨千古沉幽宫君看此花有深意似冩灵均幽思悲回风君家大雅堂文采东野翁併入惨澹经营中秋风拂帘秋日长芳霏霏兮汜崇光澹粧相对有余韵尽栏桂子空秋香淡轩託物明孤洁五十年来抱霜节固知色相皆空寂妙得于心聊自适仿像湘娥倚暮花黄陵庙前江水碧生平佩服真赏音升闻紫庭非素心唤起謪仙摇醉笔爲翻新曲㵼瑶琴古夫人名至规号澹轩亡宋状元黄朴之女长适尚书李珏子早寡今年七十有二善画兰抚琴近爲郎中孙荣父作九畹图若与兰爲知闻也且自叙其后云予家双并公以兰北君子父东野翁甚爱之予亦爱之毎女红之暇甞冩其真聊以备闺房之玩𥘉非以此而求闻于人也郎中以兰省之彦一日来徴予笔遂诵点汚亦何忍但觉难爲辞之诗以应之孙求歌诗于予因乐爲赋此者正取其节而不以其艺故也秋七月𥘉吉秋磵老人题杂言我今行年六十五得至緃心能几许忧愁风雨每大半念至于斯足悲楚纵令得迈七十寿比老于心当恱豫不然终日疫事役殁而后已真愚鲁君不见人间声利藏祸机迷着世人曽不知得之志扬失之沮一死与愽争奔驰又不见朝花才荣暮雨恶火灶方炽寒灰随攀援髙贵鄙卑贱得势未必皆便冝至人大观出世表肯爲造物相调戯豁逹一篇荘叟论太山毫末较来齐福唐中秋对月醻刘端友见赠之什少年爱月长苦吟赏玩不知清夜深拟挥玉斧手尽扫丹桂隂髙歌起舞弄清影直入月脇穿天心节序依然人耄矣所事感懐无可喜少陵有泪湿金波叹息无家清夜羙当时流落止鄜州况在瓯闽数千里此夕常娥海上来冰轮蹴踏惊四开牀头有酒不复饮追忆少壮令人哀老人病骨防风露静卧空斋深闭户却从虚幌看清光四壁秋虫饶夜语题钓台至元二十六年巳丑岁冬仲九日予自桐庐舎鞍鼔柚取道严瀬旣午舣舟祠下登拜遗像肃如也历观古今题记多论其形迹未有明先生之心者天下有二道出与处而巳先生之起义明君臣顺乎天也浩然长归气信名节遂其志也夫三公坐而论思明是理而表万方者也是则佐理之功尚何爲因留诗招隐柱间入客星阁眺羊裘轩降观钓台书院山光丛簇江流有声若有以回俗驾而谢逋客也江行有程促之而去囬望双台颜厚有杻少中大夫福建闽海道提刑按察使汲郡王某歛祍书刘郎少年同几席绣𥚑朱衣称谨勑六龙一曰飞上天岂爲故人谈徃昔原陵欲臣意有在大隠何心学夷隘当时虽落物色中肯以三公易其介先生岂是烟波徒奕奕星芒动帝车一言稍峻得狂鄙况复好爵縻其躯君臣大义巳明了助顺又见懐仁书君房𥘉不识微意尚欲求益何其迁一竿虽老桐江月尽着清风厉薄夫洛中吟近读邵氏所书洛中杂事抚卷三叹令人有不能巳者呜唿五代间乱离相継其否极矣生逢兹辰一何幸哉故孙樵有生恨不得爲太平人良有以也因効康节谢温公买园诗格缀集所见赋洛中吟一篇其辞曰万方文物洽尧雍若论声明极洛中地自水南连洛北治从真庙到神宗揔将六合清明气散作三川礼譲风道綂有传程邵在勲名无比冨文崇棚车载酒都人赏名教传家习俗同花木四时春不老耕桑弥野岁长丰三千歩幛家虽侈十二行窝乐最融春酒泛香沽翠幙夜花和露买筠笼小车髙阁期真侣魏紫姚黄擅化工爱育揔归君父圣论思不出庙堂公舒变法无朞月社稷垂亡到一空读罢适然清兴逺一帘花影晓光红竹鹿辞竹鹿出南海不合刺国赤毳雪文状若龟背然顶有䨥茸葳蕤如珊瑚巨枝元廿七年秋八月上进过福唐予之昔梁孝王逰兎园宴忘忧馆命赋苑中诸物文鹿其一也今以赋攷之正此鹿也因作竹鹿辞竹鹿亦瑞兽顶有珊瑚茸素綦爲纹负湘极腾仙踪飓风吹堕海洋国驲骑逺献玉树青葱珑攸伏曰与群甡从一则道通君不见汉武获异兽非辟西南封迢迢兹鹿来汉道相比隆东南际海国万数将见珠香犀象等物相率皆来同游金山寺我登金山江似练金山突兀神鳌抃楼合参差四五层覆压崖巅瞰江靣璧间不见老坡诗空历长廊瞻涌殿江山形势互爲胜直上金鳌穷伟观裴徊乆眺吞海亭海门两点烟螺淀舟中望处不争多大抵苍茫烟一片平生歌咏古人诗此日一樽偿宿愿撺牌才过璞墓西水作磴痕风四转放舡北渡返东行一杰中流去如箭瓜洲西北堕杳霭照眼鹤崖迫焦巘独游髣髴苏二兴冐崄比方章子愞夕阳西下烟四起欲进何之退无畔倒装渔艇入荒村百计无由登北岸拖师失色都舡惊暗触江神岂予谴我为使者𥘉不然先尽人为论事变力微舰巨酒半酣正坐忽焉遗此患金山虽竒极渊险沃老登危非所便书生气习不一到慊慊此心辜所恋量非谢傅与娄相惊定老怀弥懔战艰関投宿野人庐因赋此诗为永叹至元庚寅冬予自福建北归渡江作此诗未尝示人逮大德巳亥十年矣卫辉判官井君德常陞倅镇江来别因话及焉井索书此诗云归刻寺璧以増江山胜㮣予谢不敢当然俾读者为遨游之戒云汲郡王某题时年巳七十三矣鬼车行鬼车一身编九头黑夜来过声啾啾半空沥血洒人屋所遭之家无空休穷兇极恶煽威虐妖孽几遍江南州内姧党蔽事莫发百计捕逐无縁由圣皇明见万里外一网掩来同治罪忆𥘉百鬼拥行车此日行车载孤鬼琅珰系颈纒车轴涕泪淋淋不时哭死声宛转尚呕哑昼夜催行不停毂路人借问欲何之诏赴行台加顕戮挥刀脔食快衆心奔鲸四沛无遗育万里欢声动大江百城歌舞喧华屋我思善恶人自取祸福不应深倚伏寸心少慊获隂谴天网天刑敢轻触爲诫兇人不足心鬼车扳例犹梼杌流民叹我家本燕云未省离乡国前年一霜秋稼空望入田间禾穂黒忍饥犹待下年収一涝髙原水三尺人生重迁乃本心一馁催人忘南北水採无菱芡山收阙橡栗虽云生处乐乏物得生活扶携逺趂河南丰道路无资日行乞毳衣穿结杖蒿藜气力凌兢双胫赤我闻尭水与汤旱民免流移少捐瘠不出九年耕长有三嵗食朝家劝课尽忧劳只爲有名多少实常平向爲前省坏义廪近年无广积江南最苦过都钱更着营司日搔屑营司巳罢民力苏大府兼农到徒设捄荒发廪最上䇿近井乃能疗近渴君门万里安得知作诗代洒流民血南楼行送信御史佐鄂岳行院武昌南楼跨空碧满目江山犹徃昔笑抛霜简佐行枢去作南楼幕中客羗予㳺䆠江之南江南军务多䟽阔差押取固多弊甚是飬威并练习十羊九牧苟非人未免因縁出枝节卒然警急幸无事若论罪功孰褒黜就中贫难㝡可悯孀妇盲翁死应絶依然名姓在军书按籍来徴岂容説唐兵六十即放免七十一丁令侍侧当时贞观开元间三代仁风畧无别幸今守战有专职整暇虞姦正今日兵惟禁暴本卫民不致侵渔乃良䇿蛮陬溪洞旣荒逺颠枿其间不无孽畬军新附用得冝以彼爲攻昜摧折前年盗起江西柬千万爲群恣冲突只縁浪战乏緫戎空使民残兵耗力请君详此能一行四院规模自吾出此时乗月庾南楼谈笑胡床能事毕五色鹦鹉歌沧溟浴日丽火荒飞走衣𬒳照回光陇禽钟秀更竒絶翟翚绚焕纷天章越裳野雉太缟素上与朱鸟叅翶翔环王得之不敢受爲是珎物归天王山川迢递来林邑护送慇懃饲红粒海树虽残旧宿枝君门万里承恩入香鎻金笼暖御烟尽日充君眼中物一钩红觜尽多知两叶翠衿真聚鹬六宫共説鹦哥娇天仗俦唿供内职且莫低回诉苦寒卿云长捧蓬莱日福星行河南雨足余三尺河北嗷嗷千里赤河南谷麦贱于土河北齐民有饥色爽气空吹五日凉火云不暵三农泣天有贵神名太一前岁人传豫州域连年大稔风雨时全是福星照临力幸今六合入提封圣上同仁视如一又闻天下犹一身气脉周流体能适福星福星冝悯斯少分余溢霑河北白鹿嵬歌太行西来万马奔岭嶂横截摩青云山阳西北望鹿嵬突兀絶似东山墩孤撑直上几千丈云烟覆露垂天根忆𥘉夸娥檐负分太华万古雄跨诸峰尊有怀孙公和自是物表人半岭腾鳯吹万壑飘游氛纒身虽有一丈髪以火保耀先吾薪甞嗟中散寡于识三载坚扣如无闻当年清啸杳何许比日乃有由东隣苦斋老清而憞才丰识逺兼多文人见长松偃蹇卧云壑岂知浩浩之气藏弥纶有首不顶丞相㡌有足不踏公卿门诗来三复有余馥如茹秋菊纫兰荪平生尚友抱苦节逸兴特爱渊明真不居城府尽髙尚况欲卷迹同其伦白鹿嵬髙轮囷望之可仰不可亲徜徉终岁竹林下囬视七子徒纷纷囬视七子徒纷纷琼华露酒歌酒之爲齐酿法先麹生玉粒听其然百方百醖品各异要以色味清爲贤井君出职光禄寺容止藴借涵清妍朝来相过怜衰翁开樽小酌何从容银细㵼疑匪酒玉色照眼清如空停杯题品赏超絶琼枝湛露吹天风一酌气馥烈再酌心冲融忆𥘉蜀使分余沥老颊不到湖春红爲君三嚥尽鲸吸便觉辅安五脏夷三虫吾闻此术煮酎法连罂气化开鸿蒙多君屡制转精粹仪狄拊掌惊神工橘中游戯商山乐玉薤䇿勲俱妄作浩歌爲约饮中仙世间元有杨州鹤有狐篇黄蒿古城人絶迹有狐绥绥出复没近郊夷旷兀兀静猎食无求蛰无窟依凭城社岁月深群犬噤声畏不逐或曽爲孽化而人汉有曹瞒楚奚䘏苍形雪面妥彗尾气出隂邪余诡谲振毛出火噑黒夜窃食人家翻盎锜鬼行胸臆神不容彼爲一饥还尓耳况今白昼杂人居厥兆有占羣小侈郡侯执徳尽胜妖要絶其根心乃巳老姦急捕惊脱兔遗育夷涤腥秽彼狐㣲物徒妖讹朝来一掩虞人罗叔敖杀蛇韩逐鳄公等去狐诚可歌张纲埋轮非不问事有难昜先重科人靣兽心当若何罩鱼歌稻秧针如溪可揭春水桃花鱼失势野人乗捕趂农闲风暖溪深张水戯轻舠前漾撒巨网后拥罩竿遮两际大鱼赤鳝如有神一夕雷风先逺逝终朝罩罩尽常材栁贯壸携不余弃行观窟宅几一空河伯波神爲惨悴君不见天生万物盈两间物物资人供所嗜用惟有节取有时食不能胜非小惠山不幽来水无阻智出犠皇结䋲罟上焉神理下物情以类以通无过举于戯三代根此心后世胡爲弃如土东轩归梦二李生我軰何辜遽如许风狸行风狸出桂海厥状即猨狨昼伏如猬缩夜跃冲樊笼咄彼乳与溺愈疾收竒功或云识风候飞行半空中置之危樯颠顺势蹲西东越人岂此异逺进燕山宫不思汝悖疾持此以自攻幡然効顺如狸聪交州况复七县地枉着螳臂当车冲南风不竞汝亲见戈舡下海驱群龙圣皇神武包九有任土之物皆吾賨养之如春涵如海声教所曁开唐封汝不闻萧梁天监间林邑之范观天风审知中天御明主一旦职贡应来同兹焉罔念徒尔耳呜唿彼狸何所庸贺君玉林兄得重孙共山老仙号虚白未老而闲见髙节琅琅玉骨含滋散入云仍衍遗泽林兄今年几八旬饮啖行歩余精柛阿元㳺宦巳通贵慰眼又见元之孙犀钱玉果兰汤温洗教啼泣吾试闻充闾之气当煴煴绕床阿堵莫轻动留待它年读书用二俊歌揔管温卿蓄一鹘一犬每出猎不即则巳即则必获其或一失愿以羔见偿予以二者虽自笼养指嗾中来非俊无留赏其何能尔作二俊歌以美之其词曰温郎年少温如玉老作猎师知所蓄不劳赤羽膳千夫眼底韩卢手中鹘太行东麓云雪岗飞鞚鸣鞘几驰逐暮归不省锦鞍空猎猎霜风静三窟我观二俊固竒毛击取无虚指纵力数朝解鞍何所从鎻牎弄笔围春风螺香不到眉妩秀鹤翎细抺丹砂红㑹当将须赏不凡爲君一醉琉璃钟题任南麓画华清宫图后圗有闲闲公题诗作擘窠真书盖与画世爲三絶此卷𥘉主于僧逊公継爲嬀川松公所寳兴定𥘉松间关兵乱中保持与归燕都今爲子英家藏至元廿四年扬示予披玩者累日甞欲赋一诗以发伟观竟以事未暇今林谿殁画复在燕不知且归何人适閲滏水集见公题诗偶书此以偿宿昔𥘉弗计其不揆也廿八年冬十一月十四日秋磵老人序三郎年耄夸精徤嵗嵗华清事游宴玉莲汤殿浴行云倾城几顾环儿倩一掬㳺尘散马嵬余波不涴香囊怨龙巖画笔冩兴亡墨花晕出真妃传謪仙辞翰两超嫓以任公世三絶我昔西游不到秦披图空梦山月林谿家藏十袭珎杨生巳殁归何人护持当有松公神和东坡聚星堂雪诗韵天风一夜吹端叶清晓开门惊尺雪林林万木冻巳僵漠漠长空来不絶南畮能滋壠麦肥东床任使琴丝折玄冥用壮见肃杀疫气迎春尽消㓕少年雪猎狐兎羣梦寐鞴鹰思一掣冻封窟宅龙挺蛰色晃书帷缯失缬中庭食饱妨散歩行榇春泥思木屑一冬三白积余威不比㝷常应时瞥炎凉一气不自如苦乐人生有难説羊羔金帐暖如春布被藜床冷于鐡鸡跖劒歌前年官闽中偶遇牛斗客醉解胯下劒壮我逺行色劒名鸡跖来岷峨鐡花绣出雄雯多似连还断断复续苍精含景争横罗南游万里非浪走弹铗岂爲无鱼歌飞空欲作黄鹤举噼浪下斩江鼍谁期两事俱大缪归来挂壁如陶梭吾衰物壮终汝悮不见汉相劒佩纷相磨春雷奋蛰当如何春雷奋蛰当如何飞廉馆瓦研歌洛邑西迁汉灵泣一炬南宫三月赤飞廉铩翮化靑凫老瓦沦胥何所得太隂凝魄祕兴亡土花千年不敢蚀刘郎杳杳秋风客神鸟冥飞忆𥘉格豹章爵首尾蟠蛇建章千门风洌洌磨砻头角入孤圜収劒松声听萧瑟墨花供笔发幽光长日玉堂生五色张华博物见𥘉心笑泚玄泓爲渠説昭陵栢城𥘉覩汝十五年来莫渠别护军纪汉明有书应劭笺形更精㓗道𥘉在迩求转遐半世看书眼空缬冲霄持赠有深意淡僻怜予如任侠一朝入手与神㑹过户不知吾屐折呜唿三代不复见两汉规模尽堪説寳藏冝与瓦砾殊隄备有人来揭箧清霜怨日落偶过呉郎家入门两栏姚魏花金盘洗粧都几日巳觉鬓乱钗横斜韩卿秉烛惜佳丽便恐翠䄂倚竹空春华鹤翎红糁玉蝶粉堕髻睡羙呉宫娃我欲问花不解语何故忽尔令人嗟东皇醉着𥘉不问青女潜妬飞银沙花神歛𬒮避隂惨驻颜何有仙人砂京师名圃花不少今岁闲杀游春车客怀岂独𬒳花恼俗事扰扰惊无涯西风巷陌尘障面酒楼寂寂空箫笳我因未事得闲在虚日饮客煎溪芽天教世务不挂口遮眼幸有诗书葩时时弄笔散幽滞钱褁忘计东坡乂爲花作谱鬼衰盛自笑思澁頥空呀因声寄谢紫山老落落髙举凌青霞贺雨诗通惠河自壬辰秋开治至今年夏六月中穿土未巳时方旱暑气极炽兵民颇困于役是月二十日有司请少间以纾民力首相主减役止留军夫五千庭议巳下而雨作盈尺赋贺雨诗以纪其事一畒泉深龙汇碧逺引入城通太液不縁虾口洒郊尘又匪弘农献琛璧稻米流脂粟米白岁与饥民丰粒食灵台灵沼湏民力併敌一劳思永逸今年旱气罩火伞赫赫焚如惊赭赤万人云锸挥汗雨薰染踰时不无疫有司陈请避炎辉役敢辝辛时少息巳闻停议出中堂未午朋隂蓊东北都城一雨几尺余何俟巫吁而雩盎浮天人相感本无间金铉调元不多术诚心公道即天心元气洪蒙开太极余粮栖畒娄满载御廪天囷若京积夕阳澹灔斗门深一片波光连画鹢题中山刘夀翁九十五诗卷按部过中山忆甞谒王丈眼明欣见百年人谈尘词锋转清亮故都乔木几秋风精力有余无少恙盘盘定武古战国耆旧例多神所相于今又得刘家翁人説殆与王丈同康寕好徳九十五笃实外着心和沖世事不挂口外物不役躬轩冕真倘来眎若云浮空子孝以志养家温乐时雍固云赋与厚亦自存养功常笑鸡窠祖虽见九世宗不食又不语夀齐彭籛安足颙何如此老人双瞳烱如两耳聦子孙满前乐融融岁时燕喜北潭緑常日睡起东牎红称觞冝有鲐咏背祝噎不用鸠爲笻行听郷闾尊二老丹青兰若见仪容送李萧二君奉使安南安南九城海中沚墨志弹丸良蕞尓阨吭控背相簒弑正倚大邦为表里畏天事大自前王念彼人臣以忠止先帝包荒不遐遗南北肯分同赤子岁时宣谕极忱诚都护诸番殆三纪岂惟玺书意曲尽锦币殊恩兼药饵至仁临御海波平铜皷声沉邉四敉父恭于前子遵后臣子于焉正其理前年奉表余翠具再嵗象奴纷异议执迷托故谓来庭彼孰能欺徒自骫先皇赫怒安逺人边将请征思一洗秋风少约茂陵寒巳复夷迁空越鄙嗣皇龙飞扩神武尽雪前愆昭旷度两阶首舞有虞千正以自新开彼路皇元一气包六合榻外他人非所虑岂有父子一家还异趣使华重照欎林光积惧懐恩深悔悟二奉使心何誾逢时吐气思经纶纵横正有三寸舌不在犀翠充庭珎嗣皇仁圣自天眷又非人力之所能徳泽如海涵如春彼交虽眇冝知闻眼穿一宥盻巳乆去去莫缓都亭轮継翰属诗韵昨观诸君光和所谓眼中有鐡皆勍敌也复为渗漉以见鄙懐蹇予一生空濩落心佀虚舟藏夜壑谁教浪走半九州潦倒不容停两脚前年尺一遽唿起峻以文阶深自愕投闲置散乃分冝未免老为文字縳青绫𬒳暖玉堂清鹖雀何为集阿合太平典笧不縁麟顾我削书寕不怍满牀堆积简编青其奈曲江虽忠林甫恶砻砚词予家藏风字歙砚石色斵手二者俱佳所患褪墨略不得色闻师道吾友有竒石善励钝发锐能一砻治亦太玄之一助也遂作诗以恳之其辞曰砚之同功甲与鋋试之敌埸维利坚其或不尔安用焉咄嗟此歙肌理妍和光挫锐今几年本图杀墨不荏入殆似两镜光相研闻君有石善砻钝武昌赤砥铦龙泉碧丝吐铓沥玄潘濡首亦快张家颠我今白髯玉堂客结习未了文房縁自怜痴絶渠复尔堆积汗简何由前儆抑正頼公和贤秦山图秦之爲山何峻雄西连太白东华峰特隆天府树巨屏固蓄精祐开邰封黍离变雅西周东云烟㓜出淆凾宫不信诗书颛法制百二山河才两世后来汉唐亦盛代文物虽多终覇气千年亊徃遗迹在留与来今鍳成败君不见烽燧台羯皷楼祖龙墓在山东头丹青比兴雅颂作画史固是非九流半生薄宦走踆踆每恨西游不到秦我今年耄百事懒唯有怀古一念心犹存甞闻雪满秦山图天机貌画中南真又闻髯张醉里头挿笔洒遍人间雪色壁西溪君范华原呜唿二者不复作令人气短心茫然一朝全秦大物忽当眼着我如在龙首山之颠卷舒巨轴閲几年两都乔木今苍烟其归数开有先昔藏寿国今聦山二公异世俱称贤画兮画兮得其传送曹仲坚赴建寕路教武夷书院今画图建安林馆邹鲁如攷亭文公宋世儒主盟太学持文枢六经要是平治具上际圆盖蟠方舆正诚两字有抵力遑遑仁义真亨衢人伦大统旣攸叙不尔天理私慾同一区先生去世𥘉未逺得私淑者君其徒昨闻赤牒下建府圆冠喜动欧闽隅君今见秩八品贵官府言责一事无育材不阙学田粟挿架剰有官楼书讲经㑹课有余𥙿修巳缮性深濡今之所教教以此而彼所授授此欤仲坚世系乃华胄出入鹤盖垂文鱼箕裘幸不失素业儒林振藻今璠玙友于畴似君家乐鹗荐重看入石渠鴈门公子行鴈门山髙几百仞风土雄尊号全晋李侯年少出纨袴裘马轻肥冠时俊古来豪侠数幽并桞子不徒夸晋问蹇予三岁东州客尘满青衫鬓双白书生无䇿俾侯鲭尺蠖泥蟠甘退缩此时同君在幕中䄂手旁观骇超越绦笼脱落不受覊意表出竒人巨测徤于义鹘快一撃霜翮挐云鸷空百爱君肝胆向人开遇事剖析无留材世人刺梗塞灵府米事桂眼生嫌猜丈夫所贵气爲主行义不亏诚可取区区心计簿书间束缚畴非抱官虏春光澹沲东湖亭素筝浊酒摅离情豹藏深雾出竒质未害蹉跎鲁客卿我怀井谷君隂积盖代闻涂郷五千户一语爲生存子孙衍庆冝英伟欎欎其能乆于此白帝城髙玉垒深定秦戈甲纷西鄙民政兵机两肃然当时艶艶东西川公不少留我涕涟洗心栖寂中和篇空余遗爱歌皐贤一别人间三十秋又从图画挹风流至今劒北罗江道徃徃旌髦见出逰泉石双松图江烟霏霏江雨湿满壑秋风荡虚壁何工虽老笔有神写出双松䕃泉石君看磊落横涧枝黒入太隂凝积鐡它时不作涧窟虬定向风巖闻虎裂烦君十袭爲深藏隄备六丁来电掣江南道江南道翠竹晴沙静如扫风烟终日画图间不觉行人暗中老笑行人自枯藁名利谁能死前了我行贪路发五更马上吟看乱山晓听闽猿闻越鸟㧾道先生归去好只縁老病日相仍非爲知机辩之卑清时正有一闲髙天涯何处无芳草赠五星邹冝斋建安山水何瓌竒冝斋气禀冝清夷天星飞跳括万命落笔一剖无藏机蹇予归舟次瓯寕子孺病卧咄可惊爲予刺口论灾咎火头孛尾相缠婴推原根植甚安固五日而后知和平疾勿药言果徴愿丐一诗爲发明我今忧国渠试听近年越㓂何纵横朅来赤囊日三捷分崩鼠穴逃余生此时胁从弗与殊玉石併燬真无辜腰间纵有玉真劒坐视罔救空长吁烦君拭目维南斗此去妖气可静无湘中后怨至元十八年岁辛巳冬十月按事顺德晨起灯下读沈下贤文集偶赋此或云郑即子春也洛桥晓月光朦胧彼姝娇啼桥水东郑生早发与之遇挈去媵御甘长终雾绡烟縠巳戃怳九歌招䰟皆楚风一朝謪满与郑诀云是蛟娣非凡庸岳阳楼髙花映红满筵歌舞蛟人宫海风吹散歘不见倚云望入湘江空摩莎辞我从浓东来枯陂满畸人驻马惊问之云掘摩莎根摩莎一㪷舂爲尘聊沃饥火充朝餐两屈南来至赵止彼壌可游兹若焚东西跬歩间干润尔分龙公执雨机行事太不均野人前致辝荷锸立伛偻翻淘此物又将空恋恋无他爲郷土一饥濵死不足虑大税今秋何所取州帖犹来征事故街东宅効乐天体叹暴贵而戒贪得也街东宅万瓦新晴烟披拂青𥻘𥻘满堂歌吹乐新贵岂知贺者在室吊在门根株巳爲鬼所斧藻栋竟起髙比隣古云暴贵不祥事巢覆未省鶵能存俄闻斵棺昭隠慝应有籍入无䟽亲福由积善尚恐失忍用隂遹戕其身作歌为饬附炎子未必贫贱非高人碧玉琱枕歌夀王承㫖君不见灵夀赐孔光俾之扶衰杖于朝安车起申公未免逺驾趍旌招我思碧玉琱枕贶飬老之意更比西京饶宛如大士冠驰送下九霄春氷借红牙当昼凝不消宠光照室几千丈寳华璀粲翻云蛟人间有眼未省见况用顕异张吾曹先生今年八十一视听不减神超遥先生节操玉比德先生文章匪玉琱以言以行国所仗明堂大鼎湏时调圣皇丙夜不安寐作行尚复思群豪漆园蝶栩固不到赤舄梦与周公遨荐贤行见及遗逸粧严七寳先琼瑶从此鹿菴春更好怡然髙卧养松乔淮西行送汤侯宣慰庐江郡淮西风土髙且凉桐波悠悠带陵冈流俗劲决喜战闘自昔尚农今重商今人逮我百余载况复限隔为边荒八州隷辖势亦重慰宣正尔咨忠良君侯磊落识巳乆吐论能与时低昻上承下接不湏虑幽逖泽及先痍疮兵令畏法民有食镇以简静无更张丈夫逺役存事业治公如家功可量行行斾征指淮甸弩台晓日翻春阳忆昨倾盖长安陌一笑轩豁生辉光功名有在心未已相顾但惜湏眉苍打门来辞兴不浅思有以赠因吹杨别怀不用作酒恶梅花满枝休断膓㑹把一麾淮海去与君终岁约徜徉黄鹄下太液池歌赠张詹丞子有君不见西京全盛时黄鹄飞下太液池雄声东来荡凫鹭波涛干顷翻琉璃菊裳肃肃金爲衣至今乐府留歌辞只縁罕见称祥辉较之世用将何爲张侯家住太液傍宠眷乆沐恩波光金闺时彦推独歩大冠脩劒明月珰烟花鹤禁正萦绕翩如彩鳯鸣朝阳张侯本是济时杰游刃有余归以德津津和气粹眉宇皎皎氷壷湛胸臆两都廵抚嵗有常守护无虞叹先识临机益辨固余事端本澄源更超逸覃覃詹府开两坊春桂香浓露华湿郑庄好客未足多桃李公门半簮绂况今六合枭鸾分霜风静野恶木寂太平有望公等事爲国荐贤时所急颙颙士论问逺期它日明堂湏柱石昔闻黄鹄下太液今覩池边威鳯集作歌自笑赠君侯一片野心犹献炙海燕蒲萄镜歌赠赵克敬赵郎少年有澹癖抉古搜竒曾不息神京陆海鱼龙窟入市惊唿得玄璧何年轩鑑觑天巧百鍊隂精开弃质玉台人去玉灯㓕洞映千秋犹一日粉膏销尽汉宫香背像冥薰腊茶色翩翾海燕喜春晴的皪蒲萄泫秋碧寳奁才拆走神光秋月横江露华湿森然毛骨溢清寒野魅山精堕幽泣藏明入晦古所尚物不将迎汝之徳土花绣澁学妖蟇桂影团圑恣吞蚀照人似恶太分明俯仰取容非我軄蹇予行年五十七落魄功名尚南北青衫拂拭照衰朽増进一阶真可借鑑裁不到魏文贞金镜输诚志当毕赵郎从傍抵掌笑识㧞群材有时特悽然歛祍问镜神我髪何由黒如和张鹏飞诗韵鲁公平生书百碑衆笔腐朽惊神竒长沙大笑称老贼当时未必爲真知大师忠义胆身大寓意于书忘吊贺君不见路逢碧落三日观一字末厌书万过秋涧先生大全文集卷第十一秋礀先生大全集秋涧先生大全文集卷第十二秋涧先生大全文集卷第十二五言律诗寿史开府开府群公表山河间气钟飞翻同俪景婉娈独从龙庆㑹千年运中原百战功一门传画㦸列圣钖䑣弓霖雨思贤乆中朝注望隆诏居华衮地德迈古人风学并征南癖心肩尚父忠翦䲔清碧海炼石𥙷苍穹脱略三朝㒞从容万石恭都俞明治体风俗变时雍荐逹多名士经纶极至公功成心转小量廓孰非容柱石嘉谟壮朝廷睿眷崇何心贪宠数图报罄丹衷降典维公共群疑可适从钦承能致恤度作贵惟中汉纪三章约秋荼一扫空与时弼五教致主冠三宗夀席㤙光暖梅稍蜡蔕融翠梧鶵鳯秀燕寝雾香浓毫彩知神相颜酡匪酒红武公强不息罗结懿而聦䄂手调伊鼎刋名溢景钟耆英追洛㑹遐寿等乔松贱子何多幸凢金乆在镕寸诚芹拟献五福日来袭德润余燕桂簮缨满汉宫一杯千岁酒遐迩此心同寿徒单颙轩间气无时歇先生岳降申庆流椒室裔䄂有鸭江春汉苑称多士青云早致身纵横苏氏学英特贾生伦盛徳应如此文章固有神玉堂看歩武沧海忽扬尘飘泊心逾壮归来道日新因怀盘谷隠怡恱太行云歘命竹林驾来陪楚醴賔词源穷造化讲席见经纶小子嗟何𫐠先生乐育谆顾非清庙器时辱郢人斤旣佩雕䥴厚长懐颂祷勤微诚方献炙诞节遇兹辰酌以义泉水清冷胜饮醇赠以湘累菊馨香如友人水澄性不挠菊老气弥振道体同康谥穷途任屈伸年年华表底同拜白头亲送外弟韩茂卿北上外弟韩从愿奉檄转𥙷尚书部椽自梁过卫留三日而去临行求言爲训因书是诗以赠华省开新制尚书古六曹官严程有限吏职㝡爲劳受简聮凫行随时覆契刀论量天下事承接眼中豪吾弟方强仕头颅未二毛荷囊𥘉佩服公务乆薰陶未害居烦剧休辝任动慅一勤无不办多慢岂难操所事先懐慎当官责可逃古人淹典制多暇戒游遨簿领虽山积身心楽战鏖苦辛天不负声实日能髙况汝韩宗盛从来衆士髦华缨彯绣弁象简映青𫀆光禄何稠叠司空见赠褒非儒即政务致力钓溟鳌継述无多事公清善吏豪老夫虽潦倒聴汝鹤鸣臯春夜宴史右相宅勲阀汾阳业金貂汉相家阳春元有脚玉度莹无瑕神骏推宛马跳梁笑井蛙相逄成夜集畅饮压流霞绮席围声妓银筝合鳯琶晚粧添粉黛杂舞见渝巴暖融螺甲盘香供露芽秀㪣两扙促节掺渔挝侑食増阳盛纾懐发兴賖旧声今渐逺新体此无加楼转三更月灯垂半夜花歌长萦曲调狮勐奋湏牙辝谢寕容退留连暂乐佳直湏穷薄伎尤异是雄蹅登踏寒林判轩呈迓古丫侍筵更纪仆归烛黯笼纱下客陪簮玉清吟拥鼻瓜嗣侯非自乐先业念无涯待士无踈宻筹邉静譟譁有时陈乐籍张宴爲賔嘉此夕真仪鳯明朝等散鸦宠光需北阙春禴动南衙岂特调银字重看拜白麻转头虽契阔后话足䧺夸碧草伤淹赋清江吊屈沙别懐增惓惓独鴈谩哑哑霄汉嗟垂翼庭阶愧倚葭情悠天共逺心在地无遐㑹作登楼客聊停泛斗槎朱门三十载未分鬓空华送表弟韩云卿赴台才干称吾弟名行迈友生烟霄湏致力兰署乆留情练事言无讱临机敌莫勍趍朝元有日去鲁不无名荣映荷囊紫声严栢府清外司歆简㓗内宪惜纷更轻重量时制铨除虑旦评贵人无自恕乗势可将迎恩擢非余出觎情怨自平斯言当首议大体先居贞行巳虽多辙开心罄赤诚谅能持衆羙不必论前程自笑行藏拙潜看歳月惊清时悲杜舎白璧愧虞卿游䆠几三纪残棋任一枰钟鸣冝少息时捩尚何营尘委渐刍狗歌长振孺缨十年希豸触一旦谩葵倾道在吾何慊忧深汝备明见渠由尔逹着眼在兹行聪作章徒紊行艰累匪轻南山与秋色依旧两峥嵘谒武惠鲁公林墓金驭成隂朽山东自古彊限田摽镇戍积愤致抢攘武惠当年杰天心覇业匡云龙时际㑹风虎日翶翔五十连城重三千战士良一朝归版籍遗爱在耕桑甫定先文治来威戒代张俭恭希大帛号令肃秋霜气革耰锄扰风还礼义郷颂方歌鲁盛人駴陨星镗云出靑崖顶乌瞻㤗岱傍驱车经鹊里故宅似汾阳山倚祁连冢祠荒緑野堂门旌虚将幄燕寝尚淸香有客追畴昔怀人动慨慷王师𥘉破汴河朔乆沦网文物随云散招徕不一亡尽收周礼乐重辟汉科塲淸秩铨华省群英萃郡庠有金皆冶器无玉不追章蓄徳需明主流波及四方星躔从落落奎彩独煌煌嗣相图光绍先猷在益彰雪山冝乆重世业寖丕昌帝道开中统皇风煽八荒重推黄合相轻是尚书郎两署分荷橐千官列鴈行至今称济济所在见跄跄原治无多术推贤用回量措材真得所收効尽非常侯国能如此朝家化更皇阐明虽实理勉励乏明扬一代徐通议中流号巨防试图援手助潜有䟦胡坊薄宦新过鲁诸生惧面墙泮田饶乐育师授柰无望可惜絃歌地虚成笱在梁力扶虽切切事迫去遑遑量分功名薄伤时涕泗滂野烟知客恨先自栢城苍灵巖寺二十六韵中立论名刹兹山第一巖地灵连海岱境胜隔仙凡绀殿通虚阁丹崖间翠岚天低神寳岭佛出证明龛鸡警隂魔暴僧驯怒虎躭定师兴寺始党刻不辝慙石状殷公恠眉厖老衲毵钟声盘絶壑幡影走枯柟法护双椤树经严七寳凾巢栖松鹤赭茗瀹露泉甘花雨蒙沙界巖围抱碧潭布金仍赵魏仰食不耕𧖟冨覧山无尽幽㝷力不堪微官嗟縳律小隐欲投簮吟就篮舆徃禅思玉版叅静縁天或假世味苦相谙城市蛙居坎功名蚁战酣有来求福利谁复减嗔贪风化吾儒在慈恩释氏覃教崇縁丗主风靡过周南以此山林胜皆爲佛老探兹游聊适意他日尽横谈翠琰诗如此清吟口讵缄顾瞻因咄咄前后至三三山主留昏宿官程畏衆碞夕阳人影澹犹惜动归骖夀郡侯瀚海流余庆金天秉气昌风姿先相肖节㮣更鹰杨卫郡民何幸君侯德㝡良几年承此治一日意曾遑仕膴学弥励身脩志自强物情谙渐熟巵酒不闻香顺事蠲苛娆持难慑暴狂亲贤咨政体捐俸起公堂举意从人便何心恃已长行春忘逸猎发语见周防门静无私谒絃调戒急张早衙长待旦退食到斜阳奉上惟知谨当机每克庄清廉安本分孝悌出天常听讼从输臆安群腯牧羊行方端比矢处当断如钢诞席阑微献歌诗代颂章自怜鲐背叟长对徳星光却恐流云骏终峨象角霜所期松栢寿乔岳共苍苍赠周曲山官满周南乐城居汉德翁酒杯随老减诗句自穷工瓮料黄虀剰瓶储白粲空画义饯几块人事日相攻昨暮招添夀今辰云吊凶新除虽有望旧债积来重咄咄时书恠悠悠任转蓬伸眉无寸乐接物尽多容憔悴鳞遗野昻藏鹤在笼固知吾道在未免此心冲夕讲诗书共朝游杖屦仝暗消秋涧鄙卓有苦斋风一觉平明睡三竿晓日红计资徴麹价分口训村童县邑多遗爱文章不济穷曲肱而饮水乐亦在其中梦入闽清府已丑秋九月二日五夜梦闽府来迓品节仪物之盛有不可殚纪者旣觉即其意赋此梦入闽清府郊迎罄海圻𥘉从亭传发迓自宪司归万目瞻新使中天仰国威康衢回曲曲香雾霭霏霏罩云垂盖行歌锦作帏申严森赤棒缓进伫朱衣鼔吹连天动旌旄映日微髙乗三丈轿前导一双騑花覆朝𫀆紫沉薫象简馡散班行有叙社直见来稀覆地䄄如织蒙山绣若絺笼官衫赤褐花㡌翠诞葳天逺纶恩重霜清豸角巍繁华惊极盛心事岂轻肥白璧防汚玷黄金惜带围六条申汉制八郡歛炎辉庻政惟蠲娆流风可渐徽气和楼吐蜃官肃浦还玑后拥才中道前呵近宪扉一声鸡唱白推枕蝶分飞尘世真如梦蓬累未觉非日髙诗巳就清思尚依依送李郎中德昌北还情见乎辞一自新河别经今巳十年爲㝷江表传重㑹岭南天鸿鹄乘风健骅骝得路先鸡香芬省署襟谊动星躔洒落生平契留连组送筵自嗟衰病客愁卧瘴江烟歳月隣期耄郷関近五千依依枝遶鹊跕跕水飞鸢外望何其切中坚未昜䥴崇髙畴弗恋筋力若爲前落日郷音杳秋空望眼穿委心歌巳矣适意俟终焉行止虽存数周旋正頼贤省台公道在万一故人怜谒光武庙奉诏趍龙朔驱车过鄗南坛倾余里陌庙古老松杉建武重明后中原百战酣同飜思俪景怀古暂停骖像俨云台画炎开汉烬燂道深柔作理乱自武能戡于穆吾皇圣英明世祖参有贤劳梦想无物不春涵贱子嗟前进残年谩一堪材䟽徒意广学古不时诸杖䇿非髙宻扶真愧耿弇乞灵期睿眷登对恊时谈景巳桑榆晚恩非两露贪所思吾道重少负此生慙𥙷报功微效归休老亦甘冷颷知客意吹叆御鑪馣和干臣食粽有感诗韵杰句欣三复辞情浃且黏君吟元在北我咏实维南综品虽云衆名芳不自嫌怀沙悲楚屈设祭入湘潭一昨闻辰告周防致思严褁纒需彩缕窃食逺腥鮕节届朱明近家同玉版叅饤盘犀偃角带箨笋遗尖制变菰筒质香浮九子纎长腰烹得所木宻助余甜老复防留腻多餐不过三縳从堂上解爽觉箸头添应候然微物因骚有细谈贞贤餐愈㓗䜛佞对冝惭我本餔糟客何心论滞淹番禺杖异种来番国知名自老坡杖才任操倚节自喜摩挲尺度天然足柑黄气色和竒姿含海雾孤植映江沱物眇离郷贵材稀审实讹声音铿爪甲鳞介讶鲛鼍鞭驭真雷䇿批亢格鲁戈重轻欣得所长短称闲拖扶老携行便持危得力多金蛇僵自劲鲐背痒忘苛不自浮槎使来从老伏波见归情郑重未许老婆娑入手嗟神物传看骇玉柯支頥看月出横膝伴诗哦选胜㝷泉石穷幽入薛萝有时儿女触却恐鬼神呵盖节空笻竹神锋黯太阿笑挥堪解虎静倚可降魔灵夀轻无頼梅条皱可捼花藤昏玳晕班点惨湘娥桃竹那能比桄榔未足歌望尘甘却立歛迹揔无过用舎时当审敲撞责果何更防雷雨夜冲屋学陶梭秋月篇夀干臣周宰取杜黙爲李文定公迪诗例五任称贤宰平头数七旬分辉郎宿烱钟秀曲山春怀寳湏时用腾蛟自蠖伸所期千室冨匪爲一家贫文彩唐儒雅规模汉吏循刃游无节错佩服蔼兰纫讼简縁情得民安爲赋均处膏希孔㓗宣化见恭仁今嵗逢𥘉度賔筵听具陈分安贫愈厉诗健老能神报政长书㝡闲居任甑尘从容黄卷乐浩荡白鸥驯大器成应睌烟霄渐可隣旣淹千里足终遇九方歅况复崇公道明扬到逸民新除行有曰旧政说难伦湛露金茎湿清樽雪蚁新朗吟秋月句来醉白纶巾再拜添眉夀无劳颂大椿愿同蟾窟桂千岁欝轮囷送赵都司秉彜赴辽东省幕世味无余隽群居底许争疾徐谁长者沴拉到诸凡吾子方强仕襟期㝡老成喧闻乌乱集歘听鳯孤鸣行巳谦而让持心厚且诚相看情欵洽有问对详明再世儒冠素三年祕阁荣以除遴所选论省谅非轻营帐称强翰天威想濯征海澄鲸巳戮地旷物多萌望重官仪肃民安吏务清济时纷笔议展用几书生抱志能兹念流芳在此行秩卑犹吏属禄足代躬耕晓日滦江渡秋风鹤野城苍茫连渤澥控带本营平緑水开莲幕青山送去程䆠游真衣锦别思任悬旌有道开先丗孤标振直声辽阳回首处未用怆离情送忠翁南归元贞乙未春翰长忠翁年七十七致仕南归行有日平章张侯同诸僚宷祖道于遂𥘉亭舘予亦忝陪席次明日赋律诗廿四韵非敢以爲诗庻几表吾皇元崇儒重道跨越前人相府睠懐始终尽礼张大续鹿庵之贶咏歌见杨尹之荣岂惟上国之光华永作翰林之故事其词曰供帐都门䜩非縁歳例过时清连胜日簮盍半銮坡酒羙凌金谷歌酣掩艶娥盛于清洛禊柰此别筵何爱客终青顾伤离赋緑波散花簮席㡌泥饮卷鹦螺人世真流梗年光易掷梭琐轩凉吹急绮席落花多荡粉霑䄄绣吹香入䄂罗暂留春色住莫恋去程搓峻秩惭同列醺容惨弗酡新亭收老泪官舸送长河圣代吾儒重词林宠数颇诺从丞相允义见相臣番祖饯贤踈傅衣冠似永和生还梁庾信赆重鲁邹轲盛事传千古儒流耸四科丹青前日画叹息路人歌有客孤吟悄临风两鬓皤圗南鹏运海遶树鹊依柯早晚同长徃徜徉隐涧阿此懐从落寞起舞且婆娑道在无南北材非谩琢磨醉归扶路晚里巷认鸣珂赋手植桧酒钟千载东家桧荣枯与道俱铎沉金絶向鳯去洛遗圗元气蟠根祗斯文见盛汚噐圆伤失制梭削叹非柧梁栋无隆用杯盘伴饮徒泛香宜盎齐奠献嫓龙觚沾漑余周鲁渊源挹泗洙雅同吴寿鼎髙亚愽山鑪刺口论三代髙歌共一壷或延中圣客或约醉经儒阅古因怀昔相看醉捋须苍烟空左纽偃盖凛相扶归咏丝堂乐抠衣阙里趍回思钟鼎事一笑付桑榆哀曹府君词维至元乙亥夏四月癸卯前行尚书省左右司郎中曹君卒于郷里后九日闻讣适有令开廪拯隰予特请行将致一哀旣而不果逮十四夜见君于梦邀予坐故第前楹汛涤供具促膝晤言话其平生甚悉梦中相对爲歔欷也觉而赋此聊伸白马素车之愿二十日辛酉命州属吏路材代予徃奠俾火其诗于栢原以告君墓魂而有灵尚克昭鍳呜唿哀哉君讳松年字夀之享年七十有五世爲隰州隰川人闻讣才三宿衣冠梦两楹㳙除开故室拂欝话平生息弱哀无託才清老有声抚怀思揽辔将事过持盈细札纷遗简山烟惨树旌素车空伫望柩马想悲鸣怀旧星临曙伤贫泪满缨紫川西迈意端欲爲君行送赵克敬判定武赵子公侯裔雍容馆阁才羙除官定武増秩自邢台喜溢家人敬春融处士怀沼莲香莫府衙鼔响㕔阶云静灵光塔风清雪浪斋敢辞推按剧那惮簿书埋任责腾声誉随时免谤猜不教民事缓肯失上官谐人乐家余袴官清甑任埃鼎祥新有说世系旧爲裁笔胄渊流逺慈亲寿域开向来余藻饰此去要培㘽惜别轻三载离筵重一杯君看忠献业超擢此中来省题诗红药当堦翻紫殿春光晚芳丛夏景暄緑萱垂地合红药当堦翻粉蘂金腰束娆旗绛艶繙凉飔飘碧砌清影动朱轩白传吟何婉玄晖思不烦顾瞻栖鳯地折赠讵容言朱干玉戚诗至元二十五年戊子秋八月五日梦先师泌阳府君命赋此题寤寐中得成韵语者数句旣觉因足成之礼制详三代军容备百王钖干朱作饰戚祕玉爲章持緫如山立张皇见武杨威伸三令粛近作一身防商翦歌周雅夷清颂汉昌格苗先此用万古仰虞皇何叅政母夫人哀辞友义当匍匐无从涕泗涟升堂元有约临窆不容愆念子𥘉何兾嗟予重㤯然㑹湏陈渍酒孤酹广平阡享福年几百升堂拜庆三丰容冝象服隂教动周南子孝终身慕家贫极㫖甘併将风树感彤史后来谭徳迈鱼轩贵恩涵凤沼春遽遗彤管羙凄断素车尘在毋称贤范康时产异人故家桃李月何止咏蔡蓁仲和张君孝友纯至来求诗因赋此以赠沧江客康寕白髪亲䆠游非不逹纯孝与爲隣养志曾叅事遗羹考叔仁汴都三万一家春致乐如君少长归便毋安物生皆有飬色顺㝡爲难夏清帘帏暑冬温枕𬒳寒慈颜何所喻庭柰见来丹题常仁卿运使西觐纪行九万鹏抟翼孤忠驾使轺功名元有数风雪不知遥抵北踰鳌极维南望斗杓胡生摇徤笔且莫诧东辽三䇿条民便逾年致节旄梦惊羊胛日崄历幻人刀碧盌昆坚异黄金甲第髙白头书卷里留滞敢辝劳太平宴二诗海寓𥘉无外王师信有征秉旄麾战旅漏网得奔鲸清昼来三捷欢謡沸百城从今田舎底白首乐昇平西北烽烟静东南海祲清太平元有象帝见余祯忾敌无多杀推恩屡减䡖公堂歌舞処气正凝平冬日即事饥火衰荣笑物情百年能几日半世太劳生白首书苦黄金过眼轻有怀如此癖何徃不艰征夀韩生弘秉天然厚青衿雅韵多室鄙挥戈垒吟来细韩墻气见奉璋峨哭友亲完颜仲希墓宿草西河客隆颅塞外春死留朋义重生与醉乡隣天老株林雨魂香蚁穴尘我来还独酹黄叶鸟声频挽呉衡甫波荡江湖士来从隐逸居醉吟忘楚越笺学到虫鱼拊髀惊凶讣霑巾覩故书慨然西望断山色照空庐寿王子𥘉近世佳公子诗书看起家处身何不可致飬略无加信厚歌麟趾文章粲劒华一樽添夀酒犹及泛黄花秋夜月下独酌时回自燕都堂虗生夜白院静散虫声月下一杯酒胸中无限清艰难吾道事冷暖故人情爲报南枝鹊安栖不复惊治秽圣戒防微渐常怀蔓莫图菊荒䟽苯䔿竹宻斩蘩芜举目晴山近当轩恠石孤放教今夜月清影满庭隅赠彦政副使一世佳公子气涵浑水春衣冠逾逺泽麴糵岂谋身白璧诗名重清灯客舎新不妨宛马足暂屈到河神清明日南寺对雨寒食无家客禅房喜两余坐深僧话永心逺世縁䟽厌卷椰瓢醁来叅贝叶书傍人从不悟有待曵长裾酒榼㝷春晚茶瓯破睡余庭虗花寂寂云淡雨踈踈有待存终始无心望简书何当玉堂客脱此马秋夜卧榻铺筠簟风檐逓晚凉云枯旱气星烂射寒芒钟鼔寒更永干坤夜色苍时危関百虑低首拊空床出门因酒败佳意方知百拜轻忘机甘李喻重赋赤霄行踈拙伤吾性倾危见俗情出门山气好秋色浪峥嵘挽真定史二相君凭鳯攀龙起貂蝉奕世侯九天资岳牧一梦忽山丘陵劒骖停鲁相辀八州遗爱在滹水日东流挽武安道故失邯郸歩忧分陋巷箪持身心巳乱得病衆知难夜月琴丝暗秋风旅殡寒人生罹此极命矣复何叹寿雷彦政南渡衣冠后如君不数人气浑水秀色映塞垣春灵沼仪周鳯商郊获鲁麟寿杯倾菊露同拜倚门亲去岁龙沙月流光共蓟门寒华惊晚节客舎寿明樽取友襟期在传家命脉存今年秋色好笑语北堂温白松霍岳祠南寺竒松胜所闻孤根生得地衆木逈虽霜雪封琪树丹青变锦纹山灵应见惜时与护晴早发泓芝驿西迈经猗顿鸣珂夜半过天低平卧斗野逈陡赤日三庚伏红尘两鬓皤老怀多故禹庙玉帛中天㑹讴岗负黄云表台爱极怜乌周干臣诗韵近得闲中趣都无俗物侵风霜惊老鬓道徳负枕倦书横膝庭虚树有隂殷勤周吏隠时遣道清和秋涨二首泉峪从共㑹奔流到卫雄新诗来幕下归兴满舟怒卷涛山北雄吞海若东我思泛舟役轻惜几千功两后闻溪涨先声喷簿来气严千骑駚波急万窠囬终古朝宗去神功念禹开寄言归义子欵塞莫迟徊题有赵义士三侯祠双冢连遗庙风云拥义坛难兴忠可壮事集死尤难烈日丹衷皎青山白骨寒一杯来酹祭用激懦夫肝祷两孚恵灵祠夜半清源道来伸祷两诚壝圜形覆釡泉䆳碧爲泓覇业开三晋风烟暗九京一杯临水坐便欲濯尘缨庆王丈子夀八秩之夀遗爱汾西政耆英故里居期頥八十夀精徤五旬余舍䇿春流憇龛灯夜注书更怜温清际兰玉满庭除奉酬绍开外郎画省胡贠外都城忆昔逰分携无半载渇仰若三秋巳办催科拙寕烦任智忧何当偿宿愿相望两山州星子镇道中北下星关道川开百里寛梦残倾锦帢吟细缓征鞍土崃深回洞山田叠醮坛一杯亭传酒来爲敌霜寒题栢璧镇崃古疑天设营空故垒存捐金行楚问力战决齐吞马足沾霜健山烟涨日昏治安谁有䇿一笑出关门夷齐墓逺避东邻虐还遮北伐频与天重立极叩马死成仁落日悲歌壮东风紫蕨春一饥虽可疗终媿是商臣舜井广孝铭遗井千秋仰有虞侧微多在困捐浚失之诬乔木非三代云烟接两都依依风树感不待露霜濡河中历按河东道蒲津势㝡雄河山全晋鄙土俗半秦风野日连墟垒孤烟认佛宫论功无浑马极口说先公登历山圣人岭形胜开三靣临观醉魄醒松悲虞泣涕石老象顽冥涧水萦瓜蔓荒山卧虎形野人无所解尊礼九真灵䟦运使张君㑹琴图雪径㝷无路东林素有期琴丝冻欲折风䄂暁还披伟观疑韩愈幽林付颕师无由陪杖屦只悟尽中诗田间斜日秋瓜圃云闲两过𥘉平畴交晚吹凉意满轻𥚑草木浮元气河山拥草庐拊心欣有得重展故人书云带山篱簿溪横舎屋斜卷怀忘仕版作苦事田家踈散藏吾拙敷荣眷物华晚凉沙岸静植杖自耘瓜漠漠西山两东来意甚徐润深滋厚壤洒宻下平芜巢燕归飞急林鸠得雨唿有金堆积斗能捄暵干无遇万泉县今癈县倚孤山碧岗围落照红一丘归惨淡千室想丰融绝涧萦樵径悬崖半土空物繁耕壌狭寕得不唐风秋涧先生大全文集卷第十二秋礀先生大全集秋涧先生大全文集卷第十三秋涧先生大全文集卷第十三五言律诗哀向书髙公词维至元十一年甲戍十月壬子故吏礼部尚书髙公以疾薨于位呜唿哀哉明年乙亥夏四月丁巳考工使者蔡铉自相抵晋始知公灵榇归葬安阳秋口郷临穴者几万人僚属士友㑹哭皆失声恽辱知最厚叹斯民之无禄痛知已之难遇自非歌词无以寓余哀而露情臆也廼作挽诗三篇表于素旂之末尚兾神灵鍳兹哀悃其诗曰翰学期公浅谟猷冠一时立朝称极谏连茹愧深知斗舌承天眷风神梦羽仪比挥千字诔悲絶七哀诗风调翔麟士文章太史辞行身无少玷持论有余师落日孤忠壮秋风两鬓丝几行知已泪东望重淋漓问望群公表枝撑大厦材印窠空瑞锦风宪黯兰台反拭惊麟出云亡动国哀千年辽海鹤华表倘归来送成耀卿尹温县邑古仍卿采民屎待尹苏千年留故事一治听歌𥜗鼎鼐调应切山川惨未濡莫辤淹两考留润漑焦枯奉题赵侯禹卿东皐林亭雅性便林壑纷华厌市城庭柯交羙䕃好鸟变新声喜见桑麻长谁知宠辱惊门前轮鞅满一醉共秋成物我同天壤流年遽代更髙台方畏景乔木巳秋声黙熟盛衰理都忘悔吝情只湏多醸酒时与故人倾今年秋获早台逈暮登时野径人归晚烟林鸟去遟有来飞盖客日课读书儿适意有如此此外安所期筑台连野色架木繋匏瓜舎外开三径壷中自一家爱吟歌白纻洒酒脱乌纱更喜南牎下秋风菊半华野逈门开早心闲起自慵林香刍社瓮山暝倚吟笻半醉留佳客深耕爱老农晚眠谁复觉墻外月明舂赵侯敬爱客毎云相见稀不辝髙㑹数但恐赏心违白酒夜来熟黄花香正菲賔僚多暇日无惜过柴扉重谒楼桑昭烈帝庙百里燕南道山河绕帝宫荒村仍故里乔木几秋风简册经纶在丹青户牖空寥寥千载下无媿孔明公固安道中十月燕南道提封入按巡清霜严比雪枯树老于人尚逺经纶妙湏劳抚字频前林乌鹊盛喧无恋余春除蝗千杖唿声急人懐忾敌看日长旗尾困围促鼔声干人与蝗交战天将雨助残东林茅屋底客枕夜来安秋日过济衆僧舍院静钟鸣后僧闲暑退初过门无俗客阅古得名书衲润香留几心清月印䟽仲殊襟爽在开口见真如送紫阳归桞塘千古文章事江河不废流苦心公正闰书法継春秋梦绕秦山逺天教阙里游㑹将洙泗教行复丐西周午憇阳城北龙泉寺倦客鞭催急龙泉一解鞍在家贫亦好行路古来难寺古松杉老山空水石寒万松亭废乆重拂短碑看简寄庞云卿轵井千年邑提封百里侯剖繁人有頼治简事弥优白鸟翻林表青山满树头讼堂归去早揔是钓诗钩元日夜灯下即事五十又加三行藏黙自谙去年留蓟北今岁客漳南官事何容了君恩未报慙白头青䤥里衰谢百无堪咏史开府宅鹤超遥华表客吹落故侯家孤㓗真仙骥飞鸣称彩霞困眠依竹石饥啄半虫沙㑹待秋风举巢云飬顶砂清苑道中野店春风里行人避绣衣劒华寒有晕山日惨无晖孤隼梢云下群鸦结阵飞惊鸥无逺泛事外本忘机至元十七年正月十三日已刻出完州抵暮入保定夜未分雪大作至翼日午刻方止偶得此诗预喜岁事之有成也曲逆连清苑相忘两舎中朝驱尘没马夕卷雪填空巳涤崇隆尽仍歌岁事丰小红灯影底一笑觉春融荅蠡州天宁寺英老洒落天宁老携尊复䄂诗逢场闲作戯来谓老监司白顶怜郷土清吟说阿师一盃供客笑聊用当门搥座中偶得示舜举旧逰仲贤良医半载东州客﨑岖笑自奄事随时即故老与病相兼发伏遗姦枿褰帷愧具瞻君恩如许报白髪且休添龙门寺寺古僧何在山空石作门碧崖悬瀑影苍崃掩朝暾不惜山公屐重登谢傅墩一杯须软脚扫叶煖清尊辞长乐先壠二首已丑嵗秋九月二十六日将赴任福唐拜辞长乐先壠归宿野竹赵氏田舎且喜闻村之故名因有是作别逺辞先壠归迟宿近庄客牎疑夜煖野雨变晨凉游䆠嗟吾老穷居仰岁穰故郷犹足乐谁遣去朱方展墓过农里㗸恩使逺方气随天北转人与鴈南翔肝胆孤忠在江湖去路长此回当自信不必泥行藏饮食饮食资吾耄行年六十过三升元有料一口不容多过爽心随滞长虚气便和不湏移远歩圣药有束坡辞先壠后临行作义重烟岚簿人微使节光桑榆虽晚景事业见炎方回辔知非逺趣装苦未凉交亲留少住马足健秋霜望舎弟消息忆弟居穣县嗟予䆠建阳三书曽未报一别谩相望喜信占晨鹊清吟梦夜床残年能几许长与汝参商后㑹期𥘉夏遐征动暮秋万金书渺渺两地思悠悠问竹过门巷看云倚郡楼南游曾有话㑹上沔阳舟居守萦家累怀归畏简书人怜英荡重我觉䆠情踈缓进需安信频唿斫素鱼后溪溪上月北望想躇蹰送赵克敬任孟州同知赵穆从英妙诗书性所安曏爲太史属今作孟津官事办时爲切民恬贵政寛老夫江海去州县莫辞难萧相国庙下栗东南陆鄼城井邑空图书秦府梦箫鼔汉时宫乔木秋烟惨頽垣野烧红数郷供野祭岁岁不期同火猎緑竹连罝逺苍烟蔽野昏两傍罗草伴一火趂羣奔从乎遮麛鹿张弓得艾豚纵观思猎较积柴散烧痕汴堤道中细竹㳂堤緑秋烟蔽野苍路荒经桞子山逺指芒砀勉进心还尼怀归事叵量纵令空徃返犹得看维扬十一月三日宿濉寕梦緫帅史子明见教矫矫常山帅相望间楚齐梦中亲与诲身外别无提切嘱心何朗临辞乎重携何时挥老泪墓额拜征西次宿迁望紫山不至河广舟航小堤长市屋卑宿迁元隔楚淮甸旧连邳浊浪随淸变香粳问客炊紫山前有约抵事北来迟淮安州平野围淮甸双城入楚州喉襟开重地鼓角动边楼闻鴈思郷信歌鱼抚劒缑此行安所遇江海任浮鸥寳应道中共说淮南冷今冬气陡增云垂梅野雪风结漕渠冰事弊㝷常宻吾㐮用不能据鞍时自笑休苦直如绳出寳应雪中舟行避冷乗官舸风篷去若奔两陂云影黒一片雪花繁景与诗相㑹寒无酒可温泥桥投宿处寒日暮鸦昏髙邮道中二首筑甬余三百湾环护漕沟重桥穿寳应一岸入髙邮水陆开亭转炜烟静塞愁腰缠无十万官遣上扬州湖漫通淮水盂城隐楚防百年劳士卒一掷失金汤陆走无关禁舟行半海商此邦多秀彦国士说秦郎召伯埭谢傅留遗爱千年尚不忘埭名同召伯郡号属维扬烟火今中土干戈旧战埸离离平野树人指是甘棠扬州淮海维扬域金汤势尚存车书归一混鲸鳄失孤吞楼鎻行云梦冈环洗玉盆治安君有䇿长嘨出东门衢州我历江南郡凋残不似衢两坡称閙市一炬变荒芜反侧谁无识疮痍意未苏殷勤陈别驾不厌拊循劬早发三衢驿开关放暁装江风吹㡌侧山月照衣苍马渡浮航水鸡号野店霜烂柯闻有局无分蹑仙梁玉山道中石径行无尽清溪送马蹄啾啾啼野鸟攃攃唤多泥松暗増晨黒川斜入望迷比明三十里巳过玉山西常山道中晚行土蹬盘黄岭人家住碧峰焚林人逐兽竞渡木爲龙水获无过夏山行不识冬斜阳留绝景不放晚烟烘信州道中控带谿山崄襟喉福建门呉音饶鴃舌越皷耸边屯岸阔浮航小城卑夕霭昏不烦询土俗烟岭互相吞石溪道中赤岭铅山界清溪野店桥株林烟漠漠沙路雨潇潇马惯行安崄禽幽语弄娇西山晴更好诗思苦相撩鹅湖寺已丑冬仲望日雨中过此坐间爲主僧希声留题湖顶开鹅沼川形偃法船寺留金粟影僧结草鞋禅地胜多珍木山空响夜泉寺僧谈逺迹张本永真年闽中锦绣无诸国曽经汉武荒祝融开火宅飓毋擅风囊渊萃逋逃薮人依虎兕鄊闽中不识雪何有豸冠霜闽清汤池留题熈寕十年八月赴福唐元丰元年九月𬒳召还朝徃返皆经此十五日南丰曽巩题仆以大元至元廿六年已丑秋按部来闽与公裔孙冲子同事明年秋以理去官与先生徃还时月略同旷世相苻有似非偶然者摩挱藓刻留诗而去重九前四日小子恽序潦倒嗟吾耄淹留近岁终客星回海上桂棹发闽中逺䆠无遗累归帆得顺风汤池看藓刻徃返似南丰建寕北苑北苑繁华歇名犹博望尊野花疑靥珥径草半兰荪轩县歌钟暗宫楼峻址存我来凝眺乆乔木晚烟昏望岭谿岭无千里﨑岖半月间事机须勇退天意许生还顺处从多厄趍时免强颜越禽忻我徃长路语关关鹅湖道中细路山园静烟萝野寺浓俯躬升峻岭仰靣看乔松道在从时背才踈助性慵有身官不属一任老龙钟题柯山寳严寺璧同游者山长赵文龙前教授徐梦龙兟友教官余性道府推官保定张式仪卿别驾东平陈珪国寳子公孺侍行至元庚寅冬十月望日秋涧老人题龟阜西南麓名山世未双烂柯仙有局絶观石爲矼事去空遗史风恬爱此邦来游情眷眷留咏寄僧牎喜得陈张友来游兴不孤江山开恠供风月閟清都阅世惊棋局看题倒酒壸暮归应稇载只欠画爲圗首夏家居即事懒帻从鬅鬓披衣任曵𥚑都忘身外事贪读意中书比老心能尔虽贫乐有余绕园欣细履树影緑扶踈竹茂资泉润花荣借圃沙钩帘来舞燕鎻树护栖鸦客至留酤酒吟长待煮茶几时容却扫一向似仙家方竹杖节劲嫌圜甚形方与衆殊任从炎汉斵不变鲁人觚心旷谦中守姿坚义外扶蜀笻非我友釐简乃吾徒枯灯花歩入东瀛丈吟看北槛花春风収翠叶烈景发炎葩一气元无间孤根乃尔差郑笺𥘉不及党咏只空夸送杜签事之任江西忆在齐州日同䏈宪府鏕群居推健羡孤繋更超遥此去虽殊域规爲秪旧条将身能道护所至尽风标和干臣重九日两中醉归韵髙㑹有成约寕爲一两妨烹鸡酌白酒煮芋臭秋香落㡌同嘉兴霑寒等陛郎醉归从健倒聊复少年狂今岁登髙节佳招两有妨闭门时隠几扫地静焚香安得黄金酎同倾白首郎醉郷多乐事何祗发诗狂舎弟仲略题孙鞬郎名字说后训汝谆谆意竒文见廼翁洞坚威可大栖鹄体湏中旣应开先兆当知矫揉功逺期遗近効羽夹看摩空赠栾子英诗子英外郎孝廉士也十年前予与共事于沙麓者凡两月今岁秋将命过卫踵门来谒话间因及亲䘮事弔以伏腊二气遇之者固异然殁而不坏及肤发犹生如栾氏二亲者盖亦罕见岂廼翁与媪生有所积而殁有以孝心之所感者然邪乞言顕亲书此爲赠其辞曰孝感元多异栾翁见化形𥘉终神不昧将祔两犹生尽谢青蝇吊堪书翠琰铭百年风树底悽断蓼义情赠岳錬师仲和今年八十四健胜去年时岂假还丹力沉潜缮性辞骨清仪野鹤神爽见毫眉更有虚明处物来多预知月桂花名谁品藻岁与月华新不爲孤根细能留四季春色深丹灶术叶映碧苔䄄我近雕拦侧终朝倚杖频赋白鷼羽族幽闲品霜毛缕黒章耸冠矜耿介頋影惜飞翔去备虞人贡行观上国光刷毛琪树底无梦海山苍京华旧俗岁终廿四日诸神上界夜家人设祭遣奠致词且有遏恶扬善之嘱遂作小诗庻见风物五祀开三代人间阅岁华交更同选调遣奠具饧茶天阔神骖驭灯清喜结花逢新如有问万一善相夸和曲山冬夜即事韵二首清苦周南乐居官素有声老天何汝困公道欲谁明瓶罄怜三白衾寒盻五更捋须俦赏识吟苦捻霜茎雪夜清无寐瓶笙细有声茶铛吟待熟虚室白生明白髪催人老青阳廹岁更湛思盘露重何意望脩茎奉酬舎弟仲略见竒之什隔阔三年别回还万里程细吟违逺句深见友于情路眇霜风劲吾衰体履平家贫渠亦老一动不爲轻挽宋耀州汉臣二首每有游秦士慇懃问宋侯相望无两纪一别便千秋斗酒新丰客堂封渭水丘题诗何限恨老泪不成流斗酒新丰客龙门接上游相望才两纪一梦便千秋铭徳辞无愧亲民政㝡优两行知巳泪抚卷爲君流辛夘歳十二月望日大雪连明信宿开霁日色暄妍如春干坤清淑之气肃肃可挹数年来未之见也作小诗以纪我觉今冬气全关爕理权一寒严徃歳三白见丰年地掩浮阳静天开丽景妍不应薪米价愁计画义钱五加皮酒服食闽中士加皮说异常精华含五气𥙷益最多方不羡黄金载长浇白玉觞岂惟除湿痺志意日安强题杜氏六子名后六子名三老余芳见故家翰音鸣彩鳯翠茁映兰芽出拜济南日今看漳水涯一谦能事毕题咏复何加烛花诗李真人索赋灿灿银台烛淸光散彩霞谁分壸内景来种火中花一转芝垂盖孤芳蕙茁芽残年如喜合丗事任无涯火两手寒来瘃摩挲頼汝温形骸虽土物气势炙权门燕王休夸暖汤婆可比尊心兵全不起留在谷神存题甘河遇仙诗卷愡怳甘河遇生龟脱悫时二仙形姓字一酌悟天彛入道兹玄徼㝷源接上池崞山文㝡雅略不见谀辞和仲常牡丹诗并序仲常良友气温而德雅余爱之重之未有拟诸形容爰因赋咏遂见赓歌故情之所钟有不嫌于太切者其词曰汉殿承恩早金盘荐露新色酣中省药香重锦窠春尽殿群芳后谁辞载酒频淸如司马相也作挿花人题郝氏世徳碑后故国非乔木雄藩有世臣河山盟带砺勲业画麒麟白羽沉蛟匣靑云满后尘雅歌平日事遗爱在斯民草昧经纶际恩威见郝侯功成韬将略徳洽配汾流金甲春农野黄云画角秋衰荣何百世千古仰山丘八月十二日夜病不能寐歩月逹曙官事未易了痴儿昧独劳病多和梦异蛩若爲秋号事业靑灯苦星河紫极髙帝城人海里汎汎一渔舠大行皇帝挽辞八首至元三十一年歳次甲午正月廿二日癸酉夜亥刻帝崩于大内紫檀殿旣殓殡于萧墻之帐殿从国礼也越三日乙亥寅刻灵驾发引由建德门出次近郊北苑有顷祖奠毕百官长号而退臣恽职在词馆追思不巳作挽辞八章庻几鼎湖攀髯之意其辞曰栾水龙飞日长杨羽猎时天颜凡五见雨泪遽双垂化日中天赫隂灵万国驰何由知帝力耕凿乐雍熈晏驾才经宿帱车出建门千官纷两涙六驭迅龙奔云气苍梧逺天山禹穴昏依光瞻日月颂德象干坤威破群䧺胆恩藏四海心声明三五盛垂拱九重深国论多儒断天机入睿临小臣𠢐面血无路洒松林圣神由广运纂述到无加禹甸逾轮广殷邦极靖嘉遵临三纪乆遽陟九天遐白首金銮旧长号自倍嗟端月辰临酉渊衷弗寤兴紫垣蓬彗学𣏌国骇天崩法从嗟何及朝臣痛不胜圣灵知在上春草认封陵去岁回銮辂旌麾拥万灵今春辞画翣弓劒閟泉扃黼扆虚琼岛云龙惨帝庭词臣思𥙷报泪湿简编青论治方尧禹求贤到钓耕民区无二上庙筭有竒兵万寓风烟静中天日月明小臣思颂徳终了是强名帝系三宗上麟经一统尊火盘承正据虎落入雄吞穷蹵南交兽奔腾北海鲲不教擒一索遗恨付皇孙题兾州马同知拜庆诗卷矍铄征南将忠勤爲国知任官无调转享寿到期頥锦烂行春里香生拜庆诗满前兰与玉又见福生基秋日下直玉堂下直玉堂庐闲拖过市车秋风残暑候积两暮凉初拨置难行事㝷看未见书万縁前巳定不乐复何如饯安南国王弟回鄂渚万里朝天道归轩寓武昌观光呉季札助顺汉闽王宠渥心逾赤诗新桂有香庾楼回首处秋月兴元长雪夜闻钟元贞元年冬无雪十二月廿一日夜大雪喜而作此雪屋灯淸夕踈钟定夜鸣撞余週逺韵聴乆喜双淸炉火留孤坐茶铛待一烹巳眠犹未寐诗向枕边成王氏拜庆诗集贤大学士王颙太夫人张氏元真丙申夀八十有八视聴聦明起居康健剪制纂组之事老犹能工正月十四日盖生辰也中书右丞张公以升堂拜礼义重诸人前期诞弥启之太毋特召见宫合存问再四嘉其贤淑留䜩赐币下暨二孙皆霑宠渥明日翰林诸君相与举觞上夀百拜献诗猥当卷首九秩康寕夀亲承燕赐恩香融彤管炜春满绣舆温世与名郎孝天全五福尊佩环声合度清响彻宫门贾仲和庆八秩太史徴文献隂功满諌章诸孙冝曼衍八秩见康强孝义闻东鲁簮缨庆北堂千秋遗録后奕叶又生光庆阎庭直夀毋诗洗髓黄眉夀仪尊五福全雍容班姆训潇洒谢庭仙致乐孙能飬居官子更贤霑恩行有日香重诰鸾牋送乔元朗疆理𥘉无外乹坤大统齐汉恩同一视星鸟望中低海甸沉铜鼔天书坼紫泥皇威能逺畅归斾拂云霓榕树南来过劒府岭岸树多榕缴结如蛇蚓坚凝比栢松叶芽生挺代隂影散芳浓莺羽群飞日凋零却是冬五言絶句赠髙邑赵教谕坐乆槐花落黄金满石牀一杯春露冷情话不知长冬藏和曲山咏怀严韵吾道有汚隆人情逐冷暖自怜心事佳不觉天机浅贫居固鲜欢漏尽行当止只有若吟心时时爲商起巨钩钓鲜鳞其势两难着何当掩长围爲君猎麟脚却扫苦未能人事日复日泛爱圣所称亦复论损益才踈诗倦吟年老酒当止君看古井波澄湛自不起安坐此心与天游老我无繋着坑头有春温安坐收两脚读史纷纷世利涂翳翳桑榆日贤哉向长心一损胜三益咏梅折来何处梅自拟孤根暖寒花本强颜风味空不浅已亥岁门帖子不羡陶朱冨非悲阮籍穷爱君思道泰忧国愿年丰䟦吕丈扇头井道飬不穷济人非望报过饮投青钱取廉非正道秋云自激行云映空明㛪妸飜轻毂风吹不成雨日暮空相逐梦中得灯残细晕黄月落孤牎白恶梦不成眠幽魂惊撇捩出门二首因酒败佳意方知百拜轻忘机甘李喻重赋赤霄行踈拙伤吾性倾危见俗情出门山自好秋色浪峥嵘望淮朝日惨无色昏昏水气间到淮犹数里隔岸见尖山夏夜庭竹影扶踈清风晚骚屑夜凉人未眠卧看牎间月出门东风吹隂霾朝来晴霁开抆眼门前去青山城际来雨后看山西山色苍苍雨后如新沭天髙晴意寛归云满巖谷梦中得持酒濯利劒青蛇光黯然金鞭鞭骏马汗血沾锦鞯喜雨癸丑六月旱草木变萎黄夜来闻雨落起舞乱登床秋夜西风入庭树掩冉衆叶鸣幽人不能寐爱此秋雨声中秋制中对月露冷庭梧坠天髙月影长清光不堪掇和泪湿衣裳披襟凉风东北来荡尽中夜热起视河汉星微云淡明㓕秋磵先生大全文集卷苐十三秋礀先生大全集秋涧先生大全文集卷第十四秋涧先生大全文集卷第十四七言律诗哭刘房山紫髯山立蔚扬休书学推君到晋流文冢气严惊卧虎墨池星黯失蟠虬眼中人物嗟何及身后珠玑散不収我拟九歌投浊浪重伤吾道转悠悠中秋月夏苦蒸云嵗晏霜月华还觉此宵良天容澄彻银河没桂影飞来海气凉老魄不应秋更苦赏心多爲事相妨一杯尽吸清光了洗我平生芥蔕肠送王嘉父新知虽乐道弥亲樽酒灯前便故人时宦尽从闲处着浩歌还爱醉时真红莲幕府名兼隠春草池塘句有神恨煞百门山下水锦波流不到东秦一见襟期倍所闻雾嵓玄豹隐竒文清樽浩月应无几赤日黄尘遽尔分浊酒可因微恙止天葩寕为舞裙芬百年湖海论攵地兴在天东日暮云和靖教授送行诗韵出处𥘉心度义行苍天谁识此精诚十年载质孤怀苦一宦縻人弊屣䡖时事失声惊破釡幕莲晴泛媿参卿梦归夜夜栖巖桂猿鹤无劳乆怨惊秋日言怀雨后秋堂早暮凉竹风飘荡药尘香身间正坐诗成癖亲老何堪病在床书卷日随秋草乱壮心愁入野云苍摩挲老镜蓬䆫底也效樊川洗鬓霜清明日锦堤行乐浪说兰亭禊事修年季春好锦堤游花翻舞䄂惊歌板桞隔髙城暗酒楼緑树恐应春事老金鞭重爲使君留竹西路晚归时醉何处珠帘半上钩八月十九日雨晚晴积雨収霖景气清物华虽老觉容平闲云知倦争归壑飞鸟趋林不计程山翠鳌惊突兀天浮圆盖失枝撑化权舒惨吾何预要拟樊川赋晚晴上史节使晋明夀尚父忠勤历五朝承家又见鳯遗毛神锋洒落青冥阔秋隼骞腾华岳髙治化载清遵定法德容充扩浃吾曹年年尽戟清香地常对秋香醉露桃南城纳凉晚归书院归休日巳曛南城风细晚相亲坐来近市喧𥘉息归到衡门夜向分矮榻趂凉欣稚子踈灯留影伴厨人一盃粥了从髙卧须信闲身等䇿勲七夕立秋庭竹风生好雨过碧梧飞下鳯凰柯人间一夕惊秋早天上双星恨别多钿合蛛丝遗暗网绮楼云影淡明河柳州羡煞天孙巧其柰㣲生赋分何凉夜祝融怙权不肯退一夕好风吹暑回雨气淡从云尾散秋声凉自树头来渇怀梦濯西江水逸兴欢逢北海盃慿语兰台宋公子莫因云物咏悲哉八月十一日夜坐展转秋怀郁不平怃然方寸若爲惊学踈乆昧天人理亲老尤深喜惧情坐对灯花供笑语静闻庭树散秋声大家但使康强了未害穷愁老此生雪晴望滑滑春泥雪意融出门藜杖任西东光风渐好茅檐喜烟火全踈传舎空三穴既能容狡兔五噫谁𣸪羡冥鸿更爲着眼登台处颇觉江山王气雄题何练师巨川虚白菴西风吹下镜湖船来作空山避丗僊採药逺辤沧海上结茅归老白云边鑑光应物元无物素质能玄本不玄莫遣碧桃溪畔水暗香浮出洞中天鹏云踪迹若垂天収歛都归一室间尘境梦空祥巳止松巢枝穏鸟知还潭心印月清无滓谷口横云意自闲想得翠萝幽隐处天风和水㵼空山太康展江亭筹笔规模盖丗功新亭髙构継遗风乗秋阅武边声静临水投醪士气醲骐骑継闻空塞北楼船行复下江东慇懃淮水东边月几照元戎坐折冲送紫阳归栁塘挂冠神武急趣装归隠秦中旧草堂海内共知元气在井边巳仰徳星光眼明华岳莲峯翠路入凾関草树黄预爲山灵报归日緑杨隂合鄠南庄送萧四祖北上丹鳯㗸书下紫庭秋宵光动少㣲星蒲轮再起秦遗逸天意将新汉典刑长䇿正劳黄屋梦故山从使白云扄中原有幸经纶了天外髙鸿本自冥上阔阔学士六辔聮翩走使车绣衣风彩汉相如纷纷漕计归鞭筭恋恋丹心在帝居折节不知轩冕贵济时行奏便冝书从今慰却苍生望一点文星照玉除壬子夏六月陪萧徴君饮方丈南荣同㑹者乌大使正卿董端卿经歴学士徒单云甫张提点几道王秀才子𥘉洎家府小子恽隅侍席末云脩竹翛翛风满廊夜深樽爼得余凉浩歌声绕银河水画烛光凝燕寝香雪蚁十分浮大白徳星一夕聚髙堂停盃更待东山月要汲清光洗肺肠送王子𥘉东行岱岳西南碧海东青齐中据震维雄惊猿别鹤休増怨诡观竒踪得尽穷劒晕寒辉腾寳气马摇金蹀健秋风欲知别后相思梦多在西山紫挂丛杜君美耕隐堂厌喧耻向市朝居归隠南城旧草庐黄叶落时农事隙青灯明处夜䆫虚冩怀草就凌云赋贮腹看残种树书翠竹白沙村路晚月明几驻故人车春怀和术忽坦夫韵苐屋春深懒闭藏出门藜杖独相将春光暖透芝兰谷风色妬残桃李埸论政举知南国弊赋诗休咏北风凉浮云轩冕非吾事拟访无功覔醉郷雨中与诸公㑹饮市楼毎恨人生㑹合难兴来一醉尽君欢雨沾翠佩帘花细酒凸金杯饮兴寛胡旋舞低翻翠䄂串珠喉稳怯春寒朝来酒醒蓬䆫下依旧春风首蓿盘秋涨后晚访王克书舎种柳堤边𧺫暮吟黄金不博百年心垣墉倾圯水𥘉退门巷潇条秋向深但遣歌诗酬野逸尽随郷社共浮沉邻墻酒美中秋近明月柴门约重临报子𥘉以书见慰拥鼻吟成叹索居眼明惊见故人书边城秋静沉寒柝画㦸门深曵翠裾契阔秪应分一水笑谈曾不废三余荅君不忍虚来意呵笔裁诗雪满庐春望黯淡春云雨意微小楼孤影立斜晖书能引睡聊遮眼酒可攻愁任典衣桃蕾有情含笑发鴈行无力拂云归倚栏不尽登临意独对东风咏采薇冬夜坐虚堂人静䑕窥灯霜叶潇潇散雨声睡眼看书浑勉强夜䆫得月喜虚明漫漫长夜何时旦悄悄孤怀百虑横到底麄官男子事几囬投笔壮班生砧帋鹅溪蚕茧太豪华新帋蒙茸隠细纱不惜秋砧声夜杵要翻新法自吾家捣匀楮皵光舒练拂散龙煤字点鸦我録诗书何所事拟㝷源委泛灵楂夜归月波环晕晚风凄賔馆归时独杖藜曲巷门深惊剥啄小楼灯影自髙低归心有限先回鴈丗亊无心类木鸡淡荡春风二十八忍将书劒坐覊栖寿周都运劒佩龙楼顾遇频漕台今复试经纶平生许国丹心壮此日承家玉树新德量润涵淇水逺夀杯光动紫川春朝天好在明年日金印重看拜伯仁秋雨有怀吕丈子谦宾馆光隂一岁中飘萧吟鬓感秋风乆谙丗事无多味静觉书编有细功四壁夜虫秋思苦一䆫寒两客牀空对眠不见苏州守纵有新诗愧未工寿王参谋二首郁郁卿云霭士林不应正作一方霖无媒致位宁私巳有子传家足慰心巾卷在庭公事简寿毫浮彩蚁罇深非诗莫颂千春徳喜对梅花入细吟典郡风流汉表仪一方春物自熈熈谢公雅量推平昔杨震髙风到四知画㦸清香凝燕寝东山春酒照芝眉政成不独褒金爵贤守恩波在鳯池赠元仲一书记名寓缁衣行硕儒蒲轮却走事居万縁摆去聊乗化一念深来为读书黄阁经纶冝自重青山谈笑未全踈相望未入庐山社日暮碧云思有余和仲一诗韵丗事纷挐八九违未容丘壑淡忘机湏知霖雨思贤佐终拟卿云挟日飞麟阁勲名惊壮节虎溪公案觉前非㑹看杖䇿军门去满眼行山空夕晖娯志诗书不厌贫蛰龙冬卧不求伸应怜拥篲侯门下何似行歌涧水滨沙鸟忘机还自乐池蛙睅目欲谁嗔悠悠物理吾难料㑹得抠衣问上人送百德正臣之汴梁君璋序里仰髙怀宾馆相逄一笑开过眼揔非如意事着诗时遣不覉材人惊骏骨空燕市梦逐秋风上吹台去去当途足知巳未应空使劒锋摧赠王脩甫樊川风调锦囊诗邂逅青楼豁所思得酒爱浇吟舌健放谈时露劒锋差香翻月户情难极风入庭梧鬓巳知过眼纷华终寂寞望君冠盖鳯凰池挽赵父师提举疋马南来及抚棺磨砻空使忆当年师资有道无虚饰赋业推公得正传黄鸟此时空止棘青藜何处伴谭玄𬗟懐寿徳冝无憾可忍覉魂似粤阡送卢叔贤之邓州万里风云入壮懐斗南人巳识竒材重看緑水开莲幕宛胜黄金筑隗台铃阁风清谈麈静星屯烟暖汉旗开后期竚听平安报定逐梅花驿骑来寿王子𥘉彩鳯髙翔欲覧辉十年书史董生帷持心不为纷华夺尚友常先逺大期内冨经纶隆事业外涵风雅养诗脾赤霄玄圃春风细百岁相期拾紫芝自适旋収栢实炷炉熏𥿄帐低垂自有春竹几隠眠无俗梦蒲圑容膝胜华䄄䆫间白日惊涛迅门外黄尘万事新幸与圣贤相晤语未辤藜藿此生贫登熈春阁封丘门外故宫傍天阁空余内苑荒瀛海梦空三岛没帝城烟惨五云苍石䲔照水鳞犹动金鳯凌云势欲翔竒货梁园当日尽为谁留在阅兴亡哀故宫掖庭依约粉垣丹行入荒宫重黯然华表忽惊人丗换昆明重见刼灰寒石龙委地埋秋草湖王临池倚暮烟满目悲风吹酒醒东华门外泪阑干送赵相君北上汉斾当年入汴州布衣曽此识君矦夏盟自列葵丘㑹骥马空腾瀚海秋万里风云横寳玦九天名姓动金瓯南游正值朝天去望断春风五鳯楼登凌云阁布衣尘满戴儒冠风袂来登上将坛栋藻云飞朱栱湿檐牙霜重玉梯寒风烟逺胜筹边逈气势雄吞汴水干经略江淮有成筭不湏重展地图看送王子𥘉之邓州东风霁雨泛晴光桃李争妍出短墻春意似留行客住陌尘都醸燕泥香三盃别酒清明后满眼春愁锦瑟傍一曲劒歌心事逺緑波南浦未应伤送郝伯常归堡塞书劒南辤𣏌国天一欢倾倒酒炉边鳯麟瑞质惊千古江海词源浩百川吾道莫伤今日否斯文将付后来传骊驹歌断青山暮愧未长游从马迁赠李干臣少年心事便拏云不着清谈觧丗纷自得士元参别驾僵摧伯比张具军一江夜雨供吟笔万里征鞍逐鴈羣早晚春风笳皷地更看诗垒䇿竒勲登资圣阁杰阁当年瑞霭氤乱余金碧半尘昏岂知象教移中士犹掲雄名护国门法界冷沉梁苑月寳香难返汝阳魂伤心五岭腾烟语举丗从风莫与论跋西蒲老人燕处图甫脱孤城百战危苍茫何处跨鲸㱕百年有感悲风树一旦无依足孝忠遗像俨然留故事寸心聊拟荅春辉逺游剰䄂如瓜枣海岳相逢㑹有期上史相君夀麟阁勲髙誓不磨㦸门春静雀堪罗盟髙践土尊王切恩入河南受赐多好学丗推同杜预荐贤人道过常阿称觞何限舆人颂细逐春风入凯歌过楚卿子冠军宋义墓乙卯春三月予柬如大名道出内黄镇有庙在民居之南曰项王庙庙之址即卿子冠军宋义墓也且以徃昔墟墓间恍惚事来告子甚鄙焉独扵义之死有所感噫义竒士也𥘉武君举兵渡淮而西城攻野战势若破竹义之力居多及师次定陶再战而再胜也见梁志满气骄识其夺魄后值崩溃果不踰素义可谓深知兵矣至羽请师捄赵执以不可观其筹画号令攻取先后之方诚上将之略惜不使差肩三杰北靣以事髙祖反区区委质天乆厌之楚与羽并驱争先西向以举虎狼之秦何其不幸者哉虽然方秦之失鹿也羣雄猬起以蛇为龙者不可胜计布衣皇皇之士能明目识帝王之眞而归之者盖有之矣诚未昜一二数也至若淮隂韩信阳武陈平一旦起而尽爲楚用𥘉且不知天命集汉而后卒归于汉功业如此幸也呜唿俾天假义年脱身项氏䇿杖以归真主其功名当代纵不能厠三杰之列未至与哙等伍耳呜唿义何不幸也哉义何不遇也哉因作诗以吊并着予之感云老项捐军势巳孤擣秦遗赵见雄图竒才惜不遭龙准赤手争教捋虎须日月不爲荆楚计干戈空爲汉家敺因君重起无依叹羡煞中林得止乌元斋生平襟度玉无瑕天马精神出渥洼北海罇罍无暇日徳公賔主到通家山髙仰止人皆慕斋用元名意匪夸教子以经平日事不应遗实取其华过朝歌山势西来拥废宫荒烟回首接南鄘缅懐艺祖𥘉经野忍见狂童到覆宗野水作声知客恨幽花含露爲谁容千年快意商郊戦流谤争教有二兇铜䑓懐古都邑盘盘据四冲登临形势觉天雄歌楼暖响春风细绮陌香销寳气空笑着孱王承宋弊至今姦孽擅唐终慿髙谁识神州恨付与衡漳日夜东佑徳观早起留别道人陈彦逹碧桃花露湿衣凉宿酒醒时夜未央浩浩市声喧晓枕摇摇星影入虚堂春风醉䄂愁分手秋雨吟灯约对床后夜月明东北路吕安㱕夣半嵇康寄萧荗先飘潇襟韵耻咿嗄醉里青袗两鬓秋通介不随㐮俗受清贫当向古人求城居真似玉川子郷思空怀马少逰蚤晚临漪亭畔月一樽重为紫髯留晚菊竹瘦松枯怨岁寒为谁含露彂幽妍踈花尽秀开何益晚莭能昌固自贤採撷落英悲楚客破除秋色静斜川不辞潦倒东篱下桃李成蹊世举然闻诏滦水嵩唿万岁觞纶章飞下紫泥香九天空有风云夣万国争依日月光草木变衰元气活干坤开霁老隂蔵两都耆旧欣相告四十年来未省尝阳谷道中有懐黄石公事寄呈敬斋姚公雪斋请益𥘉心在东郡趍庭宿愿偿黄石有书开帝业布衣无地着恩光自惭国士思图报敢暴孤怀不自强巾卷在庭循诱际佩懐言行愈难忘赵御史挽章振藻儒林起赵宗殿前一赋已摩空笔参造化阳氷篆气屏权豪御史飬老正期来祝哽招魂何意入新宫影堂一拜情潇惨瑞露香残翠竹风上王翰林白衣如鹄禁闱春九万曽搏北海鵾独翼龙颜潜代邸亲承云锦织天孙两朝耆徳尊元老千古雄文说赦恩寂寞黄金䑓下客咏㱕心乆在龙门梦受庭训其中颔景二䏈盖先君之意云老月惊风夜色苍覊魂明随几筵傍音容恍对如生在教戒无多止义方芰歜似伤时祭阙松楸应念墓田荒牵衣未毕城乌𧺫晓枕纵横泪几行赠孟文伯秋月堂深劒履寒相逢一话破春颜心君意豁惊囊颕豹体文竒见雾孤节共髙殷侑壮片言谁拔子卿还笑抛烛影金钗梦长绕天墀十二间寿姚宣抚咸池朝日覩离明羽翼功髙见老成相体共推安石雅襟期全淂伯夷清黄金眼冷燕台望赤羽心驰魏阙情郑重一杯千歳酒调元消息在新正周仲寅处覔貂㡌炙手权门已强颜蒯缑未免向人弹晨钟声里霜侵鬓兰省台邉雪满鞍貂恰拟从公子覔客床应念广文寒何当花影乌衫侧一笑春风拍画栏邢夫子拜庆诗轴对君如读开元报历历声明见典刑欵曲毎怜名父子顾瞻疑是老人星一言楚狱隂功厚百世名谈汗简青濵海归来非我志春江乗兴看浮萍镇州懐古赵武雄圗不可㝷风烟东接九门深炎凉到此分南北战伐无情自古今弹蹑流风犹战国椎埋遗俗带燕音劒歌不遇平原客落日滹沱动旅吟祇谒昭烈皇帝庙一劒功成百戦埸三年章武事堪伤力扶汉祚图燃烬规取刘璋出侮亡若论託孤徒启篡试评含泣到分香秋风一掬宗臣血五丈原头落日苍燕城书事二首都㑹盘盘控北垂当年宫阙五云飞峥嵘寳气沉箕尾惨淡隂风贮朔威审势有人观督亢封章无地论王畿荒寒照破龙山月依旧中原半落晖朔风千里卷孤蓬斗酒难浇磈磊清浊沧浪知自取蒙茸狐服竟谁从燕台坐老黄金客甲苐争髙白玉钟拨土便成千尺干露恩初不负嵓松望西陵漳川北岸望西陵驰道东连讲武城将略有余开战伐墓碑无谓自题评一棺何在弥天力九钖徒夸盗汉名千古遗墟冷烟底定军山树拂云平牧野道中野人川浴振裳衣况接恩波沐鳯池莫讶出门何刺刺湏知去国自遅迟河桥饮饯无千骑文物声明又一时有泪不挥离别际西风空送鴈行悲奉送平章赵公赴阙庭之召少荅省檄见招之意云龙斾南还沸捷音汉台凝望几登临洗兵未用挽天汉入梦应知有传霖暖日睛消青海雪春风重扫黒山隂君王若问来归䇿为说虞皇待象心赠郷先生韩义和草服黄冠玉练颜一台天地市朝间飘飘野鹤虽无系恋恋乡情尚未悭幽睡不妨红日晚青山谁似白云闲何当一劒飞空去好爲留题过故关送常道人子明道士何心作羽流择音应避物为仇冷风身丗三千界碧落仙居十二楼无地可留云表舄有怀终结竹林游因君唤起西逰兴满眼太行黄落秋送刘同知还镇阳几人襟韵似君矦潘岳间居赋逺游白雪髙歌南郢重寿山长路太行秋隠居正有千林玉濯足何湏万里流一曲骊驹顿丘北碧云零落使人愁为王朝显赠梁邦杰兼简郝劝农漳南客子王朝显日暮涂穷仗友生今夏逺投囬沁水傍冬索米入共城千金诺重河柬守一府莲香白璧卿诗藁不湏询几束溪声山色揔关情和榦臣今晨所见庚金乗火势相髙午夜秋风散欝陶气错不调伊挚鼎雨淫空续楚臣骚人占乐嵗无遗虑我觉天刑未可逃除治菊荒还寓目青山城郭几週遭大风六合尘沙一混同群龙无力鄣惊风旱干到此谁归咎天道从中见蔽蒙诗枕梦惊茅屋破山林春老縁隂空雄攵便拟昌黎讼九虎当阍未昜通雨后草堂即事骇浪崩腾点额余归来缩首伴凢鱼门从席后轩车少鬓自苍来酒琖踈坐掩残书怀苦节自锄明月种秋𬞞邻人共指扬雄宅只有儿童未唤乌挽季子文一丘宿草县城东前日花时杖屦同白璧不埋连邑价青灯空负十年功鵩来近舎伤君去麟出非时见道穷脩短偶然吾适值不湏作赋问天公𥘉从拱把见凌云天意栽培似厚君大厦如倾樑栋在神交遽尔死生分白驹空谷归何䖏夜雨它年不忍闻吾道已穷来者替两行清泪为斯文绛帐絃歌日沸阗去烦从简屡为言自春卧病无三月一死埋魂入九原桂实未霜惊早落鸟声解语惜空喧东门最是伤心地老父哀号血洒辕五年六月𥘉八日夜梦遗山先生指授文格觉而赋之以纪其异分明昨夜梦遗山指授文衡履絇间道必细论能出理文徒相剽亦何颜江流不废惊千古雾管时窥得一班落月满梁清境觉紫桐花露湿吟冠夏日南堂即事一雨清凉恰四朝雾丝萦户见蟏蛸病因戒酒成真止辞免书门絶妄交道拙尚忧児坠简家贫且喜稼盈郊闲庭緑藓泥融遍燕子飞来𥙷旧巢同榦臣读漳濵唱和诗轴草堂旧两记相㝷细嚼漳濵唱和吟白雪调高虽寡和朱絃声眇有遗音犀寒苍渚竒逾出气夺元胎理更深一洗向来筝笛耳坐听三崃㵼瑶琴髙山仰止爲千㝷更对佳人与细吟艺絶六钧俱破的调髙千古得知音静藏晚兎无穷变法北沧溟不自深客去洒然心境寂满轩秋气入丝琴谢人惠瓦甒老雨崩崖爲尔关野人携赠入芸斋埏陶有意存三代奠献曽经备两阶上拥圆吭蹲野鹳中横皤复怒池蛙钩深免汝居危地时挿秋香慰老怀六月𥘉七日夜二更雷雨大作落日山云拥盖幢二更雷起雨飜江六丁怒㵼银河水千杖齐𫾣羯皷腔耕壠揠苗秋有望炎官収夜深降一犂闻説西江上早晚龙移似老庞和干臣韵云漏踈星不满天坐来风雨暗西山不忧鲸鬛飜沧海喜送凉飈入白间蜚不成灾休纪异署虽才伏暂知还雨伤旱损俱咨怨读罢君诗壹破颜雨后出门言怀壮年祗死别犹薰老去収藏省一身禄不妄干时有待道从深探理弥真充膓有荠固云苦举扇无尘可汚人洗我襟闲磈磊门前秋水碧粼粼万书丛里自陶薰浩浩堪舆寄一身未静蛰坯存夜气鸟飞鱼泳见天眞学从践履安天丗要经纶有若人林下㓜安应未老且教双足濯粼粼和干臣雨晴出郭之什饮散公庭乐亦陶西湖乗兴喜同遨河神偃蹇夸秋水山翠空蒙上鬓毛乍脱城居惊眼放纵教诗思与秋髙鸿飞燕集随时处谁羡佣耕壠上豪秋涧先生大全文集卷苐十四秋礀先生大全集秋涧先生大全文集卷第十五秋涧先生大全文集卷第十五七言律诗蘧大夫庙芒鞋两自近关行颇讶先生出处轻道亟卷怀伤丧乱仕因公飬辟专荣辍车彷彿公门敬寡过依稀圣者清故国令烟乔木老至今君子号郷名苦雨吟禾头生耳骇轮囷一雨霖霪迫两旬蛙出坎居喧皷吹蚁连封垤失君臣隂沉便恐阳乌惨飞舞争看石燕神寄谢碧鸡坊里客不烦羹釡怨生尘迎秋大暑推回酷吏辀先声传喜到梧楸清啇载路歌夷则白骆前驱候蓐収气肃衮裳𥘉𣸪辟露清行殿拜凝旒若论成结功尤着不解词臣九辩愁明霁雷霆威霁雨𥘉回战罢昆阳万马摧成结歳功真有望洗清天宇觉重开秋菌出木惊朝暮野水增波阻徃来腰足痺顽欣一散约携藜杖晚登台箕子庙刳剔忠良诧肉林当年愁絶父师心道传未害奴爲辱俗古方知化独深上念圣汤思自献下逢周武是知音野烟无地寻遗庙空咏芃芃麦秀吟挽梁防御邦杰二首酒舩茶灶柳溪烟把臂论交记昔年列郡剖符方再考铭旌埋恨便终天风纒大树摧苏岭云黯归魂近赫连四十三年成底事一杯恸絶九山前梁矦跃马英妙年大冠脩劒身颀然闭车过市殊不乐快意耳后抨惊絃朝吟醉卧石楼上暮归射虎南山前闻说三城足遗爱令人空忆使君贤奉荅彦正参议书问清晨庭鹊喜相唿薄暮敲门得素书地重毎愁屯煦䏰人来还喜驻青居烟开瘴岭三军壮气压巴江百战余一檄我知边报静西南争识汉相如酒醒闻雪作隂云低压湿衡茅暖透衾禂地气交缟色渐生明月幌风声先到碧筠梢谁家猎骑长围去何处柴门向晓敲开岁春风两岐秀竚看晴浪际农郊至元四年岁在丁卯暮春之𥘉陪陈王二郡侯泛舟清水兼携妓乐山围牧野青未了河抱鄘城势转雄髙㑹逺为开府设仙舟还许李膺同春光淡沲明歌扇吹管飘萧飏逺风郑重使君双皂盖月滩留醉恨怱怱风暖溪深夹岸花缓移兰棹转滩沙醉停杯酒清歌细看弄渔舟白日斜谁与浣花征故事行观春物到山家沙堤不用双红烛马首归时月有牙溪回路转无多曲风软舟轻恰数人汀树弄晴供望眼岸花迎笑喜行春千年胜赏兰臯在五郡讴吟使节新多谢絶吹醉㡌惺惺恰及到城闉寄王緫管子𥘉新筑茅堂并水扉栁隂连接到渔矶平畴緑满禾方秀髙树凉多露未晞挟䇿不干丞相府入山终制芰荷衣故人好在龙津府书叶飜香吏事稀和节斋言懐诗韵元龙湖海见平生老我韬铃未易兵格物志精先寔学捄时心切耻虗名风云自是龙头客吟笑空懐壠上耕䄂里珠三百颗毎从开䜩淂晶明林塘秋暁蹑足烟霄谢俊㳺野人髙兴在林丘近山欲雨先衣润秋水増波拍岸流水叶静时存复理人心安处即天逰隔溪田父治荒秽斜日踈烟满树头卜筑坞溪流水抱村斜林杪青山隔岸賖平日买田惟乐此他时成趣要移家溪邉种柳眠黄犊竹底开门绕白沙任使傍人唿漫浪雨蓑无负钓鱼槎送王子𥘉揔管奉诏北上圣代崇儒意匪轻徴车相望半诸生九天雨露思贤相十载经纶见老成更化有方先定制捄时无騐是虚名烟霄未遂攀鳞志葵藿空懐向日诚简寄杨治中文卿贰车沁水瞻髙驾簿领西台有旧游邂逅一樽淇上酒笑谈千古庾南楼丰狐闯首蔵三穴一鹗盘空健九秋闻道清源足佳景竹林烟雨梦西州上史承相百揆端归一相尊中台潜隐北溟鲲人间桃李争晴昼天上风云拥㦸门驽蹇遇知思一顾家山囬首惜空奔幸䝉翦拂长鸣去会有文章报至恩题相者訾洞春野隠东过沧海翁醉吞秋日入心胷神机深探干坤祕眞气曽惊户牖龙驴背老髯掀一笑春风归路指三峰昂蔵我似賔天鹤梦遶仙盘露影浓和髙丽参政李显甫恩波如海际天隅一日京师识老苏喜向嵓廊瞻汉相欵随仙仗听嵩唿衣冠自是乘槎客文彩还惊照乗珠共羡朝天蒙宠渥三韩秋色满归涂开平夏日言懐圡屋甖灯板榻虚一缾一钵似僧居半编翰草从人读两鬓霜华向晓梳客子衾禂残梦短暑天风物暮秋𥘉故园松菊荒多少岂不怀归畏简书郊送云叟公寳鞍尘土满香罗因送行台振玉珂出郭快于鹰脱㡌归怀争奈鷇遗窠夕阳明处乱山浅碧草深时毳帐多自愧囊锥无利颕青云台阁半常何直中书省紫禁彤庭尺五天沉沉碧绮鎻秋烟鳯池波暖锵鸣佩翰苑才踈愧昔贤人世好怀能几度风埃长路已三年緑隂好在西园树辜负移床听晚蝉开平晚归龙首堈边野草深秋风滦水动归心百年蓬巷开圭窦一日恩光照一林吟鬓有光浮镜玉家书封喜认泥金料应晓月帘栊底干鹊飞来报好音吊竹三径归来已就荒更堪庭实叹云亡䆫间月出思清影帘底风来忆细香便拟碧鲜留赋咏恐应尘俗到膏盲未容分斸苍苔破拄杖敲门有底忙和庞参军云卿诗韵万事云飜揔释然不禁哀乐近中年此生得处便爲乐自断从今不问天最喜遇知倾底里譬如食蜜味中边吾郷頼有诸卿在归隐终期覔鲁连送陈尚书经略成都暂辤喉舌去筹边调饷中间别有权托境要当成筭后务农思在训兵先雪山已觉公来重玉垒休矜蜀险偏东北更看诸葛表春风晴霁锦江烟太原笔工李子昭许赠予双笔乆不见付作诗以问之子昭过晋喜新知双笔亲承逺见遗脱㡌一从休老颕临池几负跃蟠螭正烦筠管麁扵臂细理毫鬃健作锥乆向梦堂惊五彩贮云含雾莫来遟闻诸军飞渡鄂渚前次建康节驻长洲巳浪然鐡縆镕冷瘴江烟胶舩浮海从南遁汉日行天揔北旋牛后举知非晋祚暦期应计过唐年至元天子如天覆莫遣虚陈坐榻氊秋日㑹牙城白云楼䜩行院使者及嘉定府新附诸校坐中观西山风雨望际烟霏湿翠幈雄风先作雨前声鸿蒙气合先天境惨淡川回得意兵凉吹逺随悲管发壮懐还傍醉吟生三年画㦸清香地惭愧终童系越缨赋西城鹦鹉螺杯老月沦精射海波珠绳分秀贯神螺鹧班渍粉垂金薤鹦喙嫌寒缩翠窠樽岀瘿藤纹浪异瓢成椰子腹空皤饮余疑与溪娘遇一笑相看发浩歌乙亥夏六月廿四日西城即事马上望姑山烟雨浓淡开阖有不可端倪者偶赋是诗以纪其竒观云连山中断欝苍陉全晋蟠纡未了青方讶野烟沉涧壑忽驱凉吹满林埛天边雨脚排银竹物外仙家列画幈拟是姑仙游八表笑回龙驭下沧溟挽翟器之八月十七日清晨梦翟君器之晤言者良乆觉而赋悼魂而有灵恐当撃节也淡癖相看忽四年襟期樗散郑家䖍隷书思入锟刀法画品人推具眼禅满璧沧洲惊絶笔一樽别酒是终天不湏只听山阳篴日暮怀人已慨然哭郝内翰奉使大河东汇𣏌连城之子南来气宇盈义契重于平昔友斯文公与后来盟苦心问学唐韩愈全节归来汉子卿十六年间成底事长编惟见使华名次杨子英诗韵十年芸阁想差肩曽侍红云尺五天幕府莲波知泛麟台勲业浩无边劒埋古狱终冲斗玉藴蓝田暖自烟留取中踈俊气它年挥手障汾川题开封府后堂壁至元十三年𬒳省院檄同开封尹陈侯试河南儒士四月十九日抵京授馆开封后署相与握手活旧且及包范二公事业时予耳疾止酒谈噱间暮雨大作连明因述鄙语奉一笑云使轺南下入京华满眼交亲笑语譁共讶老螭蟠北海自怜贱子宿南衙关河痛别襟期豁风雨翻空夜气嘉负煞清尊三百爵胡床相对看檐花投宿洧川驿话长不觉道途倄马转河堤入宋楼时事未容谈笑故园难遂去来休一天梅雨方𥘉夏两耳蝉声预秋最喜此行陪逸驾未妨吾道付沧洲许昌道中一雨长途送晓凉陌尘压尽燕泥香醉歌金缕辞梁苑笑拍吟肩入隷昌人物消沉清议在风云开阖苍应怜一片西湖水空照行人两鬓霜颕封人庙在宋楼镇西三里古堤上至元十三年夏四月考试河南同陈节斋过其庙陈爲索赋故有是作颕封遗庙枕髙墉窈窕舟青力牖空治道得人无国小孝心钖类与天通当年大隧融融乐此日乔林癛凛风㧾道茆焦贾余勇从容难似片言功友人丧马老骥厖然燕色苍今春长记逺乗将翻江风雨曽何梦伏枥饥寒想备尝既乏敝帷酬逸德忍令铜鬲葬人肠玉鞭剪断春游兴驴背清吟要细偿南阳府试院中作牙堂潇洒敞晴䟽薜荔墻深五畆居起敬对瞻元凯庙订顽欣得鹤山书心非道义为充实身与干坤恐自踈暮倚城闉还一笑竿头蚯饵引鳌鱼寄李士观拚醉清樽洗别颜我来君徃转凄然遥看汉水无三百不觌清扬已五年瓮舞未収输鬼笑候虫多足返䕫怜义襟谁似张京兆早为吹嘘使北旋南阳北城同陈节斋晚眺大野东潴楚塞遮清川西骛抱城斜瓜分鼎峙连三国地廓天开到一家丞相大名垂宇宙庞公髙节动云霞千年事徃空遗迹立遍残阳数去鸦宛叶遁中六合云蒸一气霾漫漫长路渇生埃诗从白雨明边得人自青山尽处来丗路有机难预料剧谈供笑不时开济时頼有诸君在汉苑秋风愧不才次宿汝楼韵二首解却征鞍细履园月明深夜倚危栏㑹悭共惜飘零乆心逺应怜语话残尚友共㝷佳树传逢辰不戴鵕䴊冠倾嚢掷下骊珠颗依旧晶荧照乗寒微云河汉半晴隂夜景萧森梦化城山色不随乔木老月华偏对故人明鹤縁露警清无寐蛙属官居重有声廊庙只今纷治具正容坚坐看昇平赠别按察王立夫二首当年画省忆同襟此日南来又盍簪夜雨喜成连榻梦秋霜尤见故人心义方外觉纷华远话乆中倾底里深他日买田相约老两椽茆屋共云林眼中机括审时张事外论量见直方白璧不酬金屑笑乌纱能护豸冠霜烟花紫禁期推毂风两南州梦对床更就信陵陵上月一尊分手上河梁留别节斋公因次严韵雨露干坤不少私至人出处与同期松筠氷雪有定操人物江山见一时着手正便扪蝨话㸔云难受络头丝平生慕蔺公应识秋水长河有令姿夜宿朝元阁下垣楼观天中央星斗拱列灵坛苍月中清露翻碧瓦殿檐风信摇金铛炎歊似杀赤熛怒雾雨谩成玄豹章长缨土满未容濯金沟泛晓空苍凉挽吕权漕子谦维至元十年岁癸酉夏六月日江淮都转运司幕官吕公终于私第之正寝飨年六十五越明年春三月东平尹信弘毅自卫过晋始知公墓草已宿呜唿哀哉公讳逊字子谦系出东平望族父松金词赋进士第官至隰州刺史兴定间城䧟死节公其次子也为人䟽直恺悌乐道人善早岁有赋声生平喜作诗格律精严长于七言近体或有问湏尽吐乃已然如法家断按不丝髪贷问者知所趣居漕府几十年良谋黙计便公私为多某辱知最厚悼斯文之不幸痛知已之难遇非歌诗无以摅予衷也乃作是诗躬告墓左魂而有灵鍳兹诚悃其辞曰凌烟词气吕衡州一语神交二十秋漕府议髙推独歩诗坛吟苦入冥搜眼中耆宿有今日地下周冯是旧游秋草满丘新吕道未容车过泪先流临武堂䜩醉后有懐省台诸公桂月流光雪满台月明人影两徘徊行云不逐歌散徃事还随去鴈哀双鬓入秋无可白寸心于丗末全灰遥怜红药堦前客玉树相依一笑开简寄陈节斋别来碧海三山客偶得新诗慰逺情昼接夜谈懐邓鄙风荷烟柳梦都城好翻故里三千牍且按秋风九万程㝡喜新凉换炎暑梁王台上月孤明鞠余望月东台即事崖陴诘屈张烦痾老树遗台怅独过山色满楼帘影薄柳隂横沼鸟声多两河蓄润开东雍十古秋风动汉歌谁着梗阳人有狱鬓华尤比向来皤日用万彚何能臭味同洪纎强梗贵冲融虼于砥柱标天险淡似浮云度太空意或近私随有碍事因无已即成功莫将此理求诸逺揔在平时日用中送王丈子寿南下河中白发今年八十过故园归兴足蹉跎启期三乐人争仰汲直髙风古所多照眼关河增喜色过门香火尽行窝后期望岳栖巖上一笑云烟入浩歌郝提举子某至元八年冬见于京师杨氏书院与之语温醇有礼愉色睟然意谓奉身周谨笃于其亲者也今年春予官平阳一日介呉君子明来谒具道郝南还之事相与撃节嘉叹乆之噫方衰俗頽波中其孝养有如此者孰谓曽闵之门和乐之气有时而息邪此心不匮岂特钖类而已哉故传曰惟孝友于兄弟施于有政其是之谓欤喜为赋诗以赠且广其敬养致楽之心色难无违之旨云古称百行孝为先就养辝荣事更贤恋恋庭闱心向切依依亲眼望来穿蓼莪报徳歌周雅令伯陈情感毋年衰俗陵遟有如此见渠福禄日増川白楼晚眺条山东峙画幈开楼外长河一线来檐瓦蘸波鸳梦渚镜鸾空影月临台千年事徃情如昨满目春伤恨未裁更着野花留寳靥女墻随意点晴苔洪洞道中送客回有怀子𥘉舎人亲朋零落故人稀白首相望更一涯花底梦归连夜酒柳边情在送行诗赏心嵗月能多日人物江山又一时许国壮心虽未老向人孤抱欲谁知公堂即事鴈䳱行趋日出前潭潭槐府静秋烟渔阳掺急三挝后簿领山如万虑旋图报毎虞遗少愧焦劳何敢独称贤更堪清畏堂中梦夜夜归心到日边和周録事感春诗韵微官休苦日奔忙须信行藏在彼苍心计自怜甞越胆鬓华何计避呉霜暂容巾挂三花树任使声喧百鸟埸昨日平湖湖上过緑波如縠要浮觞夏县道中湿云压树际岗平溽暑还因小雨增官事困人如缚虎秋风吹野梦飜鹰趋时未必儒冠误并隐端为野鹤憎遥忆筠溪亭下水万竿苍雪照吟灯题闻喜庙学古栢丗传清庙圣汤墟老栢还除十六株黛色秋烟千古上石根铜榦百城无虬龙閲丗苍髯磔踈影凌歊冷翠铺眄汝自惭诗礼客摩挱三向孔庭趋饯张子文驿送戈甲前赴成都子文云中人至元八年冬相识于大都李玄晖南菴吟君一轴饯行诗西望峨嵋有所思山险不忧巴道路雨多防湿汉旌旗雄边有䇿看回奏谕蜀能文正及时傥见揔戎烦告语雪山轻重在谋为寄送朱信卿还吏部故都乔木巳苍烟玉树临风照眼鲜暂着印窠封瑞锦要从鞭筭看流钱燕山夜月萦㱕思平水春风梦别筵不得一杯光祖道汾岗回首转凄然霍岳道中郡寮招致逺相过冐雨东登荷笠簔比入庙宫三渡水再㝷兰若重攀萝傍山凉早疑秋近砰涧溪喧觉雨多庭下古碑堪晤语倚余笻杖更摩挲霍邑怀古堂堂义帜下并门六合风云巳併吞软甲不忧三日雨妖氛厌两都昏𬗟懐戍火城头语死愧忠精地下魂惨淡銮铃原上月至今英气凛生存送周録事干臣任满赴都青衫白髪老参军银管聊铺两考勲公吏检身知礼度儿童争语说清勤春官吏选多书最祖帐东门惜重分匣劒莫将尘自翳諌章论草要新文送汉臣张弟青青衿珮读书郎邂逅姑汾意叵量老大正深郷国念飞翔不负少年埸行沾红药堦前露梦到秋风豸角霜此去固当强不息更湏人事卜行藏寿赵秘监辅之时奉使日夲回西归京兆报国心丹气益振一㠶直彻海东垠三年契阔中朝客百险归来万里身旷古使华清议在照人精彩寿毫新终当清浅蓬莱水经制金华要老臣陈季渊挽章三首至元十年十二月望陈季渊子次翁道出平阳以其父季渊䘮来告且请诗哀挽故勉爲赋此笔头诗话硬盘空诗自工来老更穷玉斧惊传脩月手旦评推絶斫云翁幽穿洞穴愁山鬼壮极秋涛驾飓风千古杜陵原上月一丘分照渭城东大驾西廵始拜公从容樽酒两都同杖归河朔忠尤壮诗到秦州气更雄莲府晴波竒䇿在杜陵残月草堂空传家尽慰元龙望湖海诸郎有父风忆扈龙旂狩蜀年渡江诗并选锋先江花冷堕波神泣醉䄂来披玉井莲已讶羽渊沦老月遽教风骨閟重泉𬗟懐春草池塘兴雨夜分明梦惠连挽殷签事献臣扶病南来喜盍簪激扬似为失前禽气冲豸角空余烈响絶朱絃得好音一节尽髙完璧事百年谁了盖棺心醉魂不到黄垆夜梦绕三山碧海深㣲恙团蒲倚暖病维摩春满晴䆫气未和兀坐暂容心境静好懐安得故人过鐡花绣澁青萍暗丗事栽培白髪多却喜郡人相说似春风门巷雀堪罗至元十一年岁在甲戌上巳日㑹府倅张侯明卿治中忽英甫前揔判张行甫禊饮于晋源郷兰庄刀氏之醒心亭张矦行甫之子思诚息翁孺侍䜩禊饮兰亭不可寻兰庄山水尽清音杨花糁雪溪流碧野卉留香竹树深暂脱帕车三日妇却忴时事百年心一樽快趂芳时醉明日池塘是緑隂送郭按牍彦实东西南北送行频长路青山辗欲尘莲府有声推雅量柳条无计绊行人緑波未要伤春浦白璧难酬入幕賔后夜月明川口道梦归先到晋溪春洛阳懐古重城缭绕枕邙腰二水交纒㑹洛桥势即土中多汉制锦围林苑讶随妖山川开阖悲今昔陵谷更迁失市朝万古消沉竟何有揔成闲话付渔樵游泽州青莲寺知州皇甫琰名山名刹不无神掣电轰雷一雨新洗出好山真靣目擎岚捧翠待诗人薰风吹雨不沾衣马趂清凉入翠微硖石两楹天斧断好山四面画幈围我来胜地清心地僧说禅机与教机頼有文章贤判府裴徊登眺乆忘归斜分一迳下林峦金碧觚稜紫翠间羣岭秀攅青蓞孤峰突出玉湖山凿开一握干坤小占㫁千年日月闲浩浩兵尘满河朔天风吹不到禅关和前韵盘盘石磴转层峦寺隐青莲六叶间天削断崖开老硖雨将空翠绘苍山偶因戎治终朝毕暂得僧䆫半日闲清晓出山还一笑几时尘事不相关覧胜都忘罥葛衣谿风吹雨散霏微霞明殿脚金千界云抱山腰玉一围林壑有灵怜俗驾人心无路息危机风流幸对文章守安得巖栖不更归太守清吟句有神兴随山雨一时新身修自是吾儒事笑杀残僧説似人夜过关岭山山行四月似凉秋夜半摇鞭下岭头心苦自怜甞越胆歌长不用抚呉钩风烟动色开中鎭禾稼连云际四州碌碌一官成底事春风归梦仲宣楼虞郷道中中条如画色苍苍过雨晴岚带夕光望入王官饶水竹路经虞坂足耕桑未容巖桂相招隐自笑微官有底忙多谢浼风驱暑退笠檐吹作马头凉谒王官谷唐司空表圣祠堂人去空山草木香撑霆非爲汉文章三休方拟遗身累一偾应怜爲囯亡明月不汚黄浪浊清风髙并首阳芳满斟三詺亭前水拜乞襟灵涤肺膓庆路伯逹八秩之寿素髪酡颜八十春昇平人物典刑存两都乔木秋光老四座春风笑语温膝下尽欢衣有彩人间无似寿爲尊试从九老圗中看独觉光荣萃潞门爲郷人夀壮年虎穴喜竒探老去幽潜一道龛倚杖看云追徃事闭门留客了玄谈关元气欝丹浮颊玄髪云如緑满簮今岁夀堂春色好一帘空翠扑晴岚秋涧先生大全文集卷第十五秋礀先生大全集秋涧先生大全文集卷第十六秋涧先生大全文集卷第十六七言律诗寿緫管陈公当年劒履上星辰諌草曽蒙帝子恩天上声华瞻北斗人间诗价逼西崑尽焙桃李开春苑暂遣风云拥㦸门谁识节斋清白节西山晴雪照吟樽斗间占气识龙泉两岁公堂拜寿筵河润巳歌千里逺化行皆自一身先铃斋昼掩无私谒坐榻朝悬有败氊恺悌我知神所相堕山乔岳未为坚黄陂旷度吞秋壑卿月光辉烱士林万目剸裁无错节一生匡弼有丹心行春不识甘棠讼济旱终为傅说霖万斛明珠百泉水光风都付寿杯深清明日拉友生李士观游长春宫因谒纯真王练师且陪姚左辖啇签院二公髙论时至元八年二月十九日也鸣珂振毂满重城花底春光沸玉笙放眼壷天如隔丗侍谈仙驭胜登瀛松风韵瑟金铛静竹露光寒鹤梦清且莫临漪门外去夕阳正在緫眞明送陈按察东还把臂论交今十年朅来萧寺重留连巳惊秋汉盘孤鹗更爱清吟障百川桃李春风寒食月関河行色绕朝鞭此来论列尤清峻愈见行身不偶然追挽省郎王仲蔚毳幕风翻雪满床快书𥘉不减元康酒余绮席氷生颊事解连环颕脱囊青琐飞翔天巳老白云回笑恨应长杏花春色邻墻酒前日东城是醉郷寒食日韩氏南㽵䜩集重城鞍马厌红尘春草池塘发兴新自拟啸歌知道在不分宾主更情亲青山似喜谈时事白发空惭满领巾黙数向来投辖饮不应惊坐独陈遵赠李济之修撰乆扈红云侍帝舆襟灵潇洒气冲愉丝纶有在人非偶寂寞求音意更殊已爲斯文铿木铎共惊沧海得遗珠何当一片銮坡月时听论思爲捋须简寄王推官汉臣今从事彰徳幕府表弟韩从益云卿自相下来伏审雅候佳胜喜慰之余谨以此寄奉别后一笑也燕市分携已半年客来首问喜清妍办教緑鬓看吟镜尽称清波泛幕莲五袴有歌清议里一方无事晓灯前西溪未减东湖胜满意河山照酒船和赵明叔言怀我𥘉识子禹卿筵秋月金盆上碧天翔集栢台几二载称停文赋毎终篇孤忠自信恒多苦万事安心恐偶然白髪行年四十五向谁重理伯牙絃饯陈签省行台西夏鹏抟九万见扶摇五郡河湟付变调版籍输诚须窦守孤寒収泪拜文饶天开相府官仪肃弓挂崑山节制遥荒服甸绥谈笑事太平勲业在中朝虎落云闲四海家河山𥘉不外幽遐龙荒要廓朝天道别泪休惊出塞笳葛亮贵和书有在君鱼砥节老弥嘉多应青涧城头月无复惊飈涨暮沙汉家威徳际髦蛮牙蘗其中虑阻艰金节逺开丞相府春光先渡玉门关正烦烟火通青海未用梯航致白环银字诏还知不逺好来弹压紫宸班五郡河西右臂连怀柔有䇿得人先文昌除目繄谁在帝座囬章得汝贤才气似公当重寄睽违多感是中年黄金台上西山碧莫厌离觞碎筑絃勑勒川南碛卤西荒烟回望隔华夷哥书开府固英特老范筹边贵靖绥汉月流光清朔部隂风无力动牙旗遥知别后相思梦秋鴈声中第一诗张梦卿恵竒石道人解种僝颜玉分供晴䆫思渺然梦去怳为天姥客润余犹带郁林烟夏云翠耸形模恠海日红蒸腹背鲜我自爱观无巨细一拳嵩华堕吾前考满日言懐书呈侍讲颙轩三载区区簿领间痴牀老坐待循迁封章不到回天笔躬稼终归负郭田嬴得虚名清议里尽惊白发暮愁边只应一片金銮月似向衡门照独偏题李练师崇圣宫图姚左丞索赋滚滚劳生汨丗縁练师独得静中传一篇秋水忘言处满眼青山曝皆眠丹井流光传大药玉台积翠倚中天方蓬别有泠风鹤华表归来又几年夏日䜩集田氏林亭御史诸公留别湿云压树羃方塘雨洒层轩满意凉四海交游有今夕一樽情话惜离觞梦惊紫禁烟花老醉尽佳人锦瑟香老子兴来情未已更催银管按清啇闻丞相史公受开封之拜昔邓禹列矦特参大事晋公入觐重领名司故韩愈拜章称旧压三司之贵云台图像独端居诸将之先伏惟开府相公佐翊勲髙封拜宠数以今视昔前后略同养老乞言典常尤异伏自传闻之审不胜庆幸之心敢缀荒芜式伸颂祷前监察御史王恽谨顿首启上台鼎春囬极宠光𥘉闻欢喜倒衣裳百官礼絶汾阳拜炎运天开汉道昌义激忠精倾列辟坐调风雨会中央此心乆寄华亭鹤梦绕裴家緑野堂御史秩满日效乐天诗体书懐人㣲毎愧居清要禄厚常忧负素餐劲翮巳输鹰隼健秋霜空落简书寒寸心敢谓行身了丗运弥深以理观三尺素琴中本静又施絃索向谁弹上太保刘公诗闲云出岫便从龙羽翼髙于四皓功黄石有书开两汉黒头无地避三公金轮散影连沙界太一浮光动竹宫缾钵不妨聊尔耳人间桃李满春风山人较来钟鼎与山林得失何劳拊髀吟静对清溪忘俗虑醉逢渔父是知音满梳华髪长年雪一片闲云欲雨心临水几堆黄落叶𬒳风吹去任浮沉王子行年四十余幽潜心似糁中鱼倦谈时事便情话静尽灵襟信理书遇酒祗堪知味止爱吟谁暇计才踈今冬䖏置行窝了种竹溪南有草庐和郝子贞见赠之什兼饯舟行二首情话滔滔不易量几年闲处看人忙时清共乐林居好理到能消客气狂脱颕我惭成事遂论诗君乃起予啇布㠶无恙秋风里一棹烟波去渺茫山人何苦住山城老雪堆门几度平雅爱云林无俗态岂知尘土满长缨薄田粗足充饥了衰俗无依奈物轻三十年来老知已此回相送㝡関情题韩通甫城南别业翠竹连村映白沙横岗回抱一川斜橘林多实长年乐棣蕚留香尽日华云锦池邉看鴈序秋风门外任蜂衙自怜独鹤归来晚夜夜林丘梦水涯送子𥘉宗兄出镇阏台飞翔方喜簉朝班一表陈情动日边列郡剖符聊复尔中年分手倍凄然两乡忆望三千里一席情亲四十年明日萱堂寿亲处杏花红点緑杨烟登临武堂吏散公庭百虑衡来登临武敞髙情唐风过陋留遗俭晋谲移民到健争千障壷山吟际晚一沟汾水眼中明悠悠自愧沙鸥雪更道忘机意亦惊唐山道中早发沆瀣横空夜向分行穿林影认前村梦残旋逐车声破犬困时牵马足奔长笑未容耕壠畒一官随分报君恩独怜三载霜台月空使流光满蓟门怀旧诗至元九年二月十四日济南刘汉卿出示亡友王仲蔚诗轴三复之余嘅焉奭伤因忆徃年在东平时与仲蔚诸人暮春之𥘉㑹饮于宿城野务赵媪家凢三次歌酣尽懽同㑹者六人明日仲蔚赋诗有杨柳青旗连坐榻杏花春色过邻墻之句殊爲上轩所赏明年仲蔚从事济南幕府予亦西归淇上自是而不复相见秋七月闻仲蔚病疽死歴下忽覩斯作令人又有短气者七年之间六客者止存井任与予三人耳因为赋此以抒梗㮣云遗诗一读已凄然玉树临风堕眼前心拟酒寛终致疾夀随中止欲谁愆蜀州寄逺犹如昨伯道无儿更可怜转首惠连春草梦月明愁满宿城烟辛未岁除夕言怀杯盘草草具饧茶灯烬红垂夜半华抵掌不忧韩愈鬼住京空在老坡义素餐御史虽无𥙷画省除书有抵差新故送迎长岁例春风明日又谁家大暑大地洪炉一气蒸楼居䑓䖏失髙层庭柯叶静风来絶河汉隂斜气未澄炎帝戯张千火老懐思抱五湖氷嗸嗸疲瘵无多力遽尔蒸腾恐未胜挽王脩甫时客死于燕君有燕都怀古词内有恨满西山秋色之句至元元年在东平时屡向余道大梁东郡卫南鄘尊酒论文几度逢少日才情惊小杜中州人物惜元龙长歌老骥壷空缺秋色西山恨更浓五十五年成底事一丘露草泣吟蛩奉陪左丞张公尚书李公王学士徒单待制赴赵禹卿观稼之㑹偶得五十八字奉林下一笑也常杜城南尺五天草堂尊酒接欧韩晴云望逺禾方秀髙树凉多露未干䑓馆不烦题緑野林花时许覆金鞍因君唤起㱕田兴梦到西溪旧钓坛游玉泉山山腰一迳转云萝照眼平湖涨碧波形胜左蟠辽海逺风烟还觉玉泉多自怜俗驾来逋客急遣清樽发浩歌笑拂岩花醉㱕去山林钟䁀两蹉跎书懐无简陈节斋羞将业镜中看不为无鱼动劒弹两鬓揔随霜简白寸心虚傍日华丹间中持论谈何易事际操存衆所难羡煞山东陈按察龙光髙射斗牛寒题赵宣抚樊川山中杂咏苍崖如削静烟霏中有髙人住翠㣲夜鹤聴琴依蕙帐晓泉和月落山扉一龛静体炎凉理两眼深明倚伏机毕竟名髙难乆卧野猿偷禠芰荷衣㱕潜洞眼冷朱门鹤盖隂自开幽洞事幽寻飘潇书剑三秦客盘礴风云万里心竹涧度凉便夏永药囱留暖爱冬深何时为濯长缨土丹灶茶烟共一林赵樊川适安堂上赵樊川择胜栖心以乐全神武门前抛组绂终南山下买林泉兰臯秋逺萦吟思酿瓮春香引醉眼洞口野云遮巳断不须重上武陵船适安堂草堂卜筑近清溪拟散襟颜似紫㣲幽事相関常起早老怀能遂任时违无心出岫和云卧有客过门尽醉㱕闻道黄家花满树几回扶杖到斜晖赵公泉故侯植杖得新泉寛凿方池涨碧澜恐泛落花㱕别涧要传清响入幽弹竹根漱泠萦林曲蔬圃浇余到药栏巳与山中留故事一泓难着老螭蟠未央砚为赵明叔赋万瓦垂云映碧虚未央双阙想雄图天荒地老千年后玉润金坚片月孤微物偶因题志重鈆华留借笔锋濡一樽难洗兴亡恨要发幽光赋两都至元七年庚午奉陪宪台诸公阙下贺正口号盘盘帐殿敞彤庭天仗宵严拥万灵玉笱东班分列辟龙墀首拜认前星烟蟠鳌柱霑吟䄂乐泛仙音近御幈岁岁大酺恩例溥自慙虚薄仰皇扄赠相者陈士廉我游都邑已三年无略匡时待罪愆有问试从陈子决取徴还似客师贤纭纷半是墦间客髙下能公吏部铨两眼羡渠明似镜月评从此索心先为辽人刘信甫庆八秩之寿素发酡颜八秩春豹韬还是揔戎孙两都乔木秋光老满座春风笑语温膝下尽欢衣有彩人间无似夀爲尊湏知善积余嘉庆三丗何妨是将门同马才卿暇日登昊天寺寳严塔有怀髙标直上跨苍穹物外方知象教雄九陌市声开晓色两都乔木动秋风遥怜汉马屯湘渚安得长书附去鸿寂历村墟野烟外谁家帘幙夕阳红寄赠徳长老先府君无恙时甞话河内徳上人者系出贵族享年最髙行业极精严予以怀衞相望毎思以枝覩爲快迄未能也近弟诚甫至自野王云徳僧腊巳丑今年百有一岁起居饮啖健若五六十人或问何术臻此荅云无有但休闲心无所用耳性嗜杖所依归状特有瑰异者平生乐从贤士大夫游无衲子气象予闻而喜之岂墨名而儒行者邪以韩文公有文畅澄观之作因书近体律诗简寄西堂为它年林下一段闲公案也一条柱杖老龙鳞扶掖西堂百歳春方寸巳明诸佛果典刑还是定年人笑拈具叶随僧供未省缁衣化洛尘我识阿师中所得溪光山色乃心身至元己巳八月一日偕马才卿游圣安寺满马京尘厌市喧舍鞍歩入给孤园金铛响泛松风冷寳月光凝瑞像尊法观交纒双井闬雨花别是一干坤布金不是包桑计空抱危言吐复吞院书怀简胡贠外应奉束缚长缨领簿曹十年从事独贤劳痴床坐乆疑禅榻老木风严㵼怒涛行路纵夸騘马贵炬莲何似玉堂髙一弹未就阳城草虚负秋空白锦毛奉送大丞相史公行台河南时以平章政事副忽刺出附马督视诸军时至元六年八月也无劳绕帐揷生犀威徳江淮草木知唐室正谘裴出将楚人休倚汉爲池聘通上国无非𥙷节驻长洲果尔爲三百年来常例在忍令矛槊舞婴児寄陈按察庆甫秋天寥落使星明光动山东百二城三本有书天下计一樽为地故人情九江虎渡非无术汉节轮埋浪有声老我簿书三万卷几时烧尾看雷轰䟦王内翰与木菴唱酬诗轴木菴诗笔唐文畅心印多从吏部传豹管一窥连璧句月牎慵展碧云篇风流岂落明昌后真率当随靖节肩留取人间作遗像鬓丝禅榻话它年追挽归潜刘先生我自髠髦屡拜公执经亲为发颛蒙道从伊洛传心学文擅韩欧振古风四海南山青未了一丘洹水穷泫然不为山阳笛老屋吟看落月空継张相言懐二首山人踪迹愧搜罗欲负蚪松学隐和散木分甘遗匠石荐章谁拟动常何画义活计青凫少晓镜功名白发多好笑住亰王御史一官覊滞半年过兽思深䖏鸟虞罗人自人徒贵体和物有盛衰宜辩早气从舒惨奈时何眼前径路黄间迅镜里功名白发多不只一杯浇磈磊茶烟禅榻尽经过至元辛未冬仲廿四日夜五鼓梦卫南郊行梦中得颔聮两句既觉为足成之春烟楼观照堤沙梦里郊行日未斜几片云隂无俗态满川桑柘有人家㣲茫仙境双凫客依约春风二月华兴适正浓还唤觉一声鸡唱揭檐牙跋梁斗南先生无尽蔵手轴昇平豪冨林泉主白发归来一幅巾世与士安筹国计谁云开府是辞臣江头宫殿千门暗物外云烟万古春休向诸郎访遗事青山依旧是比邻叔良西归秦中感而赋此倦客京师半载过飜成西去柰秋何賛房灯影裁清夜渭水春风已白波三虎自疑终致释五噫从此不湏歌终南山色昭陵树剰着新诗醉两坡寄李和甫覔未央瓦研好在终南李练师未央瓦研寄何时卧闻客舎三秋雨梦绕画栏双桂枝孤月正堪遮老眼片言聊复慰相思研磨纵对蛾眉秀中有渔阳万马驰至元辛未秋八月廿八日同长老金灯义方暨冯君用聂文超刘敬臣王仲通马才卿石夀之座主贾君叔良㑹饮于开泰之丈室约各赋诗道盍簮之欢因为赋此陊殿秋烟老桧苍春风合座卷吟觞争倾底里心能见不恡歌唿兴更长风调揔输韦曲杜新诗惊絶碧云汤人生无似新知乐安得车轮一夜方寿徒单待制静尽纷华道义尊立朝今复见经纶论交最厚先君契提诲终深贱子身丗仰仲淹风雅在见耒元亮性情真一杯满意浮秋菊照映灵椿看玉麟菊叹细菊宫传笑靥金结根失所㝡关心鹤欺力弱时耒啄草爲藂荒日益侵寳槛移栽容独秀秋香吟捻伴孤斟朝耒顿觉精神好似喜渊明爲赏音送䑓掾赵明叔赴济南迎侍毋氏耒燕寤寐庭闱逺事承南陔诗里二毛生悠悠望眼门庐月恋恋春晖孝子情千里秋风吹去䭾一天融乐羡归程三升红腐残年恨老泪纵横满仲缨寿房祖山立扬休七尺身接人襟度玉能温庆流淇水宗支近恩洽诸房徳义尊扶健不烦鸠刻杖承颜幸备彩衣孙一枝留在霜前菊细捻清香入寿樽送李尚书仲实叅知北京行省辽左要荒节制偏选材眞得济时贤拊循殊俗尤宜简调饷东兵贵有权轸虑可寛天北阙先声应彻海东邉頋慙知巳谩驰向望入秋空鴈影翩夀绍开外郎襟期出䖏不多偏秀孕输君六日先以义取交知已最开谈通俗见才全巳将国计筹边筭㑹见嘉谟沃帝渊相对莫嗟头共白岁寒心在老弥坚継啇枢相韵赠禅师李玄晖襟期一见若同𫀆束缚㣲官笑独劳方寸证明皆佛果大千起㓕揔浮泡驰声絶㙯君能办汨丗天刑我欲逃坐拂天花閲家数凛然淸兴雪山髙送和之签山东按察司事四道山东事最繁按巡当勐亦冝寛丘菑併在虗危分根窟深连魏博间风彩尽承纶命重霜威何待栢䑓寒澄清快理征鞍去望絶峗山与歴山饯叅政杨公出镇覃怀十载嘉谟沃帝聦人间桃李几春风从今民事优㳺里转见君恩顾盻中宠节我知如李晏救时人道似姚崇洛阳三月春如画剰着新诗醉仰嵩送陈按察赴任山东简花霜落控孤应暂觌清扬俗虑澄四道规模开汉制百城风彩望陈登露盘虚警青冥鹤朔吹惊翻白锦鹰廽首相思定何䖏暮云春树宪王陵赠罗徴君风骨飘潇到九还一壷天地市朝闲神游物表冲融际道在平生出䖏间笑着割烹要挚鼎拟将忠直动龙颜济时好作啇霖去未碍经年别故山孟待制驾之哀辞我识先生二十年当时过衞亦翩翩遗文载稇闻三语一赋垂天笑八塼几日秋风汾水客一丘宿草茂陵阡屋梁暁月惊无复西望今人一泫然祭子襄先生半生隐徳自崧丘得号墙东四十秋结驷退惭知道在诗坛吟苦入冥搜眼中耆宿有今日地下雷元是旧逰几卷闲书繐帷底未容拈读泪先流寄赠緫管韩君通甫暨弟君羙兼简公弼良友都门赠别栁条青分𬒮南来岁屡更三载愧陪騘马列乆违转见故人情毎怜夜榻闻风雨羡杀韦家好弟兄蚤晚细倾燕市酒诲堂重醉棣花荣哭马孟州才卿栢䑓欵晤尽三冬暇日来陪御史騘寺阁纳凉怜昼永野塘轰饮喜君同性情逺出机张外祸福真成倚伏中乆别已增怀抱恶与君终诀恨何穷哀大都督史公阳夏移军入邓封指挥旌垒气増雄优居将幄元多算威摄荆蛮尽父风士乐死懐羊傅爱战酣无大上均功应怜千载龙骧业一恸临江万事空题张府君坟丘龙公祠下府君坟岗势西耒虎豹蹲翠琰盛传千字诔青衫还有读书孙乔林气郁丘山重一水春涵徳泽温白首故矦长健在紧湏着力大于门姑射北僊洞予既爲新道立石且㑹诸君子明日大雪仲明贤良赋诗光贺因次严韵以荅佳贶三年判府苦无声自断行藏付静听翠琰银钩留故事白波青嶂绕螺亭一官自笑头空白多士相看眼倍青毎谢新诗深慰借不愁归诧草堂灵王卫州挽章堂堂大厦敞云居偃植圎权与借扶六县耕桑深道爱百年鱼水应时需望归王俭凮流幕我识鄼侯吏隐儒河朔诸侯几叅佐爱君终始擅良圗又襟韵冲融器识先晚年风节见承宣经纶素抱调元事综覈长深作牧篇寒谷暖回衰日爱老天愁絶劒门烟慇懃尚忆临𡵨诲惆帐城南是别筵哭交亲州判李叔洄溪一㑹乃死别送我西行泪满襟四海从师有先子半生急难是𥘉心泉扄不閟无児慼壠树空瞻挂劒林㑹拟并刋遗爱碣鄘城䑓首御河深别卢汉臣男儿出䖏要无惭一意公家性所甘吾子有才无不可老夫于世本无堪痛连臂骨縁心苦耳变风聋阻坐谈劒佩趋庭君好去建章宫树緑覃覃挽杜止轩徴君泰岱东蟠未了青文章公独萃精英赋方庾信才华壮诗到樊川气格清平日酒杯追散圣一生高节见陈情风流想在齐梁席未譲邹枚独擅名留别忽治中英甫四年相待情偏厚千里分携恨若何别驾见淹时共惜当官能䖏我尤多軰流自是青云噐金印行悬瑞锦窠调古自知终寡和青天白眼望君歌秋涧先生大全文集卷第十六秋礀先生大全集秋涧先生大全文集卷第十七秋涧先生大全文集卷第十七奉诔大丞相忠武史公万国鞭帝庭堂堂争识汉孤卿元勲髙出麒麟上旷度𥘉无智勇声俪景去翻髯影驾柱天留在笏端铭白头无地酬知已痛为苍生涙满缨追晚元遗山先生文奎腾彩忆光临孺子何知喜嗣音党赵正传公固在阳秋当笔我奚任天机翻锦余官様月户量工更苦心野叟亭空遗事坠荒烟埋恨九原深香欲吊风流俱寂寞满丘秋草近宫墻挽张签省汉庭冠劒拥羣雄曽违嘉谋沃帝聦白笔刚稜惊柱后绣衣风彩照河东鷼来近舎魄先裭麟出昌时道未穷一掬西州门外泪不应悲絶独羊公留别緫府诸公超超天马五花纹少日能空冀北群事梗不成旬月雅材驽空抱四年勤情驰北阙烟花禁梦到西山日暮云一曲骊歌应恨别麒麟髙合揔殊勲单学士挽章二首生平才气浩无双彭蠡秋琏万里江庭议尽髙清禁月苦心终对玉堂缸百年世契先君厚万斛龙文笔力杠最喜诲人曽不倦洪钟无惮寸筵撞时论生平爱贽贤纵横条列果无前屈身为道思弘济遇事明言见悪圆韦杜去天才尺五衣冠埋恨便千年遥怜晚起山斋意地下脩文恐浪然和刘怀州诗䪨二月燕城气未华添衣风起谩吹花隂凝惨松犹冻借润含娇草有芽得失正湏论定分低回𥘉不为谋家长河有路通霄汉谁遣孤星滞客槎荏苒风埃老歳华羞将勲业照菱花暖催囬鴈舒云翼寒勒幽兰茁露芽嚼蜡䆠情无少味转蓬身丗不知家客牎一夜江湖梦醉把长竿倚钓槎蛛丝拂靣喜生华照眼青灯夜有花雪屋苦吟饶客思茶铛寛煑试新芽一官除后三移次十梦春耒九到家遥想西溪坟下水碧翻瑶灔待浮槎饯王全州二首卫连鄘弼号交冲比屋休惊未可封郷校废来风俗坏野田辟后岁年凶租徭虽免离民衆官府全更宿弊重新政虑来无此切正烦裁减与优容二十年来旧使君又瞻皂盖拥朱轮试评异政三王果何似天姿两汉循田里务从安静了使轺谁计送迎频先声洽乆民情喜聴取随车一雨春同刘景融过西园锦摛西苑正隆脩大定明昌事䜩游海露恩波鳌抃首花飜瑶艶雪迷搂三千歌舞繁华地一片风烟惨淡愁㒷废筭来无五纪至今灵沼咏西周送髙飞卿尹顺徳朝家一革旧官空整整新除示至公善政拟超循吏上寛恩诏条中如君悃愊无虚誉所至弦歌有实功马首快驱红斾去百泉花柳待春风用刘景融䪨荅客问寂寂从教笑仲华覊怀坐老竹生花新除海隔无从问乔木春深恐有芽追逐昔贤惭下惠比量时軰愧刘家万言倘作无闻去枉说张侯泛斗槎西苑懐古和刘怀州景融䪨彩凤箫声彻晓闻宫墻烟栁接龙津月邉横吹非清夜镜里琼华揔好春行殿基存焦作土踏锥舞歇草留䄄野花岂觧㒷亡恨犹学宫粧一色匀琼苑韶华自昔闻杜䳌声里过天津殿空鱼藻山犹碧水涸龙池草自春民乐尚歌身后曲弓弯不见舞时茵绛桃谁植宫墻外露湿臙脂恨未匀和虞帝庙吊古分开幽野自虞分山海雄沉载厚坤玄徳共瞻天北极殿基空对苑西门苍梧云驾无从呌翠琰颜书固可尊闻说㒷陵堪北徳东凬啼损杜䳌魂和刘怀州韵雨露中天日有华䁔私幽圃亦多花事机不料先根本颠木其能絶蘖芽老去恋时兼恋阙愁来忧国不忧家㡬多牛渚星边客空望秋凬八月槎和髙飞卿韵钱郎满腹好精神人物当年见絶尘长惜仕途知巳少不愁花様入时新赵张而后材难继季孟之间徳有邻早晚青云䑓阁底杨何同作眼中人春耒百草觧通神其柰凄风涨野尘一为化权无定宰百般生意不能新栁含涷眼迷陶宅杏簇枯枝倚宋隣和气阻乖关治体仰空欲问待何人别髙屯田晦之十年冠盖几相逢邂逅燕城燕喜同清赏已歌棃雪白归期休负牡丹红千屯晓月鞭声底一片田旌夕照中自笑欲归归未得草堂无地着卢鸿即席寿青阳学士湖海秋风驻节频北来犹佀汉平津如公合得无期夀笑我还充不速宾樱笋厨香惊咄办江山笔健老能神玉堂未羡台阶贵人道词臣是重臣和左山言懐韵投献王门匪自谋白驹虽白欲谁留鸟飞鱼泳有常分漏尽钟鸣合少休老骥志存终伏枥野人机静不惊鸥㑹依緑野堂邉隠一抺青山屋打头游封龙北麓行近龙峰巳称心栗留声里转青林雨如散发来无际山佀幽人喜见临树宻连岗横逺障云低随马布䡖隂鹿泉盖薄何慇厚伴我幽㝷上碧岑中溪书院幽㝷不为爱山吟李相巖栖是赏音身丗正堪闲䖏着时情尤比向来深风烟物外开三观尘土人间望一霖山若有灵歆素祷满泓寒碧代孤斟赠知事刘大用两椽茅屋打头低中有林丘翠作围无限云烟供落墨揔从胷次发天机一枝湘竹临江活万叠秦山照眼霏畴昔过门清话乆前身疑是米元晖即事彻备虗惊巳可惩更堪行事日纷更创行有例推诸老责备无端悚衆情辽海兵连思魏郑延龄麻壊见阳城穷愁正逺闻佳报喜动皇都岂席生留别镇阳诸公赴任济南梧桐叶上雨潇潇有佀留连助寂寥身丗未容归壠晦羽毛谁欲见云霄三年滹水人情好六月齐州去路遥囬首北潭花上月时应归梦到兰桡经史緫帅战处干石藁边野涧撗分围曽列亚夫营云烟眼底萦蛇陈草木风前有战声故垒按行伤徃事青山依旧绕孤城千年带砺河山誓翰与汾阳贯日诚闵子墓圣门嫓徳亚吾颜季氏何知欲浼然三釡恐贻亲老耻一㕓归卧汝阳田山容与和声里墟墓潇条落叶边两下颕濵碑下拜满杯秋菊荐寒泉公堂言懐勲业羞将镜里看遭时自拟寸心丹勉从仕版无㣲巧硬着精神愽一官寤枕夜长忧思悄公堂人静雪花寒眼中少事能如意管甚林梢又日残糟鱼霜刀截断玉腴芳暖贮银罂醸粉浆锦尾带頳传内品金盘堆雪喜𥘉甞觧酲未减黄柑羙隽味能欺紫蟹香一筋餍余乗醉卧梦撗沧海听鸣榔甲寅岁元曰痴絶何堪应事机闲心思与野云期腼颜身世縁饥冻觉老筯骸强拄持马怯力微朝进䖏鸟知飞倦暮栖时日斜凭暖乌皮儿静看炉烟袅碧丝挽杜止轩贫乐能安贵不滛百年瘿海寄浮沉闲中今古资谈具物外江山助醉吟风义见来先急难文章拈出更雄深追攀逸驾嗟何及时向逃空得苦心一代人文杜止轩海翻鲸掣见诗仙细吟风雅三千首独檀才名四十年劒在不沉冲斗气神游多了住山縁老天未觉斯文䘮齐鲁诸生有正传挽孟徳卿龙骧东下破呉年谈笑从军佀仲宣亡国不惊三月火书光动六朝烟当时筹笔何英彂此日题诗倍黯然湖海贤郎冝少慰光扬重见葺遗编和张鹏举诗韵挽杜止轩贫乐能安贵不滛百年瘿海寄浮沉闲中今古资谈具物外江山助醉吟风义见来先急难文章拈出更雄深追攀逸驾嗟何及时向逃空得苦心一代人文杜止轩海翻鲸掣见诗仙细吟风雅三千首独檀才名四十年劒在不沉冲斗气神游多了住山縁老天未觉斯文䘮齐鲁诸生有正传挽孟徳卿龙骧东下破呉年谈笑从军佀仲宣亡国不惊三月火书光动六朝烟当时筹笔何英彂此日题诗倍黯然湖海贤郎冝少慰光扬重见葺遗编和张鹏举诗韵谁分先觉与凢民天理中来一气春肯効寒螀啼月苦放教宛马到河神六经之外皆非学诸子巳来宜有人自叹半生蟫蠧里白头无术动严宸和张仲常韵强颜陈力媿周任閲尽当年得失林白首好看能几日虗舟相触果何心行身谁是无瑕玉合志能裁跃冶金退易进难吾道事此怀更比向来深赋白舜俞多月亭海岱东开逈地寛小亭千里入凭栏一轩风露金茎湿满地琼瑶桂影寒㒷比廋楼冝不浅饮豪舒杓肯留残使君未老风流在八表神游梦彩鸾何䖏人间不夜天月亭髙倚月𥘉圆玉壷光转青冥路桂影香浮画栋烟一櫂蓬瀛知海近满庭民遥䑓秋偏素娥苦待停杯问愁絶当年李谪仙游佛首山开化寺至元廿一年四月八日挈行者孙鞬郎盘盘石磴转苍崖山佀青莲四面开寺古说从兵后废官忙喜向静中来半泓寒碧供僧饭一点烟螺认佛䑓我本婆娑林下客树头幽鸟莫惊猜逰灵巖寺三首行入山门巳可吟䓤胧佳树揔幽㝷气分岳秀开金界䳡警隂魔护道林竹熘逺萦云磴落烟螺浓并寺巗深唤囬三十年前梦此日登临慰宿心路转峰囬堕翠窠阳崖拥抱更嵯峨泉通碧涧来无尽寺并青山永不磨林壑胜逰縁㒷适干坤清气与诗多晚钟佀惜逰人去逺泛余音遶涧阿絶景亭髙胜赏多杖藜到䖏即婆娑巖虚应磬声长殷寺古题名字半讹几树幽葩明寳供满空金色下烟萝何时暂谢人间事放眼云峦入浩歌送世杰郎中举使云南节旄坚驻海西陲奋自陈汤一布衣朔雪不辞双鬓老长缨直系六王归恩波重浃滇池浪赤羽何劳汉将威想得诸羗迎拜处使华先动玉门扉余按部奉髙故人刘君之子持此诗来谒感念畴昔已廿五年矣頋其帋札刓弊因爲重书以遗庻几孝摽怜西华之意云汉栢诗苍栢无城拥汉陵閟宫遗树郁峥嵘崔嵬不植眀堂础造化潜通岳顶灵万壑烟霏扶杰榦半天风雨撼秋声白头㑹见东封日照暎鸾旂一色青过沙沟店髙栁长涂送客吟暗惊时序变鸣禽清风破暑连三日好雨依时抵万金逺岭抱村围野色行云随马弄䡖隂摇鞭喜入肥城界桑柘隂浓麦浪深长清官舎十载随人戴豸冠望离清秩寔多难一身许国无知己万事関心空汗颜花様况非时制巧功名宜为老天悭季鹰何待秋风起一夜归心满故山观光三首汉家宫阙碧岧嶤六合同来不待招非此讵能隆上国有臣何幸际昌朝光连帝极环玄象翠积中天仰郁霄葵藿寸心深向恋日华明䖏五云娇大元夫子壮陪亰尽敞燕云作苑城彩凤应门千仗肃苍龙双阙五云明千秋日月低宸极万国衣冠拜紞纮虮虬小臣何所祝年年嵩岳听唿声长乐宫成孽宋庭紫㣲垣外紫烟生明昌受欵真児剧洛邑营周是小成正朔一家尧暦日青山三面汉金城君王神武髙千古缄口长沙建治平夀鹿菴大学士三首大节中流砥柱标髙风孤振张吾曹眼中元老㤙方渥林下渊眀气本豪万事纵心縁理胜三峰当面与秋髙玉堂更觉台阶重莲炬长看照夀毫阳春门里开新第鱼藻宫中侍讲筵晚节不縁三径屈髙风终爱五噫贤雅懐老去从多可万事谙来愈自然千古六经常道在就中能契是知权风节生平以烈闻词章独与大苏亲天人重为斯文主甲子洪开夀域春行草纵心书愈圣歌诗吟老语弥真穆脩亦是华顚客肯把韩编付授频赠友人张彦鲁友人彦鲁别余四年今岁秋有秦中之行道出淇右时余亦北迈有期尊酒道旧为数日留旣而分岐就驾次日彦鲁复追及余于朝歌南遂偕与北上前次保塞逆旅追念徃事耿不能寐为赋是诗以赠且伤其㑹合之靡常欢乐之无几也彦鲁讳着丗辽东人北迈南游有定期半途囬驾喜追随心因年老便多可马信车前亦缓驰緑绮素深平日雅碧雪偿尽向来思一樽逆旅灯前话莫忘燕垂抵足时赵州石梁华表亭亭拥石麟车书万里此通津天垂蝶蝀蜷千尺月吐蟾蜍隐半轮片石鞭来能济险大臣当用合横身征鞍归路明年事一片春风柳色新三䑓懐古万古三䑓作厉阶漳流东注若爲哀才教逆叛朔奴去又得颠痴帝子来紫陌衣冠森鬼朴芳华林苑堕兵埃夷姦不独西陵树荀或穿窬止自裁夀姚雪斋散䯻飘潇玉局仙竹风松月共清圆云闲正际啇霖后学奥能窥太极前瀛馆宠光开夀域太平勲业在经筵殷勤春雨堂前桧细缀氷花点翠妍庆宋尹毋八十夀树萱堂背巳忧忘金粉莲苞贮静香风景四时藏秀丽慈颜八秩见康强赋中潘岳闲㞐乐诗里燕山桂子芳㑹看肩羿宫户底更胜陈氏配东牀赠郷先生逍遥子鹤飘潇玉錬颜一壷天地市朝问集方有验扶嬴劣野鸟知归谢徃还幽睡不妨红日晚青山谁佀白云闲㑹当华表归来日重爲留题过故関送𥙿郷都司南还前日翰林君送我今朝幽蓟我辞若十年契阔凢三觌五月从游此重分世事有机难预料后期无恙要相闻何时沁北丹东稼觧绂归来约共耘任懐逺庆九十诗卷朱颜青鬓万金身九十康强是福人摆落世纷随所适弃遗家事见何亲花香北渚盃盘具月满南楼杖屦频更爲武公歌夀徳一溪淇水照秋筠挽杨春卿先生山泽仙老使君十年谈笑接多闻襟期自是羲皇上肝胆𥘉无楚越分冀北羣空逢伯乐斗南名重见田文一丘宿草情何极凄断无终日暮云寄寿愽关赵緫管予方从事东平日君适分符濮水滨岁暦喜闻开九秩客来争説好精神背鲐宛与龟纹秀面颊舟余鹤顶新特似麒麟图上见形容全不老于真寿平章张公十年黄阁冨经纶落落苍髯社禝身公道捄时仍此在龙门归誉见来新菊香已辨南豊供醁蚁无烦靖节巾寿席今年得佳语太平勲业在麒麟送啇台符赴行台御史器识沉明义外方青衫难屈校书行暂虚东阁郎君位要耸南台豸角霜八道风稜驰使节两淮残困是维杨就中騘马吾侪事匡正官邪㝡大纲病目书怀病眼平时视物疑更禁风火内交驰越蛙睅目将谁怒鲛泪倾珠尽日垂气欝方瞳昬晕镜疮连刚脸痛磨锥悠悠伏枕三旬苦安得黄金刮暯鎞送按察王焕卿之任建康三首满移投上谢痴床五郡河湟作省郎白笔冷摇瓜歩月緑橙香烈洞庭霜虚懐正切平时虑逹变终垂后代芳我老壮心犹未巳弹冠端有羡王阳十年䑓省共翺翔机识沉雄义外方金节喜酬平昔志緑橙香动夜耒霜老懐雅有思深虑丗故何忧事过防眼看澄清开八道就中风动自丹阳五郡河湟巳有声繍衣直指又烦卿恩寛注意矜新附物衆于中虑孽萌牛渚犀燃防过察呉江霜落要维清行司此去尤堪喜地爽山髙眼倍明送李敬之按察淮东辽阳三载淹㕔幕并府终年贰鐡官桃李门庭慙自致冰霜肝胆见来寒摧姦老手监司旧复业遗黎莫枕安想得桐淮东畔月清光先照使君鞍送冯夀卿签事小邑鸣絃踰两考外台签事是荣迁未妨蹑足青云后巳着先声白鴈前三丗名家遗直在百城新附望恩偏银鞭莫缓青騘去野骛羣飞正刺天寄子𥘉提刑自陜西改授行䑓中丞治扬州监司西去无三月建莭东还路八千仕䆠得君无重地澄清有路是瞻天霜封淮甸妖氛静春入琼华老树妍一䇿想能康济了尽堪归隐百门烟目疾自警目手相湏㝡切身连宵惨痛可伤神老縁贪得书成祟壮爲伤多酒入唇四大假来皆是苦万縁急遣亦忘真悠悠未了三千牍束置从今不要亲寄梁干臣签事满移未贡别痴床去作㐮州省幕郎迁拜揔縁才力致激扬尤称老懐刚离情转恶中年别衰鬓相望两镜霜毎度思君伤马甫漳州南望白云长夀赵同签丙年正月下江东荣拜人惊此日同破竹固成王濬手侍谋多见茂先功松形秀并眉毫健军务能开丗道公夀席今年更堪贺庙宫修治越装空送刘侍御超腾髙品数年间才刄恢恢顾不难百越逺开炎汉域两淮争识恵文冠犀燃牛渚鱼龙惨霜落呉江草树寒成事自来输有志不教勲业镜中看雨声滴破寒更韵未谐芭蕉未了更空堦隔帘响絶玎东佩入耳愁生索寞怀孤屿有舟添夜话残灯无燄耿幽斋慿君㵼入瑶琴曲并与秋风洛水排梦焦签事在一官署论余除授于某宫前神交𥘉不间幽明梦里相看俨若生頋接宛同兰省日荐扬犹重故人情枫林魂黯人何在落月梁空思未平枕上两行知巳泪觉来挥却又纵横送寗端甫宣慰东平潚洒风神见徳隅走趋知不利长裾老谙所事无多味却觉闲官是羙除恩诏才离温室树甘霖先沛泰山墟宪陵山色溪堂月剰有诗来当尺书送杜时举归平阳四载河东颇閲人爱君能静复能贫一朝夜两韦郎话满眼睛云玉垒春未分风尘淹骏足不妨麴蘖暂谋身因君西迈增余㒷两夜青山入梦频哭张緫判行甫并序公讳傃北燕人姓张氏字行甫姿藴借好賔客官至平阳府判官诗所谓恺悌君子民之父母者也家藏书数千卷后以累落职年五十有七终于家晚筑龙祠别墅溪风松月境趣潇洒酒垆茶灶笔牀钓具有幽㞐草堂之乐至元壬申余官兾府暇日与君徜徉其间者盖三年于兹醉山头之落照起舞鸣歌弄茂䕃之清泉沙鸥静玩追思徃事伤如之何爰作悲歌庶赓薤露其词曰酒病人看指日瘳扣床辝别到弥留归轩东下才期月哀讣闻来已两秋白璧冷埋泉壤閟黄垆不隔暮山稠分明昨夜龙祠梦醉卧藤隂唱石州婆娑杖屦桂丛幽长恐山中识故侯野约授书黄石在菊香浮瓮草堂秋宦清潇洒陶彭泽老境浮沉马少游何日下车倾腹痛春风吹泪拜林丘秋涧先生大全文集卷第十七秋礀先生大全集秋涧先生大全文集卷第十八秋涧先生大全文集卷第十八七言律诗哭节斋陈公五诗夷门樽酒罄平生谁料终凶在此行颅髪有灵通帝梦越戈无识断由缨救时誉在何多得忧道思深耻近名南望两行知已泪西风吹却又纵横笑谈鞍马最从容逺自南阳到洛中廷议有方先大节丹心无间揔清忠余人老去初何惜四海经纶共望公何日下车倾腹痛乔玄林墓哭秋风徳音宣畅介鳞霑逺调曽辞瘴海炎寒谷变春方燠休含沙窥影已隂潜峰摧天柱山虽壊桂折秋风气陡严伸雪绛冤谁有䟽吞声空向九天瞻盛气横收盖代勲挥摩旌垒张吾军乘时孰计利不利为善但忧闻未闻千里魂归関塞黒百年情在死生分临风痛㵼长河泪洒断江东日暮云恶棘枭鸾苦未分挺身东下拟䲔吞义酣不信雄貙惨死守庶酬君父恩冤碧意凝东粤血大招空返北邙魂恢恢三本遗书在尽是君侯不殁存寿継先侍御幈幪云厦郁雄沉偃植圎力尽任持重要端风宪本耐交尤见岁寒心望隆北海螭蟠誉思入南陔孝养吟漏泄光风来献寿緑萱春满北堂隂送刘侍御分司上都兼呈中丞何者功名是丈夫细思𥘉不外民区油油云叶从中合盻盻群情待一苏造命岂容论气数当言能尽是雄图圣恩思治方宵旰几问南薰觧愠无题鳯山逸叟王眀甫八秩手卷一府名香二十年鳯山归作地行仙由来和气薰陶乆不独天彛秉受全扶健汉更鸠有杖伴吟清献鹤随肩更怜五马銮坡贵併领春风上夀筵杜季明表凡史千载南还荆门索同赋为饯谨书三诗以赠秀并岷峨万仭青忆𥘉载酒子云亭几年江渚悲鸿鴈一日沙堤咏鹡鸰共被再融荆树乐还家不愧草堂灵中郎尽擅平津合未分归槎老客星干戈漂泊中年后邂逅相看抵万金风景尽收孤客泪江山何限故园心眼中棣蕚春仍好林下诗盟喜重寻南去瘴江无少阻平安休复到家音吟㸔锦水束逰日望入停云北上时忆弟逺冲燕地雪聮芳未赋棣华诗风尘抛掷青萍劒去路留连白玉卮归到荆门霜尚晚月明江树影参差张提刑子敬挽章揽辔南来拟拜君逢人忍以讣音闻捄焚有志遗深爱博物何心泥欵文卿月尽辉丞相府史评当䇿竹书勲不湏更听西风笛愁满西山日暮云诗寄季眀郎中中书机务日纷纷海寓披圗万国賔善断独髙如晦䇿名家复见杜陵人遥隣緑水红莲地满意清江玉垒春正有捄时心㝡切更须根本细经纶暇日登飞仙休逸二䑓老圃䑓荒草棘深魏公徳业古犹今望隆异代瞻仪鳯锦烂轻裘忆细吟陇陌按行余利泽山川包揔见雄襟禽乌知爱如相语隔叶时闻送好音诗寄刘清卿都事朋簮才盍脱荷囊兰到升庭见独芳毳幕夜书称快吏氷壷孤抱映秋霜十年𬗋禁烟花近四海金华姓字香南北相望固迢逓乆要情在恐难忘秋日早衙示同僚阎签事子靖宪府覃覃尺五天按临八道尽绳愆乘时佐理踈明略揽辔澄清愧昔贤寛固可称湏有制事唯无诐刀能全所行果计无尸素放枕能安一夕眠庆赵仲噐毋八秩遐夀能康世所稀满前兰玉更熈熈气冲自得丰长禀徳厚能髙九十仪秋月帘笼来婺彩春风蟾背看彤芝燕城胜事今谁㝡听取共嵓介祉诗椰实诗宣慰髙飞卿开宴出示此菓邀诸君赋诗西溪首唱仆乃赓焉坡僊帖里蔼余馨炎帝圗经见典刑办削异樽陪北海暖包香雾自南溟摩挱枵腹疑藤瘿隽永天浆胜楚萍吾子好竒时引饮沙头闲却玉双缾寄叅政相公不觌清扬近一年依依情在凤池邉碧云思逺余千里红药阶深有二天儿辈𥘉官儋好爵宠光霑喜动重泉白头无计醻知巳㑹有文章见简编和西溪韵送良弼提刑赴宪䑓之召拳拳几御大贤车气量弘深见歩趍望重正烦天下计人和爱及屋头乌百年笑我遽如许一日佀君其可无雅俗自来推坐镇简花奚待笔端区百城方耸使君车遽应旌招内殿趋仪羽望清𥘉振鹭栢䑓隂粛已翔乌人材軰向朝中列天下看来一事无数路清寕固佳政经纶何似被绵区南来和气拥輶车佩玉长𥚑利走趋阿阁再鸣瞻彩鳯月明三匝笑惊乌事机应运深还浅才气多君有若无舆论功名果何在此心𥘉不外民区送李士观还夀春莫府士观友爱来辞促膝道旧眷眷有不能别者仍以亲老地逺佳眠食是祝士观请即此为赠因率尔赋焉见合肥王尹立夫为寄声兼逹兹恳云至元己夘重午前三日也去年首夏别燕城今歳清和㑹汳京相顾鬓颜成老丑不縁贫冨异交情春兰句好香生席归路舟轻月满旌地接两淮终瘴湿身安之外揔虗名挽礼部丁公郎中荀班出佩紫荷囊漠署当年列鴈行学古不囬平日守徳方谁佀老来刚眼中耆旧云烟尽身后诗书坎掩香䑓阁清凬有余凛一丘埋恨吹䑓傍相下送舎弟之官邓鄙十五年中三聚首一千里外两相望春风弼北重分袂夜雨漳南喜对床云路暂淹骐骥足江沙睛护鹡鸰霜公余正要加餐饭阳武同宗只二房舎弟仲略生朝江汉堂深昼景妍亭亭花影舞胎僊一樽此夕歌鸿鴈满意薫凬醉管弦遗业継承心共切此身加健夀爲先飘零南北𥘉无定正要相看捸蕚偏送千秋都司任宻州诸城令梁苑相逢倾盖𥘉照人秋水出芙蕖应怜丗事方多故却恐㣲官是羙除处已道方何喜愠济时舌在侭舒徐下车莫后神明政楚幕瞻乌待报书至元十六年岁在已卯四月十一日偕大同郭天钖祐之大梁刘冲汉卿天党李昌龄千秋逰内梁门西大佛寺寺即宋寳相院也主僧郭里人腊七十余相与㑹堂东丈室坐间话文字及壬辰岁京城警巖令人嘅叹乆之祐之爲放声长歌刘起浮大白者数行懐仰之思涣焉氷释然后知盛衰之不恒哀乐之无端也开口而笑频何厌焉遂留题而去侍行者安阳杨韪义甫帝城何处散春悰花木禅房一迳通共讶残僧谈世故却怜闲燕得诸公风云心事谁能了欢乐朋从岂易逢听彻清吟归路晚金眀池沼夕阳红山阳偶与大継长相遇自辛亥年相别至今廿八年矣追念畴昔作诗为赠解鞍林下振清埃懐抱樽前得好开白发满头心事在青山当眼故人来凬流自有髙贤识感慨还深漂母哀读尽深香转萧爽清吟不到伯伦䑓汉东阳武太守臧公庙袁曹形势两鸣泉趣向终非翊献朝歃血正图扶汉鼎杀身何独为张超荒城草闇遗坛在乔木风髙烈气飘琳也为思名莭正有书明正苦相招太守刘景融之任滑䑓索诗谨书此为赠十年锦带佩吴钩曽翼龙骧控上㳺平日诸军称雅厚老来五马更风流宦㳺喜在西溪部闲䜩欣同画舫秋㱕鴈亭前问遗俗迟回𥘉不为诗留信察判士达来辞㠯赠言为荣因书此㠯送且见余之傃行云常忆终军英妙年此时头角见巉然百城望重非轻责六品除新寔羙迁姦弊得情矜勿喜事机到手简爲先河东说是懐思地未碍苏章有二天赋湖石得于汴梁华阳万石说卿云族聚支分此逺孙叠嶂秀来虽晻霭孤峰崛起更雄尊转翻苍背鳞犹动侍近红云色尚温觉我露堂光景丽洞庭秋气鬰吟樽和士观见赠诗韵鸿飞鹭散聚无时偶喜㱕来共一池世路何心论薄宦灯牎同业忆深资但教白璧无㣲玷问甚青云有素期却恐桐淮淮上月清光长使照睽离春露堂三首今年卜筑露堂春颇觉吾庐彂兴新书帙盛陈欣有託燕巢不定佀嫌贫花枝照眼开还好竹树当轩植渐匀朝日两竿浓睡觉不妨门外即嚣尘诗书眞乐得新闻不羡轩车日过门薄宦到头终外物一闲入手是寛㤙东山不厌苍生望北海羞霑緑蚁樽花草满庭从烂熳㝡忧当路种兰荪贫家营构不容常五十年来自此堂春露榜题应有在慈亲疑慕讵能忘华滋濡湿趋庭处风彩依稀随目傍我老自强观志行泫然流涕抚青箱送何叅政北上世事云翻不易裁君侯真是济时材若论经制明公道尽足扶持是宪䑓霖雨终期贤相在秋风聊应鹤书来草茆亦有云霄望执法清光接上台干臣周君邂逅淇灯烬红垂缀玉虫鹊声传喜下霜空故人逺自亰圻至青眼依然白发同道在固常忘势重官清还复坐诗穷章章乆说㐮城政早晚褒书示至公郷人魏先生家蔵楽天神一轴作二像对立一则五十时容一则六旬后真也上有楽天自賛别称爲蓬婆仙云州年前屡获瞻拜近读公长庆集偶记此尽为访问云已磨㓕乆矣遂作诗㠯吊魏家一轴楽天神三十年前绘色新欲就醉吟师格律试㝷缣素堕埃尘空留池上山中咏谩应花前月下身官品文章吾敢觊佀公真乐老能亲嘉禾篇乙酉岁九月卫之南郊获稼淂嘉禾一茎九穂和之至也田主李县丞特以示余累累秀结小大连比诚可异也人用余咊忻忭曷已作嘉禾篇重阳后二日序天地深㤙雨露零嘉禾还自气和生九秋灏爽团孤秀一穗功夫到九成太史书年同合颕汉庭称瑞比连茎表章莫后丹青贺人道丰穰是太平种玉亭昆明云锦厌凢材玉井移根手自栽不着诗仙分寳供谁携仙子下瑶䑓留连夜月姢姢净披拂薰风细细开不用叶浮沧海去芙容城阙有蓬莱灵沼云深寳气存素蘤一夕发芳根烟中髣髴溪娘语波面轻盈越女魂江月借粧増皓彩露华和屑贮芳温夜深更待瑶环供细挹秋香共一樽休夸幻术有仙翁人定端能胜化工淑女固应歌窈窕芳根元自雪玲壠秋香入户摇江羽罗袜凌波遶汉宫莫讶西风吹易散世间声色本来空西村二诗两月秋霖不出门今朝骑马到西村髙空气粛云归壑老树风多叶拥根谩说田园冝野隐争趋朝市羡时奔古人大抵崇髙节饥冻当时所不论秋来泥潦拥柴门两月幽栖不到村野鸟伴畊翔水潏寒虫催织绕篱根有生未免忧饥冻举世其能息竞奔仕不力任闲不足一生心苦欲谁论桃花菊四首泪洒明妃寄露葩换根非为贮丹砂黄轻白碎空多种碧烂红鲜自一家骚客赋诗怜晚节野人修谱是头花九秋霜露无情甚时约行云护彩霞为厌秋容惨澹天故将浓艶彂清妍烟霜䡖拂吴姬面丹脸能回白帝权寄傲尽凌青女粛閙粧冝刺绣衣鲜留连㝡是东篱蝶细绕芳丛两翅翩容色风流操洁蠲一枝红雪秀霜天气凌金井栏干曲香在红鵉扇影邉塞上阏氏凝夜紫月中仙子怨秋偏少陵若遇情増重肯数重岩细蘂圆叶细枝柔巧剪裁丹砂浓抹入纎荄朱颜肯逐刘郎老红影晴围葛井开惨淡秋容空野圃飘满风露际天台晚凉更觉清香异不厌芳丛百匝来苦雨云隂交㑹日长昏老雨潇潇昼掩门秋气尽悲骚客志草堂空在少陵樽宠光藓蔓滋多碧芜没兰荪佀少㤙坐听寒声万家里几家缯纩有冬温晴明无几日朝隮云不容同雾雨凄便着长风开白日巳令后土汚黄泥冷翻幽壑潜蛟舞湿鎻乔林健鹘栖万象沉沉水光底几时髙树看晴霓火乌翅温日脚昏雨中跳蛙乱登门少陵悲叹禾穗黒元亮独酌愁空樽气惟恊中乃成岁事至霪溢将伤㤙诗人吟咏何所𥙷笑爇鑪火回春温与诸君㑹饮中作驽蹇从来䇿不前畏涂有戒莫争先但随白传看花约冝信渊明止酒篇人笑苦吟踈巧宦天教多病护残年老夫岁暮欢虽鲜毎对诸君一粲然赴赵子仪饮㑹忠烈祠前是旧盟一樽重约就门倾但成把臂论文饮也胜拖泥带水行乐事不应须节叙赏心㝡惬是闲情一秋霖雨朝来霁此㑹当题作喜晴秋怀醉头扶起日三竿扫罢幽轩到药栏傍架整齐书帙乱绕篱料理菊枝残日融虗阁留余暖雨积髙空促早寒处置身心闲里过不将勲业镜中看老去逢秋强作懐莫教闲恼上心来人情寡味随年薄丗事无端触境开东阁谩传梅信好西风时送鴈声哀客来茶罢无多话共趂秋阳𦢊背鮉吊王提举柔克惊看神色自今秋奄奄残魂到鬼幽丛簿未霜犹足蔽事机巳露欲谁尤百方作计难为地一意长归是彻头昨日寝门临吊处两行衰泪不容流前年除目尽多门独喜南来弄竹孙入手固知余利孔刺头何苦入胶盆海鸥枉讶多机客楚些难招不吊魂汉夀祠前重囬首短笻犹想立黄昏悠悠末路谋生苦穰穣羣奔为利来薄宦得胜闲里过畏涂合向冗时回谁知竹实疗饥鳯却変钱神作祸胎我老不堪多感怆一汚还为素丝哀忆𥘉同舎在共城短小于中㝡干精取舎近看临老节铺谋全异早年情舌端雄辨堪排难霜后寒蝉了不鸣重念人生生可贵世间万事一毫䡖南来作监无多事举手差池便两分细论是非俱有说大纲向背不同羣以身死事从来有为货䡖生古罕闻不独衆伤非正命秋空低䖏有愁云谢道人恵竹春露堂成户牖空闭蔵无物御深冬长梢来覔筠溪种祥祉思慿道䕃功清泛细香添瓦鼎静连秋月想烟丛夜来帋帐梅花梦巳在融融和气中筠溪轩诗卷𥙷亡筠溪旧有亭甚雅徃年为秋潦所圯亭与诗卷俱波荡不存今岁冬来逰紫㣲道者丐余诗将欲𥙷亡且致重搆之意仍爲赋此中间饮客盖廿八年前同逰者侍臣陈季渊奉使覃焕然河平牧今右丞史晋明礼部尚书王子勉侍御史雷彦正与不肖紫微道者威仪杜大用也时乙酉十月廿一日重到筠溪二十年眼中风物颇潇然䨥旌尚忆经行䖏八客同来作饮仙露湿云梢囬晓翠月眀瑶圃澹秋烟道人说是潜珍客更看飞檐揷碧渊庆云鹦鹅杯桂魄沦精贮海波神光分秀入红螺卿霏护暖围苍腹丹喙嫌寒缩翠窠纵饮雅当豪客意垂云无复緑衣歌一樽细浥江山笔梦到芳洲碧草多鹦鹉螺翠衿红觜漫多知不觉流形入化机悽断陇云迷旧宿润涵炎海有余辉酒波碧饮珠还浦螺女栖深玉作围昨日玳筵挥饮处故令歌缓恐惊飞自叹明言出更难奋形飞入巨螺间中空蜃吐潜珍羽外示文眀变炳虨春酿尽供身后乐雕笼全胜向来闲深蔵且莫轻为用合浦珠神有徃还何年犀火採螺江一窍重开混沌苍觧语巳迷青鸟使幽㞐浑是雪衣娘海苔晕碧犹霑温慧舌能娇自闭蔵莫遣繍帘眀月入湘妃窥伺恐携将陇鸟何年别故山珠房深鎻雪衣闲调音厌落佳人后劝饮来陪狎客间山鬼吹灯惊恠供春风浮酒苍湾㒷来一吸三江尽醉入无何肯昜还飞潜相化理堪惊老蚌还成陇鸟形䲔吸佀怜唐相饮江沉应笑屈原醒坡陀海露神鼋窟㶑灔波翻竹叶馨我老探竒心尚在醉来㱕梦绕螺亭陇辨恵丗同夸何事将身学海蜗江月洞空珠有泪卿云覆体玉生花回天不入深宫梦乐圣欣㱕左相家长忆郡楼𥘉饮䖏顿令觥斚失光华札刺䚟断事官系出中朝勋族憙读书温雅尚礼乐与贤士夫相接过衞来访慇厚之意无以相荅谨作是诗为赠且见夫妙龄英彂之气云赫赫金张奕叶崇济时还属黒头公读书志在诸君右奉命名髙画省风一札㤙光寛大里八州刑宪笑谈中皇家求治如饥渇莫后当朝𥙷衮功饯王倅北行邶衞从来八逹衢三年不易贰为车一官聊尔开公道四海能行即丈夫花外驿亭留故事日边消息听新除诸君若问民间治㝡重无轻是使符夀郷兄君王评事七十平头鬓未毛乆将家事付儿曹心便教子𥘉无惜日喜延賔不厌劳花木渐成林下趣襟期犹是邑中豪年年樱笋堂前客常对珎珠滴小糟送从事李庭王北上邶卫从来四逹衢三年不易曳长𥚑持心有道清㢘在遇事能方长厚余入幕不知王俭客携行惟见恕轩书扬清激浊朝家事不信铨曹止旧除秋栏四咏为仲略弟皆有和章时丁亥秋季也冝男松菊庭前草半燕幽花含笑彂春腴暖面堂背孤根秀画出宫池百子圗浥露冷摇金鳯淡翻香重上髻云乌怡然坐对忘忧外披拂余芳任蝶须寒菊三径归来已就荒更堪风雨过重阳佀怜楚些清吟苦留在寒花晚节香黄蝶有情时见过緑樽无酒淡相忘潇条五栁门前路何处斜川接醉郷秋蝶舞困春光㒷未穷又将心事戏秋风凌晨趂暖翻朝煦薄暮栖香入菊丛几夜留连迷晓梦谁家图冩出深宫翩然不逐韶华老飞过画栏西复东蔷薇叶下亭皐百卉空秋阳分暖彂春丛重滋芳露供坡墨两见娇黄出汉宫要伴紫荆昌晚节肯容鲜菊擅西风结根得所元来盛返物爲祥恐未公谢赵主簿惠古鉼贮藏元气閟重泉土晕苔滋碧颈圜枵腹戒贪瞠两餮佳城见日定千年茂陵神盌知金重铜爵澄泥比玉坚闻说揷花多结实露堂从此得春先上已日禊饮林氏花圃舎弟仲略首唱腊蚁香浮金叵罗一声清艶遏云歌千年盛节称元已四座佳賔到永和曲水风流清㒷在茂林依约緑隂多柳圈尽带余徴去未碍花枝照鬓皤和韵三首朋盍华簮拥佩罗秉兰听我醉时歌柳圈泛灔风漪去乐事追随献岁和座近緑隂花气重歩携红䄂野吟多杯行到手湏沉醉六客樽前我㝡皤春晚衡门厌雀罗临流来咏舞雩歌喜从多士明郷饮趂此春风扇物和林下幽香兰草暗树头乗暖野禽多杨花也惜芳筵散糁乱溪藁佀雪皤丽日晴川艶绮罗琵琶声趂紫兰歌衣冠盛集有今日花柳春风觉太和阖郡浮觞从此始百壷载酒未爲多醉㱕扶路人争看不道花枝笑鬓皤喜雨丁亥岁三月十四日晨起露气甚润疑㠯爲雨兆是夜雨大作至明日晌午方霁后二日即立夏四月节时颇旱故有此作一气先驱玉露瀼梦惊檐熘晓淋浪洗开尘障千山静醸岀春风百草香人变暵忧爲燕喜岁囬时歉作金穰两盂粝饭朝饥了从仕居闲緫未妨题灵堂雅集圗扰优王城若箇闲禅房来结静中縁机锋爲爱灵师峻樽酒同倾繍佛前谈麈风清穿月窟雨花香细飏茶烟应惭十九人中列开卷题诗又五年瑞麦农使苟正甫过邯鄣得麦一茎九穗盖未之见也作诗以纪其祥是年司农司复立一依巳行条格丁亥岁夏五月也麦秀从来说两岐连枝九穂若爲竒物关极数知阳盛人饮天和乐岁宜同颕并歌唐叔稼骈茎休颂汉房芝天心佀喜农一札㤙光揔旧规秋风如水声丁亥嵗六月十九日酉正二刻得秋是夜闻秋风自东北来如大水将至静观天运尽孚诚一夜秋风佀水声志士听来心未穏客牎闻䖏梦先惊物华披拂争含实鹰隼慿凌想迅征常笑晋人无逺用扁舟东下爲莼羔游白茆寺为爱西山欲徧经春风吹马上稜层千章古木偎崖寺一点清光守障灯石磕题名留故事松隂移榻对残僧婆娑㝡乐双泉水润入髙峰露气凝欹噐诗三首昨饮韩进道家坐间出欹噐劝酒暮㱕醉卧既醒夜四更试作二诗吹灯起书觉笔端甚来之易也投笔就枕复得一诗佀胜前作明日示弟忱请行下合属即爲先和也神物谁移代酒舩转悬金觯两楹间才中便得居安理稍溢还成覆水艰鲁庙横陈犹赐寳金銮挥洒忆朝班汪然能起鲸吞兴鹦鹉爲螺恐厚颜卿云垂彩捧宗彛终日持盈伴狄仪满㪷醁波浮灔蚁两椿春色上脩眉致㳟幸奉神明器劝饮休夸金曲巵抖擞宿醒还顿悟此心才倚便惟危几杖槃孟揔有箴古人垂戒一何深以浆爲酒虽无量覆水藏机恐过斟鲁奠两楹朝复暮崖州一赋古犹今俨然顿获神明观长记春风拜孔林贺介甫提刑得雄海中仙菓自珍竒莫讶秋风得子迟瓠晢定输陈氏子兰芽休咤马家児苍苍有道旌遗直継継无穷见孝思汤饼筵前㝡忻喜老亲时抱说含饴成耀卿以所酿秬酒相饷走诗爲谢玉色芳温巳可怜白衣持送饮中仙周书盛说神明齐楚诵休夸桂酒玄光透银觥无表里法传真体得蹄筌醺然坐我春风底梦到明禋二卣前廿四年丁亥歳重九日同弟忱奠辞黄叶畨畨落㡌风今年秋祀喜君同生荣没戚无余憾秋降春升又一终玄壤润涵泉脉逺饥乌飞去劵䑓空两郷相望几千里长在神灵頋护中马乱溪流湿镫金舍鞍齐簇野棠隂千年盛气通沧海满䄂秋香奠祖林丽石未瞻先丗号表行终媿古人心衰年冣切光扬事此意从来不独今奉实野䑓之目秋兴非关触物哀时经墟落自悲㢤重门未署荣亲表老岸先爲下马䑓节叙登临车毂击春风粧点野花开一杯共酹清泉水长绕先茔两面来一作滚滚送弟仲略得假南行头健骨看云骓帖帖争教堕水飞假促㝡先无累保事纒当重早知机云连邓鄙春泥逺路过襄城野店稀去去莫辝鞍马倦迎门儿女要牵衣緑毛龟四海金明一渥洼伏蔵来自水仙家背衷属甲玄居长髪散柔丝翠有华浮出渊泉看䖏好泳㳺莲叶认时差杖扶行叹陪三老梦绕春烟鹤禁花洛水当年负纬书献嘉此日野人俱苍鳞闪闪精分斗暖氄毵满躯元气嚥来终不老芳莲巢䖏更堪图诗成喜覩词臣赋早挽人文与瑞符至元廿四年丁亥秋九月廿四日夀中丞王兄复放生者以此龟来献余以灵物罕见为赋一诗明日偶得大定廿三年壬寅冬党承旨郝侯张甫所进赋賛墨蹟序说眀时嘉瑞甚郁郁也当时竹溪才以应奉供职文与翰已复如此宜乎金百年以来文章命脉得其正传者公一人而已因念余平日所行造物者皆使之前知此莭虽出事后其类大同亦可重也故併及之秋涧先生大全文集卷十八秋礀先生大全集秋涧先生大全文集卷第十九秋涧先生大全文集第十九七言律诗老境六适并序夫人生百岁如驰驷过隙能几七十者又复几人所谓倘来外物犹浮云过日亦何足道哉因感壮年所行多䡖生之事趍前太勐一也读书过分二也饮酒无量三也妄虑坐驰四也喜谈耗气五也战艺多劳六也不肖今年已踰六旬念此六失觉五十九年之间何趐是耳而惊而愕且畏且怖岂胜既㢤故养生之念蹶然生于中盖其势有不得不然者因作老境六咏庶几与吾同疢者闻之不无少有所戒亦老者安之之意也至于直逹性情以救徃失初不以工与拙爲计也幸观者无诮至元二十四年冬十一月一日秋涧老人谨白饭饱即歩残书读罢午飱余信歩徐行当泽车接武径过通徳里谈玄时到故人庐老便歩穏靴无袜静爱声璆佩有琚相送归时灯巳上到床一枕即华胥目倦忘书辛苦双明六十强满前花黒理应常酒盃纵对甘无分书卷相看任乆忘虚室靖深便黙坐午牎晴烂怯余光悠悠未了三千牍吟讽从今付窟郎言慎飬气聚首闲谈足是非到头赢得小人归属垣有耳甞扪舌守口如缾慎动机珎惜无先吾气浩坐忘深识道心微客来客去俱恬静克已存诚恐庻几食甘戒饱食前方丈肉如陵莫遣分毫胃气胜百斛尽从中所过微躯能不病相仍巳饥便饫甘能止过软虽鲜热即乘此是老坡真圣楽免教携杖去腾腾寤寐絶思梦神依例到残更目似鳏鱼了不瞑正为胆寒增展转不縁身老惜伶俜涤除玄览归安静宰制心君入沓冥昨旦早兴襟韵足不知青镜鬓星星息艺休心辝笔纵横更老成秪来虚誉不根经风云满眼嗟何有月露盈箱笑未停肆口成章终妄作忘言休思是頥龄子渊直在心斋妙一字何甞及性灵坐倦即眠坐暖团蒲倦自然梦归先到蝶飞边膂痴絶凝盘石肩井斜倾似堕鸢香散余馨栖翠被烛摇寒影掩残编老来境界无多味饥即思飱困即眠香冷灯残静枕帷竹牎幽思独依依时情乆与诗情澹鋭气夜气归空控孤膺坚鹘坐渐惊缝掖拥腰围味虽同体未分甘从朽木讥汲城懐古尚父祠荒草满扉伍城犹在阵图围飞梁水落横霜瀬石马门空半夕晖竹简有光陵寝破山川是昔人非临风笑煞安釐事甘着虚名博祸机梦王尚书子勉时罢中丞在杨州分明昨夜梦王褒海上归来从鳯毛灯下留连醉笔端挥洒挟风涛满囊文具为余赠四座春风倦士豪与客忽从䆫隙去惘然惊觉听鸡号冬藏木叶归根到闭関遇藏𥘉匪避冬寒孔宣何苦韦三絶颜氏胡为乐一箪庭户信知吾道在光隂移入画图看此邦虽小无穷事定力先湏似石盘小邑都来掌许间纷纷人事日多端敢言絶学希不觧唿卢去効韩身老转惊谋道拙时艰难作强歌欢正须一室虚明地时着闲身引睡看丁亥歳十月十日夜梦乗船渡一大河旣济望南岸一阁髙数百尺牎户北向自檐至地上下以琉璃大帘垂蔽翠色半天甚竒丽也云间髙阁翠为帘疑是仙居拥卫严虹影荡揺青帝阙海风吹堕寳陀岚半空倒景惊竒絶千丈揺光入頋瞻我自平生多异梦似怜方朔诧雄谈篘饮李县丞靖伯约尝新醸坐客有云酒之醇粹莫胚胎若也遂篘而饮之偶得独脚句醉㱕为足成之如能可君等雅意便当属和时至元丁亥冬十月八日也瑟缩松凬满瓮春瓮头篘饮有余薰醉郷日月时须到太极胚胎昔未分肯放小槽珠作滴快倾浮蚁玉为群人间愁绪知多少一醆能消正要君谁拟鲸吞罄緑樽一杯聊示试芳温中含妙理何多味细卷春江侭带浑谈借清光揺北海诗慿风韵绕西崑知君预报时湏意免故来𫾣月下门透月岩偶到君家思适然一峰竒石堕吾前千金欲买𥘉无价百穴潜通小有天花露逗香滋碧润月娥含景爱幽妍从今紫翠芙蓉梦不到齐州落照边成氏西湾即事栽种西湾趣已成主人置酒约同倾小车来驻林间阁藜杖闲看两后耕老圃生涯非细事沧浪清浊任吾缨少陵苦爱溪居好兴在千章夏水清南陌东城占却春西湾深䖏㝡藏珎青芽破粒柔桑稺红䄂迎门杏蕾新醉里光风多乐事老来清贵是闲人就中更爱清溪水隔断西风庾亮尘壮年心事几亏成毎对苍髯听细倾梦里江湖几走遍林间鸡犬却帰耕潘舆正要闲居赋兰佩谁堪海县缨脱却乌纱有忙事瓮头春醸漉生清清明日花下独酌人家拜扫重清明罗绮翻香晓吹轻不欲把书成兀坐也随游子出重城闲云弄日何多态春水平桥不碍行胜事自知还独徃一壷耒就浅沙倾后一日雨中招林韩李三君子小酌且爲梨花洗粧花满金罍酒满樽一盃欢饮得佳賔近年乐事无今岁此际闲身有几人禄羙胜于三品料腊香清彻六根尘风檐数点催粧雨辨与梨花作好春东坡汲乳泉图儋州迁客玉堂仙服食天教得乳泉三嚥遽惊滋浩气一甘无坏是泠渊中朝清议孤忠里瘴海鲸波九死边落月澹随人不见满襟风露独翛然道宫独发乳泉香似与坡仙养浩方井冽不从炎海瘴味甘还比上池觞化机轩豁元胎湿孤影追随月色苍天地此身忠义在一杯三嚥濯肝肠送姬仲实隐士北还纷纷未术例从䛕邂逅淇南论有余贾傅自怜多感慨东门何意泥孤虚雨连賔馆留三宿天遣幽懐爲一抒觉我胷中闻未有九峰新说暦家书寿器之国医学开金柜得真传济物功深不自贤前軰衆推杨独歩后来谁与子争先青黏有术扶衰谢白髪相㸔度岁年此曰樽前祝君寿一杯还代上池渊白签事彦隆哀辞素菴一气本龙佟心苦时违揉与同强仕有懐三品料发言都是四书功愁随野草忧春雨恨满山城对学宫谁为鲁斋兴起地古共门外便秋风王师中哀辝玉树庭阶自㓜看九霄云路到鹏搏天门折翼差何及宅相论微理未安咄咄向空书恠事㳙㳙挥泪湿门阑应忴遗爱祠前栢恨鎻秋风月影寒寿少尹寳同知秀禀金天一气晶规模全是汉专城当官治剧有余𥙿临事知几见老成门阀起身真相种天池刷羽看鹏程一杯领取千秋夀细着檀槽合玉筝颜氏冠诗寄蒲城主仲白祠李知观一握儒冠缀七梁金丝匀织玉爲相頋瞻遗制从颜始陪侍先师见色庄巾卷在庭聊束发玉簮横影梦升堂切云莫羡如箕大曽冠三千弟子行纹背藤梁玉色瑳师传元与薛同科要盘白髪三千丈闲过春风十二窠衰俗幸存加冠礼沧浪无用濯缨歌敝余改作须重丐玉导先期为细磋朱砂饼菊诗秋涧翁观化于秀春园见菊之种甚多有所谓朱砂饼烟脂红子以白与黄菊之正色今変幻若尔何哉或曰接之于艾致然予试为之说曰艾火草也菊亦阳种也以二物方盛之时使客扵艾之末未有不随其主之盛气而変者又赫以鲜者阳之精也故有朱砂之异此虽小事亦气化之类也格物者不可不知故序玉饼金蝉烂熳秋朱砂为质更风流天机欲测司花巧物色先从气类求孕秀似隣勾漏井分香当上绛霄楼朱颜厌对柴桑客恐覩空杯笑不休送録事薛彦晖秩满北上秦陇风声化有邰规模况自左山来三年弊邑淹良骥一日铨曹得茂材抚字论功书上考㢘能覈实到兼该春风领取新除去喜动门山两翼开王尚书子勉挽辞三首泪洒行间阅尺书讣闻三至尚疑虚佳城一閟无开日聮事三年忝贰车词笔早推韩愈健旷怀未觉孔融踈那知一梦终天别惆帐春风隔绮䟽少孤绵历太迍邅甫壮光荣四十年气运倘来方出限爱心先断便终天魂飞楚些和云惨涙洒淮壖与海连左袒客衣三匝去延陵冝为圣称贤婉娈英姿自妙年奎光空照玉堂仙办教一世龙门重谁遣三王鼎足偏旷度包荒无徼略秋涛翻海失䲔鳣百觚未醉螺䑓酒重为斯文一泫然逰苍峪青岩山有懐烈士甄济义重于生视若㱕封刀无复骋霜威千年乔木髙风在一片青岩烈日晖元稹论忠真不愧杲卿摧逆与几希环山弋猎犹知畏白鸟冲烟自在飞啇左山副枢承屡念及作诗以荅雅意四十年间凢九遇感公翦拂使长鸣三苍论法传余藴七扎量能缀贱名暁日岳祠留语别秋风韦曲饯予行伤心緑野堂前月空遣流光照斗城贺士常侍御受吏部尚书识鉴乆归清议里恩光今着履声中文章曹植波澜小星斗潮阳誉望隆除重不知黄散目输诚思𥙷爕调功从今不鎻春风部管取铨衡𬒳至公题懐孟路宋緫管太夫人九秩诗卷七十邦君九十亲人间此事少同伦栢舟髙节徽彤管鵉诰清光照画轮歩履不縁扶杖健精神犹比结䄜新河阳莫说潘舆乐沁水花时别有春身宠家温亲老健福全无似宋门荣汉宫传训斑仪在莱子承颜彩䄂轻孤节劲于相水竹九龄春动野王城年年寿席闻佳语南极星边婺女明和陶主簿见寄诗韵半生郷国共游居老去文交乐更余苦厌物情多薄相毎吟风雅入吾庐一官稍得寛民力三飰何忧进野𬞞闻说列人真吏隐竿头还有再悬鱼哀挽亡友中丞王兄五首百虵堕地一能龙知巳相湏不易逢僧孺固应知杜舎臧洪𥘉不负张公扶摇羽翮翻溟海作养功名上景钟自笑涧松居不巧半生清露到虚蒙嘤嘤求友㓜同声五十年来好弟兄零落山丘有今日笑谈樽爼意平生酒垆不隔河山断隂翦其如骨蕞征寂寞逍遥堂后木对床风两最关情故人牢落晓星踈此日三王独在予泉壤冷埋和氏璧牙籖空见邺侯书问谁乆视嗟同尽老失知音惨自余从此故祠钟皷地过庭趋䖏半蘼芜衆呴漂山不易安势张那复涨狂澜一时附㑹真堪畏此际支持诚独难贝锦斐文哀巷伯瑶琴幽橨变猗兰一言曽拟桓矦辩醉里哀筝爲谢弹病臻留饭作终天示我新文已恻然竒疾変常才四日佳城埋恨便千年嘱遗不及私门亊燕翼全规诫子篇惆怅西山埋恨处定应大鸟泪如泉牡丹洛谱丹青说典刑画栏春日见升平金盘荐品承朝露翠幄留香护玉铃神女赋中罗袜歩少陵诗里丽人行百壷莫惜花前醉乐事从来不易并海棠桃李无光分落英海棠姿色占春荣云鬟緑拥粧𥘉罢醉脸红匀睡未醒任使无香真可意放教千叶更多情光风流转都能几莫惜沙头倒玉缾挽史九万户半生希古振长缨隐隐胷中冨甲兵三箧𥙷遗安世博千金爲寿鲁连轻春风故里鸣珂逺暮两山丘宿草生一传散仙懐素叙为君珎惜比书评小园即事闲来无事欲何营揔是栽花种栁情汲水漑余红药秀遶栏看得緑隂成身叅化育行当健物喜安舒悟养生放下虚牎时倦卧梦惊还听乳鸠声小园清润稍堪观翠有庭筠馥有兰未放蔷花金作蕾已开梨蘂雪为团鸟欣有託扶踈树客喜来慿诘曲栏深院日长须细履也胜愁坐两眉攅託陶晋卿借郑氏所藏刘房山行草效呉躰出入格房山一字三过笔此帖挥洒何其殊临游亲覩长史作透绡又似涪翁书春葩舞女多姿态逺韵髙风见歩趋手追心慕情正切託君为借今何如复作一诗以继前韵郑家数幅房山书自笑伎痒须临摹五陵裘马见年少两汉劒履多文儒㳺谈得叙真可壮破冢求法何其愚烦君更撃冯夷鼔未信骊龙不吐珠戊子岁糓两日中丞王兄令李子师中携名酒洛花相饷作诗以谢殷厚洛艶红娇醴味佳併携春色照人来丰苞细拆先三嗅醁蚁连倾尽数杯北里定应香作阵西园休咏眼慵开维摩乆病行当问好在春风紫锦䑓括九峯禹贡觧北条北境之山晋北诸山自代来肧凝首自霍山开连延眷脉为壷口南作析城王屋排复折而西雷首出一支北走太行崖次又一支为大茂四条明白不须猜大卿徐先生挽章壮岁巍科擢上游如公乐易更风流文章海内元推毂议论行间宋与俦郷校功存东鲁盛炬莲㤙在北门优自忴狂斐惭提奖争遣鳣堂一拜休寿緫尹刘公一家英气盖辽东闻说君矦有父风作牧首分青社土䇿勲谁比黒河功化行属邑讴歌里春自慈闱孝养中今岁寿筵光景好榴花浑似舞裙红龙教授哀挽东郡教授龙君名革字取新广安人善赋学及五星等术士子从之学者多所沾丐至元辛已与予相遇于滑朝夕从㳺者旬日一良徳君子也后主魏县簿政有声今兹云亡其子䕫来求挽章特为赋此当年按部馆南衙日夕相过兴未涯楚产例佻开实学天星推跳见名家大伾山下游竜洞归鴈亭边望暮沙此日题诗重惆怅为君回首眷西华商左山哀辞啇孙肤敏矫犹龙千载流芳见此公佐鲁谋猷元克壮定秦功力更沉雄城门被爇池鱼涸臣罪当诛圣主聦老泪不縁知已痛麒麟䑓上又秋风夹谷尚书哀挽品彚流形万不同铨量平允侭清通恩非出已知谁怨天不遗贤见道穷三复苦辞归汶上一官催老掩曹东茫茫大块升沉里重为清朝惜至公追挽承㫖王文康公文章四海一康公烱烱元精贯自中卢肇名先金榜重欧阳仙去玉堂空道由实学明真用义不忘君见至忠惆怅当年门下士断云低䖏望曹东左丞史公哀辝左丞史公之薨客有云云者余曰事机之来虽理有难䖏度不违于义其宠辱有不足惊者当克明之无定力以顺受䡖则伊欎而自沮重则至忧悸而殒越正以不安而无故也呜唿史公不少隐忍以光先正之业而至扵斯其命耶抑以有未安于所受之正耶于是作是诗哀之鬓金貂汉九郷大阶平自栢䑓清侭将事业传钟不特家声借父兄自忖行藏无所慊此生荣辱不湏惊办姦听彻唐君说泪洒春风满豸缨丙戌岁中秋后二日梦过真定与宣慰张鹏㪯相㑹作诗为赠旣斍颇记首尾意韵因足成之千里提封入控临不知秋气上华簮紫泥颁宠何三诏丹扆输忠见六箴机务固方前日简论思尤比向来深潭园月转斍孤懐媿此心蔓庆宪副良友十年局促㐲辕驹解鞅归来乐自如奔走止縁餬口计支离况是不材樗常因客过知安徤多谢人来问起居把酒竹轩犹昨日清诗想似向来臞寄赠介甫宪倅闻除㒷元揔尹方听新除入历城忽传改授汉中行霜空暂息骞飞翮民社教优抚字声伏利试㝷山水堰逺征先䘏异方兵如承髙省相垂问老我山田二顷耕送徐正卿秩满还漳南共笔灯牎忆昔时只今相頋鬓成丝三年调议良多益一道将迎不易持辞别巳余连日恶直清留在后人思漳南未是㱕栖地要与朝家作羽仪谢汤宣慰惠书闲来何物慰穷愁细把调元入校讐相业有方无限事室书能几不容抽巳欣惠赐承苏集复梦翻香上郡楼挿架万籖容遍览邺侯人道是汤矦代书寄友旧二首匪爲穷愁曰着书闭门经史且相娱爲怜鲁酒无多味任使陶鉼乏见储黄卷能敎吾道在青云未斍故人踈有时梦到乌䑓月奄奄犹胜闭妇车半𥿄功名不足书暮年心绪若爲娱背昧伎俩输鸠拙度岁生涯俭担储为寂恐贻髙宻笑不才争似孔融踈退蔵入宻真吾事谁遣门多长者车西村三首和韵种来佳树日扶踈秋草当堦不忍锄城府事嚣闲静重林墟秋熟物情舒溪行改迳农耕后渔浦移梁水退余我自兴来成独徃手拖拄杖不巾车近岁行蔵匪自踈胷中刺鲠要诛锄通明纵使同方进朴钝何如似魏舒堂上咿瀀从肉食橘中㳺戯喜霜余八驺前驭非吾事正要安徐下泽车忖量身卋两乖踈去学渊明荷短锄时事未容闲里过人心安得老来舒沙鸥逺汎机先识穴䑕深藏壌有余我軰所行多倒置旱资舟楫水资车寄道之宪使仁兄匪爲场苗赋白驹别来多事复何如臣门最喜心如水故第犹知里号樗落落壮爲天外客潭潭老向府中居使君若问年来况山泽依前老病癯闻平章由公薨扵维阳以诗挽之邂逅栾江䜩语频外䑓𥘉建首先分风云契厚真吾相鱼水情深有分民名在諌垣称鲠直力输王室最公勤丰碑㑹见十年后犹是中朝第一人丙戌除夜盘花红卷烛光揺一岁迢迢尽此宵冻坼腊香浮栢叶暖移春意上梅梢拊心自信愚忠在流涕还悲髀肉消揣分要知温饱力比生无地荅清朝贺文卿同签宣慰河朔时真定连年旱干春风花发四隣香曲巷时过笑语长议论有方消鄙薄功名无地不辉光签书枢府孤忠壮忾敌长江一苇航今日八州归緫辖又烦和气致时祥同签赵公挽辞识逺几沉任独劳不将虚誉冠时髦使华光动扶桑日枢府谋深尚父韬四海樊川遗隐在九原精爽与秋髙分明梦里来相託抵掌犹能似叔敖礼部尚书许公挽辝当年劒履上星辰忠谨持心老益振药笼功名开夀域朝端风度见诚臣勒浆有味霑余论卿月分光照近隣我自讣闻增怅望白云长处是滹垠㐫讣𥘉传不忍闻惜从朝着失忠臣安常毎惧非常宠格物还深济物仁贬损定交何眷厚燕闲相过更情亲辚辚细约车声去长忆同逰过阙晨宋賔客弘道挽辝景玄絶学到纵横此老犹能见典刑相府才华推上客少㣲光彩动前星诚身𥘉不离儒行进读何妨杂贝经正有莫教伤馁恨併随神剱閟泉扄万有纷华入醉吟都将诚静粹灵襟云松卧壑存𥘉志望苑霑恩岂本心谈并齐谐疑志恠学空沧海别穿深斗间纵有龙泉气凄断春风緑绮琴追悼叅政李公仲实诗至元丁亥二月十日夜梦李叅政仲实再拜向予顾指所佩鞶囊曰吾平生尽在于此他日㑹湏累君但不敢轻易发也旣寤怅然者乆之因追作此诗以见其神交之不昧也昔李衞公见梦于令狐绹恳其北还绹畏其精爽白于帝得以归葬今李侯明以后事来託予老且闲不知何所頼焉冠劒风云拥汉庭斗边喉舌振孤声汉储与翼非䡖託蜀酒虽多每细倾身后哀荣光谥册梦中精爽似平生分明指顾鞶囊事一缕幽光要累卿挽教官石仲迁临试东过仆射陂封书投贽识君时生犹椟玉期三献死愧囊金昧四知尘丗惊回黄落梦帝京悲动白云辝因思吾軰豪雄处贫贱能安贵不移送府判李侯赴调东曹其懐与政备见乎辝邶衞交冲办事难送迎终日不停鞍去官不到瓜期代在分能居幕职安衙鼓通严披讼牒厨烟炊碧澹𬞞盘囬看奔走风尘际却忠新除是振冠代书奉寄子明宣慰五载因官寓镇阳朋簮盍处佩声锵金盘烂醉云楼酒绣镼同披燕寝香乐事有懐终会合名泉无计共徜徉空余情似康崖水一脉勾连到海长夀子𥘉中丞鼓瑟春风记点同转头俱作白头翁逺逰长得知时报微恙行収勿药功巾卷在庭随燕几婴香和露温帘栊暮年纵有周公梦输与浮云度太空送史邦直之任竹山县属房陵更在西一官虽逺尽施为王风渐𬒳无遐迩异俗能安戒鄙夷㑹待竒姿超骏足试教铦颕发囊锥彩旗閙簇清江渡想见春风到任时丙戌嵗除夜去岁椒盘一笑栾今冬除夕倍凄然奠余灵桉钟声后坐对隂容烛影前存殁不堪思徃事康宁还喜过今年数家剰说新春好梦到梅花小雪邉奴星具糗送穷㱕夜乆兰堂烛影低梅雪溢寒严厉鼓枕香留暖润盘犀试倾腊醖歆椒颂已觉春风拂画鸡明日书云䑓上去苍精横角看杓携荅何刘二端公屡有人来问起居近年为况果何如每承省録常深感欲话行藏不敢书逐末有惭规什一归田无力把犁锄时时梦到霜䑓月静听乌声尚起予挽李子阳早岁龙门接茂材相携有意上台阶夜书称快元康在诗思争髙岳掌开落月满梁清梦断旅坟三尺野烟埋微官殆似台州郑拊卷题诗拟八哀三十年前成邂逅酒垆倾彻醉颜开笔端力挽狂澜倒䄂里亲携太华来泪洒行间遗草在恨埋泉壌劒锋摧因思秋雨苍苔句何限令人不饮哀饯士逹御史还䑓通家丗契欝兰金騘马南来屡见临披露义襟余悃愊酌量时务入精深眼中白璧真无价调外朱絃有赏音回首炎荒四千里一杯不惜为重斟秋涧先生大全文集卷第十九秋礀先生大全集秋涧先生大全文集卷第二十秋涧先生大全文集卷苐二十七言律诗西溪见梦拄靣相看几格间笑谈似与浣离颜越装已辨冝趍徃江路虽遥不乆还鲁国自来尊北海谢家谁更作东山潇潇夜雨蓬牎晓细酹清樽与涕澘仪封道中驿馆残釭曙色分马䭾残梦走踆踆去家已逺谁爲侣到䖏相逢有故人健羡鵰盘惭始撃静便蠖蛰返求伸一杯拜酹睢阳庙激懦扶衰尚有神睢州道中寄友人奉诏东行获所安却怜衰朽强爲颜恩縁至渥酬无地事不预防多后艰逺驭有方清百越纎埃何𥙷奠三山残年正要相料理旣不容辤望早还过归德寄何相白髪年前六十三强扶衰朽去江南心知义重吾何惜老不身安事恐躭弩末纵能穿鲁缟病躯胡可敌闽岚郷关回首四千里正頼君侯与细参十月廿七日过下邑喜与赵彦伯侍郎相遇作诗而别暮色増寒惨驿亭灯垂红烬尽情明长年几梦溪堂月此夜相看下邑城流落蛮方真可畏笑谈樽酒且同倾回头楚水枫林下熖熖声华定彦卿宿宋家山赵氏田舎白髪搔来不满簮就中谁遣世尘深野烟遥认圯藁月霜夜𥘉闻楚户砧长路苦吟支睡思客牎无梦耿郷心前行说似安夷道隐隐青山转槲林杨州送刘汉卿东归汴梁海鹘翻云下锦鞴眼中人物见风流谁期淇水三秋别却作维杨数日留樽爼留连江上月风烟吟眺竹西楼马头细嚼梅花句又领春风入汴州西湖西湖三靣簇青山净拭菱花照翠鬟苍海月寒龙穴露彩云仙去凤箫闲无多楼观犹图尽最好风烟近市阛郑重绣衣周漕使画船春酒待余还留别左辖台相两浙江山漠雾云呉侬䡖剽到羣奔才寛防异须威霁稍困随方以徳存龙宠优来心愈小义方嘉処势忘尊忠传孝継平生事长见风烟拥㦸门已丑冬仲三日与宣慰杨子秀揔管髙瑞卿侍荣甫三君子邂逅于余杭其喜有不胜者以诗留别情见乎辞北来冠盖拂呉云试计分飞动十春意外论交縁义重天涯相值更情亲放懐罇酒难同旧照眼梅花揔可人明日浙江江上去寄声多逐荔支尘下大安岭宿雾霾山苦未収马冲寒雨下关头红云软脚挥三爵碧玉攅峰涌万丘日月丽天从北转山川分水尽南流汉家声教今无外谁遣气妖孛斗牛三山元日䑓爇天香簇绛纱三山箫皷乐年华竹枝歌后多滛祀燕子归来识故家荷鬓閙粧余翠贝𬞞盘勾饤杂鱼鰕殊方风物虽堪赏争遣衰年客海涯赠之问泉尹社燕秋鸿十载余天涯邂逅两臞儒九迁论秩心何有百折当机气自如乔木故都思徃事月明沧海炯遗珠春风回首桐城郡时讯平安见简书送李司卿辅之北还书宪府乗騘忆旧逰白头相见岭南州地连瘴海三山月人在元龙百尺楼此日又惊成契阔异方谁与慰淹留交亲若问衰年况夜夜秋瓜梦故丘庚寅春三月与张叅政献子李司卿辅之㑹饮九仙絶顶四千里外同覊旅三十年来老弟兄樽爼喜陪今日宴江山难得晚来晴巖花带露春容湿醉䄂翻香笑语清莫对云霞说轻举苍生料理正烦卿暇日登道山亭懐古亭在乌石山巅有碑刻南丰记文其上刻邻霄䑓三大字闽㑹东南控岭溪斗牛无孛歳无饥文风兴盛犹唐舘覇气沉雄入劒池海近重城朝日蚤山蟠平野暮江迟危亭一片瑶䥴在晤语残阳倚杖时送师彦贞蔺寳臣二御史半歳相倍百越东捄时人道向来騘剱华光动蛟螭匣豸角霜严簿领丛明月共看千里隔屴峯廻忆一樽同借来不得成偕徃目断三山羡去鸿大中徳长老见赠竹舆作诗爲谢人老筋骸不自持乗坚䇿骏两非冝怜师雅意慇勤甚恵我班舆结束竒花底徐行闲看处陌头趍进早衙时醉归更比篮舁穏一任山公倒接篱赠皷山长老平楚不下禅床四十年老轩头角出泠渊乆从贝叶传心印来与云山结静缘兰馥蕙光憎娬媚竹风松月共清圆荔舟有约重登覧转首天风恐䬃然庚寅夏四月送二御史回淮安道中即事语知已者五千里外一衰翁八郡规爲与省同衆口铄金方作异诸生鸣皷欲谁攻寒封老栢常年惨暖借繁葩尽日红梦到垂虹亭下水云㠶千尺挂秋风游皷山五首皷山在闽中爲特秀余到官五月王事鞅掌未遑登览以尽江山之胜迨明年庚寅四月庚辰遂与天平叅政献子大都李郎中德昌御史聊城师彦贞居延蔺寳臣提刑东原曹仲明宪张遂良程舜臣何舜卿来游㝷前也辰刻抵戒院舎鞍肩舆迤逦而进至望州亭主僧平楚来迓用软脚例酒数行歴松关由石门入白云寺适签省乐公亦供佛来此乃相与礼像殿浴佛于西寮既而饭屴峯丈室眺上方重阁降观涌泉歩入灵源洞度喝水巖登天风海涛亭觞咏间献子德昌扶㩗上征径欲造大顶峯足观紫阳遗刻石礜云荒中途而返时宿雨濯山林壑争秀烟霏空翠有顾揖不暇者莫不欣然志归冲冲若有所得佥曰乐哉今日之游也吾侪越在絶域纵使重来恐无复此欢耳至元歳月不可以不纪诗亦不当无也明日探囊得唐律五诗俾刻诸亭上以爲山中故事峰回路转已层云望逺风烟接海门宿霭去収千嶂雨老僧迎劝半山罇巖幽选胜穷诗境山逈登危黯客魂阔絶殊方同大块坡仙心事强爲论笋舆同驾蹑鳌冷带秋声入白云雪窦有禅容暂叩名山无分与平分云怜岭断聮松䕃雨惜题芳护藓雯㑹约賛公重借榻皷音同向夜深闻上方㳺遍雨花天洞壑㝷幽得壮观林影荡空金界阔天风吹袂海涛寒江山若尔不一醉杖屦再来无此欢诗在眼前拈不出碧澜秋色上层峦杖藜㝷壑㳺初遍倚槛冥搜兴未阑浊酒一杯方大嚼苍烟千顷要竒观放教眼界寛无际径上山椒不作难若欲攀萝穷絶顶海涛风劲不胜寒复岭重冈奠七闽皷山东峙最崇尊屿亭诗好风涛涌灵洞龙移窟宅存千尺翠屏宜晚对一泓沧海尽雄吞云烟稇载归时晚月偃松梢玉一痕道山亭燕集霜简无华鸷鸟朋追随飞盖上髙亭霏霏空翠沾衣湿浩浩雄风拉瑟声已愧东山空雅志枉教南斗避文星忧来勐把栏干拍转觉时情未易评酬余招讨见赠诗韵秀孕江山气自灵余君襟度玉亭亭髙轩过访承佳什世事开谈见逺经秋色望空乔木国海商争避客槎星又闻占籍多隂积一户从良近百丁送魏叅政赴邵武时与江西三省㑹合破贼画省分麾出越营跳梁黠䑕已潜惊环郊多垒真吾责报国丹衷在此行兽困可擒须急缚民安无畏是佳兵遥知帐绕生犀地草木风前揔战声省郎李应中见示所藏书画因题其后画省官书不片闲拨忙能结澹中縁吟余红药堦前露梦到苍江月下舩鉴定正烦君具眼収藏还拟世珎传古人巳矣精华在时复横披一洒然八月八日雨中书怀自到闽中十月余老懐未省两眉舒命縁限蹇行多拙心与时违意转踈夜枕有蛬妨睡思秋空无鴈繋郷书桂香帘幙中秋近愁对清辉忆故庐小楼秋望芙蓉吹老白苹风隰有游龙草有蛩湖水巳翻寒日影火云犹作夏时峰清时还负无能责老境其如所事慵推放小䆫闲寓目秋来无物不愁容寄紫山宪使去冬相从入台叅君任平江我更南不惜残年趍海峤拟将风义压烟岚得时可进成虚歩纵说知难到强谈归见紫山如有问此身扵世百无堪秋雨秋暑燔空势莫禁西风吹起传巖霖驱云涌海连三日润物回枯抵万金火伞炎収闽峤瘴烟螺重拭越山岑𩃱未洗戈舩甲愁絶孤臣一寸心御史陈君济来知紫山病告巳满浩然北归余以微官自绊留滞闽中未卜归期定在何日慨然感而赋此南来同仕君先徃自绊微官固可怜书考巳甘阳子下着鞭又爲祖生先碧云暮合人千里白髪愁攻雪满颠去去呉江西下路姑苏台上月空圆寄参政何公黄阁年来相业多忠肠输㵼略无佗物情虽异归包緫鼎味能甘頼爕和客子逺闻欣欲舞海凬何虑偶扬波残年喜见升平事归老田间尽浩歌寄左丞马公黄阁清风相业多汉家机务到赓歌黙涵羣动归包緫力賛孤卿罄爕和春草闲嘶炒塞马秋霖行洗越舩戈古今多少调元様丙魏声华未减何即事耳聩瞳昏乆病翁暮年游宦又闽中一旬好快无三日百计随人到五穷毎署细衘惭已旷虽无私过亦何功揣量薄分冝归去免着通人笑未通卧病中即事万虑消磨只一身一身犹爲病邅屯老饕才助脾神喜湿热还攻眼力昏𬞞饭半盂嗟强食物情千变苦难论前期七十都能㡬更有何心到竞奔即事地僻天荒自一方江山环琐瘴烟乡炎凉失节人多病劲躁难驯俗返常媚灶王孙方怙势背时郭老怎当场欲行莫克行还阻乞取闲身且六藏芙蓉平生不识翠苞纎真色还欣到尔瞻娇绽葵芳无两様閙装橙叶更多尖一溪野水明粧镜满树清香拂繍帘开谢巳甘秋色晚碧桃红杏我何嫌卧病吟四大㝷思孰主张百般调护不康强火头孛尾方为肝气脾神互见伤秋月栏干吟䄂冷晓烟庭户药铛香夜来一笑伸眉喜梦里分明到故郷闽中即事谁作新诗採衆謡八州渊薮萃逋逃苍烟满树惊枭啸白日四山闻虎号取办急徴农最苦仰空哀愬彼何髙内奸不止终多㓂闘敌徒教杀尔曹八月十八日野奠回入西湖开化寺廪禄已沾三品料浩然归志苦迟迟宦情老去无多味花様看来緫背时林下冝㝷歌鳯侣涧阿闲咏考槃诗免教方寸为形役惆怅终年抱独悲送赵提举仲逺职满还江西眼中薄俗日纷纷信厚如麟见赵君学舘乆淹虽散秩士林辉映緫多文三年提调无遗育囬首归飞隔暮云忠孝堂前秋色好淡烟吹满泮池芹即事人微职峻作提刑正似禅僧放海青痴坐乆为山鸟怪急归巳媿草堂灵瓮邉吏部方酣饮泽畔灵均谩独醒乐得便行无窒碍云间髙蹑鳯凰翎悠悠心事欲谁同甚是留侯智与功幸有钓舟蔵夜壑免教官事缚微躬旬多病假惭虚位狱有繁冤谩热中稳送布㠶无恙去小楼非夜有东风西风吹老一川秋劒水东南送客舟寒鹰逺賔方渐陆野凫群聚正乗流飞鸣聊欲伸吾志饮啄非徒为食谋通塞既知皆素㝎平泉何为志穷愁题建寕府建安堂壁郡名改自炎兴后官寺多从五代年草木不知黄落候江山浑是寳严天风时两若回天漏味厚泉甘觉气全城府自来多险隘髙踪谁蹑汉梅仙子孺腹疾良愈谢全王二医官全名立夫王名贵和喜向医林得二髦河鱼为祟免忧劳调和臓气事为切护养丹元论更髙曽未浃旬收勿药併躯二竖不容逃难忘最是真诚意荅荷千金恐一毫活庵方伎若为髙济物心均不伐劳子孺病来方作祟脉源看䖏弱扵毛临机制変元多筭勿药収功大可褒自是理明竆隐粤不縁潜授老龙韬赠三衢儒医徐登孙升伯徐卿奕世传医学道济衢人蔚有功方自千金开寿域胘非三折见良工经横乌凡筠篱静门掩朝晖药灶红我似病梨无可赋略烦料理少陵騘又题石桥山龟阜烟霞小有天半空竒絶石桥山苍龙背倔云千叠寳月光涵玉半环当局仙人闲遣兴烂柯樵子不知还一樽醉上山翁马却逐流红到世间继李昌道见赠诗韵以寄当年𥘉识历亭仙青眼相看意惬然把臂喜谈天下事洗心如听玉琴絃时文变古多君雅逺驭长驱并我先北渚风烟尽潇洒兴来诗思想无边遐观享闽右江山第一州危栏髙倚九峰头大书快覩凌云榜神化空惊跃劒舟冠盖送迎无少暇风烟吟眺暂相醻晓凉多趂蔷薇露醉墨淋漓想未休九日南劔道中䬃沓弓刀入劒州登临髙出碧山头松风度岭吹纱㡌烟水漫溪送客舟万里故郷今得徃一年佳节尽为醻满樽渌湛茶洋酒空对黄花一笑休悯雨呈干臣诗友天人消息两交通和自羣情雨意浓一旱汔今几五月四民作苦㝡三农雷烧赤尾空飞电云卷黄头又变风传语龙棚棚下客孚诚终始要相同嗷嗷羣动日焦枯何处痴龙睡未苏糓未见苗耰可望麦方含实勒来无九关变豹无余藴百郡承风恐失圗试手天瓢傥微恡斯民斯苦果何辜和钱神咏觧毅开难到处行虽云铜臭最関情世縁利益称泉货时便流行托楮生武子矜豪编竟埒鲁褒贻笑爱如兄细思最是通神处买尽人间事不平鉅室权门坦荡行反于穷薄略无情散飞庭树来无迹汚浊羣心到处生取象有天还有地纵贪无父亦无兄存心思革交征弊何处铜山剷可平芭蕉扇轻箑如蕉一様新楮衣筠骨制来匀隔牎雨落惊真叶洒面风清来故人甞羡楚材为晋用却嫌纨素化缁尘㑹当柄在调元手与播南薰觧愠民近读夜永不寐等作觉清而颇寒吾恐伤中和而病吾子也因复継前韵假辞而薰炙之亦晁𥙷之拟骚之遗意也幸笑覧烛影红揺夜色侵香添菱叶郁重衾鳯琶调软歌能合竹叶盃深醉易沉緑鬓追欢燕市乐翠幈归梦越江吟平明剩买扶头酒不向诸儿计槖金夕坐虚䆫夜气侵欲眠还未拥孤衾书因倦读从灯暗物不撄懐任思沉肥遁世髙雷子节清贫时见曲山吟旧㳺相望成三老既老能闲抵万金和曲山覔菜诗韵鼎餗藜杯一槩平见君胷次匪缾罂屡闻饭糗同鳏舜似要矦封号颉羹灵府天和流玉薤露盘诗思霮金茎腹腴蹯脆皆吾欲二者难兼恐物情贫富因君叹不平食前方丈对羸罂一箪虽具黄粮饭满豆长空碧涧羹瓮料不闻波底语秋光时见鬓间茎细思清苦多吾軰愈见苍苍责备情和干臣诗魔韵倦怀欲罢不能回啾唧咿嘤杂叹欵清禁事严微服入华山峰好倒看来禁持作祟非无谓狂斐縁渠不觧裁岛痩郊寒遗像在至今追想日悠哉诗家何苦似魔爲逺绍傍搜没了期鼓舞有舒还有惨禁持似醉复如痴鼎邉苦思多穷夜江上冤魂独语时伴老此生成底事干坤清气几人知睡魔和韵醺然一气热相纒不是晡时即午前臲枕丸无所济昬眀心境陡相悬见侵多自群疑后澄治无如一敬先不羡老欧能善变化爲鸜鹆舞翩翩欠呵舒挽速如神不是愁萦即思棼酿就黑甜浓有味挠昬灵府黯无闻魂游纒老三峰客茗战摧空七碗勲经事不爲渠所泥边韶便腹见多文和干臣齿痛诗韵硬囓豪餐养老饕先生编具若爲牢热流支脉知来渐痛抜孤根讶许髙纵使舌存冝晦默更堪心苦恣燋劳休休事事从轻减急手先湏止浊醪折齿吟自慰朝来齿折五神惊势若山爲朽壤倾缺豁丑于韩子态啸歌妨尽㓜舆情病根何益华池漱五色空传幻术生骈洁浮危虽自取丗间何物不亏盈适见揔府应诏荐章偶得一诗庶明鄙意呈干臣齿牙缺豁雪蒙头更有何心接俊游一自诏条颁雨露尽催遗逸起林丘韫蔵椟玉知无限刻画无塩最可羞经济斯时公等在此身天地一虚舟寄胡紫山提刑苍颜白发两衰翁前岁将翔马首东常喜笑谈犹不浅静思行止略相同阊门冻鎻连江雨瘴海炎吹发屋风两地生还幸无事更何心到炬莲红寄六祖眞人渉丗筋骸百不堪只堪打坐老书龛眎难逺瞩目全眊听不能聦耳谩耽臂痛带来梅岭湿心烦渐染瘴江炎客来问讯承佳意蓄缩其如向老蚕五月八日同干臣游耿家池上跼促城居鹤絷笼禄荷池上暂从容花明淡灎池光外诗在扶踈树影中老厌宦游追俊彦天教闲处着踈慵日斜尚约迟迟去散坐髙槐洒晚风和干臣山居细想山㞐有足论既便嘉靖不知贫霜封幽谷收朋栗水涨前溪送束薪茂树坐移随所适良苗耘罢见懐新隐居不见求髙意千古渊明最可人山中有乐试为论石上无禾未是贫溪隔圃田多滞穗霜催林叶自添薪醉谈有味渔樵熟野饭加餐笋蕨新大朴散来非复古隐居永志果何人隠仕𥘉终絶异论渊眀忧道不忧贫比如违巳心交病何似行歌自负薪意外风波平地险山间烟景四时新此生只向黄尘老笑煞羲皇向上人和干臣以目疾诗相儆老来襟𫀆百无图遮眼唯便几业书不尔心神浑散澷岂知目力陡乖踈晚年愈种玄花盛平日豪吞緑醑余气习屏除元易事急湏颠倒坎离居常倚精神壮未殊有时豪饮痛观书形骸未化无非苦寝餗其间敢自如赤贯瞳人昏若蔽湿留肩井冷难除人慿手眼今如此更有何心望玉除扫晴妇今年夏六月初方雨几六日不止前去秋节止廿三日亟晴秋种生发能有几日又谚云秋后一十八日百粒不结巳种者为雨所拍艰于出壠方种者土粘湿不易耰作儿子辈戯作扫晴妇悬之前檐明日开霁因作是诗以见其意云澹粧乌䯻緑衣衫一线髙悬舞画檐笑着苕枝挥素手尽驱云影入苍巖扫晴既出児曹戯指日何殊艾子谈百糓近秋苗未立羲和先歛壠頣粘江山万里圗胜览何人作此图雄夸天险亦区区经营意匠羣工上惨澹风烟百战余并辔相夷嗤宋魏舞干来逺羙唐虞只今一綂无南北正要懐柔谨厥𥘉江山列地出新图限隔东南见奥区与校庙谟虽有间细㸔边备到无余忌功去介甘捐蜀併力亡金笑假虞千古羙芹髙议在不应成败论终初丧马大夫而后不徒行为罄囊金市此乗耳削秋筠分额髪臆团孤月映钩膺长鸣尚忆㸔云立论力空懐以徳称得失塞翁深领㑹天教闲坐㸔飞腾过郭璞墓青囊书秘造精深葬法人传冠古今一死秪縁撩虎尾孤坟何故葬江心师从鬼谷冝多恠山涌胥涛不寸侵我特回舟酹公去翻翻寒鹊落苍岑佛狸祠江山照眼舒清眺千古兴亡堕眼前瓜歩市长连野戍佛狸祠古惨荒烟柂楼看取平呉日父老空传饮马年此日不湏开浊浪好风都属徃来舡即事三诗奉呈干臣明府诗友鲧殛苗夷併放驩九官相譲济时艰闾阎有喜科差少烟火全踈传舎闲雨泽润寛无逺迩诏条恩溥到惸鳏圣皇抚御超前古庆历元和未易攀恩书一札变虞驩尽革前非免后艰星影不摇天宇静边庭无事羽书闲震霆摧恶无留枿霖雨思贤到有鳏若把古先相比拟周成唐宪敢跻攀巖廊吁咈处工驩万死犹难谢世艰为念民碞深頋畏自裁书诏尽防闲求贤不啻饥和渴发政常先寡与鳏虮虱小臣虽片善一时鳞翼尽期攀韩斋小集呈干臣诗友十日秋霖不出门偶同黎杖歩城根故人雅有平生好尊酒时陪一笑温野菊翻香忴晚节露团盖任朝暾暮归欲乞天孙巧却叹仪曹是妄论送同仁甫之任武陟寛则民轻勐则残化行州县固应难纪纲综务见常操䑓阁推劳不素餐能使弦歌千室乐何忧风雪一家寒来辞请益吾何有一札恩书与细看秋涧先生大全文集卷二十秋礀先生大全集秋涧先生大全文集卷第二十一秋涧先生大全文集卷第二十一七言律诗溪田晚归百物秋成次第芳野人篱落散幽光晚禾结秀争垂露髙树吟秋未有霜瓢饮空思罇湛緑盘餐新喜黍炊黄归时更得茆檐萸下泽车轻背夕阳辛卯重九嘲干臣周宰九日寒花不见芳西湾招饮侭相妨驱车共载差元约冐雨长行有底忙野吹掀飜缁布㡌冷香滂尽紫茰囊渣泥踏水归时晚也道龙山㑹一塲夀李夫人恱风流见二南洞天真侣记鸾骖慈颜媛娩丹浮颊素髪飘潇雪满簮九十平头添二二百龄余庆欠三三今年更觉秋容好荐寿寒花满菊潭寄竹林刘隐君文甫兼简苦斋诗老蓬莱清浅到杨尘林下幽兰有异芬万壑烟霏分野色一庵闲地占溪云鸾音时接公和歗樵隐休惊豹峪君尽着青山暎华髪东州人事日纷纷周曲山挽章四十年来老弟兄忍看埋玉入佳城子舆正毙酬𥘉志东野诗鸣岂本情六任在官无少玷一贫到骨有余清易车令办棺衾事犹恐临行累友生哀马希骥人夀㡬何鬼伯催抱嬴赴官吁可哀乃知生死有定䖏挽断衣衫唤不廻千室望空絃诵乐一枝风折桂林材仪牀最是伤心目愁拂春劒字埃竞渡诗予前年客福唐寓舎在西湖上闽俗自四月中爲龙船戯舩凿长木爲槽首尾鳞鬛皆作龙形以五彩粧绘髹其腹取其泽也上坐五六十人人一棹柱面对翻并进如箭铙歌鼓吹自明竟夕殊喧譁也大率争取头标以爲剧戯踰重午乃已壬辰㽔賔莭追念徃事偶爲赋此且记越俗之好尚焉又平时花竹亭舘四面环合不减临安故亦以西湖名之五月沅江竞渡频遗风此日见东闽大夫沦溺甘鱼腹舟子招唿问水滨铙鼓轰翻蛟鳄室繁华凄断绮罗尘曲终人散青山暮招屈祠前独怆神独头木香水晶帘外日初长一架酴醿雪覆墻艶冷不争春事晚香繁还爱独头芳看来玉蘂唐昌供幻出天眞虢国粧壷酒风流名字在醉魂千丈助诗狂元夕斗转春城送腊寒暖回阡陌紫生烟春风两市华灯閙夜色千门璧月圆书卷光隂清议里梅花消息吟邉厌厌醉里南楼角无复情悰似少年和曲山见赠之什竹林旧女今无几白髪归来对曲山诗似春云有态倦如飞鸟共知还渊明髙㒷羲皇上葛亮伊吕间钟鼎山林两无济尘埃空负半生闲和紫山见寄四诗百险归来万里江傍人刚羡老能强闲居苦笑拙逺宦空成捄火忙少日抢扬犹雀跃只今蓄缩龟藏絶然却扫関门坐过简还疑近子桑晋公鐡靣耻将迎天遣汾亭醉六经麟出近郊休袂拭鳯巢阿阁要仪刑菌揺露影从团盖草腐墻根任化萤天赋羙材终大用不然编简爲谁青山立扬休见老成輶车风彩动蛮荆两郷相望三年别四海论交六日兄诸葛竒才如汝滞汉庭公议欲谁明只将健笔凌云句亦是诗坛不朽名七十人生所事休莫将闲恼蹵眉头看来世运恢恢网剰却孤懐悄悄忧肉食庙堂均一饱笑谈尊爼更何求乐章听彻醒还醉梦绕黄炉忆旧游立春日五诗今年春晚暖何遥庭院轻隂鎻寂寥香散南衙牛巳碎冰封北岸冻微消老逢月闰怜多日前去灯宵不五朝居士病来花不染闭门诗思苦相撩妄心风斾莫揺摇且着清樽永此朝诗句得吟如有助生涯无几强颜料平生肉食聊尔耳此日𬞞盘更寂寥休笑少陵垂白老还家曾散紫宸朝曲山一病保无他卧老行厨阅岁华贫富较来元有分郷関归到却无家粥盂得味凭虀羙诗阵无前听鼓挝早晚黄䌷䌷被底醉头舒出使排衙轻䘮锦带佩吴钩曽作江湖万里逰彩仗春烟萦越省梅花诗兴醉杨州在家贫好谁餬口万事痴如虑破头收取琴书林下去盖头茆把要先谋立春节物最风流钗燕𬞞盘闘献酬暖律潜回交泰琯香尘飞散送寒牛令龟有喜迎新岁任运何心接俊游郁郁林梢看紫气悠悠吾道付沧州守岁夜灵案回飈阖户枢赤囊悬井渍屠苏罇留腊味爲春酒门揷新桃换旧符岁事守来人潦倒穷舩推去鬼揶榆明朝最是新年喜寛大书来听杖扶元日朔夜儿童问寝余莫催予起动长吁图书万囯朝元㑹钟皷千门走啬夫璇象谩回齐政斗赤灵何有碎邪符沉沉未覩三阳㤗愁絶灰心一寸芦和曲山诗韵寄紫山年兄宦业初无一事成谁云禄足代吾耕最怜独学无友拟托隣居度此生天外鳯凰得山间风月相迎诗来健羡凌云句转使孤怀不畅情百计谋生百不成薄田无几不任耕洗心大易常絶拊髀刘郎肉不生势有大行亏倚伏人无定志将迎果哉去作山林计却恐吾侪讶不情壮年力学老无成自髪何堪事笔耕张子田园帰有赋老龎话语到无生挐云心事输年少拭目时和喜迓迎有客过门闻诏语一言或𥙷不无情人日有怀紫山年兄効少陵清明诗格前年人日客殊方此日相望各故郷酒醆不亏工部口梅华空断蜀州肠休惊老态连眉白又喜春风上桞黄君岂笑谈称旷逹我非用舍定行藏风云北海扪虱花木西城梦对牀晚节得同林下饮不妨闲䖏㸔人忙和曲山见赠髙䪨我爱周兄不倚中平生临事见豪雄从傍谁掣挐云手妙用都归制锦工勿药病怀湏止酒运斤诗笔自成风浩然一点胷中气莫问时汚与道隆肉䜴肉豉传方出异庖玉盆凝就破昆刀纵横碎渍氍毹锦莹㓗光翻琥珀膏暖入饧华防性爽味芳禁脔想京鏖年髙餍饫便夭羙不负吾坡养老饕人日赠曲山周宰近书云物见豊年寛大书颁两日前爲糓未知明日事得官休羡小儿权翦花作胜徒爲尔覔纸题诗一粲然遗爱祠前周老子几时扶杖过思渊爲靳嘉议夀人生享福寿为先不似君家乐事全春色不随乔木老眉毫光动百龄前风云药笼多隂积兰玉堦庭点翠妍九老图中休着眼世间元有地行仙琉璃肺撃鲜爲具乐朋簮辣品流馨涨緑沉犀着喜辛忘海味霜刀争割快牛心四筵谈屑霏余烈一缕冰浆濯襟胜过屠门矜大嚼梦云飞逺蹛林深简寄魏叅政兼谢白纻之贶草木先声汉嫖姚一军畬洞扫虵妖碧云望杳江南道白纻情深郑国侨水阁燕闲时有待银坑心计苦相撩看看铜柱南边月又见弓旌万里招乐全老人诗乐全老子见轻安杖屦西城日徃还论福有孙应有子闲居非水亦非山春风满意花遮眼晓镜浮光酒晕颜九老有图冝健羡一生班列素侯间耳聩自感人生五十未全老天遣吾聪用晦明怪志虚传三耳异省心先得一根清脑鸣日作蜩蝉噪霆迅时无匕鬯惊物壮而衰自然理家翁称誉转尊荣过颙轩先生林墓正月十三日与陶晋卿送客回同拜墓予二人爲怆然者乆之故有是作庻见夫当哀切祷之意云整冠趋拜栢林烟事徃懐贤一慨然羽翼有图期四皓风云埋恨便千年斯文未欲吾侪䘮乳穉冝爲造物怜宿草黄冈重回首大书犹是广平阡良霄散歩诗至元廿八年冬十一月十四日同曲山小酌林兄北轩旣醺相与至珉溪家夜话㱕见月色烟霏殊有春意因念数日寒沍今夕乃尔恐一冬不三二朝而巳遂歩入春露坊冲口而成诗何夜无月何家无酒但少闲适如吾四人耳散歩闲行不厌频暖烟门巷趂冬温话深不限城头皷㱕晚长敲月下门一枕黒甜饶熟睡两螯风味梦清樽竹宫梅信今年早准备新诗问蜡痕和曲山题太一宫诗韵苍精宫阙五云高千刼尘縁谢世劳太一旂常王母使真官裘被吉光毛仙家功行何多品人物中和第一曹近日蓬壷到清浅独留春色醉仙桃䔥爽神庭积翠髙东瀛修复堵宫劳法传四叶光前后望重层霄一羽毛粉饰皇图开治道庇庥广厦到吾曹慇懃太一池边月曾照银觥醉露桃喜雨秋冬不雨到中春壠麦黄芽起旱尘输贩乘时祈踊贵贱贫无䇿救饥民谁知一雨连三日走逐群巫谢大钧愚俗岂知皆帝力年年豊稔太平人即事言懐抱病三年白发翁今年自觉更踈慵砚池败墨无新沈书册凝尘养蠧虫时向毉方求服食谁从卜者问穷通正同农畒忧春旱三日甘霖洗岁凶凉夜气机开阖贵循常极惨隆炎物返伤大暑遽罹前日酷万金难买此宵凉啇颷借爽清庭户白露先秋洗肺肠一枕梦归天外境广寒宫殿夜苍苍跋御史梁公题祖隐君墓碑后中宪大定二十七年进士仕至河南府少尹当年中宪焕人文景仰脩齐表隐君三尺瑶镌堪晤语一家庭训尽㳟懃诗书有种余金穴簮绂传芳见世勋孝子思亲同一致几囬瞻洒太行云贾祕监宅蓄大龟来自海南盈尺三尾真灵物也观玩之余赋诗以咏爲提点老友一粲神龟来自海中央登荐君家五福堂盈尺要开黄发寿巢莲不羡緑毛香苍鳞弇猎垂三尾元气氲氤善六蔵昨日朶頥观不足榰牀长在老人傍寿韩生弘待扣钟边弟子行当年风度巳汪洋循循试看青衿子济济浑如上舎庠将就缉熈从洒扫撃磨蒙垢到辉光束脩籍手嗟何有重爲韩生夀一觞和曲山冬日述懐严韵几年青琐列朝班万里江湖又徃还浮世举从愁里过人生能肯老来闲时方多故难前料家任长贫免后艰更有行身思寡过未能蘧瑗毎惭颜送参政飞卿时改迁西省汉庭冠劒拥群雄开济都输画一功暂试邉筹外又分春色入秦中风云平步无余谨肝胆醻知有至公长使救时公䓁健老夫何有炬莲红奉和曲山胡桃诗严韵藤蔾爲菓性甘良今岁收成满市行褐殻外包金作皱黄衣中褁玉爲穣似怜澹泊陪尊爼满嚥芳馨肺肠闻说开元全盛日十金一柈喜新尝彼桃根植自羗南遗种携来汉使骖雷斧斫开惊蛰卯雪穰翻出合欢蟾华池増润酥同腻老颊含饴蜜比甜想得上林𥘉结实百官分赐露恩沽饯中丞羲甫还阙下予与中丞羲甫同官历下自后君由维阳移秦中不肖亦承乏福唐地之相去也万里时之契阔盖八年于兹壬辰春正月邂逅衞南尊酒间握手道旧殊欢畅也因话及弊居醉经堂珉溪曰今易爲春露矣予即曰春露堂中秋涧老君应声云可对梅花轩下栁溪生盖君游苏门称栁溪生提宪开封以梅轩自号故云即举酒嘱予曰可足爲一诗见赠因辍聮成篇以光行色其辞曰緑波春水浄长亭樽酒相逄话故情春露堂中秋涧老梅花轩下栁溪生十年一别浑如昨两地相望不易并三箧𥙷遗蒙睿眷宠光浮动汉公卿卫南䜩集才终日历下分携已八年玉树风神犹夙昔弹丸诗句转清圎传家有学光先业望壠求书忆昔贤从此玉墀冠劒地汉家勲业有貂蝉和曲山见示十六夜诗三杯两醆醉朦腾门巷归时月色澄人影共三惊杰句元宵过五䞉残灯游观纵羙吾谁与老病相仍子不胜昨晚诗来知勿药乐于相对逺方朋非隠非啇处市阛出门即碍觉行难虚名借籍知何有世事悠悠兴易䦨化日舒长饶骤暖新诗吟苦有余寒书生伎俩冝人笑两束赓章要不刋寄赠緫帅便冝汪前日劒骑过衞幸得一识英表勉赠二章庶见微恳瑊晟𫀆铠鳯花红飒爽英姿百战䧺歌雅有懐千里隔停骖还喜一樽仝忠传孝继来家法谷静川空见验功自古诗书出名将将军今日汉胶东陇西名将相山东与别诸侯揔不同陇右风尘天一柱将坛恩礼汉元戎秦风尽咏车𥻘冨鲁泮重看献馘功想得朝天承䜩衎教坊金纛彩云中灯市行乐人喜时和更上元春城风物觉清妍罇罍倾倒非吾事杖屦游观有乐全澹澹陌尘灯散后迢迢春箭醉吟边新诗不独书闲适待与清时俻管絃爲曲山乆病作诗以慰之曲山隠机一冬余心事中间合减除委巷莫悲来结驷蒯缑休咏食无鱼木欺脾土冝甘养诗梗吟吭可暂踈六十坡仙年未老万縁灰冷覔方书再和慰曲山前韵一身之外揔爲余应有闲忧合屏除出宰莫悲淹足骥研精休効蠹书鱼两盂充腹冝相调一盏和颜未可踈休信安心泥禅术内经还是不刋书予拜颙轩墓后七日其孙以脾疾亡复作诗以哀之悲风吹野白昼隂吞声不作短歌吟尚期穉子有余庆少慰先生未了心玉树淍残天已老兰芽助长思空深因懐此老含饴语地下相持泪满襟僮哀诗僮姓李氏小字八龄十有六歳壬辰夏后六月廿九日因戯水濵溺死猊涡予时卧病不知以数日不来见疑其有异且觉梦思恍惚及旬余穷竟所以乃云已死矣爲恻然者累日其辞曰来从汀郡六千里执役家僮二载余兵死不教承舞槊陆沉谁料葬河鱼樵苏晚到虞踈失庭户晨兴忆扫除善遇力佣平日事一朝不见意何如挽揔尹汤矦井干台边始识君共山山下酹新坟攀髯犹是风云梦分陜仍髙牧伯勲翠琰能书无媿笔石麟休认辟邪文泉扄尽慰承家望又见贤郎逈不群题珠帘绣序后七窍生香咏洛姝风流不似紫山胡半床梦冷珠帘月一序情钟楽籍图鎚破小山犂舌狱倒翻卓氏拍沽垆芳悰苦殢同心赏遏断行云唱鹧鸪题香山寺画卷送客当年过玉泉醉中游赏得竒观一泓湛碧浮僧钵几叶秋黄打石栏山色空蒙金界湿松声清泛海波寒吟鞭囬首都门道斜日归时翠满鞍过朝歌与苦斋马上聮句三十年来老友生论文谈旧见清时健在巳多幸白髪相从复此行朔吹号寒欺破帽重隂扫静喜新晴忧先乐后平生事一笑长驱过故城题府判黄懋卿手卷簿领当年宪府㕔已期公叔与同升爲观临事多难际素有持心近厚称荷槖尽高兰省谕判花清映玉壷氷漳南未是淹留地变化重㸔九万鹏送舎弟南归穣下相思渭北常年事逺送漳南恨别心沙暖暂聮鸿鴈序霜寒凄断鹡鸰音两郷健在都能几千里含情老更深慰浣此懐知恳切不文消息到浮沉观光化日舒长静八埏䕫龙布满紫宸班闾阎有喜科差少烟火全踈传舍闲象纬拱环天北极声明渐及海东蛮春潭不用弘农寳斗米三钱济岁艰夀右平章不忽术黑头便挿侍中貂湋水春风忆共僚学术自𥘉希圣哲羽毛今果见云霄心存经济开公道天与精神本朝紫禁烟花萦绕里青松千尺尽难凋阅清朝玉笋班龙麟谁似相君攀事多简省经纶道在从容奏对间黄阁不知金印重思亭清似玉闲鳯池剰有如渑酒细㵼琼杯晕夀颜劒履光清斗极边秋风庭户净吟氊北门视草情何宻东阁观梅暖更妍白发词臣从寂寞青天鹏背卤三千一樽细㵼新豊酒此际于君分合偏汉相规随有典刑讃书今傍太微星甄陶品彚均元化业履貂蝉自六经飬浩以刚邹孟直诚心无愧鲁斋铭细倾东阁梅花醸长对西山未了青赋王詹丞宣赐玉杖青宫宿卫旧将军家世今谁万石君千骑宠光承眷頋一枝方杖表忠勤静临春桂堂阶月暖带红鸾扇影云若把璠玙比良徳徤于罗结更温文同鹏飞游长春宫步入方壷别有天茫茫云海道家山甘河真遇自伊始鐡鎻髙垂不可攀黒入太隂松桂老望空玄圃水云闲临漪门外春风暖将复流红到世间张鹏飞治虎骨爲鎞挿作诗以赠张矦骨鲠霜稜稜削出雄軱莹且精厌勐细将鹅作项差肩羞与鹿同名寝皮食肉真吾事理发繙经入小成持赠有懐增老健一簮秋气见𥘉横虎脑杯二首帐竿围锦称谈兵勐脑刳来正可觥制就要爲元恶戒饮余便觉谷风生琐纹渍血红犹湿酒力増严气未平广㑹长筵莫轻出虑妨伥鬼泪纵横犀船螺斚脂粉具老顶刳作元戎觥撩头无复盗跖怒持饮顿觉隂风生鎻纹渍血红犹湿酒力增严气未平䲔吸长筵莫轻出揶揄伥鬼恐潜惊十一月十八日寿宫小集十稔相望不易逢一樽谁料此宵同笑谈偶得陶元亮賔主不分庞徳翁竹叶添春冬后緑烛华留喜夜深红鼎边句就东方白却恐弥明讶不工赠牛教授伯祥牛君伯祥以失马辞见示意甚悽惋虽情之所钟正在我軰然思而不置恐伤天和而病吾子也故终之以电露之喻朝看颃颉燕于飞夜聴城乌有暗啼风拉绮丝疑晤语镜翻鵉影梦双栖屡空曽改安贫楽当馈难忘举按齐不见六如亭上客此情断度不容悽寿长春张真人绛阙蓬山不易求春风瑶草梦麟洲未如华表千年鹤才阅人间七十秋道纪有方蔵妙用玄谈登对动宸旒慇懃一炷婴香供吹满壶天十二楼送王讲师归终南旧隠青城仙驭本翩蹮自惜繙经老闭关藜杖偶随云暂出草堂今喜鹤飞还道凝甘壑冲融际诗在终南紫去去黄尘今古道几人囬首似君闲吾友鹏飞张君壮岁论交十年三遇少闻如意多见隠忧燕越相望契阔复尔衰年逺别互深相爱之情判案须烦例有三惑之诮氷清玉㓗余孰何堪下怨上疑自昔如此在李华而未免于吾子以何如若作计以处时冝贵和而容衆子其行矣诗以送之四任边除见壮猷空拳搏虎踣三彪得便宜处无再徃当计㑹时须逺谋花柳都城终岁好江山南土蹔时游倚门妻子愁仍破樯燕声中莫少留送左丞董君行院金陵垒壁光寒海徼深未容缓带畀分临旌旗动色真余事节制无方是自侵纒索要知今日驭戎机还尽老臣心迎仙门外生祠栢亲见森森緑满隂朝谒柳林行宫二诗至元癸已二月四日臣膺恽臣文海俨居信朝谒春水行宫于泸曲之柳林优蒙睿眷诏録年名以闻引进者中丞崔或𬒳沐天恩敢缀为唐律二诗以表殊常之遇臣恽谨序汉家天子猎非熊五柞长杨是近宫万骑逺临沧海右五人同拜柳林东自怜贱子承恩眷重为斯文惜至公更拟论思叅政议老臣何有沃渊衷千官扈跸翠华东诏许诸生见雪宫商岭採芝惭绮季新豊需命似姚崇名煇管犹通籍简在儒臣要劝忠歩出禁闱传少俟长杨髙树动春风癸巳清明后三日偕益津李士观登太史台客中何处散幽懐放眼高明恐易裁兼觉形神未全老试凭筋力共登䑓山河缭绕陪京壮楼观参差落照开曵杖不知双髀困铜驼巷陌晚归来奉和李乐斋登太史台诗韵衰形骸俱讳老较量筋力共登台渐忻就日瞻天近不惮扪参历井囬歩下玉堦惊峻极立残夕照尚裴徊铜驼巷陌归时晩一笑傞傞曵杖来灵台璇象两巍巍梦寐三年始一窥日挟阳乌飜倒影天浮圎盖入铜仪当时东观张平子此日吾元郭若思羡杀汉儒皆实学几曽分异限藩篱和李乐斋马病诗韵栁都城约胜游闭门飜作抱官囚血煳骏足几无眼昧庸工悔悞投䇿杖恐招徒歩诮求全飜得蹙眉忧自今安骥君须记鍼法从来是把头爲中丞博陵公寿如君冨远图报恩多半荐贤书义方对何婉玄素囬天力有余论入事机包细大望见舒徐近年黙数康时奏尽是汾阳极品除喜荅李六祖病后见忆韵郷心两叠稠竹宫长记半冬留橘房嬉戯有真乐鹏背逍遥忘逺游清梦偶便旬月寝巖花空抱一春愁朝来好得平安报香满经台紫气浮送呉僧清琬长逰上都颅骨巉巉犀揷脑繙经休作越僧看洁蠲心行抛尘累飞跳天星得妙观化日阎浮天竺小秋风兰若野僧残囬头清磬千门里昙钵花鲜照眼寒挽樊君道録每叹玄门道有纲樊君扶翊冠簮裳公材絶似张嵩岳术异初非费长房樽酒笑谈才宿昔玉棺飞堕便苍茫仙游乆厌人间世华表归来意未量荅晋卿教授苍狗云衣日易飜桂薪珠米住京难百司扈送囬銮辂一室虚潜盻冷官老境静思林下乐郷书喜向枕中看绛纱㡢底絃歌乐政恐天教柰岁寒挽赵公同签不肖恽自壮嵗辱知颇厚意广才踈竟成堕窳曰暮怀人岂胜慨叹魂而有知庻几少慰其诗曰气郁元龙汉魏豪岂容空见卧床高力筹戎务开枢府胆落僧奫拜莭毛隂授有机黄石略梦归何处赤松遨伤心此日题诗客老泪纵横溼佩刀诗饯王中丞复任中庆诸路行台爱仰之懐义形于辝知音者无惜同赋诏行䑓自昔无恢恢天网未容踈滇池逐鳄眞余霜简收炎见壮图报政果符银作验立朝囬看玉此身虽逺吾民晏肯惮风沙万里涂过枢东府二首呈王院判仲常延英殿庑风道传宫语近军容自从文武岐分觉韬铃势转雄画㦸凝香连嫖卫赤囊封忾折邉冲郄縠莫诧诗书将谷静要骏功雄见致隆所冲樽爼沃渊衷庭花露重凝深石犀寒辟软红国论动能叅两势朝堂寕空归鞍细嚼轮䑓诏兵寝刑清是极功题峗山白石洞野斋序文后东北望峗山满马风埃忆徃还白石乆闻经洞碧云谁似老僧闲梦惊三十年前事诗在推𫾣月安得野斋相约去松风岩壑共跻攀送王司业嗣能倅衢州年持莭使闽瓯端是骑䲔汗漫游两浙江山真罨画三衢风土似中州兵余独重疮痍苦政异无逾檽讴此去新诗更潇洒所思多在望涛楼完颜士庆赴任蜀省来别索诗秋满长安落叶纷天葩根异独竒芬气酣不在新丰酒志逺先驰蜀栈云幕府文书无整肃郎官心事足忠勤腰间四世千金劒又见清光湛斗文辅提刑正臣挽诗䑓宪者烦长道而服群丑也昔鲁人以泮水颂僖公而曰敬慎威仪维民之则载色载笑匪怒伊教如提刑辅公有焉又如诸生廪継于迈思乐何啻采芹藻而已不肖猥継公后亲覩斯羙岂胜歆叹盖学校乃国家之元气故予特以崇学为言使留心于簿书米盐间者闻先生之风庶几知所自云秋涧王恽谨序澄清心事见褰帷只道刚稜未尽知霜逐简华森宪府力宣风化作邦基庙堂留像瞻遗爱寒藻翻香舞頖池梦到养源堂上月至今钟鼓似清时前年学馆拜遗祠此日看君堕涙诗饮食固云饥渴易教条能尽后先冝豸霜肃政潜枭歗文藻翻香舞类池梦到飬源堂上月至今钟鼓乐清时李廷珪墨沈世传能定人神志予病乆思若慌惚因假之师孟研汁一龠饮之戯渍余赋诗少见无聊頼之绪时癸巳八月朔日也龙剂如珪独擅唐洗心今试秘满意浓薰月露香灵府䇿文战非吾事正送邓郎任绎州我客京华识邓郎怳如身在斋傍三年载笔同词馆一字论文忆夜牀老去光隂都几许别来云海尚相望玉堂昨夜秋风冷梦里归心到汶阳秋涧先生大全文集卷二十一秋礀先生大全集秋涧先生大全文集卷第二十二秋涧先生大全文集卷第二十二诚说堂三牲致养应爲易杨子怡亲志所难满抱忱诚无少慊一杯菽水见眞欢咏歌岂取时人誉温清思贻后嗣看想得岁时称庆处春风香蔼紫庭兰史宣慰子明友松亭诗壮岁英威大树冯老依松翠飬襟灵秋声几泛投壷唱偃盖空懐倚杖形华屋丘山惊梦断玉堂编简爲君青千年贞魄栖脩干不信龙泉閟夜扃寿张左丞子友箕尾储精一气氲仰看风骨秀而神青宫羽翼风云旧黄阁调和鼎鼐新若论捄时非易得与同熈载更谁亲一盃重为君矦夀红药堦前要好春春坊璧月桂琼枝人物风流映一时四海苍生欣望惬两宫和气对时熈西池进读霑殊遇东阁追攀辱旧知此日夀君冝有颂载歌箴儆武公诗供职词林已四年今春添寿倍增妍诗如东阁梅花细人在春坊璧月圎汉业翼成无迹考遂𥘉亭暖觉春先沙堤有语苍生福好在论思拱御筵今岁调元事体新风云开阖入经纶两宫受贺安磐石万国归心有老臣相业尽高麟阁讃醉吟时到野亭春五云深处台星烂长见清光拱北辰甲午岁正月二十三日右丞何公麟华旦谨奉唐律二章介眉夀婆娑一畆隂贞姿不受岁寒侵侍谋东阁时情恊养浩南䆫夜气深闲纵诗懐穿理窟静观牺易见天心百觚剰有春风醸重为明时要细斟丛䑓袨服士如云又见聦山一气春帷幕细谈天下事典刑浑是老成人诗来东合梅花细歌入民謡汉法新健羡武公冝自儆太平勲业画麒麟过左副贾相公新阡左副新阡何处㝷祁阳东北望乔林连城政羙无瑕璧万卷书多遗子金冠劒图形凌阁重风烟埋恨石麟深岘山欲堕豊碑泪桃李公门緑满隂彭泽二贤堂为江州周使君赋歛裳宵逝无三月待臯鸣琴蒲五年与论行藏元有异比量心事本同然浴光力取虞渊日示贬忠凝甲子编千古新祠祠下月不应独照二公贤李清甫分斋鷃飞不过丈㝷间鹏翼云垂九万抟毎自忖量彛秉外就中増损一毫难洗心侠习从多可放眼青天有逹观拈取榜斋才只字此身还有㤗山安送表弟云卿经历赴上都先时韩寿院判仲常诗有通介不随新进士虀塩依旧老书生之句大为王君称赏及北行仲常用元韵饯赠韩持诗见示亦请予依韵相送因勉为赓赋枢庭机务贵谋成调议中间执倚平经事莫深吾弟虑临机能尽上官情正烦幕画孤忠壮肯着车轮角生明日马头新店路居庸山色照吟觥秋曰宴廉园清露堂并序右相康公奉诏分陜七月𥘉一曰宴集贤翰林两院诸君留别中斋有诗以记燕衎因継严韵作二诗奉平章相公一粲时坐间闻有后命故诗中及之何处新秋乐事嘉相君丝竹宴芳华风僯柳弱婆娑舞雨媚莲娇次第花照眼东山人未老举头西日手空遮賔筵醉里闻佳语喜动金柈五色瓜朝野欢娯到靖嘉五年经制见金华先声逺动秦川树后命光融紫禁花归骑不妨沙路晚留中恐为国人遮自惭忝列丝纶地憔悴秋风一繋瓜徳寿殿玉方池研玉斵坤形霮四溟丹书犹认寿宫名纷纷落墨腾蛟雾淅淅秋风拉瑟声神物不知崑火烈碧丝今对玉堂卿眼中多少兴亡事白发孤臣㝡怆情甲午秋七月九日扈山李君水芝之会予以事不克徃明日例徴诗因継中斋韵陪京秋早物华清杖屦迎秋出绮城莲社与吟千叶白盘餐非为五矦鲭眼中阁老何潇洒意外浮名任易更唯有柯山山上月归心同照石梁横飞盖追随野㒷清冷烟踈雨湿层城两舷踏足空莲唱大嚼过门得鼎鲭锦席髙云増爽朗秋风残暑喜交更竹西归晚留余思诗在夕阳澹处横为周紫岩赋冬日牡丹翦翦江风十月霜寒梅时序见花王一枝重荐金盘瑞满幄浓薫麝粉香恊气暗扶忠莭壮名葩来伴紫岩芳故园从此恩光烂卷里题诗半玉堂再継前韵赠中斋承㫖先生襟韵气之清开府归来客蓟城雅集不知河朔饮名谈有味徳麟鲭归心落曰常踯躅世事浮云任变更梦到柯山山上月流光还爱石梁横贺梁参政陞拜左辖故都乔木百年春累叶簮缨得相君马出渥波腾逸气豹藏玄雾见竒文十年佩玉何清响一见英标胜素闻剰说鼎调多至味兼收时到野人芹题奉常李谦甫归觐诗卷十载驰书望玉関一朝罗拜喜生还温颜孺慕犹亲侧秉烛相看似梦间棣蕚香凝姜被暖故郷谁羡锦衣班鹡鸰庭树春多少车马西行揔诏颁贺唐承㫖新堂落成碧鸡华构喜新成轩琐虗明夜白生花影入帘诗思淑琴声当户月华清人生孰若安居乐樽酒重㝷雨盟不作老张轮奂颂玉堂青议正烦卿甲午八月一曰赴李揔𬋩莲溏之㑹坐中走笔赋此斗酒𥘉醺倚画栏藕花红映万珠盘野烟髙柳吹衣湿碧落银河照眼寒老去自知情味减兴来思尽故人懽相逢一笑真难得况复君矦礼数寛诸人酬咏既已复和前韵垂枊横桥转赤栏望中清兴散愁盘玉渊堂逈山光碧秋水䑓髙午景寒烂熳不知前日㑹唱醻当记此时欢平生肝胆向人尽不是悲秋强自寛甲午中秋日宴同签洪公东第賔僚集贤翰林两院而已将暮云隂四合既㱕月明如昼偶赋此诗且记盛筵三首今年秋夕赏心何丝竹堂深间雅歌三院盍簮都下少四筵登味海东多休辞皂盖停车毂尽倒清樽待月娥两䄂桂香翻未尽更怜㱕路影婆娑赤囊无骑海无波今岁中秋乐事多为爱頥轩吟㒷逸来陪词客醉时歌红云照眼瞻天近白髪欺人奈老何连夜暮归惊梦异林间金背看陂陀梢梢英气秀横秋此日青云接燕逰宾府笑谈诗礼帅故家人物凤麟洲爲怜桂影饶清赏㱕避金吾怯晚留爲见頥轩慇厚意更将遗㒷较诗筹题髙和甫侍郎先世图谱后故都乔木几苍苍髙氏宗支庆绪长两世簪缨登相府百年忠孝见诸郎觧纷晋汉多隂积歛衽韩刘避耿光十袭宝蔵防坠佚衞公遗物要同芳送东崖学士緫尹建昌军待诏词林整十年黄金横带列朝班红云黼扆瞻天屡白昼郷关着锦还颜笔谢诗增旷逹铜陵碧涧梦跻攀殷勤华子岗头月先借清光浣别颜游水峪雨沐山容晓更鲜峪深行入洞中天林间石碇传经钵岭崦云封种玉田世味酸咸谁自信人生声利古难全道人㱕洁冝谙此抱石㱕来煑夜泉今秋山北迓囬銮偶淂新诗记徃还臣子要知吾分在功名休问老天悭满轩光宠㞐庸道两䄂风烟水峪山同见同㳺又同乐从容恰及一旬间过诲之髙兄新㞐髙子幽㞐逺若村北城城下栁蔵门寒因霜早收梨栗贫喜家安遗子孙闲里有诗浑澷㒷客来止酒对空樽自惭过访成踈旷恋恋相看到日昏为洪同签书诸公中秋燕集诗卷因题于后诗叆叆碧空云一様书来更可人落墨空飜黒清呤真有鸭江春鸡林取重吾何有枢相知音世罕伦还笑爱鹅王内史冩经时与羽流亲寿泉平章两朝元老汉刑仪宣室深香侍受釐愽识不遗三箧秘拜公应较十年迟敢从汗简聮清秩喜爲裁诗荐夀巵瀚海緑波三百曲岁浮春色上芝眉寿董承旨百觚春酒遐年寿千首新诗二品官穷达不爲身外计功名尽向后来看细圗野隠明归志静抚孤松爱岁寒此日称觞冝有颂两宫恩眷古爲难送缙云教官伯譲之任浏阳仍和见赠韵缙云遥裔以才闻逺任长沙吊楚臣论学拜官甘冷职过门求益有斯人道传伊洛真吾事诗到齐梁恐后尘领取汉家声教去六经何地不阳春元贞二年丙申元㑹曰大雪万宝陈庭未是竒千官朝处玉为墀静看整整斜斜态不碍跄跄济济仪法部气严催箭舞御炉烟澹湿鵉旂小臣归羙豊年庆不数元和贺雨诗送省掾李希颜隆㒷緫判春水延芳扈从辰笑谈鞍马见情真几年画省含香掾一日公堂入幕賔政异莫如官事简心丹囬梦帝城春古称四海皆昆弟洒落如君有几人题彭夀之庆八十诗轴竹色宫墻野粉黄百年遗老见张苍青云仕宦思昔白髪光隂在故乡歩健不知鸠杖劲眼明犹烱竹书光若从九老徴遗事好着丹青画宝坊大贤诗三首甲午岁正月廿二日癸已偕翰林诸君谒太傅伯颜公于东城甲第之北堂公姿威不见勐简不失和眞魁杰人也公𥘉至燕首询诸何右辖曰翰林诸老今在者谁及是厯问各官夀期今供何軄醻礼间頋相谓曰朝家所以养诸老者正㠯乞言论政而巳如事会议各頋官守未免或偏若集之同僚则议论通一所益良多某曰前丗立益政院者正此意也中丞崔相亦以为然乃知公深谋逺至气量含弘朝廷之上军国大计心无或不在所谓大臣以道事君者也既而公出衆俟门屏间遣纯纲来谢曰不敢多劳遂退因淂大贤诗一首纪其披覩之快后二年公府掾张楚持画像恳予哀挽既书鄙辞载惟畴昔情有不能已者且念六合虽一相业未展天不愁遗哀斯民之不幸也噫因附录于后万马龙骧宿漠陲朔云邉雪避旌麾麟逰近薮人歌瑞虎在深林气甚夷觧甲齐山降宋日鞠躬趍陛入朝时有懐不尽苍生事空咏皮公七爱诗使华来自海西边一日风云拥将坛仁信有余收战格旌麾不动下临安应怜文武匡时切忍对麒麟画像看不独临淮开府掾追思勲徳泪阑千军容机政两仪刑自有胷中节制兵直道事君忘智勇丹心爲国尽忠贞风云感㑹千年契笳鼓归来六合清遥想翠华秋狝际圣情凝伫聴鼙声异菊图一枝十花容色各异未之见也故赋枉说重巖细菊班连眉十様更清妍不辞老圃秋容澹要见花神景气偏越被香浓薰百和柴桑人去巳千年醉吟不用江州白此日东篱得董仙百品流芳见巳稀一枝独秀更堪竒秋阳借暖留三径翠䄂分香列十眉竹外晚粧眀阁院月中青女要新诗繁华凄断长沙梦画里渊明又一诗闻友人买犀带闻君饶价买犀躔佀爲精神见老年论品要胜华衮异垂腰犹欠玉鱼悬通天即是裴公赐素发其如白傅颠留取百钱休妄费安排开岁置貂蝉赠沈州朴生子温踵门来谒乐新知自说容城指授师孤鹤逺从华表下六经都向管中窥西山扫墓懐私叔东郡趋庭俨圣恩莫把一箪颜氏乐春风吹作锦囊诗送緫统佛智师南还释教緫统佛智大师姓积宁氏名沙啰巴华言为吉祥慧也西番人祖相嘉屹啰父沙啰观以象胥主译诸经至师八世矣师早侍帝师彂思巴受知先朝精详内典又喜儒书乐与吾属㳺元贞𥘉选师爲江淛緫綂眀年率诸山长老入觐获侍清燕启沃一言煦燠三呉同熈大觉未㱕江东父老投牒行䑓趣师南还将行以赠言为荣因赋是诗以送白足毗耶不易逢鬓丝禅榻偶相同经耒震旦三千界人在天龙八部中满送酒船浮北海细薰香雾供南丰江东父老催飞钖要沸潮音与海通与梁揔判杨少监武子刘揔管叔谦㑹梁都运髙舎别墅夜话帐中乐怡怡也梁君索诗因书此以荅雅意元贞三年二月十八日也问字尝思过子云一樽梁墅喜情亲清灯夜话逢知友乔木苍烟忆世臣野水添杯无尽蔵矦门储庆有余春五枝休数燕山窦黄阁经纶见秉钧挽子敬杨君青血陂陀閟夜泉鹡鸰庭树巳潇然一樽卺饮留情话五马长㱕是别筵黄壌冷埋林下璧緑坡空泛幕中莲息轩未觉风流逺行见吾彪歴试年送李敬甫之任靖江揔管海山蟠亘十州环桂岭西南隘汉関吾子有材称吏治土风从古号时悭老天形势开炎徳赤子龙蛇杂洞蛮交致㤙威民事了䨥旌归早慰慈颜呈髙丽世子霞绮红潮鸭緑清风姿浑是父王英礼文曲折犹周制脂泽濡见汉甥衡宇接谈今日欵中堂陪宴向来情鳯凰池上应囬忆惭愧朱絃一再行冬日海棠玉环朝醉緑云松足幽轩不信冬春色暖私神草异丹砂重见海洲红银釭侍寝留髙照青女怜娇伪动容似与方平慰亲老金盘佳品不教空夀唐承㫖母王氏教子堂深暎谢帏碧梧停鹄发英㽔燕脂点额犹宫様懿范齐家备母仪香里鵉花囬紫诰雪封梅信动横枝百年好在升堂拜岁嵗分香入夀危庆王彦举太夫人九秩之夀花栁西池点翠妍婺光曽现竹宫烟年髙赐币承恩重子孝能忠见母贤女诫看耒形管炜云花行堕诰鵉鲜风流九十人间福才是平头第一篇和枢院王仲常雪诗严韵龙武新军宿禁墻鉄関风急走降王雅歌望絶皇华使朔雪春囬黒帝祥四海同风有今日九天清吹表戎行两宫和气春如水併卷流霞入夀觞夀王仲常院判颧骨清竒类左山红云香软侍天颜䖏心乆在升沉外着我何妨伯仲间宻学潜随宣底转新诗清与化机闲太平有象邉声静醉听长歌入汉関题节妇寗氏手卷兰有幽姿竹有筠秋霜庭户蔼清芬诵诗巳矢靡他节在礼𥘉无再醮女蟋蟀声寒思暁织莙嵩魂黯孤坟楚王祠下秋原逈消得旌书倚碧云赠髙丽乐轩李叅政甥朴学士中綂𥘉予载笔中堂甞陪先相文㑹且有唱和今覩髙标曰暮懐人不觉慨叹因赋是诗为赠情见乎辞鸭緑江头老谪仙醉中吟讽得㣲言当年翰学推贤相此日高风得乐轩白雪阳春元寡和翠鵉朱鳯看同翻鸭江秀色鸡林笔岁岁封章入紫垣题保定医学刘教授庆八十诗卷八秩光隂积庆多笑㸔金狄手摩挲前知来事疑思邈集验儒门似子和药笼功名闲等第醉郷风月饱经过鸡川如画郎山秀好在春风十二窠和赠髙丽郑学士诗韵豹管潜窥见异姿鸡林诗好动京师恩深自比沧溟濶国小方姿莭相毗宝瑟听来多雅唱人生乐䖏是新知蓬山归到梅花在千树清香醉拾遗和雪中郑朴二学士金司业来访诗韵风雪长安扑玉尘诗成馿背欲谁亲海东㳺子兴不浅醉里㣲言语更真膜拜尚思瞻国老过门今喜得陶賔人生适意无南北宫锦淋漓未厌频挽冯廉副夀卿友契汉署千官列两曹当时仪物耸清标鞶囊议事惊孤注霜简摧姦见六条乐府名香金鳯曲扬桥风细月明箫雪崖遗恨埋千古大树风悲日寂寥养志堂诗㡬年台省列清班㳺刄恢恢政务闲顺志如詹推致养为亲捧檄即承颜余欢方在恩荣际纯孝𥘉非口躰间开卷诸公足歌咏自今钖类满郷关髙丽国王谢事诏丗子嗣位东还诗以送之禁脔东牀得象贤远持龙节赴真传静看丽海风云契更觉天东雨露偏万里宠光隆帝舘三韩春色入吟鞭百年藩屏敦姻好合有忠精在日邉秋涧先生大全文集卷第二十二秋礀先生大全集秋涧先生大全文集卷第二十三秋涧先生大全文集卷第二十三七言律诗赠西云上人前日賔筵偶遂披覩一言当机口有不能言者如云之在天水之在缾不复喻其快也谨裁鄙诗奉为上人一噱某和南吏用公才不易逢茶烟都飏落花风登坛悬断群机息靣壁传心万法通慧眼正来珠媚浦浮云飞尽月当空虎溪公案元潇洒㑹约松轩一笑同谢岳昭文惠新暦夣破𫾣门蝶祤翩一编星暦衍尭天人怜短景催穷腊斗转严城永日躔天外春回龙集阉林梢香动紫生烟迢迢细忖宫壷漏正是昭文进徳年跋祈真人画像何处人间有洞天青藜曽探寳珠玄柱头留语疑辽鹤物外孤吟覔阆仙木食草衣元澹泊竹风松月自清圆寿宫旧有烧丹灶空忆灵砂绩夜泉送安叅政南还汴梁叅政安公与仆定交于中统𥘉元契濶者廿寒暑大德戊戌春邂逅于京师樽酒谈话追忆畴昔念故旧之彫零感歳月之易迈情不能巳者谨以唐律爲赠既光回斾且寓愚意之所託云黒头蚤挿侍中貂当日云齐一羽毛忠翊殿庭称谨宻量吞湖海见雄豪风云梦绕调元鼎珌奉光含切玉刀此去斯文应有记豊碑还拟泰山髙题南塘居士宋公画像卷后南溏结夏水芝香对展苏黄拜燕堂文献在公推故旧琴罇娯客尽徜徉伤心此日空图像照眼庭阶失鴈行白首那堪题徃事未容枯笔涕先滂跋东门祖道图二首东门祖帐盛官仪淠淠鵉旗动汉騑燕几道尊笾有践碧空云静日重晖飘潇物表桑榆境洒落人间宠辱机东海西邉两丘土至今图画见宫闱二踈心迹本鸿冥解绂东还弊屣軽劒履中朝何百位风云髙驾缈双旌问金奚有田庐计归夣都忘宠辱惊诏狱悖然贤傅死虗劳明主问萧生奉和寅甫学士九日迎銮北口髙韵青山红树映晴霓玉削方䑓积粟西不惮坡陀屡登陟喜陪朝谒共扶携霜风偃薄千林静云海苍茫万象低心自屏营瞻恋切佩声长在笋班齐翠华南下拂云霓驻驆军都汉县西龙虎䑓髙惊峻絶蓬瀛人老许扶携九天日月瞻光近万国风烟入望低佳莭迎銮得清赏牛山𥘉不羡东齐过赵匏瓜林墓霭霭停云自所思乐天池上独来时匏瓜散落和云扶踈带醉移樽酒草堂前日梦小山丛桂猿悲因忆桓伊事却抚松筝为觧頥长至日即事睡起闘来催贺节牙牙红点鴈成行灰飞琯透千门暖繍刺功添一线长极寿百年惊过半从心七秩有三霜发身不羡钱神润要把青箱付窟郎挽平章御史中丞克斋公豸冠髙耸绛爲鞴霜色横空一鹗秋疠鬼遽来露㤗山歘裂骇黄流气从温造行间见魂逐龙下㳺反𬒮两行知己涙黄云衰草梦西州哭挽毋弟略监使分携洹水尽离愁谁料仪真是彻头留别有诗惊咄咄逝波无梦便悠悠逺逰不负江山兴鞭管乐畴老子虑来非一事后溪溪上暮山头雪后即事一雪都城二尺强桂珠生事日㝷常群鸟惨惨飞不下万木林林冻欲僵头戴鹖冠丼潦倒气尺泥蔵倘爲得放归田去亦是眀时盛事即事湘云月二首珎果犀钱粲洗盆琐䆫香雾湿湘云春风暖透青绫被𥘉庆祥开具叶攵樨竹翠含筠箨嫩猗兰红茁露芽芬细裁百叠清江锦留待鞶囊备纷彩槛移春照绮䆫酒舩浮腊进中堂负暄比献茆檐日燕寝先分钿机香缸烬翠凝锵凤䗶兰膏春满洗儿汤頋应吾父情钟爱一笑灯前抚坐床送杜熙正省掾考满授四川省都事扣门有客称熈正攷满两归得蜀除照眼郷邻韦曲好趍程阁道劒门㠊烟霄顾接新桃李黒业纷翻旧簿书郑重故人髙左辖雪山清兴近何如闻长春宫溪水复至临漪门外碧波瀜又见分流入道宫阆苑烟霞増景气寳玄松桂动春风忘机静翫沙鸥雪润物中上善功道脉川流元一致㴞㴞东注浩无穷谢徐容斋赠梅燕钗宫额蜡粧匀梦绕罗浮雪里村持赠一枝遮老眼淡依踈影度黄昏风流灯下佳人面潇洒吟边竹叶樽我老忘情被花恼曲幈深鎻惜芳温容斋清节杨州逊赠我官梅兴寄深宫额黄娇浑缀蜡绮牎香淡不盈襟春融壷浸催先发雪压溪桥忆练寻茆舎玉堂𥘉不间似将渠表岁寒心吊郑徴君说心春风双节入闾门吴市东廛遇异人太易有灵蟠化笔天星飞跳见凝神灯幽竁室惊娲画槎泛银汉挂浙津反䃿两行尼父泪定中䑓下泣吾麟范徽卿风雪和林图天䇿桓桓控上㳺邉庭都付晋藩筹河山表带连中夏风雪洪𪷟戌北楼笑着竒谋收药笼未妨民赋课瓯娄丈夫志在飞而食不让班超定逺侯题刘䖏士墓碑后刘君襟韵晋人清耆旧风流有典刑三代鼎彛资噩噩一家鸿鹄自冥冥胷中素贮女康训云际曽瞻处士星花落草堂人去后隣翁时过看埋铭大徳二年冬十一月同昭文大学若思登太史新䑓周覧仪象乆之而下侍行者妷子公特徙倚灵䑓万象新仰窥圎盖偃鳌龙冲都柱惊坤轴望入星纒候北辰日梜阳乌符盎晷春浮元气上仪轮思侔玄化称平于太史于今恐后身赠不兰奚侍御奕世威名大树潇孙支腾秀见英标肃清吏黠懐三畏摩拊民洟入六条乌府共推清庙器黑头行插侍中貂仕优政有诗书乐洗耳齐竽听舜韶广平毛巨源夀萱堂百顺无尊五福荣华堂髙揭緑萱名鳯花雅负忘忧酒香翻献寿觥兰玉照庭连秀色珮环合节有东风细飏帘旌繍㑹见鸾书下玉京张子惠母夫人手卷夫人内治曰严贞省定归时有训惩孝感庭闱深色养德融民社见春凝凯风吹棘心何切宿草含辉乐不胜七子有材俱茂异庆门从此福川増王太君授诰正月十四日拜庆家庭隆福宫深淑景长今年寿席倍恩光鸾廽紫诰擎来重花覆潘舆暖更香象服委佗仪范逺两宫朝贺佩环锵细倾洗玉池边酒常领春风拜北堂送赵提举仲远之顺昌县尹望入江城鴈影翩春风吹上洞庭舩几年战艺东湖上一日观光北斗边胜赏莫夸王勃序吟鞍归袅绕朝鞭诗虽六义功非易未厌虫鱼学郑笺送李司马任顺徳緫尹司马桓桓汉彻侯十年藩府佐边筹气凌朔漠三秋雪人在元龙百尺楼巳济时艰完大节又宣风化入南州知君致泽平生事行听民謡拥八驺顺徳道中魏勃何人拥使轺鹊山东下半林臯清霜原野鵰盘健明月关河鴈影高游䆠有心空载质宰平无䇿漫操刀黄金䑓上燕昭相甘为抠衣授六韬赠中山贾仲器刻书工贾仲器中山永平人讳徳玉爲人诚信多巧思平生好读许慎说文识解字意故刋书际多所助益衆工让能推为方今第一手近赵人术甲氏亦称善碑刻者胶书𥿄于石立镌全攵略不失真未审与仲器所刻气韵爲如何也贾今年近七旬技精不少衰白发苍颜两目鹄视佀耻与凢禽为羣耳来求诗书此爲赠翠琰梁停有异观贾生琨削近乌栏须知成巳填书艺信是春坊刻玉官千字诔精山鬼泣一镫思苦夜䑓寒惜君不致山隂禊八法从渠入木看巳亥歳京师除夜住京谁计画权钱恋阙心丹力不前干禄自惭三釡栗借车津遣五穷舡故郷此夜偏多感衰鬓明朝又一年乞得残骸便归去草堂猿鹤巳凄然庚子元日贺苟嘉甫授徽政院长史忠孝堂堂汉宇孙更忙相见毎留髠扫愁不爲青藤酒展贺来𫾣白版门中议素髙徽政府清吟时接谢公墩老夫幸有西池遇东合垂思合细论诗里平章公汉家六合恢攵治雨露恩深到海涵机务捄时传世业衣冠故里仰华簮阖门饥冻心虽切七秩归休分亦堪一语倘蒙天眄去故山春满读书龛谨按遗山笔録载梁氏家世甚详中有云斗南先眀昌二年进士爲人读书精熟喜作日干局吏能剖繁治剧不肯下一世人人长于机务可谓有廼祖之风矣故有传世业之句云卿郎中方以嗣续致虑侧闻弄璋喜作诗爲贺平生隂德烂于门况复昌黎一气氲诗梦占祥元有兆大贤之后岂无人兰芽秀茁根初异海菓生迟实自珍我老喜爲汤饼客一樽光动竹亭春梦昇天诗庚子春正月壬午日夜梦天风吹来星汉未曙梯云上征极天宇而止予倚云下视倒景四垂滉漾㓕没有不可望焉者既而觉清寒逼人神思飘扬毛发爲森竖也遂蹑空而下入道宫与张仙翁遇良乆出翠弗紫端相遗而悟闻夜漏下廿刻矣予平日异梦甚多皆莫之比因作诗以记其祥沉沉玉漏三更后鹏背扶摇九万搏彤管梦传江令笔紫𫀆归抱上巖端苍溟赤日瞻天近碧落银河照眼寛欲蹑帝关谁汝画九霄风露不胜寒継张叅政守歳诗韵兼寓鄙懐道号秀江官冷何心日九迁雀罗庭户任萧然阖簮省闼何三益珥笔螭头整八年腊味漫斟燕市酒春风谁送米家舩西山日薄㱕应晚自断行蔵不问天庚子正月十一日夜梦中丞崔公頋揖间巳知身故谈笑眄睐殆若平生殊朗然也宿雾红蒸海日曈分明来与一樽同烟开紫桧门外思遶金根豹尾中鉄柱髙标䑓闑在逰魂凄断夜堂空一宵鬼伯相催去天上人间独有公介郡君王大夫人夀宝香鵉诰欝宫罗春动麻姑送酒歌森玉堦庭花映坐试灯门巷月舒波华筵燕喜乗轩贵白发光隂得寿多五福人间谁似得金盘倾露醉红螺送旷秀才奎东还庐陵序奎家世吉州安成人㓜读父书弱冠㳺斈四方岁丁酉由长沙泛荆湘泝巴蜀寓锦城邂逅髙相一见倾盖留连二嵗戊戍春学士菊巖降香至蜀㑹于锦宫辱相知夜雨连牀春风嘨咏临别且赠以言而有天都之约㑹有司以茂异举逹之风宪适髙相移镇江淛附骥东来分携扵骊山之下腊月抵京师诸公恊荐扵春官但奎以亲老家贫倚门有望而动髙堂式微之叹遂丐之当途欲安分义俾行省扵学官委任焉因赓严韵为饯且寄声左相髙公云庐陵俊造以奎名投刺来登北海瀛白璧定交髙祖义锦宫持论蜀江清㡬年书劔悲㳺䆠一曲沧浪听濯缨闻说欧詹归有得停云囬首梦柴荆大徳四年五月中旬余从太史郭若思求画周文公肖像者数日竟以事夺因作此诗以见鄙意幸赐采覧十年寤寐周公像几向轩墀拜髧絃宗祖配天终北面洗兵而雨见东征道存履舄歌狼跋天动威灵表圣诚久矣吾衰嗟不复仰仪䑓下候神礽贺威卫王公夀威尉厖眉七秩春不车不杖曵朝绅气严枢筦王猷壮光动蛟龙羽扇新衞武赋诗伸儆抑廉颇一饭见精神因公重惜麒麟笔待与金城老冩真无尽藏山海沉雄斗极邉洹江东匪玉为渊停云晴伫思亲望绣帟香翻上冢舡山色水光无尽极竹风松月共清妍千年山立梁中宪长与坡仙共一天夀梁太夫人云开眞舘桂笔新婺彩穿帘瑞霭氤羽翼两朝梁左相起居八座太夫人香翻锦字鸾回诰花满金盘脯擗麟闻说麻姑来献寿一杯春露从平津赠相士李达苍狗云衣耐事何都城风物閲人多神光烂烂开嵓电法语琅琅振玉珂毎诧竒颅观庆暦闲评均干过铜驼春融不逐秋阳老一笑西风付踏歌题无名亭诗韩右司云卿筑亭于所居后圃不侈不陋面势轩槛爽朗靖深窈而有容公余盘礴披玩法书名画其间心适体胖冲然有得所收家数内陈无名最爲之冠其文甚蔚如春云出谷态度不一信可怡恱而友也用扁为亭名且见夫主人平昔笃志立行务造实理不事表襮之意喜为赋诗以歌咏之其词曰朝回守口澹于鉼触事初无宠辱惊道自上经元有说颜瞻新扁本无营书传遗帖三仓古坡髙堂以雪成快意只湏挥献议出门一笑大江横题万知府瑞麦圗二岐至五歧者汝南今岁麦连云一气祥蒸徳化循春露润含千壠秀薫风披拂五岐新嘉禾共颕冝同颂神草聮茎恐谩珍旌异颕川元有例㑹听增秩佐经纶送李景山宣慰夜郎仍用别诗韵雪山泸水两迢嶤天畅㤙威壮本朝万卷堂中人寂寂双旌门外马潇潇雄文喻蜀知无敌虎帐垂弨不待招许国壮心如此健夜郎风教尽敷条感旧书懐宫漏穿花隔掖垣彤庭云静鎻秋烟中堂载笔三千牍玉署观光四十年麟获削成周柱史座寒谁忆广文氊应怜春草东郊思老马何心觊二天帘笔贮云含雾来江淛纱罩金盘舞鳯纎裁剪细筒装紫颕卷舒管束红帘䑕䰅挫锐藏燕弗内史传经寄道龛自是陆卿多巧思猩毛貂尾两无慙送不兰奚行䑓中丞汉家二十六将军忠孝如君萃一门痛惜鲸波吹属甲尽将䑓宪付诸孙维持根抵余忠厚包緫时情贵直温揽辔澄清吾志在风沙先霁石城昏寄何参政郎山山下读书堂万卷芸香缀夜光賛善昔推东道主贤叅髙卧北牎凉林乌返哺犍为守易水悲风劒客郷撃筑㑹倾髙麦酒满坛秋草酹昭王赠雕鏉石抹世亨石郎来自汝之坟性觧雕鏉到夺真一握锟刀修月巧满龛龙像雨花纷趍庭过我求名讳刻木先君表世臣家庙荐苹吾祭在露堂冠佩待三薰赠道者李云叟道人姓李氏讳道谦出东齐世家年十六歘有悟弃家入道礼丹阳马公髙弟刘爲师既冠长㳺诸方洞天叅求玄契又甞圜居于陜多积静功时人以有道许之今主东雍之神霄宫曰云叟者盖其别号云昔王逸少与谢安石甞东逰海峤飘然有云霞髙举之志今亦以是称岂其遗意耶秋涧翁叙生龟脱筒岂易事假手柱史驱群魔平生缮性契真诀万虑刳中付踏歌辽鹤㱕飞三岛近道心安处一瓢多超然独立云霞表浩浩流光看掷梭题葛氏临漳五福堂澹澹河流紫陌长青林东下望临漳苍烟拱木三䑓里书叶翻香五福堂通徳绛帷多故老谢家庭树见诸郎两公出处存深意甞记吾亲话故郷龟诗数尾巳知三百岁息胎更活㡬千年误投且网寕无梦曽献箕畴信有灵好共鹤嬉当碧迳莫追鳌负向沧溟松间竹下婆娑地长伴霜髯老夀星送僧印东还钟离诗予寓居安贞里东行百举武有精舎曰攵殊仆方谢事需命间一徃焉与印晤言以适吾懐因知师系出濠之郭氏其先东平人祖班甞为弋阳部将死王事给葬于光父珎亦为州之机冝官师㓜读儒书长习隂阳风角等术旣而悟尘出虚㓜遁入招信嘉山㝷师学浮图法清脩苦行致价重一时爲两淮朱制阃所尊敬特起华严禅院为栖息之所仍诵其品目追报母恩江淮平飞钖五台礼文殊光相遂抵京师叅叩丛林富观大乗气象其安心枯寂脱屣荣利飘飘然如孤云野鹤任其去来若不为形迹所累者泝其东归赋诗以赠其辞曰钟离老衲印无攵燕蓟长逰寄此身一片野云横碧落半牎寒曰弄㳺尘经龛入定依残供帝里相逢有故人我亦天涯倦逰客几囬归卜问通津保定曽揔管清隠亭诗卷平生不识将军面开卷题诗得姓名清隐巳安三径乐賔筵时杂五侯鲭春郊羽猎来缇骑烟渚沙鸥有忆闻说懿公多赐物过门求閲尽名卿余庆堂铜䑓赵御史鴈塔题名奕叶香教开娩婉亦知方湏知培植根基厚遂见滋荣世叶昌沙麓昔闻王氏积桂华今接窦家芳豸冠髙暎斑衣烂岁岁春风拜北堂庆耶律秘监九秩之寿郫离山色照中华孝継忠传自一家閲世光隂縁服食过庭诗礼尽柔嘉启期荣乐神多与卫武箴规庆未涯见说寿筵香雾暖诰恩行堕五云花赠雪堂云间徙倚妙髙䑓蠡吹喧喧海会来佛界雨花香有信石塘流水静无埃过溪破界东林约乞米蔵书李勉哀想得大千香积供维摩方丈白皑皑题顺徳天寕方丈水晶心孔碧云思方外髙闲有阿师满院緑隂人别后一栏红药客来时帘扉照映鑪烟直僧榻留连茗椀迟何䖏虚舟虚未得冷翻吟棹衆波随送荆书记干臣北还诗干臣叅议覆事南来与余遇于襄国连日道旧契阔之懐豁如也君素能诗及得日本诸作清雄竒丽拂拂然挟海上风涛之气令人岂胜叹赏且闻驾海之举然江海之险非丘陵可比若以衣裳鳞介论之任责者当以万全为言因赆鄙诗敢以略及迈徃凌云见妙年东征书檄更翩翩万艘瀛海叅戎画九点齐州澷野烟卉服终期归禹贡异闻无复访奝然舞于不作三苗举好为清朝论万全董氏家庭拜庆诗顺德少尹董君舜卿太夫人苏氏系岀兾州大家今年九十有四起居饮啖精健如五六十人以董氏论之亲老而寿家温而禄虽云赋予攸厚亦孝感所致而然壬午夏季十有三日盖拜庆辰也求歌诗以爲荣谨书此以侑寿觞之末婺光分秀下含真来閲人间百岁春子孝每能忠作训家肥还自德为隣庭萱吐凤明珠树莲叶翻香湿绣䄄一曲南薰荐蒲酒庆筵长对岁华新近按部㐮国提举张子厚为仆留连者月余既而得代𥙿如也因念其治燕南鐡官之最不旬时同僚给净由以付张子之临财莅政其为人廉干可知已将行以赠言爲荣喜书此以贻三十年来旧弟昆紫髯落落照乡隣白圭磨彻光无玷青眼看余分更亲均干有方留后法泳㳺何患作潜鳞一杯回首河槗栁乱摆春风约去尘挽中书左丞鲁斋许公经纶根极自朱程小学从容到大行安汉固当烦绮聘要汤𥘉不待伊烹辩姦素有批鳞直旌墓当书积善铭两夜天官䑓下梦分明危坐话平生庚伏日大雨屏翳驱云障日昏雄风吹雨怒翻盆天髙地厚𥘉无际电激霆砰入併吞造化有神藏妙用枯焦囬润沛深恩客牎更喜终宵爽涤尽烦歊夜气存广宗董主簿二亲同夀八十求诗为庆七十人间古已稀况登八秩寿眉齐庆延爲厚于门积松茂同欺鹊岭低棣蕚堂深鸰接翼碧梧枝老鳯双栖年年长至花开候满泛春风荐玉盠留别镇阳诸公梧桐叶上雨潇潇凉透踈帘夜寂寥长徃有懐深雾隠虚声何意望弓招三年滹水人情好千里维阳去路遥多谢诸公挽留意取将衰谬枉清朝哀淸河公振辔咸池挟日飞识先秦府帝图辉气縁刚果踈沉虑変出仓皇落旤机尚頼圣朝明朴直岂防谗口重绯衣谁令诸武留遗育怅望燕云借敬晖图囬东别鹤鸣轩脱却山衣相有元汲直寝谋推国老羽渊沉鲧认纶言参旗不掩千年气楚些难招九死魂欲雪绛冤吾舌在有书无路逹天阍诗送宋克温郎中北还神駼出水气云一顾曽空兾北群鸡舌赐香封事祕紫宸陪仗绛缨纷茂陵弓劔空秋草麟笔公矦削鲁攵从骑不愁逢醉尉暮归犹识旧将军西池幸遇诗壬午嵗十月十二日某以承华事略求见引见者工部尚书张九思已刻拜太子扵宫西射圃内北前命近侍趣入者再既见问秦始皇何如主某以所行过暴为对太子首读明分篇间汉成帝不敢絶驰道事喜甚至辍射繙阅悉问其各篇主意张九思术忽乃略爲应对读讫以书付董八哥㑹静时细听未未赐酒霑醉而岀射殿风清己午间曵𥚑挟䇿拜隆颜首询帝子龙楼召喜辍犀弓偃月弯葵藿尽酬承日志简编不负半生闲满樽春露霑㤙䖏光动西池玉笋班挽元倅善长危并长逰士子间襟颜相接蔼于兰身縁吏隠多时尚事与心违仗酒寛千日醉吟愁尽在一朝卧病衆知难空懐去岁中秋㑹六郡歌头听细摊今春酌别镇东门谁料归来便哭君毎爱醉歌增忼慷若论友义更慇懃谷驹梦杳惊炊甗塞鴈行踈断朔云抚卷题诗倍惆怅有知当彻九泉闻赠张詹丞子有二首一拜龙颜见赫临継开詹府更良箴抗言博士议当取端本后朝縁自今千虑徒怀愚者料片芹难尽野人心傥䝉银字霑恩去未碍东山拥鼻吟中护名香鹤禁深津津芝宇见雄沉两坊春色烟花地一片丹诚羽翼心夜祲不容侵翠钥布衣仍籍口华箴五云常近前星润正要乘时作傅霖赠史中丞并王髙二侍郎朔吹惊翻白锦鹰抢扬还复籍飞腾严城钟皷残更月客舎风霜半夜灯老境㡬何心未已清时有味愧无能一麾傥便公私去大是生平幸不胜赠赵禹卿燕市分携又六年眼中双鬓两皤然槖金周急爲真楽畎畒思君类昔贤章曲去天才尺五田攵食客尚三千相看一笑风神在不似长䲔吸百川寿杨奉御五郎黒颠冝挿侍中貂华岳秋髙见准标满眼风云承眷顾四科言语独超遥时陪彩鳯巢阿阁又领春上桞条端尹后朝斯任重祝君眉夀等松乔赠杨吏部子𥙿载觌清扬又六年充庭仪鳯更翩翩事条不独山公启风鉴能知汉相贤黄散许除伸素志铨衡停允正吾权春风宻鎻天官署长讶唐人缓所先刘礼部帰国诗卷朱邱同文易旧传使华光动海西堧十年都护清如水百险归来雪满舡壮莭气凌殷侑序吟忠到子卿氊锦窠未是春风地㑹见吹嘘侍日邉赠崔中丞秀拔氷天一气晶㡬年宫阁作先声闭门着论惊崔寔审势陈书以贾生鉄柱宛从貂珥出简霜能粛栢䑓清堂堂正有文贞笏击暴槯姦是小成月波引清商六调其一寒光相射其二冷侵牛斗其三静听龙吟其四逰鱼跃浪其五风蹙成纹其六深夜囬舟双溪相公首韵者澹㳺张纬文僧木菴赵虎巖着苗君瑞之姪良弼求诗于余勉为奉和以续五贤之右露洗金波荡碧空清商传调自天风㸔来冷浸云间斗听乆幽吟水底龙孤棹泛溪囬雪夜跳鱼翻藻避蛟宫一弹曽感神人畅何翅平公为歛容谢平章聦山公见惠东阳佳醖大同枸𣏌书院春风静掩関洞庭春浪涨沧湾云腴醸自东阳酎仙𣏌香来大若山二物并遗沾雅贶一樽端爲驻衰颜应慙潦倒登瀛客尚觊哀怜赐珮环秋涧先生大全文集卷二十三秋礀先生大全集秋涧先生大全文集卷第二十四秋涧先生大全文集卷第二十四七言絶句寄张孝先爱而不见我心劳好在天池刷羽毛一曲紫箫风露冷黒山无际月明髙寄赠王嘉父十日休闲一到衙冷官滋味贾长沙醉归多趂湖南月马上披香直到家送王子冕天坛行香山川望秩走星轺藩府懐贤夣想劳不爲碧鸡金马异汉家优礼起王褒萧徴君哀词东瀛先生有道之士也予以里闬故获展覆綦之拜盖十有一年矣今兹云亡谨摭其见闻之实作追懐诗六首姑逹乎感慨云耳圯上求书约重过岂期遐想仰山河适来适去公常事亲见先生曵杖歌含悲空炷影前香风𬒮泠然返帝郷鹤驭不来尘丗隔芙蓉城阙月茫茫李白长鲸汗漫期秋山魂汵未来归伤心执绋西州路何止羊昙泪满衣郁欎佳城昼不开玉霄东望霭蓬莱空怀华表城头柱㑹有它年化鹤来万事生平委自然竹风松月共清圎衣尘才拂朝元去忍向人间乆弃捐楼观才成人巳非身前毫髪恨无遗空余读易坛邉竹露叶青青若涙垂比干庙玉骨琅琅尽古丘凛然英气尚横秋朱㳺讪讦何为者敢辱先生地下游雪夜暮雪纷纷乱扑牕牀头无酒只空缸壮懐俱与炉灰冷惟有诗魔苦未降旋呵冻茟吟氷柱急扫风花煑夜茶客去焚香闭门坐小斋𥘉不羡山家八月十四夜与雷彦正歩月秋声入户夜䖝多辜负金樽漾月波烛暗香残人欲去满庭风露影婆娑卓水镜中流水画中山酒尽银瓶兴未阑碧玉沼深人不见桞花飞度翠琅玕夜过滑州黒矟军声动地来魏人宵济宋师廽而今一綂无南北月下揺鞭过滑台跋龙眠二骏图玉塞沙平苜蓿繁渥洼春水泛晴阑㡬时扈从长杨猎一片红云拂绣鞍汉家天子狩隂山万马慿凌汗血殷早晚华阳春草地兟兟得似尽图间羙人却扇图寳槛承恩妬露华背金翻日羡宫鸦幽闲好备関雎徳望絶羊车失自夸絶代佳人拟罕俦幽闲无夣到河鸠春风静琐昭阳院落尽庭花转自愁游琼华岛鸟语山容喜客来耿纯襟𫀆若爲开六龙冷驻隂山雪暂拟层巅作望䑓美蓉水殿紫岩松六月云蒸此雪宫乐部不闻清夜曲舜絃声里咏南风蓬莱云气海中央薰彻琼华露影香一炬忽收天上去谩从焦土说阿房五云仙岛戴灵鳌老尽琼华到野蒿惆怅津阳门外去春风飘乱酒旗髙大定明昌五十年论功当出汉唐前尽消一岛承清䜩且置尧阶颂采椽蹋尽寒云㝡上层土花春碧夣觚稜江山如画人空老更倚残阳望道陵玉树歌声绕北虚朔风吹恨入南都六鳌不戴三山去留与都人泣鼎湖光㤗门东日月躔五云仙仗记当年不烦细读江南赋老树遗䑓倍黯然杜莘老荒山访友图隆中人有鹿门期梁甫吟余独杖藜殆似老庞归向晚钓舩犹舣暮江西秋懐効乐天体闲书遮眼睡昏昏食饱无茶腹自扪斜日倚门风乍𧺫满庭黄叶拥篱根早起星河黯淡湛玄云露下庭柯落叶纷夜气逺从天际歛秋声时向树头闻冬日与吕丈读毛诗廿二首妇道防闲贵有𥘉文姜失御从云如何殊笱敝梁空在秋水诚多得计鱼服御鲜明拟大君辚辚毂击汶阳春载驱既匪勤王事隐悪能无播万民济济威仪美且都诗人流咏入嗟吁齐家爲失防闲礼御乱无多金仆姑爲国规模以徳将恬然风俗入安疆新婚服襋旣非礼葛屦凌霜尤失常汾水悠悠宛一方条桑采藚仆夫当谁知粲粲軞车子终日顷筐泪洳傍得民方可固邦基此道幽深莫我知却忆賔庭陈百旅棘桃犹足备多仪地狭民稠十畒间来归来逝共闲闲何当一复周家制各守封疆絶徃还邦畿蹙近四邻侵行役无时怨抑深陟岵遐瞻利自慰倚门应甚望云心不畋安得兽悬门匪稼胡爲禾积囷但恃鄙贪居禄位不能无愧伐檀人硕䑕歌诗怨巳成三年贯汝未聊生熈熈彼土虽云乐犹抱迟迟去国情皂绨示约人从化玉树歌淫国旋空蟋蟀戒深垂万出由来奢倹贵乎中隰原尚頼枢榆䕃人主忧勤贵一身堪鄙晋昭徒自苦只将钟鼓乐他人𥻘𥻘白石水扬扬宗国由来日盛强木末傥从师服諌争交窃国似田常扬之水沃土分封自晋昭子孙蕃衍喻园椒大夫休起盈升叹宗本颠披尔逺条束楚绸缪仰见星时危婚嫁礼难成却思王季兴岐日内外俱无怨旷情骨肉凋零失所亲徒行踽踽一身存不如杖杜春前树枝叶犹能庇夲根服御羔裘豹饰袪国人不恤反居居岂无它所携持去恩好犹懐未忍踈孝飬庭闱士乃常反教执役事戎行悠悠仰面苍天渺失所何殊鸨在桒晋囯流风属変移武公反正思依依谁知问鼎伤肩际肯独尊三请命衣舞衣道左团团枤杜春清隂犹得庇行人国彊湏頼群贤辅孤特何爲任一身蘝生蔓野葛蒙枝女子从人得所依衾枕未温征役逺庶㡬百岁愿仝归晋献聴䜛似采苓竟从微隐杀申生后王采察能明逺谮愬虽多自不行梁园对月児时曽住汴梁城二十年来重此行一片鳯凰池上月向人还似旧时明过荡隂东周留村一湾流水麦青青杨柳隂中野彴横几树桃花如旧识隔溪无语咲相迎喜萧茂先得雄未聴啼声骨已竒桂林安取野棠枝老髯嗜学𥘉心在剰备箱书付阿冝满帋新诗羡寕馨慰心尤喜老来情寿児此去如春笋玉节亭亭脱锦䙀夏夜野云明䖏电飞光海牵青浮落日黄想得近山多雨过满庭风竹月波凉夣中赋月灯诗风外筠竿倚暮烟忽惊群日帝尧年天公两眼何甞暗底用分光照一偏游㤗山杂诗肧融万化群龙首丘垤诸山五岳宗茂陵诞荒夸后丗岱神何意望东封祖龙东廵擅雄豪天门风雨㡬遁逃虞帝不来天自老秦碑空倚禅坛髙衆山迤逦朝西东帝孙突出天之中巨灵不噼苍崖㫁虽有絶顶谁能通何年气母此融结大小天门五十盘三峰自是神明观漠漠隂风走石坛岱宗巖岩灵气宅云烟物外争新竒丗事难必有如此吾欲人海从安期绾茁元气通沧海雾涌云蒸一水山五十连城望霖雨少分余润到人间万壑琼林映碧崖云间三顶欎霄䑓摩挲御帐残松树曽见秦皇汉武来路从御帐北艰屯松顶云痴日脚昏上尽曲盘十八折缷看犹自有天门盪胷滃欎隂云生行岀天门路渐平脚力有余中顶近徘徊应爲纪山铭朝烂烂烘层巅天门直下屯苍烟乹坤故爲作开阖丗界幻入兠罗天何限诗人不充登枎黎直到最髙层壁间速即留题去云起封中冷不胜东山何髙四十里万古通天只一门不知洞府深几许宿云无数尽䧺吞䧺观骇絶东溟日逸驾髙于北海鹏更着山灵出竒货千岩苍雪玉稜层雪林迹过新蹄石蹬云霾歩歩低多谢山灵相拥护一柸无事到中溪赠相者李吉甫仙机分自洞中春阅尽长安市上人留取神光牛背上要渠着眼过天津跋丰稔还郷图庙堂真宰拜姚崇斗米三钱四海同今日太平应有象尽家消息恐难工过邯郸层䑓髙与暮云齐全赵河山入望低贪和野花双塔句夕阳又下故城西我自驱车下九门眼中㐮国动吟魂从教两鬓浑如雪犹喜归来故歩存黄粮夣短不湏惊满马红尘过赵城独上荒台重惆怅野烟无处认温明题雪谷早行图头痛风炎万里程行人何限把双旌犯寒休讶征车早冷岭东邉是帝城新店看山望京楼喜入関南百里川朔风边雪顿醒然夕阳欲下苍烟起看尽西南破墨山秋雨靖山道中一重一掩吾肺腑老雨荒山记北还人在碧烟深涧底仰看元气涌云间酌百泉水去时兰佩惹春烟归日羸骖跨败鞯頼有百门山下水疗饥犹可度终年偶书郝卿持节使江臯子勉翺翔主御曺我幸闭门无一事醉餐秋菊读离骚跋司马温公燕处图独乐园深百草香一编心与道相忘不妨卧老琴书里破散青苗有报章道与睛云任卷舒心存廊庙迹江湖石君被遣公孙死惭愧先生燕处图拥马留公作帝箴人心大祗是天心恵卿未死舒王在一集传家了古今壬戌岁除夜坐乆虗䆫夜气澄未容心事淡于氷满襟忠血伤时涙一点清光教子灯春风万里图人间尘土曰纷拏流水空山半落花自是道心㳺物外不湏夸诞说流沙莲社图二首人间庐阜东南胜两晋名流㝡赏音阿麟因之出新意秋香和月冩东林鬓丝禅榻喜相同诗在秋季千古风流社中客不随江月照还空跋苍江待渡圗朝醉新篘暮锦鳞一篙独占且休熟睡秋蓬厎无限津头望济人隆中髙卧耻为邦雪里唿舡渡晚江耆旧几人堪晤语径湏持访鹿门庞赠别王晋卿汉署千官列鴈行九天独𬒳绣衣光布衣自咲题诗客空抱澄清望八荒青鎻仙郎𬒳服新宠光千丈烂盈门何时得侍红云表竭节同酬一命恩劔履翩翩趣北归秋衾日夜夣彤闱长杨辇路都门柳恰及飞花点绣衣挽兰同知进之留心药笼縁多病歴仕邻藩便暮年廽首西州门外道偃然长寝两相捐行年六十不爲夭贰政三州有足称伯道有儿终抱恨夜窓无及读书灯一丘黄土清溪曲三尺苍髯六十身千古桐乡遗爱在只湏秋草卧麒麟得调澶渊㡬载考自营墓穴巳三年几廽对客亲曽说埋近清溪性所便翩翩老骑赴征车前日东城别路隅酒榼素筝今寂寞河山依旧绕黄垆戊辰后正月七日雪北风一雪麦田空坑谷堆平满棘丛近日化工无弃物揔将春泽到蒿蓬戊辰门帖子安分爱寻萧逺论广骚慵读楚臣辞里人莫讶三冬蛰一寸丹心用有时送刘主簿文逺赴都仕途坦坦驾䡖车殆似刘君赴部除不枉洛南温处士半生清苦待徴书终南捷径霾荒霭吏部铨衡到至公相过不湏论岀处季鹰门巷几秋风除官限自三年例计月须慿一考优闻说圣皇思治切夣贤无夜不岩幽贡璧输琛买喣濡万言不博一除书秋风两戒河山底自把锄犂计未踈求官自古近长安格法如应事不难说与磻溪谿上叟且湏寕耐把渔竿题薛微之遗安堂静思冨贵履危机醉着人心死不知爱煞遗安堂上客此心还与鹿门期清樾兰臯百畞隂两椽精舎倚云深一鞭春事东风里刘表何人识此心因题前诗偶书山林长徃庙堂居一袭时衣饭两盂温饱较来均一槩忍㝷机穽博头颅挽赵教授公净目撃冠裳一老儒争教苍海失遗珠细思晚起山斋语地下脩文事本无渊源分派太中君偶读残碑得古文河润秪能霑再丗不湏囬首怆蒿莙儒林游戯入禅関晚节浮沉里社间异日衞人征故事为公扳例取香山辛苦生平篆刻劳也霑汀草乱春𫀆有児不肄中郎业却是先生一着髙是是非非到盖棺误身无佀戴儒冠苍凉一片共山月照彻先生苜蓿盘生理萧条柰老何春风着处是行窝哀歌偶及生存事却恐羊昙泪更多因着图经大起予发扬潜徳到幽墟案头几卷遗编在爱惜过于汲冢书跋申逹夫蓝采和扇头一踏髙歌了丗縁春风两䄂地行仙无端忙煞痴児軰贯朽都来有几钱谒梁太师王彦章祠太师祠庙汶城西冢上累累日渐低唯有英声消不得至今髙与㤗山齐雨后溪田即事朝来一雨曙光微髙树凉多露未晞喜约老农来看稼不辞霑湿芰荷衣清寒墟落涨秋涛溪上行吟乐已陶洞口未容烟锁断更湏时上武陵舠平明新涨复溪痕晓月榣光映棘门骚客不愁渔箔短纵教鱼鼈长児孙三年耕飬一经通水旱丰凶更在中贡法不来神听逺此生穷逹仰天公种树书残倚钓竿日长微暑喜清寒草堂去水无多地只足时来踏碧澜録役者语十人供役二三逥困似车轮半道摧眼底去留生死隔争如先作陌头灰土戦何年是了期为王城此不知疲一门亲削宣尼茟为国劳民贵有时一夫诅祭九魂知护我南行尔亦归惆怅桑乹河畔月至今寒影惨无辉或云河南役夫既罢归九者皆殁其一负衆骨而西渡泸沟因祭而祝曰令汝等俱没我幸独全抱汝骨以归汝等有灵当佑我使与汝父母妻子行相见也其人前次范阳亦病死工无役鬼必勤民万雉㓛成岁月因从古有庸三日止未闻膏血化灰尘今春疫气是天烖百日为期力尽能三尺席菴连夜雨杵声才歇哭声来火中涣汗土中苏却被车轰殒半途六月炎风一千里大河南北看巢居病骸困苦自知休叮嘱同行瘗故丘父兄秪知安健在计程今日过泸沟父来接子值同徒欲话渠侬涕泗俱昨日道边因困卧不知今日有还无病躯甫差湏扶护趂伴贪程日夜奔太半殠遗多为此故乡归去有残魂荡荡王城玉削裁青山三面壮图开兴功计产能中止狼籍春风一露䑓数口爲家尚聚庐一王经野古良图限期百日非为远部役群宫事大劬观风浪中囬舟风荡轻舟一叶廽望中掀舞碧涛堆舟人若觧临观恐迂缓甘从逺道来清溪晚眺洲渚横陈水退余两竹风栁映菰蒲暝烟谁踏扁舟去望际渔灯一点孤题陈德秀东䑓手卷井落星纒一炬残市门留入画图看秪应千载东台月长照乡人祝社坛至元戊辰应聘宪䑓留别淇上诸公金马门中金马臣铜駞巷陌岁华新闲云也被风吹去散作千门万户春竹林幽隐圗西晋风流号七贤茟牀茶灶共林烟嵇琴响絶千年后喜见清风一再传清时有味是闲身不可一日无此君着脚岁寒堂上去秋风门外叶纷苏岭桑麻杜曲田岁寒谁似此君贤鸣歌不种南山豆千畒风烟学渭川昔贤爱竹与竹友出处揔得髙人各今人未着林头屐里社归来昼锦荣共城潇洒似江南万竹幽栖老所堪李沆似为诸子计北山先扫读书龛烟雨溪南百畒春尽将清景属闲身河山不隔黄垆断却恐㓛各老逼人春夜独坐读书声歇烛华残润入琴絃觉夜寒寂寞小窓云影薄隔帘梧叶雨声干仙游曲五絶春山云白紫芝肥岁岁征騑动汉仪政自修身传治本不縁幽睡试希夷鹤护龙香醮夜坛露桃花影记骖鵉碧云暮合秋空逈石上清风漠漠寒庭竹无人緑满窓幽香和露湿电幢日长孤絶坛邉鹤啄遍睛苔影一双汉家望拜竹宫坛环珮声沉碧落寒遥忆受釐宣室夜一言前席万方安金简朝元拥玉华碧壷香满谪仙家石坛冷挂银潢水㑹待秋风送客槎六度寺荒村到寺才三里古屋悬崖废几间从此重经题品过衞人方识有坛山山下石田百畒余子孙眷恋相来居向人争说新官好二税输来杂泛无萦纡一水蟠深涧野叟何知说太公坛下古碑堪晤语大书深刻太康中鹤啄遍睛苔影一双汉家望拜竹宫坛环珮声沉碧落寒遥忆受釐宣室夜一言前席万方安金简朝元拥玉华碧壷香满谪仙家石坛冷挂银潢水㑹待秋风送客槎六度寺荒村到寺才三里古屋悬崖废几间从此重经题品过衞人方识有坛山山下石田百畒余子孙眷恋相来居向人争说新官好二税输来杂泛无萦纡一水蟠深涧野叟何知说太公坛下古碑堪晤语大书深刻太康中太行东麓太公泉乔木苍烟拥坏垣千载秪应尊有德不湏深泥竹书言老鹘餔雏百丈崖羽毛才鷇猎人来孤怀牢落风埃底何处唿鹰是故䑓圣泉流润过南村共说来年雨水匀山若有灵䏻假手六花先压壠头尘枝撑佛宇老风烟岁月仍题圣暦年零落乱山终怅望扪萝应欠入香泉先子能声以吏闻生平游戯见诗文遗书忽入孤児眼泪洒西山日暮云鹰扬来自镐豳西草木荒山壁垒低卖食觧牛真妄说断碑明指是殷溪山中宿麦苦无多喜见团科际两坡纵未痛収终有望入城容易揭差科同刘劝农彦和葛县令祐之游苍谷口四山遮尽外来风山崦人家不觉冬独丘苍崖重囬首山形浑似又居庸夕阳西下暮山稠崖下苍池似炭湫把钓不愁雷火出品题应爲此山留近山风俗果温纯知有从来县令尊霳老杖扶争致语不嫌山野过柴门山神说是宰公身野老争来话本因採玉得仙俱慌愡至今功利及斯民九龙分部中天雨何䖏痴蟠睡不开一勺鳯凰䑓下水有时风雨洗天来方山忽断两崖开中有苍河自北来行出山门俱不见玉龙翻作地中雷不湏犀火瞰苍湾万古幽隂鬼所寰山下黄尘三百丈巢居安忍挿天山地炉火在壁灯昏睡觉山堂笑语温豆粥一盂官事了缓摇吟辔出山门赠星斗客冷景发六甲星䠱入苦心术穷沧海别穿深滕王阁上三盃酒曽愽相如换赋金万类芸芸固不齐一推能尽未来几向渠待福早晚台光映紫微烱烱双曈楚语纷闯懐隂穽失崖垠坡仙有句堪书赠醉里微言更近真有命何曽论智愚班超佣笔衞青奴自从遇着洪都客豁得胷中俊气无半生心事苦蹉跎其柰胷中不朽何凫鹤短长俱有数鲁卿三昧圣之和游霖落山杂诗东山削出翠美蓉西砑贮雪风人说魏王曽避暑殿基犹是旧离宫巃嵸悲䑓倚寺西山空留在旧禅扉老猿呌月苍烟去曽伴山僧夜半归青山断䖏塔层层废殿临崖枕虎形千丈画屏冝晚对野烟飞去助空青絶磴穿云老藓苍扪萝行到賛公房宝香冷澈华严璧木客犹夸夜有光滴乳岩前挂瀑流青杯飞洒动髙秋玉龙跃入青冥去堆叠苍烟万壑愁秋涧先生大全文集卷第二十四秋礀先生大全集秋涧先生大全文集卷第二十五秋涧先生大全文集卷第二十五七言絶句五年夏四月朔日即事朝衣絺绤暮绵裘气运和天不自由吹损緑隂风不定晚来庭院似深秋赠周干臣槐府潭潭吏隠周青衫骑马亦风流入门休问生涯事读罢离骚待菊秋题风雨廽舟图江雨江烟万里秋㡬年汗澷事长游怜君巳落风波里只恐廻舟不自由题王武子观马圗玉华吹散满身云掣电追风隠骏奔好尚秪夸毛骨异不思戎马在东门题李伯时所画开元御马圗阅武骊山是近游霜蹄蹴踏厌长楸料应扈从东封了一片云烟赤岸秋题山堂㑹琴图静夜山堂万籁沉抱琴来㵼古人心箇中真趣知谁㑹门外松风是赏音圣贤思治先琴事子贱为邦舜阜民莫讶松轩来㑹数要从心指起经纶寄潞尹侯伯禄分携不及都门别情话长懐五夜灯兰省未妨虚俭幕郡人争喜识黄丞太行絶顶潞州城竹马児童远见迎闻说下车公事简不劳衙皷报新声题李伯时画支遁观马图晋人大槩尚虗谈外物迁移等徇贪千丈神光渠自有却将风骏马中骖金城店麻叶翻风稲映畦道边垂桞䕃横溪一竿青斾谁家酒金店东头野彴西金城怀古典午能延邂逅生柘弓银研未志情较量成済挥戈惨天道中还固未平绛阳道中山自南来两翼开汾岗横亘隔金䑓伯宗驱传无轻去聴取舆人论绛灾绛州公𪠘即事终朝㩀桉讯累囚日暗风凄动鬼幽草暗池荒人不见绛纱灯影看悬流河东池馆绛园优才守豪王乐䜩游㒷不见斛王祠畔暮山稠挈鹭提鸥次第开碧围丹障鎻重䑓焦土却似汚宫为世哀樊守文章世已惊冨公遗爱水假借群蛙彻夜鸣皷水西来窦北墉绛园形胜日增雄依稀奄尽接台影犹在瑶翻碧㶑中水声激激枕边来卧看偪池碧鑑𨳩三尺短碑樊记在苦无多意发雄猜莽望黄原势玦天惊骖南走削孤巅东䑓何限消沉意目送汾流落日边读绛阳园池记樊守文章未易窥艰深冝𬒳后人讥一言能尽兴衰理爱煞当年李格非周孔文章载道辀定删元自典谟留不知魁纪操觚意地絶天通孰与俦题斛津王庙壁玉璧威腾却日戈飞摇其尞伯升歌须知地下坡陀血气压南山翠不磨祝融堆廪表韩公神理虽冥正可通自愧不求来折狱亦䝉隂相诱愚衷过绛州北哺饥坂钓采蕐名丗有人微劳髙拟泰山勲此心报徳诚堪尚事了身名两不闻血肉牙白昼寒挟轮来脱赵卿艰悠悠鹤盖隂中子髙揖清风恐厚颜晋国平时有殍夫赵宣为政果何如哺饥坂下重回首一饭酬恩寔岂予题夏当务壁村落人家比稠平时分水细爲筹朝来一雨郊原足门外长沟满意流龙祠祷雨中岸乌纱角半摧马蹄泥滑晚相催郡人莫讶麻衣湿适自龙祠祷雨廽祷雨龙祠访张緫判不遇因题其壁甲第分携半月余逺廽相过得湏臾松隂满院溪流碧辜负临风一捋须登白云楼百日区区簿领间白云楼阁几慿栏秋来致有西山爽两度还容拄笏看山沉云髙暑退𥘉簟文如水葛衣䟽迩来郡府无多事卧对西山把性书赠墨卿秦得真壮心零落羽林枪老剂玄圭入退藏爲报鳯池池上客不应神品擅潘张麝团小印栁枝龙不减唐人入工留得玉堂挥翰日桂香栏槛听松风秋望客窓十日雨声中云影朝来绽碧空不上西搂能几日满城黄叶动西风题子猷山隂圗闭门一雪天地白乗兴即上山隂船爱煞此君真率意至今人境两脩然自嘲踏月闻鸡出郡斋逐挝皷放尚来盘盘三晋河山地兵赋民情使汝谐自寿二年岱顶冨竒观今歳姑山对雾鬟笑拂巖华指归路黄尘深䖏是人间待旦轩假寐而作待旦轩虚曙色分瓦炉㷑煖有余薰细思曰用无多事一静能消万有纷题永安刁氏别墅壁一川百顷数家村复岭重岗拥涧垠树艺自勤民自俭劝民冠盖不湏频南崖刻画似城闉北势耕桑聚落匀所愿庙堂论至理万方风俗再还醇聚逺亭壁间题示墨犹新聚逺轩中入幕賔还喜晋人风土旧一村名姓似朱陈英武王马燧庙西平英气凛如生千古旌忠勒御名过客赋诗增感激北风原上皷声奔䲔吹浪盪蒲津堂上竒兵筭已神老贼垂降还赴召比量先轸乃纯臣汾睢怀古三首伸倪三面削苍崖中拥汾睢寳气开夹道老槐君莫讶虬枝曾拂汉旗来武皇夸大喜雄奇鼎出汾隂恐事爲更着寿王相妩媚守经深见汉儒卑东封泰岱西汾隂始自嬴刘好侈心只爲一非无所格尽令方士出妖淫过闻喜县有怀元鼎故事穷兵无似汉皇雄六合爲家意未充一喜政能留故事舞干终愧有虞风过太宁宫披云台晚野烟荒宫掖坊深半夕阳独有太宁祠畔土碧花犹自学宫粧安邑道中匡墻㷑火暮微茫乐岁人家半米糠汉至孝文才四叶便能三万里农桑谒司马温公墓河山两界夏西分孕秀钟灵产异人可惜秉钧才八月不教仁泽浸生民呜条山逺耸孤坟千古嵩髙仰甫申有意诞弥无实用竟将新法遂谀臣游栖嵓寺七絶上尽云间十二盘一枉松下散襟颜老僧近晚坚留客争指西南见华山河山形胜见栖嵓万壑秋声度碧杉竒絶此游还有恨杖藜不到冷云菴翠嵓囬抱欎苍官絶境轩横杳霭间老矣瑞峯应健在护持长伴八龙闲宇文周末年大禁释教有昙延师者遯隠北山乆之有樵叟日来听经后师道成复有七人者来师问故曰余八人皆龙也其一已传师教故余等亦来受戒一径萦䊸入杳冥望川亭逈夕阳明欲知眼界寛多少放出秦川似掌平层巖重倚尚斜阳山下风烟一漫苍恨煞爱山王老子不来同宿賛公房暮烟遮断岳莲青低压河流一线明巳被山灵嫌俗驾更堪留榜彦伦名安然乗马到烟萝一笑山间对鸟窠诗旬满前拈不得风烟还比石楼多得一作出钟声出谷尚依依稳送诗人带瞑归自笑野猿山鸟性夜深幽梦到嵓扉跋提刑王副使航海图天险无踰海与江得人一苇即能航悬知恢廓髙宗志梦绕啇嵓夜月苍䲔翻鼍作大江流舟檝顚危咽棹讴忽展画图还自悟当年风雨过封丘游普救寺晚寺人归忆㑹真夣云花气鎻窓春重帘不隔西厢月一点香来是袜尘读破口先事迹释氏功夫向上寻一身归寂雪山隂片言能脱盈城命少似先公济物心赠舩蓬姚道人一龛块坐巳忘身陆海舡蓬别有春却为梨花枝上雪等闲踏破緑苔茵临晋道中野灵晴消满道泥茫茫银海际烟霏日斜信马中条北爱煞山光照客衣春雪小雪霏微不满空乱穿庭树舞春风余威似掣调元肘不与东皇擅化工曵龟图驭说阑翻已自欺更堪身世两相遗抱麟痛为东周泣争遣宣尼不及时公堂午吏散一首吏散公庭日转西蚁旋蜂閧静无时人无定志堂居逺悄悄孤怀抵自知清明后一日作里巷春游闹钿车午窓睡起日西斜闲书读罢焚香坐淡对一枝山杏花卧数牎櫺对日曛一帘晴影弄游尘邻墻几片桃花雨点破苔堦更可人懊恼春悰困宿酲偶随游子到溪亭多情几行城南栁三度春风见汝青跋李提点和甫筠溪亭和甫开封人早年应神童碧鲜庭户玉琤琮影透踈帘翠几重中有道人髙节在青青𥘉不易秋冬洗耳无烦近颕川虚心独爱此君贤何时拄杖𫾣门去读罢离骚听夜泉题鄠县簿雷损之景程斋诗卷道统几微孰継传景程还得此君贤湏知二帝三王事要似仁民爱物先理窟名言嫓典坟发源伊洛见经纶千年鄠杜遗风在更着雷卿継后尘题田使者王泉垂钓图渭畋应未兆非熊底是胷蟠万丈虹办与澄湖三百顷一丝斜袅緑杨风挽平阳教授崔君度心醉群经四十年老成身后见波澜苍一片姑山月空照先生首蓿盘孟浩然灞桥图金銮消息逺相招雪满吟鞍过灞桥处士本无经世志强将诗句枉清朝髙鳯漂麦图疾雷破柱雨翻盆甑堕何烦顾惜频傥为把书都不省先生应是太痴人跋苏武持节圗使蕐徃返见交兵老我何甞系重轻巳分横身膏草野茂陵松柏梦秋声君臣义合以忠持十九年间节可知邂逅论诗几侮玩区区才得典诸夷两行衰泪血霑襟一节醻恩北海深卫律有知惭即死更来游说此何心庆赵汲古八秩之寿効乐天体人生八十今极寿况复儿孙满眼前汲古园中赵夫子燕京城里地行仙摩挲金狄门前客精健耆英㑹里人坐对天津桥畔月池塘春草几回新崇庆𥘉年萦组绶至元八载享康宁人间八秩风流事无似君家种徳馨至元辛未岁八月十二日拉马都事才卿游韩氏南荘归効乐天軆得诗十絶皆书目前所见觉信手拈来也开门不问主人无幽鸟飞来应竹唿僮仆也知宾客敬与奴白饭马青蒭吟鞭踏破緑苔堦自挂幽轩数菊栽半日杖藜横膝坐絶胜前日醉歌来浮云冠盖六街尘老尽朱颜白髪新嬴得身心两闲在水边林下果何人满庭竹影鎻秋烟倒尽池莲细菊斑墻外緑畦浇巳影桔橰闲淡忘机山鸟山花笑我痴万事看来皆偶间休遣丗人知台凉吹晚留连树绕岗囬自一川野菽未霜溪栁烟光辉是早秋天园松菊余秋色赵氏林亭满夕霏人自晚年便静毎来吟赏便忘归云烟树事幽寻指点平芜起醉吟但使眼前无俗一杯时与野人斟墨淋漓字半斜枉将霜壁乱云遮一杯先洗黄泥佀我闲情逺丗譁蛙鸣水底强爲声酒尽沙头卧玉瓶我自近来无不是白云舒卷暮山青裴晋公緑野探梅图淮西平一两河清緑野梅花照眼明霜鬓未容闲里老南枝消息要和羮当年韩白两辞人吟赏天教在相门邂逅有诗穷胜事㝡怜踈影月黄昏东臯八咏为赵参谋题匏瓜亭君家匏瓜尽罇彛金王虽良适用齐为报主人多酿酒葫芦从此大家题李斋人生知足一瓢多未老得间非幸何堪笑矫情扬子㓜呜呜空纵醉时歌东臯村阳春门外望东臯三载相邀醉浊醪早晚洄溪溪上路桃花红雨满渔舠耘轩草盛苗稀苦见侵荷锄归晚月生林湏知种豆南山意雄有渊明识此心遐观台自说无堪不出村一杯藜藿乐闲身就中不负登临兴满眼青山是故人清斯池尘冠挂后无缨濯渔父从歌浊与清待与田家占水旱年年池上耵蛙声流憇园养素丘园趣已成斜阳林影看春耕手中三尺枯藤杖不羡人间六印荣归云台从龙致雨固油然巖壑归飞意本闲况是东臯巳霑足不妨来伴宿檐间夣中又赋开元御马图毛龙天降驭龙韬歴块过都乃尔曹安得锦鞯三万骑冷浮秋水下江臯予寓舎前有所谓水官珠者客曰此即意苡也因唿儿採实作诗以识之堂前薏苡因人悟不处嫌疑信至言岂独菲妻成贝锦令人还忆伏波冤读开元杂事水殿凉多暑气微薰风华蕚正相辉争教明月梨花院玉笛声长到枕帏兴庆宫池景气深薰然四海友于心譲皇笃爱情尤切力爲君王辩八音海棠红缀棣华零乐里西凉巳变声㧾把大衾长枕梦老天移魄入华清归志来图长沙勲业武侯忠刘宋规摹操懿雄虐熖尽烘寰宇裂五株杨栁自春风彭泽遗黎不幸何斜川鱼鸟共婆娑先生践迹髙千古不似终南捷径多觧绂归来百日强东篱松菊未全荒细观歴赞髙贤传一岀头来恨已长煑茶枯肠拍塞贮春云洗尽嚣烦六府昏山木䇿勲存夜气大河流润下崑崙胷中宿酒閧残兵一椀浇来阵敌平蒙顶淂仙疑妄语月波千丈与诗清潇潇风雪薄虚窓细贮抢旗煑夜缸若论廓清真武事一天幽思爲诗降四皓图羽翼横飞四皓鸿楚歌悲絶赵王宫髙皇英睿啇颜节俱堕留侯计画中万古规摹一汉皇保全母后舍僝王啇山邂逅招园绮出自留侯畏吕强题杨息轩盘谷图石峪盘盘百畒蒿野㷑秋色淡林臯雄文一出潮阳笔顿觉山人索价髙関山秋霁图望京楼上晚凭栏长记居庸八月还一段紫㷑吟不尽枉分秋色与南山生平怀霁是𥘉心卷尽江山万里隂十载夕佳亭上客卷中还对玉千岑寗戚叩角图舜授尧传老不逢啇歌愁絶国门东小哉恨煞夷吾器竟列齐桓五覇中五王避暑图翠幄留香郁棣华红云萦暖鹡鸰沙豆萁不免陈思叹朱李寒泉是浪夸莲鸟窥鱼图觜距𥘉非搏击流翠香深处乐清幽游鱼何限相吞噬秪得临风一瞪休门帖子廪食京华两见春全家饱煖荷深恩自惭𥙷报应无地夣到青蒲白兽尊题袁安卧雪图曲突无烟雪拥关引书髙卧自怡颜湏知四世三公业不在人情冷煖间突不烟黔雪拥扉一编犠易疗朝饥火城莫汉沙堤相论士当观未遇时穷巷无人与叩关长安风雪一家寒挺然不为饥驱去肯逐时人作热官题显宗承华殿墨戯大青小青两龙种承华墨戯真天人春思欲见昇平事立仗归来不动尘题东海徐白鱼点额雷烧不到渠相忘何必在江湖细吹藻荇充饥了两颔腥涎尽自濡酹祭宋先生子缶六首山立杨休七十春闲中今古醉中真伤心丽泽堂前月空照先生漉酒巾一代波澜独老成百年人物见耆英茂陵身后多遗藁一赋梅花到广平我识空澄海印心生平游戯在禅林寳珠尽照青藜杖雅韵先空緑绮琴玉堂仙去渺翩翩冷落梅花树下禅畴昔过庭言在耳炷香倾酒大苏前水暎林亭竹映山四时风景乐天闲一从零落丘山夣顿觉风光向客悭酒榼诗筒白玉珂春风到处是行窝百年爱仰都人士哀比羊昙泪更多䟦龙阳枌隐图学穷象数别穿深又向龙阳得洗心前日小山丛桂客不烦春草赋归吟承华殿墨戯图天廐云屯八尺龙緫输神骏付青宫细看絶电流云笔天寳诸王恐未工主人爱马怜神骏一骨千金十袭藏却恐雷霆还下取九重天上看龙感寓逢人惊问但惭然自信文渊老益坚来坐痴牀一千日恰如无事草鞋禈至元七年十月廿二日过顺州与梁御史话金节侯刚忠王公子明死节事马上为赋此诗以吊州旧治唐归顺州见大暦五年试太子洗马郑宣力所撰开元寺碑雉堞蜿蜒隠块城刚忠于此殁天兵千年英气如生在草木风前动战声题赵仲器铜芝蟾瓶滴坡陀金背两眉苏不属官池与研居老笔䇿勲余润在一生何啻五车书足迹蹒跚几研间太隂何苦汝为餐寸肠不磔卢仝鐡更吐隂寒上笔端题张夣卿双清圗月影氷魂夺化工捋湏真是不烦公漫山正有闲桃李烂熳春风几日红花光品格黄华笔一段风流付后人谁为九衢尘坌底两枝揺荡浙江春淡粧踈影两依依点缀横斜画揔冝恰似孤山篱落畔小溪如练月如眉王右丞川图骚咏禅谈意未央欹湖㷑月堕微茫园林钟皷清时乐好箇裴公緑野堂状物何如及物功开元真宰说姚崇未妨僦屋招提里斗米三钱四海同凝碧池边野鹿过空垂双泣赋悲歌论忠不到平原列驰誉丹青未足多文彩风流映一时丹青三昧有余师戯将万斛欹湖水冩尽南山五字诗迁张氏新居我自三迁到巽隅市朝虽近似郊居东邻有窦西邻许不羡门多长者车院静窓虚淑景间戎葵凝笑海榴丹莫令儿軰轻伤折爲与渠侬理一般听雪思堂与笔耕主人寓意强爲名锱铢得及斯民了日出何妨事又生羞将勲业镜中看不爲无鱼动劎弹两鬓捴随霜简白寸心虚傍日华丹题秋江月夜摘阮图玄璧朱絃激烈闻纵横词舌得仪秦忘言何似陶元亮直作羲皇向上人易水悲风动急弹小絃铿尔摘铜丸多应一片松梢月併入茅亭作夜寒阙下元日口号五首笋班春仗簇初齐贽马行牵望拜时腊雪未消双鳯瓦春风先到万年枝平明瑞雪满蓬莱岛树琼花次地开人在建章驰道外四边鞍马唱歌来建章宫树玉嶙峋云近蓬莱气自春帐殿忽开齐舞蹈紫衣独见海东人春前移仗岛东边大礼称觞最重年何幸小臣陪虎拜一杯春露共瞻天干官钖宴瞻天喜万里休兵立仗闲拟効尧封三献祝太平天子寿南山魏豹故城兵渉西河豹岀迎亾姬还作汉仪程事机倚伏真相戯一笑长驱过故城题解梁廨壁立壠依俙井干残人家烟火甫兵还就中不负官曹眼簿领当前坐看山再过绛阳二年三度过金台盛暑祁寒不惮懐卧听水声何所忆一轩秋两竹间来夜宿李氏林馆困眠欹枕未容休睡起関心事㝡幽鶗鴂一声窓色曙月明满地緑隂稠禹庙大地河山绣错明野㷑孤庙枕荒城杜䳌饶舌知何事血洒东风怨未平路村道中泽条山动宠光天书来坼紫泥香老癃扶杖欣相告五十年来未省甞解州㕔壁题示至元癸酉夏五月二十三日奉宣明诏至于解梁因得王黄州壁间所题觧池诗序云盬池之大自唐以来凡临者无一辞以纪胜槩观览之际愤然成章或継之者寔自予始仆窃有所感焉因勉成三诗以附骥尾之末庻几因公而使天下知有恽云偕来者府兵曹解槙子公孺侍行承直郎平阳緫判汲郡王恽题物色分留付后人暗将风雅欲谁亲琨珠在侧知形秽尚友何妨継后尘日融池面烂生红更着南山障碧空一夜髙台汗如洗州人说是广南风解梁城下解塩池万寳腾光夺日辉我欲大观穷化窟乳泉一赋了天机题平正县铺楼壁盘盘峻岭上青山两度南来点铺翻义手老兵前致语此回霜鬓又加繁秋涧先生大全文集卷苐二十五秋礀先生大全集秋涧先生大全文集卷第二十六秋涧先生大全文集卷第二十六七言絶句华岳庙留题朝来松桧重烟霏仰靣莲峯翠扑衣自笑爱山心不足日斜犹未驻征騑祠前乔木老轮囷閲尽长安道上人千古倚空仙掌在好爲回首障兵尘莲峯卓㧞见雄尊干劫孤撑碧玉盆緫被少陵収拾却诸山罗列佀儿孙乖崖一出着髙勲回首犹慙华顶云应笑豹林种处士拟将虚誉售时君东登岱顶雪弥空上彻中封佀不逢应喜此行何豁敞青天白日对三峯渡渭有感当年尚父欲谁亲八十西来钓渭滨马上行人应未老莫教虚负百年身秦亡汉起两悠悠緫把兴亡入海流汀树岸花三百曲烟波都属钓鱼舟安邑道中六合云蒸一气埋际空秋稼委枯荄马头赤日疑无色望际青林两气来洪洞道中望霍岳诸峯老涧湾环两翼分一川草木气如薰土人更说山灵异欲雨先占雾顶云留题霍岳喜遂平时景霍心适逢严祀一登临感通固愧潮阳笔雾雨重开万壑隂山腰明霁静烟霏岳顶云𪷟淡欲飞岩壑佀供诗笔徤法身都挂六铢衣题豫譲桥死坚鐡石表孤忠一水曽蟠万丈虹太史注书随侠例岂知风义本无同过益昌桥盘盘危磴转山腰下瞰长河涨怒涛霍邑南边赵城北满头风雨过昌桥霍州四雍中坳一豢牢快心唯有霍山髙一条彘水从中过日夜隔城闻怒号䟦范蠡归湖图覇越髙勲土苴如五湖归隠号陶朱扁舟共载西施去却恐时人是厚诬题赵城县环翠亭秀色四围供坐啸山城终岁早休衙陂塘清浅知秧稲畒岭横纵看艺麻简城南北㡬经还赤日红尘赭背颜歘得解鞍心适喜暂容髙卧对东山赵城道中早发积雨睛来露气余风枝成滴草垂珠麻衣半湿溪邉路长记郊原五月居跋米元章芦鴈图西风万里下衡阳水宿云飞固自双佀爲呌群心事苦不教相映睡秋江烟渚潮空退暮沙依稀寒影落蒹葭何人觧化双飞翼拍拍随君问使华甲戍歳门帖子全家恩饱荷恩荣阖郡清寕歳屡登虮蝨小臣何所报一公之外百无能不求冨有金成穴不羡官荣曰九迁但愿时和身徤在大家无事过今年庖舎门帖子王家供具乳蒸豚石氏庖厨蜡代薪二者侈荒何足论一箪颜巷世归仁山市晴岚墟落人家半夕晖太行天上倚烟霏唤回二十年前夣共伯城西载酒归古栢寒鸦乱鸦苍栢晚相依流水孤村句未竒佮佀首阳祠下看夕光翻影上枯枝松䕃寒泉坐䕃髯龙夣已醒更堪幽谷乱泉声遥知緑绮相逢夜幽思中含太古情云窦飞湍千丈悬淙落碧霄百岩回望冷潇潇若爲借得天瓢手倾向人间救旱苗蒲中十咏爲巖卿师君赋中条山水雄秀照映河华予两年以事扺蒲略获游赏然云烟胜槩旦夕不去其懐甞思以数语道其髣髴心在而未暇也至元十年秋九月蒲人师巖卿拉王国器李仲和张师诸人携酒过门盃数行䄂出锦囊巨轴曰此河中十咏也因徴诗于不肖逮明年甲戍正月辛巳予以微恙闭合少休隠几瞑坐神与境㑹既觉晴日满䆫幽思发越眷焉十题卒然而就顾不足发山水之清音聊以移方寸而外形骸也且爲四老人一卢胡云蒲津晚渡落日西风送棹讴行人无数立沙头君看一叶顚危甚苦不忙时且少休舜殿薰风巖廊潇洒压城闉解愠歌残又㡬秦一道殿檐凉佀水至今犹有夣华人虞坂晓发鸡声茅店月微茫山逺行人促晓装良骥虺隤身自徤不须拭目认丝杨首阳晴雪前冬两拜首阳祠野雪揺光晚霁时苍栢满山人欲去乱鸦翻影上枯枝鹳雀波声汹汹河流入断山冯夷无力障狂澜乘风破浪他年事且挽清雄上笔端东林夜雨潇潇风雨暗秋山声满踈林万珮环拂暁开门看晴霁白云依旧伴僧闲林亭夜月大内扶君不见人野烟碧树緫伤神应怜一片林亭月曽照司空泪满巾王官飞湍石窦悬流雪练飞夜深和月映松扉恨予不遇贻溪老一笑山间説化机西巖叠巘东山如䯻欝重重人倚栖巖第一峯似是晚烟𨳩画幛浓挥淡抹鬪丰容嬀汭夕阳溪痕春涨碧迢迢一带斜阳映野桥风土亦涵釐降意野花如靥点裙腰赠冩眞贾生气皃昻蔵野鹤姿贾生模写有余师情知不入麒麟画天朝饰羽仪寄李𥙿卿山中风日淡无辉山下腾光欲烁衣辛苦南州李从事三年其柰肉山肥交游过眼日纷纷故旧如君有㡬人岸帻一樽萧寺月此回谈笑更情真过横望岭终日山行不厌山出山聊喜慰衰颜朝来横望开头路满意风烟看洛川泽潞即事杂诗一十首醲恩三接无旬浃春日春衣未足多沙上归来闻好语誓殚忠力更无佗裴翁祠晚夕阳催野色横川组练逥我数固多多已办不愁归路碧崔嵬自古徒兵泽潞雄选齐尤见四州公堂堂气与声声壮闪闪旗飜日脚红猎猎清风偃斾声南风不竞此先征朝耒小试青油底一鼓仍惊气倍增阗阗风外鼓声干小隧红牙入细看自古中原雄莫敌麟符准到汉家坛万命安危一将悬成功端在得人先长江尽饮天山马莭制应湏阃外颛角声催日上牙城白羽风清坐阅兵盾鼻恐烦磨檄墨莫教华髪等闲生一檄风驰万有降天兵开国古无双寄声璧月琼枝客鐡锁休夸一苇江结束征𫀆总白丁淮隂一将便横行潇条此意千年后正赖桓文节制明呜呜残角过三吹整整鱼丽待一挥晓凉更觉军容肃露湿朱旗月满衣太岭道中泉眼并杂诗路长坡峻一层层六月行人困鬰蒸多谢山灵解烦暍一泓澄彻冷于冰来路苍苍不可寻山风吹马下遥岑望中斜日行云掩逺岭横分一半隂长松磊落不凡材风拂烟霏画障开端佀髙人在嵓壑苦嫌尘土不归来千古雄藩入控连潇潇旌斾莫愁边最怜天壤清凉界欲买西山二湏田太行南走百山门岗势回环浅作盆潇洒緑隂台馆静平时尤见使君尊过游僊李节使坟大定明昌五十年当时人物玉堂仙朝来书案山前路瞥见堂封一慨然游青莲寺上方层阁倚晴烟回合诸峯耸碧莲午枕不容诗夣就天风吹雨下危巅山间一雨衆壑浍转石砰崖声若雷殆佀山灵诧清駃夜深还到枕边来夜过関岭山昼鎻壷関战气昏自环长堑作孤豚纷纷彼校何爲者媿煞新声欲死言夏县一县隂隂夏木清大贤司马小贤城河山依旧英灵在重爲生贤作国祯虞郷道中长缨风笠葛衣踈装就唐人早发图只有才情浑不佀马头吟乆却成无猗顿道中玉绳西转启明东热拥长途似火攻辛苦平阳王判府三年三伏走蒲中䟦兰昌宫图宫斜春草暗骊阳花底春云覆苑墻怱覩翠罂银勺事丗间疑有返䰟香乙亥歳门帖子三年判府𥘉无𥙷一寸孤衷老谩丹㝡喜元正即春节併将和气到门䦨李潜宛马圗李生鞍马见金𥘉彷像殊方职贡圗今去玉门途万里緫随鞭䇿入长驱丙相问牛圗牛来近地暑光㣲深愧调元相业非后丗几人能辨此泞车甘受野人讥谢太传东山图鳯沼春闲湛緑波未容丝竹醉嵓阿尽能经济苍生了七宝装严未是过秦兵一扫两淮清桓氏微来晋鼎平况复中年正多感未妨云壑寄髙情四皓圗事定归来旧隠深皎然松雪映云林寥寥髙谊千年后佀觉元之㝡赏音先生莭义重丘山冠珮遥瞻汉嗣安莫以隐沦忘丗论一身归㓗何难苦諌臣通巳谩爲一书光动紫巖芝后人只说安刘重不道留侯䇿更竒显宗墨竹离离香粉淡争妍莫作荒寒景趣看絶佀承华宫槛畔春风和露湿阑干一枝苍雪映辽江满意春烟鎻建章监国抚军仁孝在不应游艺较萧郎云溪先生画像大定明昌五十年声明文物出中天画圗一识云溪老耆旧风流堕眼前访京师故里四纪光隂黍一炊重㝷陈迹巳都迷百年风树悲凉底更遣朱衣问碧鸡秋夕早起镜里颜苍鬓雪如忧心中夜转民区开门看雨惊连夕堂下秋兰恐半芜闻方响时过一苐宅丁东铿戞碎璆琳掩尽朱絃窈眇音花外粉墻遮不断珮环清彻洞房深壬申门帖子任运喜寻萧逺论广骚慵拟楚人辞里儿莫讶三冬蛰一寸丹心用有时题王仲通二友亭治叶倡条占好春转头红雨委芳尘歳寒伴我初心在二友归来是故人得失之间势利交胁肩何翅夏晆劳淡交自得志言友醉眼螟蛉视二豪此君髙莭对髯龙雪压霜封傲睨同不羡杏梢春意閙等闲开谢是东风酒蝇閧集霑余沥火䑕潜趍媚灶炎谁似歳寒亭上客尽将冰雪澡吾廉老眼相看十五年青青节操贯时贤自怜蒲柳非眞质两鬓秋风乆飒然题卜隐王君手轴洛阳织畚王丞相异事惊逢少室翁我试问渠曽见否天子夣非熊百年人事有乖通万彚流形本不同付与君平都一笑满帘红日落花风大易几微得最神闯怀隂穽失崖垠坡仙有句堪书赠醉里微言更近眞有命何甞论智愚班超佣笔衞青奴一从遇着客闲气胷中一点无学术源同有浅深如君龟䇿入幽寻自怜一片灵台月才并明时𬒳物侵题松隂访古圗舟横逺水翻兰棹人倚长林讽楚词却忆来河南畔路松岗晴雪晚游时春云出谷圗岫云𥘉出岂无心拟向人间作传霖万壑忽为风散去卷舒应见本空隂看云曽上太山巅淡抹空𪷟緫自然佀慰幽人怡説意故萦林壑弄春妍牧牛圗车邉起饭歌何烈角畔横书丗谩惊何佀短僮无所识夕阳村落见升平溪桥风雨图前溪才渡又危桥风雨行人已倦劳更着客心孤逈䖏逺烟明灭寺楼髙跋后唐庄宗按乐图王业艰难百战开洛宫春色醉瑶台那知两部仙韶乐緫是君王火葬材红云香暖翠屏闲横玉声清内殿寒谁道画师无逺意丹青应见守成难群鹘古栢圗振翮苍巅控老拳霜空利不隔秋烟料应攫裂脩蛇后相与朋来一砉然书夣中语春云容与春隂轻杏梢点红杨柳青人在画楼斜照外秋干临水影亭亭春江独钓图渺渺春江碧若空一丝斜袅钓坛风冨春莫拟幽栖稳巳在君王物色中岘山秋晚图春风汉水大堤平云静谯楼岘首青千古怆怀羊太传几时亲酹玉双瓶伐石东岗得小山一株双峯并秀若夏云突元者因命曰涌云佥谓名之甚称作诗之坤灵凝秀几千春一日佳名号涌云淡僻性便虽老在自挑沙砾看竒文孟光捧按图噫歌里动晨炊一敬还惊按等厝想得主人茅宇下肃雍形出二南诗具门烟暖褐衣轻舂赁中间见本情豪荡阿戎那觧此夣回青琐得卿卿稠禅解虎图宋均政异于莵去鲁宰风行野雉驯谁爲碧嵓方外客等闲藜杖也通神楞严堆案满凝尘山下闲来解虎纷千古阿师公案在寳香燻彻百嵓云乙亥重九日客台郷板桥里满川烟雨对南山冷浥重嵓细菊班不着白衣携酒至卧瞻衡字已开颜无人对菊情逾逺有酒盈樽意倦斟十日板桥田舎底似教平子遂𥘉心依依墟落俯山郊雨湿炊烟覆屋茆一夜秋风飜木叶露巢髙下见林梢潇潇山雨暮寒生漠漠青林宿霭横把菊珮萸俱寂寞卧听檐熘走湍声一官殆爲公田秫块坐浑疑野老禅我喜静中观物化鹿台风景佀斜川叠巘相连老雨昏秋香狼借拥篱根野情本与渔樵熟共席来倾老瓦盆百年悲感登台社四座惊看落帽嘉野鸟送歌人劝酒闭门风雨醉山家山中佳节欲何酬醉里闲书醒不休共着一樽相慰借李卿申子两江州读易龛即事朅来採石事间関却得幽潜两月闲准拟后人重到此指名王子读书山十三年四月十九日待中渡泛泛轻航破浪花春风自信动樯牙不烦更撃中流楫六合澄清到一家宿开封后署拂拭残碑覧徳辉千年包范见留题惊乌绕匝中庭栢犹畏霜威不敢栖许昌道中望三封山大河失险已无金不待钧䑓一雪深十万选锋同日死西风吹恨满遥岑䟦松风醉归图不向东华踏软红夣归丘洒松风夜深徤到山间石吹万从渠总不同危行危言到两难炎凉时事旋相看放教两耳秋风里待与髯龙约岁寒题烟江叠障图楚水呉山万里秋风㠶吹饱北来舟应怜满眼新亭客空对江山双泪流江上晴岚万叠山㡬縁亡国带愁颜而今一统无南北满意风烟送往还昆阳道中同陈莭斋考试河南官事无涯有限身拚教赤日走红尘十年薄䆠﨑岖里笑煞羲皇向上人朝趍长路暮邮亭远自南阳到洛亰马上唱醻三百里䆠游无佀此回情路氏子荣飬堂遗羹亲拜封人庙戯彩重登路子堂二事半生俱不遂看云凄断蓼莪章退思亭诗卷退食归来静掩扉比量心事到精微今年京洛重相值一话能知五十非满壷清醑荐柔毛一尺甘膏遍洛郊緫道使君诚意格至今歌颂满衡茅拜狄梁公祠下取日虞渊力尽多洗光重照旧山河䧺忠贬入周人列似觉文公立法苛京西道中汉家绵蕝要斋郎见説趍程举子忙一道緑槐梁苑树轻花也学十分黄怨笛落江梅镜里青鸾怨独栖月边踈影伴横吹谁怜一曲春闺思箇里幽香是素知栢郷光武庙上谷兵威突骑良风尘河朔入披攘苍凉鄗邑祠前月曽照君王万歳觞临制亡疑见理明治隆三代所由行竟从䜟纬论邦计地下桓卿恨未平宫武当年两虎臣丹青千古照麒麟十年紫禁烟花底判府归来恐笑人麦饭芜蒌誓不忘肯教大树日苍凉竭忠竟得来呉軰何虑蜀蛙不井亡山行杂诗川隔寒山日上遟槲林平抺雾烟齐晚凉贪趂征骖徤却西山四五题乱山合沓四围青行近星轺路渐平大约太行吾肺腹一重一掩総天成入山不比出山寛回转青林路诘盘暁色渐分烟店近范寛圗上记曽看太行元气老洪𪷟草树风前带润容山色只冝差逺看近移空翠上髙峯西来游䆠半忙闲六日迢遥道路间回转羊肠三百里天教马上饱看山入云苍岭望中賖石迳蜿蜒走白蛇见説碧峯争秀丽不愁车马下狼车过山阳县题七贤祠不到山阳二十年黄垆空琐竹林烟卢胡笑煞嵇刘軰又向西山着祖鞭七贤来为此君游终歳相看散百忧却为歳寒贞蓈在十年憔悴伴人愁时竹禁严故云山行杂诗门前流水屋头山马上行人画叶间清化许梁三十里只除天许此中闲锦窠莲炬竟虗闻五马西来忝幕賔似为爱山緑分重着诗模写太行眞过濯漉城丽不愁车马下狼车过山阳县题七贤祠不到山阳二十年黄垆空琐竹林烟卢胡笑煞嵇刘軰又向西山着祖鞭七贤来为此君游终歳相看散百忧却为歳寒贞蓈在十年憔悴伴人愁时竹禁严故云山行杂诗门前流水屋头山马上行人画叶间清化许梁三十里只除天许此中闲锦窠莲炬竟虗闻五马西来忝幕賔似为爱山緑分重着诗模写太行眞过濯漉城炎汉沦精到此灰献皇空使后人哀篡成不独曹罪须信桓灵是祸胎路入芜城涨麦云献灵千古庙犹存一杯谁着浊漳水少爲征西酹馁魂题马坊乆游都邑无明畧出判名藩媿不才忽得解鞍俱忘却一声幽鸟竹边来题山阳七贤祠黄尘换尽豸冠霜薄䆠驱人捄火忙一勺七贤祠下水疗饥犹胜食官仓山行杂诗山下良田苦不多耕来山顶作旋螺薰风五月燕南道千里黄云际两河唐叔虞庙巍然遗庙枕城崖覇业桓桓自此开刬地不销昭伯血瓜分何爲出公哀潞公亭唐都东望故城荒浍水翔山半多阳前日潞公遗爱在至今亭构比甘棠阳城道中两极坡长马力穷泽南百里水泉空朝来丹沁东边路始见河山大地雄南来佀爲乱山囚后拥前遮苦见留多谢钟灵不嫌俗坦然烟谷纵鸣驺守歳夜宿太陵田舎今年除夕苦羇栖着我西山更向西一窖太陵田舎火雪龛孤坐听猿啼田家无物具茶饧炉火龛灯建曙明野老向人无别话新年时熟长官清过郊底村听田父话陜州事离离残雪点山郊老树冰崖映断桥纵使林泉有佳趣住山活业本萧条野叟龙钟百战酣目光如炬尚耽耽阿钦一死无由得对坐从渠説赵三新道成试车东下寄德昭书史千仭谿山险已平朝来喜逐炭车行两郷父老来争贺万事元输有志成野歩曵杖山行记可逰﨑岖𥘉不厌经丘静怜苔色围孤石闲爱长松䕃碧流大石横崖乱作层偶来孤坐适幽情春生先自溪流见暖散冰泉绕舎鸣苍涧行歌不见人草心泉脉动朝曛溪边倚杖看来乆沙水空明散锦纹秋涧先生大全文集卷第二十六秋礀先生大全集秋涧先生大全文集卷第二十七秋涧先生大全文集卷第二十七七言絶句过文贞宋公墓广州去阙几千里中使㗸恩信贵僚莫讶简驩无一语太平勲业见风标沙丘宫齐梁覇赵何雄壮探鷇囙锋遽懦庸千古兴亡酷相似武灵而后有庄宗栢郷道中聮鏕时喜笑谈𨳩不觉凄风涨靣埃晓日迫亭桥畔路青山一道柳边来大都小雪时闻两广捷至雪飜广栢飘梅粉云覆宫墻抹竹烟预爲新年传喜夜到甘泉宫杖亡宋物也左丞姚公以上所赐出示坐客故有此作效王建体六宫催上木兰舟百色输来不敢留亲见紫宸新制杖金盘龙地玉虬头过中山府红旗鐡马响春冰儒将清边丗莫惊辽吏不知溏泊险使来先问二苏名过梁门漠漠苍溏海气霾铜梁北照遂城开不知陂涨能遮甚万骑薮潚索战来毳幕卓歇圗牙旗风软马萧萧渭水归来气更豪想得龙沙西北道际天秋草黒山髙题花光墨梅二絶蜀僧超然字仲仁居衡阳花光山避靖康乱徙江南之柯山与叅政陈简斋并舍而居山谷所爲研墨作梅超凢入圣法当冠四海而名后丗甞有移船来近花光住冩尽南枝与北枝之句其丰度可想见矣赵云梦题云如王谢子弟倒冠落佩举止欹倾自有一种风味盖前朝髙丞相家物暗香踈影溪雪春风四圗今失其溪雪见爲宋汉臣所收僧号花光道人东坡山谷少游皆有赠诗满溪明月影扶踈只枉缁尘点雪肤展放画圗还记得孤山离落涨西湖破墨能开雪里芳道人花供老犹香移船要近花光住笑杀涪公有底忙𥙿卿李兄来别复效乐天体以赠晤语从游喜任眞玉堂僧舍几相亲河梁莫厌重携手明日共爲千里人题朱彦晖三陪手卷余年五十觉笼东左臂偏枯右耳聋説道燕城陪手客此针传授到朱公江村访友图江东宰相说风流贾嗣呉潜果孰优今日国亡岀时须来订晋阳秋㢘公作牧古无双闻道旌招别楚邦何计挽留我似来谋及鹿门庞两掾茆屋枕江濆杖屦来𫾣月下门不是爱梅多㸔竹冷香踈影坐黄昏韩干画照夜白图开元天子燕游多一骨承恩玉色瑳所养自来非所用雨中蜀栈要青骡缨绂驺衣一色红玉华光照苑门空昭陵六骏秋风里辛苦文皇百战功沉香亭下牡丹芳宫漏穿花夜宴央辇路传唿停鳯烛内家归诧玉麟光政捐金鑑九龄归声色煳涂醉不知天意种深天寳祸故生尤物配妖姬题何侍御所藏雪霁江行图雪霁澄江照眼开常年十月蔽兵埃而今风物真堪画滚滚行啇两浙来栢台霜信肃江枫寒入黄茅瘴巳空一线暮江春雪外枉将新意诧清䧺炎瘴消残一雪余勾呉无地不亨衢江山正要燕公笔却点骡纲入画图滕王蝶蚁图两翅轻翾晕粉金内人无计扑罗襟南昌阁底花如雾迷杀春香一寸心槐壤纷纷事暂欢枕中栩栩伴周闲丹青欲识滕王意湏着人间比梦间粉香金翠夣能甜细冩春悰入笔尖却恐寻香飞便去六宫争下水晶帘夏日玉堂即事悠悠时事百年心歳月徒成昨与今万一寸长能及物不愁华髪已盈簮失时巳抱周人恨济物长深永叔懐铃索不鸣朝日静坐㸔帘影转苔堦丗愿登瀛不作卿玉堂更比宪台清只縁白兽樽中醴当日元王爲穆生隂隂槐幄羃闲庭静佀蓝田县事㕔细草近縁春雨过暎堦侵户一时青日长上直玉堂庐思入闲云待卷舒重爲盛时难再遇等闲羞老蠧书鱼故开府仪同三司中书左丞相赠太尉谥忠武史公挽词维大元国至元十二年歳乙亥二月七日中书左丞相忠武史公以疾薨于位讣闻天下痛悼叹哲人之云亡哀斯民之无禄在某又有感焉而不能已者𥘉壬子歳公受封于衞其年秋来视师某以诸生启事上谒特睠焉録用实资借之俾进其所未至以需逮中綂建号之明歳公入当钧轴时某掌记中堂馆门下者半歳首奏擢除翰林修撰兼内省都司旣而以事诖得公辨明免归至元改元緫尹都督移镇东鲁辟某克幕官遵公命也公之意盖欲革旧事行新用也九年壬申銯御史得调平阳谒公授嗾去曰若绵历颇乆同列贵和余复何云朝议经制南伐诏公开府襄州节制诸军又将以僚属召㝷舆疾北还事虽不果于菲薄寔加重呜唿昔韩愈从事汴州于陇西公有惓惓不忘者在裴中令爲可知不肖某何敢望昌黎之清光而忠武勲德爲丗宗臣逺迈中令而某也始终沐公裁成卵翼使声光爝耀于时其感戴当何如哉一旦遡六树之悲风痛吾侪之安仰此李平廖立泪下而霑襟者也爰𢋫薤露之歌用表素旂之末前十章颂公德业之万一后五章摅平昔頋遇辱知之厚传武侯于近代敢蹑踪张拭之文賛充国于麟台庻张本扬雄之作尚兾神灵鉴兹诚悃其词曰𥙷衮功深作帝箴片言能霈万方霖白头无地酬知巳重爲苍生泪满襟㓂邓髙勲上将材丹青圗画冠云台举头纳纳干坤大辛苦中原百战来南临江汉北无垠英卫军机祐预仁百代盛从青史见汉家群后有元臣遗表陈情不及私南征无嗜杀爲嬉身虽不覩呉平后羊祐恩威有素规元勲髙在麒麟上旷度初无智勇名欲见令公隂德厚一门八子緫公卿几年黄阁见调元福浸苍生奠枕眠两号改元几二纪不交波及海南天阃节堂堂五路尊継承诸姪动天阍推恩不爲夷齐让要慰先臣地下䰟身后论功誓不磨德鞬髙塜欝峩嵳千年零落丘山底忍听唐铙作露歌上计归来愈谨忠又从潜邸识真龙十年浴鳯池边夣不到歌钟甲第雄逆斋节制窃桓丈䲔鬣飜波海气昏堂上有兵能制胜一言料死苙中豚先皇登极公封卫赏识初縁启事陈二十年间门下客愧无椽笔賛经纶昻藏緑野堂前鹤饮啄当年在鳯池一诺见推连省署九泉埋骨荷深知幕围火烈燕巢倾北际谁能託死生一语保全微命去圣安方丈记辞行拂衣归去老田园木屑筠头苦见怜尺一起爲莲幕客东平门下又三年征南开府控襄州舒也何爲预唱筹报徳愧无千字诔岘山南望泪空流万寿节同宋太常弘道出左掖门口号禁漏穿花夜已央宫槐笼晓色苍苍慇懃一点东华日先到红鸾扇影光隔夜端门分板位平明簮笏列鹓行紫云低覆千官拜润入金炉百和香羯鼓声髙吹管清九天合作鳯鸾鸣侍仪賛喝三成后磬折齐唿万寿声花映嵓廊近紫宸宫官行酒过三廵共携满䄂香烟岀散作都城十日春对品班分玉笋行一时望拜殿西厢百官燕出宫闱静踈雨𪷟𪷟湿建章过王太师庙老雨莓苔满露台野棠花映庙门开地中鐡戟消沉尽时有隂风树杪来题开州驿亭壁昔有宋之三叶也辽人大举入㓂南抵澶渊有併吞席卷之势尧叟以蜀产主议西廵钦若以呉人请狩建业社稷安危在此一举莱公审势明料敌果挺不㧞之忠任投琼之责奋不顾身竟夷国难当时辽举国之兵胆巳堕公北狩一言奚待毙延夀一矢之力也庚申秋予应辟东鲁道出是邦按辔周览想河流之奔汹仰壁垒之雄峻斯亦宋之金汤也遂盘礡回銮碑下慨然有怀古人临大节处大难胷中素有所定不然淮隂以汉中畧对乌得还定三秦武侯以南阳一论遽能西取刘璋东向以争天下者哉幸蜀廵呉避锐锋竟从孤注就天功千年草木余威在野老犹能说㓂公显宗画三教晤言图两晋玄风倡永嘉晤言新意出承华后人莫作无同论剖破藩篱即大家微言𥘉不出吾书正恐雄夸渉诞虚坐上若拈花叶问发端当自仲尼居承华宸翰日重光大定声明有父皇若以抚军监国论长沙书䟽未容忘缁衣蔽路乐清修羽客谈玄日自由眼孔佀怜吾辈小终年平地㸔钱流鬓丝禅榻喜相依休问珠英果是非巳着孔林残照里青衿渐染变缁衣徽宗临张萱宫骑图缺胯頳衫玉带围騣凶华翻影下瑶池老徽笔底无留思貌尽春风出阁仪碧晕红絪思有余较来经国太工夫大风歌里云飞逺不畏髙皇笑杀渠戊寅歳燕都元夕万家箫皷忆升平九陌银华璧月澄此夕蓟门南北望风檐随分两三灯九龄忠諌圗挺笏摧姦论已萌帝心唯恐悞忠贞开元所事呈来足只欠成都万里行乐土宣鸂圗彩羽翚明照影闲蓼汀沙暖睡𥘉残撃扬寄谢霜空鹘输与江湖百顷寛四皓图山中日月到华胥涧饮芝餐乐自殊苦被留侯容不得须教人彘事相汚送南冠徐子怿兵后还武昌卧老卢龙塞下春故郷心绪异郷身灯前一展平安报照眼清江月近人故里依稀竹树烟白头此日是归年多应秉烛东湖夜梦里相㸔一泫然王摩诘山宫圗安逺门西万里余耕桑烟火緫民居只应勤政楼中梦百倍华清乐不如忆昔风流王右相开元亲侍玉堂庐细吟凝碧池头句政恐丹青是諌书跋张龙丘簮花圗醉吟赏尽洛阳春老与坡僊作近隣未碍一枝长在眼静庵方寸本无尘荆氏周急圗九县飈驰到𣏌天禾㕓栉比岂容全指囷能継前贤举亦是农家识事权宣和梅兰圗晕碧裁红夺化权氷芳魄闘春妍只应五柞宫中夣不到幽香淡影边木有寒梅草有兰色香冝作一圗看曽忧荆𣏌生庭户歳暮芟夷有至难题张宝臣手卷华𥚑织翠万金身名动春坊劒字新全佀当年天䇿府经纶王业半儒臣跛船子和尚圗戢戢波间万鲔游一钩那得尽廻头何如収却纶竿坐明月千江任自由渔樵闲话圗舣舟㢮檐两欣然千古兴亡话眼前忘却前溪归路晚暝烟横合碧山巅观稼朝餐不再腹爲虚多稼云连仰两濡今日东城看佳色愈知粪壤是金珠今年薪桂米量珠日听闾阎有殍夫纵使积金髙北斗不知能济此饥无烟铺云委泛晴光平逺风来粒米香邹孟最深王道本径从五畒论耕桑雨后看山西山尽日尘土靣一雨晚来膏沐容晴霁最堪图画处白云零乱点髙峯竹林七贤圗森森烟玉太行秋七子倘徉结胜游笑杀阿戎真俗物出山能几执牙筹魏晋清谈倡若徒永嘉东播洛爲墟大书不削阳秋笔更着丹青诧隠居读文中子传书成复性才称训道见原人本自文圣学操存元不易白溪犹有浅深分山壑万松圗髯龙落落不凢材万壑苍烟郁未开絶佀涧阿幽隐士苦嫌尘土不归来巖风谡谡泛秋声展放横披眼便明酷似龙门山正北两崖隂合记经行大厦欹倾要栋梁万材于此欝苍苍正须叮嘱工师辈爲桷爲攘细选量构厦先论大匠贤杗楹椳闑不相捐何当剪伐长材外乞与坡仙作灶烟读开元天寳间事庭燔锦绣𥘉年事娇枉情过乆复归邹孟一言垂至戒大臣无切格君非常山不屈平生节中令能明死后忠未若广平还具眼当朝终不赏边功李龙眠二骏圗突啮相忘络脑覊沙平春静草凄迷后人莫作丹青㸔特爲南华释马蹄辽夏㝷静塞尘駧駧归逸华山云当时騋牝三千匹办与龙眠䇿画勲候㢘相病诗书素业清时乐草木平泉四季春识取相君无妄疾自来忧道不忧贫金华恩眷见来深李泌𥘉无冨贵心琴里南风如觧愠正烦吹起传岩霖当年匹马走雷风气压秦川百二雄今日露花栏槛底秋丝争吐㸔青虫贫不能移贵不骄丈夫到此是雄豪何当慰满苍生望卧㸔东山月影髙明皇按乐圗羽曲调音到克谐宫中花柳四时开五絃尽有南薰手却唤花奴觧秽来兴庆宫池水殿深帝心横溃溺哇滛让皇交爱情何切独爲君王辨八音逸图零落衘前幈心醉华清按乐声击损碧梧縁底事促教秋雨劒关行李伯时二马图肉騣凶连钱汗血无絶足日与驽顽俱何当与驭彪将髀蹴踏逋孽闽东隅承颜堂举丗纷纷説奉承色穷愉婉古难能近因细读苏公传眷恋庭闱有足称太子府戊寅夏六月廿日千秋节同承㫖姚公尚书许公行香口号入朝巳尽三严皷礼佛重行绕殿香洞户启时宫烛逈五云朝处少微光前呈光彩日重辉㓜海风烟动羽旗曲冥未终闲委珮朶頥庙下㸔灵龟沉沉兰殿寳香熏济济衣冠四皓賔识取元良无筭寿歛时多福钖生民题沁州杜敬天醉经堂沁春秋时地名鞮即文中子祖父故居铜川地金沙雾散满懐春緫爲从来味道醇酣适愈深心愈乐不任桮杓复何人圣贤真味日陶然王氏遗书有正传河上丈人如见问却还糟粕到铜川饮食谁非饱即嬉至论珎味几人知六经奥㫖醲于酒不到沉酣緫啜醨李相师诗㐲臣帘垂坐卜蜀君平禄命虽髙目撃道存袁客师人伦尤妙嵩嵓处士李君术窥鬼眼鑑洞清霄驰声于京华二十年閲人于市楼几百辈多因势解棼之说无虗髙过喻之辞待诏宫车屡承恩眷直气曽惊于户牖㣲言预兆于禨祥爲赋新诗先书小序雾隐云骧虎豹文眼中历历说承恩羡君风鉴何精切曽愽红云一笑温万事心藏到隐微一言能发静中机圣皇临御思贤切识取新豊马布衣过仁宗陵道出黒石渡同宣慰陈庆甫游仁宗陵后宋人曽有诗云干戈销弭歳年登边将无功吏不能四十三年那忍说暗垂双泪过昭陵猗兰被路柏围城此日秋禾满废陵伊洛水南崧少后丙年六月记来曽题承颜堂卷近读程氏遗书论曽子耘瓜误斩其根曽晳建入杖以击其背曽子仆地不知人事良乆而苏欣然而进曰大人用力教参得无疾乎乃退援琴而歌使知体康孔子闻而怒曽子至孝如此亦有这些失处若是舜百事从父母只杀他不得又问申生待烹之事如何曰此只是恭也若舜湏逃也前日题此卷诗意偶与此合喜爲録附其后小雅报劳天囯极南陔致养戒何深浚完井廪从多故一顺能全是舜心题礼宗所题宫扇拱手深宫四十年只将诗酒闘清妍料应一片江湖梦不到谢玄淝水边跋嘉祐熈寕间李昭珙所受告身三通爱树怀贤自昔然眼中真宰见差肩因思近代文明㝡无佀嘉熈庆历年跋秦王擒窦建徳图天命人心巳有归怒麛抗岳欲奚爲自将五载飞扬举办作秦王破阵辞王昭君出塞图絶色当年冠汉宫谁移尤物使和戎流连不重君王慾延夀丹青似有功朔漠风沙异紫台琵琶心事欲谁开人生正有新知乐犹胜昭阳赤鳯来读赵飞燕传木门苍莨向夜开富平驺骑欲谁猜微行笑杀张公子併引昭阳赤鳯来题黠䑕赋后䑕喻雄深过柳州窃时欺暴果谁尤惠卿未死舒王在悄悄孤怀爲国忧社䑕城狐固细微不劳区处动嫌疑何当论报堂阶下免使区区若辈欺豺豕磨牙到暴残容身应媿豸爲冠咄哉此辈何爲者未用区区计靣谩黄筌蜂蝶图翅粉翻香卷鐡须亭亭花影小华胥黄生笔底留深思似与齐丘释化书鳯辇随渠即幸临隔花望断翠嫔心春风上下扑不得飞过画栏情更深题刘君用可菴手卷忤物能全古未闻正湏多可应时人保身犹落娄公后唾辱湏防洁靣嗔题乐天不能忘情图病来心事转蹉跎身外犹嫌长物多况是春归留不得侍儿无用蹙双蛾里陌鸣珂歳月深柳枝清唱伴长吟一朝并逐春风散却是维摩示病心悲鸣骆马莫回头说似余情乆倦游满眼清伊石楼月杖藜来徃亦风流龙门八节凿来平千首新诗贮佛经只爲暮年无可做又留公案入丹青青衫憔悴老江州放逐归来万事休正有醉吟情未减又飜新様柳枝愁春风不到豸冠霜甚是温柔与醉郷展放尽图还自笑鬓丝先比乐天苍题醉仙图瑶池清䜩丗空闻想像仙桃物外春尽史恍从见丹靑貌尽醉时真等是髙阳旧酒徒醉郷真乐到华胥不然有口难言际同向春风倒一壸何物诸人作恠顚眼花落井口流涎滔滔緫是胡母軰强着冠巾作散仙公堂即事自箴两衙相并无㝷丈一处繁嚣一寂然间有事来还徇却俯惭于地仰惭天门帖子不期北里冨薰天中朝日九迁喜见上旬壬子会大家豊足过今年题杜氏近仁堂青青庭草我何殊物体方苞戒薙除致飬此心能类长一轩和气际堪舆我欲斯仁仁即至主人此理乆相安两椽寓舎中堂后莫作王孙火灶看心徳由来万善宗举斯加彼即冲融不湏苦向遗编泥收取平时济物功汉署郎曹寔要津不移居飬几何人粹然一点慈祥气办与人间作好春嫂趍井坎争援手牛爲觳觫免衅钟天理在人曽间断多君操守便从容颜子拳拳善服膺岂徒归羙重名称寥寥此意千年后复礼名家见杜陵愽爱功多到靖深虚怀犹用近爲箴烦君试閲金华事何限当机利益心跋燕肃牧羊图行饮溪流喜降阿归鞭影淡夕阳坡佀将濈濈维千角办作宣王考牧歌平秩东臯事有余荒烟平楚散林墟牧人例有繁多庆簔底秋江梦衆鱼题温居士画像盛集賔筵每㑹逢笑谈端有古人风如公耆旧今能几又逐秋江月影空太真风彩动并门处士流芳寔裔孙今日坐看磐石上老成虽逺典刑存题鲁人张仲和卿舒啸亭手卷蚁穴蜂衙閧事机人心无路到淸夷翛然笑煞东皇客月白风清世不知千山秋月照螺台两吻清风万壑来吹作半空鸾凤去公和元是不凢材已卯清明日杂诗时廵按南京东风吹静鎻䆫尘落尽桃花别有春一树青梅老小湖山畔翠娥颦早衙倒向中时散宿酒禁持到日西歩绕芳丛见闲情还与碧云低千门万户记经行瓦砾场中问旧名一片月照人依旧十分明散公堂日晌西暮云楼阁自髙低呢喃何处飞来燕佀爲巢新快穏栖雪妥红飜点缀春桃花锦烂柳条新那知春事都无意燕子争来强语频我近南来石济津暖烟晴日欲烘春自从入得清明节连日春隂殢杀人汴梁淸明连日风沙此日晴东君有意作淸明垂鞭醉入宫城去一片伤心画不成寒食日过隆徳宫当年陆海骇珎藏此日繁华堕渺茫春草不随人事换依然分翠入宫墻题孙郎中孝友峯小穿沙囓到玲珑抵事题爲孝友峯长着紫荆庭树影鞠哀天显表冲容馆史开府第宅石栏春静雨留苔江汉堂深又独来前日平泉门下客一花一草緫兴哀宫墻一片摧頺当道危风前竹色想依依偶逢白髪宫前叟指顾因渠得禁闱秋涧先生大全文集卷第二十七秋礀先生大全集秋涧先生大全文集卷第二十八秋涧先生大全文集卷第二十八七言絶句故宫遗石华阳遗宫土花碧依然万石如林立憔悴崩云偃月姿留与都人作寒食至元十六年㽔賔前二日同贾汉卿逰上方光敎寺谒相上又不遇因贾徃年留题五诗清新婉丽烦襟为洒然也亦留诗壁间仍用其韵为鑑堂一笑绀碧亭亭午影凉同来共坐賛公牀拖条柱杖谁家去借问山僧有底忙出处何心燠与凉适来真是两绳床分司不作埋轮去虚抱乖崖救火忙古寺僧残草木深寳香犹足散烦襟雪䆫不到闻猿句幽鸟还惊恨别心谓汉卿明日北㱕万事无端起六根蚁旋蜂閧苦纷纷间来莫厌僧䆫话暝坐团满到日矄花木蝉房一径幽生平竒胜爱穷搜入门便得清凉界信有人间六月秋间闲公正大二年为慈圣两宫重修寺碑说寺盖夷山之地唐令狐楚爱其竒胜曽居于此塔系唐新罗僧智照用海船运新罗琉璃甓所建闲人爱作静中忙细和新诗歩绕廊老衲向人夸水异一瓯春露雨花香流杯池九曲弯环碧玉围锦香吹浪下龙池一觞脩褉宫中旧正是梨花雪满枝太白扪月图诗中无敌饮中豪四海飘潇一锦𫀆千丈醉魂无处着青山机上月轮髙闫次于秋山图五年官守晋州城伐石堙山日有程展放画图还忆得姑山黄叶正经行李白醉吟图长庚风彩月争辉力士傍无识子仪白璧莫嗟疑有玷夜郎风物要新诗题兰广寕望海寺诗卷后同年乐用之为録二诗赠仁甫县令金到明昌事事新粹然一气变斯文试吟望海楼中咏转见飘飘思不羣逺懐丗契崈明徳遹述先猷极孝心举世泯然衰俗里两家风谊见来深紫阳观杂诗和西溪严韵䄂里丹砂照夜红市人争识汉壷翁南都花木春犹好长在先生杖屦中心安巳契长年诜通寂能开不二门我亦静中存夜气此身之外欲何存终日沉迷簿领中乗间时过紫谿翁请师莫作功名看心似浮云度太空片言理到释群疑不待诸生入𬋩窥收却药笼无箇事一帘春夣落花知坐忘不戴逺游冠是是非非了不干欲识紫阳存飬力一簮玄髪颊浮丹緼絪元气化虽精起㓕沤如一唾轻为问坛邉聴经鹤人生何苦未忘情余年龆龀出亰师想像繁华夣觉时前日石坛挥麈䖏故宫真似黍离诗昌黎一序了仙翁六絶西溪意匠雄从此夜牕虗白满涤除玄覧见冲融一壶大地市朝间施药归来尽掩関幽睡不知红日晚青山谁似白云间壤坏槐宫蚁戦空铜驼陌上㡬秋风一身归洁何难有人重清时济物功宫井七絶团团鸳甃露盘秋玉润砂红湛碧流多向内家供顿后余甘翻麝入茶瓯野粉侵滛暗漆花玉床零乱卧泥沙羸瓶败繘𥘉无择波及都城十万家髙梧隂羃掖庭西清比中泠甘比饴今日道傍尘秽满秋娘憔悴渡江时清时瑶殿引瓶金百尺还闻坠水音想得日长宫阁静玉盘珎果看浮沉金屑离离泛晓光瀛池通气湿婴香六龙不挽清波去忍给吹脣燕御牀事事宫庭到可珍我因怀古故来频一泓虽在当时水终似上阳白髪人行入空宫重叹嗟倚天金碧堕尘沙景阳留在烟脂井似与都人续夣华武元直雪霁早行图乱峰叠巘玊崚嶒危栈何人趂早行似我姑山新道就神居东崦聴鸡声雪拥天山六月寒冷云西北是长安行人马上杨鞭喜犹胜南荒作热官侯敬甫四题同西溪赋昊天报徳诗人感号慕终身大舜心举世靡然衰俗里一家追逺见来深怡怡和气满春䑓天显曽忘鞠子哀说似升堂兴起客功夫元自孝思耒支于堂徳积于身报自豊君家培植见深功友于堂下看株树渐与三槐气象同种徳堂纷纷万变一心微止水能澄见是非客去妙观尤有得满帘春日静朝晖清心堂跋唐申王画马图内府曽观铁笔騘又扵此𥿄得真龙却疑决电奔虹异不到少陵题品中题刘平妻胡氏杀虎图兽勐其如义烈何挥刀峻絶鲁阳戈哀哀哭絶东山妇恨入秋空泪谩多重阳前三日仝大季长毕茂先酌七贤祠下满眼青山落㡌风七贤祠下一樽仝云烟頋盻来能几白髪相看緫老翁莲社图莫恠渊明从逺公鬓丝禅榻偶相同谈空说有知多少都在龙眠意匠中二教玄风盛永嘉后来诸子更纷拏渊明兴在东篱菊独泛秋香亦自佳一诞相夸䧟洛郊流传江左到滔滔杖藜首见渊明画里龙眠意㝡髙赠唐县李县尹按部次尧封教官石云卿来访因话县东有前鄞尹李君年六十四虽武人性憙学巳卯夏自浙东归载羣书满家将遗之子孙以醻夙志吁可尚也余闻之喜而不寐明日元旦跃马来观出经史子集及未见书七鉅箱凢千有余冨覧间偶得是诗以赠谓十室之邑必有忠信者李君其人讳忠字彦德县人为蔡国公将事来向王充阅异书田间炬草照西东止是农家十岁丰不为两掾茆屋底白头还得爱书翁庚辰岁唐县元日尧封今岁遇新年欲访遗风巳渺然愿效老人三献祝至元天子夀如天吾皇仁圣迈唐虞寛大恩颁岁首书正拟乗风开浊浪忽随䟽纲漏凢鱼宣和珍禽图紫烟阿阁鳯连巢瑶圃飞翔下绛霄踏散木犀花上露翠襟丹喙不胜娇和唐邑教官石云卿见赠诗韵自笑鈆刀效至刚夣中挥箠走群狼东皇若假春风便放使诸山草木香完州道中使符按部喜同分首自行唐入保垠谁着分司王老子杏花香里过今春过蔡国公第宅南衙路断归时贵东第堂空设繐惟鉅室显知神鬼瞰一箪颜巷未为悲庚辰岁人日前一日书夣中所见碧树翻香满洞春一声长笛隔花闻似嫌燕语莺吟碎暖喷宫音遏梦云题木兰庙庙榜曰孝烈将军在今完州城东北隅至元庚辰正月十日来谒土人称昔木兰战此得功故庙有熈寕间知军事河南钱景𥘉题记并所刻乐府古辞春风奏凯入明光不愿曹郎帰故郷今日西山见遗庙蕙兰根异死犹香迷离扑握杂雌雄万里持戈此建功因见汉家征戌重尽兴闾左尚秦风登完州城楼州是古北平又曰永平即汉曲逆县地故城在今州东廿五里即髙祖云余行天下见户口伙繁独此县与洛阳尔故城西南有大埌土俗相传为陈平墓汉家山东二百州当时繁伙此为尤朝来指顾城楼上斜日荒烟草树椆望郎山有懐郝陵川太行鳌掀东入海鼓鬛高撑霄汉间一自诗仙黄壌隔风云空鎻碧峰间张九元帅哀辞不肖与公既昧平生哀诔有述似渉无从然闻公㓜敦诗礼长识风云雄畧英姿为时名将始徇江淮厥绩已着及平二王隽功独髙寿年未遐天遽夺去故作是诗于以为国哀而寓天下之所共惜也辞曰瘴海波澄戦血红归朝无㡬病笼东异时惇史论书法当与将军死事同盛说将军礼度寛讣闻中外不胜酸可䏻秋月台前诏便作悲风易水寒英姿䬃爽戦酣来梦里神交一噱开弓劒永随秋草没春风吹恨上金䑓一曲鋴歌变八哀扶桑宿雾若为开我虽不识将箄面苦听声惜将材蔡国髙勲上将坛九郎又领俊功还遽教零落蛟龙匣千丈神光失斗间曲中有悞时为頋特见已丘藴借姿不似九郎横槊里笑驱风月入新诗堂堂万里常山阵首尾横穿海道空凌屋未图元帅像乐歌先奏二王功前日长歌入汉関今年埋垠九重泉应怜一段江山秀再到人间又㡬年劒骑前头揭认旗风飘笳皷入云悲眼中部曲浑依旧不似楼舡入海时摽柱纪功超汉将临江观阵惜竒材更怜一片金陵月冷送哀声万里来风吹大树日潇潇雄畧无由覩嫖姚暴骨莽如天似悟不容勲伐盖东辽风飜素缦天为惨栁拂朱旗露易干鸡水不供门客泪郎山空倚㦸支寒水邉台榭月邉楼逝彪亡共一立羽扇泠随秋月暗铭旗高飏竹烟愁保下春夜金台池舘锦幈围烟栁风荷荡碧漪景物纵踈犹可爱画舡春水放灯时谚语新年百草灵燕遗禳禬闘多能就中两地风光盛东府风鸢保下灯题抱阳山张燕公读书堂富贵功名恐等闲丈夫临事莭为难挺然不附姦臣请似觉功夫出此山书龛高倚抱阳云万壑天葩发异芬莫讶相君潜伏乆东封西祀要鸿文凌阁勲名焕日星豹藏于此贮精英江山万古风云笔未觉前贤畏后生赠孤月老明月灵䑓到烱如清光元比衆里殊岂知影落千山底以德看来本不孤携笻偶入赞公房照眼珠夜有光临水起亭他日事为渠题作墨君堂祝香保定文庙泮宫絃诵育多才视作㝷常事可哀羣吏近霑誾侃色正縁文庙讲书来游张将军山林至元十七年二月朔同苟嘉甫尚文蔚游保城东张将军山林置酒松台因话郝奉使朱家洲亊亭圯䑓倾老树欹夕阳淡淡鸟飞迟一樽细话朱洲事天道幽冥未易知䟦雪谷早行图壷口山深石径开六花一夕浥浮埃披图忆得经行事夜半盘车下岭来题武遂朱君挽章后讳和字信之簿领微劳到赞㐮改图真见此心良更将一片西湖水波及奎郎见不亡新安道中长陂极目麦青青揔是当年鴈鹜汀二十四桥春水外野人指示望鹅亭官舎即事酴醿点雪桞垂丝帘映虚庭叔景移八尺风漪紫藤滑清和天气未暄时题节妇卢氏铭后节妇坟台愽陆南九原不化是贞心俨然一片松隂石只与西山共古今祁阳道中莺啼花落巳无春四月田家更可人雨后老农催种早风前红袖採桑频行人不为送春忙一雨千林草木香马上緑隂三百里直看春种到祁阳一春劝课歴郊墟路入祁阳气转愉夹道锦鞯州太守隔林红䄂赵罗敷题孝感圣姑庙壁分司廵歴带农官来祷灵坛为岁寒一炷寳烟神意畅祥飈吹下鳯云冠仙去清溪事渺茫女功留在故园桑春风苹满汀洲緑吹作波歩韈香卒岁谁䏻不制衣为蚕来祷圣姑祠何当云叶翻香雨润入柔桑緑满枝题董左丞坟林大树潇潇緑满林苍烟埋没石麟深兎葵难道无情物犹学将军捧日心南海扬旍开百越北风漏纲有奔鲵多应夺去怱怱叹斜日宫中听皷董相坟林南董里九门东下槀城西千年孝継忠传业万字豊碑看御题明皇私语图人老逢秋百感催夜深私语自爲媒秪知海岳情縁在不道生离有马嵬盈盈一水隔双星不似行云侍锦幈欢乐㡬时忧思集碧梧秋雨待君听秋满山有所思海棠红盛鬓华滋细思夜半银幈语揔是三郎妩媚辞戯题阶前玉簮露影幽香湿画帘羙人睡起未全忺只疑冷坠搔头玉月暗云阶欲悮拈题郭都水若思祖行实卷后公善推歩筭数隐徳君子也天元章㑹到玄机星暦推来一理齐㐮国至今传异事门前鸳水亦曽西龙岗拱木秋风老燕处犹懐隐徳尊黄极不埋身后数青云今见起家孙镇阳新居行马门施拥豹幢徳威端称使君堂不应花影潭心月昨夜分光照客牀嵇侍中祠八王云优乱中华义士何辜掩戦沙懐惠懦庸犹晋祚争教移䁀入牛家侍中精爽有无间霜叶犹疑血点殷一莭见危能授命陆机回视恐惭颜沙河道中昨夜清霜比雪寒彫残羣木栁冝先朝来信马沙河道一一风前翠影圆西门豹祠古人办事笑谈中长爱西门禁暴功邂逅马迁称善史不应排比滑嵇雄光武庙室𫀆铠鳯花红一体君臣祭祀同前日洛都城下烟无地认南宫文渊上将功云台英烈尽争雄可能秖爲椒不在龙姿婉娈中㵚阳道中累累遗冢覆圜瓴半是髙齐与魏陵千古是非仝一尽篡攘终爲路人憎王化吕仙翁祠犹炊一枕囬繁华能几暗兴哀仙翁祠下无穷客不道都从梦里来题杜郎中二子字说卷后燕客仪容云表鳯绍宗英秀掌中珠故家正有新诗句不到徐卿第二雏于公愼狱起髙门积徳而昌见后昆正似紫峰遗泽逺青衫还有读书孙题刘大用画草䖝手卷动翾飞自一天眼中风露发清寒笔端正有坡仙乐莫作宣和艺本看东坡墨戯出新意八咏复见河阳刘梦到草堂风露碧花篱落候䖝秋格物先湏论致知古人图史发幽竒多君梦到周南出幽澄洽略无私蚁聚蜂喧任一时正要至诚相不湏临事渉多疑宣和寳石图云万态焕金书染出湖光照坐隅不道汉家规制㤗山磐石是基图岳庙谢雪偶题岧嶤觚爵动云霞惨淡隂灵黒帝家恒岳所临风雨好不湏飞石示雄夸野老题诗语㝡工表余精祷与神通炉烟散处云生野祝板宣时雪满空偶得二絶寄府尹史子华离离残雪点山郊麦壠埋深不见苗春在草根泉脉底淡黄先到緑杨梢人说中山有父风乆从眉宇得冲融灯前近阅虞芮案转见公明簿领中曲阳道中软红沙路栁条风雪拥阳坡见晛融细绕嘉山三靣过唐河东北望尧封癸未年二月九日雪东皇且莫认来眞开折花封占好春一夜雪花深数寸肯教桃李露精神几日轻隂雨气氲冻残花栁望春温不知一夜丰隆意散作银沙药麦根冬寒沍过常年节近春分尚凛然蓦地云开风日好暖于南国卖饧天大都即事一资半级到铢分徃徃超迁越等伦除目岂徒伤道念饥寒常有几千人薪如束桂米量珠二月中旬冻未苏笑杀九迁金马客半年僵卧听除书创行敢効木求鱼例进难于上坂车㑹取一阳潜九地春来葭琯气舒徐燕都万寿宫有梅一株毎岁移置䕃中逮春仲方发藏今年得花满枝虽氷姿的皪香色髣髴终强颜也戯题二絶以自况六僊家有术解藏春蜡蔕虽融冻尚皴若比百门山下见强颜还似听除人氷姿难倚暖回根人力封培气始伸蓓蕾㸔来虽勉强一枝犹冠汉宫春即事无着必湏循体例有依便指是人材区区桃李栽培手恐负东风一例开朝钟暮皷惜蹉跎有例台除半岁过不是马周无伎俩翻来覆去几常何都尉王晋卿画着色山斋图坡僊宝墨妙通神都尉丹青要儗伦欲识淡粧浓抺意髻鬟浑似镜中人半生翠绕与珠围不为槐根梦已非老去纷华心自得笔端时到野人扉恵崇芦鴈图雪滩风竹映寒澹水宿云飞未易双不似鸳鸯沙渚暖翠红相倚睡春江小桃小桃开彻淡烟脂不出初春未半时二月朔风吹石裂依然憔悴簇枯枝梅粉飘零栁未烟一枝春色独当轩今年盻得红苞拆风雪禁持第几畨清明莭近无旬日桃蕾含芳又几朝今日檐前看春色一枝才见褪红椒题日者诗卷侯鲭熊掌味能甜举丗看来意欲兼不似君平安素履一炉香烬静垂帘蔡琰归汉图明妃光宠照龙沙枉说琵琶忆汉家去住两难心㝡苦就中哀怨是胡笳和刘仲脩见示十首今岁余寒过徃年东风无柰雪花顚几时不禁燕台酒蹴踏阳春醉十千野鹤昻藏本不羣刚同秋隼下翔云近年转觉谋生拙半仰公田半卖文旧城行出入新都驿札坚求硬听除马上相逢还自笑背行今见两茅庐老成生台多少开花不识名列朝班不厌纷乆踈鸳鹭入行分迫年借就袍笏喜向龙墀拜圣君满帋新诗说逺迁淮西依例住三年若从清议先才恐不多时又着鞭先声光动弩台春入手行司又一新长记髯兄相眄睐一官同作两淮人角霜稜两劒寒瘴烟都上笔头干十年搏击秋风里蜀栈盘空不觉难月旦评中见壮图不应齐鲁揔眞儒别来又嚼氷霜健笔锋铦似董狐屋灯清语夜阑一杯长记浣离颜朔风半夜驱车去诗在寒云石岭关东风剪剪送春寒望望田家惜雨干无事在家贫亦好有心行道古来难虎豹九关图九重关键锦斑围虮虱微言讵可知首辟四门明四目定书深意见宣尼春夜独坐闪闪寒缸照夜昏眼中时事不容论近来䑕軰欺人踏碎承尘似马奔寒冷似深冬晓日空烧海色红一树伴人憔悴倚东风梁园节序不相饶正月𥘉旬冻尽消长记东墻微雨后一枝红艶杏花娇风物悽凉近禁烟敌寒无酒客衣穿杨花揔道多才思扑乱春衫不当绵细草根深緑自丛山桃含冻尚能红垂杨可是寒欺得半爲刳中半蠧虫鞭石图洋海求仙已渺茫又鞭羣石驾飞梁帝功不出仁和圣罔念元来便作狂檀州门外观隰河春水西山诸水颇沦合入浑河不自存昨见春氷才泮处满川都作浊流奔二月廿八日端门街观乗舆还宫龙烟日暖紫氤氲春水回銮万马奔缨杖逺挥清跸后汉仪光动御天门丽日红翻御路沙青山回抱汉宫斜吾皇游豫诸侯度纵使都人看翠华年年原庙荐驾鹅春水秋山例一过安得捄时姚右爲靣说汤罗导鸾旂逺玉辇髙象鴐雄赐异不贤思得镇国寺观迎佛九曜趍降丗圣尊象车香满绮罗尘人传此技中宫制上下双轮转十人汉成帝幸张禹第宅图王氏当朝乆恶譁幸回天鉴絶萌芽恬然不主天人断长恨安昌负汉家与叔谦太常论书翩翩毎爱太常书姿态还同静女姝尽是淡粧宫阁様岂知东抹与西涂桐过闲话味何长字字颜书入品量握手正当吾意处画须圎劲体须方近年书学果谁优说道寥休有悟头意态偶从駈字得千金骏马倚山丘一段残枪路偶逢开鑪便作镆鎁工君㸔王赵凌云来自浯溪惨淡中鹏云九万平原笔望望苏黄甘下风谁为南唐金剪手敢将田舎比颜公篆隷中追三代古风云重䇿二王功遗山不见裴旻帖枉着云䑓诧米雄云蛟家庙骇盘拏着作姿容隠画沙后丗若从书法论混沦磅礴是承家将军忾敌鋭于虎舎岂能爲必胜哉今日遗碑见笔英姿䬃爽汉云台天山飞将指裴旻书到吾颜逈不羣不为䇿勲陈至今冠劒气凌云朝叙卑髙倒屦冠寓书还等义方弹一缄遗草蚓千古狐狸照胆寒检校秋官禄食囏颜宗收养半茕鱞当时米秉无多悪李相因书重㤗山小楷东方出右军丹青难冩是精神孔门弟子多才艺有若唯能肖圣人次山歌颂汉文章书到磨崖日并光具眼鹿菴曽有语笔间元气揔三苍苏冤截耳殷姑节詈贼天津是夫兄断壁几行移帖九泉相值死犹生杂诗野人家具取宫中适用都输瓦缶功君是荆嵓瑚琏璞得来才待费磨礲较量暮四与朝三初不多争譲愧惭恋恋不成丹阙梦劒南才了又湖南梦归故国苍茫外春老风沙惨淡中辛苦西台台下栢不成还作栁花空昨日清明尘障靣今朝上巳却晴明老天气候𥘉无定敢倚虚名作实行人家构室要帡幪小木枝撑易作功汝是连云栋隆物得来才费梓人工万寿宫芙蓉杏花三粘琼岛露笔秾迸出高枝见化工不着上林春色底粉香吹满歩虚满意春寒强自妍一枝无叶更潇然莫夸百叶玲珑巧输与垂杨护暖烟活色生香贮好春横斜灯影似梅君多情唯有东墻宋夜夜幽䆫梦彩云閙簇生红满故枝今朝㸔处雪离披一春几日风光好素影幽香只自知徽宗画周灵台图灵沼台高倚碧霄当时鱼鸟被恩饶可能积徳千年乆盛丗看来仅四朝徽庙初年布政优丹青挥洒想西周其慾横流后花石纲船垫九州秋涧先生大全文集卷第二十八秋礀先生大全集秋涧先生大全文集卷第二十九秋涧先生大全文集卷第二十九七言絶句题武元直画巢云曙雪图千丈云巢曙雪寒清谈谁似二公闲京师三到凡三见梦绕烟林紫翠间苍雪亭为刘叅政赋将军城市有山林亭下双松鎻翠隂一夜雪花来点缀苍苍特表岁寒心苍雪诗成玉局翁左山题扁取清雄翛然坐对横枝䖏不到东华踏软红过贾左辅坟林云阵横陈贾氏林苍烟埋没石麟深堂堂地下开天业只聴黄鹂送好音桃花鸂图桃花鸂鶒满春江睡暖晴沙梦亦香何处秋风南去鴈断云寒影不成行荅杨元甫问劲于屈鐡无强梗媚比娇姝峻洁贞元甫见询曾妄荅笔端流润自圎生荅刘少卿颜书之问仙坛郭庙八关文襄国濠州半籕分五帖论来皆具体就中劲润是殷君留别签事张鹏飞鹏飞签事以三诗饯行甚有情致但愧襄筠林暮雨共山山下送征騑卓水归时趂醉题十万壮夫飘洒处一灯长记宿筠溪入定州北门偶得千雉严城皷角寒当年韩冨倚为安后人苦笑书懦白羽风云属将坛云林晓汲家住青林杳霭间瓦缾乘月汲泠渊山中道士全椒客煑尽谿头白石圎山中杂诗路回峰转认山形周折东来似曲肱偶倚断崖南北看两鲸挟辅一龙腾长风吹雨入山门洗净埃霾面目真领取封灵相敬意尽堆空翠待诗人骑乗蓝舆歩揔冝雨睛龙首有余姿兴来题破苍苔石记我青山独到时徐童絶观晓烟苍尽得东峰草木香鞍口迤西山更好惜教无力到禅房山前三院说中溪蕙帐空来夜鹤悲一片短碑堪晤语宣尼堂下乆搘顺又题鹿菴与王子襄先生手书后一代髙人王鹿菴幽潜来住百门龛许瓢药灶当时友政有先生徳不慙刘齐王读书堂当年齐相读书堂此日金华表佛幢碧色尚余书带草绮䟽犹是聚萤牕平原县有怀颜太师忠莭羯奴猎火九州空平地孤城与抗䧺十七郡兵同日集奋从吾守倡孤忠纪右胁志文昔相工谓王钦若貌异当贵或云鼻斜何如曰他日作相自正后果然子右胁有六红志一黒子状成斗文其黒子终非同色又逺而不应曲诘至元廿年二月廿一日因浴出见一红志忽生其下遂足成杓状吁亦异㢤因书此以纪其生发月日云脇间素有七星文黒志权杓逺且昏怱出一星为𥙷正隠然髙起更红温读老泉先生审势审敌二篇清时无故厉兵刑审势虽深衆目惊转首翠华牵率去老泉㡬䇿见来明二虏先湏一扫清万方然后论升平周文未免昆夷患却讶先生以笔争赴任济南前次黄岗作征车辘辘二旬间泥雨长途备阻艰行近黄岗都忘却一峰金翠得华山今年东赴济南行带雨拖泥二十程只为此身饥冻迫几回辛苦叹劳生过济河县北晏婴城一制狐裘四十年当时功烈管差肩细思欵对崔门语又见临机胜赵宣三士轻生死二桃善谋谁似晏卿豪朝来采邑城东路欲访林丘挂佩刀济河道中故名甲子东逰入㤗安封坛日观緫跻攀谁知二十年来后却向齐西看㤗山匡山匡山说有旧茅庐李白当年此读书岚气宛如吟醉重野云时学简编舒公堂凫史前头拥簿书午衙急散日停晡南山翠倚公堂上终日相看有若无九日登歴下亭当年歴下冨材贤李杜文章两谪仙此日风流俱不见秋烟空湿採菱船周文矩雷劒化龙图圄底幽光见斗间张华腰领不胜寒跃渊又作双龙去在晋当爲变怪看飞跃陶梭化葛笻潜飞无迹与神通披圗勘延平事又在雷公劔室中右军书扇圗偶爱蒲葵扇影寒拈将挥洒动云烟情知龙跃天门笔肯与儿童调百钱王谢当年奕丗豪东山清兴更滔滔不应经略中兴志留在书名与日髙春闺怨花落闲庭燕语新东风吹梦湿行云就中㝡是关情处一寸春光烂锦文甲申门帖子一巵春酒酹门扉入手新年所事冝却愧白头官舎底苦无明略佐明时偶书人无定志何从好事到难量尚口行一理纵能消百妄物情其柰正逢迎周文矩勘书图宫槐隂合玉堂清书叶翻香入细听内苑近来㳺少太平天子要传经铃索无声到玉除一时人物在瀛壷细看簪盍翻经处当日安知不有吾花压栏干淑景移一枰闲煞玉堂棊日长政有乐未碍从容下直迟周昉画杨妃禁齿图海棠春睡尽红娇苦殢三郎厌早朝人到爱深无捧心颦处更妖娆题张季云先生山庄图儒将风流素所期儿时几读霁后喜对张卿赋此诗却马巗居是素怀英嗟终老未曽谐天气散作恩威震两淮思长本与风云㑹山逈空围水竹幽说似望建封勲业在徐州公与徐州帅牙吾荅相得甚驩官幕府至蔡改吏部郎中死沛县牙吾荅即卢国瑞也楼居春望图翠歛双娥底事愁不縁春去落花稠归鞍未得朝天信望断东风燕子楼徐熈折枝果图紫陌春风窈窕歌昇平花果梦宣和冩生忽见徐卿画碧烂红鲜发兴多后庭新唱满深宫巳觉金陵王气空画手忍将亡国泪笔端秋实染春红赵大牛雪霁聚禽图风雪龙沙万里行当时先兆见丹青不然纨绮豪华习满意荒寒落鴈汀点缀烟林意尽妍沙洲凫鴈见荒寒君看小景都盈尺展放江湖万里冤又题羙人却扇图中馈苹蘩女所思春风何意醉琼枝画家解写不见樊姬脱珥时大禹泣辜图真淳气散不复古科条渐似秋茶深道逢胥靡涟洏泣灼见当时罪巳心陶濳夏居图楳懹啸傲羲皇上晋宋兴亡笔削中千古此心谁㑹得飒然时有北䆫风吾庐潇洒风烟外诗思扶踈树影中典午废来何限事五株杨桞自春风庭树交柯緑䕃浓欣然忘却草堂空更怜伎稷怀新处漠漠平畴逓逺风题李伯时画阳关图晚唐声教限羗戎才唱阳关惨意浓逺节每矜殷侑壮略无离别可怜容别泪重于烟栁雨离愁长似玉关程就中尽是销魂处不待聴歌第四声题𣑽隆古画雅集图龙章红烂绍兴文入手休惊玉盌新奎壁细看辉映处半为元祐党中人题杜莘老春融秀岭图三分春事二分空料峭寒生破晓风今日檐前天色好山岚全似卷中融题李龙眠画九歌图不志君死即休脩辞空说逰歴山南寺园题其壁䁔烟散处只空崖俯瞰城居亦壮哉寸出不容濯濯叹无材江贯道画江山万里图抖擞衣尘整豸冠嚻嚻终日簿书间何时一里饱看江南万里山繁杏锦鸠图繁杏梢头淑景新锦鸠唿雨雨𥘉匀尽堪活色生香里拥颈双栖过一春过青崖山鹊巢东下望青崖武惠当年几徃来欲说雄图中㝡重至今东鲁号多才过道郎寄时伯威宗回望渐徴茫空翠随人过道郎三日鲁瞻亭上一樽风味讵能忘题山谷家乗后初看喜小康宜州天气固难量一壷醉倒䍧柯古南楼饮恨长宿东平南衙曽预幕中筹白首重来却似綘园春睡声鶗鵊五更头黄石公祠杂诗指说山头祠南翠阜重都在先生指授中邑彬彬冨硕儒山川英气未甞虚湏苦泥夜半重来覔素书此老当年一隠沦后称黄石怳疑神野人莫诧山间事洞穴无情草自春良授书来知益竒一时筹䇿系安危楚人不逐哀歌散白首空怀抱石悲千古陈言杂伪真丹青难冩是精神护军史笔端如画北上风云逐日新今古文章不自工后人公论见清雄壁间细閲题诗客笑煞腾腾兀兀翁郭将军巨庙在肥城县西水里村南山上土人云巨尝趂熟来此欲瘗其子于村傍果然余以谓孝忍者也家寠时供菽水难岂堪孙息共盘餐生埋设若仝纯孝不念将慈变忍端水里山头郭巨祠岁时香火野人思反哺因羡慈乌鸟斜日㱕飞满树枝继司毅夫韵题野堂壁郊居静有耽书乐客至都忘慊岁灾喜向壁间留语去草堂樽酒记曽来眼中故友三年别霜后春桑一例灾暂解岁忧谈士乐马头遥指野㽵来武惠公故里鹊里西连武惠林苍烟埋没石麟深固应千古桓公叶长听黄鹂送好音游百家巖杂诗月池悬熘落苍洼岩窦分居可百家不羡碧澜秋色好倚天惊絶赤城霞龙须草细雪婆娑石树碧玉窝欲访锻炉怀旧隠老僧指示隔烟萝山居最苦水泉悭明月池深涌碧澜寺仰以清山借润细教螭口㵼髙寒山烟起处竹林苍白鹿嵬髙半夕阳长啸至为鸾鳯去公和当冠七贤堂玄髓丹书两遇难碧山犹说有仙坛千年留在嵇康恨石上清风漠漠寒乱山合还排青闼细路萦纡走白蛇十里风烟吟醉底柘园庄北日𥘉斜清醑蒸秔户户香百门山下喜𥘉尝太平有象丰年是翠竹梢头看簸扬徃苏门半月过青帘巷揔窝寓形宇内知能酒当欢不乐何十月山阳黄落秋陡寒风色貂裘磋跎非泥林婆酒更为诸贤一日留晋隐祠边落照红自来伐木竹林中且休轻议前贤軰自执牙筹笑阿戎王烈清泉在碧巅当时瓢饮致髙年情知泥髓能充腹空使人间作笑传题朱孝子诗卷道傍积土作髙标存殁中间慰寂寥见说一方多钖类秋风恶木变鸣枭中古识封髙四尺朱生覆篑到三㝷所怜衰俗頽波里能见终丧不匮心门闾旌异对堂封春在林墟洩乐中白首巳惭朱子孝荒阡望入汉堤东长至日同李靖伯过髙仁甫新居即事礼义爲方邑不多处心极厚巳浇讹首从吾軰家风异其柰闾阎鄙俗何藩篱限隔苦无多彻去寛于四海和昨晚杖归心适喜乐于常棣燕时歌中唐一席间维藩隐眼髙于岭嶂㠝爱煞西家髙老子晚沙能暖鹡鸰寒读明皇杂事西内凄凉惨落晖髙将军去事尤危起居听彻公卿表泪拭龙𫀆秪自悲元日门帖子堂落有成永思远慰嵗时近逢季主亲构新年尽笑声虽关觉累轻闲心有味胜时荣不妨郷社浮沉一曲酣歌乐太平䟦醉道士图头倾尽玉双瓶已醉犹醒百态生若问一中中所乐醉郷日月自昇平跋墦间图乞食归来意有余岂知内子涕沾𥜗相逢半是墦间客底用经营画作图跋理宗题马驎画折枝木犀图花中神品赵昌师又向臣驎见折枝不惜一天风露润百杯楼晚要新诗䟦醉渔父图浪急舟轻任自由得鱼归去愽新蒭醉来省记灵均语独速烟蓑笑不休题卜者诗卷卜筮精微未易通静能知逺要深功褁粮去访贤师友喜为题诗送易东跋徽宗画百鹭图草沟宫池涨碧渊日长灵囿皷咽咽转头百有于飞地漠漠苍烟是野田浅浅溪流碧玉汀风摽呈处揔真情图回不到灵台办与樊川诧晚晴西伯池台白鸟多二南风化到雍和慕羶只办丹青了创守其如宗祖何乙酉元日门帖子莫认时荣真福顺休从势利论人情愿将风日辉辉气散作丰年笑乐声题徳长老梦䶖圗高情千古一坡仙梦入西堂岂偶然只着吾家公案论嗜心将至有开先脩龄亲说梦中传冩出梅花树下禅更爱鹿菴人品峻不随王导作周旋露堂夏曰即事曰长人在露堂间何物相㸔慰我颜碧㶑方池湖水满一峰苍翠出君山题遗山先生手书杂诗后文键亲承謦欬余又从珠璧见遗书常疑落落江山笔不放奎光到玉除江郷雪景圗势利婴児百尺竿云台争似钓台闲料应蓬底秋江梦不到君王物色间秋江待渡圗枫林沙歩夕阳苍一棹秋烟待野航江上西风晚多急行人帰路不湏忙寒林圗溪山一雪自幽深都付骚人入苦吟最是画工留意端潇洒萃寒林题水牯圗姚黄魏紫动游观何似田家黒牡丹万有囷仓由尔出论功消得画图㸔秋山访友图潇潇枫叶映青山诗在风烟紫翠间早晚得归林下去一溪秋水伴君闲阙峙石楼连佛屋滩横八节走青伊杖藜多是香山老斜日青山独徃时读后汉西域传论丗外鸿荒古罕闻角端人语乌雄尊纵横㝡爱宣城笔理絶人区略不论题乐天不能忘情图骆马悲鸣顿玉珂停杯重听栁枝歌做成一段闲公案转觉香山长物多杨桞新声满洛阳樽前风味老难忘笔端拈出新诗句似爲樊姬作嫁装韩白二公老境日月闲心要破除香山晚节亦区区藏诗葺寺皆余事犹胜昌黎聚博徒借也胡爲劝着书要将斯道济时须情知千古潮阳笔肯作分章摘句儒太一宫四絶华表人归鹤未来空从云气望蓬莱西犹记中和手自栽露湿庭松偃盖青一声幽磬隔踈棂多应金简朝元罢自炷炉香读道经庭树潇潇緑满廊日长深鎻碧䆫凉隔帘遥见秋来处一叶轻黄堕井床漠漠隂风转石坛长廊踏破碧苔寒唿童彻放松扉钥㸔罢梅花问竹安倚竹图天寒翠䄂尽轻盈暮倚湘筠思不胜何异涧阿幽隠士长材空抱乏賔兴游龙门杂诗一十首山到龙门势转竒千巖轩豁射朝曦从教马足徐徐进正是山红涧碧时百丈瑶泓湛碧崖杖藜不到是空回诸人也觧诗人乐挽葛攀藤一例来龙门形胜自天开细㵼银河洒碧崖老我丗间尘土梦百年能得几回来直上危巅弄瀑流空蒙飞洒翠云裘看来潭靣无纎翳人道龙泓似炭湫冷泉飞下碧峰尖蛟杍绡长万缕纎却为夜潭霜月苦山灵长下水精帘龙门崃束石嶙峋只有悬流㝡可人才到寺台心已喜竹梢明处拖天绅上题诗石上休刘郎劝酒薛郎讴竒探不识风雷若比潮阳更欵留舎䇿上稜层醉里陈州羡不胜玄极近南虽峻絶似君筋力尚能登惜登危马力微归时风袖喜披披紫烟暖借青鞋歩下苍陉不觉疲山喜诗人作晚粧野烟不幻碧峰苍婆娑醉借横坡草更爲山英倒一觞筠溪轩留题山川明秀在共西人问其中几杖藜三十年间还黙数青灯两度宿筠溪筠溪溪上好风烟又向幽人借榻眠欲就龛灯㝷道话却成尊酒醉留连题天庆观壁至人心孔有天游何似归潜徳日休千尺涧松终自老一菴闲地且相留优优城居足是非静观秋水物空齐近年豁尽争衡气卧看虚䆫日影西春畦緑满桔橰闲吟眺髙城有徃还不着神光牛背上时来支笏看西山阛阓都来掌许中白头相会几人同时将一榼如氷酒倾㵼春风满太空题史仲威脩邓州文庙诗卷礼殿修完到大成仲威一日得嘉声却怜吾郡资庠地二十年来断不行题歳寒斋松栢青青贯四时木中推重为幽婆史君特用为斋榜要见贞心老不移题东坡手简文章大节中所立海岳英灵未易招只为峻髙人竞仰有时秦告作鹦娇题山谷手简书学推公果若何纡余全似右军鹅两行醉墨南楼帖一字千金未足多寄杨参政红药堦前露气新五花行判旧经纶除章莫厌钧陶细散在人间是好春闲中何物慰穷愁细把调元入校雠勘破汉中三䇿意忍从刀笔论鄼矦谢太传奕棋图胜负胷中料已明又从堂上出竒兵怡然一笑文楸里未碍东山是矫情秋涧先生大全文集卷二十九秋礀先生大全集秋涧先生大全文集卷第三十秋涧先生大全文集卷第三十七言絶句题兰氏三桂堂字说手卷当年山斗仰兰公此日开封有父风着眼读书堂下去又看三桂发春红题玉局公所画竹石秋壑家藏此老何心作此君一枝中发锦江春无穷露叶烟梢意散作先生百亿身関河形势图関河百二控秦头满目斜阳独倚楼设险守邦湏尚徳每多呉起说文侯秦川展掌华山髙千古関河纬构牢早晩去施通済手浮航如画鎻惊涛压関楼上醉慿栏一片黄流入断山彼索此强俱寂寞山河空鎻夕阳闲解鞍图川流萦带烧痕青万帐风烟扈汉营长记散军郊射罢丹青图上看升平潇潇牙帐野河春羽猎归来日未曛展放画图还记得二年鞍马过牛群髙空云逈射鵰还细草平沙困解鞍醉里清寒将梦去春风吹雪点旗竿题黄门飞鞚图金错盘陀络玉鞿春风飞影下瑶池丹青明见胪传意花栁深宫燕八姨年年十月幸温汤诏给辝臣半骕骦㝡见流云潇洒处津阳春色晚苍苍读唐武后曌纪秋日花开未足灾有瓜无可摘黄台琐间办着青娥笑争指朝堂鬼朴来读狄梁公传鱼鳖霑恩徧九垓鳯池春色接鵉台敝𫀆不染梁公血辨作幽囹一聚埃二马图振鬛长鸣万马瘖肯教闲损络头金多应纵鴐华清去飞过宫前御桞隂读冨郑公传奉诏东来止国门悔将威克动严宸绕炉不合终宵眼六丈方知是圣人玉堂闲适图醉岸乌纱殿影东宫花低映酒波红兴来草罢长杨赋独占髙槐洒晚风渊明漉酒图此图以气象笔法较之恐是王云笔也云秦人意匠多伟䴡而少雍容余尝观斩蛟及内殿横吹等图故敢指此殆云之笔也然近代以来如云之工者亦不可多得云秋涧老人王恽序牀头新醸漉来空清浊君看固不同门外徴车挥巳去秋香篱落醉西风纷纷葛屦杂华缨何物衣冠可重轻莫若脱来还漉酒一杯时复圣之清秫田一粒不霑唇长恐春醪负此巾尽着轻纱浑溼却尤胜憔悴染京尘停云时鸟日从容长在先生醉眼中刘宋禅来非一事五株杨桞自春风蒲轮逺聘亦醲恩处士虽㣲实晋臣常爱紫阳书法当不教轻染寄奴尘荘宗横吹图郭相西征奏凯还阿娇欢宠镜交鵉却嫌暖殿春风燠玉管横翻晓吹寒覇业艰难百戦开侈心何苦溺优俳岂知两部仙韶器揔是君王火葬材継周南乐见寄严韵长庆词人兴寄长当时元白闘轩昂江山正有潮阳笔千古诗坛自一行莫嗟朝镜鬓毛霜揔道寒花晩莭昌一级散官增正七三升春酒醉公堂茆亭秋月水天上下月㣲茫冷浸茆亭夜色苍我欲去㝷幽隐客一天风露静琴张括诸山水势两分兾北诸山水两分山西流注㑹龙门春东衆壑归幽野号作桑干入海奔复作诗以賛之聀方引据说空繁到底终无一定言爱杀九峰真具眼髙空直下看中原寄马左丞子卿士逹察判行求先容不敢书谨以乱道二章聊代起居之问且奉一云治道元来有本根聚精都在鳯池春近因拈出中堂记满眼经纶半鲁人一别春坊岁五过向来心事緫蹉跎遥怜红药堦前露霑丐茆茨意最多学圃亭崔君隐徳老谭经俯仰干坤一草亭莫为処心亲细事正冝烹煑削芜菁桔橰上下任畦丁春韭秋𬞞用不胜若向邵生亲问讯瓜田风味胜东陵明农致事称周宰抱瓮浇畦说汉隂两事若论为拙计空拳搏虎更何心庚郎三韭种来靑郑老秋瓜结巳成食肉饭𬞞元有分不应空恋五侯鲭东邻近接香山里南汭今称处士涯活计看来无不恶自锄明月种梅花题红叶扇头故宫秋色醉来鲜浥露吟风杂暮蝉折得不浮流水去一枝留伴月中仙深宫不禁水东流赋就幽情孰与酬红露满山秋正好等闲休上建章楼今年火盛若爲攻盻盻西风一扫空忽见扇头红锦色上阳秋意满呉宫雅歌一十二首雅歌者爲丞相武公作也公经略河南之三年有诏士计行台时权臣承制威震中外拭吻磨牙婪婪横噬凡可以中伤羣辟者靡不毕至公以大忠至谨乃心王室歛衆人之责为己责以天下之忧为巳忧虽困于跋疐一身利害略不爲恤也盖欲俾朝廷上存公恕下不失民心为重其大节有如此者竟能感格帝心恩终简在自非精忠贯日其孰能与于此哉所谓临大事处大変而后见其真将真相之度焉因追作雅歌一十五章庻几流播斯羙使后人颂而歌之顾望若神人然其辝曰读来黄卷有深功都见平时日用中朝下引车常慕蔺行间㧞士每知蒙隂阖阳开制揔司诸人何与到倾危㣲臣有罪天王圣不患朝廷远不知衮冕桓圭极品荣校来得失一毫轻空抟马援囊珠谤终见汾阳贯日诚天蓄靁风未动威栖栖遵渚叹鸿飞见知正頼龙潜帝笳皷归来有衮衣万马潇潇入汉巴行台东下控中华方思霖雨湏贤相岂特春风动虎牙萋菲方成具锦哀睿思荧惑若爲开天教中令心如日几几俄瞻赤舄来品彚流形共化权岁寒都到老松邉欺残太古隂崖雪始信贞心老更坚仪比鵉凰重比山功髙心小古爲艰平生干当江南事事了身名两不関羣飞铩翮入罝罗棘上青蝇讶许多良玉尽禁三试火周人坐搆百升歌亢则凭凌懦则摧秋霜中烈外低徊虎臣剰有囬天力更着阉児与孽媒拓境毎忧王土窄息肩思与万方休生平恋阙丹心在风雨何伤一叶秋身任安危五十年老臣怀抱若爲宣始终正有汾阳梦不到江湖范蠡舡长围破蔡仁声着积糓吞呉策画深三十年来分阃地智名功勇揔无心长忆中堂掌固𥘉宛陪髙歩在亨衢百官礼絶真除日门合萧然一事无钓鱼山下护龙旂番冢江边奏凯归一马二僮东下日路人拭目认征衣丁亥岁门帖子坐贾谋生计巳痴归田无力理耕縻一家风雪浑闲事四海丰穣是素期汴梁故宫寒食人家卖酒绕宫池争挿青旗曲作围簘皷渐多寒食近一撙先爲典春衣熈春阁杰阁当年燕御频鼎烟未尽惨兵尘土堦三尺茆茨底人自熈熈物自春倚竹圗锦字挑香翠易颦一枝脩竹立湘裙定情正在氷霜操下到琴台日暮云粉香沾䄂怯轻寒都着幽情寄竹间多是楚山湘水怨不应空待卖珠还巳丑岁门帖子大郎赴部应求叙老子传心要醉经二事傥能如所硕一家编简有余青韩生寤寐春秋学陈孺薰酣宝训文磨砺童孙能寸进一家春色看禅云题顕宗墨竹抚军睿思到湖文笔底秋筠见本根絶似承华栏槛看露梢烟叶揔龙孙尭民圗日出渔佃日夕歌蚕衣耕食乐天和细思歴象星辰外帝力于人更有何巳丑五月十五日过王氏祠堂两轩梅竹足兴哀亲见春山手自栽前日问安人不见翻翻风叶送愁来两丗规模有逺图转头庭树影扶踈頋瞻阿大中郎軰信斍嵇公徳未孤巢父饮牛圗浊泥常恐汚吾牛特地駈来饮碧流纵使许由辤位去汗颜终是对宸旒耕田凿井不知劳长恐逃名未得逃㝡喜帝尭平治事一犂春雨满江臯徴庸禅譲两无心駈饮时过碧涧浔若见后人牛传事入山唯恐不幽深舜授尭传两不闻㝡怜牛力晚来新一鞭了却东臯事颍水箕山分外春苦讶箕山易所操虽辝尧譲匪吾曹桐江江上垂纶客一様清凨万古髙清明后二日南庄拜扫囬偶占寒食人家莭巳过秋千犹在院东坡今年春日光风好拜扫帰来笑语多野叟争求醉笔新因书聊歇杯频劝农说有新冠盖要识君侯是老亲送葬挽歌髙坟嶣嶤没荒草白杨风悲和鬼歗人生到此是彻头一例灰尘无丑好祖筵才彻哀号起翣桞多仪殡蒿里向来送者各还家冥冥独卧黄泉㡳人丗何短白髪多驹隙光隂不奈何才见春风吹草緑又看庭树叶辞柯人命轻㣲如薤露百年欢乐能几度森森鬼伯若来催相将共入黄垆去哭声交惨簘笳咽树架增严缟素余昨夜髙堂犹暖热今宵荒野恨何如相将执绋送华辀毋子恩深哭不休报徳不销埋石痛低空还有断云愁方相击凶魂搅马闾里亲知满中野只知哀挽送行人相看谁是长年者细君推氏哀辞神情减自女挐捐病后支持又八年最着老懐悲悼処死犹知惜画义钱性姿贞静伯姬㳟四十三年好梦空一閟夜台无复见悲声留在白杨风歛来三夜梦平生明说先姑巳侍行䘮称有无能戚了何须易治太经营中堂北隩挂残魂恋恋情思在子孙奉祀更当严在日忍令哭临限朝昏水西原上有新茔三丗亲䘮力助成一旦梦随先妣去有知当慰未忘情才过弥诞无旬月遽変辞容只两朝宝靥暗晋嵓菊细黛蛾空见逺山遥营葺贫家鹊有巢百年心事忆同牢空余深夜囬溪月独见凌波采涧毛六十难爲大折悲百年偕老是同期箧衣满意遗芗在空结缨䄜九十仪病倚中庐望大児姢姢心目巳难支朦朣帐影魂衣闇肠断灯前拥䯻时去年扶病上新茔歌管杯盘水曲亭今日重来人不见杏花零落桞条青素棺巳盖铺丹旐旧物难窥瘗玉台苒苒纵随仙驭去姗姗犹忆梦中来将持仲子庻同嫡主葺贫家俭作丰存殁较来无少慊正縁余厄致终凶恩荣颇浃鱼轩贵禄食同霑石窌田忍死最怜相叩问六旬之上有余年舒徐委澣余衣能尽桃夭灼灼冝四十三年中馈地俨然宗祖飨多仪团圞香火坐庭闱欲话平生气已㣲生死虑来真大事几囬含笑说先归逝水碧萦长寝地画帘香黯送时车闲䆫不待粧奁感遗恨空存祷岳书百年同穴是同期一病弥留秋草萎垂老境中成死别九泉相见话真知缗钱灰冷过黄昏闪闪寒缸闭合门只有此生来梦里几逥含泣认离魂徤妇治家胜丈夫维君真与徤同符半生黾勉公家事一米私门不颣吾劝余过饮省文思切戒无多酒后辞翁媪老来惟我尔百年门户要扶持兰枯蕙藁不禁风一夕吹香入殡宫把酒试浇桥下水不容将恨到湘东当餐愁对齐眉案升屋空留复魄衣谁遣两行知巳泪浪浪併向老来挥荐蘩人去露堂空内助功多想粛雍说似老荘休鼓缶固无形气柰情钟壷浆朝奠怆蒿蔒露衰衣半泪痕毎嘱児童莫归早水邉恐有未招魂忘懐无似老荘盆便作何知委路尘诗到悼亡能自释情文相称是安仁祢殡亲迁葬百泉乆谋铭诔入瑶䥴君须少候无多恨行见贞珉表墓前长筵拜庆诸姬上随宦名邦二纪间秋入池台芳径歇春归庭院落花闲行来古礼不多难含歛堋蔵泪涕澘莫讶𥘉终无佛事此心求在有无间衣衾棺椁无遗憾亲戚悲哀有至情二十三年庚子月西河原上葬先茔李早蕃马图群奔角壮任郊埛巳入竿头莫力争惜取蹄间三丈逸望云秋计鐡山程跋蓝関图潮阳英气凛中天愁絶南荒瘴海烟不道生还隂有相自陈哀表亦堪怜晚凨吹雪下関头点缀行人去国愁展尽画图还自惜七闽南下即潮州题赵克敬遗安亭襄阳苦莭说庞公赵氏贻谋意与同肯羡东隣骤荣贵转头歌舞画堂空赵生卓尔见青衿及长行身称克钦为问遗安安所止一家鸿鹄住高林题张氏致楽堂生前菽水尽余欢身后追思丗所难谁似考城张孝子至今供具㓗盘餐刻桷丹楹燕寝新食前方丈处华裀一杯不及慈颜乐负米终惭季路贫夀萱亭葵丘张氏孝无违终歳承颜着彩衣入户僾然亲不见一帘风月澹春辉凯风吹棘棘心柔罔极恩深痛莫醻不羡潘兴花满县一枝金鳯尽忘忧潘店早发一鞭行色瓯闽道过処人多说险夷忠义此心能自信风波前路不湏疑仪封三代渐民道义深抱関畴匪大贤心按云才遂瞻依愿便解天教振铎音睢州道中驰传北经梁孝苑垂鞭东过宋襄城征人折尽隋堤桞风卷枯蓬逐马行汴堤近自汴州开夹道逺连淮甸卧长虹若论徃返行人便道在劳民却有功寕陵县早发残缸斜照耿孤怀夜乆吟余气颇谐睡暖不知霜力重起看梧叶满庭堦萧相国庙海寓清澄入帝图忍将牛渴饮泥汚不思世教从中降得约秦苛意尽都闻畸人话芒砀山事芒砀山逺欎苍苍断口云连十里长两叚素蛇今化石至今神异锐髙皇望砀山县有感裴刘起义晋阳宫三百年来立国雄一旦剪夷无噍类厉阶谁想在全忠宿州道中辟寒湏酒多难饮数堠前征觉易行前去维扬犹七百黄云衰草宿州城楼子店道中汴沟巳是荒亡迹湖石重开祸乱基徽炀较来同一病九泉相见不相嗤败盟无策更开邉万石移来起艮山天意故遗亡国恨两堤秋草卧孱颜虹县道中度长直沟望入绥寕接楚云老婆山逺界沟邻小河河上淮东地万顷黄芦不见人渡江生平梦寐瓜州渡此日风烟指顾间却恨中流凨浪恶雄观应欠上金山润州望空北顾无双寺行入西津第一州江影隔山揺素练行云和梦琐朱楼桃源图渊明旣号葛天民流水桃花到処春明见笔端闲寓兴武陵休苦殢渔人东来连舸泛长湖两鬓氷霜尽瘁癯偶值渔郎心巳媿更堪三复武陵图浙西到処武陵溪稍渉幽深路便迷始信避秦元寓说渊明遗丗厌覊栖虎丘寺真娘谁爲惜娉婷李白题诗在竹亭洗鹧班金缕盌细烹泉眼较中泠姑苏馆夜雨呉亡越覇两蜗争朔吹飜江恨未平一夜不眠思徃事姑苏台下雨连明宿寒山寺借榻僧䆫夜气清梅花香细烛花明钟声不取唐人例一觉安眠彻五更伏生授书图遗书灰冷散飞烟老喙重宣即粲然三䇿竟从名数说颖川方寸殆虚传题醉隐墨竹清溪映竹竹连云苒苒晴梢醉墨新却为岁寒心事苦煖烟浓淡要横陈露梢风叶喜晴春醉扫吟看卧竹根欲见此君生意盛满川烟雨半龙孙西湖一湖碧水山三面满眼楼台堰一条只为近年荒废乆花无容色竹无憀飞来峰西湖废撤无多景灵隐荘严有胜幽扶杖冷泉亭上看日斜犹爲此山留灵隐寺山縁松竹烟光润寺倚峰峦地位雄凭槛忽惊灵鹫上丗间真有化人宫旋开僧牖观山罢闲逐游人看寺廽买得两钱干菓子歩穿经洞引猿来钱塘噫流无壮浙江潮刀削银塘甃石牢三十里长凢两用旣防崖路障惊涛钱塘西岸市楼接望无三里岭嶂囬环自一川晓日人家炊㸑罢竹篱香满碧松烟人家邸合络江臯十室看来四五逃闲向老人询所以近縁军过苦相搔富阳县㑹江楼山光簇簇无连嶂江水弥弥涨碧澜何処风烟见真境冨阳楼上倚阑干冨阳道中两浙风烟入冨春眼中形胜閗一樽不吸江山渌笑煞桐庐把钓人江山画里看清雄鱼稻郷中乐岁丰不是钓坛坛上客未能忘此就三公早过新城黄山镇二首水无絶壑山无麓春麦収来秧稲谷行穿松迳看烟峦一叚碧纱笼水玉奥溪引作长畦浸宿雾空𪷟破墨山马上不知行役倦村村都在画圗间白峯岭仪曹苦厌爲山囚雾幛烟幈看未休行过白峰三十里桐庐江上重囬头七里滩桐庐江水緑于蓝两岸山攅碧玉簮前去钓台犹数里两峰竒石见巉巉共惜残年得逺迁岂知天意却相怜笔头少得江山助便遣空逥亦惬然严州道中髙盘山顶下深渊马足长驱不易前幽鸟背人飞去速一声津皷突江烟丛丛呉岫煖烟生崃束奔江彻㡳清斜日篙师催进棹三滩难上要雄撑兰溪县女歩道中豫樟蔽日无黄落竹笋经霜更碧鲜记取江南光景异煖烟晴日是冬天三河道中龙丘风土类中原两势山开百里川白鹭水田摩诘画桃花溪洞武陵舡龙游道中路入龙㳺不见山緃横阡陌縠江邉穿篱腊笋如枪槊夹道寒花似火燃龙㳺道中闻鴈避寒来趂稻粱肥水逺山长结伴稀已是江湖逺行客一双犹自向南飞西安道中衢州属县西安荒恶路清寕水泛山行夜不停却为近来山宼发大明犹未撤関扄紫溪岭紫溪梯岭一层层况复鞭羸带雨登颇笑此山蔵行迹丗人曽不峻为称昔杜止轩告予云杨西庵谈谐侠黠之雄者也丗人不知其然不肖何有竟负天下滑稽之名杨何深而仆何浅也予谓分水与紫溪岭亦然分水虽大平而易登紫溪虽小峻而难陟今丗人以大安至险可畏爲言而紫溪略无闻焉其与杨杜顕晦𥘉不殊也车盘岭大雨中上岭时沾穷腊天多雨路转巅崖险可惊办着壮心时叱驭两程併作一程行武夷山朱文公书院在焉紫阳集里已曽逰此日轻舟过山抠衣不获拜遗祠武夷一棹空囬首建阳道中二更到县山谿流急逺闻声月暗林深信马行衆宿歛芒南斗大半天惊看六星横谢朱咏道山长来访故县经兵废不存考亭依旧泰山尊南来有幸犹亲炙得见先生四丗孙八仙驿滩峻涡旋陡下危施师招䖏和声齐八仙驿畔山如画一棹清风下建溪劒浦湛湛双溪劒浦秋张华祠下更深幽神兵不斫奸臣去真是蛟龙亦可羞李延平道南书院延平名侗晦庵师也延平劒跃蛟龙窟湆澹滩危灔滪堆二事聴来皆野语道南书院重裴徊髙桐道中梅花如雪小桃红夹道脩篁翠幄蒙折得一枝春在手蜡香吹满马头风上水舡乱石丛堆积铁然湍流飜雪沸洄渊半崖匍匐人如蚁百丈惊看上水舡洋鐡喻篙师𥿄喻舡上滩元比下滩难传唿缓棹兰挠去路入洋要细看苍崃道中满岭闲看雨后云空𪷟踈薄画难真苍山巧露都着铢衣挂法身苍崃镇雨夜地连呉越已夷蛮苍崃东南更二千郷梦不成非野宿雨声还向客牎偏摩天岭寒云直上看髙层峻极诸山莫与京不作闽清具瞻物摩天空擅最髙名秀才岭西登盘上卧羊坡东降平穿谷口萝爲问苍巅髙㡬许㣲行人指树头过水口山路捱来仆马瘏方舟南下颇安舒催摇柔橹嫌曛黑行趂渔灯一点孤小箬冬阳暖透征衣燠溪曲寛从水口开夜半朔风吹月堕腊寒还逐早潮来汤池汤泉为说尽唐庚一脉温从地气生涤净丗尘𥘉不汚根源方信本来清丼蔗洲山明溪静絶纎埃望际川原四面开忽讶两涯风浪涌舟人云是海潮来雨中江行望丼蔗洲方舟摇飏橹声齐细雨䆫㸔岸移望入蔗洲何眇霭雾江平抹白烟痴懐安县县依溪曲两冈间翠竹晴沙转雪滩前去郡城饶候迓官仪多是梦中看緫题无穷山转青龙崃不尽溪蟠碧玉潨西自镇江南抵福三千里路略相同义门任氏诗燕云风土䧺硕故其俗纯厚多以孝友称御史蔺君寳臣屡谈于余吾郷有任着飞卿者乐读书其家义风尤为昭着至三丗同㸑郷邻化而慕之硕得一言发越其媺因赋二诗于以见蒸蒸所自且勉夫钖类不匮之心焉燕云任氏丗同居和气薰然乐有余春在紫荆庭树㡳緑隂𥘉不见扶踈一门髙义冠郷邻累叶相承棣萼春不学张公书忍训友于元自孝心纯秋涧先生大全集卷第三十秋礀先生大全集秋涧先生大全文集卷第三十一秋涧先生大全文集卷弟三十一七言絶句早梅香信腊前开籍约君同徃肯前来松风亭下一樽开终曰裴徊醉竹台霑带晚夜深犹傍枕边来花开花谢催人老花本无心人自哀折得一枝手且分春色入城来梅花风韵不凢才氷雪方凝始见开任使和实等闲斤斧不为灾梦酒张鍊师道人尸觧栢阳䑓三尺琻镌卧縁苔昨夜月䆫清底分明霑醉谢文来题刘总管宅御爱峰太湖清润岱宗雄金宅宣和苐一峰絶佀水晶宫裹㸔一堆寒碧玉玲珑咏梅铜切涂黄点酪酥细薰婆律发温鑑老夫鼻观多知见不用灯前问玉奴一脉阳和擅独根蒲枝金蕾鎻春温惜花人老情縁在翦断春风倩女魂尚爱梅君佀细君题诗重过去年门经年不见春风靣爲恐啼㾗似腊㾗鼓岭青林欲尽头半崖浑作白烟浮应知昨夜山中雨石上寒泉散漫流荔枝楼潭潭大府号澄清一道纲维控八城旧说宪僚怜夜宴荔枝楼上月三更题米元晖楚江清晓圗元晖茟力尽清雄两岸青山似越中六凿近年攘欲尽苍烟无复晓冥𪷟江边墟落静荒烟林隖依然井臼全若比石壕更潇洒入山多避过都钱禽语自感鹧鸪明唿行不得杜䳌切祝不如归长怜二鸟知几早苦恋明时日自鞿小楼晚眺逺客逢秋苦忆家小楼登眺日𥘉斜忽惊海上风来迅吹乱邻墻一架花白沙归舟漾漾度林菲两岸芙蓉间木犀㝡是逺游堪记处一篙秋水白沙西天涯乆客得还家喜动秋风八月槎絶似武陵囬棹处后山都𬒳乱云遮岸宿闽清县门清江一曲抱城根此夜孤舟宿县门已是客心幽逈处更堪踈雨湿黄昏小箬水师横棹卧舡头三日风喜顺流纵使不携西子去烟鬟都是苎萝秋醻刘宪使仲脩严韵舟次建寕书史孔元敬自浙东改任福唐得宪使仲脩诗因継髙韵为荅孔字中卿系袭封元措行也来从海徼全闽地阅尽烟江叠嶂山越橐不忧无重致班超今喜得生还安岭北遮千里目全闽东掩万重山江花江草争含笑一事无成谩徃还梦笔山异禀中来气自豪先生藻思涌秋涛斯文本逐年衰壮取与何尝有彩毫题北苑亭柱覊懐牢落独登䑓几𬒳时人笑不材只有青山㝡怜客翠幈如画四围开赠相者雪庭东谷二絶道人宛有雪山清顾我眉毫近九龄最喜一生心事好又㸔黄色起天庭雪里踈梅尽耐寒功名都在晩年看烦君与卜趣装日早晚孤舟发建安全氏小楼与南山相对殆几案间物也暇日觞予其上索赋鄙作因口占二絶句闾阎扑地不容闲叠起重棚翠霭间楼下市声喧午枕药炉头上㸔青山东篱遥见喜悠然况在风烟咫尺间满劝银盃留客醉夕阳佳処鸟飞还南山秋色两争高终日相看不待招一炷龙涎满樽酒安排诗思苦相撩过朱家府至元廿七年冬孟过朱家府谒太师遗祠瞻拜礼像懐徳不巳敬留四诗付林彬二孙庻㡬鑚仰意云晚进小子汲郡王恽歛袵百拜书世仰遗祠爱及乌不縁乔木縁隂余题为通徳犹肤浅云是文奎所次墟濂洛寻源到圣功八方吹偃舞雱风一椽得近东家住瓢饮肱眠乐在中金声遗响已千年圣道重光自子传不为武夷山水窟拏舟还舣杏坛边神而能化自人存毳冕凝旒以道尊徳泽未应移五世青袗长见读书孙张家滩在建阳县南五里张家滩下石纵横舟楫经过与水争行路险巇皆一例溪声何苦不平鸣武夷溪口谢诸生来迓诸生济济半深衣鞭马来迎候武夷把酒向前争致语精神全在去年时望武夷诸山武夷山水尽清竒石作龟麟玉作溪望入神清亏一到壁间空拟老欧题崇安道中十月山间不觉秋青林依旧鎻深幽西风老却黄云稲野水沟沟涧涧流赠石堂和尚梅花树下石堂僧楚语咻咻碧眼稜盛说𥙷陀神力大碧丹疗疾百能徴道人来自武夷山䄂有千金起废丹専意济人无所取一年强半在崇安过大安岭爱山不厌入冥搜薄雾空蒙爲少収意似范寛夸老笔乱峰明处露矾头大安形势鬰峥嵘闽海东蟠未了青徃返两囬烟雨暗不容诗笔冩真形前有群狐后有豺老懐悽断岭猿哀此行可卜新年顺无是无非下岭来万里生还岂偶然一声长啸下苍巅开头若要留诗去记我今冬下岭年下岭人言出厄年一杯湔祓瘴江烟紫溪岭下重囬首巳胜班生到酒泉过稼轩先生墓青铜三百了时文大节知公在致君朝野不应传乐语六宫春动鬰金裙相秦审势不明理坐使炎兴失逺圗力主俻边信大义先生真是孔明徒遗编三复羙芹辞睿眷曽蒙孝庿知黄壌不埋忠义气至今烟草见蟠螭老徽北狩七陵空奉命南来见匪躬谁遣庙谋空坐老一椽精舎带潮东招提遗像见英材乔木秋风过客哀通暦纵令追削尽叠山文是汉云台次铅山示州尹杜君西连两广天荒䖏东接三山海尽头喜见寛平风土羙铅山今合作中州余去冬过此今岁复由此北归观其田里城居比之前日精彩数倍询之盖侯杜新政之所致也喜爲留诗而去题寒碧井寒泉湛碧石爲嵓鲸口长喷色更蓝六月行人方困暍一杯永雪蜜同丼沙溪道中马知驿近趋行迅诗爲山竒捉句难行过沙溪都忘却际空原野喜平寛喜得台报弓刀霜冷五更𥘉破睡无方有疾驱不爲残年夸老徤暂教粧点早行圗欲进行难愧素飡当机坐视更何安从今渐斍身心适秋水鸣蛙不属官下山风䄂任披披来路囬看在翠微贪恋紫溪山路峻不知寒雾湿征衣玉溪登舟舍鞍乗木玉溪烟坐听呉歌踏两舷东抵余杭西自信一千里路月明舡食柑黄柑香熟夜来霜比似休官味更长道出三衢冬十月石塘林圃记𥘉尝夜发严州亭亭白塔过严州漫漫清江不尽流惭愧钓台台上月分光也照逺逥舟桐江待发柁师说佀小児童一斍平明意莫怱待彂桐庐遅是速舟随潮退疾如风夜过七里滩都俞无几巳还山自笑瞒老一官爲恐石坛松鹤笑夜深舟过子陵滩钱塘道中长路人家不断头冨阳东下接杭州如今不佀勾呉日犹自歌声沸酒楼余自闽中北还舟行过常秀间卧听櫂歌殊有惬余心者每一句发端以声和之者三扣其辞语敷浅而鄙俚曽不若和声之驩亮也因変而作十二关且道其传送艰苦之状亦刘连州竹枝之意云露华冷浥苍山碧江水平铺素练光半夜棹歌相应起发挥无用诧鸣榔今秋湖泺两相通差遣虽频力易攻度险却防连夜发泝流还怕打头风两浙人稠不易安少罹凶慊即流迁今年苦恼苏常地易子营生不计钱睡思朦胧苦未休棹歌催彂五更头两盂闷饭无塩菜雨雨风风一叶舟朝来囬棹喜空舩坐唱呉歌踏两舷淘米墩头风浪起最防吹入太湖烟中产攅来六七家终年执役在浮槎今年水渰田苗尽少米争前乞使华水色山光不易吟却教欵乃发幽深㫪陵不作呉児事道是云山韶濩音岊江滩石苦经过音莭听来噪未和不佀呉侬音韵羙遗声全是竹枝歌梦惊蓬底卧秋江一句才终和者双任使再歌听未巳不知寒日上舩䆫干当江南有许多徃还冠盖佀撺梭因兹力役无朝暮欸乃飜成懊恼歌路长江阔雾烟埋尽日长征带夜开记得徃年日𬒳差冠盖有时来迢迢江上乱峯青路转山囬逺作程来使共称星火急不容停待晚潮生水仙萱草二咏并序予行次赤岸两浙宪司属吏侯仲卿挐舟自杭追余四十余里及之拱立水次致紫山之意仍索赋水仙萱草二诗询渠别有何故曰无有予笑曰澹癖好名有如是者遂书二絶以付时至元二十七年冬十月二十二日也片㠶归自海东头何限烟江叠嶂愁展放画圗还一笑丗间名品果忘忧緑萱不得独忘忧江草江蓠揔带愁若使花神真觧事一枝金鳯也垂头雪作肌肤翠作裙凌波㣲歩袜生尘茟端欲见銭郎意重爲陈王赋洛神望歌风台西风残照旧山河故国遗台忆独过四百威灵归寂寞断碑犹记大风歌汉家丰沛有周邰四百炎辉自此开举目不瞻龙虎气寒鵶飜日上荒台奉春一说即西行百二江山敞帝京不佀楚人无逺略锦衣东帝诧韩生石勒问道圗位号真来変故多溥天无地不干戈养成豺豕䔥墻祸更向伊蒲问甚么题范亜父増墓劒舞鸿门失此机重瞳成败可前知猜嫌只待捐金后决意东归去已遟单父琴台武侯治蜀毋轻赦宓子弹琴不下堂风俗変移难复古后人为政贵论量读佛图澄传慧眼前窥事有徴最慈祥是戒淫刑阿师更欲矜神异塔上风铃要细听雪涨千山圗六合云同雪自寛千山都変玉孱颜限量不佀年来雨多処淋淫俭処悭喜周宰来居友道年来弃若泥白头倾盖似新知短辕尘尾関渠甚诮杀当年蔡克儿筋力觉衰防酒困生涯从澹硕诗工尚怜缪误今何幸长在周郎頋盻中吾友西归喜可知残年心事得追随朝来僦舎清谈乆忆得西齐共𬒳时诸子当年甫冠昏执经同在鹿庵门相逢正有谋生急裂月撑霆不要论发雪𥘉霏踏雪携壷扣夜扉长记孔门多披风䄂咏而归泉水思归有故交共山无地可诛茅羡佗僦舎同来燕终日㗸泥𥙷旧巢周兄所至号能官旣干而清事更难昨日借车还故里囊空留得一钱看一别淇南又十春此囬相见更情亲河山不隔黄垆断屈指同㳺有几人飜云覆雨到浇漓长爱吾周重所持四十五年同一日物情心事两相知人生七十一衰翁比老能闲乐事融着手不遮西去日闭门同卧北牎风山阳髙兴在筠林痛飮狂歌揔赏音四十五年虽转首白头同赋故山吟柱头化鹤千年事松下懐人一聚尘拨置老懐休怅惋且来同醉酒垆春才沾公禄能餬口纵得居官柰老何暂借麹生供日事何嫌酤醸近林婆过郝教授子贞故居三首云际曽瞻处士星竹间无复草堂灵唤囬三十年前梦压酒槽边冩六经一言抛却羽人冠长喜先生不逺还故隐只今谁作主诗瓢空挂百门山平生诗卷几牛腰身后遗文便寂寥事业文章元有分自余辛苦枉相撩囬河常年动硙踰三月孟夏中旬见稲芽今岁使君先玉食清明分水与农家题胡笳十八拍圗汉丗妇人传家业善文辞者前曰班氏后称文姬琰不幸遭乱失身悲愤知耻至发而爲辝章者而巳如是在东汉文章清而不俚者也其音调悽楚縁琴翻声律恊笳拍而于音学曲尽窈眇可谓不坠中郎之业矣今观是圗其情义相牵不克自制之懐犹可想见于当时也此辞即唐刘商所作以七言较之益无疑矣因题五诗于后骚人拟之之意云画却春山理素琴翠帘香鎻落花深岂知中有胡笳恨吹折関山一寸心胡笳飜曲太含情不道仓皇义重生旧怨未平新恨叠鴈声才罢又边声乹飜坤覆困蛇龙女子柔衷鲜克终全着靡佗论蔡琰不知何地置杨雄憔悴风沙十二年得归情义转相牵董郎庭户虽启旧已是兰摧白露前才慧其如薄命何犹能知耻见悲歌寥寥谁后得续离骚幸尽多跂徽宗画兔格物心存养圣功老徽游艺眩青红四灵瑞丗渠何者也在君王物色中牧牛圗垂纼徐行信自如一挥鞭䇿见齐驱近来不佀圗中看旱块𫾣蹄百草枯青青春草满郊原放饱归时不用牵何佀人牛俱不见碧天明月静姢姢緑杨堤岸晓风清碧草陂塘暮雨晴村落近年干旱损却将圗画看升平两童相顾意何爲犹恐渠饥趂草归一道牧民无所事処心专在当家肥饱耕饥放事年年放去収来任自然莫讶两童无所识至今牛背是尧天䟦徽宗画马圗爲爱瑶池喷玉龙麝烟移入画圗中宣和殿上扬休处忘却熈河汗马功问雨前日西村雨有余东村曽不少霑濡望中云气西南重爲问村东果有无从来暑雨多隔辙且喜一㮣苏焦枯𫾣蹄旱块如盆火爲问秋田勾得无近日丼霖遍四周隆都在郡城火无光澹䟦武陵圗渊明髙兴託冥鸿流水桃花事本空好笑武陵狂太守谩回烟棹月明中题数学郑斗南诗卷洛圗河数发天机万彚中来理莫违却有一言烦説佀贵人何广福人稀数学规模自易斋不烦衰薄䆒予懐朝家谋断须房杜早晚相携上太阶巢父饮牛圗巢由真隐本同俦细论吾巢莭更优老牸渇来何所择径湏牵避是非流灵照度丹霞圗衆生种业到无该爱海沉迷唤不逥对证処方唯一舍不应真假比如来西江万有巳沉沙更有何心到散花很佀入门三十棒欵将一语了丹霞性定情移逐物开力能刚制见英才金沙滩畔风流骨恐是逄埸作戯来克已先论定力优后从屋漏验清修禅家多少闲拈弄粪埽堆头覔悟头和彦正宪使寄周宰诗韵且酬前日见赠之什纷纷党议到无如常爱林宗智有余金谷聚蚊潘在数一生空枉赋闲居自怜豦事太遅回几𬒳傍人笑懦哉勘破南华山木喻支离丼作散樗材山阳水竹接云荘真是闲人避丗郷杀马毁车渠莫讶风波平地更羊肠杀马毁车东汉马良事故旧追欢不厌频甚时王翰作比邻相看比老都能几犹作离羣索豦人时与心违尽倒颠且将书史度残年乐天仁厚知几逺好箇香山独徃篇佳人倚竹图失路青云恨未深更堪空谷日幽沉天寒翠䄂相依处却是琴中对竹心和干臣诗韵六首清江百折万重山倦鸟翩翩不易还有客又来询动静不知冯道已痴顽一雨焦黄荔子丹去年今日宴东山山僧劝酒賔僚唱醉里肩舁月下还楼阁三山景气鲜万家帘映荔枝妍红云酒羙香粳滑只枉风烟是海边泉石鸥盟尚可寻老懐其柰丗縁深将诗细嚼要予和有酒深藏待子斟吾侪从事思行道尺未容伸巳枉寻不若将心随所好物情明见古犹今人生两足无不到去岁天涯今故山古语在家贫亦更怜吾子适东还复用苦斋韵作五诗以自警剽窃词章笑自如何曽经㫖醉三余卑凢自䖏有如此谁复如轲以圣居终日如愚莫哂囬克先复后并生哉从𥘉一着髙空上即是盆成死矣才学湏一念主端荘渐次通融理义郷况是四端生巳具几曽由外贮肝肠濂洛诸儒问荅频道虽未冨亦其邻异时醻酢无穷変不比禅林面壁人刺口髙谈谩圣颠人心能淑変尧年孔门多少斋心学见用还存问政篇四月卄六日西溪睡起城居喧隘一蛙坑乍到郊墟眼倍明浓睡觉来村坞静緑杨深处栗晋声灌园倚锄看水立斜阳爱杀春风菜圃香自笑老饕湏肉饱却思竒䇿出𬞞肠马叹足轻行稳不扬尘种性来从野马羣昨日緑杨亭下路郡人争羡五花文市来一马性驯良竹耳㕠批秃尾苍笑杀飬生王武子辨教铜历葬人肠撃壌轩轩旱块大于盆朴撃都教细作尘便觉静夕阳原隰看畇畇老子过関圗韩虬笔论道休将坐井观逢时爲用见真筌汉家注措才糟粕嘉靖寰区近百年柱下潜辉迹已赊青牛苦要渡流沙料应紫气浮関后梦绕春风巨胜花赠武昌相士秋云羡君两眼明如镜万事都帰一盻中自笑本无食肉相虚名空佀豹林种扣门有客号秋云偶与㣲言㝡近真过眼无穷轩盖士急流中退果河人品彚虽殊智欲周江南江北去悠悠多应未遇啇嵓叟点破长空万里秋䟦园田氏手泽金源取士自科文台合公卿半鳯麟后进且休轻訾议试从田氏看潜珎䟦顾虎头所画谢安东山像出䖏当年繋重轻枉将浮议论苍生异时两䄂东山雨待与君王洗甲兵䟦香林先生颠草涪翁醉草丼露帖势与江山争长雄几丗几年当复得香林笔底有遗风尝爱丼露诗草圣笔势縦横破碎陈敌今观香林先生遗墨得涪翁歩骤为多具眼者当至元元年有所思莫道当时无义间四题谢太传安胜负胸中料已明又从堂上出竒兵怡然一笑文揪里未碍东山是矫情周将军江东注伯仁茂弘中忮本辜恩异时泪洒中书省空慰将军石上魂髙司空允龙颜震电威伯恭持正见临危挺然不应前星人臣要不欺王丞相勐当年北海螭对谈扪蝨果何爲华阳未入君王里风云只自知谒玉泉真像五首几读九山碑管葛襟期汉相规思欲执鞭那可松下独来时民五十年后人经済渺难攀湏知浴日回天领间麒麟事业新有言到伊周元不是庸人丞相祠堂忆重寻几年西崦栢森森入门再拜夫人表忘却登山力不任揔道书生吏事踈米塩无术应时湏请看中统元年事得朝廷半老儒豫让邀襄子圗智氏头颅到溺旋赵襄谨避堕空然若圗伯也非常报合有嘉谋在死前一言感激命爲轻九死酬恩不爲名千古晋阳桥下水不应呜咽恨无成酬温仲敬以樱笋见遗四月人间樱笋局喜将二物特相遗故家风味依然好独有温郎是素知春睡起偶书西墅东轩壁留连春色花隂蝶断送林歌雨桞莺更爱静中消遣処春愁滴破听槽声题王明村老黄店壁八絶壬辰岁三月廿五日葬曲山囬作西山千叠玉稜层踏雪当年过五陵破㡌不知风力紧夜䆫归趂读书灯荒荒野曰店东西路入苏门草树低记得鹿庵传授日饐瓜亭上识西溪今年上庙客纷纷賸具黄粱与酒樽白发故人浑不见青衫多是子和孙曲山灵柩夜来过肠断春风薤露歌同軰眼中多显逹一生心事㝡蹉跎危岭南蟠缩尾尻伍城东望俯坑壕蹇馿䭾过王明店陡觉西山百倍髙古槐盘石緑隂垂下马行人倦午驰每过黄翁闲话旧停骖长到日西时中阳川逈属新中店舎𥘉开暎棘丛四十九年才一瞬黄郎今日老黄翁筠林同业忆当𥘉几醉黄翁旧酒垆邻笛声中何限恨不堪零落晓星孤秋日即事风轩兀坐髪鬅鬙凉入檐花露气凝词客感秋惊岁暮半生虚负读书灯题嘉山叚冝之读书堂圗山水虽佳以士名诵声曽动草堂灵至今松桂林中梦不识无禾飬百龄墨梅偶赋梅叶天质本红黄玉洁氷清彻骨香近为丗间贪墨客硬随时丗作新粧秋涧先生大全文集卷第三十一秋礀先生大全集秋涧先生大全文集卷第三十二秋涧先生大全集卷第三十二七言絶句咏早梅四首招曲山同探早梅香信腊前开竹外横斜映野台待着一杯相慰借约君同徃肯前来松风亭下一樽开终日裴徊醉竹台霑带冷香帰去晚夜深犹傍枕边来花开花谢催人老花本无心人自哀折得一技香在手且分春色入城来梅花风韵不凢才氷雪方凝始见开任使和羮无翠实等闲斤斧不为灾梦酒张錬师道人尸觧栢隂台三尺瑶镌卧緑苔昨夜月䆫清梦底分明霑醉谢文来题刘緫管宅御爱峰太湖清润岱宗雄金字宣和第一峰絶佀水晶官里看一堆寒碧玉玲珑咏梅铜切涂黄点酪酥细薫婆律彂温鑪老夫鼻观多知见不用灯前问玉奴一脉阳和檀独根满枝金蕾鎻春温惜花人老情縁在翦断春风倩女魂尚爱梅君佀细君题诗重过去年门経年不见春风面为恐啼㾗似蜡㾗梅花开在百花前苦莭贞心只自怜纵使孤根有余暖强颜于丗为谁妍为爱梅花彻骨清冷香能几谩含情春风果有和羮用未害肝肠似广平江路吟看彂兴长西湖浮重月昏黄泠香本是幽人供枉自踈篱比玉堂日日双缾换水温为怜幽谷佀佳人夜来纸帐清灯梦绕遍罗浮树下春蜡削䏎肤玉作颜淡粧终不入时看苦吟正有西湖老冻绕枯枝赏岁寒芳丛百绕问花开梦在仙人萼緑台为报主人多置酒腊前冬后约重来我识西湖䖏士心一生梅竹是知音谁知二百余年后又见诸孙鹤在隂偶题记叅政飞卿语睡起东斋日上牎醉扶头罢炷炉香似胜东里金华相梦绕钟声入省堂曲山见示古雪诗云尽道丰年瑞丰年瑞若何长安有贫者为瑞不冝多曲山反其意又和瑞尤多一絶云人言尽道丰年瑞其柰无衣贫者何曷若方春发生际不愆时雨瑞尤多予细思之古诗虽如此佀不若少陵无食思楽土无衣思南州哀而不怨也因継韵为觧嘲云暑雨祁寒俱致怨化如何雪却恐吾侪怨更多题竹林七贤诗竹林七贤观今为长春别馆昔诚明张真人尝集诸公题咏欲刋置祠下迨至元辛卯练师刘文甫始遵命以绍宿志求诗于予且志其刻名本末用题于右凡得诗若干首始于王文康公终之鄙作非敢先后之盖因其所书之次第焉使后之观者咏词懐旧得信髙风絶尘之想云秋涧序漠漠筠林指旧栖几年于此避危机竒才最惜嵇中散空听鵉音月下归谈玄髙出万物表七子风流有典刑三十年间凢五过尘容渐愧草堂灵竹林髙卧丗称贤隐放看来未中权千古㱕潜书法在一逥来读一翛然作者当年亦七人粗闻名姓孰能亲山王首作弹冠举却恐筠林是要津嵇中散识短材长蓄祸机放懐独惜养生嵇后人莫坐谈玄罪秋水篇中物物齐粉饰青黄乃木灾当年中散固竒才髙风不逐鸾音去桞下奚爲打鍜来阮歩兵口腹无嫌乞歩兵虱蔵裩絮又堪憎浪爲广武山头叹尺鷃胡能况大鹏王司徒两簏収来蔽以身不应颜面愧佳宾灯前手执牙筹筭枉对河山说隐沦山吏部从来吏选苦纷纭过眼群材得所甄若论雅懐関得䘮山公于晋是能臣刘叅军荷锸随埋见性眞等闲谈笑觧时嗔竹林七子多沉酗醉里乹坤独可人向散骑心醉玄谈外此形自知中有未忘情异时未逹尧心对枉泥南华与理争阮始平礼法踈来万事沉娯心钟律是知音圣门论乐中和止不佀吾威到乐淫题范文正公真像岳记梁碑冠古今当时文笔见忠忱细思后乐先忧说士子今谁抱此心题长沙醉草圗万有龙蛇落笔端满堂风雨夜深寒书家㝡是通神处叠指悬锋不作难堂堂万里长沙阵曽与张颜角长雄信道书家同一提锋应解入神功又题谢东山江东全倚谢家安雅量形容对奕间胜负胸中了风声何頼八公山题家藏顾虎头画谢安曵杖圗一枰𥘉散竹间棊杖屐归来喜可知欲见虎头无尽意捷音读罢到门时狮猫何年变体自条支锦烂修毛见两耏夣里䑕山京观了午栏花影淡离离和苦斋见寄严韵不才自分赋闲居薄有山田与弊庐郑重汉庭杨得意荐贤心也到相如两首诗来以动言徴车早晚出山门苦斋刋落纷华尽独有忠君一念存病里行藏未易言夣中待诏望金门回头碌碌因人去自笑张仪舌谩存题日者壁三尺神铃手内提看来万命几曽齐百钱餬却谈天口一片风帘日未西干坤一气本中和其柰人情六凿何帝道巳还皆未劫不须苦泥贵人多当年卜隠不明谁四相行藏见侧微从此闭门终寂寞老天似厌太知机星槎逺泛斗牛杓万里归来齿发凋碌碌又教攀附去不知何有𥙷清朝鍜炼五行分造化斟量四柱别公卿百钱嬴得生涯了一片风帘任晦明喜彦祥西还故里千里西还已五年枝巢虽在不胜寒半生歴试何清慎依旧春风苜蓿槃寄苦斋老友今年一病到龙钟迟速前驱有不同徤羡苦斋攀附意秋风双翮欲摩空题何练师又玄堂大道难名説又玄取爲堂扁示蹄筌凾関紫气经台月又见先生一再传题眼科杜金山卷白日青天堕晦冥百年未满若爲生金鑱一刮神光烂此艺争传杜氏精心火燔空水下濡外腴中涸已堪吁双眸眊眊青灯底忍更看书似老奴过王化店王化岗头四望开西山吹尽冻云埋东风借暖怜衰老满马晴晖曝背鲐群䑕盗茄圗食饱官仓到酪苏嗜丼不计首深濡丹青似见公意红女园𬞞戒併圗题闲闲种徳堂记后转折掉躧轩豁顿挫态度不同乃犹人面要能自成一家为贵子扵公书亦然香色臭味而荔实为羙推类至极须以江瑶为此者岂易牙隽永而当然之理固如是乎斯文斯翰两翩翩与试称量孰可肩一賛吕温真杰作更开生面到凌烟倦书圗书贵凝思在笔前欲挥还止想翩翩画师若作行云了妙与天机两索然题洛神赋画后凄断西陵松栢声将身自试谩为情陈王正自无聊頼流盻川妃欲目成屈原卜居圗用舎行蔵圣有余却从詹尹卜攸居干坤许大无容处正在先生见道踈山林长往眇难攀死不忘君世所难邂逅去从詹尹卜八方歴遍果何安遂𥘉亭韦杜城南尺五天眼中朝市有林泉不须苦泥兴公说丝竹何妨觧倒悬厌喧思寂寻常事以隐为髙拙䆠人出处似君应不尓西池东阁见经纶山林长往懐高致富贵逼人将柰何闲向遂𥘉亭上去一樽髙咏採芝歌宋太祖蹴鞠圗凢六人对蹴者赵普傍看者太宗八王一道士与从者刘向别録蹴鞠黄帝所作或曰起戦国时蹴鞠兵势也所以练武士知有才也榻边咫尺夣金陵欲下河东势未能画史意传当日事丹青圗上见军兴婉恋龙姿五客随内庭深处共逰嬉笔端欲见无穷意一点香尘欲起时太平朝野日欢娯肯効三郎和碧梧治定不应忘武备花间蹋鞠是雄圗倦书圗六朝人爱倦书图唐闫令喜而临之妙在约畧浓淡之间玉堂昨夜醉厌厌格笔慵书见未忺似待指端余力散卧㸔花影转踈帘笔阵堂堂到倦书紫蕉欹暖锦氍毹细㸔三子从容处当日安知不有吾二羙人圗春醉琼枝意未谐行云空琐望仙䑓九重不隔箫声断唤得长空赤鳯来壁月琼枝醉舞栶泠泠兰舌半词臣国亡只咎倾城满臙脂片底春固陵雪鸪圗取鉴前王有覆车三韩风雪尽愁予长江饮马年年事笔底寒禽辨得无韩文公重幈圗熈载南朝亦宰臣后来狂飏欲全身比教乞食歌姬院坐閲棋枰佀可人名教之中乐有余只须棊槊可欢娯晦翁微贬文昌意正爲先生不着书张丽华云间三阁绮成霞阁上僊人蕚緑华兰舌不应词客巧自调鹦羽按庭花西施西施爲物一何尤呉已荒亡越可忧一枕勾王春殿夣抱氷寒苦变温柔孤舟横笛秋风叶下洞庭波横吹归时逸兴多笔底分明诗外意武昌南岸老人歌渊明漉酒圗牀头酿香奚待压脱巾漉饮良惬人兴来酣适无不可过论緫非公所眞雪舟夜语大定明昌五十年当时文物蔚中天雪蓬夜话无多味党蔡风流堕眼前䟦张真人双头莲手卷池靣出双蕖花本无心道自如若与主人论逺香当到爱莲书有虞鼔琴逑匹谁如帝子崇和鸣还与五絃同异时愠解吾民阜本自君王正始功送张鹏飞同知两浙漕事张侯又见走踆踆云海相望四十春记取都城相别处细炊香饭煑金鳞送司毅夫之任共城皂盖东归五马荣太行南下是共城春林布糓应饶舌剰着青衫竹马迎司君材调号能官骏足终陪十二闲天意似教优此任政成坐啸㸔青山中州佳丽百山门太守风流两汉循细酌百泉亭上酒正烦留意铸斯民题姬义士卷后掩瘗无归责巳任凯风吹棘遂𥘉心絶交端爲西华发较似刘摽义更深题纪伯新詹判如溪诗意通人无滞与溪友坎止流行到两忘羡杀胷中潇洒意一横烟景夣沧浪源源不絶产蛟鼍若论潜玲一勺多莫惜玉缾沙上酒醉来闲听濯缨歌意留花不发待予㷌题姜诗跃鲤圗舎边泉出跃䨥鱼感自庞姬孝有余画史载容非小𥙷丹青浑是蔚宗书清泉故里两无踪坡老诗成竹树风展放画圗増永嘅丹青于世不无功后二句取唐张彦逺画记序画者挂也以彩色挂物象也故鼎钟刻则识魑魅而知神姦旂章明则昭轨度而备国制以忠以孝尽在于云台有烈有勲皆登于麟阁纪传所以叙其事不能载其容赋颂有以咏其羙不能备其象圗画之制所以兼之也陆士衡云丹青之兴比雅颂之𫐠作宣物莫大于言存形莫善于画此之谓也清明日南城访友客里清明散滞懐也随游子出城来东风佀惜春光烂桞眼虽青细细开题严子陵还山圗冨春不起㝡爲贤星彩空辉帝座寒縦便放还江上去已应惭见钓鱼坛䟦徽宗退朝圗唐虞道綂不知传师事林灵信妄言三十六宫春寂寞玉清云上夣朝元谩说烟空有九霄朝元仙路碧迢迢转头风雪韩州地方悞簮裳是服妖水车圗人定真能力胜天一车飜水溉髙田汉隂机在终无力长忆郊居值旱年题昔刺公奉使江左圗紫髥风采照江东马首双旌及见公三十年来和议里使华当代不无功和戦当年楚已空一丘衰草葬南鄘卷中题咏俱名笔褒羡人言是景钟孙登长啸圗先生可想不可见秋月千山白鹿台吹作半空鸾鳯去公和真是不凡材八方云扰閧兵尘夷再清谈到陨身长啸一声聊寓意不妨玄发散麒麟不幸遭逢晋魏间先生出处两爲难才长识寡嵇中散只待明言觉胆寒秋江待渡圗两崖鐡崃束苍江风浪无时一苇航险阻俻甞无太穏临流将渡复回徨秋江极望圗乹坤清气满诗脾望入霜空思未迷谁着画工撗截断一行秋影鴈飞低韩生冩真圗后韩郎落笔凌烟靣嘉老摛文造物权名下自来无妄誉伯时多爲九歌传乙未夏重午日偶得一扇絶与吾郷龙门谷形胜相似因书一絶于上太行西北是龙门便靣圗看爽客魂千尺緑萝飞瀑底浩歌还忆醉霪樽定羗李氏昆季三人系李游仙之裔同帰三教赱笔为赋徳积繇来庆自賖三英同秀定羗家从今沮洳汾西曲三教堂中㸔棣华大定明昌五十年一时文物説游仙料应书案山前月更斍秋空皓彩圎史院即事圣徳神功浩有余竹书何翅十三车近观飬士开局而来巳六旬仓皇曽不计残身一朝汗简有敢説兼修爲乏人宋徽宗石榴圗安石赤榴自汉来千年西域武皇开冩生若论丹青妙金马门前待诏才显宗墨竹笔艺𥘉非羡显宗承华主鬯两冲容天教二十年隂赐护飬风雷见箨龙午䆫畨尽顕皇书问寝龙楼孝有余梦到承华栏槛底露梢烟叶尽扶踈题兾州赵莭孝侍祖母韩诗卷眼前诸子芝兰秀堂上慈亲九十仪若取陈情论乐飬赵生心事胜犍爲五福君家有自开闺门全是孝慈来异时旌表瞻荣观髙似陈思燕处台野春亭出仕清朝接俊游闭门闲处更风流君看緑野堂中客未必心安胜素侯春满青林花满烟风光深鎻市㕓间都城何限豪家乐输与刘郎未老闲鹤闲无意上扬州果熟能胜万户侯近日治家尤有法课儿书诵五更头韦杜城南尺五天千金不惜买林泉左山信手拈春出一片浮光鎻翠烟忆昔过门得故人示予亭记思清新白头青竹题诗客一笑挥毫到野春沙头干尽玉瓶双香冷牙筹括锦嚢长日闲庭有忙事青衫时课读书郎四皓圗尺一招来四老翁冥冥髙兴振孤风少微不是门人像调护前星最有功人慾横流不易攻留侯真是帝师雄笑将二老㱕周意翻作啇颜羽翼翁夜壑藏舟未厌深皎然松雪映髙林闲云终作从龙雨唯有留侯识此心萧然亭澄渊横壑东坡语䆫竹惊秋太白辞觧使六尘能此浄不烦华构与新诗坡仙信笔张园记向画豪家隐仕情出处两间无不可最怜婪入吏啇名遂州张氏出家资修建学舎僧镇公来索诗因题其后三関控接阨边尘四十年来草棘春不爲两庠灯火事孜孜求义到斯人太白独酌圗九重春色醉仙桃何佀江山照赐𫀆千丈气豪天不管青山矶上月轮髙李太初元斋一气中含万善根夫何爲善即吾仁不烦力剖藩篱破已觉轩中浩浩春魏提学授路胶水令菁莪乐育爲求贤十载京华柄学权今日二官沧海去春风千室听鸣絃赠相士梅心长嗟跃治不祥金忽漫求名竟陆沉万事不如方寸好爱渠开口便论心赠相士秋巖乹坤清气满秋岩頋我行藏试一谈早晚得归林下去北山重扫读书龛䟦单检校吉甫所藏江孝卿手书真草二帖徴君讳绂曹南人我初不识检校靣见此可嘉平昔心光景片时争属目独怜遗翰是知音有客临风惜壮圗不从竒耦计荣枯因君忆起江卿事闲气销来一点无读韩文外集韩子爲书有正传精详无出穆脩编不应集外生浮诞三简诬公侫大颠瑞鹤诗方平家近欝萧台视履推祥有自开拈出扈山交感説胎仙非止异香来龙虎堂玉华行殿拂明开北狩南廵此徃逥长忆先皇重遗老玉堂今歳几人来百灵拱护走风靁万马云屯驻汉台今日鼎成弓劒逺西风吹泪不胜哀观光弓劒拱重围荡荡髙空日月辉先帝老臣今有几瞻依恒勑近天威秋迎驾走居庸一道青山返照红新店到都才九十坐车乗马两笼东抱关休讶去翩翩霜满征衣月满鞍只爲冕旒𥘉未拜至今眠食未能安红云现处拜瑶亭皂盖归时午夜行半醉喜乗劝酒居庸関下听鸡声丼不刾川在上都西北七百里外董侯承㫖扈从北逥遇于榆林酒间因及今秋大狝之盛书六絶以纪其事络野笼山卷朔陲尽随汤祝慑天威客卿莫诧长杨赋听说今秋第一围诗咏虞官发五豵汉家围合万车同料应老上龙庭北谷静川空说俊功千里隂山骑四周休夸西伯渭濵游今年较猎饶常歳一色天狼四十头宣威见此行君王耀德岂观兵我诗拟配𡵨阳皷要与周宣作颂声今年大狝嵽林秋青兕黄羊以万筹摇吻戍儿欣有语好云从此到南楼今秋天饷住冬粮万穴空来杀气苍渇饮马酮饥食肉西风低草㸔牛羊隆福行宫诗里山河瞻象服女中尧舜宋宣仁从今隆福宫闱月圣夀辉煌一万春四海坤仪自正家垂帘休独羙瑶华侧闻圣善如先后在昔天皇有懿夸贱名猥𬒳平章奏供奉词林旧老臣细酌金罍宣劝出一年三荷宠光新题沙门宣公手卷后海藏龙宫欝紫烟逢辰僧到赤乌年白毫千丈渠能致何俟韩书重大颠秋涧先生大全文集卷第三十二秋礀先生大全集秋涧先生大全文集卷第三十三秋涧先生大全集卷第三十三七言絶句野庄圗承㫖董公绘野庄爲圗求诸贤题咏中斋草序以同人致亨晦叔撰铭以儗伦溢羙恐未尽公臆之所在若夫士君子出处固皆有命不可以遅速工拙爲言然当得行道际静退之心何甞食顷而不在懐也以艰于自云必托物以表其志虽未能挂冠神武歛裳霄逝较之钟鸣漏尽不巳行者犹贤乎巳喜爲赋诗初弗计其不自量也其辞曰午桥吟醉平淮后啇岭鸿冥定汉余正恐野庄归未遂九重思治望新书老笔錬余诗律细事机谙乆䆠情踈辋川圗上王摩诘静退爲心是本初寳珠换却杖头鸠空见秋瓜忆故丘白首相㸔官舎底晩年心事转优游辊马图马蹄立论见天机四辊尘沙更适冝恰似觧𫀆随意处小斋䃲礴退朝时题钱舜举画梨花香飜玉笛真妃怨雨暗乐语凄不佀钱郎能驻风庭日醉如泥水西千树閙春华莫把芳容带雨夸㸔取一枝横絶处洗粧还是汉宫娃题廐马图前年扈从猎长杨偶杂髯驺宿野庄一撁玉华三百疋老人垂泪説先皇三笑圗元圣开天一理融推心不外善爲宗后人刚作无同论三子相逄笑杀侬题刘导引卷末传家素有延龄録手泽珍蔵镜李辝吹就棘心亲不在每观凄断凯风诗题朝元宫刘道人秋声圗紫极宫深景气秋翛翛牎竹发诗愁谪仙千古风流句输与欧公作巧偷少年心事读书台凉入郊墟巳快哉星汉在空人未寝一声犹忆树头来寗戚叩角图长夜漫漫志未伸单衣虽弊覇圗新一匡巳在夷吾佐激烈啇歌惜自陈觉山寺题示元贞改号夏四月九日爲勑建司徒巩公墓碑同朝贵来㑹需命间客有谈卢师当游者山道阻遂折而入觉山精舎观泉景气潇爽不获留宿爲恨山僧泚笔请留诗于壁偶书此以记来曽偕游者太一李宗师承㫖董野庄大学李内翰东平贾彦载秋涧老人王恽题爲树瑶镌未奠间杖黎寻胜一跻攀世间万事真难必来访卢师入觉山谁削苍巅峻作崖碧澜直上妙髙台静功尽办瞿昙钵石鏬清泉迸玉来山因寺胜寺依泉云自无心景自闲懒陟上方穷逺目黄尘深处是人间丙吉问牛圗休惊宣父才难叹两汉调元见是公后世几人能办此捄时才得一姚崇右军观鹅圗照眼䨥鶂引颈来胷中妙思与之偕寥寥尚友千年后只有涪翁识此懐又䟦问牛圗坐理论思一相功只今机务簿书丛后人刺口无轻议世事看来緫不同闽海道宪司书吏张禧事母以孝闻本道具辝上逹得请乃以所居论秀坊爲纯孝健如五六十人诸人赋诗爲庆吏业传家説寕馨炎方享夀见徐庭婉容还忆相看处烛治官书在宪㕔飬亲致乐固多歧无重承颜志不违纯孝表门才两字四山和气动春晖平生快吏元康笔俯就功名力不难邂逅南陔见深爱爲亲初不厌卑官郷闾显异有新书衣锦还家喜不如归到建园春正好里人拭目拜潘舆寸心拟报春晖飬椂食荣同颕叔羮两地月明思最切倚门心事正悬旌建人悍劲尚气莭不尓秀狎多文儒郷间今説张忠孝还佀中林返哺乌渊明临流赋诗圗秋水门前有令姿先生非是好吟诗因观逝者如斯说天运何甞有息时题存乐堂诗卷当年膝下侍慈颜蒲树悲风入夣寒不及一杯菽水飬对君惭怆泪䦨干寸心不到南陔飬空羡中林反哺乌最是范公含恨处百年温饱见妻孥题成经历晚翠堂双桧堂前晚翠新歳寒相对更情亲东家桃李君休羡烂熳光风几日春七十平头恰数朝望秋蒲桞到松乔何当醉倚处满院秋烟湿翠翘明皇骊山出猎圗五家锦绣迷川谷万马旌旗猎帝师治乱两途明在眼丹青浑是黍离诗玉泉巖元贞二年正月中旬两夣登海山絶岛明日隣人葛巨济以此山见示巖峦四面皆自天成色深翠秀丽惜其沦落泥涂惨淡有未之发者上刻五题曰夀山曰玉泉巖其傍絶顶有悬流一脉下注山足甚鲜明也曰崆峒洞曰子陵滩曰白石瀬皆以金填形势与玉泉山不殊疑前金宫中物也两夜登临倚碧岑夣中惊絶此﨑嵚朝来翠射娉婷底笑煞平生未足心送韩推官之任广固历试诸难贵逺期休言爲吏莫爲推烦渠细读泷冈表恐是庐陵积庆基花树韦郎好弟兄当时同䆠最関情三年不见诸韩面却爲仪山作送行元贞丙申立春日作前歳徴车起陆沉清优特置在词林明知不是啇颜客当体先皇飬老心终日思归忆故山玉堂金马有堪怜只知莲炬君恩重其柰山公启事偏六艺蹴空成底物龙钟何有玉爲堂眼明爱杀韩忠献到了苏坡一议郎题西湖圗东南形势説余杭谁办山谿作国防踏雪欲寻龙井去表忠祠下谒钱王丙申歳京师元日门帖子三冬露处无家客七十残年有限身强项一生今潦倒更将低首向何人中舎无心喜外迁非縁词笔厌雕镌眼中故旧飘零尽嗤点从渠㝡可怜钱舜举折枝圗探花走马醉西城歳与东君佀有情不是今春风色恶折枝圗上㸔清明院中即事有时下直出银台三昧楞伽亦快哉不似近年官事急小车还听吏批来重游玉泉元贞二年龙集丙申三月二十八日大驾北狩同翰林诸君送次大口回独与孙笴西过玉泉因忆至元七年御史里行时来游者一十有五人歳月如流转首廿五年今在者李司卿辅之温漕使次霄与不肖三人耳人欲乆不死而于人世何如也凢得诗三絶留山间而去轣辘泽车转碧崖山烟喜客望中开畸人问我从何自适送銮舆大口来进水山僧去未廻日长空阁独徘徊寻诗不到瑶华洞踏遍松间碧色苔山头乱石闘枒水底浮光浸碧霞絶似苏门山下路惜无脩竹与梅花清白圗传家素有游鯈㓗窃禄生憎硕䑕贪三考臬司如一日眼中何掾德无惭题韦偃十马圗浮深角壮恣游嬉沙苑春风碧草齐闻説紫宸初立仗内家正要不鸣嘶国初鞍马説江都今见韦侯十骏圗独爱少陵忠义气艰危安得济时需和东泉翁山中杂咏一十三首过眼纷华兴未阑人生难得老来安山中致爽饶清赏不是悲秋强自寛爲爱渊明不自贤夕阳飞鸟两忘言巳邀白日羲皇上况复青山是故园启期三乐素非狂带索行歌老自量明理巳安循理辙息心元是飬心方生平游刃拟青萍一日归来与道宁绕树每怜惊木鸟思亲时上望云亭丹砂玉屑燕窠瓷台阁风流见一时桃李春光能几日惜君元有歳寒姿朝三暮四本来齐谁爲儿童较栗梨今歳见花欣实羙山中风物要通知田家剥枣暮秋初野甑蒸香木蜜酥不冨正縁无滞货芋魁墻外又成区山中处士玉堂仙两地相望思渺然説有诗来多胜㮣含情多在碧云牋静约幽人品羽茶偶随稚子去锄瓜问君何佀东陵日犹是峗山故老家门外清泉两汊流臣心如水更何求濯缨濯足终多事巳分心身到逸休树影扶踈听鸟音可堪时事百年心髙情爱杀陶元亮一醆秋香见独斟德泽涵濡得二难百年祠馆见遗安苍苍一片坟台石留在行人下马㸔士论推称谥㝡公瑶镌三尺刻文通因君唤起西南兴夣寐洄溪碧㶑曹右丞生祠前年拜扫王坟庐笑逐双肩到并驱林薄气清侵邃宇人家春社乐于胥农乐无如歳有年更将民瘼细爲蠲应怜右辖祠边月花栁深村有二天李白醉归圗云阵横陈大渡河一书能觧六蛮和仙韶莫诧君王宠七寳粧严未是多袭羙堂诗云中张釭母姓杨氏性资淑惠小心敬畏早见知于中宫出入禁掖垂三十年前后赏赉浓渥杨殁上思保育之功赠安翼赵国夫人生子六人长曰镇出刺荆门沂水二郡其四曰鑑知东胜州余皆宿卫宸庭袭羙看来媺在中当时安翼有深功春风吹下蓬莱阁二子归来五马騘自题冩真白发刁骚一幅巾遗书浩浩百年身纵令不入麒麟画巳是三朝舘阁臣李德𥙿见客金銮载笔宠光多三镇闻风自削磨开运中兴元两様相君勲业迈萧何恩雠平日太分明胸次看来气未宏不鎻柜坊停衞士谅知堂上有竒兵动华夷机务论思尽有爲一贬未应生重崖州山色要新诗经纶心事在思亭据榻髙谈佀自矜不见省中温室树孔光终了説何曽有才善处是无权朋比爲心自党偏邂逅郡楼囬首处杜门应羡晋公贤意气扬扬与胁肩较来失徳两同然春风满眼桐花鳯不是当年谔谔贤送同知范君璋之任平滦昆明授法起嗣民瘼洗蠲冝饱知后日鸣絃千室邑岂惟活国説良医三纪承恩鹤禁深一官滦海任浮沉固应天上张公子好识当年大范心张遂初诗鹤禁辛勤四十秋端功端品可封矦一官才入寻常选犹𬒳时胥问觧由需轩闭合阳城醉佀泥諌臣爲论在韩疑一朝力折延龄相识得三阳出险时据按事从中道处洗心思与繇辤新小轩不佀朝来喜倒屣门前不速賔则天朝回圗万有潜随一气回武炎如火李如灰上阳宫殿春风暖花底朝鞭隠若雷过瓮山记老人语刑清兵寝歳豊穣五十年来帝道光驼马栏东逢老叟向人犹觧説先皇题刘元礼挽诗卷后有得归爲怙恃荣三年索米可怜生一盃不及慈闱飬空有残䰟遶斗城三尺旅坟燕地鬼一篇新序翰林词友生最是情钟处夣断空梁月落时客死无归最痛心李生哀恸惜知音只縁识得天伦重不爲黄金緑绮琴任氏具庆堂诗卷善积中来庆自全一堂和气觉春寛人间两字风流处贴在儿儿额上看夀援谚语应踰七数比名泉更益三婺女老人元瑞世两星今见济之南刘签事友竹亭诗退食归来对竹吟相㸔同抱歳寒心只今眼底交情薄不似环亭翠影深公子清标有足多紫微垣外侍雕戈料应瞻彼猗猗兴瑟僴功夫见琢磨题钱选临曹将军燕脂騘圗涪翁醉草丹青引祕省珍藏猎骑圗老眼再观知有数喜从唐本玩临摹龙种中来见异姿春风舞影下瑶池马中岳湛钱郎笔冩尽坡仙七字诗刻烙天全固可悲不应頋影自惊嘶君看惨淡经营意重爲庄生觧马蹄首脱金覊籍帝闲春风沙苑草芊绵承恩幸在休闲地谁与争鸣八骏先良骥初非以力闻丹青传冩画圗新超超説是千金骏踶啮何曽到圉人相马圗驽骀安分老青刍騄駬论才白璧酬相马只今谁伯乐觧教驽骥两垂头题赵嵓人马圗天廐真龙自不凡未妨束缚具覊衘当时一笔千金重今恨无人説赵碞甲午歳门帖子旅食京华两见春哀年来作玉堂臣一家温饱恩光里𥙷报无方愧此身题徐中丞子方爱兰轩诗卷幽兰在谷似幽人相近相亲有使君独爱逊绵诗律细宛从平淡发竒芬手治兰台种竹围护香笼日淡炎晖丝纶阁下文书静却似当年对紫薇山行还喜得夷途路转兰皐更可娯十里晓烟香不断春风吹𬒮过鹅湖济南録事叅军觧君瑞芝图晔亭亭紫盖光气和无地不芬芳一枝特秀溪堂似表叅军政异常从来腐朽化神竒正自余精发菌芝浩荡上林春色里自怜蒲桞望秋衰题李巨川衆芳亭引水溉余红药秀遶栏㸔得緑隂春帝城扰扰黄尘底独惜幽香亦可人倾囊不惜买花栽醸酒留香待赏来説以西园潇索客从今无复眼慵开主人襟韵有余馨俯仰乹坤一草亭餐菊佩兰当此际江渔休笑屈原醒渊明归来圗独游初不爲良晨歩入斜川别有春多是歛裳宵遁日眉间归色喜津津徽宗花鸟图无逸圗空冷御幈翠香珎羽惜娉娉不思三代池台乐感致中和本四灵踈梅寒雀圗苦爱梅花结素縁野庄胷次本潇然枝头冻雀何爲者时许分香到夣边长记扁舟过武夷仙家梅竹满清溪山禽尽日怜幽致争㨂寒枝趂晚栖题邢君用意斋禹城方伎响邢君頋我龙钟老病身赋就瘁梨空自惜几时相对意斋人百疾中来有变常智人察色信能量细看难素纵横説到了何曽有定方医言意也精微而危不诚无物诚斯明斯意诚心正以至国治治国尚可奚难于医仲尼无意人孰能追庄生刻意我非敢知惟神圣工巧意行不疑然后是斋之所谓意者庻几得轩𡵨之遗甲午歳门帖子新春元日两争妍气朔分齐本自然不待书占云物喜上旬壬子是豊年题张太师浩家集后功名有分事无难谈笑貂蝉素履间松菊堂深归未老西州扶病叹丘山䟦雪峯居士顚草后笔从简古发浓纎书到颜樵两具瞻不忆雪峯挥翰手怒轰雷火学秦蟾濡墨池边说醉颠书家初不数钟权纵横诘曲千文帖篆中间有正传元贞二年秋偶至新店观光驿回思徃事盖三十五年矣因书壁以记重来汉署风云控北坡万方奔走听虞罗偶思三十年前事夜半邮亭索传过湘江晩渡贾传懐骚动楚悲退之伸祷谪潮时黄陵庙下山如霜南气已凝物华从此见衰荣漫山桃李春能㡬煞寒溪四友清枯木寒鸦枯树寒梢冻欲氷野鸦飜影若为情锦鸠唿两烟林外红杏香中过一生楚水归舟汉东归兴楚江㠶老我南宫百不堪莫讶西风烟棹速秋霜香满洞庭柑菊轩姜家篱落似斜川野圃秋容淡淡烟何待白衣人送酒一轩风物已陶然生平爱菊菊名轩细捻秋香忆昔贤似续外家无尽藏壁间浑写和陶篇子路问津圗辙环天下老于行二子相忘不辍耕休为圣贤分二致本来出处不同情元贞三年门帖子平生报国䆠情踈千里思归意未舒只有暮年心徤在一灯清影课残书大简之山水横披雨湿溪烟冻不飞一舩灯火暁光迟风蓬冷泛东山月记我茶洋早发时知本斋先生宪府旧乗騘骨鲠人称鐡靣翁此日筹堂见余庆一门和气乐融融人物原原有自来特将知本榜新斋归根返壑皆吾事庭草春来緑满堦㶚陵风雪圗诗瘦清于饭颗山蹇驴䭾入画圗间姓名得挂金銮月风雪长途是等闲䟦左山公书东坡醉墨堂诗闭戸经年翰墨场鐡心人道汉王常折冲不缩堂堂手思入颜杨鸿鴈行夣回仙以丹剂疗疾黄鹤留题世巳惊又遗丹剂化卢生夣回仙驭无从见何䖏秋风一劒横碧桃青鸟圗上林春满汉宫烟翠雀飞来态度闲王母西归方朔去碧桃华影语関関洲僊集海微茫翠鸟湘桃更异常似为碧霄宫宇寂故传芳信到刘郎孟母三迁圗卷赠新轩子张孟母三迁飬圣功芬芬千古振髙风披圗欲识頥斋意人道神交管鲍同题张昭信济江调兵记目堂堂大将伯颜公万舸浮江节制雄今日河山归统却从遗藁见元功题萧氏承颜亭曽门为孝固多闻不佀承颜孝莭纯人説小亭如斗大一栏花木四时春东坡赤壁圗先生胷次有天游万里长江一叶舟欲托悲风㵼遗响恐惊幽壑舞潜蚪题钱舜举牡丹折枝圗翠帷髙卷出倾城并髻凝粧别有情似为洛人矜絶艶两枝相倚闘轻盈李择善甫贳钱诗卷营营市井逐锥刀戈㦸相寻较一毫焚劵贳钱如弃屣丘陵宜并㤗山髙宫廊校书断烂朝章报恐差青编搓碎旋添加就中书削无多意坐到宫廊柱影斜任伯如庆母夫人八十之夀婺光帘幙寳烟浓八十慈颜夀乐融徤羡鹿泉新句好一堂和气画圗中风髙云夣夕江连云夣夕多风万斛龙簸荡中常记瓜洲乗醉渡片㠶几落海门东枯木寒鸦乱鸦飜影上枯枝点缀荒寒见野祠絶似首阳山下路满陂晴雪祭余时秋蝉堂诗霹雳湘琴得正传新声曽擅泰和年王音又与人俱逝时頼秋蝉续断絃屈原对渔父国旣无人不我知秋风泽畔一湘累君臣大义明如镜抵用渔翁辩啜醨题张君利甫秀巖琴谱手卷故家人物秀岩仙一曲瑶琴有正传郑重张君宝遗谱不殊亲授广陵篇题纺绩图三晋遗黎乐士农绤絺爲业略相同细思七月豳风咏不到春坊锦绣工千里秋晴圗出门藜杖思飘飘千里晴霄见羽毛特爲樊川发清兴南山秋色两相髙江船晓发图漠漠溪烟冻不飞一船烟火晓光迟风蓬冷泛东山月似我茶洋早发时秋涧先生大全文集卷第三十三秋礀先生大全集秋涧先生大全文集卷第三十四秋涧先生大全集卷第三十四七言絶句读汉武帝外事囬诗汾水西风岱顶柴侈辝称自马迁开谁知留谤千年后还向班生笔底来潇飒神飈下寝园玉衣晨举马嘶烟不容夣语加明谴应是千金汉相贤白髪刘郎一帝巫老方服食悟前图首言要格君心妄万古邹卿一大儒太一蓬仙杳不闻龙舆三驾海东云明知求访终无验才悟文成又少君嬴杰而颠彻黩兵较来遗迹不多争戾园甘分秋风里流血争教到市氓鹢舰龙旗照水开昆明都试想雄材眼中不惜肌膏尽博得西南拘酱来昼猎南山夜不归白龙㡬中豫且危论功正有髙皇约不爲诸孙济所私二乔观史图二乔絶艶煽江东一札龙韬閲未终多是周郎传报捷华容烧虏夜来空刘永年棘兎周身有术无牙角出没中林草棘深幸自得沾闲静处枉将隂巧见机心神明之后管城封埋骨诗书有骏功原野暖烟三宄乐縁云无夣入蟾宫月中捣药伴蟾蜍啸傲秋风挂影踈今日弃捐茆棘底免冠丼谢不中书旅熬圗厖然纎氄褐毛鲜闪闪苍精照帝轩谁为此监杨得意一言曽逹汉文园何人刾绣旅圗惨淡风烟较猎余不寳珍竒安逺迩至今人味召公书风雪蓝関圗天威不逺雷霆迅雪拥蓝関惜自伤不似老坡南窜夜一天风露纵浮航兇锋笑折王庭凑赤手婴鳞撼宪皇可惜堂堂忠义气枉将衰朽托吾湘庚子歳门帖子庭惊爆竹驱傩鬼门掩春风贴画鸡恋阙心丹老犹在夣中来趂笋班齐庚子元日即事春融官阁梅仍好暖透墻隂雪尽消长记紫宸朝退后洋洋犹说太师韶覔酒门外风霾障日昏地炉吹火发春温牀头说有青藤醸好遣麻姑送一樽敬甫英豪盖代闻三年幸得作比隣闲来屈指从头数得见青瓶有几人时题文殊院壁呉僧乆住文殊院千里东归未有涯十二通衢春雪满又携藜杖去谁家䟦梁中宪无尽藏手卷四首人物风流晋永和一樽觞咏百年歌迩来水槛中台宴更比当时乐事多长桥春露湿吟鞋共警时思憷惕懐只为一终天理在晚香何有百花崖钟皷山林穷胜事衣冠韦杜似樊川一门显允称多士野老犹能説定年马头旌斾八驺行劒佩尹雒京特就房山嵓畔月百花潭水濯冠缨海岸古木圗古木螭蟠欝有华轮囷竒崛欲谁夸何年海蔵龙宫使推出秋风八月槎题肃斋诗卷坐如泥塑程明道笑比河清孝肃公一字名斋见操守俨然思有古人风外自形骸内自心敬恭交飬理尤深用功不必求他説细读西山夜气箴再题梁氏无尽蔵月白风清丗不知园林钟皷想当时萱堂此日南陔乐又见肩舆拜庆诗洹水郎山雨露春江山如画见横陈丗臣乔木千年事长配先生德日新呉郡张緫管代输民租手卷呉郡张矦润屋余歳供民赋济贫居二十四考中书令此乐融融未必如庚子歳冬与僧印相对见其颇瘦戯作一诗相赠云在青天水在瓶禅関终日不曽扃莫疑磨衲松形瘦午夜吹灯唱佛经又题逺僧定禅东林法第隠峨嵋风雨中途避树枝千刼尘縁终共尽枉将公案诧神竒题王国祥适安斋诗卷神光仰靣滏流东睡起东䆫日巳红适意有诗樽有酒晓猿休讶草堂空断崖烟隔囬逋驾山鸟山花乐亦佳一夜山灵来软脚尽分空翠湿吟鞋起居有道适之安况复山人已考槃辛苦东曹马观复簿书灯火五更寒兇锋北折恒山逆鳄暴南移窟宅空天地此身无定在适安何佀一盘中马卿来索适斋诗终歳思归未得归羡杀昌黎盘谷叙山林长徃㝡知机呈德昌郎中太平朝野足娯汉日舒长省府闲前日景阳台上䜩一堂丝竹两东山江山大笔硬盘空夸海归来不自雄红药满堦春露湿看君给事大明官沉沉宫漏出华迟晓日云笼簇仗齐前日彤庭青琐客只今骑马欲鸡栖兰阳僧荣説昔开汴河得入定隋僧今移葬宝相蔵寺前殿趾下手爪纎长缠绕两胯或问弥勒下生否未也荣説寺中见有碑记汉家习战凿昆明刼火留灰忆见曽谁谓大梁兰若底土中入定有隋僧钱舜举桃花黄莺圗金衣公子绛桃芳飞下乔林过锦江细按玉琴能巧啭绛纱髙卷薛涛䆫夀阳公主折梅图满庭梅影媚春阳粉蕚封香散麝嚢折得一枝春在手含章宫合闘新粧寳檐公鳯探芳丛琼蘂飞翻入卧中一自粉绵轻拂散暗香吹满夀阳宫题武教授峨嵋山谿堂图野水林塘淡欲秋日长缯在沙头故山咫尺峨嵋外未碍因人作逺游张金吾慎独堂赤丸夜语飞电如徼巡谁勐张金吾能于不覩不闻际一妄才生制得无中和堂草随风偃理之常况是京师首善郷闻说开元天子圣羽林多半授经郎庆夀东西二桥庆夀精蓝丈室前松蕤盈庭景气萧爽尝引流水㶁鸣其间东西梁贯以通徃来今水湮桥废止存二石屏上刻飞渡飞虹桥六字笔力遒婉势若飞动有王礼部无竞风格寺中相传亾金道陵笔也主僧西云安公喜作诗通书学以无碍妙辩现当机应身轩露头角价重统堂缅懐遗迹修护珍惜属秋涧翁作诗讃叹传示后来谨赋二絶奉荅雅意秋涧王恽和南花木禅房迳窈通卧波曽覩未雩龙摩挲一片西山石依旧宸奎照碧松飞渡飞虹㧾旧名玉渊无复绕松棚偶投静境便僧话指頋瑶镌説道陵半山石诗一拳山骨动溪神小字金书爽醉䰟窃吹滥巾非我事约公同赏谢家墩荆公精舎定林居蒋庙相过恰半途不忆半山亭上石溪光一夕照吾庐农里叹至元廿八年秋九月检视水灾赵之东偏自平丘至刘村渡凡一十一处因老农问荅集爲十絶句庻以见农家有终歳作若卒至于无成者可哀也哉作农里叹其辞曰今歳冯夷势蹇骄漫流西岸不知遥枯槎聚沫犹然在时见田间拥树腰洨水南来接北滹两河㑹合泛田庐官来检验承尊重所望申圎早得除寕晋东南旧马头今年秋稼𬒳灾稠至今田畯扬旌处犹作长河一漫流涨痕到处尽翻耕壠畒纵横宿麦青马首野人争説似肯教欺昧老提刑薄有田畴在逺埛近村减埯不能耕今年巳损秋禾了庻望来年麦有成野涨平田一漫苍只縁沟浍失隄防田庐相近初无碍頼有庄东白草冈驰传东来相水灾并河村分尽俱该莫疑询访多谆复切恐文移不细开每年秋涨頼横堤水纵漫堤尚害微近爲鹿城偷堰破放交流潦到柴扉每歳灾伤走吏曹何甞南陌到东皐正縁事重人微甚特遣官来慰尔劳谷穗虚穰草色燻满前堆积漫如囷一餐到口还无济辛苦田间力稼人火云六月旱爲灾嘉谷方苗大水来老㹀瘦来无可饲放教河底啮枯荄辛苦农民上所哀况遭今歳水爲灾淂除与否浑闲事最喜分司检踏来责偹利爲人后责居先子细评来不苦偏郑重左山亲有语天心责偹最相怜相乡懐古整整唐旗向日开贼兵来阵亦雄哉胆寒已落银刀手不待骑河百战来泜水倚空赵壁汉旗殷裭魄南随逝水寒自是炎刘方尔炽不应儒将责成安题赵縂尹书堂赵氏诸郎玉不如籝金虽贵乐三余朝来放眼芸香阁信有人间未见书河内许生希颜愿而有立志予在襄国问学者月余及其行也求一言为训故书此以贻之筮仕常深未信懐孔门惟有漆彫开治平果淂真知理青紫何愁俯拾来题陈居士归真圗三首林下山间本寂寥只縁乆动思渔樵君看白首争名者穰穰依前满市朝桂树巖幽谩见招风烟圗画尽髙标一从五柳归来后此事人间乆寂寥举世谁能未老闲风烟空对画圗间应怜心逺陈居士杖屦西山夣徃还松林秋月万壑松声月色开夜深清景湛灵台放懐不爲樽中醁坐听苍髯说法来题刘道济所蔵石屏石中乃有此竒雯来䇿临池障墨勲絶似鸡鸣南下望桑干东卷入寒云过寕晋北陈村题陈节斋故居草庐壁皎皎丹心与义俱要须身外更无余截然不负平生志依旧陈村一草庐生死分岐又六年野烟行入比陈阡不烦更听山阳笛老泪临风巳泫然过后赵右侯张賔墓自拟筹兵借筯伦品量何必果谁亲风云惨淡龙蛇里独识将军亦可人一劒横谈动世龙扫除河朔晋爲空运归曽不论夷夏乹没并门坐啸功勒遇光皇竝驾先右侯端有子房贤一时潇洒君臣契虎视鹰扬岂偶然鉅鹿懐古鐡鎻秦围一战开群雄稽颡拜平台君王邂逅东城败骄气湏知自此来赵围才觧已亡秦六合风云覇业新逆取不思湏顺守呕呕空抱妇人仁沙丘懐古一从竒货落韦机秦自庄㐮綂已非大寳前依王命论牛当马后一何微滈壁投来䜟已真沙丘台下泣宫臣事机説到还元处造物于中太戏人时苗墓典郡风流若可称当官明允复氷清来时孤牸归遗犊却恐存心似近名笑却青凫取大钱去留黄犊县门边就中处置人情近似觉山隂守更贤苦热炎官令虐不容安背汗翻浆厌午餐遥忆百门山下水玻璃盆靣万珠寒沙丘怀古六国平夷甚虎狼拟从一世到无疆谁期五十余年后生处元来是死郷拟就灵仙不死期翠华拂靣事皆非湏知一把亡羊火望望骊山待汝归万灵诃护骇东廵一死沙丘等弃焚不直鲍车曽贝恶萯阳宫事尽腥闻陌上行人去不还眼中豺虎满朝班齐云楼下陂陀血红比龙𫀆色更殷东就梁营怒重𡵨倾危何处託苕枝目斜䄂搭栏干曲花满春宫去住时读明皇杂事捂桐叶上雨声繁絶似花奴羯皷畨不待迫迁西内后上皇当此已消䰟读肃宗杂事凄凉南内废晨昏兴庆宫官不一存进药失尝蒙大悪肃宗当以弑君论又拥怜爱子遽闻言天理中还帝泫然龙徳本非轧健体不应良娣健而颛广宗早发武道亭西望镇阳趣装犹是四程强夜来一雨扳炎伞借得长途雨日凉赠擒虎张侯弟三子飞卿射虎声雄发五豝三郎闲损玉稍花雍容诗礼相逢处不信风姿是将家大学渊源在六经振振仪鹭尽充庭君㸔万字长沙䇿不到诗家月露形黄巾墓汹汹黄妖聚一唿棘矜元是力耕夫人心莫作平常㸔易动难安最可虞再过隆平我𣣔临流濯鬓埃沙鸥桥畔莫惊猜亭亭一点隆平塔半歳还成两度来铜马祠古鹿城西野庙新战勲犹说马将军甲光千丈云台画只有荒烟对夕曛昭庆陵紫云仙李陇西宗又向平隆见祖宫陵寝栢城俱扫尽石麒麟鬛动秋风过唐山望祷帝尭祠光宅宫庭歳祀新壤歌犹是昔时民遥祈一勺龙弘水痛与山前洗旱尘读李斯传常笑秦斯诉已忠岂知身堕赵机中沙丘不负先王託虽死犹能保覇功卢处道处覔书米家书画满江船月贯长虹夜色鲜欲识广收多蓄意北归分赐到诸贤题涂水老人赵君玙诗卷豪杰并门自昔闻傥来轩冕等浮云潇然独老琴书乐涂水㸔来只赵君老鹤昻藏不受覊九皐心与野云斯翩翩不坠中郎业又向诗书得蔡姬广武君李左车墓广武筹兵见未形规模尽敌汉威灵天其不夺成安魄赤帜何由下井陉早发铜梁旱损滹南二十城蚕沙充食叶爲羮朝来夣觉梁门驿几处坊场听皷声春宫元日口号日融栏槛㹸金丽春满松廊鹤禁深四海讴歌皇子夀一年得拜老臣心色目依班向殿趋入门一字立青蒲侍臣直上牙牀启拜毕分觞当大脯兽樽人立逺传胪轧轧声来启左枢玉马抱牵当殿过一时肃拜不闻唿沉沉兰殿欎穹㝫一点前星现半空事事见来臣分里中单奚取绛纱红暖烟宫殿歳华新入贺东朝异紫宸内外百官皆便服紫衣独见海东臣三薰来献野人芹不谓刍荛得上闻银研柘弓非所觊庻凭春铎振斯文朝拜归来户昼扄小斋孤坐喜春晴太平傥许斯文致未碍明䆫管墨卿偶书唐到开元极盛年见人説佀即欣然时时夣里长安道驴背诗成雪满肩太一宫春早即事汉家望祀竹宫神参礼精严动早晨殿瓦渐分笼月白一声金磬听朝真壬午除夜杂诗来住京师已半年欲行还止果谁然渊明岂是山林士苦要絃歌为秫田两间斋室过今冬臈雪才消又朔风底滞王穷何所恋终年相伴要诗工鐡画颜书雪屋灯夜深相对眼増明莫疑掷几金声砉读尽诸孙得杲卿科斗秦燔汉莫猜釐陵况是晋初开辞坚句涩无多旨茟削疑从戦国来辉辉风日暖生烟气韵和平恐信然轩冕傥来皆外物歳功无切是丰年瓜畦分漑引温汤三月中旬已进尝縦使得先诸菓上摘来终是不馨香衆卉迎春窃化权苦寒都在早梅边不愁一夜氷花老便得和羹亦藁然失之湏信本来无勉强难扵上圾车看取一阳潜九地春来葭琯自舒徐谢安石奕棋圗百万秦师未易摧动容无复㨗音来入门偶折登山齿一矫论公恐妄猜江东全倚谢家安雅量形容对奕闲胜负自𥘉成算在在风声何頼八公山沛公洗足见郦生圗气折狂豪一洗间要令游士吐嘉言𥘉从沛长咸阳帝此术施来第几番喭然洗腆孰爲賔中隠炎刘四百春一説便能延上客君王肯效妇人仁包緫绵区细故捐未妨掸洗郦生前一嚬一笑非无谓不似髙皇气驭权落魄髙阳一酒徒畧除边幅展雄圗桓门坚忍湏臾去长爲东山出此模布褐昻蔵七尺身不容空老酒垆春风云惨淡龙蛇际首识隆颜亦可人书壬午歳十二月廿二日夣中所见青山隐隐水悠悠鹤盖前头列火篝江阁连延三十里停辀㸔处古昇州孙阳相马圗昭王墓老秋芜合虞坂人归暮霭苍屈产何甞无骏足世间能有几孙阳渭桥迎代王圗古人作事洞胚胎画到龙眠见大材勘破丹青挥洒意英宗还自濮阳来李临城挽章桂香坊里推时隽爆竹声中见孝心人道臧孙今有后惜教含笑九原深荣归亭䇿勲自合画麒麟佚老荣归帝里春开卷赋诗还自笑满缨尘土向时人身外功名弊屣轻一亭归卧有余荣分明昨夜南山猎夣里弦惊裂石声再题胡烈妇杀虎圗丈夫不作屠龙举揵妇能成刺虎威试看五行参运化二隂何盛一阳微耽耽哆口摧天去死地求生有若人寸鉄竟能伸义烈大臣当国合横身古称政勐苛于虎揃暴除残惜壮圗蹀血两坊王义侠䄂鎚挥处几于莬汘宅皮骨皆爲虎吻腴鬼幽曽不悟当初棘林夜黒相逢处犹恐伥伥泣有余石鼎聮句圗衡山何物老弥明气歴侯刘到震惊笑向半空盘硬语火炉头上把降旌海上游谈接大颠鼎边聮句託轩辕不湏苦泥中间事二者㸔来揔大言渭桥辞谒圗闪闪銮旗拥帝舆八方臣妾效嵩唿君王莫以来同喜卫霍功成万骨枯周文矩画金歩摇官人圗螭玉珠华两趐排髻髙双鳯拂云来玉笙合就新翻曲恰值碧桃花正开雪中同郡寮游逹活泉讼牒听余事未圎日长谁办枕书眠出门偶作闲人计踏雪来观逹活泉渊碧澄泓一畒池胜游都在郡城西潜蛟免致腾云润歳歳分香入稲畦雪䆫无寐夜深雪晃客䆫明更比西楼月色清老大㸔书无眼力偃然欹枕数寒更早秋夜坐候䖝唧唧掩荆扉落索瓜篓满败篱凉气巳随新鴈至小斋灯火便相冝饮醯圗一勺尽调鼎味三升鼻吸诚难翁不去为卿相何人禁此辛酸江南道闽越自方千里冥冥海角天涯野竹踈梅沙路江边到处人家早起效三五七字格东方明清风发白露下无声歩乆寒侵袜抚楹歌罢酒微醒月明满地芦花雪秋涧先生大全文集卷第三十四秋礀先生大全集秋涧先生大全文集卷第三十五秋涧先生大全文集卷第三十五书上世祖皇帝论政事书臣近蒙礼部符承中书省札该宪䑓钦奉圣㫖召臣恽驰传赴阙庭者臣恽伏自钦承明命夙夜秪惧不知所为意者宪䑓过举俾备顾问庻有所彂明因自忖量国家之事日有万几非愚下所能识然臣自中元迄于今日乆叨仕进区区管窥不无一见辄敢以时务所冝先者数事昧死上闻臣闻自古创业垂统之君必定制画法传之子孙俾遵而守之以爲长卋不拔之本钦惟皇帝陛下圣文神武以有爲之资膺大一綂之运长䇿抚驭区宇民数逺迈汉唐其所渇者特治道而巳然三十年间励精爲治因时制冝良法羙意固巳周悉今也有更张振励讲明画一若悬象而昭布之使臣民晓然知其法之所以岂不便㢤故臣以立法定制爲论治之始一曰议宪章以一政体传曰法者辅治之具一日阙则不可君操扵上永作成宪吏承于下遵爲定式民晓其法易避而难犯若周之三典汉之九章是也今国家有天下六十余年小大之法尚逺定议内而宪台天子之执法外而廉司州郡之法吏是具司理之官而无所守之法犹有医而无药也至平刑议断旋旋为理未免有酌量准拟之差彼此轻重之异臣愚谓冝将已定律令颁为新法或有不通行未尽该者如累朝圣训与中綂迄今条格通行议拟参而用之与百姓更始如是则法无二门轻重适当吏安所守民知所避而难犯天下幸甚二曰定制度以抑奢僣夫制度者明尊卑别贵贱法天道而立人极也故古者衣服饮食舆马屋庐皆有恒制至于庶人仆妾其禁尤严惟在君人者制节堇度率先化下为务何则上之动静为人劳逸之本上之奢俭为人冨贫之源可不鍳㢤钦惟皇帝陛下临御以来躬先俭素思复淳风如轻纻衣而贵䌷缯去金饰而朴鞍履至衣服等物销织镀呀之类一切禁止以奉行渐逺不无㢮缓今也臣民衣饮踰于公侯妇女衣着䓁扵贵戚以致聘财过扵卿相男女不能㛰姻正以用之无制僣越暴殄有不能供亿者故物价不淂不踊而贵钱币不得不虚而轻上下困弊日甚一日假若巨室之家亲属奴隷衣饮一切自有等差若例而一之寕不困乏臣愚以谓冝一切定夺大行禁止使民志定而不少僣越用既有度物自豊饶恐亦实楮币杀物价之一端也三曰节浮费以豊财用夫一世之财足周一卋之用不必专豊其财去其害财者可也今国家财赋方之中綂𥘉年岁入何啻倍蓰而每歳经费终不阜赡者岂以事胜于财过有所费故也为今之计正当量入为出以过有举作为戒除飨宗庙供乗舆给边备赏战功捄荒歳外如冗兵妄求浮食冗费及不在常例者冝捡括一切省减以豊其财财豊事胜食足气充以攻则取以战则胜以柔则服将何为而不成何求而不获古之善为国者君不必冨冨藏扵民故用虽多而取不竭孔子曰百姓足君孰与不足此之谓也且财非天来皆自民出竭泽焚林其孰御之但力屈财殚非所以养民而强国也昔亡金世宗诸王有以不给而请告者世宗曰汝軰何騃殊不知府库之财乃百姓之财耳我但緫而主之安敢妄费迄今称説以为君人至言可不鍳哉四曰重名爵以揽威权古人称官爵谓之天秩王者代天爵人鼓舞一世使天下之人奔走为吾用者此也惟爵与禄不轻以付人曰贤曰材迺能淂之所以为砺世磨钝之具若得之轻则视之轻视之轻则人不重人不重将见君子逺小人至此必然理也惟其磨砺辔驭之权世主操于上不轻授人与当其材何患气之不振力之不竭事之不成者哉今四海一家权宜假借之举日渐希濶正国家收揽威权之时如近年委任稍重者罔考其素即授崇品激之建功立事固是驾驭英雄大权苟非其人不无叨窃不安之惧今中外无事朝廷冝重而惜之昔有唐使职或带相衘然止行见軄曽无分省实权五曰议㢘司以励庻官臣闻古之善为国者不使人有怠惰不振之气若作扵心而害扵政苟非以徳振𧺫必湏度时宣本人情齐之以法故淂小大毕力上不劳而衆事举今州郡之官品流殽杂既无选举甄别止循常资纷纷借借聚散扵吏部例淂一官鲜不因循苟且以岁月飬资考而已欲望承流宣化趋事赴功卓有惟新之政亦已难矣甞观汉唐之驭吏也䏻者増秩赐金公卿缺则𥙷之以表其贤否者放田里而不事事唐则召七品以上官集扵阙庭亲与访问䆒淂失而进退之然二者不过爵禄为劝爵禄极则意满足意满足则怠心生亦有无如何者故持斧直指採访黜陟䓁相望于道而本朝之举髙出前代比者㢘司之设𥘉气甚张中外之官悚然有改过自新之念大姦巨猾致畏慑而不自安庸人懦夫将卓尔而有所立行无㡬何法禁稍寛使监视者劲挺之气不息而自歛聴从者奸弊之萌潜滋而复持恐徒易其名而不能革州县之故习夫刑罚崇寛固是国家羙政然分别善悪以示劝惩岂淂专务寛恤昔亡金大㝎间尚书省奏顺州军判崔伯时受赃不枉法准制当削官停职世宗曰受财不至枉法以习知法律故也所爲奸狡习与性成后复任用岂䏻自悛虽所犯上扵追官非奉特㫖无复録用以致犯禁者鲜此先事之明验也今风俗浇薄遇有所犯苟免无耻臣愚爲法冝稍重以权一时其要在人法并任精择官僚优加吏禄宪纲旣立公道大行官有作新之气吏无餬口之虞我之气既伸彼安淂不振我之政既肃彼安敢或私所谓上行下效源清流长将见风彩百倍有登揽澄清之望矣六曰议保举以覈名实方今亲民与参佐官莫县令经厯爲重县令迺百姓师帅师帅贤则徳泽宣参署爲一路纪纲纪纲振则政务举今例出常流安取殊绩臣愚以爲若行品官保举法庶得其人其法品量举主与所保者资厯相应果皆两可复精加磨勘无谬妄私意然后许令入状相小大之才授繁简之任限以歳月课其殿最升黜举主淂人者受知贤之赏不职者坐不当之罚举官自然尽心受保者常恐相累如此庶立功而寡过矣献选尤冝施用此法何则江南北至平㝎谅爲不易凢所隷附秋毫无犯可谓仁义之师只以前省调官贿而海放行省注拟尤爲滥杂侵渔掊克惨扵兵㐫至盗贼窃发指此爲名仰頼天恩幸其无事今冝委官分㨂以行此法其停革人贠不至罢黜者降之边逺见职委有声迹者使之内迁亦激劝一法兹汉唐五代迄扵亡金皆遵而行之当时号称淂人然必湏审官考功等职专掌其事七曰设科举以収人材方今名儒硕徳既老且尽后生晚进既无进望例多不学州府郷县虽立教官讲书㑹课秪皆虚名畧无实効以致非常之材未闻一士州郡政治若无可称思淂大儒硕徳难矣臣愚以谓不若开设选㪯取验之速也夫进士选厯代号取士正科将相之材皆従此出前代讲之熟矣理有不可废者若限以岁月而考试之将见士争力学人材軰出可计待也论者必曰今以贠多阙少见行壅滞若𣸪此㪯是愈壅而滞臣谓不然盖科举之设本以覈实学而収多士清仕途而息杂流庶淂将相全材为国论治道备大用也岂不愈扵学校徒设汗漫而无乎八曰试吏贠以清政务前代取吏之法条目甚严如宰相子辟举令取充省杂终塲㪯人试𥙷䑓掾品官子孙吏贠班秪合门䓁人出身者试𥙷六部令史夫令者明法令曰令史者通经史曰史今府州司县应用一切胥吏多自帖书中来官无取材势湏及此所习既凢闻见或寡欲望明刑政识大体务清弊革难矣臣愚以谓为今之计莫若将合岁贡吏人以吏贠法试之中选者仍许上贡𥙷充随朝身役外郡见役者从㢘司以校法试验庶几激之积渐肯学其月请俸给亦合定夺能使淂餬其口然后可责以㢘何则今㢘司专抑吏权察非违少有贪鄙不计养㢘即按而治之是縦之窃而责以何盗之为岂理也㢤九曰恤军民以固邦本近命新省整治以来一切事务尽从简静而治不肃而成者也中外㷩熈翕然有拭目太平之望兹盖皇帝陛下屏去奸慝保合大和嘉靖邦本专任责成之効也然犹有当轸虑者夫为治之道政贵均一不少偏重否则必更而张之使至公均𬒳国家且自㐮阳以来签取军役盖四举矣将着中物力等户尽充军站中间抛下上户其䏻有几皆贫难下户而军兴百色所湏皆仰供办江南甫下遭值前省和顾和易急徴暴㰸侵渔不法又将军站闪下差税不问多寡止除四两余者分洒见户其逃亾差税又行每岁陪纳数年之间编氓已是靠损其小户困苦不较可知臣以时属方殷输差税冝令蠲免涵养存恤小康若一旦别有征求易为责办其军站户富者至有田畒连阡陌家资累巨万丁对列什伍贫者日求生活有储无甔石田无置锥者今也不分难易一体应役又至元十一年签充到军多是近下户计当时起遣巳是生受臣愚谓俱合分㨂定夺庶不致困乏逃窜有悮临时调遣不均之弊莫此为重十曰复常平以广蓄积常平仓设自至元八年随路収贮斛粟约八十余万今仓廪具存起运乆空甚非朝廷捄荒侐民本意夫常平之法岁豊増价以籴之则农重谷而敦本岁荒则减价以粜之故民倚安而无菜色如徃年㝎时估以平物价竟不克行殊不若常平之有粟也盖低昂权在有司兼併利无专檀故也若𣸪实常平倘遇㐫歉出粜三二千石谷价自平楮币亦复加重且免赈济破用军国正储实爲古今良法十一曰广屯田以息逺饷臣闻边储逺饷自古未有良法如飞輓负载卖爵赎罪引种和籴未免弊困多不能行俱未若留兵屯田爲古今之长䇿也臣试以唐振武事言之宪宗元和七年李绛言天徳振武左右良田约四千八百顷収粟四十万斛岁省度支钱二十余万缗兹非明験欤今振武豊州界河两傍除营帐百姓耕占外其余荒闲尚多若大治屯田自非水旱田功稍集国储必有所济唐陆贽所谓縁边土沃而乆荒所収必厚又近岁山后流移户多将见抛地土时暂借令营屯亦是一法及捡括冐占仍招募愿户者听外边屯已置营屯去䖏亦冝差强果为国尽心有为能臣重与捡勘其间一切可行未㪯已行不尽者极人为而尽地力仍将迤南一切置屯见闲户数併徙边防以捄一时此急扵治外之意也十二曰息逺畧以抚已有臣常闻老子以恬淡为宗孔宣父戒及其在淂二圣人垂教以天理当然为言非徒设也钦惟皇帝陛下圣神文武临御天下三十余年昭丕天之功接千岁之统三五巳来未有若斯之盛其扵太祖圣武皇帝垂创之业可谓大集厥成然有其有者安务广徳者强审今之势譬犹蓄牧大家川量谷计数巳殷冨正在牧圉择人刍豢淂所而巳如此则牛羊茁壮日蕃而无耗不然罔恤见有又务多淂将见复求者未获则已瘠而耗之可不惜哉伏愿陛下息逺畧抚巳有以恬淡为心以在淂为戒頥养圣夀配天无极此宗庙神灵四海臣民之愿也臣又甞观天地之气四时行万物生皆自然而然又其升降止三万里之中其范围不出三十万里之内餙则混沦芳礴虽圣人有置而不论者伏惟陛下宪天体道财成辅相功巳不䏻殚纪尚何言而何虑㢤十三曰感和气以消水旱夫兵者㓙器战者危事不淂巳而用之且以强胜为戒我国家以神武戡定海宇日月所出没霜露所霑坠莫不臣而主之然地广物衆不无孽茅其间故三十年之乆十有余㪯如征大理云南渡鄂渚平内难讨贼璮取江南破㐮汉驾洋海下占城定髙丽问罪交州扫清辽甸皆除暴固存彼动此应不淂已而用之之举也然士卒愁苦死伤暴露边郡困乏中外忧劳之气不淂不伤隂阳之和而致水旱之报是以圣人重之畏之故老子曰大军之后必有㐫年师之所䖏荆棘生焉故比年以来水旱无时霜灾屡作山崩地震变出非常奸臣柄用盗贼窃彂百姓嗸嗸曰趍扵困臣常读中元已来国书诏条未甞不以生灵为念弃捐细故讲信修睦以用兵为重此尧舜好生之徳禹汤满假之仁也愿陛下躬体玄黙頥养圣夀与天无极以𥘉元之心为心以恬澹之虑为虑为民祈天请灾害不生祸乱不作使黎庶知其无之心天地鬼神谅其不淂巳之意庶几天回哀眷易乖戾而为变荒歉而为豊稔㰸时五福敷钖庶民咸跻仁夀之域天下幸甚十四曰崇教化以厚风俗自昔风俗羙好由礼义所生今也礼义既衰故日趍扵薄一法出则衆奸作一令下则百诈𧺫何则民所欲而生者岁不加益我过为之求者日有所増所谓救生而不赡奚暇治礼义㢤有司释此不念每以厚风俗为务如孝行复役莭妇有旌议姻立学师表㳤慝忠臣义士岁有常秩之类非不家至户晓然终无分寸之効者徒文具虚名而已夫天下之事有本有末知所先后则教立而化行臣愚以为风化之行莫国家若先以四教为本曰仁以养之义以取之礼以安之信以行之何为仁父爱子育懐生乐业温饫以养其心何为义轻徭薄赋取㰸合冝寛𥙿以畅其气何为礼上下有分毋妄侵辱诛责以当其功罪何为信发号施令一出不易忱诚以明其约束是也而前政者曽不务此专以威虐肆心督责为令取办一时流毒四海不知陵遟偏诐有不可救药至于今为厉者如逋负差徭有巳蠲未蠲者贫难军人有巳间未间者民出祗应不蒙拨降反复偿其不应民办和买虽蒙官还曽何敷其元价杖刑重责不上大夫崇卑之品曽不少间悉𬒳其戮辱夫如是将何以责民心之近厚风俗之淳粹者㢤惟其四者本立而天下悚然有忠厚㢘耻之心而后敦之以礼譲堇之以庠序观之以郷饮教之以冠㛰䘮祭民将目击而心谕安行而有淂二三大臣匡直辅翼扵上时从而振徳之孰有子遗其亲臣后其君者㢤所谓父子有亲君臣有义不曰风恬俗羙将安归乎十五曰减行院以一调遣伏见近者立行院四䖏盖欲养兵力分省权而免横役然不可多设多设则一旦遇有调遣号令不相綂一至合而征苟进渉险难不肯併力一向以趍成功况江岭阻隔动辄数百里贼去此而盗彼即欲加兵则曰我已降扵彼比縁知㑹已杀掠而去如向者钟贼是也其在江西我逐而出境即睨而不视其在福建复逐而出境亦坐而不问已至朝廷专差重臣㑹三道之兵緫綂于上才方勦絶臣故曰不可多立者縁此也若止设一院于江州地既酌中号令四出复命皇子震綂于上使跨有江淮遥制兵势将何冲而不折何令之不一哉诚为简便十六曰絶交贡以示旷度夫边方小国外示臣属内实观望我以诚徃彼辄谲来何则恃其险僻昧夫天理而懐苟且假息之念故也非脩文以来易以计破难以兵碎也今交趾汉数郡之地耳数年之间虽奉贡伻来终未稽颡阙下𣢾输诚赤今年羾一犀象明年献翠具若干是皆我物借为巳有调书词延岁月而巳此最不可信者昔汉文帝却千里马诏郡国毋令来献而越王尉他曽未几何怨艾自新去号北面终其身内属正以德礼懐柔然尔臣愚以谓彼之交贡自今冝辞而无受则我之所得者有三不寳逺物示以旷度一也鳞介之属叵测浅深不知我之虚实彼用自絶使私计内穷二也又使骇夫天子明见照万里之外畏天事大之心庻有以自省其曲直所在三也伏乞下公卿集议以付有司臣之所言虽至浅近然当陛下无忌讳之时逺𬒳宠召无一言𥙷报缄黙旅退岂惟自弃大负朝廷虚求之心顾臣庸愚何足重轻万一片言有可取使四方大贤大徳之士闻之曰如臣者且蒙採择将而来皆为陛下用矣臣不胜俯伏待罪忧恐之至臣恽昧死再拜堇言上御史台书至元五年十月日前林脩撰王恽言盖闻御史周官也其职盖賛书受法令秦汉以来乃副贰丞相任耳目司察之寄唐制二䑓左以紏朝政右以绳郡县职非不要责非不重也至于天下之大奸郡国之大豪时务之得失生民之利病京官之迭居内外郡吏之歴事臧否莫不劾视按问以之定功罪而赏罚不待稽覆证左㑹有失实而抵坐之也是以天下之人惴惴焉凛凛焉惟恐有毫发诖悞风闻疑佀名絓宪章至于颠越不恭者盖千百一而巳故朝廷清而万事咸理逺近一正而奸邪屏迹矣我囯家列圣相承重㷩累洽奄宅区夏垂六十年迨圣天子登极典宪日新百度具举扵是建䑓司置僚属盖将示公道抑浇私折奸萌救内重之弊也切惟风宪修目古今一致也强宗豪右田宅踰制凌弱暴寡二千石刻损政令不䘏疑狱倍公向私侵渔百姓苟阿所爱蔽贤宠顽通行货赂选署不平此汉六条之制也唐之目四十有四今不具见虽繁简不同以近事攷之或有可详若聴覧未充衮职有阙弥缝匡救之者不敢后也中书政本机务所出整肃紏䋲之者不可阙也官或备贠未淂其人擢任荐升之者不可寛也综劾之权内外惟一强御巽懦之际不可异也大臣当任责也返循嘿而无所建明小臣当奉职也或僣越而觊歈徼倖至扵臣门如市请谒公行名器大权假授失当学挍乆废以为非所急而起青衿之讥贤材在下以谓不必用而兴白驹之叹选部无法徇情故而害至公郷原贼徳乱朱紫而败俗化守令不职怨黩交兴刑罚失衷手足无措胥吏舞文而乱纪群小告讦以成风服色僣越尊卑无章工技滛巧浇靡日蠧将帅狃扵掊克而边防㢮上下习扵垢乱而积弊深若是者皆国家之急务䑓諌所当亟言而不可后者也今圣天子体囯子民度越百代大绖良法志在必行然以今观之宪䑓一司整纲顿纪所以肃清内外其可不申明大体姑务毛辛细事苟以塞诏而已耶然事有未易以一二言者试以其事切扵今者明之凢䑓之所紏擿者皆百官有司踰扵法之外者也今承积弊之后法制未完品式未具官无㝎资人无㝎分数年以来抵法冐禁者人人皆是也举一而遗其九是九者幸免其一者虽置扵理亦未能服其心也何则盖其罪均而刑殊罹扵法者少漏扵网者多也若欲人人而劾之内自京畿外及州郡拯行之间圜土之内将不胜其系者矣异日法之不行二者必居一扵此古者大弊之后必有更始之制然后法得以行人莫敢犯故能洗旧染之汚成维新之化果克若斯善之善者也其或不然当㪯其大而遗其细大者伏其罪而小者栗矣若张纲之埋轮阳城之伏合贵戚㰸手若鲍中丞金吾胆落如温御史如是则吾之法行矣今中外大小百司扵未立法制已前其奸赃不发者不可以枚计此朝廷有识之士所共知共见者也制立之后有畏罪惧法改而奉公爲能吏矣亦有狃于故习未能尽革少有赃私而轻者矣极有怙奸自终长恶不悛触冐公禁无所忌惮姦私狼籍者矣所谓人人不能劾之者盖谓此也如能区别其类刋去其太甚者董敕惩艾其情轻者革心而奉公为能吏者冝加褒异奨顕坚其自新之心如此则赃私者去矣虽然事犹有可虑者赃汚虽去内外阙贠者必多而事有旷矣必欲备官而无旷扵事其法有五曰科举曰吏贠曰门廕曰劳效曰选㪯其四者前代遗法具在㪯而行之则办矣独选㪯之制旧例虽存拟之当今权冝莭目固有不同今日选举之法当令内外官五品以上各举所知不拘亲故门下及子孙弟姪其材可备用者皆淂预选所贡者贤举主当以次旌擢所贡者不肖与之减等致罚使不淂预京官之例此五事既行付之吏部定为选格所谓去前之恶牧后之善承其乏备其旷使选㪯有例品莭有章朝廷无可指之瑕不惟法制一定后世有所持循使天下徼倖觊觎非望无行之徒将不革而自去矣今宪司既建所当行者其目甚多然切于今者独此五事为要耳所谓一代之制纲举而衆目张者矣伏惟二三贤执事天挺髙明刚而不挠忠言谠论洞逹政体毅然以大节任天下之重盖素所藴积耳而复内贰钧轴外领雄藩山立扬休坐镇雅俗底柱障乎頽波风稜粛乎霜简见诸行事上为圣天子所知非一朝一夕是可谓据淂致之位又有可行之资者矣若恽也草茅一介遭遇明时违逺朝廷盖八年于兹虽越在草野乃心未甞一日不在王室今复蒙被宠召拔𧺫扵泥涂之中犬马之力思报效而媿其僝弱不材然愚衷内激情有不能巳者敢触犯忌讳贽狂瞽以献冐渎尊威不胜战惧之至上张右丞书中綂元年冬十一月朔布衣王恽堇斋沭顿首再拜致书于右辖相公合下夫布衣穷悴之士混闾阎之下䖏嵓穴之间欲砥行立名非附骥尾而託青云之士恶䏻施于后世㢤昔夷齐譲囯之贤君也在彼则僻䖏海濵在此则晦迹中国周武北伐二人相与叩马而諌太公以义士扶而去之时人未之知也及宣父賛之曰古之贤人也求仁而得仁故淂名粲星斗望隆嵩华奋乎百世之上通乎千载之下其名日益彰矣此太史公所以感激而传之也向非夫子表而出之吾知其寥寥寂寂西山一夫耳又焉能㢘顽鄙而厉懦夫者㢤恽卫人也生于穷巷之中长扵蓬茨之下意广材踈无所肖似徒以欲罢不能之心雪其窓萤其几蟫蠧书史自娱自愈而巳其扵圣学之藴治国平天下之术懵不知也以故年近不惑而无成扵一艺迹混常流而不登于士林传曰四十五十而无闻焉斯亦不足畏也巳㒒每读至此未甞不废书长叹伤歳月不我与也于是中夜兴起徬徨四顾思淂出大贤之门脱嚢中之颕攀逸驾附骥尾固瞠乎其后矣庻几碌碌因人成事免夫堙㓕无闻之耻方今圣贤在上治具毕张朝廷清明百度改正内都省而綂宏纲外緫司而平庻政雷厉风飞皇猷攸塞因自谓曰弹贡禹之冠捧毛义之檄玆非其时乎遂乃应东鲁之辟沗賔僚之末席不暇煖而简书之召巳飞驰扵汶水之上矣伏自俟命巳来仓皇失措不知所以自通知扵合下尚頼徃者知遇之故拜下风接清燕借手尺书俯怜驽钝以致剪拂顾盻俾之长鸣而増倍价是遇知扵合下者佀不偶然矣伏惟合下刚徤文明练逹政体挟汉日则洗光咸池分兰省则坐镇俗雅忠结主知学为世用承思纶扵夜半洞律管扵天心而复闚其经纶之业大有髙扵天下者不淂不为合下颂之昔房乔善断而如晦矢之以谟姚崇应変而宋璟守之以文四贤者虽所行不仝同归于正故相须以成俾无悔事今合下极推譲规随之度収清寕画一之功诚汉室之萧曹圣朝之房杜也然念朝廷日逺天下之事尽在中书中书之权寔在二三执政今合下系国安危为世轻重进退百官号令天下所谓仕进之烟霄一世之龙门也尚何骥尾青云之比拟㢤天下之士欲掇青紫昭名声者舍合下而将㱕乎如恽之心非敢必其自逺方而来以黔馿之技名聮仕版身簉兰台投书宰相遂韩愈早逹之心拥帚侯门要魏勃见知之遇既闻逹扵诸侯㱕顕扬扵闾里正以千里一召宠幸过矣是则足以脱布衣之贱刷无闻之耻而抱一壷千金之贵也尚何冨贵之心之有㢤伏愿明明在上穆穆布列聚精㑹神相淂益章无疆之休与世共之而恽也䖏畎畒之中乐之道辝编户之役为太平之民守先人之弊庐甘考䁀之饘粥亦足以餬口而蔽风雨矣不然登西山而追伯夷之风游东鲁而观洙泗之教岂淂不谓由烟霄而附青云自合下而攀骥尾显名当时施扵后世者㢤触犯尊严不胜惶恐之至上元仲一书记书正月十四日王恽䪺首再拜白盖闻居天下有二道焉出与䖏而已伏惟书记上人聦明特逹居天下至静之中穷圣学大衍之道积有年矣囬视斯丗若不足玩至于或出或䖏安徃而不可㢤第所可惜者时也朝廷向明而治圣王顺应而行圗囬天功混一区宇网罗英俊片善俾举彼闻风兴起者虽山泽之蒭荛布衣之贱士思砥节砺行竭力悉智愿仰副上之好贤乐善之实焉若曰荐举不私用养淂所其职在于宾师之贤遇知主上之人朝夕引翼一归扵正俾贤者进而不肖者退此天下重事而治乱之所系也故传曰得士者昌失士者亡又诗云济済多士文王以寕盖言世顕之士能如是也呜唿何君不圣何王不明必淂聦明至静之士见微知着临事不惑断于中而察于外夫然后可淂非常之士而能建莫大之功当今之时可以与权者舎上人一二辈其孰与㢤若仆也蟫蠧书史兀坐穷年佔毕之外百事不觧尔来二十有八年矣传曰四十五十而无闻焉斯亦不足畏也已仆每读至此未甞不掩卷叹息内増愧赧噫自治不勇而喋喋扵左右者何㢤盖仆恨以荒踈无似不能卓然自表扵世而上人遭际乃尔君臣之义既不可废今日之出可谓千载一时也伏惟书记上人借有为之资乗可致之势出则为王者之师䖏则不失髙尚其事若仆所谓可惜者如是而巳矣但未知生民幸不幸耳西狩尚遥想当逺去略布鄙懐惟上人其图之恽载拜檄李秀才士观取渊集书前六月五日嘿斋主人顿首白余家旧藏靖莭文集一编盖王掾済川之所録也此本自入王氏不𣸪备翻阅有年矣今吾子所秘扵箧者实出弊家所蔵之旧本数欲一观吾子愕然以无有力辝余且谓诚然而止夫何天诱其衷手足悮败云此集我家实有之盖次兄手所録也不知吾子前日之拒之辞诚何心㢤且靖莭之诗正如清风明月四时何甞阙焉既非秘异世莫淂闻之书一旦诪张自欺其心又欺其友抑不知吾子诚意之学尚友之义果安在㢤傅曰人谁无过过而䏻改善莫大焉望吾子毋以前日之辝为愧不致有抵璧投珠之举复惠然许诺以脩旧好是吾党中改过自新之友岂不快㢤岂不快㢤如其不然是吾子终絶扵长者也吾且将长驱问罪以圗进取之计不知吾子将何所逃罪焉縦吾子限以学海峻以文府坚以诗垒整笔阵以前与吾义师抗正烦腰间之箭重射鲁连之书也若曰坚守力尽乃降谢罪扵辕门之下将唯命是聴俾介忠胄信之士干仁橹义之师尽取所有稇载而归以贻执事羞固非所愿也惟吾子详择焉嘿斋主人顿首白荅周南乐书恽再拜白来书承勉以割爱致夀为喻雅意甚佳然仆近六旬已来老病相仍百念灰冷何止此一事尔至云情之过差似未相悉也且老妻推自结发迄今与相生活者四十余年内助之力既勤孔多一旦决去即漠然若无所系岂人情也㢤故非夫之恸有不期然而然者如足下所喻是耄嗟者既非鼔缶者为是恐三极之间人伦大致造端之理未易可轻也兼圣人垂世以近情为贵静言来章殆以无情者为髙而不及者亦未为下也无乃泛应不相关之论㢤此说一行又佀夫足下平日扵吾老嫂䖍楽尔之懐絶藐然也其如诸余何相頋偕老方以道业相规之不睱忽辱以风花为贶不几扵当悲而歌哀乐失所乎且风花之爱盖少年忘念不圗吾友老大尚未厌斁情之所钟果孰多焉临帋信笔不觉喋喋如此幸併为一嘻也耒索㕔事题扁䓁书不䘏拙悪勉为作去未中尚民社自爱恽再拜白与子𥘉中丞书为长子慰释恽再拜白闻吾友以季子之䘮情之所钟时虽易有未克遽巳者切恐重伤天和且缓勿药之喜欲有陈慰以目疾故敢奉书以寓其说夫事机临衆淂所䖏为难忧患切身䖏之者尤不易也何则盖验吾平时存养㝎力为何如耳死䘮固己大矣然有常有変父之扵子以爱为主子之扵父以顾养为先伤其爱莫逆扵父送其子虽为戚仅朞畧无弗忍过隆之礼岂养老送终人子之顺事其或失养自夭者岂惟不顺是亦门庭之孽也徃年寗人程氏丧其佳児哭而过市匪朝伊夕竟以哀而戕其生识者讥之盖以理哀之情之正以事而哀则情之私也自今观之使程氏不死其子而所图称遂其后事蹉跌大有过扵夭阏之痛者向使程知几先见何有扵事哀而殒其生者㢤乃知祸福倚伏未可以向谋为淂一旦遽失辄以永伤为抱也古称圣与贤者为䏻以礼制心以义制事䖏平中而无过不及之差然哀之扵情固为不细发欲中莭圣不吾法吾何所揆㢤昔伯鱼之死宣父不以弗忍易事而徒以隆其䘮有以见适扵中而不敢越也然哭子渊従者曰子恸矣兹盖痛其道无所属也子者一已之至惰道者天下后世之所公共也故扵仲由发无已之责在子鲤有过甚之嘻又传曰君子所履小人所视巨室之所慕一国慕之古人当其无可柰何则安之念夫一身之重而以衆人之所视而慕者为虑其扵私忧故有不遑专䘏者兼盛衰吉㐫循环迭至吾之㝎力正在顺受而已况气之为孽理之不顺者㢤甞以子夏䘮子哭而其明曽子数之以为过后人鍳之以为惩呜唿在圣门之徒犹未免矧余人㢤要之䏻截然刚制纳诸中而不失其正有以义割爱而已故延陵季子其子死于嬴博之间袒还三号揜坎而即去曰骨肉㱕扵土魂气无不之也意者父子虽天性而脩短亦命也观其所䖏俭而有度哀而有莭可谓逹生死之变酌古今之冝适恩义之中而存后世乆逺之虑者矣故孔子叹其合扵礼而贤之此无他䏻以义制恩也今吾友沉潜刚克明理而逹变脩其身而齐扵家刑扵家而逹扵人者也仆尚何言然一身之重存养之功逆顺之理适中之义尤当以延陵之心为心以西河之过为戒而为后耒乆逺之虑者乃所以望扵合下也惟髙明亮之信笔为言不罪踈拙恽再拜白谢张詹丞书六月日中议大夫治书侍御史王恽顿首再拜奉书于詹丞相公合下昔韩昌黎以声光未白屡用文章投献知已若扵汴则售董公旹扵徐则撼张公建封在朝廷则取知扵宰相度予甞读其书想其人何激扬奋发鋭扵进而希当世之用㢤盖欲遇夫大人君子假其休光余烈以斯文効用将托扵不朽故也恽猥厠士行役志扵简编者有年于兹縁技之痒时吐辞自喜亦欲效用扵世受知扵大人君子之门且验夫平日勉行之素徘徊四顾曽不能就其知遇之愿者亦有年矣侧闻合下以明亮之姿操特逹之用推贤荐士持衆羙効扵上以端宫府之望孜孜焉惟恐片善或遗一士之伥伥而去也切自喜幸今重华継明群彦周列兹非求知効用之时邪故奉书上进断不自疑竟承合下不以愚䟽见鄙周旋备至俾峩冠而前颙对麾仗致有西池非常之遇岂惟身都顕异抑为吾道中外之光其知遇之幸何董张裴晋公之伦可淂而比儗者哉自是而后足迹踵扵门墻者数矣未尝不顾盻剪拂使之增蕐当时葵藿微诚睠焉孰无然不敢有一毫过觊上凂左右者以本然之分固在尚何他觎而自取贪冐无厌之讥乎合下才识明亮固虽逺计不忘此时之愚也既而行止靡定淹延茫洋莫知其然进退维谷之间寔有出扵无聊頼者不知扵已託是自䟽也因不自揆庶借休燠寒谷之凛又使遇知明时之奉庸有以将之也故伸鸣执事有不嫌扵屑屑者况闻省録不忘又有过扵前日顾盻剪拂之厚叙别之际欲负愧伸感且谢其不敏复恐仓卒共辝重淂罪扵左右用是不果扵披露也违离已来夙夜慨叹至千今而遑安者何则言不𣸪于后进不保其徃此最君子之所深病在合下固已融而不留而恽也不知量之慊若𣸪徃而不咎又恐贻自弃自絶之悔将何以复登中护之堂接君子之清光庶几不腐之意者乎敢布愚衷惟君侯详恕之恽再拜白议贡举议贡举人林肇自唐虞而法备扵周汉兴迺用孝廉秀才等科䇿以经术时务以州小限其岁贡之数以赏罚责长吏极其人材之精犹古贡士法也厯魏至扵后周中间因时更革固为不一要之不出汉制之旧迨隋始设进士科目试以程文时势好尚有不淂不然者至唐有明经进士等科既明一经复试程文对䇿中者虽鲜号称淂人至有龙虎将相之目其明经立法敷浅易扵耴中当时亦不甚重又别设制科以待天下非常之士故前宋易明经为经义其赋义法度严备攷较公当至亡金极矣后世有不可废者然论程文者谓学出剽窃不根经史又士子投牒自售行谊蔑闻㢘耻道䘮甚非三代贡士之法伏遇圣天子临御之𥘉方継軆守文以设科取士为切若止用先皇帝已定格法与时适冝可举而行如迈隆前代创为新制可不详思揣其本未酌古今而论之惟古贡士率从学而出后世不询经行徒採虚誉因循荐举狃为私恩不顾公道此最不可者也莫若取唐杨绾宋朱熹䓁议叅而用之可行扵今绾之法曰令州郡察其孝友信义而通经学者州府试通所习经业贡扵礼部问经义十条对时务䇿三道皆通为上第其经义通八䇿通二爲中第其论语孝经孟子兼爲一经熹之议曰分诸经史如易诗书周礼二戴礼经春秋三传各为一科将大学中庸论孟分为四科并附巳上大经逐年通试及廷试对䇿兼用经史断以已意以明时务得失愚谓为今之计冝先选教官定以明经史为所习科目以州郡大小限其生徒㨂俊秀无玷汚者充贠数以生徒贠数限岁贡人数期以岁月使尽修习之道然后州郡官察行攷学极其精当贡扵礼部经试经义作一场史试议论作一场廷试䇿兼用经史断以已意以明时务如是则士无不通之经不习之史进退用舎一出扵学既复古道且革累世虚文妄举之弊必収实学适用之效岂不伟哉外据诗赋立科既乆习之者衆亦不冝骤停经史实学既盛彼自绌矣翰林学士王恽谨议秋涧先生大全文集卷苐三十五秋礀先生大全集秋涧先生大全文集卷第三十六秋涧先生大全文集卷第三十六记醉经堂记王子筑室于中唐既落成掲之曰醉经客有过而疑焉曰古之人名其室庐盖皆砭所欲而儆不逮今吾子年踰强仕读书学道积有寒暑方以醉经为志且平昔所尊何经所嗜者何学耶子应之曰人孰不饮食淂其味者或寡矣且天下之事必綦其所嗜而后淂之如易牙之别味飬叔之治射秋之于弈伯伦之于酒唯其嗜之酷故能造乎极而哜其胾者矣矧五经者圣人之成法生民之大命系焉若夫尽乹坤之変极万物之情鬼神之所以幽吉㐫消长之所以着使人穷神知化乐而不忧遯而无闷者易之道也性情之所发礼义之所当止天地鬼神之所以感动草木昆虫之所以区别俾多闻博识益耳目之聦明者诗之教也五帝之建极三代之受授邦本所以基而固生民所以厚而康布在方䇿示人主以轨范者书之奥也饮食有莭进退有度使君臣父子兄弟朋友之间上下志㝎而无僣越危乱之祸者礼之实也公是非明褒贬君子小人之所以分乱臣贼子之所以惧万世而下使大中至正之道纲维世教不至于魑魅魍魉者春秋之法也斯五者天下之逹道尧舜以之无为汤武以之顺守周公以之辅相孔孟以之垂教伊尹之致其君颜子之乐其乐其皆出扵此乎然非嗜之酷资之深守死善道殆未窥其窔奥也若予也㓜而学以举业汩其真壮而仕以冥行易所守内乏中和以植其本外欿礼义以制其冝望道而未见歠醨而失醇所谓清庙之玄酒至道之膏腴时或扬觯一嚼卒未造乎古人中圣之地故事变之来酬酢倒置鲜中律莭此无他志之不立经之不明故也鸣唿予乎其将醉于经乎朝而六艺之醲郁夕而味百家之异同然后蹑丘台而望千钟之圣骋奥府而追百觚之贤神凝妙理心粹太和浩浩其天渊渊其渊不知我之醉经经之醉我是则醉经为志不其旷且乐欤重为歌之曰能者在人不能者在天㓜学壮行订夫学之正偏道之隆汚一聴天之云然彼君子兮尽其性之所全故无入而不自淂焉有河上丈人者出庶几知予心之拳拳客曰若子之志似酣且适矣尚何言㢤廼揖而退因书其言于壁不惟志其所欲亦且规其未至者日就月将果能粹于全经者乎时至元丁夘夏六月中伏日经堂主人王仲谋父记博望侯庙辩记顿坊距汲县东北二十五里川原衍沃泉流交贯盖苍水沇洑至此而后发厥田冝稲与麻平时脩竹弥望号称小苏门按图志其地殷墟近郊太行之朝阳也坊北不百举武有冈陂陀际山西来冈首有祠俗相承云汉博望侯张骞庙侯之冢在焉予读西汉书骞自建元中使西域通乌孙而卒冢今在汉中此安淂骞之墓㢤是乃乐史所辩汲县东北三十里有冈曰博望上有石坟洎二石表云张骞冢非也乃故原武典农髙府君之神道唿为石柱国者是也然不明府君何代人而典农魏晋间秩号其扵郡人有功因屋而祀之昭昭矣今县治去顿坊二十里而遥曰五十里者攷之盖距古汲城而言也又按唐志书武徳六年改共城为共州置博望县此亦因冈而为名故土人不䆒是非直以岗县名与骞侯封相同遂指为骞之冢庙何其误㢤至元四年外叔韩澍来官数以庙辩见嘱予因为説曰明则有礼乐幽则有鬼神幽明虽殊其理罔间骞若有灵恐不能一朝居此且以名乱实者君子恶诸守令者民神之主也一旦有事祠下币祝交献明以典农髙君而曰博望张侯吾谁欺欺神乎言且不顺而望神之妥灵肹蠁吾未之信也呜唿正名实明祀典有司之事也今侯之为县首以孚诚感通神明致雨旸之应以利其郷人故正兹名实之不正足以见侯之莅官兴事不苟云歳丁卯壮阳月夏至后三日郡人王恽记洄溪记有铭王子性僻野喜泉石乐之穷老而不餍间岁买田郭西广且百畒土瘠而瓯臾特以溪流回护居水之腹景气古澹令人有足爱者且清泉二水近自苏岭逺发黒山至共西南而后合萦带林野百里而后渡汲予甞登丘望逺溪自郭氏林坞径北流运肘而东指尽三里而北骛沉沉无声若白虹西来束田为腹视两际为最深惟其崖岸峻曲故渊流纡缓黛滀膏渟倒影空碧其或汇而为盘涡瀴而为浦溆横烟漠漠鱼鸟飞没此溪曲之大率也至若林霏未开披拂缟练风漪遡行殆萦而转夕月秋霁瑶琨满溪流光空明荡而复回金支翠旂有来宓妃鸥汎汎而不下舟揺揺而若维是则渊洄泱泱容态百出澄万虑驻景色可喜可观者也若夫沦渊黙溪之灵也浸润原野溪之徳也窟宅蛟鼍溪之神也变态曲折随物赋形溪之文也衆壑来㑹噏呷纳溪之量也汤汤洋洋旦夜不息是又溪之无尽藏也岂幽人智士乐而不餍者良以此与予乆闲寂若为时所遗也日以杖屦徜徉溪上屏蓊翳逺马牛䟽薉恶以㓗溪之流㞐无几溪之神似喜予之主也林壑从而増华云烟为之动色临溪而渔借草而坐不劳登渉指顾之顷其溪山之胜鱼鸟之乐尽在吾目中矣王子于是醉而歌𧺫而舞振灵脩之逺驾袭九渊之神竜不知世之遗我我之逺世将渊潜以自珍也昔栁州谪永易冉而为愚元结刺道以浯而铭溪今予扳二公之例钖汝曰洄溪其谁将不然安知夫溪神不击节叹赏喜其名嘉而实淂时出歌舞以乐其不世之遇也耶铭曰浩浩川流逝何速兮㳙㳙石霤时或穷兮水维渊泗物所钟兮吾庸名汝亦目容兮汝安吾命尤冲融兮邑无君子吾适从兮偭彼蟂獭追神竜兮匪惟自珎俟吾道之隆兮殷太师庙重建外门记庙有外门旧矣金泰和四年节度使孟公铸易而新之近代以来废撤不复者盖三纪焉维皇朝至元元年郡侯渤海王复命汲县令葛祐作新太师之祠奉明诏而缉废典也越明年春二月神宇甫完移治令下逮夏五月郡人韩澍来令兹邑奠谒祠下顾瞻台门未克完具殆无以称新宫而楬䖍敬明年秋七月廼经始焉顺岁成而乐民用也九月𥘉吉告成厥功轮奂爽垲神㳺敞然风马云车肃焉来临左林右泉奕奕动色旣而主县簿髙显洎其属愿以事文诸庙石遂再拜请书于恽恽曰太师之墓在卫境圣蹟也按祭秩常祀也自殷迄今二十有余岁矣神之所以凛然如生血食不絶者岂非忠义之气粹而爲乔岳融而爲列星穷天地亘万古作大闲爲民极故也孔子偁殷有三仁焉盖至诚恻怛之心其揆一也太师之进諌不去箕子之法授圣也太师之杀身成仁微子之志存宗也前代以二贤配飨庙庭亦见夫显异尊崇之礼宜矣然一门之役不可全功重嘉令之爲县民安政简而复致敬恭于明神継成前功可谓能也已故详书本末以俟来哲至元丁卯秋九月重九日谨记种栁记古之人十年种木俟以时而充吾用也然五十不艺树者谓夫岁月之不我予也物之易生莫栁若也自拱把而合抱特十余岁耳今年春命家僮斧东城之外七十木植诸洄溪清流溉其根时雨泽其颠甫阅月枝叶扶苏已复可爱异时材则充吾家栋宇之用薪则供吾㸑下朝夕之湏斧斤以时有不胜其用者矣不然畏曰凝空炎风灼野长条羙䕃拂堤岸而庇清流使龟鱼㳺泳爲牛马憇息之所亦田家之一快也吾今年四十有二小子其识之且念夫天之生物无匪益扵人者人爲物灵役万有而君之亦莫不极焉不知加我数年能有益扵物也果何如㢤时至元戊辰夏六月洄溪主人记社坛记田之置社所从来尚矣自天子至扵庶人莫不有社盖所以神而羙民报也其制遗而不屋俾之受霜露风雨以逹天地之气社者五土之示田主之所依也各以方所冝木树之以表其位夏以松殷以栢周以栗是也祀以春秋始用祈而终有报也曰用甲祭之常而取其始也配以稷盖稷为五糓之长且稷非土无以生土非稷无以见生生之效以其同功均利更相载养故也至元三年秋予买田于清水之南垦斸树艺且厯歳时淂田二百余畒方之圭㓗盖以倍徙矣若夫水土之赐莫非君恩轧溢豊㓙寔维神所托焉是不可不明乎本观卫土所冝惟棠为然故于舎之西南若干歩就其木以为神表箸之位春祈秋报用安以妥呜唿社废乆矣背本趋末者衆矣古之为民者四各有恒业不相哤杂今三者不易为士者独失所守遑遑载质不相吊于道路者几何人斯若予也工啇贱事非所冝为以幸为利义之所不敢出也是则耕而后食借之为育㢘之地诚又性之所便身之所安尔予一夫耳其䏻化郷人乎以为告朔饩羊使田正有所依而知载养之功徳合无疆矣于是乎书时四年丁夘冬十月也孔履记孔子殁千有八百余岁小子恽获拜履綦扵先进赵公学舎吁可敬也履之制极古长尺有二寸其圏以丝借则以枲为之纹作古方花角结骈罗纰络如画不可端倪厥首几几佀圆而方状若物勾势欲上逹循口有衣如可相掩覆傍缀绳絇长约数寸殆用拘缚以歛口哆环脣之周中贯繶紃叠踵之后辫结方舒犊鼻穿彻色苍艾无光枲之纎尫者逮弊丝之坚凝者不变也扵是拂拭睇眎起敬𧺫爱怳如升君子之堂仰髙风攀逸驾而聆足音之跫然也若夫履者礼也君子所履小人所视况吾夫子践履之物㢤吾侪小人可不敬而视之且夫子相鲁七日诛夘也扵两观之下如由赐之徒尚愕惊况鲁人乎然视其所履其详可淂而考也夹谷之㑹齐以䒹兵刼公孔子履者而上不尽一等是履也凝然山立兵却鲁张其无严诸侯之勇可淂而见也然后退而闲居従容中道与三千之徒翺翔扵洙泗之间接武扵杏坛之上其素履之徃坦坦幽人贞可淂而观也俾后之君臣父子兄弟夫妇顺而履之者昌舍而违之者亡冝乎吾夫子万世之下凝旒𬒳衮履帝位而不疚其道光明者焉呜唿当崇奉者圣人之功也当践履者圣人之迹也苟知其功而不践其迹与嗜古物爲耳目之玩者等矣是诚不可不知其所当履也中綂三年夏五月同宣抚徐世隆都司刘郁幽陵张着观汲郡王恽拜手稽首而爲之记殷少师比干庙肇祀记緫管赵郡陈公治卫之明年政乎讼理一日谓僚佐曰太师比干之神古今之盛烈也以视事之𥘉未遑致祭爲守臣者是殆阙如况在明诏又当夤奉神不扵其祭吾乌乎用吾祭噫斯典之废乆矣礼失而野当以义𧺫且四时以秋为金五行以金为义而大师之徽烈刚䝘盖与秋律一也今以秋令祀之庶几气可应而神来格也佥曰俞公于是择糓旦谨斋沐淂秋九月十有四日戊戍夜漏下四十刻公乃延郡之宾友洎府之幕属毕集祠下质明公歛袵以入乃即厥事鼓钟既陈賔従列笾豆静嘉牲醪香腯奠献礼成泠风穆然忻忻康乐神具醉饱从祀者凢十有九人对越灵威精魂动盪殆肃如也既阖户賔主序位主人示旷度略苛礼歌管交奏餍饫神贶公乃咏拟骚之九诵赋伐木之卒章洗爵扬觯以极欢畅顾谓坐客曰祀以秋期肇自扵是可乎客乃闻而賛之为之歌曰沉寥兮九秋神粹兮一气百卉兮具腓贞松兮劲厉来云兮度帟逥风兮满斾坎坎兮蹲蹲人神兮贝醉雨旸兮时若神赐兮屡歳爰祀兮清啇自公兮母替燕既终賔主揖而退绎之明夜大雨信宿乃止咸曰时雨之应岂非公之至诚所感耶公以谦撝自牧乃谢不敏曰适雨与㑹予何徳以致之既而府从事李端告予曰公自下车迹其善政有不可揜焉者其扵事神治人可谓备矣宜文诸庙石以旌厥羙卫人王恽伟其言而嘉之于是乎记至元丁夘冬十月也杨氏塑马记至元二年春三月运副杨君祝香济渎道宿承恩梦人驱乗马而西寤而异之及投诚沇海出纻衣以赐因黙祝曰幽灵如此当复来以荅神贶越翼曰马无病而毙即火之俾授隂䇿明年春再赱祠下追念骥徳与相之权竒有足见于土木而耸隂驭之仪者廼命工塑设于神庭之右首振势殆跃如既而杨再拜请记于予予谓清济在天地间一水耳唯其不常流乱渉河溢荣沇洑地中独逹于海故曰渎此济之所以神也祭秩视诸侯有国者祀之近代来岁时香火奔走百郡丗之人岂以灵渊䀹歘变幻百出能警动人耳目以为渎不测之神耶夫神聦明正直者恐不尔必矣且扬君诚心所贯发于梦梦之所淂见于行事其亦敬共笃信聴于神而不疑者也然心即神也神即心也吾恐方寸灵明之地即天地百神之主而吉㓙祸福不由乎已而由神乎㢤昔昌黎公碑罗池神笔李仪醉踣庙下以为灵尚何怪于此㢤至元丁夘秋七月日记游玉泉山记玉泉附都之名山也予十年间三赱居庸以事梗未遑一游有顾揖云㷑而已至元七年四月廿一日与宪䑓诸公出饯髙刘二侍御于髙梁河上客既去相与并骑且话且前举目瞻伫巳次瓮山因共为玉泉之游于是转岗陵过碾荘望西南林壑霏空翠襟之淋漓也遂舎骑而歩厯佛阁观槛泉偃灵鳌之骞讶玉虹之命童子以银罂挹水于石鲸清冷三于是云萝转山腹不百平湖人有撑舟昆明之而入华石洞二三子大所欢充然有所淂凝空清和扇物云春山之诗歌离宫之曲知之官日之在山也歌曰昔人作宫兮重扃扉兮登故基有苗兮渔有矶鸟飞鸥同一华一去落晖山良是兮事非感今懐人我胡爲兮拪栖沧浪水清兮濯冠去意扵淂意于登赏遂成兹逰至有心扵成约与造物逰扵一日之内而偿穷年之劳不爲事夺风雨妨者殆无几耳予然后知天下之事任术以去取留意于成全者皆以小智自私则失自然之理也可胜叹㢤同㳺者凡六人范阳李公弼秦䑓杨子秀鄅城韩君羙洹水梁干臣太原温次霄汲郡王仲谋期不至者饶阳髙瑞卿涑水邢良辅饯不及者固安王辅之相州马才卿㳺霖落山记州西北四十里有山曰霖落寺曰香泉者𥘉自寺荘入山门约行六七里峰回路转得古浮图亭亭出杳霭间青嶂回抱真画图也望东北诸峯顶磨苍穹足注絶壑山之椒万石林立极太湖竒特之状半空磊落势若飞来苍官老栢俨侍上下云烟空翠顾揖不暇即霖落山也行百餙歩径渐峡束石荦确不能骑青鞋竹杖推挽以进还自絶涧底陟西磴道入寺殿废基枕巅崖上东西二佛龛歳月峥嵘皆开元间物也南瞰哀壑心魄为动王子与客循东崖而下抵霖落山足仰看青壁斗絶如削今谓之舍身崖者是也少憇转而升东北石磴攀萝蹴藓度滴乳古巖再折而抵华严壁下壁磨崖为之作隷书刻华严部特精致可观字约万数水客诞夸时出光怪中凿巨龛古佛护以龙象其香泉自经洞石罅中流岀穿云霤石复从乳巖半腹下㵼作瀑布流飞溅丛石间珠跳玉迸顷刻百斛山借以润寺仰以清也西崖对峙老色积鐡怪石出槲树间蹲踞腾拏衆兽相搏望之愕然而恐野人指予而告曰此狮子嵓也其西北一峯天成如台石迳作梯盘屈而上若雌霓挂树连卷未収即寺之眺月台也寺故址山中相传昔魏安王起雪官于此故宋人石刻皆引魏离宫故事有﨑岖一迳入禅扉魏主离宫在翠微之盛时殿阁极侈今柢稠禅师一殿岿然独存所恨薄暮不获陟连云絶顶放旷逺目以尽诸山之胜令人仰视飘然有整翮凌云之志既而林风振壑寒日下山苍然暮色自逺而至猿鸣兕叫凛不可留遂自南山半腰厯藓磴俯渃岸盘马谨辔而还回顾寺塔瞑㷑四合无复所见但觉西山爽气清润雄秀溢我心目襟𬒮以之淋漓诗脾爲之清壮也夫逰覧细事也功名之士有所不取然谢傅之放情丘壑羊公之兴懐岘首二贤者其功业岂下扵人㢤要之髙人胜士不无潇洒出尘之想阛阓尘俗触眼可悪时扵山川风烟胜䖏垂槖而徃囷载而归俾廓落之懐心凝形释与万化冥合然后知吾向之未始逰焉如何若曰功名显赫如二公而后可噫髙天厚地湏冨贵何时邪癸亥冬十二月望日记新井记水之滋人至矣予城㞐三十年口衆而无井亦一古也盖饮食酒茗之用日不暇数十斛率以㒒奴远汲取足诚可悯也中綂四年夏六月朔召井工凿井扵舎南隙地告成扵是月上旬之戊午凡用钱布四千五百役佣三十六甃甓三千二百其深四寻有一尺既汲果食冽而多泉味之莫余井若也且夫汲之为郡一咽㑹也吾闻生聚繁伙之地水率咸苦井而得羙泉者百不一二数何则腐秽渗漉之余故也予生也多疾咸苦之味尤所禁忌今新泉若是且列天其或者湔浣我心肺涤濯我五脏沛然助往来生生之资而供无穷之用也是宜铭铭曰四年季夏日戊午凿井得泉甘胜乳古云饮之疾可愈朝来汲引已堪覩金沙离离流百股一泓寒碧苍烟吐黒知湾澴潆水府剧郡之水率斥卤此泉扶哀殆天与我婴重㓗繘脩组尚饮耒者无穷数登观雀楼记予少从进士泌阳赵府君学先生河中人故児时得闻此州楼观雄天下而观雀者尤为之甲及读唐李虞部畅诸王之焕等诗壮其藻思令人飘飘然有整翮凌云之想拟一登而未能也至元壬申春三月由御史里行来官晋府因窃喜幸曰蒲为属郡且判府职固㕔幕而开掌有颛务国制判官典邮传季得乗驲捡劾稽缓西南河関胜㮣固形扵梦寐中矣其岁冬十一月戊寅奉堂移偕来伻按事此州遂获登故基徙倚盘礴情逸云上扵是俯洪河面太华楫首阳虽杰观委地昔人已非而河山之伟风㷑之胜不殊扵徃古矣扵是咏採薇之歌有懐舜徳起临河之叹而思禹功坐客頋笑举酒相嘱何其思之深而乐之多也噫昔韩吏部𣣔造登南昌阁者屡矣至扵刺潮移袁濵潭卒莫之遂秪获载名其上列三王之次今虽罄适夙昔尽登临之羙而不覩瓌伟嶻嶪之观廼知胜赏有数乐事不可并也偕来者古肥戴刚柔克滏阳马昫徳昌营州张思诚诚叔子翁孺侍行是岁阳复后一日承直郎汲郡王恽仲谋甫记平阳府新条星尢漏记经漏之法盖所以司天地之朝昬儆官民之动息郡邑皆得置之遵古制也平阳府治旧有漏设䑓门上近代来名存噐亡具钟鼓而巳视事𥘉思有以更张之遂得遗法所谓木漏星丸者也其制为夹屏髙㡬㝷广则半之中布敔道七折用棘作丸弹如凢六十数以循环六千分昼夜百刻之度又按中星制十二图定日月寒暑消长迟速之候注丸为分积分取点积点成刻均平五更定为成式至元十年春二月丁未新漏告成法简而易知理明而度应信乎可恒用而不息者也噫君子之为政自一已而逹之物因物而取信扵民兹漏之设苟不自信而勤于政岂惟伊漏之愧将何以化齐民㢤爰作箴以自警其辞曰在昔上古挈壷有职尭水懐山钕若星歴繄尔经漏亦政令所棘不夙则暮匪时动息今也具成官民攸则彼寕不勤政荒业堕呜唿有官率先是思太平县宣圣庙重建贤廊记二帝三王之道逮孔子而后明然师授私㳤传之后世俾彛伦攸叙而不斁者七十子有力焉是则配侍于圣人也冝矣太平晋国故封今为绛之剧邑襟山带河冲㑹南北故其俗率勤俭刚义忧深思逺有陶唐之遗风焉为县者必欲明伦复古吾夫子之教其可后乎县有庙学国朝已来具法宫而虚两序春秋奠献自侯巳降位设牗下其于典宪是殆阙然至元八年夏进义副尉平遥任兴嗣来主县簿覩其如是慨焉兴感乃祗㑹教官张铸孙某暨邑之士人相与庀材僦工经营以方凢为室东西各五楹翚飞翼棘奂焉维新遂图七十子肖像于壁元哲当座素臣俨如载尊载仪咸列斯宫吁其伟㢤以至元癸酉秋八月行释菜之礼用安神栖邦人向化士兴于学若任君者其于承宣之职可谓知所先务矣爰作诗以歌之其辞曰元圣垂教先天后终用广发越群贤之功于爀鲁语如日在空建极明治万古是崇冝其报礼极炽而隆奕奕两序厥功固微小善罔弃大焉可希刻诗庙门来者庻几泽州新脩天井関夫子庙记舜泽南迳太行左腹百里而遥赱懐洛道也当天井开冲有殿屋巍然髙出林表曰夫子庙庙之建莫究所从来歳年滋乆物不能终壮故嵴圯瓦裂桷陊榱倾障盖日䟽风雨攸斁寖及于壊行人过客朝顿夕䖏车隐户间火燧柱下燻医芜躏悪不可睨孰谓神能一朝而妥扵此乎莫渎慢此若某以至元九年夏四月调官平阳道出祠下愕眙嗟咨讵可下坠㪍基俾守土者大贻神羞吾儒安得不受其责于是属州尹皇甫琰以营图越明年冬十月廼经始焉完故益新克壮于昔而复缭周垣建崇门固扄鐍既治既除神宇肃敞又眀年春正月州判官张汉来告迄功且致尹意求予文以记之曰祠虽葺而稍新固不足为成功然辙迹事不辨诸庙石无以警山甿野俗若载之恐以诬传诬伊明府有以述之呜唿惟夫子之道本原扵天天理出于人心固有周衰王者迹熄邪说暴行大作天以尧舜禹汤文武周公之道恐遂湮微又不能声臭谆谆下诲扵人故诞生元圣祖述宪章振铎下土于是观周如陈聘楚辙环扵齐鲁宋卫之郊盖将以明伦建极复其固有之天俾君臣义父子恩夫妇别朋友信长㓜序天地位万物育而巳其道则礼乐刑政其文则诗书易春秋如水火菽粟日用而不可离非有诞漫诡异难行不经之事万世而下顺而履之者昌逆而违之者亡论夫神化无方之妙复有大扵此欤又何俟草间之䑕石上之辙警流俗而骇衆目者㢤然按世家孔子将西见简子于晋闻鸣犊舜华之死临河而叹曰吾之不济命也今泽寔晋之东鄙庙之设岂菲出于人心景慕信瞻天就日有不可废焉者先贤因之以神道设教明夫圣道溥博无所徃而不在弥六合而满坑谷也故併及之尚来者无惑尹讳琰字国瑞姓皇甫氏潞之襄垣人贤而有文为政勤彊练宻声借甚于时十一年歳在甲戍正月既望承直郎平阳路緫管府判官汲郡王恽堇记秋涧先生大全文集卷第三十六秋礀先生大全集秋涧先生大全文集卷第三十七秋涧先生大全文集卷第三十七平阳府重修道三晋之地表山带河风土者侯小者卿采圜檄二千余里自前代来视诸道为上㳺平阳寔治理所在故府署之制崇壮丽势压不尔与山川形胜莫相长雄道爱堂今府治之前事其东西广十有五寻南北一辛丑都监郡薛阇公因故基创焉当至元十一年甲戍岁盖三十有三载矣岁月既坟土木㢮解侏儒就弱西骛夏沉气湮欝不时脱落殆不能视颠撑危上冬官考工悉许公帑于是慿寛如相前増崇之腐挠败者盖甎之破裂者之折者与夫吏舎台门狼借之然山大瞻重门洞尽城之南北望衡玄居六曹执事登降公式治于中従容委之隆于治以一之用宣于斯审于斯不勤官之戒凛取学人之意也即府判官西卫王恽谨记平阳路景行里新修岱岳行祠记岱宗东方之镇山有国者得以旅焉祭典下哀世以神司命万类死生祸福幽明㑹归故所在骏奔奉祀惟恐居后去之逺者其敬笃事之肃者祠愈崇盖其风俗使然复何怪焉平阳故族张士信等信之笃事之尤谨者也常以匪庙而貌之不足妥灵掲䖍牖人于善也于是倾赀择胜得东南陬景行里爽垲之地甚延奠其神观焉寔经始于辛邜歳之三月于至元之戊辰凡缔屋几三十楹前殿后寝两庑翼中设冥府诸像曰昭惠君蒿里相祈嗣位五重直圄变相拥卫环列㒺不毕偹巍巍煌煌帝居光俾观者𧺫敬加畏知所劝戒善油然而生于衷洋洋焉对越灵威如在其左右也下至作乐有亭省牲有偪便户凿乎西台门敞其南槩瞻余祠号称整肃吁勤亦至矣一日来丐文于予将纪其兴建本末洎信助者之名氏永昭于后因畧为论述之呜唿古人以神道设教今也作新祠宇为事理虽殊而势有固然者自礼义亡而世教不明于下一乡之士秉彛心而私淑人者不尔则弗克悟陋民而儆薄俗是则后人之意也欤然神也者聦明正直福善祸淫乃其职耳奉之者歳时仪献能斋庄沐㓗逺恶迁善可荐而不爲神羞吾知夫朋酒斯飨获简穣之祉矣不然慊负中积象恭于神虽锵之以钟鼓之音腆之以牲币之礼芳菲满堂三献具举神将厌而不顾尚何福之有㢤幸来者详特书之意庶乎其逺黩矣十有二年春二月平阳路緫管府判官汲郡王恽谨记绛州正平县新开溥润渠记至元改号之六载诏立大司农司其品秩僚属特与两府埓盖以农桑大本滋殖元元莫斯为重故崇职掌开借田以率先天下外建行司曰使而副岁时廵视责郡县长吏条纲甚悉考其成绩而明殿最凡先农之遗功陂泽之伏利崇山翳野前人所未尽者靡不兴举东雍之地厥土赤殖坟虽润蓄两河岛则腴而亢下者卤而瘠时雨稍愆岁功不稔州尹马君患之遂按行川浸思有以济其艰而敬承天子之明诏曰浍吾所用也于是度原隰顺水势距郡治东南三十里曰杨程郷浍入汾所至横截水冲楗石为堰者三袤可六十歩武穿崖壍阜激之北骛波神委蛇来就束带郭门而西注汾其间长沟通洫蔓引枝分溉田度二千余畒水性浊滓流悪溢腴于田甚冝业巳波及获可畒一钟凡役工若干计未週岁而渠事告成盖君以规度有方衆乐其溥博之施也故自始迄终曽不告劳绛下老人相兴材公之为感公之勤钦明命霈利泽终以实恵及民恳予文以记之予甞有事于鼔溪之神登髙望逺观陏令梁引用鼔水分溉田畴几绛之西北郊于今蒙𬒳其水有余蓄而河为限之暵思以一杯沃枯藁而不可淂呜唿何跬歩相望而有苦乐之间㢤今马君鋭兴兹役出衆虑之所不及行前世所未行俾汾左之田溥洽膏润仁民之功其利博哉百载而下将见府君与梁公并祀而同谈者矣董其役者寔县尹赵某簿王某能事其事而不负所责勤亦至矣故併及之且採民謡而为之歌歌曰新渠成汾之浒溉我田流潟卤公虽劬民获所昔也豊穣获几许今纵旱暵决渠雨瓯窭满篝公所与公惠我兮母速去我报公兮乌所覩刻石河濵照千古游王官谷记山之与水相胥而后胜山非水则石悴而云枯水非山则势夷而气泊二者虽具淂其人而后名中条山王官谷其萃羙之尤者也山闯首河曲连亘北骛为雷首为栖巖为万固运肘而东为五老又东而淂王官谷谷汉故垒名有唐司空表圣之别业至今遗像休休亭在焉至元甲戍夏六月予以捡括牧田㑹蒲巳而奔命珣瑕取道于虞王官诸峰指顾东迈后八日因恙小休暑雨向霁遐想风㷑情逸云上遂幡然来㳺始自固氏西南行约四五里抵山门歴磴平进无颠顿堆挽之劳不百许歩已入山堂隩中矣其缭而曲深而容垂萝灌木磐石羙䕃草香而土肥环峰叠嶂碧壷瑶瓮浓淡覆露内旷而外掩无拥遏怫欝之气盖谷田中髙状作层陛势相覆压耐辱所谓上下方者是也东西两山曰壷门夕阳青壁矗立卓絶如削中峯曰天柱秀拔特起如鳌鼻嘘空髙齴云表不与衆峰联络真竒观也峰半有石突然曰落鹤台又西有石拱立曰㕠人左右断崖水作瀑流下㵼如仙人觧佩天绅未収西则泉出缩以干溢为度东则飞洒喷薄隂壑恒雨砰崖激石下注幽磵是谓贻溪者是也山借以润人仰以清物滋以荣也王子于是歛袵荐茗谒司空祠下退观休亭诸诗既髙公之名莭且诧谷之深秀也青鞋竹杖扶掖上征抵天柱峯足望东嵓瀑布䃲礴三诏亭上因留宿焉时月出山豁万籁沉寂露洗空失暑所在青嶂瑶光非复尘世其东溪水声如逺鼓奫隐动林壑顾谓児子孺曰此山灵张乐喜其来而作予气也深夜乆闻毛发森竖山人李珏岀司空一鸣集相与披读扵露幌风檐之际顾瞻林影如见须眉乃酌水再酹乞灵扵公咏休休之歌思考槃之乐安淂黄金买堪乗之鹤追仙㳺扵寥廓也邪不然揺江山之笔吸撑霆之气贮濯诗脾以増益其未至庶几列名扵王驾李生之次亦所愿也日既昃徘徊乆之出山林霏烟翠漠然四合回望谷口无复所见庚伏中旬后三日共溪云隐记待旦轩记至元壬申岁予自御史调官平阳扁私居之轩曰待旦盖所以砺厥志而儆不逮也矧河东列城五十棋布相望大府寔根本所在而风俗系焉国制张官五㕔幕例下僚位东西与别驾向至扶笔剖断一㝎于上官僚芒无所事及占署牍尾无细大通淂可否之是则位虽下所责亦不轻苐以品位有崇卑材术有优劣得其人则分安而政举非其材则身骫而事去自惟气质踈散心虽勉强抚字无方故就列已来朝夕惕励如恐弗胜当其夜漏将尽晨鸡始兴矍𧺫盥激即夫清明假寐之际得无深思者乎其扵徳泽川流何宣布焉庠序煟兴何申重焉纲维末振何主张焉风俗未醇何肃清焉吏沸务棼何理乱焉讼繁狱滞何简䘏焉属邑不共曷先率焉贤才在下曷荐扬焉静言念兹有公以䖏心勤以集事耳噫周公圣臣也负扆履籍以当冡宰之位至扵思兼三王而施四事犹坐以待旦勤强不息况其下者乎盖勤则为𥙷拙之资公即具生明之本无私则心宰心宰则理得理得则言顺克勤则匪懈匪懈则力行力行则事随事随则物化此理之固然无复疑者苟不是念而甘粪土其身臯皐訿訿借廪禄为代耕之地与夫工不事事计日取佣者奚异㢤恐食焉而气怫寝焉而休臲尚何根本是頼风化得丧之所系焉若此者岂惟媿负中积而获罪于时将见啸干梁者下瞰其室矣于是乎大书屋壁庶抑诗之自警云明年夏五月二日靖共堂主人汲郡王恽记画记近世之没者以平时服玩遗宗属賔友谚云留念绪然非故旧知爱之至则不尔平阳刀君甞饮予扵私苐酒酣出古画一簏中淂龙嵓山水两幅其山骨欎荗林屋黯宻盖学中立而逼真者也上题云丙申春孟留汾水时为康玉閠所作时金大定十六年也岁月峥嵘迄至元甲戍九十余载矣余叹赏者乆之刀即前用为夀辝焉明年乙亥春君以疾终既卒哭其家持画来贶遵治命也呜唿君与余非故交深知者且南麓画在士大夫间固有品格然不过一物耳其可重者气与义也昔曽子易箦而后殁爱其礼也今君当万事已矣之际事有不遑及者乃以是为嘱笃夫义故也吁衰俗波荡中能耿耿取信如此可谓信义不失者矣时扵轩楹间展对斯画忾然想见其人未甞不为之嘻歔也君讳国器资敦纯早以勲阀为征西帅临敌决战以果毅称军中后因疾去职僻居田间怡然自淂人不知为故侯失将也西山经行记至元乙亥秋七月𬒳藩府檄偕来伻卢君採文石扵音丙申如㐮陵董治厥事舘许氏东堂八月庚子次西梁质明致祭黄崖山下遂命工即役借榻普照僧舎凢再宿有以义成石为言者壬寅马旁山行入临汾界过侯氏四水等峪踰山尾得王荘峪峪口敞谘夷衍北连白陵砦脚既夕宿龙子祠南晋掌里癸卯下井峪渡麻栅涧自狮子鼻登山越石门是为姑峪西山诸峪凡十有八䖏姑射王荘寔为之要盖南逹吉郷北走𬗋川道也前临渃岸观隂定関関形崃束若石门然仅通人过想夫秋潦浍汾群壑来注掀腾勃怒万马东駃遽阨兹口激而爲飞流银涛雪浪百丈湍㵼亦壮观也蹑涧西骛歴马蹄缠山雨奄至且作且止指望仙台眺玉女楼望生马坛顶诸峰烟霏翠湿空𪷟无际蹊蹬萦纡盘十有八折抵神居洞下洞腹寛肆窿穹巉嵓仰视欲坠后有窍逶邃山之噫气穴也遂解衣盘礴憇洞合上㝷复开霁山红涧碧景气烂熳凉风吹面自逺而至烦襟翛然如梦仙府虽遇四子于汾水之阳不足以喻其楽也因晋题壁间且辩其诞少焉㳺太一洞观隂罅玉柱盖石钟乳也稍西騗马鞍岭上弱羊坂坂长约七八里极峻折艰于登陟马力不能胜抵暮宿西陶谢氏林屋甲辰由郑峪入义成分循涧槽西行迳崄狭草木蒙茂歩履错迕过水硙折而东北上砠岭视石之所在石陛砌覆压隐山之半腹玄质白章又有绛其色若云然者尤秀润竒特降横岗石澑间得枯枿一株矫如龙腾竒崛可爱于是按行涧道眎辇运所经稍东入深崃乱涧水崃形曲折中蔵堂隍其根足沙水囓蚀似口似圈似洼呀焉而頥张突焉而角出者不可殚记两崖峻削崭崭壁立髙入云表大石阜如龃龉左右势荦确殆不能骑造愈深而崃愈竒又东行十余里颠崖横截水潨㵼石瓮中锵然如环佩鸣两山间峻絶不可越矣遂自南脚岭攀援北上峯囬路转行可六七里抵宿东陶山家乙巳复自羊坂东降取姑射北道过龙堂涧望仙门谒王母洞道人致酒山阁以软脚例饮余浮大白者三世传北山中复有玉莲古洞下与此穴暗相通连旁有水泉曰漉钱名者事渉诞怪不复纪遂由侧岭白石熘下叅峪抵西叚里午饭郭氏田舎日昃还府吁天壌间山水佳䖏唯幽人朦士得徜徉其间与颢气造物俱㳺而共乐不图官守急遽中而获兹逰虽不能竆幽极胜弄云烟而狎鱼鸟亦非尝之举也埽笔所覩以志且见夫因事机摅烦滞而不为徒然也船蓬菴记船蓬道人姚氏太平相里人自童丱入道甲子几四百矣栖心淡泊草衣木食全其生而乐其乐穴居野䖏于涧之阿削悬崖为土空广不踰㝷丈回环洞如一歳之中而有结夏蛰冬之适块坐尘凝与时启闭温燠清深去圜圚咫尺殆尘壌隔予甞以事走绛与故人张噐之遇把臂道旧歩入县西溪遂来㳺兹庵道人因丐名扵余题之曰船蓬且请其说船蓬者取形佀而言然意不无其所寓焉盖水浮天而载地中土者天地之虚舟也万类杂䖏鱼头濈濈其陵荡倾覆之虞日复一日何若斯人䖏斯室而独为一天肱眠瓢饮乐其乐而曽无锱铢之患㢤余乃为之歌曰玄冥之曦兮朱夏之清兮木归其根蛰吾形兮梨花雪开启吾扃兮人区鲊瓮全吾生兮蓬底秋江汎然无所撄兮余复何求心营营兮道士顾笑举酒相属后余歌而言曰铭吾庐甚当扵是乎书平阳府临汾县姑射山新道记晋人善用水而尽地之利山之奥蔵未有以悉发府冶西山行五十里曰东西陶镠炭所萃连山亘峪根苗洞窟轩豁呈露然涧壑岭嶂号称天险拗深峻削摩云穴地磻错交碍跬歩间登顿骇汗不胜其惫虽中伏厚利用是限隔川居邑聚十不获一二并山农氓志图开凿力单罔逮睨之而兴忾者盖有年矣皇子安西王以维城之重分茅开府胥宇雍土爰命干使伐石兹山辇出之途仍宣理焉乃西自李琚䟽度而北谕南山截义成涧盘土塿东上搚岭胁折而东北行度郑封峪上盖炭之膏盛扵焉而㝡又甞置鐡官出车连连之咽㑹也循崖崦取易东骛縁西陶北麓其㒹走延陇四道过东陶里出断崖南分而两岐其一履级东降越疳沟旋鞾脚岭脑惧其蹊良田也落生马涧橹穿南北石崃山形柜如极险迾䖏也遂中贯而上南则驾駞岭转弱羊石盘抵夀山平壑下㑹马鞍岭口以备北道石崃水潦时至之虞蹑竜溏而东经望仙北洞跨南北沟首由前后石门岭下白石熘厯参峪注赤植坡阳尽西叚里当峰回路转复作避车埸六防其致阻塞也其间踣鉅石擘老崃峻絶者坦焉阨仄者廓焉确者火焉刋落摧䧟去危就安变壅鬰爲䟽通夷峻恶爲平易西东一瞬略无梗澁虽并崖旋阜纡回曲折方之故蹊曽弗加逺凢为里一万八千余歩揔役徒五百度工万五千其始至扵迄工才十有八日扵是山输委货人休永劳逶迤安舒坦坦东下笼负车牵鱼贯而出居者行者笑歌载路相与言曰伐他山之材而获兹石之秀因辇运之役遂致道途通畅之便西山伏利以之尽起不惟俾一方之民頼厥功而冨所用抑以见我国家封建之制肇造藩维之方隂赐扵民者将张本于是不尔山泽无竆之利将终古而奥藏矣守土吏大小之役寔董其事是不敢不志某年月日记平阳府临汾县新𪠘记平阳当河汾间爲鉅镇属邑五十余城临汾剧而最要经界才百里占借者㡬万五千户凢丘赋之重徭役之烦十常居其二而风声气习勤俭果谲宛然杂唐晋余俗惟其物浩壌狭且不相能故人嚚于讼必直曲廼巳听约束俟审辨者动填里闬县旧署在府右厢康寕坊之南城易代来爲工人氏豪据有司假老屋隙舎寓理曹务一岁间輙三五易豦簿书仪具坌集委积棼不可曋奔趣执事者当夏炽冬冽赭汗僵立尤寔艰苦前政狃故常眄瓜代日复一日漫不加省庶㡬赫令尹之威具眎瞻之媺清承宣凬化之源其惟艰㦲逮今县监某洎尹某稔其如是适时和讼理向化有渐廼以其故询诸衆佥曰念兹在兹窃有年矣苐率先无自讫干今唈唈也既度其人之乐用遂经办焉应直得景行里次氏之故第凡成室一十有五楹略不加易其来如㱕㕔事适中吏舎两列形闳前启衡逹里逵扵是逺湫隘䖏髙明委蛇安舒各有攸叙中外竦然大易观仰既而史亢渊曰其兴滞易弊之劳趍事乐成之恳公倡私应共济厥羙匪劖书珉石代而县者乌能䆒根据而见经始贽礼币来谒文予以厯官内外因知天下之治在于宰相师帅得人而已佐天子理百官发号施令以遂物宜者宰相也推君治宅民生供事取决㑹㱕有极抚字百里间者师帅也是则宰相与师帅势虽霄壌以本末体要而言寔相须成化耳故前代选重其人眘柬扵清流册授于轩陛䟽名殿屏盖繇是也今国家条章具举百度惟贞颛任责成垂寄殊切作县者苟非恪勤官守推忠及物何以称经纬相需之望今一县之署置固匪政之大者类能若是尚何患仕之不优俗之弗易责罔塞而绩用不章扵时㢤予特喜县僚属逹扵从政有志扵民得春秋悯雨之义故繋重者告焉幸来者毋忽至元丙子三月日记懐先贤记至元甲戍冬予既复首阳山夷齐祠绎之曰亚尹张侯聿来㑹祭遐想故家伫瞻墟墓对越灵威泫焉泣下盖风谊激哀有不能巳焉者顾谓予曰走世为孤竹人自穉及壮经行㳺猎徃来南山故城间覩夫庙貌不称旌记寂寥言念于懐颜寔有腼吾子幸为我大书特书归掲海濵以为邦人光且表夫山川之重镇二贤出䖏之大致也按图经箕尾之分劲气下蟠控带辽碣北平乃一大咽㑹故其俗雄硕尚气义敦诺急难凛焉有战国余习乎州经界本殷诸侯孤竹君世封春秋为肥子国秦汉以来列郡县不恒寔燕之肥如卢龙邑地肥如因水淂名耳开皇间始陞为州直滦江而西二十里有古城宛存枕动山东麓盖孤竹故都今指曰竹城者是也州治南三十里而近有山岿然盘亘中野其名曰孤屋二贤其上遂亦首阳唿焉于戯二子之英言竆天地亘万古皎乎日月不足以喻其明巍乎嵩华不足以喻其峻俾后之为人臣者取标凖而知所惧其为世教岂小𥙷㢤尚何俟山称号而为之显晦也然侯懐贤思齐之意何其盛欤荘周有言去国期年见似之者而喜盖敬㳟桑梓曾不燬其爱悪矧国之古贤世之大老特立而不群者乎若张侯者可谓尚友千载敦鄙薄而有志者也侯讳昊字明卿资果逹嗜鲁论爲颛学故官行已多据经㫖爲言已而沾沾然喜见颜间曰吾中有所淂矣其笃信好学如是至有以张侠论目之者十有三年丙子春正元日谨记遗庙记金海陵焬王以天徳七载乙亥定议南伐明年正隆改元诏大营汴京拟混一江左迁而都焉故庙社之制扵是乎兴然清庙寔前宋之故物也在景祐间止屋有七楹而金之记曰正隆四年己夘岁冬十有一月礼部尚书同修国史王竞银青荣禄大夫叅知政事敬嗣晖开府仪同三司尚书左丞相上柱国鲁国公臣张浩监修寔金为之増广加饰非创作也何以明之覩其挻桶旅楹大而径三尺者比皆腐朽余丈若曰金朝创始不及百年安淂如此之朽腐㢤庙直大内之南驰道之东殿法吴制东西列二十五楹袤四十丈广七丈其神室内地广一十歩余四歩为室前之虚明庙两首各限一楹中以二十三楹分十有一室从西以三楹作一室余每室以尔㨕为之龛之数其西位夹室六南向者俱两龛自余率一龛所向皆东面而已緫十有八龛殿阶作二层列升道三前井亭二东西相向外作重堧四缭靣沿门角有楼门南列五阖余三而已其东北中垣之外即册寳殿也国制凢帝后寳册暨郊庙金玉礼噐皆在焉令太常官一贠每季检视用印封缄谓之点寳礼噐者何爵瓉圭壁是也玉册者何先代哀谥是也其册帝以寳玉作简后以象齿为之贲以金书贯以朱丝封縢甚秘卋莫之见南则更衣亭亭前旧有湖石环竒名曰瑞芝其东南外垣之内即神庖刲取血膋之所环重垣之内东西为庑各五十㨕旁夹庙门各廿有五千以分布斋郎骏奔走执之列正北则阙焉其西南垣外即庙署位前有门以表循外垣西比复凿偏户一意者备执事出入之便也予闻之遗老云制祀庙率以亲王上宰摄太尉以享太祝奉迁宗拓置地用色罗上羃帝以黄后以绛所谓至敬无坛也茵以皐比噐设陶血用血肉以献上下之乐毕备此金朝典秩之大槩也国亡巳来汴之宫室毁撤扫地顾惟兹庙以贮储淂岿然独存皇朝中统五年夏四月诏河南前宣抚张子良撤焉以北浮御河入燕就爲今之大宫从堂议也据正隆己夘至今甲子以暦考之适百有六年也识者异之且今𥘉建宫扵燕多撤汴材其木皆以燕用爲志今是庙亦复用燕之故址有数存乎其间尔自有能辨之者夫君子将营宫室宗庙爲先祖宗胡可以无庙然一庙之用有不可胜之费今也存亡庙新宫其尊祖息民可谓恭俭者㦲是庙宋制也按礼经天子七庙太祖之庙居中三昭三穆为之左右其七主曰坛曰墠曰考庙曰王考庙曰皇考庙曰显考庙曰祖考庙月一祭之逺庙为祧去桃为坛去坛为墠坛墠者有祷焉祭之不则乃止此三代不易之制也逮东汉变而为一庙同宇异室耳李唐自贞观开元后増置九数后宋因之亦列九卋为十二室而金朝以九帝有天下百余年上自景太至扵宣宗不审天兴奉祀之日其间升祔祧出得列扵太室者凢㡬庙何者得祔何者为祧邪故并及之以俟更考云至元五年夏六月十一日记㤗安州长清县乐育堂记赵君明叔尹长清之明年政夷讼简眡其民可教迺庙垣为数泮宫扵是治学舍植松竹聚书史立教条率儒生属吏日讲授其中虽造次多故未甞少辍不半载士勤扵业吏循其风礼容文物郁郁可观十四年春与予㑹扵京师因以曏所闻为问曰有是奚足多为然清今为中县顾瞻岱宗背负河济教习出齐鲁间在昔距济南为近邑生徒率就学府故礼殿序庠之屋庳隘无足称扵前爼豆弦歌之不接见扵闾里青衿之耳目盖有年于兹矣此仆之所以不敢狃安故常鄙薄其俗勉有此举也已而以学记来请甞试论之古之君子以先知觉后知以先觉觉后觉是天之所责扵我者甚重我乌淂而避之况有䏻致之资居可行之位尤当急先务也令尹虽出宰百里寔为一方师帅政之得失俗之善悪系夫志向所在知先后之序耳人之秉彛惟其物则内具故好是懿徳此天理均有人心之本然也苟淂其养无髙卑大小之间故狂而圣愚而明始也致知格物身修而家齐终则明徳新民国治而天下平由是而观学校庠序之教岂小𥙷㢤叔世道微功利说兴督责之令宻士以区区末学苟禄代耕奔走鞅掌扵簿书期㑹之间我躬不閲遑䘏乎爼豆礼容之事㢤今君以脩敏之材奋迹诸生间歴事台省由省䑓而宰剧邑卒扵簿书期㑹奔趍督责之余遵诏条确志向务以徳义牗民力行不倦为乐俾群材长育如中陵者莪菁菁然而盛可谓䏻也已昔韩潮阳牒置郷校曰刺史县令不躬为师使后生无所从学为耻又以飬育人材为吾君相之事顾天之所责于我者当何如㢤若赵君者庸知夫不异日得时行志以斯道觉斯民为天下之乐且仪乎吾见有开必先之兆扵是乎始君讳文昌济南人至元丁五岁三月丙申记逺风台记丰冝门外西南行四五里有郷曰冝迁地偏而嚣逺土腴而气淑郊丘带乎左横冈亘其前中淂井地三九之一卜筑耕稼植花木凿池沼覆蒉池傍架屋台上隷其榜曰逺风以为岁时賔客宴㳺之所者韩氏之昆仲也至元戊寅百有六曰主人邀予来登顾瞻河山形势在北则近连圻甸南则逺际河翔东控海门碣石之雄西眺太行桑乹之胜千里一瞬略无限隔少湏风翛翛然自太虚中来浸淫乎谿谷荡漾乎林野春和明霁微埃不兴声先乎群木之㒹气欎乎崇丘之外然后度丛桂入亭圃转兰猎蕙泛溢乎层栋轩楹之间座客欣然动兰䑓之兴畅方外之适披襟当之曰信乎涤烦臆抒滞思而其来之之逺也余仰而思俯而叹曰子知风之来邈未䆒夫䑓之淂斯名扵士大夫间也韩氏自鄅城府君以来孙谋底法以燕翼子者义则昭昭矣通甫君羙遵诲承志光大先业然若父菑之敷播晔然如棣华之相辉泝流㝷源其遗风所従来逺矣故贤士大夫莫不重其好贤楽善登兹䑓而愿与之㳺由是而观慈祥岂弟之风又贤扵人逺甚况兹墅也出而入仕蹞歩扵清朝之上退而隐䖏偃薄扵山林之下将行义违道存志俟时无不安适其清风穆如流芳扵后人者又有逺而不可极之致不然天壤间林泉佳䖏苐欲畅幽情而涤烦虑何所徃而不可客曰嘻有㫖㢤今韩氏卜筑之意信得其趣而吾子可谓发不言之秘勉其所未然者焉既而嘱予笔记之因掇前言俾刻诸䑓上以贻来者至扵风交平畴良苗懐新行之而喜者兹值杖野人之事故不复云后三日记韩氏遵诲堂后记人子之事亲存没两间观志由行三年无改为孝之至况终身而维则者乎燕今为大都㑹世家鉅族飘轻𥚑䕃华欀非不侈而盛也及论夫居室善而内有则者韩氏爲足称长即緫管通甫次即君羙判府予御史里行在燕者凢三年用是交好甚欵知爲人甚详修身齐家读书治生礼賔客应外务一以忠信孝弟爲主怡愉雍睦如宾友之相敬棣华之相辉也过庭者佩诗礼之严居家者无言笑之杂超然而䖏熙然而㳺方筵多燕衎之娱田野有烹歌之乐以致一门之内百顺坌来昆弟之间言无少间所谓身不求逹而逹有余屋不期润而润自至予甞获拜鄅城府君画像望之粹然一淳徳君子其嘉言善行无非后嗣可遵而法者乃知韩氏渊流之深长枝叶之茂盛䟽之溉之者功加扵前継之承之者复善其后故永年先生良有旨㢤嘻李唐在前代为盛卋至栁氏为称首予每读玭传求其修齐之要不出以至曰此乃食之醯酱可一日无㢤未甞不抚卷叹息三复格言万衰俗䫋靡中而韩氏昆仲亦能以孝悌忠信爲饮食之醯醤扬令名而显祖考奉潜彂幽光惟是心不匮至钖类也如是将见垂芳来叶不独栁氏专羙扵前史也秋涧先生大全文集卷第三十七秋礀先生大全集秋涧先生大全文集卷第三十八秋涧先生大全文集卷第三十八河内脩武县重修庙学记覃怀风土距太行之阳川夷气淑山水秀丽逺而舒发于者爲多故人杰地灵自㫺无荒寒僻野之陋至元壬午冬前州将刘晖与予同在京师间相㑹肆谈懐卫间胜㮣娓娓忘因及县之庙学与夫本末告予曰庙自宋历金虽制量邑作当时徙建甚备罹壬辰云扰爼豆不遑頼先帅家府爲主张是故已圯者随葺坚完者俾勿坏乃以有道王君文玉陈复赵冝中辈前后顾筦得岿然独存于兵烬之余力也非幸也至元癸酉不肖自郑秩满来㱕顾殿庑肖像岁月浸乆风雨浸剥䵝昧倾借无复于旧荷薪之责惧不克举遂倡帅官庻日以脩治崇饰爲事御史栢徳孝思又从而賛焉经调官蒲杨彭三明府千年间皆次第而作新之遂延致学师日诱诸生讲肄在其中复请有司淂丽扫十余人春秋奠献钟鼔铿锵礼容升降盖肃如也㒒之素愿虽毕而明徳新民之效尚未敢议也余曰不然郡县之政似有缓而急者学校是也学校者三代之所以明人伦也人伦明于上则小民亲于下其所以关系风化不的然而彰欤若夫山川英粹之气氲氤开阖钟竒孕秀曽无今昔醇醨之间至扵飬薄俗作成善类寔庠序基而本之后之来者复能増崇勉励以极菁莪乐育之羙异时人材辈出如近代进士张梦弼郭黻张衮祁文秉赵尚賔文彩风流照暎一时诚不难矣刘侯曰有味㢤子之言也请笔之归而刻诸丽石庻几有读斯文而兴起者焉二十年歳在癸未二月十八日谨记兰亭石刻记苏门卢君茂之得玉色碑石中断塈酒垆间偶见眎之乃禊饮序也即恳求淂之予自穉年㽞心翰墨閲是本无虑十数此帖极清劲有神而不厖杂与定武石本畧同其背有勑书字涂以黄金光彩尚焕下复刻祈公字二岂𥙿陵赐宰相衍家物也甞谓二王墨妙虽片言只字如寸珠尺璧见者皆当寳惜不可使混泥沙今一旦爲吾所遇免夫淋洿啮蚀委弃劘㓕之厄果神物护持时有授受然耶异时归来当临溪起亭位置璧间扳长史斋新例榜其亭曰右军且诧郷贤曰此乃吾王氏真行之祖也庻几有抠衣而请益者其扵奎璧两间不无煌煌者焉但未知在几年后耳又谚云室无滞货不为润屋矧吾侪以多文为冨乎然物之坚者莫金石若也兹刻也岂敢保其必夀抑不敢矜其长为巳有特记焉以付子孺庻王氏来者能弓而箕之是所谓薪有尽而火无穷之传也二十年歳在癸未夏五月十七日谨记御史箴后记此帖闲闲公为师中丞仲安所书乱余李侯辅之掇于西台着间后为义士张伯寕所有至元戍寅因获观扵张隣野家孝纯爱玩不巳命子逺摹临略不失笔意壬午秋予至京师邻野子来谒遂及曩之所摹明日持以见赠坠送之余仅得百一十八字公之书世固不少论夫擘窠大书雄劲瓌奇体兼颜苏而自成一家者此平生最得意书也予性僻而好古于书学嗜而不厌故所欲见者每每如意岂欧阳子谓物聚扵好然耶抑亦有契分故耶二十年癸未夏五月雨中与子装潢归藏春露堂以为书林寳镇且怿同志愿见之心中议大夫治书侍御史汲郡王恽谨记祥露记先母夫人平峕顾恽读书作言辞喜见于色曰好此吾殁且无憾若汝长仍能办日饭一盂啖我过于䁀餗荣矣亡后十有四祀方得廪食于官而菽水自供之养曽不少及苐新妇推代中馈劳者仅六年风树之慼其何有涯故每读文正范公飨若曹之叹未甞不抚卷流涕也甫十年不幸先君亦捐舘以治命建新阡于河西郷用明年百五日奉迁二亲藁殡于沁曲玄堂才开有二黄蝶飞出其先妣柩盖珠露疑缀皛明焕烂骈罗角结殆寳幢缨络蒙覆其上且闻清香袭人观者异焉天日照临移刻乃晞呜唿夫人自巳酉秋弃飬至是整十祀矣在窀穸间祥见如此恐非偶然也昔人有梦持炬下入祖祢㼅中识者谓光照光世之兆兹梦也或有异不异焉今野䕃之气化爲真露露膏泽也复聮缀而成雯华意者先妣之徳有幽光而未彂耶不然将泽及子孙有以文而兴𧺫者邪开先之庆固当有在恽不淂而知也至元廿一年岁舎甲申正月二十有八日中议大夫山东东西道提刑按察副使男恽百拜泣血追记均斡堂记财赋者生民之命国家之大本也善理者古今无几焉自塩鐡事兴汉庭诸儒纷纭辨论竟莫能一其艰在于不伤财而必害民故也济南漕长赵侯洎其贰储君天章过余求扁其公堂之颜遂题曰均斡盖取孟坚志书之辞也均者使四民常均公有余而私不乏干者所以齐衆度而㧕兼并也二者爲义如此何古人忧后世之心深且重㢤顾諟新政意若在兹第不自着者形与迹耳盖甞思之其所以经制于一堂之上者不过以㢘自澡以静内守而以法外御也故务虽繁而愈办羡比常而益増此自然理也异时揔㑹民赋鼓鬻山海低昻物货之权佐理军国之用従容朝珂筹之以䇿未必不由主静而法以均斡爲得计而以笼络爲末策也未知以爲何如二公唯而退于是乎书以爲记逰华不注记济南山水可㳺观者甚冨而华峰泺源爲之冠余到官八月湖光山色朝夕与对于庭户几席间若无所覩心有所不在焉然每以厯㞐卑溼爲念或有云堰头者乃自昔潨引诸泉入大清之峻口也一锸之力不崇朝可彻而陆之常欲一徃而未遑也冷灶节得暇且寛宪使耶律君邀余暨签书杜君为兹山逰且㝷堰头之盟诺焉逮十有一日遂自厯下亭登舟乱大明湖经㑹波楼下出水门入癈齐漕渠所谓小清河者是也汎灔东行约里余运肘而北水渐㳽漫北际黄台东连叠径悉为稻畦莲荡水村渔舎间错烟际真画帧也于是緑萍荡桨白鸟前导北望长呤华之风烟胜赏尽在吾目中矣是日也天朗气淑清风徐来水平不波鸣丝歌板响动林谷举酒相属开口而噱少顷扶腋登岸相与歩入华阳道观主人方布几延賔㒒以疾作遽还二君为愀然也至于罔获陟连云絶顶追謪仙之逸驾呌苍梧之暮云冨覧江山以尽㳺观之羙特闲适余事初不讶其从违正恐山灵独囬俗驾造物者有所靳耳既㱕伏卧舟中怦怦焉如宿醒在懐殊伊欝也但闻两舷间风水之声自宫自啇拍拍盈耳殆魏献子之歌钟石钟山之水乐也且念蕐峰之胜乐在近郊因以歩里计之自厯亭北至华阳院下廿里而逺由水门抵黄台北渚十八里而近以苇汀渔箔周折湾淑从城东北阿至舣舟山家盖且十曲矣峕至元甲申清明前一日也谨记春露堂记王氏㞐安仁西里有宅一区湫隘近市或者曰宜易此而就爽垲余应之曰遗簮之求圣人有取焉况先人之弊庐乎然歳深屋老枝撑欹侧有不堪託䖏者于是谋为新堂不侈不陋于以藏遗书閟宗器节序致严设裳衣而安寝祭且将砭吾㞐明向晦燕偃息之所乙酉春既落成遂榜其颜曰春露盖取霜露既降感时思亲之义也呜唿思雽我将从其重乎思其重念吾亲之志也敬其止虑夫不克析薪之荷也昔吾先君思渊子握瑜懐瑾经世之志甚逺汔澹无所营专事于学务为无所不闚要归适用有爲而已甞曰吾年未老持此而明吾道行吾志于天下庶乎开物成务大有见于世不然吾遯则无怍无闷矣悲夫曽不少施而卒赍志以没至为有为者所惜此不肖所以仰穹罔极而抱终身之慼也盖吾亲之去日愈逺不肖之受年益深去亲邈则子孙有悠而无宻受年多则气志渐怠而生不蹶追其逺所以厚来者之徳也重其思所以勉吾心之述也传不云乎孝也者继志述事之谓也周公善焉是则爲逹孝学也者学爲周孔而已矣至扵履霜濡露感念歳峕入室肃焉如覩乎容色之睟出户忾然若闻其叹息之音齐则见其所爲飨者悽怆憷惕奭动于中是皆峕思之常君子所之同也后之嗣服者登斯堂读斯文求予心之所泊能先其所重而不忘其所常将见堂构无尽孝思爲不匮矣至元廿二年十月日记㷩春合遗制记梓人钮氏者向余谈熈春故阁形胜殊有次第既而又以界画之法爲言曰此阁之大㮣也髙二百二十有二尺广四十六歩有竒从则如之虽四隅阙角其方数纡余于中下断鳌为柱者五十有二居中阁位与东西耳构九楹中为楹者五每楹尺二十有四其耳为楹者各二共长七丈有二尺上下作五檐覆压其檐长二丈五尺所以蔽亏日月而却风雨也合位与平座叠层为四每层以古座通借实为合位者三穿明度闇而上其为梯道凢五折焉世传合之经始有二子掖醉翁过前将作者曰此即阁之制也取具成体故两翼旁俯在上层栏构之下止一位而已其有隆有杀取其漂纱飞动上下崇卑之序此阁之形势所以有瑰伟特絶之称也予因念汴自壬辰兵后故苑芜没惟熈春一合岿然独存昔甞与客三至其上徙倚周览虽怅然动麦秀黍离之感且诧其截嶪壮丽如神营鬼构洞心骇目有不可端倪者至不借井干不堦峻址飞翔突𧺫干青霄而矗上又似夫鳌掀而鳯翥也予厯考秦汉巳来宫殿之制汉不复扵秦而唐不及扵汉如未央长乐曽何得阿房之万一含元华清又奚敢跂两都之规制也盖天地气衰国资民力与林林之材不克取盈而尺度不足其数焉故也然熈春遗构亦可为近代之杰观彼骚人词客虽称述赋咏极其伟丽是犹臆说庭章而徒彷像其千门万户而巳终非梓匠不能知其规模与胜槩之所以然合废撤巳乆及闻纽氏之説使觚稜金爵上云雨飞舞空际者尽在吾目中矣然不文之言不足以逹逺因作记以遗氏者颙世工师之良者也至元廿三年冬十月记徴梦记某官真㝎时梦一老人长身缟衣杖而告曰若遇而祖能识之乎忆祖妣妙清君平时语恽者熟视之为吾大父敦武府君无疑载拜已迺跽而请曰惟王氏上卋甞有显者否先祖曰今济源陈尧叟祠碑所刻王姓者即逺祖也切识之时至元庚辰春二月也恽以是异念之者无时后八年戊子二月韩氏子中西谒济渎託之为求访果扵司焉端明所撰四令祠堂记碑脇得元符二年春二月左中散大夫知军州事拜谒题名廼陈之外孙王恱名氏吁亦异㢤不肖平生凡事欲将至必警先扵寤寐间如先君将殁以翠微节度传迓召为御史人以牛刀迎刺扵口断绛阳狱斛律神自牗来告待制翰林有瑶阶叅笔月殿芸香之咏驰奏行宫有雪漠三更云辎万兵之作进读东朝梦紫阁连延龙马飞翔之异是皆徴眀而不可诬者故古人论梦心官物之至灵非但藏徃固能知来凡天地古今之所有无一外乎此而有明晦逺迩通塞之间此人之所以有梦夣之所以多変也然有直有象有精有想唯精诚感薄神灵之所告者乃有占而可㣲是梦也求其所以似亦渉因想盖不肖每以先卋旌纪寂寥念不去懐者有年今先祖昭告如是此亦理之必至所可异而重者据其梦而得其实扵二百载之前若合符节此岂只劳扵想可致而论耶又知吾先卋神爽虽逺而昭昭矣呜唿既诱其衷明夫系之有自所请阙而有待者不知复能鉴佑使遂其𥘉心少副明灵之精应乎其或亶然是垂老之日即受生之年也是不可不识至元廿五年春二月九日记透月岩记王子塞向冬蛰不出户者两月适寒曦回燠乗休郊㳺歩过故人子也鲜伯之居有竒石俨侍堂背锐上而豊下百窍洞逹大者为巖小者为窦耸者为岑络者为脉复形势之所当出者又皆人意与㑹表里莹㓗浑然天成顾而睨之如华峰半圭髙挿云表余乃百匝摩挲襟䄂霑渎主人因乞名扵余即目之曰透月巖何其石坚凝笃实物也今玲珑秀丽实而能虚䟽风逗月囘伏景气如神劖鬼刻出竒乃尔诚百中不一见也主人喜其名佳而物称明日过门文其状予告之曰昔汝父新中府君熟其平生乆矣爲人安静遇礼而用和者也甞买一石日与之伍唿为石友乃临终曰吾国俗近古不封不树然我殁当以此石表吾冈西墓田何嗜好其笃也如是因念昔陆绩官欎林装鉅积以越海郑璠守象江辇六石以归秦前人称道笔之简册非特见其澹僻也正以二贤操履当莅官行巳之际以廉静为心由笃实而致辉光之用者在此而不在彼也吁汝父之志固有慕扵昔贤今汝能箕裘卋业亦㢘㓗自厉复辇置竒石思継静观之乐因迹以求心庶䏻坚其所已至而厉其所未至者焉又淂一悃愊无华吏矣不然将以物为玩徒成䘮志之廦非余之所敢知也扵是乎书以贻之至元廿四年丁亥冬春节前三日记林氏酴縻记人之爱其物也培植顾护之意必致其曲物既淂飬荣华茂盛之气而自与人意㑹理则或然我未之察耳林氏别墅有酴醿一株自𥘉植至今特二年于兹戊子清和节予杖而来观花虽未而根拨枝叶条逹舒畅盈盈然有不胜其茂宻者清淑之气霑渍䆫户间若喜其相遇而与之相㑹也然所以盛者种之非常一也地之气羙二也人力所至而不失其飬者三也一圃之间异卉殊冨而独致曲于兹者岂餍彼红紫而特惜其芳之白且㓗欤近以是花置之露堂西序晨𧺫将启户香自隙作阵而出有袭人洞观之烈至扵帘栊之萦拂几席之薫染着莫而不散者数日且花之爲物香与色而巳若夫香之清郁色之孤㓗殿春余而独开扵夏𥘉者其风流藴借余品有不淂伉且俪者其爲卋之所重而不厌其多者良以是欤余幽㞐日无事随其隙地亦以㘽种爲乐城中粪壌瓦砾土之正气悉爲秽汚所易百植而不一生非独余家比比皆是木之羙者爱虽笃力虽至返淂憔悴可怜之色幸生致枯之叹是知紫庭之兰不生扵枳棘之野丹崖之木不产于荦确之丘也必矣又传曰苟淂其养无物不长苟失其养无物不消是以君子悪㞐下流可不慎㢤林君爲人气胜者也凢一事一物之作不肯碌碌落扵人后必极其精粹而后已今年七十有二目明耳聦强歩健啖壮歳甞从侍讲徒㳺教其子读书致身顕逹今也谢其所必爲而安其所已至者日一逰其圃非特物之爲玩将思其老而纵心怜天生发之意而明其馨香之德云秋涧翁喜其如是既与之欵因书以爲记时二十五年立夏后十有五日也清跸殿记维衞州太一广福万夀宫伏为宪天述道仁文义武大光孝皇帝赫临之盛易常然丈室大起行殿迩天威而贮宠光焉既落成嗣师萧全祐以其事上闻赐名曰清跸全祐将文诸贞石以传不朽谓臣甞忝属太史于法得书廼具其本末来请臣谨按𥘉上之在潜也思得贤俊以禆至理闻太一四代度师萧辅道弘衍博大则其人也于是以安车来聘既至上询所以为治者师以爱民立制润色鸿业用隆至孝者数事为对上喜甚钖之重寳辞不受曰眞有道士也赐号中和仁靖真人冠帔尊崇之礼前后有加迨已未春銮辂南驾次牧之野时师僊㳺已邈上以隐居所在特枉驾来幸周覧殿庑仪享丈室询慰宿昔者乆之所以钦悒真风懐思不忘且从五代嗣师居夀之请也及登大寳复降玺书追宠师徳有清而能容光而不曜富文学知变通向朕在潜与之同䖏何音容乍逺冠履遽遗殊用怅然之叹居夀等以遭际圣明显异家教其临幸之荣又为前代希阔之遇硕惟丈室㒺称渊跃思丕御天之构者念兹在兹継承诏住燕之斋宫致有待而未遑焉建六代度师全祐既主法席首以継述先志爲切始克丕建实至元廿三年丙戍歳冬十一月也桓楹松桷孔㬅且硕藻栋文欀龙鸾交暎内拱宸居宸居穆穆中辟应门应门锵锵玉宇𨳩于前方壶翊于后苍官鉅竹俨侍左右其宏䴡靖深宛然帝者之居望云就日奕奕动色于以焚修颂祷仰介万夀无疆之祉其于贮宠渥广敬恭报恩徳而图不朽者亦以勤矣载顾载瞻中外咸若辚辚焉如聴属车之音肃肃焉若覩羽旄之美千古而下焜燿炜煌何啻振碧霞之孤风为郡国之盛事也臣以为自昔圣帝明王崇玄重道以万乗之尊求一言之要者不过体尚玄黙企慕真纯载其清浄跻民夀域扩充无为之化耳如轩后访道于崆峒汉文受经于河上是也以今方之越光显有加焉异时史臣有铺张洪休扬厉无穷之羙者因蹟以求圣皇睿意之所在其于斯宇亦将有所取焉至元廿五年戊子岁夏四月廿有五日谨记重修録事司㕔壁记治有常䖏则视瞻尊而政廼肃此必然理也维卫録事司自辛亥岁州理复旧凡百草次其司事权寓扵委巷间逋舎靡有定所厥后官易雷氏私居即爲今署然败屋数间而已頽垣四逹泮潦傍浸夏不足以障炎歊冬不足以御寒冻公吏勃奚簿案委积执事听理者安于湫隘践居尘泥与鼃黾混殽者盖有年于兹逮上郡薛君来莅是軄顾惟若尔耻狃故习且有以需焉治之明岁衆务举下安教条审其信而可使廼与其监也鲜不花司判赵㝢起废易故将惟新是圗上之府允焉于是作㕔事敞后合署佐幕创架库下至吏庑门闾诫饬之石胥靡之所莫不毕具僚友听决夏冬爲适安吏曹升降次列有攸叙中外具瞻一司爲齐肃其材木之用取办廪余而甓石工役等费愿言趋事有不期然而然者经始于丁亥之春毕工于是冬之季凡爲屋十有八楹室既衅薛君暨其贰㝢史汤瑀踵门来谒载拜而言曰文曜等不敏猥有营治固爲琐屑不足以见于后然恐迤乆爲有力者豪据致虚劳民力官失恒䖏于人心大无所恔幸宪使惠顾文本末于石将䧟置㕔壁使观者取重知改作匪易不致妄有异议予以有味哉斯言也今之职州县者丁此繁剧匪朝伊夕惴惴焉奔命共事惟恐其后故徃徃翘足瓜代知免责而去今薛君等能以从事余力改葺斯宇且虑乆有侵于可谓临政不苟重民力敬王事心公而虑逺者矣后之来者知政由是出无匪王事一以公道为心越前政有光又何患焉苟公心不存徒知居必日葺以爲观羙之具非余之所敢知也眀年戊子夏六月记扶踈轩记余构春露堂之眀年循墻种木思有以蔽于外而奥于内也又眀年衆木欝茂布柯散叶隂暎虽微葱茏可恱于是题其轩曰扶踈四月维夏露华湛滋扶光踈翠晔晔离离徤晚凉而层出媚晴霏而自持鸟交欣而有託物争妍而见熈我固知吾庐之可爱过客睠焉亦去之而迟迟客曰今子取陶诗名轩见于外者如是其安于静而乐乎中者不无意于其间试爲我道之予廼仰而思俛而叹曰客何见之晚也秋涧叟积学四十余年从仕其间亦甞明其学而行其道于时矣然方驾而尼盛行自拘吾岂恶彼利逹乐此闲且寂也天道盈虚时有用舍安吾所遇委夫时运而已甞诵渊明饥冻虽切违已交病心爲形役深愧平生之语大有契于愚衷良窃慨慕者焉况复衰谢不堪丗用有悟言一室啸傲兹轩之下廼所便尔物耒即应客去读书遇事与心㑹輙忻然忘倦其或抽思杂着旁搜逺绍竟日忘返盖㝷常焉今又厌斁倦于作为知饥而食困而眠蹒跚其迹扶踈其心任衰荣之无定乐闲身于兹时骋懐逰目极夫吾之所好斯亦适意壷觞寓兴于草木之意也客曰有是㢤觉吾清兴翛翛横陈于䟽风秀樾之间者且无边际矣予乃赓之以歌曰庭下之木日惟乔兮封而植之眷生意之浩兮轩中之人日益耄兮仕喜巳愠无所関于抱兮天运如此孰敢咈此道兮伟哉靖节独立物之表兮今我何人议论安敢到兮愿为拥篲以备三径之扫可乎客笑而去于是乎笔以为记至元戊子秋孟廿有六日书万夀宫方丈记夫天下之事得人则兴否则萎薾而不振此必然理也万夀宫既易常然丈室起清跸行殿越眀年作夏屋于新宫之背盖所以拱宸居而复师位也方之旧制一切充而大之其传度之位賔友之筵渊嘿之室髙眀靖深燕处爲超然矣既考室廼以壁记来垦维太一教兴于金𥘉始祖垂创顾虽一事而本而末皆有次第其植根丰末濬源衍派传无穷于后者惟恐其不弘且博也逮重明嗣法至创灵章峻僊品有充类至极者大定一水漂泛无几再传而得虚寂堂宇斋坛刻期而复贞祐之兵烬爲飞烟四代中和仁靖真人披荆榛掇瓦䃯成难爲易不十年略见完具其有俟而未侈大者以傒夫后之肯构者焉然显仁藏用已胚胎乎其中矣贞常师持守成业而光杨恢廓之志规模未竟而夺之遽今六代纯一师感其如此思有以大慰先志俾有俟而未竟旣易而必葺者八年之间一新而改观诚可谓善维善述者矣异时真仙偕来华表留语曰吾之析薪也如是乃今克荷者若尔其至则知欣然顾諟荡云光于广福致墟于玉室者尚有重于此者乎然道修爲教有体有用体虽具而用不彰其爲道也亦以㣲矣呜唿嗣音而来者固当惴惴焉以思道生之本使坐有所进则拱璧驷马未足为先后之光也至于兴建之方资用之费木土之工主治者㑹计之事兹不复云唐中书令赠尚书右仆射马公祠堂记予甞道出荏平顾视俗多阔逹膏壤夷旷俯仰控衞兼齐薄鲁海岱之所镇浸礼义之所渐摩冝其钟灵萃秀笃生异人有如中令公者曰山东出相亶其然乎仍访公陈迹得遗祠于里之北坏垣败屋大有不称公声华烜爀于盖代者适去职不遑顕圗略致稽古象贤微意今年冬郡从事邑人崔君文予书以掲公祠他日持归将丕崇厥构有来具瞻式廓民傚以为东人光庻几必恭敬止之义其懐贤乐善殊有属予心者就述中令公之出处大致且寓夫予之所梗㮣者焉唐既刬隋乱治具毕张公挺旷迈之姿负诗书之业寤寐风云思立谈以取卿相及遭遇太宗由布衣论天下事飞章抗䟽展尽底藴一时劒履锵翔何翅百位独能婉娈龙姿宥宻基命如房杜以佐命就列先生以机务称贤至隆贞观文物声明之治龙受之先前后有爀卒全君臣始终相得之分何其盛哉然向非中郎何之贤心焉休休越彦圣而逹不违则公之事业乌得施展经纶如是其至者乎书称邦之荣懐杌其原实繋于此信哉故昔之以致泽存心进贤爲职者未甞不眷眷于斯焉至想见二公风采歆其余光迈烈厉衰俗而激頽风者亦以多矣崔君曰有是哉吾子固当同称并羙大书特书而巳也至元二十五年戊子岁冬十一月谨记灵应观世音记新乐李氏蔵观世音像盖宋淑徳尹后家物也李世奉之甚恪丧乱间失所在一夕见于梦曰吾今寓某家犨坞中可访求以归为物色之获焉家人疾乞药甞得丹粒于杯案间服之者即间于戯其可谓灵也已释有经曰观音大约人罹厄难持诵䖍祷世音以慈悲威力能觧脱诸苦虽悍夫戾妇莫不信然吾儒者释之道𥘉未之学其善恶感格之理且以吾之所得者明之夫万善生于心而庶徴应于外又嗜欲将至有开必先天之所以福善祸滛者只是以理或否屈而伸之也故一念善则祥风和气即在于是一念悪则妖星厉鬼亦在于是彼疾痛率吁而云闻声应愿济而度之者所谓以心感心不入诸相而气志如神廓然自应者欤不然恐是圣贤立教使人笃敬速于背悪而向善耳若孚诚不立妄意虚想亦释氏之所悪也昔有寳菩萨板者重其道子笔也今李氏世奉尊像如此敬其神之灵也既曰灵有不敢以一㮣论者如东坡外祖父程公遇蜀乱絶粮困不能归有僧十六人徃见之曰我公之邑人也各以镪二百贷之程以是得归竟不知僧所在公曰此大阿罗汉也岁设大供四公年九十凡设四百余供然坡跋扵尾云或曰罗汉慈悲深重急于接物故多现神变傥其然乎是亦自疑而不敢必也幸观者莹鉴画年深缯色黯昧笔法极精妙非近代所可及李伯毋孺人王氏今年夀九十一聦明不衰自少至老供养尤谨可谓孚诚立而不入诸相者哉至元巳丑岁五月六日系先妣夫人靳氏明忌书二本以荐冥福云秋涧先生大全文集卷第三十八秋礀先生大全集秋涧先生大全文集卷第三十九秋涧先生大全集卷第三十九记重建衞辉路緫管府帅正堂记汲之为郡其来乆矣自唐𥘉易而为州歴五季宋金率以防御节度使来尹治之故其公𪠘制度广狭视厥秩夷而不敢越逮国朝中綂建元之明年陞州为府前政因仍不及改作加以歳月深土木㢮狭隘頽弊朝夕视事有不堪其䖏者后二十五年嗣侯荅失帖木儿暨緫尹耶律汉杰判官常徳継轸来任既而与相议曰维大府距河朔冲㑹部二州四县一司治称匪易堂则乃赫焉具瞻之地其承宣王泽听断民事齐肃礼容号令约束尽在于是今狭陋若尔殆非所以恪正事而俨官守也又以品秩等威视堂之隆杀固不可与向也相类于是张皇前规而一新凢爲楹三鉅筵东西六㝷有竒南北䆳三十有七尺髙爽靖深公居俨称复作左右翼㕔各三楹及增崇仪闬俾与新𪠘映带相奂仍扁其颜曰帅正复旧观也凢三月告成询其费曰安取辍公稍以给之越六月某日命飨于新堂㑹僚佐属吏与郡之士夫粛四方之賔旅大合乐以落之望之俨然与飞云杰构相雄跨矣故老叹息以谓百年来方覩官府若斯之盛吁治其可忽也哉而忽而治只在公正从违而巳然则何爲公事不私之谓也故公则生明何爲正正巳而正不正者也故正则可大天下之事未有不公而治民未有不正而格官孰有不顺而穆者乎于斯之际当官者固未睱以清心省事为軄而守正从新何甞有时不可之闻哉大凢人之心公而有恒徳者苟事有可为必为之不怠讵肯以歳月去留容其心于间哉今斯役之作惟其若然故能于共亿鞅掌外又复兴滞𥙷弊如此可谓贤也巳既卒事来丐文于余以邦大夫之贤者方事之以相勉况郷国盛事其敢以不敏辝于是乎大书于石庸告来哲抑又知公等必葺之意云至元廿六年歳在巳丑五月日记郭氏挹翠楼记共人郭子忠起书楼于所居之西市以地形爽垲髙甫㝷丈而有缥缈飞动之势既落成来丐名与记予以共为邑距太行东麓连山叠阜映带囬抱矫首而观尽得西南林壑风烟之胜囙扁其颜曰挹翠頋惟澹僻仁智之乐蚤歳有懐甞从诸贤读书山房洒洒然遂有所得如龙门石门白鹿嵬百家岩等山皆左戒絶观虽常历览而屡至然蜡吾屐而践其形固未若支手板而当其气之爽也若夫积翠横空一碧万仭空𪷟霏微腾滋泛润眷我楼居壷开碧供而又秋雨霁残阳暮夕气转佳千鬟湿雾主人于畏咏飞鸟与还之诗诵烟光凝紫之句揽其秀则诗脾尽清挹其辉则芳樽溢渌至于野风吹来江月引去曽黎明而巳集喜虚懐之延停吾想夫共之全盛时爱山而起构者若涌金之丽谯公廨之危榭太师张公之溪亭丞相蔡侯之别墅其余䑓亭观阁层轩曲槛前后非一虽昔人已非而山川良是向之挼蓝泼黛争妍竞秀为名家之竒货供骚客之珎玩者一旦悉爲郭氏奄去不知一楼之劳之费其将几何乃为造物所偏而独飨者乃尔其冨冝乎释然而乐兴有余而乐无穷也因念万物盈于两间洪纎髙下固云不齐要其气体物吾与也𬒳山之丕凝笃实发光辉若然由家之絫积善行致庆流余𥙿今郭氏在承平时为卫之大家丗以药石为业廼若尔考尔叔秉彜藴秀称郷里善人其翼其肯者斯羙具在子今不失旧物能扩而充之齐其本而大其末与霏霏㣲㣲者日新于华构之上俾后之来者挹而注之以膏其末光霑而渍之以衍其余庆安知方寸之木不髙于岑楼也邪至元廿四年歳次丁亥上元日记秋涧记山之有涧壑犹人之有量数也苟夷隘以狭人将无以自处况能物之容乎太行诸山去郡西五十里而近予甞逺游西自百家岩东尽灵山北崦并山之麓深溪鉅涧横斜交络折地而东鹭秋水时至万壑潨浍允犹翕合咸就约束滔滔汩汩迤逦而去或清或浊无逺无迩不择细大顺受而併容者此涧之量也至于流润决壅激而为飞湍旋而为盘涡汇而为渊浑东而爲细流岩屋以伏其怒巨石以杀其势就泛长倾顺流逺引溉平田而有秋浮大丕而出谷不致肆滥横溃使一漫流害注大川而后已者此涧之功也及其忽焉収潦千里一空曽不少遗用以自润萦纡盘折沉深阔逺涨㾗在而流沬空沙尾平而崖涘峻纷兮交贯矌兮长虚水之去来虽有缓急涧之吞吐𥘉自若也又类夫含章可贞或从王事无成有终者是又涧之不有其量之与功也呜唿涧乎其见用于秋之时乎予向在京师客有善推䇿者甞有所请渠曰子非王秋涧乎予曰然客曰既云秋涧致用有在第未之至耳然观子之流行异时当有东南逺役大冨厥覧不特泛长江而观七泽也愿子思存乎见少不自以为多可也是则涧之量数不其容乃大欤余唯而退至元廿六年巳丑岁秋八月望日记堆金塜记国朝癸酉岁天兵北动奄奠中夏明年分道而南连亘河朔卫乃𬒳围粤三日城破以州旅拒不即下悉驱民出泊近甸无噍类殄殱𥘉星妖下流淇上羣儿气吐成謡閧歌里陌间曰团栾冬半破年寒食节絶人烟之䜟㝷罹厄实贞祐二年春正月十有二日也时太一度师萧公当危急际以智逸去是年冬十一月师自河南来归睨其城郭为墟暴骨如莽师恻然哀之遂刮衣盂所有募人力歛遗骸至断沟眢井攓蓬坡塞掇拾罔漏廼卜州西北二里许故陈城内地凿三坎瘗而丘之仍设醮祭以妥厥灵游魂褫魄薤露莙篙同归一竁其棘林暮夜之号隂壁枯血之火荧沉啾寂无复光怪盖因冥荐而脱异滞之幽依道廕而复坤灵之厚幽冥虽殊存殁两有慰焉而师之掩覆仁心于郷梓之义极矣今其封俗唿爲堆金冢每岁清明后一日邦人聚奠以信些孺本宫爲尸而祝之六代师全祐恳予文纪其事以昭先徳呜唿三代而下以智力相角其势不干戈血肉而莫之已何天地生物之仁返如是其盭㢤岂周天之运厄㑹有时中来而不可逭邪岂立极之道仁义迹熄自取陵迟而然邪岂苍茫两间𥘉无関系物盛而衰自然而然邪皆不可而必也第嘉师生平以道济衆力苟可及不忍以一物失所类如此𥘉师既葬主柘之延祥观壬辰冬大兵至城下师惩前日河朔兵兇之惨复以一言活万家扵锋镝之下古称泽及枯朽矧生人乎师之谓也向使师遭时得位其仁民爱物之功岂如是而已耶因併及之师讳道辅字公弼甫冠嗣主宗教后加谥号中和仁靖真人云至元十九年龙集壬午竆腊日堇记霍岳肇祀记至元九年冬朝廷以郡邑镇山大浸载诸典秩者所司三载一祀霍岳在河东实爲灵镇故事每岁以仲夏土极之日用信报礼昭处度也明年癸酉夏六月廿六日恽行县北走霍邑前次洪洞雨不克迈越翼日抵赵城适严祀省牲之夕乃率霍州判官连汉臣监县事塔的尹裴国用主县簿刘伟齐宿祠下将事之夜雾雨交作既祀之朝隂霾四开三献礼成冷风肃然神峯鹫岭轩豁呈露虽韩潮阳之礼衡岳孔广州之祀南海不足以喻其快也陪祀者府兵曹解祯县佐史髙政税监张承庆邑人薛昌龄狱庙道士李志真兴唐寺僧普光执事者吏王庭玉䓁一十五人遂相与餍饫神贶而退承直郎平阳路緫管府判官前监察御史汲郡王恽题记从行者闾山张思诚子公孺表忠观碑始末记至元庚寅冬予自福唐淂告北归前次临安客有以表忠观碑为言者字作擘窠大书殊伟丽也询之马御史徳昌如所闻云观在龙井不十里逺能一到其下豁先覩为快何如予以长淮迫冻为谢适鲜于生在坐属伯机他日打一本惠及足矣曰诺既而杳然明年辛卯秋吾友传君士开赴官两浙仍託以取逮壬辰夏六月传自杭特令人付来其碑作四巨轴装潢如法盖亡宋故家物也噫坡书在霄壌间忠义之气欝欝然秋色争髙虽片言只字不可遗逸冝其世寳而力致之也故心存梦想求以三岁之乆跨越江湖至自二千里之逺一且髙堂素壁如天珠河图弘壁琬琰对越左右诚可贵也左山云古人不可复作所淂见者笔蹟而已况公斯文関繋世教令人读之油然有忠孝之劝乌可秪以翰黒为之论乎然一一较之盖印印泥折钗股之法也是月廿八日书扵春露堂之扶踈轩睢州仪封县创建庙学记道之大原出扵天以之脩齐治平格非心而叙彛伦者孔孟之教之功也其为天下通祀冝矣况存神过化之地乎仪封县金正大间割考㐮东明三邑地立治于黄陵之通安堡以古仪城在焉故名攷之仪即春秋卫之边邑其为孔辂顿次封人请见之䖏谅无疑矣兵后县废岁王子国家经略河南移理扵通安南平城里桒土衍沃民俗便安然官府𥘉创礼文之事有未遑暇者吾夫子岁时假公舎而释菜焉其邑长盛君即议𧺫庙堂于艮方后为风雨攸壊癸亥秋裴满君自陈留令耒尹斯邑既告谒顾清庙如是惴惴不少安乃与监县奥兀刺等谋曰承流宣化事神善俗皆我之责吾夫子政之本教之宗也向以济时行道辙环中国以木铎而徇卫者屡矣千古而下时移事在虽眇邈聆遗音而二仲楹奠车声辚辚肃焉来格不侈大宫庭将曷以发越奎光致邑人观感之深者焉遂与継任火者赤暨僚属各捐俸易爽垲地于东南士庶闻风亦翕然响应于是定方中缭崇垣起礼殿敞神阙下至讲堂斋舎庖湢之所莫不完羙元圣素臣黼座有俨宏丽靖深蔚为东南宫庙之冠教谕张庭珪等寔董其役君既代之明年尹程亮簿刘楫嘉其谋作之勤乌可使无闻扵后乃令学直李攀鳞持状来丐文以纪本末小子恽向提宪闽海道出兹邑亲覩斯羙周行慨叹何有志成事也如此是可书也因重爲告之曰风化者致治之原人材者爲政之具人材盛衰民俗淳湡一系夫学校之兴替故前人以庠序爲囯之元气诚知言㢤我国家以神武戡定区宇至戊戌间生聚甫集首閳猷设科擢贤隽复户役其所以开太平之基者固权舆扵兹矣逮圣天子嗣复张皇润色越先朝有光如释奠具仪禁护着令内而开国学训胄子庶几成均遗法外而勉郡县鄊社置师儒以揉鄙朴擢用讲明条格甚悉扵明徳新民之具崇尚循诱之方可谓备矣而任师帅者承宣賛理以副上之所尚宜何如㢤裴筮仕𥘉以通国字充胄子教授宜其下车首议教基敦风俗为本可谓知所务矣尹讳翼丗为辽右顕族资明逹以庙学一莭观之知其为能官者某年月日堇记义勇武安王祠记汲县县治即故尉司公𪠘内旧有武安王祠莫䆒其所始而可见者金㤗和𥘉信武将军完颜师古重加修饰昭然祷而荅灵贶也兵后废撤不存有元中统癸亥簿聂元擒诘强御未即厥事假灵扵神已而如所硕遂即治左复庙而貌之癸未之水又从而圯焉至元丙戌真定録判刘聚来主县簿以㳺撃有功田里颇安不敢居其能越神明是帰遂以起废为巳任星甫周神栖像设一切脩而广之妥灵掲䖍中外交肃既落成来恳文以纪本末仍表夫神之所以昭昭者予乃为之说曰忠义者天下之大闲良心者衆人之素有惟夫超伦逸群之士淂时行道毅然不拔乃能见二者之用而使后世畏仰愈乆而愈不忘者岂非公欤公遭汉室倾頽群雄血閧玄黄之际识昭烈而翊戴之绍延汉基而明君臣一定之分报效曹公不为利訹以决去就当然之机至气凌三军威振中夏而擅国士之风者此无他不过扩秉彛之良心信济时之大义耳公既没其隂相余烈加扵生者殊多岂豪杰英伟之气无时而息加以人心素有聚精扵此黙相动盪有不期然而然者邪是则公为不没矣呜唿其可不敬也夫故百世而下宫㞐血食衮冕而王冝矣及夫卋教下衰祸福儆动之说兴淫祀妄祷唯知曰我祭则受福此岂理也㢤孰谓神顾而飨之耶今汝等既新斯宇当念夫神之所以致斯者义而已吾之所以感神者䏻极夫义之所至则幽明两间岂惟感格之理名实俱淂将见简简穣穣之福降而孔那矣俾刻诸丽石以告来哲至元廿八年五月重午日堇记勉斋记人有不若之耻天下事未有行而弗至者况秉彛昭融从容扵循勉者乎郎中杜君季眀闻㒒名而喜之书所着勉斋等篇赠予疾读数过其脩辞行已一以经㫖为据有味㢤斯言也诚信道笃持志坚进进而不画者也予乃为之说曰夫圣人之道体微而用费辝要而理奥虽圣贤有所弗知故学之者不措也克而至扵极愚必眀柔必强书之懋㢤诗之匪懈皆是也子思子因道述教发越微奥曰勉强而行之信圣贤之善诱致用自淂之良规也然乏粹羙之姿者不可淂而勉无资深之志者勉焉而淂二者皆具无致用之位徒勉一躬俾兼善之功不及扵物斯亦君子之所耻也故传曰㓜而学壮而欲行之由是而观士志扵学不止徒善乃为循勉之极今君懿秉超卓言慎行敏挺身頽波砥柱屹立逰公卿之门当形势之途毅然以道义自任不为外物所移日广忠益思成具瞻之羙推毂多士以伸兼善之心正以负彊矫之姿明当勉之理自诚而明由已以逹物其大者逺者还有功而立致效也为不难将见一拳之石耸泰岱扵目前一勺之水沛霖雨扵天下是则向之思而得勉而中从容中道圣贤与同归矣㒒壮年窃有志扵卋巳甞少试扵用间或勉中思得念天下之事莫此乐也今行就衰谢及闻伯夷之风振衰激懦耿耿有不去其懐者因为长歌揄扬吾子之勇且寓夫余之感焉歌曰安肆日偷衆情之常乎黾勉日强君子之志乎施之有用斯又古人之难乎矫矫杜君知耻近勇之伦乎见诸行事而复徳曰新乎牙磋玉琢殆起予者啇乎行虽衰矣衷或诱其愚乎虽佩玉长𥚑尚足以利乎走趍也扵是乎书终南山集仙观记予自壮岁䆠游四方经渉河山大地昔贤遗迹未甞不仿徉临望冨覧胜槩而去尚自视欿然者独欠秦中一游每闻谈関辅形势汉唐间风声气习翘翘褰裳梦寐长徃今年夏四月有虚齐道人杨姓者踵门来谒拈香具礼磬折而前曰侧聆先生名徳乆矣自惟何幸于焉淂遇継出一图示余指似云终南县重阳祖庭西南甘源水左由石砦入峪道即陡隂磴山行二十里而逺抵望僊平淂唐巳耒集仙庵故址山中人传云昔有古僊人吕翁者甞学道于此近代有长生师刘公爱其崦曲幽胜清泉灌木隂湛连壑迺结茅云隐畧有兴筑兵余云荒石老无复人迹林光空翠㬌气长新当时贫道从三洞弘玄师真侍香重阳丈室既而以法箓事辝师入山结习修静遂歩上甘谷东峯不觉适喜曰此吾巢松税驾之地也乃与方外二三友道宣聦真辈定居而建其所当奉坛塲神室等祠岁时清供钟磬之音隐然山谷间如囬岭丹楼诸峯汉洞神湫之境云㷑动色亦欣吾来盟洞眀真人祁公闻之嘉其志坚可与有立给观名曰集仙至元癸未皇姪永昌王易其额有玉清昭应之号经营未已洞口有光人迹踵至复避喧趣静㰸裳霄逝东入啇岭庐天柱峯及漫川之青崖徃来逋止将终身焉居无几何悮为尺一唤去待诏阙下付以祷尔上下之事自是斋㞐致敬焉感召幽贶呵禁不祥扈从法驾徃还两京二年于兹癸巳春䝉恩复以传送还本山将行切自揆遭遇明时莫大之幸越玄门尽光重念山斋寂寥归无片辞以勒岩石使后之㝷盟者曷以见住山岁月开先楼观而云龛石室亦曽覩鹤书赴壠鸣驺入谷之贲㢤敢再拜以记文为请且偿先生平时所愿言余甞谓道家者流以淡泊虚无为宗以忘言絶俗为事或者须人为徒心存济度如三洞五雷盟威正一等法行符敕水驱逐疾疫鞭答鬼物使邪气罔奸两间其于𥙷助世教有不淂后焉者方之与卋相遗归㓗一身稿死山林长徃而不来者为有间矣故乐为书之杨法讳道谦蜀之铜梁人号保光子上卋有以进士为巴西令者某年月日记彭泽县创修二贤堂记自昔宰彭泽者其丽不鲜独二贤者至今屋而祀之在县西市里者靖莭陶其在东门唐相梁公也岁貌残圯掲䖍斯在盖其髙风义烈上薄云曰千载而下大有関扵卋教者然也揔尹周侯谅其如是越到官之明年既治庙学遂迁二贤祠扵神閍之右作新宇以合飨之仍榜之曰二贤堂至元甲午春侯㑹予扵京师廼以祠事相告且曰二公皆宰兹邑行巳去就有畧不同者先生试为错言之余曰渊明以长沙卋胄起而弦歌知其不可而去及宋业渐隆不复仕进义熈而后止书甲子明见耻臣扵宋岂惟隐㞐求志抑且励薄俗而明大义也故纲目以晋徴士卒之梁公有唐忠臣𬒳谗逺谪志在复辟此隐忍就功可乆可速蔵噐俟时之意也若二公者考其迹则异揆其心则同孟轲氏谓禹稷颜囬同道易地则皆然者是也一堂并祀何嫌何疑周侯曰嘻有是哉不肖𥘉心固不外此特取正扵公耳今将谒诸公赋诗合异同而萃全羙幸内翰以首倡题诸萹端㑹帰付之邦人僤刻石祠下以告二公虽云义起乌可阙其说焉扵是乎书是岁三月望日记克巳斋记御史中丞崔公作新斋扵私苐中门之内为朝夕见宾客广忠葢之所扁其颜曰克巳中外士夫闻而疑焉盖忠亮简在帝心四方想风彩勲名事业无愧扵昔贤方且孜孜焉汲汲焉致力扵方学者所务㒒为之说曰天之降大任扵斯人也俾经纶一丗之事其时政之得失思有以论列之生民之利病思有以兴除之人林沉滞赖之而荐举奸邪横恣仰之而紏䋲况辨公私扵事时不同之后论纪纲扵功利竞进之余是恒䖏乎忧患之域而践乎囏险之涂矣軄䑓宪者可谓责之重而任之不易矣自非材徳备具卓尔千人之英志气刚明信乎万物之表偏蔽躁妄力制嗜欲之私视听云为粹彂性情之正厉忠直而靡他无瑕疵之可擿既正身而格物先律己而治人者讵能厌公论而服衆心振清风扵䑓阁者㢤而公端本澄源之志实有在于此冝其扵圣贤传授心法切要之理黙识心通景仰取法有不能自已者惟公歴事两朝乆执台宪忠君爱物之念若饥渇之扵饮食当其论列主宰之际犯颜匪躬挺然以直道伟论独歩一时曽无顾忌退缩之私固巳循天理之至公思复本心之全徳矣虽然颜子入室大贤得圣人为之依归夙承善诱鑚仰荐信犹不免违仁扵三月之后矧余人㢤盖天理人慾只在于公私一念之项惟致知是期格物知至者动静以察其变朝昬以精其思乆蹈彛则靡息厥修者方造圣贤阃域故卫武公年登九秩作抑诗以自警司马文正存守一诚终身不易今公既循圣贤治心行已之要道复如二公贞固自持服膺勿失日就月将岂惟缉熈扵光明将见与昔贤同归而不殊矣公以斋记见嘱㒒年衰老懒扵笔研敢直书臆见姑塞雅命云秋涧先生大全文集苐三十九秋礀先生大全集秋涧先生大全文集卷第四十秋涧先生大全文集卷第四十记传国玉玺记粤皇王肇兴必有灵贶自甄董生所谓天之所大奉使之有非人力所能致而自至者此则受命之符如龟圗龙马火乌之类是也三代而下视符寳爲重以守以传体用大着维大元至元三十一年甲午春正月辛已御史中丞臣崔或闻故太师国王孙通政院倅拾得家以窭甚出椟玉託宪䑓象胥阔阔出者沽诸市以物制非常竟不售令取而视之廼黝玉寳符其方四寸螭纽交蟠四可边际中洞横窍其篆画作䖝鸟鱼龙之状即召御史里行臣杨桓辨其刻文曰此先秦以蓝田玙追琢受命玺也臣彧即持诣宫府介镇国上将军都指挥使詹事丞臣王庆端通谒投进皇妃御前玉音慰谕赐弊各有差翼日二月壬午朔金紫光禄大夫中书右丞相臣完泽等率翰林集贤两院学士凢十有一人诣宿合入贺有间皇太妃命出斯寳赐诸臣传观精彩景气光动宫合翰林承旨董文用等相与称説曰斯玺也自秦迄今千六百余载中间显晦固为不常今者方皇太孙嗣服之际弗先弗后适当其时而出此最可重者蒙宣劝而退臣恽复考其近而明见者按金集礼云玉玺一十五面俱得之扵宋内受天玺者宋绍圣间淂之咸阳段氏当时命礼部翰林太常寺官考验实系汉前传玺遂以礼祗受金亡莫䆒其所在今之所进其文章制度玉色校集礼所载即此玺也昔晋见麟玺扵江左唐淂赐寳扵崔侁事出惝恍传疑后人元帝犹借之以中兴代宗尚因之而纪号俱未若斯玺实前代有天下者之镇寳应运呈瑞不渉诞妄非人力所致而一旦自至意者上天申佑奉而大之赫爲新朝受命贞符昭昭矣抑表夫暦数斯在开邦家无疆之休者光贲前古矣稽首嘉叹于皇盛㢤臣恽自惟軄叨词舘获覩非常老眼増明不为不幸可无文于后遂缀缉本末用纪大瑞翰林学士嘉议大夫臣王恽堇记𬞞轩记安君世有云中人父善甫亦佳士世有前进士舜臣李公门姿善淑言貌谦撝早歳读书不乐仕进壬辰后徙家大燕今㞐文明东里有宅一区轩楹外隙地寛闲分畦种𬞞日以为乐友人过而以𬞞名轩既次秘监新泉篆其扁又求秋涧野老明其心因为之说曰贫家𬞞食当米秉之半此正诗书为业𬞞淡自娱者也传有之糓不熟曰饥菜不熟曰馑我有㫖蓄亦以御冬𬞞之为用夫岂小𥙷者㢤然夫子不如老圃辞而辟湏者何盖君子为学志其大者逺者迟逰圣人之门以是请志之所尚故也大要士之䖏卋随其穷逹本末先后为淂昔汪氏以人尝咬淂菜根百事可做胡康侯为之击节叹赏谓大夫士不可使不知其味斯民不可使有此色此固大人之事但二公为之一转语耳又比年耒士夫例有别号未免封已飬髙鲜不以清羙自衒如以终南为捷径指少室而索髙价者徃徃有之恬不为怪至扵飰䟽饮水曲肱自乐庶几颜氏克巳之功将何不可者㢤扵是书以为记乃为之歌曰翻翻庭雨露濡兮秋髙气严碧云腴兮夕掇朝烹供吾用兮日费万钱䁀食重兮一𬞞餬口吾侪分兮既不知食肉之多忧余胡为之遯闷兮咀嚼饥膓出竒䇿兮不致苍生有此色兮歌阕而去汉大司马博陆侯霍将军祠堂记蠡吾治城西北郊有汉大司马霍将军遗祠俗相承即侯之故封考诸传注博陆郷名軄方载博野本蠡县地居博水之野故名终以陵迁谷変疆理苍莾有不敢摭实者然以地形相度今之博野安知非汉郷之博陆乎庙权舆莫䆒何代以信传信必有所自至元十七年予按部次州来谒祠下荒坛乔木宛在目中老屋庳漏不障风日过客恻然心魄动盪畴为神睨而硕之邪因属守以义𧺫废具邦人瞻吏诺而退逮三十一年甲午予承乏翰林省左署郎官刘源郡人也以东曹掾徐鳯来告曰弊邑霍侯祠耆旧某軰今易而一新内翰幸不忘乆要尚恵一言庶免夫旌纪寂寥之叹盖甞论人臣以道事君身名俱全克始克终者世难其人三代而下能膺斯任者惟将军为然将军讳光字子孟早以大忠至谟见知武皇及其受頋命付后事至拥昭立宣罔辜所托班固论賛虽殷之伊尹周之姬旦𥘉不是过诚㢤斯言也所谓伊周者为天立极为生民永命为万丗开太平是也其生则若尔其殁也与草木同腐岂理也㢤且匹夫匹妇以一节独行表见郷曲尚能感激后贤尸而祝之扵社况将军乎然神即人之心也诚敬所在乃神心之所在今郡人业新斯庙岁时䖍享因诚起敬如见风采其为神昭鍳也审矣若曰修复故事敬共神眀必获礼扵下执事此则神当然之理吾不当以是心徼之扵冥冥也至元甲午歳上已日翰林学士嘉议大夫王恽谨记赵州栢郷县新建文庙记三代治民之具随时更易百世而下惟学校存而不废盖所以明天理叙彛伦止民扵至善之地故也况在今日有尤不可后焉者维赵之栢亭本汉鄗邑地隋县焉宋金以剧称板荡耒官府生聚日就完羙唯吾夫子庙宫鞠为茂草者有年于兹迨中统建元之明歳监县事蔑都令冯仲德佐史路彧教官范天祥䓁相与𧺫废方経理间或者谓庙基迫亭传雑民㞐嚣湫卑隘孰谓神一日㞐此乎扵是辍作徐议至因循阅三十寒暑当至元壬辰新令刘君因前政経营绪余谋扵僚吏暨邑中耆宿治城东南作新庙而迁之复构讲堂扵后俾肄业者有常䖏越是年秋仲上丁尹率寮属诸生释菜而落成之钟鼓具举笾豆有践威仪升降肃焉煌煌邑人聚观拭目兴叹佥谓吾尹起百年之废一旦顿还旧观勤亦至矣其可使无闻扵后廼以某走京师介国子司业王君搆以学记来请余以司民政者能以学校风化爲先固喜闻而乐道之甞读汉志论十五国之风气刚柔缓急类虽不同在圣人设教作新必因材爲笃致诸中和而巳然精强多感者易爲化底滞不材者难爲功向甞提宪朔南屡至兹邑观其土壤瘠沮且当南北冲要民之奔走供役劳止备极劳则思思则善生此人情之常也况赵之风声气习𥘉不异扵古爲守令者冝知其俗之易牗乃从而振徳之则前日弹丝跕躧悲歌慷慨之俗将见强仁慕义攸兴而不自巳者皆是也教基既立道由是生异时风俗丕易人材軰出而曰此权舆扵兹不亦善乎匪然司牧者以应上虚行爲心士子者不以进修为实务其堵而宫之者作饩羊告朔之所吾不知其可也至元三十一年嵗在甲午夏六月十有九日谨记崇玄大师荣君夀堂记先妣夫人靳氏系出安阳永和里不肖亦甞提按两河相即臬司理所故知邺中人物风俗为颇详闻之姻戚间女冠荣錬师者志行修㓗祭醮精严以道价重一方逮接际千仪方頥烟目緑髪童颜风度飘有出尘之想也大徳丁酉予方供軄舘阁师寄示西溪紫山杰作以夀堂记文见属且曰翰林先生文学名德与二公伯仲间尔傥遂所请贫道借之尽不朽矣二公之文载四披读其称扬与向所闻见而知者脗合无异今二公巳矣其文章气节尚可振衰懦而传无穷淂簉名其列固所愿也乃为笔之师讳守玉相之农家女自㓜贞静视纷华泊如闻道家言喜之国朝甲午岁中虚魏大师以全真学主盟彰徳之修真观时师方龆齓出家徃事焉既笄经明行修披戴为道士复研精正一科式法箓号称习熟至元乙亥嗣主观事师渊黙内修声光外着一旦责当弘演主张是者甚力贵族豪宗欲谢愆过而资冥福者借师修净期于对越感通故召请者无虚日法契㑹合风动逺迩学徒踵至信向者聿来廼光昭先业扩充増饰截然一新御史中丞西溪王公为述观记称师兴縁弘教落落自拔有壮夫不能及者又蒙掌教洞明真人与进授之崇玄师号年踰六秩特构静室扵焉栖息晨𧺫理玄务课学者毕焚香垂帘痛自涤除湛虑澄心审物理之自然悟道体之不息燕䖏超然而虚室生白矣容斋总尹夙承摩拊仰挹真风榜曰信斋紫山宪使勒铭扵石表夫志道力行终始不渝之确其为名贤赏识如此师之志行愈昭昭矣大徳戊戌夀六十有八乃营是堂为他日复真寕神之所道俗咸谓师山川炳灵道徳借润振清风开后学纂懿流光方期福寿未涯何遽如许也然人生而死犹昼之有夜寓形宇内同㱕扵尽此理之必然也今师不为虚诞荒唐之说所惑能以生死外形骸追踪旷逹以理自胜较夫烹炼唿吸期扵飞升不死昧理乱常侥倖万一者可谓贤也巳年月日堇记大都宛平县京西郷剏建太一集仙观记金源氏㷩宗朝一悟真人萧公以仙圣所授秘箓剏太一教法扵汲郡悼后命之駈逐鬼物愈疗疾苦皆获应験事蹟惝怳惊动当卋一悟传之重明大定间召住天长观甞入禁中论道称旨宠赐甚渥三代虚寂师以道价凝重一时泰和四年太极宫𥘉建命师主焉其四代东瀛子即祖房孙讳辅道师人品峻㓗博学冨才智士论有山中宰相之目大元壬子岁应丗祖皇帝潜邸之聘占对称㫖上以有道之士特隆礼眷赐号中和仁靖真人寳冠锦帔副焉及登大位中和已仙去玄谈粹宇有不能忘者诏五代度师㞐夀至京师特建琳宇敕额太一广楅万夀宫命主秘祀其香火衣粮之给一出内府逮今承化纯一真人全祐継奉祀事十载间以受业者衆国之经费曰广坚辞廪料至于再三有司上议祷祀重事供给所需不可阙也全祐谦撝之请亦不可违也良田菓植隷大司农者量冝颁赐置爲恒产遂赐顺之坎上故营屯地四千余畒复虑未臻豊赡元改号歳七月载生明之二日上御神德殿平章政事领大司农臣怗哥等言宛平县京西郷冯家里隷农司借栗林丛茂川谷间以株而计者约五千数若尽卑全祐庶几资广道廕永昭祀事制可全祐荣𬒳恩赉乃自谂曰吾道家者流清心缮性归㓗一身何以仰荅恩私有广开福田朝香夕火祈天永命介求多祉而巳明年丙申春相栗林隙地重岗环抱主峯面其北下砦寒泉泓澄碧㶑旁地衍沃可引灌溉既奠厥㞐中搆正殿三楹像事玄元九师祖师真官二堂位其左右前翼两庑下至寮舎厨库莫不备具缭以石垣前启玄门榜曰太一集仙观工既讫功以不肖猥同井闬且承乏太史求文诸石昭示来者若稽载借如元魏之㓂谦之李唐之司马子微皆以道术昭着显蒙宠赉史臣屡书特书于以见山林处士禆賛治化延昌䁀祚不以独善为髙时君丗主钦挹真风优加礼遇不以崇髙为大千古而下光贲简册今纯一师操履贞固精严祭醮至蒙两宫眷顾而图报之诚惟恐不及是观之建特其余事耳其感遇之盛与前卋同谈而共羙者矣是可书大徳元年九月望日记隆福宫左都威卫府整暇堂记元贞二载秋八月隆福宫左都威衞府𧺫堂扵肄场中央度冝面势不侈不陋于以简阅车徒角较伎能秉号令而观威武焉既落成榜之曰整暇佐幕张浃卢恺奉威卫王公之命以记文来徴甞闻公之选帅率府缮修戎政桓桓﨣﨣蔚有成筭若夫营垒云横耕屯绣错储廪实而豊馈饷建警楼而谨朝昏岁时都试申明节制旗斾精明鼓角清亮坐作进退又为余事至扵医药有局更休以时宣畅恩威抚养士气以之宿衞宫闱扈从廵幸肃将斧钺中外辨严其趍事赴功士卒辑穆优劣得所自非老臣宿将谋画素㝎视若无事者其䏻如是乎可谓既整而且暇矣頋老生常谈安䏻彂越其梗槩然有文事者必资扵武备而武备者所以昭乎文徳也㒒虽耄尚䏻效一辞扵尊爼间盖天下之事曰轻曰重皆有体用明其体者必致扵用又古之君子不足其巳至贵乎善推其所为以极经济之羙今公以重厚英伟之姿膺瓜牙委寄之任罄殚忠勤夷险一节智虑精深有古良将之风砥励廉隅挺士君子之操寓军政扵国容迪师中之贞吉冝其特蒙睠倚有谋猷克壮晓畅军事之喻所谓明其体而淂效用之实矣推而广之兹惟其时霈洪恩而釐宿敝只在从容一言之顷俾内外诸军汰冗滥苏彫瘵极精锐而伸欝抑咸若兹军之整暇辅助文治固太平不抜之基亿万斯年实颙颙属望是则兹堂之构岂特整暇一军而巳㢤虽晋楚名卿贤大夫复出优游戎幕相事机而措时冝恐不易吾言矣使荣禄大夫塔刺海资徳大夫中书右丞王庆端昭莮大将军阿刺不花其贰武徳将军完者广威将军堇守敬曰武徳将军曲失帖木児信武将军张智荣实签其事详书其僚佐之姓名者见稗賔之勤谨兴造而重事功也大徳二载龙集戊戌堇记青巖山道院记卫奠太行东麓山形迤逦自南运肘北闯其间峰峦歘断如巨灵𥘉辟望之俨然而巉秀者苍峪也循峪北骛越苍池山愈深愈雄峻可爱泉熘益清而駃望东北行约十余里抵青巖山足嵓壑尤羙四顾皆崇山茂林列峙环拱其东南有洞府轩豁层崕上寛广丈许邃四五十歩其中泉水泓澄深叵测春仲二日洞出光怪恍愡泓水涌溢漂浮尘滓潨㵼山谷间者一昼夕岁以为信俗唿曰水帘洞山借之以清物资之以润清润之气不特散而为㷑霏翠霭欎而为良材灵药铜镠玉石之羙必有卓异幽隐之士炳山谿之英灵増景气之胜㮣如广施神志存隐䘏隂主苍嵓唐甄济隐㞐兹山至逺迩化服分死完莭不汚禄山近则四僊清修道行留颂委蜕不谓之炳灵增胜可乎洞侧道院即四仙栖遁遗址山空人去石礐云荒独一殿岿存至元三禩为全真学者李志和始跧䖏石磕以修复为已任剷崖堙谷展托庵地除梗𥙷罅夷为坦陆重构玉帝殿洎东西两庑山灵位聚仙亭下逮庖湢门屏以楹而计者三十数仍改瘗四仙鎻府中綂𥘉元大一五代师居寿奉命投龙牒玉简之对以昭景贶厥后阖境旱暵郡长吏来祷车甫旋轸甘澍霈逮志和修复増宏郡民于水觱沸曰少长毕集愿伸瞻礼廼盛为储偫人具醉饱而归扵是苍峪胜蹟灵奕一方而逰观嬉乐亦复承平之旧豕韦国井君徳常嘉师勤瘁为主张资借者甚力及来京师复以兴建记文为请予郡人也不敢托衰老辝切甞读金蕐洞天记中土山林名胜不载扵仙借者尚多惟苍峪为天嵴左戒奥区去郡里余一牛鸣危峰叠嶂环遶郛郭䃲礴风烟秘藏灵异幽隐之士代不乏人亦洞天不载之一也由志和扩而大之固亦佳矣然以遗迹攷焉尚有未尽者仐广施有庙四僊纪行而甄公大莭虽传卓行于唐史彂幽光扵韩笔在山中故事独乏旌记子归能屋而祀之俾后之㳺居者灼知景慕审夫出䖏大义所在以之勉志莭而砺薄俗则子与志和名迹附丽前贤共兹山而传无穷矣井君曰唯大徳龙集巳亥上巳曰堇记创建伊洛五贤祠堂记大徳丁酉春洛阳薛君友谅即邵氏安乐窝故址𧺫祀屋中设康莭迁叟明道伊州横渠肖像庸致岁时香火之奉榜曰伊洛五贤祠神嵩清洛光动户庭明年秋来京师属不肖为之记廼告之曰二帝三王脩已治人之道待孔孟而后明立极垂宪贻则无穷不幸厄扵秦杂扵汉歴六朝隋唐虽有名公硕士间作迭出其气量足以恢弘至道辟除异端奈智识不䏻尽窥圣贤要奥择焉不精语焉不详又局夫章句文辝之末乱以功利祸福之说故学者污漫支离莫知统纪时则有卫道之士而无传道之儒陵遟至扵五季其斵丧可谓极矣伊洛诸公奋𧺫百卋绾持道枢探穷渊源克绍絶学内有以䆒圣贤规模之大外有以脩践履节目之详故孔孟之教复明斯文得㱕扵正后学知所适从盖二百年扵兹矣然科举利禄之习既乆遽未丕変以极夫功用之至伏遇我卋祖文武皇帝资挺上圣运启休明崇尚儒术尊礼贤俊扵是许窦王姚诸公宗伊洛学陈说孔孟立极垂宪之教以致二帝三王所以修已治人要道盖巳収明徳新民殊効扵中綂至元之际今内而賛助经纶外而佐理政化多前日执简传经之士推原本自则伊洛诸贤发明维持之功不为鲜矣虽配享学宫天下通祀可也况二程丗家河南康莭迁叟横渠聿来胥宇相从至数十年之乆聚精㑹神推明讨正莫匪脩齐治平之方性命道徳之理至扵谈笑游衍亦皆格物致知之余笃志力行清修苦莭专以移易风俗勉励学者为主今读遗书按故迹其英迈纯粋气象尚可髣髴复庙而貌之俾向之景仰髙风者足以致其诚恳今而后瞻拜清光者可以感其善心尚何俟赘兼陋扵其间㢤敢以不敏辝友谅曰昔潮人修韩文公庙东坡有碑南雄起三先生祠晦庵作记谨岁月以示来者不为无例曰若扳援昔贤则不肖年迫衰老懒扵笔研又瞠乎其后惟友谅先丗为治中名士其读书慎行名簉仕版可谓不坠箕裘矣前任常徳府推复九贤祠今又剏兹宇庶㡬有意扵脩巳治人者非特徼取羙名而已也是不可不书大徳戊戌岁冬十二月腊日记汴梁路城隍庙记汴梁之庙事城隍神其来尚矣壬辰兵后废撤不存河南路兵马都緫管刘侯福大惧无以妥灵掲䖍曰事神治人守吏职也可偏废乎扵是相新昌里爽垲地西南二方界以通衢刘侯私第隣其东北则抵居民万氏广袤余七畆缭以崇垣中起正殿像设有俨前敞台门扄閟严粛左右则环斋搆室敦请女冠孟景礼向妙顺朱妙明軰相与住持夤奉香火景礼四元宗献之女童丱入道以䑣𬋩之懿资膺黄冠之妙选享年八十有五无疾而逝妙顺亦出各家深赜玄理觧属文辞与孟同年仙去景礼临终贻属妙明曰汝等祗严修㓗善守庙祊母负刘侯付托妙明唯曰敢不敬承诲音岁甲辰刘侯命侍人周氏韩氏披戴礼栖云王真人为师训周曰妙元韩曰妙温与妙明为徒侣所需衣粮皆出刘侯资给妙温妙明俱夀臻期頥相継蝉蜕既而刘侯第四子保㝎路緫尹某卒夫人徒单氏痛伉俪之中睽感荣蕐之易歇聿来栖迹法号妙真道俗咨叹祠宇为増重焉妙元洎妙真罄刮粧奁资借刻苦撙莭遂重修正殿台门创建献庑子孙司及道衆寮舎斋厨轮奂一新蒙洞明真人人称赏加妙元以纯贞素德散人之号今年登七秩日诵五千玄言为课朝颂祝圣人夀愿天下安鹤发童颜精徤不少衰复虑兴建本末不䏻昭晣扵后走书币亰师求记扵秋涧翁予䆠逰大梁者屡矣故国遗迹亦尝周覧今虽衰老忍无一言载名其间谨按祀典阳气升而天神降地道肃而人鬼出自邦国逹扵臣庶家祭秩切近者社禝五祀而巳城隍神𥘉未载也丗说秦功臣冯尚见梦扵汉髙帝曰奉天帝命与王知领城隍隂事虽傥怳不可致诘然自汉讫今遂为天下通祀社与五祀虽有常尊当时用事莫城隍若也况汴梁为六代都㑹四方凑集城池盘礴衢陌交通人物号称繁伙精英之粹集昼夜开阖死生变化幽明两间其有神为之主司也审矣夫城隍地道也古人求神各以其类今俾女冠主其祀事冝矣传曰西子蒙不洁则人皆掩鼻而过之虽有悪人斋戒沭浴可以事上帝言诚㓗可以感通神明也如景礼妙明妙元妙真等咸出扵诗礼名家薰膏鼎族清修道行敬㳟神祇致庙貌完固阖郡瞻仰虽其诚笃致然亦由神明有以护持者哉而推源本自不忘刘侯经始之勤是可书大德三年十二月吉日记真常观记大都南城故冝中里真常观为全真学者重玄子樊君所建也惟全真教倡扵重阳王尊师道行扵丘仙翁逮真常李公体含妙用动应玄机通明中正贾重一时可谓成全光大矣重玄子自童丱受业焉资爽朗崭然巳露头角由是日获承侍聴其谆诲仰其髙风神志洒然春融蝉蜕与之俱化玄覧暇诗章篆隷亦时习之既壮辞逹体要与事物接凝滞衆以不凡许之师嗣主法席委掌资用出纳明㑹计当巳无私焉师为称赏曰财贿衆所贪淂今逺疑怨不为行妨吾将大有以卑之时朝家钦挹真风所在宫观相望和林都㑹地独阙焚颂之所乃选充道録俾张皇教基供奉阙庭虽越在风沙数千里外慨然命驾曽无难色至则洁已应物通変无方致宗风弘演王公贵人为之尊礼主张蒙中宫赐金冠锦服俾降御香扵燕都师真纪堂殊光顕也庚戊间真常真人洎十八大师光膺寳冠云帔下至四方名徳亦获紫衣师号之宠改观为宫周旋之力为多継奉旭烈贤藩教㫖提点彰徳路道教事逮诚明真人嗣教念其耆识殊顾眜也晚莭退休与时消息至元二十二载易张侯故第为幽栖所榜曰真常观示不忘本也崇堂为殿下至齐厨库廐修治完整复置𬞞圃一区负郭田二百畒资给道衆乃洒扫㳙㓗广植花木使境趣靖深日端俨丈室炷香抚琴客至问何为曰吾方疑神坐忘与造物者逰凢徃来者皆一时名公如李敬斋赵虎岩翰林王慎独左辖姚雪斋鹿庵王承旨少傅窦公冀国王公爱其风度才识缔方外交太史公曰视友知人亶其然乎元贞元祀正月五日师晨兴召门弟子齐道亨刘道安付以后事怡然而逝阅丗四百五十六甲子寕神扵五蕐山僊莹道亨纯直有持守祗承遗绪朝夕惴惴増饰固执惟恐失坠掌教玄逸真人与其进署宗门提点加冲玄师号一刘道録文甫请述观记予僚契雷若斋与师昔同郷校夤縁有一日之雅且重刘请勉为件右切感焉乃为之说曰二气氤氲五行储精长材秀民无卋无之弟学以致其道行以效其用功成名遂者几何人斯当金季俶优纲常文物荡无孑遗其时设教者独全真家士之慕髙逺欲脱卋网者舍是将安徃乎甞䆒其说不过絶利欲而笃劳苦推有余而贵不争要㱕清净无为而巳如重玄子扶翊道纪综覈玄务公材吏用蔼然见扵脱颕㳺刃之外其妙固翩翩而独征托遗响扵髙风者矣然推本原自信其良知良能耿耿有不可掩焉者不谓之长材秀民可乎向使率性以明当然之理务学以广通変之方列周行握事枢以投功名之㑹树立巉絶恐不如是而止也抚卷懐人爲一慨惜师讳志应字顺甫出平阳汾西䆠族自称重玄子法号渊静通虚大师广阳之真常丽泽之灵郁皆别舘也仍爲门人作望思归来之篇其辞曰琼芝峨冠兮青霞襞裳逺引髙蹈兮与道翶翔至人出卋兮化现无方骖驾䳽驭兮力振玄纲仙逰有恨兮门人涕滂蓬莱东望兮云海茫茫松桂轮囷兮欎欝其芳偃息有室兮燕䖏有堂仙标彷佛兮诲音琅琅师今不见兮莫知我伤宗风通畅兮羽流有光神逰故山兮隂储吉祥倒景遗照兮土苴是扬庶几蕐表兮归来之章故翰林学士紫山胡公祠堂记紫山胡公捐舘之三载彰徳监尹脱里不花暨廉访使完闾与郡土民询谋佥同乃像公扵治城西郭别墅之读易堂于以掲䖍妥灵致岁时香火之奠谂不肖交𣢾知平生详请书其事扵石酌量契义不敢以衰耄辝夫士有生无闻于时潜徳幽光发越于后盖行义立言旷卋而相感也亦有冨贵薰天振耀逺迩卒然倾谢磨㓕无纪岂徳薄用鲜无可称述而然邪若夫其生也爲人所敬慕其没也致人所懐思至衡于志虑见扵羮墻非人品峻絶事业顕着盛徳至善感格人心悦而诚服有不可忘者安能如是㢤紫山固名士才大夫佐理扵朝谠言直论不屈权贵作牧名藩吏畏民爱治行为诸郡最擢任风宪击奸发伏褰衣具瞻有风动百城之目其台阁之清规幕府之公论固在也曰并汾曰齐鲁遗爱善政亦不忘也而扵郷郡未甞临涖仐像而事之余𥘉甚疑既而淂其说焉金季丧乱士失所业先辈诸公絶无仅有后生晚学既无进望又不知适従或泥古溺偏不善変化或曲学小材𥘉非适用故举世皆曰儒者埶一而不通迂阔而寡要扵是士风大沮惟公𧺫诸生秉雄刚之后徳负超卓之竒才慨然特逹力振頽风志大学致实用笑谈议论挥后流俗文章气莭振荡一时其见诸容度事业者皆仁义道徳之余刚明正大终始一莭追配昔贤矫革时弊故天下翕然想闻风彩皆曰𬗋山学备四科望髙一卋真豪杰之士争先覩为快况二侯与郡士民执经传道质疑请益获亲炙而为矜式者㢤没而配社尸而祝之援例祀典其谁曰不然若以匹夫而作百卋师一言而为天下法论之振衰激懦屹砥柱之孤标回狂澜扵既倒清风之所激徳泽之所及霑丐后学多矣是则系斯文之盛衰与士风之轻重非相人所淂颛而私也虽然二侯出贵族世胄乐道而自忘其势尊贤而䏻知所宗昔邹孟氏讥列国诸侯不䏻尊贤廼曰贵贵尊贤其义一也垂训深矣后卋之监牧实古诸侯今二侯取法圣贤扵千载之后行古昔所不䏻行其贤扵人也逺矣岂止如是而巳后之读斯文者将有所兴感而取法焉公讳祗遹字绍开自号𬗋山磁之武安人由中书郎官厯河东山东按察使济寕揔管仕至翰林学士太中大夫大徳五年岁次辛丑清明前一日记胙城县庙学记国之将兴必有世徳之臣俪景风云戡定屯难賛敷文徳共致太平故孔子曰如有王者作必世而后仁邹孟氏亦云所谓故国者有世臣之谓也信㢤言乎惟昨邑金末城冝村渡行河平军事以扞御兵冲既而国朝帅臣撒吉思不花监緫五路兵蹙蹂余烬友而拔焉驻军守据迫金主东走睢阳斫营夜閧竟殁死城下先是公父㮶只秃鲁花以万夫长将选锋围困大名中流矢而卒迨金亡朝廷追録载世忠荩赐夫人杨氏世封户扵胙孙不阑奚实嗣其后虽州迁而县其故家遗风余俗固在也当金末危急草创际爼豆之事有不遑及国朝甲午岁漕使宗亨肇建礼殿三巨筵壮丽翚飞爲诸路冠后三十五载尹刘庭撤而新之复起明新堂扵后其䑓门贤庑尚阙学舎生徒𥘉不论也迨元贞改号冬嗣侯普䦨奚擢任本道廉访使路出于胙首谒庙宫覩其如是曰钦惟诏条责实在我乃敦谕尹张孔铸以兴修爲任尹承经营有方趣辨惟谨首建神閍择师立学县中子弟来受业者日衆侯乃出所藏经史数千卷资借讲诵尹复辟良田五顷造祭器百余事供给二丁释菜诸生廪料之费两庑方缔搆而及瓜代后尹李君卒成其役仍绘七十子诸大儒肖像千壁胙之庙学五十年间狼借萧条始克完具人知敬仰俗㒷礼譲仰副朝廷崇尚之意皆由贤侯一言勉励之诚所谓王者必卋而后仁卋徳之臣戡㝎屯难賛成太平者扵斯可见矣侯今由内䑓侍御史进拜行䑓中执法将南过郷国请书其事扵石乃为说以告之曰惟孔子之教推眀至理敦叙彛伦裁成辅相之道脩齐治平之方本末具备细大不捐垂宪立极万古不易孔子明其道而无其位空言无所施后卋帝王必需崇尚卿相守令所当奉行虽无祸福之憷诱而从建之间有真祸福存焉固匪利害之牵率淂失之际有实利害系焉惟其费不可阙乃修而明之审夫切而不可缓故勉而励焉惟侯出贵种世胄敦说诗书好尚礼义内刚眀而外文雅审事宜而逹従政立身扬名已収功扵践履今复以淂施之郷邑可谓善推其所为矣然君子不安扵小知而期扵大受况天下之事惟宰相䑓諌淂言得行扩而充之正在今日昔武元衡修治厅壁栁子作记孔道辅以直道进用宋史有传侯姑欲我记胙邑庙学而已耶易曰苟非其人道不虚行又礼云人存政举诚䏻绳武賛文光昭先业克尽卋臣之义由一邑以逹之天下𬒳均弘俾秉事枢矣㒒虽耄将执笔以俟焉大徳庚子岁仲冬既望谨记冝逺楼记奉圣甄君㞐敬粤自父祖堇身莭用保守恒业以笃实称郷里㞐敬尚文雅喜交㳺襟韵洒落义气所在略无凝滞始来居燕都城善心计而拥髙资者甚伙门庐服玩例尚脩㓗居敬一旦以侨寓簉迹其间不肯碌碌出人后扵所栖息起构小楼华而不侈髙而不危虽䖏市㕓阛阓之间顿出车马杂喧之境于以合集朋簮畅适幽懐请名扵予乃取六一居士天寒山色之句扁之曰冝远询义何居复语之曰楼之为用便爽垲而向髙明必占据形势之雄坐淂溪山之胜予甞登斯楼慿栏四顾金城千雉青山三面环遶拱侍岚光翠色令人顾揖不暇朝暮隂晴変态百出或横脩眉扵天宇或出寸碧扵云间虽呈妍贡竒扵百里之外不烦躐吾之屐拄彼之笏䨇目以之増明诗脾为之借润矣其扵幽逺不亦冝乎此特形扵外者如是其系扵内者又有大扵是焉者甄氏先世既以笃实称其积累之厚藴蓄之深逮㞐敬而后彂之今既崇基搆而勤丹艧矣复䏻传训子孙俾为学止善奉承罔替则缔搆巩固传示永逺亦以冝矣传称卫公子荆善㞐室始有曰苟合矣冨有曰苟美矣又君子创立基业必垂绪扵后其是之谓欤居敬跽而谢曰有是㢤问一知二皆仆所未闻也请书其词庸爲警戒又何俟燕雀之贺成请善祷扵张老也大徳辛丑岁十一月廿一曰秋涧老人记移忠堂记王全州之子亢宗敏愿通粹有麟趾雅厚今爲魏府别驾一日拱而言曰维先祖骠骑府君𧺫壠畒际风云奋従戎列収河朔扵百戦之余以至出建大斾入贰行䑓槖兠棨㦸㧾制魏师者四十余年维是一二堂庐皆乎昔所晏息诸孙无所肖佀承借徳䕃乃今有光永言追思扵维则者未也幸宪使恵顾念其贻孙之谋燕翼之厚爲题扁以示耒者俾子孙衘训嗣服蔚爲矜式敢再拜以请余仰而叹俯而思曰有是哉何其孝之纯也夫人之行莫大扵孝孝莫大扵顕亲顕亲莫大扵立身扬名立身扬名莫重忠述事盖一致二极臣子之忠孝也传不云乎教之孝所以求其忠也呜唿忠之爲用至矣故居家则尽心扵亲进官则竭力扵上与友交而言信爲人谋而尽诚莅政则有恪戦陈则有勇其见诸日用间者能是一本夫爱之深孝之极也舎是将何所取则焉吾已见汝乃祖府君持心二极属抢攘之际旧勇略爲先迨分㝎之后猎忠义爲本其殊勲茂绩纪太常而勒景钟者可谓立身扬名之道昭矣汝父嘉议君复能笃継忠贞勤劳王事其振肃䑓宪拊循殊方冠冕扵天朝也行有日矣岂非由孝而志自忠而有立耶将有炜前光济厥者责不在吾子乎故题之曰移忠盖取孝扵亲则可以移之义也若夫亲安而气愉家理而官治友信而谋成吾子行焉绰有余𥙿尤当勉其所已行而进其所未至俾亲顕而名益杨身立而道愈彰为百卋无穷之传可也异时有登斯堂读斯文慕乐昌之风而兴起者将见为是堂一致二极之本又何啻王氏之类也㢤扵是乎书逰东山记至元辛巳岁春三月余按部黎阳膏澍连朝明日夏孟丙寅朔天宇开霁大伾堆阜景风明澹画如也拉友人宋祺洎诸属吏嚢笔载酒耒㳺兹山遂自西南骑而陟阻抵岳祠下既祝香歩上中层至𪷟鸿亭址读刺史边元勲亭记文甚竒丽稍北至中顶顶势夷衍即李魏公中帐盖伾之絶巅也山形再成崚层石坛尔东北行不百歩隂崖﨑岖扶腋而下憇龙窦巅上少焉降观西阳明洞记开元间山人李真题名笔势飘逸有焦山鹤铭风格其西龙崖方广天然而龛上窍极大盘旋若螺殻然邃顶而去窈不知其几何也意者山泽通气此正大伾口鼻唅呀吐纳之所非有异也宣龢以侯爵钖之不几扵妄滥乎盘礴乆之下山适灵昌诸君继至㝷前盟也相与稽首弥勒尊像其䥴凿本末以寺石麟考之爲所造无疑左右磨崖题识甚多得鲁元翰张浮休赋咏各一周览既巳与客聮镳东行踰大河故渎入牵城登𬗋金山观僊人拖裙石石水苍色苔昬两熘雯华渍裂诚若积状者其面有元豊政和题记黥刻㡬满皆竒笔也遂探白金泉瞰玉女洞口傍勒建安人徐闳中泉眼铭雨藓糢煳略辨首尾扵是跻巅㑹胜主人取软开樽连酌觞咏才交幽懐共畅不知山蹊之迂登顿之劳也既而寒日下悲风来遥北麓穿苍城按观隋唐廪制未刻入自北门䜩群賔扵清白堂酒数行张郑诸君举觞嘱予曰今日之逰乐且有融盍簮而耒似非偶然第迁変已来三山濯濯等爲丘垤其能极宣城之赏当子长之㳺乎然山以贤称境縁人胜如赤壁断岸也苏子再赋而秀发江山岘首瘴岭也羊公一登而名垂宇宙况兹山也名载夏书功存禹迩関河大地形胜依然斯行也垂槖偕来稛载而去幸吾子笔之归为两郡光且纪苍烟寂寞之㑹仍得簉名其间为他年林下故事非偶然者不尔甘逋客逥俗驾几何不为叠嶂攅讥山灵见谢也耶唐建昌陵石麟记唐昭庆陵在新隆平县南十有三里使相郷正尹里其石仪一十八事俨然具在内二石麟身首蹄鬣一与马同第题颠有觡突出肉葳㽔其端所谓示其武而不用者也两膊云艳光拂鬛尾上掲类牛而短虽雨藓模煳雯华剥裂而制度精絶可爱传曰麟四灵之瑞麕身牛尾一角五彩色备王者至仁则𬒳应而出又云视明礼修则至今刻像列诸陵阙岂顕夫祖宗生有至德殁备盛饰以表其仁厚故耶既而入东南招提读开元十三年县尉杨晋所撰碑颂盖知为唐宣简公懿王陵墓也仪鳯元年髙宗追谥尊号宣简曰宣皇帝陵曰建昌懿王曰光皇帝陵曰延光仍配守衞者三千人敕象成令专知检校州刺史岁别一巡其石仪之制固当追尊崇建岁作也寺即揔章间立额曰光业由是而观其夤奉之严守卫之盛累圣明禋之礼郊歌时荐之仪固云极矣今陵围夷㓕无复所见有荒烟野田而已呜唿盛极则随衰藏侈则厚彂此必然理也止卋葬之中野不封不树何模金暴骼之有文质中判古不能复然则何为而可汉之㶚陵其中制乎至元十九年壬午岁夏六月十九日秋涧王恽记况海小録日本盖倭之别种悪其名不雅乃改今号其国在洋海之东所属州六十有八居近日出故曰曰本国王一姓宋雍熈𥘉巳传六十四卋中多女主今某氏云大元至元九年上遣秘监赵良弼通好而国次对马岛拒而不纳十七年巳夘冬十一月我师东伐明年夏四月次合浦县西岸入海东行约二百里过拒济岛又千三百吐刺忽苫倭俗唿岛为苫又二千七里抵对马岛又六百里踰一岐岛又二百七十里至三神山其山峻削群峰环绕海心望之欎然为碧芙蓉也上无杂木惟梅竹灵药松桧桫罗等树其俗多徐姓者自云皆君房之后海中诸屿此㝡秀丽方广十洲记所谓海东北岸扶桑蓬丘瀛洲周方千里者也又说洋中之物莫鉅于鱼其背鬛矗然山立弥亘不尽所经海波两坼不合者数日又东行二百里舣志贺岛下与日本兵遇彼大势结阵不动旋出千人逆戦数十合者凢两月我师既捷转戦而前唿声勇气海山震盪所杀获十余万人擒太宰藤原少卿弟宗资盖前宋时朝献僧奝然后也兵仗有弓刀甲而无戈矛骑兵结束殊精甲徃徃以黄金为之络珠琲者甚衆刀制长极犀锐洞物而过但弓以木为之矢虽长不能逺人则勇敢视死不畏自志贺东岸前去太宰府三百里捷则一舎而近自此皆陆地无事舟楫若大兵长驱足成破竹之举惜㢤志贺西岸不百里有岛曰毗兰俗唿为髑髅即我大军连泊遇风䖏也大小船舰多为波浪唯勾丽船坚得全遂班师西还是年八月也徃返凢十月省大帅欣都副察灰次李都帅牢山次宋降将范殿帅文虎揔二十三南一十三隋唐以来出师之盛未之见也秋涧先生大全文集卷苐四十秋礀先生大全集秋涧先生大全文集卷第四十一秋涧先生大全文集卷第四十一序南鄘诸君㑹射序君子之学贵乎有用不志于用虽曰未学可也圣门之艺有六而射为重盖射者男子之事志有事于四方也近歳南鄘诸君于二仲月肄诸射事予虽不敏亦从事其间呜唿郷饮废而长㓜之序乖大射废而君臣之义缺今之去古也逺矣欲人之知礼也难矣兹射也匪曰嬉游为乐将少长是序匪曰侥倖为得将心体是正匪曰致逺为功将中鹄为善匪胜巳是怨反诸己为贤匪酒醴是嗜而辞养为恭匪多筭为能而进退可度夫如是其于脩盛徳逺不肖习威仪复郷饮而适丗用不由斯而有渐乎若夫野旷天清露禾栖畒霜气折胶秋声厉木土气充而耦同燕角劲而弦裂张侯去百歩之外揖逊务君子之孕得之心应之手箭如鸱呌羽若星飞虽末敏及参连神凝剡注追驺虞牧野之风致矍相堵墻之观庶几绎巳之志张本乎四方之事诚君子有用之一端也孔子曰饱食终日无所用心难矣哉不有博弈者乎为之犹贤乎巳矧君子正已之具也哉因序其事而赓之以歌歌曰古道下散文武岐中原气折兵尘飞四郊多垒乃我责谁云武事非吾知不见东家矍相事当年凛凛无全齐丈夫况当志四方射先禄后非吾欺只今天地一射圃国俗靡靡从风披圗书束置奎宿黯弧矢髙射腾寒辉冥冥天道旣如此智者相时行所冝又不见台城䧟辱古所嗤舞于不捄髙皇危诸人清谈不适用晋室竟堕东门机乃知六艺射尤重丗不可废诚有为寄谢一丁相诮子恐人迂乃坐书痴投壷引古之人心正意诚之学无或不在也予于投壷见之矣壷之义三代之遗制也自诸侯至于卿大夫靡不行焉或堂或庭野外军中必设两阶以明賔主之礼置壷楹间取其中也北面受矢尊其賔也两党相向比其诚也絃以貍首杀其等也鼓以鲁薛节其事也胜欲不胜养弗能也司射申诫儆其慢也若夫左右盍簮临壷荷矢身跛倚则壷不相直也气涣散则志不能碇也手不端则矢弗能顺也必也心正意诚神凝于内坐与壷相当扶与矢相应故的然而中无过不及之差岂非诚心正已之道欤且古之爲学怠墯之气不设于身其或少焉必有休息之具曽不以竒技淫巧令人心荡而狂也故壷之义有足尚焉然壷亦兵象也与射礼略同盖兵㐫战危人情之所恶燕饮娯賔人心之所欲也先王因其所欲而寓其所恶于其中俾乐爲之不厌则平日之所尚乃异时之所用也且汉唐以来博戯之事多矣独奕之技行于今不废然迹其用心倾危抵巇一着一机司明以之眊乱灵台爲之搀抢必决其存亡而后已传曰性相近也习相逺也术之不善择也如此悲夫予自宪䑓秩满居闲不出者动渉旬朔时雨霁堂庐清停披之余无以休息用此以佐雅歌之乐庶几动静周旋其心一出于正方之旣饱而嬉莫知所向者其贤乎哉其贤乎哉至元辛未夏六月望日序逰洄溪序夫燕游观覧盖所以増放旷而摅烦滞也故君子所不废焉歳戊辰夏四月旣望时雨霁景气清嘉苗濯秀二麦含实翰林先生拉二三子聮骑出郭由郡之西南按辔邍隰周覧物华旣而掉鞅东首㝷盟洄溪之上于是歩兰臯俯清流䕃佳树借碧草鸟嘤嘤而遗音鱼跃跃以腾水飞鸣潜泳各遂所冝悠然之思与渊流俱而莫际其涯颢然之气与造物游而不知其所极先生曰吁乐哉斯游也于是谈尘屑飞朱絃声眇从容质问不觉前席二三子怡然洽所欢充然有所得不知老之将至日之云夕也风乎咏归又何啻遗尘枉而摅壅鬰者哉因援毫为之序帝王镜略序东莱云六艺之文学者之大端也其次莫如史然史书浩博自迁固而下不啻数百万言学者虽资禀精彊至于极其致而得其要者或寡矣矧童子𥘉学者欤近读遗山先生镜略书所谓立片言而得要者也其驰骋上下数千载之间综理繁㑹数百万言之内骈以四言叶以音韵丗数代谢如指诸掌歴代之能事毕矣然先生北渡后力以斯文为巳任孰谓斵大材而就小室抵和璞而煇丘陵者乎是书之出若为童䝉学习者之所设也然传不云乎君子之道孰先传焉孰后倦焉循序而进有不可躐等者士人张敬叔贫而好学家藏是书今刋之以广其传亦可以见其用心焉尔彼𥘉学者一旦心志通逹由堂入奥又且得博观约取之法焉是则一镜之略不为小𥙷者也至元四年岁丁卯重午前二日题王氏藏书目録序河南房扈王氏为卫之着姓百有余年祖宗以奉反相传略无长物逮先君思渊子北渡后亦不治生产怡然以闭户读书为业闻一异书惟恐弗及其弱冠时先君气志精强目覧手笔日且万字不十年得书数千卷或者曰藏书如是尚尔为先子曰吾老矣为子孙计耳有能受而行之吾丗其庶矣乎丗人知荣保其爵禄不知一跌足赤吾之族知冨宝其金玉一慢藏巳为盗所目也何若保书之为寳乎若子若孙由是而之焉为卿相为牧字为善人为君子上以致君泽民下以立身行道道其在于是矣由是而观先君立丗之志贻厥之谋何其逺且大哉呜唿先君去丗将近二纪不肖某今年四十有一遗言在耳遗书在椟感念耳昔不觉泣下因复慨叹仕不为进退足自乐盖所恃者此尔然置之而不力其读读之而不践其道与无书等矣传曰遗子黄金满籝不如教之一经此诚先君之志也可不懋敬之哉至元四年秋七月曝书于庭与児子孺校而帙之则各从其类也述书传目録叙汲郡圗志引客有过仆而问曰子之经求卫事纂集圗史所向欲何为哉仆应之曰述先君之志也昔先子无恙时甞训某曰卫有圗经旧矣北渡巳来百访而不一见丗郡人也生于斯长于斯䆠学于斯聚族属于斯由宋而金而皇朝百有五十余祀不谓之遗俗可乎且衞得天中桑土之野北通燕赵南走京洛太行峙其西大河经其南河山之间盘盘焉一都㑹也及论其郡国之本未舆地之因革牧守政教之贤否土产风俗之醇醨山泽利益之隐显人物古今之盛衰则藐然不知责将谁归至如淇水各川也而指为李河铜関近防也而曰壁列门羗公显号也而曰康叔冢殷溪明表也而称太公泉共城伯国也而曰叚天子城赵越太守也而曰越王墓淇口㑹亭也而曰卫新台岗名博望而祀张骞山号仙翁而归葛氏眎获嘉而曰故城以顿方而作顿丘枋里而为枋头而又汲水湮而无闻金堤荡而失据其甚则白圭讹而为鸡黒麓谬而为鹿迷惑忘返以至于斯可胜叹哉是皆吾平昔欲正之而不忘者也吾老矣终当毕此一事付之青箱无几先君捐舘雅志罔就呜唿痛哉中綂建元之三年予自堂吏来归闲中䌷绎经史得先人所藏遗书泪洒行间忾叹乆之曰精爽不昧有継志述事庶少慰尔于是聚书一室研精致思蟫蠧群言外则访诸耆宿杂採传记碑刻复为按行属邑以覆其所得噫汲雄望也自康叔迄今几二千余岁其幽光潜徳灵踪盛蹟随陵谷起㓕不可殚纪徴文献则坠简已亡懐旧俗则髙年无几瞻言丘壠旌纪寂寥不肖何人能发越其间哉然先子遗教不可坠也良史所载传信后也故特取其人物政教风俗関于治乱为后丗之法者群分而类聚之复着辨论等篇凢若干卷题之曰汲郡志曰郡者何包上下而言也书成因自笑曰谚有之家畜弊帚享之千金其不肖之谓欤然非敢示诸作者庶几来者志存肯搆其治梓作室以是为朴斵坦墉之始丹艧墍茨之本可乎客唯而退时至元丙寅秋九月重阳日引㑹玉簮花诗序玉簮花之名品也然唐宋以来骚人赋客歌咏不多见岂花之种昌于近代欤较其繁昌在京师为㝡盛岂花之性憙凉风土使之然耶当其庭轩暑退幽砌凉新翠筳髙耸瑶花盛陈湛露气于碧霄映仙姿于月户素影以之轻盈芳心为之容与至若肌肤绰约来姑仙也緑云婆娑坠晓鬟也幽香浓逺眇不知其几许也其畏景便隂低昻倚伫意韵飘潇如欲轻举所谓玉华同驾纷簮导以何翩风标可人占髙秋而所安神不为之馁而敢告来者能永遵仪法不惟徳归于厚有以见吾皇考継述启迪之方祖妣承家守节扬厉无穷之意也至元三十年夏四月翰林学士中奉大夫知制诰同修国史裔孙恽百拜而为之序南阳府瑞芝诗卷序天地之大气无不周也其至和纯粹之极随徳感召而祯祥之故应干上则有卿云景星发于下则有醴泉朱草芝为物尤瑞然产之不恒秀之而特异者盖不一二数焉完颜公尹南阳之明年有芝产于方城民家凢四本诚秀丽而殊常者也其骈枝连叶突如云兴幢然盖植有累至十六七者英华韡晔颜如渥丹可翫而爱郡之吏民视履考祥奔走庭下咸谓公视事已耒行有以召之故也如役使时而田里安赋歛均而物情允疲痏者为之息肩方苞軆者使之不天是慈祥恺悌之方拊循惠养之实夹洽备至感召休徴物効灵光者也公曰方今王泽下流皇风逺畅意者仁厚之化行乎江汉域者衣𬒳草木昭回光而为开先之兆也昭昭矣予何敢以当之即篚置以闻衆复曰非常之瑞归美于上臣分当然弗产于邻郊它邑而呈祥于提封涵濡之下不蒸于颠枿栋隆而擢芳于陂泽野人之圃亦由布宣中和导扬徳化下克灵承之自也是不可无闻于后遂绘彩灵姿求太史纪瑞者属之俾上以颂天休滋至之繁下以见郡守惟良之美适余将事在申因其请楽为书诸卷端文府英华叙仆自弱冠时从永年先生问学先生以科举旣废士之特立者当以有用之学为心于是日就通鑑中命题或有其义而亡其辝或存其辝而意不至者课之以为日业虽云此何时也然观多事之际斯文有不可废焉者小子其勉旃及长年以来绵歴丗故愈知先生之言为有徴至元三年予自鲁返卫居闲痛悼堕窳日以书史振励厥志因覩古人临大节处大事征伐号令涣汗云为之际含章时发以之功业成而声名白者良窃慨慕焉遂断自战国巳上迄于金取其文字粲然适用于当丗观法于后来者得若干首题曰文府英华非敢妄意去取第类集以广怡说其或从事力列属辝比事庶有効于时寔自先生之教之中来也是不可不序四年丁卯秋孟三日引宋緫尹母夫人庆八秩诗序人与天地叄所贵者生所欲者夀福全徳邵此又夀者之可楽也予䆠游燕朔接丗家甚多至于享髙年之安具五福之庆者緫尹宋君母夫人其一也夫人姓魏氏济南人出膏浸醲薫丗爲名族及归处士贞顺俭约𬒳服僮僮早夜以中馈是承处士姿冲适楽易以文儒重一时爲中令耶律公所知憙賔客楽施予尊爼谈咏有承平故家风味故轩事填咽鹤盖交隂于门者无虚日夫人躬俭内助壷仪有则賔至率撃鲜供具佳肴名醸齐㓗严整未常计家有无俾不足于賔所也处士甞与客语乆夫人适幈户间有所闻客去即曰直谅易言我虽诚人则有爱悪焉再思可也其顺成辅佐君子至意类多此子四俱教之读书虽出就外传庭训之际以孝悌忠信为主曰孝者行之源悌者顺之至忠者臣道之极信又朋友所湏以成者立身扬名本其在于是汝等敬之勉之古称隂教有助夫人之谓也长曰汉臣河南府路緫管忠勤长厚不类今人次鲁臣愿而克家恬于仕进次唐臣才硕有干局侍仪司法物库使次楚臣博学多艺能有处士风上邸潜时以琴阮侍左右有年今以致养日严为事夫人今年寿登八秩康寕精爽髪微艾容睟然饮啖如五六十人岁时拜庆子孙满前斑衣彩䄂鴈行玉立其团栾香火之情雍肃闺门之化融融洩洩萃于一堂之上不谓福全徳邵可乎吾是知召南美化本于正始而有麟趾鹊巢之应洪范之九五根于攸好徳一言而夀为五福之尊祯祥有自于宋氏槩可见矣求诸公赋诗歌咏其所贵可楽之羙属恽而为之序緫尹汤侯月台圗诗序苏门山水明秀为天下甲盖有东南佳丽潇洒之胜而无卑溼蒸炎之苦诚中州之江南也涌金门外西南行三里而近曰苏氏别墅中有大石月如周列座鼓八因得名曰月台其形胜大槩溪环竹外山倚云旓空翠湖光动盪无际苍烟白鸟容与鸣集渡野彴穿林篁而入中凿莲溏削方洲亭其上青梅苍桧四面间植竒花异卉繍错其下牡丹台酴醿洞又为东西别圃春则醉其香夏则清其暑秋月可翫冬梅可探而赏也四时之景皆新而其楽亦无穷也暮春𥘉郡人游歴始于百泉晓翠经柳湖双塘梅溪而南迄焉止息故共头月台寔为一方首尾之冠至元丙子春予自晋东还取道共城友人于焉觞予为一日留覩其废硙修复堰蹊髙敞云烟竹树光贲畴昔询之知为府尹汤侯易而主也是年冬与汤㑹燕出所绘月台圗且曰爲仕䆠牵率罔获徜徉其间以遂𥘉心今欲求诸公题咏庶见其素藴虽南北东西时得展玩犹一到其中也吾子爲我序之甞念天壤间佳境幽人胜士乐之而不能有豪宗贵族有之而不暇乐三十载间吾见此四易主矣不知当时賔从轮蹄凡几徃返得穷云烟鱼鸟之趣彼幽人胜士畅情适意不以物之有无爲楽而贵游豪宗虽有之能遂其乐而乐方爲巳有虽然今君以才术通顕投功名之㑹膺长沙方岳之寄而能以此爲懐岂他时倦游知止之心急流勇退之举将张本于斯欤十四年上元日序博古要覧序予性澹癖无他嗜好独扵古彛噐爱而不置虽造次必摩挲瞪视辨其铭欵为何代何物间有所得则悚然起敬想见当时气象令人有不能巳者弟所见不广䆒其义未详耳十四年春余入翰林四十有七日侍左丞相耶律公扵玉堂坐间出宣和博古啚三十卷示予因假以帰与院史赵复取钟鼎韵欧阳子薛尚功欵志吕氏博古李羣舒考右等圗㕘读而莭约之观其制作之精㣲钖用之所以篆籕之古而不苛文章之雅而不廹取物象形垂儆万世其为法深且逺矣因念三代吾不淂而见之淂见是噐斯可矣矧㣲辞奥旨引㩀攷证扵粲昭着生平所疑前贤或阙而莫可致诘者一覧而尽得怡然理顺涣焉冰释笔削既巳从其类而作若干卷题之曰博古要覧客有过而笑曰子之学弃俗尚从寂寞惟恐其不古也其如适越而冠章甫何予应之曰不然方今明天子御极神圣慈武抚四海而有之礼噐缛典将维新是啚一日告功神明郊祀飨献之礼行有每事而问者拠所淂而告之曰此鼎也彛也卣也匜也爵也罍也牺也象也如是而已其扵鲁两生间安知无一日之长乎客笑而退扵是乎书以为序书画目録序豋崑崙之墟者知宇宙之大临沧海之渊者见鱼龙之富故达人大观必扵物之所萃而致意焉乃䏻竆古今之変极天下之观否则与管窥䓁耳若夫厯代之法书名尽唐以太宗嗜好之笃宋以徽庙躭湎之甚搜访百至品苐装潢比三代传宝至陪塟昭陵閟蔵内殿仍置官典校署之曰秘省何其崇㢤当时自非宠钖贵近赐观诸王思欲頍首一闚胡可淂已且唐迄今五百有余岁幸而存者又无㡬唐亡而五季宋残而金源氏金灭而国朝兴其间兵乱相継散亡劘烬又不可胜纪圣天子御极十有八年当至元丙子春正月江左平冬十二月圗书礼噐并送亰师敕平章太原张公兼领监事仍以故左丞相忠武史公子杠为之贰寻诏许亰朝士假观予适调官都下日饱食无事遂与左山啇台符叩合披阅者竟日凡淂二百余幅怡然有所淂冲然释所愿精爽洞达滞思为一摅所谓升崑颠而见洪荒之大俯𬈑渤而骇光怪之多也呜唿三光五岳之气緼絪盘礴发扵人为精华传扵代为英物以数百载萃聚韫蔵之盛积而为崇丘浍而为渊府一旦颙颙然拭目而观可谓千载一遇也因念人与事机其㑹与否皆有数存其间九年春予一夕梦谒平章张公扵府苐之东堂酒数行发书一柜示予皆彩啚绘本金文玉牒今观中秘所有璀璨辉赫与梦中所见者尽同吁亦异㢤传曰嗜欲将至有开必先信㢤斯言也作书尽目録序故翰林斈士河东南北路宣抚使张公挽诗序岁甲寅冬先生𬒳故经畧史公至过卫恽以诸生贽文上谒承顾睐独异逮中綂辛酉先生自河东宣抚改授翰林学士兼中书省叅议其秋恽亦以都司就列机务之暇接论思殊欵至元二年公以前东平宣慰起复签山东等路行省事适恽从事在鲁又奉间燕者两月六年已已冬不肖应御史辟出真定候公于頥斋尊酒从容言笑竟见因及西台故事时公精力未衰慨然经丗之懐尚眷眷不置也厥后恽官平阳饫闻公填抚时政绩章章在人心不去者甚悉私念自甲寅迄壬申岁廿年间与公㑹合者五聮事者再似不偶然也故知公为颇详公资刚严有经济噐业遇事风生果于断划其庭议剀切矫矫有长孺志节至扶善良嫉姦悪又似夫王义方对仗时辞气生平素藴在河东展也尽至今三晋间爱仰如神明乃以霹雳手目焉虽时致龃龉其耿耿自信不疑者气终不少下公殁后三年甥王革来过追惟畴昔怆然动零落丘山之感余亦爲歔欷也想遗直之不复悼斯文之如线勉爲哀挽庶荅顾遇知巳之厚且代封龙招来之此二魂而有灵鍳兹哀悃公字耀卿姓张氏太原友城人早举进士声借场屋间旣而以台掾进爲入仪观秀伟山立扬休望而知爲正人端士夀八十终镇州頥斋其自号云不书名贵之也至元丁丑秋谨序赵徳明母刘氏庆八十诗序人皆以寿为楽然使吾亲夀寿而康寕兹人子之至楽也鼔邑赵君徳明予官晋府时幕从事也每与之接不下带而存者皆和气愉色其临事行巳洞洞属属若持盈奉玉惟恐弗胜予异之而不及问戊寅春会京师称其母刘氏金进士都水监勾之女穰县簿耆徳唐甫之妹年虽髙聦明安健纫缝在手不持杖作筯力先懐逺府君不幸早丗三十年间昶曁二弟靖炳颇试所历及有孙六人女孙二人重孙二重女孙六同居无间言是皆母氏慈爱恭俭隂教有方之力也昶等不肖愧弗能纡青拖紫儋爵析圭以显荣为养用报劬劳之徳今岁夀开八秩将南归省庆尚頼贤士夫见之歌咏归慰母心以为闾里光予告之曰夀福冨贵衆人之所欲也若今之冨贵似可求而得唯夀与福命之于天不可幸而致彼髙明家虽三牲日养未免使亲有顾虑可忧之慼崇髙而安者子孙多亲不待之叹今君职虽卑禄虽薄与仲弟軰怡然以志为养其乐也融融吾知案上一杯菽水过于五鼎七牢矣时也恒山之阳滹池之濵风和而昼明鸟嘤而华粲緑萱婆娑于堂背舞䄂栏斑于膝下朝而倚其门夕而倚其庐俟子之来归君其行矣试以吾言语诸郷人而曽闵和乐之气将有闻风而兴起者焉至元十五年季春清明日序㓗古老人注难经序医之有难素犹六经之有春秋易也书虽尽言言不极意神而化之存乎其人㓗古张先生医师之大学也以是书注释虽博未免有仁智殊见体用不回之间于是研思凝神探索玄奥发遗意于太素之𥘉出妙理于诸家之表使体用一源得失两判复随其疾证附以禁忌方论述经解廿四卷先生髙弟东垣老人以其书授罗君谦甫兵后文多坠简及得田氏口传易水遗㫖百余条苴𥙷脱漏遂爲完书予甞观其㫖要顾天下之事未有不极其理而能臻于妙者矧医术精微主司万命惟其至精非一丗之所能俻惟其至微非一贤之所能穷故轩歧开天如大易之书其卦越人撮要犹三传之賛其经迨㓗古讲解古今之善传注之能事毕矣诚生民之命脉医学之渊㑹也呜唿毉固难事学即能至至于提挈造化㑹归一身如秦扁闚五臓而洞症结察形声而辨死生推原本自心融手应坐収神圣康济之功要以理明学博精诣其极有不期然而然者其功用之实咸在是书学者冝尽心焉而太史公称扁之术得于饵桑君之薬饮上池之水特以诊视为名恐未之思尔谦甫将板行以夀其传求题诸篇端予嘉其学术及物之外能光昭师道如是可谓知本也巳先生讳元素易水人㓗古其自号云至元十七年岁次庚辰中伏日序宋东溪墨梅圗引性之所得于天有不行而至不学而能者况託物游艺意存所寓者哉緫尹汉臣善写梅乐之终身而不厌且梅以墨绘黯淡枯寂无声色臭味可嗜而恱盖性之所得有不容自巳者余甞踏雪过南溏入东合主人开樽小酌醉中出示所制溪雪春风等圗亦以淡僻故为把玩者乆之觉冷香踈影动荡于几案门令人翛然有孤山篱落之想后考试洛阳复与君㑹府署之梅花堂庭之所植者皆是也因举觞相属曰永南梅之渊薮又乆官于此殆将俾使君移船花光臻超然之极致耶东归悉以近作赆予其风味之胜潇洒之工又非向时呉下矣及入汳觧装尽为好事者索去呜唿君今已矣梅寕复得邪其弟唐臣义夫辈追忆风流事亡如存聮缀遗墨求名士夫题咏将昭大兄游艺之美耒属引其端汉臣于余契乆且敬故知为人颇详君天姿诚悃与人交有终始于修身齐家孝友纯至一门之中融融怡怡以及于政是知託物寓意于岁寒三友之间者不徒模写形似俾自得之趣冠时人而名后丗也十七年立秋日秋涧序新修调元事鑑序土之有志于道者当以圣人为则有志于天下者当以宰相自期降是夫何言焉然宰相者辅天子坐庙朝经纶一丗岂偶然哉是在彼者得之为有命而在我者乌得而不尽之哉况相之为任正已以格君心之非进贤以尽知人之鑑理物以代天地之化以成天下之务尤需以学术而为之先若不学无术则闇于政体是最大臣之所深敝故贤如传説典学𥘉终圣若周公思兼四事逮夫叔丗多故大学之道不明于上爕理化为权衡论思变成机务相之徳业其所存而不亡者几希矣此事鑑之所以作也呜唿三代而上如禹益稷契其谟猷徳业光极臣道日星丽天尚何议拟故断自殷周巳来终之近代上下千有余载间其相之贤否具列无遗俾歴朝之用舎一代之安危前后鳞差易于即见至若善或当与详其所可法悪或可夺书其所由然凖以䕫契伊周之所行断以孔孟诸儒之正论间以臆见附之要本徳学材识公明正大以道事君为事业经纶之最至如遭际圣杰不善更化祇以权谋功利为尚虽济一时而不可多得终非鑑之所先务也仆老矣壮而所期见于丗者百不能一必故朝夕覃思是编庶成一书亦畎畒不忘之心也俾后之君子有志于斯民者识前言而明治体稽徃行而处事机其于衮聀不无少有𥙷焉至元二十年岁次癸未夏六月十有七日序颜鲁公书谱序古人以书学名家者甚衆今独取鲁公而谱之者重其人以有閞于风教故也兼公之书上则闚三苍之余烈中则造二王之微妙下则极古今书法之变复济之以文章气节之美故后人作之终莫能及东坡云评书兼论其平生苟非其人虽工不贵昔莆阳郑樵甞集公代有金石刻得七十有五予之耳闻目覩洎有其名而亡其书者得六十有二备録家藏实有五十有一只以憺僻酷爱营求三十年之乆才所得如是念其嗜之无力自非夤縁物聚于所好亦巳难矣呜戯公之书今存于丗者无几加之岁刓月敝有劘㓕而已可胜惜哉若夫千金之璧为丗重寳人能碎而不靳者以求而可复有也若公之书寕复载得邪故余作谱按公春秋与所书碑刻岁月官封详考而次第之俾观者知公之书因物赋形变态百出其胷中忠义之气葱葱鬰鬰散于笔墨之闲者至终老而不少衰所谓止见性情不见文字令人想见当时气象有兴起而不能已者是不亦閞于风教者乎谱旣成客有过予而问曰二王乃眞行之祖颜陈纵横曽不踰矩曷若即而爲法乎余曰不然孔子吾徒之愿学也然升堂入室固当有序若即此而求临池之妙则思过半矣客谢而退至元癸未得伏日序衞生寳鑑序医与造化叅学之精者爲难至着书垂训兾后丗必然之用者爲尤难罗君谦甫东垣先生之髙弟甞谓予言𥘉授简席下东垣曰汝将爲爲人之学欤闻道之士欤请曰走虽不敏幸䝉先生与教理之深诣廼所愿也故十年间虽祁寒盛暑亲炙不少辍眞积力乆尽传其私潄不传之妙大抵人之疢疾不外夫隂阳変徴我䏻叅两闻㑹一身推穷其所受根源方爲可尔用是以所得验于日用之间如敌在目中然后审薬为攻未甞不如吾之所必取也因集为一书题曰卫生寳鑑曰辨误者证丗之差谬明其理之所自也曰择方者别夫薬之精粗寒燠以酌其疾证之冝否也曰纪验者述其巳之拯料与彼之深浅见其功効之实也仆平昔所得者如是吾子其为我序之予闻医之为学右圣贤致知格物之一端也轩岐巳来难素灵枢等书累数千万言自非以医为巳任者孰克而䆒之若罗君者可谓以医为任而䆒其理之所自欤昔王彦伯医声旣白列三四灶煑薬于庭老㓜塞门来请彦伯曰热者饮此寒者饮此风者气者各饮此初不计其醻谢今罗君亦以道心济物复能着书垂后兾必然之用其仁心普眼当与彦伯同流其谁曰不然故乐为题其端云至元癸未岁清明日序秋涧先生大全文集卷第四十一秋礀先生大全集秋涧先生大全文集卷第四十二秋涧先生大全文集卷第四十二序与左山啇公论书序向大观所类诸贤法书平生所未足于焉尽偿公云如杨少师维摩等帖天真烂熳上法二王下与鲁公争衡至纵心所欲皆寓正笔而不踰矩所谓出新意于法度之中寄妙理于豪放之外知此迺悟涪公云余书不可学学者輙笔愞而无劲气似非虚语也因复出坡公所书寒食诗二帖方之在颜杨两间苏当爲入域之贤尔呜唿古人不可作所得见者书蹟爲最眞今吾左山商公掇拾于二千载后剔去纎妍而留精伟复始终条理俾金声玉振以集大成是又智者之事谅非禅中有眼者畴克办此邪弟恨不得时时听莹以尽古今之变㑹归其极耳然归装翩翩巳复稇载矣至元二十年四月六日书于所寓寿宫之道室上巳日林氏花圃㑹饮序四序言谦气有惨舒不无哀乐从违之间维暮春元巳物华澹艳极夫舒乐者也故昔之人迓续维新祓不祥于川流之上其来逺矣然例以三日为节縁不克与已㑹者盖㝷常焉今岁人和气稔适与巳契又可重也不揆援永和之旧例嗣舞雩之清音徴贤合友禊饮林氏花圃寻盟而至者凢一十二人于是登野彴酹清波折栁脱穷秉兰即宴歌丝间发羽觞交献不数行四座纷然迭爲賔主酒旣酣秋涧老人継以栁圈新唱咏四者之来并喜三乐之同集扬觯侑賔倾冠倒佩不知其不可也巳而客有称于坐者曰昔㑹稽诸贤禊集虽雅未免因述梗懐俯仰今昔动终期归尽之感今吾与子一摅厎滞増畅老懐顾知巳而无杂賔聆歌声而免诗苦以此方彼疑若可継楽有所踰也是不可以不志明日弟忱辈来解酲首赋佳篇乃以其序属予余亦以㑹鲜离多楽之不易再也笔泚余酣率尔而作时至元二十四年岁在丁亥甲午谨序编年纪事序史书浩慱殆药山然用之不尽取之不竭弟掇之者不易区别编纪之书有不得不作者然务博者或详其不必书从简者至略其所当取斯盖漫然中无所主故也大抵观史者湏当见其一代兴衰之自要本不出君与相好尚治忽而已如贤否之用舎治乱之所由生刑政之寛虐民情之所从易安危之机截若影响此理之必然也是皆吾儒法之而为明时治平之具者得不详且备欤若笔之而无所用则上下数千载之事绩特断烂朝报耳卄一年余解印西归休焉而无所事日纉相务为业编年者尤不可斯湏而去手遂与韩生弘因其旧编增而广之事备于前统明于旧若夫丗主之御天接綂辅相之登庸宅揆前后系属一不敢阙所谓该夫运之盛衰者则思过半矣明年冬旣断手生曰増辑之意不可不序诸篇端吁吾年向耄前日所进今日不觉其忘小子其秘之于以备吾家药笼中用可也时则二十四年丁亥岁夏仲日序王氏易学集説序先君思渊子昔掾民部时尚书张公日引一叟连榻坐与之问辩甚欵察之盖讲易经㫖也每叅署已輙抱牍傍侍张公曰汝亦乐闻斯乎曰唯自是日熟所闻遂潜玩焉造次颠沛楽之而不释也北渡后遇玉华王先生复得窥其门墻而覃思焉旣而有问荅理乱之说玉华子䜣然曰推是而进何忧乎不造夫穾奥也然专静之功不可以不至藏徃知耒寔本于此吾子其志之旣而家府屏逺人事取歴代诸儒所传探微頥妙日一卦为业真积旣乆静见之心遂大以肆曰吾老矣非述何以见于后示子孙以大受也乃组节群言使如出一手辝约而意贯诸家之善盖无余藴矣呜唿易之为书三圣人忧丗而作也其道有四互为之用然身外无可论之道道外无可谈之理天理人事不出乎日用行已之间而已是书之集四者具列要以近人情为本使学者切身以求用易知而不杂其于易道庶彬彬然有炜矣不肖今亦向耄先丗庭训坠佚无绪大惧夫不学而衰也乃沉潜是编冠脩述之意于篇首仍题曰王氏易学集説使后之来者知先君学道立丗其博文约理有如此者小子恽复续所得以缀于后盖先君所未见也庶几五十家之说左右逢原矣至元二十五年戊子春二月一百五日序送信生士逹北行序勾呉之分豫章之野有神物焉雄雯隂缦丗不多得佩而服之可以检非常而走光怪砺而用之可以决浮云而开白日当其锋锷翳昧沉欎于幽圄之下然冲霄之气不自逹于斗间虽有精鍳博识之士安得佩服提携检非常而神利用者哉君子之仕也上需志于逹而后可以见于用用则先其材之云何而后其时之利与否也逢乎辰而匪其才何克应事㡬而成吾务负其才而艰厥时吾固知攸徃而终有所济矣故伊尹不以其时而有间于所行孟轲氏不爲齐梁不吾与而必意于速去何则天之所卑于我者如是我乌敢自弃不力其在我者焉奚暇计其可否俟彼有待而后我爲之应哉士逹少问学于予甞以政试于诸生间唯士逹知所以对当时已异夫姿之敏志之逺到也厥后扬歴州郡果在夫受直罔怠其事者之列及例归河东又见夫居养有得噐藏诸身与时消息者盖素所蓄积耳斯举也又非底滞于下求逹于上方试用于公卿之间也顾时与仕吾无所虑矣然理有所当烛者试以吾甞从事于斯者告之夫仕䆠虽或巧拙而其间有容力不容力者彼自然之来吾顺受而安之是则力之所不必也吾分旣尔吾行足为即其所受而充其义之所至是则力之不可不勉而前也所勉者何用晦而明以讷为辩竭诚心于所事见实用于当行察其机而发人之几通吾滞以逹人之滞不以资之微卑为嫌不以与之依附为得盘桓居贞以俟夫君子之大受何患乎声名之不昭事业之不显而着也于其徃也故书以为赠礼部尚书赵公文集序至元丙子夏五月予考试河南道岀临汝舘望崧楼者再宿歴覧后圃緫为尘迹所谓汝海虚舟者于苍烟老树间岿然独存因得防御赵公亭记于壁间倚杖披读者乆之令人想见承平官府之盛惜公遗文不多见也后七年予自齐还卫日与公孙维弘杖屦倘佯言笑者无时一日出耐辱集一编示予曰此先祖通奉君之遗藁也予请而读之者数日得辝赋古律诗及杂着楽府等篇若干首其气浑以厚其格精以深不雕饰不表襮遇事遣兴因意逹辝略无幽忧憔悴尖新囏险之语信乎太平君子假楽有余而神明与祐者也维弘遂以集序见属予曰以遗山先生之论之详此固以为之足矣然士君子之学文章徳业名为两涂其实一致有以事业而垂丗有以文章而名家者传曰我欲载之空言不如见诸行事之深切着明也吾侪孰不欲得时行道使利泽施于人名声昭于代盖有幸不幸遇不遇者焉如仕䆠利逹复擅文雅以事业盛而揜其所谓文者从其重焉可也若文彩絺紩竟不得以片善及物者其或曰若何克为一文士而已此眞为妄人尚何知两涂一致之理者哉旣为其序且寓夫予之所感云先生讳思文字庭玉明昌五年进士官至通奉大夫礼部尚书𥘉河朔云扰公流离兵间挺身归国遂为徳陵所知故其仕䆠通显而为两朝名徳一丗之龙门者云至元戊子秋八月朔旦谨序宫禽小谱序三百篇之作风人多引物以比事或託物以发兴其气类情性学者不可不识也是谓致知格物之道十一年江左平宫籞禽玩毕逹京师戊寅夏予待制在京师获覩诸禽于㑹同舘之西位者凢一十七种诚有可爱而当识者厥后珎禽竒兽陆贡川输岁相望于道彼隷鸟官入上林集万年之芳枝䝉天颜之一盻振羽和鸣固有喙同而如瘖者矣其爲物不可爲不遇也因念九州风气各殊其所产常异有无亦然非遍游歴覧有终老而不识其状与其物之情者况耒自闽广之逺乎伏见近年求访嘉士车徴币聘岁亦不絶其或抱负噐业谷耕巖隐偶不及时贤之论者未免阨穷遗逸反不若斯鸟之採择荐进光耀如此之幸且遇也至元廿五年戊子秋八月壬戌偶逢江外鸟使因追作宫羽小谱叙其所观而识者今列于后秦吉了状如大鸜鹆毛羽青黒色闪闪有光翅两稍皆白翎耳与人肖耽脑上相荅及喙距皆黄色声雄烈善作人语苹茄児形状毛色一与白鹦鹉同养者云性极乖戾尖尖㡌灰緑色形如燕许顶毛上锐下丰髙约一寸故名百舌児状如鸽略同毛羽苍白花色江南三月间盛作声今四月尚未鸣盖北方地寒故也白头翁状如䲳色纯白喙距皆青顶毛冗细蓬蓬然上起故名柳莺纯緑色甚娇可爱性灵如黄莺其状差小切仓子一名鐡觜児毛纯赤褐色状如雀鸣声啁啾调之能顶负𥿄殻介胄人骑像于一栏内分两阵作冲击状甚驯狎也相思児灰赤色状小如雀白鹦鹉一其大如凫玄鹤二比常鹤差惨极清癯金丝鸡毛褐色上有苍班细文叠积如鴙鹰尾翅末秀翠金䨇团花絶类孔翠闻他鸟鸣皆能效之水老鸦形髙大如鹚体班烂脩首如夘形喙尖长蜿蜒俛仰絶与蛇类瓜掌则鸭也疑乌鬼即此也花鹭鸶褐色中白毛份然间出长喙趾青緑比鸡差小又名白嘌小鸬鹚纯白色黒喙青足但其颈骨状曲折为一曲料哥形毛全是鸜鹆其光彩濯濯然丹喙人耳作栀黄色耳后有黄眉两抺上连于脑能作人语喜则两耳开耸乌鸡骨与肉皆黒其苍者亦然送薛叅军北行序承宣供亿莫司属为切然户鲜而居冲俗嚣而不知教制于上而梗于下诚有所特难者焉又恒人之情视难易为行不乗𥘉以取其名即旁縁以徼利苟安依阿护养资歴愒日以俟代而巳丹阳薛君彦晖由藩府掾从事于斯者四十余月为人外简朴而内廉能供王事理民讼直而有方虽当急遽二者并行而不相遗自始逮更犹一日然其迈迹㝷常立于能者之行卓矣惜乎心尽公而罔间于易难用有余而不遑于风化因念令便于亟行化安于永乆苟使民知义方其趍事赴功有不待致期而然者傥教有所未至俗有所未醇能者日鲜不能者日衆而供庶事理政务固不得一日旷弟恐物情治冝两有不自尽者此昔人以化为先而令次之师帅者又化令之本也安得惟良如薛君者百有余軰俾用焉而颛靖嘉治焉而有余𥙿我不以徒法为政彼不复顾难易为心事虽冲而亦辨俗虽嚣而可谆方之亟便特缓夫前后之间然能使物情纾而政本固官有仪而民不轻民不轻则吾之令行将见如流水之源矣不然使韩范复出軄思其属处簿书米塩间虽终日无倦亦且有所顾矣薛君行来辝饮之酒再拜以送言为因书此以赠庶几条治冝者闻之亦将有所颔焉卄五年戊子冬十月晦序赠日者张翺序隂阳家者流秦汉已来如五行堪舆建除丛辰暦学天人太一等家其目虽多及临事占决各开户牗吉凶得失互皆不同故汉人颛以五行主之予因䆒其理而爲之说曰夫太极判而五行具五行具而万物生一物而一五行也才有所阙物不得为之物矣静而体动而用刚柔迭制而吉凶生焉矧二气良能以不测为神人于其间亦一物也吾何以逭其为术也天人之际有未易知者得之深者其理明索之浅者其说近又世道下衰人不安分以狂妄横干中徼倖骛于外贪者以苟得为心狷者以速逹为念询其命曰吾此去可亨相其时曰吾今年可动彼知其然即顺情悦主售其术而已我审彼䛕竟沾沾自喜圗一豁陨获为惬是天理两灭而人欲肆矣呜唿风俗之移人也如是可胜叹哉有张生翶者姿甚髙业是而志笃语直而不隐触数知変若夫夸严苟售其术而已者挟是游行州郡亿焉而多中故七子徃徃与之顾接在翺固亦荣矣虽然吾将进翺于学鑪其粗而造于精资之深而遗其浅不为世俗所移不以虚髙务悦习其所已知其所未至其要安在道其在于是矣能此将见声光四白义置百钱坐来衆问不愈于行而求其售乎翺曰唯有是哉然行幞巳具敢板康节之例愿先学于四方可乎于是书以为赠星丸漏诗序司録判官赵㝢到任之明年置星丸木漏于卫之汲门上仍绘采为图携之耒谒再拜请题辝于后予以为政有缓而似亟事有微而实着者更漏是也虽因象制噐特挈壷氏一士之职也然天地朝昏我则司之官民勤息我则警之上而日月运行于三百六十度之中外而二气浑沦磅礴于三十七万里之表使不出于五尺之幈百有余丸之数非格物善政者其能之乎予向官平阳亦甞创此其攷述测験知为匪易今司録小秩也首此为务举行废典其仪物有足观者是欲勤政率先因噐警民者矣然年少气锐当筮仕之𥘉能推广是心始终罔间则张希颜以夜漏分明等数事得称为好官贠者恐他日不难至矣至元二十五年戊子夏六月入伏三日题淇奥唱和诗序心有所思思而有所言託物以永其言者莫诗若也曲山河君尹南乐终更将归西山旧隐以吾故遂税驾鐏酒谈笑杖屦游从日夕不少间旣老日闭心无所运用感物兴怀情有弗能巳者即作爲歌诗以示同志顾不揆乃相与赓唱迭和絫积日乆遂成卷束緫得诗大小凢若干首曲山虑其散乱遗逸欲命刘生琛第而爲帙且告予以爲何如予曰彼王公大人覊旅草野之士遇其志得意满与夫幽愤无聊见于词章者多矣然未免有豪宕夸毗之意幽忧憔悴之状吾軰不过道闲适安命分遣兴寄咏性情而巳又非欲示诸它人俾后之来者万一视所履而践厥迹安知不有撞破烟楼者乎巳而客有谓吾等不以有用爲心而废日力扵此爲可惜也予应之曰不然是将俾予守兎园之册耶削汗简之青耶抑欲续太玄之经耶客笑而不荅于是乎书以爲淇奥唱和诗序老子衍义序壬辰冬予应聘至都旣舘寿宫嗣教玄逸张公与一杖者相陪来谒湏眉皓白气貌魁伟敦兮其若朴听其言冲冲然殆有所深藴随见所赋诗顾非澹泊忘言者寻西还求辞方知君为重阳宫主玄学师也旣而其徒执老子书请见稽首再拜为致师求序取重之恳避席拱立需命而退因勉为説云天下所谓圣人者以其理之所在治从而出焉舎是何所望于着书立言者哉然圣道溥博该贯群伦其为用也为天地立极为丗主明道要不过以静制躁以简御䌓以真黜伪以朴还淳以正息妄以公去私以理胜慾以法防乱而已惜也老𥅆氏潜辉柱下不出于文武周召之时当王道中微礼坏乐崩仁残义缺之后万伪并作猝莫能观其复思逺驾流沙髙出物表抉天机軆玄化吐辝为经过为音憰愤激自成一家之言庶几廓清浇伪再造堪舆之意欤虽然矫枉者必过其正迨夫末流仁智异见户牖各开曲畅旁通肆为驾説养生者以乆亲为心尚玄者以清谈为乐冝乎晋史讥王政之亏知几点河公之注今王丈蜀产皓首玄学独能㧞出衆流间索正歧根于治平者为多无乃见几而作由儒而逃墨者邪固特乐而序云玉渊潭䜩集诗序都城西郊佛官真舘胜槩盘欎其间有潭玉渊盖丁氏故池也栁堤环抱满爽岚烟瑞霭霑渍襟𬒮方秋是焉撗陈都人游观诚为佳丽财赋緫管王侯明之尚义好客髙出时彦甲午秋孟置酒潭上邀翰林诸公为一日之娱旣而雨不克成懽是月晦复折简来召用㝷前盟也簮舄旣集风日清美红幢翠盖间见层出天光云锦澹灔尊席沙鸥容与于波间幽禽和鸣于林际若有以知野老之忘机代清唱而侑觞也酒肴餍饫賔主胥乐烦襟滞虑顿然一醒清适夷旷绰有余思然赏心乐事良难四并雅㑹清吟乌可多得信口吐词不计工拙诸公走笔𢋫和咸有所得殆山隂禊事之脩幽情畅叙笑金谷羽觞之罚酒数何多第以率尔居前殊愧其粃糠也八月载生明序易解序易文为书广大精㣲范围干度经纪丗道以一理而含万変辝虽有尽理则无穷故说之者吹万不同仁智各异要以脩辝通変近人情関丗教为切练师李公甞为予言监丞张君在河南为衣冠清流多蔵书得前代以易名家者数十种早治其学精占筮术北归以艺能得官如支离覆逆建除丛辰等伎有不屑为者于是广询愽䆒师心自断集易解十卷于以抉圣心而明素志驸马髙唐郡王天资英明雅好经术一览伟其述作勤至发题篇端有正大纯雅本乎仁义与经旨不殊其于丗教大有𥙷益命藩府板行赐观中外者无虑数百余帙用广发越以表其志尚义山来属俾序其事予谓古之君子立言垂丗必借王公大人为之主张方能信其説而传不朽如曲台礼经由献王而明遗制毛公诗传得河间而置学官今张君遭遇贤王得成其美将见与大雅不群之英异丗而同谈者矣至于渊源之传授辝理之深奥读者自当知之又何俟见卖兎而设喻遇俑人氏而致问者邪元贞二年冬十一月谨题天徳柴氏悦亲圗诗卷序昔四子问孝于孔宣父虽因材而笃所荅各异不过使亲无所忧怡顺颜情为难邹孟氏复探源推本论臻其极曰此身能诚则亲为之悦矣意者谓傥违于理虽奉承之至温清之勤日养二牲犹为不孝如其爱敬交至气和色愉则菽水乃尽其欢矣在孔孟时去古未逺垂教警俗亦复如是况天理斵䘮人欲横流于千载之后哉天徳柴氏上丗为邢䑓尧山人后迁绛之曲沃逺祖有军功以鐡劵赐其家祖讳坚金季仕至将仕郎𥙿州叶县尹生子懋字秀实以丗故复徙居于丰治家接物廉慎有法推其赢余尚义好施乡里以善士称今夀登八秩有二配邢氏寿七十有四生四子长曰伯玙次仲谦仲玉仲祥伯玙天性孝友善治生与人交诚悫有终始慈祥恺悌见于颜间清淡不乐仕进惟致养二亲友爱诸弟为务至一门之内上下安冝和乐且耽宪司廉实闻于朝荣加旌异呜唿丗之贪很无頼不顾父母之养且贻亲忧与夫所争仅毫发比更相媢嫉视同气为㓂雠者闻柴氏之风亦知其愧赧矣雪堂禅师虽处方外素乐君臣父子之懿喜从吾徒游以乡里盛事乃绘诸圗画形容其岁时家庭拜庆之欢将求馆阁名卿见之歌咏以序引为请予为説以勉之曰方今孝治光隆仁风徳教洋溢海宇臣民感格理势应尔然云朔之俗素号雄劲以气义相许今论其孝友之行固当以柴氏为称首复能如孟氏所论诚之于身诗人所咏不匮永钖者而致力焉将见化侪类而美畅彜伦观人风者簉名于史籍矣以是为赞倡之始云清香诗㑹序道不同谋咫尺两间渺隔千里心有所会上下八方溥同一云法性三藏弘教佛智大师江浙緫綂沙罗巴者闻予名而喜之不知于渠何所取也一日介应奉曹显祖来约以深香闲适与同一㑹于是开禅室敞賔席蒲团乌机列坐其次佳酿数行意甚怡悦主人出寳薫娱客温鑪回春楮煤凝雪牎日含晖岫云借润先之以青桂継之以緑洋糅以熟结加之都梁栈融沉爇气欎膏煎黄云作穟碧雾𪷟筵吟珮未染鼻观先叅或䄂笼而歛瑞或心融而气宣于是健诗脾却蒸湿燕饮助其淸胜志虑以之冲粹不知佛齐勃泥婆律大食真腊占城而相去几何通为一洞天也衆客稽首向师曰今夕何夕余膏䞉馥沾丐如是有不可思议者第恐造物者讶其多取而餍饫也师曰庸何伤且吾之爲香者衆而心香爲最曰戒香定香慧香解脱香解脱知见香是爲五分香天之所赋于我者如是而馨解脱知见爲妙用之极即诗所谓天生蒸民有物有则民之秉彛好是懿徳也贵夫能复其𥘉而爲物之灵也愿此香云徧满空界作爲无量佛事以奉五老香供且合三百五十岁之夀祺而爲无尽藏说法不以可乎于是衆賔讃叹曰昔逺师以庐阜清胜即于东林结社絶尘清寂之士不期而至者甚衆诸人依逺游止独渊明范寗召而不赴岂非有不屑者哉以今论之衆之殽杂一也心有所局二也香色执着似累干中三也何若师心境㕠清賔主两忘不知我之爲香香之为我也而以心香为主也师曰有是哉遂相与一卢胡而别大徳元年三月吉日谨序送丁主簿南还序古人以良能并称欲以善而将其能也不然岂惟败事亦且有害于而身此必然理也丁生元谅主谷城簿之明年以事抵卫来谒有顷避席而言曰弊县僻在汉南事虽简山甿猎户气甚鄙悍思有以教迪之于是请书其庙学殿堂门庑等额乃曰归当办兹一事先此之作用碇余𥘉志耳遂授书沾沾而去后七年冬十月复见吾于京师曰向云而庙而学者今巳落成且有加于前及出冯雪崖所撰学记读未竟不觉慨叹曰一簿力之专迺致如是非有志能然乎兼雪崖吾熟其为人慎许可记中件右恐匪徒言虽然年少气鋭乗势作事佀或不难至于知喜其事而不虞其终顾其近而不思其逺无后悔者鲜矣况能保巳成之功而享有无穷之辝乎又甞闻士之当官公心多而取名薄者设有过举徃徃人恕而纷解汝今此耒遇非常之恩千百人不一二值其为幸不幸诚不敢必所当念者此心不使有一毫之私可也丁生其勉哉如以吾言可取念之戒之将见悔尤日寡良能并着何患乎禄秩之不吾至也旣行来辝书以为赠是岁癸巳仲冬五日序兊斋曹先生文集序北渡后斯文命脉主盟而不絶者頼遗老数公而已夤縁䝉元李诸公与进亲承指授惟贻溪兑斋未之见也及调官平阳私窃喜幸虽不获瞻拜履綦而遗文得遂观覧逮识公仲子輗首爲询及谢以纂録未就然徴文献论家丗而私淑诸人者固巳昭昭矣先生父清轩公资豪迈以文学起家受知荣国髙公雷李诸贤交游甚欵先生接迹词林㓜知力学早擢巍科旣而与遗山同掾东曹机务倥偬间商订文字未甞少輙至以正脉与之其奖借如此后居汾晋闭戸读书屏去外物嚅哜道真及与诸生讲学一以伊洛爲宗衆翕然从之文风爲一变后二十年予在翰林前长葛薄子輶持遗编来谒属予序其端方得伏读者再四不去手者累日因爲之说曰文章天下公噐造物者不私所卑然非渊源有自讲习有素力为之任者未易与议若先生之作其析理知言择之精语之详浑涵经㫖深尚躰之工刋落陈言极自得之趣而又抑掦有法丰约得所可谓常而知变醇而不杂者也所可惜者古文杂诗仅三百首盖先生年方不惑瞑废于家又为人慎许可片言只字不轻付人向使展尽底藴大开文窦极其所到肆波澜而侈光艳则与元李麻刘并驱为不难矣异时版本一出学者争光快覩俾中和之气中融粹盎𥙿四躰而适独坐如大羮玄酒寄至味于淡泊者庻几知先生之所尚云不肖衰老懒于笔研敢直言所闻见而知者以塞其请焉大徳二年人日谨序秋涧先生大全文集卷第四十二秋礀先生大全集秋涧先生大全文集卷第四十三秋涧先生大全文集卷第四十三序紫山先生易直解序紫山胡公年未强仕应奉翰林洁居官舎者几十载致力读书䆒明义理期于逺大取易卦辝徧书屋壁时不肖忝在言列过而见焉询其故曰吾朝夕洗心将范模四圣人庻几言行适冝而寡尤悔焉非特説夫言竒而法也识者巳以通材有用许之尔后郎地官佐省幕緫尹大郡提宪外台平生藴借见诸施设其至公正大之论卓异特逹之举固不可枚数要之神吾志行吾道不阿合取容于时不俯仰勉从于衆可行即行不可即止又其晚节脱屣轩冕笑傲林泉进退两间知命随时从容中道盖棺论定皆曰紫山旷逹英迈士也稽验畴昔谂其得于易者爲多𥘉不知其有所着述公没之三载嗣子伯驰携所着易解恳题其端公与仆自弱冠定交气义契合互爲知巳今虽衰懒抚其遗书忍无一言发越潜辉夫易圣人忧丗书也纯粹精深通贯三才理包万彚其用必湏见于开物成务之实然通其变必当逹其辝逹其辝欲见诸用者不于先觉躬行践履之实迹而取法焉未见能造其窔奥也昔宋名儒刘斯立作学易堂记但序日用常行事而曰余学易矣论者以爲得体况紫山践履工夫形诸事业复推巳所得纂而成书启迪后人可谓得圣贤忠恕之道矣学者复能考公平昔操履得其端倪以之㝷绎隐赜奥妙之㫖则思过半矣大徳二年冬十月八日谨序緫管范君和林逺行图诗序燕赵自昔多豪迈慷慨之士虽时移俗易不复于古而海山沉雄通贯斗极钟灵孕秀间亦见其人焉和林迺国家兴王地有峻岭曰抗海荅班大川曰也可莫澜表带盘礴据上游而建瓴中夏控右臂而扼西域盘盘欎欎为朔土一都㑹然去京师数千里地连广漠气粛玄冥中土人闻话彼间风景毛发森竖巳不胜其凛然矣况行役于其间哉至元丙戌诏皇孙晋王于其地建藩开府镇护诸部燕人范君徽卿早以汤液供奉徽卿为人读书尚义以功名自憙识逹时务临机果决非特以方伎进也凢侍行者三徃返焉所谓沙漠寥逈风雪寒沍险阻艰辛备甞之矣其志益厉气益振曽无退缩顾避之私今人暂适数百里间者輙有离别可怜之容抱𬒳入直省署彷徨顾妻子语㓨刺不能休较以徽卿之事非豪迈慷慨者乎冝遂雅志掇美仕而收功于薬笼者不止邯郸故歩也友生尚薬长叚鼎臣壮夫为人撃节叹赏之不足复持所绘逺行图将求名公歌咏庸彰其名誉属序其端予谓徽卿志行固可振衰激懦为臣子忠勤之劝复欲形诸歌咏庻有闻风而兴起者焉大徳二年十二月腊日序易斋诗序予徃岁需命延芳东淀识供奉姚君于稠人中仪观秀伟襟量伉朗及听其谈论洒洒有断决固疑其非建除流也舜卿河东人少愽学越法家为颛门甞从事宪司以平反称用荐耒京师当涂者将处之秋官司平旣而侍从官有以善占筮闻者一日缇骑到门以所询上对多徴验中事几由是待诏金马日承恩睐者盖有年于兹四方稽疑问计者湏以正理示之曰人事顺蓍蔡不吾戾也皆知所止而去然舜卿姿耿介负才气思効用于明时者为切顾是覆逆有不屑为者足迹亦未甞及权贵门墻求展其所藴贤士夫歆其志尚如此乐与之游从严范泉甞题所居曰易斋率赋诗极口幽賛近持严翰相过属题其端且曰序吾平生阙下十年幸详之过此非所知也予告之曰昔刘斯立记学易堂但笔其宿昔日用常行之事洗心工夫不一言及论者谓得体盖易之为书圣人之丗为书人事作也吾用旣明道固在其中矣呜唿舜卿胷中自然之理善学不言之妙与厮立其亦同然者乎元贞乙未冬十月望日序洪洞县王舜卿敬亲堂诗卷序昔贤论孝子之事亲也务为敬爱交至恐其恃爱而怠慢生故父子异宅而处复虑孝爱简而弗洽廼有问搔庠痛之节所以广其敬爱也然宣尼语孝之大经以不敬其亲谓之悖礼徒能养而礼法不足又深警于言游盖明孝之用固有爱敬之别䆒其本体主一无适与亲之重事之大复何以加于敬乎予官晋府者五年得纯孝之士曰王君舜卿舜卿丗居洪洞县东阳里自曽祖惠祖诚祖母张氏継享遐龄子孙俱以善事闻舜卿夙承家范复知读书励行増益其情文之不足者奉其父伯玉君恪供子职谨身节用惟恐甘旨之有阙也气和色愉所期致志之乐也孺慕情至洞洞属属如不胜而有所失由是取信于朋类传美于郷闾佥曰舜卿诚孝人也予甞过其庐扁曰敬亲庸表顺徳后廿余载予在翰林其友人中省东曹掾郭文卿相过而请曰舜卿自经翰学先生题品后信道愈笃家居教授克终孝养有司辟举辝皆不应邑大夫洎士之能文辝者咸歌賛之然未免为一郷士也不肖交㝡欵将求诗什于朝士庻播其清誉幸念畴昔赐以序文予谓文卿曰河东三圣人所都平阳寔放勲所理其至徳之所感格深泽之濡至今尚有存者晋卿乃晋产之良孝行旣超乎流辈隐居复求其志尚自可追遗风而厉衰俗矣昔唐董召南隐居行义昌黎先生作徳宋徐仲车力学至孝紫阳朱公特书卓行二子之名因之昭晣顾予衰老其言岂能为人重轻哉文卿曰士志获伸于知巳后生借重于先进此理之必然况甞趍下风而接清光者乎不然幽隐之士乌能名于后丗邪予曰有是哉于是乎书大徳二年戊戌岁重阳前二日序雪堂上人集类诸名公雅制序雪堂上人禅悦余暇乐从贤士夫游诸公亦赏其爽朗不凢略去藩篱与同形迹以道义定交文雅相接故凢有营建游谒或恳爲纪述或赠之诗引三十年间累至数百篇非好之笃求之切安能致多如是耶廼自谂曰绫标玉轴藏之箧笥银钩翠琰列诸廊庑焚香煑茗玩味者有时拂拭尘埃披读者有数不若纂爲一编刋之板木用广其传遂诣秋涧翁以序引爲请予诘之曰夫浮屠氏一生死外形骸百年斯丗电露起灭事业功名一归虚寂而后已今吾辈旣以不朽计实其空无复欲申衍微义其说何居师曰在吾教法中凢向善积行述賛偈爲之证据今某踵鴈塔之故例续千佛之名经集群英裒衆美期欲布恒河沙界等湏弥卢共传爲无尽藏不求词林大居士爲表暴其端倪皷舞其宿绪是犹以明月之璧夜光之珠无因而暗投可乎予曰有是哉昔文畅参寥子爱仰昌黎东坡名徳屡造门墻二公以墨名儒行特与其进至赠之序賛雄深雅健与时俱新脍炙人口由是后丗知有二僧之名雪堂其亦文畅参寥子之流与至于行业风义读其文颂其诗自当知之兹不复云乐籍曹氏诗引乐籍曹锦秀缓度清歌一日耒爲余夀因询之曰汝以故家人物才色靓丽风韵闲雅知名京华爲豪贵招致逞妙艺而佐清欢日弗暇及不知何取于予而得此哉曰妾虽不慧颇觧之无猥以薄技陈述古今兴亡闺门劝戒必探穷所载记传诗咏掇採端倪曲尽意趣乆之颇有感悟欲为效颦愿乞一言为发越俾妾姓名得见于当代名公才士题品之末庻几接大雅之髙风一时増价饮灵芝之瑞露七窍生香不同落花飞絮委迹于尘泥间耳先生寕无意乎曰予少有志于时中年多故每感事兴懐登髙作赋以摅其底藴由是颇以文字知名今老矣百念灰冷有瞑目澄心燕坐焚香而巳惟集贤翰林诸名胜擅文雅而足才情念芳温而余藴借者肩相摩而踵相接也琢肝肾而制锦绮因咳唾而成珠玑模写莺花之状形容月露之情只在挥毫之顷耳彼徃求而得之如杜秋娘之善讴金缕薛校书之秀发娥眉元相国杜樊川皆赠寄诗什语意清新脍炙人口自可因之以传不朽尚何俟粃糠之辝簸扬于前哉曰请即书此语令妾持之以为先容扣蓬莱瀛洲之境而问津焉不以可乎磁州采芹亭后序采芹亭者前州倅刘藻之所建也予自壮年䆠游河朔间每过滏阳更遽必趍拜杨公而去一日先生率予谒州之庙学指其废而未理者曰此郡庠也此頖池也此頖之采芹故址也承平时学校之盛视数州为冠吾虽耄要当修完庶复旧观据当时所存者虽一瓦一石俾保之勿坏旣而先生下丗壬辰冬予复过滏阳所谓芹亭者巍然如翚飞翼跂宛浮波面荷香藻影晓风凉露士子游息徜徉其上沾濡芬霏歌咏思乐殆有登瀛之快已而翰属曹生因求书其事杨公畴昔之言不觉蹶然于中虽罔及施劳使来者是心不匮寔先生有以钖之我其可不念哉先生名威字震亨承安人姿刚直有文章议论少甞以蕃兵为儒将有功西夏建元𥘉年中书甞召为详定官巳而言事以星变劝大臣宜解机务以避贤路不然且有大咎不聴遂拂衣南归教授郷里寿八十终于家逮至元五年襄阳破吕文焕出降五月北觐过磁先生赠之诗云连隂六十日平地一尺水今朝与明日淋沥尚未止此者天垂戒其中有至理降将吕太尉饭毕行欲起偶尔得㑹面舎舘接汝尔自言镇襄阳于此今五纪为惜万人命此来非为巳圣主钖深恩髙爵还故里一饭尚有报尽忠从此始余谓我国家万方同一轨得之与不得东南一隅耳向使君不来宋歴能有几人生苟冨贵直笔一张𥿄见说李陵生不若张廵死吕为之歛祍而去抚卷懐贤岂胜感叹若能取孟亭例祀先生于学宫俾死而不忘储宫祝香回洒汗而书雪庭𥙿公和尚语録序至元丙子夏予考试河南由汝抵洛崧前胜槩尽在目中只欠少林一游耳东行拟取道轘辕庶餍宿愿竟以事夺不果耿耿在抱至神游洞合雨花纷怳与真遇今年甲午冬万夀主僧圎譲偕少林惠山来谒因及山中物色与向梦不少异相顾一笑乃有是邪遂䄂出一编曰先师雪庭语録也仍合瓜前请曰公山林清兴虽未称遂幸题辝篇端以爲佗日张本寕无意乎予以事与心㑹似非偶然者按所具腾说以应恳求雪庭𥘉叅万松秀公万松得法雪岩上人纵横理窟深入佛海至于游戯翰墨与闲闲屏山二居士互相賛叹爲方外师友其噐业槩可知已帅叅礼阅十寒暑独能秀㧞丛林得根踞爲奥遂出丗主奉福精蓝継应少林敦请招提禅刹号中天名胜板荡后増崇起废顿还旧观缁徒具瞻蓊若海㑹于是欵龙庭而振举宗风敞五林而弘阐家教因縁㑹合倾动一时以无碍妙辩现当机应身处綂堂第一位者盖有年于兹从是而观自非克荷佛乗大异伦类机锋峻整逈出物表者能如是乎今舌本巳浄真如迹空学其法者能鑚研故帋即心印所在求向上一着恐不待夜雪横腰而悟面壁西耒之意盖有之矣吾未之识也是岁仲冬开局前三日书孝节王氏诗卷序传称夫有再娶之义妇无二适之文盖天道之常经人伦之大纲也然风霜别草木之性衰俗表幽贞之节求之于今王氏其人也父振北渡后甞为州权司年耄无嗣纳州将刘六郎为门倩得一子甫半岁而婿亡旣而父以女年盛且无母氏议复舘甥于闻之跽父前而言曰家贫无嗣世之常事妇人再醮柰名教何有誓死而巳父壮其志遂寝无几异母弟用国俗欲行续嫓王氏出好言置叔于姑前以人伦正理折之曰寕守节而死不失节而生且夫者天也天不可逃行违神明天则罚之即欲自戕頼左右救而免叔亦感义烈而止时刘帅殁已乆世业扶踈诸子分居其姑秦氏亦无子孤影㷀㷀空闱索处王氏善组紃以供日需提挈子杰归养秦氏以极孝恭教其子至通习儒吏致卓有所立于是风动郷闾义激行路耆旧士夫交章举保蒙旌表门阙曰孝节王氏之里呜唿光顕哉及秦亡顾刘氏三代浮殡浅土子孙游䆠力不暇及遂独营墓田经理葬具凢沟合者十余竁郷人来观无不惊叹曰丈夫児有不能辨者何贤孝如此王氏处寡四十寒暑言笑未甞露齿素髪盈簮气皃幽闲所谓老而益坚者也郷里伟其徽羙一日子杰来请文因泚笔而序之庻几备采管䑣区明风烈者演柏舟之义云雪庭𥙿和尚诗集序禅以奥为说诗以志为言僧之以诗鸣者见于晚唐盛于前宋前贤评论固匪一致不出才清气胜发𬞞笋之余芳辝简义深调葛藤之奥语就本法言之以心传心推离还源在用之恒寂而已尚何文字之有然出丗演法者儆悟群迷不容忘言假借声光发雷音之先雪庭公和尚盖亦出丗演志者也集诗咏及杂体等篇为三卷首嗣发恵山来求予叙引以光师行雪庭平生然甞闻诸友人陈节斋谈师噐局磊用见诸行事其在方外实为不今观其应物信手拈来吹花作雾于忧时判徃徃出言意之表者可谓混儒墨为之手段企慕髙风追攀有山堂惠至元甲子冬十月卄七日秋涧老人序嘉善録序刑者成也一成而不変民之生死俗之惨舒系焉故君子悉其聦明致其忠爱而尽心焉在唐虞三代之际风俗淳教化备巳有轻重适冝钦恤哀矜之感况肺石雪冤棘林夜哭之后哉此疑狱折狱等集所由作也大都路緫管府推官李君威卿少习城旦书以儒术饰吏事复取经史子集下逮百家之说凢関于刑宪者撮其机要纂而从类先之以歴代法令轻重㳂革着明其体継之以听断节目之详彰施其用凢三十二门名曰嘉善録一日携示秋涧翁恳题其端予虽衰耄胸中耿耿尚在士有好学而兼善者廼喜闻而乐道之自政教陵遅狱辝繁閧事至持难手有未易措者故軄任推理衆爲抵讳然恊中辅治之具虽圣人视之为切务者孜孜焉存心而尽意可谓超出于流俗之表矣况有致知之资居可行之聀当推鞠审决之际属类比事稽古凖今融㑹贯通俾时有称平不冤之誉为不难矣昔宋祥符间有狱官张庆者以矜愼自持其囚徒饮食汤药卧具必加精㓗其后子孙奕叶登第顕䆠于朝论者谓庆平昔重䘏狱事隂徳致然况延精覃思尽心于五罚五用者哉威卿尚勉行其所学善推其所得而爱物兼善之泽讵可量邪西巖赵君文集序西巖赵君系出辽勲臣开府公后遭时多故家业中衰西巖崛起畎畒从龙山吕先生学金自南渡后诗学为盛其格律精严辞语清壮度越前宋直以唐人为指归逮壬辰北渡斯文命脉不絶如线頼元李杜曹麻刘诸公为之主张学者知所适从惟虎巖龙山二公挺英迈不凢之材挟迈徃凌云之气用所学所得偃然以风雅自居视孝恊律赵渭南伯仲间也雅为中书令耶律公賔礼至令其子䨇溪从之问学由是赵吕之学自为燕蓟一派西巖受业适丁兹时探䆒其渊源沉浸乎醲郁加以立志坚笃讲肄不倦冝绍传遗绪最为知名士捐舘后十五年子天民携所述西巖集见示求引其端廼为之说曰文章天下之公噐与造化者争衡为之甚难故得其正传者亦不多见岂非天之降才不易而人之噐识亦有限量邪惟就其材地所至学问能就以自得有用为主尽名家而传不朽若必曰湏撑霆裂月碎破阵敌穿穴险固者方可为之则后生晩学不复敢下笔矣如西巖之气淳而学古材清而辝丽自足以摅平生之底藴为后进之规模异时有大辝伯出如王临川元新兴纂李唐之英华续中州之元气序文章之宗派者则于是集恐亦有所取焉遗安郭先生文集引関辅天下形胜地有终南太华洪河泾渭为之襟带姬周之所积累汉唐之所经营虽时异事改彼忠厚雄杰之余风山川英灵之萃秀而在于人也意其必有瓌竒文雅之士生乎其间仆甞思一游求其人与之纵竒观歴遗迹羡河山之良是叹兴亡之无穷豁逹界蔕以忘吾忧寤寐平生未遂斯愿至元乙亥冬猥判晋幕夤縁迎谒抵华隂东归殊怅然也尔后每自秦雍来者必为访问虽得其髣髴而士之隐见𥘉不知也大徳庚子春方谢事不出有客扣门剥啄自称奉先郭良弼嵒甫携示先丗遗安先生文集请引其端细为披读盖信道笃烛理明攻诗文为颛门之业者也岂非向所谓瓌竒文雅之士乎虽未西游其山川人物已在吾目中矣柰何衰老懒于论载请益勤乃勉为之说曰文章虽推衍六经宗述诸子特言语之工而有理者尔然必需道义培植其根本问学贮蓄其穰茹有渊源精尚其辝体为之不辍务至于圎熟以自得有用为主浮艶陈烂是去方能造乎中和醇正之域而无剽切捞攘㓕裂荒唐之弊故为之甚难名家者亦不多见惟周卿先生天资冲粹内守峻㓗自㓜力学为健举子中年流离不易所业故徳望弥髙文学益冨致逺近尊礼又少日以外孙行接际兰泉先生所交麻段孟李诸公皆秦晋名士其资之深学之博与夫渊源讲习可谓有素矣故诗文温醇典雅曲尽已意能道所欲言平淡而有涵蓄雍容而不迫切类其行巳霭然仁义道徳之余孔子曰有徳者必有言信乎其有言也所可惜者连蹇埸屋不遂一第侍谋省幕道弗大行然化乎今者不必传于后晦其始者其终必顕曰显与晦必时之待杨雄氏所谓五百年必得其人然寥寥四海岂无知音者恐表圣之言乃为通论况有贤子孙为之扬顕者哉今文治蔚兴学者日衆异时板本一出有序关右之宗派䆒兰泉之命脉者则于是集知所崇尚矣翁三山史咏序自伯鱼趍庭宣父训以学诗俾兴起志意通逹事理造夫大学阃域由是后之学者有以取法知所适从伊川先生甞欲体诗叙童子切务令朝夕讽诵发其意趋盖遵遗㫖也六经之外其次莫如史然载籍浩博𥘉学者欲遽渉猎譬如筭沙海上成功何年故前丗有帝王镜略小学史断蒙求笺要等编皆诱之易以覧诵速収见效今庆元路緫判三山翁侯元臣复广克前人规模取通鑑编年事迹顕着者缀聮五言絶句二千余篇其歴代之隆替君臣之得失粲然具列辝直而不晦言简而意足使𥘉学者读之易晓而难忘庸他日融㑹通贯之渐或曰牵合章句破碎全史不几于篆刻雕虫之弊乎予曰不然圣贤进修学有大小传有后先子夏所谓譬诸草木区以别者为得之矣况翁侯是作特为童蒙所设就其所成就而论可谓祖圣训述贤传摅已志惠后学好古博雅者矣大徳四年月日谨序燕山王氏庆弄璋诗引史舘检阅王生子宪自其先丗以笃行至孝培植根本子孙奉承家致屋润复能尚义好礼为名公贤士夫称道都城人物浩䌓由是王氏以孝义知名子宪㓜蒙训诲卓有所立以良家子选侍合门擢直玉堂谨愿文雅出色同辈有光故家所不足者嗣续爲念大徳庚子夏佳气充闾璋裳呈瑞犀钱玉菓已浴兰汤綵笔柘弓载临晬旦以予在院中最爲耆旧来乞名乃取先丗积善而不近名种徳而不求报命之曰余庆先儒有云善恶之报至子孙而后定又云贤者必有后王氏其有子也冝矣谢庭春好羡树玉之临风窦桂枝荣望读书而有日徐卿二子少陵有歌嗣深晬日涪翁伸颂凢与徃来者皆冝作诗用展光贺赠李逹之诗序李逹字逹之汲梁人世将家旣长游燕遂占借焉爲人慷慨乐易好闲便静以相术行于时然不以艺自矜与僧西云相善讲主和一日以领宗门事为问切语其徒曰汝师不数日逺行尚欲何为不浃旬而逝又同术者指一井工有坎阨毙不出来日逹曰否坎阨则无将缢而死果然南官程緫尹以除目访之曰喜只在此夕口未落而除下其应験若尔僧龛禅榻曽不惜朝镜之蹉跎醉䄂笻杖甞歴遍春烟之巷陌丗味䆠情两皆泊如其兄显道以偏师戍瓜歩殊光显也书屡招不赴或疑焉逹曰兄安余无所希觊何徃其安贫守分如是者有屋数间在崇仁东市门田五顷近潞水澹台里岁得租粟自餬其口云义斋先生四书家训题辞义斋先生姓石氏讳鹏字云卿父璧自五台东徙唐封家焉丗传儒业中戊戌选终保定路劝农使先生早以文行师范一方至元丙子用辞科魁多士资纯笃恬于丗味惟闭户读书务为无所不窥四书小学尤所致力集其所得遂至成书沉潜玩味者有年反复更易𥘉不去手易箦际属其子承义等曰吾平昔精力尽在是书藏之家塾诒训子孙吾丗其庶几乎承宗奉遗命以叙引来请仆忆提宪燕南时按行属县与先生有一日之雅今虽衰耄忍靳一言庸慰存没夫四书所载性命道徳之懿修齐治平之方道綂所由传授学者所以修习推明天理维持丗教如水火菽粟日用而不可阙伊洛名公后宋诸儒集解纂䟽论之详矣近年月而公卿大夫下而一邑一郷之士例皆讲读佥谓精诣理极不可加尚先生复能沉浸浓郁含英咀华发先儒之未及附巳意之所见自为一家之说其学与志可谓勤而知所务矣盖士生斯丗不可虚拘出则行道济时隐则立言垂后况性命之理仁义之端非由外铄皆性分之所固有职业之所当为尽其在我者而巳𥘉无先后浅深之间故子贡曰文武之道未坠于地在人贤者识其大者子夏亦云君子之道孰先传焉孰后倦焉是则先生着述之本意也若秪以笃信好学修辞明志遗训子孙启迪后学折中圣贤则义斋之名亦当传闻于后于是乎书大徳辛丑岁孟夏吉日题义斋先生小学家训序义斋先生𥙷註小学书藏之家塾未甞示人治命其子承宗曰当携谒秋涧翰学庶明吾志先生旣没郷邑士人杨飞卿将板行焉承宗致遗命恳求序引仆向游䆠赵北与先生夤縁私觌欵洽则未也用是追念畴昔敢摅臆见昔晦庵朱文公旣集注四书俾大学之道体用本末昭然显着复虑童䝉之士弗知趍向次第不能入徳义之门造治平之域复述此书俾为师者知所以教弟子知所以学虽曰小学其文辞杂出于圣经贤传百家之书言微行懿顾老师宿儒䆒竟践履有终身不能尽者近年科举不行士趋实学曰师弟子云者专务讲明収功致效旧有标注未极详备今先生之注䆒其渊源辞㫖之奥与夫品节度数之详随其䌓简而具载焉纯直明坦俾𥘉学者观之易于省解如陟髙而得梯阶济深而遇舟楫其急先务应时求不为无𥙷先生讳鹏字云卿自号义斋保之唐县人隐居求志潜心着书不求裱襮吾闻积善勤学报施不及其身而发越于后者必大则是书之出先生之志之学光昭于时也审矣西溪赵君画隐小序予旣冠受馆于漕使周侯因与门下士赵君子玉游乆之熟其为人资清雅而有干局心机巧而善绘事其𥘉家藏营丘遗墨朝夕爱玩不去其手遂有所得継遇东丘画工沈氏指授笔法又甞西游太行穷巖岫之深峻观云烟之変化当其情得意㑹留连忘归动经旬月由是于仁智妙趣得其动静之理及操觚染翰觉心手洒洒无留思甞为廉右相董承㫖及仆作廉泉野庄秋涧等圗景气潇爽云烟清润笔简而意足其寄兴云霞放情林壑有淡墨写出无声诗之誉或讥懐材抱技不沽价以求售曰人物者天地之幻化圗画者又人物之幻影彼功名烜赫冨贵薰天者倐忽之顷巳归磨㓕况韦布之士欲取声华于虚幻之余不几于惑欤然所以孜孜于此者特遣兴适怀写吾中之丘壑尔闻者为知言大徳辛丑夏邂逅都城为予临杨息轩緑野探梅圗髣髴三昧不传之妙复恳于予曰仆老矣技进止此幸惠顾序述平生传遗子孙乃语之曰昔曹覇乐艺而忘贫穷郭熈头白余笔力少陵山谷为赋丹青引秋山歌攀附骥尾名垂不朽顾仆何人敢望于二公哉赵君赵君其奈尔何子玉曰不然前贤后贤其揆一也古徃今来各其时也顾在中朝问望老于文学者孰出公右言念夙昔能无情乎旣不获巳乃援毫而识之赵氏系出柳城䆠族当天兵南下父通福以义勇附太师国王帐下从定河朔屡立战功夀终定武漕使周侯以葭莩故表其劳绩䝉先朝収録二子仍复其家仲列名侍从后歴尉完利等州州尹次曰澄即子玉也受中山三司使晦迹管库余三十年无毫髪点汚盖其胷次脱洒不为物欲所累故也五子秉仁秉温縁父好尚亦驰誉丹青云是岁秋七月上旬二日秋涧翁谨述崇真万夀宫都监冯君祈晴诗序大都辛丑夏仲暑雨大作霖霪不辍至五旬之乆泥涂坎塪车马不通潢潦㳽漫浸贯川泽小民咨怨农夫告病崇真万夀宫都监石泉冯君乃谋于道衆曰吾辈奉正一法以祈禳为业覩其如是虽不吾以安可坐视而弗救耶于是致斋㓗肃仪物吁告穹苍飞檄诸部恳以七日为开霁之度及期果六丁歛虐曦驭腾光士庶获覩天日晴明之快免昏垫䧟溺之苦于是羽客儒流咸作诗賛扬湖广儒学提举戴月涧以序引见属戴交乆情欵有不能已者廼题数语姑塞其请予甞读洪范九畴观天人相感之际随所召祯祥灾沴应之吁可畏也故三代君臣遇灾知惧固曰修已敬天爲务而祷谢禋荣尽诸人事者自不容巳逮汉静应张公以神道设教躰含清虚用周慈悯爲国家祈天永命爲黎庶祓除不祥由是祈禳祭醮自爲一家之学传授科式符箓具在也然得其人则法灵而着効笱非其人道不虚行传曰至诚感神又曰至诚动金石道虽殊途其致则一若石泉冯君之祈晴有验其亦持守诚敬祭醮精严善于弘衍宗风者哉诸君作诗称美不亦冝乎其年秋七月卄三日秋涧翁漫书穷阎飘泛逝川东千里嘉禾一雨空㧐羽林枪垒底林林万木水光中惨舒何待鞭竒石祷吁端能格上穹千古盟威神力在崇真坛下振髙风紫山胡公哀挽诗卷小序挽章者哀倾逝而寓夫所感之辞也予于紫山旣哀之而复有以惜焉紫山起诸生进擢舘阁扬歴省台官至三品夀几七秩顺受委正略无慊媿于何嗟惜所惜者材超卓而不凢气正大而有养可以挺公论而励衰俗激清风而作土气旦天柱峰摧少微彩晦士林憔悴失所景仰不知干坤纯粹之精山川英秀之藴几丗几年氤氲感㑹复生斯人此黄鸟之诗薤露之歌有不容已者忝与紫山三丗交游气合情欵故其子典簿特屡徴鄙作旣序夫易解复记其祠堂今又以斯文为念孝心追逺诚宜嘉尚顾笔力衰薾奚能发潜徳之幽光倡作者之端绪然眷懐畴昔重以陈太常北山之请敢摅平生所得于公而可深惜者冠之篇首云大徳辛丑岁秋仲载生明秋涧书朝仪备録叙至元辛未岁大内肇建始议讲行朝㑹礼仪盖所以尊严宸极辨上下而示等威也然事出草创不过㑹集故老叅考典故审其可行者而用之其后遇有大典礼准例为式祗取严办一时执事者各司品节其礼之全体亦不能䆒其详而通贯焉逮侍仪舍人周之翰供职乃纂述物色仪制之品班次度数之则曰朝贺曰䇿立曰开读皆具已行而可验复圗注以致其详皇仪缛典粲然明白目之曰朝仪备録携示秋涧翁求考辨焉乃告之曰汝外祖文康公羽仪先朝粉饰皇猷号礼文称首汝父松壑侍仪𥘉事绵蕝获预选习今汝从事于兹又复有年其见闻之乆讲习之熟可谓专门学矣况礼之大经本乎天理之自然节文仪则出人情而折衷不容强知妄拟措私意于其间虽圣人不过祖述旣徃随时去取故孔子曰周因于殷礼所损益可知也其所以行之者极乎敬慎而已故曰其在宗庙朝廷便便言惟谨尔则是书纂述非惟俻豫考按即事可行若有集国礼而编㑹要者亦将有所取焉大徳辛丑岁立春前五日秋涧退叟题恕斋诗卷序郎中李侯正卿其先世佐金祖开国子孙衍庆传嗣侯爵易代后轩裳蝉嫣犹为燕云鉅族正卿资明豪踈财乐善有子二人俱教之读书勉励资借之者惟恐不及与古人爱其子教以义方之说吻合衣冠修整仆马鲜明喜交游遇事慷慨与物无凝滞盖有志于冨贵利逹者也人爽约以负之量廓然而能容或非礼以相干但理遣而不校尚恐其守之不坚行之不力乃榜其宴息之所曰恕斋又为未尽也质之于秋涧翁将求诸名胜题咏庸勉其不逮乃告之曰夫人之生禀精五行有情有性仁义礼智主之于中所谓性也喜怒哀乐爱悪欲感之于外所谓情也圣贤存养撙节求合乎中而已其恕云者旣尽夫存养之功复推而为应物接人之道故曰推巳以及物已所不欲勿施于人盖由内以逹乎外自汉以来不能体认圣贤求诸巳意思遂以恕为寛容之称虽范忠宣之贤亦有恕已恕人之说是徇外以遗内也何不揣其本而齐其末哉今夫己之善推以及人其不善弗加诸彼则物之应于我者皆善自无出悖来违之戾尚何寛贷容恕之有今正卿旣识其用复能明其体由未以逹其本日就月将缉熈光明则违道不逺矣虽然比之贪冐无厌觌于货财较班资之崇卑计利害之得失不至倾䧟攘夺而不止者为之犹贤乎巳某年月日秋涧翁叙秋涧先生大全文集卷第四十三秋礀先生大全集秋涧先生大全文集卷第四十四秋涧先生大全文集卷四十四辨说日用讲䆒义理其用有三体认明白临事能施为出一也道义传受必託扵言辝笔头发明出来二也其或诸生请益发药启迪化若时雨三也至若都曽经歴只为自前不曽专心理㑹又不能记诵乍了若无使此心茫然如道傍空舎诸物淂去来住持不敢认为巳有又学既不固及人说着才方省记终了自无所淂前贤力学须先除去此病攻苦食淡不为一毫外物移动屏堕气收放心一主于敬不杂观不过分此或未毕輙复它务才作复辍今日已过而有明日管淂无时㝎志帅气如下硬寨磪乎有不可拔之势一物一事不轻放过穷理尽性至于命而后巳若有所淂即极力存养昼见之扵行事夜験之扵梦寐使真积之功日新一日不使顷刻间断不恤乎时之利不利不闷乎人之知不知将所乐自喜专以推崇天爵为至古之学者无不尽其极者恐不外是不然困而不学生而为斯民之下不知所以学老而为干没之人良可哀也此皆予之锢疾遂书以自订非敢示诸他人书太极图后甞观宋一代道统传授独推濓溪元公为首及䆒其功用有涣然氷释者盖先生始明太极隂阳五行性命之说以开万卋沉迷之惑明一出扵中天故也夫太极者何曰有物混成先天地生以含三者也老氏所谓一生二二生三三生万物者是已为太极判而有天地干坤既位然后万类育焉故理可见而道由是而生道者循其理之路也其性之与尤坦然明白性者理之所从出理也者只是纯一四端而巳固无有不善者气之所从来气也者変化错糅有清浊厚薄参差不齐之间曰贤愚曰夀夭曰贵賎曰冨贫一随所遇而禀之者更无旁入曲生之理濂溪先生以前只为先儒不曽㝷出气质性来虽有混然上中下三品之说终是不无窒碍学者又不致思或求而不可淂者徃徃溺于邪说未免随人作计以至迷惑忘而不返可哀也㢤若先生之图之说其有功扵圣门恵夫后之学者可谓大且深矣抑使轮回宿习荒诞不可致诘之说一扫而无余此所以尊居图首为道綂之宗也若以作一箇分隂分阳之图说了是齐其末而不揣其本也体认从古至今止是这些人情止是这些事理圣人裁量备具六经罔有不尽后之学者学此也既䏻通晓厥理正要行已临事之际触类相应以较其巳之贝合与否若事务之来既不䏻体认前言徃行以酬酢其变此与不曽学者何异是㝡吾侪大病既不䏻践迹将何以造其室乎亟当思体认之方从何而入可也戊子夏四月十一日晨𧺫偶书小子其志之气志人志不㝎只是气为之乱气既乱却为动静无常于中互相夺尔若安顺䖏不以我之所当得而易其彼之所不当有者人无日而不自得也如是则何患志之不安理之不明气之不充者㢤或曰所当淂者何即天之所扵我者是也不当淂者即天之未甞付扵我者此君子之所以亟当知也故曰知不然则谓之不受逆天故孔子责子贡而货殖焉者是也天人爵天爵志清明而夀人爵气浊乱而天或天或人䏻夀而不乱者唯素有所飬者能之曰养者何至公无私而巳孤立人生天地间立甚孤特頼有四端在我然后廼有所倚如伊尹之恬扵放甲西伯之安于羑里周公之坦扵东征孔子之泰扵厄陈武侯之必扵复汉盖倚是理为用而后大有所立者焉故传曰君子独立惧其是之谓乎不然一身心之微其何以御不测无穷之変乎戊子夏五月甲午积雨开霁晨𧺫书扵露堂西序孟荘不相及予甞疑孟皆同时间人终无一言一事相及者恐是蒙荘闭户着书罕与卋接迨身后其书方出适读陈氏辑语大意畧同说当时无人宗它只是扵僻䖏自说然亦止是杨朱之学但杨氏说得大了故孟子极力排之戊子重九前一日书自得志者发其心扵内故纳诸圹印以告化者碑者表其徳扵外故植诸神道以鉴来者又曰志者纪其心之迹也碣者掲其事之着也朋友眀友列扵五典其所以为重者志同而义在也故粲然有文以相接驩然有恩以相爱不然其与走者类聚而同逰飞者群分而并集盖几希矣诗人以伐木废特表夫友道之缺深有㫖㢤五常五常之道仁为体而四者为用义与智阳中而含隂礼与信即隂之一㝎者也曰阳中而隂盖运动离合有吉有㐫者焉故也隂阳之道易曰一隂一阳之谓道九峰曰隂阳以气言道者隂阳之理余曰理者气之所以明所以幽所以生所以杀所以舒所以惨所以为君子所以为小人丗之所以治丗之所以乱戊子冬十一月十八日成皷作灯下偶书读孟子或问四书或问独邹书多设疑诘难何也孟轲氏终是去圣人一间辩论之际其言英气发露不无激切轻重之异故文公扵此颇详讲明折衷要使不诡扵理一揆而后已何则温公大贤也犹有疑孟等篇况觧之云晦翁惓惓扵是亦临川翼之之意也后三日课读此书或问偶书晚学小子题恩多怨深此余平日事也或者曰君土人生物者土也物既长不淂不克制其土自然理也此隂阳家论似亦有理然不若以人事评之谓如我以礼待人人不见荅未免有所不平不平则彼则乃有怨意我当夷其不平以恕之寕人负我杂着圣人之道如长江大河人人淂以饮之然饮之者有多有寡为江河者不能使之一一均同其量任其自然而已不然恐造物者亦太劳矣余谓师授学者以道亦当如是既以自警且示韩陈二生八月二日偶书分絶伊川先生云常思天下君臣父子兄弟夫妇有多少不尽分䖏况今所为亲戚故旧昆弟友朋四者天理当然之分废将无遗可哀也㢤秪是计较扵我善悪有无相益为事与之离合耳静言思之物则既蔽近扵飞走人既与非类相杂䖏㡬何不伤而夷也可不慎言堇行凢事点检以先周身之防而存逺大之至元戊子岁腊日书无音万物受气于天音者情之所由发也以政有得失而音有乖和虽极乱极困未有情不宣而音不作者如幽厉之世雅固遏宻变则不无也至于当有絶无岂困而不暇作伏而不敢出其或善不足以法恶不足以戒亦若天变之无所见乎三者必有一居于此矣于是感而书之得失人之得失一系夫命之通塞若得则既不当过恩于其所举揣其已才如何耳失则又不当致怨于其所沮亦当量已命之如何耳若恩有归是人怜其不才而私之也怨其沮是我妄为言而不安其命分也何益㢤已丑岁夏六月客退偶书以自儆黄鸟三良説观坡和陶三良诗反复咏味似责三良之不当死也当时从死穆公者百七十七人盖康公从先君乱命迫而纳之也三良之不死淂乎若专责康公可也分谤三良岂忠恕之道㢤只以坡之议论英伟辝气纵横读之者爱其如此故不觉白壁之有微瑕也若晦翁之诗説可谓尽之矣文辞先后文之作其耒不一有意先而辝后者有辝先而就意者意先而就辝者易辝先而就意者难意先辝后辝顺而理足辝先意后语离而理乖此必然理也学者最当知之读淮南子淮南鸿寳书出大山䓁徒所述在艺文言掇百家之绪余耳特变其文而为小大异同之论然自得者鲜矣读之者不无所益隂阳造化之机治道兴衰之理正有吾六经与信史昭在又亲扵其身为不善者虽着书立言君子有所不道予所以读之者取其事实可训及汉文近古三代之气有凝而未散者至元丙戌岁十月二十三日题杂着鸜鹆食蝗秋七月螟生牧野南无几有鸜鹆自西北踰山来方六七里间林木皆满遂下啄螟食且尽阵飞去予考汉五行志贪人尸禄犹螟害谷故感而生蝗夫鸜鹆北方之鸟也其觜距有搏啄之利又数多如是意在位者不肖将有因贪抵法而败者不然何食之既邪纪之验它日之异时至元五年岁戊辰也鱼叹至元九季春三月余自燕南还前次淇右逆旅主人条桑彻土束藁作炬询其故曰此取鱼之具也既而主人置条圜浅水中外以石拥之夜向寂风息波平炬火𧺫岸侧群鯈趍明争集其中回旋徃复千週百匝眎其条为罟之大网一不敢出越而㳺去主人俯掇如地芥焉王子喟然叹曰班生有言山林之士徃而不能返朝廷之士入而不䏻出士乎士乎冐昧行险趍利而不知止者曽何异扵斯乎是岁重九前三日寓平阳牙城官舎之待旦轩坐聴秋霖耿不能寐追思所见作鱼叹云非分说甚矣非分之不可求犹鸩毒之不可懐也鸩毒之杀人世知避忌非分之存心其祸有不可测者有人扵此小有材行险侥倖以济其慾一旦濡首染指攫取公餗是知厥指之可染不知首领之不可保也竒货之可㞐不知竒祸之不可脱也既而以败闻抑栁子云立身一败万事瓦裂者其是之谓乎夫鸟俛而啄仰而四顾犹惧夫物之为已害也可以人而不如鸟乎今日方食闻府吏借其家案上一柸蔾藿重扵五䁀七牢矣至元戊辰夏五月重午前三日遗安坣书镜箴王子醉堕马伤额既愈日引镜自照色黳如凝欎者旬余因愀然曰昔乐正子春下堂足伤追悔不踰阈者累月盖圣人以毁伤髪肤爲深戒必全而归之爲至孝矧䧟身非义一败瓦裂之酷㢤是以墨子悲其丝染马迁痛其刑余栁州悼其躁进也惟其㞐易俟命不行险毋苟淂从容中道乃爲合理吾知免夫至扵㳺㞐食寝则体安而气平不然事変之来少有蹉跌又何翅发肤之毁伤物议之轻重者耶呜唿小子孑其戒之慎之扵是乎书时至元辛未冬十一月十有三日也簮导玉饰辨统军府从事李良贵上计耒燕过予出示华玉一方长寸许广如之状类方胜然其文章昭囬刻卧蚕中间髣髴粟粒隐起上作蟠螭闯首左頋前足去左其下穴方孔甚邃玉色皦润殆疑脂然余曰魏晋已下无有也李曰然此阳夏圹中物也余时方读礼书而此物适㑹因攷其制盖大冠横笄之首饰也其爲神明之噐断无疑矣何以知其然礼云瓦不成沬木不成斵有钟磬而无簨簴其曰明噐神明之也故阙其足之左扵乎魏晋去秦汉未逺兹物也视之犹可仿像一时礼文之盛古人叹三代吾不淂而见之淂见汉魏斯可矣盖文献之传尚足徴扵当时者耳扵是乎书兴平合本说古今名臣画像皆曰兴平合本兴平亰兆县名而曰合本予𥘉不觧其㫖近襄陵吉仲和过予覩壁间李衞公东坡等像此正兴平县学所临者甞闻诸进士武公张徽君羙云金大㝎间某人自秘书郎出宰兹邑取平日窃模秘府真像而圗形焉故有合本之目云崇徳堂说余貌不扬写之者未淂尽肖建贾君一貌而见者皆以为余且曰仲器为人不止技称其扵奉亲事嫂以孝友闻郷间殊侃侃也既而求名其堂且叙其世家贾系出襄陵今汾东有塜岿然曰贾相者乃逺祖也从傍㞐民同族氏者尚百余家有圭田三百畒耕获者主其年之守祀终而始焉奉为故事甚恪考夫传记盖贾䂊州逵之壠耳豫州在魏晋以鉅儒名卿显冝其世祀至于今而弗絶也今观仲噐气质温粹孝友纯至似非丹青驰誉者岂豫州之泽渊流而未央邪故以崇徳榜之且用笃其所巳至勉其所未尽者焉至元丙子清明前三日题读唐徐有功事蹟周革唐命艳后煽䖏任威刑而絶异议遂𧺫丽景等制狱纵周来之徒诬搆䧟置膏流节觧之祸莫有捄止大者以剪夷宗子希旨下者以告宻上変徼功鬼朴满朝中外股慄时有功以司理之微秉公恕之心扞折兇锋守死不挠至辩明冤抑竟頼全宥者甚衆呜唿仁㢤公固知上含容孤直庸示公道然人慾肆裂之际天理有不可泯㓕者彼中桥突犯清跸释之辩扵汉文慎罚之𥘉威卫悮斫陵栢仁杰诤髙宗扵受諌之日以势以时司刑为尤难及拜西台至顿颡流涕有鹿挺悬庖之请何感动自悼若此岂体存正大明哲保身之方非权无以济之邪纪异至元十三年夏六月王按察立夫同在汴梁试院中告子云前年冬十月益都路緫管于也孙䚟以髀疮卒扵官𥘉病卧踰浃旬遽召左右具仪从及鹰犬橐鞬者列堂下徐曰吾今日晌午逝矣家人问何徃曰将赴逹官某人府言毕据银椅而终逹官者故监真㝎路郡沃鲁外五赤也盖公自微时荐擢于朝以致顕逹皆公力云俄有乐安县吏耒云日晡时三十里外遇公驺骑甚盛従者唿某至马前喻之曰汝归当告吾家若车徒西还凢过水当以金钱投之𥘉不知公捐舘矣翼日又有自济南来者亦见公猎道左而西如平生然明年丁丑夏四月与公之子某㑹燕以向所闻审焉不少异因念余向在省署识公扵稠人中干魁伟望之一雄杰也立夫云公爲人忠谨诚悫厯事三朝多为上所倚注世为燕之香河人夀五十有㡬又闻吏部尚书太原髙公亦临终区䖏后事神志洒洒不少乱问骑从具堦下否曰具如期而逝尝闻聦明正直者生有所自来殁有所自去如传说上为列星韩柱国死作闫罗信有据而然也因併笔以记其异读魏相传周书有云论道经邦爕理隂阳道者何以正心诚意为体仁义礼乐乃其具耳以此出治隂阳自和万物咸淂其理舎是非复有调元之术也今观相之爕理至区区建议举四人各主一时使衣服礼物朝祭百事一切法而行之时至明言所职庶政玉烛之祥何不思之甚也呜唿西汉去三代殊迩相扵中兴为有声其经纶器业惜乎不岀乎正心诚意之大学而牵扵五行附㑹之小数岂见道未明权衡机务之心有所偏溺㢤御书银盒事客有云道陵朝二近侍以功名利逹由天人事因私相论诰甲曰天乙曰人上闻之取银盒中㧗曰可去者某宫遂授乙者使赴尚书省既出衂血大作不克徃适与甲㑹以君不可缓即就付焉其人拜官而去由是而观虽云君相造命不知造物使之然耳近一名士甚为圣上所重当轴者力荐同列将谓旦夕辅政及上闻喜其奏而徐之既而病卒因记客谈併书其事纪肉芝䓁事天兴𥘉荆王府弟中庭产肉芝一株髙可五寸许色红鲜可爱既而枝叶流津濡地视之皆成血臭不可闻剷去复出者再遇夜房榻间有物作声伏其中烛之群狐满床逐捕失所在未㡬曹王讹可出质王妃萧氏向予谈其事妃尚书贡之孙今为黄冠师㞐卫先友牛讲议国瑞牛天祥字国瑞泽州陵川人通天文武经占筮风角䓁书正大间甞为恒山公府议事官兵后㞐卫东白皇渡既而着军前中书省详议辛亥秋八月应东诸侯聘客死聊城夀五十有七葬汲县郭村东郷清水镇州风俗镇人以七月六日为七夕莭盖其避王镕日百余岁俗以为常何恩徳感人心也如是据五州当时四邻交争併𧺫惟镇之人古带游嬉燕乐安王氏之无事彼懐思不忘愈者岂非是欤则知文忠公笔削録矣至巳夘月六日按部次新市县五夜灯下书僮喻秋涧翁自㓜读书踈扵生事䖏则知渉古今攷治道验平时所淂扵日用间庶伸微志故从壮岁沗列举家仰食廪禄未省饥冻切身者二十有余年矣虽然才闲即无以资生顾贫乃士之常不敢畧有他骛以觊苟淂非惟不觧亦且耻出诸口汝䓁转借翁庇各蓄妻抱子日嬉温饱奔走承侍外心则无所苦也汝翁且自已夘秋移官燕南忽复四禩以理将去乃有维扬之夤縁投献遂致杫止重叙一官良爲匪易其倖与否汝等朝夕所亲覩也及南还滹上复需后今又数月矣适饥旱相仍食艰口衆事势牵率有进退维谷者况汝翁行年五十有七自惟踈拙与时龃龉加之筯力衰耗百念灰冷静退之心日徃来扵其懐甞谓秩天秩也不肖者无乆当之理禄天禄也衰老者无恒窃之方躬田力穯本吾家素业税驾壠亩固分所冝然行止有命又非吾之所敢必也此渊明所以有心形相役口腹交病之叹盻盻一稔歛裳霄逝切甞慨有感焉今日炊㷑晨冷庖人告乏计口而食月淂粟五釡可足时斗直镪余二千是旬月所縻湏六万三千銭耳其賔客之奉庆吊之礼塩醢荤茹薪㸑刍抺僦舎之费不在焉谚所谓百指无粝飱食倒黄流滩谅非虚语噫官时来则爲笔耕之润又非所恒㡬何不相胥而困也今日夏至闻东郊获麦天仓廓开招拾遗秉不爲无益汝等其徃㢤毋忽且令汝知田功之艰一餔之不轻获也暮归淂新麦斗余僮奴辈既饭放啜顿失菜色爲一快也又念位虽下近伐冰之家尚尔窘迫在闾閰细民不合釡而坐馁者㡬希矣因援翰作僮喻㑹有余思不足为暴殄之戒且广训俭之遗意云魃妖余行阳谷道中农人有以魃言者余告之曰周宣王诗云旱魃为虐是魃非今见从古有之此盖旱妖之气感人変所娠而成耳神异经云魃生南方肉体长二三尺目在顶上走行如风见之䖏赤地千里执而杸之溷中即死旱气乃消又云魃字从鬼鬼魅之物所生非唯南方也且古者娠妇不使食邪味聴滛声覩悪色恐逐所感而化余故曰変元娠而成妖耳哀辝后衞自壬子岁迄今邑中子弟不三十而夭者凡八人季武王范辈皆隽秀有望翩翩而佳者也吁百蛇堕地一或能龙既玉汝之辄复夺之不知造物者果何意也余故以咄咄怪事爲言然以理揆之虽一家之㐫変亦斯人有自致者甞记一士人问扵先君粤惟金𥘉已来卫之文秀者极罕间有之多秀而不实先君曰卫地濵河沙薄岂其气䟽弱故也若使水环州南或城㞐水西气或可盛时不肖尚穉闻之不存诸心又弗请问其所以故雅意所在每念之而不明了以今观之其言固爲有徴何则如东平汶出府南阿邑济经县东且以东阿较之在金一代由进士而位郷相者几二十人郓则不湏论也然鲁无君子斯焉取斯使卫师有经儒人问学而知义则薄者可厚愚者可明天者可夀也此虽以人事臆度若有𥙷扵世教闻之者庶不惑扵邪妄之说云至元戊子秋八月八日书卢氏坟石泣大都玉马坊耿氏石狮勐水出如雾予时爲御史目覩其事山阳长流村卢氏坟石表水出如泣者连曰耿卢二人皆出微贱而遽当台铉此骤淂不祥之极也盖善悪以类应故隂沴将至兆见扵石如此予因曰此石泣也二人㝷皆𬒳诛然泣者非悯之也悲乎不知其量也吁龙堕农民王家至元二十年癸未夏六月中大雨河西郷农家王氏甫夕黒雾四塞中庭䆫户间寒不可胜视之有苍龙蜿蜒在气中起而复堕者再时王氏女已笄下堂趍室惊而絶扵地救乃甦问所见亦同歘霆震雾散失所在明日视其地鳞鬛印泥尚宛然也王氏世居水上其下潭涡殊深黒可畏杂着太宗英文皇帝天容睟表一类释迦真像仁厚有余言辞极寡服御俭素不尚华饰委任大臣畧无疑贰性颇乐饮及御下听政不易常度当时政归䑓合朝野娱前后十年号称廓廓无事臣向过平隂县闻校尉陈某所谈如此陈早年盖先朝控鹤近侍者云前宋时有日者肆相国寺东一日而识四相谓韩魏公范文正公王沂公张齐贤也自后术不一售竟穷悴而死近年画师覃人孙某奉诏追冩太祖圣武皇帝与睿宗景襄皇帝御容及奉进上顾其惟肖至泣下沾衿宣赐甚渥孙归及家而殁二人术虽不同其扵发藏泄秘则一也传曰人之患莫大知人之机况神明不测者乎戊子秋目疾后书鹘叹昔有渔扵河濵者见一鹘抟一禽扵沙渚间禽逸而鹘不起良乆渔者徃视鹘已死矣彼念之曰鹘之撃性也一举而坐空拳遂愤而毙有志士之烈焉夫士懐才负气求用扵卋倘时不我合人不我知则纳履而去之岂若小人之求之也不以无耻为耻专以患失为事千思百计阿匼取容虽僇辱在前而不顾期扵必淂老死而后已岂不贻伊鸷之忸㢤余闻其说甚有合扵吾平日之所行者遂着之篇以见微意云戊子岁重九后一日书齿射寳寳翟姓内郷农家子史侯都督江汉时散卒也为人叠齿多力挽弓几六钧发无不中少甞射隼并贯干木寳登而取之木折与堕碎其臂骨治无法肘已下断去自是驰猎以齿控弦括羽左手托月满逐兽皆应声而毙史侯异之上逹后授校秩振古以能射名家者多未闻以齿而决者然付之翼者即两其足与之角者必去其齿盖惧其全而过为物害也又唐李客师善射好猎每出鸟鹊逐之翔噪时人唿为鸟贼亦悪其物之多取也今翟一手尚尔断其右殆为天所劓乎弟忱说如此故书画虎先君甞告某曰王氏在前金时家鱼行里曽祖府君气方严扵土障画一虎甚狞意者取陈力就列故也后八十余年当至元已丑偶于树塞复圗此兽追念前言警惧者书云徳明惟明徳威惟畏今虽顿还旧观其扵惟畏惟明万不一逮尔又谚曰生子如狼犹恐如㒬曽之意岂复在此邪小子其志之先子善书可以辟之者乃命僮道求鳝淂大小四尾从其法而用焉明日开户视之机案书帙拭如也呜唿物类之相感也如此何其验且速㢤余因推其蛀之所致盖木斩不时非经雨露浸渍之乆又任其滋而栋焉湿与气相阏故生噫蛀者木所产也而为木之贼政者民治之具也而为蠧若上焉者治之而昧其方下焉者忽之而不知畏故害无小大有吾无如彼何者能一旦修其政淂其法固虽四㐫之方圯族群弟之流言畔国从容可办曽不知其艰也至元廿三年丙戌岁秋八月廿五日夜适良醖在壷欣然引大白者再童子执烛记予之作纪梦二十四年八月乙丑夜梦予逺行过一城市当荘岳间一逹官觧鞍卓歇过焉唿予回视之盖叅政飞卿也寒暄外髙曰别虽乆食顷不忘也予曰披此彼此握手间予乃曰闻吾友叅政以来多有施为髙曰传者妄矣参政者参知杂剧见做不行何施为之有予荅曰渠扵此见打野呵児胡为做不行也遂寤闻夜漏踰四鼓矣古人云至友神交扵冲漠间殆谓是欤次日闻吾友南来论其气类与同亦梦应也因书此以赠吾三人者相㑹及此当捧腹大为一卢胡也纪梦二十五年春二月十七日夜梦朝上扵端门内彤䑓上圣上椅坐东北恽扵䑓西南角俯伏上问条支国事恽对以其国甚逺出犀牛革为甲甚良号曰黄犀甲上喜甚因窹明日捡通典六条支国去阳関二万二千一百里在䓗岭之西城居山上周四十余里下临西海水环其南后汉和帝时乃通地暑湿冝稻产五谷果菜出犎牛孔雀大夘如瓮有桃拔师子犀牛桃拔一名符拔似鹿长毛一角或为天鹿师子似大䖝正黄有耏尾毛大如斗尔雅云狻猊是也记梦至元戊子八月十三日夜送真定姬仲实上路就枕熟睡梦在一雪后亭榭尚书梦符宣慰信云甫御史王子渊三人来访坐间话及向在东平时游燕等事梦符衣一素练衫当膺画名士像自遗山已下数人余即题诗杋上云不惜千金买东绢丹青难冩是精神因大噱曰此衫甚佳但到䖏是长负一轴诸公行神也遂蹵踏砌雪而觉乃自占其梦复作一聮云恐是隆江方大用故将贤彦贮胸中诗梦十一月七日与児子軰祓除回就枕熟睡近四鼓梦与姜君文卿㑹厯下亭酒半酣姜歌鹧鸪曲夀予声甚欢亮巳而以遗山新旧乐府爲问余曰旧作极佳晚年觉词逸意宕似返伤正气姜以爲然予因赋诗以赠既觉颇记其一二因足成之其诗曰画戟清香敞燕㞐分明梦里到庭除恩醲故里悬车后锦烂秋鹰歛翮𥘉细棹觥舡浮酒海暂停银管合累珠赏音千古遗山曲坚意髙歌要夀予既而后梦至一大城府遇老人邀予入王氏邸肆其主即曰汝非王秋涧邪予曰然因口占二句云此生难道无余幸海上人争识姓名仍询曰此何䖏曰兹戅州也地在洞庭湖南七百余里予曰东坡八咏何在曰石刻去此又三百里外其老人又推予贱庚曰谁谓中州无人乎未及问其行藏而窹时二十五年戊子岁也十一月十二日夜梦四鼓时梦入一重修大佛阁有鉅蛇长约三丈自阁壁西北而下僧徒以杖击之不中僧挥锸中断为予稍前视之其蛇首似兽有㕠角若羚羊者膏血淋漓赫赫然尚能举动次夜复梦人以羽矢一大房若今之鞬者挂于中门记梦中题人手卷娶为无后有子而嗣有余老为致养子孝而养不阙其嗜慾或有所未免而年巳及扵耄而扵三者吾子将何择焉掷笔而觉因卧笑曰夫子自道也扵是𧺫而书以为儆至元二十六年岁在巳丑春二月二十一日辛未夜也予时年六十三明日㑹亡友中丞王君葬扵正尚里梦觧予平日梦颇异自今年夏多梦疾厄㐫丧或纒绵墟墓间交乆殁者与之宴逰谈笑如西溪賛拜殿授王中丞需骑而作且知其彼死时又不省在寤寐中尔觉意甚悪之因自觧曰此无他乃一身隂阳消长之渐也毉家有云男子四十隂气自半况之数乎虽然气有盛衰人不能皆然若有余尤当惜养不至耗竭可也阳为舒为畅隂为惨为悽惨多而舒少故神才交而魄为之胜矣调此二者柰何有絶嗜慾少思虑检行已安傃分息形神而植定力旦则理坐进夕则以梦相验一或有差立为除治其病庶少瘳矣昔夫子向衰称不复见周公扵梦只是老克自持不愿乎其外之意也若不量力不安分凢百营为返胜扵昔将见有不任我劳従中跃出辝而去之者矣可不畏㢤故曰知之者强不知者老其是之谓乎作梦解纪风异余年十七八徃苏门读书至古城东十里外有旋风自西南截泉水北来望之围圎约六七里大其髙入天声势如甲马迅驰黒气蓬勃吹拔草树飞卷半空余走不及避乃暝目倚棠树悚立须臾觉寒凛气缴束而过别无它故今日偶读笔谈见元豊间武城县旋伤人甚衆因念予㓜多灾阨追想徃事有可怖者故书以为来者之警壬辰秋申月已七日记丧纪古之人以送终为大事故即是而察礼者氏将葬燕人来观滕文居庐弔者大悦今观雷白二家祔葬甚有関扵风化而出扵常人之表者一则衰绖累然多従古制二则寝苫枕块卒哭后日饭𬞞食三则不徇俗而用二家四则穿治圹右制为壁藏土周扵棺畧不施甓五则直圹下窆同穴异棺乃北其首六则墓记従实畧无虚饰至扵容色之慼僻踊之数又见夫固所自尽之道以致㑹葬者皆叹息有得而去因念唐为衣冠盛代至祭不焚冥钱唯颜鲁公张司业家又伊川先生㞐洛下治䘮不用浮屠法虽风动一时止一二家化之予行年五十有九䆠㳺四方其扵庆弔固云不少然由徳风而偃者所见亦姚许与是三家而已呜唿甚㢤礼之难复俗之不易化也如是述䘮纪以寓予感雷则祔其母夫人侯氏白则葬其父頥乐先生云纪梦至元十七年春某官真㝎梦先祖敦武府君亲告某曰今济源县宋宰相陈尧叟碑文内王其姓者䢻王氏逺祖也汝其识之廿年正月在燕与懐州刘节使相㑹问及陈相石刻云济源见有陈尧叟读书堂故碑但不知有无王姓者笔之以志异日求访纪梦至元十九年八月二日夜分后梦行通衢见大井中一异状人跨青色鉅虵跃出地长余身广阔与尾等修鳞濯濯可数若将前迎而复去余俯视井中水波皆成五彩丹色殊焕烂也内中至井漘与所经遗水濡湿尚淋漓然余逐蛇前行相去数歩外因取碎甓掷之者再既而余入一团焦避之蛇复来集其首巳化为马又有数异马飞舞环余而立𥘉甚惕息至此无复怖矣㝷登一𬗋合少顷従阁之西道木陛下降乃窹月异庚辰岁十一月十一日长至日日出三丈许月现东北丑位间去日约百余丈其上数丈隂魄团团畧无亏欠至寅方移时乃㓕因念月与玄象经纬空际太阳既出自掩而不见今太隂于阳生之朝昼见与日并光又未甞月出东北方者吁亦异㢤剱戒哀梁子也梁奉议仲常与予聮事扵宪司者凡四年十九年冬同在京师乃告予曰仆有一劒颇古而犀利自落吾手每临静夜屡聆悲鸣比复作声铮然也且闻百錬之精或甞试人者则鸣卋传以为劒戒予疑焉白此金孽旣而梁以事南还陈留四日而卒吁亦异㢤因念张蕐授千将而告㐫郑逵淂吼劒而怪至夫金镛木铎中隐大声若无因而自鸣则为不祥之金梁以劒异告予至其死时仅四十九日淂不为劒之孽乎梁讳秉常燕人性机警持事峭急寡譲淂年五十有三金尚书梁肃裔孙见所藏世谱云至元廿年岁在端月十有一日王恽书鹿庵先生卒日至元三十年癸已冬十二月廿二日鹿庵先生夀九十二歳无疾而终先是公静坐间忽张目仰视屋庐曰我扵此居淂箇月旬日间尔及薨适满其数气比絶唿家人令具鞍马曰可与兄去矣随有大星陨扵寝室东山其光芒炬然曰兄者盖同母兄文勉先生也爱民榜进士第甞为某县令终恒山幕官明年二月其壻李惟賔葬东平府湏城县三十一年四月五日李野斋说如此家府遗事先君思渊子通天文又善风角辛亥夏六月宪宗即位明年壬子秋先子以事至相下九月𥘉客鹤壁友人赵监摧家一日夙兴见东北方有紫气极光大冲贯上下如千石之囷时磁人杜伯缜侍侧指示之杜曰此何祥也曰天子气也杜曰今新君御卋其应无疑曰非也十年后当别有大圣人𧺫非复今日也渠切记无忘第老夫不淂见耳至元十五年予过滏阳与杜相㑹话间偶出元书片𥿄相付且叹其先軰学术之精有如是也国朝奉使大元太宗朝奉使宣抚王公讳楫字豳人有文武才略金季举进士不第以武弁降太祖圣武皇帝即授宣抚使佩金虎符时年三十至太宗朝丁酉岁假御史大夫持莭使宋议和虽徃返十年有皇其蕐风义言言竟从我议不幸使轺北还前次荆南疽发背卒年六十时癸夘秋也道号𬗋岩翁有文集并使宋録藏扵家元贞改号六月十日偶过其家孙元徳因出示公祕阁画像介胄弓劔姿䬃爽盖儒将之伟者元徳风彩甚肖其祖及观杨𬗋阳杨西庵吕大鹏张徽商左山祭文画賛题跋等篇又说公比卒前数日梦一青衣童子传王溪东舘主人既抵其䖏宫观甚丽止公俟门屏间少顷出报曰公旬日后当主是舘吁亦异㢤又观马云卿所画人様吴粧五星廼竒笔也其金水二女形皆散髪金主杀故杖劒水持笔者或谓水官主録过木捧蟠桃火四臂上擎飈轮散火下操弧矢当前一大星旁射土则扶虬杖而已六帖说白乐天作类书名六帖通典选㪯门载唐制曰开元中举行课试之法帖经者以所习经掩其两端中间惟开一行裁𥿄为帖凢帖三字随时増损可否不一或淂四得五淂六者为通此六帖之名所从𧺫也六帖云者取中贴之数以名其书期扵必遂中选也金制金人立国作制颇详虽服御饮膳皆有法以维之然化敝则奢丽奢则娇娇则弱弱则萎薾而不振恐亦取亡国之一端也今日因餟粥糁不可对齿偶思穆若卷如之事为感而笔之冠冕始制或者以金人盘领上服与西域素积尖冐皆出本俗余以谓盘领汉之曲领尖冐古弁之制也今晨读戴礼冠义得郑氏冠礼𧺫早晚之说称周公对成王云古人冐覆而勾领谓三皇时以冐覆头勾领绕颈皆以羽皮为之至黄帝则有冕弁又云帝造火食旃冕而用布帛代其羽皮乃知二物皆三皇巳来之遗物也又如山东民家至今亦以长幅皂缯蒙纒首髻西域人用绤絺纒绕其首及食齿人冠绛氊以冐顶髽者其亦本于此欤呜唿礼失扵中而求之野冨㢤言乎裴中立不引韩愈共事昔裴晋公授钺平淮辟韩愈为司马自以度为已知然终不引愈共天下事至作田横墓文微露其愤时贞元十一载始踰壮矣予甞思而不淂其所以今乃悟此何异魏公之抑苏轼也大抵才盛学博之士加以年少未免有轩昻莫降之志卒之临大事成大业有不当如是者乃知二公厚而惜之非畏而忌之也欲使澄治客气明夫大学之道懿蓄其文徳以就夫晚成之器耳呜唿君子爱人以德复有重扵此者乎戊子岁冬十一月朔晨𧺫偶书贱生扵无用说万物盈扵两间未有一物而不为卋用者况人乎人之为物淂气之全而灵之最者也苟自弃自暴不为卋之所用非惟返不及物而贱之所由生也彼牛溲马勃败鼓之皮物类之极贱者也然一旦与用适冝顾惟毫末可以愈竒疾应时需即与玉札丹砂赤箭青芝并芳而同贵贵生扵有所用故也彼衣敝緼袍并夫华簮盛服之士贵贱固有间矣其所以秉有灵彛物备扵我者则不殊也故为士者乌可悪其居贫䖏贱戚戚然卋之不我用也要当明徳志学思求其致用之方可也世之所谓学者多矣有有为之学有无用之学穷经洞理粹我言议俾明夫大学之道者此有用之学也如分章摘句泥逺古而不通今攻治异端昧天理而畔扵道是皆无益之学也士乎士乎扵焉而不择其有用而致力乎无用及其志与年迈悲叹穷庐尤其世之不我用迹惑矣衍贱生无用说庭芝评郝奉使文李庭芝见郝奉使文字谓陈月观曰陵川固才髙学博但韩文未甚熟耳余甞度之韩文卋所重者其要非一今李之扵郝所以云云者正以韩豊而不踰一辞约而不失一字郝之返是者极多不然是择焉不精明理未至杂以非圣之言故也崖公厉鬼事迹故荣禄大夫平章政事御史中丞领侍仪司崔公遗言曰人秉四大假合而爲生践履五常而爲用有偏于学佛者溺扵儒各执其一偏所以学者两不淂其全虽圣人性之学备载方册而学者多以寻行数黒为务及其遇一事决一疑皆不能自省愚扵七月上旬脑后病疮𥘉不以为意㑹车驾幸大都跋渉从行疮益举彂廿三日问医者麻监丞曰此为脑疽其源发自五臓急之不可缓之不可当以渐治之自是日诣麻行舘求治后至白海而疮势益大形疲力瘁心神不寕以此自思盖无他故病之所作也然所恨者㞐无良医行不能扈从一曰近侍官伯胜等以愚病闻奉旨留麻监白海治之拜命日赧汗浃背伏思平昔畧无报国殊勲致感今日圣恩如此由是觉疮疾颇回然扵梦寐间每为厉鬼所慿窃谓生死是苦乐我心既㝎何从不可八月二日从其医针者觉心舒意畅神志帖然视天地之气月白风清霜露溶溶万物各淂其所而吾之清气其静者混然同扵表里方就寝而厉鬼又见扵梦且曰卋间多少难了难行之事相恼百端向之治功皆不复见而疼痛比前尤加梦中恍愡而觉坐而思之非厉也以我所见不㝎淂乗其便耳若吾身获安即与天地万物混融同一和气彼厉鬼安能凂我㢤且天下之事不可不辨扵早人之生死不可不识扵先我旣能悟此白日黒夜自有㝎数彼厉鬼何预因记其梦以俟知者详焉时大徳二年八月五日也卷终秋礀先生大全集秋涧先生大全文集卷第四十五秋涧先生大全文集卷苐四十五说迁固纪传不同说余读宋儒论项羽纪传不同说以谓迁之意秦有天下五载而后楚楚五载而后汉方秦巳亡汉未立天下莫有攸属不可一日无君况封建王矦政由羽出舎羽孰主㢤作纪所以系天下五载之权也立之传班固意不过羽不可以抗汉因断之曰皆非也正以二史之体不得不然尔在迁不得不纪在固不得不传设使固取迁而纪是天有二日民有二王也其书将载之汉代之首乎次于髙纪之下乎其爲称号曰楚史乎曰汉史乎若以封建繇项氏出五年而后汉天下不可无君乃属之羽曽不察首入凾谷者髙祖之义师也授降轵道者秦民之真主也天命人心之属汉兆于秦十月五星聚东井之时也胡不考虞芮之质厥成西伯受命之基也当阳之不驰去昭烈淂綂之年也若籍者正炎汉之一驱除耳矧才封已叛旋取复失安得爲一日継统之主㢤若又曰固之意羽不可以抗汉故传而迁汉太史也独可纪羽而肩汉乎余故曰子长之所以纪笔削厯代之史也其意盖以歴年相承不可中阙犹存夫以月系时之法也孟坚之所以传先汉一代之史也余故曰二体有不得不然者矣若宋儒之论恐求之太过耳读史余读留侯传云沛公入关见秦宫室之盛帷帐狗马之冨重寳妇女之羙欲留㞐之樊哙进諌子房固知其不听此正教之使先耳盖良以沛公有为而多慾者也至此天理昧而人慾肆矣非骤能一言回也若已諌不入则莫之继也故先之以樊卿使抑遏横流少杀其方张之势継以苦口逆耳之言警惧启沃使黙识其神噐所在何眷眷于此耳髙帝能无从乎此乃晋随㑹諌灵公三进及霤然后以赵宣子継之之义也不然哙沛之屠狗者也安知夫汉之为汉张本于此亟当力諌以成髙帝之业哉对张中丞说或者以张廵守睢阳之事为非曰古之人行一不义杀一不辜虽淂天下不为况食邑人以为守乎余以谓不然昔李翰表公握节死事与夫造唐之功婴城之志亦云详矣然尚有所未厌者翰特以功利为言未极夫臣子当然之理行而冝之之义也昔伊川有以武侯所䘮弘多亦以不义不辜为疑者先生曰若杀不辜以利一已则不可奉天之命讨天下之贼杀戮虽多理固无害且陈恒弑君孔子请讨夫子岂得时保不杀一人耶盖诛弑贼有不得顾焉者余亦曰此中丞之素心也公以一郡守之力横制百万日滋之㓂公岂不审夫彊弱存亡之势哉正以存亡効死不去当然之理也若无廵则无睢阳无睢阳则无江淮无江淮则唐之为唐未可知也由是而观公之心利一巳耶为天下耶夫武侯控全蜀之力燃未灰之烬陈恒以穿窬之盗窃一隅之齐耳彼禄贼者豨突之顷九县飈驰三精雾塞万姓以之涂炭大驾为之蒙尘其弃城圗存望风崩赴者又何啻卄四郡哉俾唐祚中微祸乱接踵卒至于亡安史阶之而巳是迺周公所必膺武侯不两立者也论者不处公以大谊秪擿以捄不至而食尽食尽而及人爲非不知李司徒郭中令河朔之举安阳之役屡战屡北纷纷借借草野𬒳血者几千万人能必其事事合谊人人得罪于唐室者乎若又曰上以政荒失国乃残民以复民何罪焉是则李郭亦不义之举耳传不云乎臣民君犹子弟之于父兄也君父有难臣子奔救余有不睱顾者若大义既正安得徇夫区区之小节哉不然则石碏不得为臣之纯而王陵乃贼㤙之大者也读张籍书予读籍遗文公书大率称公材识明睿当任着书之事又曰不以此时着书待五六十后而有所爲或有不可及曷可追乎然公之志岂忘夫着述哉原道不曰斯道也尧舜禹汤传之文武周公周公传之孔子孔子传之孟轲轲之死不得其传焉荀与杨择焉而不精语焉而不详又曰小醇而大疪意二子者虽云升堂终未窥其窔奥也岂公之心继孟而下任夫道綂者邪何借之识必待公屡书而后悟哉而伊川亦云公之见道固因文而发耳呜唿公五十七而殁若假以数年其见于后丗者爲如何哉夫五百岁而后命世者出造物者固云靳矣而夺之遽何邪予不得而知也彼籍之慼慼而恐公不及者竟如所言非有见于公也特以阳一隂二之理而言耳道之难明也如此噫犬相乳说转运杨公家有犬生子而毙求哺无所获鸣咿咿殊可怜有毙犬之母性甚狞既老乳乆絶走而顾睐彷徨踯躅即其栖附而乳之旣乳而乳眞有遂尽活所弃子噫犬之畜也非有慈祥不忍之性特感畜者如此然老而复乳此亦异之大者杨公北燕人世为鉅族盛年以勇毅从事兵间其活人捄物释难解纷功亦多矣虽扬歴州郡爲顕䆠其友爱之情日笃一日事姊如事亲敬兄如敬长以致弟念天显兄鞠子哀一门之内兄兄弟弟怡然而理顺暧然而气和若棣华之相承手足之互爲用耳何其伟哉传曰国之本在家家之本在身盖一家之隆替系一身所行如何尔其善恶感召殆影响之应形声也昔北平王道行于家有猫相乳之兆董召南孝且慈有雉哺其犬之祥今杨氏大感于所畜极不忍弃其后之意者表公乐于爲善之心油然生乎其中也其乳絶复生意者见公福禄将老而未艾也巳弃之物遂获生全意者勉公故旧之㤙所当复也丗之人以犬之悲嘷爲不祥非犬也殃自人召也是犬也持性于不忍爲姑乳之亦非犬致然也福开有先也夫冨贵福禄人之所大欲也故韩子有云得之之难未若待之之难也得之于功或失之于行得之于身或失之于子孙今吉祥止于杨氏者如此其厚而隂有所积也必矣冝乎有犬相乳之报云呜唿杨氏其善持之旣谈其事恳予以叙故书磔犬者説王子逰于市见群犬逐一叟号呶而不去询其故曰屠犬者也于是乎有感夫人之爲不善祸从而矶之亦何以异于是欤且犬之吠逐非有见于物也特爲气所感而巳至若雷霆之威人有叛父母䙝神明者或下击而毙之岂造物者区区环域中特索夫若人而敝之邪故先儒有言迅霆者天地之怒气无良之人其凶戾与天地之气自相感激遂震以死此略无疑者彼犬之见逐虽小大不殊理固然也从是而观人之方寸胡可萌一毫不善之念哉微则至于物怒而见搏大则至于天威下罚故横浦云一念善则祥风和气在于是一念悪则妖星疠鬼亦在于是可不敬畏之哉是知天气下感于人人气上通于天者犬昭昭矣因笔此有以明夫感应正理不眩惑于鬼神怪诞之説云钝説夫噐之爲制小大轻重适厥用而已然以铦鋭拙钝用之多寡故有败之夀夭之异焉赵君仲器博物多艺能喜筮而絶市道观化而乐诱人古所谓不居朝廷而隐毉卜之中者之流也一日愕然以所感告予曰适过梓人氏頋砻削之噐纵横前陈例乏完好因诘之曰操几何而致然尔岂材负劣弱鍜砺弗精而然邪匠者曰不然彼斧斤刀锯之属铦乎其锐者也特以朝夕从事乎削斵砻刮或半岁一易或旬月一易逺者不逾朞年比更新而无孑遗矣因指其辏轮之锤曰是置于吾祖用于吾父今传于予惟其碇然朴钝用寡而无所损益故能夀于彼而若是其乆也仆因曰岂独物乎人则亦然进鋭者退必速任重者道能逺是轻鋭者不若坚钝之爲愈也夫木讷之仁朴鲁之忠外视之若痴絶而缓于事及其临大莭䖏大政守固宻而罔䟽挺刚健而不夺亦何异兹锤之辏圜轮纳叠拱刜蟠根隐错节支离者周比而无间倔疆者妥怙而端平由是而观可谓宣力弘多収功攸厚者哉彼丗之人秪知利之爲利曽不悟钝之爲利广且愽而夀且乆矣予闻其説而韪之吾将蔵吾噐飬吾钝歛吾圭角息吾气机引重致逺俟时而动以利天下可乎赵君曰嘻子其得用而不括出而有获语成噐而动者之道也于是乎书至元壬申二月九日题服色考陈节斋祐以宣圣像设既素而绘仍以服色为言曰冠服之制所从来尚矣然自三代之丗变易去取其义有不同者某虽不敏试请而详之夫冕平而旒笄衡而纮上衣而下裳垂绅而履舄系而带珮而绶此三代王者不易之制也今宣圣其纮其芾其纯其舄皆丹乎质唯服之色尚玄何也考汉晋志书天子以袀玄皂缯爲大祀之𫀆服于孔子服色非可㨿而明也谨按大戴礼云有虞氏皇而祭深衣而飬老逮乎夏后氏王以水德色尚黒易而端玄裳故収而祭燕衣而飬老又诸侯以天子燕衣为视朝之正服有殷氏以金符德色尚白易而练衣缟裳故哻而祭缟衣而飬老及周有天下以乌火王色尚赤宜乎以赤为飬廼曰冕而祭玄衣而飬老何居郑玄云周则兼二代而用之也若夫四代之礼飬囯老于胶序盖天子师而学之也唐孝明皇帝尊师重道爵孔子以王列弟子爲素臣至于冕服之制亚次之秩庙宫之法飨献之礼讲明论议亦云极矣今之制寔开元仪也其义正袭郑氏之説耳故冕服尚玄用夏礼也朱芾斯皇示周制也锦绅素质兼祖法也彼领𬒮縁饰又复纯赤何也诗素衣朱襮者是也襮为领诸矦之服也据尔雅黼领爲襮黼绣为领丹朱则其縁也又范晔云天子祀天地宗庙释奠先圣皆服袀玄縁领以绛汉明帝以纱爲中单或者疑此乃中衣表而出之非縁也予以亵红紫为非后之贤者加诸乎夏后氏云其色赤则示赤心奉神明而已兹㮣祭服而言也在吾夫子则不然特又明夫周所尚之之义也盖孔子帝者之师礼王者之后以天子燕衣爲之御周大夫士私朝朝玄端夕深衣孔子以时则周人也以臣则鲁司㓂也以后则啇之孙子也其道则尧舜禹汤文武周公其法则礼乐刑政而后王报功报德有罔极焉者曰公曰矦曰师曰玉曰帝可也宜乎用三代服色而兼备于一躬也尢昭昭矣又有曰方而心者当乎膺曲而领者施于朱襮之上何也此盖汉犹有𬒳之者故朱勃衣方领能矩歩乃学者之服也其象则圎上而方下盖取诸乹坤迨晋隋唐以来天子有事乎郊祀冠通天冠束白假带方心曲领犹存乎前代之制耳其十哲服色大同而章有降杀之异下至七十二子佩服皆青士子父母具纯衣以青体少阳而致敬也其带则缟有受道之质也夫诸子乃以士从父师而学者也诗不云乎青青子衿殆学者之常服云鸾刀説余徃岁客汴梁陈君逹夫出示玉刀长二尺许锋首斜削广余五寸玉水苍色极光润扣之声清越以长其拊容握末有环背通刻柷敔状端有窍圜彻陈曰乱后入太常官舎得之不审何物于何所用予曰此省牲之鵉刀也其端之圜窍盖用繋鵉未所施环即着和耳传曰锋有鵉环有和是也礼云割刀之用鵉刀之贵贵其义也端有钤取其奏刀中莭声和而后断环有和取其断非和则刿和非断则牵天以秋粛物和之以兊圣人以义制物而和之以仁鵉刀以和济割此其义也诗云执其鵉刀以启其毛又曰鵉刀以刲何休亦曰鵉刀宗庙割切之刀然孔氏有古刀今刀之异古刀迟缓难用宗庙用古刀者修古故也由是而观今刀古刀其实皆以金为之此玉也其何能割切哉岂汉唐而下三代之礼实亡名存者非一刻玉爲刀郊祀之际执以示古仪乎至于去质从华亦由近代用金玉爲匜爵代越席以臯比也恐未尽惟彦伯太博详覧涿州移置攷至元八年秋九月予以省觐来涿因拜谒孔子清庙遂读唐贞元中使待莭都督幽州诸军事彭城刘公建孔庙碑乃知州治本幽州卢龙军属邑范阳县也至代宗大暦𥘉诏始分范阳归义固安三县爲涿州治范阳涿郡即涿郡故地爲名按舆地广记汉𥘉髙祖始立涿郡魏文帝改范阳郡其地左碣石右督亢南控鄚城百里而遥北连幽蓟百里而近唐巳耒中间控制蕃戎部落甚衆又河流萦带前后有林麓陂池之利周广磅礴欝爲雄藩及辨读辽綂和卄八年州刺史广陵髙公移庙碑隂记云旧庙本在南城东北隅是年刺史髙公移置南城东南隅康庄之左因复悟今州城南北若连环然意者置州时展筑南城而广大之今市中隔门本故县城南门也观此前后证据甚明无可疑者噫予徃来幽涿间盖十年于兹甞以隔门之制为惑询访土俗莫详其故且方物之辨一事弗知君子耻诸不图闻一得二使数年之疑一旦涣然冰释亦可喜也特表而出之敢贻涿之好事君子以俟更孜云缔观説吾郷黄冠师房公軆鸿厖皃古而心通读儒书喜营治甞作吴殿于棣华菴故址缔构日予与亡友季武子文徃观见工人数十附立楹颠方纳栱驾梁为事其枘凿缝缩有略不相认者衆工争左右晲材分绳墨曰不少缪即縆驱鎚按唿号半空彊以力相下良乆终无柰木何一工者举手招衆曰听无譁衆瞪目东北向率弭耳受嗾予二人从所向顾之见一老道士伛偻拥败絮曝日坐短垣下俛其首扪虱略不一仰睐苐抗声腾言以手画空而已云东西行若干寸南北起若干尺此蹇傲者彼之所枝撑也彼拗捩者此之所走侧也上工即如教歘衆材轧然作声若相㝷而契果安贴停稳不踰若所料予问道士于房曰此始谋画宫扵堵断手载名其上者也予因有感于中廼知天下之事有大有小人之材有能有不能俾细大不捐区处适当此宰相之聀也君人者何忧乎不治苟明大者反知其小任小者反负其大是上下错缪冠屦倒置欲求功成理定难矣哉持衡者曽梓人軆要者之不若也师哑然曰笔之可也于是乎作缔观说屏杂说呜唿杂之爲学其害道也甚矣麴蘖杂醴齐爲弗醇享饪杂鼎羙爲之変味宫啇杂音奏爲之惉滞君子之所不取而不由也况学乎学而杂心则交错而弍其行言则丛脞而昧于理动则拂乱而失其冝至于文章翰墨一糅于杂偏驳不振尚何理之能着家之可名乎谓爲道尤判然离而旷且逺矣故传曰攻乎异端斯害也已然博我以文多学而识之又曰君子耻一事之不知能无杂乎盖圣贤爲学必务其大者而使小者从焉其所以务之爲者明理致知収放心格庶物而已四者旣主存于中虽诸子之说百家之言日至于前犹衆川之流朝宗而东常我之主孰能雄而长之挠而浊之者哉况约之以礼详之以说爲之澄滓于其后者非一如是则何患乎问之该洽学之愽杂者哉戊子夏六月庚伏有七日发蔵曝书得杂文百余帙睨而视之皆予穉岁所阅习多曲学小道废日力不少不觉喟然曰两汉而下学无师传安宅旷而弗居正岐舎而弗由者其我之谓乎使吾老而困困而无所成者职此之由务于𥘉而害其大之爲也于是命儿子辈屏而絶之板爲三夹束置髙阁且誓之曰今而后非有命不得发而妄閲以蛊惑其心目大抵中人以下之性所偏者多同而特逹者或鲜吾今是举正以巳之所偏且正汝之或失也是吾不忍以悞我于前者而又悞汝䓁于其后也天其或者果汝之贤而有全经全史在焉泝流探源採剥其华实咀嚼其膏味少有所得以之修身齐家推而及于物将见终身有用而不克尽者尚何以他爲哉小子其服之无斁作屏杂说荅客问至元廿一年春正月予有中省郎曹之命既而以事不果行或传予抵燕视其有不可而归者呜唿诚身之未笃不爲所信也如此作荅问以自见其辞曰客有过秋涧而问者曰子不旬时而𬒳旌招者三将谓趣装有期反柅其轮而脱其鞿者何也方今王者无外四海一家渇于得贤以光国华有片善者无不録效寸长者靡不嘉故有立谈而致卿相略而不及其佗士或韦布进无资涯名不登扵仕版何得挂铨曹之齿牙子今幸蒙见招未爲不遇官列郎曹名都省署切近论思周旋宰辅设或有为泽及黔庶曽若无闻又复何顾岂子志愿未充班资尚卑重有所觊其行迟迟予仰而叹俛而思人各有冝孰不自知越分而行有乖无随予方以再命而伛偻尚敢以锐进而爲期也客曰岂子欲信犹屈道行未隆甘于泥蟠以固其穷然闻圣哲席有不腝援溺捄焚予曰丗之康济固自我化道之隆汚盖有不为命者然墨突不黔其炊烟孔辙几环于天下虽遑遑于救丗亦观时而取舍予且何人敢妄为之驾也客复曰子岂年近耳顺歳月向迈心智虽强膂力弗逮曰若不肖齿髪虽微未为衰暮顾甞揽辔外台峨冠宪府从事有年艾服颇素其责固重即其心则安道可行虽一日不去故黾勉尽瘁不遑寕处通其考则为四百其月则去五予亦知力之有所不及盖甞以明时可惜愤功业之不显着也客曰伊怀既然子何见其一而二之不覩投㑹是机进退余𥙿忖其不可即以佗务尚不失邯郸之故歩不犹愈于刻舟求劒守株而待其兎耶乃若而然客转谈之悞也今有司以是召我其行或否理之所当喻也若顾量可否以改圗爲举是先以不诚自将上欺君父以幸为利取便巳故是又义之不敢与也客曰然则子之志向果云何而可哉传不云乎士有二道出处为大进退无常惟义所在又曰可乆可速其行其止盖平日所素学不容以彼而易此今吾子坚欲推挽抶之使前是茫洋径渉趣入于无涯之渊设若有为徒劳勉旃至扵出处之道论之诚君子之不然此吾之所以不果执宣父之鞭也故为可为于可为之时则从而寕为不可为于不可为之时其咎即徴杲其可之与㑹客何劳于劝惩吾年虽耄目顾矍铄尚或堪于一行客唯而退于是笔之以自铭谤解予作谤解梦人以坏木寓蠧见示意者谤由我兴非外至也然谤之惑人深矣公孰与制私无以胜其说至肆行而不少惮以隂挤而爲阳助𬒳之者鲜克自处欲弭之而无术也呜唿丗教下衰友道日壊私好恶者爱之者欲其生憎之者即其毙口溢金兰心包鬼蜮谨其藏已射其形亟爲防巳螫其毒矣轻则噂沓背憎浸润肤受妄生事端横造异议忘我大徳利彼小私倾良惠姦伤公害义认爲憸人坐擅形势苟浅之爲量者不自返而缩徒恚夫此胡爲而致焉思其稍逹借势投卑使恩雠两明以泄其忿懥恐非君子以直而报之义也夫圣人所以列朋友扵天伦者示其当重而亲匪大故则不容弃也又读小雅何人斯篇彼暴之譛苏公也至获戾失职亦云极矣略不见声色于辞气何三代教化和平忠厚成士徳也如是至好歌忠告反以不忍遽絶爲言其亦审夫天伦爲重枉爲小人之爲也静言思之大有契予心者予虽愚而懦受人侮者不少然天之所卑于我者佀不薄矣矧谚曰御寒必湏重䘮弭谤莫若自修大率常情之所未免者其疚有十处巳之不恭也御物之不诚也嫌与疑不择也毁与誉肆行也或以巳长格物或以剽义沽名或出戯言犯衆或恃口给陵人责人太重而以骄吝自矜审先去此十病无瑕可摘谤奚自而生㢤而复守之以敬慎将之以忠厚以苏公之心爲恕以中庸之教自处其或有作于上力易斯弊上以格憸人之非心下以殄䜛口之罔极建中子民归之以厚俾欲校欲报者亦不得贼其衷而发之如此我之所谓疢者而或有瘳彼之所谓谤者亦庶几其少熄矣作谤解对鲁公问颜鲁公唐一代鉅臣论者当明其心求其迹则非也公始终王室死而后巳盖素所藴也不幸值唐中衰以孤忠大节立于倾朝死觊一言有𥙷于国至扵老不退休大率朋友之交遭罹患难尚有相死不轻去之义况君臣乎及卢𣏌当国见其嫉贤乱政公复以正言折之既憎公直重忤杞意至逊辝为谢终不少觧巳而有宣慰之命每读至此未甞不掩卷而兴嘅也于时公岂不知一入贼庭撗噬虎口意者比之使𣏌姦计媒孽其罪㗸冤入地霭而不可明是不若履忠蹈义明死于使华之命尚或摧沮逆谋以激忠义之士而愧夫天下后世乱臣贼子之心是乃不以李郑劝而不行为得而以死扵义命为安也要令千百世后义烈言言如严霜畏日有不可尚巳者此公之心也甞以忠义者囯家之元气世当頋护靳惜使信其巳徃不泯之志励夫将耒至簿之俗而为天下之大闲如公者诚不可例与具臣者论其进退之迹也若专以老不致事为嫌是又失见危授命之义也况唐人之扵致政𥘉无定躰至元戊子秋八月廿日晨起偶记徃年对翰长之问特为笔此且发所潜之幽光云俭训人之生扵天壤间分所当得者隂有曰料涪翁谓一饭先书籍者是也未老前固不应空乏冻馁而死如其暴殄过度以旬时之用为一朝之费促之而不给者信有之矣故谚云兹焉不足徃则太过此言虽微可为永喻昔李文饶相而后当饫羊十万数未充而𬒳斥盖已用者过侈故也此非明验可不鍳哉今余一家二百指日所费以酌中计之且约五贯文是湏千八百余缗可支一岁其于庆吊賔客差徭之数又不在内顾余生事四民之业一无所营而终岁所耗如此造物者斡旋供亿亦巳劳矣吾何徳以堪之复𣣔终日望望然致室之完羙此心断不可萌至量其所入度其所出如且休接阙之说此念不可䟽也予今年六十有二向之所谓心焉而志学焉而力者日趍扵衰微安坐待哺外余无能爲秪有以勤俭律彼使猥承家事而巳传曰家当克俭焉邦当克厪焉又曰生则在勤勤则不匮俭爲徳恭侈悪之大也此虽圣贤垂教格言不可斯湏离逖然孰不念而知之但齿年未至不经其事之囏难者鲜不忽而畧之是自逺其恭德昧夫寕固之理可乎逮其已困叹彼之豊伤巳之窘方思莭约以𥙷其不足不亦晚乎汝等其勗哉毋替作俭说遗山先生口诲遗山先生向与頥斋张公自汴北归过卫先君命録近作一卷三十余首为贽拜二公于賔舘同志雷膺在焉先生略扣所学喜见颜间酒数行令张灯西夹曰吾有以示之先生慿几东向坐予二人前侍披所献狂斐且读且窜即其后笔以数语攦其非是且见循诱善意而于体要工拙音韵乖叶尤㘦致每篇终不肖跽授教再拜起立夜向深先生虽𬒳酒神益爽气益温言益厉觉泉蒙苑塞洒洒然顿释如醉者之于醒萎者之于起也说既竟先生复昌言曰千金之贵莫逾于卿相卿相者一时之权文章千古事业如日星昭囬经纬天度不可少易顾此握管铦锋虽微其重也可使纎埃化而泰山其轻也可使泰山散而为微尘其柄用有如此者况老成渐逺斯文将在后妹䓁其朂哉母替坐客四悚有惘然自失不觉叹而发愧者既而鼔动客去先生覆衾卧予二人亦垂头倚壁熟睡及觉日上先生与客已觞咏乆矣于是胠箧取一编书皆金石杂着授予曰可疾读吾听惬其音节句读不忒顾先君字而谓之曰孺子诚可教矣老夫平昔问学颇得一二嵗累月积针线稍多但见其可者欲付之耳可令吾姪从予偕徃将一一示而卑之庶文献之传罔陨越于下先君起拜谢不敏曰先生恵顾若耳何幸之如王氏且有人矣敢不唯命期以眀年春当见先生于西山时岁甲寅春二月也后三十五年戊子冬十二月腊节前三日小子再拜追述政问至元九年春予以御史满秩除平阳路判官过辤诸公以临民处已之教为请右丞相史公曰汝读书年长乆在朝行今官外郡寅奉之心当常若在朝野时至扵事机変转不可预料临时制宜可也翰林学士鹿庵先生曰长次不睦及首沽虚声今天下之通患推譲有终为上诗云靖恭尔位好是正直神之听之介尔多福况人事乎余何言祭酒许鲁斋曰临政譬之二人对弈机有浅深不可心必于胜因其势而顺导之同僚间勿以气类匪同而有彼此或有扞格当以至诚感发无所争矣其后揔𬋩万奴耒尹亦请训于开府史公曰今判官王某性纯直颇谙事傥有所疑当与可否至于左丞姚公吏部尚书髙公每以事使晋府者必有言頋慰至秩竟僚属友爱以理而去时十有三年春三月也不肖今年六十有二老不能用追思徃事如此䓁格言有不可遗逸者因特书云且寓夫强仕之不可复也是岁戊子秋七月丙戌𥘉二日也医説赠胡君噐之医者精微之术也又曰医者意也得于中而可以应诸外通乎微而后可以逹其変此必然理也予素有中脘疾二十年间凢三举发𥘉得扵燕也毉袁以玄胡剂疗之法既缓再宿而疾乃巳在赵薬以神宝名者攻其中坚暝昡搜索上痛方厉而下动大作犹一敌未退而复生一敌物虽去而泄不止予頽然而卧力不胜而气巳惫矣间日而气始平其作于邢也陈氏亦以类赵剂者投之而为苦与先尤加剧焉今者蹶动感似轻而痛则一上閧于中州旁刺于两胁后延于膂撞搪冲拉头岑岑而气翕翕求少寐以休吾烦且不得也胡君噐之亦探药之粒如者曰朱砂圆下之予顾其剂微于先疑为力更峻噐之曰无虑爲苐下嚥觉肠间少鸣而微痢则痛随止矣巳而果然継以厚朴汤调之忽醒然而寐如释重负而濯淸风也师寤日髙三丈许予軆中巳平曽泄之不复作而气之不少惫也噐之天资髙业颛而学博识明而善断出新意而不泥古知其常而通其変甞曰人具五行禀之者不一天有六气感之者无常病虽名同而证实有异者苟以一槩治之吾未见其能也故证之壊者徃徃济而获安昔霍嫖姚行师少衂多胜正以不至泥古兵法顾所遇吾应之者为如何且予于器之亦然作医说以贻之秋涧先生大全文集卷第四十五秋礀先生大全集秋涧先生大全文集卷第四十六秋涧先生大全文集卷苐四十六杂着题戒仲希出金源卋胄少以孤儿隷羽林宿卫者有年为人慷慨尚风谊善驰射北渡后折节读书乐与士夫交游赒急解纷空蹷装槖奔走风雨不少顾惜至于识名马善隼羽知常通变谈笑一卋翩翩为佳公子也如遗山先生一代鉅公虽泛爱无间翰墨之作𥘉不轻与至于君题其居曰元斋継其徳曰吾弟复有篇赠称道其志向非尚友重义得如是乎自是完希之名轩翥于河朔者三十余年非不颙也予旣冠与君倾盖于酒垆间一言定交伸眉吐气欢若平生及合好议采曰夷貃之道吾不取也此又拔出流俗义之所可重者呜唿君没卋巳逺抚卷怀人不觉增叹然义之所在犹耿耿也汝曹固当思其所尚求其所当重者充类至义之尽昭然使身名齿録于贤士夫之行曰此则某之孙也则某之甥也是则汝外祖姻于吾家之意也不然得卫公故物知其贤而不践其迹徒以服噐爲丗家传嗣之寳非所望扵汝曹也作题戒廿四年丁亥三月伯父秋涧老人书卑姪阿冝其听之母怠名王氏子说王氏子甞以小学从予一日耒求其名与字因得读张户部复亨所撰其祖墓碑廼知王氏自逺祖巳耒以文章儒行世其家于保者也小子今吾语汝汝曾祖在承安间擢巍科为一时名卿明昌𥘉官真定録事叅军政声借甚汝父遭罹世故以孤身卓尔自拔见知于漕台周矦腾扬仕版若有所为而不幸蚤丗良可叹惜然人有隂积者必有阳报苟不在乎身必及其后人如汝髙祖教授君志竟不遂厥类钖于尔曹今汝父复罔克所绍而止于斯而汝也今亦孤童子方保持门户为事长身如此所当愿而恭柔而立操惟危之心念肯搆之戒日切一日吾见王氏之庆未艾昭然之报将不逺而复可不勉旃也哉故用名汝以德基字之中綂甲子夏五月望日书忽治中名字说予官御史时闻尚书工部郎中今治中别乗合刺思憙功名乐善言而与士君子游某甞望君于稠人中飘然有玉立云飞之举欲愿交而未暇也至元壬申秋得同僚平阳相接如平生懽共事旣乆爱其材识通敏廉介有守处心临政多中事冝殆与曩闻无异一日请名于予且求其说予曰上古之民林林而生系出一本圣人见其厥类蕃庶恶夫无别于是因官因封或勲或守王父之字赐姓氏以明之立名讳以识之表徳业以贵之又以性有刚柔进退好恶之异而寓抑扬与夺之义焉君姓忽氏盖父字也世为唐瀚海军都护府人其国郊于干兊之间掾云天之雄故其人多沉潜刚克内明而外毅吾子乗彛竒特超拔伦萃表着于一时岂非能明其𥘉徳而光扬于外者乎传曰徳明惟明其是之谓欤故以徳辉名君而英甫字之盖英者徳之光发见于外者甫者男子之羙称也吾子以为如何廼书以赠李氏子名说故河东连帅李公以忠勇佐征伐建殊绩受封河东盖三丗矣有孙一十四人一日元孙万户某率诸弟相过鴈行玉立映照前后与之语挺然有燕云辽碣之劲气吾知其先代之泽渊流而未央也次五弟因求名于余予以谓李氏丗以武顕継武而善可守者其惟文乎故名之曰嗣文以文叔字之传不云乎文武之道未坠于地在人贤者识其大者莫不有文武之道焉李氏子其服之无斁至元十年岁癸酉前六月十一日予自河觧北还过绛书于园池之华蕚堂王氏四子字训中丞王兄子𥘉一日因子名而告予曰人之生丗贵善良而材用譬夫羊豕性驯而乏可用之资虎豹材逸而无可驯之理唯牛与马乗服耕播性驯狎大有济于世故弱息四人取其义名之曰犄犆牥犅吾友其为我字之予即训曰徳驎徳駼徳騵徳駺虽然牛不驾习则有破车之暴马不调御则有泛驾之虞士不学习至跅㢮而无所用四子尚涵飬其徳性修治其才学异时任重道逺无以襟据贻诮兹汝父之志也其勉旃母忽书字训以贻之温緫𬋩字説古人制名与字本以假代称道因其材而进退之非欲求胜而滋羙也温生世将家容止雍雅殆素闲于诗礼者甞摄从戎事及兄之子衣甫胜即以軄卑之时人多其譲一日踵门来谒载拜而请曰𥘉膺字仲杰杰也者智过万人之谓窃意声闻过情君子耻之且于名理又弗类假而称之诚有所未安者愿先生易厥𥘉得因名衍义可用以自儆者为偁则所贶多矣予嘉其情实而辝愻卑牧而不自矜也迺以大贤之事告之昔颜氏子得一善则拳拳服膺而莫之失服膺者能持贮心胷以为终身之行用是夫子至兴其殆庶几之叹予因为之説曰人心虚明而广大衆善毕具惟其人慾静尽则道心孔昭道心者何四端用中而巳虽然仁为体三者乃仁之用而敬者又礼之实克巳复礼庸焉而入德尤在视听言动之先惟其善择能守从容中道则此心弗旷既有物而且有则矣传曰丼受和白受采忠信之人可与学礼苟无其质礼不虚行况乎天姿温粹乐善而克恭者焉故敢昜杰曰礼以仲敬字之庶几因名衍义用以加修者欤然前贤致恭不以声音笑貌爲事欲诚着于中而藴笃实之光气彂扵外而粹安和之色道见于用而极靖嘉之方其事上则忠戦陈则勇与人交则信将见名实两得礼容偘偘与大贤同归异时诗书谋帅岂唯投壷雅歌而巳哉吾子以为何如膺曰意中事先生能言莹如是敢再拜受教扵是书以爲赠张掾史名说元贞建号之前岁丞相伯颜公受开府仪同三司太傅知枢宻院事许开幕置属扵是选擢材儁以崇时望主安定簿张楚者以掾史进一见即蒙眄睐是歳公以疾薨谢于位呜唿哀哉楚追感殊顾怀思不忘至圗公像奉之恳集贤翰林两院题讃俾昭盖代亦来叙哀徴辝言念勋徳辞情慷慨义形于色因知楚河东九原人少失怙恃飬于外家徐氏孑然以孤童子从许公度学气儿修楚早负干局甫冠先生以楚训名是用勉夫修习俾趍于成今以事爲所着者论之可谓乐事大贤知恩所自以义圗报有始有终者也其在衰俗诚可嘉尚予乃悚然而器之曰楚今当作础矣旣而来求其说廼告之曰古者制名皆存义例有像其类而命之者因其材而笃之者或审其刚柔而抑扬之者或察其气熖而取与之者非徒观羙夸大而巳也今予以汝美在其中用见于外笃实辉光有不可掩焉者若夫气志坚凝如鉅石出雾洞逹无隠既敦固其材实复砥砺其廉隅方严正大奠夫鳌植之下而収任重持乆之効者是正汝之责也昜曰介于石不终日贞吉其是之谓乎呜唿础乎其听之无斁二年丙申重九日叙说儒用篇士农工贾谓之四民四民之业右士为最贵三者自食其力能傃所守时虽弗同固不失生生之理唯士也贵贱用舍繋有国者为重䡖盖其所抱负者仁义礼乐有国者恃之以为治平之具也国不为飬孰乐育之君不思庸孰信用之不幸斯道中微我玄尚白阨穷遗逸随集厥躬此士之所以遑遑于下而可吊者也幸有连茹为引用为主张者曰鄙儒俗士乌足有为也切甞惑焉谓有用也时不见其所用为无用也一为时用卓越宏逹莫可企而及者乌可以时偶无用㮣有用悉为无用之具哉国朝自中綂元年巳来鸿儒硕徳济之为用者多矣如张赵姚啇杨许三王之伦盖甞忝处朝端谋王躰而断国论矣固虽圣神广运于上至于弼谐賛翼㑭之休明贞一诸人不无効焉今则曰彼无所用不足以有为也是岂智于中统之𥘉愚于至元之后哉予故曰士之贵贱特系夫国之重轻用与不用之间耳呜唿国之所以为国者有其人也今天下之心同然而深惟者天统大开六合同轨及其选一材取一士举目茫洋无所于可正孔子称𣏌宋二邦无足征证盖伤其贤旣不足文典之传有不可强而为者复以时务论之今选行于上材乏于下是㝡有国者之所当病故唐取士之法歳万人为率犹三十年可尽况法未备而无所取哉又老成先进文学经制之士学海内而计之不三数人耳故州郡所谓学校勉励修进之方从而无实扫地何有呜唿儒乎其微至于兹乎斯文在天无可絶之理是恐不止不行不塞不流之意耶然士不用则巳如或用之固非一朝可就必湏广学校禄师儒振士气而勃兴设衆科而肆取故得人材軰出以膺文武之选以成乆长之业斯则适其时矣任是责者庶闻之油然有蹶于中𫐠儒用篇吏解甚矣吏之不学取之无术也纷纭苟且自进自退㨿其名则正较其实则非而官之形势衆之情伪习不相逺也故谚曰画地爲圄不可入削木为吏期不对此盖伤其持心近鄙之之辝也然非吏之性也势也今夫一县之务领持大㮣者官也办集一切者吏也簿书期㑹之所交错也利害督责之所相湏也鍜炼酬酢日复一日大体细行有不遑顾者少或蹉跌轻则窘折困辱重则榜责退黜吏之为役贱巳极矣安得不持其事而逾急欺其心而后语哉或不经事昧于自信闻其名则憎见其人则昜意复少忤至忿嫉訾毁不以礼貌相接非也是皆不澄其源而贵其流之浊也若使上之人能清心省事一其法政简而不扰有杰黠苛刻急剧苟且之心将安所施哉余故曰非吏之性也势使然也若从其流而责之所可鄙而伤者甚矣今天下之人干禄无阶入仕无路又以物情不齐悪危而便安不能皆入于农工商贩故三尺童子乳臭未落群入吏舎弄笔无几頋而主书重至于刑宪细至于词讼生死屈直髙下与夺纷纷借借悉出于乳臭孺子之手几何不相胥而溺也以至爲县爲州爲大府门户安荣转而上逹莫此便且速也人乌得不乐而趍之甞闻近代吏之出身难矣由州而吏贠由吏贠而部掾法侓乃笔人材行止举明有官否则结罪然后考试有司寸歩不遗设法既严百不选一犹恐中非其人害于而政以今观之其可鄙而伤者当如何哉且两汉之丗丞相御史下至三槐九棘蔚爲名臣者多吏也固必学之有素进之有道𥘉不若此纷纭茍且呜唿弊极而变变则通此必然之理也然非持衡者孰爲立法而与革之哉作吏觧篇田讼民之致讼者多矣未若田诉之未能决也自井地散而为限田限田变而为无法此事端之所由兴也又以兵农势异两有相犯各持其是而不相下治兵者曰吾军刀之所自出亲民者曰吾征赋之所由办居上者若是为下者将安适从至官诿吏而搏拏吏眎贿而与夺牵制蔽欺卒无定论幸有审两造而克荷者情裁臆断明同仁一视之公释累岁积年之弊徃徃迫于形势頋后患亦因循而莫之问故侥倖者覩其如此又以彼弱易欺也诒冐攘靡所不至甚者损衆益已閧一方之讼必𬒳扰而后巳以致乖戾抑滞之气鬰积于上乌得无水旱之异哉水旱之来又弱者所先苦𣣔政能行民之不困也难矣余甞读大雅绵之诗虞芮质厥成文王蹶厥生盖言二邑讼田徃正于周及入其境履其庭礼让之风无或不在二君感而中愧生其固有良心相与罢归弃所争为间田自是归周者四十余国先儒以是为西伯受命之符冝矣孔子曰能以礼譲为国何有其是之谓欤呜唿三代而上教有余而法不足两汉而下法有余而教不足教不足法犹足治也矧教与法俱至阙然者乎民不险而讼也又难矣施于今者宜若何曰惟有明其教一其政立其法干其上然后择官宣化守其法于下庶几民志日定而讼者少为之熄矣述田讼篇黄石公説秦惑李斯之説燔书阮儒以愚黔首故一时豪杰之士丑厥德而耻食其粟者多矣如盖公卢敖仓海若啇山皓皆是也若黄石公者后丗独以鬼物为疑非也观圯上一节公盖逆知其炎刘将奋非良无以辅成汉业虽然頋狙撃吕政于博浪沙中良之气固以为盖丗雄杰惜有其材而未至者学耳及一旦相值輙令取履跪进旬日间徃返三至先折以礼継称其可教特重夫师道之传抑使动心忍性徴于色发于声而后喻也兼奉执履杖弟子之职非有傥慌可怪之事而班固亦以非有賛焉设若良欲神其所遇不过使髙帝异其非常平时智计皆自神异复不䡖其所授教而巳使是公果有其石我巳之语亦不过古人事了径去剷迹韬光今千载而下仰其髙风可闻而不可诘也又甞读公遗书皆明哲警抑之道殆黄老氏之精英者也不然胡自托于荒丘确而爲是傃隐行怪之举哉由是而观东坡称公为秦隐君子可无疑矣距祠东里许有阜曰黄山下有孔穴其巅巨石嵬立土俗相承云公出于此尤为不经云至元甲申岁夏五月余覆灾祠下頋瞻山川慨焉兴感书是説以辩云笔説燕之笔霜雪颕也劲而莫为屈楚之毫炎蒸之毳也柔而易为书劲与柔何俟多论独念夫用之有难昜也余以心无所用近集三代巳来辅臣相业述调元事鑑笔为日课资间中一乐机格间燕楚之材皆具柔和者易扵得字腕不知劳也劲挺者艰于如意手指既据致牵其臂而为困然不数日燕锋方练布画愈精頋楚产巳败而不任吾用矣予于是乎感焉曰此何异于相之用人也昔霍将军子孟欲颛事权利其庸鄙者相故李蔡石庆王䜣扬敞使之充位而巳霍终不闻谠言其族随败而无余唐相萧嵩亦以韩休柔昜而荐之及其当位持议方刚殆不少挠至有不意能尔之叹而开元之政蔚有可观后之君子居扵人上者正当毋友不如巳者可也苟専以庸鄙便巳为心其如邦家何作笔説至元丙戌夏六月三日也亀虵说巳丑岁秋八月癸亥有玄亀丹虵见于太乙宫之书院錬师范君再拜以祯祥来请予为之说曰虵虺在所有而玄亀不常见一旦蹒蜿蜒并出而偕行此又覩之罕也二者化精水火玄武衷甲以自壮灵虵摇毒以螫人故古者师征圗形旟旐用先唘行加招揺扵上俾急缮其怒以示御侮毒暴之戒今六代纯一师奉命醮斗积有岁时岂精诚感格当进作之际坚劲衆怒俾御侮警暴隂为之祥邪然禋于彼而见扵符箓所在者岂祭法徔出昭其教之本邪不然昔昭应宫因二物毕至灵宇斯建抑亦夀宫将欲复增光旧物此为有开之先兆邪吾不得而祥也作亀虵同出说冬十月三日书牛生字说全闽鉄官属吏曰牛生者东平人丗儒家尚气义好刀剱或欲之虽千金不恡闻余名甚喜通谒耒拜予曰汝非文星者乎唯而不敢当吾自壮歳亦以论文说劒为喜今虽耄气习未除也遂与谈古今劒噐雄雯雌缦者数品至有所未闻而未见者若𣣔吐燕赵劲气而来吴越之清风也巳而跽请曰星之表字走有所未安幸宪使与昜而淬砺之因谓之曰维南有斗不可以挹酒浆然经纬昭布天之至文也昔龙泉下伏𬗋气上欎张雷识之得二者扵幽囹之下呜唿一物之灵有如是者传曰文武之道未坠扵地在人贤者识其大者不贤者识其小者莫不有文武之道焉夫物犹能以气而上逹人固当以文而致昌其以文昌字之可也牛生其朂㢤毋怠扵是书以为赠米少尹名字说人之性有生而即敏者有学而后明者要之生而开敏者为上习而成性者次之劒倅米君燕产丗为西域人性开敏乐扵为善甞忆其兄中丞丁多故际衆无异议中外称其善良予过剑浦米来求名因训之曰闿闿者生其善心顕其可践迹也内不先开英何为而发故字之曰英甫兼汝年方壮功名䁀耒若能以乃兄为法䔍其良心践其善迹是不负天性㓜成训夫闿之之义也英甫其勉旃庚寅九月十二日书扵南剑事孙鞬郎名字说六艺以射为重三代所以观徳而贡士也故男子始生悬弧矢扵门俾射上下四方示有事扵他日也元孙鞬将生之夕総戎晋人社矦以竹簳五十遗余矦甫去而鞬生其开先庆璋名逐生来之兆为不偶然者昭昭矣今生十有八岁姿妍静学习颇向方训名象徳不即开先之祥而用之将何求故以笴名之而以君贡字焉亦因馈命鲤之义廼告之曰云夣之竹天下之羙材其米而贡之者将逹之扵王庭脩夫射宫大用以明择士之道其为物岂不重㢤然矢之为矢必湏辩隂阳相博劲矫揉以端其纡趮文彩以焕其羽筈坚锐以利其锋镞而后可以洞逺而捷鹄不然虽公佗飬由之伎且将不吾取矣于戯笴王氏由农而士嗣志读书迨于汝盖五丗于兹吾老矣其所以望于汝者端重持其中和昜接于外不使一毫怠堕之气设于而身以之效用致逺而光大先丗之业小子笴其服之母斁至元壬辰秋九月十二日少中大夫祖父秋涧老人训示叔父后谿题示训汝谆谆意竒文见廼翁洞坚威可大栖鹄体湏中旣应开先兆当知矫揉功逺期遗近効羽夹看摩空乐全老人説昔太史公传货殖以素封而名家甚伙然冨而好礼享所有而全其乐者盖亦鲜矣林氏系苏门望族君玊虽治产时逐处心逺大资之以发其身者良有足取为人志明而气鋭乐贤好客教子孙读书頋一事不肯屑屑出人后通都大邑居竒货侩嬴羡掉臂于陶朱猗顿间千金之产有过而弗观者至亲近名士大夫风雨寒暑奔走不避如鹿菴颙轩二大老爱其䟽通知変皆欵与其进遂资借子仲先为时闻人故好事之名髙出行軰逹官时贵踵接于门者无虚日家则藏书有合圃外思亲有亭植佳花醸名酒客至则撃鲜为具賔醉而后巳穷年而不厌也今年七十有五视听聦明行歩加健饮啖如五六十人既富而寿寿而安安而能享承家有子纯孝而特逹释负有孙善継而克荷嵗时䜩喜朋簮四盍児孙满前奉觞拜寿乐融融也一门之中百顺坌集何其秉之厚乐之全且见其礼义之生于家也予以丗姻故㳺最狎因举曽有庆谓子仲曰若廼父克享所有以齿以德扳古人之例宜易名以顕异之若等以爲何如曰谨唯命遂以乐全老人目之异时瞻乔木礼髙年使诰云绚彩烂焉盈门是将望于若子若孙者未必不张本于斯耶巳而子元耒请其説于是乎笔以为赠岁壬辰至元廿九年履端曰书噼正斧辩斧斵苍玉为之长径九寸有几鍼之刃满六寸颏下畧龃龉之中坚厚二寸强龙首呀脗囓于口作两叚吞荅脑与刃通以柯贯之上以双蟠螭冐其端下以玉束琯承其窍华润致宻无微疵可㰅神兵凛肃真秘寳也且斧者黼也黒白二色相次故以水苍玉象之三代之制云兵刑䘮祀用之饰怒以赐杀执之以就列示威以启行而巳今则天子正何朝㑹命冕执中立以噼正爲义莫䆒所从耒然法物変昜多自孤隋李唐因之有不能废焉者欤又制度追琢以近代工较之非隋唐莫之能作岂噼正之论权舆于二代间邪呜唿断之爲德至矣昔孝成以优㳺不断汉鼎遂倾宪宗知惟断有成淮西克平是既绣于裳绘于扆织于画于羃今复植立以肃正朝古之人纳君于正去邪勿疑寓德威于物以将其果毅者俾无或忽也垂戒之义深矣至元癸巳春三月廿六日因閲实偕御史啇琥修撰魏必复观于侍仪法物库偶忆近岁梦先师命予赋朱干玉戚诗今日廼与神物㑹遇所谓嗜慾将至有开必先者也作噼正斧辩王氏冬蔵圗説夫出处语黙君子固由其中然造物者不无意于其间也适事殷之时引之静处使逺其咎人意若中有所惜我可忽其所事哉曰事谓何静而积学以俟夫动而有爲也传不云乎居则曰不吾知也如或知尓则何以哉况苒苒而来我悠悠而过心放而不思其求学杂而不至于糓坐靡光景日就衰谢则曰人不我知时不吾用其爲惑也亦巳甚矣今将収放豚以入其笠屏吾杂以絶其害朝焉而経暮焉而史経则所以端吾体于中史则所以验吾用于外旦为夕之所不能夕补旦之所不足要本先定力以固穷终精思以求道贯夫六艺之㫖而醻酢乎事変之耒者如斯而巳矣至于无益之谈不切之务昏怠之气过分之思合俗徇情徴逐挑逹一日三秋之戒废日废身之喻又见夫左箴右铭儆其敬之未庄心之所不力也呜唿昔孔宣父称颜氏子其殆庶几岂非三月不达其仁乃优入圣域之要也欤予甞求是心浑然无间于一时之乆者无他政自敬与义夹持动与静交相飬故也若夫冬者岁之一时犹夜之所当息也又易曰艮其趾时止也虽止止不终已而湏其所止者盖成于终而后有以成平物之始此冬蔵之所以作也至元廿四年丁亥阳月朔日云度曲説敬斋李先生晚年以歌酒自娱既耄虽不复而倩犹独至毎兴耒輙持空柸令门人郦生放声长歌以导欢畅或不如指先生以已之所得教之遂㦸其手而髙下之使视焉以谐其节奏云起雪飞穷而后巳公亦醺然也丁亥冬十月八日饮李氏新篘偶及分忖歌节信主士逹仍为发此冲冲然殊有所适昔孔宣父与人歌善必使反之而后和焉又汉人例蓄声乐唐之士夫皆有音学由是而观歌之为艺亦未可人也先生以材徳主盟斯文六十余年予才得一拜履綦及过元氏先生墓草巳宿何先贤风流藴借不容多得也如是可胜叹哉吾特书此异时㑹与蕳之郦君相值于光风霁月之前拊掌谈咲中郎之文采风流不无髣髴于眉睫之间也士逹其志之又从而为之谇曰我观夏礼𣏌固不足徴兮吾道线如贤献日巳零兮斯文未䘮其将孰为兴兮噫中说圣人垂教千言万论独以中为天下之逹道者天体如是也且天地周围三百六十五度而南北二极揆上崧髙乃天之中心也故定极焉然后天地位而万象则其法焉故过则为差不及则气不能成岁折而中半二九一十八则度之数文称停不偏矣人出于两间受其中以生是谓之理理者仁义礼智之谓由是观之圣人之为教所以因其材而笃焉舎是何以为物何以为则故董子有言道之大原出于天其斯之谓欤于是述中说至元戊子端午日雨中书命说姬仲实者名思诚真定灵夀人㓜业儒兼该隂阳气数之学今年四十有九以耕稼㱕隠孤虚取名非本至元二十五年自赵过卫将还𥙿之方城县合河郷之新居为予作一日之留得略谈三命之理知姬之所得絶与衆人不同其法大抵取先天二气五行萃合一处以盛衰偏枯克䧟抶助就其胚胎截长𥙷短互相乗除度其造化虚实得中与否然后断其衰旺成败何如耳且谓予身自乙巳至甲辰两运极安静得夀垂老若无疾恙予莞而谓曰所获多矣尚何兾云又云人不冨贵者若有学问即与享用者同乐又曰品秩入格局者极难因说贱庚即今大运见在乙巳已中闇戊人皆以破者戊也然戊居巳苦无力不妨姬曰不然只为戊字居巳无力故官气不旺何则日居丁邜火取月壬子为水丁之官子却为卯相刑尅使壬子散漫卒不得用若戊土建旺即成涯岸其水自可浮舟楫润物类今年岁君虽是戊子戊旅寓于子非土之正位亦不克助噪开岁巳丑用神戊辰皆土恐却得扶借作内作外皆获助益盖上下气体皆顺故也又以六壬占得一课其名见几𥘉传功曹次传从魁末传天纲中间所有动静不渉虚妄其占云功曹者官府之吏长起彂其事者也从魁气毋之杓斟酌与夺是大人之主断者天纲即斗之标系从而賛辅者也谓如杓有用柄自然来随将来所应多是武秩文用在今嵗穷腊来春孟仲间其事可验门下自耒占决无似此课皆顺无逆有成不妄也幸切记勿忘时歳八月十二日甲子未刻事也因念逺凶近吉君子之恒心故数占而不厌悪直喜䛕丗俗之常态多愿闻而受愚至有求其所不可得避其所不可免中无蔽志一听于卜神亦不为之占矣且不测者隂阳之神也孰为细人寡闻者可得臆而度思彼妄意受愚者是特䟽释一时之陨获耳苟非理之所在义之所当行者其抒愤警俗虚髙务悦之説君子虽闻之而弗由也然所以见其彼之云云者试以吾之所在而当行者且念夫彼之殊异扵衆人之所谓者果孰得而孰失哉作命説金从革説予甞侍坐于丞相史公昭文先生谈岁序搀搭之説不尔四时不续岁功不成开府以未之闻而喜甚継以皷铸事语予曰汝知夫金之从革乎工人抟沙为范力甚䟽弱以金燬烈之气冩而就噐彼様度之圎方文章之致宻頋虽丝发之微其脉胳纵横莫不克满烂然可观有非人力所能然者何则方金之在镕也犹气之氤于范围间也彼爗爗融融杨彩委质既爲之气盖有无不者所谓气不周者是也予以晚进学浅尊卑势殊有所闻不敢质其所从来后乃知据易说庄解而云其敷言甚覼缕也以今思之爲予而发者多矣予平生䟽直强项气少不人下而扵丗每竒而不耦先生以不屑诲之盖先说欲学者䌷绎其道贵夫造之深也后一说以变化气质爲先欲澄治粗厉㑭就夫气之中且和也此岂唯予益实于丗教有𥙷恵夫后学者深矣因追録前言述从革说马氏子处礼丗治家气清而志学来求予训辝特书此以贻之古文今文难易不同说训诰誓命等文体固不同要本圣贤以彛典明天理本人情綂群心而巳然古今辝文有难昜相反者先儒论难终未明了以予度之书之为䇿湏史氏润色隐括旣出衆手性异好尚学有深浅才有髙下笔有强弱而辝有澁昜故也九峯疑其胜女口传者偏记其难孔壁后得者返为平昜反覆䆒説似逺而泥谓如尹之训贤君也当深而昜庚之诰民庶也当易而深又周书五诰獒牙诘曲叮咛委曲有不昜晓者此无他一系夫当时人情势有不得不然者更值夫史氏之尚竒者一向艰澁韬其幽光以成噩噩灏灏之体耳蔡氏复以纪实难工雅词昜好为辩是亦主其措辝为言然不碇此恐杜后来者详説使学者跃如求于耳目闻见之外也啇鲁颂次叙说韩陈二生问鲁継周颂啇次鲁颂之后何居余曰三百篇皆周诗鲁则列国盖周之㣧裔僖公又鲁之贤君天下无王荡荡板板而周礼尽在于鲁故孔子曰如有用我者吾其为东周乎贤诸侯不与将畴归恐亦书终以秦誓継之之义也若商颂次之鲁上殷周之先代前后不叙意者孔子殷后又当斯友之主那等乐歌皆成汤髙宗盛烈其声其灵赫赫濯濯如此为子孙者删次之际偶得是篇于大师可忽而不録仍附于后以终其弦诵之意恐或然欤百兽率舞说百兽率舞先儒皆无明攵所以然者岂上丗四灵在郊楽与天地气应故幽则神和于上明则物和于野正縁史官形容四灵等瑞以见其气和之至且如唐明皇舞马止是一时教习即能骧首振鬛衘柸上进应乐节不差况圣人教化极和感发动盪上下同流信及咸若有自然而然者予故曰兽之率驯盖实有之非溢羙辝也不然则鳯凰来仪亦可为疑了雹说陶晋卿说获嘉县今年五月𥘉雨雹为灾其大如柸拳桑戕折无余及多拔大木有提去百歩者如此凢一十八村其可畏也予曰天地间无别物只是隂阳二气交感而巳雨露霜雪如常者天地和恒之气也唯其弗和致有此异盖隂沴乖戾之气从中胁而成之其大小即随所感轻重而然木拔与去此是伏隂抟阳而奋木适与值遂突而出之耳气盛物微吹而去之气散自坠于下予二十歳时行共山道中望羊角风自西南来蓬勃方数百畒吹驾大枿于尘坌上者数十株正此同耳申丰云雨雹山有氷不蔵蔵无弃余所致且一歳山谷间隂积不释者若一一蔵之庸能既乎又遗坚志说有人雨忽抜至闻其隂灵用力过而自絶倒者是皆齐东野人之语士当教子说予甞疑士大夫多不教子求其情而不得乃臆为之说曰儒家者流博而寡要劳而少功学者有牛毛鳞角之叹其成难也如此岂谓是欤且以巳况之攻苦茹辛焦心劳思积数十寒暑之勤仅得猥列士行否者将何所冀哉故徃徃多不以所难强其所不能寕从彼好使昜为立身耳然蜾臝最虫之微者尚能负螟蛉振羽而祝之曰类我类我况人乎彼或不贤为父兄者固当择其师课其力诱之掖之俾极其所进之方果鞭而不前然后随其所乐以毕父兄之责此吾侪当然之理也然自非下愚不移天下无不昜之俗人无有不变之资只在夫发药者如何耳为子弟者至此日当愧耻无地心愤口悱勉立志节人十之巳百之人百之巳千之若恐不及为心又使昏惰之气不设于其身可也先君亦甞有言四民士为重学有成髙出一丗如其无成不衆人若委而弃之此何足以有为是则贤不肖其间不能以寸孟轲氏之言责固不为过矣又父兄不能乆视长在一旦衰覩彼之子孙若是之髙我之门户如此之卑家声曰替丗业一空几何不叹息而悒悒扵斯也近一素䆠以家学授其子三俱有所立尚以未登仕版至告人曰吾死目且不瞑矣父母之心天下一也况其所业未就学幸得而不自强才可进而乃自画其为父母者安得其心不攸困者哉作士湏教子説周景王大泉説世之嗜古者多尚鼎钟鼎钟徃徃伪出古而真者莫钱若也陶簿晋卿好古泉而得大泉五十者攷之譄籍盖周景王所更大钱大夫单旗诤之以为不可者是也其形径一寸二分其重积十二铢今则半两也以岁月计之自景王迄今几二千年矣其文与周郭肉好精致坚凝略不为之啮蚀信哉前代制作后人有不可企及者呜唿陶子其寳之无斁安知无𬒳篾杖䇿踵门而耒丐者乎昨日归卧春露堂既觉适笔研在䘛偶为书之觉体中不佳拂拂然从笔端出去矣至元二十四年秋七月丁酉戯题卖兎説伊川先生见卖兎云此亦可以画卦或者曰何谓也余曰物盈天地间皆从氤氲一气中耒所谓万物一太极也卦之画一隂一阳而已兎亦具其二者之气耳见兎亦可以画卦盖谓有此理耳故又曰不特龟马之显着者焉二马圗説明昌𥘉西夏国毋病章庙遣尚毉徃治愈之献名马囬谢一曰进御以试良德即旋焉上怒命太仆驱去穷曰力毙之未夕徃返驰五百余里㱕望天廐振鬛长鸣若无事然自是以一骨当御今观此二马毛骼骇异黄门飞鞚迅若㳺龙岂非当授辔之𥘉耶呜唿马臣类也食三品蒭豆直立内仗一鸣则黜之矣其或猥靡为心取媚于上以速见知皆非马之德也然则马之为如之何而可曰有受䇿服劳不有其力以服蒭秣之恩庶几或徔王事无成有终之义也作二马圗説稼斋説崔文字文卿稼斋者府从事崔君之自名也求余以隷书冠于卷首余曰渠年少气锐方驰声臙仕以调议理务为事何以稼为岂起家陇畒掲焉而不忘其本邪岂食贫口衆禄不足以代其耕邪岂仕不为贫动乆而思其静邪曰崔氏世居荏平薄有田庐近在郊遂与城居不殊其静僻殆谷耕林隠也徃歳自海上罢官西归脱烦鞅谢人事郊居者数月冲然大有所适方夏之𥘉三农在田耘耔底蹟予开轩卧治观良苗之怀新有田畯之至喜及夫多稼云如薿薿弥望庵观铚川偃然覩崇墉之积𢋫豊年之歌动髙廪之咏田里熈熈物情交畅以已之乐而为衆乐因衆之安而爲吾安是乃平昔明农私有所得于此也其为稼也不亦冝乎余曰四民之分各有攸业而进莫荣于仕退莫安扵农仕则思吾所当安而明夫学之用也农则安吾所当遇而乐其身之适也若当仕而农将贻老农吾不如之鄙当稼而仕恐渉大昜知进退之讥然进而懐静退之心不犹愈于退而存不巳之念也欤崔君其艾服官政进进而能先求其所当安而安之而后思巳之所安是亦先其所忧而后乐其所乐之意也作稼説以贻之李郎中二子名説郎中李俣正卿有子二人俱教之读书从劣孙问学其勉励资借之者甚力其长资颇笃厚次则佀渉轻俊然奉若父命周旋唯谨一日请训名字于予廼告之曰古人立名命字取义多端俱不若酌其才性优劣就为教诚而抑扬之㝡为亲切夫笃厚者必藻之以才华所以彬其文质也故其长用质命名而字之华甫轻俊者湏济之诚实所以俻其材德也故次者名之以俊而诚甫字焉呜唿二子今而后当克制其偏胜涵飬其不足以造夫中庸之域他日立身行已不致有过不及之差庶克荷汝父平昔提诲之责尚佩服之母斁祁氏四子名説汴梁士人祁祐之治生而不求冨楽善而不近名尊贤者使教子读书意在亢宗起家介司计杨敬夫求名字其四子予谓为善好学积累能又则恊气感发其兴也勃然如水之渊渟滙滀一且洩溢腾而为雨雾降而为川流有不期然而然者祈氏子诚能勉力进脩则于志成羙其庶几乎故其名与字皆以水命意焉泽字润甫渊字济甫源字湜甫涛字浩甫鸣唿小子其听之母忽王从事季明子説兵马指挥即前世执金吾軄也其从事王李之之故人也以通家好出拜其子询夫小渉即其命意以连僧昜之因求训诲廼祖少从西菴杨叅政樽爼士大夫间风流藴借以通才称惜乎竟汝父夙蒙中丞王西溪提诲持身从政不失不偶优㳺常调然在相衞故家间屈指可数若家世之隆替系子孙之贤否欲其才贤读书修业而已在我者旣尽逹则身立名扬光昭世绪穷则为善人吉士此理之必然小于其服之母斁石抹氏子名字説大德庚子冬秋涧翁歩入文殊东院主僧量示予木镂瑞像一龛何精妙也询其孰作曰汝南监郡石抹君也为人端整白晢辞语洒洒有章天性机巧不待师授而能今年三十有三始筮仕入京师既而僧印耒谒言辤容止与向间脗合资何出之晚耶荅曰叔父国用从四年母老侍疾持服年兹皆家观光上国而名字未立何以称唿先生顾卹为之训诲曰勉夫志之命名用世亨字之夫雕镂刻画特志其逺者大者传曰贞固足以干事亨诚能贞正以固其徳干敏以运其昭先丗之业廼所以望于吾子也其秋涧先生大全文集卷第四十六秋礀先生大全集秋涧先生大全文集卷第四十七秋磵先生大全文集卷第四十七行状故真定五路万户府叅议兼领卫州事王公行状曽祖韩某祖韩某父讳某沧州某里王某六十三状昔王延州有云君子有恵政而无异政史臣传循吏而无能吏故班孟坚序龚黄郑召诸人曰生有荣号死见奉祀廪廪德譲君子之遗风矣德旣肆乎循政复极乎恵求之今人其惟王卫州乎公讳昌龄宇显之姓王氏沧州人世雄于财以孝义着称郷里公少颕悟不凡业儒学崭然见头角故大父临佟叹曰王氏之宗善积有素嗣续弗絶必矣然起吾门者在此子也贞祐𥘉沧景𬒳兵破公以孤童子能依疆济难间行归汴抱负竒节时人未之知也正大末京城戒严北面元帅府以材干辟公授帅府径历官积劳迁明威将军陈州防御判官适书大丞相政緫兵民抚镇河朔开幕府学良能恢弘父兄之业用荐者起公叅议幕府事公遂悉心毕力知无不爲故得感同风云合若符国朝有事东南城攻野战余二十年公筹画戎幄应变机权无战无之以至冒矢石输忠力作士气虽一时辅佐有不克负荷者𥘉王师次安陆负险之民盘结山谷间备御完固艰于力取公慨然以降集请行时人危之旣抵壁宣示恩信喻以祸福竟招降而全活之岁丙申冬天兵次光州时饷道不継主帅命公率十余人乗栰入焦湖督运中流遇贼甚剧衆怖乱栰倾身没于水者半公独神色益壮持兵殊死战贼溃护所运以军士頼之大振遂取光州凯还丞相嘉公伐谋制胜之略遂留公居守公遂附安反侧市肆不昜按堵如故几于一载及䇿勲盟府主帅累公之绩以闻朝廷褒宠之而后奉命北觐通名于天朝者数矣每以生民休戚军国利病爲巳任而风雪沍寒往返之劳略不之䘏也于今良法善政守而不失者多公所请云辛亥秋七月先皇帝即位正封邑钖勲旧复以汲胙共获新中山阳六县丞相若古采地然昭其功也时朝廷以汴洛荆徐卑丞相经畧之以卫乏人爲忧且曰卫当四逹之冲民疲事剧非得二千石良者无以剷夷积弊涵飬疮痏也旣难其人特命公领其事公下车以来敬以奉上恭以执事巨细不遗知所后先哀民之困于茧丝也均徭平赋以畜其力痛政之极于汚染也治官汰吏以清其源并容细民不优市肆懋迁有无以通舟车楗堤防以捍水灾课农桑以抑游手尊王人则修饰馆舎免病渉则平治桥梁励薄俗扶善良礼贤俊赡贫乏衍郛郭广居㕓通商恵工兴滞𥙷弊民不见吏而无吠警之虞士格所耻咸有闻知之惧盖公之冶化谨身帅先居以廉平不至严而巳卫自乱余以来民耕植居郡东者多而泉水自鄘城而下崖岸平流駃如掌上稍东复与淇水合秋潦时至泾流之大南际汉金堤田庐爲之一空公为堤黒荡陂以御之遂絶横溃之患清水出山阳白鹿嵬公乃度原隰创沟浍漑田余数百顷其兴起洑利如此朝歌介弼鄘之间地迫山麓灌莾极目盗闯出没越人于货行者苦之公乃建议于漕台周侯德甫州而县之驿亭顿丘于是渊薮之患息驲骑之力纾焉而德之波及邻土者又如此旣而丞相材公之爲酬公之功以其子𣸪充同知卫州节度使事遂有抚卹军民均平差役劝课农裁决词讼治効极多之谕诚以八年之间熈然而春郁乎其文楽囯多士之风还旧观矣巳亥春例上计行台恇怯苛勐公不忍甫息之民横𬒳侵暴遂乃道巴崃抵忠渝哀鸣相府中有以弥纶之也虽获所请竟以忧劳致疾东帰以是年冬十月廿日卒于县之斜披里春秋六十有三越十一月葬于汲县王尚材之西原送䘮者余万人攀号祖奠凝慕不巳其贵官名土若阔阔左丞姚司农张左辖叅卿王仲礼宣抚张子敬耆德孙元辅叚季昌咸逺道致祭卫人思之如戴父母明年相与起祠宇立遗像植丰碑寿遗爱岁时香火之奉其严如生公资明良安雅德量无涯涘风鍳表表口不出臧否饰吏以儒外彪中弸慈祥恺悌喜愠不形于色务明大体悃愊无譁持论深长操守匪石其待人御物纯以至诚感发人心谆谆训导若严师慈父有铭骨不能忘者𥘉京城厥围友人某以罪逮捕抵公爲舎匿之竟以获免笃制徒单云甫肥遯邻邑闻公之典卫也幡然来归爲治堂黉极宾礼选子弟之开敏者从而师之自是郡之文风尤爲煟兴又曹取斋通甫由赵来依疽发背自病至终公毉拯殡送曲尽友义北渡后无遗山号称一代士林之宗爱慕髙义乃有今而后寒士知所归之叹每自公退食盘馔稍盛必撤去之曰无暴殄天物及宴乐賔客供具丰腆慇厚曰俭于人则不可也余睱则阅书史接文士晚年尤喜作诗歌咏风流不知老之将至至雄章杰句间见层出兼善尺牍行书甞谓下客王恽曰吾少业儒以时艰罔卒所志然胷中绪余之气勃勃然日新矣其好学又如此爱其子择师而教之因训之曰我不愿若富贵能儒素起家弊庐饘粥生飬死葬足矣故于诸生奖借作成爲尤至所交皆天下豪杰其推贤让能而升诸公者如中山杨西菴庐龙卢叔贤河南郑子周阳忧董端卿皆一时材大夫也公之殁丞相墓祭而哭之曰昔公勤劳我家三十余年事无巨细咸仰决焉岂其天夺之速而至于斯俾予茕茕然在疚至有失目折肱之喻哀号之声感动左右其爲贤主人所惜如此不可谓不遇也不可谓不逹也故论者评公之惠爱类郑子产忠贞类汉王常智周事悉类苏令绰权望雅事之其乐于爲善之心又如饥渇之于饮食也苟推而行之天下其功烈岂止是哉夫人姓陈氏齐安人生子男一人韩复少负鍳裁于间母通逹政体用丞相廷荐宣授卫辉路同緫管事其纶章谕之曰故叅议王显之才行相辅政恕中行俾治衞辉民安事办今子复良有父风以継述之事考之诚无媿负矣孙二人曰雪山曰铁山女孙一人曰㓜安呜唿公生平事业智名勇功囊括无迹恐芜类之辞不足发越盛德之万一敢以区区闻见播任兴讼之实者勉爲具述託立言君子而圗其不朽焉中綂三年秋九月廿有九日门下王某谨状太一二代度师赠嗣教重明真人萧公行状师讳道熈字光逺本姓韩氏其先汴州人五代祖银青荣禄大夫璹自唐季来隷于卫曾祖奕山举茂材祖渤进士第父矩隐德不仕度师其仲子也师爲人英伟眉目踈秀丰下美须髯三岁识字六岁能书栖心教法俨然注萧门二叶之望金正隆间始祖一悟真人以神道设教上动人主所在翕然从风韩氏举族清修师母阎尤极信心深入法海旣孕苦病父请祷于真人真人曰汝韩氏素植善根当产异人且昭阳报然将来必佐吾法门可服吾丹书以安胎息乆之母感异梦旣寤师生果禀竒相充闾之气肃如也才免懐留飬道宫受度为道士复先训也再命而受清虚大徳之号大定六年冬十有一月真人羽化于万寿丈室师纕绖哀慼如䘮考妣于是相宅兆具葬仪及殡整整有法纲而不紊观者咸嗟异之时师甫满十祀耳旣窆师乃陈寳箓法物具香火陞堂以二代嗣事谕衆有门弟子芋道省刘道固䓁思有以大厌衆心稽首求颂且问师它生云何贤圣师即走笔批曰明月清风大徳颇讶愚人未识忉忉询吾为谁只是从来太一衆遂詟服归心焉九年朝廷歆其行异敕立万寿额碑于本观是后声教大振门徒增盛东渐于海矣𥘉真人谓灵章寳箓率天神持护遗命起台中央上为坛屋铁作户牖庻㡬神灵游居有以妥安之师乃扩充真训尊光圗箓缔层阁制极壮丽掲以灵章寳藴之名岁时醮祭为衆生进阶之地复建朝元观为祖师坟原道塲仍植丰碑表襮景行不数寒暑内外修治轮奂中度师直以徳教感化曾声色不动门人子来如趍父事十一年时师殆十有四腊门人鉅鹿李悟真者造请何为仙道师曰做仙佛不难只依一弱字便是尔曰弱者道之用也悟真旣授㫖辝还师曰可速还汝当迁矣明年李不疾而逝殡七日形色如生及㼅举棺蔑如开视之从中一曰钖飞去余衣衾而巳衆始悟师㫖当迁者即仙也其慧悟如此一日师曵杖逍遥谓左右曰吾旦夕𣣔驰四方可趣治行装已而世宗诏永海内名僧宗主天长观事师遂幡然应韶不阅月户外之屦满矣师宻削䟽聚精以备储乏旣而秋旱京师物涌贵提点陈公者化畿内师曰君休矣吾巳办之或者疑焉不数日陆辇川舟坌集于门下衆服其几沉物先德博而化时大定十四年也明年春辝还郷里后四年复住赵之太清观适境内大旱衆祷两于师曰今藴气隆虫愿垂慈请命上帝师曰若等宜先竭诚徧走羣祠不应当以吾法行之越三日不雨师乃书飞雷捄旱符一道张浄几上复呪法水数石令州将巳下人酌水沃符毕雨即来矣行未竟雷电雨且尺嵗頼以熟迄今赵人能道其事共二年兴陵梦师冠履上谒寤思之遂徴至内殿问以摄生之道对曰嘘噏精气以清虚自守此野人之事今朝廷清明陛下当允执中道恭已无爲而巳圣躬爲之兴及还宠钖甚渥廿六年秋师忽思栖真巖壑因宻谓萧道宗曰吾门衆万数试经具戒者完颜志宁王志冲而巳然志冲特纯精廉㓗可属后事遂设大醮告祢庙卑之传代祕箓曰君太一第三祖也及铭所付法具云有德辅德天孰可欺慎之敬之永保教基居无何弃几席谢去或问安所之曰吾将遍礼名山与心君作天游耳遂去后不知所终师风仪潇爽德宇冲粹传学善文辞动輙数百言乐与四方大夫游谈玄论道造极精妙书画矫矫有魏晋间风格甞自题画来自无中来去复空中去来去緫一般要识其间路其明逹又如此生平好振施飬老䘏孤近百人人以镪伍千月给爲率死乃已贫者䘮不能举衣𬒳棺椁爲俱具之至于持行法箓捕逐鬼物风声肃肃除治户庭间殆古之能吏然精一之诚贯逹幽显降度之功洋溢一世矣师之玄孙某以贞常温𥙿爲五代人天之师服膺先训追逺盛德心藏不忘越乙夘春具大招之礼葬衣冠于祖茔之侧今皇帝登极之三祀光崇玄化贞常师以祖德范围请谥于朝追赠嗣教重明真人噫道家者流其术固以多矣而太一之法辅行世教有不可胜言者其鸿灵幽祕変化叵测通彻神明之功几于上下天地把握隂阳者矣然苟非其人道不虗行一传而至推广悉备若真一人弘衍博大継志述事之善者也翰林修撰兼国史编修官王恽状故金吾卫上将军景州莭度使贾公行状曽祖鑑祖璋父政公韩德字克仁姓贾氏景州莜县从教郷刘卿里人其系绪见学官王鼎所撰衍庆碑贾氏前宋时出行管都团练使用威府君之后曽祖鑑志操髙洁耻袭廕不仕家素饶财以周急贩乏爲事祖玮性勤俭专事农务故赀益雄乡里父政事亲孝处昆弟间无间言宗族以纯至称生二子长曰赟早卒次即公资秀颕在垂龆时举止如成人礼旣冠慷慨有逺志乐施予不屑屑拘小莭甞与郷人处事谈辩雄伟无出其右衆属目异焉曰兴贾门者必此子也自是事有疑率质成于公贞祐𥘉燕不能都德陵南幸汴群盗逄䖵起河朔在兾部滋甚澒汹嚣混兇熖所灼里陌爲萧条公慨叹壠首曰大丈夫生世不能除暴薙乱建勲名于时掇取冨贵戴履两间寕无愧怍群侠少壮其言恃其勇往往依附爲用州将材公爲且知衆素所推服自白衣署公爲故城县丞专徼廵事于是设方畧穷椇株破机牙擒捕招谕不数月㓂难盪平㝷国兵入中夏太师国王营屯弥亘原野声势火烈震掀河岳元州将某举城降无几宋将李益都全乗隙西畧甲戍岁州遂爲全所取尽质官属妻子以东太师闻变赫怒拥盛兵爲屠域之举公白于州将曰反复际明以力不支故至此况天道人事向背皦然讵能以智计免哉不早爲所楇将噬脐愿躬诣军门请命遂间行至深州帐下太师察公忠诚慰谕殊渥许其请阖城頼以全活大师承制拜公定逺大将军赐金符提控本州兵马事丙戍岁大师带孙郡王南畧晋卫明年复东徇魏齐皆从以行其破上党马武大名济南及信安水栅与三齐劲兵閧穆陵历山下俱获大功英威腾奕冠诸将列益爲太师郡王所知迁镇国上将军节度副使兼右副元帅仍改佩金虎符时江陵齐东寕晋与益都界犬牙相入贼李蛮奴寗主薄者引海㓂不时僈轶爲百姓患公连战破之东鄙遂安陞授金吾卫上将军景州莭度使岁丙申以蓨县东光阜城呉桥故城隷焉岁丙申六太子复命以分地所入江陵齐东寕晋八城俾公緫治其事公爲人恬退每物盛爲戒丁未岁年五十有二即致政闲居日课家僮軰躬事泽车欵叚优游田野间人不知爲故侯宿将也至元十一年甲戍秋七月廿八日以疾终千刘卿里私第之正寝享年八十有三公临政刚明有断僚友间容辞谦譲急于持吏恵以飬民卒之畏而爱威而不勐循循然有古良吏风𥘉州将以甫离抢攘人心转侧颇任刑立威所犯有事重而情轻者有情连而力吓者公爲折理营救多所昭雪以从轻议又同列马侯子赵君妻男㓜女弹压宋其氏者𬒳虏胥靡营幙间公倾橐资购而良之其轻财重义类多此生平䘮祭爲尤重甞谓宗属曰兵荒来上数世殡浅土德又早失怙恃其于大葬之礼非竭力尽心罔极之恩何所圗报遂大治茔域表叙昭穆封植林丘而安而措礼莫不备复树丰碑纪世德以见夫祖宗隂积所致之厚一郡有光焉性喜修㓗裘马鲜整自少若素䆠然稍渉书传善左右骑射矢不虚发时軰无与之比公八秩时往䜩从教别墅二㕙起田间飞鞚回射获焉其精力老不少衰盖如此夫人髙氏苏氏魏氏刘氏魏氏以贤配称夫人梁氏施氏张氏冯氏王氏李氏亦俱有淑行如夫人者三人杨氏赵氏张氏子男一十八人曰荗宣授金虎符昭勇大将军左翼侍卫亲军都指挥使行淮东左副都元帅府事谟勇忠谨以良将称善射盖家法云曰着前宣差景州管民长官曰莘未仕曰芳桦车弩千户曰蔚未仕曰英宣差沧州节度同知性方直有从政才曰仲温前景州课税所长官廉能有干局曰毅前河间路诸军奥鲁緫管曰萍前征行千戸曰僖曰蕙未仕曰玉前征行千户曰芝未仕曰蒿前景州劝农提领曰彬曰仲信曰进曰璧俱未仕女一人嫡夫人髙氏所出适侍卫亲军千户张琬男孙四十茂之于乃满歹宣授金牌侍卫亲军千户重孙一十人兄赟子一人曰荣前景州奥鲁千户荣之子三人重孙二人呜唿盛哉十四年丁丑春元帅嗣侯茂曁弟仲温介叅谋赵君禹卿提点李练师子玄来谒予曰先都帅祔葬墓木巳拱比年国朝方平一江左不肖忝居戎右用是其表见神道者未即树立以慰下泉霜露之怆不遑寕处今将託立言君子圗其不朽焉敢再拜以事状爲嘱遂勉爲次第之故蠡州管匠提领史府君行状府君讳忠字良臣姓史氏蠡州博野县盂家里人曽大父曁祖世在野俱以伯仲称父韩成継业耕稼善因地利自髙祖巳降昆弟宣多至府君凢五世同居蔼然以孝义沨一郷君児时日庤钱鏄爲戯及长资纯厚与人交不妄言谨身节用致桑士滋殖然慷慨有顾虑料事多合情得冝里人推其识直凡所疑滞必谘焉而后行贞祐𥘉国兵入中夏蠡𬒳围太守鐡哥婴城自固民懔懔崩角莫知所属欲鸟兽散公约衆合谋曰金驾而南委河朔去州又自顾不暇事势至比吾軰将安所託正有畏天顺时得全性命爲计之上不然何爲束手俟死衆以君素有画可仰听焉遂率孟庄鐡千两河夏村䓁老稚百余人持牛酒诣太师国王行帐投附王矜其情许焉命公前慰谕者良乆且给符约遣各归田里寻州破邻郷多𬒳屠掠唯孟庄两河䓁里得按堵如故兵后岁饥疫公恻然兴感曰家幸嬴余胡可坐视郷人转死沟壑即出盖藏粟五百余石计口而恵之頼安活者甚衆其散而复业者往往力殚具乏公爲假牛畜耒耜种有因疾田芜不克治者公廼侣结义社相捄助于是秋获皆有得家具酒食劳公以谢其德公曰患难相䘏人之常道奚谢爲苐比年来仰荷天休稍即温饫不以礼道维持羣居杂处未免侵犯争阅之事衆对惟君见训俾终厥惠君虽不经见闻遇子弟必申以孝弟父兄则勉以恩爱闻顺而善事者心需之饮食以蓄其良心彼游陏有安狎于不顺者即畏以官府使惩戒于是田里安集不知出䘮乱之余而有譲畔敬馌之渐每冬夏设粥沈于路以济行人其周急济物类如此声称传播时人有义门史氏之目州緫匠王公兴秀贤其爲曰吾甞闻居家理可移治于官遂荐于行省刘公署工匠提领府君感其见知尽心所事于是配能否均程课革旧弊皆有条次不紊及考工器率坚良精致且合时度不爲巧虚积料余徼干局称乂未甞窃徒工治巳私以自腴揔匠每称能以励其余某年月日以疾终于家享年八十有五葬孟庄北原先茔之次识者谓公德纯行美効官及物者甚广其储祥萃庆不在其身而子孙将有勃然兴者娶同里某氏柔顺勤俭克配公徳生二子长曰伯祥次曰伯福㓜承训导俱孝而友或以袭父职爲言伯祥曰吾家世服井畒以孝悌相传逮吾先人轻财重义表率一郷虽遭罹世故所立挺挺然大先业爲有光今于昆苐二人无所肖似継守田庐负薪之责惟罔克是惕苐知勤敷菑修疆畎寒耕热耨濬源培本使先世之泽渟蓄汪霑漑后人俟其可以起史氏者廼所职耳闻者叹其志逺而有所见也及子弼长性谦谨寡言笑颜赫然躯干魁伟孔武有力年十六七时耕牧田间午憇桑䕃下父往馌遥睨有玄虺穴其口父大骇趣唿之寤问焉曰无所觉自是手力愈若神助遂精习挺槊又善左右骑射赳赳然负干城之气揔匠王公子前僮关使彦弼异而妻焉举于左丞相耶律公一见竒之得给事省府适考工上新制镫弩力踰十钩近臣有言弼材勇善挽此者即召见试有验命列名扈从仍赐白金御以壮其勇不一二岁译语国字皆通习之尝奉㫖数军实于边岳祠于雒精简而敝去壮丽而费省由是廉干之称闻于朝上知其可用至元巳巳命佐帅臣刘整南伐转战江汉间若鏖峨眉掀松阳㧞樊城下㐮阳飞渡大江併围维扬率内簿先登及论功每在诸将右寳鞍锦服宠赉殊渥始自汉兵揔管授金虎符怀逺大将军加定逺安逺陞昭勇大将军淮东大都督改扬州逹鲁花赤今由镇国上将军进中奉大夫叅知政事行黄州路宣慰使旣拜命乃谋于妇翁奉直曰弼自惟起身壠畒遭际风云𬒳沐恩遇以汗马微劳不十五年间致仕将相其于史氏其荣极矣兹盖祖宗勤苦纯俭累积攸厚一旦发越于藐焉之躬者如是丕显可不所自哉欲报之德有恳求懿笔着信于后者论述隂积表树丘壠而传不朽庻几显扬之道奉直曰冝矣遂託枢相賛皇赵公及关使王君以事状求属因勉爲次第之中奉大夫之攵今年六十母夫人某氏若干寿皆享有全福叔之子曰辅管军千户次曰翊未仕中奉之于曰蠡奴女一人曰燕哥至元戊寅三月晦日谨状太一五祖演化贞常眞人行状师姓李氏讳居寿宇伯仁道号淳然子卫之汲县西晋里人生有淑质沉黙寡言笑自㓜喜遒家之学年十三拜太一四代祖中和仁靖真人爲师旦夕给侍左右进退应对容度详谨中和知其可教甚善待之戊戍嵗受戒爲道士命典符箓科式等事箓文部帙灵章寳篆仙阶显职称号广博师装缮严整铨次详明大称所委壬子岁圣主居潜邸驻驆岭上以安车召中和真人于卫旣至燕见之次荐师才识明敏志行淳和请传嗣爲五代祖仍从誓约昜姓爲萧即蒙允可赐号贞常大师仍授紫衣其年冬中和谢世中和人品道价髙眎一世师嗣挈玄纲以简重坚㓗持守成规洞洞属属若恐失坠及其张皇道纪醻酢事冝其应如响由是徒衆厌服听约束惟谨前人之光曽佚时卫大旱守官致祷于师即书太一灵符浸巨盎中腾呪未毕云叶肤合澍雨霑足致德誉日广上闻于朝巳未春上南廵驻驆淇右重师之请幸所居万寿宫怅真仙之倐去喜付卑之得人周历殿庑询慰者乆之师敷对诚欵允恊睿意眷顾光宠于焉伊始明年庚申中綂建元春正月命师即本宫设黄箓静醮冥荐江淮战殁一切非命者迎奏际隂风凄凛若有趍赴惨泣之状秋九月诏赴阙下上亲谕修祈祓金箓醮筵翼日特赐号太一演化贞常真人二年冬上命禜斗于厚载门亲诣祝香仍赉锦纹绫帔四年秋遣近侍护师颁香岳渎䓁祠仍赈济贫乏至元三年以京师刘氏宅赐师爲斋洁待问之所六年春皇嗣请师祷祀上真用介繁祉受釐之余遂赉师金冠锦服玉佩付焉八年螟蝗爲灾命师即岱宗汾睢设驱屏法供秋乃大熟十年正月就上都大安阁演金箓科仪时春寒赐黒狐裘貂帽各一冬十月奉安真武神位于昭应新宫礼毕中宫衣以异制绫道服大内青宫肇造之𥘉皆诏师按太一符云禳镇方所十一年特㫖于奉先坊创大一广福万寿宫中建斋坛継太保刘秉忠禋六丁神将岁给道衆粟帛有差十五年奉㫖祭七元星君于西府钟室启告之𥘉期以风动所树幡标爲神君格思之验旣而储皇亲临炷香冷飕䬃至幡影飃飏从官劒佩铿锵肃然爲起敬明日具陈其事上甚喜越明年以事辞结遁坛命昜七元斗位圣上储皇以师积年致祷精诚多获灵应前后赐与如玉尊像寳粧劒安车龙杖金银器皿等物不可殚纪师爰自传嗣以来奏谥始祖曰太一一悟传教真人二代祖曰太一嗣教重明真人三代祖曰太一体道虚寂真人四代祖曰太一中和仁靖真人焚黄昭告典礼华缛存殁有荣焉至元三年以重修祖观殿宇告成以闻蒙勑辞臣制碑铺敦教基具纪本末复奏受保举师张善渊真靖大师教门提点监度师髙昌龄保真崇德大师髙弟李全祐观妙大师范全定希真大师及钦承玺书护持玄门其弘阐宗教殊爲光显师以至元十七年七月廿六日羽化于西堂方丈享年六十治命令观妙大师李全祐嗣主法席讣闻上嗟悼乆之储皇赗楮币三十定仍谕中书省给威仪祖送其年十月遣使护䘮归葬卫州汲县四门村祖茔之次师丰仪秀伟清修有操行谦虚笃实不事表襮混然与物无忤而胸中风鉴殊皜皜也与人交诚欵有藴借所谈率以忠信孝慈爲行身之本未甞露香火余习生平问学不斯须离如饥渇之于饮食其易传皇极三式等书皆通究其理晚节德量弘衍慱大不可涯涘冝其爲圣皇挹真风属祕祀留宿宫禁叅预庭议师素以忧深思逺理或未畅形于颜色故因方便而霈德泽之厖即询访而禆时政之阙横覆道䕃成敷钖之美者多矣惟其玄黙不出叵得而详论者谓师虽方外士其至诚上感盖有君臣庆㑹之契古人称上士学道辅世主以洽好生之德师其有焉旣窆之二年嗣教真人将以师言行请于朝植碑神门揄扬追报以慰华表归来之想以不肖恽与师义同里闬交且欵知师爲颇详以事状见託谨按纲首杨等所具行实勉爲件右庻几太史秉笔者得以採择焉至元十九年十二月廿一日中议大夫治书侍御史行御史台事王恽谨状秋涧先生大全文集卷第四十七秋礀先生大全集秋涧先生大全文集卷第四十八秋磵先生大全文集卷第四十八传大元故宣武将军千户张君家传君姓张氏讳思忠字正言卢龙永清人也曽祖衍大父徳辅世业农金百年来支属蕃息居不异㸑至今以义门称燕朔间父讳仝资沉粹少以昜业起家爲志大元甲子天兵南略以良家子从军隷都元帅史公戯下以武干见称凡意料且与公契及公镇守真定得专擢拜以功监领左军充唐山邑宰既而开府忠武公绍袭阃职首以镇抚授君岁壬辰以千夫长从公略地河南归德御坚猝不昜㧞君鼓勇先士卒登且以戎铠鲜异爲大帅速不䚟所识及赏犒以功譲所善髙信由是信㧞出行伍致身显逹遂转战宻之西山民避兵匿洞窟中往往纵火燻逼君言诸主帅禁爲頼全活者甚衆其后从戍阳夏开边屯受成整暇兵有余力而民怀风爱継移镇入邓凡百草创都督史侯皆拟易治一新君依前以镇抚供职于是招流散复田庐治渠堰整屯戍谨斥候咸领办有方不大声以色人至以佛张镇抚目之其慈祥爲可知丙辰春寿六十有一遘疾终邓之宜舎葬真定县临济里域夫人赵氏后公十九年殁生子六人宣武君即其长也宣武㓜不好弄甞聚嬉里门能威重自居指顾群児不异官府识者巳称其不凡及知学颕悟不群既长有谋略善骑射大都督一见与语竒之命日侍铃下庸玉汝之几冠嗣父职适有事江淮风云交㑹之际宣武年少英发夙夜听恭不遑寝餗气益厉志益明事益办时军府有疑狱乆不能决命审鞠之畧不加威而穷姦直枉两造情露阖府与其明察至于缮城壁建楼橹使号令精彩一军増雄虽谋出于上其所以广益于下者多君之力焉丞相忠武公奏降银符真授都督府镇抚至元五年朝廷命帅会诸道兵攻取㐮樊爲上流破竹之举宣武备列戎行首建戍白议曰淯浍于汉冝亟据要害筑堡成使遏宋人泝流以资㓂盗不然彼或先之岂惟夺志吾无如之何矣从之分兵壁其㑹宋人爲气禠时饷道不継行省以君有画能干即拟充唐州新野等处提举粮漕使淯行岗阜间浅深不常艰于纲运君遂揵数堰平水势随造江轴车余千两兼速陆运复设防戍絶去涂梗舟车通便军饷爲不乏矣樊城小而坚爲㐮之扜蔽省议取之翦其臂翼君率先豼虎既登中流矢战不辍丞相伯颜公壮其勇止之以劳宣授行省都镇抚其职掌大槩上承大帅方畧指授诸将诸军有所関白必因以上逹与夫训练调遣廵罗等事皆所领治当时诸军大小四十余壁每翼镇抚一贠号之曰接手日听将令于都镇抚武弁佩刀弭尔于云麾之下盖肃如也其倚重汉比军司马唐都虞之任君感其知遇誓以捐躯报国至元十年春二月㐮州破苐功上闻至蒙弓矢镠鞍绣衣之赐明年秋九月诏丞相伯颜等水陆并进鄂渚渡江师次郢宋人以艨艟闘舰横鎻汉面扼之不克前责君辨之君按视对江堡北有枯河可三里许连接一湖湖滙与汉通君喜曰吾事济矣遂拖舟由港中尽逹于湖舳舻蔽江顺流而东无复横草之虞矣大爲丞相嘉赏时主帅从偏禆百余骑行视郢崄天大雾不觉抵壁下彼潜出兵围之者数匝衆相顾失色君奋槊突击杀数十人爲解去因建言于相府曰郢据汉爲池东南又有沙阳䓁城傍爲掎角冝乗锐先破之侧郢乃孤矣韪其䇿即命君督精甲潜往不移䕃掀沙扬石掇新城降沔阳而去随与诸军併力破夏贵兵于阳泳永罗堡以清江道我师飞渡驻武矣时朝廷䇿诸将始加散秩以功冣授宣武将军师旣东前阻鄱湖风浪君力督水师浮梁而济其敏捷赴功类如此宋相贾罄国力结阵丁家洲塞江路俟与我师鏖决丞相公命君督诸军前阵君鹰扬致师出入行间指授方略意甚暇也一再合而宋人败绩遂入建康丞相阿木即分兵趣瓜歩回擣维扬择勇而有谋者偕往君首膺其选丞相公惜不遣令将䇿胜一军权充万夫长闻于朝其爲二相倚重者若尔命未下竟以勤劳致疾以是年夏五月殁金陵之军幕得年三十有九丞相公闻惊悼以马箠击地有云亡孰継之叹遣属将祈祐护其轊归张君爲人美须髯气量宏事亲孝抚诸弟以爱与人交有终始不一言忘尽心所事国尔忘家若饥渇之于饮食其趍事建功临机制変志虑岀人意表拊循士卒与同丼苦皆乐爲之用故其燕赵劲气所向披靡树骏功爲尤多𥘉渡江凢军中俘士人爲献者君与求亲属悉资遣之其或愿留依庇者事甫定一皆纵还郷里夫人房氏唐相国梁公裔内助有法配君德良称先君没生子男四人长曰用道嗣君职次用和用康用章女四人适名族継室史氏大尉忠武公之次女生女寕哥孙男四人女孙三人賛曰张氏三世在野纯积旣乆固所发攸厚若父镇抚君起壠畒奋棘矜致身偏禆亦云显矣其施若犹未也逮君遭乗机运奋发志勇以投风云之㑹惜乎功名垂就不享其报使英资茂绩有欎而未尽者今嗣侯以破静江讨江西逋㓂等功进武德将军行军緫管风姿文雅延誉士大夫间殊借借然盖将衍夫遗泽而大其世业者耶用道与内弟游交甚𣢾以家传见属遂直书其事至于笔削其间以俟夫学春秋者焉卢龙赵氏家传孟倅穆㝷坠绪纉先猷持恳太史王恽通述一传庻几遡川流而逺绍渊源漑根本而敷荣枝叶以衰谢辞者载请弥坚谨按赵之得姓肇自周满䇿造御劳胙土受氏子孙蝉䗡代有闻人时藐谱逸蔑克论次所可知者当唐丗逺祖讳少阳生子简亮亮生元遂宦游于燕家焉因爲卢龙人遂生子思温字文羙资英栗拳勇絶人尚气任侠五代𥘉燕帅刘仁恭壮其才武署为偏将晋王存朂来问公率所部挺身逆战目中走矢为统帅周徳威所推晋王闻其骧勇义而释之数蒙指踪逮与梁人战于莘野䧟陈深入斩戮不胜计弟功㝡加金紫光禄大夫检校尚书左仆射使持节平州诸军事平州刺史神册二年为太祖遣元帅拥大兵来攻城中粮尽猨絶公审形势之归察舆情之去就遂欵附太祖素知其才勇可宠遇殊渥东代渤海俾将充都团练使旣余率敢死士十余辈突战先登立㧞其城身𬒳重伤太祖亲调药以传之武帝即位论㑶敌功检校太保静军节度使天顕十一年石晋起义并门来求援命公出师风宪间掎角之敬瑭頼以克济加特进检校太尉中书门下平章事燕京留守卢龙军节度使管内观察处置等使明年进阶开府仪同三司兼侍中封天水郡开国侯食邑一千五伯户仍赐恊谋静乱翊圣功臣兼云应朔奉圣等道採访使时方兵后彫瘵未苏政举纲条维宏寛简转临海军节度使㑹同元年使晋行册礼还检校太师兼侍中进开国公加食邑伍伯戸二年春有星陨于庭俄薄疾以三月廿日薨享年五十有八上闻震悼奠祭赗赗有加赠太师卫国公葬昌平县五华山之阳敕集贤大学士张砺铭其神道公事亲孝奉上忠出入行陈三十年大小百余战勲业烜赫身都将相备极人臣之贵而谦撝自牧退然若无能爲者冝其以功名终𥘉辽祖殂后述律氏智而忍悉召大将妻谕曰我今寡处汝䓁岂冝有夫复谓诸将曰可往从先帝于地下有过者多杀于木叶山墓隧中公后以事忤后使送木叶山辞不行曰亲宠莫后若何不徃曰子㓜国疑未能也廼断其一腕以送之直公而不杀平昔守正不屈类如此配太原王氏赠郑国太夫人継室清河夫人张氏阳翟夫人翟氏子十有二人长曰延照永清军莭度使侍卫亲军事特进检校太尉同政事门下平章事开国公食邑一千伍百户赐号推忠奉节毅勇功臣次曰延祚燕京留守检校太师开国公食邑一千户曰延卿竭莭匡邦保义功臣大同军莭度使检校太师开国公食邑一千户曰延搆供奉官东西班都点检曰延威推忠佐命翊賛功臣保静军莭度使特进检校太师开国公食邑一千户曰延晞飞龙院使检校尚书左仆射曰延诲保静军马歩军都指挥使曰延光顺义军莭度使曰延玉彰国军莭度使曰延煦点检曰延绍同州兵马使曰廷旭内库提点女十四人长适㤗安州刺史传知寳次适天雄军莭度使检校太尉兼侍中韩巨美次适弘农杨氏次适竭诚奉国翊賛功臣东平军莭度使特进检校太师兼御史大夫上柱国南阳郡赵国公尚书令判三司使韩徳枢次适榆州刺史张彦英次适彭城刘氏次适左林大将军张美次适宣徽南院使天平军节度使检校太师同政事门下平章事判三司韩勣次适清河张氏次适博陵崔氏其𨳩府太师卫国公苐五子特进府君即穆之十二世祖也葬建州永覇县白羊峪有干统七年夫人马氏所树铭幢特进府君生二子曰匡舜左千牛卫大将军生子四人曰匡禹临海军莭度使生八子第七子爲翰仕至保遂州团练都统使始葬大兴穴窎别墅即睿智皇后赐田也生三子相之生五子第三子洧生六子第二子公为嗣兼管内观察使一子镕官镇国上将军一子居常骠骑卫上将军七世并袭辽世爵相之府君弟进之永豊库使尚之生子㳂絶进之一子渍寕昌军莭度使赠金吾卫上将军三子仲曰公谨龙虎卫上将军静江军莭度使四子孟曰兴祥贤而多材仕金海陵世宗两朝以德望门地致仕途显赫官至𨳩府仪同三司左宣徽使太子少傅申国公封鉅鹿郡王葬良乡回城刘李里蔡家凹迄今以赵大王坟目之翰林待制赵摅所撰神道碑在马骠骑府君生五子曰柄天姿孝友博学克守世范曰挺邃星暦术金𥘉任灵䑓司正郎曰机留心轩岐书伎精良选充尚医侍宣宗官至保宜大夫曰梅善傎殖致屋润积而能散贫乏者多沾其惠兴陵因逰畋宿其家闻富而好礼赐银烛盘二乡梓荣焉甞监谢邨镇酒曰植字景道穆之曽祖也姿情淑有操行力学务所不窥工作诗甞举进士不偶輙拂衣去易名皆隐穴别墅教授爲业里许即金建春离宫明昌间道陵春水过闻絃诵声幸其斋舎讽咏壁间所题诗有折脚铛中烹白荠打头屋底看青山者乆之㝷召至行殿赏其志趣不凡命之以官固辞曰臣僻性野逸志在长林丰草金镳玉络非所愿乐况圣明在上容巢由爲外臣可乎道陵益竒之特赐田十顷复之终身士论烜燿自是不唿姓名皆曰建春徴君号其郷曰崇让尊显之也终于㤗和二年三月乙丑享年八十五配李氏生子玫司正府君之子曰侃字和之穆之伯祖仪观秀伟学识该贯尤长于音律仪制章宗时用阀阅子弟试太常礼乐科中承安二年登歌甲首由是于礼乐愈覃精爲专门之学矣积劳自工师副正转恊律郎贞祐播迁礼乐散失不完命杨礼部云翼马太博千里详定府君以掌固得预莭文所不备条理之未畅咨其论说𥙷罅爲多累官定逺大将军大乐署直长权知太庙署事金未南迁校量钟律独黄钟抑而不扬既至汴林钟复尔虽更铸尚然窃自叹曰八音与政通隂阳消长所在可以卜时之治忽中兴其不竟乎既而金亡甞㑹饮市楼乐甫作语所知曰革有很戾音即去之果有酗而闘死者其沉机先识如此壬辰北渡隐居郷里未甞一日忘其素业廼编集郊祀所记忆者爲祀兴乐志辨凡三十卷或讥曰若子所学与时岂不背戾荅曰文武迭用世道之常今向平治以是备他时求访之具闻者叹其资深而虑逺岁戊戍袭封衍圣公孔元措荐府君于朝摄大乐丞乗传徧历四方搜访前代礼官乐师祭器圗集备预制作中綂建元以来文物郁然君有力焉寿八十一卒时已未夏四月廿七日也配金吾李氏一子守忠正大间䇿论进士仕至承徳郎管勾尚书省承发司前君没娶王氏桑氏孙五人柔原圭秀义曽孙継祖荣祖兴祖显祖等八人曽女孙十人玄孙男三人保宜府君之子曰璧字国寳穆之叔祖资沉雄有才干渉猎经史中武举第官广威将军宣宗丽妃位奉事卒于戊午岁九月十九日得年六十五配史氏丽妃兄之女生三女俱适时族建春府君之子玟字文王穆之祖也资长厚耿介不妄交游学问淹贯工辞翰借门资调遵化三司使昜代后僻居研穷理学申明家法勉子孙兴门户爲务自称贻斋居士寿八十五终于戊辰三月九日配良郷李氏毋仪妇道光范中表生子铉字仲器㓜孤借伯考定逺君翼诲及长雅淡喜读书不乐仕进蓫昜学好古多巧思音律占筮咸诣其精妙太宫肇造钟鼎祭器法物朝仪以先生家学精思罕匹命之监视或以方技上闻适营建新都俾灼吉兆基命丕作蒙赐白金五十星重币十袭相臣因欲官之辞不可止其言人荣悴虽察五行盛必配合道义广示劝戒名公朝士歆其学识来质疑请益者无虚曰焚香煮茗间出三代鼎彛法书圗籍传观披翫论辩皆有证据及谈辽金故事挥麈缓颊使听者忘倦慈祥恺悌之色津津溢眉睫间有承平遗老气象晩节号钝轩逸皓诸贤赠遣诗文无虑数百篇甞于祖竁侧搆亭爲春秋奠祀所承㫖王文忠公扁曰遗安枢相商左山爲之记其爲名胜称赏若尔今年登期頥康寕顺适寿祉未可量也娶李氏生子穆性纯孝早传家学善篆隷以敏慧延誉搢绅间得从事翰林出倅孟州转邢台尹超授承务中山府判官穆之子遹祖述祖迪祖遵祖孙迁安于戯赵氏自五季迄今三百余年子孙蕃衍几于千人忠传学継世济其美越不事宦游者学术行义亦昭晣于时与韩刘马共称爲燕四大族至比唐李郑崔卢由开府太师卫国公忠毅奋发捐躯爲国敦笃大本君子之泽其流渊长亶其然乎惟延威特进府君第五房一传而二再传十二人三传至廿八人四传四十五人五传而六十四六传八十四七传九十二八传当建春府君行群从数几满百本支子姪廿有八然遭壬辰䘮乱存者仅三人而巳非頼穆之访缉谱谍则后人无由知其祖考之所自出宗系之所自分今复掦丰功之盛烈发潜徳之幽光传载无遗垂鸿不朽俾赵氏来者观感景仰克念无忝是亦显扬之一莭也传曰慎终追逺民德归厚矣又曰惟孝子善継志𫐠事若穆也可谓有志追逺述事者也大德巳亥秋七月翰林学士中奉大夫知制诰同修国史王恽述开府仪同三司中书左丞相忠武史公家传丞相史公天泽其先燕之永清人世以族茂财雄号农里着姓曽祖伦祖成珪継有纯德百年来润涵渊寖汇而不发逮父尚书府君秉直读书尚气义爲一方向服生三子天倪天安公其季也国朝癸酉岁冬十月太师木花里以王爵帅天兵南畧中夏雷碑霆激震荡审兴运之㑹归一群疑之去就倡率义从迎降军门王炤其诚数千人頼以生仍令府君綂降主漕継从王攻北京下之以劳授行部尚书渊流腾润千载之㑹实开于此及金将武仙以真定降王命公兄天倪充河北西路兵马都元帅即镇守俾仙贰焉时公年二十有三身长八尺音吐钟鈜然善骑射拳勇絶人属櫜鞬署帐前緫校明年乙酉春护母夫人北归仙寻叛都帅遇害府僚王缙王守道追公及燕曰变起仓猝部曲散走多在近郊即回斾当不招自至公毅然曰不聚国之雠死亦当往遂倾橐昜仗南还以圗报复行次满城得士马甚衆余兵四集牙将毛䓁即推公摄行军事遣监军李伯祐言状于王就请兵济讨即命公绍兄职仍以国将咲乃㝵綂精兵三千爲援合势进攻卢奴仙骁将葛铁枪八主簿拥万衆来捄公撤围逆之奋先将士洒血驰战唿声殷地无不一当十葛气榹㑹曰暮退依派水爲阻公料其堕归敌必宵遁果然乗之衆大溃主擒鐡枪资其器仗储㣥军威大振遂下中山略无极㧞赵州进驻野头仙惧奔西山之抱犊砦其年夏六月复真定无几宋将彭义斌隂与仙合又圗窃取公同国将御诸賛皇扼仙军不得进义斌势蹵婴火炎山自固主帅问计于公曰贼衆山扼自䧟圯地此昜破也遂令监军孙提锐卒五十公略其后継以鐡骑蹂之斩义斌戯下自是义勇之名轩襮燕赵间后数月仙潜纳谍者匿大历寺夜斩関爲内应遂反其城公跳走藁守帅董俊以全军授公复与笑乃㝵破走仙主帅忿民之返覆驱万人出将勦焉以示威公曰是皆吾军民我力不能及一旦委去不幸爲贼胁杀之何罪弗听复力争良乆乃悟而全释公乃缮城壁除武备明号令守御以方爲不可犯之计岁荒食艰捐甘攻苦与衆共之于是招流散拊疮痍披荆榛掇瓦砾数年间官府民聚以次完治然髙公抱犊诸栅仙之巢穴也不即揃覆则终遗后患随攻下之仙䑕窜而去継又取相卫太宗即位公入觐朝议方选三大帅分綂汉地兵上素闻公贤诏爲五路万户以真定河间大名东平济南隷焉庚寅冬围武仙于汲小大凢十余壁金将合逹以衆十万来援锋始交不利诸将乗虚一时奔北公独以千人绕出敌后挺刃横击败一都尉军旣而复与大军合攻仙逸去复取卫州明年壬辰太宗由白波渡河诏公以兵由盟津㑹河南至则睿宗皇帝巳破合逹军于三峯山乃命公略地京东遂招降太康柘县瓦岗睢州追杀守帅庆山奴于阳邑金主东播复自黄龙岗来袭我新卫公闻之轻骑驰赴比至巳合围奋戈突抵城下唿守者韩帅曰汝等勉力援兵継来复跃出敌愕睨爲披靡明曰大军至内外夹击败走蒲城公尾其后金将伯撒所将兵尚八万我杀掠殆尽金主以单舸东保归德公与诸军㑹睢阳同僚撒吉思欲薄城背水而公曰若敌来犯我进退失据此岂驻兵地耶公争不下以其事赴汴比还全军皆没其围蔡也当悬瓠北面潜渉汝险出入垒中血战者连日蔡兵大衂汝水爲不流金亡公还赵视师自乙未版籍后政烦赋重急于星火以民萧条倅不昜办有司贷贾胡子钱代输积累倍称谓之羊羔利嵗月稍集验籍来徴民至卖田业鬻妻子有不能给者时兵民未分赋役互重复遇征戍则趋办一时中外骚屑殆不聊生公悯焉诣阙併奏其事民债官爲代偿一本息而止军则中户克籍其征赋差贫冨爲定额从之布告诸路永爲定制迨戊戍巳亥间仍岁蝗旱复假贷以足贡数积银至万三千余铤公度民不可重困乃先出其家资次及族属官吏均配以偿遂折其劵监郡忙哥撒児以国兵奥鲁数万口散处州郡间营帐所在大致驿骚伐桑蹂稼生意悴然公腾奏太后悉徙居岭北由是军民肩息田里遂有生之乐迄今真定兵甲民数胜于他郡由公牧飬其根本故也国朝自金亡巳来岁有事于宋公未甞不在戎行枣阳之役城小而坚主帅忿其攻乆不㧞命径乗其城公率冯程二㧞都先诸将登太子阔出壮其勇惜其材传唿止之公战愈力克焉其攻㐮阳也宋以舟师数千陈峭石滩掎角以缀我肘太子以城不昜㧞可趣利舟楫命公往以陈翟二校自翼驱勐士两舸直前擣之彼气旣夺奋槊盪决覆溺者万计获焉及取光化复引縆首上立䧟其城复州之役敌盛以闘舰三千艘鎻湖面爲栅公进说曰栅破则复当自溃遂募勇敢士四十軰亲鼓而前坏荡无遗复惧而降其攻寿春也公独当一面宋人以我围逺势分绥急首尾莫应贼乗夜果来斫营公单骑逆战手格杀数人戯下継至悉驱贼入淮水至于掀滁州蹂盱眙掇寳应濒江渚且破且降者二十余所虽㑹诸道兵共事其伐谋制胜忾敌树功未甞不在群帅之右及䇿勲盟府推譲行间虽寸长不掩故诸将屈尽其智能士卒乐出死力论者谓公智信仁勇堂堂有古良将风壬子岁公入觐宪宗察其忠勤特加显异遂以卫五城封公爲分邑方今圣上潜极知河南困弊请分治培植爲异日包举残之本许焉遂奏公充经略使公以河外虚耗日乆封豕存食于内边㓂日侵于外非大与休濯则不可去之举贤能汰冗滥抑豪强均赋役信赏明罚训农勧兵列堡戍以絶㓂冲实屯廪以给边饷凢政之不便及民所欲而未得者率更张而立行之睢州长杨兴封丘簿董极横恣不法暴其恶肆诸市万口称快明日闾阎间有画公像者不二三年方数千里之间行于野民安其乐郊出于涂商免其露处观善俗旣庻而有教察军志则又知夫怯私闘勇公战威行恵布阳开隂肃内外修治略无遗䇿河流速润卫亦复承平之旧宋人为禜其北门矣丁已春诏左丞相阿蓝㝵儿勾较诸路财赋性苛刻鍜錬罗织转功爲罪上下例遭凌辱公以勲旧独见容假公请曰经略事我寔主治是非功过理当我责今舎焉而罪余人心何能安怒叱去公不爲动坚请者数四用是翼蔽頼释者甚衆戊午秋扈宪宗西征明年夏驻合州之钓鱼山秋疫作方议囬銮宋将吕文德帅艨艟千余蔽嘉陵江来犯逆战不利上命公御之乃分军为两翼跨江流纵击鉅舰数百艘追至重庆三战三捷遂班师而还又明年庚申夏六月是为中綂元年皇帝御极首问公治国安民之道遂具䟽以闻皆时所急务上嘉纳之旋命公撤江上军还授河南等路宣抚使兼江淮诸翼军马经略使制辞有史天泽自太祖皇帝命木花里国王开拓汉地卿兄有佐命殊勲又扈从朕之父兄勤劳王事文经武略于国有功绥抚河南民怀恵爱有功髙心小夷险不移之㫖明年夏五月由江淮经略使进拜中书右丞相公旣秉钧衡细大之务知无不爲然言必虑其所终行必稽其所敝不强时之不能不禁民之必犯体时顺势通变制冝于是清中书以正纪纲分六部以综名实设抚司以肃州郡退贪残以简贤能霈恩泽以安反侧颁禄秩以飬廉节禁贿赂以絶倖门又定省规十条董正其机务宪宗𥘉年括户余百万至是诸色占役者强半悉奏还爲民籍以纾疲瘵论思之际处国相儒臣间调谐弥缝必使情通理得期于事集功成泽𬒳生民而巳自是上下交孚帝载熈缉中书无留务矣故中綂𥘉元文物休明阶太平之治者公之力爲居多秋九月扈从北征次昔木土与阿里不哥遇命线真爲右军公爲左军仍合大势蹵之北兵溃遁三年春璮贼隂结宋人以益都叛上命亲王合必赤緫兵讨之兇势张甚诏公徃视闻璮入据济南公曰豨突入苙无能爲也至则进说于王曰璮多谲而兵练不冝力角当以岁月毙之遂环以深沟髙垒奔轶应援之计略不能肆四月军溃出降生擒璮公力主斩于军门诛同恶者数十余人悉纵归传檄东下爲璮守者皆降及陛见悉归功诸将乃以擅杀自劾上察公忠诚亦不之罪𥘉临轩授钺付公颛征诸将皆听莭制迨卒事未甞以诏㫖示人三齐平首奏兵民之权不可併居一门行之请自臣家始史氏子弟即日皆解绂而退𥘉公旣相即辞其封邑凢三请乃许其谦逊宻勿类如此至元改元加光禄大夫中书右丞相如故三年皇太子燕王领中书兼判枢宻院以公爲左丞相枢宻副使遂议建三卫及留兵寓农之䇿不二三年国容军实蔚然可观六年朝廷营取㐮汉诏公与驸马忽刺出徃经画之赐金币甚渥至则相要害起一字城聮亘诸堡贮兵储絶声援示以乆驻必取之基旣而以疾还明年进开府仪同三司平章军国重事仍令右丞相安童谕㫖曰中书省尚书省枢宻院御史台或一月或浃旬大事卿可商议小事不烦卿也十年宋将吕文焕以㐮阳内附圣天子赫然有扫清六合混一车书之意明年秋与右丞相伯颜緫大军行台荆湖自㐮州水陆并进趣鄂渚渡江中道病不能进上闻遣使赐葡萄酒劳公仍慰谕曰卿自朕祖宗以来躬擐甲胄䟦履山川宣力者多矣又卿首事南伐异日功成皆卿力也勿以小疾阻行便爲忧劳可且北归善自调护公还真定上又遣其子杠与尚毉驰视及赐蔘糖等物因附奏曰臣大限有终死不足惜第请天兵渡江以杀掠爲戒言讫而薨略不及其家事年七十有四计闻上深震悼遣近侍致奠赙白金若干赠太尉谥曰忠武仍勑辞臣制碑表其勲德公忠亮有大莭出入将相近五十年其元勲硕德柱召四朝师表百辟殆古社稷臣而气貌循循若无所爲者及临大事论大政夷大难毅然以天下之重自任要以竭忠徇国尊主庇民爲心一以至诚将之其视冨贵权势歛然畏逺若将有凂于巳者其善始令终世拟之郭汾阳而器量涵弘识虑明哲又根于天性粹然故累朝赏公忠勤龙光稠叠前后赐赉不可殚纪公𥘉进大拜制下之日朝野交庆公门合萧然若无所事有面说公以威权自张者公因举唐周墀爲相问于韦澳曰力小任重何以能济澳曰愿相公无权墀愕然不知所谓澳曰爵禄刑赏与天下共之何权之有又曰某縁汗马颇着微劳余将何有令眷倚如此正以军国事体猥多历练老夫有通译其间爲诸公调逹耳相则吾何敢当言者悚服而退至于开诚心布公道集衆思广忠益用人齐家训教子姪又有大过人者当归德城溃脱李大莭于白刃俾叅幕谋留务无巨细一以委之叅卿主昌龄代公治卫亦以听其注措其禆賛筹画则王守道纳合松年四人推诚委寄虽骨肉莫能间故真定治效髙视他郡四方爲之训北渡后名士多流寓失所知公好贤乐善偕来游依若王滹南元遗山李敬斋白枢判曹南湖刘房山叚継昌徒单颙轩爲料其生理賔礼甚厚暇则与之讲究经史推明治道其张頥斋陈之网杨西菴张条山孙议事擢府荐逹至光显云𥘉武仙旣害都帅公绍其职及兄子楫长即奏请于朝曰臣始遭家难龟勉承乏以雪雠耻今姪楫等皆可胜任愿以职归之毕臣宿志太宗曰但闻争官者多譲职者鲜卿之此举殊可嘉尚朕自有官俾之即诏楫爲真定路兵马都緫管后又奏次姪权充唐邓军万户公因以疾乞退曰臣无大功报国一家处三要职恩宠踰等敢昧死固请上曰卿奕世忠勤有劳于国一门三职何愧何嫌竟不允宪宗驻六盘也诏发民爲兵敕使拟公子爲帅公曰吾昆弟三人大兄之子俱显仲之子未也幸先之使者叹服竟以姪子拒充新军万户𥘉緫卫钓鱼也有边将蒲察琚者隷焉日有言偃蹇不爲下公含容之明年浑都海平行台上功相府独琚名阙公问焉或以前事对公曰闻平夷陇右若功㝡多其可后哉即命具完文以进遂均赏赉其忘过记功又如此甞集子姪軰戒之曰史氏起龙干际风云德凉效薄今身名显赫宗族昌炽如是何以荅干坤大造累朝之恩私乎若以王事殁边褁马革归葬吾素愿也汝等异时䇿名委质尽忠所事以圗报国又曰惟孝与义可有立于代汝等谨服此训苟违吾言与暴吾丘墓等尔公年四十始抑莭读书酷嗜资治通鑑真积力乆义精理贯讽诵略皆上口至成败是非往往立论出人意表虽老师宿儒有不加详者至矢谋庙堂运筹戎幄良法美意契合融㑹见诸行事者诚无愧于古人云八子格中书右丞樟前新军万户棣中山知府杠提刑按察使𣏌前卫辉路緫管梓澧州路同知楷终南阳府同知彬御史中丞孙男一十六人不肖恽猥登公门者有年及与诸子游故闻公言行颇详以家传属笔故勉爲譔述异时太史氏勒元勲于帝籍賛尽像于凌烟庻几有所考焉賛曰忠武公当草昧患难之际愤发义勇收合散亡卒之芟群雄定河朔开国承家光昭父兄遗业其功烈巳不世出然一时佐命俪景同飜者多矣唯公历事四朝恩遇眷倚始终不少衰复能歛百战之威雍容廊庙以道事君爲时贤相髙名完节烂然独着福禄永终庆流后裔岂偶然致哉盖由勲德兼备忠智两全君臣之间有以感召故也若秖以遭际期运依乗风云论之是岂真知公者哉故推其生平行巳大节爲后来之法云秋磵先生大全文集卷第四十八秋礀先生大全集秋涧先生大全文集卷第四十九秋磵先生大全文集卷第四十九传苏门林氏家传林氏其先兖州曲阜人唐季有官闽中者后复徙家文登至逺祖府君翰盖五世矣翰宋𥘉用贵赠率府率子讳文受知熈陵官至崇仪副使淮南路提无刑狱赠领军卫将军生子永终屯田贠外郎御史台推直官累阶赠光禄卿永生之纯字嘉父曜景祐五年进士第释褐主朝城簿河东犯横壠频于不支㱕兵恟恟欲亡去公安谕遂怗然事集升知莘县以屏盗有方受澶州顿丘令未几恩信大行时麦黄木盛下囓孙陈埽岸势危甚公朝服立溃堤上望涛头拜祷波神爲霁威竟頼以安改佐着作淮阳军事判官贰徐惠劾纪着叛狱有匿其家孥者註误殊衆公爲辩理多致原释郊礼覃庆加太常愽士知大名县𥘉天王院五代时有韩王赐田甚广岁乆失据邻伍以僧妄冒致讼累寒暑不能决公按索隣劵考明封畔継得古石记与所按吻合以田付僧令岁输常赋民乃称服用丞相程公荐通判青州终得年四十有九官至职方贠外郎上骑都尉仍赐五品命服娶吕氏兆县君恵和冝家之纯生三子长曰舎字虚白年十九擢熈寕进士第性恬退以髙节自信甞有诗云世有非常乐人无未老闲未三十以大理评事休官名贤髙其行至方之渊明𥘉先生西游共城爱其山水明秀廼营葬青州府君于县西处贤郷古郭里母夫人吕氏祔焉自是林氏爲卫之苏门人先生四子曰愚曰恕曰怤曰愚字贡元亦以莭行称宋亡至焚香告誓不仕而殁仲弟介郷贡进士季弟㑹字贯道㓜知嗜书刚正有志操由䕃𥙷郊社斋郎𥘉主成都双流县簿令乆阙摄公行县事有能声部内旧有岁例役并水民苴治贫下苦之公乃一责资漑家理办仍揵石代土衆免告劳频岁大稔调宿州司理叅军暮夜民遗火延烧犴屋公出系散置庭中比熄仓卒际无越逸者上官材之移南京军廵判官民有戕其子执谋害人者按竟公至疑焉求情得白遂直其枉改新蔡令岁大蝗独不入县境人谓公廉平所致由韦城宰历奉符县秩满授通直郎知苏州常熟县两浙频年大水引漑浦口湮阏无虑三十余所累政谩不加省公按行故渎率䟽瀹之民受赐不赀元祐庚辰疾终苏之公馆配张氏有淑德驾部贠外郎赤之女封寿安县君生子男四人听通直郎西京敦宗院愽士聦揔隐皆业进土自覉丱至成人太孺隂教爲居多听生子五人曰巽兊蒙鼎革巽次子讳正国字徳将登金大定十六年进士第终少中大夫北京塩使生怀逺大将军毗阳丞讳茂字汉卿怀逺二子曰思敬郷贡进士曰思德颕州军仗库使生子芳今任江南某府从事思敬府君之子即故卫州交钞规措大使讳通字子泉爲人丰仪脩整颜渥丹鼻隆然如胆垂寡言笑善心计顾卫南北冲㑹货财四通遂积殖兴时逐然坐筹能择人而任故物情得而掇世资生平喜賔客乐施予其克勤躬俭殆忧深思远者屡以其术事上官获精干称甞训子珪曰林氏上世以诗礼传家代有闻人予惟早失怙恃生长䘮乱间以餬口计处四民末业致贻祖祢羞诸孙稍长无忘读书以复世范汝念兹无置府君以丙辰嵗终鱼行里之私居寿六十三配宣氏卫之大家主治内务寛健有母仪燕处荣飬期頥而终享年八十有三人以全福归之子珪以孝义着称能丗其父业甞任州三务大使次子璋谨愿克家珪子永大名府平凖库使次子元珪奉遵先训俾之从学其资借启迪乃心罔不尽不数年起家为中书掾至元丁丑予列职太史元来谒拜而请曰元无所肖似析薪之责固不克负荷惟是先世行业非得名笔约而畅之将不能传逺而人见于后先生尚胥曁顾予以林世叙虽邈其闻而知之见而知之者班班可纪加以世姻之好故勉爲传𫐠之賛曰林氏本出商姓太丁子比干以忠諌死嗣坚逃难长林山易以定氏周衰枝叶扶踈散处中国如放之闻于鲁颜之显于齐囬以义着至以相名皆其后也繄南安之林唐已来世爲鲁人岂放之苗裔耶道唐歴宋金四百余载间奕叶以儒显其流风善政表表于时者如是逮规措府君遭时艰虞家世中衰竟能渇追来孝俾盛德幽光坠而复续岂君子之泽其流渊且长乎南鄘王氏家传王氏皆王者之后春秋时王子成父者败敌有功因赐氏厥后子孙散落中国在晋者灵王太子后齐则毕公髙后其在陈留者齐王和之裔汲郡王氏其先陈留阳武县七圏里人起家壠畒耕稼河陂间宋靖康𥘉避地徙家卫汲县长乐郷之白杨里逺祖金天㑹间积劳至𣏌县尉髙祖见弟五人二翁是爲扈王氏𥘉妣父扈素长者闻髙祖贤舎而甥焉生子男五曰三翁四翁五翁十五翁十六翁人见其本支蕃衍称扈王氏以别因之盖不忘本也三翁赟谱叙爲二代祖生二子曰元用资颕异是爲恽髙祖自田舎郎改肄士业甞语人曰终当以笔代耕衆异其言及长补郡掾爲人英特棣棣有威仪主治曹务踔厉风发明昌𥘉莭镇叅佐例朝授用荐者言迁河平军都日官上官倚重有黒王殿直立节度之目㝷得暴疾卒鱼行里舎时年三十有八人惜其年不称德生经纪绅三子纪爲决曹绅潜德不耀曽祖经字伯常天禀孝爱垂髫已知事母容止如成人礼气方严内长厚喜施与志不乐禄仕雍容郷间以徳度霭一时昆仲七人同居内外无间言以累叶不分家用饶足其赈贫施乏不掩爲偏惠人有贷弗忍徴乆不克偿輙折其劵或来谢就复惠济曰周急素所乐何谢爲一四家子要𬗋大绦来取所附兴徐诫之曰农当务实士君子带非送其家女弟嫁陵氏婿卞以侠犯女妹先君所钟爱若婿置于辟妇容匿㑹赦甞出郭门遇里农昜也堕焉取诸市可乎其人谢而去党官府来求剖正爲谕之曰逺亲莫世所末免亲仁和隣古之善道𥘉无君子爱人以德曲直非所辩曰吾侪小人不昜虑至相戒曰今而后不可使长若其爲一邦听直钦服如此王氏北者尚十余房其亲䘮随所寓权厝曽之晋村之南阜曽虑历年乆斧封马鼠漫不可曰吾大宗子合食族墓责实在我遂起新任大葬于长乐卿第四疃祖业之北原及举祀絶者廿余柩赠率有加凢内外男女孤惸无借頼者爲娶嫁之姻礼踰巳出曽祖妣系出新中临清関宋汲郡公吕氏之裔壸仪母徳宗属仰法焉生与曽祖岁月日同北兵破卫亦同时怖没于家春秋七十有六实贞祐二年甲戌春正月十一日也百年来里中宿耆谈孝爱而内有则者必曽爲称首生祖宇字彦宇身长七尺二寸仪观清淑少传家学尤明习文法至帖问条对仪精理当笔洒洒无滞辞行軰无居其右者甫冠遭罹板荡业爲一空奋身从事卒不失旧物雅爲节度公完颜从坦所知遇由郡掾辟刑曹孔目官祖尽心庻狱要本情与法应未甞用察爲明情得爲喜也故郡中称平至有哀矜折狱之誉类注刑綂进禄䓁书旣而叹曰后世知我罪我其此书乎生平乐诲人怡颜和气不以已长格物虽童孺质问谆谆然无倦色有弗知未始不尽也今梁卫间由吏业而上逹者半爲门生遂以吏学授先君曰吾治狱平后当有显者然前贤有言吏以法令爲师问而可知其能与否自有资才非学而可此汝㝡当黙识苐完之子钧早失怙恃鞠育与先君䓁至一豆羮一裘褐必加顾恤正大改元四月十六日以末疾终新卫州横堤里之寓馆寿五十官至敦武校尉祖妣孟氏女县南草市榆林坊冨家姿贞顺配祖德良称旣诞先考以贞祐二年癸酉四月十六日卒于郡之故家再娶韩氏韩朱巳来世显族有累阶至司空龙圗者二十九处寡以健烈闻流寓勤苦保持门户甚力俾先君卓尔早逹祖妣资借之方爲多晚嗜道家教号妙清大元中统庚申重九日以疾终安仁里享年七十有六越三曰祔葬玄堂祖柩之左先君讳天铎字振之姿精敏㓜知嗜学诸弟出游嬉独把书不置旣通大义先祖以律学授之即能下笔条对明䆒情法日蔪然露头角衆谓能大其先业元光𥘉温国胥公自秦移镇新卫尚书李特立闻其才由州户曹掾辟权行部令史时上以御马赐国公园曹取蒭粟比内廐例先君曰不可在闲则路马旣赐则公乗内廐之例容得同乎公闻之曰王掾爱人以礼二年上党公誾壁马武虫爲河朔藩扜分羸兵四千人假食于胙适公储亦无几方风雪寒沍衆待哺闾井间公府议以闻先君进说曰张紏合义兵皆河北遗黎今饥若是不权冝以济殆非从便副上官意也侍郎梁亨道爲肯首然当若何曰今官义两军温饱有日若以月给权辍半以应彼急河南漕粟计不时亦至如此则客主两不失所行台可其请孱兵頼以安活自是大爲省参康瑭郎中卢芝所赏识曰㑹见骥足腾一日千里也正大四年用元帅完颜公荐拔所能试京师擢吏贠甲首时年二十有六方军国多故财赋一仰都运司经度寔择才掾集事即选充运司掾长先君夙夜在公游刃余𥙿都漕李公芳同漕移刺呉和深加器重入作司藏吏以计盗官物使髙世英受贜𥘉不知从来事觉吏逃失所在及科罪㧿事师肃执以监主爲罪首抵世英死先君争之不下至谙宪部诘辩曰原丗英情本非同谋第行盗后受赇耳据法议罪与元谋共犯不同髙止合坐贜论且法者固当公共师舎焉以即汝心是置法爲虚器上官韪之髙竟减死论后怀金来谒先君怒斥去曰毋汚墨我所争者法非汝私也丰衍库使刘濬以㳂代不审䧟名𥿄三十万用是追解先君爲申理复官如𥘉五年𥙷睦亲府掾属皇兄荆王判府事爱其德度深加礼遇明年秋皇太后崩制袒免亲奔仆有逺迩之限违者从府科罪时有后期者先君请曰南渡来宗室播弱宜从寛宥王然之以爲知体园陵礼毕卒无有𬒳劾者六年转𥙷户部令史时簿书财赋委积纷至先君精力过人故务愈繁志愈明气愈厉事愈详不烦书佐裁决如流于是风动台省有快吏元誉开兴𥘉用入粟例补满授户部主事壬辰天兴东狩崔党往往入宫禁窃取金贝或坚约同往以愻辞免乃切叹曰端门不忍过其忍闻此京城下将士争入俘掠㝷有令禁止先君偕同志者突冒兵威禠救百余口于南薰门下乙未嵗北还淇上㝷朝廷命断事官耶律买奴公括诸道户口柄用颛决得人爲急用荐者署行台从事制以籍爲定互占它县以死论有潞民马医常氏避役匿河内王帅家事露公抵常以死意在籍没州将且用耸动隣道先君辩之曰常罪止于逋论死则非制书本意公怒曰脱有误并汝坐之反复辩明常竟获免又王鳯翔者告崔帅立弟益侃匿金国珍寳适万户喊失纳国人受诛公抵益等以喊失罪罪之先君曰𥘉谋崔立今已死况罪不相及国有常宪公遂平反益䓁至有圗像奉报之语明年秋耶律公薨曰南归或劝爲州县曰一丘之木安足栖集来辞于斋壁以见意因号思渊老人尤耆春秋左氏传西汉书晚年洗心于于华隂王先生曰子学汝问自昔治少乱多君子寡小人衆何也非天一而地二干阳方始而隂已爲之倍子得之矣集历代诸儒易说爲一书题曰遇朔例一占玩辞明変其应如响下至天极等学皆通习之闻一异书輙自手録多卷交人刘冲曰何矻矻如是曰吾老矣爲岁戊戍诏试儒士时恩制寛或以乃嗣长可试先君曰吾思以义方爲训若以幸窃非常敢闻甞诚恽忱曰吾巳错断不容再寒殍死无能一志于道以儒素起家吾殁则瞑目矣然学贵专精汝不见鑑莹则乃能别物学苟不精如治鑑不明将安用爲不学昜昧渉世之道不读麟经无以见笔削之王吾平昔行巳得乎此而已丁巳秋八月以疾终牖下先君资刚明简重善持论虑患深雅以大用自期人亦以此与之握瑜怀瑾群而不矜事莫可措手者率优爲之不声色少动故官守游䆠莫不尊德乐道问政质疑取决而去事巳率如教至吏笔纵横縁以儒术乃余事耳又善尺牍作真行书劲韵有风格与人交以取容阿匼爲耻居家寡言笑以身爲律度人望而畏若一官府然外事缓急不一言及家人非疾卧未甞见日而作三十年两昜䘮褐年四十六既夺先妣或勧再娶曰其如不可何老者継室又先余死是转余于恤少者后予是吾遗累于后竟不娶𥘉试亰师时宿院夜梦人奉一首加胄曰持此若名也及榜出擢甲首云岁丙辰秋恽亦梦人驰报曰汝父领朝拜且至趣出顾见先君朝服席帽乗而秉简一卒跳梁马首唱云翠㣲君节度使后三日先君遘疾乃以所梦上翠㣲者太虚之气夫精气为物逰魂为変死生者昼夜之道吾固安之复何忧奥明年捐舘吁亦异哉先妣靳氏相州永和镇人进士子玄之孙安阳丞顕思之女性淑善扵妇道良谨生二子曰恽曰忱孙振孙冝孙重孙鞬郎賛曰谨按家谱恽六代祖昆弟五人五代祖行一十三髙祖行一十五曾祖行一十九王父行一十四祢伯叔行六人由是而观金百年间本支不为㣲眇然自䘮乱来或四三世五六世而巳者凡二十有四房哀哉唯扈王氏曁相之医博房歴八世而传祀是岂偶然者哉恽观西汉名臣往往决曹狱史致位槐棘虽云明习文法练逹故实至论身名烜爀㣧裔延昌必曰隂积所至王氏自河平府君而下累叶以刀笔承家职司城旦逮先考而业有光子孙迄绵绵于今视履考祥其亦有足致然者邪烈妇胡氏传刘平妻胡氏濵州渤海县秦台郷田家子至元平挈胡洎二子南戍枣阳垂至宿沙河岸次夜有虎虓然突来咥平左曵之而去胡即抽装刀前追可十许歩及之径刺虎划肠而出毙焉趣唿夫犹生曰可忍死去此若他虎复来柰何委装车遂扶平携㓜渉水而西黎明及季阳堡诉于戌长赵侯爲捄药之军中聚观哀平之不幸咤胡之勇烈也信宿平以伤死赵移其事上闻得复役终身嘻胡柔懦者也非不惧兽之残酷正以援夫之气激于衷而知有夫不知有于菟也平虽死其志烈言言方之太山号妇何壮毅哉賛曰桓桓壮夫鸷勇而夫事出仓猝変色蜂虿烈烈胡氏愤物爲害义激柔衷气簿于外视虎如䑕所天爲大平虽咥死妇莭则迈媛折熊冲藴刃贼軰彤管流徽清芬并代贠先生传贠炎字善卿同州人性落魄嗜酒业诗有能声不事生产大元巳亥岁故人杨紫阳主漕洛师愍其窭用监嵩州酒时兵后邑居榛荒日与鹿豕伍非所乐也巳而随所徴上谒杨方据按坐堂上吏凫鴈行立贠挂布囊腋下杖巨挺直前曰杨使君不相知置我于此几爲老罴所噬此汝酤镪持取吾不能爲汝再辱遂揖而去其䟽诞如此自是长游河朔以诗鸣诸公间其洛阳怀古分韵得发字云东雒打空城北邙连督阙怀古动悲吟逺客生华发隆德宫云林花细妥烟脂色水荇轻淤翡翠泥歌舞留连嫌画短楼台䌚缈觉天低䜩集东平湖亭北海樽前人似玉东原城下水如天满服荷华三百顷採莲人语隔秋烟髙唐道中影孤海内干戈满愁入天涯草树低桑柘影空蚕已老陂塘涸尽燕无泥济南金线宿雨乍收云叶断犹疑电影掣湖心扇尾羊云冯翊春草香羊绵柔毛食饱饮苦泉卧沙稀助琼筯细带霜小耳春茧圎扇尾一方移种类风头万里摇腥羶吾生本无食肉相不烦浼手愁烹煎马酮云谩说千杯不醉人清光压倒洞庭春携行何用紫丝络渇饮不烦乌角巾摇动革嚢成醖醸封藏花盎作逡巡坐中一混华夷俗或有豪吞似伯伦予时能忆者止此西归过衞先君馆焉褐衣麻屦酒近酣巨挺横膝上掉头吟讽歌謡慷慨之气轩轶四座素不能骑乗人强之輙色变隋地或以诗戯云靴有镫青虽可爱面无人色实堪怜甞懐金一饼曰镇心不可以阙此后用以昜妾継为人窃去家居壁四立余诗藁酒瓢而巳十七复有撖夅字彦举亦陜人面黯惨目光鬼物凭者少为里啬夫𥘉不解文字一日忽能作诗吐竒怪语皆古人所未经道虽苦无义意其豪侈軰属和终不能及中元冬见予于燕市酒楼浮大白数行径出歩垆间嘤嘤然吻作露蚓来扼余腕忻甚曰吾有以赠子其诗有气凌太华五千仞诗绕国风三百萹之句醺酣中惜不全忆也尝谒淂禇币若干醉过里井即投其中曰爲尔俾子区区若此奚用爲其狂昜如是后客死保塞殡西南门外路北若干歩掲曰诗人撖厶墓诗三卷号凾谷道人集好亊者刋行于世墓志铭金故忠显校尉尚书户部主事先考府君墓志铭先府君讳天铎字振之族王氏其先陈留郡阳武县七圈里农家避靖康乱徙居衞汲县长乐郷逺祖有积劳官祀县尉者曾祖府君讳仲英特有威望终河平军莭度府都目官祖经讳不仕天性孝爱乡党化其徳显考府君讳宇卫州刑曹孔目官精文法表表为吏学师官至敦武校尉先君少聡敏嗜斈不为羣児嬉读书通大义先祖授以律学即能下笔论断推原情法誾誾如老成人衆谓父良为教子能丗其家矣正大𥘉自州户曹辟权行部令史时哀宗以御马赐行省英公圉曹取刍粟欲内廐例同先君曰在闲则路马既赐则公乗内驷之例非所敢知公闻之喜曰王掾爱人以徳矣上党公闿壁马武京爲河朔声援以餽饷不継间羸卒四干假食扵胙适公储亦部议以省闻方凨雪寒沍衆待哺闾井间先君进说曰公府紏合兵力皆河北遗黎今饥若是不权宜以济殆非徔便副上官意也侍郎梁亨道为肯首然当若何曰今官义两军温饫有素若以月给权辍半以应彼急河南漕粟计不时至如此则客主两不失所可其请孱戍赖以安活自是为省叅康瑭郎中卢芝所器识曰㑹见骏足腾一日千里也正大四年用元帅完颜公荐拔所能试亰师擢吏贠甲首时年廿有六方军国多故经费一仰大农调度即选充运司案长时李干州芳移刺吴和领漕计号精吏务先君夙夜尽公审㑹明当二公称其能入作司吏以计盗官物使髙丗英受賍𥘉不知所从耒事斍吏跳失所在及科罪从事师肃执监主为首抵卋英死先君争之不下至诣宪部诰辩曰原丗英情本非同谋苐行盗后受赇耳据法议罪与元谋共犯不同髙止合坐賍论且法者固当公共师舍焉以即汝心是置法爲虗噐上官韪之髙竟减死论后怀金来谒先君怒斥去曰母汚墨我所争者法非私汝也东丰衍使进士刘濬以㳂代不审䧟良𥿄三十万是用追觧先君爲伸理复官如𥘉五年𥙷睦亲府掾属皇兄荆王判府事爱其徳度深加礼遇明年秋皇太后崩制袒免亲奔仆有逺迩限违者徔府科罪时有后期者先君请曰南渡来宗室播弱宜从寛宥王然之以爲知体园陵礼毕卒无有𬒳効者六年转𥙷戸部令史时簿书财赋委积纷至先君精力过人故务愈繁志愈明气愈厉事愈详不烦书佐裁决如流扵是风动台省有快吏元康之誉开兴𥘉用入粟𥙷若授户部主事壬辰天兴东狩京城下将士争入俘掠寻有令约束先君偕同志者突冒兵威禠救百余口于南薰门下旣而北还郷里乙未嵗朝廷遣断事官耶律公括诸道户口柄用颛决得人爲急前省掾李祯巳佐幕府荐先君于公曰王某予弗如也遂署行台从事户制以籍爲定互占他县者以死论有爱民马医常氏避役匿河内王帅家事露公抵常以死意在籍没州将用耸动隣道先君辩之曰常罪止于逋论死非制书本意公怒曰脱有误并汝坐之反复辩明常竟获免明年秋买奴公薨云中南归读书飬晦以厚所待或劝治生曰非予𥘉心也劝仕州郡曰一丘之木安足栖集日以经史自娯尤嗜春秋左氏传西汉书其天文术数䓁学皆通习之年既加一洗心于昜甞质问于玉华子大有所得一日先生发问曰自昔治少乱多君子人衆何也先君曰岂非天一而地二干阳方始而隂巳为之倍欤玉华子曰子得之矣集历代易说为一书题曰王氏纂玄且见吾遯世无闷也嵗戊戍诏试儒士时恩制寛或以廼嗣长可从师取应先生曰以为利非敢闻命甞庭训恽忱曰吾巳错断不容殍死无掾习能儒素起家其荣多矣然学贵不见鑑莹则乃能别物学苟不精如治鑑不用爲不斈昜脉渉丗之道不读麟经无以见正吾平昔行巳得乎此而巳年四十六旣夺先妣或劝之娶曰其如不可何老者継室又先余死是转余于恤少者后予是吾遗累于后竟不复娶渊老人邦君游䆠咸尊徳乐道问政质疑无巳率如教丙辰春平章赵公璧以书来聘时已克往明年丁巳秋八月十有八日考终牖下享年十有六官至忠顕校尉夫人靳氏相州永和人进子玄之孙安阳丞顕思之次女贞静淑善光备妇生二子恽忱先卒用戊午春三月葬汲县亲仁郷新任先妣祔焉先君资刚明简宻议论长虑患深以大用自期人亦以此与之握瑜怀瑾群而不矜当官宰务人莫能措手者率优为之不声色少动外事缓急不一言及家人至于吏笔纵横縁以儒术乃其末耳又善尺一简而尽书劲韵有风格作楷字日满万闻一异书佔毕如不及多积至千余卷友人刘冲见之曰何自苦如是先君曰素无长物非此何以遗子孙其逺大如此所交皆一时名士以取容阿匼为耻生平非疾病未甞见日而作三十寒暑两昜裘褐居家寡言笑以身爲律度人望而畏爱若一官府然呜唿先君㠯刀笔起身垂声当世于先业为光大惟其秉彛粹㦤思欲克其所未至进进焉不容自巳絶不齿故习一肆于学根极群绖务明大本复旁通天人之术以济厥用其修已应时开物成务之志是可涯际邪然时与命捩寿止于斯不获卓荦大见于等聆风树而含悽履霜露而兴感抱昊穹明之气也忾想平生镂兹圹石庻几慰安神灵永閟窀窆之藏铭曰繄扈王氏世业髙曽而下掾习同大风泱泱动南鄘于烁先子德一日奋起蛇化龙树立先业何光融狱唯平反匪厥躬要以明恕刚而中廷平释之唐有功汉二千石世业公剖裁错节输神锋庻几凛凛德譲风卢渊日入不可瞳布衣归来黙而容春秋大昜罗心胸迹蟠于泥气则虹冀北一顾凢马空道虽人弘系其逢维弗卒施爲世恫儿能读书亢吾宗白首孰计逹与通闭门𬞞水丼长终翠微之居窈以重一偾不起胡凶悠悠大钧问无从太行西峙泉流东九原盘盘佳气葱䰟兮归安此新宫先妣夫人靳氏墓先妣县君姓靳氏相州安阳永和镇人永和自唐历宋爲名县鸿儒鉅族代栉比出靳氏其一也家故饶财世以孝义着闻郷里祖讳师杨字子玄举进士赋声埸屋间以恩赐第授彰德府教官金百邺丁论人文之选者殿元爲称首以外祖其季也爲人仪观秀伟髯满喜马满经犬游猎横漳间有河朔故家豪习甞官安阳丞生二女先妣其次也旣王氏先祖时已殁祖母韩性贞明持门户益严先妣孝飬恭顺故闺门内事仅丝髪比不敢专须请之后行祖母以是贤之非大故未甞踰外阈姻党有以合二姓㑹诸亲者先妣与焉里中诸媪至顾而不知爲谁平居课儿軰读书傍治丝枲湏夜分乃休乐闻古人毋仪女诚及善恶兴衰等事怡然有得至窹寐思服旦起爱晴隂问或旱则清澡溢则霃阴輙愀然不怿曰岁功一失忧有大于不然喜津津见颜先妣性温纯慈祥居家容仪无哑哑言笑人物不忍少伤内外以厚平生不能昜物心慊慊惟恐我之人也世方以服饰相髙羽耀闾阎间甚者託燕游以私谒为事先妣闻而之朝夕志女功主中馈𬒳服在躬承祀孔时甞以事当出乃归而不自安者移时其幽闲贞顺之德盖可知已嵗戊申夏六月竟以忧勤致疾越明年已酉秋七月廿九日化于私居之适寝寿四十有五先君识明达旣失内助断不复娶祖母惓勤稍以内事传新妇推氏每取先妣妇道是训因追悼曰汝如醮王氏二十有五年有子有孙未甞以王母自居失为妇礼勤巳至矣不获少慰劬劳而止于斯可胜痛哉呜唿天道悠悠报施善人果可必而恃邪故临终呜唿哀哉天妥恽可罪而至此极耶追念祖母畴昔之言稳然恫于心故茹哀䘖恤于兹八年是伸荼毒慰下泉发幽光而圗不朽冝铭德莫若哀号泣涕以毕其辞铭曰坤柔之德婉以从徤而干蛊匪妇功伯姬之卒谥以共淑先妣柔所钟主夫中馈成肃雝春秋承祀𬒳憧憧善人获报天乃公呜唿福寿不一逢归咎无处侗厥躬𥚹祔无憾哀送终万家之原偃斧封泉流可竭恨不穷故权左司都事赵君墓铭君讳谦字和之世爲盖州人中统元祀用荐者言以材干𥙷行台左三房提控令史二年春考政上都与予同游居者数月用是情好日洽夏六月阖台南还君爲中省苛留乃以都司拟之作驻久计君怫然不乐求亟去甚锐事业巳不许信宿疽发于脑户呻吟无聊殆不能堪医庸药妄一刺而肆裂越三日予与杨易州恕谋曰常山疡医麻泽民今之俞跗也适召至若祷于院使王君仪之可一来救药凡三往得请踵及门中使趣去之自是内侍不出者几浃旬后五日夜闻君声渐嘶执烛起视向壁卧头岑岑不举矣比明气恶逹户外傔从止一老伧戆且愚瞪不知若何访求知故无一人予恻然感伤冒臭恶易衣衾悓缓急困则对榻衣寝自疾亟迄盖棺凡五旦夜得年五十有七实中统二年七月廿有五日也呜唿哀哉以义以友䘮无归责寔在我旣歛诣堂中请曰吏赵谦以官守客死礼以公给䘮郎中贾君仲明怜之官爲赗緍钱千躬爲护䘮大都城东门郊外适表亲徐贞者至付之俾轊载归燕君短小精干审于吏计蚤岁从事课府以廉介称杯酒间言笑哑哑殊不知爲肃慎氏之族也术甲偁者声近赵家故以赵定氏云铭曰志乐而奚庸气信而弗穷曽不知安于命而爲通也心与事捩卒与楇逢柰何乎赵公故南塘处士宋公墓志铭南塘处士宋公捐馆之九年当强圉赤奋若千挿亥夫人魏氏奄弃荣飬仲子継祖䓁託叅卿赵禹郷致其命来请曰先人墓圹未克埋铭今将启堂祔安妣䘮于柩之左窆有日幸吾子速铭以光大事某追惟雒尹平生之言重以禹卿孔怀之义爲次序之公讳珎字子玉姿秀伟有德度早能诗华玄深造理窟散发挥尘潇洒有出尘想故中书令律公一见伟其貌竒其才至赠诗称与有柱石中原之目遂荐爲朝廷侍从官旣而叹曰吾志在长林丰草清泉白石金马玉堂非所乐也乃辞去中令复授以资便职亦不就嵗甲辰自云中徙家燕都得金沟水南形胜地十余畒䟽沼种树中搆堂曰丽泽碧澜秀樾景气二胜日以琴书自娯教子孙爲业野服髙闲漠然以世务不撄其怀然性喜賔客乐觞咏所交皆一时俊乂如王慎独之恺悌张隣野之谐傲藴借如杨西菴才鍳若姚雪斋王鹿菴之品㓗一世商左山之凝重朝右毎光风霁月过其居者燕乐衎衎必极欢而后去太史公云视友知人公之行巳槩可见矣夫人魏氏有贤淑行辅承内治能遂公𥘉心四子㓜服庭训皆贤孝负艺学长曰绍祖少中大夫河南府路緫管次継祖不仕次光祖侍仪法物库使次仁祖以琴阮供奉孙十人曽孙四女孙一十四人时莭贺庆兰芽玉树瑶环瑜珥秀映庭户以次列拜上酒介寿公与夫人亦举觞酬酢一家之内乐融融也公以至元巳巳秋八月考终牖下春秋七十有七越明年庚午冬葬大兴县招贤郷之南原夫人之殁实至元十四年冬十月廿五日也夀八十宋氏上世本蜀城都人逺祖有官言州之吉郷者遂爲河东人曽祖元祖信考章俱有儒行不耀其幽光潜德发于公之身者冝咺赫然公复谦抑不尽享其笃祐遗其子孙至光盛如此铭曰名借朝端身心考槃贞不絶俗道出夷惠之间以儒雅而擅一时儋天爵而享髙年服食华鲜子孙满前彯缨若绶照耀后先没而从祖是之谓祉全我铭纳圹复慰下泉千年而见白日尚知爲青山白云之僊大元故蒙轩先生田公墓志铭金源氏踵唐宋旧制以举业取士号称文武正科大定明昌间人材軰出天下英雄尽入吾彀中南渡后境壌蹙时事艰其自渊源见闻中来者多忧深思远忠义奋发懐﨣﨣干城之志况其风声气习歌謡慷慨而有故家遗俗者哉公讳文鼎字仲德姓田氏其先京兆醴泉县人曽祖俊正隆𥘉董汴宫役因家太康之侯陵祖秀徙居蒙城遂占借焉祖用御史君贵赠上轻车都尉鴈门郡开国伯妣尹氏赠鴈门郡君父芝贞祐二年进士第官至嘉议大夫镇南军莭度副使资雅重有相望妣杨氏鴈门郡君公生而爽朗稚时巳轩露头角枨触物论爲竒童甞问学燕山张融一见即以不覊许之爲人有膂力善挽彊汴京受兵得请于香林先生应募自効执政以公书生年少初不之重及观其拳勇诫以方畧询之宛如宿将射敌虑无遗䇿以劳授武节将军西南面元帅府緫领仍佩金符以宠异之京师饥遣公将五百人取封丘麦旣还去城逺倐千骑来袭衆欲鸟兽散公晓之曰彼骑我歩若前遮后蹂逃将安之即分爲二队相去各里许结阵而待戈矢外翼负者居中转战转退手先作气敌叵测不敢迫比至城不亡斗麦一卒执政才其爲命监郑门前后出活饥民甚衆汴梁下纵民四出护二亲北渡时同发者数百家奉亲外救死问疾徃来保庇不少倦如浑源刘祁母洎祖母病死半涂二子相顾号泣而莫之何公爲死瘗生负两皆得所其处患难中自捄不睱能急人之急如此何义烈哉遂来居相下以飬亲读书爲事索米负薪日供所需以尽子职旣而应廉访刘汝翼辟爲幕察官时朝廷逺驻龙朔凢上计三往返事集而无难色岁壬子辅国贤王定封彰德爲分地擢用贤隽特授公爲本道课税所经历时持政者多不法公諌止不从即投劾去后果败中统𥘉又爲叅政商挺辟署行台幕属无几罢归公少负气挺莭持论髙料事明义之所在勇于必爲自视以爲一世竒士幅巾藜杖掉头吟讽不知去古为逺迩惟其学髙六艺名重一时邦君时相争以礼币招致尚期有可爲而爲之者然以太刚又不屑取媚于时故其抱负治具竟百不一试晚节与西巖张豸缑山杜瑛以诗酒自嬉不复谈经世事矣临终语其子复曰士之出处莫非义命道行志通伊周不爲之㤗道穷志湮颜原不爲之否从古迄今有才不遇窳死沟壑者岂独余哉是非所当戚戚于吾衷也蒙轩其自号云公善作诗工书学遒丽有楷法至于丈尺大字尤极精妙云癸酉春二月七日以疾终广川客舎享年六十有三夫人庆阳李氏系出唐薛王前进士司农丞无党女共俭淑善母道光备教子孙有法白首一莭安公之贫后公八年辛巳岁亦二月七日终于家寿六十有八生二子一女嫁士族子复传家学有诗声终河间漕司从事衍冨文学通吏事由宪台史转𥙷中书今爲礼曹主事庻克光绍遗绪云孙六人曰伯耕曰叔耘叔耨叔耜曰重曰某衍将以年月日举公柩葬彰南新再拜来请铭虽后进甞获拜履綦知公爲颇详旣序其行已敢以生平底藴未克展尽爲士论所痛惜者铭之铭曰士贵尚志趍事赴功况作而行之廼士夫之所崇矫矫田公繄时之雄振灵脩之逺驾思从事而匪躬文章足润身之具才武见将领之风桓桓蔡挺明夫战攻解临机而制変张国威于小戎奔走急难笑谈折冲朔漠三往兾群一空顾曷职而弗办曽漕计之是供政不我俾坐困簿丛寕窘涧阿肯与彼同利器百而不一试在先生爲不逢道义蟠胸伊周是宗旣得䘮之不我与吾胡爲而戚乎衷有轩曰蒙独善固穷闭户读书饮水长终人邪天邪问大钧而无从惟子孙之可卜见德泽之所钟繄台合之就列蔚珪璋之颙颙洹流毖北太行之东虽髙深兮易位尚知爲蒙轩先生之封故正议大夫史中丞王公墓志铭至元二十六年二月丙辰辰刻正议大夫御史中丞横海王君以疾卒于私第正寝歛有七日其子庸彛軰缞服累然持事状百拜以圹铭来恳以义以分有不得辞者公讳复字子𥘉𥘉名趾麟伯其字曽祖瑜大父松世家沧州俱隐德不仕祢府君讳昌龄金季甞游䆠河南大梁亡起从恒山史矦叅议军府事后以公命来摄卫有惠化于民惟君噐识早爲经略公所知巳未冬自齐绖中起君袭父职仍领州务明年中统建元真授卫辉二州同知又明年昜州而路就陞贰揔尹君遵守成宪越先正有光至元甲子转官制行授朝请大夫改倅彰德路无几以德望入爲中书两司郎中调议宻勿宰相至以佳士上闻魏河朔鉅镇吏重而俗嚣号难理特辍君以少尹来治廼曰清心不如省事省事莫若先杀吏权于是汰冗滥屏姦恶絶私谒尚德化民有李氏者珥笔构党持短长吓官府张甚君发其姦杖踣之万喙称快自是阖郡向风书叶飜香曹务爲清简八年辛未春自中书舎人出知归德府府居河下流其秋水大至环城爲海衆胥沉爲慼君廼督櫂师浮舟楫济民于丘陵林木上遂相水冲循横堤䟽二渠一注汳渎一逹河故道水随退得腴田万顷佃贫民仍请廪粟得万五千石活饥殍者旣而复揵治囬龙堤葛邑口于府西以絶永患曰乌可使吾民重渍于泉故水去而民益亲継丁母夫人忧去职未朞诏起君充河南道宣慰副使国家方有事襄汉顺流以成破竹之势故军需百色羽书交督急于星火一责于我中间筹办君力爲不少时大军复东掀五河战力而餽乏河走凌蔽川不昜转致衆艰于行君毅然以漕事自任至撞氷东下一夕冻歘解军威借以振衆且服君事不辞难而害不苟避有如此者明年超擢陜西四川道提刑按察使寻进拜嘉议大夫行台御史中丞用才选旣署事有告苏州应草窃以城叛者或议调急兵径讨公曰维扬去呉才三百里不当猝有此変恐憸人流言激之閧乗间以利贿耳与省议合遂驻兵近郊侦其实継发未晚巳而果如料呉人得无虞而妥其临大事处置明审例如此淮甸沃壌千里公于上前论奏冝设农司募游食者开耕屯以尽遗利若尔非惟实内地且威剔遐陬坐销外侮韪其议付有司施行俄加正议大夫徙按河东山西道以事免归居三年竟以疾醻之遂至于斯哀哉享年六十有四前后宠钖凢十有一命官极通贵哀荣终始不为未遇以是月壬申葬汲县亲仁郷王尚里祢茔三昭首穴夫人夹谷氏前公卒再娶夫人秦氏生二子曰彛曰范范前公九月暴卒二女长安归徒单次适赵常曰夫人杜氏生子曰庸二子并愿而有文学皆公所自教云曰子度曰女夀适陈氏皆先亡孙二人曰青牛范之子一在褓公为人器量弘深有经史学善持论识変通无赘言居飬甚重周防甚谨及开物成务当其可为推致所学惟恐不臻于极然事无巨细率以大躰中持耻近効取誉所谓以道事君者近之至威仪柔嘉小心式训又类夫仲山甫卫武公之行巳承㫖鹿菴王公人品清峻慎许可甞诏公举可执政者廼以君名进奏其経济德业可知巳𥘉官河东时宪府争索隐币以副上需分司者不计应否悉掩为巳功弊乆恬不为恠至是公以前行没入十万余緍尽给之民又平阳府胥有以母䘮甫窆輙从吉执役者公曰忘孝之人胡可与处廼按而斥之其惜躰正俗又如是可书者尚多惟着其系夫事之重者恐亦公之志也欤铭曰大学爲道将何爲俾明一德新民彛行焉而底善是依要本平治先修齐俾明厥体用或违其在孔学非吾知倬哉王公天秉𡵨自穉细行𥘉不遗若考翼事子肯基一日云厦盾巍巍杨历中外厚自持柔嘉维则非公谁又复当用行不疑翰音登天翅屡垂越若有物中絷维从心罔单体弗羸期于俯仰无忸怩人或咨惜我则熈以道事君其庻几六十四载麟仪仪绶何若兮印何累贲夫松槚余光辉天其或靳将后贻俾爲清庙璧与圭奉之天门光陆离仙山东麓朝气霏佳城欎欎君所归殁而从祢爲受釐足慰下泉含笑嘻零落不必西州悲我铭昭昭惟昧詥秋磵先生大全文集卷第四十九秋礀先生大全集秋涧先生大全文集卷第五十秋涧先生大全文集卷第五十碑大元光禄大夫平章政事兀良氏先庙碑铭夫人臣建非常之功垂鸿不朽者罔间存殁俱蒙显异如配祭大烝勒铭彛鼎谥号庙飨濯声赫灵扶我桓拨况三丗迭将际兴运依末光佐収混一之绩者哉皇帝握乹符章先业念开济之艰难感风云于畴昔爰推䘏典允荅元勋维元贞一年春正月已丑近臣兀突歹奏平章政事不怜吉歹言臣故父荣禄大夫中书左丞相兼都元帅阿术南征北伐汗马之劳颇効尺寸伏见与臣父差肩宣力者巳蒙恩奖敢昧死以请制曰阿术乃祖乃父自太祖朝服劳王室多树功阀名髙诸将可嘉赠谥其在故家不得扳例于是降玺书告明庭特赠开府仪同三司大尉并国公谥曰武宣诏下中外咨叹大恊舆议嗣侯不怜吉歹承命式抃且舞将即汴梁赐第建祠树碑昭明三代于以侈大宠光宣扬先羙慰安神灵载德象容昭示无极乃谒翰林学士王某以铭章爲请谨按家略序而系之以辝其先丗出蒙古兀良合部逺祖揑里必者爲人音吐洪亮以善歌曲称生孛忽都拔都衆目爲折里麻汉语深谋略人也其三丗孙合赤温拔都生二子曰哈班曰哈不里哈班生子二长曰忽鲁浑次曰速不台太祖皇帝在班术纳海时其父哈班甞以群羊饷帝中途遇盗𬒳执忽鲁浑及其弟継至以戈刺盗杀之余党逸去遂脱父难饩牵竟逹于上自是昆季孝义之名闻于朔部间太祖朝忽鲁浑拔都以善骑射充百夫长乃蛮之未服也战长城南率先锋摧之彼即惊遁其弟即嗣侯不怜吉歹曽祖也第一室曽祖府君讳速不台𥘉以质子入侍継爲百夫长壬申歳太祖经略中夏首攻桓州城小而坚势不易拔公匍而先登上壮其勇赐金币一车歳丙子帝㑹诸将于秃烈河上询曰灭里吉部未附畴爲朕征之公即应诏选禆将阿你出领百人爲候骑仍谕以方略如其言彼果不疑弗爲备大军至阵蟾河上一战而溃擒二将鼔下遂降其余衆辛巳追灭里吉酋长霍都与钦察战于玉峪败之壬午年太祖征回回国其国而去命公与只别逐之及于灰里河战不利公驻军河东戒其衆人爇三炬以张军势其王果夜遁継遣公将万骑由不罕川追袭旣及逃匿海屿则守其要害彼进退失据不旬月庾死获珎贝不赀以献上谕曰速不台枕干血战爲我家宣力朕甚嘉尚赐珠寳一银罂明年癸未请征钦察许焉遂逺转寛定吉海取太和岭壍山开道出其不意至则其酋长方聚不租河纵兵奋击彼弗能爲计竟収其境又与干罗思大小宻赤思老金战降之㝷遣使奏乞以灭里吉乃蛮怯烈杭斤钦察等千户别爲一运歳甲申八入觐驱万马爲贽丙戍年取撒里畏吾儿的斤寺门等部又掠西蕃边部获牝马五千疋贡于朝一无焉歳庚寅太宗命睿宗循宋徼而北营取河南公亦在行道岀牛头関遇金将合逹帅歩骑甚衆上间方略所便公进说曰城邑中人遇劳苦即勌厌逗挠气堕与战易胜是役也大败合逹于三峰山自是金不能兵矣壬辰夏睿宗还驻官山留公緫诸道兵攻围汴京金主比走渡河尾败于黄龙岗杀战士万人癸巳秋汴京降俘金后妃寳噐献阙下其冬围金主于蔡明年甲午金亾时汴梁受兵日乆歳荒民殍公下令纵其北渡俾就乐土其骨而肉之之恩尚未忘也其年诏诸王拔都西征上以公识兵机有胆略选爲先锋八赤蛮妻子于寛吉海辛丑歳诸王拔都奉命征兀鲁思爲所败攻秃里哥城不能下奏遣公督战遂禽兀鲁思王也烈班攻秃里哥城三日克之复从攻马扎部闻其主怯怜兵势张甚诸王分五道以进公出计挑诱至郭寕河大军㑹战不利廼于下流木渡直擣其城拔焉公以定宗朝戊申年卒于秃烈河上寿七十有三公深沉有谋略善于用兵勇敢无前临大事有断初太祖征西夏公请行上念公乆在行阵命还家省未晚复请曰君劳臣逸恐无是理其忠勤类如此今以曽祖妣夫人忽台帅府君讳兀良合歹緫戎府君长子也辆军事太祖宪宗方髫齓以公佐命故家付之护育及长用存传劳分掌宿卫辛巳扈定宗征女直国破万奴于辽东又佐大王拔都征钦察兀鲁思等部已酉定宗升遐大王拔都与宗室大臣册立宪宗议乆未决公以大义陈请即定歳壬子时丗祖皇帝在潜奉诏征西南诸夷命公緫督大营军马自旦当岭入云南境摩些二部酋首来迎降渉金沙江所在砦栅负固自守以次攻下之独半空和寨依山枕江下临无地穴石引水牢未可拔觇知絶其汲道公亲率精锐前薄越七日寨破勦杀无噍类継进师取龙首関翊丗祖皇帝入大理国城其年秋分兵取附都善阐及乌㸑之未附者前次罗部府大酋髙昇集诸部兵力拒战大破于洟可浪山下复収合余烬婴城自守城际滇池三靣皆水坚崄不易攻以砲摧其北门纵火前燬皆扞不克入乃大震钲皷进而作作而止使不知所爲如是者七阅日伺彼方酣困气靡夜五皷潜师跃入乱斫衆自内溃克焉先时国主叚智兴逃匿昆泽併擒以献又知未降附者逺近啸聚大爲民梗公曰弗痛爲揃刈不足以震诫之命禆将脱伯押真率麾下掩其右合歹护尉掩其左约三日卷而内向反围合与子阿术䧟阵击刺禽狝草薙川谷爲一空是亦制蛮之一竒也自是所向风靡节解不二载平大理五城八府四郡泊乌白等蛮三十七部兵威所加如鲁鲁厮阿伯等城亦来𣢾附乙卯秋奉命出乌蒙趋泸江剷秃刺蛮三城宋边将水陆驻兵来扼战屡交斩获不胜计遂通道于嘉定崇庆间抵合州济蜀江与鐡哥带儿合兵以云南平定遣使献捷于朝且请曰西南夷汉甞郡县之设官料民俾同内地此其时也允焉蒙赐其军银五千两綵叚二万四百疋仍授银印俾还镇大理丙辰歳九月遣使招降交趾留介不报冬十月进兵压境国主陈光炳隔江列阵象骑歩卒甚盛公分军爲三队济江选锋彻彻都从下渡先济大帅居中次驸马怀都仍受彻彻都方略曰汝军旣济勿与之战彼必我逆驸马随断其后蛮必溃走海汝伺便即邀其船舰定成禽矣公旣登岸即纵兵与战选锋违节亦来浑闘彼军虽大坏得驾舟逸去公怒曰违律失期军自有法彻彻都惧饮药死遂率止郡治七日军令静严秋毫无所犯光炳震恐崩角请罪内附于是置酒髙㑹飨军鳞屋喢血崇台戈舡四舣而铜皷爲寂然矣巳未夏宪宗遣使来谕㫖约明年正月与卿㑹于长沙是秋率四王兵三千骑蛮㸑万人掠横山寨栅辟老苍関徇宋内地宋陈兵六万人以俟战尽殪所至调兵旅拒且战且行自贵州蹂象州突入静江府遂破辰沅直抵潭州州大出兵断我归路公与四王掠其后子阿术横击于前尽破走之公提孤军入絶域殚智竭力同德一心转闘万里前后败杀宋兵四十余万州又遗兵来犯蹙之门濠掩溺无筭彼气褫不复敢出壁城下者月余闻丗祖皇帝驻师鄂渚㝷遣曲里吉思将千人来援仍慰劳之由浒黄北渡庚申夏孟饮至上都至元八年公卒享年七十有二以祖妣夫人外刺真配实生开府公第三室皇考开府公讳阿术资和粹行义修正沉几有智谋临阵对敌英毅果决气盖万人宪宗朝癸丑岁以白衣从父都帅公征西南夷率天下精兵爲候骑所向摧䧟莫敢撄其锋至平大理诸部降交趾践宋境无不在焉一攻一战禀成庶违教令竭力奉亲移忠爲国其碎水寨掀闿城夺国君于马湖舟指可掬索盗马于山楪贼将生擒之又鏖战三湘搴旗五阵是皆树立之骏伟者也甞蒙宪宗赏谕有阿术未有名位挺身奉国特赐黄金一百两以勉将来其降大任于公兆开于先然也中统三年秋九月自宿卫将军拜征南佩金虎符治兵于汴复立宿州至元元年秋八月诏掠地庐江入滁阳自安府经略两淮军声大振四年秋八月观兵襄阳遂入南郡取仙人怗城䓁栅俘生口五万人江陵昼锁宋人闻我斾还多掠选两淮骁悍骑五千歩万人併力邀襄樊间公谓诸将曰若不投宿江北恐落贼便遂自安滩济江独留精骑阵牛心山下立虚寨设疑火夜半贼果至伏发斩首万余级𥘉公过襄阳驻马虎头山指顾汉东白河口谓诸将曰若筑垒于此以断饷道襄阳可圗也议闻于朝许焉五年九月筑鹿门新城白河等堡六年七月大霖两汉水溢宋大将夏贵范文虎相継以兵来争又遣兵出没东岸林谷间公按观兵势谓诸将曰此虚形不可与战冝整舟师以备新堡衆从之明日南舡果趣新堡大破之杀溺生擒者五千获闘舰百余艘于是治战舰教水军筑圜城以阳文虎率舟师来救来知府以百艘泊百山掣肘城役皆邀击于灌滩败走之禆将百舫跃入襄州寻乗轮舡顺流东走分舣战舰以待燃薪照江两岸如昼公门関擒张余衆尽殪是月授骠骑卫上将章事都元帅如故九年三月破樊城外郛重之襄樊两城汉水出其间宋人植木江中锁以鐡絙中造浮梁樊恃此爲固我以机锯断木斧絙燔其桥襄援旣絶公率勐士攻而拔之襄守将吕文焕惧而出降秋七月奉命掠地淮东抵维扬城下彼以千骑出战公伏师道左佯北贼果乗之擒骑将王都统十一年正月公入觐因陈奏兵事曰臣阿术乆在行间备见宋人兵弱于昔削平之期正在今日上付相臣议乆不决公复奏曰今圣主临御释乱朝不取臣恐后日又难于今日上喜曰卿言允契朕意诏以兵十万付之三月进荣禄大夫平章政事秋九月师次郢之塩山得生口四人问知宋㳂江九郡精锐尽萃郢江东西两城今欲师出其间骑兵不得护行两岸此危道也不若取黄家涴堡东有河口可由中拖舡入湖转而下江便时雨九昼夜不息公料大军方集餽饷不継水陆两间进退无据吾大事去矣遂与右丞相伯颜公议决意前进遂拖舟逹江舎攻郢而去𥘉过郢按行舟路径大泽中忽骑兵千人掩至时从骑才数十人公班马𬒳甲擐摕巳即奋槊驰击所向披靡彼惊走追斩五百余级擒赵范二统制乙未攻沙阳新城拔之前次复州守将翟贵迎降十一月丁酉公徃觇汉口兵势时夏贵巳鎻大舰扼江汉口两岸备御坚严叵犯公曰可囬舟轮河口穿湖中从羊罗堡西沙武口入江甚便十二月辛亥大军至羊罗堡攻之不克公语右丞相曰攻城下䇿若分军船之半循岸西上泊青山机下伺隙擣虚可以得志是夜雪大作黎明开霁风息公遥见南岸多露沙洲即率部曲径渡令载马后随宋将程鹏飞来拒战公横身盪决蹀血大鏖中流败去得舡千余艘公登沙洲急击攀錌闘开而复合者数四贼小却出马于岸遂苦战破之追杀至鄂南门岸兵败走夏贵闻公飞渡大惊以爲从天而下引麾下兵三百艘先遁余皆溃乱我军乗之江水爲赤羊罗堡亦拔尽得军实右丞相议师所向或欲先取蕲黄公谓诸将曰若赴下流退无所据上取鄂汉虽迟旬时可以万全且将士有家欲上欲下公私两便事傥蹉跌我任其责从之水陆趋鄂焚其舡三千艘烟炎涨天两城大恐汉阳鄂渚投兵皆降十二年正月黄蕲江等州降戊戍公率舟师趋安庆府宋殿后帅范文虎出降継下池州宋平章贾似道督诸道兵扼芜湖先是遣行人宋京来请和二月丁卯师次丁家洲公与右丞相议曰且和议未定间昨我舡出彼已乱射又执我逻骑四人宋人无信惟当进兵又曰若避似道不击恐已降城池今夏难守若欲实和俟渠自来作何语徐爲思之遂与前锋㤗州观察使孙虎臣对阵夏贵以战舰二千五百艘横亘江中以道将后军殿时我巳令诸将顺江两势树礮击其中坚南军阵动趣我舡急进公即挺身登舰手柁冲舡雷鼔大震喊声动天地我师掠彼舟大唿曰宋人败矣似道仓皇失措舳艣簸荡乍分乍合公以小旗麾将校率䡖锐横击深入宋军大坏即回棹前走右丞相以歩骑夹岸掎之追逩百五十里杀溺死者蔽江而下获战舰二百余艘都督府圗籍符印悉爲我有军资噐仗狼籍不胜计是日似道以轻舸东走扬州夏贵走庐州已已无爲军太平州和州降癸酉建康禆将徐王荣以城降抚慰城中市不易肆朝廷以宋重兵皆驻江都临安倚之爲重四月甲寅命公困守杨州甲子公次真州与南兵战珠金沙殱其千人获塩舡三千艘旣抵维扬视杨子桥河路漕真粟以助扬之即树栅断其饷道宋都统姜才领马歩二万来争期于必取南军夹河爲阵公麾骑士踰河直斫姜阵才所将多亡命叛降余皆淮卒劲勇养锐日乆战数合坚不能却我佯北才军果逐之我奋而回戈万矢雨集彼不能支骑先道去我随以鐡骑蹂之追逩斩馘万八千余级两淮镇将张丗杰孙虎臣以兵万艘驻焦山东七月辛未公登石公山萆而望之舳舻连接旌旗蔽江公曰可烧而走也遂摘伉健善彀者千人载以巨舰分两翼夹射公居中合势进击継以火矢着其蓬樯烟熖赫赫窘无所出先是虎臣命前舡悉沉鐡䌫于江示以必死至是欲走不能前军争赴水死后军閧走追至圗山获白鹞子七百余艘是后淮东诸城兵不敢出矣十月王寅进拜荣禄大夫中书左丞相仍谕之曰淮南重地庭芝狡狯湏卿守之时诸军进取临安公驻兵瓜洲彼絶应援扬不能爲后患兵不血刃而两浙平定公控制之力爲多十三年二月乙丑夏贵举淮西诸城来附左丞相谓诸将曰今宋已亾独庭芝未下以外助犹多故也若絶声援塞饟道尚恐东走通㤗假息江海乃栅扬之西北丁村拒髙邮寳应粮运贮粟以俻湾头堡留屯新城用逼㤗州又遣千夫长伯颜察帅甲骑三百壮湾头兵力仍谕之曰庭芝水路旣阻必从陆出冝谨备之如丁村烽起当首尾相应断贼归路六月已酉姜才知髙邮米运将至出歩骑五千果犯丁村与我兵相抗至晓伯颜察来援所将皆牙下精兵旗帜作双赤月大军望其尘起连唿曰丞相来矣南军识其帜才脱身走追杀骑兵四百歩卒免者不满百人辛卯李庭芝挟姜才东走公率兵追袭杀歩卒千人仅入㤗州廼筑垒以守之七月乙巳朱焕以杨州降乙卯㤗州守将开北门纳我师执庭芝等出継戮掦州市𥘉扬㤗下公申严士卒不得入城致毫发犯有武卫军校掠民一马即斩以徇其号令肃赏罚信有古名将风其年九月两淮悉平冬仲北觐现世祖皇帝于大明朝殿庭陈宋俘设大䜩贺平孽宋因上奏曰是皆陛下威德所致臣阿术何与焉君臣庆洽虽䑣弓湛露有不足喻其乐者第功行赏实封兴㤗县二千户卄三年奉命北伐叛王昔刺木等明年凯旋継西征至哈刺霍州以疾薨享年五十有四讣闻上震悼乆之诏谕有司曰阿术平昔多负勤劳其灵车南还给驲骑六十疋所过供帐设奠葬大同宣宁县公贵而不有其位难而克任其责料敌明临几果闻敌所在忠勇奋发不俟严辨跃马挺槊䧟阵深入故士卒感服争出死力南征北讨四十年间大小百五十战未甞败衂其追降生擒者皆释而不问及处闲暇恂恂似不能言论者谓公智信仁勇四者兼备与孙呉合云某窃甞考昔方叔召虎爲周宣平淮夷诗人述其功绩铿锵炳燿盪人耳目故宣王之形容与其辅佐由今观之若神人然不过陈其车徒之盛谋猷之壮而已若夫开府公飞渡长江合势先改因舟于敌乗机制変间不容髪恐诗人歌功列之于雅有不足谕其羙者况三丗䋲武爲国虎臣身都将相功名自终越古无辈由皇祖元戎推诚事上显尔都帅竭力殊方开府公奋身爲国心若金石忠结人主之知功定天下之半冝乎如营平矦展用于汉宣形图麟阁郭汾阳输忠于唐室庙开私第盖君臣之义始终之礼自相感发固将有以焉尔异代同德古今一时又何假鲁灵独羙龙旂之祀哉爰作乐歌以登新庙其辝曰奕奕新庙有侐其庭躭躭四阿桓桓两楹鼎荐牲牢罇湛玄清三事同仪品物具备上交神明下辅孝治子孙烝烝执爵而升以祼以濯乃伏乃兴僾然忾然如闻形声工歌祝告载扬我武于赫皇祖方叔召虎翼戴三圣肇开万宇忠勇奋发所向臣虏威慑西陲削平南土俪景同飜照映中古于烁王父奋戈濯征憬彼西夷是惩是膺如霆如雷不震不惊雪山云静滇水波澄鳞介肆狂皇威载畅扫除妖氛破南海浪践腾宋境孰敢爲抗﨣﨣堂堂寔曰忠壮文昌上将两两翼帝羽林垒壁横大利噐于惟显祢繄时英卫师干之试折冲万里笳鼔归来敦诗说礼丗祖再造有䖍秉钺负固不庭俾徃式遏料敌制胜如火烈烈摧枯烁雪江海有截车书㑹同论功推杰元贞守文载念忠勤登秩钖土光融九原有来酣战意甚闲暇酾酒临江投壷歌雅歛之一堂泠风洒洒钟鼔和鸣祖考来假宜其家丗翼翼振振孝孙有庆声于庙门嗣侯伊谁平章政事爲子爲臣惟敬惟义祉委祥臻忠传孝継子孙承之垂𥙿罔替秋涧先生大全文集卷第五十秋礀先生大全集秋涧先生大全文集卷第五十一秋涧先生大全文集卷第五十一碑大元嘉议大夫签书宣徽院事贾氏丗徳之碑元贞改号之二载岁舎柔兆月维㽔賔十有七日甲申附马髙唐王臣阔里吉思奏签书宣徽院事臣贾脱里不花言惟贾氏三丗先臣供奉内庭継典玉食夙夜祗勤颇着㣲効今饰终之典表行之铭未蒙赠赐敢援例以请制曰可仍传㫖翰林文诸石碑传信后来臣承诏伏念方今追崇宗祖因之懐想旧臣稽诸古者寔皇王盛事敢再拜稽首攷其丗系而论列之谨按贾氏丗为燕之大兴人髙祖仕亾金职庖人氏祖妣夫人李氏生一子曽祖讳昔刺躰皃魁梧箕裘丗业资谨愿以孝行闻郷曲国朝甲申间因上元奉御刘公绍现庄圣皇后时睿宗驻和林北有大水曰也可莫澜有峻岭曰杭海荅班与中土辽邈以公不惮逺侍阙庭即令典司御食甚称上意頋而爱之以其髯踈色黄因赐名曰昔刺然虑公汉人与风土不相冝令徙居溓州以优便之旣而上思公不置曰贾某在吾左右饮食起居殊安适也复名史供奉其诸色庖丁悉隷焉凡宫闱所需改虽繁多事益办给人有不逮未甞挟所长以声色拒人衆以此敬爱若儒素然加以谨饰周宻动而有爲故屡蒙眷谕命与贵近啇确大事深识逺虑出人意表时丗祖在潜知其重厚可大用迨中统建元特授提点尚食尚药二局兼领进纳御膳生料令佩金符用彰勤恪旣而昭睿顺圣皇后嘉其克调鼎味以宫人苏氏妻之年旣耄犹不倦勤旣而以疾不起将革索赐衣及所乗騘鞚至庭奄然而逝其方寸洒然略无愧慊送终之具一从宫给葬漆园先茔寔至元五年二月八日也今赠嘉议大夫闻喜郡侯谥曰敬懿夫人李氏淑慎柔嘉光俻妇道𥘉奉姑于兵间食少不足供养自以浆脚杂菹而食其贤孝可知年五十九没于中山継姑亦亡寿九十有四夫人生子一人今赠闻喜郡夫人谥曰节孝祖讳丑妮子嶷然殊异及长多力倜倘有襟量甫五歳丗祖皇帝爱其风骨峣峣甞置御坐侧旣冠昭睿顺圣皇后妻以宫女毛氏从征大理甞跃马入水捉战舰一併擒甲士十余人上重赉壮其勇而惜其轻锐也自是命与丞相线真出入而持护之及还上欲大用以疾终檀州今赠资善大夫临汾郡公谥曰显毅夫人毛氏系出延安有妇道宗族以贤称抚育孤㓜皆致成立贾氏复振夫人之力居多享年六十有一赠临汾郡夫人谥曰靖淑子男三人女二人孟曰忽林赤仲曰买狗性沉厚寡言笑㓜事𥙿宗皇帝官奉训大夫典饍署令卒年四十有一季曰寄㣘天资慷慨能睦诸亲自㓜侍安西王官至怀逺大将军陜西屯田緫管府逹鲁花赤卒年三十有七孙二人长曰钖烈门官至掌饍局提点次曰观音奴女二人长侍中宫旣笄愿披鬄爲北丘尼赐号崇教大师次曰邈罕适中书左丞相即律公第九子叅知政事希逸显考讳忽林赤资寛厚羙仪容善骑射中统辛酉扈上北廵道出释壷土风霾昼晦歘有贼来犯遂射而扲马下上壮之至元𥘉袭祖父职佩金符提点尚食尚乐二局兼领进纳御膳生料夙夜在公克绍乃聀継授嘉议大夫签宣徽院兼尚膳监事出入禁闼三十余年甞侍清燕调羮御幄曽无覆餗之忧将命公朝毎抱有终之戒悉心尽虑敬慎如一过则归巳善则称人横逆之来直受之而不校其雅重有量根于天性自然非矫揉作爲而爲之也以其年月日以疾卒于位得年四十有三讣闻上哀悼竟日阖朝诸臣弔哭皆失声下至庖丁宰士绋送长号者无虑数百人自非推诚接物素服人心焉能感召如是今赠荣禄大夫绛国公谥曰忠靖夫人忽八察皇叔安西王与同乳哺聮贵气冝室家德充于容行践于言爽朗而不掩其柔严恪而不失其和奉舅姑则尽孝事夫长则罄节甞入监宫纪蒙赐珎玩甚厚今封绛国夫人子男七人长曰完者不花昭信校尉尚食尚药局提点卒于官次曰也先不花蚤世曰脱哥里不花嘉议大夫签宣徽院事曰也相忽都鲁中奉大夫司农卿曰王六曰布延不花侍皇太后于西宫曰忽都不花孙六人完者不花之子一人曰乞里乞歹脱里不花之子三人曰也先怗水儿曰逹理麻室利庶出曰班不王六之子一人曰撒里忽都不花之子一人曰伴哥臣甞观周礼天官而下即膳夫庖人之軄岂人主尊严不厚其身无以护养元气根本惟其血气和平志虑充溢而后使国脉民命廼有所恃而发政施仁散爲天下之福令贾氏五世嗣守世官同济厥羙冝其子孙报施昌炽荣显有如是者铭曰贾氏五世箕裘相承蛇化蛟腾不变其形大安季年万室南迁天道在北公知其然负鼎比上割烹击鲜旣现睿庄奉承周旋乃眷乃頋忠力于宣神龙奋渊俪景同飜尚食尚药圣躬万安谨饰周宻耆艾敦厖出入卧内将事不遑燕喜龙楼飨献朝堂鼎铛刀七威仪锵锵养德养体其道有光一饭之勤其报彰彰况乎万乗福赐可量宠数优渥垂𥙿后昆若若累累烂其盈门有来遐祉大集公身八秩之寿五福之尊一笑而逝长逰帝阍迨夫嗣子忠勇絶伦秀而不实大用遂屯于嗟麟趾廼见振振于穆孝孙有仪有艺功归衆人过则称已犯而不校是又人所难尔调和鼎味有相业履其在内助彤管有炜帝曰懋哉德容嶷嶷朕自邸潜深知所以継续而行丗济斯羙崇徳尚功有例有体曰祖曰祢若孙若子谥以显号公侯有伟表之丰碑漆园故里臣拜稽首愼终如始臣力方刚圗报无巳大元故大各路宣差李公神道碑铭并序大元以神武戡定区夏长䇿逺驭控制抚御之方甚悉故治无小大例建官临护犹古监郡然而权威眎前代爲有加维魏府盘城千里几十万其襟带之雄节镇之重自昔号建国至署监緫者必勋阀丗胄练逹时体通习汉事忠贞而有材望者膺选在梪拨甫夷之后官府草剏之𥘉布宣皇灵统摄羣属具民瞻而胜保釐之任者钤部李公其人也公讳益立山其先系沙陁贵种唐亡子孙散落陜陇间远祖曰仲者与其伯避地遁五䑓山谷复以丗故徙酒泉郡之沙州遂为湖西人顕祖府君㦄夏囯中省官兼判枢宻院事皇考府君用级爵受肃州钤部其后囙以官称为号䘮乱谱亡遂逸名讳公昆弟四人独公少负气莭通儒释洞晓音律以廕儤直宫省积劳调沙州钤部建国朝运开干维时公兄由肃州长奉使扵我太祖圣武皇帝异其材辩因与舘接使察罕深相结纳情好既宻约输欸内附天兵啚肃以射书事斍遇害及丙戌冬师次炖煌公审天命之攸帰愤兄忠之不果遂拔部曲诣军门迎降太祖以公首効忠赤特加褒命隷国王木荅里帐下从征羌落每戦忾王所敌故所向克捷有功丁亥夏师还乗破竹势命圉将忽都帖木儿偕公招谕沙州守臣率衆伪降伏彂撃走之忽都马踣追兵垂及公下所乗授之得逸去乃麾左右戦却敌而还王壮其勇召使前僗焉曰当危急际委巳以济人汝命固不靳邪对曰彼国之勲旧倘堕姦计有辱君命以新附顕𬒳驱䇿效莭死事廼所甘心太祖闻而嘉之仍谕曰卿勉宣忠力㑹当以好爵縻汝明年戊子春从攻沙破之帝怒不时下欲屠其城泣请曰彼逆命者渠魁一二人民何与焉若悉阬之恐坚未降者心且臣贱属咸在愿赐全宥帝録其功忠许焉阖城赖以生既而命贰业陌赤行其部断事官公不鄙夷其俗故裁遣终日无倦色人服其详明焉庚寅秋有诏檄诸部精兵忠朂之士西征阿思部署公选锋率转閗而前斩艾不胜计进围城聚踰月不即克一夕公伺守陴者怠帅勐士潜登其墉杀十余卒即大唿曰城巳䧟矣诸军进随阿思乃溃䇿功居苐一擢千夫长自是勲名焜耀朝廷有意大用矣岁甲辰诏选勋能佐行䑓扵燕上以公克谐往焉时莭制所及二十余道机务填委日复一日公辅相聴断动合事宜政多便扵时者辛亥春朝廷稔公综练国事复有颛面西土之寄以年髙辝不拜宪宗皇帝奨其旧臣䖏内地便之命钖金虎符充大名路都达鲁芲赤复赉白金御骠以宠其行魏自兵后官府甫建群豪诸司错迭长雄不相下致政令不行事多龃龉公知其然无鉅细一以重典从事𥘉则遻然既乃弭耳聴约束惟谨大纲既振扵是举㢘能拉奸暴扶良善恵寡凢政之不便民所欲而未得者率立行而更张之至扵外而营幕连野内则使者旁午咸畏公方刚莫敢侵分少有牟扵民一日释菜庙学頋礼殿䵝圯公喟然叹曰泽宫风化所系今若尔何以兴善心扵民乎即完治一新其亭传长府皆以次修举衡漳歳霖潦泛溢爲民害甚侈公请于朝跨河揵堤仍植槐㧕万本苞固峻址捍御崩啮且充歳时材爨之用迄今公私頼焉相有剧贼张党结百余辈在所爲梗官不能钤潜入境行刼公廉知穷其根株窟穴挠捕无遗自是相魏之郊民安田里暮夜絶桴鸣之警矣巳未春今皇帝南伐驻驆濮苑起公从征旣而知公恙命尚毉诊视眷顾殊渥其年秋七月竟以疾薨于位春秋六十有九公资严明不妄言笑清峭有机警以忠顺上结主知致出叅大政名声极于时利泽施于世平居循循爲善若不足惟恐一物之伤及束湿吏曹紏绳姦谬不丝发少贷虎符麟节长魏师者九年号令明肃豪右屏息四境乐业隣藩悚其威望𥘉公行春近郊见盛挟菓芳者公责之曰此天地秀实以养人多折何爲乃扑教而去自是方苞体之物莫敢有暴殄者其始焉以重典立威终之以惠爱及物类如此至元戊寅葬公于大名县台头里之新仟从卜食也夫人田氏白氏祔焉三子长曰爱鲁袭公丗爵至元四年迁金齿等国安抚使㝷陞授云南道宣慰使兼都元帅今进拜中奉大夫叅知政事行云南等路中书省次罗合终大名路行军万户次小钤部代兄民职孙三人长教化孝友英发乐问学有藴借至临政精覈矫矫有祖风今阶正议大夫佩金虎符充大名路緫𬋩府逹鲁花赤兼新附军万户曰帖木儿敦武校尉固镇鐡官提举曰万奴簉中朝侍从官甞闻活千人者后乃有封公沙州之请何啻千人哉今子孙䋲䋲承世爵而継禄次岂非隂积致然耶旣㐮事之三年嗣侯教化百拜以墓碑来请曰我祖捐舘巳来将二纪于兹曽是表峙神道无显刻以昭裔昧朝夕惴惴有不遑息者幸宪使惠顾以毕厥志庶圗报遹追之心有以招告存殁大获慰焉某谢不敏祷愈恳以教孝求忠之义固不得辝谨按所具善状叙而铭之其辞曰干龙奋飞天北方潜蛟乗时亦云骧李公材武邦之良拔身向明佐兴王西倾崑崙扫河湟有来群后何瀼瀼公从钤校叅戎行卒能建功出非常天威西収陈堂堂凯歌归来百战埸龙泉精英百錬刚试之剸繁尤允当行台驻燕緫皇纲上计委积如陵冈歛伏雄毅归賛襄于惟致君变时康我听我理多捄匡一日问望驰四方醻功便老国有章付之方岳又汝长魏昔建国千里疆德星出昴光煌煌憬彼羣属势轩昂正名定分我所遑拊摩疮罢抑豪强百废具举用乃张若传有亭积有仓里不桴警孰窃攘大贲礼殿开两庠春风絃歌齐鲁郷渍民于渊吾悯伤躬督万民揵隄防浊流不扬耕且桑功余保障歳屡穰始焉立威肃秋霜终以惠鲜熈春阳民祝公寿福此邦曾不少留我涕滂公虽遽徃有不亡隂积阳报理乃彰子孙嗣封奕叶昌髙牙大纛冝彯扬河流洋洋沙麓苍是爲元臣衣冠蔵惟德在民乆愈光呜唿此碑古甘棠大元国故卫辉路监郡塔必公神道碑铭并序皇元天纵神武戡定区夏禁网虽阔钤制有方曰州府曰司县廼建官监治于上路则复设緫监一人其位望之隆控压之重若古方伯刺史在诸王分地许持选抡委之颛任之乆比同封建嗣承丗爵校常调爲重若天宠袭汉貂荣分虎节卓尓良硕之才允济承宣之羙其生也爱方召父其殁也思逺桐郷者繄我卫辉路都监郡塔必公其人也公讳塔必迷失系出瀚海大族王父府君讳押脱玉伦𥘉太祖圣武皇帝龙飞朔漠合一诸部公扈翊开拓屡树勲伐授阿不罕部工匠緫管仍佩金符显考府君讳玉鲁忽伦爲人胆勇善骑射早以丗胄爲内侍官歳壬午帝西征有兽扶拔潜啮御骠上怒合围大蒐公蹙兽至帝前射而殪之上喜甚钖百马以旌异自是歴事庄圣太后宪宗皇帝以先朝勲旧爲御前緫执法毎大犒飨衣盛服乗名马麾缨杖肃官仪周行云幕殊显赫也府君生四子公即冡嗣也公姿白晢羙髯而气干魁伟膂力絶人长袭父秩出入禁闧亲宻无间巳而有言贵近纳赂致殷者上命捜索帐橐独公衣𬒳外廪粟数斛而巳由是廉慎爲上所知已未秋宪輴西陟弃群臣而北明年庚申世祖皇帝北还公仓皇东播迎谒中途上素闻其贤爲頋恤之及登极俾就宿卫至元三禩诏以卫封皇姪玉隆荅失爲采邑陞州而路遂辍公来监治旣下车以卫壤𥚹狭路郊冲㑹使轺营帐骚屑无时不力爲抚养遗黎保障一切恐靡然无复纲纪偾瘠豚上如淇控北徼无所附丽公请于朝来隷分辨主宰汔民劳爲多由是卫以三州五县列河朔剧镇明年诸王秃忽鲁南征道出淇右供顿储偫至骇民听公逺迓启其故下教申严衆歛迹而过辉营帐千屯分牧共西夏则避炎潞顶冬则迎燠山阳践食村落輘轹州县有不胜其挠者盖十年于兹公落其机牙来就约束辉民殖园竹仰供赋税监司掩之入官少有犯民即破产抵养民之道公上奏力陈利害竟还民产刘数伙徴甚急虽破产莫克偿公悯其数不亏爲申理之得免释惠孔子庙兵后废撤不复者五十载公首议修建解二骖马辍俸稍两月以佐费旣迄工壮丽甲诸郡释菜告朔文物煌煌其蹶厥民彛思乐泮水贻谋后来有深意存焉者六年入奏肤功上喜甚以宪宗嫔赐之金玉鞶带上驷雪鹘副焉七年河朔大蝗卫独不爲灾识者谓德政所致其秋料民爲兵甲衣需䌷制之市阙民不易得公命以缯代敕使以乏军兴不可曰脱有悞我则任之民頼省便八年夏四月入觐得疾上命皇姪阿速䚟同尚医来视以六月十有三日薨于上都寓舘得年三十有九讣闻上嗟惜者乆之遣使护䘮南归葬汲县西郭清水之曲公姿刚毅严明事上忠奉毋孝平居寡言笑凛不可犯及与僚吏共事有量知体通议论乐从善无一毫自用之私要以爱养民力成就王事爲亟知緫尹陈公祐之贤敬让欢洽与其施设至事閧兴除人莫措手者即任其责不自頋惜晨起坐堂上吏抱成牍凫进公询尹云何曰得即署及朝士贵种译语䦨翻辩论请索関不可支者不动声色徐以数语应之即听决而去退食铃阁下侍立不三数人门庭肃然杜絶私谒当时政令修举豪强歛迹赋役均简俗兴礼譲河淇间民物雍熈风化大行皆由公处之以公廉揵之以勤强镇之以安静有以致也时移事昜人亡政存三十年间人物有渺然之叹论者谓仁者当得其寿积善常与其报公位不满徳夀未遐龄天之报施果何如哉予曰不然贤者必有其后一世之短百丗之长存焉天道可必至子孙而后定者审矣夫人月匊氏姿淑婉亦瀚海名家后公十七年卒祔安玄堂子一人即今嗣侯塔失帖木儿女四人长夭次适辉长玉失乃次适汲尹也先不花次适工匠府经歴小云失不花孙二人曰不颜帖木儿曰脱忽帖木儿女孙一曰不颜的斤𥘉公薨嗣侯甫三歳后二载太夫人挈之谒皇姪阿速歹令举头视日曰嘉肖其父仍抚背谓曰汝蚤成立当継先业旣冠从叔父怀逺觐丗祖皇帝诏侍汤液扈东征有劳绩至元二十五年命袭爵官怀逺大将军材识明敏临事善裁决止酒十年读书无倦秉志挺特有过人者祗遹先志俪踪时彦蔚然以贤师帅称佳声载路逹于天朝蒙赐府第一区贤王亦以锦衣玉带白金爲赉大德改号歳冬十一月以书币走京师请于某曰孤子无所肖似尚頼先人遗泽猥嗣爵位朝夕惴惴以圗报爲亟惟是揄扬先羙昭示永乆庶几少有慰焉敢百拜以铭章爲请追惟先郡公交㝡乆知行巳爲详义有不得辞者谨按善状系而铭之铭曰金天瀚海包元精斗极通贯气上蒸地灵人杰古所称笃生丗贤爲国桢爰有真人𧺫朔庭风云俪景争骞腾维公家丗开五城执掌天宪昭仪形帝前盛服麾仗缨云幕万士罗天星肃焉约束一气凝日华光动劒佩铿渥洼神骏天池鹏维藩采邑启卫埛其徃视师汝则能卫维小邦势孤撑民屎事剧力莫胜兴滞𥙷罅湏力行茧丝保障事匪轻今则致理宜合并与善知体政大经兹焉吾分非自京坐镇政有公而清暴强歛迹民敉寕学校修举礼让兴吏畏民爱化大弘紫庭入秦报政成赐金増秩循固应嫔以天御何宠筞蝗不爲灾嵗屡登民沐膏泽如幪帡愿公福寿川方増一夕星殒瞠有声素旂南下风冥冥民失怗恃畴卑矜昔歌且舞今涕零臧孙有后事可徴嗣侯善述德日馨丰碑堕泪勒我铭大书丗笃忠与贞怀我风爱爲丗程龟麟漠漠秋烟生衞人户祝公之灵桐郷丗祀何千龄大元中奉大夫叅知政事稷山姚氏先德碑铭至元改号之五载秋七月宪台肇建于以配肃天德用昭太微执法之象诏平章政事塔察公爲御史大夫其里行十有二人就举所知以充贠数某亦忝簉力列始识姚矦君祥于肃政堂爲人蠭闳有胆气勇于必爲以功名自憙寻膺才选由本台架阁授监察御史朱衣白简意跃如也时朝廷方励精圗治思闻谠议振折骫骳倔彊之气君祥一旦责与志合义激于衷殆以与事閧者甞与柄臣庭辨得失摧姦发伏见于声色不少假借彼情露气禠落其机牙上爲动容嘉其峭直因目之爲巴儿思国语谓其不畏强御威勐犹虎然且喻之曰尔后有违太祖圣训及干朕之纪纲者许令直逹罄所愿言由是台阁生风士论有埋轮都亭胆落金吾之目故四仕风宪入长秋官再尹大府皆着能声遂进拜中奉大夫叅知政事因不自遑暇曰愚忠朴直効用何有致兹贵显追念先考读书遯丗不一见于用潜德融光流庆后人欲报之德昊苍罔极有求铭太史光贲泉穸霜露之感庶几少慰遂以铭章来请自惟君与不肖早以义交友爱之情寔深孔怀况乆要不忘其敢以不敏辝谨按东雍之姚系出唐宰相文贞公遐裔逺祖伯禄甞任绛州观察判官卒葬属县稷山之南阳里子孙因占借爲邑人今姚其氏者尚余七十家虽莫克昭穆要之同出一袒风声气习犹可识也君祥大父以祖竁艰于沟合别起新仟于嘉禾之北原父韩某生十有八值金季抢攘家业荡尽孑然以孤童子流寓代之鴈门乡贡进士赵公爱其姿性温克舘之为门倩其先素以方技行府君㓜传家学或劝售其术以资生事曰利者人所共趍其如不可何毉重事人命死生系焉今以餬口计措不精之术于其间寕寒莩死义之所不敢爲也闻者爲叹息遂安贫处分以阐庠爲业终身不昜非道一介不取与于人单瓢屡空进修之志不少辍由是逺迩矜式以师儒推重之及二子稍长甞庭训曰圣贤千言万语牖人于善以要领而论不过忠孝两端而巳汝䓁其勉旃异时立身成人恐不外是寿五十有八以疾终于代遗嘱天福䓁起宗显亲归葬先垄爲切配赵氏治家清严教子孙有法君祥𥘉拜御史戒之曰古称公尔忘私汝旣委质而臣当罄殚一心黾勉所事勿以未亾人爲䘏俾吾追踪陵母死之日犹生之年也君祥亦请于宪府监察责当言路有犯无隠傥因事获谴乞不亲累或以奏闻上爲称之曰巴儿思母子虽生兹丗其义烈之言当于古人中求之命侍臣董文忠传㫖翰林院特书其事光昭简册由是夫人贤淑闻于时元贞元年十有二月晦考终牖下享年八十有七生二子长曰天福即中奉君次曰天禄终和衆县簿男孙四人女孙二君祥之子曰祖舜终秘书监着作郎曰和尚未名女二俱适华族天禄之子燕山馿速不歹先是君祥緫尹平阳绛即属郡封树坟劵凢仪制之得爲者略皆备具及母夫人之䘮方尹真定即弃官奔赴爰奉二亲祔之玄瘗旣偿先志适展孝思维姚氏自文贞公巳来歴唐讫今余五百歳彯缨若绶代不乏人逮鴈门府君遭罹丗故家业中㐮复能积德絫行躬不受祉遗之子孙中奉君承丗德之清源浚之以蠲㓗而端其本采群言之枝叶滋之以茂实而循其能冝乎起身韦布致位卿相爲连爲率励薄俗而振清标也是冝铭铭曰岷山导江彂源滥觞豫樟蔽空起于毫士贵尚志再丗而昌天道于赫孰爲茫茫东雍之姚系开鉅唐盛衰靡常善焉降祥繄鴈门君源濬流长不飨其报后祉曷量生丈夫子训以义方一朝奋飞大我门墻峨峨豸冠振朝之纲摧姦彂伏耻后赵张婴鳞上諌屡皂其囊精诚耿耿洞逹帝傍以虎喻勐奖其忠良游刃恢恢槃错莫当外台雄峻搏击翺翔羣狐闯穴一鹗撗霜风动百城孰爲暴强遂叅大政庸极宠章岂曰子能先代之光追报无及有事显扬丰碑掲嶪勒铭煌煌惟孝移忠惟忠孝彰孝継忠传大沨泱泱子孙训之昭示不忘秋礀先生大全集秋涧先生大全文集卷第五十二秋涧先生大全文集卷第五十二碑大元故郑州宣课长官卢公神道碑铭并序至元己丑冬予提宪福唐识前政太中卢君沉厚谦抑盖卓卓有爲者及闻诸僚友间君自平江淛以来治军抚民俱有成効惜去之遽不暇欵接也后六年予方䌷书石室来谒曰天祥负衅深重向任囬甫拜先壠不幸考妣相継奄逝今祥禫已终惟是告神明传未乆者不内翰是託其畴依幸惠頋无让旣而持善状以墓碑来请廼勉爲论撰之公讳元姓卢氏丗爲许之临颕县里仁郷人曽祖祖丗代邈名讳俱逸乐耕稼以善行茈一方父讳某金季以劳治襄城簿有声妣李氏姿明慧知经史公垂髫教之读书每以言动不妄爲诫及长存诚尚义挺然有守不爲流俗所移歳壬辰公避地郑之管城及汴梁下民环郑而来者日以千数公知衆心去留未定即㑹而喻之曰郑土号称沃壤䇿荒歳乆畒可数钟今弃而不耕狃迁避爲安其安果何在哉吾欲捐私廪助种食与汝曹并耕而食一旦有成不犹愈餬其口于四方君等其有意乎衆感而准命由是逺近孺慕归依者衆生聚烟火渐复平日之旧迄今郑人户而祝之庚子辛丑间朝廷闻公信义多之乃曰智効一官用未可量也遂举充郑六县课税长官数年间事办而民安不知有垄断也其寛和如此旣而叹曰放利而行不容无怨况非素志遂投牒而去优游田间处身事外有教子读书立门户尽地利厚盖蔵而已歳时伏腊击鲜具酿与亲戚父老寕止燕衎乐于胥也先是治苐郡城中然未甞乆处杖屦所安多在里仁别业辛卯冬一夕与隣里辝诀曰相亲乆幸各自重遂命驾入城衆讶其遽如许也巳而果微恙召诸子若孙告之曰昔吾翁媪兵烬余营理生产五十年间勤苦备甞方致苟完今寿踰八秩嗣子致位通显吾何修而然是皆祖祢积德勤力所致苐官无髙庳廉慎能安家无肥瘠共俭可保吾平生行巳汝曹犹及见之诸孙温饫不知囏难所自读书力田愼勿偏废如是则卢氏其未央也言终而逝飨年八十有二夫人薛氏抵严贞顺母道有光夫妇相处五纪公之意不毫发少失后一闰无疾而终四子长天祥大中大夫福建闽海道提刑按察使次天驎未仕天祐忠翊校尉行军緫把战占城殁皆薛出天瑞晋江县尹前公卒一女适曹氏子孙七人从善从礼从顺从道从正从德从谦从礼袭父天祐聀忠显校尉行军千户余皆㓜孙女九人四适士族余在室曽孙一人曰允孙曽女孙一人尚㓜某年月日天祥等奉公柩葬大陵先茔某穴夫人薛氏祔焉公爲人魁梧重然诺寡言笑言则爲衆信服处身治家不侈不陋理恒业课僮仆各得其宜故能上下戮力农事修整子孙朝夕问谒肃若官府虽抢攘际姻亲郷曲頼其依借与平时无异𥘉江左平公南游㐮汉遇俘者疾病颠顿道涂间悯焉遂罄行槖中物赎而良之者甚衆至于行髙恩积在人又似夫汉樊重之行事也是可铭铭曰天禀中厚百焉可爲事以诚应其将孰违暨暨卢氏家颕之涯三丗在野笃爲农师頋此大本我控我持迨乎府君一诚是思积而能散识符事几大梁既下流氓四驰环郑而来莫知所依一语还定衆若归畇畇郑圃澹澹冲陂烟火相望鸡犬垣篱繄郑有存曰侨曰皮尸而祝之非公其谁岂惟义豪善人几希逹而拜官非吾所期解绂南辕幅巾杖藜秩我东作西成可知崇彼礼节张吾四维呜歌有子㓜之乐营产尽吾樊之规流惠闾里赈乏宗支人以爲君子冨于此见智人所推取诸理化政将同施婆娑故里寿髙期頥子孙簮绂何若若兮累累临终朗朗二者勿遗盖耕稼乃种德之本教子隆起家之基古人取必于身后公独飨福于平时狼陂奫沦大陵崔巍异时瞻丰碑于木抄其有感于斯者知无媿辝噫金故朝请大夫泌阳县令赵公神道碑铭并序金自南渡后封壤日蹙军国调度百色所湏悉取办民间然迄于亡而不知困其良法善经维持而有力者多农司辟令是归若乃䇿名俊造列官令宰终其职而不负所举者赵公其一也公讳鹏字搏霄蒲之河东人㓜君举业弱冠有声埸屋间擢贞祐三年词赋进士第父元善声韵算学丗以农致冨及公第诸负债者悉折劵以贳曰吾所得巳多尚何贪爲其知止如此公释褐主芮城簿秩满令阙县请留公行台廉其能俾摄县务旣而调同州澄城令民安公教政方着左曹请赴入𥙷尚书省掾未几用荐者辟授泌阳县令泌边邑也户繁俗剽薄多不地着号称难理公下车设教条督游堕行视田里相民利病而兴除之见其土腴而桑鲜及知玉池沲坡等陂民甞资以莳稻歳获千万钟年深堤堰圯漏贪取恣引彊者有余弱者不足田有涸而生埃者致相讼竟歳公审其若是令口水爲利殊博旱干有借焉正患润余而用不均又曰设使菽粟如流寒无袴𥜗将奚以卒歳乃揵圯苴漏潴漶散理沟洫复作斗门提阏十数处量田畴爲可溉约束又置皷畜犬于田畔以警其姦窃自是纷争息民无所私及课植桑歳至三十万株县以之致冨焉公曰旣殷而教圣人之大经于是谨庠序表善恶以敦其礼让有射生张青者闯践两徼颇横恣不法民嫉之公廉知摄至庭严加教戒就给田牛昜籍农伍许以自新曰今而后姦枿少萌吾将不汝贷青悔愧自歛迄终更不复爲非其兴利昜俗先教后罚殆召父之治南阳也农司覈实以其绩上闻至有州县得人之谕㝷迁丰衍库使京城変人饥至相啖同僚欲私帑物以昜斗食公曰我主吏死则吾分可切君蔵以偷生耶其人惭而止北渡后流寓淇南贫无爲资时当路有知公之贤欲以一县相屈者公闻之曰余方以俭素自守其可荣以仕乎竟不应遂教诸生爲业识者多之以甲寅歳夏六月二十九日观涨西城归憇坐础言笑而逝春秋七十有三积官至朝请大夫至元戊寅歳改葬公郡城东郭显应祠雨百许歩郡君邢氏祔焉公凢五娶杨氏生子庭掌爲郡学官文某适同年何氏子耶氏生女华仙适齐氏次雷氏令狐氏再娶阌郷邢氏生四子一女男曰康曰广广传家学甞任筦库以廉能称曰应曰廉读书通医术女舜英适陈嘉谋孙七人良弼遂良济民从龙显祖时敏克谦先生资雅厚长身白晢与人接未甞出一妄言衣冠颜貌望之知爲一醇儒也所交皆一时才杰如石御史子坚李右司钦叔暨其弟钦用钦若杨都运换然王华隂元礼何学博与之甞观河华风土秀润雄硕不随时髙下先生挺生其间清明之所萃钟英彦之所霑浃宜其角逐文埸而擢名进士杨歴中外而称材大夫所居民冨所去见思廪廪然有德譲君子之风词赋爲平生颛门之学其经指授者皆有所成就某年方志学受业门下今老矣凢两入翰林三贰宪府粗有所闻于时先生之教有力焉子广来请铭曰是某之责也其敢以不敏辞铭曰于休先生德让君子力擢巍科声驰膴仕二宰剧县政平讼理敬谨开田里先罚后令行禁止异绩殊闻惊目骇耳一非不能未免有巳邹论爲邦厥有深㫖树畜耕耘王道伊始史传汉循龚黄信臣奋髯扺几莫之与伦谅公平生有得于此至今遗黎歌咏余羙天歩改玉士或昜节布衣归来教授爲业斗食苟生寕饥不屑铭无愧辝劖此麟碣是爲亡社大夫之墓其光有晔大元故奉训大夫尚书礼部郎中致仕丁公墓碑铭并序金制大定闻限以三品至五品軄事官承廕子孙内班供奉或省署儤直者同吏贠许试六曹令史中其选验班秩崇庳而収𥙷焉谓之班祗出身于以抑任子苟进之风且励多士特逹者之志在当时号称入流羙科如吾奉训丁公卓然以材术拔出伦类表见一时可谓笃志君子其敢以门资待之乎公讳居实字仲华髙祖孝温仕金朝官金紫光禄大夫临海军节度使遂丗家锦州曽祖与宣武将军终兴化簿大父从吉明威将军宜阳令考钟太康税使累官至宣武将军公少孤稍长力学不倦毎以借廕入杂流爲慊遂去习城旦书用明威资中正大四年部掾甲首例𥙷尚书吏部令史南播后封瓖蹙贠多阙鲜中外官守代搀滞公详酌格例若不颛泥而铨调以方至事行而人服其当因建言曲阜令孔氏丗継终其身有不便者请优以两考调佗任擢族中贤者嗣秩乃尓则圣人之后材能軰出不致沉欝朝议从之未几擢权尚书省令史明惠太后崩暨国信出使皆以材选从事爼豆缙绅间称其敏逹积前后劳官昭信校尉勲云骑尉金亡流寓天德黒水间国朝方事江淮緫廪饷于卫漕长宗矦亨奏公充军储经歴官収德望也公筹㑹漕计虽内输外馈应期取办颛以抒民力爲心俾人忘飞輓之劳士有足食之乐公力爲居多迨中统建元开府史公宣抚河外方圗任旧人以副阃寄故首荐公谘议幕府事公竭诚殚虑思尽心所行簿书外典宪狱情亢所明慎𥘉许民得千户印章于间以窭甚冒称偏禆获戾投欵而南以徼赏格既而潜来事露有司抵之极刑公曰不可原其情非逆不过以谲圗贿尔竟从减死论故制辝有处心纯正用事详明熟识国兴之谕其爲朝壄推重如是四年复应左丞阔公辟署大名宣慰司幕官适青齐用兵调度星火急公昼夜措画责分而事办有宿盗抵法上官主以劓刑决之公力辩曰时方関动肉刑乆废行之恐衆情疑骇且复累公遂处以常法一边将以叛获奴从欲杀之公请谳于朝左辖公曰从逆者坐死尚何疑公曰彼固有罪爲士师则可以僇之况奴爲主胁寕知得巳乎上之囚果纵释后来谢公拒絶不见曰向非汝私论国典也其清眘强干至爲子清公赏识且以大用许之五年朝廷大明黜陟调中外官铨法旷乆后生晚进有愕然手不易措者以掌固起公遂授吏部贠外郎所谓吏勲緫格贴簿之类指授大略然后以今酌古裁为新格粲如也庳秩崇资陞降注拟多适其宜以能陞奉训大夫尚书礼部郎中㝷以年及请老诸相谓公齿力健未宐失此老成人请益坚得告沾沾而喜曰自今方爲一事了人也其含章有终爲可见矣时致仕例未行俗且以奔竞患失爲风闻公勇退若尓识者莫不叹羡翰林诸公至饯以歌诗羙之公气貌魁伟资颕悟廉直精敏过人挺身正路动以捡押自律与人交虽小信不忒及谈典故论法家令人听之娓娓忘倦故至元已来删定仪制公毎预其庭议焉甞有以瓜菓爲献者谢去之曰此固微物第生平未省一介妄取诸人其自克治多类此畴谓阿私可得而浼邪中年后勑断家事母复関白以书史自娯喜读司马公通鑑日手书爲课曰一録则胜数过矣五载间寒暑不辍遂成全帙故晩节识益明志益笃然于丗犹有末忘者十三年夏余攷试在汴尚忆公危坐一榻吐论犹健间及丗道理有所臲慨然义形于色因泣下沾襟余讶其遽如许也明年秋八月遘疾卒于家春秋七十有五夫人赵氏金太中大夫太常卿文简公之女孙泗州防判经之女正内主馈壸仪有炜生四子皆读书公资之殊力长曰诚克家不仕曰询有文学淇州教官曰训通吏事任江州某軄曰谅能以孝移理于官而义襟霭如甞爲河南宣慰司提领按牍官负公之所钟爱云孙男女如于公殁后八年子询谅来谒余跽而请曰维宪使与先君丗契厚从游且乆知行已爲㝡详今墓石未铭敢百拜属笔庶假宠后人以垂不泯幸先生母譲因弟其善状而表之以铭铭曰士志弘毅奚间隆汚譬彼玉莹丹青不渝显允丁公志弘气愉脱落门阀奋飞亨衢贞我宪度励夫廉隅擢居省署以才以誉契囊佩玉气皃舒徐表见一时声光两都开物成务绰然有余其出其处与时盈虚解绂归来诗书自娯人曰吏师我曰通儒浅之爲失昧于卷舒公卿之门形势之涂老不知巳伺候奔趍衆眎爲常曽何异于我独翩翩勇退自如以此较彼孰贤孰愚岂惟知止而近不殆古所谓贤哉二大夫者公其庶乎我铭表德过者嗟吁故武节将军侍卫亲军千户董侯夫人碑铭故武节将军董矦死事后十有九年当癸巳秋八月庚戌夫人凌其氏卒于槀苐之正寝用次月九日嗣子守仁手开玄堂祔安武节匶左礼也重念母氏德全㤙至以守仁蚤备戎行省定岁有时不幸罹兹大故例同丗俗附见于表志之末何以慰凯风寒泉之思惟是鑱铭别石嫓峙神隧用昭懿德越厥心是恔内翰与叔祖契欵尚恵顾使卒微志岂唯守仁等幸亦母氏之永光也敢百拜爲请譲不容巳谨叙而谇之夫人号淑媛系艧泽大家父松岗先生讳轴母元氏先生资刚正有文行甞提举真定八州学校夫人㓜聦慧即教之知书既笄容止幽闲组绣剪制巧者余思班经女诫皆通晓大义故金紫光禄大夫忠献董公闻其贤淑求配长嗣士元维董氏勋阀大族丗称有家法者夫人出儒素一旦起家若固有之即能事公姑奉祭祀不爽妇軄小大说怿化行闺壸间穆如也太夫人早弃养忠宪公洎武节扈从出帅无虚歳门内事如麻一诿之主治居无几何内外齐肃始一官府然审详而不伤其婉严恪而不害其和以致家道昌冝丰俭中礼若廼终之以温恵浃之以恭顺四十年间奉承内助夫人之力㞐多夫人甞以赐币爲武节作服衣之入侍上目其制精适冝且㓕手迹顾左右曰董某妻必女红之善者或归语其堂多悚而効之者由是夫人贤淑闻于时及武节之丧哀毁几絶者再比之奉轊安窆植碑表烈以终大礼其勤悴至矣加以鞠育诸孤朝趋学于外夕朂志于内至祝香空际愿克孝而忠若冨与贵非所敢希至于时祀虽㓜子童孙抱持起拜使习见熟其当然于婴孩示教又如此故歳时拜庆瑶环瑜珥停鸾峙鹄玉雪照㬇乐融怡也至元三十年夫人竟以勤劬致疾既革子守仁越千里来省正容而谓曰宿卫事重何以我爲业来吾且逝矣比属纩立诸子戒之董氏一门世笃忠贞汝軰当効死报国母贻尓祖祢羞能然吾目瞑无憾矣言毕而终享年六十有一生子男四人长早世次即守仁守礼守谦守仁姿清峻射声有父风勤于问学恪于官守初以羽林孤儿袭爵㝷有功陞宣武将军签右卫指挥司事余未仕皆谨愿克家子女四人俱适名族武莭有次室曰张氏夫人礼遇殊厚生男女各一教育嫁娶不异女媵四及所生女一遗命劵而良之其逮下罔嫉有芣苢小星之惠若夫人者在家爲淑嬺既嫁爲哲妇老而称贤母以行以法宜有铭铭曰夫妇之道人伦是维内治克雍尤妇之冝毓德由素承家有基懿懿夫人两全德仪譬彼兰苢晔晔猗猗植根得所馨华日滋求佳耦而得英配融笃实而发光辉主祀孔嘉供养无违以孝以敬心焉与持志闵天劳而劝义岂特奉几而齐眉庭生玉树秀擢连枝惟天姿而与教冝并悌而孝思孰云施而匪报繄美恶人两遗虽寿龄兮佀靳尽五福兮熈熈炜我彤管刻铭在碑香生七诫声闻禁闱羗千秋兮百代与班氏兮同归㤗安州长清县朱氏丗系碑铭并序大元以威德抚有方夏当其摧强暴剪妖孽而収廓清之功者莫不资心膂瓜牙之士以宣其力三齐诸军号称果锐就偏禆中论之长清朱氏盖其一也朱氏丗爲黄山里中人逺祖讳寳寳生珍珍生镇皆力穑致冨积而能散以孝谨闻镇之配马氏生五子曰在曰楫曰存曰林曰和洎女弟三人皆适里族而楫与存独慷慨超昆季间既长并善骑射胆略过人平居恂恂殆无能爲者至于临事果遇敌勇自眎无前贞祐𥘉金弃燕南渡所在豪强乗乱而起一偾一兴迭爲雄长人昧夫依于楫与弟存廼集郷义年少团大望山以自保闻东平武恵严公倡率义师壁青崖山伏俟国兵攸归楫慕义徃见之遂假楫兵马都緫领歳庚寅武惠挈所部归太师王丞制封拜徼衆力爲用时楫以功从公请授怀逺大将军同知济南府事甲申略地而西次冠氏与宋将彭义斌遌䧟阵中战殁母弟存奉欍葬黄山原之先茔礼也存遂袭兄軄以信武将军俾领军务俄郓州失守翼武恵复东平就取徐邳乙未嘬锋枣阳踣之进攻黄光尅焉积劳迁广威将军継升昭勇大将军辛丑歳军府第功以最开赐金符充东平路行军千户迨巳酉春竟以攻战得劳疾卒夫人李氏系同郡大家其次室曰呉氏王氏刘氏传氏生男子五人克正克绍克脩克恭克顺克正即夫人呉氏出既嗣昭勇军务仍佩金符改授东平路长清县行军千户方荐歳南伐所在战有之如壬子攻虎头関以先登得功主将遥见之召使前免胄识面以镠匜犒之戊午秋国兵大集钓鱼山诏东师掣肘淮海宣武以骑将徇召伯之复有白金之赐已末冬王师渡江取鄂分率拔都穴城以入不甲解者四十昼夜中统三年破歴下城诸校以围栅功例有银盌纻𫀆之赉宣武预焉至元十一年掀荆山锅河等戍十二年提汉甲从元帅孛罗懽掇连海清口淮安寳应水陆相圣殊力故明年秋复掠髙邮西遇贼一战而纎行枢録劳上闻授武节将军又准辟兼行省都镇抚十四年随右相别里迷失入觐进宣武将军管军緫管仍宿杭以镇明年处剧贼陈夀浮云张三八等刼镇县杀守吏势甚张比摛狝馘渠首二十余级随以䝉古汉歩七百人収温之五寨以能升本军万户十七年庚辰督造下瀬戈舩竹头木梯积羡增四十余艘用是得劳惫疾舆归卒黄山墅之正寝其壮而事者以宣武自结发从军几三十年小大战百余合忠勇奋发亦可谓无负名之与爵矣夫人张氏系同县丗家姿贞严齐家有法与宣武合德生子故女三人启以丗叙宣授武略将军本翼管军千户就佩父金守戍临安継宣慰忽都虎驾海径占腊占终朝廷恤其师复伏类歳良之寕海部群盗啸兇者潭巴山月双二谿同茶把所也武略独首九十余级扲介胄者舰者五战遂平明州冬暴卒于明州之军舎为人倜傥好施谦撝有祖懐公勤凛父风天不假寿止于斯悲夫夏四月夫人刘氏自庆元护灵轊而归以从亦以哀悴致疾终孤子昭先就安祔公蔵昭先二女长适几管兀颜次归今武卫亲军副都指挥使张瑾任适德起身戯下义激于衷㝡不忘其故者于是接挈今授昭信校尉管军千户俾嗣其丗业葬之载月残绍介其舅持翰林修撰传夣㢸善状百拜来丐铭荣甞读西汉游侠传鲁人尚儒惟朱家以侠闻长清在汉济北地面控㤗岱挟右沧海与鲁封犬牙相入今朱氏丗为长清黄山里人家故饶财急难憙施丗不乏人岂朱家之逺裔乎且戎阃为国之正臣豪侠廼郷土武断其豁逹匿智虽习俗使然彼风声气㮣尚桓而趋事也如是非来之逺积之厚其流胡能若尔而渊者虖仍系之以铭铭曰天生五材阙一胡可孰能去兵芟夷繁伙繄朱氏先其来么么三丗在田睯而罔堕加以孝友勤俭克荷﨣﨣怀宣拳勇强果尚桓朂义志不屑琐诸父而下廼暨仍孙例生炳彪负嵎而贲风尘与㑹云解屯抚定齐鲁于桑于耘荡一江呉席卷䲔吞㑹归一原张本楫存三丗为将道家所忌唯杀不嗜能永厥丗伟曺恵武仁而且智临阵忾敌䖍刘䥽刈居当平时蚁封谨避傥存是心絫将何害万骼虽脂功成而㤗于戯朱氏我铭韦佩匪惟光昭惟以是诫绛州重修夫子庙碑绛为州甚剧其地蓄河山之润緫六县以三万户为河东冠俗刚俭尚气义奄焉有三晋余习州治民庐髙下覆压蟠蜛枕跨岗陵是依独夫子庙学㨿城之东北隅爽朗夷衍奠泽宫甚冝而素汾北来盘折容与带郡城而西望之一泮水然废撤既乆莽为榛墟逮州将艧泽郭公来始圗兴复遂起大成殿泮宫门各三楹甫朽栈而公卒漠然狼借者盖三年于兹噫将有待而然邪至元九年秋奉议马公来尹斯郡既谒告頋瞻咨嗟悯夫垂成之功日就陊剥乃以完故益新为任于是完正殿壮台门创两序凢就屋五十余楹层栋轩翥墀陛整削松桷有舄硕硕其庭中设素王像以颜孟十哲配侍左右东西两庑绘六十二子及大儒二十有四衮冕哻裳峨峨奉璋奎壁辉映焕焉有光庙既成适选举令下士子来归洋洋满庠既而衆议以州之治化及民者非一其大者着者可无闻于后来谒文于余因勉为撰述且寓夫予之所感焉呜唿三代之治道莫先于教学无重于育材材弗育则用乏其人民失化则不明乎善善不明则民入于僻民荡于僻则几何不为禽犊也哀哉欲求吏之良政之善胡可得已若夫天地緼絪山川开阖蟠精粹灵非有今昔醇醨之间人之秉彛具存天之生材不乏然气之不充俗之不羙者特以教之无素养之未至耳今国家崇圣道开化源建辟廱于京师立学师于乡遂颛本业者复其身鸣一艺者无不庸是则大易人文之化菁莪乐育之方靡不备至奈何吏治者鲜推其本以簿书狱讼是务爲士者不思根极圣道以大学自任区区从事于章句之末是不副上之所求所望焉而曰道不明秦无人也宜矣尹蚤以学术侍彤庭歴台阁熟其然故下车之𥘉首事学校作新土民耳目至成就若尓可谓能也巳尹讳某世郡人既书其兴建本末而系之以诗其辝曰厥𥘉生民秉彛昭融物慾外迁良心蔽蒙于铄元圣乃大有觉何効何则而先乎学于嗟叔丗降及汉唐道统湮微絺文绘章士骛空言吏昧厥治朝夕孜孜匪不摩励科学异端簿书期㑹愚者不及沦于自弃圣不丗出发越道源粃糠虚文浩浩其天庙宫之建序庠是宣穆穆睿思意兹在焉而吏而士尚克勉旃盘盘閟宫完故益新马公之功本旣立矣道由生矣眎爲饩羊乃予之耻秋涧先生大全文集卷第五十二秋礀先生大全集秋涧先生大全文集卷第五十三秋涧先生大全文集卷第五十三绛州曲沃县新修宣圣庙碑曲沃县学旧矣始完于宋嘉祐𥘉盛于金㤗和合贞祐之兵荡焉无余前政苟訿𥘉不遑䘏园𬞞兴感薪刈其下者几五十祀逮至元己已邑尹石秣公慨然以圗复爲事工垂而去尹侯簿贾天衢相与頋叹曰萧武弁能是乌可不卒其羙然泽宫故地庳陋湫隘不足奠安神观耸邦民瞻相治城西北陬势夷且爽遂増崇前规而敞其礼殿焉既落成董事者许良等感萧君经始之勤今政賛终之善来谒文将刻石庙庭俾簉名于孙曺诸贤之列用垂示来哲窃不自揆敢以圣道之隆汚庙学之本末互陈而历告之三代之丗家有墪党有庠术有序国有学以师以令肄俊造其中时书歳考小大有成然后賔而兴之其典则六德六行其艺则礼乐射御书数然不可不知其所自故守学释菜奠币于先圣先师示不忘本也彼朝夕见闻无非智仁圣义忠和孝友睦婣任䘏之方凡邪说诐行放荡僻异之术非可辅丗教明人伦者率屏絶不容发其间故三代道出一致有学而无庙周衰王者迹熄生民不𬒳庠序之教天理茫昧心䘮厥守异端百家之说乗隙并骛不无厖杂壅底之蔽此太史公读功令未甞不废书而叹也及汉兴学馆林如鸿儒継作师传业受学古莅官守其说而不易故谋王軆断国论一以经旨爲据于时公卿大夫士吏文学气节云蒸雾散彬彬然几三代之风何其盛哉此无佗圣道明而百家自息也逮魏晋隋唐以来慕髙尚者以虚无爲宗干利禄者以科举爲业其视穷理正心修己治人之道懵不知爲何事时则三物之教弗明于上先王之泽不及乎下单爲庙祀尊孔氏而王之三代教育之实泯泯扫地矣所谓有庙而无学间有卓越特逹之士出芟夷浮学羽翼圣道爲任然莫能极起其弊而全济其溺者何哉盖道之隆汚学之盛衰一系夫王政好尚而爲之有无也呜唿三代吾不得而见之得见两汉斯可矣今国家昭至德建民极劝学敦农崇化厉贤凡可以风四方而开太平之基者靡不兴举故经明行修之士徃徃賔兴天府擢位卿相以心正意诚国治天下平之道巳甞佐天子而理百官矣士之不志于古则巳苟志于古舎斯时之易将何所求所待焉曲沃自昔以剧称土腴物阜爲终诸县甲俗刚佥力穑尚气义忧深思逺奄焉有唐晋余烈尤不可后者教也本既立矣道由生矣师帅者能仰体上之所向以明伦实教作新士民耳目俾知所以学异时人材辈出斌斌然追两汉之风孰谓不张本于斯邪不然钓来华名爲饩牵告朔之所吾不知其可也铭曰维晋曲沃以剧称绛山左戒汾右倾山川开阖气上蒸风俗勤俭余刚稜邑居万家业有恒既冨而教廼丗程呜唿庠序教所生石君作尹追良能奉宣德化根以诫清庙起废功勃兴心计百至经载营惜哉垂搆任遽更后人継之卒有成方华古础排巨楹文禳藻栋浮云萦相前增崇尤克承教基铺敦道日弘春风隠耳絃歌声始谋賛终匪自矜吏民怀感思以铭我诗刻石碑庙庭平阳府临汾县重修后土庙碑平阳府治之西有郷曰晋源带汾河表姑射林墟比泉流交贯无寸壤闲旷山霏夕景杳蔼如画故河东称膏腴胜㮣之地于斯爲最风俗率勤俭尽地利属旄纛仪卫之数金碧绚烂森布左右莫不毕备游人过客载瞻载仪溪山草木亦爲动色凢费泉币仅万疋既落成某人等以礼币求文于予将以幽賛神明纪夫庙貌兴衰之自谨按汾隂后土祠乃魏鄈丘之制其典秩华缛肇于汉武元鼎行幸之𥘉千载而下令人歌秋风之辝咏汾隂之曲想夫泛楼舡济汾河干乗万骑威灵震赫回旌跓跸躬祀睢土祈糓报功于是乎在故歴代因仍以爲声明盛事矌古当然之典是则崇奉者国家之事非齐民所得拟也以理䆒之神睢者即有国之大社而社者自天子至于郷遂皆得置而通祀苐礼文制节有隆杀之异尓况土爲神广大博厚无所徃而不在又汾隂在晋爲属邑以兹爲离宫异馆神游羙报之所其谁曰不然呜唿三代巳降教化衰而礼乐废礼乐废而祀典亡林林緫緫之民物则既戕心惑所向有射利徼福而巳故祀非其类侥倖于万一者胡可胜数今兾方之民独能敦本返始奉所当祀俾歴丗相承之俗敬恭诚㓗永永是尊以荅髙廪无疆之休较夫滛祀野祭者可谓知所向矣乃爲作送迎神辞春祈秋报歌以祀云其辞曰汾流兮容与林葩兮绣组𬒳汾兮一曲坎坎兮击皷荐琼芳奠桂醑俟神来欣乐胥芳菲葬兮满堂偃金枝兮翠羽报神德兮德何溥右迎神淡林扄兮山烟乗回风兮云軿神欲旋兮何迈奄上征兮朝元衆纷舞兮罗拜欲神留兮无言望极浦兮渺渺愁予目兮姢姢神笃我祐兮歳有季右送神解州闻喜县重修庙学碑铭尧舜用道以治天下孔子任道以垂万丗其所以明伦建极论政造士迩说逺怀者不外夫术有序国有学而巳后之君人者思欲化隆唐虞坐収牖易之道舎夫子之教将安法欤我国家尊师重道明德新民风动海寓爰自京师逹于郡邑郷遂率建教官勉士以德趋民于学其比隆致治之意固云极矣而承宣鼓舞寔守令之軄是则道生之本教始之基其可后而闻喜在秦曰左邑桐郷逮汉元鼎间始昜仐名其爲县董泽奠鸣条雄盘逺带风土夷沃通晋走蒲古爲咽㑹名卿硕德代不乏人顾山川之气钟灵萃秀必自人文德化薫陶涵浸者尔县庙学旧矣枕城之艮隅地势穹霳如神龟负图背露渊水苍官荟欎环列庭戺秋烟古色望之俨然皆数百年物也按庙碑由宋迄金宰是邑者增崇非一故制度宏丽甲于诸县迁革巳来神栖碑屋幸脱煨烬然歳年绵邈人迹罕至浸滛于壤藂草棘而宅狐狸盖有年于兹至元已巳从仕郎张君来尹是县首以营治爲任既而监县事脱台簿司天禄佐史刘瑞争出廪料资所费而济厥媺如榱栋桷栌之倾腐者瓴甋阶陛之缺裂者举昜而新之复起讲肄之堂斋庐之位至于神门庖库畦圃游息之所莫不毕备用十年春二月释菜礼告成厥功百年伟观顿还于旧粤明年春史刘瑞介汾西前尹王延年持温国文正公学记踵门而请曰不腆敝邑猥致力于郷校功甫僝而尹适去乌可俾上官之譱藐焉无闻于后以軄以分瑞也寔任其责拟掲诸丽石以告来哲不肖素陋于文以恳请坚切辝不能巳敢勉为书之又窃喜幸得列名于司马公之下风固所愿也尹晋州临汾人讳仲祥资明良果于从政故其为善卓卓有成也如是较夫从事于簿书期㑹之末者不曰有志于本知教之所基者欤诚可歌也巳其辝曰维汉闻喜古桐郷东浸董泽南条岗千年乔木炑烟苍庙宫盘盘枕艮方平时絃诵溢雨庠代不乏贤古明良如俭显魏度相唐风云感㑹龙虎骧至今德业何昭彰神居虽存地土荒蒿莱没人狐兎蔵风雨穿漏摧栋梁张君下车心慨伤首以营治如弗遑同寮见义为賛㐮咨嗟吾道百孔疮顿还旧观蔚有光斋庐有室讲有堂我南走蒲过此邦亲覩盛事思彷徨吾儒有例善则掦作诗岂惟示不忘士民向化此本张呜唿庙碑古甘棠卫州胙城县灵虚观碑胙之为邑乆矣昔周以黄帝后姞姓封此燕国至秦废燕为胙贞祐𥘉金驾南迁竟河为界建师府宿重兵系浮梁院爲汴京北门歳壬辰金人撤守天兵徇取之明年京城大饥人相食出逃死北渡者日不下千数既抵河津人利其财贿率不时济莩死风雪间及巳济而沉溺者亦无虑千百数时全真教大行所在翕然从风虽虎苛狼戾性于嗜杀之徒率授法号名㑹首者皆是也师时在卫目其事愀然叹曰人彂杀机一至于此邪吾拏舟而来正爲此尓兹焉不化安徃而施其道哉遂税驾河上起观距城之北墉曰将以此道埸爲设教张本之自于是仁风一扇比屋回心贪残狼戾化而柔良津人跋俗悔祸徼福于门者肩相摩而踵相接矣㓙熖燎原扑杀心于已炽慈航登岸夷天险爲坥途由是而观非好生大德洽于人心者其能若是哉师一日晨起集大衆谓曰吾学道有年所得而爲心印者一与虚而巳昔之得一者天以之而清地以之而宁神以之而灵又云致虚极守静笃万物并作吾以观其复惟其虚则能灵灵则自虚矣且天地虚而彂亭毒之妙日月虚而盪照临之光山岳虚而蒸云雷之変谷神虚而通天地之根致虚而要其极不过炼精守寂涤除玄览耳故得心善渊居善地因题其额曰灵虚二三子其敬奉吾教且曰大德不德今业浆之家十馈其八九吾不可乆于此明日遂行自是风声教习大𬒳于河朔矣师讳仲羙秦原月山人年三十弃妻子入道师浮山碧虚子遂尽得真传深入性窟故爲大宗主推德分掌玄教于终南祖庭者逾三纪焉生平以济物爲本事具重阳宫碑兹不复云歳丙午诏大醮燕京师预焉旣受釐特加师玄微真人号且膺宝冠霞帔之宠丗以酒李先生行云甲寅夏六月羽化于燕之长春宫及西帰门人启柩颜色如生冬十有一月扶护至卫门徒王志安等以纕经成礼醮祭之夕朔风震屋将济河即止吁亦异哉后十有二年志安等圗爲不朽用光昭师德遂以礼币来谒曰先师教之所及师之所在也然过化存神兴修道宇之自无文以诏来者责其谁帰吾子属列太史郷枌盛事幸爲我论道之敢再拜以请仆儒家者流道不同不相爲谋独嘉其尊师重教推源知本其笃信有如此者故略爲序说云全真爲教始以脩身絶俗逺引髙蹈冥㓕山林如标枝野鹿漠然不与丗接此其本也终之混迹人间蝉蜕泥滓以兼爱济物爲日用之妙其混沌民之风邪不然天命之性有物有则彛伦一叙终不得而蔽之邪如长春丘公在先朝时皇帝清问首以治囯保民爲本其利亦云博矣今观玄微李公处身行已若昜地则皆然尔于是乎书且爲门人作诗追逺仙游以极遐想之意渺渺帝郷乗白云而何在依依玄鹤抱黄石以空悲其辝曰道之大原出于天柱史首探玄中玄后人依假土苴传刺口论说书百千祈禳服食金鼎鈆楼居紫青致蓬仙全真独扶龟王筌只以方寸爲福田七子大凿䟽河源龙章鳯质炳后先风声波动东海堧李公跃出秦月山天禀至性虚靖专一物不获廼我愆黄流汹汹飜鲸鳣贪噬一丗垂饥涎汴人脱死乗胶舡葬之尓腹诚可冤先生有道光日躔手拂醉䄂败履穿䲔牙笑拔须爲编浊波吹破爲澄渊遗黎此渡頼以全功成不居丗愈贤超出物表冥鸿翩千年乔木紫烟以灵掲宫含至言头头具道道眼圎伐柯睨柯开蒙颛门人奉行周且旋如入郑圃居漆园至今遗照无徼边皎焉灵台霜月悬黄鹤一去不复还终南太华空巍然山中瑶草春芊芊何时真游来羽轩赤霄望入崑崙巅我诗刻石不可谖用作华表归来篇緫管陈公去思碑铭至元三年朝廷以卫之六城爲先大王分邑许就设监郡敞府治跨有鄘弼复爲河朔一路是年夏四月河南尹陈公承命分虎来莅此邦先是卫併于怀前守之良法羙政班班具在然连率逺控者盳洋而末之悉子弟资授者侵欲而无所顾不朞年法防纽弛群小气横民遂殿屎公知其然思有以拊循振濯扶剔姦蠹一新厥民既视事乃缓其急张不爲小惠持以大軆从冝处约率以身先之及前规当法者仍遵而勿失于是案簿棼者井之而有纲公吏嚻者肃之而趍事教条既周小大得职时自春及夏暵不雨秋种未覆公曰龙见而雩其可后乎乃斋居祷苍山祠下车甫还甘澍需作阖境霑足秋乃大熟既而监郡公聿来视师爲人祥靖明惠乐于爲善一见公欢然如平生其承宣注措云爲之意吻与公合此倡彼和如响之应声及其倅王君文榦简重谐譲以之賛副㑹归政成化洽而巳用是德风草偃翕然称治𥘉共之西营幕习不法侵渔无时民苦之公以理将命遂折其湏牙来就约束又以毒民莫盗贼若乃下令属邑曰今而后若辈一汚记借者以类别如农者畎畒啇者市归俾督之营务以恒厥心时视其勤堕惩劝之果终其任悉悛革不二爲致狴犴屡空时熈春撤木万计当浮御以东陆辇之劳汴卫两集其事公曰汴大卫小役与之埒民将不堪力请于上竟以汴输之河漘且遣军士三百整桴而下我止壅遏水势而已无几治甲令下颇亟官易牛革邻道例配科民间以办农至解耕牛以屠犹有不堪其输者公曰不可遂一易于市既而衆相率来谢曰脱东邻之祸者繄明府是頼于是田里尽乐安之农暮夜有不扄之户矣殷太师比干墓在部内祭秩乆替公请于朝遂载诸祀典时秋阳载骄绎享之夕大雨越明年二麦倍常嘻亦异哉及再朞政平讼理民安吏法一日谓监郡公曰夫政以风俗爲先俗以教化爲本今国家文治煟兴百废具举牧养元元曰就富庶教所未至寔我之责矧卫古称多士今者春秋释菜享献无所上无以副朝廷右文之意下何以启吾民向善之心遂大起孔子庙内外具瞻克壮于昔诸生执经咸得依仰既落成有芝产殿梁连茎秀晔童童盖如佥谓邦君诚敬所致由是而观其于事神治人亦以至矣公尤办于先事有方临机应変用儒饰吏听讼以情理明气温推见至隐卒齐之以礼不知缿筩桁杨为何物故冤者抑者毎有所伸彊者暴者日安驯服至相戒曰陈公明良不容姦欺吾不可以过闻由是人兴礼譲风化大行蔚照爲诸道帅朝廷嘉其能擢克山东东西道提刑按察使既趣装吏民祖送塡郛溢郭炷香而顶构綵而门徒窃垂洟感囙伸愿借之心至有攀轮遮道不忍使去者既乃卫民怀思不忘求文于余予以郷国盛事敢勉爲论譔之愚窃观两汉之名臣如黄颕川刘东海之爲郡而能绩用章章者皆由明允笃诚遂懿厥德故所居民爱所去见思况公自明而诚勤强练宻以道自信所谓推忠及物衆瘼自蠲怀我风爱永载遗贤者也且爲吏民作诗庶几绍甘棠之遗音以永卫人无穷之思公讳祐字庆甫丗爲赵之寕晋人其诗曰维古作牧纷治偁两汉具载循与能赵张固勐德不胜捄时沸炎多创惩汉家三尺丗有程下昧所守徇厥情一得千失例不经陈公爲邦大厥称三年抚字犹鲜烹顽则伊教孰汝刑执中以权适重轻吏畏民爱政廼平㑹归其极诚与明吁嗟七月政报成载其清浄民敉寕里门夜启深春耕雨旸时若歳屡登何以教之庠序兴春风弦歌卫六城槐隂幄张掩讼㕔圜扉无人秋草生髙轩北来障缇屛翩翩振鹭朝天庭郡民祖帐斾旌昔何来暮今遽更汉民借㓂务我则不获心乃㷀使君虽逺德曰馨彼风僾兮我佩铭愿公寿福川方増坐之庙朝调鼎羮流惠载使邑里清我诗刻石亮有徴千载拟嫓甘棠声平阳府剏建灵应真君庙碑玄黄判天地辟鳌足断四极立而隂阳五行之精上为经星恒宿环拱经纬干化机而成歳功真武盖北极之镇宿也端处玄宫爀睨四部在昔王者圗形旟旐以肃拥卫之仪道家取制爰设神像蓬勃其黒灵焉若夫振緑髪提干将履玄冥绾元气也𬒳玄衣衷属甲戴云旂耀武德也灵虺穹龟踊跃前导取形似而从隂类也复役丁甲六神撝指隂兵备将佐也庙而貌之于以填方域祓不祥而来福祐故在在奉祀以谓天神之尊极者焉我国家运开龙朔帝发其祥京都之建神恃显化焉遂先启应宫用彰灵贶矧齐民敢后其夤奉哉冀都真君坛其来乆矣先时府庄岳间有阁巍然山峙设四圣像于其上神奠其北户焉两厢豪右贸易彩币市集宇下春秋奉香火甚恪里俗种祠用为故事厥后杰观虽火禋严之礼蔵于人心者耿耿固在歳丁亥故老董威霍斌等頋相谂曰吾侪事神之心既不以阁之兴替为有无然俾神明栖格无所谓掲䖍妥灵可乎于是与赵常柴邢凡七族共输私财得地于平阳里起正殿神门社賔之位庖湢之所凡十有三楹莫不攸当神仪法从光怪绚烂飈驰云拥陟降自空内外具瞻光动里陌后十年丙子里社程政等以前人兴建本末不可使无闻于后且恐歳月緜邈祀典湮微乃介叅军陀满君用来谒文于予将掲诸丽石以告来者且知庙之所自予官晋四载间稔其风声气习思深而好礼尚俭而隆义奄焉有陶唐遗化故幽明两间各尽所事若东里之曹相国西郛之霍博陆南遂之帝尧祠是皆敬其人神有德于民也是祠之建前倡后継不惮服贾之勤歴年之乆臻其成就若尔可谓冨而好礼敬恭神明罔坠休声者哉至于厚薄之差时飨周行之次具列石背又见隆义向化所恱者衆云仍系乐歌用伸幽賛其辝曰列象苍苍周天纬经玄枵之次虚危之精羽林北落凛焉神兵奠我邦家卫群生兮奕奕新宫士民之功逺彼嚣閧极夫尊崇神庭肃敞景气葱䏊风马云车歳时来同兮神维来降冷飈先飏应鼓田田悲箫洞盪纷进拜祼秬鬯将将洋洋如在上有物蜿蜓来盻蠁芳芬满堂神人畅兮神鉴孔明我民之诚旍麾下拂风雨攸寕攘除祅灾大来庶祯介我繁祉时和歳登种祠罔替継継承承永垂其休声兮重修孤竹二贤庙碑首阳山孤竹二贤祠肇见于李唐增隆于前宋金贞祐末爲戍兵撤而槱之国𥘉郡人徐帅因废基而屋焉后四十载当至元九年玄歳某自御史里行来官河东以是年冬十有一月按部至于蒲坂适致祭令下遂斋沐奉祝祗拜墟墓庭序藂翳路寝倾圯遗像䵝昧陊剥就㓕于戯前政之不举至于斯邪非惟不称明诏尊顕风烈之义而大惧不职下陨教条吏隳不恭悪可徇狃于是䄄㑹属吏作新是图资聚既营衆工趍事仍命府掾长呉举董治厥役改新肖像以俨神仪逮明年夏五月复行县次蒲吏告讫功用六月丁亥躬率僚属以少牢之奠敬妥神栖带河表华新宫敞然山烟庭木奕奕动色守吏不任之责庶乎其少塞矣知府杨居寛请书其事于石以诏来者噫二贤圣之清者也其出处大节求仁本心兴懦厉贪之操息邪惧乱之功孔孟称之详矣掲若日月亘终古而不熄小子其敢凝诸然读黄太史所述去国諌伐盖宗国有不说好事者爲之说耳窃有所疑焉若曰非譲而逃国人悪而逐之乌在其爲贤也且以避纣不有其位孔子何爲称求仁得仁子贡至于义抗白旄耻食周粟亦谓事不经见臧哀伯何独称武王克啇义士犹或非之不然二贤者比自海濵闻善养来归当周命惟新明义崇德之丗不知俯仰何所愧怍僵踣于兹山之下乎故特表而出之必有能辨之者仍爲蒲人作迎享神辝俾歳时歌以祀焉辝曰琼蘼㓗兮兰馨错薇𬞞兮荐神庭条之山兮河之水廽风潇潇兮波弥弥神之逺游兮迩何归南呌虞舜兮帝禹与追以暴昜暴兮吾知其非国极所钦兮祀典载熈槃非周粒兮桂酒芬菲民之载神兮清风庶几偃廽斾兮入室陈钟鼔兮载考载撃千秋兮万歳于焉兮永息故普济大师刘公道行碑铭晋州景行里有观曰玄应其徒谢志坚梁志端介寓馆主谢纯踵门来谒而告予曰先师纯熈子化形巳乆今虽像而事之其平昔道术及于人者班班可纪然非文诸贞珉无以示来者而传不朽明府甞列官太史六家之旨所冝论述也敢百拜以请谨按所持状师讳志真字子常族刘氏陜之三堂人㓜沉潜不好弄及长趍尚冲旷嗜黄老书遂弃家入道既而㝷师来晋止舄玄都宫与方士韩仙翁遇传宝珠照法觉灵府戃怳日有启悟歳已亥披云宋公首畅真风力绍絶学起道蔵书于河汾间师幡然喜曰此人天师也吾归依有所即执弟子礼事之受紫虚箓诀香火修持晨夜不少懈宋伟其志后以上清三洞五雷箓法畀焉师操履益精励神经怪牒大赜冥奥气志既凝洞知来物簮𥚑所加法力所至疾痛呻吟随失所在中外喧播以灵异称今圣上邸潜时闻其名遗便召至试以箓法叄验诸事逺迩幽深灵应昭着时既雨且风势几恒若命师以诚祈止少顷丰霳囬驭蜚廉爲不飏矣上异之赐御醪仙氅加号普济大师特光宠焉留馆堂下以需时召自是道价隆隆风动一时矣中统庚申冬诏就长春官设罗天清醮师摄行大礼凡七旦夜神人和畅且有天光现朗之异上闻之喜甚咸谓师精诚所致明年秋奉㫖驰乗祝香岳渎事已还过故隠语志坚等曰吾雅性僻逸恬于丗味偶以兼术供奉阙庭㤙遇优渥巳踰素分物微近盛吾道家所忌遂谢使者而辍装焉后复来徴竟辝疾不起以至元年夏五月终所居丈室寿六十有六师丰仪秀整面满月紫髯垂脰翛然有独立出尘之趣接物不以贵贱易其礼度人之有疾若已受之推诚济物雄恐不力时人以此多之予甞以道家者流以清寂爲宗一死生外形骸自放于万物之表是不以一毫丗故撄拂其心至于挟方术出秘艺捄时行道者丗有其人如砭剂膏育笞逐鬼物驱役社翁安人区而逺不祥徃徃验于事者盖丗所不废也普济师其斯人之徒欤较夫遗丗絶俗归㓗一身自放于万物之表诚法教中有禆于丗者耳旦以费长房蓟训子事犹传于东京方伎之列况师之行业出处又足嘉尚吾乌得而辝哉仍系之铭诗庶几门人归来望思之意其辝曰大河汤汤南纪苍苍两戒势分爰自陜疆蓄润蟠精萃于三堂笃生异人孕气之良截然入道济物爲方山立髯张劒佩炜煌霆轰暗室星坛夜光玉铃金纽呵斥不祥隐若勍敌隂魔遁降四十年间玄门之纲鹤驭仙去白云帝乡何谢丗兮已逺頋其道而弥光呜唿刘根术验而不及物长房及物而鬼所殃我铭勒石孰爲短长庶千年而语华表见门人之涕滂秋涧先生大全文集卷第五十三秋礀先生大全集秋涧先生大全文集卷第五十四秋涧先生大全文集卷第五十四碑大都复虞帝庙碑幽陵之祠虞帝所从来绵邈庙据金故苑西北维兵后废不治独唐贞元间复庙碑宛在人屡欲昜去砻焉以它用主者心戃恍若有儆动廼巳厥后道士陈志玄直庙西百举武起真阳观爲长春别院复购焉约不犯元刻用石背勒营建本始备力来徙碑与趺坼身挺植重不克举仆道士愓息磬折向碑祝曰今神显思若是愿置安处且逺荒秽尚敢他用以黩圣灵神惟降监庶毕兹志安载而去吁亦异哉𥘉枢宻赵公良弼甞建学宫于郷县永志玄爲工师既迄功以徙碑事蹟来告公曰呜唿噫嘻皇乎休哉惟帝明徳万古是式况兾土茫茫析而爲幽州者帝之所经画宜乎燕人祠飨不忘庙屡废而旋复也又遗碑岿然自唐歴五代辽金当大元戊寅凢五百有余歳神物护持俾勿坏汝归兴复之责不在师乎志玄曰唯即以道宫丕搆作新庙而奉黼扆焉既而赵公将志玄之恳以复庙记见属某拜手稽首而飏言曰日月星辰帝文明也君臣父子帝彛伦也山川风土帝疆域也是则声教所暨巍巍乎与天地同休孰能名而能报哉今志玄黄冠师因赵公一言而复数百年之旧俾来者瞻天就日知慕帝徳如蚁之赴羶可谓推原道本敬其所当敬乃知天理之在人心者曽一息而间断邪至于稽古乐喜因机就功毗賛皇猷思成比封之羙又以见赵公事君治民孳孳焉以尧舜之道存其心者也诚冝特书以诏来哲仍系乐章使都人歳时祀飨登以歌焉其词曰帝降诸冯东方人兮幽幽深山鹿豕群兮耕稼陶渔至爲帝兮风动八区烝一乂兮矧惟析津帝经制兮物不苦窳化土泥兮圣灵在天濡鸿私兮阜财解愠南薫时兮鸢飞鱼跃日用而不知兮风移俗変天理存厥彛兮燕人怀思歆明德而祠兮八音庭陈凤来仪兮九疑云深望何依兮我赓九歌言匪空兮皇天降衷克绥惟帝聦兮恫彼下民中庸其鲜充兮呜唿胡能一天下之虑允执其中兮大元故中奉大夫浙东道宣慰使陈公神道碑铭士有奋身韦布作时荩臣志足以有爲材足以应変气足以充守学足以明义毅然以致君泽民爲已任虽罔获克毕厥志不幸而罹患难犹能梃树名节励薄俗于当年激清风于来代古难其人今于宣慰陈公见之矣公讳祐字庆甫丗家赵之寕晋爲人固穷尚志好读书耻陆混泥涂间癸丒歳以艺能应穆王府辟一见而列侍从官公勤劳所事进尽忠言王嘉其大有禆益遂赐号尚书俾显异于衆及分土其监与守承制封拜以公充本道军民緫管洛邑関河冲㑹政荒民耗困于兵赋转输不大更张之将无以爲治即启其利病之要者得卄四事率如请又奏免征西屯田军士数百家歳负粮料及椒竹等课甚衆自是殿夷屎息日就安集之乐八年间规爲保障率以身爲律度至仐人頼其惠至元二年调官制行授奉政大夫南京路治中徐宿大蝗移公督捕役农民数万度其势猝不能殱秋稼垂成即散遣收获自捄不然秉遗无余或以不可諌曰救菑获罪廼所甘心朝廷以从权韪之㝷授嘉议大夫卫辉路緫管其治比洛愈精励有方正官纪革吏习杜私交审听断务以至诚感发期于实惠及民每庸调之下必经画寛便使民有余力部内屯戍习豪横眂民司蔑如莫敢谁何公因事致诘落其机牙衆譁噪拥其长以来意在枨触公坐㕔事上折之以理厉声色略不相假贷爲气裭而退自是阖境肃然奉教条惟谨复比干祀大起孔子庙暇则集诸生肄经史以敦教本至风化大行吏民称羙刻石以颂之时宪台𥘉立首以材擢授山东东西道提刑按察使公憙其贲与志合踔厉英发撃豪右擿姦伏逆见随决所至以神明称贪墨者徃徃投劾而去褰帷具瞻有风动百城之目平时底藴虽略张设而惓惓朝廷之心不食寝忘甞以三本陈事忠嘉剀切反覆论列至累数千言大率太子国本建立之际冝早中书政本责成之任冝颛人材治本选举之方冝审又群小流言干挠庶政恐习以成风私门万启于下公道孤立于上臣知承平吉祥之言必不出于若軰之口事虽不报士论伟焉时机务多出尚书权臣意欲独颛柄用乃以併中书设三公爲言事下大臣勑公预其议有说公冝审所向可致大用公不顾乃直言可否曰中书政本所系併尚书爲一省便右丞相安童位尊望重冝端揆如故三公虚位不湏设置衆因以闻事遂寝斯皆国家大计人所持难公慨然吐论曽不少頋自是忠直之名闻于盖代然不说者衆矣遣签书中兴行省事十三年改授南京路緫管兼开封府尹属吏惮公方严有不安者仍谕之曰汝昔爲颜今跖吾以法䋲之昔爲跖今颜吾以礼遇之善悪自取吾何心其间衆恱弭耳趍事许蔡郊有剧盗号贼李三党结甚衆轩澒嚣啸公然剽刼兇艶动两河间及公来逸去以计捕获即挝杀之万口称快明年春进拜中奉大夫浙东道宣慰使时江左𥘉下人情臲甈例赂遗相尚公表以廉正济以恩威逺怀迩乂浙人忘亡其不贪母扰之戒兹有验矣福建平大军俘温台新附万余人而西公力爲申援还民伍者什七八越校廪継米几万斛掩爲兵食验籍复于旧行省下令筭啇酤颇亟公建言兵后疮痍未复冝停征以示优䘏遂檄公覆明台营田归顿新昌值玉山宼出剽报至衆谓可去曰吾守土臣义不当避去之民曷依俄兇党突入衆寡不敌遂遇害实至元丁丑歳九月七日也得年五十有六灵輀抵越人士素服哭祭皆失声愿留葬起祠以奉呜唿非守义不回推忠及物安能感人心如是子䕫请兵讨复得首悪七人僇越州市次子臯扶其丧归殡洛阳县之北邙原公刚明廉介博学有经济材信道笃立志坚从政果于应変爲尤长气之所充虽百折不挠故处大事临大节审量合义挺然力行要欲表表有所见于丗而势利可得夺耶其爱君忧国之忠出天性固然与人交有终始不可干以私官二千石三十年自奉犹寒士不知冨贵爲何物可谓甘贫苦节不媿神明者也以用罔能尽死非其所讣闻识与不识举爲怆惜之生平喜作诗辝必巳出能道所欲言节斋其别号云曾祖怀妣范氏祖忠妣张氏丗在野父讳子安性慈祥羙丰仪易农而医壬辰际以其术多所全活陈氏之兴岂其是邪用公贵封资德大夫妣张氏顺德夫人赐锦衣各一袭公夫人翟氏以贞静能安公贫子三人长曰夔武略将军佩金虎符充某路行军緫管次曰臯读书克家矫矫偕有父风次庶未名女三俱适士族孙八男女各四人卒事之明年孤子䕫等䘮服累然百拜涕泗以墓碑爲请因念公与不肖交素厚死生之际三入子夣皆有明徴岂非精爽交感动于彼而应于此然耶锥既挽而复诔其慼于予心者固有所未尽今属笔来圗不朽以义以分其敢以不敏辝谨按母弟知府天祥善状勉爲论次之铭曰维天降材卑我其治其道伊何曰忠与义安而行之匪功匪利致君尧虞否乃予愧不曰荩臣其将孰谓堂堂陈公元精贯中贞亮之义謇谔之忠以刚而顺以介而通养我浩气塞乎昊穹一朝遭际奋从云龙即事进諌砺夫深衷列二千石敏焉赴功以德以让凛两汉风擢登使车揽辔而东三年齐鲁一鹗横空治安陈书衮軄是缝明我国本如栋之隆充庭预议孰知雷同屹然有立砥柱河冲望公庙朝帝载奋庸持节江海卒与逢命也何言其来则丰哀哀嗣侯子軄大供临江一恸揃夷姦兇愤雪九泉与没其躬瘿陶之墟洨川溶溶頋瞻佳城祖祢是从魂兮归来安此新宫忠传孝継有泱其沨是维庆父之表过者敬恭大元故真定路兵马都緫管史公神道碑铭云雷合奋屯难伊始君子以经纶爲囏搀抢廓清恢我文治丗臣以守成爲重维史氏倡大义起营朔爰自都帅公仗钺分阃来殿镇方扩武略以济屯角群雄而宣力取威定霸于是乎在継以太尉留后二公笃忠贞昭嗣服治具粲张民物趋阜至于知垂创之惟难审守持之匪昜躬念成规洞焉恐坠卒之承先志而推方岳之贤着治效而冠羣辟之列者緫尹史公其选哉公讳楫字大济丗爲大兴永清县农里大家曰成珪者公之曽大父行北京六部尚书曰秉直者公之大父金紫光禄大夫河北西路兵马都元帅曰天倪者公皇考也𥘉乙酉歳父金紫公遭罹仙难时侯齿虽穉资禀刚毅沉塞巳能从叔父忠武公破走仙复真定衆谓臧孙逹其有后于鲁矣及长不妄言笑善骑射博戯音乐略无所憙开府公竒其好尚不凡令给事左右俾习知政务巳亥歳奏授公知中山府事惟定武冲㑹务殷使轺营帐中外骚屑公措画有方数年间民頼以安㝷充征南行军万户翼经略公狥地蕲黄间当战攻殊力值阻乏则顿舎樵爨经营百至甘苦与衆共之及还一卒无饥疫失所者丞相以公材果从政治兵皆所于可壬寅春引觐太宗皇帝奏曰臣先兄天倪死事际縁姪楫孺摄行其軄今业克负荷请解所佩金虎符卑之臣天泽备列戎行俾兄不失旧物臣之愿也上大加称赏即授公真定路兵马都緫管涖政之𥘉頋惟镇府表山带河连属三十余城生杀进退咸倚颛决一旦惴惴継述有夙兴夜寐谨身帅先明政化信赏罚任良能汰贪墨劭厉农工惠鲜鳏寡庶茧丝轻而保障之功可立辛亥歳朝廷肇议赋额户率徴白金一锾名曰包垜银诸路审其重莫敢倡言公毅然上请曰兵后生意未苏民恐不堪如银与物折各减二数庶民力少寛且无逋负允其请诏爲定制迄今天下頼焉各道发楮币贸迁例不越境所司较固取息二三歳一更易致虚耗元胎啇旅不通公腾奏皇太后立银钞相权法度低昂而爲重轻変澁滞而爲通便时又有言食肴之酱请按籍计口桩散者业以从之公诣行䑓论其不可曰塩铁本贸易物难同差税一例配着今民资单弱是愈抵于困不若依旧便议遂寝甞有宼行刼保之南鄙捕罔获时檄所在如盗数偿主公与保将贾㑹境上议强归于我公弗辨徐曰尽付之苐切发地约弊邑耕斸去其囊槖以絶后患何如贾悟遂诎我免输傥钱数千缗元氏郭其姓者愬府僚属于逹官按脱既而质无实逹官怒欲抵郭死公力请释之曰此人以重辟谋䧟汝等何援爲公曰殄之以惩后未若宥之死愧其心也况人命至重岂以妄言某等卒穷极戮哉竟杖而遣之辛亥断事官也里干脱火思来按本部性苛察憙事凢𬒳劾者凌轹罗织莫有脱其彀者公能隐忍将顺使虐熖歛熇不致滥及非辜害吾事而巳其已借没者十数家公奏明其冤竟皆复业公之捄时济物民得受一分赐其不自顾借类多此中统建元首授公真定路緫管同判本道宣抚司事遂举明州县文学属吏三十余人后皆致通显云三年齐叛平忠武公首奏兵民之聀不可併居一门行之请自臣家始公即日解绂以聀譲其苐江汉大都督权角巾私苐𥙿如也遂选胜西郊筑治亭圃日以植花木玩泉石爲佚老之计泽车欵叚徜徉游咏人不知爲故侯失将也以至元九年二月遘疾越廿日薨于正寝春秋五十有九某月日葬获鹿县明丘郷安社里之西原公之纯正莅官严恪亲戚左右罔敢一语私于其间至若民情欎而未宣时政舛而未便寝餗爲不安思有更张而后巳终其身无声色逸靡之娯其奉上接物刻巳自厉不一毫及民前后积负至四百余定弃官日方议昜田宅以偿朝廷悯其廉爲代输焉故在官三十年间时和歳丰政平讼理镇之士民轻裘缓带鸣丝跕躧嬉游宴衎乐史氏之无事内则连甍接栋井肆伙繁河朔兵余独称万家之盛外则阡陌从横耕弥望熈熈然爲乐郊之民及朞而报政崇奖声实俾爲诸道法冝矣夫人三完颜氏北京路左副元帅某之女散竹氏金紫光禄大夫北京七路兵马都元帅乌野儿长女蒲散氏子男廿一人曰炫武德将军常德府管军緫管曰蚤丗曰煇奉训大夫孟州知州曰燧朝列大夫东昌府同知曰荧曰烨卒曰炷煇曰煊潼関提举曰烛燃炎曰炀承直郎签岭南广西道按察司事行省宣使曰烘炬炘烜烔女子一十三人俱适华族孙男廿三人长塔列赤武德将军鄂州管军千户余并㓜女孙一十七人若子与孙服庭训迪捡押略无纨绮骄豪之习彯缨若绶烂焉盈门诗云靖共尔位好是正直神之听之介尔景福公诚有焉公薨之十年嗣子煇荧介公苐征东经略使枢御史中丞彬以神门之表来祷某惟曩列省郎公以民事上计意有未安者忧形于色固巳切叹其有志于民及按部燕南延见故老歌颂遗爱有不能忘者又知夫流风善政感人之深也如是辄苐其门士李豹善状而系之以铭其辝曰繄农之务丗服勤正以笃实天爲亲史维累叶耕而耘一气厚积生元臣惟元再传彪其文弱冠崛起乗风云中天草昧殊未分亦能当阃收元勲岂其垂𥙿弥后昆大忠遽掩豺豕群是爲明府皇考君公今嗣封昔孤童已能驰射精絶伦利噐小试无轮囷堂堂大府恒山军一日作牧两汉循于铄叔武经且纶大纲一举万目振如何画法参能遵保民无踰家冨殷弊去㤗甚轻丝银权臣按事何斤斤歛回熇艶燋吾身拔濯良善脱巳焚载其清静民谧宁丹砂成金顽化仁潭园水满花气薰髙牙大纛驰朱轮崇髙有余足具陈公曽目覩耳弗闻公堂粝食坐日曛念念民事忧丝棼絃歌万家和气氲农夫不识城四闉桒麻蔽日原隰畇熈熈镇土三十春歳时报政帝乃䜣褒显班上诸侯䄄白头一德酬国恩用昭先功画麒麟惟冥报果忠与纯庆流又见螽斯孙功成身退素所云笑解留务逺丗纷郊园花木清而芬拂衣去作封山神空余遗爱霑邦氓甘棠怀思堕泪存零落何必西州门嗣侯追报圗不泯哀号罔极悲秋旻我铭腾兮舌可扪拟配大茂増雄尊孝思永言丗所敦淇州创建故江淮都转运使周府君祠堂碑铭郡邑之设因形胜而称望雄由変迁而有併置至于废起千载之余功垂百丗之后俾存殁怀思感人心而不忘者非豪杰经济之士未易致也朝歌殷故都两汉县焉魏齐来移理卫县河朔经途东出鉅桥陌而朝歌遂墟天兵南下鉅桥正途亦废自太行东接浚郊莽爲林灌行者并山取捷蹑迹于兔蹊鹿町之间又分当相魏汲三㑹之郊盗贼嚢橐其间日御人爲㝷常邦君邑长頋目前不遑奚暇逺圗哉故羣行恣睢莫敢谁何者有秊于兹壬子秋国家经略江淮擢行台听事官周侯充诸道转运军储使仍置司于胙侯道出朝歌登鹿台遗址顾瞻河山爱其沃壤且叹夫梗阻若尔慨然怀辟昜兴除之举乙卯歳公以事北觐圗利害上之朝廷爲开可诏以彰德大名卫辉漏版户五千实焉复其徴三年因易号曰淇州县曰临淇特勑公领办其事于是推贤择能申今讲治设官府建仓廪立市㕓外则表疆理布丘聚开阡陌梁津夷崄以便行路置淇奥思德南阳薛村等镇以间逈旷耕牛田噐及饥贫不自存者一仰给于官下至取材于山陶甓于野率躬亲规画略无倦色西山铁官甆灶公出本资悉发其伏利自是四方流徙愿受㕓胥宇者日接踵而至啇通工昜货委阛阓余粮畒楼烟火连甍鸣鸡吠犬相闻和乐之气达乎四境侯复以旣庶且逸无教可乎遂建孔庙立学师敦化基而厚薄俗不五载内外修治井井可观邑居过客相与咨嗟叹息曰曩以荒烟废堞之墟化爲乐郊乐国向也流逋佣耕之民今爲恒产完羙之室虽天休涵濡非我公建白兴造之力畴克臻此既而公薨于位子锴袭聀継述先志有光于前者至元癸亥转官制行州隷于卫耆旧马良等谋于衆曰公去丗逾逺吾辈生理日完嗣俟又歴官它郡其开建本末夘翼深恩匪立祠树碑奉祀光扬何以报盛德而图不朽廼相率度治城干方爽垲地庙而貌之十三年秋适嗣矦自魏府别驾代归良等邀过妹邦大合乐以落之相与请予文以纪其实走早辱公知敢以不敏辝念古之君子兴事造功率忠爱持心无一毫功利自私克成硕大光明之业故民戴之如父母仰之如神明冝矣如公𥘉以转致之便兴废弃于荒残因丘聚之成养流播于完实又未甞占据膏腴营治巳私爲务诚可谓持心忠爱豪杰经济者矣致感人心存殁罔间耿耿不忘者如是据礼当祀在法冝铭公讳某字徳甫晋之隰人孝悌忠信慷慨尚气义蚤以材术振耀一时仕至江淮都转运使其丰功硕德具载墓碑兹不复云今嗣侯自武德将军陞嘉议大夫佩金虎符淮东髙邮军緫管铭曰河山两戒殷故墟自昔土壤称膏腴千年发治灌莽区殆佀渊薮蔵逃逋政以规画无良圗堂堂周侯烈丈夫一朝王门曵华𥚑利焉思兴害思除南来主漕过此都頋嗟形胜资豺貙忍龙庭入奏爲允俞一语能霈天恩濡郊圻申画开井庐连甍表植左右闾日中市集百货俱荒榛一旦爲亨衢流民頼之彫瘵苏僗倈又复三年租夫耕妇织圃有𬞞桑无附枝麦两涂芃芃翠浪西山隅昔焉餬口今赢余我衣我食公所予欲报之德父母且胡不均弘秉事枢天夺之速爲丗吁公去虽逺爱岂殊身后报谢当何如閟宫盘盘列绮䟽绘肖公像俨以居歳时豆笾民骏趍曝牲在几酒在壷坎坎鼔击吹笙竽睇公风马乗云车神兮归来意恒愉风时雨若蛇虫菹瓯娄满篝厉鬼驱我诗劖石诚匪䛕採之民謡与同符大书特书不一书太行砺兮河带纡黄童白叟相携扶犹有堕泪沽龟趺资德大夫中书右丞益津郝氏丗德碑铭至元十七年中奉大夫叅知政事祯进拜资德大夫中书左丞𬒳二品命服中外具瞻越郝氏惟炜公乃頋宗属言曰自惟踈薄乌能致此兹盖我祖考勤劳紫积笃祜余泽集于后人乃克有济今新壠幸建丽牲有石惟是大书显刻表饰神道庶几报明灵昭裔昧而传永丗然非頼笃古逹辝者其将伊託遂以铭章见嘱厶以寮雅故义不当辝谨条其族系丗德祖祢之所以劬躬焘后资德之所以起宗显亲者廼缀之以铭诗维郝氏其先覇州益津县人资德之曽讳赟少擢律科第授宪部检法爲人文无害以谳疑平允称正隆末迁司理叅军佐进发部殁兵间曽妣郷进士王公之女德柔嘉有母仪祖讳诚长身秀髯丰仪甚都早以义勇闻大定𥘉奖死事子孙得叙用材武授卫军钤辖卢沟当国都西门水潦时至艰于航杠承安中大起石梁府君首膺选督役醻办最功陞昭信校尉贞祐𥘉燕不能都扈德陵南迁得疾卒官下享年六十有七祖妣同闬大家亦王氏姿淑贞事舅姑孝谨生二子曰瑨曰珂夀七十有八终珂早丗藁场府君瑨即资德之显考也天性孝悌𥘉钤辖府君既南从靡所依借奉母夫人走汴中涂困乏置母便所与珂索食隖间游兵遇偕駈之去敦武君泣请曰弟㓜不任事又母所钟爱幸免以视义纵珂还行复念珂终不能遑将其母因跽而诉曰将军以母故释弟然母老湏瑨可生且爲人子不竭力于其亲将安用爲敢以死请遂伏马首不动兵怒以佩刀刺之即仆地作死状兵委去护母与父㑹后用恩例调京城草埸副使官至敦武校尉至元乙丒某同资德在东平史矦幕获升堂谒拜时敦武府君寿期頥气貌魁伟其齐家勤俭有法若一官府然资德年向五十佑封君列郷士长巳贵朝夕温清门内事必咨而后行府君晚乐道家言遵其禁忌以静黙自䖏其修严如此明年春二月遘疾考卒齐氏寓舘春秋八十有四资徳扶柩归葬真㝎县西三里安上原之新仟夫人马氏祔焉夫人出枣强腴族性贞烈主内务殊健生平乐扵爲善至絶荤酒不御毎晨兴炷香祷曰愿圣人夀天下安妾家亦沾余佑又月具馔食囚系爲常𥘉资徳爲郡决曹歳壬寅有盗刼临城石帅家以疑得兎刘等十余人系之皆诬服上官趣论报夫人访闻里间有称其冤者归语资徳曰捶楚下何求而不得汝当尽心详审恐及无辜资徳亦方以赃验未白致诘及承教仍文移缓其事㝷果获真盗自是资徳于狱情愈恤慎后复全活张纥兠等十余軰由是而观昔隽京兆母闻不疑扵囚徒多所平反即言笑异常不然惨而不食以夫人教戒方之贤于人逺甚又近舎有卖饼翁媪併亾䘮不克举夫人鬻粧奁中物掩瘗迄成礼非出天性能然邪中统甲子歳正月十二日以疾化扵私居之正寝享年七十有四子男一即资徳公女一适尚书许公孙五人曰思仁谨愿克家次思义资温雅有干局材官嘉议大夫诸路人匠府緫管次思忠性果逹少中大夫同知真㝎路緫管府事次思礼思敬重孙二女孙二窃甞论古之人因隂积而获顕报由仕䆠而位公卿者多矣然非济以材徳则卿相之任有不克负荷者今郝氏连丗孝友纯善罔侈厥报委积流衍介祉于资德公公廼传德袭训自微而着莫不材称故能依光借润遂贰台辅是皆祖宗载基载播于前而公以材德肯搆肯获充大光扬于后故也今复援赐鼎歌钟之例载德象容刻铭乐石垂示无忘可谓遹追先业济其丗羙者矣其诗曰啇启期封肇迹太原因郷定氏郝姓乃蕃晏相夔将寔爲裔孙逮晋中圯族系枝分散处朔南异宗同源处俊相唐立朝直闻义形于主忠烈名存维德继显乃理之偱曁曁司法奋迹益津平谳庶狱廷无冤民毅然就列偾彼祗勤于赫钤辖軄司徼廵驾梁桑干万石鳞鳞神工云僝増秩醻勋敦武趍父奉母南奔中涂阨阻孝义两伸施于闺壶德馨三丗一致封培善根冝逹而窒归成后人笃生贤孝夐出人群持衡机务叶賛经纶华轩驷马乃大于门不有其羙推功本元爰求我铭载苾其芬我观资德才全德洵仁以济物谦以持身须彼隂积蔚爲名臣隆隆新丘万象傍隣表列华柱石卧苍麟神维显思孰知蒿莙匪义奚立非孝无亲移忠于上垂𥙿后昆恒岳之阳滹池沦渊峙无极永昭刻文秋涧先生大全文集卷第五十四秋礀先生大全集秋涧先生大全文集卷第五十五秋涧先生大全文集卷第五十五碑大元国赵州创建故开府仪同三司中书右丞相赠太尉忠武史公祠堂碑铭自昔以功德而获大任既没而飨常祀者鲜矣况匹夫匹妇之心者哉如武矦卒而蜀人祭于梁去则魏土庙而食寥寥千载几何人斯若太元郡赵相师表百辟名节独着薨谢之日葬加赐铭士无异议民有报祀而得衆心之同然者今于忠武史公见之公肇自太宗朝袭世爵付以全赵四十而公宿兵阳夏歳例归眎师毎过赵迟迟而郡甫离兵烬经凃南北环视千里间生意公悯其如是必爲察民情之赋役偏而不均狱讼冤而且滞即爲彼有害于政也立与之轺之求索自贬威重告语约束兴除寛假之力又有大过人者白衣经㑹煽七县间不逞蟂聚伺昧嘨兇约屠城资期窃发适公归至郡有以之萌无乱之形处之爲最趣其变公外示闲暇觇党魁所在不意掩捕获焉之具服示所告属邑曰渠率已殱余不一䆒以安反侧赵人遂妥迨壬寅歳诏作丘甲时歳荒民移排抽户椎事竟椎不满者三十数有司以状白公曰业无所于取缺之以需可也守吏以军兴严惴惴不敢诺公曰以民困故非敢私脱有悞责我任不汝及也殆纪后乃如约不数年保障休息恒㐮间熈熈然一乐国也公薨后十五年前兰溪薄郡人李瑛憙义重报贞而有干爲一日谓赵之父老曰吾侪小人乐有家室得至今日者可不知其所自斯皆忠武公恩造骨而肉之之德也终无以圗报将死有余负惟是起祠奉祀庶醻万一衆曰诺遂相与恊力作新庙于郡城西里迄三载庙成神栖像设翼翼有俨凡用锾三千七伯余缗已而州贰政蓨人贾英甞属櫜鞬左右公覩其若尔感念畴昔曰丕厥搆则罔及廼以树碑颂德爲巳任以某知公平生颇详不千里逺请书其事于石某以下吏故有不敢多譲者因勉爲次系之公讳某燕之永清人姿忠亮谨畏以度量雄天下歴事四朝入则坐庙堂出则分阃寄者五十年当其临大事决大议夷大难不动声色卒之收尊主庇民之功此天下所共知兹不复云頋惟治赵之绩在公虽一事惟其恩造之功至故能感民心也深化强梗而爲善良易慷慨而爲忠厚以致其生也如父母戴之其没则以神明事焉呜唿休哉人称至人不死以气之精大贤不亾得气之英公英爽在上其眷恋于赵人也审矣仍作歌诗遗之俾歳时䖍飨以侑肴意椒浆之荐其词曰常山郁兮苍苍阵堂堂兮公则亡赵之封兮四开风云惨兮汉故台望公不来兮莫知我哀公精英兮弗昧山川开阖兮不随以晦公不忘兮德在民思之在心兮其存则目存之目兮思则固庙而貌之兮其以故招公来格兮歆严禋䬃冷飊兮云旂纷憺光灵兮愈于生存福我兮孔那驱疠疫兮辟妖讹风时雨若兮歳时和民报祀兮心乎靡佗坎坎击皷兮舞傞傞飨有肴烝兮登有歌丽碑峨嵯兮永言不磨大元故怀逺大将军万户唐公死事碑铭并序天下有酗战之士拳勇絶人捐躯徇国虽一时之短其义烈言言超千人而挺生奋百世而独存者谁乎南阳唐公其人也公讳琮世居内郷县淅川之白亭伯祖讳臯金季以郷豪署崃口镇将父讳庆仕亡宋用邉功起身自保义郎京西副将累迁至左领军上将军诸军统制归附皇元后终江淮军民安抚使唯襄邓自昔爲用武地唐氏世钟材武継领韬钤刚毅奋发驰声疆埸称山南名将家公躯干魁杰而善于骑射黝色鹰视气吐钟鈜然擐带横槊出入行阵间人愕而耸之至元十三年袭父爵授武略将军管军把明年丁丑转武德复安抚使仍佩金符十六年以劳绩进阶宣武授金虎符管军緫管十八年陞怀逺大将军万夫长二十年改授唐州军府万户二十五年移镇泉道屯驻㫪陵时安南保蕞尔域负固不庭圣上赫怒诏诸道兵以讨之公到镇甫二旬而檄至即阅数军实申严节制明日大䜩郡僚叙别或以期逺缓发爲言公曰不可征讨国家重事忠勤臣子大节况吾家三丗迭将迨不肖之身分符颛阃备具爪牙恩宠深厚思毕力边陲以畅天子威命则死之日犹生之年也尚敢以頋忌爲计哉诘旦启行旗斾精明鼔角清亮识者壮之遂㑹诸将屯靖海境谿岭湍崄艰于驰逐北兵不习地里与鳞介争利于舟楫丛薄间已非所长加以瘴疠流毒海飈腾炎吏士触冐疾疫者过半躬自抚视左饘右剂恩义备至若父兄之于子弟致人人感激思奋岛夷幸我师不利乘便突出逞狞肆㓙次年己丑三月大战于埸之三江口公率衆先入所向披靡贼兵衆开而复合者数四致麾下散失公力战手剚数十人以没得年四十有九讣闻部曲至刲股肉致祭朝廷爲嗟惜之公天资雄峻沉鸷有将略号令精明拊循有素期于恩威兼济当战阵际夺勇忾敌不自顾借有古烈士风㮣故所向克捷自筮仕不十年正位帅阃平居与人交气怡辝温谦恭惟谨未甞以色待物人视之儒素也其死生义利胸中权衡素定决非奋不虑死徼取羙名者呜唿忠义天下之大闲志士仁人终始一致虽頺嵩岱不吾压也岂以暂不幸而堕吾名节哉王者推而褒之所以砥砺多士窒不轨也故周崇死政汉宠死事然皆有等级次序俱未若皇元即以父祖之爵禄卑其子孙有崇无降其报䘏激劝之典视前代爲重公可谓得死所矣夫人李氏亦内郷大家资度纯懿克嫓公德孝以奉舅姑慈以鞠㓜稚生三子一女孟曰丗忠仲曰丗英季曰和尚孙二长灵童次保保丗忠子也丗忠嗣奉丗爵徃奠旧服追忠思孝罔替箕裘奉公衣冠葬襄阳谷城县鳯谿郷丙山先茔之次起祠墓前歳时享献庸展哀慰复念非假辝纪绩曷以垂鸿无穷傥得书太史氏则先业爲不朽矣遂介祕书监丞申敬载拜来请某以忠君孝亲系风化所在有不获辝者辄论列而系之以铭其辝曰武当西来万马骧汉水东注爲沧浪鳯谿之里谷伯邦盘盘沃野开荆襄丙山衣冠唐所藏维兹唐侯百夫防佩服义烈南方强三丗崛起叅戎行幢牙茸纛金节煌王常铁石我所将维南有交伐用张一军来戍心靡遑万甲夜卷趍敌埸桓桓不惮天戈攘誓此一去批其亢㫪陵宴诀何琅琅山谿失势臣分当鲛鳄肆毒纷蜂螳落落铜柱鹰孤扬海雾飜瘴霾三江奄奄战鼓声则镗一偾不捄千夫僵蛟匣零乱劒有光臣维有霣甘自戕一日之短百丗长恨以鳞介易我裳义存义亡臣节昌胜负况复兵家常䘏典昭报恩泽嗣侯孝思示不忘葬而从祖飨有堂巫阳下招爲悲伤覊栖胡爲滞此荒魂兮归来安故郷牲牷肥腯罗酒浆部曲俨侍备两厢鼖鼔铙铎声铿锵子孙歳时供蒸甞银钩翠琰勒我章忠传孝継沨大泱陵迁谷变事叵量英声载丗永不亡顺德路同知寳坻董氏先德碑铭至元十七年奉议大夫卢越使司提举董侯孝良以规办功最陞授朝列大夫同知顺德路緫管府事自惟材踈能谫何以臻此兹盖祖祢积德絫行濡庆泽所从徕逺矣惟是斵铭乐石光贲松梓庶克自信遹追仰报罔极廼介府幕陈从庆贽礼币百拜以先茔碑爲请厶承乏燕南以明新是任惟孝与义为丗大经今猥来属笔有不当辝者谨按所具事状董氏世居燕之武清县南仁佛里金大定十二年改新仓镇作县故今爲寳坻人曽祖以农爲业代逺偶逸名讳生三子曰永进曰仲仁曰蘃昆仲既蕃孝爱日笃以赀雄一郷永进娶彭氏女实生寳溢府君讳柔盖侯之皇考也府君行孝廉善居室一介不妄取与诸人里中以善人称之二亲甞卧疾治疗罔効府君曰甞闻人之肌肉可愈困瘵于是黙刲股肉杂它进之服之果良愈旣而父目病几于凝盲府君又以舌日䑛其睛无几顿还旧观邑里称叹以爲孝感所致云甞以事之保暮行通衢间蹵得白金一巨饼币百余缗诘旦持坐获所候求访者失主至物色不妄即付之至于牟子钱贫不克偿者率折其劵贷自是孝廉之名轩着燕保间当途者闻之以谓不茍于得可以临财厉俗用荐檄充保定务啇权次寳溢埚监支纳益用心称物极平施之方公私俱有頼焉至元十三年以疾考终牖下享年七十有八董氏其三代皆竁寳坻故茔至公始徙家武清之大定沽遂改卜聚落之南原是爲武清新仟孺人苏氏信都大家事舅姑主内务以孝婉闻生子男三人孝义孝温孝良太君资借训迪纳规矩中者居多故母仪妇道宗族取法焉今年九十有四起居饮啖精徤如五六十人孝义有融徳不乐仕䆠二子长曰顺管勾塩埸事次爱孙孝温醇谨有干局充盐使司判官三子和张驴昌孙和任监当官和之子八十买住孝良孝友纯至㓜习司空城旦书及长兼通国朝语甞给事贵近以材果管勾三汊沽塩官事至元十年秋大霖三汊𬒳浸亭户例狼借阻饥侯致䘏申明上官发廪米四千余石侯乃计口均给民免菜色水退侯度原隰终复爲患议户抽一推起土璋埸请于上允焉明年水果至无所虞矣以能陞本埸塩司大使仍佩金符以宠异之先是歴年牢盆钱不计成塩多寡即验丁全给致本耗而课不充后复给与不时课不办而卒日困侯白所司革焉遂验亭户煎数在官仍半给之复需其毕运爲足其所当付至曩之倚而未颁者仍皆爲卑之至今遵行官卒两称其便十三年亭户乏哺无可于籴侯以鬻造孔棘恐轶歳办出私廪二百余石禀食之未甞更其费十四年用荐钦授宣命官奉训大夫㝷陞奉议兼提举芦越塩司事十七年以均斡有方程办饶羡积前后劳迁授今职侯以民社重寄非财赋可拟宣力有加焉子三人长曰革中书省宣使次安住次海山鐡奇𥘉寳溢府君刲股肉以致亲和厥后府君洎太夫人苏氏在疢子孝温及侯与室刘氏亦踵而行之由是郷里论笃孝者以董氏爲称首呜唿孝者人子至行扬名显亲之大致也然代以孝名者非一若休徴之剖氷求鲤孟宗之泣林取笋李建进药而病即瘳盛彦恸哭而明复故今董氏之刻肌而愈亲疾可谓情迫孝至殊途而同归者也诗曰孝子不匮永钖尓类其是之谓欤至庆流㣧裔移理于官冝矣后之来者复能致竭两间以极忠厚孝廉之羙将见董氏福禄渊流而未央也是冝铭铭曰暨暨董氏𧺫家幽墟繄曽祖君是生三珠孝廉温洁王莹不俞我屋丰润尓焉德劬维寳溢君乃皇厥图一廉厉俗致身仕途我干我均我摧我酤人勉不足我恢有余夫孝何居曰父母且病则致忧巳何暇虞越惟亲安其乐愉愉要以情至同归途殊钖我胤类德冝不孤笃生贤孝髙大门闾连城具赡有俨倅车显亲扬名实由懿模遹追圗报于焉是需岌峙丰碑螭首龟趺丐我铭章大书特书幽陵苍苍浑流徐徐照映郷梓永示德隅故提刑按察签事刘公墓碑铭奉议大夫提刑按察签事刘公既窆之明歳其子慼然以追逺之志来谂曰孤不失先君勤黾王事期显歴半道倾摧俾任重致逺之举罔克攸尽在慕终养之荣曽弗少及不孝之大无足言者维是刻铭丽石表见墓道庶不朽而爲新壠光幸宪使悯焉厶惟曩甞与公翶翔中书有联事之雅以分以义有不敢爲亡友靳者谨按事状公讳济字巨川其先真定行唐人丗在野大父厶倜傥尚气爲郷曲所重考信方直有父风以植产致冨心存乐施贞祐兵避地陈颕间散财济衆人多倾赴正大末所在游骑充兵令民团结相保衆推公充郷义兵都统巳而殁于事公信之冡嗣也自捴角姿严恪不知爲儿嬉及长明吏事时赵人董珎者来领魏郡材公爲郎署府从事民政军务多所禆益中统建号省府立擢贤举能以恢廓宏纲爲亟路辟公应选遂𥙷省左曹掾四年间精覈吏务气明而事办然所期攸邈有不屑爲者㝷除贰上都粮料使㑹当估平致太庾京积巳而充中书磨勘官真定郭文进者摭白肖二人毒杀其父歳乆莫决府以疑狱闻命公徃谳旣至按覆簿牍推察物情不终日而虚实两判镇人称其明朝官嘉之至元七年勑授承直郎太原路緫管府判官公不卑小官思以行志惠吾民爲念府东有山曰罕山毎沟浍秋泛害及関坊公廼度原隰相水冲以事冝从上官议可焉衆欣就役自山南扺汾壖凿渠余十里以酾水势自是漂没患絶且溉傍田数百顷其兴利除害类如是明年夏六月大旱歩祷列石龙祠应焉秋頼以熟九年陞授奉训大夫知献州事既下车囚系填狴犴间公叹曰尽心之戒当于焉是圗遂裁遣剖折凢五日牢户爲一空然后束吏以法拊民以寛虑科调之不均也爲等苐之恐田畴之未治也爲劝劭之新州治以具视瞻崇儒学以敦教本内外釐补井井有条其孝悌任卹之化风偃海濵矣迄今民思不忘秩满宪司廉其能迁奉议大夫签书燕南河北道提刑按察司事十六年四月竟以勤事致疾既乃终于位享年六十有四夫人程氏魏大家配公德良称前四年卒即其歳九月卄九日祔大名贤由盆里繁水之隂宅新兆也二子珪玘今珪亦官直郎大名路緫管府判官性纯孝从政干果玘历𬋩库甚愿女三人伯适赵郡武氏仲从邹氏季徐氏公资明辩遇事风生不肯陆陆一事落人后故所至卒有声其孝义出天性固然𥘉调并梁兵西援䏰事集怅望南云泫焉兴感曰母氏殡陈四十年不即卒大事傥溘先朝露目其能瞑耶乃于介使告其所以然诺焉驰至陈求访丛垠间罔知谁何因吁天行泣俄得刘叟者示其处下挿验所志物是夕寤寐中有以呵之者曰汝母何疑当收之速去即是年冬十月归葬行唐县甘泉鄊七里烽之先茔礼也传称古人行役云逺必思念其亲以笃孝飬若公斯举何思遑将其母哉又郷豪董君死葬瘿陶碑石卧荒壠间身后贫不克树公按部过赵爲求铭表墓以报知已其风义肖上丗又如此是冝铭铭曰古评吏治匪循即能循传而列能或槩称时有缓急事方责成珮玉长𥚑艰于奉承维材应变其任乃胜用或异冝跌焉不兴暨暨刘公才长气弘小试游刃锐于发硎擢列郎曹风生台合若不屑爲翩翩荷槖一麾出守殆古能吏错节蟠根别夫利噐苟利吾氓身弗遑睨于今两州怀思无斁维孝与义爲丗仪轨子箕而裘已济厥羙归息泉扃神亦寕止五鹿之野由盆之里沙麓茫茫繁流弥弥谷变陵迁墓碑有嵬大都通州郭氏迁茔碑铭孝子之爱其亲也心无乎不至其始也尽心以致其乐儋髙爵以显其宗又以安冨尊荣歆其亲以惬其志望及其终也择善地敞真宅树丰碑彰遗媺别爲再祖俾飨大宗不迁之祀越是心以爲恔者于尚书郭君见其纯旦至焉郭氏丗爲通州潞县人曽祖府君讳伯昌尚义有应剧才金季以劳授州之判官方四郊多垒仍歳饥荒頼公力全活者衆民刻惠里庙至今其石宛在金制官分严不敢丝发侵上承下办惠鲜保障能尓其爲人可知巳大父讳和字和之资持重择交而游经纪逺识殊与父肖贞祐𥘉燕不能国遂避地徙河南公奉从母杨挈弟姪至复还郷梓徃返数千里间冐渉艰梗举宗全庆竟不失旧物是亦人所难能郭氏之有今日其祥实开于此公少乐读书长以吏业着称且玄之与潞在昔爲转漕渊㑹见闻习熟故公于纲计爲详壬辰歳诏立漕司于燕明年癸巳中书粘合公辟公爲经历官旧条新制兼举而行居无几何民力大纾而廪储崇积㑹计出纳允当详明官无私焉至今论漕运者皆以公爲称首国朝丁未公春秋五十有九卒官下祖妣孙氏出庶之清门内助成家与公合德后公卄一年乙亥歳寿八十终生二子长讳天珪字君寳次天瑞晦德不仕棣华辉映乐怡怡也郷里以善人归之长即尚书君考秉德清慎直谅多闻以世羙継爲漕幕从事爲人乐易轻财好施虽指囷解骖未甞见难色乐从贤士夫游延致礼待惟恐不尽又通五行书叩之者推明倚伏率以戒辝爲言斯亦知命君子者欤惜乎年不满德仕未尽用至元改号夏四月卄四日以疾卒寿止四十有七子秀生才十四歳矣夫人张氏燕之名家性贞静壸仪有光漕司府君既殁夫人持内事甚严家道昌冝内外宗属入门升堂不觉其母子之互爲资也享年七十有四终所居正寝实至元卄九年壬辰秋八月八日也秀字秀实姿善淑少以孝闻交于友以诚移于官则理仪观魁伟临事明敏有盻借甫冠由緫制院都事迁经歴官継改都省左司贠外郎㝷就陞郎中已而授少中大夫礼部尚书今签宣政院事君自惟起身刀笔不十年致位通显德薄才菲将何以臻此兹非先丗积善叅庆光潜不耀一旦丛于不肖身者如此是用祗惧昊苍罔极报德何从頋惟长城先壠歴年藐斧封马鬛傍无所取穴故祖考叔父而下三柩皆未克大葬言念奭伤刺负背乃改卜宛平县张华里之北原墨食吉用三十年春二月壬寅以三品仪物封而树之庶几无乎不在之心少有遂焉既襄事百拜以墓碑来请幸内翰惠頋三让求益恳予以孝子顺孙显扬慎追之义関人伦风教者爲最谨按善状诺而铭诸铭曰庆由善先顺爲福原惟积也厚其流则渊譬彼播植用其道而分所冝其根苗华实有不期然而然猗欤郭氏宗族婵嫣繄长城之故壠不知其几丗几年堂封累累拱木苍烟偪道涂而且隘无可穴而理必迁张华西里其平宛宛风水攸寕欎焉新仟哀哀送终棺衾华鲜祭以大夫有加鼎笾祔安神灵既厚且坚庶窀穸之下慰将寸心之少安孰无子孙焜燿联翩念得之而能竭力让春官之孝贤刻吾铭而表神道永以爲郭氏无穷之传大元故中顺大夫徽州路緫管兼管内劝农事王公神道碑铭上登极之二载诏以前泉州路緫管中顺王公作尹于徽制下而公已卒士论慨叹惜其备具文武才未䆒于用也明年春正月嗣子谦持太史属王德渊所撰善状百拜来请铭自惟识公始用情交终以义合至元庚寅歳邂逅于欧闽后二年予入翰林公亦终更来燕玉堂多暇日夕从游诩诩相得校夫三十年间㑹晤虽数在京师爲最洽公今已矣铭其墓冝莫予若公讳道字之问姓王氏其先爲京兆终南县人丗将家公姿魁伟勇而多力㓜读儒书长憙武事飞牋走檄尤翩翩也公既负噐局挟艺能不肯碌碌居人后间出大言捭阖时事及作爲歌诗藻思甚壮激昻顿挫以惊动一丗谓将相无种功名可戾契致也然干时贵近终无所合至元更化以剔民蠧清吏弊爲亟公曰兹吾之时也廼走燕上书请置执法官如是则吏畏政肃泽𬒳于下政化可得而成六年宪䑓肇建遂辟充椽史公志在澄清一旦抱牍龌龊凫进论得失于簿领间耻于屑爲才数月即拂衣而去适朝家遴选文学士充东宫讲书官用昭文窦公荐得入侍经筵进读际辝理敷畅间以时务意在互有发明由是稔知爲竒士进见顾眄与余人异欲大用而有需也十三年江左平福建内附蛮夷悍轻易怨以変蛇豕婪婪血人于牙何所靳顾非大行䑓填之不足以制内而抚外也故郎署官重其人方𥙿宗皇帝叅听朝政廼选公充福建行省左右司郎中时柄用者专尚威勐不能导扬恩信慰安逺人凢事之悖理政之害民及私意之所宿者公皆执而不行至面折力诤必理得事正而后已如䆠族赵知府元軰六十三家闲居室润诬与山贼通拟挺杀之意在籍没掩利余赀公抗言宋故官累诏恩䘏今以昧暧一槩奴戮有伤朝廷好生之德止杖八人余悉纵遣降将吊眼陈据漳州叛贼势张甚招讨潘力不支踰城走泉行省以失守罪縳出将戮焉公曰招讨秩三品有罪当禀于朝不可擅杀上官奴遣督将二人率甲士环公曰字不同署罪当相及公乃具朝服望阙再拜曰省官不有朝廷胁我以兵欲将何爲吾寕与潘同死字不可得也彼莫能屈潘竟减死论其守正不屈类如此由是强横气禠善良攸頼闾阎间至画公像事之卄四年授中顺大夫泉州路緫管兼府尹泉据南海津㑹豪侩吏啇假权贵声势日凌轹请索紊大府纪纲牟取衆利公折以理拒以威輙落其机牙束手噤语而去公堂爲肃然先时晋江之安溪土贼张大老方德龙啸聚畬洞无頼二万余人时出抢略爲一方大患者几三十年闻公至私相约束曰王老子来当谨避之勿轻出公爲布耳目设方略不月踰生擒贼酋卄三人悉榜杀泉市余衆駥散百姓爲之歌曰药不瞑眩而疾祛非良医而谁乎兵不血刃而贼除非智士而谁乎其爲舆情感恱可知矣在任凡四载代归郷里以营治先茔树植碑表爲务屡供具召亲友燕衎爲乐若日不足者家人亦讶其遽如许也元贞二年春二月十有二日以疾终私居正寝享年七十葬维州北海县乐泉里金山原公强矫有守临事敢言胆气喷薄无所囬挠志在开布公诚砥砺名莭表表有见于丗孰谓势利可得而夺邪至于擿姦发伏不避持难又似夫汉王尊之在东郡虞诩之治朝歌也奋身布衣起家至二千石刚直之气至老不衰其功业止斯而已此士论所痛惜也逺祖金𥘉以武功赐完颜氏丗袭千户官至金吾卫上将军曽祖讳虞郷大父讳从正歴隰州太守父讳成皆嗣承丗爵金亡复故姓仕国朝任乐安县令因家焉今爲广固人公先娶孙氏生子谦夫人年卄八卒継室罗氏亦先公卒生二子曰谅曰惠谦㓜侍东宫才敏有时誉能政克家蔚有父风今官奉训大夫大司农少卿男孙四人谦之子三曰元孙仲孙季孙谅之子一曰彦孙公平生着述号云门老人集殆千余篇传于家铭曰繄王使君起海堧妙龄飞英振孤骞陈琳书檄何翩翩一箭拟下聊城坚心惟嫉恶民瘼蠲驱逐鸟雀同鹰鹯一行作吏非所便褰帷有志澄八埏封书直上沃帝渊太㣲执法光烱然春宫向学开经筵一日登对席爲前顾公可试冝擢迁利噐当遇蟠根宣欧闽行台两广连阳舒隂惨持化权幕非其人奚望旃六十三家宋故官执之犴死何繁冤公爲辨析皆平反潘惟不支心则丹以死信理人所难维闽之南天府泉卑公抚循面则颛锄薙强梗安惸鳏风颿踔海鱼龙飜万货山积来诸番晋江控扼实要関势取豪索非一端不动声气爲周旋安溪有盗势结盘撞搪唿号动百千公然剽窃三十年爲一郡患何迍邅公来约束毋妄干老熊当道百兽跧一旦解刀耕壠间溪山淡淡风日闲帅得其人人自安如君两除称衡铨幕府坐啸鸣化絃简节䟽目政勐寛四载终更公孰贤王尊虞诩相后先千年神劒埋山原欎欎夜气生紫烟何以验之石有镌秋涧先生大全文集卷第五十五秋礀先生大全集秋涧先生大全文集卷第五十六秋涧先生大全文集卷第五十六碑大元朝列大夫秘书监丞汴梁申氏先德碑铭大德改号歳之六月越二日癸巳秘书监丞申君敬先诣太史王某再拜而请曰惟申氏逺有丗绪逮我先人学绍医传心存道济惠及一方虽遭罹丗故谱谍坠逸然自髙曽而下班班可考而墓隧无铭神道阙表予小子大惧先德曰逺恐泯昧将无以见于后今粗有纂述俾昭示子孙以传不朽者敢嘱笔于下执事厶以不敏辝者再请益坚乃爲论次之谨按申氏丗居汴梁曽祖讳天禄宋徽宗朝以婴儿科供奉内庭门以金斗爲识当时称扬毉艺精全者有金斗申氏之目宣和末避地家秦州社树坪祖讳良辅早以方伎知名西土祖妣冯俱寿终葬天水郡显考府君讳仲康字西叔资秉寛𥙿有长者风弱冠值金季流寓陜间天兵下河南爱申𥙿间风土衍沃定谋卜筑以甲寅歳东徙今遂爲南阳人府君丗其业禁方秘诀夙承指授复爲该洽轩歧以来其书奥妙悉精䆒其理学既博伎益工在丑不矜其能活人不期其报过客病困逆旅及贫无资者家置病寮躬进汤剂糜粥既平复量给路费以遣之逺迩注瞻以材德兼称如南阳冨民孟氏夫妇府君以伎能起其死约兼金乗爲谢后恬然不爲礼或者不平对府君诟之曰毉以济物爲任若贪图货利爲心岂天生俞跗保全夭阏安羸劣之意哉子无复言客叹服而退𥘉府君东徙闻卢氏守将尧里公贤而下士徃依焉草昧际举族頼保翼一夕宋冦掩至执尧里而去以不屈遇害熊耳岭府君闻之紏合义勇者数十軰匐匍奔赴求得其尸葬祭迄成礼兵后内外宗姻散失者衆求访不少置得姨之夫樵翁于申女叔于穣下既孤且窭収养终其身平生行义类此甚伙今特书其显着者识者谓府君爲善不近于名尚义不谋其利躬弗受祉后丗其兴乎以至元己巳歳季夏十有八日考终牖下享年六十有七配宋氏系出京兆大家资端重未甞露嘻笑年既笄归于我侍舅姑以孝敬闻鞠育诸子极于勤苦后八年以疾弃养寿七十一祔葬南阳县东泓河之右薛家里子男六人曰政甞监郡酒税曰整河渠使曰敬即敬先曰教早丗曰敏江陵路毉借提举敬先性资醇𥙿毉学明敏切脉审用药精至元六年选充太毉丗祖皇帝廵幸两都北狩东征典司药石皆侍其行甞于御前修制汤剂品藻药性敷奏有条理上顾而喜曰汝身虽小口甚辨愽又敕治元妃疾获良愈蒙赐玉鞶带白金有差至元卄七年由御药院使陞受朝列大夫选丞秘省旌宿劳而从公论也自昔铨衡经制以方伎进者虽有殊勤不转文武正班敬先读书励行有士君子之操故膺是除由是知杨歴清要光显于亲者越兹伊肇敢以府君之积起宗敬先之肯搆克荷者而铭之铭曰毉师之良本天恒德挟艺时行心贵一其视患者罔有莫适一尽我诚庸表憷惕显允申公秉兹良直四丗三朝职司疢疾神砭易形灵丸起废药恵一方心深道剂嬴劣获安烱我风义活人活国是廼仁术隂积孔多阳报斯必笃生六子季实良噐大我毉门学称善継药笼流光馨融帝室六脉和平圣躬福谧三十年间祗勤厥职维皇念功宠数优特簉名仙瀛圗书东壁纡紫腰金扬休山立匪汝是私良用劝激苍烟故里光贲丘石刻我铭章有煌申国独山郁茂白波荡潏山川鸿蒙庆钟来息子孙振振垂𥙿罔极大元故奉议大夫中书兵部郎中韩君墓碑铭亡友奉议韩君之子冲既禫来谒心焉怆慕有惨而未安者乃出所壮父行曰孤不天先人蚤丗平时所期者逺大挟其所有以前而车倾半道念所衘曷祛惟是发越潜德使表见于后庶存殁少有攸慰公与家府交敬而知爲详敢百拜以墓碑爲请予以义以分有不能辤者遂追叙而併铭之君讳天麟字伯昌姓韩氏丗爲渔阳上谷人父琇爲人长厚仪观秀伟少应武举金季甞以劳任庆阳府司録判官母王氏诞昆季四人以次君爲第三母以克肖故尤所钟爱长业法家学即能然见头角于辈行间师以能称之及爲郡法曹狱无大小悉心极虑必尽彼辤情而后巳时有杨叅军者诈冐兵储公易市户事觉朝遣官来鞠逮捕者数百家弊积有年不易措手知君干蛊摘之倚辨杨既窘蹙无可得主者悉取偿籴家价从时重君曰不可盗粮者已有主名百姓𥘉不预知今从坐配偿已是虚负取价合准出仓时估不然将有破产不胜其弊者上官从之衆得以轻脱至元二年辟充怀孟路从事四年勾𥙷中书左三部令史八年由考工转御史台有诉民自関陜来未经有司者议不受君执之曰民岂不知此頋台宪爲重因而拒之将无所控告罪彼越蓦理其冤抑可也事多解释以能迁吏礼部贠外郎遂建言随朝掾史已有出职定例外路吏资亦当与议使至公均𬒳准其事行焉未几迁奉训大夫出爲瑞州路别驾俄超授奉议大夫常德路宣课都提举先是亡宋税埸滥收竒零等课名类甚多君稔其扰曰生财有源𥘉不在此使到官者磪之有法所获多矣于是六色正额外一切蠲去常人称恱及比附上额羡果倍蓰时方夏官徴民负租追唿鞭扑急于星火君就府僚与议曰今新陈未接人餬口不给兼积乆数多非一朝可办急则必倍息取贷或易及男女若尔是冨益巨室怨归公家非特于征啇有所悞也稍俟秋成徴之未晚用是以停征八畨大军道鼎民𬒳骚甚且沮恢办有司噤不敢谁何君诣行阃陈说主将喜爲约束之市肆頼以帖其乗机应変输诚济物多类此政借甚而课㝡省台交章荐入授奉议大夫中书兵部郎中㝷𬒳檄检覈河漕囬次濬之刘家渡以暴疾卒实二十二年乙酉歳八月七日也享年五十有九以是年十一月壬午葬郡西南亲仁郷康公里家茔庆阳府君墓右从沟也君气志明辩有干局善当官好持论徃徃出人意表其起身立事不资借昆弟耻踵迹人后气之所充力取必至卓然自见于用者盖天性然𥘉韩氏北故后居卫生事微父俾之经啇辝焉曰从政固所愿也及显逹分所有资悉推让不一毫取郷党义之又患难解纷乐与人爲善教子读书惟恐其不至配孺人梁氏元帅瑀之长女生子二人曰冲从事郎太平经歴曰中御史台令史継志治家大克播搆曰燕梅童皆庶出四女已适名族者二二未笄铭曰维天生材卑世作程吏以事主尤资者能理具气先气廼形倬彼韩卿气志蠭闲扬歴台阁外彪中弸𥘉转栢府乐夫有行庶单厥心岂惟祥刑彼良而俘是大僇辱千里求哀情其可恤人以法辝我爲理出不以其嫌竟直彼屈天秩有庸曽间内外由我一言至公均𬒳财生多源取自有体筭及屦簑徒扰而巳以正以公所获多矣猗嗟韩卿用固强矫年不志充冝若可悼我思古人云谁尽了圗维不朽君亦少慰子孝而贤仕涂方轨振厉光扬尽济厥羙尚余幽光树石表隧掲我铭诗永朂来裔平阳程氏先茔碑铭南阳府倅程君瑞不肖里闬都司赵公倩也故与定交㝡早知行巳颇详爲人忼朗诚直劲挺尚义而遇事开谈洞见肺腑伸吾志而已而利而害𥘉不计䘏由是枨触物论与时龃龉然识者以跅㢮不覊许之与君契阔者余二十载大德改号之春自武定终更来京师仆方忝长翰林樽酒叙旧英迈之气犹夙昔也既而来请曰瑞始以孤童子入侍隷昔刺谋大子帐下逮事定宗宪宗时朝廷逺驻朔漠屡奉命使㐮汉间爲互市官歳已未扈丗祖皇帝飞渡鄂渚戮力与宋兵战有功蒙赐银币有差及上登极选备膳夫车驾廵幸两都征伐宴犒割烹供办盖三十年于兹中间以军国系重越分肆直忤犯权倖致之缧绁濒于不测者屡矣以辝气侃侃事竟实无佗幸不死朝贵多其挺志弗挠奏受忠显校尉尚食局使又七易寒暑积前后劳官武畧将军出知奉圣州今调同知南阳府事自惟愚忠朴直余将无有供奉阙庭宠膺民社秩中通贵竭诚圗报之念日深一日奈桒榆景迫年与时驰而追逺返本之怀朝夕是切相甞侨居即是将起新阡奉安考妣神灵又谂登仕版家先丗茔域例有碑志况东西南北之人表识之建尤爲切务俾子孙継嗣拜扫考其绁郷里遹追来孝免夫有旌纪寂寥之叹尚吾友惠顾赐之铭则程氏爲不朽矣某以契旧且素赏其方槩廼爲书程之先代丗爲平阳洪洞县李村农家曽祖大父俱逸名讳所可知者曽祖生子四人祖弟三子也金末以劳効甞摄行本县令有子玉房行弟八暨弟九郎其胤裔尚守遗业玉即瑞之父也府君慷慨重然诺风义矫矫有无与衆共之贞祐兵乱以武干保完墟落国朝壬午歳迎降太祖皇帝从攻鳯翔用忾敌功緫西京工匠年三十有九以疾终夫人曹氏出扶风䆠族生子五人曰实曰瑞即武略君曰西京曰当僧曰午儿实之子怀驴聀庖人氏次曰伴驴武略之子曰灵童新阡之兆建于彰德府汤隂县之北兰里实大德戊戌歳某月日也仍爲发先丗之潜德懿行与武略之挺志显亲者爲之铭俾光贲新壠昭示来者云其辝曰维农秉志笃于俭勤服田力穑钟气之醇积厚种遇嘉祥自甄何以为验庆流子孙猗欤程氏植本浚源蔼蔼风义超越同伦由农而士奋起艰屯克昌再丗攀附凤鳞愚忠朴直祇奉严宸典司玉食三十余春名喧禁籞佥曰荩臣付之民社赏其劳勲贰车五马皁盖朱轮大侈宠数显扬其亲有欝者阡羑里北原光融松槚铭勒贞珉何以训之孝义忠纯昭示不忘垂𥙿后昆大元故清和妙道广化真人玄门掌教大宗师尹公道行碑铭道之大原出于自然而隆而污系夫丗运顾人力有不能致者如甘河之异见于西秦崑嵛之气表于东海自非素钟仙分价重一时畴克辅承者哉金贞元正隆间重阳王尊师始倡全真教法逮长春丘公应期济度道乃大行风声洋溢丕冐海隅至于静涵道几动周妙用骖鹤驭之孤标谒龙庭于万里絶尘而下称継述之善者我清和尹公其人也师讳志平字太和系横海华胄大父而上丗以儒业擢进士苐歴郡守者凢七人因䆠游东莱遂占籍焉祖公直父谊皆融德不耀乐施与郷党以善人称师生金夫定巳丑𥘉母氏梦羽仪拥导若仙官迎谒者寤而生师有瑞光盈庭之异既长资颕悟不凢杳然㤗定了知生前事读书曰记千言及冠行遇道士自関右来约师同诣文登醮祭歘失所在但见羽流乗白鼋化现空际师戃恍感遇信道愈笃既而潜访长生师于洛京父母数追止之至锁闭静室无几遁去寓昌邑之西菴道家者流以禁睡眠谓之消隂魔甞坐树䕃下一夕假寐间见长生师厉声曰向祖师来化汝尚未悟邪遂挥刃断其首剖其腹涤易鄙俗去其自满由是胷臆洞然靡有所惑二亲知志叵夺始听入道明昌辛亥参长春公于栖霞遂执弟子礼乆之伟其有受道资尽以玄妙付之曰吾性灵明如鑑不受垢常切莹拭以湛吾天自是曰有所得又问易原于太古传箓法于玉阳錬习内精声光外白逺近尊礼户外之屦满矣潍阳州将完颜龙虎素慕真风奉亭圃爲菴㝷赐额曰玉清观师佩上清大洞符箓主盟齐东者卄寒暑长春闻之喜曰吾宗教托付今见人矣大元已卯歳太祖圣武皇帝遣便冝刘仲禄起长春于寕海之崑嵛山闻师爲其上足假道于潍以见之遂同宣诏㫖先是金宋交聘公坚卧不起至是师请由道其将行开化度人今其时矣长春爲肯首决意北觐选道行纯备者十有八人从行师爲之冠致眷眷隆渥玄风逺倡师羽翼弼成之功爲多歳癸未长春还燕主太极宫师雅志闲适退居缙云秋阳观俄徙德兴之龙阳长春仙去命公嗣主玄教即建处顺堂于白云观奉蔵丘公仙蜕壬申四月太宗銮辂南还师迎谒于保赐坐论道慰谕者乆之翼日后妃临幸祝香琳宇钖道经一藏自是四方学者辐凑堂下归依叅叩于于而来唯恐其后师摘要诀诲之曰修行之害食睡色三欲爲重多食即多睡睡多情欲所由生人莫不知少能行之者必欲制之先减睡欲日就月将则清明在躬昏浊之气自将不生向上逹者率自此出人徒知从心爲快不悟制得此心有无穷真乐也癸巳冬十月讲道经上下篇于义州通仙观微辞奥义大有发明及演七真造道根源殊洒然也闻者爲洗心毉巫闾爲燕辽镇山深秀䧺欝必有弘演慱大眞人徃来其间甲午春师徃游焉先是瑞气葱欝封鎻不散者浃旬至是开霁衆以爲山灵开先之兆师谢曰吾何德以当之终南祖师炼化地号活死人墓者芜没日乆仙柩浮殡朝夕念兹若㷀㷀在疚乙未春関辅略定师西游併图营建又兴复佑德云台二观太平宗圣太一华清四宫以翼祖观𥘉道出汾晋沁长杜德康请设醮緑章方启玄䳽翔空仙侣散坛时雨济旱丙申秋奉㫖试经云中度千人爲道士俾祈天永命禔福元元师徳望既隆所至风动云委吏民瞻拜至兇悍无頼軰皆感化弭服戊戌师寿七秩以教门事付真常李公庚子秋葬祖师于白云堂㑹送者数万人时乆旱雨雪盈尺咸谓孝诚所致継董祖菴僝功㝷敕额曰十方大重阳万夀宫𥘉大定七年祖师火其菴东游或惜之曰修人在后吾何亟焉至是殿阁廊庑覆压千柱终始六甲脗合祖意诚有数存乎秋九月归五华旧隐己酉赐号清和演道至德真人金冠锦帔付焉辛亥春二月十有一日沐浴易衣冠书颂曰观化八十三歳澹薄全真活计临行踏破虚空开放光明无际落笔而逝馨芬满室三日不散临死生际其明了如是师既示化以皓驹舆衬寕神五华其日终南祖观有一道士乗白马来吿清和去丗竟不知所之后讣音至考验月日知爲神游化现吁亦异哉师仪观秀伟风度凝重如瑞人神士不可梯接然即之春风和气津津溢眉宇间乐倾所得诲诱不倦志颛利物感应无方如在潍阳松栢不种自生其寓仙谷丛竹一符卦数学徒徧四方观宇满天下德愽道尊过化存神之妙不能具载皆出于至诚感发无一毫作爲之私冝乎传嗣道统配列师真上継长春下授真常前后无媿可谓清而不耀和而不流克肖克荷玄之又玄者矣师平昔所在求诗颂教戒者无虚日肆笔应荅辞理可观有葆光集北游録传于丗中统建元诚明张公表师行业于朝追谥清和妙道广化真人制辝有性天开朗心地坦夷接重阳道统之传爲长春门人之冠冝钖褒章永光仙借之㫖始终昭显矣法孙陈德定出延安士族师事真人门弟子重阳知宫仇志隆以修进余力祭醮符箓皆通习之居终南四十余年㓗以脩己耕而后食处嵓穴间妖魔屡梗德定以正法神力悉驱除之由是名着秦雍至元卄七年耀州少尹姚某以闻蒙丗祖文武皇帝召至阙下试验有徴宠膺玉鼐貂衣之赉元贞二年赐号栖玄致道通真法师三年宣授秦蜀道教提点踵门来请曰德定自惟托迹草茅何以致此盖逺借先廕思効光扬师祖清和公之返真侍郎赵楠巳表松台祖菴之复实所权舆今纪行之碑未克昭建是殆阙如提点温某等五人已礲乐石幸翰长先生惠之铭是亦不一书而止之意也予曰有是哉探源报本乃吾儒羙事道虽不同其理弗异乃次其所具而重之以铭其辝曰天之苍苍一气清其视下也犹杳冥真元有道本强名俾而全之须人弘甘河感遇丗已惊风声波动东海溟七叶泛灔金莲英至人挺出开丗程崑嵛山髙古蓬瀛长春再传何德馨䳽驭九万抟云鹏雷雨之动方满盈爲民请命以道寕维持纲纪谁使令十八大弟光启行丘仙一笑溘上征清和进脩纯粹精传授道统力主盟㓗已应物谦而诚拱璧驷马非夸矜事唯无心物取衡尹家楼观青云城开天演化玄元经全之爲教廼大明纵说竖说錬此形方寸莫遣三害撄隂魔大嚼风掩灯嗜慾一肆甚五兵颠木之枿不少萌昏浊之气何由生志惟不分神乃凝大贤大哲皆此成用之国治如鲜烹重阳祖菴功勃兴终南太华髙稜层玄风浩浩海宇倾竹宫醮祀储祥桢雨旸下遂万物情钖民五福丗道平穰穰复正德徃寗一朝猗兰升紫庭仙阶霞帔光晶晶物縁太盛神或憎进退合正圣所称谷神不死存至灵未妨委蜕仙山垧琼楼石室户不扄神游八表风泠泠道传千古垂日星门人攀慕涕泗零令威留语㑹有徴兹惟华表归来铭卫州创建紫极宫碑铭维卫紫极道宫全真师冲虚子房公所剏建也𥘉公既叅丘尊师于海上长春目其气志非凡殊称异之居无几何命公主马坊之清真观迨国朝壬寅歳聊摄赵侯请师住持郡之玄都宫于是鹤驭东游道出弊邑汲长赵实扈林闻师道价重一时以治城崇道里隙地广六十举武纵则倍之奉师爲玄覧别舘诉然许焉辍其徒张志洞等结苑以居甞阙地得石上刻宋太宰张邦昌诗什知爲呉越钱氏子孙棣华庵故基也师留博仅纪而西还淇上方履满户外毎以居逸教无爲虑因集其徒而告曰吾大方家虽清虚自然爲宗要以应时衍化爲重讵容山林长徃归㓗一已乎且吾行天下多矣未若卫之土中而处㑹俗羙而易化不于焉阐吾教尚何徃然祝延寳供香火焚修之所非大壮丽不足以张皇教基竦道俗瞻敬之心也廼命门徒孟志玄赵志朴率衆下啇洛之材跋渉囏阻以歳月得木万计遂建呉殿七鉅楹内设三清大像示至道之原也中起通明观以奉王皇黼扆钦天帝之尊也后复作七真殿五筵叙列仙品见玄教之传也下至坛墠神闼斋室庖湢廐库𬞞圃莫不毕举师素负巧思志坚而气充规抚位置意匠中定不待画宫于堵而爲执用者之法要使坚完巩固爲数百年物㝷师委蜕仙去遗命志朴等曰今大功将集无以吾存殁而作有间勉强前修以卒吾志故志朴等三十年间焦心劳思攻苦食淡継述师训犹一日然今则绘彩供帐截然一新金光五云绚烂溢目宏丽靖深爲一方伟观其工费之广自力其力𥘉不外假而衆忘劳焉实经始于壬子之春迨至元甲申秋工告迄功志朴乃件右师之行业与夫兴造本末踵门磬折谒予文者再余以郷梓盛蹟且与师有玄谈之雅勉爲叙次之师讳志起潍州昌邑人㓜业儒既而以异夣有觉遂入道爲人气貌魁竒操行清峻通古今善篆籕乐与名士夫游至于醮祭之获福云鹤之显异所在惊动丗之耳目者爲多遗山谓师外朴而内敏质直而尚义似夫墨名而儒实者盖确论云冝其事业成就如此至元戊寅志朴以师德请于朝蒙敕定僊号曰弘真体静真人若志朴者于师弟子之礼始终尽矣尚犹以师不覩道縁大成爲欿予慰之曰不然昔真人舎清真而游博去博而终税驾于卫今虽神游无方其眷恋于此也必矣况共卫间名山胜境固爲小有洞天如玄元化现于仙山公和舒啸于苏门海蟾留题于白鹤仙踪灵贶前后接踵见于方志杂出于传记之说者昭昭矣异时驭风骑气追陪真仙安知不过故山而留语俯华表而増怀而爲孙刘絶尘之举也邪仍作歌诗详见师志俾刻诸乐石虽绵亘千祀庶几来者有所考焉其辝曰道家者流本静清杳冥而无迹与形崈慈尚俭贵不争兹乃黄老之常经有时土苴爲丗程祈禳醮祭由是生像縁教设虽强各雄楼杰观争峥嵘猗嗟先生起营陵魁伟德业玄门英至人未免安傃行河山两戒䃲金庭方花古础排巨楹紫云爲盖青云城羣仙嫓统湏皇灵紫垣落落罗天星先生演化意有徴后孰倦焉先此营庶用张本道可兴隂助政治歌清宁大縁未竟歘上昇门人攀慕涕雨零歳絫月积大有成惜不乆视爲宗盟仙宫洞房本不扄神游八表风泠泠来过故国冝少停紫极夜气开蓬追攀逸驾非吾能尚想爲国储休祯风时雨若糓不螟下洗浇俗还淳诚我诗刻石何千龄要作华表归来铭秋涧先生大全文集卷第五十六秋礀先生大全集秋涧先生大全文集卷第五十七秋涧先生大全文集卷第五十七碑辉州重修玉虚观碑嘉平道士介练师范君贽礼币来谒拜而请曰弊观在苏门頋惟狭陋然歴年乆实爲自昔名额敢託斯文俾见兴造本末暨师真住持所自用传不朽廼宿昔所愿言幸宪使惠頋越爲光有赫按所具事状州西郭曰草市城北走出广薪门百举武有观曰玉虚攷其肇基盖始于前宋政和间所建大定𥘉仍赐今额爲正殿一旁小殿二中设三清四圣元辰䓁像函丈后列神閍前敞下至真官斋坛賔客庖库之位咸叙而即冝承平乆法供大行钟磬斋鱼之音隐然闻山水间蔚爲共前储祥胜地壬癸兵余日就荒落厥后清虚弘道真人来主治之月殿星坛稍复于旧㝷冷公西归属之通妙严君显奉师训惟恪乃创水硙稻田禇庄䓁业虽罄刮衣盂资赡徒侣大有方便丙申冬严既示化真人致虑弘深召上足通真师梁志一谓曰玉虚道埸藐尓于共今缮修颇完资用苟有第道匪人弘何以行逺矧共山群彦所集半爲方外眷属微汝曷克洞玉清之虚静承文献之頋接哉于是唯而来嗣饬治焚修其用充俨巳有者守之日固方来者増而歳新复于百泉西涯买田数畒筑致爽亭贮经史植松竹号嘉惠别舘娯言一室罔间儒墨暇则鼔琴咏歌将以挹蟾房之景气接鸾鳯之遗音岂惟与泉石而爲伍也雪斋姚公爱其幽胜亦甞徜徉其间与师爲苍烟寂寞之友传曰尚友知人梁之爲道槩可见矣既而师倦勤尽以后事付髙弟道灿灿爲人姿䟽秀气爽而象恭志継而本立守护传惟恐坠越其徒称之曰能灿姓张氏自童行入道今三十六年矣甞观道家说有玉清玉虚等号亦犹天有九霄神霄爲最髙然冲而用之于道体何在是固老子法虚心实腹守爲清修要者盖心不虚则道无以入物无以容教无以受而腹无以充矣坐进之功苟踈疑存之理或熄若道灿者法寿方尔主治院门甚力至于接外务崇本宗诚能中虚而应物以道膄而充腹者焉正自师祖师梁庸玉汝于成之㫖也若然则其爲后来纪纲是者矜而式之継爲不朽无穷之传也必矣仍爲门人作诗俾归来望思以极道真之本其辝曰苍苍共巖桂连蹇兮杳焉予怀仙游逺兮山空日寒怅叠巘兮宫居粒食思展转兮遐想仙标玉雪质兮彤车载花红一色兮醉鞭星驭金虬蜿兮粃糠尘丗宅阆苑兮嗟嗟堪舆一烘炉兮徃古来今烁无余兮丗外无物湏人徒兮刳涤玄覧归静虚兮服饵节饮差少瘉兮弱志强骨寿吾躯兮庶几真筌师同符兮噫大元国大都创建天庆寺碑铭大雄氏之爲教如慈云慧日覆焘无际惟得其乂道乃大行宫居像设亦从而炽盛之我国家鼎定全燕教隆内典故精蓝胜刹粧严宝界金碧相望有佛国大乗气象维永㤗寺肇基自辽弥陁者㤗之别院也大安兵烬废撤不存鞠爲茂草者五十大元至元壬申有僧雪始来结菴而主之先是师业嗣法犹窟潜天德以经戒严机锋峻越在云朔名动京师甞假息间有以天庆名所栖而告之者𥘉不谕其故既而驸马髙唐郡主闻师名德喜之既觏止即依慈䕃扣真诠师顺事方日有所觉以至承嗔获谴非罪而罹苦毒者因师一言多所纵释其后王请师住丰之法蔵院仍赠具锦法衣用着显异㝷以道行上闻有诏所在护持及观光大都郡王廼出重币易是院爲师待问驻钖之所与其徒奉香火修㓗精进而已至于建大道埸扩充无量功德盖遵养而有俟也逮甲申冬皇孙绀蔴刺以师持诵保釐故欲辟静室处之宫府辤不可翼日出货泉二千五百缗洎名骠二仍谕留守叚祯詹事丞张九思即所居庀徒蒇事起三大士正殿丈室七巨楹下至门闾庖湢賔客之所略皆完羙始于乙酉之春成于丙戌秋仲役𥘉作阙地得废钟所刻天庆二字考之盖有辽建号也事夣既恊即爲新寺名额于是倚晬像于金光沸潮音于空际有来诸天普临双树顾諟永㤗废余复爲清凉法观矣后三歳奉皇孙奁香礼江浙各刹起造蔵经师冐渉江湖徃返万里存神过化髙风所及奔走供养且有金仙通灵茄蓝主护之应吁亦异哉凡得经四藏计二万八千余卷分贮大都之开㤗天庆汴洛之惠安法祥及未豊法藏院仍以法物付之使人无南北通畅玄风寿圣皇賛寳绪天花雨纷𣑽唱雷动日开八方之供者此师之所圗惟也宜其经来神卫号应基先虽老栢重荣神松囬指有不是过者遂不千里逺持待制王之纲事状以寺碑来请曰山僧空踈无足比数以义以契尚宪使与頋以铭章贶之始终之愿毕矣予以师憙儒学有噐识所交皆藩维大臣文武豪士缓急于士大夫周旋不荣悴间解纷振乏要有实效然去来其间殆云凝而风休也甞即寺雅集自鹿菴左山一大老已下至野斋东林凡一十九人作为文字道其不凡时方之庐阜莲社云是亦将因儒释僧之特逹者也冝其行业成就如此固可以着金石而垂不朽矣师讳普仁字仲山姓张氏雪堂其道号也丗爲许昌人父丗荣官至丰州司録叅军母夹谷氏师生有祯祥甫毁齓不荤酒哜𥘉祝发于夀峯湛老再具戒于竹林云和尚及叅永㤗赟公一见噐异即蒙印可至有机锋洒落莹彻氷轮头角峥嵘先腾星纬之谕赟派出临济第而上之师乃慧照十九代孙也过镇阳树碑表行濬源接派以昭其本于尊祖追逺光又赫焉余甞论天下之事虽小大有殊醻酢注措皆有本末就释氏教论之佛法者本也塔庙者末也崇其末而遗其本求进于道亦以难矣若师也可谓持用有方审所先后者哉乃随喜讃叹而作偈曰道之大原出于天物生而静乃本然扶持有术系后传惟圣日逺湮其言夺攘矫䖍纷目前佛乗自西来笁乹慈愍济度心爲先衆生迷惑不知觉沉溺苦海甘流连人乂安得以手济以法爲枻经爲舩奉持顶戴破黒业火宅变幻生青莲龙宫绀殿尽瞻礼具香湏满黄金田阿师振钖下南海岂爲头角争昻轩向来四万八千偈重与震旦开经筵燕丰汴洛还旧贯佛界珠网摇秋烟群昬再晓栖至善如梦日月金沙渊汉人得经才四十未若此举思无边功圆行满师不有归之帝孙祈永年八方奠枕磐石靖天子万寿南山坚圣孙神子丽不亿惟城惟藩复惟宣归来丈室炷香坐但觉钟皷清而圎从此婆椤双树底知师澄定草鞋禅大都路漷州隆禧观碑铭漷州距今新都东南百里而近本汉泉州地辽爲镇而亾金县焉兵后井邑满索仅存县治原隰平衍浑流芳淀映带左右建元已来春水羽猎歳甞驻驆民庶覩羽旄之光临乐游豫之有頼故生聚市閧旋踵成趣至元十有三年遂陞县爲州从吏民之请也爰有道舘据城之西北维亦由是而修崇焉住持圎素大师刘志实者许之长葛人夙秉淑质自童行入道师希真刘志永永即长春丘公髙弟清虚韩志谷一再传也𥘉师永诛苑于都之东郊刳心坐忘凝尘空竁者十年盘山王栖云道价髙一时歆其精修枉道造谒自号麻衣老寿八十有四怡然而逝师之在弟子列也侍晨昏服勤劳人所不堪已自若也积寒暑三纪犹一日然麻衣见其持守不易皮毛尽而真实在可与有立于是以通真观属院曰玉晨菴者令主张是戊午间诚明真人爱其地佳而气腴嘱之増建以应有开之先始焉荒㕓二十余畒敝屋数间蔽风雨而已师乃以和光同尘朴实感物爲方至一郷钦向愿言信施有不期然而然者助益既多功用渐集遂起三清殿绘玄圣于堵所谓上九位者居其中又画日月星官歳德师圣岳渎等神列侍两傍云舒霞蔚彩绚目殆玄象肇分端倪呈露下至严禋有坛静栖有室凢所需皆具以屋而计者三十楹歳时清供真仙来临钟磬之音隐然空际诚迎祥之别舘一方之荣观也既落成洞明宗师以今名榜之及玄逸真人张公嗣教嘉师之勤命书石以昭厥后遂介錬师刘文甫来请铭予以谓肯心而构易固而新岂唯瞻者増敬其因衆成功同延庆寿荅鸿休而毕师志使来者祝严罔逸而隆福降简穰之本是固所当书者仍以黄庭七言体歌以系焉其辝曰道家者流玄黙称抱持其雌无所矜屋居火食相奉承鸢飞戾天鱼在泓畴不若尓休其生爰因像设心自兢仍用善俗滋良萌漷州维南泉故城玉晨有庵无所营敝庐数间仅幪帡一旦缔结三十楹烟光𥻘𥻘万瓦青正自肯搆今有成要扩师授昭予诚爲国迎祥祷上清銮舆歳幸实省耕延芳春水纷霓旌游豫何翅歌三登千秋万歳乐事并道人百拜乞此铭隆禧因之播永馨云间叹赏闻忾声安知不有成公兴大元故关西军储大使吕公神道碑铭尽瘁以事上忠也守志以完节贞也忠贞之泽流润后人㑭功名奕叶冨䝿一时而亲弗逮者天也故圣人垂光扬之典可以贯幽明而慰存没斯亦孝之至义之尽也若夫负卓越之竒材抱骞腾之逸志起家侍从收功转漕台阁借风云之旧门庭眩组绶之荣始以故家遗俗终以令闻令望振门阀而绍先猷者吾于遂城吕氏见之矣吕氏丗爲燕陲鉅族值金季抢攘谱谍坠逸髙曽而下澷不可昭穆公讳嗣庆字昌龄考讳祐仕皇元由行尚书省掾充诸路人匠府緫𬋩妣李氏公㓜喜读书不从群儿嬉既冠气貌魁杰学通经史善骑射长于辝令思以竒节伟论表见于丗耻龌龊出人后时朝廷逺控北楼诏龙门刘公元帅黄公行台于燕柄用颇颛决公䇿时务所急及便益民编者十数事以撼二公果竒其材识以国士许焉既而挈之北觐引现太宗皇帝荐其材应时需堪备供奉上伟其仪观收隷御帐下碌碌𥘉无所知名居无几何译语国体闲习通晓如素䆠于朝者由是稍得近侍上前公资聦悟应对周旋动恊睿意自尔顾遇颇异出入殿庭寒暑夙暮十载间谨畏小心未甞易常度上审其可用命提点尚食局事国朝大事曰征伐曰蒐狩曰宴飨三者而已虽矢庙谟定国论亦在于樽爼餍饫之际故典司玉食供亿燕犒軄掌视前丗爲重凢群臣预御衎者冠珮服色例一軆不混殽号曰只孙必经赐兹服者方获预斯宴于以别臣庶踈近之殊若古命服之制公前后𬒳赐只孙锦服十余袭宠数之隆于斯可见歳已未宪宗下诏伐宋车驾由陇山道汉蜀趣合州之钓鱼山大兵既兴粮餫爲大计庭议推公冝膺将漕乃降玺书金符充関西兴利军储大使公转致有方给授均一士无饥馁之色民寛飞輓之劳竟用勤劬致疾以庚申年正月卄四日卒于京兆府官舎得年四十有三归葬隧武之西原从祖竁也公资倜傥有大志奉上忠事亲孝交友诚进不隐谋退无私议古今成败胸中皎然吻纵波涛屡中伦虑材优噐干事无盘错膂力方刚经营伊始谓利泽施于人功名昭于时可力致也一旦济浩浩之长川中流柂折渉漫漫之逺路半道车倾土论于焉爲之叹惜夫人王氏系保定大家姿温恭静淑公没之歳才卄有八舅緫匠府君尚在堂二子方髫齓挺志自誓仰事俯鞠亢起夫宗爲任遂严奉舅璋寿终八秩教育二子至于成人爲长子澍娶金名臣追谥通宪先生梁公孙女今以才华英迈练逹政务任枢幕经歴爲次子渊娶漕僚清苑王君仲女资秉干敏棣蕚辉映任承事郎管勾中书承发司昆季簉名朝籍校丗䆠故家不失旧物皆由夫人节义有方以之扶持者也姻戚郷闾至援称行羙取爲训范女一人适大都郝氏孙五人澍之子道安女惠鵉渊之子定安季安赐安寿五十一终于大都私居之正寝越三日祔安玄堂实至元八年十一月十六日也澍既长枢幕秩中通贵一日与弟渊谋曰今粗有所立猥荷析薪可不知其所自邪惟我先人大志不遂賷恨下泉妣贞干内事克隆遗绪潜德遗淑大惧坠佚有求铭太史掲石神道贲松槚而垂示不朽融管彤而发越幽光罔极之恩庶几昭报廼以不腆之文来请某自惟昔任里行与澍妇翁孝可定交时澍方聮姻娅自是友义日笃于今三纪以契以旧有不得辝者谨掇其义烈言言振衰风而厉薄俗者铭之其辝曰维赵北际保爲名城风声气习而燕与并越此两间古多豪英游谈尚气芥拾功名矫矫吕侯资秉忠贞济以学问又多艺能文武备具冨之邦经嚢锥脱颕已爲丗惊一朝麟趾来仪紫庭入侍帷幄即允帝情锦衣分赉宠数光荣佐啇有道奚趐割烹大驾南征如靁如霆食惟兵本以先启行曰转曰漕軄焉汝胜民安飞輓师乐均平心计鞭筭以经以营鹏圗海运九万𥘉程一偾不起其孰使令秦川惨澹有来英灵不随朝露溘焉替零化之闺壸义烈烝烝二子承庆若绶彯缨婉婉幕画执枢之衡显扬有例圣经义明郎峯西峙鸡距东倾武隧西原风水攸寕葬复从祖多祉是膺元身不殁永振嘉声古所谓不于其身而在于子孙者其言有徴何以验之视我刻铭大元故昭勇大将军北京路总管兼本路诸军奥鲁緫管王公神道碑铭国家当肇造际所在豪杰应期効顺卑世矦叠将镇据一方父死子継兄没弟及蹈故歩而执成规固自若也逮夫守成尚文登庸贤俊通迁调而革旧袭明治道而考殊功所谓阀阅子弟持崇髙之体不学无术噤不能有所施爲备贠而尸禄者多矣论其籍父祖之绪余卓尔以才杰着闻膺朝廷之选遴蔼然称爲良牧伯者谁乎予于孤竹王公见之矣公讳遵字成之丗家平州之迁安县祖讳诰亾金贞祐𥘉任兴平军节度幕官摄府事方大元经略中夏皇太弟国王奉命率兵出揄関循竜卢塞而南雷砰电激所向无前府君审天命之眷临悯生民之涂炭遂挈二州五县板圗投献辕门王嘉其忠赤首倡大义即闻于太祖圣武皇帝蒙授荣禄大夫兴平路兵马都緫管知兴平府事㝷钖金虎符加左副元帅兼安抚使父讳德明字才卿早嗣丗爵属辽右𥘉定抚养遗黎职修藩翰光奕先业焉公㓜颕悟好读书年未弱冠入侍藩邸即能练习国体通晓译语及长资沉毅负髙气所交皆一时豪杰立志宏逹耻碌碌随人后歳戊申袭父职仍佩金虎符公自祗承先政夙夜惴惴惟恐失坠视民事爲难不敢忽易遇政令之不便时俗之未安思而不置忧形于色必咨访更张俾理顺事得而后巳未甞恣情眈于游宴二十年间犹一日然咸谓臧孙有后于鲁荣禄之泽未艾也辛亥歳入觐宪宗授本路緫管兼万戸俾专兵民之政殊光宠也丗祖皇帝践祚分朔南爲十路肇建緫管府以公奕丗材贤授平滦路緫管换佩金虎符且有奉公忘私当副所委之谕至元乙丑转官制行授怀逺大将军知中山府事三年陞昭勇大将军彰德路緫管六年改怀逺大将军緫尹顺德路九年复昭勇大将军升授太原路緫管兼府尹本路诸军奥鲁緫管十四年迁北京路緫管兼大定府尹以疾不赴卄一年上章致仕日与故交雅士用琴书棊槊相娱乐序宿好畅幽情𥙿如也不幸于至元卄五年正月卄有七日薨于私第之正寝享年六十有四越七日葬于迁安县东石桥西原祖茔之次夫人安氏山东东西䓁路宣抚使安公之女和柔贞顺光备妇道今寿登期頥夫人髙氏出卢龙处士家资贤明勤于内助主持家务营办公丧预有力焉子男五人曰国彦蔚州採木提举曰国杰俱先公没曰国英不仕曰国士早丗曰居仁髙所出忠翊校尉汤隂县尹子女三人长适宋氏次毕氏严氏男孙三人不花永兴公资雅重智虑周宻奉上忠接下有礼善养名马识别鹰隼衣冠修㓗车从闲雅有承平豪䝿风度人徒知气习体貌移养如是而已不知其当官莅政持灋谨严听断明察以公正自处凛然有不可犯之色务要纪纲立号令行其治相尹并皆监司理所工匠群不逞之所集公与辨曲直折姦横不丝发贷同僚以相假借示并容爲言曰爲之在我者当如是因公道而致私憾吾不恤也虽时不相能后竟以事直而心服焉所至兴修广学尊礼师儒崇礼让而抑豪强致差赋办集民安俗阜然悃愊无譁不示裱襮持守刚果终始如一故治绩混然不可指摘有古良吏风当中统至元间圣天子厉精政事以成効责中书一时宰辅皆极老成选咸谓素无选举笃责之渐惟师帅得人上泽可下宣下情可上逹庶几德化之成太平有象矣故各路緫尹愼择其人至有虚旷歳月不肯轻以畀受者公之擢拜适丁玆时故四歴名郡两増崇资皆出公论之所在卒以称聀闻已足以伸眉髙谈有光故家含笑瞑目无愧先丗矣公既葬之十载嗣子居仁念潜德遗懿恐遂湮没闻不肖乆忝太史屡铭当代名公贵人乃件右事状请碑其神道向公移镇洹上不肖适退居淇右相卫之交相去不百里逮尹晋阳亦判平水幕汾晋两府南北相望故稔知其政绩后以迎迓事南来㑹遇于张少尹昊公馆张与公爲风云故契谈其家丗行已爲详是则今日论述巳有开先之兆矣敢勉爲次苐而重之以辝铭曰辽西惟汉右北平自昔用武地必争榆関北控卢龙撗夹右碣石山海扄沉雄气欝贯斗精王公孕秀时之英天兵南下轰雷霆羣情恟恟孰敢婴惟先奋效忠与贞玄黄于篚王师迎两州千里不震惊寒谷陡觉春阳生风云俪景同飜腾载丗柄緫民与兵一朝绳武光嗣承鵾鹏变化天东溟大合澄清朝日升修文偃武论治经唐虞黜陟公幽明罢侯置守除因仍德譲凛凛望乆凝汉二千石任可胜政刑相时量重轻剸裁错莭需锋稜善良与护姦恶惩大纲既振道自弘兴庠育材昭丗程吏畏民爱风化行歴典四郡称循能赵张才气耻近名白头一节匪变更庶几无忝先业荣丗期福夀方川増勤劳致疾孰使令生存华屋丘山零嗣惟克肖孚孝诚银钧翠琰勒我铭蔽芾用播甘棠声遗黎伏读爲怆情堕泪当与征南并秋涧先生大全文集卷第五十七秋礀先生大全集秋涧先生大全文集卷第五十八秋涧先生大全文集卷第五十八碑浑源刘氏丗德碑铭金源氏倔起海东当天㑹间方域甫定即设科取士急于得贤故文风振而人材辈出治具张而纪纲不紊有国虽余百年典章文物至比隆唐宋之盛若夫笃志力学挟艺应选首破天荒魁冠多士父子昆季相継擢第爲名士夫作良牧守文行端雅门第清峻爲金朝第一流者其惟浑源刘氏乎刘氏出彭城望族五季板荡播迁朔土辽末逺祖讳用者居弘州顺圣县之耀武関丗业耕稼生子翰赠承德郎配张氏追封彭城郡太君生撝字仲谦即今监察御史邻之髙祖也始释耒耜习进士业当辽金革命扰攘际学未甞一日废天㑹二年肇辟科埸公以词赋第一人中选惟辽以科举爲儒学极致文体厖杂萎薾视晚唐五代尤爲卑下公励精种学文辝卓然天成妙絶当丗一扫假贷剽切牵合𥙷缀之弊其后学者如孟宗献赵枢张景仁郑子聃皆取法焉金国一代词学精切得人爲盛由公有以振而起之也释褐右拾遗转知天城阳曲怀仁三县擢大理正迁平阳府判官安东节度副使两贰大理寺出刺石州累官中大夫年六十三卒于位翰林学士张景仁碑其神道公性淳厚见义固执待物诚好诱掖后进三爲理官议狱主恕不屈于权䝿故多平反尤长于治民兴利除害若嗜慾然施设有条理简便可持乆所去见思图形奉事素爱浑源山水幽胜买田家焉晚号南山翁夫人浑源雷氏北京转运使思之女封彭城郡君生四子曰汲曰渭曰滂早丗曰濬汲字伯深颕悟絶人早传家学与弟渭同擢天德三年进士屡爲州县有声累官朝散大夫应奉翰林文字西京路转运司都句判官平生寡合不覊慕郭林宗黄叔度之爲人晚节倦于游䆠放浪山水间以遣兴读书爲乐称西嵓子述寿蔵记叙其行已甚悉卒年五十八郓王府文学陈讷铭其墓有西嵓集行于丗屏山李之纯引其端娶曹氏追封彭城县君一子偘字稚川大定十年进士第积资奉直大夫丰王府文学兼记室叅军孙一从䕫字和卿奉聀出身善作诗曽孙文祖渭字仲清少好学克绍箕裘旣登苐授承德郎知秦州陇城寨事调隰州军事判官终朝列大夫岢岚州刺史号老人一子价河水泊酒监曰濬廼邻之曽祖博学强记少有声埸屋间既而用廕入仕至安逺大将军饶阳令配张氏封彭城县君生四子佖似俨侯佖字稚行宣武将军真定府军资库使三子从善字泽卿彰德府酒监从皐字平卿从契字礼卿武义将军克胜军副都统孙五人曰郊武义将军曰郅等俱早丗似字稚章孝敬友爱出于天性力学能文称其家声四试于庭不偶用恩赐苐授承仕郎华州教授再任承直郎主沂水县簿娶王氏封彭城郡太君寿五十五终于家遗文雄深简古有廼祖风甞训子孙曰爲士当先行检如丝之㓗将立其身愼无点污汝佩吾言则无忝矣故屏山李纯甫表其竁曰善人刘公之墓其爲士夫之纪盖可见矣一子从益字云卿自髫齓时已有成人度擢大安元年进士乙科调鄯阳丞长葛簿陈州防御判官皆有治绩投机应变措画出衆意表进提举南京路摧货事丁沂水君忧起复拜监察御史君负材尚气资之以学欲使事业表表大见于丗一旦聀与志合所言朝廷纪纲时政利病竟与宰臣辨论得失不屈去聀闲居淮阳与诸生讲明伊洛学乆之选令叶县至则锄强剔豪族恶党禁不敢少肆请免逋租三万石致流民自归者口数千大起孔子庙既树教本集诸生肄习其中风化大行考课爲河南最未几召入翰林爲应奉不踰月而卒得年四十有四雷御史渊志其墓赵翰林秉文勒铭神道皆称其噐识明敏刚直敢言学可以辅政教材足以济时艰赍志以殁士论惜焉叶民至庙而祀之孔子称遗直遗爱者岂近是邪蓬门其自号也盖取南山翁诫子诗元自蓬蒿出门户莫交门户却蒿蓬之句有文集十卷粹而瞻通而不流类其爲人丙子严氏封彭城县君子二祁郁祁字京叔少颕异爲学能自刻厉有竒童目弱冠举进士庭试失意即闭户读书务穷逺大涵滀鍜淬一放意于古文间出古赋杂说数篇李屏山赵闲闲杨吏部雷御史王滹南诸公见之曰异才也皆倒屣出迎交口腾誉之及与御史公退居于陈相与讲明六经直探圣贤心学推于躬行践履自是振落英华収其真实文章议论粹然一出于正士论咸谓得斯文命脉之传壬辰北还郷里躬耕自给筑室牓曰归潜歳戊戌诏试儒人先生就试魁西京选充山西东路攷试官后征南行台拈合公闻其名邀至相下待以賔友凢七年而没享年四十有八翰林承㫖王磐志其墓娶史氏洛阳名族一女适前监察田芝子文冕一男景山终国史院编修官孙一兴同有神川遯士集二十二卷处言四十三篇归潜志三卷行于丗郁字文季亦名士中统元年肇建中省辟左右司都事出尹新河召拜监察御史能文辝工书翰别号归愚卒年六十一娶赵氏前礼部尚书璜之女一子景嵓邺字伯震一子景峦俨字稚昻邻之祖也登承安二年进士第累官至中奉大夫秘书少监壬辰北渡痛宗国云亾蹈河而死配李氏封彭城郡夫人三子从禹字虞卿登正大七年辝赋第官至朝散大夫同州録判一子曰都从恺字舜卿自㓜卓荦不羣稍长入郷校擅能赋声再举不契就廕𥙷官授武义将军登封主簿已能综覈县务束湿吏曹人不敢以少年书生易之国𥘉生聚稍集遴选廉能急于抚字辟府君摄领韶州事継真授冝阳令县当兵后庶事草剏髙下下车廉知其利病休戚斟酌而更易之凢科取差徭必验其等第俾均输焉暇则集俊秀于县庠讲明礼义羙善风俗爲政才朞月而颂声四逹终更授河南府路经歴素精吏事婉画恢恢刃游余地致六房无滞务公余与紫阳杨文西菴杨公九山李子微薛庸斋微之觞咏于泉石间中统四年正月卄八日以疾卒于私居之正寝寿五十有五娶张氏宣德望族贞靖柔懿自在父母家巳称纯孝及归于我事舅姑恭顺饮食服御非经其手不进也终于至元卄三年十月卄日享年七十有五人鄘字君羙平江路人匠提举至元三十一年十一月以疾殁得年五十有五配叚氏享年四十有九鄗袁部埸管句邻才识警敏练逹时务由省掾授承务郎工部主事次陞承直郎顺德路緫管府判官选充监察御史女二长适浑源州王氏次适应州元帅韩公之孙孙五绍祖江浙省宣使庆祖淀山廵检継祖胜童乞童从稷字贤卿终济南路儒学教授三子曰郇曰郴曰郛俣承奉班祗候遂州酒监一子从周字文卿刘氏先壠始葬顺圣之耀武関南山翁徙祖营于浑源县东北黄嵬郷御史君以丗故流离起先茔于宛丘神川旅殡洹水归愚㝎窆燕山令邻奉大父中奉公衣冠及考妣柩安厝于河南北邙之原是爲浑源刘氏洛阳新仟邻复欲彰先懿昭孝思图不朽谂不肖甞问学于神川先生知其家丗颇详持张陈李赵雷王诸公铭志求述丗德碑以猥列后进年迫㐮谢不能发越先贤事业且何敢秉笔于诸名胜之后坚辝者乆之邻复曰金亡士之北渡者百不二三今消磨已尽求接见先辈老于文辝而最知名者莫公若也今弗惠頋则先丗之事将何于託不获已廼採掇诸公绪余及巳之闻见而知者㑹归其极而系之铭铭曰汉庭射䇿贡士遗风排黜百氏仲舒是崇唐文三变败北无从振起衰薾尊昌黎公两公杰出莫之比隆考其㣧裔孰継芳踪大名难再气数竒穷金源立国网罗才雄首魁多士惟南山翁程文妙絶一丗师宗当时景仰韩董攸同子孙克肖家学是攻巍科七决声华摩空故家文献泱泱大沨蓬门卓尔丗业克充言直行果节効匪躬支撑倾頽致时之雍赍志虽没留名则鸿中奉矫矫聀贰大蓬存亾惟义表我孤忠子孙昌炽为报则丰神川力学洞圣心胷明理贯遒匪文奚工玉佩琼琚大振辝锋导家学之渊流㑹百川而朝东章甫适越惜不时逢隂相同气先志恢洪朱衣白简乗御史騘何刘氏之多贤试䌷绎其始终种德植善无踰于农立志务学禄在其中忠义仁恕传嗣弥缝维人事之克尽见天理之昭融冝泽流浑水之源青蔚南山之峯北邙之原岿然新宫丗故牵率匪忘祖封是惟金百年文宗之裔过者敬恭大元故广威将军屯田万户聂公神道碑铭皇元以神武戡定区宇剪金取宋保塞一军号称雄胜帅阃堂堂节制于上亦由部曲宣力得其人故也况聂氏与蔡国张公奋迹布衣义同里闬依乗风云奕丗竭节者哉公讳祯字正卿丗爲定兴沈陶井里人曽祖洎大父皆在野不仕父福坚资豪伟善骑射国𥘉张公团结郷义栅西山之东流埚选推爲百夫长从定河朔取汴蔡有殊绩终襄县屯田緫管母夫人叚氏同里大家生四子公其长也幼沈寡笑言不作群儿嬉及长聦敏好学有谋略慷慨尚气节年十七嗣袭父聀张公察其才武试以攻守之方爲问条对洒洒有成筭公愕然不复以向之呉下阿蒙爲睐歳丁未率本部分功立𣏌城亳阨宋人出没以絶侵轶之患継攻泗州前后以功受赏有差巳未扈丗祖皇帝渡江攻鄂渚拔蝥弧先登䧟东南城堞都督战亲覩壮其勇酌酒饮赉以纪其功其年冬命领千兵迎援大帅兀良合反于长沙水陆转战备甞艰苦竟逹汉阳由是陞緫辖仍佩银符中统三年贼璮叛公摄千夫长分围歴城接战甞先诸道兵蒙赐镠马俾激士气璮平遂南城荆山至元六年真授千户易以金符是年朝廷进军㐮樊公屯守鹿门甚力至元七年行台命公将畨汉马歩三千人取新兴寨公曰彼衆而恃险我客而力不一惟当神速掩其不俻可成功尓遂一战而克斩馘不胜计生擒者七十人赏楮币四千缗至元十二年分隷元帅孛鲁欢収连海淮安等州宋守将许安抚者陈艨艟五百艘以俟公帅麾下直擣之许少却水陆乗之彼军大坏杀死溺水者十七八尽获其战舰噐仗帅府上功奉㫖陞武节将军継攻下招信泗州阶进宣武时孽宋巳亡江西湖南皆内附独静江恃其险逺旅拒上以亳军素精锐战必胜攻必取命摘全军进击至则贼势披猖公率勐士深入殊死閗首夺西南城堞衆随之以进城䧟捷闻加授显武将军行军緫管桂境虽平大兵后所在草冦切发充斥山谷间爲良民梗衡山茶陵尤称抢攘帅府稔公威名烜赫摘诸翼兵千人徃平之公穷竟窟穴夷抉根株其胁从汗染者谕归田畒井邑按堵军无私焉所在老㓜拥马首泣拜曰非公活我吾四县遗民二十余万无噍类矣其戢祸乱威爱兼济有古良将风既而蒙古汉军都帅张侯以公部曲故家屡立骏功请于朝复备将佐十七年从张侯入觐进拜明威将军亳军副万户仍赐锦𫀆一袭旌宿劳也俾镇建康㝷移维扬十九年选充江淮都漕运使二十五年改任广威将军大都屯田万户一载间区画营屯耕稼有法比前政収获爲倍蓰二十六年更授右翼万户田旌闪闪有万屯晓唱之楽至元卄六年三月十六日以疾卒于官享年六十有二葬祖茔公资外严毅内廓如也孝于亊亲忠于爲国出天秉固然治军旅号令严明部伍整肃临阵抗敌挺身决战略无顾惜故毎战有功声名烜赫暇则读书不辍左氏传通鑑战国策皆通大义古人良法羙意竒计伟画渉猎融㑹多见诸行亊方经略南服母夫人陈氏尚在堂公廼心王亊不遑暇然遗亲之念未甞置顷刻也一旦心神内动泚流𬒳靣曰岂吾亲有故动于彼而应于此邪即请归觐比至太夫人丧尚未歛公攀号屡絶痛其终之无所存活克㐮大亊郷里感叹爲平昔孝诚所致夫人郭氏同县南王里人温纯恭谨奉亊老姑怡顺进退不敢自专年逾四十夫贵子长应对门内事尚以名称姑病早暮侍养不少懈倦汤剂必甞而后进及亡朝夕庐祭者三週歳宗党号曰孝妇待妾媵有恩礼略无嫉妬子一十一人长曰惟义承父爵右翼屯田万户次曰惟谦崃州夷陵尹曰惟明合门宣賛舎人曰惟孝惟爵未仕皆郭出也余㓜未名女四人俱适望族元贞建号之二载冬十一月惟义踵门来请曰自惟无所肖似尚頼先丗遗泽嗣守绪业朝夕惴惴愧无光扬惟是鑚石纪铭表诸神门图报万一稔闻翰学先生学古词逹当代将相家皆有烦于下执亊傥得铭则爲不朽矣中统建元余应召中省获识蔡国父子及提宪河朔郎山鸡水之间亦甞廵歴载惟畴昔輙次其件右而系之以辝铭曰大夫挺志无先外事况乎战陈圣所慎毖不有诸内孰形于外扩我秉彜克作其气惟燕南陲聂宗所系奋从云雷以功名憙侯不封万志焉罔遂报之后人福禄何既桓桓广威克昌再丗晓畅戎机蔡国首噐发踪指兽俾展其翼横戈长江斩䲔苍海万灶同心雅歌奏凯长驱静江指顾摧败草切虫如肆爲民害玉石既分善良攸頼笳鼔归来旌斾扬彩酬功进爵大蒙天赉髙大门闳郷闾叹嘅不知其中大本有在子曽有言质而弗碍笃孝惟移化而忠义公于臣子存没无愧巨川腾波郎峯耸翠片石干霄千古光配大元奉圣州新建永昌观碑铭奉圣本秦上谷郡地唐始立新州石晋割赂于辽更今名亡金陞武定军节度今虽爲州当两都徃来之冲其地望尤重于昔云山环抱川流交贯树艺茂盛有中土清淑之羙风俗雄硕乐施而好善盖燕云习尚气义而然也据治城东南里许有道观曰永昌其𥘉祖寂然子张志玄隠微丗居河东之孟门县越自髫齓歆挹真风从平水景錬师爲全真学既长正一法箓亦称精䆒贞祐南迁所在俶扰闻长春丘公应聘龙庭师喟然叹曰天道在北吾将逺游云朔庶有遇合聿隆道纪至永兴之清乐郷爱其山水幽胜遂结苑而居凝神坐忘志趣叵测谒浆之家咸异之曰彼其中必有所得岂徒然哉由是风动一方日奉香火罗拜菴前间有请必恍然开悟廼相与选胜得独山中水头地起建琳宇处师爲上賔榜曰迎仙尊显之也师佩上清三洞灵章主盟武定者几卄载前后化度门人甚衆惟呉张卢三法师得其要妙而呉在伯仲爲㝡寂然谢丗蔵观南化台呉号通玄子气㒵魁伟志行诚笃体含妙用动逹玄机寂然师知爲受道噐常勉之曰汝举止异常言论卓荦通文辝知医药恐鸾翔鹤翥终非草野间物寂然既终行縁城市人或叅扣诵荅如流有一钵千家饭浑身百衲衣心如江月朗情佀埜云飞之句其胸懐洞彻如此加以符水疗疾隠痛随愈衆惊异以有道目之逹官豪右共来敬礼至有得望其风采而爲幸者阖境尊信法縁契合遂易亾金刘大监别墅爲栖真所中有亭崇䑓层檐爲一境伟观即改亭爲殿奉三清睟容下逮斋厨库廪以次修举署曰永昌与迎仙爲上下院自是徒衆云集檀越之家设醮筵而徼冥福求符药而济灾屯者憧憧而来曽无虚日钟磬之声隠然闻市肆间永昌琳舘爲一方名胜道俗归依之所矣通玄仙去宁神于永昌之南以后事付上足弟子虞法师师行业修㓗和光同尘心存济度多蒙药惠𥙷治遗缺而观之规爲始克完具以推择充玄门道録虞寂陪葬师侧其徒崔志善踵而増饰之崔没卢法师以道録来住持焉传之门人李道素道素姿朴实惟恐遏逸前光内则起废寮舎外则増置田圃朝夕斋戒载勤颂祷望髙羽流擢判管内道门事廼惴惴不遑曰向上师真刳心劳神披荆榛掇瓦砾铺敦教基吾辈何有坐享其安惟是刻石纪行俾见兴建本末庶垂不朽来丐铭予以道不同不相爲谋牢让者爯请益坚乃酌取大方家见于吾儒之纪载者论次而铭之后丗所谓道家者流盖古隐逸清洁之士矣巖居而涧饮草衣而木食节欲以清心修已而应物不爲轩裳所覊不爲荣利所憷自放于方之外其髙情逺韵凌烟霞而薄云月诚有不可企及者自汉以降处士素隠方士诞夸飞昇炼化之术祭醮禳禁之科皆属之道家稽之于古事亦多矣徇末以遗其本凌迟至于宣和极矣弊极则変于是全真之教兴焉渊静以而行翕然从之寔繁有徒其特逹者各牗日名其家若寂然师弟弘衍慱济教行山此是也耕田凿井自食其力垂慈接物以期善俗不知诞幻之说爲何事敦纯朴素有古逸民之遗风焉而又卑授得人显扬斯在是可书定安之白云观卢法师建永兴之观张法师建与永昌同一法眷也铭曰道之大原玄文五千慈俭不争清静自然辝固奋激至理无边修道谓教由是之焉全真爲学本乎善渊返纯还朴复太古前䆒其源委岂忘蹄筌寂然出丗私淑其传云朔俗劲闻善易迁坐忘感化孰分后先倾心信向克兴大縁絶尘而下复得通玄化行城府重阐法筵一时景仰道价翩翩香火奔走先业昭宣燕处有室耕凿有田遗我后人基绪绵绵门人継承持守拳拳光扬有例刻铭瑶镌流光遗照何千百年大元故正议大夫浙西道宣慰使行工部尚书孙公神道碑铭云西风土雄硕龙山峻极爲之奠焉浑流交贯神川清淑资其润焉故士生其间有瓌竒宏杰之称而刘雷爲之冠焉然山川炳灵奚间今昔况河洛爲帝王之里并汾多攀附之臣俪景风云依光日月者哉若乃始以材技有光丗绪终则挺输忠荩作时名卿安荣福寿庆流后裔者谁乎故宣慰使工部尚书孙公其人也公讳公亮字継明丗家浑源撗山里曽祖讳伯大父讳庆文咸勤力务本不耀其光显祢讳威爲人跅弛不覊早以功名自憙少有巧思肄函人民业缮治坚宻出新意于法度之中方太祖圣武皇帝经略中夏緫揽豪杰贮除戎具爲亟廼挟所业投献上赏其能应时需赐名也可兀阑钖佩金符充诸路甲匠緫管太宗朝从征秦晋恻民𬒳屠戮屡以蒐简工匠爲言頼全活者衆显妣杜氏主内务有纲纪尝辨雪工徒质逆之诬因之脱死公生漠北年十许歳緫匠君挈之入觐太宗异其风骨曰此儿他日必大享用蒙赐御馔自是得出入禁闼矣及长资英明多艺能慷慨有大志练习国典通晓译语所交皆一时豪隽衆亦以通材许之庚子歳袭父軄佩银符定宗朝换金符歳进课精例赐锦币宪宗特赉貂裘仍敕継称父赐名丗祖皇帝在潜邸上命歳输百铠有中七矢而不贯者其坚完如此及南征果获用中统建元授都緫管上北征驻昔没敦公出私财制甲胄六十袭以天颜喜甚钖银笏忠结命领诸路杂色一奏四十妻工之鳏者岁支衣粮赡济不给局廪给自此始又考制度定程式作诸路恒法公自承嗣选材下招亡恤弱出私财以代公费获而军兴蒙赏进秩可谓尽心所事克以人材抱负论之于将𥙷寳鼎枝车未膺所用有欝不能自巳者至元改朝廷清明治具毕张公上抗言冝设御史台肃正纪纲虽不遑有符士论伟之五年宪府肇建特拜监察御史官忠翊校尉上谕大夫塔察公曰他人则未之识如也可兀阑朕熟其忠㢘冝与汝共事时官僚极一时选较天多识朝廷故事洞逹诸色情状材气足以投赴事机威望可以慑服豪猾在公无以踰一旦职与志惬思明目张胆鲠言无忌仰荅恩遇是风生白笔气凌霜简论列无虚日时宿卫鹰房待城社颇纵恣在他人弗措手者公优爲之如上时门强夺民物东安州纵马駞囓食桑枣甚至伐为薪公痛䋲之以法至畏避上闻而以目之年考满宪长奏公自供軄无点水私至絶饮风稜铦利刺督切中里行无出其右时选擢正爲此尔可再任俾矜式新进者既而察为外事还西川行者冐支楮币二万余定之义爲役兵士治第採薪至𬒳虎五十仍奏治其罪十年夏宣授金符武德将军签山东东西道提刑按察司事至则务实用显效张皇宪度故材㢘者必荐姦贪者必置于法州郡惴惴奉约束惟谨褰帷具瞻有风动百城之目东平路监尹出贵戚简重自居监司官至郡未甞相觌闻公来按部迎谒境上紏治豪纵不法者十数辈曽无一语护援及去复伸饯礼愽徳髙唐耆老贮香于顶来迓曰自立宪司未覩称軄如公者我辈获安田里受赐多矣其威望显着吏民畏服可知已十二年陞山北辽东道提刑按察副使辽东境土旷逺诸王营帐洎诸部种人杂处其间恃势相凌爲申严法禁革去宿弊豪强歛迹小民气得少伸分司辽阳亲王近侍五人刼居民资用且欧击之有司不敢䆒民来䜣即械五人徇通衢王谕释其罪竟杖决之滦水阔而杂沙石自昔无津樑命造荆络贮碎石爲柱以成桥倣此建者百所自尔辽右免病渉之苦十三年进阶朝列十四年春陞授中顺大夫彰德路緫管分佩金虎符惟相当南北冲㑹民物繁伙自昔爲河朔名郡然政务烦重视邻路爲蓓蓰公谙练政体材地有余当王事坌集讼牒交至泛应曲当不失时措之冝平生遇事有爲一旦重膺民社廼䆒竟利病俾实惠及民以三事躬请于朝其一比歳霖潦伤稼民多阙食准免逋税九千七百石其二诸郡翰逓取道本路徴发车牛越广平扺顺德徃还余五百里非惟偏倍恐民力不堪蒙以广平之磁州代焉其三本路税粟歳输大名秦家渡由唐宋渡河东南行百五十里歳晏寒沍车人告病听于唐宋仓输纳前政贷民资五百余定起新附军营舎至是亦给公帑邢民李闰六甞杀人累问弗伏干证余百人移公推宻廉其实遂伏辜余得释时以神明称终更相人怀思至琢石颂焉江淛平上谕中书省造作事重当选能者主之十六年冬授正议大夫浙西道宣慰使兼行工部事籍人匠四十二万立局院七十余所毎歳定造币缟弓矢甲胄等物十八年上命左丞相阿刺罕等征日本给办艨冲战具缮制坚完都将以闻上曰也可兀䦨岂有误邪二十年十月来朝大爲上所奖谕赐宴于便殿二十二年授江西等处行工部尚书上章致仕闲居清苑毎风宪洎临民官来质疑必告以益国便民之方二十四年九月觐上于朝殿上念丗臣之旧问年今几何居某处子孙几人奏对毕赐食俾坐于御榻之西上遣大府卿纳里忽问曰饮饫饱未复赐鹿羮白酒沾醉而出大德元年子拱緫尹大同奉公与夫人张氏还郷里时公及夫人夀俱髙日与亲友相饮宴郷人荣之改浑源西北山曰昼锦有司亦用名郷四年正月卄九日以疾薨于私居之正寝享年七十有九遗训子孙勉力忠孝少不及私二月十四日归葬于浑源州西刘村先茔之次送葬者数千人哭声闻数里外盖平生感怀于人者如此夫人张氏梁氏皆出名家张氏终于四年秋寿八十有四梁氏先公没子三人拱资诚实材果纯孝力学由工部侍郎陞受少中大夫大同路緫管兼府尹本路诸军奥鲁緫管管内劝农事擏武略将军武备寺丞振忠翊校尉定海县尹女三长适安平县尹赵㐮次适李氏刘氏孙男四谦袭丗职从仕郎保定等路军噐人匠提举次早丗谐承真郎利噐库提点谊进义副尉保定等路军噐人匠提举孙女三适赵氏王氏次㓜曽孙男一㺜头曽孙女三长适李氏余㓜公仪观魁伟气量蠭闳羙须髯容色庄厉闲习时体译语阑翻杂以谈谑顾国种贵卿无以易其论列公朝集议僚属处正奉公词情剀切毫发不假借善爲钩距能得小人根株窟穴似夫古之能吏才大夫至于奉上忠事亲孝交友诚虽位望显赫循循谦譲退然如无能爲者齐家教子敦笃义方循尚礼法又似夫齐鲁质行之士生平疾恶由义激中其心休休乐善成羙出于天禀粹厚放良臧获百余人贷贫民子钱七万缗冝其三任风宪位正緫尹丕张丗守官簉六卿刚直有守允恊士论忠勤无间简在帝心福寿绵延子孙衆多家门隆盛虽曰依乗亦由平昔操履感召有以致然也可谓材德具备勲名两全哀荣终始者矣嗣子拱以墓碑来请因忆至元戊辰宪台𥘉立公与不肖同擢御史引见丗祖皇帝于广寒殿自尔议事松㕔聮鏕马义气交孚相得爲甚欢后偕官于相迨歳壬辰应聘北上复私觌保塞追叙契旧当时并峨豸冠今所存者独吾二人公又夺去仆虽耄忍无一言邪既叙梗概仍系之铭铭曰云龙奋飞西北天神武载造坤与干有来羣后捷戎轩所在戈甲相周旋孙矦挟技善逹权赐名训徒卑任颛函惟扞格贵弗穿函虽多様公发源犀兕七属光生烟上爲嗟惜赏丗延风云俪景同翩翩执艺谏请多活全臧孙有后理固然公其挺生钟丗贤嗣兴遗绪心弥丹鲲化跃出天池渊豸冠执法班朝端宪纲未举爲进言太微一夕光星纒朱衣白简相后先忠臣愤激同鹰鹯秋风搏击无空拳上目刚直由孤骞青齐辽碣海岱连地广物衆牙孽间繍衣风彩何翩翩积弊一剷摧邪姦耻令赵张出吾前煌煌金节临漳洹霜空霁严政春妍矦伯正位务固繁剸裁错节惊龙泉吏惟寛慢勐则残要本实惠苏民编三事上请民力殚转输省便逋赋蠲横歛追给公府钱去思有颂德化宣江淛平一俗巧儇训授程课需丗官共工汝贤常伯聮工局染院劳次铨歳时供亿物利坚圣皇眷頋称忠惓一朝上章遽引年功成身退名节完嗣矦亚卿请外迁作牧郷郡意所便锦衣荣养白昼鲜丗期福寿方绵绵丘山零落舘舎捐停云苒苒横之巅时有白鹿驯其仟神游凄断招来篇自昔豪杰夸云燕乗时树立孰敢肩千年酆劒埋神川欝欝紫气冲斗边何以验之瑶有镌英声并与斯铭传秋涧先生大全文集卷第五十八秋礀先生大全集秋涧先生大全文集卷第五十九秋涧先生大全文集卷第五十九碑大元国卫辉路创建三皇庙碑铭卫之庙祀三皇权舆于国𥘉医家者流因城隍祠右故坛屋而像之庸申歳时瞻仰之恳然位置迫隘规制卑陋不足以妥灵掲䖍爲神明观府监尹荅失帖木儿頋其如是蹶然于中私自念言当尊而侈大之心有所在而时则未遑也伏承登极诏条圣帝明王守吏致祭庙宇倾圯官爲修葺至大德庚子歳夏仲祠部颁降三皇礼秩以春秋二时飨献盖宗本医学拯恤元元也而昔构不称安能俨肃礼容光昭祀典哉侯乃咨谋于僚属曰明诏所当夤奉民力不可妨夺工匠不可徒役公帑不敢擅发也当首出俸稍以爲倡率少尹八思麻因判寮髙兴仁推官冯琚相与賛襄下逮属吏医师筮士从风皆靡聿来胥宇于是相治城北郭汲署故址爽朗方衍奠敞神居经始于是歳冬孟断手于明年季夏爲礼殿三巨筵松桷旅楹奕奕挻舃望云就日俨若帝者之所其台门洎医学讲堂斋室以次修举其秋因常禋礼奉安神栖仪物肃备荐献通畅士民来观懽忻賛叹谋斵石纪绩传示方来持学正祁伯易事状以修建碑铭爲请不肖念郷榆盛事其敢以衰耄辞夫德髙太上者宜垂不朽之名泽及万丗者当享天下之祀鸿荒肇判爲生民害者多矣三圣継作观象化民创物垂范如画八卦以通天地之情造书契而代结绳之政耒耜以资耕耨舟楫而济不通衣裳宫室既厚其生棺榔歛葬复恤其死交贿货而易有无剡弧矢以威强暴然后民得安居而粒食优游以卒歳孔子系易叙太皥神农轩辕氏功德如此其见于医家说者谓神农氏一日嚼啮物毒七十余种轩𡵨论难本乎大道而䆒乎死生之奥故近代猥爲主祀若以三圣人开天建极利生民而仁后丗者论之特一事尔在泝流求源虽出于人心之至情而报本反始乃有国之令典按歴代祀秩曰皇曰帝惟唐甞置庙京师余虽多文定于故都三年一祭而已我国家扫搀抢以清华夏断鳌足以立四极还纯反朴崇德尚功三年故都之祀亦甞举行迨圣天子当宁道嫓生成仁含动植秪严毖祠克作神主开建医学德洽好生故有司推广睿意俾同通祀致祠庙徧于天下其敬恭之典越至矣乎伊守土臣奉承唯谨规爲有方不伤财不役民未及阅歳而起百年伟观事神治人可谓能也巳冝铭铭曰林林緫緫厥𥘉民生理具画一七凿方萌乹端坤倪轩豁露呈孰措其一厎于和平聦明惟亶体用弘三圣継作见天地情裁成以逸以寕跻民仁寿万丗徳至孰迈道大难名功同元化罔知申行推原报本在理攸应大德之政恩治幽明在在通祀尊隆莫京惟守土吏恪于奉承载敞新庙閟妥圣灵圣灵在天与时降升云行雨施品物咸亨云何事神而瘠于泯翼翼礼殿有俨神庭民𥘉不预吏亟经营维皇降止庶监严诚风雨时若歳事屡登民浸福泽岂曰吏能谨夫歳月爰勒斯铭事神治人绩用昭称煌煌丽石永垂颂声表碣文通先生墓表先生讳天铎字振之姓王氏丗爲卫之汲祖讳仲祖讳经显考讳宇妣孟氏由农而士汔于先君盖四丗矣其本支德泽与夫出处之大致巳鑱诸埋石兹不复云惟其心之与学逹于政而明夫用之所当然者敢发越以昭于外𥘉先君既冠以家学魁多士已而叹曰君子不可以虚拘是足以尽吾学乎且天之所卑于我者何如我能克而复之以塞所以卑六考终于家逺近讣闻来㑹哭者踰月如知巴丁郎中居实石处士德玉单侍讲公履乌宣慰贞等垂洟而言曰天不少假公年㑭爲我軰蓍龟今而后过将孰寡矣仍以文诔之至有识敏学精是既钖之以重彼胡夺之以轻遡长川而中流柂絶渉逺路而丰道车倾其爲时贤敬惜如此明年戊子春三月改葬于康公里清水原猊涡之洄曲奉常宋衜教授赵澄郝干进士太原刘冲邑大夫李瑞佥曰先生卷徳丘园学贯三极其行与业爲国人所矜式可谓敏学先物逹夫丗用者也遂相与据法而谥表其封曰文通先生之墓夫人永和靳氏进士子玄之孙安阳丞显思之女生子二人先卒家府没小子恽忱等服膺严训获登仕版粗有立于丗识者谓先生之志之学盖有验于后矣是用昭掲神道永示来裔铭曰政爲事枢用乃道舆学焉而两不克是爲虚拘融体用于一源宜大行而穷居其命矣夫若或训斯丗而迪后寿髙名而不渝固云先生之知命胡其衘之不抒碑隂先友记曹居一字通甫北燕人有文章善谈诣以谟画佐征南幕府官贠外郎卒刘祁字京叔浑源人资纯粹早以文章擅名有神川遯士集行于丗弟郁以篆隷眞行名家终监察御史牛天祥字国瑞上党人深天文武经学歴恒山公府讲议官应东诸侯聘客死聊城孟道字伯逹琅邪人性沉毅有机果威仪抑抑以业显东海赵澄字公靖共城人性纯古有儒行终卫州教授司之才字进道淇门人业词科有声埸屋间性悄直有口卢武贤字叔贤燕人资雄峻憙谈兵以客卿游诸侯间王之纲字徳柔汤隂人通丗务以儒术縁吏事有塩鐡诸论传相下邢敏字公逹秦人性公直明法令以廉自持用荐授左司贠外郎终大名府判官李祯字彦祥黎阳人先考同年吏贠转尚书户部掾性温粹以善淑称释朗秀廪延人行精严内典外五经子史无不䆒覧逮耄期不倦示㓕卫之仁化寺杨果字正卿蒲隂人词赋第歴剧县皆有能声文彩风流照映一世拜叅知政事终懐孟路緫管董瀛字巨源廉台人精力有干局常从王滹南问学今爲淮东按察使董民誉字端卿阳夏人词赋第爲人浑厚无圭角与时浮沉常叅预江汉都督府事刘方字元卿陵川人性清古善歌诗终卫辉路提学宰沂字鲁伯洛阳人才表气豪抱负竒节甞与中书杨维说降西山主帅时人壮之后爲王府徴士张豸字义夫相人性僻直数从事郡府少不合辄望望弃去赵鹏字搏霄蒲隂人纯粹有耆旧风金词赋进士用辟举令泌阳以廉能称石盏德玉字君寳盖州人性至孝与人交恺悌笃信义甞与友共事恶其不直遂絶而不较勾龙瀛字英孺河南人性方直在河南有诗声述姓谱行于丗乌古论贞字正卿辽东人沉毅果敢用廕任内侍官得幸北渡后显仕于去就不屑周惠字德甫隰州人性慷慨有大志早贵幸乐与贤士夫游终江淮都转运使王昌龄字显之沧州人藴借有经济材由叅议史忠武府知卫州有惠政在民李瑞字天祥汲人性强果重义急难凛古人风逹吏务有调议于先考执弟子礼终身焉仕至潞州判官王賛字子襄登封人性直谅生平游元刘间好诗学刘冲字进之太原人性刚克敦友义嗜学安贫乐道人善事与心㑹激节感慨有幽并豪杰气尤长于左氏春秋马寅字致逺许州人性雅重嗜古学恬于仕进丁居实字仲华锦州人用廕以吏起身有廉德北渡后以前代掌故授礼部郎中致仕马佐字佐之沧州人金明昌太学生有赋声完颜孟阳字和之辽东人用门资起身爲部掾北渡后不仕好古书家藏至千余卷沈侃字和卿魏人资端方精律学严而嫉悪由宪台司法调陵州倅致仕张善渊字机道谯人少为黄冠师性机警有干局表表为玄门纲王磐字文炳永年人经义苐人品髙迈仪范一丗文章精极理要临大节不可夺今为翰林学士承㫖徒单公履字云甫辽海人经义苐学问该贯善持论丗以通儒归之性纯孝乐诲人官至侍讲学士陶谅字信之获吕人有吏干歴邑长着能称程和字仲羙武陟人长管库材以聚书教子爲志竟莫遂而没哀哉胡琏字国瑞武安人词赋苐爲人慈祥乐易风流伟德度子祗遹有俊材光大其先业朱万龄字寿之云夣人生平以道学自负星暦占筮乃其所长杨弘道字叔能淄川人气髙古不事举业磊落有大志文章极自得趣有小亨集行于丗王信字信之南燕人少爲律吏羙丰仪嗜酒有气义李班字晋伯北燕人性介特以品官子𥙷部掾赵非熊字周卿安阳人贞祐间甞以材武选爲春官卫率爲人姿严厚可任以重事长乐仟表汲郡王氏其先河南阳武县圈亭人避靖康之乱北渡河至汲乐其风土衍沃遂占借为长乐郷西晋里人今墟落南原累累而阜者盖自肈迁巳来丘壠也族衍代深法不可沟合率藁殡兆外时我曽祖府君以大宗子覩其然而叹曰礼当改卜新仟爲王氏第二营明灵其舎诸况责寔在我乎于是择葬而东得地于苐四疃清沟之北自祢而上三丗合群从凡厝者卄余竁其绍己绝而力弗逮者率棺衾毕具逺近聚观莫不钦其孝之至仁之厚也及夫歳时墓祭先西后东传于今而不坠百年来墓栢蔚茂苍烟梨雪光动林陌识者谓君子之泽渊流而未央也时则㤗和之末大安𥘉年也迨我有元至元十五年戊寅不肖孙恽由翰林待制授朝列大夫充河北河南道提刑按察副使明年春三月按部而南过家上塜首从二坟以封以飨其东仟则缭以短垣周若干歩武复欲发逹幽光慨焉莫䆒访耆旧则髙年俱尽考丗德则旌纪寂寥因念天下之物未有无本而立舍祖而丰昵者也然逺则䟽䟽则不亲不亲则涂人此丗俗之常情也今王氏二百载间丘墓移置者三始焉西晋里再卜白杨疃分白杨而祖西河郷势固有当然者彼子孙浸逺吾岂敢必其不源委泮涣枝叶扶䟽者哉惟其泝流㝷源推末求本明夫当然之理固不得亲其亲而丰于昵者矣后之来者能以吾言丗守而不易虽百丗可亲也而我祖建迁之义是不可不表见于后曽祖讳经字伯常读书不仕以仁厚比一郷卫人至今以长者称云铭曰族萃蕃理则迁尊而祖获所安论本根不易存祭先河祖所遵致时祀首逺坟取此法𥙿后昆繄我曽寔古人仁之厚孝之纯西晋里长乐原忆墓栢鎻苍烟欎相望见婵嫣孰不曰王氏仟铭贞石表先德陵谷迁庶可识管勾推公墓碣铭公讳德字济之姓推氏其先相州隆虑人宋季有起身刀笔至州録事叅军者以政尚严明不畏强御名大父暨兄金𥘉避仇徙家卫之共城伯祖以材𥙷县吏不幸偕蚤丗考复字永亨时在襁褓母李氏邑医杜氏及长就传其术遂以良毉称公少颕异能绍其家学轩𡵨雷扁巳来书浩愽不易䆒悉研穷机要所得爲甚多正大丁亥以方疡两科中选由毉工𥙷省司管句公有藴借以德将艺爲上官推重生平志存济物故其诊治疾证未甞以贫冨易心理或未安归若芒刺在背㒚不敢着席𥘉贞祐大兵后比屋疫作与考谋曰今困厄如是我寔司命可坐视不捄遂大措汤剂歴饮闾里间其乏粥沈者复以米遗之全活甚衆天兴𥘉盗起西山约衆东走汴中涂遇刼贼熟眡爲公遽放仗前谢曰推君父子曏以药惠脱我辈命忍以非义加诸余亦获免壬辰秋归隠苏岭老者尊其德病者頼以安而少者访其学然神膏传疡灵丸起废毉家者流正有定法而僻隠赘异等疾在方伎所无者公率能望知意料而决翕忽死生之变如程氏子得腹痛疾以食毒治而苦愈亟谒公状闻曰此臓疽也已无及矣程不应公曰后三日当有腐血下而絶及期果然晚节耽翫史籍酣适醪醴浮沉得丧一寓情桮杓间或劝焉吾方陶然游太和之郷君可去母呶竟以饮致疾终享年七十有二配桒氏郷进士彦周之女壸仪母道有承平故家风范生女子三人长适司候张显仲女鉅家李氏季归王某后公五年卒寿八秩聓显等合葬古郭里栢门山南原殿士桒君茔西南隅实至元二年二月四日也后十五年春恽按部南下躳奠墓次泫然兴感纵羊昙之泪下霑襟时思罔替终伯道之自遗伊慼爲恨何如惟是鑚石纪铭昭告下泉庶几少有慰焉推爲氏歴考姓书不见惟潜夫论载余推氏出楚之芉姓公岂其苗裔乎铭曰轩歧有书是爲内经洞逹病机惟明克能于惟我公天禀粹灵灵丸起废神膏续肱不主故常以意智行推本所自其源渊渟艺精多挟度货可居髙下其手类夫吏胥繄公处心德度愉愉拯溺捄焚巳焉是图相彼阳施冝嗣厥后本支顚兀理莫可䆒累累堂封栢山南原刻铭表公以慰下泉虽髙深兮易位尚知爲郷先生推氏之仟故将仕郎潞州㐮垣县尹李公墓碣铭丗有风谊之士粹出天禀不俟激卬蔼郷曲之誉称于士大夫间者李公其人也公讳瑞字天祥其先潞州上党人系出唐昭武公抱玉之裔五代季逺祖以官家卫公爲人慷慨有机警长身锐目髯糢煳猬磔酒酣吐气抵掌谈话而英姿飒爽之余犹隠然溢眉睫间少爲县吏録録无所见正大间恒山公僊提孤军宿汲连九公声援君时给事莫府叅军李仲爱其武干委以赤白嚢事公感其知遇昼则荷戈捍侮于外夕则抱牍上军务于府殊﨣﨣然及冝津撤守跳大梁既而京城疫作纵饥民出公倡率流播救死扶羸归那延撒吉似悉编爲氓者千七百余口逮乙未春家府一见喜曰此跅弛士也教之当有用遂礲夫粝厉日致其详谨焉州召爲吏主掾数不屑去壬子秋诏以卫六县爲丞相忠武公采地叅卿王公来主州治举能理剧署之典薄领听其指纵跃如也巨细之务釐𥙷肃叙効其用居多俄荐授録事叅军兼汲邑长将顺拊循至有惠爱至元三年緫尹陈公以材辟府从事六年积前后劳赤牒授潞州判官栖迟下位德及民爲艰故寛简持大体谦譲睦僚友听共佐理中多禆益了不露巳出至上敬下安惟恐秩竟而去之遽也九年夏予调官晋府过家上冢胙饮水濵话平生甚悉翼日鸡一鸣送予逺郊外泣且言曰吾老矣不能爲升斗禄走形势途弟相见期邈未知复无恙否遂哽噎诀去予亦歔欷乆之且讶其遽如许也其秋以讣来告呜唿哀哉公事家府执弟子礼三十年始终如一日一别终天葬弗逮送吊不及哀铭诔未彰有恨何如嗣子震既礲石墓道百拜来请铭曰无庸固所愿也公姿孝悌憙賔客赈穷継乏虽脱骖指囷略无难色至于排难解纷不自頋借犹焚溺之在已复能通下情知疾苦姁姁欵欵老安少怀与人接无贵贱礼夷故牛童马走尽得其懽心晩节备甞世故小心俭畏以省事爲乐有讼来质成公温言理喻曰缓急人时有也其忍以小忿兴怨可退思自省既而偕谢曰公长者过不敢复闻又善营搆事不爲巧饰要以敦巩延百载上如卫之泮宫潞之储廪是也𥘉农民发野塜市甓下令禁焉暴委之患遂绝士人牛国瑞闻公义託妻子东游客死聊城爲经纪其家又石其氏者坐事累猝不易辨明索之急投公匿焉竟頼以脱里有䘮率匍匐救视孔怀之情踰于兄弟至贫不能举者棺衾坎圹楄柎之物必具葬乃已其周急趍难甚于已私类若此终饮德不伐闲居灌凿树蓻麄衣粝食与老农老圃爲伍殆将终身焉噫衰俗頽波中矫矫然有古义士风出则智効于官处则行比一郷可谓不凢者矣士方以寿祉期公一旦暴偾不及中寿爲惑岂气盛亟㐮物刚易折推原本自理或亶然然观义之所在有不亡者存焉异时有带劒乔林读予文而兴起者未必不拜酹公坟㑭配食于县社也公仕至将仕郎潞州襄垣县尹命巳下卒春秋六十有四实九年壬申七月十九日也配张氏先卒女二人长曰阿丑女甥魏珎次未竿皆継公没嗣子震实主其丧葬汲县唐津里清水之南源铭曰太史着书游侠与侉不轨正理匪暴豪邪行而宜之义莫有加李公之先奋迹将家余烈有光流而义华故侠焉负巨先之气行焉佩仲由之猳家府与训化而柔嘉据理施惠如有等差趍人之难甚于已私孤不自存我衣食之贫不䘮举我棺窆之野冢累累公助半之夷考其行匪义则那以之莅官敏而外和丝棼我理疮疲我摩方百里之命下俄春者之不歌心则罔单其如命何念公平生涕泗滂沱番番良声公荣寔多泉流西东太行峨嵯我铭刻石等与不磨秋涧先生大全文集卷第五十九秋礀先生大全集秋涧先生大全文集卷第六十秋涧先生大全文集卷第六十碣大元国故尚书省左右司贠外郎韩公神道碣铭夫朝廷山林之士有徃而不返入而不能出者惟其勇于静退贞不绝俗是则爲丈夫之亊吾于郷先生韩公得之矣公讳仁字义和父显有融德不耀公甫冠而孤亊母以至孝称好学强识闻一善事楽爲而不餍正大间举孝廉辟爲州孔目以能充元帅府令史方羽书交驰际公励精所事爲上官推重畨译史安天合爲相友善壬辰北渡隠居郷间澹嘿无所营庚子歳诏行䑓于燕开莫府选叅佐得良能爲亟用安侯荐首聘公充尚书省都亊癸卯春以国计北觐上询以金粟川流萝圗巩固将何䇿可济对者以十数独公敷陈详明简而得要有鉴古训用贤材之说上喜甚仍奏天下困穷者寔繁其徒方发政施仁之秋冝子惠俾霑大赉允焉迄今贫子月给廪料盖自公伊始是年秋丁母梁氏忧彛夺哀起授左右司贠外郎公早夜在公以吏务自任郎中李献卿才望重两朝亦许公和光解纷能就吾亊又明年冬以祔母夫人得告南归既襄亊偕内子张氏弃俗入道自号逍遥子遂西游太华终南诸山黄冠野服偃然阅丗如老松卧云壑者逾三纪焉公资明淑生平与物无忤其荐贤周急有大过人者宗族借之通逹者甚衆甞买僮即约之曰汝等以丗故不幸及此义则黾勉相从否则任渠所徃晚节専以方书济人爲事闻一秘方竒诀求访百至易千金不恡歳乆得益多如烟霞医林等集悉锓梓流布犹虞所传未畅择摽治者遍书里巷壁间京师物繁歳多竒疾頼公起死者不胜纪例来谢辞不见曰吾庶几道念济苛苦而巳余何兾当时少傅窦公亦以医方谈客多猎神农经所载爲用公则博採经验所谓海上方者録之无遗二公虽趣向不同于愽施则一也故窦韩之名并传于丗先是道人谢志贤等歆公进退有道心存济物殆非㝷常所可及遂请主神寳修眞二观余三十年奉公犹一日公有二姪长曰天祐㤗盐提举次德旻由后卫从事充枢宻院令史德旻以公耄期迎置家庭与妻苑氏侍养送终礼无少憾士论贤之公以至元十九年十月望日考终牖下享年八十有四某月日将归窆汲县耿冈之新壠墓湏铭以郷耆故来属笔其敢以芜斐辝铭曰颂允韩公生有淑质陈力周行孝廉应辟移而爲忠载扬厥职济物之心一何云亟汉署千官含香入侍经国之对允合嵴思片言囬春仁者之赐脱屣荣贵神武挂冠退身急流又人所难全真爲教楽在一箪青嚢集验捄夫丗旁搜转施一壷布间保合大和浩浩其天我錬我形我驻我颜较彼独善九鹏一鹯栖迟有窠逍遥有篇青山白云玄门老仙黄冈北原腃焉故山惟耿新壠繄公改迁魂兮来归谅先生之所安大元故蒙溪先生张君墓碣铭余官晋府者四年得进修之士一人曰蒙溪张君毎暇与相徃来把酒论文㝡可尚者君无求于人人之有得于君殊冲然也私自衷念异时礼文兴举吾傥与当任渠责及承乏翰林君墓草巳宿乙未夏其子思敬来京师谒余以墓铭爲请慰唁余爲歔欷者乆之言犹在耳其忍以不敏辞君讳着字仲明姓张氏丗爲襄陵县张相里人曽祖讳某雅重然诺頋义所在虽死生以之祖愿父彬皆潜德不仕读书治田子孙相传以爲家法君少颕悟不待勉励卓然自志于学国朝戊戌歳设科取士君以词赋中选既而叹曰士当逺大自期雕虫篆刻将何爲哉适贻溪麻先生洎前进士兊斋曹丈来主经局君喜且不寐曰今而后吾学有所正矣遂刮去故习沉潜伊洛诸书虽饥渇寒暑贫穷得失不易其𥘉心所谓道之体用文之华实探渉其源流咀嚼其膏味积而爲文词发而爲事业不盈不矜介然家居以乐育诸生爲业中统建元頥斋张公以直道清节宣抚河东廉君才行擢主潞城簿政廉能以畏爱称明年公去事龃龉不可爲以亲老西归有司累辟不就至元乙酉用荐者授平阳路儒学教授于是衆论大厌士风爲一变先生年弥髙德弥劭学益愽文益竒士友知所依向吏民咸有矜式秩竟不听其去者逾再考厥后子思敬自南阳教官来省闻彼中风土乐焉曰名山大川平日所愿见遂命驾南游以至元壬辰夏六月卄六日考终寓舎享年六十有九𥘉娶陶寺里大家赵氏一子思敬二女长嫁同邑王黼次适洪洞梁龟龄継室浀沃靳氏孙男二曰丗权丗衡思敬以家学今充隆福宫宫教先生姿明亮色夷而气清爲人诚厚寡欲不戚戚于贫贱与人交始若䟽澹乆之愈敬而爱人百负之终不较望而知爲雅德君子其成就后进爲已任故晋人以文名而逹者多出其门切惟亾金百年来平阳号称多士毎歳举子赴选大约数倍诸郡至有白首埸屋庶几一第余有不暇及者唯君年甫冠即能知所学所从㧞出习俗潜心古道践履外诗文杂着曰蒙溪集者五百余篇何多矣哉晋绛诸人未之有也况一辝一藻典雅有法理明辞约以自得爲主是可铭铭曰四科称贤曰德与艺其在圣门用不偏废文乃道舆经天纬地苟遗其本剽窃何异利禄科埸畴非诞夸聮缀𥙷绢是是言邪蒙溪爲学其复不遐洗心程张正艺曹麻闭门穷经其书满家玉珮琼琚粲焉辝华含章时发其助也多士之生丗济时行道时既我乖立言明教生荣殁传朝菌夕蓼逹人大观彼此奚较大川河宗名山华崧地灵气异先生所钟一朝长逰杳焉飞鸿丗皆知仁智之所乐吾独爲归根返壑乃先生之所终凌倒景而不㓕其元精耿耿固浩乎其所不穷适来吾时适去吾从先生之心与造物也从容尖山西东相里新宫我铭斯石如勒景钟虽陵迁兮谷变尚知爲蒙溪先生之封故赵州宁晋县善士荆君墓碣铭元贞元年春廉访荆侯改道北燕过京师来谒再拜以先表属笔因念子与侯𥘉定交于瘿陶一见如平生后十年复㑹于东楚握手道旧勉予南行忠厚之气霭然萃颜间令人有不能忘者今以是来託载惟畴昔其敢以固陋辞谨按典瑞少监焦养直善状君讳祐字伯祥赵之寕晋人丗陶洨濵逮祖暨祢以改工是圗曰与其供噐用于一郷曷若以善及人爲愈于是板行五经等书不二十寒暑荆氏家籍布满河朔君甫冠而孤毎以保大家业爲志贞祐兵乃取五经㤗和律义篇广韵板閟墟埌中乱定来视盗发掘无几君悉力𥙷购随复爲完部或者云𥘉蔵书时善本固多唯取是三者何哉曰经者道之本法者治之具韵者字之始文籍所由生其爲善已多闻者爲知本于时官府生聚虽稍稍有立诗书法律晚生后軰不知爲何物一旦得是如瞽者复明迷者之知津也而又印模精取直廉故售者广屋日爲之润所可重者积而能散县人王壹者坐事累系狱吏挟私欲死之君力与营救彼不頋且讽而徼贿竟倾赀出之渠来谢却不见曰吾区区若然者怜渠罔䧟非辜余何有壬子歳州县通籍冐占者有禁里妪瞽而来依者恻然以乳姆收恤转易书辈徃徃宿负审其窭既折元劵复惠之书甞有以女奴来偿者辞不克娉而焉斯皆风义矫矫人难能者率乐爲之故郷里无亲䟽以善人称君以丁已秋遘疾遗命仲子元纲曰伯叔二䘮未克葬汝勉襄大事以卒吾志言终而逝实是年八月八日也寿五十有九蔵先茔昭穴君资和易处事明敏终以失学爲愧恨及诸子长皆教之读书甞训饬曰吾已面墻无及今幸嗣先业庭户间书帙纷繙岂有资人进修暋不自力将何以免君子之讥且先丗易冶而裘所期正尔汝曹其勉君𥘉娶刘氏継室苏氏生四子长国噐中戊戌词科次国用善属文皆前卒次元纲自㓜有成人风君甞语所亲异时保家子也竟如言季㓜纪爲人雅重信道笃少从敬斋李先生学所得爲多由典瑞贰卿擢任风宪今爲山北辽东道廉访使女一适进士张景贤孙怀寳男孙九人曰谌曰询曰诚曰谦曰谧曰谊曰谅曰诩曰诹女孙五人一在室余皆适士族曽孙九女孙如之于戯盛哉予然后知善恶之报至子孙而后定者审矣铭曰繄士居业择术是先有笃者志善乎变迁舍钧治书理几于妍显允荆君思深业专誓教子而亢宗旯蔵书之有权要本孝义奉而周旋萃英敷华焕乎简编迪我后人学者頼焉磊落载腹宛从蹄筌积厚能散悯穷拔冤不有其祉委顺百年庆流后裔子孙蝉嫣人定彼胜其然亶然二子翩翩遗珠在渊仲克丗荷愿而称贤季由近侍三使輶轩较夫善利孰大斯传固惟自稽古之力实资借之所縁欲报之徳有昊者天刻我铭章于晋之阡遹追来孝以慰下泉异时推耆徳而配郷社尚有攷于瑶镌洪嵒老人石琖公墓碣铭公姓石琖氏讳德玉字君寳辽东盖州人踈髯烱目气骨臞清超超然如万里之鹤贞祐𥘉以良家子军夏折桥功得官积劳至武德将军北渡后相卫间母杜氏唐相如晦后公天性能孝愉色班衣垂白朝夕孺慕虽菽水无有南陵白华之时杜寿登八秩清修絶荤茹日庭间白菌百余本掇去复茁者数月人以爲孝感所致赠诗有似怜甘㫖阙春风玉芝香之句笃趍人之急逾于已私至遇不竹木花石时醸名酒客至辄而后巳眼花耳热与之扶䇿之某处手植而即蕃者也此眄柯怡颜喜津津溢眉睫间曰吾且有不壁矣甞种竹当户或谓太迫曰待其藂茂秋霁月之时㑭清樾透帘爲此君冩真耳故终日翛然对之洒爲乐其清澹如此晚年游心命书人有问必以已安分爲荅能此不待孤虚相旺吾言固有徴矣丙子公年八十有五甞绘共山归隐图以自歌其乐因号共嵒老人是歳冬洒然而逝若委蜕焉孺人刘氏能遂公𥘉心主治中馈不知其爲贫家也生女子二人长适御史康天英次适河东道提刑按察使姜彧家府与公交欵曲笃丗契三十年一别终天有恨何如㝷歩入街西故里眄睐竹树慨然有闻怀人之怆老泪濡毫而有斯作铭曰贫而乐有类乎黔娄心而隠似慕夫德翁事亲极融融之乐逢辰岀蹇蹇之忠布衣归来黙而自容将裴徊而孰友侣藂筠而伍嵒松生也顺事殁寕吾躬古之所谓郷先生死而祭于社者其处士之堂封乎大元故广威将单寕晋县令李公墓碣铭公讳譲姓李氏其先易水黄山人也父海姿善良丗树艺爲业公既孤母张氏以健持家就熟南迁至寕晋唐城郷爱其风土遂占籍爲县人公𥘉生颅骨有异状及冠美须髯声音如钟爲人善骑射勇于赴义爲一方推服贞祐𥘉河朔失守所在冦盗充斥日相吞噬公慨然辍耕壠上团结郷豪游猎陆泽荆蔺问以保庇井邑爲事盖有所需以明归附之志歳巳卯天兵南下公与兄直首率里人迎拜女儿那颜于军门嘉其效顺授直行寕晋县事公管军緫校仍听元帅蔡国公节制时歳荒民饥道殣相望县东有水栅曰沥城大泽弥漫周浸百余里菱芡鱼凫资生之物甚冨民徃依大获厥所庚辰秋金兾州将柴茂以兵来取兄与公力战而前直死焉公愤大兄败殁衆又失所庇以圗报复沥爲誓虽食顷不忘也継从县长王帅复夺其栅居无几茂复合大势来争前次满氏公闻之尽匿精锐于沥傍二十里丛苇间以弱诱茂令之曰伺彼过听金声而作亲驱数百人前逆锋才交即阳北逗茂逾纪氏坞金鸣伏发茂腹背受兵大挫其锐公回戈追奔五战皆捷自是兾人声熸不敢复窥滹垠矣沥城用以全安帅阃酬劳授主本县簿乙酉冬武仙以真定叛麾下剧节副郑进等乗势剽掠赵瘿陶迤东悉爲丘墟公度力不可支收合余与鼔藁二王帅合势併破剧郑诸砦馘数百级而还所失保聚生齿皆得复故丙戌冬仙复令剧镇戍赵州明年春从大兵规取克焉时太师木花里以颛封拜録公前后功授公行鼔城帅府右监军银符使显异焉既而陞充本县令以寕昌爲丗封于是招流亾布恩惠画井闬起市集廛居有贸易之利田里无追唿之扰四民乐业外户爲不扄矣田务抑游堕扶寡弱法姦蠧是又公之所必行慊民有衣食不自给者公发私蔵以瞻之冨足帅府闻之爲复其三年公虽贵必耕而食蚕而后衣居甞以榜掲门扉私嘱干谒请毋相觌其廉守如此癸丑春以老致仕令男天泽嗣职优游里社日课子孙耕凿爲务甞斧桑田间或劝之公曰官时来爲农吾家素业我若尔儿辈尚堕而自安或者谢而去古人称贵而能贱丈夫之事公其有焉以至元十一年十月卄二日考终牖下享年八十有七越四目葬县西北下王里之新茔礼也祖送者几万人夫人祕氏赵氏张氏子男六人长曰天泽歴寕晋元氏两县簿次天禄本县奥鲁千户次天祐监寕晋酒次天祚不仕次天祥次天祜某镇廵检女四人长与次俱适赵氏次适牛氏次适郝氏男孙一十九人女孙一十三人重孙男一十八人重孙女一十三人𥘉公畜家僮数百指悉纵遣爲良曽无鬻身分役之责人又钦其德厚云天禄性孝义仡仡有父风以北孟旧茔屡爲滹浸所啮遂改卜于此既襄事贽礼币百拜来请铭予方问俗洨濵见其遗黎故老脱离兵革六十余载犹爲怀思王李诸人眷眷不忘有配社尸祝之报呜唿贞祐之乱可谓离且瘼矣元元之民莫适所归不爲人所鱼肉必转死沟壑如王李诸公虽奋棘矜起壠畒至于父子昆弟出死力角群豪经营捍蔽使一方奠安又识夫天运所在挈民去危邦而就兴国诚亦出人意表一时贤豪者也甫定后复能俾官府生聚日就完好今歴官郷曲歳时拜墓于于而来者皆曩时不能自存之嗣续也其德民之厚感民之深又何止童不雉捕长江之虎渡者哉冝其子孙䋲绳蛰蛰皆有所立然后知德施于民功𬒳一时者大之垂报何其丰且阜哉瘿陶北郊里号下王顾瞻佳城蔚乎苍苍是爲晋长李公之蔵惟是李公千夫之防果毅之勇木讷之删奋身陇畒举图义匡贞祐南播云扰之俶割据侵凌互相鱼肉民匪殱夷转死沟谷宛彼沥城居水之腹菱芡鱼凫大益不足闻公来依襁负相续如鹿走音如鸟栖木四境骚然独爲乐国耿氏昆仍旌旗部曲既复兄雠又知所属草昧𥘉分官府始置戢我武干明夫吏治内守以廉外方以义抚循有方兴滞𥙷弊扶弱抑强绳姦束吏百战遗黎竟保终惠民之戴公颂声哕哕尸而祝之怀思罔替勒铭丰碑尚克永丗大元国故河中府南北道舡桥緫管谢公墓碣铭字仲进其先燕之香河人吾卫上将军河东路緫帅其仲子也爲人性行淑均沉实有頋虑既冠甞从父西破川蜀每领牙队居前当破竹际掩目懚心未甞以嗜杀爲快虽执讯获丑力爲全活者甚衆用劳充秦巩路军储大使办集有方饷道爲不乏丁已夏先帅薨君实主其䘮缞杖瘠立躬起茔壠棺衾仪物既易可观㑹者大说复树丰碑昭德神道其例新仟有光焉大兄维石袭父軄役军中行台檄君以例継执不可曰兄念天显极友爱頋某不啻若手足然家事一听予处鞠立之责正在今日竟以其嗣徃代其遹追永言之思友于䘏孤之义盖终身焉其尔过于人逺甚者类多此晚节以故矦失将驾下泽乗欵段游居中条田间耕牧卒歳𥙿如也至元乙亥冬十二月卄有六日以疾终平阳府崇道里私苐之正寝得年五十有五官至河中府舡桥緫管越三日厝于府东神泉郷之南里原从迁壠也万口称惜咸以善人归焉夫人刘氏晋之平阳人德柔嘉主内事殊严生三子长曰纯克家有立志次曰绎谨愿向子道季夭女一适裴氏子孙男一人未名既卒哭嗣子纯来求表其墓道予私念其故昔孔子遇旧馆人丧脱骖马以赗曰吾悪夫涕之无从也君于予西道之主人也从游䜩语姁姁然盖三年于兹殆非过客之有顷其可辝不敏君生长秦晋间而礼度雍雅不知爲将家子与人交信无间言其在诸弟间棣华辉䕃惟恐弗又出天禀粹然也呜唿以君之德之寿较之有不相称及者仍哀之以辝铭曰苍茫两间生也倐寓一气之来命有定数彼修短与夺理则有之若不系夫善悪积习之故呜唿谢君一偾而去孝友淑善曽终始渝素天之报施如此岂定者不可夺来者固所与也将子孙延昌以永其终誉邪吁故将仕郎汲县尹韩府君墓表府君姓韩氏讳澍字巨川其先陈留酸枣人丗以儒业显逺祖有方官至大司空六代祖璹累阶银青荣禄大夫五季间北渡河遂占籍为卫人荣禄生朝奉大夫祗徳朝奉生八十一秀才奕山山生渤亦举进士渤生柜善居室遂用冨饶于君爲曽祖祖恱有淳德不耀父仲字仲寛所居以善行称君自穉齿性沉潜寡言笑群儿剧里中过不少睨宗党异焉稍长以刀笔起家用言者爲安阳吏主掾以能入爲府属吏丙辰歳朝廷以相之五县封太弟爲米邑継郡帅例肆觐君毅然以民计从行及敷对称户曹孔目官明年春降玺书起聘君太原高公鸣爲彰德路緫管遂汰冗贠擢群能新旧图至设府史不数人君首以才选无几转按牍提控官夙夜在公励精所事阅六歳克勤犹一日大爲緫尹知守録事叅军至元二年转官制行积前后劳授以县尹下车首以羙俗邵农爲务頋谓僚属曰冨足者礼义之资耕桑者风化之本至于亭传谨迎候奉上官徼目前誉非吾所知也于是下教条课户丁藂薄植桑菓以敦大本非农隙不许人城市暇则行县检视勤堕而赏罚焉自是邍隰畇㽛榛恶爲有间郷隣有以忿䦧讼于庭者君曰孝悌力田亲仁善邻古之善道𥘉无大故何乃至尓谕而遣之至顽不率教则曰听两造明曲直是不难恐一置于罚终身玷辱爲郷党指诮吾惜汝者此也傥不吾念论如法比秩满五事备举所获来暮之歌厥声载路矣五年用新铨法勑授将仕郎主髙唐县簿九九月舆疾归明年卒于絃歌里舎得年四十有八实至元庚午春二月一日也越十有九日从葬安阳县西陵郷武官原之新茔母李氏时年八十拊柩而哭之恸曰天乎遽夺我纯孝至此酷邪闻者悯其贤孝县君金相人进士秦公之孙配君德良称生子男三长曰从益目宪台六察史今爲燕南河北道提刑按察司书史次从愿从革女明童适王氏子男孙四人后九年歳戊寅冬十一月七日终祔安玄堂之左礼也𥘉县境夏大旱比致祷私念事之壅底狱之欝滞亦沴气是致乃裁决牢系爲一空及祷苍山祠雩舞未收云幢幢起中谿翼日雨盈尺継谢祠下车还衆曰尹精诚若是当有囬马雨表公䖍至半途果然㝷邻道以蝗灾告备已而竟不入境县状其异以闻是秋爲有年君温雅有沉量虑事逺善措画临政暇裕畧不动声色亦未甞矜喜以己长格物其孝爱友悌出天秉粹然不忍一朝违母氏侧甞行役踰时眷焉陟岵寝餗爲不安于承颜孺慕若此其至𥘉见第季既多枝叶蕃衍门户事系重故挺身吏业尽心所事匪厥躬是私期于庇本根寛父母抱者几三十年若府君者可谓克孝克恭念显养志者矣某祖妣韩是爲君女叔君之嗣从益厠某行爲外弟一日跽而请曰先人弃养奄踰八年坎不及志有衔未祛唯是表于墓左者又阙罪恶之大无可言若铭则尚于兄焉有託某追惟祖妣平生之言得君抱爲㝡详因系之以铭铭曰于铄韩氏丗爲儒之宗兮彯缨若绶扬歴位乎公弓猗嗟裔孙掾习匪其躬兮黾勉从事养夫亲之志兮庇我本根殆葛藟之义兮圣哲所称吾今见其人兮于穆府君谅彼古之伦兮两汉循吏铸顽以成仁兮呜唿令尹诚亦吏之循兮予铭摭实其敢过爲文兮魂而有灵尚忾叹之一伸兮秋涧先生大全文集卷第六十秋礀先生大全集秋涧先生大全文集卷第六十一秋涧先生大全文集卷第六十一碣铭故善士张君墓碣铭善士张君讳从礼字仲和顺州龙山人大父德仁有耆行郷人尊敬之祢义甞任燕工技府緫管既老君当袭职请于府曰亲老需侍余志巳定弟从顺贤而克荷愿卑之竟以从顺嗣仲和姿清介不随俗上下甞从澹游先生学诗甚自憙也事母教弟以孝友闻承颜读书外室屡空宴如也君既不乐仕进甞曰菽水尽欢不害养志三釡五鼎非所愿也至佣笔以供朝夕平生友非逾已而不交曰吾将安倣施非当受而取曰畏将曷胜弟从顺洎妇併殁孤姪敏方三歳爲鞠育成人过于已出至赘子智于友生羊舌氏家仍爲敏纳室是亦人难能也詹事张侯髙其孝义怜其穷独出楮币数千缗付之约得子钱悉助亲养君以义重德薄谢弗敢当郡国知其贤以孝廉累辟亦不就台宪廉得其实旌焉复之终身君悚然叹曰人子奉亲理固当然因而有加邦之教也顾从礼何足以爲上明分有如是者所居曲水里有亭沼植芲挺若俨侍温凊暇日哦其间有问者事子姑去自号栢溪主人左山啇公得賛之京师之明年君来谒见眉间今虽巳矣尚䏻以孝止善者也至元癸巳春母氏弃养以哀毁致疾是年冬十月三日考终牖下得年五十有六配刘氏亦能安君贫窭早丗生子智及二女适裴氏王氏再娶董亦前君殁生子曽葬璮州宻云郷之王冡原友人刘某重契义介嗣子智中表其墓以君笃行有类古人者爲之铭铭曰堪舆两间子軄不易孝爲化源融而友悌君于二者行不少匮济以廉贞大钖厥类目爲善士吾言匪比其善伊何可欲之谓况乎质羙而学行方而义繄匹夫而化郷人曽克施之弗异五十六年爲乐也洩洩去水来山宻云之隰隠然斧封山冢屹立是惟吾曽张仲之室过者必式故云中髙君墓碣铭君讳祐字仲和其先云中人髙祖巳来逺昭穆无可详者伯父与考金季家抚州以财雄边伯父德真字伯谅潜德不仕考讳德荣伯寛其字也姿醇厚郷党以德人称甞以劳槯丰利酒伯母暨君之妣皆张氏女以姒姊而列妯娌伯生子曰信字仲礼曰义字仲仁信羙丰仪虎睛丰頥耳珠赴海以乐终君实仲之嗣皃敦厖性孝悌及长虽混迹阛阓衆不敢以㝷常期𥘉燕云失守丰利府君避地南迁汴梁壬辰歳例北徙以实卫墟君与兄信素负心计相与谋曰卫居天中寔通都剧邑百物伙繁合散于此若以什一与时驰逐可致屋润遂主货殖爲业君爲人笃信明敏不底藴留既易彼取収息且廉故声实四出啇贩舆集其门赀既饶奓不忍颛利自濡以东多益寡爲得每毎贷子钱有不克偿及群居邸舎积僦直而负者审其窘悉折券无难色由是三郎以长者称于中外至元十九年五月四日以疾终于家寿六十有五三日葬汲县汲城郷南王里之原从新阡也配张氏与君德良称生四子长曰明福以通干由㤗塩管勾任河南府交钞库使次丗英丗显丗昌孙二人曰蔓曰莘姪三人曰夣得郷贡儒士前君卒曰丗杰丗寕姪孙二曰革曰华重孙一曰复亨明年明福以墓碣来请铭余以同里巷者五十年知髙氏爲最详即其冨润齿息而论盖自髙曽而降凢六丗虽荐更丗故以孝义勤俭同居不析故也至君承父兄余业益光大于后内则齐理严肃以身率先族属家僮千有余指无间言日趍事惟谨屋庐𬒳服务从朴素常以骄靡爲戒外则持心近厚与物无滞敬畏官府奔走输辨未甞少厌所患谋生之不勤胡恤王事之时亟也自壬子通阅后髙氏迄今爲河朔名数之冠岂偶然哉故逺服贾者虽千万里外念寛厚饶裕独以髙氏爲让矧髙氏以义致利义重于生因赀致冨冨而不骄爲子孙又能求铭以昭丗德是又好礼而知本者也焉得辝铭曰冨寿五福先匪欲厚能卑全髙氏起云燕凢六丗财雄边重利始南迁编卫氓迹市鄽居家里无间言我屋丰利匪颛益寡乏贳子钱长者称动河堧供厥赋日翩翩曽不惮生勉业攸乆族婵嫣服而食耻华鲜孝与义爲周旋勤不匮理固然継之者当鉴焉行山秀淇水渊髙氏裔与并传新郷县尹刘君去思碣铭卫之属邑曰新中郷其地距太行东麓桒土衍沃浸以清泉之润民俗殷阜自昔号河朔望县惟其物广而讼嚚路冲而务剧故治称爲难然渇馁而易饮食者民之心也得其人苟有以拊而安之将见民戴之如父母仰之如神明惟恐来之暮而去之遽也维至元卄六年南宫刘君理由江淮漕莫来主县治君姿干敏有机警相时处冝果于裁断既视事思有以事集于上民便于下于是举条章明约束均赋役却造请凡辔驭之急遽者驯而致之不务髙逺率先以身爲度县当关陜驿程使驲转致日相望于道吏民疲于供顿君量其轻重处之有方无名而求索者皆以理谢之则乗间侵牟之弊日就歛息廨舎一县具瞻陋不克治事非所以整暇也计材尤工易故而新増葺者十余楹复起萧相祠㑭吏曹不自鄙薄以信景慕邵公桥跨清水上歳乆垫啮兢于履危乘隙大揵硔臿斧官桞爲梁方之旧缔既髙而固役不知劳而民免病渉至治道涂取通快堙污夷峻徒行辇致坦不少阻歳时邵农褁粮自随周行田里未甞追唿俾妨时作耕稼蚕绩检括课视切于已私复谕之以勤俭申之以孝悌使迁善而逺罪由是邑里感念昬于作劳生里且滋殖矣下迨鳏寡颠连亦行得所流逋闻之稍稍复业故赋税输纳不及期而办词讼繁嚣不俟约而简君以令行民信教乌可后乃出巳稍崇餙庙学如盖瓦级塼之破坏者丹垩漶漫之不鲜者一完而奂之复葺黼座陶祭噐周缭崈垣外障仪闬春秋释菜礼容爲増肃暇则礼师儒率僚吏暨邑之子弟听其讲说使知所务故三载间庭无留讼牢户爲屡空至隣有疑谳滞而未决者上官倚之丕蔽而县之治否爲可知已君既更耆旧苗仲牛丗麟慕賔罗从玉郭昌祚席安等怀其夙爱有思罔置者来谒文以垂示于后辝再四不克仍覧观件状而次第之且寓夫余之所感焉甞观两汉循吏政颛风化子视生民训牖惠飬如恐不及凛然有三代遗风惟其浃洽于民者深至故所居即化所去见思有起祠树碑以表夫永载遗贤之意非幸也冝也迨叔丗司牧者昧于治軆苟简贪墨习爲当然其可闻者不过晓簿书以爲能饰矫伪以干誉其于民之休戚漠然如秦人视越人之肥瘠甚者因之以急张临之以形势剥民之肌以膏其身倾民之产以肥其室使民畏之甚豺虎恶之剧冦雠告讦谤讟无所不至以理势论之亦冝也今刘君以勤强干敏力矫时弊致绩用章着吏民称道如是可谓能也巳是冝铭铭曰天下之事孰覈孰综政发于上相臣是控事终于下畴致厥用相湏成务匪令奚共虽百里间务实烦开有社有民有赋有贡兵之贫难民之疾痛期㑹簿书风俗狱讼我剖我决我承我奉粤惟良能治之有统千室鸣弦五袴流颂以致朝堂令无太偬庶事日康四方风动増秩赐金玺书褒讽繄尓责望得人爲重暨暨刘尹事功自憙挺身頽流卓尓爲治不务髙逺不渉苛细相时致冝因利而利瘼自我蠲声由实致所以怀思去而罔替截镫愿留非愚敢觊胡若称述垂声来丗刻石县门永照鄘卫故太一二代度师先考韩君墓碣铭君讳矩字某其先爲大梁望族曽祖璹五季时官司諌以银青荣禄大夫致仕避地北渡遂占借爲卫人祖奕大观末举茂才数爲县有声父渤金𥘉登进士第有文采终获嘉令君自少以疾不仕资慈祥家故饶财心乐施与凢亲旧贫窭里丧有不克襄事者至倾刮嚢箧以赒其急或者来谢曰非𥘉心也郷党以长者称天眷间太一始祖真人以神道设教逺迩向风受箓爲门徒者歳无虑千数君举族清修信礼爲尤至香火之奉虽寒暑风雨不爽厥德巳而君内子阎以嗣事爲祷真人篆丹符令吞之且曰汝家积善乆当产异人既诞师果有竒表真人目之曰他日辅兴吾教者此儿也甫免抱即留养道宫三歳识字七歳善书既长仪观秀伟慧悟絶人批荅辞章捷若影响由清虚师主盟法席二十余年辅兴之言有充而至于极者今追定仙号曰太一二代嗣教重明真人由是而观韩氏一门之积其来固逺以有是子而论之君之德槩可见矣虽年甫中寿师易韩爲萧至于克荷玄纲光隆教本在韩宗亦爲不朽君既殁重明躬葬君于四门里祖茔之次母阎氏祔焉礼也六代度师全祐顾惟传嗣之重猥及余末于何以图报维是师真所从出者其潜德幽光表而铭之中心庶获少安乃以刻文来请师于某祖妣妙清君列叔父行义不可辝遂世次而系之以铭铭曰作善降祥长恶得厉在理必然随感而至赫赫韩宗德显河卫衍庆及君滀而沦俟着而发乃生异人异人伊何太一次祖提挈玄纲鹏骞凤翥庇及本宗光隆丘土松栢萧园连岗接武神格仙游有来容与风驾云轩同飜共驭纯化追逺归厚来昆泝流㝷源以表道根勒铭墓石永贲四门太一三代度师先考王君墓表君姓王氏讳守谦字受益博之堂邑人世以播种爲业致资产丰阜田以井而计者九桒以株而㑹者盖万数焉遂爲里中鉅家然阖门善良薄于世味奉道之心亟若饥渇闻太一教以符箓济度世厄所在奔是惟恐其后君乃与其配李氏钦挹真风不逺千里为门弟子量家歳费外悉以嬴余爲本宫香火供有子曰志冲即今太一三代度师也师生而歧嶷七岁出就外傅应对进退皆中礼度及毁齿善记诵喜读老庄等书𥘉君董田务于野午憇䕃下寤寐间若闻呵喝声见数青衣人导一童子前来且曰天仙过此可少避恍视之无有适师持壷浆来馌君异而不出口自度是儿恐终非田舎中物也及长父兄与议婚不许曰去家入道乃所愿也遂礼二代师爲黄冠以经明行脩得度入道士列既嗣法席遭遇道陵特赐号玄通大师君闻而喜曰天仙之异诚有验矣且曰平生奉道获此实报王氏爲有后矣享年七十有六考终牖下师以礼葬本县王庄里祖茔之右母李氏祔焉今度师勑定仙号曰体道虚寂真人其师真之德灵应之蹟详见墓碑兹不复云六代度师全祐嗣教之七年自燕命提点张居祐等以礼币来谒且致其意曰道家者流虽崇尚玄黙而太一教法专以笃人伦翊丗教爲本至于聚庐託处似踈而亲师弟子之两间传度授受实有父子之义焉今三代师真其在宗门表墓有碑嗣法有传可谓光且显矣然物之在天壤间未有无本而岀者今末有余荣而本爲寂然岂厚人伦辅丗教之理哉敢百拜以表辞为属幸宪使无拒予以师之言诚爲知所本矣遂诺而作之表故真靖大师卫辉路道教提点张公墓碣铭道有纲纪需人而后弘如上承师真下综法务以公材吏用而开玄佐之功者其錬师张公乎公讳善渊字几道赵郡平棘人生有异相比长言洒洒有序父溥甞任卫真县酒坊使时太一四代祖中和真人提点亳之太清宫溥素挹真风日侍师于几席间沾沾然而喜曰吾儿知所于託遂叅礼爲门弟子中和人品髙迈道价重一丗与游者公卿贤士夫一动静语黙皆中伦虑公亲炙旣乆日有所得与之俱化若时雨然歳壬辰河南大兵公与中和隔离者乆之既而闻师北渡税驾于赵廼奔奉焉师忻甚曰奔奏䟽附吾宗门有人矣即令知太清观事丙午夏四月侍中和赴太后幄殿及见亦霑宠眷奏受真定路教门提点仍赐白锦法服命代中和颁锦幡寳香于崧髙太华二以祈福祐时卫之祖观兵烬后鞠爲草棘中和卑经理不三数年神庭燕处顿还旧观壬子夏六月从中和北觐岭邸加号真靖大师改提点卫辉路道教事甲寅歳复奉㫖致礼岳渎癸丑冬诏天下赴燕长春宫修罗天清醮公奉五代贞常真人㑹其所以致显宗教推毂嗣师髙出衆表俾道流公力居多巳未春上南廵临幸寿宫时公以疾不克朝谒上言念旧近侍存问仍赐御药葡萄酒服之病良巳故中统二年换受宣词有云操持坚正祭醮精严随师逺觐于阙庭奉命敬祠于岳渎巳加玄号宜焕新章之㫖道论爲荣焉公资清峭贞干临事敏而善断驭衆肃而有方虽一言话出人意表不肯碌碌混常流中生平憙读书于老子最有得故行巳接物多掇其微妙至于祷禳醮祭内严外办绰有余𥙿两从中和北上沈几先物徃返万里无不如志甞奉㫖给诸道度牒䳽驭所经例有赆公略无私焉其清介逺大又如此寿七十委蜕于太一顺事斋室实至元乙亥正月卄五日也越三日陪葬祖茔之次后八年六代祖纯一真人念公有力宗门在玄士爲杰出有不当泯于后者丐予文以识墓竁因摭其行实而系之以辝铭曰真靖受业始于中和荆璞虽羙噐成琢磨东北渡载造玄科用匪其人道将若何公综玄务办于益多龙庭再召万里周旋竹宫咸秩羽服云阗尊师显教我力孔宣玄纲张㢮︻曲而全道价轩轾济之以权尘而下叹其才贤僊游有限道舘惊捐斵石纪行以大斯传虽髙深弓易位尚知爲玄门之玄提点彰德路道教事寂然子霍君道行碣铭国朝甲辰乙巳间鹿庵先生教授共城不肖亦忝侍几杖时有爲全真学者重玄李练师自相下来买田于卓泉立栖真别舘既而重玄北归委纪纲士霍君明道爲之营建不数年剏堂殿廊庑焕然一新际泉两涘尽植巨竹隂蘙数百畒中搆筠溪亭招致吾徒徜徉笑傲其上由是卓泉道院闻于逺迩簉名洞天福地之末虽重玄创始之勤而霍君明道实有力焉师讳志真号寂然子明道其字也系出安阳县秋口农里大家父讳泽甞夣一麻衣道士云自天坛来求託宿许焉寤而诞师㓜不好弄寡言笑既长性淡泊不乐荣利弱冠辝亲学道父忆夙徴即允其请廼诣相之天庆宫礼重玄子爲门人全真家禁睡眠谓之消隂魔服勤苦而曰打尘劳以折其强梗骄吝之气师从事于此者阅三十寒暑略无惮色重玄谂其爲受道噐命主治玄门事挺志诚礭措画井井有法及卜筑苏门委之铺敦教基弘演宗绪俾特逹而有所树立焉师披荆榛掇瓦砾攻苦食淡扩充师志复辟农畒创水硙广资生理培植教本致逺迩尊礼学者日衆至于斋庐深静井灶修㓗游人过客如归而仰给焉道俗推举任辉之威仪师涤除玄览痛自澄治务正已以格物有辨讼者率用理遣不知官府爲何事羽流敬安一方凝重至二十载之乆年踰耳顺相吏民宿仰道价请主天庆宫既至受提点彰德路道教事凢十有三祀年尊德重不俟言论而衆自化服以某年月日沐浴易衣冠无疾而逝夀八十有一葬安阳县王𥙿里重玄仙冢之侧师半度清逸若山泽之曜外朴而内敏质直而尚义简重自居处事得时措之冝和同光尘接物无徇俗之弊其训导徒辈言约理到以身爲律度可谓纯乎其纯玄之又玄者也门人杜志用夙承提诲圗报无方琢石纪铭期传不朽乃介太一纯一真人李公来属笔予既重李请又与师有夙宿之雅既叙其行巳而系之以辝铭曰道之大原玄文五千诞夸索隐匪其正传质禀贞素心地善渊惟卑也全内思静耕田凿井顺乎丗縁修已求志缮吾性天无欲观妙是爲道之自然尚无徃而不可孰间朝市之与林泉若人者虽乗化而委蜕安知其精纯之气不乘冷风而仙耶门人攀慕白云翩蹮勒铭松台何千百年凝寂大师卫辉路道教都提点张公墓碣铭师讳居祐字天钖丗爲汲郡人父道用居乐善东北坊以茗饮爲业师早失怙恃兄居仁训育有方甫长愿立如成人然向慕玄风亟若饥渇思得大宗师依归以果其腹歳壬辰天兵下河南时太一四代度师自柘城北渡应大将撒吉思请主新卫昭顺圣后祠居仁举家崇奉遂命师爲门弟子居无几何度师北迁住赵之太清宫以师童侍有年谨敬不怠念焉遂度爲道士俄命掌观之廪料出纳详明俭而中礼曽无撮龠之悞度师称其能时卫之祖观兵后燬废扫地度师遣提点张善渊诣卫兴复且请师以佐葺理允焉师爲戮力从事小大之役率以身先之既而张侍䳽驭北觐营建事师独任之不十稔坛殿齐室下暨庖湢库廐井井一新巳酉春中和真人还卫頋视喜其得人已酉冬中和昇寂师办易葬事焦劳爲多丁巳冬以事召赴行殿劳归霑衣币有加还贞常真人以师贞干有节命知宫事継陞充提举中统三年上遣使植碑夀宫师复趣办不踰其素于国光有华至元十九年六代纯一真人嗣主法席以师道行纯粹勤恪有功言于朝宣授凝寂大师卫辉路道教都提点七年间道流推服教门増重焉卄六年二月五日得寒疾再宿谈笑而逝及歛予临视靣如生吁亦异哉享年七十有二越七日提点范全定等葬师于四门里祖茔之侧礼也师爲人乐易无机械苟有过湏问之人而无惮于改不然咽若有物所梗其歴事三师前后五十余载护道服勤始卒德不爽纯一真人以予郷曲故持状来谒铭因忆十九年冬予寓大都道宫适师与㑹宵永无寐龛灯炉火尊爼谈旧甞及万灵坑事悲丗故之无常悼逝者之如是凄然动华表归语之感故师毎歳例清明后一日丐歛酒肴楮币等物斗量车载展祭冢次以慰郷梓冥漠之魂恐其心之不尽也其于存殁两间亦追逺归厚之意也欤是可铭铭曰太一设教幽顕两通凢曰云为湏人乃崇猗欤张公德度冲融致身福地逢教之隆敦兮若朴发之天衷寂不俗絶劳而有功师事三叶罔异𥘉终一朝委蜕爲报何丰祖埌之东万栢葱笼陪葬其侧若堂有封鑱铭表石永示无穷故卓行刘先生墓表先生讳德渊字道济襄国中丘人性癖直有操守好学能自刻厉及游滹南王先生门思索辨惑等说自是餍饫史学爲专门之业古心古皃非礼义不妄言动一芥不取于人朋友死虽千里逺徒歩必至覩前贤竒蹟伟行击莭叹赏而不能自已至椎耕牛以飨窦王杀乗马而祭昭烈其或悯时之艰急人之难切于巳私而不置也始则人大以为异既而疑焉终廼叹服曰先生笃行直躬守死善道者也北渡后赴戊戍试魁河北西路逮中统建元三府辟其行能授翰林待制晚莭知圎凿方枘不能与时匼乃以所得成就学者立言传后着三爲书数万言其说为天地立极为生民立本为圣贤立法敷析温公通鑑数百条技翊章武俾承正统及见考亭纲目书多所脗合沾沾而喜曰吾天地间可谓不孤矣又通古文竒字士多传习之凢经指授者虽节目磥砢表表有所立或惜其独善不显诸用然振衰善俗激厉后人多矣太保刘公左辖张公以郷曲义来周卹皆却之曰吾非踽踽凉凉阉然媚于丗者也至有以礼愿交而弗之允者许鲁斋毎道邢必式闾致恭而去壬子秋不肖始觌先生于胙对榻学舘夜参半歘起撼予曰吾于汉丞相亮论议际有所得惜不并时当有说云云至元壬午予按部夷仪谒先生于天贶斋栖迟蓬荜心融一天自乐其乐英发之气至老不裵先生近何适作四兇辨天府七星挽章于以张皇幽眇振濯汉灵一何壮也临诀握予手曰吾耄矣斯文未䘮子其自将行有以卑之既而闻卧疾虑乏调养询诸友生始知先生有子朴早丗女孙一适康氏子新妇女孙皆不听侍疾卒年七秩有八时至元丙戌九月卄二日也葬蓬山之西丘后十五年晚进王宁合郷国议来请曰先生学贯三才养素丘园行嫓于古人望髙乎一丗没当易名用垂光范予谓寕曰士风之不振也乆矣道义之斵丧也微矣安得髙风苦节如先生者哉昔孟东野以诗鸣唐张借私谥曰贞曜程伯淳以道自任潞公掲之曰明道今扳二例如以卓行加之则名与行爲显允矣门生民部尚书戎益将礲石表墓以圗不朽大德三年龙集已亥仲冬吉日翰林学士中奉大夫知制诰同修国史秋涧王恽爲之表秋涧先生大全文集卷第六十一秋礀先生大全集秋涧先生大全文集卷第六十二秋涧先生大全文集卷第六十二文诅蠹鱼文王子曝书于庭风动帙开有蠹十数辈倘佯其间耴书眎之甚有囓坏者遂爲文以诅之亦且摅予怀之梗㮣云其辞曰嗟上苍之生物兮曽巨细之不遗随一物而一名兮乃各有其所施竜首而雾集兮鸷搏击而翰飞蝪縁隙而射蝎兮蚓含凄而应时蚁结阵而雨妥兮蛛萦丝而喜随至于蛇虺毒而虎豹勐兮网绳㯮刃人得驱而逺之彼蠹鱼之何爲兮当去之而不疑我固拙而未贫兮尚其书之满家规姚姒而法周孔兮浩波澜之无涯念披读而有次兮譬草木之品差歳翻阅而莫周兮蠹乗隙而遗蘖芽感余浥而化育弓何族类之纷拏正如深山大泽人迹所不至兮足魍魉而生龙蛇尔名为鱼厥号曰蠹无鳞鬐以自卫不潜渊而跃渚披景慕之虚名藴𧖟食之邪虑天壌之间充汝腹者多矣㝷茫茫之坠绪幸不为人之害兮唯简编之见恶信黄卷之有味汝得幽替而餍饫艳轻碧之㣲躯兮曵白须而容与曽贤愚之无间兮辄遇之而必妬谁谓汝无牙兮何以穿予之竹素纷篆籀之纡屈弓致篇章之脱误欲散帙而扑㓕兮念忌器之善喻芼春荠之纎叶兮杂芸芳而细注恐物感之有验兮庻噍类之一去曽少力之不获兮愈滋蕃而无数汝岂学道之人兮咀糟粕而未悟将生死扵文字之间兮凝精思于朝暮不然秦季斯之徒兮师六经而依据一旦燔之而叛道兮俾黔首而聋瞽流余孽而见化兮终宇宙而恶着圣防谨其萌芽兮坚氷凝扵霜屦苟不处而不区兮恐啮缺而无余也布我床榻汛我庭宇乱牙籖扵风中趂秋阳之烈驭既不能仝汤䑕之磔裂兮以炎晖而为治具借流烁之炽焰弓书难为之一抒丑类而莫逃兮逓糜暍于诸部失余浥之所在兮㰸炎光扵书户齐㓗竹书之简森列周宣之鼔固我扄鐍若有神护喜卷舒而无恙殆遗亡而见𥙷既收书而入室遂慨然而懐古彼微虫之蠧书尚为害而斯巨吁姦邪之在朝妬忠直扵时主其摈斥危亡之祸将何如㦲呜唿噫嘻我得之矣嚚嚚管蔡为周公之蠧兮几谤成于王所睊睊子西为宣父之蠹兮化不霑扵荆楚臧仓媒孽为子舆之蠹兮道不行扵东鲁上官媢嫉为屈平之蠧兮赋懐沙扵汨浦匹夫绛灌为贾生之蠹兮老长沙之一传孙弘变诈为仲舒之蠧兮䇿不施扵汉武恭顕谗慝为萧传之蠧兮致炎运之中阻封伦小人为郑公之蠧兮太宗几以刑而为务卢𣏌姦邪为真卿之蠧兮卒糜躯扵贼乕逢吉隂険为裴度之蠧兮播绯衣之讪语蠧兮去之而不可疑兮尚拔山之固兮况任遇宠信返为忠直之辅兮奋笔成文吾为此而惧兮祭诸葛丞相乞灵文维大元至元八年歳次辛未九月壬戌朔某日承事郎前监察御史卫人王某敢昭告于汉大丞相忠武矦诸葛公之灵呜唿事有旷百丗而相感者以道义故也维公挺天人之资奋云雷而起黜功利之邪说明刚健之正体攘伏群隂嗣㒷汉纪两立偏安幽烛厥理兹少康克复之本心何战囯縦横之可拟由是而观公之志何意扵鼎足而峙也至扵开诚心布公道从权制示仪轨牧民训兵赏善黜戻以君臣大义而言乃忠武开济之余事也宜魏人畏之而乕如走狐狸而号魍魅偃囬斾之威灵叹竒材于壁垒故三代而下巍然王者之佐惟公一人而巳繄一介之凡庸何清光之敢企然掦洪蜀郡之功曹杨颙莫府之属吏韪一言而表擢感忠规而陨涕又如李平廖立以过见废俾之怨艾固匪遐弃及夫蜀妇旣髽痛吾已矣恨终左祍发愤而毙是又见公不屑与新之教采葑采菲之意无以下体而为累也若恽也质朽才踈有志未遂年迫知命动昧操履蹒仕途几年于此八月行台仅免官谤三年御史莫吐其气今则俟大治之甄陶听䑕肝而虫臂虽耿耿以自信复何为而何逝恐生无益扵人死罔闻扵丗也用是中夜慨叹不遑窹寐乞灵祠下陈辝而跽我公在天日星昭纬容光必照奚间彼此思蜕濯其尘秽扣囊底之余智觊増益其不能为砭订其顽鄙付清明扵眇躬极臣子之所上有来厥脩神所恵祉庶免夫年与时驰意従岁易悲叹穷庐遂成枯蒌区区之懐竟无及扵追悔也尚享为虎害移泽州山灵文大元国至元十二年九月日承直郎平阳路緫管府判官王恽近𬒳藩府檄伐石东鄙有以虎害言者谨移文以告泽为用当太行心腹间傍虽长林巨壑兽蹄所交窟宅所在然鸟兽隂类神寔主司隂御黙捍限隔常处制其暴厉使无犯越以为人害此神之聀守吏之责也今不逞之兽悍然不安其所安食其所不当食怖农耕梗行路啖民畜膏肥厥身以孳乳其遗类乱区制之常经忽太府之命吏是将与吏民杂䖏此土方今圣贤在上丗道清夷政令简肃年谷登盗贼弭守吏者承流宣化牧养斯民为任坐视若此安䏻俛首降心偷安朝夕容此物横重念民之扵国备㩘牲粢盛供天地百神之祀出兵赋蒭饷佐军旅征伐之用重繁若此幽明两间敢不敬忌以顾恤邦本且民又未甞辄犯于彼为而然㢤若曰妖孽之来盖有由然秪吏之不徳政有不善自有任其责者奈何祸延平民使居者行者惴惴焉懐旦夕不安之恐一至扵此哉即欲穷幽致讨勦絶而后已逮禽狝草薙䓁耳然神不扵其告辄従事扵彼是守吏不有其神此文告所以先也维神聦明正直念守吏克䖍之告思职分当然之理赫灵威迅符牒搜索兇渠毙诸原野余则鞭笞驱逐逺放林壑限以常处永絶斯害使一方安靖遂田里有生之乐虽神之职也寔恵也惟明灵其圗之瘗畜犬文有铭犬之于人有功矣昼则守御夜则警盗其徤则能搏物勐则能取威穷则不遗其主灵则不失其家兹犬徳之大率也子有畜犬曰苍头髯狵𬒳体耽耽然有狮勐之姿诚㺜之上品也其为徳则不贪馋不舐秽不虚吠不狂逰寝有常䖏履择其地投之物非嗾之不敢囓叱之退非招之不敢前至扵亲属賔客一及扵者聆其声亦䏻识其人指挥驯狎咸㑹又意可谓有人性而无狸徳矣呜唿物之生穉而壮壮而老老而病病而死顺常理也主人何憾焉且计其㱕于我以至扵死盖十有一年于兹其服勤守御功亦多矣主人恻然而兴童子具畚锸褁以寝箦枕用玄石瘗扵古堞之下亦弊盖不弃母使首陷之义也记曰捕田䑕者祀之矧犬扵人也昭昭矣故系之铭其辞曰嗟嗟竒狵㺜之种曰守曰御或静或动靡失其常风鸣意耸卧护我家取威于衆相非狸徳尓驯且勇唯有称徳与良马共生也服勤死当礼送弊盖之义敢不是奉谕平阳路官吏文爲判官𥘉任时作时九年五月也契勘国家张官置吏本以爲民且县而州州而府吏而官上下分殊大小聀异以承宣而言寔爲一体至若亲临民事周知下情如赋税课程㛰姻良贱债负田宅刑名等事推明根源分别曲直两尽物情一归于正爲莫若州县耳故谚有之旣爲民父母当作子孙看此言虽微可以喻大恐不当惮其烦劳一委扵吏致开塞倖门情生诈起附㑹科条髙下其手冨强恃势者理本曲而返神贫弱冤抑者情乆欎而罔诉事体旣乖势成稽滞及愬者有辞莫可推延仍作疑似上之于州州司设有窥避亊情舍难趋易艰扵劳心者止慿县觧略不详审辄上扵府者有之易而有谓者一委胥吏聴其饰说乱行剖决者有之谓如按験未完辞情稍备或明具条章不行定拟冐乱上陈倖其万一者有之又念徇情同列者视违错而不言旣满者以患失而为虑至扵辞不清明而曰民嚚扵讼身不力行而曰事拥于下以聀以分何不思之深也緫府固当持大纲畧苛细不冝求痕洗垢以察为明然念军国之利害刑罚之枉滥脱或差悮而緫府亦不敢大纲䆒其所以自有任其责者矣至若緫司行有不逮亏一道之纪纲亦何以逃朝廷共理之责乎又念郎官上应列宿苟非其人百里受害静言思之可不畏欤稔闻公䓁类皆明直恪勤官政小则寄百里之大则近连率之聀天官天禄寔荷恩荣独有履正奉公竭尽心力以功名圗报上可以荅国家委寄之恩下可以塞为民父母之望噫社稷人民莫非王事视如私家无不修理推广此意又何俟告辞之丁寕公移之督责也自今以徃计能强其所当行勉其所未尽以一体爲心共理爲务逺惩积习作新斯民使一道元元霑𬒳王泽而遂有生之楽寔公䓁之力捴府敢叨其功乎所以集衆思广忠益者惟期王亊有成则捴府亦庶乎其寡过矣敦谕百姓文汝䓁性秉五常智周品物闻善必迁知过速改此固有之理恒乆保身之道也方今明教化劝农桑彰善瘅悪爲务庶尔有衆比屋安然遂有生之乐此明天子之意也平阳陶唐故都诗书遗俗丗不乏徳比者自逺思之化陵夷衰晋之风尚气亢强颇乖正理致使讼牒嚚繁动经歳月较其所争至甚微眇亲旧变爲仇雠畎畒弃而荒秽事端旣起歳计一空亟当戒者乗气窒塞不度轻重果扵自残祸延后人呜唿一忿轻生乃至扵此非愚而何况朝廷委付守臣之责非特有司常务而已正以承流宣化羙厚风俗安靖一方爲重兄兄弟弟夫夫妇妇恩义至笃也不可因细故而致争比邻共里连郷并党缓急相恤也不可以小忿而㒷谤盖好闘者丧身之原健讼者破家之本㒷言及此我心悲伤汝也何心忍扵爲此常念礼譲者安顺和睦之方孝悌者福泽冨厚自新终身乐地能尔何止公庭致束杖之清田里获共安之乐将见祖先神灵安扵上子孙徳泽流扵下比屋雍熈永爲善俗岂不快㦲岂不楽㢤据教谕社长耆旧人䓁请以此意敦谕中外使咸知劝戒毋重其改作也其有不待教率自来孝悌勤俭力田而省亊循理而畏法者申明上司别加顕异若兇顽如前恬不知省上违捴府之训辞下悖父兄之忠告是乱常败俗之人国有常刑悔将何及至扵有司非横以侵牟豪强兼并而为事科差不均力役偏重縦而不问以致失冝使汝下情鬰抑控告无所是捴司抚字无方得罪扵汝将何以息闾里愁叹之声逃朝廷共理之责乎汝䓁其详思毋忽劝农文切惟民生之本在农农之本在田衣之本在蚕蚕之本在桒耕犂把种之本在牛耘锄収获之本在人人之本在勤勤之本在扵尽地利人亊之勤地利之尽一本扵官吏之劝课夫田功旣尽縦罹水旱尚有所得仰事俯畜廼克匡生穑事不勤虽值豊穰终无所获赋税饥寒将何以济由是而观克勤者身之寳自惰者家之殃此劝课所云急也提刑按察司钦奉圣㫖所至劝课农桒使聀近縁巡厯考照簿书其耕播栽植之亊勤惰劝率之方大抵虚文多失实効劝农之官长民之吏安得不任其责况今春首农亊方作巡行劝勉适在兹时仰所在有司照依已降条画徧厯郷村奉宣圣天子徳意敦谕社长耆老人䓁随亊推行因利而利察其勤惰而惩劝之所有事条开列如后一如田多荒芜者立限垦斸以广种莳其有年深塉薄者敎之上粪使土肉肥厚以助生气自然根本壮实虽遇水旱终有收成若无闲田此最良法一糓麦羙种苟不成熟不如䄺稗切湏勤锄功到去草培根岂不闻锄头有两可耐旱干结穗既繁米粒又复精壮此必然理也一一麦可敌三秋尤当致力以尽地冝如夏翻之田胜于秋耕概之方数多爲上既是土壌深熟自然苗实结秀比之功少者收获自倍一所在水利常令修葺毋得因循废弃倘遇旱干独沾豊润是地利徧恵一方人力可不加谨又兼此系朝廷最重之事切当用意仰体至怀一桒麻之务衣服所资切湏多方栽种趂时科薅气脉全盛叶厚稭长饲蚕绩缕皆得其用又栽桑之法务要坑坎深阔盖桑根柔弱不能入坚又不冝拳曲难舒根既易行三年之后即可採一蚕利㝡博养育寔难如浴连生蚁初饲成眠以至上簇必湏遵依蚕书一切如法可收倍利甞闻山东农家因之致冨者皆自丝蚕旬月之劳可不勉励一耕犂之功全籍牛畜湏管多存蒭豆牧饲得所不致羸弱以尽耕作其或引重服劳有余力若有羸老不堪者切湏戒杀心檀行屠宰一鸡豚鹅鸭之属菜果瓠芋之类皆可养人务畜广种用之接闻不为无𥙷故古人有言菜不熟曰馑岂为细事一时至物成罢亚壠畒更加併力收歛以防风雨损壊有失岁计不惟尽废前功一饭到口自行暴弃良为可惜一古人蓄积㝡为急务故国无九年之蓄国非其国也如平阳太原两路例有蓄积往往山下饥荒鲜闻山上失所近日官设义仓正为此也蓄积之事其可后㢤一织絍纺绩责在女工可谕家长戒其慵惰严立程限造成端疋以俻粧着盖非鸟兽必湏温暖可御冬寒若无衣褐何以终岁一或有顽不率教惰农自安背本趋未败壊淳风朋㳺群饮称曰事情醸酒屠牲指为口愿田务方集躭乐城市其或别生事端遭值官司父兄亲戚理湏营救岂止破壊家产田产转成荒废此等切当禁治毋得轻犯一有孝悌力田为衆表率汝等举明到官优加寛卹如有浮泛杂役可除者即为蠲免以劝余人㩀巳上事条仰社长耆老人等各于当社时时开陈随事推行因利而利察其勤惰而劝惩之不致因循苟且徒文具而已庻可以仰副朝廷爱养元元务农重糓之本意也除已暗行体察不如教者湏议省谕各令通知劝农诗緫劝分司劝课不辝频汝但闻言日克勤倘使有名无实效到头俱是具虚文粪田年深莳种薄田畴粪壌频加自昔留田果粪余根本壮纵遭水旱亦丰收种桑年年劝汝盛栽桑相度田园土脉良属汝一根如法种明年要见百根长勤锄锄头有雨润非常此是田家耐旱方果使锄跑功续到结多得米更精良水利细思水利最无竆普例灾伤独歉豊倘有可㒷湏举似已成毋得废前功女工田家门内事纷挐㝡紧蚕缫与绩麻主戒婢奴姑劝妇趂时作活可成家讼田近年田产贵扵金明见无慿恃力争纵使一时官借向就中不直有神明结亲成㛰作赘结欢情徃徃年深致怨争省讼有方渠记耴始湏书契两分明读书孝慈和顺革嚣愚说似児孙自读书纵不尽爲官窅去省心解事亦良圗省讼典田卖舎属曹司何似无争省状词唆汝致争元是贼劝令和忍是良师畏法禁网寛踈固不苛慎毋轻犯𬒳拘罗更思有理无钱语试估家资有几何屠宰上司禁汝莫屠牛间有人来告事由岂止到官刑罪惨怨雠相结几时休闘敺农家蚕务与耕田除却耕蚕半是闲利害不多休致闘壊钱当罪片时间教唆教唆冤报似循环比及児孙已𬒳愆若欲人生求利逹正湏良善养心田盗贼一毫非有莫萌心窃物穿窬罪不轻重是杖徒微刺记枉因纎芥壊平生饮博常思群饮与难钱此事尤湏预禁䦨酗至轻生输至尽恁时虽悔恐应难安分贫湏借冨冨怜贫安分惩贪徳自新积取糇粮防俭岁慎无相率去祈神天报四民唯汝㝡纯风天悯辛勤报已丰试看仕途青紫客大官多半是荘农终劝分司劝汝事多忱今歳诗篇意更深切把此诗长记诵来年比劝预関心又文告裁成二十诗篇篇皆出老农辞汝帰相劝行毋怠便是分司乐不赀祭文先祖妣韩氏祭文中统元年庚辰秋九月丙寅朔十有一日丙子男孙某等谨以清酌庻羞遣奠于祖妣韩氏之灵繄韩氏先昌黎之裔枝分派析散处于衞衣冠煌煌文经武纬越宋有光司空之贵恽观其谱本支十卋尚嗟祖妣实出其系薫沐膏腴生大盛卋德婉柔嘉主夫中馈贞祐𥘉元金兵四溃万室一存危若旒缀时维祖妣归于王氏内助我祖毕力家事遂济坤柔外扶贞义我堂复构我祀复継内治虽严舒而脱脱我祖先归我考时穉勤苦流寓栢舟自誓鞠养提携遂成伟器名甲京师一日腾沸抱饴诸孙免夫火水至克负薪其恩非细欲报之德昊天罔既八十之春不卋頋不孝荣养殊替有衔不祛涕泗面𬒳庚申之秋应辟东鲁力辟幕官唯曺是主虑其不淑庻获奔赴罔遂所求心不遑处后土皇天实闻斯语旬日之间事易其故天诱愚衷驾言西骛拜省庭闱病为少愈九月𥘉吉星河尚曙有物告终声裂轩户奄奄在床弥留不去日薄西山矫首云暮风树之悲有泪如注盘盘新阡实惟高原安之妥之一遵训言传家之范敬奉周旋左配我祖何千万年呜唿尚享广平郡夫人完颜氏祭文懿懿夫人金源之裔分派天潢坤柔所萃式承隂教婉其令容作配德门𬒳之僮僮苹蘩主馈化成肃雍血母之训伯姬之恭是嫔是则以号以封立人之道莫嗣续大子挺儒宗种德孔迈令伯陈情不仕而恝菽水尽欢心乎日爱素发垂领班衣在身问安眎膳眷然晨昏野服潇然林下之秀兰玉盈庭岁时上夀日薄西山其明则东曽是微恙而不及躬起居燕楽曵曵融融彼髙明家具庆则那若母若子为夀如何亲不知忧孝养终天享此全福几人则然懿懿夫人足慰下泉膴膴周原瞻气葱昽居河之漘有俨新宫𥚹柎无憾哀以送终懿懿夫人为妇尽道为母有仪彤管有炜千古是徽尚飨祭王叅议文维中统元年十月甲寅朔二十一日甲戌王恽谨以清酌之奠致祭于叅议先生之灵蔼蔼王公维徳之宗教子以义从师于共走也何幸而与点同气质一変舞雩之风文士辈出繄先生之功公来典卫粤惟八年㒷滞𥙷弊政有后先激浊扬清巨细不捐乐育之心有加于前士感公知所立卓然頋惟不肖独有二天毎侍几杖接以温言意向所在多文字间一意作成汝其勉旃家贫亲老择我禄仕床下之拜言犹在耳蜀山苍苍公箠西指董菴之别诚发扵衷临岐眷眷告以终始蹭蹬沉鳞有俟乎此孰为㱕来便隔生死痛彼知已丗罕所遇我思古人涕零如雨猗欤先生伊时之麟文彩风流与道日新旣惠我辈亦及我之后人所谓故国非有乔木之谓而有丗臣峩峩豊碑耒公之坟公虽云亡其德在民太行盘盘淇流汤汤永懐先生何日而忘祭王府君夫人陈氏文大元国至元十二年歳次乙亥二月壬寅朔越日承直郎平阳路捴管府判官王恽谨以香酌之奠致祭宣慰副使王君太夫人陈氏之灵伏以诗称有基妇道乃隆易讃坤仪徽柔所钟维夫人之淑兼着一躬母仪女范婣于六宗内助既𥙿化成肃雍彤管有炜周南之风嶷嶷贤嗣緫角从容以契以分昆仲犹同二十年间获侍左右岁时拜庆称觞上夀頋畜殊常如夘斯覆我草惟纎兄蔚兰树突而弁兮载同庠序浃洽薰陶亦叨时誉调官南㱕四月惟夏升拜北堂德容甚暇亲哺之食手饮以斚驾行辞拜床下中心恻然诲言洒洒日薄西山衆鶵飞翻云别几何遽弃荣养闻讣惊怛惄焉如丧英英白云太行之上有泪盈睫怅然东望呜唿适去则顺其生也荣较丘山与华屋终哀乐而殊情懿懿夫人夀踰八旬拊安玄堂庆流后昆是足以慰下泉而释悽怆扵蒿焄也恽以官守有限罔获骏奔既不及抚棺而与谥繄昔贤兮儗伦以陶侃之忠顺知湛君之圣善以不疑之平反审母氏之慈仁援例私议寓哀扵文庶几荐微诚而告精魂也尚飨祷雨苍谷神祠文去冬今春厥旱斯普比闻三方既祷而雨维此卫邦和气艰阻草木焦卷种不入土致此咎殃诚守吏不德之故也吏不称聀罚及一躬我民何为罹此旱㐫嗟嗟四民㝡苦我农止食其力岁期一丰旱苟成灾散而西东恭惟明灵苍水之龙哀悯慈惠正直明聦司我雨部山灵是宗澒彼渊池云雷之宫民以病告祷辄感通忍以吏不称聀卒莫救其隆虫哉愿眷泽我弼鄘乃以有秋祀事孔终祭王叅议文代史运使作惟公奋迹渤海应期挺生婉画长材廓时之清佐我父相几三十年子惠兵民以谋以旋长淮百战松汉逾迈死生以之而有公在矫矫大莭老而弥坚襟融宇粹秉心塞渊中牟之仁平阳之贤哀哀卫民頼公以痊膴膴周原熈然乐土公虽云亡其政则举走自恒阳来寓南鄘瞻邦遗像齐之盖公歌诗知政泱泱大风民懐遗爱甘棠是比士而感徳旷乎百丗矧伊嗣侯义同昆季呜唿哀哉吊罔及哀生不获事遐想音容河岳流峙野日荒荒群飞抢扬公不少留使我涕滂跽而陈辤奠此一觞尚飨春旱祷诸庙文旱自去秋极扵今春涤涤卫土如惔如焚夏麦已藁我民秋种不入饥馑荐臻旦夕惶惧不知所云恭惟明徳守臣所钦民以病困神心孔仁用是斋沐以祈以禋庶垂哀眷昭鍳微诚风伯囬驭山川出云一変盭气化而甘霖秩我东作庶几西成载谒祠下荅鸿灵尚享七夕祭灶文至元乙亥平阳府作三代之制五祀孔修群姓时享或春而秋钦惟灶灵并奥而幽朝烹久饪一家所由火水相徳乃神之休敢致薄奠于陉之周有肉如玉有酒斯柔味登于祖香列于卣匪物将致匪媚是求乆矣斯祷庻荅神休尚享七夕祀灶汉俗也丗乆不用独吾家行之多歴年所且前人致恭或得此非予之心也盖庖湢饮食所出五祀神为㝡尊薄䆠巳来餬口四方是神即予主予乃神之客也匪朝伊夕不无溷殽胶挠之渎惟神念客之故庻有以安之用伸告谢以荅神休尚享谢龙神文维至正四年岁次下丣夏六月丁巳朔廿日丙子翰林修撰郡人王恽谨以香酒之奠敬祭于县西平成郷龙公之神矫矫神龙柄雨之机亢阳为灾非雨则饥土而力农乃分所冝惟百创理一旱则堕霈泽在天屡及我私畴敢不祗若神之威徳也尚飨秋涧先生大全文集卷第六十二秋礀先生大全集秋涧先生大全文集卷第六十三秋涧先生大全文集卷之六十三祭文告家庙文维至元四年岁次丁卯六月丁巳朔卄三日巳卯孝曽孙王恽䓁谨以香酒时果之奠敢昭告于曽祖考府君曽祖妣临清吕氏顕祖考修武府君显祖妣孟氏韩氏皇顕考忠顕府君皇顕妣夫人靳氏之灵先以丙寅岁十有二月为子公孺聘妇得宣差石君之第三女兹者徃之女家躬展礼币今龟告吉日维斯时庙授有仪式伸䖍告尚享祭元神祝文岁次丙辰九月戊戌廿九日丙辰臣某等谨以清酌庶羞之奠敢告于岁德之君惟神一岁之君百臣是统端临异位独秉威权悔吝灾祥维神是与臣某父某年踰知心切齐家动静之间旣乖摄养公私之际尤重愆违而又庭户积殃子孙不孝扵七月廿七日遽婴末疾将抵时冬困致沉绵力疲举履日因元躬荐愚衷幸兾神明蚤跻和豫尚享告家庿文维至元四年八月丙辰十七日壬申孝子恽忱䓁谨以清酌百羞之奠敢昭告于皇顕考忠顕府君顕妣县君靳氏之灵呜唿哀哉维丁巳歳八月至今年丁卯秋仲府君损舘十週星矣寔至元四年秋八月丙辰朔十有八日癸酉也十者数之盈天道之小变也祭法以春秋享奠盖因其气之终始而致思焉矧履霜露瞻拱木歳月近纪亲日愈逺得不极其志而重其感伤乎今之所谓道供岂古致斋乡亲之意欤兹者爰即正寝敬演灵章庶仗眞筌以证妙果神维格思式伸䖍告尚飨至圣文宣王奉安祝文扵赫元圣万丗作凖曰义曰仁风化之本頋瞻清庙旷兹有年咎将孰执廼吏之愆爰自下车心弗遑安靡朝匪夕载经载营诞弥八月厥功告成奕奕新庙桓桓王楹峻以文阶重以神幄有翼有严乃丹乃雘爰居爰处以清以寕神格其思享兹菲诚爰暨厥民日焉启迪仰止瞻依聿脩厥德庶几报本以谢不聀尚享兖国公奉安文㐲㠯庶工告成新庙孔硕扵穆素王之亚聿陪元圣之居仰底攸寕永钦厥祀尚享邹国公奉安文伏㠯有严閟宫载新祀典仍増光扵肖像永配享扵神庭扵穆维清尚安且妥尚享辝墓祭文维大元国至元九年岁次壬申四月乙未朔十七日辛亥男孙恽谨以清酌之奠敢昭告于曾祖王父显考王府君之灵恽自至元五年冬十月𬒳召赴台九年春用前资翰林修撰由监察御史改授承直郎平阳路緫管府判官已择此月十九日赴任所今当逺离墓次伏兾明灵特垂隂祐尚享祭孚惠神祠文惟神渊懿徽柔德妃干方觱沸其泉寔为渊浸屋而祀之礼固宜矣兹者时雨愆常蒲绛两州旱暵颇甚吏寔不职民将何尤忧麦勒而半成藁稼嘘而可燎衆仰一沟之水恃为卒岁之安然得之有限漑之不济与其施及乎有数之田何若膏润夫一境之内惠䘏哀悯繄神能然伏望起伏龙鞭电毂神泓为之变动川云随而蓊从细犍天瓢溥霑壠畒使藁者勃兴而如揠热者得濯而辄醒云汉昭回一涤藴隆之气瓯窭满载卒成大有之年神能鍳兹敢忘昭报尚飨祭斛律丞相文大元国至元九年歳次壬申六月丁亥朔初八日甲午承直郎平阳路緫管府判官汲郡王恽谨以清酌庶羞之奠致祭于有齐忠臣大丞相咸阳王斛律公之神伏念恽以监察御史叨承郡幕视事之初来谳兹狱求情罔获非神畴依惟神心秉塞渊气余忠谨始焉义合于神武终以威驰于栢璧生为良弼殁为明神对越英灵凛然如在以徳以功宜永严祀恽授舘绛园迫近神庑号呶扑击不无震惊然兇悍祸贼寔神所憝尚矜不逮俾集厥事式伸明荐以克来飨康泽王庙谢雨文恽讯狱绛阳囬经大平百里之间秋禾如藁物之生植时方尚飬民之告病不为不勤俾骄阳亢甚耕陇尘翻诚守吏不聀之所致也近虽致祷于鼓塠行复展诚扵祠下及次襄陵油云四㒷甘泽霈作郊野洒然溥获沾足且神化无方龙徳为大山泽一气初无间然虽愚衷适与之㑹寔神硕䘏而恵之也用荐明禋以荅灵贶尚享拜奠夷齐墓文维大元国至元九纪岁玄涒滩冬十二月既望承直即平阳路总管府判官王某㳟以牢醴之奠致祭于孤竹二贤之墓呜唿天下有当然难合之事惟特立者能成之天下有至中大正之道惟齐圣者能明之三代而下建天地之极碇君臣之义掲若日月亘万古而不息者其惟二贤而巳王申之冬某以守吏按事蒲坂仰止髙山其立卓尔所谓闻凛凛之风者贪夫廉懦夫有立志也趍拜几像山烟四起奠以性醪若恐将凂有薇在山有粒在簋㓗以馨诚荐我明水尚享祭黄崖山神文节彼南山奠安一方爰产竒石𬗋质青章主宫缮兴尔焉来营伐而材之不无震惊用是昭告帷神降寕庶慿黙佑迄用有成尚享谒西岳庙文维神徳嫓坤维气涵崑润际四海洪荒之内位寔雄尊在提封宻迩之间礼当趍谒仰止三峰之峻来伸一祷之诚侥倖之求断不敢萌忧恋之心庶几昭鍳爰生申甫来佐明时冐渎颢灵岂胜悚惕尚享安二贤神文某以壬申之冬来拜祠墓悼其倾圯几像暴露载经载营今也告成睠彼雷首肃焉神庭繄二贤之徳圣之清兮以孔圣之哲极所称兮掲若日月何庙皃之尚兮封而匪屋来者何瞻仰兮苍烟乔木何山烂其光兮盘非周粒桂酒苾其香兮神其格思岁永此而享弓肇祭霍岳文大元国至元十三年岁次癸酉六月壬午朔三十有承直郎平阳路緫管府判官王某谨以牢醴之奠致祭于霍岳中镇应灵王之神维神峻秀灵异郁为镇山兾州之野岳麓所盘致兴云雨祀典载新报本信敬兹焉其辰頋维守吏岁奉严禋笾豆孔修敢告骏奔乃祝之曰髙冝麻麦兮下冝稌蛟蛇结盘弓物不窳王事庶集兮神所与康泽王庙祈雪文大元国至元十年十二月已酉朔承直郎平阳路緫管府判官王恽谨以清酌之奠敢致祷于康泽王之神伏念一冬三白岁事之常今者云暮未覩其祥寒律徒切风埃洞宿麦虽萎犹含余冻载忧载忡春疫为重彤云油油旣合而収和气致盭政或未修吏寔不聀民将何尤惟神降鍳一雪孔周灾沴不作恵我来牟吾侪小人敢后神休尚享祭靖应真人姜公文大元国至元十一年岁在甲戌二月戊申朔十有二日已未承直郎平阳路緫管府判官王某谨以茗果之奠设祭于靖应真人姜公之灵某以中统元载列聀省郎得掌纶命帝遣使臣奉宣诏㫖起公扵晋有遐想仙标载勤驲乗之语眷眷之意何其隆信者哉逮明年春获拜下风寳玄之宫野服黄冠道淳徳冲曽无一言及乎本宗其揄扬称颂若恐陨越者尧舜禹汤文武之道之功建祠奉祀竭夫一躬退而论思岂墨名而儒同者耶及官平阳载覩仪容振𬒮谈旧一沛平生之胸愈知蜻之性精诚之徳足以动三河而沃渊衷也云何一别上仙三峯杳黄鹄其何迈将神㳺乎太空天藐云髙涕泗无从过故都而眷恋庶斯文之可通尚享兵次孟津祭灵源王文维十有一年甲戌夏五月丙子朔越七日壬午承直郎平阳路緫管府判官王某敢昭告于灵源王殿下我国家将有事扵南服桓桓兵甲例作于晋頋予小子寔緫其一焉今兹南迈前次河壖尚克顕相其安以济岂惟可免薄责诚以威灵隂隲以先启行之力也尚享祭平阳府东城门文惟神聀司启闭气积隂凝今者淫雨为崇巳及浃旬害役粢盛动妨民作伏望道迪阳和速成开霁尚享祭皐陶文恽以到官四日奉宪部符鞠绛阳狱大小之情心敢不尽侊愡暧昧有不可致诘者使谳议适当生死两明愚衷不逮神惟能诱之冤滞沉痛捶楚之下求而不获者神惟能伸之伏惟明灵尚克顕相中元莭祭三代告生孙汾郎文伏为男公孺新妇石氏扵今月十有二日辛巳生子名曰汾郎盖人伦之事継续为大因时以享式伸䖍告庶凭神佑其安且冝尚享立社禝祭告文维神五土之祇百谷之本血食于社万丗依凖礼坠而兴张本自兹牲醪香腯鼔钟清夷迄用康年神其馁而维神百谷是长万民之天配食于社古莫能迁名存实亡乃吏之愆张本于兹神其鍳焉有酒斯㫖有牲肥鲜维神格思岁其有年范阳房族祖九翁祭文维至元十三年岁次丙子冬十月壬戌朔十有八日已夘房孙谨以清酌少牢之奠百拜致祭于故军资府君族祖九翁之灵呜唿哀哉十二年春予守官平阳祖母慕容氏书来以公讣告国有常制莫敢擅离然闻母弟忱自疾凾扵纳圹皆与及丧次虽不获戴星奔赴中为少遑也越翼日即缟素为位于府北郊之僧舎发哀以祭妇推氏子公孺新妇石氏在焉慼不视事者五日迨今年春三月秩满东还将为指日即路得哭墓而唁亲老也复为中书檄去考试河南四道满三月而㱕日月逾迈霜露之感积诸中而至于攸乆也如是旷慢不恭之责将何所逭今兹之来骏奔露处不遑安者凢十有四日含凄茹辛实以祭告为事伏惟神灵鉴兹哀悃呜唿哀哉尚飨祭中书左丞姚公文圣维天开宠绥九有必诞贤辅以左以右手斡机衡殆天旋斗伊公挺生奋迹营柳长白之英辽江之浏元气絪緼钟此秀脱落俗学沉浸道囿姬情孔思伊渊洛薮一物致知千古尚友起而翼汉云雷交遘启沃渊衷逹聦纩黈至元之𥘉公绾机纽谋谟庙堂股肱元首聀分六卿纲维结紏帝载用熈豊而不蔀大明黜陟罢侯置守万钧机张頼公克彀霖雨一濡载清宇宙我武维扬荆㐮持乆大辟屯田栉比粮糗公善开物务深耕耨豳风良耜十千为耦継倡农司万邦是揉明彼王道始夫南畒护军来㱕雪髯垂脰长江失险万介北趣特置舘筵体貌耆耇眷我儒臣甘盘之旧天理人私自公判剖国势民机倚公安否有辩悬河而恶利口四海具瞻汉更啇叟龙光稠叠玉杖秬卣望公百年以佐元后胡不慗遗梁木壊朽彼苍悠莫之能䆒呜唿公之为学知所先后味道饫经大羹玄酒平生㳺艺组绣雕镂公视余事爲丗琼玖公之逢辰道合非偶来仪舜庭台鼎凤雊扬歴中外足展抱负八十之春巳极眉寿考终牖下载启其手有子承家公复何疚嗟吾道之如线念后学之孤陋与斯民之不幸孰思济而云救恽自束发辱知㝡厚拔擢提撕两端亲叩至登瀛洲再承善诱弦晦一週玉堂清昼今公云亡此㑹难又情悄悄以填膺泪浪浪而霑䄂今也送不遑执绋葬不得抚柩寓哀斯文爲一觞侑尚享故尚书礼部郎中致仕丁公祭文呜唿维至元十三年夏六月恽考试河南拜公床下留语终日言不及私维是治之隆污民之殿屎法具未完涕下涟而至扵㢘扵律巳老而知止教子以义方敕断家事其在伦列如公一人而巳此天下之公论非予得而私议也区区之诚幸惟鉴兹尚享故吏部尚书髙公祭文惟中綂壬戌之春恽以事累退耕于壠畒者再罹寒暑旣而择御史开宪府人文之选公以予主不肖误蒙公知擢置言路三秊里行我盻我頋岂惟使之増光迄薄用于今者寔之载举及官平阳公判吏部不以契阔怜我椎鲁每借誉扵时人为声势之一助是又见公终惠且勤不我遐遗之故也至扵雄文大笧忠规治具三崃秋涛危波砥柱兹公论之有在匪鄙言之能喻念公平生霭霭德度霑賸馥扵兰䑓怅歳律之巳暮敢以受知一已之私抒予哀而酹公之墓也神惟有灵鍳兹诚素尚享外祖安阳县丞靳公祭文恽年垂髫省识公面苍髯堂堂山立而弁逮予成童受训母氏公之丗家颇闻一二或官郷县或擅科埸厯年五百财雄一方至公而衰亦理之常厥后一纪公殁于郷惟嗣罔续我考奭伤春秋时思合食祖傍是用传训子孙奉行公殡浅土几卅霜棺衾改卜未就深藏姨母虽在顾力弗遑有劣其甥按部洹漳东望尧城心焉靡寕迎置姨母如拜仪形爰念葬事与之经营及兹春首窆公于茔庶几毕考妣之志慰安公之神灵也尚期不昧俯鍳微诚尚享左丞董公祭文至元十六年岁次巳卯九月乙巳朔樾有三日丁巳朝列大夫燕南河北道提刑按察副使汲郡王恽谨以清酏嘉肴之奠致祭于故资徳大夫中书左丞签书枢宻院事赠金𬗋光禄大夫平章政事谥忠献董公之灵观夫大燕南陲全赵北垠神尖郁茂滹池济沦蟠精萃秀笃生异人公应运挺岀絶类离伦阅敦诗礼感会风云奋父祖之余烈䇿冦邓之髙勋其志虑良实又济以武恵恻隐之仁谦而接物勇见扵大敌㳟以持巳孰知夫丗臣至扵肃齐家范友于弟昆忠结主知徳庇生民功愈大而心转小宠旣厚而忧益殷无私蓄为子孙之计不树党収门墻之恩其公亮谨厚又似夫董侍中与万石君也几丗几年孕此忠纯方沭恩扵鳯沼俄星陨扵中军痛丹青之宛转追画像扵麒麟此非一巳之私议在中外哀悼所不忍闻也恽爰自布衣仰公清尘接樽酒扵中统之首与賔筵扵至元之春每燕语之衎衎頋若扬颙之可賔矧二弟之欵曲辱交乆而情亲虽草宿而罔哭聊寓哀扵斯文伸孺子之薄奠庶劒系扵徐公之坟也尚享迁奉曽外祖殿试靳公祭文并外妣李氏惟公才徳兼备元精孕和早擅塲屋三中巍科人文之誉在公寔多正大𥘉元公卒冝津权厝新泷几七十春殡而未葬譬彼行人㱕不及家曷寕其身兹者日吉时良奉安祖傍祔以元配永闭深藏魂而有灵以贲幽光尚享迁奉安县丞外祖并外媪王氏祭文恽以前岁后十一月廿三日为迁奉之事巳告尊灵今者应期举厝永慰幽茕以顺从祖以安则郷祔我外妣閟此玄坣靳虽衰宗在公未伤有甥妷以主祀重时思而不忘是则不必其子而光扬也有牲斯羜有酒斯香神惟昭鍳歆此一觞尚飨秋涧先生大全文集卷第六十三秋礀先生大全集秋涧先生大全文集卷第六十四秋涧先生大全文集卷第六十四祭文祭蒲大夫文大元国至元十八年岁次辛巳三月丁酉朔十有九日朝列大夫燕南河北道提刑按察副使谨遣从事贾汝霖以清酌庶羞之奠致祭于河内公之神惟公徳挺群哲狱清片辞列髙弟于圣门扬仁风扵蒲邑三善之羙庸能旣耶适星垣有分按之行过神宇致一柸之奠庶祈灵贶以益不能尚飨祭孝感圣姑文惟神肇迹博灵遇仙涡浦㦤昭灵作蚕圣母千祀永頼神功斯溥食弗再则饥衣弗制则窭念此岁事惟神其恵顾之尚享故江汉大都督河间路緫管兼府尹史公祭文幽霫萃气招揺耀芒合是二者笃生忠良惟公应运挺出𧺫家朔方奋父兄之余烈荷天衢而鹰扬武済文经爲峕栋梁宿一军于阳夏号东南之精强枳棘非所移旌镇穰抚我疮痏靖我边彊其恵春雨其威秋霜掇我残弃変而金汤复我陂障积而陵冈孰虑鳞介易我衣裳彼气日索我师堂堂果上钧之一战扫败叶扵秋啇毎出竒而制胜𥘉不知长殆羊传之乆驻控上流扵荆㐮虽飞渡之无及吴之所以亡者本由此而用张能回百戦之余勇効政蹟之章章鬰公堂之佳树至今三镇指为公之甘棠然干将而𥙷履终所用而失常加忧深而思逺此夙夜之所以遑遑也竟风悲于大树奄龙剱扵幽藏呜唿才有余而用不悉位虽髙而志靡偿曽桃李不言而天下为之伤也公常幕余二年倘佯促滕言笑执手饮觞略吏事而不责谓国士之或当兹奉恩纶按部滹阳望龙骧之茔域䏻我涕之弗滂㵼平生于此辞庸表公之衷肠噫恸临江之哭在公则万事巳矣有子孝継以后则其流未央神之聴之庶少慰其所望也尚享祭郝奉使墓文大元国至元十七年岁在庚辰二月十有二日甲申朝列大夫燕南河北道提刑按察使友生王恽堇以清酌之奠致祭于故翰林学士国信大使陵川郝公之墓呜唿甲寅之冬仲月之尾公自𣏌来鄘弼始觌清扬重于夙契把酒论交笑谈㳺艺頋睐回翔吾子可诲临别之语一何勉慰维中元春云龙交际我时㳺梁与公再㑹东舘相过四并同醉所学所行尽发其祕北次龙岗呕血而疠书来及予愈见友义我车北辕公已南逝自兹及薨凡十六岁追忆平生潸焉出涕公之问学闳肆汪公之文章豹炳乕蔚万斛渊泉岀不择地太史与伦皇坟可嫓浩浩江汉万古不废发为忠贞见诸行事着书垂声谅非本意匪予得私乃世公议今我想公令人短气斯文线如忍复殄瘁直笔畴㱕大册孰卑伟蹟鸿休光潜扬厉而最伤公爲国出使𥘉舘仪真主成和计奉持国书以死自誓万介外侮群狵内猘莭落瘴㷑精诚益励属国平原同㱕一致长星坠芒使轺还辔玉上青蝇何啻一二惟皇圣明见万里外録劳弃瑕予岂汝罪士无贤否入朝见忌肤愬再行与病交剧一偾不起万事瓦弃感时懐人忧来附髀昔贤有言常论我辈大㮣无差节目或滞如公之才如公之志云夣九吞曽弗芥蔕俯掇勲名髙视一丗意广思长反爲物制岂惟公伤因以自识茫茫太钧形流万彚几丗几年生此伟器贽用潓宗谊逢汉帝百未一施胡夺之易鸡水沦光郎山歛翠隐然一丘保之西遂车过腹痛我懐曷旣黄鸟声悲助我歔欷临风拜公哭而载酹呜唿哀㢤孤忠伊欝幽忧樵悴生罔能伸死而永閟寓哀斯文庶昭枉昧公如有灵恐予言为知己也尚飨祭武强南龙池神文维神威洞渊府奋飞天衢致雨兴云执帝之枢頋此兾野时极焦藁桑半卷而虫作糓出壠而气未苏农官至无可而劝穷民将失所匪惟吏责恐亦神之所当虞也况苍精昬见适时之雩望灵池而致祷庶少金其区区呜唿帝而下君也我当供厥聀耳免吏责而岁有成则其敢后诸尚享北岳兾之爲分方数千里惟岳峻极于天神奠安之水旱疾疠神主宰之今者地不藏阳寒气失序歳律向终未霑冬泽俾野土不膏宿麦无望春疫将兴巳足深虑饥馑荐至民何以生祈糓请命忧人之忧是亦部刺史之责也慺慺㣲诚敢用昭告尚享祭侍讲学士窦公文惟公性极纯诚道深养浩㓜学壮行出人意表于周吉士在汉有道以术济人方德则小丁巳春识公于沙麓之墟辛已夏吊公于肥县之保忆忝列于洲阅歳华者再抄丗知公汉家之羽翼我以爲中朝之元老谋方于圣咨忧遽遗于丘祷今也云亡士林悴藁据愸遗而论斯民有无禄之叹以顺受而言得五福终命之考再拜坟阿奠酹草草頋药笼之纎微盖以荅平日之不我少也尚享丞相史公明忌日祭文维公出入将相存殁哀荣公自去丗于今几龄定人思公虽殁犹生永言不忘曰忠曰贞见之范围展也大成勋藏盟府德为丗程赫赫堂堂如山不倾定人那知功𬒳齐民恽向侍燕几謦咳亲承今遇明忌来拜神庭感念在昔依依我情有乐陈列有酮在罂碧映堦酹兹一觥尚享史公祭文惟公徳冠群后望隆汉仪一节四朝知无不为收武定文绥之畧有金声玉振之规发至仁于易箦识大运之盈亏何巳私之曽及颛戒杀而为嬉虽羊祐知吴亡而劝进房乔以征辽而未冝固足与之等夷也呜唿柱石巍巍歘然中微风雨震凌恲幪者谁俾为善者嗒然而若丧変怪者百出而不疑此又丗之歔欷而含怆也公殿是邦尤极恩威峩豊碑扵国门冝镇人之涕洟切甞荷公左提右㩗岂孺子之可教在卵而翼之之恩大有济扵艰危及闻公薨身絷情驰矌一奠而如负盖五年于兹也今我何幸改卑燕陲歴河山之故封怅音容之依稀念公平生其能巳而公虽云亡为丗蓍龟公爽在天尚充念之盖生而矝其愚旣有以省録岂殁而知其来复无所维持也追盛徳而曷报庶不辱我公之所知尚飨岱岳祠祷雨文嵓嵓岱宗雷雨宅兮艮震对代生物仁兮片云肤合天下泽兮兹者春霜例灾桑柘空兮二麦含实勒将藁兮秋虽下种不岀土兮无褐无糗岁何卒兮衣𬒳餍饫肤合力兮仰惟岳神其念兹兮忧民之忧而亦部刺史公之责兮慺慺㣲诚神其鍳兮尚享黄石公祠乞灵文惟公钟秀崇丘降神圯上灵气惊丗倘怳莫诘如子房以韩亡之余开炎汉之业为帝师之崇其显授隂翼竟済丗羙者先生之神之功也不肖猥叨时名艾服官事余廿年毎以昧于事机动成乖戾为愧然非其材而楽之者有贤父兄故也矧先生明灵乎至若矝其愚昧濯其固陋増益其所不能非先生其谁用是乞灵祠下区区之懐神其鍳兹尚享修治新阡告成文餬口四方几二十载岁时拜扫礼有不逮水泛雷轰未免惶駴于其事亡不孝之大即此良月躬爲修治芟芜剪棘増髙夷圯𥙷植林空再釐风水郭以周垣隆阿四起树门神㳺题阡表氏掲䖍妥灵非直观羙功今有僝以告以祀神之聴之以克永世尚享韩君大祥祭文呜唿王宗韩氏通家徃来三十年间情好孔懐矧惟亡友吾门上第贞干风生彂强刚毅其在诸生先子所丧年近而立扬厯中外台掾郎曹名声前岁之秋告别何遽曽未越境梦随川逝日月云迈奄复祥祭论其受年校夫禀气老而益强期頥可致衆维奭伤去之太蚤古云五十不爲之大宛彼二雏卓有所树翶翔仕途侭持门户依依孝思以永终誉君如有灵亦足以慰夫懐之素也尚享爲姓氏告亡妻文维丁亥岁六月十八日丁丑夫恽谨以茶果之奠告于夫人之灵推之爲姓世不多有故甞询其所从出爲汝讨论者有年一无所见适读替夫氏姓推氏建氏南氏舒坚氏鲁阳氏黒肱氏皆出楚之芈姓者先君熊绎氏之㣧其来光且逺矣呜唿夫人殁而有灵亦将歆慰其光且逺者用是不敢不告尚享中丞王公祭文大元国至元二十六年岁在巳丑二月辛亥朔越八日戊午友生王恽谨以清酌之奠昭告于正议大夫中丞王兄之灵呜唿朋友之重义列天伦切切偲偲畴非弟昆惟君頋我而我宗君以志则一以分则亲如漆斯固如兰斯馨而敬而爱乆而益新爰自垂龆以及于冠授业苏门各伸志愿智愚虽殊道则一贯君衷渊塞浩无涯岸脱畧辝华好谋能断甞论士心酬酢万変如匪中立鲜不棼乱此予少君余何足算我时念君大噐已见敦我鄙薄激我愚懦治仕将㱕而予独眷继分使符有最无殿在昔相度有若昌黎辟佐戎幕大为已知及论国计莫之与规裴非少韩有崖其间隐忍就事材为实难穆穆忠武曰伊曰吕桃李盈门夛士如雨同升诸公曰僎是与𥘉疑中舎谓轻所䖏长㞐六曺是为之所自后腾扬又知所主曰史曰张曰姚曰许交口荐揄螭蟠鳯翥望君庿堂致主尧禹其经纶国业固足以见君之器宇彼或无知奚我龃龉淮海㱕来道在心小角巾私第日事坟讨周防有余虵虺结缴谗火烧城甚于原燎伊欎积中不无热恼尝切谂予忧丗心悄觏闵何多受侮不少每见慰寛外物一扫扩量冲融致养强矫死非所惮此何足优如金在镕百錬不挠白首穷涂亦足枯藁㽞使咨谋为世仪表此天下之公论非一己之私祷云何不淑不憗遗此一老吾乃知苍苍报施于焉有未晓者念君问学天人理皦临终永诀投我腹藁语何琅琅秋空日杲泪洒行间茂陵遗草哀哀二子越玉陈寳贤而有文遹追来孝所存者长况不为夭钟鼎一事古人谁了呜唿事至盖棺夫复何尚精爽不昧而来者是保我奠两楹腹痛如搅平生相期逺到苦楽行违知者惟鱾悠悠常情异心同貌老夫知音自深痛悼我过孰寡我履孰蹈有恸无闻徒辟而摽泪下河倾寄兹一抱呜唿哀㦲尚享路祭中丞王兄永诀文维君丰度凝远内明而外閟以予交㳺之乆颇髣髴其一二其所以斯疾而至于斯者命之所致耶岂用有余而啬于行耶物或犯而隐不校耶欲求合得乖耶剪所爱而牋老懐耶不然何气运䘮谢丛一躬而菑耶方谤之兴予适在燕甞表里乎西溪致一言于诸公之间力虽微而莫辩庶几友义尽予心之拳拳用是生有以书慰之殁有以文诔之又罔以不敏复铭而贲之辝固斐然思罄单无愧而巳今者执绋徒送永隔泉路然古人神交罔间存殁临𡵨赠言故不惮其再渎伏惟明灵鍳兹微悃尚享御史中丞王公诔文大元至元廿五年岁在戊子秋八月十有一日前礼部尚书御史中丞东鲁王公薨于维阳之客舎友生王恽谨遣子某致奠以不腆之文诔焉其辝曰顕允王公天姿粹精文辞翰墨外彪中弸年甫弱冠四擅华声从元问学舘申作甥二公提㯕大溃于成継以賔师主善共城始拜公面欢如平生忘年定交实为畏兄青灯孔序绛帷赵㕔尊酒文㑹桐隂满庆旣谒寥休伟其豪英力荐于上与之同升帝曰汝冕秉心和平乃眷乃頋诏扈南征潜鳞纵壑天衢荷亨一命卿贰㝷擢歴亭改漕京兆以㢘见称擢之提宪以㫫以荣褰帷杖莭激浊杨清移镇三晋八州敉寕载临恒衞两河肃澄霜空千里一鹗独横走忝贰车峩冠振缨言议甚衎王事毎兢其臭斯兰其坚斯金两秩五年愈亲愈诚讧贼挝死王度载贞整我六曹春官首再执行宪㞐中作丞守以大体与时浮沉西湖㶑碧呉岫空青公余吟醉若慰羇情用是北㱕伊谁云憎徜徉淮海子潜疾婴俟其少间偕之北行岂其奄忽痛乖延陵刚弗爱克遂伤厥生畴昔之梦饮于兕觥予欲从之扜格莫能今悟死别神交匪冥今岁夏仲手书是承寄是新作託之称停岂意期月遘此㐫屯𥘉接传闻旣疑且询継来讣告大为震惊于戯已矣王兄殁而有灵鄙懐我聴以公夀言六十六秩未甞疾痛体胖心逸以公䆠业通贵之极三十年间略无空隙以公文章不事雕饰平易温雅简而有式以公闻望扬休山立声价一时荆金赵璧以公㣧嗣怡怡蛰蛰翠竹高梧鵉亭鹄植所为福全百福无逆是用慰公能事可毕方之吾㑪又有大弗克及者秉彛豊厚度量寛宏恺悌乐易頋大光明不以逹贵我崇彼轾不以已长格物自矜心无城府口絶否臧孰为机张以虞以防坦焉荡荡内敬外方汪汪黄陂挠之不浑嵓嵓高山仰之弥尊天下之人不间识否闻君之名佥曰良友是喜是爱称不容口我观气运有通有窒或负而乗君子冝息遗逸阨穷固足摧抑遽忍飘荡忽还穹碧是用奭伤载悲载泣维此善人天地之纪㡬世㡬年生此伟器一朝云亡叹兴殄瘁茫茫九原爱莫之起悠悠此怀曷维其巳上以忾斯民之无禄下以惜平生之知已呜唿哀㢤尚享推氏卒哭祭文至元卄四年岁次丁亥二月壬辰朔十七日戊申中议大夫王恽谨以玄酒庻羞之奠敢昭告于亡妻推氏之灵呜唿礼严卒哭气渝一时忾然兴感悠悠我思去日渐逺神而明之爰仰道宫有求戚知哀荐成事用光其仪君子与孙衰衣累累心焉寸草恩则春晖伸哀报德泣涕交頥而于自致其殆庻㡬惟灵降鍳以慰永悲呜唿哀㢤尚享祭三藏佛图澄文惟师薄㳺襄国寔开帝聦闻音知物变眩幽通非此无以囬勐鸷而神事㓛我师真筌不忌在空来拜祠下辛岁𥘉冬酹觞乞灵裴囬呪龙庻一勺之逹水人之心胸也尚享祭宋文贞公墓至元十九年岁次壬午五月巳未朔十一己已谨以清酌之奠致祭于唐太尉文贞宋公墓下呜唿惟岳降神生甫及申为周之桢如公之生于唐迺开元之治具也昔玄宗能逺而不忘一旦召而相之何其明邪及惑伶人一谑公终老于家何其昧㦲岂天宝之乱扵后有不容置大器扵乆安故于戯徃者何咎国家方以亲贤为急天或宠绥四方若公者复克降灵作甫与申免夫望壠思贤之叹此臣子所以再赡隧动旷世相感之意也区区之诚惟神其鍳之尚享授少中大夫福建闽海道提刑按察使告祖宗文巳丑秋八月三日至元卄六年岁次巳丑八月丁未朔越四日庚戌孝孙恽敢昭告于王氏三代祖考祖妣之灵恽不肖获承祖宗遗训以至今日又于此月初三日钦奉宣命进授少中大夫福建闽海道提刑按察使是皆祖宗奕叶德积之故越小子何敢存殁光显冝知所自特陈薄奠是用昭告尚享祭待制徒单衍文维至元卄六年岁次巳丑冬十月丁未朔十二日巳未少中大夫福建闽海道提刑按察使王恽致奠于故待制徒单公之灵呜唿祸与福善悪以应之変其常理有不复致诘者惟翰林侍讲学士颙轩先生厥心孔嘉楽善修德及其立朝行道罔不倾悉晚岁得子又𣸪良硕学由家传志乃早立先生云亡相咨惜念渠零屏継任翰聀淹㽞京师岂造物者将有俟而𥙷先生之不及一旦夭夺松摧玉质云何不淑而臻此极睠若堂之三封怅辽海之不溢何一气之衰谢逮子身而迹熄余愈知善恶之叵量苍苍之不可必也不然岂行焉忽诸致皐陶庭坚之不食吾不可而识也噫辝坟祝文伏以瓯东南之极徼宪使外台之正名受命以来夙夜祇惧有不遑寕䖏者于是月十七日卯刻与子公孺軰前赴任所㐲惟明灵相其不逮以道护之尚享祭双庿文至元卄六年歳次已丑冬十月丁未朔二十六日壬申瘗以清酌之奠敢昭告于唐臣中丞张公睢阳太守许公之灵惟神忠抗全莭义摧贼锋旣障江淮载清河洛精爽在上其生炳如恽䓁适有亊扵维扬特乞新庿頋惟朽质逺渉畏涂过觊之心断非敢萌虞之変庶祈黙祐尚享祭淮水文惟神彂源桐山横界楚甸徳叅四渎润百川恽恭纶恩逺临殊域险阻炎蒸有自惜者惟神鍳祐其安以済是则神上有以钦承明命下有以臣子之义也尚享亡妻推氏遣奠祭文维至元廿三年岁次丙戌冬十一月癸亥朔十有二日甲戌中议大夫前行台行御史王恽堇以牲醪之奠致祭于夫人推氏之灵维君爲妇克㳟以母则式助我内治其冝其适四十三年迺犹一日眷我贫家勤亦之极惟是尽瘁遂臻于疾弥㽞八年屡值巳棘孰祓其祥梢复安息孟冬辛酉遽変容度孰禠其魄溘先朝露惟此丧制我实主之布冠齐衣我具举之木羙藏严恐速腐之羙慰汝心汝其頋之我小甲戌窆焉袭吉奉安汝柩皇姑之侧升輴彂引爰用控告汝冝勿憾我未为恔魂兮㱕来些四荒不可以徃兮惟汝子孙是依是保黯黯精䰟悁悁心目旬浃之间重有所祝曰薄西山一语不复念之奭伤又熟为鬰于戯零落山丘生存华屋自古皆然非汝之独惟弗偕老天为之酷有泪如泉永注河曲呜唿哀㢤尚享过赵祭忠武史公祠文夫用物精多者英爽罔昧垂頋异常者死生不殊我丞相忠武史公以丘山之重頋草芥之㣲其生也卵而翼之其殁也寐而训之兹者奉诏比上展拜新祠敢乞明灵増益不逮盖愚鲁之性惟其素知于言动之间庶几黙祐尚享秋涧先生大全文集卷第六十四秋礀先生大全集秋涧先生大全文集卷第六十五秋涧先生大全文集卷第六十五辞中林有乌唁姨母而思亲也哀哀母氏壸仪光兮我鞠我育其劳昌兮植思静佳风飘飏兮頋惟蒿蔚拟谖芳兮菽水奉欢其忧忘兮母恃子豫亦所望兮一朝致楽𥘉未尝兮夜梦见之昼微茫兮歳月逾迈拱木苍兮履此霜露中心伤兮我行宗城如渭阳兮瞻恋姨闱自不遑兮展我孺慕闻母香兮赠乏琼瑰币帛将兮枝同气连何殊扵幽明间兮庶几母心慰下泉兮中林有乌翩其反兮情极反哺鸣声应而兮可以人而不如鸟之志兮别泪盈睫下霑𬒮兮停云在空浩无际兮我思母氏曷有旣兮哀友生季子辞并序中綂五年甲子岁夏五月九日昼漏尽三十刻府从事周贞以友生季子之丧耒告闻之惊怛迺为辍食因忆予弱冠时始识渠于教官张文纪学舎性资纯雅似不能言者扣其礼经皆䏻成诵于口旣长从泌阳赵公业词赋故日夕翶翔相得为甚狎逮壬子秋颙轩徒单公自寗来㞐曰今而后执经问学吾知所从矣扵是抠衣席下大玩厥辝含章旣贞士论乃厌毎自叹古人读书患其无书今人置书不观何居要当手毕群书使之满家而巳反三史甫毕而病嘻学之难成也如此可胜叹㦲子天性孝友为人简靖不群喜作诗其较量体格推𫾣声律有过人者然识者以骨清而癯耳小而伛恐非寿相也今年春顾见惫气烝出颜间仆谓曰子殆病矣不然何神与气索然无光耶子少休学本润身守身为大吾子其慎之旣而卧病在憷以迄于死𥘉其父命其子曰而吏而啇断不汝为惟士与农迺所愿学吁为父者可谓知其子而得其教为子者可谓尽其孝而养其志者矣継其天不假年声光潜窒不少白扵世是迺可惜也扵戯天道无亲常与善人若季氏者可谓一门善人矣遘罹㐫极一至扵此天之报施善人果何如㦲予不淂而知也噫武死矣非文曷以摅予之哀而见若之志如李观欧阳詹之不幸终复闻于世者以昌黎之文故也君讳武字子文世为青齐人夀三十有四遂援毫寓哀以毕其辝诔曰徛嗟季氏以善传兮种德及嗣培福田兮父母之心一何贤兮子奉以行周且旋兮学根于心浩浩天兮再世而昌其流渊兮有物忌坎壈纒兮云何不㳤遘此邅兮自古有死岂子然兮维卒不施涕所涟兮哀哀父母白垂颠兮狎于弗顺盖子棺兮东城之野子之原兮悲风潇潇淇水寒兮㳺魂一去不𣸪还兮永矣无闻閟九泉兮反袂拭面慨其叹兮祸淫福善此何愆兮天道悠逺疑其无所闻兮其脩与短不幸之间兮呜唿哀哉夫我何言子所安兮故中奉大夫浙东宣慰使赵郡陈公哀辝至元十四年岁次丁丑秋中奉大夫浙东道宣慰使陈公按营田东下厯明逾台九月七日㱕屯新昌为贼姦所乗遇害呜唿哀㢤公未殁前五月予梦公柩轊而过卫再梦坐越府上望公而不淂接后阅臂谈咏如在试院中时苐雾气盪胸终不覩其面明日卜奉常宋君不吉日后㡬日当有恶报至予魄动而不忍闻既而公故吏张永钖以讣来告乃审公之所以亡呜唿哀㢤𥘉癸丑岁公侍谋汉邸闻走名而喜之及尹洛师一见殆平生欢至元三年以邦伯釐卫日夕得㳺从燕䖏为文章徃𣸪时或持论古今倾底里无间至于振衰砺懦长予志殊锐四载间犹一日也后五年予自里行得调公亦移镇河湟自是不相觌者五易岁维十有三年夏四月壬辰朏堂移考试河南淂贰公行跃跃不能寐遂自梁抵申由宛叶入洛而竟亊于汴寝飰㳺㞐不斯湏离者余七十日公以平昔出䖏素所藴而毖者一彂而尽扵予窃壮夫志弘而毅气刚以直学切而有用噐逺而足识皜皜乎有不可尚巳者及祖帐夷门酒酣歔欷悲不䏻诀去至扬觯而歌曰孤忠耿耿信不疑兮匪席匪石可卷移兮与子论交乃所期兮日暮途逺将何之兮彼苍悠悠其闻斯兮予上马㱕念且讶其遽如许也呜唿噫唏公今死矣予尚忍言㦲或者以玉山贼门庭冦也终宋亡而不克揃新昌下邑也恶而无所预盍去诸予曰公之不去者以弭祸乱懐新附分也亊不辞难患不苟免志也去之民何頼焉贼或有知使洞贯之诚一言开悟干以穷根窟扫余孽宣威海道以靖东南在公为弗难不幸拥马直前言未及谕而兇锋閧加盖公之所能者天也其不能者也向使因䑕軰而丧厥守以偷生而为淂计名莭委地坐眎民残公之志也㢤况蚣平忠谊表表审量素定晚莭操履益坚其遇当行可为淂少伸抱负分一死乆矣昔颜太师知贼状已明将命而径徃李司徒视逆刄交下握莭而不去二公者岂甘心劘躬㢤正以忠烈之气寕以一不幸遽可慊然于其心㢤今以公事莭槩之不少异矣然不使公従朱㳺王遵丹衷于折槛之前抗忠諌于伏蒲之地柰何鏦死道路缨絶于穿窬之手此士论共惜仆尤哀而爲之辝也公讳祐字庆甫赵之寕晋人固穷力学工爲诗尚气能道所欲言节斋其自号也嗣子夔継请贼得害公者七人戮越州市次子皐扶其丧葬北邙之新阡其辞曰维天降材深有谓兮清明萃躬经此一世亊兮伊逢昌辰臣子尤不易兮鸿毛沛风冝乎奋厥翼兮百才几施有物诃以忌兮固穷善道退而甘所弃兮何縻以好爵足将进而踬兮挤之祸贼天胡爲而厉兮俾姦恶者何所惩忠善者将何恃兮岂福善祸淫之戒时㦯挠而弛兮岂命数一定善恶得而致兮岂一气偶然乗之者随所值兮不然何厚其所可薄而贤者莫钖类兮鸣唿言至于此天道悠悠此心尽而俟兮自古有死死非以义等草木之敝兮堂堂节斋明是义兮夫我何尢公所求兮既获死所公乃休兮有子而孝复厥雠而㱕故丘兮是或苍苍者有足頼神理于焉在兮魂㱕来些歆予文之一忾兮固元身不殁名永肩于崧岱兮噫故中奉大夫山东东西道宣慰使史公哀辞事有旷世相感欷不自巳者岂非义激于衷黙有所契而然耶况神交罔间没而隂相者㢤故宣慰史侯五路万户留后之嫡长太尉忠武公之犹子也不肖自早歳蒙开府盻睐获识合并有数欵狎则未也逮提宪朔南适平宋来㱕时接燕谈三载之间犹一日然既而起公慰宣东方走亦持节欧越前次甬东一夕梦公相戒云君方从事闽徼得䘮有命尚慎眠食不冝中动临岐握手有恋恋不已者予又尝铭公兄墓以名骠见贶及倦㳺思㱕公复见梦曰逺囬在迩但吾乗不淂与同耳后数日闻公讣马亦随毙计公卒辰适始梦甬上时也吁亦异㢤呜唿公于余深矣徃有以教㱕有以启迪之非神交而何哭墓草宿且悪夫涕之无从也癸已冬予在翰林公之子亲衞指撝使焕弟祕监煇来谒出诸君铭章仍有徴于余感念畴昔迺抒愿言公为人深靖有识量善谋能断主长豪贵不以居养自高周知物情未尝臧否出口平居褒衣素裙以琴书自娯賔从宴㳺若与世浮沉者及其治兵作牧抚循筹画二者并用不相底滞有成筭而无遗虑所谓緫戎作气帅尹而寓军容者公其有焉宜乎爲世父钟爱名声昭于人功烈着于后也至元甲申夏六月余将徃厯下见公扵所㞐南楼置酒酌别既酣谈论古今成败倾彻底里且及平时窹寐风云破碎阵敌䓁举如济南珍屿横槊临江之役皆是也曰异时倘经故处当知予忾王所敌志也吾老矣将无复再得去三年公薨谢官下于戯公今已矣頋视一时鉅室世臣其丽不鲜较其徳业问望哀荣终始略无遗憾鲜有及公者焉然尚何辝而哀之惟是存殁隂相乆要之言耿耿在抱义激愚衷故特彂其隐而未书者俾告公灵庶慰车过腹痛系劒乔木之意云其辞曰天之降才实为艰兮用应时需又所难兮文武一歧造物者靳其全兮合而兼济粤惟世之贤兮堂堂史公北方强兮知柔知刚万夫望兮依乗风云乘钺戎轩荡无前兮有来群后䇿勋盟府相后先兮收歛豹韬作牧民编于蕃宣兮国倚以重民懐风爱动海堧兮神而化之人亡政息伊时邅兮呜唿哀㢤若公者其英其灵有无间兮岂随化㱕尽魂无不之渺逝川兮其或奋为神明司幽玄兮明复为人续其志之渊兮若或亶然又不知其㡬世㡬年兮论至扵此尚何言兮所以増我永慨者正复哀斯民之不幸抑且感知巳而涕涟也祝辞刘孝先子迪作古者名训冠前字加冠后改而推称盖以责其礼之成全成人之道孝悌忠信莫重而先四者有立吉孰大焉曰禹曰益九官让贤及陈儆告也如是况余人然山木取义併其名而字之予以四行扩充迪传刘氏子其服膺拳拳犹日见乡先生于朝端也周氏小女祝辞元贞元年秋过揔尹孟戡家出小女拜且诵孝经论语等萹殊琅然也仍请训辝为祝因书以付之兰即燕故家留判赵公外孙也英英女挐何静嘉兮翁𥘉见之燕故家兮牙牙点粧玭琼珈兮学语未正莺啭花兮今年拜予双鬟鵶兮洞箫有赋非所夸兮孝章鲁语诵无涯兮谢以藴称汝其昭兮询以小字曰兰娇兮葳蕤芳华幨翠翘兮猗猗扬扬兹容馤兮女惟德馨幽闲在兮佩而服之仪与诫兮女红蚕休尤所頼兮守以贞顺敬毋怠兮付之汝诵于以书脱脱观溟涨辞山云蒸兮老而昬大壑浍兮泾流奔渚崖曲兮千里一夕平兮光弥二水之充兮无幽无深逺朝沧溟兮臣妾之心幽人观其澜逝者何叹兮周而复还万物化结水之仁功成而退兮殆君子之逡巡日三徃而视兮悟夫嘘噏于此身又何必酌樽中之醁问江山之神也耶鸣榔曲壬申春三月予自京师南还十八日夜半过平棘西洨水上闻渔人鸣榔中流声响甚厉驻车起聴令人杳然有江湾渔乐之思作鸣榔曲以冩其音莭云其词曰榔鸣苇间回风逺递洲空月寒㫖莭愈厉响应虚谷波翻水际惊群鱼而入糁笑古人之用智予驻车而三聴欲拏舟而同逝田横墓歌辝至元丙子夏六月奉堂移偕节斋陈公以亊东之偃师过横墓下慨慕耿光悲歌而去歌曰秦以帝称鲁连之所耻兮汉以劒起布衣之所极兮横王东海意不充其觊兮天命攸㱕吾将奚所适兮死或当理庶烈士之则兮秋涧先生大全文集卷第六十五秋礀先生大全集秋涧先生大全文集卷第六十六秋涧先生大全文集卷苐六十六卷箴宪司箴粛肃宪司虞夏九牧其在汉唐刺史都督控临百城靡不约束既重其权匪䡖所责治弘务简望隆威赫有台阁清严无州郡急迫绣衣四出輶轩金莭命服有彰非尔徒设奉宣诏条巡省按决官之邪正政之得失酌汝之言以明黜陟俗之媺恶民之休慼恃汝注措以安以息国有重典越惟刑辟圜土幽囚肺石冤抑仰汝审察哀矜致恤毫发或差追悔何及刚不可惮惮则气怫弱不可欺欺则衆忽事无避难避之愈集法毋情破破之有窒何以䖏之必正必式一有私萌力爲之克如松斯贞如鸷斯击其严秋霜其平砥石是乃邦之司直我玉无瑕彼疵可録志行气伸吏畏民服一道清寕乃称所属其或暗夫大体苛细是烛较利害之孰夛至首尾之畏蹜甘扵慵身计日而禄官谤逭颜厚有忸爰作斯箴敢告司仆言箴语戒过繁先期我动躁䡖易违理取胜过虑思邪言之不有害扵用审察安详时然后应一出扵正其或不然自䧟于穽念之之忍箴忍之为字以刄加心少或弗隐其伤必深家府维挺挺而全谓予平生半在官聮万变前陈履薄临渊少触与竞其心即燃自救弗暇理何有焉量汝之性以忍为先惟忍则济钦哉圣言铭楷杖铭并引孔林之木瓌异者为多鲁人世不知其名者盖夫子没弟子各持其方之水耒树焉在枌檀毚柞中名殊顕者独文楷耳前朝斵之板持以备新进之仪岂思其人重其文敬其手植之意也欤𬗋阳公携二杖过卫一以赠予因识其楷之所以为楷也如是吁昔而简今而杖用虽不同至于重其文敬其手植之意一也铭曰体坚而㣲色正则莹庚庚其文挺挺其性本根传万世之芳枝叶䕃百王之圣斵而杖之以扶吾道之衰兮庻由乎义路之正且予年之方盛是不可施于其郷兮复将弊蛇妖于异日于以叩原壤之胫惟桑与梓必恭且敬矧吾家之草木敢不同甘棠而加爱兮故赓之以舞雩之咏㯽榔杖铭体坚而柔莭促而泽赤藤桃竹非所狎兮青蛇奋蛰腹纹鳞鳞入手滑兮质挺炎徳出入有声岂特铿瓜甲兮堂堂许公国喉舌兮杖而登朝表孤节兮是将代太尉之笏击奸慝扵未孽也芝枕铭并引予观神农氏之经芝之种有五焉红者如珊瑚青者如翠羽黄者如紫金白者如截肪黒者如泽漆光明洞彻如氷之坚五岳之山产焉后之以芝名若是岂柳柳州所谓天泽余润虽枯枿败腐犹能出芝以为瑞物是枕之芝或间产名山或蒸出枯枿予不淂而知也但不斤不斵底平面倾犀文外绕叠成枕形诚可以荐牀第而承幽人之憇息也铭曰体似重而䡖性似柔而刚岂颠木之余枿荐幽人之野牀质似芝而秀文似犀而光果斋房之瑞气化竒形而不忘但髣髴兮一枕之妙至于为芝为吾不知其物化之常秀比连叶清凝寝香枕或强名用适则良俾欹之借之勿邪其所思兮是可以梦周公而接羲皇也砥柱铭水之为力无物不从津门之险壮夫砥之为雄洪涛西来万夫前攻而战而薄我当其冲狂澜势倒安流而东屹嵩华之隆崇也吾侪小人弱值浅中衰俗外群邪外讧苟内省而不疚有碇心而直吾躬也金银沙二泉铭山之清润泽气以通兮坤之灵秀醴泉以发兮太行蟠亘元阳所轧兮天门左界二泉并渣兮巨鳌背凿宝藏泄兮灵渊奫沦海眼彻兮泓澄一碧金琼屑兮全流石烁爽氷雪兮云烟借润为改色兮酌而㵸冷冽兮挹之荐帝明水㓗兮淋漓膏液𥙷天缺兮女娲錬石用不竭兮夸娥㢮檐濯困暍兮七贤㝷盟醉达兮幽响传谷锵琼玦兮山空月落仙人揭兮生肥悟真诀兮我铭勒石泉不涸兮端石砚铭砚之同功甲与鋋试之敌塲惟利坚其或不尔安用焉鸣唿此砚穹而圎神鼋足跧舌有泉既利我颕墨且便青州绛州何所贤题品入格因公权䖏士或托斯铭传黙斋铭语寂㓕者渉扵絶类谈自然者入扵虚无呜唿黙乎其天地闭贤人隐括嚢无咎无誉者与至于明良相遇治具毕张一言而可以兴除者如宣父夹谷之盟孔明隆中之论兹吾儒之事也岂淂退藏于黙乎岂得退藏扵黙乎闲邪斋铭意嘻是心旣岌而放内閧外胶靡不驰向忘返从流于焉板荡维礼与义以戒以惧存之以诚为闲之具有人于斯言动视聴庸信庸谨造次于是成徳虽中虑萌邪侈一念或非为奸所饵易演文言一闲大焉一圣心权舆于乹譬海乗载一碇能安如马泛驾则旋险去而夷浪平斯渊彼碇与勒曷能舎何李侯周防未然操心知要惕焉拳拳言信行谨其庶㡬一诚存中太山可移素圣贤同归洮石砚铭吁尔洮水中沚翠欲流砺扵砥考之谱端歙齿波及余古月子斵而泓坚泽玭孰爲尸王御史瑇琩龟洗铭毉月槃汉洗噐制尔形从相类汉维鱼我龟贲取彼寿绾元气宜子孙传后裔铭者谁王子系讷斋铭堪舆两间事变靡极成始要终非言莫立玄圣垂教讷言爲先匪曰终黙时然后言喋喋利口返爲事愆覆邦乱家身溺于渊猗郜君内思靖颛一讷铭斋浩浩其天人亡道存寔大其传尚来者而恪守犹丹书与汤盘也文贞公笏铭呈窦学士公家物唐有天下垂三百年扵粲者贞观之治焉其効盖仁义之一言世之望公三辰在天是则公之徳何俟笏而贤耶铭存物亡寔大其传则是樵之文伊笏之曽玄也猗欤窦公国老之元神物有㱕宝之几筵安知无望壠而求后因甘棠而思邵伯于燕者耶仙台砚铭爲宋少卿弘道作盘盘啸䑓一碧千尺湛月露以洗空隐松风之潇瑟仙㳺何之留此真迹斵而砚之是将晦灵踪于翕歘借玄云而掩扣神物有归兰台之客㑹登玉淸荡空碧斗挹沧溟醉凭鳌格拂海苔之霞牋挥仙火之巨笔也楮都护铭汉开西域国三十六中置都护控制约束强凌弱折廼有攸属我嗜群经视为席珍繙阅不时未免丝纷亦作护府仰兹楮君统之有要无相夺伦侵损日逺缉㷩日新揷架安书曰史曰坟勒铭于上䇿燕然勋太秀华铭丁生赠余湖峯一株顶足背面苍鳞隐隐浑然天成无㣲窦可隙植立间殆与颀颀君子相对殊可翫也昔元㫪陵溪柸樽等铭命名既异垂戒又深予甞读而爱之因铭玆石仍掇其义片石何状天然自若鳞鳞苍窝背露蛟鳄一气浑沦略无巖壑太湖凝精示我以朴我思古人真风眇邈变诈百出孰知诚确心深洞府混沌六凿刚徤笃实君子之质惟其似之是用比徳呜唿安得诚天下之意如兹石之挺特也书厨铭至元十七年八月三曰夜与子孺灯下观丹书铭因拟而作此置之扵室胡若载之腹也名汝曰厨以其无不蓄也腹至于馁返为汝所忸其戒之惟勗鹦鹉啄金桃研铭翠鹦啄桃翩欲飞去栖影片洮以慧之故芸闾风帘疑若与晤助彩毫端辩夫词语搥黄鹤而倒芳洲赓正平之赋邪复明辟而以夣谏草梁公之䟽也菊井铭余到官两月移居司西官舎治旧井而新之方衆菊烂然择其佳者植诸栏傍因铭之曰菊井其辞曰养而不穷者井之德也服而能寿者菊之灵也我㓗斯井冈羸其鉼彼窈然而深泓然而澄盖南山之余溢迺济清而未名思欲沉浸醲郁皆菊之馨庶几西河南阳之意仁吾民而制頽龄也冬藏圗右铭太极中分有静有动气与理错未免交閧孰尽圣哲不思而中思而或邪奚翅荒纵理明伊何精一爲重闲邪存诚彂而可衷内荘全体外致吾用早也奚思尹则孰觉一洗妄心尽易前错学孔之学乐颜之乐华去实存玉砻石斵道最中害或辍或作不学而衰即成枯落念至于兹立敢不卓靳惜分隂守之以恪敬入为门𥙷我不及足岂三余日新一日动静云为是爲之则敢吿灵台服之无斁左箴其目曰定力以固穷为冬藏图作天运循环有泰有否人生其间迺一气类乏财曰困弗通为塞苟遇不安习坎而阨自昔君子器藏俟时出门有碍吾将安之仲由愠见阮借穷哭惟昧困理于臲于安之有道説不徒泛坚我㝎力不容少滥气养以刚志明由澹少焉堕昏亟爲澄湛衣弊服緼一温而止饭糗茹𬞞一饱而已茫茫厄台悠悠羑里文明爲夷孔玉椟毁圣贤犹然况弗至此我道未亨克念终始敬义斋铭维天生民卑之者全气有澄滓因之以偏惟圣立极俾复其天困而弗学民斯爲下甘彼颛䝉时有不暇间有知悔或窥厥窍遗绪茫茫又昧其要大㢤文言圣学之宗致力兼𥙷蒙而圣功一敬内主义湏外充凡百君子有云有爲行而冝之心宰物随秪直而荘匪方于动事物之来未免变閧惟其夹持务成徳尊既铭吾心复书我绅始终是则日新又新垂龙圗铭所翁姓陈氏福州人嗜饮恬扵仕䆠善圗竜见知于宋理宗甞以商舶越海与真竜遇自是尽其情状其作也必乗醉泼墨为之天机所到非学而能殆邈㮶之噀墨法云醉墨翻云族聚所翁圗竜与真遇黑风吹海作太隂太火岀山雷奋豫是将执雨机而飞天侭滂沱而洗呉楚宿云轩铭并序吾友中丞王君买宅苏门得竒石一峯厥状云如霭然煇应于庭户间甚可爱也因名其轩曰宿云徴文扵余乃以是文表之其辝曰睠此来云态度容与触石而生与石为伍宛𬒳南山宿我庭宇主人名轩其义安取是将停蔼譪之容为思友之故邪伴东山之卧抱济时之雨也云兮云兮出两者之间固无心兮其从竜也湏以时兮吾岂欲度之以自㓗徒为怡悦而巳邪水晶笔格铭玉莹氷清太阳之精孰琢肖山之形镇我几案虚白夜生息我矛矟摩垒之声空明洞彻烂氷峰之孤撑物有形似吁足可惊若倚之而固宠旭日巳升恐溃释而摧崩也頥轩铭堪舆两间物所充兮而长而养一气融兮人惟法天浩焉同兮頥以象观四隂内讧惟养之以中正不我舍而彼从是以得终吉而在躬洪公孕秀海山沉推其材足以经制其量足以含弘賛翊枢务既贞且忠故谋谟应事机之㑹谈笑折尊爼之冲不恃全羙方致养以为功果我枵腹以正以冲虎耽其视而始而终见寒思煦恐邉衣之未备寸肤失养念一士之或癃扁吾轩而饰起居饮食在日用常行之中吾将养已以及物致事业于无穷是知大易迺万世之亀鑑尚何俟授一编扵圯上之翁也爱菊堂铭草木之品色中气清有隐逸之称唯菊为能含精益龄晚而芳馨又类夫君子退譲而不争圯桥老仙友而堂名虽堕履之弗进亦足以卜幽人之永贞华构传芳三世相仍其孺慕也孝凝然心深而爱中乐不胜口欲言而不能自鸣者此郭氏之所以㝷盟也若夫平泉草木固护封植亦克厥承是或一道终未极爱之之至情亲存亲没观志视行曰如其道终身是程呜唿郭君至性愉色岂得于尹氏者拳拳而服膺吾今取爲铭以告草堂之灵安知不入户闻忾然之声也邪虹霓砚铭赵太传彦伯出示𬗋石大方砚请铭余以石有竒雯类虹霓然因以字之铭曰苍梧云䒱九疑碧海风涛翻出日江山通秀欝𬗋烟产此珍材比玉徳金绳绕腹泄精英电激神光掣蛟室雌霓断影饮丹池暮雨连蜷一千尺号泥邺瓦称善墨石中乃有此竒质子墨客卿尤所惜大竒多自米家船入手摩挲三叹息赵君文彩珊瑚钩礼乐纵横供梦笔左招恊律揖孙通出入英茎五音饬杨氏雕玉寳章铭故参政杨公之子勗家蔵汉雕玉印章二方者丞相吉圎者太尉震也其愽阳章即乃祖息轩所传故物大定十二年崔宪可诗序云长安许惟寕以是愽秘监画于阗花騘圗得之呜唿二公以通明正直师表两漠今去千余载其风烈凛然思其人而不得覩物增嘅乃为作铭士桓博雅好古今为集贤直学士庻几能绍其家风者汉丞相博阳矦丙吉印铭吁宝章才寸许纽玄龟绾汉祖隷为刻见邈祖神物护照千古此何夕得摩汝恍坐我丞相府𥘉望气郡邸圄诏夜殱拒户枢是虽天公可无偃柳兴将旧圗乳褓恩其可辜狱有牍秘不舒是章缄金縢如㱕有数子与俱十袭藏无太踰防有光夜冲闾六丁取嫓贞符在博阳宜特书汉太尉司徒杨震印铭伊弘农汉巨儒道自任圣为徒主鳣堂閲群书表氏讳兹为符位台鼎绾国枢赫汉炎走羣貙堂堂气忠义躯四知金厉贪夫殆是章玉不渝内宠横哲人殂与雀环瘗幽墟见白日㱕子𥙿世失系纷莫区伊莘杨岂公莩苟不尔胡为乎致大鸟止丘隅泪如雨洗冤诬佩之行可舎诸我作铭此嘻嘘张指挥甘白堂铭我识先帅于清之野缓带䡖裘投壷歌雅伊时张君侍立亲傍虎豹在穴已炳其章及将羽林肯构其堂榜以甘白于先有光试甞听其言论谅天姿之殊常是将调和衆味羮传鼎之羙邪彰施五彩絺上公之裳邪噫吾说已竟必一㞐于此恐徳业之未易量也忍济斋铭多変而莫测者事机浅深殊迹而难度者人心善悪我据事㑹忤激交作彼以机成客气外铄或当惩而乃忿可理遣而反愕隘不自容事安能若因小端而致大乱又奚翅九州之铁而铸一错也理贵含弘量崇濩落功若与即是心先怍言不可出我舌为齚故坚伺桓门者收康济之功俛岀胯下者办戡㝎之畧宜成王之戒君陈见周书之噩噩海印奎星研铭宋祕监弘道索赋诗𬒳东宫㫖编莭丗宗实录奎丽空文之宗秀孕石与歙逢礲而研以类従海有澜穹浮盖印天光终古在拱前星问有待霮玄云集毫彩酌前言作帝诫歙石壁研铭并序至元癸未岁正月二日谒左山先生坐间出兹砚示客仆以形质异常略状数语公喜甚曰汝言殊有契予心者吾子其为我铭之铭曰玉徳而金声縠纹而绀理湛兮虚见明生于旁魄恍兮惚疑璧投扵山鬼玄云横驭风生燕几顕诸用起经纶于心上发余辉绾秋虵扵笔底是则公亊业之羙也我将静濯碧空洞彻表里观春雨之散丝似啇霖之复起也醉仙石铭为爬髿蟇縁蹒跚鳖跛化而醉仙蓬首不褁倾欹落魄对客裎祼惟不适用得脱秦火黯桂树之秋香普故宫之青鎻推堕人间无可不可顽碧凝苍肩神垂亸留賔筵而尽余欢每蹲蹲而舞我也殷乳铭并序韩生弘以瓦鼎示予制极古而可爱余曰此从何而淂曰淂之扵帝辛之故墟然不知其为何制也余曰此殷之乳鼎也即为之铭曰惟殷墟废巳乆代所㞐止野叟殁而葬此何有其为物故啇埴千年后见白曰乳至四冝蛰蛰万有生皆此出取为形谷瑑壁嫓龙觚饮而食秋涧铭浑沌凿韩生藏深夜壑后来者见必作賛老人星賛月帔云衣金支翠旂御星騑而沆瀣腾渊䊮而表明时烂祥光于万文湛南海之清辉我见我出为瑞为禧厯朱方而朝北极祝皇夀之无期何南山之巩固䓁旻天而峻齐然后廓夀域兮无际挈斯民而溥跻倚盖霏霏苍茫曷㱕贝阙珠宫群仙与嬉歌东皇而逺引随升降而入气机但天容海色渺不可以涯涘兮眩朝日之重晖先君思渊子画像賛徳之厚其所受也全学之博其所守也专材刄恢恢利周物先占气斗间世之龙泉卒之临大事以益办曽何以恵文而为贤望之俨然即之温然治之隆汚持衡以权一言吏师世有可痊孰谓神而化之之妙杔丹青而可传耶王内翰冩真賛捴管萧君承㫖内翰冩真木庵师题賛其上佀有所未尽者因为之賛云充气之粹兮与材无忤灵襟之廓兮以道为腴延誉在龙门之上视草冠玉堂之庐及其物则见百里之寄其托辅则可六尺之孤天歩改玉婆娑两都怅苍苍之秋色欎乔松而未枯尚能賔扶桑之出曰振人文扵烬余见之丹青清风穆如人徒知百年之遗老我以谓中朝之鉅儒彼晬然而容盎然而春见扵眉睫之间者固非山泽之臞也耶鲜于纯叔冩真賛遥遥华胄卋霭令闻沇水之集其源奫沦老成虽逺而典刑今见于髥踈而秀心吉而仁藤白而冠纱乌其巾岂见夫身外之身予但知仁者之必夀其风姿落落百岁犹画中之真也麟匜賛噏嬴匜胀豕腹背负厥角挺竒骨列太阶軄盟涤今归于我研与匹蓟门市南冬日淂苍溟之波浩无极挹彼注兹泚我笔姦枿诛絶旌直徳子孙寳传金玉式桒泉老人画像賛德与学専行爲卋传是之谓有年㕠瞳烱然苍髯㦸然人目曰山泽之仙庸鉅知抱长孺之直甘肮脏扵门邉者耶范文公画像賛堂堂范公三代之佐致君泽民尽夫在我曰义与仁经纶之具笃信力行曽不易虑受知𥙿陵千载一遇其施几何贞我百度狺狺羣言激公而去天下之事匪材莫为遭时冨材中靳固之治止斯耶由数竒耶再拜公像涕洟咨嗟乖崖公真賛堂堂益州元精之杰用智驭权以气逹莭在德克刚得吏之诀其捄时也若乖崖而极经纶其擿奸也不钩鉅而洞窟穴噫太华之云清淮之月岂无闲心大厦火爇较以出䖏此兼善而彼独索冝公平生日新事业皂裘褐衣有将之威我拜公像清风凛而悠悠九原爱莫起之吕仙翁真賛合道陵秘府物今为王签省家藏元精贯中老不息先生炼形与之一气机出入我所乗世间甲子管不淂有时变现称劒客三江五湖风䄂碧江云红烂岳阳楼醉飞星驭鞭金蚪骑驴歘上长安道来看西风渭水秋古人事业垂不朽八表神㳺欲谁友干坤况复一洪炉万古消沉竟何有先生遗照满人间已是真筌不死传只湏䄂里青蛇气夜夜人惊在斗边駮华騘圗賛并序马之有駮犹人表之异常也昔骨利干贡马百匹中有駮者太宗爱之亲为制名曰决波騟又秦胡公有乗马号忽雷駮此马毛质时异岂骨利之遗种欤故供奉官圗形以献见方物一峕之盛云吁神騟骨相殊振苍云散华躯供帝闲驭虬须厯八极块清都非所觊三品刍有物制噤不舒络青丝伍髯奴终奋鬛跃天衢君无痴兹画圗填星神像賛坤元之精积而上曜厚载之徳至静而妙烂然黄明有岁之兆僧繇像之其神杳杳冠着牛首类其顺也手绾方玦取乎填也非夫知鬼神之情状者何以则其奥隐也二十四大儒賛并序尧舜之道淂孔子而后明六经之旨俟诸子而后彂逮秦火燔荡先王之迹一向熄㓕而天理之在人心者何甞有一息之间断㢤汉兴诸儒挺出如董生刘向孔安国毛苌杨雄号称鸿硕斯皆摘奎之光发煇孔壁探圣之几耴订口传致兴学立官文风彬彬可谓盛矣然六经之㫖有师授而无传着东汉巳来师说并行马郑贾何服䖍王肃之流罔罗衆说正误刋繁流藻笺註复使圣道粲然如大明当空蔑不耿昭以之断国论建民极有不可斯湏离者至唐踵七代之衰理弛文弊道统益㣲及韩愈氏出以道济自任隄障末流廓清义路盖皇皇如也故人儒位置终之以昌黎伯者良以此欤若夫三才弥纶元化前世比图像列配神庭为不刋之至元癸未冬十月齐府庙宫两庑绘事告成明灵俨然如在爰作賛文昭掲扵上庻几乹端坤轩豁呈露耸齐人之敬为邦家之光也左丘明麟经垂宪百王是惩素臣笔传日星益明文开史綂卋咀华英俪景同翻未播休声谷梁赤圣道群用见有深浅赤也明经辝清义婉汉儒推毂大开学舘继我囯政论益光显公羊髙麟出鲁郊笔终史削公一再传若聆徇铎冝其资深裁辩辤谔折衷群疑匪斯孰托荀卿封兰陵伯金声絶响诡辩纵横兰陵着书吐辤为经愤彼谲变欺卋迷民性恶之说有激而云伏胜封乗氏伯秦火骊坑儒厄斯极天不没公俾副孔壁浑灏之义垂范后王頼公口授帝道复光照耀齐国文奎煌煌毛苌封乐夀伯风雅三百一㱕无邪絃歌音眇孰为传耶温温乐寿汉𥘉名家训传首出遂正而葩敦厚之风永煽幽遐髙堂生汉慱士封菜芜伯秦尚法制礼丧无几雝雝堂生当炎之始官仪国容有頠㑹弁泽宫赤舄几几孔安国封曲阜伯书出汉初壁传口授古隷未兮讵免讹漏天开圣孙以传以㝎帝制复明翼我国政戴胜封楚丘伯曲台传经有千其仪戴君发挥其详可知履之则癸悖焉来违煌煌天序相我民彛刘向封彭城伯彬彬中垒帝胄惟英授经草諌力扶汉倾巳志伊欎圣学崇明鷩冕玄端山立神庭杨雄封成都伯有汉鸿儒述作之贤体易之妙衍夫太玄抉圣之心継成法言大醇小疵其然岂然惟寂惟寞天禄之阁出䖏两间其何以怍何休封任城伯髙也传经心深而文秦汉而下莫闚其门任城觧诂坚守如墨开户免脱破碎陈敌駮我汉事㑹㱕其极郑衆封喧啾梁门师也威鳯志栖阿阁学明三綂皇皇使华汉鼎取重谅夫通材中藏大用马融扶风气豪慱精群集贤如郑贾执经在席畅我休风彬彬文质尚想絃歌汉南之国卢植封良郷伯海山沉雄精贯斗极笃生大儒文武之特以道事君以经翼国劒佩赫然气掩群慝郑玄封髙宻伯秦燔六经天理曽熄汉兴诸儒臆说杂出司均网罗刋繁正误笺注皇皇流藻终古服䖍封荣阳伯卓越九江清介不羣雅材文论爲世所珍任城巨敌左氏忠臣光簉汉彦蔚乎其闻贾逵封𡵨阳伯伟㢤侍中好问而博通眀四经大肆厥作纲维国论张皇帝学东观石渠光宠扵烁杜子春封缑氏伯周官大典兴王之迹制古辤约我觧我释入海穿深薄霄透碧品物详明千载是式范寗封新野伯藻发儒林学淹坟籍嫉世浮虚着论诣实盘盘学䑓胶庠大开至今豫章有来群村杜预晋大将军开府仪同三司当阳侯赠司徒堂堂征南经制晋室袵席金革研精麟笔学方武库卋号经癖有开后来理顺氷释繄公存殁戃怳灵气我曰犹龙焉取虺异王肃魏衞大将军太常兰陵侯赠司空猗欤子雍英发妙年书易阳秋传列学官制刋朝典秩焕郊坛汪汪东海载观其澜王弼字辅嗣魏尚书即封偃师伯龙出河圗经成三圣辅嗣穷幽干旋坤静汉说多门唯公取正伊洛渊源流光与盛韩愈字退之唐吏部侍郎封昌黎伯维天有文公材命丗彍义滂仁黜邪异世溺方深力以道济百折弥坚死而后巳倒影灭没藐不可企文中子显允文中希圣之徒阐教河汾宛然泗洙斤斤陏文不足与事挟䇿㱕来心醉经史曰魏曰房曰杜曰李学传圣心有楽有礼贞观至治有三代风论夫源委先生之功千古而下与唐比隆钟氏先世画像賛为郷人大明作显允钟公肇䟢自秦金季家卫以财发身阛楼卉圃照暎河濵优㳺卒岁寿开八旬维嗣强矫结发从军奋提干将屡収战勲钓䑓雪溃死莭酬恩伊恕之父虵化其文愤志读书行比郷邻陈力漕府克公克勤是知善継述者岂无其因不过积徳与崇仁故培之厚者其发茂浚之深者其流呜唿钟氏之子孙能不封植其本根也赵曹州昼像賛宓子宰单鸣琴在堂琅琅玉音齐鲁之郷流清芬扵异代得赵公之循良峩冠恵文贮书撑肠不窃荣而易素守曽格物而恃巳长贰政两州治绩章章字民折狱仁恕内将軆春阳而休焕孰知秋荼之系昌观两汉之卿相自卒史而翶翔以材以术公其可方固沉底扵下位浩流兮未央维嗣善継乗騘奋庆之所钟于焉厚偿匪槐棘而就列将礼文之有光又何啻簪白笔而飞简华之霜也九公子画像賛史开府子名喜荘列学屡为万夫长有时麻衣草屦以散仙自号锐目豊頥气䫉魁竒𬒳褐懐寳有俨其仪出纨绮之间无豪贵之习抱夷惠之志蔚熊豹之姿齐物我于一致感盛衰之无时其或戴逺㳺之冠甘元气之委骑将军之马扫干将之霓歘生皐比玄谈四驰提笔挥洒以遨以嬉歛凌云之劔气等尺鷃而蓬飞耻以艺进与时推移希逹人之大观毎先事于几㣲与其身之外乐何若心之内怡是则散之为僊见于丹青者如是又何计腾寓説而横气机也试将湏而为问恐吾言之庻㡬汉諌议大夫王章博士朱云賛并序孝成之朝劔履间健者犹百位然挺身为国直言忠諌者谁欤盖当时乹纲纽㢮威福柄移赤伏隂疑坚氷日至独能痛国綂之将㣲愤中外之单弱毅然与天子合谋属具臣矫朝曲以社稷大计为言杀身犯颜以成其仁者在汉二百余载之间唯仲卿与朱㳺二人而已何忠直刚果之气寥寥如是㢤论者方以下量䡖重䧟扵刑戮为讥吾恐为人臣者不以容身保禄是耻将何以为训作諌议大夫王章慱士朱云賛其辝曰天厚之刚百折不挠履霜而氷辨之当早汉至元成国綂中熄隂晻阳精九庙不食劒履群卿孰非逺识坐眡沦胥权归外戚厄㑹中来讵容人力公岂不知言出祸入杀身成仁臣子之职彼牛衣言固非所恤谔谔南昌感公奋激抗书申明路开忠直三复斯言冩我心慼慱士朱云维皇有师礼自天秩动静安危以物以则矧惟中材性可善恶俟我仪刑狂圣迺作安昌师汉腹心之疾窃我崇髙容奸隐慝社禝大计莫此为亟云位下僚自任稷契犯颜婴鳞为汉薬石諌虽弗行彼气则折栏槛嶙峋我舌不结少师劘躯龙逄挺莭以分以职扵死为说并游无慙终古有烈严子陵賛汉有天下夲以覇㒷陵遅世季其弊莫胜光禹阿䛕雄欹狂鄙元成以来従风而靡维炎中炽故人作帝先生慨伤为汉砥砺㓗我一巳训彼四方頋惟可加万世之光幽幽冨春渺渺桐江钓丝裘褐终焉倘徉是则柔理之道先生助治者其维皇㢤噫汉议郎田畴賛炎汉沦精群雄蠭起士昧所择依强而巳附袁臣曹风従云委倖而有成终焉自凂堂堂幽州志在安刘信我大义扫清国仇先生委质名正言顺报以国使力抶衰运间関归来大事已去君雠未复吾将孰与躬耕故山有死无贰白狼之役谅非本志是惩是膺权以济事何以明公龙卢之封系以千驷禄之万钟牴賛郡谯门两枨下有石兽左曰牴右曰为状特异隐其齿而吻张崩其角而㒹兀顶髪云委垂卷两膊丗传殷宫中故物自卫县移置扵此攷之集韵云秉心甚灵盖忠直兽也彼物尔淂气之偏者也何以识其性之云然以屈轶指倿神羊触邪麟趾厚而不践虎螭仁而有威是以忠与直可得而推也其所以表之以为世仪者古人制物有所取而垂戒焉盖忠者卫上之谓直者不骫之称此则臣子之所固有而所当为者物能如是可以人而不如兽之云乎作牴賛賛曰吁竒厖三代制贤其徳与兽异体具存神则逝逐比干而下逰悲独夫之狂猘牴兮兮无效麟之岀非时兮使吾拭面而反𬒮西溪真賛秩秩其徳瞱瞱其英天禀之厚固非学之所能用晦而眀与时偕行愚常与公从事雅量有余曽不知赵张之蠭闳岂鹰隼迅击终不若鵉鳯之和鸣也我賛公像庶几典刑道义视文章为重云㷑同冨贵而䡖至于生也顺事没而吾寕畴为丹青可淂而名也邪雪堂普仁真賛桺州序浩𥘉读书楽山水有文章父子咸为其道治焉而无求贤扵惟印组为务以相轧者逺矣道行贞纯𥘉不絶俗机锋洒落即之可亲苦空任没膝之雪䖏心探济物之仁草坐容身雨花纷雷音渊黙兽伏鸟驯咄此圎神澹如凝云耿金粟之孤影笑人间之几尘爱而賛之盖浩初一流人也中书左丞许公真賛古人以道济为任者时虽见扵行藏心不间于㣲着扵皇先生道深絜矩以希圣为心侓已为度上明君道之方下易薄夫之虑危言立朝闻者悚惧公于斯时屹倾波之砥柱非天下至诚其孰能与瞻拜公像魁然真辅奉璋峩峨其俨而𥙿至扵体用一源先后有叙试以中元之治较之见论思与机务念公平生其丹青可得而喻也耶医学教授赵公仲康真賛洹水流润太行唯峩笃生异人司时之瘥顕允赵公𬒳服委蛇道髙而施慱脉明而智多丗以医名者衆如公之医中而不颇护养气元玉池生波攻以峻剂我禁我呵欝焉有之以戈俟其半衰済之以和开寿域者五十年良声番番其所以淂于公者如是𬒳之賛歌知阳报之有在福子孙而为那也王子明传賛古人称杀身易成事难虽然事有大小公私之间如不有已私专以公心除天下之害此其成尤为难能而可重唐代宗以万乗之权群公卿之谋至取一家奴宛转畏懦不敢明言竟以盗㱕之而观着之莭可谓壮矣手植夏禹像賛并序衡岳有怪栢一株世传夏禹手植长沙温将军得斯木一枝坚劲苾芬爱仰不已以为神明之物也刻帝像以奉之亦厯舜九疑呌云苍梧之义也求润色扵余秋涧王恽拜首稽首而为之賛曰亹穆神禹玄功格天见之羮墻况手植之所刋带不下而道存体虽微而俨然所谓㰸之管窥浩浩渊渊呜唿三代吾不得而见之得视斯像固足以掲吾之䖍是将同启石而不朽耶抑以与九畴而共传也田仲德先生昼賛言论固枢机之先作行在士大夫为重卓越田公二者错综气无虚谈才见实用翶㳺侯伯之间拟扩香林之供幅巾横策掉首吟讽予邹䝉之辩说有以卜先生之㝎动扵戯文献不足以柯为栋载曕遗像安得不有人物眇然之痛栢溪主人张仲和真賛坚以持其心直以养其浩用是二者以全纯孝淂其时而济斯安其贫而取近效其乐也融融为行也慥慥气温而和皃俨以肖岂惟夀考兮康寕永以为乡党后来之教赵瓠瓜冩真賛丹颊秀眉踈髯方頥目朗烱欲曙之星气吐若垂天之蜺畧施为而见底藴据懐卷而藏噐机曩也为平津之上客今而乃瓜田之布衣注酒满瓠溉此鸱夷醯鸡笑瓮天之舞醉䄂拂西山之低趑趄嗫嚅尚肯效夏畦之病为浮云冨贵轩冕涂泥况尺鷃享钟皷之乐㳺谈到六印之累卧元龙之楼下觉许汜未全痴也耋杖圗賛先生姓马氏名天昭字云翰汾州介休人自号师易老人丁丑歳寿八十有一德维懿其存则不谓之命气维克其㝎也能胜乎天故冲风之火易熄溉旱之禾有年而况有道君子者焉矫矫先生匪曲而全静以仁乐健为徳先应猎无梦絶韦有编通而得夷恵之介黙而契消长之权何轩冕之可累岂山林而后贤气精而鹤夀松贞而嵗坚故得甲子几七七之数乹阳符九九之玄道与貌粹峙而停渊俨乎若介山之欝茂奫兮如素汾之沦涟方吾道之如线頼此老之康延岂造物者卑西河南阳之夀固将为斯文无穷之传也耶赵徴士画賛君名铉字仲噐多巧思精艺术今年六十有一自号钝轩逸皓所谓隐㞐求志行义逹道者也祖质字景道家大㒷之穴里金建春离宫在焉常有诗题学舎壁间云折脚铛中烹白荠打头屋底看青山道陵春水过见之为赏识左右以公卿名对召见殊加优礼仲器公之曽孙也苍髯于思双瞳烱然劲逸欎幽燕之气端倪赜太易之玄挫止其锐钝而名轩曽扵物而不滞浩胸中之一天是谓建春徴士之后其青山秀句犹隐见扵眉睫之间也故金荥阳令传辅之画像賛其父霖明昌刑期进士行部临潢没扵王事玉㓗含光兰幽蔼芳孰为气机㒵温而良我甞陪公杖屦徜徉冲善为植德之本挥逊厚周身之防见之丹青衣冠堂堂维玉田之传家文物尚髣髴明昌之煌煌若子若孙既衍庆以袭吉又将见再世而昌也耶韩御史画像賛晦其明而扵物也周以旋介而通其扵事也曲以全神湛秋水颜如渥丹蔼蔼蔚和愉之气怡怡为孝友之贤施之有政其逹固然同峩冠于豸府爱谔莭之孤骞所可见者如是其不可企而得者殆丹青之黙然而渊也渡水十六罗汉賛为圣安容老赋谁吮澹墨作佛事頋颕含光开太始稽首尊者十六相金沙滩头渡渊水鱼竜异兽同一家背负鳞浮供役使碧莲泛滟百花小两脚何曽踏泥滓法身化现烱孤月海风吹堕千江里𥙷陀巖窦宝香浓沧浪石上观生死白毫光满海西岸航此洪涛悲一卋玉溪老子出示余意匠经营亲说似禅机巳落惨淡中我今试下第二义九年面壁度竜象一日西㱕携只履善提树下喜相逄拍板髙歌聊尔耳香水琴賛并序南海石隐禅师合沉檀二水为琴丝而抚之其音克谐有不譲扵藁梧者叚生淂之以珍异丐余文以賛之其辝曰繄琴之胎以桐为材制自虞氏其来邈㢤斵以香木南海之僧丝而理之有峄阳之清物逐所好㱕之伯寕脱燎炉之融液拉玉雷而为朋蔼然杂芬菲之韵琅然泛韶濩之声呜唿琴乎学者寡而其将孰聴倘钟期之与遇又何啻一再行也刘巨川签事真賛事机之棼非才则务㢮天质之羙逢时则道行于维刘卿志气蠭闳䑓阁肇建鹗书应徴岂惟夜书快吏见称及佐府幕㳺刃发硎人奉承而不睱我持难而肆能致驾五马心奚以荣律身束吏明伦恤刑陟而提宪风动百城褰帷耸具瞻之羙控拳无虚搏之名抵凡或迅盘根莫就天或假年蔚为名郷冝大用而乃靳殆収功扵嗣㒷卓彼二子力振家声彯缨若绶荷天衢亨将见一日千里骋骏足而蹑云鹏也黄洛老人画像賛猗欤赵公以古为徒燕居磐石㝎力有余万坌前陈付之一壷身心翛然浮云太虚自号曰黄落散人世指为山泽之臞见扵序文者如是吾说试嘉遯之自如不㞐山林匪樵匪渔安我素分而与道俱醉以酒而适意晦其明而内娱夀几九龄健不杖扶有子有孙簮缨仕途天之报施善人也合若契符甚矣吾衰爱公起予拊卷慨叹遂㰸袵而时书软背椅賛昔李山人诏隐衡岳淂虬松一枝即形作椅名之曰隐和终莫能晓其何义故左丞史公之子假予是具其安四体养老妙意有不可胜言者䋲而网之以软其背把而执之以驾其肘至包承臀臂曲尽其冝甚矣工者得老者安之少者懐之之遗意欤名之曰软背且賛之曰咄此为具其制非一坐促背峻佀㳟而蹐傍无两把予肘安适而最苦者磨隐伛嵴未若此君温柔旖旎譬彼姬姜拥抱而息不髙不亢老者所仰爰从何来蓝舆之状管㓜安濯足圗賛天下有二道出与处而巳然审时䖏巳有未易言者先生遭三国云优蹈海而东髙尚其事如度之致礼以加敬丕之逺聘以拜官皆恬然若无所闻所谓隐居求志行义逹道者也至于啸傲物表澡洒溪流特一时闲适若歆辈俾进履拱杖犹恐自汚抗䟽代位此何理哉自惟老缪待罪翰林赤日长驱㑹集寓馆背汗浃流暍而欲踣歘挹清风岂胜愧仰乃再拜稽首而为之賛曰吁先生古逸民素所友夷恵伦傲狐瞒东海賔着皂㡌蹋碧𥻘尚恐染三䑓尘若歆辈进履徒破壁手乃敢汚抗䟽请代三孤眛平生何足诛百世下孰知巳翛然心见终始大𧺫予有苏子古燕印賛并引参政何公世家易州常扵燕丹废城中耕淂圗书小印虽百枚制皆殊一曰以所淂者赠予形如方斗其文曰韦宙宙唐昭宗时宰相岂古今人姓名有偶相同者耶入手摩挲甚可惜也作斯賛以荅雅厚其辝曰燕有国八百余维易容奭故都按璧垒见雄图万组印杂簮𥚑人与骨朽巳无耕壠间独淂渠一粒小丹砂如其文宙亦盛夫纽岑楼或龟趺累累多一皆殊彼斗大黄金涂悬肘后击贼奴气虽豪空沦胥三摩挲重嗟吁猗叅相好古徒知澹癖爲赠予何所志遗恵书四子问孝图賛天地之经其维白孝鲁人所瞻巨室是效四子致问庶几要道因材爲笃圣荅各异发药其偏从容和气思煽皇风永钖厥类怡声粹色玉佩华𥚑表之丹青清风穆如呜唿安淂一天下之虑宛同是图梁太师王彦章画像賛堂堂太师勇冠万夫曽精甲之几何破南城于一唿三日奏捷素果不逾大厦将仆一木可扶衆且頋望我誓捐躯苍髯糢煳目光炬如战酣㱕来气欎犀渠惟孝与忠同㱕异途繄锦囊之三矢与长矛而不殊冝乎文忠之笔大书特书不一书而巳也吁刘珍母王氏真賛嗟嗟母氏恩斯勤斯自期寸草庶荅春熈况复身后有飬何施履霜濡露感怀岁时嗟嗟母氏健干而慈奉巳以约保家之肥致家之完乃有今日我食我衣皆母之力暧暧停云泉水汤汤我思母氏何日而忘重华鼓琴图賛幽幽深山玄徳闻兮二女釐降沩水春兮乹健坤顺其道恒且乆兮袗衣鼓琴固若我所有兮手挥五弦正始此其时兮琅然玉音一气为之熈兮锵然和鸣鵉鳯以之仪兮衣垂手拱其道本于斯兮升道苍梧惋莫从兮泪浥湘筠思何穷兮噫故䖏士牛了斋真賛眼高一卋舌本悬泉喷噀珠玑孰为后先乐育自好以全性天生也顺受没吾寕焉彼颜渥而颧野服翛然尚知为鴈门儒将之裔庶几青山白云之仙也故翰林应奉陶珉溪真賛貌古而气清言讷而行纯此见扵外者皆曰儒醇若夫该贯经史笔斡千钧玉佩琼琚大玩斯文足以泛珉溪之雪浪追颙轩之絶尘然纶恩甫沾而不禄夀靳固扵七旬天之报施果何有扵善人峩并朱衣正笏垂绅虽未及直玉堂之署尚知为元贞辞翰之臣也房星賛粉色黯淡䨇丝浮绛冠箕如柱劒阳环夜半海气涌火轮欲上鞭金虬赤㕙跃入玄関幽殆佀战胜褰云兠千金汉将非吾俦中令化笔通神谋冷风拂巫寒飕飗大徳四年腊八日作房四星为眀堂布政之宫亦四辅也下一星上将次次将次次相上即上相所以理隂阳正教化南二星君位北二星夫人位又为四表中间黄道之所从为天衢又为天関南関曰阳环其南曰太阳北関曰隂环其北曰太隂亦曰天廐示曰天马主车驾南星曰左骖次左服次右骖又主开阖畜蔵之所也松化石賛燕城赵彦清家藏伊石与松秉彛坚润雯华根莭鳞皴挺劲俨髯竜之渊潜蜕康溪之深濬伊艮震之交感化而为他山之琎逮雾巖之玄豹隐锦斒而如扙水水清华坤灵借重气变无方静含妙用物贵异称金铿玉振习焉不封于秦今也罔言于晋但摩挲而三叹非张华而孰综然室无滞而不冨况殊方之竒贡向爲山人隐和之具今作仇池怪石之供一线炉熏霭若云蓊栩栩蝶去梦绕神清之洞蜕斋刘先生真賛猗欤蜕斋蚖肆螭蟉扩充家传资深善诱爱波澜之老成宛黼黻之絺绣曽管窥于一斒竟韫匵而莫售我瞻遗像气丰而蔀一官广文禄才升斗挈箪瓢兮屡空曽臧否之何有嗟共尽而奚言岂独哀于吾友蜕斋𥘉与胡国瑞同年登第中统𥘉爲中书省掾后辤归爲彰徳路学官卒秋涧先生大全文集卷第六十六秋礀先生大全集秋涧先生大全文集卷第六十七秋涧先生大全文集卷第六十七翰林遗藁増谥睿宗仁圣景㐮皇帝玉册文臣再拜稽首言伏以至徳难名于穆乹坤之大孝思罔极有严祖考之称稽遗羙而载扬廼守文之先务弘宣令问荗对耿光伏惟睿宗景㐮皇帝秀㧞神支渊潜龙徳英武内根于仁孝温文外表乎谦恭先事而谋临机善断当军国抚监之际赫风云册伐之功川蜀威加宋人为之禠气钧台战金源遂不能兵辟土宇而靖中邦翊炎圗而隆寳运䇿勲天府归羙皇灵方请命于上苍思保安于宗社祥开后圣光启皇元致今日之隆平盖孙谋之燕翼惟天纵其睿智故泽流于子孙爰伸凝慕之诚䖍举増徽之典询诸舆议允恊至公谨遣某官某奉玉册玉寳加上尊谥曰仁圣景㐮皇帝庙号睿宗遹守先猷仰圣灵之如在式垂歆鍳降福祉以无疆追谥先太子册文皇帝若曰于戯故皇太子某天姿玉𥙿荗徳渊冲朕绍纂丕圗仰遵太祖圣武皇帝遗训以尔世嫡元孙誉望攸属爰从燕邸正位春宫愈贵能谦居贞益慎及夫听政揆叙有方至于睦亲昆仲无间尊师问道日御经筵视膳候安时询内竖佐予柔理恵彼小民方念神器匪轻投艰有託岂期前星揜耀永隔幽明日居月诸怀思曷巳比者大臣敷奏冝易名奉祀光崇彛典今遣某官持册赐尔谥曰明孝太子永昭遗懿式慰朕怀尚兾明灵歆承宠渥皇太后玉册文维至元三十一年歳次甲午五月朔某日嗣皇帝臣谨稽首再拜言合万国者莫隆于孝治扬懿徳者必着其徽称洪惟我㓜冲人嗣无彊大歴服率先风化无尚于斯恭惟太母圣善懿恭睿识逺虑力行善事隂赐及民隆孝敬于先朝轸忧勤于内助宫壸仰其规范宗族化其肃雍诞眇躬而厎于有成翊燕谋而俾登大寳深恩至徳荡焉难名匪极鸿尊曷伸至愿载惟昭考巳升祔于宗祧言念宸闱冝大崇其典礼庻㡬均报仰荅㤙慈今遣某官谨奉玉册寳上尊号曰皇太后伏惟皇太后殿下端处福宫诞膺显册俨母仪于四海徳配坤元期圣夀于万年祥开神筴永资慈训保我子孙臣诚欢诚抃稽首再拜谨言改元诏朕祗遹先猷嗣承丕构访予落止在夙夜以靡遑永言孝思阅岁时而憎怆惟春秋之谨始实古今之成规适屇履端聿新纪号可改至元三十二年爲元贞元年咨尔有衆体予至懐手诏侍郎杨大渊朕甚悯焉今予命尔王兹东土非以讼受之也彼所责匪轻敬哉今而后苟不克荷非若汝兄幸而免也授贺某宣谕大理国制㓜懐竒节筮仕昌时及知遇于先朝遂抚绥于大理杨威絶域昔収定逺之功服事彤庭屡抗伏波之请冝旌前効俾焕纶章汝其宣畅皇猷洋溢方外爰体绥懐之意以安遐迩之情转爲招倈式副所托宣谕大理及合刺章俾还本土手诏嘉汝等逺自云南导从选锋转战千里直波鄂渚以逹于此勤巳至矣今者俾尔各还本士以遂耿性优赐各有差姜真人手诏神以知来智亦蔵徃言念长江之迈未尝一日而忘遐想仙标载勤驲传雍容太厦论用复于细氊寂寞严扄云暂辞于故隐春寒遣书指不多及追封皇国舅按赤那演济寕王谥忠武制制曰䟽㤙异姓无踰王爵之崇追册元况在世之懿典礼所逮存亡靡殊故皇国舅按赤那演天挺英姿志宣忠力当祖宗造基之始爲股肱佐命之臣衍庆轩星俪辉宸极惟勋阀之茂着冠戚里以独髙朕绍述丕圗飬怀世徳冝钖大邦之号仍褒壹恵之文可进封济寕五谥曰忠武于戯议恊明廷庸布丝纶之命泽流后裔永昭泉壌之光尚想英灵歆此宠渥皇舅济寕王妃制制曰爵以徳崇既建真王之号妇因夫贵俾隆藩国之仪眷我外家徳昭祖母诞弥圣后作配先皇岂惟内助之多光溢徽音之媺是冝管形瞱炜象服委蛇顾予沖人获绍前烈礼崇报本心焉敢忘可追封济寕王妃与对邦休服兹宠数重衍亲之懿永膺伉之荣泉壌虽幽歆承罔昧赠谥故光禄大夫左丞相都元帅阿木制制曰功徳兼隆其所及者既远存亡靡间故为报也必豊廼眷元勲岂同常品故光禄大夫中书左丞相都元帅阿木挺英将种作世虎臣爪牙兼信布之材韬畧合孙呉之法惟重厚克其委寄故谦恭不有其智能当世祖之恢图自元戎而宣力奠我南服隐若长城秉持旄钺者三十余年出入行陈者百五十战奋身不顾忠如皎日之明忾敌无前势若迅霆之击载扬我武飞渡长江佐收一统之功名岀诸将之右継将明命逺震邉庭威方畅于皇灵讣遽闻于瀚海朕奉先猷而祗惧念王业之艰难欝尔风云追惟徃昔优加䘏典开劝后人官资超极品之荣封爵建大国之号于戯麟䑓画像岂惟宛转于丹青甲第赐书庸示昭光于窀穸可特赠开府仪同三司太尉并国公谥曰武宣精爽如在不昧钦承太尉并国公夫人某氏制平章政事卜邻吉带母别速真氏父爲于运宗臣甞有功扵社稷夫亦折冲名将屡宣力扵封疆位陟中台庆钟贤嗣惟是数者萃扵一身其存殁则俱荣盖始终之鲜俨况内徳壸仪之着而妇规母训之崇钖之以翟茀之章贲之以锒黄之饰沛殊㤙于既徃示深劝扵将来在邦彛皆所当然于世教其或有𥙷于戯脂田肇启独垂范扵两宗苹馈相承尚流芳扵百祀可赠并国太夫人追谥司徒巩公制制曰莭惠易名恩礼备饰终之典依光毓徳风云非一日之期故具官某禀性淑均处心贞亮眷昭考当歧嶷之际侍内庭多傅翼之功奉事两宫勤劳有曰爰念邸潜之宿望特班邦教之殊阶谋叅宻近而屡効忠诚位极崇髙而愈形谦谨朕方外于大寳将圗任于旧人巳闻歌露之悲可后盖棺之议鼎湖未逺想陪仙驭之游泉壌生光洞贲纶章之宠可赠金紫光禄大夫谥曰忠懿有来精爽不昧歆承追谥赛平章制制曰人臣罄奉上之忠恩䘏奚分于今昔国家有饰终之典光杨亦頼于子孙于惟阀阅之家况复风云之契某官某仪刑西域柱石中朝以文武之长材藴经纶之大业爰从潜邸早识英资而又圗回每沃于渊衷度量独髙于天下四川分陜朝廷无西顾之忧六诏行台郡县奠南服之理福星霖雨动应时祥和气嘉声抚绥殊俗念匪躬而尽瘁每当馈以兴哀朕祗奉先猷循思逺莭位兼将相徳全始终况尔孙克光绳家训弼予孝治进贰文昌用推钖类之恩宠以上公之号于戯铸金圗像岂惟专媺于前贤告第颁书尚兾传芳于来世可赠某官某谥英爽不昧其克钦承赛平章国夫人诰国治固先于家齐古今匪易妇秩谅从于夫贵典礼攸冝某官夫人某氏婉自名家嫔我贤辅循法度而供壸职以恭俭而相夫劳委佗俨象服之尊恭懿融管彤之美以正以顺如山如河主馈冝家绵休积庆夫延登于鼎胙孙进贰于文昌不以辉称曷彰内助仍易小君之号荣偕品极之封于戯德容尚肃于旧仪诰鵉有焕脂泽于故壠世祚弥昌可封某国太夫人谥某号主者施行追谥故都运梁公通宪先生制制曰望壠思贤臣子无古今之间显亲尽孝国家有推㢡之崇矧兹文宪之传䔍我丗臣之旧资德大夫中书左丞梁暗都刺故曽祖金中奉大夫司农少卿陟早登科第顕历仕途履正奉公才优国计持难抗节身爲大闲在先儒耆德之间有㤗和能臣之誉经纶事往道义日尊流泽逺及于子孙致位有开于卿相克宣忠力励相我家不有䘏章曷劝来者可赐谥曰通宪先生于戯老成虽逺典刑犹见于国人宠数惟新潜德载光于泉壌尚期英爽不昧歆承太子少传窦公制传经明道旣辅立太平之基崇德报功乌可后非常之典故桓傅致临雍之敬而甘盘动忆旧之思古今虽殊典秩不异故翰林侍讲学士窦黙业尊周孔学际天人询治体以纲常为言论人臣以功利为末侍谋帝幄剀切多文贞之风论相中书慷慨见阳城之烈而又三代建国眀伦是先惟西池俨籥羽之仪故东序扩人文之化风移俗易一变虗文地辟天开载明正学廼眷两朝之耆徳寔爲先祢之宫师稽考规模夣寐风采是用荣分三事光融邦教之阶恩贵九泉潇洒玉堂之契有来精爽服我宠灵夫人贾氏诰辞天人之际若弗可知祯祥之来各以类应凢祖宗父母尊荣夀考未有不以善而致者具官某夫人某氏婉从清望嫔我儒宗恭俭以相其夫勤恪以成其子珩璜中莭藻荐多仪清白传家管有炜冝尔从夫之贵宠膺华郡之封鵉诘副加服我休命追谥贾博児赤制负暃于时既逢其明主当馈起叹有懐扵昔贤某官藩邸近臣中朝耆徳适际风云之㑹素多监掌之功割烹调和廼其常事威仪进退曲尽恒规凢侍殿庭望高徳度方旧人而圗任遽薤露以兴哀嵗月虽深徳容如在抱茂陵之弓劒婉变何穷怅华屋之兄筵未昭敕奠近因廷奏大需㤙章可加赠某官谥曰某呜唿授宠数以如生幽明罔间顾诸孙之衍庆福祉方来慰我老成含嘻泉壤追谥忽林赤制扬徽内职固有籍扵世臣追钖亲荣廼式遵扵彛典其官髙闳集庆美行禔身早以谦㳟光聮侍从艺则名而威则棣责扵已而功扵人出入禁闱者㡬三十年主典玉食者何百余事忠勤奉上夙宵在公毎多燕飨之仪何止割烹之技方廷章之宣羙遽朝露以溘先可赠某官某谥呜唿祇奉仙逰怅同翻于景流光泉壌尚垂庆扵后人魂而有灵歆我宠数进呈世祖皇帝实録表臣某等言臣闻典谟𫐠尧舜之功合名顕着方䇿布文武之政义问宣昭粤自汉隋及夫唐宋咸有信史以贻后来况大业豊功震今耀古惟深善述首议丕扬臣等诚惶诚惧顿首顿首洪惟世祖皇帝仁孝英明睿谋果断爰从潜邸有志斯民植根干而佐理皇纲聘耆徳而讲明治道始平大理再驾长江过化存神有征无战迨其龙飞滦水鼎定上都革弊政以惟新扩同仁而一视规模宏逺朝野清明内则肇建宗祧创设台省修举政令登崇俊良外则整治师徒申严邉将布扬威徳柔服蛮羗加以圣无不通明靡不烛守之以勤俭朴素飬之以慈惠雍和収揽权纲综覈名实赏罚公而不滥号令出以惟行万彚连茹群雄入彀削平下土统正中邦慕义向风声教奚朔南之曁梯山航海职贡无遐迩之殊方且开学校而劭农桑考制度而兴礼乐国号体干坤之统书画焕奎璧之文罄所有而醻战功不待计而救民乏听言择善明徳缓刑歛福钖民遇灾知惧得洪范惟皇之理过周宣条政之勤以致时和嵗丰民安吏职盖帝德克周于广运故至公均𬒳以无方可谓文致太平武定乱略継一祖四宗之志兼三皇五帝之功开天建极者三十五年立经陈纪者二万余事以谦譲弗遑于备纪故纂修未至于成书钦遇皇帝陆下夤绍诒谋厉精圗治亟鍳观于成宪思遹骏于先声深诏下臣俾爲实録宅心宗祐凝孝羮墙开馆局而増置官僚敕群司而大䌷圗籍编摩旣冨搜访加详採摭于时政之编参取于起居之注张皇𥘉藁増未见于罕闻承奉纶音俾蠲繁而就简俯殚管见仰体宸衷尽略虚文一存实事其飨㑹征伐文物典章粲焉列三代之英蔚尔开万世之业与夫才徳孝廉之士忠良姦佞之臣版圗生齿之伙繁财赋畜牧之冨盛谨依条据粗致无遗今具所修成世祖圣徳神功文武皇帝实録二百一十卷事目五十四卷圣训六卷凢二百七十卷谨缮冩为二百七十秩用黄绫夹复封全随表上进宸扆臣某等忝备台司幸膺盛典顾惟载笔才何有于三长勉进芜辞虑庶几于一得冐渎圣聦下胜兢惕臣䓁无任瞻天望圣激切屏营之至谨奉表陈进以闻臣等诚惶诚惧顿首顿首谨言元贞元年六月曰开府仪同三司中书右丞相监修国史臣䓁上进圣夀节贺表伏以龙徳御天恊千载休明之运星虹流渚开九秋震夙之祥正朔所颁臣民胥庆钦惟陛下长䇿逺御叡断有临凢经制于宏规思光昭于先业修振古未修之典集累朝未集之勲独运神机载扬我武削平六诏无好大喜功之心混一三呉见伐罪弔民之举治道巳隆于贞观风声仍迈于汉家尚深门政之虞屡致迓衡之问询谋元老怀保小民体群臣敬其所尊免包徭以之固本而又禁酒酤而重民食悯兵余而肆赦恩动顺舆情咸跻夀域繄尔至元之盛德优于行苇之深仁属莭届于诞弥适躬临于廵省臣某等乆承钧轴列侍瑶墀愧无金鑑之封章切効露囊之微悃鳯来仪而陪舞听箫韶九奏之音虎拜手而扬休祝天子万年之寿甲午贺正表代中省作伏以寅宫建斗洪钓转一气之春汉殿称觞大礼重三朝之庆衣冠环拱文物昭融皇帝陛下干健萃精睿思作圣顿皇纲而开大统备百度而冠前王泽旣洽于域中威复加于海外中天而立跻丗于平以冨蔵民惠免逋悬之赋先春肆赦恩深寛大之书繄至治之惟馨致上天之伸祐端临正旦光动多仪受圗籍而膺贡珍醼臣工而湛春酒臣某等率先列辟拜舞扬休政与时新万有遂生成之乐寿从天恪八秩开亿兆之祥大都城隍庙设醮保佑青词伏以天监虽髙曽易显思之命基圗寅绍敢忘奉若之诚爰自君临颇历年所顾眇躬之上託致至理之维艰岂期外侮潜消复荷天休兹丕炎风朔雪大开一綂金穣王烛屡致丰年而又云静祁连春囬沙漠昼日有平安之报霜风无偃簿之虞匪凉徳之能然皆圣灵之所佑廼即青阳之月恭修金箓之科诰演琅凾真临玉境导含景苍精之驾覆垂云洪䕃之仁鍳兹报谢之䖍重以保持之福干戈止息永惟四海之清邦国荣怀亦尚一人之庆至元三十年崇真宫设醮斋意大元皇帝绍隆丕构抚御多方欲期中外之安致有忧勤之虑爰资道䕃用介福寕拟于今月𥘉三日就大都崇真万寿宫设金箓醮筵二百四十分位㳙日卽良预期以告青词伏以纂承有在扩先业以丕隆抚御攸寕皆上天之申佑况年龄之向迈资福廕以弥深念兹一巳之微事有万几之重边声虽捷轸虑良多精力自如过勤或倦而又囬气交更而无不顺盭多生感受而未免乖和敢殚祷谢之诚普兾神明之相潜消灾滞滋至天休素履安舒符干刚而不息皇圗巩固丛景福以惟新无任祷之至祀庙乐章无射宫之曲于赫皇祖睿智聦明天扶一徳海毓群生文经武畅治定功成禋祀无期昭垂颂声无射宫之曲天启深仁湏世而昌追惟显考敢后光杨仪尊谥羙礼备音锵皇灵鍳止降釐无疆祝文第一室于赫圣武开运立极启迪后人奄宅万域継体守文爰及眇质大位昭升隂相之力奉荐明禋载祗载式尚祈顾歆永深燕翼第二室丕显睿祖载扬我武左右祢昆耆定区字庆衍本支绍纂基绪嗣服惟𥘉礼湏告祀延洪㓜冲永钖繁祉第三室明明我祖神圣无方武定文缓于先有光运开大统徳冠百王仙驭渐逺攀慕奚极祔庙奉安缛典是式燕翼如在英灵日赫第四室于皇昭考神灵在天民受隂赐余二十年不飨其位眇躬是传追尊徽号永言奉先爰用昭告斋慄掲䖍尚兾申佑寳祚绵延登明亥元神维神㧾劾成功尊临隂位适承嵗德爰诞眇躬属秋仲之佳辰致严禋之菲奠仰祈昭格永荷神休岁星木照星维神象纬玄穹祥开下土直兹嵗事相我冲人恭伸黙祷之䖍爰即绛宫之閟庻凭隂佑聿底丕平桞宿胎星维神光临𥘉度获纂鸿圗顾惟凉薄之躬萃集简穰之福近因多故致禜幽坛尚兾精英更隆安吉新舡落至祭岁君文成舟委波谓之落至维神灼知一嵗之事汎彼中河转致厥载上下安输非神曷頼修玉门前桥祭岁君地祇文应门将将前临天津玉辂所驰虹梁必陈爰搆爰缔筑之陾陾神维垂祐迄于有成五方帝祭文因方殊号尊以帝称殿临五部有赫其灵维桥之作鞭石驾梁尚兾拥卫大来百祥拟禁酒诏汉赐大酺岁有常数周申文诰饮戒无彛况糜粟者莫甚于斯崇饮者刑则无赦近縁春旱朝议上陈冝禁市酤以丰民食朕详思来奏寔爲腆民可自今年某月日民间毋得醖造酒醴俾天物暴殄重伤时和其或违者国有严典悔其可追故兹诏示想冝知悉中书省牒宋三省文中书省札该爰自圣上即位之𥘉重惜南北生灵之故一视同仁首主和议故遣信使讲信修睦往年征进大军即令各还本屯仍严敕边将非奉上命毋得妄动行人卫命以更岁侓寂无来音何哉不惟有失忱辞反启边衅以致攻围我上蔡侵轶我邓鄙袭华阳优随州刼掠真阳数犯涟水此皆出于使轺巳入彼疆之后将和而战得无异议乎夫信与义自古所恃以爲国者也一旦弃捐自有任其责者矣向也大驾廵狩北庭以平内难今渠魁授首已于正月廿六日还宫饮至顷因行台入觐陛见之日具以奏闻请重兵压境以问其故五月𥘉五日奉圣旨此一事发端自我姑待之省府仰体圣上仁慈尚存兼爱恐咈𥘉心弗允所请且夫朝廷大计巳定此特有司之事耳今就委本路发使详问焉若复遟疑不决秋髙马肥至日别有区处当司依奉省札令差谘议官崔明道兵马副都李合义充详问使移文淮东制司即今国使安在何稽留不发并莭次侵疆之役具由囬示以慿呈省施行请早示定议据此湏至牒者顺德府大开元寺重建普门塔碑铭国家以神武戡定区夏际海内外悉主悉臣其所以尊显释教弥纶元化者方往昔爲㝡重于以推弘济之深仁歛无量之衆福纉大寳钖群生跻六合于仁夀极乐之域岂特崇奉而巳哉顺德府大开元寺旺圣天子潜邸迄于御极持护宠钖者前后非一至精蓝浄衆特命近臣主领不与佗寺比三十年间续光起废集于大成主僧崇严以寺之大縁寔肇基寳塔今虽雄峙云卫未有纪述何以夀无尽藏之传至元丁丑秋恳辇真国师以其事请于朝制可命奉御脱烈传㫖翰林院定撰合立碑文者臣谨按提点僧崇湛具列事蹟寺旧有塔曰圎照癸酉之兵烬焉逮国朝辛卯万安恩公来主凾丈始圗兴复其感験灵异有神化无方者初公旣祝髪心印佛乗机蟠利用錬形辟糓面壁安禅结习于临城者五年建縁于淸泉者有日演法出无碍妙辩济物现当机应身至囬邪入正郄火返风鸡悟灵而啄香牛驯致而受戒寒泉复眢井之波斗粟周衆僧之供复以慈善根力愈竒疾拯危厄人蔵髪余珠垂舎利㓗庖寮而偫馆谷代公私而息绎骚其感化方便人叵具举第以菩萨目之以致逺迩隆向愿言依归及庙役兴得能仁观音舎利二颗光大殊常又易塔心柱础因风自正故勲贵豪冨鉅商世农施献输给同竟事縁金币梓材不期而辇至艺巧工能不率而子来风动云委畧无虚日不十稔叠构重檐轮奂离立文阶层戺势轧坤轴藻拱璇题翚飞尘外若乃绀瓦鳞差金轮眩彩覆法云于真境曜慧景于康庄绚烂䡃盪若金光明中现无量化佛仰之者火宅晨凉耶之者重昏夜晓诚法界之寳宫河朔之杰观也实经始于重光单阏之仲春断手于上章困敦之秋孟檐十有三崇六十仭其二与费不可殚纪癸卯冬师拂衣禅室归寂真空即日有雨木氷之异塔位石像亦怛化流润若澘焉出涕者及歛大衆闻空中来妙音乐声云光变幻环刹成五色楼观中现三大士像至有升塔投空攀号者其具戒门资万数内嗣祖传法解三藏教沙门今亦千计其爲世宗师感慕者盖如此巳酉岁嗣僧崇朗因太保刘秉忠奏䟽请圣上爲大功徳主遂嘉纳焉旦闻师𣑽行清修乃遣近侍护葬及建塔赐铭谥曰弘慈愽化大士勅寺额曰大开元寺塔曰普门之塔尔后累降纶㤙优护赡䘏靡不备至其绍化住持曰崇润嗣传住持曰崇朗崇悟崇瑀至崇严凢六代𥘉縁清泉净土寺乃大士宗姪崇音住持云臣窃闻大雄氏之教以清净虚寂爲心方便慈悲爲用愍念大千衆生堕落苦海洪涛鼔风漂流无际世尊心运慈航拯溺度厄俾登彼岸归浄土正路又虑一切爱慾有迷闷终不觉其本来真心者故假象设教闳厖灵歘至理絶人区事岀天外弗尔奚能传悠乆而警悟万亿刼邪窣堵波之建假教髙显极矣然道自人弘功繇縁立非遇间气杰出智慧开济大士畴克弘通法海铺敦教基如是光大者哉冝爲圣天子终始崇奉如一特诏赐铭以昭永世臣某拜手稽首而献铭曰释迦挺生自西域灵山玄风畅无极经从白马肆金光法本诚心归利益仁王应世悯言湮大千沦流苦海厄教因象设济无边塔庙龙宫争涌出开元大士弘慈公五载雷轰奋禅窟法音演出琉璃筒建此道场化所服髙摽突地跨苍穹一日雄尊三百尺雨华天风韵流铃师虽示寂此长舌圣皇钖号曰普门臣今思议何恻怛要欲手絜阎浮生跻彼仁寿极乐国臣闻大徳必得夀佛应囬施无量福萝图巩固䓁弥卢圣子神孙千万亿秋涧先生大全文集卷第六十七秋礀先生大全集秋涧先生大全文集卷第六十八秋涧先生大全文集卷第六十八翰林遗藁拟中书省贺河清表伏以天开昌运统一车书地应休祯河清陜洛如式恭惟皇帝陛下徳昭天汉思溥渊泉覆露何止于中华洋溢逺霑于方表以致润九折镜浄两涯自陜至汜㡬千里之遥由乙至丙逮三旬之乆鳞介之泳游可鑑山林之形影皆分跃图马于龙宫未容专羙舞夷于鳞屋时出効灵顾兹上瑞之方増特表吾君之至圣臣某䓁叨居华省幸覩荣光敢倾葵日之诚用伐辞人之颂遐荒向慕百川宗沧海而王寳祚洪延万寿等丹丘之固寿拟闻捷贺表天网虽䟽曽恢恢而有失罪人斯得迓穆穆之来平外侮旣消颂声交作臣某䓁诚欢诚抃顿首顿首㳟惟皇帝陛下仁含动植德嫓生成振长䇿而用三驱念天显而惇九族荐雷之震逺惊而迩惧大风之举歌动而云扬侧闻喜自于日邉岂止威加于海内臣某等职叨省署阻奉銮舆竚目龙旂遥伸虎拜归牧武成于周马歌功羙迈于唐铙六辔言还春动两都之和气千官饮至欢腾万歳之霞觞中书省贺正庆八十表伏以明堂受籍万方归一统之尊神䇿探祥八秩开大椿之首稽诸前古曽未多闻中贺恭惟皇帝陛下德本至仁天申显佑维神圣之广运致功业以独髙粲然萃三代之英蔚尔创一家之制与天立极跻世于平我泽我威洽乎南而畅乎北曰声曰教渐于东而𬒳于西方且通逹下情蠲除积负肆赦恩而哀矜庻狱扇㤗和而煦育群生冝福夀之贶如川方增见寅畏之心维日不足端临元㑹光动汉仪舒化日于中天湛露㤙于春酒叨承睿眷乆侍瑶阶俻位秉钧何𥙷馨香之治捧觞上寿永膺亿万之年中书省贺尊号皇帝夀八十表伏以广二亿而轮二亿万方归一统之尊春八千而秋八千六叶开大椿之首稽之载籍曽未前闻恭惟宪天述道仁文义武大光孝皇帝陛下德本至仁天申纯佑継一祖四宗之业兼三皇五帝之功燕贻谋动从民志以太孙抚军而重安国本以新河转漕而通恵畿民建大学而首善京师清中书而杜絶群枉缓囬銮辂省秋歛而即田功丕显前光纂武圗而修信史惟圣神之广运纳福夀于方来神嵩屡听于三唿籛祖莫多于八百顾兹鉅典称庆冝先况盛事之难逄幸微生之亲见臣某䓁职司兰省喜倍舆情顺考百王实光千古输诚报上区区歌天保之诗以亿祈年永永同洛书之诵又伏以王正纪月万方归一统之尊神筴储祥八秩启无疆之等况得春于上日恊正气于四时事盛来并礼湏交庆恭惟尊号陛下诞膺景命祗绍炎圗载纉三代之英创作一王之制継天立极跻世于平化行鲸海之南威畅龙庭之北廓廓然可谓无事巍巍乎其有成功方且以冨蔵民与免积年之负方春布德肆颁咸赦之恩冝寿祉之方隆见严恭之克享端临元㑹光动皇仪舒化日于中天湛露恩于春酒臣等率先列辟拜舞称觞乆侍台阶何益体元之政愿言洛诵来符垂亿之年圣寿节表伏以日符恊梦茂隆探䇿之祥鳯历周星方启同天之运休徴滋至海宇交懽中谢恭惟尊号陛下帝学日新圣模天纵恢章先业垂𥙿后昆所欲从民爲天立极以太孙抚军而重属丗望以新河通漕而倍溢民储建国庠而首善京师清中书而杜絶群枉方翠銮之囬轸庆玉烛之调元敬展贺仪载临诞莭臣某䓁承乏鼎铉同秉国钧愧无金鑑之书徒切露嚢之献光瞻比极列衆星环拱之先寿等南山伸天保不骞之祝翰林院圣节贺表伏以翠銮囬轸属千官饮至之秋王烛调元庆万寳登平之岁载临诞节焕举贺仪中谢恭惟尊号陛下内极文明外昭桓拨爰从登极之𥘉未甞以位爲乐思章先业垂𥙿后昆燕贻谋而以之抚军清中书而俾之端本于以息肩中夏谨度侯藩上祷下祈爲民歛福东征西伐与世除残文轨一家而不曰治安者乎烟火万里而可谓和乐者也尚觊惟新之政扩推不忍之仁包举遐荒涵濡圣泽臣等叨居辞馆荣列土林敬奉倪觞俯伸虎拜敢希金鑑之诚仰罄神嵩之颂感生北帝歌有商长发之祥夀等南山罄天保不骞之祝谢授翰林学士表臣言今月日蒙恩除臣翰林学士者伏以求贤圗治逺迈哲王飬老乞言诚爲重事况圣代方文明之盛在禁林湏超逸之才如臣者学术素踈桑榆垂晩俾㩴升于衆上殆选有于无中兹盖伏遇皇帝陛下圣敬日跻文思天纵绍接千年之统光扬列圣之徽舎所短而就所长小成小而大成大敢不疑思螭首益砺词锋由外台而登玉堂固巳极当代缙绅之宠约旧章而修信史何敢企髙天日月之辉如式登寳位贺表伏以承祧主器已欣历数之归助顺与能允恊神人之望事光前古运洽重熈钦惟皇帝陛下皇祖圣武之曽孙明孝太子之嫡嗣英武同符于先帝温文早着于春宫扈跸东征躬勤备至抚军北迈我武维杨符命自至而呈祥宗盟乐椎而同戴旣深丕眷所助冝多覩六寳之昭升将兆民之永頼中綂至元之治行见増隆汉文夏后之贤莫之独美光融化日欢沸民讴臣某等乆事先朝备位政府再逄嘉㑹喜迈舆情景命维新按轩历上元之统太平假乐称瑶阶万夀之觞老人星致语伏以太平有象治洽金穣至德无方文绥武畅惟精诚之上感致渊曜之辉临臣逺自狐南光融狼北厖眉鹤髪月帔霞冠遽踰常度之躔来展流虹之庆皇帝陛下玉帛万国庭衢八荒绍列圣之垂休图旧人而共政几先物而聦明齐圣量包逺而恩泽无遗取慿出丙之微明用祷后天之遐筭咸跻夀域乐对昌辰南极何深下坤维七十五度北辰伊迩拱干位亿万余年爰捧徽章式伸善颂其辞曰天地穹窿一气氲祥开来表帝皇真九围覆露尧天大万有荣怀汤徳新报上畴非思下下推恩反物自亲亲通明殿里长生奏愿祝元贞万万春中书左丞姚公制朕闻世祖睿临之乆有文王多士之称如种楩楠而备梁栋之材如积璠玙而供瑚琏之器而况先朝故老当代名臣良用慨然想见风采故中书左丞姚某生禀淑质世称大儒爰自潜藩殆若神授天扶道统力主经筵以圣道而觉斯民烛天理而息邪说智足以逹其言行辩足以济其经纶耕桑开王业之艰征伐佐云南之举罢侯置守转官之制𥘉行论道经邦建极之功斯在是用圗囬左辖羽翼春宫永惟佐命之勤式賛承祧之羙籥羽东序从容贤传之严纶綍北门寂寞玉堂之话百身莫赎一鑑云亡开国于营用旌直徳可赠某官某谥俯惟英爽歆此宠灵中书左丞许公制朕究观世数灼见天心粤惟有不世出之君然后得大有爲之士运符千载道济一时中书左丞许某爰自师儒遂拜左相用之不惟不重学之不惟不深贞一乃心执持苦莭谋谟善断精识造微旣逢尧舜之明用安社稷爲恱君圣臣直理明道尊庻几夷夏之安风以诗书之教衣冠万国雍容叔孙之仪仁义一家剀切魏徴之諌在中统至元之治有永淳贞观之风此其效焉功可忘耳而复飬英材于国学齐七政于璇玑白首南归尚深北顾忧来丘祷歔欷柱石之㐮人去鑑亡潇洒风云之契感时怀德想像其人忍惜䘏章俾䟽身后可赠某官某谥尚期窀穸不昧钦承翰林学士承旨王公制人臣大节忠义爲先䘏典推恩古今一致故翰林学士承㫖王某道德渊深人品峻洁板荡见忠贞之操文章有正大之风飬力息兵贻谋进諌惟军国正抚监之体将讴歌见历数之归白首匡时赤心爲国庸示至公之论曽无一已之私而又扶昌运则一代名臣镇雅俗则百年遗老去日渐逺有念何穷九原之气犹生不忘宗社三事之报斯在庶极哀荣可赠某官某谥尚兾英灵服我休命请上尊号奏草臣等言伏见〇陛下昭受显号今己十年圣徳神功日新一曰又圣寿新嵗茂登八秩考于典礼合行再上尊号上以賛扬功徳之万一下以罄臣子爱戴归羙之诚谨此奏闻伏兾圣慈特赐允许表外任进贺圣夀节贺表电绕中枢寳历启千龄之运祥开弥月瑶墀储八叶之蓂凢在覆临畴非鼔舞钦惟皇帝陛下聦明时乂圣敬日跻爰从在御之𥘉未甞以位为乐大度同符于汉祖宏规逺迈于唐文纉四圣之丕圗新一家之大典尊崇故老思致隆平委任勲贤迭居宰辅文之以诗书礼乐律之以轨度仪刑薄赋轻徭省官定制尚侧身而修行毎前席以賔贤察纳雅言弥纶元化上所以恢章先业下所以弘济生民凢曰云为务从休息分緫司而去积年之弊更庶尹而削藩镇之权尊祖配天妥宗祧于九庙敷文柔逺舞干羽于两阶功徳兼隆神人交畅以致服前代所不能服臣上古所不得臣东夷航海以来庭西域梯山而欵附可谓振长辔以逺驭敞中国之至仁仰惟极治之艰各皆出圣模之广运载临盛旦敬举贺章臣等猥领郡符恩崇天造进乏千秋之金鑑遥称万岁之霞觞同虎拜以扬休下列阻陪于北阙効嵩唿而献祝赓歌载咏于南山圣夀节贺表甲观开祥嗣大历无疆之服华封请祝罄后天难老之期凢在夀临率均唿舞中谢钦惟皇帝陛下文思天纵圣宪日新得汉唐经国之权纲极尧舜知人之濬哲以岳牧治本也䟽之而册授中书化源也清之以弼谐尚兼听以爲明毎得贤而恨晚溥覃禄秩优复民田有官荷覆露之恩含气遂生成之乐家给人足时龢岁丰九歌莫𬒳其神功万事驯归于道揆而又顺长道而屈群丑推至悌而御多邦谓本支一出于祖宗重䟽恩而立爱江汉终归于渊海首継好以息民由旣睦而于变时雍以克肖而全付所覆春际八荒之寿域天开一统之征祥瑞屡见于苍麟箭罢传于青海西穷月窟率稽颡以来王东极扶桑复寅賔而朝日繄尔至元之盛烈于昭旷古之深仁瑞节载临贺仪焕举臣某等心驰魏阙职限矦藩阻振鹭以陪庭俨天威之在上千官饮至传闻置酒于南宫万嵗称觞苐切瞻光于北极两宫正位称贺表伏以正位建储举一代当行之典推仁𬒳化遂万邦咸喜之心凡在臣邻同音鼔舞中谢恭惟皇帝陛下道彰坤顺德益离明治首宫闱基隆国本着母仪于天下融少海之波光讴歌见四海之归教治岂二南之广壮本支于百世耸官仪于一时某等职忝侯藩心驰象阙徒切烟花之想阻陪鹓鹭之行敢罄丹衷载陈封事德符寳运拜扬称三殿之觞庆衍萝圗绵亘接万年之统圣寿节御史台贺表鼎定皇圗接千歳上元之统天开甲观储九秋盛德之祥声教所加讙唿斯溥中谢恭惟皇帝陛下尧文天纵汤圣日跻爰从在御之𥘉未甞以位爲乐躬勤俭德梦想幽贤察纳雅言恢弘治道荡皇威于北海借千畒于东郊载崇列圣之鸿基仍创一家之大典汉官仪之渐复唐治具之毕张尚深阙政之思屡下䘏民之诏内祓灾而修行外发政以施仁明德缓刑轻徭薄税而又天临睿智坐折遐冲昭旷度以无前振长辔而逺驭爰整干戈之事终归雨露之恩云扫黒山孰谓玉关之乆闭春回鸭緑旋闻沧海之维清旣荒外服之功尤尽内修之理繄尔至元之盛烈于昭旷古之深仁瑞莭贲临贺仪焕举臣某等荣叨台諌恋功葵倾陪称汉殿之觞仰効露嚢之献光瞻北极罄封人上愿之心寿等南山伸天保不骞之祝圣寿节贺表寳历膺期接千岁上元之綂日符恊梦开九秋盛徳之祥称庆惟均际天所覆中谢恭惟皇帝陛下离明継照干健乗时动顺民冝更张治化未懿德而式序尔位任吉士而励相我家尚深阙政之思屡下子民之诏去网更仁于汤祝敷文思格于苗顽旣荒外服之功尤尽内修之理卜营督亢宅壮陪凉据山河全胜之区得贡赋适中之地于以隆上都而观万国备时廵而礼髙年四聦逹群下之情一豫爲诸侯之度臣荣叨郡寄心切葵倾阻称汉殿之觞徒効露嚢之献运钟北帝祚有商长发之祥寿䓁南山伸天保不骞之祝御史台贺正旦表伏以鳯历颁春三正恊夏王之统鸡人唱晓万方称汉殿之觞品彚冲融衣冠环拱恭惟皇帝陛下容德乃大盛蹟无前载新出震之权端履乗干之位东渐沧海髙丽蒙再造之恩西极渠搜葱岭多来庭之使国字创一家之制朝章举旷代之仪方汉之险何足恃乎髙深蓬莱之波旋复闻其清浅终格羽干之舞姑奉文诰之辞咫尺天威趍承鳯阙荡思光于万里醉春色于九重臣某等乆侍瑶阶叨居宪府献可替否讵能振台合之风拜平扬休仰以祝河山之夀正旦贺表伏以玉烛调元蓂荚启尧堦之历椒花献颂锦封陪汉殿之觞朝野同欢干坤交㤗中谢恭惟皇帝陛下仁涵动植徳备广渊受籍以朝履端于始爰体春王之月屡颁寛大之书顾轸虑以洪深跻吾民于仁夀而复开明堂而坐治奉帝借以躬耕揔揽皇纲务滋大本鳯城斗转春廽万里之农桑紫禁天开瑞霭两都之云气臣某等叨承列郡逺𬒳恩光敢俯倾葵日之诚仰以効华封之祝遥瞻北阙天威殆咫尺之临夀等南山神筴授万千之筭史都督譲緫管表臣谨言推贤以位敢希髙世之名以让移风固有爲邦之教志虽自信政亦当然中谢伏念臣某等鹰犬微材边防旧帅起家燕地分土恒阳累朝荷眷遇之恩报国乏忠贞之効正以先臣之故乆膺方面之权﨑岖提阳夏之师屯戍控荆门之㑹仰凭圣筭十载无虞镇守长江寸功何有比加宠数方惊都督于诸军恭𬒳朝章㑭袭天伦之旧物君命凛雷霆之重微躯处伯仲之间情有难安礼冝逊让臣兄某灼知民事素秉忠心功収制锦之能政洽承流之体如黄覇巳优于冶颕何景宗遽可以临民伏望圣慈鍳臣愚智非敢图私已之便实恐贻不友之讥念念天恭敢后周书之诫堂堂大国务先常棣之风谨拜表以闻圣节望阙祝文龙马授图巳肇兴王之迹流虹启圣大开弥月之祥凢居覆载之间畴匪懽忻之至钦惟皇帝陛下圣谋能断睿智足临天祐人归功崇业广西平大理苏云霓傒望之心南渡长江得风日淸明之助爰履神明之祚恭承祖考之休庸示至恩以昭旷度亲王昆弟光辉棣萼之楼异姓勲臣扬歴金华之省尚求贤而若渇每从谏以如流所期无旷于庶官急欲广闻于民瘼礼百神而歛福顺三时而务农载戢干戈㑭安田里施仁发政先困穷无告之人讲好息民停边鄙喜功之奏而又兵民异政威爱并行鑑古昔之安危立规模于宏逺移官吏而除累年之弊崇儒雅而兴文治之风尊京师而强榦弱抜削藩方而如臂使指分宰相于诸道专委任而责成功置统军于遐陬蓄精锐而消外侮唐丗之时雍丕変汉家之治具毕张以致祥风扇和时雨霈徳炎洗蛮邦之瘴春回沙漠之寒车书八方不曰治平者也烟火万里可谓和乐者乎民歌德化之成心靡帝功之有当万寳秋成之莭适群龙首出之辰湛珠露于仙盘荡金风于玉宇香欎三山之紫雾懽腾大液之苍波吉旦光临溥天同庆臣等叨居民部阻奉寿觞不胜葵藿之诚仰荅干坤之造遥瞻北阙天威逮咫尺之临拜祝南山神筴授万千之筭十六年贺正旦表玉烛调元允恊三朝之始春城囬斗茂凝一气之新正朔所颁迩遐交庆钦惟皇帝陛下端临左个诞受舆圗仁扩春寛道开时㤗化日舒而民力足奔鲸沛而海道空清明际区宇之间皷舞乐雍熈之治尚惟事统丕显圣谋孜孜下逹于民情念念化隆于邦宪保釐荒服减吏冗而益监司恻悯长征数军实而免贫役功极见寝兵之渐䇿长尽驭逺之方履兹肆觐之辰介以如山之社臣等欣逢盛旦叨领外台政罔肃于简花祷徒伸于椒颂遥瞻宸极阻奉觥觩梦听钧天霑露恩于春酒对扬休命祝圣寿于南山圣寿节贺表秋满皇都荷大驾省方之豫祥歌长发属千龄应运之辰夙旦载逢仪章焕举㳟惟皇帝陛下圣惟桓拨智足睿临卑式九围大开一统爰念盈成之戒毎深覆焘之仁挈彼生民跻于寿域兵刑寝措収帝王之极功基业恢弘光祖宗之丕绪储此无量之福有来滋至之休繄尔大元于斯爲盛臣䓁叨持使节违逺天威虽微金鑑之输诚敢后封人之愿祝盘铭至再天心享一德之新嵩唿者三圣夀永万年之筭进瑞芝表皇帝圣㫖里臣某䓁言于所领汲县界内今月某曰陶工朱良舎中产土芝一大本者伏以至和大来嘉贶昭应爰念开先之兆聿彰承顺之祥臣䓁诚惶诚恐顿首顿首钦惟皇帝陛下政洽慈仁敬事耆旧圣惟广运惠泽春融德合无疆瑞草英发彤枝晔晔合爲连叶之芳紫盖煌煌夐出铜池之秀木檽惭称于弘景郊歌美并于班书以兹玉质之竒特着吾皇之夀适迎诞节恭覩殊姿臣某等无任忻抃庆颂之至谨具表进献以闻臣某等谨言甲申岁正旦贺表伏以齐七政于玑衡统允恊于夏正受四海之图籍喜大溢于周邦香翻白兽之尊光动黄麾之仗恭惟皇帝陛下叡临神筭武定文绥体元建极于中天颛任责成于诸相惟德应上天之眷遂运开一统之祥宴钖彤弓画接玉関之使尘清沧海暖回旸谷之春历观往代之规模未见今日之全盛尚轸忧勤之念屡颁寛大之书便民之政以次举行烦民之事悉令革去廓廓然可谓无事巍巍乎其有成功臣某等幸际鸠辰敢陈椒颂遥下肃雍之拜如临咫尺之威紫禁萦花梦想钧天之奏华封献寿祝同嵩岳之唿圣节表伏以气调玉烛开九秋大有之祥露湛霞觞献天子万年之夀贺仪焕举海㝢同懽中谢恭惟宪天述道仁文义武大光孝皇帝陛下立贤无方从諌弗咈畏服得所临之道威扬极载绩之功平内艰而以义㓕亲停遐征而敷文柔逺而又政归一相事革多门永言夙夜之思大得股肱之助臣某等忝膺郡寄宻迩天颜歌天保以归休阻陪鸳列罄华封而愿祝窃効嵩唿牋千秋莭贺牋运炎乌火见上天于穆之休帝降玄商适长发其祥之月千秋称庆四海攸同皇太子殿下德粹元良道隆纯孝允当楚璧历试尧难未明问寝于龙楼思治望贤于汉苑曰深子爱时御经筵扩推不忍之仁隂作无量之赐而又维持台宪与振朝纲左右端人图惟国政虽一事仰资于圣断致两宫咸得其懽心以兹中外之情颙切抚监之望某等内尘法从外领雄藩恩深少海之波澜躬侍春坊之劒履玉巵爲夀陪鳯舞于西池鹤禁扬休䓁嵩唿于北阙启上经略史公启壬子年三月十七日门下王某谨斋沐顿首百拜致启于经略相公合下右某言干坤草昧建诸侯所以济屯茅土分封惟太人爲能开国仰佐龙飞之运湏资岳降之贤拟议以言非公孰可洪惟经略相公合下器兼文武运偶经纶衆惟爲上将之材自任以天下之重攀鳞附鳯早依日月之光捧毂推轮荣受干戈之命萃一门之忠孝兼五路之侯封终始四朝险夷一节仁温温乎冬日气凛凛乎秋霜内藴一诚外含万动推而行阵则勇摧大敌歛而康济则泽𬒳生民顾所遇之如何必其才之相应鹰扬虎视收中原百战之勲兰婉芝芬霭汉将千金之誉旣备过人之智故多及物之功绥斯来动斯和存者神过者化红莲緑水尽借筹入幕之賔长劔危冠皆扛鼎蒙轮之士谓蚁穴尚干于天讨诏龙暂驻于遐陬旌旗未指于淮壖草水先声于江左虚怀下士冝平原賔客之三千不战屈人切充国便冝之十二虽闲暇不忘于武备一周旋悉本乎儒风诗书鞍马之间谈笑风尘之外又且脱屣示譲在人所难当诸郎胜事之初乃一旦奉身而避弃壁而负其于林囬虽近于人情舍巳而与诸人季札盖存乎教典方庆悬车之乐复承顾命之荣乗騄驷而超天河以腹心而叅庙筭增辉白日叶賛明时力障群隂春囬华夏试手巳安于汉鼎阜民共拂于薰絃柱石之力𥘉不譲于霍嫖姚股肱之贞岂复减于萧相国而又量容江海利先国家顾所收之邑委以不争盖先见之明知其有在果屐斗间之紫气卒收度外之鸿名知其褒有成忠荐膺渥眷复卫邑爲之汤沐岂曰偶然钖康侯至于庻番固所冝也望符兴议欢动百城顾兹襁负以偕来寔出恩威之素着佥曰维昔有虎苛之政于今无犬吠之虞一新汚秽之风共沐神明之化出幽谷而迁乔木孰不快哉若大旱之望云霓徯斯乆矣此共推于公议匪独出于私心今卫势据上流土名沃壌衣冠之所出风化之所生柰何民阽死者积年政弊极之有日治期清静无如宰牧之良俗乆浮佻冝审急先之务况仁深改革意切矜怜固非贱子之当陈谅以愚衷之所激伏念某三尺微命一介书生惭非适用之才素负读书之念无绳以系白日昔年甘落佩之迁披雾而覩青天今日有弹冠之庆且平昔想闻其风采况终身得爲之主盟爲喜可胜所忧一冩闻风兴起已空北海之濵杖䇿来归独愧南宫之谒傥预蒙于剪拂庻得免于驽骀所愿无他其心止此借齿牙之余论煦枯藁于寒郷燕麦兎葵尚兾春风之摇荡䑕肝䖝臂敢逃大冶之鑪炉庻将萤爝之㣲仰贺风云之末过此以往不知所裁某顿首再拜冒黩尊严不胜战栗之至上姚敬斋启中綂元年七月六日席生王某谨斋沐顿首再拜致启于尚书宣抚先生合下伏审九天颁诏侧闻方岳之分临四海向风喜见太平之有自顾惟孱劣曷称提撕况朝廷方弘治之辰而州县以得贤爲急湏获玄德升闻之士可副大人吐握之懐如某者禀性踈愚与人朴直断无它技徒切休心爰自穉年㭙乖庭训虽读书郷曲谩攻童子之雕䖝及学道苏门徒窃孙登之吟啸因沾余溢得列诸生然固穷不辍于絃歌念来事可爲者忠孝吾将仕矣未见其人盖女爲恱巳者容士爲知巳者死俄翰简光临于圭窦见先生乐育之素心爲喜可胜所忧一冩何乃至于此盖有激而云身贱贫而处世无闻迹泥涂而遇知爲贵若夫燕筑台而师郭隗岂天下之无人备奉命而奔孔融所喜世间之有己将抠衣于不曰终沥胆以谢诚伏惟合下学际天人林兼文武几年潜邸一变经筵仪表四方股肱元圣方棊闻捷伟谢安雅量之雍容抗表出师见葛亮忠规之逺大以致佐命收竒功于六诏除残偾封豕于三秦盪平青海之波涛𥙷就苍天之日月方耸马空于兾北首令诏抚于山东杖扶戴白之疲癃春动百城之草木欲隆承流宣化之权故扩并採兼收之路虑一夫之不获念小子以何堪戴徳若天醻恩无地比遂扫门之役庻坚磨钝之诚利一割之鈆刀享千金于弊帚翮知短铩敢圗运海之鹏程言至再三恐辱知人之藻鑑过此以徃未知所裁上张左丞启中綂元年六月日卫人王某谨斋沐顿首再拜启事于中书左丞宣抚相公合下钦闻明诏来镇雄藩凢在提封咸増庆抃谓天下大綂也尚建侯而不寕𥘉无中外之限方岳至重也惟得贤而俾乂故咨帷幄之臣然念德非盛大不足以填压夸毗量非弘深不足以包揔细大才非经纶不足以酬事変望非崇髙不足以餍人心恭惟合下德冨天彛材爲世用望出中朝之勲旧量涵万顷之汪洋兵济长江符羊祐抗章之志龙兴代邸伟宋昌独断之能故得雨辟云开隂消阳长雷霆躯号令之威朝野扩纲维之治绣衣南下寔承流宣化之权齐斧西临正擿伏破姦之日而今况河朔数路怀卫两州丗官有晚唐擅据之强风俗近天寳涂炭之苦秽彰隣邑政出多门其爲害也权在吏胥之手贿甘桀点之心败者能先去之善人者其自存耳以圣求直言之者故愚儒及旧政之非伏念某一介布衣半生文史顾其时之可出念所学之无成北阙上书媿乏马周之志南山种豆毎懐杨恽之风观化明时游心至道不求鸣于时相终混迹于常流少得见知侯喜显名于韩状如蒙所读曽点终老于孔门过此以还未知所措授翰林修撰同知制诰兼充国史院编修官谢中书省启中统二年秋七月廿九日王某谨斋沐顿首百拜奉启事于中书门下伏以㓜学壮行自吾儒之常事位尊徳薄寔君子之深忧况禁林乃清切之资而自昔极人文之选如某者性资朴鲁学术蘼芜㓜窥篆刻之文稍服鲤庭之训而蔵修蔑有其素徒佔毕不去其心血指汗颜窃弄柳州斤斧属辝比事略窥左氏门墻頼鹗荐之先容致嚢锥之立见幸遇鸿熈之世来观上国之光自嗟坎井之蛙日侍幕莲之地时乏骏足用驽马以代骏笔悞素屏点苍蝇而成质方退南飞之鹢重留西掖之垣方筵预使席之荣竹李致舘人之意念朱云之耻吏哀王孙而进飱顾影自怜扪心有託特以见知之厚遇不无立仗之长鸣苟丐虚名尽光归路岂意诞膺纶命峻陟文阶忝分莲炬之光得与玉堂之选固不能奋阳城之观望无乃自郭隗而权舆尽不负十载夜牎灯火之勤足以瞑九原先子之目其荣巳极夫复何求兹盖伏遇中书相公合下柱石中朝风云潜邸羽翼四人之勲业文章两汉之精华秩乃代天门无弃物父子传温国之学书史备邺侯之籖公将权衡彼自爲之髙下信如寒暑卒皆遂于生成岂谓帡幪䕃及萧艾某敢不勉修士行恪守官箴仰酬雨露之恩俯荅丘山之德蓬蓬运海固敢期九万里之程碌碌因人庻不在十九人之后过此以往不知所裁谨奉启事以闻王某顿首再拜青词斋意旱气隆虫历三时而巳逺守臣惶惧顾大责之难逃輙先谷雨之辰敢罄雩求之恳预期以告于礼则冝祈雨青词恐惧自修灾有可消之理敬诚斯在天无不飨之心伏念臣恽素昧临民叨承㧾寄毎荷登穣之恵庻寛抚字之忧爰自去秋迄于今嵗风霾蓬勃生意焦枯时疫大兴秋种未下气将交而寒薄云已合而风醨旣走郡祠载唿洪造恭输至恳光启灵坛集道侣于琳宫宣琅凾之真诰伏望九天降监列圣垂慈分勑山川之神普下雷霆之诏风灾一返膏润咸霑使春事无讹喜动四郊之耒秋成有望歌赓髙廪之诗臣无任瞻天望圣激切屏营之至祈雨青词伏以万物盈于两间亭毒必资于帝力皇天祐于一德髙明庻格于精诚比者时雨愆常秋种不下重念无辜之者将罹饥馑之灾用是罢将作而㢮土木禁市酤而重糇粮循省自修兾囬哀眷气将交而寒薄云旣宻而风醨适当龙见而雩爰致桑林之祷恭延真驭崇建灵坛伏望列圣垂仁九天降鋻易隂阳之恒数斡运化之玄机下勑豊霳霈流甘㴻苏藁麦于南畒橎嘉谷于东郊一涤昏霾溥含生意岂惟大赍三农免失业之忧嘉与多方髙廪享有年之庆祈雨青词天地乃万物父母忍饥馑之荐臻风雨爲一岁咎休顾得失而与应念守臣之不职致春旱以爲灾终风且霾种不入土近虽霑其濡润终未至于霶𩃱二麦就枯群情懐惧念鳏寡无辜之者有沟立至之忧旣走郡祠载吁玄造沥愚衷之至恳建雨部之灵埸伏望真宰鍳临髙穹隂骘溥同一视之仁大霈如膏之泽兴嘉苗于四野际和气于两间庻寛转侧之劳共慰徯苏之望所有报礼其敢后而爲春旱䖝灾青词伏念天听虽髙惟至诚而能感田功未即繄岁事之可忧敢沥丹衷仰干玄造兹者自春徂夏时雨愆期荑桑卷而歩屈爲灾嘉禾藁而风埃蔽野吏则不德民将何尤非恐惧以自修将藴隆而曷巳爰差谷旦乃建灵坛延致羽流恭修法供应苍精之昏见兾诚意之孚通伏愿列圣垂慈九天降鍳俯回哀眷霈甘泽于一方丕显神功享豊年于髙廪斋意伏以骄阳恒若时雨未沾嘉禾藁而耕壠如焚歩屈灾而春蚕阙食斋心预告于礼攸冝爲张县尹吉求嗣青词伏以不孝有三身无后而爲大输诚傥至天虽髙而听卑敢沥丹衷用干玄造伏念臣某一行作吏壮岁当官乆居簿领之间未免轻重之悞或飬志罔终于恃怙或临民多靳于哀矜以致二子併亡半生惸独自孽难逃于隂谴隐忧忍及于先人敢资惟恵之仁爱谨吁天之请敬陈清醮上扣髙真伏望大眷垂哀悯孤影零丁之苦维罴应梦广一门嗣续之传为郷人祷疾青词伏以民固多愚匪易天心之感老惟欲逸何堪竖疾之婴敢以听卑用伸恳至伏念臣某生居市閧长失义方凡有作为不无过咎或营营以窥利或昧昧以冯生正以贪痴愈深罪衅又縁移徙多所纷更穿掘旣发其盖蔵修治悞冲其禁忌以致灾徴未巳病曰弥留和豫旣乖眠食稍废捄薬徒爲之瞑眩朝昏遂苦于呻吟伏望上圣垂慈髙真降枯庻凭仁覆得蒙羸劣之安言念愚衷永谨省修之戒秋涧先生大全文集卷第六十八秋礀先生大全集秋涧先生大全文集卷第六十九秋涧先生大全文集卷第六十九䟽卫辉路创修文庙䟽窃以庙而通祀国家极典礼之尊教以多方庠序乃风化之本子焉而父臣焉而君大凢日用之间无匪圣人之道旣冨而教㠯时则冝猗嗟君子之邦久旷素王之位吏之不职孰此重焉学之不讲是吾忧也爰兴丕构庸示教基扩前日轮奂之规敞百代神明之观经始虽先于一府賛襄寔赖于诸公盖土木之资瓦甓之用湏豪杰而共济庻程度之可完仰止翚飞永锵玉振春秋二祀肃豆笾三代之仪衮冕而王还文物昔年之旧凢我同盟之者即当闻斯行诸谨䟽大成殿上樑䟽伏以起百年之废不渝乎素心合四境之人用扶其脩㨂凢曰有生之者孰非吾道之中功将底于落成衆能无于小助况郷校半读书之子而师帅举稽古之流重瞻弼衞之天乆𬒳絃歌之化推求治本一出儒宗敢纡长者之车来听儿郎之伟谨䟽重修卫州苍谷山广施王庙䟽伏以民所欲而神必从冝深乎报神有享而民乃主否则畴依顾维明神爰处苍峪司分雨部权控龙威时罹暵干祷輙灵应且王号巳昭于旧典而秩恩又见于新条比者祠字年深榱楹日圯尘昏画像惨雷轰电撃之雄瓦落宫墻动木老云荒之叹今将上完雾栋旁奕苍池及时瞻山雨之来阖郡享丰年之赐神报义已丰矣公等冝如何哉谨䟽隰州蒲县重建岳庙台门䟽伏以铁鳯翔云神栖固极于壮观银台堕坠天废必假于人谋眷岱岳之行宫据蒲城之右麓丰碑具述历代増崇虽作镇于东方寔普临于率土有祷輙应显化殊常盖幽明祕不测之神而死生爲揔归之府兹非尊奉曷致敬恭今将大复神谯俾还旧观计百费以寔愽顾一巳而难爲衆力经营厥功可僝举蒙少助不日告成灵威肃乔木之风云气动孤山之色璇题藻栋俨九天来格之仪僚寀黎民获三殿护持之福幸垂藻鑑请署芳题玉清观化縁䟽窃以云飞鹤举固所去以爲常火食屋居在有生其可阙未遂山林之往所期性命之安如某者忝郑圃之居乆满户间之屦慕子真之隐拟耕谷口之云虽南邻北里揔是檀那而凌雨震风可踈寝处爲归翼数飞于梦蝶柰拙谋复甚于林鸠王録事倘助于草堂庚桑楚庻休于畏垒田园成趣平分乎二顷烟霞杖屦它时共乐此一庵风月凢曰通方之士能无尚义之心郓城县普济寺化縁䟽伏㠯建外道埸不独爲天女散花之供祈圣人寿庶或尽臣子永命之心眷髙鱼之北郷廼获麟之西鄙古瞻胜槩地发龙光巳霑普济于明经未覩华严之寳界今将百堵具举精篮聿修需仗衆縁能成妙果道昭者云龛野衲海峤行腾卓钖得泉了此这埸诸佛事投竿在水肯教空载月明归谨䟽请黄先生德新主善䟽三年至谷诸生忍废于光隂一卷立师学行首明其模范惟大冶有铸金之妙良工收琢玉之功况汉庭发䇿本之明经而近代程文自有定体欲造科埸之捷径湏求事业之专门伏惟殿元先生藻发儒林道传絶派継踵于黄氏三山之后探赜乎上古八索之前而又驰骋乎百家通贯乎六艺春闱阵合笔惊风雨之声梦泽胷吞文丽江山之秀乆矣倦游之兴伟哉乐育之心倘蒙悯小子之斐狂永以为国人之矜式髙悬绛帐嗣音敢自于吾侪仰属青衿固譲毋劳于谦德谨䟽㐮陵县重建飞桥化縁䟽伏以平水浍川依约金城之旧彩虹沉影空余华表之遗矧当晋秦南北之冲有秋夏泛溢之阻僧淸者心存肯搆力振前修经营者己数年奔走者几万里毎以力微而事大惧夫始作而终衰驱石必东海之鞭洪波可驾衘木仰西山之鸟尺喙徒劳在他邦果于义为岂郷国独无至意倘垂一诺过重千梁少分有限之功隂受无量之福公私安济免劳郑国之乗舆遐迩具瞻复覩河东之伟观谨䟽追荐孤䰟化縁䟽切以辝辩游魂虽着长终之变传明滞魄深详为厉之文乆失所依诚爲可悯痛彼河南之战重为天下之伤血殷溱水之波尸蔽奉寕之野兵自休者巳三纪祀而存者能㡬家野祭不来愁絶䘮元之勇士沙埸半殁尽爲亡社之遗黎萧条蒿里之悲风黯惨棘林之老月尚过者动虆梩之叹况仁人同桑梓之情义所当为祭而非謟凢我见而知者忍不闻斯行诸故谒同盟毕兹大事魂兮来些庻几贵贱之攸归心获所安不谓幽明之有识倘蒙金诺请挂银钩上张宣慰䟽代刘进之作切以辱甲子于泥涂赵武有由吾之叹转江沱之穷鲋昌黎云投足之劳怀古伤今而复有此进之先生文摩屈垒心醉麟经学诗得东野之穷好学有征南之癖以壮歳负并汾之气几年爲河朔之游老虽益坚空至于屡拭白首穷途之泪梦黄云画角之秋思归敝庐得甘饘粥抚孤松而吊影望先壠以含悲具尔是逢翻然可驾麦舡惠顾一帆助顺济之风华表归来独鹤遂长鸣之愿伏惟使相学士合下气严霜简名在帝心炳赵衰爱日之辉耸吏部㤗山之望爰从公议两镇名藩承流巳浃于河汾宣化又渐于海表去国见似之者喜同声亟相应之情呜唿託子而来甞切慕古人之义请书而去思㳺扬足下之名爲成尺素幸念郷扮之旧与分邻烛之光倘请题芳字谨䟽爲宋儒扬从龙赎身醵金䟽切以观军府而释钟仪传羙晋侯之德解左骖而赎世称晏子之仁古则云然今亦能尔唐风虽俭义则丰荆璞未逢遇和则售士人杨从龙者晋州客吴㑹诸生念江湖当波荡之余得升斗遂身安在士庻官寮之者当体寛恩以吹嘘惠费之仁不过一䜩倘蒙金诺请署芳题筭学主善䟽眷言六艺数之先训彼群蒙业必专门之者伏惟冝之先术窥海镜心洞神机以勾股而测髙深极乗除而盈缩挟此九章之妙屡为一卷之师倘许光临岂口传要诀同趣开悟之方手筭万筹庻无倒颠之谨䟽爲刋金䟽发明徳岂惟乡国之贤関系民风庻见事为者凡一十五卷计字数近六七万言其传必録诸梓惟是闲居之乆苦无力量之多费口粮倘蒙少助虽夜光明月不为暗投公等我正頼有此耳谨䟽太康县剏建忠武史公祠堂䟽伏以临危脱难无深骨肉之㤙报徳靡忘莫重春秋之祀太尉忠武公曩分帅阃东徇京畿扩仁心而歛兵锋招柘城而降阳夏継来临戍尤尽抚绥杂耕无相扰之私按堵享维新之乐百年父老廕自余休三尺儿童庆延史氏今将起神祠于旧里昭大德于邦其等虽经始于一时敢独专其至羙庻凭衆力易见成功具我时瞻要拟甘棠之木眷言遗爱岂惟堕泪之碑凢我同盟请题芳字秋涧先生大全文集卷第六十九秋礀先生大全集秋涧先生大全文集卷第七十秋涧先生大全文集卷第七十䟽卫辉路緫𬋩府重修帅正堂䟽伏以听共民亊必先处所之安络绎星轺无匪玉人之重顾卫辉之公署寔民庻之具瞻起盖年深䟽陋日甚饬传舎固为微末论揔治此则本根今将重搆一新増光六县俸稍先输其两月余力湏借于衆官势惟乗其一时工可就于不日清香画戟虽云都尹之居圣莭公筵永祝皇家之寿敢祈同志各署芳衘楽籍殷氏醵金䟽量珠买笑空忆当时餬口爲生重过故里李弄玉几年西迈杜秋娘未老东归载瞻光禄池台緫是旧游桃李楽籍殷氏者名香佳丽天赋芳温曽将两字风流占断八州烟月此日纷华都识破向来心事欲谁论鳯凰台上有伴吹箫鼔笛埸中何堪把色与行丏歌姬之院且少分隣烛之光万水千山得得来一瓶一钵垂垂老桑间游女固能怜暮雨之诗芳草王孙尚不弃春风之面倘霑余润尽冨归装多寡随冝以疾爲妙谨䟽李府君建碑醵金䟽故汲县长官李公天祥素负义襟号称能吏急难多国士之风宰邑有桐郷之爱去世能几日有家爲一空短碑卧草未覩瑶镌孤壠含悽岂胜冥感凡曰相知之旧能无堕涙之伤庻少分鲁肃之囷共建此阳城之碣睠言故里永贲幽光请靳显卿山阳阐庠䟽切以婴孩教子贵在父兄诗礼承家必资师范伏惟显卿学师性资纯厚赋业优长规模有乃岳之风句读传故家之习乆训蒙于柘里今闲处于山阳烦于白社之间载阐青衿之教邑虽十室使尽为忠信之人喜动七贤不负此风烟之胜恭惟短䟽具列同盟重修㤗山庙䟽伏以物有生死维岳主司事至微湏人兴葺睠新中之左地俨㤗岱之行宫当年庙貌壮丽有余此日嵓廊摧毁无几頼陈将军之果毅曹郷老之经营一备糇粮一鸠工役周垣己兴于百堵正殿将复其五楹度其工之寔繁计所费以不少若凭衆力可见成功使车马风云喜降临之有所官僚户庶获福祐以无穷谨䟽重修河内公庙化縁䟽惟公德并群哲材优四科爲邦致三善之称折狱有片言之誉顾瞻乔木怀想其人况此蒲郷寔维旧治民淳讼简犹沐休风世逺祠存不忘乆敬然尘昏像设殆緼𫀆弊故之余草满露坛起燕麦动摇之叹惟夫兴葺可表尊崇凢我同盟义当少助谨䟽省斋裴先生建碑䟽伏以辞焉不愧縁景行之独髙得之无财于人心而能恔故武昌节度同知省斋先生两朝名士一世龙门在鸿文大学之间有瑞锦秋涛之誉里虽称其通德墓未表乎丰碑眼中缝掖半门生身后残膏丐来者知归报本复有望于诸君礲石劖铭庶落成于不日嶷嶷麒麟之碣辉辉星汉之光匪惟裴氏之获安诚亦士林之羙事爲耶律伯明醵金䟽伏以分财曰恵莫先赒急之心见义当爲切戒后时之叹伯明秀造水东丹之后右丞文献之孙学则有余空至于屡为子娶妇礼尚未完急手谋生力有不及顾同志多狐貉之列忍一家有风雪之寒少分半宴之资可合二姓之好倘蒙薄助请署芳题张汉臣醵金䟽张汉臣者监司故掾淇奥诸生緼𫀆伤此日之贫客舎叹故人之雨心关桂玉连阻风波旣乆淹吏部之除未免索长安之米况台阁半爲郷旧而燕云古有义风哀王孙者丗爲㝷常付装资者日云不少举舡望恵才固匪于建封指囷不难时岂乏于子敬滴水而爲恩于目下奉千金而敢忘于他时困涸能濡多寡唯命梁彦升醵金䟽太原人山頽木坏永哀贤哲之萎髙上坎中未遂窀穸之窆兾彼齐卿之恱伤哉季路之贫前进士太原梁公子彦昇诗礼名家羮墻纯孝思双亲而不见抱孤影而自怜秋草萋兮恨隔于九原春露濡而履兹者二纪惟得脱骖而乃能大事之㐮四十万非敢望于郭代公五百斛庻少分于范左相凢爲同好寕不兴哀淇水东倾渺逝者如斯之叹太行西望慰异郷乆客之心大継长醵金䟽国破家士老作无依之客衣单粮絶谁堪卒岁之忧大先生継长者渤海名家中朝显䆠功名冨贵竟无有文彩风流今尚存黒貂尽季子之裘短布才寗卿之骭虽黄髪髙年之列柰清霜九月之寒甘饿陪于西山束荆薪而煮白石哀哀漂母进箪食以无难恋恋故人赠绨𫀆而何有大凢同志能不兴怀所愿不过一金未免上烦多士谨䟽南宫县文庙三门化縁䟽切惟衣无䄂领难以爲全行舎户庭将何自出南宫庙学修建有年大殿旣完两序已具独台门而未称在衆意以未安湏资多助之方可就三楹之胜云烟动色岁来泮水之芹雷霆乍惊玉振殷人之辂倘垂重诺请署芳衔滑州文庙化縁䟽天下之事无大小得人则兴郡国之学由古今似缓而急盖庠序乃礼女之地而絃歌爲风化之原繄尔侯邦号称文治载瞻淸庙有乏宏规廊庑卑栖狭仅容拜宫垣頽圯髙不及肩我将易故而増卑衆欲妥灵而掲敬轮奂动泮池之藻丹青一绘事之新审致大成需资多助垂旒委佩复誾誾侃侃之仪趋事赴功得磊磊落落之者贤使君业爲倡率同僚属理当賛㐮母悋援毫重书所诺谨䟽鉅鹿县讲堂化工䟽粤惟大陆寔曰古任创兴释菜之宫旧有眀经之室年深踈陋日就倾危今拟修崇务敦风化大弓长劒其备可忘三纲五常非学不立稍听一丁之谕将成百室之歌敢仗斯文共成胜事谨䟽爲周府君立碑醵金䟽伏以起千年巳废讵能忘利益之恩顾乔木而言尚未覩麒麟之碣故江淮都转使周侯除兴义重抚字恩深公虽云亡德其可后今也有铭不愧堕泪无从惟斵石而爲特书可于公而见不朽庻图少报永振休声凡我同盟共成盛事谨䟽汴梁路相国寺化工䟲汴梁路大相国寺住持僧柴某钦奉圣旨修葺前殿所有化縁合行开具者伏以𣑽宫盘欎无踰相国宏规杰阁岿存犹是李唐遗构浩刼黯浮云之卫秋风动乔木之悲顾二三之残僧将修完而何力幸蒙睿眷尚頼人谋况有生趍向而孰匪善心在稽首归依者当体上意能倾心而乐施或分囷以捐金同新般若淸光与复天人伟观风铃如语响泛潮音天女散花有来衆士祝延圣夀载繙具叶之香翊賛皇圗永比弥卢之固谨䟽请陶教授主善䟽切以择师教子孰无希骥之心传道解疑湏借铸金之手况木非揉则无自圎之理玉惟斵则成就器之名伏惟主簿先生经明行修学慱才赡闻望素髙于儒馆渊源逺自于颙轩讲论造精一之微文辞知古今之变惟是青衿之子常瞻绛缦之仪敢渎师严再新凾文心专志致深惟体用之方日就月将㝡切后先之序以兹诱掖与正斐狂所有束脩开呈于后重修开㤗寺大功德䟽伏以道不逺人善无先于利益物兴有数势湏借于英豪廼眷燕山昔爲辽府开泰禅寺者爰因邺第建自枢臣虽复两朝之増葺何堪双树之萧条如声色香味布施能圎则上下虚空何修不可伏惟参政相公才优鞭筭义重规爲禅扣愚机派流临济逺畅神通妙方几开方便法门庄严已扩浄慈天庇廕证明罗汉梦况兹金粟影岿尔古精蓝雨花翳空得还旧观登坛判断重振玄関尽刮衣孟已是多余香积饭有来福德何嗟不到佛如来载经载营同心同徳永扶寳祚爲国拈香前进士李舜臣姪求子妇醵金䟽切以燕云尚志情深友义之怀婚媾及时诗美桃夭之咏前进士李公舜臣之姪元德爲子求婚纳征有月柰囊空而羞澁湏力济于英豪或采币以相投或青凫而见赐迓续先人之胤配合二姓之懽如种玉而获珪璋在贫家而得箕帚岂曰小𥙷实荷鸿私儿女债还敢云遂尚平之志簮缨顾恤庻几接仲郢之风请署芳衘用昭金诺谨䟽铜台阿丑石氏䟽年方破瓜在故里乐籍者凡四年今嫁李氏相得甚懽辛巳春以良家来见酒间叙话心事追念旧游盖廿有二年矣且有沧州之行求余言爲重因书此以付去国㫷年见似者而輙喜改圗故歩念此意之可嘉铜台石氏者秾艶呈霞髻云绾緑白雪擅郢中之曲绛罗卷薛氏之䆫玉秀兰芳风尖月细荏苒四年之尘土称量几斛之珠琲悔失此身得逄佳配囬金沙滩头之梦吹碧桃花上之笙顾自怜度日之难未免有当垆之役试看长乐坊头雪犹自春风醉里香将安排老岁生涯预准备药炉经卷巳蒙重顾来谢钧慈满地流钱共说平生鞭筭了投竿在水肯教空载月明归谨䟽前泉州路揔管府推官朱淮故太师徽国文公嫡孙今拟于杭州路择湖山胜地创建书院中起文公祠堂教诲子弟奉承香火上祝圣寿无疆次爲宗属朋从续考亭道脉之传伏望公卿士夫喜闻乐助庻资衆力克遂𥘉心者伏以明经传道深有頼于后人圗报起祠必资成于多士况在曽玄之列当膺倡率之勤㳟惟晦菴先生学贯六经名髙诸子始焉讲学克绍程张之绪余展也成功直造孔颜之堂奥发挥义理昭若日星没未及于百年道太行乎四海凢曰进脩之者孰非沾漑之余方国家之右文冝天下之通祀廼眷余杭名郡未瞻遗像清光聿修香火之新祠爰择湖山之胜地计所需而甚广叹独力以难胜少分㳙滴之余波同济经营之盛事絃歌不絶敢云家学之有传爼豆斯陈庻使宗风之罔坠倘蒙金诺请署珍衘谨䟽榜张氏秋香馆酒牓伏以三尺紫箫吹破金台之月一竿青斾飘摇淇水之春孝先张君系出豪华长居纨绮壮狃五陵之裘马老㝷中圣之家风左顾东城名香新馆虽借作育廉之地已大蒐破敌之兵泷春熘于连床贮秋香于百瓮与同至乐任价寛沽罄翠罂银勺之欢是非何有听白雪阳春之曲风月无邉信不比于㝷常莫等闲而空过任使髙阳公子从他宫锦仙人争贳金貂纷摩劒珮系马鳯凰楼柱挂缨日月牎扉白骨苍苔古人安在流光逝水浮丗堪惊况百年浑是者能几逥一月开口者不数日忍辜妙理也作独醒莫思身后无穷且闘尊前见在那愁红雨春围绣幕之风来对黄花共落龙山之帽快倾银而注瓦任枕麹以借糟只空工部之嚢扶上山翁之马前归后拥尽日而然约林评事花约伏以良辰乐事虽曰难并㫖酒嘉有岂容独飨兹者小园竹木粗有堪观故里賔僚可踈一宴忍教康节独擅花时敢拟右军同修禊事伊谁有语花枝羞上老人头来日无多此乐莫教儿軰觉玉盘濯月巳烦竹里行厨绣勒攅香暂簇花邉骏马择于今月二十八日就弊圃聊备芳罇伏望群英早垂光降茶约伏以欢情渐减岂任林酌之娯老境相冝正有茶香之供今者策勲茗盌集胜炉薫湏分旗叶枪芽选甚鹧斑螺甲破帋帐梅花之梦叅老夫鼻观之禅要追陪七椀家风共消遣一冬月日勿谓淡中无味且从静里看忙老怀自向故人多此乐莫教児軰觉我今首倡盟可同㝷汤响松风巳减却十分酒病日拖竹杖长行携两䄂香烟顾此闻思咸归欢乐谨约禊约四序节气春极和而季月爲之盛故古人因三日盛时而爲元巳之莭然鲜克与巳相㑹今岁兹辰适值癸已又一盛也用是约二三知友䜩集林氏花圃所有事冝略具真率旧例各人备酒一壷花一握楮弊若干细柳圏一春服以色衣爲上其余所需尽约圃主供具秉简续辨追洧水欢游禊饮赋诗修复兰亭故事上梁文大成殿上梁文寳位龙飞首阐大猷之化儒宫灰冷鞠爲茂草之区恭惟緫管陈公爰自下车慨焉兴感仰体右文之意推明乐育之心因政平讼理之秋举礼在实亡之典大复素王之宇重开太极之天于以増圣道之光华凿晚生之耳目矧惟治本一出化原猗欤岳牧之心拟变谓书之俗落成有日神化无方折雄冠豭佩之徒趋庭受训易篆刻雕虫之子执简传经奠两楹之豆蘧舞三代之韶箾伸严𣏌典咸启敬心猥承缝掖之流可后閟宫之颂有来多士共驾虹梁儿郎伟抛梁东万古宗风一泮宫頼得贤侯扶圣教太行元气鲁龟蒙抛梁南奕奕新宫播盛谈一旦咏归欣有地北山伏扫读书龛抛梁西圣学如天不可梯湏信小成从洒扫互郷名与大贤齐抛梁北万象经天瞻拱极文奎髙射徳星明昨夜腾光满营室抛梁上偃植圎义屹相向人从悬瓮发丹书坚与西山两无恙抛梁下适卫屡爲瑗所舎春风緑满杏坛隂从此西游冝税驾伏愿上梁之后邑多君子世极文明国本固磐石之安天子享万年之寿斯文有在振木铎于中天遗法复行得人材于郷校举霑寸进仰荅明时镇国寺上梁文伏以坤仪佐理巳收纯𬒳之功象教加持妙极大千之力爰择鸿都之右辅聿兴莲宇之新宫我国家崇报是圗慈悯爲念演三乗而设教歛五福以钖民一朝之役罔及于国人万有之输悉供于内府于是郢斤运巧邓梓呈材有来神力之无方遂极天下之大壮桓楹修栋欎云气之上浮叠拱层栌屹丘山之壁立仍差谷旦共驾虹梁用缀芜辝式伸善祷儿郎伟抛梁东六合天花散暁风只履不烦岭去九天开出𣑽王宫儿郎伟抛梁西万刼垄縁妄想迷方寸欲明诸佛果正湏一勺自曹溪儿郎伟抛梁南莫咤龙门万佛龛㑹使楼椤双树地万方来此发经凾儿郎伟抛梁北万象森罗朝帝极我爲礼此玉毫光圣徳无量千万亿儿郎伟抛梁上寳气珑璁像我今建此内道埸海㑹龙华无尽藏儿郎伟抛梁下千里王畿际两稼年年钟鼔乐清时共对人民霑圣化伏愿上梁之后天低法界海怫潮音山河扶绣户之光日月拥雕檐之气永将寳供仰賛皇圗奠金城不㧞之基祝天子无疆之寿亳州太清宫上梁文至道无名混太𥘉之一气真人者出廓衆妙之玄门载歆道徳之言寔翊邦家之化太上混元上德皇帝潜辉柱史肇迹瀬阳千丁令神游三尺儿童知尊圣祖故历代备褒之礼皇家极楼观之雄虽九伏于渊泉而紫气日缠于天宇嗣兴有数今见其人演化宗师真人德绍蟠教流白霫逺乗鹤驭来住琳宫爰即遗基重兴丕搆用笃皇家之祐先开紫极之大及覩成规有光往制烟云晻霭车囬隐玉之銮仙圣超腾日仰犹龙之表㳟依善颂用驾虹梁儿郎伟抛梁东绵络钧天梦帝宫适喜顿然还旧观玄都仙客振孤风儿郎伟抛梁西万里黄流入望低爲谢㝷凉张慱望故家仙李又成蹊儿郎伟抛梁南圣牍玄珠閟不谈且置金华丹寳説请从河上发经凾儿郎伟抛梁北玉帛中天朝万国玄风庆㑹雪山阳柱下有人谈道德儿郎伟抛梁上天盖苍苍含万象西昇不箸五千言万古流沙空怅望儿郎伟抛梁下祈福爲民崇广厦道家设教贵无爲䘮葛暄凉自冬夏伏愿上梁之后人庥道廕世沐泠风山河扶绣户之光日月拥雕梁之气竹宫望祀休夸汉武之祈灵敁宅徴符巳表吾皇之万寿万夀宫方丈上梁文伏以起百年之搆植大本于宗门葺一日之居见恒心于君子万寿宫丈室者自昔中和之起废逮今六祖之丕承物旣弊而更新制有増而匪旧敞桓楹而中起翼两室以傍开云霞蔼叠栱之间燕雀贺华榱之上前瞻玉境通畅玄风后壮宸居拥陪法座况仙驭来临之有日令威归语以无时工旣落成衆孰不乐倚叠如山之壮罄单肯搆之诚重光动淇水之波佳气欎太行之色式扶脩栋可后欢謡儿郎伟抛梁东灯火春城动竹宫看取洞天闲日月佩环声在歩虚中西苒苒春云去殿低莫道灵章仙秩峻青霄有路是丹梯南故院当年一畒菴碧瓦朱甍今覆压后人光大尽无惭北五福从来尊太一碧霞千古振孤风奕奕神光长拱极上符箓潜珍无尽藏光芒未暇诧青藜六代传芳主凾丈下玄教扶持衡可迓德星所在风雨时万里如云看多稼伏愿上梁之后教基大阐福地重新五云来崑阆之仙六甲祕风雷之奥华簮列拜载光传度之仪金简朝元永肃焚修之供以兹快乐普洽生成太一宫清跸殿上梁文伏以顾瞻琳宇已严上帝之居婉娈龙圣人之作恭惟皇帝陛下图囬治道窹寐幽人爰从潜跃之𥘉重有中和之䏂风云允恊文物道而沃帝聦曽一言而利天下师今不见意若无犬驾以来临驻故宫而怀旧汉文授经于河上加于轩后访道于崆峒𥘉不踰此以兹宠握光极玄门念我后人思皇睿眷故大起御天之搆庻少伸就日之诚旣献岁以僝功乃而考室敢陈善颂用驾虹梁抛梁东夜鹤休惊患帐空一自翠华临幸后至今鎻春风抛梁西尚记春旗簇仗齐真气满空惊户牗光芒暇到青藜抛衆南论道当年有奥谈乗贲临犹望壠非縁叅决发经凾抛梁北金简朝元瞻万歳永无疆更愿八荒开寿域抛梁上碧瓦朱甍遵大壮五云佳气欝蓬莱游像思天仗抛梁下华表人归余道价雨露有偏恩不遣灵章随物化伏愿上梁之后日月拥雕楹之气山河扶绣户之光道以之増辉真仙为之改观云红黼座浓薰花气风肃㤗坛光动竹宫之祀歛兹广福钖厥明时溥同至乐春露堂上梁文伏以飞鸟知还固择安栖之所弊庐託处举懐必葺之心秋磵老人樗擽散材萍蓬逺䆠东西南北两纪奔驰雨露风霜终年偃薄乆矣壮游之倦浩然故里之归迣构新堂不遗旧物岂独广居而移气盖将追逺以顕亲连甍接栋而中列三楹却暑囬寒而旁开两室俾春秋寝祭衆免勃磎节叙賔筵喜同笑语惟是时思之切仍题春露之名言举斯心卑之来者承承継継无遏佚前人之光欎欝䓤䓤非秪谓乔木之羙爰扶脩栋例有欢謡抛梁东旭日红骀荡春阳满太空人喜庙堂真宰出不烦东观论青虫抛梁西万瓦齐扑地闾阎似碧鸡春露堂中春自好何甞有意梦沙堤抛梁南合明簮交道微来不易谈正有岁寒三益在风檐先种两株杉抛梁北正统一东亘扶桑略西极一堂虽起有先忧所愿八荒开寿域抛梁上天荡荡光动太行三万丈主人投绂巳归来夜鹤不湏惊蕙帐抛梁下观治化叶气薫然衡四迓过门有客问行藏蓬累而行得时驾伏愿上梁之后里多仁美门掩春华岁时丰穣问甚槃中之蓿物情和好爱及屋上之乌对床赓风雨之吟开卷得圣贤之乐倘使少如所愿不爲虚度此生秋涧大全文集卷七十秋礀先生大全集秋涧先生大全文集卷第七十一秋涧先生大全文集卷第七十一题䟦䟦蔡中郎隷书后科斗书当秦有天下未尽废而程邈易篆作隷特用便牍削耳逮中郎蔡邕去取丞相斯大小篆爲八分寔秦隷书也近观公建寕三年所书五官功曹掾夏承墓表眞竒笔也如夏金铸鼎形模谲虽蛇神牛鬼厖杂百出而衣冠礼乐巳胚胎乎其中所谓气凌百代笔阵堂堂者平故书家评公书骨气洞逹爽爽爲有神冝矣昔张长史作书多先观古钟鼎科斗文字遂楷法妙天下不然则无汉晋巳来髙古气骨不肖徃年道出襄国读宋文贞神道碑见其笔画一一涵篆隷古意迺知其言爲有徴后之学者苟志于古舎两汉孰宗匠哉至元辛未中秋前二日同相人马才卿观于省掾呉庆之寓舎卫人王某歛祍书䟦中兴颂欧阳公称浯溪颂岁乆剥裂字多讹缺独李西台家藏最爲完好予得而见之䆠学四方来藏鲁公书甚多兹独阙然及调官平阳㑹郜君和之出故家墨刻八轴盖浯溪临本也命児子孺临摹虽精气转索庻几典刑具尔甞闻公平生书五百余石其风骨气韵率洞洞有神如忠臣正色立朝群姦魄禠又如元气赋物流形都异因其人而爲变耳始秦越人探丸起死不主故常在邯郸则爲带下过洛阳则称老人西入秦又以婴儿医名也故评兹帖者谓闳伟发扬状巨唐中兴德之盛岂虚言哉闲闲公偶以银钩铁昼目之恐未尽善也至元十二年乙亥岁夏四月六日卧病中书于谢帅第之比轩䟦郎官石柱记后古人称长史得草圣不传之妙岂知眞书在唐爲一代精絶所谓能行而后善走者也鲁公书学气侔造化眞楷得法多自公始郎官帖精絶爲至旧刻在京兆今亡或云沦瘗㕔事址下近从曹生季衡得墨本全文盖丞相寿国髙公故家物也老眼増明伏翫不置者累旬真希代寳也十有三年春正月人日题于西山之读易龛䟦乎临怀素自叙帖丗传怀素自叙帖有数本刘御史文季云昔吾从祖河平君所藏本最佳后有苏才翁跋云前𥿄縻溃亲爲装楷且爲𥙷书不自媿其糠粃也有杜祁公题云狂僧草圣継张颠卷后兼题大暦年堪与儒门爲至寳武功家丗乆相传后又有山谷楷书释文蔡无可家故物也北渡后观金城韩侯及秘府所収俱无苏杜二公题䟦似亦非长沙眞笔至元辛未秋九月晦余谒左辖姚公出示太保刘公家藏帖前三十三字亦云子羙𥙷亡按玩之余令人仿像意韵盘礴于胸中者累月冬十月甲午是日极暄妍可爱乗笔墨调利喜爲临此拙恶非所虑庶几见其典刑云耳监察御史汲郡王某伸谋甫题识题怀素草书千文后予观藏真大暦二年海西寺所书千文极纵横捭阖之状其欲断还连似斜复整笔増妍而不繁其减者意足而悉备如风樯阵马骤不可当倒冠落珮狂莫得制至于气凌过庭势迫张顚椎伟豪迈超于法度之外者一一视之皆篆隷之古文耳兹本虽出临模精气固衰骨脉具在所谓虽无老成人犹有典刑十一年正月五日风日清丽手柔笔利乗兴学书觉胷中烦滞拂然从笔端出矣䟦张嘉贞书近攷瘗鹤铭乃知爲右军龙爪书也予所藏唐中令张公嘉贞北岳庙碑其意韵骨气敦厖古怪如冲戈植劒特龙瓜遗法爲正书之一变耳张公当开元𥘉拜大将提重兵卧护北门其气固巳雄一世矣及継璟而相以强敏风操闻然史臣称公性䟽简与人交不疑内旷如也古人以书学爲心画故其笔不得不雄放竒伟象乎爲人然未免夫捧心效颦也如优孟抵掌谈话与叔敖俱化一一较之有不然者盖其严辨有余而髙风絶尘爲少衰矣戊辰中元日书䟦麻姑坛记后欧阳永叔云仙坛记有大小二本此大书者也其兴寄缥缈檂纎妍丽无不可人正如覩麻姑手爪令人皆痒时不待爬搔已涣然冰释矣鲁公书大抵与元气浑沦千态万状不可端倪因其人而爲变耳第记中皆戃怳不经之事公特爲书之岂王中令谢太传文彩勲名凌夸百代未害登东山而有髙丗云霞之志也题鲁公书臧氏碑后鲁公书三原臧氏二碑所谓糺宗者作擘窠大字体端整而颇潇散如羽林垒壁横天作阵势相戞摩与衆星争光而色正芒寒之气爲有间耳其懐恪神道铦锋劲画望之凛然挺植戈㦸一一较之不无利钝惜乎出秀岩临摹使千金骏足困伏皂枥间其超逸絶尘之想索寞无光惜哉乃知太师忠义之气发于笔端者谅非积学而后能也至元乙亥秋七月朔得此帖于参政李公䟦竹谿所题东坡墨戯后竹谿书所见多矣未有若此帖之眞楷萧散者大似虞中舎諌猎奏状间以侧笔学坡之媚耳乃知公当大定明昌间不只以篆隷独歩于玉堂金马矣辅之韫椟爱玩亦醉翁之意也可谓真知赏音者哉䟦孙过庭书太宗以英伟之气凌跨百代万机之暇游心翰墨故二王法书尽入秘府摹倣临榻然后以牙籖玉轴徧赐诸王何好尚如此其笃臣下得不从风而靡过庭适当其时今观此书规模歩骤一宗二王得飞鸟出林惊蛇入草之势然点画散落徃徃断而弗连盖体具二王而章草爲羽翼也东坡谓陶诗𥘉若缓散不收反复观之乃得竒趣余于呉郡亦然但近代名公品题不到岂具眼者未暇及之邪予特表而出之至元辛未冬十一月廿四曰与儿子孺重观于京师咸寕里之寓舎时雪霁气清率尔而作汲郡王某谨题䟦荆公墨蹟予甞观寿国髙公所藏心画水镜知此爲临川所书无疑虽风骨遒劲而笔势散落无绳削可据殆似公当轴时变新法调夸毗子青苗助役无所纪极噫一念之差至于笔墨间尚能髣髴其爲人如此后之学者处心择术当如何哉至元壬申重阳前四日书于平阳官舎䟦黄华墨蹟矛观公书多矣曰黄华山主者盖公中年笔也其格调歩趍要本二主气韵萧散得元章之胜劲厉𥘉不逮之然如王谢子弟以生长见闻犹足以超人群也殷溪云题黄华与李彦明太守一十三帖彦明系公同年友也此数帖盖公官翰林时书也至有饥寒之厄近在旦夕又云収拾扈从秋山贫家至甚不易令人披读可胜叹惋当明昌向文之丗公以文彩风流照映一时其窘迫乃尔岂官散禄薄未爲道陵所知不然贫乃士之常事造物者庸玉汝于成邪至于文翰之妙如荆金和璞自有定价不待称而后重也䟦任龙巖乌夜啼帖南麓书在京师爲最多其擘窠大书徃徃体庄而神滞独此帖豪放飞动超乎常度而木庵师谓醉后兴逸妙能天成岂长沙率尔而颠字字圆转之意邪然古人得意处非一如去乖就合意居笔先乗其调利例多髙风绝尘不只籍歩兵作气而能夺三军之帅也䟦任南麓所临潜珎阁铭爲大阳津张提举彦亨赋緫一百八字提刑王子勉目曰数珠帖南麓书在金大定间号称独歩然擘窠大书徃徃体庄而神滞今观此帖笔势超逸气韵兼胜岂非抵掌谈笑善学叔敖者邪宣圣小影后䟦语宣圣肖像绘者非一据圣仪四十九表儗之犹潢潦之于河汉培塿之于泰山也孔氏云家庙所藏衣燕居服颜子从行小影最爲眞像此本盖再一传也呜唿尊其道践其迹是谓之恭敬不然天容日表虽参于前而倚诸衡是不几于黩乎至元乙亥夏四月命士人王友仁临冩小子恽百拜敬书䟦周处府君斩蛟图后役万物而君之者莫灵于人而处尤以气胜者也彼司马肜之虺鄙未若神蛟之变恠也老于莬之残勐不减氐万年之嘨兇也处一旦视之犹尺蠖与孤豚耳乃知拥殳之际其气固巳盖西戎矣然有憾无援受制于人卒爲二竖所害噫千载而下令人读临戎之篇然犹有生气其睨梁王不粪土若也云史笔之谅有激而云䟦贯休北立像释贯休北丘像予二见之此幅与东平王氏所藏衣纹精麁不同恐学道子雨部图鬼物笔法也跋陶缜生菜圗𬞞果犹犬马然以其恒见而难爲工故生意彩色有郊圃水濵之异缜之笔不见收于御谱而爲金陵所题咏所谓一柸宻云龙足以知名于当代也䟦范中立茂林秋晚图中立𥘉年本学营丘极平逺烔秀之状至于山骨鬰茂林麓幽邃咫尺杳霭逺隔千里蓊然若太隂雷雨不可端倪玆盖居终南晚年之笔也故当时有弃墨如泥之目是知游艺虽宗匠前修唯其胸中自有一天乃能造微入妙题寄寄老人陈氏诗卷昔帝舜陶于河濵器不苦窳而陶之爲器最近古而适用广长安寄寄翁得适用近古之法削爲鼎研诸器坚润精致粹然含金玉之质诚可方驾保张逺绍泽之吕道人矣题王生临道子横吹等图后书与画同一开纽唐贤善临书宋人工点本要之极形似而出神爽爲佳蒲江王生以读书余暇游艺丹青于临放爲尢能盖致思详雅不爲法度窘束笔与意㑹探天机所到近爲予点道子马融横吹营丘寒江晚捕爲可见昔龙眠作李北平射边骑图观矢之所直廼应弦毙也若向作着矢状则风斯在下矣知此则能造㣲入妙文甫其沉潜可也丙子清明日书于行馆之敬止堂䟦马氏家谱圗后夫源深则流长本盛则末茂至于家丗蕃衍硕大亦由忠厚之培埴徳泽之渊浸者耳燕箸姓马氏自辽歴金代有显人故居河朔者多大坟是归昔狄武㐮以族系不明不敢附梁公之后时人韪之今绛尹马君出示兹谱曰此某之髙曽世皇显也降而下之曰伯曰从曰昆曰仲聮绵次序蔚爲一宗盖亦有自来矣于戯盛哉游泽州青莲寺题示至元甲戌夏四月戊午予以分閲滭潞州兵且需后命乗暇同州尹皇甫琰来游兹山相与登福严佛阁置酒小酌歘林风振响山雨骤至烦襟尘思洒然醒少焉返照入壑其西南诸峯云起曳缕及顶而散萦纡披拂殆六铢曹衣空𪷟法身旣暮群动俱阒溪流有声潨浍丹壑如万马而兵崩赴敌埸静夜逺闻耿耿忘寐顾谓皇甫君曰此岂非山灵化现以清雄之状娯游人之耳目邪凢所得唱和诗若于首因留题禅院壁间以爲它年林下故事从游者沁水尹太原李汝翼属吏丘山甫承直郎平阳路緫管府判官汲郡王恽题子翁孺侍行绛州后园题名绛以两州六县三十万户之盛守治一园甲河东而名天下者冝矣至元壬申春予自霜台来官平阳适阳威人有狱疑而未能决者四年遂𬒳命来谳授馆绛园留十有七日旣集事因披读唐巳来园池圗记按观遗迹莽爲汚宫独有者树欹台荒池涨水想像当时亭榭竹木之胜环合覆压倒影明㓕犹在瑶翻碧㶑中耳感今怀古因以见物理之盛衰知哀乐之不恒也同来者属掾李谌郑扆子公孺侍行是嵗夏六月𥘉伏后二日汲郡王恽题䟦秦得真墨轴后墨之名家者唐巳来不数人其难工也若是如坡公尚煤松自剂放潘谷法至灶发吉焚曽无倦色冝乎秦君嗜之而不厌也盖将绍潘张之絶艺发潜徳之幽光耶予近以沉㷑寳剂就龙尾石试之其黒而能光清而不沍廼知精妙入神方驾前軰爲诸公所称道冝矣祭霍山祠题名至元九年冬朝廷以郡邑鎭山大浸载诸典秩者所司三载一祀霍岳在河东寔爲灵镇故事每嵗以仲夏土极之曰用信报礼昭䖍度也明年癸酉夏六月北二日恽行县北走霍邑前次洪洞雨不克迈越翼日抵赵城适严祀省牲之夕廼率霍州判官连汉臣监县事塔的尹裴国用主县簿刘伟斋宿祠下将事之夕雾雨交作旣祀之朝隂霾四开三献礼成冷风肃然神峯鹫岭轩豁呈露虽韩潮阳之礼衡岳孔广州之祀南海不足以喻其快也陪祀者府兵曹觧祯县佐史髙政税监张承庆邑人薛畐龄岳庙道士李志真兴唐寺僧普光执事者吏王庭玉等一十五人遂相与餍饫神贶而退承直郎平阳路緫管府判官汲郡王恽题记从行者闾山张思诚子翁儒䟦唐忠祚柘条白头翁图前人称忠祚画不唯极其形似如花美而艳竹野而天能状物之性爲好耳余尤爱其科条劲挺放笔而成得妙意于法度之外殆书家所谓锥画沙也乃知画与翰墨同一関纽岂虚言哉䟦杨息轩江湾渔乐图予𥘉不解画工拙非所知但开卷潇洒见渔家风味令人渺然有江湖尘外之思不知何时得带笭箵以驾舡独聱牙而挥车去作西溪漫叟爲画家所传冩似亦不虚负此生矣跋甫田圗后近与李野斋读岷隐先生诗说冲冲然殊有所得及观是圗其经国备物之制伤今怀古之思令人想见三代忠厚气象如在乎其间亲承其事至于禽鱼草木车服豆笾之盛一一视之皆具古意又有可观可兴者抚卷三叹不觉慨然孰谓丹青形容起予至于斯邪至元戊寅入夏五日题䟦藏春刘公东亭等帖此太保刘公书也观其笔法若不作意故飘逸如此絶似长沙素苔矶静钓等帖识者当以予言爲不妄黄氏装潢者能爰之以爲珎藏岂性与艺习而相近然邪自题所书草字后今日午睡起偶作草字数行因悟笔势贵其神速要如李愬夜半乗雪出其不意乃能入悬瓠城缚取元济尔又题草书后草书笔势至倾欹断续当如歌三百篇㑹意时手舞足蹈不知其爲㒹蝢也题丙愽阳问牛圗后萧曹称汉贤相然未免有牛饮池汚之论岂狃于休息重夫更化者乎及博阳秉钧阔略细务毎以爕和爲心神爵五鳯间蔚然有声爲中兴名臣以二公较之佐命外吉寅亮之功有足多者胡氏谓体元者人君之事调元者宰相之职信哉彼阖里门而消沴因淖车而𬒳谤者坐享堂封无所事事曽不若丞相呕茵吏耳予适纂述调元事鑑友人敬之之子公让请题其后故书题赝本苏才翁帖后苏沧浪书多出怀素山谷草圣本学才翁如戎州所书澷与九诗何啻青出于蓝真超凢入圣笔也若此者何爲者哉所谓眞赝不较可知至于樗轩所题真蹟盖自别卷移之于此耳至元戊寅夏六月十六日午睡觉后题王郎中国范所藏唐翰林供奉画玄宗幸蜀图丗知天寳之祸阶于九龄罢相政归杨李不知枉害忠良一言玄宗巳爲声色蛊惑其明理乱顚倒莫知所从逮夫九县飈驰越在草莾方思曲江忠諌遣使祭墓嗟何及矣今观是图自驰出大内宫卫依然供顿咸阳父老进说次马嵬而六师不前痛九庙而太子北驾至犒遣扶风蹭蹬蜀道彷徨踯躅惄焉如擣之怀去五百余载按图思事如在目前令人动𬒳髪伊上之感可谓书中有史其垂戒深矣䟦黄华题郭寿卿双溪图双溪余家山物也今观公此作所谓诗中有画画未必能得眞矣题闲闲公书祈宰传后此祁忠义賛也盖公在河北时所书以老笔所至自成一家观之似未免效颦耳然堂堂之气巳破碎阵敌矣题坡轩先生诗卷后予甞于鹿庵䜩席见老人数軰衣冠楚楚容止足观当时顕宦有不复及者询之皆前朝榷醸官也而况坡轩者乎先生在大定间调监相酒其风流文采照映一世时贤与之不在明昌词人之下所存片言只字犹当享之千金自非笃好有睨而不頋者梦卿出将家喜诗学固能寳而藏之异时酾酒临江助吾横槊之气者不爲无得于斯文也题李怀逺亊系后李镐字之京涿之定兴人父金大定间进士第终兰州刺史先生姿冲澹乐山水𥘉兰州府君官鳯翔府近山多胜㮣公日登覧怡说至乐而忘归自是画品日进北渡后留寓淇上仆犹及识之番番然一良士也甞作樊楼风雨春云出谷二图大爲东瀛子萧公所赏识曰士夫间不多见也以门劳官至怀逺大将军集庆军节度副使夀六十五卒于卫子师孟字希贤今年七十有五爲人质直好义无它肠精力强明饮啖不少衰时时尚能浮大白酣适簮花曵杖游行闾里予毎遇诸涂更忙与从容抵掌谈平日心事𥘉不以惸独而屑怀也然未免作句读师自给其日料焉复爲一慨然耳戊子嵗端月上元日秋涧老人书且得载郡志寓居之列云䟦桑维翰手简国侨在五代间𥘉无书名今观是帖其䇿勲于铁研间者恐不独专美于凝式也具眼者当以予言爲不妄秋涧老人题䟦澹游王先生诗后黄华先生以海岳精英之气发而爲文章翰墨当明昌间照映一时惟其早丗识者至今惜之余向客京师好事家屏围帧轴无非澹游诗翰廼知老成虽逺典刑尽见于是此幅公之老笔尤潇洒可爱岂神完守固气自清明虽耄而不衰者邪戊子冬阳生后一日秋涧恽谨题题云麾帖后李北海书融液屈折纡余妍溢一法禊饮序但放笔差増其豪丰体使益其媚如卢绚下朝风度闲雅萦辔回䇿尽有藴借三郎顾之不觉叹美东坡云予书𥘉学李江夏后来自成一家及以云麾帖一一较之坡第按之稍扁而青出于蓝耳兰亭在古今爲眞行之祖自太宗崈尚一代学者争师宗之然如徐季海軰尚未免诰体之俗况余人乎公于斯时独能髙视逺歩造微入妙临池䇿勋固当爲右军忠臣矣有具眼者出乃知余言为不妄戊子冬孟秋涧老人王恽谨题䟦米南宫书曽夫人墓志后颜鲁公称殷成巳雅善填书向见唐人作禊饮序每行特留二三白者使见其巳者之功夫耳𥘉观是帖即疑其神爽索然乏飞动缥缈之势再视之乃知爲成巳法也縁㐮阳出竒无穷虽慿轼縦观不无看朱成碧耽嗜者心慕手追岂不践迹终不入于室邪梦卿来託审定所见如此于戯梦卿其寳之安知飞电流云之骏不踵门而至者乎戊子岁秋八月廿七日秋涧老人题䟦香林先生老饕赋后真楷有常规而颠草无定态鲁公传长史之法东坡得鲁公之妙至于率尔而顚余未见能旭也今观此帖驰骋长沙气劘祷佛之垒耳呜唿百年来人物渊源之盛槩可见矣先生姓田字信之前进士蒙城人学颜而至者也晚进王恽谨题䟦唐韦臯画像予甞观臯王画像魁伟竒杰颜赫奕视勐而髥㦸如老罴抗首有百兽不敢傍之气不如是何以破吐蕃四十八万之衆擒杀节度都督笼官千五百名乎至外臣自预政抗章劝进军旅之目以定秦镂号其豪侈横恣在所不论及殁有司欲追绳其咎頼门士陆畅者得解至今盛名有光于蜀呜唿竹头木屑其可忽也哉秋涧老人偶题题三百家诗选后潜溪称唐人尤用意小诗其命意与所叙述𥘉不减长篇而促爲四句意工理尽髙简顿挫所以难耳故必有可书之事如王摩诘云西出阳関无故人故行者爲可悲而劝酒者不得不饮阳关之词不可不作余亦曰自简古而发秾纎由秾纎而出议论此小诗所以最难工者也且唐诗名世者千有余家此特三百而巳又鄱阳𥘉选时意不到此间有三合者亦足以见侏儒一节之验也且书学成于晋歌诗极于唐而论解之学盛于宋虽然非数百年涵飬积习之乆不克成就如是迹其所以然盖皆自上之所好中来何则甞观𥘉学记载太宗文皇帝御制无题无诗及其文子文孙例能赋咏又唐之士人不能是者不复淸流比数习俗安得不从风而靡哉二生经史外行若有余此亦不可不知故令一读使见前贤虽小道其用意有如此者因书以爲示巳丑重午日秋涧老人题秋涧先生大全文集卷第七十一秋礀先生大全集秋涧先生大全文集卷第七十二秋涧先生大全文集卷第七十二题䟦题遗山手简后公道存在上者惟恐士之不才公议废当涂者惟恐士之有才此古今通病必然之理也昔伊川与韩相维游许昌西湖坐间有以书投韩者程视之盖干进者也程曰相公亦令人求之耶况尔后乎冝其藩维棘琐遐想玉堂如在天上也观此帖者幸不以遗山爲疑可也题张嘉贞北岳碑后余少时喜作擘窠大字甞书岀师表于屋壁房山刘先生过而见之顾谓家府曰毋令辍学后当名家因问余学书觉有进否对曰不知但今日书明日视之有大可恶者又不择诸人书以余拙视彼善者即黙识于心及省书当之必倣其笔势先生曰此即汝所进而出此碑见赠且提诲曰古人书有当玩而必习者有未易学而当玩者吾今以是授若非欲汝师之也俟尽参衆妙立笔后时时玩其意味可也晚年当有所得此帖藏几三纪未甞发视仐岁巳丑予六十有三追忆徃事时时取观觉日有所得乃知房山之言爲不妄不然后生爱风华老大即厌之而然欤观其简古旷逸𥘉若缓散不收一一视之内方而外圎风骨伟秀殆似夫上帘瞻对鳯鸣朝阳时也前人谓焦山鹤铭乃逸少龙爪书或者谓未若以大辩若讷大巧若拙方之爲近似余于嘉贞书亦云唯具眼者当识之因叹吾老矣技进而道不至是亦所当惧也然张么唐名相今见千丗者止此耳枝虽微固亦有不可废焉者剪制巳遂题记于后示阿孙鞬郎且使知嗜古者莫书学爲重何则先贤手泽在焉故也是夏六月二日秋涧老人记题山谷手简后侍御于文瑞奉使江西回以山谷诉哀帖见贶观者致疑其间予晓之曰公孝友纯至当痛酷摧裂之际意有不在书者此正言不当文之义也若以微瑕而弃连城之壁非余之所敢知也题竹溪诗笔文献党公大定间翰墨爲天下第一如雪溪黄山辈皆北面师尊之冝其片言只字爲后丗寳藏仰之如泰山云题家藏祷佛帖后颜鲁公书气洞金石精贯白日然得长史心法笔力日进遂集大成公之书可知冝其使长沙比靣髙闲终不侔也𥘉藏者平章政事卢予时盖自琉璃缾中恊神筴者也大元已丑秋七月秋涧老人曽収题左山所书春露堂后余搆春露堂之明年参政左山商公作三大字自燕见遗因刻而榜之吾庐爲烂然也公今嵗寿登八秩观其书端庄婀娜略不见衰老之气吾喜其所飬至刚非唯书之尽善也公爲人雅重深谋其翰墨之工在公爲余事然嗜好之笃营求之切殆饥渴之于饮食只以功业相逼有不遑专事者当急遽际甞与予论及津津然喜见颜间不知老之将至日之云夕也方在藩府时以分陜之重横当事冲至与貙虎相搏者屡矣未甞见志之衂气之靡降而少屈规其所不可求避其所不可免者此所谓砥柱頽波迄然而莫倾者也求试其心之所在盖安命顺受而巳旣安且顺则心乃定心乃定则气不馁气不馁则道可以坐进而况枝之云乎医家有云荣卫可以知人之脩短予亦谓文翰可以卜士君子之盛衰仐观公书以精神气𦦨取之是知公之夀考旣耆而艾也必矣岂斯文未丧造物者将属之于公耶于是书以自警至元戊子夏四月十二日谨题题张氏所藏先卋手泽后昔人以长不识父对其画像輙拜而垂涕张㑦以劳卒军中子用道痛乎不覩其没毎得其手泽虽片言只字洞洞焉奉之如恐失坠其于观行速肖之心爲可见矣题时苗留犊图君子之居官也论其称与无愧而巳苟能致君泽民虽禄之以万钟系之以千驷将受焉而不辞况巳之所当有乎若苗之事持清而近名矫枉过正者耳然使贪墨畏人者闻夀春之风亦可以少知愧矣此京兆王云笔也以年深色故因之𥙷缀颇踈妙意至布置分数尚当与斩蛟图气势两相髙也戊子夏五月秋涧老人题题自书归去来后録事参军丹阳薛君文曜携佳帋见过请余书晋处士陶靖节归去来辞是日晨气颇爽在庚伏中难得朝也乗笔墨调利心手相应忽忆徃年过曲阳见唐宰相张嘉贞所书北岳庙歌歌碑不觉行墨以入其体识者莫讶其刻鹄也题郎官石柱记后眞生行行生草顚之草至称之爲圣其法盖先能楷所谓善行而后能走者也郎官石柱记以予闻见今在丗有三本梁崔氏赠余与平阳曹氏所藏寿国公故物同出一石但未知柳城姚氏所寳者何如耳商左山云正刻旧在京兆兵后沦入公堂址下恐不复出矣汝軰冝珎惜之其姿体端方清劲似出欧虞自成一家少陵云卓立天骨森开张者也至元戊子七月朔秋涧老人记䟦蔡㐮书后甞观心画水镜宋一代能书者不少然苏黄一出爝火难爲光矣㐮之书在当时极爲坡所推重恐是徐行后长之义梦卿好古得于法帖者甚多书学予非深之者不千里逺来求题评此亦不可晓也秋涧老人题题哀江南赋后示韩陈二生史称信有文集二十卷行于丗今秖见者此数篇而巳乙卯岁予得之于沙麓萧茂先家迨今岁戊子盖三十四年矣近目疾瞑坐者浃旬二生来问适新是帙令句句详读且究其用事非徒然也盖辞之爲体甚多学者不无利钝于其间汝等文窦方开然有望而未见者故令观覧欲彼摩其朴钝发其清新此老夫之意也呜唿理者性所自出才者气之所由形中人以上苟得其养性使可复才也者不可强而致也或曰理重才轻取其重而舎其轻可也曰势有不可偏废者焉理则体才则用也体与用具然后可以持躬而应物二生其志之䟦杨𥙷之墨梅后花光梅在前宋爲第一赏之者至有买舡来住之语及𥙷之一出变苦硬爲秀润曽观春风雪溪二圗者乃知予言爲不妄昭陵六骏图后序物之贤否一定论其遇不遇可也昭陵六骏天降毛龙授之英主俾剪隋乱及其功成琢石爲像太宗亲题眞賛以传不朽何存殁遭遇其爲幸也如此冝其声华气艶上与房驷争光故潼関之役备体涣汗又何神哉如昭烈之的卢冉闵之朱龙名虽存而形何见焉大史公称闾阎之人虽砥行立名非附青云之士恶能施于后丗者是巳予藏此图乆矣特䊋潢以备珎玩因题品卷末以寓余之所感云书送郑尚书序后韩柳文多同时相顾而作如送郑权序飨军堂记之类是也笔势翩翩若相陵跨者柳之记间架曲折宏深雅丽出竒无穷然不过崇洽闬闳飨燕军容之盛而巳序之爲文才五百余字虽云后出词气絶胜令人读之抵一部岭南方志觉海气拂拂来逼人矣其终篇致意最妙专以贵而能贫仁而不冨爲主委曲谋猷之壮从容箴戒之深诚有関于岭徼之治乱爲尚书权之药石也近年某官有奉使句丽烦于乞索者至爲东人易而伤体信乎贪而无威微而无经术者不可以华逺而寄边方重命呜唿公之斯文曰经丗柔逺之长䇿可也作之明年公卒在诸文极爲老笔又见其气之至耄不少衰也如此韩生因说有问特书此以示戊子冬十一月十日也䟦蔡萧闲醉书风檐梨雪瑞香乐府二篇赠王尚书无竞王后有䟦语小楷数十字极妍劲可爱乐府尚豪华然非纨绮中人未免隣女效颦耳明秀一集以崇髙之余发而爲词章如饮内府酒金沙雾散六府爲之醺酣方之逢麴车而口流涎者固有间矣䟦竹溪所书墨苑篇后东坡先生百丗髙士至自跨灶作墨得佳者数百九顾之而笑曰足供吾一丗着书及煤发焚舎乃巳冝其竹溪爲墨苑作书而不猒所谓子云相如同工异曲也薛绍彭临鲁公座位帖后鲁公此帖纯是一叚折鱼军容直气知此然后可以论书之法度耳书南麓珎翰后龙岩书在颜坡之间然未免有痴絶处此帖殊靖劲可爱岂得意时书邪䟦黄华烟江归艇图先生当明昌间以文彩风流照映玉堂仐观此画所谓金镳野鹿志在长林丰草也䟦闲闲公草书心经般若经前后文辞重复公书之字字姿态不同所谓堂堂天阵临机制变出竒无穷者也锦峯真逸王仲元清卿书锦峯书意韵潇散不减古人但前有黄山后有闲闲公故公之墨妙揜而不彰丗称士之得名有幸不幸者岂其然乎䟦黄华老人二诗后观公手迹多矣此幅恐是早年所作然涧松出士巳有凌云之气识者自当知之䟦庞才卿悲潼関赋后此赋都运庞才卿所作其歩骤全类思子台赋意则扩充潼関甲辞字画潇散有法出颜苏之间前丗士大夫学艺精妙如此岂胜叹慕评杨凝式书杨凝式书维摩等皆作行体大字瓌竒豪迈潇散中寓正笔左山云鲁公后惟少师能得二王之法所谓文起八代之衰也坡公行书大槩类此至元廿年四月𥘉五日过辞左山获观于座所论如此其王文荆公论云公书不曵之以就长蹴之以就短云题元杨手书后卷中诸公皆一时名胜先生爼豆其间诸贤乐与游者其以道义故也余早嵗读书苏门尚及见之岁时以文酒吟咏于山水间彬彬然极平时故家风味不知轩冕爲何物孰谓三十年后文物夌替而至于斯拊卷援毫岂胜慨慕至元癸未嵗𬎼賔日谨题䟦自书训俭文后文正公平昔着述纯粹深切其有𥙷世教如菽粟之于饮食可斯须离哉后人传诵敬仰冝矣徳昻茂异喜读书善居室属余书斯文将置诸坐右取爲修齐矜式所谓俭者徳之共也故乐爲笔之𥘉不计其工拙也䟦罗谦甫医辨后容斋述医论二篇求予书将板行以证俗之讹谬因念丗之物理流传失正渐习成风无复革易者多矣较其所系重者莫医若也谦甫心存济物明当然之理不爲流浴所移固自可尚又使药石乱投之祸日有所弭其于丗岂小𥙷哉所谓砥柱中流回狂澜于旣倒也故乐爲笔之跋紫丝靸鞋帖后紫丝鞋帖四十六字二十年癸未夏借观于张条山家昔公书太宗送梨帖后云珠还合浦劒入延平葢自谓也此帖虽遒婉可爱然笔虚墨嫰九渊之神宜跃而沕恐临本也观者自当识之䟦摹马圗书与画同一閧纽昔人谓学书者苟非自得虽夺眞妙墨终爲奴书余于画亦然题所临颜鲁公十帖后大名杨君顺之家藏刘元刚嘉定间忠义堂所刻鲁公书廿一帖予择其大小尤精者临一十帋近在京师入翰林复观颜碑十余本皆所未见也又与左山商公论其平生所得于公书者数焉一日觉中顿有所悟及南归取向所临裴将军等帖观之当时凝神笔端非不玉汝奈非其人而学不至何譬如以羙石追琢瑚琏则不可也癸未岁夏六月入伏前二日大雨淋浪五昼夜不止开䆫隐几坐见舎东积潦展观此帖偶爲题其后云字程氏小子癸未夏四月仆还自京师道出梁台蜀士程天骥自云伊川先生之遣裔有子方黄携而拜予因求其小字乃训之曰伊传呜唿小子其念之哉䟦樗轩寿安宫赋西园杂诗后余生长汴梁八岁而北渡河当时风物有能记忆者但如隔丗梦寐中见尓及读如庵西园杂诗何殊赵家老树遗台令人对之有足悲者故孙樵杂报云生恨不爲承平时人良有以哉収卷奉还题其后汉文翁讲室画像余读汉魏五书云成都有汉文翁髙朕石室壁间刻三皇五帝以来圣贤画像蜀太守张収笔也収献帝时人近过刘氏家塾遂获其本盖自盘古氏以下至仲尼七十弟子百一十三人画极精妙简古经千有余岁无丝髪剥壤非神物护持畴克尔邪后有东坡所临王逸少欲摹帖气韵豪逸有颜鲁公风格再四展观悚然起敬令人有振缨希古之想眞竒蹟也书刘氏屋柱至元甲申夏四月余自泰安平隂东阿捡覆桑灾而西赤日黄尘中驰六百余里忽得此屋休䕃车怠马烦之意爲释然也主壻刘泽克家有礼且云此屋甫成未经寝处而公至可谓弹压瘴气矣又说妇翁张学临终戒作佛事以多诵孝经爲嘱不圗田野间有此端士重午后二曰过此䟦坡公春寒帖茶使分寕李君踵门来谒坐定出春寒帖相示愿一言爲审定余曰昔坡公在馆阁时每作一石一竹浄爲好事者取去况词翰乎所谓良金羙玉自有定价尚何言子归而潜珍东緑吾将见烨然之光不唯在惠州李氏矣龙门寺题名余闻龙门乆矣甞读故相云叟公题名风烟形胜尽在目中终以不得一徃爲旷今嵗冬适诸君以事㑹共遂成此逰相与分云㝷壡攀水隮危抵悬瀑下少焉环坐磐石尽一尊而去凢得诗一十一首偕来者判官李譲州将刘民望陈州长李公恵前宪台狱丞梁平州学正张贲士人程翼蔡州吏目薛丗英郡人徐英时至元乙酉冬仲望日也䟦鹿庵书玉华宫诗后鹿庵书气韵满散甞疑出焦山鹤铭一日问笔法于先生曰平昔于沙河碑致力爲多今观此帖一一较之其瘦健清㧞盖以广平作骨而取真逸爲竒放也䟦米元晖书元晖书类王谢子弟以当家论之闇中模索知爲人豪然其间时有圎转蔵锋处岂厌家鸡而欲歛乃翁之掉率邪䟦虞丗南十二大字虞永兴书攀鳞附田异十二大字丗皆以雄伟称之石刻墨本凢两见之予特爱其结密无间由智永小楷扩而充之至于如此之极且见夫落笔不难也因悟蔡京书太学首善仪门昊天大帝之类其法度一出于此今夕而有一举两得之佒于是乎书题耶律公手书济源诗后物之有光华者虽微必着况文章翰墨之卓越乎近观故中书令耶律公当壬辰岁过济渎留题诗翰逮今歳龙集适一甲子其孙希逸始托揔尹靳荣俾刻石祠下属予题数语于后余曰事之显伏虽数存其间至后大前光在后人固当如是所可敬而仰者玉泉老仙于洒景同翻经纶致泽之余复发爲文章翰墨铿然而金石振巍然而冠劔植表里国华鼓舞元化爲丗倚重巳见恶盈好谦恬然静退之心故赓和乐天诗韵爲恱无乃魏公醉白之意欤俾来者观咏将有击节叹赏挹髙风而跋絶尘者矣又何翅纪嵗月而传不朽者哉题临潜珎铭后潜珎阁铭坡公渡海北爲李光道书于曲江当时眞蹟入石爲龙潭絶胜逮淳祐东嘉赵汝驭求访百至巳不复得惜哉今所传者盖汉中石刻濮之板本再一传也此则以濮本较之迫视笔势徃徃有形似者岂践其迹庶入室之意欤然龙爲神物唯刘累乃能优之或者輙攀鳞进技其气亦可尚也至元壬辰后六月廉访任居携以示予曰此李安仁所藏也幸吾子题数语于后故书题山谷苦笋赋帖后临安漕副乔仲山予爲御史时台小吏也庚寅冬南行遗杭仲山以是帖赆予或有以真赝爲问者予曰𥘉未甞经意唯其无心于得渠无求而见赠取与两间皆岀自然若有不爲嗜好所玩者故喜爲収之至于书之真赝君其问诸墨卿䟦朱文公手书子所见手蹟十余番皆老笔也公何甞以书学名家只以道义精华之气混混灏灏自理窟中流出一旦挥洒有不期然而然者未易以翰墨畛畦论也前人称孔明岀师表秪见性情不见文字予于公书亦云题杜仲正省掾家世卷后先师泌阳府君河中人应进士时石公子坚同舎生也且蒲当秦晋之郊其河山之胜楼观之冨甲天下而文物之盛如金吾李氏昆季及公皆极一时之选予尝三走中条登髙望逺追惟师之遗言思其人而不见徒有永言慨慕之叹去年冬予持节仝闽有杜君仲正来谒盖公之甥也与之语誾誾侃侃愿有余而辝甚雅因念予児时耳公之名閲五十寒暑始识其甥于瓯闽越絶之徼所谓老成虽逺典刑得见于玆一日携雷苦斋所述示予且求训励数语于后予谓今之士夫思其大而略其细知其雅而不通其俗此大夫士之通患曽不思亲其细所以全其大也通其俗所以尊其雅也今吾子含香佩棠所治者皆簿书期㑹米塩琐屑之务而能终日黾勉无倦色安知开封府推异时不至忠献礼絶之地乎䟦郭熈山水巨轴崔生有画二轴不见题志中隐云此郭熈笔也信当行玆能事熈无疑但立名不正物不得顺受所谓山亭避暑者余易之曰江烟晚浦崔抱归志甚扬也然坐而论道谓之王公作而行之谓之士大夫今降而嗜此以爲髙且多识虽屡中何足道哉䟦颜鲁公裴将军帖此帖予见者数本皆大小不同独忠义堂刻临摹最善盖纯以隷体发其竒特尓至于诗格雄伟壮丽比之清逺等作又何翅十倍曹丕也赠师御史彦贞丗固有难事惟笃好者即能之况气志清明者乎御史师君彦贞世爲瀚海府人姿英毅逹时应务乃其所长复于公余以吟咏自乐积而至十数篇非好之笃其克如是耶因求一言见诲子谓诗固一艺心之声言之至文者也作之者譬犹良工就利器虽有棠谿之金须百錬乃得其精如吾御史君气不凢意窦方启能敏修不巳将见与日新之业并驱而前至缀聮云烟撑霆裂月恐不难矣立夏后十日谨题书归去来偶题于后古今闻人例善于辞而克行之者鲜践其所言能始终而不易者其惟渊明乎此所以髙于千古人也仆今年六十有五衰病相仍越在絶域终日役役疲于官守虽云微劳事有无如何者因书此辞不觉慨叹者乆之䟦苏子美千文帖长史颠草点画略具意度巳足子美迫近之此帖豪放飞动所谓笔阵堂堂者乎欧公于本朝书独取苏蔡三人非虚言也周越軰安得窥其籓篱哉赵生其寳藏之至元庚寅八月谨题䟦拙翁桃华春水图南华云相拘相沬不若相忘于江湖此正圉圉相忘时也但恐冯驩軰见之即垂涎耳庚寅秋题于西寺䟦文公与子晋伯谟二帖建安诸公徃徃以文公翰墨赐观视之皆非也此二帖母君希悦所藏其爲眞蹟无疑所谓刚徤含婀娜玉德而温栗者也因知前书皆邑人江春山效颦予特表而出之恶紫之乱朱也至元庚寅九月二十八日夜漏下卅二刻旣寤不能寐起书于府集思堂之烛下歛祍题题三河驿壁余回自海徼暑毒之气至此方作眩卧于舟中者一伏时盖以闽中气节不常水土殊异䆠游之士鲜有不病而归者因念孔孟之道能治心而不治病仓扁之术治病而不治心安得合而爲一俾治南方不治之病庶乎其有瘳者余言虽鄙庶有関扵丗教故书至元庚寅冬十月十有七日题于三河驿壁尚闻者知所警荅戴生余来官南越凡十有一月戴生叔坚者闽产也以诗文来谒且言其志乆乃见其为人叔均有嵗寒姿扣之所学外又通熟吏事时居闲日乆思以三釡侍亲义形于色予告之曰行与止有数存其间者此心不匮则棒檄之喜其来之不逺也传有之居则曰人不我知如或知尔则何以哉盖言其学之不可不积行之不可不卓也戴生其勉旃晦翁墨蹟紫阳先生手探月窟足蹑天根𥘉非欲书名家唯其道义之气葱葱欎欎散于文字间者不得不如是耳传曰爱其人爱及屋上乌况先生之手泽乎韩生其寳藏之䟦香林先生㒹草甞爱甘露寺诗草圣笔势纵横破碎陈敌今观香林先生遗墨得涪翁歩骤爲多具眼者当知余言爲不妄䟦黄华书后昔黄华老仙方书翰得名求之者衆日不暇给张丹华家傽善于刻鹄公时命代书至眞赝莫辨此又张奴之重胎者也东坡开葑帖后语此借舡一帖耳今人读之耸然有趍事赴功之意当时民说忘劳槩可知巳使公得坐庙堂釐衆务文致太平爲不难矣题米南宫帖后今日客有自河朔山东来者闻时雨霑足蚕麦有望适师孟携此卷相过临风展玩沾沾然有三安之喜不然奚暇及此且将爲质钱慱米之具耳䟦禊饮序后两晋法书李唐诗骚宋人之论议天机所到有不可企及者独韩子以右军书娬媚可传鶂鶂而已其立论峻絶不诡随如是亦可愕眙然予绵歴丗故以来士大夫所系非轻不尔安能有立于丗区区游艺巳是末学令就末以泥其不必者竟何爲哉至元癸巳四月予入院后五日师孟持此卷坚求䟦尾因信笔及此书商司业定武兰亭本后书学自是吾侪一叚妙韵昔先正商公善书而深识客至多谈是爲乐娓娓忘倦公今己矣言复得闻邪去嵗冬予载入京师与台符司业时㑹爱其议论操守识鍳书翰得家法爲多如考定定武拓本辩论隠显是否眞赝几数百言截断衆流㑹归其极予击节叹赏何其该且洽也然闇中摸索知爲人豪者𥘉不在是丗家子弟当门户焜燿鲜不以丗味务快一时商子曽有是乎及其顺受阨穷以理自信卓尔有立于㒹沛流离之际吾胸中耿耿者曽不少挫是则商之最起予者故特表而出之使丗知夫寥寥千载下殷士肤敏者盖有人焉不只以技进而巳耳适佳客在坐闻予言皆唯之而去因书卷尾以还䟦马左丞所蔵贯休罗汉后昔梁直阁将军张僧繇𥘉作绘事貌天竺二僧侯景之乱剖裂爲二一失所在其一后爲唐常侍陆坚所得及坚病亟所藏僧见梦曰吾有同侣今在洛阳李氏能求而合之当以法力护尓平复陆如其言访之果验遂以钱数万赎归陆疾随愈呜唿凝思之妙通于神明显诸隂佑者如是此尽云僧贯笔贯平生专艺在唐一代亦号精絶能敬礼有加安知不同繇僧通灵时出光怪而致主人勿药之喜邪嵗癸已夏四月题秋涧先生大全文集卷第七十二秋礀先生大全集秋涧先生大全文集卷第七十三秋涧先生大全文集卷第七十三题䟦宋广平梅花赋后语广平梅花赋予甞闻䨥溪耶律公求斯文乆矣得之者当以乗马相贶愿见之心与公略同至元癸巳春予待诏阙下秘书郎赵天民来谒赵之父故中书门客也因询赋之隠见曰已得之矣翌日録似本来献老眼増明疾读数过至独歩早春自全其天贵不性移俪夫君子之节之句当时巳为从父击节而袭美谓公铁石肝肠吐婉辤为疑以予观之风人託物词尚华丽况徐庾之体乎当时公甫踰冠而岁寒之姿调羮之事固已表表于未第之前如渊明髙风逺韵又何害见闲情于一赋者哉䟦董右丞师中撰李道源先生隂徳记后董号漳川居士道源名泌广平人盖儒而毉者泌九十岁而终于家子师孟明昌间进士昔昌黎公以毉师而喻相业范文正不作相而愿良医医之与相体用固殊其于济物则一也然宰辅柄用必需时命毉师拯治心术爲先故良医贤相寥寥百载间得其人匪易今皆萃见于一卷中观之者当起敬起慕又何特题咏而巳哉至元癸巳立夏日书䟦鍼者李君玉诗卷前贤有以注易与神农经为论者客曰当解易何居曰易解悞后世辨明者不少本草悞立能杀人世谓鍼法亦然予右髀有寒疾将雨先痛一日谒黙斋先生于沙麓见其求鍼者满堂先生笑谓予曰汝亦入吾安楽窝邪如痿者者症结者气蹷者法虽有重轻莫不撤鍼而滞散舎䇿而起行而子之髀痛今三十年曽不再作后官东平一日与李公巨川话及此曰予客淮南时以玆术授窦公今青出于蓝今君玉与少傅同乡不知其术传之李邪窦邪而别有所授而然邪向闻李君甞逰江淮间曽遇异人箴法盖以神授未若李窦相传人事着明者也如太史公论方技以怪而志者吾皆不取也䟦眼科毉师卷后心为衆善之宗眼具五官之气故中有所动思或稍邪则司明为之眊昧吾甞念治眼病则易变目眊为难呜唿安得一中和之气了万有之目使一归于正不知龙目立论亦将有此法邪䟦玉田傅氏家传后金有国余百年专以词科取士曰相曰将多出此途议者以学渉剽窃不明义理为言然不可一㮣厚诬事至于弊秪能拘限常流通人何所凝滞及金祚垂亡其伏节死义者皆前日之进士也吾于北地得三人焉顺州刺史刚忠王者行部传公父子是也呜唿其为烈盛矣哉题汉使任少公招李陵归汉图后自古有死将而无降将至于兵败力屈此正人臣授命之秋更无他议譬犹弱妇不幸而遇强暴有杀身而已曽不此思而曰虽受汚一时吾将有以报之此正李左校之妄图也子使逺招纵复南归将何为颜予始读陵传壮其初心愤发哀其一败而瓦裂也中綂辛酉春予扈跸北上次桓之北山或曰此李陵台也裴回四顾朔风邉草为之凄然于是咏河梁之诗叹曹柯之议又且惜武皇信相术而族陵家安在其为雄材大略也自辛酉迄今三十余年复覩斯画因感而书此以为人臣忠止之劝䟦南蛮朝贡图海中岛夷际东南天地者以万数有唐盛时率置都护而覊縻之不特以力而臣服也此即庶方小侯不能专逹附于大邦而致贡绘而为图以表中国圣人在上徳教洋溢无逺弗屇之者不然意匠惨淡何取于比书霹雳琴賛后文章翰墨善効颦者徃徃体极形似至于得意韵之妙出畦畛之外天姿限量其间有不能以寸者学鹿庵书正坐是耳或谓此帖子聓代作非也可秘藏之防风涛拥棹雷霆破屋将有下取而豪夺者矣书娑罗树碑后李北海娑罗树碑笔画劲全是欧率更态度但纵之使行耳碑见在淮安州题王尚书无竞小字东坡论语解甲午夏五月方外掾由师孟出是本见示卒然问曰公此书何法予曰渠以谓奚自曰此桞侍书歩骤也予顾笑曰公瑾有云天下智谋之士所见略同其师孟之谓乎䟦赵大年尽王摩诘诗意大年分天潢之秀驰誉丹青当其琐牎春明绣阁香静以倒晕连眉之妩冩荒寒平逺之思非天机所到未易企及所谓风流贵介笔头有五湖之心者盖尽之矣题东坡灾伤卷后东坡先生论事如陆宣公刚直不容于朝似颜太师今观此帖云覧其灾伤肺肝如焚公忧国恤民之心爲可见矣然士无功名分者虽毫发细事终不得一入手做公之谓也后又方云有闻不惜频示及是此老又待招人物议也临风展玩重爲慨叹明皇骊山宫避暑图明皇骊山宫避暑图郭忠恕笔也宫馆随势作三层覆压华清居上方殿四围垂帘宫人隐见帘隙类望逺而外窥者中腰楼阁参差冠山跨壑半爲宫桞蔽亏其下水榭极峻内人上下杂沓无数疑供帐也波间渔郎舣艇特网罟延伫者非一驾自阁道乗腰舆拥仗将升榭而观渔乐者少陵云帘下宫人出楼前御桞长忠恕意匠正掇此两句为主题然人物界画惨澹取次不甚精絶恐亦后人临摹至善体诗人之意殆与少陵同赋而亲覩者云䟦山谷发愿文元贞元年朝谒之明日余燕息不出偶展此轴为娱因念黄太史禅机翰黑号入神三昧至与仇池公并駈争先如发愿等文皆平生杰作但恐益公题评正好事者窃取缀之于此耳牎明目眊笔卢笔实有能强为力者伎痒悠悠又复损一若可喜也题李龙眠画班昭女孝经图后道义出乎天然文章贵乎自得昭以大家师范六宫作女诫孝经通二十五篇范史备载诫辞而𥘉不及经训岂拟圣太迫殆法言之嫌乎至于公麟画笔当时圣贤言行情深义奥后世有米易窥测者天机所到千古之事如随目前所谓出新意于法度之中寄妙趣于言意之表若三百篇比兴宛从絃而歌之一唱三叹有遗音者矣激薄扬淸助丗教多矣此画予也三见玆虽张仁所临殊有分数昔东坡称晋人法书今何所及得唐人硬黄足矣其十袭秘藏遇知者一观可也题东坡赤壁赋后余向在福唐观公惠州醉书此赋心乎两忘笔意萧散妙见法度之外今此帖亦云醉笔与前略不相类岂公随物赋形因时发兴出竒无穷者也䟦黄华先生墨戯近过雪庵按上有黄莘山水一卷或问云何如曰此先生醉时行书也只爲龙岩学中立太迫故作是噀墨法耳䟦党竹溪篆赵黄山文王子端书党篆赵文黄华书正如打鼔弄琵琶合着两㑹家也䟦米南宫灵台戴华卷后仆观南宫书多矣未若此幅韵胜而不鼓努者也然䧺冠豭佩气终行行惟其自成一家廼可贵耳䟦渔人鹬图自战国功利之说兴视仁义爲无物时君世主以衆暴寡以强凌弱干戈相㝷互相吞噬惟知利之为先不究害之在其后也故渔人鹬蚌之利例皆𬒳焉非独代之喻燕赵也虽为当时妄举贪得之诫而孟轲氏云善战者服上刑连诸侯者次之辟草莱任土地者又次之可谓正大而有味矣䟦山谷所书王建宫词后唐人诗风雅意韵凌跨百代况建之宫体为世絶唱加以涪翁挥洒醉墨冝其天章云锦为之烂然生光也䟦鹿庵先生所书鹦鹉赋后此鹿庵先生二十年前所书也向甞问笔法于席下曰予早年于沙河俾用功最多今观此赋乃知其言为有徴先生人品峻㓗文章字画皆有自得之妙然珠玑散落有限得者幸珎藏之䟦左山公书东坡醉墨堂诗卷左山公书端重沉着本出离堆记其气韵豪逸比之鲁公似为放曂𥘉不知其所宗不肖澹癖留心笔砚悞为公所知每过谒必谈论书学利病留连竟日不听辝去一日出示杨凝式维摩帖笔势纵横天真烂熳顾谓予曰鲁公后得其笔法者独少师耳由是知公书体兼颜杨然古之论书兼及人品非其人虽工有不必贵者公姿沉毅愽学富经纶噐业生平底藴未展尽者忽忽欝欝一散之翰墨间其风流藴借有不可梯接者今已矣片𥿄只字为丗珎惜况门客故吏邪简卿尚寳藏之题辽太师赵思温族系后辽氏开国二百载跨有燕云雄长夷夏虽其创业之君规模宏逺守成之主善于継述亦由一时谋臣勐将与夫子孙蕃衍衆多克肖肯有以维持藩翰而致然也故开府仪同三司侍中赠太师卫国赵公早以骁勇善战受知辽太祖烜赫贵显生子十有二人其后攴分派别官三事使相宣徽节度团练观察刺史下逮州县聀余二百人迄今燕之故老谈勲阀冨盛照映前后者必曰韩刘马赵四大族焉呜唿盛哉孟子称故国非谓乔木而有丗臣者其是之谓欤裔孙穆聮缀遗谱装潢完整携示求䟦予切有感焉近代公侯将相之后方一再传溷迹闾阎甘心贫微故家遗族懵然不知者多矣尚何望于考厥世而复其𥘉哉论者多曰盛气已过大福不再予以谓不然其说则孔子所叹文献不足故也夫子孙茍能读书立志虽愚必明虽柔必强族固寒微可至淸贵况借余润而承休光者乎克敬潜心字学慎言行由史馆从事歴州县聀复保传旧物昭明宗系则其绍述遗羙而又有望于他日也题离堆记后鲁公书号称大雅尤可重者以忠义之气发而为心画然端人不为枉者作计此天下之通论公平生书五百余石略无异议独离堆记文与字併出公手或者少有疑焉盖鲜于氏附炎国忠天寳间切取柄用致位显赫及丧师泸南反以捷闻建碑省户公然献䛕向之为人槩可知矣然观记之所述详见者止向未第时卜筑读书等事岂与其紫不保其徃之义也若歴台省贰风宪持节劒南作尹京兆中间云为一无称道是则不待抑扬贤不肖之分昭昭矣不然方元载以大姧当国庭议之际公直言折之曰朝廷岂容公再壊邪举朝危公曽不少挠又郭定襄以勲贵振耀一时行次失序毅然陈书极论其不当由是而观公刚严之气如秋霜烈日皜不可尚巳何琐琐姻娅能降公志䛕彼枯胔者哉正以子昱等施舟涉险归葬先壠纯孝克成之志有足嘉尚如犂犊骍角山川其舎诸乎此盖公述作之微旨也赵氏子穆年十八好古学篆隷皆通习之请予以题记后作是说以贻之书中兴颂后唐中兴颂石刻字径数最大立法最密就鲁公平生所书合而论之此为最善其法度特变大篆为眞楷耳所谓只见性情不见文字至元十三年春正月江左平图书珎异悉逹京师孟秀州徳卿以是本见赠把玩不释手者累月从弟韩从益求予临冩因勉为刻鹄耳题苏氏寳章后忠定二公书金声玉振如清庙之瑟一唱三叹有遗音者矣今观迨过等帖笔势圆熟俱有伯父气韵而迟之此幅爲尤佳所谓王谢子弟以生长见闻犹足以超人羣也东坡我有帖观公此帖正以姻家故假设己意儆以官守尔至于早衙纷纷一时许余萧然我有此又见公材刄余𥙿酬酢万变若鑑之应物妍媸巨细靡不洞彻物去湛然如澄渊横壑耳䟦马融卧吹图古人因技以逹事者多如点瑟畅风雩之乐广陵见魏室之微正平以鼓掺返折曹瞒野王以筝歌疑释晋帝是不徒为乐之至斯也若南郡之通乐律度声节以毕五音可谓能也巳然畏威刓方裁成固罪为端士所鄙虽雄吹逸响穿裂云石又何足贵之哉其画格简古如书中有笔自非唐人梦不到此夷门图后语孙樵读开元杂报至生恨不为太平人岂声明文物矫首拭目闻可喜而观可乐乎近閲夷门市㕓图其风物气习备见政和间流宕浮靡之俗然非盛极无以臻此予生长汴梁及见百年遗老徃徃尚能谈当时风物令人不觉有孙氏之叹但二帝播迁巳兆联于此所谓治乱之迹接踵相㝷也画品则秾纎巧丽出内供奉手无疑正可与梦录互为之览耳至元丙子二月观于平阳寓舎夏六月重见于汴京试院中明年夏六月立秋后一日连雨中静坐偶书于燕东开阳坊李黄门之故堂题兰府君望海寺二诗后昔张燕公南迁归诗笔益壮人谓得江山之助今观兰广寕望海寺二诗淸雄竒逸令人觉海上风涛之气拂拂袭人所谓明昌雅制风斯在下矣题石曼卿手书古桧行后中允姿豪放有髙丗气故其笔不得不瑰伟淸劲一推重至有河倾崑崙雪压太华之语何其壮哉今継先侍缷家藏古桧行所谓字愈大而愈竒者也风格脩整类唐人诰书手岂公早年书耶䟦孙过庭书谱过庭垂拱间名善书其草字谱风韵潇散一宗二王飞鸟惊蛇之趣予尝爱而临之然以古今题评不爲讶今日观米㐮阳书史云孙公在唐人得二王法爲最追忆前言与南宫伯偶同所谓愚者千虑亦有一得也题政和鼎识后鼎之爲器鎭方所辨神姦惟其制作创于夏后氏故后丗寳重至有力求而不可得者唐武后妄意制作固无可论崇寕倣而爲之还复不能保当时神祕不啻宗社之重一旦其鼎之神主爲钝轩几席间物吁可叹也钝轩辽金公侯裔愽古有学识旣得铜主廼为竒遇训名字焉后以技能命监铸太宫钟鼎实应开先之兆子穆复绘图恳诸公题䟦于以重古物而扬父羙由是知物之无间重轻大小由徳而后可保因所好而聚待人而后传也䟦诸葛公逺渉帖诸葛武侯逺渉遗帖余旣冠时与鲜于纯叔获观于沙麓张氏家迨大徳庚子冬诏集贤所贮书画赐其院之官属吕司直所得者亦有是帖老眼复观焕若神明顿还旧观然比之向所见者后有东坡跋语辨其印章王泉公家曾收彦瞻愽雅好古可谓物得所归矣䟦宋汉臣临丹华经后篆生隷隷生楷变隷篆二体入真草而出古意者唯鲁公能然故洛尹宋君汉臣善八分体古而画劲甞臆其有所从来及观所临丹华处笔势夭矫夺真第朱墨异色耳故隷书之妙有以不期然而然者虽衆期逺到中道车倾亦足以追纵择木凌跨李潮矣二弟毎一披玩僾然如对其面呜唿方风俗衰靡无足言者唐臣义夫能永懐不忘可谓克念天顕者也读汉魏五书两汉継三代而下爲最盛但官仪略见于班史表序予穉年读昌黎科斗记文知卫宏有汉官仪书兵后典籍散亡何从而得之壬午冬再入京师始获偕观于宋秘监盖青宫赐书也其一代之制粲然完备皇乎休哉冝其光武以军容过洛父老有复见官仪之喜于戯三代吾不得而见之得见两汉斯可矣宏书才两卷求访三十年之乆方遂一读岂亦有数存乎其间邪矧功名冨贵可倖而致哉因其奉还笔之以纪岁月时壬午十二月八日也䟦髙宗临右军帖二王眞迹不可复见唐人硬黄临倣自当爱玩况出建炎手书顾龙跳虎卧之意隠然在目中矣跋雪斋书宋孟州猎虎诗卷后昔兴陵选庭臣奉使江左须得才辨有闻望者可若宋孟州射虎诗清雄振厉远而有光华大定人文之盛㮣可见矣雪中展观于曽孙祕监处令人三复清兴四发今祕监以学问徳艺又为青宫所賔礼所谓黄门有父风者也䟦临本兰亭序此帖在临本间最佳却疑是唐人填书年深墨花脱落若遂绢影耳犹当以蔷薇露盥手爇王蕤香观之可也题中兴颂后中兴碑本行于丗者有三其字颇小而加瘦者蔡之所临也其搭印完好苦无剥啮者永之再勒也予尝谓鲁公此笔用忠义为本然后以大篆变而为楷体故后之学者终莫能及院主书赵穆愽古通篆隷今复研思于是是将求笔意而通其变尔吾知夫识斗间气者而得龙泉于丰城之狱必矣赵生其勉旃䟦谢灵运帖谢康乐以风雅鼓吹两晋善书则未知也今观节卷金华二诰与张芝萎形帖相上下可也至于笔势豪宕殆是伐山开道气象千载而下专车一节足见其为人而当时隣略得不以山戎为骇乎荅宋克温问鲁公书法余观鲁公书分数布置称停深穏虽毫髪精极楷法至于韵胜温润正周旋曲折刚徤中出婀娜尔极其所至第见性情不见文字所谓性情以忠义二气为之大本也平日所得如是未审吾友为如何耳秋涧先生大全文集卷第七十三秋礀先生大全集秋涧先生大全文集卷第七十四秋涧先生大全文集卷第七十四乐府望海潮龙沙王气恒山秀色徳星光动南州使君髙宴北城佳处薰风红闪旗旒雨翼拥豼貅骇鼍鸣叠鼓杖苍惊虬一点星飞画柱得意过邉筹貂蝉元自兠鍪笑闾阎小子谈笑封侯万骑平原千艘汉水堂堂小试青油賔从尽风流喜武同张肄书漫韩投乐事更醻醉魂还梦菊花秋二炬明珂马㦸森兵卫日长铃阁春凝舜朝仪鳯传巖霖雨丗传昴宿储精天地入经纶见东山髙卧一念苍生谈笑金华故事六合海波平一杯福寿川增请丈人静听贱子微诚苏岭云霞西溪梅竹风烟画岀共城羽翼汉功成尽山中名在天外鸿冥一点台星清光长射老人明三桐郷遗爱于门隂积充闾气自葱葱霜华封菊橙金泛醁秋香吹满帘栊人物汉元龙喜升堂一拜今歳相同洗尽金貂贵气黄卷贮深功见君雅量雍容信男儿到此方是豪雄林下夫人膝前文度摩挲湖玉双峰福寿尽无穷看一家乐事五县提封彩䄂歌钟年年长醉玳筵红水调歌头将军报书切髙卧起璃蟠悲欢离合长事知已古为难忆昔草庐人去欝欎风云英气千载到君还歌吹展江底长铗不湏弹路漫漫天渺渺兴翩翩西风鸿鹄一举横絶碧云端自笑鹡鸰孤影落日野烟原上沙晚不胜寒后夜一相忆明月满江干二野饮不称意归促紫游缰谁知草堂深处清赏兴尤长梦里佳人锦瑟眼底瓦盆浊酒衣䄂醉牀浪歌罢竹轩晚风细月波凉为东园梅与竹足清香不湏更栽桃李花底驻春光人道源家丗王谢风流未远培取桂枝芳读书贫亦好此语试平章三樊川吾所爱老我莫能俦二年鞍马淇上来徃更风流梦里池塘春草却𬒳鸣禽唿觉桞暗水边楼浩荡故园思汶水日悠悠洛阳花梁苑月苦迟留半生许与词伯不负壮年游我亦布衣游子乆欲观光齐鲁覊绁在鹰鞲早晚西湖上同醉木兰舟四西山卷残雨天宇翠眉脩余霞渐成绮散楼外月如舟漾漾银河垂地浩浩天风拂枕吹满一帘秋觉我清兴逺归梦到嵓幽野猿惊山鸟笑欲何求十年一官黄散了不到封侯自有竹林佳处满酌洼樽贮酒一醉共浮休夔契在廊庙畎畒不湏忧五纫兰缀芳佩逺驾振灵脩王成事海无际泛若一轻舟谁着朱衣白简老坐痴床十日霜鹘漫横秋落日壮心在不负鬼神幽笑咿嚘惊肮竟何求丈夫出处义在不用计行留万事味来嚼蜡只有济时一念未肯死前休驱马出东郭聊以散吾忧六书史有真味谁遣博微官丈夫出处道在义命正湏安浩浩都门冠盖眼冷鸡虫得失矫首入遐观时对雪斋老淸议豁襟颜阅名书探理窟警铭盘自叹空然鼠腹过饮不知繁万古干坤清气散入诗仙脾膈掸洒有余欢早晚付心诀风雨满堂寒七髙斋际晴雪万象入遐观文章在公余事闻望到欧韩千古微茫洙泗浩浩发源伊洛百折障狂澜歌咏武公志儆抑过铭盘济时心调鼎手未容闲重看印窠垂锦花底压千官见说梅梢春信一夜蜡㾗香满光动夀杯寛勲业鼎钟上留待百年看八汾流浥余润霜菊满秋香醸成一堂和气来荐老人觞七十人生稀有况复年踰八十饮啖日康强肮欲谁与赵壹倚门傍颊浮丹瞳㸃鬓如霜平生隂有神相特爲表刚肠丗事语来无味只有读书一念老矣不能忘九老更添一图画见髙堂九佩兰近佳节髙第照神州西山致有爽气天际翠眉脩酿作碧霄清露暗满庭前细菊香淡一帘秋春酒未容㵼寿席巳风流锵鸣玉香独歩凤池头荐贤贡宰事业药笼到兼收緫道生平襟量一片丹衷为国不负幙中筹齐澣救时语持用寿君侯十文卿提刑自陜西按察改授河东其子东还寄声不肖且征鄙作因赠乐府水调歌头以答雅意一峰华不注东望雨冥冥黄云画角回首客舎又幽并喜接西来佳耗闻道东山未老双鬓为谁青经济有公论且莫叹飘零杏花吟山色句尽称停平生风味不浅聊尓冩襟灵歩冷东垣秋水坐对汾亭夜月两地若为情合作碧箫曲留待醉时听十一园林足佳胜钟鼔乐时康去天尺五韦杜此日汉金张谁侣主人好客暂趂金华少暇罇爼共徜徉三馆尽英隽簮履玉生光眺东台登北榭䜩南堂露凉玉簪零乱竹静有深香醉听新声金缕爱仰东山雅量淸赏兴何长髙咏遂𥘉赋松柏欎苍苍水龙吟汉坛千古风流笑谈自是诗书将两淮草木一门忠孝先声逺畅奕丗金貂雄邉韬略三军独张道十年汉水旌旗动色春都在投壷唱一㸃徳星廻照光浮动太山千丈㦸门春静人安事简提封保障汉相规随盖公安靖平生心赏见寿毫不逺鳯池消息醉仙家醸二两株云锦翻空换根元有丹砂秘绣帏重绕银缸髙照故家风味翠羽生红雾纱肌玉风流谁比记况香亭暖贞妃半醉云鬓乱耽春睡梦里昆明灰冷怳留在红幢翠𬒮金盘华屋无心与并朱门桃李一醆伤春临轩便恐綵鸾交坠倩紫箫唤起霓裳旧曲拚花前醉三当年紫禁烟花相逄恨不知音早秋风倦客一杯情话为君倾倒回首燕山月明庭树两枝乌绕正情驰魏阙空书怪事心胆堕伤殷浩祸福无端倚伏问古今㡬人明了沧浪渔父归来惊笑灵均枯藁邂逅淇南岁寒独在故人襟𫀆恨黄尘障尽西山逺目送斜阳鸟四空斋寂寞春寒坐来庭竹风声悄天低云暖冰花谁剪须臾云扰好是东君与时呈瑞春廽枯藁快黄尘压尽千林膏沐休更问青山老我爱春来起早恍芸䆫光摇琼岛玉华城郭炊烟巷陌酒旗风袅髙兴悠然沽垆思与文园倾倒为使君预报春城灯火比年时好五倚天望汉台髙骞腾便到烟霄上一时殊遇风云俪景元龙豪爽刚断冰清风流却有东山雅量道十年京洛棠隂遗爱人如醉春风酿一㸃徳星回照光浮动太行千丈㦸门春静人安事简功余保障燕寝香凝不妨时在骚坛吟赏为使君预泛鳯池春浪寿金华相六日邉俪景同翻千年髙际风云㑹堂堂大节中流砥柱狂澜横制黄合归来英姿飒爽故家房魏甚是中却有东山雅量经纶尽金华事緫道丹心为国要春满人间桃李诗坛风月清时钟鼓不妨游戯一点台星五云萦绕鳯池佳气为相君满泛金盘仙露枕秋蟾醉七巳未春三月同柔克济河中流风雨大作㡬覆者再感念畴昔为赋此词且以经事之后重有所惜云春流两岸桃花惊涛极目吞天去孤舟䌫觧棹歌声沸渔舠掀舞云影西来片㠶吹饱满空风雨怅淋漓元气江南图画烟霏尽汀洲树天地此身逆旅笑归来满衣尘土功名些子就中多少艰危辛苦北去南来风波依旧行人争渡听沧浪一曲渔人歌罢对夕阳暮八舜泉在济南城中自壬子年水去来不常今岁秋八月余到官两日泉流复岀其深可厉回风潇潇翠萍盈沼邦人以爲神来之兆近陪宪使展敬祠下因索鄙作谨継丞相双溪公懐古严韵用纪其异窈然碧玉池方緑波不见还凝伫翠萍痕在金支光澹湘妃无语瑶瑟声沉画栏愁绝几回如许甚风烟依约鱼龙黯惨空回首珠帘暮一夕翠华临幸也悲凉故宫尘土石根碧涨天瓢翻出黒湾雷雨思舜亭髙风漪吹散满空秋暑欲苍梧回呌鳯箫凄断听躬耕处九春风赵国台荒月明几照苕华梦从亡横破西山留在翠鬟烟拥劒履三千平原池舘谁家耕垄甚千年事徃野花双塔依然是骚人咏还忆张陈継起信侯王本来无种干坤万里中原自古几多麟鳯一寸嚢锥𥘉无铦颕也沾时用对残缸影澹黄粮饭了听征车动十至元十七年三月廿二日余按部东行梁门刘君仲祥自髙林来饯临歧把酒长歌不休旣而壷倾犹不忍别复聮镳㡬三十里踰大尹而去不知刘君得扵余者何乃尔相爱因以水龙吟歌之且酧雅意仍荅见征之意云緑杨一道飞花绣衣乱点如晴雪玉缾酒尽阳关歌彻未容轻发緑绮论心㡬人淂似刘君风莭记山堂轰醉己成尘迹今又作东城别世事悠悠谁料淡长空孤鸿明灭老怀耿耿正湏自信坚弥百折白发灰心平生㽞在情驰丹阙怅孤云细革东州囬望怅髙城隔十纎苞淡贮幽香玲珑轩琐秋阳丽仙根借暖㝎应不待荆王翠𬒳潇洒轻盈玉客浑是金茎露气甚西风宛胜东阑暮雨空点缀真妃泪谁遣司花妙手又一畚争竒呈异使君髙卧竹亭闲寂故来相慰燕几螺屏一枝披拂绣帘风细约洗粧快泻玉缾芳酒枕秋蟾醉十二至元二十三年丙戌孟冬廿八日小雪十月中是日雪作连明霑地而释润扵春泽其应时显瑞数年己来未之见也实可为明时庆因作乐府水龙吟以纪其和余平昔屡甞赋此未免掇拾故事张皇景气而己兹萹之作颇体白戦抑老怀略见朴忠之至畎亩不忘之意也画楼十日春隂晚风吹作水花转𥘉冬中候应时呈瑞几年未见沽酒㝷梅就中此兴撩人不浅更露堂添得虚䆫夜白清于水光如练我老乆谙世味最忻然人安米贱蝗蝝入地麦旗掉壠翠翻平甸大猎清邉为民祈谷睿思何逺在词臣合取元和贺例拜明光殿十三郭宣徽善甫开宴娯賔命乐工郭仲礼鸣笳佐酒思甚清畅酒阑人散余音袅袅宛犹在耳且有衰年情向之感明日嵓甫修撰为求乐府赋越调以歌之春风緑绮堂深樽前初识龟年靣烟花紫禁几年供奉香飘合殿悲壮凄清九天飞下鳯吟莺转待近前细看品题银字知还是红牙管尽着金黄玉磬泛宫声五音𥘉遍明簮四合回头听处少陵情惋緑酒抛春何心倾倒汾阳金盌为斯人少漏玉堂消息㵼清商怨十四丙戌八月十二日宴季氏宅郡侯扎忽䚟酒酣为予亲弹琵琶劝酒明日赋此曲以谢相逢一醉金荷气豪长恨欢娯少貂蝉贵侍内家声伎琵琶最好鐡拨鵾丝划然中有繁音急调笑黄云出塞青衫拭泪恩怨事君休道且听新声硬更银筝与相缭绕空堂雪辊玉盘珠洴清雄缥缈汉殿承恩侯藩作牧此心未老付曲中细㵼他年事业拜红云岛十五去嵗秋至今年春凢七月不雨有终风徒曀而巳生意殊悴然也逮二月九日雨虽以小言随妥而释三日方霁向来焦枯一洗而润且又在清明节前尝念一旱所系甚重诗云舒矣冨人哀此惸独然衆安我乃能安不然虽屋润者其可能独安乎此施旣光诚可贺也作越调以歌之秋涧老人序喜看春雨如膏东风吹作冰花转海棠红瘦梨花香澹似嫌春晚纵使寒生犹胜空际陌尘黄卷道佳人拾翠王孙忆草都不负㝷芳眼欲见太平有象除丰年更何可羡田家作苦老臣忧国眉头俱展最好知时清明前后一犁非浅笑乐天空抱元和诗律梦金鸾殿十六故家张乐娯賔乐中无似秦筝大华筵听处一挥银甲笙竽幽籁四座雄声满空秋雨来从天外甚脩然思变白翎清调惊飞下金莲塞长忆桓伊手语抚哀絃醉歌悲慨使君元有不凢风调平生豪迈録酒毺堂为余翻作八鸾海道更张正頼新声陶冩継中书拜十七緑杨一道飞花绣衣乱点如晴雪都门几日翠鸾回轸情驰魏阙顷不忘君时虽多暇逺犹辰说道六条尽备诸人多様卒难应和鸾节物胜自余芽枿恐都输豸霜摧折人无定忘事随云变莫扪渠舌百歩穿扬空拳搏虎岂容重发望君侯早晚去登黄阁作调元客十八飞卿系出将种余官燕赵时相识读书尚义若不碌碌者然流离顿挫迄于今十年其穷极矣旣为哀之且求其所以然遂有斯作以越调水龙吟歌之庻几伯竒履霜自伤穷思返义俾採诗者闻之不无当笞逐儿之感彫零万木丛中秋霜不陨苍筠节十年相见燕南赵北无根行客妻病儿殇归来空在蒯缑弹铗分躬耕壠山鹊起谁唤与将军猎腰下鐡丝有箭柰荒烟泠霾虎穴见哀漂母犹胜低首看人颜色百折弥坚一穷终㤗不容终结望伯竒细㵼履霜幽怨洒西风血酹江月天涯寒食问东风底事连行客千树芳菲春不管吹尽枝头红雪湖水春波佳人锦瑟肠断非离索西来一劔不堪尘满霜锷凭仗谁话春愁一罇浊酒醉了还重酌尽日西归归未得怨杀山中猿鹤六印双旌两都无分此去从吾乐太行佳处布衣高卧云壑平阳府倅第有来禽两株以托根官舍有空谷幽居之叹逮亚尹明卿来培植顾护始知重惜今年清明前花盛开芳姿绰约频增容色侯置酒髙㑹遂极欢赏余因念草木之微岂轻重顕晦亦有数存其间邪乃以酹江月歌之同饮者忽治中英甫刘提举者哥时至元甲戌春二月十有三日也遗台树老独画䦨春事犹未消歇好在来禽花盛发满意淸明时莭翠䄂翻香朱颜晕酒纬约冰肌㓗几年空谷等闲飘坠香雪回首绮合东风使君情重一顾倾城色只恐花飞春减却来约樽前欢伯起舞山香醉歌金缕细按红牙拍青鸾髙兴恍然归梦瑶阙三客牎凉夕问故家何物能慰岑寂都把龙延二万斛满贮宫池玉立琼洲雪翻花臆梦绕春江碧看云失水淋漓元气犹湿我昨杜杖敲门主人情重预报春消息相对掀髯谈笑间一缕飞云摇曳暖透天心冷穿月窟好箇行窝客金盘㵼露约君同醉秋月四栖迟林壑甚雍容雅量气横寥廓人道魁然眞宰辅心在朝家黄阁几卷闲书一门清乐不羡千金槖诸郎楚楚鳯毛辉映麟角今岁锦席云凉菊香添麝竹树烟霏薄风爱堂前秋气好歌里甘棠如昨十二金钗百壷清酒细把红螺酌年年此日醉看淸献龟鹤五紫荷盘若何波心濈濈鸿头髙咏满喙明珠三百颗一夕秋风吹落沙盎圆磋麝汤旋煑香喷佳人嚼杯盘凉夜楚江风味依约今嵗泠淡中秋空堦雨湿坐乆寒生幕草草时新聊应候儿女灯前欢噱趂暖争拈分明闘啮翠屑纷如削老夫傍看苦吟思与韩较六散材无用空拥肿岂是入时花様白髪苍颜官舎底日把早衙来放主治官书隐忧民瘼拟惬澄清望简章霜在顾余関甚得䘮藕丝能系况沗爲司长后拥前呵非不欲梦寐山林长徃不忆莼鲈不怀松桂祗爲身多恙诸公垂顾免教憔悴烟瘴满江红柱石中朝还不减汾阳勲考人尽道今年相府南衙春早肘后不知金印大书中渐觉群疑少问南枝消息几多春调羮了寳窦暖香云袅晴雪霁西山晓见一星朝出五云萦绕汉日舒长铃合静雅歌声入江淮渺愿神长对夀眉青应难老二至元十七年十一月十四日夜梦丞相忠武史公坐甲第西合中余侍立其傍歘急报至云有敌犯府城西靣公佩櫜鞬集将领将出余握玉鱼一双跽请从行公曰不迟不迟因朗诵一乐府意甚欣暇曰此徒单侍讲词也旣觉但记其日月风云潇洒六字五夜枕上因足成之觉思来甚易録之以验他日之祥云雷动云横惊颷骛北城西下人共骇赤丸夜语电光飞射将领未承诸葛令櫜鞬已在汾阳胯笑书生思握玉鳞符从公驾铃索静云麾亚追徃事何多暇道一篇乐府翰林情话日月低回黄阁梦风云惨淡凌烟画尽花边髙冢卧麒麟终潇洒三德元来辞求赠言爲荣且及河防利害又闻介甫提刑捍御卫灾有功用殷卿严韵聊助行色兼简徳𥙿彦隆二良直冠劒梁园又去作厖眉书客休自叹功名几许一家风雪春色似嫌莺燕老秋霜历试松筠节爱赵生游刄簿书间昆刀铁都㑹地繁华歇形胜在犹堪说更诸君表里玉煇冰㓗水陆若论都漕计夷门忍使黄流拆好相须着力障狂澜休伤别四复用前韵有懐西溪梁园之游书劒梁园忆曽是青游客宫苑废三山依约緑云红雪好在西溪王老子留连醉尽花时节记樽前金缕唱新声忘筝铁襟韵合曽衰歇消客气歆情説尽暮年心事风霜孤㓗一片黄流翻晚照回惊呉楚东南拆偶追思徃事叹余生长年别五不肖目疾中承都运赵侯天章漕副相过自惟衰朽何以得此昨晚又以乐府见示疾读数过不觉有起予之叹复寻前盟略醻二公雅意风月溪堂也曽是东州行客长记得相逢一笑覉愁都雪又对青山谈丗事老怀未减元龙节恨霜蹄蹴踏短辕间论塩铁官里事何曽歇公等志吾能说尽纵横鞭筭玉壷冰㓗烂醉春风能几度桃花未了杨花拆甚一城相望半年过长如别六廿一年二月𥘉四日午夜枕上复継前韵书梦中所见秣马膏车又去作天涯覊客明见得水云深处万花如雪緑暗江城多洞府红烧烛影翻双节𬒳晓风吹散枕中春檐间鐡尘丗事无穷歇吾最爱沧浪说恐灵均泽畔祗成孤㓗心事比量无少恶前途何必论龟拆傥祥金陶铸遇良工从区别七至元廿一年嵗次甲申二月廿八日滦口离筵送殷卿同寮西还镇阳一柱华峰緑翠似芙蓉金削辜负却画舡春水一尊同酌寒食清明都几日征鞍遽作西归客漫春风樯燕语留人髙城隔春草碧杨花白粧点就行轩色道不应霜翮能舒长䇿三尺青萍风义在看君冠盖长安陌对夕阳淡处最関情河梁别八柱石中朝人道是汉家眞相试看取鳯他髙歩珮声清响丗祖功臣三十六䇿勲合在云台上欲暂分霖雨霈秦川从时望睿思逺谁能亮空健倒骊驹唱抚一方何似际天夤亮肘后不知金印重玉堂正要吾军张向五云深处望三台光千丈鳯凰台忆吹箫宫树春空御幈香冷谁遗金盌人间爱一枝紫玉双鳯声蟠秋月春花客思把幽情都付伊传惊吹处籁翻天吹鹤怨空山风流贵家公子记梦里琼楼穏跨苍鵉恍露凝银浦霜裂琅玕不见云间弄玉余音散赤壁江寒秦台晓碧云零乱瑶天二碧鳯翘寒玉霄宫晚云牎误读黄庭恨凌波罗洛浦尘生徃事风流云散但翠衾冷落余馨人何在淡粧缟𬒮幽树柴荆相逄一樽芳酒对夜色踈星歌袅云停记水南佳丽姚魏池亭梦绕芙蓉城阙归驭稳缑岭风清桃花晚䓁闲休负瑶英秋涧先生大全文集卷第七十四秋礀先生大全集秋涧先生大全文集卷第七十五秋涧先生大全文集卷七十五楽府木兰花慢宪陵台畔客笑几度送人行对一道青山两行宫㧕去住人情苍生望𥘉不系问此身何用绊虚名宦味真成画饼隠居却伴俟鲭十年惭愧草堂灵自分苦飘零甚一片闲云几廻归梦野钓林耕浮沉待从里社觉傥来轩冕緫堪惊寄谢竹林旧友且休笔削寒盟二送史诚明緫管还洛阳春日饮饯任氏国亭时红梅烂开爱春光淡沱歌吹暖竹西亭正花簇金鞍香雪树碧酒同倾谁将翠帷双卷拥红粧临水照娉婷缥缈凌波仙子依俙罗袜尘生使君髙兴动青冥心事怯流莺对如画江山一时豪杰湖海交情自怜人华如此且相逄一笑惜飘零明日河阳客舎春风柳色青青三叹西山归客又愁里过清明记幕燕巢倾朝堂人去徃事堪惊行藏固非人力顿尘缨终愧草堂灵潘岳无闲可赋渊明何地堪耕汉家一论到书生六合望澄清甚楼上元龙山中宰相何止虚名当年卧龙心事尽羽毛千古见青冥憔悴中堂故吏醉来老泪纵横四河内人焦其氏者作乐器仅容一握张以二絃隐弹䄂间因双鸣起舞周旋跕躧曲尽音节昔人未之见也座间承待制翰学命不肖以乐府木兰花慢歌之因状其名曰鸣鳯双栖曲爱双鸣栖鳯趂舞䄂共婆娑恨叠皷凝笳繁絃急管悲壮何多金泥小檀花靣尽凄清翻尽雪儿歌幄殿悄闻私语铜龙冷簌秋波明粧髙烛洗金荷心赏重经过听一曲留连珠帘书栋几度斜河红云岛仙音部説新声得意掩云和看取长安日近春风摇荡鸣珂至元七年京师除夜灯下与儿子孑读文正范公行巳且忆马賔王来事可为之语因感而赋此以见其志云淡中庭瞑色𥘉遣奠夜寒凄对草草杯盘昏昏灯大客里京师比量旧年心事笑蹉跎书劒向来非谁着朱衣白简春风三拜龙墀山妻稚子竟何爲温饱汝嘻嘻怅故囯丘山苍烟乔木郷月空辉葵心要须倾日道等闲休遣镜鵉知自信苍颜如鐡不堪双鬓如丝六奉送节使贤侯分帅谯军兼简仲季诸卿爲一噱也且寄声子𥘉知府壮东南一柱分阃寄事非轻见雨露恩纶河山帯砺勲府元盟依依汴堤杨柳甚一朝光彩动旗旌晓日千梁浮蝀春风百雉严城临轩鼙皷正凝情忠孝旧家声看奕丗功名麒麟髙阁宛转丹青緑波比潭花影又一年春好是清明彩䄂一杯寿了望中三楚云平七老西山倦客喜今岁是归年笑镜里衰容吟边华发薄宦留连功名事元有分且着鞭休羡祖生先望重芙蓉大府梦余禅榻茶烟恨无明略卧林泉平子太拘牵尽俛首辕驹寸心能了犹胜归田前涂事如抹又向谁重理伯牙絃自是一生心苦非关六印腰悬八洒西风老涙又马上望郎山对红露秋香芙蓉城阙依旧雄藩碧云故人何在忆扶摇九万看鹏抟赋就鳯凰楼晚星沉鹦鹉洲寒一丘宿草鎻苍烟零落复何言似燕许才名风云际㑹自古天悭皇皇使华南下爱丹衷拟缔两朝欢恨杀奸回秋壑月明愁满江干九宪台诸公九日登髙逺风台首唱乐府诸公赓和以纪雅集之盛余时移病在告旣而君羙御史以严韵见徴勉为续貂云逺风䑓上客说雅集玉生光纵樽爼无情登临佳莭此兴能忘龙山㑹君莫羡爱緑萝影里到山庄騘马长安清贵留连春草池塘渊明肮脏倚门傍多病对秋香怅岁晚田荒几多稂莠薿薿登埸人间事如意少且同来一笑共匡牀寄谢牛山公子何湏挥涕残阳十相门佳公子都忘却贵人骄有万石忠勤伯鱼诗礼才气飘飘风流谢家玉树说妙龄英誉冠东朝桂殿亲承弓研豸冠髙映金貂两台清议耸风标睿眷见恩饶要寳瑟朱絃羮梅伊鼎试手更调鳯凰池还浴鳯看羽毛奕丗动云霄郑重岁寒贞节青松千尺难凋十一再和何侍御前府韵前章所谓变风终章止乎礼义而巳六合一家统依日月到重光道太岱封书云龙接踵此意难忘西园万花绣错好枕中蝶化似蒙庄歛翅深栖金粉贪芳更度银塘一生白眼贵人傍嬴得姓名香几戱影棚边随人皷笛贺老当埸虽可笑犹有用似也胜陈许怒争牀静想行藏有命且休眼热王阳十二霭长筵拜庆似眉夀几人同更緑髪垂肩方朣烱漆五福尊崇风流大家仪范甚能移子孝作臣忠猎猎征东汉斾堂堂南下殊功一江春浪醉醒中都卷入歌钟看和气怡声承颜起舞䄂锦翻红云间婺光分彩尽潇然林下谢家风笑拥满庭兰玉年年乐事无穷十三听夜来微雨甚一霎过东墻爱活色生香芙蓉标格暖贮春光珑松寳团琼缀笑海棠能睡更无香烂熳宋郎心眼风流时丗新粧少年走马杏花岗勾惹兴偏长记夸酒青旗树头招飐唤客𥘉尝别来呉姬粉面比旧年风韵转芬芳似觉生红閙意未容说与东皇十四至元十七年上已日同西溪公饮镇阳城南髙氏胜游园归赋此词问城南花桞最好处胜逰郷对湖水微茫瑶翻碧㶑修禊浮觞比量今春乐事忆去年书劒共游梁晓日繁台古寺春风碧草宫墻人生离别是㝷常两岁喜徜徉更金缕新声佳人锦瑟踏遍春阳多君岁寒心在似西溪松柏欎苍苍记得醉时笑语梦回枕上犹香十五爱一枝香雪几暮雨洗粧残尽空谷幽居佳人寂寞泪粉䦨干芳姿似嫌雅淡问谁将大药驻朱颜塞上燕支夜紫雪边胡蝶朝寒风流韵逺更清闲醉眼入惊看甚底事坡仙𬒳花热恼惆怅东阑细倾玉瓶春酒待月中横笛倩云鬟吹散碧桃干树尽随流水人间十六谷雨日王君德昂约牡丹之㑹某以事夺北来祁阳道中偶得此词以寄问东城春色正谷雨牡丹期想前日芳苞近来绛艶红烂灯枝刘郎爲花情重约栁边娃馆醉吴姬罗袜凌波微歩玉盘承露低垂春风百匝绣罗围看綵云飞甚着意追欢留连光景回首差池半春长亭畔澷一杯借草对斜晖归纵荼䕷雪在不堪姚魏离披十七和国范郎中见赠严韵卧孤松云壑爱青贯四时心自絶涧幽蟠苍烟髙拥气压千林冰霜几年凌傲甚九天一日露恩深白璧无䨇国士朱絃三叹遗音春风草木变潇森又复见雄襟想直犯龙颜片言曾霁万里重隂相逢莫惊白首更明时几丗似于今只恐南阳壠底空怀梁甫长吟十八爱玉华仙供偶移影下瑶池怅野渚苍烟结桹非所繁艳争欺风清月寒半坠道无情有恨欲谁知罗袜凌波微歩淡香髙韵幽姿风烟回首梦共溪采采画舩归趂粉露和香秋光细酿琼液淋漓招唿谪仙共饮记两舷脚踏醉呉姬一曲清吟未了翠盘狼借珠玑十九武邑县王楫善居室母爼氏出隆平富家今年八十有九慈祥康健精彩如五六十人教授马君向余说如此因绍介拜永余文将爲母氏百丗之光予方以善俗任责楫之孝飬致乐实有関于风化者故作是辞以付俾来者庶有所劝焉烂云衢彩婺和晓月满庭闱正梅粉香飘林梢紫动淑景𥘉迟观津盛传王氏道孝心重见老莱衣和气一家瑞霭慈颜九十柔仪香烧静院趂朝晖未省杖扶持纵德厚流长遐龄能健此事应稀婆娑緑萱堂背爱一竿苍竹六孙枝照映西山秀色年年翠点修眉二十爱雪团娇小开较晚尽春融似麝染沉熏檀轻粉薄费尽春工緑隂小庭晴尽放绣帘轻度竹梢风待着一天香韵醉吟留伴诗翁洗粧不用露华浓玉树湿青葱欲细挽柔条重围锦幄不放春空春残未应多恨道典刑犹在酒杯中何似留芳翠枕夜深归梦瑶宫廿一际河山两界道此地正交冲才北渚离筵南亭奔迓终岁倥偬风流故家从事暂淹留莲幕簿书丛更办锦笺诗句笔端晕碧裁红今朝寿席且从容賔客喜相同就雪蚁浮香眉毫舒彩莫放杯空人生正须适意尽冰梢蜡蔕未冲融海曲尚存遗爱稼斋自有春风廿二浩鱼龙滦海曽同醉鳯凰楼记猎较河南并持英荡千里长游风流故家人物爱赋诗鞍马气横秋落日隆中懐古薰风洛水浮舟重逢春色入东州小试统清流看坐啸江淮风连台阁各动金瓯经纶半生心事细推量合在百花头此日清香画㦸不应谈笑封侯廿三爱承明更雄襟甚潇洒清呤半生梦寐铜辇秋爲论量归计早恐未容亭扁遂𥘉心共道东山丝云两商霖春坊桃李满清隂气干欎千㝷看日明堂圆杈偃植栋宇雄沉家近上林春早觉浮酒动华簮满酌一杯爲寿鲁连不用千金廿四壮巉巉鐡崃谁设险噼苍岑拥万里风烟一拴横鎻形胜雄沉汉王阳忆当年叱驭走骎骎半夜邮亭索酒平明燕市长吟追思徃事不堪㝷山色古犹仐甚三十年来青云垂翅素髪鬅簮投闲却交应聘笑委身从事老难任立遍西风残照山光翠满踈林廿五伏闻銮辂近在山北以疾不能前迓愚衷有不能巳者作乐府木兰花慢以见葵藿倾向之万一云怅居庸北口爱苍霭拥千岑澹秋满陪京翠华南狩万骑骎骎从千官望清尘齐拜听车音日月中天綂在风云龙虎台深马迁留滞卧周南恋阙破丹心恨伏枕悠悠情関药褁梦共秋衾岂知金镳野鹿恐暮年分薄是长林却爲有恩未报许身愧比南金望月婆罗门引舜举朱由幕官也与予一见有忘年之欢旣而告别东游赋此爲星屯落落当年旌斾拥雍丘西风腾踏清秋回首云画角吹断夕阳楼且杯倾竹叶歌戞呉钧功名浪求枉弊尽黒貂䘮重恨人生无定长负欢南去怅秋水秋烟緫是愁江浦晚穏宿汀洲二小牎人静梅枝香细月华明博山一缕云蒸好个臞仙风骨诗思苦凭陵有闲书遮眼欹枕松声素无宦情较得失一毫轻自叹髙歌白雪寡和谁听潇然巾卷见芝宇光浮寿颊生春酒緑何碍频倾三燕城元夕有感且忆去岁汴梁行乐去年元夕飘零书劒大梁城春风九市花灯尚忆东楼行乐谈笑故人情对一樽芳酒满意歌声今年可能人与境两竛竮寂寞黄昏陌巷戍皷断人行梅花归梦正一笑柴门稚子迎庭树鹊何苦频惊四太行晴霁孤墉髙处揖清寒云间万髻千鬟底事春风靣目一变玉㠝岏淡夕阳平逺野鸟飞还青云莫攀吾髙兴在东山偃蹇孤松丘壑不碍春悭背隂桃李正借得春光亦强颜长劒铗且莫轻弹五柳边层榭倚䦨人共月孤髙乱云脱坏崩涛一片广寒宫殿桂影数秋毫尽掀髯老子露湿宫𫀆人生此朝能几度可怜宵况对清樽皓齿舞䄂纎腰碧如洗拚一醉河倾转斗杓今夕乐归六昨者观唐津舟车之盛通凑南燕南一咽㑹也第吾軰居此有抱瑟竽门之叹以婆罗门歌之河山清眺风烟两戒见殷都唐津浩浩舟车一水东浮沧海寳带束燕呉更中州雄跨竒货堪居平生壮图笑到此反区区正似齐门抱瑟不觧吹竽视吾耿耿道王佩或能利走趋如不尔归老樵渔七愁懐索寞悠悠心事野鸥边几回崔九堂前照眼故家风调人物尚依然按清啇一曲倾动华筵新声巧翻道且莫诧真元爱煞珠绳银管满意清圎风花无梦待回施春光与少年杜陵老凄断隣舡春从天上来承御韩氏者祖母之妷也姿淑婉善书年十一选入宫旣笄爲承御事金宣宗天兴二帝历十有九年正大末以放出宫明年壬辰鸾辂东巡又明年国亡于蔡韩遂适石抺子昭相与流寓许昌者余十年大元至元三年弟澍爲汲令自许迎致淇上者累月一日酒间谈及宫掖故事感念畴昔如隔一世而梦钧天也不觉泣下予亦爲之欷歔也今将南归赘儿子丑于许旣老且贫靡所休息而抱秋娘长归金陵之感迺爲赋此庻几摅㵼哀怨洗亡国之愁颜也且使好事者倚其声而歌之不必覩遗台而兴嗟过故都而动黍离之叹也岁丙寅秋九月重阳后二日翰林修撰王恽引罗绮深宫记紫䄂双垂当日昭容锦封香重彤管春融帝座一点云红正台门事简更捷奏清昼相同听钧天侍瀛池内宴长乐歌钟回头五云双阙怳天上繁华玉殿珠栊白髪归来昆明灰冷十年一梦无踪㵼杜娘哀怨和泪把弹兴孤鸿淡长空看五陵何似无树秋风摸鱼子赋白莲至元廿二年乙酉九月重九后三日雨中作澹亭亭影摇溪水芳心知爲谁吐正华寳供年年事消得一天清露私自语君不见仙家王井无今古淡粧谁妬尽千顷昆明红幢翠盖云锦烂秋浦琼绡袜自有凌波故歩赏心莫遣迟暮风清月冷无人见零乱碧烟脩渚闻好去待醉浥秋香不羡风标鹭逺游重赋拟太一眞仙共浮沧海一叶任掀举二送雷彦正西还时授恩州倅望都门满山晴雪怱怱君又西去当时汉将征西幕气压瘴江烟雨还自许尽虎穴雄探万里班超举燕台再遇甚牢落髙情霜风偃薄似厌貂裘土絃歌事正尔邯郸故歩功名从此轩翥一麾回首甘陵树千室正歌来暮须记取拊摩外催科未碍阳城古征鞍莫驻趂渭北春天升堂拜慰捧檄爲亲舞夺锦标君卿宣慰来别索鄙作赆行赋乐府夺锦标爲赠庻酒酣相忆倚声歌之六朝老树不无动色也六郡雄藩㑹稽㫄带两浙风烟如昔碧革莫伤春浦冠盖东南几多行客正新亭父老望云霓苦思休息道朝家雨露同春问甚江南江北贺监归舟逸兴何似双旌尽慰元郎行色镜水緑通朱阁威畅恩宣海波春寂笑东山老去此心初非泉石约海楼翡翠同游醉里山隂陈迹喜迁莺五更残梦听緑牎莺语罗衾香拥百转多情娇啼无泪枕上一声时送真成翠发双笋当户玉琴𥘉弄欲谁共趂风和求友乔林烟蓊春动花气重暗度垂杨暖入酴醿洞倦客芳悰佳人幽思愁满彩牋金鳯自怜比来心事两翅果谁搏控听指纵望髙城落日黄尘飞鞚二仙姓郝氏愽陵县㑹涡里人里去水甚迩水多苹蘩兰茞仙年方笄姿熊殊丽甞同女郎辈採苹溪中乐而忘返一日歘苍烟盛起白画异色龙渊鲛室金支光烂飘飘然有波神泝流而上衆姝惊散仙独留不去遥见与神顾语乗碧茵同逝俄烟开日晶遂失所在其母哀求水濵愿言一见良乆觉异香袭人仙雾鬟风驭隠约于波渚间若有以谢曰児以灵契託迹绡宫隂主是水尘緑已断毋庸悲悒今而后使郷梓田蚕岁冝有感而通乃爲吾験时魏青龙二年也后人相与馆仙于慱陵城台制甚宏丽县教谕李曜告余如此今燕赵间冷灶日香火趍祀者所至风动以孝感圣姑称云至元庚辰夏四月按部至县喜其事甚异爲民祷蚕祠下以仙吕命曲庻爲迎送神辝俾邦人岁时歌以祀焉汀洲苹满记翠笼采采相将隣媛苍渚烟生金支光烂人在雾绡鲛馆小鬟蝢成云散罗袜凌波不见翠鸾逺但清溪如镜野花留靥情睠惊变现身后神功緑满呉蚕蠒汉女菱歌湘妃瑶瑟春动倚云层殿彤车载花一色醉尽碧桃清燕故山晚叹流年一笑人间飞电三巳丑秋八月廿六日雨中饮贾方叔家乐借刘氏歌以侑觞衆賔欣然爲之赏音刘因求乐府于予遂赋此且道坐客醉语秋怀谁冩听一声金缕同倾芳酒娇啭林莺圆累珠串春在碧罗云䄂宫中磬簧齐发字外五音何浏坐间友道江南风月此声无有回首伤离乆三叠阳関不到青青柳得意石州片㠶云影翻动海山明秀风流故家未减自咲杜陵衰叟再相遘卷中人正好崔徽消瘦感皇恩赠李士观讳仪霸州人予廿时鹿庵先生门同舎郎也性端方甞爲刑司经历官好学不倦与人交有终始回首竹林游山隂陈迹洒落襟期记畴昔论文把酒醉尽清泉白石几年江海上空相忆邂逅淇南覊愁都释两鬓怜君更如幽怀重叙不待小槽红滴新诗随咳唾骊珠湿二赠元舜举甞爲宋文卿屯田官以善歌闻天下祁州人与叅政杨西庵爲通家今夕是何年故人相遇快箸银杯㵼春露髙阳奋友要聴一声金缕行云留不去惊如许鳯喙微吟珠绳低度夜半银幈恍私语庭花零乱掩尽六朝琼树明朝南浦道伤平楚三浓緑涨十林征鞍东去十日祁阳爲君住几回清唱飞尽海棠红雨人生当适意何良苦簿领堂风沙长路嬴得佳人怨迟暮沙头滔尽犹惜玉鞭轻举一声声不断歌金缕四㿃下晋州卧病中谢故人相访暴下晋州城茫然心曲卧对风轩数竿竹暑光不受似我腰围东病机还自恃非寒燠力仕难任居闲不足风雨忧愁更相促星星鬓影中有利名千斛省来都外物眞蛮触五史公緫帅子明命题其弟柔明所冩平江捕鱼圗乃以乐府感皇恩歌之古人称文章与画同一関纽所媿辤意恐不称于画也叠嶂际清江枫林辉映潮落波平镜光静六朝兴废都付渔郎烟艇莼鲈香正羙秋风冷笳皼归来风云增胜梦里无烦想幽景风流公子冩出五湖髙兴画中还领取江山影六至元十七年八月八日爲通议西溪兄寿三十年前西溪授馆苏门赵侯南衙予始相识时𥘉夏桐隂蒲庭故有南衙清昼之句少日竹林游鳯麟飞走一段江山最英秀南衙倾盖备院桐隂清昼鬓际浑依旧云梦心胸又章山斗好个经纶玉堂手婆娑桂影凉入露槃仙酎一杯先领取乔松寿七昔向长年老敕断家事无令子孙関白时人髙之今緫帅公以鸿名茂绩照映一世未老得请于朝亦慕子平为人尽以内务付之诸郎其贤于人逺甚某喜闻而乐道之爲赋此以歌其盛徳云节序四时间切成还退此事君侯与心㑹幽亭髙卧眼冷画堂金翠越粧都付与诸郎軰虎帐筹边锦韀歌凯惨淡风云梦江海大弨挂壁小隐一枝松盖清闲人道胜中书拜八送子初中丞赴燕时予在贞定宪司坐间作劝子初酒灯火夜䦨珊故人相对忘尽南牎引书睡情谈亹亹时带少年风味门前霜月烱停吟辔湖海相望金䦨交契白发中年能几㑹明朝赵北又是摇揺风斾一杯还到手休辞醉九夏日同延陵君过签事顺之心逺堂以感皇恩歌之书叶散芸香牙籖无数案上藜羮当膏乳地偏心逺日与圣贤晤语市声飞不到横披处一炷龙涎满瓯春露旋扫幽轩约賔住清谈有味緫是故家风度子云亭户好龙津路十风雨暗公堂故人晤对邂逅燕城又三载偶因官事喜向广平重㑹照人光彩好心期在万里功名半生湖海十五年间鬓颜改笑谈尊爼比老几回倾盖秋风横漯上期相待十一癸未重午日冶头回辔得感皇恩一阕他时倚声歌之不能无相忆之情也示秀才郑彦通流水小桥横治头沙路一道清隂转林坞满襟凉润犹是夜来新雨幽禽忺客至如晤语坐䕃辛夷闲挥吟麈泽畔行歌恐良苦人生适意正要时情容与却怜身处丗𥘉无𥙷十二乙酉岁八月九日晚积雨开霁碧空如洗月色入户似与幽人约者遂披衣歩月于庭中乆之觉风露凛然怳疑去青冥无几也因以感皇恩歌之且寓幽怀之梗㮣云佳节近中秋秋霖晴快飞净残云碧空大金波穆穆掩尽玉绳光彩坐来风露冷青冥外丗运难前儒冠何頼四壁相如到沽卖纷纷过眼多少时情物态杳然清梦去桴沧海十三幽思耿秋堂芸香风度客至忘言孰賔主一篇雅唱似与朱絃细语恍疑南涧坐挥谈尘霁月光风竹君梅佀中有新亭泪如雨力扶王略志在中原一举丈夫心事了惊千古十四把酒爱髯卿故家风度不爲临江老能赋饱谙世事成败见来无数岁月如流睽离良苦更着佳人怨迟暮覊愁顿解一笑团圎児女慇懃君记取周郎语十五斜日倚髙楼乱峯围绕山色湖光翠如扫天涯倦客目断野烟髙鸟老境骎骎忧心悄悄也待痴顽事须了故园三径已是菊荒松老诸君应有语归来好十六辛卯年秋八月与周宰逰王氏祠堂日日午餐余即须幽讨柱杖长行覔周老三杯两琖不致玉山倾倒与君何处去干冈好松影闲庭长吟借草白发多来故人少春山何在两树寒梅枯藁一声邻笛起催归早十七史緫管诚明伯还洨川老怀凄然有不能巳者赋感皇恩歌以送之十里走徴车笑余游䆠老马爲驹望英盻客怀相慰时对凌烟生靣浩歌虽慷慨南山粲公子翩翩沉酣经传不是当年闭门衍扬花归路肯逐东风流转且遮西日去长安逺十八临事羡君材笑余拙䆠待诏云龙更英盻梦回孤枕依旧新豊旅㸑明时无寸𥙷空留恋緑泛莲波望髙霄汉洒洒元康济时彦诸公延誉莫为骥淹台院百年安健里千千筭十九晓色静帘栊婺光千丈香满含眞泛春酿洛花呈瑞照眼一枝先放要将金屑粉粧仙仗月榭焚香松隂扶杖好箇人间夀星样烂斑舞䄂辉映鳯池春浪年年称庆日长无恙二十健羡玉堂仙中朝元老过眼浮华任纷扰百年心事爱煞野庄春好南枝谁道是调羮了风月吟怀氷霜节操千尺青松尽难藁春宫调护好箇当年啇皓日边消息近中书考秋涧先生大全文集卷第七十五秋礀先生大全集秋涧先生大全文集卷第七十六秋涧先生大全文集卷第七十六王漏迟竹林幽思杳栖迟自叹离群孤鸟万里云翔海树去相依遶隣笛一声唤起忆共听朱丝雅调还自笑当年巳愧孙登清啸情扰回首分飞怅落落相期望髙崧少会鲜离多经丗又谁曾了二子况成陈迹落月满梁空照庭户晓得意眼中人少二越山征路杳东南澹澹长空飞鸟俪影同翻明月一枝乌遶共道有心避事甚未若从渠相调君莫笑南楼苦要胡床舒啸空优画里江山緫输与风流眼中年少也学痴児官事几时能了一曲骊歌未动还梦到三山晴照江月晓莫为赏音稀少前一篇懐旧有感曰邻吹者为见寄乐府也朱丝雅调者为鹿庵先生也孙登者为足下与诸君也三子者为西溪春山两忘年友也后一阕将行即事曰三山者福城中山也几梦者为不肖拜命前后凢梦三至其处曰赏音不少者为彼中宋吏部陈菊圃者甚衆故云二篇自觉语硬意凢固非乐府正体望吾子取其直书可也三浙江江路杳苍茫自叹南飞乌鸟故国回头梦里青山吟遶手把一麾南去道不比八州常调君莫笑南楼苦要胡床舒啸休优归去扁舟若比似陶朱尚犹年少飞泳虽殊友义固应明了拟览九江秀色谁凄断関河残照霜月晓去去眼中人少风入松一枝秾艶照华堂暖蘂贮春光冩生莫羡徐熈笔风流在百子池傍点缀红粧玉颊帘苫粉淡宫粧静怜踈影伴昏黄添麝入炉香惜花人老情緑在云幈晚银烛髙张细㵼一杯春露浩歌㣲雨东墻三奠子渺新秋节物客思天涯巖桂重碧云賖烟华萦𬗋禁心事梦长沙青铜里人未老鬓先华钩帘望月得巧谁家児女軰语空譁露翻梧叶重河映绮楼斜倾云液歌金缕岸乌纱二壮河山表里百二喉襟形胜地古犹今风云全晋在草木故都深淡长空孤鸟没緫消沉东山髙卧梁甫长吟人未老鬓毛侵平生多古意落日更登临倚危阑穷逺目恐伤心三湛新秋风露暧暧㣲霄梧叶下桂香飘鹊翻银汉水人渡玉阑桥欢能几虹影断渚宫遥人间多巧天上无憀今古恨苦相撩菓瓜丝曲缀児女思空饶层轩晚香露湿可怜宵四怅神光奕奕天上良宵花露湿翠钗翘风回鵉扇影愁满紫云轺恨相望虽一水隔三桥朱絃寂寂心思迢迢人未老鬓先凋翻腾惊丗故机巧到鲛绡凉夜永箫声咽篆烟飘五隔盈盈一水欢㑹今霄梧叶上雨萧萧星沉开帐烛云黯渡河桥渚官深离思苦两无憀金针缕细彩舫花娇儿女軰漫情饶巧来心愈拙絃促韵难调西楼月银汉影碧夭遥江城子滦江晴漾首山前玉为渊秀相连总把华英都付使君贤梅竹堂深歌吹动香似雾酒如川列城千里听鸣絃颂声喧觉春偏争遣翺翔犹是贰车权满泛一杯添寿酒悬斗印看他年二一枝繁杏宋墻东翠惟重卷春风留得残粧帘月拜玲珑云作鬓蝉霞作𬒮香雾湿玉鬟松闲情都付烛华红琐牎中照芳容细逐行云零乱紫金峰天外翠鸾仙侣在城阙晚梦美蓉南郷子近闻吾子有茂陵侧室之举顺命故也且在音贤女虽有小星惠下之行不无欝悒自伤之意故首章託以自怨自责忌嫉伤善略不见也然怨不已则夫妇道乖故释以人子之孝嗣续为重呜唿啇陵穆子之悲卫荘姜伤已之叹匪歌诗莫能宣其志此楽府之所以作也庶几言之者无罪闻之者少有慰焉人物旧温郎心事珠帘月半床笑里玉台重借手谁量折得杨枝恼孟光得鲤岂思鲂老境其如伯道伤但愿维罴应汝梦称觞趂取春风慰北堂二乔木色苍苍山顶难留落日光灯影碧流深几许浮觞来醉张家第四埸丗事莫论量相对尊前两鬓霜冨贵几时当适意杯长问甚春星帯草堂三夏日同王子勉雷彦正王子𥘉纳凉西园亭帘影静碁抨平野风来分外清一带好山供望眼云屏落日烟霏翠满亭丗事不须惊底用相逄话醒常使玉瓶沙上酒如渑杖履时来月下倾四溪水浄滩沙紫动林梢半是花长日马蹄闲信歩谁家暁入南园到晚霞时事閙蜂衙一片闲心逐去鸦烂醉玉瓶沙上酒生涯过眼浮云不足夸五承㫖董公夀登七秩康宁好徳诚可庆也取坡例以玉案香歌之青琐汉中郎满䄂长携玉案香记得赋诗撗槊日临二气压风涛一苇航莲炬晚分光諌䟽回天豸有霜七十平头从此数称觞滹水渊源庆未央六一雪静林皐冷压浮阳气不骄菜甲榆椒浑不动寂寥赚得轻黄上柳条诗思苦相撩酒盏新来顿絶交连夜客䆫寒佀水无聊谁约春风鎻绮寮七和干臣楽府南鄊子南楽言懐中间更易两韵盖前人用音意之例也万彚帝城春况是明时选用人爱杀曲山周老子依仁任运不自论六任谩逢辰甚是荣华尽苦辛赢得归来儿女笑苏秦白马红缨衫色新卜筭子辛卯九月二十三日夜夣上层栏北望黒云截空二龙尾足连卷下埀殊分明也觉而赋此秋涧老人识一抹截头云叆叇从龙发尾足连卷见半空霁色翻苍鬣举手欲攀鳞散我麒麟发天外雄风祕化机吹落苍烟崃青玉案緑隂暗尽西城树人緫道春归去袅袅柔条髙几许绛灯闪烁翠云萦护元有留春处金鐏未厌倾芳醑醉墨题诗要香露胡蝶飞来何栩栩向人有意绕栏翻舞以约花间住临江仙桂石中朝黄阁相河山千古南州多君谈笑覔封侯朱轮繙皂盖锦带佩呉钩满府治声歌五袴梢梢俊气横秋今年夀席更风流青云新甲第一笑醉金瓯二八月一日同髙仁甫李靖伯史润之饯伯昌东行韩明日至滑得隂疾后三日舟载西还夕次其门东刘家渡而殁得年五十有九韩予出就外传时同舎生也哀哉昨日举盃亲饯别六人吟啸呵呵今朝丹旐飏城阿一棺零落恨都付逝川波万事转头眞是夣两轮来徃如梭人生百岁合如何放开眉上鎻得酒且髙歌三送天上云衣无定态眼中时事休惊年来钟鼎到书生一麾仍出守五马㸔专城千古金陵佳丽地中郎素有先声一江春浪暮烟平此身眠食外万事緫虚名四别墅寒梅方入夣多君来报花期野塘流水小桥西南枝香烂熳却恨赏音稀正有玉堂人最爱垂垂两鬓如丝和羮心事未应迟金樽重醉倒且莫晚风吹蝶恋花今岁㝷芳春巳误一粒丹砂不到来禽树满意红芳春也妬长条簇满珍禽羽花道无情应有素似惜金樽一醉珠帘暮春自还来花自故人生最恨离筵苦二昔鹿庵颙轩乐育淇上一时秀造号称多士建中元已来例䆠㳺四方仆二十年间絻三至郷里慨然有离索之叹今歳投绂自济南来归而诸公颇集所欠者唯王尚书子勉传漕使士开耳因赋乐府以见欢㑹之不恒聚散之有数也至于义安分定辞兼六客倚声者当自知之恐酒酣耳热后不无倒冠落佩之适也淇水当年麟鳯渚回首飞翔落落风云举三叠阳关回首处渭城柳色朝来雨今夕何年天所与白髪归笑同歌舞醉里相将㝷杖屦苕溪风月无今古三緑暗兰臯春雨暮露浥风吹馥馥香如雾一曲清歌花觧语落红羞满沙头路锦瑟华年谁与度夜月珠帘肠断春风句我自兴来聊一顾醉䰟不到凌波歩四经世此心谁尽了欲画麒麟功业何由到白髪满头青镜晓花开花落人空老适意杯盘从草草甘坐清贫方驾郊和岛最爱新诗情致好篇篇直压元郎倒太常引去年鞍马客南鄘别苦怱怱今歳又相逢喜客舎清樽屡同仲宣楼上杜陵幕下着处话途穷好去汉元龙道休着青春负公二髯郎风度幕中莲已师范使君贤骥足快腾骞道好箇龙家土元沧浪髙兴寒花晚莭秋色满淇园一盏愿遐年要都酿君家百泉三太行晴色泛帘钩对书史日优㳺賔从尽风流谁健似东陵故侯人间万事尘埃野马一笑付纹楸眉宇寿光浮拚醉过黄花暮秋四量蟠英伟气和愉道沧海得遗珠忠义与心俱见漕府归来转输山呈霁色杯添野水春满野人庐郑重万金躯要羽翼当年汉储五雍容诗礼冠时髦都忘却贵人娇横槊见英标道勇佀当年嫖姚黙含万动德尊一府歌夀听民謡縁发映金貂尽千尺青松后凋六重于山岳蔼如兰喜一旦得同官裁鑑笑谈间道不似当年将坛一年好处中秋节近凉露洗金盘丹桂月中看尽耐得人间歳寒七奉寄参政李侯仲实自北京行省改授安西王相人来徴诗于予因作此奉寄时屯田泾阳规画财赋北平移镇入咸秦説睿眷更情亲下手见经纶道好箇中原老臣万屯晓月一鞭农事泾水画中春陆海尽藏珍佀只欠侯封冨民八春风碧水静林丘对书史日优㳺来徃更风流问谁佀东陵故侯黄陂襟度曲江誉望山立看扬休春酿尽禁篘拚醉尽蟠桃上秋九北来孤劒欎苍颜听时事立谈间秋隼正腾翻莫便倚霜空陡寒太行秋色汾川鴈影极目送归鞍簿领宪司闲道好箇河东幕官十南枝梅信点氷妍觉𥘉度得春偏人物鳣堂仙㸔才思浑如涌泉悠悠徃古纷纷俗学鞶帨绣空鲜青鬓莫苍然要折衷陶家讲筵鹧鸪引簮纚潇然自谢林一家柔范到周南以贤论母书彤管有子能官尽孝心香雾碧夀樽深歳时春辇醉花隂从今丛庆堂前月翠竹髙梧听鳯吟二和周干臣韵中綂五年三月十二日夜陪徒单文与雷彦正夜语门外东风驻马蹄月明庭树緑隂稀眼中时事惊天运醉里㳺谈佀口机思逺走拟髙飞此心安得与时违遗书浩荡三千卷未分穷愁老布衣三竹映方台翠满湖烟靡荷露浄郊居棣花辉映春风𬒳云锦香翻碧玉壷吟倚杖卧看书一家风景辋川图酒盃尽泛床头瓮未碍门多长者车四来谒斋官又五年道人邀我坐前轩只惊前度刘郎老不见庭松偃盖圆人与镜两翛然唿童茶罢炷炉烟壁间一轴烟萝子依约风流随眼前五秋水芙蓉镜里仙一枝明王濯烟鬟莺初觧语调柔舌桞不胜娇拂画栏催叠皷按弓弯楼心低月怯清寒人生莫惜缠头锦能得春风几度看六野粉宫墙暮雨边洛京依旧鎻婵姢一声金缕関情处满串骊珠讶许圆金谷月石楼烟留连光景待他年袜尘休放凌波去更听新翻倒玉舩七浴鳯池边飬相材朝端先肃汉仪开九秋灏爽临初度千丈恩光动宪台锵劒佩望蓬莱翠华南扈拂天来一枝好在霜前菊留待清香荐寿盃八辽海千年将相家婺星光动赤城霞囬㸔画㦸淸香地满意春风玉树花金椅背紫云车谢林风度见来賖夀波㶑灔宫壷暖满泛秋光醉緑华九何处人间淑景新韶光都付牡丹春后庭花老空琼树曲水江深见丽人金屑粉香裙近前细看倒芳樽惜教赤壁矶头月吹散春风陌上尘十何处人间淑景新刘家池舘鲍家春后庭花唱空琼树曲水宫粧见丽人金作粉麝爲尘一枝千叶拥黄云花工可是多情思梦逐凌波问洛神十一丁亥上巳日与诸君宴林氏花圃李氏以歌曲侑觞醉中恳求乐府赋鹧鸪天以歌之李氏字兰英乐借之名香者也花草离骚试品量猗猗香色紫兰芳乐棚擢秀名何丽楚泽含秋思更长金缕曲紫霞觞留连光景醉银塘竹西歌吹归时晚也胜杨鞭问葛强十二拾翠仙洲野兴长樽前一曲杜韦娘人怜暖日明歌扇我爱兰英媚国香供楚偑笑梅粧春风着意泛崇光老懐不到凌波梦要遣琵琶送一觞十三香静堂萱燕处温一家柔范𬒳郷隣三牲奉养真纯孝八十康寕是福人巖菊晚岭梅春半容林下旧精神婺光不动云衢烂供佛床头景气新十四短短罗桂淡淡粧拂开红䄂便当埸掩翻歌扇珠成串吹落谈霏玉有香田汉魏到隋唐谁教若軰𬋩兴亡百年緫是逢埸戯柏板门鎚未易当十五先相风流德业尊又看天马五花文飘飘青鎻凝佳思霭霭新诗佀岭云淮海秀巳平分珪璋未碍琢来勤呉人元重中州气绣𬒳何甞擅鄂君十六潦倒衰翁不足尊更堪刺口论诗文经涂江浙多兰友照眼呉山霁雾云伤别夕惜经分临𡵨一语见微勤万艘未是周郎忘他日经纶要使君十七辛卯九月二十三日靖伯仲先携酒相过客去醺然独坐以见酣适之意云波荡江湖万里余归来缩首伴凡鱼门从席后轩车盛鬓自霜来䆠味踈思徃事注残书闲锄明月种秋𬞞傍人莫笑杨雄宅好事时过载酒壷十八闾井锥刀剧战烘咏归奚取舞雩风道开圣学千年后春在先生一畆宫敦诲诱见从容絃歌不隔缦纱红珉溪几点梅梢雪歳歳吹香入寿钟虞羙人红颜緑鬓无长好日对菱花老头童齿豁竟何禆只有饥时餐饭饱时嬉因行消散昏和闷却觉筋骸困那钱置箇马儿骑食饮难消终目繋门陲二谢成耀卿佥事携酒芋相过山瓶乳酒甘如蜜鸱芋堆盘赤见君相赠固多情润我枯肠一吸破愁城秋光湖碧西湾㶑不到心中慊何时尽煑土芝香醉饱归来肯把故山忘西江月清明拜扫回值田家野饮有颁白者邀余就饮因实老人之意作西江月以歌之社皷惊飞梨雪村箫吹破桑芽清明野饮见田家老叟邀余下马劝饮一巵芳酒绕看满树幽花盃盘草草乐年华不弃同来观化二返照斜明双塔乱山囬绕孤城年来风物侣昇平人説三王善政丗事正冝静待田园好去躬耕云间归鸟有遗声唤起投林髙兴三大河凝氷蔽川而下与一二寮友登白楼俯观赋此词以歌之散䇿暂辝凫吏倚楼来听渔歌夕阳西下乱山多白鸟苍烟冲破一夜朔风吹雪白云飞满长河不将幽夣付凌波意在呉郎画舸四聮辔闲谈诗雅停盃髙咏晁词山城投宿晚凉时邂逅青云公子濯锦江边相忆鸣条山下分携秋风摇荡菊花期竚候翩翩归骑五郢下空歌白雪琴中谁听髙山人生何用钉踈顽不过两盂日饭夣到钧台老树秋风闲煞渔竿沙鸥无数点江干知我忘机去慢六梅蘂暗传春信菊枝尽傲霜威风姿元与歳寒期况是小春天气翠实调羮未晚秋香添寿多宜髙名北海旧蟠螭未似东山雅意七近歳忆㳺竹里今年来遇生朝平生洒落邑中豪邂逅风神不老赏尽山阳烟景去翻毫海云涛太行晴色任秋髙人与黄花长好黒弩游金山寺并序隣曲子严伯昌甞以黒弩侑酒省郎仲先谓余曰词虽佳曲名佀未雅若就以江南烟雨目之何如予曰昔东坡作念奴曲后人爱之易其名曰酹江月其谁曰不然仲先因请余効颦遂追赋㳺金山寺一阕倚其声而歌之昔汉儒家畜声妓唐人例有音学而今之乐府用力多而难为工纵使有成未免笔墨劝滛为侠耳渠辈年少气鋭渊源正学不致费日力于此也其词曰苍波万顷孤岑矗是一片水靣上天笁金鳌头满嚥三盃吸尽江山浓緑蛟龙虑恐下燃犀风起浪翻如屋任夕阳归棹纵横待偿我平生不足二曲山亦作言懐一词遂継韵戯赠休官彭泽居闲乆纵清苦爱吾子能守幸年来所事消磨只有苦吟甘酒平生学道在𥘉心富贵浮云何有恐此身未许投闲又待看鳯麟飞走好事近南北两云门竹圃稻畦如画罢亜黄云万顷自长渠飞洒太行钟秀尽三郷形胜逓髙下笑我年来用舍佀田间秧马二石鼎响松风茗饮老来多怯唤起雪堂清兴瀹鹧斑金屑橘中有楽胜啇山香味不容说觉我胸中磈磊𬒳春江澄彻三轩鎻碧玲珑好雨𥘉晴三月放出暖烟迟日醉风檐香雪一樽吟遶洗粧看玉笛莫吹裂留待夜深庭院伴素娥清絶四春寒斗柄转春城向暖小桃开彻不佀今年正月过深冬时节故将新巧发隂机春事未容说且就驱云风箒扫西山晴雪五宫殿曲江头漠漠轻隂开彻花栁都城三月正禁烟时节珂鸣毂击玉泉游故老向人说一片春风箫皷荡梨花香雪六华发一衰翁丗事眼中看撤只爲年来薄䆠负东山髙节冥冥神理到无凭此外更何说安得百壷春酒扫覊愁如雪玉楼春隂消阳长从今数除客归来闻好语月明满地紫烟生暖入刺文添绣缕冷风肃肃生庭户桂酒光清摇燕爼今冬记我致严时爆竹声中听五皷秦楼月今歳八月自哉生明夜月色如昼及至良夕乃作风雨所谓独向此时偏者诗人不得无怅然之情也取太白诗例赋秦楼月一阕歌以问之是夜月色亦佳但微云点缀耳华阳阁一年心赏中秋约中秋约九霄风露有怀都豁桂香和雨风吹落倚栏望处秋烟薄秋烟薄一樽能与素娥同酌二花时乐醁樽记醉平津阁平津阁一声金缕满堦红药小栏此日情潇索土膏一寸春如削春如削几时盻到绛灯红烁已丑岁春分前一日栽培衆卉罢晚坐前阁无以觧之偶得催阁芍药辝秦楼月一阕因放声自歌浮大白者数行实至元二十六年三月二十一日也时夜漏交二皷灯下书秋涧老人题秋涧先生大全文集卷第七十六秋礀先生大全集秋涧先生大全文集卷第七十七秋涧先生大全文集卷第七十七乐府行香子乙酉岁九月二十五日过林氏西圃与主人公洎张道士㸔花小酌林曰若作数语以记其来使通俗易觧甚佳旣归不百歩得乐府行香子一阕醉立斜阳浩歌而去秋霁遥岑何处登临水西头来散闲心遶园细履栽种成隂捻秋香浮酒盌入孤斟老境骎骎郷社浮沉醉颜酡白发盈簮夕阳归路听我长吟待野梅芳多载酒再相㝷江神子金朝遗风冬月头雪令僮軰团取比明抛亲好家主人见之即开宴娱賔谓之撇雪㑹去冬无雪今歳𥘉白如此灯下喜赋此词録奉逹夫且应撇雪故事为一觞之侑也小䆫遥夜失冬严觉春添卷踈帘掌许氷花撩乱扑风檐喜倒坐中児子辈争指似谢家塩一盃灯下醉掀髯处穷阎㝡情忺万壠含春江上麦纎纎应笑冻吟苏老子楷病目认青帘眼児媚赋燕子楼用干臣継路宣叔乐府韵横塘烟淡冷涵秋寂寞旧粧楼珠帘夜月露桃幽怨緫是闲愁形满骨化情縁在此恨若爲休长河觧浣佳人无那倒卷黄流二满帘夜月耿霜秋云夣黯歌楼残灯伴晓夕阳催暮海水添愁天涯地角相思恨谁道此生休一篇照映唐人诗雅千古风流三我来吊古过悲秋徙倚夕阳楼画堂歌舞都能几日何限幽愁合懽牀冷孤眠若争向死前休慿栏闲看一双鸡鶒对起中流四西风归燕几经秋人老水边楼一灯孤枕满襟清血花也含愁前堂歌吹新声有争佀去来休长河若觧将姝遗恨与泪俱流五桑榆晚景日骎骎莫厌数相㝷静怜幽境闲谈情话与涤烦襟济时幸有诸公在郷社好浮况闲云却恐西风吹去认做啇霖鹊桥仙秋香悬桂光风转蕙掩尽㝷常花卉西城来徃巳风流更点检生涯次苐堂名休逸䇿扶流憇点闲中风味鸡声才动巳扶头红日上花稍未起二调羮粉桂爱香种蕙自笑秋风野卉两椽茅屋对青山𥘉不羡入云髙第将心自逸欲行且憇爲嗳清时有味桐江波上一丝风尽容得严光不起三金莲蜜炬紫山仙侣夣寐青门瓜圃春风着处是行窝要一笑人间今古锦笺佳句新声金缕洒遍蔷薇清露东华待漏满靴霜恐输与西城杖屦四髙人非古冲襟粹宇要览德辉飞举伊周元不是庸人吾志在箕山巢许兰纫有赋菊香醸黍夣断糟床秋雨渊明卧老北䆫风犹胜佀清谈夷甫五沉酣徃古栖迟衡宇剧有弓柖此举长林豊草野尘心是中散生平自许日边草赋矛头炊黍谁道闲云有雨周宣𥙷衮要深功除唤起当年山甫六金鸾视草蒲轮应召客路人情殊好岂知野鹿饰金鏕志却在长林豊草霜风料峭形容枯藁愁绪百端萦绕故山归去有茅芦任束置长沙諌藁七五穷作崇百端相滞破㡌一风吹碎邯郸道上断人行销铄尽元龙豪气啇颜绮季当时不起悞甚汉家经济书生薄相到还元要结末黄虀滋味八调和谋断论思机务许大茫茫疆㝢当年姚宋捄时才听沙路归来好语堦飜红药省运温树满贮春风瑞露眼中庭桧欎苍苍道晚节昌于韩圃浣溪沙矍铄当年汉伏波紫微垣外侍雕戈笑骑天驷下天河华髪雅冝麟阁画春风先送武城歌朱颜休惜卷金荷二风栁婆娑半畒隂两株巧与道相邻树头幽鸟侣知音马上行人思困睡天边赤日欲流金觧鞍休惜濯烦襟三蓟北分㩗已六年秋风淇上又离筵一樽情话重留连内史调兵推汉相春潭通漕笑韦坚岳云拖翠上吟鞭四翠竹连村映白沙小岗回抱一川斜旋开幽沼听鸣蛙樵客局边惊橘乐黄尘门外任蜂衙树头山色晚来佳五老雨长河壮怒涛客亭夜乆听喧号平明两涘渺江皐沙尾没来渔箔短危樯看处客㠶髙斜阳汀草乱青𫀆六十载相期紫禁游一官谁想客西州春风闲倚仲宣楼四海论交真益友一年好处是中秋寿波无惜卷金瓯七吴村道中在平阳府北三十里汾水西三月十五日送客回作緑树连村际碧山春风吹水涨黄弯沙汀苹满钓舟闲薄䆠﨑岖清议里风烟吞吐画图间夕阳明处鸟飞还八至元九年秋九月登秋风亭观雨呈贼曹叅军周干臣雨势苍山共一云雨声作气张三军秋风亭下叶缤纷官事何忧严限促天心不负老农勤夜䆫孤客尽先闻九乙亥自夀时二孙行一女孙儿时避人事在汾西广福院梅点氷梢蜡蔕凝兰芽珠树闘鲜明团栾香火此时情避世逺惭金马客现山人道老人星雪边岩桧尽青青十十载烟花紫禁游嘉谟曽𥙷翠云裘归来尤荷宠光优画戟清香髙北里虎符金节照南州夀波无惜卷吟瓯十一夀王子𥘉六合澄清到一家颙颙文物望中华未容诗礼飬兰芽松栢后凋元有待珪璋涵润本无瑕诰恩行堕五云花十二王中丞许赠新香不至书此以催之珍品无多百和浓露沾婆律湿兰丛喜分新供到南豊螺甲未融金雀饼芳菲巳夣碧湘宫寳猊先障绣帘风十三六月𥘉三日与学官髙伯祥夜话于魏府之清润堂露榻风帘烛影摇故人留话慰潇条徘徊花月可怜宵天淡有云空汉漠月明无雨更翛翛洞天归路踏琼瑶十四送刘仲元赴平定州亲迎青鸟西传燕尓期乗龙喜气见脩眉芳倧浓似去年时禁脔名香天盻重玉台春暖镜鸾栖人生乐处是新知十五朋盍华簮醉未霑主人张乐见厌厌一声银甲裂霜缣涧水咽氷翻陇怨将军出塞忆蒙恬碧桃花底王十八赋笔朋盍华簮醉未霑主人张乐见厌厌一声银甲裂霜缣涧水咽氷翻陇怨将军出塞忆蒙恬碧桃花底玉笙惉红翠丛中様度新桃花扇影驻行云隋唐嘉话閲来真一片锦㠶浮汴水両京花栁暗风尘彩声曾动鳯城春十九雨点鸣铙裂竹声併随牙板一时停词源都作建瓴倾白羽挥开诸葛阵苍涛翻动宪王陵低空知有彩云横隋末唐𥘉与汉亡干戈此际最抢攘一时人物尽鹰掦褒鄂有灵毛发动曹刘无敌简书光争教含泣到分香二十旅馆灯青夜色曛据牀谈剧作春温胸中云梦入雄吞清议素髙乌府月秋霜低压涨江云呉山山下惜轻分中秋虽见月桂花出没于云影间有不快人意者作此词以歌之月色都输此夜看人心偏䖏即多悭碧云吹恨满瑶天尽着氷壶凉世界故将隂巧妬婵娟桂香和露湿幽弹满意苕华照乐棚緑云红灔逐春生卷帘一顾未志情丝竹东山如有约烟花南部旧知名秋风吹醒惜离声二十二𥙷衮功深浴鳯池好贤人道佀缁衣佩声清响见委蛇千岁寿祺隂有积两宫恩睠古来稀东山歌酒乐时熈二十三𥿄帐梅花夜色清行云香湿堕银幈惜花人老若为情对酒当歌须适意凌烟图像是虚名十年编简几人青点绛唇秋气平分画栏桂树秋香底良辰羙景拚取花前醉彭寿添君白也诗堪拟髙歌起月波如水长照金鐏里二露影庭萱一枝金绽钗头鳯寳花香供寿席光浮动懿范闺门姻族同推重琼盃捧二亲安宠共醉玻璃瓮三扬桞青青玉门関外三千里秦山渭水未是消䰟地坦卧东床恐减风云气功名际愿君着意莫揾春闺泪四倚槛清歌一声髙遏行云住长河倾注不煞㬢轮署燕寝清香画栋珠帘雨人何处一樽緑醑满眼青山暮五一榻清风故山邂逅欣相遇緑隂池树荡漾瑶翻处赤日红尘前日中条路人良苦壮心如故快斥王阳驭六后六月二十二日同府僚宴饮白云楼时积雨新晴川原四开青障白波非复尘境忽治中英甫索鄙语酒酣耳热以乐府歌之晴倚层栏飘飘醉上青鸾背飞云崩坠万叠银涛碎青障白波非复人间丗人懐霁夕阳有意返照千山外七婺女呈祥瑞光分自云衢烂鳯萱金灿留待佳辰绽林下丰容闺壸瞻仪范香萦篆玉颜如练岁岁长康健八千古诗坛苦吟谁得风骚妙羡君才调一蹴无边徼岁岁中秋喜见朱颜好霜蟾皎一蹲倾倒万事秋毫小九秋气平分欎葱都作充闾喜玉堂风味磊落青云噐醉墨乌丝緑绮传湘水千秋岁月波如洗长照金罇里十谁惜幽居故人相过还䎸语话余聮歩来看花成趣春雨霏㣲吹湿闲庭户香如雾约君少住读了离骚去十一好雨知时万金𣣔买𥘉无价种花才罢佀爲芳枝下花重宫城好箇风人雅从飘洒探花走马明日春如画十二春雨空蒙晚来点缀闲庭景一牀灯影润入琴丝冷清夜况况谁慰孤懐耿云生鼎倚䆫髙咏爱此春霄永十三春雨添花绕栏来看花开否海棠红瘦緑叶花如豆梨雪生香近在清明候花为友莫軽辜负预问隣家酒十四红乐当堦朝来拨土红芽秀画栏晴昼凭暖佳人䄂一粒丹砂谁点仙根透从今后为渠酿酒去作花间友十五春雨后小桃端正楼空一枝春色谁偷得夜来消息暮雨臙脂湿倚竹佳人翠䄂娇无力湏相覔一罇休惜转首春狼籍十六已丑清明前一日春露堂即事时旣雨快晴明日书示友人主人出名酒相属因放歌数阕而去实至元二十六年三月七日也可爲不虚度此节矣秋涧老人深香闲适春雨如膏最怜适与清明遇晚晴庭宇画出樊川赋苒苒行云低拂垂杨度春如许乱花深处几点蔷薇露十七碧玉环深一罇同醉清明后緑隂晴昼多少闲花柳身丗虚舟日月惊跳走谁豪右志怀惟有拍泛舩中酒平湖乐平湖云锦碧莲秋香浥兰舟透一曲菱歌满樽酒暂消忧人生安得长如旧醉时记得花枝仍好却羞上老人头二鑑湖秋水碧于蓝心赏随年淡㧕外兰舟莫空揽典春杉觥舩一棹汾西岸人间万事暂时放下一笑付三平阳好处是汾西水秀山挼翠谁道微官淡无味锦障泥路人争笑山翁醉西山残照関卿何事险忙杀暮鸦啼四秋风袅袅白云飞人在平湖醉云影湖光淡无际锦幈围故人逺在千山外百年心事一樽浊酒长使此心违五採菱人语隔秋烟波静如横练入手风光莫流转共留连画船一笑春风靣江山信羙终非吾上问何日是归年六秋风湖上水増波水底云隂过憔悴湘累莫轻和且髙歌凌波幽夣谁惊破佳人望断碧云暮合道别后意如何七緑荷相背倚西风凉露烟霏重翠盖银瓶醉时捧使君公径须倾倒玻璃瓮青山城郭暮云楼阁髙下一重重八安仁㕠鬓巳惊秋更甚眉头皱一笑相逢且开口玉爲舟新词淡似鹅黄酒醉归扶路竹西歌吹人道似扬州九水边杨柳緑丝垂倒影竒峯坠万叠苍山洞庭水碧玻璃一川烟景涵珠媚㑹湏满载百壷春酒挝皷荡风猗十黄云罢亚卷秋风社瓮春来重父老持盃十分送使君公秋成不佀今年痛太平天子将何爲报万寿与天同十一乙亥三月七日宴湖上赋春风吹水涨平湖翠拥秋千柱两叶兰挠闘来去万人唿红衣出没波深处鳌头游赏浣花风物好箇暮春𥘉十二山隂修禊说兰亭佀觉平湖胜春服𥘉成靓粧莹玉㕠瓶兴来径入无何境使君髙燕年年此日歌舞乐昇平十三柳边飞盖簇晴烟人在平湖䜩碧㶑瑶翻映歌扇绮罗筵人生几度春风靣江山画里一时人物斜日重留连绛桃春社坛烟淡散林鸦把酒观多稼霹雳絃声闘髙下笑喧譁壤歌亭外山如画朝来致有西山爽气不羡日夕佳寿李夫人六首眼明欣见太平人环佩婴香润洞里瑶华自髙韵八千春袅烟巳报长生信一盃更买麻姑苍海安坐看杨尘谢林髙韵本萧然百岁春风靣白发児孙羡康徤诰鸾觧彩云扶下长生殿郷闾盛説一家荣飬初不羡鱼轩南枝消息小春初香满闲庭户见説仙家旧风度寿星圗瑞光浮动云衢婺绣筵开处散花传琖彩䄂不曽扶小园不惜买花钱粧点蟠桃燕传语风光莫流转百来年人生几度春风靣细思谁佀君家阿妈康徤地行仙牙牙长忆点粧红曽得含饴弄此日筵前一杯捧白头翁紫箫吹断繁华夣百年留在故都琼树依旧动春风慈亲康徤説谁家李氏人难亚锵鳯筵中见多暇醉簮花肩舆胜佀宫门画从今㸔取君家余庆门户烂生华寿府僚锦貂千骑朔方豪瀚海渊波浩画㦸清香看倾倒醉仙桃秋光虽晚人难老烟花紫禁玉鱼金带新宠照朝𫀆九辛卯九月二十五日夜觧衣欲睡适有饮兴顾樽湛余醁灯缀玉䖝而乐之然酒味颇酷乃以少蜜渍之浮大白者再觉胸中浩浩殊酣适也仍以乐府绛桃春歌之少年鲸吸酒如川甘苦从人劝老大含饴最深恋要中边一甜掩尽黄柑酽更怜中有百花风味一笑爲君妍十笑分花露出粧奁香软金盃㶑满着华池润吾咽展眉尖坡仙酿法眞堪羡却怜蜜课蜂児官府辛苦爲谁甜如夣令仕䆠须求遭遇不顾已沾泥絮穣穣丗间人緫𬒳虚名引去引去引去光景促于朝暮半丗随波从衆几被狙翁调弄富贵苦相谩一枕槐根春夣春夣春夣况复此身无用友道雨翻云覆胶几人持乆遣兴漫题诗客至有钱沽酒沽酒沽酒径入醉郷无有老境心便多暇束缚尘缨髙挂饭饱去㝷君闲歩闲吟闲话闲话闲话过眼纷华都罢柳圏辞六暖烟飘緑杨桥旋结柔圈折细条都把发春闲懊恼碧波深处一时抛野溪边丽人天金缕歌声碧玉圏觧祓不祥随水去尽回春色到樽前问春工二分空流水桃花飏晓风欲送春愁何处去一环清影到湘东歩春溪喜追陪相与临流酹一杯説似碧茵罗袜客逺将愁去莫徘徊秉兰芳俯银塘迎致新祥柭旧殃不佀汉皐空觧珮归时襟䄂有余香醉留连赏春妍一曲清歌酒十千説与琵琶红䄂客好将新事曲中传乐府合欢曲读开元遗事去取唐人诗而为之一名百衲锦因观任南麓所画华清宫圗而作驿尘红荔枝风吹断䌓华一夣空玉辇不来宫殿闭青山依旧御墻中乱横戈柰君何扈从人稀北去多尘土已消红粉艶荔枝犹到马嵬坡岁东廵洛阳城天乐宫中夜彻明不忆李摹偷曲去酒楼吹笛有新声雨霖铃却归秦犹是张徽一曲新长记上皇和泪听月明南内更无人忆开元掌中仙入侍深宫二十年长记承天门上燕百官楼下拾金钱锦城头锦江流回望长安帝尽愁那更血魂来夣里杜䳌声在散花楼驿坡前掩婵姢惨乱旌旗指望贤无复一生私语事柘黄𫀆䄂泪然九龙池百花时乐按梁州爱急吹掲手便拈金椀舞上皇惊笑勃拏儿信音沉泪沾襟秋雨铃声阁道深人到愁来无㑹处不関情处也伤心后庭破子緑树连逺洲青山压树头落日髙城望烟霏翠满楼木兰舟彼汾一曲春风佳可游蓦山溪氷姿绰约翠䄂翻清露林下谢夫人依然是故家风度搔头玉重云髻不胜寒绣帘踈凉月细一点香来处清摽一揷脉脉秋如许无语对西风恍当年六朝琼树幽䆫深鎻莫厌惜娉婷瑶台路藐姑仙恐跨青鸾去鹊桥仙金波秋静桂栏香重瑞应能罴佳夣锦棚擎出玉麟儿道释氏老君亲送寿筵増庆朝鞍归控恰及瑶觞拜棒平津起舞棣华歌好一醉玻瓈春瓮秋涧先生大全文集卷七十七秋礀先生大全集秋涧先生大全文集卷第七十八秋涧先生大全文集卷第七十八进承华事略牋臣恽谨言伏以学止虚文在明时而何𥙷士传民语恐小道之可观俯沥愚衷仰陈瞽颂臣诚惶诚恐叩头叩头恭惟皇太子殿下温文海润孝敬日晖方丕承天序之时有歴试诸难之命事统殆万几之广君门邈千里之遥虽叡足以有临明足以继照仁足以及物智足以周知复多识于前言乃益隆于孝治谨採储闱之事要庶几贾傅之遗规傥赐乙观岂胜至幸波洋少海固不择于细流徳表华箴窃効持于衆美臣恽今所纂集名曰承华事略凢廿篇釐爲六卷谨奉牋投进冐渎严威无任激切屏营之至臣恽诚惶诚恐叩头叩头谨言至元十八年十二月日臣王恽进承华事略序臣恽甞读文王世子贾谊保传篇二者教飬大子之方尽矣苐去古逾逺其典礼复行于今者又伏念殿下春秋鼎盛以天挺英叡之资复有不待学焉而后能者故臣愚虑敢述其切时近用可举于今庻有𥙷于来者着而爲篇然事有先后必循序而进窃谓孝者德之本也唯天子之孝以寕亲敷教爲大故首之以广孝爱者孝所生也惟孝友于兄弟故継之以立爱孝爱旣立亟当正者国之本也故继之以端本本虽端非学无以成其德故继之以进学学不无异端之害故以择术谨习次之教尊德成必取正于官非听政无以验诸用非逹聦无以周其知故方其听政即以逹聦继之国政之外兵戎爲重故以抚军次之军国事殷举措之间恐渉僣悞故以明分次之文武并用长乆之术故继之曰崇文尚文之实亲贤爲夲然不可不辨其邪正故亲贤后继之曰去邪正人之言无匪弘益故继之曰纳诲虽圣人不能无过諌而能改善莫大焉故先以亲之几諌次以已之从諌思互爲儆省尔至若仁民爱物非德泽何以加故预之以推恩德加于民而俭约逸豫居上者尤所当尚戒天下之事无大小官得人则治故以审官终之自广孝至审官凡二十篇釐爲六卷篇有圗俾见古人当时事蹟之伟后有说以致愚虑循序近用之义且易于按观焉题之曰承华事略臣不自揆㳙埃之微何足以益崇深之海岳猥以惓惓愚诚庶千虑一得或可仰禆储闱万分之一盖臣素愿也臣王恽谨序承华事略目録第一卷广孝立爱端夲第二卷进学择术谨习第三卷听政逹聦抚军明分第四卷崇儒亲贤去邪纳诲第五卷几諌从諌推恩第六卷尚俭戒逸审官承华事略卷第一广孝礼记文王世子篇曰文王之爲世子朝于王季日三鸡𥘉鸣而至于寝门外问内臣曰今日安否内臣曰安文王乃喜及日中又至亦如之及莫又至亦如之食上必在视寒暖之节食下问所膳命膳宰曰未有原应曰诺然后退武王帅而行之不敢有加唐玄宗开元二年宴京师侍老于内殿八十至九十者版授赐爵及几杖粟帛有差绐一子侍妇人亦如之其孝子顺孙终身勿事征防兵父母年七十者遣还民天寳十三载诏天下家藏孝经臣恽伏闻殿下天粹元良日隆纯孝其问安视膳于两宫之间与古契者多矣然于君父之孝复有当广之者如承颜顺志俾圣躬宁于上庻事康于下乃臣子孝敬之至故杨子孝至篇云孝莫大于宁神宁神莫大于宁亲终于四表之心如唐之赐爵给帛孝子勿事征防亲年及者还民及诏天下家藏孝经有三王四代飬老之遗风焉岂非德加百姓四表之心者乎惟殿下详覧益广至德立爱书伊训曰今王嗣厥德㒺不在初立爱惟亲立敬惟长始于家邦终于四海后汉和帝爲太子时特亲爱兄清河王庆入则共室出则同舆及即位待庆尤渥庆或时不安帝朝夕问讯进膳所以垂意甚备唐睿宗诸子传曰玄宗爲太子甞制大衾长枕将与诸王共之睿宗知喜甚及先天后尽以隆庆旧邸爲兴庆宫天子于宫西南置楼其西曰花蕚相辉之楼南曰勤政务本之楼帝时时登之闻诸王作乐必亟召升楼与同榻坐或就幸第赋诗燕嬉赐金帛侑欢丗谓天子友悌古无有者时有鹡鸰千数集麟徳殿廷树翔栖浃日长史魏光乗作颂以爲天子友悌之祥臣恽切惟父子存乎天性兄弟谓之彜伦友爱亲睦人心之良德也孔子曰惟孝友于兄弟施于有政兹盖言常人以一身齐治悌于兄长故能施政事矧国之储贰家有四海者欤异时将以立爱立敬睦九族建宗亲使维藩维城之势屏翰王室措天下于磐石之安不以友爱爲本可乎故伊尹于太甲嗣位之𥘉不遑它务首以爱敬爲训太甲竟能诲过思庸复爲殷之贤君唐明皇以一念深至致开元雍熈之化兹非前世之明效欤端夲尚书太甲下伊尹训太甲曰一人元良万邦以贞唐燕王忠传许敬宗曰本正则万事治太子者国之本也魏元忠传袁楚客曰夫安天下者先正其本夲正则天下固国之兴衰系焉臣恽谨按孟轲氏曰天下之夲在国国之本在家家之本在身人君者天下之表则故以一身爲天下之本太子者国之储副天命所系属人心所归问是夲正则国正国正则百官正百官正则逺迩莫敢不一于正故伊尹之训太甲正谓此也且政者正也以正而正不正者也今殿下方开物成务作贞万邦思取法于正者非一而端本澄源其可后哉承华事略卷第一承华事略卷第二进学昔殷髙宗爲王子时问学于甘盘及厥德罔显得传说而告之曰尔惟训于朕志说曰王人求多闻时惟建事学于古训乃有获事不师古以克永丗匪说攸闻又曰念终始典于学厥德脩罔觉髙宗承说之教至四海咸仰其德汉显宗立爲皇子师事愽士桓荣学通尚书令荣止宿宫中积五年荣上䟽云太子以聦叡之姿明逹经义观覧古今储君副主莫能专精愽学若此者也斯诚国家福祐天下幸甚臣恽观自古人君虽秉聦敏叡哲之资必由学以成其德者盖所以䆒圣政明新之理以正其心术通古今治乱之源以増其智虑使圣益圣明益明虽比隆唐虞无难且如射弓学书一艺也非习焉尚不能造其妙况治国平天下之道哉故传说告髙宗使终始常在于学旣无间断则徳之所修有不期然而然者此之谓也伏闻殿下屡召儒臣讲肄经史进进不巳非惟缉熈光明抑以仰副圣上训学之意为国福祐岂不伟哉择术晋元帝立子绍为太子帝好刑名家以韩非子赐太子庾亮諌曰申韩刻薄伤化不足留圣心太子纳之臣恽按申韩之学非惟刻薄而巳且导人君以骄滛放恣李斯甞以误二丗矣岂可以教储贰者邪庾亮虽清谈之徒然斯言则有益于丗故取焉谨习汉景帝太子彻聦明有智术好诗书善史隷时窦太后尚黄老言今太子诸王通读之太子独能解其意而心弗好也每还宫取儒书名法之术习读之及初立即能表章六经罢黜百家举用俊茂与之立功至号令文章焕焉可述元帝賛曰元帝多材艺善史书鼓琴瑟吹洞箫自度曲𬒳歌声分刌节度穷极㓜眇及即位牵制文义优游不断孝宣之业衰焉臣恽谨按保傅篇陈教太子首以所习爲言盖谓性相近习相逺也且常人所习或违逺善性犹云不可况生长深宫极于冨贵者可不慎欤如武帝之黜百家尚儒术尊先王之道知所统守容受直言好贤不倦正由谨其所习于𥘉故也逮其孙孝元习音曲爲乐至牵制优游不果于断二君之用心贤否可不鍳哉然仁孝礼义诗书射御乃所习之正也今殿下仁孝恭谨闻于中外在移飬嗣德之𥘉能所习皆正无一念不谨臣知虽放心快已之事曰陈于前不能夺巳成之习巳定之心矣如此其于守成持盈何有承华事略卷第二承华事略卷第三听政元魏太武帝焘少聦明大度旣立爲太子明元帝诏临朝爲国副主以长孙嵩宿徳旧臣历事四丗功存社稷奚斤辩捷智谋名闻遐迩安同晓解俗情明练于事爲左辅坐东厢西面以崔浩慱闻强识精察天人穆观逹政要识吾㫖趣丘堆在公专谨爲右弼坐西厢东面百官揔已以听帝时隐而窥之听其大说谓侍臣曰以此六人辅相太子吾与汝曹廵行四境伐叛柔服足以得志于天下矣群臣时奏所疑帝曰当决之汝曹国主也臣恽观历代明君皆令储贰监国政者正欲移飬君体厌服臣下审明治道熟知民事爲务犹圣上今日之付殿下岂特使经理机务习熟节目者哉然政之纪纲不过审慎官爵勤恤民隐明信赏罚至公无私而已所谓审官任贤使能与我圗治也所谓恤民轻徭薄赋以厚民生也所谓明信赏罚使功罪允当闻者恱服也诚能如此虽尧舜之治不是过也惟殿下留神省察逹聦唐太宗问魏徴爲君何道而明何失而闇徴曰君所以明兼听也所以闇偏信也尧舜氏辟四门明四目逹四聦虽有共鲧不能塞也静言庸违不能惑也故曰君能兼听则姦人不得壅蔽而下情通矣臣恽谨按尚书舜典曰辟四门明四目逹四聦盖人君居九重之深所闻所见者不过左右前后之事此舜之所以逹聦也故逺听于忠良者则闻所未闻偏听于左右者则事多欺蔽伏惟殿下方毓徳春宫重光华夏于图治有爲之𥘉逹聦广听似爲急务又传曰审所以听言受事则下不欺蔽矣如中统元年许诸人陈言亦逹聦之一端也抚军春秋闵公二年左氏传曰晋侯使太子申生伐东山皐落氏里克諌曰太子奉冡祀社稷粢盛以朝夕视君膳者也故曰冡子君行则守有守则从从曰抚军守曰监国古之制也西汉髙帝纪帝征淮南王布乃发上郡陇西车骑巴蜀材官及中衞卒三万人令太子监抚関中唐顺宗爲皇太子德宗幸奉夭太子常亲执弓矢率军后先导卫及戒严朝夕巡城传宣抚慰督励战士故感激奋发气益百倍臣恽切见圣上徃年诏殿下领枢宻院事正古昔抚军制也每岁车驾廵幸两都以万乗之冨六军之衆如大猎以军律驱驰宿衞按羽林环布殿下躬行扈从所当齐整军容抚慰将士使逺忘䟦渉之劳日闻歌舞之乐夫仗所临宵严昼肃致鸾辂清寕省方之外无他轸虑诚臣子起居之大节也至于枢府军务比之先日尤冝仰留睿筭廼天下安不忘武备之义也明分西汉成帝纪曰帝爲太子寛博谨审𥘉居桂宫上尝急召太子出龙楼门不敢絶驰道上迟之问其故以状对上大说乃着令太子得绝驰道云唐肃宗纪曰𥘉立爲皇太子有司行册礼其仪有中严外辨其服绛纱太子曰此天子礼也乃下公卿议萧嵩等请改外辨于外备绛纱衣爲朱明服乃从之臣恽曰甚矣名分之不可不明也何谓名公卿大夫是也何谓分君臣上下是也一或不正何止动生悔吝且有事言不顺之忒矧太子正名辨分者也使天下明知储副有尊君卑臣之德异曰抚临万邦安有干名犯分事言不顺者哉如汉成之岀龙楼门而不絶驰道肃宗之易绛纱而改服朱明诚可以爲后王之法云承华事略卷第三秋涧先生大全文集卷第七十八秋礀先生大全集秋涧先生大全文集卷第七十九秋涧先生大全文集卷第七十九承华事略卷第四崇儒汉明帝始爲太子丗祖拜桓荣爲博士授太子经令止宿宫中者五年荣甞寝疾太子朝夕遣中传存问赐以珎羞帷帐后爲少傅以太子经学成毕上䟽陈谢太子报书曰庄以童蒙学道九载而训典不明无所晓识夫五经广大圣言幽逺非至精能与于此况以不才敢承诲命昔之先师谢弟子者有矣今蒙下列不敢辞愿君慎疾重爱玉体唐玄宗𥘉爲皇太子太极元年亲释奠于国学命右常侍禇无量开讲孝经及礼记文王丗子篇太子问疑义数条无量皆依古典以对微加规太子恱赐无量物百段及学官胄子赐各有差顺宗立爲皇太子喜学艺礼重师传见輙先拜臣恽观明帝之奉书报谢顺宗之见师先拜圣上之立国学教胄子殿下之选儒士讲经典皆以尊师重道故也然尊其师必崇其教夫子之教尧舜文武之道尧舜之道三纲五常是也夫子修而明之故爲百代帝王之师切见方今文儒之事関系教化旷而未举者数事如学校未兴人材无所育儒户未复士风絶于下孔殿未修帝师虚其位袭封未定祀事乏其主洒扫未给祖庭爲之芜如或当行惟殿下留意其尊师重道之实光贲千古矣亲贤汉惠帝爲太子招东园公绮里季夏黄公角里先生爲客太子侍髙帝宴四人者从年皆八十湏眉皓白衣冠甚伟上恠问之四人各以名姓前对上乃惊曰吾求公数岁公避逃我今何从吾儿游乎四人曰闻太子仁孝恭敬爱士天下莫不延颈爲太子用者故臣等来耳上曰烦公幸调护太子元稹教本书云唐太宗爲太子时引有道德者十八人爲学士虽闲宴饮食十八人皆在上之失无不言下之情无不逹不四三年而名髙盛古斯游习之致也臣恽伏观自昔茂建元良所以属民望植国夲故必妙选老成耆德忠正贤良之士使左右前后朝夕纳诲藴崇其德而况圣上预付殿下以万机之重哉其所急者莫亲贤爲㝡譬如作室小大之材湏积以岁月然后栋梁椳闑随济厥用不然顾虽一木或阙终不能就其室况治天下之广居乎甞闻圣上龙潜至于御极二十年间百色之人逺召明扬旁及草野一旦置诸庶位小太随材曽不乏用以致昭丕天之业开一统之基虽圣神广运亦𬒳驱䇿者有所効耳其观志继行正在今日惟殿下留意去邪邢峙仕髙齐爲四门博士以经授皇太子厨宰进食菜有邪蒿者峙令去之曰此菜有不正之名非殿下所冝食文宣闻而嘉之赐彼褥缣纩贾谊书周文王使太公望传太子及嗜鲍鱼而太公弗与曰礼鲍不登爼岂有非礼而可以飬太子哉臣恽按二者食物之微古人之飬太子皆却而不进其严如此矧邪枉不正之人所冝近哉故司马光曰太子之教虽前后仆从亦必孝悌端良之士诚有㫖哉纳诲晋元帝立子绍爲皇太子以温峤爲中庶子深见宠遇与爲布衣之交峤数陈规诲甚有弘益又献侍臣箴其略曰无以处极利在永贞思有虞之烝烝遵周文之翼翼晨昏靡违夙兴晏息师傅是曕正人在侧屏彼佞䛕纳此亮直稽古训导惧道未融造膝诡辞咎将藴崇鍳于九二天禄永终太子皆嘉纳焉臣恽按晋太子绍𥘉在东宫以韩非子不足留心已从庾亮之言复纳温峤箴规至多弘益故能遇事损抑不妄举动冝其号两晋贤明之主良可鍳也承华事略卷第五几諌东汉光武纪曰帝每日视朝日昃乃罢数引公卿郎将讲论经理夜分乃寐皇太子见帝勤劳不怠承间諌曰陛下有禹汤之明而失黄老飬性之福愿頥爱精神优游自寕帝曰我自乐此不爲疲也唐顺宗纪曰顺宗爲皇太子侍宴鱼藻宫德宗懽甚顾太子曰今日何如太子诵诗好乐无荒以对及裴延龄韦渠牟用事丗皆畏其爲相太子每候颜色陈其不可故二人卒不得用臣恽切惟子事父母有承顺从令而巳其或政令之非便举动之过差而内发至诚逺徴古义周旋规切逹其善而巳若諌之甚则伤恩又非臣子之所安故孔子以几谏爲言曽参以不逆爲善又传曰亲有过子则降气怡色柔声以諌如明帝以頥爱而劝光武顺宗以无荒而对德宗其于父子之间可谓得几微规諌之理矣臣特表而出之伏惟殿下详覧以光子道从諌汉贾谊保傅篇曰太子旣冠成人免于保傅之严则有记过之史彻膳之宰进善之旌诽谤之木敢諌之鼓瞽史诵诗工诵箴諌大夫进谋士传民语习与智长故切而不媿化与心成故中道若性晋明帝在东宫时太子起西池楼观颇爲劳费中庶子温峤上䟽以爲朝廷草创冝应俭以率下务农重兵太子纳焉及王敦举兵内向太子将自出战峤执鞚諌曰臣闻善战者不怒善胜者不武如何万乗储副而以身轻天下太子乃止臣恽以太子甫冠处深宫供子职而谊之说防闲讽诵之严如此其备似爲过论然以宗社储贰言之意在驯致涵飬预崇懿德异时重华继照使易于从諌然后知古人念虑何深且逺哉况殿下春秋鼎盛当监国听政之𥘉仁孝贤明闻于中外欲虚已听言歛天下之明以爲已明取衆人之善以爲已善诚不难矣推恩齐宣王坐于堂上有牵牛而过堂下者曰牛何之曰将以衅钟王曰舎之吾不忍其觳觫若无罪而就死地曰然则废衅钟与曰何可废也以羊易之王若隠其无罪而就死地则牛羊何择焉曰无伤也是乃仁术也见牛未见羊也今恩足以及禽兽而功不至于百姓者爲不用恩焉老吾老以及人之老㓜吾㓜以及人之㓜天下可运于掌诗云刑于寡妻至于兄弟以御于家邦言举斯心加诸彼而已故推恩足以保四海弗推恩无以保妻子古之人所以大过人者无他焉善推其所爲而巳矣梁昭明太子统孝谨天至寛和容衆闻百姓赋役勤苦户口未实輙歛容色重于劳优宫臣有老父母者常遣存问岁时加赐珍膳衣服又见后阁小児摊戯属有狱牒摊者法士人结流庶人徒太子曰私钱自戯不犯公物此科太重令刑上三岁士一人免官或霖雨积雪令行视闾巷出𥜗袴以施贫冻平断法狱多所全宥天下称其仁臣恽伏见圣上近年爲征役烦重例减差徭山东𬒳灾溥加赈济殿下日者虑繋囚淹滞也减杂罪而轻之念鳏寡困苦也发廪粟以济之是皆德泽鸿厖者也今殿下朝夕听理之事无非生民之利病时政之得失懐保惠和日深一日推是心而至于极又何独哀庶狱之无辜见衅牛之不忍哉若广採博听因利而利当更而更者寛得一分民受一分之赐矣昔唐顺宗处储位日每进见德皇必有諌说未甞懈倦故天下隂受其赐者二十余年正以推此心加诸彼而已承华事略卷之五承华事略卷第六尚俭梁昭明太子统武帝长子出宫二十余年不畜声乐时俗稍奢以已率物服御朴素身永浣衣膳不兼肉京师糓贵令菲衣减膳改常馔爲小食普通元年甘露降于慧义殿咸以爲至德所感云唐太宗撰帝范十二篇赐皇太子其崇俭篇大略曰圣代之君存乎节俭冨贵广太守之以约茅茨不剪采掾不斵舟车不饰衣服无文王阶不崇太羮不和非憎荣而恶味乃循薄而奉俭故风俗淳朴比屋可封此节俭之德也臣恽切惟人君以四海之广万民之冨居处服用稍加华美未爲过举然帝尧以卑宫室称圣君大禹以菲饮食爲令主盖俭者德之恭也侈者恶之大也兼俭德者化民之夲上俭约则下丰足上侈靡则俗襄弊此必然理也伏见圣上自临御巳来稽古崇俭如禁酒醴造缯绨去涂金率以朴素爲先殿下方监国守成之际冝观志承训以谨其始天下幸甚戒逸书益稷篇禹曰无若丹朱傲惟慢游是好书无逸篇周公曰君子所其无逸昔殷中宗治民祗惧不敢荒寕享国七十五年髙宗亦不敢荒寕嘉靖殷邦享国五十九年自是厥后立王生则逸生则逸不知稼穑之艰难不闻小人之劳惟躭楽之从自时厥后亦罔或克寿臣恽谨按臯陶谟无教逸欲有邦兢兢业业一日二日万几解者曰不可逸欲当兢业者以天下万事丛于一身微而难察多而难穷一不克谨则所失甚大昔大禹克勤于邦恶㫖酒好善言而惜寸隂恐爲善日不足也臯陶尚陈戒如此后之嗣王春秋方盛者固当寅恭儆惧戒逺逸䂊頥飬福夀则邦其永孚于休矣审官唐元稹教本书云贞观以来保傅皆宰相兼领余官亦时重选马周以官髙恨不得爲司议郎此其验也文宗太和四年左庶子孙草奏青宫列局护翼元良必用卿相子弟文学端士今以年月浸乆渐至讹替近年有流外出身者稽诸故事未甞闻流外出身者得厠此官当司有司经局校书正字品秩至卑而文学之人竞求者盖以无尘杂故也今五局郎资序夲是清品若授流外则此司官属渐成无蔓请自今巳后不得注拟流外人勑㫖准依臣恽按唐髙宗爲太子太宗作帝范以训内有审官一篇今左庶子孙革云稽诸故事无流外出身充东宫司局者正以贞观以来余官重选其流不杂之意唐之选择至严慎如此又甞闻前金时东宫官察遭遇纂承一切改授谓之随龙转其恩例名爵比常秩爲特优逺观唐制近视金法二者之间诚有当取鍳者𥘉𥙿皇读至汉成帝不絶驰道唐肃宗改服绛纱爲朱明服心甚喜曰孤若遇是礼亦当如比不意古人已行之矣及邢峙止齐太子不食邪蒿顾宫臣曰一菜之名虽食之岂遽能邪人哉詹丞张九思对曰正人防微理乃固然譬犹于莬虽渇不饮汚泉暍不寝恶木隂也上喜其说而善之承华事略卷第六元贞守成事鑑臣恽再拜昧死谨言臣伏念叨忝禄仕以来三十五年比者复蒙先皇帝召至阙下授以翰职顾惟衰庸思有以图报万一幸遇皇帝陛下嗣登寳位谨封上十有五事题之曰守成事鑑皆逐事直说不敢过爲言论庶便观覧谨列于后敬天王者爲天眷命贵爲一人冨有四海然随其所行得失即降鍳而灾祥之此天人感格必然之理吁可敬也伏惟陛下英明仁孝继天而王如寳符应运庆云开瑞年谷登中外安足见天心嵴佑深至然祀告者寅畏意也政事者感格夲也故臣採自昔圣贤敬天实德为陛下言之夫抑畏顕命恒厥德而保小民者成汤也严恭祗惧谨身而修政事者髙宗也小心翼翼顺帝之则者文王也夙夜畏威日靖四方者周后也传曰动人以行不以言应天以实不以文此之谓也三代明君惟克若是故得申命用休享永年之祚幸陛下鉴观日新圣敬法祖伏见国家未有如今日之大亦未若丗祖文武皇帝之圣者陛下新即大位规模法度首为重事然先事者后事之鍳祖宗者子孙之法缅惟先皇帝临御天下三年之间洪规逺虑典章文物粲然备具但未纂为一代成宪冝令有同条具纲目不时鍳观遵而行之譬犹弩之有机往省括干度则发无不中矣为益有三使祖宗良法善政永见于方来一也臣民安夫习熟昜于奉行二也继述先志茂隆考治三也昔周武广文王之声永清四海汉文遵髙祖之法化治多方又书曰鍳于先王成宪其永无愆兹非明效欤惟陛下留神覧察爱民天以至仁生万物人君代天理物故当以仁爱爲主国家自太祖肇造区夏至于先皇帝混一六合功成治定可谓至矣今陛下继体守文如周成康措丗于安寕汉文景注意于休息中外颙望正在今日所谓子爱实恵不出息兵省刑薄歛而己兹者肆赦蠲徭停罢逺征固得其要尚当䆒仁爱之本使民永受其赐夫敦化厚俗使民自逺于罪此乃省刑之本也内修文德外严武备懐柔逺人至不得巳而用此乃息兵之夲也躬先俭素撙节浮费不至厚取于民此乃薄歛之夲也愿陛下扩充诏条日新庶政何患德泽不𬒳声教之不广哉又江南版籍贫下者衆去朝廷逺易动难安尤冝慎择守令抚字有方秋毫无犯则盗贼自然消弭所谓天下本无事但庸人优之耳十羊九牧诚可爲鍳恤兵兵民国家大本二者互相爲用自昔视之如一伏惟陛下即位之𥘉审其如是首蠲民差重恤军役可谓得爱飬不偏之道矣今寛恩巳𬒳于民编实惠未霑于军籍窃恐纶音徒深衆望兼近年民间凋弊凡有杂泛与之分当小户何堪实爲重併此当论者一也军籍自至元八年縁强弱不均巳曽推併迄今廿余载新强旧乏陟然不同今一体应役岂不偏重其九年军虽行合併十一年签者当时起遣巳是生受此当论者二也彼贫难者未免赴愬自下而上中间龃龉比获存恤至甚不易恐徒开有力者侥倖之门终不能爲贫乏无力者之地至于癃老病弱䓁户虽寛限优飬譬疲乏犬马终难复旧留之将安所用此当论者三也且国家用兵六十余年今天下已平不可忘战但讲治之法与时髙下者有所阔略幸遇陛下旷示洪恩作新国政比之以姑息爲惠何若诏所司依八年例再行通阅使贫冨适冝至公均𬒳则福禔中外岂不盛哉守成古称继体之君犹持盈守成盈者器之满成者物之聚旣成旣盈手执身护一或怠则堕其成一或侧则溢其盈可不慎哉伏惟陛下聦明睿智足以保临即位之𥘉追崇祖考尊礼大臣息兵爱民慎官节用固以得守成之道臣所以孜孜爲言者盖以治安难恃骄怠易生故也昔唐太宗问创业守成孰难魏徴对昔之兴乗乱覆昏殆天授人与旣得则鲜不怠骄有国之弊常由此起守成爲不易太宗以徴言爲然司马光亦曰夫民有十金产者犹思先丗所致必苦身谨守惟恐失坠况享祖宗奄有四海之业将传于无穷当如何哉伏望陛下以司马光言爲鍳唐太宗之问爲法岂惟宗社之福实天下幸甚若夫圣子神孙旣明其体不可不新其用敢略以四者爲言纂武功平祸乱而一统者垂统之祖也尚文徳以柔道理者守成之君也仁义礼乐乃治之具也仁者政之德所以固亿兆易动之心义者事之制所以明政务当然之冝礼者万事之节所以革去僣越定上下之分乐者声音之和所以荡涤滛邪浃大人之气也此四者先王致治要道正在用之何如尔惟陛下垂察清心心爲一身主万善所从出惟澄治不爲物慾蔽迁故得耳目聦明志虑精一况人君是心包罗万虑经纬八方苟非澄治一或少差得失系焉昔二帝三王传授治道以心爲本然不出执中建中而巳曰中者何无过之谓中则天理之公过则人欲之私国之所以治者只在存此心清此心耳如此则或差之虑不生至公之理可得率至公之理以临制其下孰不心服而化从今陛下英明濬哲气志如神事无微而不察物无逺而不照复能鍳二帝三王之执中节嗜好逺功利使心镜澄澈昭然一德照临百官虽万几前陈酬酢听断将无逃于圣鍳矣其于守成持盈何有勤政人君代天理物所当法者天也天惟干健不息四时行而岁功成君惟体之不怠帝载熈而百揆叙故大禹业业勤邦明德垂百王之法太宗孜孜爲治贞观有三代之风后之君人者可不鍳哉况军国大事日有万几湏敷奏以时听鍳有所今殿庭庆宴巳有定仪视朝之礼尚旷而未行行之正在今日勤政之实无踰于此尚俭夫上俭约则下豊足上侈靡则俗凋弊此必然之理也故先皇帝崇尚俭约如重䌷缯而轻纻衣去金饰而朴鞍履服用婚嫁一切有制以奉行渐逺不无稍缓今臣民衣着等于贵戚婚嫁财踰于公卿其僣越暴殄有不能供给者如汉文景时海内冨安风俗淳厚盖示以敦朴率先天下故也今陛下新即大位尚俭去奢最是切务且天之生财必供一丗之用今国家财赋至广每岁支持不易者盖事胜于财故也爲今之计省事节用量入爲岀以过有所费爲戒昔金世宗时有以不给而请者丗宗曰汝辈何騃殊不知府库之财乃百姓财耳我但揔而主之安敢妄费至今称爲君人至言可不鍳哉谨令臣闻号令者布德泽宣壅滞法天顺民者也犹天之雷霆一出而不可掩故书曰谨乃出令令出惟行弗惟反唐太宗亦云发号施令当永爲式湏审定而不轻出今陛下受命惟新万务伊始吏民奉行期于至治可不谨而一之如政有所必革事有所当行发自宸衷询之辅相稽祖训则例明恊民心则允恊如是而行旣谨且一则威肃而民信君尊而国安又旧例军国事省与台院一同奏闻有所未当即议从所长当时行之甚爲便益目今各行专逹旣不通知事或窒碍必湏更易其于大体不无少亏冝申明旧例且防壅蔽天下蒙幸立法法者辅治之具一日阙则不可歴观自古代有成宪子孙守而不失如周之三典汉之九章是也今国家有天下六十余年大小之法尚未定议内而宪台天子执法外而廉司州郡法吏是具司理之官而无所守之法犹有毉而无药也至平刑议断旋旋爲理未免有酌量凖拟之差彼此重轻之异臣愚谓冝将先朝拟定律令颁爲元年新法如是则法无二门轻重适当吏安所守民知避而难犯亦继述之大事也重台諌臣闻台諌者天子耳目朝廷纪纲耳目聦明则事无壅蔽纪纲振万则朝廷肃清惟系重如此故权不冝使之轻气不可使之沮否则聦明自蔽纲纪自缓将何所頼惟职专紏弹不恱者衆又近年巳来𬒳敫者欲缓已罪返行诬告权臣因之沮抑靡所不至䆒其无实多不抵坐致使邪气转盛正人结舌根本内拨枝叶外瘁甚失风宪大体故古人有言鹰隼获禽猎人随护不然返爲物伤可不念哉昔𥙿宗皇帝听理东朝审其如是力爲扶持今陛下即位之𥘉特爲倚重一切所行率由旧章悠久如是岂惟肃正朝纲聦明有頼执法明而尊严之道备矣臣愚表而言者爲天下贺选士伏覩先皇帝在潜登极四十年间招延侧陋㝷访好人略无虚岁得士之多于斯爲盛以选择难精任使乖用设科取士甞有定议计古今治道良法美意行之略遍独此未及行耳比读诏条莭该议贡举之法可谓得先帝遗㫖矣况科举取士历代讲䆒旣公且当无踰于此若将十一年巳定程试格式举行甚允当也但科场停罢曰乆欲收实效行之不可草略必先整学校选教官择生徒限以岁月方可考试如是则熊得实材以备国家无穷之用臣愚所以爲言者选取人材㝡爲方今切务不可缓也顷年丗祖皇帝暨𥙿宗皇帝所以将行而未遑陛下禆爲今日守成致治之夲欤慎名爵书称官爵天秩王者不可私以予人何则砺丗磨钝鼓舞一丗使天下之人奔走爲吾用者正頼此耳惟贤惟能然后授之尚虑得之轻则祝之轻视之轻则人不重人不重君子耻而小人至矣今四海一家廓然无事收揽威权正在今日朝廷冝重而惜之不轻与人谓如李唐季年使职或带相衘𥘉无分省实权何则旣逺阙廷岂容别置省府所以然者盖亡金南渡后一时权冝不可爲法其勲伐者当如汉唐封加官爵夫有功劳者酬以官爵有材德者任以职位此人君御下之术也未闻以辅相之职爲赏功之官者冝讲明典故别议施行明赏罚赏罚爲国大柄惟政先定体官有定贠则大柄可行能责人以成效况古人爲官择人后丗爲人择官职此之由政本不立遂成冗滥此古今通弊也故唐太宗贞观元年首明致理之本任贤去冗定文武官才六百余贠金丗宗即位之𥘉专以廉能责下遣官分察州郡以三等大明黜陟比闻诏有司减官增俸是将汰冗飬能正此意也顷年已甞定夺縁事重责大行之有所未尽今者之举非断自宸衷先定体而行之恐无异于前时臣故曰减冗贠莫若议新制责廉能无如明黜陟内则遵太宗以爲法外则取金朝以爲鍳若此孰不承风振疠庶几名实两得渐消苟且因循之弊则贞观三代之风大定惟新之冶恐不专美于前代矣逺虑伏见陛下纂承以来时和岁丰万方晏然可谓旣安且治似无可所虑者然自昔明君不狃安目前常存深逺之虑者盖事生于细微患成于所忽故易以履霜坚冰爲言书以不见是圗爲戒又贾生有云天下大器置诸安处则安置诸危处则危且以方今论之如备御边防抚安新附隄防水旱敦厚风俗肃清官吏可逺谋而深虑者岂皆无之惟在䆒其所未然而圗其所当置则致治保邦爲不难矣何近忧切患之有哉故传曰逺乃猷又曰君子思患而预防之皆圣人以逺爲虑也幸陛下鍳观毋以目前之安爲安惕然以乆逺治安爲虑恐先皇帝付托遗意正在于是臣又闻愚者千虑必有一得狂夫之言圣人择焉臣所进言固迂阔浅近傥一有可采自隗而始则忠言谠论訑訑日至矣惟陛下省察臣不胜俯伏待罪恐惧之至臣恽昧死再拜谨言秋涧先生大全文集卷第七十九秋礀先生大全集秋涧先生大全文集卷第八十秋涧先生大全文集卷第八十中堂事记序余自穉岁读书颇有志于丗甫及壮年弹冠应聘适际夫风云庆㑹千载一遇之时荷囊载笔从事其间以至密迩论思醻酢吏务霑香红药之阶接武云龙之地若有所遇而大有以爲也不圗尔后蹭蹬于仕途者廿余年囬视向之鴈行而请署者川泳云飞触目皆是比量薄分盖有无非命者况今日就衰谢百念灰冷有求田问舎躬耕种树而巳然觉吾中耿耿者尚在及阅故书复得当时直省曰録观其诸贤聚精㑹神扵一堂之上所以开太平之基播无疆之休者班班可见因略爲修饰题之曰中堂事记庶几有阅是编者知予生长明时虽无寸𥙷亦甞餍邦家之光为闾里之荣也藏之箧笥固不敢以千金享之异时有索野史求史臣中舎之所遗逸者不无一得扵斯焉至元二十四年丁亥岁秋九月七日前翰林修撰同知制诰兼国史院编修官左司都事秋涧老人谨序中堂事记上庚申年春三月十七日丗祖皇帝即位于开平府建号为中统元年秋七月十三日立行中书省于燕京札付各道宣抚司取儒士吏员通钱谷者各一人仍令所在津遣乗驿赴省恽亦忝预其选是年冬十月至燕以三书投献相府大率陈为学行巳逢辰致用之意颇蒙慰奖令随省通知计籍使综练衆务日熟闻见焉时行中书省官四员丞相禡禡资严厉凛然不可犯平章政事王文綂字以道大定府人前经义进士平章政事赵璧字寳臣西京懐仁县人叅知政事张易宇仲一太原交城人左右司郎官八郎中贾居贞字仲明真定获鹿人郭荣祖字荣叔燕人部令史出身晋汝贤字才卿燕人班祗令史出身贠外郎王德容字仲寛河间将陵人部令史出身张桐字子华燕人班祗令史出身邢敏字公逹京兆人部令史出身都事刘郁字文季浑源人王徳辅字良臣陈州商水人经童出身提控令史李惟寅字舜臣西京人前进士杨文卿术甲谦字和之辽东人杨恕字诚之左房省掾马璘字文玉燕新城人后叅知杨州行省事楽思齐字齐贤燕人王文藯字仲玉东平人终济南经历官刘杰字汉卿益都人王守正字贤之新城人宋筠字庭秀大名人杨颙字伯荣镇之无极人今为京兆屯田緫管杨湜字彦清镇之藁城人杨珍字国寳镇之中山人蔡玠字庭玉相州人冯处厚髙唐人髙明字柔克汴梁人陈鼎字取新真定人阎沂字巨川行唐人李壑字𥙿卿相人右房省掾袁𥙿字仲寛孟州孟津人终顺德緫尹李鼎字噐之相人刘作字述之柘城人呉璧字国噐邯郸人张安仁字寿之宋璋字国寳柘城人梁徳佐字辅之燕人张适字济之平滦人刘济字巨川周鼎字噐之燕人张楫字巨川覃懐人架阁库官二人边字正卿徳兴人经章出身王和卿太原人典吏四人刘谦字伯益卢慎字顺之洺州人侯康济字仲泽真定人王显卿熊岳人黄华姪孙赵文辉字克明燕人张瓉燕人断事官阿虎女麦肖曲天八合赤唐古䚟老塔察儿亦捻哥干脱赤忽都奉御奏事官杨仁风字文卿潞州人今为真定等路宣慰使客省使一人班庭直字舜卿山隂人奉使三人孟甲字文伯太原介休人甞奉使大理有光远功武茂字荗卿平定终邓州统军刘芳字丗杰中山人知省印二人许楫字公度太原忻州人杜字纯甫通译使三人阿里和之西域人道奴大哥王合刺王炳字焕卿太原人宣使五人李显祖字显卿相人蒲散禧字仲康终涿州尹王好礼字立夫真定人杨帖木児寗澣字清甫平阳洪洞人夹谷忽都虎今为真定䓁路宣慰副使回回译史一人麦术丁其所译簿籍捣治方厚尺纸为业以木笔挑书普速蛮字该冩衆事纸四隅用缕穿系读则脱而下之今为平章政事书填勘合令史二人冯崧字夀卿今为河南北道按察副使马绍字子卿李从周字文则东平人仕至东朝断事官掌故二人冯渭字清甫真定人亡金松庵之子省令史出身完颜良辅亡金省知除房令史详定官三人杨威字震亨太原太谷县人张永钖字孝纯太原人周止字定夫濵州人资强发有口多记前人利害事条因言事见称在当时有足观者都堂悬其卷于幕中用劝来者自是㳺道颇广甞权石司都事讲集太常礼乐官三人许靖字唐臣安平人以三䇿终埸试太常检讨郭伯逹党仲和昔东平人同讲䆒勾当编类一切仪礼及祀典合祭诸神等事肄习供衞事官二人樊兴嗣字作坚燕人省理问官二人蔚祚字天禄人律科出身边字邦杰人律科出身张云鹏字鹏飞燕人今任浙西宪副掌记二人魏𥘉字太𥘉顺圣人检法兼縁堂一人沈侃字和卿大名人法律出身终陵州同知堂厨局长一人张抄儿赤省医二人元铎字振之获吕人杨庸字君卿燕人铸印局官三人刘渊字仲广济南人刘状元子刘骥字思齐通州人王利用字国賔大都人交钞提举司官三人张介字介甫燕京人部令史出身梁字秀实燕人王焕字绍明元寳緫库官李元字唐卿河南缑氏人前进士第确货司官二人郭仪字冝之真定人部令史出身王谔字谔臣燕人万亿库官二人魏祥卿魏学工姪交钞库官髙泽字济民平阳人路字子敬潞州人应办供顿官四人郭汝梅燕人终南京緫管重阳二哥斜飞西域人李瑞字天祥潞州人吏贠终㐮垣县尹到省听任人贠康天英字国才相人胡祗遹字绍开武安人终山东按察使李谦字受益令翰林侍读学士刘宣字伯宣太原忻州人韩瓉字寳之平阳人马天骥字彦良磁州人陈祥字君祥大名人张焕字彦明济南人刘仲祥东平人张遹祖字仲贤顺天人白俞字舜俞呉譲字谦甫时选至省者士人首以有无生理通晓吏事为问及取要所业文字盖审夫资身之术或能否从事及手笔何如耳又拟以士人充省掾吏贠𥙷两部令史东平士夫李谦闻之不欲吏辞去时堂议拟令诸掾巾褁一衣皁服仍佩书袋于上或曰书袋废巳乆骤用恐骇观听若巾褁服止皁褐二色尽表于衆遂行焉是月剏建葫籚套省仓落成号曰千斯时大都漕司劝农等仓岁供营帐工匠月攴口粮此则专用收贮随路儧漕粮科祗脩应办用度及勘㑹亡金通州河仓规制自是舡漕入都常平救荒之法以次有议焉诸投下五户丝料自来就徴于州郡堂议云如此是恩不上出事又不一于政体未便奏准皆输大都緫藏每岁令各投下差官赴省验数関攴其法每户科丝二十二两四钱二户计该丝二斤一十二两八钱其二斤即系纳官正丝内正丝色丝各半外将毎户賸余六两四钱儧至五户满二斤数目付夲投下攴用谓之二五户丝以十分论之纳官者七分投下得其三焉十一月甲子朔二日乙丑时夜禁甚严虑公干有碍今有司置夜行白油木牌虽官府贵近非此不敢輙出徃时一切无頼䓁人侵暴不法之事尽行歛息时应乗驿马皆从省府给降剳子堂议亡金时马剳子上画墨桃纪数今冝印以墨马遂用之如三匹者三马五匹者五马仍用省印以传其上癸酉済南宣抚司申宣抚副使王磐弃职去相府以恽系王席生令作书云省留之廼执覆曰鹿菴先生人品髙迈冝膺大受不可处之人下虽招之恐终不应不若从其好遂止𥘉行六部所㑹东平路民赋帐册或有言未尽者堂议欲覆实之令周止刘芳王恽等置局磨勘都事刘郁领其事于上恽等力言其不可不允至于再三曰徃事不冝䆒问此若一行非徒无益适足取怨兼衆怒不可犯也冝详思遂寝时衆陈言等人以中元所降诏书内一欵节该有上书陈言者皆得实封呈献若言不可採并无罪责如其可用朝廷优加迁赏以旌忠直至是日有言以求用堂议令详定官分间其言为三等如体用兼备切中事机文彩可观者为上虽乏文华其指陈利害有兴除之方者为中余皆为下除见区处人数外其余量给路费省㑹寕家听候十二月甲午朔时于省东织造局置司集诸路计吏类校一歳簿帐时相领务者退食后日一至按阅程务有未便即改立体式粛如也详定官杨威以星变陈书省官冝解机务以避贤者不然且有大咎壬寅夜大风雪寒苦时中省官僚未明巳即事过晡始散是蚤僚属有后至者省官谕之曰风雨晦暝常情例懈在公者当夙兴益励可以办集而儆其余也阖省为畅然又曰百姓冝安刑罚冝省税歛冝簿冤抑冝察追唿冝简判决冝审用度冝节兴作冝谨燕㑹冝戒思患冝豫防此虽古语于治道且尽可不慎哉燕省自来置废官西台上嚣隘近市不称具瞻以移省事上闻奉圣旨迁四王府其列圣神主奉安圣安寺瑞像前殿明年以楽善老故府为省署仍以金都省旧额榜焉时又于烟霞观摘委房长纂类一切合奏机务如钱糓数目事事比附旧例多寡有本有末使见即目优劣大槩緫撮要领从简易知极其略殆笏记之体云中统二年辛酉正月癸亥朔丞相禡禡行帐顿拜郊台下省事日集楽逰南园从便首相故也癸酉左司都事刘郁𬒳谴旣而辞退堂议以前进士杨恕代焉省府爲发下中统元寳交钞榜省谕随路其文曰省府钦依印造到中统元寳交钞拟于随路宣抚司所辖诸路不限年月通行流转应据酒税醋塩鐡䓁课程并不以是何诸科名差发内并行收受如有诸人赍元寳交钞从便却行赴库倒换白银物货即便依数支发并不得停滞毎两止纳工墨钞三分外别无尅臧添荅钱数照依下项拟定元寳交钞体例行用如有阻坏钞法之人依条䆒治施行据此湏议出给者一诸路通行中统元寳街下买卖金银丝绢叚疋斛㪷一切诸物毎一贯同钞一两毎两贯同白银一两行用永爲定例并无添减台拾文贰拾文叄拾文伍拾文壹伯文贰伯文叄伯文伍伯文壹贯文省贰贯文省一各路元行旧钞并白帖子止勒元发官司库官人䓁依数收倒毋致亏损百姓湏管日近收倒尽絶再不行使照勘随路祗应中间多渉冒滥议欲行批劵法曰此法止可约束委奏差疾足而巳逹官巨僚不能尽然遂止明定分例行下各道时图写历代君臣可法政要及自古太子贤孝等事祗备向前进说十日壬子亲卫董文炳字彦明藁城人来自北庭知我军大捷中外称庆省府议所有合行事理剳付各路宣抚司榜谕者其文曰皇帝圣旨里行中书省禡禡为头官员钦惟皇帝即位之𥘉下寛大之诏䘏疲困之民除旧弊立新政条画非一期于民共享有生之楽省府恭承圣训方将抚治间大军调发供给军湏转输粮饷逐急催办文繁事冗不无少有骚动照得续奉诏书节文军方弭而复兴民甫休而再扰钦惟圣宪巳甞轸念及此盖遇一时之変者难拘定例圗逺大之功者未免有劳人费物之举凡此䓁事皆非得巳为天下害也近奉圣㫖节文大干鲁朶人来也其余军人与民户毎亦多投拜了也即目无咱毎迎敌底人也省谕军民安业务农者钦奉如此钦惟皇帝仁民爱物之心自今已徃复得尽行施设今照得巳未行事理条列于后务要实行非止虚文而已合行榜示者一军马之事粮草为大近为大军调遣方当征进之日未见逥军之期省府扣筭年销所用粮料秆草験诸路均科除各处存留祗应外拨赴军储省仓分作三限送纳省府非不知民力困乏逺仓生受縁为军储必用之物若不乗此农闲时分送纳将来失悞军储不免再行动衆般运如此则今日之劳却无春夏之时也至日不惟雨水泥泞民力转致生受又是妨夺农务失悞岁计所费又甚于今日也近察圣㫖巳将喂马草料槽萴䓁物尽行住罢省府恭承圣训恤民之意据巳科逺仓粮以三分爲率𥘉限一分展限至年终赴所指仓分外中末限二分至今年二月终尽数改拨各就附近河仓送纳上是带纳水运脚钱将来官爲雇脚般运再不动民扣筭今年逺仓粮数比附上年各处赴军储逺仓税粮三分中争一分数少亦是减省民力即目年销粮料足用仰省谕农民作活一钦奉圣㫖罢散喂马秆草䓁事省府照得已曽行下各路宣抚司将巳纳到官草数除各路年销外尽数给还夲户若有未纳者亦行停罢并将元准备夫役槽萴䓁尽数教散归还去来切恐所在官司因而作弊私下拘占人夫槽萴仰宣抚司照依已行罢散据各还本主数目遍行省谕无得隠匿尅减务要实到扵民一今为军马调度凡衣袄噐仗马疋䓁物省府委官支价収买并般运粮斛脚力骆駞车仗皆系官钱雇覔外据毛连夹袋止是借倩民力缝造并无賖借科着䓁事切恐在下官吏䓁中间作弊指托军湏为名一面掲借或有名和买不支价钱虽支价钱却行尅减上下蒙蔽以致人难深失朝廷优恤百姓之意如有似此作弊之人许令陈告以凭䆒治施行今后遇有合用物件依前支价和买一爲去岁桑𧖟田禾间有灾伤去处钦依诏书巳令各路宣抚司验灾伤分数从实减免差发外不𬒳灾地面亦令量减分数如此存恤犹恐人难又以漏籍并老弱等户恊济本处当差户计庶望民力少得休息外据宣课事亦令验委实偏重去处量行减免所有塩货听从民便买卖食用并无桩配给散之家此皆圣主仁政之所先也仰宣抚司照依已行事理施行一钦奉诏书今后各处应有乆逺安屯并时暂经过军马合用粮食于官仓内验数支给却不得搔扰人民仰各处管军官管民官逓互相照省府照得即目春首正及二麦滋荣桑菓生发布种五谷时分切恐经过军马并屯住营寨人等牧放头疋食践田禾咬桑菓树木及强要酒食欺夺物件搔扰不安失悮农民岁计阻碍通行客旅仰宣抚司行下各管官司钦依已奉诏书事理依上照管禁治若有不能断遣者开具缘由申来以凭䆒治施行钦奉诏书农桑衣食之本勤谨则可致有余慵惰则决至不足正頼有司岁时劝课省府照得卽目春首农作时分仰宣抚司令已委劝农官贠钦依所奉诏书于所管地面内依上劝课勾当务要田畴开闘桑麻増盛无得慢易仍于岁终考较勤惰明行赏罚以劝将来一钦奉诏书鳏寡孤独废疾不能自存之人于官仓内支粮赈赡仰宣抚司令所在官司依上赈赡仍置孤老院存恤住坐一随路罪囚除犯重刑闻奏待报外其余罪囚仰宣抚司审问得实别无冤枉就便量罪断遣无得留滞一体䆒得随处盗贼徃徃生发侵害良民盖是所在官司不曽严行禁治深为未便省府近为燕京多𬒳盗去处明立罪赏严切夜禁督勒官兵捕盗人贠将作过贼人尽数拿获依条断罪仰各路宣抚司遍行所属州县若有失盗去处照依燕京体例添气力多设方略随时捕捉明立赏格严行惩诫如有捉获强盗之人除官赏外更于贼人家产内给付充赏若有同伴贼人并安泊之家及两隣知而不首者同罪失觉者量行治罪一若有㳺手好闲不绍家业赌博钱物开张酒肆之人仰所在官司常切禁断如有违犯者就便治罪施行一州县之治俱在官吏若得其人百姓安集差发均平苟非其人定是差发不均民𬒳其害不有黜陟赏罚何由激劝惩诫据本路见任官吏如有赃汚事者国有常典其才能异衆廉干可称者仰宣抚司开坐事迹保申来以慿闻奏超擢任用施行丁已元夕大风雪昼暝有衆盗刼民家是晚官寮聚省出重赏捕贼明日获焉二月癸已朔五日丁酉行省官奉㫖北上后三日恽与偕行者周定夫已刻遇河南经略使史公于居庸南口相与迎谒道左公问禡相所在曰次西南土楼村公相见而去知车驾回銮北兵已败遁去行者居者爲熈然也前次北口店复有旨山北寒沍可缓来遂还是日遇张国公于中店说见赍亡金实録赴省呈进省官时缮冩进读大定政要得此遂更为𥙷益之时钞法𥘉行惟恐澁滞公私不便省官日与提举司官及採衆议深为讲䆒利病所在其法大约随路设立钞库如发钞若干随降银货即同见银流转据倒到课银不以多寡即装垜各库作本使子毋相权准平物估钞有多少银本常不亏欠至互易银钞及以昏换新除工墨出入正法外并无増减又中间関防库司略无少弊所纳酒醋税塩引䓁课程大小一切差发一以元寳为则其出纳者虽昏烂併令収受七道宣抚司管限三日午前将彼中钞法有无底滞及物价低昻与钞相碍于民有损者画时规措有法以制之在都緫库印到料钞不以多寡除支备随路库司関用外一切经费虽缓急不许动支借贷其钱贯显印钞面将来以钱钞互爲表里此张本也时週歳包银六万余定钞数人及五十余万堂议甞云若印至百万所获钞息可尽免天下包差盖以平凖买易诸物一岁民间毁废不赀皆爲官息也又当时钞法有甚便数事艰得一也经费省二也银夲常足不动三也伪造者少四也视钞重于金银五也日实不虚六也百货价平七也二十一日已亥未刻淮海都督府申宋人围我海州堂议飞奏外命恽赍省驰海青传催发经略史公令率河外诸军徃援旣启行随得报云宋人巳退走遂止二十二日役来趣阖省北上越三月壬辰五日丙寅未刻丞相禡禡与同僚发自燕京是夕宿通玄北郭偕行者都事杨恕提控术甲谦详定官周止省椽王文蔚刘杰六日丁夘午憇海店距京城廿里凡省部未絶事务于此悉行次遣是晚宿南口新店距海店七十里戊辰夘刻入居庸関丗传始皇北筑时居庸徙于此故名两山巉絶中若鐡崃少陵云硖形藏堂隍壁色立积鐡者盖冩真也控扼南北寔为古今巨防午憇姚家店是夜宿北口军营月犯东井钺星或者云斧钺用兵之兆距南口姚店三十里而逺已巳辰刻度八逹岭于山雨间俯望燕城殆井底然出北口午憇捧棰店天容日气与山南絶异以暄凉校之争逾月矣午饭榆林驿其地大山北环夅目巳莾苍沙碛盖古妫川地也是夜宿怀来县南距北口五十三里县东南里许有醸泉井水作淡鹅黄色其曰玉液即此出也官为置务歳供御醪焉庚午泊统墓店询其名士人云店北旧有统军墓故称是夜宿雷氏驿亭地形转髙西望鸡鸣山南眺桑干上流自奉圣东诸山下注白波汹涌若驱山而东鸡鸣山者昔唐太宗东征至其下闻鸡鸣故名东南距懐来七十里而逺辛未午刻入宣德州申刻使者也鲜乃至传㫖趣令诸官速赴行殿是夜宿考工官刘氏第十一日壬申候禡相为一日留盖有所需也距雷氏驿九十里癸酉行六十里值雪宿青麓十三日甲戌至定边城憇焉盖金所筑故城也是夜宿黒崖子距青麓九十里十四日乙亥抵磪埸峪盖金𥘉南北互市之所也是夜露宿双城北十里小河之东南距黒崖甸北一百有五里十五日丙子停午至察罕脑児时行宫在此申刻大风作玄云自西北宇起少顷四合雪华掌如平地尺许乱滦河而北次东北土塿下羣山紏纷川形平易因其势而广狭焉泉流萦纡掲衣可渉地气甚温大寒扫雪寝以单韦煦如也沙草氄茂极利畜牧按地志滦野盖金人驻夏金莲凉陉一带辽人曰王国崖者是也上命平章王文统草荅髙丽手诏其辝有诵经供佛为国祈福良可嘉之语选怯薛丹某官借职伯卫将军以髙逸民借职礼部贠外郎为副使其国将发髙丽丗子来觐止焉𥘉髙丽国相有以书致寒暄于省府者欲以书为荅且以方略撼之俾见我大国文加武畅之盛恽曰不可境外之交非人臣所冝此范文正书谕元昊遂得罪于𥙿陵也可不戒哉遂止十六日丁丑上遣参知政事张易亷名辖亷名希宪字介甫瀚海人资沉毅临大事不可夺其廉正有大臣风莭传㫖慰谕行省官时御道不启拜觐者皆俟故留八日而发距双城七十里二十三日甲申次鞍子山南距滦河四十里二十四日乙酉次桓州故城西南四十里有李陵故台道陵敕建祠宇故址尚在未刻朔风发发两霰交作传令方春牧马不胜寒克瘦弱者悉用氊毳荅覆其背否者以法从事二十六日丁亥时诸王有以宥令行下本管及祝香四岳者朝廷以当否为问省官婉辝以对此无他止是争欲徼福耳若大制一定此事自革晨霜蔽野如大雪日极髙隂凝始释距鞍子山廿有五里是日完州人髙道字道之来自和林城说迤北正三月间地草自燃东自和林西至炊州其燃极草根而止水温处愈甚人徃来者湏以氊濡水覆其上可越又有黑风掠人面如灼兵械及山椒遇夜皆有火出在山者如列炬然或者云火兵象皆彼自焚消铄之兆二十七日戊子次新桓州西南十里外南北界壕尚宛然也距旧桓州三十里申刻歘有兎自北来入王相帐中获焉公曰兎隂类惟狡一夅而得吾事其有解矣二十八日巳丑饭新桓州未刻扈从銮驾入开平府盖圣上龙飞之地岁丙辰始建都城龙岗蟠其隂滦江经其阳四山拱衞佳气葱郁都东北不十里有大松林异鸟群集曰察必鹘者盖产于此山有木水有鱼塩货狼借畜牧蕃息大供居民食用然水泉浅大冰负土夏冷而冬冽东北方极髙寒处也按方志盖东汉鸟桓地也距新桓州四十有五里二十九日庚寅风霾四塞日三丈许方解三十日辛夘立夏风色尤惨澹无光夏四月癸巳壬辰日气极清明有辉二日癸未隂惨尽日三日甲午天气极晴和四日乙未颇觉暑气是日向巳恽从徴君窦许李洎九道宣抚候云叟公疾于私第茶毕而退秋涧先生大全文集卷第八十秋礀先生大全集秋涧先生大全文集卷第八十一秋涧先生大全文集卷第八十一中堂事记中五日丙申隂晦王相同左右司郎中贾居贞始入朝陛见上喜甚旣退侍中和者思传㫖命与诸相集议六曹并九道宣抚事于中书堂六日丁酉诸相㑹左丞张仲谦第以决前议大抵选官薄赋评钞法等事论者颇交杂王曰何伤取其长便者用焉未刻诸相入见进大定政要因大论政务于上前圣鍳英明多可其奏班退论诸相曰翼日朕郊祭酾马酮马卿等不必扈行凢内外之务比还悉裁定以闻八日巳亥天日极晴朗上祀天于旧桓州西北郊皇族之外皆不得预礼也九日庚子晴暖诸相圆坐都省集两曹掾史雠九道民事十日辛丑王张廉三相洎贾郎中㑹议政事因论功利等事且曰丗代下衰其势有不得不尓者时恽亦预坐因徐起而言曰功利旣不能㢮心与术亦不可不辨也且心以居正为体术以应变为用终之体不失而有成者为上此大臣所先务也三相愕而起十一日壬寅保定緫管蔡国公嗣子和略以本道钞法事耒议都堂为经画之已刻张参政廉右丞㑹王相第令详定官周止缕读衆士嘉谟而详听焉佥曰不为无益也継㑹九道宣抚定议官制轻减民赋䓁事申刻东北云起蓊若泼墨雨东来散丝千门间乍暑霑润为一快也十二日癸夘诸相集廉右丞第审定前议卢进之饭焉饷午銮辂还宫有顷侍中和者思传㫖召诸相入朝遂以军国大政上闻都俞际衆悉之以对天颜为喜动且有恨其见晚之叹是日平章赵壁以军储事𬒳谴胥靡于家甚严恽时从承旨王公上诸赵公心虽惕厉气量𥙿如也从而不去者唯门下士李革在焉是日河南宣抚兼经略使史公至自汴梁十三日甲辰夘刻㑹廉右丞第辰刻诸相入朝以议定六部等事上闻纶音抚尉大允所奏曰向耒群疑涣然冰释比出宫小雨浥尘绶辔沙堤有不觉其喜者晡时张叅政廉右丞㑹王相第以奏允诸务耒审聴焉十四日乙巳雨午刻开霁㑹杨宣抚果张宣抚徳辉刘宣抚肃张左丞再议民赋事盖有所未尽故也十三日丙午有㫖就上都长春宫作清醮三昼夜为民祈福奏告文字交王鹗定撰者其辝有既获卑矜之福冝隆敷钖之恩六辔属还归之际一家孚保又之休言念苍生不无素扰或凶荒之灾相望或转徙之苦相仍虽勑有司俾修善政更祈照鍳普洽鸿私是日巳刻廉右丞张参政㑹王相第唿金齿蛮使人问其来庭之意及国俗地理等事言语侏离重译而后通国名百夷盖群蛮之緫称也其地在大理西南数千里外而隷六诏焉曰阿吉者捻迭部长阿列所遗曰钵布者玉龙川部长塔亨所遣偕来者八人始自戊午冬发于本土至是方逹上都其人衣冠装束髻髪于顶褁以绛氊复以白叠布盘绕其首衣以皂缯无衿领之制膝以前裂而编之如悬索然眉额间涂丹墨为饰金其齿盖国俗之贱者也意思野逸殆惊麕然其土冝稲有牛马山羊鸡豚鹅鸭之属兵械有刀槊手弩而无弓矢甲胄既而遣还上命中山人刘芳借职兵部郎中使其国都堂命恽草诏其辞有嘉尔䓁䟦渉脩阻怀徳逺来首输事大之诚克谨畏天之戒转为宣畅皇猷告谕隣附俾知国家威灵无逺弗届之意是日耶律中书来自漠北圣㫖十六日丁未史经略张右丞洎衆宣抚集都堂条具民政十七日戌申辰刻诸相入朝以集议闻上一允所奏向夕出宫十八日巳酉省奏准条画民事凡廿七欵为施行之十九日庚戌百僚入见少顷出㑹东省奉㫖召九路緫管颁示新典若有所陈即具以闻除河间真定余略有异同复为啇确奏裁以定廿日辛亥内宴不克见是晚工部石里忽𬒳问堂命都司杨恕提控赵谦同恽等磨勘工匠支销䓁簿逹曙不寐廿一日壬子都堂令恽检讨唐人置信牌鎻长官㕔事诸相辨析石里忽事责遂有所归巳刻既雨而雪寒沍尽日廿二日癸丑八见午刻诸相圎坐雠校九道宣抚殿㝡时东平抚司民赋有未足者某官对云云省官曰不闻诏条使户口増差发辨方为称职某官以不敏谢及议中外新旧官改授定制转午雨雹蔽地大者如弹丸俄而风作土下如雨黄雾四塞逮酉刻闻开霁廿三日甲寅司天台官中顺大夫张爲雨土亊以民劳上闻明年新都之建遂经始焉廿四日癸夘极晴朗诸相入朝奏准七道宣抚司所行条画一中统元年科讫差发多有不尽户计所据今岁科差湏管子细照勘务要尽实科徴不致隐漏兼各路投下户计差发钦奉见降圣㫖亦从各路緫管府验数科徴仰各路管民官照勘本管地面内见住人民户及不以是何人等应合收系当差者湏管从实尽数科徴见了数目开坐関部转行申省闻奏若是中间却有漏落不尽实去处事发到官定将当该官吏严行断罪外宣抚司有失体䆒者亦行治罪仍先取管民官甘结文字一中统二年差发虽巳定立限次仰各路管民官更为斟酌彼中事势催徴如限内併纳者听务要民户安差发办乃为称职一起置信牌事縁为各路遇有催督差发勾追官吏䓁事多用委差官併随衙门勾当人及曵刺祗候人䓁投下文字不得搔扰民间转致迟悞官中事务为此拟定今后止用信牌催办一切公事据置到信牌编立字号令长官次官圎签于长官㕔事封鎻收掌如緫管府行下州府科催差发并勾追官吏䓁事所用信牌随卽附簿粘连文字上明标日时定立信牌廽日勾销并照勘稽迟限次䆒治施行若虽有文字无信牌或有信牌无文字并不准用廻日即仰本人赉擎前来赴緫管府当㕔缴纳当该司吏不得一面接受落如违䆒治据府行下司县其司县行下所管地面亦仰依上施行一各路所设急逓铺委自宣抚司提领仍禁约㳂路不得夺要文字本管官司亦不得科取差发钱物并照刷逓转文字如有稽遅日时约量治罪据铺侧近住坐或开店买卖聴过徃军马使臣人䓁并不得搔扰逓转文字除申朝廷省并夲路行移官司紧要文字外其余闲慢文字不得入逓亦不得私下夹带一毫物件转送仍常㓛存恤不致逃窜失所若有违犯仰宣抚司䆒治施行一宣抚司若遇紧要井机密公事湏当赴朝省计禀即仰乗坐铺马走逓如是㝷常公事止令入逓转发除降去起马剳子外夲司更不得别给起马剳子宣抚司起马五疋副使四疋委差官令史人䓁三疋一宣抚司官比及颁俸以来权依使臣分例批支一宣抚司曳刺祗候人比及定夺止设人数毎司权设二十午刻诸相大合食扵省堂之西偏奉㫖命平章王文统举读史一人遂以详定官周止噟选廿五日丙辰诸相按问髙丽质子王淳与淇甫事未刻新旧宣抚拜命于省中就付条画新制及诸换授官资者悉裁遣之廿六日丁巳辰刻入见上以钱糓大计问平章文统敷对明敏虑无遗䇿廿七日戊午上命平章王文统与前省官庭辨中元民赋虚实比上年多寡之数若人为语塞廿八日已未暑气甚隆有㫖昨者比附前政甚优终未服其心也奏准差宣便蒲散禧悉起燕帑所有金帛䓁物是日特㫖命赵璧平章政事如故其夜诸掾以㑹计故逹曙不寐廿九日庚申王相以簿书委积重为规画授诸掾成筭以备不时顾问三十日辛酉前相臣安天合授西京路宣抚大使仍钖金虎符特宠异焉未刻堂命恽草宣谕大理及合刺章俾还夲土手诏其辝有云嘉汝䓁逺自云南导从选锋转戦千里直渡鄂渚以逹于此勤巳至矣今者俾尔各还本土以遂厥性之语各优赐人有差是日九道所造狐貉衣裘其数毕具王相命省掾王文蔚并恽用棋方抺子通类比附使见估直髙下孰省孰费且曰兹盖史臣年表遗法固非吏辈所能知也盖有所谓而云五月甲午王戍朔黎明逹官巨僚毕集中省遂检前省民赋以上年比中元数多而所入者鲜以中元比上年户同而所入者广论辨者乆之前省官屈服始无异议焉诸相佥曰先后之事明矣遂具以闻夜漏下八刻廉右丞贾郎中传㫖曰若辈无状凡所以欺蔽不应䓁事悉索焉以闻明日癸亥天威雷震前省官始知惧待罪矣中外闻者有万口一辞之快是日巳刻东平宣抚司申国信使郝经䓁为宋人扼驻蕲州涡口不遣入国事旣而知为宋人所诳我实不审所在也未刻复遣户部贠外郎王焕催发燕藏诸物𥘉三日甲子晴朗尽日诘问前省官事是日九道宣抚其先赴攸司及诸换授官入朝陛辝欢声和气洋洋郁郁满皇都而载归路矣上京路緫管忙占都喜见诸相于都堂四日乙丑问前省官事五日丙寅问前省官事已刻寥休上人来自南庵诸相就谒于龙光北寺识所谓温庵主者未刻有㫖命宣抚姚枢赴省同议军湏调度䓁事是日左司都事杨恕传都堂钧㫖令恽草移宋三省牒文向夕隂晦大风其牒草云大蒙古国行中书省移宋三省皇帝即位之𥘉重惜南北生灵之故一视同仁首主和议特遣信使敬奉国书讲信脩睦徃年征进大军即令分还本屯仍严勑边将非奉土命毋得妄动爰自行人㗸命巳来载更岁律寂无来音其于讲脩之事将如何哉不惟有失忱辞反启边衅以至攻围我上石侵轶我邓鄙袭华阳扰随州刼掠真阳数犯涟水皆出于使轺巳入彼境之后夫信与义自古所恃以为国者也一旦捐弃曲直所在自有任其责者矣若和议可必即当速遣重使与我行人偕来其或逗遛岁月别有异议请选帅徒具戈甲预致师期相与㑹猎于江南之地可也于斯二者惟所择焉比来间将屡请出师以报侵彊之役省府谨守圣训弗允所请不识日者数举果何爲而然耶今大驾北狩巳是南还陛见之日何以爲奏兾早示定议母坐失良圗以贻后悔七日戊辰夘刻百夷奉使刘方成行巳刻入见多所陈奏皆常例事内一条禁不得以马挽车引碾及无故屠宰重兵力也是日发郎国遣人来献卉服诸物其使自本土逹上都巳踰三年说其国在囬纥极西徼常昼不夜野䑕出穴乃是入夕人死衆竭诚吁天间有甦者蝇蚋悉自木出妇人颇妍羙男子例碧眼黄髪所经涂有二海一则踰月一则朞月可度其舡艘大可载五十百人其所献醆斚盖海鸟大夘分而爲之酌以凉醑即温岂世所谓温凉盏者耶上嘉其逺来囬赐金帛甚渥是日怀孟路劝农官王秉中来王相令访问枋口去路六十里属济源县所开水利即令漑民田几何仲撝曰水旧名古秦渠盖魏未司马孚创修至隋卢贲复开治唐太和间河阳节度使太加䟽导漑河内河阳温济武陟五县民田五千余顷宋天圣𥘉枋堰始坏至是仲撝复为起废又云𥘉兴役时掘地丈余得栢枋数十叚称曰枋口岂因是得名乎是夜内庭官忽鲁不花饮诸相于中省既夕継之以火二鼓方散八日巳巳对问前行部尚书马月忽乃事所牒宋三省又移河南宣抚史公令改作经略司牒宋淮东制司施行就令选官充详问官者经略公以太原士人崔明道为使南京兵马副都李合义贰焉以徃堂议中书出政之地人杂还莫能禁奏准令怯薛丹二人监约省庭间自是中省之务颇清肃焉是日都堂命恽编类歴代水利营屯田漕运钱币租庸调䓁法及汉唐巳来宫殿制度䓁事巳刻上御万安合四川杨侍郎遣其子以弓矢䓁物具表来献反廽上以手诏荅之杨大渊省表具之朕恪守王封遽膺推戴即位之始不遑康寕惟尔逺戍边陲乆服戎政身外心内来陈贺章冝加宠荅之辞以励忠贞之节故兹诏示想冝知悉又一囬纥医者贡橐駞三十头鞍具幪帕全光彩照地鸣皷吹螺自臯门而入又一囬纥贽栗色宛焉八拜玉面鹿身耸立如画所谓脱必察者也申刻省起诸相候廉右丞疾九日庚午推问马月忽乃事巳是日皇弟摩哥大王丗子昌童封永寕王仍改父王玉寳爲金印命恽讨论古今诸侯王印制遂制纽爲驼作三台其文曰永寕王印十日辛未堂议欲以元寳钞背用関防印志既而议不便但令比户粉壁严伪造之禁从杨宣无果议也有㫖遣上都同知阿合马计点燕京万亿库诸色物货十一日壬申堂议曰古者天子有八寳盖所以崇天授而镇万方也今朝廷所用止一寳而已欲议奏令印工季并余寳皆刻而爲之用古文竒篆殆受命玺然恽曰此非可轻议也又务繁需再议焉已刻上手诏宣谕四川侍郎杨某曰勇冠诸将名配古人知大义之可爲籍诸城而来附献以金带示以诰牋载详终始之诚冝示褒崇之礼可特赐虎符充夔府路行省兼安抚勾当更冝招懐未附共底丕平但桑䕃不移而能立其功虽苑土至重而朕无所惜其赐卿某物至可领也诸相大合食逹官巨僚于都坐皆霑醉而罢十二日癸酉有㫖先召首相二三人入朝余俟命于省署既而以大宴不克见上都留守同知阿合马兼太仓使请立和籴所以溢廪庾堂议以曹人李亨字通甫勾当和籴事改和籴爲规措所亨脩人事极经画已而粒米狼戻少尹爱其能焉十三日甲戌䆒问前省官一切事理皆有定论今左右司官具奏目然后详听巳上闻以见上下通知故也午转大雷电以雨且有雹蔽地向夕内省官忽鲁不花传旨令前省官及诸路在都管民䓁官诘旦集阙下以聴圣训明日乙亥寅刻诏罢东平路管民緫管兼行军万户严忠济仍敕戒诸路官寮无是效焉国有常刑犯不容有严其𥘉授制辞有云尓父承国家兴运左右将士同心戮力封植东平施为名藩我祖宗嘉尓父之功乃建为侯自尓嗣位又廿年朕𥘉即政复命袭爵徃即乃封敬之慎之其修德砥行自立名节勉圗后效无忝先猷至是未见显咎遽为黜罢或者不知而异焉未刻诸相退朝园坐按问李宣抚王正之䓁事既而廉右丞传㫖召平章王文统遂入见上于香合夜漏下廿刻方退十五日丙子诛东平经历官邢衡铨𥘉邢以事告叅政张易诘对于上前邢欵服命诸相监戮扵都城东十里外张手剚其腹从𥘉请也十六日丁丑雨廉右丞耶律中书张叅政王平章推攷定夺诸路户口等亊十七日戊寅诸相复定拟大名西京北京赋税户口未刻藏春仲晦来朝诸相就见于李虞卿宅略话而退是日已刻上临轩亲谕诸路緫尹遂以前东平緫管严忠济弟忠范为东平緫管仍戒之口兄弟天伦事至于此朕甚悯焉今予命尓尹兹东土非以讼受之也彼所责匪轻敬哉今而后苟不克荷非若汝兄幸而免也至是因各赐马酮慰遣复有改故从新之谕又黜大名路逹鲁花赤爱鲁鲁河西人小李钳部之子也十八日已夘晴暑上召前济南宣抚宋子贞真定宣抚刘粛河东宣抚张德辉北京宣抚杨果于内殿以擢用辅弼为问杨果䓁前奏曰王文统材略规模朝士罕见其比然以骤加登庸物论不无新旧之间如史天泽累朝旧臣勲硕昭着若使宅百揆大厌人望今文统辈经画其间则省事成矣上曰置史某相位念之乆矣卿䓁所言允恊朕意因赐食而退十九日庚辰入见奏栽大拜及六部亊诏以世臣不花经略史天泽为右丞相不花时三十三岁宪宗朝怯薛丹长领断事官其祖太祖神元皇帝朝功臣父也孙秃花宪宗朝万夫长忽鲁不花耶律铸为左丞相忽鲁不花时年三十一岁父不令吉亥官人塔察児廉右丞平章政事塔察児时年廿八岁其父宪宗朝世臣千夫长张参政为右丞宣抚杨果宣抚啇挺叅知政亊余如故是日诸相入见将退上慰平章文统曰卿春秋髙恐劳于奏请今后可运筹省幄若有大议湏面陈者及朕有所咨访入见小事今人奏来不必烦卿也上以王姬下嫁午刻幸新桓御营廿日辛巳奉旨命承旨王鹗定撰诸相制词廿一日壬午晴暑阖省大燕庆新除也时既相史公所事皆倚重焉丞相曰天泽武臣何克负荷但物务未安者老夫通译其间爲诸君条逹耳相则予曷敢当衆愈服其谦㧕皆霑醉而散是晚承旨王公命恽赍所撰制词呈省其文通作一卷实封细衘书名上用院印或问焉曰白麻盖自中出令实封防其外泄亦唐人鎻院之意也既披详或欲有所更定恽力言其不可昔杨亿以一壌字不胜其恧况改作乎苐修饰之可也其史相词头有惟卿丗笃忠贞材兼文武树战功于疆埸卿力良多论机务于庙堂朕心允恊冝示百僚之式俾居诸相之先可特授中书右丞相卿其振纪纲崇体要徃服新宠以壮旧猷廉希宪惟卿秀㧞父兄学尊师友徃绥诸道视民一以如伤就建行台临事毅然有断冝从政辖进署相衘可超授平章政事惟暨乃心以荅朕命杨果櫂秀词科驰声剧县佐南州之经略才巳见称专比郡之无绥人皆受赐政之参决佥曰汝谐可特授参知政事祗服宠休益思报称廿二日癸未申刻堂议定省规一十条其一曰凢三日一奏事军国急务不拘此限其二曰置勤政簿一扇凢公议已定事详见于簿读一译不得増减言得日标题于逐欵之上还省立检圎覆定行其三曰圎议定时首领官先拟定其事自下而上相次剖决议定题押批判若事関利害情见不同者各具奏禀其四曰圎议时非定贠不与知本房者不在囬避之限若事涉机宻者巳次请退其五曰同僚赴省日出为期停午乃起旬一日暇事遇急速不拘此限有疾故者湏令报知庶免延待而巳其六曰省府官并属官各家不许受词讼公文其七曰如遇阙贠圎议公选不得用门下人𥙷充其八曰省府通译史额定选充余者不与其九曰奏事上前宣读通译人各一贠其十曰凢告事说事者聴毕避其人公议定然后囬荅佥曰所画理到遂施行焉廿四日乙酉巳刻奏准粘合中书授平章政事北京行省前归徳府官民緫官张子良爲河南宣抚使午刻令郎中贾居贞照勘一切换授宣牌事无有稽缓廿五日丙戌平章塔察児日令叅政杨公说通鑑三五叚是日至呉太子明蜜中䑕矢事塔公掩卷曰我试爲论之与正说合一省爲属目仆散禧起燕京帑藏至上都辰刻上观于内藏喜甚曰自祖宗已来未有如是之多也申刻平章亷公郎中贾居贞掾髙明赴新桓御营奏事堂议专委叅政杨公定夺内外新旧官资是日诸相授麻制于都堂诏下中外称贺不胜其喜曰自国朝开创巳来论其得贤于斯为盛时有言綦阳鐡官不便者大抵其民皆殷实上户岁官得鐡甚鲜不能当岁输包丝税石之数若用此易鐡可増官煽数倍之上堂议曰若奏上朝廷即从然不重虑恐未免横议仍令恽与工椽李鼎计勘一岁常课所造几何横造几何一岁通可用鐡几何在都广备库见有鐡几何且可支几年用度其外路应有鐡货可支几年用度既巳公曰未也若令民间兴煽官为抽取凢几炉一岁通可得鐡几何既已公曰未也若都除内外见有数目止以民间一岁抽到鐡数可供几年正横造作用度既已公曰未也若将治户合人差税取酌中价直一岁委可易鐡几何有无少余既已公曰未也更为积筭一岁合用矿炭夫役且以酌中定数有无亏损官民既已公曰未巳更为大约鐡官一岁及上下一切侵渔掊克虚耗官物几何既已公曰可也明日奏上果有恐失悞造作为言者以是应之遂罢冶户帰民因训恽䓁曰书生论事大槩不差及询其所以方略鲜有不迟凝者若将读书苦心移之治此只一灯之功尔于政事何有汝䓁励精焉可也何患兹位之不到哉是日不鲁海牙授御史大夫兼大司农省谕一切言吿事人不得私家请谒投诉遵新令也廿七日戊子亭午右丞相史公赴永寕王荣授改铸駞纽金印余相圆坐照对燕京路民赋未刻掌记魏𥘉来自燕城申刻定议公府署押事右丞相史公与丞相忽鲁不花五日轮畨一秉笔长官从上押右者处外边一左一右以次而下圆坐亦然所谓庙坐庙昼也日将夕有大流星陨自巽位白光照野移时方散是日刘宣抚才卿说前朝省府各房止立钧旨簿无行卷六部应呈事务左右司官议定可否粘方帖于部呈上书送字得都座准议省杂批钓旨于后其左右司元书送帖亦不掲去用省印传其上盖上下互为之防然后送部施行燕京路宣抚徐丗隆威卿说旧曰户部设审计科以料週岁所入几何经费几何遇有支发至十万贯部方呈省大抵系常例有定体者如百官贯石之类是也外郎邢敏说旧曰郎中与外郎都事另幕坐是年秋与郎中不同处矣及有所编省台定式亦有可取者刘宣抚又説旧日殿上奏事止左右两司郎中其人贤遇执政有阙即拜参知政事廿八日巳丑右丞相史公首秉判署是日命掌记魏𥘉令史冯崧执掌奏事诸簿午刻奉㫖定拟中行两省去留人贠抵暮张右丞下朝说所奏事天颜甚喜交史丞相张左丞杨叅政留中王平章廉平章张右丞行省事于燕廿九日庚寅催督中外一切未经换授宣牌等事恐留难故也省退王相置酒私第㑹刘才卿宋周臣姚公茂王百一窦汉卿张耀卿许仲平李士都盖留别故也是日严忠范授东平路緫管李士都授翰林侍读学士其制辝曰李昶学礼传家明经登第练国家之典故谨士行之操修方当青史之编冝与玉堂之选冝公褒贬以示劝惩夏六月辛永朔夘刻艮方有青紫二气横亘间错长袤数十丈移时弗散巳而雾雨交作不见天官书云凡星变氛祲三日内有雨大小㐫咎即亡甞以理推之乖则致异和则为雨既和而雨其灾自无经曰徃遇雨则吉是也二日壬辰晴暑诏赐木苑大王駞钮金镀银印其文曰建昌王印时王见征戍大理诸部建昌云南之别称也都堂为诸投下种田户奉㫖逐欵施行一阿术鲁柭都鲁为头衆探马赤官人毎乙未年皇帝圣旨为逐官出气力上拨到种田人戸拟自今后毎年除丝线税粮照依旧例合纳包银内一半纳官一半给付本官用度阿木鲁㧞都鲁塔四火鲁赤笑匿亥李里匣児㧞都阔阔不花孛罗口怯烈亥撒及四不花这里四迷按察児持不哥兀也里干男塔丑别立古亥一有干只思皇后下民户八十五户内六十戸元系牙刺瓦赤全定包银来今拟将合纳包银内一半纳官一半赴本投下送纳外有诸杂户计二十五戸内打捕一十一户依旧送纳丝粮随营一十四戸种田纳税买卖纳啇税一有阿吉赤大王奏告为先奉圣旨于太原路五戸丝内支与皇后合敦银一百五十定内除支讫外欠一百二十定仰于本路五户丝料内中统一年为始分作三分年放支与者外据种田民户二百一十戸合纳税粮数目令本位下就用除已行下放支外仰照㑹施行丝线包银与其余民户一体科拨一有塔察児大王奏漏籍户事仰依巳行诏书体例行者一有阿刺合赤妃子从嫁民户差发并匠人関取系官丝线织造叚疋本投下送纳事仰就便取问本位下人贠据上项民户差发若前断事官定下全拨今拟减免一半如已定减半者今拟全免外据匠人依前関取系官丝线织造叚疋赴本投下送纳者一随路应有金银铜鐡丹粉钖碌䓁窑冶附籍漏籍民户尽行罢去分付元附籍地面官司应当差发今后许令诸人䓁有愿入状採打煽炼不用官本及占役百姓者据所得数目官为斟酌抽分若元管头目䓁愿入状不用官本及占役百姓兴煽者聴如不愿者许他人入状承认一河南路管下舞阳䓁处栽姜户仰与民一体当差毎年合用生姜就燕京官为和买一诸投下壬子年附籍口仰照依先帝圣㫖于冬各附籍处依旧例当差者一张杪児赤奏随路乐人差发事仰行下各路宣抚司与民一例当差止免杂役仍仰各处官司都不得因而搔扰不安遇有乐人赴阙承应官司斟酌与起发者一忽都花奏有茶罕元拨与字罗亥夀州民户内附籍三十一户见当丝线包银税粮外有漏籍三十一户内有打水獭一十户乞定夺事仰照勘附籍民尸别无争差依种田户例送纳丝粮外据包银一半纳官一半与本官用度所据打水獭户不湏打捕水獭与其余漏籍民户一体于各管官司当差一藤花户交各处官司与民一体当差仰斟酌气力约量科取加存恤外据年例合用藤花仰所属地靣官司从长计置趂时採摘依数送纳毋致㓕裂採取阙少用度一火赤逹刺罕大名府民户伍伯余户每年除纳丝线税粮外不纳包银止纳军汉车银二定二十九两次后断事官按脱定下与民一体当差仰依元行例与民一体当差施行是日未刻奏定左右三部尚书䓁官秋涧先生大全文集卷第八十一秋礀先生大全集秋涧先生大全文集卷第八十二秋涧先生大全文集卷第八十二中堂事记下三日癸巳京兆叅知政事商挺驰奏关陜重地大乱后余风有未殄者非廉希宪不能填抚中外右丞相史公以闻允焉未刻复入见平章王文统请廉希宪依已议同政不许遂以左丞相耶律铸代廉赴燕四日甲午有旨趣平章王文统南行于是定省府掾属去留者是日燕京路宣抚赛典只児贞定宣抚刘粛授吏户礼三部尚书以上都太仓使宋绍祖邢人郝子明爲郎中益都等路宣抚宋子贞授兵刑二三部尚书以太医院官焦仲益李子敬为右三部侍郎五日乙未左右两部官望谢恩命于省中都堂为诸投下招収人户取索钱债奏奉圣㫖谕十道宣抚司今体知得诸投下差使臣告奉到圣旨及令旨文字不经由本路官司径直于州县开读拘刷民户人匠便行拘收起移及取索钱债搔扰为此特降圣㫖今后遇有各投下拘刷起移民匠取索钱债先湏经由夲路宣抚司行下逹鲁花赤管民官不系大数民匠合拘刷起移者依上拘刷并不得似前径直于州县一同搔扰如委实不系大数合拘刷起移底民匠各路官司却不得遮当外据钱债公事不得一同拘収人员取索若委系巳身借过钱债照依先降圣㫖于宣抚司定夺立限归还违者并行治罪巳刻雷雨大作其骤烈可怖六日丙申入奏行台一切事理其㫖有云管民官管军官鹰房打捕诸色造作一切大小公事併聴行省从冝处置申刻宋刘二尚书来谢王相曰公等皆朝廷遴选谢于私门非敢闻命辝不见七日丁酉奏准八座职印以白金作三台铸造其方寸皆从品秩有差午刻藏春上人以王相南下令僧逸以良马二疋来饯陞户部贠外郎王焕为左三部郎中是日加尚书赛典只司农卿领左部如故从再请也八日戊戌益都申宋人侵轶涟水与戦败之是日追谥前经义状元李俊民为庄静先生云云先生字用章艧泽人明昌间进士道号鹤鸣老人在河南时于隐士荆先生传皇极数学巳未间圣上在潜令张仲一就问祯祥优礼有加至是先生巳殁其言尽徴故有是命以旌其徳学云𥘉张辝去曰継请以蒲轮来起公先生笑不荅赠诗以见方来其辞曰丹鳯㗸书下九霄山城和气动民謡乆潜龙虎声相应未戮䲔鲵气尚骄万里江山归一统百年人事见清朝天教老眼观新化白发那堪不肯饶明年正月先生卒于家愚甞观其遗书所得盖康节之传云甞与刘尚书才卿讲䆒焚黄故事刘曰甞闻之髙士美云其勑之全式尚书省牒故某官某职某人牒奉勑可追谥某名牒至准勑故牒年月日后备具相衘圆押其敕封上题给付某人第其子孙録全文如式火于本官家庙以告爲之焚黄九日未刻右丞相不花来纳王相行期平章以行台未办事同丞相赴省议决申刻右相不花入朝见焉陈䆳授濵棣劝农使陈君钖大名宰怀州刘渊西京十日庚子诸相座省刘尚书议部官署押事王相爲裁定焉辰刻得宋荆湖制司与右相史公书并公文所赠遗礼物时来景定二年也其其事以闻是日髙丽世子植来朝诏馆于都东郊官舎从行者一十八人选必赤太原张大本美丰仪辨而有文采爲馆伴焉継命翰林承旨王鹗郎中焦飞卿犒慰有诏翼日都省官与髙丽使人每就省中戯剧者十一日辛丑都堂置酒宴世子植等于西序其押燕者右丞相史公左丞相忽鲁不花王平章张右丞张左丞杨叅政姚宣抚贾郎中髙圣举从西榻南头至东北作曲肘座掌记王恽通译事李显祖皆地座西向其髙丽世子与叅政李藏用尚书本翰林直学士南榻坐亦西向又有龙舒院书状等官凢六人尚书己下三人皆袜而登席相次地坐酒数行语旣不通其问荅各以书相示丞相史公首问曰汝国海中所臣者凢几处军旅有无见征戍者掌兵者何人官号何名叅政李藏用对曰掌兵者金氏史曰岂伤犹以莫利支为名乎曰此名废去巳乆其官亦皆带枢府兵部之号史曰闻汝国亦常与宋人通好然乎曰但商舶徃来耳平章王曰汝国今岁亦収成曰仰頼圣㤙雨旸时若溥霑豊稔又曰闻汝国用未人正朔然乎曰第商人私有赍至本方者实不为用耳叅政杨公曰闻汝邦亦设科举曰然曰今岁试题为何曰赋则某题论即西门豹为政其炎如火诗则天砥礲兆民也又曰除诗赋䇿论外科名极多如经学隂阳医方武举筭学之类皆是也宣抚姚公口传闻汶邦有古文尚书及海外异书曰与中国书不殊又曰闻圣上近赐饩牵想巳餍饫曰悉亡之矣曰慱塞亡之乎读书亡之乎曰慱塞亡之矣遂烘堂大笑左丞张公问曰汝国王丗系説是丗臣㣧裔曰非也其来是唐顺宗第十三子逃难而立于此以王家后易姓为王时李叅政手持玳瑁聚翣史相曰执政官当以端方表徳今所用非方非圆或聚或散何居李不能荅有顷即以葛藤语乱之实饰辞也其丗子与李叅政不白縠上衽抱冠则纱圎顶巾履舄皆以丝为之带则乌犀小革也其李显甫面满月白晳须发皓然年十八以词赋状元第时六十一岁通禅学善作诗盖丗于之岳翁也酉刻皆霑醉而去其导从仪物张盖乗马马首复持一大紫盖比常益四垂极长问之曰引盖也名曰仪执明日诸相入见上闻燕语甚遂以手诏玉带遣还制词有云出水而陆去危就安冝寛汉法之拘续议楚宫之作盖准元年先奏便民之请也至元七年朝廷遣平章赵璧郎中宋道徙王都于海西岸江华岛一炬为焦土矣十二日壬戌辰刻耶律中书张左丞传旨今后应奉朝旨如无御寳并印信文字不得輙行未刻王相陛辝皇后及皇太子于青宫太子慰奖甚厚有元老克壮谋猷之谕申刻复入朝遂陛辝焉遂出自南门郊饯者廉平章杨叅政贾郎中及留冬诸掾属比至南平藏春令左右迎候于道者踵相接也上人待遇甚恭极賔主之礼十三日癸亥辰刻斋毕而去十四日甲子藏春来自南菴午刻㑹食史相行馆寥休以洒墨玉盂斚赠公及观所作玉镜命诸公赋诗西菴有幸自得辝涂抺手照人无用太分明之句仲晦爲忻然也十五日乙丑欲移寓太医使王仪之馆舎史公不许令与参议纳合君同寝处者四十余日时恽管陈言文字就命日左右杨相权供中舎之职十六日丙寅诏封保定张柔为安粛公制辝口大夫当七十之后致仕则冝国家列五䓁之封攷勋而授张某功成百战眷荷累朝方深𥙷衮之思遽有悬车之请冝䟽上爵用荅元勋可特封某公致仕事业一时宜使古今之获宠子孙后丗要知忠义之可为冝保永年以全耆徳济南张荣为济南公其词曰大夫谢事得进退之宜国家定封明始终之义某官功髙旧徳教备义方方深分阃之期遽有悬车之请冝䟽上爵以示殊恩可特封某公致仕庆及子孙常保山河之誓名垂竹帛永为忠义之门頥飬遐龄保全耆徳十八日戊辰权中省都事赵谦得脑疡极炽恽与杨都司诚之求疗于太医王仪之遂以真定麻泽民与视凡三徃诺焉踵及门中使促而去之自是泽民内侍不得出者旬日赵之疾遂无及矣一携仆既老而痴时臭恶闻石外予絮两鼻孔为汤药之夜则对榻而卧伺其缓急义之所激曽弗之倦十九日已巳堂议选中省两司都事遂以左司授恽此出史杨二公雅意辝曰据某何人过蒙擢用得文翰职足矣廿五日甲戌都堂奉㫖谕各路宣抚司宣圣庙国家岁时致祭如月朔释奠冝恒令洒扫修洁今后禁约诸官贠使臣军马无得于庙宇内安下或聚集理问词讼及亵渎饮宴管工匠官不得于其中营造违者治罪管内凢有书院亦不得令诸人搔扰使臣安下廿七日丙子都堂奉㫖夫五岳之中恒属其一丰阜峻极作镇北土爰古进今祀典存焉粤自国朝开创以来祠祭之礼亦未甞阙其岳庙中今后仰过徃使臣军马母得安下搔扰毁折树木及不得于看庙人处夺要铺头口仍仰常切修葺毋致踈荒廿八日丁丑都堂奏奉圣㫖道与真定路宣抚司据懐孟逹鲁花赤蜜里吉緫管覃澄奏告管下地分多有屯住蒙古头目遇有関渉词讼公事不肯前来对证徃徃不伏勾追以致迟滞公事准奏仰遍谕诸路宣抚司今后各州城管民官遇有関渉蒙古军人公事理问时分管军官一贠一同聴断施行无得偏向准此秋七月丙申辛酉朔前河东宣抚使张公以怨家有言去留维谷是日得行省谘保及史相濶左丞互为申理奏准充行中书省参议方得觧去良不易也呜唿天道冥冥报施其间令人有可疑者今张以正获罪然圣人所事不为过甚公岂犯此忌邪可不戒之哉其宣辞云张徳辉宅心刚正处事精明及居风宪之司遂有澄清之志巨猾望风而屏迹疲民受赐以到今不示显膺何彰独立可特授翰林学士参议行中书省事尚资婉画庶厎成功十七日丁丑大司农左三部尚书赛典只改授平章政事制辝曰两朝眷遇凡事精勤常办集于军前能经营于意外欲旌成绩冝处台司当奉至公用遵大体尽尓賛㐮之力副予委任之诚至于办集经营当时论者谓于公甚为切当公遂置酒重以润笔为荅恽谢不敏十八日戊寅翰林国史院保雷膺与恽充本院属官十九日巳卯石抹刚纥荅授右三部尚书制词曰望髙门地业不坠于箕裘身侍禁闱劳乆服于岁月宜分膺于三部俾庸列于六卿可特授某官当副朕心母瘝厥职廿日庚辰行省谘者数事都堂议有可否史公曰虽分两省其实一也若非関利害者不宜妄有阻駮使王事成就可也今后凢行省所谘湏三日内咨报自是上下云为如流水之源矣予当时叹赏以谓不多得也廿一日辛巳有旨丗臣买住孩児圣㫖宣谕了也教省家与文书去者其制辝曰我家当开拓之𥘉乃祖有经营之力人今不见功岂可忘虽尔身未及成人在朕心忍令无后姑承旧爵用显元勋直湏长立之年许领职司之务廿二日阔学士授中书左丞阔字子清时年三十九岁甞受学于王百一张耀卿其父潜邸旧臣丗为阿塔赤汉语羣牧所官也廿三日癸未郑江授侍卫官其辝曰郑江职在承宣誓从征役迹去易就难之意有忘家忧国之诚不示褒崇何明劝激就带巳降金牌充侍卫军副都指挥使同判武卫军事景州军民长官如故更冝戮力以奏肤公是日有旨与老王姑护持玉华宫圣旨者其辞曰錬师王道妇赋性纯正执志不囬挺挺然有古烈妇之风奉侍我太上皇皇太后积有年矣周旋之间曽无过举当时雅为敬重使之入道为此先帝常加赐予巳勑令真定管民官选择佳地起盖宫观资给衣粮仍以玉华之名赐之以为我家祈福之地朝夕焚诵用报我皇考妣罔极之恩所在有司冝加持护毋容它人妄相侵夺母以差役相毒以致不安常教告天与皇家子孙祝延福寿准此廿五日乙酉权中省都事赵谦终于上都客舎恽为棺㰸并封视随行衣装请于郎中贾君仲明蒙赗钱千五百缗廿六日丙午遣送赵君焚于都城东十里外囬适赵氏亲知徐緫管者至其仆与所封装箧付焉三十日庚戌时前军储所官塔塔児亥术忽乃昔刺必阇赤马月忽乃䓁争相爲用丞相史公与阔左丞议曰今南边极逺江淮又不用兵所事宜废至于异时征进一行部官可辨旣而中止特㫖以前都运周恵子锴领其事七月廿七日丁亥前大名路宣抚司幕官雷膺前东平路宣抚司同议权详定官王恽同日授翰林修撰雷词头云家学有传士行无玷昔年诗礼巳闻鲤过于庭阶今日丝纶复见凤毛于池上可特授某官同知制诰兼国史院编修官冝振斯文以弼予治王词头云行已无忝博学能文顾超絶之逸材足铺张于伟蹟冝司纶命以賛皇猷可特授某官同知制诰兼国史院编修官当振斯文以宣朕命承旨笑谓膺䓁曰汝二人可谓佛子出丗矣恽䓁谢不敏既而奏准行翰林院事中省既以院印授承旨公因与恽议曰前朝士人无几若比老使得霑一命尽有光矣遂保奏廿余人拟为随路提举学校官是曰有诏照㑹立翰林国史院道与翰林承旨王鹗据保奏翰林院官修国史事准奏収拾者在这里底先与职名者外未到人贠候来时定夺今开坐元保人数并巳除翰林院官职名如后一巳除翰林学士承㫖兼修国史王鹗翰林侍读学士郝经差充国信使翰林侍讲学士李昶兼同议东平路军民事翰林学士知制诰同修国史李冶翰林修撰同知制诰兼充国史院编修官雷膺王恽一未除见収拾王磐直学士徒单公履待制孟攀麟待制宋思诚修撰胡祗遹应奉右仰照㑹収拾者准此承旨王公字百一曹州东明人知人榜辝赋状元皇帝在潜时首以礼币徴焉以老儒故上甚敬重每见以状元唿之以元年七月受是职公上章言修史事云自古国亡而史不亡唐取隋史焉宋取五代亦然金不为辽作史至今天下有遗恨我国家以神武定四方皆太祖圣武皇帝庙谟雄断所致若木乗时纪録以诏万丗切恐岁乆渐至遗亡又举前朝名笔数人于是上特降是诏焉廿八日戊子丞相史公遣修撰雷膺送安粛济南二国公诰命公曰若所有润礼汝二新人中受之且代光院之赠廿九日已丑申刻丞相史公卧合中前行部马月忽乃来谒辝不见曰若公务当于都省相见秋八月丁酉辛夘朔徴君许衡授懐盂路教官制曰许衡天资雅厚经学精专大凢讲论之间深得圣贤之奥受罚者恐陈君所短为盗者畏王烈之知所在向风真堪正俗可令于怀孟䓁处选拣子弟俊秀者举归教育取作范模再令董子帷前有传授之弟子重使王通门下皆经济之名臣毋䘮斯文以弻予治窦杰授太子少傅制曰徳全天懿学得圣传文章足以徽帝猷言行足以为丗范属周丗本支之盛要汉家羽翼之成冝导春宫用严师训可特授太子少传早为谕教当自诚心左右前后皆正人冝公所选干戈羽籥在东序行见其仪宣抚姚枢授太子少传制词曰姚枢天彜素厚圣学有传能全践履之功发自诚明之性养成耆德无非礼乐诗书当侍春宫爰置左右前后可特授某官要明早谕以賛元良用传震索之祥得継离明之照二日壬辰奉㫖诸路学校乆废无以作成人材今拟选愽学洽闻之士以教导之凡诸生进修者仍选髙业儒生教授严加训诲务要成材以备他日选擢之用仍仰各路官司常加主领敦劝随颁降从六品印信勾当癸巳緫帅汪某授巩昌路便冝都帅其制曰某官勋髙再丗勇冠诸军向因犯顺之徒遽起称兵之衅頼兹戮力殱厥渠魁及当来觏之时殊乏自矜之色观其诚赤深可尚嘉就带巳降虎符可授巩昌路同签便冝都緫帅事冝尽賛毗以禆遗逸垂功名于千载萃忠义于一门尚副朕怀以固吾圉甲午奏遣宣使王好礼阅邓州军实仍送万户史权改授江淮大都宣命乃奖谕军将等诏其辞曰朕即位之𥘉深以戢兵为念故年前遣使于宋以通和好宋人不务逺图伺我小隙反启边衅东剽西惊曽无寕日朕自还宫诸大臣皆以举兵南伐为请朕重悯两国生灵之故犹待信使还归庶有悛心以成和议留而不至今巳一载徃来之礼遽絶侵扰之暴不已彼甞以衣冠礼乐自居理当如是乎曲直之分灼然可见今遣使徃谕卿等当整尔士卒砺尔戈矛矫尔弓矢约㑹诸军秋髙马肥水陆分道而进以为问罪之举尚頼宗庙社稷之灵其克有勋卿等当宣朕命明谕将士各当自勉予大赉汝仰下项把军头目毋替朕命四日乙未前奉使贺某复授宣谕大理国使其词曰贺某㓜懐竒节筮仕昌时及知遇于先朝遂抚绥于大理杨威絶域昔収定远之功服事庭屡抗伏波之请宜旌前効俾焕纶章汝其宣畅皇猷洋溢方外爰体绥怀之意以安遐迩之情转为招徕式副所託五日巳亥承旨命恽与某同撰释莫诸文某人所撰中涉论议公曰文自有体此䓁文字皆是賛颂功徳不当如是徐莞尔曰不知谓我云何至于散文亦有三说入作湏若虎首取其勐而重也中如豕腹取其醲而多也末同虿尾取其临出螫而毒也此虽常谈亦可为之法也六日丙申诏追谥真定五路万户府叅谋李大其词曰政书仕籍声振諌垣至于今代以有爲方之古人而无愧适将擢用遽不愸遗既乖显异于生前忍使湮微于身后冝钖如纶之命用增拱木之光可谥曰贞粛魂其有知歆此无斁同日复追谥前监察御史中庸先生张特立其辝曰学有渊源行无玷玦虽经䘮乱不改故常向邸之升闻降玺书而褒重未遂丘园之贲俄兴窆之悲冝焕丝纶用光泉壌可依前号中庸英灵如宠数其知复追谥故徴君魏璠恬退自如刚毅有守常谓生前之不逹忍令死后之无闻冝定嘉名以光后裔可谥曰靖粛先生名璠字邦彦金贞祐𥘉词赋进士第道号峯老人正大末以修撰使武仙不屈大元庚戌上徴至潜邸条陈三十余事如定官号颁俸禄功罪有赏罚能否有升降署治天下之急务又曰农桑天下大本不可不重是故明君重五谷而贱金王告许之俗兴罚及无辜侥倖之门启官及不善汉之常平宋之讲筵万丗可常行也又荐中州名士大夫六七十人今之施为多先生余论也今曽孙必复已为翰林修撰七日丁酉许教官衡改授国子祭酒其辝曰懿徳素全经学洞贯视聴言动皆合礼冝进退周旋举皆中道所在满御冦之屦畴非趍董子之惟冝处成均以全乐育可特授某官务讲明于圣道为矜式于国人八日戊戌太传姚枢改授大司农其辝曰学明经旨徳备天彛由本邸而知名从王师而伐罪黾勉从事于今有年可改授某职务要克谨农时一遵诏旨民举縁于南畒岁有望于西成庸厚民生以强国本九日已亥郑汝翼授大理寺丞其词曰某官法律深明䑓寺徧歴常谨少恩之戒共推断狱之平任此旧人弼予新政可特授某官冝在簿书之际更详朱墨之工十日庚子赐髙丽国王倎手诏时值权臣金氏之变其辝曰丗居东土封自西周中国之姓虽更外邦之贡不阙向以权臣之专宠至于只矢以相加卿慨发纯诚来修觐礼敬形于色济济然殊可观情见乎辞谦谦而不自伐冝还旧服徃绍新休可封髙丽国王仍统治东方诸国如故尚服宠光益加奋励十一日辛丑徴君李治授翰林学士制词曰某官秀擢巍科力穷圣学据纵横之大笔足润色于皇猷况当青史之编冝与玉堂之选可特授某官知制诰庶得腹心之助以光纶綍之司十二日壬寅刘秉恕授中书吏部侍郎其词曰家学有传天资素厚向处副车之地巳全制锦之功荣示褒崇以明劝奖可特降金牌授某职兼邢州安抚使徃膺朕命毋废攸司傥中心不异扵此时岂后宠反薄于今曰十三日癸邜太医王仪授太医院判兼教授其词曰歴学精髙儒术通贯肱不待于三折功巳底于丕全乆侍禁闱共惟耆徳可授某官勾当尚传素业用授诸生十四日甲辰赐刘元帅手诏兼宣谕䕫府路新附军民人䓁其词曰且土地定其疆固有朔南之异而父母爱其子曽何彼此之分朕甞以四海为家万方在巳凢有来賔之俗敢忘同视之仁近因宋国之未臣遂致蜀川之重扰彼军旅焉老淹于屯戍彼民人焉力尽于转输况值凶荒举皆转徙保聚山麓者延生于岁月潜匿泽薮者横死于风霜彼君有昧于天时在朕心亦有其慙徳今兹刘整慕我国朝既能顺徳而来当副徯苏之望市肆勿异田里俾安尓有货财毋令刼掠尓有禾稼罔使践伤诸囬囬通事人等逃在彼军者许令自还为良不属旧主除已行下陜西行省常加存恤不使侵攘外今降金牌五银牌十以旌有功者当续具姓名颁降宣命凡在军民各寕处所故兹诏示想冝知悉十五日乙已董文炳授亲卫军都指挥使其词曰某官性秉忠贞才堪任使积年事上不违咫尺之天今日定封当处瓜牙之地可特降虎符授亲衞军都指挥使同签武衞军事尚严宿衞益効勤劳用副朕心以成尓续十六日丙午宣谕归附段实曰向率我师徃临尔境重拒国人之请因从城下之盟欵附而来忠勤益着庸示至优之渥以彰同视之仁尚修前効母负𥘉心抚安已附之民招集未降之衆国典有常卿其勉之十七日戊申宣谕青居山帅臣某官爰从变故明审事机携赤子以来归保青居而不失要明实志屡立戦功傥不示于宠章何以旌其忠恳用钖虎符之命以彰鸿渥之殊余如故尚尽乃心毋厥职傥忠心不异于始岂后赏反薄于前前通许屯田万户宋抃授某路劝农官其词有天资忠悫儒学专精昔兰省之荷嚢乆勤王事近栁营之积糓大备兵储冝崇褒奖之恩以尽始终之义其弟宋彰屯田府谘议其词曰明切事机用输诚欵能释乐成之业以明懐徳之心宜示褒崇取爲劝激可充邓州屯田緫管下谘议兼招抚未降军民勾当更当自勉期有成勲邢州张安抚耕改授吏部尚书其词曰徳备忠纯材优经济及试临民之职首驰报政之声保安全于乆废之余集流亡于四散之后以兹明效冝示宠章可超授吏部尚书兼前职仍易虎符以昭鸿渥徃膺朕命恪守攸司十八日乙已奉旨颁降中统权冝条理诏制曰事匪前定无以启臣民枧聴不惑之心政岂徒为必当举帝王坦白可行之制我国家以戎旌而开建于禁网则阔䟽虽甞有所施行未免渉于简略或得于此而失于彼或轻于昔而重于今以兹姦猾之徒得以上下其手朕惟钦恤期底寛平迺姑立于九章用颁行于十道比成国典量示权宜务要遵行毋轻变易据五刑之中流罪一条似未可用除犯死刑者依条处置外徒年杖数今拟逓减一䓁决杖虽多不过一百七下着为定律掲示多方开条呜唿六计周官所以蔽群吏之治三章汉法所以慰百姓之心详酌旧规着为新制惟上令昭垂如日月则下情易避如江河虽曰从轻期于不犯咨尓有衆体子至懐故兹诏示想冝知悉十九日巳酉辰刻同雷彦正游宣抚子明赴南平山辞藏春上人时入坛不克见㳺于菴门外大唿曰师父显䓁谨来拜辝时丞相史公第四子杠侍上人于此遂置酒相别此囬朔风振野吹砂䃯射人殆劲矢然寒已不可胜矣廿日庚戌诣都堂辝诸相南归廿一日辛亥辰刻由都西门出是夜宿桓州廿二日壬子抵旧桓州廿三日癸丑前次牛群头取直东南下崖岭夜半宿山南农家明日甲寅宿云州张継先家廿五日乙夘自望云㳂龙门河南行入寒山峪遇大雨憇寒山逓铺午霁渡泥涧人马缒而下挽而上登靖边北岭有虎突起涧东啸而去人马为辟易投宿碧落崖下崖峻絶方广如画屏然泉流萦带环山根一匝秋稼巳熟黄云满川盖朔方之武陵溪也廿六日丙辰下十八骨了泥滑不能骑比至平地仆马为痡矣行约两舎抵田家止宿廿七日丁巳宿北口小杏明日踰灰岭试桃花峪温汤山间殊有竒观石为盘涡如碧玉盆者非一寿藤灌木交䕃左右其水泉盖潞河之上源也是晚宿新店又二日至燕粤自中元九月奉檄北上至是年辛酉九月凢十有三月实歴三百八十四日秋涧先生大全文集卷第八十二秋礀先生大全集秋涧先生大全文集卷第八十三秋涧先生大全文集卷第八十三乌台笔𥙷序至元改元之五年秋七月宪台笔建于以用昭太微执法之象诏前平章政事塔察公爲御史大夫曰中丞曰殿中侍御史以帖赤木八刺拨灰贰焉曰侍御史曰治书曰监察御史纯用汉人一切事冝率循旧典其里行十有二人令各举所知以充贠数侍御史太原髙公乃以相人梁贞前翰林修譔左司都事恽俾遴选方朝廷向治思有以重之其监察到台特诏庭见以肃其气优禄稍以厉其严朱衣哀板虽以七品就列秩望清峻天下事无非所当言者其出使四方佩金符分属掾驰驲传中外具瞻凛然耸绣衣直指之望至有恨其崇资不得与之同事者内则号下台通论驳设六察画坊厢纵游察小大事月限以数于是腾章抗状纷畨迭作霜逐简花风声动台阁矣仆偎厠里行颇收薄用比受更凢三十有二月尸素旣乆具藁纷然併以外台所言一二凡得台纲书记事状时务等篇揔一百五十余章釐爲五卷题之曰乌台笔𥙷客有覧而诮予者曰昔人諌草徃徃削而去之子今是举不几于自用昭晣以章时事之非乎子曰客何见之晚也里行言责也人与言虽卑而微其见于此者皆本台巳行底至而不遗者也故书之䇿正欲表夫朝廷寛忌讳重台諌顾惟荛言曽不少弃见乎微其至可知已至于政贵有恒辞尚体要予虽不敏中或有一得焉是又不可因巳陈而废之也客唯而退于是乎书以爲序乌台笔补监察御史王恽今呈谨集録到御史台典故条例上自秦汉迄于宋金凢七十三事逐一开列于左有可行于今者伏乞钓覧采择湏至呈者一古今名号更易御史大夫大司空大司宪御史府宪台兰台左右肃政台左右御史台一贠数品从唐制大夫正三品中丞二贠侍御史殿中侍御史监察御史正六録事二贠从九金制大夫一贠从二中丞一贠从三侍御史二贠从五治书侍御史殿中侍御史二贠正七监察御史典事二贠从七检法四贠从八一三院人数唐制台院令史七十八人书令史二十五人亭长六人掌固十二人殿院令史八人书令史十八人察院计史三十四人令史十人掌固十二人金制狱丞一贠架阁库管勾一贠令史一十人分掌名头上台机宻房掌察到应干公事下台机宻房掌同上台谓监察紏到公事申台吏户礼兵刑工房斟酌繁简一三院例一曰台院其僚曰侍御史唿端公知杂事谓之杂端非知杂者号散端二曰殿院其僚曰殿中侍御史唿侍御新入者知右巡以次左巡号两巡使三曰察院其僚曰监察御史亦唿侍御毎公堂㑹食杂端在南榻主簿在北榻皆絶笑言一台门例旧日御史台在宫阙西南其门北开取隂杀之义一置狱例旧台中无狱有湏留问寄禁大理若寻常之狱推讫断于大理唐李干祐爲大夫请于台置狱虽按问爲便而増鞠狱之弊至开元间御史大夫崔隠甫奏罢之湏留问者寄禁大理一班簿例治平元年闰五月诏御史台阁门十日一具细书班簿以进自今大书爲册月上之一两台发使例旧例两台岁发使八人春曰风俗秋曰廉察以四十八条察州县一受事例旧例只日台院受事双日殿院受事一职官如置御史大夫秦官位上卿银印青绶掌副贰丞相其监察御史掌监郡一弹奏进止例旧例弹奏皇帝视事日御史奏之景龙后皆先进状听进止许则奏之不许则止一同诘冤狱例凢爲三司同诘三司爲御史大夫中书门下省大事奏裁小事专达一衣冠例秦御史冠柱后惠文盖用铁爲柱取其审固不挠唐大夫中丞遇大事押奏冠法冠衣朱衣纁裳白纱中单以弹之小事常服而已一大礼例国有大礼则乗赂车爲之前导一审覆例若有制使覆案囚徒则刑部参择之一三司理事例则与给事中中书舎人更直于朝堂受表一中丞与皇太子三公相遇例元魏朝故事中丞出与皇太子分路三公皆遥驻车去顿轭于地以待其过其或迟违则前驱以赤棒棒之一六职例一曰奏弹二曰三司三曰西推四曰东推五曰赃赎六曰理匦一侍御史五曹例汉皆用公府掾属髙第者爲之一曰令曹掌律令二曰印曹掌刻印三曰供曹掌斋祠之事四曰尉曹掌厩马之事五曰乗曹掌护驾之事一新除有罚例旧例新除者未晓制度有罚至罚有逾万钱者若议罚则询于杂端一侍御等里行例唐龙朔元年置侍御里行殿中里行监察里行武后文明后颛以里行名官长安二年复置内供奉官一供奉例旧例掌殿庭供奉之仪式毎朝与侍御史随仗入位在中丞下给事中中书舎人后一持书故事持书侍御史者本汉宣帝元鳯中因路温舒上书冝尚缓刑帝深采覧之季秋清谳时帝幸宣室斋居而决事令侍御史二人持书故曰持书侍御史一四推莅太仓左藏出纳例旧例以殿中侍御史第一人同知东推莅太仓出纳第二人同知西推莅左藏出纳号四推御史一大朝㑹例凢冬至元正大朝㑹则具服升殿若皇帝郊祀廵省则服从旌门徃来检察视其文物之有亏阙则紏之一衔署例凢弹劾之事御史言于大夫若遇大事则方幅奏弹小事则署名而巳一监察不得供奉例旧例监察正门无籍非因奏事不得入至殿庭开元间勑并令随仗而入不得一监察例凢冬至祀圎丘夏至祀方丘孟春祈糓季夏祀明堂季冬祀神州五郊迎气及享太庙则二人共监之朝日夕月及祭社稷孔宣父齐太公蜡百神则一人率其官属閲其牲牢省其噐服辨其轻重有不修不敬则劾之一㑹议例尚书省监司七品巳上官㑹议先牒报台亦一人徃监若据状有违及不委议意而署名者紏弹凢有勑令一御史徃监即监察受命而行亦监其过谬一监斋例凢京都忌斋日则与殿中侍御史分察寺观七品已上清官皆顾行香不到则牒送法司一监决囚徒例凢决囚徒则与中书舎人金吾将监之一在京监察例分知左右廵各察其所廵之内有不法之事谓左降流移停匿不去及妖讹宿宵蒲愽盗切狱讼冤滥诸州纲典贸易隠盗赋歛不如法式诸此之类咸举按而奏之若不能紏察及故纵蔽匿者则量其轻重而坐所由御史一监察御史杂例分察百僚廵按郡县紏视刑狱肃政朝仪朝廷有不肃钦者御史则紏而劾之每二人五日分知东西朝堂一边功例凢将帅戦伐大克杀获数其俘馘审其功赏辨其真伪一门直例凢自监察御史已上毎日一人于本司当门直以检察台中出入及令史领词讼过大夫之事若縁词讼事须推勘者大夫便委门直御史以推之一风闻例旧日御史台不受诉讼有通词状者即于台门候御史御史径徃门外収采知可弹者畧其姓名皆云风闻访知一相遇例凢御史以下遇长官于路去戴下马长官歛辔止之一监围例旧例蒐狩则监围察㫁絶失禽者一监选例旧例吏部将除定贠数及拟到州县付之监察于吏部别置监察一幕御史閲数临视而已若中间或有资歴先后品从髙下及不应等事许授除官陈告御史即推䆒根因与之改正一进帖例监察旧例所进帖子止是今呈子様但内爲腰封其囊上用黄𥿄作帖黄上书奏帖二字下书臣某谨封一照刷例旧例照刷所司先具事目到台其文卷后粘连刷尾具公事本末赴台照刷监察御史于正位坐閲朱销簿台令史一人在傍亦坐执掌具到事目其当该人贠引卷通读若系筭数文卷更设帐科司吏一名与台令史一同刷磨其中但有违错稽迟监察将文卷収讫申台量情治罪余无违错者即令大程官于刷尾骑缝近下先用刷讫铜墨印然后盖以监察御史朱印及于朱销簿上结尾后亦用刷讫铜墨印一督军御史晋职官志光武建武𥘉征伐四方始权置督军御史事竟罢东晋孝武太元六年复置隋炀帝时监军御史一符莭御史前汉百官表其治书符玺者印绶比二百石以上皆铜印黄绶汉官仪尚玺四人掾史赵尧爲符玺御史尚玺者也晋职官志符节御史秦符玺令之职也汉囙之位次御史中丞掌绶节铜虎符竹使符及泰始中武帝省併兰台置符莭御史掌其事焉一防禁御史晋职官志按魏晋官品令又有防禁御史第七品兰台之职也一汉六条汉官仪云部刺史周行郡国省察治状黜陟能否断治冤狱以六条问事非条所问即不省其一条曰强宗豪右田宅踰制以强陵弱以衆暴寡其二条曰二千石不奉诏书遵承典制背公向私旁诏中利侵渔百姓聚歛爲奸其三条曰二千石不䘏疑狱风厉杀人怒则任刑喜则滛赏烦摇刻暴刺截黎元爲百姓所病山崩石裂訞详讹言其四条曰二千石选署不平苟阿所爱蔽贤宠顽其五条曰二千石子弟恃怙荣势请託所监其六条曰二千石违公下比阿附豪强通行货赂割损政令一廵案官选判官支使例旧例十道廵案则选判官二人爲之佐如本道务繁得量差官人歴清干者号爲支使一廵案出入例汉监者每三歳一更常十一月奏事三月还监焉唐廵案使率三月巳后出都十一月终入奏事宰相李峤请率州置御史一人以週年爲限一廵案州县例诸监司每歳分上下半年廵案州县具平反冤讼案访利害及荐举循吏案劾奸赃以闻一案察所部有犯诸案察官知所部官有犯若事理重者躬亲廉察余事听先委不干碍清强官体䆒有无实迹结罪保明申所委官司于案章内明坐所差官体䆒到事因并不得出榜召人首告即犯赃私罪虽巳离任𬒳告论或因事彰露者听案治一具发摘过赃吏例诸案察官毎歳终具发摘过赃吏姓名置籍申尚书省一廵案许见宾客例诸监司巡案许接见宾客惟不亲谒一直指使汉直指使持斧衣绣衣一知班受百官及命妇入宫帖子例旧例百官入朝知班一人于宫门受百官及命妇入宫帖子其止书某官某职某爵上用职印令执事人授知班盖使知其百官是日有疾病有故者其所告状爲之曹状一知班紏弹例殿中侍御史下设知班十人如百官朝㑹知班四人于四方临视如有失仪堕简者知班向其人前问何姓氏然后具状紏弹一主簿例隋大业三年始置隋二贠唐省一贠掌印授事发辰勾检稽失及𬋩辖台中杂务公𪠘厨库检督令史奴婢配勲散官职事毎食则执黄卷书其谴罚右呈诰晁逈爲工部尚书集贤院学士判西京留司御史台他官止云权而逈云判者以三品故也理检使宋朝淳化三年置院在宣德门外西北廊皷院之西令登闻皷司进状人有称冤滥沉屈者即引送理检院审问登闻皷院宋朝皷在宣德门南街之西廊院在外门西之北廊旧曰皷司景德四年五月改今名凢文武臣僚合门无例通进文字者诸色人进状并先经登闻皷院除告军机宻事及论诉在京臣僚即依例实封如进入后审状有异同虚妄及夹带他事并科违制之罪所论事理重依格勑施行仍令进状人别冩札子节畧要切事件连粘于所进其余所进文字并先拆开㸔详定夺或有元本文字照证速牒合属司分取索若事合施行及所进利济有可观採便通进若显有违碍不可施行即当日内告示本人知委不识文字者许陈白帋据所论事件判院官当面抄札诣实口词仍当日据収接到所进文状都数逐件开坐行与不行因依具单状闻奏若进状并遇白帋人称皷院看详不尽情理即许经登闻检院进状披诉仰检院详酌事理若皷院所定不行爲当即据不行爲当縁由判押审状与进状人収执如皷院所定不当即具不当事件并元进状缴连进呈其収接所进文状亦于当日内具都数开坐行与不行因依单状闻奏其披诉人即时判审状给付即许于御史台陈诉其登闻皷院检院委实行遣不当者方得接驾及缴所判审状披诉当付所司勘鞠如披诉得实判皷检院官必行朝典如是虚妄本人科上书诈不实之罪未经皷院进状检院不得収接未经检院不得接驾进状违者依法料罪判院官二人旧以内臣勾当至道三年改用朝臣登闻检院唐置匦宋朝太平兴国九年改匦爲捡东延恩白崇仁南招諌曰思諌西申冤曰申明北通玄曰招贤改匦院爲登闻院院在宣德门东廊之北景德四年五月改爲登闻检院是月勑如急速文字画时进入常程文字一例毎五日一次于检院内通进天圣七年上因读唐史见匦凾逹下民冤枉之事乃谓左右曰天下九州之大岂无冤枉之人若至京师检院皷院理雪者必是州县官吏提点刑狱转运使不能理雪又若不爲申理则赤子无告矣乃置匦凾仍专命御史中丞爲理检使应诸色人除竒巧法术邪妄干正道事不得上言及常程公事自依乆来体式令逐处官司并皷院収接外如有指陈军国大事朝政得失大改冤枉累经诉理未获辨明或事干机宻并许诣匦凾投进内委是急速文字画时进入其余并每五日于检内进纳如无亦具单状闻奏如检院进状人称冤滥沉屈者画时引送理检使审问判院官一人旧止舎人兼掌淳化二年始命他官判之都护府都护一人副都护二人长史司马各一人射声校尉汉掌待诏射声士工射者冥冥中闻声射则中之因以名也湏待所命而射故曰待诏射声戊已校尉汉元帝𥘉元元年置甲乙丙丁庚辛壬癸皆有正位唯戊巳寄治耳此所置校尉亦无常居故取戊巳爲名一説戊巳居中镇覆四方汉所置校尉亦处城之中抚诸国也散骑常侍骑马并乘与车骑而散从无职事也旧日监察所行一差监察例本台且以三人爲率本台备具本官脚色伴奏自进呈御笔点差假如首先一人是台家法意者御笔或点却次者第三者一无故入御史台杖六十挝皷者先杖八十一台諌捡院皷院台旣立余皆合行皷院在掖门东检院在掖门之西一旧来监察照刷止是彻卷看读但有稽迟即有杖罪如违错等事更不消説监系取招讫送法断定然后决罚据勾当限次如疮未愈勾当疮巳愈不出又是罪及照閲朱销簿一金国省院台爲三省一旧有六台六院一上下台大夫中丞爲上台侍御史以下爲下台一治书侍御史乃是台奏事官爲制一台一报午时省即起然后台起六部视台起然后部起一按察兼运使其意已爲按察中间一切欺隠不公事则不敢犯早辰先与书史判按察司事次乃与同知副使判运司事一旧日监察如某吏行止不修及赃滥者监察于本人门或帖子或粉壁书云某人行止如此身事便索废却一台有三台上台下台外台一旧日监察出使带牌起驿马一监察有急事至撒合门纳帖子无问早晚自宫中传入奉御传于门娘门娘转于承御承御闻奏上如熟寝承御直夜者不敢声言击所悬之玉爲之袭声旣寤进读某人奏到帖子如此等事若上即裁决令承御批送省部台上用小方玉印印之所司得旨登时勾当趂明日朝奏对一旧日监察外路有体䆒公事差部官一贠并部令史事得其实官台吏人杖一百巳下皆决之若有大改公事台司覆察得实関所该部分差部官与监察一同致勘如所察不实监察所得罪止是罚俸赎铜一旧日三品巳上官有罪监察体䆒得申台呈省闻奏若宣勘本官不问虚实即便承伏如中间实有冤枉令家属告秋礀先生大全集秋涧先生大全文集卷第八十四秋涧先生大全集卷第八十四乌台笔𥙷弹聊城县官汚滥事状今体察得愽州聊城县周县尹至元六年冬与部内良人妻阿曹通奸其秦主簿亦于当年秋前徃上口镇仓部粮与部民冯货郎女通奸俱各私下用钱折合休和了当就问得本路司吏朱勉与所察相同今来切详县尹主簿俱系牧民之官承流宣化肃政风俗者也今侵犯部民其汚滥非违如此合行紏劾论中都䘮祭礼薄事状切惟送终人子之大事今见中都风俗薄恶于䘮祭之礼有亟当紏正者如父母之䘮例皆焚烧以爲当然习旣成风恬不知痛败俗伤化无重于此契勘系契丹遗风其在汉民断不可训理合禁止以厚薄俗外据除六无问贵贱多破钱物市一切帋作房室侍从车马等仪物不惟生者虚费于死者寔无所益亦乞一就禁止据此合行具呈皇太子亲政事状盖闻武丁学于甘盘号殷髙宗孝宣起于民间爲汉今主以唐太视朝以子治观政丗宗东廵以允㳟监国斯二君者岂特爲元嗣广聦明逹民事而巳盖将正神明之噐分夙夜之忧系臣邻之心慰亿兆之望抚军监国皆其事也而贾生亦云太子正而天下定矣㳟惟燕王殿下春秋鼎盛孝敬日隆今者守中令领枢府然首居重噐未甞事事且古之圣人宜莫如舜尚歴试诸难用彰玄德以恽愚虑诚冝早正位号俾躬理庻务仰承黄屋之心俯署青宫之事如每歳春车驾廵幸上都燕王殿下居守陪京抚临汉地握一府之枢控百辟之重俾睿智足临日深治道又念方今圣天子以仁厚㳟俭率先天下而継軆者于稼穑艰难之事又不可不知也不然沿边将士自较閲以来上下负责不蒙自新虽欲功过相当将何所明若髙秋马肥奉将天威抚廵江汉以之颁犒禄秩赦宥过悞岂特旗帜壁垒精彩一新亦将作士气逷蛮荆怀逺方安新附复有奋忠竭力建非常之功于目前者矣其争先怏覩讴歌庆幸倍于寻常万万也又省记顷者太子合昔歹在先朝时巳以位号之正判署教条亲谕汉官兹非其事与能若是固盘石之基定天下之本计孰大于此者恽职分虽卑猥当言责国之大事敢冐昧敷陈弹博州緫管杨庭训不之任状今体察到前博州路緫管杨庭训本官爰自宣州次官陞充河间路緫管同知再考授博州路緫管于今年七月内祗受宣命虎符充延安府緫管朝廷恩私待以不薄不期録连保状輙自献投以延安爲下路欲难其行以少中爲稍降妄攀别例一意徼求有亏㢘莭兼照得之官程限巳有定例其杨庭训自祗受以来经今四月有余推延事故逗遛不行恐臣子之分不当如此事属非违合行紏劾第二状近爲延安路緫管杨庭训不赴任事巳经具呈未蒙定夺切闻上台照勘体察本官元行文卷意者岂谓宪司巳有先行故迟迟其意却縁恽体访此事前后月余才方得实据本台事理并不知㑹至于愚见偶与钧意略同行之似不相妨縁元状止弹本官爲路小官降故违朝命八十余日不行之官至于自投保状曽不知愧即系弹章中引据事意本非正情设若在先亦有此等事体未甞紏弹傥今后更有佀此事同而情理深重者恽等合无其行与否据此合行载呈论河南行省屯田子粒不实分收与民事状㑹验河南行中书省咨该去歳屯田子粒一百万石内明该屯户收分语句今体访得止收到稲糓又马料粟通计约四十余万石其收分与民数目至今不曽给付使失业之民二万三千余户徃返千里却于住贯般易糇粮以供朝夕贫者至啮食草木陈告无所以致徃徃逃窜至有举屯全空者切惟屯田大计当草创之际所冝务逺圗固根本开布恩信抚飬新集遵固予之道植乆驻之基不务出此将上项子粒公丈明该除数实惠曽不及民使官食前言民有饥色张虚数以要上知頋小利而歛衆怨旣非国家之便又非持乆成大功之逺略也其昧上虐下是属姦欺据此合行紏呈论河南分作四路事状切见河南系边防重地耕戦之大本所在今国家用兵江汉开置屯田示其乆驻非特取㐮阳而巳爲今之计冝分治抚飬以实河南根本爲急照得河南地方寛阔东西二千南北一千余里跨州连郡大小七十余城军民一十八万户虽不及徃时实亡金一国也今止设緫府一道使都辖于上府治又处北偏东南州郡半与南界犬牙交入如唐邓徐邳亳颕等州去京近者五六百里少有缓急其簿书期㑹徃返交错首尾相应动輙月余不惟办集生受其实难以控制兼平时与多故事势不同自攻守㐮阳巳来转输调度百色所湏取办有司急于星火今而亦同止辖三两州者张官置吏一体勾当纵彼人才固难负荷此特官府之难易耳所可虑者迤南屯田大复坏散徃徃避役致有夅屯全空者其患在不州府衆人躭悞无有专任责者故也又值蝗旱连年军民困苦譬犹群羊数万𬒳扰不安虽居牧地且乏水草又令一人看管放牧未见其安且便也以恽愚见合无将河南地面分作四路以归德爲一路而徐邳宿亳之以蔡州爲一路而陈颖睢息之以邓州爲一路而申𥙿唐之以南京爲一路而钧许嵩汝郑延之其选任官吏比之常调増加品秩庻勉劝事功人争效用外据所该屯田地靣其府官令兼带营田使职名于上提点勾当外三路所有屯田户主常加存恤将彼此亊情互相照料抚飬其生业休息其困乏使一方军民及居者屯者两不失所方为称职然后限以歳年责其成效以慿考较别议陞降如此庻得军民两安政成化理亊无矌慢边防之重地旣安耕戦之大本又立以攻以守投之所向无不如意若贪外虚内置巳有而不恤圗必争之要害是犹荒膏腴之地不为耕稼而求不可治之石田恐切为邻人之轻且笑也外据眞定平阳两路亦冝标拨州县另立散府使直省部管领其于官民亦为两便且免夫末大不棹之虞得强干弱枝之道矣据此合行具呈论怯薛歹加散官亊状切惟自古殿庭之间内而近侍外而宿卫凢有职掌俱带散阶理无一槩白身领宫掖之亊者今伏见朝廷一切侍从宿卫怯薛丹䓁官贠多系功臣子孙及歴年深逺辛勤劳绩人贠据见掌职亊就中固分轻重上下终是朝家未曽普覃加带勲散阶号使宠异其身名傥议而行在国家大为恩惠于臣子益励忠勤且古人有言人主之尊譬如堂群臣如陛阶増则堂髙是近臣荣顕则人主愈尊崇矣今后合无将内外一切近侍环卫䓁官据见掌职事依验色目普加散官如龙虎骠骑金吾奉辅国昭安怀定明武将军之官下至丞昭忠尉之号更定夺俸秩为一代新制所谓立制自贵近始昨闻集议宫官服色是欲辨上下定民志也据散阶事理诚冝先有定夺然后服色可议盖服色因官品而定而官品由服色而显也伏乞御史台照详论収访野史事状切惟古者脩史虽野史传闻不以人废伏见国家自中綂二年立国史院令学士安蔵収访其事数年巳来所得无几盖上自成吉思皇帝迄于先帝以神武削平万国中间事功不可殚纪近又闻国史院于亡金实録内採择肇造事蹟岂非虑有遗忘欤然当间从征诸人所在尚有旁求备访所获必冨不然此辈且老将何所闻合无榜示中外不以诸色䓁人有曽扈从征进凡有记忆事实许所在条件或口为陈説及转相传闻事无巨细可以投献者官给赏有差如此庻望人効衆羙国就成书使鸿休盛烈晦而复明备见一代之史頋不盛欤论品官悬带弓箭事状切见国家徃年禁断弓箭事乆弊生中间似有未尽者今体访得军户斡脱弓手打捕回回等人皆得悬带而外任三品至七品以下官贠皆不许悬带据上项官贠重则控制数州小则肃清百里其间悬佩符命赴任在官徃返道路缓急有虞无寸刃只矢以御强暴是国家命官不若打捕䓁户之有备也且此法之行止能禁絶良民近年所在失亊多系挟持弓箭马贼其擅助贼威夺去民救莫此为甚据外任三品以下官贠今后合无照依品官合得旧例定夺佀为长便据此合行具呈弹甲局首领官张泾影占工役事状今体察得中都甲局首领官张外郎至元四年五年影占合造甲人匠刘仲礼私下取要工价钞四十四两五钱却将本人合造甲数逐作抑令其余人匠分造了当今就问得张外郎名泾是实据此合行开坐紏呈为驿程量事缓急给限事状切见随路每岁差遣人贠赴都如计禀公亊押运差发课程一切等物者旣还心欲速得到家不问铺马生受日行数站其马疋不无走损倒死以恽愚见今后除军情急速人贠外其余所差人贠合无照依旧例量事缓急定立徃囬地程使各站出给関文于上分明书冩日行站数依上走逓仍令按察司体究违者治罪施行如此似望铺马少有倒死站户不致生受为典雇身良人限满折庸事状切见在都贫难小民或因事故徃徃于有力之家典身为如长春一宫约三十余人元约巳满无可偿主致有父子夫妇出限数年身执贱役不能出离又有亲生男女诡名典嫁其实货此又大伤风化其不可长其典雇身人如元限巳满无财可赎者今后合无照依旧例令限外为始以日折庸准筭元钱使之出离其或典数口内有身故者除其死者一分之价至于愿求衣食者听外据典嫁不实者乞严行禁止如此不致已乆成俗而雇身者免转良为贱混淆无别不然迷失门户耽惧差役深为未便合行举呈为不冝先浚新城壕壍事状切见随路连年蝗旱百姓饥乏者衆今春首农务将作大兴力役拟浚治新城壕壍不惟妨夺民时切恐转致困弊合无伺候秋熟举作佀为未晚不然若从重论理合先筑宫城正宸极之位使内外有限以壮皇居然后宫室可得而议据浚凿壕壍工役似未冝先行为春水时预期告谕亊状近知得河间路任丘县南史村军户刘阿李为残害海青事将本妇人处断讫叅详在先为鹰隼海青公事然省部钦奉圣㫖遍行随路出榜省谕而农民愚戅月日深逺不无遗忘兼海青飞举动輙千里切恐逺方之人不知系是车驾飞放禽羽以恽愚见今后御前鹰隼海青合无悬带记验如前朝牙牌之制毎遇春秋飞放之时更令所司预期将一切禁忌违犯之事重行严切省谕使农民临时又得晓然通知如此岂惟易避难犯亦不致悞有损害似为便当今后秋礀先生大全集秋涧先生大全文集卷第八十五秋涧先生大全文集卷第八十五爲运司併入緫管府选添官吏事状照得随路緫管府自至元元年止是管领民讼差税而巳以故緫府州县徃徃贠数不备其或阙贠去处多不𥙷差今者已将运司所管酒税醋税仓库院务工匠造作鹰房打捕金银铜鐡丹粉钖碌茶埸窑冶塩竹等课并奥鲁诸军尽行併入各路緫管府通行莭制管领比之在先职掌事务其繁冗増剧岂止数倍之上所頼用得其人贠设必备方可办集不然将来事有失悞不惟官吏枉𬒳罪戾且以贠数不敷爲辝至于都辖上司歳终考课傥无成效切恐不得独免言责以某愚见即目注拟緫管官贠理合精选材望素重强干有闻清慎明箸之人使之綂纪于上其衰老罢輭不职素无政蹟者亦合体䆒得实量加黜罚外据緫管同知州同府尹以下官贠验部分大小事务繁简照依旧例添设贠数如緫府之治中散府之推官上中州之观察莭判赤剧县之特设丞簿是也其府州司县首领官吏亦合添设贠数分掌案牍失依上勾当如此庻望上下分职各率其属其政则民安事办不致内外庻务有所旷阙据具呈论省部掾内选择检法官事状见设检法官多取自州府司吏等人如刑安某是也且刑部人命所系法家自非专门善于其事者察则过于深刻昧者不知所守轻重髙下鲜能适冝其或处心私循唯法是翫尤爲利害兼照得检法系八品正官亦无州府吏人旣非才选輙用𥙷充者今后合无于省部令史内选择知经史明法律识政体明良公平之人者充佀爲相应合行举呈爲添设按察司八道事状切见四道按察司部内寛逺一出廵按动经半年徃返万里不惟官吏生受其实艰于周察又体知得髙䴡岛夷小邦尚设按察八道今东寕府内属鳯州等郡县乃一道也况堂堂十万里之大国乎据见设四道按察司每道合无添作两道依上勾当寔爲便益论起移怀孟路新民事状伏见怀孟新民二千户大小一万余口今将差官分间起移前徃中兴路安置止恐因而别生事端然狂悖有言者特本管头目三数人耳今以在官审实有状罪之可也据中间事情恐小民或不预知兼俱系车驾渡江时军前好投拜人户前后恩恤十年一旦徙就逺地诚当念虑若万一生事深系利害且即目春首当国家布德施惠助长生之气又蝗旱连年所在生受今者迁徙逺去不惟费用浩大经过州县饮食供顿人兵防送必致搔扰其间更多卒难起移之事而老弱因流离道路困乏疾疫不无死损恐转伤和气又非来逺人之道也叅详莫若分移使实近里州郡破散支党列之编户一隷有司管领甚爲长便论丞相史公位师保事状盖闻崇德报功圣之盛事尊贤敬老国之常经伏见前中书左丞相平章政事史公某德望素髙忠勤两着比者朝廷以元老勲臣累圣眷遇诏离重地时钖宠光盖所以安老臣而崇德业也今史公年虽耳顺精力未衰谋猷风彩足以仪刑中外表正群卿而坐镇雅俗佥谓冝封公爵又闻将归真定设若允俞不过角巾私第安荣一身耳伏念师保之列乆旷其人合无奏闻使居斯位以备论思必能进尽忠言有所广益也如此不独尽飬老乞言之道抑以激劝人臣罄竭忠尽之节天下幸甚据此合行具呈请明国朝姓氏状盖闻自古有国之君皆推原丗系以明姓氏如轩辕以有熊爲氏帝尧以陶唐爲氏夏以姒啇以子周以姬亡辽以耶律姓残金以完颜姓是也伏惟圣朝奄有区宇六十余载际天所覆罔不臣属而又礼文制度粲然一新钦惟国朝姓氏广大徽赫逺降自天今辉潜未发无以启悟臣民视听之愿兼体知得有亲散赐姓等氏诚冝区别亲踈使贵贱之间各有攸序然后诏诰万方使如日䴡天焜耀六合上以接千歳之綂下以埀无疆之伟蹟也恽职居言责细大之事似冝敷陈故愚虑所及不敢少隐请论定徳运状盖闻自古有天下之君莫不应天革命推论五运以明肇造之姳如尧以火舜以王夏以金殷周以水木王汉唐以火土王是也据亡金㤗和𥘉德运已定腊名服色因之一新今国家奄有区夏六十余载而德运之事未甞议及其于大一綂之道似爲阙然何则盖関系国体诚爲重事縁只今文治煟兴肄朝章制仪衞若德运不先定所王而车服旗帜之色将何所尚矣合无奏闻令中书省与元老大臣及在廷儒者推论讲䆒而详定之然后诏告方方俾承天立极之序粲然明白寔光扬祖烈贻厥子孙之永图也恽谬当言列无以塞责重大之事敢冐昧敷陈爲中省两部私使贴书事状切见中书省左右部所设掾史其贠数足以分务俸给足以飬㢘又明注出身定拟资歴是国家以品官待人未甞以胥吏相期也所望公勤精干躬行所事今则不然私使贴书通知公务每房少者不下六七人官不系名私有形势例皆掌按牍主裁决甚则至于関莭导逹开闭倖门泄露事机滋长奸弊私谒既行公道多废近者制司伪贴事发此其验也重念都省致治之源两部天官之列建纲立极所贵肃清以明庻务柰何使㓜孺无知之人混淆错杂紊烦官纪其爲害弊孰甚于此若曰此等吏习而巳事何预焉是中省两部爲童子吏习之所此尤不可甚者今者积弊有年曽不更张革去冗长欲望激浊扬清选擢计宻抑吏权谨公道帝载以之能熈期㑹至于不失不可得也又照得省札行下州郡削减吏冗使有定贠本谓省官不若省事省事不若省吏若此者舎本趍末欲清其流而反浊其本源也兼旧例私使贴书者律有明禁据中书省枢宻院左右部及随朝衙门占恡贴书等人合行禁罢爲百官贺正未见私先相贺状伏见国家修习朝仪渐有成法是将表仪万国肃正百官爲一代之制兼朝廷之上礼冝过肃殿陛之间尊无二上今者百官贺正趍集阙下未䝉陛见私先拜贺讙唿杂还佀失无二上之义合无比奉朝仪巳来诫勑百僚革比习俗庻令宫庭之间先致清肃若大礼一行随即可观不然限以门闱令在内者不许私贺以将其肃敬之心亦礼治之一端也爲太庿荐新并前障堧垣事状伏见国家建宗庿奉祖考歳时飨祭礼文昭备今职贡万国方物毕至惟荐新之礼尚阙而未行非所以交神明广孝思也又礼下公门式路马况太庿乎今庿宫正门前障髙堧据东西外门即神灵出游之道使内外臣民经过者不知夤畏趍避爲心又非致敬恭之道按金制五品以上官过庿去伞屏人从疾过六品以下并下车马合无照依旧例遵行切详二事违阙至今诚有司之慢也爲春寒马牛损伤课程带纳马疋事状伏见上都路今春雪寒损伤马牛数多其山东等处灾伤亦然切惟马牛耕戦之本㑹验明有条禁马不得驾拽车碾牛私下宰杀随路有司奉行甚严今京畿之间其牛马非理用度甚者至于驼犂耕种公然屠宰以爲寻常兹有司之过也今后犯者冝加重论罪庻望民知畏避不致日有虚耗外据各路课程每季乞约量分数带纳全课马疋有差就令本道緫府官或次贰一贠兼监牧聀各毎年终验孳息数目考课能否而赏罚之亦汉武帝二千石兼马政之制也傥议而行上供天子之六廐下备征进之大举一旦果用足以収良壮而振兵威比之仓卒和买或借取民间不惟人不𬒳扰抑以减省国用力不劳而办矣据此合行举呈论监司签事聀剧禄薄状伏念官守有常而事分繁简时制虽寛禄随品给惟其加优则心专心颛则事理盖㢘于处巳而免䘮莭之耻勤于按部而无苟且之虞切见按察司签事系随朝正五品官执掌旣繁部分寛逺如刷磨按牍审鞠刑狱紏正官邪肃清风化劝课农桑体䆒一切公事终歳驱驰不离鞍马其在山北尤爲匪易今月给俸秩止三十贯文寔爲鲜薄似难飬廉近体访得随路劝农使副定爲从五从六资品又所任之事止劝课而已其品从髙下事爲繁简俱与签事不同今者禄秩争悬返加一倍合无比附约量添支使劝来者以勉事功据此合行举呈用暦日银修祖庭孔庿事状切见圣朝修崇岳祠縁爲国家镇山与民祈福而宣圣三纲五常之本君臣父子以之而生成者也其祖庭殿宇至于阙然攷诸故典皆系歴代有国者所増修又㑹验哈罕皇帝圣㫖节该诸路暦日银一半修宣圣庿据东平益都两路尽数分付袭封修完曲阜本庿合无钦依先朝圣训将随路及山东两路银数併修祖庭正庿就用洒扫户以供力役可不劳而办如此不惟善継祖宗之志抑亦尊崇之盛典也论関陜事冝状切见京兆廼閧陜重镇其居民太半南駈放良归顺等户兼地负山险其义雍等峪口皆系南贼出没道径如前年深入华严杀掠人民几犯城廓兹盖腹心有应然也又如巳获平阳陈丑劳并本处李颜等详其事情正以狃彼前习故勾连内外谋叛归宗皆其事也体访得东连郑县西踰义峪其间多有四方作过避罪逋迯无名等户聚散山林间十百爲群彼负罪避匿不获自新小则聚而草切侵害良民重则结连外境窥伺间便何所不至其陜西官府虽向奉圣旨莭文将放良析居交叅等户令所在招刷未闻实效况目今蝗旱如此流民不安其行府与緫府冝专一选差有干局官属多方用心出榜招集怀以恩信使出离山林安抚存䘏限以三年免徴差赋能此旣喜从新又获其所则前日反仄之心不测之扰可以永絶矣若因循姑息视爲细微上下蔽匿切恐因而别生事机如华州官司明知如此数百余户不行申报私下隠匿取歛差发足见奉行灭裂不爲尽心曽无实効之明验也若曰金啇巳戍兹不复虑消患未萌古人深戒又照得本路緫管巳阙三年虽有一二次官望轻地微恐难镇服是则分陜之任未得其人诚不可缓也冝早爲遴选材德威望素着足以填抚军民者以膺重寄庻几秦陇之间弊政一新狂妄消弭其元元之民感念恩德知朝廷虽逺其忧民虑患深至如此孰不庆幸是天下一臂大得安全矣曹州禹城县侧近州郡事状切见曹州所辖禹城县去本州七百余里其亲管并投下约四千余户一歳之间事爲不少如科拨催徴打筭勾集及军马词讼申禀一切事理人吏徃还一千四百余里其于难易不较可知若官得其人政平讼理民受其赐苟非其人恃頼上司窎逺不复闻知凢有剖决鲜不徇情直行其或枉错使无力小民卒不能上䜣有受臣而巳今照得本投下和斜拜荅汉止系千户功臣之家不同诸王公主驸马等族人合无将五户丝依例分付本投下外据县司一切事理就令侧近州府莭制照管官民佀爲两便其济州亦拨到平隂县五百户亦请一体定夺施行爲完颜投鲁讹欺诳亊状近见在都咸寕坊人户完颜投鲁讹告称耶律丞相于本宅地虚暗井眼内蔵课银五百余定旣而翻掘一无所见㘦详京师风化之源政今之本一旦信从小民狂妄至欺诳省堂侵诬大臣动扰人衆知无爲有徼倖方一举云此风渐不可长兼白昼都城监临发掘似非平时之亊其投鲁讹若不痛加惩诫以励其余切恐小民因縁别生发端请百官上尊号亊状盖闻古者天子临御日乆功德昭着百官表上徽号至于再三鸿惟圣天子登极以来神功圣德不可殚纪今者宜请中书省恭率内外百司奉表具上尊号以闻视朝奏亊有常限状切以天下之亊日有万机事重而当即行者必湏取自圣裁宜恭请皇帝陛下自非歳时廵幸于端居两宫之时视朝进奏定立常限非惟庻亊康理亦使臣下不致稽缓请建台阁圗功臣肖像状昔两汉之麒麟云台唐金之凌烟衍庆皆所以褒奖忠义激劝一时切见国朝开创以来谋臣勐将勲德顕着者甚多合无建立台阁圗绘肖像不然则使歳时配享庿庭非惟存没获宠亦一代之盛事也立袭封衍圣公事状伏见歴代尊礼孔圣丗有袭封以奉祀事㑹验国朝自壬辰年间钦奉圣㫖于南京取到五十一代孙孔元措赴阙令袭封于鲁自元措之后嗣袭遂阙歳时主祀止令曲阜令治承权祀事甚非大宗主祭之义我国家尊师重道焜耀百代三教九流莫不崇奉岂惜一人爵禄而不议封建盖未有举行者合无闻奏明考族谱令宗亲推其贤而有文者袭其封爵俾奉祀事以明天下风俗之本寔圣代殊常之盛典也爲教孔颜孟子孙事状伏见国朝尊师重道德及后裔其孔颜孟子孙故徃者特设教官使之飬育比年以来不闻一人有学业问望者虽亲炙祖庭其渊源闻见终是寡陋今后有无选三家德性颇明俊者使入京师国学令学士等官教育庻几有成以昭先丗之德史丞相封公爵事状切见丞相史公系四朝勲臣今虽引年宜加公爵给其半禄时加体皃以备顾问合无更依旧典每十日一至中省平章军国重事不然使卧护诸将规取荆㐮亦周宣宪宗之举也请禁制异様服色事状切惟衣服之制本以别贵贱定尊卑故歴代相沿各有定制今民间以侈靡相髙虽工商皂皆得衣𬒳金绣龙凤衣物以致贵贱混淆无以差别今国家以俭德化下服服不衷返爲妖灾今后合无将一切金绣异様衣物除令得服用外自余即听与鞍辔等事一体严行禁制亦办上下定民志之一端也论节妇雷姑状今体访到京兆府三白渠副使郭时中妻雷氏系前监察御史雷晞颜女自三十一岁夫郭身故雷止生女子一人长巳适元氏经今十有六年穷居守志誓死靡它真顺坚确殊有父风宗族称贤郷闾服化在雷门善継先声居郭氏寔爲节妇理宜旌表风励多方伏乞御史台照详施行史丞相子格合任用状伏念崇徳报功圣王之盛事推贤継丗有国之常经切见前中书左丞相平章政事史公中朝元老累丗勲臣夙夜奉公小心翼翼而又忠孝传家险夷一莭今行年七十㧾戎湘汉御将筹邉冲冐矢石瘴烟暑雨偃薄侵凌内怀未効之忧外忾敌王之冦用是忧劳日臻衰疾伏惟朝廷悯其如此故屡颁宣赐式慰老怀先之以御醥药饵継之以内廐乗骡其爲恩宠固以隆重然史氏一门诸子振振未蒙擢用今者鲁蔡二公之后内外分任各有其人岂期柱石之元臣未覩簮缨之嗣子据嫡长子格天姿髙明逹于爲政前任卫州节使巳有能声后从西征多歴艰险合无依例任用置彼周行不惟慰史公之心于垂老之年抑亦激忠风于当代也据此合行举呈秋涧先生大全文集卷第八十五秋礀先生大全集秋涧先生大全文集卷第八十六秋涧先生大全集卷第八十六乌台笔𥙷廉平章廉能合复用状盖闻进贤受上赏蔽贤蒙显戮古今之通论也伏见中书平章政事廉希宪忠诚卫社孝友名家乆侍禁闱常深委仗而又疾恶如雠进贤若渇爰自中綂𥘉年奉将天威仗钺陜右其奋不顾身弭伏祸乱致寛西顾之忧而谋猷忠壮盖素所蓄积也及归治装琴书之外一无长物可谓廉矣旣而平章中省前后七年益励忠贞之节殊深端揆之方其于賛襄不爲无𥙷迩者罢政就列秪縁新制不闻过愆今也未及踰年卧病数月生理萧然恬焉自若虽斛律光之忠亮无他魏髙允之清苦自守无以过此诚清白之相乃有爲之材也今年方强仕佀未冝置之散地使后事功方今川蜀未得其人襄阳旅拒不下傥起而用之使当一靣必能收取实効不効则治某以冐妄之罪诚所甘心焉乞尚书柴桢北还事状切见云南王府卫行六部尚书柴桢赋性良能爲人简重向捴西曹殊深雅望乆承简在之恩冝处腹心之地自居大理将及五年今体访得王府旣还无所事事至于彼方上设宣抚下有𬋩民等官仰頼天威足以填抚其柴桢等一行官吏廿余人佀不冝乆置遐荒坐老志莭使智能之士不得树功业于明时诚可惜也于奉使张庭珍处问知本官身虽无恙须发尽白乃心王室无日不在兴言未竟涕泗交零中外闻者莫不慨叹昔班定逺哀请臣不敢望到酒泉得生入玉门関足矣古令虽殊其于臣子恋阙之心一也兼桢母在堂年逾八十使母子形影相吊于万里之外又可悯也伏惟圣朝以孝治天下如桢者傥蒙矜悯诏赐北还如是岂独不遗材于絶域抑使忠孝之道得两全于君亲亦激劝臣子之一端也论髙明奔母䘮事状今体访得户部贠外郎髙明爲母讣至巳经诣告未蒙明降輙即奔赴致省堂恠责遂差官驰海青马前去追鎻佀欲以违错加罪爲此叅详得若以公废私纯孝之人难以存处若因孝获罪使爲人子者闻父母之䘮皆不敢奔赴是有司教人以不孝何以法爲唯其两者之间未有定例使浇薄之徒转无顾忌孝行之士愈惑所守照得旧例斩三年者并听觧官其品官任流外职及吏贠司吏诸局分承应人遭䘮卒哭百日令复职愿终制者听闻䘮者并听奔赴今凢诸职官遭父母之䘮其有告诣奔赴及愿终制者如抑不从恐伤孝子之心伏乞省部比及通行定夺巳来合无量职务繁简权冝定制或以卒哭爲期或见新月复职外据自愿觧官终制之人一从所请兼宪䑓以肃清风俗爲首务而古者明王以要道治天下无重于此据此合行具呈弹周咬儿罗魏子等事状伏见近縁灾异减断囚徒所以详刑用回和气故选差朝官宣明至意审理冤带惟䘏惟钦期于允当今体察得某人处心残忍悖法乱行以重爲轻当出复入如滑州周咬儿打死马大事详其造意止縁将妻枉道虑有非爲曽不详审诏条輙以图财论杀又驱奴孙佛宝并妻罗魏子于淇州郭家店内同谋亲手将本使王二杀死虽佛宝在迯未获其追㑹准服巳是完备自合依奉诏条准酌旧例不分首从论决却将罗魏子止同杂犯决讫四十七下分付本家収𬋩切详二事旣垂寛大之恩尤先重轻之义足见处心邪枉悖法乱行非唯返戾天地之和气使䰟冤魄苦生死两伤胡可追悔据逐莭事理大属违枉合行弹劾乞依法论罪以慰死者论左丞许公退位奏状臣闻贤者化之本云者雨之具得贤而不用犹乆隂而不雨也伏惟中书省礼乐刑政纪纲号令之所出诚朝廷之大柄中外之系望也丞辖之位不冝用匪其人使旷天职伏见左函许公衡师心大学飬气至刚独立危言清苦自守挺然有蹇蹇匪躬之操方之古人不可多得且自立中省迄今十有二年前后相臣如衡竭尽者多矣未若许之切直敢言不以荣贵爲心者本官正以遭不丗之遇当有爲之时十余年间恩礼隆重爰自布衣擢置相位计其𥘉心有尽瘁报国而已然自辅政已来虽中间有所建明未闻以次施行者以谓处任重责深之地无㳙埃𥙷报之功夙夜思惟自慙焉用是忧惶疾日増剧今者恐乆妨贤路故卧病不出哀恳求退至于再三揆度其情恐不特血气爲病耳伏惟皇帝陛下圣智天临明烛万理求治之心亟若饥渇一旦得臣如此夫复何求且君圣则臣直虎啸则风冽气所感召理之固然若是则国家之福天下之幸也如左丞许公者伏乞时加体貌置彼论思庻使展尽底藴以荅恩私其于谋王体断国论必能进尽忠言有所广益以慰中外之望诚未冝听其去位以塞忠諌之路也臣职当言责触冐忌讳惟陛下留神省察论司狱官合行条理事状伏见比者随路设置司狱官三十余贠其品与禄不爲微簿足见朝廷重惜人命哀矜庻狱之至意也又照得省部即目以五事考课亲民官政治能否独不见降到狱官合行条件切恐中间不爲用心勾当有名无实縁狴犴之间人命所系若未经鞠问及抵法以前或因病失所非理死伤间纵有冤滥当宥之人胡可追悔此与杀之何殊检㑹故典汉宣帝地节四年诏曰今系囚或以答掠及饥寒瘐死狱中者朕甚痛焉其令郡国歳上系囚若笞掠及瘐死者丞相御史课殿㝡以闻今卑职叅详随路轻重罪囚一岁中不下常有五七百人且冬夏二季又爲苦月其或温凉失所饮食非时药不当病非理死伤者固亦不少今狱官虽备恐只以无合行条令罔知所恤不过囹圄约束卒吏无致踈虞而已如此是与朝廷矜恤至意大相乖违徒月费俸钞飬闲人资歴也此与不设何异以某愚见今后两省冝酌古准今讲䆒狱官合行条件使知所守定爲格例付下各路施行如本官任满日仰緫管有以凭考较优劣复令按察司体察相同申台呈省用之陞黜以表能否庻望狱官任内尽心勾当不致非理囚禁因循损伤人命上以副朝廷哀矜至意下以感召隂阳之和以消灾盭之气亦圣代善政之一端也外据囚粮毉药烧燃窠簟等物所在官司湏𬋩按月依例给付却不得因而致有阙乏据此合行具呈太庙行礼蚤晏事状切惟祭礼以严敬爲主兼质明行事清朝而彻古今之通礼也伏见今岁太宫大祀自十七日夜二更已来行礼至明日辰时才方罢彻计其漏刻几干一日以致老者不胜其疲壮者委顿于地所谓有司跛倚临事虽有强力之容肃敬之心因倦怠而不存于中矣且祭而忘敬钟皷玉帛似爲虚陈彼执事者却因怠失仪从而得罪是又不可甚矣叅详合无将见行礼文令尚书礼部与太常寺官重行讲议中间节文轻重升降迟速因仍损益使各得攸冝以新一代之典永爲定例则礼容精意两有余裕顾不盛欤据此合行具呈乞权免大名等路今秋带纳中都逺仓脚钱粮事状切见大名彰徳卫辉怀孟等路蝗旱连年阙食者衆嗸嗸告困至今不絶即日又令五路百姓起运官粮千万余石限十一月终赴新城交纳每石虽官支脚价二两二钱其寔难以缴计据各路所该粮数官司尽行桩配民间转令顾脚般载今体访得每石不下五两有余才方可运一石兼大河以南千里萧条人烟断絶人牛车仗冬月寒苦至于糇粮刍料又须负戴徃返三千余里其间生受姑置不问而近仓税石及带纳中都逺仓脚钱粮数亦依常例三限𬋩得依期闭纳如此督迫人难何以聊生叅详上项事理除官支脚钱外每石百姓又费二两有余今畧举大名见运四万五千余石扣筭据百姓余上所费二两之数且该米两石爲率是使百姓已纳十三万石到官比附本路逺仓脚钱粮数四万九千余石巳出一倍之上今者更要百姓带纳之数委是重併以某愚见合无将今歳五路带纳逺仓脚钱税粮权行蠲免外据近仓税石更爲寛展限次送纳且令百姓併力以供新城陆运庻优于办集且兵法有云国贫于师者逺输逺输则百姓贫由此而观当国计者诚冝深思逺虑念逺输之劳伤百姓之困使民力有余不致展转靠损贫乏似爲便当举崔国华充省掾状切见枢宻院前官吏人等徃徃以贪墨败黜其令史崔国华者练习吏事通晓译言旣愼所守又以能闻自照刷来随房例有违错而国华无经问者其掌行簿牍精详举皆可观切详身居吏职能自振㓗夙夜在公罔累所举理冝加异以劝方来合无将崔国华转𥙷省掾傥试诸难可収实効非唯于廉汚之间黜陟并行抑亦明公道而勉事功也论明经保举等科目状今体访尚书省批送礼部同翰林院官讲议科举事省拟将词赋罢黜止用经义明经等科其举子湏品官保举之人然后许试夫如是恐事出非常中外失望切惟科举之法上自隋唐迄于宋金数百年之间千万人之衆讲究亦云详矣如余科或废独赋义䇿论取士而不去者盖以经史道备格律精当至公无私而又可常故也故前人目爲将相科如宋之韩范欧冨金之髙石俟胥皆其选也其保举在宋诸公虽曽建议令官举岁贡以三百年尚文之丗尚莫能行况㩲舆于今日乎叅详若依上项所拟将见公道扫地関节大行上下成风相率䛕伪其弊有不可胜言者矣且品流之人若果实人材虽出一切科目不害爲通使特逹之士何独词赋无益于学者治道哉至明经设科正使天下之人舎精就简去难从易不出手抄义䟽口诵集觧心熟笺注其规模不出帖经口试殆童子荅黙义之法耳至有兀兀穷年白首一经余不暇及者必欲絶去笺䟽断以巳意使微辞奥意超越于道学诸儒之上亦巳难矣由是而观返不若赋义之淹贯经史扣击诸子辞理文彩兼备之爲愈也故唐人有进士百一二明经十二三之謡宋人亦云焚香礼进士彻幕待经生足见经生爲易而进士爲贵爲难矣此王安石所以创经义而革明经之轻且泛也外据保举等事论者不过士不官举虽盗贼倡优皆得举进士则贤不肖浑殽无以别矣曽不念亡金举法如十恶倡优好盗充吏犯赃至徒等人明有结罪条理傥举而行加其详宻可也不然则草野遗贤闾阎寒终身陆沉不复进用于明时矣且以故事考之又有甚可虑者昔唐扬国忠子杨暄举明经科学术荒陋文不中格礼部侍郎逹奚珣畏国忠权势遣其子先白国忠云郎君所试不中程文然亦不敢落也又杨汝士与钱徽掌贡举段文昌李绅各以书属所善进士于徽及牓出文昌绅所属皆不预焉及第者裴度之子李宗闵之壻杨汝士之弟或曰今歳取士不公皆子弟无艺以関莭得之上命王起覆试果黜十余人贬钱徽宗闵汝士由是而观其明经保举亦有未便于时者兹非明验欤以某愚见其词赋冝公然集议不可遽去其保举之法恐行不克终徒爲纷纭之变耳当今之务惟以多得人材以备任用爲急据科目之先后人材之速得巳经具呈建国号事状伏见自古有天下之君莫不首建国号以明肇基之始方今元虽纪而号未立盖未有举行之者是大阙然钦惟圣朝綂接三五以堂堂数万里之区宇垂六十年大号未建何以威仰万方昭示后丗愚以谓国之称冝下公卿大臣及五品以上官集议阙下则天下幸甚弹西夏中兴路按察使髙智耀不当状切惟按察司所行轻则弹劾奸邪重则抑按暴乱爲使者务要刚明知体临事有爲故风彩所加百城震肃今体察得西夏中兴路提刑按察兼劝农使髙智耀资性罢輭不闻有爲事佛敬僧廼其所乐迹其心行一有发僧耳旣乏风宪之材难处搏击之任兼河西土俗太半僧祗𥘉闻智耀来官已爲望风轻易故理任巳来所行淹阻畧不见惮欲望宣明教化问民疾苦镇静一道难矣哉如近者习良和尚等事此其验也合无别选材能以代厥职不然虽复别有区处旣非其人恐终不能震叠不惟亏损朝廷威重使五郡冤抑之民一经赴诉彼强暴者加怨前时而平民转罹殃咎其或使之强爲因而别生事端尤爲未便叅详至此择人而代佀不冝缓据此合行紏呈论立睦亲府事状书云平章百姓以亲九族此帝尧致治之先务也今国家圣子神孙硕大蕃衍维城维藩固若盘石冝请立睦亲府选懿亲中尊王之贤重者一人判大宗正事使之敦睦宗属奉承王命庻几于变时雍民徳归厚矣论屯田五利事状南北之势我可以取后此必然理也然馈饷转输古无良法正有屯田待以岁月爲古今上䇿耳朝廷徃年已曽施行不数年积糓几至百万若行至于今其利有不胜计者盖兵足食民无转输之劳边有备官无和籴之弊兼自古议征不庭莫不留兵在田而后収必胜之道今者宋人出没不时止恃山林阻隘虽云深入如渉虚境今者如复令边民分地杂耕上自钧化下至蔡息不数年剪去荒恶荡爲耕野一利也民则什什伍伍相望三时种艺甲兵在傍彼欲内冦野戦实非所长复欲伺便䑕窃又无潜伏出入之便而复严烽燧谨斥候少有警急我则収合余力据守要害而似前日之冦盗不可得矣彼纵来冦如兽处平野猎者蹙而杀之获之无不利矣二利也至于我军征进适当农隙丁力有余者许随大军入讨所获悉付本人是民因私利勇于公闘三利也又令向里一切䝉古奥鲁亦编间民屯使之杂耕不惟调习水土可使乆居且免每歳疲于奔命之役四利也不数年根势深固使奥鲁军人倒营南下近则杂两准之间逺则抵大江之北所谓长江之险我与共之矣五利也合无将河南旧有屯田户计及一切沿边之民尽折丝银使之输糓其屯事于山川出没要害去处首爲耕垦官给牛畜自办农具其条法且一依经畧司元行然后选近侍爲大司农官及内设屯田郎中贠外专领其事使通其奏请趣其应副歳时令披察司或督军御史按行屯所察其成否而赏罚之不数年田事可成坐収必胜之道矣论百官集议事状朝廷大事有疑佀未决者当下百官集议事置大夫专掌议论自两府大臣博士巳下皆得预议以伸已见不嫌以卑抗尊旣尽其衆之所欲言然后附以人主之独断此汉集议有公天下之意也方今品式未完法制未定事有可行而疑佀者冝遵汉故事五品以上官集议阙下各具所见以闻论宰相兼判两部事状今者吏刑二部官备吏具专一分治是朝廷委任旣专且重切见比年以来选法不定刑名无章黜陟逺近多徇私情轻重死生致伤和气宜考定新制使宰相兼判两部以责成効论立群牧所事状伏见古者将帅以大司马爲官盖兵以马爲本今冀土虽马之所出然国朝马政未遑修举舆台皂皆得乗骑驾车拽碾无不駈用一歳之中消耗不少徃年虽有禁令旋复寛㢮甚非强兵之道也冝飬之有素立群牧官略取唐制以定牧产之泫再严先禁用壮兵威论官买辉竹事状切见卫辉路民竹縁三十年前百姓培飬以至今日俱系军民站户倚仰当差兼巳亦数重宣课近年官定四六抽分其实中半曩者园户诉难虽蒙上司定夺经今二年未获明降其竹因斫伐不时徃徃枯死若以竹论通合官拘如曰物力与桑麻无异又与怀孟事体不同据园畒不过四十余顷冝买属官竹使民无永业之思官有通行之利亦便民之一端也论塞絶沁水事状切见今年雨水稍作黄沁北泛决坏武陟县垻闸北与御河合流淇门以下槽岸低狭不能吞伏幸不爲患兼今日隄防未修傥值雨潦大作自卫巳东非惟漂没田庐塩埸所在有大可虑者以某愚见将元修闸堰冝塞絶之使无后患甞闻卫土人云金太定二十七年黄沁北泛渰没州城水至浮圗第一级此先事之验也论范阳种麦事状切见附京地寒不可以麦而岁用不啻万斛止仰御河上下啇贩以资京畿今范阳去都百里而逺土风冝麦与稲比之秋田冝令倍种外据荒闲冒占复许诸人开耕验顷畒免地租三年及减半力役亦完实内地之道関中古无麦今盛于天下者盖自武帝始也其种稻事昔北齐皇建中平州刺史嵇晔建议开督元旧陂岁収稲数十万石北境頼以周赡此其验也督元在今新野县界论大作水军事状征进舟师固未甞阙然可大作一军召募两淮黄河上下等人并南人归顺者兼用其力舡舰一依宋法精选大将使之专习水戦建以龙骧楼船之号歳师出水陆并进亦多方悞之之法汉武发㑹稽欧之䇿也内则浚太液池造爲轻舟令武卫军不时习又武帝伐西域而凿昆明池魏祖之征荆呉许西湖是也论削去科帖俸名民间科帖摽注俸钞且赋税从古有之必歛之以给禄养是恩出于上今者名之科帖曰此官也是民自以禄食廪给非出国家公飬太恩令削去所谓民可使由之不可使知之也论抚治川蜀事状宋人以川蜀号爲左臂谓其控制荆吴上流恃所重者迄今奄有垂五十年殆天之所以资国朝也比年以来虽行台院然未闻境土外拓户口内増盖经畧抚治未得其人故也以某愚见若有能招集流亡和诱诸羗训农积谷通啇惠工兴起伏利抚存遗黎文武才干忠义方畧者擢以不次许于要害城邑令一切从便行事自非边城可併者併其差税课程权阁三年行有实効使丗守其土外据诸蛮君长如能率衆内徙亦仰依上施行军前虏获生口不许赎卖将妇及男女成丁者配合作户官爲给田每歳量纳本主税石如此待以歳月完实富庻以俟他日顺流东行之举犹愈守驻寨栅﨑岖山谷间徒费钱粮终无所益取困弊而巳论普加诸王爵号事状古者封爵或以土地或以勲贤然徃徃遥领不有其土未若我朝天恩旷荡均同雨露实有其封以供汤沐其未加王号者合无推恩普议及依制颁降印绶使名实两全以笃亲亲之义论戦士有功迁加官赏事状士湏以气作气因利以鋭而官爵者国家之厚利也故以加级奏迁使兼今后军前一切戦士克敌有功者合无验所获首级用诰勑迁加散官以作士气论西川军役事状西川军人俱系山东河北山后户计逐年取要气力徃还五千余里比至屯所鲜不困乏求其精鋭不可得巳所谓强弩之未不能穿鲁缟也近闻平栾军人巳䝉替罢至于其余军户合无一体定夺亦同仁一视之义也论禁庸毉事状国家以民爲本五福以寿爲先今民间庸毉及僧道筭人妄行鍼药民愚无知一旦委命于手至有父杀于前子夭千后终不觉悟是庸毉者勐于苛政也以某愚见除系官名家者流余者冝渐行记曰毉不三丗不服其药此之谓也论监选典故事状监选故事吏部将受除贠数及拟定州县名职单目付之监察本官但慿数临视而巳若中间或有资歴先后品从髙下及不应等事许本官陈告御史即推䆒根因与之改正今者监选合无依旧例施行付之吏部以爲定式论置官吏空行簿天下重事无重于州县得人果得其人台司何忧不清州县何忧不治今按察司旣立请中书吏部具各州县见任官吏姓名爲空行簿所至州县先暗行躰察然后遍见官吏一一询考政绩得其公廉勤干者明注实状于簿其衰老无能显有不治之迹者以朱书书之其有中人之才虽别无竒効亦不至败阙者以墨书书之又有虽是常才能专长一事亦以朱书书之还台具奏以闻然后付之吏部使陞黜𥙷充之际可以坐见群吏贤愚能否不遗一人则天下之才昭然可得矣论益都括出新户事状益都路括出新户不下万计俱系贫难老疾分房驱丁攅合作户今秋又值水灾比之他路重致因乏若向前科差必避匿逺窜不幸更值灾伤展转流死别生事端非国家之利也以某愚见冝令按察司从实检覆果堪户计犹冝存恤其不成户者并听作贫难収系佀爲安便论品官得上封事状五品以上文资官如遇赴阙授除据所𬋩路分内有利病当兴除者得上封事以闻其条件大不过三小者五事而已正本上中书省副则呈御史台庻望下情得以上通而无壅滞之蔽非唯少见人才优劣亦且知任内有无尽心勾当论立国子学事状切见朝廷选近臣子孙聦明者付之省部闲习政务或授之儒生讲诵书史有无立国子学使学士院官及选通逹政务一人专领其事论严禁好细事状方今宋人规画止是内严城守外用侦谋遂得事情预爲备御故师出不能大有利益以某愚见急当禁絶人入境将沿边地靣令军官上下分掌不时巡逻万一透漏其当该人贠同知情治罪举関仲修事状诠选刑名最爲重事先爲选法未详已拟丁某充贠外郎勾当其刑部亦冝选用旧人整理审定切见在都関某系前朝刑部令史练明法律通逹书史年徳俱髙冝蒙録用不然取宋故事立审刑院使掌理其事论交叅户土着事状交叅漫散户计本𬋩上司差设㩲府提领招抚緫把之类另行𬋩领中间不无侵扰使失业贫民转致困弊今后佀此户计合无令见任官司収系上着元借路分推送除豁论立聘财事状男女居室人伦之大者也比年以来聘取无法妄増财币使贫家失娶嫁之时今后合无酌古凖今定立常数庻望内无怨女外无旷夫春旱请事状古者龙星见而雩雩者四月祷雨之祭也即目已是立夏气序乖和暑炎骤作今体访得自彰徳迤北至都去冬无雪经春不雨二麦巳枯春种未下至于大兴部内虽雨降数次多者不及二寸切恐蝗旱反成灾沴民事之急无重于此据随路阙雨去处合无令有司择日行雩祭之礼爲民祈糓其于农政实所先务据此合行举呈论仓库院务官除授事状旧例仓库院务皆系流外官除授今者一出人情贿赂其以贿得者取倍常爲心其以情得者务赂遗爲事以致徃徃失䧟贼滥而败曽无愧惜今后合无依旧例据见勾当人贠定立资品依格迁叙使人人以功名爲心其弊不革而自去矣论监选事状钦奉圣㫖条画内一欵莭该应合迁转官贠如任满不行迁转或迁转不依格者委监察紏察仍令监选钦奉如此近委某监选伏见中书省奏奉到圣旨中綂三年无脚色官贠尽行委用据告叙承袭等事省札亦有定例其一切求仕官贠各有自来根脚及本路緫府保申文解所当问者升降不等资品不应逺近失当言出事定皆在拟注之际今者监选止是引验临视觧由文字中间铨注窠阙是否何由得知若巳除人贠傥或不应有告言者临时难以折辩亦恐台官恠问又知得第一选系监察梁贞监选将觧由人贠读视外验及将拟定窠阙亦令看读今某监选除读视觧由引验人贠外据拟定窠阙不令看读若不呈覆縁今日格法日新某等监选亦不当守常而不知变至如亡金故事亦是监视注定名数其间公事若有违错即告监察与之改正又念今日最害事者以情破格以私害公照得钦奉圣旨莭该仍令监选思忖选者一选之事岂有知其前而不知其后合无依第一选通知前后事理佀望中间不致违错据此合行呈覆论举官自代事状切见内外大小官吏务保禄位鲜有以廉耻自厉者正似庸工计日取直纵有强干亦爲薄俗所移欲求其公勤忠义竭力以报上者不可得巳其道正须尚廉耻奖忠勤抑侥倖进恬退如树私党取常格叙故旧等事皆冝杜絶今后合无令内外五品以下至七品官比及考满中间须得保举所知有才行声迹显明者一人以自代令按察司覆察才行确实申台呈省闻奏如不相应彼此俱罪之其举官在任内或有故及任满阙贠即令其人𥙷充兹盖帝舜九官相让之法唐朝因之亡金亦甞行焉今之天下犹古之天下行之于今何独不可但二三大臣主之当力耳论修起居注事状冝令学士院脩起居注逐旋进读复置起居舎人郎等官使分掌其事爲収复连海事状专委东路綂军司据元曽攻㧞涟海将士人贠令陈说当间方畧限以年数专爲収复以窥海道入扬州之路论定兴属涿州事状切见定兴新城爰自亡金系京畿属邑况根本所在势无大重合无改正复涿州论服色尚白事状国朝服色尚白今后合无令百司品官如遇天寿莭及圎坐㕔事公㑹迎拜宣诏所衣裘服一色皓白爲正服布告中外使爲定制论百司吏贠并悬书袋事状在都百司吏人实繁有徒服色旣无以别察者又不复知以致徃徃轻犯禁令今后有无取旧例令吏贠等人并悬书袋论州县阙𪠘宇事状州县见阙𪠘宇去处冝官爲起盖使有定所及颁降戒谕圣训书之屏风使朝夕仰视知所惩劝论噐械有常课事状噐械贵坚强犀利非限以歳月不能如法西汉至昭宣帝间兵甲噐仗方得精粹合无随路置局以常课造作物勒工名以考其利钝令逹鲁花赤不妨本职监视成造每月开申功程次苐上下半年输纳京都论褒奖公能廉干事状随路府官有廉干政声自民间逹圣听者冝降德音特加旌擢论宻院置学士事状枢宻院冝取唐故事置学士一贠选六十巳上通逹古今晓畅军事及明时务知地理儒者充之以备顾问叅谋议或有可否许以专逹论今后师出不拘常限事状今师出不可以秋冬爲期冝出不意使蹂践田苗不得耕稼以成彼边困弊之渐亦充国伐羗李靖破梁之䇿也论州县检括僧道事状州县冝检括出家僧道不上着等人有以妖术扇惑人衆及造作伪金银者痛行洽罪论均平秤尺斛斗事状书云同律度量衡帝舜所以资治也今民间升斗秤尺有出入之异徃年虽有禁令有司㓕裂竟莫曽行今后合无制造法物官爲印烙颁降州县一体施行论军官以功赎罪事状军官之罪重积如北冝许以边功自赎以攻城畧地伐谋用间爲上以斩将搴旗爲次余验所获首级使相当其冐名影替之数古人所谓使功不如使过是也秋涧先生大全集卷第八十六秋礀先生大全集秋涧先生大全文集卷第八十七秋涧先生大全集卷八十七乌台笔𥙷弹顺天路緫管祖丗杰不合支俸事状照得尚书省札付莭该今后官吏辨证私罪但离本职其禄不给承此今体察到顺天緫管祖丗杰于至元七年二月爲道大言语公事尚书刑部勾唤本官前来归问至当月十七日到部至至元八年二月二十二日才行还府有本官却将正二两月俸秩于本路尽数関支了当事属违错合验旷阙月日于本官处依数追理施行论借贷饥民米粮事状切见益都淄莱卫辉洺磁等路农民因连年蝗旱阙乏糇粮自去秋至今春剟食草木至结死中毒病肿自缢死者几于百人其壮者迫于饥寒徃徃去爲盗贼外据见阙食者宻州莱阳等处二万七千余户西京一路三万余户上下累申前后十月才闻尚书省将三路饥民分间约量许贷米粮接济却令今秋还纳而上年佀此等事依例催徴欠数叅详极有未当者夫张官置吏本以爲致如爲郡县者承流宣化牧飬元元爲本主监司者以按治抚察问民苦兴利除害爲务且救荒守臣职也今坐视民饥大失所天至于此极不敢权冝畧爲营救方循守常例行移申解经由官府数重至于再三尚不获请即救其转死沟壑之祸诚可痛也又虑任内户口流散别致违错虗言安谕随以隣佑团甲保结不使东西就食它处苟延朝夕以致殍饿死亡迯窜如此是上慢下残而与有司杀之何异使监司管民等官当位食禄何颜安处民上而以牧飬兴除爲治哉夫邦以民爲本民以食爲天宰相者代天理物下遂其冝者也今民急如此理合以哀痛爲心犹巳饥溺开陈事冝作急闻奏使朝廷晓然知利害所在大发仓廪寛贷塩法或停罢夫役蠲除差税重加惠恤以赈济抚飬爲事庻可以上副圣主天地雨露之恩仁民爱物之念不务出此视爲细微方以借贷还官爲事所谓闻荒不救见馑不惊者也兼所在爲粮多有名无实切恐虚行了无所济且近年巳来爲百姓贫乏省部虽差官赈济止是营救一时不见逺有安济弭尽之方以至于此如西京一路见阙食者三万余户今许借贷米粮仓槛二万石约户给七斗家以五口爲率日食二小升是仅能支持月余兼山后地寒霜雪早至设或天灾依然二月之外不知复何存活而秋田又无所望此又当虑者照得前宋时每遇水旱饥荒必选摘京朝才干重臣以体量安抚爲职其一切规画悉以便宜从事如冨弼之活青州韩琦之救利益前后所活百有五十万口足见规爲有方虽多益办况二三万之衆乎又检㑹得金监司条例遇灾伤阙食去处有能以物赒济困穷与民兴利除害者按察司保申朝廷约量旌赏遇有此等事理许令守臣从长规画营救更乞将巳借米粮即充赈济之物外据上年悬欠旧税截日住徴其于官民两得便济某今当去职有见不言寔爲负责合行一就具呈据乞御史台照详闻奏施行举李户部称职合特加宠数事状切惟财赋天下之大计民部六卿之剧曹昔李唐一代以调度见称者裴刘二公而巳切见户部尚书李徳辉资禀忠纯精详政体夙夜在公克尽所事而又疾邪持正吏不敢欺爱自历职巳来寔爲允称可谓蹇蹇匪躬尽瘁于国者也近闻尚书省亦以喉舌得人不许改充别职诚然照得唐例如裴刘诸人于度支塩鐡本职上带中书门下兼同之称据尚书李德辉官资禄秩理冝特加宠数显异良能以慰中外之望而当国者且复塞进贤之责矣乌台日事请举行科举事状切见科举事理徃年翰林院巳经具陈中书省乞闻奏定拟顷者尚书省亦下礼部复有讲䆒条目至今未闻施行盖未有度其事冝而力爲言者伏惟朝廷凡有大小勾当圣意毎云寻好人者且好人者大槩觧官事识廉耻以公灭私不作过犯之人若科举事行必须先立学校或人人力学学校者国家之化原人材之大本也但自教育中来人终是通古今解公事知廉耻识忠义鲜过犯如此岂非好人欤由是观之庠序科举以之育材取士㝡爲急务理合举行兼自立铨选已来内外郡官其品从散官俸禄职田子孙廕叙其爲宠数亦以不薄至于功能陞赏之科过犯降罚之例又复备具盖所以磨钝砺丗欲官得其人以之致理故也然取人之道未覩其由应选之人岁有定数谓如目今随路府州司县见设正官一千五百余贠槩以中材较之其实良能着称者少又中间身故老病因罪黜罢及阙贠去处每岁极多据格法之外虽有适用长材又不敢枉法叅注一人是应选常调之者不数年所存固无几矣若科举取人之法于此不早详定是犹工巧者得制锦之方而无锦可制将何以就裘服之功乎又如儒人户计委系深通文学者依例免差若此科不立恐不能竟别是否使委通文艺之人终身不𬒳其泽而又无路可进得展实用于明时诚可惜也以此叅详科举爲法以之取人寔爲公当故歴代因仍虽格制异同终不能少废此明验也鸿惟太宗合罕皇帝圣模宏逺戊戌年间以程试之法畧爲施行当时翕然向化所得人材不少据设科事理旣系先朝已行故事理冝追述闻奏定夺施行如此则上可以副圣主求贤致理之心下庻几多得人材大𥙷铨选内外百官之用不然人情急于进用势利所在侥竞成俗若此风一煽治道无由而隆风俗因之而靡尚何选法之有哉故时政所先莫此爲重秉国钧者冝深思逺虑预防其将来之弊则天下幸甚论职官公私有犯不听収赎皆的决事状古者刑不至大夫礼不及庻人兼爵禄者所以待材能廉耻者所以厉莭行此自古之常法盖断不可易者今访闻得尚书省奏拟到将一切内外职官如公私有犯不听収赎皆以的决论罪甚非待才能而厉臣莭也如此则是有司教人以顽钝无耻奊诟之莭廉隅不立而当职任者既无贵贵尊尊之义且以官徒自处苟日计庸而已假如外路一州县官听断民讼其或无理者必谕之使退彼执迷不听至于再三官偶以怒詈遣出民必曰汝虽无私罪犹得以辱詈爲公罪是当官者手足无措爲小民者恣得罗织矣兼目今官弱民强例以侵侮把持爲事若此法一行官府决不能立上司亦不复制矣论者必曰相臣得罪且受杖责此何所措是大不然夫相臣受责出人主一时权断旧例即非永格体制不得引爲后例今欲以的决施之天下必将爲常行格法所谓非常之论民必惧焉恐此言一出断不可训徒伤天地之恩爲国家歛怨之举耳据此合行紏呈论重刑决不待时事状切见中綂建元诏内一欵犯刑至死者如州府审问狱成便行断决则死者不可复生断者不可复续案牍繁冗湏㬰决判万一差误人命至重悔将何及朕实哀矜今后但有死刑仰所在官司推勘得实情始末及断定招欵申宣抚司照详宣抚司再行审覆无疑呈省闻奏待报决断至今依上施行理实允当此圣主天地好生之大德虽尧舜无以踰此今访问得朝廷谕尚书省今后合打的便打了者合死的便施行者省官回奏云己前重刑待报候秋分后断决爲这般儧下多有便似淹禁一般今后至如省部问了监察重审无冤不待秋分逐旋施行呵怎生圣旨您道得是一般所闻大槩如此设或在京者能然外路何以区处卑职叅详刑者侀也一成而不可变故君子尽心焉谓如明白重刑其正犯干连赃仗准服追勘审覆结案须经歴官府数重少者不下半载之上不能一切完备尚虑事情始末恐有差疑人命至重或致枉错有伤和气故旧例重刑不限催举待以岁时欲于三覆五奏之间脱有冤诬庻正犯败露不致滥及无辜以极哀矜钦恤之意见不嗜于速杀也至于秋分后行刑盖自古帝王体天行道以顺四时生杀之理此又大不可悖也如旧例决不待时盖所以待恶逆以上罪也今者将一切常犯死罪者数月之间案牍稍具止令省部监察审问无冤同恶逆罪犯决不待时虽皐陶在上保不能曲尽狱情一无冤滥今畧举近年北京髙干忽乃壻银延寿奴将随逐妻家駈男长夀转卖上都民家在后事发到官以杀害駈男自诬又经中书省审刑官审问无冤至将延夀奴作死罪断讫一百七下及将妻髙氏离异旣而駈男以亲书逹于本使乃知本人诬服本道按察司方爲改正以此叅详捶楚之下何求而不得兼法者天下之公共非仓卒奏对间所可拟议伏惟尚书省緫持纪纲号令天下民之大命系一言安危诚当审量事冝集议允当可爲永格者而复更改闻奏以救旣徃则天下幸甚据此合行举呈髙唐州州尹张庭瑞称职事状今体得髙唐州州尹张庭瑞自到任已来甫及朞年五事可称一方受赐盖其人强干有爲廉能素着凢所兴除率先律巳如待僚佐以礼束胥吏以法劝课耕桑裁抑游惰宣明教本则首兴学庿拯齐羸劣则课习毉流井井有条吏安民便而又䁱畅军机勇于临敌向军虎啸巳肃边声今尹齐西号称治㝡诚有用之全材一时之良大夫也理冝闻奏擢置监司不然百里之地不能尽其所长爲可惜耳据此合行呈请立登闻检皷院事状切见一等狂妄小民苦无冤抑如婚姻田宅户门等事徃徃輙便接驾唐突圣主爱民心切以爲事重致使圣颜未甞不爲之动其唐突者必奉将敕㫖令有司理问然后退去则是万乗帝王之尊下行有司之事万无此理臣下能不骇惧合无建立登闻检皷院如有指陈军国大事朝政得失大段冤抑累经诉理未擭辨明或事不机宻者许令投进以闻如此使天下冤抑之情得以上逹而朝廷尊严之势彼狂妄小民亦不能咫尺轻近矣论立司諌等官事状盖闻朝无诤臣则不知过国无逹士则不闻善至于诸侯卿大夫士庻人皆有诤臣诤友则国安而令名可保矣况万乗之帝王欤伏见朝廷近年以来虽或事小情有似重者天威震怒出于一时輙至不测钦惟圣慈随复追悔以至有云当间如何无人题奏来所闻大槩如此今宪台虽立或有所论执卒不能上逹得开陈利害于前合无选近侍重臣辅以刚正儒者使爲司諌等官如此则圣益圣而明益明且免夫旣徃追惟之悔天下幸甚论职官子孙试𥙷省台院部令史状照得旧例皇家缌麻以上亲及曽任宰执之子听试尚书省令译史皇家袒免亲及宰执孙并弟若三品以上职事官之子弟及终场举人听试台院令译史其散官五品以上职事子孙兄弟及姪或散官不及五品曽任五品职事子孙兄弟皆听试史译史通事切见朝廷近年将大根脚官贠子孙分付都省台院习学政务此政前代宗室宰执职官试𥙷之意也至于宗室子孙不敢轻议如宰执职官子孙弟姪理冝举行盖宰执职官子孙弟姪终是有门地大相脚中出来人其所闻所见无非䆠体时务有所顾惜且不急于财贿此㝡可取者今后合无酌准上顷格例限以岁月试验充堪相应之人令于省台院部与吏贠相叅勾当寔爲两有便益且吏贠职掌文字皆系国家庻务刑政机宻动関利害自非守愪公干者鲜不害事若以宰执职官子孙相叅勾当验事务轻重上下分掌使逓互琢磨长短相𥙷持体倚办各有所司岂非两有便益者哉爲吏贠者渐磨旣乆务知逺大声迹渐好易其锻炼积习之心爲子弟者通晓政事一适于用革去骄堕侈靡之气不数年使朝廷之上备任用者比皆良能公正阀阅素䆠之人将见私已门下侥倖泛滥之弊不革而自去矣举都事马甫并选用儒者事状切念台之爲司不同省部职掌上所以肃朝廷之纪纲下所以正百官之邪僻至于军民利害刑政得失皆得紏而绳之故一台纲领必须择得其人使内外官府动或过举则曰有某人在恐不冝然可也又古者用人唯出至公虽父子相举兄弟同台官府有旧皆不以爲嫌如或不才抑浊扬清正台司之职耳切见都事马甫性详静闲吏事凡所论议务先大躰以儒饰吏者相叅勾当方爲允称不致事务差谬爲外望所易论陈提刑改除不冝取觧由事状伏见尚书省奏拟山东东西道提刑按察使陈祐签中兴等路行尚书省事就令本司取无粘带觧由前来叅详见设按察司五道据祐忠真刚果毅然有爲脱畧务明大体凡所兴除民安吏畏风彩所加百城震肃以声迹比量㝡爲称职兼山东东西阻山负海地广物衆连年蝗旱军民不安所仰祐等以之镇静今祐所除名虽相列其寔左迁若向前代官苟非其人是一道监司殆虚设耳宪台理合开陈可否以之执奏别议选注外据取觧由一莭照得旧例凢省除官倒除者止是给据别无取觧由休例且按察官系朝廷耳目之使以按劾弹紏爲职不同州府掌管事理今也挤同有司一例取觧由赴省似爲非体乞一就定夺据此合行举呈论五品以上官殿授事状访问得旧例五品以上官得除者殿授皆奏谢六品以下官于严祗门授而无谢礼今者内外大小官贠其宣命勑牒皆于中书省祗受似有未当者且三品至五品官僚职掌虽分内外俱系国家倚重臣子而朝廷诚不可不察视其人之邪正能否也昔太宗将都督刺史姓名䟽于屏风欲坐卧观覧得善恶之迹注于名下以备黜陟至玄宗将已除职官延之内殿询访治道然后谕遣至人人感激莫不以名莭自奋故贞观开元之治号称隆平今后合无将五品以上官贠尽令陛见祗受宣命使人人躬𬒳恩宠于朝抑且革去侥倖非妄之徒外据六品以下官贠且于中省祇受权冝门授之制如殿庭定立然后别议施行论贫难军合从所属定夺事状切见天下新旧军户极有生受难以应当者如贫难年老单丁女户消乏者是也至如新签军人近年上司畧行分㨂难易不堪者却行收系为民二千余户况在前年分旧军中间年老单丁女户消乏贫难数多独不䝉分间优恤何事情一躰而旧军偏重如此盖有司之不省故也其㝡可伤者如贫难等户徃徃陈告经年累歳了无投向如告到緫府府司止备申兵部部即曰非我当问即行下令申合属本路依准申覆枢宻院院即曰我主调发但恐阙少正数而巳仍散押入案亦别无定夺叅详虽使贫难军人无所控诉而军前气力亦不济用是军力人难上下既无分觧两相躭悞今畧举怀孟路旧军李用姚三秦义等三名俱各单丁年八十余歳无人俱给日逐㳂营乞食应役向申枢宻院不蒙明降其秦义近于军前因病身故本路又将李用等三名申详兵部又行下令申合属别无定夺此明验也今检㑹到唐制健儿在军皆有年限更来徃额爲劳弊又诸军镇量闲剧利害置兵防健儿于诸色征行人内及客户中召募取丁壮情愿者充健儿常住边靣者每年加常例给赐兼给永年优复其家口情愿去者听至军州各给田土屋宅人頼其利中外获安是后州郡之间永无徴发之役又旧例诸军健年六十者罢役如秦义等八十老人使之守戍御敌何所頼其勇健哉今后合无应贫难军人陈诉许从合属受理定夺勘当的实唯复寛减差役或别议优恤庻免致靠损人难进退无据不然请依分间新军体例将贫难极生受者亦从长定夺似爲安便外据阙少合𥙷之数官爲召募情愿者听仍优复其家口遇有戦功普例给赐如此可以收壮健而活疲民其爲惠恤小民岂不倍于寻常万万也据此合行举呈荐台掾赵文昌事状切惟台之爲司以礼法䋲官邪用儒术饰国事近丗巳来文学之士专上才华少谙吏业一旦从事觧克有爲苟有尽心诚可嘉尚切见前济南副提学赵文昌自爲台掾强干有称夙夜在公精研政事以儒有饰吏之材飬气负嫉邪之志求之等伦诚难多得今去繁居简明见甄奖若台司将来阙贠如文昌者诚冝擢用必能不负所学克堪所任傥升霜简之流尤励素餐之者某今当去职有见不言寔为负责据此预合荐明举左丞姚公克经筵等职状伏惟朝廷凢有大政大议必湏清问故老兹盖询谘黄发恐有所愆之盛意也切见前中书左丞姚枢潜邸旧臣中朝大老生平以圣学爲心辅政多嘉谋入告近签南省爲衆牵持罔伸所怀今年虽耆艾精力未衰谋猷论议足有规爲未冝闲退使后事功至于侍讲经筵监修国史保傅储闱承旨枢宻寔能克堪负荷必能进尽忠嘉有所广益兼翰院集贤等贠如许窦二公者巳蒙恩眷如是有此体例合行举言者伏乞宪台详照施行论卫辉路不冝通𬋩竹课事状切见卫辉路见𬋩竹课据所该地靣怀洛嵩汝唐邓徐邳益都泰安等处自方万有余里其实难以勾赴今止令卫辉緫府并𬋩领恢办课程不致亏兊失误叅详极有未便者盖卫辉路分微小当四冲驿程民讼科差诸军奥鲁一切课程等事比之他郡百倍其剧今又将诸路竹课并令𬋩领虽极虑尽心勾当决有力所不及去处又縁竹虽官货寔系经啇交易不同啇税认办宣课事体至于斫伐以时般运有法价直低昂使官民两便自非通知货殖善于理财者鲜能首尾相应彼此皆办兼上项有竹地靣必须差设监司廵竹等官吏又令听受本道节制前去各路营运其间交関徃来其路分旣平牒衙门而监廵皆差委客寄少有蹉跌輙成沮阻与其废力如此何若各令所在緫府兼行𬋩领以爲长便又照得滨乐清沧觧塩依旧专设司事恢办合无将上项竹课亦另行设立监司同塩埸一体𬋩领勾当庻气力专一终是易爲责办今省部若不如此从长别行定夺将来卫辉官府不惟因此负累其所办课程傥有亏兊失误深系利害据此合行举呈儒士杨弘道赐号事状伏念髙尚之士无代无之国家必遂其素忘赐以处士先生之号盖其材学节义可髙足以励薄佫而敦风化故也切见益都路耆儒扬弘道文章德业师表一丗至于贼坛频年徼功经营海道欲遂奸计先生预有所见发为歌诗声言不可今行年八十有三穷君守道垂老丘园诚天民之先觉清时之隠逸也合无照依庄靖李公恩例乞赐处士先生之号以表其康节且令本路歳时常加存恤请职官依旧三十月迁转事状切见即目到部听除职官縁贠多阙少填积停滞人数以致进退两难有碍铨调佀失才能乐于从政之詈及揽捽髯须至于脱落却行私下劝和叅详教官维爲人师行中士表宣明教本训导生徒爲任其刘汝翼㓙悍荒酗凌犯官长爲细人所不爲旣伤儒风大失士体使京师首善之地何所矜式冝遴选师儒以代其职据此合行紏弹论随路阙贠及未到任官贠事状切惟张官置吏本以爲民官得其人贠不旷阙庻得民安事办今体察得随路见阙緫𬋩八贠正从七品二百七十余贠兼州县省併以来所辖地靣极有寛阔去处加以蝗旱大作民心嗸嗸似爲未安况充兆平阳太原济南等处皆系重镇尤不可阙贠勾当合无遴选才德兼备素爲朝廷所知者拟注緫𬋩及州县𬒳灾重处贠阙多者省部从长讲䆒于见守逺阙官内选摘或令内外五品以上官辟举廉干相应人借注𥙷充勾当又知得四月中受除官贠巳踰两月尚有未到任者五十余贠亦当作急催督别议䆒治不然切恐中间规避致悞一方事务又于国家法制有所蔑裂合行一就举呈为起盖良郷县南留里河桥梁事状㑹验中书省条画内一欵该若有利害可以兴除者申台呈省遵此切见中都迤南系四方官贠客旅朝㑹经行驿程正路近体知得良郷县南十三里有旧来经由留里河桥官道南至涿州六十里兵革以来桥废不行目今靠西由継阳套遶转至涿州七十五里若经夏秋河水泛涨泥泞虚䧟致使铺马客旅来徃生受兼継阳套地形卑下村坊逺窎接连沟㑹屡常失盗深爲未便窃详若依旧起盖留里河桥道不唯道路髙平径直使铺马客旅徃返近三十余里又免水潦泥泞之患官民寔爲两便伏乞御史台备呈中书省行下相视改正施行益津县尹张英非违等事状今察到益津县尹张英自到任已来甫踰两月其逐莭非违爲私蠹害等事开具于后据此合行紏弹一县尹张英到任至今兼掌尉印凢失盗二起明有窟穴显迹不即督勒弓兵严限缉捕却爲擗问失盗李郑二家亲属及勒要讫事主王伯英自愿不行申告文状其从滋盗贼以有爲无匿而不申度其主意止恐不获停罚月俸本县民心因此失望其张英字民之官务在肃清所部盗贼消弭方爲称职今所行如此非唯违错寔爲以私㓕公一前益津县尹张文郁主簿李璋使讫塩折粟钞三十余定其张英明知前官侵使官钱不即依理举问又不止约本官申明使州知㑹于九月十九日反行送出还家去讫及发下马駞一千余疋已悞料粟才于十月𥘉十经隔二十余日不由所𬋩上司擅自赴府而越言上说称前官张文郁并不交代徃丰閠去讫乞勾追发下依理交代及緫府退讫月申县觧却就都于州司吏李让处诡取本州空觧依前申覆切详上项事理非唯失悞支持事属欺罔诈冐兼张英系监临之官知代官有犯故不举问送令还家其徇私害公孰甚于此若弗紏治切恐因而循习别生事端所壉前项事情就问得州吏目王文进司吏吕仲荣与所察相同一覇州益津县分俱该河流陂浸地靣其驿程系山东要路中间津梁㝡爲急务又照得省札修理桥道事明该簿尉阙贠委自巳上正官兼𬋩及令长官检校其县尹张英将本县合修桥道堤口畧不省问止委弓手卢得用𬋩领工役致使人夫迯散冬月寒冷修叠不能了毕使经行人贠罢役城夫及发下马駞荡渉氷水人几有漂没者就问得县逹鲁花赤舎里甫丁吏目王文进与所察相同其于公不干违错怠慢如此一守令百里寄命苟非其人则一方彼害其张英性荒嗜酒昧于事体又乗酒纵暴不居公𪠘将公使人符首领等非礼敺击致有逃避之者及本州行下事理如桥道见禁等事徃徃违拒輙不申报至于县司所行或不应者典吏报覆畧不听从恃頼曽为部掾蔑视上司如委弃尉印令弓手张典掌管将舎里甫丁私已人烈石立为巡捕祗待官见于煎茶铺勾当其恣意乱行如此致将公务窒塞两耽非止一事兼张英前任唐县其部民告发不公等事上司未曽归结不审縁何依前迁除充益津县尹勾当合无一就䆒问弹左巡院官休和赵仲谦事今体察得赵仲谦于至元五年十二月内诣中都左巡院告王四打死妹赵喜莲事其郝警使马警判萧典史提控张仲礼将𬒳论人王四不行扑捉到官及在都见有干证人亦不勾唤虚调行遣及将潞县取发到干连人等并不与元告𬒳论当官对问从放还家其事主赵仲谦爲见巡院故意迁延再行告到总府并右三部行下廵院其巡院官吏止是依前虚调行遣并不理问却于今年二月二十日有郝警使沈警副等当㕔公然省㑹元告𬒳论人等与限二日劝和了者切见巡院系京畿亲民正听务要礼义兴行肃清所部据前项违错事理合行紏弹爲添科南京不任差户事切见南京路兵兴巳来百色所湏尽出民间如挑河运粮和买和籴採打木植造作舡只噐甲等事三年之间畧无寕息加以蝗旱相仍物价踊贵其𬒳灾去处至今有阙食者而赈济大恩又不霑𬒳中外嗸嗸财殚力困已是生受又即目䖝蝻比之去歳滋㣧极多近体访得今歳将本路新收二万四千余户尽行添科差发湏𬋩不失元额却縁照得上项户计内一万余户俱系交叅重抄老疾不任差下户切恐丝银一出别致迯窜将闪下差发必于见在户数可敷元额如此是百姓重併转増困弊兼目今襄汉未下攻取之本首仰河南据已困之民爲国计者诚冝深虑抚摩存恤得小利爲易固邦本爲重合无钦依近奉圣旨减免益都差发恩例再行勘当堪与不堪从长定夺闻奏施行据此合行具呈伏乞御史台照详施行爲除豁河南屯田户差发事切见河北路分新签军户省部将元当尽数除豁了当今体知得南京路屯田户计相近二万方其丝银止除讫正额余上趓下数目却今见在民户包纳即目本处军马调度百色所须民力已是生受更将额外丝银敷纳切恐靠损不安合无依见起新军差发一体除豁似望百姓苏不致因而重困爲刘古乃打鱼事切见雄覇武清等处鱼官刘古乃所𬋩专一打鱼人户七十六户毎年纳鱼二千余头自去年纳至五千四百余头比旧数増一倍之上尽供官司用度今体知得歳纳鱼数増至万头切详雄覇等处俱系河泊斥卤地靣其间贫难人户别无营产止仰捕鱼爲生应当一切差役又兼依例认办课程其古乃毎年于民间抽分鱼货巳是侵扰今来本官爲増数及万陈告上司将应有河泊尽拘属官禁絶诸人不得採捕就问得鱼户赵知事与所察相同若依上项所告不惟下夺小民衣食于国家赈䘏贫难之意大相乖违又兼天地生物有数歳取万头不几于竭泽乎据古乃所请理冝裁抑合行举呈秋涧先生大全集卷第八十七秋礀先生大全集秋涧先生大全文集卷第八十八秋涧先生大全集卷苐八十八乌䑓笔𥙷弹赵春奴不孝事今察到在都蓟寕坊人匠赵春奴将伊亲母阿焦生不奉飬弃絶在外余二十年于今年五月内客寄患病有伊母亲妹梁阿焦遣人报知其赵春奴并不前来侍疾至十九日夜母阿焦身死其院王阵姑两次専人告哀本人又不奔赴停至午转才方前来巳是带酒并不举哀又无衰绖复彂怨言杂以秽悪又禁伊妻不令哀哭遂将灵车用驴驾拽便行出送春奴随逐道中又不哭泣亦无戚容言笑自若里巷人衆指詈不孝其逆心终不悛悔反生嗔怒先行去讫有姨弟梁从振者告到匠官黄元帅教依理持䘮出殡本人故将䘮事畧不成礼只扵当晚焚烧了当详此情逆世所不容今京师风化之源宪䑓肃清之府其赵春奴旣爲人子其于毋氏存殁之际枭獍其心絶灭人理较量悪逆孰大扵斯其在国家寔伤风化据此合行紏劾伏乞御史䑓照详痛加惩戒施行论钞息复立常平仓事切惟天灾莫重于㓙歉国计无先于贮储盖诸有余则国用足国用足则民頼以足今天下大约公私之间曽无蓄积以俻㐫年况郎目自中都而南蝗旱水涝十有余路虽水至甚万一失所官湏存䘏然不过发仓廪免租税重爲赈济而已此特捄荒于一时其于经国逺图则未也以愚见莫若复先帝常平之制就各路巳有之仓令有司预爲脩理讲明定法不使有名无实昔唐以税茶等钱爲义仓之本深爲便益叅详合无亦将随路平凖行用钞库工墨钞息増余见在等钞分标州郡作常平粟本就令夲路转运司兼以提举収籴勾当续用逐年所得钱数源源不巳则三年之间百万石之粟可不劳而办是常有一年之蓄矣又㑹验得常平仓国家自丁巳年𥘉立明年戊午宣德西京等处霜损田禾谷价腾踊百姓阙食官爲减价出粜民頼以安此先事之效也兼安便官民其利有五且不动官本无害经费取办于息取息之法又无窒碍一利也岁或饥馑就未全济使民心先安大有指拟不必家至户到感念恩惠二利也其力穑之家又知国家贵谷贱货务农大本使趍末之徒争縁南畒不致有过贱伤农之叹三利也至若军旅调度粮饷爲先比歳军兴动輙和籴若常平一立除屯田粮及正税外复有百万余石之谷积于中而壮于外时和歳豊民无所仰权以济军虽调度加倍民无和籴之扰军免阙食之虞四利也歳稍不豊平价出粜钞夲不失人頼以安使市㕓之徒絶幸灾贪利之心贫乏之家脱转死流移之替五利也若夫平籴常平富人社义等法历代相㳂莫能变易能一旦举而复行则天下幸甚所谓不害经费为国逺图良以此也据此合行呈覆弹县尉杨政事状体察得今年十一月内有在都住人崔提领将传州人户丁五十妻支丑女作逃妇捉拿及称被捉支丑女时有老刘等将皮㡌金经卷児等物夺了其崔提领与伊相识人大兴县见任县尉杨政一同于施仁门关不居公𪠘问得支丑女不系逃妇明有根脚不容分析崔提领将支丑女用绳索鎻讫分付杨县尉收禁责得本妇状称因夫丁五十赴都作夫患病前来探觑到永清县河西务𬒳雀提领作孛兰奚捉住寅夜强行奸汚问出如此词因其县尉杨政并不行移有司理问枉禁支丑女数日将崔提领所摭老刘等夺讫金经卷儿等物却勒支丑女要培钞六贯才将支丑女保出使本妇无处申诉爲此就唤到太兴县尉杨政问得所説相同除前项支丑女等一起公事省㑹本县尉司行移本县依理施行外据县尉杨政系京畿捕盗正官有此违枉合行紏弹弹马全擅科钞事状今体察到𬋩上都路洪賛马站贴户提领马全自至元二年正月至五年十月终于所𬋩站户刘泽等处除正站秪应钱外擅自科歛杂泛钱钞二定一十九两九钱问得马全招伏是实兼马全年七十七岁老病不任勾当合行紏弹爲収刈秋青草事照得每年和买应办秆草不下六七百万秤才方敷用切见燕京顺天等处蝗虫水涝若全依年例和买切恐临时躭悞合无籍此秋间令从长计置秋青等草如法积垜向前兼戴支持用度官民侣爲两便㩀此合行具呈爲私𬒳衣甲事状钦奉圣㫖条画内一欵莭该诸官吏将官物移易借贷者委监察紏察钦此近于五月十三日在都百姓人等私赛神社其人徃徃𬒳执兵甲游歴街衢前后数日及马有挂全副甲者今体察得上项噐甲俱系在京诸色官贠人等处借到叅详甲兵国家重噐又钦奉圣㫖已有眀禁条例今来诸人冐法抵禁私假小民以爲戯剧甚非严制令而重武备也岂惟民不识法习以爲常切恐因而别生事端据在都官贠人等务相假借及合干部分禁断不严合行紏弹伏乞御史台照详惩戒施行弹市令冯时昇不公事状今体察到在都前市令冯时昇于行铺人户处取受行钱钞六定一十一两三钱五分黄米七石面一百斤制府见行追培其冯时昇却于今年四月间赍大兴府保觧赴部求仕省部依准将冯时昇迁除保定县尉去讫切详市令系八品职官其不公如此事发在官已有承伏迺于緫府告称勾当已来并无粘带亦无过犯其大兴府亦不勘当是否端的輙便朦胧保申是属违错外据冯时昇负罪欺官侥倖冐进以之临民何所不至合行一就紏弹今后合无照到部人员曽𬋩领钱糓者亦于制国用使司㑹验有无粘带然后迁除庻望杜絶奸欺以厉来者弹歩站官王提领不公事状今体察得中都𬋩歩站官吏王提领崔緫把徐令史等与自愿当站百户杨賆焦百户等上下通同作弊于站户百户冯百亨等二十名处累次取歛钱物及尅落给散草料钞取受羊酒逐莭不公等事据此合行紏弹爲在都回回户不纳差税事状切见中都亲𬋩民户每岁供给和买夫役一切等事比之他路实爲繁重今体察到本路回回人户自壬子年元籍并中统四年续抄计二千九百五十三户于内多系冨啇大贾势要兼并之家其兴贩营运百色侵夺民利并无分毫差役照得钦奉先帝圣旨莭该斡脱做买卖畏吾儿木速児蛮回回交本住处千户百户里去者若称有田产物业不去呵依已前圣旨体例里见住处不㨂大小差发铺马秪应与民户一体当者钦此合无照依累降圣旨处分事意取㑹见数分豁定夺验实有气力与民一体当差庻得恊济贫乏不致靠损据此合行紏呈施行爲陜西郑县隐户计事状钦奉圣旨条画内一欵该载不尽应合紏察事理委监察并行紏察又㑹到陜西行中书省文符该钦奉圣旨莭文拘刷本路外来交叅析居放良等户若州县官如能用心将民户拘刷尽数到官迁官给赏如有隐藏定是降官治罪钦此今体访到京兆路华州官司将郑县刷出漏籍等户六十二户并不申报上司私下取歛差发今问得见有华州人刘徳亨并与所察相同是属违错据此合行紏呈爲蝗旱救治事状切惟古之爲国者虽值㐫歉民无捐瘠困乏者蓄积多而备先具也今随路大蝗赤地千里就使扑㓕巳成灾伤其于贫民首先失所不无流移饥馑而救荒备患之术不可不预爲计料何则今日唯先安集民心最爲急务故谨具愚见二十事伏乞御史台详择施行须至呈者一随路緫管府今岁伏遇天寿节除祝延万寿礼数外权冝停罢公宴庻表朝廷优䘏元元不以巳爲乐也若然则虽古者圣王遇灾减膳彻乐无以加此一御河上下有粮仓分冝差清干官检括实有见在数目外据借贷装散变碾及上年河运未到仓粟数督勒所司严限闭纳其通州李二寺等处应有露囤粮斛就水潦未动亦冝许诸人般运赴都城仓其脚价止支本色亦实京师济穷民之一端也如挨陈者其阙食之家验口赈济不然令所在弓兵早暮兼爲廵防以备踈虞一随路啇贩积蓄之家官冝出榜验彼中时估量添价直发卖仍禁不得擅恣高增物价如百石以上粜者究治如官仓发卖其权豪冨户所籴不过十余石若诡名转籴者仍爲究治一随路存留祗应银粮如已到官者湏土司明文然后动支若百姓紧阙食处仍作急飞申听候许令赈济其未纳到官者尽行蠲兔一随路站赤祇应如酒肉等物亦冝约量减免不然照依中书省札付顺天路事理一体施行不然是燕南二万余户独不𬒳存䘏之意也一河间路转运司应収到物斛不下五七万石冝无令回易银钞验元价直输河仓使充正课以备军国经费侣爲两便不然如本路百姓阙食官定平价发卖一随处金银丹钖等坑治约五十余所每歳穿穴淘採不无损泄隂阳之和有无合止者止以少养天地元气一山林河泊之利所在皆办外课有无权时蠲免听民採取以供不给兼前丗巳甞施行稍足复禁如初一山林原野系禁地去处如猪鹿凫鴈鸡兎之类亦冝许令採捕期以豊复禁如初一随路交钞库铁治所即目若有见在物斛去处亦冝取㑹见数仰所在运司出榜照依元价粜卖一在都酒务开沽者应有见在稻糯官司亦冝见数权令停止醖造此系前丗屡甞施行一捕蝗之际不以诸色等人有材能识见规画出衆者籍记姓名事定量如赏用又甞闻飞蝗虽难打捕遇夜即湏停止于坐落厚处傍挑坑壍燃薪草使之明照四逺然后惊赶蝗必望明投赴衆力从而扑灭説比比得济合无试爲之行恐是一法一庄农之民阙粮食者所在官司预冝出榜禁治不得推称病疫私宰耕牛爲食如博易米粟者听准备飜耕出曝蝗子叅详㝡爲急务一州府司县官其𬒳灾重处有能规措存䘏百姓不致流移饥殍者仰按察司考覆得实申台呈省以凭不次陞用一急逓铺兵俱系贫难下户若一处断絶逓转即时阻滞合无与中都迤北逓铺一体给粮食飬济仰所在官司专一存卹不致饥困逃散一每歳应办官草収成尚然不敷今秋谷草显见俭少冝趂时于无蝗去处收刈秋青等草将来兼带支持用度一庄农之民所认六色课程如酒醋等课今蝗旱如此有无权时停免或从实结办稍安复旧如初一随路州府冝建立社稷䄍神坛庙令有司歳时致祭亦悯恤爲民之一事也一随路自省併州县以后极有寛阔去处或有尉多系主簿兼摄至有全阙去处如山东州郡所在虽有专刷其地广物衆委系难以照𬋩又体知得省部亦爲此事先于东都路巳行添设专尉了当今蝗旱如此百姓嗸嗸切虑迫于饥寒盗贼多有不无惊扰冝约量随路紧要地靣添设廵检使镇遏廵防以备不虞及村保设置皷靣遇有警急互相应和一随路如冨户有力之家能周赡贫乏或爲粥于道以济流民至千人以上者官爲旌赏或听一子临官弹马仲温横歛钱物事状今察到在都曲河坊坊正马伸温因刷问逃军于人户取讫寳钞一十一贯八百文縁两厢七十余坊凢有事务不无搔扰合行紏呈弹忽都鲁阿散不赴任所事状今察到淄莱路长山县达鲁花赤忽都鲁阿散前来中都部夫勾当至十月初罢役本官不行还职令女婿马合马等于本路关讫自十月至十二月终俸钞若不紏呈縁忽都鲁阿散系请俸亲民职官到今八十余日不行还职据此合行紏弹弹王千尸冐名代军事状今察到守把枣阳万緫𬋩下千户王仲贤至元六年入月内前来中都取发军人其本官将合起正军六名不令正身应役却行要讫钱物冐名替代今就责得本官下提控李德唐指证并与巳察相同合行开坐紏呈弹益津县尹张文郁侵使塩价事状今察到覇州益津县前县尹张文郁主簿李璋于至元五年支不尽塩折粟内侵使讫钞三十三定三十五两爲此就问得州司吏杜唐佐并与所察相同据此合行紏弹爲太庙中柱损壊事状今体知得太常寺申都城所呈相验到太庙中心等柱损坏讫一十四条访闻先爲刘晸监修太宫完备特注朝官重加赏赉今者未及数年朽坏如此显见当间灭裂多不如法设若旧柱不堪自合改用新林拟壮丽今省部虽令刘晸用木填塞了毕终非可待岁月理合治罪以彰其咎至如太常寺近爲经夏暑湿告出曝神室中氊罽有司尚恐䙝渎不从所请彼修𥙷动作之际其震惊神灵比之曝㬠䙝渎实爲加重外据不经奏请即令刘晸修𥙷震惊神灵事属违错合行一就紏弹爲优䘏襄阳军人事状伏见中綂建元诏条内一欵莭该凢征进军人临阵而亡𬒳伤而死者其家属理当优䘏仍仰各路宣抚司量给衣粮优䘏其家钦此又汉唐旧制军士死者加恩致祭吏爲衣衾棺歛转送其家今闻围守襄阳军人经值今夏疠疫致有死亡俱系没于王事诚当推恩矜悯有无照依巳行事理或令所在官司逸还其䘮外据气力孤弱之家取㑹见数量加优卹非惟激厉将士寔恩慰民心感召和气一端也爲懐孟路新民不便事状切见懐孟路新民三千余户虽俵居六处终频近大河又不在本路莭制之内巳是未便兼所𬋩郑汪等头目俱系宋人中间官民恒相告讦輙生事端无歳无之又访闻得如修武县新民见发奸细利害䓁事此其验也设若狂妄无实人情臲卼终是不安合无将上项户计隷属夲路𬋩领其旧𬋩头目依例与𬋩民官一体迁转不然于职官内选素有威德足以镇抚爲緫𬋩亦是一便盖徃年巳曽令李同知宗杰于上安抚勾当一任之间特然安静此非其効验乎据此合行具呈弹兵马司擅自鞠断事状切见在都兵马司设马歩军五百人系专一警捕衙门自去年至今年三月终强窃盗贼计六十余起致有杀伤事主劫掠财物及本司公𪠘下爲盗者盖当该官兵不爲用心滋多如此三限不获行下取招并不回报其都辖上司纵令灭裂虚作行移亦不申明赏罚是作过之人无法可畏教之公行也都城辇毂之下库藏仓廪诸所在万一窥窃深系利害又间有败获贼徒除事関权势不能归结者才方申上自余无问䡖重輙便鞠问断遣岂惟侵司越职窃弄威权但恐中间奸弊日滋寔爲事害兼是司自来并无囚系鞠问㫁遣之理今后有无有令兵马司据应获盗贼畧行取问即便解府归结施行外据失盗起数巳获者赏未获者罚如此庻望上无纵恣虚行之失下革违错自专之弊赏罚旣明民知所畏京畿之间不待歳月作过之人将自消弭据此合行紏呈弹大兴县官吏乞受事状今体察到至元六年三月内有施仁関倡户鱼王嫂赴大兴县告称男妇阿肖欲行私遁还家想见别有奸事有周县尹并司吏张荣禄将阿肖枷収辄行推问指称在曽与刘和尚安三通奸随即扑捉各人不见却将平人刘贵刘庆甫监収至当月二十一日有周县鱼王嫂刘贵巷长张仲义等公㕔省会伤和了者至二十五日有鱼王嫂要讫亲家肖大买休钞一百四十两及刘贵安三刘住女休和钞九十两当官有本把张荣禄取要讫刘贵䓁家钱物钞三十八两九钱纻丝二疋又有打合休和人罢役司吏张权县要讫安三钞一十五两祗候人冯首领董靣前要讫钞九两打合人韩大处见収钞一十七两有周县尹教休和了当爲此唤到司吏张荣禄䒭畧行问得是实就追到钞六十三两纻丝二疋赃状至甚明白据本县官司止合依理归问阿肖不合背夫欲行私自还家罪犯外据想见别有奸事一莭系是称疑词因别无堪信显迹依例不许经告官司便行推鞠令阿肖招説曽与刘和尚安三通奸輙生事端乱行扑捉搔扰収禁兼鱼王嫂娼优之家官司不爲详审致令当行令史収受钱物爲无慿据却行省㑹休和如此开闭倖门挠乱公法事属欺枉合行紏呈弹良郷县站官私取工俸事状今体察到良乡县𬋩站官王提领等至元四年至元六年于站户纳到祗应钱内侵支讫钞数为此就责得司吏王仲筠状供𬋩站官吏于至元四年至元六年祗应钱内侵支讫钞八定二十五两五钱据此合行紏弹为孙弹压代军事状今察到左卫亲军緫把张大亨下弹压孙旺至元七年二月代替讫哨马刘本户军役周歳雇军丝一千两巳得讫丝一百两就取问得孙旺招伏是实据此合行紏呈弹固安州官吏尅落塩折粟价钱事状今察到固安州官吏将至元三年塩变粟数作至元四年塩粟见在报过大兴府依巳报四年粟价毎石四钱五分追钞其固安州却分出三年粟数依当年粟价毎石六钱追钞爲此就责司吏张安仁状供当元系司吏于仲渊䓁将三年支不尽粟六千四百四十四石二升作四年见在报过在后緫府依四年粟价毎石四钱五分追要钞数此时照出三年粟数并价直于前州官刘州判处啇量蒙拟定三年粟数止依当年粟价每石钞六钱追収见收到钞二千七百两五钱四分得此文状扣筭得三年比四年粟价每石多钞一钱五分计多余钞一十九定十六两六钱据此合行紏弹弹东安州官吏尅落塩折粟价钱事状今体察得东安州塩折粟价至元三年毎石六钱至元四年每石四钱四分除起纳就支喂马駞外至元三年见在粟二千六百九十二石至元四年粟八千八百七十五石五斗二升一合七勺有司吏李让将三年粟数併作四年见在申报在后大兴府验巳报四年见在毎石徴钞四钱五分其当该司吏李荣并提控杨守荣却将至元三年粟数依当年毎石钞六钱追収比四钱五分余徴钞八定三两八钱畧问得司吏李荣状招巳取到三年钞折粟一千五百四十石六斗五合计余徴钞四定三十一两九分据此合行紏弹乞徴问取牧马地草粟事状今察到涿州站憀占牧马地内有熟地二百七十七顷二十二畒每年召人租种毎畒収粟三升秆草一束爲此取到𬋩站官提领马仲祥呈并与所察相同今扣筭得上项地畒每年计取粟八百三十一石六斗六升秆草二万七千七百二十二束且自至元三年爲头至今四年计粟三千三百二十六石六斗四升秆草一十一万八百八十八束据此合行紏弹弹东安州司吏张芮不公事状今察到东安州刑案司吏张芮赃滥不公爲此就责得张芮招状于至元四年十二月终刘仝等处免刈苇草要讫钞四两五钱至元五年免放李守政觧锯夫役要讫钞三两至元六年七月于娼女常海棠家内饮酒逐件是实即追到钞七两伍钱再将本人审问无冤断讫二十七下勒停了当今将上项钞七两五钱随呈觧去伏乞御史台照详施行体访保申令史曹士良状访问得曹士良只身于在都铜马坊寄居住坐于今年六月内前去上都至今未回今就问得左廵院司吏张仲礼称当间系燕王位下赵二奉御对警使警判保举曹士良系真定路附籍人户儒吏俱通以此准慿转保申府了当今来切详旣大兴府令本院踏逐通经史令史一名自合公选可应之人其左廵院官却行徇情转保讫自来素不谙知人贠事属违错据此合行一就紏呈弹涿州站官私使祇应钱事状今察到涿州𬋩站官刘提领等至元四年至元五年于站户纳到祗应钱内侵支讫钞数爲此就问得次官提领马仲祥称本站官二贠吏三名于四年五年祗应钱内侵支讫钞一十二定是实据比合行紏弹弹赵州平棘县尹郑亨事状今体察得赵州平棘县尹郑亨自到任巳来声迹至甚不佳本官酗酒狂爲连结朋比游行私家无日不饮及求娶娼妇展散不公挟弓放弹损伤人目如此非违事理就问得本州司吏王柔张才称与所察相同合行具呈伏乞御史台照详施行一本县西関开门户娼妇邢绒哥其郑亨私先徃来于今年七月内求娶爲妻照得旧例监临之官不得与部下百姓交婚虽㑹赦犹离之况娶娼女户主爲婚叅详县尹字民之官务在肃清所部礼义兴行今所行如此事属汚滥一自到任至今别无可称声迹与本路扇赵史提控王太医靳提控日逐朋从游行私家饮酒无度如今春北寺救火其郑亨乘醉执持棍杖沿街驱率人衆致将小耿打伤头靣叅详应救而不救自有条禁罪名岂得恣爲欧击乱行无法足见居官素无政体事属违错一于今年春令在县祗候人屈首领引宅司郑都𬋩于县西村分发讫马尾罗儿约三百余箇每箇要白米一斗无米歛金一钱四分其公然展散无所畏避事属贪鄙一今夏捕蝗自佛寺爲头迤西村分所至辄取要鸡酒毎饭杀鸡数只且天灾如此农民嗸嗸困于捕役当此之际其郑亨恬不爲意饮酒食肉以悦口腹其爲不恤无重于斯一去年夏挟弓放弹将县民曹愽士左眼打伤致令本人损伤讫一目无所告诣照得放弹及投瓦石在庻民犹有明禁详此纵或悞伤亦无一方师帅民所具瞻挟弹行游弹射鸟鹊而爲少年童子之事是爲不应合行紏弹荐济南士人杨从周事状盖闻爲国所重必在得人报恩之义莫大荐士今体访得士人前监察御史杨清卿孙杨文郁天资雅厚质而有文子史群经多所浃洽今年近强仕经明行修不求闻逹侍庭闱以𬞞水悦亲居乡里以教授为业传箕裘于三丗罔坠先声蔼闻望于一方式敦薄俗诚当代之孝廉士林之挺特也傥蒙省録必有可称不惟激士夫进学之心庻几媿奔形势之者于肃清风化佀不徒然谨具状举闻弹中翼军搔扰百姓事状今察到中翼侍卫亲军杨千户崔百户髙弹压下军人自至元五年八月前来武清县北郷等处于民家安下毎日取要饮食及逓互歛索马疋草料至甚搔扰不安少不应副恃頼衆力辄发恶言恐吓侵凌无所不至毎年直至来春三月才方起离虽曽陈告县官不能禁制使当差平民无所赴诉深爲未便今就问得夲县东至孙家务西至牛人南至召香二十余村及取到百户梁仁主首赵百春社长田祥䓁状供与所察相同据此合行紏呈弹漕运司差委官非理掻优亊状今体察到漕运司同提举下委差唐古张千户䓁于今年正月间骑坐铺马三疋前至武清县北洪济镇将夲镇主首张聚䓁用绳子拴缚打拷非理取要饮食䓁物就责得张聚䓁状供与所察相同看详本镇不系站赤路程遇有使客铺马饮食皆取自民间而漕司官吏毎年不时经过其唐古䓁恃頼本司形势如此纵暴不公非止一次畧举今次强取要讫物件并多取讫饮食数目合行开坐紏呈弹李二寺仓损坏官粮事状今察到李二寺通济广济二仓见在粮粟用露囤収贮其仓官不为用心以致倒榻讫露囤五十八座并不修理损坏官粮计尤千八百余石据此合行紏弹弹右廵院淮拦王得进事状今察到在都西曲河坊丁阿齐女心哥召到弘河人户王得进弟王千奴为婿于至元六年十一月内为病卧于积粪团标内冻饿身死并不停䘮依理埋殡恐隣佑知觉比及天明擡岀城烧扬了当其丁心哥亦不持服于今年五月内有母阿齐接受讫本家安下数年今平凖库刘大使财钱钞三定金子六两为妻了当又买与丁心哥女妇一名于八月内有王千奴兄王得进告到右廵其本院官吏虽判勾行并无取责却有坊正陈提领为与丁家関亲遂拆令折和至当月初四日丁阿齐与讫王得进买服物折钞五十贯其当该司吏刘渊两次要讫王得进钞六两祗候人小杨䓁二两七钱于初九日接讫拦状为此追到元行文卷及问得元告人王得进并过钱人薛仲甫张得林随逐刘渊人刘得进俱与巳察相同今来叅详据丁阿齐圗财主婚浊乱人伦不有所天其刘大使明知违法辄行求娶其右廵院官曽不详审俱系妄冐败俗伤化之事輙虚调行遣并无取责却于公㕔接受拦状纵令公吏䓁人私下折和如此开闭倖门挠乱公法亊属违柱合行一就紏弹论课税户隷緫府𬋩领事状切见随路运司见𬋩课税户五千七百余户契勘系先朝初立课税所时将应设官吏就作本所户计用之添重气力恊办课程今运司巳立数年其官吏及院务人贠皆从朝省拟注据此等户计寔无所籍近体访得尚书省遍行随路如遇婚姻田产词讼等事令緫府运司関㑹一同归断给者徃徃有之深为未当至如随路奥鲁比之此户尤重今巳令緫府𬋩领近年巳来至甚简便合无除灶挿户外其余一隷緫府𬋩领寔为长便论法官沈侃陞用事状官沈侃性端方通经旨知典故年虽耳顺精衰于老成寔具典刑在司理诚为师表兼本台执法如侃者议㫁公平情文两得至比理冝陞用以表良能秋涧先生大全集卷第八十八秋礀先生大全集秋涧先生大全文集卷第八十九秋涧先生大全集卷第八十九乌台笔补举河南士人陈天祥事状今体访得河南府士人陈天祥沈正有爲达于从政隐居嵩少相近十年读书种田不求仕进中綂三年大名宣慰司曽将天祥擢充新军千户勾当镇守三汊等处聊复効用已有能称今国家经畧江汉得才爲急其陈天祥乆播学优之誉适丁强仕之年合无就令河南行中书省举用以试所长爲盗贼紏治真定官吏事状今体访得真定府即目群盗公行或窃或刼无所畏避据前月上半月内一夜之间失事者凡二十余处如髙奴千户任子齐等家纵火恐喝盗取财物是也其府官司巡捕无方但薄暮声钟辨明启闭使阖城之民遇夜惊惧寝处不安显见府司官吏罢愞不职威令莫行不能消弭擒制以至如此且真定爲燕南剧镇又连年蝗旱艰于衣食者衆此风大不可长叅详上司若不早爲规画督责官吏严行禁止切恐因而别生事端深系利害据此合行紏呈请禁治秽恶语言状切见中都市井小民行言立语多作秽谈以至父子兄弟不能回避行历切恐乆而成俗以爲寻常据秽浊风俗莫此爲重叅详系有司不能肃清所部以至如此兼京兆风俗之厚合行禁止以革薄俗论居官身故等官贠子孙承廕事状㑹验中书省钦奉圣旨条画内一欵诸取廕官不以居官去任致仕身故其承廕人年及二十五以上者听照得今者身故官贠子孙巳拟叙廕其居官去任子孙应廕者至今未见施行外据致仕官子孙徃徃亦未蒙定夺如真定张宣抚子复前泰安州尹赵德庸子符是也卑职叅详即今贪冐成风恬不知退如一二以理致仕者冝蒙显异若应廕子孙返爲迟疑不䝉定拟秖以身故者听叙是使爲子孙者得父祖早故爲幸非所以进廉隅而激贪鄙也兼照得旧例诸养素丘园徴聘不赴者子孙尚得以徴官爲廕况聀官清要历年深逺之者理合比父祖身故者即令叙廕爲当其居官去任子孙亦合依奉圣旨条画定夺施行爲救治䖝蝗事状盖闻天灾流行国家代有气和则致祥气乖则致异此必然之理也然灾有大小而蝗旱爲㝡今㑹验得随路莭次申蝗蝻生发至今月内计二万一千九百三十三顷四十三畒除巳絶外未絶一万五千八百六十二顷三十三畒又有不见顷畒一百余处炎炎不巳深为可忧如比年以来山东等处连值蝗旱民至有面橡实掘黄精煑野菜而食者虽包银权倚而尽征到官课额诉难而依前恢办向非圣恩赈济鲜不饥殍转死沟壑今者蝗之气势滋盛如此是上天之意儆戒深至诚不可不谨苟非以德胜妖全借人力恐百姓重困过于前日其爲利害孰大于斯今来叅详其或大臣不和政事有阙官吏不公百姓失所刑赏虽行而或戾风俗极恶而未醇又如各路见禁一千三百余人幽闭囹圄不无冤滞加之用兵兴役佥军屯田包添丝银恊济军力分房益户输粟饷边逺近骚然未爲无事从是而观致伤和气恐此之由而又迤南州郡蚕麦薄收嗸嗸之民止望秋成以供王事不幸継以蝗旱万一成灾将若之何岂惟经费不足贫民衣食先乏衣食乏则饥寒至饥寒迫则盗贼生盗贼滋则非国家之便也窃见朝省近年巳来救捕虽力终莫殄絶不过差官督责州郡併功扑灭不致流㣧而巳未有以时事言者以某愚见爲大臣者当恐惧修省恪谨天戒任责极言陈其所以不然㘦虑朝廷不能尽知何则方今明天子在上圣慈仁惠子爱兆民哀矜悯䘏轸虑惟切今灾异如此又恐逺方小民不知存恤之意诚冝缓不急之务下寛大之诏发仓廪振贫乏致祷山川爲民祈谢据𬒳灾去处验其轻重量减今歳差税又冝先遣相臣分省中都使镇抚中外规画事宜以安以慰庻望京畿之间民心妥帖物不踊贵灾沴渐消民易爲力不致重困因而别作事端爲牺牲在涤不及九旬事状盖闻国之大事实先祀典祀礼以敬爲主物品以㓗爲先故唐金之制大祀飬牲在涤九旬中祀二旬今体知得太庙歳祀牺牲有司临时取办在涤不及两月即用就事看详三牲之飬逺期三月本欲尽诚敬而极精㓗也今者大祀之礼降而甫踰中制于理寔为未应诚有司之慢也合无照依旧例改正施行举陜西儒士杨元甫状伏闻国朝议国学教胄子遴选师儒以充司业助教慱士之职切见京兆儒士杨恭懿资禀髙明学淹经史千言过目成诵不遗今年几知命教授郷闾其孝行足以化服一方其廉介足以振励薄俗隐徳丘园不求仕进如往者两省交辟欲置之幕府庻谘论议以劝将来至职名禄飬辞皆不受德业日新箪瓢自若诚清庙之珪璋士林之杞梓也其或擢彼国庠置之舘阁试其行能可収实用又念即今上而监司下而州郡凢所荐举多蒙省録其在宪台尤冝奖率伏乞详酌施行爲罪囚医药事状体访得大兴府在禁罪囚自今年二月初至今月二十日节次死讫二十一人俱系因病身故切详见禁四百余人又照得随路巳立司狱官三十余处即目暑气蒸腾病者甚衆虽官差医工轮流看治合用药物悉皆自备如遇重证止是依例应付实非对证条合以致徃徃耽悮人命又念犯得罪当死不可于未鞠问及抵法以前因医庸药阙而以病杀之也其间虽有冤滥当宥之人悔将何及检㑹旧例狱囚病患官给医药救疗合无将应用药饵官爲収买给付狱官临时对证用度庻望不致躭悞死损人命论成造衣甲不冝责办附余物料事状伏见国家即目征伐四出所除甲噐㝡为重事縁甲不如法所系人心勇怯胜负関于一时故晁错有云甲不坚宻与祖杨同今体察得在都甲局并外路今年纳到至元六年常课皮甲斤重不同者在都局有三十五斤及三十七八斤者真定顺天东平䓁处却重四十斤四十一二斤者斤重旣是争悬生活不无好弱又体知得省部遍下随路四十余局取要排年附余数目佀有未便者若上司元降物料一切合冝不当取要附余旣取附余是元降物料上司不曽确实计料有无相应致有多余之数若此是在有司立法当与不当耳至如弓局旧例毎弓一张物料钱钞两贯文有傅忽都告减作一贯二百文圣㫖爲乆逺生活上定作一贯四百文造弓一张上司旣无打筭工匠又甚便当卑职叅详今后亦合将衣甲事理再行定夺实用酌中物料使一切合冝及甲之斤两定拟画一体例𬋩得成造如法其少有不中程度者严行究治可也不冝责办附余以致官匠两难兼衣甲难比其余噐械所贵坚良精致及主者之功匠氏之能也若专以要取附余爲功不以甲之好弱爲念一旦用之阵敌断不能遮护身体有悞人命是有司以附余为重以人命爲䡖也据此合行具呈弹阿海万户屯田军人侵占民田事状钦奉圣㫖条画内一欵该兼并纵暴及贫穷冤苦不能自伸者委监察并行紏察钦此今察到武清县北乡等处有阿海万户下屯田军人于至元二年倚頼形势于上司元拨屯田地段四至外强将诸人庄子及开耕作熟桑枣地土侵夺讫二十余顷俱是各家系税地数徃年虽经陈告緫𬋩府行下本县归着本县累次约㑹夲官不到至今不曽吐退就责得各地主状供与所察相同卑职看详本郷两面河占中间地土窄狭今者强为军人夺占使农民至有失业者所谓兼并纵暴贫弱冤苦不能自伸者莫此爲甚据此合行紏弹伏乞御史台照详施行今将侵占讫诸人地段数目开具如后弹西夏按察司行移违错事状今体察得西夏中兴提刑按察司于今年二月内爲本处纳怜等站脱脱禾孙等告铺马瘦弱见无料食事备词申覆户部爲此追照行卷与所察相同今来叅详各道按察司凢有合申事理即令申台照详即与六部元无行移体例今有西夏中兴提刑按察司官署衘连名不经御史台径爲申覆尚书户部佀爲不应据此合行具呈论浑河泛溢请修治堤堰事状伏自今月内武清县北郷按部回至洪济镇河泛涨其濒水民家巳爲渰没若汤汤不巳大有可虑者因行视堤堰水势东南至孙家务西北至本镇南东西横亘约十五余里其堤堰低狭髙阔不过丈余又年深頺剥冲渲一土埨而巳河水伏槽时视堤南平地尚下数尺兼土脉踈弱水性善崩黄猫野䑕穿穴又多固不足以御大患捍水冲万一泛决沛然莫御而堤南二十余村人畜田庐尽爲漂没其害又非䖝蝗之可比也就问得孙家务一带去年秋巳𬒳灾伤但不致太甚耳外据漷隂县东北沙涡口等处畧与武清县北郷事势相同即目县西北近河堤南田禾巳在水中及有渰死头畜合无专令各县正官一贠昼夜廵防隄备破决佀望不致踈虞才候农隙令都水监官相视堤岸踈恶去处如法修筑使一方永逸以絶水患寔畿内两县之大利也某职当司察亲覩利害不敢缄黙自取言责据此合行具陈请立四方舘事状伏见逺方朝贡使人毎歳至京师者旣无馆舎以輙于民间豪贵之家仓皇安置佀有未便者三堂堂大国不以全盛之势昭示逺人一也旣择朝官岂非示其文物有人然处之民家殆非得体又无窥测民间事情以见浅深二也至于腾移房争与夺之际致𬒳窃笑三也如近日交阯使人大夫黎仲陀中散大夫丁拱垣等舘于王子华及安置使贡物狼籍于外者是也合无建立四方舘以一切奉使处之如此不惟圣朝尽懐逺遇下之礼抑使逺方来者观上国之光我免夫三者之虞寔爲便当弹漕司失䧟官粮事状钦奉圣旨条画节该仓廪减耗爲私蠧害委监察并行相察钦此伏见国家歳计粮储必湏百有余万方可足用朝廷爲恐中间失悞爰自徃年特改漕司併令刘晸等提举一切勾当故合设官吏内外必备奉又爲不轻所期尽心俾称厥职今体察得数年之间其盗用失䧟短少及糜烂等粮一十六万四千余石又察得至元五年未到仓粮一十五万余石除巳䧟外八万九千余石至今不知运纳所在就间朱英与所察相同问者省部摘差官亲诣尽真本司欺昩止将六年粮数緫作入纳随仓见在饰词破説用相抵牾中间虚明不可五年守冻粮斛一十五万余于本年人数目至今年二月尚余石不知所向却称至元六年粮数至今年九月终随仓起运交纳止有二千余石且纲运先后交输程期自有次苐不应搀乱如此岂有五年未毕委弃不问而复越漕六年新粮恐万无此理详此一端其虚冐饰说槩可见矣叅详上项事理不过非其人故也盖自古钱糓大计莫不精选才能清愼明着善于其职者充固非素不综练挟私蠧公之人可以倚办因体察得本司官属其晸者㧞自行间素乏心计刚愎自用不有同僚佐贰者因不和同互相雄长上下苟且因仍耽悞遂失関钤致纲纽觧㢮废坏如此至于中外闻者莫不愤叹其在有司理当云何其刘晸又于通州等处爲起盖仓敖用便巳私营置物业撤桥梁而阻滞驿程夺民利而一空旧渡仓司旣非久许运道又不快便公私之间两有所害今复改作重费国用其爲私蠧害又所当问照得钦奉圣旨节文该勾当了的公事不称所倚付的心据刘晸等废乱职务不称所倚孰大于斯据夲司官吏不爲尽心大失関钤冝一切替罢公选廉能清慎善于其职者充及随路河仓杨村守冻失䧟损坏已未纳见在粮数乞选差清干职官亲诣盘点如此庻望上下一新积弊可革不然无以敕励其余以救将来外据都城内外仓分有无照依汉唐故事隷属司农司兼行𬋩领深爲长便某职司言责利害深重愚衷所激诚不敢避忌罔尽所言合行一就紏呈论复立博野县事状照得至元三年钦奉圣旨节该州城畸零去处不满千户者斟酌改併民户多者从长定夺更当冲要驿程不湏改併钦此今体知得自去年新抄户后随路州县往往有至三四千户者至今依旧合併𬋩领极有不便当者畧举顺天路初州博野县併入蒲隂县分是也其博野县即目诸色人户二千八百余户中间百姓事不便当者非一如科着船户𥙷阙蒲隂县弓兵故将本处上户啇坚等六户取充及拨降一切差役徃徃偏向不均至于送纳赋税勾摄聚集词讼等事不惟徃复逺窎其沙溏磁三河经值秋夏水发泼漫相接抵祁州迤东一槩流行阻滞人难又兼本县蠡州南至安平界首相去七十余里正当冲要驿程爰自合併巳来节次失过盗贼截刼讫官民财物致伤人命者无虑十数就问得本处人户贾佐等与所察相同叅详博野正县理合依旧复立县事深爲安便外据随路见併州县如新抄户后数满千户之上者亦合从长定夺复立旧治爲当至于随路在先曽合併县分爲中间百姓不便巳有复立去处如上都缙山平滦抚寕真定賛皇太原乐平俱系三五百户县道又如无城邑者亦复设立如河间无棣县于八湖口置司延州延津县于史逈店置司顺德广宗止于夲镇置司是也据此合行举呈论科举事冝状伏见朝廷发明诏议科举以取进士盖欲明公道广仕途以革徼竞之风选人材収实用致隆平之化然闻礼部所拟止以经义词赋两科取人伏虑浅狭拘窒于国于士两有未尽必期登俊良逺庸鄙緫覧群材经理丗务盖有后其所先先其所后者矣鸿惟圣天子渇于文治听言如流凢所制作取唐爲多兼国朝科举之设自戊戌以后未遑再议天下之士徃徃留心时务讲眀经史捉笔着述一尚古文顾惟举业移素习一旦取非其人不适于用返爲科举之累矣今检㑹到李唐之制其取士科目不常率相时置科以待非常之材其初试殿试止以䇿问取人如时务则试方畧止五道直言极諌等䇿秀才则博学宏辞及道侔伊吕才堪郡县下笔成章茂材异等皆其选之首也故得士之多唐㝡爲盛以某愚见审量时势必欲急得人材以収实用莫若以时务对䇿直言极諌切中利病有经画之略者爲首选何则试以残宋爲言自渡江以来以一隅之地偷生百年者正以多士齐济崇尚议论有用之学故也其次以博学宏词兼试典礼议一道如禘祫斋郎之议者爲中选其经义词赋两科乞转经出题先爲布告中外使学者明知所向谓如今年书眀年诗限以几时然后赴试其格律畧除竒细如故实㬌象明水干羽金在镕之类例皆爲命题如此不致隔碍长材使得展手笔以尽其噐能不数年则五经可以通治矣然后使天下之人知大圣人制作出于㝷常万万其有用实学爲圣朝英特之选一洗辽金衰薾不振之气其不盛欤如此当国计者上可以副朝廷用儒之实下可以待俊造非常之士尽遗贤于网罗收实用于中外则文治之功隆平之化可计日而待矣某职当言责事或未便不敢缄黙輙冐昧敷陈弹博州路乌緫𬋩老病状今体察得乌古论居真残忍嗜杀贪冐无厌向列东曹以尸禄位及审囚徒大致违错今年近八十气志昏耄当官临事转首遗忘就问得本路司吏张玠与所察相同而又不时昏发头目调眩至提视衣物畧不知识庻望裁断如流神明其政不可得巳兼照得博州路䪌𬋩军民三万三千余户一方休戚繋在师帅今而若此其于大小事爲少有蹉跌斯民何辜横𬒳抑屈若以老病不胜本官首冝论列合行紏举以励其余冬旱请祈雪事状切见随路蝗灾经今数年山东河南其势尤甚今遗种遍地傥灾更不已饥荒盗贼何所不有若比及出冬已来得三两大雪庻可消弭以絶根种古语有云冬雪一尺蝗子入地可丈今去春节仅三十余日照得中都及迤南路分自八月至今天不雨雪小麦青黄半掩干土虽云隂屡作终无大润叅详唯有以精诚感格神明致祷岳渎爲民祈谢而巳不然令各路緫𬋩府官或郡守躬亲祀祷部内山川并社稷等神以示朝廷忧䘏元元至意庻望和气一回普霑嘉瑞使民心慰安且忘积年饥乏扑㓕之苦太庙祭噐合改造事状伏念古之君子朝服祭噐不假于人况太庙之祭噐乎今体访得太宫大祭所用鼎彛等噐多系残宋赐功臣家物如臣京敏中邦昌等噐是也叅详自古有国有家者未闻祖宗神灵而以人臣所用遗噐陈列爲享于礼诚爲未冝然向者清庙初建毎事草次未遑一新不得不尔今后合无改造新噐张皇一代缛典且极夫尊严无上之义使圣子神孙传之无穷不其盛且当欤论求仕官就家听候宣勑事状体知得吏部先奉中书省札付该求仕官贠毎季迁转在后虑恐生受拟令毎月铨切见随路求仕官贠有自去年八月间摘勾到部经今七箇月余未蒙铨转中间百端生受客寄守待措借无所以致典卖鞍马等给盘费尚然不足不幸更值病疾因而身故尤可矜䘏即日在都听除等官约二百余贠少者不下半载又州县阙贠甚多佀此淹延两爲未便今后合无将求仕人贠自到部月日爲始限以旬月对凭引验旣毕省㑹还家若有合祗受宣命官贠依旧例差人擎送外据授勑官贠将合授勑命发付各路緫𬋩府收𬋩令本路祗授照依定去装束省限催督赴任庻免人难据此合行呈覆弹大兴府擅注案牍官事状今照得随路緫𬋩府元设提领案牍官已是罢去今体察得大兴府却将司吏韩仲礼充案牍官勾当叅详緫府司吏除额设外尚不得増添人数今来本府擅自将报过司吏韩仲礼拟作首领官与朝省差设经歴知事一同系历勾当岂惟干名犯分其于格制是属违错据此合行纠呈弹四州滥给觧由事状钦奉圣㫖条画内一欵诸监临之官知所部有犯法不举劾者画内一欵节该各路州府司县任满官贠当该官司循情滥给觧由体究得实申台呈省今察到涿州等处州县去官于任内侵使讫塩钱工俸累蒙上司追徴并不还家其代官到任亦不依公理问却行循情滥给与无粘带觧由如此逓互欺昧上司致将合追钱钞至今不能到官事属违错据此合行开坐紏弹弹甲局官玉鲁等抵搪造甲皮货钦奉圣㫖条画内一欵节该造作不如法者委监察紏察钦此又照得上司元料毎甲一副举吊并裁线古皮一十张四分前制府札付下甲局緫𬋩府该依年例计料厘勒人匠如法成造无致用别色低歹皮货抵搪成造卑职于今年八月内体察得中都𬋩甲局官玉鲁杨三合自今年二月内造作至元五年常课已造讫甲一百二十副依巳料関讫古皮一千二百四十八张于内却用马项子抵搪即问得玉鲁等招说爲阙少古皮上是用马项子作线是实却问得守支古皮人高庭杰熟皮提控菜荣称自至元六年六月内収支成造五年皮甲古皮至七年八月内计收到古皮一千二百五十三张俱系甲局王知事支讫又问得王知事名居实称实関讫古皮一千二百三十张据巳造了底甲数内委的四次用讫马项子八十五箇折讫古皮一百七十张是实今来卑职叅详旣知事王君实依料节次関支讫上项古皮货玉鲁等不合却用马项抵搪事属违错合行紏呈论革罢拨户兴煽炉冶事今切见各处鐡冶拨出户计设立头目𬋩领周歳额办鐡货令人户常川煽炼纳官官民两便今畧举綦阳并乞石烈杨都事髙撤合所𬋩四处铁冶见分𬋩戸九千五百五十戸验毎戸包钞四两计该钞七百六十四定今緫青黄铁二百四十七万五千六百九十三斤半价直不等该价钞四百六十八定二十三两三钱三分半比包钞亏官二百九十五定二十六两六钱半及其人戸俱各漫散住坐毎遇秋冬煽炼逐旋勾集徃复人难岂爲官民有办如将上项戸计罢去当差许从诸人自治窑冶煽炼据官用鐡货给价和买深是官民两便据此合行具呈伏乞御史台照详施行湏至呈者綦阳户二千七百六十四户毎户四两计钞一百二十一定单六两办鐡七十五万斤毎十斤价钞一钱计钞一百五十定乞石烈户一千七百八十六戸毎户四两计钞一百四十二定四十四两办鐡二十六万斤毎价钞一钱计钞五十二定杨都事戸二千戸毎户四两计钞一百六十定办鐡五十三万二千三百三十三斤半毎十斤价钞一钱该一百六定二十三两三钱半髙撒合户三千户毎户四两计钞二百四十定办铁九十三万三千三百四十斤计钞一百六十定内青鐡五十三万三千三百四十斤每十斤价钞一钱计钞一百单六定三十三两四钱黄鐡四十万斤毎十五斤价钞一钱计钞五十三定一十六两六钱紏弹良郷尉司非理拷勘刘德林事状钦奉圣旨条画内一欵节该廵尉捕盗官捉获盗贼随时发与本县圎坐推问是实觧赴本州再行鞠勘施行不得转委及弓手人等拷问钦此今体察得良郷县尉司于至元七年九月内夜本县馆驿内失盗于当月二十五日有弓手髙伯山渉疑捉到涿州人户张德林不曽申官私下拷勘抑令虚招及妄指姐夫刘得林寄藏上项赃物将刘得林拿到亦不申官一靣拷打爲无证佐在后撒放于二十七日止将张德林申发到县尉司有县尉杨仲玉又将刘德林勾追到官重复拷问非理加刑上爲无指证明白事迹于当月三十日保放还家有刘德林于闰十一月十三日因拷疮身死今问得尉司司吏刘君祥并苦主刘得林妻阿张并当元𬒳摭人刘得用词因俱与所察相同今来叅详髙伯山止是本县弓兵别无拷勘问人体例及县尉杨仲玉止慿张德林妄指便加拷勘以致本人因疮身死又于刘得林刘得用等处掠取交钞衣物有此违错据此合行紏弹论肃山住等局人匠偏负事状伏见吕合刺児𬋩民户内拨出人匠二百二十五户内谓如眞定路苌叅谋甄荣祖呉信魏友系纳三定包银戸计余者虽是不及例各酌中户计然则一丁入局全家丝银尽行除免近又将上项户计拨付本局另行𬋩领其人匠自来按月支请米四斗塩半斤不时更有赏赐钱物其爲幸民无甚于此肃山住储普花两局人匠俱系迤北人匠抛失家业移来中都今全家入局造作又爲衣食不给致有庸力将男女质典者至甚生受按月支请又无食塩毎口止得官粮二斗五升今来切详造作乃一体工役然成造之物固有轻重工役各无闲歇何其塩粮不一若将上项局分相比据肃山住储普花两局实爲偏负外据吕合刺所𬋩民匠二百二十五户月支塩粮合行从长定夺据此湏合具呈论六部职掌繁简事状伏见朝廷设立六部其官吏品秩相同而职掌繁简有异如礼兵二部礼以祭祀爲大而有太常寺兵以军旅爲重而有枢宻院今者钱谷造作一切等事尽归户工至甚繁剧若曹务不有所分则缓急难于办集今无酌量䌓简令兵礼二部将可分之事一以兼𬋩似爲便当又且职掌均一使两部官吏免尸素之责不然䌓者愈䌓而简者日简矣据此合行紏呈论覇州道路事状切见覇州部分俱该河流陂浸地面其驿程却系山东正路据本州南至保定县见行西道相去四十五里中间经过桥梁七座毎岁必湏依时拆盖更有修叠水口去处其功役不细须旁县挟济方可办集甚是生受兼西道元系前代阻障溏泊堤堰本非正路近一十七里止盖桥梁三座若行莫金口东道官民寔为两便据此合行呈覆论革罢鱼牙岸例事状伏见鱼牙岸例等钱比年以来随路俱无今体察得中都通判等一十一处其鱼牙岸例一依宣课三十分取一至今徴収叅详鱼货蓆苇一切诸物于所在已纳数重课程今者于上更爲収分此等钱谷寔是重併兼见蒙圣恩免差发减课额正爲百姓生受故也据上项等钱理冝罢去不然亦不当依宣课一体分收有此不应合行紏呈弹不孝子杨大事状盖闻父母有婢子甚爱之虽父母没终身敬之不衰况父在之姬妾乎今体察得怀孟路緫𬋩子某冥顽无知悖逆有迹近者将父才妾就于寝所輙行殴击父方营护随即推仆致令乃父牒发夲路䆒治其同僚看徇视爲细微在后畧无施行虽行路闻之莫不愤疾叅详礼义由贤者出岂有衣冠之胄而爲禽犊之行如是其败坏风化孰大于此合行紏弹乞痛加惩戒以励薄俗举三道按察使事状今山东东西河北河南山北辽东三道提刑按察使见行阙贠未经选注如山东道前任陈祐苟非其选罔継前声河北道近爲元维新事阖司𬒳问威望沮弱山北道上系重地阙贠日乆此三使举惟其人能复震叠安靖切见前中书省给事中贾居真扬歴朝省积有歳年夙夜在公练逹政体又廉访得济南府緫𬋩赵炳莅政迤来民安盗息强干着称及吏部侍郎王椅通傥才能和而有守旣掌铨衡又称公当论其才品俱各相应如任以监司必能振举纲维不负舆望据此合行举呈论顺天清苑县尉石昌璞系狱事状切见随路州县官如县尉人贠职小责重㝡爲不易其合捕盗贼有任终不获至经年累月停罚俸给者幸有一二强干肃清所部冝加迁赏以励其余或事有罣悞情寔可恕今体访得顺天路清苑县尉石昌璞强干有爲廵捕得法察贼推情遂破窟穴自到任巳来甫及一年擒捕强窃及印造伪钞知名剧贼郝荣杨留児等凢一十七起计贼党九十八名俱系积年作过流毒数州所在官府皆不能制所谓不待教而诛者也致使保州方数百里间道途清宁称颂在路诚消弭安静廵捕之㝡者也今止爲郝荣等事𬒳问到部本部即行枷収同重囚繋狱寔爲未当叅详据巳结案强贼郝荣䓁反狱杀人情理深重旧例刼死囚杀人者无首从皆处绞斩彼郝荣拘执死囚巳成得刼况石昌璞依奉府命摧拉㐫威惧有折伤因之损死度其情莭诚可恕原盖公心除害之理多私计故杀之意无据所犯设若扺罪理合照依旧例量情施行佀为相应兼夲官前后败获贼数合得未给赏赉甚多将功赎过亦不至此不然恐当斯职者远近闻之因以觧体使贼軰潜知幸快祸心且长其剽刼侵牟之势深爲未便据此合行申理论随路交钞库令緫管府提点事状夫时有通塞亊贵改更故古人因时制宜不拘常法而惮变更也切见随路钞库行用元寳钞数多者三五千定少者不下二三千定毎歳差设库官止慿一二保官即听注拟近年巳来如失䧟去处虽监督正人及着落元保湏管陪纳数足至经渉数年徃徃有破家不能结絶圎备者兼保官多不亲即故出于一时面分又何甞计保者家产之虚实钱糓之果能通晓也方今钞法极是通快但委用非人少有侵䧟便是一路钞法因人爲累少有澁滞足滋长奸弊与其治于巳然无可耐之后何若防于未然易为力之前愚见今后合无公同选举其抵业信实委通钱糓人贠勾当就令夲路緫𬋩府官毎月以次计点见在题押赤暦其府官却不得因而恃势借贷官钱违者许库司申覆上司照验如此使朝夕得相临视上下逓互関防官无失䧟之虞人逺奸欺之弊照中綂元年巳来巳曽依上施行至是便当今各库虽按月赴提举司申报单状赤暦于関防寔无所系盖非切近临视中间作弊旣无畏避又不能即时知觉䆒治是申押本司徒常例虚行而巳据此合行举呈伏乞照详定夺施行论待阙官预爲照㑹各处事状切见省部将随路守阙官贠不计月日逺近受除后即行下各路照㑹曰某年月日某代某甚者至于预徃任所守待要结所在风俗凋弊致一方吏民将旧官轻视㓕裂或督责所行则曰汝计日去官耳见任者旣爲龃龉不苟且保禄爲心以俟其去者几何人斯如此是官府吏民上下离合且使无事犹云不可况军民宣课工匠一切事务今皆取办州县中间脱有失悮利害所関非轻今后合无除将守阙人贠令祗受还家聴候外省部验赴任月日旣近然后照㑹各路佀爲未晚能然庻几官民去留之际两得安便不致上下苟且耽悞一切亊务深爲便当据此合行举呈论外任官展裹公服事状切念古人制作冠服盖所以别上下而尊严也今者随朝百官与随路管民官上自宰相緫府官下至簿尉其品从散官俸禄公田子孙廕叙等事畧皆备具独公服展裹之礼未见施行合无照依旧例使各官自备冠服公展裹理事如此不惟见国家礼文有渐其于官府威仪寔为尊崇论抚劳襄阳军士事奏状切惟古之用人能尽力忘死者不过下通物情闵其劳苦説以使令而巳兼兵以气为主所贵感发振作不致有懈怠堕归之意戌役虽乆事功可成伏见襄阳之役以十万衆顿坚城之下经今四年暑天炎瘴攻守暴露不战而疫死者无日无之即目巳属炎瘴江水向发设如去歳夏宋人复以舟师来援内以穷㓂必出相应其利害所関非轻当此正帅臣筹画之秋将士竭忠之时也今省官虽节制于上朝廷固冝特与抚劳感发人心振作士气以忾所敌此以夜战声相同昼战目相见之意也以某愚见合无闻奏选差近侍信臣奉将恩命诣彼军前宣谕抚慰使功过两明赏罚必信然后序其情而闵其劳使三军之士佥曰我之生死有所归矣我之勤苦爲上知矣旣喜如此虽以歳月置之重地人将奋发忠义心力一殚勇气自倍而亲上死长以谓当然所谓説以使民民忘其死且使烦暑可变为清凉矣兼襄阳穷㓂料其时势日就困蹵以冝重悬赏格射书城中谕以祸福有能禽致主帅或番城出降者授以某官某赏至于军校预谋有功各以次论授外据老弱疾疫军人旣非精壮可用复使疫气蒸染又为未便有无分㨂暂还休养如此则人有所望去留两安故兵法云视卒如子可与俱死兼丞相史公去歳巳曽如此施行师律军心两寔真顺以时势观之据上项事理恐佀是一法伏乞御史台照详闻奏施行论宣课折纳米粟实常平仓状切见随路起盖常平仓敖二千余间巳是功毕今秋豊収见得官为和籴以实廪庾然有未便者如近年上都中兴西京等处和籴粮斛所委官吏徃徃作弊官钱旣为欺隐粮斛又不数足随复差辍省部官打筭追徴经隔数年不能结絶不惟官司紊烦公家急无所济体访得去歳尚书省为山东道军阙乏粮储将附近州郡课程折纳米粟接济甚是便益合无照依巳行事理趂夏麦收成及向前秋収将农民六色课程约量折纳粟豆等物公私寔为两便免致有欺隠紊烦之弊据此合行举呈论州县官经断罚事状切惟礼义廉耻国之四维谚又云无瑕者可以戮人今切见仕途之间廉耻道䘮赃滥公行自立部以来州县职官徃徃赃滥不公经值断罚者毎选不下数人例皆迁叙不过降等边逺而已叅详爵禄者励世磨钝之具据见行降逺格例系亡金弊法固非惩恶劝善之道似不足取兼州县字民之官务要宣明教化礼义兴行乃所任责彼身经断罚处民之上岂惟内怀惭德先不自安部内之民将何化服欲望四善具五事备难矣照得唐例职官任终验所犯轻重有𢾗年停勒之法合无依倣定夺如赃滥不公罪应罚俸至几贯以上及经断及若干者今后尽行停殿庻几惩一劝百逺去甚者不致败群使士兴廉耻之风俗𬒳肃清之化四维张皇内外之职修矣秋涧先生大全集卷第八十九秋礀先生大全集秋涧先生大全文集卷第九十秋涧先生大全文集卷第九十便民三十五事皇帝圣旨里中议大夫治书侍御史行御史台事伏见朝廷励精爲治百度从新中外颙颙有太平之望然弊积日乆事端非一必更张其大者重者使有定制则实惠可及于民今国家疆宇民数逺过汉唐歳入经费又爲不赀所急者立法选官恤民息兵力养人材节浮费之用停不急之务而已盖大法立则宏纲振庶官举则万务修兵民安则邦本固人材广则任使周省费用则百姓足停不急则农务劝至于侵夺民利不便于时者一切革去之然此要湏大臣力任其责以经国逺图爲念使治体一定始终无间开诚心布公道授群材而作行之使上有所守而不劳下知奉行而不乱尚虞箝勒未严吏有勤堕明其赏罚黜陟以威厉其不事事者将见激昻奋发人争立效则治定功成可计日而待也不然䆒钱糓之已然缓纲维之大柄似未见其可也某以不材缪当言责区区之诚有不能自巳者谨条陈切时便民三十五事开列于后伏乞御史台备呈中书省照详施行事目立法定法制置发兵符契通行奏事选官议保举立审官院选叅佐䘏民议恤民除军户抛下差发捄灾秋税凖喂养马駞草料复常平仓论匠戸括户土㫁七品巳上官言任内利病事息兵力军人交畨合併十一年军缓逺征定夺析居地税养人材设学校用试中儒士试吏贠节费用併州县省官吏行劵法减祗应禁醖酒振武屯田输粟充监当官停不急务权停一切工役省罢鐡冶户侵夺民利不便等事课程再不添额论钞法论塩法辉竹还民分间官占民田定夺官地给民禁约搔扰百姓立法定法制自古图治之君必立一定之法君操于上永作成宪吏行于下视为凖式民知其法使之易避而难犯若周之三典汉之九章一定不易故刑罚省而治道成今国家有天下六十余年大小之法尚逺定议内而宪台天子之执法外而廉访州郡之刑司也是有司理之官而阙所守之法至平刑议狱旋旋为理不免有酌量凖拟之差彼此重轻之异合无将奉敕删定到律令颁为至元新法使天下更始永为成宪岂不盛哉若中间或有不通行者取国朝扎撒如金制别定敕条如近年以来审断一切姦盗省部略有条格者州县拟行特为安便此法令当亟定之明验也如此则法无二门轻重当罪吏无以髙下其手天下幸甚置发兵符契窃见朝廷防马札妄滥也御前给发奉使欲逺方取信也佩圎符为征况兵戎大事乎近者王着矫伪发兵利害非细合议関防契勘歴代缓急调遣军马皆验符契然后得发今后合无依上起置符契庶免临时别致事端通行奏事窃见宪台𥘉立遇有军国重事中书省台院约会一同闻奏若事或不便许庭议以从所长其于朝廷大为有益近年稍乖旧制至于大政大刑其事巳行不得与闻任言责者旣不及论救且得箝口不职之谤扵天下乞请申明旧例不致似前阔略以絶壅蔽天下蒙幸选官议保举夫亲民之官守令爲急窃惟选法自近年大坏后府州司县官例多阿权通贿侥倖而得其南选尤滥至目之曰海放此等贤否不较可知庸懦者因循苟且奔走承奉外政务尽废小材者视时所尚营治已私略不以官事爲念爰自新政巳来外望虽耸根源旧弊依前未除易旧而新今虽汰冗滥选材能然一或誉之则爲贤一或毁之则爲否是非惑乱终无所凭莫若将素有声迹资品实至者令三品官入状举保量短长之材授小大之任然后明察臧否精覈最得人者行进贤之赏谬举者坐不当之罚举官自然精详受保者惟恐有累如此则官得其人庶事修举昔周世宗令除目仍署举者姓名若贪秽败官并当连坐亡金正大间亦行此法当时号称得人方今教养无素科举未行权冝矫弊似为良法立审官院窃详省院台部皆得选署官属若公当则人心自服少或未安中外之人皆得指言数年以来省台坏乱多此之由夫省台大僚近君之重臣也古人称投鼠忌噐当尚深戒况天官天秩一旦使群小无知者得恣情阻壊非所以体重臣而存大体也兼若辈处心鲜公不为巳私且泄怨谤比之若此合无立审官院选用有徳望公正大臣次取知典故识大体刚直而敢言者为之辅其中外一切选举官贠通得论列而踈駮之不犹愈于若此纷纭之不定也检㑹亡金章宗时台司用一诸科人为监察审官院竟奏而罢之致台望增重逺近肃然当时大为有益或曰若立此官台谏何为曰台谏论列至广审官系封駮之事古人设立本意以用人为治之本惟其责之专则事精详而得实理所为开公道而庶人不私议也伏乞熟虑而深思之选叅佐近闻朝省选用随路緫管其法甚妙然叅佐尤当精折所谓掌司经歴者务要识大体有议论通案牍临事不疑刚正有断振一路之纪纲辨大小之衆务下至调和官府驱役吏人上下伏从官长有頼方为称軄近年徃徃用非其人不惟误事且复害事如非流望者有之不通文墨者有之老病疲懦不胜任者有之如得其人斯弊尽絶契勘至元二年随路緫管许令带行叅佐二贠此固唐自辟所知良法今既妙选大尹亦冝令各官保所知职官以任叅佐却恐朋党成风因时作弊莫若将保到人贠交相为用如真㝎府尹所保用之保定保定所保用之他路之类是也若本人任内污滥不职保官亦行坐罪其各道按察司首领官亦当依上精选使出緫府幕职之右庶㡬官吏推服台纲人望因之取重䘏民议䘏民窃见随路百姓自攻取㐮樊巳来节次将中强等戸签充军站其见在下户供给百色军湏已是生受及江南平定中外伫望庶得休息复致前政烦苛横取白着急于星火州县官吏视其如此因縁作弊科歛无度如遇和雇和买夫役等事即验包银分俵毎一两週岁约出横泛钱三十余贯止以四两户论之是一岁着二十倍也又军户迯戸闪下差税复洒见戸包纳割剥民䏎未见如此之甚致愁叹不絶感伤和气嵗旱不收百物踊贵衣食艰得民安得不困救之之方在于将和雇和买必不可阙者画时支价两平和买雇赁併不科俵民间饥荒去处官为赈济累年逋负巳征入官者还民未徴者尽免其逃亡复业者付元抛事产量免三年差役庶居者安集而去者乐还然后下寛大之诏布告中外使民晓然知朝廷忧恤元元本意又闻阿合马及其党与所没赃贿不可胜计此物旣非天来皆系生民膏血向肆威虐聚为巳私可谓赃秽不祥之物昔汉籍梁冀家财遂充国用减天下租赋之半散其苑囿使业穷民合无亦将上项财贿全代今岁天下租赋之数使二十年愁怨之苦一旦消释诚国家结民心感和气旷荡希世之恩过于㝷常万万也一照得近年和买造作等事其弊有三如立限甚促画时不支价钱必湏科配民间然后可办致百姓添价转买或官吏接揽多搭钱数及取纳使用糜费等钱上下通同作弊一也纵降到价钱止依各处虚报时估比之百姓实费不及半价亏损人户二也其官降不敷价钱内官吏又行尅减且有全不到民或三五年间并不给降者三也如近日科下真定皮裘皮袴明该不得桩配百姓官无见钱皮无见在送纳有程却恐躭误不免分科民间其弊依前复作是上司实有爱民之意而百姓虚受其恵也欲革其弊不过给降见钱从实支价责委正官办集其事何则盖近年遇有工役官长畏其利害但领略而已一委本把里正信实等人使之营办将百姓恣行侵牟无有纪极或事发到官止将上项人等量情追断其事巳然将何所益今若革去三弊将一切违错明该止坐正官不䆒余者庻㡬多方用心顾恤百姓不致诸人作弊一随路逓运车仗脚钱近者五六十贯逺者不下百贯官支价钱十不及二三其不敷数百姓尽行出备名为和雇其实分着年来披担极是生受乞请驿程去处官立车甲头两平雇覔从实支价以抒民力一戊戌年中选儒户比之僧道百分无一前省收入民编却有告难蠲除者合无依旧除免併十三年试中儒人亦行一体定夺一弛山林河泊材木鱼蒲之禁令民恣得採取以捄饥乏不足蠲免军户闪下差发一爰自牧复残宋巳来人皆有息肩之望近年差役岂惟不蒙减免却又将九年十一年元答军户差发每户止除四两余上数目俱于见在户内桩科及自戊午年准申逃户之后续逃户计上司并不凖申州县亦不敢申报闪下羞发仍令见在户计包纳又至元七年取勘出恊济户计元奉条画止令恊济见当差户近年却行入额另行科差加以和雇和买不絶如流比之𥘉取襄樊差役转增数倍上司若不哀矜量加优䘏恐不免转徙流离之患乞将元签军户气力全行除豁及取勘续逃户计蠲免分数庶望贫民少得休息实为便益捄灾窃见今岁真定等处春夏亢旱糓菜皆无米价踊贵小民乆巳阙食徃徃採食青棘槐花揄叶拂子等根加之流窜惊扰甚为不安谚云春旱泥仓秋旱离乡盖言比接新来岁月日逺故也百姓多趂熟河南今闻米粟亦贵又无所徃是将坐视饥馑以待其毙其救之之术冝在于早设不然不过发仓廪散楮币仓廪所在皆空寳钞㡬许得济莫若将𬒳灾州县合纳税石并即今收籴事故等粮尽行倚免使百姓少寛且谋自救责委按察司亲临官吏多方计置赈济饥乏及弛山林河泊之禁权停门摊酒醋等课庶几不致流亡失所秋税准喂飬马駞草料窃见保定等路百姓毎岁拨赴逺仓送纳又桩配和买各位下马駞所用草粟设立仓塲官收支中间官吏作弊百姓重併生受如按察司毎岁各处追首钞有三五百定者尽系添荅多取于民若于百姓所纳秋税内尽行折作草粟赴各处喂养马駞仓塲送纳使民免逺仓纳税之劳无和买椿配之扰及革去给降尅减之弊实为便益复常平仓窃见至元八年设立常平仓验随路户数收贮米粟约八十万石以备缓急接济支用近年巳来起运尽絶甚非朝廷恤民捄荒本意如徃年差官定夺时估以平物价纵使能行终非乆逺通便之法当时佥谓若常平有粟各路不过依时价出粜三五千石则物价自平人心倚安低昂权在有司兼併不复高下其手向前收成去处依前收籴以实常平恐亦恤民平估之一策也论匠戸一省部为各处冨强之民徃徃投充人匠影占差役以致靠损贫难戸计奏奉圣旨差官与察司緫府一同磨勘到各户根脚气力手状巳是精当类攅册帐各路赴部分间寔为善政中外喜望比及今歳科差必得上项富户依应当差庶几贫难稍得息肩近闻省部止为外路帐册体式与大都不同此上差官复同三家再行磨问不惟中间动揺寔恐迁延有失人望若将巳分间定帐册勒令各路照依大都体式攅报似望善政早得成就或谓若依巳行体例将匠户富强者还民当差其见当身役止除一丁差税却恐一家两役日乆靠损人难终致纷纭不定莫若将见行分间匠户委系高手人匠存者存之外据户眼高手艺平常者放罢爲民若必湏𥙷添再于民间将酌中户内取手艺极髙者充庶免纷纭不定且失民望其江南戸口一家分作数户其名甚多其数不实括戸土断国家自壬子岁抄数后迄今未尝通检中间等第髙下大成偏重故唐制三载一定戸毎岁一团貌恐因仍旧额贫者转贫冨者愈冨况三十年之乆稍候年岁丰收民大安息合行从实检括察其存亡均其贫冨则庶功以兴国冨家足不然是纵令州县毎岁增减髙下以滋官吏之弊故前人云与其潜资于姦吏何若均助于疲人以免其偏苦哉其各路流徙户计抛下差赋即今尽行桩洒见戸陪纳徃徃靠损人难今四海一家民之去此则为逋逃寓彼则为见在若通行括数只令彼处土着当差除此之逃额实为便当此歴代遗制我如行之不为无例或曰恐渉动摇曽不思偏重包纳不均之苦甚于一动多矣七品已上官言任内利病窃详方今大弊国之惠化下罔尽行民之情伪上不周知今后合无令外路五品官部内利病可以兴除者许令任内或秩满赴部直言要以指陈实事一出已见庶使民间疾苦艰难悉得上闻其官之尽心与否不校可知其当兴除者即谕所司施行日新政治诚表里相维上下尽心之良法也息兵力征防军交畨一随路军人爰自南征巳来城攻野战万死一生及平定江南与望停征稍得休息今军前勾起逃亡事故等军歳无虚月如父死子继兄亡弟行以至一户有病没陈亡父子兄弟四五丁者又有死絶止存老父母与妻孥者尚然不蒙抚存况征南将校例多迁赏其军士合无将见屯戍军士亦冝优䘏或二年或三年使之分畨相代省家父母亲戚岁时有相㑹之乐所谓恱以使民民忘其死契勘唐制征防军年及者还民父母八十者听一子归侍况今四海一家正息马论道之秋如兵戎少寝天下幸甚缓逺征伏见方今圣徳天覆海宇一家独以日本未霑王化致烦征讨窃详倭奴自后汉始通中国多以义怀耒未闻専事征伐盖限隔洋海数千里之逺此与彼接我以衆命先甞其险呜唿殆哉昔三苗来格虞帝以修文为先彼倭始通光武以广徳为务伏望圣朝鉴法前代先遣材辩绥逺之臣申之以文告喻之以逆顺柔以文徳结以恩信使民见包荒不遐遗之意若犹未至然后兴师未为晚也此系国家大事任责者冝悉心以明其利害合併十一年军窃见近年朝廷将旧军与至元九年所签军贫难消乏之家皆行合併甚为便益其十一年所签军人当时已是近下户计经今九年多有生受不堪役者合无一体从实合併使贫冨难易两得均平又得兵力精强且见国家同仁一视之意定夺军戸析居地税一军戸析居贴戸即目见行取要地税当间本是一户谓如有田六顷除四顷外纳余上税石既是析居其地两分各有地三顷不在合纳之数即目止凭一户时取要余上地税理合分间定夺除免飬人材设学校夫自昔设立学校非唯尊师重道盖欲养育人材以备内外任使方今名儒硕徳既老且尽晚生后辈以上乏教育下无进望例皆不学而吾道不絶如线设若构一大厦必用衆材可成况治天下之广居乎今府州县道虽设立教官讲书㑹课止是虚名皆无实效其随处教授名实学官餬口不给奚暇治礼义而及人若与医学一体给降俸禄复官拨学地资赡生理然后选职官子弟及乡民之秀异者使之入学专以讲明经史以趍有用实学不三五年间一处止有成材五七人则天下可得数百人以湏国家之用岂不伟哉如巳后设立科举尤湏预先教飬不然将见数年之后非惟无才可取则礼义廉耻扫地矣将何以论治乎随路医学亦合一体整理施行不致虚请俸钱有名无实议复立国子学一窃见至元七年朝廷立国子学命许衡爲祭酒选朝右贵近子弟令教授之不满五岁其诸生俱能通经达礼彬彬然为文学之士及其入仕皆明敏通䟽果于从政如子谅侍仪之正大子金中丞之刚直康提刑之仕优进学弟亲臣之经明行修坚童君永之识事机子亨待制之善书学企中客省之贞干扬歴省台蔚爲国用岂小𥙷哉必欲设学校养人材京师首善之地冝先复立国学以风励天下用中选儒士窃见十三年随路试中儒人于内多有材堪从政者若委目各路并按察司取勘相验得实申报上司遇台院六部百司按察司令史书史阙贠以凭𥙷充勾当是犹胜缪乱杂取州县无例无学等人此辈设若吏业非素终是通晓义理例有文笔使官事稍习皆可胜用假令学校吏试便行需待岁月猝急不能得用能此不但捷于得人亦是激厉天下爲学之方岂爲小𥙷兼亡金旧例台椽书史皆于中场举八内试𥙷勾当但在有司持择使之精当不致妄滥请托而巳试吏贠窃见方今内而省部台院百司外而按察司府州司县合用吏贠俱出自州县校书帖冩等人因而上逹以至侥倖成风廉耻扫地只以学术无素选取无方中间求其廉慎可称熟炼吏事者甚鲜而天下之务繁而词讼钱糓重而刑名铨选生死曲直髙下与夺悉出于乳臭若辈之手欲望治道清明风俗羙好难矣合无讲䆒近代考试法式从府州官公共保举其法律刀笔行止或不相应罪及保官其余非此而进者不许𥙷充随朝勾当设法既严人自力学如此非惟用得群材礼义廉耻风动四方下可以革去侥倖苟且之人上可以成公平肃清之化端本澄源此最急务节费用併州县省官吏伏见方今州而爲府县而作州复有不必县而县者此盖王进建言欲务爲夸大以示外方意也以至增置人贠添给俸禄无有虚岁彼所临户口曽不加多差税转成虚耗所谓十羊九牧为政大弊也今四海一家郡县版籍何止数倍夸大之名将何所用不若依旧便将当省者省可併者併岂惟事简官清不致国家縁虚名而受实费既省其官据禄薄者亦冝增而厚之盖清其吏而不厚其禄则饰诈而不廉知厚其禄而不省其官则财费而不足知省其官而不知选其能则事壅而不理此三者迭爲表里相湏而成者也又江淮兴兵巳来诸道使府一切把军官贠权冝而置职及见设提举司官及因聚贿妄立官府者多矣亦冝减削使职有常贠事不繁冗则人无纷扰之劳矣行劵法省祗应今访闻得真定路週岁祇应钱万有五千余定以天下计之不下数万定矣此縁省部差遣繁冗及当该官吏因之作弊致费用如此之广虽禁约関防甚悉不若澄治本根今后若路官得人凢事公干并将急逓铺整点如法据行下事务严立程限管得时刻不误如是则不必使者旁午而重费馆谷也若军国大事必湏差官者照依前金给付劵头据合得分例令于上批冩某日经过某日宿顿囬日缴纳年终将报到祗应文册搽照同否稍有差别多取与多与者同罪将见使人不敢多取掌行者不能妄添分毫节省费用诚爲方今良法至于朝廷重使别议给与如此减省故不少矣禁醖酒一目今目真定路巳南直至大河地方数千里自春至秋雨泽愆期旱暵成灾致米麦踊贵无处籴买例皆阙食百姓徃徃逃窜莫能禁戢有司诚冝多方计置救灾恤民窃见民间醖造杯酒所用米麦日费极多略举真定一路在城毎日蒸汤二百余石一月计该六千余石其它处所费比较可知若依至元十五年例将民间醖造杯酒权行禁止庶几省减物斛以滋百姓食用诚救灾䘏民之大事也振武屯田窃见毎歳北边于新城沙井靖州三仓和籴粮储不下五七万石如遇军马调遣又岂特十万石而巳近年谷价踊贵且以十万石爲率所费不赀用度终不寛广兼自古馈饷虽有智者终无良法惟邉地屯营最爲长筭契勘唐宪宗元和七年李绛言天德振武左右良田约万余顷择能吏可开置营田以省费足食从之四年间开田四千八百顷收粟四十万斛岁省度支钱二十余万缗今体访得振武并丰州界河两傍地广民稀除营帐牧放百姓耕恳外其余荒闲地尚多若差公干官僚踏视其冝留兵营田一切取武清屯例假以岁月自非水旱不熟田功稍集国储必有所济故陆宣公云縁边土沃而乆荒所收必厚如此费省食足官无规措和籴之劳民免输纳虚耗之费恐亦安固邉防之一策也纳粟除监当官窃见上都北边毎岁临幸及屯戍重兵歳用粮斛甚广虽官为和籴啇旅兴贩终是逺窎不能多广得济昔汉文景时亦为艰于转致令民输粟塞下赐与爵级谓之卖爵级遂致邉兵饶足方今院务官别不见入仕格例以曩日论之不过货赂请托若以弊革有益于国家不若令办课官验额轻重使输粟上都及迤北州郡几何者则任某处监当官一年立为定制谓如某处务埸周歳课额十定设官二贠毎贠输米戓粟上都者若干迤北州郡者如此不半岁上都及縁邉州郡便得米数十万石岂不大便益哉又如州府务官经营干勾比得差遣所费不赀一任之内必百方作计取偿于民羡余复入于已是使明损民力暗将官钱尽入私门若此法一行将见私钱尽入公家则息奔竞官革请托军国坐收饶足之利故令民输粟充院务官最为当今良法停不急之务权停一切工役窃见大都杂役五台拖木等夫及诸寺院营造比年巳来未甞停辍古人有云工不使鬼必待人兴财不天来终湏地出不动百姓将何所求况今其定至大河迤南年谷不登百姓嗸嗸例皆乏食自捄不暇据上项工役似合权且停放以见国家罢不急节浮费救灾䘏民至意省罢鐡冶户窃见燕北燕南通设立铁冶提举司大小一十七处约用煽炼人户三万有余週岁可煽课铁约一千六百余万自至元十三年复立运司以来至今官爲支用本货毎岁约支三五百万斤况此时供给边用虽所费浩大尚不能支絶爲各处本货积垜数多其窥利之人用官司气力收买其价不及一半当时既是设立提举司煽炼本货以备支持除支外止合存留积垜以备缓急今来却行尽数发卖窃详此事亏官损民深爲未便今来止合依验旧日有名曽煽炉座存留三五处依例兴煽据煽到本货除支持外尽数存留积垜并不许发卖外据近年新添去处悉行停罢将所占百姓分拨所属州县依例当差仍许诸人认办课额兴煽小炉或抽分本货戓认办钞数临时定夺如綦阳铁官中统二年省部巳曽将冶户差发比较岁炼铁货数甚争悬以此罢去其便与否乞追照元卷备见其详侵夺民利不便等事课程再不添额契勘课程自四十年前天下正额止万有余定今者从万至于十倍可谓极致毎岁考较尚有増余前省定夺岁岁添作正额且财不天耒皆自民出恐亦因人之一节也兼啇税金资物货凑集买卖多寡市肆迁移皆趂州郡㑹合津要去处岁各不常若累累一体添荅恐有轻重不等之弊可依巳定额数外从实恢办或依相永法増筹者量加迁赏否者黜罚停歇朞年告叙所增等第以五十定为上三十定为中二十定为下如此民喜额定而不增官乐有功而陞用羡余之数自然尽实入官论钞法窃见元寳交钞民间流转不为澁滞但物重钞轻谓如今用一贯才当徃日一百其虚至此可谓极矣䆒其所以法坏故也其事有四自至元十三年已后据各处平凖行用库倒到金银并元发下钞本课银节次尽行起讫是自废相权大法此致虚一也其钞法𥘉立时将印到料钞止是发下随路库司换易烂钞以新行用外据一切差发课程内支使故即造有数俭而不溢得权其轻重令内外相制以通流钱法为本致钞常艰得物必待钞而后行如此钞寕得不重哉今则不然印造无筭一切支度虽千万定一于新印料钞内支发可谓有出而无入也其无本钞数民间既多而易得物因踊贵而难买此致虚二也又緫库行钱人等物未收成预先定买惟恐或者先取故视钞轻易添买物重币轻多此之由此致虚三也又外路行用库令库子人等私下倒易多取工墨以图利息百姓昏钞到库不得画时囬换民间必湏行用故昏者转昏烂者愈烂流传既难遂分作等级其买等除搭价然后肯接此致虚四谓救其虚莫若用银收钞大路止用得课银一余定小处一二百定民间钞俭必湏将银赴库倒钞货是钞自加重银复归于官矣今却以钞囬则愈致子虚矣何是又官只重银不重其钞此复虚一也或更造银钞以一伯当元寳二伯迤渐收见钞盖事乆则变变则通轻重相济之法也不然利病又当问中统元议立法者如张介夫王绍明等讲明旧法以定新行如此年载间庶可复旧使资财大柄常操于二权不移于下矣论塩法窃详调度塩法以便民为心者莫若扵所辖州县量户数多寡将元认课额均分依巳定价钱一十四两一钱仰各处管民官设立塩官赴运司関支塩货置局发卖纳旧课関新塩挨次送纳其㳂路脚钱于各处塩局官用已钱出备却于发卖塩价上搭带仰各道按察司不时计点多余之数既分塩课爲正额聴从各处从实发卖中有比别路卖不尽去处督勒本处湏管验合関数目依限関支课亦依期送纳何故当元验民户多寡均分食塩之家既等縁何却有不尽数目防有私塩生发仰各路正官提调不致阻滞正课亦不湏设立巡塩官扰民其先行卖讫去处必湏再来関支是爲増余远年以来人口増添食塩既多别无亏失止有增羡可不劳而办也一官为调度者从省部差有根脚慎行止谙钱谷人充规措所官聴运司节制扵用粮去处设立许诸人赴仓送纳或米或粟纳获朱钞赴规措所関引支塩近见运司官差规措官于南京等处不问人之贫冨有无抵业九一抽分虚立文契指于某处中纳粮斛其实将引到家不问价直髙低货卖了当或偿旧债或纳官钱戓别作营运至今五七年间钱粮不能到官者不可胜计深为未便今者止合明出榜文召募诸人于所指仓分先行送纳粮斛纳获朱钞然后赴规措所支引次来関塩厘勒监主母得刀蹬停滞立便支发似此别无阻碍塩法大行仓廪充实不湏和籴和中岂小补哉一长芦本处除收米粟外并不得收受诸物止收寳钞赴万亿库送纳止收米粟者以备御河上下官为支持不收诸物者诸物官司无用中间作弊不无阻碍塩法若以收钞纳钞其便有三一则钞法通快二则革去旧弊三则官民两便一便啇贾为利者许诸人赴塲买引関塩厘勒监生不得刁蹬客旅最为急务盖禁官吏不得买引卖引是也既许诸人兴贩官吏亦用已钱何故不可若使本管官吏得买其间客旅深为未便课程不能亏办何故塩价贵则官吏尽数拘买客旅不能得买塩价贱则官吏并不收买客旅为曽赴埸不能得买甞𬒳躭悞又知塩价迟澁亦不兴贩亏损官课皆此之由又官吏买塩先拣离埸近便去处次拣㓗浄干白好塩又不依序先行搀支使客旅人等无所措手其弊不能一一徧举窃惟塩埸天下号为争利之所况本管官吏乎盖防微杜渐尚有不能禁者以官物为已有之资放纵由已可不戒哉一运司上下大小请俸人贠近七百名其中虚设者太半行户部都转运使之名可易为提举塩使司大使副使各一贠次以管勾催煎足以办集自然官减俸省亦便利之一端也一解州池塩天然自成不同清沧犯本煎造费用浩大徃年陜西运司爲课额重大立法颇峻山谷逺人不知禁忌食既艰得未免私煎冐贩事发到官情罪不小徃徃有破家残生者良爲可哀昔隋𥘉罢酒坊通池塩塩井之利与民共之至今称为仁政若于见定解塩价直内更为减免分数使民易得食用亦国家惠民而不费之一端也辉竹属民窃见衞辉路辉州园竹皆系百姓自来栽植置买物业军站差徭仰之出备自姜毅建言将顷畆官量见数斫伐四六抽分民得六分官亦拘取量给价直当时百姓巳是不堪近年巳来不依时月不问去留恣意斫伐尽行残废其合得价钱给既非时多不完备又巡竹人等经丝徃来稍有疑似恐吓钱物事非一端徃徃有破家失业者百姓至頋视竹柏甚于仇雠窃详天之生物本以飬人今廼为害岂造物意哉且量顷畒无多抽取四分以之轮官未为大益百姓得之实非小𥙷合无将上项园竹依旧令民为主官不抽分出备一切差役气力亦寛弛山泽之禁不夺民利之羙事也若谓于系官竹法有碍据辉竹造到噐物令给引印烙亦可通行其见设提举司并不将竹园优莳名为办课专以侵扰百姓营治巳私爲务亦冝罢去令緫府就便管领其省官吏息民扰实为便当分间官占民田一緫库将束鹿县民田以为官地约一千四百余顷毎歳包纳麦课毎畒面三斤合无除免明谕百姓使为永业一去岁取勘到滑州御麦地畒约八百余顷中间多系军站农民祖业荘产种飬年深今来一例打入数内理合分闲民田令依旧为主定夺官地给民一京兆路州郡所有营盘草地极广旧为探马赤牧马地面近年迁徃西州屯驻其地悉为闲田并随路营盘草地寛阔去处量给侧近无田农民种养併赡不足禁约侵扰百姓一每嵗鹰房子南来所经州县市井为空将官吏非理凌辱百姓畏之过扵营马及去又湏打发撒花等物深为未便乞严行禁约以安吏民一四万户军马遇有调度经过去处严加禁约不得非理搔扰致惊农民责所在达鲁花赤巡护勾当但有失事坐所委官罪一兾州管内河西军户间处村郷不时搔优如强耕田白采桑欺凌农民等事告发到官司县不能追理至元十七年省院巳曾差官䆒治此其显然也合行严切禁约不致别有侵渔一随处监官非奉上司文字不得一面将门摊定课额上擅行添搭数目一御河上下一切官司阻碍客旅舡只不能通快如开関钱漫河索岸例等事乞悉行禁约秋涧先生大全文集卷第九十秋礀先生大全集秋涧先生大全文集卷第九十一秋涧先生大全文集卷第九十一事状翰林院不当以资例取人窃惟人材不出政事文章而巳政务但曽谙练尚可勉为至于文章自非天材有学者不可强为今翰院职掌人等乐其安简占处名位守以岁月以次而迁有从书冩至修撰待制者今后合无从本院精选人材勾当不冝循迁以塞贤路定夺黄河退滩地一黄河两岸多有退滩闲地有塔察大王位下头目人等冐占作投下稲田令侧近农民冩立种佃官文字毎岁出纳租课自余不得开耕窃详河水走卧不常今日河明日退滩安得爲投下属地今后合无将一切退滩地面许诸人开耕种莳实爲便益举耶律张商焦四相事状一窃见前中书左丞相耶律铸前中书左丞张文潜前安西王府王相啇挺秘书监焦仲益皆系朝廷勲徳天下重望方今之务亲贤爲急比之求访踈逺如四相者识逹政体综练时冝若使之叅预大政必能禆𥙷阙漏有所广益传称圗任旧人共政此之谓也复许诸人陈言一中统元年许诸人陈言当时主意不爲徒然盖一则举知群下休慼之情二则视时政得失之弊三则见人材可用之实令政务方殷惟虑广来直言採议得失令后合无复许诸人陈言内设详定夺䓁官使掌其事举明宣慰胡祗遹事状窃见前荆湖路宣慰副使胡祗遹自中统元年至今扬歴中外二十余年所至皆以能称其识时应务通方有为求之时辈不可多得诚经济之良材时务之俊杰也内外剧职皆可迭居今在闲日乆理合起复以应清朝之选兹乃天下公论非卑职之所得私也议司狱官窃见随路所设司狱官致恤囚徒最为切务盖使暮夜不致踈虞寒暑罔令失所饮食以时医药无阙比縁当罪不使苦楚无聊损伤人命此其职也近年多以年老无能之人使充其任至狱事狼借囚系失所是与不设等尔若选得如徃年大都路司狱刘彦禄十数人使之尽心狱事或今后应重囚未断非理狱死者治司狱䓁罪如此庶仰副朝廷哀矜庶狱之本意也禁约兴利无效等人窃见近年开桃淄莱路石河致死损夫役甚衆终不能成事窃详若辈妄开利孔明知无成万一有效功归一已不成害及衆人所该之家其将何罪山东之民至今咨怨今后若复有如此妄言侥倖之者冝严行禁约如见役兴工者将来无验合无量事重轻究治庶免伤财害民之悔又安知非姦人之计可不审慎之哉议大名劵军窃见大名见屯生劵军一万二千余人不及三年所费钱粮至甚浩大米一十万石钞七万余定若上司近前别无驱用冝同徃年熟劵军发还南中使分隷诸翼以备边防其中若有年老者放还为民不冝使仰食县官坐糜经费理财事状即今包银课程茶塩之数歳入不赀用度不患阙少所当更张者在于一切掌管之人染渍旧习中间多方掊取尽入私门官不得用民实受弊使国家虚受重利之名切要立法革弊使民力苏息取之不致困乏马政事状窃谓三军之本以马为先今遇有用度不免和买拘刷和买官吏作弊拘刷则逺骇观聴乞请于塞垣水草冝収之地分立群牧使通政院专掌其亊预备亊状除有司常例支持外振武屯田输粟𥙷官最为上策易称君子储戎噐以备不虞兼预备则造作如法犀利可用晁错谓甲不能御矢与无甲同矢不能入坚与无矢同可不重慎今后合无将随路常课再行整点督勒使成造如法于上书冩官匠姓名以考其程于所湏去处起库収贮如是庶得造作如法不致临时併造多不如法朽钝不堪用度为审断罪内亊状窃见随路淹禁罪囚极多省部自从以来逺踰半岁今追银者有人填抚者有官检灾亡者有使未闻曽差一官审理罪囚者古人称遭遇旱灾多縁刑狱淹延所致即目巳是秋分乞请选精详官贠晓知刑名者同按察司官分路前去审録归断一切狱囚恐亦感召和气之一端又使百姓且知省部不独扵钱糓留意也为革部符聴偏辝下断事状窃见部吏符文之弊谓如甲以田宅告部便以偏辞有理断付甲主乙复上诉新吏不照先行却以乙辞有理即付乙主路官知其徇弊欲从理长者归结二人各倚元符互相不服其两造或赴察司陈告照卷明见亦欲与之改正又縁省例部断者不许輙改以致耽误有累年经岁不能杜絶者乞请上司定夺归一母令止慿偏辞輙下断语庶免人难开种两淮地土事状一窃见黄河迤南大江迤北汉水东西两淮地面系在前南北邉徼中间歇闲岁乆膏肥有余虽有居民耕种甚是稀少冝设立大司农司招集江南北无产业人民验丁力摽拨顷畒令一定住坐爲主官给牛只农具差税并不取要若成就后别议定夺如此不数年间开耕作熟贫民既得济虚地又行内实万一缓急以食以兵皆可倚用祝香百门山神事状一辉米凖差者二千石和买又不下二三千石又淇水系是御河上源一切漕运供给大都甚有功用比之济渎及物济国润民之功非细据上源水神似冝特降香火以荅神休司官不胜任者即行奏代事状照得条画内一欵按察官声迹不好者即行奏代今南北察司廿道毎司正官与首领人贠除新任未满者是迁调贠数尝几扵半材不易知安得人人而当之然即其所知于𥘉选时称停搭配不致偏重可也其巳除而不胜者若姑息待满是知其无能今徒占位次月费俸料养资历而巳于司事何益乞请令监察上下半年巡行督察之岁取其功罪之尤者明着之以示天下不次陞黜一二人所谓台諌急则监司警监司警则郡县肃诚激劝贤否振励衰弊之一法也精选首领官员事状近年宪司首领官多取自杂流扵案牍文墨有絶不通晓者其懦者备贠素餐强者挟私害公紊乱官府若今后止于见任州县八品七品职官内选兼该儒吏通晓世务风采人望出緫幕之右者使充可也且宪司职虽紏弹其体面全是礼法二者为用不同管民叅佐冲撞办集为能若必其取强梁䟦扈务尚口吻者是无良之人假其重势使之行私耳伏乞详思以存大体添书吏奏差人贠禄食资历事状窃见按察司书吏奏差人贠据掌照文案紏察等事其品虽微其职甚要今百物踊贵俸稍不足以育廉贤愚混淆资叙不足以激劝循名责实似有所难惟其养之厚故可责之重乞请将禄食资历耳行定夺稍得加重乆则人自为劝若责罚出退其将何辞関支俸钱事状窃见迁转官吏例携㓜扶老千里区区而就一官照得十八年正月内朝廷令州县依旧与俸却为各处官无见在至今有未関支者是国家露恩如常而州县不蒙均恵方餬口不赡而责曰尔无贪吾有法岂理也今后乞请将随路百姓纳到俸钱另行收贮专以按月支付庶㡬官吏日得养廉易于责办罢孙招讨户一孙招讨户自都督史权镇邓州时投拜约八百余户名之曰射生户即目散处襄邓西山一带合行分属所在州郡为民当差不致别生事端罢南阳屯田户一南阳府屯田三千户徃年亦曽言其当罢其后省差官与河南宣慰司一同前徃屯所勘当定夺其本管官见户齐歛钞四两打发来官以此却言不罢便至今依前屯种理合罢散兼南阳县民该驿程在城见管当差户止十余户遇有一切逓转差役委不能当若将上项屯田户放还为民甚为便当罢规运硝减山楂䓁官一随处见立规运所硝减局并河泊山楂山场䓁官侵渔百姓其害非一谓如一切贩买山货䓁物其卖主巳有认办课程买主赴务起税及其货卖又行依例啇税今来山楂䓁官鎻阑山路或半道廵捉更行验物抽分至于来自它所经过地方不慿関引取要钱物稍渉疑似监収鎻索百方侵扰窃详山野小民赀本轻微仰之经营以供一切差役今者有此重併实不聊生所立州府为上司设置办课衙门坐视乱行又不敢问致内负旣屈控告无所据上项一切创立局司侵夺民利䓁事理合革罢以慰民心定夺儒户差发照得丁酉年钦奉圣旨节该中选儒生若种田者输纳地税买卖者出纳啇税开张门面营运者依行例供出差发其余差发并行蠲免又照得中统二年钦奉圣旨节该巳前圣旨里如今咱毎的圣旨里和尚也里可温先生荅失蛮体例里汉児人河西秀才毎不㨂甚么差发休着秀才的功业习者钦此至元十三年蒙上司差官试验分㨂元籍除差儒人该试中儒人内两丁近下户计拨充大常寺礼乐户窃见试中儒人户内多有户下余丁不曽就试官司収系当差又有因故不及就试儒人亦行全户収差若蒙将元籍试中儒人户下余丁不曽就试户计照依丁酉年试验儒人圣旨体例全免本户差发外及因故不及就试儒戸乞差官再行试验试中者依例免差黜落者収系当差实为受赐外有至元八年钦奉圣旨保勘到委通文学续报倚差儒人于至元十三年亦行就试中选若䝉依例除差以为后劝荐前御史康天英状早膺剧任备见长材当官有通变之方持论熟经事之虑考据实迹委号良能如宪台𥘉立首以材望櫂拜御史継授南京幕职时攻取襄樊夲官支持餽运务繁益办若以才能可以从政八路之间少见其比自秩满居闲恬扵仕进于令四年抱用未伸中外汉惜伏惟圣朝方致理有为之秋如天英者不冝使才徳空老田间以遗明时之用理合举明以激贪鄙保郝彩鳞状窃见故翰林侍读学士国信使郝经奉使亡宋幽囚十有六年以沉欎致疾还朝未几随即物故据以劳死事诚当优恤其家令嗣子彩鳞年长负学卓有所立似冝超䓁擢用以酬父劳且为立功立事者之劝申明宣慰使陈祐状盖闻忠义者天下之大闲圣王常推而褒之所以砥砺生民为当丗不忠者之劝窃见故中奉大夫浙东道宣慰使陈祐历事两朝家无儋石迹其官举皆善政生而竭匡济之忠殁而有砥砺之効孤身遇㓂无路可生奋然不去为国扞贼甘心白刄正色就死虽李司徒之握节死事颜鲁公之抗志捐躯无以过也至使越之部民感怆忠节万口一辞愿留葬㑹稽世奉其祀自非精诚洞贯儆动一时何能致此其于助丗教厉薄俗岂小𥙷哉况忠义者国家之元气所冝养而不可衰也今本官沦忠泉壤不蒙显异切为朝廷惜焉伏惟哀怜推而褒之不惟于赠典殊常将见伏义守节之臣自兹为不少矣嗣子夔今为福建路行军千户盖出特㫖不縁门资次子臯未仕通文学有孝行如録之从政必有可称亦旌显之一端也脩理大都南京石经事状三圣人之教其揆则一尊其师重其道此理之当然也窃见大都南京庙学所有九经石刻刋瑑极精近年巳来旧制旣废举皆散落于荒烟草棘间日就摧圯甚可寳惜且经之遗制自汉唐至今历代圣王无不尊崇修理盖重夫经丗大法故也今海宇混一方息马论道之时据上项石经理合脩立以彰国容兼所费不过夫匠灰石而巳只系有司一言力耳论黄河利害事状夫古人作事虑未然不治已然治未然用力少而收功多沉预备不虞古之善教也河为中国经渎迁徙不常自古为患非小川细流可比窃见今夏自中堡村南卧去京城廿里而近撞圈水三百余歩势湍悍旧筑月堤一荡而尽又自河抵京北郊地势渐下南北争悬七尺之上中间土脉䟽恶素无隄防固护以悍水冲又见犯去处不下五六十歩南接陈桥六丈故沟至甚寛浚北势既髙水性趋下断无北泛之理故识者云巳隠犯京之势似非过论也若向前霖潦大至瀑汎之际意欲所之崩摧溃决其害有不可胜言者毎歳有司规画不过今夏复夫数千明年兴功半万缕水筑堤以应一时极其所至仅能防备渰水终非缓急可恃得济之用但幸其不为菑耳况大梁自古雄镇今又为江淮緫㑹要津日当修理不可任河作视为㝷常万一侵犯岂惟使民居荡析且废通漕控制之利民之大命又所系有重焉者盖开封祥符陈留通许䓁数县之地耕种不暇数万余顷若澷为淀泺岁讣先失民何以生此最可虑也又闻徃年两次南犯酸枣陈桥二门止是支流小水京尹昔告秃满行省崔斌䓁极力堵闭几不能塞况今大河正流直指南卧常人尚虑将渐为患而增卑培薄分流杀势之议其可后㦲今体访得河自台头寺西东接𣏌县西界两势平无槽岸行流虚壤中故卧南卧北大势走作所以渐为京城害者不岀此百里间而巳若能舍小就大广为规制如亡金新卫所修石岸者遮障奔冲使东过三汊散为巨浸可毋虑也当职窃详每岁兴功筑隄防㧹真成戯剧恐徒费人功损践民田其为可防经乆之事曽无少𥙷如蒙以国家大计论之河防之议其说甚多合行重为讲䆒方来利害舎小就大广为规制以圗一劳永逸之举寔为便当不然据要害去处建立祠庙专使以重礼祷祭仰頼洪庥庶囬神眷使河有定流不致伤财动衆亦捄灾之一端也秋涧先生大全文集卷第九十一秋礀先生大全集秋涧先生大全文集卷第九十二秋涧先生大全文集卷第九十二事状郊祀圎丘配享祖宗奏状臣谨言伏念我国家列圣相承奄有天下六十余载今海宇一统自尭舜汉唐以来未有如此之盛兹盖陛下神圣天纵孝治日隆以不丗出大有为之资临御有道故也然所有未举大典在臣子分礼冝建言所谓方今大典郊祀是也何则孝莫大于严父严父莫大于配天自尭舜巳来至于金宋上下二十余代之间莫不郊祭天地及五方帝神以配父祖盖尊之至也祖宗之圣重熈累洽郊祀之事未既举行者縁礼文弗备有不遑及者今陛下即位二十余年功成治定昭事天地尊礼百神略无虚岁若大礼一行将咸秩之位合禘于圆丘岂不大通神明降福穰穰者乎又念自古偏方小国尚皆力行尊显祖宗以为天地百神之主恭惟陛下大廕謢助际海内外尽付所覆而上帝简在陛下之心又大可见矣不于此时报本显袒以荅天休其于継継承承之道终为旷阙兼旧有典章自金章宗一行之后湮没遗逸不絶如缕即今就有三二老儒并收拾到亡宋典册讲䆒张皇一旦有成将万倍于㝷常使陛下垂旒𬒳衮对越上帝与三五同功并接数千嵗之统于上新万方耳目于下使王道明而坠典兴天地察而上下顺圣政圣教不待严肃以成以治所谓圣人作而万物覩也岂不盛哉由是而观自古圣帝明王纉承先业所任之责未有重扵此者故传曰国之大事在祀与戎惟陛下裁察钧州建先庙事状盖闻益广宗庙大孝之本钦惟太上宪宗皇帝虽圣灵在天而神功武烈见扵郡国者固当昭布逺畅以尽中外臣民之敬今河南钧州系先太上皇帝王业所基战胜龙兴之地蓄灵拥休赫焉斯在冝营建原庙俾亲王岁奉严禋以彰圣德光昭造邦之本诚嗣天子显扬祖宗之至孝也牒司为中丞王通议病愈状窃见前行台中丞王通议去岁春自扬州赴阙奏事囬偶患病疾百日作阙今过期年巳是平复即目居家读书以教子为事其于已私似为安便若以方今选用人材之切如王通议者才术徳望理当起复未宜投置散地若不举明伏虑宪台未知乆遗録问保士人杜之材贾宗传状窃见新乡县布衣贾宗传胙城县中选儒士杜之材二人性沉厚端亮有文辝而通丗务读书三十余年安贫守道以耕稼自给未尝枉已妄有干进其扵士论略无瑕玷诚丘园之秀民廉退之良士也今者幸遭明时选材为急理当荐举使㧞出民间以备内外之用必能行其所学不负素守以之振士气而抑侥风不为扵时无𥙷弹保定路緫管侯守忠状检㑹到中书省钦奉圣旨定与提刑按察司条画内一欵节该所部内应有违枉并聴紏察除钦遵外今体察得保定路緫管侯守忠麁鲁无识㐫暴有名恣意乱行略无忌惮不任以职犹恐败群重之以官㓙㷔何柰以致不遵朝省对抗使人詈辱同僚秽言肆口躭悞经赋纵而不征引带私人结而成党取能声擅断职官树威风败壊官府其吏民枉𬒳凌暴者畏其㓙恶罔敢声䜣所望察司少爲抑按今又爲阻壊如此中外嗟叹莫不失色叅详本路近在都南实爲要郡所辖一十五处军民约十万余户据根本内地首恩泽固民心非良吏莫可今使㐫暴如此之人临民办事正犹以豺狼守羊无不伤之理据此合行纠弹体复教授李龙辅状今体复得本官併与元保相同当职又覩其为人雅厚清纯临亊通方有如修整庙学训导生徒举皆有法虽淹滞年深未甞妄有于求所谓有徳有能可以从政者也兼知得北京南京教授俱蒙迁调理合陞擢以激士风举杨徳柔状窃见南京路録事司军户杨徳柔天资秀颖不妄干进累历筦库継任本路照磨及奥鲁府提控案牍检法䓁官俱有廉能之称其为书学尤为精妙方今少见其比今名在兵籍常以家贫执役行间譬之象犀珠玉要以不宜溷迹泥沙此士论之所共也卑职按廵河南见之广座其学问行巳并与所闻相同据此合行保呈伏乞枢宻院照详施行论王学士合陞承旨亊状窃见翰林兼国史院承旨中奉大夫姚枢今巳身故据本院翰林学士嘉议大夫王磐人品风莭追配前贤议论文章发明圣学方崇儒重道之秋膺养老乞言之眷者陞授承旨职名以徳以材实允中外之望据此合行具呈中书省照详施行保举提举张从仕状窃见前綦阳鐡冶提举司从仕郎同提举张从𥙿赋性良明为人谨厚兼通儒吏历仕年深掌财赋而霭廉㓗之称论刀笔而有裁遣之敏加之嫉邪处正识逹时冝诚为有用之材皆系廉知之实理合荐举以俟擢陞特选行省官事状窃见福建所辖八路一州四十八县连山负海民情轻谲无常困苦者多其在边隅实为重地存心抚驭尚虑失冝纵暴侵渔不无生事縁収附已来官吏以朝廷逺贪圗贿赂习以成风行省差拟职官又多冗杂擅科横歛无所不至致政坏民残草㓂窃发指以为名下愚无聊因之蚁附其啸聚去处附近平民尽为剽掠内地军兴不免蹂践中间虽有宪司紏治梢末尚艰所行其于根本有无如之何者甚非朝廷包荒一视同仁之意求其治要无过得人为先且府州司县䓁官虽不能一一精择据见阙行省官僚如平章左丞二府名位特选素着清望帝心文足以抚绥遗黎武足以折冲外侮尽忠所事筹䇿有方不以利贿为心使剷除积弊矫正枉滥肃清边陲庶几民安事靖日趍治域以之招谕则彼心可服以之进兵则我直大信今贼之所以滋蔓为梗者正以内阙官僚乗虚有名故也可不深计而熟虑哉设或不尓虽济济布列上下相蒙以私害公民之困弊犹焚溺水日益深且炽矣得失之机实系于此卑职叨居风宪覩其如是有不敢自惜而缄黙者论草㓂钟明亮事状窃见福建一道収附之后户几百万黄华一变十去其四今剧贼钟明亮悍黠尤非华北未可视为寻常草窃诚有当虑者今虽两省一院併力収捕地皆溪岭囊橐其间出没叵测东击则西走西击则东轶兇熖所及煽惑杀掠为害不浅招降则贼心不一攻围则兵力不敷又兼春气动时雨行彼负固我持乆恐猝难成功以冝益兵力置緫戎一节制追奔合围势至穷蹙其将自毙惟复特差重臣宣示恩诏招谕抚慰以安中外两者之行庶几有一得保医儒胡琏状窃见卫辉路医儒胡琏资性详眀学术有素凢经治疗多获痊安据本路见阙医学教官若令琏𥙷充勾当教育诸生必有开益据此合行移牒请照验施行保儒生韩弘牒草窃见卫辉路録事司后进儒生韩弘性温雅有士行素明经学兼习词章甞试以事论议容止举皆可观据兹良硕冝备时用以劝后来今将本人所业文字録连在前合行移牒请照验施行论教官俸给事状窃念天下之事得其人则治不然虽有纪纲法制将衰薾而不振此必然之理学校者育材出治之本也见承奉御史台剳付该诸州府皆有受勑教授仰免差儒户内选余闲子弟入学修习儒业仍令各路正官朔望省视及按察司官选试行义修明文笔优赡可以从政者然后解贡此诚为国育材以备文武内外之用固非细务也却教授多系老儒宿德白首一官不沾寸禄良可哀也今欲修习之业旬省月视贲有成効亦巳难矣合无照依国子学医学教官一体颁降俸给不然据见有学田去处扵毎岁収到子粒内宫爲眀定斗石月充廪给以济贫乏外无学田者唯复别议定夺如此䘏劝庶几官无虚设之名学有賔兴之实将见文风蔚兴有不期然而然者矣论开光济两河事状会验近钦奉诏书内节该自今以始烦民之事一切革去便民之政次第举行钦此今体知得省部符文准前工部尚书李奥鲁赤䓁呈开洗东平济州䓁河道并剏修闸堰可役人夫一万余名计该八十六万五千余工合用石材地丁等物且举德州一处所着该白枣木九千余条毎条长六尺径四寸石材九千二百八十余叚毎叚长四尺阔三尺厚七尺计其余该着数目比之德州岂止数倍虽云和买目今验户桩俵上户十叚中户不下五七余块并不见发下价钱即要赴所止送纳日夜催併殆不聊生縁石材地丁非民间素有积蓄之物计其採买上价般运脚力上户已不能办下户将何以给有破产逃窜而巳深为未便边年创开海道益都淄莱济南东平东昌䓁路百姓巳是疲乏死损数多哀痛之声至今未息今又东平䓁一十余处供办上项夫役䓁物比夫海道之役亦爲不轻是齐鲁魏愽数路之民𬒳扰无遗又念前政苛挠去岁不収民多流亡加以今秋风水䖝蚄灾伤所在阙食恐又闻此役复业者转行不来见在者又将逃避山东重地不可不虑兼此役浩烦未审曽无奏闻傥巳后不能成功虚费国力百姓实受其弊将来谁任其责然此却访闻得李尚书䓁官见行安置土垻九座合无候来春土垻修成更爲责委深知水利官贠一同相视光济两河于深浅不常时月断流走沙去处试验土垻委能积深浮重转漕粮舡迤乆通行快便然后修理石垻尚爲未晚仍于出产石木去处官爲差顾夫匠採打用度不致取办一时逼迫靠损人难卑职谬当言责以镇静爲职亲覩其事不敢不言合行移牒请照験备申御史台照详施行论济南路所辖逹鲁花赤合迁转事状窃见济南路所辖州县见任达鲁花赤内承袭勾当及巳满年深未经迁转者一十三贠今朝省庶政稍有未便务从一新若将上项逹鲁花赤人贠于本投下州县内依例迁转寔为使当庶不致恃頼乆任树党行私官吏因之受弊据别路未经迁转者亦合一体定夺保李提学昌道状伏念俊造秀异皆禀气之清造物者靳固未甞多得今有其人使徒老明时诚为可惜窃见前上都路提举学校官济南李师圣经明行修不妄干进文笔性学皆有古风及扣以政事议论通畅皆切时之务可谓年髙徳迈学冨才优韬晦城市不求闻逹者也朝省以选才为急如师圣者若擢以风宪或置之馆合俱有所长可收实用论济南经歴阙贠事状凡厥政务必官吏相湏而后能济若官有其人或吏获其用二者得一则事无留难窃见济南路所辖州县一十三处路当山东要㑹事务颇繁所頼首倾官调议规画为切今本路经历知事俱各阙贠问得经歴孔文贞省部别行差委东平等处勾当却于本司署御请俸将近朞年又本府宪司亲临于上今照得簿书未完事理九百余件乆乏其人责以事有未办实上下之所难理合作急选注材能使𥙷其阙庶不致耽滞一切事务议盗贼民患莫甚于盗贼不可视为小亊近年作过者皆于通涂大邑公然行刧略无畏惮者以应捕无方弓兵数少故也临时力弱既不能擒捕既去应命追趂三限巳过恬然无事乞请将州县尉司重行整搠所有弓兵定其不应占破之数悉归所司以重其威力使潜消盗贼公然无畏之心且盗贼窃发正以衣食难饥若稍年难且有纵横不可制之势何则人盗有形而易为之破窃贼无迹潜聚潜散难为之取也彼盗贼料其物既易取官无如兇恶之人鲜不动念我若度其如是预为备之之则将能为矣县尉虽责专一捕盗然用得其材乃可所除多是承䕃子弟不闲事务又不习当处选择一等旧曽作过不良人充师问诘捉虽颇有功効中间作弊有不胜言者如赌博柜房宰杀牛畜等皆其事也又有因盗将良民俱被收禁正贼反行出放以致有与歹人暗行辞其在辈流实不多见加以扬歴省台通介有守照得例五品已上宫不限职掌有文华者即命制诰若本官于翰院学士内相应名阙陞用实爲允惬士论合行移牒请照験备呈中书省定夺施行秋涧先生大全文集卷第九十二秋涧先生大全文集卷第九十三王堂嘉话序中统建元之明年辛酉夏五月诏立翰林院于上都故状元文康王公授翰林学士承㫖已而公谓不肖恽曰翰苑载言之职莫国史爲重遂复以建立本院爲言允焉仍命公兼领其事时不肖侍笔中书两院故事凡百草创经营署置略皆与知其年秋七月授翰林修撰同知制诰兼国史院编脩官方帝泽鸿厖赉及四海诰命宣辝颇与定撰再阅月蒙二府交辟不妨供职兼左司都事自后由御史里行调官晋府秩满复入爲翰林待制时则有苦左丞相监修国史耶律公承㫖霍鲁忽孙安藏前左辖姚公大学士鹿菴王公侍讲学士徒单公河南李公待制杨恕修撰赵庸应奉李谦不肖虽承乏㡬于一考其获从容侍接仰其祖宗对天之鸿休圣训无穷之睿思皆闻所未闻者至于文章髙下典制㳂革朝夕餍饫所得亦云多矣今也年衰气耄尽负𥘉心因䌷绎所记忆者凡若千言辑而爲八卷题之曰玉堂嘉话其成灯火茆堂之夜尊罍心赏之间吐嘉话于目前想玉堂于天上鸣息有时盛年不再良可叹也然昔人有宅位钧衡不得预天子私人爲恨頋惟此生不爲未遇用藏家柜以贻将来至元戊子冬季二日前行台侍御史秋涧老人谨序秋礀先生大全集秋涧先生大全文集卷第九十三秋涧先生大全文集卷第九十三玉堂嘉话卷第一大元中统二年秋七月恽自中省详定官用两府荐授翰林修撰其宣词云行巳无忝博学能文顾超絶之逸材足铺张于伟蹟冝司纶命以賛皇猷可特授翰林修撰同知制诰兼国史院编修官当振斯文以宣朕命其修撰雷词云昔年诗礼巳闻鲤过于庭前今日丝纶复见鳯毛于池上二词叅政杨公笔也旣拜命谒承旨王公于寓馆公曰唐人题名记为三千佛名经其充词臣者即为一佛出世国家文治伊始汝等首膺是选于士林有光矣八月上都文庙告成公命某官作释菜诸文颇立论其间公曰如此文字有称功颂德而巳又云作文亦有三軆入作当如虎首中如豕腹终如虿尾虎首取其勐重豕腹取其楦穰虿尾取其螫而毒也此虽常谈亦作文之法也𥘉公旣草诸相宣辝通作一卷实封细衔书名上用院印付恽呈省问焉曰白麻盖自中出今实封防其漏泄亦唐人鎻院之意也其立史院奏帖有云自古有可亡之国无可亡之史兼前代史纂必代兴者与修盖是非与夺待后人而可公故也公又亲笔作史大略付恽如帝纪列传志书卷秩皆有定体其传湏三品有显烈者立又云太史张中顺金一代天变皆有纪録就此公未老可亟与论定亦是志书中一件难措手者切念公讳鹗字百一曹之东明人正大元年甲申获承牓状元第遂应奉翰林文字殊为金主眷頋天兴二年官通议右司贠外郎后遇圣上宠光益隆如谘大计以斯道觉民为先论日蚀以撤乐罢宴为对开礼乐之源则释菜先师明庆咸之权则张皇治本又以葬祭故主为读允焉后为位哭汝水上哀动左右天日为变色仍私谥为义宗据法君死社稷曰义其忠不忘君如此冬十月侍中和者思传㫖都堂与文字召静应姜真人去者恽时为左司都事宰相命具诏草其词曰静以知来智能藏往念前言之有効方庻事之惟㡬遐想仙摽载勤驲传憣然而至暂辝嘉遯之郷罄尔所怀与复细氊之论至元十四年丁丑歳春二月庚申朔复授翰林待制是日赴院供职爲春旱禁酒诏汉赐大酺岁有常数周申文诰饮戒无彛况糜粟者莫甚于斯崇饮者刑则无赦近縁春旱朝议上陈冝禁市酤以丰民食朕详来奏寔为腆民可自今年某月日民间母得醖造酒醴俾暴殄天物重伤时和故兹诏示想冝知悉爲春旱祈雨青词伏以万物盈于两间亭毒必资于帝力皇天佑于一徳精诚可格于高穹比者时雨愆常秋种不下重念无辜之者将罹荐至之灾循省自修庶囬哀眷爰因雩祭崇建灵坛伏望列圣垂仁九天降鍳易隂阳之恒数干造化之玄机下勑丰隆霈流甘澍苏藁麦于南畒播嘉糓于东郊一涤昏霾溥洽生意岂惟大赉三农免失业之忧嘉与多方髙廪享有年之庆同诸公观唐张九龄等诰于玉堂其词曰门下春秋之义尚重卿才王国克桢莫先相位用増其命必正其名中奉大夫守黄门侍郎同中书门下平章事弘文馆学士赐紫金鱼袋上护军裴耀卿正议大夫中书侍郎同中书门下平章事集贤院学士副知院事兼修国史赐紫金鱼袋上柱国曲江县开国男张九龄经济之才弍是百辟正议大夫检校黄门侍郎赐紫金鱼袋上柱国李林甫泉源之智迪惟前人旣枢宻载光而亲贤称首审能羣㑹所莅有孚寕惟是日畴咨故以多年历选国钧繄頼邦礼克清冝命曰鼎臣置之廊庙耀卿可银青光禄大夫守侍中学士勲如故九龄可银青光禄大夫守中书令学士知院事修国史勲封如故林甫可银青光禄大夫守礼部尚书同中书门下三品勲如故主者施行开元二十二年五月二十七日上用尚书吏部之印凡五颗制可下傍作细字书某月日某时都事某左司郎中光奴后细衘相臣与部官同列去姓而名名作大字署曰尚书左丞相曰金紫光禄守尚书右丞相集贤院学士修国史上柱国徐国公嵩曰吏部尚书上柱国武都县开国伯暠曰朝请大夫捡校吏部侍郎上柱国䂊曰吏部侍郎曰朝议大夫守尚书左丞赐紫金鱼袋挺之后书年月日印同前后稍下以细衔书银青光禄大夫守中书令集贤院学士知院兼修国史上柱国曲江县开国男臣张九龄宣曰中书侍郎曰朝议大夫中书舍人内供奉集贤院修撰上柱国臣徐安贞奉行复作髙行细衔曰银青光禄大夫守侍中弘文舘学士上柱国臣耀卿曰黄门侍郎曰朝请大夫给侍中内供奉臣昱等言复大字与衘平头书制书如右请奉制付外施行谨言复大字与前平书告银青光禄大夫守中书令集贤院学士知院事兼修国史上柱国曲江县开国男张九龄奉𬒳制书如右符到奉行自告字巳下作五行用印二十九颗唯制字上空后上与前平头书郎中恽下细字书主事怀琛令史王烈书令史姚元开元二十二年五月二十一日下印同前用告用杮黄斗底绫作卷凡七幅上下约一尺或者谓曲江与林甫通作一告除拜以鸾枭并集驽骥同皂爲嫌子曰帝尭在上咎夔与驩鲧同列恐自昔有所未免正在明君别其贤否用与不用耳然唐自开元后九龄竟罢而相林甫治乱之分于斯巳见矣二月壬戍题唐李绅拜相门下兴化致理必资作砺之功纳诲弼违实頼将明之效苟非材摽人杰道茂时宗藴经济之宏规积巖廊之素望则何以光我注意允于具瞻其惟至公举成命淮南节度副大使知节度事管内营田观察处置等使银青光禄大夫检挍尚书右仆射兼杨州大都督府长史御史大夫上柱国賛皇县开国男食邑三百户李绅气禀清刚体含冲用抱金石之正性挺松桂之贞姿识逹古今虑周微隠词源睿发洞学海之波澜智刄髙挥森武库之矛㦸中立不倚方严寡徒长庆一朝委遇斯极入参禁宻出緫纪纲王猷多润饰之能邦宪着肃清之称洎领版图之任尤彰均节之冝而又宠辱靡惊得䘮齐致河洛㽞神明之政浚郊恢将帅之谋威令播于军戎豪黠屏迹惠祕洽于封部疲羸息肩俗变阜安人知礼义日者其髙第换彼雄藩当淮海之要冲控舟车之都㑹风望并峻佥谐莫踰朕䖍恭寳圗梦寐良辅爰审像果副虚求尔宜践台席之崇严司中枢之宻勿外以底绥华夏内以勤恤黎元视同列犹埙箎期君臣如鱼水无使仲山𥙷衮独见羙于周诗汲黯匡时常推髙于汉史祇率训典徃惟戒哉可守中书侍郎同中书门下平章事散官勲封如故主者施行㑹昌二年二月十二日年月日上下凢用印五颗其文即尚书吏部之印傍近下细衘书中书令次右仆射兼中书侍郎平章事臣珙宣奉次中书舎人臣孔温业行复作髙行与告文齐细衘曰侍中次司空兼门下侍郎平章事臣徳𥙿次给事中臣㤗章等言作大字与细衘齐制书如右请奉制付外施行谨言㑹昌二年二月日印文同前大字平书制可下细书月日时都事及左司郎中复作髙行与制可齐书细衘曰吏部尚书次吏部侍郎次尚书左丞巳上皆阙后大书与衘平头曰告银青光禄大夫守中书侍郎同中书门下平章事上柱国賛皇县开国男食邑三百戸李绅奉𬒳制书如右符到奉行自告字至行字用印一十九颗全空制字后复平书司勲郎中判懿下细衘曰书主事次张弘亮次令史杨温次书令史㑹昌二年二月日下印同前徽宗御跋㐮读大祖皇帝实録载伪蜀李昊自言绅之后仕孟昶至司空赵国公方昶与江南通好时遣其臣赵季礼使景季礼囬得李绅唐武宗朝自淮南节度使入相告以遗昊昊欲夸诧其事结綵爲楼置告于中朝服前导尽唿声妓杂奏歌乐迎㱕私第即召将相大臣宴饮仍以帛二千疋谢季札详閲告文正昊所诧之告也然自武宗逮今三百年苟人以忠谅功业闻于时有不必金石而坚者可不勉哉因节文以载其实后有复古殿四字上用御书之寳又有范仲淹冨弼吴中复韩緽玉汝已未季秋观于承㫖东先儒论汉人大纲正节目不备唐人大备而纯正谓此等制耳秋涧云洛阳竹斋先生李得之云制诰二体不同宣辝必湏散诰词乃用四六今宣词皆作四六非也盖宣则王言亲谕诰则牒奉勑行如蔡正甫作道陵谕孟宗献词云朕新即大寳诏有司以取天下士卿自郷选至于殿陛四爲举首非材之高学之愽识之优何以臻此今卑以北门应诏之职朕之待卿不薄然君子志于逺者大者无以此爲自足尔其勉旃又谕沁州㓨史李楫云有司以卿资应未当得郡朕以识卿㝡乆爱卿占对详明进止审当故有此授卿当悉力爲民政成以称朕意尔其勉之是也其诰如狄梁公颜少师李文饶等词唐人纯用四六是也又云知制诰爲三字辝臣故唐诗有云三字词臣求识面九重天子望低颜之句得之先生名国维淄川人浮阳王頔文叔说𥘉鹿庵先生奉敕定撰赵秘书先丗碑文才毕先生拖车过予于崇寕里迎视若有喜色未审何为坐定出此文至其论说噫古人有言风霜别草木之性危乱显贞良之节夫危乱丗常有而全节死义之士不可常得或相去数百年或相望数千里时有一二焉独赵氏一门之内父子兄弟乃有四人真可尚哉昔比干效忠于殷而受封于周尭君素尽节于陏而唐太宗为文祭之盖天下之善一也圣人一视同仁寕有彼此之分哉今赵氏父子兄弟尽忠于金而圣天子为之立碑渊衷睿监盖与夫唐太宗周武王之心不侔而同矣敢对扬休命系之以铭先生不觉自读者再公气养素厚且复尔耳谅以自得用事切当为喜乃知文士气习至其适意不知手舞足蹈古今通一致也又记吕逊尝谈赵着吕鲲以诗鸣燕朔间二人皆出耶律相门下虎巖毎得一聮一咏即提掷其帽于几龙山从傍谓曰不知李杜平时费多少㡌子闻者为捧腹待制杨恕金文献公杨尚书子甞谈其父正大间所陈奏议今録于此臣伏读圣㫖节文六品以下官有情见诣登闻检院进奏帖者圣训广大盖将博询兼覧以尽羣下之智也臣实愚懵无妙谋长策仰禆圣听之万一独取事之切于今日者列为二事以言之一曰简卒二曰理财简卒之説后有三焉一曰取人材二曰募愿为三曰括驱丁理财之説复有二焉一曰纳官从便二曰和买可罢臣请言简兵之説臣去嵗在乡里见其简卒之时不以人材优劣爲等差而以物力多寡为次第故所得冨民之子弟彼生长于衣食丰𥙿之中居则役仆隷行则䇿坚肥未甞谙习天下劳苦之事使之负斗区之重徒歩数十里则惫且颠矣况能𬒳坚执锐以为我军之前行而逆战哉仓卒之际非徒无益适足为我军之累不若无之之为愈也为今之计莫若行三说以简卒则庻乎其可用矣何谓取人材盖十人所聚必有为之雄者在千方人亦然如揔州县之丁男不以物力多寡为先后惟躯干勇壮是求则所得皆能战之人矣何谓募愿为盖天下之民虚为游手不业者甚衆平日无则使气以侮人无頼而犯法其中或有果敢勇徤奋不顾身良民所不及者如束帛之赏募之爲兵则所得皆乐戦之人矣何谓括驱丁盖天下之奴隷自㓜及壮偹甞勤劳艰苦之亊其筋体气力之所服习驰走负任之所惯狃岂常人之所能及哉如简其人材之胜甲胄者免当房之贱借之爲兵则所得皆能战之人且有乐戦之心矣简卒如是则与夫富民之子弟僝弱而不能戦恇怯而不乐戦者相去岂不逺哉臣请言理财之说臣切见数年前北边有事之时天下钱钞遏塞不通交钞库不胜换易之多乃逻卒持挺力与胜之当是时小民有懋迁之艰啇旅有不行之病比年以来渐无此弊者但以多取故也令以南鄙军兴支给浩繁户部乃日増印钞之数以救目前之急然所出者方来而无穷虽入者虽増而有限以有限而待无穷则钞有时而不通矣为今之计莫若行二说以理财则庻乎其无滞矣何谓纳官从便国家利钞之不行不若钱之通也故院务所输之课皆使入之其术固善矣能限之以路分拘之以分数则所入之钞伤太少耳夫已收太半之钞而臣犹谓之少者诚恐后日所出者太多故也如使凡入官之数银钱钞三者一聴民便或全以银钞入者亦聴之如此则三者之价常平而不偏钞法以通流矣且以目前行价论之不及钱钞者毎两该一三百钱如纳从民便则银入者多而价与钱钞适平矣此取之之法也知所以收则所支之法又不可不知臣切见国家之取于民有曰和买有曰和雇者徒爱其虚名之羙而不捄其利害之实也盖和雇和买之有损于国无𥙷于民适足爲吏卒之利耳且科歛之限方急州县之官以鞭笞捶楚从事于怱遽之间小民奔走趍命之不暇故岀数倍之直以应上之求恐恐然惟以不得罪于州县爲幸国家悯小民趋辨如是之劳故出直以偿之意固善矣柰何州县官之明干者少胥吏乡里正主首之属因縁爲姦官直之及贫民者十才二三则是官有费损之实民无饶益之利也爲今之计莫若罢和雇和买之虚名凡有科歛一验贫冨多寡之数而均之民不必出直以偿之国家方事殷之时虽户赋口歛亦不爲过何必取公帑不及支之财欲以益当赋之民而要和雇和买之名哉且以括马一事言之前年马之取于民者旣议与之直今岁所括之马如又偿之则所费盖不赀矣况畜马者皆有余力之家待南方平定之后而偿之亦未晚也若夫边方攻守之䇿兵家竒正之术固非愚臣所能识也虽然臣切料宋人爲此无名之举者上无竒谋秘䇿可以揺动中国者特以过听逋逃之言以为彼军朝发则我民夕应矣然兵交巳来所遇败衂我民之心安然不动则是狂狡之素计巳屈矣如秋髙马肥之后鼓行而进则淮南可折捶而定也虽然臣切有私忧过计者国家之虑不在于未得淮南之前而在于旣得淮南之后何以言之盖得淮南则江之南北尽为战地进而相与争利于舟楫之间我之劲弓洞贯之卒不得环寇而发飞骑越蹂之足不得望风而骋当是时宋人扼江爲屯潜师于淮以断我军之粮道或决水以潴淮南之地则我军当如何应接使彼计不知出此则固善矣如使能爲此计圣主岂可不与二三大臣预爲之谋哉虽临敌制宜千变万化然如臣子所言者上宜先有成筭也臣愚狂瞽不识国之大计冐昧陈列不胜恐悚待罪之至时毎㑹集日课读平宋事迹若干编类者其间机画三二显事多归贾杨二人安藏意不能平至有言鹿庵先生徐谓曰无庸异时修辑正书岂容及此従繁就简不得不然安公色爲夷予且㑹躰要之有方也䟦僧花光梅后语蜀僧超然字仲仁居衡阳花光山避靖康乱居江南之柯山与叅政陈简斋并舎而居山谷所谓研墨作梅超凢入圣法当冠四海而名𬒳丗甞有移舩来近花光住冩尽南枝与北枝之句其丰度可想见矣云梦赵复题云如王谢子弟倒冠落珮举止欹倾自有一种风味此盖前金髙丞相家藏旧四幅暗香踈影溪雪春风今失其溪雪见爲宋子玉所收古者妇人无谥虽后妃之贵止従其氏至东汉显宗始加隂后以谥自是遵爲定制宋相李昉春日玉堂即事有云一院有花春昼永四方无事简书稀予夏日玉堂即日亦有二絶句隂隂槐幄幕闲庭静似蓝田县事㕔细草近縁春雨过映阶侵户一时青日长上直玉堂庐思入闲云待卷舒重爲明时难再遇等闲羞老蠧书鱼颁髙丽暦日诏倠暦象日月星辰乃能成岁自侯甸男邦采卫要𣣔同文髙公学士词也古墓中玉噐血渍者盖尸以水银烹其血能渍其尸沁者盖尸之膏油所沁也其王噐以手拭光衬生白晕者即尸沁也秋涧先生大全文集卷九十三秋礀先生大全集秋涧先生大全文集卷第九十四秋涧先生大全文集卷第九十四玉堂嘉话卷之二看古玉噐当解其刀刻碾刻者刀刻爲上碾与刻盖相去其逺丞相史公尝収太康墓中玉环名曰泥湫龙系昆吾刻也磨李廷珪墨法啇台符甞云向抄合万户用聚星玉版研磨李庭珪墨求木菴书研爲墨所画木菴亟止之曰用李氏墨有法若用一分先以水依分数渍一宿然后磨研乃不伤研论砚先观其石性麁细枯润不必须有眼者其腻润视之有紫芒而不拒笔者即端之佳者也看画当观其气次观神而画笔又次之用点睛朱砂红石緑者皆唐画也予甞观阎立本老子西昇如此许鲁斋云古人看汉书皆有传授不然有难晓者岂律歴天文之谓乎太康冢或云汉梁孝王墓或云晋何曽墓以下里物色攷之皆恐非也予向与呉教授㑹真定因及此呉曰此晋司马文王陵也曰何据呉曰昔居太康时冢前有庙晋文王祠至田夫野叟皆以文王唿之及发其龟璧皆刻南征并夀之字以史攷之文王南征数矣岂其然欤鹿庵先生曰前汉列传多少好様度于后揷一铭词篇篇是箇碑表墓志作者观此足矣不必它求曹南湖亦甞说作铭辝法度谓如一人有数事好处取其重者论之及详史汉论賛其原盖出于此坡诗虽二十宇者皆有莫大议论欧公文尊经尚体于中和中做精神鹿庵曰文章以自得不蹈袭前人一言爲贵曰取其意而不取其辝恐终是踵人足迹俱不若孟轲氏一字皆存经丗大法其辝庄而有精彩也南湖又云非庄无以雄其辩非骚无以清其气予甞问匡衡相业于先生先生曰汝以爲何如曰学术有余而忠蹇不足先生爲肯首地震説周语伯阳父曰阳伏而不能出隂迫而不能烝于是有地震孔晁云阳气伏于隂下见迫于隂故不能升以至于动以地道安静返动爲异也又灵台秘苑云地夲于隂而生万物其形至厚其德至静定而不动者也若怱震动是谓臣强阳伏而不能出隂迫而不能入隂有余也若外戚擅权后妃专政则土爲变异小人用下有谋及民扰则地震其分多兵饥若动于宗庙宫庭或动而不已者国有叛臣谗侫并进大臣数动诛罚不以理而上下不相亲或政在女子或秋行冬令则地裂若裂而有声四方不寕地忽䧟乃专政民离散亦爲失地若火燃者乃爲阳精地爲隂主若或燃则越隂之道行阳之政伤而不克之象臣专恣而终以自害也若地忽生毛爲金失其性人将劳役又汉应奉云人气内通则感动天地天变见于星气日蚀地变见于竒物震动者阳用其精隂用其形犹人之有五脏六躰五脏象天六体象地故脏病则气色发于面体病则欠申动于貌前丗术者乃以日辰分配国土爲占歳日月时辰及见灾所在之地皆同用之又有只以日时相加爲占者如汉成建始三年日蚀地震杜钦云殆爲后宫何以言之日以戊申蚀时加未戊未土也土者中宫之部也其夜地震未央宫殿中今本朝大臣无不安之人外戚无乖刺之心诸侯无强大之国四方无逆理之节此必适妾将有争宠而相害者其法甲爲齐乙爲海外东夷丙爲楚丁爲江淮南蛮海岱戊爲韩魏申州河济巳爲韩魏庚爲秦辛爲华山巳西之国壬爲燕赵卫癸爲常山巳北北方之国子爲周丑爲翟魏亦主辽东寅爲赵楚夘爲郑辰爲晋邯郸赵巳爲卫午爲秦未爲中山梁宋之国申爲齐晋魏酉爲鲁戌爲赵呉越亥爲燕天鸣有声人主惊忧而百姓劳失厥土五福太一所在毎歳湏利一事大斿三十六年一交十二年司天十二年司地十二年司人小斿三年一交大斿所在天开眼小斿所在人相食巳上皆东平立星刘明之説如此日月径一千里周三千里何以知之曰周天三百六十有五度以太阳日行一度攷之则知矣周公以阳城土圭测日自王城四面去千里则减一寸凡日食于䆫隙间穿𥿄如钱许取影视之可见食之多寡东缺则西见西缺则东见枢府典故唐𥘉典兵禁中出于帷幄之议故机宻名官开元中设堂后五房而枢宻自爲一司其职秘独宰相得知舍人官属无得预也贞元之后藩镇旅拒重以兵属人乃以中官公领左右神䇿军而枢宻之职归于北司然常寄治省寺庑下延英㑹议则屏立殿西势犹厌厌传道宫省语而已至其盛时其䝿者号中尉次则枢宻使皆得贴黄除吏唐末乃除北司并南北军于枢宻使遂緫天下之兵五代以来多以武人领使而宰相知院事至宋复置副贰签书直学士之名大畧文武参用间以宰相兼领故得进退大吏预间机政其任职盖重矣西使记壬子歳皇弟旭烈统诸军奉诏西征凡六年拓境几万里己未正月甲子常德驰驲西觐自和株岀兀孙中西北行二百余里地渐髙入站经瀚海地极高寒虽暑酷雪不消山石皆松文西南七日过瀚海行三百里地渐下有河濶数里曰昏木辇夏涨以舟揖济数日过龙骨河复西北行与别失八里南以相直近五百里多汉民有二麦黍谷河西注潴爲海约千余里曰乞则里八寺多鱼可食有碾硙亦以水激之行渐西有城曰业瞒又西南行过孛罗城所种皆麦稻山多栢不能株络石而长城居肆囿间错土屋牎户皆琉璃城北有海铁山风出徃徃吹行人堕海中西南行二十里有関曰铁木児懴察守関者皆汉民関径﨑岖似栈道出関至阿里麻里城市井皆流水交贯有诸菓唯瓜蒲萄石榴最佳囬纥与汉民杂居其俗渐染颇似中国又南有赤木児城居民多并汾人有兽似虎毛厚金色无文善伤人有䖝如蛛毒中人则烦渇饮水立死唯过醉蒲萄酒吐则觧有㗜酒孛罗城迤西金银铜爲钱有文而无孔方至麻阿中以马撁拖床逓铺负重而行疾或曰乞里乞四易马以犬二月二十四日过亦堵两山间土平民伙沟洫映带多故垒壊垣问之盖契丹故居也计其地去和林万五千里而近有河曰亦运流汹沟东注土人云此黄河也二十八日过塔刺寺三月一日过赛蓝城有浮图诸回纥祈拜之所三日过别石兰诸囬纥贸易如上巳节四日过忽章河渡舡如弓鞋然土人云河源出南大山地多产玉疑为崑崙山以西多龟蛇行相杂邮亭客舍甃如浴室门户皆以琉璃饰之民赋歳止输金钱十文然贫冨有差八日挦思千城大而民繁时羣花正坼花唯梨蔷薇玫瑰如中国余多不能名隅城之西所植皆蒲萄粳稻有麦亦秋种其乃满地产药十数种皆中国所无药物疗疾甚效曰阿只児状如苦叄治马䑕疮妇人损胎及打扑内损用豆许嚥之目消曰阿息児状如地骨皮治妇人产后衣不下又治金疮脓不出嚼碎傅疮上即出曰奴哥撒児形似桔挭治金疮及肠与筋断者爵碎傅之自续余不能尽录十四日过暗不河夏不雨秋则雨溉田以水地多蝗有鸟飞食之十九日过里丑城其地有桑枣征西奥鲁屯驻于此二十六日过马兰城又过纳啇城草皆苜蓿藩篱以栢二十九日殢扫儿城山皆塩如水晶状近西南六七里新得国曰木乃奚牛皆驼峯黑色地无水土人隔山岭凿井相㳂数十里下通流以溉田所属山城三百六十巳而皆下唯担寒西一山城名乞都不孤峯峻絶不能矢石丙辰年王师至城下城絶髙险仰视之㡌爲坠诸道并进敌大惊令相大者纳失儿来纳欵巳而兀鲁兀乃筭滩出降算滩犹国王也其父领兵别据山城令其子取之七日而䧟金寳物甚多一带有直银千笏者其国兵皆刺客俗见男子勇壮者以利诱之令手刄父兄然后充兵醉酒扶入窟室娱以音乐羙女纵其慾数日复置故处既醒问其所见教之能爲刺客死则享福如此因授以经呪日诵盖使蛊其心志死无悔也令潜使未服之国必刺其主而后巳虽妇人亦然其木乃奚在西域中最爲兇泳永旱威胁邻国霸四十余年王师旣克诛之无遗类四月六日过讫立児城所产蛇皆四跗长五尺余首黒身黄皮如鲨鱼口吐紫艶过阿刺丁城禡咱苍儿人𬒳髪率以红帕首衣青如鬼然王师自入西城降者几三十国有佛国名乞石迷西在印毒西北盖传释迦氏衣钵者其人仪状甚古如丗所绘逹摩像不茹荤酒日啖粳一合所谈皆佛法禅定至暮方语丁巳歳取报逹国南北二千里其主曰合里法其城有东西城中有大河西城无壁垒东城固之以甓绘其上甚盛王师至城不一交战破胜兵四十余万西城䧟皆尽屠其民寻围东城六日而破死者以数十万合里法以舸走获焉其国俗冨庶为西城冠宫殿皆以沉檀乌木降真为之壁皆以黒白玉为之金珠珎贝不可胜计其妃后皆汉人所产大珠曰太歳强兰石璱璱金刚鑚之类带有直千金者其国六百余年传四十年至合法里则亡人物颇秀于诸国所产马名脱必察合法里不悦以橙浆和糖为饮琵琶三十六絃𥘉合法里患头痛医不能一伶人作新琵琶七十二絃听之立解土人相传报逹诸胡之祖故诸胡皆臣服报达之西马行二十日有天房内有天使神胡之祖葬所也师名癖颜八児房中悬钱絙以手扪之心诚可及不诚者竟不得扪经文甚多皆癖颜八児所作辖大城数十其民冨实西有宻乞児国尤冨地产金人夜视有光处志之以灰翼日发之有大如枣者至服达六千余里国西即海海西有冨浪国妇人衣冠如丗所画菩萨状男子胡服皆善寝不去衣虽夫妇亦异处有大鸟驼蹄苍色皷趐而行髙丈余食火其如升诈其失罗子国出珍珠其王名袄思阿塔卑云西南海也採珠盛以革囊止露两手腰絙石坠入海手取蛤并泥沙贮于囊中遇悪䖝以醋噀之即去旣得蛤满囊撼絙舟人引出之徃徃有死者印毒国去中国最近军民一千二百万户所出细药大胡桃珠寳乌木鸡舌宾铁诸物国中悬大钟有诉者击之司钟者纪其事及时王官亦纪其名以防姦欺民居以蒲为屋夏大热人处水中巳未年七月兀林国阿早丁算滩来降城大小一百二十民一百七十万山产银黑契丹国名乞里弯王名忽教马丁䓁滩闻王大贤亦来降其技里寺大城狮子雄者鬃尾如缨拂伤人吼则声从腹中岀马闻之怖溺血狼有鬃孔雀如中国画者唯尾在翅内毎日中振羽香猫似土豹粪溺皆香麝如鹦鹉多五色风驼急使乗日可千里鹁鸽传日亦千里珊瑚出西南海取以鐡网高有至三尺者兰赤生西南海山石中有五色鸭思价㝡髙金刚鑚出印毒以肉投大涧底飞鸟食其肉粪中得之撒八児岀西海中盖瑇玳之遗精蛟鱼食之吐出年深结为价如金其假者即犀牛粪为之也骨笃犀大蛇之角也解诸毒龙种马岀西海中有鳞角牡马有驹不敢同牧骝马引入海不复出皂鵰一产三卵内一大者灰色而毛短随母影而走所逐禽无不获者壠种羊岀西海羊脐种土中溉以水闻雷而生脐系地中及长惊以木脐断啮草至秋可食脐内复有种又一胡妇解马语即知吉㐫甚验其怪异䓁事不可弹纪徃返凡一十四月郁叹曰西域之开始自张骞其土地山川固在也然世代浸远国号变易事亦难攷今之所谓瀚海者即古金山也印毒即汉身毒也曰驼鸟者即安息所产大马爵也宻昔児即唐拂菻地也观其土产风俗可知己又新唐载拂菻去京师肆万里在西海上所产珎异之物与今日地里正同盖无疑也中统四年三月浑源刘郁记堂叔伯者是并父之兄弟也父之姊妹谓之女叔女弟鄂王岳飞谥忠穆文主耳忘身兹谓人臣之大节谥以表行必稽天下之公言申钖賛书追告幽穸故太师追封鄂王谥忠穆岳飞威名震于夷狄智略根乎诗书结髪从戎前无坚敌枕戈励志誓清中原谓恢复之义为必伸谓忠愤之气为难遏上心宻契诏札具存夫何权臣力主和议未究凌烟之伟绩先罹偃月之隂谋李将军口不出辤闻者流涕蔺相如身虽巳死凛然犹生宜高皇眷念之不忘肆孝庙哀矝之备至还故官而礼葬颁祠额以旌褒逮于先帝之时禭以真王之爵旣觧诬于累圣可无憾于九京然而易名之典虽行议礼之言未一始为忠愍之号旋更武穆之称朕获覩中兴之旧章灼知皇祖之本意爰取危身奉上之实仍采克定祸乱之文合此两言节其一惠昔孔明之志兴汉室若子仪之光复唐都虽计効以或殊在秉心而弗异垂之典册何嫌今古之同符頼及子孙将与山河而并乆英灵如在茂渥有承鹿庵先生曰作文之躰其轻重先后犹好事者以尽娱客必先示其寻常而使精妙者出其后予偶悟曰比倒食甘蔗之意也作文字亦当从科举中来不然岂唯不中格律而汗漫披猖无首无尾是出入不由户也又云后学虽不业科举至于唐一代时文律赋亦当披閲而不可忽其中躰制规模多有妙处二王行书其蜿娫欹倾之状若行云流水似不拘于律然即于笔意求之其端庄流离皆有余韵唯具眼乃能识之鹿庵先生甞以歴代史学诚问于不肖恽对曰自史汉而下文字率猥併无法如新唐书虽事增于前辝省于旧字愈竒而气愈索不若新五代一唱而三叹有余音者矣先生爲忻然南方之地物香而人臭或者谓饮食致然与草木之气所夺故也予曰不然四方者乃中国之隂也阳爲馨香隂爲臭秽四方气偏不得中和之正故香臭异常辛殿撰小传弃疾字㓜安济南人姿英伟尚气节少与㤗安党怀英友善肃慎氏旣有中夏誓不爲金臣子一日与怀英登一大丘置酒曰吾友安此余将从此逝矣遂酌别而去旣归宋宋士夫非科举莫进公笑曰此何有消青铜三百易一部时文足矣巳而果擢第孝宗曰是以三百青凫传吾爵者乎其爲授观文殿撰及议边事主和者衆公曰昔齐桓公雪九丗之耻春秋韪之况我与金人不同戴天雠邪今日之计有战伐而巳时丞相侂胄当轴与公议合自是败盟开边用兵于江淮间者数年公方爲居多开禧二年除知绍兴府至陛辝复以金人乱冝亟攻爲言辝情慷慨义形于色継侂胃再议恢复乃以枢宻都承㫖召公于越中道以疾斈道号稼轩土今女集中寿南涧翁者盖侂胄也𥘉公在北方时与竹甞游泰山之灵巖题名曰六十一上人破辛字也至元二十年予按部来游其石刻宛在圣上御极十有八年当至元十一年丙子春正月江左平冬十二月图书礼噐并送京师敕平章太原张公兼领监事寻诏许京朝官假观子遂与左山啇台符叩合披閲者竟日凡得书画二百余愊今列于左王羲之四月忱献之三帖王羲之与谢安石评书帖后跋云古人作字悉平生用功安有不絶出于右今者邪羲之与安石冠王谢首所争若此况它哉盖帖中有云自于山谷中临学钟氏张芝等书二十余年竹叶树皮山石板木不可知数至牋縠藤紫反复书之佳者収採自书皆记不能得而云此公何时用功夫深不达耳献之鄱阳帖右军威略帖八十二字入梁唐御府至宋入苏大简家崇宁癸未襄阳米芾审定真迹其图书有秘玩手临智永禅师临右军四帖后东坡跋六书如听响切胍知其羙悪则可谓必能名之者过也予观秘阁墨迹皆唐人硬黄临本但得临本皆可蓄惟鹅群一帖佀是献之真笔熈宁五年子瞻书禇遂良临黄庭南唐昇元三年装褙纸则黄硬米芾学右军书并论其笔法后一幅亦学右军书退之诗俗书趂姿媚此公不爲石皷发想亦见此等物耳献之草洛神赋𥿄极残缺向明视背万绽纵横谢安东山帖右军快晴帖米襄阳临本兰亭五言帖后跋云唐虞世南临夲晋王恬帖晋王敦帖作草圣书皆晋史中语献之书洛神赋后有梁普光间题跋云唐人临本不名何人献之书陆士衡文赋钟太傅墨蹟议事表后钱惟演范尧夫薛祖道题钱文僖公题尚父甞寳此帖尚父谓忠懿王镠也唐人书唐太宗二帖一两行十字若珠还合浦劒入延平泰和二年三月司封贠外郎栁公权记唐玄宗赐道士李光敕李阳氷墨迹篆侍御帖上有李后主合同印李阳氷篆二十六字后有韦处厚李啇隠题商隠字躰絶类黄庭经时开成三年也髙闻上人诧得韩序帖后有韩琦刘敞冨弼欧阳脩宋敏求题云此卷蜡帋书非摹本也欧云如此韩公称实録云书系颠草欧阳率更帖二临本度尚帖㐮阳寳定珎迹秘玩智永禅师春雨帖真草千文墨迹唐相李憕连句帖后跋云笔势似李北海李北海毒热帖临夲李邕手简后题观者黄鲁直张淳休卲䶵王説张舜民等凡六十九人僧髙闲观张旭颠逸帖唐史惟则墨迹篆隷韵系小篆体例修狭后张浮体李公麟跋李太白醉归墨迹后自题云吾头懵懵试书此不能自办贺生爲我读之汝年少眼明上有四世三公之印懐素草千文草圣游京师帖论草字帖自叙帖布帘帖上林花发帖唐髙宗巳下诸帝墨迹手诏李北海休休帖白少传墨迹六偈子唐元和大理评事呉通微行书千文唐人草北山移文垂洪二年冩贞元甲戍陆贽观笔法似是孙过庭唐僧亚栖书吴彩鸾龙鳞楷韵后栁悬诚题云吴彩鸾世传谪仙也一夕书广韵一部即鬻于市人不测其意稔闻此説罕见其书数载勤求方获斯本观其神全气古笔力遒劲出于自然非古今学人可及也时㤗和九年九月十五日题其制共五十四叶鳞次相积皆留𥿄缝懐素洛中帖近于洛中得王右丞苔矶静钓水阁闲棊二画其林野之思物景之清不觉身在其间信精笔感人也如此李白墨迹送贺八归越诗颜书与兄常山太守书乞米帖与宗室李太保勉奉辝帖与卢八仓公快雪晴时帖二十八字与李太保状后有唐陈铨印志祭濠州文孙过庭墨迹草书谱过庭字处礼陈留人髙宗垂拱二年书徽宗书谱云孙草书皆逼羲献妙于用笔隽挍刚断岀于天材非积习所可至孙思邈书计二十一字坡书洗玉池铭擘窠真书痩劲神奎合碑墨迹上清储祥宫碑墨迹然后书老泉撰商左山云盖避党祸故改云东坡醉书卢仝诗爲团练使书东坡观世音賛靖康元年五月书盖以殁前二月絶笔书也秋涧先生大全文集卷九十四秋礀先生大全集秋涧先生大全文集卷第九十五秋涧先生大全文集卷九十五玉堂嘉话卷之三杨凝式小字诗字虚白五代时人号希维居士又云関西老人癸已人心印帖李老君枕中经招客同饮帖皆唐人书韩魏公书杜少陵尽鹘诗擘窠大字墨迹山谷书继月帖云继月学书未知其要处东坡先生云大字难于结宻而无间小字难于寛绰而有余又云学书时临摹可得形似大要多取古书细看令入神乃到妙处惟用心不杂乃是入神要格山谷爲甥张大同书擘科大字一卷中云涪翁自黔南迁于𤏡道二年矣寓舎在城南居児村侧蓬藋柱宇鼪鼯同迳然颇爲诸少年以文章翰墨见强尚有中州时举子习气未除耳至于风日晴㬉䇿杖蹇蹶雍容林丘之下清江曰石之间老子于诸公亦有一日之长时涪翁年五十六病足不能拜心腹中蔕芥如懐瓦石未知后日复能作如此字否其笔势从横意韵潇散絶类瘗鹤铭书少陵画鹤等诗山谷练湖夜雨草圣痩藤草圣十三篇辛未人日书皆公诗也草圣赠元亮姪两首草书廉颇传书韩非子十六篇后跛云姪授万里来求书法此不急务也以万里来故不能已山谷书一十幅内此君轩诗擘科大字体极痩劲又起草墓铭一草圣诗三首书王摩诘诗山谷书一十幅内草圣一为李华重试南豊郑熈枣核笔崇宁四年南楼书盖公絶笔也逹观台诗草圣六言诗内行书五首皆摩诘王建王介甫东坡诗后自云老眼昏花书不能佳如丑妇昏镜中梳粧似亦妍耳苏才翁草圣少陵二首苏氏宝章东坡黄门迈迟等帖迟即颕濵子也逺渉帖予二十年前观于大名魏氏家未敢必为孔明书及入秘监见宣和书谱乃知宋衘府所収为武矦书明矣米书黄龙寺碑襄阳书一十幅内两卷佳蔡襄元祐续帖凡九帖帖帖笔法不同宋少卿弘道説甞见李德新所蔵碑本云书学之传蔡邕得之干神人邕传女文姬文姬传钟繇繇传卫夫人夫人传羲之羲之传献之献之传羊欣欣传萧子云子云传王僧䖍僧䖍传智永智永传智果智果传虞丗南丗南传欧阳询询传张长史传颜鲁公古今画阎立本画古帝王一十四名汉文昭帝光武皇帝魏文帝丕蜀昭烈皇帝呉孙权晋武帝炎陈宣帝陈文帝陈废帝后主叔寳陈文帝周武帝字文邕隋文帝炀帝前宋杨褒家藏后入秘阁富弼韩琦题识其后但文昭帝有解云汉文庙乐曰昭德故曰昭文帝又云伪蜀李寿曽立号曰汉兴庙谥曰昭文此文昭又恐非也十四帝除汉文陈宣废帝后主炀帝余皆衮冕若五方帝之仪其曹丕司马炎宇文邕容色皆严毅可畏其字文邕髯糢煳满额两颧上亦有长䰅下垂晋顾恺之青牛道士图道士即封君达画洛神赋呉道子护法善神阎立本阮孚䗶屐圗老子出関图老子西昇经下虞丗南楷书各叚事迹王维山水图辋川图骊山图韩干出水马李昭训崆峒山图李昭道避暑宫图戴松牛李将军鹘唐人翦骔马贯休竹韩干正面马韦偃羣卫图唐人化行天竺荆浩江村早行韩干四马图李昇水墨滕王阁图合幅上画人物宴集甚盛张萱界画宫合侍女圗及醉女圗韩干三花御马真张萱号国夫人夜游图小李将军翠微宫圗合幅一幅画骑者十四人步者二一幅骑者十九人牧马者十四人唐将军霸猎骑圗人物结束类开元𥘉羽林守捉衣杂色锦𫀆褁方平巾带长刄两鞬箭左手握弧右抽矢于房骅骝马豹鞯红锦襕胷鞅同勒有镳朱丝绦鞚马迅疾殆逐兽然笔画劲硬如鐡屈者御显神品上上宋诸帝御容自宣祖至度宗凡十二帝内懐懿皇后李氏用紫色粉自眉已下作两方叶涂其面颊直鼻梁上下露真色一缐若紫沙羃者后见古今注魏文帝宫人有巧笑者以妬锦丝作紫粉涂拂其面宋郊天仪仗圗衮冕圗车辂圗易元吉獐猿蓼花草䖝杨棐象黄筌援李伯时水墨马羣马图丘庆余花禽钟隐双禽圗黄筌碎全圗崔白梅竹寒雀李公年桃溪春色艾宣竹鹤胡瓌马骑契丹人凡画毛尾取狼毫䟽渲张戡騉马圗崔殻江鸭李伯时着色马郭忠恕避暑宫作界画黄居采鹿艾宣鸡冠黄葵杜鹃花圗崔白秋溏戯鸭郭忠恕界画着色宫阁圗李伯时着色夜游宫图嫔十人奄四人皆骑徽宗临张萱宫骑图李伯时渊明圗李伯时莲社图赵大年小景郭忠恕飞仙图郭熈秋山圗因念人与事机㑹合皆有数存其间九年春子一夕梦谒平章公于府第之东堂酒数行发书一柜示予皆粉图绘本金文玉牒今观中秘所有璀璨溢目与梦中所是畧同吁亦异哉传曰嗜慾将至有开必先信哉斯言也作书画日録序王晋卿烟江叠嶂圗并和坡诗李伯时画明皇乗三鬃赤骠后跋云昔李将军思训画明皇拥嫔御数十驹摘瓜伯时仍为山路小桥又观东坡与蒲资政传正书并覔杮霜无核枣四帖后有张行简堇师中元遗山跋语僧传古坐龙至元元年宣慰张顺斋爲春旱于范大师观迎此龙于严东平北宅毎旱张是圗輙雨此日亦然龙苍驼蹲坐火云中顶与鳞甲间皆有緑发世所画皆蝤蚓耳赵邈搠噀墨虎至两目夹镜睛随人转同史左丞观于田尚书和卿家已上二画皆有诗大意古人欲以一艺名丗者必精思入神极占今之变而后巳故能洞逹天机气随物在至观之者亦有感格相应之理如摩诘苔矶静钓水阁闲棊令人不觉身在其间传古龙出两应气来噀墨虎睛逐人转隣姬颦蹙马践家具之变此长沙云精笔感人有如此者盖非虚谈也秋涧老人题丁丑秋奉御脱烈传㫖本院定撰顺徳资戒碑及普门塔碑铭鹿庵曰老夫作资戒文乃令不肖撰塔铭恽谢不敏先生曰但作吾深意存焉及毕闻奏颇称㫖今日乃悟先生其诱掖成就后生如此陈希夷甞有诗云我见世人忙箇箇忙如火忙者不爲身爲身忙却可商左山颜平原中兴颂盖変玉筯大篆爲真楷耳刘房山甞说海陵欲南征先以十八人服御与上一同私行扺淮上以觇虚实号曰黒护卫前次相下宿南郭逆旅张灯置酒闻有新进失职刘其姓者先在邸中召与饮刘素善讴能诗即以歌侑觞辝气慷慨礼貌甚恭上喜甚遂询其所以至此之意而黙识之黎眀刘复持酒饯谢上旣乗以手札付刘曰府尹我亲知也可用此投献取钱几千緍刘依命谒府尹疑通刺乆不报见左右遑遽具仪物授旨方悟畴昔爲海陵云及还宫即特㫖起复刘爲京朝官后从南狩同殁江上至元十五年戊寅正月甲寅乙酉朔同李侍讲徳新应奉李谦陪百官就位望拜行在所凡亡拜其侍仪司先一日于端门两阙间灰界方所以板书百官号随各司依品秩作等列班定以次入宫行礼礼毕由左掖门出风埃大作所谓出门尘涨如黄雾始觉身从天上归曽有口号一絶隔夜端门分板位平眀簮笏列鸳行紫云低覆千官入润作金炉百和香读韩文孔几墓铭孔世三十八字音作苏合反王承㫖庆八秩诗西菴云人材落落自天成千佛经中第一名巳今贰膳常珍进但入朝行以杖行商左山云药褁封灾随腊去酒杯称夀逐年新胡紫山云坚辞不允老而传杖恩光又十年勇折桓文匡政弊力扶周孔上经筵又云塞破干坤享重名玉堂东观又尊荣香山如砺泸沟带才与斯文作主盟宋人画琼花图花蘂团团作九叶如聚八仙花杨州人説近歳其花巳枯朽矣李玄晖所藏古端研其背刻云此砚色青紫而润下嵓石也先公得于山谷若文室中磨李庭珪墨试诸葛氏笔丗间眞有杨州鹤也后题曰元晖山谷云虎児笔力能扛鼎好着元晖継阿章米因以字之亦羲之献之例也祠尧舜禹于所都唐开元五年为始从禇无量请也见无量传王黄华称香品有蟠螭小月夜䆫幽几之辝公寿止五十三官至承务郎翰林修撰黄华论汴河前宋以洛河入汴爲京西漕路其后黄河卧南洛水旧道断絶今汴河名存其实止是京索须三水自荥泽南入汴河故道行流徽宗临张萱宫骑图其侍从有挈金驝驼者盖唐制宫人用金驼贮酒玉龟藏香赵同签説髙丽东北有弟五头城其地有五城此盖从南弟一城也宋克温説今隂山古金山也古于阗今曰干端古乌孙今干落丝潮海桁海薛良河今悉连哥囬鹘今外五囬纥今囬囬不谷寒毗伽可汗身毒印都吐蕃土波柘枝舞夲拓拔舞金人以名不佳改之屈原湘中庙题曰清烈公唐车服志带铊尾取顺下之义鱼袋取其清㓗鱼目不瞑勤而不懈也契丹以其国产镔鐡迺爲国号故女真称金以胜之或谓以水生金非也髙丽盖州盖葛牟城也明昌𥘉易名曰辰州有㫖讲䆒光禄寺职掌寺与卿汉官也应邵曰光明禄爵勲功也言光禄典郎谒者虎贲羽林举不失徳赏不失劳故曰光禄勲郎中令㤗始置掌宫殿门户及诸郎在殿中之侍卫者故曰郎中令汉因之不改北齐隋唐止掌许左丞作新定官制圗大抵以唐爲则品从略与金同杭州画工潘氏冩真其法不用朽先草直以笔冩又不粉背言形似易容色难晦庵云周之肃拜今之长揖也唐检校名盖正官上加官沅州安抚使郭彦髙大名人说广中风土其地皆山如水之波浪然盖古盘瓠国在夜郎西南数百里与大理东境相接郭有诗地连两广多蛇窟水隔三湘絶鴈书丁丑歳二月初黄河自陜州灵寳清澄至河南府或云自潼関至三门集津壬子年拾遗丹丘千年一烧黄河千年一清又曰圣人生鹿庵曽命拟中省贺表天开昌运统一车书地应休祯河清陜洛恭惟徳昭天汉恩溥渊泉覆露何止于中华洋溢逺沾于方表以致润九折镜凈两涯自陜至巴㡬千里之余由乙踰丙殆三旬之乆鳞介之泳游可鑑山林之形影皆分跃图马于龙宫未容专羙舞冯夷于鳞屋时出効灵顾兹上瑞之方增特表吾皇之至圣臣某等叨居华省幸覩荣光敢倾葵日之诚用代辞人之颂遐荒向慕百川宗沧海而王寳祚洪延万夀等丹丘之固正月上旬歌括甲子风灾丙子旱戊子蝗䖝庚子叛唯有壬子最丰穰正月上旬子细看窦先生云近歳颇有应验故録闻捷鹿庵命拟中省贺表天网虽䟽曽恢恢而不失罪人斯得迓穆穆以来平外侮旣消颂声交作恭惟仁含动植德嫓生成振长䇿而用三驱念天显而惇九族荐雷之震逺惊而迩惧大风之举歌动而云杨侧闻喜自于日边岂止威加于海内臣某等职叨省署阻奉鸾舆仲目龙旂遥伸虎拜归牧武成于周马歌功羙迈于唐铙六辔言还春动两都之和气千官饮至懽腾万歳之霞觞冯渭金诏赦序有云霸陵森栢荒凉白露之中明惠寝园寂寞苍梧之逺又云荏苒十霜竟摧一战东坡我有帖云外郡虽鹿俗然毎日惟早衙一时辰许纷纷余萧然皆我有也内慰字不挑心冩宋人萧山则题云今专官横将肆咆哮于庭太守色羞对吏民岂复有画㦸清香意象耶然坡非置公事不问时平事少耳爲颕州时乆雪一夕不寐欲造炊饼捄饥人又发义仓数千石作院炭数万称酒务柴数十万称济之未必常萧然也所谓皆我有者特不以外物之有累我内乐之有而巳惟以逸处心以劳处事是之爲能官太常少卿宋弘道以先农燔肉来致适李应奉受益携毛诗青蝇至甫田诸图请跋其后有云观其禽鱼草木车服笾豆之盛而经国备物之制令人相见三代忠厚气象如在其间亲承其事孰谓丹青形似起予至于斯邪大都城隍庙设醮保祐青词天鉴虽髙曾易显思之命基图寅绍敢忘奉若之诚爰自君临颇歴年所頋眇躬之上托致至理之惟艰岂期外侮潜消复荷天休滋至严风朔雪大开一统金穰玉烛屡致丰年而又云静祁连春囬沙汉昼日三平安之报霜风无偃薄之虞匪凉徳之能然皆神灵之所祐乃即青阳之月恭修金録之科诰演琅凾真临玉境导含景苍精之驾覆垂云洪廕之仁监兹报谢之䖍重以保持之福干戈止息永维四海之淸邦国荣怀以尚一人之庆新舡落至祭歳君文成舟委波谓之落至惟神灼知一歳之事泛彼中河转致厥载上下安输非神曷頼修端门前桥启上告歳君地祇文应门将将前临天津玉辂所经虹梁必陈爰构爰缔筑之陾陾神维垂祐迄于有成五方帝祭文因方殊号尊以帝称殿临五部有赫其灵维桥之作鞭石驾梁所兾拥卫大来百祥减江南冗贠诏草谕江淮军民人等夫张官置吏本以爲民非扰民也朕自混一江淮于今五年忧䘏元元之心不遑夙夜期于抚定安集以承上天全付所覆之意比闻陈奏不图设立之际官冗人滥重致烦扰念之悯然罔副朕志今者上自行省宣慰司下反緫府州县等官酌量轻重去处其一切冗滥凡有扰于民者尽行革去尔其各安恒业永底尓生旣清旧染之风共乐惟新之治其有作姦犯科似前不应者巳敕行御史台紏察中书省䆒治外咨尓黎庻体予至懐诚谕官吏诏草朕自统一南北巳来设置羣官小六毕备俾上下承宣慰安元元而巳近縁冗滥省併一新自尔厥后各搷攸司以兴滞𥙷弊爲心以便国益民爲事务施实惠母尚虚文夙夜在公尚期予治若有狃习故常残蠧害者国有常刑朕其敢赦故兹诏示想冝知悉唐申王六马圗一曰奔虹赤二曰飞霞赭三日腾霜白四曰凝露騘五曰决波骝六曰发电乌内奔虹赤与决波骝绾结其尾络首皆鞗衘皆有镳撁笼者服色皆以朱砂红石緑粧染苏门郭氏家藏西溪折㩜铭直言骨鲠天威雷霆非頼此槛资斧曷胜槛旣折矣从修不修佞臣见之面腼心羞槛谓直臣可无结舌尔气不挠吾宁恽折世多张禹代无朱云直栏横槛整整而陈噫徐子方茧瓶诗一窍鬼工开混沌八蚕神茧堕扶桑秋涧先生大全文集卷九十五秋礀先生大全集秋涧先生大全文集卷第九十六秋涧先生大全文集卷九十六玉堂嘉话卷之四谷梁子曰独隂不生独阳不生独天不生阳也隂也天也三者合然后生天极谓南北极天之枢纽常不动处譬则车之轴也河图言崑崙者地之中也下有八柱互相牵制名山大川孔穴相通素问曰天不足西北地不满东南注云中原地形西北髙东南下今百川满凑东之沧海则东西南北髙下可知或问邵子曰天何依乎曰依乎地地何附曰附乎天天地何所依附曰自相依附天依形地附气其形也有涯其气也无涯但天之形圎如弹丸朝夜运转其南北两端后高前下乃其枢轴不动之处其运转者亦无形质但如劲风旋之当昼则自左旋而向右向夕则自前降而归后当夜则自右转而后左将旦则自后升而趍前旋转无穷升降不息是爲天体而实非有体也地则气之查滓聚成形质者但以其束于劲风旋转之中故得以兀然浮空甚乆而不坠耳黄帝问于岐伯曰地有凭乎岐伯曰大气举之亦谓此也曰九重则自地之外气之旋转益逺益大益清刚䆒阳之数而至于九则极清极刚则无复有涯矣岂有营度而造化之者先以斡维系于一处而后以轴加之以柱承之而后天地乃定位矣许鲁斋云古人看汉书皆有传授不然有难晓者岂律暦天文之谓乎鹿庵先生江南平告天地文伏以时逢䘮乱岳渎分疆运属休明干坤一统睠靖康之余孽据江表以偷生依阻山谿动摇戈甲不修嵗币乆亏事大之仪留止行人永絶亲隣之好既兴师而问罪即列陈而长駈戈舡浮鄂渚之波铁马渡松関之险方知力屈始悔前非遂奉表以求哀愿纳地而入觐宋主某巳于某月日来至阙下其江南郡县人民巳委官抚治了当是皆上帝垂祐灵祇降祥𣣔康功普𬒳于黔黎故盛事施及于冲眇尚祈昭监永钖休嘉告太庙文伏以践祚守文虽奉巳成之业继志述事敢忘未集之勲眷靖康亡灭之余擅呉㑹膏腴之壤依凭江险壅隔皇风累兴问罪之师犹守执迷之意逮戈舡飞渡列明土崩始悟前非方图改过遂称臣而奉表愿纳地以归朝宋主某巳于某月日来至阙下其江南郡县人民巳委官抚治了当朔雪炎风尽书轨混同之地商孙夏裔皆烝甞助祭之臣顾冲眇以何功实祖宗之余廕尚祈昭监永钖休嘉瀛国公制辝时逢屯否岳渎分疆运值休明干坤一统眷靖康之余裔擅呉㑹之奥区逺隔华风乆睽邻好我国家诞膺景命奄有多方炎风朔雪之郷尽修职贡若木虞渊之地靡不来庭罄六合以混同岂一方而独异用慰徯苏之望爰兴问罪之师戈舡飞渡而天堑无凭铁马长駈而松关失险末主赵某乃能察人心之向背识天道之推移正大姦悞国之诛斥羣小浮海之议决谋宫禁送欵军门奉章奏以祈哀率亲族而入觐是用昭示大信度越彛章位诸台辅之尊爵以上公之贵可开府仪同三司检校司徒瀛国公主者施行凉威肃酒与甘张沙是炖煌瓜晋昌至元六年行用元寳钞止七十余万锭予时为御史曾照刷提举司文按故知至元七年天下军民并折居緫二百三十二万户天干地支天有五隂五阳为十干地有六柔六刚为十二支九州地亩数后汉郡国志注九州之地凡二千四百三十万八千二十四顷定垦者九百二十万八千二十四顷不垦者一千五百万二千顷哲宗孟后元祐七年太皇太后以六礼仪制聘入宫奉迎使发䇿使告期使纳成使纳吉使纳采使皆以仆射左右丞摄太尉使六帖説白乐天作类书名六帖通典选举门载唐制开元中行课试之法帖经者所以习经掩其两端中间微开一行裁𥿄爲帖凡帖三字随时増损可否不一或得四得五得六者为通此六帖之名所从起也六帖云者取中帖之数以名其书期于必中选也鹿庵命拟复立按察司手诏以一身之微惟万事之綂不遑夙夜常切忧勤顾七道之提刑扩六条而从事近因省革偶值停闲然非违稽缓之愆纵令弗问恐伺便诪张之者为害滋深仍转侧以详思非监临而罔益据所在按察司照依巳降条画依旧设立施行于戯鹰隼当搏击之任不与护恐爲反伤琴瑟旣更张之余识大軆乃为称軄乐天毎作歌诗成须令其家老妪听读能通解其㫖意辞爲之定軆此无他不过通俗近人情而已特表而出之且为艰澁无谓之戒减江南冗贠诏草谕江淮军民等夫张官置吏本以为民非扰民也朕自混一江淮于今五年忧恤元元之心不遑夙夜期于抚定安集以承上天全付所覆之意比闻陈奏不圗设立之际官冗人滥重致烦扰念之悯然罔副朕志今者上自行省宣慰司下及緫府州县官酌量轻重去处一切冗滥凡有扰于民者尽行革去尔其各安恒业永底而生旣清旧染之风共乐惟新之治其有作姧犯科佀前不应者已敕行御史台紏察中书省究治外咨尔黎庶軆予至怀正大七年毫州节使赵庭王诏别有擢用其子贽时爲省知除揉旣定省公问以召之之意贽曰以嫌疑故特回避旣而公拜礼部尚书贽入贺予婴年见神川刘先生三苏交读不去手因问于先大夫曰古人有言苏文熟啖羊肉苏女生啜菜羹岂此之谓也宋未下时江南謡云江南若破百鴈来过当时莫喻其意及宋亡盖知指丞相百颜也夫荧惑之精下散而爲童謡不尓何先事如此宋真宗东封升中图岳顶有五色云山下环卫以甲马金道陵元㑹图及郊天仪仗图郊天圆丘图曽闻某官说当时掌礼者房千里中外几用人三万未知方泽制度与此何若唐张说家藏明皇开元𥘉东封图宋范石湖揽辔録记兴陵见宋使仪卫戍子干入见循东西御廊北行廊几二百间廊分三节毎节一门将至宫城廊即东转又百许间其西亦然亦有三出门中驰道甚阔两傍有沟上植栁廊嵴皆以青琉璃瓦覆宫阙门户即纯用之北即端门十一间曰应天之门下开五门两挟有楼如左右昇龙之制东西西角楼端门内有左右翔龙门日华月华门前殿曰大安殿使人自左掖门入北循大安殿东廊入敷德门东北行直东有殿宇门曰东宫直北面南列三门中曰书英是故夀康殿母后所居西曰㑹通门自会通北入承明门又北则昭庆门东则集禧门尚书省在门外东西则左右嘉㑹门二有楼即大安殿后门之后至幕次黒布拂庐待班有顷入宣明门即常朝后殿门也门内庭中列衞士二百许人贴金双鳯幞头团花红锦衫散手立入仁政隔门至仁政殿下团鳯大花氊可半庭殿两傍有朶殿朶殿上两髙楼曰东西上合门两廊悉有帘幕中有甲士东西御廊循檐各列甲士东立者红茸甲金纒竿枪黄旗画青龙西立者碧茸甲金缠竿枪白旗画黄龙至殿下皆然惟立于门下者皂𫀆持弓矢殿两阶杂列仪物幢节之属如道家醮坛威仪之类使人由殿下东行上东阶却转南繇露台北行入殿阈谓之栏子金主幞头红𫀆玉带坐七寳榻皆有龙水大屏风四壁帟幕皆红绣龙拱斗皆有绣衣两楹间各有大出香金狮蛮地铺礼佛毯可一殿两傍玉帯金鱼或金帯者十四五人相对列立遥望前后殿屋崛起甚多制度不经工巧无遗力炀王亮始营此都规摹出于孔彦舟投民夫八十万兵夫四十万作治数年死者不可胜计和宋书皇云眷命大䝉古国皇帝致书于南宋皇帝爰自平金之后蜀汉荆扬挐兵㡬三十年交聘非一卒无成约比者川蜀擣虗荆湖批亢生灵有涂炭之苦战士有暴露之劳朕甚悯焉是以即位之始首议寝兵用示同仁以彰兼爱期于休息元元马天下共飨有生之乐而巳且南交广而西巴蜀北长江而东沧海分兵守险彼所恃以爲国者也今战舰万艘既渡江以扼海鐡骑千群复踰广而出蜀四塞无结草之御六军有破竹之威人所共知不必徧举于此时也非不能掎角长駈水陆并进秋风虎旅指挥着浙江之潮春露䲔柸谈笑挹呉山之翠盖以佳兵不祥素所不喜守位以仁今之本心又况靖康南北衅端𥘉无盘错大故非如女直西夏恶积仇深而不可解者也徃者彼巳胜负之事徃来曲直之辝各有攸当置而勿论自今作始咸取一新故先之以信使申之以忱辝告寳位之𥘉登明朕心之已定准亲王上宰能报聘之一来则保国乐天必仁智之两得苟尽事大之礼自有歳寒之盟若乃忧大位之难継虑诡道之多方坐令失圗自甘絶弃则请修浚城池増益戈甲以待秣马利兵㑹当大举论天时则炎瘴一无畏惮论地险则江海皆所习知必也穷兵极讨一决存亡而后巳力之所至天其识之祸自彼挑此无可慊在我者至诚可保在彼者听所择焉母循前例止作虚文时荐清和善绥福履不宣白庚申年四月七日开平府行李翰林钦叔一日与杜仲良在茶肆中有司召公甚急公曰无佗多是要撰文字渠留此勿去少当即来已而果至曰爲戒论百官草诏适当茟者应奉程天翼程𥘉入供职有猝不易称者公遂立草五百余字允恊事冝甚称上意其辝曰朕新即大位肇亲万机国事寔爲未明政统犹惧多阙尚頼尔文武多士内外庶寮上下同心始终戮力以副遗大投艰之託共成兴滞补废之功然而养资考者毎务于因循啫闲逸者或託于疾病因之积弊习以成风事至于斯朕将何赖盖甞深惟百姓勤劳之意尚能不忘累圣养之仁服田力穑而以给租庸輓栗飞蒭而不惮征缮况尔等世髙爵身享厚恩夫有国乃可以有家而爲臣亦犹爲子未有国不安而家可保必湏臣竭力而君以寕加之事属方殷时丁多故旧彊待平恢复强敌期于削平正当经营之秋难行姑息之政朕既夙宵轸念庻几弘业以昭功尔其朝夕在公岂冝翫歳而愒日夫汤刑以儆具位周典以正百官兹出话言以爲明训掌刑者有法可奉母使有冤抑之情典选者有格可修毋妄求䟽駮之节钱糓当审知取予母吝千出纳之间台諌当指陈是非毋渉于细碎之事司农以敦本察吏不可苟且而旷聀司牧民以扶弱抑强不可聚歛而营私计至于大而分阃小而掌兵固当志殄㓂雠日辟土宇受朝廷之託必思报国念功臣之后常恐辱先又岂可平居或冐于糗粮临事或生于畏惧视郡县之官妄分于彼此后部伍之卒不计于公私凡有我官所当共戒其敬遵于邦宪务恪慎于官箴享冨贵于当年垂功名于身后且赏罚期于信必而功罪贵乎正明兹诚前代之良规亦我祖宗之巳事今当仰法要在决行于戯任贤使能周室果闻乎兴复综名核实汉家遂至于肃清公勤者赏不敢私弛慢者刑兹无赦各勤尔聀明听朕言故兹诏示想冝知悉赐国用安铁劵文皇帝若白咨尔内族英烈戡难保节忠臣仪同三司都元帅兼平章政兖王完颜用安大邦维屏古有格言王府藏勋赏存旧典卿台阶孕秀海岳储灵天赋忠贞性资明敏𥘉爲儿戯营垒巳成长学神机风云暗晓方将提挈义旅勤劳主家服金革以不辝冐矢石而有勇顷遭逢于多垒偶䧟没于他邦而能临事见机去伪从正変疾风雨谋先鬼神一举而患难殄殱不时而州县㫮复听闻如此叹曯乆之朕方緫揽英雄兴建功业躰天地含弘之德厚君臣终始之恩胙尔以诸王之封宠尔以上公之位氏族巳书于玉牒勲业复纪于太常同三司之威仪建大将之旗皷盖欲宥及于十丗何嫌恩积于一门泰山黄河永及尔裔皇天后土实闻斯言肆申白马之盟庸示丹昼之约呜唿谓予不信鍳诗人曒日之辝弗与同心如文公白水之誓尚奉非常之渥以保无疆之休此是左丞李实之子介然所作时爲翰林修撰鹿庵云丗称米南宫者言礼部也自唐巳来见称或云指太常也米芾甞爲太常官宋高宋善书学择诸王命史弥逺教之视可者以继统孝宗其一也髙宗因出秘府兰亭使之各书五百本以试其能孝宗不旬日临七百本以进司马公注古文孝经首章作仲尼闲居曾子待坐广扬名篇于故治可移于官后有闺门之内具礼矣乎严父严兄之辝续夷坚志载广府某官苦蛇毒取雄黄贮纱囊中挂四壁间既而承尘上日流黒汁视之有巨虵一衆虵十数皆腐溃而死自是府舎清安絶无毒物蟠蛰鹿庵云青词主意不过谢罪攘灾保佑平安而巳宋史王安石传论安石谓天变不足畏祖宗不足法人言不足恤虽少正夘言伪而辩行僻而坚王莾以六经文姦言不是过也东坡论浩然之气在身爲气见于行事爲节合而言之爲道故刚而不馁欧阳公云韩愈不获用于丗脩用于出而不尽青阳梦炎説春秋书春王正月本无深意周虽建子其纪年实用夏正观豳国风爲可见矣只爲左氏书周正月故后人说谓以夏时冠周月又谓公谷虽迂逺义理最明左氏尚文辝却差了义理许鲁斋说班固作古今人表分九等恐昔人心术行事不易知也如孔子称四科言语宰我子贡至哀公问社食稲衣锦曰安皆爲失对称管仲之噐小哉而曰如其仁如其仁伊尹谓不以尭舜之道事君治民是贼君民也而佐汤伐桀其前后不同如此又云闻获玉山贼首害陈宣慰祐者斩杨州市予即曰君陈为善之心不冝罹此今若是命也如果得其贼天理为不泯矣鲁斋为肯首栁文五就桀賛序云伊尹圣人也不夏商乎心心乎生民而巳曰孰能由吾言由吾言爲尭舜而吾生人尧舜人矣退而思曰汤诚仁其功迟桀诚不仁朝吾从而暮及于天下可也于是就桀至于卒不可乃相汤伐桀俾汤爲尭舜而人爲尧舜之人吾所以见伊尹急生人之大唐会要贞观十四年陜州刺史房仁𥙿奏臣所管界内正月九日河变清者首尾三百余里京房云河水清天下平宋少卿云所清处天地之气上下澄彻故清亦如霜降水潦収而清也弘道又説文与可送东坡通判杭州诗云北客若来休问事西湖虽好莫吟诗坡𥘉以爲常及遭事乃知与可爲知㡬相如传云倒景者谓人在天上下视日月故曰倒景课税所立于合罕皇帝即位之元年谚云平生避车不逺一舎李受益说宋人文庙位次列子思于孟子上徳州城壁壍髙深城门内起直城前障掩蔽内外左右慢道其尾相属俗传云皆颜鲁公制也宋校正礼部韵说卄字本音入今人作二十字用卅字本音钑字今人亦作三十字用近杭州遗火焼五万余家延及御史台少府监烬焉至秘书监救得免有人作赋一聮云公道不行台遂焚于御史斯文未丧省仅存于秘书观颜鲁公忠义堂等帖偶悟公书劲面润盖笔善转面韵胜故也何叅政继先说大名宣极司叅议乌古论贞区处事机甚有决断时奉朝旨死囚呈省待报其余边関杂犯皆从便处决时围李璮于济南人心中外不安乌议一切重刑欲皆戮之使由子明巳下皆以违制不从乌与左丞濶子清谋曰璮贼未下魏爲西邻不便冝从事无以震詟衆庻竟戮之市人称临事知权变云贞字正卿小字四和马前朝近侍局大使晦翁明道论性説生之谓性止生之谓也天之付与万物者谓之命物之禀受于天者谓之性然天命流行必二气五行交感凝聚然后能生物也性命形而上者也气则形而下者也形而上者一理混然无有不善形而下者则纷纭杂糅善悪有所分矣故人物既生则即此所禀以生之气而天命之性存焉此程子所以发明告子生之説而以性即气气即性者言之也皆水也止各自出此又以水之清浊譬之水之清者性之善也流至海而不汚者气禀情明自㓜而善圣人陆之而全其天者也流未逺而巳浊者气禀偏驳之甚自糿而悪者也流既逺而方浊浊者长而见异物而迁焉失其赤子之心者也浊有多少气之昏明纯验有浅深不可以浊者不爲水悪亦不可不谓之性也然则人虽爲气所昏流于不善而性未甞不在其中故人不可以不加澄治之功惟能学以胜气则知此性浑然初未尝坏所谓元初水也东城云昔之爲性论者孟子以爲善而荀子以爲悪杨子以爲善悪混而韩愈氏又取夫三子之説而折之以孔子之论离性以爲三品曰中人可以上下而上智与下愚不移言孔子之所谓中人可以上下而上智与下愚不移者是论其材也而至于言性则未甞断其善悪曰性相近也习相远也而巳晦翁象刑説周穆王五刑皆赎复舜之旧不察舜之赎初不上及五刑而穆王之法亦必疑而后赎穆王之事以予料之殆必由其廵游无度财匮民劳至其末年无可爲计乃特爲此一切权宜之术以自丰而又託于轻刑之说以违道以干誉耳鹿庵问恽匡衡爲相何如对曰学术有余忠蹇不足先生爲然陈希夷甞有诗云我见世人忙箇箇忙如火忙者不爲身爲身忙却可观蜀工孙知㣲人様渡海观音像足前有谓小百花者盖作一大青荷叶上布散诸天花故云又观马云卿临呉道子转山北斗图凡七人中有𬒳甲者又观周宣王宣榭敦考其欵文至至元戊寅二千年矣颜鲁公书岀师表后题乹元元年戊戍歳蒲州刺史颜真卿奉勑书予以谓虽颜氏童仆尚不至此恐是世俗好事者爲之卢挚説甞闻诸先辈汉去三代㝡近髙祖有爲之主不能革去秦弊复井田封建之制此㝡何之可责因与论作文当于易中求难难中求易相鑑之作当以萧何爲首一日左丞姚公谓余不若自臯夔始而下自无首尾爲间余详思处变之极反经而不失其正者莫伊周爲大故自阿衡爲首宋賔客云河水清河隂精本浊而反清不惟异常亦水气之极盛也李受益云祖宗次序自曽祖巳上爲五代祖増而上之也鹿庵云今之声韵始自沈约及説今礼部韵如十灰十三元音殊不恊何以知其自约始以文选前声韵不谨严乃知镇国寺栢上生芝中宫有旨令院官䆒其祥以进因与李受益具事实如左论衡云芝生于土土气和故芝草生古瑞命记王者慈仁则芝草生瑞应图王者敬事耆老不失故旧则芝草生酉阳杂爼云屋柱木生芝黄者爲喜陶隐居云今世用芝此是树木枝上所生状如木檽枹朴子云木芝者生于栢脂名曰未威喜夜视有光本草经云霍山生赤芝名曰丹芝常山生黒芝曰天芝㤗山生青芝曰龙芝华山生白芝曰玉芝嵩山生黄芝曰金芝唐公逺灵芝经曰芝木之精也芝四季皆生名曰春精夏精秋精冬精又曰青芝一枝应木酒也宋敏求春明宫退朝録唐礼部郎中知省中词翰爲南宫舎人百日后必知制诰又载𥘉学记唐玄宗爲诸王从学时命徐坚定撰虽名𥘉学终身观之可也雪庵李禅师与余观栁悬诚书何进滔碑李云桞书法度最备予曰然然悬诚书令人易厌不若鲁公笔法愈观而意无穷也桞窘于法度取媚于一时中枯而无物颜意无穷盖以忠义之气中冠之故也雪庵爲肯首刘太保常云中兴颂雄伟如駈之一字若千金骏马倚丘山而立欧率更三帖一姚将军墓志二化度寺碑三追赠隋禅国公诏时贞观五年也化度碑李百药文率更规模一岀黄庭至竒古处乃隷书一变尔李禅师説作字有得笔意时有得布置时赵大中庸説甞见遗山与张纬文相谑见碑文过俞曰遗山又货了一平天冠也鹿庵説堇奉御近赠一歙砚殊发墨且増其色马云汉説太庚麦无圎太谓之和尚麦后宋宰相韩侂胄甞改诸州后园莲沼爲放生池词臣髙文虎作记有云鸟兽鱼鳖咸若汤王所以基商后髙作主司出硬题困举子一科生以髙用事惧作一小词嘲云髙文虎夸伶俐万苦千辛作箇放生池记从头无一字説及朝廷只把托胄归羙夏王道我不是商王鸟兽鱼鳖是你刘元城与司马先生论玄宗𥘉年焚珠玉于前殿时有云焚之前殿盖欲人知此好名之心也一日侈心复囬其弊有甚于此者晚年果如其言司马公云惜乎史失其人姓名至今爲恨又云人君去贤任侫譬如治病饮良薬可愈非良薬即死明知之只饮悪薬既饮悪薬非至死不巳盖玄宗暮年用相知林甫萧松之佞用之甚乆知张九龄韩休之贤退之甚速张萱画则天朝六蕃图其布置取则天游上苑诗意明朝游上苑火速报春知花湏连夜发不待晚风吹及太宗朝蕃玉横轴文皇乗一花舆四近侍肩舁云阎立本笔有诏集百官问钞轻物重事大学士王鹿庵对云物贵则不足物贱则有余要以节用而不妄费庶物货可平宋少卿弘道说葬书分五姓九星又有棊旋正式风水土丈二尺下爲土龙界又丈二尺下爲水龙界过此则吉乂说唐太真改葬祖墓上有紫藤一株隂影甚茂既伐去藤流赤津如血不数年刘氏灭之殆尽因以徃嵗改葬先妣夫人靳氏𥘉启玄堂其棺盖上露珠交布成文如所结璎珞然甚可观也复有二黄蝶飞出其露华移时方晞宋公云在葬书此子孙润泽文华之兆别有记以书其详庆寿长老满公曽住㤗安天保寨闻土人说党竹溪未第时家甚窘至令其子爲人牧猪燕城西南门曰端礼有大定末刘无党所撰左丞唐括安礼碑有云尹大兴时迎午休吏燕雀语堂下人不知有官府之词康节与客游嵩山中涂客指所憇树问曰此何日枯悴先生乆不对客疑焉曰非不荅吾有所俟也俄一叶坠先生曰比吾二人还亡矣旣回树巳爲人伐去占法盖取叶堕时刻而定其存亡者焉鹿庵与颙轩论事颙轩曰天下事亦有不可以理槩知者鹿庵大爲不然徒单公曰谓如大城南栁树若不亲覩如何知东西几行大小㡬株鹿庵爲默然一座大笑晦庵云张良曹参二人皆学黄老子房体用兼备曹得其体而不得其用文云汉自武帝朝宰相但行文书而已秋涧先生大全文集卷九十六秋礀先生大全集秋涧先生大全文集卷第九十七秋涧先生大全文集卷九十七玉堂嘉话卷之五燕展筑南城系金海陵天徳二年见蔡无可大觉寺碑史记不载萧何修未央宫事此非细事马迁汉史而不见书何谓青居山古果州也唐张嘉贞为相弟嘉祐官金吾将军每上朝轩盖驺导盈闾巷时号所居为鸣珂里源干曜为相建言大臣子併求京軄俊乂率任外官非平施之道臣二息俱任京官请出以𥙷外以示自近始诏可又议者言执政与国同休戚不崇异无以责成功上乃诏中书门下共食实户三百堂封自此始裴耀卿迁长安令旧有配户和市法人厌苦之裴一切责豪门坐贾豫给以直僦欺之弊遂絶李之仪端叔说遗教经系徐季海书李善尺牍东坡所谓手简三昧者也三昩者正定也李屏山释迦賛盖出王勃成道记李但约散文而爲韵语耳其达磨讃曰楖枥者称杖也遗山新渠记有云水至平而善利物今以至平而爲不平不争而爲必争虽有万折必东之心终有七遇皆北之势佛书曰狮子吼者言说法与无畏也四万八千言大数也甞读后宋布衣徐理所进律鑑书其序云律者以实统虚者也何谓虚气与声也气之在天地间或聚或散声之无色无形故气成于管声成于乐首取司马迁法度又説班固所作律志全取对韵説期于必中选也鹿庵命拟复立按察司手诏以一身之微惟万事之统不皇夙夜常切忧勤顾七道之提刑扩六条而从事近因省华偶值停闲然非违稽缓之愆纵令弗问恐伺便诪张之者爲害滋深仍转侧以详思非监临而罔益㨿所在按察司照依巳降条画依旧设立施行于戯鹰隼当抟击之任不与护恐为返伤琴瑟旣更张之余识大躰乃为称职乐天毎作歌诗成须令其家老妪听读能通解其旨意词为之定体此无他不过通俗近人情而巳特表而出之且为艰澁无谓之戒西溪云正大七年亳州节使赵庭王诏别有擢用其子贽时为省知除掾既定省公问以召之之意贽曰以嫌疑故特回避而公拜礼部尚书入贺以成之鹿庵先生説爲学务要精熟当镕成汁㵼成锭团成块按成饼恽以谓作文字尤当如是又云东坡草字爲冩时肘着纸上故笔转处多不园草书体贵轻笔当持重楷书笔贵精谨而体尚寛绰又説颜子寿夭不当只去颜子身上论它自尧舜巳降皐夔稷契周孔和气所生者多矣至于颜子命数偶夭亦不足怪譬如人家昆仲五人有三箇贤的必有两箇不肖的郭若思説天之分界南至临邑郡北至鐡勒部日去地八万里交趾国日中人影在南王黄华西京留守厅题名记説起武灵王既破林胡始城云中秦绍汉袭其名不改元魏之兴也爲京师焉西际大河东连上谷南阨中山北控五原广袤千余里䂓以为甸服逮辽徳于晋晋割山前代北十有六州以赂之辽即魏之故基攷位为宫阙是曰西京六典云父之姊妹其姪称之曰女伯女叔唐卢坦传旧制官阶勲俱三品始聴设㦸后虽转四品非贬削者㦸不夺自贞元已来京师立㦸者不十八家唐陆贽传云人君徳合于天曰皇合于地曰帝合于人曰王父天地以飬人治物得其冝者曰天子皆大名也三代而上所称象其德不敢有加焉至秦乃兼曰皇帝流及后世皆称之君始有圣刘天元之号故人主重轻不在称谓视其德何如尔宋弘道説其舅刘景玄先生善记一日友人与逰市取染工暦令读数面试之一览背诵不一字差义徒单侍讲与孟觧元驾之亦善诵记取新刋稼轩乐府呉子音前序一阅即诵亦一字不遗详定官张孝纯説一士人候某官疾既去遗一藁于坐视之盖预作祭文也一日又问一病友友曰且休放入待探懐无祭文相见闻者大笑米先生端州斧柯山石説端州石出髙要县斧柯山山前临大溪其絶顶匠者于此凿石歳乆乃成洞穴今已极深邃洞中常有水至春冬水涸採石中隂黒无所覩但以手扪石随大小取之凡石理之精鹿即良工徃洞中上不能别至于瑕玷璺脉须出洞乃可识故有累日月而不得一佳者大抵以石中有眼者为最贵丗谓之鸜鹆眼盖石文精羙如木之有节也不知者反以爲石病吁可痛哉凡取石有四曰上嵓下巖西坑后歴上岩之石最精下岩次之惟上嵓之石乃有眼之羙者皆緑黄二色相重多者自外至心凢八九重其状皆圎以色鲜羙重数而园正者为上其大者尤爲稀有絶大者乃如弹丸有布列砚中或如北斗或如五星心房之形者价不减数万其生于墨池之外谓之髙眼其内者爲低眼曰髙眼者以其不为墨所渍掩常可覩于前也无眼者虽资质甚羙不出千钱石之品有数种其色正紫而微有青润无芒叩之无声此近水者也其色微紫而不深重近日视之略似有芒叩之有声此嵓壁之石二者最爲发墨乃石至精者其次青紫叄半或紫而近赤或青多紫少皆石之下也端人爲砚凡色之不佳者须用佛桒花染渍之𥘉亦可爱经水即如故又山有自然团子或云剖其璞而得焉谓之子石又谓石之有金线者爲羙此正其病也端人亦不取云准材之大者尤爲难得毎购求方六七寸而亡病脉者固亦少矣比歳所贡方砚者五皆以及爲凖然止于岩石之中品或眼工人輙錾去之恐异日复求不可必致也太常新药祭祖宗于藩邸文其辝曰惟我烈祖诞受上帝之命肇造区夏先皇帝嗣守大业卒其伐功图惟奉荅神祐光昭前烈而祀典阙如爰命多方旁求先王之乐八音遏逸未溃于成今予小子肃将天子之明命俾殿南服闻时周礼将具于我鲁邦钦命攸司是徴是举匪攸敢私闻庻用毕我先志以对天之休神其格思金登科记序道散而有六经六经散而有子史子史之是非取证于六经六经之折中必本诸道道也者适治之路天下之理具焉二帝三王所传是巳三代而上道见于事业而不在于文章三代而下道寓于文章而不纯于事业故郷举里选取人之事业也射䇿较艺取人之文章也两汉以经术取士六朝以荐举得人莫不稽举于经传子史焉隋合南北始有科举自是盛于唐増光于宋迄于金又合辽宋之法而润色之卒不以六艺爲致治之成法进士之目名以乡贡进士者本周之乡举之遗意也试之以赋义䇿论者本汉射策之遗法也金天㑹改元始设科举有词赋有经义有同进士有同三传有同学䆒凡五等词赋于东西两京或蔚朔平显等州或凉庭试试期不限定月日试处亦不限定州府词赋之𥘉以经传子史内出题次又令逐年改一经亦许注内出题以书诗易礼春秋爲次盖循辽旧也至夫眷三年浙津府试迨及海陵天德三年亲试于上京贞元二年迁都于燕自后止试于浙津府收辽宋之后正隆二年以五经三史正文内出题明昌二年改今群经子史内出题仍与本传此词赋之大略也经义之𥘉诏试真定府所放号七十二贤搒迨及蔚州浙津今昜书诗礼春秋专治一经内出题盖循宋旧也天德三年罢去经义及诸科止以词赋取人明昌𥘉诏复兴经义此经义之大略也天眷二年令大河已南别开举埸谓之南选贞元二年迁都于燕遂合南北通试于燕正隆二年令毎二年一次开辟立定程限月日更不择日以定为例府试𥘉分六路次九路后十路此限定月日分格也天德二年诏举人乡府省御四试中第明昌三年罢去御试止三试中第府试五人取一名合试依大定间例不过五百人后以举人渐多㑹试四人取一名得者常不下八九百人御试取奏㫖此限定塲数人数格也自天眷二年淅津放第于广阳门西一僧寺门上唱名至迁都后命宣阳门上唱名后为定例此唱名之格也明昌𥘉五举终埸人直赴御试不中者别作恩榜赐同进士出身㑹元御试不中者令傍末安揷府元𬒳黜者许来举直赴部𥘉贞祐三年终埸人年五十以上者便行该恩此该恩之格也大定三年孟宗献四元登第特受奉直大夫第二第三人授儒林郎余皆从仕郎后不得为例明昌问以及第者多第一甲取五六人状元授一十一官第二第三人授九官余皆受三官此授官之法也进士第一任丞簿军防判弟二任县令此除受之格也近披阅金国登科显官陞相位及名卿士大夫间见迭出代不乏人所以翼賛百平如大定明昌五十余载朝野闲暇时和歳丰则辅相佐佑所益居多科举亦无负于国家矣是知科举岂徒习其言説诵其句读摛章绘句而巳哉篆刻雕虫而巳哉固将率性修道以人文化成天下上则安冨尊荣下则孝悌忠信而建万丗之长䇿科举之功不其大乎国家所以稽古重道者以六经载道所以重科举也后丗所以重科举者以维持六经能传帝王之道也科举之功不其大乎庚子歳季秋朔日东原李丗弼序唐人黄金台诗燕昭北筑黄金台四方豪俊乗风来秦家烧书杀儒客肘腋之间千里隔去年八月幽州道昭王墓前哭秋草今年五月咸阳関秦家城外悲河山河上関头车马路残日青烟五陵树徒单颙轩云此诗议论深长甚可学也皇甫湜编年纪传论古史编年至汉司马迁始更其制而爲纪传相承且编年之作岂非以事繋日以日系月以月系时以时系年者哉司马氏作纪以项羽承秦以吕后接之亦以厯年不可中废故也均输法起桒弘羊谓市井百货皆输官坊啇贾不复贸昜唐礼部贠外郎爲瑞锦窠贠外前有大石碎诸州废印于上又掌图冩祥瑞令狐楚元和𥘉任此贠外郎甞有诗曰移石几囬𫾣废印开箱何处送新图是也退朝録䟽广云贤而多财则损其志愚而多财则益其过且冨者衆之怨也吾既亡以教子孙不𣣔益其过而生怨待君子以诚治小人以术反是为不仁不智矣东铭佀乎兼爱其实理一而分殊汉制州郡佐史自长史以下皆太守刺史自辟如杜髙则杨震所辟李膺则胡广所辟唐制採访节度官属自判官巳下得自辟举未报则称摄巳命则同正如杜甫则严武所辟韩愈则董晋所辟三司使谓盐鐡度支置制条例司欧叅政云天下之事惟宰相得行倠台諌得言汉时长安北七百里即匈奴之地长城始筑自赵简子议者亘千里人治一歩役三十秦制商鞅佐秦以爲地利不尽更以二百四十歩爲畒百畒绐一夫又以秦地旷而人寡晋狭而人伙诱三晋之人耕而优其田宅复及子孙使秦人应敌于外非农与战不得入官太率百人以五十爲农五十人习战故兵强国冨汉故事汉兴七年长乐宫成诸侯朝毕复置酒侍坐殿上伏尊以卑次起上夀故事上焘四㑹曲注言但有钟皷无歌诗魏青龙二年以古置酒曲代四㑹曲又易古诗爲羽觞行用爲上寿古者司㑹今之尚书也周官司㑹以参互考日成以月要考月成以歳㑹考歳成以周知四国之治以诏王及冢宰废置笮复引一索其名爲笮人悬半空度彼絶壑此独孤及招北客辝也天子之门以通十二子谓甲与子爲支干之首緫而言之也六壬壬爲水其数皆六如六丙六丁之类百六之会章㑹统元汉以黄帝上元甲子爲首至太和元年所积之数至百六十年爲一厄也髙丽官制其品从论穿执伞有陪盖为从伞也金国𥘉问宋索金文玉册宋曽册爲东怀国温公通鑑无髙祖废孝恵留侯招四皓从太子事伊川易传取之者善其智而能諌以明纳约之义温公去之者爲后世虑逺矣去取之意两不相悖学者当黙识之杨龟山云箕子疑亦可死而佯狂以避盖以父师之义死之则伤勇矣老荘之学衡麓胡先生云老荘见周未文胜人皆从事于仪物度数不复以诚信爲主故欲扫除弊迹以趍乎本真而矫枉太过立言有失玄虚幽眇不切事情遂使末流遗略礼法忽弃实徳浮游波荡其爲丗害更甚于文灭质汉开西域三十六国后稍分至五十余国皆在匃奴之西乌孙国之南逺者万有二千余里近者不下九千余里或问上蔡先生讲论经典二三其説者当何从谢荅曰用得即是验之于心而安体之于身而行斯是矣如求之或过于幽深证之或出于穿将破碎大体不见圣贤之用心冝无取焉刘元城云説得一丈不如行取一尺杨龟山语游执中云常以昼验之于妻子以观其行之笃与否也夜考之于梦寐以卜其志之定与否也伊川先生云读书当平其心易其气阙其疑则圣人之意见矣东坡先生云圣人之言当以数句成文而求其意若学者率以一字爲断遇其不同则异说生焉朱文公语学者观书法云且当玩味大意就自已分上着实体验不须细碎计较一两字异同学问之道无它求其放心而已东坡论老荘之教君臣父子夫妇之间汎汎乎若萍游于江湖而适所值者商鞅韩非得其所以轻天下齐万物之术是以敢爲残忍而无疑大抵于所厚者薄则无所不薄理势然也陈履常云士大夫视天下不平之事不当懐不平之意平居愤愤切齿扼腕诚非为已一旦当事而发之如决江河其可御耶必有过甚覆溺之至切爲陈子之论有大学有所忿疐则不得其正之义要当豁廓然大公物来而顺应之胡文定公曰有志于学者当以圣人爲则有志于天下者当以宰相自期降此不足道矣石徂徕曰士之积道德冨仁义于一身盖假权位以布诸行事利于天下也岂有屑屑然谋夫衣食者与侯师圣曰事君者以行道为志非爲禄也然亦有时而爲贫若专以禄为事则厮役之志也胡衡麓曰士之噐大槩有三志于道德者功名不足以累其心志于功名者冨贵不足累其心志于冨贵者苟冨贵而巳则亦无所不至矣孔子所谓鄙夫之事横渠曰德未成而先以功业爲事是代大匠斲鲜不伤手也尭夫诗曰慎勿轻言天下事伊周元不是庸人陈述古曰大丈夫当容人勿为人所容伊川云别事人都强得惟识量不可强如邓艾位三公年七十处得甚好及因下蜀有功便动了谢安当谢玄破符坚对客围棊报至不喜及归折屐齿强终不得又云尧舜事业亦只如太虚中一点浮云过目胡文定公语杨训曰人家切不要事事足意得常有些不足处便好人家才事事足意便不恰好事出亦体消长之理言也青苗钱如今之预取麦钱也假如即目麦价一贯偕与五百将来徴麦一石助役钱国家遇有大役均取钱于民官为雇佣也唐故事奉使四夷其印章曰大唐入某国之印见蜀王建丗家五代呉越贡赋朝廷遣使皆由淄莱泛海歳常漂没其使呉越王钱镠甞游衣锦军作还郷歌歌曰三节还乡兮挂锦衣父老远来相追随牛斗无孛人无欺呉越一王驷马归唐开元二年制选京官有才识者除都督刺史都督刺史有政迹者除京官使出入常均永为恒式汉制由郎官而出宰百里由郡守而入为三公汉少府掌山海陂泽之税以备天子私奉大司农掌国货以供军国之用汉制武帝北伐乃置万骑太守而马政兼于郡二千一五星行度并议前史之失以示髙允一年冬十月五星聚于东井此乃歴数之一史而不觉此缪浩曰所缪云何允曰按星金水二星常附日而行冬十月日旦在尾箕其申南而东井方出寅此二星何因背日而行欲神其事不复推之于理后歳余浩谓允曰者本不经心及更考䆒果如君语以前三月井非十月也暦日诏云惟暦象日月星辰乃能成歳自侯采卫要欲同文玊堂嘉话卷之中玉堂嘉话卷之下魏景传景字同叟淮南高邮之隠君子也身骨如削石瞳子碧色有光尝卖缯于市遇华从授錬丹铸劒长生之术元翁名碧天其师蟾海蟾之师曰吕洞賔洞賔之师曰钟离权景凢五世矣云龙不识石人不识风鬼不识土鱼不知水先生云阳不冬藏春气发而无力十一年十二月十四日阳罗洑渡江明年十二月临安降度宗二庶冝中文天祥两淮张丗杰拥入许浦江口时见因改号景炎凡十八月十六年为帅臣张山口执文天祥至大都囚之上屡欲赦出相之竟不从十九年十二月𥘉九日戮扵燕南城柴市钱谱刘更生传舜父肓其毋常鬻薪以自给舜时粜米返置钱扵米囊中以还其母则重华之丗钱巳行矣此唐代钱之验也贾逵注夏商金币三䓁钱为下䓁先儒所传有钱明矣梁大司马顾恊所撰钱谱序云汉尚书郎主作文书起草月赐赤管一双秋涧先生大全文集卷九十七秋礀先生大全集秋涧先生大全文集卷第九十八秋涧先生大全文集卷九十八玉堂嘉话卷之六野合女子七七四十九隂絶男子八八六十四阳絶过此为婚为野合时叔梁纥过六十四娶颜氏少女故曰野合宋绍兴中衍圣公渡江而东者孔玠也𧖟为龙之精按马质云禁原蚕注天文辰为马蚕书曰蚕为龙精月值大大则浴其种是蚕与马同气李林甫月令释曰先蚕天驷也先蚕之神或以为苑窳妇人寓氏公主或以为黄帝或以为西陵氏或以为天驷历论不一然蚕其首马首其性喜温恶湿其浴火月而再养则伤马此固与马同出于天驷矣然天驷可为蚕祖而非先蚕者也蚕妇人之事史记黄帝娶西陵氏始蚕汉祝苑窳妇人寓氏公主比或有所传然其祭设坛或少牢或太牢或一献或三献礼必皇后亲享北齐使公卿祝之非也其曰龙精闲府仪同三司谓置府辟吏仪同三公也唐制感生帝唐王仲丘传引郑玄注云天之五帝逓王王者必感以兴故夏之正月祭所生于郊以其祖配之因以祈糓感帝之祝贞观用之矣庙制古者天子七庙自虞至周不易之制也七庙者庙前庙后寝汉自明帝诏遵俭约无起陵寝藏魏立二庙晋宋齐隋及唐皆同一庙而异所以象生之有朝寝所以象生之有寝也建之观门之内不敢逺其亲也位之观门之左不忍死其亲也诸侯五庙谓二昭二穆与太祖之庙五郑氏曰太祖始封之君王者之后不爲始封之君庙盖诸侯不敢祖天子故王之子弟始爲诸侯不得立出王之庙后丗子孙祖其始封者而其或有大功德特命祀其祖先则立庙可也鲁有姜嫄文王之庙郑祖厉王是也若王者之后始封之君非有功德不可为祖则祖其先代之王也宋祖帝乙是也大夫三庙王制大夫三庙一昭一穆与太祖之庙三郑氏曰太祖是别子始爵者虽非别子始爵者亦然郑志荅赵商谓王制商制故虽非诸侯之别子亦得立太祖之庙周制别子爲太祖若非别子之后虽为藏主开元礼义鑑曰藏主合在何处按五经异议云藏主于庙西壁中备水火之灾必在西者长老之处地道尊右鬼神幽隂也祭荐檀弓有荐新如朔奠王制大夫士宗庙之祭有田则祭无田则荐祭二以首月荐二以仲月士用特豚大夫用羔庻人春荐韭夏荐麦秋荐黍冬荐稲韭以夘麦以鱼黍以豚稻以鴈髙堂隆曰天子诸侯月有祭事其孟月四时之祭也大夫以上将之以羔或加犬而巳士以豚庻人则唯其时冝鱼鴈可也又荐新虽在庙皆不出神主五礼精义曰但设神座陈氏曰人子之于亲饮食与药必先甞而后进四时新物必先献而后食寝庙之荐新亦推其子先之礼以尽诚敬而巳宋秦益公桧家庙制绍兴中命立家庙于私第中门之左一堂五室丗祖居中东二昭西二穆堂饰以黝垩神板长一尺博四寸五分厚五寸八分大书某官某夫人神坐贮以帛嚢藏以凾用神幄歳四享用孟月柔日具三献有司言时享用常噐常馔上倣政和故事命制祭噐赐之舞雩台雩祭葢龙见建巳之月巳乃阳亢之时隂气难逹用女巫舞雩女隂也舞所以逹阳中之隂也又吁而祷雨曰雩社稷位社五土之神稷五谷之长首种先成故长蔡邕曰其位在中门之右社主隂其遗故北向天子曰大社诸侯爲百姓立社曰国社诸侯自爲立社曰侯社大夫爲民族居百家以上共立一社曰里社各以所冝本立而表之大社广五文诸侯半之盖方广二丈五也皆胃以黄土其主以石谓石土类也其位社东而稷西王之祭也南面其服也絺冕其性黝其祭血取其隂类其罇大罍其乐应钟其舞帗舞其皷灵皷凡皆因其物以致其义庻人蒙其社功故亦祭之春有祈而秋有报也稷非土无以生土非稷无以见生生之效以其同功均利养人故也地载万物天垂象取财于地取法于天是以尊天而亲地故教报焉家主中霤田主社示本也诸侯城郭之制典命云上公九命子男五命其国家宫室车旗衣服礼仪皆以命数爲节国家国之所居谓城方也公之城方九里宫方九百歩侯伯之城方七里宫方七百歩子男之城方三里宫方三百歩五土所宜鸿别子曰土地各以类生故山气多男泽气多女障气多喑风气多聋林气多癃木气多伛岸下气多肿石气多力险阻气多瘿暑气多天寒气多寿谷气多痺丘气多狂衍气多贪轻土多利重土多迟清水音小浊水音大湍水人轻迟水人重坚土人刚弱土人肥垆土人大沙土人细息土人羙耗土人丑七水所宜汾水蒙浊而冝麻济水通和而冝麦河水中浊而宜菽维水轻利而冝禾渭水多力而冝黍汉水重安而冝竹江水肥仁而冝稲平土之人慧而冝五谷尔雅曰太平之人仁丹穴之人智太蒙之人信倥侗之人武释菜郑司农云古者士相见于君以雉爲贽见于师以菜爲贽释即舎也始入学必舎菜礼先师也菜苹藻之属盖以伴宫有芹藻犹子事父母有堇荁也姓族氏说诗曰振振公姓振振公族书曰钖土姓左氏衆仲曰天子建德因生以赐姓胙之土而命之氏诸侯以字为氏因以为族官有丗功则有官族邑以如之周语曰伯禹䟽川遵滞钟水丰物皇天嘉之祚以天下赐姓曰姒氏曰有夏谓其能以嘉利冨生物也祚四岳国命为侯伯赐姓曰姜氏曰有吕谓其能为禹股肱心膂以养物丰人也姓非天子不可以赐而氏非诸侯不可以命姓所以系百姓之正统氏所以别子孙之旁出族则氏之所聚而已占者或氏于国则齐鲁秦呉是也氏于谥则文武成宣是也氏于官则司马司徒是也氏于爵则王孙公孙氏于字则孟孙叔孙氏于居则东门北郭氏于志则三乌五鹿氏于事则巫土匠陶是也盖别姓则为氏即氏则有族族无不同氏氏有不同族故八元八凯出于髙阳氏髙辛氏而谓之十六族是氏有不同族也啇氏条氏徐氏之类谓之六族陶氏施氏之类谓之七族宋氏华氏谓之戴族向氏谓之桓族是族无不同氏也贽礼帛有衣𬒳之仁皮有炳蔚之文故孤执之羔有跪乳之礼有羣而不党之义故卿执之进必以时行必以序鴈也故大夫执之交有时别有伦𬒳文以相质死分而不变者雉也故士执之可畜而不散迁者鹜也故庻人执之可畜而不违时者鸡也故工商执之食邑説秦爵二十级惟彻侯乃得食县其関内侯本无食邑其加异者列之関内之邑食其祖税汉𥘉士大夫以上皆令食邑食者除租毎户一歳更输钱二百货殖传所谓千户之君则二十万是也汉因郷评取士谓因人共推之也如公孙弘以充赋万石君以孝谨闻汉𥘉入仕者不限年如刘向陈咸以八十爲郎刘辟疆以八十爲衞尉公孙弘以八十爲相赵充国以七十爲将军贡禹八十迁御史大夫汉集议汉置大夫专掌议论事苟疑似未央合中朝之士杂议之自两府大臣以下至博士议郎皆得议之不嫌于卑抗尊也如唿韩邪单于欵塞卒用郎中侯应之䇿朱博得罪议狱者五十八人王嘉得罪议者六十人故曰汉集议有公天下之心汉封侯号有宰相封侯者公孙平津是也有妇人封侯者萧何夫人同封鄼侯樊哙妻吕湏封临羗侯是也以地名封者平陵冝春是也以功封者冠军骠侯是也以羙名封者传望愽陆是也太行山水皆洑流地中関中诸水皆行流地上金银鱼袋唐髙宗给五品上随身银鱼袋以防诏命之诈出内必合之三品巳上金饰袋垂拱中都督刺史始赐鱼中宗景龙中令特进佩鱼散官佩鱼自此始宋张师正倦游録云鱼袋者取事君夙夜匪懈之义以金爲饰亦身之华也上公桓圭侯信圭伯躬圭镇主冐圭公谓二主之后及王之上公双植谓之桓桓宫室之象所以安其上也信当爲身与躬圭葢皆象以人形为瑑但文有麁缛耳欲其慎行以保身也镇圭尺二寸天子守之郑氏曰镇安也所以安四方以四方镇山爲饰崇髙敦厚而万物附焉者山也冐圭孔氏曰冐以齐瑞信方四寸邪刻之然冐之以知诸侯之信伪犹今之合符也子谷璧男蒲璧谷所以养人蒲为席以安人璧皆径五寸子男不执圭者未成国也葢桓强立不挠而安上为任故公圭瑑之身伸而躬屈伸者尊足以候外而蔽内屈者卑足以长人故侯伯之圭瑑之子不足于长人而可以飬人故璧瑑以縠男不足以养人而可以安人故璧瑑以蒲圭者天之用璧者天之体尽其用者必尽其体得其体未必尽其用此圭璧所以不仝也王后驵琮作方玉五寸上有鼻以组繋之因名焉盖古者建国王立朝后立市用以爲权也牙璋中璋典瑞曰牙璋起兵旅以治兵守郑司农曰牙璋瑑以爲牙牙齿兵象故以牙璋发兵又牙璋中璋皆有鉏牙之饰贾公彦云军多用牙璋军少用中璋白虎通曰璋位南方南方阳极而隂生兵亦隂也故以兵起爲义如汉有铜虎符魏有兵符以发郡国兵岂牙中之类欤白琥刻虎爲形者以形成于秋也虎礼西方之玉也以塩爲虎形者亦示武之谓也瑗説文曰瑗大孔璧也人君上除陛以相引环玦荀子曰絶人以玦反絶以环范寗释谷梁曰君赐之环则还赐之玦则往盖环之爲物或施于佩或施之于反絶佩环则不佩玦六币相合行人合六币圭以马璋以皮璧以帛琮以锦琥以绣璜以黼何也昔大王事秋人以皮币継之以犬马终之以珠玉是珠玉重于犬马犬马重于皮币则合圭以马合璋以皮宜矣绣黼皆隂功也绣则五色之全黼则白黒而巳是绣备于黼也则合琥以绣合璜以黼冝矣婚礼纳徴以束帛飨赠送者以束锦聘〇礼享君夫人以束帛觌以束锦上大夫与下大夫致賔介饔饩皆以束帛賔介傧之以束锦食礼君侑币小束帛大夫相食以束锦是帛宜于锦也则合壁以帛合琮以锦宜矣圭东方也马动物也璋南方也皮文物故以文琥西方也万寳之成莫备于此故以绣璜北方也隂阳之辨莫断于此故以黼此六币所以合之之意也皮马不上堂故圭璋特逹于上然则璧琮琥璜皆非特逹者欤伏日暦忌释曰伏者何也金气伏藏之日也四时代谢皆以相生立春木代水水生木立夏火代木木生火立冬水代金金生水至于立秋以金代火金畏于火故至庚日必伏庚者金故也腊日风俗通曰礼传夏曰嘉平殷曰清祀周曰大蜡汉改曰猎臈者腊也因腊取兽祭先祖也汉火行衰于戌故曰腊也汉旧仪曰腊者报诸神鬼古圣贤有功于民者礼记伊耆氏始爲蜡蜡者索也歳十二月合聚万物而索享之也周礼祭䄍则龡豳颂击土皷以息老物节有八节玉节玉节之制以玉爲之以命数爲大小守邦国者用之角节用犀角角在鼻上是角中之贵守都鄙者用之虎节山多虎者用之谓晋国之类以金爲节铸象焉必自以其国所多者于以相别爲信人节平地多人者用谓卫国之类龙节泽多龙者用之谓郑国之类皆以金爲之以英荡辅之英荡画凾也以竹爲之而有饰焉盛节噐也辅之节者使不损也旌节道路用之道路谓郷遂大夫也符节都鄙用之都鄙谓公之子弟及卿大夫采地之吏也管节以竹爲之析节竹爲符节全竹爲管节如今之竹使符也其有商者通之以符节门関者与市聮事节可同也康诰曰越小臣诸节春秋宋司马握节以死司城效节于府人而去司马牛致其邑与珪而适齐则守节不特于邦国都鄙虽官府小臣亦有之矣汉竹使符铜虎符各分其半右留京师左付郡守传司関凡所逹货贿者则以节传出之如今移所过文书凡通达于天下者必有节以传辅之汉制门関用传作两行书缯帛上各持其一出入合之岂古之遗制欤秋磵先生大全文集卷九十八秋礀先生大全集秋涧先生大全文集卷第九十九秋涧先生大全文集卷九十九玉堂嘉话卷之七䘮服小记别子爲祖継别为宗継祢者为小宗有五世而迁之宗宗其継髙祖者也是故祖迁于上宗昜于下尊祖故敬宗敬宗所以尊祖祢也大传曰别子为祖継别爲宗継祢者爲小宗有百世不迁之宗有五世则迁之宗百世不迁者别子之后也宗其継别子之所自出者百世不迁者也宗其継髙祖者五世则迁者也祢小宗小宗祢小宗小宗小宗祢小宗小宗小宗祢小宗小宗小宗大宗大宗大宗大宗诸侯君君君君君陈氏礼书云公子不得祢先君故爲别子而継别者族人宗之爲大宗远虽至于绝属犹爲之服㐮三月庶子不得祭祖故诸兄弟宗之为小宗以其服服之大宗逺祖之正体则一而巳小宗髙祖之正軆其别有四则継祢者兄弟宗之継祖者从兄弟宗之継曽祖者从祖兄弟宗之継髙祖者从曽祖兄弟宗之四世亲尽属絶而不爲宗矣然言継别爲宗又言継别子之所自出者言継祢爲小宗又言宗其継髙祖者则継别子者子之子也继别子之所自出者即别子也継祢者庻子之子継髙祖者五世之孙也継祢言其始継高祖言其终継别言其宗継别子之所自出言其祖经言継别子之所自出颕逹言别子之所由出然则别子所由出即国吾也其可宗乎壐卫宏汉书旧仪曰壐白玉蝺虎纽文曰皇帝行玺天子信壐凡六又曰诸矦玉印黄金槖駞纽文亦曰玺列矦黄金印龟纽文曰印丞相将军黄金龟纽文曰章中二千石银印龟纽文曰章千石六百石四百石铜印鼻纽文曰印孙坚得传国玺方围四寸上纽盘五龙然则汉天子之玺其方不过四寸诸侯王巳下其小可知土牛制义月令季冬命有司出土牛以送寒气正义曰出犹作也丑爲牛牛可牵止也送犹毕也其月建丑又土能尅氷特水之隂气故时作土牛以毕送寒气也土胜水故可以胜寒又且以升阳唐月令季冬出土牛以示农耕之早晚若立春在十二月望则䇿牛人近前示其农早立春在十二月晦及正月朔则策牛人当中示其农平立春近正月望则䇿牛近后示其农晩也后汉志季冬作土牛六头于国都郡县城外五地其牛色以歳之干色爲首甲乙木其色青丙丁大其色赤戊已土其色黄庚辛金其色白壬癸水其色黒以支色爲身寅夘水其色青巳午火其色赤申酉金其色白亥子水其色黑辰戍丑未其色黄纳音色爲腹若甲子乙丑金其色白丙寅丁夘火其色赤他皆倣此以立春日干色爲角耳尾支色爲胫纳音色爲蹄设令甲子歳甲爲干其色青则青爲牛首子爲文其色黒则黒爲身纳音金其色白则白爲腹又若丙寅日立春丙爲干其色赤则赤爲角耳尾寅爲支其色青则青爲胫纳音火其色赤赤爲蹄九州释义兖州兖信也五行星流而爲兖豫州豫舒也又序也言隂阳分布各得其序荆州荆疆也阳盛物坚其气急冀州兾近也尔雅云河两间曰兾青州元命苞曰虚危星精流而爲青雍州雍壅也唐地纪曰雍兼得梁州之地西北位阳所不及隂气雍遏故取名焉益州益谓溢也徐舒也杨轻也钟山徐爰曰建康北十余里有钟山汉末金陵尉蒋子文讨贼战亡灵发于山因立蒋侯祠故丗号蒋山神赤县张衡灵宪图曰崑崙东南有赤县之州风雨有时寒暑有节苟非此土南则多暑北则多寒东则多隂故圣王不处焉史记邹衍曰中国于天下八十一分居其一分耳中国名赤县赤县内自有九州禹之叙九州是也不得爲州数中国外如赤县州者又有九乃谓九州也有神海环之如一区中者乃爲一州也如是者九乃有大瀛海环其外天地之际焉三川河洛伊也司马光言行録有司奏言日当食光言食不满分或京师不见皆贺臣以爲日食四方见而京师独不见天意人君爲隂邪所蔽天下皆知而朝廷独不知其爲灾当益皆不当贺诏从之后以为常汉宫中有宣室武台召文臣则于宣室召武臣则于武台春夏秋各释义礼乡饮酒云春之为言蠢也产万物者圣也夏之爲言假也养之长之假之仁也秋之为言愁也愁之以时察守义者也冬之为言中也中者藏也天地严凝之气始于西南而盛于西北此天地尊严之义气也温厚之气始于东北而盛于东南此天地盛德之仁气也按地志今卫州城即殷牧野之地周武王伐纣筑也又云武王至于商郊牧野乃筑此城祭説唐韦彤议曰祭非外至生于心者也是故圣人等牲牢布笾豆昆䖝草木可荐者莫不咸在所以享宗庙交神明而全孝敬也遗山尝与张哝斋论文见有窃用前人辝意而复加雌黄者遗山曰旣盗其物又伤事主可乎一坐爲絶倒作论法鹿庵云语与义体式一殷亦是冐原讲证结但论入作独句直下不佀义两句扇对而入如麻先生汉书贯五经论㝡明白得体金清漳老人南宫人曽撰本县二阆神庙碑遗山见之谓进士张和之有读得行之语光武同冯异遇雨燎衣处在今南宫东北二十里冯村内外制翰林学士所撰者爲内制中书舎人定撰者爲外制金哀宗朝有亲军杀其子者法家断不至死上曰亲军宿卫之人父子之间残忍如此与常人不同竟坐死论徐大卿云诏命之体莫如两汉以其典实故也又大卿等论及子告母事孟德卿有荘公文姜之説徳公主义重于母李侍讲説中和真人在龙庭时以瞻对无时恒备物以充咀嚼时一士人同在邸舎师毎与之分甘一日师复求之彼辞无有託便族食焉师知之因曰沙漠之羊与中土桑用略同肉充饥毛作氊皮为裘角为柸匜此人所共知不忆近来羊尿又何以配饼食也闻者爲大笑彼徐悟其方已甚有愧色杨劝农春卿夜读书有䑕出跃书机上忽投膏中扬子取一方木覆之随突以出环书册走不辍作人语曰油着油着扬笑起曰吾避汝燕城阁前晌午市合更忙猝不能过即擎虚噐云油着油着人即开避故䑕亦云云闻者为笑徒单侍讲説石丞相琚大定末致仕居郷中一日㑹客间闻司録呵喝过门公即起立旣逺复位客曰丞相何若此公曰参军虽㣲国家命官也吾敢不敬衆客爲叹息王西溪尝云表章体目无居首之理故今之表式皆以帝㫖冠首王西溪云元遗山録册中云东平范尊师庵内见化饭王先生说渠海州爲吏时歳贡糟姜糟蟹海棠出州东入海八百里峡岛岛是龙宫地生海棠作矮树花色深红大如茶盌面而百叶香韵殊絶开时可持一月乆既衰不落而萎毎歳自岛中移百本入海州御园明年再移百本而以先所种者供衘毎花一金籖牌记之脚花乃得入州官民家毎一花必三叶承之重九开鹿庵先生爲学士日命应奉编修軰取金实録内各臣事蹟欲集爲长编俾士大夫家易于观録或问其去取法曰大抵人之功劳必须具载如西汉曹参樊哙传此其例也又曰西汉列传是多少好墓志碑铭格様学之有余师矣旣而侍讲某多畧之其人勲効鹿庵闻之曰某不觧此平日于书多谩读过去了秋涧先生大全文集卷九十九秋礀先生大全集秋涧先生大全文集卷第一百秋磵先生大全文集卷壹伯王堂嘉话卷之八甲午九月望日东原五六友人㑹于孙侯小轩话及前朝得失之渐坐客问云金有中原百有余年将耒国史何如尓或曰自唐巳降五代相承宋受周禅虽靖康间二帝蒙尘縁江湖以南赵氏不絶金于宋史中亦犹刘石符姚一载记尔衆颇惑焉仆曰正閠之论愚虽不敏试以本末言之夫耶律氏自唐以来世爲名族延及唐末朱温篡唐四方幅裂辽太祖阿保机乗时而起服髙丽诸国并燕云巳北数千里改元神册与朱梁同年即位在位十九年辽太宗嗣位改元天显十一年河东节度使石敬瑭爲清㤗来伐遣使求救于辽奉表称臣仍以父礼事之辽太宗赴援以灭后唐石氏号晋晋以燕云十六州献于辽太宗歳贡帛三十万疋天福七年晋髙祖殂出帝嗣位大臣议奉表称臣告哀于辽景延广请致书称孙而不称臣与辽托衡太宗举兵南下㑹同九年入汴以出帝爲负义侯置于黄龙府石晋遂灭大同元年太宗北还仍以萧翰留守河南刘知逺在河东乗间而发由太原入汴自尊爲帝及乎宋受周禅有中原一百六十余年辽爲北朝丗数如之虽辽之封城𥚹于宋校其兵力而澶渊之战宋几不守因而割地连和歳贡银绢二十万两疋约爲兄弟仍以世序昭穆降及晚年辽爲翁宋爲孙至天祚金朝太祖举兵西来平辽克宋奄有中原三分之二子孙帝王坐受四方朝贡百有余年今以刘石等比之予故不可不辨夫刘渊石勤皆晋之臣庻叛乱国家以目伐君纵能盗据一隅僣至姚泓终爲晋将刘𥙿所虏斩于建康市返本还亢兹作载记理当然也夫完颜氏丗爲君长保有肃愼至武元时而天下南北敌国素非君臣若依席上所言金爲载记未审辽史复如何亦方辽太祖神册之际宋太祖未生辽祖比宋前期五十余年巳即帝位固难降就五十年之后包于宋史爲载记其世数相悬名分顚倒断无此法旣辽之丗纪宋不可兼其金有中原更难别议以公论处之据五代相因除庄宗入汴复雠伐罪理势可观外朱梁篡逆甚于穷新石晋囙辽有国终爲辽所虏刘汉自立父子四年郭周废湘隂公而立以五代之君通作南史内朱梁名分犹恐未应辽自唐末保有北方又非篡夺复承晋统加之丗数名位逺兼五季与前宋相次而终言北史宋太祖受周禅平江南收西川白沟迆南悉臣大宋传至靖康当爲宋史金太祖破辽克宋帝有中原百有余年当爲北史自建炎之后中国非宋所有冝爲南宋史或曰欧阳宋之名臣也定立五代不云南史当时想曽熟议如何今日复有此论仆曰欧阳公作史之时辽方全盛岂不知梁晋汉周授受之由故列五代者欲周禅以尊本朝势使而然至于作十国丗家独称周汉之事可谓难矣请事斯语厥有旨哉愚读李屏山咏史诗咏五代郭周云不负先君持节死举朝唯有一韩通愚甞惊哀此诗命意宋自建隆以来名臣士大夫论议篇章不为不多未甞有此语非不能道也盖禘之説也故列五代者良可知隋季文中子作元经至晋宋巳后正统在中原而后大唐南北一统后至五代天下扰扰无由再议降及今日时移事改商确前人隐约之迹当从公论议者又曰金有中原虽百余年宋自建隆于今几三百年况乎今年春正月攻䧟蔡城宋有复雠之迹固可兼金愚日元魏齐梁丗数巳逺恐诸公不以为然请以五代周汉之事方之汉隐帝干祐三年遇弑太后诏立帝弟武寕军节度使嗣位后虽废爲湘隂公旻亦寻即皇帝位于晋阳终旻之世犹称干祐四帝二十九年至宋太祖兴国四年归宋依今日所论旻系刘髙祖母弟在位四年其子承钧嗣位改元天㑹五年郭周巳絶东汉四主逺兼郭周郭亦不当称周固当为闰宋太祖不曰受周禅传至太宗方承东汉之后欧阳不合作五代史合作四代史司马光通鑑当列东汉为世纪欧阳不冝作十国丗家呜唿国家正闰固有定躰不圗今日轻昜褒贬在周则为正在金则为闰天下公论果如是乎况蔡城一事盖大朝征伐之功是时宋之边将专权率意自撤藩篱快斯须之忿昧唇齿之理自谓爱巳而恶佗延引强兵深入遵行覆辙媒孽后祸取笑万丗何复雠之有也宋自靖康巳来称目姪走玉帛歳时朝贡几于百年岂期今日私论遽称尊大果使宋庙有灵必可其议也泰和间南宋寒盟起无名之师侵汉唐邓宿泗章宗分遣应兵其淮汉川蜀之间大为所破宋遣臣方信孑等卑辝告和请叔为伯进增歳币献权臣之首至于阙下信孺有古调一篇子能草畧记之大朝君相仁且慈小麦未熟休王师姦臣岂足赎民命既徃不咎来可追此诗书于上源驿壁间舘伴使入朝题奏上颇哀怜是时中原连年蝗旱五糓不登山东尤甚章庿自责之心深重形于欹咏者颇多毎以偃兵为念故诏百官议曰朕闻海陵有言我国家虽受四方朝贡宋犹假息江左亦天下两家邪故有亲征之行去歳宋人兵起无名摇荡我边鄙今巳败衂哀恳告和朕思海陵之言冝如何尔时臣下夲希上意故进言曰先于靖康间宋祚巳㐮其游魂余魄今虽据江左正犹昭烈之在蜀不能绍汉氏之遗统大可见也和议乃定今日校之此语乃当时継好息民之大畧非后丗正闰之定论或曰何以知之曰夫昭烈之于汉虽云中山靖王之后其族属䟽逺不能纪録丗数名位南宋髙宗乃徽宗之子钦宗之弟歳月不易以即位奄有江南似与昭烈颇异若以金史专依泰和朝议特承宋统或从今日所论包爲载记二论俱非至公坐客又云辽之有国僻居燕云法度不一似难以元魏北齐爲比仆再拜而言曰以此责之肤浅尤甚若以居中土者爲正则刘石慕容符姚赫所得之土皆五帝三王之旧都也若以有道者爲正符秦之量雄材英畧信任不疑朱梁行事篡夺内乱不得其死二者方之统孰得焉夫授受相承之理难以此责况乎㤗和𥘉朝廷先有此论故选官置院剏脩辽史刑期榜状元张檝预焉后因南宋献馘告和臣下奏言靖康间宋祚巳绝当承宋统上乃罢修辽史縁此中州士大夫间不知辽金之兴本末各异者向使㤗和间辽史蚤成天下自有㝎论何待余言坐客愕然曰数百年隐显之由何其悉也问一得三寔岀望外幸谓言之仆因就毫楮録狂斐以俟憙事者删之庶俻他日史官之採摭云尔燕山脩端谨记鹿菴云古诗句多平字不能得徤如杜诗古调一句七字有至六字无平者律则当如乐律和应否则不成音矣纪行张参议䊮卿嵗丁未夏六月𥘉吉赴召北上发自镇阳信宿过中山时积隂不雨有顷开霁西望恒山之絶顶耸㧞若青盖然自余诸峯歴歴可数因顾谓同侣曰吾軰此行其速返乎此退之衡山之祥也翌日出保塞过徐河桥西望琅山森若剑㦸而葱翠可挹巳而由良门㝎兴抵涿郡东望楼桑蜀先主庙经良郷度泸沟桥以逹于燕居旬日而行北过双塔堡新店驿入南口度居庸関出関之北口则西行经榆林驿雷家店及扵懐来县县之东有桥中横木而上下皆石桥之西有居人聚落而县郭芜没西过鸡鸣山之阳有邸店曰平舆其巅建僧舍焉循山之西而北沿桑干河以上河有石桥由桥而西乃徳兴府道也北过一邸曰㝎防水经石梯子至宣徳州复西北行过沙岭子口及宣平县驿出得胜口抵栀胡岭下有驿曰孛落自是以北诸驿皆蒙古部族所分主也毎驿各以主者之名名之由岭而上则东北行始见毳幕氊车逐水草畜牧而巳非复中原之风土也寻过抚州惟荒城在焉北入昌州居民仅百家中有廨舍乃国王所建也亦有仓廪隷州之塩司州之东有塩池周广可百里土人谓之狗泊以其形以故也州之北行百余里有故垒隐然连亘山谷垒南有小废城问之居者云此前朝所筑堡障也城有戍者之所居自堡障行四驿始入沙陀际陀所及无块石寸壤逺而望之若冈陵丘阜然既至则皆积沙也所冝之木揄抑而巳又皆樗散而樷生其水尽咸卤也凡经六驿而出陀复西北行一驿过鱼儿泊泊有二焉周广百余里中有陆道逹于南北泊之东涯有公主离宫之外垣高丈余方广二里许中建寝殿夹以二室背以龟轩旁列两庑前峙眺楼登之颇快目力宫之东有民匠杂居稍成聚落中有一楼榜曰迎晖自泊之西北行四驿有长城䫋址望之绵延不尽亦前朝所筑之外堡也自外堡行一十五驿抵一河深广约什滹沱之三北语云翕陆连汉言馿驹河也夹岸多丛栁其水东注甚湍勐居人云中有鱼长可二四尺春夏及秋捕之皆不能得至冬可凿冰而捕也濒河之民杂以蕃汉稍有屋室皆以土冐之亦颇有种艺麻麦而巳河之北有大山曰窟速吾汉言黒山也自一舎外望之黯然若有茂林者迫而视之皆苍石也盖常有隂霭之气覆其上焉自黒山之阳西南行九驿复临一河深广加翕陆连三之一鱼之大若水之捕法亦如之其水始西流深急不可渉北语云浑独刺汉言免皃也遵河而西行一驿有契丹所筑故城可方三里背山面水自是水北流矣由故城西北行三驿过毕里纥都乃弓匠积养之地又经一驿过大泽泊周广约六七十里水极澄澈北语谓吾悮竭脑児自泊之南而西分道入和林城相去约百余里泊之正西有小故城亦契丹所筑也由城四望地甚平旷可百里外皆有山山之隂多松林濒水则青杨丛柳而巳中即和林川也居人多事耕稼悉引水灌之间亦有𬞞浦时孟秋下旬麻麦皆藁问之田者云巳三霜矣由川之西北行一驿过马头山居者云上有大马首故名之自马头山之隂转而复西南行过忽兰赤斤乃奉部曲民匠种蓻之所有水曰塌米河注之东北又经一驿过石堠石堠在驿道旁髙五尺许下周四十余歩正方而隅巍然特立于平地形甚竒峻遥望之若大堠然由是名焉自堠之西南行三驿过一河曰唐古以其源出于西夏故也其水亦东北流水之西有峻岭岭之石皆鐡如也岭隂多松林其阳帐殿在焉乃避夏之所也迨中秋后始启行东由驿道过石堠子至忽兰赤斤东北迤逦入陀山自是且行且止行不过一舎止不过信宿所过无名山大川不可殚纪至重九日王师麾下㑹于大矛帐洒白马湩脩时祀也其什噐皆用禾桦不以金银为饰尚质也十月中旬方至一山崦间避冬林木甚盛水皆坚凝人竞积薪储水以为御寒之计其服非毳革则不可食则以羶肉为常粒米爲珍比歳除日輙迁帐易地以为贺正之所日大晏所部于帐前自王以下皆衣纯白裘三日后方诣大牙帐致贺礼也正月晦复西南行二月中旬至忽兰赤斤东行及马头山而止趂春水飞放故也四月九日率麾下复㑹于大牙帐洒白马湩什噐亦如之毎歳惟重九四月九凢致祭者再其余节则否自是日始囬复由驿道西南徃避夏所也大率遇夏则就髙寒之地至冬则趍阳煖薪木易得之处以避之过以徃则今日行而明日留逐水草便畜牧而巳此风土之所冝习俗之大畧也仆自始至迨归游于王庭者凡十阅月毎遇燕见必以礼接之至于供帐衾褥衣服食饮药饵无一不致其曲则眷顾之诚可知矣自度衰朽不才其何以得此哉原王之意出于好善忘势爲吾夫子之道而设抑欲以致天下之贤士也德辉何足以当之后必有贤于隗者至焉因纪行李之夲末故备志之戊申夏六月望日太原张徳辉谨志商司业録到大常诸杂仪礼文德殿宿斋仪注差官等景灵宫行礼仪注差官等太庙行礼仪注差官等明堂大礼陞降玉辂仪注明堂殿行礼仪注明堂殿星啚明堂大礼毕紫宸殿称贺仪注明堂大礼毕登门肆赦仪注明堂升陪事并礼馔差官等明堂降御札鏁院并奏告事明堂大礼修筑路道圗明堂大礼笏记明堂大礼排日祭祀明堂降御札修路教车按辂等年代月日明堂大礼逐次䟎那更点明堂大礼差五使等官年代例明堂大礼緫差官头冠法服様玉辂图玉辂件叚尺寸逍遥平辇圗太常乐圗祭噐圗黄麾大仗圗明堂大礼文武官合着服色等御龙直执从物图明堂大礼皷吹鸡唱警埸图明堂大礼乐章乐曲明堂大礼合降指挥等明堂大礼爲值雨降过生创指挥例明堂大礼诸杂事例等明堂大礼祗应并铺分人数等熈朝盛典诗大安辇件叚明堂大礼教象申请事节计三十七册曰明堂大礼景定四年蓝大正记至元三十年三月二十九日商琥録宣和卤簿图祀圎丘圗东封太山圗监修国史例忠斋刘承旨説宋朝监修国史宰相𥘉任者谓之开局一月一至院谓之过局至元三十一年甲午七月𥘉四日右丞相完泽受开府仪同三司监修国史右丞相如故窦俨水论周丗宗南伐驻驿临淮因览唐贞元中泗州大水记诏窦俨论其事俨献文其畧曰夫水沴所具厥有二理一曰数二曰政天地有五德一曰润二曰暵三曰生四曰成五曰动五德者隂阳之使也隂阳者水火之本也隂阳有常德故水火有常分竒偶収半盈虚有凖谓之通正羡倍过亢极无不至谓之咎徴二者大期率有常数除之主始于渊献水之行纪于九六凡千有七百二十有八歳为浩浩之㑹当是时也隂布固阳澍雨天下百水注涨其通川岸不受余则旁呑原隰科坎平槩则漂垫方割虽尭舜在上臯夔佑政亦不能弭其沴也过此以还则系于时政如其后辟狂妄以自率权臣昧冐以下专政不明贤不章则苦雨数至潦水积厚然隂阳之数也贞元壬申之水匪数之期乃政之感也徳宗之在位也启导邪政狎暱小人裴延龄专利爲心隂潜引纳陆贽有其位弃其言由是明明上帝不骏其德乃降常雨害于粢盛百川沸腾坏民庐舎固其冝也王者苟能修五政崇五礼礼不渎政不紊则五日一霏微十日一霡霂十五日一滂沱谓之时雨所以正五运之制节占象晷刻无有差爽则神农之丗其验欤丗宗嘉之国初迁礼部侍郞依前学士判太常如故是时祠祝乐章宗庙谥号皆俨所定撰人服该博俨冲澹寛蕳好贤乐善平居怡怡如也未甞失色于僮仆优游文翰凡十数年着大周正乐三十卷诏藏于史阁其大周通礼未及编纂㑹俨卒议者惜之至元贞元年歳六月十三日宋太祖实録抄并校勘无差时开眞定野河事甚不便金史王父康公定夺帝纪九太祖太宗熙宗海陵庻人丗宗章宗卫绍王宣宗哀宗志书七天文地里礼楽刑法食货百官兵卫列传忠义隠逸儒行文艺列女方技逆臣诸王后妃开国功臣在先书示仲谋王相修史事宜急不宜缓多半採访切恐老人渐无费用不可惜当置暦令一人掌元𥙿之萧公弼奏用银二千定今即编修书冩请俸饮食𥿄札费用若作定撰三五百定都了採访文字令言者旌赏隐者有罚仲谋所冝着心编修且要二贠直须选择魏太𥘉周干臣本把合用儒人兼管不冝用他色目如他日同修编修人来房屋决少目今便合啇议起盖盖下房屋都在文庙巳后也得用谓如仲谋兼编修徒单云甫受直学士兼同修李仁卿学士兼同修胡绍开年小也冝唤去比至定俸且与批支若家小来更好都交文庙里住史事早成其他不预史事者在于文庙自当退去此明年话也仲谋冝知之书冩典史杂使以后必湏用谓文字未集且定编修二人若踏逐书冩二名更佳杂使亦不可阙将来院官不要人使唤中统二年示秋磵先生大全文集卷壹伯秋礀先生大全集秋涧先生大全文集附录一卷秋磵先生大全文集后序先考文定公人品髙古才气英迈勤学好问敏于制作下笔便欲追配古人腾芳百代务去陈言辝必巳出以自得有用爲主精粹醇正非他人所可拟自其弱冠巳甞请教于紫阳遗山鹿庵神川诸名公爱其不凢提诲指授所得爲多及壮周旋于徒单侍讲曹南湖髙吏部郝陵川王西溪胡紫山之间天资既异师问讲习者又至継之以勤苦不辍致愽学能文之誉闻于逺近其后五任风宪三入翰林遇事论列随时记载未甞一日停笔平生底緼虽畧施设然素抱经纶心存致泽桑榆景迫有志未遂一留意于文字间义理辝语愈通贯精熟矣故学者以正传名家推尊之旣捐馆公孺编类遗藁爲一百卷字几百万咸谓学有余而不尽其用者则其言必大传于后奈家贫无力不能刋播言之䀌伤若㷀㷀在疚恐一旦溘先朝露目爲不瞑矣延祐已未歳冬季孙苛方任刑曹郎官走书于家取其遗文云朝廷公议光祖资善府君平生着述先明正大関系政教甞蒙乙覧致有弘益堂移江浙行省给公帑刋行以副中外愿见之心公孺闻之不胜欣跃因念韩文公爲唐大儒学者仰之如山斗其文集自唐至宋历二百年之乆頼桞如京之贤方刻板本流传于丗先君去丗今才十五寒暑特蒙朝廷发扬如是实为希阔之遇于以见圣朝崇儒右文之羙光贲千古矣延祐七年庚申正月载生明男王公孺百拜叙书于后秋涧先生大全文集后序翰林承旨文定王公卫之名儒秋涧其号也从游遗山鹿菴紫阳神川四先生之门讲贯渐磨深造阃域语性理则以周邵程朱为宗论文章则以韩桞欧苏为法才思泉涌下笔輙数千言星囬汉翻韶鸣鳯跃千变万状可骇可愕文中巨擘也学古入官敡历清要内而金马玉堂外而豸冠绣斧所至有令誉虽公务填咽手不释卷耽书嗜古天性然也公长子翰林待制绍卿尝集公平生所作分爲百卷题曰秋涧先生大全文集庋藏家塾以贻后人继而有闻于朝者取而寘之黄阁未几发江浙行省议锓诸梓卷帙繁工费伙或者难之庚申冬檄送本路俾㑹学廪之赢以给其用命出省府奉行惟谨矧余与文定居同乡姓同氏视公犹父行承乏嘉禾幸获覩公之遗文又安敢不用情耶迺命郡愽罗君应龙任其责学録余元第专董其事仍委蔺溪州判唐泳涯校正择诸生中能书者重为缮冩以授刋者工役甫见次第余适叨广东宪节之命秣马就道遂书此以卑禾学刻之卷末云旹至治改元重光作噩岁清和月古卫王秉彛谨序秋涧先生大全文集卷第壹伯终秋涧先生大全文集附録制辞授翰林修撰王恽行已无忝博学能文顾超絶之逸材足铺张于伟绩冝司纶命以賛皇猷可特授翰林修撰同知制诰兼国史院编修官当振斯文以宣朕命封谥制曰文章与时髙下陋乎宋而追乎唐人材随世汚隆尊其官而羙其谥佥谓贲戋之信度大兹涣号以杨庭故翰林学士中奉大夫知制诰同修国史王恽慱学修能雄文逸气五持宪节诛鉏吏弊而翼植民彛三入词林敷润皇猷而表章帝典进承华之昭鑑恢储圣之良规劝其遗书盖抱经纶之志询夫成绩岂徒黼黻之才惟治朝蓍蔡之是稽繄晚生斗山之所仰式遄归而请老遽兴叹于云亡睠彼寿耆议斯节惠于戯有斐君子何盛徳之可忘无竞维人尚𥙿昆之克绍肸蠁巳朕魂魄犹强可赠翰林学士承㫖资善大夫追封太原郡谥文定主者皇帝圣㫖里中书省御史台呈据监察御史呈切见故翰林学士秋涧王文定公文才愽雅识见老成廼中州之名士也顷在翰林曁居台察观其因事匡时立言传丗未甞不以致君泽民爲心端本澄源是务进呈承华事略蒙𥙿宗皇帝嘉纳俾诸皇孙传劝弘益良多近日又蒙圣上特命张司农等再行绘冩以赐东宫若非深有可取岂能如是哉即系两朝御覧珎重文集又有元贞守成事鑑中堂事记乌台笔𥙷玉堂嘉话并其余杂着光明正大雅健雄深皆出于仁义道徳之奥禆益政务百関风教足爲一代之伟观故追赠制词有云观其遗书盖抱经纶之志询夫成迹岂徒黼黻之才惟先朝蓍蔡之是稽繄后生斗山之所仰其子太常礼仪院司直公孺编类成书计一百卷字几百万家贫不能播刋无以副中外愿见之心翰林国史院已甞爲言未蒙定夺若依祕书少监杨桓六书统郝奉使文集例具呈都省移咨江浙或江西行省于学田子粒钱内刋行昭布诸路学校以示后进非惟儒风有所激励实彰圣朝崇儒之盛事也具呈照详得此送据礼部呈照到郝文忠公例着述陵川文集一十八册三国志三十册巳经具呈都省于江南行省所辖儒学钱粮多处就便刋行去讫本部议得翰林学士王秋涧文集合准监察御史所言比依郝文忠公例移咨江浙行省于儒学钱粮内就便刋行相应具呈照详得此照得郝文忠公文集巳咨江西行省委官提调如法刋毕各印二十部装褙完备咨来去讫今据见呈今将秋涧王文定公文集随此发去都省合行移咨请照验依上施行湏至咨者右咨江浙行中书省王翰林文集年月日诸贤庆寿哀挽诗寿七十诗卷序翰林学士知制诰同修国史秋涧王公自文声予方弱冠时人有持公诗文至东平者子读之以未及识面爲恨中统建元始遂愿见未几被召至京师时一款接情相好也旣而予求养成契阔至元十二年予应奉翰林文字复嵗公入爲待制玉堂多暇日得考古论文知其所未知闻其所未闻爲乐可胜旣哉予赋分凉薄公寻又舎去出贰提刑按察虽声问数相及十五年间仅一再㑹晤迨予移疾返鄊里而公膺玺书之召予亦蒙误恩趣还寓舎颇相逺自非公集率不得相过用惘然公长予六年今平头七十神明不襄事理至精熟下笔作文不减平昔至其论古今利害援引据有条不紊毎賔友期集未甞后约而至歩履轻便不事杖䇿行且曵之而铿然作声院属闻之知爲公矣少日多饮酒近岁浸复不喜遇良辰嘉㑹驩得意适犹能满引举白至数杯不乱子贤孙孝以学问丗其家晚景㤗然顺适所欲夀祉方隆未有涯也予着作公孺置酒爲具称觞上庆诸公例作诗称颂予谓公孺言七秩之寿未足爲君家公贺也申公束帛之招䘙武公作诗箴警之曰㑹当副士林之望是席也㱠爲賛咏张本云元贞二年夏五月东平李谦序诗阎承㫖七十人生福寿隆耆英才入画图中静吟秋涧云泉緑安歩花砖暁日红玉树芝兰方秀发词源笔力愈清雄鹿庵慎独传芳派㑹见遐龄继两公王瓠山文衡始字文康公敬斋鹿庵声望隆共城三王稍后出秋涧早直蓬莱宫升华屡赴延英召下笔咸推言语妙边臣奖谕相臣麻百粤三韩同荅诏乌台𥘉立公选抡辍之持宪材益伸宗祐不严考工罪忠言亹亹逹枫宸绣衣山东又河北民不媮浮吏姦戢累牋进上青宫图玉𥙿渊冲垂典则出处平生唯自足使节何堪上闽蜀搜穷学海思遒赡练多世事机圎熟天朝养贤恩礼殊中统而后元贞𥘉东门赐金开祖幄西园束帛随徴书重来地尊年未老积行弸中外敷藻钩深辑略手编研谨而月之仍细考共山不烦频勒移耆英今日非公谁九十司徒昔甞有康强七十归岂冝晚生幸际扶摇便前軰风流亲接见中州元气三数公介寿同飨公堂燕杨损斋方平家世有公贤三寿才行七十年秋涧未容归旧隐瀛洲方且㑹群仙向来政事流遗爱此去文章论正传我幸巷南瞻巷北时时访问得周旋陈北山秋涧仙翁年七十五色笔头百钧力应龙渊潜忽天飞白日涌云轰雳雳湏臾雨止风亦霁万顷沦漪舞秋碧真书透𥿄锥画沙行草入神绾惊蛇胷中政有不平事搦管一扫无边涯平生六籍不去手刋落枝叶收菁华世无公是有公器跳出百家成一家癸巳之秋皆赴召晚生何堪从诸老长杨馆里共瞻天承明庐中同视草别公南去五阅春迩来拜公情更亲公虽引年乞谢事看公神观老益振当年上寿客满座奉觞迭起爲公贺犀轴绮语光陆离𥿄尾挂名惜欠我八十行及李东轩九十㑹到鹿菴年愿从期頥数满千我亦预备长生篇王鹿泉蚤岁声华便轶群学扰不辍向来勤两宫垂顾逢千载三世读书萃一门兰省柏台留谠论玉堂金马愌雄文平头七十无多贺㑹见诸孙子又孙故翰林学士秋涧王公哀挽诗序内翰秋涧公谢事之明年终命于家春秋七十八寔大德甲辰六月辛丑也俨闻之悼心失图弥日曩自幼挹公盛名知衞有三王与吾鲁有四杰并甞求其所爲文讽诵之爱其气格雄㧞不窘近世绳尺毎以不获枢衣趍隅一问津焉爲畴昔恨旣而公提宪山东按部过郓始遂一拜履絇輙辱折行軰以待听其论说古今文字渊渊浩浩有源有委如法家议狱丝发不少贷一归公是而止使人胷中之滓都尽向来瓣香于是爲赠尔后参商相望瞻拜弗获徒有江空岁年晚之叹壬辰同𬒳召诣公车入见世祖皇帝于上林苑癸巳又同拜北扉之命甲午抑又同在史局纂修世祖皇帝实録幸哉日得聆謦欬备准诺惠教弘多寻俨移病归及再入奉常公巳登七秩矣乃出诸名胜贺章见示且命追𥙷前作爲赋七言长句公过爲激赏辛丑拜章引年甚力朝议以公三朝耆宿特命进秩二品且授子公孺鄊郡府推以便养仍官孙笴祕书郎以宠其归恩至渥也比哀问至京师缙绅之流皆失声相谓曰玉堂东观寕复有此翁邪往住见诸哀诔是则哀生文邪文生哀邪词之有七哀八哀岂容巳邪一日公孺走书需予引篇首俨以公宏才硕学扬历清华殆四十年其事业显显着人耳目之表庸何俟赘言哉惟公嗜古力学凢所未见书访求百至必手爲誊冩老大尤笃视盛孝章爲无让平生诗文几四千篇杂志緫八十卷方易箦始停笔其勤可谓至矣其振耀来世宜矣呜唿俨从大人先生游能几时乙未紫山胡公卒丙申苦斋雷公卒祗惟公一个焉今又卒嗟后生小子于何考德问业焉少陵所谓长啸宇宙间髙才日凌替岂不重可哀邪廼拟楚骚之乱以抒余哀其词曰太行壁天兮横亘坤维笃生伟人兮企其齐而鞭赤龙兮驾白霓凌倒景兮㓕没其可追䟽决云汉兮黼黻明时浑浑灏灏兮孰闚端倪雄咮一鸣兮喑万溘尘埃野马之一瞬兮浩江河之独驰嗟形蜕而神往兮逝者如斯与造物者爲徒兮万万古犹一朞大冠如箕兮珮玉陆离耿音容之在目兮眇一去而不复来顾四方上下安所止兮虽巫阳九招竟奚爲谅冥冥或昭昭兮知邪弗知哀铎有词兮尚以声吾悲陈俨歛祍端拜学与天渊慱名随事业新文章早无敌字画晚逾神冥躅追前哲遗芳泽后人独怜秋涧月犹照玉堂春刘敏中敛祍书司马凌云气逼真广川精学道爲隣文章舘阁三朝旧冨贵児孙八十春醴酒常存沾讲舌内帑特赐表词臣归来勘破浮生梦白玉楼成笔愈神刘愻顿首上文章字画世争传四海飞声自早年冠豸一方騘马使腰犀二品玉堂仙承家素学児孙贵谢事清朝寿福全零落山丘懐谢傅西州门道独澘然王徳渊载拜儒林冝有传汗竹蔼余青笔陈如飞电词源若建瓴方登群玉府遽忆涌金亭欲扣平生学撞钟愧寸莛畴昔闻淇上三王借有声共推天下士独擅斗南名吾道光昭代斯文属老成玉堂佳话在一读一伤情中统文明治都司政事堂宠分鳌禁烛名重栢台霜空谷藏遗藁余哀寄挽章凤毛今有子染翰侍君王刘𢋫瓣香书上嗟哉秋涧公立志恒矫矫文章尤苦心杰出千仭表公之筮仕初庻务犹草草毎以正自期临事无大小闽中宪节回淇上风烟好徴书下九天銮坡湏故老一旦幡然归群情惜其早余庆及后裔心事粗能了生平英灵气因风人冥杳明月太行颠诗名同皎皎王约顿首德业中朝望文章盖代名诲人循善诱接物极推诚春露传家记洄溪别墅铭殁寕无少恨三世荷恩荣表弟韩从益再拜纵横笔阵知无敌如将升坛拜韩白先登劘垒特勇夫投石翘関乏风格黄金端可铸鸱夷坐困强呉覇全越文埸自有万人英岂尚虚浮弃真实唐兴継代重词科往往篇章见家集世衰䑕尾竞喧啾天下几人能事毕王公才敌异彻侯悄焉夜壑藏虚舟倐焉有力负之去不譲横槊刘并州势如偃屋建瓴水熟如平地驰轻辀味如调羮夏鼎脔温如器琢崑山璆平生无意修边幅丈室凝尘胜华屋诗肠耿耿少陵心经笥便便孝先腹豸冠绣斧涤源清视草判花随意足南归郷里未挥金寂寞荒阡竟埋玉独存秋涧大全文来者相传诵芬馥至大改元春三月望日洛客畅师文再拜束髪躭经晚益勤平生精力尽斯文先朝十老今余几当代三王独数君李贺屡烦韩愈驾羊昙空阻谢安坟玉堂寥索人何在落日淇川满白云济南张飬浩拜手大元故翰林学士中奉大夫知制诰同修国史赠学士承㫖资善大夫追封太原郡公谥文定王公神道碑铭皇庆壬子岁朝廷推恩旧学赠先考中奉府君翰林学士承㫖资善大夫追封太原郡公谥文定先妣推氏追封太原郡夫人眷恤隆渥上及二代明年春正月丙午焚黄祭告宠贲松槚越王氏有炜是用追述先公立身行道致兹显扬者敢昭告于神道先公讳恽字仲谋世家于卫曾祖讳经隠居读书郷党化其徳谥文元先生曽祖妣吕氏临清大家祖父讳宇亡金卫州刑曹孔目官精于文法官敦武校尉用公贵赠集贤侍读学士太中大夫追封太原郡侯谥敏懿祖妣孟氏韩氏并追封太原郡夫人显考讳天泽资刚明决科律学魁多士亡金忠显校尉户部王事中年折节读书务教子起宗所交皆海内名士易名文通先生用公贵赠正奉大夫大司农卿追封太原郡公谥庄靖显妣靳氏追封太原郡夫人先公㓜有至性勤学好问若饥渇然弱冠受教于鹿庵王公诗文字画巳有声紫阳遗山一见爲指授所业期以国士杨西菴曹南湖髙吏部徒单颙轩爱其材器折行軰与交极口爲延誉中统建元左丞姚公宣慰东平辟充详议官寻𬒳中书召特授翰林修撰同知制诰兼修国史院编修官制词有行已无玷愽学能文顾超絶之逸才足铺张于伟绩之㫖士论荣耀焉一时诏制辞命皆出其手共称敏瞻既而兼中书省左司都事建言曰庙堂出治之源今机务草创当究其本末先后酌而行之允焉遇事详处得冝同列许其眀逹至元五年肇立御史台首拜监察御史献书曰宪台执法紏正邪枉今无法可守取人无路冝讲法制以立纪纲设科举以取人材体用旣明朝廷不劳而肃矣宪寮爲首前后申明典制弹劾姦邪凢一百五十余章窃直敢言不畏强御于政体多所裨益如劾刘都水怙势作姦䧟公储四十万石权贵爲侧目九年陞授承直郎平阳路緫管府判官晋大府也先是吏风盛民嚚于讼公用诚敬待官长威严肃吏属作劝谕文二一则勉饬州县革弊勤政一则谆告百姓务本畏法致吏民感化奉约束惟谨历二考如一日绛兵卒陈姓者杀同产兄社狱因鬻缓逮系者三百余人延滞至五年之乆逺近爲愤惋省檄鞠问廉得实迹一问即服时晋绛乆旱是夕大雨霑足咸谓伸理冤抑所致各路设办课官例分门下平阳所辖院务几百按籍点差终任不易藩府採姑射山文石借夫匠力辟山蹊爲坦途者六十里西山伏利由之而出土人刻石纪其事大起府学敦勉师生传授暇率吏属听讲风俗爲一丕变又复囬车岭孔子庙首阳山二贤祠修建廨传逓铺以间计者千数増户余三千敕使过晋者以政绩上闻至蒙奉公勤政之谕十三年奉命同陈节斋考试河南五路儒士语于陈曰吾道如线不冝用平时取法凢就试者皆以通文学第之十四年授翰林待制奉训大夫鹿菴大学方执文衡屡称其文章精妙眀年秋选授朝列大夫河北河南道提刑按察副使改除燕南秩竞移山东东西道先公之任风宪甞谂僚属监司职在绳愆紏缪肃清政务惟自治而后可以治人又宪府非有钱谷词讼之繁特明大体布公道事当熟议极乎中正方可服衆惟克已自励故按治州郡褰帷具瞻有风动百城之目部内府尹恃占名鹰房恣爲不法公纳贿赂莫敢谁何即按劾罪状以闻蒙杖而黜焉宪台徧谕诸道逺近为肃然兾州监从人因造作掊衆利甚伙与监逸去事白曰行司廵历动经岁时俟获而治则姦人得计矣质其田宅偿其民南宫弭笔者号尹库因告讦曽蒙赏赉沮吓官府肆㓙侔利或言其擅杀耕牛历数奸恶痛校之而死万口称快又辨释徳平民刘氏疑狱一十八年除行台治书侍御史下赴进承华事略于东宫广孝立爱端本类二十篇採古储贰善事前有圗后断以已意蒙𥙿皇徧覧称善赐酒有极用心纂述之谕令诸皇孙传观宫寮称其弘益良多圣上命近臣绘冩以赐东宫二十二年奏充中书省左司郎中屡趣不应时小臣卢以理财用事或问其故曰力小任重剥衆利巳未见能乆者可近乎旣而果败衆服其识先而有守卄六年授少中大夫福建闽海道提刑按察使瓯闽僻在海隅归附后官贪民残奄爲盗区黜尤贪恶者数十人乃上章弹劾行省官非其人冝选文武备具有筹䇿大臣矫正枉滥肃清边陲则民心服而㓂盗息巨贼钟眀亮啸聚洪闽郊东系则西逸西逐则东奔彼此玩冦师老无功乃请立主帅专号令朝廷允焉贼果溃㓕卄七年以疾得告北归卄八年朝廷以耆宿来徴明年二月谒见丗祖皇帝于柳林行宫蒙慰谕义之継上万言书条陈时政一曰议宪章以一政体二曰定制度以抑奢僣三曰节浮费以丰财用四曰慎名爵以揽威权五曰重廉司以励庻官六曰议保举以覈名实七曰设科举以収人材八曰试吏贠以清政务九曰恤兵民以固邦本十曰复常平以广蓄积十一曰开屯田以息逺饷十二曰息逺略以抚巳有十三曰感和气以销水旱十四曰崇教化以厚风俗十五曰减行院以一调遣十六日絶交贡以示旷度上嘉纳焉授翰林学士嘉议大夫与议政事凢预庭议知无不言成宗嗣位献守成事鑑曰敬天法祖爱民恤兵凢十五篇逐事直说本诸经㫖侍臣谓纯正亲切有魏文贞司马端明之风元贞改元加通议知制诰同修国史纂修丗祖实録作表进呈及封谥除拜大典册皆经定撰大徳元年进中奉明年戊戌春以三朝旧臣赐楮币万緍其年七十请老不许五年再上章恳请除公孺自祕着司刑鄊郡以便侍养仍官孙笴祕书郎荣其归方优游鄊里乐遂安闲不幸于大德甲辰岁六月辛丑以疾薨于私第正寝之春露堂享年七十有八越九月已酉葬河西里之先茔夫人推氏祔焉送葬余万人及四方来弔祭者哭皆失声曰五百年那复生此公耶先妣共城人尚医推公季女资婉顺事舅姑睦婣亲以孝敬闻先公所得俸给均之家人惟恐失所若稍越规矩即治之如法故皆恱服而不敢犯女侍生二子善加抚育无异已出内助力爲多先十八年卒生子公孺奉议大夫知颕州事孙三笴朝列大夫中书刑部郎官次诜诜侃侃尚㓜女孙二长适昭文馆大学士耶律伯强子着作郎楷次适寗氏子重孙五男汉璋德璋润璋女二皆幼庻子二公仪廕授承务郎同知磁州事公説衞辉路儒学学正生子琐住先公资明敏正大材器英迈操行纯古慱学有经济器业与人交乐易直谅不能诡随与时俯仰常曰士当行其所学明义逹道一以至诚将之穷逹得失有不在巳者当官持重有体守正奉公表表欲见于丗故所至有声遇不平事及恶之可疾者愤然必穷治廼巳官清要四十年自奉如寒士平生笃于礼义视势利蔑如藩国丗子且贵显于朝招翰林诸公䜩集私觌礼衆议未一曰礼上国卿当下国君遂平揖而巳省掾赵和之病疽迎毉救视没爲殡歛以行橐付其家友人周曲山能官至廉卒无以葬营治至成礼南官刘文卿善数学客死于卫旣周其䘮妻少嚢珎具甚冨求一室相依以礼谢去其廉正类此少与西溪春山友善时目曰淇上三王别号秋涧晚莭名德俱重爲丗尊仰不穪姓字但曰秋涧公作爲文章不蹈袭前人要自肺腹中流出平居谈话无异于人及操觚染翰经㫖之义理史传之铺陈子集之英华古今体制间见叠岀雄深雅徤辝古而意不晦以自得有用爲主冝乎绾持文柄独歩一时字画遒婉以鲁公爲正所书卷帖爲世珎玩乐教掖后进明义理工文章必尽所得又善因材致笃故借之多显逹者自少至老未甞一日不学易箦方停笔平昔着相鑑五十卷汲郡志十五卷其承华事略守成事鑑中堂事记乌台笔𥙷玉堂嘉话赋颂诏诰表启书䟽诗文碑志铭賛乐府号秋涧大全文集者一百卷延祐六年蒙朝廷公议爲之刋播焉冨哉言乎其勤笃至矣其振耀后丗冝矣至于论列时务利害互明得失兼着忠爱情切闻一事可行一士可用必爲建白虽未尽行后竟如所言较其藴奥见诸行事者才十之二三故赠谥制词有观其遗书盖抱经纶之志询夫成蹟岂特黼黻之材惟治朝蓍蔡之是稽繄晚生山斗之所仰盖公论云敢用是爲铭辞曰士惟有立德功与言能一于此不朽者存显允先公睠兹克勤䇿勲学海力振斯文扩我浩气塞乎干坤手抉云汉大放辝源鸿文大册帝载昭宣人所共知方驾昔贤绍韩欧之宗派得文章之正传臣时禆政人有未知志存经济惟日孜孜拜章奏记罔或少遗有物禁诃百才几施时耶命耶而止于斯载瞻遗藁爲世蓍龟山斗闻望后学仰规内相羙谥恤典恩推见诸行事功止一时着书传后千古是希孰得孰失必能辨之又何俟旷丗相感则吾道爲庻几用是昭告神寕无疑大行峻极清泉涟漪渊峙无穷永照丰碑嗣子公孺撰