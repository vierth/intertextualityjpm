增广註释音辩唐柳先生集增广註释音辩唐柳先生集序柳文音义序余读韩柳文常思古人竒字龃龉吾目且柅吾喙也开卷必与篇韵俱捡阅反切终日不能通一纸偶得二书释音如获指南犹恨字画差小不便老眼至灊山郡斋属广文是正将大其刻以传学者一旦广文携音训数帙示余曰昌黎文有江山祝充音义旣反切难字又注其所从出亡以复加惟子厚集诸家音义不称是自诡规模祝充撰柳氏释音数月书成余实滥觞权舆是书者序引其意讵敢以语言不工爲解自小学不兴六书罔诏学者平日简牍闲颇有不分点画不辨偏傍任私意失本原虽以字学名丗者未免斯弊若虞永兴不知姓颜平原不知名况下二子者耶甚者以弄璋爲麞伏腊爲猎金根爲银至于古文竒字能不失句读辨重轻清浊者几何人哉惟柳州内外集凡三十三通莫不贯穿经史轇轕传记诸子有家虞初稗官之言古文竒字比韩文不啻倍蓰非博学多识前言者未易训释也广文中乙丑年甲科恬于进取尚淹选调生平用心于内不求诸外遂能㑹稡所长成一家言将与柳文并行不朽无疑矣非刻意是书者未必知论着之不易也广文讳纬字仲寳云间人姓潘氏干道三年十二月呉郡陆之渊书唐柳先生文集序夔州刺史刘禹钖纂八音与政通而文章与时髙下三代之文至战国而病渉秦汉复起汉之文至列国而病唐兴复起夫政痝而土裂三光五岳之气分大音不完故必混一而后大振𥘉贞元中上方向文章昭回之光下饰万物天下文士争执所长与时而奋粲然如繁星丽天而芒寒色正人望而敬者五行而巳河东柳子厚斯人望而敬者欤子厚始以童子有竒名于贞元𥘉至九年爲名进士十有九年爲材御史二十有一年以文章称首入尚书爲礼部贠外郎是歳以踈儁少检获诎出牧邵州又谪佐永州居十年诏书徴不用遂爲柳州刺史五歳不得召归病且革留书抵其友中山刘禹钖曰我不幸卒以谪死以遗草累故人禹钖执书以泣遂编次爲四十五通行于丗子厚之䘮昌黎韩退之志其墓且以书来弔曰哀哉若人之不淑吾甞评其文雄深雅徤似司马子长崔蔡不足多也安定皇甫湜于文章少所推让亦以退之言爲然凡子厚名氏与仕与年曁行巳之大方有退之之志若祭文在今附于第一通之末云增广註释音辩唐柳先生集诸贤姓氏中山刘禹钖编河南穆脩叙眉山苏轼评论胥山沈晦辩南城童宗说音註新安张敦颐音辩新安汪藻记张唐英论云间潘纬音义增广註释音辩唐柳先生集目録増广註释音辩唐柳先生集目録南城先生童宗说註释新安先生张敦頥音辩云间先生潘纬音义︻别集上非国语上︻别集下非国语下︻外集上披沙㨂金赋迎长日赋记里皷赋吾子刘叟传河间传筝郭师墓志赵羣秀才墓志太府寺李卿外妇马淑志︻外集下百官请复尊号表大㑹议听政表贺平李怀光表举裴冕表谢赐新茶表贺破东平表贺赦表贺太子牋贺裴桂州启与卫淮南石琴荐启答郑贠外贺启诸州贺启︻附録天论三篇刘禹钖唐书本传宋祁祭柳柳州文皇甫湜祭柳贠外文刘禹钖重祭柳贠外文刘禹钖爲鄂州李大夫祭柳贠外文刘禹钖祭柳侯文曹辅祭柳侯文黄翰祭柳侯文许尹永州柳先生祠堂记汪藻旧本柳文后序穆脩四明新本柳文后序沈晦柳州旧本柳文后序李裭柳文年谱后序文安礼増广註释音辩唐柳先生集目録增广註释音辩唐柳先生集增广註释音辩唐柳先生集卷第一増广註释音辩唐柳先生集卷之一南城先生童宗说註释新安先生张敦頥音辩云间先生潘纬音义唐雅献平淮夷雅表臣宗元言臣负罪窜伏违尚书牋奏十有四年圣恩寛宥命守遐壤怀印曵绂有社有人臣宗元诚感诚荷首顿首伏惟睿圣文武皇帝陛下天造神断克清大憝金鼓一动万方毕臣太平之功中兴之德推校千古无所与让因伏自忖度有方刚之力不得备戎行致死命况今巳无事思报国恩独惟文章伏见周宣王时称中兴其道彰大于后罕及然徴于诗大小雅其选徒出狩则车攻吉日命官分土则崧髙韩奕烝人南征北伐则六月采芭平淮夷则江汉常武铿鍧炳耀盪人耳目故宣王之形容与其辅佐由今望之若神人然此无他以雅故也臣伏见陛下自即位以来平夏州夷劒南取江东定河北今又发自天衷克翦淮右而大雅不作臣诚不佞然不胜愤踊伏以朝多文臣不敢尽专数事谨撰平淮夷雅二篇虽不及尹吉甫召穆公等庶施诸后代有以佐唐之光明谨昧死再拜以献臣宗元诚恐诚惧顿首顿首谨言平淮夷雅二篇皇武命丞相度董师集大功也皇耆其武于溵于淮旣巾乃车环蔡其来狡衆昏嚚甚毒于酲狂奔呌呶以干大刑皇咨于度惟汝一德旷诛四纪其徯汝克钖汝斧钺其往视师师是蔡人以宥以釐度拜䅲首庙于元龟旣禡旣类于社是宜金节煌煌钖盾雕戈犀甲熊旂威命是荷度拜稽首出次于东天子饯之罍斚是崇鼎臑爼胾五献百笾凡百卿士班以周旋旣涉于浐乃翼乃前孰图厥犹其佐多贤宛宛周道于山于川逺扬迩昭陟降连连我斾我旂于道于陌训于羣帅拳勇来格公曰徐之无恃额额式和尔容惟义之宅进次于郾彼昏卒狂裒兇鞠顽锋猬斧螗赤子匍匐厥父是亢怒其萌芽以悖太阳王旅浑浑是佚是怙旣获敌师若饥得餔蔡兇伊窘悉起来聚左擣其虚靡愆厥虑载辟载祓丞相是临弛其武刑谕我德心其危旣安有长如林曾是讙譊化爲讴吟皇曰来归汝复相予爵之成国胙以夏墟度拜稽首天子圣神度拜稽首皇祐下人淮夷旣平震是朔南宜庙宜郊以告德音归牛休马丰稼于野我武惟皇永保无疆皇武十有一章章八句方城命愬守也卒入蔡得其大丑以平淮右方城临临王卒峙之匪徼匪竞皇有正命皇命于愬往舒余仁踣彼艰顽柔惠是驯愬拜即命于皇之训旣砺旣攻以后厥刃王师嶷嶷熊罴是式衔勇韬力日思予殛冦昏以狂敢蹈愬疆士获厥心太袒髙骧长㦸酋矛粲其绥章右剪左屠聿禽其良其良旣宥告以父母恩柔于肌卒贡尔有维彼攸恃乃侦乃诱维彼攸宅乃发乃守其恃爰获我功我多隂谍厥图以究尔讹雨雪洋洋大风来加于燠其寒于迩其遐汝隂之茫悬瓠之峨是震是拔大殱厥家狡虏旣縻输于国都示之市人即社行诛乃谕乃止蔡有厚喜完其室家仰父俯子汝水沄沄旣清而弥蔡人行歌我歩逶迟蔡人歌矣蔡风和矣孰颣蔡𥘉胡甈尔居式慕以康爲愿有余是究是咨皇德旣舒皇曰咨愬𥙿乃父功昔我文祖惟西平是庸内诲于家外刑于邦孰是蔡人而不率从蔡人率止惟西平有子西平有子惟我有臣畴允大邦俾惠我人于庙告功以顾万方方城十有一章章八句唐铙歌鼓吹曲十二篇负罪臣宗元言臣幸以罪居永州受食府廪窃活性命得视息无治时事恐惧小闲又盗取古书文句聊以自娯伏观汉魏以来代有铙歌鼓吹词唯唐独无有臣爲郎时以太常聮礼部甞闻鼓吹署有戎乐词独不列今又考汉曲十二篇魏曲十四篇晋曲十六篇汉歌词不明纪功德魏晋歌功德具今臣窃取魏晋义用汉篇数爲唐铙歌鼓吹曲十二篇纪髙祖太宗功能之神竒因以知取天下之勤劳命将用师之艰难每有戎事治兵振旅幸歌臣词以爲容且得大戒冝敬而不害臣沦弃即死言与不言其罪等耳犹冀能言有益国事不敢效怨怼黙巳谨冒死上隋乱旣极唐师起晋阳平姦豪爲生人义主以仁兴武爲晋阳武第一晋阳武奋义威炀之渝德焉归氓毕屠绥者谁皇烈烈专天机号以仁扬其旗日之昇九土晞诉田坼流洪辉有其二翼余隋斮枭鷔连熊螭枯以肉勍者羸后土荡玄穹弥合之育莽然施惟德辅庆无期右晋阳武二十六句唐旣受命李密自败来归以开黎阳斥东土爲兽之穷第二兽之穷奔大麓天厚黄德狙犷服甲之櫜弓弭矢箙皇旅靖敌逾蹙自亡其徒匪予戮屈勐䖍慄慄縻以尺组噉以秩黎之阳土茫茫冨兵戎盈仓箱乏者德莫能享驱豺兕授我疆右兽之穷二十二句太宗师讨王充建德助逆师奋击武牢下擒之遂降充爲战武牢第三战武牢动河朔逆之助图掎角怒鷇麛抗乔岳翘萌芽傲霜雹王谋内定申掌握铺施芟夷二主缚惮华戎廓封畧命之瞢卑以斮归有德唯先觉右战武牢十八句薛举据泾以死子仁杲尤勇以暴师平之爲泾水黄第四泾水黄陇野茫负太白腾天狼有鸟鸷立羽翼张钩喙决前鉅趯傍怒飞饥啸翾不可当老雄死子复良巢歧饮渭肆翶翔顿地纮提天纲列缺掉帜招摇耀铓鬼神来助梦嘉祥䐉涂原野魄飞扬星辰复恢一方右泾水黄二十四句辅氏慿江淮竟东海命将平之爲奔鲸沛第五奔鲸沛荡海垠吐霓翳日腥浮云帝怒下顾哀垫昏授以神柄推元臣手援天矛截脩鳞披攘蒙霿开海门地平水静浮天根羲和显耀乘清氛赫炎溥畅融大钧右奔鲸沛十八句梁之余保荆衡巴巫穷南越良将取之不以师爲苞枿第六苞枿矣惟根之蟠弥巴蔽荆负南极以安曰我旧梁氏缉绥艰难江汉之阻都邑固以完圣人作神武用有臣勇智奋不以衆投迹死地谋猷纵化敌爲家虑则中浩浩海裔不威而同系缧降王定厥功澶漫万里宣唐风蛮夷九译咸来从凯还金奏象形容震赫万国罔不龚右苞枿二十八句李轨保河右师临之不克变或执以降爲河右平第七河右澶漫顽爲之魁王师如雷震崑崙以頽上聋下聦骜不可廻助雠抗有德惟人之灾乃溃乃奋执缚归厥命万室蒙其仁一夫则病濡以鸿泽皇之圣威畏德怀功以定顺之于理物咸遂厥性右河右平十八句突厥之大古夷狄莫强焉师大破之降其国告于庙爲铁山碎第八铁山碎大漠舒二虏劲连穹庐背北海专坤隅歳来侵边或传于都天子命元帅奋其雄图破定襄降魁渠穷竟窟宅斥余吾百蛮破胆边氓苏威武辉耀明鬼区利泽弥万祀功不可踰官臣拜手惟帝之謩右铁山碎二十二句刘武周败裴寂咸有晋地太宗㓕之爲靖本邦第九本邦伊晋惟时不靖根柢之摇枝叶攸病守臣不任勚于神圣惟钺之兴翦焉则定洪惟我理式和以敬羣顽旣夷庶绩咸正皇謩载大惟人之庆右靖本邦十四句李靖㓕吐谷浑西海上爲吐谷浑第十吐谷浑盛强背西海以夸歳侵扰我疆退匿险且遐帝谓神武师往征靖皇家烈烈斾其旗熊虎杂龙蛇王旅千万人衔枚黙无譁束力踰山徼张翼纵漠沙一举刈羶腥尸骸积如麻除恶务本根况敢遗萌芽洋洋西海水威命穷天涯系虏来王都犒乐穷休嘉登髙望还师竟野如春华行者靡不归亲戚讙要遮凯旋献清庙万国思无邪右吐谷浑二十六句李靖㓕髙昌爲髙昌第十一麴氏雄西北别絶臣外区旣恃逺且险纵傲不我虞烈烈王者师熊螭以爲徒龙旂翻海浪驲骑驰坤隅贲育搏婴儿一扫不复余平沙际天极但见黄云驱臣靖执长缨智勇伏囚拘文皇南面坐夷狄千羣趋咸称天子神往古不得俱献号天可汗以覆我国都兵戍不交害各保性与右髙昌二十二句旣克东蛮羣臣请图蛮夷状如周书王㑹爲东蛮第十二东蛮有谢氏冠带理海中自言我异丗虽圣莫能通王卒如飞翰鹏鶱骇羣龙轰然自天坠乃信神武功系虏君臣人累累来自东无思不服从唐业如山崇百辟拜稽首咸愿图形容如周王㑹书永永传无穷睢盱万状乖咿嗢九译重广轮抚四海浩浩知皇风歌诗铙鼓间以壮我元戎右东蛮二十二句眎民诗帝眎民情匪幽匪明惨或在腹巳如色声亦无动威亦无止力弗动弗止惟民之极帝怀民眎乃降明德乃生明翼明翼者何乃房乃社惟房与杜实爲民路廼定天子廼开万国万国旣分廼释蠹民廼学与仕廼播与食廼器与用廼货与通有作有迁无迁无作土实荡荡农实董董工实蒙蒙贾实融融左右惟一出入惟同摄仪以引以遵以肆其风旣流品物载休品物载休惟天子守乃二公之乆惟天子明乃二公之成惟百辟正乃二公之令惟百辟谷乃二公之禄二公行矣弗敢忧纵是获忧共二公居矣弗敢泰止是获泰巳旣柔一德四夷是则四夷是则永怀不忒贞符负罪臣宗元惶恐言臣所贬州流人呉武陵爲臣言董仲舒对三代受命之符诚然非耶臣曰非也何独仲舒尔自司马相如刘向扬雄班彪彪子固皆㳂袭嗤嗤推古瑞物以配受命其言类淫巫瞽史诳乱后代不足以知圣人立极之本显至德掦大功盛失厥趣臣爲尚书郎时甞着贞符言唐家正德受命于生人之意累积厚乆冝享无极之义本末闳阔㑹贬逐中辍不克备究武陵即叩头邀臣此大事不宜以辱故休缺使圣王之典不立无以抑诡类拔正道表覈万代臣不胜奋激即具爲书念终泯没蛮夷不闻于时独不爲也苟一明大道施于人丗死无所憾用是自决臣宗元稽首拜手以闻曰孰称古𥘉朴蒙空侗而无争厥流以讹越乃奋敓闘怒振动专肆爲淫威曰是不知道惟人之𥘉揔揔而生林林而羣雪霜风雨雷雹暴其外于是乃知架巢空穴挽草木取皮革饥渇牝牡之欲敺其内于是乃知噬禽兽咀果谷合偶而居交焉而争睽焉而闘力大者搏齿利者啮爪刚者决羣衆者轧兵良者杀披披借借草野涂血然后强有力者岀而治之往往爲曹于险阻用号令起而君臣什伍之法立德绍者嗣道怠者夺于是有圣人焉曰黄帝游其兵车交贯乎其内一统类齐制量然犹大公之道不克建于是有圣人焉曰尧置州牧四岳持而纲之立有德有功有能者叅而维之运臂率指屈伸把握莫不统率年老举圣人而禅焉大公乃克建由是观之厥𥘉罔匪极乱而后稍可爲也而非德不树故仲尼叙书于尧曰克明俊德于舜曰濬哲文明于禹曰文命祗承于帝于汤曰克寛克仁彰信兆民于武王曰有道曽孙稽揆典誓贞哉惟兹德实受命之符以奠永祀后之妖淫嚚昏好怪之徒乃始陈大电大虹玄鸟巨迹白狼白鱼流火之乌以爲符斯皆诡谲阔诞其可羞也而莫知本于厥贞汉用天度克怀于有氓登能庸贤濯痍煦寒以瘳以熈兹其爲符也而其妄臣乃下取虺蛇上引天光推类号休用夸诬于无知氓増以驺虞神鼎胁敺纵臾俾东之泰山石闾作大号谓之封禅皆尚书所无有莽述承效卒奋骜逆其后有贤帝曰光武克绥天下复承旧物犹崇赤伏以玷厥德魏晋而下尨乱钩裂厥符不贞邦用不靖亦罔克乆駮乎无以议爲也积大乱至于隋氏环四海以爲鼎跨九垠以爲鑪爨以毒燎煽以虐熖其人沸涌灼烂号唿腾蹈莫有救止于是大圣乃起丕降霖雨濬涤盪沃蒸爲清氛䟽爲泠风人乃漻然休然相睎以生相持以成相弥以宁琢斮屠剔膏流节离之祸不作而人乃克完平舒愉尸其肌肤以逹于夷途焚坼抵掎奔走转死之害不起而人乃克鸠类集族歌舞恱怿用祗于元德徒奋袒唿犒迎义旅讙动六合至于麾下大盗豪据阻命遏德义威殄戮咸坠厥绪无刘于虐人乃并受休嘉去隋氏克归于唐踯躅讴歌灏灏和宁帝庸威栗惟人之爲敬奠厥赋积藏于下是谓丰国郷爲义廪歛发谨饬歳丁大侵人以有年简于厥刑不残而惩是谓严威小属而支大生而孥恺悌祗敬用底于治凡其所欲不谒而获凡其所恶不祈而息四夷稽服不作兵革不竭货力丕扬于后嗣用垂于帝式十圣济厥治孝仁平宽惟祖之则泽乆而逾深仁増而益髙人之戴唐永永无穷是故受命不于天于其人休符不于祥于其仁惟人之仁匪祥于天匪祥于天兹惟贞符哉未有䘮仁而乆者也未有恃祥而寿者也商之王以桑谷昌以雉雊大宋之君以法星寿郑以龙衰鲁以麟弱白雉亡汉黄犀死莽恶在其爲符也不胜唐德之代光绍明濬深鸿厖大保人斯无疆冝荐于郊庙文之雅诗祗告于德之休帝曰谌哉乃黜休祥之奏究贞符之奥思德之所未大求仁之所未备以极于邦治以敬于人事其诗曰于穆敬德黎人皇之惟贞厥符浩浩将之仁函于肤刃莫毕屠泽熯于爨炎以澣殄厥凶德乃敺乃夷懿其休风是喣是吹父子熈熈相宁以嬉赋彻而藏厚我糗粻刑轻以清我完靡伤贻我子孙百代是康十圣嗣于治仁后之子子思孝父易患于巳拱之戴之神具尔冝载掦于雅承天之嘏天之诚神冝鍳于仁神之曷依冝仁之归濮沿于北祝栗于南幅贠西东祗一乃心祝唐之纪后天罔坠祝皇之寿与地咸乆曷徒祝之心诚笃之神恊人同道以告之俾弥亿万年不震不危我代之延永永毗之仁增以崇曷不尔思有号于天佥曰呜唿咨尔皇灵无替厥符増广註释音辩唐柳先生集卷之一增广註释音辩唐柳先生集增广註释音辩唐柳先生集卷第二増广註释音辩唐柳先生集卷之二古赋佩韦赋柳子读古书覩直道守节者则壮之盖有激也恒惧过而失中庸之义慕西门氏佩韦以戒故作是赋其辞曰邈予生此下都兮块天质之悫醇日月迭而化升兮寖遁𥘉而枉神雕大素而生华兮汩末流以䘮眞睎往躅而周章兮懵倚伏其无垠丗旣夺予之大和兮眷授予以经常循圣人之通途兮郁纵臾而不扬犹悉力而究陈兮获贞则于典章嫉时以奋节兮悯已以抑志登嵩丘而垂目兮瞰中区之疆理横万里而极海兮頽风浩其四起恟惊怛而踯躅兮恶浮诈之相诡思贡忠于明后兮振敎导乎遐轨纷吾守此狂狷兮惧执竞而不柔探先哲之奥谟兮攀往列之洪休曰沈潜而刚克兮固谠人之嘉猷嗟行行而踬踣兮信往古之所仇彼穹壤之廓殊兮寒与暑而交修执中而俟命兮固仁圣之善谋吾祖士师之直道兮亦愀然于伐国尼父戮齐而诛卯兮本柔仁以作极蔺竦颜以诮秦兮入降廉犹臣仆吉优繇而布和兮残萑蒲以屏匿刿拔刃于霸侯兮退匑匑而畏服寛与勐其相济兮孰不颂兹之盛德克明哲而保躬兮恢大雅之所朂阳宅身以执刚兮卒易帅而蒙辜羽愎心以盭志兮首身离而不惩云岳岳而专强兮果黜志而乖图咸触屏以拒训兮肆殒越而就陵冶讦谏于昏朝兮名崩弛而䧟诛苟纵直而不羇兮乃变罹而祸仍歴九折而直奔兮固摧辕而失途遵大路而曲辙兮又求逹而不能广守柔以允塞兮抵暴梁而坏节家撝谦而温美兮胁子公而䘮哲义师仁而恶狠兮遂溃腾而灭裂斯委懦以从邪兮悼上蔡其何𥙷徐偃柔以屏义兮倐邦离而身虏桑弘和而却武兮涣宗覆而国举设任柔而自处兮蒙大戮而不悟故曰纯柔纯弱兮必削必薄纯刚纯强兮必䘮必亡韬义于中服和于躬和以义宣刚以柔通守而不迁兮变而无穷交得其宜兮乃获其终姑佩兹韦兮考古齐同乱曰韦之申申佩于躬兮本正生和探厥中兮哲人交修乐有终兮庶寡其过追古风兮瓶赋昔有智人善学鸱夷䲭夷蒙鸿罍罃相追謟诱吉士喜恱依随开喙倒腹斟酌更持味不苦口昏至莫知頽然纵傲与乱爲期视白成黒顚倒妍媸巳虽自售人或以危败衆亡国流连不归谁主斯罪鸱夷之爲不如爲瓶居井之眉钩深挹㓗淡泊是师和齐五味宁除渇饥不甘不坏乆而莫遗清白可鍳终不媚私利泽广大孰能去之绠絶身破何足怨咨功成事遂复于土泥归根反𥘉无虑无思何必巧曲徼觊一时子无我愚我智如斯牛赋若知牛乎牛之爲物魁形巨首垂耳抱角毛革踈厚牟然而鸣黄钟满脰抵触隆曦日耕百畒往来修直植乃禾黍自种自歛服箱以走输入官仓已不适口冨穷饱饥功用不有䧟泥蹷块常在草野人不慙愧利满天下皮角见用肩凥莫保或穿缄縢或实爼豆由是观之物无踰者不如羸驴服逐驽马曲意随势不择处所不耕不稼藿菽自与腾踏康庄出入轻举喜则齐鼻怒则奋踯当道长鸣闻者惊辟善识门户终身不惕牛虽有功于巳何益命有好丑非若能力愼勿怨尤以受多福解祟赋柳子旣谪犹惧不胜其口筮以玄遇干之八其賛曰赤舌烧城吐水于瓶其测曰君子解祟也喜而爲之赋胡赫炎薫熇之烈火兮而生夫人之齿牙上殚飞而莫遁旁穷走而逾加九泉焦枯而四海渗涸兮纷挥霍而要遮风雷唬唬以爲槖籥兮回禄煽怒而喊呀炖堪舆爲甗𨫼兮爇云汉而成霞邓林大椿不足以充于燎兮倒扶桑落棠胶轕而相义膏摇脣而増炽兮熖掉舌而弥葩沃无瓶兮扑无篲金流玉铄兮曽不自比于尘沙独凄巳而燠物愈腾沸而骹䶗吾惧夫灼烂灰㓕之爲祸往捜乎太玄之奥讼衆正诉羣邪曰去尔中躁与外挠姑务清爲室而静爲家苟能是则始也汝迩今也汝遐凉汝者进烈汝者賖譬之犹豁天渊而覆原燎夫何长喙之纷拏今汝不知清己之虑而恶人之譁不知静之爲胜而动焉是嘉徒遑遑乎狂奔而西傃盛气而长嗟不亦辽乎于是释然自得以冷风濯热以清源涤瑕履仁之实去盗之夸冠太清之玄冕佩至道之瑶华铺沖虚以爲席驾恬泊以爲车浏乎以游于万物者始彼狙雌倐施而以祟爲利者夫何爲邪惩咎赋惩咎愆以本始兮孰非余心之所求处卑污以闵丗兮固前志之爲尤始予学而观古兮怪今昔之异谋惟聦明爲可考兮追骏歩而遐游㓗诚之旣信直兮仁友蔼而萃之日施陈以系縻兮邀尧舜与之爲师上睢盱而混茫兮下驳诡而怀私旁罗列以交贯兮求大中之所冝曰道有象兮而无其形推变乗时兮与志相迎不及则殆兮过则失贞谨守而中兮与时偕行万类芸芸兮率由以宁刚柔弛张兮出入纶经登能抑枉兮白黒浊清蹈乎大方兮物莫能婴奉訏谟以植内兮欣余志之有获再徴信乎䇿书兮谓炯然而不惑愚者果于自用兮惟惧夫诚之不一不顾虑以周图兮专兹道以爲服谗妬构而不戒兮犹断断于所执哀吾党之不淑兮遭任遇之卒迫势危疑而多诈兮逢天地之否隔欲图退而保巳兮悼乖期乎曩昔欲操术以致忠兮衆呀然而互吓进与退吾无归兮甘脂润乎鼎镬幸皇鍳之明宥兮累郡印而南适惟罪大而宠厚兮冝夫重仍乎祸谪旣明惧乎天讨兮又幽慄乎鬼责惶乎夜寤而昼骇兮类麏䴥之不息凌洞庭之洋洋兮泝湘流之沄沄飘风击以扬波兮舟摧抑而廻邅日霾曀以昧幽兮云涌而上屯暮屑窣以淫雨兮听嗷嗷之哀猿衆鸟萃而啾号兮沸洲渚以连山漂遥逐其讵止兮逝莫属余之形䰟攅峦奔以纡委兮束汹涌之崩湍畔尺进而㝷退兮盪洄汨乎沦涟际穷冬而止居兮羁累棼以萦缠哀吾生之孔艰兮循凯风之悲诗罪通天而降酷兮不亟死而生爲逾再歳之寒暑兮犹贸贸而自持将沉渊而陨命兮讵蔽罪以塞祸惟㓕身而无后兮顾前志犹未可进路呀以划絶兮退伏匿又不果爲孤囚以终丗兮长拘挛而轗轲曩余志之脩骞兮今何爲此戾也夫岂贪食而盗名兮不混同于丗也将显身以直遂兮衆之所宜蔽也不择言以危肆兮固羣祸之际也御长辕之无桡兮行九折之峩峩却惊棹以横江兮泝凌天之腾波幸余死之巳缓兮完形躯之旣多苟余齿之有惩兮蹈前烈而不颇死蛮夷固吾所兮虽显宠其焉加配大中以爲偶兮谅天命之谓何闵生赋闵吾生之险阨兮纷䘮志以逢尤气沈欝以杳眇兮涕浪浪而常流膏液竭而枯居兮魄离散而逺游言不信而莫余白兮虽遑遑欲焉求合喙而隐志兮幽黙以待静爲与丗而斥谬兮固离披以顚陨骐骥之弃辱兮驽骀以爲骋玄虬蹶泥兮畏避鼃黾行不容之峥嵘兮质魁垒而无所隐鳞介藁以横陆兮鸱啸羣而厉吻心沈抑以不舒兮形低摧而自愍肆余目于湘流兮望九疑之垠垠波淫溢以不返兮苍梧欝其蜚云重华幽而野死兮丗莫得其伪眞屈子之悁微兮抗危辞以赴渊古固有此极愤兮矧吾生之藐艰列往则以考巳兮指斗极以自陈登髙嵒而企踵兮瞻故邦之殷辚山水浩以蔽亏兮路蓊勃以扬氛空庐頽而不理兮翳丘木之榛榛块穷老以沦放兮匪魑魅吾谁隣仲尼之不惑兮有垂训之謩言孟轲四十乃始持心兮犹希勇乎贲顾余质愚而齿减兮冝触祸以阽身知徙善而革非兮又何惧乎今之人噫禹绩之勤备兮曾莫理夫兹川殷周之廓大兮南不尽夫衡山余囚楚越之交极兮邈离絶乎中原壤污潦以坟洳兮蒸沸热而恒昏戯凫乎中庭兮蒹葭生于堂筵雄虺蓄形于木杪兮短狐伺景于深渊仰矜危而俯慄兮弭日夜之拳挛虑吾生之莫保兮忝代德之元醇孰眇躯之敢爱兮窃有继乎古先明神之不欺余兮庶激烈而有闻冀后害之无辱兮匪徒盖乎曩愆夣归赋罹摈斥以窘束兮余惟夣之爲归精气注以凝沍兮循旧郷而顾怀夕余寐于荒陬兮心慊慊而莫违质舒解以自恣兮息愔翳而愈微歘腾涌而上浮兮俄滉瀁之无依圎方混而不形兮颢醇白之霏霏上茫茫而无星辰兮下不见夫水陆君有鉥余以往路兮驭儗儗以回复浮云纵以直度兮云济余乎西北风纚纚以经耳兮类行舟迅而不息洞然于以弥漫兮虹蜺罗列而倾侧横冲飈以盪击兮忽中断而迷惑灵幽漠以瀄汩兮进怊怅而不得白日邈其中出兮隂霾披离以泮释施岳渎以定位兮㸦参差之白黒忽崩骞上下兮聊按行而自抑指故都以委坠兮瞰郷闾之脩直原田芜秽兮峥嵘榛棘乔木摧解兮垣庐不饰山嵎嵎以嵓立兮水汩汩以漂激魂恍惘若有亡兮涕汪浪以陨轼类曛黄之黭漠兮欲周流而无所极纷若喜而佁儗兮心回互以壅塞钟鼓喤以戒旦兮陶去幽而开寤罻蒙其复体兮孰云桎梏之不固精神之不可再兮余无蹈夫归路伟仲尼之圣德兮谓九夷之可居惟道大而无所入兮犹流游乎旷野者聃遁而适戎兮指淳茫以纵歩蒙庄之恢怪兮寓大鹏之逺去苟逺适之若兹兮胡爲故国之爲慕首丘之仁类兮斯君子之所誉鸟兽之鸣号兮有动心而曲顾胶余衷之莫能舍兮虽判析而不悟列兹夣以三复兮极明昏而告愬囚山赋楚越之郊环万山兮势腾踊夫波涛纷对廻合仰伏以离迾兮若重墉之相襃争生角逐上轶旁出兮其下坼裂而爲壕欣下頽以就顺兮曽不畒平而又髙沓云雨而渍厚土兮蒸欝勃其腥臊阳不舒以拥隔兮羣隂而爲曹侧耕危获苟以食兮哀斯民之増劳积林麓以爲丛棘兮虎豹咆口阚代狴牢之吠嘷予胡井眢以管视兮穷坎险其焉逃顾幽昧之罪加兮虽圣犹病夫嗷嗷匪兕吾爲柙兮匪豕吾爲牢积十年莫吾省者兮増蔽吾以蓬蒿圣日以理兮贤日以进谁使吾山之囚吾兮滔滔愈膏肓疾赋景公夣疾膏肓尚谓虚假命秦缓以候问遂伏身于堂下公曰吾今形体不衰筋力未寡子言其有疾者何也秦缓乃穷神极思曰夫上医疗未萌之兆中医攻有兆之者目定死生心存取舎亦犹卞和献含璞之璧伯乐相有孕之马然臣之遇疾如泥之处埏疾之遇臣如金之在冶虽九窍未拥四支且安肤腠营胃外强中干精气内伤神沮脉殚以热益热以寒益寒针灸不逹诚死之端巫新麦以爲䜟果不得其所餐公曰固知天赋性命知彼暄寒短不足悲脩不足欢哂彼医兮徒精厥术如何爲之可观医乃勃然变色攘𬒮而起子无让我我谓于子我之技也如石投水如弦激矢视生则生视死则死膏肓之疾不救衰亡之国不理巨川将溃非捧土之能塞大厦将崩非一木之能止斯言足以喻大子今察乎孰是爰有忠臣闻之愤怨忘寝废食擗摽感叹生死浩浩天地漫漫绥之则寿挠之则散善养命者鲐背鹤发成童儿善辅弼者殷辛夏桀爲周汉非药曷以愈疾非兵胡以定乱䘮亡之国在贤哲之所扶匡而忠义之心岂膏肓之所羁绊余能理亡国之刓弊愈膏肓之患难君谓之何以医曰夫八纮之外六合之中始自生灵及乎昆虫神安则存神䘮则终亦犹道之紊也患出于邪佞身之惫也疾生于火风彼膏肓之与顚覆匪药石而能攻者哉因此而言曰予今变祸爲福易曲成直宁关天命在我人力以忠孝爲干橹以信义爲封殖拯厥兆庶绥乎社稷一言而荧惑退舎一挥而羲和匪呉桑谷生庭而自灭野雉雊鼎而自息诚天地之无亲曷膏肓之能极医者遂口噤心醉跼歛茫然投弃针石匍匐而前吾谓治国在天子谓治国在贤吾谓命不可续子谓命将可延讵知国不足理疾不足痊佐荒淫爲圣主保夭寿而长年皆正直之是与庶将来之勉増广註释音辩唐柳先生集卷之二增广註释音辩唐柳先生集增广註释音辩唐柳先生集卷第三増广註释音辩唐柳先生集卷之三论封建论天地果无𥘉乎吾不得而知之也生人果有𥘉乎吾不得而知之也然则孰爲近曰有𥘉爲近孰明之由封建而明之也彼封建者更古圣王尧舜禹汤文武而莫能去之盖非不欲去之也势不可也势之来其生人之𥘉乎不𥘉无以有封建封建非圣人意也彼其𥘉与万物皆生草木榛鹿豕狉人不能搏噬而且无毛羽莫克自奉自卫荀卿有言必将假物以爲用者也夫假物者必争争而不巳必就其能断曲直者而听命焉其智而明者所伏必衆告之以直而不改必痛之而后畏由是君长刑政生焉故近者聚而爲羣之分其争必大大而后有兵陵夷迄于幽厉王室东徙而自列爲诸侯厥后问鼎之轻重者有之射王中肩者有之伐凡伯诛苌弘者有之天下乖盭无君君之心余以爲周之䘮乆矣徒建空名于公侯之上耳得非诸侯之盛强末大不掉之咎欤遂判爲十二合爲七国威分于陪臣之邦国殄于后封之秦则周之败端其在乎此矣秦有天下裂都㑹而爲之郡邑废侯卫而爲之守宰据天下之雄图都六合之上游摄制四海运于掌握之内此其所以爲得也不数载而天下大坏其有由矣亟役万人暴其威刑竭其货贿负锄挺谪戍之徒圜视而合从大唿而成羣时则有叛人而无叛吏人怨于下而吏畏于上天下相合杀守劫令而并起咎在人怨非郡邑之制失也汉有天下矫秦之枉徇周之制剖海内而立宗子封功臣数年之间奔命扶伤而不暇困平城病流矢陵迟不救者三代后乃谋臣献画而离削自守矣然而封建之始郡国居半时则有叛国而无叛郡秦制之得亦以明矣継汉而帝者虽百代可知也唐兴制州邑立守宰此其所以爲宜也然犹桀猾时起虐害方域者失不在于州而在于兵时则有叛将而无叛州州县之设固不可革也或者曰封建者必私其土子其人适其俗修其理施化易也守宰者苟其心思迁其秩而巳何能理乎余又非之周之事迹断可见矣列侯骄盈黩货事戎大凡乱国多理国寡侯伯不得变其政天子不得变其君私土子人者百不有一失在于制不在于政周事然也秦之事迹亦断可见矣有理人之制而不委郡邑是矣有理人之臣而不使守宰是矣郡邑不得正其制守宰不得行其理酷刑苦役而万人侧目失在于政不在于制秦事然也汉兴天子之政行于郡不行于国制其守宰不制其侯王侯王虽乱不可变也国人虽病不可除也及夫大逆不道然后掩捕而迁之勒兵而夷之耳大逆未彰姦利浚财怙势作威大刻于民者无如之何及夫郡邑可谓理且安矣何以言之且汉知孟舒于田叔得魏尚于冯唐闻黄霸之明审覩汲黯之简靖拜之可也复其位可也卧而委之以辑一方可也有罪得以黜有能得以赏朝拜而不道夕斥之矣夕受而不法朝斥之矣设使汉室尽城邑而侯王之纵令其乱人戚之而巳孟舒魏尚之术莫得而施黄霸汲黯之化莫得而行明谴而导之拜受而退巳违矣下令而削之缔交合从之谋周于同列则相顾裂眦勃然而起幸而不起则削其半削其半民犹瘁矣曷若举而移之以全其人乎汉事然也今国家尽制郡邑连置守宰其不可变也固矣善制兵谨择守则理平矣或者又曰夏商周汉封建而延秦郡邑而促尤非所谓知理者也魏之承汉也封爵犹建晋之承魏也因循不革而二姓陵替不闻延祚今矫而变之垂二百祀大业弥固何系于诸侯哉或者又以爲殷周圣王也而不革其制固不当复议也是大不然夫殷周之不革者是不得巳也盖以诸侯归殷者三千焉资以黜夏汤不得而废归周者八百焉资以胜殷武王不得而易徇之以爲安仍之以爲俗汤武之所不得巳也夫不得巳非公之大者也私其力于己也私其卫于子孙也秦之所以革之者其爲制公之大者也其情私也私其一已之威也私其尽臣畜于我也然而公天下之端自秦始夫天下之道理安斯得人者也使贤者居上不肖者居下而后可以理安今夫封建者继丗而理继丗而理者上果贤乎下果不肖乎则生人之理乱未可知也将欲利其社稷以一其人之视听则又有丗大夫丗食禄邑以尽其封略圣贤生于其时亦无以立于天下封建有爲之也岂圣人之制使至于是乎吾固曰非圣人之意也势也四维论管子以礼义廉耻爲四维吾疑非管子之言也彼所谓廉者曰不蔽恶也丗人之命廉者曰不苟得也所谓耻者曰不从枉也丗人之命耻者曰羞爲非也然则二者果义欤非欤吾见其有二维未见其所以爲四也夫不蔽恶者岂不以蔽恶爲不义而去之乎夫不苟得者岂不以苟得爲不义而不爲乎虽不从枉与羞爲非皆然然则廉与耻义之小节也不得与义抗而爲维圣人之所以立天下曰仁义仁主恩义主断恩者亲之断有冝之而理道毕矣蹈之斯爲道得之斯爲德履之斯爲礼诚之斯爲信皆由其所之而异名今管氏所以爲维者殆非圣人之所立乎又曰一维絶则倾二维絶则危三维絶则覆四维絶则灭若义之絶则廉与耻其果存乎廉与耻存则义果絶乎人旣蔽恶矣茍得矣从枉矣爲非而无羞矣则义果存乎使管子庸人也则爲此言管子而少知理道则四维者非管子之言也天爵论柳子曰仁义忠信先儒名以爲天爵未之尽也夫天之责斯人也则付刚健纯粹于其躬倬爲至灵大者圣神其次贤能所谓贵也刚健之气钟于人也爲志得之者运行而可大悠乆而不息拳拳于得善孜孜于嗜学则志者其一端耳纯粹之气注于人也爲明得之者爽逹而先觉鉴照而无隐盹盹于独见渊渊于黙识则明者又其一端耳明离爲天之用恒乆爲天之道举斯二者人伦之要尽是焉故善言天爵者不必在道德忠信明与志而巳矣道德之于人犹隂阳之于天也仁义忠信犹春秋冬夏也举明离之用运恒乆之道所以成四时而行隂阳也宣无隐之明着不息之志所以备四美而冨道德也故人有好学不倦而迷其道挠其志者明之不至耳有照物无遗而荡其性脱其守者志之不至耳明以鉴之志以取之役用其道德之本舒布其五常之质充之而弥六合播之而奋百代圣贤之事也然则圣贤之异愚也职此而巳使仲尼之志之眀可得而夺则庸夫矣授之于庸夫则仲尼矣若乃明之逺迩志之恒乆庸非天爵之有级哉故圣人曰敏以求之明之谓也爲之不猒志之谓也道德与五常存乎人者也克明而有常受于天者也呜唿后之学者尽力于所及焉或曰子所谓天付之者若开府库焉量而与之耶曰否其各合乎气者也庄周言天曰自然吾取之守道论或问曰守道不如守官何如对曰是非圣人之言传之者误也官也者道之器也离之非也未有守官而失道守道而失官之事者是固非圣人言乃传之者误也夫皮冠者是虞人之物也物者道之凖也守其物由其准而后其道存焉苟舎之是失道也凡圣人之所以爲经纪爲名物无非道者命之曰官官是以行吾道云尔是且夫官所以行道也而曰守道不如守官盖亦䘮其本矣未有守官而失道守道而失官之事者也是非圣人之言传之者误也果矣时令论上吕氏春秋十二纪汉儒论以爲月令措诸礼以爲大法焉其言有十二月七十有二候迎日歩气以追寒暑之序类其物冝而逆爲之备圣人之作也然而圣人之道不穷异以爲神不引天以爲髙利于人备于事如斯而巳矣观月令之说茍以合五事配五行而施其政令离圣人之道不亦逺乎凡政令之作有俟时而行之者有不俟时而行之者是故孟春修封疆端径术相土冝无聚大衆季春利堤防逹沟渎止田猎备𧖟器合牛马百工无悖于时孟夏无起土功无发大衆观农勉人仲夏班马政聚百药季夏行水杀草粪田畴美土疆土功兵事不作孟秋纳材苇仲秋劝人种麦季秋休百工人皆入室具衣裘举五谷之要合秩刍养牺牲趋人収歛务蓄菜伐薪爲炭孟冬筑城郭穿窦窖修囷仓谨盖藏劳农以休息之収水泽之赋仲冬伐木取竹箭季冬讲武习射御出五谷种计耦耕具田器合诸侯制百县轻重之法贡赋之数斯固俟时而行之所谓敬授人时者也其余郊庙百祀亦古之遗典不可以废诚使古之爲政者非春无以布德和令行庆施恵养㓜少省囹圄赐贫穷礼贤者非夏无以賛杰俊遂贤良举长大行爵出禄断薄刑决小罪节嗜慾静百官非秋无以选士励兵任有功诛暴慢明好恶修法制养衰老申严百刑斩杀必当非冬无以赏死事恤孤寡举阿党易关市来商旅审门闾正贵戚近习罢官之无事者去器之无用者则其阙政亦以繁矣斯固不俟时而行之者也变天之道絶地之理乱人之纪舎孟春则可以有事乎作淫巧以荡上心舎季春则可以爲之者乎夫如是内不可以纳于君心外不可以施于人事勿书之可也又曰反时令则有飘风暴雨霜雪水潦大旱沈隂氛雾寒暖之气大疫风欬嚏疟寒疥疠之疾螟蝗五谷瓜瓠果实不成蓬蒿藜莠并兴之异女灾胎夭伤水火之讹㓂戎来入相掠兵革并起道路不通边境不宁土地分裂四鄙入堡流亡迁徙之变若是者特瞽史之语非出于圣人者也然则夏后周公之典逸矣时令论下或者曰月令之所作以爲君人者法也盖非爲聦明睿智者爲之将虑后代有昏昧傲诞而肆于人上忽先王之典举而废之近而取之若陈隋之季是也故取仁义礼智信之事附于时令俾时至而有以发之也不爲之将因循放荡而皆无其意焉尔于是又爲之言五行之反戾相荡相摩妖灾之说以震动于厥心古之所以防昏乱之术也今子发而扬之使前人之奥祕布露显明则后之人而又何惮耶曰圣人之爲教立中道以示于后曰仁曰义曰礼曰智曰信谓之五常言可以常行者也防昏乱之术爲之勤然书于方册兴亡治乱之致永守是而不去也未闻其威之以怪而使之时而爲善所以滋其怠傲而忘理也语怪而威之所以炽其昏邪淫惑而爲祷禳厌胜鬼怪之事以大乱于人也且吾子以爲畏册书之多孰与畏人之言使愕者言仁义利害焯乎列于其前而犹不悟奚暇顾月令哉是故圣人爲大经以存其直道将以遗后丗之君臣必言其中正而去其竒衺其有嚚然而不顾者虽圣人复生无如之何又何册书之有若陈隋之季暴戾淫放则无不爲矣求之二史岂复有行月令之事者乎然而其臣可劲悍者争而与之言先王之道犹十百而一遂焉然则月令之无益于陈隋亦固矣立大中去大惑舍是而曰圣人之道吾未信也用吾子之说罪我者虽穷万丗吾无憾焉尔㫁刑论上㫁刑论下余旣爲断刑论或者以释刑复于余其辞云云余不得巳而爲之一言焉夫圣人之爲赏罚者非他所以惩劝者也赏务速而后有劝罚务速而后有惩必曰赏以春夏而刑以秋冬而谓之至理者伪也使秋爲善者必俟春夏而后赏则爲善者必怠春爲不善者必俟秋冬而后罚则爲不善者必懈爲善者怠爲不善者懈是敺天下之人而入于罪也敺天下之人入于罪又缓而慢之以滋其懈怠此刑所以不措也必使爲善者不越月踰时而得其赏则人勇而有劝焉爲不善者不越月踰时而得其罚则人惧而有惩焉爲善者日以有劝爲不善者日以有惩是敺天下之人而从善逺罪也敺天下之人而从善逺罪是刑之所以措而化之所以成也或者务言天而不言人是惑于道者也胡不谋之人心以熟吾道吾道之尽而人化乎是知苍苍者焉能与吾事而暇知之哉果以爲天时之可得顺大和之可得致则全吾道而得之矣全吾道而不得者非所谓天也非所谓大和也是亦必无而巳矣又何必枉吾之道曲顺其时以謟是物哉吾固知顺时之得天不如顺人顺道之得天也何也使犯死者自春而穷其辞欲死不可得贯三木加连鎻而致之狱更大暑者数月痒不得搔痺不得摇痛不得摩饥不得时而食渇不得时而饮目不得瞑支不得舒怨号之声闻于里人如是而大和之不伤天时之不逆是亦必无而巳矣彼其所宜得者死而巳也又若是焉何哉或者乃以爲雪霜者天之经也雷霆者天之权也非常之罪不时可以杀人之权也当刑者必顺时而杀人之经也是又不然夫雷霆雪霜者特一气耳非有心于物者也圣人有心于物者也春夏之有雷霆也或发而震破巨石裂大木木石岂爲非常之罪也哉秋冬之有霜雪也举草木而残之草木岂有非常之罪也哉彼岂有惩于物也哉彼无所惩则效之者惑也果以爲仁必知经智必知权是又未尽于经权之道也何也经也者常也权也者逹经者也皆仁智之事天下之心夫然后得行焉古之守臣有朘人之财危人之生而又害贤人者内必弃于其人外必弃于诸侯从而后加伐焉动必克矣然犹校德而后举量力而后㑹备三有余而以用其人一曰义有余二曰人力有余三曰货食有余是三者大备则又立其礼正其名脩其辞其害物也小则诰誓徴令不过其隣虽大不出所暴非有逆天地横四海者不以动天下之师故师不踰时而功成焉斯爲人之举也故公之公之而钟鼓作焉夫所谓侵之者独以其负固不服而壅王命也内以保其人外不犯于诸侯其过恶不足暴于天下致文告修文德而又不变然后以师问焉是爲制命之举非爲人之举也故私之私之故钟鼓不作斯圣人之所志也周道旣瓌兵车之轨交于天下而罕知侵伐之端焉是故以无道而正无道者有之以无道而正有道者有之不増德而以遂威者又有之故丗日乱一变而至于战国而生人耗矣是以有其力无其财君子不以动衆有其力有其财无其义君子不以帅师合是三者而明其公私之说而后可焉呜唿后之用师者有能观其侵伐之论则善矣六逆论春秋左氏言卫州吁之事因载六逆之说曰贱妨贵少陵长逺间亲新间旧小加大淫破义六者乱之本也余谓少陵长小加大淫破义是三者固诚爲乱矣然其所谓贱妨贵逺间亲新间旧虽爲理之本可也何必曰乱夫所谓贱妨贵者盖斥言择嗣之道子以母贵者也若贵而愚贱而圣且贤以是而妨之其爲理本大矣而可舍之以从斯言乎此其不可固也夫所谓逺间亲新间旧者盖言任用者之道也使亲而旧者愚逺而新者圣且贤以是而间之其爲理本亦大矣又可舍之以从斯言乎必从斯言而乱天下谓之师古训可乎此又不可者也呜唿是三者择君置臣之事天下理乱之本也爲书者执斯言着一定之论以遗后代上智之人固不惑于是自中人而降守以爲大据而以致败乱者固不乏焉晋厉死而悼公入乃理宋襄嗣而子鱼退乃乱贵不足尚也秦用张䘵而黜穰侯乃安魏相成璜而踈呉起乃危亲不足与也苻氏进王勐而杀樊丗乃兴胡亥任赵髙而族李斯乃灭旧不足恃也顾所信何如耳然则斯言殆可以废矣噫古之言理者罕能尽其说建一言立一辞则臲危瓦而不安谓之是可也谓之非亦可也混然而巳教于后丗莫知其所以去就明者慨然将定其是非则拘儒瞽生相与羣而咻之以爲狂爲怪而欲丗之多有知者可乎夫中人可以及化者天下爲不少矣然而罕有知圣人之道则固爲书者之罪也増广註释音辩唐柳先生集卷之三增广註释音辩唐柳先生集增广註释音辩唐柳先生集卷第四増广註释音辩唐柳先生集卷之四议辩晋文公问守原议晋文公旣受原于王难其守问寺人㪍鞮以卑赵衰余谓守原政之大者也所以承天子树霸功致命诸侯不冝谋及媟近以沗王命而晋君择大任不公议于朝而私议于宫不博谋于卿相而独谋于寺人虽或衰之贤足以守国之政不爲败而贼贤失政之端由是滋矣况当其时不乏言议之臣乎狐偃爲谋臣先轸将中军晋君䟽而不咨外而不求乃卒定于内竖其可以爲法乎且晋君将袭齐桓之业以翼天子乃大志也然而齐桓任管仲以兴进竖刀以败则获原启疆适其始政所以观视诸侯也而乃背其所以兴迹其所以败然而能霸诸侯者以土则大以力则疆以义则天子之册也诚畏之矣乌能得其心服哉其后景监得以相卫鞅弘石得以杀望之设之者晋文公也呜唿得贤臣以守大邑则问非失举也盖失问也然犹羞当时䧟后代若此况于问与举又两失者其何以救之哉余故着晋君之罪以附春秋许丗子止赵盾之义駮复雠议臣伏见天后时有同州下邽人徐元庆者父爽爲县尉赵师韫所杀卒能手刃父雠束身归罪常时谏臣陈子昻建议诛之而旌其闾且请编之于令永爲国典臣窃独过之臣闻礼之大本以防乱也若曰无爲贼虐凡爲子者杀无赦刑之大本亦以防乱也若曰无爲贼虐凡爲治者杀无赦其本则合其用则异旌与诛莫得而并焉诛其可旌兹谓滥黩刑甚矣旌其可诛兹谓僣坏礼甚矣果以是示于天下传于后代趍义者不知所向违害者不知所立以是爲典可乎盖圣人之制穷理以定赏罚本情以正褒贬统于一而巳矣向使刺谳其诚伪考正其曲直原始而求其端则刑礼之用判然离矣何者若君之父不䧟于公罪师韫之诛独以其私怨奋其吏气虐于非辜州牧不知罪刑官不知问上下蒙冒吁号不闻而元庆能以戴天爲大耻枕戈爲得礼处心积虑以冲雠人之胷介然自克即死无憾是守礼而行义也执事者冝有慙色将谢之不暇而又何诛焉其或元庆之父不免于罪师韫之诛不愆于法是非死于吏也是死于法也法其可雠乎雠天子之法而戕奉吏之法是悖骜而凌上也执而诛之所以正邦典而又何旌焉且其议曰人必有子子必有亲亲亲相雠其乱杂救是惑于礼也甚矣礼之所谓雠者盖其冤抑沉痛而号无告也非谓抵罪触法䧟于大戮而曰彼杀之我乃杀之不议曲直暴寡胁弱而巳其非经背圣不亦甚哉周礼调人掌司万人之雠凡杀人而义者令勿雠雠之则死有反杀者邦国交雠之又安得亲亲相雠也春秋公羊传曰父不受诛子复雠可也父受诛子复雠此推刃之道复雠不除害今若取此以断两下相杀则合于礼矣且夫不忘雠孝也不爱死义也元庆能不越于礼服孝死义是必逹理而闻道者也夫逹理闻道之人岂其以王法爲敌雠者哉议者反以爲戮黩刑坏礼其不可以爲典明矣请下臣议附于令有断斯狱者不冝以前议从事谨议桐叶封弟辩古之传者有言成王以桐叶与小弱弟戯曰以封汝周公入贺王曰戯也周公曰天子不可戯乃封小弱弟于唐吾意不然王之弟当封耶周公冝以时言于王不待其戯而贺以成之也不当封耶周公乃成其不中之戯以地以人与小弱者爲之主其得爲圣乎且周公以王之言不可苟焉而巳必从而成之耶设有不幸王以桐叶戯妇寺亦将举而从之乎凡王者之德在行之何若设未得其当虽十易之不爲病要于其当不可使易也而况以其戯乎若戯而必行之是周公教王遂过也吾意周公辅成王冝以道从容优乐要归之大中而巳必不逢其失而爲之辞又不当束缚之驰骤之使若牛马然急则败矣且家人父子尚不能以此自克况号爲君臣者耶是直小丈夫缺缺者之事非周公所冝用故不可信或曰封唐叔史佚成之辨列子刘向古称博极羣书然其録列子独曰郑穆公时人穆公在孔子前几百歳列子书言郑国皆云子产邓析不知向何以言之如此史记郑繻公二十四年楚悼王四年围郑郑杀其相驷子阳子阳正与列子同时是歳周安王三年秦惠王韩列侯赵武侯二年魏文侯二十七年燕釐公五年齐康公七年宋悼公六年鲁穆公十年不知向言鲁穆公时遂误爲郑耶不然何乖错至如是其后张湛徒知怪列子书言穆公后事亦不能推知其时然其书亦多増窜非其实要之庄周爲放依其辞其称夏棘徂公纪渻子李咸等皆出列子不可尽纪虽不槩于孔子道然其虚泊寥阔居乱丗逺于利祸不得逮于身而其心不穷易之遁丗无闷者其近是欤余故取焉其文辞类庄子而尤质厚少爲作好文者可废耶其杨朱力命疑其杨子书其言魏牟孔穿皆出列子后不可信然观其辞亦足通知古之多异术也读焉者愼取之而巳矣辩文子文子书十二篇其传曰老子弟子其辞时有若可取其指意皆本老子然其书盖駮书也其浑而类者少窃取他书以合之者多凡孟子辈数家皆见剽窃峣然而出其类其意绪文辞义牙相抵而不合不知人之増益之欤或者衆爲聚歛以成其书欤然观其往往有可立者又颇惜之悯其爲之也劳今刋去谬恶乱杂者取其似是者又颇爲发其意藏于家论语辩二篇上篇或问曰儒者称论语孔子弟子所记信乎曰未然也孔子弟子曽参㝡少少孔子四十六歳曽子老而死是书记曽子之死则去孔子也逺矣曽子之死孔子弟子略无存者矣吾意曽子弟子之爲之也何哉且是书载弟子必以字独曽子有子不然由是言之弟子之号之也然则有子何以称子曰孔子之殁也诸弟子以有子爲似夫子立而师之其后不能对诸子之问乃叱避而退则固甞有师之号矣今所记独曽子最后死余是以知之盖乐正子春子思之徒与爲之尔或曰孔子弟子甞杂记其言然而卒成其书者曽氏之徒也下篇尧曰咨尔舜天之历数在尔躬四海困穷天禄永终舜亦以命禹余小子履敢用玄牡敢昭告于皇天后土有罪不敢赦万方有罪罪在朕躬朕躬有罪无以尔万方或问之曰论语书记问对之辞尔今卒篇之首章然有是何也柳先生曰论语之大莫大乎是也是乃孔子常常讽道之辞云尔彼孔子者覆生人之器也上言尧舜之不遭而禅不及已下之无汤之势而己不得爲天吏生人无以泽其德日视闻其劳死怨唿而己之德涸焉无所依而施故于常常讽道云尔而止也此圣人之大志也无容问对于其间弟子或知之或疑之不能明相与传之故于其爲书也卒篇之首严而立之辩鬼谷子元冀好读古书然甚贤鬼谷子爲其指要几千言鬼谷子要爲无取汉时刘向班固録书无鬼谷子鬼谷子后出而险盭峭薄恐其妄言乱丗难信学者冝其不道而丗之言纵横者时葆其书尤者晚乃益出七术怪谬异甚不可考校其言益竒而道益陿使人狙狂失守而易于䧟坠幸矣人之葆之者少今元子又文之以指要呜唿其爲好术也过矣辩晏子春秋司马迁读晏子春秋髙之而莫知其所以爲书或曰晏子爲之而人接焉或曰晏子之后爲之皆非也吾疑其墨子之徒有齐人者爲之墨好俭晏子以俭名于丗故墨子之徒尊着其事以増髙爲已术者且其旨多尚同兼爱非乐节用非厚葬乆䘮者是皆出墨子又非孔子好言鬼事非儒明鬼又出墨子其言问枣及古冶子等尤怪诞又往往言墨子闻其道而称之此甚显白者自刘向歆班彪固父子皆録之儒家中甚矣数子之不详也盖非齐人不能具其事非墨子之徒则其言不若是后之録诸子书者冝列之墨家非晏子爲墨也爲是书者墨之道也辩亢仓子太史公爲庄周列传称其爲书畏累亢桑子皆空言无事实今丗有亢桑子书其首篇出庄子而益以庸言盖周所云者尚不能有事实又况取其语而益之者其爲空言尤也刘向班固録书无亢仓子而今之爲术者乃始爲之传注以教于丗不亦惑乎辩鹖冠子余读贾谊鵩赋嘉其词而学者以爲尽出鹖冠子余往来京师求鹖冠子无所见至长沙始得其书读之尽鄙浅言也唯谊所引用爲美余无可者吾意好事者伪爲其书反用鵩赋以文饰之非谊育所取之决也太史公伯夷列传称贾子曰贪夫殉财列士殉名夸者死权不称鹖冠子迁号爲博极羣书假令当时有其书迁岂不见耶假令眞有鹖冠子书亦必不取鵩赋以充入之者何以知其然耶曰不类増广註释音辩唐柳先生集卷之四增广註释音辩唐柳先生集增广註释音辩唐柳先生集卷第五増广註释音辩唐柳先生集卷之五碑箕子碑凡大人之道有三一曰正蒙难二曰法授圣三曰化及民殷有仁人曰箕子实具兹道以立于丗故孔子述六经之旨尤殷勤焉当纣之时大道悖乱天威之动不能戒圣人之言无所用进死以併命诚仁矣无益吾祀故不爲委身以存祀诚仁矣与亡吾国故不忍具是二道有行之者矣是用保其明哲与之俯仰晦是謩范辱于囚奴昏而无邪隤而不息故在易曰箕子之明夷正蒙难也及天命旣改生人以正乃出大法用爲圣师周人得以序彜伦而立大典故在书曰以箕子归作洪范法授圣也及封朝鲜推道训俗惟德无陋惟人无逺用广殷祀俾夷爲华化及民也率是大道藂于厥躬天地变化我得其正其大人欤于虖当其周时未至殷祀未殄比干巳死微子巳去向使纣恶未稔而自毙武庚念乱以图存国无其人谁与兴理是固人事之或然者也然则先生隐忍而爲此其有志于斯乎唐某年作庙汲郡歳时致祀嘉先生独列于易象作是颂云蒙难以正授圣以謩宗祀用繁夷民其苏宪宪大人显晦不渝圣人之仁道合隆污明哲在躬不陋爲奴沖譲居礼不盈称孤髙而无危卑不可踰非死非去有怀故都时诎而伸卒爲丗模易象是列文王爲徒大明宣昭崇祀式孚古阙颂辞继在后儒道州文宣王庙碑谨案某年月日儒师河东薛公伯髙由尚书刑部郎中爲道州明年二月丁亥公用牲币祭于先圣文宣王之庙夜漏未尽三刻公玄冕以入就位于庭惕焉深惟夫子之祀爰自京师太学徧于州邑遐阔僻陋咸用斯时致奠展诚宿燎设悬罇爼旂章粲穆布列周天之下呜唿夫子之道闳肆尊显二帝三王其无以侔大也然其堂庭陋椽栋毁坠曽不及浮图外说克壮厥居水潦仍至歳加荡沃公蹙然不宁若罔获承旣祭而出登墉以望爰得美地丰衍端夷水环以流有頖宫之制是日树表列位由礼冝然后节用以制货财乗时以僦功役逾年而克有成庙舎峻整阶序廓大讲肄之位师儒之室立廪以周食圃畦以毓𬞞权其子母赢且不竭由是邑里之秀民感道怀和更来门下咸愿服儒衣冠由公训程公摄衣登席亲释经㫖丕谕本统父庆其子长励其㓜化用兴行人无诤讼公又曰夫子称门弟子颜回爲庶几其后从于陈蔡亦各有号言出一时非尽其徒也于后失厥所谓妄异科第坐祀十人以爲哲岂夫子志哉余案月令则曰释奠于先圣先师国之故也乃立夫子像配以颜氏笾豆旣嘉笙镛旣成九年八月丁未公祭于新庙退考疑义合以燕飨万民翼翼观礼识古于是春秋师晋陵蒋坚易师沙门凝𧦬助敎某学生某等来告愿刻金石明夫子之道及公之勤惟夫子极于化𥘉冥于道先羣儒咸称六籍具存苟賛其道若誉天地之大褒日月之明非愚则惑不可犯也惟公探夫子之志考有国之制先施彞典革正道本俾是荒服移爲阙里在周则鲁侯申能修頖宫诗有其歌在汉蜀守文翁能首儒学史有其賛今公法古之大同于鲁化人之艰侔于蜀盍铭兹德以告于史氏而刋之兹碑铭曰荆楚之阳厥服惟荒民鲜由仁帝降其良振振薛公惟德之造赤旂金节来莅于道师儒咸㑹嘉有攸告吉日丁亥献于頖宫庭燎伊煌有焕其容公升于位心莫不㳟爰念圣祀徧于海邦服冕陈器州邑攸同感忻以欷思报圣功卜迁于嘉惟吉之逢畇畇其原旣夷且大涣其流实环于外作庙有严昭祀显配絜兹器用观礼斯㑹布筵依位作廪伊秩以丰其仪以壮其室新宫旣成崇报孔明于古有经公粹厥诚邦民之良弁服是缨公躬讲论䖍黙以听公降酬酢进退齐平柔肌洽体莫不充盈归懽于心父子弟兄钦惟圣王厥道无涯丗有颂辞益疚其多公斯考礼民感休嘉从于鲁风祗以咏歌公钖于天眉寿来加公赉于王休命是荷师于辟雍大邦以和侑酳申申王道式讹诸儒作诗思继頖水丕扬厥声以告太史柳州文宣王新修庙碑仲尼之道与王化逺迩惟柳州古爲南夷椎䯻卉裳攻刼闘暴虽唐虞之仁不能柔秦汉之勇不能威至于有国始循法度置吏奉贡咸若采卫冠带宪令进用文事学者道尧舜孔子如取诸左右执经书引仁义旋辟唯诺中州之士时或病焉然后知唐之德大以遐孔氏之道尊而明元和十年八月州之庙屋坏几毁神位刺史柳宗元始至大惧不任以坠教基丁未奠荐法齐时事礼不克施乃合𥘉亚终献三官衣布洎于赢财取土木金石徴工僦功完旧益新十月乙丑王宫正室成乃安神栖乃正法庭祗㑹羣吏卜日之吉䖍告于王灵曰昔者夫子甞欲居九夷其时门人犹有惑圣言今夫子代千有余载其教始行至于是邦人去其陋而本于儒孝父忠君言及礼义又况巍然炳然临而炙之乎惟夫子以神道设教我今罔敢知钦若兹教以宁其神追思告诲如在于前苟神之在曷敢不䖍居而无陋罔贰昔言申陈严祀永永是尊丽牲有碑刻在庙门终南山祠堂碑贞元十二年夏洎秋不雨穑人焦劳嘉谷用虞皇帝使中谒者祷于终南申命京兆尹韩府君祗饰祀事考视祠制以爲栋宇不称冝有加饰遂命盩厔令裴均䖍承圣谟剏制祠堂乃徴土工木工石工备器执用来㑹祠下斩板榦砻柱础陶瓴甓筑垣墉恢度旧制立三筵六㝷旣兴功玄云触石霈泽周𬒳植物擢茂期于丰登神道感而宣灵人心欢而致和嘉气充溢抃蹈布野于是邑令僚吏至于胥徒黄髪耆文野夫版尹佥曰盖闻名山之列天下也其有能奠方域产财用兴云雨于祭法冝在祀典惟终南据天之中在都之南西至于襃斜又西至陇首以临于戎东至于商颜又东至于太华以距于关寔能作固以屏王室其物产之厚器用之出则璆琳琅玕夏书载焉纪堂条枚秦风咏焉今其神又能对于祷祝化荒爲穣易沴爲和厥功章明冝受大礼俾有慿託而宣其烈也非我后敬神重谷则曷能发大号尊明灵非我公勤人奉上则曷能对休命作新庙人事旣备神用时若丰我公田遂及我私粢盛无虞储峙用充厥猷茂哉遂相与东向蹈舞拜手稽首愿颂帝力且宣神德永着终古辞曰皇帝垂德制定统极神道泰宁祀典修饰禳祈禜雩皆有准程顾惟终南祠位陋不称显名爰降制诏充大厥宇启寤诚明昭感神衷道宣天休获此利贞笃灾愆阳化爲丰穰实我粢盛人頼蓄给鼓腹而歌以乐其生巍巍灵山兴利产财作固镐京拥其嘉休眷祐于人永宅厥灵弈弈新庙整顿端庄神位密清后祀承则絜心勤礼导畅纯精邑吏啬夫鲐背鲵齿愿垂表经颂宣圣德篆刻金石永丗飞声太白山祠堂碑雍州西南界于梁其山曰太白其地恒寒氷雪之积未尝已也其人以爲神故歳水旱则祷之寒暑乖候则祷之厉疾降则祷之咸若有答焉者贞元十二年孟秋旱甚皇帝遇灾悼惧分命祷祀至于兹山又诏京兆尹冝饰祠庙遂下令于甸邑邑令裴均临事有恪革去狭陋恢闳栋宇阶室之广三倍其𥘉翌日大雨黍稷用丰野夫讙謡钦圣信神愿垂颂声刻在金石文曰碑隂文时尹韩府君讳臯祗奉制诏发付邑吏令裴府君讳均承荷君公之命督就祠宇莅事谨甚克媚神意用获显贶邑人灵之其事遂闻诏事嘉异劳主者甚厚乃刻兹石立于西序右阶之下肆列裴氏之政于碑之隂惟君教行于家德施于人抚字惠厚柔仁博爱之道洽于鳏婺矛牙廉毅肃给威㫁勐制之令行于强御狱讼不私于上罪责不及于下农事课励厚生克勤征赋首入而其人益赡创立传馆平易道路改作甚力而其人弥逸韩府君毎用嘉褒称其理爲甸服㝡今兹设庙位神神欢而宁冝爲君之诚敬克合于上用启之也不可以不志湘源二妃庙碑元和九年八月二十日湘源二妃庙灾司功掾守令彭城刘知刚主簿安邑卫之武告于州刺史御史中丞清河崔公能祗栗厥戒㑹羣吏洎衆工发开元诏书惧废守祀搜赢羡均节委积咸执牍聿至于祠下稽度旣备佣役惟时斩木于上游陶埴于水涯廼桴廼载工逸事遂作貌显严粲然而威十有一月庚辰陈奠荐辞立石于庙门之宇下惟父子夫妇人道之大大哉二神咸极其㑹爲子而父尧爲妇而夫舜齐圣并明弼成授受内若嚚瞽上承辉光克艰以乂德罔不至帝旣野死神亦不返食于兹川古有常典敺祓孽恢宣淑灵敢或失聀以奸天刑有翼其躬有苾其馨沉牲爰告即石是铭铭曰渊懿承圣舜妻尧女德形嬀汭神位湘浒揆兹有𥘉克硕厥宇唐命秩祀兹邑攸主毛牷旣椒馨爰糈胤于万年期保伊祜潜火煽孽炖于融风神用播迁时罔克龚邑令羣吏告于君公廉用积余以就尔功桴木负埴载流于江旣夷以成崇宇峻墉絜严清间左右率从神乐来归徒御雍雍神旣安止邦人载喜奉其吉玉以对嘉祉南风湑湑湘水如舞将子无讙神听钟鼓丰其交报邦邑是与刻此乐歌以极终古饶娥碑饶娥饶人饶姓娥名丗渔鄱水娥爲室女渊懿靖专虽小家未甞出游治絺葛供女事循整郷闾敬式娥父醉渔风卒起不能舟遂以溺死求尸不得娥闻父死走哭水上三日不食耳鼻流血气尽伏死明日尸出鼋鱼鼍蛟浮死万数塞川下流鄱旁小民悲感怨号以爲神竒县人郷人㑹钱具仪塟娥鄱水西横道上追思不足相与作石以诒后丗其辞曰生德无类气灵而休嗟兹孝娥惟行之周渊懿含贞好靖不游纎葛絺纻克供以修蒸蒸在家其父丗渔饮酒不节死乎风涛匐匍来哭号天以唿颜目耳鼻膏血交流三日顿踣气竭形枯父尸旣岀孝质巳殂龟鼈鼋鼍有蛟洎鱼充流溢岸旁出仰浮见怪形异适与我谋鄱民哀号或以颂歌齐女色忧伤槐罢诛赵姬完父操棹爰讴肉刑不施汉美淳于烈烈孝娥水死上虞娥之至德实与爲俦恒人有言惟教是图懿兹德女家丗不儒竒行特出神道莫酬穷哀罔泄终古以留郷人好礼爰立兹丘建铭当道过者下车唐故特进赠开府仪同三司杨州大都督南府君睢阳庙碑急病让夷义之先图国忘死贞之大利合而动乃市贾之相求恩加而感则报施之常道睢阳所以不阶王命横絶凶威超千祀而挺生奋百代而特立者也时惟南公天与拳勇神资机智艺穷百中豪出千人不遇兴词郁尨眉之都尉数竒见惜挫猨臂之将军天寳末冦剧慿陵隳突河华天旋亏斗极之位地圯积狐狸之穴亲贤在庭子骏陈謩以佐命元老用武夷甫委师而劝进惟公与南阳张公廵髙阳许公逺义气悬合訏谋大同誓鸠武旅以遏横溃裂裳而千里来应左袒而一唿皆至柱厉不知而死难狼瞫见黜而奔师忠谋㓪然万夫齐力公以推让且专奋击爲马军兵马使出战则羣校同强入守而百雉齐固𥘉据雍丘谓非要害将保江淮之臣庶通南北之奏复拔我义类扼于睢阳前后捕斩要遮凶气连沮汉兵巳絶守䟽勒而弥坚虏骑虽强顿盱眙而不进贼徒乃弃疾于我悉衆合围技虽穷于九攻志益专于三板偪阳悬布之劲汧城凿穴之竒息意牵羊羞郑师之大临甘心易子鄙宋臣之病告诸侯环顾而莫救国命阻絶而无归以有尽之疲人敌无巳之强冦公乃跃马溃围驰出万衆抵贺兰进明乞师进明乃张乐侑食以好聘待之公曰弊邑父子相食而君辱以燕礼独何心欤乃自噬其指曰噉此足矣遂恸哭而返即死孤城首碎秦庭终懵无衣之赋身离楚野徒伤带劒之辞至德二年十月城䧟遇害无传爕之叹息有周苛之慷慨闻义能徙果其𥘉心烈士抗词痛臧洪之同日直臣致愤惜蔡㳟于累旬朝廷加赠特进杨州都督定功爲第一等与张氏许氏并立庙睢阳歳时致祭男在襁褓皆受显秩赐之土田葬刻鲍信之形陵图庞德之状纳官其子见勾践之心羽林字孤知孝武之志举门関于周典徴印绶于汉仪王猷以光宠钖斯备于戯睢阳之事不惟以能死爲勇善守爲功所以出竒以耻敌立慬以怒㓂俾其专力于东南而去备于西北力专则坚城必䧟备去则天讨可行是故即城䧟之辰爲克敌之日丗徒知力保于江淮而不知功靖乎丑虏论者或未之思欤公讳霁云字某范阳人有子曰承嗣七岁爲婺州别驾赐绯鱼袋歴施涪二州服忠思孝无替负荷惧祠宇乆逺德音不形愿斵坚石假辞纪美惟公信以许其友刚以固其志仁以残其肌勇以振其气忠以摧其敌烈以死其事出乎内者合于贞行乎外者贯于义是其所以奋百代而超千祀者矣其志不亦冝乎庙貌斯存碑表攸託洛阳城下思郷之梦傥来麒麟阁中即图之词可继铭曰贞以图国义惟急病临难忘身见危致命汉宠死事周崇死政烈烈南公忠出其性控扼地利奋扬兵柄东护呉楚西临周郑婪婪羣凶害气弥盛长蛇封豕踊跃不定屹彼睢阳制其要领横溃不流疾风斯劲梯冲外舞缶穴中侦钤马非艰析骸犹竞浩浩烈士不闻济师兵食殱焉守逾三时公奋其勇单车载驰投躯无告噬指而归力穷就执犹抗其辞圭璧可碎坚贞不亏㓂力东尽兇威西恧孤城旣拔渠魁受戮雷霆之诛由我而速巢穴之固由我而覆江汉淮湖羣生咸育倬焉勲烈孰与斉躅天子震悼陟是元功旌襃有加命秩斯崇位尊九牧礼视三公建兹祠宇式是形容牲牢伊硕黍稷伊丰䖍䖍孝嗣望慕无穷刋碑河浒万古英风柳文五卷终增广註释音辩唐柳先生集增广註释音辩唐柳先生集卷第六増广註释音辩唐栁先生集卷之六碑曹溪第六祖赐谥大鉴禅师碑扶风公廉问岭南三年以佛氏第六祖未有称号䟽闻于上诏谥大鉴禅师塔曰灵照之塔元和十年十月十三日下尚书祠部符到都府公命部吏洎州司功掾告于其祠幢盖钟鼓増山盈谷万人咸㑹若闻鬼神其时学者千有余人莫不欣踊奋厉如师复生则又感悼涕慕如师始亡因言曰自有生物则好闘夺相贼杀䘮其本实誖乖滛流莫克返于𥘉孔子无大位没以余言持丗更杨墨黄老益杂其术分裂而吾浮图说后岀推离还源合所谓生而静者梁氏好作有爲师逹摩讥之空术益显六传至大鍳大鍳始以能劳苦服役听其言言希以究师用感动遂受信具遁隐南海上人无闻知又十六年度其可行乃居曹溪爲人师㑹学去来甞数千人其道以无爲爲有以空洞爲实以广大不荡爲归其教人始以性善终以生善不假耘锄本其静矣中宗闻名使幸臣再徴不能致取其言以爲心术其说具在今布天下凡言禅皆本曹溪大鍳去丗百有六年凡治广部而以名闻者以十数莫能掲其号乃今始告天子得大谥丰佐吾道其可无辞公始立朝以儒重刺䖍州都护安南由海中大蛮夷连身毒之西浮舶听命咸𬒳公德受旂纛节㦸来莅南海属国如林不杀不怒人畏无噩允克光于有仁昭列大鍳莫如公冝其徒之老乃易石于宇下使来谒辞其辞曰逹摩干干传佛语心六承其授大鍳是临劳勤专黙终揖于深抱其信器行海之隂其道爰施在溪之曹厖合猥附不夷其髙传告咸陈惟道之褒生而性善在物而具荒流奔轶乃万其趣匪思愈乱匪觉滋误由师内鍳咸获于素不植乎根不耘乎苗中一外融有粹孔昭在帝中宗聘言于朝隂翊王度俾人逍遥越百有六祀号谥不纪由扶风公告今天子尚书旣复大行乃诔光于南土其法再起厥徒万亿同悼齐喜惟师教所𬒳洎扶风公所履咸戴天子天子休命嘉公德美溢于海夷浮图是视师以仁传公以仁理谒辞图坚永胤不巳南岳弥陁和尚碑在代宗时有僧法照爲国师乃言其师南岳大长老有异德天子南向而礼焉度其道不可徴乃名其居曰般舟道埸用尊其位公始居山西南巖石之下人遗之食则食不遗则食土泥茹草木其取衣类是南极海裔北自幽都来求厥道或值之崖谷羸形垢面躬负薪槱以爲仆役而媟之乃公也凡化人立中道而教之权俾得以疾至故示专念书涂巷刻谿谷丕勤诱掖以援于下不求而道备不言而物成人皆负布帛斩木石委之巖户不拒不营祠宇旣具以洎于德宗申诏褒立是爲弥陁寺施之余则与饿疾者不尸其功公始学成都唐公次资川诜公诜公学于东山忍公皆有道至荆州进学玉眞公眞公授公以衡山俾爲教魁人从而化者以万计𥘉法照居庐山由正定趣安乐国见蒙恶衣侍佛者佛告曰此衡山承逺也出而求之肖焉乃从而学传教天下由公之训公爲憎凡五十六年其寿九十一贞元十八年七月十九日终于寺葬于寺之南冈刻石于寺大门之右铭曰一气廻薄茫无穷其上无𥘉下无终离而爲合蔽而通始末或异今焉同虚无混冥道乃融圣神无迹示教功公之率衆峻以容公之立诚放其中服庇草木蔽穹隆仰攀俯取食以充形游无极交大雄天子稽首师顺风四方奔走云之从经始㝷尺成灵宫始自蜀道至临洪咨谋往复穷眞宗子弟传教国师公化流万亿代所崇奉公寓形于南冈㓜曰弘愿惟孝㳟立之兹石书玄踪岳州圣安寺无姓和尚碑维某年月日岳州大和尚终于圣安寺凡爲僧若干年年若干有名无姓丗莫知其闾里宗族所设施者有问焉而以告曰性吾姓也其原无𥘉其胄无终承于释师以系道本吾无姓耶法劒云者我名也实且不有名恶乎存吾有名耶性海吾郷也法界吾宇也戒爲之墉惠爲之户以守则固以居则安吾闾里不具乎度门道品其数无极菩萨大士其衆无涯吾与之戚而不吾异也吾宗族不大乎其道可闻者如此而止读法华经金刚般若经数逾千万或讥以有爲曰吾未甞作呜唿佛道逾逺异端竞起唯天台大师爲得其说和尚绍承本统以顺中道凡受教者不失其宗主物流动趣向混乱惟极乐正师爲得其归和尚勤求端悫以成至愿凡听信者不惑其道或讥以有迹曰吾未甞行始居房州龙兴寺中徙居是州作道埸于楞伽北峯不越阃者五十祀和尚凡所严事皆丗髙德始出家事而依者曰卓然师居南阳立山葬岳州就受戒者曰道颕师居荆州弟子之首曰怀逺师居长沙安国寺爲南岳戒法岁来侍师㑹其终遂以某日葬于卓然师塔东若干歩铭曰道本于一离爲异门以性爲姓乃归其根无名而名师教是尊假以示物非吾所存大郷不居大族不亲渊懿内朗沖虚外仁圣有遗言是究是勤惟动惟黙逝如浮云教乆益微丗罕究陈爰有大智出其眞门师以显示俾民惟新情动生变物由湮沦爰授乐国参乎化原师以诱导俾民不昏道用不作神行无迹晦明俱如生死偕寂法付后学施之无斁葬从我师无忘眞宅荐是昭铭刻兹贞石碑隂记无姓和尚旣居是山曰凡吾之求非在外也吾不动矣弘农杨公炎自道州以宰相徴过焉以爲冝居京师强以行不可将以闻曰愿间岁乃往明年杨去相位窜谪南海上终如其志赵郡李蕚辩博人也爲岳州盛气欲屈其道闻一言服爲弟子河东裴藏之举族受教京兆尹弘农杨公某以其隐地爲道埸奉和州刺史张惟俭买西峯广其居凡以货利委堂下者不可选纪受之亦无言将终命其大弟子怀逺授以道妙终不告其姓或曰周人也信州刺史李某爲之传长沙谢楚爲行状博陵崔行俭爲性守一篇凡以文辞道和尚功德者不可悉数弘农公自余杭命以行状来怀逺师自长沙以传来使余爲碑旣书其辤故又假其隂以记龙安海禅师碑佛之生也逺中国仅二万里其没也距今兹仅二千岁故传道益微而言禅最病拘则泥乎物诞则离乎眞眞离而诞益胜故今之空愚失惑纵傲自我者皆诬禅以乱其教冒于嚚昏放于淫荒其异是者长沙之南曰龙安师师之言曰由迦叶至师子二十三丗而离离而爲逹摩由逹摩至忍五丗而益离离而爲秀爲能南北相訾反戾闘狠其道遂隐呜唿吾将合焉且丗之传书者皆马鸣龙树道也二师之道其书具存徴其书合于志可以不慁于是北学于惠隐南求于马素咸黜其异以蹈乎中乖离而愈同空洞而益实作安禅通明论推一而适万则事无非眞混寓而归一则眞无非事推而未甞推故无适混而未甞混故无归块然趣定至于旬时是之谓施用茫然同俗极乎流动是之谓眞常居长沙在定十四日人即其处而成室宇遂爲寳应寺去于湘之西人又从之负大木砻宻石以益其居又爲龙安寺焉尚书裴公某李公某侍郎吕公某杨公某御史中丞房公某咸尊师之道执弟子礼凡年八十一爲僧五十三朞元和三年二月九日而没其弟子玄斍洎怀直浩𥘉等状其师之行谒余爲碑曰师周姓如海名也丗爲士父曰择交同州録事参军叔曰择从尚书礼部侍郎师始爲释其父逹之志使仕至成都主簿不乐也天寳之乱复其𥘉心甞居京师西明寺又居岣嵝山终龙安寺葬其原铭曰浮图之修其奥爲禅殊区异丗谁得其传遁隐乖离浮游散迁莫徴旁行徒听浮言空有互闘南北相残谁其㑹之楚有龙安龙安之德惟斍是则苞并絶异表正失惑貌眛形静功流无极动言有爲弥寂而黙祠庙之严我居不饰贵贱之来我道无得逝耶匪追至耶谁抑惟丗之几惟道之微旣陈而明乃去而归象物徒设眞源无依后学谁师呜唿兹碑増广註释音辩唐柳先生集卷之六增广註释音辩唐柳先生集增广註释音辩唐柳先生集卷第七増广註释音辩唐栁先生集卷之七碑铭南岳云峯寺和尚碑干元元年某月日皇帝曰予欲俾慈仁怡愉洽于生人惟浮图道允迪乃命五岳求厥元德以仪于下惟兹岳上于尚书其首曰云峯大师法证凡莅事五十年贞元十七年乃没其徒曰诠曰逺曰振曰巽曰素凡三千余人其长老咸来言曰吾师轨行峻特器宇弘大有来受律者吾师示之以尊严整齐明列义类而人知其所不爲有来求道者吾师示之以髙广通逹一其空有而人知其所必至元臣硕老稽首受教髫童毁齿踊跃执役故从吾师之命而度者凡五万人吾师冬不燠裘饥不丰食毎岁㑹其类读羣经俾圣言毕出有以见其大又率其仵伐木辇土作佛塔庙洎经典俾像法益广有以见其用将没告门人曰吾自始学至去丗未甞有作焉然后知其动无不虚静无不爲生而未始来殁而未始往也其道备矣愿刻山石知教之所以大其词曰师之教尊严有耀㳟天子之诏维大中以告后学是効师之德简峻渊黙柔惠以直涣焉而不积同焉而皆得兹道惟则师之功勤劳以庸维奥祕必通以兴祠宫遐迩攸从师之族由而郭丗德有奕从佛于释师之寿七十有八惟终始罔鈌丕冒遗烈厥徒蒸蒸维大教是膺维宪言是徴漙博恢弘如川之増如云之兴如岳之不崩终古其承之南岳云峯和尚塔铭云峯和尚族郭氏号法证爲竺干道五十有七年年七十有八贞元十七年九月十七日终十月二十七日葬凡度学者五万人爲弟子者三千人色厉而仁行峻而周道广而不尤功髙而不有毅然居山之北峯以爲仪表丗之所谓贤人大臣者至南方咸所严事由其内者闻大师之言律义莫不震动悼惧如听誓命由其外者闻大师之称道要莫不悽欷欣踊如获肆宥故时推人师则专其首诏求教宗则冠其位披山伐木崇构法宇则地得其胜捐衣去食广阅羣经则理得其深其道实勤而其心无求自大师化去敎亦随䘮呜唿大师之葬门人慕号长老愁痛遂相与以爲兹塔砻石峻整植木蓊茂凡衡山无与爲比者然而未有能纪其事余旣与大乗师重巽游巽其徒也亟爲余言故爲其铭铭曰苞元极兮韬大方威而仁兮幽以光行峻㓗兮貌斋庄气混溟兮德洋演大律兮离毫芒度羣有兮耀柔刚栋宇立兮像法彰文字阐兮圣言扬诏褒列兮宅南方道之广兮用其常后是式兮冝乆长閟灵室丑记崇冈即玄石兮垂文章学者慕兮哀无疆南岳般舟和尚第二碑佛法至于衡山及津大师始修起律教由其坛埸而出者爲得正法其大弟子曰日悟和尚尽得师之道次𥙷其处爲浮图者宗丗家于零陵蒋姓也和尚心大而行密躰卑而道尊以爲由定发惠必用毗尼爲之室宇遂执业于东林恩大师究观祕义乃归传教不视文字悬判深微登坛莅事度比丘衆凡岁千人者三十有七而道不慁以爲去凡即圣必以三眛爲之轨道遂服勤于紫霄逺大师修明要奥得以观佛浩入性海洞开眞源道埸专精长跪右遶不衡不倚凡七日者百有二十而志不衰𥘉开元中诏定制度师乃居本郡龙兴寺粛宗制天下名山置大德七人兹岳尤重推择居首师乃即崇岭是作精室辟林莽刳巖峦殿舎宏大廊庑脩直不命而献力不祈而荐货凡南方人颛念佛三昧者必由于是命曰般舟台焉和尚生十三年而始出家又九年而受具戒又十年而处坛埸又三十七年而当贞元二十年正月十七日化于兹室呜唿无得而修故念爲实相不取于法故律爲大乗坏衣不饰揣食不味覆荐服役凡出于生物者摈而勿用不自知其慈摄取调御凡归于正眞者动而成羣不自知其教万行方厉一性恒如寂用之涯不可得也有弟子曰景秀嗣居法㑹欲广其师之德延于罔极故申明陈辞俾刋之兹碑铭曰像教南𬒳及津而尊威仪有严载辟其门吾师是嗣増濬道源度衆逾广大明羣昏乃兴毗尼微密是论八万揔结彰于一言声闻熈熈遐迩来奔如木旣拔有植其根乃法般舟奥妙斯存百亿㝠㑹观于化元同道祁祁功庸以敦如水斯壅流之无垠帝求人师登我先觉赫矣明命表兹灵岳于彼南阜斋宫爰作负掲致货时靡要约袒奋程力不唿而诺是刈是凿旣涂旣斵层搆孔硕以延后学出不牛马服不絮帛匪安其躬亦菲其食勤而不劳在用恒寂纵而不傲在舍恒得洪融混合孰究其迹懿兹遗光式是嘉则容貌往矣轨仪无极其徒追思赓荐兹石大明和尚碑儒以礼立仁义无之则坏佛以律持定慧去之则䘮是故离礼于仁义者不可与言儒异律于定慧者不可与言佛逹是道者惟大明师师姓欧阳氏号曰惠开唐开元二十一年始生天寳十一载始爲浮图大历十一年始登坛爲大律师贞元十三年十一月十一日卒元和九年正月其弟子怀信道嵩尼无染等命髙道僧灵屿爲行状列其行事愿刋之兹碑宗元今掇其大者言曰师先因官丗家潭州爲大姓有勲烈爵位今不言大浮图也凡浮图之道衰其徒必小律而去经大明恐焉于是从峻洎侃以究戒律而大法以立又从秀洎昱以通经教而奥义以修由是二道出入隐显后学以不惑来求以有得广德二年始立大明寺于衡山诏选居寺僧二十一人师爲之首干元元年又命衡山立毗尼藏诏选讲律僧七人师应其数凡其衣服器用动有师法言语行止皆爲物轨执巾匜奉杖屦爲侍者数百剪髪髦𬒳教戒爲学者数万得衆若独居尊若卑晦而光介而大灏灏焉无以加也其塔在祝融峯西趾下碑在塔东其辞曰儒以礼行觉以律兴一归眞源无大小乘大明之律是定是慧丕穷经教爲法出丗化人无疆垂𥙿无际诏尊硕德威仪有継道徧大洲徽音勿替祝融西麓洞庭南裔金石刻辞弥亿千歳碑隂凡葬大浮图无竁穴其用于碑不冝然昔之公室礼得用碑以葬其后子孙因冝不去遂铭德行用图乆于丗及秦刻山石号其功德亦谓之碑而其用遂行然则虽浮图亦冝也凡葬大浮图其徒广则能爲碑晋宋尚法故爲碑者多法梁尚禅故碑多禅法不周施禅不大行而律有焉故近丗碑多律凡葬大浮图未甞有比丘尼主碑事今惟无染实来涕泪以求其志益坚又能言其师他德尤备故书之碑隂师凡主戒事二十二年宰相齐公映李公泌赵公憬尚书曹王皐裴公胄侍郎令狐公峘或师或友齐亲执经受大义爲弟子又言师始爲童时梦大人缟冠素舄来告曰居南岳大吾道者必尔也巳而信然将终夜有光明笙磬之音衆咸见闻若是类甚衆以儒者所不道而无染勤以爲请故末传焉无染韦氏女丗显贵今主衡山戒法衡山中院大律师塔铭衡山中院大律师曰希操没年五十七旣没二十七年其大弟子诫盈奉公之遗事愿铭塔石公昝姓凡去儒爲释者三十一祀掌律度衆者二十六㑹南尼戒法坏而复正由公而大兴衡岳佛寺毁而再成由公而丕变故当丗之士若李丞相泌道未甞屈覩公而稽首尊之不名出丗之士若石廪公瓉公言未甞形遇公而叹息推以护法是以建功之始则震雷大风示其地灭迹之际则陨星黒祲告其期斯爲神怪不可度巳故其兴物大同终始无争受斈之衆他莫能偕也凡所受教若华严照公兰若眞公荆州至公律公皆大士凡所授教若惟瑗道郢灵干惟正惠常诫盈皆闻人呜唿始终哉爲之铭曰首有承兮卒有传革大讹兮持法权衆之至兮志益䖍雷发兮功巳宣星告妖兮寿不延灵变化兮迎大仙砻兹石兮垂万年丗有坏兮德无迁増广註释音辩唐柳先生集卷之七增广註释音辩唐柳先生集增广註释音辩唐柳先生集卷第八増广註释音辩唐栁先生集卷之八行状段太尉逸事状太尉始爲泾州刺史时汾阳王以副元帅居蒲王子晞爲尚书领行营节度使寓军邠州纵士卒无頼邠人偷嗜暴恶者卒以货窜名军伍中则肆志吏不得问日羣行丐取于市不嗛辄奋击折人手足椎釜鬲瓮盎盈道上把臂徐去至撞杀孕妇人邠宁节度使白孝德以王故戚不敢言太尉自州以状白府愿计事至则曰天子以生人分公理公见人𬒳暴害因恬然且大乱若何孝徳曰愿奉教太尉曰某爲泾州甚适少事今不忍人无冦暴死以乱天子边事公诚以都虞候命某者能爲公巳乱使公之人不得害孝德曰幸甚如太尉请旣署一月晞军士十七人入市取酒又以刃刺酒翁坏醸器酒留沟中太尉列卒取十七人皆断头注槊上植市门外晞一营大譟尽甲孝德震恐召太尉曰将奈何太尉曰无伤也请辞于军孝德使数十人从太尉太尉尽辞去解佩刀选老躄者一人持马至晞门下甲者出太尉笑且入曰杀一老卒何甲也吾戴吾头来矣甲者愕因谕曰尚书固负若属耶副元帅固负若属耶奈何欲以乱败郭氏爲白尚书出听我言晞出见太尉太尉曰副元帅勲塞天地当务始终今尚书恣卒爲暴暴且乱乱天子边欲谁归罪罪且及副元帅今邠人恶子弟以货窜名军籍中杀害人如是不止几日不大乱大乱由尚书出人皆曰尚书倚副元帅不戢士然则郭氏功名其与存者几何言未毕晞再拜曰公幸教晞以道恩甚大愿奉军以从顾叱左右曰皆解甲散还火伍中敢譁者死太尉曰吾未晡食请假设草具旣食曰吾疾作愿留宿门下命持马者去亘日来还卧军中晞不解衣戒候卒击柝卫太尉旦俱至孝德所谢不能请改过邠州由是无祸先是太尉在泾州爲营田官泾大将焦令谌取人田自占数十顷给与农曰且熟归我半是岁大旱野无草农以告谌谌曰我知入数而巳不知旱也督责益急且饥死无以偿即告太尉太尉判状辞甚巽使人求谕谌谌盛怒召农者曰我畏段某耶何敢言我取判铺背上以大杖击二十垂死舆来庭中太尉大泣曰乃我困汝即自取水洗去血裂裳衣疮手注善药旦夕自哺农者然后食取骑马卖市谷代偿使勿知淮西寓军帅尹少荣刚直士也入见谌大骂曰汝诚人耶泾州野如赭人且饥死而必得谷又用大杖击无罪者段公仁信大人也而汝不知敬今段公唯一马贱卖市谷入汝汝又取不耻凡爲人傲天灾犯大人击无罪者又取仁者谷使主人出无马汝将何以视天地尚不愧奴隷耶谌虽暴抗然闻言则大愧流汗不能食曰吾终不可以见段公一夕自恨死及太尉自泾州以司农徴戒其族过歧朱泚幸致货币愼勿纳及过泚固致大绫三百疋太尉壻韦晤坚拒不得命至都太尉怒曰果不用吾言晤谢曰处贱无以拒也太尉曰然终不以在吾第以如司农治事堂栖之梁木上泚反太尉终吏以告泚泚取视其故封识具存太尉逸事如右元和九年月日永州司马贠外置同正贠柳宗元谨上史馆今之称太尉大节者出入以爲武人一时奋不虑死以取名天下不知太尉之所立如是宗元甞出入歧周邠斄间过眞定北上马岭历亭鄣堡戍窃好问老校退卒能言其事太尉爲人姁常伭首拱手行歩言气卑弱未甞以色待物人视之儒者也遇不可必逹其志决非偶然者㑹州刺史崔公来言信行直备得太尉遗事覆校无疑或恐尚逸坠未集太史氏敢以状私于执事谨状故银青光禄大夫右散骑常侍轻车都尉冝城县开国伯柳公行状曽祖善才皇荆王侍读祖尚素皇润州曲阿县令父庆休皇㴾海郡县丞赠蔡州刺史工部尚书汝州梁县梁城郷思义里柳浑年七十四状公字惟深其先河东人晋永嘉年有济南太守卓者去其土代仕江左公实后之柳氏自黄帝后稷降于周鲁以字命族因地受氏载在左氏内外传及太史公书自卓至公十有一代爲士林盛族着于南朝历代史及柳氏家牒惟公质貌魁杰度量宏大弘和愽逹而遇节必立恢旷放弛而应机能断其居室奉养抚字之诚仪于宗戚而内行着焉其莅政柔仁端直之德洽于府寺而外美彰焉凡爲学略章句之烦乱採摭奥㫖以知道爲宗凡爲文去藻饰之华靡汪洋自肆以适已爲用自始学至于大成躭嗜文籍注意鑚砺倦不知游息威不待櫌楚儒言经㫖夙有闻知年十余歳有称神巫来告曰若相法当夭且贱幸而爲释可以缓而死耳位禄非若事也公诸父素加抚爱尤所信异遽命夺去其业从巫之言也公不可且曰夫性命之理圣人所罕言搢绅者所不道巫何爲而能尽之也且令从之而生去圣人之教而爲异术不若速死之愈也于是爲学甚笃其在童㓜固不惑于怪谲矣开元中举汝州进士计偕百数公爲之冠礼部侍郎韦陟异而目之一举上第调受宋州单父尉操断举措通乎细大絜廉捡守形于造次加云骑尉秩满江南西道连帅闻其名辟至公府以信州都邑人罹凶害靡弊残耗假守永丰令公于是用重典以威姦暴铺大和以惠鳏婺敺除物害消去人隐吏无招权干没之患政无犯令尨茸之蠧宰制听断渐于讼息耕夫复于封壃商旅交于関市旣庶而冨廉耻兴焉旣富而教庠塾列焉里闬大变克有能称遂表爲洪州丰城令到职如永丰之政而仁厚加焉授衢州司马夫器宏者耻効以圭撮之任足逸者难局以㝷常之地公遂㓕迹藏用遁隐于武宁山羣公交书诸侯走币皆谢絶不就方将究贤人之业穷君子之儒味道腴以代膏梁含德辉而轻绂冕遗荣养素恬淡如也朝右籍甚有声徴拜御史公曰君命也安敢逃乎即日装束上道公常好大体不爲细家之迫速非其志也以疾辞授右𥙷阙不隐忠以固位不形直以奸名除殿中侍御史赐绯鱼袋赴江西与租庸使议复槯铁及常平仓便宜制置得以专任和钧関石之绪出纳平准之冝国利人逸得其要道迁侍御史充江南西路都团练判官时属支郡不知连帅之职公请出廵尽征之地大诘姦谬所至风动其有非常之政𥙿于人者必举其课绩归之使府又以文采殷勤歌咏之俾其风謡颂声闻于他部逹于京师而后巳改祠部贠外郎转司勲郎中余如故就拜袁州刺史公于是酌古良牧之政冝于今者宗而奉之考诸理国之说称于人者承而守之均利器用以致其冨昭明物则以教之礼示优𥙿之德以周惠利缓九赋推广厚之心以固和慈保万人明其制量临长羣吏示之法禁考中备败无不得其极理行髙第朝廷休之召拜諌议大夫充浙江东西道黜陟使将举其能政端于外邦也公则修虞书之考绩举汉代之课第处事详谛无依违故纵之败奉法端审无隐忌峭刻之文时分部所繋于公尤重凌江并海竟呉越之域皆所莅焉复命称职加朝散大夫又拜左庶子集贤殿学士奉翊储后修其宫政统理文籍纪于祕府拜尚书右丞直而多容简而有制去苛削之文而吏皆率法务弘大之道而政不失中加银青光禄大夫迁右散骑常侍泾卒之乱公以变起卒遽尽室奔匿于终南山贼徒访公所在追以相印旣及公而问焉公变名氏以绐之捐家属以委之贼遂执公爱子榜箠讯问折其右肱而公不之顾即歩入穷谷披草迳踰秦岭由襃骆朝于行宫上嘉其诚节不时召见公顿首流涕累陈计画贼平筞勲赐轻车都尉封宜城县开国伯拜尚书兵部侍郎𥘉公名载字元舆至是奏请改命以涤伪署之污是歳盗据淮浒方议讨戮宰相以大理评事李元平者有名以爲才堪攘拜爲汝州羣臣望声徇利者皆曰德举公独慷慨言于朝曰是夫喋喋衒玉而贾石者也王衍误天下殷浩败中军华而不实异代同德往且见获何之攘时人不之信也未几盗袭汝州以元平归凡百莫不嗟服焉俄以本官同中书门下平章事登翊圣皇匡弼大政造膝尽规諌之志当事无矜大之容援下情于上以酌天心顺嘉謩于外用彰君德故致绩用茂着而人罕知之然其章布于外敷闻在下者十一二焉贞元𥘉上以甸服长人天下理本于是亲择郎吏分宰于京师外部未几而人謡大和击壤之颂归于帝力上召丞相告之左仆射平章事张延赏抃蹈称庆公俯伏不贺且曰甸服之政固宜愼重然则此屑屑者特京兆尹之职耳陛下当择臣辈以辅圣德臣当选京兆以承大化京兆当求令长以亲细事夫然后宜舍此而致理可谓爱人矣然非王政之大伦也不知所贺上深然之汉惠恱曹参之言绛侯慙曲逆之对考之前志我无负焉旣而西戎乗间入邑诈以请盟侍中北平王燧建议许之自公卿以下莫有异虑公独陈谋献画言戎之诈固不可许竟留中不下而前议遂行于是册命上将莅盟诸戎戎果纵兵逼好大敺掠而去上召对前殿嘉叹者乆之时諌臣有廷争䧟于讪上者上未之善也公从容候间陈古以讽所以示寛𥙿之德招谠正之言词㫖切直意气勤恳动合圣謩卒见纳用无何工人有以理乗舆服器得罪于左右者有司以盗易御物请论如法制𥘉可之公不奉诏因抗䟽曰迹其罪状未甚指明方春杀人恐伤和气上覧之大恱即原其罪刑官慎恤之事正于邦典圣君含育之德彰于天下论者难之时上相与光禄卿裴腆不恊候公休沐以御酒或阙隂请贬之制命旣行公坚执不下请讯支计之吏校其供入之实原本定罪穷理辩刑而腆竟获宥克复本职白志贞有羇靮之勤献利屡中上嘉其功効特宠异之方议大用公以爲骨徒杂类出自微贱负乗致㓂盗之招也累䟽以闻而止公竭诚尽忠忧劳庶务有耄忘之疾恳迫陈譲除右散骑常侍罢知政事贞元五年二月五日薨于昌化里终于散地故襃赠不及惟公致君之志孜孜焉不有怠也立诚之节侃侃焉无所屈也故处心积虑愽蹇之道表于朝端弼违释回朴忠之诚沃于帝念内有敢言之勇进当不讳之明用能直道自逹而无罪悔者也公累更重任禄秩之厚布于宗姻无一㕓之土以处其子孙无一畒之宫以聚其族属待禄而饱佣室而安终身坦荡而细故不入其逹生知足落落如此夫其子㳟父慈善行也拊循制理能政也直廉㓗静俭德也拒疑独断明识也冒危以扜牧围大节也犯颜以陈訏谟至忠也有一于此尚宜旌于政教声闻王者其事实繁襃善劝能固将不废宗元旣当族属且又通家传信克备其遗芳考行敢徴于故事谨具署其懿绩布以悫词定谥之制谨如律令谨状下太常博士裴堪谥议曰贞奉勑依唐故秘书少监陈公行状五代祖某陈宜都王曽祖某皇㑹稽郡司马祖某皇晋陵郡司功参军父某皇右𥙷阙翰林学士赠秘书少监某州某县某郷某里陈京年若干状公姓陈氏自颕川来隷京兆万年胄贵里讳京旣冠字曰庆复举进士爲太子正字咸阳尉太常博士左𥙷阙尚书膳部考功贠外郎司封郎中给事中祕书少监自考功以来凡四命爲集贤学士德宗登遐公病痼舆曳就位备哀敬之节由是滋甚遂以所居官致仕贞元二十一年四月二十五日终于安邑里妻党之室无子伯兄前监察御史珰仲兄前大理评事苌以公文行之大者告于甞吏于公者使辞而陈之大历中公始来京师中书常舎人衮杨舎人炎读其文惊以相视曰子云之徒也常以兄之子妻公由是名闻游太原太原尹喜曰重客至矣授馆致饩厚以泉布献焉公曰非是爲也某甞爲北都赋未就愿即而就焉其宫室城郭之大河山之冨関闬之壮与其土疆之所出风俗之所安王业之所由兴苟得闻而覩之足矣若曰受大利是以利来盖异前志也吾不能敢辞遂逆大河踰北山仿佯而归赋成果传天下爲咸阳尉留府廷主文章决大事得其道爲博士举疵礼修坠典合于大中者衆焉泾人作难公徒行以出奔问官守段忠烈之死上议罢朝七日宰相曰不可方居行宫无以安天下公进曰是非宰相之言天子襃大节哀大臣天下所以安也况其特异者乎上用之其劳勤侍从谋议可否时之所頼者大廵狩告至上行罪巳之道焉曰凡我执事之臣无所任罪予惟不谨于理而有是也将复前之爲相者公曰天子加惠羣臣而引慝焉德至厚也而爲相者复是无以大警于后且示天下率其党争之上变于色在列者咸恟而退公大唿曰赵需等勿退遂进而尽其辞焉不果复上迎访太后间数歳外颇怠其礼公宻䟽发之天子感恱焉𥘉礼部试士有与亲戚者则附于考功莫不隂授其㫖意而爲进退者及公则否卓然有有司之道不可犯也太庙阙东向之礼且乆矣公自爲博士𥙷阙尚书郎给事中凡二十年勤以爲请殷祭之不坠繄公之忠恳是頼故有赤绂银鱼之报焉昭陵山峻而髙寝宫在其上内官惩其上下之勤輓汲之艰也谒于上请更之上下其议宰相承而讽之召官属使如其请公曰斯太宗之志也其俭足以爲法其严足以有奉吾敢顾其私容而替之也奏议不可上又下其议凡是公者六七人其余皆曰更之便上独㫁焉曰京议得矣从之在集贤奏祕书官六贠隷殿内而刋校益理纳资爲骨而仕者罢之求遗书凡増缮者乃作艺文新志制爲之名曰贞元御府羣书新録始御府有食本钱月权其赢以爲膳有余则学士与校理官颁分之学士常受三倍由公而杀其二书史之始至入礼币钱六十缗亦皆分焉公悉致之官以理府署作书阁广群官之堂不取于将作少府而用大足居门下简武官议典礼上以爲能益器之与信臣议且致相位遇公有惑疾使视之疾甚不能知人遂不用用郑吏部髙太常爲相而以祕书命公所以示优之也公有文章若千卷深茂古老慕司马相如扬雄之辞而其诂训多尚书尔雅之说纪事朴实不苟恱于人丗得以传其藁其学自圣人之书以至百家诸子之言推黄炎之事渉历代洎国朝之故实钩引贯穿举大苞小若太仓之蓄崇山之载浩浩乎不可知也岂扬子所谓仲尼驾说者耶夫其忠烈之襃也相府之有诫也太庙之东向也昭陵之不更其故也官守之不可夺也立言之不可诬也利之不苟就也害之不苟去也其忠类朱云其孝类颕考叔廉类公仪休而又文以文之学以辅之而天子以爲之知旣得其道又得其时而不爲公卿者病也故议者咸惜其始而哀其终焉公之䘮凡五十四日而夫人又没毁也夫人之父曰偕司农卿祖曰某赠太子太保某故集贤吏也得公之遗事于其家书而授公之友以志公之墓谨状永贞元年八月五日尚书礼部贠外郎柳宗元状増广註释音辩唐栁先生集卷之八增广註释音辩唐柳先生集增广註释音辩唐柳先生集卷第九増广註释音辩唐栁先生集卷之九表铭碣诔唐相国房公德铭之隂天子之三公称公王者之后称公诸侯之入爲王卿士亦曰公有土封其臣称之曰公尊其道而师之称曰公楚之僣凡爲县者皆曰公古之人通谓年之长老曰公故言三公若周公召公王者之后若宋公爲王卿士若卫武公文公郑桓公其臣称之则列国皆然师之尊若太公楚之爲县者若叶公白公年之长老若毛公申公涪公而大臣罕能以姓配公者虽近有之然不能着也唐之大臣以姓配公最着者曰房公房公相玄宗有劳于蜀人咸服其节相肃宗作训于歧人咸尊其道惟正直慈爱以成于德用是进退所居而事理辩所去而人哀号理袁人袁人不胜其怀爲文士赵郡李华铭公之德乱故不克立今刺史太原王涯嘉公之道犹在乎人人不忘公之道爲之刻石且曰州之南有亭曰需宴亭公之爲也人之思也乃増饰栋宇即而立焉州人大恱咸㑹陨涕言曰昔公以周召之德微子之仁有土封以爲卿士道爲三公德爲国师年爲元老尝爲县县怀其化至于州州濡其泽凡公子孙罔不戴慕盛德之词文而不刻更刺史数十莫克兴起乃卒归于王公王公尝以机宻厈天子于禁中承公之道刺于我邦由公之理又能尊公之德起遗文以昭前烈则其入爲卿士三公也孰曰不宜吾惧其去我也遽愿书于铭之隂用永表于邦之良政国子司业阳城遗爱碣四年五月皇帝以银印赤绂即隐所起阳公爲諌议大夫后七年廷诤恳至累日不解帝尤嘉异迁爲国子司业旌直优贤道光师儒又四年九月巳巳出拜道州刺史太学生鲁郡李偿庐江何蕃等百六十人投业奔走稽首阙下呌阍吁天愿乞复旧朝廷重更其事如已巳诏翌日㑹徒北向如𥘉行至延喜门公使追夺其章遮道愿罢遂不果献生徒嗷嗷顾眄徘徊昔公之来仁风扇扬暴慠革面柔輭有立听闻嘉言乐甚钟鼓瞻仰德宇髙逾嵩岱及公当职施政示人准程良士勇善伪夫去饰墯者益勤诞者益㳟沉酗腆酒斥逐郊遂违亲三歳罢退郷党令未及下乞归就养者二十余人礼顺克彰孝悌以兴则又讲贯经籍俾逹奥义简习孝秀俾极儒业冠屦裳衣由公而严进退揖让由公而仪公征甚遐吾党谁师遂相与咨度署吏布告诸儒愿立贞珉侔髙状明乃访于学古之士纪公名字垂宪于后公名城字亢宗家于北平隐于条山帷公端粹沖和髙嶷懿醇道德仁明孝爱友悌薰袭里闬布闻天下守节贞固患难不能迁其心怡性坦厚荣位不足动其神爲司谏义震于周行爲司业爱加于生徒宜乎立石俾后是宪其辞曰惟兹阳公履道葆醇爰𥘉隐声覆篑基仁德充而形乃作諌臣抗志励义直道是陈帝求师儒贰我成均开朗蒙滞宣明德敎大和潜布玄机宻照羣生闻礼后斈知孝进退作则动言是俲匪公之轨人用奚蹈麄厉贪凌待公顺之欺伪谲诈待公信之少年申申咸适其宜榎楚废弛尊严而威公褒其良俾升于堂癯者旣肥荣如衮衣公弃不用惩咎内讼旣讼于内犹公之诲匪仁孰亲匪德孰尊今公于征孰表儒门生徒上言稽首帝阍谓天盖髙曽莫我闻青衿涕濡塡街盈衢逺送于南望慕踟蹰立石书德用扬懿则呜唿斯文遗爱罔极唐故给事中皇太子侍读陆文通先生墓表孔子作春秋千五百年以名爲传者五家今用其三焉秉觚牍焦思虑以爲论注䟽说者百千人矣攻讦狠怒以辝气相击排冒没者其爲书处则充栋宇出则污牛马或合而隐或乖而显后之学者穷老尽气左视右顾莫得而本则专其所学以訾其所异党枯竹护朽骨以至于父子伤夷君臣诋悖者前丗多有之甚矣圣人之难知也有矣郡人陆先生质以其师友天水啖助洎赵匡能知圣人之㫖故春秋之言及是而光明使庸人小童皆可积学以入圣人之道专圣人之教是其德岂不侈大矣哉先生字某旣读书得制作之本而获其师友于是合古今散同异聮之以言累之以文盖讲道者二十年书而志之者又十余年其事大备爲春秋集注十篇辩疑七篇微指二篇明章大中发露公器其道以生人爲主以尧舜爲的苞罗旁魄胶轕下上而不出于正其法以文武爲首以周公爲翼揖让升降好恶喜怒而不过乎物旣成以授丗之聦明之士使陈而明之故其书出焉而先生爲巨儒用是爲天子争臣尚书郎国子博士给事中皇太子侍读皆得其道刺二州守人知仁永贞年侍东宫言其所学爲古君臣图以献而道逹乎上是歳嗣天子践祚而理尊优师儒先生以疾闻临问加礼某月日终于京师某月日葬于某郡某里呜唿先生道之存也以书不及施于政道之行也以言不及覩其理门人丗儒是以増恸将葬以先生爲能文圣人之书通于后丗遂相与谥曰文通先生后若干祀有学其书者过其墓哀其道之所由乃作石以表碣唐故兵部郎中杨君墓碣贞元十九年正月某日守尚书兵部郎中杨君卒某月日葬于奉先县某原旣葬其子姪洎家老谋立石以表于墓葬令曰凡五品以上爲碑龟趺首降五品爲碣方趺圎首其髙四足按郎中品第五以其秩不克偕降而从碣之制其丗系则纪于大墓君讳凝字懋功与季弟凌生同日不周月而孤伯兄慿剪发爲童家居于呉太夫人母道尊爱教饬谨备君之昆弟孝敬出于其性礼范奉于其旧克有成德辑其休光东薄海岱南极衡巫文学者皆知诵其词而以爲模准进修者率用歌其行而有所矜式君旣举进士以校书郎爲书记毗赞元侯于汉之隂式徙荆州由恊律郎三转御史元戎出师用显厥谋遂入王庭爲起居郎书法不回着垂国典又爲尚书司封贠外郎革正封邑申明嫡媵事连权右斥退勿惮直声彰闻仍参选部以驭羣吏姦臣席势威福自巳他人求附离而不可得者公则却之私以胥吏求署一皆罢遣曰吾不以三尺法爲巳利害居䘮致哀内尽其志外尽其物而无有不得于心者服除爲右司郎中危言直巳以致其诚然卒中于诐辞不得朝请以检校吏部郎中爲宣武军节度判官亳人缺守往莅其政孤老抚安强猾戮死垦凿墝卤芟艾榛荒作爰田以赡人食濬决潢污筑复堤防爲落渠以定水祸理不半歳利垂千祀㑹朝复命次于汴郊帅䘮卒乱不可以入遂西走阙下玺书迎门劳徕甚备以疾居家三年复登于朝遐迩咏歌仍遇痼疾天子致问于三月不赐告幸其愈而用之遂卒天下文行之士爲之悲哀呜唿君有深淳之行有强毅之志内以和于亲戚正于族属外以信于朋友施于政事故身之进退人之喜戚系焉凡其昆弟申明于朝制书咸曰孝友君子谓杨氏其仁义之府君之文若干什皆可以传于丗若某者以姻旧获爱不腆之文君实知之惟车马币玉无可以称其德用君之所以知者酬焉故御史周君碣有唐贞臣汝南周氏讳某字某以諌死葬于某贞元十二年柳宗元立碣于其墓左在天寳年有以謟䛕至相位贤臣放退公爲御史抗言以白其事得死于墀下史臣书之公之死而佞者始畏公议于虖古之不得其死者衆矣若公之死志厈王国气震姦佞动获其所斯盖得其死者欤公之德之才洽于传闻卒以不试而独申其节犹能奋百代之上以爲丗轨第令生于定哀之间则孔子不曰未见刚者岀于秦楚之后则汉祖不曰安得勐士而存不及兴王之用没不遭圣人之叹诚立志者之所悼也故爲之铭铭曰忠爲美道是履諌而死佞者止史之志石以纪爲臣轨兮唐故衡州刺史东平吕君诔维唐元和六年八月日衡州刺吏东平吕君卒爰用十月二十四日藁葬于江陵之野呜唿君有智勇孝仁惟其能可用康天下惟其志可用经百丗不克而死丗亦无由知焉君由道州以陟爲衡州君之卒二州之人哭者逾月湖南人重社饮酒是月上戊不酒去乐㑹哭于神所而归余居永州在二州中间其哀声交于北南舟船之下上必哌然盖甞闻于古而观于今也君之志与能不施于生人知之者又不过十人丗徒读君之文章歌君之理行不知二者之于君其末也呜唿君之文章冝端于百丗今其存者非君之极言也独其词耳君之理行冝及于天下今其闻者非君之尽力也独其迹耳万不试而一出焉犹爲当丗甚重若使幸得出其什二三巍然爲伟人与丗无穷其可涯也君所居官爲第三品冝得谥于太常余惧州吏之逸其辞也私爲之诔以志其行其词曰麟死鲁郊其灵不施濯濯夫子故絜其仪冠仁服义干橹书诗忠贞继佩智勇承綦跨腾商周尧舜是师道不胜祸天固余欺鬼神不怒妖㜸咸疑何付之德而夺其时呜唿哀哉命姓惟吕勤唐以力辅宁万邦受胙尔国维师元圣周以降德丗征五侯伊祖之则嗣济厥武前书是式至于化光爰耀其特春秋之元儒者咸惑君逹其道卓焉孔直圣人有心由我而得敷施变化动无不克推理惟公舒文以翼宣于事业与古同极道不苟用资仕乃扬进于礼司奋藻含章决科聮中休问用张署雠百氏错综逾光超都諌列屡皂其嚢帝殊尔能人服其智戎悔厥祸欵边求侍盛选邦良难乎始使君登御史賛命承事风动海壖皇威以致来緫征赋甲兹郎吏制用经邦时推重器诸臣之复周官匪易汉课牋奏鲜云能备君自他曹载出其技笔削自任羣儒革议正郎司刑邦宪爲贰糺佞肃邪謟䛕具畏迁理于道民服休嘉恩踈若昵惕迩如遐实闭其合而抚于家载其愉乐申以舞歌赋无吏迫威不刑加浩然顺风从令无譁繇𧖟外邑我茧盈车杂耕隣邦我黍之华旣字其畜亦艺其麻鼛鼓斯屏人喜其多始富中教兴良废邪考绩旣成王用兴嗟陟于岳濵言进其律号唿南竭讴謡北溢欺吏悍民先声如失逋租匿役归诚自出兼并旣息罢羸乃逸惟昔举善盗奔于隣今我兴仁化爲齐人惟昔冨人或赈之粟今我厚生不竭而足邦思其弼人戴惟父善胡召灾仁胡罹咎俾民伊祐而君不寿矫矫贪凌乃康乃茂呜唿哀哉廪不余食藏无积帛内厚族姻外赒賔客恒是悬罄逮兹易箦僮无凶服葬非旧陌呜唿哀哉君昔与余讲德讨儒时中之奥希圣爲徒志存致君笑咏唐虞掲兹日月以耀羣愚疑生所怪怒起特殊齿舌嗷嗷雷动风驱良辰不偶卒与祸俱直道莫试嘉言罔敷佐王之器穷以郡符秩在三品冝谥王都诸生羣吏尚拥良图故友咨怀累行陈謩是旌是告永永不渝呜唿哀哉唐故尚书户部郎中魏府君墓志魏氏丗墓于某县某原唐兴有闻士讳之逷者与子及孙咸举进士嗣爲儒家绵州涪城尉讳全瑶魏州临黄主簿讳钦慈太常主簿讳绲尚书膳部贠外郎兼江陵少尹讳万成凡五代名髙而不浮于行才具而不得其禄江陵府君益之以闳逹之量经纬之谋故豪士贤大夫痛慕加厚生郎中府君讳弘简字曰𥙿之以文行知名旣冠而德礼闻于郷党旣仕而法制立于官政温柔发乎外见而人莫不亲直方存乎内乆而人莫不敬由进士䇿贤良连居科首授太子校书历桂管江西福建宣歙四府爲判官副使累授恊律郎大理评事三爲御史赐绯鱼袋在州六年而人乐之廉使崔衍曰吾敢专天下之士独惠兹人乎遂献于天子拜度支贠外郎转户部郎中邦赋克举人望逾重年四十七贞元二十年九月三十日不疾而殁震悼之声遐迩一辞且曰斯人也而不得爲善之利中人其怠乎君尝三娶而卒无主妇庭无倚庐堂无抱孤有令兄弟以主其䘮有孝女以守其祀故哭于客位吊于殡东者咸加哀焉凡爲部从事府䘮而当其位者三州鈌而居其守者一本皆得其理君之先再丗贫不得葬故以禄仕游于诸侯薄衣食损车马凡十有余祀卒获于厥心其族属之无主后者皆位于墓娣姪之无归从者咸㑹于家由是处约以终其丗旣歛家宰庀其政视廪唯釜钟视藏唯束帛无余积焉十有一月遣车归于洛师某日祔于墓监察御史柳宗元闻其道而翫其文也乆居又同闬故哀而铭之其辞曰郎中之道惟直是保淳泊坦厚温㳟孝友郎中之文惟孝是宣漙畅周流炳蔚纷纶爲周贤能爲汉贤良始仕雠校篇籍有光仍授使檄訏谟用扬二居郎位征赋以理休声载起显命伊始生而不寿孰知其止殁而不嗣孰济其美有翩其旗爰举裳惟行道迟迟望墓而归象物是宜小筮孔时里人作铭不愧于辞唐故朝散大夫永州刺史崔公墓志维元和五年九月十五日壬子永州刺史崔公薨于位享年六十八乙未殡于路寝景寅迁神于舟以某年某月日归葬于某县某原祔于皇考吏部侍郎赠户部尚书府君之墓尚书讳漪玄宗南廵内禅圣嗣府君以谋画定命起一旅以复天下厥功载焉尚书之先曰贵郷丞赠太常少卿府君讳子美太常之先曰扬州江都丞府君讳道祯行髙位卑华冠士族公讳某字某承丗德之清源浚之以蠲絜以端其志采羣言之枝叶植之以茂实以脩其能始由右千年备身佐环卫更盩厔三原蓝田尉仍有大故三徙同位継授许州临颍汝州龙兴令推以直道二邑齐风哥舒曜尹河南鲸冦猾骜黎人播越表公尉河南糗粮刍茭戎备毕给版图田洫民事时乂迁杨州録事叅军实呉楚之大都㑹也政令烦拏贡奉丛沓一日不蓇镌谯四至公爲之优游有𥙿长史司徒杜公与之揖让异于賔僚入爲太子司议郎拜归州刺史巖险湍悍人类鸟兽古号难理公克有声迁永州刺史朝散大夫惟是南楚风浮俗鬼户爲胥徒家有禳大者虐鳏孤以盗邦赋敺愚蒙以神讹言悖于政经莫有禁御公于是修整部吏黜侵凌牟渔者数百人以付信于下而征贡用集擒戮妖师毁焄蒿淫昬者千余室以举正羣枉而田闾克和寛以容物直以率下邦人博陵崔君由进士入山南西道节度府始掌书记至府留后凡五徙职六増官至刑部贠外郎出刺连永两州未至永而连之人愬君御史桉章具狱坐流驩州㓜弟讼诸朝天子黜连帅罢御史小史咸死投之荒外而君不克复元和七年正月二十六日卒孤处道洎守讷奉君之䘮踰海水不幸遇暴风二孤溺死七月某日柩至于永州八月甲子藁葬于社壝之北四百歩崔氏丗嗣文章君又益工博知古今事给数敏辩善谋画南败蜀虏西遏戎师其虑皆君之自岀后饵五石病疡且乱故不承于𥘉今尚有五丈夫子夫人河东柳氏德硕行淑先崔君十年卒其葬在长安东南少陵北君以窜没家又有海祸力不克祔三年将复故葬也徒志其一二大者云鲵爲祖曅爲父丗文儒积弥厚简其名子敬字年五十増以二葬湘澨非其地后三年辞当备唐故万年令裴府君墓碣公讳墐字封叔河东闻喜人太尉公讳行俭实髙祖侍中公讳光庭实曽祖刑部贠外郎府君讳稹实祖大理卿府君讳儆实父公由进士上第校书崇文馆饬馆事修整左春坊由是立署局后叅京兆军事桉覆校廵大尹恒得以取直爲太常主簿搜逖疑互探抉遯隐宿工老师不得伏匿皆来㑹堂下耆股肱役喉喙以集乐事作坐立二部伎图卿竒其绩奏超以爲丞司空杜公聮奉崇陵丰陵礼仪再以爲佐离纷尨导滞塞关百执事条直显遂司空拱手以成自开元制礼讳去国恤章累圣陵寝皆因事擥缀取一切乃巳有司卒无所徴公乃撰二陵集礼藏之南阁转殿中侍御史仍拜尚书比部贠外郎㑹校成要朞歳毕具刺金州决髙施隟去人水祸渚茭原茅辟成稻梁陟万年令丛剧辨肃谈宴终日人视之若居冗官然㑹金州猾吏来扬言恐喝以烦䙝事曰不得三十万吾能爲祸公大怒召骂之恣所爲吏巧以闻御史按章具狱再谪道州循州爲佐掾㑹赦量移吉州长史元和十二年七月日病痁泄卒始公以唯诺闻长安中奔人危急轻出财力如索水火性开荡进交大官不视齿类挟同列収下辈细大毕欢喜博弈知声音饮酒甚少而工于糺谪謡舞击咢纎屑促宻皆曲中节度而终身不以酒气加人昼接人事夜读书考礼收捃䇿牍未甞释手以是重诸公间𥘉娶范阳卢氏无子后夫人柳氏德爲九族冠生三男子䘮其二焉贞元十六年某月日卒祔于长安御宿之比原冡子铣奉柩以明年月日克葬于墓铣以文书来柳州告其叔舅宗元愿碣于墓左则涕爲之铭其辞曰有欎其馨惟裴之卿丗服大僚仍耀烈名封叔申之实惟其英雠书宫闱佐职于京太常命吏以能増秩相仪考礼大弁斯毕鸠工展伎爰备声律或图或书藏之府室史于柱下郎于㑹司徼循以周大比是宜作牧于金金人允怀沟防汉浒垫沃卒移増我歳食易其芋魁游手闲民相顾聚来徴爲万年治剧于都百务叙成谈宴以娯谁恤谁恃不忍悍吏胡巧其辞按章以遂由道斥循施施三年更赦进资庐陵是迁人曰丗德冝庆于延又曰良能宜力之宣朝有大赉期赐其还鬼神不享命陨在前长原有墓髙曽祖父淑灵是祔封叔爰归左右惟具孤铣磨石祈辞海陬遂升其趹子道之周増广註释音辩唐柳先生集卷之九增广註释音辩唐柳先生集增广註释音辩唐柳先生集卷第十有闻彰彻转金吾卫判官三历御史绩用弘大扬于天庭加检校尚书礼部贠外郎换山南东道节度判官复转郎中爲安南副都护赐紫金鱼袋充经略副使迁检校太子右庶子兼安南都护御史中丞充本管经略招讨处置等使公自爲吏习于海邦凡其比较勤劳利泽长乆去之则夷䝤称乱复至而冦攘顺化及受命专征得陈嘉謩誓拔祸本纳于夷䡄乃命一其贡奉平其歛施牧人尽区处之方制国备刑体之法道阻而通百货地偏而具五人储偫委积师旅无庚癸之唿缮完板榦控带兼戊已之位文单环王怙力背义公于是陆聮长毂海合艨艟再举而克殄其其徒廓地数圻以归于我理乌蛮酋帅负险蔑德公于是外申皇威旁逹明信一动而悉朝其长取州二十以𬒳于华风易皮弁以冦带化姦宄爲诚敬皆用周礼率由汉仪公患浮海之役可济可覆而无所恃乃刳连乌以辟垣途鬼工来并人力罕用沃日之大束成通沟摩霄之阻硩爲髙岸而终古蒙利公患疆埸之制一彼一此而不可常乃复铜柱爲正制鼓铸旣施精坚是立固圉之下明若白黒易野之守险逾丘陵而万丗无虞竒琛良货溢于王府殊俗异类盈于藁街优诏累旌其忠良太史嗣书其功烈就加国子祭酒封武城男食邑三百户凡再䇿勲至上柱国三増秩至中散大夫某年月薨于位年若干天子震悼伤辞有加明年其孤某宫与宗人号奉裳帷率其家老咨于叔父延唐令某卜宅于潭州某原葬用某月某日人谋皆从龟兆袭吉乃刻兹石着公之阀以志于丘竁以告于幽明铭曰周限荆衡秦开百粤交州之治炎刘是设德大来服道消自絶伏波南征汉威载烈宛陵北附晋政爰发我唐流泽光于有截皇帝中兴武城授钺肃肃武城惟夫之哲更历毗賛显扬彰彻旣受休命秉兹峻节度其谋猷守以廉㓗厚农薄征匪貊匪桀通商平货有来恱践山跨海坚其鹤列制器足兵溃兹蚁结乌蛮屈服文单剪㓕柔逺开疆㑹朝天阙铜柱乃复环山以硩海无遘迕冦罔踰越琛賮之献周于穷发帝嘉成德载旌茂阀増秩策勲土封斯裂位厄元侯年亏大耋邦人号唿夷裔悽咽卜葬长沙连冈启穴书铭荐辞德音罔缺唐故邕管经略招讨等使朝散大夫持节都督邕州诸军事守邕州刺史兼御史中丞赐紫金鱼袋李公墓志铭公讳某字某实惟文皇帝之玄孙别子曰承干爲皇太子以藩爱逼夺危慄致祸后封恒山爲愍王赠荆州大都督継别曰象蕲春郡太守赠越州大都督郇国公大宗曰玼太子詹事赠祕书监生廙尚书左丞凡四代有土田居贵仕公丕承之以率南服克荷天休继有功德公始以通经入崇文馆登有司第选同州叅军入佐金吾卫进太仆王簿叅引大驾府移爲左右神䇿行营兵马节度以爲推官拜监察御史赐绯鱼袋凡二使其率皆范司空希朝进殿中侍御史湖南都团练判官以寛通简大辅治得中道府迁主后事师人爱慕欲以贞元故事爲请公恐惧抑留复从浙东爲都团练副使转侍御史又从浙西如其职加着作郎凡三使其率皆薛大夫苹㓨岳信二州得刘向祕书以能卒化黄白日召徒试术爲仇家上变就鞫无事勑笞杀告者犹降建州司马陟刺泉州㑹乌夷㓨杀郡吏殴縳农民诏以公都督邕州兼御史中丞赐紫金鱼袋爲经略招讨使旣至则弓槖甲去斥候禁部内无敢以贼名使得自澣濯诸酋长咸顿首送欵故虏获输税奉贡愿比内郡人遣子吏都督所人复耕稼无有威刑居五月顷有黒螭鼓江流坏北岸直城南门覆船杀人然后去父老泣曰吾公其殆矣尝合汞流黄丹砂爲紫丹能入火不动以爲神服之且十年然卒以是病暴下赤黒数日薨实元和十三年六月十五日年五十七僚宰庀事有缇五两无金银泉具几不克歛夷人号唿致币归以明年月日葬附其穆长安西南髙阳原上夫人陈氏先公十五年没父昙亦都督邕州终孤孟舆愿且文亚曰仲权次曰季谋年自九岁以下有两壻博陵崔行俭劲峭有立志荥阳郑师贞敏捷能群皆闻名铭曰文濬维祥实亘实延冡䜛不嗣宗以支传郇公克庸詹事继贤湜湜左丞惟道之宣公寛且惠以教则顺五叅戎政二佩郡印师欢民爱克怀以信诐辤告讪卒白其讯乌猖狂盗海剽山帝命平南逖彼群蛮虎龙煌煌英荡是将舟之金玉以爲公服公旣莅止告以文理推义赴仁弢弓服矢辟是垣垒完其父子复我邦赋弛予卒士貌不功矜情不伐喜蛮人涕怀投刃以俟方底成绩虫孽告妖悍石构灾升屋而号椎䯰卉裳来赗来观膴膴鳞原祔之显魂松柏芊芊封域安安代有髙坟尧文之孙唐故邕管招讨副使试大理寺直兼贵州刺史邓君墓志铭君讳某字某南阳人汉司徒禹之丗也曽祖倚皇连州普城令祖少立皇沧州司马考邕皇左武卫兵曹参军惟君敏给以御下廉忠以承上干蛊之称洽于诸侯信谨之迹彰于所莅故自始仕以至没丗未甞无闻焉𥘉以试太常寺奉礼郎更职于劒南湖南江西前后连帅咸器其能以柄于事于劒南则亭拟阅实以循官刑尽哀敬之情致淑问之颂寛勐之适克合于中于湖南则外按属城内专平准莅丱人钖石之地叅凫氏鼓铸之功溢山告祥国用益赡吏无并縁以巧法人无怨讟以苦役凡处斯职莫能加焉于江西则旁缉传置下绳支郡俾无有异政以一于诏条财赋之重待君而理无何邕州经略使路公恕奏署试大理评事兼贵州刺史叅帷幕之任董龟虎之威夷俗敬爱革面受事朝廷将以武定南服命安南大校御史中丞赵良金爲邕州复以君兼招讨判官録其异能奏加司直昇招讨副使兼统横廉贵三州事尨茸之下直道有立犷悍之内义威必行赋増而不扰法一而无憾然以忧慄间于多虞卒成耳目之塞道致齿牙之猾元和五年五月二十一日疾卒于公馆年五十五明年某月日返葬于潭州某原夫人陇西李氏大理评事练之女年三十三贞元十六年终于郴州有子四人曰贽曰某贽十三年矣哀礼具焉京兆尹弘农公始由湖南爲江西再以君爲从事知之最厚痛君之能不施于剧任惜君之志见屈于羣疑且以志授宗元使备其阙占者观其所使而知在上之德今也观其所使而知在下之诚呜唿可无辤乎铭曰曼姓之裔司徒隆汉惟君是承有植其干始属奉常出叅藩翰议谳西蜀平其狴犴廵视南楚緫兹条贯贸迁化居货殖攸賛改煎镕范贡输増筭旣饬财赋亦专传馆去牧荒陬肃其听㫁以息暴戾斯逭行非选事进不避难始頼其寕终闻见惮疾与忧积志随魄散年极中身葬兹髙岸才耶命耶君子兴叹吕侍御㳟墓铭吕氏丗居河东至延之始大以御史大夫爲淅东道节度大使延之生渭爲中书舎人尚书礼部侍郎刺湖南七州生四子温恭俭譲以温爲尚书郎再赠至右仆射恭字敬叔他名曰宗礼或以爲字实惟吕氏宗子尚气节有勇略不事小谨读从横书理隂符握机孙子之术曰我师尚父胄也大父洎先人咸统方岳今天下将理平蔡兖冀幽洎戎犹负命蚤夜唿愤以爲宜得任瓜牙毕力通天子命作文章咸道其志云又曰由吾兄而上三丗丗爲进士吾爲文不坠教戒独武事未克纉厥绪因弃去从山南西道节度府掌书记预谋画不甚合以试守军卫佐加恊律郎入荐爲长安主簿复出以监察御史叅江南西道都团练军事府表进殿中侍御史爲桂管都防御副使元和八年去桂州相国尚书郑公遮留假岭南道节度判官至广州病㾬疟加㿃六月二十八日卒妻裴氏户部尚书延龄女有丈天子三人曰爽曰瓌曰特女子三人曰环曰鵉曰倩皆糿行于道而倩又死遂以柩如洛阳祔葬于大墓欵志吕氏丗仕至大官皆有道冝兴于丗温洎恭名爲豪杰知者以爲是必立王功活生人不幸温刺衡州年四十卒恭未及理人年三十七又卒丗固有其具而不及其用若温恭者耶恭貌竒壮有大志信善容物冝寿考硕夫而又不克吕氏之道恶乎兴铭曰沨沨之风乎不可追有志之大乎今安归吕君去我死乎吾谁依唐故岭南经略副使御史马君墓志元和九年月日扶风马君卒命于守龟祔于先君食卜葬明年某月庚寅亦食其孤使来以状谒铭宗元删取其辞曰君凡受署往来桂州岭南江西荆南道皆大府凡命官更佐军卫録王府事畨禺令江陵戸曹録府事监察御史皆爲显官凡佐治由廵官判官至押畨舶使经略副使皆所谓右职凡所严事御史中丞良司徒佑嗣曹王臯尚书胄尚书伯仪尚书昌皆贤有劳诸侯其善事凡管领南五府储跱岀卒致谷以谋叶平哥舒晃假守州邑民以便安殄火讹杀吏威海盐増筭邦赋大减所至皆用是理年七十不肯仕曰吾爲吏逾四十年卒不见大者今年志虑耗终不能以䈥力爲人嬴缩因罢休以经书教子弟不问外事加七年卒君始以长者重许与闻凡交大官皆见礼司徒佑尝以国事徴顾谓君曰愿以老母爲累受託奉视优崇至忘其子之去君讳某字某曾祖某某官祖某某官父某某官嗣子龙西李氏出曰徴由进士爲右卫胄曹早没次四子皆京兆韦氏出曰儆曰倣曰敏曰庭女一人嫁柳氏壻曰宗一其铭曰不懈于位不替于谋虑以平抚民以苏僣火不孽悍吏不牟惟寳于塩亦嬴其筹公以忠施私以义跻旣至于年乃静于怀衣柔膳甘子侍孙携观经考古敎导斯齐克寿克乐呜唿终哉于隂之原爰位其墓千万子孙来拜来附唐故安州刺史兼侍御史贬栁州司马孟公墓志铭孟氏之孤曰遵庆奉其父命书力篇爲善状一篇来告曰月日君薨月日将葬于某敢请刻辞呜唿公自假左賛善大夫栢王司马太常少卿爲义成军中军兵马使其帅魏国公躭爲宰相命公左领军卫将军事德宗顺宗今上立朝九年加朝议大夫居䘮㑹用兵于赵起复居故官爲左神䇿行营先锋兵马使知牙而赵兵罢不受禄去金革服䘮终期命安州刺史仍加侍御史安州防遏兵马使贬柳州司马公甞佐魏公平㐮阳靖梁州立义成军魏公弘大恢竒公能以任军政是以又爲卫将军䖍恭㓗廉动得礼节伐赵之役坚立堡垒誓死麾下法制明具权力无能移进不避患退不败礼安州迫冦攘多戎事政出一切吏以文持之故贬明年用兵于蔡朝廷诸公洎外诸侯咸以公爲请未及徴气乗肺溢爲水浮肤而卒年六十惟公志专于中貌严于外甞立廷中毅然望之若图形刻像闻国难辄不寝食谋度愤咤以故病不可治曽祖某官讳某祖某官讳某父某官讳某公之讳曰常谦子遵庆弟曰某铭曰鲁仲孙氏其丗爲孟贲勇光武轲儒绍圣公传师法以训戎政执稽以庸咸致厥命济于朝冕服以光墨非从利终役复䘮忠孝孔明君子攸彰昔者云中六级下吏公刺于安法亦可议黜伏南荒豪士歔欷闻难以激去食废寐神乖气离支膈莫遂廷臣进言侯伯拜章帝命将施俄仆于京代山丸丸植柏与松其名惟何忠孝孟公故连州贠外司马凌君权厝志年月日尚书都官贠外郎和州刺史连州司马冨春凌君讳准卒于桂阳佛寺先是六月告于州刺史博陵崔君曰余甞学黄帝书切脉视病今余肝伏以濇肾浮以代将不腊而死审矣凡余之学孔氏爲忠孝礼信而事固大谬卒不能有示乎丗者命也臣道无以明乎国子道无以成乎家下之得罪于人以谪徙丑地上之得罚于天以降彼罪余无以御也敢以鬼事爲累又告爲老氏者某曰余生于辰今而寓乎戍辰戍冲也吾命与脉叶其死矣乎吾罪大惧不克归柩于吾郷是州之南有大冈不食吾甚乐焉子其以是葬吾及是咸如其言云孤夷仲求仲以其先人之善余也勤以志爲请呜唿君字宗一以孝悌闻于其郷杭州刺史常召君以训于下读书爲文章着汉后春秋二十余万言又着六经解围人文集未就有谋略尚气节赒人之急出货力犹弃粃粺年二十以书干丞相丞相以闻试其文日万言擢爲崇文馆校书郎又以金吾兵曹爲邠宁节度掌书记泾之乱以谋画佐元戎常有大功累加大理评事御史赐绯鱼袋换节度判官转殿中侍御史府䘮罢职后迁侍御史爲浙东廉使判官抚循罢人按验污吏吏人敬爱厥绩以懋粹然而光声闻于上召以爲翰林学士德宗崩迩臣议祕三日乃下遗诏君独抗危词以语同列王伾画其不可者十六七乃以旦日发䘮六师万姓安其分遂入爲尚书仍以文章侍从由本官叅度支调发出纳姦利衰止以连累出和州降连州居母䘮不得归而二弟継死不食哭泣遂䘮其明以没盖君之行事如此其报应如此夫人髙氏在越孤四人南仲殷仲在夫人所未至执友河东柳宗元哀君有道而不明白于天下离愍逢尤夭其生且又同过故哭以爲志其辞哀焉铭曰噫凌君生不淑学孔氏扬芬郁好谋谟冨天禄雠禁书赞推毂观灵龟获贞卜徙东越翊明牧罢人苏汚吏覆升侍从躬启沃厈危疑兴大福吏尚书徒隷肃佐经邦财用足道之踬身则辱乌江垂九疑麓仍祸凶遘兹酷能知命无怨毒罪不泯死犹僇何以葬南岭曲魂有灵故郷复封兹壤归骨肉爲之铭志陵谷故岭南盐铁院李侍御墓志天寳中诏李氏由凉武昭王以下皆得籍宗正故沂州刺史福以姑臧人附属于寕歧爲族曽祖生乐寿令昱昱生虢州司马叶丗以儒闻叶生监察御史澣字濯缨明两经仕歴永兴临晋尉㑹天子方事诛伐南平蔡北复赵西走戎东讨齐鲁五年间兵征卒戍籴行千里凡进用唯财赋爲难君以试大理评事佐荆南两税使督天下诸侯之半调食饶给车系舟连又守湘南盐铁转运院以能迁官移岭南益积功劳以介厉敦勤爲率羣吏先年五十三元和十三年月日卒妻庐江何氏凡五丗丗郑出父曰士锷季父曰士干有大名君之子二人曰䕫曰导女一人曰某夔导皆㓜不能事何夫人哭且戒柩行万里人咸观其礼焉葬伊阙用明年某月日甲子铭曰凉爲帝基克顾厥胤皇弘国谍四邑显进沂以属尊丗仕倚儒宪宪濯缨亦用学徒旣谷旣官式懋尔劳四方用师卒食之饶致其廉介率是诸侯于荆于交関石是钧邦有休功惟吏之勤冀施于大以尽其有孰司寿夭君不克乆吉日来祔伊阙之墓子嗣孙承有逹冝兴铭诏于神永永是徴增广註释音辩唐栁先生集卷之十增广註释音辩唐柳先生集增广註释音辩唐柳先生集卷第十一増广註释音辩唐栁先生集卷之十一志碣诔故试大理评事裴君墓志裴氏之昭曰赠戸部尚书讳某穆曰起居郎讳某生均州刺史讳某均州与其弟大理更爲刑部郎用文史名于朝善杜礼书长子曰某射进士䇿不中去过汴韩司徒弘迎取爲从事以闻拜太子通事舎人进大理评事当伐蔡及郓汴常爲军首賛佐有劳旣事将侍太夫人于京师道发疽元和十四年月日终于河南敦厚里年若干字曰某弟某以其䘮归葬于某县某里未果娶有男子二人女一人男之长曰某通两经始杖且庐铭曰丗守不迁秀于士郷不利有司爰客于梁委其躬乃相戎政宫臣理属仍受国命南蔡北曹五载首兵柔刚辅理平视太平马牛旣宁告养于京栈车草我来周道载饥载劳神夺其孝形经于洛魂其焉如庶终尔诚隂侍里闾膳饮不违有弟之恭旣安且盈厥志斯从铭之故人以慰尔衷故大理评事栁君墓志晋之乱柳氏始分曰耆爲汝南守居河东又五丗曰庆相魏相之嗣曰旦仕隋爲黄门侍郎其小宗曰楷至于唐刺济房兰廓四州楷生夏县令府君讳绎生司议郎府君讳遗爱皆葬长安少陵原遗爱生御史府君讳开葬南阳其嗣曰寛字存谅读其丗书扬于文辞南方之人多讽其什颇学礼而善爲容修吏事始仕家令主簿进左骁卫兵曹试大理评事爲岭南节度推官荆南永安军判官府罢爲游士出桂阳下广州中厉气呕泄卒于公馆元和六年八月七日也年四十七前娶琅邪王拱子拱国子祭酒后娶河东裴陵子陵告成令裴氏之出曰裴七君之从弟以君之䘮归过零陵哭且告于宗元曰吾伯凡从事岭南其地多货其民轻乱能以简惠和柔厈弼所奉假守支郡海隅以宁闘很仇怨敦谕克顺从公于荆绥戎永安仍专郡治政用休阜是时蜀冦始灭邦人疮痍怀君之泽咸忘其痛其理也惠而不施之于大其行也和而不至于年其言也文而不显其声今将以某月日祔葬苟又不得令辞而志焉是无以盖前人之大痛敢固以请呜唿余惧辞之不令以爲神羞余曷敢不诺铭曰柳族之分在北爲髙充于史氏丗相重侯中书之丗寔曰兰州夏县政良司议德优营御史乃佐元侯惟君是嗣其政克修储闱𥙷吏环卫分曹南越之庬从事以宁永安披攘荐仍于兵是董是经旣柔且平浩呻唿革爲和声胡不使寿而夺之龄柩于海壖圹于邓邦厥弟孔哀惟行之㳟小子纕而不庐充充令妻髽首而居鸟兽号鸣助我踟蹰刻此悲辞藏之奥隅故秘书郎姜君墓志秘书郎姜㟧字某开元皇帝外孙也始楚国公皎与上游益贵幸子庆𥘉得尚某公主生㟧生三日上曰他物无以饷吾孙即勑有司以第六品告与绯衣银鱼得通籍出入凡名是官七十某年终不徙然其间在蜀汉荆楚以大诸侯命守州邑辄以劳称时缺则复命好游嗜音以生贵冨畜妓能传宫中声贤豪大夫多与连欢后加老风病手足竒右可用不能就官士有载酒来则出妓搏髀笑戏观者尚识承平王孙故态元和十四年月日终桂州都督御史中丞裴公曰噫帝戚也葬不可以廉爲具物祭以豚酒月日葬州东南一里子某年若干母曰雷姬铭曰始贱终贵于丗爲遂㓜荣老穷在物爲凶均之得䘮谁缺谁丰若君者银朱于始生钟鼎以及壮不矍矍于进取不施施于骄伉左絃右壷乐以自放虽老而客死未甞戚乎已与夫拳拳恐悸蒙謟负义得之拘拘荣不盖愧以终其身而不能止者不犹优乎亡友故秘书省校书郎独孤君墓碣呜唿有唐仁人独孤君之墓祔于其父太子舎人讳助之墓之后自其祖赠太子少保讳问俗而上其墓皆在灞水之左今王父营陵于其侧故再丗在此呜唿独孤君之道和而纯其用端而明内之爲孝外之爲仁黙而智言而信其穷也不忧其乐也不淫读书推孔子之道必求诸其中其爲文深而厚尤慕古雅善赋颂其要咸归于道昔孔子之丗有颜回者能得于孔子后之仰其贤者譬之如日月而莫有议者焉呜唿独孤君之明且仁如遭孔子是有两颜氏也今之丗有知其然者其信于天下乎使夫人也夭而不嗣丗之惑者犹曰尚有天道噫乎甚邪君讳申叔字子重年二十二举进士又二年用博学宏词爲校书郎又三年居父䘮未练而没盖贞元十八年四月五日也是年七月十日而葬郷曰某郷原曰某原呜唿君短命行道之日未乆故其道信于其友而未信于天下今记其知君者于墓韩泰安平南阳人李行谌元固其弟行敏中明赵郡賛皇人柳宗元河东解人崔广略清河人韩愈退之昌黎人王涯广津太原人吕温和叔东平人崔群敦诗清河人刘禹钖梦得中山人李景俭致用陇西人严休复玄钖冯翊人韦词致用京兆杜陵人故襄阳丞赵君墓志贞元十八年月日天水赵公矜年四十二客死于柳州官爲歛葬于城北之野元和十三年孤来章始壮自襄州徒行求其葬不得徴书而名其人皆死无能知者来章日哭于野凡十九日唯人事之穷则庶于卜筮五月甲辰卜秦誗兆之曰金食其墨而火以贵其墓直丑在道之右南有贵神冡土是守乙巳于野冝遇西人深目而髯其得实因七日发之乃觏其神明日求诸野有叟荷杖而东者问之曰是故赵丞儿耶吾爲曹信是迩吾墓噫今则夷矣直社之比二百举武吾爲子蕝焉辛亥启土有木焉发之绯衣緅衾凡自家之物皆在州之人皆爲出涕诚来章之孝神付是叟以与龟偶不然其恊焉如此哉六月某日就道月日葬于汝州龙城县期城之原夫人河南源氏先没而祔之矜之父曰渐南郑尉祖曰倩之郓州司马曽祖曰弘安金紫光禄大夫国子祭酒始矜由明经爲舞阳主簿蔡帅反犯难来归擢授襄城主簿赐绯鱼袋后爲襄阳丞其墓自曽祖以下皆族以位时宗元刺柳用相其事哀而旌之以铭铭曰誗也挈之信也蕝之有朱其绂神具列之恳恳来章神实恫汝钖之老叟告以兆语灵其皷舞从而父祖孝斯有终冝福是与百越蓁蓁羁鬼相望有子而孝独归故郷涕盈其铭旌尔勿忘故温县主簿韩君墓志有唐故温县主簿韩愼字某汉弓髙侯其先也徙于南阳传丗至令唐侍中讳瑗克用贞亮奋于囯难侍中兄子郢州刺史讳某某生御史着作郎讳某某生尚书库部郎中万州刺史讳某嗣以文行大其家业君万州长子也以父任爲建陵挽郎累调授王府叅军㐮州㐮阳尉至于是邑贞元十六年又调于天官署河阳丞未拜十有一日暴病卒于长安永崇里先人之庐又十有一日龟䇿袭吉祔于咸阳洪渎原先人之墓礼也先三日外姻家老谋爲之志季弟泰哀不能文故託于友焉呜唿生也以其弟之恭知君之爲友没也以其弟之感知君之爲爱惟友爱出于孝移于忠施于人事无往不逹余故得受其辞书于石曰友而爱而忠孝冝之貌称其行行称其词贱而不寿爲善是悼祔于祖考𥘉筮攸告季也之纯寘哀无垠终寠且贫控于仁人备物称家其仪式陈爰相其悲载刻兹珉东明张先生墓志东明先生张氏曰因甞有以文荐于天子天子策试甚髙以爲长安尉一年投去印绶愿爲黄老术诏许之居东明观三十余年受毕法道行峻异得衆眞秘书诀箓聚经籍图史侔于麟阁以弟回降秩封州先生曰吾老矣支躰不可解也遂从以去明年回之子袭死哭之恸遂病旣亟以命回曰吾生天寳讫贞元乙酉歳十月今死于汝之手盈吾志矣京师吾生也毕原先人之归也必以返葬乃自爲志而卒明年正月某日葬如其言弟子某等爲碑以志于墓辞曰匪禄而康匪爵而荣漠焉以虚充焉以盈言而不爲华光而不爲名介洁而周流苞涵而清寕幽观其形与化相冥寂寞以成其道是以勿婴丗皆狂狂奔利死名我独浩浩端一以生或曰先生友弟以遁慈㓜以死若不能忘情者何耶吾曰道去友耶去慈耶从容以求其得之耶盪莽狼悻道之非耶且夫亏恩坏礼枯藁顦顇隳圣图寿离中就异歘然与神鬼爲偶顽然以木石爲类倥侗而不实穷老而无死先生之道固知异夫如此也乃书于石以纪虞鸣鹤诔维某年月日前进士虞九皐字鸣鹤终于长安亲仁里旣克葬于髙阳原二三友生皆至于墓哀其行之不昭于丗追列遗懿求诸后土申荐嘉名寔曰㳟甫乃作诔曰呉虞之分爰宅上阳其后优游在越爲郷延诩辅汉恢定封疆东徙之贤时惟仲翔曰预曰喜在晋克彰义笃斯文有苾其芳秘书多能垂耀于唐洎于汉阳丗德以昌毗賛尚父休徽用扬惟我先君并时翶翔洽主记室蔚其耀光实契伯仲永永不忘汉阳元子寔绍其美传袭儒风彪炳文史克恭以孝惟礼是履誉洽于郷论爲秀士百郡之选丛于京师昧没腾借乗凌蔽欺生之始至则奋其仪退黙以谦人恱而随名卿是挈先进咸推方出群类振耀于时祸丁舅氏漂沦海沂捧讣号唿匍匐増悲䘮有㓜主礼或多遗孰狥于名而不是思投𬒮就道乗艰若夷竭诚䘮具申敬裳帷万里来复祗祔于墓遽不凌节俭而有度由其温恭守以贞固行道咨嗟观礼兴慕复从郷赋焕发其华克不再举闻于邦家倚闾千里欢咏斯多姻族盈门载笑且歌君之不淑名立志沮庆归其郷身终逆旅生死巳闲寿觞方举贺书在途委骨归土哀欢易地吊庆交戸神胡不仁降此大苦呜唿哀哉惟昔夏首羁贯相亲通家修好讲道爲邻旣冠于阼思致其身升于司徒及尔继年交欢二纪莫间斯言愉乎其和确尔其坚更爲砥砺咸去韦弦今则遽曰吾其缺然呜唿哀哉诔行谋谥惟古之道生而无位没有其号惟是友生徘徊頋悼爰用壹惠幽明是告温温其㳟惟德之经先民有作今也是旌呜唿恭甫钦此嘉名故处士裴君墓志河东闻喜裴君讳某字某好学未仕年若干元和十四年月日终于京兆渭南墅君之弟中丞公督桂州命其僚柳宗元以铭君之出河间邢羣以来告曰曽祖讳某寕州刺史赠户部尚书祖讳某起居郎父讳某尚书刑部贠外郎议官及浮图事独出载在史册以八使行天下当河北道疑危顽狠难处分之地用天子命制断得宜于是爲第一天下皆仰以爲相㑹疾终再赠至大理卿长老咸曰裴氏丗积德起居丞相弟也以文史用大理名丗人也咸闻而不大君以友悌悫植承其休光幽而不扬岂天钟美于中丞啬而不克并耶不然君无位以夭其可问哉君前娶韦氏成都少尹士谟女生二子字曰某名曰某以丈敏中丞公尤爱幸恒从不幸卒于桂林某举明经后娶于薛氏无子父寀位卑是年月日葬渭南某里迁韦夫人之䘮自万年来有俟犹异室铭曰畴之沃沃宜其嘉谷有耕有耨同施异禄明昭次穆丞相之族尚书之孙大理之门有庆实延冝硕而繁不位不年晦于丘园懿大理惟德之元权佞抑释大史是论黜陟兾幽邦命以尊神啬丰福不弃于君渭之洋洋爰墓其南孝思是怀祖考之依郡人作铭惟相其哀覃季子墓铭覃季子其人生爱书贫甚尤介特不苟受施读经传言其说数家推太史公班固书下到今横竖钩贯又且数十家通爲书号覃子史纂又取鬻老管庄子思晏孟下到今其术自儒墨名法至于狗彘草木凡有益于丗者爲子纂又百有若干家笃于闻不以仕爲事黜陟使取其书以氏名闻除太子校书某年月日死永州祁阳县某郷将死叹曰寕有闻而穷乎将无闻而丰乎寕介而踬乎将溷而遂乎葬其郷后若干年柳先生来永州戚其文不大于丗求其墓以石铭铭曰困其独丰其辱续荥泽尉周君墓志太傅公旣志荥泽君之葬明年爲中书侍郎同中书门下平章事以卒荥泽君之嗣曰膺备物具货入于汴汴䧟干戎䘮焉不果行㑹丗难不幸膺亦死膺之亚曰太素仕至云阳令求其志将行谪南海上元和九年移信州中犹有累不克如其郷大惧缓慢兹乆哭命其子某以某月日启君之䘮至于某葬用某月甲子志用太传公之辞又命河东柳某书缓故且志终事之年月日増广註释音辩唐柳先生集卷之十一增广註释音辩唐柳先生集增广註释音辩唐柳先生集卷第十二弟子姓讲春秋左氏易王氏衎衎无倦以忘其忧德清君喜曰兹谓遯丗无闷矣乱有间举族如呉无以爲食先君独乗驴无僮御以出求仁者冀以给食甞经山涧水卒至流抵大壑得以无苦𬒳濡涂以行无愠容观者哀悼而致礼加焉季王父六合君忤贵臣死于吏舎犹鞠其状先君改服徒行逾四千里告于上由是贷其问旣而以爲天子平大难发大号且致太平人罹兵戎农去耒耜宜以时兴太学劝耦耕作三老五更议籍田书斋沐以献道不果用授左卫率府兵曹叅军尚父汾阳王居朔方备礼延望授左金吾卫仓曹叅军爲节度推官专掌书奏进大理评事以爲刑法者军旅之桢榦斥候者边鄙之视听不可以不具作晋文公三罪议守边论议事确直势不能容表爲晋州録事叅军晋之守故将也少文而悍酣嗜杀戮吏莫敢与之争先君独抗以理无辜将死常以身扞笞箠拒不受命守大怒投几折箦而无以夺焉以爲自下䋲上其势将殆作泉竭木摧诗终秉直以免于耻调长安主簿居德清君之䘮哀有过而礼不逾爲士者咸服服旣除常吏部命爲太常愽士先君固曰有尊老孤弱在呉愿爲宣城令三辞而后获徙爲宣城四年作阌郷令考绩皆最吏人怀思立石颂德迁殿中侍御史爲鄂岳沔都团练判官元戎大攘狡虏増地进律作夏口破虏颂后数年登朝爲眞㑹宰相与宪府比周诬䧟正士以校私雠有击登闻鼓以闻于上上命先君揔三司以听理至则平反之爲相者不敢恃威以济欲爲长者不敢怀私以请间群冤获宥邪党侧目封章宻献归命天子遂莫敢言逾年卒中以他事贬夔州司马作鹰鹯诗居三年丑类就殛拜侍御史制书曰守正爲心疾恶不惧先君捧以流涕曰吾唯一子爱甚方谪去至蓝田诀曰吾目无涕今而不知衣之濡也抑有当我哉作喜霁之歌副职持宪以正经纪贞元九年宗元得进士第上问有司曰得无以朝士子冐进者乎有司以闻上曰是故抗姧臣窦参者耶吾知其不爲子求举矣是岁五月十七日终于亲仁里第享年五十五七月某日葬于万年县栖鳯原后十一年宗元由御史爲尚书郎天子行庆于下申命崇赠而有司草创颇缓㑹宗元得罪遂寝不行太夫人范阳卢氏某官某之女实有全德爲九族宗师用柔明勤俭以行其志用图史箴诫以施其教故二女之归他姓咸爲表式太夫人旣授封河东县太君㑹册太上皇后于兴庆宫旣乃宗元贬秩爲永州司马奉侍温清未甞见忧元和元年五月十五日终于州之佛寺享年六十八呜唿宗元不谨先君之教以䧟大祸幸而缓于死旣不克成先君之宠赠又无以寕大夫人之饮食天殛荐酷名在刑书不得手开玄堂以奉安祔罪恶益大丗无所容尚顾嗣续不敢即死支缀气息以严邦刑大惧祭祀之无主以沗盛德敢用特牲昭告神道号叫万里以毕其辞云先君石表隂先友记袁髙河南人以给事中敢諌争贞直忠蹇举无与比能使所居官大再赠至礼部尚书姜公辅爲内学士以竒䇿取相位好諌诤免后以罪贬爲复州刺史卒齐映南阳人爲相以文敏显用严郢河南人刚厉好杀号忠能爲京兆河南尹御史大夫善举职爲邪险构扇以贬死元全柔河南人气象甚伟好以德报怨恢然者也爲大官有土地入爲太子賔客杜黄裳京兆人弘大人也善言体要爲相有墙仞不佞以谋克蜀加司空出爲河中节度刘公济河间人厚寛硕大与物无忤爲渭北节度入爲工部尚书卒杨氏兄弟者弘农人皆孝友有文章凭由江南西道入爲散骑常侍凝以兵部郎中卒凌以大理评事卒最善文穆氏兄弟者河南人皆强毅仁孝賛爲御史中丞捍佞倖得贬后至宣池歙处置使卒质爲尚书郎以侍御史内供奉卒最善文皇甫政河南人有威仪由浙东廉使爲太子賔客裴枢同郡人爲御史天子以隐罪诛吏枢顿首愿白其状以故贬后爲尚书郎李舟陇西人有文学俊辩髙志气以尚书郎使危疑反侧者再不辱命其道大显𬒳䜛妬出爲刺史癈痼卒李鄘江夏人果检自负嶷然善爲官爲御史中丞京兆尹鳯翔节度梁肃安定人最能爲文以𥙷阙脩史侍皇太子卒赠礼部郎中陈京泗上人始爲諌官数諌诤有内行文多诂训爲给事中上方以爲相㑹惑疾自刃癈痼卒韩㑹昌黎人善清言有文章名最髙然以故多谤至起居郎贬官卒弟愈文益竒许孟容呉人读书爲文口辩爲给事中甞论事由太常少卿爲刑部侍郎李觌陇西人行义甚脩至刑部郎中卒故与先君爲三司者也其大理者田杨瑀瑀无可言犹以狱直爲御史宇文邈河南人有文谨悫人也爲御史中丞龊龊自守然以直免官复爲刺史卒袁滋陈郡人善篆书文敏不竞爲相出使辱命贬刺史复爲义成军节度卒卢群范阳人杂博多所许与使反侧之地天子以爲任事爲义成军节度卒崔损清河人畏慎爲相无所发明然不害物天子独爱幸以损爲长者郑余庆荥阳人再爲相始天下皆以爲长者及爲大官名益少今爲尚书河南尹无恙郑利用余庆从父兄也真长者由大理少卿爲御史中丞复由中丞爲大理少卿李益陇西姑臧人风流有文词少有僻疾以故不得用年老常望仕非其志复爲尚书郎王纾其弟绍太原人绍得幸德宗爲尚书在宰相之右今爲徐泗节度纾有斈术鲁直爲尚书郎路泌河南人以尚书郎使西戎留戎中度今巳年八十余旣和戎十五年不得归无爲言者虞当㑹稽人爲郭尚父从事终沔州刺史以信闻贾弇长乐人善士也爲校书郎卒弟全至御史中丞赵需天水人哻哻儒士也有名至兵部郎中卒张式南阳人张莒常山人张惟俭宣城当涂人皆善言谑式至河南尹莒邓州刺史惟俭和州刺吏奚陟江都人柔敏至吏部侍郎丗谓陟善宦然其智足自处也卢景亮涿人有志义多所激发爲諌官奏书如水赴壑坐贬废弃甚乆至顺宗时爲尚书郎升中书舎人卒杨于陵弘农人善吏敏秀者也爲中书舎人京兆尹张因某人㪯诏䇿爲长安尉愿去官爲道士甚有名以其弟回降封州曰吾老矣必死回也哭而行遂死封州髙郢渤海人有文章规矩自立者不干贵幸以太常爲相罢居尚书唐次北海人有文章斈行义甚髙以尚书郎出爲刺史屏弃永贞中召以爲中书舎人道病去长安七十里死传舎苗拯上党人有斈术峭直以諌议大夫漏泄省中语贬万州卒柳氏兄弟者先君族兄弟也最大并字百存爲文斈至御史病瞽遂废次中庸中行皆名有文咸爲官早死柳登柳冕者族子也自其父芳善文史与冕并居集贤书府冕文斈益健颇躁自吏部郎中出爲刺史至福建廉使卒登晚仕至尚书郎祕书少监薛丹同郡人至尚书郎吕牧东平人由尚书郎刺泽州卒崔稹清河人至检校郎官子羣爲右𥙷阙赠给事中房启河南人善清言由万年令爲容州经畧于申河南人至尚书郎常仲孑河南人今爲谏议大夫苏弁武功人好聚书至三万卷与先君通书以户部侍郎贬复爲刺史崔芃博陵人善言名理爲御史尚书郎郑元均荥阳人强抗少所推譲然以此多怨因不得位辛恽陇西人有史学韩衡昌黎人善士陈衆甫梓潼人髙志气薛伯髙同郡人好读书号爲长者后至尚书卒张宣力清河人儒善后表其名去力但爲宣自元均至宣力皆没没无显仕者孤宗元曰先君之所与友凡天下善士举集焉信譲而大显道愽而无杂今之丗言交者以爲端敢悉书所尤厚者附兹石以铭于背如右故殿中侍御史柳公墓表唐贞元十二年二月庚寅葬我殿中侍御史河东柳公于万年县之少陵原公讳某字某邑居于虞郷曽王父某官王父颁给军食下无雠歛黔首休息月校岁㑹莫不如画库丰财羡制成计得又迁殿中侍御史度支营田副使分阃之寄叅制其半柔以仁抚刚以义断戎臣坐啸公堂无事朝廷延首方待以位旣而禄不及伐氷政不获专逹以其年正月九日遇疾终于私舘享年五十呜唿痛哉奔骥骋力中涂踠足髙鸿轻举在云坠翼凡我所知哀恸无极本道节度尚书朗寕王张公震悼涕慕不任于怀临遣牙将试殿中监李辅忠监备凶礼赗赙甚厚行军司马侍御史韦重规等匍匐救助事用无阙丹旐素车归于上京撰期定宅莫有愆素故友诸生宗人外姻号恸㑹葬哀礼咸申克窆玄堂掩坎广轮顾盻无依徘徊増哀愿勒休声延垂后贤于是汝南周公巢等相与琢石书德用图不朽文曰抱元淳禀粹和旣强毅又柔嘉登仪曹耀文章司学徒儒风扬自渭北佐朔方戎政闲黔首康冠惠文垂衣裳才不施天茫茫刋乐石篆遗德延休烈垂宪则于万年长无极故叔父殿中侍御史府君墓版柳氏之先自黄帝及周鲁其着者无骇以字爲展氏禽以食菜爲柳姓厥后昌大丗家河东呜唿公讳某字某曽王父朝请大夫徐州长史讳子夏遗贞白之操表仪宗门王父朝请大夫沧州清池令讳从𥙿垂博𥙿之道启佑后胤皇考湖州德清令讳察躬弘孝悌之德振扬家声惟公端庄无謟徽柔有𥙿峻而能容介而能群其在闺门也动合大和皆由顺正恺悌雍睦莫有间言故宗党歌之其在公门也释囬措枉造次秉直事不失当举无秕政故官府诵之用沖退径尽之志以弘正友道信称于外焉用柔和愽爱之道以视遇孤弱仁着于内焉此公修已之大经也自进士登髙第调受河南府文学秩满渭北节度使论惟明辟爲从事受太常寺恊律郎元戎即丗罢职家食无何朔方节度使张献甫辟署叅谋受大理评事赐绯鱼袋改度支判官转大理司直迁殿中侍御史加度支营田副使此公从政之大略也旣佐戎事实司中府匪颁有制㑹计明白呜唿分阃委政繄公而成务朝右虚位待公而周事宗门期公而光大姻党仰公而振耀贞元十二年岁在景子正月九日壬寅遇暴疾终于私舘享年五十痛矣夫人呉郡陆氏洎仲弟综季弟续冡姪某等抱孤即位牵率备礼祗奉裳惟归于京师以某年二月二十八日庚寅安厝于万年县之少陵原礼也公有男一人始六年矣在髫知孝涕洟凡我宗戚抚视増恸呜唿哀哉𥘉公元兄以纯深之行端直之德名闻于天下官至侍御史持斧登朝宪章肃清常以先公之神未克迁祔不正席不丼味及撰日定期而昊天不弔志夺礼废公实敬承遗志行有日矣而闵凶荐及不克终事则我宗族之痛恨其有旣乎惟公尽敬于孝飬致毁于居忧表正宗姓观示他族故宗人咸曰孝如方舆公修词以藻德振文而导志以爲理化之始莫尊乎尧作尧祠颂以爲述德之作不忘于祖作始祖碑以爲纪广大之志叙正直之节不嫌于亲作元兄侍御史府君墓志其余讽咏比兴皆合于古故宗人咸曰文如呉兴守当官贞固确乎不拔持议端方直而不苛故宗人咸曰正如卫太史率性廉介怀贞抱洁嗣家风之清白绍遗训于儒素故宗人咸曰清如鲁士师兼备四德具体而㣲公之谓矣小子常以无兄弟移其睦于朋友少孤移其孝于叔父天将穷我而夺其志故罔极之痛仍集焉朴鲁甚騃不能文字敢用书宗人之辞以致其直故质而俚辍哭纪事哀不能文故叙而终焉故弘农令柳府君坟前石表辞少陵原柳氏之大墓唐贞元十九年某月日孤某奉其先府君洎夫人之䘮祔于其位由新墓而南若干歩曰髙祖王父兰州府君讳某字某之墓又东若干歩曰曾祖王父邠州府君讳某之墓西若于歩曰祖某王父司议郎府君讳某之墓咸异兆而相望昭穆之有位序壤树之有丰杀皆如律令府君讳某字某由父任爲太庙斋郎更许昌阳武伊阙华原尉王屋丞汝隂令爲弘农二年推其诚心𥙿于其人辟土生糓若有天相之道衣食给足故人不札夭教厉明具故俗不争夺遂以洽于大和事理克彰刺史卢𣏌加礼褒旌考绩絶尤推君之政风于下邑命爲吏部尚书郎庾河南受命黜陟状君理绩殊异宜升天朝帝有叹焉方圗优昇命用不长年五十五建中二年某月日卒于官以其素廉家之蓄不足以充凶事遂殡于是邑仍㑹危难至于今乃克返葬孤某甞爲黔州録事叅军今无禄仕而志不敢缓𥘉公娶司农少卿京兆韦山之孙泾阳主簿廻智之女德容温良大暦二年某月日卒于越而假葬焉孤某徒行自越举夫人之䘮至于举弘农君之䘮咸至于墓窆焉旣窆立石表于坟前示后之人以无忘孝敬呜唿丗有难仕于外而葬其族者希矣孝子之心有待驷马五鼎而卒不至者焉若今之杀衣黜食寒妻子饥仆御终身由之而志益不懈爲旅人徒跣万里以厄困终事孝之难者欤五十而慕者舜也禄千钟而悲者曾子也圣且贤难之若是今之人有由其道者得不立于丗乎志从父弟宗直殡从父弟宗直生刚健好气自字曰正夫闻人善立以爲已师闻恶若已雠见佞色謟笑者不忍与坐语善操觚牍得师法甚备融液屈折竒峭愽丽知之者以爲工作文辞淡泊尚古谨声律切事类譔汉书文章爲四十卷歌謡言议纎悉备具连累贯统好文者以爲功读书不废蚤夜以专故得上气病胪胀奔逆毎作害寝食难俯仰时少间又执业以兴呻痛咏言杂莫能知兄宗元得谤于朝力能累兄弟爲进士凡业成十一年年三十三不举艺益工病益牢元和十年宗元始得召爲柳州刺史七月南来从余道加疟寒数日良巳又从谒雨雷塘神所还戯灵泉上洋洋而归卧至旦唿之无闻就视形神离矣呜唿天实析余之形残余之生使是子也能无成是月二十四日出殡城西北若于尺死七日矣俟吾归与之俱志其殡増广註释音辩唐柳先生集卷之十二增广註释音辩唐柳先生集增广註释音辩唐柳先生集卷第十三增广註释音辩唐柳先生集卷之十三志先太夫人河东县太君归祔志先夫人姓卢氏讳某丗家涿郡寿止六十有八元和元年岁次丙戌五月十五日弃代于永州零陵佛寺明年某月日安祔于京兆万年栖鳯原先侍御史府君之墓其孤有罪衔哀待刑不得归奉䘮事以尽其志姪洎太夫人兄之子弘礼承事焉呜唿天乎太夫人有子不令而䧟于大僇徙播疠土医巫药膳之不具以速夭祸非天降之酷将不幸而有恶子以及是也又今无适主以葬天地有穷此寃无穷旣㪯葬纼犹以不孝之辞拟述先德且志其酷焉甞逮事伯舅闻其称太夫人之行以教曰汝冝知之七岁通毛诗及刘氏列女传斟酌而行之𥘉天子加恩群臣以宗元任御史尚书郎封太夫人河东县太君八月㑹册太上皇后于兴庆宫礼无违者旣至永州又奉教曰汝唯不㳟宪度旣获戾矣今将大儆于后以盖前悪敬惧而已苟能是吾何恨哉明者不悼往事吾未甞有戚戚也而卒以无孝道不能有报焉䘮主子妇七岁而不果娶窜穷徼人多疾殃炎暑熇蒸其下卑湿非所以养也侯视无所问药石无所求祷祠无所实苍黄呌唿遂遘大罚天乎神乎其忍是乎而独生者谁也爲祸爲逆又顽狼而不得死逾月逾时以至于今灵车逺去而身独止玄堂暂开而目不见孤囚穷絷魄逝心坏苍天苍天有如是耶有如是耶而犹言犹食者何如人耶巳矣穷天下之声无以舒其哀矣尽天下之辞无以传其酷矣刻之坚石措之幽隂终天而止矣伯祖妣赵郡李夫人墓志铭夫人姓李氏辩族氏者曰赵郡賛皇之东祖祖某爲某官父冲爲单父尉夫人生于良族嶷然殊异及笄德充于容行践于言高朗而不伤其柔严恪而不害其和特善女工翦制之事又能爲雅琴素声操缦之具妇道旣备宜爲君子之配偶焉我伯祖临卭令府君讳某受夫人于李氏之庙而归于正室临卭府君之先曰我曾王父清池府君讳某清池之先曰徐州府君讳某又其先曰常侍府君讳楷常侍之兄曰中书令讳奭自中书以上爲宰相四丗噫我伯祖以宗胄硕大而济其德厚夫人以族属清显而脩其礼范合二姓以承先祖爲士者筞之故佐奉养承祭祀妇徳用光家道甚宜无何伯祖终于临卭而窆焉夫人从子而反干淮浒呜唿我先府君毎得仕未甞不奉迎供养必诚必亲男旣立必使之有禄仕女必使之有家将嫁已子必先择良士可以配诸姑者定然后议焉仲父殿中侍御史府君由是志也夫人生男一人讳某不幸终于宣州旌德尉女三人皆得良壻陇西李伯和爲杨子丞疾痺废痼而没太原王纾今爲右𥙷阙颍川陈苌爲校书郎渭南尉知名贞元十六年王氏姑定省扶侍自杨州至于京师道路遇疾遂馆于陈氏以诸壻之良诸女之养无不得意焉享年八十一是岁六月二十九日终于平康里自小歛至于大歛比及葬则二壻实叅主之有孙二人长曰曹郎奉之以缞而正于位八月二十四日葬于万年县之少陵原实栖鳯原介于我先府君仲父二兆之间神心之所安也呜唿嗣子早大临卭万里以岁之不易未克合祔哀孰甚焉诸姑合以爲斯志以从人之道内夫家外父母家且又葬于我志于我故叙柳氏爲备铭曰蔼其芳寿且康大梁鹑火沉幽光夙沦夫子嗣又䘮輤帏不复岷之阳兆灵趾栖鳯里良之山兊之水灵之车当反此子孙百代承灵祉谁之言者青乌子叔妣呉郡陆氏夫人志文夫人讳则字内仪姓陆氏家于呉郡盖江左上族以宗子在他国家牒逸坠故曽王父王父之讳官不克究知而阙其文父覃皇河南陆浑令夫人生而柔笄而礼㑹伯舅爲河南尹撰择僚寀谓我文斈掾仲父士林殊英儒流推高故夫人归于我夫人之志也温顺以承上冲厚以字下不敢踰于冡妇不敢侮于臣妾是宜允膺福寿集成母仪禀命不淑享年三十有五贞元十二年十一月已亥终于长安太平里第呜唿夫人生男一人曰曹婆㓜孑在抱委纕就位女一人曰喜子匍匐襁緥寄妇人之手哀哉盖衰门薄祐神道不相顾仲父违背于岁首而夫人捐弃于是日遗孤眇藐未克承绍凢我族属其痛巨乎遂以其年十二月十三日庚午合祔于少陵原之墓㳟惟仲父之讳字夫人之爵齿备于版文今不书惧再告也亡姑渭南县尉陈君夫人权厝志唐贞元十七年九月六日甲子前渭南县尉颕川陈君之夫人河东柳氏终于平康里将终告于陈君曰吾生四十有四年爲陈氏介妇九年谨饬不怠以至此命也旣成妇矣宜祔于皇姑从兆于三原然而不幸中道而有痼疾旣不及养于舅姑又不得佐于蒸甞生君之子不朞月而殒甞谓君宜有贵位而不克见执亲之䘮不得终纪皆天谴之大者也且愿杀礼以成吾私迩先夫人之墓而窆我焉将俟君之不讳而归复于正其可也陈君乃卜十二月十八日权厝于城南原曰栖鳯如夫人之志且以时日甲子授于宗元曰子之姑孝于家移于我之长睦于族施于我之党是用賔而礼之如益者之友今则去我巳矣吾无以报焉他日甞谓子悫而文愿以爲志庻幸而有知将安子之爲也苌无恨矣呜唿贵而必贤寿不必仁天之不可恃也乆矣遂哭而受命书夫人之丗以记于兹石夫人六代祖讳庆五代祖讳旦位皆至宰相高祖讳楷爲济州刺史曽祖讳某爲徐州长史祖讳某爲清池令考讳某爲临卭令妣李氏赵郡賛皇人其他则俟改葬而后备亡姊崔氏夫人墓志盖石文我伯姊之塟良人愽陵崔氏爲之志凢归于夫家爲妇爲妻爲母之道我之知不若崔之悉也然而自笄而上以至于㓜孩崔固不若我之知也又乌可以已今之制凢志于墓者琢宻石加盖于其上用敢附碑隂之义假兹石而书焉呜唿夫人天命之性固有以异于人孩而声和㓜而气柔以吾族之大尊长之多夫人自能言而未甞误㪯其讳与其类戯于家游弄之具未甞有争先公自鄂如京师其时事㑹丗难教告罕至夫人忧劳踰月黙泣不食又惧贻太夫人之忧虑绐以疾告书至而愈人乃知之善隷书爲雅琴以自娯乐隐而不耀上足以致美于服而不爲异言足以发扬于礼而不爲辩孝之至敬之备仁之大又以配君子然而不克㑹于贵寿以至于斯孰谓之天有知者耶太夫人生二女㓜曰裴氏妇如夫人之懿在二族咸以令德闻而皆早丗其弟昏愚而独存孰谓天可问耶呜唿痛其甚欤遂濡血以书志终天之哀与兹石永乆亡姊前京兆府叅军裴君夫人墓志柳氏至于唐其着者中书令讳奭中书之弟之子曰徐州府君讳某实有孝德丗其家业清池府君讳某继之以茂实德清府君讳某承之以善政以至于侍御史府君讳某用贞信劲正逹于邦家克生贤女以配于裴氏裴氏至于唐其着者礼部尚书讳行俭礼部之子曰侍中讳光庭嗣用忠肃书于国史祠部府君讳稹业之以贞直以至于今金吾府君讳儆用纯懿端亮闻于天下实生良子以配夫人呜唿夫人与仁孝偕生以礼顺偕长始于家纯如也终于夫族穆如也其爲子道也孝以和㳟以惠取与承顺必称所欲先君与太夫人恩遇尤厚故夫人侍侧无威怒之教焉天祸弊族夙遭大故我诸孤奉太夫人之飬不敢图死至于复常夫人三岁无汤沭无塩酪顿踊呌号哀彻天地外除发不胜笄体不胜带太夫人泣而命之固犹不食朝夕谕诲仅而济焉其爲妻道也贞顺之宜恒服于身体疑忌之虑不萌于心术忿懥之色不兆于容貌同焉而合于礼婉焉而得其正其爲妇道也惟听顺谨敬睦姻仁恤之行甚备常以不幸不及姑舅之养用爲大恨是故相春秋之事眎涤濯羞簠簋劳以待旦毎憷惕之感至焉则又移其孝于裴氏之门而以睦于冡妇介妇必敬必亲下以不失其赤子之心姻族归厚率由是也呜唿我之大谴欤裴氏之大不幸欤以夫人之德行宜贵寿宜康寕然而年始三十不克至于寿良人官爲叅军事不及偕其贵骨髓之疾实钟于身以贞元十六年三月十三日甲子终于光德里第痛矣夫始夫人之疾也夫人之族视之如已其家老长妾臧获之微皆以其私奔谒于道路祷鬼神问卜筮者相及也旣病太夫人在侧尚虑积忧伤于尊懐犹持形立气给以少间故二稚未齓良人在逺不及有绪言遗念以传于后则我唿天之痛宜有加焉呜唿天胡厚是懿德而阙其报施独何咎欤余不知天之忍也旣逾月良人至自洛师望门而哭曰无以立吾家成吾身矣凢在三子㓜曰崔七先夫人八月而殡魂气无不之也次曰崔六后夫人五旬而夭因祔焉今其存者曰崔五幸无恙託于乳媪以虞水火哀哉其年八月十八日甲子安厝于长安县之神禾原从于先茔祔于皇姑宜也母弟号哭而爲之志毒痛慿塞畧不能具敢告无愧辞无溢美庻用正直克安神心呜唿至哀无文至敬不饰故无其辞亡妻弘农杨氏志亡妻弘农杨氏讳某高祖皇司勲郎中讳某司勲生殿中侍御史讳某殿中生醴泉县尉讳某醴泉生今礼部郎中凝代济仁孝号爲德门郎中娶于陇西李氏生夫人夫人生三年而皇妣即丗外王父兼居方伯连帅之任歴刺南部夫人自㓜及笄依于外族所以抚爱视遇者殆过厚焉夫人小心敬顺居宠益畏终始无骄盈之色亲党难之五岁属先妣之忌饭于仁祠就问其故媬传以告遂号泣不食后毎及是日必遑涕慕抱终身之戚焉及许嫁于我柔日旣卜乃归于柳氏㳟惟先府君重崇友道于郎中最深髫稚好言始于善谑虽间在他国终无异辞凡十有三岁而二姓克合奉𥘉言也夫人旣归事太夫人备敬养之道敦睦夫党致粛雍之美主中馈佐蒸甞憷惕之义表于宗门太夫人甞曰自吾得新妇増一孝女况又通家爱之如已子崔氏裴氏姊视之如兄弟故二族之好异于他门然以素𬒳足疾不能良行未三岁孕而不育厥疾増甚明年以谒医救药之便来归女氏永宁里之私第八月一日甲子至于大疾年始二十有三呜唿痛哉以夫人之柔顺淑茂宜延于上寿端明惠和宜齿于贵位生知孝爱之本宜承于余庆是三者皆虚其应天可问乎衰门多舋上天无祐故自辛未逮于兹岁累服齐斩継缠哀酷其间冠衣纯采朞月者三而巳矣无乃以是累夫人之寿欤悼恸之怀曷月而已矣哀夫遂以九月五日庚午克葬于万年县栖鳯原从先莹礼也是岁唐贞元十五年龙集已卯爲之志云坤德柔顺妇道粛雍惟若人兮婉娩淑姿锵翔令容委穷尘兮佳城欎闭白日兮之死同穴归此室兮下殇女子墓塼记下殇女子生长安善和里其始名和娘旣得病乃曰佛我依也愿以爲役更名佛婢旣病求去髪爲尼号之爲𥘉心元和五年四月三日死永州凡十岁其母微也故爲父子晚性柔惠类可以爲成人者然卒天歛以缁褐铭用塼甓塟零陵东郭门外第二岗之西隅铭曰孰致也而生孰召也而死焉从而来焉往而止魂气无不之也骨肉归复于此小姪女墓塼记字爲雅氏爲柳生甲申死已丑日十二月在九是日塟东岗首生而惠命则夭始也无今何有质之㣲当速朽铭兹瓦期永乆故尚书户部侍郎王君先太夫人河间刘氏志文夫人姓刘其先汉河间王王有明德丗绍显懿至于唐有文昭者爲绵州刺史号良二千石其嗣愼言爲仙居令光州长史克荷于前人光州夫人之父也夫人旣笄五年从于北海王府君讳某府君㪯明经授任城尉左金吾卫兵曹修经术以求圣人之道通古今以推一王之典㑹丗多难不克如志卒以隐终夫人生二子长曰彛伦㪯五经早夭少曰叔文坚明直亮有文武之用贞元中待诏禁中以道合于诸后凡十有八载献可替否有匡弼调护之勤先帝弃万姓嗣皇承大位公居禁中讦谋定命有扶翼经纬之绩由苏州司功叅军爲起居舎人翰林斈士将明出纳有弥纶通变之劳副经邦阜财之职加戸部侍郎赐紫金鱼袋重轻开塞有和钧粛给之効内賛谟画不废其位凢执事十四旬有六日利安之道将施于人而夫人终于堂盖贞元之二十一年六月二十日也知道之士爲苍生惜焉天子使中谒者临问其家赙以布帛呜唿夫人之在女氏也贞顺以自处孝谨以有奉其在夫族也祗敬以承上严粛以莅下事良人四十有九年而勤劳不懈生戸部五十有三年而教戒无阙年七十有九而户部之道闻于天下爲大僚垂紫绶以就奉养公卿侯王咸造于门旣寿而昌丗用羡慕然而天子有诏俾定封邑有司稽于论次终以不及时有痛焉是年八月某日祔于兵曹君之墓铭曰夫人之德温柔敬直承于隂教式是嫔则克生良子用扬懿年若干某月日迁柩于洛某月日祔于墓在北邙山南洛水东巽始佐河北军食有劳未及録㑹其长以罪闻因从贬更大赦方北迁而其室巳祸巽之父曰大理司直仲卿祖曰太子右賛善大夫环曽祖曰平舒令煜髙祖曰工部尚书真藏简之父曰大理司直晔祖曰某官鲵唐兴中书令仁师议刑不孥其二丗大父也巽之他姬子丈夫子曰老女子曰张婆妻之子女子曰陀罗尼丈夫子曰某实后子铭曰翼翼仁师惟仁之硕一言刑轻绵载二百其庆中缺曽玄不绩简之温文卒昏以易七男三女八我之出仍祸六稔数存如没冝福而灾伊谁云恤惟薛之妇德良才全隣无言闻臧获以䖍推仁抚庶孩不异怜兄公是怙夫属忻然髲髢峩峩笾豆惟嘉烝尝賔燕其羞孔多有苾有严神飨斯何奚仲仲虺胡祐不遐髙曽祖考胡嘏之讹淑人不居谁任于家书铭告哀以寘巖阿韦夫人坟记韦夫人终成都殡万年迁柩渭南祔而不合大葬未利以俟礼也其族系如某人之志㻚用元和十四年月日子某爲石刻而纳诸圹马氏女雷五葬志马室女雷五父曰师儒业进士雷五生巧惠异甚凡事丝纩文绣不类人所爲者余覩之甚骇家贫歳不易衣而天姿洁清脩严恒若簮珠玑衣纨縠寥然不易爲尘垢杂年十五病死后二日葬永州东郭东里以其姨母爲妓于余也将死曰吾闻柳公甞巧我惠我今不幸死矣安得公之文志我葬其父母不敢以云葬之日余乃闻焉旣而闵焉以攻石之后也遂爲砂书玄塼追而纳诸墓卷终增广註释音辩唐柳先生集增广註释音辩唐柳先生集卷第十四增广註释音辩唐柳先生集卷之十四对设渔者对智伯智氏旣㓕范中行志益大合韩魏围赵水晋阳智伯瑶乗舟以临赵且又往来观水之所自务速取焉羣渔者有一人坐渔智伯怪之问焉曰若渔几何曰臣始渔于河中渔于海今主大兹水臣是以来曰若之渔何如曰臣㓜而好渔始臣之渔于河有魦鱮鳣鰋者不能自食以好臣之饵日收者百焉臣以爲小去而之龙门之下伺大鲔焉夫鲔之来也从鲂鲤数万垂涎流沫后者得食焉然其饥也亦返吞其后愈肆其力逆流而上慕爲螭龙及夫抵大石乱飞涛折鳍秃翼颠倒顿踣顺流而下宛委冐懵环坻溆而不能出向之从鱼之大者幸而啄食之臣亦徒手得焉犹以爲小闻古之渔有任公子者其得益大于是去而之海上北浮于碣石求大鲸焉臣之具未及施见大鲸驱羣蛟逐肥鱼于渤澥之尾震动大海簸掉巨岛一啜而食若舟者数十勇而未巳贪而不能止北蹙于碣石藁焉向之以为食者反相与食之臣亦徒手得焉犹以为小闻古之渔有太公者其得益大钓而得文王于是舎而来智伯曰今若遇我也如何渔者曰向者臣已言其端矣始晋之侈家若栾氏祁氏却氏羊舌氏以十数不能自保以贪晋国之利而不见其害主之家与五卿甞裂而食之矣是无异魦鱮鳣鰋也脑流骨腐于主之故鼎可以惩矣然而犹不肯寤又有大者焉若范氏中行氏贪人之土田侵人之势力慕爲诸侯而不见其害主与二卿又裂而食之矣脱其鳞鲙其肉刳其肠断其首而弃之鲲鲕遗胤莫不备爼豆是无异夫大鲔也可以惩矣然而犹不肯寤又有大者焉吞范中行以益其肥犹以为不足力愈大而求食愈无餍驱韩魏以爲羣鲛以逐赵之肥鱼而不见其害贪肥之势将不止于赵臣见韩魏惧其将及也赤幸主之蹙于晋阳其目动矣而主乃慠然以为咸在机爼之上方磨其舌抑臣有恐焉今辅果舎族而退不肯同祸叚规怨深而造谋主之不寤臣恐主为大鲸首觧于邯郸鬛摧于安邑胷披于上党尾㫁于中山之外而肠流于大陆为鱻薧以充三家子孙之腹臣所以大惧不然主之勇力强大于文王何有智伯不恱终以不寤于是韩魏与赵合㓕智氏其地三分愚溪对栁子名愚溪而居五日溪之神夜见梦曰子何辱予使予爲愚耶有其实者名固从之今予固若是耶予闻闽有水生毒雾厉气中之者温屯呕泄藏石走瀬连舻糜解有鱼焉锯齿锋尾而兽蹄是食人必断而跃之乃仰噬焉故其名曰恶溪西海有水散涣而无力不能负芥投之则委靡垫没及底而后止故其名曰弱水秦有水掎汨泥淖挠混沙砾视之分寸眙若睨壁浅深险易昧不觌乃合清渭以自彰秽迹故其名曰浊泾雍之西有水幽险若漆不知其所出故其名曰黒水夫恶弱六极也浊黒贱名也彼得之而不辝穷万丗而不变者有其实也今予甚清与美为子所喜而又功可以及圃畦力可以载方舟朝夕者济焉子幸择而居予而辱以无实之名以爲愚卒不见德而肆其诬岂终不可革耶栁子对曰汝诚无其实然以吾之愚而独好汝恶得避是名非且汝不见贪泉乎有饮而南者见交趾寳货之多光溢于目思以两手左右攫而怀之岂泉之实耶过而往贪焉犹以为名今汝独招愚者居焉乆留而不去虽欲革其名不可得矣夫明王之时智者用愚者伏用者宜迩伏者宜逺今汝之託也逺王都三千余里仄僻㢠隐蒸欎之与曹螺蜯之与居唯触罪摈辱愚陋黜伏者日侵以游汝闯以守汝汝𣣔爲智乎胡不唿今之聦明皎厉握天子有司之柄以生育天下者使一经于汝而唯我独処汝旣不能得彼而见获于我是则汝之实也当汝爲愚而犹以爲诬寕有说耶曰是则然矣敢问子之愚何如而可以及我柳子曰汝欲穷我之愚说耶虽极汝之所往不足以申吾喙涸汝之所流不足以濡吾翰姑示子其畧吾茫洋乎无知氷雪之交衆裘我絺溽暑之铄衆从之风而我从之火吾盪而趍不知太衍之异乎九衢以败吾车吾放而游不知吕梁之异乎安流以没吾舟吾足蹈坎井头抵木石冲冒榛棘僵仆虺蜴而不知憷惕何䘮何得进不爲盈退不爲抑荒凉昬黙卒不自克此其大凢者也愿以是污汝可乎于是溪神深思而叹曰嘻有余矣是及我也因俯而羞仰而吁涕泣交流㪯手而辝辝悔一明斍而莫知所之遂书其对对贺者柳子以罪贬永州有自京师来者旣见曰余闻子坐事斥逐余适将唁子今余视子之貌浩然也能是逹矣余无以唁矣敢更以爲贺柳子曰子诚以貌乎则可也然吾岂若是而无志者耶姑以戚爲无益乎道故若是而巳耳吾之罪大㑹主上方以寛理人用和天下故吾得在此凡吾之贬斥幸矣而又戚戚焉何哉夫爲天子尚书郎谋画无所陈而群比以爲名蒙耻遇僇以待不测之诛苟人尔有不污栗危厉偲然者哉吾甞静処以思独行以求自以上不得自列于圣朝下无以奉宗祀近丘墓徒欲苟生幸存庻几似续之不废是以傥荡其心倡佯其形茫乎若升高以望溃乎若乗海而无所往故其容貌如是子诚以浩而贺我其孰承之乎嘻笑之怒甚乎裂长歌之哭过乎恸哭庸讵知吾之浩非戚之尤者乎子休矣杜兼对或问曰朝廷以公且明进善退不肖未甞不当然吾有一疑焉愿有闻于子以释子也曰何哉曰杜兼爲濠州幸兵之乱杀无罪士二人蓄货足慾吾以爲唐梼杌饕餮者亡以异然而卒入爲郎中给事中出由商至河南尹乃死夫何取于兼者若是幸也曰若子之言兼之罪吾虽不覩乎目然闻之熟宜废而不用乆矣然而吾有一取焉吾闻兼在濠州有钟离令卢某者宰相戚也而䜛且腴日状其僚之过愆以致于兼且曰是过是愆我独无有其僚因惴恐以俟谪怒于上今日施自负曰州君将我陟也兼得之乃大怒罚令使僚也咸得自逹以进乎善因㯽令终不得面焉人由是不苟免而䜛䛕之道大息朝廷进兼于内则给事中于外则至河南尹盖知兼有是善也欤诚然不爲公且明耶或者曰兼凶狡人也恣杀以充巳其爲过章章者凡天下儿童天对今将楚词天问逐段附入遇天问则低写于前遇天对则高写于后仍入诸家音释览者详焉问遂古之𥘉谁传道之上下未形何由考之㝠昭瞢闇谁能极之冯翼惟像何以识之明闇惟时何爲对本始之茫诞者传焉鸿灵幽纷曷可言焉曶黒晣眇往来屯厖昧革化惟元气存而何爲焉隂阳三合何本何化合焉者三一以统同吁炎吹泠交错而功圜则九重孰营度之无营以成沓阳而九运辕浑沦蒙以圜号惟兹何功孰𥘉作之冥疑玄釐无功无作斡维焉系天极焉加乌傒系维乃糜身位无极之极漭弥非垠或形之加孰取大焉八柱何当东南何亏皇熈亹胡栋胡宇宏离不属焉恃夫八柱九天之际安放安属无青无黄无赤无黒无中无旁乌际乎天则隅隈多有谁知其数巧欺淫诳幽阳以别无隈无隅曷懵厥列夭何所沓十二焉分折篿剡筳午施旁竖鞠明究曛自取十二非余之爲焉以告汝日月安属列星安陈规燬魄渊太虚是属棊地万荧咸焉是託出自汤谷次于蒙汜辐旋南画轴奠于北孰彼有出次惟汝方之侧平施旁运悪有谷汜自明及晦所行几里当焉爲明不逮爲晦度引九穷不可以里夜光何德死则又育燬炎莫俪渊迫而魄遐违乃专何以死育厥利维何而顾莬在腹玄隂多缺爰感厥兎不形之形惟神是类女歧无合夫焉取九子阳健隂淫降施蒸摩歧灵而子焉以夫爲伯强何処惠气安在怪㳽㝠更伯强乃阳顺和调度应气出行时屇时缩何有処郷何阖而晦何开而明明焉非辟晦兮非藏角宿未旦曜灵安藏孰旦孰幽缪躔于经苍龙之寓而廷彼角亢不任汨鸿师何以尚之佥答何忧何不课而行之惟鮌譊隣圣而孽恒师厖蒙乃尚其圮后惟师之难矉頞使试䲭龟曵衔鮌何听焉顺欲成功帝何刑焉永遏在羽山夫何三年不施盗堙息壌招帝震怒赋刑在下而投弃于羽方陟元子以胤功定地胡离厥考而鸱龟肆喙伯禹腹鮌夫何以变化纂就前绪遂成考功何绩𥘉继业而厥谋不同气孽宜害而嗣续得圣污涂而蕖夫固不可以类胝躬躄歩桥楯勚踣厥十有三载乃盖考丑宜仪刑九畴受是玄寳昏成厥孽昭生于德惟氏之継夫孰谋之式洪泉极深何以窴之行鸿下隤厥丘乃降焉填絶渊然后夷于土地方九则何以坟之从民之宜乃九于野坟厥贡艺而有上中下应龙何画河海何歴胡圣爲不足反谋龙智畚锸究勤而期画厥尾鮌何所营禹何所成康回冯怒地何故以东南倾圜㦞廓大厥立不植地之东南亦巳西北彼回小子胡顚陨尔力夫谁骇汝爲此而以慁天极九州何错川谷何洿州错冨媪爰定于趾躁川静谷形有髙东流不溢孰知其故东穷归墟又环西盈脉穴土区而浊浊清清坟垆燥䟽渗渇而升充融有余泄漏复行器运浟浟又何溢爲东西南北其脩孰多东西南北其极无方夫何鸿洞而课校脩长南北顺㯐其衍几何茫忽不凖孰衍孰穷崑崙县圃其凥安在积高于干崑崙攸居蓬首虎齿爰穴爰都増城九重其高几里増城之里万有三千四方之门其谁从焉清温燠寒迭出于时时之丕革由是而门西北辟启何气通焉辟启以通兹气之元日安不到烛龙何照脩龙口燎爰北其首九隂极㝠厥朔以炳羲和之未扬若华何光惟若之华禀羲以耀何所冬暖何所夏寒狂山凝凝冰于北至爰有炎洲司寒不得以试焉有石林何兽能言石胡不林往视西极兽言嘐嘐人名是逹焉有虬龙负熊以游有虬蜲蛇不角不鳞嬉夫玄熊相待以神雄虺九首儵忽焉在南有怪虺罗首以噬倐忽之居帝南北海何所不死长人何守贠丘之国身民后死封嵎之守其横九里靡蓱九衢枲华安君有萍九歧厥图以诡浮山孰产赤华伊枲灵蛇吞象厥大何如巴蛇腹象足觌厥大二歳遗骨具脩巳号黒水玄趾三危安在黒水淫淫穷于不姜玄趾则北三危则南延年不死寿何所止僊者幽幽寿焉孰慕短长不齐咸各有止胡纷华漫汗而潜谓不死鲮鱼何所鬿堆焉处鲮鱼人貌迩列姑射鬿雀峙北号惟人是食羿焉弹日乌焉解羽焉有十日其火百物羿宜炭赫厥躰胡庸以枝屈大泽千里群鸟是解禹之力献功降省下土四方焉得彼嵞山女而通之于台桑闵妃匹合厥身是継胡维嗜不同味而快饱禹惩于续妇亟合胈离厥肤三门以不眡之不䀌而孰图味卒燥中野民攸宇攸曁启代益作后卒然离蠥彼克臧俾姒作夏献后益于帝谆谆以不命复爲叟耆曷戚曷孽何启惟忧而能拘是逹皆归射而无害厥躬勤于德民以乳活扈仇厥正帝授柄以挞兇穷圣庸夫孰鳞集于皖肆呌帝不谌失位滋嫚有洛之嫮焉妻于狡冯珧利决封稀是射何献蒸肉之膏而后帝不若夸夫快杀鼎豨以虑饱馨膏腴帝叛德恣力胡肥台舌喉而滥厥福浞娶纯狐眩妻爰谋何羿之射革而交吞揆之寒谗妇谋后夷卒戕荒弃于野俾姧民是臧举土作仇徒怙身弧阻穷西征巖何越焉化爲黄熊巫何活焉鲧殛羽巖化黄而渊咸播秬黍莆藿是营子宜播殖稺于丘于川维莞维蒲维菰维芦丕彻以图民以讙以都何由并投而鮌疾脩盈尧酷厥父厥子激以功克硕厥祀后丗是郊白蜺婴茀胡爲此堂安得夫良药不能固臧天式从横阳离爰死大鸟何鸣夫焉䘮厥体王子怪骇蜺形茀裳文禠操戈犹懵夫药良终鸟号以游奋厥篚筐曶漠莫谋形胡在胡云蓱号起雨何以兴之旣裳旣舎宜咸坠厥首汤谋易旅何以厚之汤奋癸旅爰以伛拊载厥德于葛以诘仇饷覆舟斟㝷何道取之康复旧物㝷焉保之覆舟喻易尚或艰之桀伐蒙山何所得焉妹嬉何肆汤何殛焉惟桀嗜色戎得蒙昧淫处暴娯以大启厥伐舜闵在家父何以鳏尧不姚告二女何亲瞽父仇舜鳏以不俪尧专以女兹俾胤厥丗惟蒸蒸翼翼于嬀之汭厥萌在𥘉何所意焉璜台十成谁所极焉纣台于璜箕克兆之登立爲帝孰道尚之惟德登帝师以首之女娲有体孰制匠之娲躯虺号占以类之胡曰日化七十工获诡之舜服厥弟终然爲害何肆犬体而厥身不危败舜弟眡厥仇毕屠水火夫固优游以圣而孰殆厥祸犬龂于德终不克以噬昆庸致爱邑鼻以赋富呉获迄古南岳是止孰期去斯得两男子嗟伯之仁逊季旅岳雍同度厥义以嘉呉国縁鹄饰玉后帝是飨何承谋夏桀终以㓕䘮帝乃降观下逢伊挚何条放致罚而黎伏大说空桑鼎殷謟羮厥鹄惟轲知言焉以爲不仁易愚危夫曷揆曷谋咸逃丛渊虐后以刘降厥观于下匪挚孰承条伐巢放民用溃厥疣以夷于肤夫曷不謡简狄在台喾何宜玄鸟致贻女何喜喾狄祷禖契形于胞胡乙鷇之食而怪焉以嘉该秉季德厥父是臧该德胤考蓐收于西瓜虎手钺尸刑以司慝胡终弊于有扈牧夫牛羊牧正矜矜浇扈爰踣干协时舞何以怀之阶干以娯苗革而格不迫以死夫胡狃厥贼平胁曼肤何以肥之辛后騃狂无忧以肥肆荡弛厥体而充膏于肌啬寳𬒳躬焚以旗之有扈牧竖云何而逢击牀先出其命何从扈释于牧力使后之民仇焉㝢启牀以斮恒秉季德焉得夫朴牛何往营班禄不但还来殷武踵德爰获牛之朴夫唯陋民是冒而丕号以瑞卒营而班民心是市昏微循迹有狄不寕何繁鸟萃棘负子肆情解父狄淫遭悫以赧彼中之不目而徒以色视眩弟并淫危害厥兄何变化以作诈后嗣而逢长象不兄龚而奋以谋盖圣孰凶怒嗣用绍厥爱成汤东廵有莘爰极何乞彼小臣而吉妃是得水濵之木得彼小子夫何恶之媵有莘之妇莘有玉女汤廵爰获旣内克厥合而外弼于德伊知非妃伊之知臣曷以不识胡木化于母以蝎厥圣喙鸣不良谩以诡正尽邑以垫孰译彼梦汤出重泉夫何辠尤不胜心伐帝夫谁使挑之汤行不类重泉是囚违虐立辟实罪德之由师凭怒以割癸挑而雠㑹争盟何践吾期苍鸟羣飞孰使萃之到击纣躬叔旦不嘉何亲揆发足周之命以咨嗟授殷天下其位安施反成乃亡其罪伊何争遣伐器何以行之并驱击翼何以将之胶鬲比漦雨行践期捧盎救灼仁兴以毕随鹰之咸同得使萃之颈纣黄钺旦孰喜之民父有釐嗟以羙之位庸芘民仁克莅之纣淫以害师殛圯之咸逭厥死争徂器之翼鼓顚御讙舞靡之昭后成游南土爰底厥利惟何而逢彼白雉水濵翫昭荆䧟弑之缪迓越裳畴肯雉之穆王巧挴夫何爲周流环理天下夫何索求穆懵祈招猖洋以游轮行九野惟怪之谋胡绐娯戴胜之兽觞瑶池以迭謡妖夫曵衒何号乎市周幽谁诛焉得夫襃姒孺贼厥诜爰檿其弧幽祸挐以夸惮褒以渔淫嗜薎杀諌尸谤屠孰鳏漦以徴而化鼋是辜天命反侧何罚何怙天邈以蒙人么以离胡克合厥道而诘彼尤违齐桓九㑹卒然身杀桓号其大任属以傲幸良以九合逮孽而坏彼王纣之躬孰使乱惑何恶辅㢸谗謟是服比干何逆而抑沈之雷开何顺而赐封之何圣人之一德卒其异方梅伯受醢箕子佯狂纣无谁使惑堆志爲首逆圗倒视辅䜛以僇宠干异召死雷済克后文德迈以𬒳芮鞫顺道醢梅奴箕忠咸䘮以丑稷惟元子帝何笃之投之于氷上鸟何燠之何冯弓挟矢殊能将之旣惊帝切激何逢长之弃灵而功笃胡爽焉翼氷以炎盍崇长焉旣歧旣嶷冝庸将焉纣凶以启武绍尚焉伯昌号衰秉鞭作牧何令彻彼歧社命有殷之国伯鞭于西化江汉浒昜歧社以太国之命以祚武迁藏就岐何能依踰梁槖囊羶仁蚁萃殷有惑妇何所讥妲㓕淫啇痡民以亟去受赐兹醢西伯上告何亲就上帝罚殷之命以不救肉梅以颁乌不台诉孰盈癸恶兵躬殄祀师望在肆昌何志鼓刀杨声后何喜牙伏牛渔积内以外萌歧目厥心了眡显光奋力屠国以髀髋厥啇武发杀殷何所悒载尸集战何所急发杀曷逞寒民于烹惟栗厥文考而䖍子以徂征伯林雉经维其何故何感天抑墬夫谁畏惧中譛不列恭君以雉胡螾讼蛲贼而以变天地皇天集命惟何戒之受礼天下又使至代之天集厥命惟德受之胤怠以弃天又祐之𥘉汤臣挚后兹承辅何卒官汤尊食宗绪汤挚之合祚以乆食昧始以昭末克庸成绩勲阖梦生少离散亡何壮武厉能流厥严光徴梦祖憾离以厉仿偟激覆而勇彭铿斟雉帝何飨受寿永多夫何乆长铿羮于帝圣孰嗜味夫死自暮而谁飨以俾寿中央共牧后何怒蠭蚁微命力何固螝啮巳毒不以外肆细腰羣螫夫何足病惊女采薇鹿何祐比至回水萃何喜萃回偶昌鹿曷祐以女兄有噬大弟何欲昜之以百两卒无禄鍼欲兄爱以快侈冨愈多厥车卒逐以旅薄暮雷电归何忧厥严不奉帝何求伏匿穴处爰何云荆勲作师夫何长先悟过改更我又何言咨吟于野胡若之佷严坠谊殄丁厥任合行违匿固若所咿嚘忿毒意谁与丑齐徂秦㗖厥诈䜛登狡庸咈以施丼恬祸㐫亟锄夷愎不可化徒若罢呉光争国乆余是胜何环穿自闾社丘陵爰出子文吾告堵敖以不长何试上自予忠名弥彰阖绰厥武滋以侈頽于莵不可以作怠焉庸归欵吾敖之阏以旅尸诚若名不尚曷极而辞増广註释音辩唐柳先生集卷之十四增广註释音辩唐柳先生集增广註释音辩唐柳先生集卷第十五増广注释音辩唐柳先生集卷之十五问答晋问呉子问于栁先生曰先生晋人也晋之故宜知之曰然然则吾愿闻之可乎曰可晋之故封太行掎之首阳起之黄河迤之大陆靡之或巍而髙或呀而渊景霍汾浍以经其壖若化若迁钩婴蝉聮然后融爲平川而侯之都居大夫之邑建焉其髙壮则腾突撑拒聱岈欎怒若熊罴之咆虎豹之嘷终古而不去攫秦搏齐当者失据燕狄惴怯若卵就压振振业业觑关蹀户惕若仆妾其按衍则平盈旋縁纡徐夷延若飞䳒之翔舞洄水之容与以稼则硕以植则茂以牧则蕃以畜则庻而人用是富而邦以之阜其河则濬源崑崙入于天渊出乎无门行乎无垠自匈奴而南以介西鄙冲奔太华运肘东指混溃后土濆浊麋沸鼋鼍诡怪于于汨汨腾倒䭿越委泊涯涘呀呷欱纳摧杂失坠其所盪激则连山参差广野瓌裂轰雷努风撼于崩石之所转跃大木之所擢拔漰泙洞踏者弥数千里若万夫之斩伐而其轴轳之所负橦樯之所御鳞川林壑隳云遁雨瞬目而下者榛榛沄沄百舎一赴若是何如呉子曰先生之言丰厚险固诚晋之美矣然晋人之言表里山河者备败而巳非以爲荣观显大也呉起所谓在德不在险皆晋人之借也愿闻其他先生曰大卤之金棠谿之工火化水淬器备以充爲棘爲矛爲铩爲钩爲镝爲镞爲爲鍭出太白徴蓐收召招摇伏蚩尤肃肃褷褷合衆灵而成之博者狭者曲者直者歧者劲者长者短者攅之如星奋之如霆运之如萦浩浩弈弈淋淋涤涤荧荧的的若雪山氷谷之积观者胆掉目出寒液当空发耀英精互绕晃荡洞射天气尽白日规爲小铄云破霄跕坠飞鸟弓人之弓函人之甲胶角百选犀兕七属乃使跟超掖夹之伦服而持之南瞰诸华北詟群夷技击节制闻于天下是爲善师延目而望之固以拳拘喘汗免胄肉袒进不敢降退不敢窜若是何如呉子曰夫兵之用由德则吉由暴则凶是又不可爲美观也先轸曰师直爲壮曲爲老况徒以坚甲利刃之爲上哉先生曰晋国多马屈焉是产土寒气劲崖坼谷裂草木短缩鸟兽坠匿而马蕃焉师师兟兟溶溶纭纭轠轠辚辚或赤或黄或玄或苍或醇或駹黭然而隂炳然而阳若旌旂帜之煌煌乍进乍止乍伏乍起乍奔乍踬若江汉之水疾风驱涛击山盪壑云沸而不止群饮源藁回食野赭浴川蹙浪喷震播渍渍焉若海神驾雪而来下观其四散惝怳开合万状喜者鹊厉怒者人搏决然坌跃千里相角风騣凶雾鬛祖红切斸山抉壑耳揺层云腹捎衆木寂寥逺游不夕而复攫地跳梁坚骨兰筋交颈互啮鬪目相驯聚溲更虚昻首张龂其小者则连牵缴绕仰乳俯龁蚁杂螽集啾啾潗潗旅走丛立其材之可者收歛攻教掉手飞縻指毛命物百歩就覊牵以荀息御以王良超以范鞅轩以栾鍼以佃以戎兽获敌摧若是何如呉子曰恃险与马者子不闻乎故曰冀之北土马之所生是不一姓请置此而新其说先生曰晋之北山有异材梓匠工师之爲宫室求大木者天下皆归焉仲冬旣至寒气凝成外淍内贞沈液不行乃坚乃良万工举斧以入必求诸巖崖之欺倾磵壑之纡萦凌㠝岏之杪顚漱泉源之淦瀯根绞怪石不土而植千㝷百围与石同色罗列而伐者头抗河汉刃披虹霓声振连峦柹填层谿丁丁登登硠硠稜稜若兵车之乗凌其响之所应则溃溃漰漰汹汹薨薨若骞若崩若螭龙之鬪风霆相腾其殊而下者札捎杀摧崪坱圠霞披电裂又似共工触不周而天柱折鵾鹳鹙鸧号鸣飞翔貙豻虎兕奔触詟慄伏无所入遯无所脱然后㫁度收罗捎危顚芟繁柯乗水潦之波以入于河而流焉盪突硉兀转腾冒没类秦神驱石以梁大海抵曲鳞蹙汇流雷解前者汨越后者迫隘乃下夫龙门之悬水折拉頽踏捽首轩尾澒入重渊不知其几百里也涛波之旋㴞山触天旣渟旣平弥望悠焉良乆乃始昻屹涌溢挺拔而岀林立峰崪穿云蔽日涣然自挠复就行列浑浑而去以至其所唯良工之指顾丛䑓阿房长乐未央建章昭阳之隆丽诡特皆是之自岀若是何如呉子曰吾闻君子患无德不患无土患无土不患无人患无人不患无宫室患无宫室不患材之不巳有先生之所陈四累之下也且虒祁旣成诸侯叛之先生曰河鱼之大上迎涛波壅津涯千里雷驰重马轻车遂以君命矢而纵观焉大罟断流脩网亘山罩罶䍡罣织纴其间巨舟轩昻仡仡还环水师更唿声裂商颜于是鼓譟沓集而从之抳龙吭拔鲸鳍戮白鼋逐毒螭叱溤夷立水湄搜搅流离掬缩推移梁㑹网蹙腾天弥围掉擗拥踊以登夫歴山之垂如川之归如山之崔如云之披其有乗化㑹神振㧞涟沦摛竒文岀怪鳞腾飞涛而上逸生电雷于龙门者犹仰纶飞缴顿踏而取之莫不脱角裂翼呀吓匍匐复就脔切莫保龙籍具糅五味布列雕爼风云失势沮散逺去若夫魦鲿鲔鲤鰋鳢鲂鱮之琐屑蔑裂者夫固不足悉数漏脱纮目飬之水府而三河之人则巳塡溢餍饫腥膏舄卤闻脍炙之美则掩鼻蹙頞贱甚粪土而莫顾者也若是何如呉子曰一时之观不足以夸后丗口舌之味不足以利百姓姑欲闻其上者先生曰猗氏之塩晋寳之大也人之頼之与谷同化若神造非人力之功也但至其所则见沟堘畦畹之交错轮囷若稼若圃敞兮匀匀涣兮鳞鳞逦弥纷属不知其垠俄然决源酾流交灌互澍若枝若股委屈延布脉冩膏浸潗滑汩弥髙掩漫壠冒块决决没没逺近混㑹抵值堤防瀴瀛沛濊偃然成渊漭然成川观之者徒见浩浩之水而莫知其以及神液隂漉丼卤宻起孕灵冨媪不爱其美无声无形熛结迅诡廻眸一瞬积雪百里皛皛羃羃奋偾离析鍜圭椎璧眩转的皪乍似陨星及地明㓕相射水裂雹碎巃嵸増益大者印累小者珠剖涌者如坻拗者如缶日晶熠煜萤骇电走亘歩盈车方尺数斗于是裒歛合集㪯而堆之皓皓乎悬圃之巍巍曒乎溔乎狂山太白之淋漓骇化变之神竒卒不可推也然后驴驘牛马之运西出秦陇南过樊邓北极燕代东逾周宋家获作咸之利人𬒳六气之用和钧兵食以征以贡其赉天下也与海分功可谓有济矣若是何如呉子曰魏绛之言曰近寳则公室乃贫岂谓是耶虽然此可以利民矣而未爲民利也先生曰愿闻民利呉子曰安其常而得所欲服其教而便于巳百货通行而不知所自来老㓜亲戚相保而无德之者不苦兵刑不疾赋力所谓民利民自利者是也先生曰文公之霸也援秦破楚嚢括齐宋曹卫觧裂鲁郑震恐定周于温奉册受钖夹辅紏逖以爲侯伯齐盟践土低昻玉帛天子恃焉以有诸侯诸侯恃焉以有其国百姓恃焉以有其妻子而食其力叛者力取附者仁抚推德义立信譲示必行明所向逹禁止一好尚春秋之事公侯大夫䇿文马驰轩车出入环连贯于国都则有五筵之堂九几之室大小定位左右有秩禽牢饩馈交错文质飨有嘉乐宴有庭实登降好赋牺象毕出犒劳赠贿率礼无失六卿理兵大戎小戎钟鼓丁寕以讨不㳟车埒万乗卒半天下鼓之则震斾之则畏其号令之动若水之源若轮之旋莫不如志当此之时咸能驩娯以奉其上故其民至于今好义而任力此以民力自固假仁义而用天下其遗风尚有存者若是可以爲民利也乎呉子曰近之矣然犹未也彼霸者之爲心也引大利以自向而搂他人之力以自爲固而民乃后焉非不知而化不令而一异乎吾向之陈者故曰近之矣犹未也先生曰三河古帝王之更都焉而平阳尧之所理也有茅茨采椽土型之度故其人至于今俭啬有温㳟克譲之德故其人至于今善譲有师钖佥曰畴咨之道故其人至于今好谋而深有百兽率舞鳯凰来仪于変时雍之美故其人至于今和而不怒有昌言儆戒之训故其人至于今忧思而畏祸有无爲不言垂衣裳之化故其人至于今恬以愉此尧之遗风也愿以闻于子何如呉子离席而立拱而言曰美矣善矣其蔑有加矣此固吾之所欲闻也夫俭则人用足而不淫譲则遵分而进善其道不闘谋则通于逺而周于事和则仁之质戒则义之实恬以愉则安而乆于其道也至乎哉今主上方致太平动以尧爲准先生之言道之奥者若果有贡于上则吾知其易易焉也举晋国之风以一诸天下如斯而巳矣敬再拜受赐答问有问柳先生者曰先生貌类斈古者然遭有道不能奋厥志独𬒳罪辜废斥伏匿交游觧散羞与爲戚生平向慕毁书㓕迹他人有恶指诱増益身居下流爲谤薮泽骂先生者不忌陵先生者无讁遇揖目动闻言心惕时行草野不知何适独何劣耶观今之贤智莫不舒翘扬英推类援朋叠足天庭魁垒恢张群驱连行竒谋髙论左右抗声出入翕忽拥门塡扄一言出口流光垂荣岂非伟耶先生虽读古人书自谓知理道识事机而其施爲若是其悖也狼狈摈僇何以自表于今之丗乎先生荅曰敬闻命然客言仆知理道识事机过矣仆懵夫屈伸去就触罪受辱幸得聮支体完肌肤犹食人之食衣人之衣用人之货无耕织居贩然而活给羞媿恐慄之不暇今客又推当丗贤智以深致诮责吾缧囚也逃山林入江海无路其何以容吾躯乎愿客少假声气使得详其心次其论客曰何取先生曰仆少甞斈问不根师说心信古书以爲凡事皆易不折之以当丗急务徒知开口而言闭目而息挺而行踬而伏不穷喜怒不究曲直冲罗䧟穽不知颠踣愚憃狂悖若是甚矣又何以㳟客之教而承厚德哉今之丗工拙不欺贤不肖明白其显进者语其德则皆茫洋深闳端贞鲠亮苞并涵养与道俱往而仆乃蹇浅窄僻跳浮嚄唶抵瑕䧟厄固不足以趑趄批捩而追其迹举其理则皆谟明渊沉剖㣲穷深噼析是非校度古今而仆乃缄钳塞黙耗眊窒惑抉异探怪起幽作匿攸攸恤恤卒自旤贼固不足以睢盱激昻而效其则言其斈则皆揔揽罗络横竖杂博天旋地缩鬼神交错而仆乃单庸撇莩离䟽空虚窃听道涂颛嚚蒙愚不知所如固不足以抗颜揺舌而与之俱称其文则皆汗漫辉煌唿嘘隂阳轇轕三光陶镕帝皇而仆乃朴鄙艰涩培塿潗湁毫聮缕缉尘出坱入固不足以摅摛踊三而渉其级兹四者悬判虽庸童小女皆知其不及而又裹以罪恶纒以羁絷客从而挤之不亦忍乎且夫白羲緑耳之得康庄也逐奔星先飘风而跛驴不出泥滓黄钟元间之登清庙也铿天地动神祇而呜呜咬哇不入里耳西子毛嫱之蹈后宫也皦朝日焕浮云而无塩逐于郷里蛟龙之腾于天渊也弥六合泽万物而虾与蛭不离尺水卓诡倜傥之士之遇明丗也用智能显功烈而么眇连蹇顚顿披靡固其所也客又何怪哉且夫一渉险阨惩而不再者烈士之志也知其不可而速巳者君子之事也吾将窃取之以没吾丗不亦可乎乃歌曰尧舜之修兮禹益之忧兮能者任而愚者休兮蹮蹮篷藋乐吾囚兮文墨之彬彬足以舒吾愁兮已乎巳乎曷之求乎客乃笑而去起废答柳先生旣㑹州刺史即治事还游于愚溪之上溪上聚黧老壮齿十有一人谡足以进列植以庆卒事相顾加进而言曰今兹是州起废者二焉先生其闻而知之欤荅曰谁也曰东祠躄浮图中廐病颡之驹曰若是何哉曰凡爲浮图道者都邑之㑹必有师师善爲律以勑戒始斈者与女释者甚尊严且优游躄浮图有师道少而病躄日愈以剧居东祠十年扶服舆曵未甞及人仄匿愧恐殊甚今年他有师道者悉以故去始斈者与女释者伥伥无所师遂相与出躄浮图以爲师盥濯之扶持之壮者执舆㓜者前驱𬒳以其衣导以其旗憷惕疾视引且翼之躄浮图不得巳凡师数百生日馈饮食时献巾帨洋洋也举莫敢踰其制中廐病颡之驹颡之病亦且十年色玄不尨无异技硿然大耳然以其病不得齿他马食斥弃异皁恒少食屏立摈辱掣顿异甚垂首披耳悬涎属地凡廐之马无肯爲伍㑹今刺史以御史中丞来莅吾邦屏弃群驷舟以泝江将至无以爲乗廐人咸曰病颡驹大而不尨可秣饰焉他马巴僰痺㣣无可当吾刺史者于是衆牵驹上燥土大庑下荐之席縻之丝浴剔蚤鬋刮恶除洟莝以雕胡秣以香萁错具鳞纕凿金文羁络以和铃缨以朱緌或膏其鬛或劘其脽御夫尽饰然后敢持除道履石立之水涯幢旟前罗杠盖后随千夫翼卫当道上驰抗首出臆震奋遨嬉当是时若有知也岂不曰宜乎先生曰是则然矣叟将何以教我黧老进曰今先生来吾州亦十年足轶疾风鼻知膻香腹溢儒书口盈宪章包今统古进退齐良然而一废不复曽不若躄足涎颡之犹有遭也朽人不识敢以其惑愿质之先生先生笑且荅曰叟过矣彼之病病乎足与颡也吾之病病乎德也又彼之遭遭其无耳今朝廷洎四方豪杰林立谋猷川行群谈角智列坐争英披华发辉挥喝雷霆老者育德少者驰声丱角羁贯排厠鳞征一位暂缺百事交并骈倚悬足曽不得逞不若是州之乏释师大马也而吾以德病伏焉岂躄足涎颡之可望哉叟之言过昭昭矣无重吾罪于是黧老壮齿相视以喜且吁曰谕之矣拱揖而旋爲先生病焉増广註释音辩唐柳先生集卷之十五增广註释音辩唐柳先生集增广註释音辩唐柳先生集卷第十六増广註释音辩唐柳先生集卷之十六说天说韩愈谓柳子曰若知天之说乎吾爲子言天之说今夫人有疾痛倦辱饥寒甚者因仰而唿天曰残民者昌佑民者殃又仰而唿天曰何爲使至此极戾也若是者举不能知天夫果蓏饮食旣坏虫生之人之血气败逆壅底爲痈疡疣赘瘘痔虫生之木朽而蝎中草腐而萤飞是岂不以坏而后出耶物坏虫由之生元气隂阳之坏人由而生虫之生而物益坏食啮之攻穴之虫之祸物也滋甚其有能去之者有功于物者也繁而息之者物之雠也人之坏元气隂阳也亦滋甚垦原田伐山林凿泉以井饮窽墓以送死而又穴爲偃溲筑爲墙垣城郭台榭观游䟽爲川渎沟洫陂池燧木以燔革金以镕陶甄琢磨悴然使天地万物不得其情倖倖冲冲攻残败挠而未甞息其爲祸元气隂阳也不甚于虫之所爲乎吾意有能残斯人使日薄岁削祸元气隂阳者滋少是则有功于天地者也蕃而息之者天地之雠也今夫人举不能知天故爲是唿且怨也吾意天闻其唿且怨则有功者受赏必大矣其祸焉者受罚亦大矣子以吾言爲何如柳子曰子诚有激而爲是耶则信辩且美矣吾能终其说彼上而玄者丗谓之天下而黄者丗谓之地浑然而中处者丗谓之元气寒而暑者丗之谓隂阳是虽大无异果蓏痈痔草木也假而有能去其攻穴者是物也其能有报乎蕃而息之者其能有怒乎天地大果蓏也元气大痈痔也隂阳大草木也其乌能赏功而罚祸乎功者自功祸者自祸欲望其赏罚者大谬唿而怨欲望其哀且仁者愈大谬矣子而信子之仁义以游其内生而死尔乌置存亡得䘮于果蓏痈痔草木耶鹘说有鸷曰鹘者穴于长安荐福浮圗有年矣浮圗之人室宇于其下者伺之甚熟爲余说之曰冬日之夕是鹘也必取鸟之盈握者完而致之以燠其瓜掌左右而易之旦则执而上浮图之跂焉纵之延其首以望极其所行往必背而去焉苟东矣则是日也不东逐南北亦然呜唿孰谓瓜吻毛翮之物而不爲仁义器耶是固无号位爵禄之欲里闾亲戚朋友之爱也出乎鷇卵而知攫食决裂之事尔不爲其他凡食类之饥唯旦爲甚今忍而释之以有报也是不亦卓然有立者乎用其力而爱其死以忘其饥又逺而违之非仁义之道耶恒其道一其志不欺其心斯固丗之所难得也余又疾夫今之说曰以喣喣而黙徐徐而俯者善之徒以翘翘而厉炳炳而白者暴之徒今夫枭鸺晦于昼而神于夜䑕不穴寝庙循墙而走是不近于喣喣者耶今夫鹘其立趯然其动砉然其视的然其鸣革然是不近于翘翘者耶由是而观其所爲则今之说爲未得也孰若鹘者吾愿从之毛耶翮耶胡不我施寂寥泰清乐以忘饥朝日说柳子爲御史主祀事将朝日其僚问曰古之名曰朝日而巳今而曰祀朝日何也余曰古之记者则朝拜之云也今而加祀焉者则朝且之云也今之所云非也问者曰以夕而偶诸朝或者今之是乎余曰夕之名则朝拜之偶也古者旦见曰朝暮见曰夕故诗曰邦君诸侯莫肯朝夕左氏传曰百官承事朝而不夕礼记曰日入而夕又曰朝不废朝暮不废夕晋侯将杀竖襄叔向夕楚子之留干谿右尹子革夕齐之乱子我夕赵文子砻其椽张老夕智襄子爲室美士茁夕皆暮见也汉仪夕则两郎向琐闱拜谓之夕郎亦出是名也故曰大采朝日小采夕月又曰春朝朝日秋夕夕月若是其类足矣又加祀焉盖不学者爲之也僚曰欲子之书其说吾将施于丗可乎余从之捕蛇者说永州之野产异蛇黒质而白章触草木尽死以啮人无御之者然得而腊之以爲饵可以已大风挛踠瘘疠去死肌杀三虫其始大医以王命聚之岁赋其二募有能捕之者当其租入永之人争奔走焉有蒋氏者专其利三丗矣问之则曰吾祖死于是吾父死于是今吾嗣爲之十二年几死者数矣言之貌若甚慼者余悲之且曰若毒之乎余将告于莅事者更若役复若赋则何如蒋氏大戚汪然出涕曰君将哀而生之乎则吾斯役之不幸未若复吾赋不幸之甚也向吾不爲斯役则乆巳病矣自吾氏三丗居是郷积于今六十岁矣而郷邻之生日蹙殚其地之出竭其庐之入号唿而转徙饥渇而顿踣触风雨犯寒暑唿嘘毒疠往往而死者相借也曩与吾祖居者今其室十无一焉与吾父居者今其室十无二三焉与吾居十二年者今其室十无四五焉非死而徙尔而吾以捕蛇独存悍吏之来吾郷呌嚣乎东西隳突乎南北譁然而骇者虽鸡狗不得寕焉吾恂恂而起视其缶而吾蛇尚存则弛然而卧谨食之时而献焉退而丼食其土之有以尽吾齿盖一岁之犯死者二焉其余则熈熈而乐岂若吾郷邻之旦旦有是哉今虽死乎此比吾郷邻之死则巳后矣又安敢毒耶余闻而愈悲孔子曰苛政勐于虎也吾甞疑乎是今以蒋氏观之犹信呜唿孰知赋歛之毒有甚是蛇者乎故爲之说以俟夫观人风者得焉䄍说柳子爲御史主祀事将䄍进有司以问䄍之说则曰合百神于南郊以爲岁报者也先有事必质于戸部戸部之词曰旱于某水于某虫蝗于某疠疫于某则黜其方守之神不及以祭余甞学礼盖思而得之则曰顺成之方其䄍乃通若是古矣継而叹曰神之貌乎吾不得而见也祭之飨乎吾不可得而知也是其诞漫敞怳㝠㝠焉不可执取者夫圣人之爲心也必有道而巳矣非于神也盖于人也以其诞漫敞怳㝠㝠焉不可执取而犹诛削若此况其貌言动作之块然者乎是设乎彼而戒乎此者也其㫖大矣或曰若子之言则旱乎水乎虫蝗乎疠疫乎未有黜其吏者而神黜焉而曰盖干人者何也予曰若子之云旱乎水乎虫蝗乎疠疫乎岂人爲之耶故其黜在神暴乎眊乎沓贪乎罢弱乎非神爲之耶故其罚在人今夫在人之道则吾不知也不明斯之道而存乎古之数其名则存而教之实则隐以爲非圣人之意故叹而云也曰然则致雨反风蝗不爲灾虎负子而趋是非人之爲则何以余曰子欲知其以乎所谓偶然者信矣必若人之爲则十年九潦八年七旱者独何如人哉其黜之也苟明乎教之道虽去古之数可矣反是则诞漫之说胜而名实之事䘮亦足悲乎乗桴说子曰道不行乗桴浮于海从我者其由也与子路闻之喜子曰由也好勇过我无所取材说曰海与桴与材皆喻也海者圣人至道之本所以浩然而游息者也桴者所以游息之具也材者所以爲桴者也易曰复其见天地之心乎则天地之心者圣人之海也复者圣人之桴也所以复者桴之材也孔子自以拯生人之道不得行乎其时将复于至道而游息焉谓由也勇于闻义果于避丗故许其从之也其终曰无所取材云者言子路徒勇于闻义果于避丗而未得所以爲复者也此以退子路兼人之气而明复之难耳然则有其材以爲其桴而游息于海其圣人乎子谓颜渊曰用之则行舎之则藏唯我与尔有是夫由是而言以此追庶几之说则回近得矣而曰其由也与者当是叹也回死矣夫或问曰子必圣人之云尔乎曰吾何敢以广异闻且使遯丗者得吾言以爲学其于无闷也揵焉而巳矣说车赠杨诲之杨诲之将行柳子起而送之门有车过焉指焉而告之曰若知是之所以任重而行于丗乎材良而器攻圎其外而方其中然也材而不良则速坏工之爲功也不攻则速败中不方则不能以载外不圎则窒拒而滞方之所谓者箱也圎之所谓者轮也匪箱不居匪轮不涂吾子其务法焉者乎曰然曰是一车之说也非衆车之说也吾将告子乎衆车之说泽而杼山而侔上而轾下而轩且曵祥而旷左革而长毂以㦸巢焉而以望安以爱老辎以蔽内垂绥而以畋载十二旒而以庙以郊以陈于庭其类衆也然而其要存乎材良而器攻圎其外而方其中也是故任而安之者箱逹而行之者轮恒中者轴挶而固者蚤长而挠进不罪乎马退不罪乎人者辕却暑与雨者盖敬而可伏者轼服而制者马若牛然后衆车之用具今杨氏仁义之林也其产材良诲之学古道爲古辞冲然而有光其爲工也攻果能恢其量若箱周而通之若轮守大中以动乎外而不变乎内若轴摄之以刚健若蚤引焉而宜御乎物若辕髙以逺乎汚若盖下以成乎礼若轼险而安易而利动而法则庶乎车之全也诗之言曰驷牡騑騑六辔如琴孔氏语曰左爲六官右爲执法此其以逹于大政也凡人之质不良莫能方且恒质良矣用不周莫能以圎遂孔子于郷党恂恂如也遇阳虎必曰诺而其在夹谷也视叱齐侯类蓄狗不震乎其内后之学孔子者不志于是则吾无望焉耳矣诲之吾戚也长而益良方其中矣吾固欲其任重而行于丗惧圎其外者未至故说车以赠谪龙说扶风马孺子言年十五六时在泽州与群儿戯郊亭上顷然有竒女坠地有光晔然𬒳緅裘白纹之里首歩揺之冠贵游年少骇且恱之稍狎焉竒女頩尔怒曰不可吾故居钧天帝宫下上星辰唿嘘隂阳薄蓬莱羞崑崙而不即者帝以吾心侈大怒而谪来七日当复今吾虽辱尘土中非若俪也吾复且害若衆恐而退遂入居佛寺讲室焉及期进取杯水饮之嘘成云气五色翛翛也因取裘反之化爲白龙徊翔登天莫知其所终亦怪甚矣呜唿非其类而狎其谪不可哉孺子不妄人也故记其说复呉子松说子之疑木肤有怪文与人之贤不肖寿夭贵贱果气之寓欤爲物者裁而爲之欤余固以爲寓也子不见夫云之始作乎㪍怒冲涌击石薄木而肆乎空中偃然爲人拳然爲禽敷舒爲林木嵑爲宫室谁其搏而斵之者风出洞窟流离百物经清触浊唿召窍穴与夫草木之俪偶纷罗雕葩剡芒臭朽馨香采色之赤碧白黄皆寓也无裁而爲者又何独疑兹肤之竒诡与人之贤不肖寿夭贵贱参差不齐者哉是固无情不足穷也然有可恨者人或权褒贬黜陟爲天子求士者皆学于圣人之道皆又以仁义爲的皆曰我知人我知人披辞窥貌逐其声而覈其所蹈者以升而降其所升常多䝉瞀祸贼僻邪罔人以自利者其所降率恒多清明沖淳不爲害者彼非无情物也非不欲得其升降也然犹反戾若此逾千百年乃一二人幸不出于此者徴之犹无以爲告今子不是病而木肤之问爲物者有无之疑子胡横讯过诘扰扰焉如此哉罴说鹿畏貙貙畏虎虎畏罴罴之状𬒳发人立絶有力而甚毛物尾鬛四足而蹄龁草饮水一也推是而至于骏亦类也今夫人有不足爲负贩者有不足爲吏者有不足爲士大夫者有足爲者视之圎首横目食谷而饱肉絺而清裘而燠一也推进而至于圣亦类也然则伏牺氏女娲氏孔子氏是亦人而巳矣骅骝白羲山子之类若果有之是亦马而巳矣又乌得爲牛爲蛇爲倛头爲龙鳯麒麟螳蜋然也哉然而丗之慕骏者不求之马而必是圗之似故终不能有得于骏也慕圣人者不求之人而必若牛若蛇若倛头之问故终不能有得于圣人也诚使天下有是图者举而焚之则骏马与圣人出矣増广注释音辩唐柳先生集卷之十六增广註释音辩唐柳先生集增广註释音辩唐柳先生集卷第十七増广註释音辩唐柳先生集卷之十七传宋清传宋清长安西部药市人也居善药有自山泽来者必归宋清氏清优主之长安医工得清药辅其方輙易雠咸誉清疾病疕痬者亦皆乐就清求药冀速巳清皆乐然响应虽不持钱者皆与善药积劵如山未甞诣取直或不识遥与劵清不爲辞岁终度不能报輙焚劵终不复言市人以其异皆笑之曰清蚩妄人也或曰清其有道者欤清闻之曰清逐利以活妻子耳非有道也然谓我蚩妄者亦谬清居药四十年所焚劵者百数十人或至大宫或连数州受俸博其餽遗清者相属于户虽不能立报而以賖死者千百不害清之爲富也清之取利逺故大岂若小市人哉一不得直则怫然怒再则骂而仇耳彼之爲利不亦翦乎吾见蚩之有在也清诚以是得大利又不爲妄执其道不废卒以富求者益衆其应益广或斥弃沉废亲与交视之落然者清不以怠遇其人必与善药如故一旦复柄用益厚报清其逺取利皆类此吾观今之交乎人者炎而附寒而弃鲜有能类清之爲者丗之言徒曰市道交呜唿清市人也今之交有能望报如清之逺者乎幸而庻几则天下之穷困废辱得不死亡者衆矣市道交岂可少耶或曰清非市道人也柳先生曰清居市不爲市之道然而居朝廷居官府居庠塾郷党以士大夫自名者反争爲之不巳悲夫然则清非独异于市人也种树郭槖駞传郭槖駞不知始何名病偻隆然伏行有类槖駞者故郷人号之駞闻之曰甚善名我固当因舍其名亦自谓槖駞云其郷曰丰乐郷在长安西駞业种树凡长安豪富人爲观游及卖果者皆争迎取飬视駞所种树或移徙无不活且硕茂蚤实以蕃他植者虽窥伺傚慕莫能如也有问之对曰槖駞非能使木寿且孳也能顺木之天以致其性焉尔凡植木之性其本欲舒其培欲平其土欲故其筑欲宻旣然巳勿动勿虑去不复顾其莳也若子其置也若弃则其天者全而其性得矣故吾不害其长而巳非有能硕茂之也不抑耗其实而巳非有能蚤而蕃之也他植者则不然根拳而土易其培之也若不过焉则不及苟有能反是者则又爱之太恩忧之太勤旦视而暮抚巳去而复顾甚者瓜其肤以验其生枯揺其本以观其踈宻而木之性日以离矣虽曰爱之其实害之虽曰忧之其实雠之故不我若也吾又何能爲哉问者曰以子之道移之官理可乎駞曰我知种树而巳理非吾业也然吾居郷见长人者好烦其令若甚怜焉而卒以祸旦暮吏来而唿曰官命促尔耕勗尔植督尔获蚤缲而绪蚤织而缕字而㓜孩遂而鸡豚鸣鼓而聚之击木而召之吾小人辍飱饔以劳吏者且不得暇又何以蕃吾生而安吾性耶故病且怠若是则与吾业者其亦有类乎问者嘻曰不亦善夫吾问养树得养人术传其事以爲官戒也童区寄传柳先生曰越人少恩生男女必货视之自毁齿巳上父兄鬻卖以觊其利不足则盗取他室束缚钳梏之至有须鬛者力不胜皆屈爲僮当道相贼杀以爲俗幸得壮大则缚取么弱者漠官因爲巳利苟得僮恣所爲不问以是越中戸口滋耗少得自脱惟童区寄以十一岁胜斯亦竒矣桂部从事杜周士爲余言之童寄者郴州荛牧儿也行牧且荛二豪贼刼持反接布嚢其口去逾四十里之虚所卖之寄伪儿啼恐慄爲儿恒状贼易之对饮酒醉一人去爲市一人卧植刃道上童微伺其睡以缚背刃力下上得絶因取刃杀之逃未及逺市者还得僮大骇将杀童遽曰爲两郎僮孰若爲一郎僮耶彼不我恩也郎诚见完与恩无所不可市者良乆计曰与其杀是僮孰若卖之与其卖而分孰若吾得专焉幸而杀彼甚善即藏其尸持僮抵主人所愈束缚牢甚夜半童自转以缚即炉火烧絶之虽疮手勿惮复取刃杀市者因大号一虚皆惊童曰我区氏儿也不当爲僮贼二人得我我幸皆杀之矣愿以闻于官虚吏白州州白大府大府召视儿㓜愿耳刺史颜証竒之留爲小吏不肯与衣裳吏护还之郷郷之行刼缚者侧目莫敢过其门皆曰是儿少秦武阳二岁而讨杀二豪岂可近耶梓人传裴封叔之第在光德里有梓人𣢾其门愿佣隟宇而处焉所职㝷引规矩绳墨家不居砻斵之器问其能曰吾善度材视栋宇之制髙深圎方短长之宜吾指使而群工役焉舍我衆莫能就一宇故食于官府吾受禄三倍作于私家吾収其直太半焉他日入其室其牀阙足而不能理曰将求他工余甚笑之谓其无能而贪禄嗜货者其后京兆尹将饰官署余往过焉委群材㑹衆工或执斧斤或执刀锯皆环立向之梓人左持引右执杖而中处焉量栋宇之任视木之能举挥其杖曰斧彼执斧者奔而右顾而指曰锯彼执锯者趍而左俄而斤者斵刀者削皆视其色俟其言莫敢自断者其不胜任者怒而退之亦莫敢愠焉画宫于堵盈尺而曲尽其制计其毫釐而构大厦无进退焉旣成书于上栋曰某年某月某日某建则其姓字也凡执用之工不在列余圜视大骇然后知其术之工大矣継而叹曰彼将舍其手艺专其心智而能知体要者欤吾闻劳心者役人劳力者役于人彼其劳心者欤能者用而智者谋彼其智者欤是足爲佐天子相天下法矣物莫近乎此也彼爲天下者本于人其执役者爲徒隷爲郷师里胥其上爲下士又其上爲中士爲上士又其上爲大夫爲卿爲公离而爲六职判而爲百役外薄四海有方伯连率郡有守邑有宰皆有佐政其下有胥吏又其下皆有啬夫版尹以就役焉犹衆工之各有执伎以食力也彼佐天子相天下者举而加焉指而使焉条其纲纪而盈缩焉齐其法制而整顿焉犹梓人之有规矩绳墨以定制也择天下之士使称其职居天下之人使安其业视都知野视野知国视国知天下其逺迩细大可手据其图而究焉犹梓人画宫于堵而绩于成也能者进而由之使无所德不能者退而休之亦莫敢愠不衒能不矜名不亲小劳不侵衆官日与天下之英才讨论其大经犹梓人之善运衆工而不伐艺也夫然后相道得而万国理矣相道旣得万国旣理天下举首而望曰吾相之工也后之人循迹而慕曰彼相之才也士或谈殷周之理者曰伊傅周召其百执事之勤劳而不得纪焉犹梓人自名其功而执用者不列也大哉相乎通是道者所谓相而巳矣其不知体要者反此以恪勤爲公以簿书爲尊衒能矜名亲小劳侵衆官窃取六职百役之事听听于府庭而遗其大者逺者焉所谓不通是道者也犹梓人而不知绳墨之曲直规矩之方圎㝷引之短长姑夺衆工之斧斤刀锯以佐其艺又不能备其工以至败绩用而无所成也不亦谬欤或曰彼主爲室者倘或发其私智牵制梓人之虑夺其丗守而道谋是用虽不能成功岂其罪耶亦在任之而已余曰不然夫绳墨诚陈规矩诚设髙者不可抑而下也狭者不可张而广也由我则固不由我则圮彼将乐去固而就圯也则卷其术黙其智悠尔而去不屈吾道是诚良梓人耳其或嗜其货利忍而不能舍也䘮其制量屈而不能守也栋桡屋坏则曰非我罪也可乎哉可乎哉余谓梓人之道类于相故书而藏之梓人盖古之审曲面势者今谓之都料匠云余所遇者杨氏潜其名李赤传李赤江湖浪人也甞曰吾善爲歌诗诗类李白故自号曰李赤游宣州州人舘之其友与俱游者有姻焉间累日乃从之舘赤方与妇人言其友戯之赤曰是媒我也吾将娶乎是友大骇曰足下妻固无恙太夫人在堂安得有是岂狂易病惑耶取绛雪饵之赤不肯有间妇人至又与赤言即取巾经其脰赤两手助之舌尽出其友号而救之妇人解其巾走去赤怒曰汝无道吾将从吾妻汝何爲者赤乃就牖间爲书辗而圎封之又爲书博封之讫如厠乆其友从之见赤轩厠抱瓮诡笑而侧视势且下入乃倒曵得之又大怒曰吾巳升堂面吾妻吾妻之容丗固无有堂之饰宏大富丽椒兰之气油然而起顾视汝之丗犹溷厠也而吾妻之居与帝居钧天清都无以异若何苦余至此哉然后其友知赤之所遭乃厠鬼也聚仆谋曰亟去是厠遂行宿三十里夜赤又如厠乆从之且复入矣持出洗其污衆环之以至旦去抵他县县之吏方宴赤拜揖跪起无异者酒行友未及言已饮而顾赤则巳去矣走从之赤入厠举其牀捍门门坚不可入其友呌且言之衆发墻以入赤之面䧟不洁者半矣又出洗之县之吏更召巫师善呪术者守赤赤自若也夜半守者怠皆睡及觉更唿而求之见其足厠外赤死乆矣独得尸归其家取其所爲书读之盖与其母妻诀其言辞犹人也柳先生曰李赤之传不诬矣是其病心而爲是耶抑故有厠鬼耶赤之名闻江湖间其始爲士无以异于人也一惑于怪而所爲若是乃反以丗爲溷溷爲帝居清都其属意明白今丗皆知笑赤之惑也及至是非取与向背决不爲赤者几何人耶反修而身无以欲利好恶迁其神而不返则幸耳又何暇赤之笑哉蝜蝂传蝜蝂者善负小虫也行遇物辄持取卬其首负之背愈重虽困剧不止也其背甚涩物积因不散卒踬仆不能起人或怜之爲去其负苟能行又持取如故又好上髙极其力不巳至坠地死今丗之嗜取者遇货不避以厚其室不知爲巳累也唯恐其不积及其怠而踬也黜弃之迁徙之亦以病矣苟能起又不艾日思髙其位大其禄而贪取滋甚以近于危坠观前之死亡不知戒虽其形魁然大者也其名人也而智则小虫也亦足哀夫曹文洽韦道安传增广註择音辩唐柳先生集卷之十七增广註释音辩唐柳先生集增广註释音辩唐柳先生集卷第十八増广註释音辩唐柳先生集卷之十八骚乞巧文柳子夜归自外夜有设祠者饵馨香𬞞果交罗挿竹垂绥剖瓜犬牙且拜且祈怪而问焉女隷进曰今兹秋孟七夕天女之孙将嫔于河鼓邀而祠者幸而与之巧驱去蹇拙手目开利组絍缝制将无滞于心焉爲是祷也柳子曰苟然欤吾亦有所大拙倘可因是以求去之乃缨弁束袵促武缩气旁趋曲折伛偻将事再拜稽首称臣而进曰下土之臣窃闻天孙专巧于天轇轕璇玑经纬星辰能成文章黼黻帝躬以临下民钦圣灵仰光耀之日乆矣今闻天孙不乐其独得贞卜于玄龟将蹈石梁𣢾天津俪于神夫于汉之濵两旗开张中星耀芒灵气翕欻兹辰之良幸而弭节薄游民间临臣之庭曲听臣言臣有大拙智所不化医所不攻威不能迁寛不能容干坤之量包含海岳臣身甚㣲无所投足蚁适于垤蜗休于殻龟鼋螺蜯皆有所伏臣物之灵进退唯辱仿佯爲狂局束爲謟吁吁爲诈坦坦爲沗他人有身动必得宜周旋获笑顚倒逢嘻已所尊昵人或怒之变情徇势射利抵巇中心甚憎爲彼所竒忍仇佯喜恱誉迁随胡执臣心常使不移反人是巳曽不惧疑贬名絶命不负所知抃嘲似傲贵者启齿臣旁震惊彼且不耻叩稽匍匐言语谲诡令臣缩恧彼则大喜臣若效之瞋怒丛巳彼诚大巧臣拙无比王侯之门狂吠狴犴臣到百歩喉喘顚污睢盰逆走魄遁神叛欣欣巧夫徐入纵诞毛群掉尾百怒一散丗途昏险拟歩如漆左低右昻闘冐冲突鬼神恐悖圣智危慄泯焉直透所至如一是独何工纵横不恤非天所假彼智焉出独啬于臣恒使玷黜沓沓骞骞恣口所言迎知喜恶黙测憎怜揺脣一发径中心原胶加钳夹誓死无迁探心扼胆踊跃拘牵彼虽佯退胡可得旃独结臣舌喑抑衔冤擘眦流血一辞莫宣胡爲赋授有此竒偏眩耀爲文琐碎排偶抽黄对白啽咔飞走骈四俪六锦心绣口宫沉羽振笙簧触手观者舞恱夸谈雷吼独溺臣心使甘老丑嚚昏莽卤朴钝枯朽不期一时以俟悠乆旁罗万金不鬻弊帚跪呈豪杰投弃不有眉矉頞蹙喙唾胷欧大𧹞而归填恨低首天孙司巧而穷臣若是卒不余卑独何酷欤敢愿圣灵悔祸矜臣独艰付与姿媚易臣顽颜凿臣方心规以大圎拔去呐舌纳以工言文词婉软歩武轻便齿牙饶美眉睫増妍突梯卷脔爲丗所贤公侯卿士五属十连彼独何人长享终天言讫又再拜稽首俯伏以俟至夜半不得命疲极而睡见有青褏朱裳手持绛节而来告曰天孙告汝汝词良苦凡汝之言吾所极知汝择而行嫉彼不爲汝之所欲汝自可期胡不爲之而诳我爲汝唯知耻謟貌淫辞寕辱不贵自适其宜中心巳定胡妄而祈坚汝之心宻汝所持得之爲大失不污卑凡吾所有不敢汝施致命而昇汝慎勿疑呜唿天之所命不可中革泣拜欣受𥘉悲后怿抱拙终身以死谁惕骂尸虫文有道士言人皆有尸虫三处腹中伺人隐微失误辄籍记日庚申幸其人之昏睡出䜛于帝以求飨以是人多谪过疾疠夭死柳子特不信曰吾闻聦明正直者爲神帝神之尤者其爲聦明正直宜大也安有下比隂秽小䖝纵其徂诡延其变诈以害于物而又恱之以飨其爲不宜也殊甚吾意斯䖝若果爲是则帝必将怒而戮之投于下土以殄其类俾夫人咸得安其性命而苛慝不作然后爲帝也余旣处卑不得质之于帝而嫉斯虫之说爲文而骂之来尸虫汝曷不自形其形隂幽跪仄而寓乎人以贼厥灵膏肓是处兮不择秽卑潜覻黙听兮导人爲非㝠持札牍兮摇动祸机卑陬拳缩兮宅体险㣲以曲爲形以邪爲质以仁爲凶以僣爲吉以淫䛕謟诬爲族类以中正和平爲罪疾以通行直遂爲顚蹶以逆施反闘爲安佚譛下谩上恒其心术妬人之能幸人之失利昏伺睡旁睨窃出走䜛于帝遽入自屈羃然无声其意乃毕求味巳口胡人之恤彼脩蛕恙心短蛲穴胄外捜疥疠下索瘘痔侵人肌肤爲巳得味丗皆祸之则惟汝类良医刮杀聚毒攻饵旋死无余乃行正气汝虽巧能未必爲利帝之聦明宜好正直寕悬嘉飨荅汝䜛慝叱付九関贻虎豹食下民舞跃荷帝之力是则宜然何利之得速收汝之生速㓕汝之精蓐收震怒将勑雷霆击汝鄷都糜乱纵横俟帝之命乃施于刑群邪殄夷大道显明害气永革厚人之生岂不神且圣欤祝曰尸虫逐祸无所伏下民百禄惟帝之功以受景福尸虫诛祸无所庐下民其苏惟帝之德万福来符臣拜稽首敢告于玄都斩曲几文后皇植物所贵乎直圣主取焉以建家国亘爲栋楹齐爲阃阈外隅平端中室谨饰度焉以几维量之则君子慿之以辅其德末代淫巧不师古式断兹揉木以限肘腋欹形诡状曲程诈力制类竒邪用絶绳墨勾身陋狭危足僻侧支不得舒胁不遑息余胡斯蓄以乱人极追咎厥始惟物之残禀气失中遭生不完託地墝垤反时燠寒欎闷结涩蹇艰难不可以遂遂亏其端离竒诘屈缩恧㠝岏含蝎孕蠧外邪中干或因先容以售其蟠病夫甘焉制器以安彼风毒败形隂沴迁魄祸气侵骨淫神化脉体仄筋倦荣乖卫逆乃喜兹物以爲已适器之不祥莫是爲敌乌可昵近以招祸癖且人道甚恶惟曲爲先在心爲贼在口爲愆在肩爲偻在膝爲挛戚施踦跂匍匐拘拳古皆斥逺莫致于前问谁其类恶木盗泉朝歌廻车简牍载焉昭王市骨乐毅归燕今我斩此以希古贤謟䛕宜惕正直宜宣道焉是逹法焉是专咨尔君子曷不干干旣和且平获祐于天去恶在微慎保其传宥蝮蛇文家有僮善执蛇晨持一蛇来谒曰是谓蝮蛇犯于人死不治又善伺人闻人咳喘歩骤辄不胜其毒捷取巧噬肆其害然或慊不得于人则愈怒反啮草木草木立死后人来触死茎犹堕指挛腕瘇足爲废病必杀之是不可留余曰汝恶得之曰得之榛中曰榛中若是者可旣乎曰不可其类甚博余谓僮曰彼居榛中汝居宫内彼不汝即而汝即彼犯而闘死以执而谒者汝实健且险以轻近是物然而杀之汝益暴矣彼耕获者求薪苏者皆土其郷知防而入焉执耒操鞭持芟扑以逺其害汝今非有求于榛者也宻汝居易汝庭不凌奥不歩闇是恶能得而害汝且彼非乐爲此态也造物者赋之形隂与阳命之气形甚怪僻气甚祸贼虽欲不爲是不可得也是独可悲怜者又孰能罪而加怒焉汝勿杀也余悲其不得巳而所爲若是叩其嵴谕而宥之其辞曰吾悲乎天形汝躯絶翼去足无以自扶曲膂屈胁惟行之纡目兼蜂虿色混泥涂其颈蹙恧其腹次且褰鼻钩牙穴出榛居蓄怒而蟠衘毒而趍志蕲害物隂妬潜狙汝之禀受若是虽欲爲鼃爲螾焉可得已凡汝之爲恶非乐乎此縁形役性不可自止草揺风动百毒齐起首拳嵴努呥舌揺尾不逞其凶若病乎巳丗皆寒心我独悲尔吾将薙吾庭葺吾楹窖吾垣严吾扄俾奥草不植而穴隟不萌与汝异途不相交争虽汝之恶焉得而行嘻造物者胡甚不仁而巧成汝质旣禀乎此能无危物贼害无辜惟汝之实隂阳爲戾假汝忿疾余胡汝尤是戮是抶宥汝于野自求终吉彼樵竖持芟农夫执耒不幸而遇将除其害余力一挥应手糜碎我虽汝活其惠实大他人异心谁释汝罪形旣不化中焉能悔呜唿悲乎汝必死乎毒而不知反讼乎内今虽寛焉后则谁赉隂阳尔造化尔道乌乎在可不悲欤憎王孙文猨王孙居异山德异性不能相容猨之德静以恒类仁譲孝慈居相爱食相先行有列饮有序不幸乖离则其鸣哀有难则内其柔弱者不践稼𬞞木实未熟相与视之谨旣熟嘨唿群萃然后食衎衎焉山之小草木必环而行遂其植故猿之居山恒欎然王孙之德躁以嚣勃诤号呶唶唶彊彊虽群不相善也食相噬啮行无列饮无序乖离而不思有难推其柔弱者以免好践稼𬞞所过狼借披攘木实未熟辄龁齩投注窃取人食皆知自实其嗛山之小草木必凌挫折挽使之瘁然后巳故后皇庇人兮敬授群材大施栋宇兮小蔽草莱各有攸宅焉时阖而开火炎爲用兮化食生财胡今兹之怪戾兮日十爇而穷灾朝储清以聮邃兮夕荡覆而爲灰焚伤羸老兮炭死童孩呌号隳突兮户骇人哀袒夫狂走兮倐忽往来欎攸孽暴兮混合恢合民气不舒兮僵踣顚頽休炊息燎兮仄伏煨煤门甍晦黒兮启伺姧回若坠之天兮若生之鬼令行不讹兮国恐盍巳问之禹书毕方是祟嗟尔毕方兮胡肆其志皇亶聦明兮念此下地灾皇所爱兮僇死无贰幽形扇毒兮隂险诡异汝今不惩兮衆愬咸至皇斯震怒兮殄絶汝类祝融悔祸兮回禄屏气大隂施烕兮玄冥行事汝虽赤其文只其趾逞工衒巧莫救汝死黠知亟去兮愚乃止此高飞兮翶翔逺伏兮无伤海之南兮天之裔汝优游兮可卒嵗皇不怒兮永汝丗日之良兮今速逝急急如律令辩伏神文余病且悸谒医视之曰唯伏神爲宜明日买诸市烹而饵之病加甚召医而尤其故医求观其滓曰吁尽老芋也彼鬻药者欺子而获售子之懵也而反尤于余不以过乎余戍然慙忾然忧推是类也以往则丗之以芋自售而病乎人者衆矣又谁辩焉申以词云伏神之神兮惟饵之良愉心舒肝兮魂平志康敺开滞结兮调护柔刚和寕恱怿兮复彼恒常休嘉䜣合兮邪怪遁藏君子食之兮其乐扬扬余殆于理兮荣卫蹇极伏盃积块兮悸不得息有医导余兮求是以食往沽之市兮欣焉有得涤濯㸑烹兮专恃尔力反増予疾兮昏愦冯塞余骇其状兮往尤于医徴滓以观兮旣笑而嘻曰子胡昧愚兮兹谓蹲鸱处身猥大兮善植圩卑受气顽昏兮隂僻欹危累积星纪兮以老爲竒濳苞水土兮混杂蝝蚳不幸充腹兮唯痼之宜野夫忮害兮假是以欺刮肌刻貌兮观者勿疑中虚以脆兮外泽而夷误而爲饵兮命或殆而今无以追兮后愼观之呜唿物固多伪兮知者盖寡考之不良兮求福得祸书而爲词兮愿寤来者愬螭文零陵城西有螭室于江法曹史唐登浴其涯螭牵以入一夕浮水上吾闻凡山川必有神司之抑有是耶于是作愬螭投之江曰天明地幽孰主之兮寿善夭殇终何爲兮堆山酾江司者谁兮突然爲人使有知兮畏危虑害趋走祗兮父母孔爱妻子嘻兮出入公门不获非兮浟浟湘流清且微兮隂幽洞石蓄怪螭兮胡濯兹热卒无归兮亲戚呌号闾里思兮䰟其安游觐湘累兮嗟尔怪螭害江湄兮涎泳重澜物莫威兮蟉形决目潜伺窥兮膏血是利私自肥兮嵗旣大旱泽莫施兮妖猾下民使顚危兮充心饱腹肆敖嬉兮洋洋往复流逶迤兮惟神高明胡纵斯兮蔑弃无辜逞怪姿兮胡不降罚肃川坻兮舟者欣欣游者熈兮蒲鱼浸用吉无疑兮牲牷玉帛人是依兮匪神之愬将安期兮神之有亡于是推兮投之北流心孔悲兮哀溺文零陵之氓咸善游一日水暴甚有五六氓乗小船絶湘水中济船破皆游其一氓尽力而不能㝷常其侣曰汝善游最也今何后爲曰吾腰千钱重是以后曰何不去之不应揺其首有顷益怠巳济者立岸上唿且号曰汝愚之甚蔽之甚身且死何以货爲又揺其首遂溺死吾哀之且若是得不有大货之溺大氓者乎于是作哀溺文吾哀溺者之死货兮惟大氓之爲忧丗涛鼓以风涌兮浩滉荡而无舟不譲禄以辝富兮又旁窥而诡求手足乱而无如兮负重踰乎崇丘旣浮頥而㓕膂兮不欲释利而离尤唿号者之莫救兮愈摇首以沉流发披鬤以舞澜兮魂伥伥而焉游龟鼋直进以争食兮鱼鲔族而爲羞始贪赢以啬厚兮终负祸而怀雠前旣没而后不知惩兮更㰖取而无时休哀兹氓之蔽愚兮反贼已而从仇不量多以自諌兮姑指幸者而爲谋夫人固灵于鸟鱼兮胡昧罻而䝉钩大者死大兮小者死小善游虽最兮卒以道夭与害偕行兮以死自绕推今而鍳古兮鲜克以保其生衣寳焚纣兮专利㓕荣犲狼死而犹饿兮牛腹尸而不盈民旣贸贸而无知兮故与彼咸谥爲氓死者不足哀兮冀中人爲余再更噫招海贾文咨海贾兮君胡以利易生而卒离其形大海盪泊兮顚倒日月龙鱼倾侧兮神怪隳突沧茫无形兮往来遽卒隂阳开阖兮氛雾滃渤君不返兮逝怳惚舟航轩昻兮下上飘鼓腾趠峣嵲兮万里一覩崒入泓拗兮视天若畞奔螭出抃兮翔鹏振舞天呉九首兮更笑迭怒垂涎闪舌兮挥霍旁午君不返兮终爲虏黒齿栈齴鳞文肌三角骈列兮耳离披反龂义牙踔嵚崖蛇首狶鬛虎豹皮群没互出讙遨嬉臭腥百里雾雨弥君不返兮以充饥弱水蓄缩其下不极投之必沉负羽无力鲸鲵疑畏淫淫嶷嶷君不返兮卒自贼怪石森立涵重渊高下迾置滔危顚崩涛捜䟽剡戈鋋君不返兮砉沉顚其外大泊泙奫沦终古廻薄旋天垠八方易位更错陈君不返兮乱星辰东极倾海流不属泯泯超忽纷盪沃殆而一跌兮沸入汤谷舳舻霏解梢若木君不返兮魂焉薄海若啬货号风雷巨鳌颔首増广註释音辩唐柳先生集卷之十八增广註释音辩唐柳先生集增广註释音辩唐柳先生集卷第十九増广註释音辩唐柳先生集卷之十九弔賛箴戒弔苌弘文有周之羸兮邦国异图臣乗君则兮王昜爲侯威强逆制兮欎命转幽疹蛊胶宻兮肝胆爲尤奸权䝉货兮忠勇以刘伊时云幸兮大夫之羞呜唿危哉河渭溃溢兮横躯以抑嵩髙坼陊兮举手排直压溺之不虑兮坚刚以爲式知死不可挠兮明章人极夫何大夫之炳烈兮王不寤夫䜛贼卒施快于剽狡兮怛就制乎强国松栢之斩刈兮蓊茸欣植盗折足兮罢驽抗臆鸷鸟之髙翔兮㜸狐惴而不食窃畏忌以群朋兮夫孰病百而伸一挺寡以校衆兮古圣人之所难矧援羸以威慠兮兹固蹈殆而违安杀身之匪予戚兮闵宗周之以完岂成城以夸功兮哀清庙之将残嫉彪子之肆诞兮弥皇覧以爲谩姑舎道以从丗兮焉用夫考古而登贤指白日以致愤兮卒頽幽而不列版上帝以飞精兮黮寥廓而殄絶朅冯云以羾愬兮终冥冥以欝结欲登山以号辝兮愈洋洋以超忽心沍涸其不化兮形凝氷而自慄图始而虑末兮非大夫之操䧟瑕委厄兮固衰丗之道知不可而愈进兮誓不偷以自好陈诚以定命兮侔贞臣以与爲友比干之以仁义类兮缅辽絶以不群伯夷殉洁以莫怨兮孰克轨其遗尘苟端诚之内亏兮虽耆老其谁珍古固有一死兮贤者乐得其所大夫死忠兮君子所与呜唿哀哉敬弔忠甫弔屈原文后先生盖千祀兮余再逐而浮湘求先生之汨罗兮擥蘅若以荐芳愿荒忽之顾怀兮兾陈辝而有光先生之不从丗兮惟道是就支离抢攘兮遭丗孔疚华虫荐壌兮进御羔褏牝鸡咿嚘兮孤雄束咮哇咬环观兮䝉耳大吕堇喙以爲羞兮焚弃稷黍犴狱之不知避兮宫庭之不处䧟涂借秽兮荣若繍黼榱折火烈兮娯娯笑舞䜛巧之哓哓兮惑以爲咸池便媚鞠恧兮美愈西施谓谟言之怪诬兮反寘瑱而逺违匿重痼以讳避兮进俞缓之不可爲何先生之凛凛兮厉鍼石而从之但仲尼之去鲁兮曰吾行之遟遟柳下惠之直道兮又焉往而可施今夫丗之议夫子兮曰胡隐忍而怀斯惟逹人之卓轨兮固僻陋之所疑委故都以从利兮吾知先生之不忍立而视其覆坠兮又非先生之所志穷与逹固不渝兮夫唯服道以守义矧先生之悃愊兮滔大故而不贰沉璜瘗佩兮孰幽而不光荃蕙蔽匿兮胡乆而不芳先生之貌不可得兮犹髣髴其文章託遗编而叹喟兮涣余涕之盈眶呵星辰而驱诡怪兮夫孰救于崩亡何挥霍夫雷电兮苟爲是之荒茫耀姱辞之矘朗兮丗果以是之爲狂哀余衷之坎坎兮独藴愤而増伤谅先生之不言兮后之人又何望忠诚之旣内激兮抑衔忍而不长芊爲屈之几何兮胡独焚其中肠吾哀今之爲仕兮庸有虑时之否臧食君之禄畏不厚兮悼得位之不昌退自服以黙黙兮曰吾言之不行旣媮风之不可去兮怀先生之可忘弔乐毅文许纵自燕来曰燕之南有墓焉其志曰乐生之墓余闻而哀之其返也与之文使弔焉大厦之骞兮风雨萃之车亡其轴兮乗者弃之呜唿夫子兮不幸类之尚何爲哉昭不可留兮道不可常畏死疾走兮狂顾徬徨燕复爲齐兮东海洋洋嗟夫子之专直兮不虑后而爲防胡去规而就矩兮卒䧟滞以流亡惜功美之不就兮俾愚昧之周章岂夫子之不能兮无亦悪是之遑遑仁夫对赵之悃𣢾兮诚不忍其故邦君子之容与兮弥亿载而愈光谅遭时之不然兮匪谋虑之不长跽陈辞以陨涕兮仰视天之茫茫苟偷丗之谓何兮言余心之不臧伊尹五就桀賛伊尹五就桀或疑曰汤之仁闻且见矣桀之不仁闻且见矣夫胡去就之亟也柳子曰恶是吾所以见伊尹之大者也彼伊尹圣人也圣人出于天下不夏商其心心乎生民而巳曰孰能由吾言由吾言者爲尧舜而吾生人尧舜人矣退而思曰汤诚仁其功遟桀诚不仁朝吾从而暮及于天下可也于是就桀桀果不可得反而从汤旣而又思曰尚可十一乎使斯人蚤𬒳其泽也又往就桀桀不可而又从汤以至于百一千一万一卒不可乃相汤伐桀俾汤爲尧舜而人爲尧舜之人是吾所以见伊尹之大者也仁至于汤矣四去之不仁至于桀矣五就之大人之欲速其功如此不然汤桀之辨一恒人尽之矣又奚以憧憧圣人之足观乎吾观圣人之急生人莫若伊尹伊尹之大莫若于五就桀作伊尹五就桀賛圣有伊尹思德于民往归汤之仁曰仁则仁矣非乆不亲退思其速之道宜夏是因就焉不可复反亳殷犹不忍其遟亟往以观庻狂作圣一日胜残至千万兾一卒无其端五往不疲其心乃安遂升自陑黜桀尊汤遗民以完大人无形与道爲偶道之爲大爲人父母大矣伊尹惟圣之首旣得其仁犹病其乆恒人所疑我之所大呜唿逺哉忘以爲诲梁丘据賛齐景有嬖曰梁丘子同君不争古号媚士君悲亦悲君喜亦喜曷贤不賛卒賛于此媚予所仇激賛有以梁丘之媚顺心狎耳终不挠厥政不嫉反已晏子躬相旣良而异爰合其美超实爲之賛者柳子尊胜幢賛以佛之爲尊而尊是法严之于顶其爲最胜宜也旣尊而胜矣其爲拔济尤大尘飞而灾去影及而福至睦州于是诚焉不疑砻石六觚其长半㝷乃篆乃刻立之爲福马孺人之墓孺人之生奉佛道未甞敢怠今旣没睦州又成其志择最胜且尊之道文之于石以延其休则其生佛所得佛道宜无疑也賛曰丗所尊兮又尊道胜无立兮以爲寳拔大苦兮升至眞灵合賛兮神而神驾元气兮济玄津谁爲友兮上品人德无巳兮石无磷延永丗兮奠坤垠灵受福兮公之勤龙马图賛始吾闻明皇帝在位灵昌郡得异马于河而莫知其形好事者涿人卢遵以其图来示余其状龙鳞虺尾拳毛环目肉鬛马之灵怪有是耶居帝闲爲马几二十年从封禅郊籍鸣和銮者数十事遇祸乱帝西幸马至咸阳西入渭水化爲龙泳去不知所终且其来也宜于时其去也存其神是全德也旣覩其形不可以不賛灵和粹异孕至神兮倮尾童鬛䟽紫鳞兮巍然特出瑞圣人兮理平和乐百乐陈兮鸣銮在御太路遵兮丗痝道悖还吾眞兮哀鸣延首慕水濵兮沛焉潜泳旋奫沦兮渊居海逝灵无邻兮出处孔时类至仁兮嗟尔衆类孰是伦兮进昏死乱阽厥身兮匪马之慕吾谁亲兮賛之斯图宜丗珍兮诫惧箴人不知惧恶可有爲知之爲美莫若去之非曰童昏昧昧勿思祸至而惧是诚不知君子之惧乎未始几动乎㣲事迁乎理将言以思将行以止中决道符乃顺而起起而获祸君子不耻非道之愆非中之诡惧而爲惧虽惧焉如君子不惧爲惧之𥘉忧箴忧可无乎无谁以寕子如不忧日以生忧不可常常则谁怿子常其忧乃小人戚敢问忧方吾将告子有闻不行有过不徙宜言不言不宜而烦宜退而勇不宜而恐中之诚恳过又不及忧之大方唯是焉急内不自得甚泰爲忧省而不疚虽死优游所忧在道不在乎祸吉之先见乃可无过告子如斯守之勿堕师友箴今之丗爲人师者衆笑之举丗不师故道益离爲人友者不以道而以利举丗无友故道益弃呜唿生于是病矣歌以爲箴旣以儆巳又以诫人不师如之何吾何以成不友如之何吾何以増吾欲从师可从者谁借有可从举丗笑之吾欲取友谁可取者借有可取中道或舍仲尼不生牙也乆死二人可作惧吾不似中焉可师耻焉可友谨是二物用惕尔后道苟在焉佣丐爲偶道之反是公侯以走内考诸古外考诸物师乎友乎敬尔无忽敌戒皆知敌之仇而不知爲益之尤皆知敌之害而不知爲利之大秦有六国兢兢以强六国旣除乃亡晋败楚鄢范文爲患厉之不图举国造怨孟孙恶臧孟死臧恤药石去矣吾亡无日智能知之犹卒以危矧今之人曾不是思敌存而惧敌去而舞废备自盈秪益爲瘉敌存㓕祸敌去召过有能知此道大名播惩病克寿矜壮死暴纵欲不戒匪愚伊耄我作戒诗思者无咎三戒吾恒恶丗之人不知推已之本而乗物以逞或依势以干非其类出技以怒强窃时以肆暴然卒迨于祸有客谈麋驴䑕三物似其事作三戒临江之麋临江之人畋得麋麑畜之入门群犬垂涎扬尾皆来其人怒怛之自是日抱就犬习示之使勿动稍使与之戯积乆犬皆如人意麑稍大忘已之麋也以爲犬良我友抵触偃仆益狎犬畏主人与之俯仰甚善然时啖其舌三年麋出门外见外犬在道甚衆走欲与爲戯外犬见而喜且怒共杀食之狼借道上麋至死不悟黔之驴黔无驴有好事者舡载以入至则无可用放之山下虎见之尨然大物也以爲神蔽林间窥之稍出近之慭慭然莫相知他日驴一鸣虎大骇逺遁以爲且噬已也甚恐然往来视之斍无异能者益习其声又近出前后终不敢抟稍近益狎荡倚冲冐驴不胜怒蹄之虎因喜计之曰技止此耳因跳踉大口阚断其喉尽其肉乃去噫形之尨也类有德声之宏也类有能向不出其技虎虽勐疑畏卒不敢取今若是焉悲夫永某氏之䑕永有某氏者畏日拘忌异甚以爲已生歳直子䑕子神也因爱䑕不畜猫犬禁僮勿击䑕仓廪庖厨悉以恣䑕不问由是䑕相告皆求某氏饱食而无祸某氏室无完器椸无完衣饮食大率䑕之余也昼累与人兼行夜则窃啮闘暴其声万状不可以寝终不厌数歳某氏徙居他州后人来居䑕爲态如故其人曰是隂类恶物也盗暴尤甚且何以至是乎哉假五六猫阖门撤瓦灌穴购僮罗捕之杀䑕如丘弃之隐处臰数月乃已呜唿彼以其饱食无祸爲可恒也哉増广註释音辩唐柳先生集卷之十九增广註释音辩唐柳先生集增广註释音辩唐柳先生集卷第二十増广註释音辩唐柳先生集卷之二十铭杂题沛国汉原庙铭昔在帝尧光有四海元首万邦时则舜禹稷卨佐命垂綂股肱天下圣德未衰而内禅元臣继天而受命四姓承休迭有中邦五神环运炎德复起周道削㓕秦德暴戾皇天畴庸审厥保承乃命唐帝之后振而兴之又俾元臣之后翊而登之所以绍复丕绩不坠厥祀故曲逆起爲䇿士辅成帝图吐谋洞灵奋竒如神舜之胄也汝隂脱帝宻网摧虏暴气扶乗天休运行嘉谋禹之苗也鄼侯保绥三秦控引汉中宏器廓度以大帝业卨之裔也淮隂整齐天兵导扬灵威覆赵夷魏拔齐殄楚平阳破三秦虏魏王绛侯定楚地固刘氏皆稷之裔也克复尧绪昭哉甚明天意若曰建大德者必唐帝之胄故汉氏兴焉翼炎运者必害臣之孙故群雄登焉是以髙帝诞膺圣祚以垂德厚探昊穹之奥㫖载幽明之休祐杀白帝于大泽以承其灵建赤旂于沛邑以昭其神假手于嬴以混诸侯慿力于项以离関东奉纉尧之元命而四代之后咸献其用德乗木之大统而秦楚之盛不保其位旣建皇极设都咸阳抚征四方训齐天下乃乐沛宫以追造邦之本乃歌大风以昭武成之德乃奠旧都以壮王业之基生爲汤沭之邑没爲思乐之地且曰万岁之下魂游于此惟兹原庙沛宫之旧也祭蚩尤于是庭而赤精降导灵命于是邦而群雄至登布衣于万乗而子孙得以纉其绪化环堵爲四海而黎元得以安其业基岱岳之髙源洪河之长蓄灵拥休此焉发迹盖以道备于是而后行之天下制成于是而后广之宇内天下备其道而神复乎本宇内成其制而心怀于旧宜其正名以表功用成其始俾生灵尽其敬焉陈本以宅神用成其终俾生灵尽其慕焉故髙帝定位建兹閟宫惠皇嗣服爰立清庙绵越千祀至今血食此所以成终而成始也且夫以㫁蛇之威安知不运其宻用佐歳功以流泽欤以约法之仁安知不流其神睠相旧邦之遗黎欤以绍唐之余庆统天之遗烈安知不奋其神化大祐于下土欤然则展敬乞灵乌可巳也铭于旧邑以迪天命其辞曰荡荡明德时惟放勋揖譲而退祚于后昆群蛇辅龙以翊天门登翼炎运唐臣之孙秦网旣离鹿骇东夏长蛇封豕蹈跃中野天复尧绪钟祐于刘赫矣汉祖播兹皇猷扬旂沛庭约从诸侯豪暴震叠威声布流緫制虎臣委成良畴勦殄覇楚遂荒神州区宇怀濡黔黎辑柔表正万国炎灵用休定宅咸阳以都上游留观本邦在镐如周穆穆惠皇宗湮克承崇崇沛宫清庙是慿原念大业肇经兹地乃专元命亦㪯严祀建旂衅鼓遂据天位䰟游故都永介丕祉焕列唐典严㳟罔坠勤此休铭以昭本始劒门铭惟蜀都重险多货混同戎蛮人尨俗剽嗜爲冦乱皇帝元年八月帅䘮衆暴群疑不制妖㜸煽行怙恃富强滔天阻兵攻䧟他部北包劒门慿负丘陵以张骜勐坚利锋镝以拒大顺谓雷霆之诛莫巳加也惟梁守臣礼部尚书严公以国害爲私雠以天讨爲巳任推仁仗信不待司死而人致其命立义抗愤不待喋血而士一其心悉师出次祗俟明诏凡诸侯之师必出于是储峙飨赉取其丰穣乃遣前军严秦奉扬王诛诞告南土十一月右师逾利州蹈冠地乗山斩虏以遏奔冲左师出于劒门大攘顽嚚谕引刼胁蚁溃䑕骇险无以固收夺利地以须王师刲刳肾肠振拔根柢俾无以肆毒用集我勲力鼓一振元戎启行取其渠魁以爲大戮曲公忠勇愤悱授任坚明谋猷弘长用能启辟险阨夷爲大涂衰沮害气对乎天意帝用休嘉议功居首増秩师长进爲大藩宅是南服将校群吏愿刋山石昭着公之功垂号无穷铭曰井络坤垠时惟外区界山爲门环于蜀都丛险积货混并羌髳狂猾窥隙狺狺嘨唿慿据势胜厚其兇徒皇帝之仁宥而不诛暴非德驯害及巴渝乃出王旅乃司列岳牧臣司梁当其要束器备攸积糗粮是蓄人无增赋师以饶足喋血誓士玄机在握分命貔貅陈爲掎角右逾岷山左直劒门攻出九地上披重云攀天蹈空夷视咀艰破裂层垒殄殱群顽内获固圉外临平原天兵徐驱卒乗啴大憝囚戮戎夏咸欢帝图厥功惟梁是先开国进位南服于藩邦之清夷人以完安铭功鍳乱永代是观涂山铭惟夏后氏建大功定大位立大政勤劳万邦和寕四极威怀之道仪刑后王当乎洪流方割灾𬒳下土自壷口而导百川大功建焉虞帝耄期顺承天暦自南河而受四海大位定焉万国旣同宣省风教自涂山而㑹诸侯大政立焉功莫崇乎御大灾乃赐玄圭以承帝命位莫尊乎执大象乃辑五瑞以建皇极政旲先乎齐大綂乃朝玉帛以混经制是所以承唐虞之后垂子孙之丕业立商周之前树帝王之洪范者也呜唿天地之道尚德而右功帝王之政崇德而赏功故尧舜至德而位不及嗣汤武大功而祚延于丗有夏德配于二圣而唐虞譲功焉功冠于三代而商周譲德焉宜乎立极垂统贻于后裔当位作圣着爲丗准则涂山者功之所由定德之所由济政之所由立有天下者宜取于此追惟大号旣发华盖旣狩方岳列位奔走来同山川守神莫敢遑寕羽旄四合衣裳咸㑹䖍㳟就列俯偻听命然后示之以礼乐和气周洽申之以德刑天威震耀制立谟训宜在长乆厥后启征有扈而夏德始衰羿距太康而帝业不守皇祖之训不由人亡政坠卒就陵替向使継代守文之君又能绍其功德脩其政统卑宫室悪衣服拜昌言平均赋入制定朝㑹则诸侯常至而天命不去矣兹山之㑹安得独光于后欤是以周穆遐追遗法复㑹于是山声垂天下亦绍前轨用此道也故余爲之铭庻后代朝诸侯制天下者仰则于此其辞曰惟禹体道功厚德茂㑹朝侯卫綂壹宪度省方宣教化制殊类咸㑹坛位承奉仪矩礼具乐备德容旣孚乃举明刑以弼圣谟则戮防风遗骨专车克明克威畴敢以渝宣昭黎宪耆定混区传祚后胤丕承帝圗涂山巖界彼东国唯禹之德配天无极即山刋碑贻后训则寿州安豊县孝门铭寿州刺史臣承思言九月丁亥安豊县令臣某上所部编户甿李兴父被恶疾嵗月就亟兴自刃股肉假託馈献其父老病巳不能啖啜宿而死兴号唿抚臆口鼻垂血捧土就坟沾渍涕洟坟左作小庐蒙以苫茨伏匿其中扶服顿踊昼夜哭诉孝诚幽逹神爲见异庐上产紫芝白芝二本各长一寸庐中醴泉涌出竒形异状应验圗记此皆陛下孝理神化隂中其心而克致斯事谨案兴亡庻贱陋循习浅下性非文字所导生与耨耒爲业而能钟彼醇孝超出古列天意神道犹钖瑞物以表殊异伏惟陛下有唐尧如天如神之德宜加旌褒合于上下请表其里闾刻石明白宣延风美观示后祀永永无极臣昧死上请制曰可其铭云懿厥孝思兹惟淑灵禀承粹和笃守天经泣侍羸疾黙祷隠冥引刃自向残肌败形羞膳奉进忧劳孝诚惟时髙髙曽不是听创巨痛仍号于穹昊捧土濡涕顿首成坟䧟膺腐皆寒暑在庐草木悴死鸟兽踟蹰殊类异族亦相其哀肇有二位孝道爰兴克修厥猷载籍是登在位有虞以孝烝烝仲尼述经以教于曽惟昔鲁侯见命夷宫亦有考叔寤庄称醇显显李氏寔与之伦哀嗟道路涕慕里邻邦伯章奏稽首慇懃上动帝心旁逹明神神钖祕祉三秀灵泉帝命荐加亦表其门统合上下交賛天人建此碑号亿龄扬芬武冈铭无和七年四月黔巫东鄙蛮獠杂优盗弄库兵贼胁守帅南钩牂牁外诱西原置魁立帅杀牲盟誓洞窟林麓啸唿成群皇帝下铜兽符发庸蜀荆汉南越东瓯之师四面讨问畏罪慿阻逃遁不即诛时惟潭部戌帅御史中丞柳公绰练立将校提卒五百屯于武冈不震不骞如山如林告天子威命明白信顺乱人大恐视公之师如百万视公之令如风雷怨号呻吟喜有攸诉投刃顿伏愿完父子卒爲忠信奉职输赋进比华人无敢不龚母弟生壻継来于潭咸致天廷皇帝休嘉式新厥命兇渠同恶革面向化如醉之醒如狂之寕公爲薬石俾复其性诏书显异进临江汉益兵三倍爲时硕臣殿于大邦文儒申申有此武功于是夷人始复闻公之去相与髙蹈涕唿若寒去裘昔公不夸首级爲巳能力专务教诲俾邦斯平我老洎㓜由公之仁小不爲虺蜮大不爲鲸鲵恩重事持不迩而逺莫可追巳愿铭武冈首以慰我思以昭我类以示我子孙弥亿万年俾我奉国如令之诚邻之我怀如公之勤其辞曰黔山之㠝巫水之磻鱼骇而离兽犯而残户恐合窜彼攘仍乱王师来诛期死以缓公明不疑公信不欺援师定命俾邦克正皇仁天施我反其性我涂四阖公示之门我愚抵死公示之恩旣骨而完旣亡而存奉公之训贻我子孙我始蝥贼由公而仁我始冦酧由公而亲山畋泽输赋于都陶穴刋木室我姻族烹牲是祀公受介福揲蓍以占公宜百禄皇懋公功陟于大邦逺哉去我谁嗣其良有穴之丹有犀之顚匪曰余固公不可赂祝邻之德恒遵公则朂余之丗永谨邦制南夷作诗刻示来裔井铭始州之人各以甖甈负江水莫克井饮崖岸峻厚旱则水益逺人陟降大艰雨多涂则滑而顚恒惟咨嗟怨惑讹言终不能就元和十一年三月朔命爲井城北隍上未晦果寒食冽而多泉邑人以灌其上坚垍其利悠乆其相者浮图谈康军事牙将米景凿者蒋晏凡用罚布六千三百役庸三十六大甎千七百其深八㝷有二尺铭曰盈以其神其来不穷惠我后之人噫畴肯似于政其来日新舜禹之事魏公子丕由其父得汉禅还自南郊谓其人曰舜禹之事吾知之矣由丕以来皆笑之柳先生曰丕之言若是可也向者丕若曰舜禹之道吾知之矣丕罪也其事则信吾见笑者之不知言未见丕之可笑者也凢易姓授位公与私仁与强其道不同而前者忘后者系其事同使以尧之圣一日得舜而与之天下能乎吾于小争于朝大争于野其爲乱尧无以巳之何也尧未忘于人舜未系于人也尧之得舜也以圣舜之得尧也以圣两圣独得于天下之上奈愚人何其立于朝者放齐犹曰朱启明而况在野者乎尧知其道不可退而自忘舜知尧之忘已而系舜于人也进而自系舜举十六族去四凶族使天下咸得其人命二十二人兴五教立礼刑使天下咸得其理合时月正暦数齐律度量权衡使天下咸得其用积十余年人曰明我者舜也齐我者舜也资我者舜也天下之在位者皆舜之人也而尧隤然聋其聦昏其明愚其圣人曰徃之所谓尧者果乌乎在哉或曰耄矣曰匿矣又十余年其思而问者加少矣至于尧死天下曰乆矣舜之君我也夫然后能揖譲受终于文祖舜之与禹也亦然禹旁行天下功系于人者多而自忘也晚益之自系犹是也而启贤闻于人故不能夫其始系于人也厚则其忘之也迟不然反是汉之失德乆矣其不系而忘也甚矣宦董袁陶之贼生人盈矣丕之父攘祸以立强积三十余年天下之主曹氏而巳无汉之思也丕嗣而禅天下得之以爲晚何以异夫舜禹之事耶然则汉非能自忘也其事自忘也曹氏非能自系也其事自系也公与私仁与强其道不同其忘而系者无以异也尧舜之忘不使如汉不能授舜禹舜禹之系不使如曹氏不能受之尧舜然而丗徒探其情而笑之故曰笑其言者非也问者曰尧崩天下若䘮考妣四海遏宻八音三载子之言忘若甚然是可不可欤曰是舜归德于尧史尊尧之德之辞者也尧之老更一丗矣德乎尧者盖巳死矣其幼而存者尧不使之思也不若是不能与人天下谤誉凢人之获谤誉于人者亦各有道君子在下位则多谤在上位则多誉小人在下位则多誉在上位则多谤何也君子宜于上不宜于下小人宜于下不宜于上得其宜则誉至不得其宜则谤亦至此其凡也然而君子遭乱丗不得巳而在于上位则道必咈于君而利必及于人由是谤行于上而不及于下故可杀可辱而人犹誉之小人遭乱丗而后得居于上位则道必合于君而害必及于人由是誉行于上而不及于下故可宠可富而人犹谤之君子之誉非所谓誉也其善显焉尔小人之谤非所谓谤也其不善彰焉尔然则在下而多谤者岂尽愚而狡也哉在上而多誉者岂尽仁而智也哉其谤且誉者岂尽明而善褒贬也哉然而丗之人闻而大惑出一庸人之口则羣而邮之且置于逺迩莫不以爲信也岂惟不能褒贬而巳则又蔽于好恶夺于利害吾又何从而得之耶孔子曰不如郷人之善者好之其不善者恶之善人者之难见也则而谤君子者爲不少矣其谤孔子者亦爲不少矣传之记者叔孙武叔时之显贵者也其不可记者又不少矣是以在下而必困也及乎遭时得君而处乎人上功利及于天下天下之人皆欢而载之向之谤之者今从而誉之矣是以在上而必彰也或曰然则闻谤誉于上者反而求之可乎曰是恶可无亦徴其所自而巳矣其所自善人也则信之不善人也则勿信之矣苟吾不能分于善不善也则巳耳如有谤誉乎人者吾必徴其所自未敢以其言之多而举且信之也其有及乎我者未敢以其言之多而荣且惧也苟不知我而谓我盗跖吾又安取惧焉苟不知我而谓我仲尼吾又安取荣焉知我者之善不善非吾果能明之也要必自善而巳矣咸宜兴王之臣多起污贱人曰幸也亡王之臣多死冦盗人曰祸也余咸宜之当两汉氏之始屠贩徒隷出以爲公侯卿相无他焉彼固公侯卿相器也遭时之非是以诎独其始之不幸非遭髙光而以爲幸也汉晋之末公侯卿相刼戮困饿伏墙壁间以死无他焉彼因刼戮困饿器也遭时之非是以出独其始之幸非遭卓矅而后爲祸也彼困于昏乱伏志气屈身躰以下奴虏平难泽物之德不施于人一得适其踶因大击鞭折而爲五六马踶不巳坠于地伤焉视其内则空空然其理若粪壌无所頼者今之栀其貌蜡其言以求贾技于朝者当其分则善一误而过其分则喜当其分则反怒曰余曷不至于公卿然而至焉者亦良多矣居无事虽过三年不害当其有事驱之于陈力之列以御乎物以夫空空之内粪壌之理而以责其大击之效恶有不折其用而获坠伤之患者乎吏商吏而商也污吏之爲商不若廉吏之商其爲利也博污吏以货商资同恶与之爲曹大率多减耗役佣工费舟车射时有得失取货有苦良盗贼水火杀敓焚溺之爲患幸而得利不能什一二身败禄夺大者死次贬废小者恶终不逐污吏恶能商矣哉廉吏以行商不役佣工不费舟车无资同恶减耗时无得失货无良苦盗贼不得杀敓水火不得焚溺利愈多名愈尊身富而家强子孙葆光是故廉吏之商愽也苟修严洁白以理政由小吏得爲县由小县得大县由大县得刺小州其利月益各倍其行不改又由小州得大州其利月益三之一其行又不改又由大州得廉一道其利月益之三倍不胜富矣苟其行又不改则其爲得也夫可量哉虽赭山以爲章涸海以爲塩未有利大能若是者然而举丗争爲货商以故贬吏相逐于道百不能一遂人之知谋好迩富而近祸如此悲夫或曰君子谋道不谋富子见孟子之对宋牼乎何以利教爲也柳子曰君子有二道诚而明者不可教以利明而诚者利进而害退焉吾爲是言爲利而爲之者设也或安而行之或利而行之及其成功一也吾哀夫没于利者以乱人而自败也姑设是庻由利之小大登进其志幸而不挠乎下以成其政交得其大利吾言不得巳尔何暇从容若孟子乎孟子好道而无情其功缓以䟽未若孔子之急民也东海若东海若陆游登孟诸之阿得二瓠焉刳而振其犀以嬉取海水杂粪壌蛲蚘而实之臭不可当也窒以宻石举而投之海逾时焉而过之曰是故弃粪耶其一彻声而唿曰我大海也东海若呀然而笑曰怪矣今夫大海其东无东其西无西其北无北其南无南旦则浴日而出之夜则㴞列星涵太隂扬隂火珠宝之光以爲明其尘霾之杂不处也必泊之西澨故其大也深也洁也光明也无我若者今汝海之弃滴也而与粪壤同体臭朽之与曹蛲蚘之与居其狭咫也又冥暗若是而同之海不亦羞而可怜哉子欲之乎吾将爲汝抉石破瓠盪群秽于大荒之岛而同子于向之所陈者可乎粪水泊然不恱曰我固同矣吾又何求于若吾之性也亦若是而巳矣秽者自秽不足以害吾洁狭者自狭不足以害吾广幽者自幽不足以害吾明而秽亦海也狭幽亦海也突然而往于然而来孰非海者子去矣无乱我其一闻若之言号而祈曰吾毒是乆矣吾以爲是固然不可异也今子告我以海之大又目我以故海之弃粪也吾愈急焉涌吾沫不足以发其窒旋吾波不足以穴瓠之腹也就能之穷嵗月耳愿若幸而哀我哉东海若其抉石破瓠投之孟诸之陆盪其秽于大荒之岛而水复于海尽得向之所陈者焉而向之一者终与臭腐处而不変也今有爲佛者二人同出于毗卢遮那之海而泊于五浊之粪而幽于三有之瓠而窒于无明之石而杂于十二类之蛲蚘人有问焉其一人曰我佛也毗卢遮那五浊三有无明十二类皆空也一也无善无恶无因无果无脩无证无佛无衆生皆无焉吾何求也问者曰子之所言性也有事焉夫性与事一而二二而一者也子守而一定则大患者至矣其人曰子去矣无乱我其一人曰嘻吾毒之乆矣吾尽吾力而不足以去无明穷吾智而不足以超三有离五浊而异夫十二类也就能之其大小刼之多不可知也若之何问者乃爲陈西方之事使修念佛三昧一空有之说于是圣人怜之接而致之极乐之境而得以去群恶集万行居圣者之地同佛知见矣向之一人者终与十二类同而不変也夫二人之相违也不若二瓠之水哉今不知去一而取一甚矣︻註释音辩唐柳先生集卷之二十增广註释音辩唐柳先生集增广註释音辩唐柳先生集卷第二十一増广註释音辩唐柳先生集卷第二十一题序读韩愈所着毛颕传后题自吾居夷不与中州人通书有来南者时言韩愈爲毛颕传不能举其辞而独大笑以爲怪而吾乆不克见杨子诲之来始持其书索而读之若捕龙蛇抟虎豹急与之角而力不敢暇信韩子之怪于文也丗之模拟窜窃取青妃白肥皮厚肉柔䈥脆骨而以爲辞者之读之也其大笑固宜且丗人笑之也不以其俳乎而俳又非圣人之所弃者诗曰善戯谑兮不爲虐兮太史公书有滑稽列传皆取乎有益于丗者也故学者终日讨说荅问呻吟习复应对进退掬熘播洒则罢惫而废乱故有息焉游焉之说不学操缦不能安絃有所拘者有所纵也大羮玄酒躰节之荐味之至者而又设以竒异小虫水草樝梨橘柚苦醎酸辛虽蜇吻裂鼻缩舌澁齿而咸有笃好之者文王之昌蒲𦵔屈到之芰曽晢之羊枣然后尽天下之竒味以足于口独文异乎韩子之爲也亦将弛焉而不爲虐欤息焉游焉而有所纵欤尽六艺之竒味以足其口欤而不若是则韩子之辞若壅大川焉其必决而放诸陆不可以不陈也且凡古今是非六艺百家大细穿穴用而不遗者毛颕之功也韩子穷古书好斯文嘉颕之能尽其意故奋而爲之传以发其欎积而学者得之励其有益于丗欤是其言也固与异丗者语而贪常嗜琐者犹呫呫然动其喙亦劳甚矣乎裴墐崇豊二陵集礼后序传曰诗书执礼礼不执则不行自开元制礼大臣讳避去国恤章而山陵之礼遂无所执丗之不学者乃妄取预凶事之说而大典阙焉由是累圣山陵皆摭拾残缺附比伦类巳乃斥去其后莫能徴永贞元和间天祸仍遘自崇陵至于豊陵不能周歳司空杜公由太常相天下连爲礼仪使择其僚以备损益于是河东裴墐以太常丞陇西辛秘以博士用焉内之则攅涂秘器象物之宜外之则复土斤上因山之制上之则顾命典册与文物以受万国下之则制服节文颁宪则以示四方由其肃恭礼无不备且苞并緫统千载之盈缩罗络旁午百氏之异同搜掦剪截而毕得其中顾问関决而不悖于事议者以爲司空公得其人而邦典不坠裴氏乃悉取其所刋定及奏复于上辨列于下聮百执事之仪以爲崇丰二陵集礼藏之于太常书合君子以爲爱礼而近古焉昔韦孟以诗礼传楚而郊庙之制卒正于玄成郑玄以笺注师汉而禅代之仪卒集于小同贾谊以经术起而嘉最好学卢植以儒学用而谌爲祭法旧史咸以爲荣今裴氏太尉公以礼匡义嗣侍中公以礼议封禅祠部公以礼承大事大理公以礼辅东宫而墐也以礼奉三陵又能成书以充其阙其爲爱礼近古也源逺乎哉墐字封叔其伯仲咸以文学显于丗大理之兄正平节公以仪范成家道以文雅经邦政今相国郇公其宗子也郇公以孝友勤劳扬于家邦游其门若闻韶濩入其庙如至邹鲁恩溢乎九族礼仪乎他门则封叔之习礼也其出于孝弟欤成书也其本于忠敬欤由于家而逹于邦国其取荣于史氏也果矣柳宗直西汉文类序左右史混乆矣言事驳乱尚书春秋之旨不立自左丘明传孔氏太史公述歴古今合而爲史记迄于今交错相糺莫能离其说独左氏国语纪言不叅于事战国䇿春秋后语颇本右史尚书之制然无古圣人蔚然之道大抵促数耗矣而后之文者宠之文之近古而尤壮丽莫若汉之西京班固书传之吾甞病其畔散不属无以考其变欲采比义㑹年长疾作驽堕愈日甚未能胜也幸吾弟宗直爱古书乐而成之搜讨磔裂攟摭融结离而同之与类推移不易时月而咸得从其条贯森然若开羣玉之府指挥聮累圭璋琮璜之状各有列位不失其叙虽第其价可也以文观之则赋颂诗歌书奏诏䇿辩论之辞毕具以语观之则右史纪言尚书战国䇿成败兴坏之说大备无不苞也噫是可以爲学者之端耶始吾少时有路子者自賛爲是书吾嘉而叙其意而其书终莫能具卒俟宗直也故删取其叙系于左以爲西汉文类首纪殷周之前其文简而野魏晋以降则盪而靡得其中者汉氏汉氏之东则旣衰矣当文帝时始得贾生明儒术武帝尤好焉而公孙弘董仲舒司马迁相如之徒作风雅益盛敷施天下自天子至公卿大夫士庶人咸通焉于是宣于诏䇿逹于奏议讽于辞赋传于歌謡由髙帝讫于哀平王莽之诛四方之文章盖烂然矣史臣班孟坚修其书㧞其尤者充于简册则二百三十年间列辟之逹道名臣之大范贤能之志业黔黎之风美列焉若乃合其英精离其变通论次其叙位必俟斈古者兴行之唐兴用文理贞元间文章特盛本之三代浃于汉氏与之相准于是有能者取孟坚书类其文次其先后爲四十卷杨评事文集后序賛曰文之用辞令褒贬导扬讽谕而巳虽其言鄙野足以备于用然而阙其文采固不足以竦动其听夸示后学立言而朽君子不由也故作者抱其根源而必由是假道焉作于圣故曰经述于才故曰文文有二道辞令褒贬本乎着述者也导扬讽谕本乎比兴者也着述者流盖出于书之谟训易之象系春秋之笔削其要在于髙壮广厚词正而理备谓宜藏于简册也比兴者流盖出于虞夏之咏歌殷周之风雅其要在于丽则清越言畅而意美谓宜流于謡诵也兹二者考其旨义乖离不合故秉笔之士恒偏胜独得而罕有兼者焉厥有能而专美命之曰艺成虽古文雅之盛丗不能并肩而生唐兴以来称是选而不怍者梓潼陈拾遗其后燕文贞以着述之余攻比兴而莫能极张曲江以比兴之隟穷着述而不克备其余各探一隅相与背驰于道者其去弥逺文之难兼斯亦甚矣若杨君者少以篇什着声于时其炳耀尤异之词讽诵于文人满盈于江湖逹于京师晚节徧悟文体尤䆳叙述学冨识逺才涌未巳其雄杰老成之风与时増加旣获是不数年而夭其季年所作尤善其爲鄂州新城颂诸葛武侯传论饯送梓潼陈衆甫汝南周愿河东裴泰武都符义府太山羊士谔陇西李鍊凡六序庐山禅居记辞李常侍启逺游赋七夕赋皆人文之选巳用是陪陈君之后其可谓具躰者欤呜唿公旣悟文而疾旣即功而废废不逾年大病及之卒不得穷其工竟其才遗文未克流于丗休声未克充于时凡我从事于文者所宜追惜而悼慕也宗元以通家脩好㓜获省谒故得奉公元兄命论次篇简遂述其制作之所诣以系于后濮阳呉君文集序博陵崔成务甞爲信州从事爲余言邑有闻人濮阳呉君弱龄长鬛而广颡好学而善文居郷党未甞不以信义交于物敎子弟未甞不以忠孝端其本以是卿相贤士率与亢礼余甞闻而志乎心㑹其子偘更名武陵升进士得罪来永州因奉其先人文集十卷再拜请余以文冠其首余得徧观焉其爲辞赋有戒茍冐陵僣之志其爲诗歌有交王公文人之义其爲诔志吊祭有孝恭慈仁之诚而多㪯六经圣人之大㫖发言成章有可观者古之司徒必求秀士由郷而升之天官古之太史必求人风陈诗以献于法宫然后材不遗而志可见近丗之居位者或未能尽用古道故呉君之行不昭而其辞不荐虽一命于王而终伏其志呜唿有可惜哉武陵又论次志传三卷継于末其官氏及他才行甚具云王氏伯仲唱和诗序仆闻之丗其家业不陨者虽古犹今也求之于今而有获焉王氏子某与余通家代爲文儒自先天以来䇿名闻逹秉毫翰而践文昌登禁掖者纷纶华耀継武而起士大夫掉鞅于文囿者咸不得攀而伦之乙亥歳某自南徐来执文贶予词有逺致又着论非班超不能读父兄之书而乃徼狂疾之功以爲名吾知其奉儒素之道专矣间以兄弟嗣来京师㑹于旧里若璩玚在魏机云入洛由是正声迭奏雅引更和播埙箎之音韵调律吕之气候穆然清风发在简素文章之胄曷能及兹况宗兄握炳然之文以賛关石廌冠银章荣映江湖则向时之美谈必复其始某也谓余传卜氏之学宜叙于首章操斧于班郢之门斯强颜耳诗凡若干首増广註释音辩唐柳先生集卷之二十一增广註释音辩唐柳先生集增广註释音辩唐柳先生集卷第二十二増广註释音辩唐柳先生集卷之二十二序送杨凝郎中使还汴宋诗后序谈者谓大梁多悍将劲卒亟就猾乱而未甞底宁控制之术难乎中道盖以将骄卒暴则近忧且至非所以和衆而又民也将诛卒削则外虞实生非所以扜城而固圉也是冝慰荐喣谕纳爲腹心然后威怀之道备圣上于是抚以表臣赞以艺人参刚柔而两用化逆顺而同道旣去大憝遂室有衆故杨公以谋议之隟对扬王庭不踰时而承诏复命示信于外诸侯时当朝之羽仪凡同官之寮属皆饯焉容受童儒使在末位礼部郎中许公以宏才奥学巳任文字顾唱在席咸断章而赋焉谓工部郎中崔公文爲时雄允宜首序谓小子预离觞之余沥俾撰后序编以継之大凡军旅之制賛佐之重崔公序之备矣膺命受简𣣔黙不敢故书谈者之辞拜手以献用充余篇云送崔羣序贞松产于巖岭髙直耸秀条畅硕茂粹然立于千仞之表和气之发也禀和气之至者必合以正性于是有贞心劲质用固其本御攘氷霜以贯歳寒故君子仪之清河崔敦诗有柔儒温文之道以和其气近仁复礼物议归厚其有禀者欤有雅厚直方之诚以正其性悫论忠告交道甚直其有合者欤是故曰章之声振于京师甞与陇西李杓直南阳韩安平洎予交友杓直敦柔深明沖旷坥夷慕崔君之和安平厉庄端毅髙朗振迈恱崔君之正余以刚柔不常造次爽冝求正于韩袭和于李就崔君而考其中焉忘言相视黙与道合今将寕觐东周振筞于迈且饯于野或命爲之序予于崔君有通家之旧外党之睦然吾不以是合之崔君以文学登于仪曹敭于王庭甲俊造之选首雠校之列然吾不以是视之于其序也载之其末云送邠宁独孤书记赴辟命序仆间嵗骤游邠壃今戎帅杨大夫时爲候奄尽护羣校用笞法箠令不吐强御下莫有逗挠凌暴而犯令者沉断壮勇专志武力出麾下取主公之节钺而代之位鹖冠者仰而荣之今又能旁贵文雅以符召文士之秀者河南独孤密署爲记室俾职文翰翕然致得士之称于谈者之口盖朝廷以勇爵论将帅岂滥也哉独孤生与仲兄寔连举进士并时管记于汉中新平二连帅府俱以笔砚承荷旧德位未逹而荣如贵仕其难乎哉噫自犬戎䧟河右逼西鄙积兵备虞县道告劳内匮中府太仓之蓄仅而获餍投石而贾勇者思所以奋力论者以爲天子且复河壖故壃拓逹西戎而罢诸侯之兵则曵裙戎幕之下专弄文墨爲壮夫捧腹甚未可也吾子歴覧古今之变而通其得失是将植密画于借筯之宴发羣谋于章奏之笔上爲明天子论列熟计而导扬威命然后谈笑罇爼赋从军之乐移书飞文谕告西士劫胁之伍俾其箪食壷浆搞迎王师在吾子而巳徃愼辞令使谕蜀之书燕然之文炳烈于汉史眞可慕也不然是琐琐者恶足置齿牙间而荣吾子哉同呉武陵送前桂州杜留后诗序观室者观其隅隅之巍然直方以固则其中必端庄宏逹可居者也人孰异夫是今若杜君之隅可观而中可居居之者德也賛南方之理理是以大揔留府之政政是以光其道不挠好古书百家言洋洋满车行则与俱止则相对积爲义府溢爲髙文悫而和肆而信岂诗所谓抑抑威仪惟德之隅者耶今往也有以其道闻于天子天子唯士之求爲急杜君欲辞争臣侍从之位其可得乎濮阳呉武陵直而甚文乐杜君之道作诗以言余犹呉也故于是乎序焉送宁国范明府诗序近制凡得仕于王者歳登名于吏部兵部则必参其等列分而合之率三十人以爲曹谓之甲名书爲三其一藏之有司其二藏之中书洎门下毎大选置大考绩必关决㑹验而视其成有不合者下有司罢去甚衆由是吏得爲奸以立威贼知以弄权诡窃窜易而莫示其实必求端悫而习于事辩逹而勤其务者命之官而掌之居三年则又益其官而后去其职有范氏传真者始来京师近臣多言其美宰相方之用以爲是职在门下甚获休问𥘉命京兆武功尉旣有或绩复于有司爲宣州宁国令人咸曰由邦畿而调者命东西部尉以爲美仕范生曰不然夫仕之爲美利乎人之谓也与其给于供备孰若安于化导故求发吾所学者施于物而巳矣夫爲吏者人役也役于人而食其力可无报耶今吾将致其慈爱礼节而去其欺伪凌暴以惠斯人而后有其禄庶可平吾心而不愧于色苟获是焉足矣季弟爲殿中侍御史以是言也告于其僚咸恱而尚之故爲诗以赠其去而使余爲序送幸南容归使聮句诗序昔汉室方盛文章之徒合于京师亦旣充金马石渠则又溢于诸侯求逹其道故救乗客于呉相如游于梁其或致书匡主用极其志节之大者也适时观变以成其性道之茂者也渤海幸君旣登于太常之籍又膺邯郸之召北㑹元戎直道自逹吾济器其略南聘天朝相礼述职公卿多其仪合度于易于之间虽枚生之节长卿之道无以尚也冬十有二月朝右礼备复于辕门我同升之友是用荣其趣舎惜其离旷卜兹良夜咏叹其美比词聮韵竒藻递发烂若编具粲如贯珠琅琅清响交动左右羣公以侍御之往也矛阙其𫐠命系而序焉送李判官往桂州序士之习爲吏者恒病于少文故给而不肆饰于华者恒病于无断故放而不制今李生学于诗有年矣吟咏风赋颇闻乎人至于是州惟州之牧咨焉以賛戎事而糺羣吏甚直且武岂所谓吏而华者耶以府䘮罢夫择而之乎有礼之邦推是道也以往然而不际于礼则吾不知也送苑论登第后归觐诗序八年冬余与马邑苑言扬聮贡于京师自时而后车必挂轊席必交袵量其志知其逹于昭代究其文辩其胜于太常探而讨之则明韬于朴厚之质行浮于休顕之闻游公卿之间质直而不犯恪谨而不聂交同列之羣以诚信闻余拜而兄之以爲执谊而固临节不夺在兄而巳是歳小司徒顾公守春官之缺而权择士之柄明年春同趋权衡之下并就重轻之试观其掉鞅于术艺之埸游刃乎文翰之林风雨生于笔礼云霞发于简牍左右圜视朋侪拱手甚可壮也二月丙子有司题甲乙之科揭于南宫余与兄又聮登焉余不厚颜怀愧而陪其游乆矣夏四月告帰荆衡拜手行迈轮移都门之辙辕指秦岭之路方将髙堂称庆里闬更贺曵𥚑峨冠荣南诸侯之邦遐登王粲之楼髙视刘表之榻桂枝片玉光生于家是冝砥商雒之阻艰带江汉之浩荡以谈笑顾盻超越千里而无倦极也然而景炽气燠往即南方乗陵炎云唿吸温风可无敬乎慎进薬石保安其躬是亦非兄之所宜私也羣公追饯于霸陵列筵而觞送逺之赋圭璋交映或授首简于余曰子得非知言扬者乎安得而黙耶余受而书之编于羣玉之右非不知让贵传信焉尔送萧錬登第后南帰序始余㓜时拜兄于九江郡覩其楽嗜经书慕山薮凝和抱其气象甚茂虽在绮纨而私心慕焉厥后窃理文字先礼而冠遇兄于泽宫之中观其德如九江之拜盖丗俗所不能移也自是戦艺三北左次陋巷余亟㑹于其居视其道如泽宫之遇亦挫抑所不能屈也逾时而名擢太常声动京国士辈仰慕顾盻有耀余获贺于蔡通儒氏窥其志如陋巷之㑹又得意所不能迁也君子志正而气一诚纯而分定未甞摽出处爲二道判屈伸于异门也固其本养其正如斯而已矣吾兄先斍而守道独立而全和贞确端懿雅不羁俗君子之素也亦旣升名天官告余东游是将乗啇于浮汉池歴郢城下武昌复于我始见之地则朋旧之徒含喜来迎宗姻尽㫮加礼以待舟舆所略贺声盈耳离羣之思行益少矣仆不腆见邀爲序征夫之言非所以志君子也自逹而巳送班孝廉擢第帰东川觐省序陇西辛殆庻猥称吾文宜叙事晨持缣素以班孝廉之行爲请且曰夫人殆所谓吉士也愿而信质而礼言不黩慢行不进越其先两汉间継脩文儒丗其家业其风流后胤耽学笃志之士徃出于其门今夫人研精典坟不告劬勚属者举郷里登春官获居其里焉家于蜀之东道其严君以客卿之位賛是方岳爲大夫良今将拜庆宁觐光耀族属是其可歌也道出于南郑外王父以将相之重九命赤社爲诸侯师今又将亟驾省谒从容燕喜是又可歌也故我与河南独孤申叔赵郡李行纯行敏等若干人皆歌之矣若乃序者固吾子冝之柳子曰吾甞读王命论及汉书嘉其立言彼生彪固之胄欤相国冯翊王公功在社稷德在生人其门子游文章之府者吾甞与之齿彼生严氏之出欤承丗家之儒风沭外族之休光彼生专圣人之书而趍君子之林宜矣哉遂如辛氏之谈濡翰于素因寓于辞曰爲我谢子之舅氏珠玉将至得无脩容乎送独孤申叔待亲往河东序河东古吾士也家丗迁徙莫能就绪闻其间有大河条山气盖関左文士徃仿佯临望坐得胜槩焉吾固翘褰裳奋怀旧都日以滋甚独孤生周人也徃而先我且又爱慕文雅甚逹经要才与身长志益强力挟是而东夫岂徒徃乎温凊奉引之隟必有美制傥飞以示我我将昜观而待所不敢忽古之序者期以申导志义不爲冨厚而今也反是生至于晋出吾斯文于笔砚之伍其有评我太简者慎勿以知文许之送豆卢膺秀才南游诗序君子病无乎内而饰乎外有乎内而不饰乎外者无乎内而饰乎外则是设覆爲穽也祸孰大焉有乎内而不饰乎外则是焚梓毁璞也诟孰甚焉于是有切磋琢磨镞砺栝羽之道圣人以爲重豆卢生内之有报尚书公之恩又惧无以当御史君之心以没毎念于是未甞不䀌然内伤若受锋刃自是而后调薬石时饮食生血𥙷气强筋植骨荣卫之和膂力之刚迨今兹始全然爲人舒干抗首文翰端丽材足以用敢辞而徃以效于戯下其言云尔自吾窜永州三年赵生亟见视其状专谨愿悫观其迹温密简靖闻其言径直端诚自尚书理州异政日至则赵生喜抃起立伸目四顾不啻若自已而爲之者诚宜有报知巳之道又诚宜有大贤而爲之知也是行也赵生其将奋六翮翔千里以爲辕门大府之重増羽仪之盛其道美矣故余継之以辞増广註释音辩唐柳先生集卷之二十二增广註释音辩唐柳先生集增广註释音辩唐柳先生集卷第二十三増广註释音辩唐柳先生集卷之二十三序别同呉武陵赠李睦周诗序润之盗锜窃货财聚徒党爲反谋十年今天子即位三年大立制度于是盗恐且奋将遂其不善视部中良守不爲巳用者诬䧟去之睦州由是得罪天子使御史按问馆于睦自门及堂皆其私卒爲卫天子之卫不得揺手辞卒致具有间盗遂作而廷臣犹用其文斥睦州南海上旣上道盗以徒百人遮于楚越之郊战且走乃得完爲左官吏无几盗就禽斩之于社垣之外论者谓宜还睦州以明其诬旣更大赦始移永州去长安尚四千里睦州未甞自言呉武陵刚健士也怀不能忍于是勇跃其诚铿锵其声出而爲之诗然后慊于内余固知睦州之道也熟衘匿而未发且乆闻吾之先焉者激于心若钟鼓之考不知声之发也遂系之而重以序送南涪州量移澧州序越有纳官之令以胜大敌汉有羽林之制以威四夷国家宠先中丞迈古人之烈故君自未成童品常第四人犹曰于古爲薄汉北地都尉卬以不胜任㗖匈奴而子单侯于缾济北相韩千秋以匹夫之谅奋触南越而子延年侯于成安君之土田之钖犹挫于有司之手始由施州爲涪州扞蜀道勍冦昼不释刃夜不释甲曰我忠烈㣧也期死待敌亦曰彼忠烈胤也尽力致命是不可犯然而笔削之吏以簿书校计赢缩受谴兹郡凡二歳朝廷建大本贞万邦庆泽之濡洗濯生植又况涪州家声之大𥙿蛊之志冝尤𬒳显宠者也自汉而南州之美者十七八莫若澧澧之佐理莫踰于长史以是进秩人犹曰且有后命永州多谪吏而君侯惠和温良故其欢愉异于他部优诏旣至而君适雠于文其徃也独故凡羡慕之辞无不加等噫以君承荷之重恭肃之羙四方之求忠壮义烈者将于君是观凡君子之志欲其优柔而益固愤悱而不忘以増太史丗家之籍用是爲贶则拱璧大鼎乌可以言重乎送薛存义之任序河东薛存义将行柳子载肉于爼崇酒于觞追而送之江浒饮食之且告曰凡吏于土者若知其职乎盖民之役非以役民而巳也凡民之食于土者出其十一佣乎吏使司平于我也今我受其直怠其事者天下皆然岂唯怠之又从而盗之向使佣一夫于家受若真忌若事又盗若货器则必甚怒而黜罚之矣以今天下多类此而民莫敢肆其怒与黜罚何哉势不同也势不同而理同如吾民何有逹于理者得不恐而畏乎存义假令零陵二年矣蚤作而夜思勤力而劳心讼者平赋者均老弱无怀诈暴憎其爲不虚取直也的矣其知恐而畏也审矣吾贱且辱不得与考绩幽明之说于其徃也故赏以酒肉而重之以辞送薛判官量授序仕于丗有劳而见罪凡人处是鲜不怨怼忿愤列于上愬于下此恒状也异于恒者其道宜显薛生司货贿于军兴之际兵乱不去然得以不犯由太行以东皆传道之可以爲劳矣而竟连大狱以至于放不戚于貌不悱于心乐以自肥而未甞尤于物其有异于恒矣哉朝廷施恩泽凡受谪者罪得而未薄乃命以近壌薛君去连而吏于朗是其渐于显欤君子学以植其志信以笃其道有异于恒者充而大之苟推是以徃虽欲辞显难矣送李渭赴京师序过洞庭上湘江非有罪左近者罕至又况踰临源岭下漓水出荔浦名不在刑部而来吏者其加少也固宜前余逐居永州李君至固怪其弃美仕就丑也无所束縳自取瘴疠后余斥㓨栁州至于桂君又在焉方屑屑爲吏噫何自苦爲是耶明时宗室属子当尉畿县今王师连征不贡二府方汲及求士李君读书爲诗有干局乆游燕魏赵代闻知人情识地利能言其故以是入都干丞相益国事不求获乎已而巳以有获予嫉其不爲是乆矣今而曰将行请余以言行哉行哉言止是而巳送严公贶下第归兴元觐省诗序严氏之子有公贶者退自有司踵门而告柳子曰吾献艺不售于仪曹之贾货不中度敢逃其咎诘朝将行愿闻所以去我者其可乎哉余谕之曰吾子以沖退之志端其趣向以淬砺之诚修其文雅行当承教戒于独立之下濬发清源激扬洪音沛哉铿铿乎充于四躰之不暇吾何敢去子恭惟相国冯翊公有大勲力盈于旂常极人臣之尊分天子之忧殿邦坤隅柄是文武若子者生而有黼缋梁肉之美不知耕农之勤劳物役之艰难趍其庭有魏绛之金石焉候其门有亚夫之棨㦸焉中人处之不能无傲而子之伯仲皆脱略贵美服勤儒素退托于布衣韦带之任如少习然故継登上科以及于子是可举严氏之教诵乎他门使有矜式也而吾子又引慝内讼撝谦如此其可患乎贾之不售而自薄哉于是文行之逹者若髙阳齐据者皆赋命余序引余扑不晓文故书严子之嘉言论于右简窃褒贬之义以赠送元秀才下第东归序周乎志者穷踬不能变其操周乎艺者屈抑不能贬其名其或处心定气居斯二者虽有穷屈之患则君子不患矣元氏之子其殆庻周乎言恭而信行端而静勇于讲学急于进业旣游京师寓居所陋无使令之童阙交昜之财可谓穷踬矣而操逾厉志之周也才濬而清词简而备工于言理长于应卒从计京师受丙科之荐献艺春卿当三黜之辱可谓屈抑矣而名益茂艺之周也茍非处心定气则曷能如此哉余闻其欲退家殷墟脩志増艺惧其沉郁伤气怀愤而不逹乃徃送而谕焉夫有湛卢豪曹之器者患不得犀兕而剸之不患其不利也今子有其器宣其利乗其时夫可患焉磨砺而坐待之可也遂欣欣而去送辛殆庻下第游南郑序朝廷用文字求士毎歳布衣束带偕计吏而造有司者仅半孔徒之数春官上大夫擢甲乙而升司徒者于孔氏髙第亦再倍焉仆在京师凡九年于今其间得意者二百有六十人其果以文克者十不能一二甞从俊造之后颇渉艺文之事四贡郷里而后获焉方之于钓者丝纶不属喙甚直嗜有美饵者而觖望获鱼之暮则善取者皆指而笑之今辛生固穷而未逹迟乆而不试褒衣之徒视子而捧腹者盖不乏焉辛生甞南依蛮楚专志于斈爲文无谬悠迂诬之谈鍜錬剪截动可观采故相国济公接礼加等常爲右客且佐其筞名之愿遂笈典坟䄂文章北来王都笑揖羣伍文昌下大夫上士之列见而器异争爲鼓誉由是爲闻人战术艺之埸莫与争锋然而迁延二北踯躅不振岂其直钩而钓怀美饵而羡鱼者耶若辛生者有司抑之则巳不然身都甲乙之籍其果以文克欤今则嚢如悬磬佣室寓食方将适千里求仁人𬒳冒畏景陟降栈道吾欲抑而不叹其若心胷何然吾闻焚舟而克手劒而盟者皆败北之余也子之厄困而往覇心勇气无乃发于是行乎成拜赐之信刷压境之耻无乃果于是举乎徃慎所履如志遄返勉自固植以遂子之欲姑所谈者谓我言而中不犹愈乎送崔子符罢举诗序丗有病进士科者思昜以孝悌经术兵农曰庻几厚于俗而国得以爲理乎柳子曰否以今丗尚进士故凡天下家推其良公卿大夫之名子弟国之秀民举归之且而更其科以爲得异人乎无也惟其所尚又举移而从之尚之以孝悌孝悌犹是人也尚之以经术经术犹是人也虽兵与农皆然曰然则冝如之何曰即其辞观其行考其智以爲可化人及物者隆之文胜质行无观智无考者下之俗其以厚国其以理科不俟易也今有博陵崔䇿子符者少读经书爲文辞本于孝悌理道多容以善别时刚以知柔进于有司六选而不获家有冤连伏阙下者累月不解任将晚矣而戚其㓜孤徃复不惮万里再歳不就选丗皆曰仁悌人也如是且不见隆虽百昜科其可厚而理乎今夫天下巳理民风巳厚欲继之于无穷其在愼是而巳朝廷未命有司旣命而果得有道者则是术也冝用崔子之仕又何晚乎仆智不足而独爲文故始见进而卒以废居草野八年丽泽之益镞砺之事空于耳而荒于心崔子幸来而亲余读其书听其言发余始志若寤而言梦醒而问醉未及悉而告余以行余惧其悼时之徃而不得于内也献之酒赋之诗而歌之坐者从而和之旣和而叙之送蔡秀才下第归觐序仆之始贡于京师蓍者卦之曰是谓望之未覩隐而未见矘乎逺而有荣者也今兹歳在鹑首若合于寿星其果合乎仆时悒然遟之谓其诞慢怪迂是将不然然而仅寘于怀耳未克沃而忘之也后果依违迁就四进而获卒如其言云噫彼莫莫者其有宰于人乎不然何其应前定若是之章明也今蔡君驰声耀誉闻于公卿戦艺之徒推爲先登而五就郷举徃则见罢意者前定之期殆未及欤故君子之居昜俟命乐天不忧者果于自是也君其励文斈焉丈人牧人南邦君展觐承颜婆娑愉乐之暇则充其经笥茂是文苑时焉逃哉遟速之事则瞽史之任吾不及知送韦七秀才下第求益友序所谓先声后实者岂唯兵用之虽士亦然若今由州郡抵有司求进士者歳数百人咸多爲文辞道今语古角夸丽务冨厚有司一朝而受者几千万言读不能十一即偃仰疲耗目眩而不欲视心废而不欲营如此而曰吾能不遗士者伪也唯声先焉者读至其文辞心目必专以故少不胜京兆韦中立其文懿且髙其行愿以恒试其艺益工乆与居益见其贤然而进三年连不胜是岂拙于爲声者欤或以韦生之不胜爲有司罪余曰非也糓梁子曰心志旣通而名誉不闻友之过也名誉旣闻而有司不以告有司之过也人之视听有所止神志有所不及古之道名誉未至不以罪有司而况今乎今韦生乐植乎内而不欲扬乎外其志非也孔子不避名誉以致其道今韦生仗其文简其友思自得于有司抑非古人之道欤将行也余爲之言旣以迁其人又以移其友且使惑者知释有司也送辛生下第序畧自命郷论士之制坏而不复士莫有就绪故丛于京师京兆尹岁贡秀才常与百郡相抗登贤能之书或半天下取其殊尤以爲举首者仍歳皆上第过而就黜时谓怪事有司或不问能否而成就之中书髙舎人备位于礼部攘𬒮矫枉痛抑华耀首京师之贡者再歳连黜辛生以是不在议甲乙伍中其沉没厄困之士合户塞窦而得荣名者连畛而起谈者果以至公称焉其能否也丗莫知也若辛生其文简而有制其行直而无犯向使不闻于公卿不扬于交游文不爲京师贡首则其甲乙可曲肱而有也呜唿名之果爲不祥也有是夫旣受退告归长沙以辛生之文行八年无就如其𥘉而退返吾甚愤焉孟子曰位卑而言髙者罪也于辛生又不能巳故畧増广註释音辩唐柳先生集卷之二十三增广註释音辩唐柳先生集增广註释音辩唐柳先生集卷第二十四増广註释音辩唐柳先生集卷之二十四序送从兄称罢选归江淮诗序伯氏自淮阳从调抵于京师冬十月牒讨不至摄袵而退顾谓宗元曰昔吾祖士师生于衰周与道同波爲丗仪表故直道而仕三黜不去孔氏称之遗佚而不怨厄穷而不悯孟子賛之今吾皇皇末路寡偶希合进不知向退不知守所不敢折其志戚其心遵祖训也然而阙滫瀡之养乏庾釡之畜逼迸无成东辕淮湖虽欲脱细故于胷中味道腴于舌端勉脩厥志惧不恒乆予当尉我穷局之怀祛我行役之愤博之以文发于咏歌吾非子之望将谁望焉宗元再拜曰夫闻善不慕与聋聩同见善不敬与昏瞽同知善不言与嚚瘖同则闻之先逹乆矣矧吾兄有柔儒之茂质恢旷之弘量敢无敬乎有述祖之美谈安道之贞节敢无慕乎覩徽容而敬闻嘉话而慕敢无言乎言不称德文不尽志适爲累而巳矣于是赋而序之継其声者列于左凡五十七首遂命从姪立编爲后序终焉送从弟谋归江陵序吾与谋由髙祖王父而异谋少吾二歳住时在长安居相迩也与谋皆甚少独见谋在衆少言好经书心异之其后吾爲京兆从事谋来举进士复相得益知谋盛爲文辞通外家书一再不胜惧禄养之缓弃去爲广州从事复佐邕州连得荐举至御史后以智免归家江陵有宅一区环之以桑有僮指三百有田五百畒树之谷艺之麻养有牲出有车无求于人日率诸弟具滑甘丰柔视寒燠之宜其隟则读书讲古人所谓求其道之至者以相励也过永州爲吾留信次具道其所爲者凡士人居家孝悌恭俭爲吏祗肃出则信入则厚足其家不以非道进其身不以苟得时退则退尊老无井臼之劳安和而益寿兄弟衎衎以相友不谋食而食给不谋道而道显则谋之去进士爲从事于逺始也吾疑焉今也吾是焉别九歳而㑹于此视其貌益伟问其业益习叩其志益坚于虖吾宗不振乆矣识者曰今之丗稍有人焉若谋之出处庸非所谓人欤或问管仲孔子曰人也谋虽不试于管仲其爲道无悖亦可以有是名也抑又闻圣人之道学焉而必至谋之业良矣而又増焉志专矣而又若不足焉孔子之门不道管晏则谋之爲人也其可度哉吾不智触罪摈越楚间六年筑室茨草爲圃乎湘之西穿池可以渔种黍可以酒丼终爲永州民又恨徒费禄食而无所答下媿农夫上慙王官追计往时咎过日夜反覆无一食而安于口平于道路幸而过余者独得澥澥质厚不謟敦朴有𥙿若器焉必隆然大而后可以有受择所以入之者而巳矣其文蓄积甚富好慕甚正若墻焉必基之广而后可以有蔽择其所以出之者而巳矣勤圣人之道辅以孝悌复向时之美吾于澥焉是望汝往哉见诸宗人爲我谢而勉焉无若大山之麓止而不得升也其唯川之不巳乎吾去子终老于夷矣送内弟卢遵游桂州序外氏之丗德存乎古史扬乎人言其敦大朴厚尤异乎他族由遵而上五丗爲大儒兄弟三人咸爲帝者师其风之流者皆好学而质重遵余弟也广而不肆巽而不慑孝敬忠信之道拳拳然未甞去乎其中盖由其中岀者也浸润以诗易动揺以文采以余弃于南服来从余居五年矣未甞见其行有悖乎义言有异乎行者则余之弃也适累斯人焉以爱余而慰其忧思故不爲京师游以取名当丗以桂之迩也而中丞之道光大多容贤者故洋洋焉乐附而趋以出其中之有夫如是则宜奋翼鳞乗风波以游乎无倪往哉其渐乎是行也送表弟吕让将仕进序吾观古豪贤士能知生人艰饥羸寒蒙难抵暴捽抑无告以吁而怜者皆饱穷厄恒孤危忡忡东西南此无所归然后至于此也今有吕氏子名让生而食肉猒粱稻欺纨縠㓜专靖不好游不践郊牧垌野不目小民农夫耕筑之倦苦不耳唿怨而独粹然怜天下之穷甿坐而言未甞不至焉此孰告之而孰示之耶积于中得于诚往而复咸在其内者也彼告而后知示而后哀由外以铄已因物以激志者也中之积诚之得其爲贤也莫尚焉吕氏子得贤人之上资増以嗜儒书多文辞上下今古左程右准以爲直道其于逺且大若稼而谷圃而𬞞不丐买而有也今来言曰道不可特出功不可徒成必由仕以登假辞以通然后及乎物也吾将通其辞于于仕庶施吾道愿一决其可不可于子何如余曰志存焉学不至焉不可也学存焉辞不至焉不可也辞存焉时不至焉不可也今以子之志且学而文之又当主上兴太平贤士大夫爲宰相卿士吾子以其道从容以行由于下逹于上旁施其事业若健者之升梯举足愈多身愈髙人愈仰之耳道不误矣勤而不忘斯可也怠而忘斯不可也舍是吾无以爲决子其行焉陪永州崔使君游䜩南池序零陵城南环以羣山延以林麓其崖谷之委㑹则泓然爲池湾然爲溪其上多枫柟竹箭哀鸣之禽其下多芡芰蒲蕖腾波之鱼韬涵太虚澹灔里闾诚游观之佳丽者巳崔公旣来其故宅以肆其风和以廉旣乐其人又乐其身于暮之春徴贤合姻登舟于兹水之津连山倒垂万象在下浮空泛景荡若无外横碧落以中贯陵太虚而径度羽觞飞翔匏竹激越熈然而歌婆然而舞持頥而笑瞪目而倨不知日之将暮则于向之物者可谓无负矣昔之人知乐之不可常㑹之不可必也当欢而悲者有之况公之理行宜去受厚钖而席之贤者率皆在官蒙泽方将脱鳞介生羽翮夫岂趑趄湘中爲顦顇客耶余旣委废于丗恒得与是山水爲伍而悼兹㑹不可再也故爲文志之愚溪诗序灌水之阳有溪焉东流入于潇水或曰冉氏甞居也故姓是溪曰冉溪或曰可以染也名之以其能故谓之染溪余以愚触罪谪潇水上爱是溪入二三里得其尤絶者家焉古有愚公谷今予家是溪而名莫能定土之居者犹龂龂然不可以不更也故更之爲愚溪愚溪之上买小丘爲愚丘自愚丘东北行六十歩得泉焉又买居之爲愚泉愚泉凡六穴皆出山下平地盖上岀也合流屈曲而南爲愚沟遂负土累石塞其隘爲愚池愚池之东爲愚堂其南爲愚亭池之中爲愚岛嘉木异石错置皆山水之竒者以余故咸以愚辱焉夫水智者乐也今是溪独见辱于愚何哉盖其流甚下不可以灌漑又峻急多坻石大舟不可入也幽䆳浅狭蛟龙不屑不能兴云雨无以利丗而适类于余然则虽辱而愚之可也寗武子邦无道则愚智而爲愚者也颜子终日不违如愚睿而爲愚者也皆不得爲眞愚今余遭有道而违于理悖于事故凡爲愚者莫我若也夫然则天下莫能争是溪余得专而名焉溪虽莫利于丗而善鍳万类清莹秀彻锵鸣金石能使愚者喜笑眷慕乐而不能去也余虽不合于俗亦颇以文墨自慰漱涤万物牢笼百态而无所避之以愚辞歌愚溪则茫然而不违昏然而同归超鸿蒙混希夷寂寥而莫我知也于是作八愚诗纪于溪石上娄二十四秀才花下对酒唱和诗序君子遭丗之理则呻唿踊跃以求知于丗而遯隐之志息焉于是感激愤悱思奋其志略以效于当丗以形于文字伸于歌咏是故有其具而未得行其道者之爲之也娄君志乎道而遭乎理之丗其道宜行而其术未用故爲文而歌之有求知之辞以余弟同志而偕未逹故赠诗以悼时之往也余旣困辱不得预睹丗之光明而幽乎楚越之间故合文士以申其致将俟夫木铎以间于金石大凡编辞于斯者皆太平之不遇人也法华寺西亭夜饮赋诗序余旣谪永州以法华浮图之西临陂池丘陵大江连山其髙可以上其逺可以望遂伐木爲亭以临风雨观物𥘉而游乎颢气之始间歳元克巳由柱下史亦谪焉而来无几何以文从余者多萃焉是夜㑹兹亭者凡八人旣醉克已欲志是㑹以贻于后咸命爲诗而授余序昔赵孟至于郑赋七子以观郑志克已其慕赵者欤卜子夏爲诗序使后丗知风雅之道余其慕卜者欤诚使斯文也而传于丗庶乎其近于古矣序饮买小丘一日锄理二日洗涤遂置酒溪石上向之爲记所谓牛马之饮者离坐其背实觞而流之接取以饮乃置监史而令曰当饮者㪯筹之十寸者三逆而投之能不洄于洑不止于坘不沉于底者过不饮而洄而止而沉者饮如筹之数旣或投之则旋眩滑汨若舞若跃速者迟者去者住者衆皆据石注视欢抃以助其势突然而逝乃得无事于是或一饮或再饮客有娄生图南者其投之也一洄一止一沉独三饮衆乃大笑驩甚余病痜不能食酒至是醉焉遂损益其令以穷日夜而不知归吾闻昔之饮酒者有揖让酬酢百拜以爲礼者有呌号屡舞如沸如羮以爲极者有祼䄇袒杨以爲逹者有资丝竹金石之乐以爲和者有以促数糺逖而爲宻者今则㪯异是焉故舍百拜而礼无呌号而极不袒禓而逹非金石而和去糺逖而宻简而同肆而恭衎衎而从容于以合山水之乐成君子之心宜也作序饮以贻后之人序棊房生直温与予二弟游皆好学予病其确也思所以休息之者得木局隆其中而规焉其下方以直置棊二十有四贵者半贱者半贵曰丄贱曰下咸自第一至十二下者二乃敌一用朱墨以别焉房于是取二毫如其第书之旣而抵戯者二人则视其贱者而贱之贵者而贵之其使之击触也必先贱者不得已而使贵者则皆慄焉惛焉亦鲜克以中其获也得朱焉则若有余得墨焉则若不足余谛睨之以思其始则皆类也房子一书之而轻重若是适近其手而先焉非能择其善而朱否而墨之也然而上焉而上下焉而下贵焉而贵贱焉而贱其易彼而敬此遂以逺焉然则若丗之所以贵贱人者有异房之贵贱兹棊者欤无亦近而先之耳有果能择其善否者欤其敬而易者亦从而动心矣有敢议其善否者欤其得于贵者有不气扬而志荡者欤其得于贱者有不貌慢而心肆者欤其所谓贵者有敢轻而使之者欤所谓贱者有敢避其使之击触者欤彼朱而墨者相去千万不啻有敢以二敌其一者欤余墨者徒也观其始与未有似棊者故叙增广註释音辩唐柳先生集卷之二十四增广註释音辩唐柳先生集增广註释音辩唐柳先生集卷第二十五増广註释音辩唐柳先生集卷之二十五序隐遁道儒释凌助教蓬屋题诗序儒有蓬户瓮牖而自立者河间凌士夑穷讨六籍皆着述而尤䆳春秋爲儒官守道端庄植志不回在京师十二年家本呉也欲归而不可得遂构蓬室以备揖让之位栋宇简易仅除风雨盖大江之南其旧俗也由是不岀环堵坐入吴甸包山震泽若在牖外所谓求仁而得斯固然欤与夫南音越吟慕望而不获者异日道也夫厚人伦怀旧俗固六义之本羣公是以有发德之什书在屋壁余叙而引之送韩丰群公诗后序春秋时晋有叔向者垂声迈烈显白当丗而其兄铜鞮伯华匿德藏光退居保和士大夫其不与叔向游者罕知伯华矣然仲尼称叔向曰遗直犹义又称伯华曰多闻内植进退两尊荣于䇿书故羊舌氏之美至于今不废宗元常与韩安平遇于上京追用士道交于今丗以是知吾兄矣兄字茂实敦朴而知变弘和而守节温淳重厚与直道爲伍甞又着书言礼家之事条综今古大备制量遗名居实澹泊如也他日当爲逹者称焉在吾侪乎则韩氏之美亦将焜耀于后矣今将浮游淮湖观艺诸侯凡知见者咸出祖于外天水赵某秉翰序事殷勤宣备词㫖甚当余谓春秋之道或先经以始事或后经以终义大易之制序卦处末然则后序之设不爲非经也于是编其饯诗若干篇纪于末简以贶行李遂抗手而别送娄圗南秀才游淮南将入道序仆未冠求进士闻娄君名甚熟其所爲歌诗传咏都中通数经及羣书当时爲文章若崔北部于卫尉相与称其文衆皆曰纳言曽孙也而又有是咸推让爲先登后十余年仆自尚书郎谪来零陵觏娄君犹爲白衣居无室宇出无僮御仆深异而讯之乃曰今夫取科者交贵势倚亲戚合则揷羽翮生风涛沛焉而有余吾无有也不则餍饮食驰坚良以欢于朋徒相贸爲资相易爲名有不诺者以气排之吾无有也不则多䈥力善造请朝夕屈折于恒人之前走髙门邀大车矫笑而伪言卑陬而姁媮偷一旦之容以售其伎吾无有也自度卒不能堪其劳故舎之而游逾湖江出豫章至南海复由桂而下也少好道士言饵药爲寿未尽其术故行且求之仆闻而愈疑徃时观得进士者不必若娄君之言又不能类娄君之文学又无纳言之大德以爲之祖无比部卫尉以爲之知而升名者百数十人今娄君非不足也顾不乐而遁耳因爲余留三年他日又曰吾所以求于心者未克今其行也余旣异其遁于名而又德其乆留于我也故爲之言夫君子之出以行道也其处以独善其身也今天下理平主上亟下求士之诏娄君智可以任职用事文可以宣风歌德行于丗必有合其道而进荐之者遽而爲处士吾以爲非时将曰老而就休耶则甚少且锐羸而自养耶则甚硕且武问其所以处咸无名焉若苟焉以图寿爲道又非吾之所谓道也大形躯之寓于土非吾能私之幸而好求尧舜孔子之志唯恐不得幸而遇行尧舜孔子之道唯恐不慊若是而寿可也求之而得行之而慊虽天其谁悲今将以唿嘘爲食咀嚼爲神无事爲闲不死爲生则深山之木石大泽之亀蛇皆老而乆其于道何如也仆甞学于儒持之不得以䧟于是以出则穷以处则乖其不宜言道也审矣以吾子见私于仆而又重其去故窃言而书之而宻授焉送易师杨君序丗之学易者率不能穷究师说本承孔氏而妄意乎物表争伉乎理外务新以爲名纵辩以爲髙离其原振其末故羲文周孔之奥诋冐混乱人罕由而通焉不违古师以入道妙若弘农杨君者鲜矣御史中丞崔公博而守儒逹而好礼故杨君之来也馆于燕堂馈以侯食日合邦之学者论说辩问贯穿上下挥散而咸同幽昏而大明言若诞而不乖于圣理若肆而不失于正不爲他竒以立名氏姑务逹其㫖而巳古人谓驾孔子之说者杨君固其徒欤宗元以爲太斈立儒官传儒业宜求专而通新而一者以爲胄子师昔甞游焉而未得其人今天下外多贤连师方伯朝廷立槐棘之下皆用儒先而杨君之道未列于博士则谁咎欤无乃隐其声含其美以自穷欤夫以退让自穷于丰冨之丗以贻有位者羞是习易之说而废其道也于将行而问以言敢以变君之志送徐从事北游序读诗礼春秋莫能言说其容貌充充然而声名不闻传于丗岂天下广大多儒而使然欤将晦其说讳其读不使丗得闻传其名欤抑处于逺仕于逺不与通都大邑豪杰角其伎而至于是欤不然无显者爲之倡以振动其声欤今之丗不能多儒可以盖生者观生亦非晦讳其说读者然则余二者爲之决矣生北游必至通都大邑通都大邑必有显者由是其果闻传于丗欤苟闻传必得位得位而以诗礼春秋之道施于事及于物思不负孔子之笔舌能如是然后可以爲儒儒可以说读爲哉送诗人廖有方序交州多南金珠玑玳瑁象犀其产皆竒怪至于草木亦殊异吾甞怪阳德之炳耀独发于纷葩瓌丽而罕钟乎人今廖生刚健重厚孝悌信让以质乎中而文乎外爲唐诗有大雅之道夫固钟于阳德者耶是丗之所罕也今之丗恒人其于纷葩瓌丽则凡知贵之矣其亦有贵廖生者耶果能是则吾不谓之恒人也实亦丗之所罕也送元十八山人南游序太史公甞言丗之学孔氏者则黜老子学老子者则黜孔氏道不同不相爲谋余观老子亦孔氏之异流也不得以相抗又况杨墨申商刑名纵横之说其迭相訾毁抵牾而不合者可胜言耶然皆有以佐丗太史公没其后有释氏固斈者之所怪骇舛逆其尤者也今有河南元生者其人闳旷而质直物无以挫其志其爲学恢博而贯统数无以踬其道悉取向之所以异者通而同之搜择融液与道大适咸伸其所长而黜其竒衺要之与孔子同道皆有以㑹其趋而其器足以守之其气足以行之不以是道求合于丗常有意乎古之守雌者及至是邦以余道穷多忧而甞好斯文留三旬有六日陈其大方勤以爲谕余始得其爲人今又将去余而南歴营道观九疑下贾君果其人乎其足也则居其匮也则行行不苟之居不苟容以是之于今丗其果逃于匮乎吾名逐禄贬言见疪于丗柰贾君何于其之也即其舟与之酒侑之以歌歌曰充乎己居或以匮已之虚或盈其庐孰匮孰充爲泰爲穷君子乌乎取以宁其躬若君者之于道而巳尔丗孰知其从容者耶送方及师序代之游民学文章不能秀发者则假浮图之形以爲髙其学浮图不能愿悫者则又託文章之流以爲放以故爲文章浮图率皆纵诞乱杂丗亦寛而不诛今有方及师者独不然处其伍介然不踰节交于物冲然不苟狎遇逹士𫐠作手辄缮録复习而不懈行其法不以自怠至于践青折萌汎席灌手虽小教戒未甞肆其心是故异夫假託爲者也薛道州刘连州文儒之择也馆焉而备其敬歌焉而致其辤夫岂贷而滥欤余用是得不系其说以告于他好事者送文畅上人登五台遂游河朔序昔之桑门上首好与贤士大夫游晋宋以来有道林道安逺法师休上人其所与游则谢安石王逸少习凿齿谢灵运鲍昭之徒皆时之选由是眞乗法印与儒典并用而人知向方今有释文畅者道源生知善根宿植深嗜法语忘甘露之味服道江表盖三十年谓王城雄都宜有大士遂蹑虚而西驱钖逾纪而秦人蒙利者益衆云代之间有灵山焉与竺干鹫岭角立相望而往解脱者去来回复如在歩武则勤求秘寳作礼大圣非此地莫可故又舍筏西土振尘朔陲将欲与文殊不二之㑹脱去秽累超诣觉路吾徒不得而留也天官顾公夏官韩公廷尉郑公吏部郎中杨公刘公有安石之德逸少之髙凿齿之才皆厚于上人而袭其道风伫立瞻望惧往而不返也吾辈常希灵运明逺之文雅故诗而序之又从而谕之曰今燕魏赵代之间天子分命重臣典司方岳辟用文儒之士以縁饰政令服勤圣人之教尊礼浮图之事者比比有焉上人之徃也将统合儒释宣涤疑滞然后蔑衣祴之赠委财施之㑹不顾矣其来也盍亦徴其歌诗以焜耀逈躅伟长德琏之𫐠作岂擅重千祀哉庻欲切观风之职而知郑重耳送巽上人赴中丞叔父召序或问宗元曰悉矣子之得于巽上人也其道果何如哉对曰吾自㓜好佛求其道积三十年丗之言者罕能通其说于零陵吾独有得焉且佛之言吾不可得而闻之矣其存于丗者独遗其书不于其书而求之则无以得其言言且不得况其意乎今是上人穷其书得其言谕其意推而大之逾万言而不烦㧾而括之立片辞而不遗与夫丗之㭊章句徴文字言至虚之极则荡而失守辩羣有之伙则泥而皆存者其不以逺乎以吾所闻知凡丗之善言佛者于吾则恵诚师荆则海云师楚之南则重巽师师之言存则佛之道不逺矣惠诚师巳死今之言佛者加少其由儒而通者郑中书洎孟常州中书见上人执经而师受且曰于中道吾得以益逹常州之言曰从佛法生得佛法分皆以师友命之今连帅中丞公具舟来迎饰馆而俟欲其道之行于逺也夫岂徒然哉以中丞公之直清严重中书之辩博常州之敏逹且犹宗重其道况若吾之昩昧者乎夫衆人之和田大人之倡洞庭之南竟南海其土汪汪也求道者之多半天下一唱而大行于逺者是行有之则和焉者将若居蛰之有雷不可止也于是书以爲巽上人赴中丞叔父召序送僧浩𥘉序儒者韩退之与余善甞病余嗜浮图言訾余与浮图游近陇西李生础自东都来退之又寓书罪余且曰见送元生序不斥浮圗浮图诚有不可斥者徃徃与易论语合诚乐之其于性情奭然不与孔子异道退之好儒未能过扬子扬子之书于庄墨申韩皆有取焉浮图者反不及庄墨申韩之怪僻俭贼耶曰以其夷也果不信道而斥焉以夷则将反恶来盗跖而贱季札由余乎非所谓去名求实者矣吾之所取者与易论语合虽圣人复生不可得而斥也退之所罪者其迹也曰髠而缁无夫妇父子不爲耕农蚕桑而活乎人若是虽吾亦不乐也退之忿其外而遗其中是知石而不知韫玉也吾之所以嗜浮图之言以此与其人游者非必能通其言也且凡爲其道者不爱官不争能乐山水而嗜闲安者爲多吾病丗之逐逐然唯印组爲务以相轧也则舎是其焉从吾之好与浮图游以此今浩𥘉闲其性安其情读其书通易论语唯山水之乐有文而文之又父子咸爲其道以养而居洎焉而无求则其贤于爲庄墨申韩之言而逐逐然唯印组爲务以相轧者其亦逺矣李生础与浩𥘉又善今之徃也以吾言示之因北人寓退之视何如也送元暠师序中山刘禹钖明信人也不知人之实未甞言言未甞不雠元雠师居武陵有年数矣与刘游乆且暱持其诗与引而来余视之申申其言勤勤其思其爲知而言也信矣余观近丗之爲释者或不知其道则去孝以爲逹遗情以贵虚今元暠衣粗而食菲病心而墨貌以其先人之葬未返其土无他族属以移其哀行求仁者以冀终其心勤而爲逸逺而爲近斯盖释之知道者欤释之书有大报恩七篇咸言由孝而极其业丗之荡诞慢訑者虽爲其道而好违其书于元暠师吾见其不违且与儒合也元暠陶氏子其上爲通侯爲髙士爲儒先资其儒故不敢忘孝迹其髙故爲释承其侯故能与逹者游其来而从吾也观其爲人益见刘之明且信故又与之言重其事送琛上人南游序佛之迹去乎丗乆矣其留而存者佛之言也言之着者爲经翼而成之者爲论其流而来者百不能一焉然而其道则备矣法之至莫尚乎般若经之大莫极乎涅槃丗之上士将欲由是以入者非取乎经论则悖矣而今之言禅者有流盪舛误迭相师用妄取空语而脱略方便颠倒真实以䧟乎已而又䧟乎人又有能言体而不及用者不知二者之不可斯须离也离之外矣是丗之所大患也吾琛则不然观经得般若之义读论恱三观之理昼夜服习而身行之有来求者则爲讲说从而化者皆知佛之爲大法之爲广菩萨大士之爲雄脩而行之者爲空荡而无之者爲碍夫然则与夫增上慢者异矣异乎是而免斯名者吾无有也将以广其道而𬒳于逺故好游自京师而来又南出乎桂林未知其极也吾病丗之傲逸者嗜乎𬒳而不求此故爲之言送文郁师序柳氏以文雅髙于前代近歳颇乏其人百年间无爲书命者登礼部科数年乃一人后学小童以文儒自业者又益寡今有文郁师者读孔氏书爲诗歌逾百篇其爲有意乎文儒事矣又遯而之释背笈箧懐笔牍挟海泝江独行山水间翛翛然模状物态捜伺隐隟登髙逺望悽怆超忽游其心以求胜语若有程督之者巳则𬒳缁艾茹蒿芹志终其躯吾诚怪而讥焉对曰力不任奔竞志不任烦挐苟以其所好行而求之而巳尔终不可变化吾思当丗以文儒取名声爲显官入朝受憎讪黜摧㐲不得守其土者十恒八九若师者其可讪而黜耶用是不复讥其行返退而自讥于其辞而去也则书以卑之送玄举归幽泉寺序佛之道大而多容凡有志乎物外而耻制于丗者则思入焉故有貌而不心名而异行刚狷以离偶纡舒以纵独其状类不一而皆童髪毁服以游于丗其孰能知之今所谓玄举者其视瞻容体未必尽思迹佛而持诗句以来求余夫岂耻制于丗而有志乎物外者耶夫道独而迹狎则怨志逺而形羁则泥幽泉山山之幽也闲其志而由其道以遯而乐足以去二患舍是又何爲耶旣曰爲予来故于其去不可以不告也送濬上人归淮南觐省序金僊氏之道盖本于孝敬而后积以衆德归于空无其敷演教戒于中国者离爲异门曰禅曰法曰律以诱掖迷浊丗用宗奉其有脩整观行尊严法容以仪范于后学者以爲持律之宗焉上人穷讨秘义发明上乗奉威仪三千虽造次必备甞以此道宣于江湖之人江湖之人恱其风而受其赐攀慈航望彼岸者盖千百计天子闻之徴至阙下御大明秘殿以问焉导扬本敎颇甚称㫖京师士衆方且翘然仰大云之泽以植德本而上人不胜顾复之恩退怀省待之礼恳迫上乞遂无以夺由是杖钖东顾振衣晨征右司贠外郎刘公深明丗典通逹释敎与上人爲方外游始荣其至今惜其去于是合郎署之友诗以贶之退使孺子执简而序之因系其辤曰上人专于律行恒乆弥固其仪刑后斈者欤诲于生灵触类蒙福其积衆德者欤觐于髙堂视逺如迩其本孝敬者欤若然者是将心归空无舍筏登地固何从而识之乎古之赠礼必以轻先重故郑商之犒先乗韦鲁侯之赠后呉鼎今饯诗之重皆衆呉鼎也故乗韦之比得序而先之且曰由礼而不敢让焉増广註释音辩唐柳先生集卷之二十五增广註释音辩唐柳先生集增广註释音辩唐柳先生集卷第二十六增广註释音辩唐栁先生集卷之二十六记监祭使壁记礼檀弓曰祭礼与其敬不足而礼有余也不若礼不足而敬有余也是必礼与敬皆足而后祭之义行焉周礼祭仆视祭祀有司百官之戒具诛其不敬者汉以侍御史监祠唐开元礼凡大祠若干中祠若干咸以御史监视祠官有不如仪者以闻其刻印移书则曰监祭使宝应中尤异其礼更号祠祭使俄复其𥘉又凡制供祠之吏虽当斋戒得以决罚由是礼与敬无不足者圣人之于祭祀非必神之也盖亦附之敎焉事于天地示有尊也不肃则无以敎敬事于宗庙示广孝也不肃则无以教爱事于有功烈者示报德也不肃则无以劝善凡肃之道自法制始奉法守制由御史出者也故将有事焉其祠部上其日吏部上其官奉制书以来告然后颁于有司以谨百事太常修其礼光禄合其物百工之役先一日咸至于祠而考阅焉御史㑹公卿有司执简而临之故其粢盛牲牢酒醴菜果之馔必实于庖厨钟鼓笙竽琴瑟戞击乏乐簨簴缀兆之数必具于庭内樽彛罍洗爼豆醆斚之器必絜于坛堂之上奉奠之士赞礼之童乐工舞师洎执役而卫者咸引数其实设箠扑于堂下以修官刑而群吏莫敢不备物罗奏牍于几上以严天宪而衆官莫敢不尽诚而祭之日先升立于西阶之上以待卒事其礼之周旋乐之节奏必周知之退而视其燔燎瘗埋终之以敬也居常则饬四方祀贡之物以时登于王府服器之修具祠宇之缮理牛羊毛涤之节三宫御廪之实毕备而听命焉旧以监察御史之长居是职贞元十九年十二月御史多缺予班在三人之下进而领焉明年中山刘禹钖始复旧制由礼与敬以临其人而官事益理制令有不宜于时者必复于上革而正之于是始爲记求簿书得爲是职者若干人书焉四门助教㕔壁记周人置虞庠于四郊以养国老教胄子祭统曰天子设四斈盖其制也易传太初篇曰天子旦入东学昼入南学夕入西学暮入北学蔡邕引之以定明堂之位焉大戴礼保传篇曰帝入东斈以贵仁入南斈以贵德入西斈以贵义入北斈以尊爵贾生述之以明太子之教焉故曰爲大教之宫而四斈具焉参明堂之政原大教之极其建置之道弘也后魏太和中立学于四门置助教二十人隋民始隷于国子而降置五人皇朝始合于太学又省至三人贠位弥简其官尤难非儒之通者不列也四门斈之制掌国之上士中士下士凡三等侯伯子男凡四等其子孙之爲胄子者及庶士庶人之子爲俊士者使执其业而居其次就师儒之官而考正焉助教之职佐博士以掌鼓箧榎楚之政令分其人而敎育之其有通经力学者必于歳之杪升于礼部听简试焉课生徒之进退必酌于中道非博雅庄敬之流固不得临于是故有去而升于朝者贺秘书由是爲博士归散骑由是爲左拾遗旧制以拾遗爲八品清官故必以名实者居于其位贞元中王化旣成经籍少间有司命太学之官颇以爲易专名誉好文章者咸耻爲学官至是河东柳立始以前进士求署兹职天水武儒衡闽中欧阳詹又继之是歳爲四门助教凡三人皆文士京师以爲异余与立同祖与武公同升于礼部与欧阳生同志于文四门助教署未甞纪前人名氏余故爲之记而由夫三子者始武功县丞㕔壁记殷颂曰邦畿千里周制千里之内曰甸服糓梁谓之寰内诸侯爲王内臣其制甚重今京兆尹理京师部二十有三县幅贠之广其犹古也县吏之长曰令曰丞丞之位正八品下盖丞𫐠六职以辅其令也秦汉有丞相今尚书有左右丞御史中丞至于九卿之列亦皆有丞下以逹天下之县政有大小其旨同也武功爲甸内大县按其图古后稷封有斄之地秦作四十一县美阳武公各异至是合焉盖甞爲稷州巳而复县其土疆沃美髙厚有丘陵坟衍之大其植物丰畅茂遂有秬秠藿菽之冝其人善树艺其俗有礼譲宜乎其大雅之遗烈焉贞元十五年改邑于南里旣成新城凡官署旧记壁坏文逸而未克继之者后三年而颕川陈南仲居是官邑人宜之号爲简靖因其族子存持地图以来谒余爲记夫以武功壃理之大人徒之多而陈生以简靖辅其理斯固难矣汉髙帝甞诏天下凡以战得爵士大夫公乗以上令丞与抗礼故爲臾益难今天子崇武念功与汉𥘉相类分禁旅以守县道武功爲多陈生爲丞于是而又职盗贼其爲理无败事吾庸可以度哉爲之记云盩厔县新食堂记贞元十八年五月某日新作食堂于县内之右始㑹食也自兵兴以来西郊捍戎县爲军垒二十有六年群吏咸寓于外兵去邑荒栋宇倾圯又十有九年不克以居由是县之聮事离散而不属凡其官僚罕或觌见及是主簿某病之于是且掌功役之任廪库旣成学校旣修取其余材以构斯堂其上栋自南而北者二十有二尺周阿峻严列楹齐同其饰之文质阶之髙下视邑之大小与羣吏之秩不陋不盈髙山在前流水在下可以俯仰可以宴乐旣成得羡财可以爲食本月权其赢羞膳以充乃合羣吏于兹新堂升降坐起以班先后始正位秩之叙礼仪笑语讲议徃复始㑹政事之要筵席肃庄笾豆静嘉燔炮烹饪益以酒醴始获僚友之乐卒事而退举欣欣焉曰惟礼食之来古也今京师百官咸有斯制甸服亦王之内邑且官有聮属则宜统㑹以齐之也向之离而今之合其得失也逺甚我是以肃焉而庄衎焉而和羣疑以亡嘉言以彰㫖乎其在此堂也不惟其馨香醉饱之谓某之力也夫宜伐石以志使是道也不替于后乃列其事来告使余书之诸使兼御史中丞壁记古者交政于四方谓之使今之制受命临戎职无所统属者亦谓之使凡使之号盖专焉而行其道者也开元以来其制愈重故取御史之名而加焉至于今若干年其兼中丞者若干人其使絶域统兵戎按州部专货食而柔逺人固王畧齐风俗和関石大者戡复于内拓定于外皆得以壮其威张其声其用逺矣假是名以莅厥职而尊严若是况乎緫宪度于朝端树风声于天下其所以翼于君正于人者尤可以知也武公以厚德在位甚宜其官视其署有记诸使中丞者而多开漏于是求其故于诏制而又质于史氏増益备具遂命其属书之且曰由其号而观其实后之居于斯者有以敬于事馆驿使壁记凡万国之㑹四夷之来天下之道涂毕出于邦畿之内奉贡输赋修职于王都者入于近関则皆重足错毂以听有司之命徴令赐予布政于下国者出于甸服而后按行成列以就诸侯之馆故馆驿之制于千里之内尤重自万年至于渭南其驿六其蔽曰华州其关曰潼关自华而北界于栎阳其蔽曰同州其关曰蒲津自灞而南至于蓝田其驿六其蔽曰商州其关曰武关自长安至于盩厔其驿十有一其蔽曰洋州其关曰华阳自武功西至于好畤其驿三其蔽曰鳯翔府其关曰陇关自渭而北至于华原其驿九其蔽曰方州自咸阳而西至于奉天其驿六其蔽曰邠州由四海之内揔而合之以至于关由关之内束而㑹之以至于王都华人夷人徃复而授馆者旁午而至传吏奉符而阅其数县吏执牍而书其物告至告去之役不絶于道寓望迎劳之礼无旷于日而春秋朝陵之邑皆有传馆其饮饫饩馈咸出于丰给缮完筑复必归于整顿列其田租布其货利权其入而用其积于是有出纳竒羸之数勾㑹考校之政大暦十四年始命御史爲之使俾考其成以质于尚书季月之晦必合其簿书以视其等列而校其信宿必称其制有不当者反之于官尸其事者有劳焉则复于天子而优升之劳大者増其官其次者降其调之数又其次犹异其考绩官有不职则以告而罪之故月受俸二万于太府史五人承符者二人皆有食焉先是假废官之印而用之贞元十九年南阳韩泰告于上始铸使印而正其名然其嗣当斯职未甞有记之者追而求之盖数歳而徃则失之矣今余爲之记遂以韩氏爲首且曰修其职故首之也岭南节度使飨军堂记制岭南爲五府府部州以十数其大小之戎号令之用则听于节度使焉其外大海多蛮夷由流求诃陵西抵大夏康居环水而国以百数则统于押蕃舶使内之幅贠万里以就秩拱玉稽时听教命外之羁属数万里以译言贽寳歳帅贡职合二使之重以治于广州故賔军之事宜无与校大且賔有牲牢饔饩嘉乐好礼以同逺合䟽军犒馈宴饔劳旅勤归以群力一心于是治也闬闳阶序不可与他邦类必厚栋大梁夷庭髙门然后可以上充于揖让下周于歩武今御史大夫扶风公廉广州且专二使增德以来逺人申威以脩戎政大飨宴合乐从其丰盈先是爲堂于治城西北陬其位公北向賔衆南向奏部伎于其西视泉池于其东隅奥庳反庭庑下陋日未及晡则赫炎当目汗眩更起而礼莫克终故凡大宴飨大賔旅则寓于外垒仪形不称公于是始斥其制爲堂南靣横八楹纵十楹向之宴位化爲东序西又如之其外更衣之次膳食之宇列观以游目偶亭以展声弥望极顾莫究其徃泉池之旧増濬益植以睱以息如在林壑问工焉取则师舆是供问役焉取则蛮隷是徴问材焉取则隙宇是迁或益其阙伐山浮海农贾拱手张目视具乃十月甲子元成公命飨于新堂幢牙茸纛金节析羽旂旗旟旞咸饰于下鼓以鼖晋金以铎铙公与监军使肃上賔延群僚将校士吏咸次于位卉裳罽衣胡夷蜑蛮睢盱就列者千人以上铏鼎体节燔炰胾炙羽鳞貍互之物沉泛醍盎之齐均饫于卒士兴王之舞服夷之伎揳击吹鼓之音飞腾幻怪之容寰观于逺迩礼成乐遍以叙而贺且曰是邦临护之大五人合之非是堂之制不可以备物非公之德不可以容衆旷于徃𥘉肇自今兹大和有人以观逺方古之戎政其曷用加此华元名大夫也杀羊而御者不及霍去病良将军也余肉而士有饥色犹克称能以里到今矧兹具美其道不废愿访于金石以永示后祀遂相与来告且乞辞某让不获乃刻于兹石邠宁进奏院记凡诸侯述职之礼必有栋宇建于京师朝觐爲修容之地㑹计爲交政之所其在周典则皆邑以具汤沐其在汉制则皆邸以奉朝请唐兴因之则皆院以备进奏政以之成礼于是具由旧章也皇帝宅位十一载悼边氓之未乂恶兇虏之犹阻博求群臣以朗寕王张公爲能俾其建节剖符守股肱之郡统爪牙之职董制三军抚柔万人乃新斯院弘我旧制髙其闬闳壮其门闾以奉王制以修古典至敬也以尊朝觐以率贡职至忠也执忠与敬臣道毕矣公甞鸣珮执玉展礼天朝又甞伐叛获丑献功魏阙其余归时事修常职賔属受辞而来使旅贲奉章而上谒稽疑于大宰质政于有司下及奔走之臣传遽之役川流环运以逹教令大凡展采于中都率由是焉故领斯院者必获歴阊阖登太清仰万乗之威而通内外之事王宫九関而不闻辕门十舎而如近斯乃军府之要枢朗寕之能政也惟公端明而厚温𥙿而肃宏略特出太志髙迈施德下邑而黎人咸怀设险西陲而戎虏伏息茂功溢于太常盛烈动于人听则斯院之设乃他政之末者也賛公于他政之末故词不周德称公于天子之都故礼不称位斯古道也贞元十二年十月六日河东柳宗元爲记兴州江运记御史大夫严公牧于梁五年嗣天子用周汉进律増秩之兴以亲诸侯谓公有功德理行就加礼部尚书是年四月使中谒者来钖公命賔僚吏属将校卒士黧老童孑填溢公门舞跃欢唿愿建碑纪德乖亿万祀公固不许而相与怨咨遑遑如不饮食于是西鄙之人宻以刋山导江之事愿刻巖石曰维梁之西其蔽曰某山其守曰兴州兴州之西爲戎居歳备亭障实以精卒以道之险隘兵困于食守用不固公患之曰吾甞爲兴州凡其土人之故吾能知之自长举北至于青泥山又西于成州过粟亭川踰宝井堡崖谷峻隘十里百折负重而上若蹈利刃盛秋水潦穷冬雨雪深泥积水相辅爲害顚踣腾借血流栈道糗粮刍藁塡谷委山牛马羣蓄相借物故餫夫毕刀守卒延颈嗷嗷之声其可哀也若是者绵三百里而余自长举而西可以导江而下二百里而至昔之人莫得知也吾受命于君而育斯人其可巳乎乃出军府之币以备器用即山僦功由是转巨石朴大木焚以炎火沃以食醯摧其坚刚化爲灰烬畚锸之下易甚朽壤乃辟乃垦乃宣乃理随山之曲直以休人力顺地之髙下以杀湍悍厥功旣成咸如其素于是决去壅土䟽导江涛万夫唿抃莫不如志雷腾云奔百里一瞬旣㑹旣逺淡爲安流烝徒讴歌枕卧而至戍人无虞专力待惟我公之功畴可侔也而无以酬德致其大愿又不可得命矧公之始来属当恶歳府庾甚虚器备甚殚饥馑昬札死徒充路赖公节用爱人克安而生老穷有养㓜乳以遂不问不使咸得其志公命鼓铸库有利兵公命屯田师有余粮选徒练旅有衆孔武平刑议狱有衆不黩増石爲防膏我稲粱歳无凶灾家有积仓传舘是饰旅忘其归杠梁以成人不履危若是者皆以戎隙帅士而爲之不出四人之力而百役已就且我西鄙之职官故不能具举惟公和恒直方廉毅信譲敦尚儒学揖损贵位率忠与仁以厚其诚有可以安利于人者行之坚勇不俟终日其兴功济物冝如此其大也昔之爲国者惟水事爲重故有障大泽勤其官而受封国者矣西门遗利史起兴叹白圭壑隣孟子不与公能夷险休劳以惠万代其功烈尤章章焉不可盖也是用假辤谒工勤而存之用永宪于后祀全义县复北门记贤者之兴而愚者之废废而复之爲是习而循之爲非恒人且犹知之不足乎列也然而复其事必由乎贤者推是类以从于政其事可少哉贤莫大于成功愚莫大于恡且诬桂之中岭而邑者曰全义衞公城之南越以平卢遵爲全义视其城塞北门凿他雉以出问之其门人曰余百年矣或曰巫言是不利于令故塞之或曰以賔旅之多有惧竭其饩馈者欲廻其途故塞之遵曰是非恡且诬欤贤者之作思利乎人反是罪也余其复之询于羣吏羣吏叶厥谋上于大府大府以俞邑人便焉讙舞里闾居者思正其家行者乐出其涂由是道以废邪用贤弃愚推以革物冝民之苏若是而不列殆非孔子徒也爲之记云増广註释音辩唐柳先生集卷之二十六增广註释音辩唐柳先生集增广註释音辩唐柳先生集卷第二十七增广註释音辩唐栁先生集卷之二十七记潭州东池戴氏堂记弘农公刺潭三年因东泉爲池环之九里丘陵林麓距其涯坘岛洲渚交其中其岸之突而出者水萦之若块焉池之胜于是爲㝡公曰是非离丗乐道者不宜有此卒授賔客之选者谯国戴氏曰简爲堂而居之堂成而胜益竒望之若连舻縻舰与波上下就之顚倒万物辽廓眇忽树之松柏衫槠𬒳之菱芡芙蕖郁然而隂粲然而荣凡观望浮游之美专于戴氏矣戴氏甞以文行累爲连率所賔礼贡之泽宫而志不愿仕与人交取其退让受诸侯之宠不以自大其离丗欤好孔氏书旁其庄文莫不揔统以至虚爲极得受益之道其乐道欤贤者之举也必以类当弘晨公之选而专兹地之胜岂易而得哉地虽胜得人焉而居之则山若増而髙水若辟而广堂不待饰而巳奂矣戴氏以泉池爲宅居以云物爲朋徒摅幽发粹日与之娱则行宜益髙文宜益峻道宜益懋交相賛者也旣硕其内又扬于时吾惧其离丗之志不果矣君子谓弘农公刺潭得其政爲东池得其胜授之得其人岂非动而时中者欤于戴氏堂也见公之德不可以不记桂州訾家洲亭记大凡以观游名于代者不过视于一方其或傍逹左右则以爲特异至若不骛逺不陵危环山洄江四出如一夸竒竞香咸不相让徧行天下者唯是得之桂州多灵山发地峭坚林立四野署之左曰漓水水之中曰訾氏之洲凡峤南之山川逹于海上于是毕出而古今莫能知元和十二年御史中丞裴公来莅兹邦都督二十七州诸军州事盗遁姦革德惠敷施朞年政成而当天子平淮夷定河朔告于诸侯公旣施庆于下乃合僚吏登兹以嬉观望攸长悼前之遗于是厚货居甿移于间壤伐恶木刜奥草前指后画心舒目行忽焉若飘浮上腾以临云气万山靣内重江束隘聮岚含辉旋视其宜常所未覩倐然互见以爲飞舞奔走与游者偕来乃经工化材考极相方南爲燕亭延宇垂阿歩檐更衣周若一舎北有崇轩以临千里左浮飞阁右列间馆比舟爲梁与波昇降苞漓山含龙宫昔之所大蓄在亭内日出枎桑云飞苍梧海霞岛雾来助游物其隙则抗月槛于廻谿出风榭于篁中昼极其美又益以夜列星下布颢气廻合䆳然万变若与安期羡门接于物外则凡名观游于天下者有不屈伏退让以推髙是亭者乎旣成以燕欢极而贺咸曰昔之遗胜㮣者必于深山穷谷人罕能至而好事者后得以爲已功未有直治城挟阛阓车舆歩骑朝过夕视讫千百年莫或异顾一旦得之遂出于他邦须博物辩口莫能举其上者然则人之心目其果有辽絶特殊而不可至者耶盖非桂山之灵不足以瓌观非是洲之旷不足以极是非公之鍳不能以独得噫造物者之设是乆矣而尽之于今余其可以无借乎邕州马退山茅亭记冬十月作新亭于马退山之阳因髙丘之阻以靣势无欂栌节梲之华不斵椽不翦次不列墻以白云爲藩篱碧山爲屏风昭其俭也是山崒然起于莽苍之中驰奔云矗亘数十百里尾蟠荒陬首注大溪诸山来朝势若星拱苍翠诡状绮绾繍错盖天钟秀于是不限于遐裔也然以壌接荒服俗参夷徼周王之马迹不至谢公之履齿不及巖径肃条登探者以爲叹歳在辛卯我仲兄以方牧之命试于是邦夫其德及故信孚信孚故人和人和故政多暇由是甞徘徊北山以寄胜㮣迺槩迺涂作我攸宇于是不崇朝而木工告成每风止雨收烟霞澄鲜輙角巾鹿裘率昆弟友生冠者五六人歩山极而登焉于是于挥丝桐目送还云西山爽气在我襟䄂以极万类揽不盈掌夫美不自美因人而彰兰亭也不遭右军则清湍脩竹芜没于空山矣是亭也僻介闽岭佳境罕到不书所作使盛迹郁堙是贻林涧之媿故志之永州新堂记将爲穹谷嵁巖渊池于郊邑之中则必辇山石沟涧壑凌絶崄阻疲极人力乃可以有爲也然而求天作地生之状咸无得焉逸其人因其地全其天昔之所难今于是乎在永州实惟九疑之麓其始度土者环山爲城有石焉翳于奥草有泉焉伏于土涂虵虺之所蟠狸䑕之所游茂树恶木嘉葩毒卉乱杂而争植号爲秽墟韦公之来旣逾月理甚无事望其地且异之始命芟其芜行其涂积之丘如蠲之浏如旣焚旣酾竒势迭岀清浊辨质美恶异位视其植则清秀敷舒视其蓄则溶漾纡余怪石森然周于四隅或列或跪或立或仆窍穴逶邃堆阜突怒乃作栋宇以爲观游凡其物类无不合形辅势效伎于堂庑之下外之连山髙原林麓之崖间厠隐显迩延野緑逺混天碧咸㑹于谯门之内巳乃延客入观継以宴娱或賛且贺曰见公之作知公之志公之因土而得胜岂不欲因俗以成化公之择恶而取美岂不欲除残而佑仁公之蠲浊而流清岂不欲废贪而立廉公之居髙以望逺岂不欲家抚而户暁夫然则是堂也岂独草木上石水泉之适欤山原林麓之观欤将使継公之理者视其细知其大也宗元请志诸石措诸壁编以爲二千石楷法永州万石亭记御史中丞清河男崔公来莅永州间日登城北墉临于荒野藂翳之隙见怪石特出度其下必有殊胜歩自西门以求其墟伐竹披奥欹仄以入绵谷跨谿皆大石林立涣若奔云错若置碁怒者虎闘企者鸟厉抉其穴则鼻口相呀搜其根则蹄股交峙环行卒愕疑若搏噬于是刳辟朽壌翦焚榛薉决浍沟导伏流散爲踈林洄爲清池寥廓泓渟若造物者始判清浊効竒于兹地非人力也乃立游亭以宅厥中直亭之西石若掖分可以聎望其上青璧斗絶沉于渊源莫究其极自下而望则合乎攅峦与山无穷明日州邑耋老杂然而至曰吾侪生是州蓺是野眉尨齿鲵未甞知此岂天坠地出设兹神物以彰我公之德欤旣贺而请名公曰是石之数不可知也以其多而命之曰万石亭耋老又言曰懿夫公之名亭也岂专状物而巳哉公甞六爲二千石旣盈其数然而有道之士咸恨推公之嘉绩未洽于人敢颂休声祝公于明神汉之三公秩号万石我公之德冝受兹钖汉有礼臣惟万石君我公之化始于闺门道合于古祐之自天野夫献辞公寿万年宗元甞以牋奏隷尚书敢专笔削以附零陵故事时元和十年正月五日记零陵三亭记邑之有观游或者以爲非政是大不然夫气烦则虑乱视壅则志滞君子必有游息之物髙明之具使之清寕平夷恒若有余然后理逹而事成零陵县东有山麓泉出石中沮洳汚涂羣畜食焉墙藩以蔽之爲县者积数十人莫知发视河东薛存义以吏能闻荆楚间潭部举之假湘源令㑹零陵政尨赋扰民讼于牧推能济弊来莅兹邑遁逃复还愁痛笑歌逋租匿役朞月辨理宿蠧藏姧披露首服民旣卒税相与欢归道涂迎贺里闾门不施胥吏之席耳不闻鼛鼓之召鸡豚糗醑得及宗族州牧尚焉旁邑倣焉然而未甞以剧自挠山水鸟鱼之乐澹然自若也乃发墙藩驱羣畜决䟽沮洳搜剔山麓万石如林积拗爲池爰有嘉木美卉垂水藂峯珑萧条清风自生翠烟自留不植而遂鱼药广闲鸟慕静深别孕巢穴沉浮啸萃不蓄而冨伐木坠江流于邑门陶土以埴亦在署侧人无劳力土得以利乃作三亭陟降晦明髙者冠山顚下者俯清池更衣膳饔列置备具賔以燕好旅以馆舎髙明游息之道具于是邑由薛爲首在昔禆谌谋野而获宓子弹琴而理乱虑滞志无所容入则夫观游者果爲政之具欤薛之志其果出于是欤及其弊也则以玩替政以荒去理使継是者咸有薛之志则邑民之福其可旣乎余爱其始而欲乆其道乃撰其事以书于石薛拜手曰吾志也遂刻之増广註释音辩唐柳先生集卷之二十七增广註释音辩唐柳先生集增广註释音辩唐柳先生集卷第二十八増广註释音辩唐栁先生集卷之二十八记零陵郡复乳穴记石钟乳饵之最良者也楚越之山多产焉于连于韶者独名于丗连之人告尽焉者五载矣以贡则买诸他部今刺史崔公至逾月穴人来以乳复告邦人恱是祥也杂然謡曰甿之熈熈崔公之来公化所彻土石䝉烈以爲不信起视乳穴穴人笑之曰是恶知所谓祥耶向吾以刺史之贪戾嗜利徒吾役而不吾货也吾是以病而绐焉今吾刺史令明而志㓗先頼而后力欺诬屏息信顺休洽吾以是诚告焉且夫乳穴必在深山穷林冰雪之所储犲虎之所庐由而入者触昏雾扞龙蛇束火以知其物縻绳以志其返其勤若是出又不得吾直吾用是安得不以尽告今令人而乃诚吾告故也何祥之爲士闻之曰謡者之祥也乃其所谓怪者也笑者之非祥也乃其所谓真祥者也君子之祥也以政不以怪诚乎物而信乎道人乐用命熈熈然以效其有斯其爲政也而独非祥也欤道州毁鼻亭神记鼻亭神象祠也不知何自始立因而勿除完而恒新相传且千歳元和九年河东薛公由刑部郎中㓨道州除秽革邪敷和于下州之罢人去乱即治変呻爲謡若痿而起若蒙而了腾踊相视讙爱克顺旣底于理公乃考民风披地图得是祠骇曰象之道以爲子则傲以爲弟则贼君有鼻而天子之吏实理以恶德而专丗祀殆非化吾人之意哉命亟去之于是撤其屋墟其地沉其主于江公又惧楚俗之尚鬼而难谕也乃徧告于人曰吾闻鬼神不歆非类又曰滛祀无福凡天子命刺史于下非以专土疆督货贿而巳也盖将敎孝悌去竒邪俾斯人敦忠睦友祗肃信让以顺于道吾之斥是祠也以明敎也茍离于正虽千载之违吾得而更之况今兹乎茍有不善虽异代之鬼吾得而攘之况斯人乎州民旣谕相与歌曰我有苟老公燠其肌我有病癃公起其羸髫童之嚚公实智之鳏孤孔艰公实遂之孰尊恶德逺矣自古孰羡滛昬俾我斯瞽千歳之冥公辟其戸我子洎孙延丗有慕宗元时谪永州迩公之邦闻其歌诗以爲古道罕用頼公而存斥一祠而二教兴焉明罚行于鬼神恺悌逹于蛮夷不惟禁滛祀黜非类而已愿爲记以刻山石俾知教之首永州龙兴寺息壤记永州龙兴寺东北陬有堂堂之地隆然负塼甓而起者广四歩髙一尺五寸始之爲堂也夷之而又髙凡持锸者尽死永州居楚越间其人鬼且禨由是寺之人皆神之人莫敢夷史记天官书及汉志有地长之占而亡其说甘戊盟息壤盖其地有是类也昔之异书有记洪水滔天鮌窃帝之息壤以堙洪水帝乃令祝融杀鮌于羽郊其言不经见今是土也夷之者不幸而死岂帝之所爱耶南方多疫劳者先死则彼持锸者其死于劳且疫也土乌能神余恐学者之至于斯徴是言而唯异书之信故记于堂上永州龙兴寺东丘记游之适大率有二旷如也奥如也如斯而巳其地之凌阻峭出幽郁寥廓悠长则于旷冝抵丘垤伏灌莾迫遽廻合则于奥冝因其旷虽増以崇台延阁廻环日星临瞰风雨不可病其敞也因其奥虽増以茂树藂石穹若洞谷蓊若林麓不可病其邃也今所谓东丘者奥之冝者也其始龛之外弃地余得而合焉以属于堂之北垂凡拗洼坻岸之状无废其故屏以密竹聮以曲梁桂桧松杉楩柟之植几三百本嘉卉美石又经纬之俛入緑缛幽䕃荟蔚歩武错迕不知所出温风不烁清气自至水亭陿室曲有奥趣然而至焉者往往以䆳爲病噫龙兴永之佳寺也登髙殿可以望南极辟大门可以瞰湘流若是其旷也而于是小丘又将披而攘之则吾所谓游有二者无乃阙焉而䘮其地之宜乎丘之幽幽可以处休丘之窅窅可以观妙溽暑遁去兹丘之下大和不迁兹丘之巅奥乎兹丘孰从我游余无召公之德惧翦伐之及也故书以祈后君子永州法华寺新作西亭记法华寺居永州地㝡髙有僧曰觉照照居寺西庑下庑之外有大竹数万又其外山形下絶然而薪蒸簜䝉杂拥蔽吾意伐而除之必将有见焉照谓余曰是其下有陂池芙蕖申以湘水之流衆山之㑹果去是其见逺矣遂命仆人持刀斧群而翦焉丛莽下頽万类皆出旷焉茫焉天爲之益髙地爲之加辟丘陵山谷之峻江湖地泽之大咸若有増广之者夫其地之竒必以遗乎后不可旷也余时謪爲州司马官外常贠而心得无事乃取官之禄秩以爲其亭其髙且广盖方丈者二焉或异照之居于斯而不蚤爲是也余谓昔之上人者不起宴坐足以观于空色之实而游乎物之终始其照也逾寂其斍也逾有然则向之碍之者爲果碍耶今之辟之者爲果辟耶彼所谓斍而照者吾讵知其不由是道也岂若吾族之挈挈于通塞有无之方以自狭耶或曰然则冝书之乃书于石永州龙兴寺西轩记永贞年余名在党人不容于尚书省出爲邵州道贬永州司马至则无以爲居居龙兴寺西序之下余知释氏之道且乆固所愿也然余所庇之屋甚隐蔽其户北向居昧昧也寺之居于是州爲髙西序之西属当大江之流江之外山谷林麓甚衆于是凿西墉以爲户户之外爲轩以临羣木之杪无所不瞩焉不徙席不运几而得大观夫室向者之室也席与几向者之处也向也昧而今也显岂异物耶因悟失佛之道可以转惑见爲眞智即群迷爲正斍舍大闇爲光明夫性岂异物耶孰能爲余凿大昬之墉辟灵照之户广应物之轩者吾将与爲徒遂书爲二其一志诸户外其一以贻巽上人焉柳州复大云寺记越人信祥而易杀傲化而偭仁病且忧则聚巫师用鸡卜始则杀小牲不可则杀中牲又不可则杀大牲而又不可则诀亲戚饬死事曰神不置我巳矣因不食蔽靣死以故户易耗田易荒而畜字不孳董之礼则顽束之刑则逃唯浮图事神而语大可因而入焉有以佐教化桞州始以邦命置四寺其三在水北而大云寺在氷南水北环治城六百室水南三百室俄而水南火大云寺焚而不复且百年三百室之人失其所依归复立神而杀焉元和十年刺史栁宗元始至逐神于隐逺而取其地其傍有小僧舎辟之广大转者其言无所欺也晋时卢山逺法师作念佛三昧咏大劝于时其后天台顗大师着释净土十疑论弘宣其教周密微妙迷者咸頼焉盖其留异迹而去者甚衆永州龙兴寺前刺史李承晊及僧法林置净土堂于寺之东偏常奉斯事逮今余二十年廉隅毁顿图像崩坠会巽上人居其宇下始复理焉上人者修㝡上乗解第一义无体空折色之迹而造乎眞源通假有借无之名而入于实相境与智合事与理并故虽徃生之因亦相用不舍誓葺兹宇以开后学有信士图爲佛像法相甚具焉今刺史冯公作大门以表其位余遂周延四阿环以廊庑缋二大士之像缯盖幢幡以成就之呜唿有能求无生之生者知舟筏之存乎是遂以天台十疑论书于墻宇使观者起信焉永州鐡炉歩志江之浒凡舟可縻而上下者曰歩永州北郭有歩曰鐡炉歩余乗舟来居九年徃来求其所以爲鐡炉者无有问之人曰盖甞有鍜鐡者居其人去而炉毁者不知年矣独有其号冒而存余曰嘻丗固有事去名存而冒焉若是耶歩之人曰子何独怪是今丗有负其姓而立于天下者曰吾门大他不我敌也问其位与德曰乆矣其先也然而彼犹曰我大丗亦曰某氏大其冒于号有以异于兹歩者乎向使有闻兹歩之号而不足釡锜钱镈刀鈇者怀价而来能有得其欲乎则求位与德于彼其不可得亦犹是也位存焉而徳无有犹不足以大其门然且乐爲之下子胡不怪彼而独怪于是大者桀冒禹纣冒汤幽厉冒文武以傲天下由不推知其本而姑大其故号以至于败爲丗笑僇斯可以甚惧若求兹歩之实而不得釡锜钱镈刀鈇者则去而之他又何害乎子之惊于是末矣余以爲古有太史观民风采民言若是者则有得矣嘉其言可采书以爲志増广註释音辩唐栁先生集卷之二十八增广註释音辩唐柳先生集增广註释音辩唐柳先生集卷第二十九増广註释音辩唐栁先生集卷之二十九记山水游黄溪记北之晋西适豳东极呉南至楚越之交其间名山水而州者以百数永最善环永之治百里北至于浯溪西至于湘之源南至于泷泉东至于黄溪东屯其间名山水而村者以百数黄溪最善黄溪拒州治七十里由东屯南行六百歩至黄神祠祠之上两山墙立如丹碧之华叶骈植与山升降其缺者爲崖峭巖窟水之中皆小石平布黄神之上揭水八十歩至𥘉潭最竒丽殆不可状其略若剖大瓮侧立千尺溪水即焉黛蓄膏渟来若白虹沉无声有鱼数百尾方来㑹石下南去又行百歩至第二潭石皆巍然临峻流若颏颔龂腭其下大石离列可坐饮食有鸟赤首乌翼大如鹄方东向立自是又南数里地皆一状树益壮石益瘦水鸣皆锵然又南一里至大冥之川山舒水缓有土田始黄神爲人时居其地传者曰黄神王姓莽之丗也莽旣死神更号黄氏逃来择其深峭者潜焉始莽甞曰余黄虞之后也故号其女曰黄皇室主黄与王声相迩而又有本其所以传言者益验神旣居是民咸安焉以爲有道死乃爼豆之爲立祠后稍徙近乎民今祠在山隂溪水上元和八年五月十六日旣归爲记以启后之好游者始得西山宴游记自余爲僇人居是州恒惴慄其隟也则施施而行漫漫而游日与其徒上髙山入深林穷廻溪幽泉怪石无逺不到到则披草而坐倾壷而醉醉则更相枕以卧意有所极梦亦同趣觉而起而归以爲凡是州之山有异态者皆我有也而未始知西山之怪持今年九月二十八日因坐法华西亭望西山始指异之遂命仆过湘江縁染溪斫榛莽焚茅茷穷山之髙而止攀援而登箕踞而遨则凡数州之土壤皆在袵席之下其髙下之势岈然洼然若垤若穴尺寸千里攅蹙累积莫得遯隐萦青缭白外与天际四望如一然后知是山之特出不与培塿爲类悠悠乎与灏气俱而莫得其涯洋乎与造物者游而不知其所穷引觞满酌頽然就醉不知日之入苍然暮色自逺而至至无所见而犹不欲归心凝形释与万化㝠合然后知吾向之未始游游于是乎始故爲之文以志是歳元和四年也钴鉧潭记钴鉧潭在西山西其始盖冉水自南奔注抵山石屈折东流其顚委势峻盪击益暴啮其涯故旁广而中深毕至石乃止流沫成轮然后徐行其清而平者且十畒有树环焉有泉悬焉其上有居者以予之亟游也旦𣢾门来告曰不胜官柤私劵之委积旣芟山而更居愿以潭上田贸财以缓祸予乐而如其言则崇其台延其槛行其泉于髙者坠之潭有声潨然尤与中秋观月爲宜于以见天之髙气之逈孰使予乐居夷而忘故土者非兹潭也欤钴鉧潭西小丘记得西山后八日㝷山口西北道二百歩又得钴鉧潭西二十五歩当湍而浚者爲鱼梁梁之上有丘焉生竹树其石之突怒偃蹇负土而出争爲竒状者殆不可数其然相累而下者若牛马之饮于溪其冲然角列而上者若熊罴之登于山丘之小不能一畒可以笼而有之问其主曰唐氏之弃地货而不售问其价曰止四百余怜而售之李深源元克巳时同游皆大喜岀自意外即更取器用剷刈秽草伐去恶木烈火而焚之嘉木立美竹露竒石显由其中以望则山之髙云之浮溪之流鸟兽鱼之遨游举熈熈然廻巧献技以効兹丘之下枕席而卧则清泠之状与目谋瀯瀯之声与耳谋悠然而虚者与神谋渊然而静者与心谋不币旬而得异地者二虽古好事之士或未能至焉噫以兹丘之胜致之沣镐鄠杜则贵游之士争买者日増千金而愈不可得今弃是州也农夫渔夫过而陋之贾四百连歳不能售而我与深源克巳独喜得之是其果有遭乎书于石所以贺兹丘之遭也至小丘西小石潭记从小丘西行百二十歩隔篁竹闻水声如鸣佩环心乐之伐竹取道下见小潭水尤清冽泉石以爲底近岸卷石底以岀爲坻爲屿爲嵁爲巖青树翠蔓䝉络摇缀参差披拂潭中鱼可百许头皆若空游无所依日光下澈影布石上怡然不动俶尔逺逝徃来翕忽似与游者相乐潭西南而望斗折蛇行明灭可见其岸势犬牙差互不可知其源坐潭上四靣竹树环合寂寥无人凄神寒骨悄怆幽䆳以其境过清不可乆居乃记之而去同游者呉武陵龚古余弟宗玄隷而从者崔氏二小生曰恕巳曰奉壹袁家渴记由冉溪西南水行十里山水之可取者五莫若钴鉧潭由溪口而西陆行可取者八九莫若西山由朝阳巖东南水行至芜江可取者三莫若袁家渴皆永中幽丽其处也楚越之间方言谓水之反流者爲渴音若衣褐之褐渴上与南馆髙嶂合下与百家瀬合其中重洲小溪澄潭浅渚间厠曲折平者深黒峻者沸白舟行若穷忽又无际有小山出水中山皆美石上生青丛冬夏常蔚然其旁多巖洞其下多白砾其树多枫柟石楠楩槠樟柚草则兰芷又有异卉类合欢而蔓生轇轕水石每风自四山而下振动大木掩苒衆草纷红骇緑蓊葧香气冲涛旋瀬退贮谿谷摇飏葳蕤与时推移其大都如此余无以穷其状永之人未甞游焉余得之不敢专也岀而传于丗其地丗主袁氏故以名焉石渠记自渴西南行不能百歩得石渠民桥其上有泉幽幽然其鸣乍大乍细渠之广或咫尺或倍尺其长可十许歩其流抵大石伏出其下踰石而徃有石泓昌蒲𬒳之青鲜环周又折西行旁䧟巖石下北堕小潭潭幅贠减百尺清深多鯈鱼又北曲行纡余睨若无穷然卒入于渴其侧皆诡石怪木竒卉美箭可列坐而庥焉风摇其顚韵动崖谷视之旣静其听始逺予从州牧得之揽去翳朽决䟽土石旣崇而其间可乐者数焉其上深山幽林逾峭险道狭不可穷也小石城山记自西山道口径北踰黄茅岭而下有二道其一西岀㝷之无所得其一少北而东不过四十丈土断而川分有积石横当其垠其上爲睥睨梁欐之形其旁出堡坞有若门焉窥之正黒投以小石洞然有水声其响之激越良乆乃巳环之可上望甚逺无土壤而生嘉树美箭益竒而坚其䟽数偃仰类智者所施设也噫吾疑造物者之有无乆矣及是愈以爲诚有又怪其不爲之于中州而列是夷狄更千百年不得一售其伎是固劳而无用神者傥不宜如是则其果无乎或曰以慰夫贤而辱于此者或曰其气之灵不爲伟人而独爲是物故楚之南少人而多石是二者余未信之柳州东亭记出州南谯门左行二十六歩有弃地在道南南值江西际垂杨传置东曰东馆其内草木猥奥有崖谷倾亚缺圯豕得以爲囿虵得以爲薮人莫能居至是始命披刜蠲䟽树以竹箭松柽桂桧栢杉易爲堂亭峭爲杠梁下上徊翔前出两翼冯空拒江江化爲湖衆山横环嶛阔瀴湾当邑居之剧而忘乎人间斯亦竒矣乃取馆之北宇右辟之以爲夕室取传置之东宇左辟之以爲朝室又北辟之以爲隂室作屋于北墉下以爲阳室作斯亭于中以爲中室朝室以夕居之夕室以朝居之中室日中而居之隂室以违温风焉阳室以违凄风焉若无寒暑也则朝夕复其号旣成作石于中室书以告后之人庶勿坏元和十二年九有某日柳宗元记柳州山水近治可游者记古之州治在薄水南山石间今徙在水北直平四十里南北东西皆水汇北有双山夹道崭然曰背石山有支川东流入于浔水浔水因是北而东尽大壁下其壁曰龙壁其下多秀石可砚南絶水有山无麓广百㝷髙五丈下上若一曰甑山山之南皆大山多竒又南且西曰驾鹤山壮耸环立古州治负焉有泉在坎下常盈而不流南有山正方而崇类屏者曰屏山其西曰四姥山皆独立不倚北流浔水瀬下又西曰仙弈之山山之西可上其上有穴穴有屏有室有宇其宇下有流石成形如肺肝如茄房或积于下如人如禽如器物甚衆东西九十尺南北少半东登入小穴常有四尺则廓然甚大无窍正黒烛之髙仅见其宇皆流石怪状由屏南室中入小穴倍常而上始黒巳而大明爲上室由上室而上有穴北出之乃临大野飞鸟皆视其背其始登者得石枰于上黒肌而赤脉十有八道可弈故以云其山多柽多槠多篔筜之竹多橐吾其鸟多秭归石鱼之山全石无大草木山小而髙其形如立鱼在多秭归西有穴类仙弈入其穴东出其西北灵泉在东趾下有麓环之泉大类毂雷鸣西奔二十尺有洄在石涧因伏无所见多緑青之鱼及石鲫多鯈雷山两崖皆东西雷水出焉蓄崖中曰雷塘能出云气作雷雨变见有光祷用爼鱼豆彘脩形糈酒隂䖍则应在立鱼南其间多美山无名而深峨山在野中无麓峨水出焉东流入于浔水增广註释音辩唐柳先生集卷之二十九增广註释音辩唐柳先生集增广註释音辩唐柳先生集卷第三十増广註释音辩唐栁先生集卷之三十书寄许京兆孟容书代元再拜五丈座前伏䝉赐书诲谕微悉重厚欣踊恍愡疑若梦寐捧书叩头悸不百定伏念得罪来五年未甞有故旧大臣肯以书见及者何则罪谤交积群疑当道诚可怪而畏也是以兀兀忘行尤负重忧残骸余䰟百病所集痞结伏积不食自饱或时寒热水火互至内消肌骨非独瘴疠爲也忽奉教命乃知幸爲大君子所宥欲使膏盲沉没复起爲人夫何素望敢以及此宗元早歳与负罪者亲善始竒其能谓可以共立仁义禆教化过不自料懃懃勉励唯以中正信义爲志以兴尧舜孔子之道利安元元爲务不知愚陋不可力疆其素意如此也末路厄塞臲兀事旣壅隔狠忤贵近狂踈缪戾蹈不测之辜群言沸腾鬼神交怒加以素卑贱暴起领事人所不信射利求进者填门排户百不一得一旦快意更造怨讟以此大罪之外诋诃万端旁午搆扇便爲敌雠恊心同攻外连疆暴失职者以致其事此皆丈人所闻见不敢爲他人道说怀不能已复载简牍此人虽万𬒳诛戮不足塞责而岂有赏哉今其党与幸获寛贷各得善地无公事坐食俸禄明德至渥也尚何敢更俟除弃癈痼以希望外之泽哉年少气锐不识几微不知当不但欲一心直遂果䧟刑法皆自所求取得之又何怪也宗元于衆党人中罪状最甚神理降罚又不能即死犹对人言语求食自活迷不知耻日复一日然亦有大故自以得姓来二千五百年代爲冡嗣今抱非常之罪居夷獠之郷卑湿昏雾恐一日填委沟壑旷坠先绪以是怛然痛恨心骨沸热茕茕孤立未有子息荒陬中少士人女子无与爲婚丗亦不肯与罪人亲昵以是嗣续之重不絶如缕每常春秋时飨子立捧奠顾眄无后継者懔懔然欷歔惴惕恐此事便巳摧心伤骨若受鎽刄此诚丈人所共悯惜也先墓在城南无异子弟爲主独託村隣自谴逐来消息存亡不一至郷闾主守者固以益怠昼夜哀愤惧便毁伤松栢刍牧不禁以成大戾近丗礼重拜扫今巳阙者四年矣每遇寒食则北向长号以首顿地想田野道路士女遍满皂隷庸丐皆得上父母丘墓马医夏畦之鬼无不受子孙追养者然此巳息望又何以云哉城西有数顷田树果数百株多先人手自封植今巳荒秽恐便斩伐无复爱惜家有赐书三千卷尚在善和里旧宅宅今巳三易主书存亡不可知皆付受所重常系心腑然无可爲者立身一败万事瓦裂身残家破爲丗大僇复何敢更望大君子抚慰収䘏尚置人数中耶是以当食不知辛醎节适洗沐盥漱动逾歳时一搔皮肤尘垢满爪诚忧恐悲伤无所告愬以至此也自古贤人才士秉志遵分𬒳谤议不能自明者仅以百数故有无兄盗㛐娶孤女云檛妇翁者然頼当丗豪杰分明辨别卒光史籍管仲遇盗升爲功臣匡章𬒳不孝之名孟子礼之今巳无古人之实爲而有诟欲望丗人之明巳不可得也直不疑买金以偿同舎刘寛下车归牛郷人此诚知疑似之不可辩非口舌所能胜也郑詹束缚于晋终以无死钟仪南音卒获返国叔向囚虏自期必免范痤骑危以生易死蒯通据鼎耳爲齐上客张苍韩信伏斧锧终取将相邹阳狱中以书自活贾生斥逐复召宣室倪寛摈死后至御史大夫董仲舒刘向下狱当诛爲汉儒宗此皆坏伟博辩竒壮之士能自解脱今以恇怯淟涊下才末伎又婴恐惧痼病虽欲慷慨攘臂自同昔人愈踈阔矣贤者不得志于今必取贵于后古之着书者皆是也宗元近欲务此然力薄才劣无异能解虽欲秉笔覼缕神志荒耗前后遗忘终不能成章往时读书自以不至觝滞今皆顽然无复省録每读古人一传数纸巳后则再三伸卷复观姓氏旋又废失假令万一除刑部囚籍复爲士列亦不堪当丗用矣伏惟兴哀于无用之地垂德于不报之所但以通家宗祀爲念有可动心者操之勿失不敢望归扫茔域退託先人之庐以尽余齿姑遂少北益轻瘴疠就婚娶求胤嗣有可付託即㝠然长辞如得甘寝无复恨矣书辞繁委无以自道然即文以求其志君子固得其胏肝焉无任恳恋之至不宣宗元再拜与杨京兆慿书月日宗元再拜献书丈人役人胡要返命奉教诲壮厉感发铺陈广大上言推延贤隽之道难于今之丗次及文章末以愚䝉剥䘮顿悴无以守宗族复田畞爲念忧悯备极不惟其亲宻故旧是与复有公言显赏许其素尚而激其忠诚者用是踊跃敬惧类向时所𬒳简牍万万有加焉故敢悉其愚以献左右大凡荐举之道古人之所谓难者其难非苟一而巳矣知之难言之难听信之难夫人有有之而耻言之者有有之而乐言之者有无之而工言之者有无之而不言似有之者有之而耻言之者上也虽舜犹难知之孔子亦曰失之子羽下斯而言知而不失者妄矣有之而言之者次也德如汉光武冯衍不用才如王景略以尹纬爲令史是皆终日号鸣大咤而卒莫之省无之而工言者贼也赵括得以代廉颇马谡得以惑孔明今之若此类者不乏于丗将相大臣闻其言而必能辨之者亦妄矣无之而不言者土木类也周仁以重臣爲二千石许靖以人誉而致位三公近丗尤好此类以爲长者最得荐宠夫言朴愚无害者其于田野郷闾爲匹夫虽称爲长者可也自抱关击柝以往则必敬其事愈上则及物者愈大何事无用之朴哉今之言曰某子长者可以爲大官类非古之所谓长者也则必土木而已矣夫捧土揭木而致之巖廊之上蒙以绂冕翼以徒隷趋走其左右岂有𥙷于万民之劳苦哉圣人之道不益于丗用凡以此也故曰知之难孔子曰仁者其言也讱孟子病未同而言然则彼未吾信而吾告之以士必有三间是将曰彼诚知士欤知文欤疑之而未重一间也又曰彼无乃私好欤交以利欤二间也又曰彼不足我而惎我哉兹咈吾事三间也畏是而不言故曰言之难言而有是患故曰听信之难唯明者爲能得其所以荐得其所以听一不至则不可冀矣然而君子不以言听之难而不务取士士理之本也苟有司之不吾信吾知之不舍其必有信吾者矣苟知之虽无有司而士可以显则吾一旦操用人之柄其必有施矣故公卿之大任莫若索士士不预备而熟讲之卒然君有问焉幸相有咨焉有司有求焉其无所以应之则大臣之道或阙故不可惮烦今之丗言士者先文章文章士之末也然立言存乎其中即末而操其本可十七八未易忽也自古文士之多莫如今今之后生爲文希屈马者可得数人希王褒刘向之徒者又可得十人至陆机潘岳之比累累相望若皆爲之不巳则文章之大盛古未有也后代乃可知之今之俗耳庸目无所取信杰然特异者乃见此耳丈人以文律通流当丗叔仲鼎列天下号爲文章家今又生敬之敬之希屈马者之一也天下方理平今之文士咸能先理理不一㫁于古书老生直趣尧舜大道孔氏之志明而出之又古之所难有也然则文章未必爲士之末独采取何如耳宗元自小学爲文章中间幸聮得甲乙科第至尚书郎专百官章奏然未能究知爲文之道自贬官来无事读百家书上下驰骋乃少得知文章利病去年吴武陵来美其齿少才气壮健可以兴西汉之文章日与之言因爲之出数十篇书庻几铿锵陶冶时时得见古人情状然彼古人亦人耳夫何逺哉凡人可以言古不可以言今亘谭亦云亲见扬子云容貌不能动人安肯传其书诚使博如庄周哀如屈原奥如孟轲壮如李斯峻如马迁富如相如明如贾谊专如杨雄犹爲今之人则丗之髙者至少矣由此观之古之人未必不薄于当丗而荣于后丗也若呉子之直非丈人无以知之独恐丗人之才髙者不肯乆斈无以尽训诂风雅之道以爲一丗甚盛若宗元者才力缺败不能逺骋髙厉与诸生摩九霄抚四海夸燿于后之人矣何也凡爲文以神志爲主自遭责逐继以大故荒乱耗竭又常积忧恐神志少矣所读书随又遗忘一二年来痞气尤甚加以衆疾动作不常眊眊然骚扰内生霾雾塡拥惨沮虽有意穷文章而病夺其志矣每闻人大言则蹶气震怖抚心按胆不能自止又永州多火灾五年之间四爲大火所迫徒跣走出坏墙穴牖仅免燔灼书籍散乱毁裂不知所徃一遇火恐累日茫洋不能出言又安能尽意于笔砚矻矻自苦以伤危败之魂哉中心之悃愊鬰结具载所献许京兆丈人书不能重烦于陈列凡人之黜弃皆望望思得效用而宗元独以无有是念自以罪大不可解才质无所入苟焉以叙忧慄爲幸敢有他志伏以先君禀孝德秉直道髙于天下仕再登朝至六品官宗元无似亦甞再登朝至六品矣何以堪此且栁氏号爲大族五六从以来无爲朝士者岂愚蒙独出数百人右哉以是自忖官巳过矣宠巳厚矣夫知足与知止异宗元知足矣若便止不受禄位亦所未能今复得好官犹不辞譲何也以人望人尚足自进如其不至则故无憾进取之志息矣身丗子然无可以爲家虽甚崇宠之孰与爲荣独恨不幸获託姻好而早凋落寡居十余年甞有壹男子然无一日之命至今无以託嗣续恨痛常在心目孟子称不孝有三无后爲大今之汲汲于丗者唯惧此而巳矣天若不弃先君之德所有丗嗣或者犹望延寿命以及大宥得归郷闾立家室则子道毕矣过是而犹竞于宠利者天厌之天厌之丈人旦夕归朝廷复爲大僚伏惟以此爲念流涕顿颡布之座右不胜感激之至宗元再拜与裴埙书应叔十四兄足下比得书示勤勤不以仆罪过爲大故有动止相悯者仆望巳矣丗所共弃唯应叔辈一二公独未耳仆之罪在年少好亊进而不能止俦辈恨怒以先得官又不幸早甞与游者居权衡之地十荐贤幸乃一售不得者诪张排根仆可出而辩之哉性又倨野不能摧折以故名益恶势益险有喙有耳者相邮传作丑语不知其卒云何中心之愆尤若此而巳旣受禁锢而不能即死者以为乆当自明今亦乆矣而嗔骂者尚不肯巳坚然相白者无数人圣上日兴太平之理不贡不王者悉以诛讨而制度大立长使仆辈爲匪人耶其终无以见明而不得击壤鼓腹乐尧舜之道耶且天下熈熈而独呻吟者四五人何其优𥙿者博而局束者寡其爲不一徴也何哉大和蒸物燕谷不𬒳其煦一邹子尚能耻之今若应叔辈知我岂下邹子哉然而不耻者何也河北之师当巳平奚虏闻吉语矣然若仆者承大庆之后必有殊泽流言飞文之罪或者其可以巳乎幸致数百里之北使天下之人不谓仆爲明时异物死不恨矣金州考绩巳乆独薎然不迁者何耶十二兄冝当更转右职十四兄甞得数书无恙兄顾惟仆之穷途得无意乎北当大寒人愈平和惟楚南极海玄㝠所不统炎昏多疾气力益劣昧昧然人事百不记一舍忧慄则怠而睡耳偶书如此不宣宗元再拜与萧翰林俛书思谦兄足下昨祁县王师范过永州爲仆言得张左司书道思谦蹇然有当官之心乃诚助太平者也仆闻之喜甚然徴王生之说仆岂不素知耶所喜者耳与心叶果于不谬焉尔仆不幸向者进当臲不安之势平居闭门口舌无数况又有乆与游者乃岌岌而操其间其求进而退者皆聚爲仇怨造作粉饰蔓延益肆非的然昭晣自㫁于内则孰能了仆于㝠㝠之间哉然仆当时年三十三甚少自御史里行得礼部贠外郎超取显美欲免丗之求进者怪怒媢嫉其可得乎凡人皆欲自逹仆先得显处才不能踰同列名不能压当丗丗之怒仆冝也与罪人交十年官又以是进辱在附㑹圣朝弘大贬黜甚薄不能塞衆人之怒谤语转移嚣嚣嗷嗷渐成怪民饰智求仕者更言仆以恱雠人之心日爲新竒务相喜可自以速援引之路而仆辈坐益困辱万罪横生不知其端伏自思念过大恩甚乃以致此悲夫人生少得六七十者今巳三十七矣长来觉日月益促歳歳更甚大都不过数十寒暑则无此身矣是非荣辱又何足道云云不巳秪益爲罪兄知之勿爲他人言也居蛮夷中乆惯习炎毒昏眊重膇意以爲常忽遇北风晨起薄寒中体则肌革惨懔毛发萧条瞿然注视憷惕以爲异候意绪殆非中国人楚越间声音特异鴂舌啅譟今听之怡然不怪巳与爲类矣家生小童皆自然哓哓昼夜满耳闻北人言则啼唿走匿虽病夫亦怛然骇之出门见适州闾市井者其十有八九杖而后兴自料居此尚复几何岂可更不知止言说长短重爲一丗非笑哉读周易困卦至有言不信尚口乃穷也往复益喜曰嗟乎余虽家置一喙以自称道诟益甚耳用是更乐瘄黙思与木石爲徒不复致意今天子兴教化定邪正海内皆欣欣怡愉而仆与四五子者独沦䧟如此岂非命欤命乃天也非云云者所制余又何恨独喜思谦之徒遭时言道道之行物得其利仆诚有罪然岂不在一物之数耶身𬒳之目覩之足矣何必攘𬒮用力而矜自我出耶果矜之又非道也事诚如此然居理平之丗终身爲顽人之类犹有少耻未能尽忘傥因贼平庆赏之际得以见白使受天泽余润虽朽枿败腐不能生植犹足蒸出芝菌以爲瑞物一释废锢移数县之地则丗必曰罪稍解矣然后收召魂魄买土一廛爲耕甿朝夕謌謡使成文章庶木铎者采取献之法宫増圣唐大雅之什虽不得位亦不虚爲太平之人矣此在望外然终欲爲兄一言焉宗元再拜与李翰林建书杓直足下州传遽至得足下书又于梦得处得足下前次一书意皆勤厚庄周言逃蓬藋者闻人足音则跫然喜仆在蛮夷中比得足下二书及致药饵喜复何言仆自去年八月来痞疾稍巳徃时间一二日作今一月乃二三作用南人㯽榔余甘破决壅隔大过隂邪虽败巳伤正气行则膝颤坐则髀痺所欲者𥙷气丰血强筯骨辅心力有与此宜者更致数物得良方偕至益善永州于楚爲最南状与越相类仆闷即出游游复多恐渉野则有蝮虺大蜂仰空视地寸歩劳倦近水即畏射工沙虱含怒窃发中人形影动成疮痏时到幽树好石暂得一笑巳复不乐何者譬如囚拘圜土一遇和景负墙搔摩伸展支体当此之时亦以爲适然顾地窥天不过㝷丈终不得出岂复能乆爲舒畅哉明时百姓皆获欢乐仆士人颇识古今理道独怆怆如此诚不足爲理丗下执事至此愚夫愚妇又不可得窃自悼也仆曩时所犯足下适在禁中备观本末不复一一言之今仆癃残顽鄙不死幸甚苟爲尧人不必立事程功唯欲爲量移宫差轻罪累即便耕田艺麻取老农女爲妻生男育孙以供力役时时作文以咏太平摧伤之余气力可想假令病尽巳身复壮悠悠人丗不过爲三十年客耳前过三十七年与瞬息无异复所得者其不足把翫亦巳审矣杓直以爲诚然乎仆近求得经史诸子数百卷甞候战悸稍定时即伏读颇见圣人用心贤士君子立志之分着书亦数十篇心病言少次第不足逺寄但用自释贫者士之常今仆虽羸馁亦甘如饴矣足下言巳白常州煦仆仆岂敢衆人待常州耶若即人即不复煦仆矣然常州未甞有书遗仆仆安敢先焉裴应叔萧思谦仆各有书足下求取观之相戒勿示人敦诗在近地简人事今不能致书足下黙以此书见之勉尽志虑辅成一王之法以宥罪戾不悉某白与顾十郎书四月五日门生守永州司马贠外置同正贠柳宗元谨致书十郎凡号门生而不知恩之所自者非人也缨冠束袵而趋以进者咸曰我知恩知恩则恶乎辨然而辨之亦非难也大底当隆赫柄用而蜂附蚁合喣喣趄趄便僻匍匐以非乎人而售乎已若是者一旦势异则电灭颷逝不爲门下用矣其或少知耻惧恐丗人之非已也则矫于中以貌于外其实亦莫能至焉然则当其时而确固自守蓄力秉志不爲向者之态则于势之异也固有望焉大凡以文出门下由庻士而登司徒者七十有九人执事试追状其态则果能効用者出矣然而中间招衆口飞语譁然诪张者岂他人耶夫固岀自门下頼中山刘禹钖等遑遑惕忧无日不在信臣之门以务白大德顺宗时显増荣谥扬于天官敷于天下以爲亲戚门生光宠不意璅璅者复以病执事此诚私心痛之堙鬰汹涌不知所发常以自憾在朝不能有竒节宏议以立于当丗卒就废遂居穷厄又不能着书断往古明圣法以致无穷之名进退无以异于衆人不克显明门下得士之大今抱德厚蓄愤悱思有以効于前者则旣乖谬于时离散摈抑而无所施用长爲孤囚不能自明恐执事终以不知其始偃蹇退匿者将以有爲也犹流于向时求进者之言而下情无以通盛德无以酬用爲大恨固常不欲言之今惧老死瘴土而他人无以辨其志故爲执事一出之古之人耻躬之不逮傥或万万有一可冀复得处人间则斯言几乎践矣因言感激浪然出涕书不能旣宗元谨再拜増广註释音辩唐栁先生集卷之三十增广註释音辩唐柳先生集增广註释音辩唐柳先生集卷第三十一増广註释音辩唐栁先生集卷之三十一书与韩愈论史官书正月二十一日某顿首十八丈退之侍者前获书言史事云具与刘秀才书及今乃见书藁私心甚不喜与退之往年言史事甚大谬若书中言退之不冝一日在馆下安有探宰相意以爲苟以史荣一韩退之耶若果尔退之岂冝虚受宰相荣巳而冐居馆下近宻地食奉养役使掌固利纸笔爲私书取以供子弟费古之志于道者不若是且退之以爲纪録者有刑祸避不肯就尤非也史以名爲褒贬犹且恐惧不敢爲设使退之爲御史中丞大夫其褒贬成败人愈益显其冝恐惧尤大也则又将扬扬入台府美食安坐行唿唱于朝廷而巳耶在御史犹尔设使退之爲宰相生杀岀入升黜天下士其敌益衆则又将扬入政事堂美食安坐行唿唱于内庭外衢而巳耶何以异不爲史而荣其号利其禄者也又言不有人祸则有天刑若以罪夫前古之爲史者然亦甚惑凡居其位思直其道苟直虽死不可回也如回之莫若亟去其位孔子之困于鲁卫陈宋蔡齐楚者其时暗诸侯不能以也其不遇而死不以作春秋故也当其时虽不作春秋孔子犹不遇而死也若周公史佚虽纪言书亊犹遇且显也又不得以春秋爲孔子累范晔悖乱虽不爲史其族亦赤司马迁触天子喜怒班固不检下崔浩沽其直以闘暴虏皆非中道左丘明以疾肓出于不幸子夏不爲史亦盲不可以是爲戒其余皆不出此是退之冝守中道不忘其直无以他亊自恐退之之恐唯在不直不得中道刑祸非所恐也凡言二百年文武亊多有诫如此者今退之曰我一人也何能明则同职者又所云若是后来継今者又所云若是人人皆曰我一人则卒谁能纪传之耶如退之但以所闻知孜孜不敢怠同职者后来継今者亦各以所闻知孜不敢怠则庻几不坠使卒有明也不然徒信人口语每异辞日以滋乆则所云磊磊轩天地者决必不沉没且乱杂无可考非有志者所忍恣也果有志岂当待人督责迫蹙然后爲官守耶又凡鬼神事眇茫荒惑无可准明者所不道退之之智而犹惧于此今学如退之辞如退之好言论如退之慷慨自爲正直行行焉如退之犹所云若是则唐之史述其卒无可託乎明天子贤宰相得史才如此而又不果甚可痛哉退之冝更思可爲速爲果卒以爲恐惧不敢则一日可引去又何以云行且谋也今当爲而不爲人诱馆中他人及后生者此大惑已不勉已而欲勉人难矣哉与史官韩愈致叚秀实太尉逸事书退之前者书进退之力史亊奉荅诚中吾病若疑不得实未即籍者诸皆是也退之平生不以不信见遇窃自冠好游边上问故老卒吏得叚太尉亊最详今所趋走州刺史崔公时赐言事又具得太尉实迹参校备具太尉大节古固无有然人以爲偶一奋遂名无穷今大不然太尉自有难在军中其处心未甞亏侧其莅事无一不可纪㑹在下名未逹以故不闻非直以一时取笏爲谅也史迁死退之复以史道在职冝不苟过日时昔与退之期爲史志甚壮今孤囚废锢连遭瘴疠羸顿朝夕就死无能爲也第不能竟其业若太尉者冝使勿坠太史迁言荆轲徴夏无且言大将军徴苏建言留侯徴画容貌今孤囚贱辱虽不及无且建等然比画工传容貌尚差胜春秋传所谓传信传着虽孔子亦犹是也窃自以爲信且着其逸事有状与吕恭书宗元白元生至得弟书甚善诸所称道具之元生又持部中庐墓父者所得石书模其文示余云若将闻于上余故恐而疑焉仆蚤好观古书家所蓄晋魏时尺牍甚具又二十年来徧观长安贵人好事者所蓄殆无遗焉以是善知书虽未甞见名氏望而识其时也又文章之形状古今特异弟之精敏通逹夫岂不䆒于此今视石文署其年曰永嘉其书则今田野人所作也虽支离其字尤不能近古爲其永字等颇效王氏変法皆永嘉所未有辞尤鄙近若今所谓律诗者晋时盖未甞爲此声大谬妄矣又言植松乌擢之怪而掘其土得石尤不经难信戓者得无姦爲之乎且古之言葬者藏也壤树之而君子以爲议况庐而居者其足尚之哉圣人有制度有法令过则爲辟故立大中者不尚异教人者欲其诚是故恶夫饰且伪也过制而不除䘮冝庐于庭而矫于墓者大中之罪人也况又岀怪物诡神道以奸大法而因以爲利乎夫伪孝以奸利诚仁者不忍擿过恐伤于教也然使伪可爲而利可冒则教益坏若然者勿与知焉可也伏而不岀之可也以大夫之政艮而吾子賛焉固无阙遗矣作东郛改市廛去比竹茨草之室而垍土大木陶甄梓匠之工备孽火不得作化惰窳之俗絶偷浮之源而条桑浴种深耕易耨之力用寛傜啬货均赋之政起其道美矣于斯也虑善善之过而莫之省诚悫之道少损故敢私言之夫以淮济之清有玷焉若秋豪固不爲病然而万一离娄子眇然睨之不若无者之快也想黙巳其亊母岀所置书幸甚宗元白答刘禹钖天论书宗元白发书得天论三篇以仆所爲天说爲未䆒欲毕其言始得之大喜谓有以开明吾志虑及详读五六日求其所以异吾说卒不可得其归要曰非天预乎人也凡子之论乃吾天说传䟽耳无异道焉谆谆佐吾言而曰有以异不识何以爲异也子之所以爲异者岂不以賛天之能生植也欲夫天之能生植乆矣不待賛而显且子以天之生植爲人耶抑目生而植乎若以爲人则吾愈不识也若果以爲自生而植则彼自生而植耳何以异夫果蓏之自爲果蓏癕痔之自爲癕痔草木之自爲草木耶是非爲虫谋明矣犹天之不谋乎人也彼不我谋而我何爲务胜之耶子所谓交胜者若天恒爲恶人恒爲善人胜天则善者行是又过德乎人过罪乎天也又曰天之能者生植也人之能者法制也是判天与人爲四而言之者也余则曰生植与灾荒皆天也法制与悖乱皆人也二之而巳其亊各行不相预而凶丰理乱岀焉究之矣凡子之辞枝叶甚美而根不直取以遂焉又子之喻乎旅者皆人也而一曰天胜焉一曰人胜焉何哉莽苍之先者力胜也邑郛之先者智胜也虞芮力穷也匡宋智穷也是非存亡皆未见其可以喻乎天者若子之说要以乱爲天理理爲人理耶谬矣若操舟之言人与天者愚民恒说耳幽厉之云爲上帝者爲所归怨之辞尔皆不足喻乎道子其熟之无羡言侈论以益其枝叶姑务本之爲得不亦𥙿乎独所谓无形爲无常形者甚善宗元白与刘禹钖论周易九六说书见与董生论周易九六义取老而変以爲毕中和承一行僧得此说异孔颕逹䟽而以爲新竒彼毕子董子何肤末于学而遽云云也都不知一行僧承韩氏孔氏说而果以爲新竒不亦可笑矣哉韩氏注干之䇿二百一十有六曰干一爻三十有六䇿则是取其过揲四分而九也坤之䇿一百四十有四曰坤一爻二十四䇿则是取其过揲四分而六也孔颕逹等作正义论云九六有二义其一者曰阳得兼隂隂不得兼阳其二者曰老阳数九老隂数六二者皆変用周易以変者占郑玄注易亦称以変者占故云九六也所以老阳九老隂六者九过揲得老阳六过揲得老隂此具在正义干篇中周简子之说亦若此而又详备何毕子董子之不眎其书而妄以口承之也君子之学将有以异也必先究穷其书究穷而不得焉乃可以立而正也今二子尚未能读韩氏注孔氏正义是见其道听途说者又何能知所谓易者哉足下取二家言观之则见毕子董子肤末于学而遽云云也足下所爲书非元凯兼三易者则诺若曰孰与颕逹着则此说乃颕逹说也非一行僧毕子董子能有异者也无乃即其谬而承之者欤观足下出入筮数考校左氏今之丗罕有如足下求易之悉者也然务先穷昔人书有不可者而后革之则大善谨之勿遽宗元白答元饶州论春秋书辱复书教以报张生书及荅衢州书言春秋此诚丗所希闻兄之学爲不负孔氏矣往年曽记裴封叔宅闻兄与裴太常言晋人及姜戎败秦师于殽一义甞讽习之又闻韩宣英及亡友吕和叔辈言他义知春秋之道乆隐而近乃出焉京中于韩安平处始得微指和叔处始见集註恒愿扫于陆先生之门及先生爲给亊中与宗元入尚书同日居又与先生同巷始得执弟子礼未必讲讨㑹先生病时闻要论甞以易教诲见宠不幸先生疾弥甚宗元又出邵州乃大乖谬不克卒业复于亡友凌生处尽得宗指辨疑集註等一通伏而读之于纪侯大去其国见圣人之道与尧舜合不唯文王周公之志独取其法耳于夫人姜氏㑹齐侯于禚见圣人立孝经之大端所以明其分也于楚人杀陈夏徴书丁亥楚子八陈纳公孙宁仪行父于陈见圣人褒贬与夺唯当之所在所谓瑕瑜不掩也反覆甚喜若吾生前距此数十年则不得是学矣今适后之不爲不遇也兄书中所陈皆孔氏大趣无得踰焉其言书荀息贬立卓之意也顷甞怪荀息奉君之邪心以立嬖子不务正义弃重耳于外而专其宠孔子同于仇牧孔父爲之辞今兄言贬息大善息固当贬也然则春秋与仇孔辞不异仇孔亦有贬欤宗元甞着非国语六十余篇其一篇爲息发也今録以往可如愚之所谓者乎微指中明郑人来渝平量力而退告而后絶固先同后异者也今检此前无与郑同之文后无与郑异之据独疑此一义理甚精而事有不合兄亦当指而教焉往年又闻和叔言兄论楚商臣一义虽啖赵陆氏皆所未及请具録当䟽微指下以传末学萧张前书亦请见及至之日勒爲一卷以垂将来宗元始至是州作陆先生墓表今以奉献与宣英读之春秋之道如日月不可賛也若賛焉必同于孔跖优劣之说故直举其一二不宣宗元再拜答呉武陵论非国语书濮阳呉君足下仆之爲文乆矣然心少之不务也以爲是特博弈之雄耳故在长安时不以是取名誉意欲施之事实以辅时及物爲道自爲罪人舍恐惧则闲无事故聊复爲之然而辅时及物之道不可陈于今则冝垂于后言而不文则泥然则文者固不可少耶拘囚以来无所发明蒙覆幽独㑹足下至然后有助我之道一观其文心朗目舒炯若深井之下仰视白日之正中也足下以超轶如此之才每以师道㑹仆仆滋不敢仆每爲一书足下必大光耀以明之固又非仆之所安处也若非国语之说仆病之乆甞难言于丗俗今因其闲也而书之恒恐后丗之知言者用是诟病狐疑犹豫伏而不出累月方示足下足下乃以爲当仆然后敢自是也吕道州善言道亦若吾子之言意者斯文殆可取乎夫爲一书务冨文采不顾事实而益之以诬怪张之以阔诞以炳然诱后生而终之以僻是犹用文锦覆䧟穽也不明而出之则顚者衆矣仆故爲之标表以告夫游乎中道者焉仆无闻而甚陋又在黜辱居泥涂若螾蛭然虽鸣其声音谁爲听之独頼丗之知言者爲准不知言而罪我者吾不有也仆又安敢期如汉时列官以立学故爲天下笑耶是足下之爱我厚始言之也前一通如来言以污箧牍此在明圣人之道微足下仆又何託焉不悉宗元白与吕道州温论非国语书四月三日宗元白化光足下近丗之言理道者衆矣率由大中而出者咸无焉其言本儒术则迂廻茫洋而不知其适其或切于事则苛峭刻覈不能从容卒泥乎大道甚者好怪而妄言推天引神以爲灵竒恍愡若化而终不可逐故道不明于天下而斈者之至少也吾自得友君子而后知中庸之门户阶室渐染砥砺几乎道眞然而常欲立言垂文则恐而不敢今动作悖谬以爲僇于丗身编夷人名列囚籍以道之穷也而施乎事者无日故乃挽引强爲小书以志乎中之所得焉甞读国语病其文胜而言尨好诡以反伦其道舛逆而学者以其文也咸嗜恱焉伏膺呻吟者至比六经则溺其文必信其实是圣人之道翳也余勇不自制以当后丗之讪怒辄乃黜其不臧救丗之谬凡爲六十七篇命之曰非国语旣就累日怏怏然不喜以道之难明一而习俗之不可変也如其知我者果谁欤凡今之及道者果可知也巳后之来者则吾未之见其可忽耶故思欲尽其瑕颣以别白中正度成吾书者非化光而谁辄令往一通惟少留视役虑以卒相之也往时致用作孟子评有韦词者告余曰吾以致用书示路子路子曰善则善矣然昔之爲书者岂若是摭前人耶韦子贤斯言也余曰致用之志以明道也非以摭孟子盖求诸中而表乎丗焉尔今余爲是书非左氏尤甚若二子者固丗之好言者也而犹出乎是况不及是者滋衆则余之望乎丗者愈狭矣卒如之何苟不悖于圣道而有以启明者之虑则用是罪余者虽累百丗滋不憾而恧焉于化光何如哉激乎中必厉乎外想不思而得也宗元白与友人论文书古今号文草爲难足下知其所以难乎非谓比兴之不足恢拓之不逺鑚砺之不工颇颣之不除也得之爲难知之愈难耳苟或得其髙朗探其深赜虽有芜败则爲日月之蚀也大圭之瑕也曷足伤其明黜其宝哉且自孔氏以来兹道大阐家脩人励刓精竭虑者几千年矣其间耗费简札役用心神者其可数乎登文章之箓波及后代越不过数十人耳其余谁不欲争裂绮绣互攀日月髙视于万物之中雄峙于百代之下乎率皆纵臾而不克踯躅而不进力䠞势穷吞志而没故曰得之爲难嗟乎道之显晦幸不幸系焉谈之辩讷升降系焉鉴之颇正好恶系焉交之广狭屈伸繋焉则彼卓然自得以奋其间者合乎否乎是未可知也而又荣古虐今者比肩叠迹大底生则不遇死而垂声者衆焉扬雄没而法言大兴马迁生而史记未振彼之二才且犹若是况乎未甚闻着者哉固有文不传于后祀声遂絶于天下者矣故曰知之愈难而爲文之士亦多渔猎前作戕贼文史抉其意抽其华置齿牙间遇事蠭起金声玉耀诳聋瞽之人徼一时之声虽终沦弃而其夺朱乱雅爲害巳甚是其所以难也间闻足下欲观仆文章退发嚢笥编其芜秽心悸气动交于胷中未知孰胜故乆滞而不往也今往仆所着赋颂碑碣文记议论书序之文凡四十入篇合爲一通想令治书苍头吟讽之也击辕拊缶必有所择顾鍳视何如耳还以一字示褒贬焉︻柳文三十一卷终增广註释音辩唐柳先生集增广註释音辩唐柳先生集卷第三十二増广註释音辩唐栁先生集卷之三十二书答元饶州论政理书奉书辱示以政理之说及刘梦得书往复甚善类非今之长人者之志不惟充赋税养禄秩足巳而巳独以庶冨且教爲大任甚盛甚盛孔子曰吾与回言终日不违如愚然则蒙者固难晓必劳申谕乃得恱服用是尚有一疑焉兄所言免贫病者而不益冨者税此诚当也乗理政之后固非若此不可不幸乗弊政之后其可尔耶夫弊政之大莫若贿赂行而征赋乱苟然则贫者无赀以求于吏所谓有贫之实而不得贫之名冨者操其赢以市于吏则无冨之名而有冨之实贫者愈困饿死亡而莫之省冨者愈恣横侈泰而无所忌兄若所遇如是则将信其故乎是不可惧挠人而终不问也固必问其实问其实则贫者固免而冨者固増赋矣安得持一定之论哉若曰止免贫者而冨者不问则侥倖者衆皆浃重利以邀贫者犹若不免焉若曰检冨者惧不得实而不可増焉则贫者亦不得实不可免矣若皆得实而故纵以爲不均何哉孔子曰不患寡而患不均不患贫而患不安今冨者税益少贫者不免于捃拾以输县官其爲不均大矣非唯此而巳必将服役而奴使之多与之田而取其半或乃取其一而收其二三主上思人之劳苦或减除其税则冨者以户独免而贫者以受役卒输其二三与半焉是泽不下流而人无所告诉其爲不安亦大矣夫如是不一定经界覈名实而姑重改作其可理乎矣冨室贫之母也诚不可破坏然使其大倖而役于下则又不可兄云惧冨人流爲工商浮窳盖甚急而不均则有此耳若冨者虽益赋而其实输当其十一犹足安其堵虽驱之不肯易也检之逾精则下逾巧诚如兄之言管子亦不欲以民产爲征故有杀畜伐木之说今若非市井之征则舍其产而唯丁田之问推以诚质示以恩惠严责吏以法如所陈一社一村之制逓以信相考安有不得其实不得其实则一社一村之制亦不可行矣是故乗弊政必须一定制而后兄之说乃得行焉蒙之所见及此而巳永州以僻偶少知人事兄之所代者谁耶理欤弊欤理则其说行矣若其弊也蒙之说其在可用之数乎因南人来重晓之其他皆善愚不足以议愿同梦得之云者兄通春秋取圣人大中之法以爲理饶之理小也不足费其虑无所论刺故独举均赋之事以求徃复而除其惑焉不习吏职而强言之冝爲长者所笑弄然不如是则无以来至当之言盖明而教之君子所以开后学也又闻兄之莅政三日举韩宣英以代已宣英逹识多闻而习于事冝当贤者类举今负罪屏弃凡人不敢称道其善又况闻于大君以二千石荐之哉是乃希丗拔俗果于直道斯古人之所难而兄行之宗元与宣英同罪皆丗所背驰者也兄一举而德皆及焉祁大夫不见叔向今而预知斯举下走之大过矣书虽多言不足导意故止于此不宣宗元再拜与崔饶州论石钟乳书宗元白前以所致石钟乳非良闻子敬所饵与此类又闻子敬时愦闷动作冝以爲未得其粹美而爲麄矿燥悍所中惧伤子敬醇懿仍习谬误故勤勤以云也再获书辞辱徴引地理证验多过数百言以爲土之所出乃良无不可者是将不然夫言土之出者固多良而少不可不谓其咸无不可也草木之生也依于土然即其类也而有居山之隂阳或近水或附石其性移焉又况钟乳直产于石石之精麄踈密㝷尺特异而穴之上下土之薄厚石之髙下不可知则其依而产者固不一性然由其精密而出者则油然而清炯然而辉其窍滑以夷其肌廉以微食之使人荣华温柔其气宣流生胃通肠寿善康寕心平意舒其乐愉愉由其麄踈而下者则奔突结澁乍大乍小色如枯骨或类死灰淹顇不发丛齿积颣重浊顽璞食之使人偃蹇壅郁泄火生风㦸喉痒肺幽関不聦心烦喜怒肝举气刚不能和平故君子愼焉取其色之美而不必唯土之信以求其至精凡爲此也幸子敬饵之近不至于是故可止御也必若土之出无不可者则东南之竹箭虽旁歧揉曲皆可以贯犀革北山之木虽离竒液暪空中立枯者皆可以梁百尺之观航千仞之渊冀之北土马之所生凡其大耳短脰拘挛踠跌薄蹄而曵者皆可以胜百钧驰千里雍之块璞皆可以备砥砺徐之粪壌皆可以封大社荆之茅皆可以缩酒九江之元龟皆可以卜泗濵之石皆可以击考若是而不大谬者少矣其在人也则鲁之晨饮其羊関毂而輠轮者皆可以爲师儒卢之沽名者皆可以爲大医西子之里恶而矉者皆可以当侯王山西之冐没轻儳沓贪而忍者皆可以凿凶门制阃外山东之稚騃朴鄙力农桑啖枣栗者皆可以谋谟于庙堂之上若是则反伦悖道甚矣何以异于是物哉是故经中言丹砂者以类芙蓉而有光言当归者以类马尾𧖟首言人参者以人形黄芩以腐肠附子八角丼遂赤肤类不可悉数若果土冝乃善则云生某所不当又云某者良也又经註曰始兴爲上次乃广连则不必服正爲始兴也今再三爲言者唯欲得其英精以固子敬之寿非以知药石角技能也若以服饵不必利已姑务胜人而夸辩博素不望此于子敬其不然明矣故毕其说宗元再拜答周君巢书奉二月九日书所以抚教甚具无以加焉丈人用文雅从知已日以惇大府之政甚适东西来者皆曰海上多君子周爲倡焉敢再拜称贺宗元以罪大摈废居小州与囚徒爲朋行则若带纆索处则若关桎梏彳亍而无所趋拳拘而不能肆藁焉若枿隤焉若璞其形固若是则其中者可得矣然由未甞肯道鬼神等事今丈人乃盛誉山泽之臞者以爲寿且神其道若与尧舜孔子似不相类焉何哉又曰饵药可以久寿将分以见与固小人之所不欲得也甞以君子之道处焉则外愚而内益智外讷而内益辩外柔而内益刚出焉则外内若一而时动以取其冝当而生人之性得以安圣人之道得以光获是而中虽不至耇老其道寿矣今夫山泽之臞于我无有焉视丗之乱若理视人之害若利视道之悖若义我寿而生彼夭而死固无能动其肺肝焉昧昧而趍屯屯而居浩然若有余掘草烹石以私其筋骨而日以益愚他人莫利巳独以愉若是者愈千百年滋所谓夭也又何以爲髙明之图哉宗元始者讲道不笃以蒙丗显利动获大僇用是奔窜禁锢爲丗之所诟病凡所设施皆以爲戾从而吠者成羣已不能明而况人乎然苟守先圣之道由大中以出虽万受摈弃不更乎其内大都类往时京城西与丈人言者愚不能改亦欲丈人固往时所执推而大之不爲方士所惑仕虽未逹无忘生人之患则圣人之道幸甚其必有陈矣不宣宗元再拜与李睦州服气书二十六日宗元再拜前四五日与邑中可与游者游愚溪上池西小丘坐栁下酒行甚欢坐者咸望兄不能俱以爲兄由服气以来貌加老而心少欢愉不若前去年时是时旣言皆沮然眄睐思有以巳兄用斯术而未得路间一日濮阳呉武陵最轻健先作书道天地日月黄帝等下及列仙方士皆死状出千余字颇甚快辩伏覩兄貌笑口顺而神不偕来及食时窃睨和糅燥湿与啖饮多寡犹自若是兄阳德其言而隂黜其忠也若古之强大诸侯然负固恃力敌至则诺去则肆是不可变之尤者也攻之不得则冝济师今呉子之师巳遭诺而退矣愚敢厉锐擐坚鸣钟鼓以进决于城下惟兄明听之凡服气之大不可者呉子巳悉陈矣悉陈而不变者无他以服气书多美言以爲得恒乆大利则又安得弃吾美言大利而从他人之苦言哉今愚甚呐不能多言大凡服气之可不死欤不可欤寿欤夭欤康宁欤疾病欤若是者愚皆不言但以丗之两事巳所经见者类之以明兄所信书必无可用愚㓜时甞嗜音见有学操琴者不能得硕师而偶传其谱读其声以布其瓜指蚤起则嘐嘐譊譊以逮夜又増以脂烛烛不足则讽而鼓诸席如是十年以爲极工出至大都邑操于衆人之座则皆得大笑曰嘻何清浊之乱而疾舒之乖欤卒大慙而归及年少长则嗜书又见有学书者亦不能得硕书独得国故书伏而攻之其勤若向之爲琴者而年又倍焉出曰吾书之工能爲若是知书者又大笑曰是形纵而理逆卒爲天下弃又大慙而归是二者皆极工而反弃者何哉无所师而徒状其文也其所不可传者卒不能得故虽穷日夜弊歳纪愈逺而不近也今兄之所以爲服气者果谁师耶始者独见兄传得气书于卢遵所伏读三两日遂用之其次得气诀于李计所又参取而大施行焉是书是诀遵与计皆不能知然则兄之所以学者无硕师矣是与向之两事者无毫末差矣宋人有得道契者密数其齿曰吾冨可待矣兄之术或者其类是欤兄之不信今使号于天下曰孰爲李睦州友者今欲巳睦州气术者左袒不欲者右袒则凡兄之友皆左袒者则又号曰孰爲李睦州客者今欲已睦州气术者左袒不欲者右袒则凡兄之客皆左袒矣则又以是号于兄之宗族皆左袒矣号姻娅则左袒矣入而号之闺门之内子姓亲昵则子姓亲昵皆左袒矣下之号于臧获仆妾则臧获仆妾皆左袒矣出而号于素爲将率胥吏者则将率胥吏皆左袒矣则又之天下号曰孰爲李睦州雠者今欲巳睦州气术者左袒不欲者右袒则凡兄之雠者皆右袒矣然则利害之源不可知也友者欲乆存其道客者欲乆存其利宗族姻娅欲乆存其戚闺门之内子姓亲昵欲乆存其恩臧获仆妾欲乆存其生将率胥吏欲乆存其势雠欲速去其害兄之爲是术凡今天下欲兄乆存者皆惧而欲兄速去者独喜兄爲而不巳则是背亲而与雠夫皆亲而与雠不及中人者皆知其爲大戾而兄安焉固小子之所懔懔也兄其有意乎卓然自更使雠者失望而慄亲者得欲而抃则愚愿椎肥牛击大豕刲羣羊以爲兄饩穷陇西之麦殚江南之稻以爲兄寿东海之水以爲䶢䤈敖仓之粟以爲酸极五味之适致五藏之安心恬而志逸貌美而身胖醉饱讴歌愉怿诉欢流声誉于无穷垂功烈而不刋不亦旨哉孰与去味以则淡去乐以即愁悴悴焉肤日皱肌日虚守无所师之术尊不可传之书悲所爱而庆所憎徒曰我能坚壁拒境以爲强大是岂所谓强而大也哉无任疑惧之甚谨再拜増广註释音辩唐栁先生集卷之三十二增广註释音辩唐柳先生集增广註释音辩唐柳先生集卷第三十三增广註释音辩唐栁先生集卷之三十三书与杨诲之再说车敦勉用和书足下㓜时未有以异于衆童仆未始知足下及至潭州乃见足下气益和业益专端重而少言私心乃喜知舜之陶器不苦窳爲信然而舜之德可以及土泥而不化其子何哉是又不可信也则足下本有异质而开发之不早耳然开发之要在陶煦然后不失其道则足下亦教谕之至固其进如此也自今者再见足下文益竒艺益工而气质不更于潭州时乃信知其良也中之正不惑于外君子之道也然则显然翘然秉其正以抗于丗丗必爲敌雠何也善人少不善人多故爱足下者少而害足下者多吾固欲其方其中圎其外今爲足下作说车可详观之车之说其有益乎行于丗也足下所持韩生毛颕传来仆甚竒其书恐丗人非之今作数百言知前圣不必罪俳也及贺州所未有者文又三篇此言皆不欲出于丗者足下黙观之藏焉无或传焉吾望之至也今日有北人来示将籍田敕是举数十年之坠典必有大恩泽丈人之冤闻于朝今是举也必复大任丑正者莫敢肆其吻矣甚贺甚贺仆罪大不得与于恩泽然其喜不减之足下者何也喜圣朝举数十年坠典太平之路果辟则吾之眛眛之罪亦将有时而明也方筑愚溪东南爲室耕野田圃堂下以咏至理吾有足乐也足下过今年当侍从北下仆得归溪上设肴酒以俟趋拜足下发南州当先示仆得与猎夫渔老上下水陆择味以给膳羞虽不得乆亦一时之大愿也过是无可道福来辞行急不可留言不尽所发不具某顿首与杨诲之䟽解车义第二书张操来致足下四月十八日书始复去年十一月书言说车之说及亲戚相知之道是二者吾于足下固具焉不疑又何逾歳时而乃克也徒亲戚不过欲其勤读书决科求仕不爲大过如斯巳矣告之而不更则忧忧则思复之复之而又不更则悲悲则怜之何也戚也安有以尧舜孔子所传者而往责焉者哉徒相知则思责以尧舜孔子所传者就其道施于物斯巳矣告之而不更则疑疑则思复之复之而又不更则去之何也外也安有以忧悲且怜之之志而强役焉者哉吾于足下固具是二道虽百复之亦将不巳况一二敢怠于言乎仆之言车也以内可以守外可以行其道今子之说曰柔外刚中子何取于车之䟽耶果爲车柔外刚中则未必不爲弊车果爲人柔外刚中则未必不爲恒人夫刚柔无常位皆冝存乎中有召焉者在外则出应之应之咸冝谓之时中然后得名爲君子必曰外恒柔则遭夹谷武子之台及爲蹇蹇匪躬以革君心之非庄以莅乎人君子其不克欤中恒刚则当下气怡色济济切切哀矜淑问之事君子其卒病欤吾以爲刚柔同体应变若化然后能志乎道也今子之意近是也其号非也内可以守外可以行其道吾以爲至矣而子不欲焉是吾所以惕惕然忧且疑也今将申告子以古圣人之道书之言尧曰允恭克譲言舜曰温恭允塞禹闻善言则拜汤乃改过不恡髙宗曰启乃心沃朕心惟此文王小心翼翼日昊不睱食坐以待旦武王引而下诛纣而代之位其意冝肆而曰予小子不敢荒宁周公践天子之位捉发吐哺孔子曰言忠信行笃敬其弟子言曰夫子温良恭俭譲以得之今吾子曰自度不可能也然则自尧舜以下与子果异类耶乐放弛而愁检局虽圣人与子同圣人能求诸中以厉乎已乆则安乐之矣子则肆之其所以异乎圣者在是决也若果以圣与我异类则自尧舜以下皆冝纵目卬鼻四手八足鳞毛羽鬛飞走变化然后乃可苟不爲是则亦人耳而子举将外之耶若然者圣自圣贤自贤衆人自衆人咸任其意又何以作言语立道理千百年天下传道之是皆无益于丗独遗好事者藻缋文字以矜丗取誉圣人不足重也故曰中人以上可以语上唯上智与下愚不移吾以子近上智今其言曰自度不可能也则子果不能爲中人以上耶吾之忧且疑者以此凡儒者之所取大莫尚孔子孔子七十而纵心彼其纵之也度不踰距而后纵之今子年有几自度果能不踰矩乎而遽乐于纵也传说曰唯狂克念作圣今夫狙猴之处山呌唿跳梁其轻躁狠戾异甚然得而絷之未半日则定坐求食唯人之爲制其或优人得之加鞭箠狎而扰焉跪起趋走咸能爲人所爲者未有一焉狂奔掣顿踣弊自絶故吾信夫狂之爲圣也今子有贤人之资反不肯爲狂之克念者而曰我不能舍子其孰能乎是孟子之所谓不爲也非不能也凡吾之致书爲说车皆圣道也今子曰我不能爲车之说但当则法圣道而内无愧乃可长乆呜唿吾车之说果不爲圣道耶吾以内可以守外可以行其道告子今子曰我不能翦翦拘拘以同丗取荣吾岂教子爲翦翦拘拘者哉子何考吾说车之不详也吾之所云者其道自尧舜禹汤髙宗文王武王周公孔子皆由之而子不谓圣道抑以吾爲与丗同波工爲翦翦拘拘者以是教巳固迷吾文而悬定吾意甚不然也圣人不以人废言吾虽少时与丗同波然未甞翦翦拘拘也又子自言处衆中偪则扰攘欲弃去不敢犹勉强与之居苟能是何以不克爲车之说耶忍汚杂嚣譁尚可恭其体貌逊其言辞何故不可吾之说吾未甞爲佞且伪其旨在于恭寛退让以售圣人之道及乎人如斯而巳矣尧舜之譲禹汤髙宗之戒文王之小心武王之不敢荒宁周公之吐握孔子之六十九未甞纵心彼七八圣人者所爲若是岂恒媿于心乎慢其貌肆其志茫洋而后言偃蹇而后行道人是非不顾齿类人皆心非之曰是礼不足者甚且见骂如是而心反不媿耶圣人之礼譲其且爲伪乎爲佞乎今子又以行险爲车之罪夫车之爲道岂乐行于险耶度不得巳而至乎险期勿败而巳耳夫君子亦然不求险而利也故曰危邦不入乱邦不居国无道其黙足以容不幸而及于危乱期勿祸而巳耳且子以及物行道爲是耶非耶伊尹以生人爲巳任管仲舋浴以伯济天下孔子仁之凡君子爲道舍是冝无以爲大者也今子书数千言皆未及此则学古道爲古辞尨然而措于丗其卒果何爲乎是之不爲而甘罗终军以爲慕弃大而録小贱本而贵末夸丗而钓竒苟求知于后丗以圣人之道爲不若二子仆以爲过矣𬒳丼罗者左右反覆得利弃信使秦背燕之亲已而反与赵合以致危于燕天下是以益知秦无礼不信视函谷关若虎豹之窟罗之徒实使然也子而慕之非夸丗欤彼终军者诞谲险薄不能以道匡汉主好战之志视天下之劳若观蚁之移穴翫而不戚人之死于胡越者赫然千里不能諌而又纵踊之巳则决起奋怒棹强越挟滛夫以媒老妇欲蛊夺人之国智不能㫁而俱死焉是无异卢狗之遇嗾呀呀而走不顾险阻唯嗾者之从何无巳之心也子而慕之非钓竒欤二小子之道吾不欲吾子言之孔子曰是闻也非逹也使二小子及孔子氏曽不得与于琴张叔皮狂者之列是固不冝以爲的也且吾子之要于丗者处耶出耶主上以圣明进有道兴大化枯藁伏匿缧锢之士皆思踊跃洗沐期辅尧舜万一有所不及丈人方用德艺逹于邦家爲大官以立于天下吾子虽欲爲处何可得也则固出而巳矣将岀于丗而仕未二十而任其心吾爲子不取也冯妇好搏虎卒爲善士周处狂横一旦改节皆老而自克今子素善士年又甚少血气未定而忽欲爲阮咸嵇康之所爲守而不化不肯入尧舜之道此甚未可也吾意足下所以云云者恶佞之尤而不恱于恭耳观过而知仁弥见吾子之方其中也其乏者独外之圎耳屈子曰惩于羮者而吹虀吾子其类是欤佞之恶而恭反得罪圣人所贵乎中者能时其时也苟不适其道则肆与佞同山虽髙水虽下其爲险而害也要之不异足下当取吾说车申而复之非爲佞而利于险也明矣吾子恶乎佞而恭且不欲今吾又以圎告子则圎之爲号固子之所冝甚恶方于恭也又将千百焉然吾所谓圎者不如丗之突梯苟冐以矜利乎已者也固若轮焉非特于可进也锐而不滞亦将于可退也安而不挫欲如循环之无穷不欲如转丸之走下也干健而运离丽而行夫岂不以圎克乎而恶之也吾年十七求进士四年乃得举二十四求博学宏词科二年乃得仕其间与恒人爲羣辈数十百人当时志气类足下时遭讪骂诟辱不爲之靣则爲之背积八九年日思摧其形锄其气虽甚自折挫然巳得号爲狂踈人矣及爲蓝田尉留府庭旦暮走谒于太官堂下与卒伍无别居曹则俗吏满前更说买卖啇筭赢缩又二年爲此度不能去益学老子和其光同其尘虽自以爲得然巳得号爲轻薄人矣及爲御史郎官自以登朝廷利害益大愈恐惧思欲不失色于人虽戒砺加切然卒不免爲连累废逐犹以前时遭狂踈轻薄之号旣闻于人爲恭譲未洽故罪至而无所明之到永州七年矣蚤夜惶惶追思咎过往来甚熟讲尧舜孔子之道亦熟益知出于丗者之难自任也今足下未爲仆向所陈者冝乎欲任已之志此与仆少时何异然循吾向所陈者而由之然后知难耳今吾先尽陈者不欲足下如吾更讪辱𬒳称号巳不信于丗而后知慕中道费力而多害故勤勤焉云尔而不巳也子其详之熟之无徒爲烦言徃复幸甚又所言书意有不可者令仆专专爲掩匿覆盖之愼勿与不知者道此又非也凡吾与子往复皆爲言道道固公物非可私而有假令子之言非是则子当自求暴扬之使人皆得刺列卒采其可者以正乎巳然后道可显逹也今乃专欲覆盖掩匿是固自任其志而不求益者之爲也士传言庻人谤于道子产之郷校不毁独何如哉君子之过如日月之蚀又何盖乎是事吾不能奉子之教矣幸悉之足下所爲书言文章极正其辞奥雅后来之驰于是道者吾子且爲蒲捎駃騠何可当也其说韩愈处甚好其他但用庄子国语文字太多反累正气果能遗是则大善矣忧闵废锢悼籍田之罢意思恳恳诚爱我厚者吾自度罪大敢以是爲欣且戚耶但当把锄荷臿决溪泉爲圃以给茹其隟则浚沟池艺树木行歌坐钓望青天白云以此爲适亦足老死无戚戚者时时读书不忘圣人之道巳不能用有我信者则以告之朝廷更宰相来政事益修丈人日夕还北阙吾待子郭南亭上期口言不乆矣至是当尽吾说今因道人行粗道大㫖如此宗元白答贡士沈起书九月某白沈侯足干无恙苍头至得所来问志气盈牍传我以风赋比兴之㫖仆之朴騃专鲁而当惠施钟期之位深自恧也又覧所着文宏博中正冨我以琳琅珪璧之宝甚厚仆之狭陋蚩鄙而膺东阿昭明之任又自惧也乌可取识者欢笑以爲知已羞进越髙视仆所不敢然特枉将命猥承厚贶岂得固拒雅志黙黙而已哉谨以所示布露于闻人罗列乎坐隅使识者动目闻者倾耳几于万一用以爲报也嗟乎仆甞病兴寄之作堙鬰于丗辞有枝叶荡而成风益用慨然间歳兴化里萧氏之庐覩足下咏怀五篇仆乃拊掌惬心吟玩爲娯告之能者诚亦响应今乃有五十篇之赠其数相什其功相百覧者叹息谓余知文此又足下之赐也幸甚幸甚勉懋厥志以取荣盛时若夫古今相変之道质文相生之本髙下丰约之所自长短大小之所出子之言云又何讯焉来使告遽不获申尽輙奉草具以备还答不悉宗元白贺进士王参元失火书得杨八书知足下遇火尖家无余储仆始闻而骇中而疑终乃大喜盖将吊而更以贺也道逺言略犹未能究知其状昔果荡焉泯焉而悉无有乃吾所以尤贺者也足下勤奉养乐朝夕惟恬安无事是望也今乃有焚炀赫烈之虞以震骇左右而脂膏滫之具或以不给吾是以始而骇也凡人之言皆曰盈虚倚伏去来之不可常或将大有爲也乃始厄困震悸于是有水火之孽有羣小之愠劳苦変动而后能光明古之人皆然斯道辽阔诞漫虽圣人不能以是必信是故中而疑也以足下读古人书爲文章善小学其爲多能若是而进不能出群士之上以取显贵者盖无他焉京城人多言足下家有积货士之好廉名者皆畏忌不敢道足下之善独自得之心蓄之衘忍而不出诸口以公道之难明而丗之多嫌也一出口则嗤嗤者以爲得重赂仆自贞元十五年见足下之文章蓄之者盖六七年未甞言是仆私一身而负公道乆矣非特负足下也及爲御史尚书郎自以幸爲天子近臣得奋其舌思以发明足下之郁塞然时称道于行列犹有顾视而窃笑者仆良恨脩巳之不亮素誉之不立而爲丗嫌之所加常与孟几道言而痛之乃今幸爲天火之所涤盪凡衆之疑虑举爲灰埃黔其庐赭其垣以示其无有而足下之才能乃可以显白而不汚其实出矣是祝融回禄之相吾子也则仆与几道十年之相知不若兹火一夕之爲足下誉也宥而彰之使夫蓄于心者咸得开其喙发䇿决科者授子而不慄虽欲如向之蓄缩受侮其可得乎于兹吾有望于子是以终乃大喜也古者列国有灾同位者皆相吊许不吊灾君子恶之今吾之所陈若是有以异乎古故将吊而更以贺也颜曽之养其爲乐也大矣又何阙焉足下前要仆文章古书极不忘候得数十幅乃併往耳呉二十一武陵来言足不爲醉赋及对问大善可寄一本仆近亦好作文与在京城时颇异思与足下辈言之桎梏甚固未可得也因人南来致书访死生不悉宗元白増广註释音辩唐柳先生集卷之三十三增广註释音辩唐柳先生集增广註释音辩唐柳先生集卷第三十四増广註释音辩唐栁先生集卷之三十四书与太学诸生喜诣阙留阳城司业书二十六日集贤殿正字栁宗元敬致尺牍大学诸生足下始朝廷用諌议大夫阳公爲司业诸生陶煦醇懿熈然大洽于兹四祀而巳诏书出爲道州仆时通籍光范门就职书府闻之悒然不喜非特爲诸生戚戚也乃仆亦失其师表而莫有所矜式焉旣而署吏有传致诏草者仆得观之盖主上知阳公甚熟嘉美显宠勤至备厚乃知欲烦阳公宣风裔土覃布美化于黎献也遂寛然少喜如获慰荐于天子休命然而退自感悼幸生明圣不讳之代不能布露所蓄论列大体闻于下执事冀少见採取而还阳公之南也翌日退自书府就车于司马门外闻之于抱关掌管者道诸生爱慕阳公之德教不忍其去顿首西阙下恳悃至愿乞留如故者百数十人辄用抚手喜甚震抃不宁不意古道复形于今仆甞读李元礼嵇叔夜传观其言太学生徒仰阙赴诉者仆谓讫千百年不可覩闻乃今日闻而覩之诚诸生见赐甚盛于戯始仆少时甞有意游太学受师说以植志持身焉当时说者咸曰太学生聚爲朋曹侮老慢贤有堕窳败业而利口食者有崇饰恶言而肆闘讼者有凌傲长上而谇骂有司者其退然自克特殊于衆人者无几耳仆闻之恟骇怛悸良痛其游圣人之门而衆爲是也遂退託郷闾家塾考厉志业过太学之门而不敢跼顾尚何能仰视其学徒者哉今乃奋志厉义出乎千百年之表何闻见之乖刺欤岂说者过也将亦时异人异无向时之桀害者耶其无乃阳公之渐渍导训明效所致乎夫如是服圣人遗教居天子太学可无愧矣于戯阳公有博厚恢弘之德能容善伪来者不拒曩闻有狂惑小生依託门下或乃飞文陈愚丑行无頼而论者以爲言谓阳公过于纳污无人师之道是大不然仲尼吾党狂狷南郭献讥曽参徒七十二人致祸负刍孟轲馆齐从者窃屦彼一圣两贤人継爲大儒然犹不免如之何其拒人也俞扁之门不拒病夫绳墨之侧不拒枉材师儒之席不拒曲士理固然也且阳公之在于朝四方闻风仰而尊之贪冒苟进邪薄之夫庻得少沮其志不遂其恶虽微师尹之位而人实具瞻焉与其宣风一方覃化一州其功之逺近又可量哉诸生之言非独爲巳也于国体实甚冝愿诸生勿得私之想复再上故少佐笔端耳勗此良志俾爲史者有以纪述也努力多贺栁宗元白答韦中立论师道书二十一日宗元白辱书云欲相师仆道不笃业甚浅近环顾其中未见可师者虽甞好言论爲文章甚不自是也不意吾子自京师来蛮夷间乃幸见取仆自卜固无取假令有取亦不敢爲人师爲衆人师且不敢况敢爲吾子师乎孟子称人之患在好爲人师由魏晋氏以下人益不事师今之丗不闻有师有辄譁笑之以爲狂人独韩愈奋不顾流俗犯笑侮收召后学作师说因抗颜而爲师丗果群怪聚骂指目牵引而増与爲言词愈以是得狂名居长安炊不暇熟又挈挈而东如是者数矣屈子赋曰邑犬羣吠吠所怪也仆往闻庸蜀之南恒雨少日日出则犬吠于以爲过言前六七年仆来南二年冬幸大雪踰岭𬒳南越中数州数州之犬皆苍黄吠噬狂走者累日至无雪乃巳然后始信前所闻者今韩愈旣自以爲蜀之日而吾子又欲使吾爲越之雪不以病乎非独见病亦以病吾子然雪与日岂有过哉顾吠者犬耳度今天下不吠者几人而谁敢衒怪于羣目以召閙取怒乎仆自谪过以来益少志虑居南中九年增脚气病渐不喜閙岂可使呶呶者早暮咈吾耳骚吾心则固僵仆烦愦愈不可过矣平居望外遭齿舌不少独欠爲人师耳抑又闻之古者重冠礼将以责成人之道是圣人所尤用心者也数百年来人不复行近有孙昌㣧者独发愤行之旣成礼明日造朝至外廷荐笏言于卿士曰某子冠毕应之者咸怃然京兆尹郑叔则怫然曵笏却立曰何预我耶廷中皆大笑天下不以非郑尹而快孙子何哉独爲所不爲也今之命师者大类此吾子行厚而辞深凡所作皆恢恢然有古人形貌虽仆敢爲师亦何所増加也假而以仆年先吾子闻道着书之日不后诚欲往来言所闻则仆固愿悉陈中所得者吾子茍自择之取某事去某事则可矣若定是非以教吾子仆材不足而又畏前所陈者其爲不敢也决矣吾子前所欲见吾文旣悉以陈之非以耀明于子聊欲以观子气色诚好恶何如也今书来言者皆大过吾子诚非佞誉诬䛕之徒直见爱甚故然耳始吾㓜且少爲文章以辞爲工及长乃知文者以明道是固不苟爲炳炳烺烺务采色夸声音而以爲能也凡吾所陈皆自谓近道而不知道之果近乎逺乎吾子好道而可吾文或者其于道不逺矣故吾每爲文章未甞敢以轻心掉之惧其剽而不留也未甞敢以怠心易之惧其弛而不严也未甞敢以昏气出之惧其昧没而杂也未甞敢以矜气作之惧其偃蹇而骄也抑之欲其奥扬之欲其明踈之欲其通廉之欲其节激而发之欲其清固而存之欲其重此吾所以羽翼夫道也本之书以求其质本之诗以求其恒本之礼以求其冝本之春秋以求其断本之易以求其动此吾所以取道之原也叅之谷梁氏以厉其气参之孟荀以畅其支参之庄老以肆其端参之国语以博其趣参之离骚以致其幽参之太史以着其㓗此吾所以旁推交通而以爲之文也凡若此者果是耶非耶有取乎抑其无取乎吾子幸观焉择焉有余以告焉茍亟来以广是道子不有得焉则我得矣又何以师云尔哉取其实而去其名无招越蜀吠怪而爲外廷所笑则幸矣宗元复白答贡士元公瑾论仕进书二十八日宗元白前时所枉文章讽读累日辱致来简受赐无量然窃观足下所以殷勤其文㫖者岂非深寡和之愤积无徒之叹怀不能巳赴诉于仆乎如仆尚何爲者哉且士之求售于有司或以文进或以行逹者称之不患无成足下之文左冯翊崔公先唱之矣秉笔之徒由是増敬足下之行汝南周颕客又先唱之矣逢掖之列亦以加慕夫如是致隆隆之誉不乆矣又何戚焉古之道上延乎下下倍乎上上下洽通而荐能之功行焉故天子得冝爲天子者荐之于天诸侯得冝爲诸侯者荐之于王大夫得冝爲大夫者荐之于君士得冝爲士者荐之于有司荐于天尧舜是也荐于王周公之徒是也荐于君鲍叔牙子罕子皮是也荐于有司而专其美者则仆未之闻也是诚难矣古犹难之而况今乎独不得与足下偕生中古之间进相援也退相拯也已乃出乎今丗虽王林国韩长孺复生不能爲足下抗手而进以取僇笑矧仆之龌龊者哉若将致仆于奔走先后之地而役使之则勉充雅素不敢告惫呜唿始仆之志学也甚自尊大颇慕古之大有爲者汨没至今自视鈌然知其不盈素望乆矣上之不能交诚明逹德行延孔子之光烛于后来次之未能励材能兴功力致大康于民垂不㓕之声退乃伥伥于下列呫呫于末位偃仰骄矜道人短长不亦冐先圣之诛乎固吾不得巳耳树势使然也谷梁子曰心志旣通而名誉不闻友之过也盖举知扬善圣人不非况足下有文行唱之者有其人矣继其声者吾敢阙焉其余去就之说则足下观时而巳不悉宗元白答严厚舆论师道书二十五日某白冯翊严生足下得生书言爲师之说怪仆所作师友箴与答韦中立书欲变仆不爲师之志而屈巳爲弟子凡仆所爲二文其卒果不异仆之所避者名也所忧者其实也实不可一日忘仆聊歌以爲箴行且求中以益巳慄慄不敢暇又不敢自谓有可师乎人者耳若乃名者方爲薄丗笑骂仆脆怯尤不足当也内不足爲外不足当衆口虽恳恳见迫其若吾子何实之要二文中皆是也吾子其详读之仆见解不出此吾子所云仲尼之说岂易耶仲尼可学不可爲也学之至斯则仲尼矣未至而欲行仲尼之事若宋襄公好霸而败国卒中矢而死仲尼岂易言耶马融郑玄者二子独章句师耳今丗固不少章句师仆幸非其人吾子欲之其有乐而望吾子者矣言道讲古穷文辞以爲师则固吾属事仆才能勇敢不如韩退之故又不爲人师人之所见有同异吾子无以韩责我若曰仆拒千百人又非也仆之所拒拒爲师弟子名而不取当其礼者也若言道讲古穷文辞有来问我者吾岂甞瞋目闭口邪敬叔吾所信爱今不得见其人又不敢废其言吾子文甚畅逺恢恢乎其辟大路将疾驰也攻其车肥其马长其筴调其六辔中道之行大都舍是又奚师欤亟谋于知道者而考诸古师不乏矣幸而亟来终日与吾子言不敢倦不敢爱不敢肆苟去其名全其实以其余易其不足亦可交以爲师矣如此无丗俗累而有益乎已古今未有好道而避是者宗元白报袁君陈秀才避师名秀才足下仆避师名乆矣往在京师后学之士到仆门日或数十人仆不敢虚其来意有长必出之有不至必惎之其教也虽若是当时无师弟子之说其所不乐爲者非以师爲非弟子爲罪也有两事故不能自视以爲不足爲一也丗乆无师弟子决爲之且见非且见罪惧而不爲二也其大说具答韦中立书今以往可观之秀才貌甚坚辞甚强仆自始觌固竒秀才及见两文愈益竒虽在京都日数十人到门者谁出秀才右耶前巳毕秀才可爲成人仆之心固虚矣又何鲲鹏互郷于尺牍哉秋风益髙暑气益衰可偶居卒谈秀才时见咨仆有诸内者不敢爱惜大都文以行爲本在先诚其中其外者当先读六经次论语孟轲书皆经言左氏国语庄周屈原之辞稍采取之谷梁子太史公甚峻㓗可以出入余书俟文成异日讨也其归在不出孔子此其古人贤士所懔懔者求孔子之道不于异书秀才志于道愼勿怪勿杂勿务速显道苟成则勃然尔乆则蔚然尔源而流者歳旱不涸蓄谷者不病凶年蓄珠玉者不虞殍死矣然则成而乆者其术可见虽孔子在爲秀才计未必过此不具宗元白答韦珩示韩愈相推以文墨事书足下所封示退之书云欲推避仆以文墨事且以励足下若退之之才过仆数人尚不冝推避于仆非其实可知固相假借爲之词耳退之所敬者司马迁扬雄迁于退之固相上下若雄者如太玄法言及四愁赋退之独未作耳决作之加恢竒至他文过扬雄逺甚雄文遣言措意颇短局滞澁不若退之猖狂恣睢肆意有所作若然者使雄来尚不冝推避而况仆耶彼好奖人善以爲不屈巳善不可奖故慊慊云尔也足下幸勿信之且足下志气髙好读南北史书通国朝事穿穴古今后来无能和而仆稚騃卒无所爲但赼趄文墨笔砚浅事今退之不以吾子励仆而反以仆励吾子愈非所冝然卒篇欲足下自挫抑合当丗事以固当虽仆亦知无出此吾子年甚少知巳者如麻不患不显患道不立耳此仆以自励亦以佐退之励足下不宣宗元顿首再拜答贡士廖有方论文书三日宗元白得秀才书知欲仆爲序然吾爲文非苟然易也于秀才则吾不敢爱吾在京都时好以文宠后辈由吾文知名者亦爲不少焉自遭逐禁锢益爲轻薄小儿譁嚣群朋増饰无状当途人率谓仆垢汚重厚举将去而逺之今不自料而序秀才秀才无乃未得向时之益而受后事之累吾是以惧㓗然盛服而与负涂者处而又何頼焉然观秀才勤恳意甚乆逺不爲湏刻私利欲以就文雅则吾曷敢以让当爲秀才言之然而无显出于仐之丗视不爲流俗所扇动者乃以示之旣无以累秀才亦不増仆之诟骂也计无冝于此若果能是则吾之荒言出矣宗元白答贡士䔥纂求爲师书十二日宗元白始者负戴经籍退迹草庐块守䝉陋坐自拥塞不意足下曲见记忆逺辱书讯贶以髙文开其知思而又超仆以宗师之位贷仆以丘山之号流汗伏地不知逃匿幸过厚也前时获足下灌钟城铭窃用唱导于闻人仆常赧然羞其僣踰今覧足下尺牍殷勤备厚似欲仆賛誉者此固所愿也详视所贶旷然以喜是何㫖趣之博大词采之蔚然乎鼓行于秀造之列此其戈矛矣举以见投爲赐甚大俯用讨度不自谓冝顾视何德而克堪哉且又教以耘其芜秽甚非所冝仆不敢闻也其他唯命宗元白报崔黯秀才书崔生足下辱书及文章辞意良髙所向慕不凡近诚有意乎圣人之言然圣人之言期以明道学者务求诸道而遗其辞辞之传于丗者必由于书道假辞而明辞假书而传要之之道而巳耳道之及及乎物而巳耳斯取道之内者也今丗因贵辞而矜书粉泽以爲工遒蜜以爲能不亦外乎吾子之所言道匪辞而书其所望于仆亦匪辞而书是不亦去及物之道愈以逺乎仆甞学圣人之道身虽穷志求之不己庻几可以语于古恨与吾子不同州部闭口无所发明观吾子文章自秀士可通圣人之说今吾子求于道也外而望于予也愈外是其可惜欤吾且不言是负吾子数千里不弃朽废者之意故复云尔也凡人好辞工书者皆病癖也吾不幸蚤得二病学道以来日思砭鍼攻熨卒不能去纒结心腑牢甚愿斯须忘之而不克窃甞自毒今吾子乃始钦钦思易吾病不亦惑乎斯固有潜块积瘕中子之内藏恬而不悟可怜哉其卒与我何异均之二病书字益下而子之意又益下则子之病又益笃甚矣子癖于伎也吾甞见病心腹人有思㗖土炭嗜酸咸者不得则大戚其亲爱之者不忍其戚因探而与之观吾子之意亦巳戚矣吾虽未得亲爱吾子然亦重来意之勤有不忍矣诚欲分吾土炭酸咸吾不敢爱但逺言其证不可也俟靣乃悉陈吾状未相见且试求良医爲方巳之苟能巳大善则及物之道专而易通若积结旣定医无所能巳幸期相见时吾决分子其㗖嗜者不具宗元白答吴秀才谢示新文书某白向得秀才书及文章类前时所辱逺甚多贺多贺秀才志爲文章又在族父处蚤夜孜孜何畏不日日新又日新也虽间不奉对苟文益日新则若亟见矣夫观文章冝若悬衡然増之铢两则俯反是则仰无可私者秀才诚欲令吾俯乎则莫若増重其文今观秀才所増益者不啻铢两吾固㐲膺而俯矣愈重则吾俯兹甚秀才其懋焉苟増而不巳则吾首惧至地耳又何闻疎之患乎还荅不悉宗元白复杜温夫书二十五日宗元白两月来三辱生书书皆逾千言意者相望仆以不对答引誉者然仆诚过也而生与吾文又十卷噫亦多矣文多而书频吾不对答而引誉冝可自反而来徴不肯相见亟拜亟问其得终无辞乎凡生十卷之文吾巳略观之矣吾性騃滞多所去甚谕安敢悬断是且非耶书吾必曰周孔安可当也语人必于其伦生以直躬见冝无所䛕道而不幸乃曰周孔吾岂得无骇怪且疑生悖乱浮诞无所取幅尺以故愈不对答来栁州见一刺史即周孔之今而去我道连而谒于潮之二邦又得二周孔去之京师京师显人爲文词立声名以千数又冝得周孔千百何吾生胷中扰扰焉多周孔哉吾虽少爲文不能自雕斵引笔行墨快意累累意尽便止亦何所师法立言状物未甞求过人亦不能明辨生之才致但见生周助字不当律令唯以此奉荅所谓乎欤耶哉夫者疑辞也矣耳焉也者决辞也今生则一之宜考前闻人所使用与吾言类且异愼思之则一益也庚桑子言藿蠋鹄卵者吾取焉道连而谒于潮其卒可化乎然丗之求知音者一遇其人或爲十数文即务徃京师急日月犯风雨走谒门户以冀苟得今生年非甚少而自荆来栁自栁将道连而谒于潮途逺而深矣则其志果有异乎又状貌嶷然类丈夫视端形直心无岐径其质气诚可也独要谨充之尔谨充之则非吾独能生勿怨亟之二邦以取法时思吾言非固拒生者孟子曰余不屑之敎诲也者是亦教诲而巳矣宗元白上门下李夷简相公书日月使持节栁州诸军事守栁州刺史栁宗元谨献书于相公合下宗元闻有行三涂之艰而坠千仞之下者仰望于道号以求出过之者日千百人皆去而不顾就令哀而顾之者不过攀木俯首深矉太息良乆而去耳其卒无可奈何然其人犹望而不止也俄而有若乌获者持长绠千㝷徐而过焉其力足爲也其器足施也号之而不顾顾而曰不能力则其人知必死于大壑矣何也是时不可遇而幸遇焉而又不逮乎已然后知命之穷势之极其卒唿愤自毙不复望于上矣宗元曩者齿少心锐径行髙歩不知道之艰以䧟乎大阨穷踬殒坠废爲孤囚日号而望者十四年矣其不顾而去与顾而深矉者俱不乏焉然犹仰首伸吭张目而视曰庶几乎其有异俗之心非常之力当路而垂仁者耶今合下以仁义正直入居相位宗元实窃拊心自庆以爲获其所望故敢致其词以声其哀若又舍而不顾则知沉埋踣毙无复振矣伏惟动心焉宗元得罪之由致谤之自以合下之明其知之乆矣繁言蔓词秪益爲黩伏惟念坠者之至穷钖乌获之余力舒干㝷之绠垂千仞之艰致其不可遇之遇以卒成其幸庶号而望者得毕其诚无使唿愤自毙没有余恨则士之死于门下者宜无先焉生之通塞决在此举无任战污陨越之至不宣宗元惶恐再拜増广註释音辩唐柳先生集卷之三十四增广註释音辩唐柳先生集增广註释音辩唐柳先生集卷第三十五増广註释音辩唐柳先生集卷之三十五启上广州赵宗儒尚书启某启某天罚深重余息苟存沉窜竢罪朝不图夕伏谒无路不任荒恋之诚伏念宗元𥘉授御史之日尚书与杜司空先赐临顾光耀里闾下情至今尚増惶惕顷以党与进退投窜零陵囚系所迫不得归奉松槚哀荒穷毒人理所极亲故遗忘况于他人朝夕之急饘粥难継宗祀所重不敢死亡偷视累息巳逾数月伏以尚书德量弘纳义风逺扬收抚之恩始于枯朽敢以余喘上累深仁伏惟侧然见哀使得存济慺慺荒恳叩颡南望窃以动心于无情之地施恵于不报之人古烈尚难况在今日而率然干冐决不自疑者盖以闻风之日乆向德之诚至振髙义于流俗之外合大度于古人之中独有望于合下而巳非敢以㝷常祈向之礼当大贤匍匐之仁夙夜忖度果于自卜方在困辱不敢多言伏𥿄惶恐不胜战谨启上西川武元衡相公谢抚问启某启某愚陋狂简不知周防失于夷途䧟在大罪伏匿岭下于今七年追念往愆寒心飞魄幸䝉在宥得自循省岂敢彻闻于廊庙之上见志于樽爼之际以求心于万一者哉相公以含弘光大之德广慱渊泉之量不遗垢汚先赐荣示奉读流涕以惧以悲屏营舞跃不敢宁处是将收孟明于三败责曹沬于一举俾折胁膑脚之伦得自拂饰以期效命于鞭䇿之下此诚大君子并容广覧弃瑕録用之道也自顾孱钝无以克堪祗受大赐岂任负戴精诚之至烔然如日拜伏无路不胜惶惕轻冐威重战汗交深谢襄阳李夷简尚书抚问启某启当州贠外司马李㓜清传示尚书委曲特赐记忆过蒙存问捧读喜惧浪然涕流庆幸之深出自望外伏惟尚书鹗立朝端风行天下入统邦宪出分主忧控此上游式是南服凡海内奔走之士思欲修容于辕门之外蹑履于油幢之前譬之渉蓬瀛登崑䦘不可得而进也某负罪沦伏声销迹灭固丗俗之所弃亲友之所遗敢希大贤曲见存念是以展转欷歔昼咏宵兴愿爲厮役以报恩遇瞻仰仰霄汉邈焉无由网罗未解纵羽翼而何施囊槛方坚虽虎豹其焉往不任踊跃恳恋之至谨奉启起居轻黩威严倍増战越贺赵江陵宗儒辟符载启某启伏闻以武都符载爲记室天下立志之士杂然相顾継以叹息知爲善者得其归向流言者有所间执直道之所行义风之所扬堂堂焉实在荆山之南矣幸甚幸甚夫以符君之艺术志气爲时闻人才位未㑹盘桓固乆中间因縁䧟在危邦与时偃仰不废其道而爲见忌嫉者横致唇吻房给事以髙节特立明之于朝王吏部以清议自任辨之于外然犹小人浮议困在交㦸凡诸侯之欲得符君者城聮壤接而惑于腾沸环视相让莫敢先举及受署之日则皆开口垂臂帐望悼悔譬之求珠于海而径寸先得则衆皆快然罢去知竒寳之有所归也呜唿巧言难明下流多谤自非大君子出丗之气则何望焉瞻望清风若在天外无任感激欣跃之至轻渎陈贺不胜战越不宣与邕州李域中丞论陆卓启某启伏以至公之道施恩而不求报奖善而不爲功所以振宣幽光激励頽俗诚大君子所蓄积也窃见故招讨判官试右卫胄曹参军陆卓生禀清操长于吏理累仕所至必有休声再举府曹绩用茂着湏以狂贼李元庆刼取留后擅树兇徒搆灾扇祸期在旦夕一夫见刃莫爲已用而卓以此时特立不惧终前强暴以宁师人旣而不幸婴疾物故不获一日趋事以受其职有功未报有善未録伏承合下言论之余每所嗟异优给家属恩礼特殊行道之人皆所钦伏傥録其事迹奏一赠官使怀愤之魂知感恩于地下秉志羸顿不知所赴傥非至仁厚徳深加悯恤则流散转死期在须臾某幸𬒳缧囚乆沐恩造至于骨肉又荷哀矜循念始终感惧无地谨勒祗承人沉澹奉启陈谢下情轻渎上湖南李中丞启某启某甞读列子书有言于郑子阳者曰列御寇盖有道之士也居君之地而穷若不好士使之然乎子阳于是以君命输粟于列子列子不受固常髙其志又读孟子书言诸侯之于士曰使之穷于吾地则赒之赒之亦可受也又怪孟子以希圣之才命代而出不卓然自异以㓗白其德取食于诸侯不以爲非断而言之则列子独任之士唯已一毛之爲忧故遁以自免孟子兼济之士唯利万物之爲谋故当而不辞今宗元处则无列子之道出则无孟子之谋穷则去让而自求至则捧受而无慙斯固爲贪凌苟冐人矣董生曰明明求财利唯恐困乏者庻人之事也是皆诟耻之大者而无所避之何也以爲士则黜辱爲农则斥逺无伎不可以爲工无赀不可以爲商抱大罪处穷徼以当恶歳而无廪食又不自列于合下则非所以待君子之意也伏惟覧子阳孟子之说以垂德惠无使惶惶然控于他邦重爲董生所笑则缧囚之幸大矣上桂州李中丞荐卢遵启凡士之当显宠贵剧则其受赐于人也无德心焉何也彼将曰吾势能得之是其所出者大而其报也必细居穷厄困辱则感槩捧戴万万有加焉是其所出者小而其报也必巨审矣故凡明智之君子务其巨以遗其细则功业光乎当时声名流乎无穷其所以激之于中者异也若宗元者可谓穷厄困辱者矣丗皆背去顦顇矌野独頼大君子以明智垂仁问讯如平生光燿囚锢若𬒳文绣呜唿丗之知止足者鲜矣旣受厚遇则又有不已之求以黩合下之严威然而亦欲出其感槩捧戴而效其巨者伏惟合下留意裁择幸甚幸甚伏以外族积德儒厚以爲家风周齐之间兄弟三人咸爲帝者师孝仁之誉髙于他门伯舅叔仲咸以孝德通于鬼神爲文士所纪述相国彭城公甞号于天下名其孝以求其类则其后咸宜硕大光宠以充神明之心今乃彫䘮沦落莫有逹者岂与善之道无可取耶独内弟卢遵其行类诸父静专温雅好礼而信饰以文墨逹于政事今所以闻于合下者无怍于心无愧于色焉以宗元弃逐枯藁故不求逺仕务显名而又难乎其进也窃髙合下之举贤容衆故愿委心焉则施泽于遵过于厚赐小人也逺矣以今日之形势而不废其言使遵也有籍名于天官获禄食以奉养用成其志一举而有知恩之士二焉可不谓务其巨者乎伏惟试详择焉言而无实罪其敢逃进退恐惧不知所裁不宣谨启増广註释音辨唐栁先生集卷之三十五增广註释音辩唐柳先生集增广註释音辩唐柳先生集卷第三十六増广註释音辩唐柳先生集卷之三十六启上权德舆𥙷阙温卷启𥙷阙执事宗元闻之重逺轻迩贱视贵听所由古矣切以宗元㓜不知耻少又躁进拜揖长者自干㓜年是以簉俊造之末迹厠牒计之下列贾艺求售无善价载文笔而都儒林者匪亲乃旧率皆携抚相示谈笑见眤喔咿逡廵爲逹者嗤无乃覩其朴者鄙其成狎其㓜者薄其长耶将行不拔异操不砥砺学不该广文不炳燿实可鄙而薄耶今鸳鹭充朝而独干执事者特以顾下念旧收接儒素异乎他人耳敢问厥由庻几告之俾识去就幸甚幸甚仐将慷慨激昂奋攘布衣纵谈作者之筵曳𥚑名卿之门抵掌峩弁厚自润泽进越无恧污逹者之视听狂狷愚妄固不可爲也复欲俛黙惕息叠足榻翼拜祈公侯之阍跪邀贤逹之车竦魂慄股兢恪危惧荣者倦之弥忿厥心又不可爲也若愼守其常确执厥中固其所矣则又色平气柔言讷性鲁无特逹之节无推择之行琐琐碌碌一孺子耳孰谓其可进孰谓其可退抑又闻之不鼓踊无以超泥涂不曲促无以由险艰不守常无以处明分不执中无以趍夷轨今则鼓踊乎曲促乎守其常而执厥中乎浩不知其冝矣进退无倚宵不遑寐乃访于故人而咨度之其人曰𥙷阙权君着名踰纪行爲人髙言爲人信力学掞文时侪称雄子亟拜之足以发扬对曰衷燕石而履玄圃带鱼目而游涨海秪取诮耳曷予𥙷乎其人曰迹之勤者情必生焉心之恭者情必报焉况子之文不甚鄙薄者乎茍或勤以奉之恭以下之则必勗励尔行煇燿尔能言爲建瓴晨发夕𬒳声驰而响溢风振而草靡可使尺泽之鲵奋鳞而纵海密网之鸟举羽而翔霄子之一名何足就矣庶爲终身之遇乎曷不举驰声之资挈成名之基授之权君然后退行守常执中之道斯可也愚不敏以爲信然是以有前日之拜又以爲色取象恭大贤所饫朝造夕谒大贤所倦性颇踈野窃又不能是以有今兹之问仰惟覧其鄙心而去就之㓗诚斋虑不胜至愿谨再拜上大理崔大卿应制举启古之知巳者不待来求而后施德举能而巳其受德者不待成身而后拜赐感知而巳故不叩而享不介而合则其举必至而其感亦甚斯道遁去辽阔千祀何爲乎今之丗哉若宗元者智不能经大务断大事非有恢杰之才学不能探奥义穷章句爲腐烂之儒虽或寘力于文学勤勤恳恳于歳时然而未能极圣人之规矩恢作者之闻见劳费翰墨徒尔拖逢掖曵大带游于朋齿且有愧色岂有能乎哉合下何见待之厚也始者自谓抱无用之文戴不肖之容虽振身泥尘仰晞云霄何由而能哉遂用収视内顾頫首絶望丼以没没也今者果不自意他日琐琐之着述幸得流于袵席接在视听合下乃谓可以蹈逺大之途及制作之门决然而不疑介然而独德是何収採之特逹而顾念之勤备乎且合下知其爲人何如哉其皃之美陋质之细大心之贤不肖合下固未知也而一遇文字志在济拔斯盖古之知已者巳故曰古之知已者不待来求而后施德者也然则亟来而求者诚下科也宗元向以应博斈宏词之举㑹合下辱临考第司其升降当此之时意谓运合事并适丁厥时其私心日以自负也无何合下以鲲鳞之势不容尺泽悠尔而自放廓然而髙迈其不我知者遂排逐而委之委之诚当也使古之知已犹在岂若是求多乎哉夫仕进之路昔者窃闻于师矣太上有专逹之能乗时得君不由乎表着之列而取将相行其政焉其次有文行之美积能累荣不由乎举甲乙歴科第登乎表着之列显其名焉又其次则曰吾未甞举甲乙也未甞歴科第也彼朝廷之位吾何修而可以登之乎必求举是科也然后得而登之其下不能知其利又不能务其往则曰举天下而好之吾何爲独不然由是观之有爱锥刀者以举是科爲恱者也有争㝷常者以登乎朝廷爲恱者也有慕权贵之位者以将相爲恱者也有乐行其政者以理天下爲恱者也然则举甲乙歴科第固爲末而巳矣得之不加荣䘮之不加忧苟成其名于逺大者何𥙷焉然而至于感知之道则细大一矣成败亦一矣故曰其受德者不待成身而后拜赐然则幸成其身者固末节也盖不知来求之下者不足以収特逹之士而不知成身之末者不足以承贤逹之遇审矣伏以合下徳足以仪丗才足以辅圣文足以当宗师之位学足以冠儒术之首诚爲贤逹之表也顾视下辈岂容易而収哉而宗元朴野昧劣进不知退不可以言乎德不能植志于义而必以文字求逹不可以言乎才秉翰执简败北而归不可以言乎文登埸应对刺缪经旨不可以言乎学固非特逹之器也忖省陋质岂容易而承之哉叨冐大遇秽累髙鍳喜惧交争不克寕居窃感荀罃如实出已之德敢希豫譲国士遇我之报伏候门屏敢俟招纳谨奉启以代投刺之礼伏惟以知已之道终抚荐焉不宣宗元谨启上裴晋公度献唐雅诗启宗元启伏以周汉二宣中兴之业歌于大雅载在史官然而申甫作辅方召专淮夷之功魏邴谋謩辛赵致罕羌之绩文武所注中外莫同伏惟相公天授皇家圣贤克合谋叶德一以致太平入有申甫魏邴之勤出兼方召辛赵之事东取淮右北服恒阳略不代出功无与譲故天下文士皆愿秉笔牍勤思虑以賛述洪烈阐扬大勲宗元虽败辱斥逐守在蛮裔犹欲振发枯藁决䟽潢污罄效蚩鄙少佐豪髪谨撰平淮夷雅二篇恐惧不敢进献私愿彻声闻于下执事庻宥罪戾以明其心出位僣言惶戦交积无任踊跃屏营之至不宣宗元谨启上襄阳李仆射愬献唐雅诗启宗元启昔周宣中兴得贤臣召虎师出江汉以平淮夷故其诗曰江汉之浒王命召虎其卒章曰于周受命自召祖命以明虎者召公之孙克承其先也今天子中兴而得合下亦出江汉以平淮夷克承于先西平王其事正类然而未有嗣大雅之说以布天下以施后代岂圣唐之文雅独后于周室哉宗元身虽䧟败而其论着往往不爲丗屈意者殆不可自薄自匿以坠斯时苟有辅万分之一虽死无憾谨撰平淮夷雅二篇斋沐上献诚丑言淫声不足以当金石庻継代洪烈稗官里人得採而歌之不胜愤踊之至轻渎威重戦越交深谨启上杨州李吉甫相公献所着文启宗元启始合下爲尚书郎荐宠下辈士之显于门闼者以十数而某尚㓜不得与于斯役及合下遭䜛妬在外十余年又不得效薄伎于前以希一字之襃贬公道之行也合下乃始爲賛书训辞擅文雅于朝以宗天下而某又以此时去表着之位受放逐之罚荐仍囚锢视日请命进退违背思欲一日伏在门下而不可得常恐抱斯志以没卒无以知于门下冥冥长怀魂魄幽愤故敢及其能言贡书编文冒昧严威以毕其志伏惟观覧焉幸甚幸甚合下相天子致太平用之郊报则天神降地祗出用之经邦则百货殖万物成用之文教则经术兴行用之武事则暴乱翦灭依倚而冒荣者尽去幽隐而怀道者毕出然后中分主忧以临东诸侯而天下无患盛德大业光明如此而又有周公接下之道斯宗元所以废锢濵死而犹欲致其志焉合下倘以一言而扬举之则毕命荒裔独此生伏以淮海剧九天之遥潇湘叅百越之俗倾心积念长悬星汉之上流形委骨永沦魑魅之群何以报恩唯当结草无任喜惧感恋之至上江陵赵相公寄所着文启宗元启宗元往者甞侍坐于崔比部闻其言曰今之爲文莫有居赵司勲右者自是恒欲饰其所论着荐之合下病其未就将进且退者殆十数焉幸以废逐伏匿获伸其业类于向者若有可观然又以罪恶显大甘死荒野不能出其固陋以求知于合下则固昧昧徒生于世矣谨献杂文十首倘还以数字定其是非使得存于丗则虽生与蛮夷居魂与魑魅游所不辞也轻渎威重伏増惶灼谨启上严东川寄劒门铭启宗元伏惟仆射以仁厚蓄生人以勇义平国难而劒门用兵之事最爲天下唱首取其险固爲我要冲王师得以由其门而入仿佯布濩遂无留滞是合下之勲力冝着于万祀而不巳也宗元负罪俟命晷刻观望道里深逺不得悉闻当时之威声然而窃以累受顾念踊跃盛德恐没身炎瘴卒无以少报于合下是以昼夜恟恟不克自寕今身虽败弃庻几其文犹或传于丗又焉知非因合下之功烈所以爲不朽之一端也敢黙黙而已乎谨撰劒门铭一首惶恐献上诚无以称宏大之略亦足以发平生之心不胜惭惧戦越之至上江陵严司空献所着文启宗元启伏念往歳司空由尚书郎出贰太原宗元获于天长専用候谒㐲蒙叙以丗旧许造门䦨自后司空累膺宠荣位极公辅宗元得罪朝列窜身湘南霄汉益髙泥尘永弃瞻仰辽絶陈露无由司空统临旧荆控制南服道路非逺德化所覃是敢奋起幽沦仰希光耀伏惟悯怜孤贱特肆抚存则缧绁之辱有望蠲除鸣吠之能犹希效用谨献杂文七首伏惟以一字定其褒贬终身之幸无以加焉上渎威严伏増戦越上岭南郑相公所着文启宗元启伏见与当州韦使君书猥赐存问惊忤悼惧交动于中循念竟日若无容措幸甚幸甚宗元素乏智能复阙周慎一自得罪八年于今兢愧弔影追咎旣往自以终身沈废无迹自明不意相国垂愍特记名姓守穾奥者忽仰晞于白日负泥涂者遂自濯于清源快心畅目不知所喻㐲以圣人之道与其进也不保其往故敢藻饰文字洗涤心神致之门下祗俟严命伏惟收抚奖励以成其终谨献杂文三十六首冒昧上渎无任踊跃惶恐之至上李中丞所着文启宗元启宗元无异能独好爲文章始用此以进终用此以退今者畏罪悔咎伏匿惴慄犹未能去之时时举首长吟哀歌舒泄幽郁因取笔以书纫韦而编略成数卷伏念合下以文章昇大僚统方隅而宗元幸縁罪辜得与编人齿于部内不以此时露其所爲以希大君子顾视则爲陋劣而自弃也敢饰近文及在京师官命所草者凡三卷合四十三卷不敢繁故也倘或以爲有可采者当缮録其余以増凡席之汚去就鄙野伏用兢惶谨启上裴行立中丞撰訾家洲记启右伏奉处分令撰訾家洲亭记伏以境之殊尤者必待才之絶妙以极其词今是亭之胜甲于天下而猥顾鄙陋使爲之记伏受严命不敢固让退自揣度惕然污流累奉游宴切观物象渉旬摸拟不得万一窃伏详忖进退若坠乆稽篆刻则有违慢之辜速课空薄又见踈芜之累愆期废事尤所戦慄谨修撰讫上献退自跼蹐不知所裁无任陨越惶恐之至上河阳乌尚书重胤欲献文启宗元启伏以尚书以硕德伟才代着勲烈两河定乱三城建功鼎彛竹帛未足云纪进临汝上控制东方隐然长城朝野倚頼宗元虽屏弃遐壤而饱闻德声所恨不获亲执鞭弭以备戎伍夙夜踊跃不克寕居伏以威稜所加狂狡巳震莫大之绩重复増崇小子乆以文字进身甞好古人事业专当具笔札拂缣缃賛扬大功垂之不朽赡望霄汉恋慕交深冐渎威严伏増戦越増广註释音辩唐栁先生集卷之三十六增广註释音辩唐柳先生集增广註释音辩唐柳先生集卷第三十七増广註释音辩唐栁先生集卷之三十七表礼部爲百官上尊号表臣某言伏以圣王之纂承天位也臣子必竭恳诚献尊号安敢爲佞礼在其中一则以告天地神祗二则以奉宗庙社稷三则以安华夏蛮貊巍巍大称其可废乎臣等诚懽诚望顿首顿首㐲惟皇帝陛下叶周文之孝德齐大禹之约身弘帝尧之法天过殷汤之解网未逾周月四海将致于时雍俯及元正率土更欣于再造然神人之愿亿兆之情有所不安率谓未尽善者以爲帝徳广运而尊号犹阙郊庙备礼而祝嘏无辞凡百兢怀华夷属望臣谨按昔皐陶之颂舜尹尹之颂汤皆臣子至公靣扬君父以敷于当代以播于无穷夫岂饰哉率由亊实帝王尊号盖渐于此皇家光𬒳四表祖宗列文时当太和尊号表徳耳目所接简牍斯存稽之于前典则如彼考之于圣朝又如此今龟筮习吉元正戒期当品物惟新之时乃皇王大礼之日陛下郊天地飨宗祧隂阳恊和动植交畅不建至尊之称恐违列圣之心所以臣等冐死陈闻请上徽号㐲惟陛下小谦让之节安延企之情特诏名儒礼官百寮庻尹详明故实议崇圣德则人望允厌神心获安山川效灵光賛无疆之寿祝史陈言永彰不朽之功臣等䝉囯宠荣备位班列无任恳望之至第二表臣某等言臣等再陈丹恳请献鸿名天心未从陨越无措臣某诚惶诚恐顿首顿首谨按尧曰咨尔舜舜曰格尔禹汤曰吾自甚武自号曰武王则尧舜禹汤皆当时王者之号也考皇帝之故实徴往圣之宪章允恊礼经焕乎图牒伏惟皇帝陛下允恭克譲约巳谦尊参天两地之功爲而不有安上理人之徳置而不论至心王言非群下所仰望也然臣等伏以爲尊号者所以类上帝飨祖宗万人所称百蛮所仰表圣徳于率土播天声于无疆臣下请之之谓礼帝王承之之谓孝孝大于譲礼先于谦百王不刋之典安可得而废也臣等又以春秋本于五始元者一歳之首春者四时之首王者受命之首正月者政教之首郊天大礼者立极之首今天地交㤗俯临元辰正始之美正当其运陛下确违群愿固守谦冲此臣等所以兢惕失图恛惶无措上冐严宪敢逃厚责㐲乞俯垂天听察纳微诚诏礼官议臣所请揆日推礼虔奉鸿休尽敬于此犹恐天光未照三献无徴彷徨阙庭伏待斧锧无任耸望之至清幸遂于千年尘壤均微山唿愿同于万歳无任庆贺屏营之至爲京兆府请复尊号表三首臣某言某月日诸县耆老某等若干人诣臣陈状辞意迫切以陛下尊号未复请诣阙上表者人心巳鬰安可乆违天意实勤谅难固拒抚状感恱深契微诚臣某诚恳诚迫顿首顿首伏惟皇帝陛下圣神之功贯于天地文武之道超乎古今盛德愈大而谦光益深玄化巳成而徽号未复遂使神祗觖望人庻怨思沐浴鸿泽者敢怀晷刻之安捧戴皇恩者不知寝食之适负愧怀愤万方一心日日以冀遂淹星歳况今地不爱宝致百谷之丰穣天惟降衷呈衆瑞而繁委汚莱瘠卤之地混成大田草木虫兽之微化爲神贶万灵垂鍳昭然甚明此而不从臣所大惑矧又兵戎永戢夷狄咸怀昭然长春乐以终日是以耆老等深感圣育踊跃不寕上奉天恩跼踳知惧顿颡阙下愿复鸿名不谋而同无期而至此皆上玄幽賛以诱其衷列圣垂灵以悟其意臣以爲陛下当敬于斯㫖不可忽也臣又伏以陛下赏功与能㪯贤出滞小言不废片善是褒岂可使臣子之効虽微而必旌君父之德尽美而无称凡在覆载不胜恳倒恐惧之至谨封耆老等状奉表昧死陈请以闻谨言第二表第三表臣某言臣伏以耆老等并发丹诚将贯白日请复徽号以光圣謩臣以其恳欵自中不可禁止遂抗表陈请备述微诚伏奉墨诏批荅未蒙允许者衆心尚阻天意未从恳迫逾深兢惶无措臣某伏惟皇帝陛下道大益谦化成弥损虽江海善下每应朝宗之心而日月居髙乆称照临之位况复上承天命下覩人诚若然辞之理有不可伏以陛下功参造化政体干坤万邦宅心百灵效职此圣之至也明并两曜信如四时先天不违穷神知化此神之极也道德纯𬒳礼乐兴行宸翰动于三光睿藻穷于六义此文之备也五兵不试七德咸宣殊方者知归负固者率服此武之成也黄龙皓兔丼露庆云神禾嘉瓜祥莲瑞木万物畅遂百糓茂滋此天之至灵也黎老班白伏守阙庭鳏婺矛牙童㓜謡歌道路此人之至诚也有其德而无其号拒乎天而违乎人虽陛下谦让之至美抑非臣心之所安也伏以贱志难明微诚莫逹戴天弥惧履地益惭不任恳迫屏营之至伏愿早建大号以称天人之心谨再奉表昧死陈请以闻爲耆老等请复尊号表二首京兆府长安县耆老臣某等言臣伏以陛下尊号未复一十九年盛德弥光大化益𬒳加以休徴咸集福应具臻至于今歳纷纶尤盛风雨必顺生长以时五稼尽登万方皆稔神意人事正在于斯天不可违时不可弃臣等诚恳诚迫顿首顿首臣闻恩深必报德盛必崇以陛下九重之尊推崇无上以陛下四海之大报效何施唯有尊名用光圣理阙然未复谁所敢安臣心则微天意甚重伏惟皇帝陛下体昊穹以施化䖍上帝以致诚仐即千祥应期百神奉职飞走之物皆巳效灵草木之类咸能应圣天命降于上人诚发于中此而可辞孰云有奉况复野多滞穂畒有余粮足食之庆充溢于京坘阜财之謡欢唿于道路尽非人力皆是天成神祇之望旣勤遐迩之心又迫况臣等得生邦甸幸遇盛明身躰发肤尽归于圣育衣服饮食悉自于皇恩𬒳玄化而益深望鸿名而未覩垦倒之至夙夜不寕谨诣光顺门昧死请复圣神文武之号以副天地宗社之心使海内赤子得安其所臣等不胜恳倒迫切之至第二表京兆府长安县耆老臣石灵等言伏奉墨诏批臣所请复尊号未蒙允许者捧对惶遽不知所裁天实命之于臣何有臣等诚恳诚惧顿首顿首臣闻圣君以奉天爲心不以执谦爲德以顺人爲大不以崇譲爲优今陛下深拒天人之诚犹怀谦譲之道臣等愚惑未知所归且百祥荐臻特表昊穹之睠五谷蕃熟用彰后土之勤亿兆嗷嗷吁天请命上下交应幽明同心举而违之臣所未识况臣等共𬒳仁育同臻大和陛下德逹上玄以丰人之衣食道跻寿域以延臣之歳年沐浴皇风二十余载儿童感化鳏寡知恩故臣等出郷之时欢唿遍野闾里勉臣以不进不止妻孥誓臣以不遂不归唯竭血诚退无面目便当殒首阙下终不徒还伏惟陛下照臣恳迫之情哀臣羸老之命臣等不胜呜咽慙恨之至谨奉表陈谢以闻礼部爲文武百寮请听政表三首臣某等言臣闻大道必体于至公大孝莫髙于善継上观列圣旁考前王罔不俯就礼文仰承大事严奉宗庙慰安元元然后德教惟新邦家永固伏惟皇帝陛下寝苫泣血号慕无时贯于神明动于天地未临庶政犹狥至诚凡在人臣孰不哀惧伏惟先圣遗㫖俾陛下抑哀而听政本朝乏人使臣等竭忠以奉上非敢惧死辄布恳词期于必从以慰寰宇且王业至重军国方殷一日万机不可暂阙伏愿追遵顾命蹈履成规恢王者华夷之望顺上帝乃眷之怀臣等不胜哀迫诚恳之至第二表伏奉大行皇帝知陛下至性自天恐陛下执哀过毁上惟九庙之重下念万务之殷故遗诏丁宁俾遵旧典今百辟卿士颙然在庭瞻望清光已七日矣固陈诚请犹未允从内外忧惶莫知所出臣闻大孝之本継志爲难酌礼之情得中爲贵是以哀迷期数哭泣有常俯而就之圣人所重知难継也君子不爲伏愿少抑哀怀仰遵理命以副神祇之望以安亿兆之心光祖业于无穷流德化于天下凡在臣子孰不悲戴又第二表臣某等言臣闻圣凡殊涂邦家异礼故王者舍巳从物用身许天虽居逹䘮犹以事夺伏以大行皇帝道成铸鼎仙等御龙万姓长号九有颙望陛下以聦明睿圣嗣守寳圗爰及宅忧迨兹累日而孝思罔极尚辍乃雍之言庶政未釐颇阙如丝之命臣等甞覧载籍粗知䘮纪若成周顾命历代犹遵西汉诏音前王所奉我国家以孝理天下文明应期上用此法胥以傅授盖事归至当则不可不遵礼贵从冝则不得不守理固然也臣等是以上陈愚恳轻渎宸严冀遂血诚俯亲国政而陛下执䘮逾切听理未闻亿兆嗷嗷不知所诉臣以爲天子之孝在于保安社稷司牧烝黎功超百王庆流万代亦何必守臣下之小节蔑皇王之大猷固阻羣情务成谦德伏愿以遗诏爲念夺在疚之怀就临轩之制天下幸甚第三表伏以万机至重遗㫖难违再献表章上尘旒扆精诚徒竭天意未廻内外遑遑人神企望臣闻王者之孝异于匹夫礼不相㳂道资适变当承平之代故殷帝宅忧而不言遇有事之时则周王未葬而誓衆况令戎车犹驾边候多虞两河之冦盗难除百姓之疮痍未合乱者思理危者求安天下嗷嗷正在今日诚宜抑其至性以副羣心成先帝之大功継中兴之盛业岂可寝苦啜泣庶政阙然九庙之灵何报万方之望何塞臣等职参枢近诚切邦家若陛下未忍临轩尚持前志臣等有死而巳不敢奉诏不胜哀迫恳切之至贺践祚表臣某言太子中舎严公弼至奉某月日勑书慰谕伏承陛下以某月日䖍奉典册允昇寳位凡在羣生孰不庆幸臣某诚懽诚抃顿首顿首臣闻天地泰而圣人出雷雨解而品物荣是以五行迭用木火更其位十叶重光宗庙辅其德殷宗龚黙再开成汤之业汉文聦明克承髙祖之绪陛下重离出曜躰干継统主鬯彰孝恭之美抚军着神武之功钦承遗训永保鸿业遏密之中施雨露以𬒳物遐迩之地覩日月之继明则四维之外八极之表人神胥恱草木皆春煦妪生成不失覆载况臣谬膺藩守累受国恩爰自出身洎乎领鎭沐浴圣泽优游昌时不获覩阙庭之礼展臣庶之分戴天贺圣倍万恒情礼部贺改永贞元年表臣某等言伏奉今日诰今月九日册皇帝改贞元二十一年爲求贞元年自贞元二十一年八月五日昧爽以前应犯死罪特降从流流巳下递降一等者寳命方始圣历周彰载宣临照之明遂施涣汗之泽臣某等诚庆诚贺顿首顿首伏以重光下济积庆旁行汉祖推奉教之尊文王遂无忧之志正名纪历表运行于万方宥过轻刑流汪濊于四海欢唿抃蹈遐迩攸同臣某等亲奉圣謩仰承大化踊跃之至倍万恒情无任蹈舞欣庆之至礼部太上皇诰宜令皇帝即位贺表臣某等言伏奉今日太上皇制命陛下即皇帝位光奉寳图丕承鸿业溥天率土庆跃难胜臣某等诚喜诚抃顿首顿首臣闻皇建其极存诸大训帝出于震着在易经继明以照于四方重熈以临于万国动植品彚永頼昭苏山川鬼神咸用欣戴臣某等获备班列亲仰圣明踊跃之诚倍万恒品无任抃跃喜庆之至礼部贺立皇太子表臣某等言伏奉今月二十四日制广陵郡王宜册爲皇太子改名某仍令所司择日备礼册命者天序有奉皇图载宁臣某等诚庆诚贺顿首顿首臣闻商书载以贞之文汉史传早建之议不惟立爱其在继明陛下奉率前规敷扬盛典顾兹守器之重爰正承华之位尊义方之教载钖嘉名崇建树之礼式光典命以长而立自符于愼择必子之选遂合于至公邦本不摇王业弥固此皆宗社垂祉启佑皇心干坤合谋保安圣运足以播休气于四海洽大和于万灵食毛含齿所同欢庆臣等奉承制命蹈舞周行踊跃之诚倍百恒品无任庆抃感恱之至礼部贺皇太子册礼毕德音表臣某等言伏奉今日制皇太子册礼云毕思与万方同其惠泽者盛典斯与鸿恩遂行凡在率土不胜抃跃臣某等诚喜诚贺顿首顿首伏惟皇帝陛下克奉神休以正邦统建天下之本宗庙以安致万国之贞兆人攸頼典册旣备庆泽载流旣广爱而推恩亦好生而布德缓刑而囹圄知感进勲而嗣续増荣崇教谕之方忠良是举严賛襄之礼赐与有加旌孝悌以厚于人伦敬鬼神而修其祀事况行礼之日则屏翳収蹟太阳宣精用彰出震之休更表重离之曜神化旁畅皇风逺扬自华及夷异俗同庆臣某等谬参着定倍百恒情无任懽庆踊跃之至爲王京兆皇帝即位礼毕贺表臣某等言臣闻大人継明百神所以受职天子有道万国由是承风㐲以皇帝陛下纉圣垂休顺时御极负扆而㑹朝夷夏践祚而统和天人幽明感通遐迩昭泰遂使祥光下烛嘉气旁通周王谢流火之符鲁史愧书云之典食毛含齿懽抃无穷臣某等幸覩昌时获奉大庆踊跃之至倍万常情无任蹈舞欣跃之至代韦中丞贺元和大赦表臣某言伏奉正月二日制大赦天下永贞二年冝改元和元年太阳旣昇煦育资始霈泽斯降膏润无遗臣某诚庆诚贺顿首顿首伏惟皇帝陛下仁化旁流孝理弘阐纪元示布和之令肆眚见恤人之心旷然涤瑕得以迁善涣发大号申明旧章农有薄征市无彊价勲勤是録爵秩以班宠寕间于幽明泽必周于夷夏近甸轻榷酤之入逺人忘水旱之灾旣行庆于官寮亦推恩于天属诸生喜黉塾之广庶老加絮帛之优量入所以备凶兴廉期于变俗爰褒有客尊贤之典惟新载奉素王宗予之道斯在纶言一降庶政毕行怀生之伦感恱无量臣某等守在遐逺亲奉诏条踊跃之诚㥉百恒品无任感恩抃舞屏营之至礼部贺册太上皇后贺表臣某等言伏奉今月日诰良娣王氏册太上皇后良媛董氏册太上皇德妃宜令所司备礼册命者母仪有光坤道克顺隂教方行于万国内理克和于六宫臣某等诚庆诚贺顿首顿首伏惟皇帝陛下对若天休奉扬睿㫖长秋旣登其正位䄖狄亦𬒳于恩光奉养见三朝之安周旋有四星之辅岂独配干称大助日爲明所以表王化之源知孝悌之本冠映千古仪刑四方臣某等捧戴施行踊跃无地无任蹈舞欣喜之至礼部贺太上皇后册毕贺表臣某等言今月日太上皇后册礼云毕率土臣妾庆抃无穷臣某等诚庆诚贺顿首顿首伏以太上皇后着虞嫔之至德嗣周母之徽音表率六宫明彰万国陛下克修理本以畅化源神道知事地之方人伦识尊亲之大岂惟妇顺斯备隂礼用修其以播正始于王风致时雍于帝典臣某等谬尘荣位获覩盛仪踊跃之诚倍百恒品贺皇太子牋某言伏奉月日制书殿下祗膺茂典位副青宫温文光三善之名继照恊重离之庆万叶固本羣方宅心含生之徒孰不欣戴况某夙蒙期奖职在藩方懽抃之诚倍万恒品御史台贺嘉禾表臣某言今月日宰臣以幽州所进嘉禾图各一轴示百寮者伏以嘉谷顺成灵贶昭格天人合应遐迩同风臣某诚懽诚庆顿首顿首伏惟皇帝陛下睿谋广运神化旁行植物知仁祥图应圣灵岳不愆于賛祐燕谷用遂于生成丰稔旣均知朔南之𬒳泽休嘉克叶见天地之同和六穗慙称于汉臣异畒耻书于周典自中形外均庆同欢臣某谬职宪司获覩休瑞无任抃跃之至礼部贺嘉禾及芝草表臣某等言伏见今月某日内出劒南所进嘉禾图及陜州所进紫芝草示百寮者珍图焕开瑞彩交映遐迩偕至福应攸同臣某等诚庆诚贺顿首顿首伏惟皇帝陛下缉熈至道保合大和天惟发祥地不爱寳嘉禾擢质灵草抽英献于王庭唐叔慙同颕之异荐诸郊庙班史谢连叶之竒旣呈薿薿之祥更覩煌煌之秀丰年斯着圣寿用彰饮和之人懽抃无极臣某等优游至化披翫殊姿庆抃之诚倍百恒品京兆府贺嘉瓜白兎连理棠树等表臣某言今月日中使王自宁岀徐州刺史张愔所进嘉瓜图及白兎儿一并出陈许等州观察使上官说所进许州连理棠树图示百寮者惟天眷命是降百祥惟圣钦承用膺多福臣某诚庆诚贺顿首顿首臣伏以大和所蒸至德斯应图物献瑞周于逺方神瓜合形式绵表表之庆异棠连质用彰烨烨之荣况金风发祥白兎来扰告有秋之嘉应着成岁于神功杂沓纷纶如山斯委人尽登于寿域物咸畅于薫风况臣特感深恩欣逢衆瑞踊跃之之至倍万恒情礼部贺丼露表臣某言中使王自宁至伏奉宣圣㫖出延和殿前丁香树丼露一大合示宰臣未时又出一大合令明日示百寮丼露见降未止者玄化升闻灵贶昭荅必呈尤异之应以告天地之和臣某诚欢诚庆顿首顿首伏惟皇帝陛下均煦育之功敷渗漉之泽大和潜逹閟瑞克彰发于天霄特降宫树朝光𥘉烛方湛湛而不晞畏景转炎更瀼瀼而未巳缀叶而珠玑积耀盈器而冰玉呈姿芳袭椒兰味兼饴醴然则零于庭而着异纪于年以标竒徒矜往辰孰并兹日况树有丁香之珍殿即延和之号所以着芳风之逺播期圣寿于无疆事絶古今庆传遐迩臣谬承渥泽获覩殊祥抃跃之诚倍万恒品礼部贺白龙并青莲花合莲子黄瓜等表臣某言伏见今月日内出沧洲所进白龙见图又岀西内定礼池中青莲花并神龙寺前合欢莲子示百寮二十三日又出塩州所进合欢黄瓜图者二气交泰万国同和动植思恊于殊祥遐迩毕陈其嘉应披图按牒圣理彰明臣诚欢诚庆顿首顿首伏以天地非逺睿感必通叠瑞重祥累集宫禁池莲表异灵化非常敷彼清光徴佛书而尤絶成其嘉实验祥经而甚稀积庆旁流自中徂外遂使龙腾白质乗秋果应于金行瓜合黄中表圣更彰于土德逺通边徼近岀苑园合庆同欢周于亿兆况复邦畿之内雨霁必时宿麦大穣嘉谷滋茂和风孕育灵气陶蒸是皆发自帝心逹于天意周流升降成此歳功惠彼羣生自爲嘉瑞臣某深惟多幸获遇斯时观灵贶之备臻知人和之溥洽无任庆抃跃蹈之至礼部贺白鹊表臣某言伏奉进㫖宣示前件白鹊者霜毛皎㓗玉羽鲜明色实殊常性惟驯狎臣闻圣王之德无所不至有感则应无幽不通伏惟陛下恩霑动植仁洽飞翔故得兹禽呈休效质伏以白者正色式表金方鹊以知来式彰冦服用符归化之兆克耀太平之阶臣职参禁垣获覩嘉瑞无任庆抃之至礼部贺嘉瓜表臣某等今日内出浙东观察使贾全所进越州山隂县移风郷百姓王献朝园内产嘉瓜二实同蔕图示百寮者寳祚惟新嘉瑞来应式彰圣德更表天心臣某等诚庆诚贺顿首顿首伏惟皇帝陛下保合大和缉熈庶类德馨上逹神化旁行嘉瓜发祥来自侯服质惟同蔕见车书之永均地则移风知化育之方始虽七月而食豳土歌王业之难五色称珍东陵咏佳賔之㑹未闻感通若斯昭着者也臣某等遭逢圣运亲仰珍图抃跃之诚倍百恒品无任庆恱之至爲王京兆贺嘉莲表臣某言今日某时中使某奉宣圣㫖岀西内神龙寺前水渠内合欢莲花图一轴示百寮者祥图焕开异彩交映賛天地之合德表神人以同欢臣某诚欢诚庆顿首顿首伏惟皇帝陛下道恊重华庆传种德陶隂阳之粹美孕造化之精英吉庆每见于天心发祥必自于禁掖是使双华擢秀连蔕垂芳香激大王之风影耀天泉之水焕开宫沼旁暎给园灵贶应期天龙护圣寳历敻超于小刼神功允洽于大千臣某获覩昇平滥居荣宠闻瑞应而称庆仰绩事而増欢无任抃蹈喜跃之至爲王京兆贺雨表臣某言臣昨日面奉进㫖以近日少雨今月内无雨即须祈祷今日便降丼雨者天且不违神必有据密云与纶言継发时雨将天泽并流臣某诚欢诚庆顿首顿首伏惟皇帝陛下忧切蒸黎虑深稼穑思彼未兆防于无形渗漉每出于湛恩变化必随于广运宸衷暂惕巳矫御天之龙圣謩旣宣遂洽漏泉之泽霮䨴周布霏微四施黍稷尽成公私皆及野夫鼓舞知帝力之玄通官吏欢唿见天心之黙喻臣某牧人京邑动仰皇灵渥泽徒加㳙滴无助无任感涗屏营之至王京兆贺雨表二臣某言臣伏见今月二十四日时雨溥降伏以圣心积念天意遽廻移造化之玄功革隂阳之常数臣某诚庆诚抃顿首顿首皇帝陛下仁育苍生恩同赤子自顷天雨未降时稼或愆贬食斋戒至诚幽逹又虑宿麦无备播种失时出于宸衷特令赈贷睿谟潜运丼雨遂周布濩垂隂随圣泽而俱逺滂沲积润与恩波而共深臣某才术无闻谬司邦甸生成必资于帝力进退何𥙷于天工沐浴大和慙荷无极无任庆跃屏营之至王京兆贺雨表三臣某言今月十三日面奉进㫖縁自春来少雨宜即差官精壤遂一于肥硗渗漉尽霑于遐迩蒸黎咏德知必自于圣心草木欣荣如有感于皇化有年之庆实在于斯臣以无能谬领京邑上劳宸虑运此歳功无任喜惧屏营之至贺亲自祈雨有应表五臣某言臣得上都院官金部贠外郎韩述状报以时雨未降亲自于龙堂祈祷有灵禽羣翔自成行列如随威鳯以翼龙舟其日降雨者伏以时或愆阳歳之常候式当圣日无害丰年陛下敦本务农忧人闵雨宸虑所至天心自通故得瑞马迎舟掩商羊之舞仙云覆水协从龙之徴𥘉泛洒于上宫遂滂霈于率土自中徂外皆荷生成雨公及私靡不硕茂殷后徒勤于自翦周公空媿于舞雩臣以庸虚谬司垣翰有年之庆惟圣之功臣某不任卷增广註释音辩唐柳先生集增广註释音辩唐柳先生集卷第三十八増广註释音辩唐栁先生集卷之三十八表爲裴中丞贺克东平赦表臣某言伏奉月日德音以淄青荡平褒功宥罪布告遐迩者臣闻肃杀之后每致阳和雷霆旣施必闻膏泽伏惟陛下体干刚以运行叶坤示之翕辟百灵受职六合从风阻兵怙乱者必就枭擒怀忠抱义者无不甄録激其效顺特加旄节之荣宠以元功遂兼鼎铉之任戎行穷赏赉之重死事极褒䘏之忧劫胁之役尽除聚歛之名皆去伤痍受煦老疾加恩丰财巳复其征傜赐种更盈于穜稑严山川之祀神必有依申义烈之家物无不感周三推忠厚之化汉帝慙恺悌之风太平之德斯爲至盛然则虞廵可复告成将庆于岱宗汉典方行讲礼再荣于阙里臣谬膺重寄获覩大和抃蹈之诚倍万恒品谨巳施行郡邑宣示军戎莫不动地欢唿若醉千钟之酒腾天鼓舞如闻九奏之音无任庆贺踊跃之至桞州贺破东平表臣某言即日𬒳观察使牒李师道以月日克就枭戮者帝德广运唐命惟新霾曀廓清天地贞观率土臣庶庆抃无涯伏惟睿文圣武皇帝陛下威使百神德消六沴天降寳运时归太平自克夏擒吴翦蜀平蔡殊类稽颡群疑革心唯此兇妖尚闻悖慢庭议旣得庙谋必臧旌旗烛耀于洪河金鼓震惊于灵岳郓城自溃寕同莒鲁之争齐地悉平无俟耿陈之战五兵永戢七德无亏含生比尧舜之仁率土陋成康之俗介丘雾息巳望翠华之来沂水风生更起舞雩之咏千歳之统实在于斯臣守在蛮荒获承大庆抃跃之至倍万常情代裴中丞贺分淄青爲三道节度表臣某言伏见某月日制分淄青诸州爲三道节度都团练观察等使者虵豕之穴忽爲乐郊氛沴之余尽成和气伏惟皇帝陛下天付昌期神开寳暦复昇平之土宇拔祅孽之根源自西自东不违于指顾我疆我理咸得其区分山川备临制之形道涂滳征傜之便俾侯旣定赐履以宁异青兖之封爰从古制解曹卫之地实契雅谋车甲永藏马牛勿用俗𬒳雍熈之化代知仁寿之期农事载盛于耨芟儒风重兴于爼豆足使季札观鲁更陈南籥之仪山甫徂齐复正东方之赋臣㧾戎逺地不获陪贺阙庭爲韦侍郎贺布衣窦羣除右拾遗表臣某伏见今月日制除布衣窦羣石拾遗者臣闻直道之行四方向德逸人是举天下归心臣伏以窦群肥遯居贞苞蒙养正学术精果操行坚明讃咏道眞以求其志顷守藩服特所委知及归朝廷辄有闻荐庻逃窃位之责以塞旷官之尤岂谓天听曲从瞽言无废况諌诤之职政化是参擢于布衣乆无其比周行庆抃林薮震惊晦迹寕虑于遗贤怀才尽思于展效臣以性本庸踈动无禆益唯思进拔以报恩荣区区诚实贯金石言而不废微臣敢窃于荐雄徳必有邻圣代式光于尊隗自羣受命兾复靣陈迫以疾病接于休假注心蓄念寤寐兢惶无任喜跃屏营之至爲樊左丞譲官表臣某言伏奉今月二十八日制除臣尚书左丞宠命俯临慙颜自失泛大鲸之海但觉魂摇戴巨鳌之山未如恩重臣闻尚书百揆翊亮万机故天上尊北斗中枢陛下有南宫左辖晋昇孔坦谅直当时汉拜杨乔闲练故事庻得百寮有惮于㑹府诸侯取法于京师臣实謏才谬登清贯握兰起草昔紊朝经剖竹颁条近贻人瘼备歴中外无闻声彩版图载缉贡赋未均于九州铜印更操威仪不检于三署次郎𥙷缺岂易其人圣主求才宜难此受切谓旁求俊又侧访瓌竒必使德合准绳言成纲纪兴化致理时无间言况安上必在于荐贤危身莫踰于旷职倘蒙垂収紫涣俯矜丹诚愚臣保陈力之言圣鉴有责成之地无任冐惶悚之极谨诣朝堂奉表陈譲以闻臣所譲人别状封进爲王户部荐李谅表臣某言臣闻知贤必进忠臣之大方择善而居明主之要道况臣特受恩遇超絶古今报国之诚寤寐深切是敢竭愚臣之微分助陛下之至明恢张羽仪弘辅治化臣某诚惶诚恐顿首顿首切见新授某官李谅清明直方柔恵端信强以有礼干而甚文求之后来略无其比臣自任度支等副使以谅爲廵官未及荐闻至某月日荆南奏官勑下赴本道谅实国器合在朝行臣之所知尤惜其去伏望天恩授以諌官使备献纳兾他日公卿之任斯焉取斯则圣朝无乏士之名微臣缓蔽贤之罚无任诚恳屏营之至爲户部王叔文陈情表臣某言臣母刘氏今月十三日忽患暗风发动状候非常今虽似退犹甚虚惙惊惶忧苦不知所图臣唯一身更无兄弟侍疾甞薬难阙须臾伏乞圣恩停臣所职今臣见在家扶侍其官吏等并巳发遣讫臣以庸微特乆顾遇㧞自卑品委以剧司夙夜兢惶唯思荅效至诚至恳天睠所知岂虑未效㳙尘遽迫方寸以开塞重轻之务加焦劳忧灼之怀虽欲徇公无由枉志况忠孝同道臣子之心许国诚切于死生报亲忍忘于顾复进退穷蹙昧死上陈无任惶惧恳倒呜咽之至代裴中丞谢讨黄少卿贼表臣某即日奉事官米兰廻伏奉手诏者臣闻肤革旣平虽疥癣而必去豺狼巳毙在狐䑕而冝除臣某伏惟元和圣文神武法天应道皇帝陛下受命上玄底寕下土兇渠尽殄威武载扬蠢尔腥膻尚闻凌暴灵旗斜指铜兽俯临三军知必胜之方万姓喜永清之路微臣忝司戎律亲列颜行蹑伏波之旧规乗下瀬之故事尽瘁事国期毕命于戈矛不宿于家思奋身于原野即以今日某时出师就道便披榛蹶石摩垒䧟坚荡清海隅永息边徼切以才非充国敢自賛于无踰志慕孟公庶追踪于不伐谬承重委寤寐兢惶无任感恩陨越之至爲裴中丞㪯人自代伐黄贼表伏以某官器宇端方风姿详雅谦虚内敏筹略共推前佐湖南悉心匡佐后歴郡掾深负政声恵爱在人姦邪屏息勤劳巳着干蛊无伦今黄贼尚据荒陬犬巢未覆倘以某代某之任必能扫荡氛祲廓清海濵窃惟斯人雅堪厥职爲崔中丞请朝觐表臣歴刺三州连揔二府外任逾纪入觐无阶就日望云魂飞心注伏惟睿圣文武皇帝陛下覆载无私遐迩同致复昇平之故事继前圣之髙踪中外践更出入迭用臣以虚薄叨受恩荣徒竭夙夜之心未申朝夕之敬天威咫尺诚寤寐而无违云汉昭回固瞻仰而何及是以前在朗宁封章累上及移临桂星纪屡周微衷尚隔于戴盆积望徒悬于窥管葵藿之诚弥切犬马之恋逾深人欲天从于兹未验下情上逹终冀不诬敢渎宸严罄陈丹恳伏乞赐臣除替许至阙庭厠蹈舞于羣寮备班行于散地足趍中禁目覩大明俾成九族之荣以尽百生之幸非敢窃国賔五献之礼希康侯三接之恩一觌龙颜万死爲足无任恳迫激切之至代桞公绰谢上任表肃恭休命晨夜趍程祗荷宠私不遑寝食以月日到所部上讫臣闻古之制爵禄者爵以居有德禄以养有功臣本书生宦不期逹值某皇帝文明抚运大阐玄犹捜采衆才幸忝甄録歴践中外星霜屡移曽无㳙尘上荅鸿造忘其薄陋委之雄藩顾无绥驭之能谬忝澄清之寄将何以敷宣皇泽普谕天慈唯当察慝以爲防视俗而爲教独除细故务安黎献庶几清静无扰以慰逺人臣不胜忝冐荷恩之至代李愬㐮州谢上任表捧对丝纶慙悸无地拜命兢悚不知所裁臣凡贱琐才智略无取幸頼先臣绪业累忝国恩天泽曲流遂司莭制寄深分阃任重专征顾无将领之才谬处衆人之上岂谓宸私轸念仁育爲心霈泽无涯德音屡降士衆感恱咸思竭忠遂得潜师暗入贼境不意兇渠就戮此皆圣谟岂敢叨天以爲已力仰荷殊造重于丘山臣以日月上讫谨当敷宣皇化普谕圣慈绥抚三军又安百姓兾以尘露上荅鸿私臣代莭使谢迁镇表鸿私曲临独越夷等祗荷明命寤寐不遑臣才非器能谬膺仕进虽竭尽驽劣力效忠勤兾寡愆尤敢望宦逹某宗皇帝不以臣儒术浅薄超授礼官㝷迁正即遂忝符郡某皇帝不遗臣小善擢处諌曹叨承厚恩备职藩翰顾惟琐劣多慙负㤙伏遇陛下德绍唐虞无私庶政臣尸素歳乆谴謪宜加岂兾褒昇更迁重镇再忝澄清之寄仍同献替之荣将何以上荅天慈下安氓庶臣当务修农稼率励逺人锄其姦慝以副勤䘏无任爲刘同州谢上表臣某言伏奉某月日制除臣同州刺史兼本州防御营田长春宫使某月日到州上任讫臣𥘉奉纶言震抃无极及临所部惊惧逾深役躯莫报于干坤陈力无禆于造化臣某诚惶诚恐顿首顿首臣出自诸生不习爲吏有恇懦之质无区处之能託迹儒门乏仲弓南靣之德委身郎署阙冯唐论将之对常惧叨冒清列芜秽圣朝岂意天听忽临鸿恩荐及八命作牧一麾出守㧞自下位寄之雄藩非臣庸琐所冝据况冯翊宻迩王都古称三辅爰自近代命秩逾崇有兵食之虞有宫室之制皆公卿出相出入由之仰徴甲令俯窥图记跼蹐无地以兢以惶恩重命轻不知所効庻当刻精运力夙夜祗勤上奉雍熈旁流恺悌以日系月傥或有成庻几之心懔懔増惕徒望云而就日喜近帝郷将击壌以成风共歌尧代天威咫尺敢布丹诚无任悃恳屏营之至代裴行立谢移镇表星言即驾便道之藩祗荷宠荣不敢宁息臣某爰自弱龄即参推择阶縁试吏累忝清资先圣以臣粗知兵要俾统师徒交蛮俶扰黄贼不驯奉诏俾臣扑灭氛祲士衆贾勇思酬渥恩冀因此时得立微效岂谓时多疫疠不副忧勤知臣特深复洗瑕责夙夜感戴捐躯有期徒増愤勇力未从愿微臣不幸衅故重重泣血摧䏏载崩载咽陛下龙兴御极寰海永清道畅八埏威加九域鸿和普洽靡不周泰伏蒙累垂休命遂越等夷循省何人过膺抽擢况臣比临此鎭备更夷险故材旧壌宛在目前虽则殊郷还同衣锦量巨鳌之力未足负恩犹蚊蚋之微焉能报德将何以宣扬圣造抚慰疲羸唯当遵守诏条贬弃奸慝平匀傜赋示以义方持清净以临人守无私以奉国重修前志再砺戈矛展驽骀之効申鹰犬之用庻荒陬夷獠尽沐皇风率土生灵备闻斯度微臣之志也限以代韦永州谢上表臣某言伏奉月日制书除臣永州刺史以月日到州上讫受命若惊临职弥惧臣以无能累更事任神州赤县实所备甞过量逾涯每深兢惕不谓圣恩推择滥驾朱轮禄秩徒増讵施乳哺之惠服命虚受宁兴襦袴之謡况此州地极三湘俗参百越左袵居椎髻之半可垦乃石田之余矌牧守于再秋弥骄犷俗代征赋于三郡重困疲人分灾本岀于一时积弊遂余于十稔抚安未易知法出而姦生子育诚难惧力劳而功寡夙夜忧切不敢遑宁庻当宣布天慈奉扬神化以日系月傥或有成少禆恺悌之风用荅生成之造无任感恩殒越之至谢除栁州刺史表早以文律参于士林德宗选于衆流擢列御史陛下嗣登寳位微臣官在礼司百寮称贺皆臣草奏臣以不愼交友旋及祸讻圣恩弘贷谪在善地累更大赦获奉诏追违离十年一见宫阙亲受朝命牧人逺方渐轻不宥之辜特奉分忧之寄铭心骨无报上天谨当宣布诏条竭尽驽蹇皇风不异于遐迩圣泽无间于华夷庻荅鸿私以塞余罪栁州谢上表臣某言伏奉诏书授臣栁州刺史以今月二日至部上讫臣前歳以乆停官秩去年蒙圣恩除替便欲裂裳里足趋赴京师以旧疾所婴弥年未愈逮及今夏始就归途㐮阳莭度使于頔与臣早歳同官见臣当暑在道恳留在馆㝷假职名意欲厚臣非臣所愿㐲惟陛下光𬒳之德道以洽于区中忧济之勤心每徧于天下常以万邦共理必借于循良一物不遗尚延于愚藐假臣宠渥重领方州驽骀复效于奔驰枯朽更同于华秀臣闻潢汚易竭抑有朝宗之愿犬马无识犹知恋主之诚揣分则然惟天知鍳况臣昔因左官一纪于外子牟驰心于魏阙汲黯积思于汉庭岂非夫人独无斯恋去就者荣辱之主朝廷者仕进之源臣子之宜忠贞所志臣虽心同犬马而分比潢汚幸慑康衢意非徃蹇臣之此诚口不能喻意欲悉逹文非尽言此臣所以自咎自恨复乖志愿犹冀苦心励节上奉诏条惠寡卹贫下除人瘼恭宣皇化少荅鸿私不胜慌欣之至代广南节度使㪯裴中丞自代表前件官器宇深沉天才间出爰从抚字逮于察廉所职洛勤庶务皆劝日者安南夷獠反叛害其连帅毒痡黎人某皇帝以某威惠茂着自某州刺史俾之抚临夙夜经行尽除兵器贼徒识恩党种归义炎荒之俗靡不底宁后改鎭容州勲效弥显澄清庶类迈德前修深负能名合迁重鎭臣自惟凡懦不逮前人伏乞天恩廽授某非惟旌德是亦饰能庶微臣免尸禄之忧某获无私之举奏荐从事表某绩茂戎轩才优𬋩记操刀必割岂谢剸犀落笔不休宁慙倚马况早登科选夙洽时谭匪惟词艺双美抑亦器能多适比于流辈颇爲滞淹辄敢荐陈伏希奖録代广南节使谢岀鎭表鸿濡曲临惶骇交集捧对纶綍不知所图臣臣闻萧曹佐汉六合爲家奭望匡周万方同轨臣幸以刍贱累忝殊荣天德荐临遂加台政不能翊宣明圣増日月之光俾兇渠勦絶人用康宁寔由臣不称职使此艰患伐檀兴议负乗招讥常怀覆餗之虞敢望专征之寄献俘未逺展効有期希此微功上荅殊造无任爲杨湖南谢设表臣某言中使某乙至奉宣圣㫖赐臣长乐驿设者恩荣特殊宴饮斯及顾兹厚礼猥集微躬臣某诚欢诚庆顿首顿首臣以多幸属此昌时任重方隅职忝文武丼受素湌之刺知无肉食之谋以忧以惶寝寐无措岂谓鸿恩継至丰膳爰来陆海兼陈饸醴皆设庶当奉扬圣泽覃布逺人流恺乐于皇风均乳哺于赤子少陈微效上荅殊私无任感恩欣跃之至爲武中丞谢赐樱桃表臣某言中使某乙至奉宣圣旨赐臣樱桃若干者天睠特深时珍洊降宠惊里巷恩溢圎方臣某诚喜诚惧顿首顿首伏以含桃之羞时令攸贵况今採因御苑分自天厨使发九霄集繁星而积耀味调六气承湛露而不睎盈眦而外𬒳恩光适口而中含渥泽顾慙素食弥切自公岂图君子所先遂猒小人之腹无任谢赐时服表祗荷宠私启处无地臣臣乆忝朝行歴职无效荏苒星纪偷荣歳时不能少益圣猷以副深寄致使贼遗君父艰难未息合处严宪以正国章伏以陛下恢天覆之恩广地载之厚不循彛典俾同冕绂重剧丘山捧戴以入闺门空知夕惕裁缝而爲衣服固可昼行内省疲驽将何荅效谢赐端午绫帛衣服表纶言曲临宠服荐至跪奉殊钖庆跃交并臣臣谬典方州效微㳙滴叨承大贶荣重丘山非才忝恩俯伏慙荷朱明启节御府赐衣沐圣泽而𬈑海方深𬒳仙衣而鹤龟齐寿驰心向阙跼影望天慙分五岭之忧莫副九重之诏臣无任増广註释音辩唐柳先生集卷之三十八增广註释音辩唐柳先生集增广註释音辩唐柳先生集卷第三十九增广註释音辩唐柳先生集卷之三十九奏状爲广南郑相公奏百姓产三男状右臣所部贞节坊百姓某妻产三男者臣详究徃例实谓休徴巳量事给绢三十疋充其乳养者伏以陛下勤䘏黎元感通天地灵心昭荅景福巳兴方使亿兆繁滋区夏充牣故表祥于字育是启运于升平事杳化源庆延邦本鳞羽之瑞曽何足云臣幸列藩维甞叨枢近私贺之至爲薛中丞浙东奏五色云状右臣得管内合州奏月日五色云见者一州官吏僧道耆老悉皆瞻覩巳具奏闻并冩图奉进者伏以景云上瑞王者祉符焕彩彰之在天知圣德之昭感伏惟陛下化孚有截道洽无垠承天地之贞明导隂阳之和气遂使纷纷郁郁自东而徂西若烟非烟一旬而再至徴诸古谍事罕前闻伏乞宣付史官以昭简册爲裴中丞奏邕管黄家贼事冝状右今月四日邕管奏事官严训过称押衙谭叔向等与黄家贼五千余人谋爲翻动虽巳诛斩犹未清宁当时差本道同十将某至邕管界首賔州以来迎探事宜兼爲声援昨得十四日状并严训状报同其黄家贼并已退散各归洞穴讫伏以䑕窃狗偷非足爲患陛下威灵逺被神化旁行遂使姦狡之谋先期而自露回邪之党不戮而尽夷伏恐飞章巳逹吉语未闻尚轸天心犹烦庙筭臣谬居方鎭忝接壃界所得事宜不敢不奏让监察御史状右臣伏准名例律诸官与父祖讳同者不合冐荣居之臣祖名察躬今臣蒙恩授前件官以㓜年逮事王父礼律之制所不敢踰臣不胜进退惶恐之至谨诣光顺门奉状以闻伏听勑㫖贞元十九年闰十月日具官臣某奏奉勑新除监察御史柳宗元祖名察躬准礼二名不偏韩不合辞让年月日检校司空同中书门下平章事杜佑宣爲京兆府昭应等九县诉夏苗旱损状右臣谬领京畿巳逾两月政术无取诚恳莫申遂使雨泽愆时田苗微损夙夜兢惧寝食靡遑今长安一十四县并准常年例全徴其昭应等九县臣各得状并令详审各絶隐欺谨具别状封进臣当府夏税通计约二十九万石以上据所损矜免秪当三万石有余恤人则深减数非广㐲以圣慈弘贷悯念蒸黎臣忝职司不敢不奏无任慙惧之至谨録奏闻伏听勑㫖爲南承嗣请从军状故某官赠某官某乙男某官某乙右臣亡父至德之岁死节睢阳陛下每降鸿恩必加褒宠臣自七歳即忝班荣垂五十年常居禄秩再守遐郡绩用无成终贻官谤甘就严谴无以负荷先志报効殊私以慙以惧陨越无地伏见某月日勑以王承宗负恩干纪命将徂征雷霆所加殄灭在近臣窃不自揆思竭忠诚愿预一卒之任以荅百生之幸庶得推锋触刄摩垒搴旗冀获尽于微试傥不坠于遗烈踊跃之至夙夜不寕敢希皇明俯鍳丹恳臣闻周官考艺国子置车甲之司汉道推思孤儿备羽林之用千秋思奋于事越仲孺期合大和以融结克保坚贞且无瓦釡之鸣是称土铏之德器慙瑚琏贡异砮丹旣尚质而爲先亦当无而有用谨遣某官某乙随状封进谨奏柳州举监察御史柳汉自代状右某凖从前赦文常参官上后举一人自代者伏见前件官颇有才行长于政术乆历岭南使职臣之所知敢举自代无任恳迫之至上戸部状右伏以左降官是受其之人都不釐务户部钱是凖勑收贮不合别支又所授贠外官亦非旧制宗元在永州日见百姓庄宅公验有司户李邕判给处足明皆是正官今请悉依故事爲凖并废贠外所置凡在贬黜授以正贠责其成功俾无虚授贮钱旣免支用加数足应军须实冀货不滥分官无旷职谨状柳州上本府状右奉牒凖律文处分者巳帖县凖牒待秋分后举处分讫伏以中丞慈惠化人孝悌成俗属吏所见皆许申明至公之下敢竭愚虑窃以莫诚赴急而动事出一时解难爲心岂思他物救兄有急难之戚中臂非必死之疮不幸致殂揣非夲意按文固当恭守抚事似可哀矝断手方迫于深里中还师巳期于席上谓宜投戈顿颡面缚乞身归郡邑于王官效黎献于天吏而乃缮兵𥙷卒増垒闭途正当天讨之辰更积鬼诛之罪衆轻闘蚁勇劣怒蛙纎缟当强弩之初孤豚偾肥牛之下事同拾芥力易摧枯杪忽蜂腰虚见辱于齐斧突梯䑕首滥欲寄于旄头勦絶有时不索何获某拱稽致命执锐忘生车甲旣备于小戎鲸鲵岂逃于诛戮切观上略緫帅中权战士义激于身心列校势成于臂指蹶张之技尽出于山林拔距之林徧徴于川洞赏悬香饵令布疾雷莫不鼔舞戎行䖍恭师律投躯不愆于羽檄跂足唯俟于牙璋今月某日奏事官米兰廻捧受诏命神飞首勇足蹈心驰懽声洽于万夫胜气横于千里国容不入屦且及于寝门家事勿関土巳填于左阖即以月日全军出次分道并进所期勠力敢告同心孔大夫贞直冠时清明格物全体许国一心在公兵精食浮爲日固乆容府扬中丞以义烈爲巳任勲袭太常安南李中丞以英武爲家风业传彛器并膺邦寄克逹皇威南则浮海济师共集堂堂之阵东则横江誓衆用成善善之功以此鼓行坐观尽敌刑惟勿喜诛有可哀徴侧之勇冠一方竟就伏波之戮吕嘉之威行五岭络摧下瀬之师嗟此陋微自贻擒灭勉成良画速致殊勲虽荒徼之地固不劳于有征而昇平之年将自此而何事书之竹帛实谓扬名事须移牒隣管以成掎角举牒者贺诛淄青逆贼李师道状右今月三日得知进奏官某报前件贼以前月九日克就枭戮者伏以天启圣期神资良弼必有惩讨以致昇平蠢尔兇渠敢行悖乱缔交于雷霆之下效逆于化育之辰逞犲声以欺天恣狼心而犯上嘉谟克恊威命旁行破竹宁比其发机走丸未喻于乗胜浊河清济曾无沟洫之虞大岘琅邪不闻涯岸之阻天兵四合贼衆屡摧然后赦劫胁之辜许其归复寛诖误之典期以抚循外怛皇威中感圣德虽在枭镜岂不知归是以未极诛锄遽闻内溃鲸鲵巳戮见东海之无波氛沴尽销仰太阳之普照功格于天地化合于隂阳一德方继于商书降神自同于周雅遂使垂白遗老再逢天寳之安搢绅诸生逺期贞观之理某特承朝奨谬列藩臣常以突刃触锋未爲効节膏原润草岂足酬恩寤寐抚心不遑寕处今则削平之际慙无尺寸之功开泰方初徒受丘山之宠无任愤激屏营之至抃舞欢庆倍百恒情贺平淄青后肆赦状某官某乙右某伏奉二月二十二日德音以淄青削平庆赐大洽率土之内抃跃无穷伏惟周灭三监但明诛放之罚汉平七国更严斩杀之科未有翦覆兇渠抚存疑类威暂行而德洽诛才及而恩加操兵者悉获归休秉耒者更闻优复与之种食丰以货财疾苦尽除鳏孤咸育葬戦死之骨増以赏延怜刄伤之肌存其廪给涤山川之旧汚申节义之余冤功多受三事之荣节者有十连之宠较然逆顺益以彰明和气逺周罢七旬之干羽仁风传畅収六月之车徒寰海永康夷夏均庆某忝司戎旅获奉昇平当伊尹无耻之辰见咎繇惟轻之德抃跃之至倍万恒情无任庆贺之至贺分淄青诸州爲三道节度状右某伏见某月日制分淄青诸州爲三道节度都团练观察等使者害气尽除和风溥畅裂壌旣分其形胜经野必正其提封河济异宜海岱殊服八命作牧无闻威福之源十国爲连巳肃澄清之政䑕无夜动鸮变好音惠泽岂俟于崇朝仁化寕期于必代遂使琅邪即墨田生无虑其异谋聊摄姑尤晏子但闻其善祝恭以相公暮参禹绩制出萧规光辅圣神永康黎献某获逢开泰忝守方隅抃跃之诚倍百恒品代裴中丞上裴相贺破东平状右伏以逆贼李师道克就枭擒巳具中书门下状贺讫某忝居末属特受深恩踊跃不寕辄复披露窃以自古中兴之主必有命代之臣一德同功以叶休运故申甫方邵成宣王复古之勲呉邓冦耿致光武配天之业此皆上下齐志中外悉心虽成功则多而陈力甚易岂若阁下挺拔英气迈越常流独契圣謩以昌鸿业庙略初定异议纷然诋讪盈朝萋斐成市合下秉心不惑定命弥坚讨淮有之兇则下车而授首服恒阳之虏则驰使而革心况师道恶稔祸盈鬼怨神怒恣行悖慢敢肆欺诬天兵四临所至皆捷次又舍其将校许以归还罪止一夫恩加百姓犲狼感化枭镜怀仁自致诛夷以成开泰万方有庆四海无虞遂令率土之人尽识太平之理盛德大业振古莫俦然则布政明堂勒功东岳光垂后祀辉暎前王神化允属于圣君崇勲实归于宗衮庆贺之至倍万恒情律之宠未遂执珪之愿相公膺贤辅圣大叙彛伦中外之臣出入更践某自领桂管又逾再周企鸾鹭于紫霄独无羽翼仰星辰于黄道徒竭丹诚况正月㑹朝逺夷皆至六岁来见要服有期岂使班超之望长悬子牟之恋空积伏乞特申微愿録受冗贠徴故事而不遗揆夙志而斯毕入天子之国愿附礼于小侯拜宰相之车敢希荣于上客无任恳祷屏营之至轻渎威重战汗伏深谨状爲南承嗣上中书门下乞两河効用状右伏以越败夫差多㑹稽纳官之子赵摧栗腹即长平死事之孤何者义烈之余色气勐厉上将律之宠未遂执珪之愿相公膺贤辅圣大叙彛伦中外之臣出入更践某自领桂管又逾再周企鸾鹭于紫霄独无羽翼仰星辰于黄道徒竭丹诚况正月㑹朝逺夷皆至六岁来见要服有期岂使班超之望长悬子牟之恋空积伏乞特申微愿録受冗贠徴故事而不遗揆夙志而斯毕入天子之国愿附礼于小侯拜宰相之车敢希荣于上客无任恳祷屏营之至轻渎威重战汗伏深谨状爲南承嗣上中书门下乞两河効用状右伏以越败夫差多㑹稽纳官之子赵摧栗腹即长平死事之孤何者义烈之余色气勐厉上将効于国用下欲济其家声所以愤激悽怆常思致命者也某先父死难睢阳事存简册累降优诏荣及子孙爰自繦緥超昇品秩肉食廪给未甞暂停顷守涪州属西蜀遘逆将致死命以尽夙心寝戈尝胆志愿未究㑹刀笔之吏寘以深文首级之差今复谁辩薏苡之谤不能自明犹頼旧勲谪居乐土食人力之栗守无事之官拳拳血诚无所陈露伏见明制兴师讨伐恒兾薎尔小丑尚欲逋诛某才非古人志慕前烈愿得身当一队効死戎行竭平生之忠恳申幽明之冤痛抚劒心往发言涕零甞闻汉法有奋击匈奴者诸侯不得拥遏又况丞相揔军国之重定廊庙之谋固当弘奖无所弃捐伏乞哀悯收抚以成其心无任恳迫惶恐之至柳州上中书门下举柳汉自代状右伏准元和六年十月十七日勑常参官授上后三日内举一人以自代便具所举人兼状上中书门下者今奏请前件官自代谨连状爲长安县耆寿诣相府乞奏复尊号状长安等县耆寿某乙若干人右某等伏以生长明时游泳皇泽鼓腹且知于帝力食毛敢忘于君恩窃见近者祥瑞所呈周于百郡丰稔之报均于四方有以知上玄降灵诞告嘉应彰我君文明之化仁育之恩大道旣行鸿名未举是以殷勤昭着如斯而不巳者也某皆陶煦纯仁成此耇老生旣无𥙷死而何求唯愿上闻帝阍复建尊号用彰圣德以报皇慈披露血诚伏守天阙糜躯碎骨犹生之年谨以今日诣光顺门辄进表讫伏惟相公賛翊明主共致太平而使名号尚欎天人失望草野愚鄙切有惑焉伏望敷奏之际开陈其要俾下情允逹大愿克从退就泉壌乐而无恨轻黩国相伏待典刑谨状爲京畿父老上府尹乞奏复尊号状长安县耆老某乙等若干人右某等幸以羸老获覩昇平蹈舞薰风讴謌寿域譬之草木何以报天寤寐焦劳不知所措伏见圣君临御玄化升闻瑞应匝于万方丰报穷于四海神祇注意天地倾心觉悟生人必有爲者盖以挹损徽号近二十年盛德益光大名未复致逺迩积虑幽明愤怀故自古以来嘉瑞之至未有如今歳之盛也斯乃上玄深旨下人恳诚勤勤相符正在于此某等眷恋明时朝夕是切唯愿早复大号以契天心庶得圣政益光鸿化弥逺少遂踊跃之甚今请诣光顺门进表昧死上陈伏以侍郎道合君臣惠敷黎庶傥遂収採愚虑致贡天庭俾草莱微诚得逹万乗非所敢望惶惧伏深谨状増广註释音辩唐柳先生集卷之三十九增广註释音辩唐柳先生集增广註释音辩唐柳先生集卷第四十增广註释音辩唐柳先生集卷之四十祭文哭辞祭杨慿詹事文年月子婿谨以清酌庶羞之奠昭祭于丈人之灵卿云轮囷天汉昭回自然物外寕杂尘埃公禀间气心灵洞开翶翔自得谁屑羣猜孝友忠信闻于九垓摛华发藻其动如雷丗荣甲科亦矜显处公之俊德有而不顾衘史之选朝之所注公勤于养投劾引去时任方隅威刑是务公施其惠亦莫有遻京兆之难下多怨怒或由以黜瓦石盈路公捍其强仁及童孺左迁而出拥道牵慕道峻多谤德优见憎烦言旣诋倚法斯绳南过九疑东逾秣陵颠沛三载天书乃徴入传王国嘉声聿兴詹事东宫致政是膺年唯始至道则弥励颉颃今古优游徳艺实期濬发再光文陛谁谓昊天遽兹降厉呜唿哀哉某以通家承德夙奉良姻莫成子姓早䘮淑人恩礼斯重眷抚惟新绸缪其志实敬实勤迨今挈然十有八祀家缺主妇身迁万里谤言未明黜伏逾纪德辉间絶音尘莫俟歳首发函视逺如迩虽当沉痼心术犹治抚膺蝢首流泣瞪视旣歛而还莫传音旨向风长恸于兹巳矣呜唿哀哉承讣之始卜兆旣逾载驰斯文岀拜路隅哀从海澨礼致皇都寸诚相续终歳不渝天道悠逺人丗多虞寄心双表长恨囚拘呜唿哀哉祭穆质给事文昭祭于给事五丈之灵自古直道鲜不颠危祸之重轻则系盛衰矫矫明灵克丁圣时形躯获宥三黜无亏贤良发䇿始振其仪天子动容敬我直辞载之册府命以諌司抗奸替否与正爲期奏书百上知无不爲谁谓刘贾英风莫追给事黄门奉职枢机封还付外动获其冝无旷尔位惟公在斯逹道之行实惟交友患难相死其废目乆公实毅然誓均悔咎挺身立气不改其守黜刺南荒义言盈口封章致命志期殒首邈矣髙标谁嗣于后王命南下郡符东剖流滞湮沦殱此遐寿呜唿哀哉公之伯仲信惟先执感激之风道同义立中司守直奸权是袭致之徽纆诬以贿入琐琐其徒榜讯愈急诏下三司议于洛邑噫我先君邦宪是辑平反羣枉大忤三揖危法旋加譛言俄及左宦夔国义夫掩泣邪臣旣黜乃进其级端于庶僚直声允集䖍䖍小子夙奉遗则公在郎位再罹摈抑时忝宪司窃分枉直抗辞犯长有志无力惟韩洎刘同愤霑臆道之不行衔媿罔极公在左掖议登秋官先定于志将发其难决白无状以申祸端秉心撰词义不可于㑹逢友累曾莫自安感于禇中有涕汍澜呜唿哀哉寿宫乆翳狼荒万里礼不可违诚不可弭抽哀洩愤舒文致美愿遡海风以穷洛涘清明如在神鍳何巳呜唿格思以慰勤止祭吕衡州温文维元和六年歳次辛夘九月癸巳朔某日友人守永州司马贠外置同正贠柳宗元谨遗书吏同曹家人襄儿奉清酌庶羞之奠敬祭于吕八兄化光之灵呜唿天乎君子何厉天实仇之生人何罪天实雠之聦明正直行爲君子天则必速其死道德仁义志存生人天则必夭其身吾固知苍苍之无信莫莫之无神今于化光之殁怨逾深而毒逾甚故复唿天以云云天乎痛哉尧舜之道至大以简仲尼之文至幽以黙千载纷争或失或得倬乎吾兄独取其直贯于化始与道咸极推而下之法度不忒旁而肆之中和允塞道大艺备斯爲全德而官止刺一州年不逾四十佐王之志没而不立岂非修正直以召灾好仁义以速咎者耶宗元㓜虽好学晚未闻道洎乎获友君子乃知适于中庸削去邪杂显陈直正而爲道不谬兄实使然呜唿积乎中不必施于外𥙿乎古不必谐于今二事相勘从古至少至于化光最爲大甚理行第一尚非所长文章过人略而不有夙志所蓄巍然可知贪愚皆贵险狠皆老则化光之夭厄反不荣欤所恸者志不得施蚩蚩之民不被化光之德庸庸之俗不知化光之心斯言一出内若焚裂海内甚广知音几人自友朋彫䘮志业殆絶唯望化光伸其宏略震耀昌大兴行于时使斯人徒知我所立今复往矣吾道息矣虽其存者志亦死矣临江大哭万事巳矣穷天之英贯古之识一朝去此终复何适呜唿化光今复何爲乎止乎行乎昧乎明乎岂荡而爲大空与化无穷乎将结而爲光耀以助临照乎岂爲雨爲露以泽下土乎将爲雷爲霆以泄怨怒乎岂爲鳯爲麟爲景星爲卿云以寓其神乎将爲金爲钖爲圭爲璧以栖其魄乎岂复爲贤人以续其志乎将奋爲明神以遂其义乎不然是昭昭者其得巳乎其不得巳乎抑有知乎其无知乎彼且有知其可使吾知之乎幽明茫然一恸肠絶呜唿化光庶或听之祭李中丞文维贞元二十年嵗次甲申五月某朔二十二日故吏儒林郎守侍御史王播将仕郎守殿中侍御史穆贽奉议郎行殿中侍御史冯邈承奉郎守监察御史韩泰宣德郎行监察御史范传正文林郎守监察御史刘禹钖承务郎监察御史里行柳宗元承务郎监察御史里行李程等谨以清酌之奠卷衣巳复礼备赗赠恩加命服窀穸有时歳月逾蹙播等猥备官属况当廌延承其规模奉以周旋近或逾月逺则累年咸承至公官守获全故事尽在遗风蔼然俯仰庭除顾慕潺湲致诚一觞拜诀堂筵呜唿哀哉爲韦京兆祭杜河中文维年月日甲子京兆尹韦夏卿谨以清酌之奠敬祭于故河中节度赠礼部尚书杜公之灵自古谋帅恒在诸儒晋登郄縠亦以诗书爰及近代二柄殊途授钺之臣率由武夫时惟明灵道冠学徒天子有命揔其戎车何以邦之维绛及蒲有山有河殿此大都焜燿昌时振宣后学命服之盛光于列岳谓保丰福永縻王爵寿如何期神不可度呜唿哀哉大历之歳诏徴茂才时忝同道俱起草莱怀䇿旣陈纶言焕开考第居甲自天昭回分命邦畿歩武获陪同志爲友星霜屡廻长我十年礼宜兄事周游欢洽莫不如志于后多幸谬列周行又同制书并命文昌及余稍迁吏部爲郎公属中兵此焉分行再获聮事东西相望岀处同道乐惟其常后余岀刺九载南服公自左辅遂膺推毂我勤魏阙爰揔九流谁谓河广愿言莫由烹鱼之问往复相醻惠好斯厚惟以绸缪余弟宗卿获庇仁宇命佐廉问忘其愚鲁假以羽翼俾之骞翥惠文峩峩赤绂在股荣映斯极从容何𥙷承庆惟深报恩无所呜唿哀哉天子震悼哀我良臣密印追赠尚书礼殷四方兴嗟况此故人循念平昔徘徊悲辛卜葬斯及礼仪毕陈敬荐行潦洩哀兹辰呜唿哀哉爲韦京兆祭太常崔少卿文维年月日甲子京兆尹韦夏卿谨以清酌庶羞之奠敬祭于亡友故大常少卿崔公之灵惟灵率是良志蹈其吉德炳蔚文彩周流斈殖孔氏之训专其传释黄老之言探乎幽赜六书奥祕是究是索叩尔玄関保其眞宅艺成行备披云骋迹康庄未穷蒙汜巳极呜唿哀哉夙歳同道从容洛师接袂交襟以遨以嬉策驾嵩少泝舟瀍伊笑咏周星其乐熈熈丹霄可望青云可期洛中十友谈者荣之惟郑洎齐各登鼎司或䘮或存山川是违繄我夫子宜相清时命之不遐孰不悽悲呜唿哀哉往佐居守及尔同寮笑遨交欢匪夕则朝入同其室出聮其镳投文报章旣歌且謡及我爲郎优游吏部公爲御史持宪天路文陛徐趍眷恋相顾欢爱之分有加于素自我于迈歴刺东呉离忧十年复㑹名都余爲侍郎铨揔攸居实得茂彦奉其规模聮事合情又倍其初我尹京兆公亚奉常歩武相望佩玉以锵谓保嵛乐长此翶翔抱疾几何忽焉其亡呜唿痛哉原念往昔爱均骨肉我有书笥盈君尺牍寤言在耳今古何速失涕兴哀匍匐往哭抚筵一唿心焉摧剥日月逾迈佳城遽卜素车千里逶迤山谷晦尔精灵藏之斧屋呜唿哀哉丹旌即路祖奠在廷去此昭昭就尔㝠㝠敬陈泂酌以告明灵临觞永恸庶冩哀诚呜唿哀哉伏惟尚飨爲李京兆祭杨凝郎中文维贞元十九年歳次癸未四月辛未朔某日检校工部尚书京兆尹司农卿李实谨以清酌庶羞之奠敬祭于故兵部郎中杨公之灵惟灵清标霜㓗馨德兰薫冲和茂着孝友彰闻濬发洪绪激扬清芬思侔德祖学绍子云莹彼灵府彬其英文吐论冠时舒华轶羣百氏之奥一言可分旁贯释老岂伊典坟谓蹑公相賛扬圣君髙山安仰逝水沄云呜唿哀哉惟是伯仲并爲士则连擢首科迭居显职公之懿美发自朋僚播于四方令问克昭炯然独识卓尔孤标翼翼其容羽仪清朝载笔东掖动无不纪起草南宫时论増美大梁有艰天子是使密勿之谋唯道是履复归郎署职兹中兵简稽无挠以考其成英风未摅沉痾遽婴孰云积善降以促龄昔歳江表获同宴语谬爲好仁不我遐阻公之元兄复惠德音优游多暇眷眄逾深清言盈耳尺素相㝷冀兹竞爽焜燿儒林及此彫落秪摧我心呜唿哀哉遣车就引哀挽先路迅风悽悲頽景幽暮倾都殄瘁挥涕相顾矧兹故人谁任痛慕潢污一觞讵冩平素尚飨爲安南杨侍御祭张都护文维年月日故吏某职官某敬祭于故都护御史中丞张公之灵交州之大南极天际禹绩无施秦强莫制或賔或叛越自汉丗圣唐宣风初鲜寕岁稍臣卉服渐化椎䯻卒爲华人流我恺悌士变之理惟公克继勤劳逺图敷賛嘉惠铜柱南表前功载修空道北出式遏蛮陬梯航连连旌斾悠悠辐凑都㑹皇威以流方荷天宠冝公冝侯声驰帝郷魄降炎州呜唿哀哉公昔试吏时推清能公昔乗轺人知凖绳鳏嫠以安征赋用登柱史稍迁郎曹继昇程功佐理海裔斯澄乃纪南方专任是慿礼分五玉恩钖百朋开府辟掾羣英攸属顾兹陋微敢厠甄録旣受筐篚载加命服赐有楚冠用慙豸角星言赴命注望帏幄视险如夷瞻程非邈伯氏左宦爰滞中途流连隐忧言念涕濡子姓莫在使命顿殊兢魂吊影敢废斯须情留江徼夣结天隅恩切有𥙿义乖从役顾慕长恸展转増惕膐力犹在中肠屡激方俟销忧永期投迹谦德不福法星降灾廷悬遽彻驲讣爰来抚躬益恨循顾増哀瞻容莫及报德何阶輤车北辕申莫克谐望拜徒至音尘水乖南州斗酒庶写幽怀祭万年裴令文惟灵孝友之性寔惟天与饰以儒书洽其誉处枵然其量廓尔其宇人以义来我以身许褰裳赴急不避寒暑交半域中多容鲜拒贤于博弈媚兹䜩语或泛或沉两得其所考礼成文坠章克举展乐承职音官式序旣聮奏复亦图笋虡播在奉常永传仪矩脱略细谨慠忽烦言坦然自居无顾仇怨卒成官谤莫究祸源坐黜中徙再期腾鶱孰云蓄愤遽此归魂呜唿哀哉丗称姻党鲜克终吉唯我与君乆而逾密追惟淑德嫔于君室上顺尊卑下欢俦匹致其孝敬式是仁恤爰及童孩处心勿失君之仲季茂于文术游艺相从操觚散帙顾余蹇劣厠迹奔逸二纪于今交情若一屡闻彫缺互见迁黜契阔伶俜分形间质方期末路稍追曩日时不我谋于焉斯毕营营卫尉独守邦秩想其永哀淮海萧瑟呜唿哀哉闻疾驰简其命未返翩其讣书来自番禺块守穷荒山䕫与居有眉不申有志不舒况逢零悴当此囚拘拊膺长恸长恸何如非礼无取沉哀有余呜唿哀哉祭吕敬叔文维年月日朔友人从内兄守永州司马贠外置同正贠柳宗元谨以酒肉之奠致祭于亡友吕敬叔之魂呜唿鞠躬历聘或以不答屠渔乖离夫何克合大或不容小或见遗往来逢迎今古参差惟子之中忠勇充之以诚与物退受其疵智谋宏长辩论恢竒巖峩博大与丗异姿何付之器而踬于时常曰余武王功是期誓耆其力以逹皇威边鄙不靖俾供舆师诸侯顺道戎貊咸宜今其没矣哀志之违知之无补丗又罕知呜唿哀哉昔与子游尚疑其志及观其长诚任其事日异其能岁増其智进如川行浩浩而遂天乎有亡中道是弃余愼取友惟心之䖍周游人间余二十年摈辱非聇升扬非贤一贯于道无四五焉子之我知不以亊迁言而见信貌阻心传我黜终丗子夭于前徒称子志谁信我言与子俱已孰云后先惟子之兄志同义比官刺一州四十而死子仕方初百年有几如何黙黙去我遄巳有穉之妻有弱之子海壖东周号哭万里葬纼之行获出于此爰陈酒肉式嘉且㫖读兹哀辞以奠而诔呜唿敬叔吾道巳矣尚飨祭崔君敏文天产崑崙者难爲玉植邓林者难爲木公以令望显于华族艺遂六书学该七録耽此黄老恬于宠辱入补黒衣岀参甸服纪纲淮海政令惟肃宰制岳濵周于仁育储闱典议直清攸属乆次推能二州继牧至于是邦率由旧俗和易勿亟优游自足旣有少吏勤于庶狱妖诬殄除淫祠翦覆出令三歳人无怨进律未行归神何速某咸以罪戾谪兹炎方公垂惠和枯藁以光鸣銮适野泛鹢㳂湘广筵命乐华烛飞觞髙歌屡舞终以无荒纷虑斯併忧怀暂忘良时不再斯乐难常今其柰何顾慕感伤呜唿室有迭去川无息流追怀曩辰怳若梦游奠彻中寝魂迁乗舟邦人永思匍匐隐忧况我怀德心焉若抽㓗诚可鍳苹藻非羞祭段弘古文丗病乎直人恱其和行而不容虽圣柰何提其信义谁与同波硁硁以终坚不可磨游得其人友择其益始如可进终㑹于厄精诚介然将贯金石追恩怀旧兴词愤激君昔来辱备闻嘉言宵㑹北堂昼宴南轩去适于越不日其旋载除我居望尔北辕今者之来丹旐有翩閟兹英志限此中年呜唿哀哉居实斯贫有子而㓜孰云履信惟天所佑道途之资敢废于旧志君之行铭石斯授有㓗其觞有楚其豆庶鉴于诚临兹飨侑祭李中明文致祭于亡友中明之灵夫子之道邈以恒兮夫子之志励以兢兮求中慊末若履氷兮敦仁以孝实烝烝兮唯毁死亏礼其他莫惩兮秉端守一信厥明兮月踰岁长行若登兮外温其颜内类绳直兮谩言来加不遽陵兮举丗羣非自视弘兮庶优游于道大赉是承兮掩冤舒抑与类升兮胡茫茫其不信卒以祸仍兮岂韬忠裒信鬼所憎兮将敎言吾欺终不可徴兮吾方期子于暮冀有兴兮今而弃余志若崩兮若将援而上䘮厥肱兮怛其殒心交背膺兮水之绵绵山万层兮又淫以雨雪纡委硱磳兮殦鸺夜啼群瞑凝兮魂鬼以行中道㱥殑兮魑魅撝呵曷可慿兮聊致吾慎斯言孰称兮哭张后余辞后余常山张氏孝其家忠其友爲经术甚䆳而文少余七年颇弟畜之与之居终日冲然忘其有人与之言铿尔而厉辩而归乎中凡人有道而不显于丗则曰非其丗也道而得乎丗然犹不显则曰命命之微不可知知而索乎外者曰性与貌后余之性可谓良矣其貌可谓肃矣博实弘𥙿宜爲大官耇老求其所以夭贱无可得焉旣得进士明年疽发髀卒后余之死人咸痛之曰天之佑善人而杀是子何也激者曰天之杀恒在善人而佑不肖庄周于母从容邦家乐我朋友岂不光裕显大欤而不克也则弔而哭者其无过乎呜唿杨氏子承之哀辞杨氏子承之旣冠有成人之道其明年四月不幸而夭其外姻解人柳宗元爲之恸且出涕噫是子也气淳以愿志专以勤确然而直方吾未知其止也作辞赋书论其言甚伟余方爱之谓可以爲器者故不知恸且岀涕况其亲戚者乎凡天之生物也不类精麄纷痝贤愚混同或逺而合或亲而殊然则虽人亲戚亦将有不克知其美者若杨氏子者其亲戚皆贤咸得知之者也使知之徒以増其悲愁怨号之声无爲也用是爲之辞以相其哀焉葆醇熈兮承贞则懿文章兮好循直诚耿介兮又绰寛学之勤兮行弥专质圭璋兮文虎豹超凌厉兮驰圣道力未具兮志求通道之远兮足先穷有母噭噭兮有弟哀号丗父孔悲兮湘水滔滔去昭旷兮沉幽寞魂冥冥兮竟难託死者静兮生者愁子之淑兮徒増忧志甚良兮命甚蹙子之生兮又何欲悲吾耳兮动吾神谁使子兮淑且仁呜唿巳乎不可追终怨苦兮徒何爲增广註释音辩唐柳先生集卷之四十增广註释音辩唐柳先生集增广註释音辩唐柳先生集卷第四十一增广註释音辩唐柳先生集卷之四十一祭文舜庙祈晴文年月日某官某敢用牲牢之奠昭祭于虞帝之神帝入大麓雷雨不迷帝在璇玑七政以齐九泽旣陂钖禹玄圭至德神化后王与稽勤事南巡祀典以跻此焉告终宜福遗黎庙貌如在精诚不睽今阳德愆候有渰凄凄降是水潦混爲涂泥岸有善崩流或断隄泛滥畴壠坡陁圃畦恒雨获戾循咎増悽忍兹嘉生均彼蓬藜敢望诛黒蜧抶隂蜺式干后土以廓天倪粢盛不害余粮可栖或簸或溲爲酒爲䤈鎗鎗笙镛坎坎鼓鼙百代祀德甿心不携岂独苹藻徴诸涧溪帝其听之无作神羞雷塘祷雨文惟神之居爲坎爲雷专此二象宅于巖隈风马云车粛焉徘徊能泽地产以祛人灾钦玆有灵爰以庙飨神惟智知我以诚往苟失其应人将安仰岁旣旱暵害兹生长敢用昭告期于肸蠁某自朝受命临玆裔壌莅政方𥘉庶无淫枉㓗廉自持忠信是仗苟有获戾神其可罔擢擢嘉生惟天之养岂使粢盛夷于草莽腾波通气出地奋响钦若成功惟神是奖祭毒县文维年月日某官以牲牢之奠祭于纛神惟昔沣有大特化爲巨梓秦人慿神乃建茸头是爲兵主用以行师汉宗蚩尤亦作灵旗旣类旣禡指于有罪北面诏盟抗侯以射虽有古典今弃不用惟兹之制神实守祀有蠢黄孽保固虐人俾玆太平犹用戎律天子有命施威于下惟守臣某董衆抚师秉羽先刄出用兹日敢脩外事爰荐求牛庶无留行以殄有罪国有祀典属于神明伤夷大命无敢私顾惟克胜敌以全天兵去兹蟊蠈逹我涵育収厥隷圉役于校人海隅黎献永底于理无或顿刄以爲神耻急急如律令禡牙文维年月日某官某以清酌少牢之奠禡于军牙之神秦定百越汉开九郡自兹编列同于诸华天寳兆乱北方荐役惟是南方乆稽讨伐藩蛮怙险乳字生聚悖傲威命虐夷齐人黄姓陋㜸实恣暴盗僮壮杀老掠使臣枭视洞窟以逃大戮今皇帝受天景命敷于有仁凡百凶毒罔不震伐齐鲁谊殄赵魏显化溥天之下咸顺帝理唯是琐眇尚恣昏顽致天震怒命底于罚官臣某钦率邦典统戎于征惟尓有神懋扬廼职敢告无纵诡类无刘我徒镞刄锋锷毕集于兇躬铠甲干盾咸完于义躯焚炀荡沃往如行虚俾人怀于安以靖离之隅在是㪯也往钦哉无作神羞急急如律令祭井文致祭于水土之神惟神蓄是玄德演爲人用不穷之养功齐乳湩惟古有制八家所共是邦阙焉官守斯恐藴利兹乆閟灵则深爰告有神惟恻我心卜兹利兆于彼城隂神斯有仁是鉴是临惟昔善崩今则坚好惟昔逓石今则顺道终古所无聿从心祷非神是与人力焉保发自玄冥成干冨媪克长厥灵不爱其寳敬修报礼式荐苹藻禜门文禜于城门之神惟神配隂含德司其翕辟能収水沴以佑成绩淫雨斯降害于麰麦野夫兴忧官守増惕诸隂旣闭休徴未获敬用瓢齐以展周索纳其云气复我川泽惟神是依式伫来格祭六伯母文维贞元十七年歳次辛巳二月癸巳朔二十五日丁巳姪男华州华隂县主簿纁谨以清酌庶羞之奠敬祭于六伯母之灵伏惟天钖考寿神资淑德髙明而和柔惠且直敬长慈㓜宗姻仰则不偕贵位孰不悽恻呜唿哀哉移天夙䘮丁此闵凶主器継夭围望髙羣士虽㣲禄位人羡其美在抱无孙承家乏祀孝女良壻适遵燕喜某曩与子重道契义均知心爲贵实在斯人奉养宜継将致其勤竟罹祸谪逾纪漂沦夙志斯阻㣲衷莫申冀荣末路私愿获陈遽此承讣天乎不仁呜唿哀哉昔也髙堂丗悲其独今兹玄室孝道当复神感昭融不疾而速灵识逾濬承欢载穆式致其安寕寘其毒愿言有知以慰幽躅祭从兄文呜唿我姓婵嫣由古而蕃钟鼎丗绍圭茅并分至于有囯爵列加尊聮事尚书十有八人中遭诸武抑遏雠冤踣弊不振数逾百年近者纷纷稍出能贤族属旍矅期复于前君修其辞楚越犹传从事诸侯假乎郡藩人謡吏畏威恵咸宣神乎我欺命返不延兴起之望是越是愆岁首去我将濵海堧留游欢娯渉月弥旬夜爇膏炬昼凌风烟理策岖縻舟潺湲将辞又醉就往而旋今者之来徒御凄然垂帷䄡䄡飞旐翻翻升拜无形合哭谁闻逝归从祔于邓之原铭墓有辞发我狂言祗陈其悲匪暇于文觞有㫖酒豆有㹠肩伊奠之菲而诚孔䌓灵耶罔耶有涕涟涟祭弟宗直文维年月日八哥以清酌之莫祭于亡弟十郎之灵吾门彫䘮岁月巳乆但见祸谪未闻昌延使尔有志不得存立延陵巳上四房子姓各爲单孑慥慥早夭汝又継终两房祭祀今巳无主吾又未有男子尔曹则虽有如无一门嗣续不絶如线仁义正直天竟不知理极道乖无所告诉汝生有志气好善嫉邪勤学成癖攻文致病年才三十不禄命尽苍天苍天岂有眞宰如汝德业尚早合出身由吾𬒳谤年深使汝负才自弃志愿不就罪非他人死䘮之中益复爲媿汝墨法絶代识者尚稀及所着文不令沉没吾皆収録以授知音文类之功更亦广布使传于丗人以慰汝灵知在永州私有孕妇吾专优恤以俟其期男爲小宗女亦当爱延子长大必使有归抚育教视使如己子吾身未死如汝存焉炎荒万里毒瘴充塞汝巳乆病来此伴吾到未数日自云小差雷塘灵泉言笑如故一寐不觉便爲古人茫茫上天岂知此痛郡城之隅佛寺之北饰以殡纼寄于髙原死生同归誓不相弃庶几有灵知我哀恳祭姊夫崔使君简文永州刺史博陵崔公之灵天之生人或哲或愚君取其英爰曜于初誉动京邑施于方隅密勿书奏元侯是俞蜀冦内侮祸聮羗髳君出显画披攘其徒南平劒门西获戎俘超受刑曹留揔南都移刺连部下民其苏道不可常病惑中途悍石是饵元精以渝雷谤爰兴按验増诬始虽进律终以论辜溟海浩浩而君是踰嵩山茫茫而君是居厥弟抗愤呌于康衢天子悯焉讯以文书御史旣斥连帅是除期复中壤遽沦别区䘮还大浸又溺二孤痛毒荐仍振古所无何谪于天降此翦屠柩不及归寓葬荒墟将葺将就誓还里闾呜唿哀哉君之子姓惟自我出母仪先亏父训又失焭焭相祖抚悼増恤咸冀其才以大家室惟昔与君年殊志匹昼咨夕计期正文律实契师友岂伊亲昵谁谓斯人变易成疾良志莫践乖离永诀呜唿哀哉永山之西湘水之东殡纼以出斧屋爰封神非乆留息驾于中书石爲志丗德斯崇手㪺以酹涕出焉穷又祭崔简神柩归上都文嘻乎崔公之柩嘻乎崔公楚之南其土不可以室或坋而頽或确而崒隂流泄漏瀐没渝溢硕䑕大蚁傍穿侧出亏踈脆薄乆乃自窒不如君之郷式坚且密嘻乎崔公楚之南其鬼不可与友躁戾佻险睒眒欺苟脞贱暗轻嚚妄走不思巳类好是羣丑不如君之郷式和且偶日月甚良子姓甚勤具是舟轝宁君之神去尔夷方返尔故隣弈弈其归宜乐且欣君死而还我生而留逺矣殊丗曷从之游酹觞于座与涕俱流祭崔氏外甥文年月日八舅十舅敬祭外甥韦六小卿之魂呜唿生有孝姿淑且茂兮谓吉其终道克就兮胡典而䘮离厥咎兮蹈道而违死谁祐兮岂汝之昧不能究兮将夺之鉴使昏霿兮反复搅予哀何救兮骨肉无从魂焉觏兮庶几来归馂以侑兮酒实于觞肉盈豆兮岂伊异人余所授兮来耶否耶歆气臭兮祭崔氏外甥女文叔舅宗元祭于二十六娘子之灵凡我诸甥惟尔爲首甥于我氏恩顾弥厚惠明贞淑仁爱孝友女德之全素风斯守播于族属芬馨自乆㳟惟伯姉道茂行高上承下训克敬能劳夙有仪则刑于汝曹虽云性善抑自良陶汝之先君以文诲我周流辩论有疑必果恒革其非以成其可孰云具美易以生祸汝及诸弟流离莫从幸获我依以慰困穷归之令族有蔚其容方冀荣寿遽罹灾凶呜唿哀哉汝自艰酷二弟継终海门之哀今古罕同骈也英文敷畅浩通赏期振耀弘我儒风又兹夭阏神理何䝉盛德余庆冝福其曹葫然降戾惟祸之逢呜唿哀哉前岁诏追廷授逺牧武陵便道往来信宿幸兹再见缓我心曲犹且轻别瞻程务速孰知自此遂间幽躅叔舅宗元祭于二十六娘子之灵凡我诸甥惟尔爲首甥于我氏恩顾弥厚惠明贞淑仁爱孝友女德之全素风斯守播于族属芬馨自乆㳟惟伯姉道茂行高上承下训克敬能劳夙有仪则刑于汝曹虽云性善抑自良陶汝之先君以文诲我周流辩论有疑必果恒革其非以成其可孰云具美易以生祸汝及诸弟流离莫从幸获我依以慰困穷归之令族有蔚其容方冀荣寿遽罹灾凶呜唿哀哉汝自艰酷二弟継终海门之哀今古罕同骈也英文敷畅浩通赏期振耀弘我儒风又兹夭阏神理何䝉盛德余庆冝福其曹葫然降戾惟祸之逢呜唿哀哉前岁诏追廷授逺牧武陵便道往来信宿幸兹再见缓我心曲犹且轻别瞻程务速孰知自此遂间幽躅临视无路遡风恸哭怛焉自中如刄之触邙阜有位青乌载卜道途尚艰岁月逾蹙方俟归纼再期奠沃寄哀斯文心焉往后呜唿哀哉祭外甥崔骈文祭于卿郎之魂呜唿天恡灵竒取不可贪旣睿又力神谁以堪汝不是思而纵其志盗其管籥褰其箧匮抽深抉密檐重掲贵守吏失职诉帝行事果殄尔躬以宁其位岂不信耶不然无鬼诛之行而中道夭死有㧞类之才而三见废委仁充其躯毒中骨髓其何以爲累也兄弟逾十我出惟八旣孤数祀中分存没我爲汝舅汝爲我甥求仁具得爲艺継成天下莫伦古罕并行人而思之几不欲生呜唿哀哉旣致其爱秪极其哀秦越万里心魂徘徊念与汝别桓公之台顾余犹壮视尔如孩戯抽佛筴前次沲隈笑颔即路鸣鞘不廻岂云古今自此而乖孰爲鬼神忍是隂诛得疾之日兄弟莫在谒医问巫卒以幽昧葬之东野谁赗谁㑹旣虞以奠谁主谁酹孤魂冥冥何託何逝呜唿哀哉刑曹継之以病告余衔忧驱使里薬操书虽惊状剧犹恃神扶岂知所頼终以误吾我自得罪无望还都想尔新墓少陵之隅何时归祔圯土下唿渍泪彻圹以沾以涂此心未慊秪益摧纡累见于梦宁知有无寄之哀辞惟爼及壷呜唿哀哉増广註释音辩唐柳先生集卷之四十一增广註释音辩唐柳先生集增广註释音辩唐柳先生集卷第四十二増广註释音辩唐柳先生集卷之四十二诗同刘二十八院长述旧言怀感时书事奉寄澧州张贠外使君五十二韵之作因其韵増至八十通赠二君子弱歳游玄圃先容幸弃瑕名劳长者记文许后生夸鷃翼甞披隼蓬心頼倚麻継酬天禄署俱尉甸侯家宪府初収迹丹墀共拜嘉分行参瑞兽传点乱宫鸦执简寕循枉持书毎去邪鵉凰标魏阙熊武负崇牙辨色冝相顾倾心自不譁金炉仄流月紫殿启晨赮未竟迁乔楽俄成失路嗟还如渡辽水更似谪长沙别怨秦城暮途穷越岭斜讼庭闲枳棘候吏逐麋䴥三载皇恩畅千年圣历遐朝宗延架海师役罢梁溠京邑搜贞干南宫歩渥洼丗推材是梓人仰骥中骅歘刺苗人地仍逾贑石崖礼容乗㻫琫戍备响錏鍜宠即郎官旧威从太守加建旟翻鸷鸟负弩绕文蛇册府荣八命中闱盛六珈肯随胡质矫方恶马融奢褒德符新换怀仁道迸遮俗嫌龙节晚朝讶介圭賖万贡输苞匦周官赋秉秅雄风吞七泽异产控三巴即事观农稼因时展物华秋原𬒳兰叶春渚涨桃花令粛军无优程悬市禁贯不应虞竭泽寕复叹栖苴躞驺先驾龙铜鼔报衙染毫东囯素濡印锦溪砂货积舟难泊人归山倍畬呉歈工折柳楚舞旧传芭隐几松爲曲倾罇石作污寒𥘉荣橘柚夏首廌枇杷祀変荆巫祷风移鲁妇髽巳闻施恺悌还覩正竒袤慕友惭连璧言姻喜附葭沉埋全死地流落半生涯入郡腰常折逢人手尽义敢辞亲耻污唯恐长疵瘕善幻迷冰火斉谐笑泊涂东门牛屡饭中散蝨空逸戯看猴闘殊音辨马檛渚行狐作㜸林宿鸟爲同病忧能老新声丽似姱岂知千仭坠秪爲一毫差守道甘长絶明心欲自贮愁听夜雨隔泪数残葩枭族音常聒豺群喙竞呀岸芦翻毒蜃磎竹闘彺犘野鹜行看弋江鱼或共扠瘴氛恒积润讹火亟生煅耳静烦喧蚁魂惊怯怒蛙风枝散陈叶霜蔓綖寒瓜雾密前山桂冰枯曲沼蕸思郷比庄舄遯丗遇眭夸渔舎茨荒草林桥卧古槎御寒衾用罽挹水勺仍㭨䆫蠧惟潜蝎甍涎竞缀蜗引泉开故窦护药挿新笆树怪花因槲虫怜目待虾骤歌喉易嗄饶醉鼻成曵捶牵羸马垂蓑牧艾猳巳看能类鼈犹讶雉爲䳬谁采中原菽徒巾下泽车俚儿供苦笋伧父馈酸樝劝策扶危杖邀持当酒茶道流徴短褐禅客㑹袈裟香饭舂菰米珍𬞞折五茄方期饮甘露更欲吸流霞屋䑕从穿兀林狙任攫拏春衫裁白纻朝帽挂乌纱屡叹恢恢网频摇肃肃罝衰荣困蓂荚盈缺几虾蟇路识沟边柳城闻壠上笳共思捐佩处千骑拥青緺弘农公以硕德伟材屈于诬枉左官三歳复爲大僚天监昭明人心感恱宗元窜伏湘浦拜贺未由谨献诗五十韵以毕㣲志知命儒爲贵时中圣所臧处心斉宠辱遇物任行藏関识新安地封传临晋郷挺生推豹蔚遐歩仰龙干有千寻竦精闻百錬钢茂功期舜禹髙韵状羲黄足逸诗书囿锋揺翰墨场雅歌张仲德颁祝鲁侯昌宪府初腾价神州转耀铓右言盈简册左辖备条纲响切农趋珮烟浓近侍香司仪六礼洽论将七兵扬合乐来仪鳯尊祠重饩羊卿材优桂石公器擅严廊峻节临衡峤和风满躆章人归父母育郡得股肱良细故谁留念烦言肯过防璧非眞盗客金有误持郎龟虎休前寄貂蝉冠旧行训刑方命吕理剧复推张直用明销恶还将道胜刚敬逾济国社恩比召南棠希怨犹逢怒多容竞忤强火炎侵琬琰鹰击谬鵉凰刻木终难对焚芝未改芳逺迁逾桂岭中徙滞余杭顾士虽怀赵知天讵畏匡论嫌齐物诞骚爱远游伤丽泽周羣品重明照万方斗间収紫气台上桂清光福爲深仁集妖从盛德禳秦民啼畎畒周士舞康庄采绶还垂艾华簮茰截肪髙居迁鼎邑遥傅好书王碧树环金谷丹霞映上阳留欢唱容与要醉对清凉故友仍同里常僚每合堂渊龙过许邵冰鲤弔王祥玉漏天门静铜駞御路荒涧瀍秋㶑灔嵩少暮㣲茫遵渚徒云乐冲天自不遑降神终入辅种德㑹明敡独弃伧人国难窥夫子墙通家殊孔李旧好即潘杨丗议排张挚时情弃仲翔不言缧绁枉徒恨纆徽长贾谊愁单阏邹书怯大梁炯心郍自是昭丗嬾佯狂鸣玉机全息怀沙事不忘恋恩何敢死垂泪对清湘酬韶州裴曹长史君寄道州吕八大使因以见示二十韵一首韶州因以诗见及往复竒丽邈不可慕用韵尤爲髙絶余因拾其余韵酬焉凡爲韶州所用者置不取其声律言数如之金马甞齐入铜鱼亦共颁疑山看积翠涢水想澄湾标牓同惊俗清明两照姦乗轺参孔仅按节服侯狦贾傅辞寕切虞童髪未䰉秉心方的的腾口任㘖㘖圣理髙悬象爰书降罚锾德风流海外和气满人寰御魅恩犹贷思贤泪自潸在亡均寂寞零落间惸鳏夙志随忧尽残肌触瘴月光揺浅瀬风韵碎枯菅海俗衣犹卉山夷䯻不鬟泥沙潜虺蜮榛莽闘犲獌循省诚知惧安排秪自食贫甘莽卤𬒳褐谢斓媥逺物裁青罽时珍馔白鷴长捐楚客珮未赐大夫环异政徒云仰髙踪不可攀空劳慰顦顇妍唱剧妖娴酬娄秀才将之淮南见赠之作远弃甘幽独谁言值故人好音怜铩羽濡沫慰穷鳞困志情惟旧相知乐更新浪游轻费日醉舞讵伤春风月欢寕间星霜分益亲巳将名是患还用道爲隣机事齐飘瓦嫌猜北拾尘髙冠余肯赋长铗子忘贫晼晚惊移律暌携忽此辰开颜时不再绊足去何因海上销魂别天边弔影身秪应西涧水寂寞但垂纶酬娄秀才寓居开元寺早秋月夜病中见寄客有故园思潇湘生夜愁病依居士室梦绕羽人丘味道怜知止遗名得自求壁空残月曙门掩候虫秋谬委双金重难徴杂珮酬碧霄无枉路徒此助离忧初秋夜坐赠呉武陵稍稍雨侵竹翻翻鹊惊丛美人隔湘浦一夕生秋风积雾香难极沧波浩无穷相思岂云逺即席莫与同若人抱竒音朱絃縆枯桐清商激西颢泛灔凌长空自得本无作天成谅非功希声閟大朴聋俗何由聦晨诣超师院读禅经汲井漱寒齿清心拂尘服间持贝叶书歩出东斋读真源了无取妄迹丗所逐遗言冀可冥缮性何由熟道人庭宇静苔色连深竹日出雾露余青松如膏沐澹然离言说悟恱心自足赠江华长老老僧道机熟黙语心皆寂去歳别舂陵㳂流此投迹室空无侍者巾屦唯挂壁一饭不愿余跏趺便终夕风䆫踈竹响露井寒松滴偶地即安居满庭芳草积巽上人以竹间自採新茶见赠酬之以诗芳丛翳湘竹零露凝清华复此雪山客晨朝掇灵芽蒸烟俯石濑咫尺凌丹崖圎方丽竒色圭璧无纎瑕唿儿㸑金鼎余馥延幽遐涤虑发真照还源荡昏邪犹同甘露饭佛事薫毗耶咄此蓬瀛侣无乃贵流霞零陵赠李卿元侍御简呉武陵理丗固轻士弃捐湘之湄阳光竞四溟𫾣石安所施铩羽集枯干仾昻牙鸣悲朔云吐风寒寂历穷秋时君子尚容与小人守兢危惨悽日相视离忧坐自滋樽酒聊可酌放歌谅徒爲惜无恊律者窈眇絃吾诗界围巖水帘界围汇湘曲青壁环澄流悬泉粲成帘罗注无时休韵磬叩凝碧锵锵彻巖幽丹霞冠其颠想像凌虚游灵境不可状鬼工谅难求忽如朝玉皇天冕垂前旒楚臣昔南逐有意仍丹丘今我始北旋新诏释缧囚采真诚眷恋许国无淹留再来寄幽梦遗贮催行舟古东门行汉家三十六将军东方靁动横阵云鸡呜函谷客如雾貌同心异不可数赤丸夜语飞电光徼廵司隷眠如羊当街一叱百吏走冯敬胷中函匕首兇徒侧耳潜惬心悍臣破胆皆杜口魏王卧内藏兵符子西掩𬒮真无辜羌朝杀下一朝起敌国舟中非所拟安陵谁辨削砺功韩国讵明深井里絶臙断骨郍下𥙷万金宠赠不如土寄韦珩初拜柳州岀东郊道旁相送皆贤豪廻眸炫晃别羣玉独赴异域穿蓬蒿炎烟六月咽口鼻胷鸣肩举不可逃桂州西南又千里漓水闘石麻兰髙隂森野葛交蔽日悬蛇结虺如蒲萄到官数宿贼满野缚壮杀老啼且号饥行夜坐设方略笼铜枹鼓手所操竒疮钉骨状如箭鬼手脱命争纎毫今年噬毒得霍疾支心搅腹㦸与刀尓来气少筋骨露苍白瀄汨盈颠毛君今矻矻又窜逐辞赋巳复穷诗骚神兵庙略频破虏四溟不日清风涛圣恩傥怱念行苇十年践踏乆巳劳幸因觧网入乌兽毕命江海终游遨愿言未果身益老起望东北心滔滔奉和杨尚书郴州追和故李中书夏日登北楼十韵之作依本诗韵次用郡楼有遗唱新和敌南金境以道情得人期幽梦㝷层轩隔炎暑逈野恣窥临鳯去徽音续芝焚芳意深游鳞出䧟浦唳鹤遶仙岑风起三湘浪云生万里隂宏规齐德宇丽藻竞词林静契分忧术闲同迟客心骅骝当逺歩鶗鴂莫相侵今日登髙处还闻梁甫吟杨尚书寄郴笔知是小生本様令更商㩁使尽其功辄献长句截玉铦锥作妙形贮云含雾到南溟尚书旧用裁天诏内史新将写道经曲艺岂能禆捐益㣲辞秪欲播芳馨桂阳卿月光辉徧毫末应传顾兎灵南省转牒欲具注国图令尽通风俗故事圣代提封尽海壖狼荒犹得纪山川华夷圗上应初録风土记中殊未传椎髻老人难借问黄茆深峒敢留连南宫有意求遗俗试检周书王㑹篇与浩初上人同㸔山寄京华亲故海畔尖山似劒铓秋来处处割愁肠若爲化得身千亿散上峯头望故郷再至界围巖水帘遂宿巖下发春念长违中夏欣再覩是时植物秀杳若临玄圃歊阳讶垂冰白日惊雷雨笙簧潭际起鹤云间舞古苔凝青枝隂草湿翠羽蔽空素彩列激浪寒光聚的皪沉珠渊锵鸣捐珮浦幽巖画屏倚新月玉钩吐夜凉星满川忽疑眠洞府诏追赴都廻寄零陵亲故毎忆纎鳞游尺泽翻愁弱羽上丹霄岸傍古堠应无数次第行看别路遥过衡山见新花开却寄弟故国名园乆别离今朝楚树发南枝晴天归路好相逐正是峯前回鴈时汨罗遇风南来不作楚臣悲重入脩门自有期爲报春风汨罗道莫将波浪枉明时朗州窦常贠外寄刘二十八诗见促行骑走笔酬赠投荒垂一纪新诏下荆扉疑比庄周梦情如苏武归赐环留逸响五马助征騑不羡衡阳鴈春来前后飞离觞不醉至驿却寄相送诸公无限居人送独醒可怜寂寞到长亭荆州不遇髙阳侣一夜春寒满下㕔北还登汉阳北原题临川驿驱车方向阙廻首一临川多垒非余耻无谋终自怜乱松知野寺余雪记山田惆怅樵渔事今还又落然善谑驿和刘梦得酹淳于先生水上鹄巳去亭中乌又鸣辞因使楚重名爲救齐成荒壠遽千古羽觞难再倾刘伶今日意异代是同声诏追赴都二月至灞亭上十一年前南渡客四千里外北归人诏书许逐阳和至驿路开花处处新李西川荐琴石逺师驺忌鼓鸣琴去和南风惬舜心从此他山千古重殷勤曽是奉徽音同刘二十八哭吕衡州兼寄江陵李元二侍御衡岳新摧天柱峯士林顦顇泣相逢秪令文字传青简不使功名上景钟三畒空留悬磬室九原犹寄若堂封遥想荆州人物论几廻中夜惜元龙奉酬杨侍郎文因送八叔拾遗戯赠诏追南来诸賔二首贞一来时送綵牋一行归鴈慰惊弦翰林寂寞谁爲主鸣鳯应须早上天六言一生判却归休谓着南冠到头冶长虽解缧绁无由得见东周商山临路有孤松往来斫以爲明好事者怜之编竹成援遂其生植感而赋诗孤松停翠盖託根临广路不以险自防遂爲明所误幸逢仁思意重此藩篱护犹有半心存时将承雨露衡阳与梦得分路赠别十年顦顇到秦京谁料翻爲岭外行伏波故道风烟在翁仲遗墟草树平直以慵踈招物议休将文字占时名今朝不用临河别垂泪千行便濯缨再上湘江好在湘江水今朝又上来不知从此去更遣几年廻清水驿丛竹天水赵云余手种一十二茎檐下踈篁十二茎㐮阳从事寄幽情秖应更使伶伦见冩尽雌雄双鳯呜长沙驿前南楼感旧海鹤一爲别存亡三十秋今来数行泪独上驿南楼桂州北望秦驿手开竹迳至钓矶留待徐容州幽迳爲谁开美人城北来王程傥余暇一上子陵台登柳州城楼寄漳汀封连四州城上髙楼接大荒海天愁思正茫茫惊风乱飐美蓉水密雨斜侵薜荔墻岭树重遮千里月江流曲似九廻肠共来百越文身地犹自音书滞一郷柳州寄丈人周韶州越絶孤城千万峯空斋不语坐髙㫪印文生緑经旬合砚匣留尘尽日封梅岭寒烟藏翡翠桂江秋水露鰅鳙文人本自忘机事爲想年来憔悴容登柳州峨山荒山秋日午独上意悠悠如何望郷处西北是融州得卢衡州书因以诗寄临蒸且莫叹炎方爲报秋来鴈几行林邑东廻山似㦸䍧牱南下水如汤蒹葭淅沥含秋雾橘柚玲珑透夕阳非是白苹洲畔客还将逺意问潇湘答刘连州邦字连璧本难双分符刺小邦崩云下漓水噼箭上浔江负弩啼寒狖鸣枹惊夜狵遥怜郡山好谢守但临䆫岭南江行瘴江南去入云烟望尽黄茆是海边山腹雨晴添象迹潭心日暖长蛟涎射工巧伺游人影飓母偏惊旅客船从此忧来非一事岂容华髪待流年柳州峒氓郡城南下接通津异服殊音不可亲青箬裹塩归峒客緑荷包饭趂虚人鹅毛御腊缝山罽鸡骨占年拜水神愁向公庭问重译欲投章甫作文身詶徐二中丞普寕郡内池馆即事见寄鹓鸿念旧行虚馆对芳塘落日明朱槛䌓花照羽觞泉归沧海近树入楚山长荣贱俱爲累相期在故郷詶贾鹏山人郡内新栽松寓兴见赠芳朽自爲别无心乃玄功夭夭日放花荣耀将安穷青松遗涧底擢莳兹庭中积雪表明秀寒花助䓗茏幽贞夙有慕持以延清风无能常闭合偶以静见名竒姿来逺山忽似人家生劲色不改旧芳心与谁荣喧卑岂所安任物非我情清韵动竽瑟谐此风中声种柳戯题柳州柳刺史种柳柳江边谈笑爲故事推移成昔年垂隂当覆地耸干㑹参天好作思人树惭无惠化传柳州二月榕叶落尽偶题宦情羁思共悽悽春半如秋意转迷山城过雨百花尽榕叶满庭鸎乱啼浩初上人见贻絶句欲登仙人山因以詶之珠树玲珑隔翠微病来方外事多违仙山不属分符客一任凌空钖杖飞雨中赠仙人山贾山人寒江夜雨声潺潺晓云遮尽仙人山遥知玄豹在深处下笑羁绊泥涂间别舎弟宗一零落残魂倍黯然双垂别泪越江边一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟奉和周二十二丈酬郴州侍郎衡江夜泊得韶州书并附当州生黄茶一封率然成篇代意之作丘山仰德耀天路下征騑梦喜三刀近书嫌五载违凝情江月落属思岭云飞㑹入司徒府还邀周掾归殷贤戯批书后寄刘连州并示孟崙二童书成欲寄庾安西𥿄背应劳手自题闻道近来诸子弟临池㝷巳猒家鸡铜鱼使赴都寄亲友行尽関山万里余到时闾井是荒墟附庸唯有铜鱼使此后无因寄远书韩漳州书报彻上人亡因寄二絶早岁京华听越吟闻君江海分逾深他时若写兰亭㑹莫画髙僧支道林频把琼书出䄂中独吟遗句立秋风桂江日夜流千里挥泪何时到甬东詶家鸡之赠日日临池弄小鶵还思写论付官奴柳家新様元和脚且尽姜芽歛手徒重赠闻说将鶵向墨池刘家还有异同词如今试遣隈墙问巳道丗人郍得知丗上悠悠不识真姜芽尽是捧心人若道柳家无子弟往年何事乞西賔答前篇小儿弄笔不能嗔涴壁书䆫且赏懃闻彼梦熊犹未兆女中谁是卫夫人荅后篇昔日慵工记姓名逺劳辛苦冩西京近来渐有临池兴爲报元常欲抗行叠前小学新翻墨沼波羡君琼树散枝柯在家弄土唯娇女空觉庭前鸟迹多叠后事业无成耻艺成南宫起草旧连名劝君火急添功用趂取当时二妙声柳州城西北隅种甘树手种黄甘二百株春来新叶徧城隅方同楚客怜皇树不学荆州利木奴几岁开花闻喷雪何人摘实见垂珠若教坐待成林日滋味还堪养老夫闻彻上人亡寄侍郎杨丈东越髙僧还姓汤几时琼珮触鸣珰空花一散不知处谁采金英与侍郎段九秀才处见亡友吕衡州书迹交侣平生意最亲衡阳往事似分身䄂中忽见三行字拭泪相看是故人柳州寄京中亲故林邑山聮瘴海秋䍧牱水向郡前流劳君逺问龙城地正北三千到锦州再授连州至衡阳酬赠别去国十年同赴召湘江千里又分歧重临事异黄丞相三黜名惭柳士师归目併随廻鴈尽愁肠正遇断猿时桂江东过连山下相望长吟有所思重别梦得二十年来万事同今朝歧路忽西东皇恩若许归田去晚岁当爲邻舎翁荅弱冠同怀长者忧临歧廻想尽悠悠耦耕若便遗身丗黄髪相㸔万事林三赠信书成自误经事渐知非今日临歧别何年待汝归答年方伯玉早恨比四愁多㑹待休车骑相随出罻罗种木槲花上苑年年占物华飘零今日在天涯秪因长作龙城守剰种庭前木槲花摘樱桃赠元居士时在望仙亭南楼与朱道士同处海上朱樱赠所思楼居况是望仙时蓬莱羽客如相访不是偷桃一小儿詶曹待御过象县见寄破额山前碧玉流骚人遥驻木兰舟春风无限潇湘忆欲採苹花不自由增广註释音辩唐柳先生集卷之四十二增广註释音辩唐柳先生集增广註释音辩唐柳先生集卷第四十三增广註释音辩唐柳先生集卷之四十三古今诗法华寺石门精室三十韵拘情病幽鬰旷志寄髙爽愿言怀名缁东峯旦夕仰始欣云雨霁尤恱草木长道同有爱弟披拂恣心赏松谿窱入石栈寅縁上萝葛绵层甍莓苔侵标牓密林互对耸絶壁俨双敞壍峭出蒙笼墟崄临滉瀁稍疑地脉断悠若天梯往结构罩羣崖廻环驱万象小刼不逾瞬大千若在掌体空得化元观有遗细想喧烦困蠛蠓跼蹐疲䰣魉寸进谅何营寻直非所枉探竒极遥瞩穷妙阅清响理㑹方在今神开庶殊曩兹游苟不嗣浩气竟谁养道异诚所希名賔匪余仗超摅借外奖俛黙有内朗鑑尔揖古风终焉乃吾党潜躯委缰鎻髙歩谢尘坱蓄志徒爲劳追踪将焉倣淹留值頽暮眷恋睇遐壌映日鴈聮轩翻云波泱漭殊风纷巳萃郷路悠且广羁木畏漂浮离旌倦摇荡昔人叹违志出处今巳两何用期所归浮图有遗像幽蹊不盈尺虚室有函丈㣲言信可传申旦稽吾颡游朝阳巖遂登西亭二十韵谪弃殊隐沦登陟非逺郊所怀缓伊欎讵欲肩夷巢髙巖瞰清江幽窟潜神蛟开旷延阳景廻薄攅林梢西亭构其巅反宇临呀庨背瞻星长兴下见云雨交惜非吾郷土得以䕃菁茆羁贯去江介丗仕尚函崤故墅即沣川数畒均肥墝台馆荒丘池塘䟽沉拗㑹有圭组恋遂贻山林嘲薄躯信无庸琐屑剧斗筲囚居固其宜厚羞乆巳苞庭除植蓬艾隟牖悬蟏蛸所頼山水客扁舟枉长梢挹流敌清觞掇野代嘉肴适道有髙言取乐非絃匏逍遥屏幽昧澹薄辞喧呶晨鸡不余欺风雨闻嘐嘐再期永日闲提挈移中庖湘口馆潇湘二水所㑹九疑濬倾奔临源委萦廻㑹合属空旷泓澄停风雷髙馆轩霞表危楼凌山隈玆辰始霁纎云尽褰开天秋日正中水碧无尘埃杳杳渔父吟呌呌羁鸿哀境胜岂不豫虑分固难裁升髙欲自舒弥使逺念来归流駚且广汎舟絶㳂洄登蒲洲石矶望横江口潭岛深逈斜对香零山隐忧倦永夜凌雾临江津猿鸣稍巳踈登石娯清沦日出洲渚净澄明晶无垠浮晖翻髙禽沉景照文鳞双江汇西奔诡怪潜坤珍孤山乃北峙森爽栖灵神洄潭或动容岛屿疑揺振陶埴兹择土蒲鱼相与邻信美非所安羁心屡逡廵糺结良可解纡欎亦巳伸髙歌返故室自誷非所欣南涧中题秋气集南磵独游亭午时廻风一萧瑟林影乆参差始至若有得稍深遂忘疲羁禽响幽谷寒藻舞沦漪去国魂巳游怀人泪空垂孤生易爲感失路少所宜索寞竟何事徘徊秪自知谁爲后来者当与此心期游石角过小岭至长乌村志适不期贵道存岂偷生冬忘上封事复笑昇天行窜逐宦湘浦揺心剧悬旌始惊䧟丗议终欲逃天刑岁月杀忧慄慵踈寡将迎追游疑所爱且复舒吾情石角恣幽歩长乌遂遐征磴廻茂树断景晏寒川明旷望少行人时闻田鸣风篁冒水逺霜稻侵山平稍与人事间益知身丗轻爲农信可乐居宠眞虚荣乔木余故国愿言果丹诚四支反田畒释志东臯耕与崔策登西山鹤鸣楚山静露白秋江晓连袂度危桥萦廻出林杪西岑极逺目毫末皆可了重叠九疑髙微茫洞庭小逈穷两仪际髙出万象表驰景泛頽波遥风递寒篠谪居安所习稍厌从纷优生同胥靡遗寿等彭铿天蹇连困颠踣愚蒙怯幽眇非令亲爱踈谁使心神悄偶兹遁山水得以观鱼鸟吾子幸淹留缓我愁肠绕构法华寺西亭窜身楚南极山水穷险艰歩登最高寺萧散任踈顽西垂下斗絶欲似窥人寰反如在幽谷榛翳不可攀命童恣披翦葺宇横断山割如判清浊飃若昇云间逺岫攅衆顶澄江抱清湾夕照临轩堕栖鸟当我还菡蓞溢嘉色篔筜遗清斑神舒屏羁鎻志适忘幽潺弃逐乆枯藁迨今始开颜赏心难乆留离念来相关北望间亲爱南赡杂夷蛮置之勿复道且寄湏臾闲夏夜苦热登西楼苦热中夜起登楼独褰衣山泽凝暑气星汉湛光辉火晶燥露滋野静停风威探汤汲隂并炀灶开重扉慿栏乆徬徨流汗不可挥莫辩亭毒意仰诉璇与玑谅非姑射子静胜安能希觉衰乆知老㑹至不谓便见侵今年冝未衰梢巳来相㝷齿踈髪就种奔走力不任咄此可奈何未必伤我心彭聃安在哉周孔亦巳沉古称寿圣人曾不留至今但愿得美酒朋友常共斟是时春向暮桃李生䌓隂日照天正緑杳杳归鸿吟出门唿所亲扶杖登西林髙歌足自快商颂有遗音游南亭夜还叙志七十韵夙抱丘壑尙率性资游遨中爲吏役牵十祀空悁劳外曲徇尘辙私心寄英髦进乏廊庙器退非郷曲豪天命斯不易鬼责将安逃屯难果见凌剥䘮宜所遭神期固浩浩衆口徒嗷嗷投迹山水地放情咏离骚再怀曩岁期容与驰轻舠虚馆背山郭前轩面江皐重叠间浦溆逦迤驱巖㟼积翠浮澹灔始疑负灵鳌丛林留冲飈石砾迎飞涛旷朗天景霁樵苏逺相号澄潭涌沉鸥半壁跳悬猱鹿鸣验食野鱼乐知观濠孤赏诚所悼暂欣良足襃留连俯櫺槛注我壷中醪朶頥进芰实擢手持蟹螯炊稻视㸑鼎鲙鲜闻操刀野𬞞盈倾筐颇杂池沼芼缅慕鼓枻翁啸咏哺其糟退想于陵子三咽资李螬斯道难爲偕沉忧安所韬曲渚怨鸿鹄环洲彫兰暮景廻西岑北流逝滔滔徘徊遂昏黒逺火明连艘木落寒山静江空秋月髙歛𬒮戒还徒善游矜所操趣浅戢长枻乗深屏轻篙旷望援深竿哀歌叩呜艚中川恣超忽漫若翔且翶淹泊遂所止野风自颾颾涧急惊鳞奔蹊荒饥兽嘷入门守拘絷悽戚増欎陶慕士情未忘怀人首徒搔内顾乃无有德輶甚鸿毛名窃久自欺食浮固云叨问牛悲衅钟说彘惊临牢永遁刀笔吏寕期簿书曹中兴遂羣物裂壌分鞬岷凶旣云捕呉虏亦巳鏖扞御盛方虎谟明富伊咎披山穷木禾驾海逾蟠桃重来越裳雉再返西旅左右抗槐棘纵横罗鴈羔三辟咸肆宥衆生均覆焘安得奉皇灵在宥解天归诚慰松梓陈力开蓬蒿卜室有鄠杜名田占沣涝磻谿近余基阿城连故濠螟蛑愿亲燎荼堇甘自薅饥食期农耕寒衣俟𧖟缲及骭足爲温满腹寕复饕安将蒯及菅谁慕粱与膏弋林敺雀鷃渔泽从䲡鱽观象嘉素履陈诗谢干旄方託麋鹿群敢同骐骥槽处贱无溷浊固穷匪淫慆踉跄辞东縳恱怿换煎熬登年徒负版兴役趋伐鼛目眩絶浑浑耳喧息嘈嘈兹焉毕余命冨贵非吾曹长沙哀糺纆汉隂嗤桔槹苟伸击壌情机事息秋毫海雾多蓊欎越风饶腥臊寕唯迫魑魅所惧齐焄藨知罃怀禇中范叔恋绨𫀆伊人不可期慷慨徒忉忉韦道安道安本儒士颇擅弓劒名二十游太行暮闻号哭声疾驱前致问有叟垂华缨言我故刺史失职还西京偶爲羣盗得毫缕无余赢货财足非恡二女皆娉婷苍黄见驱逐谁识死与生便当此殒命休复事晨征一闻激髙义眦裂肝胆横挂弓问所往趫捷超峥嵘见盗寒磵隂罗列方忿争一矢毙酋帅余党号且惊麾令递束缚纆索相拄撑彼姝乆裭魄刄下俟诛刑却立不亲授谕以从父行捃収自担肩转道趋前程夜发敲石火山林如昼明父子更抱持涕血纷交零顿首愿归货纳女称舅甥道安奋衣去义重利固轻师婚古所病合姓非用兵朅来事儒术十载所能逞慷慨张徐州朱邸扬前旌投躯获所愿前马出王城辕门立竒士淮水秋风生君侯旣即丗麾下相欹倾立孤抗王命钟鼓四野呜横溃非所壅逆节非所婴举头自引刄顾义谁顾形烈士不忘死所死在忠贞咄嗟徇权子翕习犹趋荣我歌非悼死所悼时丗情哭连州凌贠外司马废逐人所弃遂爲鬼神欺才虽不其然卒与大患期凌人古受氏呉丗夸雄姿寂寞富春水英气方在斯六学诚一贯精义穷发挥着书逾十年凼赜靡不推天庭掞髙文寓字若波驰记室征西府宏谋耀其竒輶轩下东越列郡苏疲羸宛宛凌江羽来栖翰林枝孝文留弓劒中外方危疑抗声促遗诏定命由陈辞徒隷粛曹官征赋参有司出守乌江浒老迁湟水湄髙堂倾故国葬际限囚羁仲叔継幽沦狂呌唯童儿一门旣无主焉用徒生爲举声但唿天孰知神者谁泣尽目无见肾伤足不持溘死委炎荒臧获守灵帷平生负国谴骸骨非敢私盖棺未塞责孤旐凝寒飔念昔始相遇腑肠爲君知进身齐选择失路同瑕疵本期済仁义今爲衆所嗤灭名竟不试丗义安可支恬死百忧尽苟生万虑滋顾予九逝魂与子各何之我歌诚自恸非独爲君悲旦携谢山人至愚池新沐换轻帻晓池风雾清自谐尘外意况与幽人行霞散衆山逈天髙数鴈呜机心付当路聊适羲皇情独觉觉来牎牖空寥落雨声晓良游怨迟暮末事惊纷扰爲问经丗心古人谁尽了首春逢耕者南楚春候早余寒巳滋荣土膏释原野百蛰竞所营缀景未及郊穑人先耦耕园林幽鸟啭渚泽新泉清农事诚素务羁囚阻平生故池想芜没遗亩当榛荆慕隐旣有系图功遂无成聊从田父言𣢾曲陈此情眷然抚耒耜廻首烟云横溪居乆爲簮组累幸此南夷谪闲依农圃邻偶似山林客晓耕翻露草夜榜响溪石来往不逢人长歌楚天碧夏𥘉雨后寻愚溪悠悠雨初霁独绕清溪曲引杖试荒泉解带围新竹沉吟亦何事寂寞固所欲幸此息营营嘨歌静炎燠入黄溪闻猿溪路千里曲哀猿何处呜孤臣泪巳尽虚作断肠声韦使君黄溪祈雨见召从行至祠下口号骄阳愆岁事良牧念菑畬列骑低残月呜笳度碧虚稍穷撨客路遥驻野人居谷口寒流净丛祠古木踈焚香秋雾奠玉晓光初肸蠁巫言报精诚礼物余惠风仍偃草灵雨㑹随车俟罪非眞吏翻惭奉简书郊居岁暮屏居负山郭岁暮惊离索野逈樵唱来廷空烧烬落丗纷因事远心赏随年薄黙黙谅何爲徒成今与昨秋晓行南谷经荒村杪秋霜露重晨起行幽谷黄叶覆溪桥荒村唯古木寒花踈寂历幽泉微断续机心乆巳忘何事惊麋鹿雨后晓行独至愚溪北池宿云散洲渚晓日明村坞髙树临清池风惊夜来雨予心适无事偶此成賔主中夜起望西园值月上觉闻䌓露坠开户临西园寒月上东岭泠泠踈竹根石泉逺逾响山鸟时一喧倚楹遂至旦寂寞将何言零陵春望平野春草緑晚莺啼逺林日晴潇湘渚云断岣嵝岑仙驾不可望丗途非所任凝情空景慕万里苍梧隂从崔中丞过卢少府郊舎寓居湘岸四无邻丗网难婴毎自珍莳药闲庭延国老开罇虚室值贤人泉廻浅石依髙柳迳转垂藤间緑筠闻道偏爲五禽戯出门鸥乌更相亲夏昼偶作南州溽暑醉如酒隐机熟眠开北牖日午独觉无余声山童隔竹敲茶臼雨晴至江渡江雨𥘉晴思逺歩日西独向愚溪渡渡头水落村迳成撩乱浮槎在髙树江雪千山鸟飞絶万迳人踪灭孤舟蓑笠翁独钓寒江雪冉溪少时陈力希公侯许国不复爲身谋风波一跌逝万里跌壮心瓦解空缧囚缧囚终老无余事愿卜湘西冉溪地却学寿张樊敬侯种漆南园待成器法华寺西亭夜饮祇树夕阳亭共倾三昧酒雾暗水连阶月明花覆牖莫厌罇前醉相看未白首戯题石门长老东轩石门长老身如梦旃檀成林手所种坐来念念非昔人万徧莲花爲谁用如今七十自忘机贪爱都忘筋力㣲莫向东轩春野望花开日出雉皆飞茆檐下始栽竹瘴茆葺爲宇溽暑恒侵肌适有重膇疾蒸欎寕所宜东邻幸导我树竹邀凉飔欣然惬吾志荷钟西巖垂楚壌多怪石垦凿力巳疲江风忽云暮舆曵还相追萧瑟过极浦旖旎附幽墀贞根期永固贻尔寒泉滋夜䆫遂不掩羽扇寕复持清泠集浓露枕簟凄巳知网虫依宻叶晓禽栖逈枝岂伊纷嚣间重以心虑怡嘉尔亭亭质自逺弃幽期不见野蔓草蓊蔚有华姿谅无凌寒色岂与青山辞种仙灵毗穷陋阙自飬疠气剧嚣烦隆冬乏霜霰日夕南风温杖藜下庭际曵踵不及门门有野田吏慰我飃零魂及言有灵药近在湘西原服之不盈旬蹩皆腾鶱笑抃前即吏爲我擢其根蔚蔚遂充庭英翘忽巳繁晨起自採曝杵臼通夜喧灵和理内藏攻疾贵自源拥覆逃积雾伸舒委余暄竒功苟可徴寕复资兰荪我闻畸人术一气中夜有能令深深息唿吸还归跟踈放固难效且以药饵论痿者不忘起穷者寕复言神哉辅吾足幸及皃女奔种术守闲事服饵採术东山阿东山幽且阻疲烦经过戒徒斸灵根封植閟天和违尔涧底石彻我庭中莎土膏滋玄液松露坠繁柯南东自成畒缭绕纷相罗晨歩佳色媚夜眠幽气多离忧苟可怡孰能知其多㸑竹茹芳叶寕虑瘵与瘥留连树蕙辞婉娩采薇歌悟拙甘自足激清愧同波单豹且理内髙门复如何种白蘘荷血虫化爲疠夷俗多所神衔猜毎腊毒谋富不爲仁𬞞菓自逺至盃酒盈肆陈言甘中必苦何用知其眞华㓗事外饰尤病中州人钱刀恐贾害饥至益逡巡窜伏常戦慄怀故逾悲辛庶民有嘉草攻襘事乆泯炎帝垂灵编言此殊足珍﨑岖乃有得託以全余身纷敷碧树隂眄睐心所亲新植海石榴弱植不盈尺逺意驻蓬瀛月寒空堦曙幽梦綵云生粪壌擢珠树莓苔揷琼英芳根閟颜色徂歳爲谁荣戯题堦前芍药凡卉与时谢妍华丽兹晨欹红醉浓露窈窕留余春孤赏白日暮暄风动揺频夜䆫蔼芳气幽卧知相亲愿致溱洧赠悠悠南国人始见白髪题所植海石榴树几年封植爱芳丛韶艶朱颜竟不同从此休论上春事看成古木对衰翁植灵寿木白华鉴寒水怡我适野情前趋问长老重复欣嘉名蹇连易衰朽方刚谢经营敢期齿杖赐聊且移孤茎丛萼中竞秀分房外舒英柔条乍反植劲节常对生循翫足忘疲稍觉歩武轻安能事剪伐持用资徒行自衡阳移桂十余本植零凌所住精舎谪宫去南裔清湘绕灵岳晨登蒹葭岸霜景霁纷浊离披得幽桂芳本欣盈握火耕困烟烬薪採乆摧剥道旁且不愿岑岭况悠邈倾筐壅故壌栖息期鵉鷟路逺清凉宫一雨悟无学南人始珍重微我谁先斍芳意不可传丹心所重旅人心所伤廻晖眺林际戚厥无遗芳巽公院五咏凈土堂结习自无始沦溺穷苦源流形及兹丗始悟三空门华堂开凈域图像焕且繁清泠焚衆香㣲妙歌法言稽首媿导师超遥谢尘昏曲讲堂寂㓕本非断文字安可离曲堂何爲设髙士方在斯圣黙寄言宣分别乃无知趣中即空假名相与谁期愿言絶闻得忘意聊思惟禅室发地结菁茆团团抱虚白山花落幽户中有忘机客渉有本非取照空不待析万籁俱縁生窅然喧中寂心境本同如鸟飞无遗迹美蓉亭新亭俯朱槛嘉木开美蓉清香晨风逺溽彩寒露浓萧洒岀人丗低昻多异容尝闻色空喻造物谁爲工留连秋月晏迢递来山钟苦竹桥危桥属幽迳缭绕穿踈林迸箨分苦节轻筠抱虚心俯瞰㳙㳙流仰聆萧萧吟差池下烟日嘲鸣山禽谅无要津用栖息有余隂梅雨梅实迎时雨苍茫值晚春愁深楚猿夜梦断越鸡晨海雾连南极江云暗北津素衣今尽化非爲帝京尘零陵早春问春从此去几日到秦原慿寄还郷梦殷勤入故园田家蓐食徇所务驱牛向东阡鸡鸣村巷白夜色归暮田札札耒耜声飞飞来乌鸢竭玆筋力事持用穷岁年尽输助傜役聊就空自眠子孙日以长丗丗还复然篱落隔烟火农谈四邻夕庭际秋虫鸣踈麻方寂历𧖟丝尽输税机杼空倚壁里胥夜经过鸡黍事筵席各言官长峻文字多督责东郷后租期车毂䧟泥泽公门少推恕鞭扑恣狼籍努力愼经营肌肤眞可惜迎新在此歳唯恐踵前迹古道饶蒺藜萦廻古城曲蓼花𬒳隄岸陂水寒更渌是时収获竟落日多樵牧风髙榆柳踈霜重梨枣熟行人迷去住野鸟竞栖宿田翁笑相念昏黒愼原陆今年幸少丰无猒饘与粥行路难君不见夸父逐日窥虞渊跳踉北海超崑崙披霄决汉出沆漭瞥裂左右遗星长须臾力尽道渴死狐䑕蜂蚁争噬吞北方竫人长九寸开口抵掌更笑喧啾啾饮食滴与粒生死亦足终天年睢盱大志小成遂坐使儿女相悲怜虞衡斤斧罗千山工命採斫杙与椽深林土剪十取一百牛连鞅催双辕万围千㝷妨道路东西蹶倒山火焚遗余毫末不见保躏跞磵壑何当存群材未成质巳夭突兀豁空嵒峦栢梁天灾武库火匠石狼顾相愁冤君不见南山栋梁益稀少爱才养育谁复论飞雪断道冰成梁侯家炽炭雕玉房蟠龙吐耀虎喙张熊蹲豹踯争低昻攅峦丛崿射朱光丹霞翠雾飘竒香美人四向廻鸣珰雪山冰谷晞太阳星躔奔走不得止奄忽双燕栖虹梁风台露榭生光饰死灰弃置参与商盛时一去贵反贱桃笙葵扇安可当闻籍田有感天田不日降皇舆留滞长沙岁又除宣室无由问釐事周南何处託成书跂乌词城上日出群乌飞鵶鵶乎赴朝阳枝刷毛伸翼和且乐尓独落魄今何爲无乃慕髙近白日三足妬尓令尓疾无乃饥啼走路旁贪鲜攫肉人所伤翘肖独足下丛薄口衘低枝始能跃还顾泥涂备蝼蚁仰看栋梁防燕雀左右六翮利如刀踊身失势不得髙支离无趾犹自免努力低飞逃后患笼鹰词凄风浙沥飞严霜苍鹰上击翻曙光云披雾裂虹蜺㫁霹雳掣电捎平冈然劲翮剪荆棘下攫狐兎腾苍茫爪毛吻血百鸟逝独立四顾时激昻炎风溽暑忽然至羽翼脱落自摧藏草中狸䑕足爲患一夕十顾惊且伤但愿清商复爲假拔去万累云间翔放鹧鸪词楚越有鸟甘且腴嘲嘲自名爲鹧鸪徇媒得食不复虑机械潜发罹罝学羽毛摧折触笼籞烟火煽赫惊庖厨鼎前芍药调五味膳夫攘腕左右视齐王不忍觳觫牛简子亦放邯郸鸠二子得意犹念此况我万里爲孤囚破笼展翅当逺去同类相唿莫相顾龟背戯长安新技出宫掖喧喧初徧王侯宅玉盘滴沥黄金钱皎如文龟丽秋天八方定位开神卦六甲离离齐上下投变转动玄机卑星流霞破相参差四分五裂势未巳出无入有谁能知乍惊散漫无处所须臾罗列巳如故徒言万事有盈虚终朝一掷知胜负脩门象棊不复贵魏宫粧奁丗所弃岂如瑞质耀竒文愿持千歳寿吾君庙堂巾笥非余慕钱刀儿女徒纷纷闻黄鹂倦闻子规朝暮声不意忽有黄鹂鸣一声梦断楚江曲满眼故园春意生目极千里无山河麦芒际天揺青波王畿优本少赋役务闲酒熟饶经过此时晴烟最深处舎南巷北遥相语翻日逈度昆明飞凌风邪看细柳翥我今误落千万山身同伧人不思还郷禽何事亦来此令我心忆桑梓间闭声廻翅归务速西林紫椹行当熟浑鸿胪宅闻歌効白纻翠帷双卷出倾城龙劒破匣霜月明朱脣掩抑悄无声金簧玉磬宫中生下沉秋水激大清天髙地逈凝日晶羽觞荡漾何事倾杨白花杨白花风吹度江水坐令宫树无颜色摇荡春光千万里茫茫晓日下长秋哀歌未断城鵶起渔翁渔翁夜傍西巖宿晓汲清湘然楚竹烟销日岀不见人欵乃一声山水渌廻㸔天际下中流巖上无心云相逐饮酒今旦少愉乐起坐开清罇举觞酹先酒遗我驱忧烦须臾心自殊顿觉天地暄连山变幽晦渌水函晏温蔼蔼南郭门树木一何繁清隂可自庇竟夕闻佳言尽醉无复辞偃卧有芳荪彼哉晋楚富此道未必存读书幽沉谢丗事俛黙窥唐虞上下观古今起伏千万途遇欣或自笑感戚亦以吁缥帙各舒散前后互相逾瘴痾优灵府日与往昔殊临文乍了了彻卷兀若无竟夕谁与言但与竹素俱倦极更倒卧熟寐乃一苏欠伸展支体吟咏心自愉得意适其适非愿爲丗儒道尽即闭口䔥散捐囚拘巧者爲我拙智者爲我愚书史足自恱安用勤与劬贵尔六尺躯勿爲名所驱感遇西陆动凉气惊乌号北林栖息岂殊性集枯安可任鸿鹄去不返勾呉阻且深徒嗟日沉湎丸鼓骛竒音东海乆摇荡南风巳骎骎坐使青天暮小星愁太隂衆情嗜姦利居货损千金危根一以振齐斧来相㝷揽衣中夜起感物涕盈襟㣲霜衆所践谁念岁寒心旭日照寒野鸒斯起蒿莱啁啾有余乐飞舞西陵隈廻风旦夕至零叶委陈荄所栖不足恃鹰隼纵横来咏史燕有黄金䑓远致望诸君嗛嗛事强怨三岁有竒勲悠哉辟壃理东海漫浮云寕知丗情异嘉谷坐熇焚致令委金石谁顾蠢蠕群风波歘潜构遗恨意纷纭岂不善图后交私非所闻爲忠不内顾晏子亦垂文三良束带值明后顾盻流辉光一心在陈力鼎列夸四方𣢾𣢾効忠信恩义皎如霜生时亮同体死没寕分张壮躯闭幽隧勐志塡黄肠殉死礼所非况乃用其良霸基弊不振晋楚更张皇疾病命固乱魏氏言有章从邪䧟厥父吾欲讨彼狂咏荆轲燕秦不两立太子巳爲虞千金奉短计匕首荆卿趋穷年徇所欲兵势且见屠㣲言激幽愤怒目辞燕都朔风动易水挥爵前长驱函首致宿怨献田开版图炯然耀电光掌握罔正夫造端何其锐临事竟趑趄长虹吐白日苍卒反受诛按劒赫慿怒风雷助号唿慈父断子首狂走无容躯夷城芟七族台观皆焚汚始期忧患弭卒动灾祸枢秦皇本诈力事与桓公殊奈何効曹子实谓勇且愚丗传故多谬太史徴无且掩役夫张进骸主死悠悠尔一气聚散之偶来纷喜怒奄忽巳复辞爲役孰贱辱爲贵非神竒一朝纩息定枯朽无妍嗤生平勤皂枥剉秣不告疲旣死给轊椟葬之东山基奈何值崩湍荡析临路垂髐然暴百骸散乱不复支从者幸告余睠之㳙然悲猫虎获迎祭犬马有增广註释音辩唐柳先生集增广註释音辩唐柳先生集别集上増广註释音辩唐柳先生文集别上非国语序左氏国语其文深闳杰异固丗之所耽嗜而不巳也而其说多诬淫不槩于圣余惧丗之学者溺其文采而沦于是非是不得由中庸以入尧舜之道本诸理作非国语非国语上灭密昭王游于泾上密康公从有三女奔之其母曰必致之王衆以美物归汝何德以堪之小丑备物终必亡康公不献一年王灭密非曰康公之母诚贤耶则宜以淫荒失度命其子焉用惧之以数且以德大而后堪则纳三女之奔者德果何如若曰勿受之则可矣教子而媚王以女非正也左氏以灭密徴之无足取者不借宣王不借千畒文公諌曰将何以求福用人王不听三十九年战于千畒王师败绩于姜氏之戎非曰古之必借千畒者礼之饰也其道若曰吾犹耕云尓又曰吾以奉天地宗庙则存其礼诚善矣然而存其礼之爲劝乎农也则未若时使而不夺其力节用而不殚其财通其有无和其郷闾则食固人之大急不劝而劝矣启蛰也得其耕时雨也得其种苗之猥大也得其耘实之坚好也得其获京庾得其贮老㓜得其养取之也均以薄藏之也优以固则三推之道存乎亡乎皆可以爲国矣彼之不圗而曰我特以是劝则固不可今爲书者曰将何以求福用人夫福之求不若行吾言之大德也人之用不若行吾言之和乐以死也败于戎而引是以合焉夫何怪而不属也又曰战于千畒者吾益羞之二川震幽王二年西周三川皆震伯阳父曰周将亡矣非曰山川者特天地之物也隂与阳者气而游乎其间者也自动自休自峙自流是恶乎与我谋自闘自竭自崩自缺是恶乎爲我设彼固有所逼引而认之者不塞则惑夫釡鬲而㸑者必涌溢蒸郁以麋百物畦汲而灌者必冲盪濆激以败土石是特老圃者之爲也犹足动乎物又况天地之无倪隂阳之无穷以澒洞轇轕乎其中或㑹或离或吸或吹如轮如机其孰能知之且曰源塞国必亡人乏财用不亡何待则又吾所不识也且所谓者天事乎抑人事乎若曰天者则吾旣陈于前矣人也则乏财用而取亡者不有他术乎而曰是川之爲尤又曰天之所弃不过其纪愈甚乎哉吾无取乎尔也料民宣王料民于太原仲山父諌曰且无故而料民天之所恶害于政而妨于嗣王卒料之及幽王乃废灭非曰吾甞言圣人之道不穷异以爲神不引天以爲髙故孔子不语怪与神君子之諌其君也以道不以诬务明其君非务愚其君也诬以愚其君则不臣仲山氏果以职有所恊不待料而具而料之者政之尨也姑云尔而巳矣又何以示少恶事爲哉况爲大妄以诿乎后嗣惑于神怪愚诬之说而以是徴幽之废灭则是幽之悖乱不足以取灭而料民以祸之也仲山氏其至于是乎盖左氏之嗜诬斯人也巳何取乎尔也神降于莘有神降于莘使率狸姓以献焉非曰力足者取乎人力不足者取乎神所谓足足乎道之谓也尧舜是矣周之始固以神矣况其徴乎彼鸣乎莘者以焄蒿悽怆妖之浅者也天子以是问卿以是言则固巳陋矣而其甚者乃妄取时日莽浪无状而寓之丹朱则又以房后之恶德与丹朱恊而慿以生穆王而降于以临周之子孙于是遂帅丹朱之裔以奉祠焉又曰尧临人以五今其胄见之亡不过五年斯其爲书也不待片言而迂诞彰矣聘鲁定王八年使刘康公聘鲁叔孙宣子东门子家皆侈归告王曰叔孙东门其亡乎东门之位不若叔孙而泰侈一可以事二君叔孙之位不若季孟亦泰侈不可以事三君非曰泰侈之德恶矣其死亡也有之矣而孰能必其时之蚤暮耶设令时之可必又孰能必其君之寿夭耶若二君而寿三君而夭则登年载毒之数如之何而凖叔孙侨如叔孙侨如聘王孙说言于王曰叔孙之来也必有异焉殆请之也且其状方上而锐下冝触冒人王其勿赐非曰诸侯之来王有赐予非以货其人也以礼其国也苟叔孙之来不度于礼不仪于物则罪也王而刑之谁曰不可若力之不能而姑勿赐未足以惩夫贪凌者也不若与之今使王逆诈诸侯而蔑其卿苟兴怨于鲁未必周之福也且夫恶叔孙者泰侈贪凌则可矣方上而锐下非所以得罪于天子郄至郄至告捷于周王叔简公相说也单㐮公曰兵在其颈者其郄至之谓乎王叔欲郄至能勿从乎郄至归明年死难及伯舆之狱王叔陈生出奔晋非曰单子罪郄至之伐当矣因以列数舎郑伯下楚子逐楚卒咸以爲姧则是后之人乗其败追合之也左氏在晋语言免胄之事则曰勇以知礼于此焉而异吾何取乎郄氏诚良大夫不幸其宗侈而亢兄弟之不令而智不能周强不能制遭晋厉之淫暴嬖窃构以利其室卒及于祸吾尝怜焉今夫执笔者以其及也而必求其恶以播于后丗然则有大恶幸而得终者则固掩矣丗俗之情固然耶其终曰王叔欲郄至能勿从乎斯固不足讥也巳柯陵之㑹柯陵之㑹单㐮公见晋厉公视逺歩髙郄锜见其语犯郄犫见其语迂郄至见其语伐齐国佐见其语尽单子曰晋将有乱其君与三郄当之齐国亦将与焉非曰是五子者虽皆见杀非单子之所宜必也而曰合诸侯人之大事于是乎观存亡若是则单子果巫史矣视逺歩髙犯迂伐尽者皆必乎死也则宜死者衆矣夫以语之迂而曰宜死则单子之语迂之大者独无谪耶晋孙周单㐮公以告顷公必善晋周此十一者夫子皆有焉天六地五数之常也非曰单子数晋周之德十一而曰合天地之数岂德义之言耶又徴卦梦以附合之皆不足取也谷洛闘谷洛闘将毁王宫王欲壅之太子晋谏王卒壅之及景王多宠人乱于是乎始生景王崩王室大乱及定王王室遂卑非曰谷洛之说与三川震同天将毁王宫而勿壅则王罪大矣奚以守先王之国壅之诚是也彼小子之譊譊者又足记耶王室之乱且卑在德而又奚谷洛之闘而徴之也大钱景王将铸大钱单穆公不可可后而先之谓之召灾非曰古今之言泉币者多矣是不可一贯以其时之升降轻重也币轻则物价腾踊物价腾踊则农无所售皆害也就而言之孰爲利曰币重则利曰奈害农何曰赋不以钱而制其布帛之数则农不害以钱则多出布帛而贾则害矣今夫病大钱者吾不知周之时何如哉其曰召灾则未之闻也左氏又于内传曰王其心疾死乎其爲书皆类此矣无射王将铸无射单㐮公曰不可非曰钟之大不和于律乐之所无用则王妄作矣单子词曰口内味耳内声声味生气气在口爲言在目爲明言以信名明以时动名以成政动以殖生政成生殖乐之至也若视听不和而有震眩则味入不精不精则气佚气佚则不和于是有狂悖之言有眩惑之明有转易之名有过慝之度出令不信刑政放纷而伶州鸠又曰乐以殖财又曰离人怒神呜唿是何取于钟之备也吾以是怪而不信或曰移风易俗则何如曰圣人旣理定知风俗和恒而由吾教于是乎作乐以象之后之学者述焉则移风易俗之象可见非乐能移风易俗也曰乐之不能化人也则圣人何作焉曰乐之来由人情出者也其始非圣人作也圣人以爲人情之所不能免因而象政令之美使之存乎其中是圣人饰乎乐也所以明乎物无非道而政之不可忘耳孟子曰今之乐犹古之乐也与人同乐则王矣吾独以孟子爲知乐律王问律于伶州鸠对曰非曰律者乐之本也而气逹乎物凡音之起者本焉而州鸠之辞曰律吕不易无姧物也和平则乆乆固则纯纯明则终终复则乐所以成政吾无取乎尓又曰姬氏出自天鼋大则是大武之象也致右宪左乆立于缀皆大武之形也夷则黄钟大蔟无射大武之律変也城成周刘文公与苌弘欲城成周告晋魏献子爲政将合诸侯卫彪傒见单穆公曰苌弘其不没乎苌叔必速及魏子亦将及焉若得天福其当身乎若刘氏则子孙实有祸是歳魏献子焚死二十八年杀苌弘及定王刘氏亡非曰彪傒天所坏之说吾友化光铭城周其后牛思黯作讼忠苌弘之忠悉矣学者求焉若夫当身速及之说巫之无恒者之言也追爲之耳问战长勺之役曹刿问所以战于严公公曰小大之狱必以情㫁之刿曰可以一战非曰刿之问洎严公之对皆庶乎知战之本矣而曰夫神求优𥙿于飨不优神不福也是大不可方闘二国之存亡以决民命不务乎实而神道焉是问则事几殆矣旣问公之言狱也则率然曰可以一战亦问略之尤也苟公之德可怀诸侯而不事乎战则巳耳旣至于战矣徒以㫁狱爲战之具则吾未之信也刿之辞宜曰君之臣谋而可制敌者谁也将而死国难者几何人士卒之熟练者衆寡器械之坚利者何若趋地形得上游以延敌者何所然后可以言战若独用公之言而恃以战则其不误国之社稷无几矣申包胥之言戦得之语在呉篇中跻僖公夏父弗忌爲宗烝将跻僖公展禽曰夏父弗忌必有殃若血气强固将寿宠得没虽寿而没不爲无殃其葬也焚烟彻其上非曰由有殃以下非士师所宜云者诬吾祖矣莒仆莒太子仆杀纪公以其寳来奔宣公使仆人以书命季文子里革遇之而更其书非曰里革其直矣曷若授仆人以入諌之爲善公之舎革近丗京兆杜济穿井获土缶中有狗焉投之于河化爲龙骨节专车楛矢呉伐越隳㑹稽获骨节专车非曰左氏鲁人也或言事孔子冝乎闻圣人之嘉言爲鲁语也盍亦徴其大者书以爲丗法今乃取辨大骨石砮以爲异其知圣人也亦外矣言固圣人之耻也孔子曰丘少也贱故多能鄙事轻币桓公轻其币而重其礼故天下诸侯罢马以爲币缕綦以爲奉鹿皮四箇垂橐而入稇载而归非曰桓公之苟能弔天下之败卫诸侯之地贪强忌服戎狄缩匿君得以有其国人得以安其堵虽受赋于诸侯乐而归之矣又奚控焉悉国之货以利交天下若是耶则区区齐人恶足以奉天下巳之人且不堪矣又奚利天下之能得若竭其国劳其人抗其兵以市伯名于天下又奚仁义之有予以爲桓公之伯不如是之弊也卜献公卜伐戎史苏占之曰胜而不吉非曰卜者丗之余伎也道之所无用也圣人用之吾未之敢非然而圣人之用也盖以敺陋民也非恒用而徴信矣尔后之昏邪者神之恒用而徴信焉反以阻大事要言卜史之害于道也多而益于道也少虽勿用之可也左氏惑于巫而尤神怪之乃始迁就附益以成其说虽勿信之可也郭偃郭偃曰夫口三五之门也是以䜛口之乱不过三五非曰举斯言而观之则愚诬可见矣公子申生申生曰弃命不敬作令不孝间父之爱而嘉其贶有不忠焉废人以自成有不贞焉非曰申生于是四者咸得焉昔之儒者有能明之矣故予之辞也略狐突败狄于稷桑反䜛言益起狐突杜门不出君子曰善深谋非曰古之所谓善深谋居乎亲戚辅佐之位则纳君于道否则継之以死唯已之义所在莫之失之谓也今狐突以位则戎御也以亲则外王父也申生之出未甞不从覩其将败而杜其门则姧矣而曰善深谋则无以劝乎事君也巳丕郑曰君爲我心里克曰中立晋无良臣故申生终以不免梦公梦在庙有神面白毛虎瓜执钺立于西阿之下舟之侨以其族行适晋非曰小国也而泰以招大国之怒政荒人乱亡夏阳而不惧而犹用兵穷武以増其雠怨所谓自拔其本者亡孰曰不宜又恶在乎梦也舟之侨诚贤者欤则观其政可以去焉由梦而去则吾笑之矣童謡献公问于卜何曰攻何月也对曰童謡有之曰丙之辰非曰童謡无足取者君子不道也宰周公葵丘之㑹献公将如㑹遇宰周公公乃还宰孔曰晋侯将死矣是歳献公卒非曰凡诸侯之㑹霸主小国则固畏其力而望其庥焉者也大国则冝观乎义义在焉则往以尊天子以和百姓今孔之还晋侯也曰而暇晋是皇则非吾所陈者矣又曰汪是土也苟违其违谁能惧之则是恃乎力而不务乎义非中国之道也假令一失其道以出而以必其死爲书者又从而徴之其可取乎荀息里克欲杀奚齐荀息曰吾有死而巳先君问臣于我我对以忠贞荀息死之君子曰不食其言矣非曰夫忠之爲言中也贞之爲言正也息之所以爲者有是夫间君之惑排长嗣而拥非正其于中正也逺矣或曰夫已死之不爱死君之不欺也抑其有是而子非之耶曰子以自经于沟渎者举爲忠贞也欤或者左氏谷梁子皆以不食其言不食其言然则爲信可乎曰又不可不得中正而复其言乱也恶得爲信曰孔父仇牧是二子类耶曰不类曰不类则如春秋何曰春秋之类也以激不能死者耳孔子曰与其进不保其往也春秋之罪许止也隐忍焉耳其类荀息也亦然皆非圣人之情也枉许止以惩不子之祸进荀息以甚苟免之恶忍之也吾言春秋之情而子徴其文不亦外乎故凡得春秋者冝是乎我也此之谓信道哉増广註释音辩唐柳先生集别上卷增广註释音辩唐柳先生集增广註释音辩唐柳先生集别集下増广註释音辩唐柳先生集卷之别下非国语下狐偃里克旣杀卓子使屠岸夷告重耳曰子盍入乎舅犯曰不可秦穆公使公子絷弔重耳曰时不可失舅犯曰不可非曰狐偃之爲重耳谋者亦迁矣国虚而不知入以纵夷吾之昏殆而社稷几䘮徒爲多言无足采者且重耳兄也夷吾弟也重耳贤也夷吾昧也弟而昧入犹可终也兄而贤者又何慄焉使晋国不顺而多败百姓之不蒙福兄弟爲犲狼以相避于天下由偃之策失也而重耳乃始伥伥焉游诸侯隂蓄重利以幸其弟死独何心欤仅能入而国以霸斯福祸然耳非计之得也若重耳早从里克秦伯之言而入则国可以无向者之祸而兄弟之爱可全而有分定焉故也夫如是以爲诸侯之孝又何戮笑于天下哉舆人诵惠公入而背内外之赂舆人诵之曰得之而狃终逢其咎䘮田不惩祸乱其兴旣里㔻死公陨于韩郭偃曰善哉夫衆口祸福之门也非曰惠公里㔻之爲也则冝咎祸及之矣又何以神衆口哉其曰祸福之门则愈陋矣也葬恭丗子惠公出恭丗子而改葬之臰逹于外国人颂之曰歳之二七其靡有徴兮若翟公子吾是之依兮镇抚国家爲王妃兮郭偃曰十四年君之冡嗣其替乎其数告于人矣公子重耳其入乎其魄兆于人矣若入必霸于诸侯其耿光于民矣非曰衆人者言政之善恶则有可采者以其利害也又何以知君嗣二七之数与重耳之伯是好事者追而爲之未必偃能徴之也况以是故发耶杀里克惠公旣杀里克而悔之曰芮也使寡人过杀社稷之镇郭偃闻之曰不谋而諌不圗而杀不谋而諌不忠不圗而杀不祥不忠受君之罚不祥离天之祸受君之罚死戮离天之祸无后非曰芮之䧟杀克也其不祥宜大于惠公而异其辞以配君罚天祸皆所谓迁就而附益之者也获晋侯秦穆公归至于王城合大夫而谋曰杀晋君与逐出之与以归与复之孰利公子絷曰杀之利公孙枝曰不可公子絷曰吾将以重耳代之晋之君无道莫不闻重耳之仁莫不知杀无道立有道仁也公孙枝曰耻一国之士又曰余纳有道以临汝无乃不可乎不若以归要晋国之成复其君而质其适子使父子代处秦国可以无害非曰秦伯之不霸天下也以枝之言也且曰纳有道以临汝何故不可絷之言杀之也则果而不仁其言立重耳则义而顺当是时天下之人君莫能宗周而能宗周者则大国之霸基也向使穆公旣执晋侯以告于王曰晋夷吾之无道莫不闻重耳之仁莫不知且又不顺旣讨而执之矣于是以王命黜夷吾而立重耳咸告于诸侯曰吾讨恶而进仁旣得命于天子矣吾将逹公道于天下则天下诸侯无道者畏有德者莫不皆知严恭欣戴而霸秦矣周室虽卑犹是王命穆公以爲侯伯则谁敢不服夫如是秦之所耻者亦大矣弃至公之道而不知求姑欲离人父子而要河东之赂其舎大务小违义从利也甚矣霸之不能也以是夫庆郑丁丑斩庆郑乃入绛非曰庆郑误止公罪死可也而其志有可用者坐以待刑而能舎之则获其用亦大矣晋君不能由是道也悲夫若夷吾者又何诛焉乞食于野人过五鹿野人举块以与之公子怒欲鞭之子犯曰天赐也人以土服又何求焉十有二年必获此土有此其以戊申云乎非曰是非子犯之言也后之好事者爲之若五鹿之人献块十二年以有卫土则㳙人畴枕楚子以块后十二年其复得楚乎何没而不云也而独载乎是戊申之云尤足怪乎怀嬴秦伯归女五人怀嬴与焉非曰重耳之受怀嬴不得巳也其志将以守宗庙社稷阻焉则惧其不克也其取者大故容爲权可也秦伯以大国行仁义交诸侯而乃行非礼以强乎人岂习西戎之遗风欤筮公子亲筮之曰尚有晋国得贞屯悔豫皆八筮史占之曰皆不吉司空季子曰吉非曰重耳虽在外晋国固戴而君焉又况夷吾死圉也童昏以守内秦楚之大以翼之大夫之强族皆启之而又筮焉是问则末矣季子博而多言皆不及道者也又何载焉董因董因迎公于河公问焉曰吾其济乎对曰歳在大梁非曰晋侯之入取于人事备矣因之云可略也大火实沉之说赘矣命官胥借狐箕栾郄栢先羊舌董韩寔掌近官诸姬之良掌其中官异姓之能掌其逺官非曰官之命宜以材耶抑以姓乎文公将行霸而不知变是弊俗以登天下之士而举族以命乎逺近则陋矣若将军大夫必出旧族或无可焉犹用之耶必不出乎异族或有可焉犹弃之耶则晋国之政可见矣仓葛阳人不服公围之将残其民仓葛唿曰非曰于周语旣言之矣又辱再告而异其文抑有异㫖耶其无乎则耄者乎观状郑人以瞻与晋晋人将烹之瞻曰天降祸郑使淫观状弃礼违亲赵宣子赵宣子言韩献子于灵公以爲司马河曲之役赵孟使人以其乗车于行宣子执而戮之非曰赵宣子不怒韩献子而又褒其能也诚当然而使人以其乗车千行䧟而至乎戮是轻人之死甚矣彼何罪而获是讨也孟子曰杀一不辜而得天下君子不爲是所谓无辜也欤或曰戮辱也非必爲死曰虽就爲辱犹不可以爲君子之道舎是其无以观乎吾惧司马之以死讨也伐宋宋人杀昭公赵宣子请师以伐宋曰是反天地而逆民则也天必诛焉晋爲盟主而不修天罚将惧及焉非曰盟主之讨杀君也宜矣若乃天者则吾焉知其好恶而腵徴之耶古之杀夺有大于宋人者而寿考佚乐不可胜道天之诛何如也宣子之事则是矣而其言无可用者鉏麑赵宣子骤諌公使鉏麑贼之非曰麑之死固善矣然而赵宣子爲政之良諌君之直其爲社稷之卫也乆矣麑胡不闻之乃以假寐爲贤邪不知其大而贤其小欤使不及其假寐也则固以杀之矣是宣子大德不见赦而以小敬免也麑固贼之悔过者贤可书乎祈死反自鄢范文子谓其宗祝非曰死之长短而在宗祝则谁不择良宗祝而祈寿焉文叔鱼生其母视之曰必以贿死杨食我生叔向之母闻其号也曰终灭羊舌氏之宗非曰君子之于人也听其言而观其行犹不足以言其祸福以其有幸不幸也今取赤子之形声以命其死亡则何耶或者以其鬼事知之乎则知之未必贤也是不足书以示后丗逐栾盈平公六年箕遗及黄渊嘉父作乱不克而死公遂逐群贼阳毕曰亦抡逞志亏君以乱国者之后而去之使祁午阳毕适曲沃逐栾盈非曰当其时不能讨后之人何罪盈之始良大夫也有功焉而无所获其罪阳毕以其父弑君而罪其宗一朝而逐之激而使至乎乱也且君将惧祸惩乱赵文子文子视日曰朝不及夕谁能俟五后子曰赵孟将死矣怠偷甚矣非死逮之必有大咎非曰死与大咎非偷之能必乎尓也偷者自偷死者自死若夫大咎者非有罪恶则不幸及之偷不与也左氏于内传曰人主偷必死亦陋矣毉和文子曰毉及国家乎对曰上毉毉国其次疾人固毉官也非曰和妄人也非侯视攻熨之专而苟及国家去其守以施大言诚不足闻也其言晋君曰诸侯服不过三年不服不过十年凡毉之所取在荣卫合脉理也然则诸侯服则荣卫离脉理乱以速其死不服则荣卫子之罪以亡于楚非曰叔向言贫之可以安则诚然其言栾书之德则悖而不信以下逆上亦可谓行刑耶前之言曰栾书杀厉公以厚其家今而曰无一卒之田前之言曰栾氏之诬晋国乆矣用书之罪以逐盈今而离桓之罪以亡于楚则吾恶乎信且人之善恶咸繋其先人已无可力者以是存乎简䇿是替教也围鼓中行穆子围鼓鼓人或请以畔穆子不受非曰城之畔而归巳者有三有逃暴而附德者有力屈而爱死者有反常以求利者逃暴而附德者庥之曰德能致之也力屈而爱死者与之以不死曰力能加之也皆受之反常以求利者德力无及焉君子不受也穆子曰夫以城来者必将求利于我是焉知非向之二者耶具敖范献子聘于鲁问具山敖山鲁人以郷对献子曰不爲具敖乎曰先君献武之讳也献子归曰吾名其二讳爲笑矣唯不学也非曰诸侯之讳国有数十焉尚不行于其国他国之大夫名之无慙焉可也鲁有大夫公孙敖鲁之君臣莫罪而更也又何鄙野之不云具敖董安于下邑之役董安于多简子赏之辝曰今一旦爲狂疾而曰必赏汝是以狂疾赏也不如亡趣而出乃释之非曰功之受赏也可传継之道也君子虽不欲亦必将受之今乃遁逃以自㓗也则受赏者必耻受赏者耻则立功者怠囯斯弱矣君子之爲也动以谋囯吾固不恱董子之㓗也其言若怼焉则滋不可祝融史伯曰夫成天地之大功者其子孙未甞不章非曰以虞舜之至也又重之以幕能听叶风以成乐物生而其后卒以殄㓕武王継之以陈覆坠之不睱尧之时祝融无闻焉祝融之后昆吾大彭豕韦丗伯夏商今史伯又曰于周未有侯伯必在楚也则尧舜反不足祐耶故凡言盛之及后嗣者皆勿取褒神桓公曰周其弊乎对曰殆必于弊非曰史伯以幽王弃髙明显昭而好䜛慝暗昹近顽嚚穷固黜太子以怒西戎申缯于彼以取其必弊焉可也而言褒神之流祸是好怪者之爲焉非君子之所宜言也嗜芰屈到嗜芰将死戒其宗老曰苟祭我必以芰及祥宗老将荐芰屈建命去之非曰门内之理恩掩义父子恩之至也而芰之荐不爲愆义屈子以礼之末忍絶其父将死之言吾未敢贤乎尓也而其云倚相之德者则何如哉诚倚相之道若此则觋之妄者又何以爲寳非可以夸于敌国五贠五贠伏劒而死非曰五子胥者非呉之昵亲也其始交阖闾以道故由其谋今于嗣君巳不合言见进则䜛者胜国无可救者于是焉去之可也出则以孥累于人而又入以即死是固非吾之所知也然则贠者果狠人也欤柳先生曰宋卫秦皆诸侯之豪杰也左氏忽弃不録其语其谬耶呉越之事无他焉㪯一国是以尽之而反分爲二篇务以相乗凡其繁芜曼衍者甚衆背理去道以务冨其语凡读吾书者可以类取之也越之下篇尤竒峻而其事多杂盖非出于左氏吾乃今知文之可以行于逺也以彼庸蔽竒怪之语而黼黻之金石之用震曜后丗之耳目而读者莫之或非反谓之近经则知文者可不愼耶呜唿余黜其不臧以救丗之谬凡六十七篇増广註释音辩唐柳先生别集下增广註释音辩唐柳先生集增广註释音辩唐柳先生集外集上增广註释音辩唐柳先生外集上赋文志披沙拣金赋出刘庆仪丗说陆士衡文如披沙㨂金沙之爲物兮视污若浮金之爲寳兮耻居下流沉其质兮五才或阙耀其光兮六府以脩然则抱成器之珍必将有待当愼择之日则又何求配珪璋而取贵岂泥滓而爲俦披而择之斯焉见寳盪浸淫而頋盻指炫熀而探讨动而愈出幽以即明涅而不缁旣坚且好潜虽伏矣获则取之翻混混之浊质见熠熠之殊姿乆暗未彰固亦将君是望先迷后得孰谓弃予如遗其隐也则杂昏昏沦浩浩晦英姿兮自保和光同尘兮合于至道其遇也则散弈弈动融融焕美质乎其中明道若昧兮契彼玄同傥俯拾而不弃谅致美于无穷欲盖而彰将炯然而见素不索何获遂昭然而发蒙观其振拔污涂积以锱铢碎清光而竞出耀真质而特殊锥处嚢而纎光乍比劒拭土而异彩相符用之则行斯爲美矣求而必得不亦恱乎岂独媚旭日以晶荧带长川之清浅皎如珠吐疑剖蚌之乍分粲若星繁似流云之𥘉卷是以周德思比而歧昌即咏陆文可侔而昭明是选若然者可以议披沙之所托明㨂金之所裁良工何逺善价爰来拂以增光寕谢满赢之学汰之愈朗讵慙掷地之才客有希採掇于求寳之际庶斯文之在哉迎长日赋出礼记郊特牲篇郊之祭也迎长日之至也惟飨帝以事天必推䇿而迎日寅方肇建俟启蛰以展仪卯位将𥘉爰用牲而恊吉送烈烈之凝气导迟迟之阳律犹分可爱之辉式伫寅賔之质稽之虞典期匪疾而匪徐行以夏时契惟精而惟一职在冯相事传小正符上春以备仪必脩其始先仲春而有事故谓之迎时也淑景𥘉延幽阳潜启当四时之首位用三代之逹礼探赜索隐得郊祀之元辰极往知来正邦家之大体事冠前古仪标后王皮弁乍临土圭之影犹积泰坛旣罢玉漏之声渐长变熈熈之纯曜流杲杲之晴光璧影始融丽景才凝于城阙轮形尚疾斜晖未驻于康庄是知迎长日之仪实王心之所共兆南礼于时行即行賛盛容而立之斯立观其象可以守威仪之三千节其音可以表吉行之五十配和鸾以入用并司南而爲急若乃郊荐之仪旣陈封禅之礼攸执经千里之分寸可候度四方而礼容是集施五击于华山之野知雾气巳笼用百发乎南山之阳识雷声所及先圣有作后王式遵启玄机以求旧运巧智而攸新相彼良工自殊昧道之土眷兹木偶应异迷途之人齐歩武而无佚差逺近而有伦遵大路罔愆乎礼典听希声克正于时廵虽道有环回地分险易固善应而莫实谅知几而有爲载考载击所辨于长亭短亭匪疾匪徐足分乎有智无智观其妙矣孰测其㣲细观其徼矣讵知其启闭音不衰而得度飨其镗而有制于以翊龙御于以引天旋异铜浑之仪亦可叙紫微之星次殊玉漏之制而能歩黄道之日躔周物之智斯设极深之机是研鄙繁音之坎坎陋促节之阗阗妙出人谋思由神假时然后击賛赏典于今兹动惟其常契同文于古者由是皇衢以正帝道斯盛恭出震以成威膺御干而启圣我后得以昭文物展声明不愆于素可㪯而行宜乎骋墨妙呈笔精固敢先三雅而献赋庶将开万国之颂声吾子曰吾子来也以有余而欲及人乎曰然若用子而能使竭忠孝乎曰否夫无忠而忠见无孝而孝闻曷若使不见而忠无闻而孝肃然巳出熈然巳及夫已也浑然矣乎刘叟传鲁有刘叟者甞以御龙术进于鲁公刘叟曰歳不雨无以出终无以入民枯然视天卿士大夫絶智谋山川祷神祇以祈咸不应臣投是龙于尺地之内不踰晷雷字上下雷字东西于是先之以风腾之以云从之以雨如君之意欲一邑足之欲一国足之欲天下足之鲁公曰斯龙也其神乎是则寡人之国非敢用刘叟曰臣闻避风雨御寒暑当在未寒暑乎是故事至而后求曷若未至而先备于是鲁公止刘叟而内龙明年果大旱命刘叟出龙果大雨河间传河间淫妇人也不欲言其姓故以邑称始妇人居戚里有贤操自未嫁固巳恶羣戚之乱尨羞与爲类独深居爲翦制缕结旣嫁不及其舅独养姑谨甚未甞言门外事又礼敬夫賔友之相与爲肺腑者其族类丑行者谋曰若河间河其甚者曰必坏之乃谋以车衆造门邀之遨嬉且美其辝曰自吾里有河间戚里之人日夜爲饬厉一有小不善唯恐闻焉今欲更其故以相效爲礼节愿朝夕望若仪状以自惕也河间固谢不欲姑怒曰今人好辞来以一接新妇来爲得师何拒之坚也辞曰闻妇之道以贞顺静专爲礼若夫矜车服耀首饰族出讙閙以饮食观游非妇人宜也姑强之乃从之游过市或曰市少南入浮圗有国工呉叟始圗东南壁甚怪可使奚官先壁道乃入观观巳延及客位具食惟牀之侧闻男子欬者河间惊跣走出召从者驰车归泣数日愈自闭不与衆戚通戚里乃更来谢曰河间之遽也犹以前故得无罪吾属耶向之欬者爲膳奴耳曰数人笑于门如是何耶羣戚闻且退朞年乃敢复召邀于姑必致之与偕行遂入隑州西浮圗两间叩槛出鱼鼈食之河间爲一笑衆乃欢俄而又引至食所空无惟慕廊庑廓然河间乃肯入先壁羣恶少于北牖下降帘使女子爲秦声倨坐观之有顷壁者出宿选貌美隂大者主河间乃便抱持河间河间号且泣婢夹持之或谕以利或骂且笑之河间切顾视持已者甚美左右爲不善者己更得适意鼻息咈然意不能无动力稍纵主者幸一遂焉因拥致之房河间収泣甚适自庆未始得也至日仄食具类唿之食曰吾不食矣且暮驾车相戒归河间曰吾不归矣必与是人俱死羣戚反大闷不得巳俱宿焉夫骑来迎莫得见左右力制明日乃肯归持淫夫大泣啮臂相与盟而后就车旣归不忍视其夫闭目曰吾病与之百物卒不食饵以善药挥去心怦怦恒若危柱之絃夫来輙大骂终不一开目愈益恶之夫不胜其忧数日乃曰吾病且死非药饵能巳爲吾召鬼解除之然必以夜其夫自河间病言如狂人思所以恱其心度无不爲时上恶夜祠其夫无所避旣张具河间命邑臣告其夫召鬼祝诅上下吏讯验笞杀之将死犹曰吾负夫人吾负夫人河间大喜不爲服辟门召所与淫者倮逐爲荒淫居一歳所淫者衰益厌乃出之召长安无赖男子晨夜交于门犹不慊又爲酒垆西南隅已居楼上㣲观之凿小门以女侍饵焉凡来饮酒大鼻者少且壮者美颜色者善爲酒戯者皆上与合且合且窥恐失一男子也犹日呻唿懵懵以爲不足积十余年病髓竭而死自是虽戚里爲邪行者闻河间之名则掩鼻䠞頞皆不欲道也柳先生曰天下之士爲脩㓗者有如河间之始爲妻妇者乎天下之言朋友相慕望有如河间与其夫之切密者乎河间一自败于强暴诚服其利归敌其夫犹盗贼仇雠不忍一视其面卒计以杀之无须臾之戚则凡以情爱相恋结者得不有邪利之猾其中耶亦足知恩之难恃矣朋友固如此况君臣之际尤可畏哉余故私自列云筝郭师墓志郭师名无名无字父爽云中大将无各生善音能鼓十三絃其爲事天姿独得推七律三十五调切密邃靡布爪指运掌掔使木声丝声均其所自出屈折愉绎学者无能知自去乳不近荤肉以是慕浮圗道旣失父母即弃去兄弟自髠缁入代清凉山又南来楚中然遇其故器不能无抚弄呉王宙刺复州或以告乃延入强之宙号知声音抃蹈以爲神竒㑹宙贬贺州遂以来性爱酒不能巳因纵发爲黄老术薛道州伯髙抵宙以书必致之至与坐起伯髙襃邪人也嗜其音至善处辄自爲击节教阍管谨视出入饵仄栢不食谷三年変服遁逃九疑丛祠中披取之益善亲遇终不屑卒乗暴水入小船下嵝山求道箓㑹欧阳师死不果受张诫副岭南又强与偕诫死至是抵余时已得骨髓病日犹鼓音四五行居数日益笃旣病自爲歌死三日葬州北岗西志其词曰云州生柳州死年五十病骨髓天与之音今巳矣丁酉之年秋旣季月阙其团于是始心爲浮屠形道士仁人我哀埋勿弃赵秀才羣墓志婴曰死信孤乃立王侯丗家天水邑羣字容成系是袭祖某父某仕相及嗟然秀才胡伋伋躰貌之恭艺始习娶于赤水礼犹执南浮合浦遽逺集元和庚寅神永戢问年二纪益以十仆夫反柩当启蛰潇湘之交瘗原隰稚妻号呌㓜女泣和者悽欷行路悒追𥘉悯夭铭兹什太府李卿外妇马淑志氏曰马字曰淑生广陵母曰刘客倡也淑之父曰揔旣孕而卒故淑爲南康讴者李君爲睦州诋狂冦见诬左官爲循州録过而慕焉纳爲外妇偕窜南海上及移永州州之骚人多李之旧日载酒往焉闻其操鸣絃爲新声抚节而歌莫不感动其音美其容以忘其居之逺而名之辱方幸其若是也元和五年五月十九日积疾卒于湘水之东葬东岗之北垂年二十四铭曰容之丰兮艺之功隐忧以舒和乐雍佳治雕殒逝安穷谐鼓瑟兮湘之浒嗣灵音兮永终古増广註释音辩唐柳先生外集上增广註释音辩唐柳先生集增广註释音辩唐柳先生集外集下増广註释音辩唐柳先生外集下表启爲文武百官请复尊号表六首臣等言臣窃观前代之盛列辟之英咸保鸿名而崇明号或配其德或昭其功盖所以扬耿光彰淳懿而示逺也其有暗然不耀后嗣何观蔽而不扬群臣之罪伏惟皇帝陛下由正统而临祚承圣绪而受圗禀髙明之姿于天侔博厚之德于地端教化之本制刑礼之中声震八区威加六合运玄造之化靡有不通成隂骘之功莫之能测是用光膺圣神文武之号其后虽逢阨运今睹昌期诚我武之扫清犹自咎而抑损同罪巳之义明爱人之仁羣臣等上顺圣心以成恭德而退怀大惧谓掩全功五年于兹若坠氷谷方今百职皆理庶绩其凝人用咸和俗惟丕変陈师鞠旅无犯塞之虞画界封疆无专地之患四海寕一万类蕃滋薄刑溢不冤之声逋赋蒙勿収之惠西成有穣歳之报南极见寿星之祥灵贶屡加天恩允荅岂宜固爲菲薄以掩盛明尊号之崇愿复如旧况臣等亲奉平明之理乆蒙覆露之恩耻德美之不彰忧罪戾之将及伏惟陛下复循旧典俯徇羣情诚天地神祇内外臣庶之所望也臣等无任屏营悃恳之至第二表臣等言臣等前诣朝堂上表伏请复加尊号奉𬒳还旨未遂恳诚拳拳颙颙不胜大愿臣等伏以崇明号昭盛德爰自中古实爲上仪以至于我祖宗莫不膺兹典礼伏惟皇帝陛下有广运之徳弘照微之仁烛幽以明威逺以武恵泽之𬒳诚浃洽于八方英声之扬宜越轶于千古而乃乆爲抑损以守谦恭事有旷而不遵礼有缺而未备臣等又以爲不私与巳是谓至公有美之而莫敢辞有非之而莫敢隐必推于物而顺于人旣以徇于羣心又思叶于中典此皆圣人之事也且大虚而失实则夸曜而诬质而不华则朴畧而固所以王度资于润饰帝者务于恢崇将以法日月之昭明配天地之广大耸逺方之观听兼前代之轨模然后表其全功谓之尽善不可以方当陛下临位羣臣在廷而使鸿名不彰盛典犹阙旣无以光昭衆美又无以丕承旧仪则臣等蒙耻于今获罪于后实爲大惧敢忘尽规尊号之崇愿从羣议伏惟陛下俯廻宸睠察纳愚诚不惟臣等受恩天下幸甚无任区区恳迫之至谨昧死重诣朝堂奉表固请以闻臣等诚恳诚勤顿首顿首谨言第三表臣等言前再上表请加尊号实以功德俱茂典礼冝崇然而不能铺陈无以动寤愚诚虽竭天鍳未廻臣某等诚恐诚惧顿首顿首臣等谨按白虎通曰号者功之表也神农有教田事之勤燧人有兴火食之利伏羲正五始祝融绩三皇人爲之名以美其事其后帝王之盛洎我祖宗之明咸因人心而顺古道虽损益或异而表功明德一也臣等是以遵有国之令典採上古之遗文察人心于讴謡观天意于符瑞敢以爲请累表陈诚曩者运丁艰难时或顺动陛下思成汤之罪巳念周宣之侧身去徽号而不秤垂炯戒而自儆应天以德示人以恭闻于蛮貊戎夷告于天地宗庙是故咸知陛下之志慕义而归仁潜感陛下之诚通灵而助顺今者君臣同德上下叶心百职毕修庶官以序礼法明具教化流行方内欢康天下寕一四人遵业万类乐生嘉应休徴神物灵贶形于草木着于星辰而辞之以仁寿未臻至化犹欎遂使德诚可纪名号未崇不告于明神不示于殊俗将何以知陛下之戡难将何以表陛下之致平下无以威于四方上无以报于九庙其不可一也淳古之至化邈而不足烈祖之盛仪废而不续其不可二也庶正羣官宗室支属西土耆长大学诸生黄冠之伦缁衣之侣万衆伏阙弥旬织路而乃不从人心以违公议其不可三也守谦恭卑譲之志忽光大弘逺之图臣等诚虽至愚以爲大伏以常乆之德贞夫一也元始之义善之长也并包覆露天之大也清净玄黙道之妙也睿智之周物不可以不称夫圣也妙筭之无方不可以不称夫神也行仁义修典法歌诗颂考文章不可以不称夫文也却戎夷剪暴逆边兵之整禁卫以严不可以不称夫武也而合于唐尧乃圣乃神乃武乃文之德臣等谨稽之干符叶于古典侔德泽之广配功业之崇昧冒万死伏请上尊号曰贞元大道圣神文武皇帝臣等竭其精诚发于交感无以廻日其能动天无任屏营悃恳之至谨复诣朝堂奉表固请以闻臣某等诚惶诚恐顿首顿首第四表臣等言去年九月三度诣阙上表请复上尊号悃恳虽竭精诚莫通又惧于累尘圣听是用中辍大愿未毕羣心靡寕臣某等诚勤诚恳顿首顿首臣等生逢昌运早列清朝获睹文明継迹圣俊亦甞考前载于史氏访遗仪于礼官至于保鸿名尊号之荣昭茂功盛德之美皆烈祖之垂法爲累代之成规子孙之所宜丕承臣下之所宜崇奉陛下纂圣绪而临下遵令典以制中则亦俯从公卿大夫之请光膺圣神文武之号间者陛下以祸乱之故特贬损以自儆以从一时之宜信爲恭也今乃欲遂変更而不复以废先祖之典则若专焉岂陛下或未之思然臣等实以爲惧虽欲行陛下之志奈先祖之典法何伏惟陛下因于忧劳深自咎责命祝史告于天地陈圭币祠于祖宗布于羣臣闻于兆庶固能降开祐之福致感恱之诚咸和以叶心尽瘁而毕力弼成神造康済艰难冦逆扫除暴强优顺侯卫奉守屏之职夷狄爲来庭之賔兵戎不兴边鄙不耸文轨同于四海贡赋修于九州至若时候将愆必惟思而内省皇情㣲轸遂交感而潜通隂阳和而风雨时年谷熟而财用足休祥数应福应屡臻此皆天地祖宗垂灵钖祉以成陛下之志明无不荅不享之咎也陛下宜承天意以恱神心増修盛仪再加明号崇昭报之礼表恢复之功而辞以仁寿未臻至化犹欎则若尚怀不足以要天地祖宗虽有固譲之勤而非重请之义且夫号者其来尚矣燧人神农各旌其事汤以其武而曰武王迨我祖宗崇尚古道垂着新法陛下独爲辞譲以守谦沖则皇王将有愧于前祖宗将不恱于后而帝德是非之辩固有所归国典异同之文后难以守且陛下本爲炯诫以示敬恭诚谦德也今以先王之道而不敢不法烈祖之训而不敢不承又谦德之大也若乃守独善而遗公议执小譲而忽宏䂓违臣庶之心废祖宗之典乃所以失陛下之恭德又徒以掩陛下之全功臣等虽诚至愚切所不敢辄敢徴之国典酌于经义取夫贞者事之干元者善之长以配圣谟神化之盛文德武功之崇叶纪年之嘉名遵旧号之美称以如开元故事谨冒万死请上尊号曰贞元圣神文武皇帝伏惟陛下沛然廻虑俯徇羣情然后圣德之光昭玄功之茂着后代得扬盛美而鑑至清是羣臣之愿也不胜恳迫之至谨奉表诣阙固请以闻臣等诚勤诚恳顿首顿首第五表臣颀等言臣等伏以尊号未复累具陈请伏奉诏㫖固守谦恭臣等上授天地神灵次奉祖宗典法列经义而顺古因人心以从时词繁而不能陈明诚竭而未蒙察纳德美盛而犹蔽宪度缺而莫修罪戾是忧冰炭交集臣某等诚惶诚恐顿首顿首臣某等伏以先王之道由大中而可乆近古之化以弥文而益彰然则守谨而爲恭不如立中而垂法表朴而畧礼不如文明而化光况于文质异时而国家自有制度岂直爲一王之法固以遇三代之文其于规模信爲弘逺陛下嗣训先祖贻谋后圣当践修以纂承寕変更而废坠臣等又伏读诏书曰遐想哲王则自燧人神农殷汤之时有其事帝曰我汉家亦自有制度诸葛孔明诫其主曰不宜妄自菲薄前史载之详矣幸陛下思之臣等又以爲执小譲之贤不足以方得宜合度之善去鸿名之敬不足以𥙷変法改作之专陛下行之将何所守伏以髙祖受其明命歴代承以圣德至陛下又有下武継文重熈累盛之美不可谓德之不嗣也躬上圣之资合至神之化有戡祸乱制夷狄之武修礼乐垂宪度之文不可谓实之不孚也比年巳来俗化斯厚人少犯法吏无舞文狱犴将空梏拲不用可谓人皆迁善岂曰俗未胜残然若辝之所未寤也况于尊号之美陛下巳受于𥘉去之即由于艰虞复之宜因于康靖徒示其罚丕旌其功何以知区宇之削平何以知宗庙之复似非陛下之本意但自欲改先祖之遗仪耳内之臣庶跋履山川思报王恩誓雪国耻亦欲摅其宿愤表其成劳陛下犹掩鸿名罔穷其事则此等如有未尽不以爲劝傥陛下以自咎责之心尚或未弭则羣臣不能庄辅之罪亦未当除将何以蒙陛下之恩私将何以受陛下之爵赏君犹含垢臣以偷荣群下之情必深反侧又无以示于万古无以威于四夷皆非逺图且乖大体臣等怀此数者恨恨而不能自安谨昧冒万死重违诏旨伏请复上尊号以如前表伏惟皇帝陛下思聿修无忝之言顾屈已从人之义再膺大典俯徇羣心因来月谒大清宫太庙郊祠上帝遂以告词实臣等之至诚实臣等之厚幸不胜惶惧恳迫之至谨复诣朝堂奉表固请以闻及大㑹议戸部尚书班宏又请改所上尊号加奉道字故其文如后表伏以睿智之周物而靡不通不可以不称夫圣也妙筭之无方而莫能测不可以不称夫神也行仁义修典法歌诗颂考文章不可以不称夫文也攘却戎夷戡翦暴逆边兵以整禁卫以严不可以不称夫武也而合于唐尧乃圣乃神乃武乃文之德博施不息而万物以生推功不宰而万化以成合于书之奉若天道之义臣等谨稽之干符叶于古典侔德泽之广配功业之崇昧冒万死伏请上尊号曰神圣文武奉道皇帝及大㑹议国子祭酒韩洄请历数近日徴应祥瑞故又改其文如后表又伏见陛下以今年四月以来方当雩祭之修而有旱备之请才愆期而未害于物深轸念而将䘏其人气潜通而交感以和泽旋流而霶霈思逺由是风雨时而霜雹不降稼穑荗而蝗螟不生农功以成年谷大熟休祥数见福应屡臻仁木连理而垂隂嘉禾同颖而挺秀寿星舒景炎之盛芝草布葩英之重白麞凝彩而雪辉苍乌取象于天色将徧于郡国相継于歳时右具如表爲崔中丞贺平李怀光表臣某言伏奉某月日敕逆贼李怀光舆台末人奚虏遗丑备闻兇险之行颇有残暴之名陛下略其细微假以符节尽委朔方之地犹分禁卫之兵不感殊私乃怀异望间者馈贡不入王师问罪㝷令㪯军赴敌而乃终歳无功洎驾幸近郊敕还旧镇将扫猾夏之盗因解奉天之围岂伊人谋盖是天意陛下但嘉其排难不省其由列爲上公命作元帅及蹑冦滑汭顿军咸阳爲裴令公㪯裴冕表臣某言闻忠邪不可以并立善恶不可以同道呉任宰噽而伍胥诛夷楚任靳尚而屈平放逐逺惟前事孰不痛心伏见澧州刺史裴冕忠肃道髙德厚匪躬无怠有蹇谔之风道佐先帝驱驰灵武賛云雷之业成社稷之勲程元振忌其直方遂加诬构投荒谪裔天下称冤空怀醖正之悲莫雪增嫌之耻今姦邪屏退圣政大明大度惟贞四门以穆寰海之内元元之人莫不延首德音思闻至化愿特令追冕列在天朝俾之端揆庶寮平章百姓处询谋之任当爕理之权必能恊和万邦致君尧舜臣位兼将相职忝股肱思进贤杰共熈帝载臣无任恳愿之至之勲灵旗四临氛沴皆散凡在臣庶尽覩升平伏以师道席父祖以作威苞海岳而专禄恃东秦十二之险诱临淄三七之兵窃据一方歳踰五纪朝宗之地旷若外区封祀之山隔成异域累圣垂德曽未悛心余孽滔天果闻折首遂使云亭有王知玉牒之将封辽海无虞见石砮之巳至此皆陛下神筹独得庙略无遗授任推尽力之诚纵舍有感心之化金石可贯龟筮必从克成不戦之功遂治无爲之理臣谬司戎旅逺守方隅愧无横草之功坐见覆盂之泰抃蹈欢庆倍万恒情贺赦表臣某伏奉某月日恩制大赦天下一人有庆百度惟新戴天履土罔不欣抃某闻天地成功施雨露而育物帝王継统昇日月以垂曜羣品资始万方文明伏惟陛下嗣守鸿业光膺骏命淳化均于四序大德合于二仪保寕社稷光宅区宇弘孝慈以御下崇恭俭以垂休恩覃溪洞事贯千古况乃顺时布政乗春导和敷作觧之泽宣在宥之典九族旣睦四门广辟而又洗涤幽絷雷雨之施也归还流窜罗网之释也移叙贬黜覆载之仁也蠲除逋债政理之源也褒宠勲贤激劝之方也废金寳之贡有以彰俭德搜遗逸之士有以表至公元勲宿将赏延子孙庶尹卿士荣周存殁广直言之路启进善之门德超虞夏道掩轩顼必将平一殊俗发挥大猷亿万斯年永荷天绪臣谬当任用守职藩维不获奔赴阙庭亲睹盛礼感恱欢抃倍万恒情贺皇子牋宗元惶恐言伏奉六月七日制元和圣文神武法天应道皇帝光受徽号率土臣子欢抃无涯伏惟皇太子殿下丽正居中辅成昌运消伏沴孽賛扬辉光鸿名允升大庆周洽表文武之经纬着天道之运行瑞景照临示重轮之发耀恩波下済见少海之増澜宗元忝守遐方获闻盛礼跃踊之至倍万恒情谨附牋贺宗元惶恐死罪死罪贺裴桂州启宗元启伏承天恩荣加宠赠伏惟増感抃庆罔极某闻扬名以显孔圣于是作经大孝所尊曽子以之垂训雨露敷泽日月垂光盛德果验以逹人积善必徴于余庆天下人子羡慕无阶某特承恩眷倍百恒品恨以守官不获奔走拜贺无任展转惶灼之至与卫淮南石琴荐启叠石琴荐一右件琴荐躬往採获稍以珍竒特表殊形自然古色伏惟合下禀䕫旦之至徳藴牙旷之玄踪人文合宫徴之深国器专瑚琏之重艺深攫醳将成玉烛之调思叶歌謡足助薫风之化愿以顽璞上奉徽音増响亮于五絃应铿锵于六律沉沦虽乆提拂未忘傥垂不彻之恩敢効弥坚之用答郑贠外贺启李师道三代受恩四兇负德圣朝含育务在安人不知覆载之寛弘更纵豺狼之奸蠧王师一发兇首巳来万姓称欢四方无事答诸州贺启李师道累代负恩不起悛革余蠥怙乱更肆猖狂王师暂劳巳致枭戮率土欢抃庆贺难胜太平之功自此而毕増广註释音辩唐柳先生外集下增广註释音辩唐柳先生集增广註释音辩唐柳先生集附录一卷增广註释音辩唐柳先生集附録天论三篇天论上刘禹钖丗之言天者二道焉拘于昭昭者则曰天与人实影响祸必以罪降福必以善倈穷阨而唿必可闻隐痛而祈必可荅如有物的然以宰者故隂骘之说腾焉泥于冥冥者则曰天与人实刺异霆震于畜木未甞在罪春滋乎堇荼未甞择善跖硚焉而遂孔颜焉而厄是茫乎无有宰者故自然之说胜焉余之友河东解人柳子厚作天说以折韩退之之言文信美矣盖有激而云非所以尽天人之际故余作天论以极其辩云大凡入形器者皆有能有不能天有形之大者也人动物之尤者也天之能人固不能也人之能天亦有所不能也故余曰天与人交相胜耳其说曰天之道在生植其用在强弱人之道在法制其用在是非阳而阜生隂而肃杀水火伤物木坚金利壮而武健老而耗眊气雄相君力雄相长天之能也阳而艺树隂而揫歛防害用濡禁焚用光斩材窽坚液矿硎铓义制强许礼分长㓜右贤尚功建极闲邪人之能也人能胜乎天者法也法大行则是爲公是非爲公非天下之人蹈道必赏违之必罚当其赏虽三旌之贵万钟之禄处之咸曰宜何也爲善而然也当其罚虽族属之夷刀锯之惨处之咸曰宜何也爲恶而然也故其人曰天何预乃事邪唯告䖍报本肆类授时之礼曰天而巳矣福兮可以善取祸兮可以恶召奚预乎天邪法小弛则是非駮赏不必尽善罚不必尽恶或贤而尊显时以不肖参焉或过而僇辱时以不辜参焉故其人曰彼宜然而信然理也彼不当然而固然岂理邪天也福或可以诈取而祸或可以苟免人道駮故天命之说亦駮焉法大弛则是非易位赏恒在佞而罚恒在直义不足以制其强刑不足以胜其非人之能胜天之具尽䘮矣夫实已䘮而名徒存彼昧者方挈挈然提无实之名欲抗乎言天者斯数穷矣故曰天之所能者生万物也人之所能者治万物也法大行则其人曰天何预人邪我蹈道而已法大弛则其人曰道竟何爲邪任人而已法小弛则天人之论駮焉今以一已之穷通而欲质天之有无惑矣余曰天恒执其所能以临乎下非有预乎治乱云尔人恒执其所能以仰乎天非有预乎寒暑云尔生乎治者人道明咸知其所自故德与怨不归乎天生乎乱者人道昧不可知故由人者举归乎天非天预乎人尔天论中刘禹钖或曰子之言天与人交相胜其理微庸使户晓盍取诸譬焉刘子曰若知旅乎夫旅者羣适乎莽苍求休乎茂木饮乎水泉必强有力者先焉否则虽圣且贤莫能竞也斯非天胜乎羣次乎邑郛求䕃于华榱饱于饩牢必圣且贤者先焉否则强有力莫能竞也斯非人胜乎苟道乎虞芮虽莽苍犹郛邑然苟由乎匡宋虽郛邑犹莽苍然是一日之途天与人交相胜矣吾固曰是非存焉虽在野人理胜也是非亡焉虽在邦天理胜也然则天非务胜乎人者也何哉人不牵则归乎天也人诚务胜乎天者也何哉天无私故人可务乎胜也吾于一日之途而明乎天人取诸近也巳或者曰若是则天之不相预乎人也信矣古之人曷引天爲荅曰若知操舟乎天舟行乎潍淄伊洛者疾徐存乎人次舎存乎人风之怒号不能皷爲涛也流之泝洄不能峭爲魁也适有迅而安亦人也适有覆而胶亦人也舟中之人未甞有言天者何哉理明故也彼行乎江河淮海者疾徐不可得而知也次舎不可得而必也鸣条之风可以沃日车盖之云可以见怪恬然済亦天也黯然沈亦天也阽危而仅存亦天也舟中之人未甞有言人者何哉理昧故也问者曰吾见其骈焉而済者风水等耳而有沈有不沈非天曷司欤荅曰水与舟二物也夫物之合并心有数存乎其间焉数存然后势形乎其间焉一以沈一以济适当其数乗其势耳彼势之附乎物而生犹影响也本乎徐者其势缓故人得以晓也本乎疾者其势遽故难得以晓也彼江海之覆犹伊淄之覆也势有疾徐故有不晓耳问者曰子之言数存而势生非天也天果狭于势邪荅曰天形恒圎而色恒青周回可以度得昼夜可以表候非数之存乎恒髙而不卑恒动而不巳非势之乗乎今夫苍苍然者一受其形于髙大而不能自还于卑小一乗其气于动用而不能自休于俄顷又恶能逃乎数而藏乎势邪吾固曰万物之所以爲无穷者交相胜而巳矣还相用而巳矣天与人万物之尤者也问者曰天果以有形而不能逃乎数彼无形者子安所寓其数邪荅曰若所谓无形者非空乎空者形之希㣲者也爲躰也不妨乎物而爲用也恒资乎有亦依于物而后形焉今爲室庐而髙厚之形藏乎内也爲器用而规矩之形起乎内也音之作也有大小而响不能踰表之立也有曲直而影不能踰非空之数欤夫目之视非能有光也必因乎日月火炎而后光存焉所谓晦而幽者目有所不能烛耳彼狸狌犬䑕之目庸谓晦爲幽邪吾固曰以目而视得形之粗者也以智而视得形之㣲者也乌有天地之内有无形者邪古所谓无形盖无常形耳必因物而后见耳乌能逃乎数邪天论下刘禹钖或曰古之言天之暦象有宣夜浑天周髀之书言天之髙逺卓诡有邹子今子之言有自乎答曰吾非斯人之徒也大凡入乎数者由小而推大必合田人而推天亦合以理揆之万物一贯也今夫人之有颜目耳鼻齿毛頥口百骸之粹美者也然而其本在乎肾肠心腹天之有三光悬寓万象之神明者也然而其本在乎山川五行浊爲清母重爲轻始两位旣仪还相爲庸嘘爲雨露噫爲雷风乗气而生羣分彚从植类曰生动类曰虫倮虫之长爲智最大能执人理与天交胜用天之利立人之纪纪纲或坏复归其始尧舜之书首曰稽古不曰稽天幽厉之诗首曰上帝不言人事在舜之廷元凯举焉曰舜用之不曰天授在殷中宗袭乱而兴心知说贤乃曰帝赉尧民知余难以神诬商俗以讹引天而敺由是而言天预人乎唐书本传宋祁柳宗元字子厚其先盖河东人从曽祖奭爲中书令得罪武后死髙宗时父镇天寳末遇乱奉母隐王屋山常闲行求养后徙于呉肃宗平贼镇上书言事擢左卫率府兵曹叅军佐郭子仪朔方府三迁殿中侍御史以事触窦参贬䕫州司马还终侍御史宗元少精敏絶伦爲文章卓伟精致一时辈行推抑第进士博学宏词科授校书郎调蓝田尉贞元十九年爲监察御史里行善王叔文韦执谊二人者竒其才及得政引内禁近与计事擢礼部贠外郎欲大进用俄而叔文败贬邵州刺史不半道贬永州司马旣窜斥地又荒疠因自放山泽间其堙厄感欎一寓诸文倣离骚数十篇读者咸悲恻雅善䔥俛诒书言情又诒京兆尹许孟容然衆畏其才髙惩刈复进故无用力者宗元乆汨振其爲文思益深尝着书一篇号贞符宗元不得召内闵悼悔念往吝作赋自儆曰惩咎元和十年徙柳州刺史时刘禹钖得播州宗元曰播非人所居而禹钖亲在堂吾不忍其穷无辞以白其大人如不往便爲母子永诀即具奏欲以柳州授禹钖而自往播㑹大臣亦爲禹钖请因改连州柳人以男女质钱过期不赎子本均则没爲奴婢宗元设方计悉赎之尤贫者令书庸视直足相当还其质巳没者具已钱助赎南方爲进士者走数千里从宗元游经指授者爲文辞皆有法丗号柳柳州十四年卒年四十七宗元少时嗜进谓功业可就旣坐废遂不振然其才实髙名盖一时韩愈评其文曰雄深雅健似司马子长崔蔡不足多也旣没柳人怀之託言降柳州之堂人有慢者辄死庙于罗池愈因碑以实之云祭柳柳州文皇甫湜呜唿柳州秀气孤禀弱冠游学声华籍甚肆意文章秋涛瑞锦改廻虫滥王风祭柳贠外文刘禹钖维元和十五年歳次庚子正月戊戌朔日孤子刘禹钖衘哀扶力谨遣所使黄孟苌具清酌庶羞之奠敬祭于亡友柳君之灵呜唿子厚我有一言君其闻否惟君平昔聦明絶人今虽化去夫岂无物意君所死乃形质耳䰟气何託听余哀词呜唿痛哉嗟余不天甫遭闵凶未离所部三使来弔忧我衰病谕以苦言情深礼至𣢾密重复期以中路更申愿言途次衡阳云有柳使谓复前约忽承讣书惊号大呌如得狂病良乆问故百哀攻中涕泪迸落魂魄震越伸𥿄穷竟得君遗书絶絃之音悽怆彻骨𥘉託遗嗣知其不孤末言归輤从祔先域凡此数事职在吾徒永言素交索居多逺鄂渚差近表臣分深想其闻讣必勇于义巳命所使持书径行友道尚终当必加厚退之成命改牧宜阳亦驰一函候于便道勒石垂后属于伊人安平宣英㑹有还使悉巳如礼形于具书呜唿子厚此是何事朋友凋落从古所悲不圗此言乃爲君发自君失意沉伏逺郡近遇国士方伸眉头亦见遗草恭辝旧府志气相感必踰常伦顾余负衅营奉方重犹冀前路望君铭旌古之逹人朋友制服今有所厌其礼莫申朝晡临后出就别次南望桂水哭我故人孰云宿草此恸何极呜唿子厚卿眞死矣终我此生无相见矣何人不逹使君终否何人不老使君夭死皇天厚土胡寕忍此知悲无益奈恨无巳君之不闻余心不理含酸执笔辄复中止誓使周六同于已子魂兮来思知我深旨呜唿哀哉尚飨重祭柳贠外文刘禹钖呜唿自君之没行巳八月每一念至忽忽犹疑今以䘮来使我临哭安知丗上眞有此事旣不可赎翻哀独生呜唿出人之才竟无施爲炯炯之气戢于一木形与人等今旣如斯识与人殊今复何託生有髙名没爲衆悲异服同志异音同叹唯我之哭非弔非伤来与君言不言成哭千哀万恨寄以一声唯识真者乃相知耳庶几傥闻君傥闻乎呜唿痛哉君有遗美其事多便桂林旧府感激生持俾君内弟得以义胜平昔所念今则无违旅魂克归崔生实主㓜稺甬上故人抚之敦诗退之各其分安平来赗礼成而归其它赴告咸复于素一以诚告君傥闻乎呜唿痛哉君爲巳矣余爲苟生何以言别长号数声冀乎畏日展我哀诚呜唿痛哉尚飨爲鄂州李大夫祭柳贠外文刘禹钖呜唿至人以在生爲传舎以轩冕爲傥来逹于理者未甞惑此昔余与君谕之详熟孔氏四科罕能相备惟公特立秀岀几于全器才之何豊运之何否大川未济乃失巨舰长途始半而䘮良骥搢绅之伦孰不堕涙昔者与君交臂相传一言一笑未始有极驰声日下骛名天衢射䇿差池髙科齐驱携手书殿分曹蓝曲心志谐同追欢相续或秋月衔觞或春日驰毂甸服载朞同升宪府察视之列斯焉接武君迁外郎予侍内闱出处虽间音尘不亏势变时移遭离多故中复赐环上京良遇曽不踰月君又即路逺持郡符柳水之壖居陋行道疲人歌焉予来夏口忽复三年离索则乆音贶屡传箧盈草隷架满文篇钟索継美班杨差肩贾谊赋鵩屈原问天自古有死奚论后先痛君未老美志莫宣邅回丗路奄忽下泉呜唿哀哉令妻蚤谢稺子四歳天䘮斯文而君永逝翩翩丹旐来自遐裔闻君旅榇旣及岳阳出门一恸贯裂衷肠执绋礼乖出疆路阻故人奠觞莫克亲举驰神假梦冀获晤语平生密怀愿君遣吐遗孤之才与不才敢同已子之相许呜唿哀哉尚飨祭柳侯文曹辅维绍圣二年岁次乙亥十有一月癸巳朔十二日甲辰朝奉郎权提点广南西路刑狱公事兼本路劝农提举河渠公事飞骑尉借紫曹辅谨以清酌时羞之奠敬祭于柳侯子厚灵文之祀惟三元之黙运兮𥘉浑沦而絪緼惟万生之并骛兮悉坯陶乎一钧物有小大之不齐兮人亦智愚之莫伦何夫子之毓质兮独爽迈秀发而不羣其斈也嚢括今古而该百氏兮或参之駮杂而取之粹纯若大田之揫歛兮莫知其千仓与万囷其文也若秋涛之鼓雷风兮汹涌澎湃而无垠若八骏之骋通衢兮王良执䇿而造父挟轮老韩骇汗以缩手兮翶湜䘮气而噤脣夫何天命之不卑兮亶遇蹇而罹屯三湘一斥之十年兮怅逺符之再分意冥冥以即夜兮志欝欝而不伸彼髙爵厚禄以夸耀于一时之人兮皆泯没而无闻惟夫子之名不可以旣兮愈逺而弥新柳江演漾以清泚兮鹅山竒秀而嶙峋惟夫子血食于此千祀兮民至今而怀仁余㓜服夫子之遗言兮不足以追逸轨而袭游尘刺岭峤之荒服兮帛苍梧之愁云奠桂酒之旨㓗兮荐兰肴之苾芬物虽至薄兮吾诚甚勤呜虖其来享兮灵文尚飨祭柳侯文黄翰丗传不朽文学辞章惟公之文驾韩蹴张雄深雅健实比子长民思无斁政事循良惟公之政祖龚述黄深仁遗爱实比甘棠孔门四科逹者升堂公兼得之光于有唐天才俊伟议论慨慷交口荐誉名声益彰要路立登台省翶翔擢列御史拜尚书郎时将大用器博难量譬如八骏奔逸康庄追风掣电万里腾亦如利器镆鎁干将直视无前其锋孰当不愼交友玷于韦王羣飞刺天䜛口如簧一斥不复困于三湘譬如鵉鳯不巢髙冈栖之枳棘六翮摧伤亦如巧匠睥睨观旁缩手䄂间善刀以藏一麾出守惠此南方龙城虽逺母敢怠荒动以礼法率由典常公无负租私有积仓居处有屋済川有航黄柑緑柳至今满郷修夫子庙次治城隍农歌于野士歌于庠孝弟怡怡弦诵洋洋生能泽民死且不亡春秋享祀旱潦祈禳四百余年血食不忘翰㓜学公文乆服余芳遗风善政凛若氷霜目想英灵如在其傍桂酒清旨肴蔬杂香拜献芜词公其来飨祭柳侯文许尹惟先生德厚而位不称仁深而年不长歛此大惠施于一方终焉庙食如古桐郷虽去此几于千祀而至今犹有耿光尹以不才嗣守封疆顾取法于何有頼先生之循良莅事之始奠酒一觞神兮归来鉴兹不忘永州柳先生祠堂记汪藻先生以永贞元年冬自尚书郎出爲邵州刺史道贬永州司马至元和九年十二月诏追赴都复出爲柳州刺史盖先生居零陵者十年至今言先生者必曰零陵言零陵者亦必曰先生零陵去长安四千余里极南穷陋之区也而先生辱居之零陵徒以先生居之之故遂名闻天下先生爲之不幸可也而零陵独非幸欤先生始居龙兴寺西序之下间坐法华西亭见西山爱之命仆夫过潇氷翦薙榛芜搜竒选胜自放于山水之间入冉溪二三里得其尤絶者家焉因结茅树𬞞爲沼沚爲䑓榭目曰愚谿而刻八愚诗于谿石之上其谓之钴鉧潭西小丘小石潭者循愚谿而出也其谓之南涧朝阳岩袁家渇芜江百家瀬者泝潇水而上也皆在愚谿数里间爲先生杖屦徜徉之地唯黄谿爲最逺去郡城七十余里游者未甞到岂先生好竒如谢安乐伐木开径穷山水之趣而亦游之不数耶绍兴十四年予来零陵距先生三百余年求先生遗迹如愚谿钴鉧潭南涧朝阳巖之类皆在独龙兴寺并先生故居曰愚堂愚亭者巳湮芜不可复识八愚诗石亦访之无有黄谿则爲峒獠侵耕嶝危径塞无自而入郡人指髙山寺曰此法华寺故处而龙兴者今太平寺西瞰大江者是也其果然欤周衰言文章之盛者莫如汉唐贾谊驰骋于孝文之𥘉时汉兴才三十余年耳其谈治道述骚辞已追还三代之风如此自是踵相蹑有之末而至于刘向杨雄益精深不可及去古未逺故也唐承贞观开元习治之余以文章显者如陈子昻萧颕士李邕燕许之徒固不爲无人而东汉以来猥并之气未除也至元和始粹然一返于正其所以臻此者非先生及昌黎韩公之力欤故以唐三百年丗所推尊者曰韩柳而已岂非盛哉先生虽坐贞元党与刘梦得同梦得㑹昌时犹尊显于朝先生未及爲时君所省而遽殁于元和之丗事业遂不大见于时可深惜哉然零陵一泉石一草木经先生品题者莫不爲后丗所慕想见其风流而先生之文载集中凡瓌竒絶特者皆居零陵时所作则予所谓幸不幸者岂不然哉零陵人祠先生于斈于愚谿之上更郡守不知其几而莫之敢废顾未有求其遗迹而纪之者余于是採先生之集与刘梦得之诗可见者书而置之祠中附零陵圗志之末庶几来者有攷焉某月日新安汪藻记旧本柳文后序穆脩唐之文章𥘉未去周隋五代之气中间称得李杜其才始用爲胜而号专雄謌诗道未极其浑备至韩柳氏起然后能大吐古人之文其言与仁义相华实而不杂如韩元和圣德平淮西柳雅章之类皆辝严义伟制述如经能崒然耸唐德于盛汉之表蔑愧让者非二先生之文则谁与予少嗜观二家之文常病柳不全见于丗出人间者残落才百余篇韩则虽目其全至所缺坠亡孚失句独于集家爲甚志欲𥙷四明新本柳文后序沈晦学古文必自韩柳始两家文字剥落柳爲尤甚国𥘉文章承唐末五代之弊卑弱不振至天圣间穆脩郑条之徒唱之欧阳文忠尹师鲁和之格力始回天下乃知有韩柳韩文屡经名士手湏余又爲雠勘颇完悉唯柳文简古雅奥不易刋削年大来试爲䌷绎两阅歳然后毕见凡四本大字四十五卷所传最逺𥘉出穆脩家云是刘梦得本小字三十三卷元符间京师开行顚倒章什𥙷易句读讹正相半曰曽丞相家本篇数不多于二本而有邢郎中杨常侍二行状冬日可爱平权衡二赋共四首有其目而亡其文曰晏元献家本次序多与诸家不同无非囯语四本中晏本最爲精密柳文出自穆家又是刘连州旧物今以四十五卷本爲正而以诸本所余作外集参考互证用私意𥙷其阙如皇室主宜加黄字冯翊王公宜去王字紧当作掔翊当作羾鲍勋当作鲍信改规当作段规疥疟宜爲痎疟狼倖宜爲狼悻呉武陵𥘉贬永州贞符中宜如唐书去量移字韩毕时犹未死答元饶州书中宜于韩宣英上去亡友字以唐书孝友传校复雠议以楚词天问校天对以左传囯语校非囯语以唐宋类书唐人牋表校天论等篇其见于唐书者悉改从宋景文凡澷乙是正二千处而赢又釐革京兆请复尊号表増入请听政第二表贺皇太子牋省试庆云圗诗揔六百七十四篇锓木流行购逸拾遗犹俟后日政和四年十二月望胥山沈晦序柳州旧本柳文后序李裭柳侯子厚实唐巨儒文章光艳爲万丗法是犹景星庆云之在天无不钦而仰之粤惟柳州乃侯旧治其如生爲利泽殁爲福寿以遗此土之民者可谓博厚无穷然自唐迄今垂四百年此邦寂未有以侯文刋而爲集者殆非钦侯英灵而慰侯惠爱觊其颦笑降鍳而庙食于柳人也绍兴载歳殿院常公子正𬒳命守邦至谒祠下退而访侯遗文则茫然无有独得石刻三四存于州治自余虽诗章记事所以藻饰柳邦者亦蔑如尔又安得所谓全文备集者哉因喟叹乆之出旧所藏及旁搜善本手自校正俾鸠良工创刋此集其编次首尾门类后先文理差舛字画讹谬无不毕理且委僚属助成其事未克就促召公对眷眷相嘱焉裭虽不才实获蹑踪継轨于公之后尘而喜公乐善之心付託之语乃督余工助成一篑岂惟不坠侯之伟文抑亦成公之雅志焉绍兴四年三月𥘉一日右朝奉郎特差权发遣柳州军州兼管内劝农事借紫金鱼袋李裭序柳文年谱后序文安礼昔之论文者或谓文章以气爲主或谓文穷而益工先生与杨慿书亦曰凡爲文以神志爲主又云自贬官来无事读百家书上下驰骋乃少得知文章利病先生自妙龄秀发连中异科継登䑓省旋遭斥逐故予以先生文集与唐史参攷爲时年谱庶可知其出处与夫作文之歳月得以究其辞力之如何也绍兴五年六月甲子知柳州军州事潞国文安礼序增广注释音辩唐柳先生集附録