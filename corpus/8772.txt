佛祖统纪阅佛祖统纪说佛以心印授之于祖而祖祖相印以至师其间随机立解以权示实脉络分合盖不可思议焉余顷憩乌瞻山忽邑侯游公招至顾司寇之澄心楼以校阅事见委询其所欲梓则佛祖统纪也余夙志阐绎弗敢以不敏辞甫焚香展卷有客进曰吾闻心佛众生三无差别何有佛祖之异乎道绝边表理非数量又何统纪之一乎若即心境为禅观本有醍醐自味何规规然寻牛𤛓乳于村落耶余曰子言似矣犹未足语道也夫道无统则散统无纪则乱散乱之作道理焉依然道因言显理假教明讵离言教而觅道理乎试将此典喻村落也能诠名句喻牛也所诠诸义喻乳及酥酪醍醐也若谓直取醍醐上味勿劳牛乳等义请君于牛乳外别觅一醍醐味可乎欲明古圣之道此统纪斯其至焉子又何疑所以杨侍御为佛祖发心游邑侯为众生垂手昱道人忍以帝虎误学人耶客辗然作礼而退大明万历甲寅夏季月西蜀辅慈沙门明昱书佛祖统纪叙志磐法师佛祖统纪一书历序从上诸祖授受渊源支分派别亦如一花五叶传衣受记历历分明自是天台一家眷属又广之以华藏世界天宫地狱诸图莲社诸贤往生僧尼其于法运通塞尤惓惓三致意焉用心良亦勤矣其意直欲薪尽火传灯灯相续耳近日宗门盛行讲律或废不知如车双轮如鸟双翼后之绍统者若真如天台深入法华三昧亲见灵山一会俨然未散棒喝狂禅皆当反走矣是伊仲刻统纪意也德山杨鹤题佛祖统纪序参天地之才司万物之化同功而异位者其唯人道乎故自有生以来蚩蚩群氓必立大人为之君牧是以四轮统乎四洲粟散占乎异域而南洲震旦实为东方君子之国伏羲称皇始画八卦降及三代文物大明逮吾世尊出兴天竺将施化于此方也乃先遣三圣为世良导以礼乐为前驱以真道为后教机成时至大法可行于是汉皇致梦感之祥摩腾应东来之运魏晋以降盛译群经矫矫诸师竞登讲席虽各立义门取名当世而尚昧乎如来一代之化意笃生天台绍隆法运以五时八教四种三昧与夫事理即具境观不二之旨以为后学入道之本历代师承宝兹大训至于今七百年守之弗坠翰林梁子之言曰言佛法者以天台为司南则殊涂异论往往退息诚然哉斯论也志磐手抱遗编久从师学每念佛祖传授之迹不有纪述后将何闻惟昔良渚之着正统虽粗立体法而义乖文薉镜菴之撰宗源但列文传而辞陋事疏至于遗逸而不收者则举皆此失于是并取二家且删且补依放史法用成一家之书断自释迦大圣讫于法智一佛二十九祖并称本纪所以明化事而系道统也至若诸祖旁出为世家广智以下为列传名言懿行皆入此宗而表志之述非一门义具在通例可以类知既又用编年法起周昭王至我本朝别为法运通塞志儒释道之立法禅教律之开宗统而会之莫不毕录目之曰佛祖统纪凡之为五十四卷纪传世家法太史公通塞志法司马公书成即负笈诣白云堂仰求佛光法师为之考校而同志之士共谋锓版以期流布将令家藏其本人观此书开人心之性灵资国政之治化岂不曰大有益于世哉自宝祐戊午首事笔削十阅流年五誊成葶丁呆夜以继昼功实倍之仰报佛恩上酬帝力不负所学其志在兹宋咸淳五年岁在己巳八月上日四明福泉沙门志磐寓东湖月波山谨序同校正吉祥安乐山教忠报国教寺首座沙门必昇校正前住持华亭先福教寺传天台宗教沙门慧舟校正住持吉祥安乐山教忠报国教寺传天台宗教沙门善良校正住持东湖月波山慈悲普济教寺传天台宗教沙门宗净校正特赐佛光法师左右街都僧录主管教门公事住持上天竺教寺赐金襽衣法照佛祖统纪通例释本纪释迦如来最初得佛之后大悲利物未来不息以故果后示权数数出世莫可以三际求其始终况于十方国土唱生唱灭处处不同岂当于此南洲一方毕其能事然今所录但于此方特举垂教之要会而通之则十方不离当处三世秖在一心尚何有所异同者哉今约如来在凡因行至今出兴为大法王明本迹叙圣源列大小八相分顿渐二始经历五时铺陈一化作教主释迦牟尼佛本纪四卷自大迦叶下至师子尊者皆能仰承佛记传弘大法谓之金口祖承依付法藏作西土二十四祖纪一卷自北齐始开龙树之道至于天台大弘法华章安集为论疏荆溪制记申明禀承教观实居震旦是谓今师祖承作东土九祖纪二卷自邃法师嗣荆溪之业师师相承历晚唐五代暨我本朝教法散而复合仰惟四明法智用能中兴天台一家教观之道同功列祖作兴道法师下八祖纪一卷上稽释迦示生之日下距法智息化之年一佛二十九祖起周昭王二十六年甲寅至宋仁宗天圣六年戊辰合二千二年通为本纪以系正统如世帝王正宝位而传大业释世家自南岳旁出照禅师下至慈云诸师皆传教明宗分镫照世与正统诸祖相为辉映作诸祖世家二卷释列传自四明诸嗣最显着者十余师子孙有继者唯广智神照南屏三家为光盛守家法御外侮人能弘道作诸师列传十一卷背宗破祖失其宗绪者三数人作杂传一卷有功教门事远失记者作未详承嗣传一卷释表考诸祖之授受叙弈世之禀承欲观千古必审今日为明北齐下至法智述正统之有来作历代传教表为明释迦列祖下至今时诸师示传镫之无尽作佛祖世系表共二卷释志并陈文藻交赞佛乘各出义章发挥祖业斯固法门之盛烈作山家教典志一卷人理教行具足成就由五浊以登九品者唯念佛三昧之道为能尔末代机宜始自庐阜作净土立教志三卷达磨贤首慈恩灌顶南山诸师皆一代之伟特虽共明此道而各专一门区别群宗作诸宗立教志一卷观千佛绍隆则知无尽之镫即一洲纵广则识无边之土为隘俗无闻者作三世出兴志三界名体志凡三卷香镫供养之具礼诵歌呗之容是盖缘因加行之正辙为但理之人成就佛事作法门光显志一卷大法东流圣贤继世所以住持三宝不令断绝然历年既久或兴或废此盖世事无常之变于此道何成何亏邪考古及今具列行事用见法运通塞之相至若儒宗道流世间之教虽随时而抑扬而其事迹莫不昭然可训可戒作法运通塞志十五卷法运通塞事变纭纭系于编年莫明始末为通练古今欲求类知者作历代会要志四卷大儒高释有能以文字铺张大道为法门之标表者是不可不略录也作名文光教志二卷叙古制徽宗政和间吴兴颕师始撰宗元录述天台一宗授受之事自北齐至本朝元祐为之图以系道统于是教门宗祖始粲然有所考矣宁宗庆元中铠菴吴克己因颕录增广之名曰释门正统未及行而亡嘉定间镜菴迁法师复取颕本及铠菴新图重加诠次增立新传六十余人名宗源录理宗嘉熙初钱唐良渚鑑法师取吴本放史法为本纪世家列传载记诸志仍旧名曰释门正统然镜菴则有不立体统之失良渚则有名位颠错之缪至于文繁语鄙事缓义乖则皆有之而题称释门尤为疎阔要之草创讨论修饰润色非可以求备于一人也明今述今之所述盖是用宗源录释门正统参对文义且删且补而复取大藏经典教门疏记儒宗史籍诸家传录之辞及琇师隆兴统纪修师释氏通纪用助援引依史氏法为四佛纪四祖纪二世家十一列传一杂传一未详承嗣传二表三十志成一家之全书至若一传之后赞以述德一事之下论以释疑及文有援古事有余义则必兼注于下俾览者之易领云用三例近世诸师立传之法当用三例一曰观行修明二曰讲训有旨三曰着书明宗非此三例滥矣至于经理法事旁赞教门者又将录之俾后人有所怀仰若夫搢绅名贤儒生居士能知此道者非有宿熏之功畴克至是以故时有所取云释题义佛祖者何本教主而系诸祖也统纪者何通理佛祖授受之事也本纪者何始释迦终法智一佛二十九祖所以纪传教之正统也世家者何世守家业以辅相祖道者也列传者何载历代诸师之言行俾有继于祖道也表者所以表示传教之有时禀法之有绪也志者所以记其事也若山家教典若诸宗立教若净土往生若世界成毁若法门光显若法运通塞若会要以通古今若述文以光大教皆于志有考云释师名列诸师之名考其例有八或从国号如北齐高丽或从山名如南岳天台或从师号如智者法智或从生地如章安仙城或从寺名如法华天宫或从自号如草堂息菴或从郡名如钱唐四明或从着书之名如扶宗宪章近世多以自号行虽称名之不一而所以名乎其人则各得其实也息众疑此书之作或因旧文以删修或集诸文以补足或取师友之论着或考碑碣之撰述不复一一注所出者修史之法当若是也其间关涉稍众者则必时时有所引证不得已耳又此书所用藏典教文非儒生居士之所可易解有能字字句句研究其义以所疑难质诸沙门则精义入神然后可以知佛若轻心疾读不究所归斯何益于人哉又世之为儒者好举韩欧排佛之论而不知二公末年终合于释氏之道今人有能少抑盛气尽观此书反覆详味则知韩欧之立言皆阳挤阴助之意也释引文大藏经典法华经华严经维摩经涅槃经瑞应经梵网经楼炭经药王经普耀经善权经大权经贤愚经提谓经楞伽经大集经遗教经因果经无量义经大般若经付法藏经法灭尽经大方便经十二游经佛本行经未曾有经杂宝藏经中本起经首楞严经法句喻经阿育王经八关斋经长阿含经杂阿含经妙法华经普贤行法经菩萨处胎经菩萨本行经优婆塞戒经增一阿含经分别功德经思益梵天经殃掘摩罗经净饭泥洹经升忉利天经观佛三昧经胜鬘师子经像法决疑经佛母泥洹经摩耶夫人经仁王般若经文殊般若经昙无德律十诵律四分律僧祇律弥沙塞律善见律五分律大智度论新婆沙论大庄严论萨婆多论俱舍论起信论佛道论衡译经图记梁高僧传唐高僧传宋高僧传弘明集释迦谱西域记天台教文法华文句妙乐法华妙玄释签心观论辅行涅槃玄义观音别行法界次第四教义南岳愿文智者别传二师口义四教义国清百录宝云振祖集四明教行录天竺别集草菴遗事翻译名义九祖略传释门诸书周书异记庐山集国清碑玉泉碑十八贤传僧镜录关王祠堂记净土往生传法华显应录般若感验录观音感应录天人感通传僧史略林间录僧宝传护法论景德传灯录普灯录大慧武库湘山野录欧阳外传石门文字禅育王舍利传禅门宝训儒宗诸书孔子家语论语礼记孟子荀子杨子史记西汉书东汉书三国志晋书南北史唐书五代史稽古录续稽古录国朝会要皇朝类苑皇朝龙飞记本朝通鑑皇朝景𠇮录韩昌黎文柳子厚文白氏长庆集颜氏家训酉阳杂俎宣室志杨文公谈苑广陵志蔡氏丛谈钱氏洞微志东坡文集王氏小畜集鲁直文集太平广记东坡指掌图六一居士集夷坚志洪容斋随笔曾氏独醒志东都事略道门诸书老子列子庄子老子内传老君实录玄妙内篇汉武内传洞冥记十洲记云笈七签天师家传刘向列仙传葛洪神仙传续仙传集仙传仙苑遗事皇甫高士传真诰悟真篇林灵素传修书诸贤元颕法师吴兴人政和间居智者院撰宗元录吴克己婺女浦江人号铠菴嘉定间撰释门正统志昭法师铠菴之姪居婺女左溪撰释迦谱历代宗承图景迁法师余姚人受业东山广教号镜菴嘉定间住天竺灵山撰宗源录增多吴本六十余传宗鑑法师钱塘良渚人嘉熙初居仁寿张寺续铠菴释门正统为本纪世家列传诸志载记修书旁引祖琇隆兴初居龙门撰佛运统纪放左氏寓褒贬法兼述篡弑反叛灾异之事永嘉薛洽叙释迦谱云琇师统纪多附小机所见学最上乘者尚深病之德修淳熙间居金华撰释氏通纪其纪释迦则附以慈恩三时之教一代化事最为疎略又以五运图石柱铭三宝录言佛生皆不同糅杂于佛纪正文甚失撰述之体其叙时事与琇本互有出入而徒取乎冗长之辞也佛祖统纪通例佛祖统纪目录宋咸淳四明东湖沙门志磐撰第一卷释迦牟尼佛本纪一之一明本迹叙圣源名释迦第二卷释迦牟尼佛本纪一之二下兜率託母胎住胎宫示降生出父家成佛道第三卷释迦牟尼佛本纪一之三转法轮华严鹿苑方等般若法华涅槃第四卷释迦牟尼佛本纪一之四入涅槃分舍利集三藏第五卷西土二十四祖纪二大迦叶尊者阿难陀尊者商那和修尊者末田地尊者毱多尊者提迦多尊者弥遮迦尊者难提尊者密多尊者脇比丘尊者夜奢尊者马鸣尊者摩罗尊者龙树尊者提婆尊者罗睺尊者僧佉尊者邪舍尊者鸠摩罗尊者阇夜多尊者槃驮尊者摩拏罗尊者鹤勒那尊者师子尊者第六卷东土九祖纪三之一龙树尊者北齐禅师南岳禅师智者禅师第七卷东土九祖纪三之二章安禅师法华禅师天宫禅师左溪禅师荆溪禅师第八卷兴道下八祖纪四兴道法师至行法师正定法师妙说法师高论法师净光法师宝云法师法智法师第九卷诸祖旁出世家五之一南岳世家天台世家第十卷诸祖旁出世家五之二章安世家天宫世家左溪世家荆溪世家兴道世家至行世家正定世家妙说世家高论世家净光世家宝云世家第十一卷诸祖列传六之一慈云兴国钱唐第十二卷诸师列传六之二法智第二世广智第十三卷诸师列传六之三法智第三世广智神照南屏三学浮石广慈六家第十四卷诸师列传六之四法智第四世广智神照南屏三家第十五卷诸师列传六之五法智第五世广智神照南屏三家第十六卷诸师列传六之六法智第六世广智神照南屏三家第十七卷诸师列传六之七法智第七世广智神照南屏三家第十八卷诸师列传六之八法智第八世广智神照南屏三家第十九卷诸师列传六之九法智第九世广智神照南屏三家第二十卷诸师列传六之十法智第十世广智神照南屏三家第二十一卷诸师杂传七净觉神智草菴第二十二卷未详承嗣传八东阳大士第二十三卷历代传教表九第二十四卷佛祖世系表十第二十五卷山家教典志十一第二十六卷净土立教志十二之一莲社七祖莲社十八贤莲社百二十三人不入社诸贤第二十七卷净土立教志十二之二往生高僧第二十八卷净土立教志十二之三往生高尼往生杂众往生公卿往生士庶往生女伦往生恶辈往生禽鱼往生续遗第二十九卷诸宗立教志十三达磨贤首慈恩灌顶南山第三十卷三世出兴志十四过去庄严劫千佛见在贤劫千佛小三灾未来星宿劫千佛大三灾第三十一卷世界名体志十五之一华藏世界图万亿须弥图九山八海图大千三界图忉利天宫图诸天通论第三十二卷世界名体志十五之二东华地理图西域诸国图西土五印度八热地狱图十六游增图八寒地狱图第三十三卷法门光显志十六第三十四卷法运通塞志十七之一周秦第三十五卷法运通塞志十七之二西汉东汉三国第三十六卷法运通塞志十七之三晋宋齐第三十七卷法运通塞志十七之四梁陈第三十八卷法运通塞志十七之五北魏北齐北周第三十九卷法运通塞志十七之六隋唐第四十卷法运通塞志十七之七唐第四十一卷法运通塞志十七之八唐第四十二卷法运通塞志十七之九唐五代梁唐晋汉周第四十三卷法运通塞志十七之十宋第四十四卷法运通塞志十七之十一宋第四十五卷法运通塞志十七之十二宋第四十六卷法运通塞志十七之十三宋第四十七卷法运通塞志十七之十四宋第四十八卷法运通塞志十七之十五宋第四十九卷名文光教志十八之一天台禅林寺碑天台止观统例智者大师传论圣安寺无姓和尚碑无姓和尚碑阴记龙兴寺净土院记法智大师行业碑止观坐禅法要记三千有门颂与明智法师书南湖净土院记第五十卷名文光教志十八之二仁王般若经疏序明智法师碑论南湖智者大师赞永嘉西湖法明寺疏重刊删定止观序与喻贡元书始终心要四十二章经疏序与骆御史书南岳止观序书绅圆顿止观十法界图宗门尊祖议第五十一卷历代会要志十九之一君上奉法屡朝拜佛天书御制圣君护法试经度僧特恩度僧进纳度僧士夫出家沙门封爵僧职师号不拜君父不称臣僧崇礼高行沙门着书第五十二卷历代会要志十九之二宿命前身放生禁杀祈祷灾异国朝典故诸国朝贡第五十三卷历代会要志十九之三北天佛牙鄮山舍利凤翔佛骨陈留佛指瑞像应世圣贤出化立坛受戒设像置经建寺造塔西天求法东土译经经目僧数天台传教禅苑传灯律宗垂范神尼异行名山胜迹圣教感通持诵功深西游乐国第五十四卷历代会要志十九之四三教出兴三教厄运三教訞伪三教谈论僧道角法僧先道后内律分财僧制治罚僧籍免丁赐谥封塔褒恤终亡临终瑞相君臣慢法韩欧排佛化胡伪经事魔邪党毁法恶报佛祖统纪目录佛祖统纪卷第一宋景定四明东湖沙门志磐撰教主释迦牟尼佛本纪第一之一明本迹序曰如来圣人之利见于世也则必有降本垂迹开迹显本之妙存焉夫本者法身之谓也迹者八相之谓也由法身以垂八相由八相以显法身本迹相融俱不思议自非法华开近显远开迹显本之谈则不足以深知此旨故通列八相别叙五时散引群经会归一实用明一代化事始卒之义则若本若迹无余蕴矣沙玄释本迹有六义谓本者理本即是实相一究竟道迹者除诸法实相其余种种皆名为迹又理之与事皆名为本说理说事皆名教又理事之教皆名为本禀教修行名之为迹如人依处则有行迹寻迹可得处也又行能证体体为本依体起用用为迹又实得体用名为本权施体用名为迹又今日所显者为本先来已说者为迹此之六义通论诸佛本迹也其别论者唯在今佛亦有六义一约理事明本迹者从无住本立一切法无住之理即是本时实相真谛也一切法即是本时森罗俗谛也由实相真本垂于俗迹寻于俗迹即显真本本迹虽殊不思议一文云观一切法空如实相二明理教明本迹者即是本时所照二谛俱不可说皆名本也昔佛方便说之即是二谛之教教名为迹若无二谛之本则无二种之教若无教迹岂显谛本本迹虽殊不思议一文云是法不可示言辞相寂灭以方便力故为五比丘说三教行为本迹者最初禀昔佛之教以为本则有修因致果之行由教诠理而得起行由行会教而得显理本迹虽殊不思议一文云诸法从本来常自寂灭相佛子行道已来世得作佛四约体用明本迹者由昔最初修行契理证于法身为本初得法身本故即体起应身之用由于应身得显法身本迹虽殊不思议一文云吾从成佛已来甚大久远若斯但以方便教化众生作如此说五约实权明本迹者实者最初久远得法应二身皆名为本中间数数唱生唱灭种种权施法应二身故名为迹若非初得法应之本则无中间法应之迹由迹显本本迹虽殊不思议一文云是我方便诸佛亦然六约今已论本迹者前来诸教已说事理乃至权实者皆是迹也今经所说久远事理乃至权实者皆名为本非今所明久远之本无以垂于已说之迹非已说之迹岂显今本本迹虽殊不思议一文云诸佛法久后要当说真实最初之本但本而非迹最后已说但迹而非本中间亦迹亦本若无本时之本不能垂得中间最后之迹若无已说之迹不能显得今说之本本迹虽殊不思议一若执迹为本者斯不知迹亦不识本有言文殊观音调达或称为师或称弟子惑者未了若拂中间无非是迹则迹本可解若执迹疑本则二义俱失六重本迹之图理事安乐行迹理教方便品迹教行方便品迹体用寿量品本实权药草喻本已今方便品本释签云第六已今已即是迹即指迹门是诸迹教今即是本即指本门本门已前皆名为已涌出已后方名为今故云已说事理乃至权实名之为迹今说事理乃至权实皆名为本故知若无迹中事理乃至权实何能显于长远之本又已今之言虽异前五亦是一往指于寿量名为今本若望初本则应又简已今不同法华已前诸经已今仍属于迹今经所明乃是直明久远之本即是已说已今为迹今说已今为本方是实说所以六门引证之文前三引迹后三引本者何然前三复通本之与迹俱有事理乃至教行体用等三通中复别既云本用本权非迹文能显况以本门为今灼然不可引迹为是义故三引迹文三引本文又前之三文既在于因本因狭故但以迹例本故但引迹门读教记云六重本迹唯体用一重是引本文余五皆迹签云前三引迹后三引本者斯盖记主点经玄意实权已今即指迹文为本门也故云今说已今为本方是实说然则前三不指本何也曰前三既通但以迹例本后三既是通中复别故须指迹为本可观通别二字此例甚多如文句明本迹初引寿量品我成佛已来甚大久远又方便品我本立誓愿普令一切众生同得此道又五百授记内祕菩萨行外现是声闻妙乐释之云初正引本文次方便下引迹文以迹中密示本意故若显露说即迹中本迹下文显已通得引用又妙乐释方便品十双权实云然此八中前七迹门第八本门本虽未至权实理遍故下文云是我方便诸佛亦然故方便之名通于本迹文既玄释不同今诸家商略者或云前三是从本垂迹后三是发迹显本故云三引迹文或云前三是因为迹后三是果为本或云圆谈大旨不分本迹之文或云别含本意故云三引本文观音别行玄记云若理事理教教行体用四重本迹不独今经诸部容有若尘点劫前最初成佛而为实本中间今日示现成佛皆为权迹此名权实本迹本门开竟此身即本迹门已说及诸部谈皆名为迹是名今已本迹此之二重诸经绝议故云诸教不明法华方说菩萨地涌品云佛告诸菩萨娑婆世界有六万恒河沙等菩萨一一各有六万恒河沙眷属于我灭后护持读诵广说此经时娑婆世界地皆振裂有无量菩萨同时涌出闻佛音声从下发来各诣虚空七宝妙塔向二世尊头面礼足时弥勒大众欲决所疑以偈问佛大众诸菩萨是从何所来从谁初发心修习何佛道我于此众中乃不识一人忽然从地出愿说其因缘佛告弥勒是诸菩萨我得菩提已教化示导令发道意时弥勒等心生疑惑白佛言如来得阿耨菩提始过四十余年云何少时大作佛事此菩萨众假使有人于千万亿劫数不能尽斯等久远已来常修梵行寿量品佛告大众一切世间天人阿修罗谓我出释氏宫去伽耶不远坐于道场得阿耨多罗三藐三菩提然我实成佛已来无量无边百千万亿那由他劫我常在此娑婆世界说法教化亦于余处阿僧祇国导利众生于是中间我说然灯佛等又复言其入于涅槃皆以方便分别若有众生来至我所我以佛眼观其信等诸根利钝随所应度处处自说名字不同年纪大小亦复现言当入涅槃又以种种方便说微妙法如来见诸众生乐于小法德薄垢重者为是人说我少出家得阿耨菩提然我实成佛以来甚大久远若斯但以方便教化众生令入佛道作如是说学无学品云佛言我与阿难等于空王佛所同时发菩提心阿难常乐多闻我常勤精进是故我已得成阿耨多罗三藐三菩提而阿难护持我法常不轻品云往古有佛名威音王灭尽之后复有佛出亦号威音王如是有二万亿佛皆同一号最初威音王如来有一比丘名常不轻凡见四众皆悉礼拜赞叹而作是言我不敢轻于汝等汝等皆当作佛四众之中有生瞋恚恶口詈言我等不用如是虚妄授记经历多年众人或以杖木瓦石而打掷之避走远住犹高声唱言我不敢轻于汝等汝等皆当作佛以其常作是语故增上慢四众号之为常不轻是比丘临欲终时于虚空中具闻威音王佛先所说法华经即得六根清净更增寿命广为人说时增上慢四众为作不轻名者见其得大神通皆信伏随从是菩萨复化千万亿众令住菩提命终之后得值二千亿佛皆号日月灯明于其法中说是法华经复值二千亿佛同号云自在灯王为诸四众说此经典于后复值千万亿佛亦说是经功德成就当得作佛时常不轻者则我身是达多品佛言吾于过去无量劫中求法华经无有懈倦于多劫中常作国王发愿求于无上菩提为欲满足六波罗密勤行布施不惜身命捐舍国位委正太子宣令求法时有阿私仙人来白王言我有大乘名妙法华经若不违我当为宣说王闻仙言欢喜踊跃即随仙人供给所须採果汲水拾薪设食乃至以身而为床座身心无懈倦普为诸众生勤求于大法遂致得成佛尔时王者则我身是时仙人者提婆达多是由提婆达多善知识故令我具足六波罗密化城喻品佛言过去有佛名大通智胜灭度已来无量无边百千万亿阿僧祇劫我以如来知见力故观彼久远犹若今日其佛未出家时有十六子闻父得成菩提往诣佛所请转法轮皆以童子出家而为沙弥时佛受请过二万劫已说是大乘经名妙法莲华经八千劫即入禅定八万四千劫时十六沙弥各升法座亦于八万四千劫为四部众广说法华一一皆度六百万亿那由他恒河沙等众生令发菩提心一一菩萨所化众生世世所生与菩萨俱从其闻法悉皆信解彼十六沙弥今皆得菩提于十方国土现在说法一名阿弥陀云云第十六我释迦牟尼佛我等为沙弥时各各教化无量众生从我闻法为阿耨菩提此诸众生于今有住声闻地者我常教化阿耨菩提应以是法渐入佛道所以者何如来智惠难信难解时所化无量众生者汝等诸比丘及我灭后未来声闻弟子是也吾今来此八千返为此娑婆世界坐金刚华光王座瑞应经云佛言吾自念宿命无数劫时本为凡人初求佛道以来受形五道生死无量计吾故身不能以数菩萨本行经云我于无量无边诸佛所种诸善根为转轮圣王值无量佛最初值遇三十亿佛同名释迦妙玄云迹因多种或言昔为陶师值先释迦佛三事供养发愿得记名字皆如先佛即是初阿僧祇发心既不明断惑故知藏佛行因之相或言昔为摩纳值然灯佛五华奉散布发掩泥跃身虚空得无生忍佛与授记号释迦文既云断惑故知通佛行因之相或言昔为宝海梵志删提岚国宝藏佛所行大精进十方佛送花供养既为宝藏佛父又是弥陀之师称其功德不可思议故知是别圆佛行因之相次值八亿佛同名然灯次值三亿佛同名弗沙次值九万佛同名迦叶次值六万佛同名灯明次值一万八千佛同名娑罗王次值一万七千佛同名度彼岸次值一万五千佛同名日佛次值二千佛同名憍陈如次值六千佛同名龙佛次值一千佛同名紫幢次值五百佛同名莲华上次值六十四佛同名螺髻次值一佛名正行次值八万八千亿辟支佛次值一佛名善思时弥勒为转轮圣王名毘卢遮那于彼佛所最初发心先四十劫次值一佛名示海幢我为转轮圣王名曰牢弓于彼佛所发菩提心愿于未来得成佛果教化众生次无量劫值帝释幢等无量诸佛次值一佛名曰然灯我为儒童以青莲华供养彼佛为我授记过阿僧祇劫当得作佛号释迦牟尼时然灯佛住世八百四十万亿岁尔乃灭度我上为四天王下为转轮王乃至上为梵王下为圣王各三十六返及其变化随时而出或为儒林之宗国师道士不可称纪从是之后又值胜一切佛寿八万亿岁彼佛记我过十亿劫当得作佛号释迦牟尼次值莲花上佛寿八万岁彼佛记我过十万劫当得作佛号释迦牟尼次值最上行佛寿七万岁彼佛记我过一千劫当得作佛次值上名称佛寿七万岁彼佛记我过五百劫当得作佛次值古释迦佛寿八万岁彼佛记我过一百劫当得作佛次值帝沙佛寿六万岁彼佛记我过九十五劫当得作佛次值弗沙佛寿六万岁我翘一足说偈赞佛天上天下无如佛十方世界亦无比世间所有我尽见一切无有如佛者彼佛记我过九十四劫当得作佛次值见真义佛寿四万岁彼佛记我过九十三劫当得作佛次值毘婆尸佛寿八万岁彼佛记我过九十一劫当得作佛次值尸弃佛寿七万岁彼佛记我过三十一劫当得作佛次值毘舍浮佛寿六万岁彼佛记我过三十劫当得作佛述曰世言七佛者准药王经过去庄严劫千佛始自华光终毘舍浮现在贤劫始俱留孙终于楼至是知毘婆尸至毘舍浮三佛皆在过去庄严劫拘留孙至释迦四佛皆现在贤劫七佛前后相继止隔一劫今诸经多言毘婆尸在九十一劫余二佛在三十一劫相去远甚似不在庄严劫之数然三祇满时正值毘婆尸自此百劫种相好则九十一劫于说自合盖除前赞佛超越九劫故耳如上两义虽是方便分别然恐此土翻译部别不同今姑并存以为援文者之证次值拘留孙佛寿五万岁彼佛记我汝于来世当得作佛次值拘那含牟尼佛寿四万岁彼佛记我汝于来世当得作佛次值迦叶佛寿二万岁彼佛记我汝于来世当得作佛号释迦牟尼我如是奉事诸佛修学佛意尔乃生兜率天宫住一生补处位我今出世人寿百岁少出多减释迦人寿一万岁时合出为观众生无机可度乃至百岁见苦逼迫劫将欲末故出乎世按因果经云过去无数阿僧祇劫有仙人善思时灯照王太子普光启父出家成菩提道善慧初为五百外道讲论道义各以银钱上之与外道别当往普光佛所欲施供养见王家青衣持七茎青莲花过追问此花卖否答言当送宫内欲以上佛善惠请以五百银钱顾五茎花用以供佛青衣从命并寄二花以献于佛愿我后来常为君妻时王及大臣礼佛散花悉堕于地善惠五花皆住空中化成花台后散二花住佛两边佛赞善惠汝过阿僧祇劫当得成佛号释迦牟尼善慧见地浊湿心自念言云何令千辐轮足蹈此而过即脱鹿皮衣以用布地不足掩泥又解发以覆之如来践已因记之曰汝后得佛当于五浊恶世度诸天人时善惠以偈赞佛求佛出家佛言善来比丘须发自落袈裟着身即成沙门善惠命终之后上生为四天王下生为转轮王乃至上生为第七梵天王下生为圣王各三十六返或为仙人或为外道六师婆罗门小王各尽其寿不可称数时善惠者即我身是青衣者邪输陀罗是四教仪引大论云如来修菩萨道时从古释迦至尸弃佛值七万五千佛名初阿僧祇常修六度次从尸弃至然灯值七万六千佛名二阿僧祇此时用七茎莲华供养布发掩泥受记号释迦文次从然灯至毘婆尸佛值七万七千佛名三阿僧祇满经如许时修六度行更住百劫种相好因修百福成一相述曰窃考如来本迹之义以由已今相望互有久近本不可以大小机见为之分别今约诸部共谈之粗法华开显之妙较而论之则大小机见不容不审例如秖一八相而有大小之别由机见之不同也叙圣源序曰如来之先起自大人厥后转轮次第承袭夷攷典籍略陈氏族之源盖将以表章吾佛示生弈世圣王尊贵之家也大劫之始世界初成光音诸天化生为人云云于是议立一人有威德者赏善罚恶号平等王众共供给遂有民主之名初民主王号大人第二王名珍宝第三王名好味第四王名静齐第五王名顶生乃至三十三王名善思自善思王后有十族转轮圣王相续而出第一真阇王子波延迦有五转轮王第二多罗业有五转轮王第三阿波叶七转轮王第四犍陀利八转轮王第五迦陵迦九转轮王第六瞻婆十四转轮王第七拘罗婆三十一转轮王第八般阇罗三十二转轮王第九弥尸利八万四千转轮王第十懿摩弥百转轮王名释迦序曰世人皆知如来为剎帝利之圣种而终莫能委瞿昙释迦前后立号之义须知言瞿昙者有四义焉或纯淑或最胜此从本德以为称也或甘蔗或日种此就本缘以为言也其称释迦者则有三名据德建号则曰能仁依处称名则云舍夷之与直林然释迦之起实见于甘蔗王之四子甘蔗梵语既为瞿昙则释迦之称实自瞿昙出前瞿昙后释迦虽有二称其实一姓前人有以日种甘蔗舍夷并列为五氏者本末纷揉无所取裁今故备论后当毋惑夫姓者所以系统百世使不别也氏者所以别子孙之所由出也印度族姓则有四流一曰剎帝利者王种也二曰婆罗门者净行也三曰吠奢者商贾也四曰戍陀罗者众人也凡兹四姓前二是贵后二是贱随时所尚佛生其中释迦出刚强之世託王种以振威迦叶生善顺之时居净行以标德昔阿僧祇劫有菩萨为国王父母早丧逊国与弟从婆罗门瞿昙学道受瞿昙姓乞食还国人无识者谓之小瞿昙于城外甘蔗园中以为精舍贼盗官物路由园过捕盗寻迹执小瞿昙王令以木贯身射之大瞿昙见悲哀棺歛取血泥团之还置精舍着左右器大瞿昙言是道士若其至诚愿天神有知使血化为人却后十月左化为男右化为女因名瞿昙氏纯淑之姓过去有转轮圣王名大自在子孙相承八万四千王最后王名大茅草垂老无子委政大臣剃发出家众号王仙诸弟子时行乞食王仙老不能行遂以草笼盛悬树上虑虎狼也猎人望见谓是白鸟乃射杀之血滴于地后生甘蔗二本日炙开剖一生童男一生童女弟子养护以报诸臣众谓王种命相师占之立名善生号甘蔗王女名善贤立为第一妃又以日炙甘蔗而生亦名日种述曰瞿昙一翻甘蔗则当据本行二本甘蔗之缘一翻泥土则当取十二游经血泥之事是知诸经梵语则曰瞿昙华言则称甘蔗泥土华梵互出其实一义甘蔗王第一妃善贤生子名长寿第二妃生四子一名炬面二名金色三名象众四名别成述曰弥沙塞云欝摩王第四子尼楼本行经尼俱此翻为别成祐律师指懿摩王是释种之先第四子庄严是白净所承南山指懿摩即第十轮王去菩萨一百世第四子庄严即白净所承其说略同时善贤妃欲立长寿白王摈遣四子出国至雪山北自立城居不数年间欝为强国父王悔忆遣使往召四子辞过不还父王三叹之曰我子释迦到雪山边住直树林中故名为释迦近雪山北舍夷林筑城营舍因名舍夷国述曰舍夷者林名也既以名国又以名氏窃详舍夷恐翻为直即前雪山直林之义妙玄云舍夷是西方贵姓此但约义未见所出别成王子拘卢拘卢子瞿拘卢懿摩王第四子庄严懿摩百轮王最后王名大善生自百轮王后六世祖乌婆罗王五世祖泪婆罗王四世祖尼求罗王三世祖尼浮罗王二世祖师子颊王一世父净饭王师子颊四子一净饭王有二子长悉达太子次难陀二白饭王二子长调达次阿难陀三斛饭王二子长摩诃男次阿那律四甘露饭王二子长婆沙次跋提劫初以来嫡嫡相承作转轮王近来二世但作阎浮提王法王正统世系图平等王善思王波延迦王多罗业王阿波叶王犍陀利王迦陵迦王瞻婆王拘罗婆王般阇罗王弥尸利王懿摩弥王拘卢王瞿拘卢王善生王乌婆罗王泪婆罗王尼求罗王尼浮罗王师子颊王净饭王白饭王斛饭王甘露饭王述曰楼炭称懿摩百轮王阿含四分皆云最后王名大善生言最后者第一百也南山指大善生为七世祖此依长阿含乌婆罗等六王至太子为一百七世可也而又云去菩萨一百世者当是脱去七字自民主至善思三十三世正嫡相承自波延迦十族已降或嫡庶互立或兄弟迭兴分为十类必有亲疎始终之义存焉然受天明命统王四洲其所以得君道者莫不同也十族总之凡八万四千二百十一王并前民主三十三王及六世祖王至太子身共八万四千二百五十王也佛祖统纪佛祖统纪卷第二宋景定四明东湖沙门志磐撰教主释迦牟尼佛本纪第一之二下兜率序曰四明法师之言云如来昔于大通之时覆讲法华与无边众生作一乘之因矣以由中间退大乐五尘如来大悲恐其堕苦于是更以小乘而为救拔或用衍三而为导引如此大小种种成熟堪于今世悟入佛乘是故如来为此一事出现于世然其机发复少差殊故于一代而分五时有机堪能直入于实者严于华顿谈别圆被二种机者此机从始即见胜相若其中间习小深者虽于今世入一佛乘而于小先熟故为此机示现劣身初说三藏诸味调熟来至法华方开佛慧此机于始唯见劣身故天台师曰小机则示三藏佛身说法大机应以舍那佛身说法是故降神母胎即示两相故然华严顿后方施小化譬如穷子急追不至徐语方来前顿后渐其义已成今那忽云降神母胎即示两相须知诸文所论初顿后渐盖是化缘施设之语今此所说大小双应终归一乘方尽鑑机始末之事如方便品思无大机念欲息化诸佛劝谕方施小乘次文却云无量劫来赞涅槃法生死永尽我常是说是故思机然后施小此等之说皆是仪式不可据此以难今文预鑑群机原始要终度物之意也今观二圣师所论则知如来出兴秪一八相自大机而观之则始终无改无非华严自小机而观之则游化鹿苑诸教次第谓之舍那谓之释迦一体而两名由机有不同耳然则大小二始顿渐两说五时施化一乘会归是皆如来随顺机宜善巧方便令入佛慧之道今故得以述之菩萨从兜率天将降神时有十佛剎微尘数菩萨皆与菩萨同愿同行乃至普贤神通行愿悉皆同等又以神通普现兜率天宫一一宫中悉现十方一切世界阎浮提内受生影像託母胎序曰如来降神母胎双垂两应大机则见乘旃檀楼阁小机则见乘六牙白象大小在机而于如来应本未始有动此託胎之相也菩萨已从此没生于人间净饭王家乘旃檀楼阁处摩耶夫人胎从兜率下法身眷属如阴云笼月共降母胎胎若虚空常宣妙法住胎宫序曰华严云如来住胎现大宫殿示现住兜率乃至般涅槃或见在兜率乃至或见入涅槃此则于住胎一相之中备见八相此荆溪所谓一一相中皆八相故也菩萨于母胎中现大宫殿种种严饰而令母身安隐无患住母胎已心恒正念示现在兜率天初生为童子处王宫出家苦行成道转法轮般涅槃或有见佛种种说法或见在兜率天或见来处母胎或见初生或见出家或见成道或见转法轮或见入涅槃示降生序曰託胎降生皆所以示同于人法耳至于出入右脇周行七步俾大小两机所见各殊者斯示现降生之相也夫人攀金园树枝而生菩萨诸天王众各持香水共以洗沐初生之时于十方面各行七步出父家序曰华严云最后身菩萨欲令着家众生舍离家法为现自在不属他故宣扬出家功德胜故此示现出家之意有在于是也又见出家诣道场成等正觉坐师子座成佛道序曰华严云道场始成者且约大始而言既非本门实成则今此正是迹中之迹耳菩萨于菩提道场始成正觉菩萨言吾三十成道号为释迦牟尼于寂灭道场坐金刚华王座说法既成道已梵天劝请惟愿如来当为众生广开甘露说无上法或见菩萨住兜率天入胎出胎成道降魔转法轮入涅槃述曰自昔依起信论列大乘八相存住胎而没降魔依四教义列小乘八相存降魔而没住胎今之所述正禀二文以为纲骨自下兜率至成道降魔皆先大后小以列其相而于转法轮中则有五时顿渐之义则大小二机又蕴乎中矣妙宗之言曰佛应三土且说同居化有始终须彰八相大机所见八相难思若应小机八种皆劣此之谓也下兜率菩萨功行满足位登一生补处生兜率天名曰圣善为诸天主说补处行期运将至当下作佛即观五事观诸众生皆是我发心已来所成熟者堪受妙法观此大千界阎浮提迦毘罗国最为处中观释迦第一甘蔗圣王之后观白净王夫妻真正堪为父母观摩耶夫人怀抱太子满足十月生七日已其母命终作此观已告诸天子我应下生白净王家弃轮王位出家学道成一切种智转大法轮广利天人汝等是时亦当同会诸天子闻各心念言菩萨不久当成正觉託母胎时菩萨乘六牙白象发兜率宫放大光明普照十方以四月八日明星出时降神母胎时摩耶夫人眠寤之际见六牙白象腾空而来从右脇入觉已白王为说瑞相王召婆罗门占之曰今此夫人胎中之子必是正觉之瑞若不出家当为轮王夫人日更修行六波罗蜜天献饮食不乐人间之味时兜率天众念言菩萨已生净饭王宫我等亦当下生人间得先听法于是诸天下生数至九十九亿又他化自在天下至四天王上至色界天与其眷属亦皆下生不可称计有一天子名曰速往至诸地狱大声唱言菩萨从兜率天下住母胎汝辈速发誓愿求生人间地狱众生闻此声已各各相覩复见光明舍地狱身即生人中所有大千世界往昔已来种善根者皆来于此迦毘罗城四面託生菩萨在母胎行住坐卧无所妨碍晨朝为色界诸天说法日中为欲界天晡时为诸鬼神于夜三时亦复如是成熟众生护明菩萨谓天人金团曰往昔补处菩萨託生之家须具六十种功德三代清净汝下阎浮为我观察周昭王元年示降生二十六年夫人怀孕将满十月其父善觉遣使白王我女怀藏圣胎威德甚大虑产子后女命不久欲迎止岚毘园中尽父子情王即勅有司备仪礼送至父家时夫人即升宝舆前后导从往蓝毘尼园中十月满足四月八日日初出时夫人见无忧树花叶茂盛即举右手欲牵摘之菩萨渐渐从右脇出时树下生七宝莲花大如车轮身堕花上自行七步举右手作狮子吼云我于天人之中最尊最胜时四天王即以天缯接置宝几帝释执宝盖梵王持白拂侍立左右难陀兄弟二龙王于虚空中吐清净水一温一凉以灌太子身黄金色三十二相放大光明照三千界天龙八部空中作乐歌颂佛德散花乱坠一切天人赞叹种智速成佛道度脱众生唯有魔王不安本座于时采女以天缯㲲裹抱太子至夫人所青衣还宫说奇瑞相王即严驾四兵导从入园见相殊特喜惧交怀前抱太子置象舆上随从入城将诣天祠梵释形像皆起礼足而言曰今此太子天人中尊云何来此欲礼于我群臣欢异即奉太子入王本宫时诸释同日生五百男王家青衣亦生五百苍头王厩象生白子马生白驹牛羊亦生五色羔犊数各五百宫中五百伏藏自然而出有诸商人入海釆宝而还各贡珍奇王召诸婆罗门当为太子作何等名答言太子生时一切宝藏皆悉发出所有诸瑞莫非吉祥当名萨婆悉达时八王亦同日生太子各怀欢喜共制美名王家青衣亦生苍头奴名车匿厩生白驹名犍陟王后常使车匿侍从白马给乘王访五百聪明相师令占太子相师言若当出家成一切种智若在家者为转轮王相师又言有一梵仙名阿私陀具足五通在香山中能断疑惑王思路险非人能到阿私陀遥知王意腾空而来相太子已悲泣而言曰恨我不久命终生无想天不覩佛兴不闻经法若有具三十二相或但非处又不明显此人尚为转轮圣王今观太子诸相得所又极明显法定必成一切德智王闻仙说虑恐出家起三时殿七宝庄严城门开闭闻四十里五百采女宿卫殿宇花果众鸟流泉浴池光丽心目以悦太子生满七日其母命终以怀太子功德大故上生忉利时姨母摩诃波阇波提乳养太子如母无异小机所见降生相述曰如来降灵示灭之相记年月者其说纷然今作正义异说两番以区别之初正义者有六其一周书异记昭王二十四年甲寅岁四月八日有五色光入贯太微遍于西方太史苏由曰有大圣人生于西方穆王五十二年壬申岁二月十五日旦白虹十二道南北通贯太史扈多曰西方有大圣人终亡之相其二法本内传摩腾法师对明帝曰佛以甲寅之岁四月八日生此当周昭王二十四年其三魏书沙门昙谟最曰佛以周昭王二十四年四月八日生穆王五十二年二月十五日灭其四南岳愿文云佛以甲寅四月八日降生其五辅行云悉达生净饭王宫当周昭王甲寅之岁其六唐太宗勅尚书刘德威问法琳法师佛降生入灭何故传述乖乱琳乃论定周昭甲寅生穆王壬申灭次列异说有八石柱铭周桓王乙丑法显法师传殷武乙甲午像正记平王戊子南山感通传天人云夏桀世度律师众圣点记贞定王甲戌开皇三宝录王简栖头陀寺记皆以为周鲁二庄甚至孤山亦作此说其所注四十二章经则取净名疏云周时佛兴星殒如雨盖准瑞应经所言沸星下侍之事天台秖言佛兴未尝定指周庄虽云如雨乃是借文左传孤山误认此语遂作二庄以释以致净觉作记妄称天台正取二庄然荆溪明言昭王甲寅初无二庄之论是知异说自此可息矣若欲会同左传如雨之说则如文殊般涅槃经云佛灭度后二百五十年文殊至云山化五百仙人讫还归本土放大光明遍照世界入于涅槃自昭王至庄王正当二百五十余年恒星之騐其在此乎又孤山垂裕记依周历以十一月建子为正言四月即今二月今准因果瑞应本行诸经并云四月八日法本内传魏书亦皆四月八日三经既非周译二书亦非周世则知非建子之正明矣盖自汉武改寅为正至于今日遵而用之则经传之言四月非为差错不当远据周历改为二月也此大略出翻译名义今更增益文证以袪昔人之异见云二十七年先是太子生时足行七步口称独尊言已便默如诸婴孩不行不语诸母养育渐至长大二十八年二十九年三十年三十一年王为太子辨象马牛羊诸车童子玩具举国人民皆行仁惠五谷丰熟风云以时皆是太子福德之力又以青衣所生车匿等五百苍头给侍太子三十二年太子年七岁王令学书访国中聪明婆罗门名曰选友起大学堂床榻学具太子问师书有几种师默不答内怀惭愧礼太子足惟愿为说阎浮提书凡有几种太子答言或有梵书或佉娄书有如是等六十四书诺白王言太子是天人中师云何欲令我教王闻欢喜凡技艺典籍天文地理算数射御皆悉自然知之时王复令释种忍天教太子兵戎法式为造一苑名曰勒劬太子与五百释子入苑游戏学一切典籍四年之中及诸释种皆悉通达三十三年太子在苑射戏提婆达多射着一雁堕于苑中太子拔箭以酥蜜封疮达多遣使来言宜速见还太子报言我已摄受此雁自我发菩提心来我皆摄受一切众生况复此雁而不属我自此与达多结怨相竞三十四年三十五年太子年十岁王访国中善知射者令教太子师与小弓令射铁鼓太子更求如是七弓一箭过七铁鼓射师白王太子自知射艺云何令我为师王大欢喜击鼓唱令太子七日当出后园欲试武艺提婆达多最先出城时有大象当城门住达多独前以手搏头即便躄地于是军众次第得过难陀继至以足指挑象掷着路旁太子出城以手掷象城外还以手接不令伤损象又还苏时诸人民叹未曾有达多至园最先发射彻三金鼓次至难陀亦彻三鼓太子以弓力弱取王库内祖王良弓即放一箭彻过七鼓然后入地过大铁围山时提婆达多与难陀共相扑戏二人力等无有胜者太子手执二弟躄之于地以慈力故不令伤痛三十六年三十七年三十八年三十九年四十年太子年十五岁王会群臣诸小王仙人婆罗门等皆悉云集至二月八日以七宝器盛四大海水各各顶戴传授与王灌太子顶付七宝印立为太子时八国王亦于是日同立太子四十一年太子启王出游前至王田息阎浮树下见诸耕人时净居天作壤虫乌随啄之见已悲愍即便思惟得四禅地王寻太子见在树下一切树影悉移唯此树阴覆太子身如重云间忽见明月四十二年太子十七岁释种婆罗门摩诃那摩有女名耶输陀罗颜色端正智慧过人王即遣使往迎为太子妃太子常修禅观未尝与妃有夫妇道太子有三夫人一瞿夷二耶惟檀三鹿野以有三妇为立三时殿殿有二万采女四十三年太子白王将游园林前后导从出城东门时净居天化作老人头白背伛见已还宫愁思不乐念言老至如电我岂独免云何世人而不怖畏他日复从城南门出净居天化作病人身瘦腹大不能自持太子念言如此病苦云何不畏即回车入宫少时复从城西门出净居天化为死人四人舆行室家哭送太子语臣优陀夷曰世间乃复有此死苦云何于中而行放逸即勅回车最后出城北门净居天化作比丘法服持钵手执钖杖太子问是何人答言我是比丘修学圣道永得无为言已腾虚空去太子牵马还宫而自念言我先见有老病死苦常恐为此所逼今见比丘开悟我情示解脱路即思惟方便欲求出家四十四年四十五年四十六年四十七年四十八年四十九年出父家五十年太子年二十五岁往父王所作礼白言恩爱集会必有别离唯愿听我出家学道王执其手流泪言曰国未有嗣宜息此意时相师白王太子若不出家过七日后当得转轮王位王闻益喜于城四门各置千人以为防护王语太子我昔曾闻阿私陀仙说汝毕定不乐处世若生一子不复相违太子即以右手指其妃腹便觉有娠二月七日思求出家身放光明照诸天宫诸天皆知太子出家时至即来礼足白言无量劫来所修行愿今正成熟太子答言如汝等语然父王勅内外官属严见防卫欲去无从诸天即以神力令诸官属悉皆淳卧使无知者耶输卧中即得三梦一月堕二牙齿落三失右臂觉已具述太子语云月犹在天齿又不落臂复尚存当知此梦虚假非实至于后夜诸天白言内外眷属皆悉睡卧今正是时太子即令车匿被犍陟来车匿流泪而言曰今非游观之时云何中夜而忽索马即举声号泣欲令王宫眷属觉知以天神力昏卧如故车匿牵马既至诸天捧马四足并接车匿帝释执盖从北门出其门无声自然而开行至天晓已三踰阇那诸天事毕忽然不见行至跋伽仙人苦行林中即便下马语车匿言我既舍国至间静处汝与犍陟俱可还宫车匿悲泣不能自胜犍陟舐太子足泪落如雨太子即就车匿取七宝剑自剃须发而发愿言愿共一切断除烦恼及以习障帝释接发而去赞言善哉时净居天化作猎师身被袈裟太子见已而语之曰汝所着衣是寂静服云何着此而为罪行我今持此七宝之衣与汝贸易答言善哉即脱宝衣而与猎者自被袈裟时净居天还复梵身上升虚空于是车匿即牵犍陟呜噎悲哽缘路而还跋伽仙人遥见太子谓是天神与众请坐即问问仙人汝等苦行欲何所求答言为欲生天太子又问汝等修诸苦因以求苦报终不离苦言论往复明旦辞去车匿牵犍陟还入宫城具白父王王爱念情深即遣王师大臣寻至仙所仙云已过中路遥见树下端坐思惟大臣具告王意太子答曰岂不知恩但以生老病死四患为苦耳我今终无返步大臣即留憍陈如等五人密令伺察时太子北度恒河路经王舍城中频婆娑罗王闻太子至愿舍国相奉太子答王今可于身命财修三坚法不应以不坚之法劝奖余人遂即别去时王告曰若道成日愿先见度太子前行至阿罗逻仙人处闻说从得初禅乃至入非想非非想处名为解脱太子知非究竟即与仙别次至迦兰住处论议问答亦复如是太子调伏二仙人已至伽阇山苦行林中憍陈如等五人住处于泥连禅河侧静坐思惟宜应六年苦行以度众生天神进食一不肯受天令左右自生麻米日食一麻一米以续精气端坐六年形体羸瘦寂默一心内思安般一数二随三止四观五还六净游止三四出入二门微妙神通无分散意太子日食一麻一米或七日一食陈如五人供奉太子遣人白王具说苦相王与姨母及耶输各严五百车资生之物令车匿领送皆悉不受述曰按瑞应因果中本起大论并云十九出家十二游增一中杂长四阿含出曜经和须密论并云二十九出家当何所从今以如来八十寿除五十说法则定取梵网无相三昧宝藏经等三十成道之言若以三十成道除六年苦行则定取荆溪二十五出家上合宝藏之说若约前后义定则有二事可证一者出家之后六年苦行取成道之岁其数正合二者将出家时指妃腹曰却后六年汝当生子后于成道之年果生罗睺按贤愚经云出家修道六年苦行得一切智未曾有经云太子逃至山泽勤苦六年得佛还国普耀经云父王闻太子得佛以来六年令优陀耶往请云濶别以来十有二年又云佛还国入宫坐罗云来问讯群臣皆疑太子捐国十有二年何从有子此等经文并约出家六年成佛又经六年还国逆而推之当以二十五为出家之年审矣孤山颂谓五岁游历此语无凭神智补注备论异同请以荆溪之言为正五十一年穆王元年二年降天魔三年四年太子心自念言我今修于苦行垂满六年若以羸身而取道者彼诸外道当言自饿是涅槃因我当受食然后成道即至泥连禅河洗浴身体时彼林外有一牧牛女名难陀婆罗有净居天来下劝言汝可供养女人闻已大喜即见地中生千叶莲上有乳糜即取奉上太子呪愿受食气力充足即趣毕钵罗树自发愿言我坐树下若道不成要终不起又思惟过去诸佛以草为座成无上道释提桓因化为凡人执净软草至菩萨前问汝何名答名吉祥菩萨喜曰我破不吉以成吉祥乃敷以为座结加趺坐而自誓言不成正觉不起此座佛为太子时出家求道净饭王父遣释种五人随逐给侍憍陈如十力迦叶是母亲二人执五欲乐见太子初食麻麦心不忍可即便舍去頞鞞跋提摩诃男俱利此是父亲三人执苦行净太子后知非道舍而受食羹饭酥乳三人谓其狂乱失志亦复舍去时魔王宫殿自然动摇魔王念言瞿昙当成正觉及道未成往坏乱之于是手执弓箭与诸眷属俱往树下语菩萨言汝应修转轮王业舍出家法今若不起我试射汝菩萨怡然不惊不动魔王挽弓放箭停于空中其镞向下变成莲华魔王复遣三女白菩萨言仁者至德愿侍左右菩萨答言汝植小善得为天身不念无常而作妖媚今便可去吾不相须时三天女变成老姥头白面皱魔王即以软语诱言汝若不乐人间我舍天位及五欲具悉持与汝菩萨答言汝先修少施今得为自在天王此福有期要还沈溺非我所须魔曰我之果报是汝所知汝之果报谁复知者菩萨答言唯此地知于时大地六种震动地神涌出而语魔言菩萨昔以头面髓脑国城妻子象马珍宝而用布施不可称计为求无上正真之道是故汝今不应恼乱魔闻怖惧即自思惟我今当更设方便广集军众以力迫脇时诸军众忽然来至充满虚空执戟操剑多头多目诸恶类形围遶菩萨四方烟起四海涌沸是诸魔众各尽威力角目切齿横飞乱掷菩萨观之如童子戏空中有神隐身而言菩萨历劫修习善果欲导众生汝今云何恼乱导师今日决定树下成无上道此地乃是过去诸佛金刚之座堪受妙定非汝所摧汝今宜应息憍慢意而奉事之是时魔王闻空中声即还本宫恶魔波旬将八十亿众欲来坏佛语云汝不急去我掷汝海水佛语波旬汝今先能动此澡瓶然后可能掷我海水时波旬不能令动军众坏散波旬长子商主即顶礼菩萨求乞忏悔白言我父无智触忤大圣愿得恕亮述曰诸经云魔波旬在六欲顶别有宫殿今因果经乃指为自在天王如此则当第六天有此两异盖是译者用义之不同也成佛道二月七日恶魔退散之时菩萨心净湛然不动落日停光澄月映彻众星粲烂天雨妙花作众技乐以用供养菩萨既降魔已放大光明即便入定思惟真谛悉知过去所造善恶寿命短长一切众生轮回五道无有真实横生苦乐明星出时霍然大悟得无上道为最正觉佛成道日斛饭王遣使白净饭王言贵弟生男王心欢喜语来使云今日大吉是男当字为阿难举国欣庆又名庆喜是岁耶输夫人生子名罗睺罗时罗睺罗阿修罗食月因以为名初太子出家之日指妃腹曰却后六年汝当生男至是在胎六年而生述曰大乘开住胎合降魔于成道小乘开降魔合住胎于託胎住胎见起信降魔见四教义此先达之论也今观大小皆有住胎降魔之文如华严云菩萨住母胎已示现出家成道等相此大乘住胎也因果经菩萨在母胎行住坐卧一日六时为诸天鬼神说法此小乘住胎也花严离世间品菩萨出家成道降魔转法轮等妙乐云四佛各有四降魔相此大乘降魔也因果经既降魔已即便入定明星出时得最正觉此小乘降魔也今欲顺八相之言且用起信四教义二文开合为证佛祖统纪佛祖统纪卷第三上宋景定四明东湖沙门志磐撰教主释迦牟尼佛本纪第一之三上转法轮序曰说法度人如来出世之大要人有利钝则法有顿渐故闻法之人无不悟入犹夫医王应病与药药能合宜则病无不愈疏不云乎今佛始终具转五味法轮转此法度人他心令得悟斯转法轮之义也如来转法轮一代五时则有八教转法轮者轮以摧碾为义如来说法化转物心于法自在如轮王轮宝运转无碍又如来三轮不思议谓身轮现通口轮说法意轮鑑机能与众生摧碾一切惑累法苑云轮王有二财轮王者有四等金轮千辐化被四洲住劫八万岁时出银轮七百五十辐化三天下除北洲铜轮五百辐化东南二洲铁轮二百五十辐唯化南洲如阿育王是也法轮王者若减百年如来出世是也一代者通指八相别在五时五时复有通别妙玄云五味半满论别别有齐限论通通于初后若华严别但在初通则至后鹿苑已去例此云云今论一化唯在别义论五时者义出三经谓华严三照涅槃五味法华信解品四大弟子领解等文故文句云四大弟子深得佛意探领一代五时之教始终次第其文出此八教者妙乐云化仪四教是判教之大纲化法四教是释义之纲目是知顿等是判藏等是释如判华严为顿则以别圆释之乃至判法华为非顿非渐以纯圆释之此今家消经之轨则也妙乐又云若消诸经但用藏等其文稍通若释法华无顿等八举止失措谓余经但论当部逗机得益故未须顿等若释法华须明一代故用顿等以括始终辅行云藏等四教遍收一切大小乘经因果显了各立教主各被机缘始终备足不过此四顿等四教但是如来不思议力布措藏等盈缩调停成熟物机破邪立正引小归大废偏显圆会权入实故有诸部五味相生利物无方适时出没言五时者一华严时具云大方广佛华严经人法譬具足立题别行玄记云大方广是法佛是舍那果人华严譬诸地因华庄严果德此经总有七处九会会处不一故以经标名二鹿苑时辅行引大论云如来因地为鹿群主波罗柰王入山游猎有母鹿怀子当差次供馔母告鹿主枉杀其子鹿主诣王求代王说偈曰我实人头鹿汝是鹿头人以理而为人不以形为人我从今日始不食一切肉我以无畏施亦可安汝意鹿群所居故名鹿苑亦名柰苑从树立名亦名仙苑二仙所住故此以处标名酬昔行因之地三方等时四教并谈曰方四机俱被曰等此从法得名依部教立故续遗纪云方等之名有二意若大经从酪出生酥譬修多罗出方等此约第三时的从部教即被三乘四教机也若普贤观此方等经是诸佛眼乃直明圆理非第三时也普贤方等乃方广平等之义诸部大乘谈圆理处并名方等四般若时此云智慧五种不翻中尊贵不翻也具云摩诃般若此从经标名五法华涅槃时二经同明开显并属醍醐故合为一时此并从经标名法华具云妙法莲华经由妙法有施开废三者之义故以莲华为喻涅槃者具云摩诃般涅槃经此翻大灭度大即法身灭即解脱度即般若一经始终纯谈三德是为五时五时立名不出三义华严从喻鹿苑从处方等般若涅槃从法法华从法喻亦名五味此有相生浓淡二义言相生者妙玄云初顿之后次开于渐故涅槃云从佛出十二部经从十二部经出修多罗譬从牛出乳从乳出酪云云次第相生不取浓淡又云唿为乳者意不在淡以初故本故言浓淡者义例云经中五味惟喻一代五时浓淡浓淡虽殊皆从牛出元草堂云相生喻教浓淡喻机喻教则有次第从顿开渐渐入转深终会于圆喻机则有优劣初自聋痖弹诃淘汰而卒至得记秖一五味作两番譬能譬虽通所譬则局今论一化次第唯取相生之义三照五时五味之图华严四喻妙玄合四为三释签开三为五华严例机为五妙玄五时涅槃五味法华五喻先照诸大王山高山高山菩萨华严乳即遣旁人次照一切大山│幽谷幽谷声闻次照金刚宝山食时缘觉┼鹿苑酪密遣二人普照一切大地平地┼禺中决定善根│方等生酥过是以后正中一切众生┼般若熟酥长者有疾法华涅槃醍醐汝实我子华严性起品譬如日出先照诸大山王次照一切大山次照金刚宝山然后普照一切大地日光不作是念我当先照诸大山王次第乃至普照大地但山有高下照有先后如来亦复如是成就无量无边法界智光先照菩萨次照缘觉次照声闻次照决定善根众生随应受化然后普照一切众生云云又云譬如日月出现世间乃至深山幽谷无不普照涅槃经云佛说二十五三昧无垢藏菩萨白佛言如佛所说诸佛菩萨成就智慧功德百千万亿实不可说我意犹谓不如此经能出阿耨多罗三藐三菩提佛言譬如从牛出乳从乳出酪从酪出生酥从生酥出熟酥从熟酥出醍醐醍醐最上佛亦如是从佛出十二部经从十二部经出九部修多罗从修多罗出方等典从般若出大涅槃醍醐譬于佛性佛性即是如来释签云涅槃五味转变而秖是一乳华严三照不同而秖是一日今演华严平地之譬以对涅槃后之三昧数虽不等其义宛齐云云又云华严但云平地今离彼平地以譬方等般若法华方等如食时般若如禺中法华如正中言八教者顿渐祕密不定为化仪藏通别圆为化法是为八教化仪如世药方化法如辨药味言教者诠理化物之义圣人被下之辞化仪四教是如来化物之仪式故喻如药方化法四教是众生除病之法度故喻如药味化仪等四教下义理秖是藏通别圆虽通名为教其实无别有体八教文证者初化仪四教如华严云初发心时便成正觉妙玄云如日初出先照高山此如华严缘得大益名顿教相无量义经云从一清净道施出二三四妙玄次照幽谷此如三藏次照平地此如方等般若并渐教相大经或时说深或时说浅净名佛以一音众生各解此不定教大品我见阎浮提第二法轮转大论云今转似初转此祕密教也次化法四教者妙玄引长阿含云佛说四大教签云但有四非即藏等也月灯三昧经明四种修多罗其中有四种断无明智章安私释以对四教签云与四教义甚相应然此并是约义以对未见立名之的今准四教义引法华云贪着小乘三藏学者成论我今正欲论三藏中实义此并藏教名义华严云为说圆满修多罗大品云欲以一切种智知一切法当学般若法华以平等大慧为大众说如所说者皆是真实涅槃经复有一行是如来行所谓大般涅槃大论三智其实一心中得此并圆教名义唯通别两名遍在诸文是大师之所义立如四教义引大品云萨婆若智三乘同得中论诸法实相三人共入此并通教义通者同也三乘共禀故名为通无量义云摩诃般若华严海空宣说菩萨历劫修行涅槃经明五行大论不共般若断于别惑此并别教义别者不共之名八教名义者直说于大时部居初名顿中间三味引小向大名渐一音异解互不相知名祕密闻小证大闻大证小名不定经律论三含藏法义名三藏三乘共行利根菩萨通别通圆故名通独菩萨法次第断证别前藏通别后圆教故名别教理智断行位因果一切圆融故名圆八教对会五时图妙玄释如是我闻云若非超八之如是安为今经之所闻此当以部教分之约部则非兼带之圆故超八教若但约教则今昔圆义更无有二故签云八教中圆教带偏明圆犹属于渐今法华圆开偏显圆圆外无法初顿教者即第一华严时从部时味得名为顿此谓如来始成正觉在寂灭道场四十一位法身大士及宿世根熟天龙八部一时围遶如云笼月是时如来现卢舍那身说圆满修多罗故言顿教顿教者有约部约教二义约部则别在华严约教则通于余时今此正当约部明顿之教对下三渐化仪为言也下文云从部时味得名为顿是也华严为部先照为时乳为味合此三义为部时味简余时也下鹿苑时亦可得云从部时味得名为渐初此后可例始成正觉者此约迹中大始而言非本中初成也寂灭道场者寂五住烦恼灭二种生死见惑一住思惑分三尘沙合无明为一住同居土分段生死方便实报土变易生死得道之场如世治谷之场除五住糠显实相米新译经菩提道场名异义同四十一位者妙玄云华严明三十心十地佛地为四十一位以破无明显中道法性之理故云法身法身有二义毘卢遮那性德法身分破无明至究竟者名修德法身今文在修义兼性德四念处云华严前无十信后无等觉者玉慧觉云不可将部中谈位而难经初列众盖华严事事谈十故合等觉在十地如光明记云华严不开等觉十地即等觉也今言经初列众故有等觉若前无十信者华严明十梵行即十信也故四教义云十种梵行与圆十信同今文唯约法身大士故不列十信宿世根熟天龙八部者诸经列众有龙畜等者当用涅槃四句料简一乘急戒缓四趣闻法悟道者二戒急乘缓着乐人天不闻法者三乘戒俱急天人闻法得道者四乘戒俱缓四趣不闻法者今此众皆是宿世曾闻华严或种或熟今当得脱之众止观云以三涂身值弥勒佛闻华严经正此义也八部如常论如云笼月者妙玄云法身眷属如阴云笼月共降母胎此喻降胎之相今四教仪取喻转法轮眷属之相其义两可云以喻机月喻教主仁王经云十五夜月闇尽光圆以喻如来智德渐圆惑闇究尽乃成断结卢舍那者此云净满诸恶尽故净万德圆故满即自报身也亦云光明遍照如大论云光明无边色像无边尊特之身即他报身也今明教主依四明立义正是树下释迦现起尊特如解谤引经云尔时世尊不离一切菩提树下而上升须弥向帝释殿说法岂非华严是千百亿应身所说修多罗者此云契经能说所说契理契机亦十二部之总名也文虽兼别部意是圆若约机约教未免兼权谓初发心时便成正觉等文为圆机说圆教处处说行布次第则为权机说别教故约部为顿约教名兼发心有三一解行发心五品也二相似发心十信也三真证发心初住也今是真证发心即是发理性三因之心分证三德之理四教义云华严初发心时便成正觉即是发真无漏断无明入初品起信论云菩萨发是心随其愿力能见八相妙乐云华严起信彰灼明文初住八相等文者普贤普眼三无差别等皆圆文也行布次第者七处八会故云处处行列布措阶位浅深故云行布此经所说有圆融行布二门释签云华严会处所明行位不出别圆但经意多含义难定判始从住前至登地来全是圆义从第二住至第七住文相次第又似别义于七住中又辨一多相即自在次行向地又是差别次第之义又一一位皆有普贤行布二门故知兼用圆文接引华严云如日初出先照高山日喻教主高山喻别圆之机大机当熟故先蒙如来慧光所照涅槃云从牛出乳譬从佛出十二部经玄文言大机禀教即破无明行如醍醐者此指华严高山王机也涅槃言从牛出乳者此约一化指声闻聋痖也故玄文云三教分别即名顿教亦即醍醐五味分别即名乳教今言从牛出乳者即初味也信解品云即遣旁人急追将还穷子惊愕称怨大唤使者执之逾急强牵将还穷子自念无罪而被囚执此必定死转更惶怖闷绝躄地父遥见之而语使言不须此人勿强将来使者语之我今放汝穷子欢喜往至贫里以求衣食此领何义此为如来说圆顿教门以大拟小机生闷绝华严三名述曰旧以寂场时长尽未来际法界列为四种华严又分前三属事后一属理此皆积代之谬今笃论其义秖有三名一者寂场妙玄引方便品始坐道场三七思惟明释迦最初顿说是也二者时长妙玄引法性论钝根三处入法界是也三者尽未来际文句云华严末席始开于渐妙乐云此且寄娑婆一期设化用通今意应知华严尽未来际即是此经常在灵山何殊十方更互主伴虽有三名而于所说之经无非华严所诠之理无非法界或言母胎者妙玄云佛从兜率下与法身眷属共降母胎常宣妙法是时未转法轮当属尽未来际实报土相专被大机者所摄有言海空者妙玄引无量义经次说般若华严海空文此秖是因般若入法界时长所收然则母胎海空不当别出二名也审矣时长通后述曰评时长通至三处者谓般若海空法华佛慧涅槃心地法门是也妙玄引无量义经云次说般若历劫修行华严海空法华会入佛慧即是通至二经此即通般若通法华之证也又引像法决疑经云今日座中各见不同或见如来入涅槃或见报身生莲华藏海为千百亿释迦说心地法门又妙玄云日若垂没亦应余辉峻岭故莲华藏海通至涅槃之后此通涅槃之证也又引法性论云钝根三处入法界此即通后之文也今更论之妙玄云因般若入法界即是华严海空又云华严时节长昔小机未入如聋如痖今闻般若即能得入签云一以法界为华严二以时长通至于后二义并通是故并存大机则华严不休小机则诸教次第是故钝根犹存小见又妙乐引入佛境界品文殊语舍利弗等六千比丘汝等善能成就十种大心则得佛地自古共云华严时长乃是结集后教至般若来方可得云令诸比丘成十大心此乃义当转教时也结此等意入华严中故云时长有人据转教时之言便谓华严齐般若者殊不知荆溪引此经后分有声闻为时长至般若之证耳初未尝的判但齐般若不然荆溪释玄文三处入法界何云时长通至于后小机诸教次第耶又有人云纵通涅槃不当通法华谓有妨如来调机无功为之难者若能细思会入法华佛慧之言则此意自销何妨之有华严教主述曰论华严教主者准四明解谤之说于尊特身有须现不须现二者之分故须现则如梵网华严及观经等相多身大不须现即以力加令于劣身不取分齐见三十一相即无有边以知丈六是法界故今详此说考之经文则有二义一约补处谓菩提树下初成正觉若非补处岂曰初成又偈云迦叶曾来住此殿是故此处最吉祥如是十偈赞过去十佛既佛佛俱有补处则知藏尘相好之佛须是分段生灭之身与同居应更无少异二约上升谓是时世尊不离菩提树下上升须弥向帝释殿说法岂非华严是千百亿应身所说此身既被别圆之机见是尊特何须独指华台受职身耶此即破净觉指实报土藏尘尊特横应同居之说盖大师说三品相海皆称机而现别教则用别修缘了成就此相即修成之尊特故名报身圆教能了二修即性修德无功乃性具之尊特故名法身据此则知即性而论本名法身取土同居则名应身被机现起则名尊特永异净觉修成尊特横应同居之说然则今师约机约教以定身者正是树下生身现起尊特以应别圆之机正合妙玄释迦最初顿说亦合四教仪如来现卢舍那身说法之言世有取月堂之说云境本定身则是释迦机感见相则是舍那盖有得于此云然初顿未必纯教法身菩萨亦有凡夫大根性人此有两义若当体圆顿得悟者即破无明入圆初住此是醍醐若初心之人虽闻大教始入十信最是初味名之为乳唿为乳者意不在淡以初故本故若小根性人大教拟小如聋如痖小机未转全生如乳华严二味四机述曰自昔教初学者为时味图上言高上下对乳味未尝有论之者今案玄文华严之时自有二味四机之别一者纯教法身即是分证中道四十一位此名醍醐二者凡夫大根入圆初住证一分中道以去亦名醍醐三者始入十信虽但四住未破无明但名为乳四者小根聋痖全生如乳然则名醍醐者有二机名为乳者亦有二机玄云于小如乳于大如醍醐少分譬喻不可全求如签云华严分喻初味而未得于华严之顿及别圆两教但有五味次第之相当知谓华严为乳者正约从顿开渐施设化事之意三七拟机述曰诸文谓三七是拟机者人无异论然玄文云于彼初分永无声闻后分则有虽复在座如聋如痖故义神智据此非之曰初分永无何所拟哉今作二义释之方为尽理一者三七初分永无此如来拟宜之化意二者后分则有状如聋痖此如来拟宜之化事初言化意者如方便品云始坐道场三七思惟签云初七思惟欲说圆次七思惟欲说别三七思惟欲说通皆无机故但说三藏签又云约大机则寂场之时约小机则成已思惟未说之时妙乐云小见三七停留大覩始终无改此皆如来拟宜之化意也言化事者如文句云华严末席始开于渐妙乐释之云旧经云佛在逝多林入师子频申三昧舍利弗从祇园出不见如来自在庄严不见诸大菩萨眷属无智眼能见亦不能赞叹此即如聋如痖之文于彼末会即当渐初今考二祖之言皆指聋痖在后分渐初明知是鹿苑十二年中例如妙玄谓方等弹诃应在十二年前以此推之则知逝多林末会正是如来拟宜之事以由声闻先习小乘未堪闻大状如聋痖故假净名以激进之是则拟宜弹诃俱在十二年中无可疑者四教仪以聋痖在华严弹诃在方等此但约部中而论其实未为正义又经云愿光明菩萨等各说十偈以劝声闻最初一偈弹斥之曰一切诸缘觉及彼大声闻皆悉不能知菩萨行境界此皆拟宜之化事也昔人不能区别诸文不知如来化意化事混而观之故多异说七处八会者是旧经六十卷晋跋陀罗译天台所引用者若新译八十卷是唐实叉难陀译更加普光明一会是为七处九会三十九品唯阿僧祇随好光明是佛说余皆加被诸菩萨说第一会菩提场说六品世主妙严如来现相普贤三昧世界成就华藏世界毘卢遮那第二会菩提场普光明殿说六品如来名号四圣谛光明觉菩萨问明净行贤首第三会忉利天宫说六品升须弥山山顶偈赞十住梵行发心功德明法第四会夜摩天宫说四品升夜摩天夜摩偈赞十行十无尽藏第五会兜率天宫说三品升兜率天兜率偈赞十回向第六会他化天宫说一品十地第七重会普光明殿说十一品十定十通十忍阿僧祇寿量菩萨住处佛不思议十身相海如来随好光明普贤行如来出现第八三会普光明殿说一品离世间第九会逝多林说一品入法界签云龙宫所藏三本上本十三世界微尘数品中本四十九万八千八百偈下本十万偈四十八品今但三十九品则知经来未尽二月九日如来于七日中一心思惟观于树王而自念言我所得法甚深难解唯佛与佛乃能知之一切众生薄福钝根云何能解我所得法我宁般涅槃时大梵天王即发天宫至如来所白言世尊始于今者成无上道云何默然而不说法然有众生过去世时植众德本堪任闻法唯愿世尊为斯等故以大悲力转妙法轮释提桓因乃至他化自在天亦复如是时梵王等乃至三请满于七日默然受之二七日以佛眼观诸众生上中下根及诸烦恼三七日思惟今我当开甘露法门谁先得闻阿罗逻发愿道成先度空中有言昨日命终又思迦兰利根亦应先闻空中又言昨夜命终又思王臣所遣五人过去发愿应先闻法即从座起诣波罗柰二月三十日世尊到文鳞盲龙无提水边坐定七日光照水中龙目得开自忆前见三佛光明目辄得视乃出水见佛天雨七日龙以身遶七匝七头罗覆以为障蔽七日雨止佛从定寤龙化少年道人佛即为授三自归法诸旁生中最先见佛三月七日树神知佛七日坐定未有奉食适五百贾客从山面过车牛皆踬不行是同碍不行也跋前踲后有两大人提谓波利俱诣树神请福树神即为言佛在水边汝曹幸先奉食两人即和蜜麸夫少上佛四天王取石中自然香钵各用持上佛念取一钵不快余王意乃悉受四钵累置左手以右手按成一钵令四际见佛为呪愿食讫即授贾人三归一归依佛二归依法三归依将来僧佛先为辨五行六甲阴阳历数既信服已令归依佛归依法归依当来僧时长者得须陀洹复为说五戒曰五戒者诸佛之母欲求佛道读是经欲求阿罗汉读是经时提谓得不起法忍三百人得信忍二百人得须陀洹五百贾客四天王得柔顺法忍佛为提谓授记未来成佛号密成如来提谓摄属述曰佛说五戒人天之教正是显露提谓得忍闻小证大乃是不定是为显露不定教也若约时则当华严三七后及水边七日后是为第五七日如因果经所云若收经则人天之教三藏所摄如四教义所云次渐教者有三时鹿苑渐初方等渐中般若渐末总名为渐教述曰此为身子等一类小机华严无益从顿开渐次第引入渐初鹿苑四谛十二因缘同证小果渐中方等弹偏折小同慕大法渐末般若转教付财领知家业故总名为渐也第二鹿苑时者佛本以大乘拟度众生其不堪者寻思方便趣波罗柰于一乘道分别说三即是开三藏教也非但释迦隐其无量神德作斯渐化去来诸佛亦复如是当知初顿之后次开于渐渐机于顿全生如乳三藏中转革凡成圣喻变乳为酪次第相生不取浓淡为三乘根性于顿无益故不动寂场而游鹿苑脱舍那珍御之服着丈六弊垢之衣先为五人说四谛十二因缘事六度等教若约时则次照幽谷若约味则从乳出酪此从十二部经出九部修多罗信解品云时长者将欲诱引其子密遣二人形色憔悴无威德者徐语穷子顾汝除粪时二使人即求穷子既已得之具陈上事时穷子先取其价寻与除粪其父见子愍而怪之又以他日于窓牖中遥见子身羸瘦憔悴粪土尘坌污秽不净即脱璎珞细软上服更着粗弊垢腻之衣右手执持除粪之器语诸作人汝等勤作好自安意我如汝父汝今已后如所生子时穷子虽欣此遇犹故自谓客作贱人二十年中常令除粪此领何义此为次顿之后隐舍那身作比丘像说三藏教二十年中常令除粪得一日之价见思已断无漏心净二十年中述曰信解品二十年中之文凡三处所以表法各有其意初二十年中常令除粪见谛一解脱一无碍思惟九无碍九解脱故云二十二经二十年执作家事住二乘位转大乘教三自见子来已二十年有二乘之机而来感佛前一合二十数即是用八忍八智断见合为一解脱一无碍用九无碍九解脱断思通之为二十也后二但合二义故妙乐云断见为一断思为一辅行云约人则二乘约理则真俗二谛约惑则见思俱破问云二义可尔十义云何答二乘各有十智此则前后三文皆见二十之义三月八日世尊前行至波罗柰国鹿野园中佛自二月八日成道自九日至二十九日为寂场三七满至三月六日为水边定四七日满三月七日受提谓长者食然后至鹿野园正五七日内三月八日也涅槃云初生出家成道转法轮皆以八日初为憍陈如说四圣谛法汝今应当知苦断集证灭修道当佛三转四谛十二行法轮藏教声闻人依生灭四谛一苦谛者二十五有依正二报别则二十五有总则六道生死二集谛者即见思惑三灭谛者灭前苦集显偏真理四道谛者略则戒定慧广则三十七道品前二谛为世间因果后二谛为出世间因果三转者示转劝转证转示谓示其相状如云此是苦乃至此是道劝谓劝令其修如云此是苦汝应知乃至此是道汝应修证谓引己证彼如云此是苦我已知不复更知轮以摧碾为义唯教无行岂能摧惑教行相循共能摧惑十二行法轮者有二释一约四谛教谓三转四谛为教十二即能转也二约十六行谓三转皆生眼智明觉四种之行为行十二即所转也时憍陈如得法眼净地神欢喜唱言如来今日于此转妙法轮虚空诸天展转唱声至阿迦腻咤天世尊知四人心念重为广说四谛亦得法眼净时五人白佛欲求出家世尊唿彼五人善来比丘须𩬊自落袈裟着身即成沙门佛复为说五阴无常苦空无我漏尽意解成阿罗汉于是世间始有六阿罗汉一阿罗汉为佛宝四谛法轮为法宝五阿罗汉为僧宝三宝具足是为人天福田五年有长者子名曰耶舍聪明利根于中夜见空中光开门寻光趣鹿野苑佛说四谛成阿罗汉愿求出家佛言善来比丘即成沙门时耶舍父寻子佛所佛为说法得法眼净受三自归为最初优婆塞又耶舍朋类五十长者闻耶舍出家共诣佛所愿求出家佛言善来比丘即成沙门是时始有五十六罗汉佛告诸比丘汝等宜各游方教化众生时诸比丘礼足辞去世尊即发波罗柰趣摩竭提国日暮寄宿优楼频螺迦叶住处降伏火龙授三归依置于钵中以示迦叶叹未曾有佛知迦叶根缘渐熟即趣尼连河侧时魔王求请入般涅槃至于三请世尊答曰所应度者皆未究竟魔王闻已即还本宫时频螺迦叶与五百弟子愿求出家佛言善来比丘即成沙门佛说四谛渐渐乃得阿罗汉果以事火之具捐弃河中时频螺二弟一名那提一名伽耶在河下流见兄火具逐流而下心大惊愕即往寻兄见兄身披袈裟乃各与二百五十弟子愿求出家佛唿善来比丘即成沙门得阿罗汉世尊即与频螺迦叶及千比丘往王舍城诣频婆娑罗王所王与百官出城迎佛佛为说法王及八万那由他婆罗门大臣人民得法眼净国有长者名曰迦陵往诣佛所奉上竹园可作精舍王勅诸臣起诸堂舍迎佛入城俱往竹园诸王见佛频婆娑罗最为其首诸僧伽蓝竹园为始六年佛在象头山为龙王鬼神说法七年婆罗门舍利佛路逢婆耆比丘说偈得法眼净归与亲友目犍连宣说偈言亦得法眼净即各将一百弟子往诣竹园求愿出家佛唿善来比丘须𩬊自落袈裟被身即成沙门又复为彼二百弟子广说四谛亦成阿罗汉时世尊即与一千二百五十大阿罗汉于摩竭提国广利众生时有婆罗门名曰迦叶极为巨富舍家入山自剃须𩬊空中诸天语令见佛迦叶即趣竹园佛为说法得阿罗汉以有大威德智慧名之为大迦叶迦叶于多子塔值佛乃求出家即以弊衣奉佛为座价直十万两金佛即授商那纳衣八年冬佛在毘舍利国因须提那子持信出家后还本村与其故二其行不净诸比丘举过白佛即集众诃责云汝所为非威仪非净行所不应为始制婬戒开初犯未结罪九年舍卫国波斯匿王大臣须达家居大富喜济贫乏孤老之人因名为给孤独甞往罗阅城见世尊即为说四谛法成须陀洹乞如来降屈舍卫世尊谓彼无精舍须达曰还国当立佛勅舍利弗共往案行诸地唯太子祇陀园地正得其所须达白太子欲买之太子言能以黄金布地间无空者便当相与须达使人象负金出八十顷中须臾欲满祇陀念言佛必大德能使斯人轻宝如是乃令止勿出金园地属卿树木属我乃自起门屋共立精舍为佛作窟别房千二百处白王遣使诣王舍城请佛及僧世尊放光动地至舍卫国一切大集各得道迹以二人同立精舍号为太子祇树给孤独园是年冬佛在罗阅城因檀尼迦在闲静处草屋坐禅为人持去乃作全成瓦屋佛令打破便诈言王教取彼要材为王臣人民诃责无使入村勿复安止比丘以过白佛始制盗戒佛在毘舍离城为诸比丘说不净观习定已厌患身命叹死劝死难提比丘受顾杀人遂制杀戒时因谷贵乞食难得婆求河边有安居者便共称叹得上人法信心居士减分施之后往佛所因问诃责制妄语戒自此以后随犯随制时父王遥闻子得佛道已六年来令梵志优陀耶往迎佛曰别濶以来十有二年思欲一见优陀耶受教诣佛愿求出家即得阿罗汉佛念今将还国当度父母乃先遣优陀耶往至本国现十八变王益悲喜勅群臣万民出四十里亲往迎佛佛身丈六相好光明体紫金色如星中月见诸梵志久在山中身体黑臭在佛边侍如黑乌在紫金山王乃勅国中豪族选五百人出为沙门侍佛左右犹如凤凰在须弥山时佛入宫坐于殿上王及臣民日日供养百种甘馔佛说经法所度无量耶输夫人携子罗睺罗来诣问讯时王僚属咸疑太子去国十有二年何从生子佛告群僚曰耶输守节无瑕今当见证于是世尊悉化众僧皆使如佛耶输即以指印信环与罗睺言是汝父者以此与之罗睺应时直以印环而授世尊王及群臣皆言善哉真佛子也时阿那律调达难陀跋提难提等八人释子出家之日脱宝衣付优波离曰汝依我等以自存活今以此衣与汝资生优波离亦愿出家即以宝衣悬之树上共至佛所那律乞先度波离以除憍慢难陀次第作礼至波离前念不当礼佛言但以受戒前后不在贵贱佛语提婆达多汝宜在家分檀惠施不宜出家如是再三提婆便生恶念此沙门妬心我宜自剃头善修梵行后犯五逆有大光风绕提婆身便发悔心称南无佛适称南无便入地狱佛语阿难提婆在地狱经一大劫命终生四天王展转生他化自在最后受身成辟支佛名曰南无是年说殃掘摩罗经十年佛于拘耶尼国为婆陀和菩萨等八人说般舟经明苦行事十一年阿难年八岁出家之日得白四羯磨具足戒度一百十阿罗汉受三语戒始以宝刀剪剃须𩬊又嘱憍陈如等遍三天下为诸沙弥授戒是年佛于柳山为纯真陀罗王弟说法佛祖统纪卷第三上佛祖统纪卷第三下宋景定四明东湖沙门志磐撰教主释迦牟尼佛本纪第一之三下十二年佛遣目连白父王及耶输曰太子罗睺年已九岁应令出家耶输答曰如来为太子时娶我为妻未满三年逃至山泽勤苦六年得佛还国今复欲求我子何酷如之时目连方便喻晓绝无听意世尊即遣化人空中告曰汝颇忆以五百银钱买五茎莲华上定光佛时汝求我世世为妻我言菩萨屡劫行愿一切布施不逆人意汝能尔者听我为妻汝立誓言随君施与誓无悔心而今何故爱惜罗睺不令出家耶输闻已还识宿命如昨所见爱子之情自然消歇捉罗睺手付嘱目连时净饭王即集国中豪族各遣一子随从我孙有五十人往到佛所使阿难与其剃头及五十诸王公子命舍利弗为其和上目连为阿阇梨罗睺不乐听法佛为说未曾有因缘得受十戒即证四果净饭王诣佛白曰佛昔出家尚有难陀今难陀已复出家余情所寄唯在此子今当出家国计永绝佛即为王说法开慰复集诸比丘立制父母不听不许出家佛往秽泽为陀掘摩说法佛为诸比丘说八关斋戒佛在罗阅城有十七群童子大者年十七小者十二以信出家比丘即度受大戒不堪一食夜啼佛觉问知制年满二十应受大戒佛半月说戒众集疲劳许僧伽蓝各结大界十三年佛还摩竭提国为弗迦沙王说法楼至菩萨请立戒坛为比丘受戒佛令于祇园外院东南建立戒坛从地而立三重为相以表三空帝释又加覆釜以覆舍利大梵王以无价宝珠置覆釜上是为五重表五分法身梵王宝珠大如五斗瓶大福德者见之光照八百由旬薄福者见之如聚墨十四年佛往恐惧树下为弥勒菩萨说本起经十五年佛再还迦毘罗国为父王说法度释种八万四千人得须陀洹果佛还本土足升空行与人头齐使父王接足而已不欲屈身佛为父王大众说观佛三昧佛身金色光明无量时五百释子以罪障故见佛色身犹如灰色羸婆罗门佛为说往昔邪见之罪今称佛名作礼忏悔即见佛身金色如须弥山求佛出家得阿罗汉初佛还国大爱道求出家再三不许佛再还国复求出家如前不许阿难白佛大爱道至心欲受法律愿佛听之佛令尽形寿行八敬法时大爱道得出家为比丘尼始比丘尼受八敬法一者百岁比丘尼礼初夏比丘足二者不得骂谤比丘三者不得举比丘过比丘得说尼过四式叉摩那应从众僧求受大戒五者尼犯僧残应半月在二部僧中求教授人七者不应在无比丘处坐夏安居佛告阿难我灭度后正法一千年由女人出家减五百年后为说八敬法还得一千年述曰如来在十六大国于十二年中行化度人说四阿含等经及七佛略教诫至是年始说广戒即比丘二百五十戒尼五百戒由夫二众随犯随制而佛于后时结集条章以为出家者持奉之本耳第三方等时者示一佛土令净秽不同示现一身巨细各异一音说法随类各解神力不共故见有净秽闻有褒贬嗅有赡匐不赡匐华有着身不着身慧有若千不若千此如净名方等次说方等者即是次小说大佛本授大众生不堪故抽大出小令断结成圣虽有此益非佛本怀次说方等维摩思益殃掘摩罗弹诃小乘保果之癖讥刺三藏断灭之非故身子善吉齐教专小初不闻大乘威德善吉茫然失钵身子怖畏却华不知是何言不知以何答然方等弹诃教在三藏之后被诃之时应在十二年前何以得知皆追述昔诃验是前事何者前已禀教得道证于无学荷佛恩深心相体信不复恚怒自昔至今恣殃掘之讥任净名之折得为耻小慕大之益弹偏折小叹大褒圆四教俱说藏为半字通别圆为满字对半说满故言对教若约时则食时若约味则从酪出生酥此从修多罗出方等经信解品云过是以后心相体信入出无难然其所止犹在本处此领何义明三藏之后次说方等已得道果心相体信闻大名入住小名出苦言弹诃名无难又进至宅内见群臣豪族大功德力故名为入出者止宿草菴二乘境界故名为出心相体信者得罗汉已闻骂不嗔内心惭愧不敢以声闻支佛法化人也方等部教立名旧说方等立名但分事理未足以尽其义今依经疏记文以为之委释光明经云有一比丘读诵大乘方等经典光明玄云方等之教通于三乘新本经云欲生人天欲得四果支佛欲得佛皆应忏悔灭除罪障安处方等续遗记云方等之名有二义若大经从酪出生酥譬修多罗出方等典此约第三时名方等即被三乘四教机若普贤观称方等者乃直明圆理今所引方等恐谓同普贤观从理立称故引三乘忏悔之文以定此名的从部教方等不专事理诸文论方等有三说一者从事大经从修多罗出方等无量义经次说方等释签生酥调斥方等光明经读诵大乘方等光明玄方等之教通于三乘此皆指第三时教二者从理普贤观经此方等经是诸佛眼三事理并通止观云般若有四种方法谓四门入清凉池即方也所契之理平等大慧即等也今第三时准四明立义的从部教以定此名故不专于事理也十六年佛在毘耶离城菴罗树园说维摩诘经十七年佛说思益梵天所问经十八年佛在南海滨楞伽山顶说楞伽阿跋多罗宝经大慧菩萨问世尊言外道尚遮不许食肉何况如来大悲含育而许自他令食肉耶佛答菩萨有无量因缘不应食肉谓一切众生从本以来展转因缘常为六亲以亲故不应食肉不净气分所生长故不应食肉众生闻气悉生怖畏如旃陀罗不应食肉令诸呪术不成故不应食肉又说金光明经楞严三昧经胜鬘夫人经十九年佛成道始十六年知诸菩萨任持法藏于欲色天二界中间出大宝阶广集十方诸佛菩萨大众俱登宝阶上升虚空为说大方等大集经诸菩萨欲来入会各随其德先现其相空藏现空海藏现水并不见有大众唯见空水时诸天龙作如是言我等从今以往护持正法若诸国王鞭打出家持戒毁戒者我等不复护持其国声闻弟子悉向他国使其国土空无福田令其国土疾疫饥馑刀兵俱起风雨亢旱伤害苗稼尔时世尊付嘱毘首羯磨天子迦毘罗夜叉大将双瞳目十七天女各及五千眷属汝等护持震旦国土于彼所有鬪争言讼两阵交战饥馑疫病风雨寒热悉令休息令我法眼得久住世佛告弥勒诸菩萨我今怜愍诸众生故以此报果分作三分一分自受一分与我灭后禅解脱三昧坚固相应声闻令无所乏一分与彼破戒诵经声闻正法像法剃头着袈裟者令无所乏勿令恶王共相恼害复以彼诸施主寄付汝手佛言若有出家设不持戒彼人已为涅槃印之所印若有打骂若夺衣钵资生具者是人则坏诸佛报身挑一切人天眼目国王群臣诸断事者如见出家作大罪业大杀大盗大污梵行大妄语及余不善但摈出国不听在寺同僧事业不得鞭打骂辱加其身罪若故违法谪罚者是人远离人天必归地狱何况鞭打出家具足持戒者舍利弗等白佛言我等虽获称为佛子皆是如来之咎非我等过何者若使如来誓无三乘我等岂不成于正觉何为如来而不见听在于圣例时身子等脱衣悲泣大千震动述曰璎珞言舍利弗被诃之后心渐向大然犹有怨佛之言以为若无三乘则我等已成正觉皆如来咎非我等过逮至法华法说周则云我等同入法性云何如来以小乘法而见济度是我等咎非世尊也是知璎珞不解方便则咎佛法华已入法性则咎己佛在祇桓精舍时波斯匿王为其父王讳日营斋请佛宫掖城中复有长者居士同时饭僧伫佛来应佛勅文殊分领菩萨及阿罗汉应诸斋主惟有阿难远游未还不遑僧次途中独归其日无供即持应器入城循乞遭摩登伽女以先梵天呪摄入婬室如来知彼婬术所加斋毕旋归顶放百宝光明千叶宝莲有化佛趺坐宣说神呪勅文殊师利将呪往护提奖阿难及摩登伽来归佛所阿难见佛顶礼悲泣恨无始来一向多闻未全道力般勤启请十方如来得菩提最初方便佛为阿难说法名大佛顶首楞严经述曰一化终穷在乎开显开显之妙功归法华自余诸经有圆说者皆方等四教并谈之义而孤山乃欲以楞严同法华醍醐之味是不思方等收经而有失法华淳一无杂之旨也述曰佛说方等经典至此凡八年今但到当道诸经以见四教并谈之义第四般若时者大人蒙其光用婴儿丧其精明故文云但为菩萨演其实事而不为我说斯真要虽三人俱学二人取证具如大品次说摩诃般若华严海空历劫修行者此是方等之后而明大品大品或说无常无我或说于空或说不生不灭皆历色心至一切种智句句回转明修行法又百千比丘万亿人天得须陀洹及阿罗汉住辟支佛者验是共般若也而言华严海空者依法性论钝根菩萨三处入法界初般若次法华后涅槃因闻般若入法界即是华严海空次说般若转教付财融通淘汰此般若中不说藏教带通别二正说圆教若约时则禺中若约味则从生酥出熟酥此从方等出般若信解品云时长者有疾自知将死不久语穷子言我今多有金银珍宝仓库盈溢其中多少所应取与汝悉知之穷子受勅领知众物而无希取一餐之意然其所止故在本处此领何义此从方等后次说般若般若观慧即是家业历于名色乃至种智即是众物善吉等转教即是领知但为菩萨说不自行证故无希取二十四年佛于灵鹫峯给孤独园他化自在天宫竹林园四处十六会说大般若波罗蜜经四处十六会图大品第一会鹫峯山说四百卷放光光赞第二会鹫峯山七十八卷小品第三会鹫峯山五十九卷第四会鹫峯山说十八卷道行新道行大明度第五会鹫峯山说十卷胜天王第六会鹫峯山说八卷文殊第七会给孤独园说二卷第八会给孤独园说一卷金刚第九会给孤独园说一卷第十会他化天宫说一卷十一会给孤独园说五卷十二会给孤独园说戒五卷十三会给孤独园说忍一卷十四会给孤独园说勤二卷十五会鹫峯山说定二卷十六会竹林园说慧八卷大品般若四十卷案藏经目录云摩诃般若三十卷光赞般若十卷龙树用此本作智度论百卷智者依此论作疏二十卷若放光金刚等十经皆是晋宋间译至唐奘法师始译出大般若经六百卷当知前十经皆重译之文智者诸部文所引正大品中义是晋罗什译在唐译大般若之前也述曰四教仪所列般若诸经名总别重出难于分别今但总标大般若经云若大品小品天王文殊金刚十经皆大般若中重译别行之文今故不列盖摩诃即是大品又释签云古判般若有五时一摩诃二金刚三天王四光赞五仁王此未可用光赞秖是大品上帙案此则又知光赞不当重出也此未可用之言乃是荆溪总破古师五时之失二十五年二十六年二十七年二十八年二十九年三十年三十一年三十二年三十三年佛在王舍城耆阇崛山中为舍卫国波斯匿王说般若波罗蜜十四正行复嘱王曰当国土欲乱贼来侵国日月星变大火大水五谷不登大风亢旱应请百法师敷百高座一日二时讲读此经百部鬼神乐闻此经护汝国土万姓安乐帝王欢喜若王行时置经七宝案上居前足一百步若王住时置七宝帐座日日供养如事父母时十六大国王闻法欢喜即以国事付弟出家修道证一切行般若波罗蜜三十四年佛成道已过三十年住王舍城告诸比丘谁能为我受持十二部经供养左右时憍陈如白言我能供给佛言汝已朽迈云何为我给使乃至五百阿罗汉皆悉不受目连入定见如来心在阿难如日初出光照西壁语憍陈如陈如语阿难曰汝今当为如来给使阿难言愿如来与我三愿一者不受如来故衣二者不随如来受别请三者听我出入无时佛言善哉具足智慧预见讥嫌何以故若有人言汝为衣食奉给如来是故不受故衣不随别请出入有时则不能广利四部故求出入无时我为阿难开是三事述曰涅槃经云佛告文殊吾弟阿难给事我来二十余年又后分经云阿难偈曰我为侍者二十载故知此年始为侍者三十五年三十六年三十七年三十八年三十九年四十年四十一年四十二年佛赴王舍城食讫令罗云洗涤失手扑钵以为五片佛言我灭后百年诸比丘分毘泥藏以为五部其后百年毱多尊者有五弟子各执一见昙无德部法名四分萨婆多部法名十诵迦叶遗部法名五分弥沙塞部法名五分婆蹉富罗部律本不来此五部律皆以僧祇律为根本四十三年四十四年四十五年述曰佛说般若诸经至此凡二十二年第三祕密教者如来于法得最自在若智若机若时若处三密四门无妨无碍此座说顿十方说渐说不定十方说顿此座说渐说不定此座不闻十方十方不闻此座或俱顿俱渐俱不定各不相知于此是显于彼是密此约此座十方相对或为一人说顿或为多人说渐说不定或为一人说渐或为多人说顿或俱渐俱顿俱不定各不相知互为显密此约一人多人相对或一座默十方说十方默一座说或俱默俱说各不相知互为显密此约此座十方说默相对且寄三法况出其相祕密得名玄云显露不定祕密不定签云为对祕密须安显露由前四味有一类机显露不解宜祕密入是故如来不思议力隐覆密说要令众生互不相知得渐顿益耳祕密立体签释玄文云身口意密随何四门无碍又签云以祕密不出此七逸堂以三密四门为当体体真中二理为所依体石坡以七教为所用体虽皆有凭要必以七教为义足祕密文证此有二义一者义蕴经论妙玄引涅槃经迦叶菩萨设三十六问如来赞云我初成佛亦有菩萨来问斯义所问句义功德亦皆如是又般若经诸天子唱言我见阎浮提第二法轮转今转似初转二者名出龙树大论释般若经云诸佛法轮有二种一者显二者密初转声闻见八万亿人诸菩萨见无量阿僧祇人得无生忍祕密不传文句云祕密者隐而不传记云降佛七还非所述故尚非阿难能受岂弘教者所量阿难非不传祕赴机之密非所传耳故祕密不用全是显露是故传祕密名传显诸师皆云上圣赴机之密互不相知故不可传若涅槃中如来亲宣般若故天子唱出皆结集为文还成显露故可传耳祕密横被签云祕密横被无时不遍岂于法华有祕密耶须知显露竖论虽在四时而有华严鹿苑大小之隔若祕密横论则隐显在机无时不遍遍前四时非遍法华时也又签云五味则一道竖进皆有半满祕密不定此释玄文破南师但用五味北师偏用半满今家以五味成半满半满成五味故云味味皆有半满祕密不定此相成释义一往如此非谓法华中有前四味祕密不定也故玄文云权实俱游如鸟二翼虽复俱游行藏得所法华非祕密是祕密玄文法华是显露非祕密又云法华是祕密般若非祕密签云前是显非密者谓非覆隐之密如前教有二乘发心不令未发心者知是故覆密今望般若为密者此是祕妙之密般若中无法华为胜又玄云般若不明二乘作佛故非祕密又玄引大论余经非祕密法华为祕密签云非八教中之祕密但是前所未说为祕开已无复为祕祕密三义签云须知密祕语同意别今列诸文具出三义一者真祕玄云法华是祕密签云是祕妙之密二者隐祕自有佛弟子二义玄引经云四十余年祕而不说此昔所未谈约如来为祕也妙乐云三周之中自论祕者法说周时密闻大车此谓上周根利预了譬喻因缘之事对中下未悟名之为密此密有所闻约弟子为祕也三者祕密即妙玄所立祕密教如来隐密赴机互不相知者签云是隐密之密第四不定教者由前四味机发不定闻大证小闻小证大于渐说中得顿益于顿说中得渐益此有部教二义分别初约部竖论者虽高山顿说不动寂场而游化鹿苑虽说四谛生灭而不妨不生不灭虽为菩萨说佛境界而有二乘智断虽五人证果不妨八万诸天获无生忍当知即顿而渐即渐而顿次约教横论者乳中得别圆相对以辨不定酪中教门虽无二别乃与八万一人对辨生酥熟酥三四对辨故知不定约部约教遍前四时不定得名玄文南北地通用三种教相一顿二渐三不定又古师立偏方不定谓非次第别为一缘如金光明胜鬘等是也知不定之名出于古师天台更加祕密为四教于义方足不定示体止观妙玄四教仪引净名经佛以一音演说法众生随类各得解此证不定今诸师以一音为当体体真中二理为所依体不定文证玄引大经或时说深或时说浅应问即遮应遮即问玄引大经置毒乳中乃至醍醐皆能杀人止观引净名经佛以一音众生各解或有恐怖或欢喜或生厌离或断疑斯如来神力不共法签引大论初转八万得无生忍陈如得初果此皆证不定教也置毒不定玄引涅槃五味譬四教位故知前三教五味皆粗圆教一味皆妙经云譬如有人置毒乳中则能杀人乃至醍醐亦能杀人此譬两用一通约渐顿明不定教处处皆得见佛性二约行不定行人心行譬之如乳实相譬之以毒此毒有殒命之能此智有破无明之力久远劫来说实相毒置于凡夫心乳毒慧开发不可为定或于初味发或于后味发不得次第往判故言置毒乳中乃至醍醐遍五味中悉有杀义若圆教中发者始闻经即破无明见佛性是乳中杀人六根清净去是酪生酥熟酥等杀人若初住去是醍醐杀人一音不定辅行引起信论云圆音一演异类等解又如如来八十好中一音能报众声殊方异类莫不获益如来本非一切音辞而能遍赴一切音辞并与此不定义同签引华严云佛以一妙音周遍十方国众声悉具足法雨等充遍又大论云欲得一音遍十方当学般若毘昙论云佛为四王作圣语说四谛二解二不解又作毘陀罗语说四谛一解一不解又作梨车语说四谛四王俱解以此四王各念不同故佛三说以赴彼念总释祕密不定签引大论诸佛有二法轮一者显二者密初转声闻见八万诸天得无生忍陈如得初果诸菩萨见无量阿僧祇人得无生忍乃至十地一生补处是名为密签云玄引大经或时说深或时说浅等名不定者以由彼此互相知故若祕密者即互不相知不定与祕密并皆不出同听异闻又签云不定与祕密但有互知互不相知以辨两异总释显密有定不定四句一显露定教人相见法共闻互相知得益定玄云如前分别但约显露明渐顿五味之相签云通论显露俱摄渐顿二显露不定教人相见法共闻互相知得益不定玄云一时一说一念之中备有不定此乃显露不定三祕密定教自分二自有人不相见法不共闻互不相知得益定自有人相见法共闻互不相知得益定四祕密不定教自分二自有人不相见法不共闻互不相知得益不定自有人相见法共闻互不相知得益不定今之祕密及不定二教但是祕密不定显露不定玄云今法华是显露非祕密是渐顿非渐渐是合非不合是醍醐非四味是定非不定第五法华涅槃时述曰玄云今佛灵山八年说法涅槃临灭则已同在八年此时同也玄云法华大王馔涅槃醍醐此味同也又玄云二经教意起尽是同此开显同也四教仪引涅槃云从摩诃般若出大涅槃故合法华为第五时也言法华者日光普照高下均平若低头若小音若散乱若微善皆成佛道不令有人独得灭度皆以如来灭度而灭度之具如今经良以妙法难解假喻易彰为莲故华喻为实施权文云虽示种种道其实为佛乘华开莲现喻开权显实文云开方便门示真实相华落莲成喻废权立实文云正直舍方便但说无上道又莲譬于本华譬于迹从本垂迹迹依于本文云我实成佛久远若斯但教化众生作如是说我少出家得三菩提又华敷譬开迹莲现譬显本文云一切世间皆谓今始得道我实成佛那由他劫又华落譬废迹莲成譬立本文云诸佛如来法皆如是为度众生皆实不虚入为莲故华华实具足可喻即实而权华开莲现可喻即权而实华落莲成莲成亦落可喻非权非实如是等种种义便故以莲华喻于妙法言开权显实者开前顿渐会入非顿非渐言权实者名通今昔义意不同谓法华已前权实不同大小相隔如华严时一权一实所以者何初顿部一麁一妙一妙则与法华无二无别若是一麁须待法华开会废了方始称妙次鹿苑但麁无妙方等三麁一妙般若二麁一妙来至法华会上总开会废前四味麁令成一乘妙诸味圆教更不须开本自圆融不待开也但是部内兼但对带故不及法华淳一无杂独得妙名良有以也故文云十方佛土中唯有一乘法无二亦无三正直舍方便但说无上道但为菩萨不为小乘是法住法位世间相常住时人未得法华妙旨但见部内有三车穷子化城等譬乃谓不及余经盖不知重举前四时权独显大车但付家业唯至宝所故致诽谤之咎若约时则日轮当午罄无侧影若约味则从熟酥出醍醐此从摩诃般若出法华信解品云复经少时父知子意渐以通泰成就大志自鄙先心临欲终时而命其子并会亲族即自宣言此是我子舍吾逃走五十余年昔在本城怀忧推觅忽于此间遇会得之此实我子我实其父今我所有一切财物皆是子有时穷子闻父此言即大欢喜而作是言我本无心有所希求今此宝藏自然而至此领何义即是般若之后次说法华先已领知库藏诸物后不须说但付家业而已譬前转教皆知法门不须重演观法直破草菴赐一大车授记作佛四十六年佛成道后四十二年说法华经法华教主准四明立义法华所明三十二相名尊特者以即法身故是则生身即法身者便为尊特此就开权即劣显胜而明尊特龙女欲彰开权妙相故云法身具三十二相此一一相全理显现法身遍故三十二相相相周遍法具万德相亦须具此之妙身不名尊特更指何身为尊特邪此则永异净觉定是生身之义至若即一论三者秖三十二相如来妙力为三藏示有分齐名曰生身秖三十二相如来妙力为从通入别机示无分齐名为尊特秖三十二相如来妙力为圆教机示一一相即是本性所具法门名为法身由三种机感者如来即于一身示三种相四十七年四十八年四十九年净饭王病重念见诸子佛在王舍城去此五十由旬告难陀阿难罗云即以神足至王宫所涌身虚空放大光明光照王身患得安息复以手着父王额上曰王是净戒之人心垢已离今应欢喜谛思经法时王于卧合掌心礼忽就后世诸释棺歛置师子座佛及难陀丧前肃立阿难罗云住在丧足佛为当来世人不孝躬欲担棺大千世界一切震动欲界诸天诸龙鬼神俱来赴丧时四天王跪请担棺各自变身如人形像世尊手执香炉前行出诣墓所千阿罗汉往大海渚取旃檀香举棺焚之诸王收骨置于金函起塔供养佛告众会父王净行生净居天初波斯匿王娉于释氏摩诃男以家中婢生女妻之生子名流离年八岁令诣外家学射术时新作讲堂欲请佛僧流离即升师子座诸释嗔骂之云此婢生子敢入中坐扑之着地后绍王位往征释种目连三反白佛佛言宿缘已熟今当受报流离王既入城取诸释埋脚地中以象踏杀之凡九千九百九万人流血成河选五百端正释女欲与相接一女骂云我今何故与婢生种通乃至五百女皆如此骂王取五百女刖手足掷阬中还至舍卫兄祇陀太子出见流离王曰吾与诸释战何不佐我祇陀曰我不堪杀害众生王即拔剑杀祇陀命终即生忉利五百释女称怨向佛佛至其边说法得法眼净命终生天佛还给孤独园告诸比丘今流离王及此兵众却后七日尽当磨灭至七日初王将兵众诣河娱乐天大雷震暴风疾雨王及兵众为水所漂身坏命终入阿鼻狱佛因为诸比丘说释种宿世捕鱼杀害因缘今还受报之事流离杀诸释氏阿难愁恼来佛所言我与如来同一释种云何如来光颜如常佛言我修空定过三年已还来问我目连取知识四五千人盛着钵中举置虚空流离军退佛令取钵视之人皆死尽佛为说无常法无央数人得须佗洹果五十年五十一年五十二年冬十一月既望佛在毘舍离国大林精舍重阁讲堂告诸比丘却后三月我当般涅槃即为说普贤菩萨行法经述曰案神照经疏云建子之月既望告众行法既是结经则知说法华止七年耳今约已经开显又二经同味故通称八年也佛祖统纪卷第三佛祖统纪佛祖统纪卷第四宋景定四明东湖沙门志磐撰教主释迦牟尼佛本纪第一之四入涅槃序曰如来所说一代法门其意在乎开显大事因缘而已及乎人机既得大益则又为之说云所应度者皆已度毕于是唱入灭度以示化仪之有始卒将以起懈怠者之慕心以垂训未来之人尔至曰我不灭度常在灵山斯则如来不生不灭大般涅槃之旨言涅槃者此有二义一者为法华未熟人追说四教具谈佛性令知真常入大涅槃名捃拾残机教谓如来调熟渐机众生以法华涅槃皆为后教后味譬如田家先种先熟先收后种后熟后收是以八千声闻无量损生菩萨大德身子等于法华中得受记莂见如来性成大果实如秋收冬藏更无所作即是前番从摩诃般若出法华若钝根人法华不入更用般若淘汰如五千自起人天被移此等未熟者更论般若入于涅槃而见佛性即是后番从般若出大涅槃故知法华前番如秋成大获涅槃后番如捃拾余残述曰法华开显已废方便其未熟者尚劳调停故于临灭度时重施三教之权用显一乘之实此追说之意也然五千先已结缘略闻开显今此会中复为追说既于当座知常故须即施即废此追泯之意也追说者重施也追泯者重会也法华已施已废即是前番涅槃重施重废即是后番签之言曰涅槃重施方便又云泯者会合皆此义也二者为末世比丘畜不净物乐诵外典不教佛经于佛法中起断灭见夭伤慧命亡失法身使乘戒俱失故更扶三藏广开常宗设三种权扶一圆实故名扶律谈常教若言不许诸恶比丘畜八不净是戒门事门若说如来实不毕竟入于涅槃及遮外典此是乘门理门若末代诸恶比丘破戒说如来无常及读外典则并无乘戒失常住命赖由此经扶律谈常则乘戒具足故知此经为赎常住命之重宝述曰法华开显之后涅槃广开常宗知一切众生皆有佛性于是末代无知安于平等大慧之说忽略戒律不复经怀此戒缓之失也至于不读佛经唯好外典此乘缓之失也乘戒俱缓非三涂之归而何归如来久鑑未来唱商行寄金之典重扶三藏圆会真常顾命之言有在于是然则扶律谈常之教正被今日凡在为学可不自勉是以止观方便具五缘中首明持戒以为助道要令行人以圆三观观察所持十种戒本相相清净事理俱持乘戒俱急非同十二年中不知圆常唯明事相之戒故义例有云虽依法华三昧妙行末代钝根若无扶助则正行倾覆故须扶律谈常以显实相若夫大经所云于戒缓者不名为缓于乘缓者乃名为缓此即偏赞大乘格量优劣之文岂当恃此便忽事戒止观谓乘急戒缓者以三涂身见佛闻经如华严涅槃鬼神龙畜皆预列众如是因果差降升沈非一云何难言理戒得道何用事戒幸于人天受道何意苦入三涂不明此宗未足与议涅槃最后之训若但弘四分不读大乘徒知专守鹿苑持犯之章曾未获闻鹫峯开显之旨此为弘道良用悲心如智者之灭弟子问谁可宗仰则答之曰波罗提木叉四三昧在焉左溪之逝则顾谓门人曰吾六即道圆万行无得戒为心本汝等师之是又知列祖弘道未尝不取本于乘戒俱急扶律谈常之意若论时味与法华同谈其部内纯杂小异然二经教意起尽是同如法华三周说法断奠声闻咸归一实后开近显远明菩萨事涅槃亦是先胜三修断奠声闻入祕密藏后三十六问明菩萨事又涅槃临灭更扶三藏诫约将来使末代钝根不于佛法起断灭见广开常宗破此颠倒令佛法久住如此等事其意则别经云从摩诃般若出大涅槃故合法华为第五时五十三年佛先往忉利天三月安居遣文殊诣母所暂屈礼敬三宝摩耶夫人闻之乳自流出直至佛口即与文殊俱至佛所佛为说法得须陀洹果三月将尽欲出涅槃帝释作三道宝阶佛与母别大众导从下还祇洹述曰案行法经却后三月我当涅槃则知说行法在辛未十一月望案升忉利经三月安居则知说行法毕即日往忉利案此经三月将尽欲入涅槃则知此年二月十四日下阎浮提十五日入涅槃时优填王恋慕世尊铸金为像闻佛当下宝阶象载金像来迎世尊金像上下犹如生佛雨华放光为佛作礼世尊合掌语像我灭度后我诸弟子以付嘱汝妙相用旃檀雕像佛姨母摩诃波阇波提不忍见如来灭度与五百除馑女礼佛退还精舍各在空中作十八变同时泥洹佛令阿难入城遍告理家作五百梓材阇维毕取舍利造庙供养佛躬举床一脚阿难举一脚飞在虚空往至冡间四部大众各举五百比丘尼梁祐律师曰姨母之德均为所生是故持举之重爰酬鞠育将以厉后世无恩之人也舍利弗目犍连不忍见佛涅槃遂先入灭七万阿罗汉亦同时入灭时四辈弟子莫不荒乱如来以神通力化作二弟子在佛左右众生欢喜忧恼即除述曰身子不忍见佛涅槃故先入灭而涅槃疏引大经则云身子见佛涅槃不忧常住不喜是知开显之义不同附小之文今日座中无央数众或见如来入般涅槃二月十五日佛在拘尸那城力士生地娑罗双树间临涅槃时出大音声普告大众今日世尊将欲涅槃一切众生若有所疑今悉可问为最后问时世尊晨朝从面门放种种光遍照十方六趣众生共相谓言当疾往诣劝进如来莫般涅槃述曰如来以声光普告大众而六趣之中有能相谓劝请者盖是大权示现主首之伦故能次第转告三涂实报之众故此经列众有称诸天八部师象鸟兽皆名为王者此意可知时弟子四众诸大菩萨阎浮诸王大臣长者四天王诸天子八部诸王山海诸王师子象王诸鸟兽王唯除迦叶阿难二众及阿阇世王各持供具诣佛供养皆默不受是时会中优婆塞纯陀白言我等欲从如来求将来食惟愿哀闵受我微供佛云我今受汝最后供养令汝具足檀波罗密纯陀白言虽知如来方便示现涅槃而我不能不怀苦恼佛赞善哉能知如来示同众生方便涅槃时天龙八部劝请如来唯愿久住不入涅槃世尊为说伊字三点如来之身解脱般若三法如世伊字时诸比丘请说无常苦空无我佛说出世常乐我净世间四颠倒法诸比丘言如来永无四倒了知常乐我净何故不住一劫半劫教导我等舍离四倒佛言我今所有无上正法悉已付嘱摩诃迦叶当为汝等作大依止犹如如来佛告大众今以正法付嘱国王大臣及四部众应当劝厉诸学人令得增上戒定慧若有不学是三品法懈怠破戒毁正法者大臣四部众应当苦治述曰佛告诸比丘所有正法悉已付嘱迦叶此为正付法以迦叶能继世传持也又云今以正法付嘱王臣四众此是旁付法以在官能治人护法也佛告大众从今日始不听声闻弟子食肉述曰梵网制菩萨不应食肉鹿苑之际小乘病开鱼肉楞伽则不应菩萨食肉释签谓在四含后为渐制之始既云菩萨不应食肉故知小教仍开今涅槃始不听声闻弟子食肉从今日始则知大小俱制正是扶律之意末代出家可不知奉阿阇世王既害父已身生恶疮邪见六臣惑言六师能治王病耆婆白言唯佛能治王闻佛欲涅槃闷绝躄地世尊大悲入月爱三昧放清凉光往照王身身疮即愈王与夫人国民五十八万往拘尸城佛为说法所有重罪即时微薄王及夫人采女皆同发菩提心遶佛三匝辞退还宫佛告憍陈如阿难何在陈如答言在娑罗林外去此大会十二由旬为六万四千亿魔之所娆乱是诸魔众悉自变身为如来像宣说一切诸法示现神通阿难念言如是神变将非佛所作邪阿难入魔羂故极受大苦以是因缘不来至此佛告文殊阿难吾弟给事我来二十余年所可闻法具足受持喻如泻水置之一器是故我今顾问何在欲令受持是涅槃经今为诸魔所恼汝持是大陀罗尼可往救护文殊受已至阿难所魔王闻呪悉发菩提心舍于魔业即放阿难归至佛所述曰阿难初为摩登伽女所摄佛勅文殊将呪往救所以为宣说首楞严大定之发起后于娑罗林外为魔所娆佛勅文殊将呪往救所以为魔王发菩提心舍于魔业之缘起未可以声闻小果为之筹量至言侍佛左右唯证三果灭后结集方证四果此皆阿难用方便道特留残结耳内祕菩萨外现声闻佛为授记山海慧自在通王佛当约此意以为之论佛告阿难是娑罗林外有一梵志名须跋陀罗年百二十虽得五通未舍憍慢汝可往彼语云如来出世如优昙华于今中夜当般涅槃若用所作可及时作阿难受勅往作是语须跋陀罗言善哉即与阿难还至佛所闻佛说法得阿罗汉既证果已白言世尊惟愿少住教诫莫般涅槃世尊默然不许须跋陀罗不忍见如来涅槃即先入灭佛告大众自我得道度憍陈如最后须跋陀罗吾事究竟无复施为时阿难以阿泥楼豆语咨启四问佛告阿难如汝所问六群比丘恶性车匿行污他家云何共住我涅槃后车匿比丘渐当调伏舍本恶性佛去世后以何为师者尸波罗戒是汝大师佛涅槃后依何住者依四念处严心而住观身性相同于虚空名身念处观受不在内外中间名受念处观心但有名字名字性离名心念处观法不得善法不得不善法名法念处一切行者应当依此四念处住如来灭后结集法藏一切经初安何等语者当安如是我闻一时佛住某方某处与诸四众而说是经时阿难请问如来般涅槃后云何殡葬佛言当如转轮圣王葬法用白㲲缠身涂以末香金棺铁椁持盛王身灌以酥油香薪烧之火尽收取骨末起塔表剎见者悲喜思王正治我今圣王亦复如是我此国土未来众生水葬火葬塔冢之葬其事为多阎浮界内有震旦国我遣三圣在中化导人民慈哀礼义具足佛说涅槃时有万五千亿人于是经中不生信心是人于未来亦当得信述曰此见妙句未知据何文此等极钝根人即是末代出家具正信学佛法者我辈何幸得预此流如来临入涅槃诸天大众皆来供养唯螺髻梵王不来觐省时诸大众恶其我慢使百千呪僊往彼令取乃见种种不净而为城堑犯呪而死复策无量金刚持呪而去乃至七日无人取得大众悲哀说偈如来即以大遍知神力随左心化出不坏金刚于大众中显大神通三千世界六反震动即腾身至梵王所指彼秽物变为大地报梵王言汝大愚痴如来欲入涅槃汝何不去即以金刚不坏之力微以指之梵王发心至如来所世尊将入涅槃是时中夜寂然无声为诸弟子略说法要汝等比丘于我灭后当尊重珍敬波罗提木叉当知此则是汝大师若我住世无异此也佛告众曰我虽在此阎浮提中数数示现入于涅槃实不毕竟涅槃是故当知是常住法不变易法时世尊于七宝床右脇而卧头枕北方足指南方面向西方后背东方如来中夜寂然无声于是时顷便般涅槃娑罗树林四双八只入涅槃已东西二双合为一树南北二双合为一树垂覆宝床盖于如来惨然变白犹如白鹤大众哀声普震一切世界时一切人民即入城中作七宝金棺栴檀沈水香花幡盖至如来前而申供养大众悲哽共扶如来入金棺中遣四力士请棺入城力不能胜乃至遣十六力士亦不能胜时阿泥楼豆语力士言纵使尽城内人共举佛棺亦不可得当须大众诸天助汝举棺乃得入城所言未既帝释即持宝盖垂在空中乃至色界诸天皆如帝释供养圣棺世尊大悲即自举棺升空高一多罗树从西门入从东门出从南门入从北门出如是左右遶城经于七匝徐徐空行至荼毘所下七宝床时四天王各持天上栴檀沈水各五百根乃至第六诸天世间大众各持栴檀沈水至荼毘所二月二十二日如来涅槃已经七日将欲出棺大众哀泣共扶如来至七宝床香水灌洗妙兜罗绵缠头至足白㲲千张次第缠身共扶如来入宝棺中以妙香木成大香楼举棺楼上大众各持香炬至香楼所皆悉灭没阿那律升忉利天以告摩耶夫人摩耶自天而下棺自为开世尊起合掌曰远屈下来复语阿难曰汝当知为后世不孝众生故从金棺出问讯于母时大迦叶与五百弟子在耆阇崛山去拘尸城五十由旬迦叶于正受中心惊身颤从定中出见地大动即知如来已入涅槃即将弟子往拘尸城至佛棺所如来大悲为迦叶故棺自然开显出真金紫磨坚固色身迦叶哀哽即以香水灌洗千㲲缠身棺开即闭迦叶说偈如来复现双足千辐轮相出于棺外迦叶礼赞金刚双足还自入棺从心胸中火涌棺外渐渐荼毘经于七日香楼乃尽佛灭度已始经七日大迦叶告五百阿罗汉令诣十方世界尽集六通阿罗汉得八亿八千众于双树间听受法言分舍利序曰智者有言此舍利者是戒定慧之所熏修究其为义则有生法全碎之辨我不灭度常在灵山此岂非法身全身乎今论涅槃之后八万四千则唯示生碎二身尔如来久远劫来数数出现盖将开生身之迹以显法身之本即碎身之狭以见全身之遍大权益物可胜思议者哉二月二十九日如来荼毘已经七日帝释开棺取佛右牙天上起塔有二捷疾罗剎盗取佛牙一双时城内大众收取舍利满八金壜入拘尸城七日供养三月六日如来本生眷属迦毘罗国王诸释种等经三七日知佛涅槃入拘尸城请求舍利不果所请阿阇世王诣佛忏悔洗荡身疮极重罪灭即还本宫于涅槃夜梦见月落召问诸臣答言是佛涅槃之相王即将臣从至拘尸城请求舍利不果所请时毘离外道名王阿勒迦罗王毘耨不畏王遮罗迦罗王波肩罗王各将臣从入拘尸城请求一分舍利还国供养不果所请时八国王共争舍利有大臣优波吉谏八国王时帝释化作人语我等诸天亦应有分阿耨达龙王言我等亦应有分若不见与力足相敌时优波吉告言诸君且止此舍利宜共分之何须见诤即分舍利而为三分一分诸天一分龙王一分八王八国共分舍利阇王得八万四千数又别得口髭还国道逢难头禾龙王从求舍利阇王不与龙言我力能坏汝国土阇王怖畏即以佛髭与之龙王于须弥山下起水精塔阇王还国以紫金函盛舍利作千岁灯于五洹河水中作塔藏之八国举兵争求舍利姓烟婆罗门高声唱言当作八分时拘尸城得第一分乃至阇王得第八分各还本国起塔姓烟婆罗门得盛舍利瓶还那罗聚落起塔罗延婆罗门得炭还国起塔是时阎浮提始有十塔集三藏序曰荆溪论结集三藏则有三处一千结集正当最初七百结集为灭后百年跋阇擅行十争五百结集为四百年后因伽昵咤王请僧论道不同然法苑珠林李长者合论并依处胎经以灭后七日为五百结集今案本文迦叶告五百正是遣使集众未为正结集则当以荆溪之论为正四月十五日大迦叶如是思惟应当结集三藏令法久住即住须弥山顶挝铜犍稚说偈曰佛诸弟子若念于佛当报佛恩莫入涅槃诸弟子得神力者皆来集会迦叶选得千人皆阿罗汉唯除阿难阇王日给千人饭食中夏安居三月初十五日说戒时迦叶入定以天眼观阿难一人烦恼未尽手牵令出阿难惭泣白言佛法阿罗汉者不得供给左右使令以是留残结不断耳大迦叶复言汝更有罪汝劝佛度女人出家使正法减五百年阿难言三世诸佛皆有四部迦叶复言佛欲涅槃背痛卧言须水汝不供给阿难言是时五百乘车截流而度水浊不取迦叶复言佛问汝若有人四神足好修可住寿一劫若减一劫汝应答云佛应住寿一劫若减一劫佛三问不答故令世尊早入涅槃阿难言魔蔽我心是故不答迦叶复言汝与佛𧜼僧伽梨衣以足踏上阿难言我捉衣时大风吹堕脚下非不恭敬迦叶复言佛阴藏相般涅槃后以示女人是何可耻阿难言我思女人见佛阴藏相心羞耻女形欲得男身修行种种佛之德根非为破戒迦叶令作六种突吉罗罪僧中悔过迦叶复言断汝漏尽然后来入阿难思惟诸法求尽残漏定力少故不即得道后夜欲过疲极偃息仰卧就枕霍然得悟入金刚定破一切烦恼得六通后夜到僧堂敲门迦叶语云汝从门钥孔中入来阿难即以神力从孔中入礼拜忏悔迦叶乃云汝莫嫌恨还汝本座阿难礼僧已升师子床迦叶告言佛所说法一言一字勿使有阙时阿难最初出经第一胎化藏第二中阴藏第三摩诃衍方等藏第四戒律藏第五十住菩萨藏第六杂藏第七金刚藏第八佛藏是为经法具足时阿难发声唱言我闻如是一时佛住所居处迦叶大众皆悉堕泪咄嗟老死如幻如化昨日见佛今日已称我闻阿难身与佛相似短佛三指初登高座众起三疑或疑世尊重出或疑他方佛来或疑阿难成佛及唱我闻三疑俱遣阿难集法藏自云佛初转法轮我是时不见如是展转闻旧云阿难得佛觉三昧力自能闻又未闻经愿佛重说故佛口密为说阿难亲承佛旨如仰完器传以化人以泻异瓶佛已涅槃从金棺出金臂重为现入胎之相诸经皆闻胎相尚闻况后诸经阿难面于佛前自闻授记即时忆念过去诸佛法藏通达无碍如今所闻亦识本愿如来在此铁围山外十方诸佛并皆云集说法亦名说经后时文殊召诸菩萨及大阿罗汉结集大乘法藏各言某经我从佛闻须菩提言金刚般若我从佛闻故知不局阿难然阿难则遍闻诸经余弟子则偏局当部如来灭后于毕钵罗窟立三座部主结为三藏阿难诵出经藏迦叶诵出论藏优波离诵出律藏此即上座部更有一千贤圣命婆尸迦于窟外结集名大众部此二部通称为僧祇律是为根本阿难从佛请愿二十年中所说尽为我说摩得勒伽论说十二部经唯方广部是菩萨藏十一部是声闻藏又佛为菩萨声闻说出苦道为菩萨藏声闻藏智论云大迦叶与阿难在香山撰集三藏为声闻藏文殊与阿难集摩诃衍经为菩萨藏涅槃云十一部经二乘所持方等部为菩萨所持是以经论略唯二种众经论明教非一若摩得勒伽有二藏声闻藏菩萨藏又诸经有三藏十一部是声闻藏方广部是菩萨藏合十一部是杂藏又有四藏者更开佛藏菩萨处胎经为八藏胎化藏中阴藏未为阿难说时即是祕密教为阿难说后即是不定教摩诃衍方等藏即顿教戒律藏即二藏教十住藏即方等教杂藏即通教金刚藏即别教佛藏即圆教世尊灭后百年毘舍离城跋阇子比丘擅行十事听两指抄食得聚落间得寺内后听可得常法得受金银彼于布萨日檀越有施金银而共分之如是简择一一检校乃至十事非法非毘尼非佛所教七百阿罗汉集论法毘尼故名七百结集赞曰能仁寂默成佛久远仁贤劫波乘时利见一代施化归宗开显天人群生咸开宿愿所应度毕示迹泥洹不生不灭常在灵山未来修学盈满世间共期佛慧爰独真丹佛祖统纪卷第四佛祖统纪佛祖统纪卷第五宋景定四明东湖沙门志磐撰西土二十四祖纪第二始祖摩诃迦叶尊者二祖阿难陀尊者三祖商那和修尊者末田地尊者四祖优波毱多尊者五祖提迦多尊者六祖弥遮迦尊者七祖佛駄难提尊八祖佛陀密多尊者九祖脇比丘尊者十祖富那夜奢尊者十一祖马鸣尊者十二祖迦毘摩罗尊者十三祖龙树尊者十四祖迦那提婆尊者十五祖罗睺罗多尊者十六祖僧佉难提尊者十七祖僧佉耶舍尊者十八祖鸠摩罗驮尊者十九祖阇夜多尊者二十祖婆修槃驮尊者二十一祖摩拏罗尊者二十二祖鹤勒那尊者二十三祖师子尊者止观论之辞曰行人若闻付法藏则识宗元付法藏人始迦叶终师子二十三人末田地与商那同时取之则二十四人诸师皆金口所记并是圣人能多利益辅行云像末四依弘宣佛化传中既云并是圣人故多是四依亦可通于三二以初依属凡不得名圣也今论祖承传大法而毱多诸祖云证小果者准荆溪意谓四果是真福田化道易行宜作此像即是四依为四果像是知金口诸师皆破无明位在四依内弘大法而外示小像为明付法撰二十四祖纪始祖摩诃迦叶尊者名毕钵罗罗阅祇国人父迦毘罗世称大富长者十六大国无以为隣千倍胜瓶沙王王有金犁千具畏胜于王减一耕犁但用九百九十九双牛金犁有六十库金粟库容三百四十斛昔毘婆尸佛入灭之后塔像金色少处阙坏时有贫女匃得金珠欲补像面时迦叶为锻金师既为补治因共立誓愿我二人常为夫妇身真金色恒受胜乐以是因缘九十一劫生天人中最后得生第七梵天时摩伽陀国有婆罗门巨富无量而无子息舍侧有一树神常往乞子历年无应瞋忿曰今更七日奉祀若复无验必当烧树树神愁怖即诣梵天梵王天眼见一梵天临当命终劝其往生满足十月生一男儿身真金色光明赫奕照四十里身具三十相相师占云此儿宿福必当出家年至十五欲为聘妻儿语父母能为我得紫金色女我当纳之父母即召诸婆罗门铸一金女舆行村落高声唱言若有女人见金神者后出嫁时必得好婿女闻悉出唯一女躯体金色独不肯出诸女强将共见金神婆罗门见即为聘得夫妇二人了无慾意各住一房父母知已毁除一房令其同室迦叶语曰我若眠时汝当经行汝若眠息我当经行夫妇节操深厌世间启求出家即舍家事深入山林心念口言诸佛如来出家修道我今亦当随佛出家即着坏色纳衣自剃须𩬊空中天神而告之曰释迦如来今与千二百五十阿罗汉在王舍城竹园中住迦叶闻语即趣竹园佛往逆之至跋耆聚落值佛奉上宝衣佛即授以粪扫大衣初闻增上戒定慧即得无漏时已百二十岁其妇相续亦得阿罗汉果迦叶受乞食法行十二头陀至老不舍常曰我受佛衣师想塔想未曾头枕况以覆卧如此大衣大进我行佛语之曰汝年老根弊可舍乞食及受长衣迦叶答曰我当尽寿行兰若行佛言善哉若迦叶行头陀行在世者我法久住迦叶头陀既久𩬊长衣弊来诣佛所诸比丘皆起慢心佛分半座令坐迦叶不肯佛即广赞迦叶功德与我不异何故不坐诸比丘闻为之心惊佛复为说本因昔有文竭陀高才绝伦天帝钦其德遣千马车造阙迎之天帝出候命王同坐共相娱乐送王还宫昔迦叶以生死座命吾同坐吾今成佛以正法座报其往勋迦叶共佛坐时天人咸谓佛师即起呜佛足云佛是我师我是弟子毘耶离城有长者维摩诘方便示疾饶益众生佛告大迦叶汝行诣维摩诘问疾迦叶白言我不堪任诣彼问疾所以者何忆念我昔贫里行乞维摩诘来谓我言以一食施一切供养诸佛及众贤圣然后可食如是食者非有烦恼非离烦恼非入定意非起定意非住世间非住涅槃其有施者无大福无小福不为益不为损是为正入佛道不依声闻迦叶若如是食为不空食人之施也时我闻说是语即于一切菩萨深起敬心不复劝人以声闻辟支佛行是故不任诣彼问疾世尊于法华会上告舍利弗如是妙法诸佛如来时乃说之时舍利弗于此法说领解世尊授记未来作佛号曰华光复告舍利弗今当复以譬喻更明此义遂说长者大宅歘然火起长者方便诱谕诸子以羊鹿牛三车玩好之具引之令出然后等赐高广大白牛车如来亦复如是初说三乘引导众生然后但以大乘而度脱之时大迦叶等四大声闻于此领解遂说穷子之譬谓如穷子舍父迯逝五十余年后虽遇会志意下劣二十年中常令除粪过是已后心相体信结会父子正领家业自言我等昔来但乐小法世尊以方便力说如来智慧今我方知世尊于佛智慧无所吝惜是故我等说本无心有所希求今法王大宝自然而至如佛子所应得者皆已得之于是世尊复告迦叶说药草喻述成其解而语之曰汝于未来当得成佛名曰光明佛告诸比丘我今所有无上正法悉已付嘱迦叶当为汝等作大依止时大迦叶与五百弟子在耆阇崛山去拘尸城五十由旬迦叶于正受中心惊身颤从定中出见地大动即知如来已入涅槃即将弟子往拘尸城至佛棺所如来大悲为迦叶故棺自然开显出真金紫磨坚固色身迦叶哀哽即以香水灌洗千毡缠身棺门即闭迦叶说偈如来复现双足千辐轮相出于棺外迦叶礼赞金刚双足还自入棺从心胸中火涌棺外渐渐荼毘经于七日香楼乃尽佛荼毘已始经七日迦叶告五百阿罗汉令诣十方集诸罗汉得八亿八千尽集双树间听受法言至中夏安居初十五日迦叶共千罗汉在王舍城结集三藏阇王日给千人饭食足满一夏迦叶弘持正法至二十年以法藏付嘱阿难先礼四塔次礼八塔次入龙宫礼佛髭塔次升天上礼佛牙塔去辞阇王适值王寝即往鸡足山取草敷座而发三愿一愿此身及所持衣钵俱不坏待至慈氏下生二愿入灭尽定已三峯合一三愿阿难阇王若至愿山暂开时阇王梦屋梁折王觉已悲叹即往鸡足山见迦叶全身俨然在定王发声哀哭积诸香木欲阇维之阿难为言迦叶以定住身以待弥勒不可得烧王供养已还归本国山合如故至慈氏三会之后有无量憍慢众生将登此山慈氏弹指山峯即开迦叶以所持衣授与慈氏致辞礼敬毕涌身虚空示诸神变化火焚身乃入寂灭述曰妙经言世尊开显大法迦叶领解此付法之通义也涅槃经言佛告诸比丘我今所有无上正法悉已付嘱迦叶后分云迦叶至佛棺所说偈佛现双足阿难问经佛将涅槃告迦叶言当与四众作大依止此等诸文皆在涅槃即付法之别义也通则大众皆获领解别则迦叶独任住持今涅槃付嘱正当别义是以祖祖相传住持不断也有欲以法华领解为付法者但得通意二祖阿难陀尊者佛叔父白饭王次子以佛成道二月八日生即调达之弟也面如净满月眼若青莲华年八岁从佛出家得白四羯磨具足戒多闻第一年三十一为佛侍者闻持法藏至法华会上佛告阿难汝于来世当得作佛号山海慧自在通王复告诸菩萨曰我与阿难于空王佛所同时发菩提心阿难常乐多闻我常勤精进是故我已得成菩提而阿难护持我法亦护将来诸佛法藏佛灭度后大迦叶结集法藏选千阿罗汉令阿难升师子座宣说诸经迦叶垂入灭时以最胜法付嘱阿难而作是言往古定光佛为沙门时畜一沙弥常令诵经若经少阙即便诃责时沙弥为师乞食若少稽留经不充课极为其师之所诃骂沙弥愁恼且行且诵时有长者问知其故语沙弥言勿生忧恼从今已后常相供给时此沙弥不复行乞专心读诵经常充足时沙弥者即世尊是施食长者即阿难是以斯福缘智慧深妙总持多闻阿难游行宣化几二十年尝至竹林中闻比丘诵偈若人生百岁不见水老鹤不如生一日时得覩见之阿难惨然曰此非佛偈当云若人生百岁不解生灭法不如生一日而得解了之比丘向其师说师曰阿难老朽言不可信阿难后时闻彼比丘犹诵前偈即自思惟今此比丘不受吾教于世无益宜入涅槃即诣阇王适值其睡王梦盖茎折即便惊觉门人告言阿难入灭故来相见王发声哭问何所在答云已向毘舍离国即严四兵追至恒河阿难乘船在河中流王稽首白言三界明灯愿勿涅槃时雪山有五百仙人观见阿难将欲涅槃飞空而至求哀出家即化恒河变成金地为诸仙人说法成阿罗汉俱时入灭阿难涌身虚空作十八变入风奋迅三昧分身四分一分与释提桓因一分与娑伽龙王一分与毘舍离子一分与阿阇世王四处各起宝塔供养舍利三祖商那和修尊者王舍城长者也过去世为商主路见辟支佛身婴重病即为求药治疗见其衣极弊恶奉妙毡衣辟支佛言此商那衣以此出家成道故当着此而入灭也即飞空作十八变便取涅槃商主悲哀积诸香木阇维舍利起塔供养愿我来世功德威仪及以衣服如今无异由斯愿力于五百世身中阴恒服此商那衣最后身衣从胎俱出随身增长出家变为法服具戒变为九条因名商那和修如来昔游摩突罗国见树林荣茂告阿难曰吾灭度后当有比丘商那和修于此山中起僧伽蓝说法教化后商那入海大获珍宝往诣竹林设大施会闻佛世尊迦叶目连皆已灭度即便严辨为般遮于瑟及造门楼阿难告曰汝今已为财施复当作于法施出家学道利益众生商那答言甚适我愿即度出家成阿罗汉乃往曼陀山以慈三昧化二毒龙子营建禅室复往罽宾国象白山中安座入定时弟子优波毱多有五百弟子犹处生死憍慢贡高毱多即入三昧观此诸人与己无缘唯有吾师乃能化度便至心念商那和修商那神力从空飞来衣裳弊恶坐毱多座弟子咸瞋是何弊人处我师座以白毱多毱多至房头面作礼弟子念言师虽为礼盛德胜之商那手指虚空便下香乳如高山泉注毱多不晓是何三昧商那为言此是龙奋迅三昧如是次第五百三昧都不了知一一为说又语毱多如来三昧目连不识目连三昧余声闻不识吾师阿难三昧我亦不知今我三昧汝亦不知我涅槃后七万七千本生诸经一万阿毘昙藏八万清净毘尼皆随我灭时诸弟子方自责悔商那复为说法皆得阿罗汉果商那即飞空作十八变而入涅槃毱多积诸香木以火邪旬收取舍利起塔供养末田地尊者雪山五百仙人之导首也阿难欲入涅槃至恒河中其地大动诸仙知之飞空而至俱求出家阿难即化河水悉成金地五百仙人俱得出家成阿罗汉时末田地欲先涅槃阿难嘱云佛记汝当于罽宾国建立佛法阿难涅槃后末田地乃往罽宾降伏恶龙住持佛法临涅槃时涌身虚空作十八变然后入灭四祖优波毱多尊者摩突罗国人容貌端正聪慧辨才商那初教系念若起恶心当下黑石生善念时当下白石毱多如教摄念初黑偏多次白黑等至七日满唯有白石商那即为宣说四圣真谛应时逮得须陀洹果时城中有婬女名婆须密闻毱多端丽遣人延召毱多不许有长者子共婬女宿值贾客远来大赍珍宝求女交通女贪其宝杀长者子埋置舍内长者之家推求至舍掘地得之具陈国王即取婬女斩截手足劓其耳鼻弃于冢间毱多往化至婬女所婆须密云我以妙容相召不顾今既残毁何用来为答言我为观汝实相故来不为欲也汝本以色诳惑众生譬如画瓶盛满臭秽智者了之终不乐着令应谛观此色无常众苦积聚如痈如疮宜勤方便而求解脱婬女心开得法眼净命终生天毱多因观诸法苦空无常应时逮成阿那含果初见商那便求出家商那问汝年几答云十七商那曰汝身十七性十七毱多曰师发已白发白耶心白耶商那知是法器即度出家受具戒已即得阿罗汉道商那谓曰佛记汝在百年后坐禅第一大化众生毱多受教集众说法魔王波旬化作白象七宝庄严现为女人端正奇丽举会观视无听法心毱多知魔所为以蛇狗人三尸化作华鬘以加其颈还见死尸虫蛆臭烂尽其神力去之不能涌身虚空问诸天众梵王问曰十力弟子所作神力岂能解之汝若归依尊者容可得解波旬乃往尊者所五体投地求解三尸尊者谓言汝于正法更莫娆害然后乃当为汝解之魔言受教尊者乃为解去三尸毱多每以不见佛为恨因问魔曰汝曾见佛其相如何汝能现否曰能于大林前现一佛形相好奇特如紫金山光照十方梵释扈从毱多欢喜不觉致拜魔即复形前接曰我是凡夫何当圣礼至第四日魔更下来以大音声普告一切欲得富乐生人天中欲求涅槃第一安隐不见如来大悲说法悉当往诣毱多尊者听受妙法至心修行是时城中男女皆共云集随其所应说种种法百千众生得须陀洹万八千人成阿罗汉时阿恕迦王闻尊者在忧陀山为众说法遣使白言欲来问讯尊者以处所隘陋躬自往诣至华氏城为王摩顶说偈指示如来往昔游方行住之处悉令起塔毱多化度众生夫妇俱得阿罗汉者乃下一筹筹长四寸满一石室室高丈六纵广亦尔神通化用与佛无异但无三十二相举世号为无相好佛化缘已毕作十八变而取灭度以室中筹用为邪旬人民号泣共收舍利起塔供养五祖提迦多尊者摩突罗国人初毱多化缘将毕往至其父长者家问言大圣何以独行毱多答曰我出家人无有给侍若有人者当见垂惠长者答言若后生子必相奉给后生男名提迦多善学经论往从索之将至僧坊度令出家年满二十为受具戒初日断见谛结得须陀洹第一羯磨薄婬怒痴获斯陀含第二羯磨欲界结尽得阿那含第三羯磨顿断三界烦恼建立梵行成阿罗汉三明远照六通具足游步隐显自在无碍毱多告曰我涅槃时至以此法宝持用付汝汝当流布后提迦多化度世间于中印度而取涅槃天人悲感收取舍利起塔于班茶山中六祖弥遮迦尊者中印度人八千仙人导首多闻博达有大辩才往见提迦多曰我昔与师同生梵天我遇阿私陀教授仙法师遇大善知识修习佛道自此殊途已经六劫彼仙记曰汝后六劫当遇同学获证圣果今日得遇非宿缘耶提迦多即为说法得证无漏仙众不信提迦多为现神变众方信服俱得道果提迦多临欲入灭以法付嘱而告之曰佛以正法付大迦叶如是展转乃至于我我今付汝宜当流布弥遮迦受教宣流正法于诸众生开涅槃道化缘已毕遂入涅槃众取舍利起塔供养七祖佛陀难提尊者北天竺人慧解善说胜服当世初弥遮迦至其国望雉堞上金色祥云叹曰此下必有大士可为法嗣乃往寻之果于阛阓中见佛陀难提而谓之曰我师提迦多说世尊昔游北印度语阿难曰我灭后三百年有一圣人名佛陀难提于此弘法难提答曰我思往劫甞献如来宝座彼因记我当于贤劫释迦法中宜弘教法今符师语愿求出家才闻说法即得四果弥遮迦临欲入灭即以正法付嘱流布后时难提化缘将毕遂入涅槃众取舍利起塔供养八祖佛陀密多尊者提伽国人德力深固善化群生初难提行化至其国见一家有白光谓其徒曰此有圣人有口不言有足不履及至其舍长者问其何来难提即曰来求弟子长者曰我有一子年五十岁不言不履安能给侍难提曰真吾弟子密多遽起礼拜行七步已口说偈曰父母非我亲谁是最亲者诸佛非我道谁是最道者难提曰汝言与心亲父母非可比汝行与道合诸佛心即是外道有相佛与汝不相似欲识汝本心非合亦非离又谓之曰此子昔曾值佛悲愿广大虑父母爱情难舍故不履不言长者遽舍出家即证道果流布正法时有国王宗事异学轻毁三宝密多将欲调伏躬持赤旛于十二年在王前行王后问曰斯是何人答曰我是智人善能谈论王即宣令于正胜殿集诸婆罗门长者居士与一沙门共相议论密多升座建无方论浅智之人一言即屈其聪辨者再便辞尽王乃躬与密多以起言端寻亦摧服王即回心为佛弟子时国中有尼干毁谤正法善知算数密多往化就受数述尼干常出恶声骂辱于佛密多谓曰汝今造罪必堕地狱若不见信可算知之尼干推算知堕地狱白尊者言我当云何得免斯咎密多告曰如因地倒还从地起汝若归佛此罪可灭时尼干即以五百偈赞叹如来改悔先罪密多复告之曰汝此善业必生天上若不见信可算知之尼干下算自见己身罪灭生天便大欢喜遂与五百人俱共出家密多化缘将毕遂入涅槃弟子为奉全身起塔供养九祖脇比丘尊者中印度人由于昔业在母胎六十年既生须𩬊俱白厌恶五欲不乐居家其父携见密多曰此子处胎六十年因号难生曾遇相者言是法器愿求出家受戒之日祥光烛座感舍利三七颗便于座上得阿罗汉精进苦行脇不至席时号脇比丘有外道见师手放光明暗中取经即舍邪归正获证道迹化缘将毕现十八变便入涅槃众取舍利建塔供养十祖富那夜奢尊者华氏国人智识深邃多闻博记初脇比丘至其国止一树下指其地曰此地若变金色当有圣人至矣言已地果成金既而夜奢果至遂纳为弟子付以法藏以善方便化度众生所作已办便入涅槃众取舍利起塔供养十一祖马鸣尊者东天竺桑岐多国婆罗门以刀贯杖铭曰天下智士能胜我者截首以谢诸国之人莫有抗者时富那夜奢于闲林中坐马鸣大慢贡高计实有我闻夜奢说诸法空无我无人往谓之曰一切世间言论我能破坏此言若虚斩首以谢夜奢曰佛法之中凡有二谛若就世谛假名为我第一义谛皆悉空寂如是推求我何可得马鸣知义不胜便欲斩首夜奢曰我法仁慈不斩汝首如来记汝后六百年当传法藏于是度令出家内心犹有愧恨时夜奢有经在闇室令马鸣往取白言室暗夜奢以五指放光马鸣心疑是幻凡幻之法知之则灭而此光转更炽盛即便心服勤苦修行仰受付嘱于华氏城游行教化作妙技乐名赖咤和罗其音清雅宣说苦空无我之法时此城中五百王子同时开悟出家为道时华氏王恐国虚空即便宣令勿令作乐有月氏国王攻华氏城城中凡九亿人即从索九亿金钱时华氏王即以马鸣一佛钵慈伈鸡各当三亿马鸣智慧殊胜佛钵如来功德慈心鸡不饮虫水悉能摧灭怨敌月氏王大喜回兵归国后安息国来伐月氏交战获胜杀安息人凡有九亿有一罗汉欲令王悔即以神力示其地狱王见惶怖时马鸣即语王曰王能听我说法当令此罪不入地狱王后欲征北海群臣怨王贪虐无道因王病疟以被镇之人坐其上须臾气绝由听马鸣说法生大海中作千头鱼剑轮回注斩截其首续复生头次第更斩须臾之间头满大海时有罗汉为僧维那王即告言今此剑轮闻犍稚音即便停止苦痛小息唯愿大德延令长久罗汉悲闵为长打之过七日已受苦便毕至今此寺相传长打马鸣传法已即入龙奋迅三昧挺身虚空如日轮相复还本位以取涅槃众收舍利起塔供养十二祖迦毘摩罗尊者华氏国人为外道师有众三千以神力求娆马鸣鸣曰汝之神力更能如何摩罗曰我化大海极为小事鸣曰汝能化性海否问何谓性海鸣曰山河大地依之建立三昧六通由兹发现摩罗闻之即能信入与三千众同时悟道受师付嘱宣布正法于南天竺大兴饶益造无我论足一百偈此论至处魔外摧折时西印度有太子名云自在仰师道德请入宫中供养摩罗曰佛戒沙门不得亲近王臣权势太子曰城北有一山窟可往居否摩罗即往趣之路见大蟒为其说法授戒其蟒即隐及至石窟有素服老人出迎谢曰我昔为僧持戒好静新学请益应答之际多起嗔心故报为蟒今居此已千载适闻说法已得脱苦故此拜谢摩罗化缘已毕现通入灭众取舍利起塔供养十三祖龙树尊者南天竺国梵志之裔始生之日在于树下由入龙宫始得成道故号龙树佛去世后七百年出天姿聪悟在乳哺中闻诸梵志诵四韦陀典有四万偈偈各三十二字皆达句义弱冠驰名独步诸国天文地理星纬图谶及余道术无不综练尝与契友三人议曰世间义理可以开神明发幽旨者吾辈悉达之矣更以何方而自娱乐复云人生唯有追求慾色为至乐耳乃俱往术家学隐身法师念曰此四梵志才智高远今以术故屈辱就我若授其方则永见弃乃各与青药一丸水磨涂眼形自当隐龙树闻香便识此药有七十种名字两数皆如其方师闻大惊即以其法具授四人既得其药翳身游行相与入王后宫数月美人怀妊者众王问智臣臣曰若非鬼魅则是方术可以细土置诸门中若是方术其迹当见设是鬼魅入必无迹人可兵除鬼当呪灭王用其计果四人足迹乃令勇士挥剑空中斩三人首近王七尺刀所不至龙树歛身依王不能加害始悟慾为苦本即自誓曰若免斯难当诣沙门受出家法既得出宫便入山至一佛塔摩罗来访龙树迎之曰深山孤寂大德至尊何枉神足摩罗曰我非至尊来访贤者耳龙树默念此师得决定性否明道眼否是大圣继真乘否摩罗曰汝虽心语我已意知但办出家何虑吾之不圣龙树悔谢即求出家于九十日诵通三藏阎浮所有皆悉通达辩才无碍自谓一切智人欲从瞿昙门入门神告曰今汝智慧何异萤火齐于日月以须弥山等亭历子我观仁者非一切智云何欲从此门而入龙树情屈心自念言世界佛经虽妙句义未尽我当更敷演之开悟后学复欲立师教戒更造衣服令少不同欲除众情选择良日便欲成造独处静室水精房中大龙菩萨愍其心念即以神力接入大海宫殿开七宝凾与诸方等经典九十日中通解甚多龙曰汝今阅经为遍未耶师曰汝经无量不可得尽我今所读足过阎浮十倍龙曰忉利天上诸经复过此中百千万倍师于宫中修行豁然通达善解一相深入无生法忍龙知悟道送师出宫南天竺国王深染邪见师欲化之躬持赤幡在王前行经历七载王问何人答曰我是一切智人王曰诸天今者何所作为答曰天今正与阿修罗战须臾空中刀剑相继而坠修罗耳鼻从空而下王始惊悟稽首作礼是时殿上万婆罗门叹其神德除发出家诸外道众来共议论一言便屈降伏出家有婆罗门善知呪术白王求与捔力婆罗门化大池莲华自坐其上龙树化白象入池鼻绞莲华高举掷地婆罗门伤背白师悔过因求出家龙树造大悲方便论五千偈大庄严论五千偈大无畏论十万偈优波提舍论十万偈有小乘法师见师高明常怀忿嫉师所作已办问小乘言汝今乐我久住世否答曰仁者实不愿也忽一日入月轮三昧唯闻法音不见形相唯弟子提婆识之曰师示佛性非声色也龙树乃付法提婆复入闲室经日不出弟子破户视之见入三昧蝉蜕而去天竺诸国并为立庙敬事如佛十四祖迦那提婆尊者南天竺国婆罗门也国中有一天神锻金为形立高六丈号大自在天有求愿者令现获报提婆入庙稽首为礼天动眼努视提婆语曰夫为神者当以精灵偃服群类而假金宝为饰劳费民物何其鄙哉即登高梯凿出其目明旦祠天化一肉形其高数丈左眼枯涸就座告曰善哉大士供馔具足汝之左眼宜当垂给提婆即以左手出眼与之索之不已出眼出于万数天神赞曰善哉摩纳真上施也提婆后诣龙树树以满钵水置座前提婆即以一钵投之欣然契会即剃发出家仰受付法时南天竺王信用邪道国法出钱顾人宿卫提婆应募为将荷戟前驱整肃部曲王嘉其功即召问之答言我是智人善于言论王即为建论座提婆即立三义一切圣中佛最殊胜诸法之中佛法无比世间福田僧为第一八方论士能坏斯语我当斩首以谢时诸外道辞理俱匮悉求出家有一外道耻其师屈心结怨忿提婆于闲林造百论经外道执刀穷之曰汝以空刀破我师义我以铁刀破汝之腹五藏出外命犹未绝谓外道曰汝可取吾衣钵急去我弟子未得道者必当相执时弟子来见发声悲哭奔追要路提婆告曰诸法本空无我我所无有能害亦无受者谁亲谁怨彼人所害害吾往报非害吾也于是放身蝉蜕而去众收舍利起塔供养十五祖罗睺罗多尊者迦毘罗国人聪慧异常迦那提婆尊者至迦毘罗国有长者净德园树生耳如菌唯长者与子罗睺罗多取而食之取已随生自余亲属皆不能见尊者知其宿因遂至其家谓之曰汝家昔曾供养一比丘以道眼未明虚沾信施故报为木菌唯汝与子精诚供养故得享之又问长者年多少曰七十九尊者说偈曰入道不通理覆身还信施汝年八十一此树不生耳长者叹服即令其子出家尊者曰昔如来记此子当第二五百年为大教主即与剃𩬊仰受付嘱大弘正法有婆罗门造鬼名书十万偈甚为难解龙树一闻便晓提婆再闻亦晓罗睺闻提婆说亦得解了婆罗门大惊曰沙门似若旧习遂即信服罗睺化缘已毕遂取涅槃众收舍利起塔供养十六祖僧佉难提尊者室罗筏城宝庄严王太子生而能言常读佛法七岁厌俗父王每止之九岁罗睺至金水河指之曰此去五百里有圣者名难提佛记一千年后当绍圣位即领众往见之正值入定三七日方出即求出家得道付法罗睺一日手擎金钵举至梵天取饭以饷大众众忽厌恶罗睺曰非我之咎乃汝自业即命难提分座同食众复讶之罗睺曰此难提即过去娑罗王如来愍物降迹汝等亦庄严劫中已至三果但未证无漏耳众曰我师神力斯则可信彼过去佛窃有疑焉难提曰如来在日地平水美灭八百年人无至信不信真如唯爱神力言讫手持疏璃瓶渐展入地至金刚轮际取甘露水持至众前众方悔谢有阿罗汉具诸功德难提以一偈试之云转轮王种生非佛非罗汉不受后世有亦非辟支佛罗汉不解升天以问弥勒弥勒曰世以泥团置轮成瓦岂同诸圣至后世乎罗汉还以语之难提曰此必弥勒为汝说耳化缘将毕以右手攀树而入灭度弟子欲移其尸坚不可动大象负之亦不能移乃积香木为楼就树阇维火焚身尽树更蓊欝众取舍利建塔供养十七祖僧佉耶舍尊者摩提国人母梦大神持鑑因而有娠七日而诞难提行化至其国见一峯紫云如盖领众趣之一童子持圆鑑直造尊者前尊者曰汝手中当何所表童曰诸佛大圆镜内外无瑕翳两人同得见心眼皆相似父母闻子语即舍出家他时闻风吹殿铃师问铃鸣风鸣耶舍曰非风非铃我心鸣耳尝游海边见七宝宫殿即往乞食说偈曰饥为第一病行为第一苦如是知法实可得涅槃道舍主迎入就座取钵施食耶舍见其家内有二饿鬼裸形饥虚锁其身首怪而问之舍主答曰此鬼前世一是吾息一是息妇我昔布施夫妻怀嗔我数教诲不肯信受因立誓曰如此罪业受恶报时我当见汝故致斯报复至一处堂阁严饰众僧经行鸣钟集食食欲将讫变成脓血便以钵器相打流血而相谓曰何为惜食今受此苦难提前问众中答曰我等迦叶佛时同止一处客比丘来咸相嗔恚藏惜饮食而不共分以故今此受斯苦报如是周游大海遍观五百地狱即生怖畏方便求免后时得阿罗汉见五百仙人林中修道即往其处为宣三偈赞佛法僧五百仙人俱得道迹化缘将毕便入涅槃众收舍利起塔供养十八祖鸠摩罗駄尊者月氏国婆罗门子邪舍至其国往扣其门鸠摩曰此舍无人邪舍曰答无者谁鸠摩知是异人遽开门延接耶舍谓之曰佛记灭后千年有大士出月氏国绍隆正化遂即出家仰承嘱累尝至一国人不受教即语之曰汝今可集铁马万骑在吾前过鸠摩一见人名马色衣服相貌一一分别更无错缪于是举国咸皆信服有长者子名阇夜多来问师曰我父母崇信而萦疾失意隣家屠杀而身健和合彼何幸而我何辜师曰以造业有先后故论报有不定或仁夭而暴寿或逆吉而义凶夫仁与义今身之现行善也夭与凶前世之恶今身之受报也暴与逆今身之现行恶也寿与吉前世之善今身之受报也善恶因果随业受报故先后不定也阇夜多闻已顿释所疑鸠摩曰汝虽已信三业而未明业从惑生惑因识有识依不觉不觉依心心本清净无生灭无造作无报应无胜负寂寂然灵灵然汝若入此法门当与诸佛同矣夜多领旨即发宿慧鸠摩乃以爪破ㄆ面门如红莲初绽放大光明而入灭度众取舍利起塔供养十九祖阇夜多尊者北天竺人游化世间最称善说有比丘犯欲自悔夜多语曰能顺我语罪可消灭即化火阬令投其中比丘念欲灭罪举身投之火成清流夜多曰汝至诚悔过罪今已灭即为说法成阿罗汉尝将弟子入尸罗城惨然颦蹙小复前行路见一鸟欣然微笑弟子白师愿说此缘师曰我至城门见饿鬼子言母生吾已入城求食满五百年至今未反我常饥虚不能自济及吾入城果见彼母前白我言吾入城来经五百年始于今日获一人唾欲持与子门下大力鬼神虑其侵夺愿尊者持我出城我即持母出于城外问彼生来为几时耶答云我见此城七反成坏深叹生死受苦长远是以惨然过去九十一劫毘婆尸佛在世教化我为长者子常念出家父母不从强为聘妻生一男子年始六岁复欲出家父母教儿汝父若欲作沙门者抱足啼泣我以爱心不复出家由彼儿故九十一劫流转生死于五道中未曾得见今以道眼观察彼鸟乃我前世所生之子愍其婴愚久处生死是以故笑尊者化缘已毕即入涅槃众取舍利塔藏供养二十祖婆修槃駄尊者罗阅国人姓毘舍佉母梦吞明暗二珠觉而有孕经七日有一罗汉名曰贤众至其家父光盖设礼贤众受之母一出拜贤众避席曰回礼法身大士谓光盖曰汝妇怀圣子故吾避之非重女人也又曰汝妇当生二子一名婆修槃驮二名刍尼昔如来雪山修道刍尼巢于顶上佛既成道刍尼报为那提国王佛记第二五百年生罗阅城毘舍佉家与圣同胞今无爽矣后一月果生二子槃驮后遇阇夜多出家之日感毘婆诃菩萨为作羯磨多闻善解普化群生临涅槃时升空半由旬复还就座而取灭度众收舍利塔藏供养二十一祖摩拏罗尊者那提国王次子也槃驮行化至其国谓自在王曰佛记一千有神力大士当绍圣位即王次子也王乃令其家仰受付嘱于南天竺兴大饶益有三藏夜奢功德齐等夜奢语曰恒河以南二天竺国人多邪见长老善解音声之论可于彼土自在教化若恒河以北三天竺人可以易化我当于此利益众生尊者即如其语至二天竺广宣毘罗无我之论摧伏一切异道邪见后游行至西印度国王名得度因行路见一小塔众不能举王召梵行禅观呪术三众以问所因皆不能知以问尊者对曰此塔阿育王造今出现者由王福力王曰至圣难遇世乐非久遂传位太子依师出家七日之间得证四果师谓得度曰汝居此国度人吾当游化异国即焚香嘱之其香成穗至月氏国其王以问大臣是何祥异有鹤勒那比丘曰此是西印度祖师将至先降信香也王曰神力何如曰远承佛记当阐大化王与鹤勒那遥伸礼拜师既至鹤勒那问曰我止林间九年有弟子龙子幼时聪慧我于三世推穷莫知其本师曰此子于第五劫中生妙喜国婆罗门家曾以旃檀施寺撞钟故受此报师化缘已毕即加趺入灭王与弟子造塔以奉全身二十二祖鹤勒那尊者月氏国人年七岁见居民入庙祀神遽斥之曰汝妄兴灾福幻惑世人岁费牲牢为害甚矣其庙与像忽然摧倒年三十八始遇摩拏罗谓之曰汝昔有弟子五百以福德薄生于羽族今惑汝惠故为鹤众相随勒那曰以何方便令彼解脱摩拏罗为说偈曰心随万境转转处实能幽随流认得性无喜复无忧鹤众闻偈飞鸣而去勒那行化至中印度有王无畏海清鹤勒那说法忽见绯衣素服二人俱至礼拜良久复没王问何人师曰日月天子也时师子比丘来听法师指东北问曰汝见此气如何师子曰我见气如白虹贯天复有黑气横亘其中师曰吾灭五十年北天竺当有难起婴在汝身遂密示其事现十八变而入灭度众取舍利起塔供养二十三祖师子尊者中印土人得法游化至罽宾国有波利迦者本习禅观有禅定知见执相舍相不语五众师子化之五众皆服声闻迩遐外道摩目多部落遮二人素学幻术乃盗为僧形潜入王宫婬犯妃后且曰不成则归罪释子既而事败王大怒曰吾素重三宝沙门何多辱我即毁寺害僧自秉剑至尊者所问曰师得蕴空耶曰然王曰蕴既空当与我头曰身非我有何吝于头王遂斩师首白乳涌高数尺王臂寻堕七日而亡太子光首叹曰我父何故自取其祸有象白山仙人深明因果即为广说宿因以尊者报体而建塔焉述曰佛所得宿命记未来成道虽累亿劫必能前知岂今记祖止二十四窃原佛意当用二义一者以师子遭命难为传持佛法之一厄二者此后诸祖虽有其继恐非四依大圣之比以故金口齐此而言非谓无继祖也世或谓师子遭难不传法者痴人之言耳吾宗谓祖承止师子而禅林加四人于是竞相是非连代不息试以大意决之则无所为碍谓师子虽遭命难非无弟子可以传法特不在金口预记之数耳然则加以四人至于达磨而始为东土之来谓之二十八人斯亦何害禅人欲实其事但言四人相承传之达磨则可矣今乃妄引禅经之证适足以自取其不实也嵩明教作定祖图谓禅经具载二十八祖今检经但列九人而名多不同昉法师作止讹以斥之宜矣佛祖统纪卷第五佛祖统纪佛祖统纪卷第六宋景定四明东湖沙门志磐撰东土九祖第三之一高祖无畏论主龙树尊者一相大禅师二祖建立中观北齐尊者圆悟大禅师三祖圆证法华南岳尊者止观大禅师四祖天台智者法空宝觉灵慧大禅师五祖结集宗教章安尊者总持大禅师六祖传持教观法华尊者圆达大禅师七祖传持教观天宫尊者全真大禅师八祖传持教观左溪尊者明觉大禅师九祖天台记主荆溪尊者圆通大禅师佛祖之道以心传心尚何俟于言说至于当机印可则必资授受以为传道之仪是以金口祖承二十四圣皆亲承口诀用显心传之妙然则通古今简邪正明境智辨宗用其可有遗于言说者也自夫经论东度教满真丹此土诸师闵世之不能领乃专业讲说用通此宗而得其小者亡其大执其偏者遗其圆以故心传之妙终未有以敷畅道之将行笃生圣哲北齐尊者宿禀自然不俟亲承冥悟龙树即空即假即中之旨立为心观以授南岳南岳修之以净六根复以授诸智者智者用之以悟法华乃复开拓鸿业以名一家尝作而言曰传道在行亦在于说于是约略五时开张八教总括群籍归宗法华贯五章以解首题分四释以消文句教理之说既显观行之旨须明乃复述以止观一论说己心中所行先之以六章开解次之以依解立行二十五法为方便十乘观法为正修三千事理即具之谈抗折百家度越今古遂为天下明教之本时则有章安大禅师夙擅多闻复由妙悟因其讲授执笔载言集为论疏以淑惠于后学而世之好为异论者若五教三时专门偏尚虽发机之际各有所中终未足以知一化之始终诣法华之宗极当知常住教卷满阎浮提方袍之徒多于竹𥯤使天台不生时教不行观道不明吾必谓之佛法已灭章安即缵承大统乃复传之法华法华之世讲徒七百而天宫实继其业天宫之门求道无数而左溪独嗣其后左溪盛席学徒更繁远域隣封填门拥室自法华三世皆继体守文专事讲说而已至荆溪之世遭罹多艰畔人窃发则金錍义例不得不为之致讨学者异言则诸部记述不得不为之指南申明正宗以诒后世弘赞之勋殆比隆于章安者矣尊祖重道述德记功撰东土九祖纪高祖龙树尊者入楞伽经云善逝涅槃后未来世当有南天竺比丘厥号为龙树能破有无宗显我大乘法得初欢喜地往生安养国赞曰章安有言智者观心论云归命龙树师验知龙树是高祖师也辅行释之曰智者应称龙树为曾祖师若以尊上为高则如汉齐诸君并指始祖为高所谓功德无上谥为高耳今家亦以龙树为始祖故智者指为高祖也夫传佛心宗绍隆道统后人尊之通称为祖故金口祖承二十四圣皆以祖为称也下至此土九祖相继亦此义焉是知今言高者诚如荆溪功德无上之义非同俗间曾高之称也二祖北齐尊者慧文姓高氏当北朝魏齐之际行佛道者第一明师多用七方便第二最师融心性相诸法无碍第三嵩师用三世本无来去第四就师多用寂心五凿师多用了心能观一如第六慧师多用踏心内外中间心不可得第七文师用觉心重观三昧灭尽三昧无间三昧于一切法心无分别第八思师多用随自意安乐行第九顗师用三种止观虽云相承而于法门改转文师既依大论则知尔前非所承也师夙禀圆乘天真独悟因阅大智度论引大品云欲以道智具足道种智当学般若欲以道种智具足一切智当学般若欲以一切智具足一切种智当学般若欲以一切种智断烦恼及习当学般若论自问曰一心中得一切智道种智一切种智断一切烦恼及习今云何言以一切智具足一切种智以一切种智断烦恼及习答曰实一切一时得此中为令人信般若波罗密故次第差别说欲令众生得清净心是故如是说复次虽一心中得亦有初中后次第如一心有三相生因缘住住因缘灭又如心心数法不相应诸行及身业口业以道智具足一切智以一切智具足一切种智以一切种智断烦恼及习亦如是师依此文以修心观论中三智实在一心中得且果既一心而得因岂前后而获故此观成时证一心三智双亡双照即入初住无生忍位师又因读中论至四谛品偈云因缘所生法我说即是空亦名为假名亦名中道义恍然大悟顿了诸法无非因缘所生而此因缘有不定有空不定空空有不二名为中道师既一依释论是知远承龙树也师在高齐之世聚徒千百专业大乘独步河淮时无竞化所入法门非世可知学者仰之以为履地戴天莫知高厚师以心观口授南岳岳盛弘南方而师之门人在北者皆无闻焉赞曰北齐以上哲之姿独悟中观而当时诸师无与竞化非明最嵩鉴所能知也既以口诀授之南岳而北地门徒曾无传者盖当高氏政乱国蹙之日宜此道之不能显也南山传僧逸而不载亦岂无所考耶慈云云得龙树一心三智之文依论立观于兹自悟岂曰无师三祖南岳尊者慧思姓李氏元魏南豫州武津人也儿童时梦梵僧劝令入道或见朋类读法华经乐法情深得借本于空冡独观无人教授日夜悲泣复以冡非人居乃移託古城凿穴栖身昼则乞食夜不事寝对经流泪顶礼不休久雨失蒸举身浮肿忍心向经忽尔消灭又梦普贤乘白象王摩顶而去昔未识文今自然解所摩顶上隐起肉髻年十五出家受具谢绝人事专诵法华日唯一食不受别请所居菴宇为野人所焚即婴疠疾来求悔过其疾即愈乃再作草舍诵经如初又梦僧曰汝先受戒作法非胜安能开发正道即见四十二僧为加羯磨圆满戒法既寤益厉常业又尝梦阿弥陀弥勒佛与之说法又随弥勒同诸胜友俱会龙华感叹非常倍加精进年二十因读妙胜定经见赞美禅定乃遍亲禅德学摩诃衍常居林野经行修禅后谒文师咨受口诀授以观心之法昼则驱驰僧事夜则坐禅达旦始三七日初发少静观见一生善恶业相转复勇勐禅障忽起四肢缓弱身不随心即自观察我今病者皆从业生业由心起本无外境反见心源业非可得遂动八触发根本禅因见三生行道之迹夏竟受岁将欲上堂乃感叹曰昔佛在世九旬究满证道者多吾今虚受法岁内愧深矣将放身倚壁豁然大悟法华三昧自是之后所未闻经不疑自解东魏武定六年在河南兖州与众议论为恶比丘所毒垂死复活齐天保元年常在河南习学大乘亲觐诸大禅师游行诸郡是岁刺史欲送归邺师意欲南向即舍众渡淮时勅国内诸禅师入台供养师以方便辞避不就四年至郢州为刺史刘怀宝讲摩诃衍义诸恶论师以生金药置毒食中师命垂尽一心念般若波罗蜜毒即消散五年至光州开岳寺巴子立五百家共刺史请讲摩诃衍般若经六年于光州大苏山讲摩诃衍七年于城西观邑寺讲摩诃衍有众恶论师竞欲加害师誓造金字般若经现无量身于十方国讲说是经令一切诸恶论师咸得信心住不退转八年至南定州为刺史讲摩诃衍有众恶论师竞起恶心断诸檀越不令送食经五十日常遣弟子乞食济命于时复发愿决定誓造金字般若为众讲说九年于大苏山唱告诸方须造经者忽有比丘名曰僧合自言我能造经既得经首即教化境内得财买金于光城县齐光寺造成大品般若及法华经二部盛以宝函复自述愿文一篇以记其事愿弥勒佛时身及此经一时出现广化一切又云世间道俗殷勤请讲或强劝令讲者皆恶知识初似好心后即忿怒所有学士如怨诈亲亦不可信诸王剎利亦复如是择择择择师名行远闻学徒日盛众杂精粗是非数起乃顾徒属曰大圣在世不免流言况吾无德岂迯此债债是宿作时来须受此私事也齐祚将倾佛法暂晦当往何方以避此难忽闻空声曰若欲修定当往武当南岳师裴回光州时往隣郡为众讲说凡十四年光州当陈齐为边境烽火数兴众不遑处乃以陈光大二年入居南岳谓其徒曰吾寄此山正当十载过此以后必事远游先是有梁朝高僧海禅师居之一见如旧识即以是山俾师行道师一日登祝融峯岳神会棋神揖师曰师何来此师曰求檀越一坐具地神曰诺师即飞钖以定其处神曰师已占福地弟子当何所居师即转一石鼓下逢平地而止岳神乞戒师乃为说法要一日师谓岳神曰它日吾有难檀越亦当有难师指巖下曰吾一生曾此坐禅为贼断首寻获枯骨一聚至西南隅指大石曰吾二生亦曾居此即拾髑髅起塔以报宿修之恩又至蒙密处曰此古寺也吾三生尝託居此地因指人掘之果有僧用器皿及堂宇之基即筑台为众说般若经众患无水师以杖卓崖虎因跑地泉乃涌出大建元年九仙观道士欧阳正则覩山有胜气谋于众曰此气主褐衣法王彼盛则吾法衰矣乃凿断岳心钉石为巫蛊事埋兵器于山上因诡奏曰北僧受齐募而为之宣帝遣使考验初度石桥有两虎号吼使者惊退次日复进师曰檀越前行贫道当续至越七日度使者尚未至始飞钖而往金陵四门皆见师入使者既至遂同进谒帝坐便殿见师乘空而下梵相异常惊悟其神一无所问以道士诬告罔上令案治之罪当弃市师请曰害人之命非贫道意乞放还山给侍僧众亦足小惩帝可之勅有司冶铁为十四券识道士十四名周回其上封以勅印令随师还山将行饯以殊礼称为大禅师思大之名盖得于此初勅寓栖玄寺尝往瓦官精舍遇雨不湿履泥不污僧正慧暠遇诸涂叹曰此神异人何以至此自是举朝道俗倾心归仰大都督吴明彻每亲道论欲奉以犀枕未敢言师曰欲与枕便可明彻益大惊异师既复归山中说法如故道众以老病告愿奉田数顷充香积用赎老身师曰欲留田当从汝愿因名留田庄所赐铁券悉收藏之勒石记其事名曰陈朝皇帝赐南岳思大禅师降伏道士铁券记时道众私誓曰今世神通官势皆所不如后五百年当生汝法中坏灭汝教师亦预记曰此诸道士害我无因异日着我袈裟入我伽蓝坏遗体矣师将顺世大集门学连日说法苦切诃责闻者寒心乃曰若有十人不惜身命常修法华念佛三昧方等忏悔常坐苦行者随有所须吾自供给如无此人吾当远去竟无答者即屏众歛念将入寂弟子灵辩不觉号哭师诃之曰恶魔出去众圣相迎方论受生处何惊吾耶即端坐唱佛来迎合掌而逝颜色如生异香满室时大建九年六月二十二日寿六十三夏四十九初在大苏以法付顗师后常代讲般若至一心具万行忽有所疑师曰如汝之疑乃大品次第意耳未是法华圆顿旨也吾昔于夏中一念顿证诸法现前吾既身证不必有疑顗师问所证是十地耶曰吾一生望入铜轮以领徒太早损己益他但居铁轮耳师身相挺持耳有重轮顶有肉髻牛行象步不倚不斜平昔御寒唯一艾纳缯纩之属一切不受所居之处灵瑞重沓供物严备瓶水自满有诸天童以为侍卫或现形大小或寂尔藏身异香奇迹不可胜纪常示众曰道源不远性海非遥但向己求莫从他觅觅即不得得亦非真又偈曰顿悟心源开宝藏隐显灵通见真相独行独坐常巍巍百亿化身无数量纵令逼塞满虚空看时不见微尘相可笑物兮无比况口吐明珠光晃晃寻常见说不思议一语标名言下当又偈曰天不能盖地不能载无去无来无障碍无长无短无青黄不在中间及内外超群出众太虚玄指物传心人不会所着述多口授门人笔成章句出四十二字门无诤行门大乘止观各二卷释论玄随自意安乐行次第禅要三智观门各一卷赞曰南岳以所承北齐一心三观之道传之天台其为功业盛大无以尚矣故章安有曰思禅师名高嵩岭行深伊洛十年常诵七载方等九旬常坐一时圆证师之自行亦既勤矣至于悟法华三昧开拓义门则又北齐之所未知故荆溪亦云文禅师但列内观视听而已可不信哉四祖天台智者智顗字德安姓陈氏世为颕川人晋朝避乱止于荆州之华容父起祖梁元帝时为散骑常侍封益阳侯母徐氏梦香烟五采萦回入怀又尝梦吞白鼠因觉体重卜者曰白鼠者龙所化也诞灵之夕神光发屋隣人望之以为火至则知其生子众咸惊异内外胥说欲陈鼎俎以为庆席火灭汤冷为事不成旦有二僧扣门曰此儿道德所钟必当出家言讫而隐师眉分八采目耀重童有古帝者之相父母每藏护之不令人见在襁褓中卧即合掌坐必面西七岁喜往伽蓝蒙僧口授普门品一遍成诵年十七值元帝江陵失守亲属流徙师于长沙佛像前誓为沙门夜梦瑞像授金色手从窓而入三摩其顶由是深厌家狱思求出家二亲爱之不获见许乃刻檀写像披藏寻经当拜佛时恍焉如梦见高山临海山顶有僧举手招之须臾伸臂至于山麓接入伽蓝见所造像在焉即悲泣自陈愿学得三世佛法对千部论师说之无碍用报四事恩惠僧复指像谓曰汝当居此汝当终此是年父母相继倾丧年十八辞兄求去时王琳守湘往从之琳以陈侯故旧即资给法具依本郡果愿寺舅氏法绪出家二十进受具戒初从慧旷学律兼通方等复诣大贤山诵法华无量义普贤观历涉二句诵通三部进修方等胜相现前见道场广博庄严而诸经像纵横纷杂身在高座足蹑绳床口诵法华手正经像既精通律藏常乐禅悦怏怏湘东无足可问陈文帝天嘉元年时思禅师止光州大苏山即往顶拜思师曰昔日灵山同听法华宿缘所追今复来矣即示普贤道场为说四安乐行昏晓苦倒如教研心切柏代香柏尽继之以栗卷帘进月月没燎之以松经二七日诵经至是真精进是名真法供养如来身心豁然寂而入定持因静发照了法华若高晖之临幽谷达诸法相如长风之游太虚将证白师南岳更为开演凡自心所悟及从师咨受四夜加进功逾百年南岳叹曰非汝弗证非我莫识所入定者法华三昧前方便也所发持者初旋陀罗尼也纵令文字之师千群万众寻汝之辩不可穷矣当于说法人中最为第一有慧邈禅师谓门人曰我所敷弘真师子吼他人之说是野干鸣师引经覈问邈为之屈夜梦三层楼阁己坐上邈立下一人怒目谓曰何忽邈耶何疑法耶宜当问我师设难数关怒人结舌师因诫之曰除诸法实相余皆魔事南岳造金字般若命师代讲唯三三昧及三观智用以咨审余悉自裁南岳手持如意临席赞之曰可谓法付法臣法王无事复谓师曰吾久羡南岳恨法无所委汝粗得其门当传灯化物莫作最后断种人也师既奉训不获从往南岳以陈光大元年同法喜等二十七人初至金陵有法济者自矜禅学倚卧而问曰有人入定闻摄山地动知僧铨鍊无常此何禅也答曰边定不深邪乘闇入若取若说定坏无碍济惊起谢曰老僧尝得此定向灵曜则公说因此永失已而朝野闻风咸来请益大建元年仪同沈君理请居瓦官开法华经题帝勅停朝一日令群臣往听时仆射徐陵光禄王固侍中孔焕尚书毛喜仆射周弘正等俱禀戒法同闻妙旨仍于一夏开释大义时白马敬韶定林法岁禅众智令奉诚法安皆金陵上匠咸尽北面之敬师自此常与众讲大智度论说次第禅门又为毛喜出六妙门师止瓦官前后八载七年谢遣门人曰吾初年共坐者四十人得法次年百余人得法者不满十人其后徒众转多得法转少吾闻天台幽胜昔人见称将息缘兹岭以展平生之志夏四月宣帝勅留训物徐陵泣劝勿往师勉留度夏秋九月遂入天台尝宿石桥见一老僧曰禅师若欲造寺山下有皇太子寺基用以仰给三国成一当有大势力造此寺寺若成国即清时三方鼎峙虽闻此言何由成寺既出谷见佛陇南峯即裴回留意此山先是神僧定光菴居三十载师至光谓之曰颇忆招手相引时否师即悟礼像之微夜闻空中钟磬之声光曰此犍稚集僧得住之相此处金地吾已居之北山银地汝宜居焉乃于北峯创立伽蓝植松引流宛若昔梦寺北别峯名华顶独往头陀忽于后夜大风雷震魑魅千群状极可畏安心空寂自然退散复作父母师僧之形乍枕乍抱悲哽流涕深念实相体达本无寻复消殒强软二缘所不能动明星出时见一神僧谓之曰制敌胜怨乃可为勇复为说法师问曰大圣所说是何法门当云何学云何弘宣答曰此名一实谛学之以般若宣之以大悲从今以后自行兼人吾皆影响八年师安居佛陇岁偶失稔众皆随意去住师与慧绰种苣拾象安贫无戚九年二月帝下诏曰禅师佛法雄杰时匠所宗训兼道俗国之望也宜割始丰县调以充众费蠲两户民用给薪水于是众复来集十年五月左仆射徐陵以禅师创寺启于朝赐号修禅陈郡袁子雄新野庾崇二人登山值讲净名即专心斋戒连辰听法雄见堂前有山琉璃映彻山阴曲㵎跨以虹桥梵僧数十皆手擎香鑪登桥入堂雄以告崇崇称不见雄因发心改造讲堂天台濒海民业渔捕师以身衣劝人赎竺二一所为放生之池时临海内史计诩请讲光明经渔者闻法皆好生去杀舍江溪竺二梁六十三所三百余里俱成法池诩后还都坐事被系临当伏法遥想禅师冀垂一救夜梦群鱼巨亿吐沫相濡明旦有诏特原诩罪师讲经竟乘舟出海口望芙蓉山众峯峭耸横石孤垂师曰昔梦游海上正似于此一日见瑞云五采状如月晕遥盖寺上群雀嘈囋飞集櫩宇师曰江鱼化为黄雀来谢恩耳至德元年勅国子祭酒徐孝克树碑为铭以赞功德二年永阳王出镇东阳致书三请师遂往赴躬行方等昼讲夜禅王与子谌家人咸禀净戒少主问群臣曰今之释门谁为名胜徐陵对曰瓦官禅师禅德高迈永阳王亲承北面愿陛下诏还京都宣弘大法三年正月前后三遣勅使并辞以疾三月更勅州郡为之劝请王劝师曰主上虚己思敬愿师时往若一言有益则四生永赖师不得已遂行既届金陵暂安灵曜四月诏赴太极殿开大智度论题及仁王般若经题还寺就讲时百座居左五等在右慧暅慧旷慧辩皆奉勅难问天子临筵听法百僚莫不尽敬时僧尼类多无业朝议欲令策经不通者皆休道师谏之曰调达日诵万言未免沦坠槃特唯忆一偈乃获四果笃论为道岂关多诵少主大说即停搜简师以灵曜偏隘欲更求间静忽梦一人翌从严整自称冠达请住三桥师曰冠达乃梁武法名三桥即光宅所在少主闻之即迎师居之复下诏曰国家旧讲仁王一年两集仰屈于太极殿再演此经是月帝幸光宅寺舍身大施听讲仁王躬礼三拜皇后沈氏请立法名师答以海慧四年正月皇太子请授菩萨戒自太子已下咸奉戒法祯明元年于光宅讲法华经时章安预听次二年正月隋伐陈国破江南皆归于隋师以时方丧乱遂杖策荆湘路次盆城梦老僧谓曰陶侃瑞像敬屈守护及往憩庐山见永远二师图像方悟其灵俄而浔阳反叛寺宇焚毁唯此山免于见侵益知护像之验隋开皇十年正月文帝下诏曰皇帝敬问光宅禅师朕于佛教敬信惟重往者周武毁弃佛法朕曾发心立愿必许获持及受命于天遂即兴复师已离世网修己化人必希奖进僧伦用光大道时秦孝王出镇杨州致书延屈师谓使者曰虽欲相见终恐缘差既而屡旬大风祅贼竞发水陆俱阻竟不成行十一年晋王代为总管遣使奉迎师曰我与晋王深有缘契即束衣顺流不日而至王制文请授菩萨戒师三辞不免乃立四愿一者虽好禅学行不称法愿勿以禅法见欺二者身闇庠序口拙暄凉愿不责其规矩三者为法传灯愿勿嫌其去就四者若丘壑念起愿放饮啄以终余年许此四心乃赴优旨时王方希净戒遂允其愿以是年十一月二十三日于总管大听事设千僧斋授菩萨戒法师谓王曰大王纡遵圣禁可名总持王赞师曰大师传佛法灯宜称智者授戒既毕出居城外禅众寺即欲西上王固请留师曰先有明约岂当相违王乃遣柳顾言致书请留待来年二月约至栖霞送别十二年二月师奉书于王请为东林峯顶两寺檀越王复书许之三月师将启行王复致书请就摄山安居度夏师不许王命有司具装发遣师遂至止庐山七月王遣使往庐山参省八月师往衡山营建功德酬师恩也十一月王遣书往潭州奉迎十二月师至荆州旋乡答地将建福庭乃于当阳玉泉山创立精舍及重修十住寺道俗禀戒听讲者至五千余人初至当阳望沮漳山色堆蓝欲卜清溪以为道场意嫌迫隘遂上金龙池北百余步有一大木婆娑偃盖中虚如菴乃于其处趺坐入定一日天地晦冥风雨号怒妖怪殊形倏忽千变有巨蟒长十余丈张口内向阴魔列陈砲矢如雨经一七日了无惧色师闵之曰汝所为者生死众业贪着余福不自悲悔言讫象妖俱灭其夕云开月明见二人威仪如王长者美髯而丰厚少者冠帽而秀发前致敬曰予即关羽汉末纷乱九州瓜裂曹操不仁孙权自保予义臣蜀汉期复帝室时事相违有志不遂死有余烈故王此山大德圣师何枉神足师曰欲于此地建立道场以报生身之德耳神曰愿哀闵我愚特垂摄受此去一舍山如覆船其土深厚弟子当与子平建寺化供护持佛法愿师安禅七日以须其成师既出定见湫潭千丈化为平阯栋宇焕丽巧夺人目神运鬼工其速若是师领众入居昼夜演法一日神白师曰弟子今日获闻出世间法愿洗心易念求受戒永为菩提之本师即秉鑪授以五戒于是神之威德昭布千里远近瞻祷莫不肃敬十三年二月晋王入朝行次陜州遣书往荆州奉迎夏四月于玉泉说法华玄义五月遣智邃奉书晋王上玉泉伽蓝图并求撰衡禅师碑因献万春树皮袈裟王答曰奉旨于当阳造寺既事出神心理生望表即当具奏嘉号时自春徂夏天旱不雨百姓咸谓龙怒师至水发之源口呪手挥风雨交集民众大喜歌咏满道荆州总管王积入山致拜战汗不已退谓人曰吾屡经军陈临危更勇未尝如今日之怖惧七月王以创寺奏上赐名玉泉八月荆州弟子陈子秀致疏请讲法华十四年夏四月于玉泉说摩诃止观一夏敷扬二时慈霑是年过岳州刺史王宣武请授大乘戒法学士昙捷请讲金光明其俗专业杀捕及闻法感化于是一郡五县一千余所咸舍杀业十五年春晋王久留京师将还镇遣使奉迎师乘流东下止扬州禅众寺六月王奉书求学禅慧其辞曰戒为基阯昔年虔受而定品禅枝屏散归静未知可开化否师复书以本怀夙在天台旧居禅定一门惧乖深寄更回神虑别俟胜贤后三日王复书云智者昔在陈朝瓦官大集荣公先被折角两琼才获交绥前往荆州旧学名僧莫不归服非禅不智验乎金口弟子即日而不依请如彼弥勒今当问谁七月以所着净名义疏初卷奉王是月师以荆州立玉泉及所修十住寺请王为檀越王即贻书达荆州总管尝令检校复致书劝留栖霞庶获咨决行道本贵安心宁劳过远天台之路幸辍前怀师复书曰栖霞咫尺非关本誓天台既是寄终之地故每属弟子一旦无常愿归骨于天台昔愿创伽蓝故欲遣修葺方乞寺名屈作檀越王答皆许之八月蒋山栖霞寺沙门保恭奉纳本寺田园请师来居不赴九月王迎师入城既入谒恳辞东归王不敢留遂行吴越之民扫巷以迎沿道令牧幡华交侯寺久荒芜已十二载人踪断绝竹木成林将至半涂一僧雪顶驻钖当路逡巡即没咸谓圣贤之见迎师雅好林泉负杖吟咏尝游行而欢曰静夜深山澄神自照岂不乐乎十七年四月立御众制法十条付知堂上座慧谏是月王遣使入山参问期以今秋迎觐江都八月会稽嘉祥寺沙门吉藏百余人奉疏请讲法华不赴尝于一夜皎月映床独坐说法如人问难侍者智晞明旦启曰未审夜来见何因缘师曰吾初梦大风忽起吹坏宝塔次见梵僧谓我曰机缘如薪照用如火傍助如风三事备矣化道乃行华顶之夜许相影响机用将尽傍助亦息故相告耳又见南岳共喜禅师令吾说法即自念言余法名义皆晓自裁唯三观三智最初面受说竟谓我曰他力华整相望甚久缘必应往吾等相送吾拜称诺此死相现也吾忆少时之梦当终此地所以每欣归山今奉冥告势必不久吾终后当藏尸于西南峯石周龛植松覆坎立二白塔使见者发菩提心又经少时语弟子曰商行寄金医去留药吾虽不敏狂子可悲乃口授观心论随语疏成十月王遣使入山奉迎师即日散施什物以与贫乏标杙山下以拟殿堂画作图形以为模式诫其徒曰后若造寺一用此法或疑山㵎险峙何能成寺师曰此非小缘乃是王家所辨众不测其旨次日随使出山行次石城乃称有疾谓智越曰大王欲使吾来吾不负言吾知命在此故不须前进石城是天台西门大佛是当来灵像处所既好宜最后用心衣钵道具一分奉弥勒一分充羯磨语已右脇西向而卧专念弥陀观音及般若名晋王闻师在疾遣医往治或请进药师曰能遣病留残年乎病不与身合药何能遣年不与心合药何所留智晞往日复何所闻观心论中复何所道又请进斋师曰非但步影为斋能无缘无观即真斋也十一月二十一日造发愿文言吴县维卫迦叶二像鄮县阿育王塔寺剡县十丈弥勒三处尊仪用表三世颓毁剥坏愿更庄严付嘱后人使经营修立是日口授遣书并手书四十六字其书略云莲华香鑪犀角如意是王所施今以仰别愿德香远闻长保如意也及以造寺图式并石像发愿文悉用仰嘱书毕命净扫室内索三衣钵令侍者唱二部经为最后闻思听法华竟赞曰法门父母慧解由生本迹旷大微妙难测四十余年蕴之知谁可与唯独自明了余人所不能见辍片绝絃于今日矣听无量寿竟赞曰四十八愿庄严净土华池宝树易往无人火车相现能改悔者尚得往生况戒慧熏修行道力故实不唐捐当唱经时吴郡侍官张达等五人见石佛倍大光明满山直入房内唱经竟索香汤漱口说十如四不生十法界三观四无量心四悉檀四谛十二因缘六波罗蜜一一法门摄一切法皆能通心到清凉池若能于病患境达诸法门者即二十五人百金可寄今我最后策观谈玄最后善寂吾今当入智朗请曰不审师入何位没此何生谁可宗仰师曰汝等懒种善根问他功德如盲问乳告实何益吾今当为破除汝疑吾不领众必净六根为他损己秪五品耳吾诸师友侍从观音皆来迎我波罗提木叉是汝之师吾常说四种三昧是汝明导我与汝等因法相遇以法为亲传通佛灯是为眷属又诫维那曰人命将终闻钟磬声增其正念惟长惟久气尽为期云何身冷方复声磬世间哭泣丧服皆不应为言讫唱三宝名如入三昧实此月二十四日未时也春秋六十僧夏四十安坐在外经历十日道俗奔赴号泣遶拜入龛之后流汗遍身将舁归佛陇连雨不休弟子呪愿乞加神力才举禅龛应时开霁乃于寺西南峯起坟奉藏从先嘱也传法弟子三十二人得法自行者不可称数师造寺三十六所尝曰予所造寺栖霞灵巖天台玉泉乃天下四绝也又造大藏十五处旃檀金铜画像八十万躯亲度僧一万四千人师于三十年唯着一纳冬夏未尝释体有所受施一果一缕悉以入众凡所弘通不畜章疏安无碍辩契理符文有大机感乃亲着述为晋王着净名义疏二十八卷为毛喜着六妙门为兄陈鍼着小止观为学徒着觉意三昧法华三昧行仪各一卷法界次第三卷常在高座云若说次第禅门一年一遍若着章疏可五十卷若说法华玄义圆顿止观半年各一遍若着章疏各三十卷此三法门常时讲授章安一闻述以为疏十八年智者弟子上首智越遣僧使灌顶普明奉遗书及净名义疏三十一卷至杨州王遣使答遗旨以小获亲承义疏为之悔恨所嘱造寺今遣司马王弘一遵指画吴郡鄮境剡邑三处像塔及智者卧疾处亦当严饰复遣使至佛陇建千僧法会王初览遗书对净名疏而立愿曰昔亲奉师颜未能咨决今承遗旨何由可悟若寻文生解愿示神通夜梦群僧集阁王自说义见智者飞空而至写七宝珊瑚于阁还复飞去四月十六日佛陇僧众方就坐禅上座道修见智者常服按行堂内少时方出上座惊起瞻拜众共悲叹十一月王遣典签吴景贤入山以讳日设五百众斋二十年立晋王为皇太子仁寿元年正月永嘉僧法晓生闻智者胜德特至龛所旋遶千拜一夕龛户自开光照林木一寺奔驰众共瞻礼十月智者弟子上首智越遣僧使灌顶智璪奉启入京称贺并谢造寺新成王既鼎创蓝宇即登春宫此皇太子寺基是也王既寺为檀越王弘实任经理此王家造寺是也陈齐俱灭隋方代周此三国成一是也寺成乞名即从先记此唿为国清是也神僧之言至此俱验十二月皇太子遣散骑侍郎张干威送灌顶还山设千僧斋及为文致敬坟龛开视舍利见灵体不动如在定中四年七月皇太子登位十一月寺遣僧使智璪奉启称贺炀帝大业元年九月车驾巡幸至杨州寺遣智璪诣行在所十月引对大牙殿赐坐宣勅云师等并是行道之众勿容北僧及私度出家冐死相替璪对曰天台一寺即是天之所覆寺有常制不敢容外客及私度代死又勅云师还寺可更开灵龛必当大异弟子欲为先师造碑当有行状璪对曰先师灵异非一灌顶录成一卷当即贡上帝勅祕书监柳顾言曰朕欲为智者制碑非卿文不得朕心碑成勅于寺刻石其要云约仁王璎珞龙树马鸣立三观四教述其本宗帝勅杨州五十僧立天台寺名一表为禅门一表为五净居僧使智璪进曰昔陈朝有定光禅师迁神之后智者梦其灵曰今欲造寺未是其时若三国为一当有大力势人为之造寺寺若成国即清必唿为国清寺帝曰此先师之灵瑞即用为名遂取大牙殿榜以雌黄大篆书之遣通事舍人卢正方入山奉安寺额以十一月二十四日忌辰度四十九僧设千僧斋有司案名满足千数临斋受嚫则数溢一人咸谓智者化身来受国供是日午后使人同大众开视灵龛唯空床虚帐而已使者反命帝谓群臣曰智者是朕戒师先多灵异朕于仁寿元年令张干威往视龛室俨然今卢正方往则灵体不可复见既从变化得道非虚天乡寺沙门慧延昔游光宅曾霑法润忽闻迁化感咽无已欲知智者生处因写法华经以求冥示潜思屡旬忽梦智者从观音西来顾谓之曰疑心遣否邑人马绍宗刈稻百束以供寺众执役劳疾心念求护夜梦智者趺坐床上焚香如雾尉绍宗曰家贫能施何疑无福时兄及妻母同夕感梦香气屡日又张造者年迈足蹶登龛拜祝曰早蒙香火愿来世得度脱忽闻龛中应声及以弹指造再请曰愿重赐神应即闻如初老妇俞氏年九十患一脚短凡十八年专往龛所殷勤设斋即觉短脚还申步履平正荆州玉泉弟子法偃于江都造智者像还至江津像身流汗拭已更出识者谓师色身不异于此也钱忠懿王时申请于朝追谥法空宝觉尊者本朝宁宗庆元三年以荆门请加谥灵慧大禅师义神智曰吾佛出世虽说诸经而本怀得畅唯在法华自阿难结习之后天亲作论虽曰通经然但约文申义举其大略而已至于斯经大事教化始终则晦而未明暨罗什翻译东传此土造疏消释者异论非一唯我智者灵山亲承大苏证悟发挥妙旨幽赞上乘以五义释经题四释消文句而又能以十章宣演明净法门于是解行俱陈义观兼举可谓行人之心镜巨夜之明灯虽天竺大论尚非其类岂震旦人师所能跂及又设问曰辅行引九师相承谓北齐已前非今所承且北齐既用觉心重观三昧今此何故斥于觉觅但是一辙耳将非智者斥于北齐耶答妙玄开演法华十妙尚云莫以中论相比又云天竺大论尚非其类盖智者用如来之意明法华之妙故龙树北齐亦所不及若无生宗旨三观行门其实祖龙树宗北齐禀南岳师资相承宛如宿契又曰天台所谈三谛三观出乎仁王及璎珞经三智三德本乎涅槃大品所用义旨以法华为宗骨以智论为指南赞曰舍天台之学而欲识佛法意者未足与议也故自夫圣教东度经论遍弘唯任己心莫知正义齐梁之际挺出诸贤盛演法华立言判教一音四相之说四时六宗之谈众制纷纭相倾相夺南三北七竞化当时犹夫粟散小王妄自尊大而不知金轮飞行统御四海威德之盛也惟我智者大禅师天纵之圣备诸功德以为缵承祖父三观之绪未遂光大于是约法华悟门说止观大道立经陈纪为万世法至于盛破光宅则余者望风遍难四宗则他皆失据宣布至化坐致太平非夫间生圣人其孰能为此大业者哉然则欲识佛法意者其唯天台之学乎佛祖统纪卷第六佛祖统纪佛祖统纪卷第七宋景定四明东湖沙门志磐撰东土九祖纪第三之二五祖章安尊者灌顶姓吴氏临海章安人始生三月能随母称三宝名有僧过门谓其母曰此子非凡因以为名七岁入摄静寺依慧拯日记万言年二十受具戒天纵慧解一闻不忘陈至德初谒智者于修禅寺禀受观法研绎既久顿蒙印可因为侍者随所住处所说法门悉能领解祯明元年随智者止金陵光宅听讲法华隋开皇十三年夏受法华玄义于江陵玉泉十四年夏受圆顿止观于玉泉至于余处讲说听受之次悉与结集大小部帙百有余卷传诸未闻皆师之功也十八年正月师与普明奉智者遗书自天台至扬州谒晋王并奉净名义疏二月王遣使王弘送还山为智者设千僧斋始用工造国清寺仁寿元年晋王为皇太子师与智璪奉表至长安称贺并谢造寺右庶子张衡宣令问智者亡后灵异对以五事皇太子悲喜交至遣散骑常侍张干震入山设千僧斋二年四月遣扬州参军张谐入山宣令慧日道场道庄法论二师于东宫讲净名经全用智者疏文判释可令寺众谙委法华玄义者赍疏入京众推师随使应令八月遣使送师还山炀帝大业十年着涅槃玄义二卷疏二十卷时隋末兵兴寇盗群起师自序云推度圣文凡历五载何年不见兵火何月不见干戈菜食水斋氷床雪被其劳苦有若此云疏成烈火焚之不爇师晚年于会稽称心精舍讲说法华时人赞之有跨朗笼基超云迈印之语郡中有嘉祥吉藏先曾疏解法华闻章安之道废讲散众投足请业深悔前作之妄唐贞观六年八月七日终于国清寿七十二腊五十二初示疾室有异香临终命弟子曰弥勒经说世尊入灭多爇名香其烟如云汝今可多焚香吾将去矣因委曲遗诫辞理甚切忽起合掌如有所敬称净土佛菩萨名奄然而化先是贞观元年同学智晞临终曰吾生兜率见先师智者宝座行列皆悉有人唯一座空彼天人曰却后六年顶法师来升此座计岁论期审晞不谬是月九日窆于寺之南山居国清日有老父染疾百药不瘳其子求救于师即焚香转法华经病者闻香入鼻其疾遂愈仙居乐安岭南曰安洲溪流湍急岁常溺人师誓之曰若此溪坦平当于此讲经旬浃之间白沙遍涌平如玉镜乃讲光明法华以答灵惠尝于摄静寺讲涅槃经群盗突至见寺门旌旗耀日神兵执仗皆长丈余贼众大惊奔走溃散俗因称为山兵寺每诵经宴坐常有天华飘坠其侧所着八教大意智者别传各一卷观心论疏二卷国清百录五卷涅槃玄义二卷涅槃经疏二十卷真观法师传南岳记各一卷吴越王请谥为总持尊者赞曰昔在智者为佛所使以灵山亲闻法华之旨惠我震旦乃开八教明三观纵辨宣说以被当机可也至于末代传弘之寄则章安侍右以一遍记之才笔为论疏垂之将来殆与庆喜结集同功而比德也微章安吾恐智者之道将绝闻于今日矣六祖法华尊者智威姓蒋氏处州缙云人母朱氏家世业儒年十八为本郡堂长父母令归纳妇路逢梵僧谓之曰少年何意欲违昔日重誓耶因示其五愿曰一愿临终正念二愿不堕三途三愿人中託生四愿童真出家五愿不为流俗之僧盖前身为徐陵听智者讲经深有诣入对智者亲立此愿师闻愿已不复还家即往国清投章安为师受具之后咨受心要定慧俱发即证法华三昧唐上元元年欲卜胜地说法度人执钖而誓曰钖止之处即吾住所其钖自国清飞至苍岭普通山可五百里以隘狭不容广众陵空再掷至轩辕鍊丹山师既戾止翦棘刈茅班荆为座聚石为徒昼讲夜禅手写藏典于是名其地曰法华既而学者子来习禅者三百人听讲者七百众常分为九处安居师身长七尺骨法古秀每登座有紫云覆顶状如宝盖鸟雀旁止有同家畜众苦乏水浚一石井才三尺深日给千众冬夏无竭法华至仙居上坂约八十里师每日往反斋粥禅讲未尝少违咸谓有神足通永隆元年十一月二十八日趺坐禅堂而化异香七日不歇是日众见坐逝于寺而上坂之人见师赴檀越舍至人起灭其不可测识若此传法虽众唯天宫威师为之正嗣师在大宗朝名德升闻召补朝散大夫封四大师吴越王请谥玄达尊者宋朝皇祐初元仙居令伍祑于传道处重修殿庭奉安真像是夜有虎绕殿三匝而去元丰五年十三代孙忠法师躬礼舍利增饰其塔录行实而记之曰师与天宫同时行化俱受封官继祖之位若横论秖成八世竖分则有九代也昔如来涅槃阿难结集出二弟子一名商那一名末田地居国虽异行化则同故付法藏横列二十三坚分二十四今智者示灭章安结集出二弟子亦同其时阿难结集之际阇王送供一夏章安结集之日炀帝送供十年挹流寻源智者如东土一佛章安有似阿难二威亦犹商那末田地炀帝外护有同阇王可不信哉师平日坐禅旧阯至今不生春草赞曰世谓徐陵对智者发五愿转身得出家学道证法华三昧嗣承祖位今详观愿辞何期心未深而所获更胜殊不知灵鹫同会咸为得入故能以自在力用或现宰官身或示比丘相昔徐陵今法华大权益物随愿出兴岂当以世间仕宦因福受报者比量之耶此意有权实二义唯明教者知之七祖天宫尊者慧威姓刘氏婺州东阳人总角之岁深厌劳生遂入空门祝发受具闻法华大弘天台之道即往受业刻志禅法昼夜惟勤三观法门顿获开悟时人见其深入威师之室遂以小威师称之后归止东阳深居山谷罕交人事自法华入灭之后登门求道者不知其数传法之的唯左溪耳师于高宗朝与法华同封朝散大夫四大师吴越王请谥全真尊者赞曰或见梁氏统例二威缄授其道不行之言则便以为缄默无言坐证而已然梁氏此言将以张皇荆溪立言弘道之盛故权为之重轻耳要之讲经坐禅未尝不并行也不然法华听习千众天宫求道无数为何事耶是知其道不行亦太过论八祖左溪尊者玄朗字慧明婺州东阳人姓传氏双林大士六世孙也母葛氏感异梦而有娠既产未尝作婴儿啼每见人则欣笑盈面九岁肄业清泰寺受经日过七纸唐武后如意二年落发得戒闻天台盛弘止观即往求学未几一家宗趣解悟无遗常以十八种物行头陀行依凭巖穴建立招提面列翠峯左萦碧㵎因自号曰左溪每言泉石可以洗昏蒙云松可以遗身世常宴居一室自以为法界之宽心不离定口不尝药耄耆之岁同于壮龄揉纸而衣掬溪而饮洗钵则群猿争捧诵经则众禽交翔幽栖林谷深以为乐一日有盲狗至山长嘷伏地师为行忏不逾旬日双目俱明每翘跪祈请愿生兜率内院歛念之顷忽感舍利从空而下开元十六年州刺史王正容屡屈入城冀亲法喜师不欲往教辞之以疾与永嘉真觉为同门友尝贻书招觉山居觉复书千余言有諠不在廛寂不在山之语师所居兰若坐非正阳将移殿与像用力实艰杖策指挥工人听命为日未久旧制俨然山水频涸众以为患举杖刺之巖泉涌出尝累成二塔绘事悉煎香汁不用牛胶天宝十三载九月十九日唿门人谓曰吾六即道圆万行无得戒为心本汝等师之即端坐长别寿八十二夏三十一弟子有梦其居宝阁第四重者寤以告隣隣梦亦协时以为表第四天慈氏内院也荼毘已门人分舍利为二分一塔左溪之西原遵像法之遗制一塔东阳之东原尉邑人之后思司封李华为之铭云禀法十二人的嗣曰荆溪新罗传道者法融理应纯英撰法华科文二卷及修治法华文句吴越王请谥明觉尊者赞曰刺史张成绮状其行曰师诲人无倦讲不待众一欝多罗四十余年一尼师坛终身不易食无重味居必偏厦非因讨寻经论不虚然一灯非因瞻礼圣容不虚行一步未尝因利说一句法未尝因法受一豪财遂得远域龙象隣境耆耋争趋以前填门拥室若冬阳夏阴弗召而自至也九祖荆溪尊者湛然姓戚氏世居晋陵荆溪时人尊其道因以为号家本习儒故幼学夙成在儿童中超然有迈俗志年十七访道浙右遇金华方巖授以止观之法开元十八年始从学左溪溪与之语知为道器尝谓师曰汝曾何梦答曰畴昔之夜梦披僧服掖二轮游大河中溪曰嘻岂当以止观二法度群生于生死之渊乎遂以处士服受教观之道天宝七载始解缝掖着僧伽梨寻诣会稽一律师博究律部久之演止观于吴门开元左溪既没师挈密藏独运东南谓门弟子曰道之难行也我知之矣古之至人静以观其复动以应其物二俱不住乃蹈乎大方今之人或荡于空或胶于有自病病他道用不振将欲取正舍予谁归于是大启妙法旁罗万行尽摄诸相入于无间即文字以达观导语默以还源乃祖述所传着为记文凡数十万言使一家圆顿之教悉归于正每以智者破斥南北之后百余年间学佛之士莫不自谓双弘定慧圆照一乘初无单轮只翼之弊而自唐以来传衣钵者起于庾岭谈法界阐名相者盛于长安是三者皆以道行卓荦名播九重为帝王师范故得侈大其学自名一家然而宗经弘论判释无归讲华严者唯尊我佛读唯识者不许他经至于教外别传但任胸臆而已师追援其说辩而论之曰金錍曰义例皆孟子尊孔道辟杨墨之辞识者谓荆溪不生则圆义将永沈矣天宝大历间朝延三诏并辞疾不起师始居兰陵尝与江淮名僧四十人同礼五台有不空三藏门人含光白师曰顷从不空游历天竺见梵僧云闻大唐有天台教迹可以识偏圆简邪正明止观可能译之至此土耶师闻之叹曰可谓中国失法求之四维晚归台岭大布而衣一床而居以身诲人耆年不倦大兵大饥之际学徒愈蕃瞻望堂室以为依怙建中三年二月五日示疾于佛陇语门人曰道无方性无体生欤死欤其旨一贯吾归骨此山报尽今夕要与汝等谈道而决夫一念无相谓之空无法不备谓之假不一不异谓之中在凡为三因在圣为三德爇炷则初后同相涉海则浅深异流自利利人在此而已汝其志之言讫隐几而化寿七十二夏四十三门人奉全身塔于智者茔域之西南隅所着法华释签文句记止观辅行止观搜玄记各十卷止观文句一卷为司封李华说止观大意一卷释签别行十不二门金刚錍止观义例三观义涅槃后分疏观心诵经记授菩萨戒文始终心要各一卷略净名疏十卷记三卷净名广疏记六卷治定涅槃疏十五卷文句科止观科各六卷华严骨目二卷法华三昧补助仪观心补助仪各一卷方等忏补助仪二卷门人梁肃撰师碑铭而论之曰圣人不兴其间必有名世者出自智者以法付章安安再世至于左溪明道若昧待公而发乘此宝乘焕然中兴盖受业身通者三十九人搢绅先生高位崇名屈体承教者又数十人吴越三请谥圆通尊者本朝元祐初永嘉忠法师遣门人扫塔草棘荒芜不能辨即案梁氏碑去大师茔兆百步寻识之其龛已空唯乳香一块耳夜梦玄弼山君谓曰昨者天神遣多人取全身去也不须犹豫于是即旧基建石塔以识之赞曰疏以申经记以解疏夫然故旨义始归于至当而后人得以守其正说大哉释签妙乐辅行之文其能发挥天台之道畴不曰厥功茂焉不有荆溪则慈恩南山之徒横议于其后者得以并行而惑众矣师之言曰将欲取正舍予谁归诚然哉宝训也本记言搢绅受业者数十人知当时儒宗君子学此道者若是之盛今所闻梁李三四人耳惜哉佛祖统记卷第七佛祖统纪佛祖统记卷第八宋景定四明东湖沙门志磐撰兴道下八祖纪第四十祖天台兴道尊者大法师十一祖天台至行尊者大法师十二祖国清正定尊者大法师十三祖国清妙说尊者大法师十四祖国清高论尊者大法师十五祖螺溪净光尊者大法师十六祖四明宝云尊者大法师十七祖四明法智尊者大法师昔吴越王请谥诸祖而龙树北齐南岳三师未及谥今并取邃法师下无师号者即本纪之文摭其行实以为尊称是盖尊祖之大义也他日有能考论懿德上之清朝赐以徽谥者幸当用此定名庶乎不失其实也或疑今私谥者汉朱穆门人与蔡邕谥文忠先生晋陶潜门人谥靖节先生唐萧颕士门人谥文元先生元延祖谥太先生此皆门人私谥无咎传圣人之道者其要在乎明教观而已上尊龙树下逮荆溪九世而祖之宜矣至于邃修二师相继讲演不坠素业会昌之厄教卷散亡外琇竦三师唯传止观之道螺溪之世赖吴越王求遗书于海东而谛观自高丽持教卷用还于我于是祖道复大振四明中兴实有以资之也是诸师者或显或晦述而不作称之曰祖盖传授有所继正统有所系也撰兴道下八祖纪十祖兴道尊者道邃不知何许人唐大历中来依荆溪于佛陇洞悟幽玄无所凝滞荆溪嘉之曰吾子其能嗣兴吾道矣遂授以止观辅行师为众开说发明深旨听者无不领寤同门元皓一见师大敬服贞元二十一年日本国最澄远来求法听讲受诲昼夜不息尽写一宗论疏以归将行诣郡庭白太守求一言为据太守陆淳嘉其诚即署之曰最澄阇梨身虽异域性实同源明敏之姿道俗所敬观光于上国复传教于名贤邃公法师总万法于一心了殊涂于三观而最澄亲承祕密不外筌蹄犹虑他方学者未能信受其说所请印记安可不从澄既泛舸东还指一山为天台创一剎为传教化风盛播学者日蕃遂遥尊邃师为始祖日本传教实起于此述曰指要斥日本干淑所录邃知上止观中异义以三界为无漏总中三者窃详邃师亲受止观于荆溪无缘辄创此说特干淑辈为此私义託邃师以行之耳则知日本别行十不二门题云国清止观和上者皆其国人之依放也指要又云他既曾附示珠指往于彼国必是依之勘写据此又知国人依奉先所寄之本故并託止观和上之名以行其文也四明之言斥干淑奉先耳世人不寤便谓斥邃师请以此议为解十一祖至行尊者广修姓留氏东阳夏昆人早入邃师之室研精教观而向心至行日诵法华净名光明梵网四分戒本为常课六时行忏晚年弥笃每岁行随自意三昧七七日未尝以事废天台刺史韦珩素重教门请入郡堂讲止观珩于即席深有省发时会听者莫不欣庆会昌三年二月十六日终于禅林葬全身于金地道场登门弟子甚众居上首名物外后二十三年门人良湑敬文发塔火育之得舍利千余粒大如菽即旧地建塔藏之十二祖正定尊者物外姓杨氏闽之候官人久从修师传止观且说且行大中末岁歉加趺一室妙入正定谓弟子曰汝若不死至五谷登时可击磬引我出越岁余弟子如所教遂从定起中和五年三月十五日终于国清葬于智者塔院之侧上首弟子元琇敬休慧凝皆传道于世以绍家学十三祖妙说尊者元琇天台人依国清外法师学止观尽其旨妙于讲说不以学徒众寡二其心一日升座众集或少有异僧十人自外而入威仪可观致敬已坐行末讲散复问讯即出师遣侍者邀之皆凌空举手笑谢而去师当僖昭之际天下方乱学教之徒忽聚忽散以故得定慧之业者艰其人唯清竦常操承事日久洞达无遗操师传义从从传德俦俦传慧赟修雅皆继世有闻云十四祖高论尊者清竦天台人依琇法师精思止观旦夜不懈及继主国清说行兼至时钱氏建国吴越天台一境有同内地师领众安处厉其志曰王臣外护得免兵革之忧终日居安可不进道以答国恩每长日临座高论不已众莫敢有倦色门人世业者羲寂志因觉弥十五祖净光尊者羲寂字常照永嘉胡氏母初怀妊不喜荤血及产有物蒙其首若紫帽然幼白二亲求出家乃入开元依师诵法华朞月而彻年十九祝发具戒诣会稽学律深达持犯乃造天台学止观于竦法师其所领解犹河南一遍照也尝寓四明育王寺梦登国清上方有宝幢座题曰文殊台栏楯外隔欲入不可俄见观音从堂而出手却行马低回相接忽觉自身与观音体合为一自是之后乐说无尽初天台教迹远自安史挺乱近从会昌焚毁残编断简传者无凭师每痛念力网罗之先于金华古藏仅得净名一疏吴越忠懿王因览永嘉集有同除四住此处为齐若伏无明三藏即劣之语以问韶国师韶云此是教义可问天台寂师王即召师出金门建讲以问前义师曰此出智者妙玄自唐末丧乱教籍散毁故此诸文多在海外于是吴越王遣使十人往日本国求取教典既回王为建寺螺溪扁曰定慧赐号净光法师及清谥天台诸祖一家教学欝而复兴师之力也有兴教明师年方弱冠听经于会下常自疑云饮光持释迦丈六之衣披弥勒百尺之身正应其量为衣解长耶身解短耶时韶国师居云居聚众五百明往问之国师曰座主却是汝会明愠色拂袖而退国师曰我若答汝不是当有因果明回螺溪口即吐血师闻惊曰此新戒触忤菩萨人来明举前话师云汝不会国师意速去忏悔明具威仪诣前悲泣作礼首过国师为颂出前话云佛佛道齐宛尔高低释迦弥勒如印印泥明自此疾瘳归谢师曰非师指教几丧此生太平兴国五年自山中出居州治寺东楼梦剎柱陷入于地即徙居西偏其夜春雨骤作山颓楼倾咸谓师有天眼雍熙元年永安县请于光明寺为众授戒忽佛殿大像堕坏腹中出发愿文乃唐咸通六年沙门希皎为七乡人施戒劝造此像愿舍报为男子童真出家传法利生时会观者谓是师前身也四年十一月四日寝疾嘱门人不许哭泣祭奠言已即瞑目门人累小塔窆于方丈寿六十九夏五十传法弟子百余人外国十人义通实为高第而澄彧宝翔为之亚焉天台官民先曾传戒者共迎师真相于开元寺缟素致祭哀动一城天为惨色后徒属谋迁塔见貌若生人发长余寸遂迁葬于国清东南隅澄彧述铭以为识师讲三大部各二十遍维摩光明梵网金刚錍法界观永嘉集各数遍述义例不二门等科节数卷十六祖宝云尊者义通字惟远高丽国族姓尹氏梵相异常顶有肉髻眉毫宛转伸长五六寸幼从龟山院释宗为师受具之后学华严起信为国宗仰晋天福时来游中国至天台云居忽有契悟及谒螺溪闻一心三观之旨乃叹曰圆顿之学毕兹辙矣遂留受业久之具体之声浃闻四远一日别同学曰吾欲以此道导诸未闻必从父母之邦始乃括囊东下假道四明将登海舶郡守太师钱惟治闻师之来加礼延屈咨问心要复请为菩萨戒师亲行授受之礼道俗趋敬同仰师模钱公固留之曰或尼之或使之非弟子之力也如曰利生何必鸡林乎师曰缘既汝合辞不我却因止其行开宝元年漕使顾承徽屡亲师诲始舍宅为传教院请师居之太平兴国四年法智初从师学六年十二月弟子延德诣京师奏乞寺额七年四月赐额为宝云雍熙元年慈云始从师学师敷扬教观几二十年升堂受业者不可胜纪常唿人为乡人有问其故曰吾以净土为故乡诸人皆当往生皆吾乡中之人也端拱元年十月二十一日右脇而化阇维之日舍利盈满骨中门人奉葬于阿育王寺之西北隅寿六十二治平元年主南湖法孙宗正累为方坟石塔作记以识之宣和七年主育王昌月堂以地芜塔坏与宝云威师徙骨于乌石山其骨晶荧有光考之琅琅其声舍利五色滋生骨上有盈匊得之者其后主者智谦重刊石塔记于乌石菴中晓石芝曰石塔记谓师着述逸而不传然考诸四明章记则尝秉笔为观经疏记光明玄赞释矣盖四明禀承其义用之于记钞诸文非为无传赞释一部尚存但不广行耳螺溪网罗教典去珠复还宝云二纪敷扬家业有付而世方尊法智为中兴者以其有着书立言开明祖道觝排山外绍隆道统之功也故慈云赞之曰章安既往荆溪亦亡诞此人师绍彼耿光一家大教钟此三良又为之辞曰一家教部毘陵师所未记者悉记之四种三昧人所难行者悉行之敬绎名言诚为实录十七祖法智尊者知礼字约言四明金氏父经以枝嗣未生与妻李氏祷于佛梦神僧携童子遗之曰此佛子罗睺罗也因而有娠暨生遂以为名神宇清粹不与众伦七岁丧母号哭不绝白父求出家遂往依太平兴国寺洪选师十五具戒专探律部太平兴国四年从宝云教观始三日首座谓之曰法界次第汝当奉持师曰何谓法界座曰大总相法门圆融无碍者是也师曰既圆融无碍何有次第座无对居一月自讲心经听者服其速悟五年其父梦师跪于宝云之前云以瓶水注于口自是圆顿之旨一受即了六年常代宝云讲雍熙元年慈云来自天台始学于宝云之门师待以益友义同手足端拱元年宝云归寂师复梦贯宝云之首擐于左臂而行即自解曰将作初表受习流通次表操持种智之首化行于世也淳化二年始受请主干符绵历四载诸子说随至道元年以所居西偏小院学徒戾止盈十莫容遂徙居城东南隅保恩院二年院主显通舍为长讲天台教法十方住持之地三年以院宇颓弊与同学异闻始谋经理既而丹丘觉圆来任役事咸平三年郡大旱与慈云同修光明忏祈雨约三日无应当然一手供佛忏未竟雨已大浃六年日本国遣寂照持源信法师问目二十七条请答释景德元年撰十不二门指要钞成立别理真如有随缘义永嘉继齐立指滥以难之谓不变随缘是今家圆教之理别理岂有随缘师乃垂二十问以祛其蔽天台元颕复立征决以代齐师之答而嘉禾子玄亦立随缘扑以助齐颕时仁岳居座下述法智义立十门折难总破三师人谓净觉御务之功居多四年遣门人本如会稽什师持十义书观心二百问诣钱唐昭师室初是光明玄有广略二本并行于世景德前钱唐恩师制发挥记专解略本谓十种三法纯谈法性不须更立观心广本有之者后人擅加耳慈光门人奉先清灵光敏共造难辞二十条辅成其义时宝山善信致书法智请评之师亟辞之曰夫评是议非近于诤竞矧二公吾宗先达其可率尔信复请曰法鼓竞鸣何先何后师于是始作扶宗记大明广本附法观心之义谓恩师之废观心是为有教而无观有梵天昭孤山圆皆奉先门学述辨讹以助略本谓观有事理今十法始终皆以一法性而贯之岂非纯明理观师作问疑征之云若谓十法是理观者应此玄文是上三三昧略本既无拣境且非约行理观则知昭师反成有观而无教昭师复述答疑书从容改转以为玄文直显心性义同理观师复作诘难责之云心性之名释签定判在因上人既以十法是果人所证则全非直显心性又十法既不闻拣阴将何义同理观昭师又述五义云止观约行观心乃立阴等为境附法託事皆不立阴意谓令所立理观是事法之例不须立阴又被诘之后知心性在因却潜改云直显法性师复作问疑责之曰诘难本征直显心性纯明理观何得将事法之观答之岂非义穷计尽耶此书既往逾年不答师复作覆问以促之昭师徐为释问以十乘妙理为所观境师复责之云本立三障四魔为境界今若以十乘妙理为所观境即以三障四魔为能观智耶自发挥至令释问四番转计五回堕负往复各五绵历七载乃总结前后为书二卷斥昭师一不解能观法二不识所观境三不分内外二境四不辨事理二造凡十章目为十义书又设为二百问以质之时孤山居昭师座端观如什论辩不可当遽白郡守以来无公据发遣令还不复致答大中祥符二年重建保恩院成自兴役至今凡十载通守石待问为之记三年乞郡奏于朝十月赐额延庆五年与异闻作戒誓辞以授徒弟立诚其略有曰吾始以十方之心受兹住处逮乎改创安施栋宇元为聚学何敢自私但吾宗有五德者无择迩遐吾将授以居之后后之谋莫不咸然五德者一曰旧学天台勿事兼讲二曰研精覃思远于浮伪三曰戒德有闻正己待物四曰克远荣誉不屈吾道五曰辞辩兼美敏于将导何哉兼讲则畔吾所嘱浮伪则误于有传戒德则光乎化道远誉则固其至业然后辩以畅义导以得人五者宁使有加设若不及去辩矣六年二月十五日始建念佛施戒会亲为疏文以寓劝意自此岁以为常七年撰融心解明一心三观显四净土之旨天禧元年谓其徒曰半偈亡躯一句投火圣人之心为法如是吾将捐身以警懈怠乃与异闻结十同志修法华忏三载期满将焚身以供妙经祕书监杨亿遐仰道风白丞相寇准奏赐紫服复奉书为贺及闻结忏遗身乃致书劝请住世谓方当台教复兴之时正赖传持为世良导往复数四尚执前言杨公乃贻书郡守李夷庚及天竺慈云俾同劝止太守亲率僚属劝请住世说法利生且密戒隣社常保护之会慈云东下力为劝谏而驸马李遵勗亦亟书交劝师以公私意勤竟沮前志乃复结十僧修大悲忏法三载以酬素愿是年述消伏三用章对孤山阐义钞不知性恶是理毒义有咸润者述签疑以三种消伏俱约圆论净觉引疏义历四教十法界以除三障述止疑以扶师义四年驸马李遵勗奏师高行遗身上嘉叹不已特赐法智大师之号宣旨住世演教是年京师译经院证义简长行肇二十三人各寄声诗赞美道德五年上闻师为道勤至遣内侍俞源清至寺命修法华忏三日为国祈福源清欲知忏法旨趣为述修忏要旨是岁撰观音别行玄记观经疏妙宗钞皆成时梵天门人咸润述指瑕以非妙宗且固执独头之色不具三千等义盖昭圆之余波也净觉为述抉膜以示色心不二之旨且评他师昧于究竟蝮䘍六即之义一日净觉与广智辨观心观佛求决于师师示以约心观佛之谈谓据乎心性观彼依正净觉不说而去既而尽背所宗述三身寿量解并别立难辞请潜修前钞不使外闻师虑其为后世异说之患乃加料简十三科以斥之净觉时在天竺上十谏书谓父有诤子则身不陷于不义师复作解谤谓十谏乃成增减二谤净觉复述雪谤谓错用权实以判胜劣师时在疾令门人读之为之太息既逼归寂遂不复辨后有希最即广慈之子法智之孙述评谤以辨之净觉时尚无恙见之曰四明之说其遂行乎天圣元年撰光明玄续遗记成试开帏四十二章答泰禅师十问时天童凝禅师贻书论指要钞拣示达磨门下三人得道浅深往复不已太守林请师融会其说师不得已略易数语三年先是天禧初诏天下立放生池师欲广扬圣化每于佛生日集众作法纵鱼鸟为放生之业是年郡以事闻勅枢密刘筠撰文以示后人太守曾会立碑于寺尝一夕梦伽蓝神曰翌日相公至已而曾公领其子公亮入寺师以梦告母夫人谢曰后贵无敢相忘及公亮入相乃买田辟屋岁度其徒五年制光明文句记以迫归寂不及终帙其后门人广智续赞佛一品以成之六年正月元日建光明忏七日为顺寂之期至五日结跏趺坐召大众说法毕骤称阿弥陀佛数百声奄然而逝寿六十九夏五十四露龛二七日颜貌如生爪发俱长舌根不坏若莲华然明道二年七月奉灵骨起塔于南城崇法院之左禀法领徒者三十人尚贤本如梵臻则全慧才崇矩觉琮等入室四百八十人升堂千人手度立诚等七十人师自咸平二年后专务讲忏常坐不卧足无外涉修谒尽遣讲法华玄义七遍文句八遍止观八遍涅槃疏一遍净名疏二遍光明玄义十遍别行玄七遍观经疏七遍金刚錍止观义例大意十不二门始终心要等不复计数修法华忏三七期五遍光明忏七日期二十遍弥陀忏七日期五十遍请观音忏七七期八遍大悲三七期十遍结十僧修法华长期三年十僧修大悲忏三年然三指供佛造弥陀观音势至普贤大悲天台祖师像二十躯印写教乘满一万卷所着续遗记三卷光明文句记六卷妙宗钞三卷别行玄记四卷指要钞二卷扶宗记二卷十义书三卷观心二百问一卷解谤书三卷金光明三昧仪大悲忏仪修忏要旨各一卷自余如融心解义例境观起信融会章别理随缘二十问消伏三用章光明玄当体章问答释日本源信问释杨文公三问绛帏问答师于起信论大有悟入故平时着述多所援据后人扁其堂曰起信示不忘也初受命服神照以书贺师答之曰三术寡修致名达朝彦寻蒙帝泽令被紫服有耻无荣何劳致贺指要初成雪窦显禅师出山来访观其书大加钦赞即为设斋致庆亲揭茶榜具美其事云赞曰唐之末造天下丧乱台宗典籍流散海东当是时为其学者至有兼讲华严以资说饰暨我宋龙兴此道尚晦螺溪宝云之际遗文复还虽讲演稍闻而曲见之士气习未移故恩清兼业于前昭圆异议于后齐润以他党而外务净觉以吾子而内畔皆足以溷乱法门壅塞祖道四明法智以上圣之才当中兴之运东征西伐再清教海功业之盛可得而思是以立阴观妄别理随缘究竟蛣蜣理毒性恶唯色唯心之旨观心观佛之谈三双之论佛身即具之论经体十不二门之指要十种三法之观心判实判权说修说性凡章安荆溪未暇结显诸深法门悉表而出之以为驾御群雄之策付託诸子之计自荆溪而来九世二百年矣弘法传道何世无之备众体而集大成辟异端而隆正统者唯法智一师耳是宜陪位列祖称为中兴用见后学归宗之意今淛河东西号为教黉者莫不一遵四明之道回视山外诸师固已无噍类矣然则法运无穷之系其有在于是乎佛祖统纪卷第八佛祖统纪佛祖统纪卷第九宋景定四明东湖沙门志磐撰诸祖旁出世家第五之一南岳旁出世家南岳僧照禅师南岳大善禅师枝江慧成禅师蓝谷慧超禅师巴丘慧耀禅师云峯慧涌禅师江陵慧威禅师钟山智瓘禅师仙城慧命禅师新罗玄光禅师枝江慧璀禅师南岳灵辩禅师南岳净人方合郢州刺史刘怀宝光州五百家巴子立南岳府君影堂二十八人业高四百信重三千南㵎慧旻禅师升堂受莂一人火光三昧一人水光三昧一人衡阳令陈正业智者旁出世家天竺真观禅师瓦官法喜禅师国清智越禅师瓦官法慎禅师国清普明禅师国清智璪禅师佛陇智晞禅师国清法彦禅师庐山智锴禅师庐山大智禅师玉泉道悦禅师天台等观禅师华顶般若禅师会稽礼宗禅师栖霞法向禅师玉泉行简禅师国清慧威禅师碧㵎法俊禅师兴皇慧奖禅师南岳慧稠禅师当阳德抱禅师蒋山大忍禅师佛陇慧辩禅师玉泉道势禅师天台慧瑫禅师天台惠普禅师玉泉法盛禅师玉泉法论禅师会稽智果禅师终南法琳禅师国清智寂禅师白马敬韶禅师定林法岁禅师禅众智令禅师奉诚法安禅师玉泉法偃禅师国清道修禅师岳阳昙捷禅师玉泉义邃禅师国清师谏禅师国清如朗禅师佛陇慧绰禅师天乡法延禅师慧日僧珍禅师玉泉法才禅师玉泉法璨禅师玉泉道慧禅师十住道臻禅师陈少帝陈皇太子陈永阳王隋炀帝玉泉关王中兵参军陈鍼太中大夫蒋添玫开府仪同沈君理尚书左仆射徐陵光禄大夫王固开府仪同柳顾言五兵尚书毛喜儒士梁方茂开府仪同吴明彻岳州刺史王宣武侍中孔焕仆射周弘正得门千数诸祖前列所以明正统也至若旁出法嗣自南岳照禅师之下皆足以光昭法运力扶宗门诱掖来机扞御外务摭言行之要考师弟之缘撰历代诸祖旁出世家南岳旁出世家禅师僧照闻南岳妙善心观特往参谒凡所指授无不领解后以南岳命行法华三昧用销宿障妙行将圆覩普贤大士乘白象王放光证明又感观音为其说法于是顿悟玄旨辩才无碍师于众中苦行禅定皆为第一尝用众一撮盐作斋饮以所用无几不以为虑后行方等忽见相起计三年增长至数十斛急卖衣买盐偿众其相方灭南岳入寂师领众行道不异于昔禅师大善幼栖林野常诵法华后参南岳得开观慧躬行法华三昧所入最深常于山中讲释论时众推服大都督吴明彻问南岳曰法华禅门真德几何岳曰信重三千业高四百僧照得定最深智顗说法无碍兼之者大善也后于禅堂趺坐而逝七日之内天常雨华异香凝结衡阳令陈正业闻师道德之盛每往礼敬蒙示法要内心欢喜后见内史郑僧杲数称师德尝同猎围鹿一群谓正业曰君常称善禅师有慈悲三昧力今日其如此鹿何正业即率左右同声念南无大善禅师应时群鹿腾空而出僧杲为之骇服禅师慧成段氏澧阳人初受业于十住寺诵法华净名胜天王经二十余卷日为常课既受具游建业学成实论一听十年文理略尽将归本邑闻南岳阐化之盛即往依之岳以师依文生解激之曰汝一生学问与吾炙手犹不得热虚丧功夫岂不惜哉师承法训愤取章疏尽焚之开眼坐禅夜以达旦如此五年岳令入方等观音法华般舟三昧历试诸行以销宿障行之三年得解众生语言三昧彼闭目坐禅者观道虽明开眼或失岳叹之曰智顗先发三昧后证总持慧成今又及之二子行解亦且齐矣续于荆州枝江创造蓝寺殿缺巨梁忽六月江涨梦有木可中梁用往江视之果然信士段弘为精舍主忽气绝召师至舍弘乃省曰初被执至王所见师上殿曰我与此人共立功业未办愿宥之王起礼足许之陈后主闻师名召之毅然不往常又令江总往迎且戒之曰师若不允不劳返也使人雨泪强邀上船师奋身入水立江中使更请曰若不蒙往总等粉身无地矣师闵其意从至阙下帝躬身请戒法赐所居曰禅慧寺有常律师过师同寝夜掷蝨于地明将告别师曰夜来一檀越被冻可闵常大惭永以为戒一日语门人急甃殿阶吾当讲涅槃及事成建讲适智者自玉泉来共谈玄理良久入定示灭禅师慧超丹阳沈氏幼入道诵法华闻光州思禅师妙明三观与天台仙城命禅师同往请业思师对众称之曰超之神府得忍人也后入嵩高饵药坐禅隋太子勇召集名德总会京师以师行业不群独留供养有净业法师隐居蓝谷钦师高道躬事邀迎共止八年倍隆三慧大业初屡诏入宫说法师所居常有数虎以任役使平时诵经五十余年几一万部京邑名匠慧因保恭等咸就栖止以事请益后因卧疾示门人曰生不忻死不戚吾之常也第一义空清净正观吾之凭杖也乃面西正坐入定遗旨露骸松下以施禽兽弟子如教停月余颜色不变夜有霞光自身而发时秦王世民闻之遣人就视深叹希有众乃造塔奉藏全身禅师慧耀姓岐襄阳人初从南岳居数年尽得心观之妙岳印之曰子于实相理观所造既深宜随方行化以酬本志及南岳入灭师至巴丘叹曰此地禅法罕闻宜可开示有道懿禅师邀居道因寺专尚禅寂不交人事十有四年未尝出门一日谓人曰吾不欲恼众欲往内华寺闲居众留不从阅三年示疾见南岳与仙城来迎谓言可同游净土即趺坐入寂葬全身于内华禅师慧涌受法华三昧行法于南岳行之既久遂获证入乃隐迹云峯不与世接六十余年一志禅定当出定之顷心无他务唯诵法华既而又证火光三昧不知所终禅师慧威江陵人依南岳行法华三昧得解一切众生语言陀罗尼闻人畜禽鸟声必知其意后又发证神通飞空履水如步平地禅师智瓘早亲南岳修法华三昧证入甚深隐居钟山未尝越阃炀帝屡诏勉为一赴帝请问法要礼为国师禅师慧命天台仙城人来参南岳闻说三观深悟玄旨得无碍辩说法如泻将终诫门人精进净行众忽见阿弥陀佛与大士来迎即随佛向西升空而去禅师玄光海东新罗人远越沧溟求法中夏首造南岳授法华安乐行门禀受勤行俄证法华三昧南岳谓之曰汝还乡国当以善权而行化度若负螟蛉以成蜾蠃者也师即礼辞南岳返钖江南值本国海舶遂获附载方及大洋忽覩采云乱目雅乐盈空绛节霓旌传唿而至空中声云天帝召海东玄光禅师师拱手逊避即见青衣恭敬前少选入大宫阙见羽卫陈列鳞介繁错间以鬼神咸仰敬曰天帝降我龙宫请法师说已证法门吾曹受益不少矣既升殿请陟高台天帝扣问师为开演经七日而毕帝躬送别向所乘舟泛泛不进师复登舟舟人谓始半日耳师既归国于熊州翁山结茅为居集众说法久之遂成宝坊受道之众咸蒙开悟升堂受莂者一人入火光三昧者一人入水光三昧者二人南岳影堂如图二十八人师居一焉净人方合常止南岳般若台为众僧执役密修禅观既获证悟复得神通每伸臂长一丈余新罗光禅师法嗣禅师慧旻河东人九岁出家诵妙经朞月便过年十五请法于光禅师英伟秀发宿士称之复十五年还嘉禾海盐主光兴寺讲演法华众闻空中诸天弹指异香满堂后止通玄寺结徒行道十七年间足不踰阃隋末天下崩离吴中饥馑四众逃难唯师守死禅诵唐室之初迁居南㵎寺有两兔一彪相亲同止一日众闻异香天乐竞以问师师曰吾后日当往也寄世若浮云须蚤求度及期果顺化而逝智者大禅师旁出世家禅师真观字圣达钱唐范氏其母诵药王观音品以求嗣遂生师舌罗紫文手有异相幼聪寤博通经史遇善相者谓之曰年少当成大器何滞尘网师始欲出家二亲未见许梦天神告曰汝子法中英杰何得笼槛于此父母自是从其志初读成实十诵始开一卷神梦语曰汝是大乘法器勿守小道陈永阳王伯智夙事师遣使送师谒智者致书为贽智者以齿相若待之以兄弟高谈寂照金石相宣时人为之语曰钱唐有真观当天下一半大忍禅师见而叹曰龙树之道方兴东矣时朝廷征周失律议括僧无名者令休道师致书左仆射徐陵事遂寝隋文帝朝三勅劳问秦孝王总管维杨两加延请并辞疾不赴与道安禅师头陀于灵隐山中开皇十四年郡大旱刺史刘景安请讲海龙王经序王义方竟骤雨霈然十五年始立精舍号南天竺常讲法华用为要业受持读诵躬自书写五种法师于兹为备每盥洗遗渧地为不濡有一老人日至听经师延问之对曰弟子即此山龙王也师曰久旱何不降雨老人曰山民无知凿断山脉诸龙不安使之若尔师能为诸龙授戒劝其向道则雨可即致师许之即作法召诸龙与授菩萨戒即时降雨是夜有峨冠朱服顶礼作谢师因问曰近年多旱何耶龙曰人无正信多行恶行以故恶天将地肥流入深土虽结五谷食无肥肤旱涸不常固有由也大业七年夏四月郡司马李子深请出众善寺讲涅槃经出山之日手标葬处讲至现病品梦三人作礼告曰净居天遣迎禅师六月六日始卧病梦与天台同辇翼佛还山觉已叹曰昔六十二当终讲法华力得延一纪今七十四复致斯应生期必矣乃集众训曰欲出生死欲具佛法宜须持戒修定慧学弘通正法勿令虚度至七月一日众闻空中技乐之声即趺坐示灭道俗献供日致千辈至二十六日容色俨然眉毫增长乃自众善迁窆于所标之地四部大众者亘一由旬香盖成阴幢幡蔽野道德之感有若此云禅师法喜力学无倦参知识十七人得大开悟年登六十始于大苏山值遇智者一闻法音顿获深证于是尽舍旧徒专禅慧陈光大元年与同学二十七人从智者至金陵游化尚书毛喜嘲之曰尊师犹少弟子何老师答曰所事者德岂论其年又问何以为德答曰善巧说法即后代富楼那破魔得道即今日优波毱喜善其对常称之朝列师行方等三昧有雉来索命神王诃之曰禅师当往净土即生得道岂偿汝命耶后于瓦官趺坐入定不起于座而终禅师智越南阳郑氏父与求昏师极辞以拒即出家游方至金陵遇智者北面受业五门六妙莫不深达诵法华经至满万部智者晚归台岭付以四众二十年间循循善诱德量宽旷学者归心所居之处瓶水自满自晋王造寺及登帝位山中每遣僧使奉启致贺必以师名居首上虚己加敬若智者在日无异每获嚫施用为功德未尝有所畜也大业十二年十一月二十三日告众为别右脇而逝风悽云惨地动山颓天雨异花一境冥晦禅师法慎初居金陵大庄严寺从智者禀受三观豁然深证因定发持一闻能记陈大建三年智者于瓦官说次第禅门师于听次私记为三十卷尚未修治不幸入灭其后章安治定为十卷即禅波罗蜜渐次止观也禅师普明会稽朱氏少有异志尝聚沙为塔刈蒿为殿有僧乞食见之曰郎子有善根可向天台出家彼有初依菩萨现身说法陈大建十四年来天台值智者讲次座众初散礼足归依智者笑曰宿世愿力今复相遇于是服勤左右专习禅法行方等般若诸三昧诵通法华后随智者止庐山于陶侃瑞像阁行请观音三昧隆冬身不衣絮正行道间见一异僧谓之曰汝名法京未为嘉称可改为普明此言明者谓能照了三世也智者闻之曰既是冥示宜从新名智者住玉泉令造大钟充佛陇用劝江陵道俗竞为经营偶盲人来视师知相不吉模开果缺乃倍工再冶诫不具者莫至其声远闻七十里暨居国清以取水为艰指其石曰此石出水不亦快乎泉即涌出日给千众尝铸丈六卢舍那像感异人施金为助国清讲堂狭小师欲广之章安劝勿改俄而栝州都督周孝节施杉柱泛海而至章安在赤城忽见师身十余丈高出林表翼从数十人语章安勿苦谏吾所作当有成章安感其神异望林合掌致敬曰当依仁者区画创堂之日感山神隐形而至若雷震摧树倾枝阔一步许自佛陇下至于寺日暮还返声如初至比房闻师与之共语多劝神为善建堂既毕忽盖破衣与众言别奄然坐逝信宿屈左三指师不畜私财以所得施造金铜像十躯阅大藏二过每作利益事一运其心金帛自至禅师智璪临海张氏父怀仕陈为中兵参军年十七二亲俱亡服满染病久医无效乃力疾出庭向月而卧至心念月光菩萨系念旬日夜中梦人以口就身嘘吸如此三夕疾遂瘳因投安静寺出家闻智者为世良导即往请业行法华三昧至二七日初夜忏毕就床欲坐见九头龙从地而起上升虚空智者释曰此表九道众生闻法华经将破无明地入法性空耳尝往宝林寺行忏初夜有人来撼户扇师问何人答曰我看灯耳有成禅师闻之曰此堂有恶鬼今此声者鬼也即启永阳王遣十人执仗为护师谢遣之曰命由业耳是夜鬼入堂槌壁击柱周遍东西师行道禅诵坦然无惧三七日内事常如此行法将讫见一青衣童称赞善哉言已不见又因往会稽路由剡县乞食主人误进毒蕈食讫前迈主人啖者皆吐利委顿隣人追师十里语之师笑曰贫道幸无他大业元年炀帝巡幸杨州师自国清御使命至行在所引见内殿赐坐慰劳遣通事舍人卢正方送还山为智者设千僧斋度一百人师前后八入参觐主上每加异礼唐贞观十二年无疾正坐入灭寿八十三禅师智晞陈氏颕川人先世游宦寓家于越年二十往投智者剃度禀受禅诀旦夕研心不见倦色智者入灭受命居佛陇时众行三昧者颇盛殿堂展辟制度严整唯香台未架当香鑪峯多柽柏木师欲伐用众疑神所据夜梦神送疏舍木遂遣伐之寺众法云欲往峯顶禅坐师止之曰汝道力微弱山神刚勐不宜往云不从甫留一夕神现形躯令还初智者劝沿江居民舍竺二梁为放生池历年未久复行渔捕师与章安礼智者塔焚香呪愿有渔人见僧立竺二上意谓堕水者乘舟往救忽不见居人覩验遂停採捕时群兽悲鸣众鸟翔集屡日不止东山铜钟忽响震山谷师曰此召吾也乃香汤沐浴趺坐执如意说法良久寂然无声众方号泣复启目戒之曰有生必灭宁足为悲或问生处曰据吾梦验当在兜率宫殿青色居天西北见吾先师侍左右者皆坐宝座唯一座空吾询所以答云却后六年顶法师当升此座说法师常往阿育王宝塔礼八万四千拜感紫文印手方整明莹临终告弟子曰众圣印我吾今往生内院矣忽闻弦管之声即趺坐而化时贞观元年十二月十八日也禅师法彦清河张氏陈大建七年侍智者于天台授禅那之旨寂坐林间不居房舍常入定七日方起智者证之曰如汝所说是背舍观中第二观相山神数娆试之恬不为动专修禅法三十余年常坐不卧隋大业七年二月晦于国清趺坐而化禅师智锴豫章夏候氏博通三论着名当世及见智者禀受禅法深有开悟晚入庐山造大林精舍专志修禅莫测其证二十余年影不入俗隋文帝召入京辞疾不赴豫章郡守请讲法华力拒之曰吾当终于山舍既而道俗恳请不已勉为之行讲经未竟果终于州治之寺人始悟其先知时炎暑正盛端坐如生异香满城数日方歇众奉禅龛还葬庐阜禅师大志会稽顾氏依智者出家以其志趣高放为立此名每诵法华音声清转听者忘疲既获闻禅要乃于庐山甘露峯行杜多行投身勐虎虎辄避去山粒或绝终日忘餐或得饼果继命而已如是七载禅诵不休晚住福林会大业中屏除佛教师素服哭于佛像前者三日誓舍身申明正道遂往东都上表曰愿陛下兴隆三宝贫道当然臂报国上许之遂集七众设大斋绝粮三日升大棚布裹其臂灌蜡作炬度火然之光耀巖垧见者莫不心痛师面色不变赞佛诵经为众说法声未尝绝烧毕下棚入定七日跏趺而终撰愿文七十纸庐山诸寺除夜众集读诵此文为之酸结禅师道悦昭丘张氏十二投玉泉依智者出家诵大品般若及妙经日为常课时造寺之初未有钟磬师于泉源得怪石县之每诵经卷通辄扣下声韵清彻闻者肃然幽冥之徒屡获祥感偶患水胀腹急如鼓唯念般若求胜应一夕腹水迸流洪肿消退隋末兇贼朱粲率徒入山师端坐不动曰吾沙门也浮幻形骸任加白刃贼异之不敢犯师身衣麻终日止一食常分其半以资飞走或翔集房上或招来掌中慈善所熏忘怀无畏衣虽弊坏绝无蚤蝨常于隣居乞蝨养之劝其莫杀居山五十年操行若一临终预与人别即端坐合掌而逝后有人见僧跪足擎钵于清溪之上自称为般若师盖师常诵是经人以是为称也禅师等观富阳孙氏受心观于智者居天台常诵法华贞观九年冬余杭法忍寺请师讲演明年正旦有王服者至称皐亭庙神来谒师曰禅师昨过庙廷适弟子巡游不及奉迎今故远来专求戒法师即索鑪然香为授菩萨大戒礼谢而退明日夜半沐浴更衣面西趺坐称三圣尊号及智者号各百余声复为惠法师说三观法门且云此吾亲承大师口说言毕而终禅师般若高丽人开皇十六年来诣佛陇求禅法未久有所证悟智者谓之曰汝于此有缘须闲居静处或辨妙行华顶峯去此六七里是吾昔日头陀之所住彼进道必有深益师即遵奉明诲宴坐十六年未尝下山忽一日往佛陇上寺有三人侍行须臾不见次至国清下寺告别同志居数日无疾而化龛出寺门开眼示别至山闭目如故禅师礼宗宋氏会稽人初参长寿通达禅观寿曰良玉径尺千仞之土不能掩其光后往见智者学三观法门大有契悟尝注涅槃经疏为时所重景龙三年御史凭忠忽暴亡有二童子领师庭对判官案覆罪籍见亡舅张思义曰汝不合后宫中乱越致此冥追可发愿造涅槃疏并铸钟庶消往过疏是礼宗禅师所述者此师亲见智者传授每有天神守护忠依舅诫遂获放回寻疏未获再被冥谴忠乞三日寻写复俾其返诚意搜求果得其本遂急为经理后以寿终禅师法响杨州人年十六辞亲入道从智者学诵通法华乃于栖霞寺侧立法华堂行三昧既获证悟默而不言山中勐虎日害数人众设大斋以为禳禬忽见一虎入众中攫一人去师高声唿云今日专为汝设斋可放此人虎即置人而退顷之群虎数十大集斋所举众惊避师至虎前以杖扣群虎颈为其说法自此之后远遁无迹禅师行简亲承智者剃度禀受禅法常坐不卧智者在玉泉令往澧州教化耕牛回至中路忽逢群盗斩师之首夺牛而去师之尸形即从地起以手捧头安项上健步如飞来追贼党贼皆惊异遂还其牛誓终身为奴以求谢过今庄中佃奴有姓向者是其后禅师慧威依智者学心观顿获开悟后受遗託造国清寺凡所建立效力为多密行殊常人不能测禅师法俊初于金陵见智者行法华三昧即获悟入后弘法于碧涧学者归仰入灭之日仙乐盈空天香亘野大众望其隐隐西去禅师慧奖初居兴皇寺谒智者学深禅定每诵法华人闻天香满室非世所有禅师慧稠参智者学三观后居南岳背诵法华华严日为常课外人尝见天神翼卫左右禅师德抱当阳人从智者学禅法久而获悟诵法华多瑞应数十里咸闻异香炀帝敬异赐号大觉禅师禅师大忍擅得梁代养道蒋山时与智者义集山中顿悟禅慧乃叹服曰此非文字所出乃是观机纵辩般若非钝非利利钝由机丰富适时是其利相池深华大钝可意得余辉有幸可不自庆禅师慧辩禀姿聪寤闻智者开演观道默记无遗如水传瓶一滴不漏后于佛陇会别大众架木成楼举火焚躯用报佛德烟笼林表舍利交凝禅师道势幼负材器遍参知识凡所入室莫投其机及见智者于玉泉开说止观顿获妙悟禅师慧瑫闻智者说法即入深定一坐旬日率以为常所居之室神光夜照禅师慧普早亲智者闻深禅法常行法华三昧感普贤乘大白象放光照身忽然悟入禅师法盛初于玉泉见智者禀受法要旦夜不离禅定后亲受观心论深悟玄旨智者既往乃于玉泉大敷教化唐初入京师每说法口出光明四众戴仰同于真佛朝廷尊其道赐号悟真禅师禅师法论依玉泉学与会稽智果终南龙田法琳皆同学智者并与智者作传皆不复存章安所撰别传用国清智寂禅师本稍加增益遂行于世此四师虽无事迹可寻亦皆当时得道英器禅师敬韶会稽上虞颜氏初于白马寺弘化十年智者居瓦官躬诣求学深入定慧陈至德元年十月卒于钟山开善寺禅师僧珍师事智者行解深着初住京师胜光寺唐武德四年简取名胜住同华两州朝廷举师往住慧日时唐论是之陈皇太子渊后主子也至德四年正月十五日于崇正殿设千僧斋请大师授菩萨戒其请戒文云重道尊师由来尚矣请世世结缘遂其本愿授戒之日传香在手脸下垂泪师为立名善萌及后为隋所破方悟垂泪者谶自伤也善萌者不成材干也祯明三年正月隋破陈兵士扣合而入时太子年方十五安坐劳之曰戎士在路不致劳乎三月随后主入隋不知其终陈永阳王伯智字策之文帝第八子至德初出为东阳刺史请大师出镇开讲致书至三师遂往王与子湛家人同禀菩萨戒执弟子礼昼聆讲说夜习坐禅讲事将解立法名曰静智制疏文设大会度人出家铸大士像其疏有云愿生生世世与天台阇黎及讲众黑白恒结善友俱向一乘师谓门人智越曰吾欲劝王修福禳祸越曰府僚非旧或有炎凉遂止其后王出游坠马将绝师为率众行观音忏法遂觉微醒凭几而坐见一梵僧手擎香罏遶王一匝香气裴回痛恼顿释陈鍼智者之兄为梁晋安王中兵参军年四十仙人张果相之曰死在期月师令行方等忏鍼见天堂门牌曰陈鍼之堂后十五年当生于此果后见鍼惊问曰君服何药答曰但修忏耳果曰若非道力安能超死竟延十五年而终智者尝为其撰小止观咨受修习夙夜不怠蒋添玫官太中大夫吴明彻位仪同公皆陈朝贵重同禀息法久习不懈神明凝寂虽旧苦脚疾亦为之愈沈君理字仲伦吴兴人尚陈武帝女会稽长公主位仪同受大师菩萨戒制疏请住瓦官开法华经题宣帝勅停朝一日令群臣往听时光禄王固侍中孔焕尚书毛喜仆射周弘正俱服戒香同餐妙法仍请一夏剖释玄义道俗俱会开悟为多徐陵字孝穆东剡人母臧氏梦五色云化为凤集左肩上已而诞陵年数岁家人携以侯沙门宝志摩其顶曰天上石麒麟也光宅云法师见陵叹曰颜回之俦也八岁善属文少仕于梁陈大建中官至尚书左仆射尝梦其先人曰禅师是吾夙世宗范汝宜一志事之陵奉冥训资敬尽节参不失时拜不避湿每蒙书疏则洗手焚香冠带三礼屏气启封对文伏读仪同沈君理请开法华陵预听席以为余年得逢妙说致书自庆后对大师立疏发五愿云弟子思出樊笼无由羽化既善根微弱冀愿力庄严一愿临终正念成就二愿不更三涂三愿不高不下处託生四愿童真出家如法奉戒五愿不堕流俗之僧凭此誓心以策西暮陵后身果为法华第六祖嗣章安之位陈后主在东宫召陵讲大品义学名僧自远云集陈既破尝随智者研精法要晋王求净名义疏大师续为撰成二十八卷陵与柳顾言并应奉文义王固字子坚陈光大初为侍中进金紫光禄大夫终身不茹荤夜则坐禅昼诵佛典尝聘魏因宴飨请停杀一羊羊至固前跪拜若谢又宴昆明池魏以南人嗜鱼大设网罟固以佛法禁之一鳞不获大师讲法华于瓦官固预法会即坐开悟宛同宿学柳顾言法名正善河东人晋王初受菩萨戒遣顾言送智者施物及屡奉王教往留智者频闻法要深有省发智者回自江陵晋王重乞禀受禅法师为着净名义疏初卷顾言与徐陵奉酬文义后智者续成玄义十卷顾言报曰持往仁寿宫服读八遍粗疑略尽细闇难除新治六卷并入文八轴为庄治未竟少日钻研今遣使人萧通国参承书意自当仰简顾言频被顾问每答以大师必来愿在夏竟便事舟楫冀此残年尽心听受忏悔往日懈惰之咎大业元年冬炀帝勅顾言为智者建碑于天台国清主文尚理人服其工官至仪同三司毛喜字伯父阳武人少好学善草隷陈宣帝时为五兵尚书瓦官法会获预听众恳求禅要躬执弟子礼受六妙门及四十二字法门旦夜研习不因事废大师在石像欲往天台营道场喜致书劝回谓钟岭摄山亦足栖心而大师志愿有素不复可挽佛祖统纪卷第九佛祖统纪佛祖统纪卷第十宋景定四明东湖沙门志磐撰章安旁出世家龙兴弘景禅师南岳大慧禅师嘉祥吉藏禅师天台明旷禅师玉泉道素禅师耆阇智拔禅师天宫旁出世家永嘉真觉禅师左溪旁出世家焦山神邕禅师支硎道遵禅师佛陇大义禅师紫金元宗禅师四明道源禅师婺女清辩禅师婺女行宣禅师婺女圆净禅师婺女法开禅师三衢道宾禅师三衢慧从禅师毘陵守真禅师钱唐法灯禅师钱唐法真禅师会稽法源禅师新罗法融禅师新罗理应禅师新罗纯英禅师居士傅礼居士王元福焦山智昂禅师焦山灵澈禅师焦山进明禅师焦山慧照禅师支硎灵输禅师支硎法盛禅师支硎道忻禅师支硎灵源禅师荆溪旁出世家南岳普门禅师龙兴元皓禅师华顶行满禅师天台智度禅师建安法颙禅师云峯法证禅师无姓法剑法师翰林学士梁肃吏部郎中李华散骑常侍崔恭谏讥大夫田教身通三十九人昙环禅师智净禅师仲义禅师子瑜禅师道如禅师仲良禅师龙兴重巽法师中丞柳公绰刺史柳宗元中书郑綑刺史孟简兴道旁出世家兴善守素禅师日本最澄禅师至行旁出世家天台良湑禅师天台敬文法师天台光韶法师天台维蠲法师天台刺史韦珩正定旁出世家天台敬休法师天台慧凝法师天台处源法师天台玄广法师妙说旁出世家国宁常操法师国宁义从法师国宁德俦法师定水慧赟法师法性修雅法师高论旁出世家慈光志因法师演教觉弥法师慈光悟恩法师雍熙可荣法师海南怀贽法师钱唐义清法师奉先源清法师灵光洪敏法师慈光可严法师慈光文备法师梵天庆昭法师孤山智圆法师崇福庆峦法师开元德聪法师广慧蕴常法师永福咸润法师报恩智仁法师永嘉继齐法师孤山惟雅法师永福善朋法师净光旁出世家慧光宗昱法师广教澄彧法师广教宝翔法师石壁行靖法师石壁行绍法师胜光瑞先法师通鑑知廉法师崇法愿齐法师高丽谛观法师吴越钱忠懿王常宁契能法师通照觉明法师安国至臻法师宝山怀庆法师明教晓乘法师宝藏悟真法师顶山怀至法师灵鹫志伦法师安国肃闲法师慈惠庆文法师宝云旁出世家天竺遵式法师延庆异闻法师兴国有基法师广慧体源法师承天清晓法师钱唐善信法师章安旁出世家禅师弘景富阳文氏贞观二十二年于玉泉奉勅得度依章安禀受止观常诵法华蒙普贤示身证明天童奉侍左右后于寺南十里别立精舍曰龙兴天后证圣元年诏同实叉难陀等译华严自天后至中宗凡三诏入宫供养为受戒师后乞还山帝勅于林光宫同天下名僧二十人修福置斋帝亲赋诗令中书令李峤等应和以为赠师捧诗长揖振钖而行天下荣之禅师吉藏金陵人七岁依兴皇朗法师出家咨决大义后游会稽止嘉祥寺讲演法华自着章疏智者再归天台师与禅众百余人奉疏请讲法华不赴暨章安弘法称心因求法华玄义发卷一览即便感悟乃焚弃旧疏深悔前作来投章安咨受观法炀帝时勅住京师日严寺开演妙经四部云拥唐高祖诏居延兴寺一日晨起沐浴焚香称佛名安坐而化平时写造妙经二千部讲法华三百遍大品华严维摩大论各数十遍并着章疏行世临终之日制死不怖论投笔而化禅师明旷天台人依章安禀教观广化四众专诵法华章安撰八教大意师首于三童寺录受平时着述甚多今所存心经疏耳禅师大慧唐太宗赐号而忘其名初闻章安说止观即得妙悟隐居南岳专事修禅鸟兽驯于坐隅人服慈化禅师智拔襄阳张氏六岁依常济寺出家日诵法华五纸经中理义略有规绳常曰斯经乃诸佛出世大事也一人一道非弘不通周听既毕入京师值吉藏禅师命令覆述师曰一乘为云遂分为三亦可一乘为雨分为三否众无对藏师曰拔公此问深得经旨遂嘱以大法后住耆阇山寺常讲法华一年五遍贞观十四年九月于信士张英家开法华题竟与众言别即于座上加趺而化天宫旁出世家禅师玄觉永嘉戴氏出家遍探三藏精天台止观圆妙法门四威仪中常冥禅观因左溪朗公谢厉遂与东阳策禅师同诣曹溪见六祖振钖携瓶遶祖三匝祖曰夫沙门者具三千威仪八万细行大德何方而至生大我慢师曰生死事大无常迅速祖曰何不体取无生了无速乎师曰体即无生了本无速祖曰如是如是于时大众无不愕然师方具威仪参礼须臾告辞祖曰返太速乎师曰本自非动岂有速耶祖曰谁知非动师曰仁者自生分别祖曰汝甚得无生之意师曰无生岂有意耶祖曰无意谁当分别师曰分别亦非意祖曰善哉善哉少留一宿时谓之一宿觉翌日下山复回温江学者辐凑号真觉大师睿宗先天元年安坐示灭塔于西山赐谥无相大师塔曰净光庆州刺史魏靖缉所着文为十卷号永嘉集因草菴曰魏靖收遗文总十篇为一集答友人书尚附其中而不收证道歌者何耶抑有说焉以证道名歌而如来设教修证之法不出藏通别圆今所谓道者藏通修证乎别圆修证乎若舍此而别有修证者得非永明所谓不依地位天魔外道者乎义神智曰讨疏寻经分别名相自不达耳非经论过不知讨谁疏耶若慈恩等疏则可耳若天台疏皆有方轨摄法入心观与经合非数他宝岂可谓之分别名相而已哉洪觉范曰梵僧觉称谓西竺目此歌为东土大乘经若以义天跋别传议例之此歌特未遭有识者焚之耳论曰左溪本纪称为真觉为同门友真觉传中称左溪激厉遂谒曹溪而又言精于天台止观之道是知同学于天宫无可疑者况永嘉集中全用止观遮照之旨至此当益信是宜系之天宫用见师授之意但世传证道歌辞旨乖戾昔人谓非真作岂不然乎左溪旁出世家禅师神邕字道恭晋太尉蔡谟之后世居越之诸暨在襁褓中闻唱经声必凝神静听年十三入道依法华俊师开元二十六年奉勅得度从俨师学四分律俨曰此子必为学者司南既而去依左溪学止观法华玄义五夏敷演听者悦服天宝中游长安居安国寺公卿问道结辙而至适安史继乱振钖东归道出襄汉有着作郎韦子春学瞻气刚与之酬酢子春堕负满座惊服中书舍人范咸叹曰师可谓尘外摩尼论中师子既返故乡居法华寺自至德讫大历频受众请登坛受戒自丹阳以南金华以北称为教授师建伽蓝于焦山赐额大历初中岳道士吴竺二切造论毁佛观察使陈少游请决之师约吴竺二切面论邪正旗鼓才临竺二切已败北遂着翻邪论三卷以攻余党弟子智昂灵澈进明慧照等依学有年咸明禅慧为当时闻人焉禅师道遵字宗达吴兴张氏年二十受具戒学毘尼复参左溪习止观及法华三昧尝从容谓门人曰尧舜之民不必独义教之至也教若不至民何咎焉乃广写法华置经院于姑苏支硎山举高行沙门二七人常持法华以烛继昼用扬大雄之慈声大历元年郡刺史韦元甫尚书刘晏等尊慕大乘相与表奏赐名法华道场于是自江以东置经院者十七所皆法于师也师于山中铸像写经讲演妙法临坛度人岁无虚景天宝元年于灵巖道场行法华三昧忽覩大明上烛于天身在光中以问荆溪溪释之曰智惠光明从心流出将以显发第一义天者也又尝见此身在空中坐先达谓是垢尽理明洞达无碍之相兴元元年七月晦无疾告终寺众同梦大殿忽倾咸知法匠将亡之兆传教门人灵输法盛道忻灵源皆善弘禅法云禅师大义萧山徐氏七岁授经传日诵数千言年十二入道于山阴灵隐寺中宗登位覃恩度人试诵法华中选第一开元中因丧亲入佛陇阅大藏以益冥报遂谒左溪禀受止观大悟玄旨常诵法华涅槃大小戒本以为正业临终之日众闻弦管之声议者谓天帝迎请诵经之相禅师元宗永嘉吴氏游学至江陵谒左溪禀受禅要后于紫金山专修禅观初是山中多虎自师卜居绝不见迹一日学徒盛集忽一老人趋拜座前自言弟子乃虎在此噬人多矣因师开化得脱业躯今将生天上特来报谢言讫不见大历二年端坐示灭禅师道源四明人受业大宝寺久依左溪咨受止观之法洞达奥旨学众心服禅师法源受业越之法华学左溪得其道荆溪旁出世家禅师普门岳阳何氏父玠为常州仪兴尉因家焉师幼勤学问登进士第入仕于朝一旦悟世虚伪抽簪去发居南岳寺左右唯儒释典籍麻衣葛履而已既而去谒荆溪学止观法华之旨深有造诣善属文尚古意荆溪敬之待以友道为释签辅行两序自称普门子其辞简健历指习禅者之弊梁肃称之曰东南高僧普门元皓予甚深之友也贞元八年季冬六日示寂于君山之偏室春秋八十四传教门人昙环集遗文二百篇行于世禅师元皓字广成吴门秦氏初于龙兴寺从荆溪受法华止观之道宴处山林居心三昧后住开元寺梁田二君劝其着述乃注解涅槃于首序中自录所证着疏之时感庭阶产异华人世莫识五采灵禽飞翔往来元和十二年仲冬示寂塔于虎丘之南原师之同学知名者百余人不列僧数者翰林梁肃谏议田敦常侍崔恭三人也门人禀教名世者智净仲仪子瑜道如仲良辈禅师行满万州南浦人首造石霜学禅法后住天台听荆溪说止观顿悟妙旨因栖止华顶峯下智者院充茶头夜卧土床烧粪扫以煖其下脱衣就床蚤蝨群唼或扪其衣寂无有也所居槛外大松上有寄生小树遇师出坐必袅袅低俯时谓此树为茶头作礼师于四十年间未尝便溺或谓大士现身受食而实不食故致此也开宝中预告人曰我且行矣即请众诵文殊号泊然而化年八十八尝着涅槃疏禅师法颙于毘陵建安寺筑止观堂请荆溪讲说其中梁肃为作止观堂记梁肃字敬之安定人大历贞元间文士多尚古学唯肃最称渊奥柳子厚记先友亦称其最善为文尝学天台之道于荆溪深得心要执弟子礼甚恭以止观文义弘博览者费日乃删定为六卷又述统例以系于后谓止观是救世明道之书又为大师传论备叙传教之大统世谓论其文则雄深雅健语其理则明白洞达御史崔恭论之曰知法要识权实作天台禅林寺碑达教源用境智作荆溪大师碑又曰朝廷尚德故以公为太子侍读国尚实录故以公为史舘修撰发号令敷王猷故以公为翰林学士三职齐着则公之官于朝不为不达矣年过四十士林归宗比夫颜子黄叔度不为不寿矣彼碌碌者老于郎署白首人世又何补哉李华字遐叔赵州赞皇人累中进士宏辞科天宝十一年徙右补阙安录山乱屏居江南李岘表置幕府擢吏部员外即苦风痺去官客山阳勒子弟农安于穷藁晚事浮图法不甚着书唯士大夫家传墓版州县碑颂时时赍金帛往请乃强为应尝从荆溪受止观为述大意一篇大历初卒于家兴道旁出世家法师守素初从邃师受观心之法既悟玄旨入居京师大兴善寺足不越阃长诵法华至三万七千余部夜则虎狼侍座听经食则乌鹊就掌取粒沙门幽玄赠之诗曰三万莲经三十春半生不踏院门尘时以为实录高论旁出世家法师悟恩字修已路氏常熟人年十三闻诵弥陀经心有所感遂投破山兴福寺求度初学毘尼闻天台三观六即之说深符其意晋开运初造钱唐慈光因师室因讲次覆述剖析幽微时称义虎及继踵开法道名大播初是一家教典自会昌毁废文义残阙师寻绎十妙研覈五重讲演大部二十余过法华大意昭着于世师之力也与人言不问贤愚悉示一乘圆意或疑不善逗机师曰与作毒鼓之缘耳平时一食不离衣钵不畜财货卧必右脇坐必加趺晨粥亲视明相每布萨大众云集潜然泪下盖思大集有无戒满阎浮之言也每以净业诲人往生者多感瑞相雍熙三年八月朔中夜有白光自井而出谓门人曰吾报缘尽矣乃绝粒禁言一心念佛忽梦拥纳沙门执金罏焚香三遶其室自称灌顶吾已生净土嘉汝所修故来相迎梦觉语其徒犹闻异香二十五日为众说止观指归及观心大义即端坐面西而逝寺众文偃闻空中丝竹铃铎之音久而渐远荼毘得舍利无算后三十一年法孙智圆获遗骨于学众乃凿石为塔葬于马脑坡法师文备字昭本福之侯官郑氏诵法华维摩圆觉十六观小般若等精练不忘晋天福间至会稽传百法论闻天台三观为学者指南遂来谒因师昼夜研心凡法华净名光明疏句止观诸文悉洞其旨每与同门恩师覆述观法莫逆于心恩谓人曰备虽后进已与吾并驱于义解之途矣恩师既没复北面事恩以卒其业师气度深靖终日如愚或劝其诲人师曰讲授满门祖风未坠抗迹开居从吾所好于是陶神妙观坐忘一室者三十余秋雍熙二年八月微疾凭几三出圆相谓侍人曰此吾所见净土事也言讫累足而逝法师庆昭字子文钱唐胡氏幼依开化院出家十三受具戒学天台之道于奉先清师用力十七年奉先谢世众请师嗣讲宛有父师之风未几徙居石壁属城南梵天遇明舍所居为讲院师徇请来居讲风大振天禧元年四月无疾而化平时讲说法华止观诸部共百余周传教弟子自咸润而下九十七人先是光明玄义有广略二本恩师制发挥记解释略本弟子清敏二师共结难辞辅成师义于是法智大师撰扶宗释难力救广本十种观心师与孤山亦撰辨讹以救发挥之说法智乃复备引前后之文详而论之号十义书而四明之学者始指恩清昭圆之学称为山外盖贬之之辞云法师智圆字无外自号中庸子或名潜夫钱唐徐氏学语即知孝悌稍长常析木濡水就石书字列花卉若绵蕝戏为讲训之状父母异之令入空门八岁即受具戒二十一闻奉先清师传天台三观之道负笈造焉抠衣问辨凡二年而清亡遂往居西湖孤山学者如市杜门乐道与处士林通为隣友王钦若出抚钱唐慈云遣使邀师同往迓之师笑谓使人曰钱唐境上且驻却一僧师早瘿瘵疾故又号病夫讲道吟哦未尝少倦预戒门人曰吾殁后毋厚葬以罪我毋建塔以诬我毋谒有位求铭以虚美我宜以陶器二合而瘗立石志名字年月而已及亡门人如所戒歛以陶器𣃁所居巖以藏之不屋而坛时干兴元年二月也得年四十有七后十五年积雨山颓门人开视陶器肉身不坏爪𩬊俱长脣微开露齿若珂玉乃更袭新衣屑众香散其上而重瘗之崇宁三年赐谥法慧大师其所撰述文殊般若经疏遗教经疏各二卷般若心经疏瑞应经疏四十二章经注不思议法门经疏无量义经疏普贤行法经疏弥陀经疏各一卷首楞严经疏十卷世号十本疏主又撰阐义钞三卷索隐记四卷刊正记二卷表微记一卷垂裕记十卷发源机要记二卷百非钞一卷三德指归二十卷显性录四卷摭华钞二卷西资钞一卷诒谋钞一卷谷响钞五卷析重钞一卷正义一卷闲居编五十一卷皆假道适情为法行化之旁赞云尝谓楞严一经剧谈常住真心的示一乘修证为最后垂范之典门人有以撰疏为请曰此经解者已二三家学者未安其说师胡不以三观四教约文申义以启后人师从之研覈大义以为智者三止之说与经悬契净觉谓其得经之深非诸师所可及也其疏四十二章经云佛教东传与仲尼伯阳之说为三然孔老之训谈性命未极于唯心言报应未臻于三世至于治天下安国家不可一日无也至若释氏之为教指虚空界悉我自心非止言太极生两仪玄牝为天地根而已考善恶报应悉我自业非止言上帝无常天网恢恢而已有以见仲尼伯阳虽广大悉备其于齐神明研至理者略指其趣耳大畅其妙者则存乎释氏之教欤又曰复性有浅深言事有远近不得不异也至于迁善远恶胜残去杀不得不同也梵天昭法师法嗣法师咸润字巨源越上虞郑氏七岁事等慈子明进受具戒精究毘尼因入天台读智者三观文有所省遂诣钱唐开化昭师学博通法华净名涅槃楞严之旨昭师敬其夙成俾之分座及昭师赴梵天复令自代景德四年上虞宰裴焕与里中缁素迎还等慈宣演大教天喜初徙讲郡之隆教述签疑以三种消伏俱约圆论为净觉所破昭师示寂复授以罏拂嗣居梵天讲演无虚日天圣三年徙居会稽永福聚徒五百日遣众行化以供二时尝造普贤像率众行道大士放光证明时人尊之曰忏主谓可亚慈云也门人述其德曰师踞猊床挥麈柄时渐三纪五舍百讲业成名立无愧古人乃请李淑撰传教弟子题名记善朋为之首云孤山圆法师法嗣法师惟雅久依孤山悉得其旨孤山制西资钞以解弥陀疏扶病隐几口占其文使雅师笔之初日午后染毫翌日初夜绝笔云镜菴曰孤山以高世之才弥天之笔着十疏以通经述诸钞以解疏其于翼赞教门厥功茂矣但其相承所说法门言境观则以真心为境论总别则以理性为总判事法二观不许修证废光明广本不用观心唯论心具心造不许色具色造如是等义布诸简策于是义学之士有习其说者世必指为山外诸师之见惜哉夫称宗师者须具三眼一曰教眼明识权实大小之法也二曰道眼亲践诸行修证之门也三曰宗眼深穷圆顿即具之旨也往往山外诸师宗眼未明以故所见未臻圆极耳别教菩萨神通智慧岂容思议以由未证圆位被斥为权又初地不知二地举足下足一切圣贤皆以无为法而有差别然则议山外者请以此意恕之净光法师旁出世家法师行靖与行绍皆钱唐人同依寿禅师出家通练律部同居石壁寺时韶国师法道大振初往从之国师观其法器即使往学三观于螺溪之席二师既偕往讲求大义旦夜不息未几所学已成乃复回石壁为众讲说前后五十年确守山林之操未尝出游闾里吴中宿学皆服其高洁嵩明教论之曰出家于寿公学法于寂公见知于韶公三皆奇节异行不测人也二师皆得以亲事之岂不伟欤法师知廉赐号通鑑久学螺溪以其师崇建殿宇将永岁寒之绩为请彭城公钱俨作传教院碑于螺溪时太宗雍熙三年也法师愿齐钱唐人吴越国时赐号崇法初传净光之道精研止观后参韶国师发明玄奥周显德初螺溪居民张彦安诣净光曰家居东南里所阴晦之夕必有鬼神吟啸考击钟鼓之声又尝梦龙游其地非愚民所居愿以奉师师往视之见山水秀异谓众曰此伽蓝地也梦龙游者岂龙树之道将兴此地耶因纳之愿齐初为法华绍巖弟子闻其事以白师辍众施三万为建法堂厨屋覆苫累块悉尚朴素盖禀师之诫也既成净光与学徒二十人俱往既而云居韶禅师为疏于汉南王即施财架忏堂诸屋以广之法师谛观高丽国人初吴越王因览永嘉集同除四住之语以问韶国师韶曰此是教义可问天台羲寂即召问之对曰此智者妙玄位妙中文唐末教籍流散海外今不复存于是吴越王遣使致书以五十种宝往高丽求之其国令谛观来奉教乘而智论疏仁王疏华严骨目五百门等禁不令传且戒观师于中国求师问难若不能答则夺教文以回观师既至闻螺溪善讲授即往参谒一见心服遂礼为师尝以所制四教仪藏于箧人无知者师留螺溪十年一日坐亡后人见故箧放光开视之唯此书而已由是盛传诸方大为初学发蒙之助云述曰吴越王杭海取教实基于同除四住之语及观师制四教仪至明圆教中故特标永嘉云者所以寓当时之意俾后人无忘发起也此书即荆溪八教大意观师略加修治易以今名没前人之功深所不可吴越忠懿王钱弘俶字文明世为杭之临安人祖武肃王镠唐僖宗时率乡兵破走黄巢名闻江淮复以八都兵讨刘汉宏并越州以奉董昌而自居于杭昭宗时昌以越叛镠遗书切责不听乃悉兵诛之自是尽有浙东西之地干宁四年始封吴越王梁开平初加封尚父淮海节度使传子文穆王元瓘瓘子忠献王仁佐忠献破李景兵取福州既卒弟倧嗣位明敏严毅为大将胡进思所忌逐之乃迎立俶即文穆第九子俶始于晋开运中为台州刺史本朝太祖建隆元年授天下兵马大元帅干德元年冬郊礼遣子惟濬入贡开宝八年随王师克金陵九年二月入朝诏赐剑履上殿诏书不名封其妻孙氏为吴越国王妃四月归国太宗太平兴国三年三月入朝乞以所管十三州版籍归天府诏许之改封淮海国王赐玉册金印居京师礼贤宅子惟𤀹惟治皆以节度领郡事忠懿居京师十二年而薨富贵荣盛莫与为比忠懿天性诚厚夙知敬佛慕阿育王造八万四千塔金铜精钢冶铸甚工中藏宝箧印心呪经亦及八万四千数布散部内以为填宝镇镇钱唐诸邑西湖南北山诸剎相望皆忠懿之创立也尊事沙门若天台韶国师永明寿禅师皆待以师礼又尝召螺溪寂法师至金门建讲问智者教义以典籍不全慨然遣使赍重宝求遗书于高丽日本于是一家教卷复见全盛螺溪得以授之宝云宝云得以传之四明而法智遂专中兴之名推原其自实忠懿护教之功为多也王甞造金字法华经二十部散施名山述曰清猷赵公有言钱氏五王三世凡百年当天下大乱以数州之地盗名字者甚众独吴越奉屡朝之正朔不绝贡献不失臣节暨皇宋受命又能封府库籍郡县请吏于上仁足以保民智足以全族唯钱氏一门耳欧阳公五代史则曰钱氏崛起非有功德百年之际虐用其民嘻何二公立论之相戾耶当五季时崛起而僣号者曾何有乎功德重歛以困民穷兵以杀民天下皆是也岂能若钱氏全民土而归圣朝耶至哉清献之辞仁以保民智以全族欧阳亦太过论矣国清昱法师法嗣法师契能永嘉人神悟谦公之师得教旨于昱法师主天台常宁讲道不倦自智者而来以鑪拂传授为信至师嫡承为十四代晚年以授扶宗忠师扶宗曰吾得法广智矣敢辞师乃藏之天台道场遂不复传述曰螺溪门弟子以百数而本传指宝云为高弟不载昱师名疑昱师见螺溪在最先故早传鑪拂宝云后至而其道大振故传中推为上首以此言之在道不在鑪拂也夫鑪拂祖师之信器传之久不能无弊或以情得或以力取于道何预焉能师欲传之扶宗而辞不受固也藏之祖师行道之场而去宜也向使扶宗妄受复妄传适足以起后人之纷诤于道何在焉宝云旁出世家法师遵式字知白叶氏天台宁海人母王氏乞男于观音梦美女以明珠与而吞之生七月能从母称观音名稍长不乐随兄为贾潜往东山依义全师出家全先梦有童子踞佛像之首已而师至年二十往禅林受具戒明年习律学于守初师继入国清普贤像前烬一指誓传天台之道雍熙元年来学四明道中梦老僧谓曰吾文殊和尚也及见宝云正所梦僧即北面受业未几智解秀出智者讳日然顶终朝誓力行四三昧端拱元年宝云入寂师乃反天台以苦学感疾至于呕血毅然入大慈佛室用消伏呪法自诅曰若四教兴行在我则其疾有瘳不尔则毕命于此至三七日闻室中唿曰遵式不久将死师益不懈五七日见死尸盈室师践之而行其尸即没满七七日室中声曰十方诸佛增汝福寿其名寐见一巨人持金刚杵以拟其口又尝亲见观音垂手于师口引出数虫复舒指注甘露于口身心清凉宿疾顿愈既而顶高寸余手垂过膝声若鸿钟肌如白玉淳化元年众请居宝云讲法华维摩涅槃光明未尝间歇有施氏怀胎驴日伏座下若听法状如是四旬产已不复至尝往见法智闻门外謦欬唿侍者曰适闻外声有若圣人然侍者亟出视反报言慈云至法智大惊曰吾兄转报矣至道二年结缁素专修净业作誓生西方记又自幸观音幽赞命匠刻旃檀像及自身顶戴之相撰十四誓愿纳其腹工有误折所执杨枝者师大惧即手接之不胶漆而合咸正三年四明大旱郡人请祈雨师同法智异闻师率众行请观音三昧冥约三日不雨当焚其躯如期雨大至太守苏为建碑以述灵异四年寓慈溪大雷山治定请观音消伏毒害忏仪五年归天台主东掖以徒属之繁即西隅益建精舍率众修念佛三昧有白鹤庙居民甚神之师与神授戒改祭为斋神与民居听命乃为着野庙志以戒之祥符四年章邭公领那事夏制之始延师入景德讲止观垂毕有三沙门披纳而至请预盂兰盆讲席揖其坐忽不见道经黄巖有豕奔伏于前推其来乃逸于屠肆者偿其直而豢于妙喜寺名之曰遇善夫豕赤山寺濒海而高师遽谓人曰此宜建塔先是山巅有异光中有七层浮图之形光照海上周四十里皆渔人之竺二梁或以语师师喜其有先兆遂建塔焉于是居人感化不复为渔时东山结忏会天大旱师卓钖石缝泉即激涌七年杭昭庆齐一率众致请初杭人屡请西度未之许至是始见从师尝梦居母胎十二年及出台入杭果应其数师至昭庆大扬讲说杭俗好以酒肴会葬师为说佛事之胜卒变荤为斋因为着戒酒肉慈慧法门尝夜施搏食于水滨渔者闻众鬼曰今夜雪甚师不至矣一鬼曰师慈悲人必不忌我须臾师笼灯踏雪而至八年苏人以郡符迓师于开元建讲缁素毕集不荤饮者倾市邑屠酤不售官监有失课之言师辞其徒曰智者遣晋王书有言六恨其一谓以法集动众妨官为人所忌余今德薄安可久留遂幡然复杭刺史薛颜始以灵山命师居之即隋真观师所营天竺寺也寺西有陈时所植桧巢寇燎燬仅存枯枿是年冬枝叶复生因名重荣桧赋诗刻石以兆道场重建之瑞治定往生净土忏仪九年天台僧正慧思诣京师因盛称师之道始赐紫服三月天台郡人以郡符请赴石梁寿昌讲法华八月过东掖十月复归天竺天禧元年侍郎马亮守钱唐雅尚净业造师问道师为撰净土行愿法门净土略传职方郎中崔育才问施食之道师为观想一篇三年丞相王文穆公抚杭首率僚属访师山中请讲法华及心佛众生三法如义才辩清发衣冠为之属目公对众嗟赏曰此道未始闻此人未始见也师以天台宗教本末具陈于公四年公为奏钖天竺旧名复其寺为教而亲为书额复与秦国夫人施财六百万以建大殿公致书问天台立教及解经义旨与今古孰为优劣师先答立教大义次出诸子索车之文录古义一二及慈恩破天台义对智者正释并决是非以为古今诸师无一可取公览文识义益加信喜师以智者昔于天台江上护生事白于公因奏请西湖为放生池为主上祝寿后文穆尹应天府因微疾梦与师会疾即除愈遂奉书道其事及移镇江宁迓师府会朝夕问法一留三月因为着十法界观心闻住南岳心要偈会干元即公以其道闻于上乃赐慈云之号干兴元年章懿太后以师熏修精进遣使赍白金百两命于山中为国行忏师为着金光明护国道为静上之因奏天台教文乞入大藏事未行而公薨天圣元年内臣杨怀古降香入山敬师道德复为奏之明年始得旨入藏赐白金百两饭千僧以为庆师乃撰教藏随函目录略述诸部文义谓玄义统明五时广辨八教出世大意蕴乎其中文句者谓以统句分节经文荆溪各有记释犹五经之有正义也止观者定慧之异为即法华之行门也前玄义文句皆明佛世当机得益之事经有託事附法观心之文非部正意今止观正是智者说己心中所行法门自行因果化他能所无不具焉又于普门品加别译重颂缁素皆遵诵之天圣四年谏议胡则守郡屡入山问道欣领法要为施金造山门廊宇五年中秋月朢之夕桂子降于殿庭师取其实播种林下乃作桂子之诗六年正月遣学徒往四明致祭于法智有祭文悼诗之作始于寺东建日观菴送想西方为往生之业九年讲净名经忽谓其徒曰昔在东掖讲此经梦荆溪授我经卷及出室视日已没今吾殆终此讲乎因与众诀曰我住台杭二寺垂四十年长用十方为意今付讲席宜从吾志命弟子祖韵曰汝当绍我道场持此鑪拂勿为最后断佛种人遂作谢三缘诗谓谢徒属绝宾友焚笔砚也是年八月徙居东领之草堂明道元年十月八日示疾不用医药唯说法以勉徒众十日令请弥陀像以证其终门人尚欲有祷以观音至师炷香瞻像祝之曰我观观世音前际不来后际不去十方诸佛同住实际愿住此实际受我一炷之香或扣其所归对以寂光净土至夜奄然坐逝师尝制龛铭曰遐榻既入歛越七日形貌如生寿六十九夏五十逝之夕山中人见大星殒于灵鹫峯红光赫然禀法者文昌等二十五人登门学者以千数度弟子若虚辈垂百人明年仲春四日奉遐榻葬于寺东月桂峯下与隋观法师为之隣焉师幼善词翰有诗人之风其诗集曰采遗曰灵苑其杂着曰金园曰天竺别集皆行于世有贵官注楞严求师印可师烹烈焰谓之曰合下留心佛法诚为希有今先申三问若答之契理当为流通若其不合当付此火官许之师曰真精妙元性净明心不知如何注释三四四三宛转十二流变三叠一十百千为是何义二十五圣所证圆通既云实无优劣文殊何得独取观音其人罔措师即举付火中于是楞严三关自兹而出仁宗阅师所进光明护国仪至圣帝仁王慈临无际之文抚几叹曰朕得此人足以致治亟令宣召则已入寂矣师始出家郡校诸生慕师才俊勉回业儒为诗答卢积中有真空是选场大觉为官位之句人多诵之常行三昧以九十日为期于行道四隅置𨫼炽炭遇困倦则渍手于𨫼十指唯存其三其建光明忏殿每架一椽甃一甓辄诵大悲呪七遍以示圣法加被不可沮坏之意故建炎虏寇积薪以焚其屋俨然暨方腊陈通之乱三经寇火皆不能热至今异国相传目为烧不着寺兹岂独显教门之神迹诚有以彰国家之有道也崇宁三年赐号法宝大师绍兴三十年特谥忏主禅慧法师塔曰瑞光镜菴曰道籍人弘人必依处此三者不可不毕备也吾道始行于陈隋盛于唐而替于五代逮我圣朝此道复兴螺溪宝云振于前四明慈云大其后是以法智之创南湖慈云之建灵山皆忌躯为法以固其愿而继之以神照启白运辩才兆上竺于是淛江东西并开讲席卒能借此诸剎安广众以行大道孰谓传弘之任不在于处耶然灵山之剎三罹寇火而不能坏此岂非至人诵呪加功愿力坚固之验也哉江州太守许端夫序其诗曰慈云之诗文贯于道言切于理酷似陶彭泽盖合于情动形言止乎礼义之意昔贯休作禅月集初不闻道而才情俊逸有失辅教之义中庸子作闲居编言虽鸣道而文句阘冗有失诗人之体慈云则不然文既清丽理亦昭显雅正简淡有晋宋之风盖其道业宏大故诗名不行也法师异闻余杭人潜心天台之学每谓但解未足以展志故汲汲以修诸三昧为要务及来参宝云尽通其旨至道三年法智弘道于延庆辅赞之功为多以寺宇颓毁乃同丹丘觉圆并力经理不逾三载众工毕就法智立诚誓之石示十方之规必联次师名称二师云后同法智结十僧行长忏三年誓焚躯以报佛恩时杨文公屡贻书劝止事竟不行师居延庆四十年凡法智所修三昧未尝不预法师有基字及贤钱唐王氏母梦梵僧授以舍利吞之遂有娠生五岁从天台寿昌法超为师十岁受具闻四明宝云传智者教往事之授以法华止观随言解义曲尽其妙端拱元年郡人请演教于太平兴国寺学者常数百人每白黑月必集众自升高座诵菩萨戒法劝道族念佛四十年至万人凶年持钵以供听众祥符八年六月示疾弟子令祥请曰和尚西归宁无留训师乃广谈圆旨经时不已众忽见西方现光空中乐奏师曰西方三圣人来也即右脇西向而化荼毘舍利莫数门人悟持结塔于慈溪之灵龟山有梦师威仪迎往西方者有梦师坐青莲花对佛说法者有梦三身如来入灵塔者有梦弥陀授记为超壮如来者法智闻其逝叹曰卧病谈玄临终见佛是可敬也内翰杨亿致敬真相为之作赞佛祖统纪卷第十佛祖统纪佛祖统纪卷第十一宋景定四明东湖沙门志磐撰诸师列传第六之一天竺式法师法嗣妙果文昌法师明智祖韶法师法喜清鑑法师真净思永忏主保庆法润法师天竺本融法师天竺思悟侍者丞相王钦若谏议大夫胡则职方郎中崔育才侍郎马亮妙果天授法师海月慧辩法师净慧思义法师辩才元净法师神智载昇法师广惠居白法师法宝从雅法师慈行智深法师圆应德贤法师神智仲元法师慈觉永堪法师寂照慧日法师圆悟思尚法师法鑑若愚法师灵山则章法师指源如杲法师慈明慧观法师慈受子琳法师兴国基法师法嗣兴国令祥法师福源悟持法师钱唐晓法师法嗣法显遇成法师兜率守仁法师四明法智之作兴也天下学士靡然向风嗣其业而大其家者则广智神照南屏三家为有传明佛意示家法用广垂裕无穷之谋中兴教观逮今为有赖此诸师列传之所由作也若夫慈云一家昌韶诸师之后五世而蔑闻今备叙列传而先慈云之派者将以顺其承袭而不使紊杂乎四明三家之子孙也天竺式法师法嗣法师文昌永嘉人久依慈云克尽其道时众推为前列复往南湖见法智所诣益远既而旋乡为妙果第一世妙宗新成寄写本嘱其讲授且戒之曰或有异处可剳取附来慈云门弟授讲者二十余人师为之首法师祖韶天台刘氏赐号明智十九通法华得度入东掖参慈云得其奥旨既而侍师迁灵山居第一座慈云将居草堂谓师曰汝当往代本如居能仁而俾之来继此山师即着草屦欣然而行至江滨唿其回曰吾试汝耳汝当竟住此山师既奉命一遵成规讲训之外行四三昧为常课栋宇未具力为经理一日告众曰吾受慈云之寄今老矣亦将有东岭之事慧辩为吾上首其善继我乎遂入草堂以自晏晦未几示疾趺坐而逝年七十二腊五十二师昔于东掖行光明三昧百昼夜至期方半忽见旌幢满前导者唿曰大辩尊天师即作揖天曰师所住处传通大乘利益群品言讫而隐常往京师道出淮泗梦僧摩顶曰吾文殊和上也示汝五无生义既觉五藏豁然如咀氷雪又梦入古寺见僧踞坐谓曰吾为汝说第一义谛闻毕如甘露灌顶即见依正皆如云影有人问曰人见和上何因欢喜曰视人常若佛想法师清鑑云间人赐号禅慧为慈云撰炽盛光念诵仪序其略云慈云尊者以行光教门弟子清鑑以所禀四种三昧行法遗编独炽底光未广流布遂因其旧五章补助始末加示法释疑之二以为七科忏主思永号真净入道于秀之胜果久亲慈云勤修净行时众高之谓足上拟其师亦称忏主侍者思悟钱唐人侍慈云讲最久故能深达观道善持呪法加水以愈人疾求者如市当课诵时身及奉像俱出舍利天圣三年慈云欲以智者教卷求入藏文穆王公将闻之朝悟曰此非常事也小子将助之矣乃绘千手大悲像课呪以誓曰事果遂当焚躯为报会公薨悟诵呪益精明年得旨师喜甚积薪为楼白慈云求火种云于罏中举红炭与之引手以承了无难色即入薪楼火息之后袈裟覆体俨如其生慈云乃加香木行呪愿以焚之随焰而化五色舍利无论其数三岁之后求者尚获慈云为赞以刻石曰悟也吾徒荷法捐躯其焰赫赫其乐愉愉逮火将灭俨如加趺逮骨后碎粲如圆珠信古应有今也则无芳年三十真哉丈夫明智韶法师法嗣法师慧辩字讷翁华亭傅氏号海月受业普照初游学天竺至合涧有老人冠带逾梁迎揖入门而失明智一见大奇之即尽心学教观明智将老命居第一座以代讲一夕梦章安以金篦击其口曰汝勤诲人当得辩慧尝苦脾疾梦天神以金槃盛水使之瞑目引其肠浣之后八年明智俾继主席翰林沈遘治杭任威见者多惶惧失据师从容如平生遘异之任以都僧正苏子瞻时为通守为序以赠之曰钱唐佛僧之盛盖甲天下道德材智之士与妄庸巧伪之人杂处其间号为难齐故僧正副之外别补都僧正一员簿书案牒奔走将迎之劳专责副正以下而都师总领要略实以行解表众而已师既莅职凡管内寺院虚席者即捐日会诸剎及座下英俊开问义科场设棘围煳名考校十问五中者为中选不及三者为降等然后随院等差以次补名由是诸山仰之咸以为则讲授二十五年学者常及千人夜有盗入其室脱衣与之令从支径去晚年倦酬酢以六事随身归隐草堂吴越大旱祷天竺观音像久不应师时以疾昼寝梦老人白衣乌帽告曰明日午中必雨如期果验远近感师诚致熙宁六年七月十七日旦起盥濯告众就别合掌加趺而化初师遗言须东坡至方阖龛四日坡至见趺坐如生其顶尚暖坡尽敬而退东坡集云师没后二十一年余谪惠州师之弟思义嘱参寥求作赞因序之曰余在杭梦至西湖有大殿榜曰弥勒下生故人海月辩才之流皆行道于其间乃作三绝以吊之云欲寻遗迹强沽裳本自无生可得亡今夜生公讲堂月满庭依旧冷如霜其后参寥往颍水谒子由曰辩才既以子瞻故得铭于公海月独未有铭乎子由亦为铭其塔法师思义字和甫湖之武康凌氏试法华中第一得度依明智学随闻随悟常开帏出十问师答之悉契旨明智退居草堂众送入室既散师犹侍右智曰汝适何见答曰见大众拜而退智曰吾示汝将来义当住此山绍隆大教后后亦来居此室也师历修四三昧行忽颈上生一肉瘿夜梦功德天食之以桃其疾即消熙宁四年赐紫服号净慧丞相苏颂帅杭请居天竺大振法道住山二十三年退闲草堂皆如明智之记元祐三年二月十八日中夜趺坐别众而逝大众诵念久之忽复语云侍观音大士行见一沙门金色长身垂臂谓我曰报缘未尽过七日当遣迎至二十五日复趺坐而化瘗龛之日有赤云垂布如引导之状向西而隐法师元净字无象徐氏杭州于潜人客有过其舍者曰嘉气上腾当生奇男既生左肩肉起如袈裟绦八十一日乃没伯祖异之曰宿世沙门必使事佛八十一者殆其算欤及师之终果符其数十岁出家每见讲座辄曰吾愿登此说法度人十八就学于慈云不数年而齿高第后闻明智讲止观方便五缘曰净名所谓以一食施一切供养诸佛及诸贤圣然后可食此一方便也师悟曰今乃知色香味触本具第一义谛因泣下如雨自是遇物无非法界代讲十五年杭守吕臻请住大悲阁严设戒律其徒畏爱臻为请钖紫衣辩才之号七年翰林沈遘抚杭谓上竺本观音道场以音声为佛事者非禅那居乃请师居之凿山增室广聚学徒教苑之盛冠于二浙神宗熙宁三年杭守祖无择坐狱于檇李师以铸钟例被追辨幸而得释寓止真如兰若拟金錍设问答述圆事理说发明祖意之妙元丰元年有利山门施资之厚者倚权以夺之众亦随散逾年其人以败闻朝廷复卑师众复大集清献赵公与师为世外友为之赞曰师去天竺山空鬼哭天竺师归道场重辉三年复谢去居南山之龙井士庶争为筑室遂成蓝宇六年太守邓伯温请居南屏越明年复归龙井时灵山虚席师以慈云师祖道场俯就众请及月余于禅定中见金甲神跪前曰法师于此旧无缘不宜久住既奉冥告遂还龙井元祐四年苏轼治杭尝问师曰北山如师道行者几人师曰沙门多密行非可尽识坡子迨生四岁不能行请师落发摩顶数日即善步将示寂乃入方圆庵宴坐谢宾客止言语饮食招参寥告之曰吾净业将成若七日无障吾愿遂矣至七日出偈告众即右脇吉祥卧奄然顺寂时元祐六年九月晦日也塔成弟子怀楚诣汝阴请志于东坡坡命子由为之铭师讲说不间昼夜尝曰鬼神威德不具者昼不得至夜中人静庶几能听焚指供佛左三右二有欲效之者师止之曰如我乃可修西方净业未尝须臾废或祷大士求放光光即随现沙门熙仲对食视师眉间有光遽起揽之得舍利数粒后人常于卧处得之嘉兴令陶彖有子得魅疾祝之即愈诸暨陈氏久患心疾漫不知人警以微言醒然而悟布衣李生久习禅观辩而无行欲从师出家东坡为之请未言其名力拒不许若先知然秀州狂僧号回头以左道惑众宣言欲建大塔为吴人植福施者云委以师不可欺惮于入杭先遣使愿以钱十万供僧师答曰承以建塔净财欲饭僧教有明文不许互用狂人大惭而止镜菴曰道大德尊智高辩富作大法主为世所宗而于出处饮啄之缘犹未得其自在住上竺几二十年居灵山仅及一月然则结缘之论虽大贤有所未免法师载昇会稽人号神智久参明智时辈推其善说先是钱武肃王帅杭日尝患目眚夜梦素衣仙人言自永嘉来明旦永嘉僧投牒愿以观音像献言得之海潮诸山迎之不能举即而示梦欲归越城武肃即具威仪迎至一见像已目即还明乃创菴名兴福以奉之像坐高六尺梵相奇伟灯夜迎望犹若生人元祐问师来居兴福时清献公为帅亢旱大疫久祷不应遂罢遣群祀请师迎像入府恳祷一夕甘雨如注疫亦以息公为奏于朝赐师神智菴名圆通海月辩法师法嗣法师从雅钱唐人赐号法宝始从海月学通止观乃自谓曰言清行浊贤圣所诃遂入南山天王院诵法华至五藏金刚般若四藏弥陀经十藏礼舍利塔十遍礼释迦三十万拜弥陀百万拜佛号五千万声礼法华一字三拜者三过心期净土一生坐不背西宪使无为杨杰为制安乐国赞三十章以美之其一云净土周沙界何劳独指西但能从一入处处是菩提师欲广化世俗遂于受业净住寺图九品三辈刻其赞于石观者皆知感化一日无病趺坐而亡有天乐鸣空异香入室之瑞法师智深赐号慈行嘉禾沈氏初依海月学教观既成归受业崇福西寺开长堂云水供建光明期忏会二十年如一日专念净土劝人称佛号从化者不知数政和乙未六月坐亡留龛七日色不变荼毘之日异香袭人人收舍利与骨俱尽净慧义法师法嗣法师德贤临安人赐号圆应为儿时相者曰他日当有官阨唯出家可免父信之令往依叔父海月月斥之曰我翁孙相继家业始成汝欲来此作主人耶师遂去暨落𩬊复往天竺参净慧大明教观之道久之遂居第一座有俗士谒净慧言室女为崇所娆乍啼乍哭愿师慈救慧曰我首座可以治此士往扣之师乃令女所居阁上设一榻既至即就榻睡少时竟去女白父曰适蒙法师开悟于我今永去矣自是神识安定净慧闲居草堂师继其席果符海月主人之记居五年无疾而终语门人曰吾生前以道力免难死后恐不能迯门人造像入祖堂乃用铁护其项建炎中金虏真珠王子领兵犯浙入天竺升祖殿众像皆避席而揖独师像不为动王怒令斩之以颈有铁不可伤乃令积薪盈门纵火焚之薪尽而屋如故虏大惊赞礼而退法师仲元号神智妙年纳戒即学教于天竺净慧及继主祖父道场道风大振六年将退间草堂请首座永堪以自继且谓之曰首座寮中什物并留后人方丈所用亦自足师止携三衣一钵香合拂子尼师坛纸被浴具世称为七事随身过草堂及观首座寮止一纸衾了无余物人莫不高二师之风法师永堪赐号慈觉高介特立平时不履尼寺从净慧学克肖其道后继神智居天竺二十一年四海学者推为宗主尝训于众曰明道而不克行是犹见饭而不肯食终为饥人也别日又谓众曰汝辈一向忍饥何为众愧其言一时学士皆相率进行为世英伟云法师慧日赐号寂照学净慧得其旨淹贯三藏乐习禅定虚怀待人不别愚智有辱之者未尝有色人皆称之为得大忍佛继慈觉居天竺十余年讲道精进有光父兄之业法师思尚早从净慧妙尽其道政和元年诏居上竺赐号圆悟讲说简明学者所仰尝曰吾宗义学也不旁通儒典而事讲业者吾恐未尽其义苟义有未尽其意何所在得意亡言自是学成之人若初心向学须先寻文义可也辩才净法师法嗣法师若愚海盐人马氏赐号法鑑学教于辩才号称夙成郡以南屏兴教延之不就奉辩才杖屦间居龙井者六年后于湖之仙潭营长堂接待建大阁造西方像结道族念佛尝数百人三十年中预会者多蒙佛接之瑞靖康丙午九月谓其徒曰吾梦神人告曰汝同学则章得普贤行愿三昧已生净土彼方待汝曷可淹留即命众讽观经甫毕乃云圣相现前吾其往矣即留偈曰空里千华罗网梦中七宝莲池踏得西归路稳更无一点狐疑阇维得舍利数百粒塔于东庑初入道梦白衣女授七十二策后寿果及其数慈觉堪法师法嗣法师子琳赐号慈受幼学于慈觉深悟圆旨复谒佛智裕禅师重研心要时天竺以慈福太后请为功德师被旨住山二十八年讲演之际唯提大义禅侣闻风而来者咸服其辩大慧杲禅师过之相与剧谈不觉达旦谓师曰时人秪知老师有教径山却许老师有禅为题其真云悟得旋陀罗尼三昧于一切法得大自在舌端之上海波翻第一义谛无违背孝宗干道元年春召师问道上曰朕欲读经以何为要师曰金刚圆觉最为要道曰参禅如何师曰禅须自悟上曰何以为功师曰澄寂身心久当自契上说后因召问当世有道之士师以上竺慧光对上欣纳之一日谓门人曰吾为首座十八年日课莲经一部每于禅定梦寐得见普贤住持以来无复梦见信知领徒损己其言有实遂屏迹草堂经半载忽书偈趺坐而化停龛踰旬时当连雪而身常温煖法宝雅法师法嗣法师如杲钱唐人学于法宝唐复礼法师问学者偈云真法性本净妄念何由起从真有妄生此妄何所止无初则无末有终应有始无始而无终长怀懵兹理愿为开玄妙析之出生死师谓此问有二意初四句问真法本净妄何由生既生妄已云何止妄而能即真此该从真起妄反妄归真之义次四句问始终有无既云无始云何有终若无于终何有于始后二句为请答自古涉法师清凉圭峰各有偈答而洪觉范所录谓皆未副问意彼问真法本净妄何由起而今但云迷真不觉此答人谁不能师乃别为之答云真不守自性照分能所起随缘染净熏复性方可止真妄一体即故说无终始迷悟自情分始终宛然理达此真妄源谁复受生死识者谓此答始可以尽问意师所述教义名指源集兴国基法师法嗣法师悟持慈溪人受业于兴国诵法华试中得度传受基法师之道悉达深旨每俾代讲绰有父风邑西永安林泉尤胜众请为起废历十八年殿宇像设无不毕备宝元初仁宗闻于朝赐名福源安众讲道欝为法席为人宽和接宾客有加礼雅尚清谈终日不倦所居多植嘉果筑塘治田凶岁无歉法食俱运人皆乐依佛祖统纪卷第十一佛祖统纪佛祖统纪卷第十二宋景定四明东湖沙门志磐撰诸师列传第六之二四明法智法师法嗣广智尚贤法师神照本如法师南屏梵臻法师三学则全法师浮石崇矩法师广慈慧才法师广严含莹法师慧因择交法师圆智觉琮法师崇法嗣端法师四明文粲法师丹丘嗣谦法师四明愿彬法师广印智环法师祥符文智法师三衢文炳法师四明用卿法师四明居永法师四明自仁法师崇庆本圆法师天台慧舟法师三衢怀袭法师圆智志豪法师日本源信法师内侍俞源清嗣法二十七人入室四百七十八人升堂一千人法智法师法嗣法师尚贤四明人赐号广智依法智学教观闻讲净名顿悟性相之旨历事既久遂居高第天圣六年继法智主延庆道化盛行雪窦显禅师闻其名出山来访标榜煎茶以申贺礼人传以为盛事尝晨入忏堂见一虎伏几前师直进展尼师坛于背寂无所覩日本国师遣绍良等赍金字法华为贽请学轮下三年学成辞还日本大弘斯道明道中净觉居灵芝致书于师论指要解三千之义秖是心性所具俗谛之法未是中道之本请师同反师承师援荆溪三千即空假中之文谓何必专在于假以辅四明三千俱体俱用之义学者赖之所着遗编及释金錍释十类翼赞大教至为有功经体一章尤善发明续遗妙宗之旨又尝着阐幽志以七种二谛消光明诸经之王法智是其说及后作光明记遂采用之草菴录言曾鲁公为广智撰塔铭而后世无传当是与寺俱燬于建炎之寇惜哉法师本如四明句章人受业本郡国宁初依法智于千众中有少俊声史典词翰有法则为世所爱尝请益经正义法智曰为我作知事三年却向汝道暨事毕复以为请法智厉声一喝复唿云本如师豁然有悟为之颂曰处处逢归路头头复故乡本来成现事何必待思量法智肯之曰向来若为汝说岂有今日祥符四年慈云迁灵山亲往法智会下求可为继法智曰当于众中自择之慈云阅视至师即云斯人可也师至承天大振法道历三十年众常五六百法华涅槃光明观无量寿观音别行玄止观金錍观心论等皆讲说六七过尝集百僧修法华长忏一年瑞验屡见宝历二年七月驸马李遵勗为请于朝赐神照法师紫方袍及赐智者教文四千五百卷以资讲说尝于寺西南隅见一虎睡以杖击之曰此非汝睡处虎俛首而去后于虎卧处结屋为菴归间其中先是有五通神居于此师每禅坐必连床舁行空中师未尝问一日五神请曰师既踞吾居乞于此向山冈建祠塑像已备泥在山矣师往视冈上有新泥一垛以之塑像无所余师慕庐山之风与丞相章郇公诸贤结白莲社六七年来遂成巨剎乃以能仁山林三之一指岭为界以供樵薪仁宗钦其道遂赐名为白莲皇祐三年五月十八日微疾即升座说法与众诀别其夕法堂藏阁方丈栋梁皆折钟鼓击之无声江上渔人见云端有僧西向而去诘旦右脇安庠而逝时天气盛热异香非常明年三月塔全身于寺北门人启钥视尊容如生爪发俱长有大莲华产于塔前寿七十腊五十三嗣法处咸等甚众师尝于天台邑中为众施戒方秉羯磨忽有光明自智者塔国清寺赤城山交射于法座之上又因供千佛饭一千贫人置华于席下佛座华应不萎而反萎贫人座华应萎而反不萎举众为之叹异尝着仁王忏仪撰行法经疏至十种境界而止后咸法师续而全之问宣子记曰嘉定四年春住山鑑堂谓师塔当方丈后狃于风水非宜之说将迁之破土数寸香气袭人棺上产莲华一茎光明奕奕暨发函慈颜俨然须发长垂衣被不坏舍利满龛一众惊叹于是亟掩藏之镜菴论之曰法师血肉之身衣被之饰在土二百年而不坏非夫戒定慧三昧之力所持畴能若是人或以轻发祖塔咎鑑堂者非夫假此日之启视之曷足以知法师正报亲依坚固不坏之瑞为此举者其祖冥使之乎法师梵臻钱唐人具戒之后即问道四明见法智最为晚暮闻讲妙玄文句大有启发及还乡邑以不亲授止观为之恨乃焚香礼像阅读二十过以表师承皇祐三年初居上竺明年有旨迁金山熙宁五年杭守吴侍读闻师名以南屏兴教延之每当讲次综括名理贯穿始终举一义则众义洽然穷一文则诸文允会当时强记者因集以成类初集类之作由法智讲授散引诸文有仁首座者录为五类既而净觉增其二括苍聪师加其三佛慧才师重检诸文节为十类四明吉师随诸部帙各为诠次广智见之曰类集之行得失相半得在知其纲要失在昧其起尽暨师兴教之席群峯泰初诠为高座绪余超果会贤别立悬叙消文一一文下开示来意正释观心号为南屏一家吴公当休沐必往听法垂绅正笏立于阃外师未登座终不入师夜赴请见妇人在前问之则曰妾有哀恳请师到家师从之至其门见数人拽此妇置床上举大刀斫之如泥沙少时复活泣曰妾生前善切脍今受此报欲求济度故敢仰屈师为授戒遂不复见每与净觉辨论教门陈辞有司乞筑高台竖赤幡放西竺圣师与外道捔胜义堕者断首截舌悬之幡上郡侯覩师法战之锐就辞解之曰行文制作臻不及岳强记博闻岳不及臻师虽自此弭兵闻者莫不凛凛东坡初来杭与师最厚后为郡而师已逝见其行状曰此文虽工未道此老大过人处吾尝与语凡经史群籍有遗忘即应声诵之崇宁中谥实相法师法师则全字叔平四明施氏依报国出家即造法智学教观时南湖竞推十大弟子师为之冠焉旁通书史尤善着述性直气刚敢言人失人以是畏之住三学三十年郡守郎简尤加敬尝谓人曰叔平才气凛然若以儒冠职谏诤岂下汉汲黯唐魏征我朝王元之耶庆历五年夏别众坐亡弟子若水立碣于延庆师所述四明实录人谓蔡邕作郭有道碑也述曰广智赵清献为撰碑三学亡弟子水师为立碣此二文必大有可记者今二石既无存于是二师行业不可知后人立传祇彷彿耳吁可惜也法师崇矩三衢人来学法智妙达教观之道居第一座法智坐听其讲曰吾道有寄矣初赴黄巖东禅讲法智寄书勉之曰立身行道世之大务谦为德柄汝当坚执此外更宜博究五经雅言俾于笔削之间不堕凡鄙当效圆阇梨之作也未几还三衢受本业景德讲浮石主者元勋问从真起妄义一言有契愿回禅居永为传教之地郡为敷奏有旨俞其请乃大开斋堂以安学众日谈止观夜讲光明复于一时率众念佛尝以法智融心解于义未尽广致难问法智乃收及三辈以免相违真庙时游方至京师上闻其名召至内殿讲四十二章经盛谈名理上心大悦赐紫方袍金币香药既而回天竺众留贰讲久之复归故里慈云授以香罏如意手书诫辞奖之曰汝将转说于亲里也勉之哉被忍为衣入慈为室处空为座身远众恼口寡言论意防轻慢慈心授人是曰三轨是为四行名安隐说述曰浮石先学于法智及赴东禅乃遗以书当是时已定师资之分矣后自京回天竺慈云以犹子待之故其归里亦授以辞此见一尊者法门之情无所间然而古今图谱置之慈云之下其不审也若是今依鑑师录系之四明览图者毋以为惑法师慧才永嘉乐清王氏师白鹤山怡芳祥符覃恩得度年十三进受具戒往学于四明性识昏钝常持大悲呪愿学通祖道忽于梦中见梵僧长数丈脱袈裟与披之唿曰慧才尽生记吾翌日临讲豁然开悟前后所闻一时洞晓未几首众四座推服复谒慈云北面服勤旦夜不替治平初杭守沈遘讲住法慧宝阁二十年始终一节太尉卢公奏赐广慈之号浮石来请勉狥众意未久退居雷峯塔下每翘足诵大悲百八为课又翘足一昼夜诵弥陀号一夕梦至宝楼宫阙有告之者曰净土中品汝所生也元丰元年春缁素万指求授大戒至羯磨时观音像顶放光辉映讲堂净慈守一禅师为作戒光记六年五月二十一日更衣就座书偈赞佛曰吾生净土决矣泊然而化塔于菴之右寿八十六腊七十三继其业者法宗戒珠十人师貌古而性恬少言寡欲时教门异论諠动江浙师独循循讲训未尝有所臧否清献赵公道交最密及镇越寄以诗曰乞得乡邦乐矣哉雷峯菴静此徘徊浙江莫谓音书隔一日潮声两度来法师含莹受业四明之广严禀法智教观深有造诣时人推为教主尝以银书法华经遇佛菩萨名则用金字世称为法门至宝建炎金寇院宇焚荡于瓦砾中寻获此经不损一字淳熙间住山莲止菴夜闻万人諠譁惊起视之则别室遗火其经藏柱阁上师冐火取之得无损人言两遭烈焰皆不灭坏者远由大乘功德之力近见教主行愿之所持云法师择交台之黄巖人学法智得其道天圣二年章安慧因始易为讲院请师主其席法智作授辞与之其略云今授汝香鑪如意用为传法之具欲汝三学芳馨蔼乎自己四悉巧意适彼物宜汝其懋之勿妄挥秉法师觉琮受业会稽之圆智依南湖学成言归法智寄帖勉之曰既学山家必当异于常流理事合修自他兼济如此是为智者之子孙也法师嗣端四明人受业崇法久亲法智世称教主王荆公宰鄞与师为方外友法师文粲四明薛氏初依兴国令祥师久之遣入法智室孜孜教观绵历多载天圣四年祥师以经理塔寺有妨示徒乃付讲于师法智作授辞以勉之曰吾观汝为传法之器故授汝手罏暨欝多罗僧欲汝一秉一披使德香芳郁寂忍成就法师嗣谦蚤居法智轮下因有人谓三千是假法以之为难时广智谓三千不离实相实相即是三谛则三谛皆三千也师服其说后着修性辨讹首明三千不专俗谛及广智答净觉书乃引师以为证法师愿彬四明人依法智得旨唱道有美誉法智垂终遗书嘱其隆法法师智环学于法智杨文公劝法智止其焚躯作书与慈云令师往劝住世法智建放生会请枢密刘筠撰碑记述师叠书催之遂得成文法师自仁听法智讲录所引诸部名言以为五类类集之兴自师始祥符七年夏法智出教门杂问七章及四教四谛义师所答最胜学者盛传之后举以首众讲演不倦谦沖不务名世以此敬之法师慧舟丹丘人二亲既没即弃家入道投四明为学数载而业成乃曰法智有训佛道甚夷行之惟艰谓四三昧也天圣初结同学十人行大悲行法者三年结十四人行普贤行法者又三年初入期誓于像曰倘此三昧有成当焚躯以效供养行法既周回故里求证神照照欲全其重愿喻道俗输香木成大𧂐仲夏晦日神照嘱之曰法华尊施尔克修之梵网明晦尔克遵之惟系心法界身如火如则一聚之烬乃三昧之蕴喜见精进以奉净明真供惟子行焉师奉教致谢四众端坐薪塔火光属天了无倾侧舍利晶耀求者咸如其愿乃瘗余骨于山西衢之祥符怀袭与师为同学又同修三昧云法师源信日本国十大禅师也咸平六年遣其徒寂照持教义二十七问诣南湖求决法智为其一一答释照欣领归国信大服其说西向礼谢佛祖统纪卷第十二佛祖统纪佛祖统纪卷第十三宋景定四明东湖沙门志磐撰诸师列传第六之三广智法师法嗣神智鑑文法师扶宗继忠法师超果惟湛法师四明如吉法师净社全教法师括苍义询法师四明蕴恭法师金文冲霄法师法昌本诚法师日本绍良法师神照法师法嗣法真处咸法师神悟处谦法师樝菴有严法师能仁法宝法师天台宝纤法师承天怀雅法师承天元操法师钱塘义全法师天台左伸居士南屏法师法嗣慈辩从谏法师群峯泰初法师法照用文法师超果会贤法师法慧宗正法师东安景初法师南屏灵玩法师东吴文诩法师钱唐如询法师三学法师法嗣三学若水法师浮石法师法嗣景云温其法师天柱守孜法师浮石怀月法师婺女日东法师广慈法师法嗣妙悟希最法师忏主法宗法师妙果子良法师余庆思辩法师浮石惟清法师龙泉覃异法师雷峯戒珠法师广智法师法嗣法师鉴文四明人赐号神智为广智得法上首继席南湖大扬祖父之化尝曰我由释迦佛得出家闻道由智者大师得依师学教乃日课佛祖号千声夜礼千拜用为报恩未尝以事废法师继忠字法臣永嘉丘氏父母求嗣佛祠同梦一僧授以好子云螺溪尊者寄汝养之母娠即厌荤血幼见佛像必致敬八岁入开元蒙恩得度即诣南湖依广智学劳苦得疾乃行请观音三昧蒙大士放光以水灌顶其疾即愈既而洞悟教观无所凝滞广智深器之时令代讲雪窦显禅师见而叹曰四明之道为有传矣永嘉士庶请居开元东阁迁妙果慧安退隐江心研精禅观出主西湖法明学者骤集有欲革大其居者师曰施者方受其福吾忍毁之乎每岁正月上八于郡中授菩萨戒行放生事士庶尝至数万人每誓于众曰入吾道场而归命三宝者纵未得道愿生生世世不失人身正见出家求无上道行法华光明弥陀观音三昧日不虚过诵呪救疾神应莫测每入市坐者避席行者避路举首加敬称为戒师元丰五年十月八日沐浴更衣集众说法结印坐亡人见赤光彻照空表净社全教梦金甲士告曰今夜得道人入灭庆恩希妙梦神人告曰忠法师已生兜率师久行施食后虽有继鸟雀悲鸣三日不下葬于瑞鹿山传法者及百人着扶宗集五十卷集十谏指迷抉膜十门析难及十义书等用昭四明独得祖道之正至于所录二师口义后人颇怪其冗杂法师惟湛义乌宋氏父母遇异僧谓之曰汝当生子六人第五者宜令出家后入道双林覃恩得度首谒神照未久复往依广智尝白智曰大师所授我所不疑若圆顿绝待之旨当须自得后忽于广智言下豁然有悟与上流交论莫不推服初敷讲于云间超果大扬化道天台一宗盛于三吴自师始熙宁六年三月八日建光明会遽谓众曰吾今报缘止此即举涅槃遗教殷勤嘱累趺坐而逝火浴之顷舍利粲然塔于西余山海慧若圆为门弟上首法师如吉四明人学广智得其旨见前辈编类集初无诠次于是参以三部之文节略成类以行于世尝注金錍言简而义正学者宗之住钱唐因果法师冲霄久学广智号称具体初开宝中法师全晓舍于大梅之山吴越忠懿王仰其德钖帑金改建为院及赐经卷一藏院成乃名金文晓亡高弟正和嗣之霄又和之嗣也师以其居稍隘始与其徒迁筑于栢巖峯下大开广智之道始平四年上于朝赐额慧照法师本诚四明奉化人依南湖学广智志尚静退乃闲居于法昌禅诵并进人钦隐德院主更建众宇久不克就师慨然自誓曰昔智者造三十六寺像八十万躯今吾徒岂于一剎而不能成耶即率同志化邑人得钱二百万并力以营殿与像俱毕事着作郎俞充为之记谓师有得于毕竟空中炽然建立之义云神照法师法嗣法师处咸天台王氏母梦白云自天西来入室内化为白马因而有娠七岁入国清依师十四受具戒即自叹曰佛法广大若不力学何能见道乃入天封阅藏经三年而毕及往谒神照深悟教旨恭默自逊人莫能测神照尝託疾命师代讲众才一闻心容俱服初住赤城崇善姑苏李庭芝将守台梦神人曰公典天台五祖台下有龙头九九和上宜就见之到郡谘询莫知其说闽士陈白悟曰天台五祖昔居赤城今咸师住此生于丙辰九月九日其龙头九九之谓乎庭芝大愕即往谒见师为谈出世道深有契会以寺宇隘陋谋迁之庭芝首捐金帛乃卜就东南地开基之日获铜磬于土中少师李公尤尊敬请主白莲奏赐法真之号居山五十年登门受道者万数元祐元年正月法鼓击之不鸣者七日至七月告众曰二十三日吾将行矣逊唱衣盂饭众为别戒侍者晨钟鸣当告我至时徐起跌坐寂然而化着三慧论光明十愿王续神照行法经疏行于世法师处谦永嘉潘氏母感梦见瑞云入怀娠三年而生九岁依常宁契能出家章圣在御覃恩得度即往学于天竺慈云异之曰是能栋梁吾道者复谒神照大明圆顿之旨然三指供佛祖祈妙悟未几擢居第一座神照以止观一帙授之曰汝当建大法幢恨吾不之见耳既而言归乡邑继能师之席迁慈云妙果赤城讲道益振少师李端悫请主白莲北海郡王为请神悟之号丞相王安石与一时朝贤竞为歌诗以赞其德郡大旱要师祈雨师至龙湫语曰汝受智者大师付嘱遇旱当施甘泽何不忆耶忽大风黑云从湫起骤雨如注阅十七年将归永嘉郡侯士庶固留演教乃于巾子山慧林精舍讲小般若后时杭师祖无择以宝阁请赵献以净住请内翰杨绘以南屏请紫微陈舍人以天竺请十坐道场阅四十年讲唱不倦登门三千人禀法者三十人熙宁乙卯四月丙寅晨兴沐浴更衣集众讽普贤行法阿弥陀经乃曰吾得无生日用久矣今以无生而生净土即入定寂然塔全身于南屏之右弟子良弼请无为扬杰铭其塔云师尝解十不二门题曰显妙于色心不二云分色心者不二而二妄之境也其体一者二即不二妙之门也故以总别断尽十门二不二相使粗妙昭然门旨不壅是知境妙不二之门在乎一念色心得此之门宝乘即乘道场可到法师有严台之临海胡氏母将孕号痛顿仆其兄沙门宗本曰是必有异若生男当出家母闻之合掌以许既而痛止果生男六岁依灵鹫从师十四受具戒阅寿禅师心赋若有所悟即往东山学于神照一心三观之道法华三昧之行莫不神解而躬行之时法真同居会中谓之曰子虽晚出当大成器尝读止观至不思议境曰万法唯一心心外无一法心法不可得故名妙三千法真益嘉叹之初主无相慧因法真自赤城迁东掖举师以代常谓去佛久远人迷自性凡宣演之际必近指一心使之易领闻者皆能有入绍圣中郡请主东掖师曰智者年未五十已散徒众吾老矣可堪此耶卒不赴隐居故山东峯庐于樝木之旁因自号曰樝菴畜一钵无长物躬拾薪汲水食唯三白毘尼条章轻重等护二十年专事净业以安养为故乡作怀净土诗八章辞情悽切人多乐诵常时所修三昧多获瑞应施鬼神食除病却崇驱蛇去蚁水旱禳禬一为课诵如谷答响母病目师对观音想日精摩尼手母即梦师擎日当前觉而目明建中靖国元年孟夏定中见天神告白师净业成矣又梦池中生大莲华天乐四列乃作饯归净土之诗越七日趺坐而化以陶器塔于菴北有光在塔如月三夕乃没师淹贯藏经该通书史注安乐行空品及法印经疏玄签备检文句笺难止观助览阿弥陀礼文又撰或对一编辩论古今于兹为要左伸临海人从东掖神照授菩萨戒及为说大乘法要豁然开悟有如夙习神照对众摩顶与记自是严奉戒律遇事不易其节刻西方三圣像旦夜虔事诵法华三千四百部金刚般若二万过绍圣二年秋卧疾命僧净圆唱法华首题增受菩萨戒寻梦三伟人立于江皐召伸登舟瞥然西迈伸知往生有期乃请僧讽阿弥陀经未彻即云我已见佛光矣遂沐浴更衣戒左右勿哭勿逼吾前称佛结印而化南屏法师法嗣法师从谏处之松阳毛氏幼见佛经辄能自诵父曰再来人也年十九试法华经得度即谒上竺辩才夙夜听习复往依南屏于金山问辩如流南屏叹曰吾道由子而行也熙宁中讲于明庆徒众日蕃乃迁净住元丰初处人建寿圣迎居之越三年辨才主南屏自以年老屈师首众嗣岁举以自代元祐五年上竺虚席辩才嘱郡守蒲宗孟曰灵感胜迹非从谏不足当郡用其说复为奏赐慈辩之号义天僧统自高丽来求法郡以师应命义天慕法留滞中国朝廷以其国母思忆促其归师谕之曰高僧道纪负经游学以母不可舍遂荷与俱谓经母皆不可背以肩横荷今僧统贤于纪远甚岂为经背母使忧忆乎义天于是有归志乃求鑪拂传衣及诣智者塔誓之曰已传慈辩法师教观还国流通乞赐冥护既归乃建剎立像尊为始祖大观二年辞归寿圣之门学车溪普明等十人诣师省候师曰诸子远至后会无期老僧不如乘兴便行遂沐浴更衣升座说法书偈安坐而亡葬全身于受业法师会贤早为南屏高弟初弘教于华亭超果学者如市将行化外邑必得老成贰讲者乃击鼓集众其人对众答曰必欲代讲于老师凡所说义许悉破之师忻然曰幸蒙破立祖道之光也述曰南屏晚见法智其所立义有时而违今贤师所说不为贰讲之见取疑此师一禀南屏之言故贰讲得以破之然世无闻其名可谓烈士乃师忻然许其破不以为忌真贤乎哉三学法师法嗣法师若水三衢人久依三学号为有成欲事广询乃易名若水外现未学处处游历初住天柱崇福讲演不倦课密语有神功祖忌将临戒庖人备芽笋庖以非时日暮噀盂水于后圃夜闻爆烈声明旦视之笋戢戢布地矣民人以疾告呪水饮之愈者莫纪其数浮石法师法嗣法师温其金华人依浮石学教为成才治平初于城北葺景云旧宇以开讲席夏大旱日演光明经虔扣诸天已而甘泽遍洽郡守卢革为奏其地永为天台演教之所赐师法云之号尝造九祖像极为精丽东阳教学之行师之力也弟子七十二人普月大师善嵩主慈觉化成一境居式主景德有虎子之称广慈法师法嗣法师希最霅川施氏赐号妙悟四岁出家以天禧覃恩得度年十五传教观于广慈同门畏爱号为义虎治平中始敷讲于嘉禾隆平继徙居于胜果有空室崇所栖师呪土掷之得片纸书今被法来遣若法力没当复来此数日击物飏火变怪百出师诃之曰不闻恼法师者头破作七分乃为广说轮转因缘众僧声呪为其破障忽空中轰然掷朱书云汉朝烈士沈光大略悔过且云蒙师说法之力当往生他化天自此遂绝师因净觉背宗上十谏书法智作解谤净觉复作雪谤时法智在疾不复答净觉在灵芝对众诧曰只因难杀四明师谁向灵芝敢开口师不甘之乃作评谤以极辨之其略有云近覩雪谤盛制所谓救生法二身雪增减二谤者也然此书一往可观再言有失解谤虽已焕然雪谤犹自氷执今据吾祖之格言以评阇梨之谬解净觉见之曰四明之说其遂行乎元祐庚午秋集众书偈安坐而化阇维之日得舍利数百述曰净觉既屡起破师论及雪谤之出而法智已在疾不复辨于是净觉自谓已胜无忌惮矣不有妙悟谁能评之起四明之宗以信后世者于妙悟功最高法师法宗钱唐颜氏十岁依广慈为师十二受具戒专研教观十九往从广慧初师服勤十年广慈闲居师归侍左右日亲法诲依止观修大悲三昧绵历九载人目之为忏主凡祷事祈疾悉获圣应建净土道场刻西方三像烬五指供佛每月集四十八人同修净业名卿贤士多预其会政和丁酉春微疾梦弥陀圣众授手接引后三日浴身易衣盥口趺坐倏然而逝师素闻天竺光明忏期之胜因预同修至五日于禅观中见慈云法师侍僧数十师作礼问曰自昔同修者皆得往生否慈云曰后之元照已得往生择瑛尚欲三涂弘经汝宜勤修以成本愿言讫而隐法师覃异余姚杜氏师龙泉清序遇皇祐普度恩得剃发习教观于天竺明智后入雷峯广慈之室孜孜扣击二十年无倦志学成归里敷讲故山专勤净业诵法华至五千部普贤弥陀诵各万卷崇宁元年秋示疾集众告曰吾生净土时至当乘金台随佛西迈即澡身端坐结印而逝火余舌根舍利如缀佛祖统纪卷第十三佛祖统纪佛祖统纪卷第十四宋景定四明东湖沙门志磐撰诸师列传第六之四神智文法师法嗣明智中立法师文慧宗正法师空相思恭法师扶宗忠法师法嗣草堂处元法师永嘉法诠法师超果湛法师法嗣海慧若圆法师法真咸法师法嗣白莲道卿法师安国元惠法师四明净杲法师神悟谦法师法嗣北禅净梵法师白莲善珪法师德藏择瑛法师金华子方法师寿安良弼法师净住思照法师一相宗利行人樝菴严法师法嗣天台法麟法师天台应通法师慈辩谏法师法嗣车溪择卿法师慧觉齐玉法师圆觉蕴慈法师普明如靖法师天竺应如法师法云宗敏法师佛智慈云法师佛照智坚法师慧觉清月法师圆明普贤法师上竺明义法师高丽义天僧统群峯初法师法嗣梵慈智普法师南屏文法师法嗣宪章仲闵法师超果贤法师法嗣精微彦伦法师清辩蕴齐法师宝积彦端法师景云其法师法嗣觉慈善嵩法师景德居式法师神智文法师法嗣法师中立鄞之陈氏赐号明智母梦日轮入怀遂有娠夜不三浴则啼号不止九岁出家于甬东之栖心受经一诵永忆不忘治平中试经开封府中选得度初依广智学教观及神智断主南湖复依之熙宁中神智开帏设问答者二百人无出师右乃举居座元久之去谒扶宗于永嘉将归宗曰子行必绍法智之席及神智谢事乃俾师为继元祐初高丽僧统义天远来问道甫济岸遇师升堂叹曰果有人焉遂以师礼见倾所学折其锋竟不可得师令门徒介然始作十六观室以延净业之士已而辞去曰吾年六十当再来即退处东湖之隐学数年郡太守王公勉主宝云一新栋宇于伽蓝神腹得愿文云后百年当有肉身菩萨重兴此地闻者异之后退隐白云菴日宣止观至不思议境叹曰吾道至此极矣有不思议境则有不思议心乃作不思议辩正又指五章裂大纲目寄果明因以成解行举佛摄生全生是佛作止观裂网指归释疑文慧正师亡郡请再主延庆果符六十再来之言甞升座说法慈霔无尽下座问侍者曰吾适道何语侍者答以所闻师曰吾觉身心同太虚空殊不知语之所出也岁忏行江浙延庆为最盛择其徒修法华忏者七年行法将圆禅观中见一大舟众欲乘不可唯师坐其中以行自是辩慧泉涌超胜于昔政和五年四月辛亥谓门人法维曰吾闻异香心甚适悦谓观堂行人曰吾当与汝辈长别即面西坐逝塔于崇法祖塔之东讲三大部净名光明数十过诵法华踰万部与人除病却鬼救灾旱不能毕记其验孔老之书无不遍读其对儒士讲说则反质之曰此道在孔圣如何在诗书如何儒士不知对则援引委辩之曰无乃若是乎闻者心服而退师在永嘉扶宗谓曰吾常见摩利支韦驮于梦中求护法他日幸于南湖忏室置其位及师主席乃立像自师始陈莹中尝赞师曰严奉木叉坚持静虑以身为舌说百亿事法师宗正赐号文慧依神智学教观深造阃域治平初继主南湖大弘宗教先是宝云祖藏骨于育王山西北隅后七十七载师自南湖往礼敬顾甃甓有毁将遂芜没乃饰工累石起方坟以显其处且复为石塔记以识其事时谓微师此文宝云之藏几不可考法师思恭湖之乌程人赐号体真年十九剃发诣神智学教观及归里时空相癈于积潦师克志兴复为屋三百楹从容无求而施者自趋功成修长忏三载以答志愿及老归吴山解空建炎元年九月别众坐逝荼毘烟所至皆凝舍利塔于院东南隅弟子戒澄等四十三人皆传道有成分化浙水扶宗忠法师法嗣法师处元永嘉人久参扶宗遂继法明之席郡侯仰其道化任以僧正澄清品流莫不厌服所着辅赞记三卷其论经体则推本法智广智源流之说论无住本三种观法答扶宗通相三观其说明正学者宗之崇宁二年闲居东溪草堂述义例随释六卷初荆溪以止观文广例为七科名为义例俾学者知解行之大旨虽法智制述之多不暇为记师因义神智为纂要以初乘观法性德之境为真如理观修德之境为唯识事观师谓狂妄徒疑后学乃决志注释以斥纂要之非法真咸法师法嗣法师净杲四明人学法真为高弟撰金刚经疏欲讲即讲不俟众集有臣律师者入冥府司名者曰误追也臣潜窥其籍有云明州净杲阇黎讲金刚般若经一百遍既反诣师以问师曰但十遍耳恐以义胜褒为百遍神悟谦法师法嗣法主净梵嘉禾人姓䉡母龚氏梦佛光满室遂有娠及生因名佛护十岁从胜果师永忏主出家常念阿弥陀佛或问年少何为念佛答曰我欲往他方丈求挂搭去年十八受具戒即依超果湛师学未久复往谒神悟屡亲讲说大契夙心元祐初主姑苏大慈讲三大部十余过余文称是受业门生殆遍吴地信人禀戒几满城邑尝率二十七人修法华三昧以二十八日为期如此三会感普贤大士授戒羯磨至称净梵比丘则洪音震响如撞巨钟三昧将圆有二僧作礼曰今春到石桥礼圣迹忽见空中散华异香非常一僧遽曰姑苏梵法主期忏散华至此语毕不见因来瞻礼长洲令黄公彦刻记于石云异哉师之道力其与北京进法师梦释迦授戒南岳梦四十二人加羯磨法异世同效师制期忏规式二浙至今行之尝依谶译光明别制忏仪与众同修感格屡见禅观之处众见金甲神王跪于座前后于一处期忏见韦天按行忏室行人有遭其点察者辄障起而退夜居西院时暑酷热众不安卧师方披三衣坐水阁上忽风雪飞集凉气逼人旦谓众曰夏行冬令众皆叹仰知为神龙翊卫变热为凉也元符中梦黄衣请至冥府王者迎就座令吏检祥霭簿云净梵比丘屡经多劫长讲法华王即起顶礼遣使送还政和中太守应公婢为崇所娆歌笑不休请师施戒即刻神定葛氏请师为亡夫施戒即见夫恭敬于师遶座三匝称已得解脱宣和初郡守贾公敬师高行补为管内法主建炎元年十月坐亡阇维得舍利甚多藏塔于横塘般若法师择瑛严之桐江俞氏母梦二日贯怀后二岁散二男俱出家皆试经得度长名子钦受业钱唐净住次即师也入道于杭之寿宁熙宁中参神悟于施水宝阁深悟止观之道阅不二门金錍不寝者数月以所得白师神悟曰法华妙旨归乎自心宜善护持勿自轻也当湖鲁氏于德藏创一院以迎师大开法施久之遨游杭秀苏湖间元符二年春于杭祥符示疾俄旧身凭几西向讽弥陀经卷终而逝尝述净土修证仪其赞有阿弥陀佛真金色之偈至今人皆诵之又辩西方此土二种观门之相以劝专修净业者行人宗利会稽高氏七岁受业于天华既具戒往姑苏依神悟即入普贤忏室要期三载忽梦亡母谢曰蒙汝忏功已获生处又见普贤从空过前忏毕复往灵芝谒大智律师增受戒法梦大智在座唿宗利名口吐白珠令吞之又于静定中神游净土见宝池莲华宝林境界寻诣新城碧沼专修念佛三昧经历十年复游天台雁荡天封皆建净土道场晚归受业天华建无量寿佛阁接待云水政和元年天旱诣日铸山帝舜祠祈雨感龙王现金色身甘雨沾足建炎末入道味山题所居曰一相菴会稽道俗请师主系念至第三夜绘像顶珠忽放光明大如箕预会者益坚固绍兴十四年正月晦告弟子曰佛来也吾将归安养矣书颂为别曰吾年九十头已白世上应无百年客一相道人归去来金台坐断干坤窄端坐即逝是日近山人见异僧满山谷莫知所从来瘗全身于菴居之后法师思照钱唐阳氏十四岁从净住从雅听法华方等于南屏复往东掖参神悟大有契入既而刺血书法华七轴专修念佛三昧筑小菴曰德云后连小门为观落日之所刻三圣像每夜过午即起念佛月二十三日率道俗系念终其身三十年一旦语其徒曰夜梦佛金身丈六此往生之兆也请僧七日以助念佛屈指作印奄从坐化时宣和元年春也阇维之际顶骨牙齿皆莹明如玉石师于净土七经一字一礼华严首楞严金光明无量寿普贤行法遗教梵网无量义略教诚四分戒本皆然唯法华十过总得二百七十卷诵法华千部无量寿佛经五藏阿弥陀经十藏云慈辩谏法师法嗣法师择卿天台人天资聪敏博学强记受教于上竺慈辩尝曰四明旨意吾已得之唯起教观信之未及然不敢不信也初主车溪寿圣未尝屈节豪贵聚徒三百施者自至年三十后即废卷禅坐晚居车溪每遇讲演但令侍者日供讲帙辩说如流听者说服慧解昙应领徒三十人至车溪值说无量义经闻举难云妙乐有云能生一实法华异名所生无量为法华序不知能生一实是隔偏之圆即偏之圆所生无量是同体之权异体之权应语同行曰此师言有典刑足堪问道即求依止有不循规者悦众以闻询其名则指言朋观二师师曰此二人教门大才也弗之问尝夜坐方丈闻廊庑有天乐声遣人迹之声出朋师房师附壁隙窥之见朋观数辈于灯前戏举手作无声乐师益异之平时喜茶临终之顷谓门人曰晨钟鸣即来报至时啜茶一瓯书偈而化时大观二年仲冬也塔于院南芙蓉蒲法师齐玉霅川人尚书莫公支子也法号慧觉早亲释学日记数千言始参祥符神智后依慧辩一日赴僧次逊辞之或问其故答曰诚不欲五千之利而丧一日之功慈辩得通相三观之旨祕不肯说而屡扣不已乃于密室跪鑪以授初出居苕溪宝藏每于岁终大兴净业之社迁横山立丈六像率道俗修行中夜告众曰我辈未念佛时心随尘境作诸不善犯一吉罗尚受九百千岁地狱之苦况犯篇聚重罪乎今若念佛则可一念能灭八十亿劫生死之罪况又父母生我令我出家理当度脱以报重恩今若破戒坠陷则父母岂不失望大众闻之无不倾诚忏悔举身自扑至损额失声者宣和六年迁居上竺先是慈辩之去继之者或不振学徒谋曰得玉公乃兴郡守翁彦国闻之乃具礼以迎讲道敷化不异慈辩尝中夜顶像行道一僧失规责之曰汝无知乃畜生耳已而悔曰彼虽不肖骂为畜生有瑫三宝自是三年对佛悔过岁大旱井竭师运心密祷梦水出西坡旦掘之清流涌出因名梦泉建炎元年秋谓首座修慧曰吾床前多宝塔现慧曰和上流通法华之瑞证也师曰所愿见阿弥陀佛耳即集众念佛顷之举首加敬曰佛已来接也端坐合掌而化葬于山西草堂之侧谥妙辩塔曰慧寂门弟传教者密印大师修慧等二十人所着普贤行法经疏及自释疏祖源记无量义经疏杂珠记安般守意法门尊胜忏法法师蕴慈四明慈溪人赐号圆觉初依寿安弼师既而复谒慈辩其学大成时门下十高弟师为说法第一初居西湖菩提迁会稽圆通崇宁初能仁虚席以师为请有文首座能行人各然二指祷佛冥被师既至一众说服智因暑热讲散偃息卧榻适首座至白曰此山师席讲退之顷不入忏室则居禅堂未有高枕自安者师媿谢曰敢不承教自此祈寒盛暑不敢少懈每当如厕则沐浴更衣虽行道遇雪必手掬以为净着十类说权实指迷世行其文法师如靖赐号普明早入慈辩室杭人有以私憾害其兄者后深知悔以闻一律师答之曰杀人偿命何足为问其人即投西湖而死欲偿兄命免为后怨既不见鬼反悔投水因众人入雷峯受戒鬼随以入闻戒师说人造罪许忏悔其鬼乃怒律师蚤知可悔必不投水日夜随律师索命语以修荐百方皆辞久而言曰为我请靖佛子施大乘戒则可脱及为授戒法乃见形致谢而去后主觉悟学徒云拥唯一室空闭云有恶鬼居之师中夜入室坐禅忽闻哮吼见一人头飞走地上俄化为人师谓之曰汝何得扰人鬼曰凡出见人本欲求度人见自畏非扰之也师乃为说法授戒语之曰汝可入吾袖鬼即如教觉重甚携至林中放之化成天人殷勤谢师飞空而没建炎二年迁上竺初是有为鸣童卦者或以上竺住持为问童云待问土地良久曰今早天符已下请靖法师矣阅月而师至三年十一月金虏破杭师预感梦知此山厄运不可免语其徒令避去及虏至或谓可以礼迓即声钟集众虏疑其将抗已放兵大掠火其屋而去述曰靖师之德可以脱索命之鬼可以度空室之崇可以感上竺之符而不能却兀朮之寇止上竺之焚盖当群生同分业感兵厄火灾所不得而幸免也法师应如婺之浦江胡氏默记多闻尤善持论来学上竺慈辩深器之尝往灵山访同志出六能义反覆辨诘彼义堕负师即揭竿系帛谓之曰西竺破敌则竖胜幡道场降魔亦表胜相今法战既胜当揭一竿人畏其烈目之虎子初慈辩得南屏通相三观之旨祕不授人玉慧觉祈请尤力许中夜为密说师知之陟梯揭瓦伏身窃听飞雪翻空背若被铠旦白慈辩曰我于通相三观若有冥授即录其言以示一众慈辩怒曰应如盗法绍圣初主越之圆通尝因讲散谓侍者曰今日东风吹教法过淛西去使眼中有耳者得以有闻师三十岁便亡卷每临座侍者供讲帙以俟绍兴三年迁上竺兀朮焚荡之余唯存藏室有劝化人营建者师曰我但流通大法耳他日自有修造者至及师亡普觉惟日果以继席兴土木事五年九月车驾幸大士殿师奏对如流上喜赐万岁香山以供大士师不尚着述尝以偈示人曰吾传智者一性之宗三千实相妙空假中一念法界生佛体同凡圣一如善恶理融毘卢身土湛若虚空达斯旨者法法圆通左之右之受用无穷山家称如虎者三人神照本如四明道如及师也一夕别大众归寝而终塔于寺西北隅嗣法崇先怀志白莲慧仙皆足世其业师有教义名指难集法师宗敏秀当湖鲁氏名族也赐号法云年十五具戒遍参讲席如超果照广化明南屏玩无不历事后入慈辩室顿有发明辩谋首座非其才乃请与之抗论座为之屈绍圣初主杭之菩提元符中迁孤山枢密蒋之奇时来谒问楞严大旨为谈心要之妙之奇言下有契敬以师礼久之退处报恩六一泉之上宴坐三十年世高其风兀朮陷杭寺为煨烬乃还止当湖菴居绍圣七年冬示寂命以衣盂修报恩塔即山椒而葬焉后十八年有司以其地为延祥观迁其塔于山北鸟窠之侧弟子慧静取全身阇维之视容貌如其生薪尽火灭收舍利百粒如菽僧统义天王氏高丽国文宗仁孝王第四子辞荣出家封祐世僧统元祐初入中国问道至四明郡以明智慧照馆接之义天上表乞传贤首教勅两街举可授法者以东京觉严诚禅师对诚举钱唐慧因净源以自代乃勅主客杨杰送至慧因受法诸剎迎饯如行人礼初至京师朝毕勅礼部苏轼馆伴谒圆照宗本禅师示以宗旨至金山佛印坐纳其礼杨杰惊问印曰义天异域僧耳若屈狥俗诸方先失一只眼何以示华夏师法乎朝廷闻之以为知体至慧因持华严疏钞咨决所疑阅岁而毕于是华严一宗文义逸而复传及见天竺慈辩请问天台教观之道后游佛陇礼智者塔为之誓曰已传慈辩教观归国敷扬愿赐冥护见灵芝大智为说戒法请传所着文既还国乃建剎号天台奉慈辩所传教文立其像为初祖岁遣使通音问及施金书华严三译于慧因建阁藏之见飞山别传议为跋曰甚矣古禅之与今禅名实相辽也古之所谓禅者借教入禅者也今之所以禅者离教说禅者也离教者执其名而遗其实借教者因其诠而得其旨救今人矫诈之敞复古圣精纯之道珠公论辩斯其至焉近者辽国诏有司令义学沙门诠晓再定经录世所谓六祖坛经宝林传等皆与焚弃而比世中国禅宗章句多涉异端此所以海东人师疑华夏为无人今见飞山高议乃知有护法开士百世之下住持末法者岂不赖珠公力乎述曰昉师辨祖谓智炬撰宝林传诡说百端如达磨只履西归立雪断臂等事与南山续高僧传多不同世又谓坛经谈性不异吾宗而于念佛求往西方有以贬斥义天言辽国焚弃二书者盖以此也南屏文法师法嗣法师仲闵三衢人受业祥符来依南屏文师以雄辩见称义虎政和初还乡主浮石学者骤至尝放言曰吾座下不五百众不讲大部故一生唯讲光明观音顺寂之日集众昇堂登师子座趺足而坐忽见银台自西至师曰吾平生解第一义誓取金台今乃若此瞑目而化所着宪章集五卷其自序曰释氏子有所述必求公卿为之序其首跋其尾驾其说俾行于世且衣冠之士岂知吾之是识吾之非傥是而无序天能丧乎哉或非而有序人能驾乎哉超果贤法师法嗣法师彦伦学超果贤师为有成大观元年主仙潭撰教义名精微集四卷赐号妙慧又撰金刚经疏二卷法师蕴齐钱唐周氏号清辩幼岁试经得度传教观于法明会贤师尝患疫疾百药不治遂力课观音尊号梦一妇人以凿开其胸易其心手扪摩之患即愈畴昔所览靡不通记走笔成章率归典雅咸谓辩才之证主钱唐道林常熟上方姑苏东灵钱唐南屏姑苏广化三衢浮石政和复归上方闲居于方丈述顶山记释天台戒疏凡三卷建炎四年正月集众诵弥陀经称佛号毕即刻而化塔舍利于上方门人法清及景德法云克传其道云编翻译名义七卷大为梵学检讨之助类亦附以教义云景云其法师法嗣法师居式金华人嗣景云住景德撰圆觉疏四卷佛祖统纪卷第十四佛祖统纪佛祖统纪卷第十五宋景定四明东湖沙门志磐撰诸师列传第六之五明智立法师法嗣澄照觉先法师慧照法隣法师圆澄智谦法师四明法维法师定慧介然法师待制晁说之谏议忠肃公陈瓘草堂元法师法嗣息菴道渊法师安国惠法师法嗣智涌了然法师真教智僊法师白莲梵章首座白莲卿法师法嗣天台净侁法师北禅梵法主法嗣北禅惠深法师飞英智忱法师顶山子文法师通照慧明法师超果惠道法师德藏瑛法师法嗣北关思净法师寿安弼法师法嗣教藏有全法师车溪卿法师法嗣竹菴可观法师牧菴有朋法师祥符道忻法师慧觉玉法师法嗣清修法久法师澄觉神焕法师假名如湛法师密印修慧法师慧解昙应法师慧照道伦法师北禅法荣法师北禅文俊法师圆觉净圭法师圆觉慈法师法嗣法照中皎法师神慧敏齐法师能仁文首座能仁能行人普明靖法师法嗣圆通思梵法师普圆善期法师天竺如法师法嗣崇先怀志法师宣祕慧僊法师音圆普证法师法灯道遵法师余姚行澄法师法云敏法师法嗣枢密蒋之奇佛智云法师法嗣法照净通法师佛照坚法师法嗣神辩觉宁法师等慈慧序法师梵慈普法师法嗣圆照梵光法师东灵智钦法主宪章闵法师法嗣余庆道存法师清辩斋法师法嗣景德法云法师上方法清法师明智立法师法嗣法师觉先四明之慈溪陈氏号澄照七岁受经一读成诵初禀教于明智既得其传复请益于慈辩清辩所诣益深靖康初主奉化之宝林会奉旱邑请讲金光明终卷而雨三日因勉邑人建光明幢诵经万部为邑境之护迁主延庆大弘宗教久之复归宝林筑室曰妙莲复诵满万部持净土佛号四十八藏摘经疏名言以资观行目曰心要绍兴十六年正月十四日说法安坐而逝塔于寝室之侧他日有夜闻诵经声迹所自出塔中后月堂居南湖谓师于延庆有传持之功而塔在草莽乃令迁之祖垄及开土见栓索不朽骨若青铜法师法隣赐号慧照早为明智高第屡居座端道业词章众所推服高丽义天至首入南湖师明智而友慧照请跋所受教乘归国师援笔立成有古史风义天嘉叹不已郡命主三学讲演之盛亚于南湖尝谓门人曰余尝劝人以二戒三十已前未可念阿弥陀七十已后不得持消灾呪谓少不知进老不知止也时人然之法师智谦赐号圆澄学于明智绍兴庚辰主宝云每念宝云为四明传道师自迁骨乌石其迹寖晦乃力搜访得正法师所撰石塔记重刻于乌石菴又于寺辟堂设像表示后世法师介然四明鄞人受业福泉山之延寿明智居南湖从其学遂悟境观之旨元丰初专修净业三载期满谓同修慧观仲章宗悦曰念佛三昧往生要法也乃然三指誓建十六观堂中设西方三圣殿环以池莲功成复然三指以报佛恩于是修观之士有所依託焉建炎四年正月七日金虏犯明州寺众奔散师独不去虏奄至诃之曰不畏死耶师曰贫道一生愿力建此观堂今老矣不忍舍去以求生也虏酋义之谓曰为我归北地作观堂似此规制遂逼师以行后人悲思乃以去日为之忌而尊之曰定慧尊者立像陪位于观室之隅晁说之字以道自号景迂官至待制文元公逈四世孙也监明州船场常往南湖访明智闻三千境观之说欣然愿学通其旨晚年日诵法华自号天台教僧或曰洧上老法华明智没为撰碑而论之时称高作陈瓘字莹中南剑人自号了翁幼登甲科官至正言亲亡之日庐墓三年天降甘露有芝草生于冢上尝留意禅宗颇有省发观华严了法界之旨因上疏论宰相章惇谪四明日与明智会因问天台宗旨明智举止观不思议境示以性夺修成无作行之义公曰乃知此宗性本现成又问现前色身如何观察明智曰法本不生今则无灭公曰世人言其死如归不知如归乃失家者自是深达境智之妙作三千有门颂以示明智智可之晚年刻意西归为明智作观堂净土院记发挥寂光净土之旨宗门韪其说公既贬诸子皆白衣未尝怀不满意宣和六年冬无疾别家人而逝绍兴中赠谏议大夫谥忠肃述曰智者之为道也广大悉备为其徒者自尊信之未足以信于人惟名儒士夫信而学焉则其道斯为可信也智者之世有徐陵柳顾言荆溪之世有梁肃李华慈云之时有王文穆马亮明智之时有晁以道陈莹中是数君子不特知道又能立言以赞之智者之道于是愈有光焉草堂元法师法嗣法师道渊永嘉人自号息菴久依扶宗深达观道居西湖永明讲授有法尝谓修性离合之旨指要虽示其妙后人或戒异说师收束诸文立为二义一者约修三性三与修性对论三以明离合二者约修九性九与修性对论三以明离合初修三性三者如不二门性指三障是故具三修从性成成三法尔又云一念心因既具三轨此因成果名三涅槃又金錍云本有三种三理元遍达性成修修三亦遍此皆性三修三六法明离合也言修性对论三者以修为能对性为所对如不二门云为对性明修故合为二则修二性一三法明合也次义言修九者如不二门云是则修虽具九则法身般若解脱各各具三此乃修中自论九法以明离也然法身中三虽本属性指要判云虽兼性三咸为所发故皆属修言性九者如光明句释金鼓具有圆空鸣三法即是一境三谛又于圆空鸣中各各自具姝大等三遂有九法既得鼓体性德中论未涉起修此则就性中自论九法以明离也修性对论九者如涅槃疏明体宗用各有三义体有礼底达宗有本要助用有本当自在此约修六性三以明离也师示寂当盛暑停龛旬日体色不变白乳流涌香若莲华人取乳可涂面将葬路经一菴绋断不进异香彻菴中易绋重不能举菴主旧有微憾乃悔谢曰曾有小犯故蒙见诫乃随众舁之遂行葬及三年忽大风折木坏其塔满龛舍利若天彰其德云安国惠法师法嗣法师了然临海薛氏母祷山兵寺石像前梦至佛殿见僧持莲华令食之且曰汝生子当出家后十三月而孕四岁母念出家则谁当为嗣梦神人叱之曰何爽前嘱遂诺之十六具戒从安国学教观慧解骤发尝梦坐盘石泛大海望大士坐山上竹林间师曰平生持尊号今得见之遂正立说百偈以赞觉忆其半自是顿发辨才侍安国迁白莲未几去谒明智智问华严十法界大论三世间法华十如是三处文义共成三千荆溪何云指的妙境出自法华师曰华严大论是死法门法华十如是是活法门智首肯之时晁说之尝谒明智因与师论此道待之如同学四明讲者道如辞气毅然时号如虎与师难问必为之屈明智举主广严师曰吾不当负所得卒为安国嗣六年迁白莲居山二十四年学者常五六百人绍兴戊午宁海建大会请师说法有使者持牒来曰兜率天请师说法师曰此间法会未散使曰符不可缓当先其次者即毁师名而去绍兴辛酉五月梦两龙戏空中一化为神人袖出书曰师七日当行师唯唯既寤集众说法复大书曰因念佛力得归极乐凡在吾徒宜当力学即沐浴更衣与众同诵阿弥陀经至西方世界而逝能仁行人闻天乐音祥光属天众谓师报居净土而先赴兜率之请也八月葬东冈钖号智涌郡祈雨于玉溪众苦路险师呪龙使移之是夜风雨大作旦见潭在所指夷坦处述宗圆记五卷释南岳止观枢要二卷释十不二门虎溪集八卷法师智仙仙居李氏号真教幼不乐世俗常曰世间荣富何能免我一生清志耶遂服方袍游学至天竺得观道于明义首座还乡依白莲惠师听止观大有发明久之章嗣其席常时系念唯在净土或曰法华三昧一土一切土一身一切身一佛一切佛何不依止观修法华三昧而为往生之因师曰荆溪云分别功德品中直观此土四土具足故此佛身即三佛身此大众即一切众以惑未断故安乐行是同居净土行之气分故不离同居秽见同居净问者曰同居类多何必极乐师曰教说多故宿缘厚故令专注故是摄生故师当结制稍觉微恙乃诣辞郡县还寺杜门绝客众请用医令厚赆谢去之即易床西向设弥陀像请行人讽经终卷而化时能仁闻念佛声沸天仙乐盈耳塔于院东北隅首座梵章学惠法师悉通其旨屡居白莲座端讲唱有法学者宗尚谦抑不肯出世人高其风着圆觉经疏一卷时称简正北禅梵法主法嗣法师惠深幼遍历讲席及见北禅洞悟观道后法王归寂师继踵行化当建炎兵燬之余极力土木卒还旧制领徒说法未尝一日以事废将建大殿众勉见巨室师曰若使出门干施主不如闭户祷诸天精意所感施者自至师正席二十九年有僧善居为知事亦如之清俭勤力辅赞有理人或与钱即腰缠手捥自携以归虑费脚金损施福也德藏瑛法师法嗣法师思净钱唐喻氏受法华于瑛师既悟厥旨复深研净土之观专志念佛日课观经大观初于郡城北关创精舍扁曰妙行领徒乞食期饭僧百万不二十年竟踰八倍建十莲华藏规制巧妙为天下轮藏之冠尤精画佛每运笔先于静室念佛观想一日画丈六像见佛光良久众皆瞻礼师于是时顿悟笔法之妙于是人间咸称为喻弥陀尝于西湖北山凿石作弥勒像露半躯于严识者以为深谷为陵之日必有继成全身如三生石像者宣和初盗起清溪犯钱唐师告渠魁愿以身代一城人命贼义之妖锋为戢绍兴庚申冬端坐想佛七日不废忽起然香供佛归座趺坐而化旬日顶上温煖面体红润见者谓其犹生葬于法堂之右车溪卿法师法嗣法师可观字宜翁华亭戚氏年十六具戒依南屏精微师闻车溪声振江浙负笈从之一日闻举唱曰般若寂寥忽有悟入如服一杯降气汤玉慧觉有横山命师偕行读指要至若不谓实铁床非苦变易非迁叹曰语言文字皆穅秕耳建炎初主嘉禾寿圣迁当湖德藏居阅世堂为楞严补注以祥符延闪两载以疾反当湖南林一室萧然人不堪之则曰松风山月此我无尽衣钵也干道七年丞相魏𣏌出镇姑苏请主北禅入门适当九日指座云胸中一寸灰已冷头上千茎雪未消老步只宜平地去不知何事又登高魏公击节不已及得所遗法语谢曰当日卷卷斯道不敢孤负竹菴淳熙七年皇子魏王牧四明用月堂遗书之荐请主延庆时已八十九岁抵行在所而闻王薨师在天竺受请曰王旨如生岂当有辞遂行至南湖众见行李寂寂莫不叹服不二载复归当湖竹菴九年二月十九无疾而逝寿九十一荼毘舌根不坏舍利莫知其算塔德藏之观堂师五住当湖皆退隐于竹菴因以为目杲大慧自径山行化来访当湖对语终日敬之曰教海老龙也师见斋房安像即诫之曰汝起居无礼说无益语少时焚香之敬不补终日媟嫚之罪也着楞严说题集解补注共四卷兰盆补注二卷金刚通论事说各一卷圆觉手鑑竹菴录各一卷山家义苑二卷法师有朋金华人自号牧菴一家教文背诵几半初学于慈圆觉复往谒车溪昼夜扣请尽得其道主僊谭讲止观天衣持师分卫至境入寺就听至破法遍横破九种禅那皆非圆顿行人入道之门持竦然曰我所未闻之说也设礼而去湖人薛氏妇早丧不得脱其家斋千僧诵金刚般若请师演说经旨妇凭语曰谢翁婆一卷经今得解脱翁问千僧同诵何言一卷答曰朋法师所诵者盖师诵时不接世语兼解义为胜也徙能仁讲道日盛晚主延庆初升座叙谢云有朋自远方来闻者莫不心悦于方丈扁一室曰六经堂中设一几而初无文字士夫怪其诞众至寺欲屈之师令侍者先语之曰诸贤欲何相见若宾礼则对坐商略若请益则侍立发问若索难则容先伸三问咸曰乞从宾礼及对语援引不已乃知六经在胸中也每临讲不预观文尝曰我七番讲止观于正修中未尝道着一字又曰大部中欲作一难如片纸大亦不成所谓文字性离皆解脱也故今教苑略无义目唯十不二门口义才露一班耳或问十境十乘方成观法荆溪何云不待观境方名修观师曰向伊道摄事成理了也又问圆顿教中为立阴否师高声一喝云阴入重担常自现前何更问立不立一日讲调御丈夫数士人至师曰若在儒教论丈夫事如忠臣事君不顾身勇士赴难不畏死立天下之大事成百世之显名不为声色名利之所惑溺皆名丈夫若在吾教则一心三观为舟杭六时五悔为艣棹降伏诸魔制外道不为分段变易生死之所笼槛者方名丈夫耳士人为之畏服师御众厉而简左右或欲师白堂整众者师曰我所以不数数告众者是有意也不见道频雷天失威干道四年十二月三日坐青玉轩请行人讽观经至真法身观集大众念佛留偈坐亡葬于崇法之祖塔禀法者显菴法昌月溪法辉等甚众师自恃强记不畜科策尝谓同学竹菴曰天下秖一个半座主老兄秖半个问何为半个师曰不合多几个纸策也在僊潭日竹菴来访为上讲师读大科竟即收帙曰宗师在座不敢文文其对尊宿之礼尚谦若此慧觉玉法师法嗣法师法久余姚邵氏受业龙泉十五试莲经中选得度初依智涌于广严后去从慧觉赴天竺师随往旦夜为学卒成其业大慧居径山往咨心要尝令师举境观之旨必击节叹赏有王侍御女早丧每附语令请高僧诵法华大慧令师往方升座演经侍御忽有感悟夜中亡女梦于父曰承法师讲经力已得生处侍御因作一乘感应记大慧一日谓师曰教苑人稀宜勉力弘传以光祖道师遂归既而慈溪罗氏以圆湛菴延之学者四集共仰师法绍兴十三年郡命居清修泉清石洁人境俱胜常患后生单寮多弊乃辟众堂作连床蒲褥如禅林之规以身率先众莫敢怠说法机辩有大慧之风有不能领者谓师谈禅于教苑寺左曰师子巖创一堂名无畏日住其中诵法华楞严七经十九年不辍一日忽告众无疾而化塔于寺西雪溪晞颜为撰铭门人妙云继主其席法师神焕湖之安吉人早学慧觉时称出类绍兴中主思溪觉悟自昔教门诸师立义未尽者悉辨论之得百篇世号焕百章尝论诸天位次不正乃考寻藏典撰为天传其序云案百录安功德天座在佛左道场若宽更安大辩及四天王在右则知世人或十二或十六或十八皆准鬼神品增减无拘也今欲定尊卑亦良为难如鬼子母罗剎也岂当与大梵同列有女名功德男名散脂今以功德居上梵释次之后列散脂鬼母岂非失序因检讨大藏作诸天传随位释之盖天有主客有男女有本迹有显晦大梵为三界主帝释为忉利主四王为八部主若功德大辩但客寄耳功德寄北天大辩寄山泽初无主领兹所谓主客也功德大辩树神地神鬼母并女质余则男身所谓男女也金刚密迹五百徒党皆大菩萨本也现居神像迹也所谓本迹也大辩对佛宣扬正法虽位处密寄身示女质而言行则显或但作影响不事敷扬纵权有统王现丈夫形而言行则晦所谓显晦也知此四端可与言天矣竹菴见之曰大略数百字囊括殆尽尝着圆觉疏二卷安乐记一卷法师如湛永嘉焦氏母梦宝塔而生幼年试经得度首谒东灵钦师及普慈晖师所学未就乃与杨尖渊空相融之车溪依卿师时众已多无所容唯小室如斗不以为隘剧暑埋大瓮实以塞泉与四友背瓮环坐以挹其爽如此数载众戏目为五瘟堂后参慧觉于横山昼夜潜心尽得教观之妙初主车溪寿圣讲余课法华一部佛号二万声有求为知事者以非器不见用憾之夜怀刃入室则见官客满座次夜复入则昏暗失路又一夕往得入室见十数人皆同师形其人媿恐而遁平时少睡夏月坐草莽中口诵法华袒身施蚊门人谓师年高宜息苦行师曰羽飞之类安得妙乘所冀啖我血闻我经以此为缘耳后人因表其处为餧蚊台晚岁谢事闲居小菴日薰净业绍兴庚申七月端坐念佛结印而逝阇维得五色舍利着净业记释观经疏护国记释光明疏又述金刚会解假名集建炎初述声闻会异其末题云匈奴去杭入秀兵火沿塘劫掠蜂起命在不测聊书此为记时事人以为与章安当寇盗纵横而着涅槃玄义其事相类述曰法智之记观经光明也当时同宗之辈亲炙之徒如孤山净觉餙辞抗辨卒莫能胜谓之阳挤阴助犹可为说至于假名以天资之高德业之美为四明四世孙当教观中兴后不思光赞乃祖之功而反事笔削忍为净业护国之记白昼操戈背宗破祖自堕山外之侣可悲也夫圆觉慈法师法嗣法师中皎四明之慈溪张氏赐号法照母梦月堕怀而生受业永明初依南湖明智未几去谒圆觉于天竺久之尽得法奥靖康初能仁虚席郡太守刘光嘱智涌举所知以师应命圆音一演学徒四集以粥饭不给辟海田为二十顷香积乃裕绍兴乙卯夏旱郡守以龙湫昔受智者戒遣僚属屈师临湫施以戒法即日雨洽以年老退处藏密菴绍兴乙丑沐浴易新衣书偈别众正坐西向而化行人能师嘉禾人少学能仁入忏室四十载六时行道虽病不废唯不食数日其病自愈行人之名遂闻江浙年既老读文如初学草菴戏之曰未忘筌耶师曰筌何所忘菴大惭尝暑中晒衣叹曰慷慨丈夫反同臧获于是散去余长唯留一弊絮袍夏则束梁相间夏日入林施蚊一日逢二虎以身就之虎俛首而去山神兴供一方常与交接香积有乏知事来告则力拒之明旦施自至皆曰昨夜行人巡门相报始知山神荷师以往圆觉有能仁之命师与文首座然指以请及其至昼夜请益大有开悟普明靖法师法嗣法师思梵杭之临平湛氏赐号圆通依净社普明学教观尽通其旨久之擢居座首普明迁觉悟师与偕行及再迁上竺谓师曰觉悟之席无以易子行道十年大振法道后退处西山归云菴杜门着书尝以经疏语录商确禅教之旨名曰会宗侍郎晁公武一见契心为之序曰予闻世父景迂先生之言曰浙江东西有天台之学通其说者无禅教之病可以为人天眼目小子识之自予闻此三终星矣今见会宗之所述其有合于世父景迂之言乎师平生以戒法力梦寐尝与圣贤接凡禬禳灾凶驱逐妖厉一为说戒无不通感干道四年五月有星者谓师曰六月之望师其亡乎师笑曰造物焉能制我耶汝谓六月亡我且八月往至期沐浴更衣趺坐龛中召众诵佛暝目而化塔于方丈之室梵慈普法师法嗣法师梵光四明鄞之阳氏赐号圆照母梦异僧入其室十二月乃生异香盈室十六具戒始学律于湖心通照复习教于南湖神智慨然游方裴回西浙乃之白牛见海慧普师闻讲法华寿量品广谈三身言下大悟将还乡海慧抚其背曰汝必大振法智之席及归郡守王资深命主广寿政和四年春太守吕淙以南湖请时广寿之众愿从者百二十人自是南湖众及五百法智之世未若是之盛也宣和四年大旱郡请讲云雨经依法结坛缁素毕集披轴则云兴下席而雨注靖康初高丽贡使及境来谒云国王问讯法师翘仰道德无从瞻礼谨遣使献法衣一袭及本国晓法师所着华严疏论二百卷建炎三年以老谢去寓奉化之福圣南湖自罹兵燬积年未复郡守仇愈谓非师不能振遂迎师再还群僚毕集伫闻讲演仇公临筵赞之曰微言发覆吾生何幸绍兴十二年举门人道琛自代遂退处于择阳与漕使陆寘隣居往来结方外友明年春与陆君辞曰老病既久将以后事託延庆乃舟行至南湖沐浴更衣集众讽观经书遗训付悟真义诚讽安乐行至深入禅定见十方佛寂然而逝时十三年二月八日也寿八十葬崇法之祖塔师天资朴素待贵贱以均礼或问其故则曰吾法以平等为心不轻为行昌国戴氏为鬼物所扰请师诵呪及门而崇灭其在福圣道俗请增戒法有邬氏子附语曰吾汝之先也久处幽冥闻人间光法师为众施戒此日冥中异类多得解脱故吾得以暂归法主智钦姑苏常熟人才辩超卓举世知敬主东灵聚徒至五百行梵慈之道不少异恪勤讲忏日未尝怠时人尊称法主以比北禅梵云清辩齐法师法嗣法师法云受业姑苏景德赐号普润学教观于清辩为得旨绍兴十三年撰翻译名义七卷以释藏典之梵语援引疏记有所论辩甚为学者之益咸泽山嘉其作为赞化刻梓云佛祖统纪卷第十五佛祖统纪佛祖统纪卷第十六宋景定四明东湖沙门志磐撰诸师列传第六之六息菴渊法师法嗣净社处廉法师圆辩道琛法师智涌然法师法嗣觉云智连法师泽山与咸法师赤城中益法师白莲智圆法师山堂元性法师白莲妙璘法师白莲清悟法师白莲子侔法师虚堂本空法师真教仙法师法嗣证悟圆智法师超果道法师法嗣德藏从进法师通照明法师法嗣报慈蕴尧法师竹菴观法师法嗣北峯宗印法师智行守旻法师神辩清一法师牧菴朋法师法嗣显菴法昌法师月溪法辉法师隐学太然法师浮石子慧法师永福智享法师天王道用法师能仁怀宝法师祥符忻法师法嗣悟空善荣法师清修久法师法嗣慈室妙云法师雪溪睎颜首座澄觉焕法师法嗣觉菴简言法师假名湛法师法嗣车溪智钦法师法照皎法师法嗣则菴明哲法师能仁道山法师醴泉行环法师布金觉先法师圆照光法师法嗣超果宗肇法师东灵钦法主法嗣杨尖利渊法师息菴渊法师法嗣法师道琛温之乐清彭氏赐号圆辩母梦紫气萦身而生年十八具戒初学律仪未几去从息菴于法明微言妙旨一闻便领后至南湖依圆照既归乡出主广济十二年迁广慈建炎三年车驾幸永嘉有旨以林灵素故居为资福院丞相吕颐浩以师应诏尝以僧伽梨质米于市夜见流光煜煜旦即捧还山苦无水指工凿井得古砖有天康字泉涌其下乐清江岸每以颓倒为患咸谓鬼物所衅吏民请为授戒神附语致谢门人清顺梦延庆诸祖来谒侍者持位图于旁而阙其第八顺指问之对曰汝师将补其处及后居南湖果第八世尝专修念佛三昧忽感悟曰唯心净土一而已矣良由弥陀悟我心之宝剎我心具弥陀之乐邦虽远而近不逾一念虽近而远过十万亿譬如青天皓月影临万水水不上升月不下降水月一际自然照映一日于禅定中见一老宿坐禅榻上顾谓师曰吾四明也师惊喜作礼问曰道琛于一家习气法相未能通达乞垂指教尊者首肯之及觉心地豁然自是山家言教观者皆禀师为正绍兴十二年圆照告老举师以代寺经虏寇焚荡之余师诚心所感施者自归岁月之间栋宇悉备因行法华三昧感普贤放光慧辩愈加郡大旱请祷雨师以郡政苛勐言守感寤出囚徒数百人是夕大雨有久病者为说法施食多愈育王谌禅师疾往视之归语众曰大言无当终不得力乃于月二十三日建净土系念会道族至万人与雪窦大圆禅师为道交尝请说六即义闻而叹曰师如此说应曾悟耶答曰若不因悟何敢对老师说一日讲至六罗汉义学者请说斥之曰小乘法相说之何益当为说经王义联翩三日一语无重绍兴二十三年十二月十六日集众讽观经昼夜不绝众闻异香盈室师曰佛来接我即沐浴更衣书偈曰唯心净土本无迷悟一念不生即入初住令讽安乐行未终塔然坐亡留龛弥月颜体如生葬全身于崇法祖塔之侧智涌然法师法嗣法师智连字文秀钖号觉云四明鄞邑杜氏受业栖心崇寿年十八受具戒古貌修干有长松野鹤之态明智见之曰僧中凤雏也初从圆照学于南湖晚依白莲智涌顿悟圆旨及归乡代讲延庆建炎后历住五剎皆兵燬之余化瓦砾为金碧出于指顾时圆辩重兴延庆未就而逝师适访宏智同登千佛阁智曰闻四明谈空中有相是否师曰然智以手指云太虚本无一物师指山川楼阁曰此诸物象复是何物智大服其言叹曰南湖之任非师而谁即荐于郡领事十年讲无虚日而众宇毕成太师史真隐佚老于乡每过从问法要真隐曰师于禅律亦贯通耶师曰氷泮雪消固一水耳又问华严般若似太支离师曰支离所以为简易也真隐肃然服郡师丞相沈公屈居僧职以老病辞公手札劝之曰师行业清修力荷宗教自宜表正一方纪纲诸剎幸勿固辞自洁其志师即领命诸方服其清整一日感疾谓侍人曰一切无碍人一道出生死复抚掌大笑曰我自幸至此钟鸣吾逝矣时隆兴元年十二月十八日火浴得舍利葬骨于崇法祖塔之旁得法上首月波则约太师真隐居士赞曰瞻彼连师色粹而温礼义是习诗书是敦虽精止观实祖儒门鹤飞寥廓蝉蜕尘氛遂令听者去缚解纷五住大剎借借有闻晚居延庆其道弥尊伊惟台教垂裕后昆前有法智后有觉云意此幻影与法常存论曰圣贤应世之迹非世情所能测识也夫觉云一代明教之师其于亡日如知所归出生入死固非常人所可拟伦然则託形儒相之家居相位二十七考中外靖安其勋业盛大矣而又能大护佛法尊敬僧宝是盖大权施化示现宰官者之所为也释迦本时或为儒林之宗或居轮王之位圣寺沙弥为齐文宣回向寺僧为唐明皇近则五祖戒师为苏文忠瑯邪山藏僧为张文定庸讵知回机转位不为佛不为祖耶良渚谓抚掌自笑宜得所归而复来此土位极人臣以兹为疑者其未善论事若此法师与咸字虚中黄巖章氏赐号明祖母梦故白莲惠师遗黄柑令食之及寤齿颊犹香生七岁依香积出家首谒智涌涌奇之曰祖位再来也学成以妙年居第一座涌没证悟为继已而悟迁上竺乃举师以代聚徒既多岁复大歉及分卫吴中施者唯恐自后倍委王孟公问十六观义师曰佛国在十万亿剎外而提封不越方寸若克循观道则往彼非遥也资政郑公问楞严八还师曰迷心为境八法瞀乱达大观者一念自反二公皆感悟岁岁为遣供郡太守入山见池中红莲问曰既是白莲因甚却开红华师曰山中并喜君侯至任是无情亦改容又指看经罗汉曰既是无学如何看经师抚罗汉背云何不祇对师倦于酬应归间受业会赤城益师亡郡以为请万年一禅师来访见床上小册记回买常住物一钱不遗叹曰我于道无媿行不及师尝于法轮寺施戒当请圣师众覩宝光下烛有梵僧立空表禅宴之余常讽空品至本性空寂则入定数日至生死无际则大恸不已其体法真切若此隆兴元年五月别众端坐念佛而亡瘗龛于寺之东冈干道三年夏复从荼毘五色舍利无算所着菩萨戒疏注三卷金刚辨惑一卷复宗二卷法华撮要一卷素精于易折衷诸解以自名本取诸咸因号泽山叟法师中益早亲智涌深境观富辩说人以是敬服焉主上虞等慈迁赤城讲贯之余即入禅忏旦夜以继未尝少闲录智涌教义号虎溪集法师元性自号山堂从智涌得教观之旨居白莲日讲次至天主义有学者新至作论破之有取其论白师曰此新学逆路之见也请摈之师笑曰汝但学得他作论我尽容得着山堂集五卷法华文句科十卷法师子侔宁海卢氏号圆净久从智涌学有声当世晚主白莲学徒如市以供给屡乏将隄海为田归以告其母母以白金一笥与之曰为众辨事佛必鑑之母患其不成也卒就役得田千畆众赖以济法师本空四明奉化人自号虚堂父姓徐为农每高僧过门必欵接加礼母夜见神光遶室因而有娠为儿异伦等蔬食诵经志在出家年十四依尊胜法存剃发初从智涌受教观自白莲首众出主明之永明迁治平淳熙初皇子魏王牧四明尊其道制疏请主资教夏中首座将开妙玄师止之曰自有讲席以来诸老立法谓首座之职未出世者止讲小部若已出世已讲小部者方可开发大部事存谦逊此旧章也若维那则点读四教仪类集耳以次而进无自逞也后迁白莲大扬宗教久之归间受业日以往生为正念绍兴三年三月三日别众就座书偈而化东掖学徒来迎全身奉化缁素投牒止之乃剪须发分塔东山而葬全身于尊胜师行不回顾坐不倚物盛暑不持箑祈寒不附火高座讲唱辨析精微使利钝皆有所入人以是尊慕之真教仙法师法嗣法师圆智黄巖林氏母梦老儒寄宿而生幼聪敏不好弄书史经目悉能开说医方卜筮无不精究尝往隣寺闻讲观经叹曰落日之处故乡在焉今日得闻如获家信暨出家受戒即依真教于白莲学通教观尝问具变之义真教指笼镫曰如此镫者离性绝非本自空寂理则具矣六凡四圣所见不同变则在焉师不契后因扫地诵法华至知法常无性佛种从缘起豁然有悟以白真教教曰法华止观此为喉襟汝今有悟大事斯毕自是游心道妙五日辄一睡或邀纵步则曰吾之游异于是明窓净儿舒卷函帙参五佛历三周若阅止观则十境十乘见祖师于尘劫之表居东山十有四年两剎千众推为前列每患学者困于名相勉同人曰是真精进便是向上机关每半月必行布萨或曰圆顿之宗何必如是师曰圆家事理一念具足所谓圆顿者岂拨事求理耶吾于常时末尝不以波罗提木叉为之师扶律谈常正在兹日郡请主祥符殿撰刘公问教中一句如何举扬师曰即事而真公领其旨自撰疏请主鸿祐士夫欲其近城请居日山历迁白莲赤城庆善化道日起绍兴二十三年奉诏主上竺灾烬之余仅存大士殿有衰金为造门廊者历家言主星不利师曰佛与天星同一造化苟宝坊轮奂吾亡何憾未几果微恙梦仙人饮以天液所患顿愈神采加异于前二十七年夏旱诏于明庆讲经席散而雨洽尝抵寺庄闻用牲祭曰何可违佛禁耶即为神说戒易以素馔二十八年督土木甚速至冬众宇咸备十二月十二日示疾预为书别道俗书偈坐亡塔于寺东初是普觉日住山之末年梦罗汉来自天台踞坐主位已而师至住无相日梦宾头卢来谒授山茶一器人知师为五百人中焉桐江瑛自恃知解遇荆溪留意辨明处斥为穿凿至云妙乐可毁设十难问学者莫敢与抗师作攻瑛集追破之读者一快恨二师不并世也超果道法师法嗣法师从进妙年聪辩为学早成久依超果具得其道出主德藏讲训有法学者归之多述教义发明所得作楞严解尤称高妙示寂之日留龛月余容色不变及从火洛舌根不坏若红莲华竹菴观法师法嗣法师宗印字元实盐官陈氏号北峯师慧力德隣年十五具戒首谒当湖竹菴得教观之旨凡诸祖格言必诵满千遍入南湖修长忏周氏延以菴居以租量非法劝革之岁减五百斛往谒象田圆悟演反质西来意师答曰有屈无叫处演肯之智者忌辰夜炷香殿鑪悲泣失声演感其意以厚礼送归南湖尝思寂光有相之义闻空声云寂光土体如水中月资教空虚堂延居座首堂着宗极论扶智涌事理各立一性之旨师设九难宗极为之义负通守苏玭观不二门以文虽简而昧其说师撮示机要玭即领会白师座请居正觉飓风飘荡仅存藏殿师守死不去风为之止有请为庙神授戒去血食者先感梦往赴他庙尸祝神语求易祭者十数祠迁主隐学未久玭亦召还要师偕行曰盍西还相与弘赞居东二十七年至是复反淛右贰上竺讲止观深砭学者支离名相之病围座挟策主者以得士为忌去隐雷峯毛氏菴问道者沓至杜氏建普光一区具礼迎之禅讲并行法道益盛适德藏来请师曰肄业之地思报久矣历迁超果圆通北禅道德之誉既行土木之绩亦就海空英辞灵山举以自代诏可之学徒五百咸服其道宿弊旧习为之一革宁宗素闻师名召对便殿问佛法大旨语简理明上大敬说钖赉甚渥赐号慧行法师嘉定六年以营观室行化吴中至松江弟子行一菴谓其徒曰吾化缘毕此即右脇安庠而化时十二月八日也藏龛于慈云塔旁师三衣准律五辛刚制道力纯至幽明俱感格邪拯滞除瘵息疠一有祈叩无不得愈常谓讲者须备三法肃威仪以临大众提大纲以尽文义具宗眼以示境观备此三者依俙驾说所着金刚新解释弥勒偈简示天亲罗什同异之意考正此经诸本即则之文最为有据述教义百余章尤为学者传录嗣法有闻者古云元粹十余人日本传教者俊芿一人仕官儒生受道者三数人独佛光法照继世盛大有光祖父之道牧菴朋法师法嗣法师法辉字明叟号月溪台之临海徐氏依多福西茶院真悟谌师落发从牧菴于能仁学通教观暨迁南湖即俾为内知客平心赞助内外以和与印元宝登圣道月光远为同志友日以此道相问辨及归能仁遂座首淳熙初出主浮江香积寻徙赤城绍熙二年迁圣水嘉定间赤城有去思师为勉徇久之圣水复来迎师亦不拒嘉定己卯秋无疾而亡塔于西隩师讲唱法华深符祖意发明正义酷似牧菴谢克家钱象祖二乡相素所尊敬而师执心谦靖未尝许其进人以是高之祥符忻法师法嗣法师善荣乌程潘氏赐号悟空母初妊娠即屏荤血临产之夕有光二道自天下彻其庐已而产二男岁余皆病亡其一相者谓其母曰若不出家恐亦未保乃舍入法忍寺七岁受戒学教于清辩忻师绍兴末自祥符座元出主太湖之宝林历慧通车溪讲道大播淳熙癸卯越帅李参政请主圆通亲为疏云佛菩萨本自无心有缘即应士大夫何嫌异教惟道是从人皆喜诵其语一日微恙屏人事坐榻上问病进药皆不答越七日澡身易衣趺坐方丈寂然而化阇维之时求舍利者如其愿必得之着大部决疑集四卷行于世在车溪日入蔬圃见菜叶小虫无数叹曰哀哉一餐何多杀命于是一夏唯白汤下饭嗣法紫金法通清修久法师法嗣法师妙云四明杨氏自号慈室遍询教席𤀹发妙解从久无畏诣玉几参大慧益有省悟无畏主清修师与逸堂诸贤旦暮请益及同受通相三观之旨绍兴十九年无畏没众请师为继淳熙初迁慈溪永明以所得悟意述圆觉直解其序有云巨儒老衲读此必曰既云直解何用是曲科为闻者为一笑尝闲居东湖二灵以诗遣丐村市云山环湖水水环山短艇白鸥窓几间野外更将供给至饱参着得十僧闲时人诵为实录郡请居南湖日事讲贯学者如市居二年以疾辞居溪口吴氏菴一日往别吴君归越三日澡身易衣趺坐室中谓侍人曰吾有瓣香藏之三十年将临终供佛仰报大恩今其时吾将有行及香烟正炽起白佛陈请求归安养就座合掌而化师为学得旨尤善驾说诗颂翰墨妙绝一时南湖祖堂以师居位日浅不立像耆老评之曰昔竹菴牧菴居此皆二年议者以道大名重不得不立今慈室何慊于二老哉于是亦立位嗣其法者广寿正皎首座睎颜字圣徒自号雪溪四明奉化人幼试经得度教黉禅府无不咨询三教百家无不综练尝从久无畏亲受观法自谓造师藩篱及无畏亡撰铭文以寄得法之意师志气刚正广众畏服文藻高妙后进爱慕于是圣徒之名播天下不惑之前所寓必居记室知命之后所至必踞座端诸方屡举出世皆固辞不就尝步菜畦见粪蛆毬聚以杀物之多不复茹蔬唯买海苔三百六十斤日取其一以供粥饭晚岁自省谓文字余习无补于道乃住桃源厉氏菴专志念佛一坐十年精进不懈谓反人张汉卿曰净土之道岂有一法可得珍台宝网迦陵频伽此吾佛方便诱掖之法耳但于修中不见一法则寂光上品无证而证汉卿曰予固已信解愧未能勇进耳扁所居小轩曰忆佛作诗以见志有云随波逐浪去翩翩弹指声中七十年岂不向来知忆佛欲从老去更加鞭临终预别亲友沐浴更衣西向观想忽称佛来合掌而化师隐居之日有司以免丁追慈室诮之曰天下岂有读万卷书为高士行犹欲以丁钱责之耶主司嘉其言得不问澄觉焕法师法嗣法师简言自号觉菴依澄觉学通其旨博览强记独擅一时尝讲妙玄升座高拱暗索本文不失科节圆诠妙法旁敷教相事理权实莫不粲然尝谓新学曰人苦于寡学若深历岁月熟览典诰自然左右逢源了达祖意不为一文一义之所滞惑始可从事于讲说之际闻者心化法照皎法师法嗣法师明哲四明之鄞邑周氏自号则菴得梦吞宝珠而生十八具戒即游学诸方依能仁法照受教观一时会中同名者有十哲之称而师最显着复遍参禅林见天童宏智育王大慧国清愚谷无不期以大器尝曰丛林所谓直指人心见性成佛即吾宗介尔有心三千具足也宏智闻之曰观子妙解宜归弘教初主昌国超果迁觉海隐学永明笃志讲训无虚日学者不敢以假告郡帅范成大请主南湖一时听徒皆四方英秀来者唯恐其后咸相谓曰登龙门者正在今日师日诵小般若经稍涉人语便即重诵谓不当以凡言杂圣典也圆照光法师法嗣法师宗肇四明人初之南湖见明智晚入圆照室俾之贰讲出主兴教迁寿圣自罹建炎之厄仅存大殿茅茨数百椽残僧十余辈处之裕如常曰诸佛大士遍法界建佛事而云溪咫尺之地不能有为亦缘力不足耳纵我能为之何足为道祇陀络孤所施无虑亿数而云溪咫尺之地不能有成亦缘力不足耳纵我能成之何足为多但知服勤讲导笃志修进以报佛恩可尔既而来学日臻檀施日至栋宇为之鼎新东灵钦法师法嗣法师利渊博通三藏旁贯五经学富道高世称为渊教藏蚤传东灵之道弘法杨尖聚众三百日事讲演出入经论莫测涯涘由是后学多尚泛辨佛祖统纪卷第十六佛祖统纪佛祖统纪卷第十七宋景定四明东湖沙门志磐撰诸师列传第六之七净社廉法师法嗣休菴法舟法师法明文节法师宝积法云法师妙果师楷法师水陆文炳法师常明道深法师福昌文佾法师圆辩琛法师法嗣月堂慧询法师一菴处躬法师雪堂戒应法师止菴法莲法师指南仲韶法师慈云文统法师余姚清湛法师觉云连法师法嗣月波则约法师林菴清哲首座证悟智法师法嗣慧光若讷法师北峯印法师法嗣古云元粹法师佛光法照法师梅峯梵奎法师石溪思寿法师石镜清杲法师慈感文圭法师蒙泉了源法师毒海道源法师剡源觉先法师桐洲怀坦法师南峯思诚法师日本俊芿法师云巢如宝法师南㵎行果法师严陵赵彦肃铠菴吴克己能仁宝法师法嗣草堂如宝法师车溪荣法师法嗣紫金法通法师慈室云法师法嗣悟真正皎法师南湖了宣行人觉安言法师法嗣鑑堂思义法师总菴妙心法师常斋法幵法师能仁山法师法嗣毕菴法希法师南巖法雄法师杨尖渊法师法嗣崇先了生法师杨尖法钦法师圆辩琛法师法嗣法师慧询字谋道号月堂其先永嘉陈氏寓居四明昌国之胊山母梦异僧至门求化既而妊娠八岁出家祖印院初授法华数遍即能成诵尝归省祖母谕之曰汝已去家当学吾州忠佛子初谒南湖澄照以卓立称至东掖见皎法照奇之有忌之者群譟之师曰佛法大义有疑即问何必见嫉乃西游浙左遍参名匠东回南湖依圆辩正所学闻性恶即具之旨名体不转之妙一家圆顿深有悟入绍兴末年出主法昌迁净名普和常持钵海岸遇盗师正色曰汝辈所欲者财耳尽与之因谕以善恶业报盗为感动归物悔过而去净名无徒每对海山为鬼神讲维摩经屡感神应干道五年迁主南湖负笈之士自远而至几莫能容丞相魏𣏌与师为道契尝问世间相常住之旨师曰得非以四时代谢为疑乎曰然师曰穷过去极未来虽有代谢而此理常住魏公曰屡以问人未若今日之可晓淳熙六年冬十月二十七日忽告众示疾慰问者群至见门学则勉其进德士官则嘱其护法闻其言者悚然有感既而别众书偈念佛结印趺坐而化停龛弥月脣脸鲜红其容若笑遗言分骨为二一祔亲垄一塔祖原众以历代窆全身唯剃发以酬师志逾月视其发舍利可掬师坐必端直行不旁示密室静处必披袈裟高座宣扬不事着述学者多于听次笔以记之诵经坐禅日有常课未尝以事废制学者未二十夏不许出世躁进之风为之一戢法师处躬永嘉人号一菴久从圆辩得其旨晚主南湖有辩才善说之誉脱略窠臼不滞节目有求指示者执笔便书申明祖意独出众说远近学者推为宗师正旦结光明期湖心律居亦行此忏主者正竹溪素重师德每初夜必领徒过南湖听说法要竹溪临筵叹服曰吾徒何幸得闻大乘四分所明检身为要若明心见性其在兹乎一众为之欢跃法师戒应四明人自号雪堂才识英敏襟度豁然久学南湖为时伟望郡以南湖请圆辩师奉命之东掖以礼奉迎及圆辩至大开法施妙旨雄谈唯师可企一日叩函丈问指要中未了义圆辩曰汝能背诵吾将为说数日诵通暨上请辩曰此中为汝说得彻也师忽有省自是机辩奋发莫有敌者出主白莲学徒云会宁海岁有大会请师一月讲经道俗万众仰听肃肃鸿音一震莫不警寤一日无疾别众归寝右脇而亡塔全身于寺山之灵源法师法莲字实中自号止菴四明象山人幼年勤学一时讲席知名者无不遍历晚造南湖侍圆辩朝问夕咨越六载如一日畴昔疑昧为之豁然初主辩利迁广严永明悟真接物以慈抚事以宽或问日用则酬酢忘倦叩以佛法则默而不答人有测识其意者为炷香拱立谦辞发问方随问委释曲尽其理其为重法不失师体若此镜菴曰先贤有云四明中兴天台之道圆辩中兴四明之宗盖谓四明之后有派为知解之学近似山外者而圆辩者出独能发挥祖意以起四明盛矣哉或谓月堂得观行止菴得宗旨一菴雪堂得辩说皆有师家之一体云法师仲韵四明人久参圆辩学解卓异绍兴中主布金以霅川神智假名诸师盛破四明乃作三千正说以追攻之名指南集凡三卷觉云连法师法嗣法师则约号元菴鄞之姚氏亲受度于觉云旦夜为学深明教旨觉云来南湖师为侍右抚事和谨内外以说云逝去依上竺慧光分座讲经众服其辩干道九年春太师越王亲制疏辞请为月波第一师寺占东湖之胜而师以讲才见称于世故一时名德咸乐来依越王屡亲讲说手书赞曰师教门义龙也既为吾家师又作此山主愿奉此地长讲天台宗教长修水陆普度上报君亲勿事改革既而奏于朝赐智海之号自师作祖此山继之者梓菴隐堂而柏庭径升南湖自是地望为之益重证悟智法师法嗣法师若讷字希言嘉兴孙氏初依竹菴于德藏克志苦学久而婴病心叩大士口诵祕呪梦大士灌以灵液寤而失其疾乃往赤城谒证悟迁上竺命师首众既没诏师嗣居之干道三年春二月驾幸上竺展敬大士问光明忏法之旨师答曰梵释天帝四大天王下临土宇护国护人故佛为说金光明三昧之道后世祖师立为忏法以资诸天之威德故帝王士庶皆可修持上说授右街僧录既而诏于山中建十六观堂仍放其制作堂于大内四年夏召师内宿观堂论道四月八日召师领徒五十人入内观堂修金光护国法上问曰佛法固妙安得如许经卷师曰有本者如是上然之进左街僧录慧光法师九年召对选德殿问大士历代灵迹及法华经旨上曰最初得师发明此事遂以圆觉悟得法门譬如着棊胜负既分不但并去棊子棊槃亦须一时并去师曰并去者亦不可得上曰宗说俱通其师之谓有诏令讲圆觉至此虚妄心若无六尘则不能有师曰心本无形因尘有相尘灭心灭真心湛然上手书其语以赐又尝问金刚之旨师曰此乃六百卷般若中一分兴问断疑特喻金刚故无着论云此金刚波罗蜜以如是名显示势力絓是般若皆有是力此既诸般若之释疑是故金刚二字文虽出此义实通诸般若作譬故持说者福重功深上曰朕日读此经今更命众合诵三万卷乃降札云平昔以来所食禽鱼之类伤害为多今仗般若为除此过庶使群生俱承解脱时沂王尚幼上召师入禁中为王说法摩顶尝以疾匃间上曰且赐地筑室更数年彼此作闲人水边石上共说无生十一年退处兴福特授两街都僧录时光宗在东宫书归隐之扁以赐之仍制赞以褒称其德孝宗退养重华宫召注金刚经肩舆登殿止宿殿庐注成以进上披览益有省发绍熙二年十月旦谓侍人曰吾宗通法华宜以此终乃集众修法华忏取道具进两宫端坐而化寿八十二塔于正寝绍熙二年谥宗教广慈法师普照之塔法师俊芿日本国人先传瑜伽密教久之杭海来中国登灵山谒北峯学天台一宗执经受教尽通其旨开禧初北虏犯边芿启北峯欲结坛诵呪如不空解安西围时论委靡竟不克行北峯乃令遣徒归国取中华先所传五部之法而其徒沦于海赵彦肃字子敬严陵人登庆元龙飞第洛学之翘楚也来谒北峯论佛法大意尝问师曰如来出世先说何法师曰示生同居先苦谛也又问诸大乘经多奇诡骇人来至法华何其平易师曰群机未熟必先动盪机熟会入衒骇何为自是深识时教大旨每称师为南山肉身大士从受删定止观叹曰回天下外见复于实际者此书也初彦肃好诋佛道尝与僧抗议理左语屈及僧没为行衰服门人怪问之答曰法恩逾于父母非小子所知也吴克己字复之自号铠菴建安节使之后曾大父游学四方因居婺之浦江幼颕悟为学无所不通尝读周官慨然以封建井田为可复淳熙中四魁待补叹曰射目中眉事与时违乃去隐于左溪忽苦目疾或勉祷圆通辄云临危不变真大丈夫有告以朱太医答杜祈公未读佛书何以知其不及孔孟试持大士号目疾良已于是遂深信读楞严至空生心内犹云点大清豁如发蒙观山谷诗赞美宗镜有从此永明书百卷自公退食一鑪香因阅及两函宝积实云此书无规矩不若看止观令悟境观二字以为几杖服味既而果有悟入因曰至哉规矩之说所谓至方以方天下之不方至圆以圆天下之不圆识者取二书以究之则规矩有无自有可见曾为妙经作註自言耻与枣柏埒谓彼弘兼粗之典我释独妙之经嘉定七年冬终于宝山遗言以僧礼荼毘寿七十五所着法华枢键楞严集解科四教仪止观大科晚编释门正统未就而亡良渚宗鑑为续成之始家人梦湛假名求寄宿洎学教议论多暗合又喜其故人以谓后身云慈室云法师法嗣法师正皎字元昼鄞嵩江朱氏受业多宝初从辩利止菴学因同人商略光明定题便能臧否诸师得失慈室居清修造焉久之尽得慈室之道慈室迁南湖令居座端讲才宏阔众所景慕出主慈溪观音六迁法席终于檡阳悟真攻媿楼公钥每从师问佛法大意师号月窓居广寿之日于窓间作半月攻媿为作记赋以诗云不要作圆月才圆便有亏不如作一半却有向圆时此诗盛播人口而师之名德于是益重行人了宣四明奉化潘氏初受经宝林慈室居清修往依焉每谓解必有行乃入南湖光严室阅藏经修法华三昧前后二十七期过午不食未尝违日晷与同修善荣为心友每阅经有疑必造荣室决之一日默坐甚久荣曰今日何为师曰归期已近道义难忘不觉如此请君专心进道当于净土重会荣笑曰正欲见君作略师自此示疾将终请众讽弥陀经称唱佛号遽起端坐索笔书偈云性相情忘一三无寄息风不行摩诃悉利即合掌瞑目暑中留龛七日颜色红润口角微涎有以帛挹之者异香袭人阇维舍利盈掬心与数珠不坏嘉泰元年五月十日也后三年荣示疾临终前一日与众诀别沐浴更衣请众念佛趺坐而化人谓赴宣师之约云能仁山法师法嗣法师法希号毕菴法雄号南巖皆天台人同入山法师室服勤受道齐名当世及相继居白莲道望若一具正眼以定宗发辩才以驾说豁襟量以容众擒文藻以应机白莲宗风之盛实二师振起之也扬尖渊法师法嗣法师了生越之诸暨人年十二出家慧解如成人初谒东灵钦师时效禅林群居僧堂当元夕众往观灯钦师行香见其危坐床上问曰汝何不随众去答曰蒙师见诫专心为学勿事嬉游钦师大喜抚其背曰三十年后振吾宗者非汝而谁既壮深研教观时辈厌服出主顶山讲唱无废日卧榻庋上安莲经韦天像身披五条吉祥而睡谨身敬法不以闇室易其节佛祖统纪卷第十七佛祖统纪佛祖统纪卷第十八宋景定四明东湖沙门志磐撰诸师列传第六之八休菴舟法师法嗣豁菴净悟法师法明节法师法嗣闲林子真法师月堂询法师法嗣逸堂法登法师柏庭善月法师悦菴净惠法师隐堂正荣法师石芝宗晓法师南湖善荣行人一菴躬法师法嗣正菴端信法师叔宝良琰法师痴菴垂拱法师止菴莲法师法嗣镜菴景迁法师契菴如晦法师环菴戒枢法师慧光讷法师法嗣等菴士衡法师虚菴有宏法师复菴妙珪法师中菴师安法师上竺师觉法师石㵎从戒法师晦菴慧明法师桂堂如坦法师佛光照法师法嗣子庭师训法师东陵智逈法师碧溪德闻法师菊庭信硁法师海翁时学法师梅㵎太度法师少愚育才法师行古忘新法师鼎山时举法师若州景荃法师古巖正因法师毒鼓妙声法师应菴法言法师梓山思恭法师西山文拱法师雪岑行海法师无极可度法师东屏正吾法师石林文人法师东山慧日法师自闻如愿法师北山志在书记方溪文珍知客桐洲坦法师法嗣古源永清法师潜山文珦法师剡元先法师法嗣云梦允泽法师蒙泉源法师法嗣灵源允宪法师桐溪若济法师螺溪元悟法师梅峯奎法师法嗣具城妙铦法师孤巖如月法师鑑堂义法师法嗣百川如海法师石庭道生法师石帆宗晔法师性菴净岳法师柏巖文杲法师圣水从觉法师总菴心法师法嗣古镜文杲法师毕菴希法师法嗣海空法英法师南巖雄法师法嗣虚静祖意法师休菴舟法师法嗣法师净悟字机先温之乐清李氏幼知厌俗往依雁山飞泉圆觉十九具戒初谒定菴统学教观时休菴居寿昌笃于讲说往求受业菴问定菴何以示人师曰演索车义菴曰寂光土索车否师不领畜疑在膺几废寝食菴感其用心抚其背曰疑端发露宝所非遥居无何忽有契会自是宗门疑难迎刃而解吴越讲席无不纵观志气高卓少有许与每自诲曰折铛煮饭偃息中林借虚空口对万象说余亦何媿至若所学不充因人成事执数行纸上语聚百十雏道人大厦广居食前方丈吾弗为也师始于飞泉作兴栋宇既而勉徇众请出主天台净土日勤讲说百废具举晚归飞泉故居课佛为业及属疾大书以示众曰求医问药挠吾化也吾将默观其变明旦危坐而蜕时开禧丁卯九月二十六日也阇维之日耳与齿俨然门人文虎塔于寺之西麓北㵎居简为之铭曰是为豁菴听说总持两种不坏之藏道德所重虽隐而彰吾知夫异代而同心者堕泪于雁山之阳法明节法师法嗣法师子真永嘉人号闲林幼从节公学用心勤至悉通其道遇教义未安处与诸友终日议论既得意已乃坐帐中纵辞演说或自问自答以自研覈后继主法明大弘乃父之业辩才异等老学畏服月堂询法师法嗣法师法登字圣道号逸堂四明澥浦林氏受业宁波初为优婆塞学于梓菴天性慧悟凡诸部要文无所不记诸文要义无所不解既具戒入南湖依月堂堂以其宿学蚤成宜待以异礼踰年命以忏首尝与论修性善恶之旨师资道合益用亲敬守志斋居二十二年无异念教门义旨悉有撰述世竞传录称为逸堂科云出主在城天封迁资教晚居清修一时学者以不预闻讲席者为之愧耻法师善月字光远四明定海方氏父伟为邑中名儒母梦月轮堕怀已而有娠生之夕白光满室初学语常合掌道法界字甫成童父编六经授之以次诵习如温故业十二通春秋大义母携往正觉寺设供循殿楹数匝寺主道并谓其母曰吾夜梦白龙绕此柱其征此儿乎于是父母始令出家命名善月符先梦也十五具戒越三月而并师亡乃往南湖依草菴常以科目繁冗为劳草菴诲之曰白日看家书有何难解师为一省来菴来继趋隅日勤菴曰异时鼓吹吾宗者其在子乎梓菴讲道月波往谒焉闻世相常住之旨益有省发乃复归南湖见月堂问如来不断性恶之说身心豁然如却关钥见府库以所悟白堂更为演其义师拜领而退堂示寂师为专使往当湖请竹菴越明年命师分讲风仪清温谈辨雅正竹菴赞之曰吾于首座可谓得人但恨无继之者所居古柏独秀因自号柏庭淳熙庚子初主东湖辩利迁慈溪宝严居无何太师史真隐请居月波学士来奔廪食不足真隐闻之喜使使白师曰师为道延众欲食来取予不啬也绍兴二年郡率何公澹以南湖虚席亲裁疏劝请讲道有方御众有法十三年不易节缁素以是信之嘉泰四年退隐衍庆精舍一息十载梦老叟耳语曰六十五七十一嘉定六年郡将陈卿以南湖有去思为更屈致辞弗克雨华更新旧徒再拥未逾月上竺以勅书召师谓亟往有似于徇名坚不为动众谓上命不可不恭始幡然而往是年正六十五之验也八年夏旱诏迎大士于明庆车驾亲幸致拜命师恭祷朝注暮洽上大说特补左街僧录十二年秋拂衣东归偃息于城南祖关是年七十一又知所以验前梦也明年秋郡以西山资教卑师佚老绍定五年春有旨再领上竺人皆以坡仙师去忽复来鸟语山容开之句为之贺端平三年得目眚请老东菴一旦示疾坐床上若相酬酢者法孙秀林问何为曰吾与荆溪尊者对谈祖道耳将入寂顾左右曰人患无实德为后世称若但崇虚誉我则不暇千载之下谓吾为柏庭叟则吾枯骨为无愧幸勿为请谥以污我素业言已累足而化实淳祐元年正月十九日也留龛七日貌色鲜白心顶俱煖奉全身塔于寺东为寿九十三得夏七十八先是首座智觉论请于朝言师道光前哲四众依仰年登九秩将逼归真请建塔山中以拟归藏上旨允之故今用此成命所遗衣发及四经解合藏于南湖祖塔之侧师所着述楞严玄览金刚会解圆觉略说楞伽通义因革论简境十策三部格言金錍义解宗教玄述仁王疏记附钞笺要皆行于世自余杂制名绪余讲余对客木尝及世间事唯论前人往行及典诰之辞或问何以安心曰心本不动问法华经藏曰当处全彰其警策类此嗣其道者香林清赐为上首法师净惠字敏中号悦菴鄞陆氏父母祷佛而生幼年梦登宝阁见异人为摩顶及觉异香满室以语隐学俊师勉其学释遂依定海正觉出家既具戒往见月堂因春期入忏闻策导顿悟圆旨堂由是器之有度律师用大智新疏讲观经于湖心月堂遣师与之辩至谈观心观佛之旨发难数四度竟屈服哲则菴主南湖始开讲席师掩卷危坐退而指其瑕玼哲益敬畏荣隐堂居隐学俾师分坐讲风大扬初主郡城法华或以为小师曰此法智师讲经之地其可鄙乎迁治平每临讲见疏记援引儒典则止而不读谓其徒曰此外书也宜自观之夏将阑对众自诧曰今夏讲席诸方所无纵或及之亦秖杂以外书诱掖之余兼事匝石积年弊陋易而为新每预公举或非其人辄面斥诸山曰所谓讲院者以欲传讲尔今此人能任此责乎卒不许闲居泉口拱秀菴学士里粮来从及迁宝严化道日起阅八年忽天风吹华桂香满院识者知为嘉瑞未几果颁南湖之命时嘉定六年也自柏庭乐育人材之繁后生尚文辞好异议生者稍不厌众心必郡起而譁逐之师至以沈毅御物特成规严人望风不敢犯向之好譁者俗为革居丈室未尝扃请益者虽入夜不拒行两庑闻读诵声必忻然就之因所业为点示法华忏期日一开说初终参贯人皆乐听心感嘉定九年九月二十九日集大众讽观经趺坐榻上奄忽如蜕塔全身于祖关门人乞铭于司令楼枎净无住见而叹曰悦菴不喜外书而梅麓作铭全用妙经句岂非有以冥使之乎禀法者禅悦了彬大蓬了因六七人云行人善荣字行甫四明小溪周氏初从月堂学教观既通其旨即入观堂修长忏阅藏经金书法华楞严净名圆觉光明五经以施诸方彫造弥陀佛像拈施众会素善水墨画大士像以与人前后莫计以音声佛事转授诸人今城社经呪皆用师节度也临终往生之相见宣行人传弟子默容海印以高行为乡城所归佛祖统纪卷第十八法师宗晓字达先石芝其自号四明王氏子十八受具戒先从具菴强公游次谒云菴洪公理观密契遂分半座未几主昌国翠萝学者奔赴越二年退隐西山日课妙经适齐尚书扁所居曰闲静攻媿楼大参以诗美之复游淅西诸剎大参说偈以相其行历三岁而还大府丞汪公与其季检详命主参秀久之谢去居延庆第一座讲演之余编法华显应录乐邦文类教行录三教出兴颂诸祖赞振祖集光明照解施食通览又集儒释孝纪明良崇释志明教编笺註要旨血书法华墨书华严宝积般若涅槃诸经又为中林居士张宗义书真宗皇帝御注四十二章经凿义井于城南栎社曰法华泉以饮行者作亭其上施以汤茗无问道俗结屋数楹创为接待得魏文节公常乐旧额中林张公为缋圣像建藏轮铸钟架楼增辟田土轮奂一新且为誓辞以诫诸徒使不志建立之意弘传教观四十余年晚益韬晦嘉定甲戌八月二十日示疾索纸书偈曰清净本来不动六根四大纷飞扫却云霞雾露一轮秋月光辉阇维于寺之南齿牙不坏舍利甚伙巽齐户曹见之述文赞叹塔于上方六殊胜地僧腊四十七世寿六十四佛祖统纪佛祖统纪卷第十九宋景定四明东湖沙门志磐撰诸师列传第六之九豁菴悟法师法嗣啸巖文虎法师闲林真法师法嗣法明师昶法师逸堂癸法师法嗣同菴允宪法师石坡元启法师竹坡如约法师石屋正己法师可堂若参法师化翁师赞法师巨宗师岳法师不孤有邻法师柏庭月法师法嗣香林清赐法师伊堂了圆法师石田妙慧法师半云行儒法师此室大方法师虚中元真法师遁山士尧法师孤巖如启法师寂菴文慧法师橾菴文节法师巽中道谦法师无谋善庭法师北林与俱法师石门士云法师悦菴惠法师法嗣禅悦了彬法师宝化道英法师云屋可止法师化翁正己法师大蓬了因法师茅屋了己法师竹溪志昌法师石㵎戒法师法嗣古泉正宗法师佛祖统纪卷第十九柏庭月法师法嗣法师文节字通叟自号操庵四明慈溪夏氏子世为大族百余家行路者常闻读书声父讳历年贤厚人二时有住土山定讲师者祖免亲异其貌劝出家于邑之永明寺明年落发十七游迁悦庵皆山家之峻者师与填自聪应无未有所得遇西山次教柏庭月法师以大炉鞴煅炼学者师于是竖精进幢留十三载随赴上竺有谦慧应三师皆有大名师合而为四杰焉柏庭谓师曰汝国汝国得吾之大全矣毕竟至当一句作么生师厉声曰瞎却顶门窍壸中别有春至此天上地下无一可见之形一无可翫之色矣柏庭九旬谢事众散师独留三夏至唱灭乃退年五十一始出世定海观音寺十四年住象山玉泉六年陞天竺集庆寺乃理庙所剏在九里松度庙继志式念先训适住持本法师求去九重独断以操庵补其处万众骇伏十年间讲钟法鼓震动湖山四方学者如水就下树规立范有典有则四明南湖之归有世忠寺在万山中曰东吴好处众强起师主之至正壬午二月二十六日鸣鼓告众拂龛书偈掷笔而逝寿八十六腊七十三着述有指要会宗集英等书于度弟子觉初羿归家山善庆庵全身窆焉得法者如吴之似兰子华思治惟简明之大东慧海法东等说金錍有半月偷闲解梦书又观心观佛偈曰春到上林浑似锦不须寻访卖华翁之句径山愚禅师叹赏不已佛祖统纪佛祖统纪卷第二十宋景定四明东湖沙门志磐撰诸师列传第六之十啸巖虎法师法嗣讷堂慧辩法师顽空智觉法师松㵎善助法师寒谷妙晖法师东山夔公首座东山皎公法师东山义问书记法明昶法师法嗣法明行依法师宝坛智尚法师同菴宪法师法嗣圆菴行果法师东林觉先法师香山唯一法师浩翁惠川法师石翁法介法师柯山本悟法师虎巖行珪法师石林文藻法师安道清宁法师无闻若讷法师圣水善济法师默菴普闻行人退若可昇法师石坡启法师法嗣无住宗净法师佛祖统纪卷第二十佛祖统纪佛祖统纪卷第二十一宋景定四明东湖沙门志磐撰诸师杂传第七净觉仁岳法师吴兴子昉法师钱唐可久法师钱唐惠勤法师霅川慈梵法师霅川莹珂法师永嘉乃仁法师超果灵照法师枢密使胡宿神智从义法师慧月了睿法师草菴道因法师梓菴有伦法师广寿法因法师四明道时法师儒士述菴薛澄杂传之作将以录诸师之未醇正者故净觉以背宗录神智以破祖录草菴以失绪录或曰法智之世先后为异说者有之矣岂当尽以杂传处之乎然昭圆之于四明无师资世系之相摄后人概以山外指之亦足惩之矣至若法智子孙时为逆路之说者未若净觉神智之为甚也彼祝之而不类我且指二人为首云法师仁岳霅川姜氏自号潜夫闻法智南湖之化往依为学至水月桥掷笠水中曰吾所学不成不复过此桥法智器之居以东厦白昼焚膏专事䌷绎乡书至悉投帐阁未尝启视因出境分卫乘舟水行偃卧舒足豁然自得若拓虚空樯为之折每请益函文撷大屧关大钥众望风畏之时昭师略光明玄不用观心师辅四明撰问疑书以征之四明制妙宗并消伏三用润师作指瑕以为难师述止疑抉膜以正之四明谈别理随缘齐师作指滥以为非师作十难以扶之所以赞四明为有力后复与十同志修请观音三昧因疾有闲宴坐静室恍如梦觉自谓向之所学皆非乃述三身寿量解以难妙宗道既不合遂还浙阳灵山蒙慈云摄以法裔四明乃加十三料简以斥之师复上十谏雪谤往复不已会昭庆有请慈云为诗以送之学徒从往者半云弗之止既迁石壁复徙灵芝时法智已归寂师临众自诧曰只因难杀四明师谁向灵芝敢开口有仁行人自永嘉请居净社一住十年大弘法化以年老还乡霅守请主祥符观察使刘从广为奏命服枢密使胡宿为请净觉之号晚年专修净业然三指以供佛持律至严不以事易节创隐沦堂休室以为燕居治平元年春谓门人曰我翌日午刻当行果留偈安坐而亡时三月二十五日也塔全身于何山之西隅嗣法者梵慈乃仁辈皆能表表模范一世师于楞严用意尤至会诸说为会解十卷熏闻记五卷楞严文句三卷张五重玄义则有楞严说题明修证深旨则有楞严忏仪复于呪章调节声曲以为讽演之法所着金刚般若疏二卷发轸钞五卷弥陀经疏二卷指归记二卷文心解二卷杂录名义十二卷义学杂编六卷如意轮课法涅槃礼赞文罗汉礼赞文南山礼赞文施食须知毘昙七贤七圣图起信梨邪生法图各一卷禅门枢要净名精英大论枢节大论文苕溪讲外集窓案记诸子杂言史髓记曰何山更为禅居而塔地转为菜圃厥后寺众有梦师谓塔处灌溉非便求迁之及开龛色身不坏舍利盈满遂具礼易葬焉此与东山神照迁塔事极相类皆于当时藏全身而特示灵瑞于二百年之后也异哉论曰天台家谓学华严唯识者为他宗盖指其不受时教规矩之说耳净觉初为山家之学甚厉为止疑抉膜十门折难以排四师甚力一日师资小不合而遽为寿量之异说甚至于十谏雪谤抗办不已前辅之而后畔之其为过也与学他宗者何异焉父作之子述之既曰背宗何必嗣法置之杂传亦足为惩然此亦是护宗纲辨法裔为之说耳若鉴之以佛眼则圣贤弘道互有抑扬岂当定其优劣如调达波旬皆以大权示现邪见讵可以俗情裁量之邪是知议净觉者当以此意亮之法师子眆吴兴人赐号普照早依净觉嵩明教据禅经作定祖图以付法藏斥为可焚师作祖说以救之又三年嵩知禅经有不通辄云传写有误师复作止讹以折之其略有曰契嵩立二十八祖妄据禅经荧惑天下斥付法藏为谬书此由唐智炬作宝林传因禅经有九人其第八名达摩多罗第九名般若密多罗故智炬见达摩两字语音相近遂改为达磨而增菩提二字移居于般若多罗之后又取他处二名婆舍斯多不如密多以继二十四人总之为二十八炬妄陈于前嵩缪附于后渎乱正教瑕玷禅宗余尝面折之而嵩莫知媿又据僧祐三藏记传律祖承五十三人最后名达摩多罗而智炬取为梁朝达磨殊不知僧祐所记乃载小乘弘律之人炬嵩既尊禅为大乘何得反用小乘律人为之祖耶况禅经且无二十八祖之名与三藏记并明声闻小乘禅耳炬嵩既无教眼才见禅字认为己宗是则反贩梁朝达磨但传小乘禅法厚诬先圣其过非小法师可久钱唐钱氏天圣初覃恩得度学教观于净觉无出世志喜为古律诗苏轼监郡日尝与师及惠勤清顺为诗友所居西湖祥符萧然一室清介守贫未尝有忧色轼来守钱唐当元夕九曲观灯去从者独行入师室了无灯火但闻瞻訇余香叹仰留诗有不把流离闲照佛世知无尽本非灯之句蒲宗孟集钱唐古今诗求葶丁呆于师师曰随得随去未始留也闻者高之晚年杜门送客不逾阈辟谷安坐观练熏修如此十余年窓外唯红蕉数本翠竹百箇淡如也一日谓人曰吾死蕉竹亦死择瑛公亦死未几皆验人嗟异之法师灵照兰溪卢氏幼失怙恃白兄求出家兄取三藤示之曰使此藤系汝俱碎可从汝意师欣然入林取藤成束置前曰果容入道用此系我俱碎无恨兄不能夺遂入宝慧寺誓去枕席香灯礼诵未朞月诵通法华光明弱冠投试有司嘉之奖以别榜既具戒即往钱唐依香严湛师学教观数岁复往吴兴依净觉一家户牖无不通达初主吴山解空继迁景德熙宁中徙云间超果自元丰以来于每岁春首结净业社七日期时预者二万人念佛获验不可纪录尝梦三圣仪相前跪作礼曰灵照一生诵大乘经期生安养为果愿否观音指曰净土不远有愿即生又诵经深夜忽梦普贤示身遂发心造其像诵经万部以严净报元丰五年冬卧疾谓侍者曰吾安养之期已至遂北首面西累足而化阇维异香袭人舍利流迸结塔院东南隅胡宿字武平常州晋陵人学问文章当世推重治平三年由枢密副使出镇杭州每来谒岳师言恣询妙道躬执弟子礼师安坐不少逊法师从义温之平阳人姓叶氏十七通诵法华得度学扶宗主大云五峯宝积尝患他宗但任胸臆于所着补注集解处处辨明如论贤首妄判华严议慈恩专用唯识辨祖承无二十八祖判道家当摄入儒宗辞理切直为世所信晚居秀之寿圣大振宗教元祐六年春示疾就榻吉祥右脇而逝瘗舍利于钱唐宝藏谥曰神智宪使刘焘记行业云端介清白不妄游从寤寐三观耽味着述过午不食非法不言非右脇不卧非泸水不饮行步有常坐立如植未尝求公卿之知可谓贤也已矣所着大部补注十四卷顺正记三卷新记七卷往生记四卷圆通记三卷纂要六卷集解三卷寓言四卷净名略记十卷搜玄三卷论曰神智之从扶宗视四明为曾祖而于有所立义极力诋排之去乃翁已五十年其说已定而特为之异破坏祖业不肖为甚非同当时孤山净觉一抑一扬之比也旧系扶宗今故黜之置之杂传以示家法之在法师了睿嘉兴人号慧月学教有声久依神智于寿圣秀有士族请神智祷疾师与俱往及归神智责之曰汝为纯厚吾故携汝往何为俗舍左顾右盻师深谢过而已智曰汝岂有所见耶师密白曰有一女崇在病床上见师入即下走人既拥门乃从壁隙而出不觉顾视如此智曰吾亦见之已而病者愈智既没师乃继其席思溪王氏有女卒请施食河氷船不可渡乃遣人报令设座于斛前即船上遥为呪愿中夜一女至船上曰谢师戒法已得超度留鞋一双忽不见次日王君至船惊曰此亡女入歛时鞋也法师道因自号草菴四明薛氏视法智座下粲法师为叔祖其孕也母梦粲披帏而入寤而生明发而赴至咸知其为后身云掌有圆相掬之如环足下奇文双鱼宛示十七具戒坐夏南湖有问以教义者徐为释之正与文合识者知其宿习明智居宝云往学焉已而遍历教庠屡参禅室因读指要钞深有悟入初主禅悦直嗣四明次迁永明宝云广寿治平晚主延庆学徒满堂干道三年四月十七日别徒众曰华严世界洞彻湛明甚适我怀今将行矣乃令举所述弥陀赞曰无边剎海海涵空海空全是莲华宫莲宫周遍遍空海空海独露弥陀容阿弥陀佛不生灭难觅难拈水中月绝非离句如是身如是感通如是说我与弥陀本不二妄觉潜生忽成异从今扫尽空有尘父子天然两相值誓修三福勤六念身口意业无瑕玷我今以此念弥陀不见弥陀终不厌赞毕随众唱佛数百讽观经至上品上生即歛念坐亡越三日顶足皆煖葬全身于祖塔师道貌严毅辞辩如泻有婴其锋者谓登龙门尝着关政论以正禅人之弊诣行在投宰相秦桧三上书俱不报遂渡江而归后秦相阅其书大惊将见之而师已行居南湖日述辅正解以斥律人妄解观经之失其强志为法若此尝居城南草菴因以自号论曰草菴初学于明智一旦读指要有省发而又自谓文粲后身故以瓣香奉四明然四明者罗睺罗也未闻禀佛为嗣若草菴之所承则将兄广智而孙明智矣岂北面师事之而反孙之可乎西土二十四祖金口所宣悉有先后若谓北齐远禀龙树此则立观之始非草菴所当上效故镜菴论之曰一家教观必资传授岂可紊乱使失其绪况当时已有高攀九祖远嗣四明之诮旧图系于明智终非草菴之本心新图系之四明未免有违于公论今故置之杂传亦足以为失绪者之戒云法师有伦四明王氏受业于小溪寿圣自号梓菴久依草菴学分座南湖讲道有旨晚主月波学徒说服柏庭辈行皆北面受业所居一室未尝见其便溺人皆异之或问其故拒而不答法师法因自号刳心四明慈溪顾氏学草菴尽其旨以与师同名时称为小因主广寿三十年昼夜讲演未甞一日走檀门每施者至辄竦媿自叹曰比丘之法丐食活命我何人哉坐夺勤苦之利却而还之不得已受其少分所居弊陋将新之曰此躯尚无常何事外物为一日集讲侍者报众赴檀门未回师曰虚空诸天正欲闻法何必众集即击鼓升座绍熙四年八月示疾于定中见净土二菩萨谓左右曰吾覩法华道场与平时所见异甚吾将行矣即集众讽观经称佛号留偈端坐结印而化瘗全身于寺东薛澄字清卿自号述菴视草菴为叔尝从其学大明境智之道草菴没为文祭之其略云呜唿吾佛明心禅必用教教必用禅如江如湖流虽不同所钟一源如日如月时或云殊所丽一天譬以二药治众人病所期者痊奈何末途两宗被魔学者泥偏私立位号互为矛盾其门必专教而视禅了不相安如针着毡禅而视教欲割不能如瘿附咽不求其端教曰我是孰明渐圆惟怪欲闻禅曰我是但称别传两宗既孤又于其宗派别星悬或本四明或夸霅川或出白莲天台徽旨浮谈浪语如漂流船或参沩仰或归云门或嗣曹洞如来心印上推下堕如颠倒猿持此胜心敌彼胜心以燕伐燕堂堂我翁能于两宗洞达妙玄又作草菴忌疏云诸法本空即空成实至人不死虽死如生安住尊者间气所钟前因不昧探戒珠于骊颔飞慧剑于龙门早游刃于儒林无书不读晚乘桴于教海有感皆通于道最高裂衣冠而罔恤有疑不决械囹圉以须争见八知识无半语之相投将一瓣香为四明而拈出佛祖统纪卷第二十一佛祖统纪佛祖统纪卷第二十二宋景定四明东湖沙门志磐撰未详承嗣传第八东阳善慧大士景明道房禅师北齐僧稠禅师北齐李奖侍郎天台智琰法师金华方巖法师西京楚金法师千福飞钖法师终南法善法师玉泉真公法师南岳承远法师南岳法照国师无姓法剑法师长沙怀远法师五台志远法师五台元堪法师天台道暹法师国清清观法师国清文举法师建业敬云法师泰山妙行法师四明子麟法师十祖玄烛法师嘉禾皓端法师会稽什法师嘉禾子玄法师天台元颕法师括苍聪法师无相善勤法师宝藏利赟法师普慈挥法师空相融法师超果照法师广化明法师宗元录颕法师宝云威法师方广昙照法师普照因法师佛智道如法师宝积实法师净慧威法师左溪志昭法师无功居士王阗有为天台之道而无闻于后世者固亦多矣非以其迹晦而位卑身亡而嗣绝乎至若旧虽有传而无所师附见他传而无所考凡于法门有旁赞之一益者岂不乐书作未详承嗣传东阳大士傅翕字玄风义乌人齐建武四年五月八日生幼与里人渔以笼盛鱼沈水中祝曰欲去者去止者止人以为愚年十六娶刘氏生二子普建普成二十四渔于稽停塘梵僧嵩头陀谓曰我昔与汝于毘婆尸佛所发愿度众生今兜率宫衣钵见在何当还耶令视水见圆光宝盖环覆其身乃悟曰鑪鞴之所多钝铁良医之门足病人方急度生何暇思兜率乃结菴于松山双擣树间自称当来解脱善慧大士种植蔬果任人采取为人佣工昼作夜归与妻妙光敷演佛法苦行七年宴坐之间见释迦金粟定光三佛东来放光如日空声唱言成道之日当代释迦坐道场已而四众沓至作礼郡守王烋谓是妖妄囚之兼旬不食媿而释之还山愈精进曰我从兜率宫来为说无上菩提昔隐此事今不覆藏大通六年遣弟子傅暀奉书诣阙称帝为国主救世菩萨诏报曰善慧欲度众生欲来随意帝预勅锁门以观其异大士袖出木鎚一扣诸门尽开见帝于善言殿谒者三赞不拜直上御榻对语异常设食竟出钟山坐定林松下县官资给大同元年请讲三慧般若于重云殿公卿毕集天子至众皆迎大士不动御史问故答曰法地若动一切法不安帝善之翌日独延于寿光殿夜漏上乃出梁末饥乱日与其徒拾橡栗楺草作糜以活闾里盗不忍犯尝曰我贤劫千佛中一佛弟子慧荣欲建龙华会大士曰龙华是我事汝可建请佛停光会若从吾言定见龙华又曰吾悟道四十劫释迦方始发心由释迦能舍身所以先我成佛陈天嘉二年山中行道常见七佛在前维摩从后谓弟子曰七佛中唯释迦数与我语光大二年冬大士曰嵩公已还兜率天我不得久住作还元诗十二章大建元年四月二十四日示寂七日县令陈钟耆来礼敬传香之次犹反手受香众益惊叹葬松山之隅勅仆射徐陵撰碑荆溪止观义例曰东阳大士位居等觉尚以三观四运而为心要故独自诗曰独自精其实离声名三观一心融万品荆棘丛林何处生独自作问我心中何所着推检四运并无生千端万累何能缚况复三观本宗璎珞补处大士金口亲承故知一家教门远禀佛经复与大士宛如符契述曰过去诸佛由三观道安住祕藏现在释迦由三观道果后示权是知自行化他权实因果之法无非三观之道璎珞宣之于前智论申之于后北齐心悟而立为法东阳旁赞而示以诗皆所以明此道也东阳显于梁而终于陈当北齐南岳智者以此道相传之际尚无恙也昔承佛口之亲宣今值诸师之授受于是作而言曰大哉三观之道行于震旦其在斯时乎乃述为二诗从旁而赞之宜也世人不考为同时遂指东阳为前人而谓其能预谈三观故晁景迂为明智碑亦谓前乎智者以导其教者曰梁傅大士斯言未的也今当易之云与文禅师同时旁赞其道者曰傅大士以大士无授受之迹今但附见于传首云禅师僧稠鉅鹿孙氏从景明寺道房禅师受行止观摄心旬日即得入定复修涅槃圣行四念处法安居五夏日唯一食尝九日修死想观以所诣白跋陀三藏藏曰葱岭以东习禅定者汝为最矣复诣王屋山修习前法遇两虎鬪师以钖杖中解虎即散去黄门侍郎李奖求学禅要为说止观两卷北齐文宣诏师出山说法师为说三界本空万法如幻荣华世相不可常保帝为之毛竖汗流于邺城结云门寺以礼奉之宴坐一室未尝送迎弟子或以为谏师曰宾头卢迎王七步致令失国吾虽德不逮古而仪相是同不敢自欺冀致福于帝耳帝惑左右之言谓师不敬欲躬往加害师已冥知旦乘牛车往谷口二十里拱立道旁帝怪问之师曰身血不净恐污伽蓝帝愧悔谓侍臣杨遵彦曰若此真人何可毁谤欲负师还寺师磬折不受帝曰弟子负师遍天下未足谢愆遂同辇还宫问弟子前身何人师曰曾作罗剎王今犹好杀祝盆水使视之即见罗剎形又欲见佛法灵异师投袈裟于地帝遣人举之增至数十人不能动师令沙弥取之如举一羽帝益敬信请受菩萨戒留禁中四旬而出干明元年四月示寂勅建塔以藏舍利述曰案稠禅师行道于北齐天保中与思禅师为同时逆而推之则知受止观于房禅师当天保之初复更推之则天保已前当东魏孝静之世时文禅师始以己悟一心三智之道以授思禅师则知房师所受止观亦应禀自文师盖文师悟由中论独步河淮时无竞化非小乘禅师之所能知然则房师上受文师下传稠师上下推之为可信矣法师智琰母梦升通玄塔相轮坐而诞十二诵通法华时称神童祝发之后即参讲席尝隐虎丘山讲忏余日诵法华至三千部霄鑪未爇自起烟芬夕罐才空潜加溢水盖天童给侍之验焉行三净业修十六观率五百人月建斋讲十年不替讲法华净名皆三十遍观音玄三十遍贞观八年冬示疾见梵僧手执宝瓶曰吾无边光也却后净土称功德宝王即我是也师谓门人曰无边光大势至也功德宝王其成佛之号也由因言果以此勉余余其西归乎即入定不反金华方巖和尚荆溪未入僧时曾从之受止观法师楚金广平程氏七岁出家礼藏探经法华在手九岁依西京龙兴寺具戒习智者教尝诵经至宝塔品身心泊然宝塔忽现释迦分身满虚空界禅坐六年誓建斯塔诚怀一启檀信自来于筑基夜诵经行道众闻天乐异香玄宗梦空中楚金二字诘朝访问咸以师对乃亲制多宝塔额赐缣緍为助功毕之日五色瑞云凝于塔上谓同学曰凿井见泥去水不远钻木已热得火可谙凡我七人聿成一志昼夜诵经香烟不断乃于春秋二时集七七僧行法华三昧奉旨许为常式前后感获舍利七百粒血书法华菩萨戒经以祝九重写法华千部金字三十六部用镇宝塔复写千部散施信人化缘既毕右脇而逝薪尽火灭雪颜如生天子遣塔于城西贞元十三年左街功德使窦文场奏先师楚金于天宝初为国建塔置法华道场今僧众礼念六十余年经声不绝乞加旌表诏谥大圆法师法师飞钖与楚金精严三观天宝初游京师止终南紫阁草堂俄有诏住千福法华道场不空翻译新经频当笔受润文之任永泰初诏于大明宫同良贲等参译仁王护国及密严经与三藏不空学士柳伉重加详定充证义正员尝撰念佛三昧宝王论三卷明净土三世通修之义禅师法善习天台教学唐天宝间游京师常诵法华所居之处瓶水自满临终见金莲从空下迎天乐竞鸣隐隐向西去法师志远汝南宋氏初依荷泽闻天台一宗该通妙理力学积岁居五台华严食非别请卧不解衣四种三昧用为常课会昌四年忽绝食数朝诫门人曰天台之道妙在法华文句本迹二门开近显远玄文五义判释止观境观双修行解圆明遮照平等将践圣阶降兹罕及礼忏方等必假精诚永怀于兹宜副吾意时学者如林唯元堪达其旨武宗沙汰佛法堪禀遗言以诸文藏之屋壁宣宗即位重辉佛日堪再葺旧居取其藏本置之影堂传唱当时绝而复续法师道暹天台人大历中入京传教盛有着述能于虚空游行往来时谓有神足之证法师清观临海屈氏久居国清妙洞三观禅定神异清介自守不畜衣钵尝曰恨未能舍己头目溪南有请供者夜雨水涨人不能渡师顷刻即赴身衣无湿人知其有神足通焉法师文举东阳张氏入国清习天台之道悉通要妙其形如山其貌如玉动若浮云静若止水目不旁视口无戏言四威仪中无非律范丹丘二众仰以为法先是国清为炀帝建光明道场岁以为期人繁食少师竭力营建成庄田十二顷众赖以济法师敬云建业人夙学天台之道光化二年于永嘉寺讲经依俱舍论述小乘入道五位作柝玄记二卷法师妙行初学天台教既入居泰山结草为衣拾果为食行法华三昧感普贤现身证明后专持弥陀经于一夕见流离地佛与二菩萨涌立空中僖宗闻其名诏赐号常精进菩萨后一日再见宝地谓左右曰吾无观想而宝地复见安养之期至矣即日右脇安卧而化法师子麟四明人五代唐清泰二年往高丽百济日本诸国援智者教高丽遣使李仁日送师西还吴越王镠于郡城建院以安其众法师玄烛戒德定品慧业法门讲唱宗乘当世特立大顺初传法帝京学徒数百左右悦随时谓其可继荆溪尊称为十祖云法师皓端嘉禾张氏闻玄烛时称十祖遂往参学即悟一心三观之旨誓心山居二十余年身无长衣口无异味坐唯一榻门不设关本朝建隆初无疾坐亡火浴舍利不知其算得法者八十人法师善勤天台人无相以主席请于郡时以师高行为之举及迁净名举樝菴继其席樝菴迁赤城众举利赟继赟赴宝藏部使者复以无相卑师以众不足容乃别迁胜地增建栋宇时谓安清净众讲妙教观宜天人之交助也法师元颕吴兴人政和二年于郡城开元建智者院日居慈霔阁秉笔着书自正像统纪终教藏目录凡百卷名天台宗元录序次古今诸师行事为山家之盛典云又述法华灵瑞集为十科始于普贤证明终至香光表相郡补为都师有招权者诬以事民其衣闻者流涕而师不为愠幅巾布褐遨游人间随时升沈晚在盐桥菴庐诵经课佛一夕面西危坐欣然神化焚龛之日舍利布地法师昙照四明人受业方广宣和初述天台别传注最为详委学者韪之法师志因赐号普照少学天台之道修净土行五十年法服未尝去体尝因寇扰入山避乱唯携触服方欲登圊寇已逼近师易衣石上从容洗漱寇不敢犯识者叹仰谓之游行无畏其斯人乎法师志昭居左溪述释迦谱称躬禀叔父铠菴微旨及编次历代宗承图后学于是有考王阗四明慈溪人自号无功叟家世名儒再举进士不得志布衣蔬食遍询讲席晚年唯专念佛以所得旨意述净土自信录其序略云众生本心具四净土如同居者在具缚凡夫即可依之其余三土至断惑圣人始获证入焉且往生一门有二净业曰正观默照本心也曰助行备修万善也正观与助行并进则了达四净土矣止有愿等事善者近生凡圣同居而远作上三土之因也以此论之则净土者正是究理菩萨所登境界而兼容悠悠众生回向渐修耳又云圆机体道是最上净业苟加愿以导之即预优品愚朴之辈但称佛发愿者亦莫不生观净土一门则知圣人无弃物也彼但守痴空之人以无碍无修起自障心绝他学路乃高其言曰净土末事何足道哉发是言者可哀也矣绍兴十六年四月丁卯之夕忽闻异香满室谓弟沙门思齐曰此吾所修净业有感也乃沐浴更衣面西趺坐而化焚其躯得舍利如菽者百八粒佛祖统纪卷第二十二佛祖统纪佛祖统纪卷第二十三宋景定四明东湖沙门志盘撰历代传教表第九北齐悟一心三智之旨以授南岳南岳修之以授智者智者始以五时八教开张一化而归宗于法华本迹之妙既发其解必立之行于是说己心中所行以示一心三智之证载之文字用以印心以教后世自北齐上法龙勐下逮法智为十七世作历代传教表梁武帝天监元年普通元年大通元年大同元年大同中二祖文禅师于北朝河南为思禅师说三观当东魏孝静帝天平间太清元年简文帝天宝元年元帝承圣元年敬帝绍泰元年太平元年陈武帝永定元年文帝天嘉元年三祖思禅师于北朝光州大苏山为顗禅师说四安乐行示普贤道场当北齐废帝干明元年天康元年废帝光大元年二年思禅师为南岳帝君授戒法宣帝大建元年四祖顗禅师于金陵瓦官寺为仪同沈君理仆射徐陵等开法华经题一夏开释大义白马敬韶等咸北面受业自此后常讲大智度论说次第禅门及为尚书毛喜说六妙门大建中南岳思禅师为海东玄光法师说法华安乐行归国演教为高丽东国传教之始大建九年六月二十二日南岳禅师示寂少帝至德元年至德三年诏瓦官顗禅师赴太极殿开大智度论题仁王般若经题还灵曜寺就讲时百座居左五等居右慧旷慧辩皆奉勅难问天子临筵听法百僚尽敬至德四年诏迎顗禅师居光宅寺帝幸寺听讲仁王躬礼三拜祯明元年顗禅师于光宅讲法华经章安预听隋文帝开皇十年开皇十一年晋王总管扬州迎顗禅师于大听事设千僧斋授菩萨戒师名晋王为总持王上师号称智者开皇十二年智者禅师于荆州当阳玉泉山为关王父子授戒开皇十三年智者禅师于玉泉说法华玄义章安预听开皇十四年智者禅师于玉泉说摩诃止观章安预听是年过岳阳为刺史王宣武授大乘戒法为学士昙捷等讲金光明经开皇十五年七月智者禅师至扬州禅众寺以所着净名义疏奉上晋王九月辞归天台开皇十七年九月智者禅师于天台佛陇为诸弟子口授观心论十一月于石城寺为弟子说十如四不生十法界三观四无量心四悉檀四谛十二因缘六波罗密一一法门是月二十四日示寂于石城弥勒石佛像前仁寿元年炀帝大业元年恭帝义宁元年五祖章安禅师于天台国清寺为法华威禅师说止观心要唐高祖武德元年太宗贞观元年贞观六年八月七日章安禅师于国清寺示寂贞观二十年召法华威禅师授朝散大夫引驾四大师高宗永徽元年永徽六年召天宫威禅师授朝散大夫引驾四大师与法华同职位显庆元年龙朔元年麟德元年干封元年总章元年咸享元年上元元年仪凤元年调露元年永隆元年十一月二十八日法华禅师示寂开耀元年永淳元年弘道元年则天高后光宅元年垂拱元年永昌元年载初元年如意元年如意二年七祖天宫禅师于东阳天宫为左溪朗禅师说止观延载元年证圣元年万岁通天元年神功元年圣历元年久视元年长安元年中宗神龙元年景龙元年睿宗景云元年先天元年玄宗开元元年开元十八年八祖左溪禅师于东阳左溪为荆溪然禅师说止观是年新罗法融等传教归国天宝元年天宝十三年九月十九日左溪禅师示寂肃宗至德元年干元元年上元元年宝应元年代宗广德元年永泰元年大历元年大历中九祖荆溪禅师于天台佛陇为邃法师说止观德宗建中元年建中三年二月五日荆溪禅师于佛陇示寂兴元元年贞元元年贞元中十祖邃法师于国清为修法师说止观顺宗永贞元年邃法师于国清为日本最澄说止观尽写一宗论疏以归为日本传教之始宪宗元和元年穆宗长庆元年敬宗宝历元年文宗大和元年大和中十一祖修法师于禅林为外法师说止观开成元年武宗会昌元年会昌六年诏毁天下佛寺沙汰僧尼宣宗大中元年诏复会昌所废寺院懿宗咸通元年僖宗干符元年干符中十二祖外法师于国清为琇法师说止观广明元年中和元年光启元年文德元年昭宗龙纪元年十二祖琇法师于国清为竦法师说止观法门大顺元年景福元年干宁元年光化元年天复元年景宗天祐元年梁太祖开平元年干化元年末帝干化三年贞明元年龙德元年唐庄宗同光元年明宗天成元年长兴元年末帝清泰元年晋高祖天福元年天福中十四祖竦法师于国清为寂法师说止观少帝天福七年开运元年汉高祖天福十二年隐帝干祐元年周太祖广顺元年世宗显德元年恭帝显德六年宋太祖建隆元年吴越王钱俶遣使往高丽日本求遗逸教乘论疏建隆二年高丽国遣沙门谛观持天台论疏至螺溪干德元年十五祖螺溪寂法师为通法师说止观法门开宝元年太宗太平兴国元年太平兴国四年十六祖宝云通法师为四明礼法师说止观诸大乘法雍熙元年雍熙四年十一月四日螺溪法师示寂端拱元年十月二十一日宝云法师示寂淳化元年至道元年真宗咸平元年咸平六年十七祖法智法师于南湖保恩答日本源信信问目二十七条景德元年撰指要钞成出别理随缘二十问以攻继齐指滥之失景德四年遣本如持十义书二百问上钱唐昭师以救光明玄不立观心之失大中祥符元年大中祥符三年赐保恩改额延庆同异闻师作诫誓辞二篇俾为长讲天台宗教之所大中祥符七年撰观经融心解天禧元年与十僧修法华忏期满三年焚身供法以公私劝止不获如愿述消伏三用以破孤山阐义钞之非天禧四年驸马李遵勗奏赐法智大师宣旨令住世演教不许遗身天禧五年主上遣内侍俞源清宣旨就寺修法华忏三日为述修忏要旨以答圣意是岁撰观音别行玄记观经妙宗钞皆成干兴元年仁宗天圣元年撰光明续遗记成天圣三年先是天禧初诏天下立放生池师始于佛生日纵鱼鸟为放生事自述放生文是年郡守曾会以事闻勅枢密刘均撰文刻石仰宣圣化天圣五年撰光明文句记其后广智续赞佛一品天圣六年正月元日建光明忏七日为顺寂之期至五日趺坐说法唱佛而化阇维异香芬郁舍利无数舌根不坏若红莲华明道元年明道二年七月奉灵骨起塔于南城崇法佛祖统纪卷第二十三佛祖统纪佛祖统纪卷第二十四宋景定四明东湖沙门志磐撰佛祖世系表第十传道以心不以迹固也至论祖祖授受之际必使循迹而后可知心苟能知心何必去迹然则何为其迹邪岂不曰有教以为之说有观以为之行行必顾说说必顾行说与行如其迹始妙故曰说己心中所行此传道之迹也知迹必知心知心必知道由知道故然后可以论祖祖授受之际作佛祖世系表西土佛祖教主释迦牟尼佛初祖摩诃迦叶尊者二祖阿难陀尊者三祖商那和修尊者四祖优波毱多尊者五祖迦提多尊者六祖弥遮迦尊者七祖佛陀难提尊者八祖佛陀密多尊者九祖脇比丘尊者十祖富那奢尊者十一祖马鸣尊者十二祖迦毘摩罗尊者十三祖龙树尊者末田地与商那同禀阿难非正所承今故不列此土既尊龙树为高祖则视十四祖已下反同旁出西土十四祖亦视吾北齐已下为旁出各论所承非互为是非也若北齐悟智论一心三观以授南岳远继龙树位列二祖云今家欲尊四明为正祖则当自龙树已下通为十七代以并尊其位或谓兴道至高论功德稍微者夫时有通塞则道有污隆然于道何伤焉不有其父焉得其子兹但取传教之迹耳欲审其由当求诸宗门尊祖议东土十七祖高祖龙树无畏论主二祖北齐大禅师三祖南岳大禅师天台智者禅师南岳大善禅师县令陈正业南岳僧照禅师枝江慧成禅师蓝谷慧超禅师巴丘慧曜禅师云峯慧涌禅师江陵慧威禅师钟山智瓘禅师仙城慧命禅师枝江慧璀禅师南岳灵辩禅师新罗玄光禅师南㵎慧旻禅师升堂受莂一人火光三昧一人水光三昧一人净人方合南岳府君刺史刘怀宝光州巴子立影堂二十八人业高四百信重三千四祖天台智者大禅师章安灌顶禅师天竺真观禅师瓦官法喜禅师国清智越禅师瓦官法慎禅师国清普明禅师国清智璪禅师佛陇智晞禅师国清法彦禅师庐山智锴禅师庐山大志禅师玉泉道悦禅师天台等观禅师华顶般若禅师会稽礼宗禅师栖霞法向禅师玉泉行简禅师国清慧威禅师碧㵎法俊禅师兴皇慧奖禅师当阳德抱禅师南岳慧稠禅师蒋山大忍禅师佛陇慧辩禅师玉泉道势禅师天台慧瑫禅师天台慧普禅师玉泉法盛禅师玉泉法论禅师会稽智果禅师终南法琳禅师国清智寂禅师白马敬韶禅师定林法岁禅师禅众智令禅师奉诚法安禅师玉泉法偃禅师国清道修禅师岳阳昙捷禅师玉泉义邃禅师国清师谏禅师国清如郎禅师佛陇慧绰禅师天乡法延禅师玉泉法才禅师玉泉法璨禅师玉泉道慧禅师十住道臻禅师慧日僧珍禅师陈少帝陈皇太子陈永阳王隋炀帝玉泉关王参军陈鍼儒士梁方茂太中蒋添玟仪同吴明彻刺史王宣武仪同沈君理仆射徐陵光禄王固侍中孔涣仪同周弘正开府柳顾言尚书毛喜得门千数五祖章安大禅师法华智威禅师龙兴弘景禅师南岳大慧禅师天台明旷禅师嘉祥吉藏禅师耆山智拔禅师玉泉道素禅师六祖法华大禅师天宫慧威禅师七祖天宫大禅师左溪玄朗禅师永嘉真觉禅师八祖左溪大禅师荆溪湛然禅师焦山神邕禅师焦山智昂禅师焦山灵彻禅师焦山进明禅师焦山慧照禅师支硎道遵禅师支硎灵输禅师支硎法盛禅师支硎道忻禅师支硎灵源禅师佛陇大义禅师紫金元宗禅师四明道源禅师婺女清辩禅师婺女行宣禅师婺女圆净禅师婺女法开禅师三衢道宾禅师三衢慧从禅师毘陵守真禅师钱唐法灯禅师钱唐法真禅师会稽法源禅师新罗法融禅师新罗理应禅师新罗纯英禅师居士傅礼居士王元福九祖荆溪大禅师兴道道邃法师南岳普门法师南岳昙环法师龙兴元皓法师龙兴智净法师龙兴仲仪法师龙兴子瑜法师龙兴道如法师龙兴仲良法师华顶行满法师天台智度法师云峯法证法师龙兴重巽法师中丞柳公绰刺史柳宗元中书郑絪刺史孟简无姓法剑法师翰林学士梁肃散骑常侍田敦吏部员外李华散骑常侍崔恭身通三十九人十祖兴道法师至行广修法师兴善守恭法师日本最澄法师十一祖至行法师止定物外法师天台良湑法师天台光韶法师天台敬文法师天台维蠲法师刺史韦珩十二祖止定法师妙说元琇法师天台敬休法师天台慧凝法师天台处原法师天台玄广法师十三祖妙说法师高论清竦法师国宁常操法师国宁义从法师国宁德俦法师定水慧赟法师法性修雅法师十四祖高论法师净光羲寂法师慈光志因法师慈光唔恩法师奉先源清法师梵天庆昭法师永福咸润法师永福善朋法师报恩智仁法师永嘉继齐法师孤山智圆法师崇福庆峦法师开元德聪法师灵光洪敏法师慈光可严法师广慧蕴常法师慈光文备法师姑苏可荣法师海南怀贽法师钱唐义清法师演教觉弥法师十五祖净光法师宝云义通法师国清宗昱法师常宁契能法师通照觉明法师安国智臻法师宝山怀庆法师明教晓乘法师宝藏悟真法师顶山怀玉法师灵鹫志伦法师广教澄彧法师广教宝翔法师石壁行靖法师石壁行绍法师胜光瑞先法师通鑑知廉法师崇法愿齐法师十六祖宝云法师法智知礼法师慈云遵式法师妙果文昌法师妙果天授法师明智祖韶法师海月慧辩法师法宝从雅法师指源如杲法师慧净思义法师圆应德贤法师神智仲元法师慈明慧观法师慈觉永堪法师慈受子琳法师寂照慧日法师圆悟思尚法师慈行智深法师三衢怀袭法师圆智志豪法师承天义昭法师承天义荣法师承天文诩法师日本源信法师内侍俞源清嗣法二十七人入室四百七十八人升堂一千人辩才元净法师法鑑若愚法师灵山则章法师神智载升法师广慧居白法师法喜清鑑法师真净思永法师保庆法润法师天竺本融法师天竺思悟侍者丞相王钦若侍郎马亮谏议胡则职方崔育才南湖异闻法师兴国有基法师兴国令祥法师福源悟持法师广慧体源法师钱唐清晓法师法显遇成法师兜率守仁法师宝云延德法师宝山善信法师太师钱惟治运使顾承徽十七祖四明法智法师广智尚贤法师神照本如法师南屏梵臻法师三学则全法师三学若水法师浮石崇矩法师天柱守孜法师景云温其法师觉慈善嵩法师景德居式法师浮石怀月法师婺女日东法师广慈慧才法师妙悟希最法师忏主法宗法师妙果子良法师余庆思辩法师浮石惟清法师龙泉覃异法师雷峯戒珠法师广严含莹法师慧因择交法师圆智觉琮法师崇法祖端法师四明文粲法师丹丘嗣谦法师四明愿彬法师广印智环法师祥符文智法师三衢文炳法师四明用卿法师四明居永法师崇法自仁法师崇庆本圆法师天台慧舟法师南湖广智法师神智鑑文法师明智中立法师澄照觉先法师慧照法隣法师圆澄智谦法师定慧介然法师四明法维法师谏议陈瓘待制晁说之文慧宗正法师空相思恭法师扶宗继忠法师草堂处元法师息菴道渊法师净社处廉法师休菴法舟法师豁菴净悟法师啸巖文虎法师讷堂慧辩法师顽空智觉法师松㵎善助法师寒谷妙辉法师东山夔公首座东山皎公首座东山义问书记法明文节法师闲林子真法师照堂师昶法师宝坛智尚法师法明行依法师法明可圭法师宝积法云法师妙果师楷法师水陆文炳法师常明道深法师福昌文佾法师圆辩道琛法师永嘉法诠法师超果维湛法师海慧若圆法师因果如吉法师净社全教法师括苍义询法师金文冲霄法师四明蕴恭法师法昌本诚法师圆辩法师月堂慧询法师逸堂法登法师同菴允宪法师圆菴行果法师东林觉先法师香山唯一法师浩翁惠川法师石翁法介法师柯山本悟法师虎巖行珪法师石林文藻法师安道清宁法师无闻若讷法师自牧子谦法师圣水善济法师南湖普闻行人石坡元启法师无住宗净法师大石志磐法师竹坡如约法师石古慧刊法师竹屋善交法师石屋正己法师友山智恭法师怀古可尚法师可堂若参法师化翁师赞法师巨宗师岳法师不孤有隣法师柏庭善月法师香林清赐法师伊堂了圆法师畊云崇敬法师石田妙慧法师半云行儒法师此室大方法师虚中元其法师遁山士尧法师孤岩如启法师寂菴文慧法师半岩道全法师子高必昇法师操菴文节法师巽中道谦法师无谋善应法师悦菴净慧法师禅悦可彬法师宝化道英法师云屋可上法师化翁正己法师大蓬了因法师茅屋了己法师竹溪志昌法师隐堂正荣法师石芝宗晓法师南湖善荣行人一菴处躬法师正菴端信法师叔宝良琰法师痴菴垂拱法师赘菴惟定法师谁菴宗岳法师雪堂戒应法师止菴法莲法师余姚清湛法师指南仲韶法师慈云文统法师镜菴景迁法师契菴如晦法师环菴戒枢法师东山神照法师法真处咸法师安国元惠法师智涌了然法师觉云智连法师元菴则约法师朴菴清哲首座泽山与咸法师山堂元性法师虚堂本空法师集长妙璘法师赤城中益法师白莲智圆法师白莲清悟法师白莲子侔法师真教智仙法师证悟圆智法师慧光若讷法师等菴士衡法师虚菴有宏法师复菴妙珪法师上竺师觉法师晦菴慧明法师中菴师安法师石㵎从戒法师古泉正宗法师月潭道鑑法师雪溪得益法师白莲梵章首座白莲道卿法师天台净侁法师四明净杲法师郡守李庭芝神悟处谦法师北禅净梵法师北禅惠深法师顶山子文法师飞英智忱法师超果惠道法师德藏从进法师通照慧明法师报慈蕴尧法师白莲善珪法师德藏择瑛法师北关思净法师金华子方法师寿安良弼法师教藏有全法师净住思照法师一行宗利法师樝菴有严法师天台法麟法师天台应通法师承天法宝法师承天怀雅法师天台宾纤法师永嘉元掺法师钱唐义全法师承天择仁行人天台左伸居士南屏兴教法师慈辩从谏法师车溪择卿法师慧觉齐玉法师圆觉蕴慈法师法照中皎法师则菴明哲法师正堂如理法师能仁道山法师毕菴法布法师坦菴法英法师南巖法雄法师东山祖意法师醴泉行环法师布金觉先法师神慧敏齐法师能仁文公首座能仁能公行人普明如靖法师圆通思梵法师思溪景咨法师普圆善期法师天竺应如法师崇先怀志法师精英从智法师宣祕慧仙法师普圆普证法师法灯道遵法师余姚行澄法师法云宗敏法师枢密蒋之奇慧觉清月法师佛智慈云法师法照净通法师佛照智坚法师神辩觉宁法师等慈慧序法师圆明智贤法师高丽义天僧统明义首座群峯太初法师梵慈智普法师龙华道方法师超果宗肇法师圆照梵光法师东灵智钦法师杨尖利渊法师杨尖法钦法师崇先了生法师南屏用文法师宪章仲闵法师余庆道存法师超果会贤法师精微彦伦法师宝积彦端法师清辩蕴齐法师景德法云法师上方法清法师法慧正宗法师东安景初法师南屏灵玩法师东吴文诩法师钱唐如询法师车溪卿法师竹菴可观法师北峯宗印法师古云元粹法师佛光法照法师子庭师训法师愚谷从慧法师东溟慧日法师千江一印法师东陵智逈法师静山处仁法师鲁山季文法师北溪德闻法师虚堂可明法师松林宗溥法师四窗子思法师起周尹辅法师宗周子文法师菊庭信硁法师海翁时学法师柳塘可权法师松庭可月法师云海普度法师云海至宝法师沃洲光烨法师梅㵎太度法师少愚育才法师行古忘新法师鼎山时举法师渭滨惟清法师大山道怡台法师此堂道悟法师昼堂文焕法师芝田德瑞法师高峯净弥法师大明圆照法师石泉普洽法师不模师楷法师子元义深法师西泉一唯法师性翁文习法师右洲景荃法师古岩正因法师毒鼓妙声法师应菴法言法师梓山思恭法师太虚普容行人西山文珙法师雪岑行海法师无极可度法师双溪道弘法师东屏正吾法师南叟元凯法师石林文分法师东山慧日法师自闻如愿法师此山志在书记方溪文珍知客梅峯梵奎法师具城妙铦法师孤岩如月法师石溪思寿法师石镜清杲法师慈感文圭法师蒙泉了源法师毒海道源法师桐洲怀坦法师剡源觉先法师南峯思诚法师日本俊芿法师严陵赵彦肃铠菴吴克已智行守旻法师神辩清一法师自得慧钦法师牧菴有朋法师显菴法昌法师月溪法辉法师隐学本然法师浮石子慧法师永福志亨法师天王道用法师能仁怀宝法师草堂如宝法师祥符道忻法师车溪善荣法师紫金法通法师慧觉玉法师清修法久法师慈室妙云法师雪溪晞颜法师悟真正皎法师南湖了宣行人澄觉神焕法师觉菴简言法师鉴堂思义法师总菴妙心法师古镜文杲法师常斋法幵法师假名如湛法师车溪智钦法师密印修慧法师慧解昙应法师慧照道伦法师北禅法荣法师北禅文俊法师圆觉净圭法师剡源先法师云梦允泽法师湛堂性澄法师我菴本无法师竺隐弘道法师元璞如璋法师箕山大隐法师照菴允中法师天岸弘济法师信元永孚法师绝宗善继法师大璞如󰃗法师大车是乘法师大彻净昱法师独菴自朋法师耶溪允若法师行之大安法师息菴允兹法师如菴净真法师秋厓宗榘法师方岩怀则法师子蒙省初法师桐洲坦法师古源永清法师玉冈蒙润法师松壑正寿法师天岩普曜法师春洲绍泽法师大用必才法师静菴原镇法师梦观守仁法师一原绍宗法师操古启方法师荆山良玉法师春谷智熙法师雪林廷瑞法师印海子实法师西崖悳修法师潜山文珦法师鑑堂义法师百川如海法师性菴净岳法师静翁祖明法师竹屋元净法师日章祖称法师九臯妙声法师竹堂师正法师北山文胜法师一山怀悳法师栢岩文杲法师石庭道生法师石庭宗晔法师圣水从觉法师顽空觉法师愚山从古法师同源省初法师月溪善良法师遁岩子贤法师行已允恭法师竹溪元良法师新溪了融法师空叟妙解法师具城铦法师圆通如闻法师盘谷祖训法师竹野文奎法师冶堂守模法师凤山子仪法师仁叟义静法师香山应方法师古崖悳新法师道夫必弘法师一之如宁法师北溪悳谦法师大章德珪法师北田如圭法师杂传世系十六人净觉仁岳法师吴兴子昉法师钱唐可久法师钱唐惠勤法师霅川梵慈法师永嘉乃仁法师超果灵照法师枢密胡宿草菴道因法师梓菴有伦法师广寿法因法师四明道时法师述菴居士薛澄神智从义法师慧月了睿法师未详承嗣四十一人东阳善慧大士景明道房禅师北齐僧稠禅师北齐李奖侍郎天台智琰禅师金华方岩禅师千福飞钖禅师终南法善法师西金楚金禅师玉泉真公法师南岳承远法师南岳法照法师五台志远法师五台元堪法师天台道暹法师国清清观法师国清文举法师泰山妙行法师建业敬云法师四明子麟法师十祖玄烛法师嘉禾皓端法师会稽什公法师嘉禾子玄法师天台元颖法师无相善勤法师宝藏利赟法师普慈晖公法师空相融公法师超果照公法师广化明公法师宗元元颖法师宝云威公法师慈川熙公法师四明昙照法师普照因公法师佛智道如法师宝积实公法师净慧威公法师左溪志昭法师无功居士王阗佛祖统纪卷第二十四佛祖统纪佛祖统纪卷第二十五宋景定四明东湖沙门志磐撰山家教典志第十一智者高座以纵辩章安直笔以载书所谓以文字广第一义谛是犹託之空言不如载之行事之深切着明也荆谿有云文即门也即文以通其理岂非门乎至若后世发挥祖道粲然有述虽各出义章互形废立所以归宗之诚则无乎不同也今故并陈篇目以贻好古者之求述山家教典志南岳大乘止观唐末教典流散海外本朝咸平三年日本国寂照持此本至四明慈云得之为作序云初卷开止观之解次卷示止观之行四十二字门大品四十二字初阿后荼南岳用对四十二位安乐行义四明行皎游方至南岳福严于藏中得此本归以示圆辩其后北峯石芝始获开板南岳愿文无诤行门三智观门次第禅要释论玄右止观安乐行义愿文有见本余不复见惜哉天台法华玄义法华文句摩诃止观禅波罗蜜修禅六妙门光明玄义光明文句菩萨戒疏观音别行玄义观音别行义疏请观音经疏观无量寿佛经疏观心论金刚般若经疏四念处弥陀经义疏禅门口诀觉意三昧方等三昧仪法华三昧仪法界次第维摩玄疏四教义右七十六卷天圣二年慈云奏入大藏维摩文疏净土十疑论观心食法观心诵经法观心十二部经义小止观右共三十三卷未入藏智度论疏弥勒成佛经疏观心释一切经义弥勒上生经疏释一经玄义一卷坐禅止观仁王般若经疏禅门章般舟行法杂观行入道大旨五方便门七方便义七学人义一二三四身义法门仪禅门要略右四十一卷阙本慈云随函录云法华玄义者唯解首题统明五时广辩八教出世大意薀在其中文句者以疏句分节经文荆溪云以由释题大义委悉故至经文粗分章段随部各有荆溪之记犹五经之有正义也止观者定慧之异名法华之行门也前玄义文句皆明佛世当机得益之事纵有托事附法观心之文非部正意今止观正是智者说己心中所行法道自行因果化他能所无不具焉荆溪以辅行释之目录云今家有三种止观一曰渐次谓解顿行渐即禅波罗蜜是也二曰不定谓解顿行或顿或渐即六妙门是也三曰圆顿谓解行俱顿即摩诃止观是也此三止观对根不同行相虽殊俱依圆理而为宗本唐梁肃删止观为六卷文虽简要而修相多阙览者宜知除智者亲笔余皆章安于法轮之下述为疏论也唐书艺文志云灌顶私记智者词旨一卷义记一卷今未详何文释签云止观禅门净名疏等各有余分说未终者文案止观云智者于玉泉寺一夏敷扬二时慈霔虽乐说不穷才至见境法轮停转后分弗宣辅行云大章第七开为十境至第七境余不复宣后三大章及余三境时逼夏终于兹罢唱次第禅门即禅波罗密亦列十大章于第六方便文中注云若论初禅已后发诸禅定深妙境界并在第七修证中说此文皆悉不流通也净名经十四品大师疏解止佛道品第八后诸品疏乃是章安述而续之章安涅槃玄义涅槃经疏观心论疏智者别传国清百录八教大意南岳记真观法师传荆溪玄义释签文句记止观辅行止观义例止观大意维摩略疏维摩广疏记金刚錍论始终心要十不二门止观搜要记涅槃后分疏观心诵经记三观义授菩萨戒文止观文句华严骨目法华补助仪方等补阙仪龙兴涅槃经注天台心经疏华顶涅槃记灵光光明玄义记广教光明玄金鼓记十疑论注石壁观经疏记奉先发挥记示珠指孤山首楞严经疏文殊般若经疏不思议法门经疏阿弥陀经疏四十二章经疏瑞应经疏普贤行法经疏无量义经疏般若心经疏遗教经疏阐义钞索隐记刊正记表微记垂裕记发源机要记百非钞三德指归显性录正义摭华钞西资钞谷响钞诒谋钞析重钞间居编孤山年二十一始学于奉先清师及二年奉先亡遂往孤山杜门养病年四十七而化于二十四年着书百二十卷勤矣宝云观经疏记光明玄赞释光明句备急钞四明观音别行玄记观音别行疏记光明玄续遗记光明文句记观经疏妙宗钞十不二门指要钞扶宗记十义书观心二百问解谤书修忏要旨光明忏仪大悲忏仪石芝撰四明教行录备载别理随缘融心解消伏三用起信论融会章义例境观及问答等文慈云金光明护国仪请观音忏仪往生净土忏仪炽盛光忏仪小弥陀忏仪法华三昧忏仪天竺别集金园集辩才圆事理说天竺指源集净觉金刚般若疏发轸钞弥陀经新疏指归记楞严文句熏闻记楞严集解楞严说题还源记助宣记文心解智论枢净名精英禅门枢要杂录名义义学杂编毘昙贤圣图起信梨邪生法图抉膜书止疑书十谏书雪谤书施食须知诸经义题如意轮课法涅槃礼赞文楞严礼忏仪罗汉礼赞文南山礼赞文苕溪讲外集广智遗编阐幽志神照普贤行法经疏仁王忏仪扶宗扶宗集二师口义法真光明十愿王三慧论樝菴龙王法印经疏安乐行注空品注心经注玄签备检文句笺难止观助览或对慈辩议方便品题神智顺正记新记往生记圆通记寓言记集解纂要三部补注搜玄车溪祕密五章慧觉行法经疏祖源记杂珠记尊胜忏法智涌宗圆记枢要记虎溪集功德天忏仪假名净业记护国记金刚集解假名集思溪圆觉疏安乐记百章诸天传竹菴楞严集解楞严补注兰盆补注圆觉手鑑金刚通论金刚事苑山家义苑竹菴草录清辩顶山记泽山菩萨戒疏注金刚辩惑法华撮要复宗集山堂山堂集高丽四教仪四明金錍注神悟显妙解妙悟评谤桐江注心经三珠论净土修证仪圆通会宗集景德翻译名义证悟攻瑛集十种境界义车溪大部决疑仙潭精微集金刚经疏浮石宪章集佛照大云请雨经疏草堂义例随释辅赞记吴兴宗元录月堂圆宗解四明注天台别传梓菴教义虚堂宗极论南湖草菴缘止庵教义宝严指南集镜菴随录宗源录环菴教义慈室圆觉直解北峯金刚新解释金刚弥勒偈教义逸堂圆顿宗眼金錍十义教义栢庭仁王疏记楞严玄览金刚会解圆觉略释楞伽通义简境十策四部格言金錍义解宗教玄述十类因革论绪余附钞笺要佛祖统纪卷第二十五佛祖统纪佛祖统纪卷第二十六宋咸淳四明东湖沙门志磐撰净土立教志第十二之一莲社七祖始祖庐山辩觉正觉圆悟法师二祖长安光明法师三祖南岳般舟法师四祖长安五会法师五祖新定台岩法师六祖永明智觉法师七祖昭庆圆净法师在凡具惑而能用三观智显本性佛如四明师之言曰心境叵得故染可观净不碍缘生故想成相起唯色唯心故当处显现斯观佛三昧之正诀唯明宗得意者能行之至若称唱嘉号瞻礼尊容读诵大乘持奉净戒皆净业之正因正观之助行而但修十善行也仁慈者亦可以成回向庄严之绩然则若定若散若智若愚无一机之或遗虽登台之有金银入品之有上下至于趣无生而阶不退则一概云耳悠悠末代凭愿行而升安养自庐山而来传往生者才三百人意遐方外域不及知者奚若河沙之多是知此方学佛道者机疎障重未闻有成而独于念佛之法无问僧俗皆足以取一生之证信矣哉撰净土立教志法师慧远姓贾氏雁门楼烦人幼而好学年十三随舅令狐氏游学许洛博综六经尤善庄老宿儒先进莫不服其深致二十一欲渡江从学范宁适石虎暴死南路梗塞有志不遂时沙门释道安建剎于太行常山一面尽敬以为真吾师也初闻安师讲般若经豁然开悟叹曰九流异议皆糠秕耳遂与母弟慧持投簪受业精思讽诵以夜继昼因求直道场沙门昙翼每给灯烛之费安师闻之曰道士诚知人师神明英越志与理冥至二十四大善讲贯有客闻说实相义往复问难弥增疑昧师为引庄子之说以相比类惑者释然安师因许令不废外典常临众叹曰使道流东国者其在远乎后随安师南游襄阳值秦将苻丕为寇乃分张徒属各随所往耆德临岐皆蒙诲益唯师不闻一言即跪请曰独无训勅惧非人类安师曰如汝者复何所虑师乃与弟子数十人南适荆州居上明寺念旧与同门慧永约结屋于罗浮太元六年至寻阳见庐山闲旷可以息心乃立精舍以去水犹远举杖扣地曰若此可居当作朽壤抽泉言毕清流涌出寻阳亢旱师诣池侧读海龙王经忽有神蛇从池而出须臾大雨岁竟有秋因名龙泉精舍永师先居庐山西林欲邀同止而师学侣浸众永乃谓刺史桓伊曰远公方当弘道而贫道所栖隘不可处时师梦山神告曰此山足可栖神愿毋他往其夕大雨雷震诘旦林麓广辟素沙布地楩柟文梓充布地上不知所自至伊大敬感乃为建剎名其殿曰神运以在永师舍东故号东林时太元十一年也此山仪形九叠峻耸天绝而所居尽林壑之美背负鑪峯旁带瀑布清流环阶白云生栋别营禅室最居静深凡在瞻履神清气肃师闻天竺佛影是佛昔化毒龙瑞迹欣感于怀后因耶舍律士叙述光相乃背山临流营筑龛室淡采图写望如烟雾复制五铭刻于石江州太守孟怀玉别驾王乔之常侍张野晋安太守殷隐黄门毛修之主簿殷蔚参军王穆夜孝廉范悦之隐士宗炳等咸赋铭赞先是寻阳陶侃刺广州渔人见海中有神光网之得金像文殊志云阿育王所造后商人于海东获一圆光持以就像若弥缝然侃以送武昌寒溪主僧僧珍常往夏口夜梦寺火而此像室独有神护驰还寺果焚像室果存及侃移督江州迎像将还至舟而溺荆楚为之谣曰陶惟剑雄像以神标云翔泥宿邈何遥遥可以诚至难以力招及寺成师至江上虔祷之像忽浮出遂迎至神运殿造重阁以奉之因制文殊瑞像赞尝谓诸教三昧其名甚众功高易进念佛为先既而谨律息心之士绝尘清信之宾不期而至者慧永慧持道生昙顺僧叡昙恒道昺昙诜道敬佛驮耶舍佛驮跋陀罗名儒刘程之张野周续之张诠宗炳雷次宗等结社念佛世号十八贤复率众至百二十三人同修净土之业造西方三圣像建斋立誓令刘遗民着发愿文而王乔之等复为念佛三昧诗以见志师神貌严肃瞻仰者则心战沙门有持如意致献者不敢陈白窃留座隅而去法师慧义强正少可谓师弟子慧宝曰诸君肤浅故于远公望风推服甞至山值师讲法华欲致难辄内悸流汗出谓慧宝曰此公言貌诚可敬服殷仲堪任荆州入山展敬与师俱临北㵎松下共谈易道终日忘倦仲堪叹白师智识深明实难庶几师亦曰君之才辩如此流泉司徒王谧护军王默并钦慕风德遥致敬礼卢循据江州入山诣师师少与循父遐同为书生及见循欢然道旧其徒谏曰循为国寇得不为人疑师曰我佛法中情无取舍识者自能察之此何足惧及宋武进讨循设帐桑尾左右曰远公素王庐山与循交厚宋武曰远公世表之人何可疑也乃遣使驰书遗以钱帛有行者来侍师善驱蛇蛇为尽去因号辟蛇行者有一虎往来时见行迹未甞伤人人号游山虎师与社众每游憩上方峯顶患去水远他日有虎跪其石水为之出因号虎跑泉又于一峯制涅槃疏因名掷笔峯初是大教流行江东经卷未备禅法无闻律藏多阙师乃令弟子法净法领等远越葱岭旷岁来还皆获梵本昔安公在关中请昙摩难提出阿毘昙心其人未善晋言颇多疑滞后僧伽提婆至即请重译及三法度论于是二论乃兴师即制序以贻学者闻鸠摩罗什入关遣书通好什答书曰传绎来贶粗闻风德经言末代东方有护法菩萨钦哉仁者善弘其道昙摩流支入秦师遣弟子昙邕请于关中出十诵律流传晋国西土诸僧咸称汉地有大乘开士每东向致礼献心庐岳及佛驮跋陀罗至师即请出禅数诸经于是禅戒经典出自庐山几至百卷先是此土未有泥洹常住之说但言寿命长远师曰佛是至极至极则无变无变之理岂有穷耶乃着法性论十四篇罗什见而叹曰边方未见经便闇与理合秦主钦风以大智度论新译致书求序师以其文繁广乃抄其要为二十卷而为之序桓玄征殷仲堪要师出虎溪称疾不往玄将入山左右曰昔殷仲堪礼敬于远请公勿屈玄曰仲堪死人耳及玄见师不觉屈膝所怀问难不复敢发及语至征讨师即不答玄后以震主之威劝令登仕师正辞以答玄不能强既而欲沙汰众僧下教僚属曰沙门之徒有能申述经诰禁行修整者始可以宣寄大化其有违于此者悉当罢黜唯庐山道德所居不在搜简之列师因致书广立条制玄悉从之初庾氷辅政以沙门应敬王者何充奏不应礼及玄在姑熟复申氷议师答书曰袈裟非朝宗之服钵盂非廊庙之器尘外之容不应致敬王者乃着沙门不敬王者论五篇一明在家者有天属之爱奉主之礼二明出家以求志变俗以达道岂得与世典同其礼敬三明求宗不顺化宗谓泥洹不变以化尽为宅不顺化者其生可灭其神可冥冥神绝境谓之泥洹而不随顺于生生化化流动无穷之境斯所以不事王侯高尚其事岂复有所礼敬者哉四明体极不兼应谓历代君王体极之主但务方内而不可并御于方外故曰不兼应天地之道功尽于运化帝王之德理极于顺通与夫独绝之教不变之宗优劣明矣若夫如来之道则无所不应矣五明形尽神不灭谓火之传于薪犹神之传于形火之传异薪犹神之传异形方生方死往来无穷但悟彻者反本惑理者逐物耳有顷玄纂位即下书曰佛法宏诞所未能了初推奉主之情故令兴敬今事既在己宜尽谦光诸道人勿复致礼也桓玄西奔安帝自江陵还京师辅国何无忌劝师候迎师称疾不行帝遣使劳问师上书谢病帝复下诏慰答师甞讲丧服经雷次宗宗炳等并执卷承旨次宗后着义疏首称雷氏宗炳寄书责之曰昔与足下面受于释和上今便称雷氏耶释惠要患山中无刻漏乃于水上立十二叶芙蓉因波随转分定昼夜以为行道之节谓之莲华漏僧澈善篇牍甞至山南攀松而啸和风远集众鸟悲鸣超然有自得之趣退谘于师曰律禁管絃歌舞若一吟一咲可得为乎师曰苟以乱意皆为非法澈唯而止师居山三十年迹不入俗唯以净土克勤于念初十一年澄心系想三覩圣相沈厚不言后十九年七月晦夕于般若台之东龛方从定起见阿弥陀佛身满虚空圆光之中有诸化佛观音势至左右侍立又见水流光明分十四支流注上下演说苦空无常无我之音佛告之曰我以本愿力故来安慰汝汝后七日当生我国又见佛驮耶舍慧持慧永刘遗氏在佛之侧前揖师曰师志在先何来之晚师语法净惠宝曰吾始居此十一年中三见佛相今复见之吾生净土必矣又曰七日之期斯为渐矣即寝疾制遗诫曰吾昔以知命之年託业此山自审有必尽之期便欲绝迹外缘以求其志良由性弱于断遂令同趣相引时贤过眷情以类感不觉形与运颓今年已八十三矣仰寻违离之诲俯慨自负之心徒令此生虚谢以悼往疾之深今于至时露骸松林之下即岭为坟与土木同状此乃古人之礼汝等勿违苟神理不昧庶达其诚大哀世尊亦当祐之以道门徒号恸若丧父母师以世情难割乃制七日展哀至期始顺寂即义熙十二年八月六日也弟子不忍露尸与寻阳太守阮侃奉全躯举葬于西岭累石为塔谢灵运立碑以铭遗德张野作序自称门人宗炳复立碑于寺门以表德业师将终耆德请以豉酒治病师曰律无通文请饮米汁师曰日过中矣又请饮蜜和水乃令披律寻文卷未半而终所着经论诸序铭赞诗记凡十卷号庐山集自佛图澄道安师远法师昙顺僧叡五世为国师云唐宣宗大中二年追谥辩觉大师昇元三年追谥正觉大宋太宗太平兴国三年追谥圆悟大师凝寂之塔法师善导不知何处人唐太宗正观中见西河绰禅师九品道场讲诵观经大喜曰此真入佛之津要修余行业迂僻难成唯此观门速超生死于是勤笃精苦尽夜礼诵续至京师击发四部每入室互跪念佛非力竭不休虽时寒氷亦须流汗出则为人演说净土法门三十余年不暂睡卧般舟行道方等礼佛护持戒品纤毫不犯好食送厨粗恶自奉乳酪醍醐皆不经口凡有嚫施用写弥陀经十万卷画净土变相三百壁坏寺废塔所至修营然灯续明常年不绝三衣瓶钵不使人持行不共众恐谈世事长安道族传授净土法门者不可胜数从其化者至有诵弥陀经十万至五十万卷者念佛日课万声至十万声者或得入念佛三昧往生净土者莫能纪述或问念佛生净土耶师曰如汝所念遂汝所愿乃自念一声有一光明从其口出十至于百光亦如之其劝偈曰渐渐鸡皮鹤发看看行步龙钟假饶金玉满堂岂免衰残老病任是千般快乐无常终是到来唯有径路修行但念阿弥陀佛后忽谓人曰此身可厌吾将西归乃登柳树向西愿曰愿佛接我菩萨助我令我不失正念得生安养言已投身自绝高宗知其念佛口出光明舍身精至赐号其寺曰光明慈云净土略传阿弥陀佛化身至长安闻浐水声曰可教念佛三年满长安城皆念佛后有法照法师即善导和上也法师承远始学于成都唐公至荆州进学于玉泉真公真公授师以衡山俾为教魁人从而化者万计有弟子法照初居庐山由正定聚趣安乐国见蒙恶衣侍佛者佛曰衡山承远也出而求之肖焉乃从而学传教天下法照在代宗时为国师乃言其师有异德天子南向而礼焉度其道不可征乃名其居曰般舟道场用尊其位师始居山西南岩石下人遗之食则食不遗则食土泥茹草木其取衣类是南极海裔北自幽都来求厥道或值之崖谷羸形垢面躬负薪𣜃以为仆从而媟之乃师也凡化人立中道而教之权俾得以疾至故示专念书涂巷刻溪谷丕勒诱掖以援于下不求而道备不言而物成人皆负布帛斩木石委之岩户不拒不营祠宇既具至德宗朝申诏褒立是为弥陀寺正元十八年七月十九日终于寺寿九十一柳宗元为述碑刻于寺门国师法照唐大历二年止衡州云峯寺慈忍戒定为时所宗甞于僧堂食钵中覩五色云中有梵剎当东北有山㵎石门复有一寺金书其题曰大圣竹林寺他日复于钵中见云中数寺池台楼观万菩萨众杂处其中师以所见访问知识有嘉延昙晖二僧曰圣神变化不可情测若论山川面势乃五台耳四年师于郡之湖东寺开五会念佛感祥云弥覆云中楼阁覩阿弥陀佛及二菩萨身满虚空有数梵僧执钖行道复见老人谓曰汝先发愿于金色界礼觐大僧今何辄止师遂与同志远诣五台见寺南有光及随至佛光寺一如钵中所见东北五里果有大山山有㵎㵎北石门旁二青衣一称善财一称难陀引师入门北行见金门楼观金榜题曰大圣竹林寺寺方二十里一百院皆有金地宝塔华台玉树入讲堂见文殊在西普贤在东踞师子座为众说法菩萨万数共相围遶师于二菩萨前作礼问曰末代凡夫未审修何法门文殊告曰诸修行门无如念佛阿弥陀佛愿力难思汝当系念决取往生时二大士同舒金臂以摩其顶与之记曰汝以念佛力故毕竟证无上觉文殊复曰汝可往诣诸菩萨院巡礼承教师历请教授至七宝园复回至大圣前作礼辞退向二青衣送至门外师复作礼举头俱失后与五十僧往金刚窟即无着见大圣处忽覩众宝宫殿文殊普贤及万菩萨佛陀波利师方作礼举首即失夜于华严院见寺东岩壑有五枝灯师曰欲分百灯既而如愿复曰愿分千灯数亦如之光遍山谷又前诣金刚窟夜半见佛陀波利引之入寺后复于华严院念二大士记我往生乃一心念佛忽见波利谓之曰汝华台已生后三年华开矣汝见竹林诸寺何不使群生共知之师因命匠刻石为图于见处建竹林寺既毕谓众曰吾事毕矣数日别众坐逝推波利之言果三年也师于并州行五会教化人念佛代宗于长安宫中常闻东北方有念佛声遣使寻之至于太原果见师劝化之盛遂迎入禁中教宫人念佛亦及五会法师少康缙云周氏母罗氏梦游鼎湖峯有玉女以青莲华授之曰此华吉祥当生贵子及生青光满室作芙蕖香七岁未语相者奇之母携至灵山寺指殿佛谓之曰汝敬佛不遽答曰我佛释迦谁不为敬父母愈敬异遂舍令出家年十五诵通法华楞严等五部寻往会稽嘉祥学究律部后诣上元龙兴听华严瑜伽诸论唐贞元年初洛下白马寺见殿中文籍放光探之乃善导和上西方化导文师曰若于净土有缘当更放光言已光复闪烁师曰劫石可磨我愿无易遂至长安光明寺善导和上影堂大陈荐献倏见遗像升空而谓之曰汝依吾教广化有情他日功成必生安养师闻佛音如有所证乃南适江陵路逢僧曰汝欲化人当往新定言讫而隐师既入郡人无识者乃乞钱诱小儿曰阿弥陀佛是汝导师念佛一声与汝一钱儿务钱者随声念之月余孩孺念佛觅钱者众师乃曰能念佛十声者与一钱如此一年无少长贵贱见师者皆称阿弥陀佛念佛之声盈满道路十年乃于乌龙山建净土道场筑台三级集众行道师每升座高声唱佛众见一佛从口而出连唱十声则见十佛师曰汝见佛者决得往生时众数千有不见者鸣唿自责愈加精进二十一年十月三日嘱累道族当于净土起忻乐心于阎浮提起厌离心汝曹此时能见光明真我弟子遂放异光数道而逝郡人为建塔于台岩汉干祐三年天台韶国师劝人重修其塔后人多指师为后善导云法师延寿字冲玄总角诵法华经五行俱下六旬而毕吴越钱氏时为税务专知用官钱买鱼鰕放生事发当弃市吴越王使人视之曰色变则斩不变则舍之已而色不变遂贷命因投四明翠岩禅师出家衣不缯纩食无重味复往参韶国师发明心要甞谓曰汝与元师有缘他日当大作佛事惜吾不及见耳初往天台智者岩九旬习定有鸟巢于衣裓后于国清行法华忏夜见神人持戟而入师诃之曰何得擅入对曰久积净业方到此中夜半遶像见普贤前莲花在手遂上智者岩作二阄龟一曰一生禅定二曰诵经万善庄严净土乃冥心精祷得诵经万善阄龟乃至七度于是一意专修净业振钖金华天柱峯诵经三载禅观中见观音以甘露灌其口遂获辩才初演法于雪窦建隆元年忠懿王请住灵隐二年迁永明日课一百八事未甞暂废学者参问指心为宗以悟为则日暮往别峯行道念佛旁人闻螺贝天乐之声忠懿王叹曰自古求西方者未有如此之专切也乃为立西方香严殿以成其志居永明十五年弟子一千七百人常与众授菩萨戒教施鬼神食昼放生命皆悉回向庄严净土时人号为慈氏下生开宝八年二月二十六日晨起焚香告众加趺而化赐号智觉禅师师道播海外高丽国王致书献物叙弟子礼师以天台贤首慈恩三宗互有同异乃馆其徒之知法者博阅义海更相质难师以心宗之衡以准平之又集大乘经论六十部两土圣贤三百家之言证成唯心之旨为书百卷名曰宗镜又述万善同归集指归净土最得其要师既亡起塔山中有僧来自临川曰我病中入冥得放还见殿室有僧像阎罗王自来顶拜我问此像何人主吏曰杭州寿禅师也闻已于西方上品受生王敬其人故于此礼耳崇宁中追谥宗照禅师法师省常字造微姓颜氏钱塘人七岁厌俗十七具戒宋淳化中住南昭庆慕庐山之风谋结莲社以西湖天下之胜游乃乐嘉遯无量寿佛往生之仰止乃刻其像华严净行品成圣之宗要乃刺血而书之于是易莲社为净行之名士夫预会者皆称净行社弟子而王文正公且为之社首一时公卿伯牧三十余年预此社者至一百二十三人其化成也若此比丘同志复千大众有以见西湖之拟于庐山者无惭德矣天禧四年正月十二日端坐念佛有顷厉声唱云佛来也泊然而化众见地色皆金移时方没寿六十二弟子奉全身塔于鸟窠禅师之坟侧莲社十八贤东林慧远法师西林慧永法师慧持法师道生法师昙顺法师僧叡法师昙恒法师道昺法师昙诜法师道敬法师觉明法师觉贤法师刘程之张野周续之张诠宗炳雷次宗莲社百二十三人昙翼法师昙邕法师僧济法师惠恭法师法安法师法净法师法领法师慧宝法师慧要法师僧澈法师慧然法师昙威法师道泓法师昙兰法师法业法师慧义法师惠严法师慧观法师昙果法师元弼法师僧光法师慧堪法师慧兰法师𨷂公则毕颖之孟怀玉王乔之殷隐毛脩之殷蔚王穆夜何孝之范悦之张文逸孟常侍孟司马陆修静不入社诸贤陶潜谢灵运范甯十八贤传东林法师西林法师慧永河内潘氏年十二出家事沙门竺昙现初习禅于恒山与远师同依安法师期结宇罗浮及远师为安公所留师乃欲先度五岭太元初至寻阳刺史陶范素挹道风乃留憩庐山舍宅为西林以奉师布衣蔬食精心克己容甞含咲语不伤物峯顶别立茅室时往禅思至其室者常闻异香因号香谷一虎同居人至辄驱去远师来之龙泉桓伊为立东林三十年影不出山师居西林亦如之甞因法事至近邑还山薄暮乌桥营主醉骑马当道遮师不听去师以杖指马马惊走荣主仆地师捧慰之遂还营主病往寺悔罪师曰非贫道意为祷之寻愈镇南将军何无忌镇寻阳至虎溪请远公及师远公持名望从徒百余高言华论举止可观师衲衣半胫荷钖捉钵松下飘然而至无忌谓众曰永公清散之风乃多于远师也师标诚植愿动在安养义熙十年在疾忽歛衣求屣欲起众惊问师曰佛来也言终而化异香七日方歇葬于寺之西南春秋八十三唐玄宗朝诏重建塔亭追谥觉寂大师实智之塔法师慧持远公同母弟也幼读书一日所记常敌十日年十八与兄同事安公遍学众经游刃三藏及安公在襄阳遣远公与师东下遂止庐山师形长八尺衲衣垂膝徒属三百师为上首豫章太守范甯请师讲法华经阿毘昙论四方云聚瑯邪王珣与范甯书问远持二公孰愈甯曰诚谓贤兄贤弟珣复书曰但令如弟诚未之有况复贤邪罗什在关中遥相钦敬每致书通好隆安三年辞兄入蜀远公留之曰人生爱聚汝独乐离师曰滞情爱聚者本不应出家今既割欲求道正以西方为期耳即怅然而别至成都郫县居龙渊寺大弘佛法升其堂者号登龙门义熙八年顺寂春秋七十六临终遗命务严律仪专心净业以东间经籍付道泓西间法典付昙兰以泓行业清敏兰神悟天发并能系轨师踪焉法师道生魏氏鉅鹿人幼从竺法汰出家披对经诰一览能诵年在志学便登讲座吐纳明辩虽宿望莫敢酬抗初依庐山常以入道之要慧解为本乃与僧叡慧严慧观等游学长安从罗什受业关中僧徒咸仰神悟尝喟然叹曰自经典东流译人重阻多滞权文鲜通圆义若亡筌得鱼始可以言道矣于是校阅真俗精练空有研思因果乃立善不受报及顿悟成佛义又着二谛论佛性常有论佛无净土论应有缘论并笼罩旧说妙有渊旨守文之徒嫌嫉竞起师又以法显三藏所翻泥洹经本先至经云除一阐提皆有佛性师云夫禀质二仪皆有涅槃正因阐提含生之类何得独无佛性盖是经来未尽耳乃唱阐提之人皆得成佛时大本未传孤明先发旧学僧党以为背经遂显大众摈而遣之师正容誓曰若我所说背经当见身疠疾若与实相不背愿舍寿之日踞师子座遂拂衣而行及后大经至圣行品云一阐提人虽复断善犹有佛性于是诸师皆为媿服师被摈南还入虎丘山聚石为徒讲涅槃经至阐提处则说有佛性且曰如我所说契佛心否群石皆为点头旬日学众云集忽雷震青园佛殿有龙升天因改寺曰龙光师于寺请罽宾律师译弥沙塞律传于世既而辞众复投庐山预莲社久之还都止青霞寺宋文帝大会沙门亲御地筵食至良久众疑过中帝曰始可中耳生乃曰白日丽天天言始中何得非中遂举箸而食一众从之莫不叹其机辩时王弘范泰颜延之并挹敬风猷相从问道元嘉十一年十一月庚子于庐山升座说法将毕众见麈尾纷然坠地隐几而化宛若入定诸师闻益信前誓有证翌日葬于庐山之西阜初关中僧肇始注维摩诘经世咸翫味师乃更发深旨人服其妙所述维摩诘法华泥洹小品诸经皆有义疏时以师能推阐提得佛之义于是显其顿悟不受报等论法师昙顺黄龙人幼出承训罗什讲释群经妙尽色空无着之旨什叹曰此子奇器也后来庐山同修净业宁蛮校尉刘遵孝于江陵立寺要师经始盛弘念佛三昧之道宋元嘉二年别众坐逝异香满室春秋七十九法师僧叡冀州人游学诸方尝行经蜀西界为人所掠使牧羊有商客异之疑是沙门及问以经义无不综达即出金赎之后游历天竺诸国还至关中从罗什谘禀经义罗什翻法华经以竺法护本云天见人人见天什曰此言过质耳叡曰将非人天交接两得相见什喜遂用其文久之来入庐山依远公修净业既而适京师止乌衣寺讲说众经听者推服宋彭城王义康要入第受戒师曰礼闻来学王乃入寺祗奉戒法王以貂裘奉师常用敷坐王密令以钱三万买之师曰此虽非所宜服然王之所施不可弃也王闻益加敬谢灵运笃好佛理殊方俗音多所通解甞以经中字音求证于师因为着十四音训梵汉昭然元嘉十六年无疾告众曰吾将行矣即面西合掌而亡众见卧内一金莲华倏尔而隐春秋八十五法师昙恒河东人童孺依远公出家年甫十三便能讲说内外典籍无不通贯德行清孤物情推服常有群鹿驯遶座隅自入庐山专志净业义熙十四年端坐合掌厉声念佛而化春秋七十二法师道昞颕川人陈氏幼出家为远公弟子该通经律兼明庄老志节孤峻言与行合念佛三昧究心无间义熙十四年豫章太守王虔入山谒敬请为山中主用绍远公之席众以道源法嗣咸知宗仰元嘉十二年集众念佛就座而化春秋七十一法师昙诜广陵人幼从远公出家勤修净业兼善讲说注维摩经行于世常着穷通论以明宿修述莲社录以记往生又能别识鸟兽毛色俊钝之性洞晓草木枝干甘苦之味妙尽其理人知其有密证云元嘉十七年集众谓曰自建寺以来至此五十年吾之西行最在其后即加趺念佛百声闭息遂绝春秋八十法师道敬瑯邪王氏祖凝之刺江州遂从远公出家年十七博通经论日记万言每叹戒律终身难全愿净六根但禀一戒以为得度之要远公知其坚正许之笃志念佛蚤夜勿替远公归寂乃入若邪山宋永初元年谓众曰先师见命吾其行矣即端坐唱佛而化众见光明满室弥时方灭春秋五十二法师佛驮耶舍罽宾国婆罗门种有沙门至其家乞食父本外道怒殴之遂手足挛躄巫师谓曰坐犯贤圣即请此沙门悔过旬日乃瘳因令耶舍出家时年十三随师行旷野与虎遇耶舍曰虎已饱必不伤人前行中道果见余骸至十五诵经日至万言以分卫废业为忧一罗汉来代乞食年十九诵经满数百万言性度蕳傲不为诸人重至三十犹为沙弥复从舅氏学五明论世间法术至沙勒国待遇隆厚既而罗什至乃从学阿毘昙论十诵律什随母反龟兹师遂留止行化符坚遣吕光伐龟兹执罗什师闻叹曰我与罗什未尽怀抱今忽羁虏相见何期后十年师东至龟兹盛弘法化罗什在姑臧遣信要之师恐国人止其行取清水以药投之呪数十言与弟子洗足即夜便发比旦行数百里追之不及问弟子何所觉耶答曰惟闻疾风流响两目有泪师又呪水洗足乃止既达姑臧什已入长安闻姚主逼以妾媵叹曰罗什如好绵纩何可使入棘林罗什劝姚主遣使迎师既至别立省寺于逍遥园四事供养一无所受时至分卫一食而已时罗什译出十住经师更相征决辞理方定师髭赤善解毘婆沙论时人号赤髭论主秦弘始中译出四分律长阿含经义熙八年来庐山入社后辞还本国自罽宾以虚空藏经一卷寄商客至凉州法师佛驮跋陀罗姓释迦迦维罗卫国人甘露饭王苗末也幼亡父母出家为沙弥年十六博学群经深达禅律常与僧伽达多共游罽宾达多闭户禅坐忽见师来云暂往兜率致敬弥勒言讫便隐后益见其神变敬心祈问方知得不还果时姚秦沙门智严至罽宾覩法众清净慨然东顾曰吾诸同辈未遇真匠将何发悟即谘询于众孰能遂我祈请流化东土佥应之曰跋陀罗其人也严乃要师裹粮而行经历诸国至交趾附舶循海达于青州东莱闻鸠摩罗什在长安即往从之秦太子泓请师于东宫集众说法与罗什论色空义师曰汝秖说得果中色空不说得因中色空什问何谓师曰一微空故众微空众微空故一微空一微空中无众微众微空中无一微往复数番罗什罔测秦主兴供僧三千盛修人事而师禅静自守忽谓弟子曰吾见本国五舶俱发众谓妄言因共摈弃乃与弟子慧严慧观四十余人俱发至庐山香谷𦭞舍而居时会莲社远公谓师被摈过由门人悬记五舶于律无犯即遣弟子昙邕致书秦主为其解摈乃请师东林译出禅数诸经自是江东始耽禅悦师志在游化西适江陵持钵分卫果见天竺五舶至此后还都立道场寺先是支法领于于阗得华严梵本三万六千偈未经宣译义熙十四年吴郡内史孟顗右卫将军褚叔度请师为主译与沙门法业慧义惠严慧观等为笔授译成六十卷有二青衣旦从池出洒扫研墨师先后译出观佛三昧经般泥洹经修行方便论及法显所得大僧祇律凡十五部宋元嘉六年念佛而化塔于庐山北岭刘程之字仲思彭城人汉楚元王之后妙善老庄旁通百氏少孤事母以孝闻自负其才不预时俗初解褐为府参军谢安刘裕嘉其贤相推荐皆力辞性好佛理乃之庐山倾心自託远公曰官禄巍巍欲何不为答曰君臣相疑吾何为之刘裕以其不屈乃旌其号曰遗民及雷次宗周续之宗炳张诠毕颕之等同来庐山远公谓曰诸君之来岂宜忌净土之游乎程之乃鑱石为誓文以志其事遂于西林㵎北别立禅坊养志安贫精研玄理兼持禁戒宗张等咸难仰之尝贻书关中与什肇扬搉经义着念佛三昧诗以见专念坐禅之意始涉半载即于定中见佛光照地皆作金色居十五年于正念佛中见阿弥陀佛玉豪光照垂手慰接程之曰安得如来为我摩顶覆我以衣俄而佛为摩顶引袈裟以披之他日念佛又见入七宝池莲青白其水湛湛有人项有圆光胸出卍子指池水曰八功德水汝可饮之程之饮水甘美及寤犹觉异香发于毛孔乃自慰曰吾净土之缘至矣复请僧转法华经近数百遍后时庐阜诸僧毕集程之对像焚香再拜而祝曰我以释迦遗教故知有阿弥陀佛此香先当供养释迦牟尼如来次供阿弥陀佛复次供妙法华经所以得生净土由此经功德愿令一切有情俱生净土即与众别卧床上面西合手气绝勅子雍积土为坟勿用棺椁时义熙六年也春秋五十九张野字莱民居寻阳柴桑与渊明有婚姻契野学兼华梵尤善属文性孝友田宅悉推与弟一味之甘与九族共州举秀才南中郎府功曹州治中征拜散骑常侍俱不就入庐山依远公与刘雷同尚净业及远公卒谢灵运为铭野为序首称门人世服其义义熙十四年与家人别入室端坐而逝春秋六十九周续之字道祖雁门人父后过江因居豫章八岁丧母哀戚过于成人十二诣范甯受业通五经五纬时号十经童子养志闲居穷研老易公卿交辟无所就入庐山事远公预莲社以为身不可遗余累宜绝遂终身不娶布衣蔬食刘毅镇姑熟命为抚军复辟太学博士俱不就以嵇康高士传得出处之正为之注释宋武帝北伐太子居守迎舘安乐寺入讲礼月余复还山江州太守刘柳荐于武帝辟太尉掾不就武帝践祚召至都间舘东郭外乘舆行幸问礼经傲不可长与我九龄射于矍圃三义辨析精异上甚说或问身为处士时践王廷何也答曰心驰魏𨷂者以江湖为桎梏情致两忘者市朝亦岩穴耳时号通隐先生续之素患风痺不复堪讲乃移病钟山景平元年卒春秋六十七张诠字秀硕野之族子也尚情高逸酷耆坟典虽耕锄犹带经不释朝廷征为散骑常侍不起庾悦以其贫起为寻阳令笑曰古人以容膝为安若屈志就禄何足为荣乃入庐山依远公研穷释典深有悟入宋景平元年无疾西向念佛安卧而卒旾秋六十五宗炳字少文南阳人其母聪辩富于学识教授诸子皆有成炳妙善琴书尤精玄理殷仲堪桓玄并以主簿辟皆不就刘裕领荆州复辟为主簿答曰栖丘饮谷三十年矣乃入庐山筑室依远公莲社久之兄臧为南平守逼与俱还江陵闲居绝俗刘裕辟太尉掾不就二兄卒累甚众颇营稼穑武帝勅南郡长时致饩赉衡阳王义季在荆州亲至其室炳角巾布衣引见不拜王曰处先生以重禄可乎对曰禄如秋草时过即腐宋受禅征为太子舍人元嘉初征为通直郎太子建征为中庶子并不应妻罗氏亦有高志罗氏殁炳哀之过甚既而悲情顿释谓沙门慧坚曰死生之分未易可达三复至教方能遣哀雅好山水往必忘归西陟荆巫南登衡岳因结宇山中怀尚平之志以疾还江陵叹曰老病俱至名山不可再登唯澄怀观道卧以游之凡所游履悉图之于室谓人曰抚琴动操欲令众山皆响宋元嘉二十四年卒春秋六十九雷次宗字仲伦豫章南昌人博学明诗礼入庐山预莲社立舘东林之东元嘉十五年召至京师立学馆鸡笼山置生徒百员除给事中不拜久之还南昌公卿祖道以送与子姪书曰吾童稚之年已怀远略弱冠託庐山事释和上游道餐风二十余载渊匠既倾复与汝曹归耕先垄山居谷饮忽复十年及今未老尚可厉志成西归之津梁自今以往家务大小一勿见关二十五年召拜散骑常侍不就复征诣京师筑室钟山谓之招隐馆每自华林园入延贤堂为太子诸王讲礼经是年无疾而卒春秋六十三子肃之颇传素业官至豫章郡丞十八贤传始不着作者名疑自昔出于庐山耳熙宁间嘉禾贤良陈令举粗加刊正大观初沙门怀悟以事迹疎略复为详补今历考庐山集高僧传及晋宋史依悟本再为补治一事不遗自兹可为定本矣百二十三人传昙翼余杭人初入庐山依远公后往关中见罗什东还会稽入秦望山诵法华经十二年感普贤大士化女子身披采服携筠笼一白豕大蒜两根至师前曰妾入山采薇日已斜豺狼纵横归无生理敢託一宿师却之力女复哀鸣不已遂令居草床上夜半号唿腹疼告师按摩师辞以持戒不应手触女号唿愈甚师乃以布裹钖杖遥为按之翌日女以采服化祥云豕变白象蒜化双莲凌空而上谓师曰我普贤菩萨特来相试郡太守孟顗闻于朝勅建法华寺初余杭山沙门法志常诵法华有雉巢于庵侧翔集座隅若听受状如是七年一日忽憔悴志曰汝能听经必生人道明旦雉殒即为瘗之夜梦童子拜曰因听经得脱羽类今生山前王氏后其家设斋志方踵门儿曰我和上来也志抚之曰汝我雉儿也解衣视掖下有雉毳三茎七岁令入山出家十六落发以掖有毳因名以翼昙邕杨氏关中人形长八尺雄武过人南来庐山依师远公内外典籍无不综习立茅屋于山西以自居止有弟子昙果澄思禅门一夕梦山神求受戒法果曰家师在此可往求之邕忽见一人着袷衣风神端雅从者三十人乞授戒师以果先梦知是山神乃为说法授五戒毕神以外国二锄为嚫礼谢而去师后往荆州行化卒于竹林寺僧济入庐山问道精悟深要远公叹曰绍隆大法其在汝乎及在疾远公以烛遗之曰汝可凭此建心安养师执烛停想延僧讽净土经至五更以烛授弟子元弼随僧行道顷之觉自秉一烛浮空而行见阿弥陀佛接至于掌遍事诸佛须臾而觉喜曰吾以一夕观念便蒙接引明日复于空中见佛菩萨谓弼曰佛来也即举首西顾一息而终时方炎歊体三日不变异香郁然慧恭豫章丰城人与僧光慧堪慧兰同志为学光等学力不逮恭而于净土系想则过之兰谓恭曰君虽力学博闻岂不知经云如聋奏音乐悦彼不自闻恭曰学不可已孰能未死昧昧如痴哉后七年兰等先逝去时并有奇应又五年恭病且笃曰大道沿洄何时可止死生去来吾何归哉于是叩头雨泣誓心安养念不少间忽见无量寿佛以金台前迎恭乘其上见兰等于台上光明中而告之曰长老受生已居上品吾等不胜尉喜但恨五浊淹延相依之晚耳恭于是日告众欣然旧迅而灭时义熙十一年也法安初依远公为弟子妙善讲说兼习禅业律身持戒为行尤精义熙中新阳邑社有暴虎居神庙树下前后害民以百数安游其村居民皆早闭门乃之树下禅坐须臾虎负人至见安惊喜跳伏安乃为说法授戒有顷而去明旦居民见安谓是神人相率礼敬因改神庙立寺宇请安居之左右田园并舍为寺业甞欲画像须铜青虑不可致忽梦一人跪床前云此下有铜钟寤即堀之果得二钟取青成像而以铜助远公铸佛后不知所终𨷂公则入庐山白莲社既逝有同社人至洛阳白马寺夜中为公则修忌祭忽一时林木殿宇皆作金色空中有声曰我是𨷂公则祈生极乐国今已得生矣言讫无所见陆修静吴兴人蚤为道士置馆庐山时远法师居东林其处流泉匝寺下入于溪每送客过此辄有虎号鸣因名虎溪后送客未甞过独陶渊明与修静至语道契合不觉过溪因相与大笑世传为三笑图宋泰始三年羽化于京师赐谥蕳寂以故居为观不入社诸贤传陶潜字渊明晋大司马侃之曾孙少怀高尚着五柳先生传以自况时人以为实录初为建威参军谓亲朋曰聊欲絃歌为三径之资执事者闻之以为彭泽令郡遣督邮至县吏白应束带见之潜叹曰吾不能为五斗米折腰拳拳事乡里小人邪解印去县乃赋归去来及宋受禅自以晋世宰辅之后耻复屈身异代居寻阳柴桑与周续之刘遗民并不应辟命世号寻阳三隐甞言夏月虚间高卧北窓之下清风飒至自谓羲皇上人性不解音畜素琴一张絃徽不具每朋酒之会则抚而和之曰但识琴中趣何劳絃上声甞往来庐山使一门生二儿舁篮舆以行时远法师与诸贤结莲社以书招渊明渊明曰若许饮则往许之遂造焉忽攒眉而去宋元嘉四年卒世号靖节先生谢灵运祖玄有功晋室灵运为康乐公主孙龚封康乐公文章为江左第一尝着木屐上山则去前齿下山则去后齿寻山陟岭必造幽峻至庐山一见远公肃然心伏乃即寺筑台翻涅槃经凿池植白莲时远公诸贤同修净土之业因号白莲社灵运甞求入社远公以其心杂而止之范甯字武子笃学多所通览时浮虚相扇儒雅日替甯以其源始于王弼何晏二人之罪深于桀纣乃着论非之累迁中书侍郎朝廷疑议辄谘访之出补豫章太守大设庠序起学台功用弥广刺史王凝之上言抵罪免官归家远公招之入社而甯竟不能往庐山法师碑法师讳慧远本姓贾雁门楼烦人弱而好学年十二随舅令狐氏游学许洛故少为书生二十一欲度江就范宣子于时王路尚鲠有志不遂于关右遇释道安一面定敬以为真吾师也遂抽簪落发求直道场沙门昙翼每资以灯烛之费安公曰道士诚知人法师借旷劫之神明表今生之灵智道情深邃识鉴渊微般若无生之津道行息心之观妙理与高悟俱彻冥宗与深心等至安公叹曰使道流东国者其在远乎太元初襄阳既没振钖南游考室庐阜结宇倾岩同契不命而景响闻道誓期于霜雪自以年至耳顺足不越山桓氏以震主之威力为屈致法师确然贞固辞以老疾俄而制使沙门尽敬王者法师惧大法之将沦抗言万乘玄知不可强俯而顺焉既道渐中土名流遐域外国诸僧咸东向礼非夫道深德广焉能使显默同归异域致敬且新经未表晋邦律藏历年莫正禅法甘露国所未闻实相宗本人有异说法师深存广图大援群生乃命弟子迎请禅师究寻经本踰历葱岭跨越沙漠弥旷年稔并皆归还既得传译备尽法教是故心禅诸经出自庐山几乎百卷又以心本无二即色三家之谈不穷妙实乃着法性论理深辞婉独拔怀抱罗什见论而叹曰汉人未见新经便闇与理会若夫温心善诱发必远言栖寄林岭游兴能彻虽复风云屡由而无昭昧之情俯仰尘化之域游神无生之门所谓言斯可发行斯可乐矣自枕石漱流始终一概恬智交养三十余载春秋八十三命尽绝岭遗言露骸松林同之草木达生神期既于此矣古人云道存人亡法师之谓凡我门徒感风徽之缅邈伤语晤之永灭敢以浅见扬德金石其辞曰九流乖真三乘归佛道往绝迹慈还接物孰是发蒙昭我慧日摄乱以定闲邪以律妙法常存悠悠莫往若人乘生皎皎远赏鉴我鉴物知狭知广息心空谷训徒幽壤秦皇雄惑蔽理通情王孙偏解滞死达生夫子之悟屡劫独明仰高契峻俯深怀清惟清惟峻若隔近绝惟高惟深志崇智洁昔在香积今也明哲嗣之有人实隆废缺揵度练数甘露流津律藏拂故法性增新凡厥希道日知好仁景薄𠇮尽宗倾理湮寒暑递易悲欣臯壤秋蓬四转春鸿五响孤松独秀德音长往节有推迁情无遗想元熙二年春二月朔康乐公谢灵运撰庐山法师影堂碑天之高哉日星垂其曜地之厚哉山岳镇其维禀两间之气分五行之秀而得预称于三才者其为人道之最灵者乎至若迈德宏域融神慧境焯迦维之绝照挹甘露之玄津并名岳而永崇晞扶桑而不息则慧远法师其人也法师雁门楼烦人贾氏释道安之门人英姿雅韵清行素节详诸旧碑及张氏传固以杳映前秀铺铄令闻者矣灰心土骸而神机天发金口木舌而法音雷震无取无舍而律仪氷澈不生不灭而禅性晖如抱德阳和而浩类洗心潜灵渊照而远方翘首修不共法而恒轸大悲熏般若智而富诸梵行故能诱纳众善冷汰群疑万流仰海而同归一雨施物而咸润诚所谓阿摩勒果实从中生分陀利华性非外染之为义也自晋氏太元九年法师始飞钖南岭宅胜东林世更七代年垂四百流风遗泽逮于今而人知怀仰故虎溪为释氏龙门庐阜即搢绅阙里也皇唐贞元十有一年江州刺史凭翊严公士良秉明德以分符宣中和而述职上赞缉熙之化下临击壤之人以无为为政政克用乂巡穑外野指途中林敷衽禅关式瞻遗像喟然叹曰斯名也寒暑不能易其芳斯德也江海无以臻其极彼琐行纤节尚崇植楹庑正位居室岂尊美若兹而寓形在壁乃与寺之上首熙怡律师图建胜宇用昭真相旌美树善二谋同心说徒勒工成之匪石绣甍云耸睟容景彰观至道者存妙像于境中味微言者得玄珠于意表岂止惠义慑英姿而雨汗仲堪仰素风而心醉哉故非夫远公之至德不能译圣文服秀民非夫严公之澈识不能立清祀扬妙范篆芳金石敬赞二美乃为之铭曰椊灵纯纶寔惟至人含德擒曜昇阳发春道光海域幽遯岳滨六髦弃黻八士辞巾缘徂物谢迹留事往百忆神游恒沙化广昭昭遐一冷冷末响慧日凝晖白云翘想旷哉明牧仰味芳风思觌遗像求之列墉爰建栋宇式是道宗旌休垂美地广山崇唐大中八年七月望日陇西李演撰三纲徒众立东林影堂六事法师事迹诚多矣学者鲜能发其义使世不昭昭知先贤之德予窃闵之予读高僧传莲社记及九江新旧录最爱法师六事谓可以劝也乃引而释之列之影堂以示来者陆修静异教者而与语必过溪是不以人而弃其言也陶渊明湎于酒而招之令入社盖简小节而取其达也跋陀高僧异说被摈而反延誉之盖重有道而矫嫉贤也谢灵运以心杂不取而果殁于刑盖识其器而知其终也卢循欲叛而执手求旧盖自信于义也桓玄振威而抗对不屈盖自固于节也凡人之情莫不畏威而苟合忘义而避嫌好名而昧实党势而欺孤饰行而恶累自是而非人孰有道为世师肯进异学之人乎孰有德为人尊肯交醉乡之徒乎孰有自屈己学礼斥逐之客而推其为大贤乎孰有蚤明风鉴拒盛名之士而识其不令终乎孰有不避祸患睦故旧而信其义乎孰有不惧威武抗僣逆而全其节乎此故法师德量宏大独出于古今之人者矣若其扶荷至教张皇圣道垂裕于天人之际者非蒙所能尽之其圣与其贤与伟乎哉大块噫气六合生风公之大名也游龙翔凤下揖巢许公之高道也四海秋色神山中耸公之风仪也白云丹壑玉树璚草公之栖处也蒙后公而生虽慕且恨敬瞻遗像超然遐思愿以弊文书于屋壁大宋庆历元年仲春镡津沙门契嵩书佛祖统纪卷第二十六佛祖统纪佛祖统纪卷第二十七宋景定四明东湖沙门志磐撰净土立教志第十二之二往生高僧传晋嘉祥慧虔法师宋江陵昙鑑法师宋江陵道海法师宋淮南昙泓法师宋东辕道广法师宋弘农道光法师宋交趾昙和法师齐高座慧进法师梁庐山道珍法师壁谷昙鸾法师洛阳慧光法师晋原法琳法师邺都僧柔法师长沙慧命法师多宝僧崖法师隋庐山智舜法师隋河东智通法师隋麻谷真慧法师隋南岳慧思禅师隋天台智顗禅师隋枝江慧成禅师隋仙城慧命禅师隋章安灌顶禅师隋瓦官法喜禅师隋天台等观禅师隋碧㵎法俊禅师隋开觉道喻法师隋汾阳寿洪法师隋国清法智法师唐博野善胄法师唐扬都法祥法师唐兴善明瞻法师唐壁谷道绰法师唐魏州道昂法师唐虎丘智琰法师唐蒲州神素法师唐浚仪功逈法师唐并州惟岸法师唐江陵法持禅师唐慈愍慧日三藏唐成都雄俊法师唐并州僧衒法师唐悟真启芳法师唐悟真圆果法师唐襄阳辩才法师唐重林自觉法师唐丹丘怀玉法师唐虎丘齐翰法师唐吴都神皓法师唐西河僧藏法师唐泰山大行法师唐荆州惟恭法师唐临淄善道法师唐长安宝相法师唐郑州智钦禅师唐终南法顺法师唐千福怀感法师唐会昌德美法师扶风志通法师宋钱唐绍岩法师宋永兴守真法师宋慈光晤恩法师宋宝云义通法师宋法智知礼法师宋慈云遵式法师宋兴国有基法师宋神照本如法师宋广慈慧才法师宋净慧思义法师宋辩才元净法师宋净住从雅法师宋仙潭若愚法师宋慈行智深法师宋神悟处谦法师宋樝菴有严法师宋明智中立法师宋桐江择瑛法师宋净住思照法师宋一行宗利法师宋慧觉齐玉法师宋宪章仲闵法师宋霅川莹珂法师宋超果灵照法师宋四明可久法师宋净慈宗本禅师宋大通善本禅师宋灵芝元照律师宋会稽道言律师宋长芦宗赜禅师宋化城惟月律师宋灵芝思敏律师宋明庆行诜律师宋化度法持律师宋延寿慧亨律师宋七宝用钦律师宋会稽妙生律师宋钱唐惟渥法师宋报恩仲明法师宋净光冲益法师宋雷峯法宗法师宋阮社睎湛法师宋净住昙懿法师宋法安太微法师宋法安思聪法师宋木讷了义首座宋资圣慧诚法师宋南岳祖南法师宋广寿法因法师宋智涌了然法师宋真教智仙法师宋北关思净法师宋假石如湛法师宋西山思梵法师宋寂光净观法师宋法慧利先法师宋普静师安法师宋觉华如宝法师宋永寿显超法师宋千步有开法师宋兴福道生法师宋嘉会若观法师宋龙泉覃异法师宋祇园智印法师宋湖心元肇律师宋极乐戒度律师宋圆辩道琛法师宋牧菴有明法师宋慈室妙云法师宋雪溪晞颜首座宋南湖了宣行人宋南湖善荣行人宋明心祖辉法师宋塔山如鑑法师宋福源祖新法师往生高尼传宋道场法盛法师宋丹阳道爰法师宋金陵法藏法师唐积善净真法师唐庐山悟性法师宋钱唐能奉法师宋四明慧安法师往生杂众传隋汶水二沙弥宋雍州童行师赞宋钱唐童行昙远宋会稽大善童行宋仁和倪道者往生公卿传唐太傅白居易唐观察使韦文晋翰林学士张抗宋少师钟离瑾宋朝请钟离景融宋崇道钟离松宋主客杨杰宋侍郎马亮宋朝奉马玗宋宣义马永逸宋宣义胡闉宋朝散葛繁宋侍郎王古宋司谏江公望宋朝散王衷宋助教张迪宋通判贾纯仁宋县令梅汝能宋给事中冯檝宋侍郎吴秉信宋丞相钱象祖宋司士王仲回宋处士庾诜宋龙舒王日休宋居士房翥宋儒士孙抃宋居士王阗宋居士孙忠宋学论昝定国宋昼锦楼汾往生士庶传隋恒州宋满梁东平高浩象唐法忍山老人唐荣阳郑牧卿唐长安张元祥唐长安李知遥唐京口元子平宋天台左伸宋武林范俨宋钱唐沈铨宋钱唐孙良宋仙潭姚约宋松江梅福宋霅川胡暠宋会稽唐世良宋钱唐陆伟宋会稽李彦通宋钱唐陆浚宋上虞冯珉宋潭州黄打铁宋四明计打铁宋嘉兴徐六公宋临安沈三郎往生女伦传隋文帝皇后宋荆王夫人王氏宋马朝奉妻王氏宋吕都官妻吴氏宋武林县君蔡氏宋陈承宣夫人冯氏宋王朝请妻陆氏宋钦成后姪朱氏宋周寺簿妻楼氏画锦楼君妻周氏宋松江秦氏宋钱唐郑氏宋钱唐于佛子宋四明黄氏宋钱唐袁氏宋钱唐陈媪宋武林王氏宋四明孙氏宋上虞胡长婆宋安吉王氏宋钱唐盛氏宋钱唐沈氏宋长安姚婆宋汾阳约山婆宋汾阳裴氏宋汾阳温氏妻宋醴泉孟氏宋汾阳梁氏宋念佛道者陈氏宋吴兴陈氏宋会稽胡氏宋钱唐孙氏宋仁和郭氏宋太平周行婆宋钱唐龚氏宋嘉禾钟婆宋潮山黄婆宋霅川朱氏宋四明净心女宋嘉禾周氏宋常熟陶氏宋四明项氏宋慈溪沈氏往生恶辈传唐长安京姓唐长安张钟馗唐长安张善和宋会稽金奭宋仁和吴琼往生禽鱼传唐裴氏鹦鹉宋长沙鸜鹆宋观师鸜鹆宋刘成鱼本朝飞山戒珠始集往生传厥后侍郎王古加以续传南渡以来钱唐陆师寿又增续之四明默容海印复为续于后凡二儒二释继成此书今并删削系文独着平时念佛临终往生之验俾修净业者有所慕焉往生续遗隋江都慧海法师往生高僧传慧虔晋末居庐山见远公德业之盛叹曰吾人也彼人也乃之山阴嘉祥寺聚徒讲经谓众曰愿乘讲导用奉弥陀后五年知时已至乃曰华开见佛即其时矣其夕有尼净严假寐之顷见观音势至与百千众从空而下严问大士何所之曰嘉祥迎虔公耳虔亦预感胜相以告弟子奄然长往异香经旬不歇昙鑑宋时居江陵定中感佛以水洒面曰涤汝尘垢清汝心念一夕念佛步廊及旦趺坐而化同时江陵道海淮南昙泓东辕道广弘农道光临终皆见金台来迎之相昙弘南适交趾诵观经不记数于山崦聚薪焚身得舍利数百人见弘身金色乘金鹿向西去慧进齐永明初于扬州高座寺发愿诵法华用严净土执卷病生乃复造经百部以悔宿障部帙既满病亦随愈闻空中声曰汝事已办汝愿已遂欲生净土非汝而谁一日无病念佛而化道珍梁天监中寓庐山慕远法师标心净土异时梦中见十人舟舻浮海问何往曰适安养国珍曰愿得随往答曰一日之修功超永劫子未诵弥陀经未曾浴僧何可求往珍乃大设沐浴专诵弥陀经后二年有捧银台至者曰以法师之功当得金台柰何始心犹豫故止此耳珍曰苟见佛之基有渐奚必金台后亡之夕所居山崖烈火千炬乡民大惊旦则知珍迁化昙鸾初为术学就陶隐居得仙经还洛下遇菩提流支问曰佛道有长生乎支笑曰长生不死吾佛道也即授以观经曰能解此则三界无复生六道无复转师承其语遂焚毁仙经昼夜专诵观经修三福业观想九品北魏主嘉之号神鸾勅住汾州玄中寺一夕正持诵见梵僧入室谓曰吾龙树也以汝有净土之念故来见汝鸾曰何以教我僧曰已去不可及未来未可追见在今何在白驹难与回言讫不见鸾即令弟子同音唱佛西向瞑目而化慧光北齐时居洛阳着华严涅槃十地等疏妙尽权实之旨一日有疾见天众来迎光曰我所愿归安养耳已而净土化佛充满虚空光曰唯愿我佛摄受遂我本愿即弹指謦欬言气俱尽法琳晋原人常诵观经辄见一僧大身在前北齐建武二年感疾见宝树下一佛二大士像坐莲华上琳大慰喜夜半闻钟声众就视之即席而化僧柔学方等诸经齐文宣诏至邺下柔唯以净业为怀亡之日见化佛千数室内外闻异香西望敬礼即时迁神慧命北周长沙人十五诵法华才七日终一部与法音为净土友一夕携手月下相顾笑曰时至不行为贪生西方有期吾其去矣音曰宁不俟我十日命竖两指曰过此不可也越二日果终众见天人下降奇香异乐或唱善哉后十日音亦亡祥瑞悉与命同僧崖北周益州多宝寺发心烧五指万人拥观谓弟子曰我去后好共养病患丑陋人此皆佛菩萨权化也坐亡之时众见宝华纷纷师披纳执钖口唱佛号与数十僧乘空而去智舜入庐山踵远公净业讲观经才终即示病见鹦鹉孔雀念佛念法皆微妙声告弟子曰我今日往生矣既而果迁化时隋大业初智通隋河东人常诵先贤赞佛偈三十首每六时对像引声高唱季曲凄切闻者悲之大业七年与门人顶盖同声念佛忽见光明胜异宝幢华幔谓盖曰吾生净土克在今夕即坐亡于忏堂众见楼阁千重排空而去犹云雾然真慧隋大业初居蒲坂麻谷饵黄精绝立筑净地设四柱宝幢以奉三圣每依像作观挺身整念必肃肃然一夕谓弟子曰今见莲华载开载合将承吾足顷之闻钟天香西来异光骤发已而慧亡慧思陈时来居南岳专诵法华尝梦阿弥陀佛弥勒佛与之说法夏竟受岁豁然大悟法华三昧所未闻经不疑自解后将顺世即集门学连日说法端坐唱佛来也即合掌而逝智顗居天台初往大苏山礼思禅师思曰昔日灵山同听法华宿缘所追今复来矣乃授法华三昧三七日法诵经至是真精进是名真法供养如来豁然见灵山一席俨然未散后于石城石像前将示寂令唱无量寿佛及观经首题合掌赞曰四十八愿庄严净土华池宝树易往无人火车相现一念改悔尚得往生况戒定熏修行道力故实不唐捐又曰吾诸师友侍从观音皆来迎我言讫加趺唱三宝名如入三昧慧成居枝江诵阿弥陀经修西方观三十年常坐不卧每入定见净土莲台宝树临终之夕人有梦成乘莲华上隐隐西没慧命天台仙城人临终诫门人精进净行众忽见阿弥陀佛领众来迎师随佛后向西而去灌顶章安人临终示疾室有异香因诫诲弟子毕忽起合掌称阿弥陀佛二大士名奄然而化法喜常行方等礼忏有一雉来责命神人斥之曰法师当往生净土岂偿汝命后于病中发愿以一生所修行业回向净土至心念佛即见佛菩萨众来迎端坐而化等观居天台常诵法华一夕澡浴而西趺坐念佛菩萨及智者名复说三观法门言毕而终法俊住碧㵎寺行法华三昧即获悟入示灭之日仙乐盈空天香亘野众见凌空西向而去道喻居开觉寺念阿弥陀佛日夜不废造其像仅三寸后于定中见佛谓曰汝造我像何小喻曰心大即大心小即小言讫见像身遍满虚空告曰汝且回本国香汤沐浴明星出时我来迎汝至时感化佛来迎光明满室寿洪汾阳人常念往西方将亡见兜率天童子来迎师曰我心期西往不生天上即令众念佛遽云佛从西来矣言讫而化法智居国清寺一心念佛常感观音势至来下光映其身谓所亲曰吾生净土有日矣谁能具食饯我众为具之食讫无他异众疑其侮宿房以候之夜未央忽安坐床上念佛而化有金光自西来江上渔人误谓天晓善胄博野人勤笃净业常见佛大士像放光照身一夕疾中倏起合掌祝曰佛以四十八愿摄我有情必冀此时如佛本愿已而告众曰佛光照我所愿无失言讫而亡法祥住杨都大兴国寺三十年修安养之业凡有饶益必用回向因在疾弟子闻师称佛声甚厉又见房西壁有光若镜现净土境相频伽鼓翼祥倏然而化明瞻晚岁克志安养或讥其迟暮瞻曰十念功成犹得见佛吾何虑焉后因疾于兴善寺具斋别道俗时仆射房元龄杜如晦皆会焉日过午整威仪遽曰佛来矣二大士亦至竦身合掌而化道绰入壁谷玄中寺昙鸾之旧居也专志念佛日以七万遍为度劝并汾人念佛或以豆记所度者及万斛四月八日集道俗为如来生朝庆会俄见鸾空中乘七宝船谓绰曰汝净土堂宇以成众复见化佛菩萨飘飘在空皆忻仰叹异同志道抚者每相见必指净土为会绰亡三日抚闻之曰吾常期先行今乃在后吾加一息之功见佛可追矣即于像前叩头陈露退就其座而化道昂平时修净土业一日升高座诫饬徒众遽揖曰彼天众何杂沓而来天道由来非吾愿若净土相迎即闻命矣因瞑目久之曰阿弥陀佛光明照我诸化菩萨又来会此于是捧炉叩首陈庆忽炉坠而化智琰居武丘集僧俗修净业观想每月一集五百余人后于病中见梵僧手执宝瓶前谓之曰吾无边光也却后净土所称功德宝王乃我尔琰与寺众论曰无边光势至大士功德宝王其成佛之号也我其西归乎其夕竟亡神素居蒲州讲阿毘昙成实论愿早登安养后病中令弟子读观经静坐而听既毕唱佛大士号始终数番至中夜安坐而化功逈浚仪人行普贤忏身不倚者三十年一日普贤来乘六牙象地皆银色晚年专讲法华每至药草喻品天辄降雨又撰佛地论疏愿回所诠之益得生净土疏成五色异光照其室逈曰得于此时乘光见佛愿足矣乃系念西想不食而化惟岸并州人常修十六观门曾因出观见观音势至现于空中岸顶礼雨泪曰幸由肉眼得覩圣容所恨世无传焉倏有二人称善画圣相既就人亦俱失乃谓弟子曰吾西行其时也有从我者乎一小童曰惟师之命即往白父母归寺沐浴至像前趺坐而化岸抚其背曰汝何先吾而行即令弟子助声念佛仰目西顾寂然无声法持江宁人见黄梅忍禅师悟心要继牛头祖位常系念净土俯仰不违将终戒弟子露骸松下令禽兽食我血肉起净土因弟子如其旨见神幡数十西来遶山幡出异光以烛其室慧日汎舶南海至天竺诸国访善知识问何国何方有乐无苦何法何行速得见佛天竺三藏皆赞净土日闻喜跃至健陀罗国山有观音像祈请者或现身日绝食七日毕命为请七日之夜观音于空中现紫金相长丈余手摩日顶曰汝欲传法利人又愿生极乐国当如汝志开元七年东归达长安进佛真容梵夹帝旌其德赐号慈愍三藏着净土文行于世天宝七年将终见莲华在前状如日轮雄俊成都人善讲说得财币必非法而用又罢僧入军寻因逃难复入僧中众多畏避之俊闻经云十念佛灭八十亿劫重罪喜曰赖有此耳自后当造罪口辄念佛然若存而亡犹伶伦之为戏一夕暴亡冥王曰误追汝也然汝积恶多矣宜略经涂炭即令牛头驱入地狱俊大唿曰十念阿弥陀佛能灭八十亿劫重罪况我未臻五逆十恶又多念佛岂当至此狱卒不敢凌逼即以其语报王王召至谓曰汝念佛本无深信可且回世上更厉初心俊屡以语人时谓之地狱漏网俊乃入西山专意念佛后四年同辈访之俊喜曰汝亲见知当言雄俊以念佛力得生净土毋以为地狱漏网人也语顷即坐脱僧衒并州人初念慈氏期生内院年九十遇绰禅师闻净土之法始回心焉早暮礼佛千拜念佛万声三年有疾谓弟子曰阿弥陀佛授我香衣观音势至示我宝手吾其去矣既终七日异香不散时启芳圆果二师目击斯事乃于悟真寺观音像前折杨枝置像手誓曰芳等若于净土有缘当使七日不萎至期枝益茂芳果庆抃昼夜观念不舍数月忽觉临七宝池入大宝帐见佛及二大士坐宝华台光明辉映芳果前作礼佛告之曰汝念我名皆生我国又见宝幡珠网有梵僧御宝车中谓曰吾法藏也故来迎汝芳果忽觉乘车前迈又闻释迦佛文殊菩萨以梵音声称赞净土宝殿之中有宝阶三道第一道纯是白衣第二道僧俗相半第三道唯是僧辈佛指谓芳曰此皆阎浮提念佛之人得生此土也后五日二人无病忽闻钟声芳果曰钟声我辈事也当时俱即化去辩才襄阳人潜修净土之业二十年未尝说独与护戎任公善谓之曰才必生净土期在十年后令弟子报任公曰向所期已及矣任公及门才曰吾其去矣趺坐而化众闻仙乐西来异香散满自觉居平山重林院为鬼神讲说者三年屡有祥感尝发四十八愿因观音大悲接见阿弥陀佛乃率众建剎铸大悲像四十九尺俯伏像前陈其愿曰圣相已就梵宇已成愿承圣力早登安养夜中忽见金色祥光二道佛及菩萨左右随之佛垂手按觉首曰守愿勿易利物为先宝池生处终当如愿后十一年见大神云中出半身谓之曰安养之期已至即于像前加趺而化怀玉丹丘人观想净土将四十年日课佛名五万诵净土诸经通三百万一日见西方圣众有擎银台而至师曰如我本望必得金台言发而台隐师弥加精苦三七日后向人复来曰法师已得上品生忽异光照室越三日书偈曰清净皎洁无尘垢莲华化生为父母我经十劫修道来出示阎浮厌众苦一生苦行超十劫永离娑婆归净土弟子见佛菩萨共御金台西下迎玉而去齐翰居武丘入流水念佛道场一念之顷即见净土境相忽作歌曰流水动兮波涟漪芙蕖辉映兮宝光随乘光西迈兮偕者谁初师十年在疾弟子问曰和上舍生何乃抱病师曰必谢之躯虽圣未免即回瞻圣像而亡神皓于吴郡结道俗为西方社有不能遗尘累者引退之时以为旃檀林中常才自枯后示疾谓弟子曰净土圣相已现吾今夕必往生乃澡身易衣端坐而化香气满室僧藏西河人夏月在草间餧蚊念阿弥陀佛二十年许饮食行坐志在安养忽于病中见化佛光照其身次日谓侍者曰吾适瞑目正在净土诸上善人散华召我乃整衣西向而化大行入泰山行普贤忏三年感大士现身晚岁入藏室陈意随手取卷得弥陀经乃日夜诵咏至三七日覩流离地上佛及二大士现身其前僖宗闻其事诏入内赐号常精进菩萨封开国公后一年流离地复现即日右脇而终异香旬日不散肉体不坏惟恭荆州人常事酒博暂暇则诵经祈生安养同寺灵岿迹颇类之荆人嘲之曰灵岿作尽业惟恭继其迹地狱千万重莫厌排头入恭闻之曰我佛闵我造恶拔我涂炭岂有地狱之入一日恭病岿出寺有所往逢少年七人手执乐器如寺之乐器状曰我来自西方惟恭上人寺何在岿指之即于怀出金瓶取莲华如拳渐开叶叶出异光望寺而驰岿大惊不敢回顾次日回寺则恭已夕亡岿因感悟卒守名节为高德云善道临淄人入大藏信手探卷得观无量寿佛经乃专修十六妙观及往庐山观远公遗迹豁然增思后遁迹终南修般舟三昧数载覩宝阁瑶池宛然在目复往晋阳从绰禅师授无量寿经入定七日绰请观所生处道报曰师当忏悔三罪方可往生师尝安佛像在檐牖下自处深房此一罪也当于佛前忏又尝役使出家人此二罪也当于四方僧前忏又因造屋多损虫命此三罪也当于一切众生前忏绰静思往咎洗心悔谢久之道因定出谓绰曰师罪灭矣后有白光来照之时是往生相也道行化京师归者如市忽微疾即掩室怡然而逝异香天乐向西而隐宝相居长安六时礼忏者三十年夜诵弥陀经七过佛号六万声后忽见佛大士众自西来迎嘱诸徒曰念佛为业西方相待智钦专习禅业又礼一万五千佛名一百遍后于郑州阿育王塔所烧一臂愿生净土弟子僧护夜半见庭前光照异常因问何人秉炬凡三问空中声云来迎钦禅师耳护急推窓观之即见佛身光明幡华宝盖腾空飞下钦应时化去法顺杜氏每游历郡国劝念阿弥陀佛着五悔文赞咏净土弟子至五台见老人谓曰文殊今住终南山杜顺和上是也归则顺亡怀感居长安千福寺念佛三年见佛金色玉豪得入三昧乃制决疑论七卷临终见佛来迎合掌而化德美于会昌寺西院造忏悔堂年别般舟一夏不坐或止口过三年不言或行不轻通礼七众或节衣食四分除二或去世想专念西方口诵弥陀终于命尽后于一时入室称佛倏然而化志通游天台见智者净土仪欣然会心尝至招手岩因陈大愿念阿弥陀佛四十八愿诵已投身岩下若有神人捧之于树乃复整心登岩曰余生可厌大愿已发惟海众菩萨同相接引再投而下适在蒙茸草上久之复苏寺众舁归身心无损后游越之法华山一夕见白鹤孔雀行列西下莲华开合光相现前乃起礼佛趺坐而化绍岩居钱唐湖心寺专诵法华期满万部得生净土一旦有莲华生于陆地岩誓焚身供养西方三圣吴越王俶力劝止之又往投身曹娥江中如有物扶其足渔者救之得不溺吴越王于宝塔寺建净土院以居之一旦见莲华光照其身越三日欣然坐化守真永兴人讲起信论法界观常于中夜轮结无量寿佛往生祕密印至天将晓自觉身登净土举目见佛自俯伏像前念曰四十八愿能度我者乃持香华入殿供养就座而化晤恩姑苏人住慈光讲法华诸经后于井中见白光出乃绝食念佛越三日见梵僧捧鑪三遶之曰吾灌顶也以汝所修同我之志故从净土来迎次日恩升座说止观指归即座面西而化众闻空中丝竹之音依俙西去义通高丽人居四明宝云敷扬教观几二十年常唿人为乡人有问其故曰吾以净土为故乡诸人皆当往生皆吾乡中人也后右脇念佛而化知礼号法智居南湖述妙宗钞释天台观经疏大彰观心观佛之旨曾于每岁二月望日建念佛施戒会动逾万人又撰融心解明一心三观显四净土之义后于岁旦建光明忏至五日召大众说法骤称佛号数百声奄然坐逝遵式初居天台东山遍行四种三昧后住四明宝云结缁素专修净业作誓生西方记及居天竺灵山于寺东建日观菴为送想西方之法依无量寿经述往生净土忏仪为杭守马亮述净土行愿法门往生略传后居草堂示疾弟子问所归对以寂光净土至夜奄然坐逝有基学于宝云住太平兴国寺一日示疾为弟子广谈圆旨众忽见西方现光空中奏乐师曰阿弥陀佛与二大士亲至于此即右脇西向而化门人梦阿弥陀佛授记为超壮如来或梦师坐青莲华执如意对佛说法者法智叹曰卧病谈玄临终见佛是可敬也本如号神照住东山承天三十年讲经之余集百人修法华忏一年与郡守章郇公结白莲社一日升座说法与众诀别江上渔人见云端有僧西去明年启塔尊容如生有莲华产于塔前慧才号广慈晚居雷峯塔课佛不辍忽梦入一处若宫室者人告之曰净土中品是汝所生复见一殿胜丽殊绝人曰上品之生以待净慈本禅师也才临终果书偈面西趺坐而化思义号净慧住灵山二十三年退居草堂一日别众而逝众念诵久之忽复省曰适随观音大士行见金色沙门长身垂臂谓我曰汝报缘未尽过七日当遣迎至期趺坐而化瘗龛之日有赤云垂布向西而没元净号辩才住上竺谢去居南山龙井焚指供佛左三右二专修净土观临终告其友道潜曰吾西方业成后七日去矣至期右脇吉祥而逝从雅学于天竺海月诵法华经五藏弥陀经十藏金刚经四藏每字三拜礼法华三过自余诵经礼拜无虚日誓生安养主客杨杰述安乐国赞三十首以赠之后于四月八日面西趺坐而化空中奏乐室内闻香若愚居霅川仙潭学于辩才归觉海建无量寿阁劝道俗四季开会念佛凡三十年将顺世梦神人告曰汝同学则章得普贤行愿三昧已生净土彼正待汝师乃沐浴更衣命众讽十六观经端坐默听毕忽云净土现前吾当行矣遽书偈而化本是无家可得归云边有路许谁知溪光摇落西山月正是仙潭梦断时又于半月前书一颂云空里千华罗网梦中七宝莲池踏得西归路稳更无一点狐疑智深号慈行学于海月归嘉禾开长堂供二十年专志念佛常以净业化人得往生显验者甚众一日示疾客至问安谈论如常时客方出门师即迁化人见紫云向西而没处谦继神照住白莲一夕会弟子设香华讽普贤观经阿弥陀经端坐称赞净土功德复告众曰吾得无生日用有年矣今以无生而生净土如入禅定奄然而化有严受业天台灵鹫依神照传教晚居樝菴专事净业作怀安养故乡诗四篇为时所传居山十年梦池中大莲华天乐四列乃作饯归净土诗后七日加趺而化塔上有光如月三夕乃隐中立号明智居南湖常以净业诱人其徒介然创十六观堂为东州之冠实师勉之也一夕谓侍者曰今闻异香吾意甚适即召观堂行人俱集含笑言曰吾往生期至即面西坐逝择瑛桐江人依经论辨专杂二修以示往生之易又述净土修证义二卷行于世今人称阿弥陀佛真金色一偈即师所撰也一夕有疾面西凭几念佛而化思照受业钱唐净住刺血书法华经一字一礼如是十过诵十六观经五藏弥陀经十藏法华一千部礼华严梵网净土七经等凡二百七十卷每夜四更即起念佛懈怠之人闻声悚愧又于月二十三日率道俗系念三圣常及千众终师之世凡三十年一夕语其徒曰夜梦佛金身丈六岂非往生有兆乎乃日请七僧以助念佛至七日晚涌身合掌厉声念佛趺坐结印而化宗利受业会稽天华修法华忏三载梦亡母谢曰荷汝忏功已生善道期满见普贤从空而过复谒大智律师增受戒法忽梦律师吐白珠令吞之尝神游净土见宝池莲华行树之相寻诣新城碧沼修念佛三昧者十年后入道味山筑菴名一相越十五年谓弟子曰吾见白莲华遍满空中三日复曰佛来矣即书偈曰吾年九十头雪白世上应无百年客一相道人归去来金台坐断干坤窄奄然而化齐玉号慧觉初于霅川宝藏建净土会念佛者如蚁之众后住上竺夜半顶弥陀像行道念佛一日谓首座曰床前多宝塔现非吾愿也所欲见则阿弥陀佛也可为我集僧念佛座鸣钟系念将百余人顷之曰今已见佛即瞑目端坐而逝仲闵所着教义宪章集三衢人受业于祥符升师子座见银台西方而至师曰吾一生解第一义誓取金台今乃若此即座而化莹珂受业霅川瑶山遍参教席禅门以疾归受业酒炙无所择窃念戒业有阙恐从流转令同住取戒珠师所编净土往生传对床读之凡读一传为一首肯既而择一室面西设禅椅不食念佛三日梦佛大士谓之曰汝尚有寿十年且当自勉珂白佛曰设有百年阎浮浊恶易失正念所愿早升安养承事众圣佛曰汝志若此后三日当来迎至期令众诵弥陀经师曰佛大众皆至矣遂寂然而化灵照住华亭超果每岁开净土会七日道俗常二万人梦中见三圣跪问之曰灵照一生期生安养可果愿不观音指之曰净土不远有愿即生一日卧疾谓侍者曰吾往生有期矣即面西趺坐而化可久居四明开化常诵法华因坐化三日复苏语净土事与十六观境不异见莲华台皆标合生者姓名一紫金台标云大宋成都广教院熏法华当生此中次一金台云明州久法华生此又一金台云明州孙十二居士合生此中又银台标云明州徐道姑当生此中语讫复逝五年徐道姑亡异香满室二十年孙居士化天乐盈空感一郡人皆来送葬宗本初参天衣怀禅师有契悟后住净慈奉诏入住东京慧林召对延和殿密修净土之业临终安坐而逝雷峯才法师神游净土见一殿殊丽人曰以待净慈本禅师又资福羲师至慧林礼足施金而去人诘之答曰吾定中见金莲华人言以俟慧林本禅师又小莲华无数称是以待受度人或有萎者云是退堕之人也善本试华严经得度自净慈诏住法云赐号大通后归杭州象坞专修净业有僧定中见方丈弥陀佛示金色身一日告门人曰止有三日在至期趺坐面西而化元照住灵芝弘律学尤属意净业一日会弟子讽观经及普贤行愿品加趺而化西湖渔人皆闻空中乐声道言会稽人灵芝之高弟专修净业临终数日前见二神人长丈余报言何不系念于是大集道俗念佛三昼夜将毕自升座说法为众忏悔至晓即座而化宗赜住长芦作莲华胜会录劝人预名念佛忽梦白衣士谓曰欲入公弥陀会师秉笔问其名曰普慧书已复云家兄亦告上名问何名曰普贤言讫遂隐师以圣贤幽赞乃更以二大士居其首师述劝修净土颂有云三界炎炎如火聚道人未是安身处莲池胜友待多时收拾身心好归去目想心存望圣仪直须念念勿生疑它年净土花开处记取娑婆念佛时此颂最在人口住普会时迎母居方丈东室劝念佛临终前一日师梦母谓曰我见尼师十余人来召师曰此往生之祥也惟月居诸塈化城明律学修净业一日有异僧来迎后二日微疾急唿同住道宁曰今见阿弥陀佛可高八尺驻立空中言讫而化思敏依灵芝增受戒法专心净业二十年一日偶疾请众讽观经者半月三日见化佛满室临终念佛声出众外酷暑留龛七日不变异香郁然行诜诵四分戒本三日通彻学律于大智住明庆二十年偶寝疾即设像命徒系念数日忽起索三衣自唱弥陀经厉声念佛加趺而化法持居化度寺修弥陀忏三年烬二指增受戒法造西方三圣像诵观经弥陀经如意轮呪愿促阎浮之寿蚤生安乐之邦一日小疾哭恸恳告愿垂接引念佛之声闻于百步忽见佛身丈六立于池上即自言曰我已得中品生端坐面西而化慧亨居武林延寿号清照依灵芝习律专修净业殆六十年每接对宾朋必以念佛为劝建宝阁立三圣像最称殊特贵官江自任每敬师忽梦宝座从空而下云是清照律师当升此座社友孙居士报师乍违即在家作印而化师往炷香回谓其徒曰孙君已往吾亦当行即请众念佛复云弥陀口口称白豪念念想持此不退心决定生安养即端坐脱去用钦居钱唐七宝院依大智学律闻其示众曰生弘毘尼死归安养出家为道能事斯毕即标心净土一志不退日课佛至三万尝神游净土见佛大士种种异相谓侍者曰吾明日西行矣即集众念佛黎明合掌西望加趺而化妙生会稽人习律学日践净土之业与大通本禅师居潮山象坞共明此道一夕会门人讽弥陀经就榻端坐取临终香焚之合掌迎顾嗒然而化惟渥钱唐人杜门谢事阅大藏三过华严法华诸经计之总二万卷晚年诵弥陀经二十藏一夕偶疾西向端坐作印而化仲明居山阴报恩素无戒检偶因感疾谓同学道宁曰我今心识散乱何药可治宁云但随息念佛为上药明即依法念之至七日力已困宁又令想目前佛像久之忽见二菩萨次又见佛迎接瞑目而化冲益居钱唐净光刺血书净土七经复金书法华刻西方三圣像依止观坐禅法念阿弥陀佛一日感疾不服药拈香对佛忏悔请大众助念佛讽弥陀经至西方世界奄然而化法宗依雷峯广慈学教用止观行法修大悲忏至九载然五指供佛每月率四十八僧同修净土忏久之梦佛菩萨来迎后三日合掌西望而逝晞湛山阴人少为儒生忍厌世出家与莹行人于阮社同建无量寿佛殿专修净业坐不背西久之常见三圣相一夕面西诵经正坐作印而化昙懿居钱唐净住以医为业晚年礼法华经修念佛三昧以平时所积供佛斋僧造像设浴如是二十年后微疾不服药请利行人七僧念佛以助往生次日见莲华其大如屋又一日梵僧到床问讯夜半众闻念佛声低泊然长往太微儿时投钱唐法安法师初授弥陀经便能背诵及受具愿局门念佛为不退僧常纵步后山忽闻划舡笛豁然开悟因蓄一笛以自嬉有凌监簿者亦修净业称微为净土乡长一日叩门曰净土乡长弟相见微曰明旦可相见于净土今日诵佛正冗耳翌朝人怪其不赴粥往视之见笛钵禅椅先已焚却加趺地上而化思聪居钱唐法安日诵莲经二部余刻念佛未甞谈及世事忽谓弟子曰夜来见佛菩萨同来接引弟子曰恐是魔境不可便随聪曰终时胸间有莲华可验越二夕命声磬念佛喜曰佛来矣即奄然而化视胸前一掌许有文红润若开敷莲华之状了义号木讷钟离少师之曾孙十五举进士过金陵见保宁玑公闻法开悟即从剃落随所至处扁曰昨梦念念西方未甞间断祥公赴黄蘗挽其偕行一夕祥梦师来别云西归矣复见佛菩萨授以金台越三日炷香宴坐含笑而化甞诣五台忽觉随众菩萨后行道有紫绶金章二人从其后师诘其名一僧引至殿旁观玉牌金书王古葛繁二名字慧诚居钱唐资圣诵金刚经礼西方佛甞神游净土亲覩佛容潜于山岫积薪为龛入中念佛纵火自焚祖南居南岳刺血书阿弥陀经五百卷金刚经一百卷法华经十部终二十七年皆用血书常时念佛期生安养末年血干骨立念佛之声不绝一日至方丈相对无别语即坐而化眉间迸出舍利随取随生法因住四明广寿三十年冥心净业偶在疾集众讽观经称佛号者三夕谓门人曰吾将行矣或请留偈为之书曰我与弥陀本无二二与不二并皆离我今如此见弥陀感应道交难思议挺身端坐结印而逝了然号智涌住白莲二十四年梦两龙戏空中一化为神人袖出书曰师七日当行既寤集众说法大书曰因念佛力得生乐国凡汝诸人可不自勉即沐浴更衣集众诵阿弥陀经至西方世界倏然而化能仁行人皆闻天乐之音祥光上属天表智仙号真教住白莲讲道十三年西向十念历十二时未尝废一夕微疾请观堂行人诵弥陀经卷未终而坐脱能仁行人皆闻众乐和鸣黎明始知师亡思净居钱唐北关姓喻常诵观经念佛不辍善画佛必先静室观想一日画丈六弥陀佛先见佛光遂悟笔法之妙人因号喻弥陀建蓝院名妙行饭云水终其身三百万人忽静默端坐心想西方越七日临终索香供佛加趺而化异香经旬如湛试法华得度遍历教席住乌镇塔院日诵莲经二部佛号二万声一夕念佛端坐而化所着教义号假名集思梵居西山星者谓之曰六月望师其终乎师曰造物焉能制修道之人汝言六月亡我且八月往至期沐浴坐龛中集众端坐而化净观居嘉禾寂光菴修净土忏法十余年谓弟子曰我后月二十七日当去至两日前见红华次日黄华满室皆有化生孩儿仙带结束及期入龛坐命众诵经念佛顷之即脱去利先居新城法慧日诵法华课呪念佛至中夜其声哀切仰诉娑婆极苦愿佛早垂接引得遂往生如是十年晚岁屡感祥梦忽示疾命众念佛西向凝望端坐而逝师安受业乌镇普静通华严宗旨修弥陀忏观想净土二十年昕夕不废一生多病临终忽精爽谓弟子曰佛菩萨已降吾将行矣即端坐而化如宝受业霅川觉华因闻自昔珍禅师梦设浴往生事遂发心开长堂浴二十年及建立佛像愿求往生年八十一请众啜茶言别遽闻钟鸣一声众皆惊异即向西加趺合掌凝望而化显超博州人亲授金总持三藏秽迹持呪之法济病解冤计所得施利五万缗入永寿常住后病中见佛菩萨前迎莲花遍满技乐杂奏弟子皆告留法师住世救苦净土变相渐渐隐没乃复住十五年行呪救人一日天乐异香佛及众圣如前迎接即面西加趺而化有开居霅川千步寺专修净业旦暮不忘于岁旦请众念佛讽经至西方世界即瞑目长逝道生居常熟兴福造丈六弥陀像得县令梅汝能施财籹釆即集众讽经念佛陈白恸哭辞佛归卧房书偈坐亡若观居乌镇嘉会结十万人念佛人各十万声期先得生者次第汲引师诵法华光明二经日满百部二十年中诵满六十万部誓与群生庄严净业一日空相来访相陪斋食忽索笔书偈趺坐而化覃异居余姚龙泉诵法华五千部普贤行法弥陀经各万卷静室礼佛不舍昼夜忽微疾集众告曰吾安养有期即面西累足而逝智印居霅川祇园常想念净土旦夜无间病中集众讽弥陀经甫毕加趺合掌而化元肇四明陆氏文章陆佃之族蚤岁习律阅大藏诵莲经万部又刺血书莲经一部律宗诸疏三部建炎四年金虏破四明师时住湖心虏逼之北行至南徐谓左右曰吾将西归矣即闻笙歌之声一时军民咸见师西望念佛而化戒度习律受业栖心晚住余姚极乐病中作遗书别士夫道旧命众诵观经至法身观厉声念佛加趺而化道琛号圆辩为南湖八世祖于弥陀忏宴坐中见法智尊者于法华忏中见普贤放光每月二十三日建净业会以为常课道俗俱至一日示疾愿平日一豪之善回向净土集众讽观经不绝七日谓首座曰吾已见佛身闻异香乃沐浴更衣书偈曰唯心净土本无迷悟一念不生即入初住复令讽安乐行至深入禅定见十方佛嗒然而化有朋号牧菴住南湖一日坐青玉轩请行人讽观经至真法身观复令大众唱佛留偈坐亡妙云四明杨氏号慈室自南湖退处溪口吴氏菴一旦沐浴趺坐谓侍人曰吾有瓣香藏之三十年矣拟临终焚之用报佛恩今正其时及香光正炽起白佛陈意就座而化晞颜字圣徒四明人一生不肯住山晚年居桃源厉氏菴专心念佛十余年尝扁小轩曰忆佛作偈有云随波逐浪去翩翩弹指声中七十年岂不向来知忆佛欲从老去更加鞭自怜忆佛暮年深除佛无能写我心谁道万金为客好终非一饭在家林临终沐浴更衣端坐念佛而化了宣四明宝林肄业入南湖光严堂阅大藏预法华期忏二十七年与荣行人最相善一日诣荣室默坐荣问之师曰西归有期难忘道义冀公净土重会耳荣喜曰正所幸愿忽示疾请众讽弥陀经念佛之际端坐书偈曰性相忘情一三无寄息风不行摩诃息利合掌而化炎暑停龛七日颜色红润口角有微涎观者以帊裛之异香喷人士庶闻之倾城来裛香涎愈滋阇维之处舍利无算善荣四明小溪周氏入南湖观室十六年阅藏经修期忏金书法华楞严净名圆觉光明诸经造弥陀像遇法会则拈施自画水墨观音求者便与宣公亡后三年忽取经像分施亲故请众讽普贤行法经弥陀经念佛声中加趺而化时以为赴宣公净土之约弟子海印高行似之祖辉居四明郡城佛阁逢人但云阿弥陀佛说也说不得人竟以说不得和上目之鄞尉王用亨夫妇事之甚至一日到其家告别云我明日行矣及诸檀俱会即入龛端坐求甘瓜啖尽一枚念佛而化如鑑四明塔山两阅大藏长诵莲经专志念佛昼夜不懈晚年菴居忽示疾请隣菴诸僧系念面西加趺含笑而化祖新受业四明福源布衣粝食为行清苦去寺不远有大姓方氏以菴延之乃于福源创净土院造像栽莲月三八集道俗系念一日往别方丈曰二月十五日将西归特来拜辞枯肠欲得索面一椀主人如其欲食讫竟往净土院像前礼云祖新将行奉别尊像即归菴集众念佛遽出众问讯曰祖新已拜辞如来尊像已拜别福源方丈今别众道友十五日毕定归去愿诸仁者勤心念佛蚤得相会即趺坐念佛遽云佛已至此合掌而化佛祖统纪卷第二十七佛祖统纪佛祖统纪卷第二十八宋景定四明东湖沙门志磐撰净土立教志第十二之三往生高尼传法盛居金陵道场寺习十六观想一夕礼像遇病假寐见大士乘杂华云出宝色光前来相迎时诸尼欵门问疾咸见光明迸溢盛曰佛及菩萨放光度我言竟而绝道爰丹阳人先于诸寺造大像七躯务极精丽又冶金铜造无量寿佛像忽于眉间放大光明地皆金色像与爰记曰汝舍此身必生我国即于像前端坐而化法藏居金陵勤志念佛夜间见佛菩萨求慰问光明照寺奄然迁化净真居长安积善寺纳衣乞食诵金刚经十万遍专志念佛语弟子曰五月内十度见佛两度见净土宝莲花上童子游戏吾已得上品生言讫加趺而化祥光满寺悟性居庐山念佛愿求往生忽闻空中音乐谓左右曰我已得中品生见同志念佛精进者皆有莲华生宝池中以待其生言毕而逝能奉钱唐人专修净业常梦佛光照身或闻诸尼善言开发一日无疾告其徒曰吾往生时至少顷闻奉诵佛声厉奔往视之则合掌面西坐逝矣异香满室乐音西迈慧安居四明下水大魁姚颕之属也住小溪杨氏菴专业西方诵金刚般若寒暑不易节常于室中佛光下烛一日示疾端坐以手摇曳戒众人勿諠移时曰佛至矣令众念佛倏然脱去寿九十六往生杂众传隋汶水二沙弥同志念佛经五年大者先亡得生净土见佛欣庆即白佛言有小沙弥与我同修不识可得生不佛言汝本无心念佛由彼劝汝汝今宜还益勤净业三年后可同来此至期佛与众圣自西来迎大地震动天华飘舞是二沙弥一时俱化魏师赞雍州人为僧童年十四念佛不绝遇疾而亡忽再苏白父母曰阿弥陀佛来此儿当随行隣人见空中宝台五色异光向西而没何昙远钱唐人持菩萨戒修净土业夜中念佛忽谓师曰见佛身金色旛华满空异香盈室俄忽化去越大善寺童行常随师善辉念佛礼拜一夕梦妇人持数珠卖童曰欲得一串恨无钱买妇曰我当与汝汝可开口即以数珠投口中童以告师辉曰此是大势至菩萨授汝念佛三昧也过数日童见二大士持华座与之曰七日当乘此来生净土童逢人即说我七日当往生也至期忽自唱曰菩萨来矣即座而化倪道者仁和人弃家作道者建小菴专意念佛欲焚身代一切受苦众生供养诸佛久之有朱藤三窠生卧榻前谓众曰此藤若焦我当西去临终半月集众念佛至于万人焚身前一夕其地忽有光明金色高半尺许以手掬之随浮掌上又谓众曰我焚身时必有紫云青云从东北过西南是我往生之相乃四面发炬端坐其中果有二色云瑞往生公卿传白居易号香山居士官太子太傅初劝一百四十八人结上生会行念慈氏名坐想慈氏容愿当来世必生兜率晚岁风痺遂专志西方祈生安养画西方变相一轴为之愿曰极乐世界清净土无诸恶道及众苦愿如我身病苦者同生无量寿佛所一夕念佛坐榻上倏然而逝韦文晋位观察使建西方道场念佛发愿一日正念佛中忽面西加趺而化异香满室张抗仕石晋为翰林学士课大悲呪十万遍愿生西方一日寝疾唯念佛号忽谓家人曰西方净土秖在堂屋西边阿弥陀佛坐莲华上见翁儿在莲华池金沙地上礼拜嬉戏良久念佛而化翁儿抗之孙也钟离瑾会稽人位至少师幼事母任夫人夫人精修净业年九十八起居如常忽戒瑾曰人人有箇弥陀奈何抛去念念无非极乐不解归来翌日予将行矣及晨起焚香诵佛过于常课合掌而化瑾日课利益二十事后宰吉水置一妾从其女嫁审之则旧令之女报所亲缓纳采拟先遣前令女所亲复书曰公安得独为高谊予有犹子请平分奁具俾同亲迎公从之忽梦旧令来谢曰贱息荷收录已告之上帝当十世有土然公更一纪应生净土寻为浙西宪与慈云忏主论往生指要清修弥笃自夫人有栴檀佛像常顶戴行道公继其志像眉间忽迸出舍利数粒未几知开封府忽夜半起谓家人曰夫人报我往生之期至矣即加趺而逝前一日举家梦公乘青莲华座仙乐异香海众迎之西去计其年正一纪钟离景融少师第七子官朝请大夫常诵观经念佛不辍挂冠弃仕结茅仪真东园侧尝曰识得弥陀弥陀弥陀不识弥陀奈何奈何不识弥陀弥陀更在西方外识得弥陀弥陀秖在自己家一夕命僧妙应诵普贤行愿品炷香敬听毕两手作印而化自任氏少师大夫三世得生净土曾孙松居于婺干道中奉祠吴郡与宝积实师东平吕洎等结社念佛无所疾忽端坐西向合掌而化杨杰字次公无为人官尚书主客遍历禅林参寻知识晚年画西方佛像随行观念舍寿之日感佛来迎端坐而化马亮官侍郎守杭诣灵山学净土业慈云为撰净土行愿法门净土往生略传临终念佛而逝子玕朝奉又依十疑论用心在官阅教藏诵经念佛皆有常课忽一日易衣念佛端坐而化有气如青盖出户腾空西去几筵时现瑞光玗之子永逸官宣义每习十六观历三十年忽见三圣来迎结印而化顶热有异香玗之妻王氏修十念法持破地狱真言尝梦地狱主者谢以持偈呪之赐后因寝疾念佛而亡亲戚侍妾咸梦王氏言得生净土胡闉官宣义侍郎胡则之子晚年致仕笑傲西湖与清照律师相善一日有疾问律师曰一称佛名能灭八十亿劫生死重罪何也师曰佛大威德众生一称其名罪垢自消如赫日正中霜露何有闉大感悟一心念佛请僧为之助一日律师至闉曰荷二大士降临甚久师为忏悔发愿忽厉声念佛安坐而化葛繁澄江人少登科第官至朝散凡官居私舍必餙净室安设佛像每入室礼诵舍利从空而下普劝道俗同修净业皆服其化有僧定中游净土见繁与王古侍郎同游宝池行树之间俄闻繁无疾而化王古仪真人官礼部侍部与晦堂杨岐为禅侣尝作直指净土决疑集杨杰为序又增补往生净土传皆行于世平时志在往生西方临终无所苦忽满室光明端坐而化有梦古乘莲华西去者江公望钓台人官司谏少年登科蔬食清修述菩提文念佛方便文以劝道俗有子蚤亡託梦舅氏曰欲禀大人乞就天宁寺看宝积经庶得生善处大人修行功业已成冥府有金字牌云严州江公望身居言贵志慕苦空躬事熏修心无爱染动静不忘于佛法言谈罔失于宗风名预脱于幽关身必归于净土宣和末知广德军一旦无疾面西端坐而化王衷居钱唐孤山即林和靖之故迹隐居自适政和间举隐逸朝廷旌以处士后官至朝散大夫潜心净业有大感悟日诵弥陀经七过佛号万声十九年未尝间绝一日无疾沐浴面西加趺而化张迪居钱唐官助教从圆净律师授菩萨戒咨问净业法门然臂香以为誓每念佛扬声勇勐至失音犹不已一日谓圆净曰弟子近于静室见白色频伽飞舞于前又观想中见婴孩绿发合掌问讯后三年念佛西望而化贾纯仁霅川人官至郢倅潜心净业长斋念佛因微疾西向宴坐而逝顶上白光圆相异香满室梅汝能常熟人仕至县令尝有志净业忽梦僧授纸百幅凿破为二八字以问东灵照师师曰二八十六也岂十六观经之谓乎适一僧以经与之忽不见自是诵经念佛取名为往生以见志因邑中破山道生师造丈六弥陀像汝能施财百万为之敉餙设斋庆忏殿前池中生双头白莲一朵其花百叶当年冬汝能无疾而终未几道生亦亡凭檝遂宁人号不动居士由太学登第初访道禅林晚年专崇净业作西方礼文弥陀忏仪归乡郡作净土会感香炉中白光亘天舍利应现靖康兵厄名山藏经多燬檝积俸资造大藏经四十八藏小藏四大部者亦四十八藏造栴檀像弥陀九品化生随身奉供后以给事中出帅泸南率道俗作系念会及镇长沙于厅事设高座着僧衣登座谢官吏横柱杖于膝上而化吴秉信四明人筑菴城南坐禅制一棺夜卧其中至五更令童子击棺而歌曰吴信叟归去来三界无家不可住西方净土有莲胎归去来闻唱即起禅诵桧相亡召为礼部侍郎后被召至萧山驿令家人静听空中闻天乐之声即曰清净界中失念来此金台既至吾当有行言讫而逝钱象祖天台居号止菴守金陵日问道于保宁全无用尤以净土真修为念尝于乡州建接待十处皆以净土极乐等名之创止菴高僧寮为延僧谈道之所自左相辞归益进净业嘉定四年二月微疾书偈曰菡萏香从佛国来琉璃地上绝纤埃我心清净超于彼今日遥知一朵开后三日僧有问疾者公曰我不贪生不怖死不生天不为人唯求生净土耳言讫加趺而逝时天鼓震响异香芬郁未终之前子侄郡人同梦空中有云钱丞相当生西方莲宫为慈济菩萨王仲回无为人官司士参军因杨杰为说净土之法念佛益进未亡前七日预别故旧端坐而化时杰守丹阳梦仲回来谢云向蒙指示今得往生再拜而去已而讣至庾诜新野人蔬食布衣不事产业少与梁武帝善诏为黄门侍郎不赴宅内立道场六时礼忏诵法华经忽后夜见一道人自称愿公容止甚异唿诜为上行先生授香而去后寝病惊觉曰愿公复来不可久住举室咸闻空中唱上行先生已生弥陀净土诏谥贞节处士王日休龙舒人为国学进士着六经训传数十万言一旦捐之曰是皆业习非究竟法吾其为西方之归即布衣蔬食惟佛是念日课千拜夜分乃寝尝为净土文十卷简易明白览者无不信服一夕厉声念佛久之忽曰佛来接我也屹然立化邦人梦二青童引之西去房翥暴亡入冥府王曰据善簿君曾劝一老人念佛彼已得生净土君乘此福亦合得生翥曰尚欲诵金刚经万卷既而放还后卒偿其愿临终异相不违先报孙抃武林人号无诤居士幼学易因曰易所以穷理尽性何必区区为进取计掩关晦迹居绝俗务沙门守宁与之交谓曰白乐天以儒修身以释治性君闻之乎抃深契僧语日阅华严金刚弥陀经尝梦至莲池与清照亨律师同立其侧又梦一人持书金字梵体读之不解人曰请十三日斋耳十二月十三日忽得疾请妙光律师欲为祈祷抃曰生死已定何必祷之乃与开导往生净土之旨即加趺作印西向坐化翌日清照至为入龛归菴三日亦坐亡应同立莲池之谶王阗四明慈溪人号无功叟凡禅林宗旨天台教门无不洞达着净土自信录以明三身四土之旨晚年专心念佛西向加趺而化异香满室焚龛获舍利如菽者百八粒孙忠四明人蔬食持戒蚤慕西方于郡城东筑菴凿二池种白莲临池建阁月集道俗念佛期以三日后于病中请道俗百人凿念忽仰视虚空合掌问讯手结双印怡然而化阖城皆闻天乐异香渐向西没二子相继念佛坐化尝因念佛见佛身现空中即白佛言惟愿我佛少驻使我二子同获瞻礼即走外寻二子归佛为驻立良久后人因名其地曰驻佛巷咎定国号省斋为州学谕常念佛读净土诸经结西归社以劝人嘉泰初于小江慧光建净土院结石塔于池心为乡民火焚藏骨之所印施念佛图月二八集僧俗就净土院讽观经念佛以为常嘉定四年梦青童告曰佛令召君三日当生彼国至日沐浴更衣端坐念佛而化楼汾四明昼锦名门也因兄宝洲究明佛理每与沙门谈道汾必从旁乐听年二十二忽得疾乃一志西归谓父母曰但得生净土见佛此道最高仍令请僧说法开导讽观经设像㡧对卧床喜曰真我师也复请僧念佛千声即曰吾已身在西方乃瞑目面西念佛而化往生庶士传宋满隋时恒州人念佛以小豆记数满三十石设斋庆赞佛二大士化作三僧至会乞食满曰弟子愿生西方师来赴食深副本心事毕即见天花异香乘空而行未久满遂面西坐化高浩象东平人杜门静坐专诵无量寿经观中汎红蕖于玉沼初未见佛乃即华上倾心致敬遥睇佛之金容光辉远映一夕见众菩萨来迎奄忽而化并州汾阳老人于法忍山借房止宿念佛忽大光遍照人见其登莲台而去郑牧卿荥阳人举家念佛唐开元中病笃有劝进鱼肉者确乎不许手执香炉求愿往生忽异香蔚充奄然长逝舅尚书苏颋梦宝池莲开牧卿坐其上张元祥长安人常念佛不辍一日催家人云西方圣人待我斋毕同往净土及事讫果索香火加趺面西而化李知遥长安人率众为五会念佛忽出堂向空顶礼空中有声云报汝李知遥功成果自招引君往净土同汝上金桥即就床端坐而化天香郁然元子平依京口观音寺念佛诵经忽闻空中音乐即西向坐化异香数日不绝左伸天台人从神照授菩萨戒刻三圣像诵法华三千四百部金刚二万过后卧疾命男沙门净圆唱法华首题增受菩萨戒梦三伟人立江臯召伸登舟复请僧诵弥陀经遽曰我已见佛光即端坐作印而逝范俨家武林读法华经念弥陀佛常日不废忽见普贤菩萨来报当生净土越一夕佛菩萨来迎家人闻其谦谢云俨是何人实为难当就座合掌而化孙良家钱唐隐居阅大藏尤得华严之旨尝依大智律师受菩萨戒日课佛万声二十年不辍忽语家人令请僧念佛以助往生方半日望空合掌云世尊菩萨已荷降临即退坐而化姚约家霅川仙潭潜心内典有僧来谒必逊居东道谓不当以俗先僧也觉海友师劝里人结净业社约实主其事忽告友曰久厌浮生不日西去师可助我系念友遂日与持诵一日就座而化既而梦于友曰约已往生师之力也友曰欲从公游可乎约曰师世寿未尽寺中景懿行当先至阅月果终懿盖同社友也梅福松江人诵经持戒系念净土临终预知即绝食饮水念势至菩萨至七日澡浴更衣端坐告众曰势至菩萨今来迎我即座化去胡暠家霅川平时多作佛事忽梦佛唿曰汝可造屋迎我暠乃往明因建弥陀阁以协此梦临终之夕忽云佛放光照我言讫而化唐世良会稽人持戒茹素念佛礼拜年老疾病犹不就枕诵弥陀经十万过谓家人云佛来接我言讫作礼即便坐逝欲别利行人时在道味山夜梦西方异光旛华天乐空中声云唐世良已归净土陆伟钱唐人为州都掾中年厌世念佛率众结法华华严二社各百许人其法各人在家诵经一卷日终就寺读诵终日而散如是二十年遂成大会尝手书法华华严楞严圆觉金刚金光明等经晚年子孙彫落更无余累忽一日易衣端坐念佛而化李彦通家会稽为锻师因开元系念往预其会忽悟世无常归心净业一朝得疾遽云我游行净土见二门扃鐍甚固逡巡之际见利行人开门引入见莲池楼阁佛菩萨众遂请睎经道果二行人至卧榻前说法策道举家念佛西向坐逝陆浚家钱唐少事公门久之弃去以净土为业预西湖系念会每对佛忏悔必至垂泪道友相见说净业因缘才十余句便悲咽感叹惟恐此生之不度三昧之不成往生之未谐我佛之未见也临终得病请圆净律师说净土法门讽观经至上品净谓之曰此时好去浚曰众圣未齐且待少时即起就竹床面西端坐顷刻化去冯珉上虞人少事游猎有巨蛇为乡民害珉持槊往从之见蛇在岩下与黄特相持珉推巨石压之蛇竟死后每思之虑蛇为怨对乃求佛解释投志西方修忏念佛如是十载一夕请同修社人相助讽弥陀经念佛号次诵普贤忏罪偈愿往生偈即端坐合掌而终潭州黄打铁每用工时常念佛不绝一日无病託隣人书偈云日夜丁丁当当久鍊成钢太平将近我往西方即座而化计公四明桃源铁工也年将七十两目丧明里中昝学谕以擘窠图印施劝人念佛计公初受一图念满三十六万声念至四图两目了然如是三载念满十七图一日念佛忽气绝半日复苏曰我见佛菩萨令分六图与昝学谕是劝导之首分一图与李二公此是俵图之人嘱其子往谢学谕言讫沐浴西向坐逝徐六公嘉兴农夫也翁婆蔬食设像系念如是四十年屡梦游净土预作一龛临行之日易布衣草屩入龛端坐顷之即曰佛来迎我泊然而化沈三郎家临安商贾为业晚年回心念佛一日病请僧讲弥陀经设尊像日夕西顾忽易衣而终须臾缩膝欲起坐二子以易龛为难曳胫令直经半日欲歛忽举手出帛被矍然而坐举家惊避二子急前扶卫恐其子曳胫以肘节捶之子曰助父坐脱耳荼毘有白鹤二十九只飞翔云表久之西去往生女伦传隋文帝皇后心敬大乘常持佛号临终之夕异香满宫时尼大明与后最爱每念佛时先着净衣口含沈香忽众闻沈香气满室异常顷之有光明如云来迎向西而去荆王夫人王氏元祐中事西方甚精恪独一妾懈慢夫人将逐之其妾悲悔极加精进一夕异香遍室无疾而终夫人忽梦妾起居叙谢因夫人训责今获往生夫人曰西方可往不妾曰但随妾行夫人随之见二池皆白莲华或荣或悴妾曰此皆世间发心修西方人也人间才发一念池中即生一花随其勤堕荣悴各异中有一花朝服而坐其衣飘扬随风消散即见宝冠璎珞庄严其身妾曰此杨杰也又有一花朝服坐上其花稍悴曰此马玗也复前导数里遥望金坛光明交彻妾曰此夫人化生处上品上生也徐访杨杰则已亡马玗则无恙后夫人于生日秉炉焚香观音阁伫立而化吴氏县君都官吕宏妻宏因异僧劝发妙悟佛理吴氏阅金刚经颂亦契空寂夫妇斋戒四十年吴氏忽见巨迹三双皆金莲花数日又见其膝又数日见其身数日见其面目即佛菩萨三圣人也及见殿阁境界清净男子人问彼佛如何说法曰我得眼通未得天耳如是三年一夕微恙自言吾将西归言讫而逝尝事观音列瓶缶数十以水满中手持杨枝诵呪必见观音放光灌诸器中病者饮之必愈世因号观音县君蔡氏县君居武林早年孀居持经念佛每旦礼像逾二十年忽见金莲花现空中遽索平时修行课目卷而怀之安坐而逝冯氏少师珣之女承宣使陈思恭之妻少多病从慈受深禅师受教持斋诵佛逾十年益精进谓族党曰清净界中失念至此支那缘尽行即西归一夕语侍者曰吾神游净土获礼三圣夫闻其语即相陪念佛右脇安卧而逝三日之间妙香芬馥陆氏宜人家钱唐朝请王玙妻常诵法华晚年尤笃净土礼忏一会念佛万声凡三十载因微疾忽闻天鼓自鸣人方惊异即面西端坐而化两手结印续净土传陆师寿者即其侄也朱氏如一钦成朱后之姪归于四明薛君绣法华经一部十年而成至化城喻针锋缀舍利如粟连获数十粒一字一拜礼法华者三于经首题别致八万四千拜诵法华经三月而通刻擘窠图劝人念佛满十万声所化二十万人独朱氏旦夜诵之不可以数绍熙四年为宝幢藏绣经迎归南湖饭千僧为庆赞是年微疾请僧念佛忽起加趺薛君曰吾家无是法于是右脇吉祥而化家人梦乘彩云向西而去楼氏慧靖四明扬帅楼璹之孙适寺簿周元卿尝披味传灯发明见地尤以净业为真修晚年被疾忽见莲台紫色化佛无数异香满室以语家人亟令念佛顷刻而化周氏妙聪周元卿之女每感母氏华台往生之瑞尝诵经念佛愿生安养病中请僧行忏自见其身着新净衣在楼阁上作礼念佛谓家人曰汝辈当勤修净业吾当于净土待汝即右脇吉祥向西而亡秦氏净坚家松江厌恶女身与夫各处精持斋戒阅华严经法华光明般若无虚日晨昏修弥陀忏日礼佛千拜久之有光明入室中面西念佛安坐而化郑氏净安家钱唐念佛诵经日无虚度后得疾祷之于佛闻空中声云汝行有期无得自怠又见佛身金色即奋身起面西端坐令男僧义修讽阿弥陀经倏然而化其女梦母报曰吾已得生净土可说修师令知于佛子秦氏净乐家钱唐其夫姓于卖鱼为业有男贩私商常遭官事秦氏愁苦几欲沈身于江遇净住寺照师劝之曰有此烦恼宿世怨家枉自沈江不如念佛秦氏醒然回心即烬一指誓长斋三白念佛十年不怠见一切人皆称佛子一日请戒行人讽观经每一观诵佛千声至像观忽焉而化四明黄氏早丧夫归父舍修净业临终称佛结印履地徐行俨然立化家人筛灰于地以验生处见莲花一朵生于灰中钱唐袁氏因往灵芝受菩萨戒即断晕酒进修净业一家皆服其化二十年不渝初志一日病中请圆净律师说法忽见佛菩萨众现前端坐而化钱唐陈氏媪从灵芝受菩萨戒专心念佛日课千拜常有舍利散经案上临终见化佛来迎顾旁人语未及半已凝然不动矣武林王氏常诵法华念佛求度一旦见菩萨大身住立空中遂连声称菩萨高大菩萨高大又云恐女人足秽难升花台语毕而化四明孙氏寡居斋戒礼诵念佛三十年不懈手制衣衾鞋袜施僧不记其数一日微恙见异人立床前曰宜勤精进又梦八僧遶行忏室身挂缦衣随僧行道遂沐浴净衣请僧行忏于大众前端坐诵经至一心不乱左手结印奄然而化远近皆闻空中奏乐上虞胡长婆李氏夫丧后日夜高声诵弥陀经凡十余年一旦有僧覆以绯盖告之曰汝今月十五日夜子时去问师何人答曰我是汝念者婆遂会别诸亲至时果有异香光明即端坐而逝七日火化齿如雪玉舌如红莲睛如蒲萄皆精坚不坏舍利不可以数次日焚处生一花如白罂粟然安吉王氏女日诵弥陀观音金刚诸经念佛求度母病亡既敛恶血流滴女发誓曰若我孝心真实愿臭气不生言讫流血即止以舌舐漏处绝无秽气父娶后室与同修净业女得疾请僧说净土观法忽索衣吉祥而卧手揽观音手中幡寂然不动继母筛灰于室以验受生见灰中印出莲花数朵钱唐盛氏日课观经诵佛不辍一日病中浴毕面西问家人云闻磬声乎净土众圣且至已而合掌喜跃曰佛菩萨已至观音手执金台如来接我登座即奄然而化钱唐沈氏念佛十余年日加精进命工画八尺弥陀像病中安设床前欣然曰我何多幸即请僧念佛相助忽曰见一僧长大授我金座遂座前方执锦褥角其座即行恐有障缘望众更为念佛众皆勇勐厉声良久复云念佛功德已登金台此去不回矣即瞑目而逝长安姚婆因范行婆劝念佛临终见佛菩萨来迎婆言未与范婆相别请暂驻少时须臾范至佛尚住空中具言所见胜异执手而化汾阳约山翁婆每日嗟叹世间无常无一可乐月晦必请僧二员永夜念佛翌旦设斋婆手自营办临终之夕咸见佛光入室宝盖覆于庭上婆忽迁化汾阳裴氏女专心念佛以小豆为数积满十三石报尽之日索火烧香口云佛以花台与我今当往生汾阳温静文妻病在床上夫劝令念佛二年不绝声谓夫曰我已见净土佛菩萨后月当去至期见金莲花如日轮醴泉孟氏女久缠重病沙门劝令念佛三年谓夫曰可急报诸亲令来相送暨毕集女焚香与众念佛见空中执钖沙门曰汝当往生已而佛菩萨至旛华排空忽然迁化汾阳梁氏女两目俱盲遇沙门劝令念佛越三年双目开明后忽见佛菩萨幡盖来迎即日命终念佛道者陈氏赜禅师之母师住广平普会迎侍方丈东室翦发为出家相朝夕念佛四众称为道者后病中集缁素鸣磬念佛两日忽合掌瞻像泊然而化明日顶温面色鲜白师前一日梦母谓曰我见尼师十余来相召师应之曰此往生之祥言已坐灭面色变白至是果然吴兴陈氏受持斋戒诵法华五千部金刚弥陀诸经各一藏念佛满三十年一日不食家人问欲何所须答云欲求见佛言讫右脇而化会稽胡氏净安礼阿弥陀佛八万四千相好者四会偶微疾见佛来迎安庠坐逝路人闻空中乐声隐隐西去钱唐孙氏女常念佛持呪因病请清照律师至谓曰久病厌世愿求往生师为谈净土因缘大喜至夜梦师持药一盏服之流汗身心轻安三日后语侍人曰迦叶尊者来此好金莲华座即瞑目结印而化仁和郭氏妙圆长斋念佛诵法华弥陀经及二忏常谛观落日对想西方忽空中告云郭妙圆决生净土清照亨律师即其兄尝往寺中建系念会作百僧斋庄严净土临终之际请亨师说法求佛接引即时端坐凝然不动周行婆家太平州蚤年念佛专注一夕互跪念佛泊然而化隣人见数僧自婆家出引婆腾空而去钱唐龚氏昼夜念佛诵弥陀经偶得疾请亨律师指示西归讲说未终端坐而化老妾干氏亦念佛不辍一夕梦龚氏告曰我已得生矣汝后七日亦当往生至期果逝嘉禾钟婆日诵弥陀经十卷余时念佛二十年为常课一日语其子曰见大白莲华无数一妇人端正好衣立我前又众僧在此何以供养子云不见遂无语端坐耸身而化潮山黄婆持金刚法华专心念佛暑中忽得痢疾但饮水不食隣菴沙门善修常建念佛会婆病中欲请修修梦婆来谓曰将往西方修未以为异越二日婆西向念佛十声端坐而化远近皆见红霞覆婆之屋霅川朱氏念佛三十年每读金刚经以为圣贤在此不敢踞坐后忽不食四十日唯饮水念佛先梦三僧入室各执莲华谓曰我先为汝种此莲华汝却归来既觉喜悦乃请僧众念佛为助即就座而化四明净心女不知姓刺血自画佛菩萨三圣像于罗木板凡一千片普散与人上有正信女净心题云愿所修净业速获成就不入母胎化生莲沼后不知所终嘉禾周氏适庶民孙氏同翁婆常时念佛感室中佛像有光如萤或现鲜华或现佛菩萨像三时必闻天乐或空中诵经声常熟陶氏寡居常持普门品梦白衣人授以莲华令食之又梦梵僧授以弥陀经觉即能诵不假师授一夕帐幌光明有弥陀像立经凾上每诵经时必于卷上迸出舍利积以成合项氏妙智四明鄞人寡居二女悉令为尼同居杨氏菴见人唯劝念佛晚岁偶疾谓女尼曰多有尼僧相待西归乃请人念佛忽曰我欲坐化错与作棺也女曰佛用金棺无嫌也母喜讽上品观转身面西两手作印微笑而逝沈氏妙智四明慈溪居自幼蔬食念佛长归章氏未尝中废施米贷被以济饥寒常诵弥陀经为日课一夕微病念佛尤力忽见佛菩萨居士长者拥立目前灯光千点累累然状如虹桥即日右脇吉祥凝然不动沈铨家钱唐同妻施氏专心净土请照律师依观经绘九品往生图印施般若经供佛饭僧径山天宁五剎皆建大殿像平时诸善悉用回向铨及施氏前后命终皆感化佛持钖接引西去往生恶辈传长安京姓本为屠因善导和上劝人念佛满城断肉京嫉之持刀入寺兴杀害意导指示西方现净土相即回心发愿上高树念佛堕树而终众见化佛引天童子从其顶门而出长安张钟馗杀鸡为业命终见绯衣人驱群鸡至唱言啄啄即四向上啄两目血流痛不堪忍有沙门弘道见之为设像劝令念佛忽觉香气满室群鸡散去即端坐化云长安张善和杀牛为业临终见牛数十来云汝杀我善和告妻急请僧即为说观经若有众生作不善业应堕恶道善友告令至心具足十念称南无阿弥陀佛除八十亿劫生死之罪即得往生极乐世界善和大叫云便入地狱也即以左手擎火右手捻香转身向西厉声念佛未足十念即云佛来也已与我宝座言讫而终金奭家会稽业网鱼因天华寺利行人结生莲社蒙劝念佛顿弃前业日持佛万声久之告家人云我已见佛菩萨至门已见金莲华来迎我矣即坐竹床结印而化远近皆闻异香吴琼家仁和先为僧因家务还俗两娶生二子屠酤庖脍无所不为遇造食杀鸡鸭以手提起唱云阿弥陀佛子好脱此身去每切肉时口常念佛及教村人念经修忏忽眼上生瘤如鸡子大常切忧怖乃造草菴独居旦夜系念依普贤行法发露忏悔一日无病往诸家言别来日去也次日请道友念佛相助将布衫换酒饮讫大叫云佛来也即便命终往生禽鱼传裴氏鹦鹉唐成都尹韦臯记曰人有献鹦鹉者河东裴氏谓此鸟名载梵经智殊常类常狎而敬之始告以六斋之禁及午后非时终夕不食或教以持佛名号仰首奋翼若善承听每清晨永夜发和雅音阿弥陀佛声声相续一日有憔悴容训养者鸣磬而告之曰将去此而西归乎每一击磬一称佛十击磬而十念成敛翼委足揜然而绝案释典十念成往生西方又云得佛惠者没有舍利遂命火焚之得舍利十余粒贞元十九年九月记长沙鸜鹆元祐间长沙郡人养一鸜鹆俗唿八八儿者偶见僧念阿弥陀佛即随口称念旦暮不绝因以与僧久之鸟亡僧具棺以葬之俄口中生莲华一枝人为颂曰有一灵禽八八儿解随僧口念阿弥死埋平地莲华发我辈为人岂不知天台鸜鹆黄岩正等寺观师畜一鸜鹆常随人念佛后则常念阿弥陀佛不待教导一日立死笼中乃穴土以葬之舌端生紫色莲华大智律师为颂之有立亡笼闭浑闲事化紫莲华也大奇之句刘成鱼唐天宝中当涂渔人刘成李晖载鱼往丹阳泊舟浦中李他往刘遽见舡上大鱼振鬣摇首称阿弥陀佛刘惊奔于岸俄闻万鱼俱跳跃念佛声动天地刘大恐尽投鱼于江李至不信刘即用己财偿之明日于荻中得钱万五千题云还汝鱼直往生续遗慧海隋大业时居江都安乐寺专心净业得齐州道诠所遗无量寿佛像殷勤礼忏像忽放光自是恳求往生愈切一日面西趺坐念佛而化马子云唐时举孝廉为泾县尉押租纲赴京遇风船溺被系乃专心念佛五年后遇赦因入南陵山寺持一食斋忽谓人曰吾一生坎轲遂精持内教今西方业成行当往生安养明日沐浴新衣端坐合掌异香满户喜曰佛来迎我言毕而没于昶唐天后朝任并州录事昼决曹务夜判冥司每知灾咎阴为之备都不形言凡六年丁母艰持金刚经更不复为冥吏至八十四将终忽闻奇香遽谓左右曰有圣人迎我往西方即念佛而没魏世子宋时梁郡人奉佛精进唯妇不信女病死七日再省即升高座诵无量寿经下启父言儿去便往无量寿国儿及父兄池中已有芙蓉大花当生其中唯母独无不胜此悲故归启报语竟复绝母自是亦信法教葛济之句容人稚川之孙故世事神仙妻纪氏存诚佛法旦夜不替方织之次见云日开明投梭仰望见西方如来真形幡盖映天心独喜曰经说无量寿佛今得瞻见便头面作礼及引济之同瞻尚见半身俄而隐没厥后夫妇念佛相继而化释文慧居嘉禾青龙诗律高古与北峯印公为友北峯亦好吟慧夺笔责之曰吾兄大法柱石何必为此北峯感之遂折节为学卒为闻人慧专志净业至老益厉临终闻空声云中品中生释慧明号晦菴学于慧光僧录晚依菁山常照寺与至叶修净业日课法华楞严圆觉持弥陀圣号以万数庆元己未春示疾谓弟子曰吾学大乘求生净土今遂愿矣乃累足坐逝众闻天乐西来徘徊顶上荼毘之余五色舍利不可以计释智廉居上虞化度寺初遍参宗门晚节一意西方庆元改元秋八月书偈别众曰我梦中见阿弥陀佛大众围遶而说法云诸上善人当须专修净业来生我国说已即隐我既见相往生必矣即回身西向作印坐逝李秉绍兴中官也领御药院初学禅于净慈辉自得有省发晚阅龙舒净土文日课佛号与其子阁长元美殿长林师文等数十人结净业会于传法寺久之感疾忽见弥陀佛以金圆光戴其首越七日又见金华满房乃嘱付亲眷书偈端坐结印而终阎邦荣池州人因僧劝修西方持决定往生呪每旦向西一诵千遍或率众同持如是二十年绍熙元年春偶闻异香连日不消家人夜梦二青衣侍立邦荣之侧其子又梦弥陀放光遍照堂宇悉作金色数日面西趺坐课佛忽起曰我去矣行数步舒手结印微笑立化佛祖统纪卷第二十八往生高尼传宋道场法盛法师宋丹阳道爰法师宋金陵法藏法师唐积善净真法师唐庐山悟性法师宋钱唐能奉法师宋四明慧安法师往生杂众传隋汶水二沙弥宋雍州童行师赞宋钱唐童行昙远宋会稽大善童行宋仁和倪道者往生公卿传唐太傅白居易唐观察使韦文晋翰林学士张抗宋少师钟离瑾宋朝请钟离景融宋崇道钟离松宋主客杨杰宋侍郎马亮宋朝奉马玗宋宣义马永逸宋宣义胡𨵮宋朝散葛繁宋侍郎王古宋司谏江公望宋朝散王衷宋助教张迪宋通判贾纯仁宋县令梅汝能宋给事中冯木战宋侍郎吴秉信宋丞相钱象祖宋司士王仲回宋处士庾诜宋龙舒王日休宋居士房翥宋儒士孙抃宋居士王阗宋居士孙忠宋学谕晷定国宋昼锦楼汾往生士庶传隋恒州宋满梁东平高浩象唐法忍山老人唐荣阳郑牧卿唐长安张元祥唐长安李知遥唐京口元子平宋天台左伸宋武林范俨宋钱唐沈铨宋钱唐孙良宋仙潭姚约宋松江梅福宋霅川胡暠宋会稽唐世良宋钱唐陆伟宋会稽李彦通宋钱唐陆没宋上虞凭珉宋潭州黄打铁宋四明计打铁宋嘉兴徐六公宋临安沈三郎往生女伦传隋文帝皇后宋荆王夫人王氏宋马朝奉妻王氏宋吕都官妻吴氏宋武林县君蔡氏宋陈承宣夫人冯氏宋王朝请妻陆氏宋钦成后姪朱氏宋周寺簿妻楼氏昼锦楼君妻周氏宋松江秦氏宋钱唐郑氏宋钱唐于佛子宋四明黄氏宋钱唐袁氏宋钱唐陈媪宋武林王氏宋四明孙氏宋上虞胡长婆宋安吉王氏宋钱唐盛氏宋钱唐沈氏宋长安姚婆宋汾阳约山婆宋汾阳裴氏宋汾阳温氏妻宋醴泉孟氏宋汾阳梁氏宋念佛道者陈氏宋吴兴陈氏宋会稽胡氏宋钱唐孙氏宋仁和郭氏宋太平周行婆宋钱唐龚氏宋嘉禾钟婆宋湖山黄婆宋霅川朱氏宋四明净心女宋嘉禾周氏宋常熟陶氏宋四明项氏宋慈溪沈氏往生恶辈传唐长安京姓唐长安张钟旭唐长安张善和宋会稽金奭宋仁和吴琼往生禽鱼传唐裴氏鹦鹉宋长沙鸜鹆宋观师鸜鹆宋刘成鱼本朝飞山戒珠始集往生传厥后侍郎王古加以续传南渡以来钱唐陆师寿又增续之四明默容海印复为续于后凡二儒二释继成此书今并删削繁文独着平时念佛临终往生之验俾修净业者有所慕焉往生续遗隋江都慧海法师佛祖统纪佛祖统纪卷第二十九宋景定四明东湖沙门志磐撰诸宗立教志第十三达磨禅宗初祖达磨圆觉禅师二祖慧可大祖禅师三祖僧璨镜智禅师四祖道信大医禅师五祖弘忍大满禅师六祖慧能大鑑禅师直指人心见性成佛至矣哉斯吾宗观心之妙旨也谓之教外别传者岂果外此为教哉诚由此道以心为宗离言说相故强为此方便之谈耳不然何以出示楞伽令览教照心耶何以言大乘入道借教悟宗耶为同此宗撰达磨禅宗志初祖菩提达磨南天竺香至王子出家之后遇二十七祖般若多罗付以大法谓曰吾灭后六十年当往震旦行化多罗既亡师演道国中久之思震旦缘熟即至海滨寄载商舟以梁大通元年达南海刺史萧昂表闻诏入见上问曰朕造寺写经度僧有何功德师曰人天小果耳上曰何谓大乘功德师曰净智妙明体自空寂如是功德不于世求上曰如何是圣谛第一义师曰廓然无圣上曰对朕者谁师曰不识上不契师遂渡江上后以问志公公曰陛下还识此人不上曰不识公曰此是观音大士传佛心印上欲遣使召之公曰阖国人去他亦不回师既入魏止嵩山少林寺终日壁观帝闻师异迹三诏不至就赐摩纳袈裟金钵银水瓶师面壁九年将示灭命其徒曰时将至矣盍各言所得乎道副曰不执文字不离文字而为道用师曰汝得吾皮尼总持曰我今所解如庆喜见阿閦佛国一见更不再见师曰汝得吾肉道育曰四大本空五阴非有无一法可得师曰汝得吾骨慧可礼三拜依位立师曰汝得吾髓复顾谓可曰世尊以正法眼藏付嘱大迦叶展转传授以至于吾吾今付汝汝当护持并授袈裟以为法信曰后二百年衣止不传法周沙界听吾偈云吾本来兹土传法救迷情一华开五叶结果自然成又曰吾有楞伽经是如来心地要门可以照心乃往禹门千圣寺端坐示寂即大统元年十月五日也门人奉全身葬熊耳山定林寺明年使者宋云西域回遇师手携只履翩翩独迈云归为言门人开圹视之唯空棺只履师每以大乘入道理行二门以诲学者唐代宗朝谥圆觉禅师塔曰空观二祖慧可武牢姬氏事达磨六年一日问曰诸佛法印可得闻否磨曰诸佛法印匪从人得师曰我心未安乞师安心磨曰将心来与汝安师曰觅心了不可得磨曰与汝安心竟初达磨以楞伽四卷授之曰仁者依行自可得度师告弟子曰此经四世后转成名相一何可悲师既传法僧璨谓曰吾有宿累今当偿之遂往邺都行化隋开皇十二年于管城正救寺谈无上道有和法师先讲涅槃经学徒稍稍引去听法和不胜愤谗于邑令加以非法师怡然委顺而终年一百七塔磁州汾阳县唐德宗朝追谥太祖禅师三祖僧璨初以白衣见二祖问曰弟子身缠风疾请师忏罪祖曰将罪来与汝忏师曰觅罪了不可得祖曰与汝忏罪竟宜依佛法僧师曰今见和上已知是僧未审何以名佛法祖曰是心是佛是心是法法佛无二僧宝亦然师曰今日始知罪性不在内外中间其心亦然佛法无二祖大器之即为鬀发具戒已毕复告之曰达磨大师以正法眼藏密授于吾吾今付汝及以信衣汝当护持属周武废教往来司空山积十余年隋开皇初居皖公山传法道信优游江国大业二年复还旧山为众说法合掌俨立而逝葬于山谷寺唐玄宗朝追谥镜智禅师四祖道信蕲州司马氏初为沙弥遇三祖问曰愿和上与解脱法门祖曰是谁缚汝曰无缚祖曰何为更求解脱师言下大悟既具戒三祖授以衣法武德中居破头山正观中太宗三诏令赴京师并以疾辞帝命使者曰若果不起即取其首使谕旨师引颈受刃使回以闻帝弥加敬重就赐珍缯以遂其志师已传法弘忍永徽二年九月安坐而化塔于东山黄梅寺唐代宗朝追谥大医禅师五祖弘忍蕲州黄梅人母周氏师为童子于道上遇四祖问之曰子何姓答曰姓即有不是常姓祖曰是何姓答曰是佛姓祖曰汝无姓耶答曰性空故无祖默然识之即诣其母语令出家既传法嗣居东山咸亨中传衣法与慧能后四年示寂塔于东山代宗朝追谥大满禅师六祖慧能新州卢氏采薪养母常入市闻客诵金刚经问曰从谁受曰黄梅忍大师云读此可以见性成佛能遂辞母至韶州与刘志略为友志略姑为尼常读涅槃师暂听即说尼因问字师曰字即不识义则任问尼曰字尚不识何能达义师曰诸佛解脱非关文字尼异之号为行者居人瞻礼请住宝林咸亨中至黄梅祖问何来答曰岭南祖曰欲须何事曰唯求作佛祖曰岭南人无佛性曰人有南北佛性岂然祖异之谓曰着槽厰去乃入碓坊抱石而舂经八月五祖俾众各述一偈若语意冥符则传衣授法时众七百上座神秀乃于廊壁书偈云身是菩提树心如明镜台时时勤拂拭莫遣有尘埃师闻之曰美则美矣了则未了至夜命童子写偈壁间曰菩提本无树明镜亦非台本来无一物何假拂尘埃五祖知之夜令人召师告之曰佛以正法眼藏展转传授吾今授汝并以信衣昔达磨初至故传衣以明得法今信心已熟衣乃诤端止于汝身勿复传之师礼足持衣而出通夕南迈时道明上座闻之即率人追至大庾岭明先至师掷衣石上曰此衣表信岂当力争明举之不动乃曰我来求法非为衣也师曰不思善不思恶正恁么时阿那个是明上座本来面目明当下大悟礼拜问曰上来密语密意外还更有意旨否师曰我今所说即非密若反照自己密在汝边明礼谢而回仪凤元年至南海遇印宗法师于法性寺暮夜风飏剎旛二僧对论一云旛动一云风动师云非风旛动心自动耳印宗异之请受禅要因出信衣令众瞻礼印宗即为剃发请智光律师于本寺临坛授满分戒此坛是宋求那跋摩所造甞记云后当有肉身菩萨来此受戒梁真谛于坛侧手植二菩提树记云百二十年后有大士于此树下说无上道师乃坐树下大开东山法道宛如宿契明年归韶州宝林神龙元年诏师入见师上表辞疾先天二年复归新州国恩寺既而示寂弟子奉灵体反葬于曹溪师化韶阳秀化洛下南能北秀自此而分上元元年肃宗遣使请衣钵入内供养永泰元年代宗梦师请衣钵还山乃遣刘崇景顶戴而送宪宗朝谥大鑑禅师述曰六祖之后为二派一曰青原思思传石头迁其下为曹洞云门法眼一曰南岳让让传马祖其下为临济沩仰是为五家宗派道一而已而言五其宗者由人世心病益多故治法屡为之变一棒一喝一唱一和机用纵横殆不可以一律齐犹应病与药之义汾阳作广智歌明十五家宗风是盖示后人以遍参之意可不知乎贤首宗教初祖终南法顺法师二祖云华智俨法师三祖贤首法藏法师四祖清凉澄观法师五祖圭峯宗密法师长水子𤀹法师慧因净源法师能仁义和法师铠菴之评谓法界观别为一缘谓五教无断伏分齐然则若教若观徒张虚文应无修证之道至若清凉之立顿顿浪言超胜法华圭峯之释修门未免妄谈止观自余着述矛盾尤多欲别其源撰贤首宗教志法师法顺万年杜氏十八出家师因圣僧道珍受学定法凡世间聋痖遇之者必能闻能语至于驱园圃虫诫恶性马德及异类所不可测唐太宗诏问朕苦劳热师之神力何以蠲除师曰圣德御宇微恙奚忧但颁大赦圣躬自安上从之疾遂瘳因钖号曰帝心师每游历郡国劝念阿弥陀佛着五悔文赞咏诤土路逢神树鬼庙即焚毁之正观十四年十一月十五日坐亡于南郊义善寺双乌入房异香留室塔肉身于樊川北原有弟子谒五台抵山麓见老人语曰文殊今往终南山杜顺和上是也弟子趋归师已长往至今关中以是日作文殊忌斋师着法界观门一卷妄尽还源观一卷专弘华严以授云华智俨俨授贤首法藏其教遂行法师法藏其祖康居国人来居长安藏年十六诣四明阿育王舍利塔鍊一指誓学华严则天朝为沙弥策名宫禁通天元年诏于太原寺开华严宗旨感白光昱然自口而出须臾成盖万众欢唿都讲奏其事则天有旨命京城十大德为授满分戒赐号贤首戒师诏入大遍空寺佐实叉难陀译华严经圣历二年十月诏讲于佛授记寺讲堂京师地皆震动即日召对长生殿师乃指殿隅金师子谓大经理深事广文博义幽非入理圣人无以达其奥是以立见边之喻晓无涯之法以况法界体师子喻法界用其中立为五教一愚法声闻教二大乘始教三大乘终教四大乘顿教五一乘圆教则天豁然领解乃着其说为金师子章睿宗受内禅请师授菩萨大戒师粪衣粝食讲华严三十余遍楞伽密严梵网经起信论等十部皆为义疏先天元年十一月终于大荐福寺赠鸿胪卿葬神和原师既亡弟子慧苑悉叛其说灭后百年而得澄观铠菴曰愚法小乘不说转小成衍又无别圆被接及法华开显则将毕世愚矣始终圆顿四教皆无断伏修证分齐至说起信论观法则云修之次第如天台摩诃止观岂非有教而无观耶法师澄观会稽人夏侯氏出家于应天寺诵法华经十四得度干元中学律于栖霞澧师受南山行事于昙一受菩萨戒于常照传关河三论于玄璧江表三论之盛始于此大历初于瓦官传涅槃起信论终南法界观法藏还源记复造东京受杂华于大诜十年从荆溪习止观法华维摩等疏谒牛头忠径山钦洛阳无名咨决南宗禅法谒慧云明了北宗玄理此土儒墨竺干梵书诸部异计四韦五明显密仪轨莫不旁通博综十一年巡礼五台峨眉俱瞻瑞相还居京师大华严寺专行方等忏法仍讲华严大经造新疏二十轴德宗诞节召讲经内殿以妙法清凉帝心遂赐号清凉法师紫纳方袍礼为教授和上勅礼部尚书李诜备礼奉迎与罽宾般若三藏译乌荼国所进华严经帝亲预译场一日不至即差僧如比丘法说欲云皇帝国事因缘如法众事与欲清净元和五年宪宗问华严法界宗旨豁然有得勅有司铸金印加号大统清凉国师开成三年三月六日示寂寿一百二岁腊八十三葬终南石室塔曰妙觉师身长九尺四寸手垂过膝夜目发光昼仍不瞬才供二笔日记万言尽形一食宿不离衣历九朝为七帝门师荆溪与江淮四十僧礼觐五台师领徒万指出郊远迎美其尊师之有礼师去贤首百余年遥禀其旨所着疏记四百余卷讲华严至五十遍建无遮大斋十五会弘法弟子三十八人宰相裴休奉勅撰碑法师宗密何氏果州人初得法于荷泽五世孙道圆传圆觉于涪上得华严句义于病僧即为他讲清凉语之曰毘卢华藏能随我游者其汝乎又尝答其书云子之所解犹吾之心转轮真子诚所谓也着圆觉华严涅槃金刚起信唯识兰盆法界观行愿品等疏钞及修证科仪凡九十余卷太和九年文宗诏问佛法大意赐紫方服号大德会昌元年正月六日坐亡于兴福塔院谥定慧塔曰青莲义神智曰华严诸师不知众生因理本具诸法但说果上诸法相即而已若不谈具何能相即故知果上依正融通并由众生理本者矣然则一家所谈法门一曰性体此当正因二曰性量此当了因三曰性具此当缘因具即是假假即空中秖一法性有兹三义会之弥分派之常合虽一一遍亦无所在当知他宗谈乎法性亦同今家性体性量以彼皆云法性真如与虚空等但阙第三性具之义法师子𤀹嘉禾人初依洪敏师学楞严至动静二相了然不生有省闻琅邪慧觉道重当世趋至其门值其上堂即致问曰清净本然云何忽生山河大地觉喝云清净本然云何忽生山河大地师俯伏流汗豁然大悟觉谓之曰汝宗不振久矣宜厉志扶持以报佛恩师如教辞去后住长水众几一千以贤首宗旨述楞严经疏十卷行于世法师净源晋江杨氏受华严于五台承迁学合论于横海明覃还南听长水楞严圆觉起信时四方宿学推为义龙因省亲于泉请主清凉复游吴住报恩观音杭守沈文通置贤首院于祥符以延之复主青镇密印宝阁华亭普照善住高丽僧统义天航海问道申弟子礼初华严一宗疏钞久矣散坠因义天持至咨决逸而复得左丞蒲宗孟抚杭愍其苦志奏以慧因易禅为教义天还国以金书华严三译本一百八十卷以遗师为主上祝寿师乃建大阁以奉安之时称师为中兴教主元祐三年十一月示寂塔舍利于寺西北法师义和钖号圆澄干道中住慧因迁平江能仁阅净土传录以华严部中未有显扬念佛法门者乃着无尽灯以此经宗旨偏赞西方为念佛往生之法长者李通玄唐开元七年用新译华严经造释论四十卷其立论以十处十会盛谈法界与藏师疏旨不同又以教主请主等十别对胜法华而不知法华是开权显实之谈不识华严是兼别说圆之典故多为吾宗所斥慈恩宗教初祖西天戒贤法师二祖三藏玄奘法师三祖慈恩窥基法师贤师三时之教立义疏阔岂足以收一代之经慈恩玄赞之作观心亏阙岂足以通一实之典恕之者则曰此别为一机也当天台之兴南三北七为之扫迹矣岂容慈恩崛起于四海永清之后是不得不议也撰慈恩宗教志法师玄奘洛阳陈氏年十一诵通维摩法华时道基法师化行长安师负笈西游从受阿毘昙婆沙杂心论等基赞之曰予游讲肆多矣未见少年神悟若此武德中在京师讲杂心论以不泥文相为世所服仆射萧瑀奏住大庄严寺正观二年上表游西竺上允之杖策西征远逾葱岭毒风切肌飞沙塞路遇溪㵎悬绝则以绳为梁梯空而进及登雪山壁立千仞人持四栈手足更互着崖孔中猿臂而过张骞甘延寿所未至也过沙河逢恶鬼异类出没前后师一心念观音及般若心经倏然退散稜山氷雪春夏不解徒侣冻死者十之四入銕门峯壁皆銕即突厥关塞也所历百三十国凡如来所化之地泥洹坚固之林降魔菩提之树迦路崇高之塔那揭留影之山皆申礼敬获宝像舍利贝叶七十五部耆山方等之教鹿苑半字之文马鸣龙树诸所着述十八异执之宗五部殊途之致收罗研究悉得其文虽七例八转之音三声六释之句无不尽其微妙既而祗罗国王赐青象白马以助驮载十九年正月归长安留守房元龄备幢旛鼓吹释部威仪道俗数万众以宝辇迎师二月至洛阳见上于仪鸾殿尉劳勤至问西域事迹诏撰西域记山川风俗前史未闻诏就弘福寺与沙门道宣灵纲等同翻译二十年上新译菩萨藏经显扬圣教论请上制圣教序二十二年进瑜伽师地论上亲览叹曰佛教广大犹瞻天瞰海莫极高深九流典籍若汀滢方溟渤耳世言三教齐致此妄谈也诏写新译经论宣赐九道总管展转流布诏于京师紫微殿西别创弘法院延师居之选名德七人以自从对上论道之余则与众随时翻译上令翻老子为梵文以遗西竺师曰佛老二教其致大殊安用佛言以通老义且老子立义肤浅五竺闻之适足见薄遂止永徽三年表请创塔于慈恩寺以奉藏梵本及两朝御制圣教序上许之仍裒七宫亡人衣财以助其费显庆元年皇子生神光满室上赐号佛光王越月表请佛光王出家诏落发授归戒进金字心经法衣钵具二年帝幸洛阳诏师陪驾便道陈留改葬二亲勅供给葬具四年以玉华宫为寺追崇先帝诏师居之译大般若经及四年成六百卷麟德元年二月四日告众曰幻泡之质何得久停令众称弥勒愿与含识速奉慈颜遂右脇累足以手支颐凝然不动帝哭之恸废朝五日五诏褒恤用佛故事以金棺银椁葬于浐东初卧病明藏禅师问疾见二长人捧白莲至前曰师从无始损恼有情因今小疾并得消殄师顾大众合掌而听得非译般若力转重罪为轻受乎初游天竺手摩门迳松曰吾西求法可枝向西吾若言归枝可东指既往枝果西一日忽东指弟子曰教主归矣因号摩顶松师至天竺遇龙树宗欲从其学其徒令服药求长生方可穷研宗旨师自念本欲求经恐仙术不就有负宿愿遂学法相于戒贤传唯识宗贤时年一百三岁蒙文殊付託忍死以迟奘贤用三时教一有二空三不空不有起信论虽出马鸣久而无传师译唐为梵俾流布五天复闻要道师之功也法师窥基代郡人金吾卫将军尉迟敬宗之子母裴氏梦吞月而孕六岁聪慧过人项有玉枕指文如印未成童便能着书初奘三藏得童子于西域聪悟绝伦尝携诣敬宗宗唿基出拜奘使诵所着兵书数千言奘数目童子基诵毕奘曰此古书也令童子覆之不差一字宗大怒以基罔已将杀之奘就匃出家因念曩在天竺起归与之与卜者谓曰师可东归弟子生矣谶既冥符举以告宗宗曰此子悍暴岂堪受训奘曰郎君器度非将军不生非贫道不识宗竟诺之基怫然曰得不断欲茹荤血过中食听此三事乃可尔奘念先以欲钩牵遂矫许之正观二十一年奉勅落发时年十七住广福寺禀受奘师瑜伽师地唯识宗旨撰述疏钞及于百部时号百部论师东行博陵或请讲法华造玄赞大疏十卷永淳元年十一月示灭于慈恩翻经院御制像赞勅诸寺图形以祀祔葬于奘师之莹义神智曰慈恩玄赞之释法华也都无立行摄法入心成观等义专用唯识论定性灭种以通此经兹乃徒援权文用证实教然其谈八识缘境广狭及转识成智束智成身与夫造业受报等说厥功为多瑜伽密教初祖金刚智灌顶国师二祖不空灌顶国师三祖慧朗灌顶法师龙门无畏法师大慧一行法师持密语以希显验者非与夫解第一义者妙心一悟当座而决是以洁齐三业精明轨仪诵专数言课充亿万积月累岁而用成无间重精叠思而始获一感维兹瑜伽五部之教一切行果广大悉备而于护国救世尤为至要斯盖佛道显仁藏用所以御外务而回不信也撰瑜伽密教志国师金刚智西土人亲传龙智阿阇梨法唐开元七年抵南海广州以闻诏入见馆大慈恩寺夏旱诏祷雨结坛图七俱胝像约像开目即雨阅三日像目果开有物自坛布云弥空须臾霈雨诏褒之明年辞游雁门不允迁居荐福所至结坛作灌顶道场二十年八月告其徒曰白月圆时吾其逝矣至期右遶毘卢遮那佛像顶安贝叶趺坐而化谥灌顶国师塔于伊川国师不空西域人幼随叔父观光上国值金刚智从之传瑜伽义智授梵本声明论旬日成诵奇之引入金刚道场验以掷华谓为胜己师初求法梦京师像皆东行窹以问智智曰汝有受道之资吾何靳哉即授五部及苏悉地仪轨智没奉遗教西游天竺至师子国遇龙智受十八会金刚灌顶及大悲胎藏建坛之法传经论至五百余部二十九年自师子国归至广州採访使刘巨济请建灌顶坛法感文殊见身度人千万天宝元年西城大石康居五国入寇安西召师入内上亲秉香鑪师诵仁王护国密语方二七遍上忽见神兵可五百人带甲荷戈立于殿庭师曰此毘沙门天王第二子独健副陛下意往救安西请设食以遣之至四月安西奏二月十一日城东北黑云中见金甲人丈余空中鼓角大鸣声震天地寇人帐幕间有金鼠啮断弓弦五国即时奔溃须臾城楼上见天王形谨图其像以进验之即诵呪日也乃勅诸道于城西北隅置天王像师每祷必张绣座手持木神诵呪掷之神自立于座四众环视两目瞬动感格踵至肃代两朝尊为灌顶国师每以至理开发君上加赠鸿胪卿晚年示疾就加开府仪同三司肃国公食邑三千户辞不受赐号大广智三藏大历九年六月示寂于大兴善寺上废朝三日赐祭赠司空谥大辩正广智塔舍利于旧居师译经七十七部诸弟子得诵呪之法者慧朗为最故东夏以金刚智为始祖不空为二祖慧朗为三祖云不空弟子有慧果者元和中日本空海入中国从果学归国盛行其道铠菴曰华严顿施别圆则无俟乎密鹿苑专说小乘则未易用密唯方等般若二时欲转小成衍及被接入别圆则如来始于此时有显密二轮之用若夫法华开显无小无大俱入一乘殆犹日轮当午罄无昃影所谓密者尚何施耶自金刚智诸师为末代机缘有宜密教者故东传此道以名一家然嗣其后者功效寖微唐末乱离经疏销毁今其法盛行于日本而吾邦所谓瑜伽者但存法事耳法师无畏者甘露饭王之后也逊国遗荣出家学道所至说法必有异相至乌茶国演遮那经众见毘卢遮那四金字于空中其径寻丈及过龙河驼负经竟入水无畏随之龙王请入宫讲法三日开元四年至长安帝先梦梵僧来谒及寤命工肖形于壁洎师入对即梦所见者馆之西明寺称为教主秋旱诏祷雨师以数定为难曰必欲致雨恐龙暴物使谕曰民苦旱久矣暴风疾雨适足快意即持钵握小刃搅之诵密言百过俄有物若蚪矫首出钵白气盈空语使人速归使回视见密云如练自讲堂盘空而上已而震雷风雨飘荡庐舍弥日方息又以积雨不止即揑泥为五媪作梵语向之若叱詈者即刻而霁译毘卢遮那苏悉地揭罗等经十余部弟子宝月一行皆足受道数求还西上安慰不许二十三年示灭真体不坏塔于龙门之西山法师一行张公谨之孙也初从普寂落发卢鸿一见奇之谓寂曰此子非君所能模范当从其东请南询可也师所至倒屣迎之凡西竺贝叶阴阳纬谶靡不穷究传密教于金刚无畏结集毘卢遮那经疏登坛灌顶受瑜伽五部法至国清学历于老僧初至僧布算谓侍者曰当有弟子求吾算法除一算曰门前溪水西流乃至师突入稽首受诀毕水复东注自是算法卓诡开元三年诏入见咨出世法及安国抚民之道时号天师帝以国祚为问答曰銮舆有万里行社稷终吉以金合进曰至万里即开视乃当归少许耳禄山之乱上幸成都至万里桥悟当归之谶洗然忘忧终吉者至昭宗而绝昭曾封吉王也里媪王氏子坐罪当死求救于师令捕七穉㹠日藏其一于瓮封以六一泥呪之七日北斗尽没太史奏有大变师劝帝大赦媪子遂得免乃日出一㹠七日而魁杓尽复师未解奕于燕公座观王积薪一局遂为敌手谓燕公曰此争先法耳若诵贫道四句乘除语则人人为国手邢和璞谓尹愔曰洛下闳造历时云八百年差一日当有圣人定之大衍历出闳言皆验十五年陪驾幸新丰道病诏京师十大德结坛祈福十月八日示寂于华严寺停龛三七日颜貌如生塔铜人原谥大慧禅师所着易论大衍历其目在唐书艺文志南山律学始祖昙无德尊者二祖昙摩迦罗尊者三祖北台法聪律师四祖云中道覆律师五祖大觉慧光律师六祖高齐道云律师七祖河北道洪律师八祖弘福智首律师九祖南山道宣律师鹿园初会多士未纯以故渐制诸戒用清三业既屡被弹诃复盛闻开显则世之为学将有乘急戒缓之过故于泥洹之夜扶律谈常严饬来机毋忽学戒是为以知常之心扶奉律仪非同十二年中偏弘三藏之学也维南山师远受佛寄专典毘尼盛述条章深明持犯所以正为末代之机宜也入道之士何莫由斯三学相仍兹为初步撰南山律学志法师道宣京兆钱氏母梦梵僧语之曰仁者所怀梁僧祐律师也处胎弥十二月而生九岁遍览群书十二善习文墨十五师日严頵公十六诵法华两旬而彻十七落发二十依首师进具戒三衣唯布常坐一食武德四年再依首师学律性好禅那期修正定頵曰戒净定明慧方有据始听未闲持犯焉识七年徙居终南纻麻兰若始制行事钞正观四年行般若三昧于清宫精舍经九十日龙化人形礼觐听法沙弥染心顾盻其女龙怒欲害之念师教诫顿息恶心摄毒吐井白师勿饮此水及往视之其井涌沸又于云际寺行此三昧前后二十会常感天童为之给侍十九年偕奘公翻经弘福笔受润文推为上首永徽元年复居纻麻心劳疾发忽毘沙门天王授以补心之方复告师曰时当像末不修禅诵但起伽蓝恐非比丘之正业后在西明寺深夜行道足跌前阶圣者扶足师问何人答曰北天王子那咤奉命来卫师曰太子威力自在天竺有可作佛事者愿为致之太子即以所宝佛牙授之师夜捧行道昼藏地穴唯弟子文纲知之师与天神往来言此土灵纵西天圣迹计三千八百事随问随录为感通传坐夏有功庭生芝草隐居之地水涌白泉操觚续传则鸿儒服膺封土筑坛则梵僧称赞捷疾送奇华异果非人献甘露名香若此之事不能毕记干封二年春天人告师曰师报缘将尽当生弥勒内宫十月三日众见空中旛华交列异香天乐天人同声请师归觐弥勒上闻之诏天下寺院图形奉祀穆宗制赞曰代有觉人为如来使龙鬼归降天神奉事声飞五天辞惊万里金乌西沈佛日东举稽首归依肇律宗主懿宗朝谥澄照师所撰删定僧戒本删定比丘尼戒本注僧戒本戒疏注羯磨经羯磨疏行事钞尼戒本比丘尼钞拾毘尼义钞亡物轻重仪章服仪归敬仪正行忏悔仪新学教诫仪法华义苑释迦方志佛道论衡续高僧传后续僧传广弘明集三宝感通记天人感通传大唐内典录铠菴曰澄照娄感天神扬搉律相参诸异部以四分为宗撰述疏钞破斥诸家但据成实论师之说以五义分通大乘立为圆宗戒体又立三种忏法不依方等普贤乃取唯识别教以为末世初心忏重观法判位太高不无可议律师允堪钖号智圆庆历间主钱唐西湖菩提寺撰会正记以释南山之钞厥后照律师出因争论遶佛左右衣制短长遂别撰资持记于是会正资持遂分二家律师元照余杭唐氏初依祥符鉴律师十八通诵妙经试中得度专学毘尼后与择映从神悟谦师悟曰近世律学中微汝当明法华以弘四方复从广慈才法师受菩萨戒戒光发见乃博究南山一宗顿渐律仪常布衣持钵乞食于市主灵芝三十年众至三百义天远来求法为提大要授菩萨戒会几满万增戒度僧及六十会施食禳灾应若谷响所至伽蓝必为结界每曰生弘律范死归安养平生所得唯二法门政和六年秋九月一日集众讽普贤行愿品趺坐而化湖上渔人皆闻天乐葬于寺之西北谥大智塔曰戒光常谓其徒曰化当世无如讲说垂将来莫若着书乃述资持记济缘记行宗记住法记报恩记观无量寿佛经小本弥陀皆有义疏删定尼戒本凡百余卷杂着芝园集二十卷铠菴曰律师以英才伟器受怡台悟弘四分之记斯可矣而乃别为观经述新疏抗分事理专接钝机废弃格言唯任臆说此草菴辅正不得已而条攻之也至于律家扶新之出适足以扶不义以抗义戒之哉佛祖统纪卷第二十九佛祖统纪佛祖统纪卷第三十宋景定四明东湖沙门志磐撰三世出兴志第十四久远劫来诸佛出世已粗陈于释迦本纪之前矣今约三千如来用明七佛继兴及今佛像末法灭之相承之以弥勒下生终之以楼至成佛乃至星宿未来莫不略录兹盖克论此方一须弥山南洲之化事而十方剎土正可以会通云耳荆溪师云必有一人最初先觉遂以斯道转觉后觉相续不已觉者滋多乃有十方三世诸佛为明此义撰三世出兴志梵语劫波此云分别时节以人寿八万四千岁百年命减一年减至十岁百年增一年复增至八万四千岁如是一减一增为一小劫二十增减为一中劫总成住坏空四中为一大劫今论过去现在未来三世各一大劫过去庄严劫成二十小劫住二十小劫有千佛次第出世始自华光佛终至毘舍浮佛九百九十八尊毘婆尸佛姓拘利若父槃头母婆提子方膺侍者无忧人寿八万岁出世居般头婆提城坐波波罗树下说法三会度三十四万八千人九百九十九尊尸弃佛姓拘利若父明相母光曜子无量侍者忍行人寿七万岁出世居光相城坐分陀利树下说法三会度二十五万人毘舍浮佛第一千尊姓拘利若父善灯母称戒子妙觉侍者寂灭人寿六万岁出世居无喻城坐娑罗树下说法度十三万人坏二十小劫空二十小劫见在贤劫以多贤人故名贤劫成二十小劫自过去庄严劫坏空之后至今贤劫初成时光音天空中布金色云遍覆梵天注大洪雨犹如车轴积风轮上结为水轮增长至天住界雨断水退有大风起吹水生沫掷置空中作梵天宫殿七宝间成水复退下如前风起吹掷水沫成魔罗波旬宫殿次造他化自在天展转至夜摩天宫殿水复退下大风吹沫造须弥山四宝所成复吹水沫造三十三天七宝宫殿复于山腹造四天王宫及日月宫天七宝宫殿及造空居夜叉颇梨宫殿又于须弥四面作修罗城七宝庄严又吹水沫作七金山四大洲八万小洲周匝安置小轮围山金刚所成如是大风吹掘大地渐渐深入置大水聚成七香水海及大咸水海又于地下造阎摩罗宫殿地狱住处如是三千世界一时同成此外更造大轮围山包裹此大千界其中六欲须弥日月四洲乃至小铁围山各有万亿此约经历二十增减次第而成第一小劫过去劫坏一切有情久集光音天中天众既多居处迫窄诸福减者应下居世间最初有一天子从光音没来生大梵空殿之中是为梵王经一减一增念言无有梵子来生我处第二小劫时光音诸天来生梵世者为梵辅天第三小劫光音诸天复有来生梵世者为梵众天渐渐下生六欲诸天人趣以恶业力渐渐下生饿鬼旁生地狱后成先坏法尔如斯时光音诸天福尽来下化生为人或乐观新地者光明远照飞行自在无有男女之相众共生故故名众生地涌甘泉味如稣密以指试尝遂生味着失其神足及以身光世间大闇黑风吹海漂出日月置须弥山腹照四天下时诸人辈见出则喜见入则惧自兹之后乃有昼夜晦朔春秋岁数终而复始由耽地味颜色粗悴地味既隐乃生林藤复共耽食林藤复隐便生自然粳稻无有糠𥢶备众美味此食稍粗残秽在身为欲蠲除便在二道成男女根情慾多者便为女人宿习力故便生婬欲夫妻共住光音诸天后来生者入母胎中遂有胎生是时先造瞻婆大城乃至一切城郭自然粳稻朝刈暮熟刈后随生米长四寸时众生并取二日粮乃至取五日粮渐生糠𥢶刈已不生众怀忧恼各封田宅造作田种其后多有盗他田稻便相拳鬪无能决者议立一平等王赏善罚恶便有刀杖杀戮众共供给号剎帝利自后诸王以此为首时阎浮提天下富乐安隐八万郡国人民聚落鸡鸣相闻无有病患大寒大热正行十善正法治国人民爱敬寿极大久后王不行正法其寿渐减至八万四千岁时身长八丈百年命减一年身减一寸如是减至十岁身长一尺名为减劫之极自此之后百年增一年增至八万四千岁名为增劫之极一减一增终而复始增至八万四千岁时有金轮王出七宝千子治四天下国土丰乐女年五百岁方嫁此后凡遇增劫之初皆有金轮王出世第四小劫乃至第二十小劫住二十小劫第一小劫第二小劫第三小劫第四小劫第五小劫第六小劫第七小劫第八小劫第九小劫人寿减至五万岁时第一拘留孙佛出世姓迦叶父礼德母善枝侍者善觉子上胜居安和城坐尸利沙树下说法一会度四万人减至四万岁时第二俱那含牟尼佛出世姓迦叶父大德母善胜侍者安和子导师居清净城坐乌暂婆罗门树下说法一会度三万人减至二万岁时第三迦叶佛出世姓迦叶父梵德母财主侍者善友子集军居波罗柰城坐尼俱律树下说法一会度二万人减至一百岁时第四释迦牟尼佛出世本在一万岁时为观众生无机可度至百岁劫末苦逼故出乎世减至八十六岁时尽正法一千四百年按法住记佛告阿难我灭度后正法一千年由女人出家减五百年像法一千年末法一万年善见论云佛初不度女人后为说八敬法还得一千年法苑云天人答南山曰佛钖杖在龙窟中四十年住为如来去后有飞行罗剎能说十二部经诈为善比丘食诸持戒者日别四百为断此恶故镇龙窟中复令正法增住四百年像法增千五百年末法增二万年减至七十八岁入像法八百年是为今时正得寿减至六十一岁尽像法二千五百年减至三十岁入末法三千一百年人长三尺时饥馑灾起由人民皆行十恶草菜米谷五种上味悉皆隐没唯煎朽骨共为燕会若遇一粒粟稗藏护如宝六七年来天不降雨尚不得水何况饮食人多饿死郡益空荒七年七月七日其灾方息时有一人合集男女有福德者凡得万人留为人种人能行善所须饮食天即雨下减至二十岁入末法四千一百年人长二尺时疾疫灾起由人行恶复盛俱遭病死无人送埋郡邑空荒唯少家在经七月七日其灾方息唯留万人为种人持善行饮食衣服天即雨下减至十岁入末法五千一百年人长一尺女人五月便嫁时刀兵灾起由人行恶转盛各起杀害之心能行恶者为人所敬随执草木瓦石皆成刀剑更相残害横死无数亦有厌恶入山隐藏七日七夜其灾方息唯留万人为种人从隐处而出更互相见起慈愍心共行善法衣食所须天即雨下由能行善寿复增长复从百年命增一年南洲人寿至十岁时刀兵劫起互相诛戮佛法是时当暂灭没增至四十九岁时入末法一万年月光菩萨出真丹国说法满五十二年广度众生入涅槃后首楞严经般舟三昧经先灭不现余经次第而灭无量寿经后住百年大度众生然后灭去增至一百岁时入末法一万五千一百年南洲人复修善时十六阿罗汉与诸弟子复来人中显说无上正法度无量众令其出家增至二百四十四岁入末法二万九千五百年法将灭时尚五百岁一心修此法华三昧即得六根清净故知末代亦有入大乘之机增至二百四十九岁时尽末法三万年增至七百岁时十六罗汉弘法已毕以一切经典舍利收聚起塔结加趺坐围遶此塔俱没于地是为佛法灭尽之相自此有千亿辟支佛出世说法利益众生增至二万岁时铁轮王出独治南洲增至四万岁时铜轮王出治东南二洲增至六万岁时银轮王出治东西南三洲增至八万四千岁时金轮王出治四天下轮王成就七宝一金轮宝者若圣王出天金轮宝忽现在前轮有千辐天匠所造轮径丈四圣王见之手摩轮曰可向东方如法而转轮即东转王将四兵随其后行东方诸小王来诣拜云善哉大王愿于此治时圣王言汝等当以正法治化勿使偏枉诸王闻之即从圣王巡行诸国至东海表南西北方随轮所至亦复如是二白象宝者王坐殿上忽现在前即试习乘其上清旦出城周行四海食时已还三绀马宝者忽然现前清旦乘行食时即返四神珠宝者忽现在前置高幢上光照一由旬城中人民皆起作务谓是昼日五玉女宝者忽然出现颜色端正冬温夏凉六居士宝者忽然出现地中宝藏皆悉知见七主兵宝者忽然出现智谋雄勐专任讨伐是为轮王七宝成就第十小劫减至八万岁时第五弥勒佛出世时阎浮提其地平正如琉璃境丛林茂盛高三十里八万四千众宝小城周遍天下其中大城名翅头末七宝楼阁七重行树园林浴池八功德水街巷道陌广十二里其土安隐无有怨贼劫窃水火刃兵饥馑之难有明珠柱高十二里光明逾日昼夜常照香风时来吹珠柱上雨宝璎珞众人取之以为服用众宝罗网弥覆城上风吹宝铃演说归依佛法僧人身长十六丈寿命满八万岁无有中夭女人五百岁方嫁日受妙乐深游禅定如三禅天人常慈心恭敬和顺皆由弥勒慈心训导持不杀故唯有三病一者饮食二者便利三者衰老有香美稻一种七获百味具足入口消化便利之时地裂生赤莲华以蔽秽气人民既老自然行诣树下念佛待尽生大梵天及诸佛前有转轮圣王名曰儴佉七宝千子四大宝藏满中珍宝众人见之心不不贪着各各谓言释迦佛时往昔众生为此宝故更相偷劫造生死罪时弥勒菩萨于兜率天宫当下作佛生大婆罗门家父名修梵摩母名梵摩跋提下生託胎身紫金色三十二相坐宝莲华光明无量身长三十二丈如黄金山正念观察苦空无常不乐在家时儴佉王持七宝台奉上弥勒受已施诸婆罗门即便毁坏各共分之弥勒见此宝台须臾无常知有为法皆悉磨灭修无常想赞过去佛无常之偈诸行无常是生灭法生灭灭已寂灭为乐说此偈已出家学道诣翅头末城外金刚庄严道场龙华菩提树下即于是日初夜降魔成道释梵四天请转法轮时儴佉王与八万大臣俱求出家须𩬊自落即成沙门时弥勒佛与儴佉王等诸比丘僧天龙八部入翅头末城中央其地过去诸佛所坐金刚宝座自然涌出佛于此座转正法轮时诸婆罗门长者须达那今须达长者是转轮王宝女舍弥婆帝今毘舍佉母是弥勒亲族须摩提今善贤比丘尼是各与八万四千人出家学道时儴佉王千子俱求出家唯留一子用嗣王位弥勒世尊初会于金刚座上说法九十六亿人得阿罗汉二会于城外华林园说法九十四亿人得阿罗汉三会复在华林园说法九十二亿人得阿罗汉是时弥勒与无量人登耆阇崛山顶手擘山峯摩诃迦叶即从定起持佛僧伽梨衣授与弥勒涌身虚空作十八变入般涅槃收身舍利山顶起塔弥勒佛住世六万岁入灭之后诸天世人收取舍利于四天下各起八万四千宝塔正法住世六万岁像法亦六万岁十一小劫十二小劫十三小劫十四小劫十五小劫此减劫中自第六师子佛下至欲乐佛凡九百九十四佛相继出兴说法度人佛告频婆娑罗曰过去然灯佛灭后有一猕猴见罗汉入定即取坐具披作袈裟遶比丘行比丘定起为说三归五戒求菩提法猕猴依教受已踊跃欢喜缘树坠死生兜率天值一生补处菩萨为说无上道从是以后值佛无数于最后身次弥勒后当成菩提号师子月佛今婆须密多是也十六小劫十七小劫十八小劫十九小劫二十小劫最后增劫中第一千楼至佛以本愿力故出增劫早出暮灭是时人多厌世修诸禅定住劫已极易可化度但使性是沙门污沙门行形似沙门被着袈裟于弥勒佛所得入涅槃无有遗错述曰释迦遗教不了之徒寄诸弥勒弥勒遗教寄诸九百九十四佛此诸遗教次第相寄最后以寄楼至楼至之世易可化度苟或不了可谓极钝极钝之机不免有待星宿之劫悲夫佛佛世世得逢遗教纵未得出犹以为幸倘因中间造极重恶长劫无间则与佛相背此为可痛如目连入地狱问讯调达狱卒报云此有迦叶佛时调达释迦佛时调达欲问何者此虽大权难以情测权必引实宁无实报之辈惟兹末代此土修行有教无证欲祈易了莫若专修净土往生之行则一登无生永居不退后佛化化正可乘愿来参影响之众寄言有志当思务进拘留孙佛人寿四万岁时出拘那含牟尼佛三万岁时出迦叶佛二万岁时出释迦佛百岁时弥勒佛八万四千岁时师子佛七万岁时光炎佛九万岁时柔仁佛六万岁时华氏佛五十万岁时次复有华氏九亿岁时善月佛七万岁时现义佛百岁时出第一千慧业佛人寿八万岁时出贤劫千佛过已六十五劫无佛然后有劫名曰大称往昔择明轮王千子于此皆同斯劫成最正觉过是劫已竟八十劫都无佛兴然后有劫名喻星宿往昔择明轮王八万大臣于斯劫中成最正觉过是劫已竟三百劫亦无佛兴然后有劫名重清净择明轮王圣后采女成最正觉述曰俱舍论约三世增减论三千佛出兴之渐贤劫经明诸佛出兴有久有近不定劫数此有三意一者佛赴机所说不同二者结集部别不同三者传译前后不同难以和会然粗论次第取证增减则必以俱舍为本慈恩劫章正取此论坏二十小劫火灾坏至初禅始从地狱终至梵天有情世间经十九增减次第坏尽唯器世间空旷而住乃至三千世界一切有情都尽最后一增减劫方坏器世间有七日从海底出大海尽竭须弥崩坏风吹勐焰烧上梵天悉成灰烬乃至三千世界一时烧尽此为依正俱坏名为坏劫空二十小劫自初禅梵世已下世界空虚犹如墨穴无昼夜日月唯有大冥如是二十增减之久名为空劫未来星宿劫成二十小劫住二十小劫此劫中有千佛次第出始自日光佛终至须弥相佛佛言我灭度后若有勤修功德行众三昧称弥勒名行六事法必定得生兜率天上亦随弥勒下生阎浮第一闻法于未来世值遇贤劫一切诸佛于星宿劫亦值诸佛受菩提记坏二十小劫空二十小劫有能一日夜持不杀戒决定不逢刀兵灾起能以一诃梨勒果起殷净心奉施僧众决定不逢疾疫灾起能以一搏食施诸有情决定不逢饥馑灾起东西二洲无根本三灾而有相似三灾谓嗔增盛似刀兵身羸劣似疾疫数加饥渴似饥馑北洲根本相似俱无三灾起时复有三种最极衰损一寿量谓极至十岁二依止谓身量极至一搩手三资具谓以粟稗为食中第一以发为衣中第一以铁为庄严第一大三灾者一大劫终必一火灾起如是经七大劫七火灾凡七坏初禅复经一大劫有一水灾起坏至二禅如是七七火灾相间七水灾复经七火灾凡五十六番火坏初禅七番水坏二禅复经一大劫有一风灾起总之为六十四大劫为大三灾始终之相初火灾坏初禅者灾欲起时地狱罪毕来生人中有定业者转生他方地狱乃至无有一情名为地狱已坏畜生饿鬼阿修罗亦次第尽是时世间皆行十善人身之内无有诸虫与佛身同以由是时旁生坏故时此南洲一人无师自然得初静虑从静虑起唱言离生喜乐甚乐甚静余人闻已皆入静虑命终并得生梵世中东西二洲例此应说北洲根钝无离欲念命终生欲界天静虑现前方能离欲乃至人趣无有一情名为人趣已坏时欲界六天一天自然得初静虑乃至并得生梵世中名为欲界已坏时梵世中一天自然得二静虑唱言定生喜乐甚乐甚静余天闻之皆入静虑命终并得生光音天乃至梵世已坏始从地狱终至梵天经十九增减有情世间次第坏尽唯器世间空旷而住乃至三千三界一切有情同业坏尽最后一增减劫方坏器世间于此渐有七日轮出有大黑风吹海水为两披初取一日置须弥腹日道中行草木彫落次取二日河渠皆竭海水渐涸七百由旬三日出时恒河俱竭四日出时阿耨池竭五日出时四大海水七千由旬一时竭尽六日出时大地火起靡不烧坏七日出时须弥山坏众山洞然风吹勐焰烧上天宫乃至梵天无遗灰烬自地火焰烧自宫殿非他地灾能坏他地由相引起故说烧上始从地狱至于梵天于一增减劫次第坏尽乃至三千世界一时俱坏是为火灾坏初禅火灾过后世界空虚犹如黑穴经二十增减之久大云降雨水长至天吹风水沫作梵天宫如是下至地狱如前建立次水灾坏二禅者当灾起时地狱饿鬼旁生四洲人趣六欲诸天次第得生二禅于二禅中时有一天自然得三禅定余天闻之皆入此定得生三禅是时二禅中有俱生水界起坏器世间犹水消盐一时俱没是为水灾坏二禅水灾过后如前空二十小劫如前大云降雨风吹水沫成光音天宫下至地狱后成三风灾坏三禅者当灾起时下地诸趣有情及六欲二禅次第得生三禅时有一天自然得四禅定余天闻之皆入此定得生四禅是时三禅中有俱生风界起坏器世间吹诸天宫相拍粉碎诸大山王亦皆拍碎如风干肢节悉皆消尽是为风灾坏三禅如是东方无量世界或有将坏或有将成或有正坏或坏已空或有正成或成已住乃至十方亦尔若有情世间若器世间业烦恼力所生故业烦恼增上力所起故初禅内有觉观火扰乱故外为火灾所烧二禅内有喜水扰乱故外为水灾所漂三禅内有出入息风扰乱故外为风灾所坏四禅不定相续随彼天生宫殿俱起若天命终宫殿亦没四禅内外过患一切皆无劫劫皆坏初禅者为顺初禅一劫寿故次经八劫方坏二禅为顺二禅八劫寿故次经六十四劫方坏三禅为顺三禅六十四劫寿故佛祖统纪卷第三十佛祖统纪佛祖统纪卷第三十一宋景定四明东湖沙门志磐撰世界名体志第十五之一上穷宝焰下彻风轮此华严所明一世界种竖高则且约二十重周围则略得十一数复由此数随方各十则总之为百十一如天帝珠网分布而住斯但举其一分云耳若推而广之则十不可说微尘世界递相连接周遍建立各各佛出现各各满众生是为华藏庄严世界海也若夫娑婆大千须弥四天下南洲五竺东华震旦若名若体有说有图虽自广以至狭实举别而会总既明三世须辨方界此学者所宜知也撰世界名体志华藏世界海图大千万亿须弥图四洲九山八海图三千大千世界图须弥忉利天宫图诸天通论身量寿量衣量身光业因报果广狭凡圣论无色身处论天主论四禅四地东华震旦地理图汉隋西域诸国图西土五印诸国图八热地狱图十六游僧地狱图八寒地狱图华藏世界品云此华藏庄严世界有须弥山微尘数风轮所持最在上者名殊胜威光藏能持普光摩尼香水海此海有大莲华名种种光明蘂香幢华藏庄严世界住在其中金刚轮山周匝围遶此中复有不可说微尘数香水海一切世界所有庄严悉于中现芬陀利华十宝阶陛栏盾十宝尸罗幢宝衣铃网幢宝华楼阁宝莲华城众宝树林悉共围遶一一香水海各有微尘数香水河右旋围遶常现宝色光云十方化佛及诸菩萨于中涌出其中央香水海名无边妙华光出大莲华名一切香摩尼王庄严有世界种而住其上名普照十方炽然宝光明有不可说佛剎于中布列最下第一重名最胜光遍照状如摩尼宝一佛剎尘世界围遶佛号净眼离垢灯第二重名种种香莲华妙庄严世界状如师子座二佛剎尘世界围遶佛号师子光胜照第三重名宝庄严普照光世界其形八隅三佛剎尘世界围遶佛号净光智胜幢第四重名种种光明华庄严世界状如摩尼莲华四佛剎尘世界围遶佛号金刚光明无量精进力善出现第五重名普放妙华光世界其形普方而多隅角五佛剎尘世界围遶佛号香光喜力海第六重名净妙光明世界其形四方六佛剎尘世界围遶佛号普光自在幢第七重名众华焰庄严世界状如楼阁七佛剎尘世界围遶佛号欢喜海功德名称自在光第八重名出生威力地世界状如因陀罗网八佛剎尘世界围遶佛号广大名称智海幢第九重名出妙音声世界状如梵天身九佛剎尘世界围遶佛号清净光明相无能摧伏第十重名金刚幢世界其状周圆十佛剎尘世界围遶佛号一切法海最胜王第十一重名恒出现帝青宝光明世界状如半月十一佛剎尘世界围遶佛号无量功德法第十二重名光明照耀世界状如华旋十二佛剎尘世界围遶佛号超释梵第十三重名娑婆世界状如虚空以普圆满天宫而覆其上十三佛剎尘世界围遶佛号毘卢遮那第十四重名寂静离尘光世界状如执金刚形十四佛剎尘世界围遶佛号遍法界胜音第十五重名众妙光明灯世界状如卍字十五佛剎尘世界围遶佛号清净日功德眼第十六重名清净光遍照世界状如龟甲十六佛剎尘世界围遶佛号不可摧伏力普照幢第十七重名宝庄严藏世界其形八隅十七佛剎尘世界围遶佛号无碍智光明遍照十方第十八重名离尘世界状如珠璎十八佛剎尘世界围遶佛号无量方便最胜幢第十九重名清净光普照世界十九佛剎尘世界围遶佛号普照法界虚空光第二十重名妙宝焰世界状如宝庄严具二十佛剎尘世界围遶佛号福德相光明此二十重上阔下狭如倒安浮图若广说世界种所依形状数有剎尘或名回转形乃至江河形旋流形轮网形坛墠形树木形楼观形尸罗形幢形普方形胎藏形莲华形佉勒迦形众生形佛相形圆光形网形门闼形须弥山形诸庄严具如上世界皆在无边妙华光香水海中递相连接成世界网周遍建立都有十个二十重世界种绕此中心世界种总十一个二十重世界种此十一个世界种周围至轮围山复有一百个世界种随方各十于中布列近山周匝十个世界种各各上下四重余九十个世界种不言重数共有一百十一个世界种如天帝网分布而住如是十不可说佛剎微尘数香水海中有十不可说佛剎微尘数世界种皆依现一切菩萨形摩尼王幢庄严莲华住各各庄严际无有间断各各放宝色光明各各光明云而覆其上各各庄严具各各劫差别各各佛出现各各演法海各各众生遍充满各各十方普趣入各各佛神力所加持此一一世界种中一切世界依种种庄严住递相接连成世界网于华藏庄严世界海种种差别周遍建立大千世界万亿须弥之图吴铠庵曰此图即华严莲华藏世界海乃实报无障碍土也昔海禅师虽出其相而说义未周止禅师说义颇悉而未显其相今双收二家且考之经目曰法华常在灵山盖依智者所指故也长阿含经一日月行四天下为一世界如是千日月千须弥千阎罗王千忉利千梵天千铁围名为小千即数小千至满一千名为中千即数中千复满一千名为大千其中须弥山王四洲日月乃至梵天各有万亿成则同成坏则同坏皆是一佛化境号为娑婆世界长阿含云三千大千世界复有大金刚山绕大海水金刚山外复有第二大金刚山二山中间𥥆𥥆冥冥有八大地狱日月神天所不能照瑞应经云迦维罗卫国者三千日月万二千天地之中显扬论一日月之照临名一世界如是千日月千六欲千初禅名小千界复以千小千名中千其中有一三禅一千二禅百万初禅复以千中千为大千其中有一四禅一千三禅百万二禅亿万初禅阿毘昙论云从此须弥顶边至彼须弥顶边十二亿三千四百五十由旬从此须弥中心至彼须弥中心十二亿八万三千四百五十由旬从此山根至彼山根十二亿三千十五由旬此佛所说四洲九山八海图俱舍论云第一须弥山高广各八万由旬第一香水海横广八万由旬第二持双山高广各四万由旬第二香水海横广四万由旬第三持轴山高广各二万由旬第四担木山高广各一万由旬第五善见山高广各五千由旬第六马耳山高广各二千五百由旬第七障础山高广各一千二百五十由旬第七香水海一千二百五十由旬第八持地山高广各六百二十五由旬第八大咸水海横阔三十二万二千由旬中有四州第九小铁围山高广各三百十二由旬诸山入水皆八万由旬住金轮上诸海皆深八万由旬长阿含云须弥山南有天下名阎浮提其土南狭北广纵广七千由旬人面像此地形有大树名阎浮围七由旬高百由旬枝叶四布五十由旬人寿百岁中夭者多阿毘昙云南洲衣服庄饰种种不同一生欲事无数亦有修行至死无欲起世云大海北有阎浮树此树下有阎浮那檀金聚高二十由旬顺正理论有二十中洲一遮末罗二筏罗遮罗皆有人住长阿含云须弥山东有天下名弗于逮其土东狭西广形如半月纵广九千由旬人面像之有大树王名伽蓝浮围七由旬高百由旬枝叶四布五十由旬人寿二百岁饭食鱼肉以谷帛珠玑共相市易有嫁娶礼立世阿毘昙论云东弗提婆人多欲者一生数至六七亦有修行至死无欲食自死鱼肉自不杀生头发剪前披后着下衣竟上衣绕顺正理论云有二中洲一提诃二毘提诃皆有人住长阿含云须弥山西有天下名俱耶尼其土形如满月人面像之纵广八千由旬有树王名斤提围七由旬高百由旬枝叶布散五千由旬人寿三百岁以牛马珠玉共相市易阿毘昙云彼土食肉杀生人死烧尸或置水埋土嫁娶同南洲人多欲者至十或十二亦有至死无欲者庄饰皆被发上下着衣顺正理云有二中洲一舍搋二怛里拏皆有人住起世论云斤提树下有一石牛高一由旬因名瞿陀尼长阿含云须弥山北有天下名欝单越其土正方人面像纵广一万由旬有大树王名庵婆罗围七由旬高百由旬枝叶布散五十由旬诸山浴池华果丰茂众鸟和鸣四面有阿耨达池出四大河无有沟阬荆棘蚊虻毒虫自然糠米众味具足有摩尼珠名曰焰光置自然釜鍑下饭熟光灭有树名曲躬叶叶相次天雨不漏彼诸男女止宿其下有诸香树果熟之时自然裂出种种身衣或器或食河中宝船乘载娱乐入中浴时脱衣岸上乘船度水遇衣便着不求本衣次至香树手取乐器并以妙声和絃而行其人无有众病颜貌同等发绀青色齐眉而止人起欲时熟视女人彼女随诣园林若是父亲母亲不应行欲者树不曲荫各自散去若非亲者树则曲荫随意娱乐一日至七日尔乃舍去彼人怀妊七八日便产随生男女置于四衢有诸行人出指含𠻳指出甘乳充遍儿身过七日已其儿长成与彼人等男向男众女向女众彼人命终不相哭泣庄严死尸置四衢道有鸟名忧尉禅伽接置他方其地柔软随足隐起大小便时地为开拆利已还合其人前世修十善行来生此洲寿命千岁不增不减命终之后生天善处阿毘昙云北洲人多欲者一生数至四五亦有修行至死无欲顺正理论有二中洲一矩拉婆二憍拉婆皆有人住阿毘昙云南洲人长三肘半或四肘东洲八肘西洲十六肘北洲三十二肘长阿含云南州有三事胜一者勇勐强记能造业行二者勤修梵行三者佛出其土新婆沙论四大洲八中洲人形短小有说遮末罗洲唯罗剎住复有五百小洲或有人住或非人住或有空者菩萨藏经佛言我观世间众生常为十苦逼迫一生二老三病四死五愁六怨七苦受八忧九痛恼十生死流转众生为得菩提出离如是逼迫四教仪在因之时行五常五戒中品十善感人道身述曰北洲人定千岁故死不哭吊佛不出生故不闻佛法此所以为八难之一也昔人谓列子载黄帝梦游华胥氏之国者即北洲也未知其可南洲有佛法可学故大乘根器多生其中以寿命短促众苦逼迫故怖畏发心勤修道行此其所以为四洲之最胜也华严经云三千大千世界以无量因缘乃成大地依于水轮风轮空轮空无所依众生业感世界安住新菩萨藏经诸佛成就不思议智故能行知诸风雨相知世有火风名乌卢博迦众生诸有觉受皆由此风之所动摇此风轮量高三拘卢舍于此风上虚空之中复有风起名赡薄迦此风轮量高十由旬如是次第轮上六万八千拘胝风轮之相悉能了知最上风轮名周遍上界为水轮之所依止其水量高六十八百千由旬为大地之所依止其地量高六十八千由旬是地量表有一三千大千世界土水风轮会异土轮金轮水轮风轮须弥山根上升一万由旬遶山纵广一万由旬是坚首天住复上一倍遶山八千由旬是华鬘天住复上一倍遶山四千由旬是常放逸天住复上一倍遶山四千由旬是日月星宿天四天王天住须弥山下别有三级诸神住处皆有七重墙院皆夜叉住此三天皆药叉住四天王之所部日天宫殿天金颇梨所成纵广五十一由旬正方如宅遥看似圆有五种风吹转而行阎浮檀金以为妙辇高十六由旬方八由旬日天子及眷属居中受天五欲日天子寿五百岁子孙相承皆于彼治宫殿住持满足一劫日天身光妙辇宫殿光明相照有一千光五百旁照五百下照日天宫殿常行不息六月北行六月南行月天宫殿天银青琉璃成高十六由旬广八由旬月天子与诸天女在此辇中受天五欲月天寿五百岁子孙相承宫殿住于一劫月天身光宫殿成千光明五百旁照五百下照何因缘故月天宫殿渐渐现耶由日天有六十光障彼月轮去日渐远故渐渐现复何因缘圆净满足当十五日月宫去日最远光不能障复何因缘黑月十五一切不现此时月宫最近于日日光隐覆一切不现复何因缘月宫影现此大洲有阎浮树高故影现月轮过去有兔行菩萨行天帝试之索肉欲食舍身火中天帝愍之取其焦兔置于月内令众生瞻之知是菩萨行慈之身南洲日正中东洲日始没西洲日初出北洲当半夜日天宫墙地薄如华葩为五风所持日月方圆五百由旬而今所见不过如扇大星宫宅周七百二十里中星四百八十里小星百二十里过去婆伽婆仙分布诸宿曜护国养人各有所主东方七宿角亢氏房心尾箕北方七宿斗牛女虚危室壁西方七宿奎娄胃昴毕觜参南方七宿井鬼柳星张翼轸佛在净居天宫告诸宿曜游空天众九执大天二十八宿十二宫辰说过去娑罗王如来所说炽盛光大威德陀罗尼除灾难法若有国王及诸大臣所居之处及诸国界或被五星陵逼罗睺彗孛妖星照临所属本命宫宿及诸星位或临帝座于国于家及分野处陵逼之时或退或入作诸障难者但于清净处置立道场念此陀罗尼一百八遍或一千遍有九种执曜能令昼夜时分增减世间丰俭其名曰日月荧惑辰岁太白镇罗睺彗孛娑婆世界有八万四千灾变恶星毘沙门为星宿之主须弥山半四万二千由旬四天王居东方城名上贤南方城名善见西方名周罗北方名天敬东方治国天王领干闼婆毘舍阇护东洲人南方增长天王领鸠槃荼薜荔多护南洲人西方杂语天王领龙及富单那护西洲人北方多闻天王领夜叉罗剎护北洲人尔时毘沙门天王提头赖咤天王毘留勒叉天王毘留博叉天王俱从座起而白佛言是金光明众经之王我等四王二十八部百千鬼神以净天眼常观拥护此阎浮提是故我等名护世王初地菩萨多作四天王四天皆有昏嫁行欲如人化生小儿在膝上如二岁小儿未久自然宝器盛百味食天甘露浆福多者色白中者色青下者色赤食讫便与诸天等量初生忆昔往业戏已忘念四天男女生时若于女处膝上眼处生者天女作意此是我儿天男亦言此是我儿若于父膝眠处生者唯有一父诸妻皆得为母四天欲事无数亦有修行至死无欲一切欲界诸天亦尔护世四王各有九十一子有大威力皆名曰帝能护十方一切山河树木土地城郭一切鬼神皆属四天王一王下有八将军四王三十二将周四天下护助出家人韦将军于三十二将中最存弘护比丘道力微者为魔所惑将军恓惶奔赴应机除剪忉利天宫之图昔婆罗门姓憍尸迦与知友三十二人共修福德命终皆生须弥山顶憍尸迦为天主三十二人为辅臣昔迦叶佛灭后有一女人发心修塔报为天主有三十二人助修报为辅臣君臣合之为三十三帝释住首楞严定未来成佛号曰无着须弥山四角各有一峯金刚手药叉于中住守护诸天山顶善见大城周万由旬重门高一由旬半城有千门各有五百青衣药叉严仗防守城中殊胜殿周千由旬其地真金杂宝严饰柔软如妬罗绵随足高下帝释住处中央金城周千由旬有五百门中有楼阁名皮禅延四边宝楼一百一所一万七千房一一房有七天女一一女有七采女其诸天女皆是帝释正妃帝释与阿脩罗女舍脂共住化身与诸妃共住目犍连尊者游历小千界无有端严如毘阇延堂者城内衢巷天人随其福德屋舍多少城路五百中有七市谷米衣服众香饮食华鬘工巧婬女并有市官天子天女往来贸易商量贵贱具市廛法虽作是事无取无与脱欲所需便可提去是善见城复有天州天县天村周匝遍布城外四面有四苑一众车苑随天福德种种车现二粗恶苑天欲战时甲仗自现三杂林苑诸天入中极妙欲尘杂类俱至四喜林苑诸天所玩皆生欢喜四苑各千由旬各有一如意池周五十由旬八功德水城外西南有善法堂三十三天时集辨论制伏阿素洛如法不如法事东北有圆生树华开之日顺风香闻百由旬逆风犹及五十里善法堂最中有师子座帝释升座左右各十六天王随坐有二太子是二大将军坐诸天王左右持国天王与大臣军旅恭敬诸天依东门坐增长天王依南门坐广目天王依西门坐多闻天王依北门坐是四天王以世间善恶奏闻帝释诸天王月八日四王大臣遍行世间十四日四王太子行十五日四王自行观察善恶若无多人受戒布施帝释闻奏忧恼说言天众减损修罗日增第一善法堂天第二住峯天三山顶天四善见城天五钵私地天六住俱咤天七杂殿天八欢喜园天九光明天十波利树园天十一险岸天十二杂险岸天十三摩尼藏天十四旋行地天十五密殿天十六鬘影天十七柔软地天十八杂庄严天十九如意地天二十微细行天二十一歌音乐天二十二威德轮天二十三月行天二十四娑利天二十五速行天二十六影照天二十七智慧天二十八众分天二十九住轮天三十上行天三十一威德颜天三十二威德轮天三十三清净天本为人时施饮食灯明钱财故名释提桓因本为人时姓故名憍尸迦舍脂为第一后故名舍脂钵低于一座间思千种义故名千眼于三十三天为主故名因提利帝释有金刚杵力三十三天生时天女手中华生自知有儿即以授夫七日天生善知天法行宫殿中见无主天女来言圣子善来此汝宫殿我无夫主今相供养天初生时如十二岁儿于父母生处或两膝两股忽然而生即有宝器盛天须陀味及以天酒随福上中下有白赤黑色饮食既讫身量即与旧男女等单修上品十善生忉利天诸天通论身量衣量寿量身光饮食业因报果境量凡圣论无色身处论天主论四禅四地四天王身长半里衣重半两人间五十岁为四王一日夜即用四王寿命五百岁计人间九百万岁为等活地狱一日夜如是数等活寿五百岁人间三百二十四亿岁为等活一年忉利天身长一里衣重六铢人间一百岁为忉利一日夜即用此天寿命一千岁计人间三亿六十万岁为黑绳地狱一日夜如是数此狱寿千岁夜摩天身长一里半衣重三铢人间二百岁为此天一日夜即用此天寿一千岁计人间十四亿四百万岁为众合地狱一日夜如是数此狱寿二千岁兜率天身长二里衣重一铢半人间四百岁为此天一日夜即用此天寿四千岁计人间五十七亿六百万岁为叫地狱一日夜如是数此狱寿四千岁化乐天身长二里半衣重一铢人间八百岁为此天一日夜即用此天寿八千岁计人间二百三十亿万岁为大叫地狱一日夜如是数此狱寿八千岁他化自在天身长三里衣重半铢人间一千六百岁为此天一日夜即用此天寿一万六千岁计人间九百二十一亿六百万岁为热地狱一日夜如是数此狱寿一万六千岁摩罗波旬天寿三万二千岁色界寿命即用劫为量梵众天半劫身半由旬梵辅天一劫身一由旬大梵天一劫半身一由旬半少光天二大劫身二由旬无量光天四大劫身四由旬光音天八大劫身八由旬少净天十六大劫身十六由旬无量净天三十二大劫身三十二由旬遍净天六十四大劫身六十四由旬无云天百二十五大劫身百二十五由旬福生天二百五十大劫身二百五十由旬无想天广果天皆五百大劫身五百由旬无烦天一千大劫身一千由旬无热天二千大劫身二千由旬善见天四千大劫身四千由旬善现天八千大劫身八千由旬色究竟天一万六千大劫身一万六千由旬化乐他化二天所着衣服随心大小轻重色界天不着衣服如着不异头虽无髻如着天冠无男女相形唯一种无色界寿命者空处二万劫识处四万无所有处六万劫非非想处八万大劫三界皆有中夭唯北洲兜率天最后身菩萨无想天皆定寿命不说中夭空处定行慧行各得一万劫识处定慧二行各得二万劫上二地但有定行相倍故唯六万八万诸天业报生身光者欲界诸天以灯烛明珠等施及持戒禅定等清净故身常光明色界诸天行禅离欲修火光三昧故身常光明胜于欲界若释迦常光面各一丈诸天光明大者虽无量由旬于丈光边蔽而不现四天王有四种色绀赤黄白欲界诸天色皆如是如初生时见绀华则身绀色法苑云色界诸天以喜为食无色界以意业为食又云色无色界并以禅悦法喜为食欲界诸天福厚者甘露盈杯百味俱至福薄者虽有饮食常不称心故经云譬如诸天共饮器食随其福德饭色有异上者见白中者见黄下者见赤依正法念经云夜摩已上尽色界天贫富皆等忉利已下报有厚薄故经云有薄福天患饥下剡浮人中摘酸枣食又云四天王天食天须陀味园林池苑并自然生一切味欲界诸天食亦如此众生具修十善得欲界天报修有漏十善与定相应得色界天报复有修四空定得无色界天报四王忉利单修上品十善得生若夜摩天已上兼修未到定未入根本定故夜摩此云善时时时唱快乐故兜率此云知足于五欲境生喜足故化乐者于境变化而自乐故他化者于自他境皆能自在化用故已上四天悉是空居梵身天下有魔罗波旬诸宫殿欲色二界中别有魔宫其魔怀嫉譬如石磨磨坏功德纵广六千由旬宫墙七重大梵此云离欲除下地系上升色界梵王无别处但于天中有高楼阁者是大梵是君梵辅是臣梵众是民少光天光明最少无量光光明胜前光音天无觉观语言以光当语又此天语时口出净光少净天离喜受乐为净未及上位为少无量净天清净胜前遍净天清净周遍无有过患无云天下三禅皆依云住至此四禅方是空居福生天有胜福力者生无想天外道所居但受一期心想不行受五百劫无心之报报毕必起邪见来生地狱广果天果报最胜无云福生广果此三天凡夫住处修上品十善修禅者得生无烦天无见思烦恼杂故无热天离热恼故善见天定障渐微见极明彻善现天形色转胜善能变化色究竟天色法最极是究竟处此五天名五那含无色界空处天者行人厌患色笼心欲出离修观破三种色识处天者厌患虚空无边修观舍前外空更缘内识无所有处者外境名空内境名心舍此二境入无所有非非想处者非识处之有想非无所有之无想舍有无二边而入上定也一切天众皆作圣言为彼言辞同中印度然不由学自解典言杀盗婬妄业若生人中身色憔悴无有威德若有余业得天中身形貌减劣宝庄严具光明微少天女皆舍余天轻笑若与修罗战为他所杀诸天命终五衰相现一者衣服秽染二者冠上华萎三者两腋汗流四者体生臭气五者不乐本座此三十二天二唯凡住谓大梵天王不达业因说我能造化一切天地人物恃此高慢圣人不与共居无想天唯是外道修无想定受五百劫无心之报受毕必起邪见堕于地狱以故圣人不生其中五唯圣住谓五净居天凡生彼者要是进向那含身得四禅发于无漏起熏禅业或起一品乃至九品方乃得生凡夫无此熏禅业故不得生余二十五天凡圣共住述曰论无色界身处初言无处者婆沙云四空离形报无别处但在欲色二界成就四空无色业者言无身者俱舍云无色无身纂云无业果色非异熟身楞严云是四空天身心灭尽定性现前无业果色孤山释云非业果色显有定果色也次言有处者起世云倍色究竟有空处乃至非非想处皆名诸天住处华严云菩萨鼻根闻无色界宫殿之香言有身者阿含云舍利弗灭时无色天泪下如春细雨仁王经列无色天众中阴经云如来至无色界中诸天礼拜大众部云但无粗色非无细色净名疏云若不了义教明无色界无色若了义教明无色界有色涅槃云无色界色非声闻缘觉所知今此所明当从后义述曰论天主有通别二义通论者魔梵欲色各有主义释签云四天王主四天下大论云帝释为二处天主魔王为欲界主大梵王为三界天主净名疏云帝释是地居天主梵王是娑婆世界主统御大千天人感通传答南山云魔王虽欲界主帝释四王若行佛法魔不能制妙乐云梵即色主亦三界主魔为欲主辅行云梵王为三界主余皆臣属别论者于此又三初独论梵王文句云梵王住禅中间内有觉观外有言说得主领为王单修禅为梵民加四无量心为王又云梵王号令总上冠下别行疏梵即色主名为尸弃毘昙论云二禅已上无语言法故不立王禅门云初禅有觉观心则有语言法主领下地众生为便二独论摩醯大论云摩醯首罗八臂三眼骑白牛又云过净居天有十住菩萨号大自在大千界主灌顶经字威灵帝华严经云大千世界主摩醯首罗涅槃疏云若言世界主正是摩醯首罗辅行云摩醯首罗能覆大千举世尊之以为化本三摩梵对论涅槃疏云摩醯首罗居色界顶主大千界若法华中列世界主梵天王者其实秪领小千经家美之故言主耳私谓此是大千之中得为大千之主降此不得大千界有万亿梵王此处梵王尸弃居大千之中故称为主自余诸梵所居既偏故不得为主也今故断之曰摩醯处无色顶以报胜为主梵王居大千之中以统御为主述曰自昔谈天者未知四禅四地之义以由诸文森列不能区别耳据因本经阿毘昙婆沙论等皆以天名次第竖高相去倍远皆有住地此等立义未足可凭今依俱舍论云梵天无别处所但于梵辅中有高楼阁者是法苑亦云大梵是君梵辅是臣梵众是民据此则三天同在初禅秖一地耳若萨婆多部以无想广果身寿不殊同为一处楞严经云从福爱天有二岐路福德圆明名广果天身心俱灭名无想天又经云此中复有五不还天四禅四位天王但有钦闻不能知见如世间深山道场阿罗汉世间麁人所不能见据此则知秖一广果称王而于此中具有五那含一外道同居四禅秖一地耳次第禅门云佛于仁王经说十八梵亦应有民主之异又云四禅中有大静王璎珞经明禅禅皆有梵王楞严亦云四禅四位天王华严列众三十九位其间欲界则天天称王色界则禅禅称王余天不列今详初禅既以大梵为王而三经皆说四禅有王则知光音遍净广果三天皆王自余皆一臣一民之义今故依此等大乘经旨自初禅至四禅立为四地云广果为王福爱为臣无云为民五那含一外道则寄居广果天中已上九天同居四禅一地也或以天天身寿不同须各分处如诸小乘经论者然梵王之与梵辅梵众若身若寿皆长短不齐又广果无想虽五百劫广果则有中夭无想定满其报以此论之虽身寿不同不妨同处亦犹阎浮之人有寿有夭也又华严谓诸天王皆十地菩萨者此等皆是权来引实在于天中化诸实报之天使求脱天业故得称王若谓王者敻居一处与余天隔异则将焉用彼王余天何所依仰不作此论岂不大乖引实之义或谓二禅已上无语言法何以为化者然光音既以光为语则知上地诸天威仪进止无非言教以是义推无不可者佛祖统纪卷第三十一佛祖统纪佛祖统纪卷第三十二宋景定四明东湖沙门志磐撰世界名体志第十五之二东土震旦地里图区域之兴帝喾九州舜十二州夏禹平水土分别九州周大封建盖千八百国春秋之世见于经传者百二十有四国下至战国七雄并而为秦惩周封建之弊罢侯置守分天下为三十六郡及南平百越又置闽中南海桂林象四郡两汉以十三州统治晋为十九州唐为十道后又为十五採访使凡郡府三百二十有八县千五百七十有三宋朝元丰颁行李德刍等所撰九域志分为二十三路郡凡二百九十有五县千一百三十有一化外羁縻之州不与焉汉盛时四履之地东乐浪西敦煌南日南北雁门东西九千里南北万三千里古长城战国时赵筑之自代并阴山至高阙以备胡燕亦筑妫州之北至辽东秦始皇令蒙恬筑长城起临洮入高丽四渎河出积石江出岷山淮出桐柏济出王屋山三江自豫章而下入彭䗍而东至海为南江自蜀岷山至九江彭䗍以入海为中江自幡冢导漾东流为汉过三澨大别以入于江汇于彭䗍以入海为北江自彭䗍以上为二自夏口以上为三下而至于秣陵京口以入海则不复三矣九河鬲津徒骇在今瀛州钩槃太史胡苏在今沧州马颊在今济州覆釜简洁漫不可考当在东光成平鬲县之间以汉许商之言考之徒骇最北鬲津最南盖徒骇是河之本道东出分为八齐小白塞之为一今河间弓高以东平原鬲津往往有其遗处盖塞其八枝并归于徒骇也五岳中岳嵩山在洛州东岳泰山在兖州南岳衡山在潭州西岳华山在华州北岳常山在真定府东夷初周武王封箕子于朝鲜汉灭之置玄菟郡夫余国在玄菟北千里本濊地高句丽其始王朱蒙出自夫余居升骨城号高句丽因以高为氏在辽东千里南接朝鲜濊貊东接沃沮北接夫余人皆随山而居三韩者一马韩在西五十四国北接乐浪南接倭国二辰韩在东十二国北接濊貊亦曰秦韩言秦人避役适韩国三辨韩在辰韩之南十二国南接倭马韩最大尽王三韩之地新罗辰韩种也在高丽东南居汉乐浪地多山险文字甲兵同于中国百济马韩之属国于带方故地初以百家济故名东接新罗句丽西南俱限大海有僧尼寺塔爱坟史颇解属文挹娄古肃慎国在夫余东北千余里其北不知所极人多勇力矢用楛青石为镞土气极寒常穴居辽东郡大辽水出塞外南入海行千二百里辽西令支县有孤竹城故伯夷国倭国在百济新罗东南水陆三千里依山岛而居汉魏译通中国者三十余国皆称王大倭王居邪摩堆其地在会稽东俗皆文身自云太伯之后自倭国东千里名拘奴国南四千里名朱儒国人长三四尺自朱儒东南行船一年至裸国黑齿国倭国始于百济求得佛经隋大业十三年遣使朝贡兼沙门数十人来学佛法流求国居海岛当建安郡东水行五日而至炀帝遣陈稜至其国虏男女载军实而还虾蛦唐太宗时倭国遣使偕虾蛦人来朝高宗平高丽倭国遣使来贺始改日本言其国在东近日所出也扶桑国在东海中齐永元初僧慧深来建康言其国在大汉东三万里宋大明五年罽宾国沙门至其国传佛法北狄周有山戎玁狁秦汉有匈奴桓灵时有鲜卑后魏蠕蠕西魏突厥唐回纥皆匈奴故地唐契丹居松漠间至宋朝益盛称大辽后有女真称大金鞑靼称蒙古西羌三代为患至秦汉逐之河塞之外汉宣帝时赵充国破先零置金城属国以处降羌东汉屡为患段颎击破之魏晋多乱关陇永嘉后有谷浑唐初吐蕃并吐谷浑党项诸羌遂为强国海南诸国扶南丹丹交趾真腊故临大食白达大秦卢眉勿斯里宋朝来贡者占城三佛齐勃尼阇婆注辇丹流眉蒲端炀帝时西域诸蕃多至张掖与中国交市帝令裴矩掌其事撰西域图记云发自敦煌至于西海凡为三道北道从伊吾经蒲类海铁勒部突厥可汗庭度北流河水至拂菻国达于西海其中道从高昌焉耆龟兹疏勒度葱岭䥽汗苏勒沙那康国曹国何国大小安国穆国至波斯达于西海其南道从鄯善于阗朱俱波喝盘陀度葱岭经护密吐火罗挹怡台帆延漕国至北婆罗门达于西海其三道诸国亦各有路南北交通故知伊吾高昌鄯善并西域之门户总凑敦煌帝由是甘心将通西域令矩往张掖引致西蕃四十余国高昌即车师前王庭有贪污山夏有积雪山北即铁勒界也目敦煌向其国多沙碛茫然无蹊径欲往者寻人畜骸骨而去或闻歌哭声盖魑魅所为也商旅往来多取伊吾路述曰谈天地之极际者无若佛经其言须弥四洲犹太仓一粟耳至如阎浮提者则又四洲之南境经言纵广七千由旬周围之可得二十八万里以一由旬四十里计之也从辽东西行出阳关踰葱岭经五竺尽西海际从南海北行出雁门踰沙漠极北至瀚海纵横皆可九万里而世人乏通识见汉时四履之盛不出万里以故乍闻此说莫之能信须知此方居东天竺居中自此方西至天竺为四万五千里自天竺西向尽西海亦四万五千里如此则此地为阎浮之东方信矣世儒谓之中国且据此地自论四方之中耳儒家谈地止及万里则不知五竺之殷盛西海之有截也道家谈天止及三境则不知六欲四禅四空之高远无色之无极也况欲知万亿须弥三千大千之天地耶况欲知华藏世界周遍建立如帝网耶是则谈天地之极际者非凭佛经不足以尽其致也赡部洲中心名阿耨达池在香山南大雪山北周八百里十地菩萨化为龙王于中潜宅出清冷水以给赡部池之东面银牛口流出殑伽河遶池一匝入东南海池之南面金象口流出信度河遶池一匝入西南海池之西面琉璃马口流出缚刍河遶池一匝入西北海池之北面颇胝师子口流出徙多河遶池一匝入东北海或曰潜流地下出积石山为东华河源云自高昌近者曰阿耆尼国西南九百里曰屈支西南六百里曰跋录迦西北六百里至凌山葱岭之北原行四百里至清池北行五百里素叶水城西四百里千泉南面雪山三垂平陆突厥来此避暑西至呾罗私西南白水西南恭御城南笯赤建西石国西窣堵利西北康国南至米国北至曹国西至何国西东安西中安西至西安西南货利自康国西南至史国东南入铁门南出至覩货罗东扼葱岭西接波剌斯南面雪山北据铁门顺缚刍河北流至怛密东至赤鄂衍又东至忽路摩又东至愉漫西南临河至鞠和衍又东至镬沙又东至珂咄罗东接葱岭至拘谜陀南至尸弃陀渡河至达摩帝自活国东南至阔悉多西至缚伽浪南至纥利健西南忽懔东至缚喝北临河伽蓝百所人谓之小王舍城从此西南入雪山阿至锐末陀西南至从缚喝南至揭职东南入大雪山至梵衍那东踰黑岭至迦毕试东入北印度境至滥波东至健驮罗南至那揭曷北至乌仗那东至钵路罗南度信度河至怛叉罗东南至僧诃补东南至乌刺尸东南至迦湿弥罗东南至曷阇罗南至磔迦东至那仆底东北至阇烂达东北至屈路多北至洛护罗又北至末罗娑自屈路多南至设多卢西南至波理怛东至末兔罗东北至湿伐罗东北至窣禄那东度河至末底罗北至婆罗补北雪山中有金氏国自末底罗东至瞿毘霜东南至醯呾南度殑伽河至毘罗刚东南至劫比他西北至曲女城东南度殑伽河至阿踰陀东至阿那穆东南至钵罗那西南至拘睒弥北至鞞索迦东北至舍卫国东南至迦毘罗卫东北至拘尸那西南至波罗柰顺殑伽河东北至毘耶离东北至弗栗恃西北至尼波罗自毘耶离南度殑伽河至摩竭提东至瞻波东至揭朱祇东度殑伽河至奔那伐东至迦摩缕南至三摩怛东北大海滨至室利罗东南大海隅至迦摩浪东至堕罗钵又东至伊赏补又东至摩诃瞻波又西南至阎摩那自三摩呾西至耽摩立底西北至揭罗剌西南至乌荼西南至恭御陀西南至揭稜伽西北至憍萨罗南至案达罗南至驮那揭西南至朱利耶南至达罗毘南至末罗矩东南至执师子国自达罗毘北至恭建补西北至摩诃剌西至跋禄婆西北至摩腊婆西北至阿咤釐自摩腊婆西北至契咤北至伐腊毘西北至补罗自伐腊毘北至瞿折罗东南邬阇衍东北至掷枳陀北至摩醯补自瞿折罗北度信度河至信度国东度河东岸至茂罗部东北至钵伐多自信度国西南至阿默翅西至狼揭罗西北至波斯西北至怫懔西南至海岛西女国自阿默翅北至臂多势东北至阿荼东北至伐剌拏西至稽畺那西北出印度境至漕矩咤北至弗栗那东北至大雪山犀那大岭赡部之中斯岭特高下岭至安呾罗西北至阔悉多西北至活国从此东入葱巅此岭当赡部中南接大雪山北至热海千泉西至活国东至乌杀国四方各数千里崖岭数百重永雪风寒山阜葱翠故此为名东至瞢健北至阿利尼东至曷罗胡从瞢健东至讫栗瑟东北至钵利曷从讫栗瑟东至呬摩呾西至钵锷那东南至淫薄健东南至屈浪拏东北至铁帝北至尸弃陀越铁帝大山南至商弥东北至波谜川南至钵露罗自川登山至竭盘陀下葱岭东冈至乌杀西北至佉沙东南至沮渠东至于阗东入沙硕至尼壤城为东境之关又东入大流沙其沙随风聚散人多迷路往来聚遗骸以记东至且末东北至楼兰故地印度者天竺之正名北背雪山三垂大海地形南狭如月上弦川平地广周九万里七千余城依止其中尽三海际同一王命光明经八万四千城邑聚落仁王经十六大国五百中国十万小国楞严经此阎浮提大国二千三百楼炭经葱河以东名为震旦唐彦琮法师云葱岭已西并属梵种铁门之左皆曰胡乡唐义净三藏于咸亨二年自番禺附舶西至诃陵次室利佛逝次末罗瑜次揭荼北行十日至裸人西北半行至耽摩立底正西至莫诃菩提国那烂陀寺有七十驿那烂陀礼根本塔耆阇崛山观叠衣处大觉寺礼真像拘尸方丈鹿园鸡岭遍礼圣迹住那烂陀十年求经还耽摩立底升舶过揭荼将梵本寄佛逝作南海寄归传求法高僧传永昌元年秋回广府至冬复附舶至佛逝住三载证圣元年回洛京译经述曰赡部一洲在西为五印度飞行轮王之所治是为梵天之种东则震旦皇王周孔之所化是为君子之国北为狄种猃狁匈奴胡人之乡封域分殊不为指梵为胡以自混滥如旧称胡跪胡经胡汉老胡皆无稽之言不足用也诸经言国城数不定者古今离合不同也如此方周千八百国春秋七十余国秦七国魏三国晋十六国或离或合为国不一要不出此一境也又诸经华梵不同者罗什洹河奘师殑伽什云须弥奘云苏迷卢并指什译为讹此说未可为定盖由求法沙门所问土音中边不同古今有异而诠其实则一也如此方南北音转名处名物其语各殊又如此方同一震旦而周秦汉晋为号不同岂当定是非于古今之际能识此意则华梵不同自可心会也新婆沙论南洲下至无间共四万由旬上尖下阔犹如谷聚萨婆多论南洲下土泥五百由旬白墡五百由旬等活至极热七狱共高一万九千由旬各广万由旬无间高广二万由旬阿毘昙论等活寿五百岁黑绳千岁众合二千岁号叫四千岁大叫八千岁炎热一万六千岁极热半劫无间一劫俱舍论等活一昼夜当四天王五百岁次第至炎热一昼夜当他化一万六千岁成实论五无间者一趣果无间舍身即生彼故二苦无间中无乐故三时无间定一劫故四命无间中不绝故五形无间此狱纵广八万由旬一人亦满多人亦满八热地狱图新婆沙论八热狱一一狱有四门一一门外有四游增有情游彼其苦增故地狱有情其形如人正法念经阿鼻苦千倍过前七大地狱四门十六游增八寒地狱图一頞浮陀二尼赖陀三阿咤咤四阿波波五呕喉六欝波罗七波头摩八分陀利此八狱在铁围山底仰向居止受寒冻苦頞浮陀寿如憍萨罗国斛量胡麻满二十斛有一丈夫满百年取一胡麻如是取尽复以二十頞浮陀寿为一泥赖陀寿余次第准此泥犁耶此名非道欲界最下劣故捺落迦此云恶人人所作善恶随人如形影随身人死但亡其身不亡其行譬如然火夜书火灭字存火至复成今世作行后世成之地狱有三一热二寒三边一热地狱者有八一名等活罪人手生铁爪相掴肉堕或狱卒唱生或冷风吹活两缘虽异令活一等人受苦已复至黑沙狱乃至沸屎狱次第至寒氷狱然后命终由身口意造不善业堕此狱中一一大狱各有十六小狱周匝围遶二名黑绳以热铁绳絣量肢体后方斩锯久受苦已至黑沙狱乃至寒氷狱然后命终准前受苦加重由恶意向父母及声闻堕此狱中三名众合众多苦具炽然勐热合来逼恼由造三恶业堕此狱中四名叫唤狱卒捉人掷铁镬中涌沸叫唤由瞋恚怀毒堕此狱中五名大叫唤置铁镬中号咷大叫由习邪见恶行堕此狱中六名炎热置铁城中火然焦烂由烧炙众生堕此狱中八名无间狱卒捉彼罪人剥皮缠身着火车上万毒并至无不苦时为极重罪堕此狱中此八地狱在阎浮洲下重累而住受热恼苦前二有主治次三少主治后三无主治二寒地狱者有八一名頞浮陀寒苦所切肉生细泡二名尼赖浮陀寒风所吹通身成泡此二从身相受名三名阿咤咤脣动不得舌作此声四名阿波波舌不得动脣作此声五名呕喉喉内振气作声此三从声相受名六名欝波罗此是青莲华肉色细拆似此华七名波头摩此是赤莲华肉色大拆似此华开八名分陀利此是白莲华由彼骨拆似此华开此三从疮相受名此八狱在铁围山底仰向居止受寒冻苦三边地狱者有三山间水间旷野受别业报此应寒热杂受阎浮洲南二铁围山外有阎摩罗王宫殿纵广正等六千由旬七重栏楯七重行树园苑花池种种美果香风远薰众鸟和鸣王以恶业昼夜六时自然有赤融铜汁在前出生宫殿即变为铁狱卒取王扑热铁地以铜汁写置口中时王怖畏作念愿我舍身于人间受生如来法中正信出家发是善念宫殿还成七宝五欲具足阎罗王昔为毘沙国王与维陀始生王战兵力不敌因立誓愿为地狱主臣佐十八人领百万众同立誓曰后当奉助治此罪人毘沙王者今阎罗王是十八臣者今诸小王是百万众者诸阿旁是琰摩罗此言双王兄主男狱妹主女狱兄妹皆作狱主故云双王又苦乐并受故阿鼻地狱纵广八千由旬七重铁城七重铁网有十八鬲子周匝七重皆是刀林四大铜狗十八狱卒八头六十四角六十四眼有七铁幢火涌如沸若有罪逆命终之时铜狗化十八车状如宝盖一切火焰化为玉女罪人遥见心喜欲往风刀解体寒急作声宁得好火安在车上即便火然罪人命终来生火车屈申臂顷直入阿鼻从上鬲下如旋火轮至于下鬲化阎罗王大声告勅痴人狱种汝在世时不孝父母邪见无道汝今生处名阿鼻狱如是大苦一日一夜如人间六十小劫如是寿命尽一大劫具五逆者受罪五劫复有众生犯四重禁虚食信施诽谤邪见不识因果断学般若毁十方佛偷僧祇物婬逸无道此人罪报经八万四千大劫复入东方十八鬲子如前受苦南西北方亦复如是阿鼻即无救也佛祖统纪卷第三十二孝武时始通西域三十六国皆在匈奴之西乌孙之南西北有大山中央有河东西六千余里南北千余里东则接汉扼以玉门阳关西则限以葱岭其南山东出金城与汉南山属焉其河两源一出葱岭一出于阗于阗在南山下其河北流与葱岭河合东注蒲昌海去玉门阳关三百里广袤三百里其水冬夏不增减皆以为潜行地下南出积石为中国河源云自玉门阳关出西域有两道一从鄯善旁南山北循河西行至莎车为南道南道西踰葱岭则出大月氏安息自车师前王廷随北山循河西行至疏勒为北道北道西踰葱岭则出大宛康居奄蔡西域诸国有城郭田畜与匈奴乌孙异俗皆役属于匈奴匈奴西边日逐王置都尉领西域后骠骑将军击破匈奴古地降昆邪休屠王始筑令居以西初置酒泉郡后稍分置武威张掖敦煌列四郡据两关自贰师将军伐大宛得天马西域震惧多遣使来贡宣帝朝日逐玉来降乃令使者郑吉并护北道号都护治乌垒城去阳关二千七百里于西域为中明帝永平中班超使西域到鄯善斩匈奴使者鄯善王怖纳子为质后发诸国兵击莎车斩疏勒王击破月氏副王降龟兹姑墨温宿斩焉耆尉犁二王威震西域五十余国皆纳质内属佛祖统纪佛祖统纪卷第三十三宋景定四明东湖沙门志磐撰法门光显志第十六佛法不思议且将两冥于真俗不二之际至若示之以建化之门则必凭借佛事以助明住持三宝之相即事而真撰法门光显志雕像帝释请佛升忉利天为母说法优填王思覩如来即以旃檀作如来像高五尺铸像波斯匿王闻优填王雕像乃以紫磨黄金铸作佛像亦高五尺时阎浮提内始有二像画像汉明帝使秦景往月氏国得优填王雕像师第四画样勅图于洛阳西阳城门及显节陵上供养舍利塔佛入灭帝释于善见大城起四塔城东照明园发塔城南初澁园衣塔城西欢喜园钵塔城北驾御园牙塔名忉利四塔又迦维卫国生处塔摩竭提成道塔波罗柰鹿野转法轮塔拘尸那城双树间涅槃塔谓之人中四塔佛灭度后百年阿育王取佛舍利夜役鬼神碎七宝末造八万四千塔尊者耶舍舒指放光八万四千道令羽飞鬼各随一光尽处安立一塔于一日中遍赡部界在震旦国者一十九所浴佛四月八日是佛生日人民念佛浴佛形像浴像时诵偈云我今灌沐诸如来净智庄严功德聚五浊众生令离垢愿证如来净法身浴僧首陀会天请佛及僧洗浴供养佛告阿难此天由此福行未来得佛号曰净身许数数浴生世善故轮藏梁傅大士愍世人多故不暇诵经及不识字乃于双林道场创转轮藏以奉经卷其誓有曰有三登吾藏门者生生不失人身有能信心推之一匝则与诵经其功正等有能旋转不计数者所获功德即与读诵一大藏经正等无异藏前相承列大士像备儒道释冠服之相者以大士常作此状也列八大神将者八部天神也保境将军者在日乌伤宰发誓护藏者也大士签天竺百签越圆通百三十签以决吉凶其应如响相传是大士化身所述供灯佛告舍利弗有人于塔庙形像奉施灯明乃至以少灯炬如此福德唯佛能知身灯佛言我昔于阎浮提作国王剜身出肉深如大钱以苏油灌中作千灯炷语婆罗门请说经法求无上道菩萨为法因缘剜身为灯无尽灯贤首法藏师为则天以十镜置八隅中安佛像然灯照之则镜镜现像以表剎海重重无尽之意放灯佛教初来与道士角试烧经放光而卷帙无损时当正月十五日明帝乃令每于此日烧灯以表佛法大明自是历朝每当上元必放灯本朝太平兴国六年勅下元亦放灯三夜为军民祈福无尽财供养佛华多听转卖买香油犹多者转卖无尽财中讲忏仪僧传称汉魏以来请僧设供同于祠祀起坐威仪略无规矩至晋朝安法师始依经律作赴请礼赞等仪立为三例一行香定座上讲二六时礼忏三布萨等法其后远法师复立法社节度唐宣律师立分五众物仪章服仪归敬仪鸣钟犍度照律师作落发仪皆附时傍教以为法也诸经行法智者制法华三昧仪荆溪述补助仪以资观想法智撰大悲心呪行法金光明忏法慈云撰金光明护国仪依百录述补助及撰净土忏仪弥陀忏仪请观音忏仪炽盛光忏仪神照撰仁王忏仪净觉撰楞严忏仪如意轮课法智涌撰功德天忏仪皆诸祖依四三昧自行化他之法也供佛诸如来者皆是法身若在世若灭后所有供养福无有异供养佛者得大福德速成菩提若施畜生得百倍报施破戒者得千倍报施持戒者得万倍报乃至施佛得无量报我今分别诸福田故作是说若人供养十方佛诸菩萨声闻不如有人施畜生一口饮食乃至施饿狗蚁子悲田最胜一分施难胜如来一分与最下乞人福田无二世言供三千佛者过去庄严劫始华光佛终毘舍浮佛一千佛现在贤劫始拘留孙佛终楼至佛一千佛未来星宿劫始日光佛终须弥相佛一千佛言供千佛者现在贤劫千尊也供知识文殊南游至福城东际为善财童子说法令求菩提近善知识从此经历一百十城参五十三善知识入普贤道场得微尘数三昧门供罗汉佛灭时付嘱十六阿罗汉与诸施主作真福田时阿罗汉咸承佛勅以神通力延自寿量若请四方僧设无遮施或所住处或诣寺中此诸尊者及诸眷属分散往赴蔽隐圣仪密受供具令诸施主得胜果报除四大罗汉十六罗汉余皆入灭四大罗汉者弥勒下生经云迦叶宾头卢罗云军徒钵叹十六罗汉出宝云经然宾头卢罗云已在十六之数今有言十八者即加迦叶军徒佛祖忌斋如来于周穆王五十三年二月十五日入灭凡在伽蓝必修供设礼谓之佛忌南岳禅师陈大建九年六月二十二日忌智者禅师隋开皇十七年十一月二十四日忌章安禅师唐正观二年八月七日忌法华禅师唐永隆元年十一月二十八日忌天宫禅师唐高宗朝左溪禅师唐天宝十三载九月十九日忌荆溪禅师唐建中三年二月五日忌螺溪法师宋雍熙四年十一月四日忌宝云法师宋端栱元年十月二十一日忌法智法师宋天圣元年正月五日忌慈云法师宋明道元年十月十日忌神照法师宋皇祐三年五月十八日忌庐山法师晋义熙十二年八月六日忌达磨禅师北魏大统元年十月五日忌南山律师唐干封二年十月三日忌大智律师宋政和六年九月一日忌僧斋佛言持食施僧有五种福德色力命安辩上座施食应诵偈曰施者受者俱获五常色力命安得无碍辩佛言施食有五福施命施色施力施安施辩何谓施命人不得食七日寿终智者施食则为施命其施命者世世长寿财富无量何谓施色人不得食颜色憔悴智者施食则为施色其施色者世世端正颜色暐晔何谓施力人不得食所作不能智者施食则为施力其施力者生天人间力无等双何谓施安人不得食心愁身危不能自安智者施食则为施安其施安者世世安隐不遇众殃何谓施辩人不得食身羸意弱口不能言智者施食则为施辩其施辩者慧辩通达闻者欢喜是为五福施有三法一送食至寺名上就舍供养名中造舍乞施发心供养名下若檀越设食召请众僧遣人防门遮障比丘老病贫乞不听入会徒丧饮食了无善分四辈弟子若行斋戒心当存想请十方僧不择善恶持戒毁戒高下之行到诸塔寺请僧之时僧次供养其福最多檀越来请众僧客僧有利养分僧坊主应次第差世人别请五百罗汉菩萨僧不如僧次一凡夫僧佛入舍婆提城乞食有婆罗门以佛数数到其家心作是念是沙门何以来数数如负其债佛时说偈曰时雨数数堕五谷数数成数数修福业数数受果报婆罗门闻已惭愧取钵盛食奉佛忏悔出家得阿罗汉若人能日日立要先施僧食然后自食如是施中最上设粥舍卫国难陀母作釜饭逼上汁自饮觉身中风除食消便作念阇黎是一食人应当食粥乃取多水少米煎去二分入胡椒荜𦭞持诣佛所白言愿世尊听诸比丘食粥佛许之为说偈曰持戒清净人所奉恭敬随时以粥施十利饶益于行者色力寿乐辞清辩宿食风除饥渴消是名为药佛所说欲得人天长寿乐应当以粥施众僧粥出釜画不成字名不正食明相出始得食粥余皆非时日照剡部树天作白色舒手见掌文分明是为明相粥名小食乞食梵语分卫此云乞食凡乞食为四分一奉同梵行一与穷乞一与鬼神一分自食行乞食者破一切憍慢食有三种一受请食二众僧食三常乞食前二食起诸陋因缘若得请便言我有德若不请则嫌恨彼或自鄙薄是贪法则能遮道若僧食者当随众法断事摈人料理僧事心则散乱妨废行道有如是恼乱应受乞食法持斋佛言日中三世佛食时食若午时日影过一发一瞬即是非时若比丘非时食者波逸提斋者以过中不食为体佛言一日持斋有六十万岁粮复有五福少病身安少睡少婬得生天识宿命斋者齐也齐身口业也齐者秪是中道后不得食者表中道法界外更无别法也出生饭此有二缘一者涅槃经令施旷野鬼毘奈耶律令施鬼子母等此曹本食肉啖人佛化之受戒不杀乃嘱弟子随处施食今斋堂各各出众生食是也此唯出家人行之二者焰口经託阿难为缘令施饿鬼食今斋堂别具小斛于食毕众作法施之或各具小生斛夜间呪施此通道族行之三长斋佛谓提谓长者曰四时交代岁终三覆以校一月六奏诸天帝释太子使者阎罗鬼神俱用正月五月九月旦日案行王民龙鬼鸟兽为善恶者与四王一月六奏使无枉错覆校众生罪福多少福多者勅司命下阎罗五官除罪增禄故使持是三长斋若佛子于六斋日年三长斋月作杀生劫盗破斋犯戒者犯轻垢罪六斋帝释勅四王各治一方白月八日遣使者案察众生善恶十四日遣太子十五日王亲临黑月三日亦如是若王亲下星宿鬼神俱时随从如遇修行斋戒诸天相庆即为注禄增算若国王大臣于六斋日勅诸境内令行不杀十斋每月十斋日持佛菩萨号乞福灭罪七七斋人死中有身若未得生缘极七日住死而复生如是展转生死至七七日决定得生若有生缘即不定今寻经旨极善恶无中有今人亡每七日必营斋追福谓之斋七者令中有种子不转生恶趣也述曰孔子曰子生三年然后免于父母之怀故报以三年之丧佛经云人死七七然后免于中阴之趣故备乎斋七之法至于今人百日小祥大祥有举行佛事者虽因儒家丧制之文而能修释门奉严之福可不信哉预修斋普广菩萨白佛言若善男女未终之时逆修生七然灯悬旛请僧转经得福多否佛言其福无量又言父母亲族命终受苦为其修福得福多否佛言七分获一缘前生不信道德故若以亡者严身之具屋宅园林以施三宝可拔地狱之苦述曰案夷坚志载鄂渚王媪常买纸钱作寄库令仆李大代书押媪亡李忽得疾仆地三日苏云为阴府逮捕至库所令认押字李曰此我代主母所书也引见金紫官问答如初官曰但追证此事可令回将出媪至大喜曰荷汝来我寄库钱方有归也今人好营预修寄库者当以往生经为据以夷坚志为验毘婆尸佛遗法之中有诸比丘四衢道上施座置钵作是言曰谁有人能举财着此坚牢藏中若入此藏王贼水火所不能夺供天焕法师以天位失序甞述天传谓梵释四王皆有君主号令之权功德则寄于北天大辩则寄于山泽此为有主客义也功德大辩为女梵释之天为男此为男女义也密迹眷属皆大菩萨是为本现居神像是为迹此有本迹义也功德大辩处客天示女质而能对扬佛化则谓之显余虽影响而言行不扬则谓之晦此有显晦义也知此四端可与言天矣述曰磐甞案焕师义述供天礼文定十六位先梵释次北天法智谓经家先标北方者西土以北方为上次东南西天次功德大辩若摩利支韦驮二天是明智住南湖日加入之次密迹散脂树神地神鬼母二十八部共十六位以此为定诃利帝此翻恶贼盖是鬼子母未受戒时食王城男女居人怨之故作此目今既护法须当削去焕师天传晓石芝光明助解并云经中双举秖目一人旧立十二位者依忏仪也十四位者后人加树神地神也十六位者加摩利支韦驮也或加日月娑竭罗龙等或为十八或为二十虽据经文实为汎滥世有霆师天传者正堕此弊也盂兰盆供经言是佛弟子修孝顺者应念念中常忆父母乃至七世父母年年七月十五日以百味饮食安盂兰盆中施佛及僧以报父母长养慈爱之恩述曰目连託救母以兴缘如来示奉盆以垂法所以教人道以报重恩也自大教东流古今帝王所以奉盆供者为多矣然今之寺舍多于此日施斛供亡如常法者虽无奉盆之仪而不失盂兰之意水陆斋梁武帝梦神僧告之曰六道四生受苦无量何不作水陆大斋以拔济之帝以问诸沙门无知之者唯志公劝帝广寻经论必有因缘帝即遣迎大藏积日披览创立仪文三年而后成乃建道场于夜分时亲捧仪文悉停灯烛而白佛曰若此仪文理协圣凡愿拜起灯烛自明或体式未详烛暗如故言讫一礼灯烛皆明再礼宫殿震动三礼天上雨华天监四年二月十五日就金山寺依仪修设帝亲临地席诏祐律师宣文当时灵响不能备录周隋之际此仪不行至唐咸亨中西京法海寺英禅师梦泰山府君召往说法后独坐方丈见一异人前告之曰向于泰山府君处窃覩尊容闻世有水陆大斋可以利益幽品其文是梁武所集今大觉寺吴僧义济得之愿师往求如法修设师寻诣大觉果得其文遂于月望修斋已毕复见向异人与徒属十数前至谢曰弟子即秦庄襄王也又指其徒曰此范睢穰侯白起王翦张仪陈轸皆秦臣也咸坐本罪幽囚阴府昔梁武金山设会前代纣王之臣皆得脱免弟子是时亦暂息苦但以狱情未决故未获脱今蒙斋忏弟子与此辈并列国君臣皆承法力得生人间言讫而隐自是英公常设此斋流行天下述曰昔真隐史越王尝过金山慕水陆斋法之盛乃施田百畮于月波山专建四时水陆以为报天地君亲之举且亲制疏辞刻石殿壁撰集仪文刊板于寺既而孝庙闻而嘉之赐以水陆无碍道场宸翰扁于殿逮今百年修供惟谨去月波里所有梵苑曰尊教师徒济济率沙门族姓三千人施财置田一遵月波四时普度之法先是尊教同人有谓越王疏旨之辞专为平昔仕官报效君亲之举美则美矣而于贵贱贫富未见平等修供之意乃力挽志磐续成新仪六卷推广斋法之盛而刻其板复依准名位绘像㡧者二十六轴及今创立斋会于是仪文像轴皆得其用时主其事者寺沙门处谦清节文学师竑以法施者月波住山宗净也以文字施者则志磐也当愿十方伽蓝视此为法大兴普度之道六道斛净名经云以一食施一切供养诸佛及众贤圣然后可食南岳随自意三昧云凡得食应云此食色香味上供十方佛中奉诸贤圣下及六道品等施无差别天台观心食法鸣钟后歛手供养一体三宝次出生饭称施六道此皆等供十界即是今人施六道修水陆供之明证也述曰妙乐云世人设六道者是梁武见江东多淫祀乃以相似佛法权宜替之此盖荆溪一往以祭祀恶法对佛法论之将以止天下之杀故未论十界等供之义焰口经令供养三宝即是四圣供婆罗门仙即是人道供焰口众即是鬼道余四道虽不备盖是当时赴机未普故经文隐略耳若大乘行人圆观法界则当依净名经中义若慈云谓鬼道得食余五道不得者此等意亦是用婆沙论云若因祭祀唯鬼神得之余趣不可尽得此是约人世祭祀言之耳若依出世法用平等心修无碍供则当仰观净名南岳天台三处之文则理无不在今有营小斛曰散洒者或一巨斛者或至四十九斛者皆所以等供六道群品也可不信哉十王供世传唐道明和上神游地府见十王分治亡人因传名世间人终多设此供十王名字藏典传记可考者六阎罗五官平等泰山初江秦广欧阳修梦十王无常钟智者临终语维那言人命终时得闻钟磬增其正念惟长惟久气尽为期南山事钞云病者将终打无常磬增一阿含经云若打钟时一切恶道诸苦并得停止付法藏经云罽宾王以好杀死作千头鱼剑轮遶身随斫随生有罗汉充维那依时打钟闻声之时剑轮住空遣信白令长打过七日已受苦即止南唐先主因杀降人囚阴狱唯闻钟声则暂息苦入冥者见之以报后主乃为造一钟于清凉寺镌其上云荐孝高皇帝脱幽出厄斯为近证挂旛若四辈弟子男女命终造作黄旛悬着剎上离八难苦得生十方净土随风一转转轮王位乃至吹尘小王之位其报无量至成菩提寓钱事祖云唐明皇使王玙为祠祭使自汉世葬者有瘗钱后世稍以纸寓钱为鬼事至玙乃用之以禳祓冥报记云鬼所用钱即纸钱也若綵绢者亦纸为之银即钖涂金即黄涂也述曰唐以前无纸钱为用者自王玙盛行此法于是冥中藏积缗镪金银缯綵与世间所用无少异由心法之能变造故天府冥关亦随人心而转世有用纸镪寄库者有鬼神用纸镪入人间买物者有见泰山堆积蜡钱无用云人间化财用油注度火为污者此等显验不一心生则种种法生不特纸钱一法而已也放生光明经述流水长者救鱼十千天子报德此缘起也智者买断竺二梁悉罢江上採捕此立法也赴计诩狱中之难报修禅堂上之恩此显验也唐肃宗干元二年诏天下置放生池凡八十一所本朝真宗天禧元年诏复天下放生池沿江淮州郡上下水五里并禁採捕慈云奏西湖为放生池以四月八日会郡人纵鱼鸟法智于南湖以佛生日放鱼鸟祝圣人寿枢密刘均奉勅撰碑此皆放生之梗概也改祭佛为旷野鬼神鬼子母等改弃血食而受僧众出生之食此缘起也梁武皇魏献文勅郊庙不用牲牷唯荐蔬麪此人主立法也智者为关王授戒慈云为白鹤授戒皆令禁断荤血专事蔬食此沙门立法也戒五辛佛戒五辛以其臭秽能障圣道食之者必招无间之业耳今人不能戒是不欲见圣道而甘为无间之罪辈可不哀哉兹用备录经律为世告劝粲然五章幸思遵奉一名体会异夫言荤辛是为二义荤而非辛如臭菜阿魏是也辛而非荤芥姜是也是荤是辛五辛是也梵网云大蒜茖葱慈葱兰葱兴渠杂阿含云革葱慈葱木葱蒜兴渠涅槃经葱韭薤楞伽经葱韭薤蒜此方言五辛当云葱韭薤大蒜小蒜如楞伽所列云二大乘永制楞伽经云臭秽不净能障圣道亦障人间人天净处何况诸佛净土梵网云若佛子不得食五辛故食者犯轻垢罪楞严云熟食发婬生啖增恚十方天仙嫌臭远离诸饿鬼等舐其脣吻常与鬼住福德日销长无利益大力魔王现作佛身来为说法非毁禁戒赞婬怒痴命终为魔眷属永堕无间涅槃云食者当生苦处污秽不净金棺敬福经云饮酒食肉五辛之人虽造经像劳而少功主匠无益诸天不祐三小乘病开报应经云七众不得食肉荤辛有病开在伽蓝外白衣家服满四十九日香汤澡浴然后读诵不犯罪杂阿含云食五辛人触秽三宝死堕屎粪地狱出作野狐猪狗若得人身其体腥臭僧祇律开病比丘服蒜听七日在一边小房不得卧僧床褥讲堂处大小便处皆不得到不得僧中食不得就佛礼拜得下风遥礼七日满澡浴熏衣方得入众四方便救过楞严云持此呪时众破戒罪无问轻重一时销灭纵经饮酒食啖五辛佛菩萨天仙不将为过观世音陀罗尼经灌顶印呪二大母指屈掌中捻无名指以无名指相背二小指头相拄二中指直竖头相拄二头指屈各捻中指背上呪曰唵步三末啰苏摩监莎诃诵二十一遍自灌其顶每旦于盆上结印诵之持呪之人犯欲及五辛诵此呪解之云云此二呪法以备误犯之用若恃此术数犯数解则是重增渎法之罪呪部神王反生嗔谴适足以速无间之业也可不谨哉五三教事证竺昙猷礼天台石梁遇圣僧谓曰汝母怀妊时行经葱园胎气犯秽不可住寺天竺沙门觉称云吾国食肉五辛者驱出城外故国中无货此道藏云诵黄庭经忌食五辛又云道士受法忌淹秽五辛仙传云乐子苌举家饮仙酒升天独从子坠地天神言此人茹蒜故不得往司马公祭仪云凡祭虽得饮酒而不至乱食肉不茹荤述曰为不急之物而自招无间之报者世人啖五辛是也今诸师家多忽此事岂不痛哉昔樝菴食三白正避此过耳非故为是矫世之行也因撰述斯文忿今时知法者遂发其愿曰愿十方诸佛菩萨天仙闻我祈请咸起加护愿使禅林教黉律苑三宗法门若主若伴咸知思护净戒不于清净伽蓝种葱薤之臭草不于清净斋供而和葱薤之臭味不以清净身器而啖葱薤之秽食当知其人与境若不清净则凡斋戒禅诵法事之所岂复可得感佛天而降神祇乎岂复可得却灾殃而来嘉祥乎岂复可得动幽冥而拔沈滞乎当愿普天之下凡僧蓝道观斋厨之内不用葱薤调和众食及私自煮啖凡官府第宅斋醮之际于十日前严行禁断不蹈非法僧道赴请受斋俗舍常须自检不得故食误食自取秽染庶乎人心交劝共隆圣道将俾事佛事天清净谨严自行化他二俱有益毋忘今日立愿之本伏惟佛眼照之天心监之决意禁断用逃苦报丧服释氏之论丧服涅槃诸律并无其制智者临终诫曰世间哭泣丧服皆不应为今案远师丧仪云受业和上同于父母皆三年服若依止师随师丧暂为服应师五杉集云师服但用布稍粗纯染黄褐述曰今人无识多用白布为直掇坐具违失僧仪最为非法今请于黑布偏衫之下着白布衫袴以表制服二师父母皆同此制若义家父母亦可例此随俗稍用纻布上不违涅槃诸律之无文下不弃远应二师之义开随方护法当用中道戒焚亡僧不塔袈裟律明三衣唯许传受未闻佛祖被亡躯而从火焚也末代无知多行非法有识之士尚须辨明若坐逝不坏结塔以葬者犹可以被于真体若从荼毘火化之法者则不当披搭自取烧衣违律之过或谓亡僧无衣者则当如冥祥记僧妙施衣之法云南宋江陵龙华寺僧妙既亡之后一夕归房灵语弟子可宗问和上今生何处妙曰粗可耳但应受小谪二年得免欲诉所司为无袈裟可急为制请僧设供以衣施之我可得也宗如教饭僧嚫衣既毕比丘道勐即见妙身披衣入堂依僧次坐听经至散乃不复见述曰磐自闻此适子姪真视真诰真亢不幸早世焚龛之日皆不披袈裟唯用布偏衫裙而已设斋之前以平时所服七条作阄龟拈法于僧中施且复嘱后人当力行于自身必坏之际也敢告知识共崇此法佛祖统纪第三十三卷佛祖统纪佛祖统纪卷第三十四宋咸淳四明东湖沙门志磐撰法运通塞志第十七之一序曰佛之道本常而未始离乎世相推迁之际自释迦鹤林诸祖继出所以传持此道东流震旦逮于今而不息大较圣主贤臣宿禀佛嘱常为尊事而儒宗道流之信不具者时有排毁然终莫能为之泯没以此道本常也夫世称三教谓皆足以教世而皆有通塞亦时使之然耳列三教之迹究一理之归系以编年用观通塞之相欲知如来出兴大意必先明乎本迹而终至结集三藏以垂范于天下后世中间八相次第以论所谓下兜率託母胎住胎宫示降生出父家成佛道转法轮入涅槃于是一代化事为之大备始昭王甲寅终穆王壬申以为大纲云明本迹佛告大众一切世间天人谓我出释氏宫去伽耶不远坐于道场得阿耨多罗三藐三菩提然我实成佛以来甚大久远若斯我于无量寿佛所种诸善根为转轮圣王最初值遇三十亿佛同名释迦云云最后值迦叶佛彼佛记我汝于来世当得作佛号释迦牟尼我如是奉事诸佛修学佛意尔乃生兜率天宫住一生补处下兜率菩萨从兜率天将降神时有十佛剎微尘数菩萨皆与菩萨同愿同行乃至普贤神通行愿悉皆同等菩萨生兜率天名曰圣善为诸天主说补处行期运将至当下作佛观此大千界阎浮提迦毘罗国最为处中观净饭王夫妻真正堪为父母告诸天子我应下生净饭王家弃轮王位出家学道成一切种智转大法轮广利天人汝等是时亦当同会託母胎菩萨已从此没生于人间净饭王家乘栴檀楼阁处摩耶夫人胎菩萨乘六牙白象发兜率宫放大光明普照十方以四月八日明星出时降神母胎从右脇入示降生周昭王二十六年夫人攀金园树枝而生菩萨诸天王众各持香水共以洗沐初生之时于十方面各行七步夫人往蓝毘尼园中四月八日日初出时举右手牵无忧树华菩萨从右脇出堕七宝华上自行七步举右手而言曰天上天下唯我独尊王召诸婆罗门当作何名答言太子生时多有吉祥当名萨婆悉达昭王甲寅四月八日江河池井汎溢宫殿大地震动五色光气入贯太微遍于西方王问大史苏由曰若何祥乎对曰有大圣人生于西方一千年外声教及此王命镌石置之南郊大祠前四十年二月八日净饭王大会群臣小王婆罗门以七宝器盛四大海水灌悉达顶立为太子四十二年王为太子迎婆罗门女耶输陀罗为妃太子常修禅观未尝有夫妇道出父家菩萨欲令着家众生舍离家法故宣扬出家功德示现出家五十年太子白父王言唯愿听我出家学道王曰国未有嗣太子即以右手指妃腹曰却后六年汝当生男二月七日太子身放光明照诸天宫诸天皆知太子出家时至皆来礼足太子乘马夜出城门至苦行林中自剃须发净居天化作猎师身披袈裟太子以七宝衣与之贸易天明至尼连禅河静坐思惟宜应六年苦行净心守戒日食一麻一麦穆王成佛道四年菩萨于菩提道场始成正觉三十成道号释迦牟尼既成道已梵天劝请惟愿如来当为众生广开甘露说无上法太子念言我今修于苦行垂满六年我当受食然后成道时牧牛女难陀取乳煮糜以上菩萨如意饱食即趣菩提树下释提桓因化为凡人施吉祥草敷以为座结跏趺坐而自誓言不成正觉不起此座降天魔时魔王宫殿自然动摇魔王波旬怖惧广集军众执戟操剑角目切齿横飞乱掷菩萨观之如童子戏波旬语菩萨云汝不急去我掷汝海水菩萨语云汝今先能动此澡瓶然后可能掷我海水波旬不能令动军众坏散波旬长子商主顶礼忏悔我父无智触忤大圣愿得恕亮既降魔已放大光明即便入定思惟真谛悉知过去所造善恶寿命短长一切众生轮回五道无有真实二月八日明星出时霍然大悟得无上道成最正觉是岁耶输夫人生子名罗睺罗转法轮如来既成道已转正法轮初顿后渐则有五时华严名顿教鹿苑方等般若名三渐法华涅槃为非顿非渐第一华严时于菩提道场初说华严于三七日中思惟如是事此谓如来最初说顿约部为顿约教为兼别说圆如日初出先照高山又为从牛出乳五年第二鹿苑时为如来说顿独被大机声闻在座状若聋痖于是寝大施小不动寂场而游鹿苑为憍陈如五人但说三藏教四阿含等经约时则次照幽谷约味则从乳出酪十六年第三方等时弹偏折小叹大褒圆四教俱说藏为半字通别圆为满字对半说满故言对教说净名金光明等经约时则食时约味则从酪出生酥二十四年第四般若时转教付财融通淘汰此不说藏教带通别二正说圆教说摩诃般若诸般若经约时则禺中约味则从生酥出熟酥四十六年第五法华涅槃时开前一顿三渐会入非顿非渐以不同聋痖故非顿不约三时故非渐诸部圆教并不须开但是部内兼但对带故不及法华淳一无杂约时则日轮当午罄无侧影约味则从熟酥出醍醐入涅槃言涅槃有二义一为法华未熟人追说四教具谈佛性令知真常入大涅槃名捃拾残机教二为末代乘戒俱失故更扶三藏广开常宗设三种权扶一圆实名扶律谈常教若论时味与法华同五十三年二月十五日佛在拘尸那城力士生地娑罗双树间临涅槃时出大音声普告大众今日世尊将欲涅槃复从面门放种种光遍照十方大众集已而为说法我今所有无上正法悉已付嘱摩诃迦叶当为汝等作大依止犹如如来复告大众今以正法付嘱国王大臣及四部众应当劝厉诸学人令得增上戒定慧尔时世尊于七宝床右脇而卧中夜寂然无声是时娑罗双树垂覆宝床惨然变白犹如白鹤大众哀声普振世界时大众共扶如来入金棺中世尊大悲即自举棺遶城七匝至荼毘所大众以妙香木成大香楼举棺楼上佛为迦叶复现双足千辐轮相出于棺外迦叶礼赞金刚双足还自入棺从心胸中火涌棺外渐渐荼毘经于七日香楼乃尽分舍利帝释开棺取佛右牙天上起塔大众收取舍利满八金壜入俱尸城七日供养八国共分舍利阇王得八万四千数以紫金函盛于洹河中作塔藏之结集三藏四月十五日大迦叶升须弥山檛铜犍稚集千阿罗汉结集法藏阿难礼僧升座唱言我闻如是一时佛在所居处迦叶大众皆悉堕泪昨日见佛今日已称我闻述曰佛道幽远非可约说兹但为导吾宗之初学与夫搢绅先生之欲知此道者耳年少气盛疾读此书文虽无壅义则未解有能用此约说推寻佛纪四卷之文以未解义质之沙门之知教者字字研详倏乌见理欲不之悟未之有也穆王壬申岁二月十五日暴风忽起发屋折木山川震动西方有白虹十二道南北通贯王问太史扈多对曰西方大圣人终亡之相穆王时西极之国有化人来入水火反山川千变万化不可穷极穆王敬之若神事之若君临终南之上筑中天之台其高千仞穆王时文殊目连西来化王示高四台是迦叶佛说法处因造三会道场于终南山筑中天之台高千尺王之第二子于沁水北山石窟造迦叶佛像王又于鼓山迦叶佛旧寺重建竹林寺山神从佛请五百阿罗汉居之述曰佛法东流盖已肇于穆王之世造像建寺悉遵先佛之旧制信过去佛皆化及此地及室利房等持经来秦而始皇谢遣出境盖时未至机未熟耳至汉明应梦三宝并兴君臣民庶翕然归命此苏由所谓一千年外声教及此之嘉应也懿王八年初祖摩诃迦叶先于法华会上闻佛说火宅喻迦叶四大声闻于此领解佛为授记名光明佛至涅槃时佛告大众我今所有无上正法悉已付嘱摩诃迦叶当为汝等作大依止姨母所献金缕袈裟慈氏成佛留与传付迦叶弘持至二十年以法藏付阿难陀即持佛衣往鸡足山入灭尽定以待弥勒下生孝王三年二祖阿难陀持法至二十年于摩突罗国以法藏付商那和修复于恒河中流化成金地为末田地五百仙人说法授记三十二年三祖商那和修于摩突罗国以法藏付优波毱多厉王三十三年佛灭后百年中天竺华氏城阿育王遣使白毱多欲来问讯毱多往至王所摩顶说偈指示如来往昔行住之处悉令起塔复于洹河龙宫取阇王所藏释迦舍利作八万四千宝塔勅诸鬼神于阎浮提城邑满一亿家为立一塔云云初佛在王舍城乞食有童子遥见世尊心念我当施以麦麸夫少即手捧细沙着世尊钵愿以功德令得一天下繖盖王即于此生得供养佛世尊微笑告阿难曰我灭百年此童子统领一方为转轮王姓孔雀名阿育正法治化广布我舍利造八万四千法王之塔述曰摩腾谓汉明帝曰阿育王塔震旦有十九处大士告刘萨诃洛阳建邺鄮阴临淄成都五处有阿育王塔今十九处不可备知而考之五处独鄮阴之塔显示世间可获瞻礼信乎海濒群生末代值佛之幸也三十四年佛灭后百年毘舍离城中跋阇子比丘擅行十事佛听两指抄食乃至得受金银一一检校非法非毘尼七百阿罗汉集论法毘尼五十一年四祖毱多于摩突罗国以法藏付提迦多平王三十二年五祖提迦多于中天竺以法藏付弥遮迦庄王七年佛灭后二百五十年文殊师利菩萨至雪山化五百仙人还归本土放大光明遍照世界入于涅槃鲁庄公七年夏四月辛卯恒星不见僧曰夜明也述曰天台净名疏言佛生时星殒如雨此因瑞应经有沸星下侍之言故借佐传之文以形容耳孤山净觉不能别乃称天台正取二庄为佛生之年然传言辛卯自是四月五日可见不合若欲实大传夜明之事正当以文殊放光涅槃为之验也襄王三年六祖弥遮迦于北天竺以法藏付佛驮难提秦缪公时扶风获一石像公不识弃马坊中护像神怒令公病又梦天帝责诫以问侍臣由余往视像曰佛神也公即取像澡浴置净室像忽放光公大异之召匠造一铜像灵王四年七祖难提于提伽国以法藏付佛驮密多元王元年八祖密多于中天竺以法藏付脇比丘贞定王元年郑列御寇隐居郑圃着书称孔子答商太宰曰西方之人有圣者焉不治而不乱不言而自信不化而自行荡荡乎民无能名焉其书八篇名列子张无尽论曰列子学孔子者孔子圣人也尚知尊西方之教而学者未读其书便以排佛为务者何也考王四年佛灭后五百年天竺国无着出世阐教其弟天亲初造小乘论五百部后因无着开悟复造大乘论五百部世称千部论师威烈王九年九祖脇比丘于华氏城以法藏付富那夜奢显圣王三十五年十祖夜奢于华氏城以法藏付马鸣初马鸣以刃贯杖铭曰天下智士能胜我者截首以谢时夜奢坐闲林中说诸法空无我无人谓马鸣曰若就世谛假名为我第一义谛我何可得马鸣知义不胜欲斩首以谢夜奢曰我法仁慈不斩汝首如来记汝后六百年当传法藏于是度令出家赧王三十一年十一祖马鸣于南天竺以法藏付迦毘摩罗摩罗造无我论足一百偈此论至处魔外无不摧折秦始皇四年西域沙门室利房等十八人赍佛经来化帝以其异俗囚之夜有丈六金神破户出之帝惊稽首称谢以厚礼遣出境十三年十二祖摩罗于南天竺以法藏付龙树树于佛灭后七百年出九十日中诵通三藏造大无畏论十万偈明第一义三十四年丞相李斯请史官非秦记皆烧之非博士所职天下敢有藏诗书百家语者悉诣守尉杂烧之有敢偶语诗书者弃市制曰可卫宏古文序秦改古文以篆为隷国人诽谤时诸生为郎者七百人始皇密令冬月种瓜于骊山硎谷温处瓜实乃使人上书瓜冬有实诏博士诸生说之人人各异则皆使往视之而为伏机诸生方相论难因发机填之以土述曰李斯劝秦焚书阬儒其为逆天道绝人理为甚矣崔浩劝太武废佛焚其经阬其徒此用秦旧法也韩愈之言曰人其人火其书此用崔浩遗法特不遇其君耳虽空言无祸使后世有人师用其语岂不为盛德之累戒之哉佛祖统纪卷第三十四佛祖统纪佛祖统纪卷第三十五宋咸淳四明东湖沙门志磐撰法运通塞志第十七之二西汉武帝元光二年十三祖龙树于南天竺以法藏付迦那提婆入月轮三昧蝉蜕而去寿三百岁元狩元年初博望侯张骞自月氏还言臣在大夏时见卬竹杖蜀布问安得此国人曰吾贾人市之身毒身毒在大夏东南可数千里此其去蜀不远乃令骞因蜀犍为发间使王然于等指之身毒四岁余皆闭昆明莫能通四年骠骑将军霍去病讨匈奴过焉耆山千余里得休屠王祭天金人霍去病获金人长丈余帝以为大神列于甘泉宫焚香礼敬成帝建始元年十四祖提婆至迦毘罗国以法藏付罗睺罗多河平三年使谒者陈农求遗书于天下鸿嘉二年光禄大夫刘向校书天禄阁往往见有佛经向着列仙传云吾搜检藏书缅寻太史撰列仙图自黄帝已下迄至于今得仙道者七百余人检定虚实得一百四十六人其七十四人已见佛经矣述曰洪兴祖有云梁孝标注新语引列仙传序言七十四人已见佛经今书肆板行者乃云七十四人已在仙经盖是道流擅改之耳然天禄有佛经此语可证哀帝元寿元年遣景宪使大月氏得其王口授浮图经还当时稍有行赍戒者述曰苏由对昭王扈多对穆孔子答商太宰皆言西方圣人而不明言为佛霍去病获金人亦不知为佛化人劝穆王造迦叶佛像由余对秦缪公则曰佛神室利房赍佛经化始皇刘向校书天禄见有佛经景宪使月氏得浮图经此则已言佛而未行其教皆在汉明帝感梦求佛之前天下答南山苏由扈多傅毅皆佛所使也至言刘向见有佛经者意张骞使大夏去病获金人必有佛经与之俱至特时人弗行国史弗录耳不然则不应天禄有其书也东汉明帝永平元年十五祖罗多至室罗伐城以法藏付僧佉难提当佛灭一千年出七年帝梦金人丈六项佩日光飞行殿庭旦问群臣莫能对太史傅毅进曰臣闻周昭之时西方有圣人者出其名曰佛帝乃遣中郎将蔡愔秦景博士王遵十八人使西域访求佛道十年蔡愔等于中天竺大月氏遇迦叶摩腾竺法兰得佛倚像梵本经六十万言载以白马达雒阳腾兰以沙门服谒见馆于鸿胪寺十一年勅雒阳城西雍门外立白马寺摩腾始译四十二章经藏梵本于兰台石室图佛像于西阳城门及显节陵上帝问摩腾曰佛出世后何以化不及此腾曰天竺迦毘罗卫国者三千大千世界百亿日月之中三世诸佛皆于此出天人龙鬼有愿力者皆来生彼受化悟道余处佛虽不往然光相及处千年五百皆有圣人传佛声教而往化之帝大说十四年正月十一日五岳八山道士褚善信六百九十人上表请与西域佛道角试优劣勅尚书令宋庠以十五日大集白马寺帝设行殿于寺南门立三坛道士于东坛置经子符箓摩腾于道西置坛安经像舍利中坛奉馔食奠祀百神道士遶坛泣曰主上信邪玄风失绪敢延经义于坛以火取验即纵火焚经悉成灰烬道士相顾愧赧所试呪术入火履水皆不得行及焚佛经光明五色上彻天表烈火既息经像俨然摩腾踊身飞空现诸神变法兰出大梵音宣明佛法天雨宝华大众欣说太傅张衍谓道士曰卿等无验宜从佛教道士费叔才自感而死司空刘峻等二百六十人京师士庶张子尚等三百九十人后宫阴夫人王倢伃宫人等一百九十人五岳道士吕惠通等六百二十人并求出家帝可之勅于雒阳创十寺七寺城外安僧三寺城内安尼并给供物帝尝幸白马寺摩腾进曰寺东何馆也帝曰昔有阜夷之复起有光怪民唿圣冡腾曰昔阿育王藏佛舍利八万四千塔震旦之境有十九处此其一也帝大惊即与俱往礼拜见圆光涌冡上光中有三佛侍卫驩唿皆称万岁帝大说曰不有二大士焉知大圣遗祐哉乃诏造塔其上高九层二百尺明年有光见于塔有金色手出塔顶天香郁然帝驾幸瞻礼光随步武案翻译名义云唐道士尹文操谓法本内传是罗什门人造意欲所述汉明梦金人道家焚经事悉是虚伪殊不思明帝感梦出自汉书阚泽对吴主亦言释道焚经角试费叔才自感而死见之吴志以此推之则内传真是汉时非晋人造文操之妄论败矣此与夫列仙传加化胡字同一谬诈是亦文操之所加乎摩腾既卒竺法兰译佛本行经等五部述曰或言内传无作者名为疑者今观此传备录腾兰角法之事岂后人所能知必法兰译经时诸弟子之所记耳楚王英奉黄白纨诣相国曰託在蕃辅过恶累积奉送缣帛以赎罪愆相国以闻诏报曰楚王诵黄老之微言尚浮图之仁祠何嫌何疑当有悔吝其还赎以助伊蒲塞桑门之盛馔初帝闻西域有神其名曰佛因遣使之天竺求其道得其书及沙门以来其书大氐以虚无为宗贵慈悲不杀以为人死精神不灭随复受形生时所行善恶皆有报应故所贵修练精神以至为佛善为宏阔胜大之言以劝诱愚俗精于其道者号曰沙门于是中国始传其术图其形像而王公贵人独楚王英最先好之范晔西域传论曰佛道神化兴自身毒而西汉方志莫有称焉张骞但着地多暑湿乘象而战班超唯列其奉浮图不杀伐而精文善法导幸之功靡所传述子闻之后说其国殷乎中土玉烛和气灵圣之所降集贤懿之所挺生神迹诡异则理绝人区感验明显则事出天外而骞超无闻岂非道闭往运而数开叔叶乎袁宏汉纪云西域天竺有佛道焉佛者汉言觉也将觉悟群生也其教以修善慈心为主专务清净其精者号沙门汉言息心盖息意去慾而归于无为也又以为人死精神不灭随复受形生时所行善恶皆有报应故所贵行善修道以练精神以至为佛也佛身长一丈六尺身黄金色项佩日光变化无所不入故能化通万物而大济群生明帝感梦乃遣使天竺问道图其像而还有经数千卷以虚无为宗包罗精粗无所不统善为宏阔远大之言所求在一体之内所明在视听之外世俗之人或以为虚诞然归于玄微深远难得而测故王公大人视生死报应之际莫不矍然而自失焉述曰袁氏汉纪言天竺有佛道佛身丈六金色日光化通万物大济群生明帝感梦遣使问道得其经像此佛法来东之时与法本内传相为表里苏子瞻为之跋云此殆中国始知有佛时语虽浅近大略具足矣安帝永初元年十六祖难提至摩提国以法藏付僧佉耶舍顺帝永和元年十七祖耶舍至月氏国以法藏付鸠摩罗駄佛记灭后一千年出桓帝建和元年月氏国沙门支谶至雒阳译般舟三昧阿閦佛经等二十一部二年安息国沙门安世高至雒阳译五十校计等百七十六部三年十八祖罗驮至北天竺以法藏付阇夜多九年自永平以来臣民虽有习浮图者天子未之好至帝始笃好之于禁中铸黄金浮图老子像亲于濯龙宫设华盖之座用郊天之乐灵帝三年安息沙门安世高有同学死为共亭湖神能使过船分风上下世高至庙神谓之曰我家此湖千里以昔布施今大有珍宝以多瞋今受蟒身幸取我缯宝为造一塔祈生善处世高遂于豫章建寺造塔后蟒死山中首尾数里熹平元年十九祖阇夜多至罗阅国以法藏付婆修槃駄光和三年西天沙门竺佛朔至雒阳译道行般若经中平五年清信士严佛调译古维摩经等六年宦者张让诈以大后诏大将军何进斩之中军校尉袁绍引兵捕诸宦者杀二千人张让投河死述曰儒学之厄时常有之其始自秦李斯斯阬诸生为郎者七百人汉宦官禁锢寔范滂等二百人杀天下儒贤廷中宰辅陈蕃窦武李膺及钩党死者百余人废徙禁锢者七百人及矫诏斩大臣何进而袁绍乘怨杀宦者二千人虽为一快然君子小人俱于死玉石俱焚亦何足为儒门幸大氐天有定命运有通塞厄会之来所不容免唐朱温杀朝贤三十人投尸于河亦一厄也悲夫如释氏之厄三武皆此类也献帝初平元年二十祖槃駄至那提国以法藏付摩拏罗二年苍梧儒生牟子因世乱无仕官意锐志佛道而世多非之乃制理惑论以为劝其辞有云佛者觉也犹三皇神五帝圣也述曰牟子不得其名当佛道未大行之日而能为论援三家之事义比决优劣以袪世惑以御外侮是殆大士示迹如来之使也兴平二年下邳相笮融起佛祠课人诵经浴佛设斋时会者五千余人述曰汉世人间建佛祠行佛事者始见之笮氏尝与一儒老共观此文笑之曰为士夫而使后世书为学佛岂不耻哉磐应之曰学佛者岂不是为善之人乎为士夫而使作史者指为姦佞贪酷甚至于不忠不孝者斯可为耻学佛为善尚何耻哉儒老笑颔之建安元年二十一祖摩拏罗至月氏国以法藏付鹤勒那十四年二十二祖鹤勒那于月氏国以法藏付师子尊者先是鹤勒那弟子竺大力等来雒阳与康勐同译兴起本行经忽于馆所有白光见大力歛容有间曰此我师入灭之相大力康勐支曜康巨等皆善方言终汉之世译经三百余部魏文帝黄初元年吴主孙权于武昌建昌乐寺五年月氏国优婆塞支谦来雒阳谦受业于支亮亮受业于支谶世称天下博知无出三支谦细长黑瘦眼白睛黄时人语曰支郎眼中黄形躯虽细是智囊后避地归吴拜为博士西天沙门维祇难同竺律炎来吴译经五部六年陈思王曹植每读佛经辄留连嗟翫以为至道之宗极甞游渔山闻空中梵天之响乃摹其声节写为梵呗撰文制音凡六契传为后式明帝太和三年吴潘夫人于武昌建慧宝寺齐王正始二年吴赤乌四年康居国沙门康僧会来吴国人初见咸惊异之吴主曰是汉明所梦佛神之遗风乎乃召问之会曰如来迁化已逾千载灵骨舍利神应无方吴主曰舍利可得当为立塔若其无验国有常刑会谓其徒曰大法废兴在此一举当洁斋以恳求七日无验展至三七日众且惧忽铿然有声视瓶中舍利五色吴主自执瓶泻铜盘中盘即破裂火烧鎚击一无所损因起浮图置建初寺名其地曰佛陀里三年吴尚书令阚泽舍宅为德润寺吴主问曰孔子教化世俗老庄放荡山林何事佛为泽对曰孔老法天制用不敢违天诸天奉行佛教不敢违佛以此言之实非比对吴主曰佛教入中国何缘不及东方泽曰永明十四年五岳道士褚善信费叔才等与西僧角法费叔才自感而死至今百七十年离乱岁深方至于此述曰三国之时各务战守而于此道未之能弘然吴之君臣稍有知者故建寺译经奉舍利论佛教班班可见魏之境独陈思王能知之蜀则蔑闻意战国遐阻未便能至耳嘉平二年中天竺三藏昙摩迦罗至洛阳译僧祇戒立大僧羯磨受戒先是比丘出家特剪发而已未有律仪凡斋忏法事如祠祀状及迦罗至始出戒本遂为日用四年中天竺沙门康僧铠至洛阳译无量寿经高贵乡公正元元年汉魏以来二众唯受三归大僧沙弥曾无区别昙摩迦罗乃上书乞行受戒法与安息国沙门昙谛同在洛出昙无德部四分戒本十人受戒羯磨法沙门朱士行为受戒之始甘露元年天竺沙门白延至洛阳译无量清净平等觉经等六部无畏三藏至交州译法华三昧经吴主孙皓不敬佛法毁废寺宇诘康僧会曰佛言善恶报应可得闻乎会曰明主以孝道治天下则赤乌翔老人见以仁德育万物则醴泉涌嘉禾生善既有征恶亦如之他日宿卫治圃得金像皓使置秽处灌以不洁俄得肿疾占者云坐犯大神皓悟迎像供事请会说法礼拜悔罪受五戒疾获愈奉会为师复营立塔寺四年二十三祖师子尊者游化至罽宾国有外道诈为僧形以幻术入王宫奸犯妃后王怒曰吾信事三宝而沙门何多辱我即毁寺害僧自秉剑至尊者所斩师白乳涌高数尺王臂寻堕七日暴死五年颕川朱士行讲道行般若经每叹译理未周乃发迹长安至于阗国得梵本般若国禁不传东土士行请验以火无损王信异乃许其传士行即寄经东归因名放光般若佛祖统纪第三十五卷定王三年九月十四日老子生于楚陈郡苦县厉乡曲仁里姓李氏名耳字伯阳谥曰聃在母胎八十一年剖左脇而生生即皓然故号老子生于李树下故姓李黄色美眉长耳大目鼻有双柱耳有三门老子内传老子先天而生在伏羲时号欝华子在轩辕时号广成子至周文武凡为十二帝师汉刘向列仙传晋皇甫谧高士传皆生于商末唐尹文操圣纪老子于太清境託孕于玄妙玉女在母胎八十一年商高宗九年降生四十三年乘白鹿登庭桧飞升商纣二十一年降于岐山世本曰在商为守藏史在周为柱下史昭王二十三年老子驾青牛薄板车西度函谷关授关令尹子道德经二十五年复降于蜀李太官家二十七年与尹子会于成都青羊之肆往西域化胡毕于于阗升天简王四年老子为周守藏史十三年老子为周柱下史王子乔者灵王太子晋也好吹笙作凤皇呜道士浮丘公接上嵩山三十年谓桓良曰告我家七月七日待我缑氏山果乘白鹤举手谢时人而去二十一年十月庚子孔子生于鲁陬邑父叔梁纥母颜氏祷尼丘而生首上圩顶故名丘字仲尼长九尺六寸史记商帝乙子微子始封于宋十三世孔防叔徙居于鲁防叔子伯夏伯夏子叔梁纥是生孔子阙里记云诞生之夕二龙遶室五老降庭颜氏之房闻钧天之乐月角日准河目海口眉有十二采目有六十四理景王十年孔子朝周问礼于老子访乐于苌弘自周反鲁考异曰老子圣迹出有入无固难以内传实录诸文定于一然孔子问礼老聃老子之子宗为魏将此司马史记所录尤可为同时之证不必远取前古数数降生也敬王元年老子西入凾谷关关令尹喜见紫云西迈知有道人当度迎设礼老子为着道德经五千言与尹子西之流沙莫知所终尹喜着书九篇号关令子考异曰史记老子传注引神仙传云老子与尹喜俱之流沙今刊行列仙传乃云俱之流沙化胡盖是道士家私增化胡两字欲以成化胡成佛之证耳谬哉十九年孔子为中都宰为养生送死之节长幼异食强弱异任一年而四方诸候则焉定公曰以此法治鲁何如子曰虽天下可也二十一年孔子为司空立五土之性而物各得其所生之宜二十二年定公与齐景公会于夹谷孔子摄相事齐归所侵郓汶阳龟阴之田以谢过孔子为大司𡨥七日而诛少正卯隳三都之城强公室弱私家尊君卑臣政化盛行三月大治粥羔豚者弗饰贾男女别于涂道不拾遗四方之客至乎邑者不求有司定公受齐女乐三日不听政郊不致膰爼孔子遂行适卫二十三年孔子自卫适陈过匡匡人以孔子状貌类阳虎询焉适宋与弟子习礼大树下司马桓魋欲害之拔其树三十二年孔子至陈三十五年楚攻陈孔子在陈绝粮从者病莫能兴复去陈反卫三十六年孔子自卫反鲁然后乐正雅颂各得其所乃删诗定书系周易作春秋七十子之畴会集夫子所言以为论语三十九年鲁哀公西狩获麟孔子伤麟之出非其时遂绝笔于春秋四十一年四月己丑孔子卒孔子蚤作负手曳杖消摇于门歌曰泰山其颓乎梁木其坏乎哲人其萎乎子贡闻之曰夫子殆将病也趋而入夫子曰予畴昔之夜梦奠于两楹之间明王不兴而天下其孰能宗予予殆将死也盖寝疾七日而没年七十二葬鲁城北泗水上弟子皆服三年三年心丧毕相诀而去唯子贡庐于冡六年弟子及鲁人往从冡而家者百余室因命曰孔里孔子以诗书礼乐教弟子盖三千人身通六艺者七十有二人孔子曰德行颜渊闵子骞冉伯牛仲弓言语宰我子贡政事冉有季路文学子游子夏孔子娶上官氏生鲤鲤生仍学于曾子甞困于宋作中庸述曰智者荆溪之论曰若众生根性薄弱不堪深化但授世药如周孔制礼作乐五德行世边表根性不感佛兴我遣三圣化彼真丹礼乐前驱真道后启清净法行经云月光菩萨彼称颜回光净菩萨彼称孔子迦叶菩萨彼称老子此止观辅行二处之证也又据藏本冡墓因缘经云阎浮界内有振旦国我遣三圣在中化导人民慈哀礼义具足是知此土圣贤前后施化皆我佛之所使然而昧者不足以知览此二经可不增信善哉李商隐之赞佛曰吾儒之师曰鲁仲尼仲尼师聃龙吾不知聃师竺干善入无为稽首大觉吾师师师宋大夫墨翟着书十篇号墨子外治经典内修道术与儒家分涂务尚俭约颇毁孔子世多学之年八十二入山精思至道有神人授以素书合朱英丹服之为地仙乃述五行记着其事隐居以避战国案葛洪神仙传汉武帝遣使聘墨子不至后有刘政治五行记服朱英丹色如童子变化隐形日行数千里汉书艺文志墨子七十一篇颜师古注有节用兼爱上贤明鬼神非命上同诸篇三十三年孟子邹人名轲师孔子之孙子思治儒术之道通五经尤长于诗书孟子见梁惠王王曰叟不远千里而来亦将有以利吾国乎孟子曰王何必曰利亦有仁义而已矣孟子与高第弟子公孙丑万章之徒难疑答问着书七篇述尧舜之道孟子曰圣王不作诸侯放恣处士横议杨朱墨翟之言盈天下天下之言不归杨则归墨杨氏为我是无君也墨子兼爱是无父也无父无君是禽兽也孟子曰能言距杨墨者圣人之徒孟子曰杨子取为我拔一毛而利天下不为也墨子兼爱摩顶放踵利天下为之孟子曰逃墨必归于杨逃杨必归于儒归斯受之而已矣庄子名周梁国蒙人为漆园吏当梁惠王时其学无所不闚然其要本归于老子之言着书十余万言大抵率㝢言也楚威王闻周贤使使厚弊迎之许以为相周笑谓使者曰千金重利也卿相尊位也子独不见郊祭之牺牛乎养食之数岁衣以文绣入于太庙当是之时虽欲为孤豚可得乎子亟去无污我庄子师长桑公子隐抱犊山服北育火丹白日升天四十年荀卿名况善诗礼易春秋齐襄王时三为祭酒适楚为兰陵令因家焉着书三十二篇名荀子尊王黜霸贵仁义而贱功利李斯韩非浮丘伯皆受业为名儒韩退之读荀子云得荀氏书考其辞时若不醇要其归与孔子异者鲜矣抑犹在轲雄之间乎孟氏醇乎醇者也荀与杨大醇而小疵苏子瞻论曰李斯事荀卿既而焚灭其书大变古先圣王之法于其师之道不啻若𡨥讐今观荀卿之书然后知李斯之所以事秦者皆出于荀卿而不足怪也荀卿者喜为异说而不让敢为高论而不顾其言愚人之所惊小人之所喜也子思孟子世之所谓贤人君子也荀卿独曰乱天下者子思孟轲也天下之人如此其众也仁人义士如此其多也荀卿独曰人性恶桀纣性也尧舜伪也由是言之意其为人必刚愎不逊而自许太过也彼李斯者又特甚者耳今夫小人之为不善犹必有所顾忌是以夏商之亡桀纣之残暴而先王之法度礼乐刑政犹未至于绝灭而不可考是桀纣犹有所存而不敢废也彼李斯者独能奋而不顾焚烧夫子之五经烹灭三代之诸侯破坏周公之井田此亦必有所恃者矣彼见其师历诋天下之贤人以自是其愚以为古代圣王皆无足法者由荀卿高谈异论有以激之也三十一年改腊为嘉平初茅蒙学道丹成乘龙升天有童谣曰神仙得者茅初成驾龙上天升太清时下玄洲戏赤城继世而能在我盈帝若学之腊嘉平始皇方求神仙闻谣言遂诏改腊为嘉平望祀蓬莱使徐福将童男童女入海求仙药有茅盈者视蒙为高祖父入常山学道二弟固衷仕汉为二千石茅君治江南句曲山山下人为立庙君或来时音乐导从自天而下人因唿其处曰茅山后二弟弃官寻兄亦得成真老君遣使持节以白玉板黄金刻书加九钖之命拜君为司命真君主吴越生死之籍拜固为定录君衷为保命君故号三茅君每十二月二日三月十八日三君各乘白鹤集于峯顶大宛多枉死横道有鸟衔草覆死人面皆登时活始皇使使以问鬼谷先生云是东海祖洲不死草生琼田一株可活千人始皇因遣徐福及童男童女各三千人乘楼船入海寻祖洲不返高祖十二年上过鲁祠孔子封九代孙腾为奉嗣君述曰周秦以来为儒者尊孔子为宗师而在上之君曾未知所以褒称而尊事之高皇帝当干戈甫定之日过鲁祠之且封其后以奉嗣焉所以教人以武定文守之义后代人主尊称先圣通祀天下为万世师儒之法者自汉家始岂不盛哉初吕后子为太子戚夫人子如意上爱之甞欲易之留侯张良谏不听吕后要良画计良曰上所不能致者四人耳乃令太子为书厚礼以请之上燕置酒太子侍四人从太子须眉皓白衣冠甚伟上大惊谓四人曰幸卒调护太子召戚夫人谓曰彼四人辅之羽翼已成矣竟不易太子留候本招此四人之力也韩人张良甞游下邳𡉏上有老父堕履𡉏下顾良下取之父以足受去里所复还曰孺子可教矣出一编书曰读此则为王者师十三年见我济北谷城山下黄石即我矣旦日视其书乃太公兵法也后从帝过济北果见谷城山下黄石取而葆祠之留侯曰家世相韩及韩灭不爱万金之资为韩报雠强秦天下振动今以三寸舌为帝者师封万户位列侯此布衣之极于良足矣愿弃人间事欲从赤松子游耳乃学辟谷道引轻身惠帝四年除挟书律秦律有挟书者族故今除之文帝元年上读老子有疑义闻河上公结草为菴于河滨常读老子遣使问之公曰道尊德贵非可遥问帝即驾车幸之公授素书章句二卷曰余注此经以来千七百年凡传三人今子四矣帝拜跪受经失公所在元封元年上东巡狩见老父头上白光数尺面有童色上问何道对曰臣年八十五垂死有道士教臣绝谷服朮饮水今日行三百里年百八十矣帝受其方老父后入岱山上登嵩高起道宫斋七日西南有白云起径趋宫庭群仙数千从西王母乘紫云之辇命帝坐侍女进桃四枚帝收其核欲种之母曰此桃三千年一实中国土薄不能生也母命侍女王子登弹八琅之璈董双成吹云和之笙许飞琼皷震虚之簧段安香作九天之钧帝叩头问长生之道母曰汝性淫乱奢侈杀伐非法欲以解脱三尸全身永久不可得也乃命上元夫人出八会之书五岳真形图六甲灵飞符凡十二事以授帝王母与夫人同乘向西南而去帝以灵文安柏梁台常朝拜之太初元年始正历以正月为岁首述曰汉因秦以十月建亥为正虽文景之盛不能革正月建寅用夏正也孔子所谓行夏之时至汉武始能行之正音政旧音征今不用书怠弃三正诗正月左传春王正月汉书改正朔并无音文书正月上日音征又如字此盖陆德明顺古避始皇讳故音征至今人间犹作征音殊不知去秦既远自合削去今人尚不知避孔圣讳岂有读其书行其教而不知避此儒生君子所当闻诸朝着于令为可也冬十一月天火柏梁台真形图录十二事并飞入太空帝自受法不修至德劳弊万民远征夷狄不从王母训故天见戒二年齐人东方朔仕为太中大夫上好仙术朔从西那国得声风木上以遍赐群臣人有疾则汗死则折又东至吉云之泽得五色甘露帝遍赐群臣服之老者少疾者愈朔少时游鸿蒙之泽遇老母采桑有黄眉翁指母语朔曰昔为我妻託形太白之精今汝亦此星之精吾却食吞气已九千余年三千年一返骨洗髓二千年一剥皮代毛吾生来已三洗髓五代毛矣征和元年鲁共王好治宫室坏孔子旧宅以广其居闻金石丝竹之声乃不敢坏于壁中得所藏古文虞夏商周之书及传论语孝经皆科斗文字悉以书还孔子更以竹简写之诏博士孔安国作传初秦末孔子襄于壁中藏其家书也昭帝始元元年郴人苏耽感神仙授以道术一日忽扫洒庭除曰仙侣至矣俄紫气氤氲白鹤数十来集化为人天服粲丽耽入白母曰耽当为神仙不得终养因留樻曰有所乏可叩之又云明年郡有疾疫可取庭前井水橘叶以救人少资甘旨言毕升天明年果大疫百姓竞诣母母依法救之皆愈常有乏叩樻其物立致后三年母疑开钥视之双鹤飞去叩之无复应后有一鹤来止郡城楼少年弹之乃以爪攫楼板成字云风浙浙兮雨凄凄城郭是兮人民非三百甲子令来归我是苏耽弹我何为宣露甘露三年诏诸儒论五经同异太子太傅萧望之平奏其议上亲称制临决元帝初元元年诏封孔子后孔霸为褒成君绥和元年刘向说上宜兴辟雍设庠序陈礼乐以风化天下帝下公卿议会向病卒二年诏光禄大夫刘歆典领五经卒父前业歆叙诸子为九流曰儒曰道曰阴阳曰法曰名曰墨曰从横曰杂曰农皆起于王道既微诸侯力政蜀人杨雄放易作太玄放论语作法言言人之性善恶混修其善则为善人修其恶则为恶人气也者所适善恶之马也司马君实注曰孟子言性善不善者外物诱之也荀子言性恶其善者圣人教之也是皆得其一偏夫性者受于天以生者也善与恶必兼有之犹阴之与阳圣人不能无恶愚人不能无善譬之于田稻粱蔾莠相与并生善治田者耨其蔾莠而养其稻粱不善治田者反之孟子以为仁义礼智皆出乎性者也是岂可谓之不然乎然殊不知暴慢贪惑亦出乎性也是信稻粱之生于田而不信蔾莠之亦生于田也荀子以为争夺贱贼之心人之所生而有也不以师法礼义正之则悖乱而不治是岂可谓之不然乎然殊不知慈爱羞恶之心亦生而有也是信蔾莠之生于田而不信稻粱之亦生于田也故杨子以人之性善恶混混者善恶杂处于心之谓也顾人之所择而修之何如耳二年上幸辟雍尊养三老五更引桓荣及弟子升堂上自为说诸儒执经问难冠带搢绅之人圜桥门而观听者盖亿万计十五年三月上东巡狩幸阙里祠孔子及七十二弟子上亲御讲堂命皇太子诸王说经封十九代孙孔僖为褒成侯章帝元和二年三月上幸鲁祠孔子于阙里及七十二弟子大会孔氏男子六十二人拜孔僖为郎中四年诏谒者陈珍及五经博士校定东观五经诸子传记百家艺术延光元年阴长生者阴皇后之属师事马明王学道度世同入青城山煮黄土为金立坛授以太清神丹经长生合丹服其半不升天大作黄金数十万斤以施穷乏在民间二百年后于平都山白日升天四年上幸鲁祠孔子及七十二弟子魏伯阳者上虞人好道术与弟子三人入山作丹丹成先服之即死弟子虞生曰吾师非凡人服丹而死将有意焉亦服丹而死余二弟子疑不服出山求棺木伯阳即起将虞生皆仙去逢入山伐木人作书寄谢二弟子伯阳作参同契五将类三卷其说似解周易而假借爻象以论作丹之事儒家不识其旨唯以阴阳二义为之注释王远举孝廉为郎中弃官入山修道帝征诣京师题宫门四百字说方来之事帝恶之使削去墨彻板愈明远过吴住蔡经家召麻姑各进行厨金盘玉杯擘麟脯姑云已见东海三变桑田向到蓬莱水又浅于昔日远曰圣人背言海中行复扬尘经见姑手爪似鸟心念背大痒时得此爬背远使人牵经鞭之麻姑神人汝何谓爪可爬背经谓父母曰王君常在崑崙山往来罗浮括苍皆有宫室主天曹事地上五岳生死之事皆先告王君永寿二年九月九日天师张道陵在阆州云台山老君遣使者持玉册授陵正一真人与夫人雍氏同升宝车弟子王长赵昇皆同升天道陵本居余杭天目山汉光武建武十年正月望日生七岁能诵道德经章帝元和二年以博士召不起乃去学长生隐居云锦山和帝永元四年就拜谏议大夫辞疾复征为太傅封冀侯语使者曰为我谢天子九霄金阙业已为巨矣遂转入嵩山感老君梦中告曰石室有黄帝九鼎大丹经可往受之后果获得家贫无赀可鍊乃入蜀隐鹤鸣山依法鍊丹三年乃成谓弟子曰当为国家兴利除害以济民庶然后服丹轻举臣事三境庶无愧焉乃摄伏魔鬼夺二十四治化为福庭老君复命陵参驾朝玉晨大道君授以天师印绶雌雄二釰正一盟威祕箓三清众经符图人有疾患官灾随事输米以赎罪疏过悔谢弟子户至数万桓帝建和二年降十二神女掩于井中化咸泉为盐井永寿元年老君命陵同游成都地祇涌玉局高丈余以为宝座老君登座说南北二斗经老君既去玉局复陷为井明年老君遣使召陵升天顺帝时张陵学道鹤鸣山受其道者出米五斗陵传子衡衡子鲁鲁自号师君其来学者初名鬼卒后号祭酒各领部众有病者令首过诸祭酒各起义舍于路置米肉以给行旅民夷信向之朝廷就拜镇夷中郎将领汉宁太守曹操入南郑封鲁阆中侯卒谥原侯子富嗣熹平中汉中有张脩为太平道张角为五斗米道太平道师教人叩头思过因以符水饮之使病家出米五斗后角被诛脩亦亡鲁因其人信行遂增饰之教起义舍张鲁祖父陵客蜀学道在鹄鸣山造作道书以惑百姓受道者出米五斗世号米贼陵死子衡传其业衡死鲁复传之初鉅鹿张角奉事黄老以妖术教授号太平道呪符水以疗病令病者跪拜首过或时病愈众共神之角分遣弟子周游四方转相诳诱十余年间徒众数十万自青徐幽冀荆扬兖豫八州之人莫不毕应凡三十六方方犹将军也大方万余人小方六七千角弟子唐周上书告之有诏逐捕角等角勅诸方俱起皆着黄巾以为标帜故时人谓之黄巾贼旬月之间天下响应诏皇甫嵩讨角嵩与角弟梁战大破之斩梁角先已病死剖棺戮尸传首京师述曰事固有真伪相杂而失其实者夫五斗米道此老君授天师正一盟威法中之一端也天师于顺帝时行之于蜀矣天师父子得道仙举逮今龙虎山胜迹俨然子孙为嗣师者不绝是亦历朝之所尊事真也张脩张角在灵帝时当天师之后假五斗米道转教徒众遍于八州为三十六方一且反叛而卒致诛戮伪也然作史者或有时而过论故真伪之间后人不能以察今详汉书刘焉传言从陵受道者出米五斗陵至鲁三世始封阆中侯而子富嗣此范晔所述而无复他辞及览魏志则云陵作道书惑百姓出米五斗世号米贼此陈寿所述而颇形讥毁至于典略之说则又谓张角为五斗米道被诛鲁因其人信而增饰之此说则甚为失义盖鲁行米道自是祖法何必因角而为之是知魏志典略俱乏通识妄事否藏未若汉书之为宝录也李膺蜀记者不知为何代文言陵侮嫚人鬼为大蟒所噏此谤渎之言何忍轻肆世或称三张者是则以天师之尊下同黄巾之徒此有识者所当讳也延熹八年宦官使牢脩上书告司隷校尉李膺养太学游士交结诸郡生徒共为部党诽谤朝廷帝震怒班下郡国逮捕党人下膺等北寺狱辞及杜密陈翔陈寔范滂之徒二百余人皆天下名贤膺等多引宦官子弟宦官惧请帝以天时宜赦党人得皆归田里书名三府禁锢终身建宁元年宦者曹节使郑飒捕太尉陈蕃于北寺狱杀之黄门令王甫将羽林千余人围大将军窦武武自杀收捕宗亲宾客悉诛之宦官疾恶李膺等每下诏辄申党人之禁曹节请下州群考治钩党李膺诣诏狱考死门生故吏并被禁锢党人死者百余人天下豪杰儒学有行义者宦官一切指为党人其死徙废禁者又六七百人二年老君降天台山以大洞灵宝经授仙人葛玄及上清斋法并三箓金箓保镇国祚玉箓保佑贵族黄箓拔度七祖复授感应篇示世人罪福为善去恶之事述曰本朝李昌龄有注感应篇旁引释道经论及世间传记以为善恶报应之验最有发明近世卿贵有为赞以并行者尤见慕善之意左慈见汉祚将终乃入天柱山学道得金液九丹经于石室能变化万端曹操闻而召之欲从学慈曰学道当清净非尊贵秽淫所宜也操欲杀之人见慈断其头以献及视之乃一束茅耳后与弟子葛仙翁别入霍山合丹仙去佛祖统纪佛祖统纪卷第三十六宋咸淳四明东湖沙门志磐撰法运通塞志卷第十七之三晋武帝泰始二年侍中荀勗于洛阳造金像佛菩萨十二身放大光明都人竞集瞻礼四年沙门竺法崇至湘州麓山庙神请授净戒舍庙为寺荆州都督羊祜日供给武当山寺有问其故祜曰前身多有诸过赖造此寺故获中济所以供养之情偏重于此述曰晋书言羊祜识前身是李氏儿能取所弄金环今此言前身造此寺者盖前身之前身也世间罪福果报不差可不知鑑祜能知前身者佛教谓之宿命通祜盖学佛有得现身世间者太康二年并州刘萨诃业弋猎暴卒两人报向西北行至地狱见金色圣人左右言是观音大士谓诃曰汝罪应入地狱可往洛阳临淄建邺鄮阴成都五处有阿育王塔处顶礼忏悔又吴中二石像阿育王使鬼神所造能往礼拜不堕地狱又云凡为亡人设福七月望日沙门受夏此时设供弥胜若制供养物具须器单标题言为某人奉上三宝福施弥多沙门白衣见罪宿过能自发露不失事条勤诚忏悔罪即消灭如耻于众前陈列可对像处默自记说不失事者罪亦除灭若有遗漏非故隐蔽受报犹轻若善人诵经其地皆为金刚但肉眼人所不能见既苏乃出家名慧达至会稽山泽处处寻求及鄮县乌石山夜闻地下钟声越三日有梵僧七人行道空中地涌方坛因斲土求之得舍利宝塔六僧腾空而没一僧化为乌石因以名山塔色如青石高一尺四寸广七寸四角挺然五层露盘中悬宝磬安佛舍利既而其塔飞至一山凡三止其处达乃即其地建精舍以奉塔二年西竺沙门娄至来广州译十二游经七年月氏沙门竺法护来长安青门译正法华经及涅槃宝藏经等二百十部九年洛阳大疫西竺沙门呵罗竭持呪法加水以治之所遇者皆差惠帝元康元年巴陵显安寺生异木西天僧见曰此佛娑罗树也于阗沙门无罗叉译放光般若经即朱士行寄归本也永康元年会稽诸葛氏钱自井出乃舍宅为灵宝寺永康中沙门义兴庐于山上有童子来给薪水久而辞去曰吾太白一辰上帝遣侍左右言讫不见永宁元年扶南国王遣使同西竺沙门那伽仙进缕金龙座佛象牙塔西天沙门竺叔兰白法祖支法度法立法炬共译经百六十五部炬译有金贡太山赎罪经永兴元年西竺沙门祇域至洛阳指沙门竺法渊曰此菩萨羊中来见竺法兴曰此菩萨天中来又云比丘衣服华丽大违戒律望帝所宫阙曰大略似忉利天疲民之力不亦侈乎未几洛阳乱怀帝永嘉四年西竺沙门佛图澄至洛阳时石勒屯兵葛陂沙门多遇害召澄试术呪钵水生青莲华由是神敬及与刘曜战以访澄澄曰塔铃音云秀支替戾刚仆谷秃劬当秀支军也替戾刚出也仆谷刘曜胡位也秃劬当捉也此皆羯语言军出捉得刘曜也又取麻油燕脂涂掌以示童子见一人乘马朱丝缚肋澄曰此刘曜也遂出战果生禽曜勒遂即王位国号赵勒爱子斌暴卒叹曰吾闻扁鹊起号太子乃令告澄取杨枝呪水洒之遂苏勒殂弟季龙立倾心事澄每乘舆升殿唱大和上至晋兵入淮季龙怒曰吾奉佛反致寇佛无神矣澄曰王前身为商经罽宾僧寺设会有六应真吾其一也时圣者记曰此檀越报尽当王晋地今为天子岂非奉佛而致边疆侵扰有国之常何为兴怨谤乎季龙乃悔谢澄将去入辞曰国家存心佛理而布政苛勐致国祚不延也即安坐而逝后有沙门自雍州还见澄入关季龙发冡视唯块石焉季龙恶之曰石吾姓也葬吾而去其能久乎未几果亡六年武邑太守卢歆请道安法师于郡讲经倾城人士来听赞叹諠席西域优婆塞聂道真译十住经等五十四部愍帝建兴元年吴县居士朱膺于松江渎口见二石像浮江而至背有铭曰维卫佛迦叶佛遂迎至通玄寺后八年渔者得青石钵二于江上归以盛荤俄见佛像在钵际识者谓前二像钵遂送寺中元帝太兴元年诏沙门竺潜入内殿讲经以方外重德令着屐登殿永昌元年西竺沙门吉友至建康丞相王导见之曰我辈人也一时名公皆造门结友每见王导解带自若尚书令卞壸至则正容肃然有问其故对曰王公风道期人卞令轨度格物吾正当以此处之耳廷尉桓彝欲为友作目友曰吉友可谓卓朗彝绝叹服以谓尽品目之极友善持呪所向多验时号高座法师译灌顶经等三部明帝太宁元年帝手御丹青图释迦佛于大内乐贤堂又往兴皇寺集义学沙门百员讲论佛道三年渔人见海上有光网之得金像文殊志云阿育王造后商人于海东获一圆光持以就像若弥缝焉陶侃刺广州得其像以送寒溪寺主者僧珍尝往夏口梦寺火而此像屋独有神护珍驰还寺果焚唯像屋存焉侃移督江州遣舟迎之至江上溺水中不可获成帝咸和元年西天沙门竺慧理至钱塘武林山惊曰中天竺灵鹫小岭何年飞来此地耶因名天竺山飞来峯建寺曰灵隐仙翁葛洪书额三年苏峻为乱焚烧宫室独乐贤堂明帝所画释迦像不坏帝勅着作制颂以彰圣德四年丹杨尹高悝旦行张侯桥望浦中五色光遣握之得金像而无光趺迎置长干寺后一年临海郡人网得铜华趺上有梵书云阿育王第四女造勅置长干像又四十年合浦人采珠海中得金光勅安像上宛然如故五年许询以会稽永兴新居为崇化寺建塔四层物产既罄犹乏相轮一朝风雨轮盘自备当时访知剡县飞来诏会稽宝山法义法师入禁中传授五戒咸康元年沙门支道林译方等法华经二年尚书令李邈舍句容宅为灵曜寺六年右将军王羲之为西天达摩多罗于庐山建归宗寺庾氷辅政议沙门尽敬王者尚书令何充等议曰武皇以盛明革命明帝以聪圣玄览岂此时沙门不易屈膝顾以不变其修善之法所以通天下之志耳疏三上氷议遂寝沙门白法祖与道士王符议论符屡屈乃伪作老子化胡经后法祖亡有李通者暴死见祖法师在冥府为阎王讲楞严三昧经云讲竟应往忉利天讲经又见道士王符身被杻械求祖法师忏悔阎王诃之曰汝造言谤佛待世间伪经尽毁汝罪方脱康帝建元元年中书令何充舍宅为建福寺以居比丘尼有尼净检于本法得戒一旦有天女乘光下庭中忻然携手揖别弟子蹑光上升充性好释典崇修佛寺供给沙门以百数糜费巨亿而不吝阬裕戏之曰卿志大宇宙勇迈终古充问其故裕曰我图数千户郡尚未得卿图作佛不亦大乎时郄愔及弟昙奉天师道而充与弟准崇信释氏谢万讥之曰二郄谄于道二何佞于佛穆帝升平元年敦煌沙门单道开至建康不畏寒暑昼夜不卧日行七百里后入罗浮山石室坐亡五年上有疾召高僧法开视脉知不起不肯进药后怒囚之俄有崩获免或问曰高明刚简何以医术经怀师曰明六度以除四魔之疾调九候以疗风寒之病自利利人不亦可乎孙绰曰才辨纵横以数术通大教其开公乎哀帝兴宁元年诏以瓦官窑地赐沙门慧力建瓦官寺时朝贤注疏者不过十万顾长康素贫注钱百万人皆笑之一日于殿壁画维摩像将点眸子曰第一日开见者责施十万第二日开见者五万第三日开见者任例责施及开户光明照寺施者填塞果得钱百万二年诏法师竺潜讲般若于禁中后辞还剡山诏支遁相继讲法一时名士与结方外之友刘系谈庄子以适性为逍遥遁曰桀跖以残虐为性岂亦逍遥乎王蒙极思作数百语遁曰与君别久而所见不长何耶郄超问谢安曰遁谈何如稽中散安曰稽尽力道才得半耳遁尝寓书于潜求买沃洲山小岭潜曰欲来便给未闻巢由买山而隐废帝太和二年支遁表求还山诏建沃洲寺以居之遁每讲多会宗遗文为守文者所陋谢安闻而叹曰此九方歅之相马略玄黄而取神骏也尝讲维摩于山阴处士许询为都讲询发一问众谓遁不能通遁通一议众谓询无以难三年洛阳东寺尼道馨为众说法华维摩听者如市简文帝咸安元年有乌来巢太极殿帝召曲安远筮之曰西南有女人师能除此怪时尼道容住历阳乌江寺召至都以华置席下验凡圣容所坐华不萎谓帝曰陞下当奉行八关斋戒自然消弭灾怪帝如言行之群乌运巢而去勅建新林寺以居之沙门竺法旷入京师行斋忏禳祅星既而星没二年勅长干寺造三级塔毕功之日光照栏宇帝尝幸瓦官寺听竺法汰讲放光般若每读佛经以为陶鍊神明则圣人可至孝武帝宁康元年大司马桓温卒初温在姑孰有异尼来见因求浴温窃窥之见尼裸身以刀破腹断两足出谓温曰卿若作天子亦当如是温每有异志故尼见戒及简文崩讽朝廷加九钖谢安王坦之闻温病笃密缓其事文未成而死其后子玄迁安帝而自立为义兵见杀述曰桓彝守宣城死于苏畯之难忠矣子温握兵以窥朝廷乱矣温子玄借父之资终为僣逆身死家亡贼矣后世修史置彝列传温玄四夷传辱先世为多矣玄南面八十日其迹似王莾而不能久世为权臣而卒自陷于乱贼其可为后世戒王坦之为中书令与沙门竺法汰甚厚每共论幽冥报应要先死者报其事后师来云贫道已死罪福不虚唯当勤修道德以升济神明耳言讫不见道安法师于襄阳檀溪寺建浮图铜像能自起行至方山光明烛天倾都瞻拜高士习凿齿诣安自称四海习凿齿安答曰弥天释道安时以为名对上闻安名诏曰法师以道德照临天人宜日食王公禄所司以时奉给二年竺潜法师亡诏曰潜法师捐宰相之荣袭缁衣之行方赖宣道以济苍生奄从迁谢用痛于怀可赐钱五十万助建茔塔太元元年西天沙门涉公至长安秦主符坚尊奉之常呪龙致雨以济时旱国人赖之慧永法师至庐山居西林香谷浔阳刺史陶范舍所居以为寺四年秦人攻拔襄阳获道安习凿齿送往长安秦主符坚喜曰晋正吴会利在二陆今破襄阳获士裁一人半坚出东苑命安同载仆射权翼谏曰道安毁形不可参乘坚怒曰安公道德所尊乃令翼扶安登辇安入关沙门皆随师姓安曰师莫如佛应沙门宜以释为姓及增一阿含经至有云四河入海无复异名四姓出家同称释氏蓝田得古鼎腹有篆文朝无识之者以问安安曰鲁襄公所铸也秦主勅二馆学士有所疑皆以问安国人为之语曰学不师安义不禁难安貌锐而姿黑喜谈论故谚曰漆道人惊四隣左臂有肉方寸隆起如印世号印手菩萨六年帝于内殿立精舍奉佛召沙门名德者居中行道慧远法师自襄阳至庐山立龙泉精舍初师至山梦神告曰此山足可栖神愿毋他往夕大雨雷电见林壑广开素沙布地楩楠文梓纵横充斥九江刺史桓伊乃为建寺曰东林殿曰神运师于江上祷请陶侃文殊像忽浮出水乃迎置殿造重阁以奉安之沙门法正译千佛名经等百十一部十六年罽宾沙门众至江左译三法度经等三部十九年江陵城北有五色光沙门昙翼得金像于土中光相有梵书云阿育王造乃迎置长沙寺二十年荆州牧桓沖命昙翼法师渡江造东西二寺自晋宋齐梁陈氏常及万僧隋初名僧三千五百当途讲说者五十三人别院大小十所般舟方等二院夏别千人寺屋各及万间处士戴逵欲造丈六无量寿佛像以古制朴拙乃密采众说积思三年刻雕方就迎置山阴灵宝寺郄超见而作礼方撮香在手忽勃然烟上极目云表众皆叹其神感罽宾国沙门僧伽跋澄来长安译杂毘昙婆沙论龟兹国沙门鸠摩罗什至长安秦主姚兴馆于逍遥园译大品般若经安帝隆安二年长安沙门法显往天竺求经桓玄辅政劝上沙汰僧尼诏曰有能伸述经牒演说义理律行修正者并听依所习余悉令罢道唯庐山道德所居不在搜简远法师以书力辨事遂寝五年秦罗什法师于逍遥园译妙法莲华经秦主于草堂寺与三千僧手执旧经重加参定勅僧䂮等谘受什旨以僧尼多滥令僧䂮为国僧正秩同侍中给车舆吏力法钦为僧录僧迁为悦众班秩有差各给亲信白从三十人戴颙逵之子才巧如其父江夷尝託颙造观音像积年未成夜梦人曰江夷于观音无缘可改为弥勒颙即驰报而夷书已至俱于此夕感梦及改造弥勒触手成妙元兴元年秦罗什法师自弘始四年以来译遗教经维摩诘经大智度论成实论等九十八部秦国译经沙门佛驮耶舍功德华无垢眼法称法海童觉竺佛念众现法喜众天十师译经二十三部二年桓玄欲重申庾氷之议令沙门尽敬王者远法师致书云袈裟非朝宗之服钵盂非廊庙之器尘外之容不应致敬王者玄得书即下令不行师复着沙门不敬王者论以警当世西竺昙摩流支至秦与什法师同译十诵律初东土未有涅槃常住之说但云寿命长远远法师曰佛是至极至极则无变无变之理岂有穷哉乃着法性论其要有曰至极以不变为性得性以体极为宗后罗什见论叹曰晋人未见经闇与理会师闻罗什入关通书申好什答书并偈秦安城侯姚嵩寄罗什新译智论祈师为序师以文广钞二十卷而别序之罗什弟子有生肇融叡时号关中四圣道生者初入庐山莲社后至长安从罗什见法显译泥洹经云除一阐提皆有佛性师曰阿阐提人含生之类何得独无佛性此经来未尽耳乃唱阐提之人皆当成佛众以为邪说背经于律当摈生对众誓曰若所说契合佛心愿舍报日踞师子座于是束身还入虎丘山聚石为徒讲涅槃经至阐提处则说有佛性且曰如我所说契佛心否群石皆为点头后还庐山闻昙无谶重译涅槃至圣行品果云一阐提人虽复断善犹有佛性尉喜不胜尝谓圣教东流译人重阻多滞权文鲜通圆义于是检阅真俗精练空有乃着善不受报论顿悟成佛论佛性常有论法身无色论佛无净土论并笼罩旧说妙有渊旨守文之徒嫌嫉竞起一日升座说法俄见麈尾堕地隐儿而化僧肇初见什什曰法中龙象也着般若无知论物不迁论不真空论涅槃无名论什曰吾解不谢子文当相揖也道融从罗什久之师子国婆罗门驮其书至关中乞辨论什令融当之融先阅外道经书使人录其目秦主大集以能博观为夸融数其书并秦地经史十倍之乘胜嘲曰卿乃未闻大秦有博学者乎婆罗门愧服再拜而去僧叡初游外历诸国后入庐山远师社来京师止乌衣寺讲说久之入关中从罗什风神明澈见者畏敬秦主因朝会指师谓姚嵩曰四海僧望也义熙二年师子国献白玉佛像高四尺二寸远法师所居东林流泉匝寺下入于溪师每送客过此有虎号鸣因号虎溪后送客未甞过独陶潜道土陆修静至语道契合不觉过虎溪因相与大笑世传为三笑图罽宾沙门佛陀耶舍至凉州诵出四分律与竺佛念同译四年远法师以江东经卷未备禅法无闻律藏残阙乃令弟子支法领等往天竺寻访获梵本于于阗遇佛陀跋陀罗乃要与东还六年初刘程之入庐山依远法师念佛师曰官禄巍巍何以不为程之曰君臣相疑吾何以为居山十五年专志念佛是年八月见阿弥陀佛放光摩顶即对像焚香祝曰我以释迦遗教知有西方净土愿持此香先当上奉释迦世尊次用供养阿弥陀佛愿赐摄取第三奉供妙法莲华经所以得生由持此经言已卧床西向而逝程之有隐德谢安刘裕相推荐甚力辞不屈乃旌之曰遗民周续之幼通五经五纬时号十经童子公卿交辟无所就入庐山预远公社布衣蔬食终身不娶世称通隐雷次宗入庐山莲社立馆东林之侧及远公亡与子姪书曰吾託业庐山事释和上二十年渊匠既倾良朋亦丧及今未耄尚可厉志成四归之津梁自今以往勿以家务相闻七年初沙门法显西游经三十余国至中天竺登阇崛山见老僧揖之不顾有年少来问之对曰大迦叶尊者也追之不复见显以经像附商人至师子国泛南海达青州而还至扬都译大般泥洹经五部述曰此土沙门西游者始于朱士行而唯及于西域于阗实葱河之东境耳至显师则西踰葱岭远届五天复能取道南海东还晋地求法之勤以此师为始也八年罽宾国佛驮耶舍至庐山预莲社先于秦国译四分律长阿含又与罗什对译十住婆沙论以髭赤号为赤髭论主龟兹国昙无谶至姑臧凉王沮渠蒙逊留之译大般涅槃经四十卷后固辞西归逊怒其去已密遣人刺于路初谶出关谓送者曰业期至矣既西逊悔白日见神人以剑刺之遂卒谶在凉与道龚诸师译悲华经等述曰罽宾害师子而臂堕命终沮渠刺无谶而神人加刃或谓圣师通达宿业方图偿债岂当使之受报若是意者护法之神怒其干犯尊境而前人炽恶之心自足以召之非同常人互相责报之比也九年迦维卫国沙门佛驮跋陀罗至庐山入社远法师请译禅数诸经自是江东始耽禅悦十年庐山西林永法师示疾忽合掌西向曰佛来也安坐而化异香七日方歇远法师居东林三十年师居西林亦如之镇南将军何无忌至虎溪召之远师久持名望从徒百人高言华论举止可观而永公纳衣半胫荷钖持钵松下飘然而来神气自若无忌叹曰永公清散之风乃多于远公也十二年远法师久修净业三瞻佛相以是年八月六日感佛来迎倏然神化遗言露尸林下弟子不忍乃奉全躯葬于西岭谢灵运制碑张野作序宗炳复立碑于寺门初师在山行道名儒刘遗民雷次宗周续之宗炳张野张诠沙门永法师慧持道生昙顺慧叡昙恒道丙昙诜道敬佛驮耶舍佛驮跋陀罗常同游止世号庐山十八贤复与僧俗百二十三人结社念佛令刘遗民着誓辞共期西升谢灵运负才傲物一见师肃然心服为凿东西二池种白莲因名白莲社灵运甞永入社师以其心杂止之尝以书招陶潜潜曰许饮即往师许之遂造焉忽攒眉而去所着法性论不拜王者论等及诗序铭赞凡十卷号庐山集述曰佛法起于汉至晋而益盛然竞演经论各事专门独东林法师始以念佛三昧之道开先一时贻则千古盖知其为此土人根为道之要故能结社招贤来名儒而致高释临终神化感佛迎以获往生斯为一生取证永居不退之至道也师之言曰功高易进念佛为先凡在修门请事斯语云会稽太守孟顗事佛精恳而为谢灵运所轻尝谓顗曰得道应须慧业丈夫生天当在灵运前成佛必居灵运后顗憾之十三年初余杭山沙门法志常诵法华有雉翔集座隅如听受状越七年雉殒志瘗之夜梦童子拜曰因听经得脱羽类今生山前王氏家志诘朝遣问之如其言王氏一日设斋志方踵门儿曰我和上来也志抚之曰此我雉儿也解衣视腋下果有雉毳三茎七岁令入山出家十六落发以腋有毳因名昙翼初诣庐山依远法师续往关中见罗什后东游会稽入秦望山诵法华经越十二年有女子身披彩服携筠笼盛一白豕两根大蒜至师前曰妾入山采薇日已夕矣豺狼当道归无生理敢託一宿师却之甚坚女哀鸣不已遂以草床居之夜半号唿腹疼告师案摩师乃以布裹钖杖遥为案之翌旦女以彩服化祥云豕变白象蒜化双莲凌空而上谓师曰我普贤菩萨也以汝不久当归我众特来相试观汝心中如水中月不可染污既而天上雨华地皆震动乡人闻见莫不称叹是日太守孟顗方晨起视事忽见南方祥云光射庭际隐然金石丝竹之音访知普贤示化遂以师道行上闻于朝勅建法华寺师既亡漆真身留山中沙门法庄为远法师弟子诵法华为常业隣人夜间见师房前有兵仗翊卫之状道俗传闻莫不尊敬沙门昙邃止河阴白马寺日诵正法华兼通讲说夜梦一人叩户请法师九旬讲经邃不允固请乃赴忽见身在白马坞神祠弟子一人亦预自是每日密往一旦寺僧过祠下闻讲说之声见对设二高座异香郁然夏竟神施白马一疋白羊五头绢五十疋用充讲嚫师即呪愿受之十四年吴内史孟顗请佛驮跋陀罗于建业谢司空寺译华严经六十卷有二青衣旦从池出洒扫研墨时慧严慧观为笔受恭帝元熙元年帝深敬佛道诏于瓦官寺铸释迦佛丈六金像毕功之日放光满寺倾都人士咸致供养宋高祖永初元年帝设斋内殿令沙门道照陈词至百年迅速苦乐俄顷之句帝善之别赐嚫金三万帝始生有神光之异既长游下邳遇异沙门于逆旅曰天下丧乱拯之者其君乎时患手疮沙门以黄散药留之忽不见以药传疮一治而愈尝游京口竹林寺独卧讲堂前有五色龙章诸僧惊以白帝帝曰上人无妄言冀州沙门法称谓其弟子曰嵩岳神言江东有刘将军汉之苗裔应天受命吾以璧三十二枚镇金一鉼为信帝闻之令释慧义往嵩山求之俄梦长须翁以杖指石下来日诣庙所石坛求之果获因得献上帝梦异僧语之曰君前世曾施维卫佛一钵之饭今报斯位司徒王谧见东腋门地有光掘之得金佛一躯高七尺二勅置台中供养车骑范泰于宅西建祇洹寺谢灵运于石壁山建招提寺黄龙国沙门昙无竭与僧勐等二十五人往西天求经越二十年唯无竭还扬都译经少帝景平元年罽宾沙门佛陀什于扬都龙光寺译五分律文帝元嘉元年罽宾国沙门昙摩密多至建康译禅经观普贤行法经等十部自袁皇后皇子以下倾都礼敬西天沙门畺良耶舍译观无量寿佛经述曰文帝嗣位之初观普贤无量寿二经同时而至至今持诵者为尤盛是知元嘉之际尊敬大乘五国来贡咸赞奉法自渡江以来未有此时之光大也二年诏于京师为高祖建报恩寺勅沙门道祐往鄮县修阿育王寺掘地得金合盛三舍利佛爪佛发诏建浮图三级三年神僧杯渡初出冀州挈一木杯渡水必乘之因号杯渡行荷芦圈广陵李氏饭僧渡以圈置庭中坐席上食毕提其圈唿曰四天王时有童子见圈中四小儿长数寸眉目如画及追之已失所在西天沙门伊叶波罗来彭城译经徐州刺史王仲德于宋王寺造丈六金佛每有𡨥难则像身流汗四年凉州沙门智严译璎珞本业经等十四部沙门慧琳以才学得幸诏与颜延之同议朝政琳着高屐披貂裘孔顗戏之曰何用此黑衣宰相尝着黑白论与佛理违戾众论排之琳后感肤肉麋烂历年竟死时以为叛教之报五年迦毘罗国月爱王师子国剎利摩诃王皆遣使入贡帝答摩诃王曰此小乘经甚少国中所有幸皆写送六年帝幸祇洹寺观度童子慧基七年诃罗陀国入贡其表曰伏承圣上信重三宝兴立塔寺周满世界今故遣使表此微心初帝闻罽宾三藏求那跋摩名诏交州遣沙门道敏杭海邀之跋摩忻然附舶至广州上遣使迎至金陵命居祇洹寺仆射何尚之等并师事之请讲华严以未通华言祷于观音夜梦力士易其首旦起犹觉微疼遂遍晓东语帝尝问曰朕欲斋戒不杀迫于狥物不获于志对曰帝王匹夫所修各异匹夫身贱名劣言令不威若不克己将何以济帝王以四海为家兆民为子出一嘉言士民咸说布一善政人神以和则风雨应时百谷滋茂如此持斋德亦大矣宁在辍半日之餐全一禽之命然后弘济耶帝叹曰俗迷远理僧滞近教如法师之言可谓尽天人际师在祇洹讲华严十地品帝率公卿日集座下法门称荣十年诃罗单国入贡表称常胜天子陛下西天僧伽跋摩至建康勅住平陆寺为京师沙门慧照三百七十人渡蔡洲岸于船中再受具戒或问其意照曰以疑先受若中若下更求增胜故须重受依本腊次述曰此由照等先受戒不如法故于船上结界摄僧以便行事耳今人年少轻心受戒不知方便不能有所感发尚未沾于下品则于再受诚得其宜萨婆多论云重受增为上品本夏不失若此则中下尚须增受况未能感发者乎或问先已闻羯磨今若再受则先闻成盗听者然于当时轻心无知既不能领圣法尚何盗闻之咎明律高德更须一评十一年求那跋摩于南林寺立戒坛为僧尼受戒为震旦戒坛之始时师子国比丘尼八人来未几复有尼铁索罗三人至足为十众乃请僧伽跋摩为师为景福寺尼慧果等于南材戒坛依二众重受具戒度三百余人述曰僧史略之言云汉度阿潘受三归也晋度净检从一众也二众得戒自此年慧果始也十二年阇婆国入贡表曰宋国大主大吉祥天子教化一切降伏四魔转尊法轮度脱众生我等在远亦霑灵润慧询律师善僧祇十诵律制文敷演此解十诵之始也勅尼宝贤为京邑尼僧正帝谓侍中何尚之曰范泰谢灵运常言六经本在济俗若求性灵真要则必以佛理为指南近见颜延之折达性论宗炳难白黑论并明达至理开奖人意若率土皆淳此化则朕坐致太平矣尚之曰渡江已来王导周顗庾亮谢安戴逵许询臣高祖兄弟莫不禀志归依夫人能行一善则去一恶去一恶则息一刑一刑息于家万刑息于国此明旨所谓坐致太平者也故图澄适赵二石减暴灵塔放光符犍损虐神道助化昭然可观至土木之功虽若糜费然植福报思不可顿绝尚之又曰夫礼隐逸则战士息贵仁德则兵气销以孙吴为志动期吞并则将无取乎尧舜之道岂特释教而已哉帝说曰释门之有卿犹孔门之有季路所谓恶言不入于耳也沙门功德铠功德贤诸师译经九十部竺道生卒于庐山立佛性义为帝所重王弘范泰与之为友帝设御斋亲临地坐食至众疑非时帝曰始可中矣生曰白日丽天天言始中何得非中取筯便食一众叹其机辩昙摩密多于鄮县建阿育王寺塔十三年诏求沙门能述生法师顿悟义者庾登之以法瑗闻召见瑗申辩详明何尚之叹曰意谓生公之没微言永绝今复闻象外之谈湘宫寺成召师居之帝每临幸听法简静寺尼智道罢道适梁群甫生子七岁家贫无衣思为尼时有素绢所书法华经即浣擣为衣着儿体忽遍身生疮白虫周匝号叫旬余而死闻空中告云坏经为衣得此剧报十四年初都人孙彦曾家世奉佛有妾王惠称常诵法华忽见江浦有光掘之得金佛一躯光有铭曰建武六年庚子官寺道人法新造尼道寿诵法华满三千遍每见光瑞空中有宝盖垂覆顶上二十年沙门慧严卒帝诏慰曰严法师气识渊远道学之匠奄尔迁神痛悼于怀可给钱五万布五十疋二十二年初范晔负才不得志与孔熙先谋废立事败死狱中祇洹寺沙门昙迁素与晔友卖衣盂为营葬具魏世祖闻而叹赏谓徐爰曰卿着宋书无遗此事二十三年魏世祖与司徒崔浩奉道士寇谦之诏天下焚毁经像塔庙诛戮沙门二十七年王玄谟北征失律萧斌欲诛之沈庆之谏曰佛貍威震天下岂玄谟所能当杀战将徒自弱耳乃止初玄谟将见杀梦人告曰诵观音经千遍可免仍口授其经曰观世音南无佛与佛有因与佛有缘佛法相缘常乐我净朝念观世音暮念观世音念念从心起念念不离心既觉诵之不辍忽唱停刑后官至开府年八十二二十九年魏文成即位大复佛法孝武帝勅沙门慧璩为京邑都维那文帝讳日上于中兴寺建八关斋中食竟从臣袁敏孙等更进鱼肉帝怒并与免官召沙门道猷入内殿说法上称善勅为新安寺法主吴兴沙门僧瑜初于庐山建招提寺常持法华是年六月谓友人曰结累三涂情形之故情将尽矣形亦宜损药王之辙独何远哉遂别众入柴龛端坐诵药王品发炬以焚众见紫气腾空旬日所居生双桐树识者谓是娑罗双树之兆大明四年路太后于中兴寺造普贤像设斋忽有异僧见于座众惊问之对曰慧明自天安来言讫不见因诏改为天安寺勅沙门道温为都邑僧正西天沙门功德直至荆州同玄畅译经直每舒手出香掌中流水五年庐陵太守周湛进金像高九尺三寸言僧法均梦中获之因寻访至三曲江光浮水面求之果得获既而长沙郡进金光趺云渔人得之水上安其像如一魏使李道固来朝帝以中兴寺僧钟有才辩召为馆伴与语不已过中不食道固曰无乃为声闻耶钟曰应以声闻身得度者即现声闻身而为说法时称名对六年四月八日帝于内殿灌佛斋僧沙门惠简等译经二十六部七年竹林寺沙门慧益诵法华誓焚身帝遣使谏不听以佛生日诣阙辞帝嘱以佛法往钟山入油镬以吉布缠身焚之帝驾往劝止不从众闻诵药王品忽闻笳管之声异香分馥夜帝梦师嘱付护法翌日设大会诏于焚身处建药王寺八年十月制沙门尽敬君上沙门僧远闻而叹曰我自出家为僧何关帝王事耶即日拂衣归钟山前废帝景和元年正月制停沙门致敬沙门法益等乞泛海往天竺请未来经法至广州值海寇作难不果往沙门觉寿译弥沙塞律一部明帝泰始元年诏于建阳门置兴皇寺勅沙门道勐为纲领帝曰人能弘道今得法师非直道益苍生亦乃有光世望乃下诏曰勐法师风道多济朕所宾友可月给钱三万令史四人白簿吏二十人车及步舆各一乘又诏僧瑾为天下僧主赐法技一部亲信二十人月给钱三万及车舆吏力二年宝志大士往来皖山徒跣着锦袍以剪尺镜拂挂杖头负之而行儿童见者譁逐之或微索酒或屡日不食尝遇食鲙者从求之食吐水中皆成活鱼时时歌吟如谶记初金陵朱氏闻儿啼鹰巢中举以为子七岁依钟山僧俭出家专修禅观俗唿为志公三年帝幸庄严寺观三教谈论周颙迁直殿省时帝好玄理而遇人惨毒不敢显谏辄举佛经罪福事帝为之迁善颙着三宗论言空假义西凉州道人智林遗书以赞美之勅尼净秀所居为禅林院秀有神异感娑伽罗龙王兄弟来护常有三十二童子功德天善女天以任驱役所服袈裟色如熟椹见诸尼不如法即行摩那埵忏悔之法自是京师二部莫不精持尝游兜率天持天波利饼谓其师曰可斋堂中坐禅沙门逸士顾欢作夷夏论以佛道二教齐乎达化而有夷夏之别欢虽同二法而意党道教司徒袁粲託沙门通公为论以驳之谓孔老教俗为本释氏出世为宗发轸既殊其归亦异常侍何镇之亦以书诋欢言道家经籍简陋如灵宝妙真之类采撮法华制用尤拙上清黄庭餐霞咀石非徒法不可效道亦难同虽五千之文稍长终不若三乘共引九流俱接之为得也沙门竺法眷等译无尽意经等十二部帝闻庐山陆修静有道筑崇虚馆以礼致之顺风问道朝野归心后废帝元徽三年定林寺法献往天竺求经至于阗国得佛牙舍利法华提婆品以归顺帝昇明元年勅沙门法持为天下僧正齐高帝建元元年帝幸庄严寺听僧达法师讲维摩经御座稍远中书令张绪请迁席以隣帝座二年益州刺史傅琰言沙门玄畅建齐隆寺感青衣神人遶山守卫勅蠲百户用充资给帝幸钟山僧远所居远床坐辞以老病不出迎以房门狭不容车遣使特劳问三年中天竺沙门昙摩耶舍译无量义经四年诏沙门法颕为京邑僧主诏迎皖山志公入京公剺其面为十二面观音帝以其惑众恶之武帝永明元年帝以华林园设八关斋戒帝微时避难揭阳山中累石为浮图忽有一树生其侧状如华盖西天沙门达磨提来译提婆达多品钟山僧远居山五十年天下仰其高德及亡帝致书尉弟子法献曰承远上无常弟子中夜已自冥知远上此去甚嘉迟见法师方可叙瑞梦耳勅长干寺玄畅同法献为僧主分任江南北事时号黑衣二杰二年诏沙门僧钟见于干和殿但称贫道帝问仆射王俭曰古之沙门何所称对曰汉魏此道未盛无所传闻晋宋以来多称贫道而使预座晋之中世庾氷桓玄欲使尽敬事竟不行帝曰献畅二师道行如此尚乃称名况复余者揖拜则非制称名亦无嫌四年沙门僧护于剡县石城山见崖间光如佛焰乃镌石为弥勒佛才成面像初是晋世有沙门昙光至剡山石室宴坐有雕虎丹蟒造前依足与授三归并即引去已而山祇盛餙来见光为说法神奉山以结伽蓝名曰隐岳同学于兰复创寺于旁曰玄化护既造像乃即像所建剎名石城与两寺鼎足而居齐末沙门僧淑来继其功至梁武帝举兵东下用度不足建安王伟取襄阳铜佛毁以为钱富僧藏襁多加毒害后刺江州感恶疾有始丰县令陆咸梦沙门三人谓曰建安王染患由于宿障剡县僧护造弥勒石像若能成济必获康复咸还都经年出门遇僧谓曰建安王事犹能忆否忽然不见咸大感悟遂以白王即召定林寺僧祐律师因旧功铲入五丈至天监十五年毕功像身光焰通高十丈王疾既愈遂留神释学益悟佛理唐道宣律师见天神谓曰师即僧护僧叔僧祐后身故世称为三生石佛云五年友州进真珠佛像司徒竟陵王王子良居西邸招致名僧讲论佛法造经呗新声数营斋戒躬为僧伦赋食行水尝梦东方普光世界天王如来说净住净行法门因着净住子二十卷及三宝记刘霁母明氏寝疾霁诵观音数万遍夜梦僧曰夫人算尽君精诚笃至当为申延后六十日乃亡霁庐墓哀恸常有白鹤双翔庐前刘歊隐居求志事母兄以孝悌母每病梦歊进药翌日有间弟刘讦精意释典歊听讲钟山诸寺因共卜筑东㵎许常着谷皮冠披纳每游山泽辄留连忘反六年僧伽跋摩于广州竹林寺译善见毘婆沙律七年平原居士明僧绍舍摄山宅为栖霞寺帝以志公幻惑俗众收付建康狱是日国人咸见大士游行市井其夕语吏曰门外有两舆食为我取之既而文惠太子竟陵王送供至建康令以闻帝悔谢奉迎至禁中馆于华林园竟陵王于弘济寺讲成实三论梦中作维摩一契命僧辩传咏之群鹤飞舞于阶咏毕而去西天沙门摩诃乘德进等译诸经律八年帝不豫诏诸沙门祈佛圣僧至七日感天香满殿圣僧影迹堂内金钖振响已而康复晋安王萧子懋年七岁母阮淑媛病请僧行道有献莲华供佛者渍铜罂中王流涕礼佛曰若阿姨因此和胜愿华竟斋不萎七日斋毕华更鲜红视罂中稍有根须母疾遂愈当世称其孝感十一年志公在华林园忽重着三布帽未几帝崩文惠太子豫章王相继而殂明帝建武二年召刘蚪为国子博士不起蚪隐居江陵沙洲衣麻辟谷六时礼佛注华严经以顿渐二门判教又注法华经躬自讲说是年冬有白云徘徊櫩宇异香入户闻磬声而卒四年志公于平旦出宫门忽曰门上血腥及帝遇害果以犊车载尸出此门颈血流堕门限徐陵儿时父携之以候公公摩其顶曰天上石麒麟也永泰元年滕昙恭年五岁母杨氏患热思食寒瓜豫章土俗不产昙恭历访俄遇一僧我有两瓜分一相遗忽失所在及父母卒昙恭蔬食终身昼夜哀恸门外有二冬生树有神光自树而起俄见佛像侍卫之仪家人咸共礼拜久之乃灭时人号为滕曾子东昏侯永元元年扶桑国僧慧深来京师言其国在大汉东三万里宋大明五年罽宾国沙门五人至其国流通佛法按东方朔十洲记扶桑在东海去东岸一万里海水碧色甘香扶桑在碧海中地方万里大帝太真所治林木如桑两两同根更相依倚故名扶桑仙人食其椹体作金色今慧深言去东三万里当是远人不测此中地里故言若此瓦官寺有师子国玉像戴安道手制佛像五躯顾长康维摩画图世谓之三绝东昏侯取玉像为潘贵妃毁作钏钗都人为之叹恨佛祖统纪卷第三十六葛洪博究典籍尤好神仙导养之法从祖玄吴时学仙得道号葛仙翁以鍊丹祕术授弟子郑隐洪就隐学得其法以年老欲鍊丹祈遐寿闻交趾出丹沙求为句漏令曰非欲为荣以有丹耳帝从之至广州刺史留不听去乃止罗浮山鍊丹着内外篇自号抱朴子后坐至日中兀然若睡而卒举尸入棺轻如空衣世以为尸解得仙豫章西山真君许逊拔宅升天君生于吴赤乌二年师至人吴勐传神方入西山修鍊晋太康元年为蜀郡旌阳令民服其化至于无讼岁大疫标竹江滨置符水中令病者饮之无不愈及解官东归有女童五人持宝剑为献闻丹杨女师湛姆有道往叩之授金丹宝经并正一斩邪之法君鍊丹艾城黄龙山既成登秀峯为坛醮谢上帝乃服丹至西安县庙神迎告曰此有蛟害民知仙君来今往鄂渚避之矣君杖剑蹑迹而往勅吏兵驱出诛之还豫章郡城以丹数粒杂他药货之令其自取赎药虽多竟无一人取丹者君叹世间仙才之难遇也弟子数百君化炭为美妇夜散入群弟子明日阅之其不染污者唯十人即异时上升高第也是年有二仙自天而下奉王皇命授九州都仙太史诏曰许逊脱子前世贪杀不祀先祖之罪录子今生符水治病罚恶之功身及家口厨宅凌空归天二仙揖君升龙车命陈勋时荷周广曾亨黄仁览盱烈及其母部从仙眷四十二口同时升天鸡犬亦随飞腾佛祖统纪佛祖统纪卷第三十七宋咸淳四明东湖沙门志磐撰法运通塞志第十七之四梁武帝天监元年帝梦释迦檀像入国乃遣郝骞等往西竺求之于陀利国入贡云其王梦异僧曰东土有圣王出十年之后佛法大兴制僧尼犯过并依佛律行罚庾诜少与帝善及起兵署为记室不就山居蔬食六时礼忏诵法华经于后夜见一道人自称愿公唿诜为上行先生后寝食惊觉曰愿公复来吾其去矣举家闻上行先生已生净土诏谥贞节处士二年帝问志公国有难否志指喉及颈享国几何曰元嘉元嘉帝临政苛急志假帝神力见先君受苦地下由是䘏刑尝诏张僧繇写志真志以指剺破面门出十二面观音相或慈或威僧繇竟不能写时法云云光二师每讲法华天华飞集帝以其证圣于便殿夜焚书请志公及光云斋翌日志公独至扶南国沙门曼陀罗来进珊瑚佛像诏译经于扬都四月八日帝于重云殿亲制文率群臣士庶二万人发菩提心永弃道教其文云愿使未来生世童真出家广弘经教化度含识同成佛道宁在正法中长沦恶道不乐依老子教暂得生天十一月勅公卿百僚侯王宗族并弃道教舍邪归正三年帝御重云殿讲经以枳园寺法彪为都讲彪先一问帝方酬答载索载征并通玄妙帝尝梦神僧曰六道四生受苦无量何不作水陆大斋普济群灵帝乃披览藏经创制仪文三年乃成遂于金山寺修供命沙门僧祐宣文大彰感验勅于旧宅建光宅寺因宅七日放光故以为名勅法云法师为光宅寺主创立僧制为后世法沙门智稜善涅槃净名尤通庄老后值寇还俗道士孟悉达劝为黄冠见道家诸经略无宗旨遂引佛教为之润色解西昇妙真诸经义皆自稜始武帝未舍道教时引稜于五明殿竖义暮年为诸道士讲西昇经忽失音舌卷于座上委顿而死众以为叛教之报五年扶南国沙门僧伽波罗来六年御注大品般若经诏光宅云法师为百僚讲说十年中天竺释迦檀像至帝率百僚迎入太极殿建斋度人大赦断杀絓是弓刀并作莲华塔形初郝骞谢文华等八十人应诏西行求像至舍卫国从王请像王曰此中天正像不可适边乃令三十二匠更刻紫檀人图一相卯时运手午时已就顶放光明降霔香雨骞负像东还乃渡大海尝闻甲冑之声在后忽异僧礼像而言曰毘舍罗神王护像至彼广作佛事言讫而隐其后元帝于荆州城北造大明寺奉安其像诏僧旻法师入殿讲胜鬘经公卿毕集刘业问曰法师佛学有余何故多申儒旨旻曰昔生公以顿悟通经次公以毘昙发论若贫道初不以儒释为限但据文义所向耳有沙门道超慕旻讲业誓欲齐之梦天神告曰旻公于毘婆尸佛时预宣法化君新发意何可类及何胤入钟山定林寺听内典通其旨后隐居若邪山云门寺二兄求点并从栖遁号点为大山胤为小山亦曰何氏三高谢举长玄理及释氏义为晋陵群守与义学沙门互讲经论征士何胤自武丘出赴光宅云法师讲法华经感天花满空下如飞雪帝以亢阳问志公公曰云能致雨帝因请讲法华至其泽普洽即大霔仪同袁昂家有常供养僧发愿欲如师慧解梦一僧谓曰云法师灯明佛时已讲此经那可卒及上集诸沙门制文立誓永断酒食其略云弟子萧衍从今已去若饮酒放逸啖食众生乃至乳蜜酥酪愿一切鬼神先当苦治弟子将付地狱众生成佛犹在阿鼻僧尼饮酒食肉亦应如此加治是时复集僧尼一千四百四十八人于华林殿请云法师讲涅槃经中食肉断大慈悲种子之文上亲席地与众同听十一年勅宝亮法师撰涅槃经疏上亲为制序十二年特进沈约着中食论谓势利荣名妖妍靡曼甘旨肥醲皆使心神昏惑不能得道故圣人禁此三事十三年初志公尝与帝登钟山指独龙冈曰此为阴宅先行者得之是年顺化于华林园佛堂帝忆其言诏有司具葬此地建浮图五级其上车驾临葬致奠忽见大士涌身云间乃为立开善寺十五年西天沙门自图其形于吴中灵巖寺像遇夜起行道祈祷神应后有梵僧曰此智积菩萨也华阳真人陶弘景建菩提白塔于三茅山尝梦佛授记名胜力菩萨乃诣鄮县阿育王塔自誓受五大戒临终不用沐浴以大袈裟覆衾蒙首足弟子遵之十六年勅太医不得以生类为药郊庙牲牷皆代以麫宗庙荐羞始用蔬果述曰祭天地祀宗社必杀牲以备物皇王以来用以为法有国家者掌之为故且不敢有所议也夫司天地之化所以称上帝称皇天后土者至圣至神也乌有神圣而好杀牲牢之命肯歆腥臊之食哉由夫上古之俗茹毛饮血以是养己必以是事神朴陋之见曾不知牷牢腥臭之为渎也蒸民既粒俗不能变圣贤教世师古法以着之礼经于是后王遵而行之莫或敢议其可不者以养己犹古不思事神之不当渎也夫果于杀命不仁也荐以腥臭不义也以不仁不义为养己之旧习尚当思有以节以求全好之心岂于事天地祖宗之神灵而欲以牲牢腥臭之物以渎之哉自佛法东渐劝修斋戒天帝尚知事佛岂人事天而不知事佛乎知所以事佛则不当以牲牢渎天为可信矣惟梁有武皇魏有献文勅郊庙祭祀不用牲牷而易之以蔬麫酒果可谓违古而道奉黍稷荐明水是亦三代之祀法也乌在乎牲牢腥臭之物哉慈云法师于天台劝民俗祀神改祭为斋其文有曰天子七庙下至庶人皆同祭祀圆丘方泽上下神祇国之常典劝令断祭无乃太伤国风乎释曰祭祀出俗典改祭据佛经俗典则未逃杀害佛经则唯重慈悲杀害则报在三途慈悲则果成万德以善改恶无不可者勅废天下道观道士皆返俗勅沙门慧超为寿光殿学士召众僧法集讲论注解经文并居禁中十八年会稽沙门慧皎谓宝唱名僧传颇多汎滥因着高僧传始汉永平开德业为十科其自序云前古撰集多曰名僧然名者实之宾也若实行潜光则高而不名若寡德适时则名而不高名而不高兹焉用纪高而不名则备今录世以为确论普通元年沙门众养于扬都译文殊般若经等十一部帝亲笔受令宝唱继之帝于禁中筑圆坛将禀归戒妙选贤明朝议以草堂慧约法师应诏四月八日帝服田衣北面敬礼受具足戒方行羯磨甘露降于庭有三足乌孔雀二历阶驯伏钖师号曰智者自是入朝必设特榻而帝坐其侧自太子诸王公卿僧俗从约受戒着录者四万八千人沙门耆艾亦从师重禀法云独曰吾既受戒矣其可以法为人事耶议者高之普通二年诏云光法师于内殿讲法华经天雨宝华三年诏修鄮县阿育王寺六年勅光宅寺法云为大僧正官给吏力大通元年南天竺菩提达磨汎海至广州诏入见帝问曰如何是圣谛第一义师云廓然无圣帝曰对朕者谁师云不识帝不契师遂渡江入魏驾幸同泰寺舍身群臣以钱一亿万奉赎皇帝归宫二年槃槃国进佛牙中大通元年京城大疫帝于重云殿为百姓设救苦斋以身为祷复幸同泰寺设四部无遮大会披法衣行清净大舍素床瓦器乘小车亲升法座为众开涅槃经题群臣以钱一亿万奉赎皇帝设道俗大斋五万人二年帝幸同泰寺设平等大斋丹丹国进象牙佛像三年十月帝幸同泰寺讲涅槃经十一月讲金字般若经五年帝幸同泰寺发金字般若经题自太子已下听法者三十万九千六百人吏部尚书到溉家居蔬食朝夕从僧礼诵帝为月三致净馔所得奉禄皆充蒋山二寺及卒颜色如生手屈二指六年乌伤居士傅翕至松山结庵双梼树间自号双林当来下生善慧大士令弟子奉书诣阙称帝为国主救世菩萨诏报曰大士为度众生欲来随意帝预勅锁门以观其异大士袖出木槌一扣诸门尽开见帝于善言殿谒者三赞不拜直上御榻对语设斋食竟出钟山坐定林松下大士一日披纳顶冠靸履见上上问是僧耶士以手指冠是道耶以手指履是俗耶以手指纳衣剡川尼法宣诵通法华坐卧见帐盖覆其上父母令就齐明寺出家是日帐盖即不见自是博览经论深探奥理衡王元简为郡守请为越城母师槃槃国进佛舍利大同元年帝幸同泰寺设无遮大会智者约法师亡帝辍朝三日素服哭之从师受戒者四万八千人皆服缌麻哭送塔于志公之左勅于重云殿为善慧大士别设一榻讲三慧般若经公卿毕集天子至众皆起迎大士不动御史问其故答曰法地若动一切法不安帝善之隐士赵伯休于庐山遇律师弘度得众圣点记云佛灭后优波离结集律藏以其年七月十五日自恣竟于律藏子便下一点年年如是波离以后师师相付至僧伽跋陀罗将律藏至广州当齐永明七年庚午七月十五日自恣竟即下一点其年凡得九百七十五点伯休问曰永明七年后云何不点度曰已前皆得道人手自下点吾徒凡夫止可奉持耳伯休因点记推至大同初凡一千二十年与传记参合世尊生灭之年皆不同盖其宗承有异也二年帝幸同泰寺设无碍大会是年凡三设大会华阳真人陶弘景告化香气积日不散谥贞白先生所撰书曰真诰有云清虚裴真人弟子三十四人其十八人学佛道余学仙道紫阳周真人弟子十五人四人解佛法桐柏真人王子乔弟子二十五人八人学佛法对会稽东去岸七万里其西小方诸山多有奉佛道有浮图高百丈金玉镂之柏闿为陶隐居执役十余年一旦有青童白鹤自天而下曰太上召柏先生隐居问何道致此君曰修默朝之道积年矣即昇天而去三日密降隐居之室曰君之阴功着矣所修本草以虻虫水蛭辈为药害于物命一纪之后但解形去世为蓬莱都水监耳隐居乃以草木药可代物命者着别行本草三卷以赎过三年诏修长干塔掘基得石凾内有金罂流离瓶盛舍利爪发勅分入二塔同放光明帝幸同泰寺铸十方佛金铜像复往阿育王寺设无碍法食大赦天下昭明太子统薨太子天性好佛于东宫别立慧义殿为法集之所招延名僧立三谛义当世美之岳阳王萧詧镇越州重修甎木二塔先是沙门昙彦与许询同造此塔未就而询亡彦至是年百二十岁询后身为萧詧预告门人曰许玄度来也时詧先承志公密示才入州便诣寺访塔彦出门召之曰许玄度来何莫昔日浮图今如故遂以三昧力加之即悟前身造塔事四年帝幸同泰寺设盂兰盆斋通事舍人刘勰雅为太子所重凡寺塔碑碣皆其所述是年表求出家赐名慧地五年勅沙门宝云往扶南国迎佛发六年诏越州守臣萧詧重修鄮县阿育王寺扶南国王遣使朝贡请释迦像及经论勅赐制止涅槃般若金光明讲疏一百三卷北齐慧文禅师于河南为慧思禅师说三观口决七年百济国遣使朝贡请经论勅赐涅槃疏十年于阗国遣使贡玉刻佛像中大同元年帝幸同泰寺讲金字三慧般若经行清净大舍皇太子群臣以钱一亿万奉赎归宫是夜寺浮图灾上曰此魔所为也乃诏曰道高魔盛行善障生遂更起十二层浮图太清元年帝幸同泰寺设无遮大会行清净大舍升妙严殿讲金字三慧般若经群臣以钱一亿万奉赎归宫西天竺三藏真谛来勅于宝云殿译金光明经等十部时释子多纵逸主僧不能制帝欲以律行僧正事诏下藏法师执不可帝不能夺藏谓众曰衣冠子弟十辈岂能俱称父意今糅杂五方之众而欲以一己好恶绳之可乎帝自受具戒寝处略同沙门虽宫禁亦恣僧游览一日藏师竟登御座左右诃之藏曰贫道定光金轮之裔宁愧此座倘欲见杀不虑无受生处帝特令不问二年侯景反于寿阳初景在东魏以河南畔归西魏既而遣使至梁求内附上纳之封河南王三年侯景至建康陷台城入见上于太极殿以甲士五百自卫带剑上殿拜讫上神色自若曰卿在戎日久无乃为劳使引就三公榻景惶惧不能对出谓左右曰吾踞鞍临敌矢石交下未甞怖畏今见萧公使人畏慴无已景既自称丞相帝忧愤寝疾斋戒不衰口苦索蜜未至举手曰荷荷遂崩帝日角龙颜舌文八字项有浮光日中无景右手成文曰武晚奉佛道日止一食唯豆羹粝饭布衣皂帐一冠三载五十便绝房室不饮酒听乐制涅槃大品般若净名三慧诸经义记数百卷江陵居士陆法和隐居奉佛及侯景遣将任约击湘东王于江陵法和与弟子八百人役神祠阴兵击败之复于江夏聚兵欲伐侯景王虑其为乱止之和曰贫道求佛者尚不希释梵坐处况人王位乎但以空王佛所有香火缘今知王宿报欲救之耳既已见疑当是定业不可移也元帝既即位以为郢州刺史帝为魏所执和与弟子俱入于齐简文帝大宝元年四月八日诏度人出家亲制愿文云弟子萧纲以此建斋度人功德普度六道四生出离爱欲永拔无明修习般若为真佛子二年侯景废帝幽于永福省进土囊殒之武帝初革命张齐杀东昏侯送其首于帝除及宗属后数年简文生志公谓帝曰此子与怨家同生盖侯景以是年生于雁门及景破建康帝崩简文继及于祸梁子弟多见戮故世称侯景是东昏后身北齐慧文禅师因阅大论至四谛品偈云因缘所生法我说即是空亦名为假名亦名中道义恍然大悟乃远承龙树依论立观以授慧思禅师元帝承圣元年真谛三藏以侯景之乱汎舶西归大风飘还广州住制止寺译起信论俱舍论至陈朝共得五十部帝甞着书曰金楼子云余于僧中重招提琰法师隐士重华阳陶真白士大夫重汝南周弘正招提寺琰法师少时相者曰童子聪明而寿不永师即发愿入山诵般若经久之见僧长丈余语之曰此经功德不可思议后二十年逢前相者惊曰得何妙药而获延年琰曰持经耳刘敬躬为乱焚望蔡县县令寄近寺民将牛酒为礼令以牛系柱屏除佛像于堂上接宾客牛忽自解来阶下拜令大笑命左右宰之饮啖既饱醉卧堂下便觉遍体痒痛搔成白癞年终而死敬帝绍泰元年北斋文宣废道教补阙宗殆以学行知名梁亡弃官出家号无名北周诱以美官无名自陈反俗有五不可晚年为息心铭悔少日克意文章江陵天皇寺有柏堂明帝之所建张僧繇画卢舍那像及仲尼十哲帝问释门何为画孔圣僧繇曰后当赖此耳及后周灭佛法焚天下寺塔独此殿有宣尼像乃不毁陈武帝永定元年诏迎佛牙于杜姥宅设四部无遮大会二年五月帝幸大庄严寺舍身翌日群臣表请还宫十一月复幸庄严寺发金光明经题十二月幸庄严寺设无碍大会行清净大舍翌日群臣表请还宫金陵七百寺值侯景焚荡几尽自帝登极悉令修复翻经讲道不替前朝三年勅大内设仁王大斋诏沙门宝琼于重云殿讲大品般若经时群臣请以重云殿佛像宝幔球玉珩佩以造车舆俄见云气笼殿雷电火起须臾焚尽月余有从东州来者言是日见殿飞浮海上而去高邮有尼诵妙法华不舍昼夜十爪二掌皆生华上召见内殿观其华大嘉敬之世号华手尼文帝天嘉元年勅宝琼为京邑大僧统梁魏以来僧统盛餙杖直儗于官府至是琼奏罢之每出从数头陀仗笠而已海东十二国闻琼道德遣使奉金帛求画像以归思禅师于光州大苏山为顗禅师说安乐行示普贤道场二年善慧大士于山中行道常见七佛在前维摩从后唯释迦常与大士语四年帝于太极殿设无碍大会行舍身法复集僧行方等陀罗尼法法华忏金光明忏并别制愿辞称菩萨戒弟子皇帝六年西竺王子月婆首那来游庐山译胜天王般若经废帝光大二年思禅师入居南岳是岁为岳君受戒宣帝大建元年四月善慧大士示寂七日县令陈钟耆来礼敬传香之次犹反掌受香举众惊异勅徐陵撰碑山中良渚曰传灯言武帝请大士讲金刚般若执拍板唱四十九颂观竹庵云多用三性义语恐北方相宗人託大士名或云秖以拍板挥案一下志公云大士讲经竟然大士入朝志公已去世二十年何从有此问答楼颕编大士言行录甚详亦不载此事顗禅师于瓦官寺为仪同沈君理等讲法华经后常与众讲大智度论说次第禅门思禅师居南岳九仙观道士欧阳正则诡奏师为帝蛊事帝遣使召之则见师自空中来惊悟其神一无所问以道士诬告罪当弃市师请贷之令给事僧众乃勅有司冶十四铁券识十四姓名其上令随师还山服役舂米久之愿以田充香积赎老身因名留田庄于是藏其铁券勒石为记名曰陈朝皇帝赐南岳思大禅师降伏道士铁券记四年勅沙门慧暅于乐游园为七庙讲大品般若齐使崔武子来朝上以沙门洪偃才德两优命为馆伴武子每与语辄大叹服朝议欲加偃冠师绝食自誓帝乃止五年海东玄光沙门受法华安乐行义于南岳禅师归国演教为海东诸国传教之始六年周武帝罢佛道二教沙门靖嵩灵偘三百人皆相率归南朝帝令驸马蔡凝宣勅曰法师等善明治乱归寄有序宜于都郭大寺安居所司供给沙门智周十一人往西天求经七年顗禅师入天台佛陇九年二月诏曰顗禅师佛法雄杰时匠所宗训兼道俗国之望也宜割始丰县调以充众费淮淝之战转输不继勅所在僧侣任其役律师智文上书曰君子为国必以礼义主上诚知宇文废灭之过岂宜以胜上福田为胥下之事非止敌人轻訾亦恐国家受殃帝大感悔亟下寝之一时建议主役者皆寘重罚六月二十二日南岳思大禅师唱佛坐逝十年左仆射徐陵以顗禅师创寺请于朝赐号修禅师为兄陈鍼述小止观咨受修习初仙人张果相之曰死在朞月师及令行方等忏鍼见天堂门牌曰陈鍼之堂果后见鍼惊问君服何神药答曰但修忏耳果曰若非道力安能超死竟延十五年而终十二年周宣帝复佛道二教十三年诏国内初受戒者参律五夏勅昙瑗律师总知监检有司给其衣食勿使经营致亏功绩不踰数载道器大成乃以瑗为国僧正十四年皇太子即位设无遮大会于太极殿舍身大赦后主至德元年勅慧暅为京邑大僧正永阳王伯智出镇东阳请顗禅师赴镇开讲王与子湛及家人同禀菩萨戒法二年诏虎丘智聚法师赴太极殿讲金光明经三年诏顗禅师入京居灵曜寺四月赴太极殿讲大智度论题般若经题久之迁居光宅寺帝幸寺听讲仁王经躬礼三拜朝议以僧尼类多无业欲令策经不通者皆休道顗禅师谏帝曰调达日诵万言未免沦坠槃特唯忆一偈乃证四果笃论为道岂关多诵帝大说即停搜简四年正月诏顗禅师赴崇正殿为皇太子授菩萨戒设千僧斋祯明元年顗禅师于光宅寺讲法华经时章安预听都官尚书徐孝克性好惠施不免饥寒后主勅以石头津税给之孝克悉用设斋写经初居钱塘与诸僧讨论释典遂通三论旦讲法华经晚讲礼传受业者常数百人蔬食长斋持菩萨戒陈亡入长安时疾疫隋文帝闻其名行召讲金刚般若上下敬赞临终正坐念佛姚察读藏经毕日西向坐正念云一切空寂陈亡入隋终于东都其身柔软颜色如生遗命松板薄棺为葬佛祖统纪卷第三十七佛祖统纪佛祖统纪卷第三十八宋景定四明东湖沙门志磐撰法运通塞志第十七之五自周秦至于六朝世以为得正统若北魏齐周虽非相承而世居中原盛行典礼谓之北朝者不鄙夷之如晋五胡也隋氏虽受周禅而实能统一区宇继陈正朔此叙史者之微旨也矧北史之于二教盈虚消息所系良多故兹并陈用为照映北魏太祖皇始二年诏赵郡法果为沙门统帝生知信佛初平中山所经郡国见沙门皆致敬禁军旅毋得有犯天兴元年诏于京城建五级浮图须弥殿耆阇山禅房讲堂悉务壮丽明元永兴元年诏封法果为辅国宜城子神瑞元年加封法果为忠信侯二年老君降于嵩山授道士寇谦之经戒谓曰自张道陵去世地上旷职今授汝天师之任清整道教开化郡生除削三张租米税钱之弊男女合炁之术后二年老君遣玄孙上师真人李普文授太平素经图箓百六十卷辅佐北方太平真君泰常元年加封法果为安城公寿八十余卒帝三临其丧谥灵公太武始光元年勅天下寺改名招提四月八日舆诸寺像行于广衢帝御门楼临观散华致礼嵩岳道士寇谦之奉老君所授书以献朝廷未之信独司徒崔浩上书赞其事帝忻然纳之遣使建玄都坛起静轮天宫勅谦之及门弟子位在诸王公上不称臣择大家子弟百二十人为道士二年帝诞节诏于佛寺建祝寿道场神䴥元年帝诞节诏天下佛寺并建道场延和元年初凉土沙门玄高妙善禅观上遣使迎入平城甚加敬重命太子晃师事之太延五年太子晃被谗求哀于沙门玄高为作金光明忏帝梦先祖让之不当以谗疑太子帝以语崔浩浩曰太子结玄高以术致先帝恐陛下耳帝怒收玄高慧崇缢杀之高弟子玄畅在云中闻师遇害驰至泣曰和上神力当为我起高开眸曰大法盛衰在于迹耳但惜汝等行当如我唯玄畅得南渡汝等死后法当更兴法进号唿曰圣人去矣我何为生即见高于空中进问和上与崇公当生何所高曰我往恶处度生以顺本愿崇公已归安养大平真君元年寇谦之于嵩山立坛为帝祈福老君复降授帝以太平真君之号谦之以奏遂改元大赦述曰子不语怪神言诚可以为教世之法也夫老子圣人也或在天为君主或分形下教随时阐化则有之矣而寇谦之迺言于某处某处老君下降授帝以太平真君之号嘱以辅佐太平之说託崔浩以其书献诳惑当世之君何其怪哉厥后崔浩以释教虚诞之说劝于上遽起灭僧之祸此其法运之一厄也既而崔浩族诛太武被弑不令而终君臣俱遭冥罚宁不遗恨于谦之乎太平真君七年帝与崔浩皆信重寇谦之浩每言于帝曰佛法虚诞宜悉除之及帝讨盖吴至长安入佛寺沙门饮从官酒见其室有兵器以白帝乃命有司案诛沙门阅其财产大得酿具及守牧富人所寄藏物浩因说帝悉诛天下沙门诏征镇诸军有浮图形像胡经皆悉焚毁沙门无少长悉阬之太子屡谏不听乃密令缓宣诏书使远近豫闻得自为计沙门多亡匿收藏经像唯塔庙无复孑遗八年天大雷电殿室震倾帝所居被压几致于死十一年白足沙门昙始于元会之日杖钖宫门帝命趣斩之无所伤大怒自以佩刀击之不死又令捕投虎槛虎皆怖伏帝大惊召登殿拜谢忽身感厉疾痛不可忍群臣皆言崔浩毁佛所致帝惧甚时崔浩刻所撰国史于石以彰直笔帝恶其暴扬国恶乃令载浩露车使十人椎于车上溺其口腰斩之诛及五族僚属百二十人即下诏复佛法初浩除释氏行路见弃像必停车溺之及族诛尸无收者人竞溺浩尸至糜溃乃止正平二年常侍宗爱弑帝于永安宫文成兴安元年诏曰夫为帝王者必祗奉明灵显彰仁道其能惠着生民济益群品虽在往古犹序风烈况释迦如来功济大千惠流尘境寻生死者叹其达观览文义者贵其妙门助王政之禁律益仁智之善性排拨群邪开演正觉故前代已来莫不崇尚亦我国家常所尊事世祖太武德泽遐被沙门道士往往成林而寺舍之中致有凶党先朝案治戮其有罪而已所司失旨一切禁断朕承鸿绪志隆圣道其令天下郡县各建浮图一区欲为沙门者听初罽宾沙门师贤五人来京值罢佛法假医术以守道复教之曰帝亲为五人下发以师贤为沙门统和平元年诏沙门统昙曜为昭玄沙门都统待以师礼六年疏勒国遣使进佛袈裟长二丈帝命焚试之以示灵异终日不然献文兴皇元年勅于五级太寺为太祖已下五帝铸释迦佛五躯各长丈六用赤金二十五万斤三年昭玄都统昙曜言平齐户及民间能岁输粟入僧曹号僧祇粟遇凶年则出赈饥民又诸民犯重罪者为佛图户供诸寺扫洒帝许之于是僧祇粟遍天下五年帝雅好佛学每引朝士沙门共谈玄理有遗世之心是年昭传位太子徙居崇光宫称上皇建鹿野寺与禅僧数百习学禅定孝文延兴二年诏西天三藏吉迦夜译杂宝藏经等五部刘孝标笔受上皇勅自今祭天地宗社勿复用牲唯荐以酒脯岁活七万五千牲命五台北寺法聪律师为众专讲四分律门人道覆录为义疏勅思远寺主僧显为沙门都统十七年诏懿德法师听一月三入殿俾朕餐禀道味饰光朝廷帝数幸王园寺与沙门谈论佛道十九年帝幸徐州白塔寺令道登法师讲成实论谓左右曰朕每览此论可以释人深情京兆王太子兴久病祈佛获愈愿舍王爵求出家表十上乃许赐名僧懿勅皇太子以四月八日为落发于嵩岳寺二十年太后冯氏出俗为尼居瑶光寺二十一年诏为太后建报德寺为罗什法师于所居旧堂建三级浮图诏四月八日迎洛京诸寺佛像入阊阖宫受皇帝散华礼敬岁以为常诏诸郡僧寺长夏安居令清众数处讲说以僧祇粟供备宣武景明二年诏僧犯杀人依俗格断余犯悉付昭玄都统以内律僧制判之时崔暹好佛法以僧尼猥滥奏设科条一篇事密而法平勅付昭玄都统法上以为检约四年南天竺国遣使贡辟支佛牙永平元年诏中天竺国勒那摩提于太极殿译经北天竺国菩提流支于紫极殿译经帝亲预笔受二年帝御式干殿讲维摩经时西域沙门至者三千人南方歌荣国世不与东土通有僧菩提跋陀来诏建永明寺以居外国沙门延昌四年太后高氏出俗为尼居瑶光寺洛阳段晖所居闻地下钟声掘之得金佛一菩萨像二趺上铭曰晋泰始二年中书监荀勗造晖遂舍宅为寺后有盗欲窃此像像高声唱贼贼人至被获裴植母夏侯氏年踰七十以身自施三宝为婢供寺扫洒三子瑜粲衍并奴服泣涕以从各以布帛赎免之其后竟出家为尼入嵩高山积岁乃还植官度支尚书瑜等皆至刺史母临终遗令以沙门礼葬粲深好释学每升座讲说听者服其理辩孝明熙平元年太后胡氏于洛阳建永宁寺佛殿如太极殿门南如端门作真金像高丈六浮图九层高九十丈上剎高十丈每夜静铃铎之声闻于十里神龟元年诏诸郡立五级浮图正光二年勅宋云沙门法力等往西天求经四年宋云等使西竺诸国还得佛经一百七十部帝加元服命沙门道士讲道禁中帝曰佛与老子同时否道士姜斌曰开天经云老子定王三年生年八十五西入化胡以佛为侍者沙门昙谟最曰吾佛以昭王二十六年生穆王五十二年灭自灭后至定王三年凡三百四十五年老子方生而言化胡无乃谬甚帝令群臣详定真伪太尉萧综等劾奏开天伪经罪当惑众诏流斌于马邑武泰元年十月达磨自梁入魏止嵩高山少林寺面壁而坐帝闻师异迹三诏不至就赐磨纳袈裟金钵银水瓶缯帛孝庄永安元年太后胡氏出俗为尼居瑶光寺冀州沙门法庆为行无赖为其徒所摈乃去为祅术说渤海李归伯率乡人为乱众推庆为主自号大乘佛以归伯为十住菩萨平魔汉王屠灭寺舍斩害僧尼焚烧经卷云新佛出世除去众魔诏元遥使持节讨破之禽法庆归伯传首京师余党悉平三年宗玄先生孟仲晖造夹纻佛其像每夜遶座行道足迹成文士庶瞻敬咸仰神异后五年像忽隐去节闵普泰元年国子博士卢景祐通达佛法人称居士帝亦待以不臣从兄仲礼作乱累及景系晋阳狱景祐至心诵经枷锁自脱帝闻其异贷出之孝武永熙元年洛京平等寺建浮图成帝设万僧斋石像俯首终日大众感其神应二年永宁寺大浮图灾火三月不息后东莱人咸见浮图在海中俄为云雾所蔽文帝大统元年勅沙门道臻为沙门大统初祖达磨坐少林九年先传法及袈裟于慧可乃往禹门千圣寺十月五日端坐示灭门人奉全身葬熊耳山定林寺明年使者宋云西域还遇师手携只履翩翩独迈云归为言门人启圹视之唯空棺只履孝静天平元年洛州刺史韩贤素不信佛白马寺有汉明帝时经函时放光明世藏为宝贤往寺斫破之未几州人韩木兰作乱一贼自尸中起以刀斫贤胫断而死人谓毁函之报若是其速述曰经函放光佛道之彰化也世之昧者则斥为怪诞故恶之斫破之由其本心素无信耳一贼忽起斫其胫如斫其函感报之速自心之召也世人见佛经说地狱果报必曰佛设此等语以怖人佛圣智通三世见人造善恶者能预告以祸福使人知所劝惩耳非故设此语以怖人也作不善降之百殃岂亦怖人之语邪兴和四年时魏境有寺三万所僧尼二百万人魏书佛老志云生生之类三世神识常不灭凡为善恶必有报应渐积胜业陶冶粗鄙经无数形澡鍊神明乃至无生而得佛道其始修心则依佛法僧谓之三归若君子之三畏也又有五戒去杀盗婬妄言饮酒大意与仁义礼智信同又说六道受生六度进行及佛身真应不生不灭舍利塔庙教法流广之义最为深密述曰有一代君臣必有一代之史所以记诸言动法不法也尧舜之德必书跖硚之行必书天时人事善恶臧否莫不毕录有可法有可诫谓之信史若是其可也自佛法来东举世知所宗上真文祕要盈满天下明心见性之道可坐以进益物救世正在仁义久久弊诈日起之后通人胜士钦挹风规历代修史之家未尝不列叙其事故范晔之论西域曰佛道神化兴自身毒西汉方志莫有称焉岂道闭往运而数开叔叶乎袁宏之着汉纪曰天竺有佛道焉能化通万物而大济群生唐正观称制晋书摩什图澄皆列于传而赞之曰垂文阐教通幽洞冥魏收撰魏书其志佛老曰佛言三世神识常不灭凡为善恶必有报应渐积胜业乃至无生此皆诸史叙佛之明义知佛道果可以益物救世云耳异哉欧阳氏之修唐书也凡释氏之事有裨国政开人心者悉删去之适足以存旧史之该赡其乏通学守隘见有若是谓之信史未信也北齐文宣天保元年诏高僧法常入内讲涅槃经拜为国师法师昙延长九尺六寸帝每召入问道会周使周弘正来聘大臣举师接伴弘正恃才任气及见延悠然意消求师画象所着经疏以归帝益加重进位昭玄上统嵩山宝公向白鹿山行忽闻钟声见一门题曰灵隐之寺有梵僧自外来宝随入寺坐法堂床上仰视屋间开孔如井有僧从孔飞下至六十余人坐已各问今日何处斋或言豫章成都岭南蓟北五天竺动千万里最后一僧至众问何迟答曰相州彼岸寺鉴禅师讲会各各竖义有一小僧难问蜂起殊为可观不觉日暮宝起曰鉴禅师是我和上诸僧直视宝顷之遽失其寺乃独坐柞木上出山问大统法上上曰此寺佛图澄所造贤圣居之或隐或见至今山行犹闻钟声二年诏稠禅师至邺都建云门寺以居之师宴坐一室未尝送迎帝至弟子劝之师曰宾头卢迎王七步致王失国吾德虽不逮仪相似之所以不敢自欺冀致福于帝耳帝惑左右以师慢己欲躬加害师旦出寺二十里拱立道旁帝怪问之师曰恐血污伽蓝耳帝即悔谢谓仆射扬遵彦曰如此真人何可谤耶遂同辇还宫问曰弟子前身何人师曰曾作罗剎王今犹好杀祝盆水使视之见群罗剎在后帝大敬信请受菩萨戒永不食肉尽停五坊鹰犬伤生之具及境内屠杀诏置昭玄上统以沙门法上为大统令史员置五十余人所部僧尼四百余万四万余寺咸禀风教帝筑坛具礼尊为国师布发于地令上统践之升座后妃重臣皆受菩萨戒帝在晋阳使人乘一驼勅曰可向寺取经函使问所在帝曰任驼出城及出奄然如梦至山腹有寺群沙弥见之曰高洋驼来便引见老僧僧问高洋作天子何如使曰圣明僧曰汝来何为使曰令取经函僧曰洋在寺嬾读经令于北行取之使者反命六年初道士陆修静以梁武弃老子教遂奔入魏暨文宣事佛静等忌之诣阙自陈请与释子角法帝许之静以呪术令僧衣钵皆飞宫殿梁柱皆震帝顾谓大统法上曰佛门岂无人哉上统举昙显显时被酒出曰汝曹问者敢以小术自肆即以稠禅师衣置地道流并力不能动显自取置梁间使呪梁柱亦不动静曰释自标为内教内即小也显曰天子居九重之内亦应小于百官乎静气咽无对群臣皆忭跃帝乃下诏令道士自谓得神仙者可上三爵台飞腾远举其不能者宜诣昭玄上统剃度有不从者杀四人遂下诏曰祭酒道者世中假妄曲蘗是味清虚焉在瞿脯斯甘慈悲永隔上异仁祠下乖祭典宜皆禁绝不复遵事于是齐境皆无道士述曰修静生于晋末与远公游尸解于宋之泰始则说简寂自泰始至梁天监已四十年不应今日复有修静若曰因梁弃道自梁奔魏当云陆修静之门徒斯为可信也矣梁荆州居士陆法和以元帝为魏所破遂归于齐帝以为太尉赐甲第和乞为佛寺其徒七百人悉修禅法一朝礼佛坐床上而终将歛缩身止三尺歛毕帝更令开视唯一空棺甞题壁云十年天子犹尚可百日天子急如火周年天子递代坐人惧涂削之终不能灭七年帝以内藏梵经千夹命三藏那连耶舍于天平寺翻译勅大统法上沙门都法顺监译帝躬礼梵文谓群臣曰此三宝之鸿基礼宜偏敬沙门尊称居士万天懿优婆塞智希并于邺城译经十年帝幸辽阳甘露寺禅居深观勅非军国大事不得闻述曰世谓文宣残忍果于刑戮至欲比之桀纣然观其译经修禅受戒禁杀尊礼国师罢黜道教其敬佛为甚至盖由前身为圣寺沙弥以智愿力出现世间居人王位行佛法事而初年好杀特其残习之所为耳非如桀纣不遇佛法行杀无悔者之比也武成河清二年诏慧藏法师于太极殿讲华严经孙敬德先造观音像后有罪当死梦沙门教诵经可免既觉诵满千遍临刑刀三折主者以闻诏赦之还家见像项上有三刀痕此经遂行目为高王观世音经述曰此经止十句即宋朝王玄谟梦中所授之文今市肆刊行孙敬德所诵者是后人妄相增益其文猥杂遂使识者疑其非真又本朝嘉祐中龙学梅挚妻失目使祷于上竺一夕梦白衣人教诵十句观音经遂诵之不辍双目复明清献赵公刊行其事大士以兹至简经法救人于危厄之中古今可纪者三验矣可不信乎后主武平六年沙门宝暹十人往西天求经还得梵本二百六十部隆化元年诏修邺都白马寺佛图澄所造塔得舍利三盛以宝瓶广武王邕置水晶钵行道祈请舍利忽浮水面右转七匝北周闵帝元年诏僧实禅师为周国三藏诏以舍利藏蒲州常念寺大放光明自瓶而出乃建浮图以表祥异帝猎于檀山遥指山上问群臣有所见乎掌书记卢光独曰见一沙门帝曰是矣即解围而还乃令光于见处造浮图掘基一丈得钖杖瓦钵武帝保定三年诏曰岁在昭阳龙集天并当令所司奉造一切经藏始乎生灭之教讫于泥洹之说云云天和四年沙门藏称于长安译经沙门至德译法华经普门重颂偈诏名儒僧道申述三教沙门道安作二教论以儒道九流为外教释氏为内教帝信道士张宾卫元嵩之赞以谶纬黑衣当王心忌释氏张宾说帝曰唐虞无佛图而国安齐梁有寺舍而祚短但利民益国即称佛心夫佛以大慈为本终不苦役黎民虔恭泥木请造平延大寺容着四海苍生不立曲见伽篮遍安大乘五典以平延者无问道俗罔择怨亲以城隍为塔寺即皇帝是如来用郭邑作僧坊和夫妻为圣众推令德作三纲尊耆年为上座选仁智充知事求勇恪作法师是以六合无怨纣之心八方有歌周之咏云云四年二月集百僚僧道于文德殿讨论释老同异建德元年正月帝幸玄都观自升座讲说公卿僧道互为难问时长安有李练者神异不测每夜于街上大哭释迦牟尼佛如此屡月后二年果有废释之事二年二月集百僚僧道论三教先后以儒为先道次之释居后诏群臣沙门道士于内殿博议三教法勐法师立论理胜司隷大夫甄鸾上笑道论凡三十六篇用笑道家三十六部以释教有十二部今三倍胜之帝集僧道宣旨曰六经儒教于世为宜真佛无像空崇塔庙愚人信顺徒竭珍财凡是经像宜从除毁父母恩重沙门不敬斯为悖逆之甚国法岂容并令反俗用崇孝养时慧远法师出众抗答曰若以形像无情事之无福国家七庙岂是有情帝曰佛经外国之法故当废之七庙上世所立朕亦不以为然将同废之矣师曰若以外国之法非此所用仲尼所说出自鲁国秦晋之地亦应不行七庙若废则五经无用三教同废何以治国帝曰鲁与秦晋封域虽殊莫非一王之化师曰若秦鲁同一王化震旦天竺同在阎浮轮王一化何不同遵帝与师往复数至十二帝不能屈三年五月帝欲偏废释教令道士张宾饰诡辞以挫释子法师知玄抗酬精壮帝意宾不不能制即震天威以垂难辞左右咤玄听制玄安庠应对陈义甚高陪位大臣莫不钦难独帝不说明日下诏并罢释道二教悉毁经像沙门道士并令还俗时国境僧道反服者二百余万六月诏释道有名德者别立通道观置学士百二十员着衣冠笏履以彦琮等为学士沙门道安有宿望欲官之安以死拒号恸不食而终法师静蔼闻诏下诣阙奉表求见帝引对极陈毁教报应之事帝改容谢遣之遂遁入终南山号泣七日坐磐石引刀自条其肉挂膓胃于松枝捧心而卒白乳旁流凝于石上闻者莫不流涕述曰佛道本常有时而阨者世人之业感耳以故大小三灾业感之大三武灭僧业感之小然每当灭则必有圣贤者出魏武有昙始周武有知玄道安静蔼皆为法忘身求复大教而蔼之条肉捧心世或谓其徒自苦辛殊不知纵无益于当朝犹足以感动世人俾知为法之切有若此者武帝废之宣帝复之曾不数年其道复振畴知非蔼师诚感之应乎六年伐齐灭之并毁齐境佛教经像时僧尼反服者三百余万宣政元年六月帝感疠疾身疮大发遂殂宣帝大成元年先是沙门道林以学业进见与武帝议论二十日酬酢七十番帝不能屈遂许以复教会帝殂至是道林申请尤力上许之遂下诏曰先帝惑于异论以释道为无益故废而不行然大教所系讵宜罢黜今简耆旧有道者二百二十人勿翦发毁形于东西二京陟岵寺为国行道乃勅智藏等长发为菩萨僧充寺主华冠璎珞作菩萨大士相诏曰三宝尊重特宜修敬其令旧沙门有德行者于政成殿西安居行道追封孔子为邹国公静帝大定元年诏天下并复释道二教复立佛天尊像丞相杨坚与陟岵寺智藏灵干等再落发度僧二百二十人佛祖统纪卷第三十八然河图洛书天道所以下教于世者岂当以神怪非之乎是则老子圣人或在天为君主或分形下教皆随时以阐化也当老子之下教寇君授之经法任以天师俾除削三张之弊其言有足取也至嘱以辅佐太平之说故能造阙下以献其书崔浩引而进之太武信而纳之未足为过也一旦崔浩以恶释之心劝其上于是遽起案诛沙门之祸酷哉此时其法运之一厄乎既而崔浩族诛太武被弑不令之终足彰其罪及文成诏复佛法大建浮图一翕一张曾不足以累本常之道也世或以毁释过谦之者然谦之特受教于老君以告人主耳初未甞创毁释之论毁释自太武崔浩起也夫法运之通塞数也人心之好恶势也势与数合佛力不能移也故知太武崔浩之毁释执与数合非谦之之过也炀帝师智者及智者亡弑父窃位下罢僧毁寺之诏而卒沮于事岂智者教之耶卫元嵩教周武赵归真教唐武比诚教之也君与臣俱遭冥罚非不幸也佛祖统纪佛祖统纪卷第三十九宋咸淳四明东湖沙门志磐撰法运通塞志第十七之六隋文帝开皇元年帝初受禅沙门昙延谒见劝兴复佛法乃下诏周朝废寺咸与修营境内之人任听出家仍令户口出钱建立经像由是民间佛经多于六艺之籍初同州般若寺尼智仙通禅观言人吉凶皆验文帝始生于寺尼谓太祖曰此儿佛天所祐因唿为那罗延太祖委仙视育一日皇妣来抱见儿成龙形惊堕于地尼失声曰惊吾儿致令晚得天下及长密告之曰像教将灭一切鬼神皆西向汝当大贵佛法暂废赖汝而兴及周武罢教此尼竟隐帝家诏于相州战地为军士死事者建寺荐福勅僧勐法师住大兴善寺为隋国大统南朝陈国沙门智周等自西竺还赍梵经二百六十部诣阙上进上召见慰劳赐以缯钱三年诏天下正五九并六斋日不得杀生命唐公李渊以长安宅居施沙门昙崇帝为制清禅寺名海陵沙门惠盈六时礼三千佛救民饥苦之厄一日讲法华经有神拥从称五道大神请授戒法云往东海巡行盈为设食授戒而去四年灵藏律师始与帝为布衣交及即位建大兴善寺以居之勅左右仆射两旦参问起居甞陪驾洛州归之者众帝手勅曰弟子是俗人天子律师是道人天子有欲离俗者任师度之由是度人至数万有疑之者帝曰律师化人为善朕禁人为恶意则一也五年诏法经法师于大兴殿授菩萨戒六年亢旱诏昙延法师于正殿升御座南面授法帝及群臣咸席地受八关斋戒俄而云兴大雨霑霔七年诏昙迁法师为昭玄大沙门统八年昙延法师亡帝辍视朝勅王公已下往临内史薛道衡白弔文曰圣皇启运像法载兴卓尔缁衣欝为称首屈宸极之威重申师资之礼文三宝借之弘通二谛由其宣畅以诱人为善之德为助国行仁之方岂谓法柱忽倾慈舟遽覆匪直悲缠四众固亦酸感一人京兆杜祈暴亡至冥府王审其名曰误矣问祈识周武帝否答曾任左武候司法常在殿陛王顾吏引至大铁屋从窓中望一人瘦身铁色着铁枷锁祈见泣曰大家何苦答曰我信卫元嵩毁灭佛法故此受罪祈曰臣误追当还大家有说否曰汝若还为闻大隋天子昔与我共食仓库我灭法受大苦望为我作福相救及还以事闻帝乃勅天下人出一钱为武帝追福九年李士谦雅好佛学兼善玄谈有客问三教优劣士谦曰佛日也道月也儒五星也时以为至论十年正月诏曰光宅顗禅师昔周武毁教朕曾发心必许护持及受命于天遂即兴复师已离世网修己化人必希奖进僧伦用光大道勅臣僚士庶有欲出家听是岁度僧至五十万十一年诏相州灵裕法师至京为国统裕表辞三上帝留之不可谓仆射苏威曰朕知裕师刚正不可屈乃厚赐还山御书灵泉为寺名十一月晋王广总管扬州迎顗禅师至镇设千僧会受菩萨戒上师号曰智者述曰世谓炀帝禀戒学慧而弑父代立何智者之不知预鑑耶然能借阇王之事以比决之则此滞自销故观经疏释之则有二义一者事属前因由彼宿怨来为父子故阿阇世此云未生怨二者大权现逆非同俗间恶逆之比故佛言阇王昔于毘婆尸佛发菩提心未甞堕于地狱又佛为授记却后作佛号净身又垂裕记阇王未受果而求忏令无量人发菩提心有能熟思此等文意则知智者之于炀帝鑑之深矣故智者自云我与晋王深有缘契今观其始则护庐山主玉泉终则创国清保龛垄而章安结集十年送供以是比知则炀帝之事亦应有前因现逆二者之义孤山云菩萨住首楞严定者或现无道所以为百王之监也潞州刺史辛彦之立十五层浮图州人张元暴死复苏云神游天上见一堂极崇丽天人曰幸刺史有大功德作此堂以俟之十二年二祖慧可禅师先传法于舒州僧粲以是年往管城正救寺说法有和法师先于寺讲涅槃学徒稍稍引去听法和不胜愤乃谤于邑宰加以非法师怡然委顺寿一百七先谓粲曰吾有宿累今当偿之十二月智者禅师至荆州玉泉山安禅七日感关王父子神力开基造寺乞授五戒师入居玉泉道俗禀戒听讲者至五千人十三年帝幸岐州蒐于南山逐兽入古窰中忽失所在但见满窰损佛像沙门昙迁曰比周武毁法故圣像多委沟壑帝乃下诏诸有佛像碎身遗影者所在官检送寺庄严四月智者于玉泉说法华玄义章安顶法师预听七月赐智者玉泉寺额十四年诏建禅定寺名昙迁法师集海内名德百二十人以居之智者于玉泉说摩诃止观听众千人章安预听冬十月智者过岳州为刺史王宣武授戒法沙门昙捷等请讲金光明经其俗闻法感化一郡五县一千余所咸舍渔捕十五年真观法师于杭州虎林山建天竺寺二月晋王遣使迎智者至扬州禅众寺上所着净名义疏九月辞归天台北天竺阇那崛多于大兴善寺译佛本行经等三十三部翻经学士费长房等笔受十六年齐州灵巖寺释道相暴亡至冥府见势至菩萨将观僧狱有榜云众僧遣法逈向京师请灵巖寺额将绢百疋驴两头至京逢通事舍人是灵巖檀越为奏得额不费一钱逈自思此额因我而得应销三十疋绢乃市丝布香药等物私用入己当入梁压地狱逈闻即首服陪还又一榜云人盗僧林杏树截作梳材寺僧道郭拾得残木一截仍堪作梳直八十钱当堕火烧地狱郭闻说即时承还又榜云沙弥道弘为众作馄饨先盗食一钵当堕铁丸地狱弘数年口疮乃为众设一供如此三十余人道相七日内十三度死见菩萨指示罪相以语诸人即各陪偿狱榜随灭十七年翻经学士费长房进开皇三宝录十五卷长房先为沙门周武沙汰反俗隋兴入预译经十月晋王遣使迎智者师至石城乃称有疾谓门人智越曰大王欲使吾来吾不负言吾知命在此故不须进乃右脇西向专念弥陀至十一月二十四日为众说法即入三昧门人奉灵龛归佛陇藏之西南峯十八年故智者弟子僧使灌顶普明奉遗书及净名义疏至扬州王答书所嘱天台造寺今遣司马王弘一遵指画二十年立晋王为皇太子勅天下名藩有毁佛天尊像者以大逆不道论仁寿元年诏天下名藩建灵塔遣沙门净业真玉等分送舍利奉藏诸郡百十一塔灵瑞之迹遍见僧传南天竺三藏达磨笈多北天竺阇那崛多于大兴善寺重译法华为八卷名曰添品十月天台僧使灌顶智璪至京师奉启谢皇太子造寺二年西天竺沙门阇提斯那来上言天竺获石碑说东方震旦国名大隋城名大兴王名坚意建立三宝三年洛阳龙门王通诣阙献太平十二策上不能用归而教授河汾之间续六经以见志子曰吾续书以存汉晋之实以汉统天下除残秽与民更始起汉高止晋武吾修元经以断南北之疑以天下无赏罚三百载矣故始晋惠讫隋开皇寓褒贬以代赏罚续诗以辨晋宋后魏齐周隋六代之俗正礼乐以旌后王之失赞易道以申先王之旨世称王氏六经朝廷三征皆不至卒于家门人谥曰文中子房玄龄杜如晦魏征李靖温彦博窦威杜淹温大雅陈叔达王珪皆北面受道为世卿相弟子薛收等集对问之言名曰中说其言三才五常之道天人性命之际备矣文中子曰诗书盛而秦世灭非仲尼之罪也虚玄长而晋室乱非老庄之罪也斋戒修而梁国亡非释迦之罪也或问佛子曰圣人也曰其教如何曰西方之教也守国则泥子读谠议曰三教于是乎可一矣或问长生神仙之道子曰仁义不修孝悌不立奚为长生炀帝大业元年九月帝幸扬州天台僧使智璪诣行在所引对大牙殿勅为天台寺立名智璪启曰昔陈世有定光禅师迁神之后梦其灵曰汝欲造寺未是其时若三国为一当有大力势人为之造寺寺若成国即清宜名国清寺上曰此先师灵瑞也即用为名乃遣通事舍人卢正方奉安寺额勅祕书监柳顾言为智者造碑立之寺门十一月二十四忌辰设千僧斋有司案名满足千数临斋受嚫数溢一人咸谓智者化身来受国供是日午后使者大众开视灵龛唯空床虚帐而已二年诏沙门道士致敬王者沙门明瞻等抗诏不从帝诘之对曰陛下若使准制罢道则不敢不奉如知大法可崇则法服之下僧无敬俗之典帝默然而止三祖僧粲禅师亡师初以白衣谒可禅师既传法授衣属周武废教往来司空山积十余年隋开皇初居皖公山传法于沙弥道信优游江国以是年复还旧止为众说法俨立而逝塔于山谷寺相州沙门道明亡同房僧玄绪暮行野间忽见伽蓝往投之遇道明不异平生引绪至房绪私怪之至后夜明起谓绪曰此非常处谨莫过堂去绪潜往见维那唱施粥皆作血色行粥遍诸僧举身火然如一食久维那打静无复苦相绪惧还所止明至绪问之答曰此是地狱吾为取僧一束柴煮染忘不陪偿当一年然足受罪褰衣见膝下并焦黑因曰公幸为我买柴百束陪还常住并写法华经一部可得免苦绪许之归寺依言为辨重往寻寺寂无所见三年正月诏天下州郡七日行道总度千僧上亲制愿文曰菩萨戒弟子皇帝杨总持稽首和南十方诸佛愿以度人出家功德普为有顶无间清净罪垢同至菩提四年五年诏天下僧徒无德业者并令罢道寺院准僧量留余并毁折庐山福林大志禅师素服哭于佛前三日誓舍身明道乃诣东都上表曰愿陛下兴隆三宝贫道当然臂以报国恩上敬而许之遂以布蜡缠升大棚端坐度火然之焚毕入定七日加趺而终自是诏下而不行九年诏改天下寺曰道场帝幸维扬召神僧法喜入见一日遶宫中索羊头帝恶之以付廷尉禁卫甚严而有司见其日匃于市上命案之见袈裟覆黄金锁骨诏以香泥塑其形是夕泥像起行言笑如故上异之诏释其禁未几示疾而终葬之香山后数岁自海南归者见师殊无恙发其冡视之唯空棺焉及炀帝遇害江都方悟索羊头之先谶恭帝义宁元年五祖章安灌顶禅师于天台国清寺为智威禅师说止观心要唐高祖武德元年诏为太祖已下造栴檀等身佛三躯以沙门景辉尝记帝当承天命为立胜业寺以沙门昙献于隋末设粥救饥民为立慈悲寺以义师起于太原为立太原寺又诏并州立义兴寺以旌起义方之功二年诏依佛制正五九月及月十斋日不得行刑屠钓永为国式三年四年释智巖初仕隋为虎贲中郎将每于弓首挂漉水囊不饮虫水至是弃官入皖山学道见异僧丈余谓之曰卿已八十一生出家矣同军闾丘胤至山寻之见山崖峻立鸟兽悲鸣谓师曰郎将狂耶何为住此答曰我狂欲醒君狂正发同军嗟叹而退六年濩泽县李录事亡常往余法师所听讲维摩共人言议师问之曰今讲此经感何人听答曰自人头已上便是鬼神上及诸天重级充满然见诸天闻法师酒气皆回面而听余即悔过不复饮鬼又曰非唯此会独感诸天但有法事无不来降勅沙门玄奘三藏住大庄严寺七年上幸国学释奠命博士徐旷讲孝经沙门慧乘讲心经道士刘进善讲老子博士陆德明随方立义遍析其要帝说曰三人者诚辩矣然德明一举辄蔽八年太史令博奕上疏曰佛在西域言祅路远汉译胡书恣其假託使不忠不孝削发而揖君亲游手窃食易服以逃租赋夫生死寿夭出于自然刑德威福关于人主而愚僧矫诈皆云由佛窃人主之权擅造化之力其为害政良可悲欢书奏不报铠菴曰傅奕以小人之资一旦上书谤佛毁教当时群臣皆所不取独高祖薄信迷其说今观傅奕之疏沙汰之诏不过谓游手窃食苟避征徭而已嘻学圣道以求出世间敷慈化以赞理天下明善恶之应以警昏俗穷性命之旨以悟真修斯学佛者之大效其与儒家者流将并行而不悖岂当以征夫徭卒之贱而望之者哉或曰学佛之士多自农出反而止之所以厚农俗也不然今夫田家之子致身科第者岂得而止之耶矧夫佛道多容不问愚智若指其庸鄙以蔽诸贤俊比子厚诮退之忿其外而违其中是知石而不知韫玉也今名为儒而资小人者固多矣未闻以为者不善而遽欲废周孔之教然则出家而庸鄙者人材之未至非佛道之咎也九年傅奕七上疏请除佛法帝以其疏付群臣杂议大臣皆曰佛法兴自屡朝弘善遏恶冥助国家理无弃废宰相萧瑀曰佛圣人也而奕非之非圣人者无法当治其罪奕曰人之大伦莫如君父佛以世嫡而畔其父以匹夫而抗天子萧瑀不生于空桑乃遵无父之教非孝者无亲瑀之谓矣瑀合掌谓之曰地狱正为此人设帝一日问群臣曰傅奕每言佛教无用卿等如何左仆射裴寂曰陛下昔创义师志凭三宝言登九五誓启玄门今六合归仁富有四海而欲纳奕言岂不亏往德而彰今过乎帝复以疏颁示诸僧问出家于国何益沙门法琳撰破邪论谓佛教彻万法之源而孔老立言时域中之治凡出家者守志明道弘善兴福启迪昏蒙利国非浅时秦王府记室虞世南为序以赞之明概法师作决对论责奕谤佛僧八事有秦王府典仪李师政述内德论云劝善进德之广六经所未逮戒恶防患之深九流莫之比但穷神知化其言宏大而可惊去惑绝尘厥轨清邈而难蹈夫能事未兴于上古圣人开务于后世故栋宇易桧巢之居文字代结绳之政饮血茹毛之馔则先用而未珍火化粒食之功虽后作而非弊岂得以诗书早播而可隆贝经晚至而宜替又死生无穷之缘报应不朽之说释氏之所明黄老之未喻也又慧乘作辨正论十喻九箴破道士十异九迷之谬上览诸沙门论议寤奕誉道毁佛遂有兼汰二教之意五月下诏以沙门道士苟避征徭不守戒律而寺观隣接廛邸溷杂屠酤非所以为垂教其僧道戒行亏阙者并令罢道精勤练行者并就大寺观居止供给衣食京师留寺三所观一所诸州各留一所余皆罢之六月庚申皇太子建成齐王元吉谋不利于秦王秦王世民讨杀之以秦王为皇太子癸亥大赦天下停前沙汰僧道诏八月诏传位于皇太子既即位尝问傅奕曰佛道微妙圣迹可师且报应之事显然卿独不悟其理何耶对曰佛乃西方之桀黠无补国家臣非不悟鄙不学也帝深恶其言后傅奕得恶病遍身糜烂号叫而死少府监冯长命梦至冥府多见先亡因问傅奕毁佛恶病而死今受何报答曰已闻付越州为泥犁矣当时识者谓是泥犁地狱也太宗正观元年正月诏京城德行沙门并令入内殿行道七日度天下僧尼三千人诏以皇家旧宅通义宫为兴圣寺诏沙门光智于大兴善寺译宝星经等五部左仆射房元龄等监护二年三月诏曰朕自创义以来手所诛剪将及千人可皆建斋行道竭诚礼忏冀三途之难因斯得脱述曰或谓太宗手自诛杀真忍人也殊不知隋为不道天将兴唐太宗方间关于军伍之中当梗化害政适在目击不亟剪去则有妨于机事奉天命以除残贼非如桀纣无辜杀人贯盈罪恶之比天下既定仁心自存唯知佛法可为拯济建斋行忏惠及幽关盖所以拔沈苦以遂有生真仁恕之君也五月勅先朝忌辰并于章敬寺设斋行香永为定式七月诏京城诸郡僧道七日七夜转经行道为民祈福以保秋成每岁正月七月视此为式三年正月诏京城沙门每月二十七日行道转仁王经为国祈福官给斋供三月诏密州师净禅师至京祈雨师结斋坐禅感天西北白虹昼见大雨通济八月沙门玄奘上表乞往天竺求经十二月诏曰有隋失道九服沸腾朕亲总元戎致兹明罚可于建义以来交兵之处凡义士凶徒陨身戎陈者各建寺剎招延胜侣树立福田济其营魄以称朕矜闵之意四年正月救上宫绣释迦佛丈六像奉安胜光寺设千僧斋五月战场建寺成勅群臣撰碑破刘武周于汾州立弘济寺李百药撰破宋老生于莒州立普济寺许敬宗撰破薛举于幽州立昭仁寺朱子奢撰破宋金刚于晋州立慈云寺褚遂良撰破王世充于邙山立昭觉寺虞世南撰破窦建德于汎水立等慈寺颜师古撰破刘黑闼于洛州立昭福寺岑文本撰是岁天下大稔米斗三钱外户不闭行旅不赍粮断刑才二十九人天下大治帝谓群臣曰此魏征劝朕行仁义既效矣因追念初平天下手诛千余人不值太平即以御服施诸寺命僧行忏铠菴曰君举必书故曰史史者所以记当时失得之迹也以故恶如弑君必书丑如蒸母必书岂以其丑恶而不之记耶是知修史者不没其当时善恶之事斯可为信史也昔范晔着汉书西域传始论佛法陈寿志三国则忽而不录唐太宗修晋书于沙门高行时有所取魏收于北史着佛老志李延寿于南史作顾欢传凡帝王公卿毁赞佛老者莫不悉载其于二教之偏正优劣当年今日未尝不明识所归欧阳氏之修唐书五代史也于佛老之事则删之夫唐书唐家之正史非欧阳之私书也借使不足法论之可也岂当以己所不好而悉删之耶是知无通识者不足以当修史之任也夫佛法之取舍大较系乎人之好恶韩欧司马始不好佛遇事立言必有诋诃及退之问道于大颠永叔闻法于圆通君实广文中子之言而作禅颂言为百世师行为天下法为贤为大圣是名佛菩萨是三贤者始恶而终好之惜乎闻道之晚而其先出之言莫可收也吁佛法之取舍果在于人之好恶可不审乎哉五年正月诏僧尼道士致敬父母诏以庆善宫为穆太后建慈德寺为皇太子承干建普光寺勅沙门法常居之为太子授菩萨戒十一月化度寺僧邕禅师亡上敬悼赐帛勅右庶子李百药撰碑更令欧阳询书初波斯国苏鲁支立末尼火祅教勅于京师建大秦寺六年诏以东都龙潜旧宅为天宫寺诏杜顺和上入见钖号帝心八月七日章安禅师示寂于国清异香满室七年中天竺三藏明友来译大乘庄严论李百药序之云大小乘学悉以此论为本于此不通未可弘法勅僧道停致敬父母寒山子者隐居天台之寒巖时入国清寺有拾得者因丰干禅师于赤城路侧得之可十岁委问无家付库院养之三年令知食堂常收菜滓于竹筩寒山若来即负而去或长廊叫唤快活寺僧逐骂辄抚掌大笑闾丘胤初为台州刺史临途头痛遇丰干言从天台国清来为噀水治疾须臾即愈胤问天台有何贤士师曰见之不识识之不见若欲见之不得取相寒山文殊遁迹国清拾得普贤状如贫子胤至郡即诣国清问丰干院僧道翘引至空房多见虎迹云禅师在日唯舂米供众夜则唱歌自乐又问寒山拾得引至灶前见二人向火大笑胤前礼拜二人喝胤曰丰干饶舌弥陀不识礼我何为二人即把手而笑走向寒巖更不返寺胤乃令道翘于村墅人家屋壁竹石之上录歌诗三百余首传于世云八年诏为穆太后建弘福寺车驾亲临自开佛眼尚书虞世南立疏曰弟子早年忽遇重患当时运心差愈之日奉设千人斋今谨于道场供千僧蔬会以斯愿力希生生世世常无疾恼七世久远六道怨亲并同今愿勅普光寺常法师入内殿为皇后授戒莱州奏高丽三国僧愿入中国学佛法欲觇虚实耳魏征曰陛下所为善足为夷狄法所为不善虽距夷狄何益于国诏许之九年十月玄琬法师终于延兴寺遗表有云圣帝方尊事三宝不应使沙门与百姓同科乞令僧有过者并付所属以内律治之帝嘉纳焉乃遣皇太子临弔勅有司给葬具十一月诏曰比缘丧乱僧徒减少华台宝塔窥户无人其令天下度僧尼三千人有司详定务取德业精明者以闻僧徒有假託医巫左道惑众造诣官曹属致赃贿者朕在情持护必无宽贷诸犯过者宜令所司依准内律明为条制诏曰老子李姓是朕之祖名位称号宜在佛先沙门智实法琳等诣阙申理诏不许驾幸洛阳实等复抗辞固争以道士虽冐宗老子其实遵三张符水醮箓之事不宜居释氏上勅宰相岑文本谕旨实等固不奉诏帝怒杖实于朝堂民其服流之岭表而终有讥其不量进退者实曰吾固知已行之诏不复回所以力争者使后世知有僧耳闻者愧服十二年尚书虞世南既卒上梦见之因诏曰世南德行纯备志存忠益奄从物化良用悲伤昨因夜梦倏覩斯人兼进谠言有若平生之旧可即其家造五百僧斋佛像一躯以资冥福以申朕思旧之意十三年诏国子祭酒孔颕达沙门慧净道士蔡晃入弘文殿谈论三教净讲法华蔡晃问曰经称序品第一未审序第何分净曰如来入定放光雨华为破二之洪基作明一之由渐故曰序也第者为居一者为始序最居先故称第一晃曰师言不出脣何所可领师曰菩萨说法声震十方道士在座如迷如醉晃曰野干说法何由可闻净曰天宫严卫理绝狐踪道士神昏谓人为畜天情大说合座欢踊方士秦世英谮法琳所着破邪论讪毁皇宗勅流益州而亡有西域僧来善呪术令人死复苏帝令呪飞骑皆验傅奕曰此邪术也请使呪臣呪之无所觉僧忽仆地若为物所击者遂不复苏又有婆罗门僧得佛齿所击前无坚物奕谓其子曰吾闻金刚石者唯羚羊角能破之汝往试焉及往见齿出角扣之应手而碎述曰夫呪以中道为体持善遮恶为用此大圣祕密化物之法而持是法者必惟其人故苏婆唿童子等经云诸呪皆有部主明王诸威德鬼神以为之护然明王部主慈悲覆护于彼呪师不见其过至于诸恶毒鬼见有为利养诈解持诵者见彼痴人缪执金刚杵便生嗔怒即害彼命今观西僧不知持善遮恶之义而欲以区区呪术远来东土呪死为功邀名人主有利欲之心无沙门之行是宜护呪鬼神乘怒以毙之耳呪骑兵死呪傅奕不死奕小人谤法罪在泥犁非奕能拒呪也此事至祕唯探索呪部者能知之佛舍利齿骨一切物不能坏彼婆罗门所携之齿恐非佛真用羚角以碎之或金刚石伪为之物虽足以成傅奕博物之名而终不能知吾佛金刚不坏之体世好党奕而不知义故为辨之庶几乎免谤法之罪而救沦坠之苦也诏曰遗教经者是佛临涅槃时所说诫勅弟子甚为详要末俗缁素不知崇奉永怀圣教用思弘阐宜令有司多写经本付京官刺史各一卷若见僧尼业行与经不同者公私劝勉必使遵行述曰太宗知务僧之本在于遗教故能戒有司写经本令公私相劝俾免于过其有得于仁王护法之心也十月杜顺和上坐亡于义善寺有弟子诣五台礼文殊方抵山麓见老人语之曰文殊今在终南山杜顺和上是也弟子趋归师已长往十五年善导法师至西河见绰禅师九品道场讲诵观经喜曰此入佛之津要也修余行业迂阔难成唯此观门速超生死至京师击发四部三十余年般舟行道造弥陀经十万余卷画净土变相三百余壁满长安中并从其化有终身诵弥陀经十万至三五十万卷日课佛名一万至十万声者师念佛时有光明从口出后高宗朝赐寺名曰光明云十六年上幸弘福寺为穆太后追福自制疏称皇帝菩萨戒弟子谓寺主道懿曰朕顷以老子是朕先宗故令居释氏先卿等能无憾乎对曰陛下尊祖宗降成式讵敢有怨上曰佛老尊卑通人自鑑岂一时在上即以为胜朕宗自柱下故先老子凡有功德佥向释门往日所在战场皆立佛寺太原旧第亦以奉佛初未甞创立道观存心若此卿等应知十七年蕲州黄梅四祖道信禅师四征不起乃就赐珍缯以旌其道勅卫尉丞李义表黄水令王元策使西域游历百余国至毘离耶城东北维摩室元策以手板量之纵横得十笏因号方丈复登耆阇崛山刻碑纪唐威德八月原州奏昌松县鸿池谷有五石青质白文曰高皇海出多子太平天子李世民千年太子李治七佛八菩萨上果佛田天子文武贞观昌大圣延四方十一月遣使以玉帛诣鸿池谷祭谢灵贶述曰高祖之顺承天命也以沙门景晖有预记乃立像造寺建斋禁杀遽遽然无敢后一旦惑傅奕之妖言遂欲以佛法为无用而沙汰之既而内难卒发诏已下而不行太宗临朝大弘斯化鸿池瑞石谶文昭然观其屡朝译经列圣制序建仁王之高座注般若之真乘受戒讲经问道听法铸像建剎试经度人斯皆天性与能起于宿禀诚知此道有助国救世之功为修身治心之法故能与孔孟之学并行而不悖也至言其历代尊僧之礼则于古为尤异故崇其位则不使称臣重其德则加之爵秩分亡物则悉依僧律罚有过则唯禀内科自非石谶所谓七佛八菩萨之出应世间焉能相继崇尚之不绝乎十八年岑文本为中书令文本少时常念法华普门品曾乘舟吴江舟覆人尽死文本没水中有人言但念佛必不死既而随波涌出至岸获免后于家设斋一僧后去谓之曰天下方乱君幸不预灾终逢太平致富贵言讫不见及文本就斋复于食椀得舍利二十九年正月玄奘三藏自西天还长安留守房玄龄备释部威仪迎置弘福寺是日有五色云覆经像上二月至洛阳见上于仪鸾殿问西域事迹诏撰西域记所历百国山川风俗前史所未闻也诏就弘福寺同沙门道宣等翻译二十年七月奘法师表上新译菩萨藏经显扬圣教论等凡五部请帝制序诏法华智威禅师补四大师朝散大夫威前身是陈仆射徐陵听智者讲经因立五愿一临终正念二不坠三途三人中託生四童真出家五不堕流俗之僧后生缙云朱氏年十八将纳妇路逢梵僧谓之曰少年何意欲违昔誓因示其五愿师闻已不复还家即往国清投章安为师咨受心要即证法华三昧二十二年上幸坊州玉华宫召奘法师既至上曰朕在京苦热故就此山泉石之凉忆见法师故遣相屈此日所翻何经奘曰近译弥勒瑜伽师地论帝宣论亲览谓侍臣曰曰佛教广大犹瞻天瞰海莫极高深九流典籍犹汀滢方溟渤耳世言三教齐致者此妄谈也因勅有司写新译经论颁赐九道总管御制大唐三藏圣教序以冠其首诏皇太子撰菩萨藏经后序上自是平章法义不辍于口敬待法师亲于家人尝问师曰法门之益何所宜先对曰弘法须人度僧为最帝说九月诏京城诸郡各度僧每寺五人凡度一万七千人十月车驾还京师勅于北阙大内紫微殿西建弘法院命奘法师居之选名德七人以从昼则陪御谈玄暮则归院翻译上令翻道德经为梵文以遗西竺师曰佛老二教其致大殊安用佛言用通老义且老子立义肤浅五竺观之适足见薄遂止四祖信禅师居破头山有老僧号栽松道者请曰法道可得闻乎祖曰汝老矣使有所闻何能广化能再来吾尚可待乃去行水边见周氏女浣衣揖求寄宿归而孕父母逐之日庸纺里中夕宿众馆及生一子弃水中明日见泝流而上气盛体洁遂举之常随母乞食见四祖于黄梅道中祖语其母令出家是为弘忍禅师嗣居东山大行其道众馆后为佛母寺东禅有佛母冡四祖登庐山绝顶望破头山紫气如盖下有白气横分六道以问大众弘忍曰莫是和上他后横出一枝佛法否祖曰如是十二月皇太子为文德皇后建慈恩寺择京城大德五十人以居之各度侍者六人勅太常九部乐奉迎梵本诸经瑞像舍利五十大德入寺帝御安福门楼执鑪致敬二十三年四月上幸翠微宫召奘法师陪从上叹曰与法师相见恨晚未尽弘法之意五月上崩高宗永徽元年诏天宫慧威禅师补四大师朝散大夫二年九月四祖信禅师安坐而逝塔于东山黄梅寺明年四月八日塔户自开仪相如生门人不复敢闭法华威禅师为天宫慧威禅师说止观法门常州安国寺沙门善伏每为众说法尝云行慈不杀佛教之都门若奉教而不能行是犹讲礼而为倨傲也又尝劝人修六道供以人先亡者无越此途三年奘法师请于慈恩寺建浮图藏西天舍利经像中天竺沙门无极高至长安译陀罗尼集经时那提于慈恩寺译经地婆诃罗于弘福寺译经一时宣译皆极其选法门荣之四年日本国遣沙门道照入中国从奘法师传法六年初奘法师译因明论尚药吕才作解颇毁之法师慧立致书于左仆射于志宁以斥吕才太常博士柳宣劾才妄举有旨令公卿学士领才诣慈恩寺就法师礼悔罽宾国佛陀多罗于白马寺译圆觉经会稽永欣寺有异僧来碧眸清瘦自称我即康僧会言讫立化寺众惊异乃漆其躯而事之祈祷立应显庆元年正月立代王弘为皇太子勅为建僧斋五千员于慈恩寺勅左仆射于志宁吏部尚书来济兼译经润文使三月上御制大慈恩寺碑成奘法师上表称谢五月奘法师疾上遣御药蒋孝章疗之师因附奏二事一者正观以老子名位在佛先曾面陈先帝许从改正二者永徽初勅僧道有过情难知者可同俗法推勘边远官司动行枷杖亏辱法门上曰佛道名位事在先朝尚书平章若僧用俗法即遣停罢十一月武后生皇子神光满室赐名佛光王踰月诏于奘法师寺出家落发授归戒二年勅建西明寺大殿十三所楼台廊庑四千区诏道宣律师为上座神泰法师为寺主怀素为维那宣律师居西明作续高僧传三十卷起梁天监讫唐正观勅僧道无得受父母尊长拜金陵牛头山法融禅师示寂师得法于五祖为牛头第一世应横出一枝佛法之记西天宝掌禅师坐亡于婺州浦江寺计其寿一千七十二岁三年诏沙门义褒道士黄颐等入宫谈论道士李荣立本际义往复数四理屈语塞帝令黄门引荣退席赐褒帛以赏之日本国遣沙门智通入中国求大乘法四年诏僧道入合璧宫论议法师会隐立五蕴义神泰立九断知义道士李荣茫然不知乃更立道生万物义法师慧立反覆诘之荣语屈而退诏以坊州玉华宫为寺命奘法师居之师译大般若经历四年而成凡六百卷又般若心经及诸经论共七十五部五年诏迎岐州法门寺护国真身释迦佛指骨至洛阳大内供养皇后施金函九重命宣律师送还法门寺西京胜光寺沙门孝贽亲姻往来数以寺果啖之未几得呕血之疾自云每欲疾作见赤衣使者将往黑林中大风吹散肢节顷之又引向台观上一人仪容可畏厉声责之曰何得以寺家果饲亲姻言已而失贽惧即计直偿众僧月余乃免述曰佛立禁戒凡僧蓝钱谷蔬果器具屋庐田山是为十方僧众常住之物非己可得私用苟掩以为私虽四钱已上则便成盗罪终不免沦坠之报今于孝贽果啖亲姻之责表而出之则于盗用钱谷盗伐林木之罪为可见矣可不警之龙朔元年王元策进西天所得佛顶舍利二年勅会昌沙门会赜诣五台山礼文殊真容众见金光满殿空声赞云善哉西蜀沙门会宁自南海附舶至诃陵国遇沙门智贤赍涅槃后分自师子国来即与对译成文二卷三年中印度沙门福生于慈恩寺译庄严王经等三部麟德元年二月奘法师令众念弥勒佛右脇而逝是夕有白虹四道贯井宿直慈恩寺塔帝哭之恸废朝五日顾左右曰国宝永失可为痛心勅用佛故事金棺银椁五诏褒恤葬于浐水之东四方会葬者百万人干封元年封岱岳车驾幸毫谒老君上尊号曰玄元皇帝圣母曰先天太后幸鲁祠孔子追封太师二年十月三日宣律师于终南山顺寂众闻天人同声请归弥勒内院尝于净业寺建石戒坛为岳渎沙门再受具戒有长眉僧来谓之曰昔迦叶佛曾此立坛师乃撰坛经行于世师初在西明寺中夜行道足跌前阶有圣者扶其足师问为谁答曰北天王太子那咤奉命来卫师曰太子威力自在天竺有可作佛事愿为致之太子乃以所宝佛牙授之师夜捧行道昼藏地穴唯弟子文纲知之又与天人广问律相及西天圣迹凡三千八百事号天人感通传天人费氏曰四王各有八将护出家人北洲少有佛法余三洲佛法大弘东西洲烦恼难化南洲虽多犯罪化令从善心易调伏佛嘱四天王若不护破戒谁当行我之法故四王虽见毁禁愍而护之见行一善万过不咎总章元年诏百僚僧道会百福殿仪老子化胡经沙门法明排众而出曰此经既无翻译朝代岂非伪造举众愕然无能应者乃勅令搜聚伪本悉从焚弃咸亨二年沙门义净自南海附舶往西竺求经西京法海寺神英禅师获吴僧义济所藏梁武水陆斋仪依法修设感秦庄襄王张仪陈轸列国君臣见形致谢三年勅洛阳龙门山镌石龛卢舍那佛像高八十五尺五祖弘忍禅师以法传行者慧能能初至祖问何来答曰岭南祖曰欲须何事曰唯求作佛祖曰岭南人无佛性曰人有南北佛性岂然祖异之谓曰着槽厰去乃入碓坊抱石而舂经八月五祖俾众各述一偈若语意冥符则衣法皆付时会下七百众神秀居第一座于廊壁书偈曰身是菩提树心如明镜台时时勤拂拭莫遣有尘埃能闻之曰美则美矣了则未了至夜倩童子至壁间书偈曰菩提本非树明镜亦非台本来无一物何用拂尘埃五祖知之夜令人召能告之曰佛以正法眼藏展转传授吾今授汝并所传袈裟用以表信能礼足捧衣而出通夕南迈时道明上座闻之追至大庾岭能即掷衣钵于磐石曰此衣表信可力争耶任君将去明举之不动乃曰我来求法非为衣也能曰不思善不思恶正恁么时阿那个是明上座本来面目明当下大悟礼拜问曰上来密语密意外还更有意旨否能曰我今说者即非密也返照自己密在汝边明乃礼谢而回四年诏万回禅师入宫供养万回阌乡人姓张年方十岁其兄万年戍辽东母程氏忆之饭僧祈福裹斋余出门际晚持兄书归母方知其神异以往回万里人因唿为万回哥哥后剃发着褐衣为沙门上元元年召隐士孙思邈入见拜谏议大夫固辞上问佛经以何为大思邈曰无若华严上曰近奘法师译般若六百卷何不为大思邈曰华严法界是一切门于一门中可演出大千经卷般若乃华严中一门耳于是帝始持华严是岁思邈求还山乃入终南隐居笃志佛典前后写华严经七百五十部复舍华原旧居玉山宅为佛寺年一百五十岁卢照隣称邈高谈正一则古之蒙庄子深入不二则今之维摩诘思邈居终南与宣律师善时大旱西域僧于昆明池结坛祈雨七日水缩数尺有老人夜诣师求救自称池中龙师曰可往求孙先生老人至其室思邈曰吾闻昆明龙宫有仙方三十首汝能传之吾当救汝老人曰此方上帝不许妄传今事急矣俄捧方至前思邈曰汝还无虑是池水涨溢思邈着千金方三十卷每卷置一方世不得而别案湘山野录云国初成都有僧诵法华有功一日山仆来请入溪岭见跨溪一阁仆入报出谓僧曰先生请师诵经至宝塔品先生野服蔾杖两眉垂肩焚香揖听而入设秫饭𣏌菊若甘露嚫一锾仆送至中途问先生何姓名仆曰姓孙复于僧掌书思邈字僧方嗟骇仆忽不见复回寻索三日竟迷路归视嚫乃金钱一百由兹一饍身轻无疾唐史言百五十岁野录请诵经时在国初则又三百年矣仪凤元年中印度沙门日照至京师译方广大庄严经等十八部初罽宾沙门佛陀波利至五台礼文殊遇老人曰此土人多造恶佛顶尊胜呪为除罪祕方可还西取经流传忽不见波利遂还至是取经来上帝令杜行顗与日照共译留经于内波利泣曰志在流布何得自祕帝乃以梵本还之波利遂于西明寺与沙门顺贞重译毕持梵本入五台不复出行者卢慧能至广州法性寺值印宗禅师为其落发请智光律师于本寺临坛授满分戒此坛是宋求那跋摩造尝记云后当有肉身菩萨于此受戒又梁真谛于坛侧植二菩提树记云百二十年后有大士于此树下说无上道及师于此树下大开东山法门宛符先记明年归韶州曹溪宝林寺二年初杜行顗所译尊胜经遇国韩皆避之以世尊为圣尊救治为救除上曰佛经之言岂当避讳乃勅令改正国清寺僧知瓌为直岁将常住布十端与始丰县丞李意及久而不还瓌死作寺家奴背有智瓌字既而丞亦死亦作寺家奴背亦有李意及字述曰今时势家多以恩例冒占寺院子弟干仆并缘为姦取寺山造冡是陷父母于不义之地而钱谷竹木四时诛求视以为常不思他日地狱酬偿之苦为儒为官不幸而负此见识以是教其子以是责其仆小得而大失可不自警哉李意及为寺家奴特其报之轻者今故表出之以为好作重过者之戒三年老君降于北邙山之清庙勅道士隷宗正寺班在诸王之次令贡举人兼通老子道德经述曰自有佛以来世称佛老立文为次吴阚泽称道事天天事佛隋李士谦论三教优劣谓佛日道月儒五星魏收撰北魏佛老志皆先僧而后道其义已定太宗谓老子李姓是国之祖遂令居佛上违理失礼岂老子意耶太宗明君亦有时而愚乎至高宗以道士隷宗正违理失礼其愚尤甚焉厥后武宗尚道废佛皆二君教其愚也调露元年汾州启福寺主惠澄染患牛吼而终寺僧长宁夜见澄来形色顦顇云为互用三宝物受苦难言诸罪差轻唯用伽蓝物为至重愿赐救济宁即为诵经忏罪月余复来云承利益已得息苦别居一处但未知得脱之日述曰为沙门而不明因果私取常住之物以适己用用者受者均被其苦轻则为牛畜奴役重则受镬汤鑪炭的论其报可不痛哉至于权门要路复不知果报之为何义以故甘受愚僧之饵而不悟其非占山为坟卖帖住院若主若客皆入罪门若此之流深足鄙耻永隆元年沙门智运于洛阳龙门山镌石为一万五千佛永淳元年十一月慈恩法师窥基示寂勅诸寺图形以祀师禀奘法师瑜伽师地唯识宗旨号百部论主世宗为慈恩教二年西明寺沙门道世宣律师之弟也尝以教藏渊博学者难观因撰法苑珠林一百卷分门类事览者便之则天武后垂拱三年南天竺三藏菩提流志来永昌元年义净三藏将梵本寄室利佛逝国述南海寄归传求法高僧传以是年回广州冬复往佛逝国扬州白塔寺沙门道昶掌知僧物自在侵用忽有冥官数人白日入房曳昶下地欲断其颈昶惊叫乞命官厉声言合房资财并送还僧当放汝活昶叩头言不敢违命即声钟集众罄舍衣物造像设斋冥官三日复至见昶一钵一纳不言而去昶自是进修卒成明行载初元年勅沙门法朗九人重译大云经并封县公赐紫袈裟银龟袋二年勅僧尼依旧立在道士女冠之上勅荆州神秀禅师入京行道历三朝皆礼为国师于阗国沙门天智译造像功德等六部如意元年勅断天下屠钓二年天宫威禅师为左溪朗禅师说止观法门北印度沙门宝思惟译文殊一字呪经等七部南印度沙门法希译宝雨经等十部绛州二童女依尼师出家尼诵华严一日坐亡二女失望旦旦诣坟号泣三年忽生莲华五茎于土郡以上闻则天勅检华根出自舌上乃召二女入内亲为落发令居天女寺始令佛经制卍字为如来吉祥万德之所集音之为万案翻译名义引纂要云如来胸臆有大人相形如歹ㄙㄙ字名吉祥海云又作礼是吉祥胜德之相由发右旋而生似卍字歹ㄙㄙ礼是西土字卍卍万方是此土字同唿为万延载元年勅天下僧尼旧隷司宾今改隷祠部波斯国人拂多诞持二宗经伪教来朝述曰太宗时波斯穆护进火祅教救建大秦寺武后时波斯拂多诞进二宗经厥后大历间荆扬洪越等州各建摩尼寺此魔教邪法愚民易于渐染由屡朝君臣当世名德不能简邪正以别同异故其法行于世而弗禁虚是盖西土九十五外道之类欤良渚曰准国朝法令诸以二宗经及非藏经所载不根经文传习惑众者以左道论罪二宗者谓男女不嫁娶互持不语病不服药死则裸葬等不根经文者谓佛佛吐恋师佛说啼泪大小明王出世经开元括地变文齐天论五来子曲之类其法不茹荤饮酒昼寝夜兴以香为信阴相交结称为善友一旦郡邑有小隙则凭狼作乱如方腊吕昂辈是也其说以天下禅人但传卢行者十二部假禅若吾徒即是真禅有云菩提子达磨栽心地种透灵台或问终何所归则曰不生天不入地不求佛不涉余途直过之也如此魔教愚民皆乐为之其徒以不杀不饮不荤辛为至严沙门有为行弗谨反遭其讥出家守法不可自勉京师有女人自称圣菩萨太后召见之所言皆验时大安禅师至太后延入宫令女见之大安曰闻汝善观心我心安在答曰在塔头相轮铃中寻复问之曰在兜率天弥勒宫中听法第三问之曰在非非想天皆如其言太后忻悦大安乃复问之女不知答安斥之曰我心置阿罗汉地汝已不知若至菩萨诸佛地何由可知女辞屈惭惧变作牝狐下阶而走证圣元年太后以晋译华严处会未备遣使往于阗国迎实叉难陀于东都大遍空寺与菩提流志重译沙门复礼缀文法藏笔受弘景证义成八十卷御制经序译场初启甘露天降内沼生莲一茎百叶万岁通天元年遣使赐六祖能禅师水精钵摩纳衣白㲲香茶勅韶州守臣安抚山门洛阳弘道观主杜义乞为僧赐名玄嶷赐夏三十腊勅住佛授记寺嶷撰甄正论以尊佛教述曰佛制受戒以先后为次序今玄嶷以新戒而居三十夏僧之上虽曰国恩实违佛制厥后刘总赐五十夏梁令因加三十腊皆本于此日之非法也福先寺沙门慧澄乞依前朝毁老子化胡经勅秋官侍朗刘如睿八学士议之皆言汉隋诸书所载不当除削述曰唐艺文志有八学士议状一卷虽据汉隋诸书存化胡之说而不知王符伪造之为非详论在中宗神龙初元诏嵩岳慧安禅师入禁中问道诏沙弥法藏于太原寺开华严宗旨感白光昱然自口而出须臾成盖都讲以闻有旨命京城十大德为授满分戒赐号贤首诏入大遍空寺佐实叉难陀参译华严圣历元年五月义净三藏自西竺还车驾御上东门迎劳诏以所奉金刚座佛真容舍利梵经置佛授记寺道场集众翻译二年十月勅法藏法师于佛授记寺讲新译华严经至华藏世界品讲堂及地皆为震动即日引对长生殿敷宣玄义指殿隅金师子为譬后豁然领解封师为贤首菩萨戒师集其言曰金师子章学者尊称为贤首教云华阴邓元英有亲故暴亡七日复苏报元英惊见冥道官吏将追君父宜急修功德以禳之元英惊问修何功德可免此事曰急写华严经一部元英遽买纸向隣寺多召经生未逾旬日经已写毕竟免斯厄复于母坟地产一华于冬月枯茎中后异之勅赐立孝门以加旌表久视元年四月诏敛天下僧尼日一钱作大像于白司马坂诏义净三藏于东都译金光明最胜王经天后制圣教序大足元年成州言有佛迹见甚大诏改号大足佛祖统纪卷第三十九勅润州于茅山置太平观以奉真人王远知初远知母梦灵凤翔集遂有娠志公曰生子当为神仙宗伯后师事陶隐居授三洞法高祖龙潜先生密告符命秦王与房玄龄微服就谒先生谓之曰方作太平天子愿自保爱十一月初武德旧制释奠于太学以周公为先圣孔子为先师陪飨至是房元龄等建议请停祭周公以孔子为先圣颜子为先师陪飨诏可复封孔子后为褒圣侯十四年上幸国子监观释奠命祭酒孔颕达讲孝经大征名儒为学官学生能明一经者皆得补授增筑学舍千二百间学生至三千二百六十员自屯营飞骑亦给博士使授以经于是四方学者高丽吐蕃皆遣子弟入学升讲筵者八千人上以师说多门命孔颕达撰定五经疏令学者习焉述曰汉明帝幸辟雍诸儒执经问难搢绅之人阛桥门而观听者以亿万计唐太宗幸国子监命祭酒讲经增学舍召名儒为学官四方来学升讲筵者八千人大哉汉唐文治之盛唯二君有焉二十一年上得祕谶云唐三世之后女主武王代有天下遂密召太史令李淳风访其事淳风曰臣以术推之其兆已成今在陛下宫中逾三十年当有天下上曰疑似者杀之对曰天命不可易且真王者不死徒使疑似之戮淫及无辜上遂止诏左丘明孟轲谷梁赤公羊高伏胜毛苌高堂生孔安国戴圣刘向何休郑众马融卢植郑玄服虔杜子春范寗杜预王肃王弼二十一人皆从祀先圣庙廷佛祖统纪佛祖统纪卷第四十宋咸淳四明东湖沙门志磐撰法运通塞志第十七之七中宗神龙元年诏韶州慧能禅师入京不就诏天下试经度人山阴灵隐僧童大义年十二诵法华经试中第一义学止观于左溪临终坐亡天乐来迎勅遣使迎韶州慧能禅师入京行道师表辞以疾因就赐袈裟瓶钵以谕主上向慕之意诏义净三藏于内道场译孔雀呪王经御制圣教序以冠经首上昔居房部祈念药师如来遂蒙降祉因命师译药师七佛经上自笔受师译经凡五十六部中书门下平章事房融贬高州至南海遇印度沙门般刺密谛遂止制止寺译大佛顶首楞严经融为笔受九月祀明堂大赦诏曰如闻道观皆画化胡成佛之相诸寺亦画老君之形两教尊容互有毁辱深为不然自今并须毁除其化胡经屡朝禁断今后有留此伪经及诸记录有言化胡者并与削除违者准勅科罪弘道观者桓彦道表留化胡经勅曰朕志在还淳情存去伪顷以万几之暇寻三教道德二篇之说空有二谛之谈莫不敷畅玄门阐扬妙理何假化胡之伪方盛老子之宗义有乖违事须除削述曰永嘉谢守灏述老君实录引诸书言老子数数下生商高宗时生于亳州乘鹿升天商纣时降于岐山至周武王为柱史昭王二十二年度关授尹令道德经西游不反昭王二十五年复降于蜀李本官家二十七年与尹子会于成都青羊肆往西域化胡于于阗国升天史记定王三年生于楚苦县为柱下史孔子朝周问礼敬王元年入关为尹令说道德五千言与尹子西之流沙此前后降生事迹不可言无昭定两时皆说为尹令说道德经若取孔子同时则且以后文为正议曰驳化胡之伪有九说焉史记老子传着书五千言而去莫知所终本传注引列仙传云尹喜老子俱之流沙莫知所终今刊行列仙传乃于流沙下增化胡二字一缪也尹子作老子西昇经云闻竺干有古皇先生吾之师也今实录不欲师佛乃改为吾之身也二缪也化胡经说老子至罽宾化胡剃发当昭王二十七年是时佛生方二岁世间未闻有佛不应罽宾有剃发事三缪也伪经又言老君勅尹子化丈六金身名曰佛陀为胡王授五戒本云化胡今乃化尹子成佛四缪也伪经言浮图寂灭永为阴灵神仙飞升长生不灭本云化胡成佛不应赞仙毁佛五缪也伪经言老君命梵天烦陀王以二庄时下生为佛释迦本降自兜率天当昭王甲寅岁既无烦陀之称又非梵天而降六缪也伪经言尹子化舍利弗宾头卢善女天九十五种等此诸人自是释迦弟子不应云尹子所化造伪经者亦不知舍利弗为何义七缪也实录妄谓弟子守佛冡者为丧门罗什改作桑门沙门老君遣北斗降魔故称秽迹金刚又谓仙道为教外别传此皆假窃佛经妄立议论八缪也实录不识佛寿长远见光明经寿命短促方八十年不知何义便取此言讥佛灭之速九缪也老子下为法师上为天主一切诸天无不事佛今道家虽欲尊道重天而立论失理反成谤佛之咎可不畏哉昔王符伪造此经死堕地狱阎王诃云世间伪经毁尽汝罪方脱今人撰实录者方盛引伪文甘与王符同一受罪可不悲哉北朝魏孝明唐高宗中宗屡朝毁除显是伪说独武后朝八学士议不能区别尚须细评故世欲存老子化胡者当作二说一审其时二据其文何谓审其时须知佛生于昭王时老子生于定王时至景王时孔子朝周问礼于老子此时在佛后三伯年可言有佛可言化胡何谓据其文列仙传云老子尹子俱之流沙汉襄楷传云老子入夷狄为浮图之化晋高士传魏典略西戎传皆言老子化戎俗为浮图隋史西域传魏宋云西行记唐太子实录皆言于阗有毘摩寺是老子化胡处唐则天时沙门慧澄乞毁化胡经勅刘如睿八学士各为议状皆言汉隋诸书所载化胡是实不当除削今详诸书言老子入西域止在于阗葱岭之东正是胡乡无可疑者若欲实其事则当为之语曰老子本迦叶尊者释迦遣化东土先说世间道德五千言以熟机缘后反西域以佛道劝化胡俗令成佛道如此言之方为合理昔王符据诸书造经若独引于阗胡地之国犹可取信至广说罽宾维卫不识此是梵种胡梵相去二万里岂当混滥如此伪说败绩不少前列九缪有能立难者吾当截舌以谢二年勅万回禅师赐号法云公圆通大士北宗神秀国师示寂于东都天宫寺谥大通禅师师得法于五祖自武后朝召居内道场至帝礼以国师宰相张说问法执弟子礼二月勅造圣善寺沙门慧范补正议大夫封上庸郡公法藏慧珍九人并朝大夫封县公官给奉禄一同正员勅菩提流志于佛光殿译经上御法筵亲临笔受百僚侍坐妃后同瞻五月赐嵩岳慧安国师紫摩纳衣度弟子十四人后三年亡寿百二十八岁诏七朝忌辰于内殿设斋行香圣善寺成勅上庸公慧范如银青光禄大夫充寺主沙门万岁加朝散大夫封县公充都维那沙门广清检校殿中监充功德使三年勅高安令崔思亮往泗州迎僧伽大师师西域何国人高宗时来洛阳行化至泗州城民贺跋舍宅为寺师令掘地得碑云齐李龙舍宅建香积寺又获金佛师曰普照王佛也因名普照王上以天后讳改普光王师既至尊为国师出居荐福寺帝及百僚皆称弟子度弟子慧俨慧岸木叉御书寺额勅文纲律师入大内安居行道勅菩提流志于西崇福寺译宝积经修文舘学士武平一充翻经使卢藏用等润文诏律师道岸入宫为妃主授归戒帝至诸师皆避席岸独长揖帝高其操命图形于林光宫为之御赞四年三月三日僧伽大师坐亡勅于荐福寺漆身起塔忽臭气满城诏令送归泗州俄芬芳帝里上问万回僧伽何人曰观音化身也五月大旱勅菩提流志于崇福寺结坛祈雨三日大澍诏于化度寺设无遮大会菩提流志进新译经帝于林光殿赐斋观沙门议论勅画工张训图翻经大德及众学士于殿壁亲制赞辞睿宗景云元年高祖旧第兴圣宫有柿树枯瘁岁久至是重荣乃大赦天下赐百官封爵普度僧道三万人帝初受内禅请法藏法师从受菩萨戒二年勅菩提流志同法藏尘外等于北苑甘露亭译大宝积经宰相张说右丞卢藏用博士贺知章中书侍郎陆象先尚书郭元振侍中魏知古润文监护勅贵妃公主家始建功德院法云公万回坐亡赠司徒虢国公勅葬西京香积寺回当则天朝延入禁中赐锦衣令宫人给侍庄惠太子生则天抱示之回曰此西域树精养之宜兄弟安乐公主怙韦后将谋逆回遇之途望尘唾之曰腥气不可近后安乐果被诛玄宗在藩谒之回抚其背曰五十年太平天子睿宗为相王每出回告市人曰天子来矣先天元年西天沙门婆罗请然灯供佛帝御延熹门临观灯轮高二十丈点金银灯五百盏望之若华树菩提流志等进新译宝积经百二十卷御制圣教序以冠经首十一月贤首法师法藏亡赠鸿胪卿葬神和原二年勅採访使王志愔应诸郡无勅寺院并令毁拆初沙门慧云望隋河北有异气乃入汴州至司马园池见水中有上天宫阙欲谋建寺乃化缘铸丈六弥勒像贸郑景宅为院掘地获碑云北齐天保六年立建国寺因名曰建国志愔至云礼像泣告像忽放光志愔以事闻帝亦预有瑞梦与所奏冥符以自相王龙飞因赐名大相国寺八月能禅师于新州国恩寺坐亡反葬于韶州曹溪而建塔焉世称六祖玄宗开元元年勅以寝殿材建安国寺弥勒佛殿二年正月自中宗以来贵戚奏度人为僧富户彊丁多削发以避徭役紫微令姚崇上书请禁度僧言佛不在外悟之由心行事利益使苍生安稳是谓佛理上从之命有司沙汰僧尼伪滥者万二千人并令还俗勅百官毋得创寺民间毋得铸佛写经须者就寺赎取二月勅僧道致敬父母四月罢致敬述曰自晋成帝至隋炀凡四诏沙门致敬王者远法师谓袈裟非朝宗之服瞻法师谓僧无敬俗之典遂寝其事自唐太宗明皇凡二诏僧道致敬父母既时停罢然不闻当时以何为议岂不曰若稽之佛典出家之士尊居三宝为世福田尚使父母反拜岂当违佛制而狥一时之立法停罢之议不出此义自明皇至我朝无复为此非议者矣三年诏一行禅师入见帝谘以安国抚民之道及出世法要称为天师帝问国祚何如对曰銮舆有万里行社稷终吉以金合进曰至万里即开视乃当归少许耳禄山之乱帝幸成都至万里桥悟当归之谶洗然忘忧终吉者至昭宗而绝以曾封吉王也四年西天无畏三藏来先是睿宗闻师名遣将军史献出玉门迎候至是帝梦异僧来谒命图其容于壁及师入见与壁像不异帝说餙内道场居之尊为教主师译出毘卢遮那等经密教一宗于兹为盛日本国遣沙门元昉入中国求法七年西天三藏金刚智循南海至广州来京师召见勅居慈恩寺智传龙树瑜伽密教所至必结坛灌顶度人祷雨禳灾尤彰感验长安罔极寺沙门慧日游西天还进佛真容梵夹召见内殿说法开悟帝心赐号慈愍三藏法师所经七十国往返二十年三月长者李通玄以华严大经诸家疏义繁衍乃持新译经往太原高山奴宅造论经三年日食十枣柏叶饼一枚世号枣柏大士将赍经往韩庄忽见一虎当道长者以经置其背引登方山土龛处其中室无灯烛口出白光炳照制作有两女子日供食一盘及纸墨坐亡之日白光自顶上彻太微所造论四十卷八年北天竺不空三藏循南海至京师于慈恩寺传瑜伽大法于金刚智五月京师人多疫病医王韦老师施药以救无不瘥师每存心发愿人覩之者病为上闻之召愈见礼为药王菩萨老师者疏勒国人西域常衣毳袍腰悬数百胡卢顶纱巾持黎杖一黑犬同行自云已五百年尧舜殷汤周秦汉唐凡七度化身来救贫病其犬一日化为黑龙背负老师冲天而去九年诏一行禅师造大衍历刑和璞谓尹愔曰汉洛下闳云后八百年当差一日必有圣人出而正之今一行造历正其差谬洛下之言信矣后六年亡谥大慧禅师于阗沙门智严来译经四部姚崇薨遗令云佛以清净慈悲为本而愚者写经造像冀以求福汝曹勿効无知子追荐冥福述曰佛道何在必于伽蓝经像沙门奉法之徒以寓见之而后可以行清净慈悲之化崇不知此道而且独任虚理以饰陋见故其当轴也则禁度僧创寺铸佛写经其属纩也则遗令戒儿曹勿举佛事使得君如魏太武以逞其坚僻之志则亦当时一崔浩不令之终也十四年日本国沙门荣睿普照至扬州奉国主命以僧伽梨十领施中国高行律师鉴真受其衣感外国有佛种遂与睿等附舟自而东既至王迎劳之馆于毘卢遮那殿请其授归戒夫人群臣以次禀授日本律教始行于此十五年勅天下村坊佛堂小者并拆除之功德移入近寺堂大者皆令封闭公私望风凡大屋大像亦被残毁勅下豫州新息令李虚方醉而州符至大怒约胥正敢毁拆者斩虚行事多违戾非有意全佛屋也后病死既歛闻棺中指戞声母促开之乃生时暑月身颇疮烂月余方愈自言初为两吏拘至王庭见前新息吏亡经年矣谓虚曰长官杀害为心今当受报虚闻大惧请救吏曰去岁拆佛堂长官界内独全此功德弥天不合此间追摄王若问但以此对顷之见王有人持一通案吏读曰李虚专学割羊脚合杖一百仍割身肉虚曰去岁勅毁佛堂虚界内独存之愿此功德以折前罪王惊曰审有此不吏白有福簿在天堂王令检之吏读曰去年毁拆佛堂新息一县独存合折一生无数罪恶延年三十言毕罪簿火出焚之略尽乃勅两吏送还后三十无疾而终菩提流志亡年百五十六岁谥一切遍知三藏赠鸿胪卿房琯为卢氏宰道士邢和璞与之出游过夏口入废寺坐古松下使人掘地得瓮中所藏娄师德与永禅师书画谓琯曰颇忆此耶琯恍然悟前身为永师也遂州任善病亡同数俗人一僧俱至阎王所僧曰常诵金刚经王即合掌忽有五色云迎僧升天冥官谓善曰汝亦曾诵二十一遍即令放还又涟水赵璧入京举选路逢亡妻言今在冥司受罪不可言我衣装在阿家处可取卖造金刚经一部璧如其言始及半卷因过墓所见老人称是地主曰汝妻昨日已得生天十七年勅天下僧尼三岁一造籍述曰出家学道要在从师受戒为之制初未尝挂名于官籍自汉明至唐初莫不皆然至则天延载始令二众隷祠部而明皇正观始令三岁造籍肃宗至德复令鬻牒谓之香水钱逮我本朝南渡则又创免丁之赋谓之清间钱嘻律言非我所制余方为清净者不得不行岂如来以佛眼观末世为吾徒者当勉顺国法乎嘻十八年左溪朗禅师为荆溪湛然禅师说止观法门诏天下寺观建天长节祝寿道场西京崇福寺沙门智昇进所撰开元释教录二十卷以五千四十八卷为定数勅附入大藏武功县丞苏珪常诵金刚经合家五十口皆蔬食妻崔氏以瘦悴窃食肉变为骨骾气绝歛十日复苏言见阎王责曰汝夫是肉身菩萨何为盗食肉赖有诵经之功延寿二十年可归以语诸人时帝闻之亦发心持经从化者甚众沙门海通于嘉州大江之滨凿石为弥勒佛像高三百六十尺覆以九层之阁扁其寺曰陵云二十年金刚智三藏亡谥灌顶国师弟子不空三藏奉遗教复回天竺至师子国遇龙树受十八会灌顶之法及经论五百余部初是西晋时有僧义兴于鄮县东南三十里山谷间立佛祠于巖上至是高僧法睿案故迹造精舍于山之东麓祕书万齐融建多宝塔于西南隅师居其处日诵法华感太白化天童送供夜遶塔行道人见师身与塔齐因号太白禅师名其山曰天童勅末尼本是邪见妄託佛教既是西湖师法其徒自行不须科罚述曰佛言九十六种外道佛道为正是知余皆邪法无足议者末尼既是邪见朝廷便须禁止今乃纵其自行不加科罚曾不思此立有染其习者邪以传邪适足为佛法之混滥嘻不知当时君臣何其不能区别耶二十一年南山道宣律师出删定四分戒本出家之士得以诵习二十三年无畏三藏示寂塔于龙门之西山二十四年勅颁御註金刚般若经于天下中书奏令天下僧尼隷鸿胪寺吴道玄字道子妙穷丹青大略宗张僧繇上召入供奉于景公寺画地狱变都人咸观皆惧罪修善两市屠沽不售二十五年勅僧尼仍隷祠部道士隶宗正寺以李宗属皇籍也二十六年勅天下诸郡立龙兴开元二寺沙门法秀梦异僧劝置袈裟五百领施回向寺及觉异之遂匃人造及其数忽一日遇僧曰吾导汝入回向寺随之入终南山见崖半朱门高耸榜曰回向趋入见上方老宿诸僧相劳问秀出袈裟遍寺施之老宿引入空房谓曰此唐天子旧室命侍者取玉萧至曰向居此好声乐谪为人间主久当复归嘱秀曰汝持玉萧袈裟归献唐天子秀还诣阙表上之帝取箫调弄宛如宿御二十七年勅天下僧道遇国忌就龙兴寺行道散斋千秋节祝寿就开元寺二十八年吉州清源行思禅师坐亡师得法于六祖僖宗朝追谥弘济禅师归真之塔二十九年河南釆访使齐澣言至道可尊当从宗仰未免鞭挞有辱形仪其僧道有过者欲望一准僧道格律处分所由州县不得擅行决罪奏可不空三藏自师子国复来广州釆访使刘巨济请建灌顶坛法感文殊现身度人至千万数天宝元年西域康居大石五国入寇安西帝召不空三藏入内持诵仁王护国密语上亲秉香罏方二七遍上见神人可五百余立于殿廷师曰此北天毘沙门王第二子独健副陛下祷往救安西请设食发遣四月安西奏云二月十一日城东北黑云中见金甲人身丈余空中皷角声振天地寇人帐幙间有金鼠啮断弓弦五国即时奔溃须臾见城楼上天王见形上令验之即诵呪日也二年勅罗浮山佛经所载是华首菩萨住处可特立延祥寺华首台明月戒坛初沙门楚金于京师千福寺诵法华经至宝塔品身心泊然宝塔忽现乃禅坐六年誓建斯塔下基之日众闻天乐异香帝于禁梦虚空有楚金二字以问群臣咸以师对乃亲书多宝塔额赐缣缗以助役三载千福寺建多宝塔成感五色云笼塔上万众瞻礼楚金复集大德于塔下行法华三昧感获舍利三千七十粒勅诸郡开元寺铸皇帝等身金铜佛像召司空山本净禅师至阙问禅宗要旨勅住白莲寺南岳怀让禅师示寂谥大慧禅师最胜轮之塔师得法于六祖四载勅波斯经教出自大秦其两京波斯寺宜改大秦召中岳道士吴筠入见问以道要对曰深于道者无如老子五千文复问神仙治鍊之法对曰此野人事积岁月以求之非人主所宜留意时内侍高力士素事佛毁于上前遂辞还茅山筠以见斥造论以毁释氏浙西观察使陈少游请法师神邕决之邕约面论邪正旗皷才临筠竟败北邕遂着翻邪论以攻余党少游闻于朝命邕为僧统五载师子国遣使来朝献贝叶大般若经璎珞白㲲五勅不空三藏居鸿胪寺入内为帝行灌顶法时久不雨师立坛作法大雨遍洽复禁止大风风即随止六载勅天下僧尼属两街功德使始令祠部给牒用绫素勅天下寺院择真行童子每郡度三人十四载上以北方禀气刚毅列剎多习骑射诏沙门辩才为临坛教授用加训导肃宗至德元载正月范阳节度使安禄山反五月玄宗太子百官发长安将幸蜀至马嵬百姓数千人请太子留东破贼室金城沙门道平力劝议兵灵武以图收复遂以平为金吾大将军至临皐屡与贼战大破之事定行封平固辞乃勅住崇福兴庆二寺赐紫衣金帛七月太子即位于灵武尊玄宗为太上皇帝在灵武以军须不足宰相裴冕请鬻僧道度牒谓之香水钱时寇难方盛或劝帝宜凭佛祐诏沙门百人入行宫朝夕讽呗帝一夕梦沙门身金色诵宝胜如来以问左右或对曰贺兰白草谷有新罗僧无漏常诵此名召见行在既而不空至遂并留之託以祈福杜鸿渐奏辩才住龙兴寺诏加朔方管内教授上皇驻跸成都内侍高力士奏城南市有僧英干于广衢施粥以救贫馁愿国运再清克复疆土欲于府东立寺为国崇福上皇说御书大圣慈寺额赐田一千亩勅新罗全禅师为立规制凡九十六院八千五百区全禅师后往池州九华山坐逝全身不坏骨如金锁寿九十九十二月上皇自成都还京师诏沙门元皎于凤翔开元寺建药师道场忽会中生李树四十九茎皎等表贺勅答曰瑞李滋繁国兴之兆生处伽蓝之内亦知觉树之荣感此殊祥与师同庆诏迎凤翔法门寺佛骨入禁中立道场命沙门朝夕赞礼勅五岳各建寺妙选高行为之主白衣诵经百纸赐明经出身为僧时僧标中首选或纳钱百缗者许请牒剃度罗浮山沙门慧常因采茶入山洞见金字榜罗汉圣寺居中三日而出乃在茅山人间五年矣干元元年勅不空三藏入内为帝灌顶授戒法感大乐说菩萨放光证戒二年三月诏天下州军临江带郭上下五里置放生池凡八十一所昇州刺使颜真卿撰碑云动者植者水居陆居举天下以为池罄域中而蒙福乘陀罗尼加持之力竭烦恼海生死之津诏南阳慧忠禅师入见勅居千福寺号称国师上问师在曹溪得何法师曰陛下见空中一片云么上曰见师云钉钉着悬挂着上问如何是十身调御师起立云还会么上云不会师顾左右云与老僧过净瓶来上元元年勅中使往韶州曹溪迎六祖衣钵入内供养吴兴沙门抱玉入京受戒帝梦吴僧诵法华经口出五色光翌旦师入关关吏问何来答曰善诵法华远来受戒关令以闻帝召见果梦中所见者赐坐诵经至随喜品口角放光五色帝大说令别筑香坛特为受戒赐名大光封天下上座勅僧尼朝会毋得称臣洪觉范曰嵩明教每叹沙门高尚见天子无臣礼自唐令瑫首坏其端历世因之于是不疑彼山林逸士天子犹不得臣之况沙门之道尊居三宝为世归依者乎故正宗记之表首尾言臣某以存故事其间自叙则止称名当时公卿莫不重其高识述曰易曰不事王侯高尚其事记曰儒有上不臣天子下不事诸侯后汉王儒仲被征见光武称名不臣有司问其故对曰天子有所不臣夫儒生隐士尚知以道自高况世外学佛名居福田岂当臣事世主自取污辱若肃宗者可谓知尊释氏深识大体者矣召沙门子隣入禁中讲经赐紫服充供奉初师游学归宁以母亡三载诣泰山祠诵莲经誓见天齐王王见形曰师生时母多食鸡卵取白传头疮坐是之由在狱受苦隣悲号求免王曰往鄮山礼阿育王塔或可原也隣即到山寺哀诉礼至四万拜闻空中声仰视见亡母乘云气谢之曰承汝之力已得生忉利天今寺后峯翠微庵即师栖止处尚书左丞王维与弟缙皆笃志奉佛素衣蔬食别墅在辋川甞吟游其间母丧表请以辋川第为佛寺宝应元年河南尼真如属禄山之乱避地楚州月夜二皂衣引东行升天至大城见天帝诸天王相谓曰下方丧乱杀戮过多请以第二藏宝镇其国乃具以宝名及镇法授真如令前二吏导其归如以状白之州其宝十三枚皆白玉宝珠置日中白光属天夜则如月其名曰玄黄天符谷璧如意珠玉印碧色宝等刺史崔侁表上之帝谓太子曰上天眷祐有德者乃克当之汝以楚王入为太子今楚州献宝天将以祚汝也乃悉以宝授之改元宝应赐真如宝和太师勅长安立宝应金轮寺述曰自肃宗至昭宗凡十三帝而唐亡是知十三宝之赐所以昭其祚也史虽载之不知其为天肇之谶也佛祖统纪卷第四十初叶法善幼岁溺水死后三年还家去青童引见老君故久甞在石室遇神人曰子本紫微左仙卿谪居人世宜立功以济人我奉老君命授汝以一三五之法高宗召拜上卿不就乞为道士后入西山修道景龙中神人又降传老君之命曰汝当辅睿宗及开元帝未可隐迹山林其年八月果召赴关及后立相王为睿宗而玄宗又继统凡吉凶动静必预以奏会吐蕃遣使贡宝凾曰请陛下自开无令他人知机密法善曰此是凶器宜令蕃使自开之凾中驽发中蕃使立死帝重之授银青光禄大夫越国公后尸解而去六年李筌至嵩山虎巖得黄帝阴符经读数千遍不晓其义甞过骊山下逢老母于路旁见遗火烧树因自言曰火生于木祸发必克筌惊问之母曰吾受此经三元六周甲子矣筌具告所得母曰少年脑血未减心影不遍真吾弟子乃坐石上为说其义曰阴符三百字百言演道百言演法百言演术上有神仙抱一之道中有富国安民之法下有强兵战胜之术皆内出心机外合人事观其精微黄庭八景不足以为玄察其至要经传子史不足以为文任其巧智孙吴韩白不足以为奇非有道之士不可使闻之故至人用之得其道君子用之得其术小人用之得其殃如传同好必清斋而授之本命日诵七遍益心机加年寿袖出一瓠令取水瓠忽重沈于水及还失母所在但留麦饭筌食之自此绝粒至开元间为江陵副使后入名山访道不知所终上遣中书侍郎徐峤赍玺书召方士张果入见时刑和璞善算术知人寿夭算果莫能测师夜光者善视鬼上与果密坐夜光不能见上闻饮堇汁无苦者真奇士与之三巵醺然如醉顾左右曰非嘉酒也取铁如意击堕其齿皆燋黑出神药传其龂寝顷之齿粲然如故后恳辞还山下制曰张果先生志造高尚迹混光尘问以道枢深会宗极宜升银青光禄大夫号通玄先生后入恒山不知所终司马承祯告化勅谥贞一先生睿宗时居天台召入间道对曰为道曰损上曰治身可矣治国若何曰国犹身也顺物无私而天下理上叹曰广成之言也玄宗朝遣使迎至京受法箓辞归王屋山有弟子焦静遇仙女告之曰子可谒东华青童君受三皇法请名氏则贞一也归而谒之先生欣然以授八月诏谥孔子为文宣王南面坐释奠用宫县封颜子为兖国公弟子皆追封公侯伯四月帝梦老君玄元皇帝告曰吾有像在京城西南乃遣使至𥂕屋县楼观见紫云垂覆白光属天得玉像高三尺迎置兴庆宫命有司写玄元真容分置诸郡开元观正月诏诸州置玄元皇帝庙令当州学生数内习道德经庄子列子文子每年依明经举送朝廷置助教一人九月御兴庆门楼亲试明道德经庄子列子时姚子彦等对策入第正月老君降于丹凤门外驻立云端谓参军田同秀曰我入流沙之日藏金匮灵符于桃林尹令旧宅可奏取以镇国同秀以闻勅往求之见紫云白兔于尹台之下掘之得金匮玉版朱书细篆迎置灵昌殿是夜楼阁虚空悉有神镫百官上表以符瑞潜应乃下制改元天宝二月勅封庄子南华真人文子通玄真人列子𣳑虚真人庚桑子洞灵真人四子书为真经置博士助教各一员学生百人佛祖统纪佛祖统纪卷第四十一宋咸淳四明东湖沙门志磐撰法运通塞志第十七之八代宗永泰元年九月铸金铜佛像成于光顺门率百僚致拜十月吐蕃寇逼京师命内出仁王经二辇送西明诸寺诏不空三藏置百高座讲经帝临御行香礼敬已而寇平诏曰仁王宝经义崇护国前代所译理未融通乃勅不空三藏沙门飞钖良贲等于大明宫南桃园重译帝亲对读谓新旧二经理虽符顺所译新本文义甚周乃御制序文加不空特进鸿胪卿诏出家沙门尊居三宝其令天下官司毋得捶辱僧尼勅大兴善寺建方等戒坛立临坛大德十人帝梦六祖请衣钵还山乃令刘崇景顶戴送还勅韶州刺史杨瑊以礼奉安勅沙门百人于禁中行念诵法谓之内道场出入乘马度支廪给章敬沙门崇慧与道士角法告胜勅赐紫衣勅于金刚智诸灌顶道场撰沙门二七员为国长诵佛顶呪镇国纯陀三藏亡年六百岁大历元年勅沙门良贲于桃园撰仁王经疏进上姑苏支硎山沙门道遵置法华经院举高行十四人常持法华以烛继昼用扬大雄之慈声郡刺史韦元甫尚书刘晏奏赐法华道场于是自江以东置经院者十七所皆取法于师也卫州别驾周伯达常持金刚经忽见光中有梵僧自称须菩提曰汝诵经数年何为不断肉食伯达竦惧即蔬素转加勤诵祥感屡见二年诏辅相大臣始建功德院杜鸿渐初抚巴蜀遣使诣白崖请无住禅师入城问道师曰触目皆如鸿渐由是栖心禅悦晚年入相以疾辞退临终沐浴命朝服加僧伽梨剃须发别众而逝依沙门法火焚其躯法照法师于南岳云峯寺食钵中覩五色云见山㵎石门有寺榜曰大圣竹林寺遂与同志往谒五台见金门楼观一如钵中所见入寺至讲堂见文殊普贤分座说法菩萨万数师前作礼问曰末代修行以何为要文殊曰诸修行门无如念佛师辞退作礼举头俱失乃于见处建寺号竹林云三年诏慧忠国师入内引太白山人见之师曰汝蕴何能山人曰识山识地识字善算师曰山人所居是雄山雌山茫然不知对师曰殿上此是何地答曰容弟子算师于地上一画问何字答曰是一字师曰土上一画岂不是王字师曰三七是多少答曰二十一师曰三七岂不是十字师谓帝曰问山不识山问地不识地问字不识字问算不识算陛下何以得此愚人帝顾山人曰师国宝也帝在便殿指宦者鱼朝恩谓师曰朝恩亦解佛法朝恩进问师曰何谓无明从何而起师曰衰相现前奴也解问佛法朝恩大怒师曰即此是无明无明从此起后朝廷裁决或不预辍怒曰天下事有不由我帝闻不乐责其异图缢杀之诏径山法钦禅师入见上待以师礼甞在内廷见帝至起立帝曰师何以起师曰檀越何得向四威仪中见贫道帝大悦所赐一不受布衣瓦钵与弟子日唯乞食相国杨绾叹曰真方外士也平章崔涣问曰弟子可出家否师曰出家是大丈夫事岂将相之所能为晋公裴度三十余人皆问道行门人礼后乞归山赐号国一禅师勅杭州守臣于山中重建寺宇长吏月至候问师初依素禅师素戒之曰汝乘流而行逢径而止师遂南抵临安见东北一山逢樵子问其地曰径山也乃驻钖焉七月诏建盂兰盆会设高祖下七庙神座自太庙迎入内道场具幡华鼓吹迎行衢道百僚迎拜岁以为常翌日产灵芝于太庙二室诏南岳沙门法照为国师师言其师南岳承远有异德上南向而礼焉度其道不可致乃名其居曰般舟道场用尊其位荆溪禅师于天台佛陇为道邃法师说止观法门勅回纥奉末尼者建大云光明寺四年帝于大明宫建道场感佛光现诸王公主近侍诸臣并覩光相自子夜至鸡鸣宰相裴冕上表称贺五年彗星见于东方诏不空三藏行法既而星殒时春夏不雨诏建坛祈祷越二日大雨霑足初沙门自觉居平山为鬼神讲经当阳节度使张昭躬入山致请曰昭无政术致三年亢阳引咎无补闻龙神依师听法忘其行雨愿起大悲师焚香遥望潭洞而祝顷刻云起甘泽遽下岁乃有秋六年滁州刺史李幼卿奏沙门法琛于瑯耶山建佛剎绘图以进帝于前一夕梦游山寺及览图皆梦中所至者因赐名宝应寺回纥请于荆扬洪越等州置大云光明寺其徒白衣白冠八年勅天下童行策试经律论三科给牒放度九年帝梦建康牛首山辟支佛来见勅太子詹事古侁于山中建七级浮图六月不空三藏告病诏加开府仪同三司封肃国公食邑三千户及示寂帝辍朝三日赐祭赠司空谥大辩正广智三藏十年勅大兴善寺建不空三藏塔十一年勅问崇圣寺三纲老宿如闻文纲律师亲传先师宣律师释迦佛牙舍利宜诣右银台门进上以副朕瞻礼之心十二年淮西兵马使李重倩舍宅为佛经坊赐名宝应一切经坊十三年诏两街临坛大德圆照等十四人集安国寺定四分律新旧两疏佥定一本十四年泗州僧伽大师忽见形于禁中谓帝曰州将令普光王寺出财供十驿乘传者可免此役帝即遣使传旨赐绢綵黄金澡罐勅写真容入内供养五月帝崩太子即位诏自今毋得置寺观及请度僧尼德宗建中元年沙门圆照进新定四分律疏勅赐紫衣充内供奉检校鸿胪卿食邑三百户二年吐蕃遣使乞朝廷赐沙门善讲佛理者帝令良琇文素往赴说法教化岁一更之四明无生居士胡幽贞修华严感应传一卷备载历代弘经之迹言龙树龙宫所传下本十万偈今东土译成八十卷者唯四万五千偈其余尚祕天竺故今发愿哀请下本经偈具足流传此土信州南严草衣禅师宴坐三十年足不蹈地口不甞味万有嚣然此身不动侍郎权德舆为之记曰古所谓遗物离人而独立者又焉知此地之宴坐不为他方之说法者乎三年勅僧尼有事故者仰三纲申州纳符告注毁在京者于祠部纳告兴元元年勅亡僧尼资财旧系寺中检收送终之余分及一众比来因事官收并缘扰害今并停纳仰三纲通知一依律文分财法法照法师于并州行五会教人念佛帝于中宫常闻东北方有念佛声遣使寻至太原果见师劝化之盛乃迎入禁中教宫人念佛亦及五会三年翰林学士梁肃学天台教于荆溪禅师深得心要以止观文义弘博览者费日乃删定为六卷行于世吏部郎中李华甞从荆溪学止观荆溪为述止观大意一篇包括大部若指诸掌时士夫同学者散骑常侍崔恭谏议大夫田敦皆学止观于荆溪云梁肃记云晋陵黄氏二女幼闻人诵法华听之曰吾解此义也试使之说能深谈实相之旨后入京师安国寺为尼长名持法次名慧忍同修法华三昧忽有尼号空姑词貌甚异来共止宿每至中夜身光赫然如是三年而去或问二尼皆笑而不答人谓其为普贤也贞元元年韦臯为西川节度使初臯生一月有梵僧见之别久得无恙乎儿为一笑众问其故僧曰此诸葛武侯后身也其政治后当在蜀及是而验臯在蜀二十一年功烈为西南最三年京兆尹宇文炫奏乞以乡落废寺为学舍材勅曰奉佛之宫转为儒馆此侵毁三宝之渐罪在不宥炫渐惧即日自解归李泌拜中书侍郎同平章事初明瓒禅师居南岳上封人号嬾残泌往谒之闻诵经声先悲怆而后悦豫知为隐者候之良久瓒拨火出芋食之曰领取十年宰相至是泌用事为帝言其高行诏征之使者至石窟宣麻瓒寒涕垂颐凝然而坐不以介意使回以闻帝益嗟敬四年江西马祖道一禅师亡师得法于南岳让禅师其后五世派为二家曰沩仰曰临济五年勅曰释道二教福利群生馆宇经行必资严洁今后寺观不得容外客居住破坏之处随宜修葺六年正月诏迎凤翔法门寺释迦佛骨入禁中供养传至诸寺瞻礼二月迎佛骨归寺衡山石头希迁禅师亡师得法于清源思禅师其后派为三家五世而为洞山七世而为云门九世而为法眼十年勅湖州刺史于頔进沙门晈然杼山诗集藏于御书殿邃法师于国清寺为广修法师说止观法门十一年十一月南天竺乌荼国师子王贡华严经上表云云师子王手书普贤行愿品上献摩诃支那大唐国大吉祥天子愿慈氏如来龙华会中早得奉觐获宿命智瞻见便识同受佛记四月诞节诏澄观法师入内殿讲经以妙法清凉帝心号清凉法师教授和上十二年正月勅皇太子于内殿集诸禅师详定传法旁正四月诞节御麟德殿勅给事中徐岱等与沙门覃延道士葛参成讲论三教诏罽宾三藏般若等于长安崇福寺译乌荼所进华严经圆照鑑虚灵邃澄观润文证义帝亲预译场临文裁正令左右街功德使霍仙鸣窦文场专领监护十三年勅沙门端甫入内殿与儒道论议赐紫方袍令侍皇太子于东朝顺帝敬之若兄左街功德使窦文场奏先师楚金于天宝初为国建塔置法华道场令儋众经声不绝者六十余年乞加旌表勅谥大圆法师十四年二月般若三藏澄观法师等进新译华严经四十卷十五年七月帝幸安国寺设盂兰盆供宰辅皆从二十年日本国遣使者朝其学者橘逸势沙门空海入中国学祕密教于不空弟子慧果二十一年十月三日新定沙门少康放光而逝初师至洛下白马寺见殿内文书放光探之乃善导和上西方礼文遂至长安光明寺影堂大陈荐献倏见导师遗像升空中而言曰汝奉吾教以利有生则汝之功必生安养及南适江陵路逢一僧曰汝欲化人当往新定言讫而隐师乃往郡中乞钱诱小儿念佛月余孩孺念佛求钱者众如此一年无少长贵贱见师者皆称阿弥陀佛乃建道场集众升座高声唱佛一声众见一佛从口出唱十声则有十佛若贯珠然顺宗永贞元年诏尸利禅师入内殿咨问禅理帝曰大地众生如何得见性成佛利曰佛法如水中月月可见不可取帝说日本国沙门最澄来学教于天台邃法师尽写一宗论疏以归为日本传教之始也宪宗元和元年勅沙门端甫录左街僧事掌内殿法仪沙门灵邃录右街僧事诏沙门知玄入殿问道赐号悟达国师玄五岁能吟诗出家为沙弥十四讲涅槃经李商隐赠诗有云十四沙弥解讲经似师年纪秖携瓶沙弥说法沙门听不在年高在性灵回纥遣使同摩尼伪人来朝二年以吐突承璀为左右街功德使僧道隶焉三月诏曰男丁女工耕织之本其百姓有苟避徭役冐为僧道而实无出家之事业者所在有司科奏之诏鹅湖大义禅师入见麟德殿与诸法师议论法师问曰如何是四谛师曰圣上一帝三帝何有问如何是禅道师以指点空法师罔措帝曰法师一点尚不奈何帝问何谓佛性师曰不离陛下所问帝默契尚书李翔问大悲用千手眼作么师云今上用公作么河中府沙门慧琳撰一切经音义一百三卷诣阙进上勅入大藏赐紫衣缣币茶药三年诏章敬怀恽禅师至京召见内殿咨问禅法四年诏惟宽禅师入见问禅要勅住安国寺白居易问师曰既云禅师何以说法师曰无上菩提者被于身为律说于口为法行于心为禅律即是法法不离禅马郎妇者出陜右初是此地俗习骑射蔑闻三宝之名忽一少妇至谓人曰有人一夕通普门品者则吾妇之明旦诵彻者二十辈复授以般若经旦通犹十人乃更授法华经约三日通彻独马氏子得通乃具礼迎之妇至以疾求止他房客未散而妇死须臾坏烂遂葬之数日有紫衣老僧至葬所以钖拨其尸挑金锁骨谓众曰此普贤圣者闵汝辈障重故垂方便即陵空而去吴郡齐君佐勤学贫困欲求食天竺寺饥不能前一梵僧顾而笑曰法师不记讲法华于同德寺乎佐曰不记僧即出囊中一枣与食佐即悟前身是讲经僧僧曰当时五人唯我得度由汝师子座上广说异端使学者生疑戒缺质陋报应宜然言已不见佐即投灵隐出家更名鉴空立行高迈五年帝问澄观国师何谓华严法界师曰法界者众生之性体也世尊称法界性说华严经事理互融无不周遍帝豁然有得勅有司铸金印封为大统清凉国师翰林学士白居易问心要于凝禅师得八言广为八偈谓觉观定慧明通济舍观偈云以心中眼观心外相从何而有从何而丧观之又观则辨真妄居易每于钵塔寺依如大师受八关斋戒者九度归宗智常禅师得法于马祖江州刺史李渤问师曰须弥纳芥子即不问如何是芥子纳须弥师曰人传使君读万卷书是否渤曰然师曰摩顶至踵如椰子大万卷书何处着师以目有重瞳以药手按摩目眦俱赤世号赤眼归宗居士庞蕴参马祖问云不与万法为侣是什么人祖云待汝一口吸尽西江水即向汝道居士言下顿领玄要元和中北游襄汉居郭西小舍一女灵照常制竹漉离卖以供朝夕将逝令灵照出视日早晚及午以报女遽曰日已中矣而有蚀也居士出户视之女即登父座合掌坐亡居士笑曰我女锋捷于是更留七日州牧于頔问疾居士谓曰但愿空诸所有慎勿实诸所无言讫枕公膝而化勅谏议孟简补阙萧俛于醴泉寺监护译经润文无着禅师入五台求见文殊至金刚窟见山翁牵牛临溪着曰愿见大士翁牵牛归着随入一寺翁唿均提有童子出迎翁引着升堂坐童子进玳瑁盃对饮酥酪顿觉心神卓朗翁问曰近自何来曰南方翁曰南方佛法如何住持曰末代比丘少奉戒律翁曰多少众曰或三百或五百着问此间佛法如何住持翁曰龙蛇混杂凡圣同居曰众几何翁曰前三三后三三及暮唿童子引着出着问童子何寺曰般若寺也着怆然悟此翁即文殊即稽首童子足下求一言童子隐身而歌曰面上无嗔供养真口里无嗔吐妙香心内无嗔是珍宝无垢无染即真常着因驻钖五台后频与文殊会六年般若三藏译本生心地经谏议大夫孟简润文帝御制序九年百丈怀海禅师亡师得法于马祖自少林以来多居律寺说法师始创禅居称长老上堂升座主宾问酬激扬宗要学者依腊次入僧堂设长连床施椸架挂搭道具置十务寮舍以营众事后世从而广之名禅院清规法师智𧦬多所着述而听徒绝少因弃讲居衡岳寺一日有耆宿至阅师所着曰汝所述颇符佛意而阙人缘可辨食施飞走却后二十年众当自集𧦬遂鬻衣易米日炊饭散郊外感群乌来集𧦬祝之曰食吾饭者愿为法侣后二十年往邺城开讲座下千众皆年少十年南海经略使马总上疏请谥曹溪六祖勅谥大鑑禅师灵照之塔柳宗元为撰碑十一年隐峯禅师至淮右属吴元济阻兵官军与贼交锋未决胜负师振钖飞空两军仰观叹异既而官军得捷十四年正月勅迎凤翔法门寺佛骨入禁中敬礼三日历送京城十寺世传三十年当一开开则岁丰人安王公士庶瞻礼舍施百姓鍊顶灼肤以为供养刑部侍郎韩愈上表曰上古无佛而治汉明佛法至其后乱亡晋魏以下年代尤促梁武奉之为侯景所逼饿死台城事佛求福乃反得祸佛本夷狄之人口不道先王之法言身不服先王之法服不知君臣之义父子之情况其身死已久枯朽之骨凶秽之余岂宜以入宫禁乞以此骨付之水火永绝根本佛如有灵能作祸福凡有殃咎宜加臣身表入帝大怒将抵以死赖裴度等劝贬潮州刺史初舍利入大内夜放光明早朝群臣皆贺曰陛下圣德所感韩愈独不言上问愈愈曰微臣曾见佛经佛光非青黄赤白等相此是龙神卫护之光上曰如何是佛光愈无对二月勅翰林学士张仲素撰佛骨碑其略云岐阳法门寺鸣鸾阜有阿育王造塔藏佛身指节太宗特建寺宇加之重塔高宗迁之洛邑天后荐以宝函中宗纪之国史肃宗奉之内殿德宗礼之法宫据本传必三十年一开则玉烛调金镜朗氛祲灭稼穑丰云云二十四日奉佛骨还于岐阳旧塔韩愈至潮州闻大颠师之名请入郡问道留旬日后祀神至海上登灵山造其居问师如何是道师良久愈罔措时三平义忠为侍者乃击禅床三下师云作么三平云先以定动后以慧拔愈大喜曰和尚门风高峻愈于侍者边得个入处一日问师春秋多少师提起数珠云会么答云不会师云昼夜一百八愈罔措明日再造门首逢首座举前话座云侍郎如何会愈云昼夜一百八意旨如何座扣齿三下愈至方丈进前语云昼夜一百八意旨如何师扣齿三下愈云信知佛法一般师云见甚道理愈云适来首座亦如是师唤首座问云适来祇对侍郎佛法是么座云是师便打趁出院八月迁袁州刺史复造其庐施衣二袭以为别尚书孟简知愈与大颠游以书嘉之愈答书称大颠颇聪明识道理远地无可与语者故自山召至州郭留数十日实能外形骸不为事物侵乱因与之往来及祭神海上遂造其庐及来袁州留衣服为别乃人之情非崇信其法求福田利益也夫积善积恶殃庆自各以其类至何有去圣人之道舍先王之法而从夷狄之教以求福利者哉云云孟简复服之曰彼杨墨老氏之书于理偏虚非中道要切释氏之教则不然大明善恶之异路覈天下神道报应之微为广其道非求糕糜嚫施作活计利妻子奈何韩君以愚人下俚翁妪之情见待之耶且其法行于世使人人自畏恶修善岂不大助教化之防与云云东坡曰观退之与孟简书往复云云则知退之喜大颠如喜文畅澄观而世人妄撰退之与颠书其词凡鄙有一士人题其末云欧阳谓此文非退之莫能及此又诬永叔也近世所传退之别传深诋退之又作永叔跋云使退之复生不能自解免吾友吴源明云徐君平见介甫不喜退之故作此文耳述曰退之与大颠三书具存本集退之见大颠既其有实则往来书尺不应无之一时信笔何能句句精到谓之妄撰恐成过论至若别传之辞诚为凡鄙是不能逃东坡之鉴也涪翁曰退之见大颠后作文理胜而排佛之辞亦为之少沮云韩退之原道云古之欲明明德于天下者先治其国欲治其国者先齐其家欲齐其家者先修其身欲修其身者先正其心欲正其心者先诚其意然则古之所谓正心诚意者将以有为也今也欲治其心而外天下国家灭其天常子焉而不父其父臣焉而不君其君民焉而不事其事孔子之作春秋也诸侯用夷礼则夷之夷而进于中国则中国之经曰夷狄之有君不如诸夏之亡诗曰戎狄是膺荆舒是惩今也举夷狄之法而加之先王之教之上几何其不胥而为夷也云云然则如之何其可也曰人其人火其书庐其居明先王之道以道之亦庶乎其可也柳宗元送沙门浩初序曰儒者韩退之与予善甞病予嗜浮图言訾予与浮图游近陇西李生自东都来退之又寓书罪予且曰见送元生序不斥浮图浮图诚有不可斥者往往与易论语合诚乐之其于性情奭然不与孔子异道退之好儒未能过杨子杨子之书于庄墨申韩皆有取焉浮图者反不及庄墨申韩之怪僻险贼耶曰以其夷也果不信道而斥焉以夷则将友恶来盗跖而贱季札由余乎非所谓去名求实者矣吾之所取者与易论语合虽圣人复生不可得而斥也退之所罪者其迹也曰髠而缁无夫妇父子不为耕农蚕桑而活人乎若是虽吾亦不乐也退之忿其外而违其中是知石不知韫玉也吾之所以嗜浮图之言以此与其人游者非必能通其道且凡为其道者不爱官不争能乐山水而嗜安闲者为多吾病世之逐逐然唯印组为务以相轧也则舍是其焉从吾之好与浮图游以此今浩初闲其性安其情读其书通易论语虽山水之乐有文而文之又父子咸为其道以养而居泊焉而无求则其贤于为庄墨申韩之言而逐逐然唯印组为务以相轧者其亦远矣述曰退之不知佛所以斥佛后世士夫见韩原道及答孟书简则便以能距杨墨者为比杨墨之僻诚足距者至于佛道广大则凡世间九流悉为所容未有一法出乎佛道之外岂当以杨墨比之哉或曰柳子谓浮图之言与易论语合易语世间言教岂足以知佛道之极际曰浩初以子厚儒生未可语以深妙故以易论语要义比况之俾其易领耳柳子既有所发故复欲以此警退之之不逮非从易论语中说则儒人未易领也然子厚自此卒能优入此宗故其送元举序云佛之道大而多容无姓碑云绍承本统以顺中道送重巽师序云吾自幼学佛求其道三十年吾独有得焉此未可以易论语裁量之也呜唿退之之斥佛非柳子不足以责今以浩初序章句以释之将以广柳子之能言也韩愈斥潮州第四女拏年十二死于道瘗商南山下及后为京兆归其骨于河阳韩氏墓为圹文曰愈为少秋官言佛夷鬼其法乱治梁武事之卒有侯景之败可一扫去不使澜漫天子谓其言不祥斥之南海揭阳之地述曰退之鄙佛为夷专责梁武事佛及祸以警当年之君上而退之终罹斥逐之祸何其速哉梁武住世应真示现君主志公傅大士共相施化岂世儒所能测识哉韩愈读墨子云儒墨同是尧舜同非桀纣同修身正心以治天下国家奚不相说如是哉予以为辨生于末学各务其师之说非二师之道未然也孔子必用墨子墨子必用孔子不相用不得为孔墨藏六祖秀禅师作欧阳外传记祖印与永叔论道因录古人非韩者略出王荆公苏东坡龙先生嵩明教之说荆公曰人有乐孟子之距杨墨而以斥佛老为己功呜唿庄子所谓夏虫者其斯人之谓乎道岁也圣人时也执一时而疑岁者终不闻道矣云云东坡曰退之之与圣人之道盖亦知好其名矣而未能乐其实何者其为论甚高其待孔子孟子甚尊而距杨墨佛老甚严此其用力亦不可谓不至矣然其论至于理而不精支离荡佚往往自叛其说而不知云云西蜀龙先生作非韩百篇其略有云孟郊失三子退之与诗曰失子将何尤吾将尤上天汝实主下土与夺一何偏彼于汝何有乃令蕃且延此独何罪辜生死旬日间诗三百下以风刺上刺于至不仁也其辞不怒孰有怨天而侮讪之者其勇于毁佛老盖可见矣今录十许条云佛老大圣斥为夷狄孔墨异道今云本同反孟玷孔道本同教常异儒教经世佛老教出世退之主经世以废出世未足知道性本一今言三品五性未足知性人为贵今以夷狄禽兽同人乎先朝迎佛骨而升遐近于幸灾左迁潮阳而劝封禅近于献谄求入畏修史之祸而勇于排佛为驳杂之说而好为博塞嵩明教非韩三十篇其言曰旧唐史谓韩子性偏僻刚讦于道不弘考其书观其行诚然耳欲韩如古人从容中道固不逮也宜乎识者谓韩第文辞人耳夫文所以传道也道不至虽甚文奚用学者不能考而徒效其文以讥沮二教圣人为已能故为书以辨之以正夫天下之好毁者东坡曰昔之为性论者多矣而不能定于一始孟子以为善荀子以为恶杨子以为善恶混而韩愈者又取夫三子之说而折之以孔子之论离性以为三品曰中人可以上下而上智与下愚不移以为三子者皆出于其中而遗其上下嗟夫是未知乎所谓性者而以夫才者言之夫性与才相近而不同圣人之所与小人共之而皆不逃焉是真所谓性也而其才固将有所不同天下之言性者皆杂乎才而言之是以纷纷而不能一也孔子之所谓中人可以上下而上智与下愚不移者是论其才也至于言性则未尝断其善恶曰性相近也习相远也而已韩愈之说则又有甚者离性以为情而合才以为性是故其论终莫能通贾岛初为浮图名无本来东都时禁僧午后不得出岛为诗自伤韩愈因教其为文遂去浮图举进士有李洞者慕岛为诗铸像以事之甞称贾岛佛佛祖统纪卷第四十一佛祖统纪佛祖统纪卷第四十二宋咸淳四明东湖沙门志磐撰法运通塞志十七之九穆宗长庆元年上亲制南山律师赞曰代有觉人为如来使龙鬼归降天人奉事声飞五天辞惊万里金乌西沈佛日东举稽首归依肇律宗主幽州节度使刘总上表请出家帝不许总乃以印付留后自剃发为僧以私第为寺帝乃从其志封为大觉师赐僧腊五十寺名报恩河东节度使裴度奏五台佛光寺庆云见文殊大士乘师子于空中从者万众上遣使供万菩萨是日复有庆云见于寺中勅龙兴寺沙门惟英充翰林待诏两街僧统二年汾阳无业禅师凡学者致问必答之曰莫妄想宪宗屡遣使召皆辞以疾上即位思一瞻礼至是遣两街灵阜赍诏迎请师笑谓众曰吾从别道去矣中夜集众说法端坐而逝勅谥大达国师中书舍人白居易知杭州往问道于鸟窠禅师师曰诸恶莫作众善奉行居易曰三岁孩儿也恁么道师曰三岁孩儿虽道得八十老翁行不得居易服其言作礼而退四年沙门惠皎于杭州西湖孤山镌石壁法华经刺史白居易九人助其功宰相元稹为之记有云佛法之奥妙僧当为余言余不当为僧言白居易至庐山见归宗常禅师值师泥壁问曰君子儒小人儒居易曰君子儒师打泥杇一下居易遂过泥师接得便用良久云莫便是快俊底白侍郎么居易云不敢师云秖有过泥分中书令王智兴请于泗州建方等戒坛遇圣诞之日许以度僧制可浙西观察使李德裕上书以为所度无算江淮失丁男数十万帝不纳敬宗宝历元年勅两街建方等戒坛左街安国寺右街兴福寺以中护军刘规充左右街功德使择戒行者为大德令试童子能背诵经百五十纸女童诵百纸者许与剃度二年勅沙门道士四百余人于大明宫谈论设斋上幸兴福寺观沙门文叙讲经上称善白居易述华严经社记云杭州龙兴寺沙门南操因灵隐道峯法师讲华严世界品遂发愿劝黑白十万人持华严经一部十万人复劝千人讽华严经一卷每岁四季众会具斋操捧香跪启于佛曰愿于未来世华严藏世界大香水海上宝莲金轮中毘卢遮那佛前与十万人俱乃于众中率财置田千顷以给斋用来求记于予曰予即十万人中一人也文宗大和元年十月诞节诏祕书监白居易安国寺引驾大师义林上清宫道士杨弘元于麟德殿谈论三教沙门善信大师学于马祖悟佛法大意后往五台修无碍供久之见老父谓曰师之大缘当在随洪师依教至大洪山适居人以牲物祷雨于山之龙池师止之曰勿杀而牲吾当为汝祷乃登山宴坐甘雨霈然有张武陵父子率众礼谢为建道场至是年忽示众曰种种供养不若以身供养乃以利刃断左右足置几上白乳流涌门人哀号夺去其刃师不起于座遂入涅槃张氏父子侍立左右脱然解化人服灵相谓之大圣二圣云山南节度使崔公遣官修供以金泥传其身上闻之赐所居号幽济院自是诸郡有祷灵响如答二年江西观察使沈传师请于洪州建方等戒坛以圣诞度僧制答曰此因国事暂免度僧勅命已下而传师违禁申请宜罚奉一月以示不允三年沙门清晃等于姑苏法华院刊石壁法华经等八部郡刺史白居易为之记四年祠部请令天下僧尼非正度者许具名申省给牒时入申者七十万人引驾大师义林奏修慈恩塔开冡之日异香袭人真身侧卧甎台具四十齿容相如生甎上金色苔厚二寸如瑞芝状修法师于天台禅林寺为物外法师说止观法门五年勅天下州郡造僧尼籍八年十二月池州南泉普愿禅师亡师居南泉三十年观察使陆亘请入郡伸弟子礼亘曰弟子亦薄会佛法师曰大夫十二时中作么生亘曰寸丝不挂师曰犹是阶下汉陆亘见人双陆拈起骰子云恁么不恁么祇恁么信彩去时如何师拈起云臭骨头花十八亘曰肇法师甚奇怪解道天地同根万物一体师指庭前牡丹花云人见此一株花如梦相似澧州药山惟俨禅师亡谥弘道大师九年岐山法门寺佛骨塔庆云见四月翰林学士李训请罢长生殿内道场沙汰僧尼伪滥者是日大内灵像夜大风含元殿四鸱吻皆震坠拔殿前树者三坏金吾仗馆舍内外标观城门数十所光化门西城俱坏士民震恐帝以训所请忤天意亟下勅停前沙汰复立大内仪像风始息七月李训请令天下僧尼试经业不中格者罢之十一月李训坐谋诛宦官斩首于昆明池勅免僧尼试经八月诏沙门宗密入内殿问佛法赐紫方服开成元年正月左街僧录内供奉三教谈论引驾大师悟达法师端甫右脇而灭荼毘得舍利三百粒师表率清众十有一年弟子传业者千余人史馆修撰裴休撰碑铭勅沙门云端充左右街僧录上尝谓近臣曰天下有无补教化而蠹食于国者卿等可悉言之有对者曰祖宗已来广行佛教缁徒益多兹为蠹物耳上即勅中外罢缁徒讲说佛经会尚食厨羞御膳烹鸡子忽闻鼎中有声极微听之乃群卵唿观世音菩萨悽怆之甚监宰以闻帝遣验之果然帝叹曰吾不知佛道神力乃能若是勅自今不得用鸡子又一日食蛤蜊有擘不开者焚香祷之俄变为大士形帝召终南山惟政禅师问之师曰夫物无虚应此盖广陛下信心耳经云应以此身得度者即现此身而为说法帝曰大士以现未闻说法师曰陛下覩此为常为非常为信为非信帝曰希有之事焉得不信师曰已说法竟帝大悦即诏天下寺院立观音像勅师住圣寿寺至武宗即位乃入终南山隐居人问其故答曰吾避仇耳三年三月清凉国师澄观示寂上辍朝三日重臣缟素勅葬终南山石室师历九朝为七帝门师身长九尺四寸手垂过膝才供二笔日记万言宿不离衣尽形一食宰相裴休奉勅撰碑四年中书奏诞节令宰臣百僚诣寺设千僧斋诏许之时名僧俱会士民纵观莫不倾敬五年正月圭峯禅师宗密亡宰相裴休撰碑武宗会昌三年上欲芟夷释氏诏令两街述有佛以来兴废之际有何征应法宝大师玄畅撰三宝五运图以上勅天下末尼寺并令废罢京城女末尼七十人皆死在回纥者流之诸道死者大半四年正月上以斋月断屠出自释教嫌之勅今后唯禁岁旦三元日国忌日五年正月赵归真请与释氏辨论诏僧道会麟德殿上手付老子论治大国若烹小鲜义知玄法师登论座大陈帝王理道教化根本辩说精壮道流不能屈因为上言神仙羽化山林匹夫独善之事非帝王所宜留神帝色不平放还桑梓帝作望仙台于南郊归真乘宠排毁佛道非中国所当奉宜从除削臣僚皆言归真姦邪不宜亲信归真自以已涉物论乃荐引罗浮邓元超等同力胶固谋毁佛法四月诏检校天下寺院僧尼数五月勅两都左右街留寺四所僧各三十人天下州郡各留一寺上寺二十人中寺十人下寺五人八月勅诸寺立期毁拆括天下寺四千六百所兰若四万所寺材以葺廨驿金银像以付度支铁像以铸农器铜像钟磬以铸钱收良田数千万顷奴婢十五万人僧尼归俗者二十六万五百人穆护火祓并勒还俗凡二千余人宰相李德裕率百官上表称贺五台诸僧多亡奔幽州李德裕谓进奏官曰归白本使毋听游僧入境节度使张仲武奉其命主客郎中韦博谓德裕曰沙汰之法不宜太过德裕怒出博武陵判官六年长安有人夜行经周穆王陵见人从空中下朱衣执版宣言冡尉何在二吏从墓出曰在此朱衣曰录西海君使者何时当至吏曰计程可十八日朱衣曰何稽留若此吏曰李炎坐毁佛教夺寿去位当与西海君同录其魂有贾客铃声东来朱衣二吏忽不见后数日上果病崩太子宾客卢贞有子尝为僧因沙汰授光王府参军一夕梦前师至其家卢告曰卑官屑屑非所愿也再思披缁未知何日师曰兴复在即汝宜坚志俄见旌斾万骑传唿而至云迎光王为天子五月勅杨钦义充两街功德使令两街各增八寺所度僧尼仍令祠部给牒勅列圣忌辰并诣僧寺行香一如旧典以道士惑乱先朝毁除佛教勅功德使杨钦义捕赵归真刘元清邓元超等十二人并集朝堂诛之陈其尸首宣宗大中元年三月勅会昌季年并省寺院釐革过当其灵山圣境如有宿旧名僧能修创者所司不得禁止李德裕专权日久帝恶之贬潮州司马顷之再贬崖州司户恶疾而卒初是有僧通宿世事谓德裕曰公当万里南行平生食万羊今九千五百矣羊未尽犹有还日德裕曰吾尝梦行晋山见山上尽目皆羊牧人曰此公平生所食也后旬日振武节度使李暨馈羊四百僧曰万羊将满公其不还后果卒于朱崖述曰自古人君之毁佛者必有臣佐以济其事故魏太武以崔浩周武以张宾卫元嵩唐武以李德裕赵归真卒使大法被辱君臣俱蒙恶报何彼此之不幸欤至若举行沙汰如桓玄之在晋世傅奕之在唐朝姚崇之在明皇李训之在文宗然皆牵于时事既行而复厄以故一时小厄不若三武为祸之酷也若周世宗天性毁佛而不得其佐韩愈欧阳修天性排佛而不逢其君使世宗得崔浩则案诛沙门当有甚于太武之虐使韩欧逢三武则毁像灭僧当不减于崔李之酷崔浩腰斩德裕窜死不令之终亦足为报鲁直谓退之见大颠排佛为沮祖秀谓永叔见圆通排斥内销维韩与欧获善于后亦由知识道力有以回之耳统左禁军杨汉公以策定功请复佛教乞访求知玄法师于是复僧入居宝应寺属寿昌节讲赞署三教首座帝以旧邸造法干寺命师居之白居易卒赠尚书左仆射居易晚节尚佛经月不荤施所居为香山寺自称香山居士尝述赞曰十方世界天上天下我今尽知无如佛者巍巍堂堂为人天师故我礼足赞叹归依会昌初有客舟遭风漂至大山一道士曰此蓬莱山一院扃钥甚固曰此白乐天所居在中国未来耳乐天闻之为诗曰吾学真空不学仙恐君此语是虚传海山不是吾归处归即须归兜率天乐天尝立愿曰吾劝一百四十八人同为一志结上生会行念慈氏名坐想慈氏容愿当来世必生兜率晚岁风痺命工画西方净土一部昼夜供养为之赞曰极乐世界清净土无诸恶道及众苦愿如我身老病者同生无量寿佛所一夕念佛倏然而化二年勅上都东都荆扬汴益等州建寺立方等戒坛为僧尼再度者重受戒法五台山建五寺各度僧五十人述曰案僧史略云取大乘方等不拘根阙缘差但发大心并皆得受会昌沙汰僧尼在俗宁无诸过先令忏罪后增戒品自非方等岂容重受宣州刺史裴休言天下寺观多为官僚寄客蹂践今后不得在寺居止违者重罚制可安国寺沙门修会以能诗应制尝从上乞紫衣上曰不于汝吝但汝相有阙故耳及赐一夕暴亡三年正月斋日四明道俗八千人于阿育王寺供养佛舍利塔感天华纷坠有如雪色至手即融入夜放五色光明大众喜跃明年有新罗僧夜盗塔手擎遶亭而行不离本处为众所觉勅沙门灵晏为左右街僧录寿昌诞节勅谏议李贻孙法师知玄同道士于麟德殿谈论三教玄奏宜大复天下废寺帝素重师德命图形置禁中四年勅杭州盐官齐安禅师院赐名齐丰寺初帝为光王武宗忌之拘于后苑将见杀中官仇士良诈称光王坠马死因脱身遁去至香严闲禅师会下剃发作沙弥同游庐山闲师题瀑布云穿云透石不辞劳远地方知出处高闲方停思沙弥续之云溪㵎岂能留得住终归大海作波涛闲始知非常人后至盐官海昌见齐安禅师自称有光安奇之即命为书记时黄檗运禅师为首座一日拜佛光问之曰不着佛求用礼何为运便掌又问不着佛求常作如是事运又掌光曰太粗生运又掌曰者里说恁么粗细安师一朝谓之曰时节至矣毋滞蟠泥乃以佛法为嘱未几武宗崩百官迎王即位屡遣使以师礼召安安力辞及终勅谥悟空禅师上赐黄檗为粗行禅师裴休奏改为断际日本国遣沙门常晓入中国求释迦密教五年勅天下州郡国忌行香不得携酒肉入寺召京兆荐福寺弘辨入见上问曰何为顿见何名渐修对曰顿明自性与佛同俦然有无始染习故假渐修对治令顺性起用如人喫饭不因一口便饱帝说赐号圆智禅师六月京城进士孙樵上书言百姓男耕女织不自温饱而群僧安坐华屋美食有余率以十户不能养一僧武宗愤其然发二十七万僧则天下二百七十万人始得苏息陛下纵不能如武宗除积弊柰何兴之于已废之后乎愿诏僧未复者勿复寺未修者勿修帝怒不纳九月婺州女子曾志愿开双林大士塔见顶足连环齿牙不坏迎出塔供养四十九日复藏于塔六年诏重建庐山东林寺追谥远法师曰辩觉会昌毁寺二僧负文殊像藏之锦绣谷之峯顶至是寺复访之不获二僧相疑以为匿去忽见圆光瑞相涌于空表自是峯顶佛手巖天池常见光相云天池者崇峻尤甚去东林三十里夜间见空中圣镫自远而至初明一炬顷之至百千万镫或云中见文殊大士出没无常至心礼叩必见圣相宰臣言度僧不精则戒法堕坏造寺无节则费财过多乞今后胜地名山许令修建复旧宫度僧尼仰本州律师精择有道性者制可七年潭州沩山灵祐禅师示寂谥大圆禅师八年勅三教首座辩章充左街僧录沙门僧彻充右街僧录潭州岳麓寺沙门疏言往太原求大藏经河东节度使司空卢钧副使韦宙以经施之节度巡官李节为之记曰儒学之人喜排释氏其论必曰禹汤文武周孔之代皆无有释释氏之兴源于汉流于晋弥漫于宋魏齐梁陈隋唐此衰世之所奉也宜一扫绝之使不得滋论者之言粗矣吾请精而言之昔有一夫肤腯而色和神清而气烈怡然保顺医与祷无用也复一夫而有风湿之痾背癃而足躄耳聩而目瞑于是用攻熨焉事禳禬焉是二夫者胡相反耶病不病异耳呜唿三代之前世康矣三代之季世病矣三代之前禹汤文武德义播之周公孔子典教持之道风虽微犹有渐渍以故诈不胜信而恶知避善也暨三代之季风俗大败诈力相乘废井田则唯务兼并贪土宅则日事战争姦邪于是肆其志贤士不能容其身以故上下相仇而激为怨俗也释氏之教以清净自居柔和自抑则怨争可得而息也以因果为言穷达为分则贵贱可得而安也怨争息则干戈盗贼之不兴贵贱安则君臣民庶之有别此佛圣人所以救衰世之道也不有释氏尚安救之哉今论者不责衰世之俗为难移而尤释氏之徒为无用是不怜抱病之夫而诟医祷之为何人也不思释氏救世行化之为大益而且疾其宫墙之丽徒众之蕃摘其猥庸无检者为口实而欲一概以废弃之是见其末而遗其本也会昌季年武宗大剪释氏巾其徒彻其居容貌于土木者沈诸水言论于纸素者投诸火分命御史乘驿走天下察敢隐匿者罪之于是天下名蓝真宇毁去若扫今天子建号之初雪释氏不当废也亟下诏复之而自湖以南远人畏法体朝廷之严旨焚彻经像殆无遗余故今明命虽颁莫能得其经籍道林寺者湘西之胜游也有释疏言独曰太原府国家旧都佛祠为最多大帅司空卢公天下仁人我第往求遗书或可得也既上谒军门公果诺之四驰以求逸文月未几得经律论五千四十八卷辇而归嘻释氏救世之道既言之矣向非我明君洞鑑理源何能复行其道非司空公克崇大法何能复全其书非沙门疏言深识法运何能不惮远求以遂兹盛典奉圣上之令兴释氏之宗惠及后人其功用有不可胜言者可无记焉述曰此文立言建理足以晓世之不知佛者使退之见之当愧服不暇子厚浩初序徒云与易论语合而不能如此明言救世之功然则此记殆过之矣李节名微唐史无闻九年洪州黄檗希运禅师示寂谥断际禅师师得法于百丈相国裴休守新安请师入郡咨问禅法执弟子礼以所闻述传心法要行于世十年勅每岁度僧依本教于戒定慧三学中择有道性通法门者度之此外杂艺一切禁止十二年勅天下诸寺修治诸祖师塔日本国沙门慧锷礼五台山得观音像道四明将归国舟过补陀山附着石上不得进众疑惧祷之曰若尊像于海东机缘未熟请留此山舟即浮动锷哀慕不能去乃结庐海上以奉之鄞人闻之请其像归安开元寺其后有异僧持嘉木至寺倣其制刻之扃户施功弥月成像忽失僧所在乃迎至补陀山山在大海中去鄞城东南水道六百里即华严所谓南海岸孤绝处有山名补怛落迦观音菩萨住其中也即大悲经所谓补陀落迦山观世音宫殿是为对释迦佛说大悲心印之所其山有潮音洞海潮吞吐昼夜砰訇洞前石桥瞻礼者至此恳祷或见大士宴坐或见善财俯仰将迎或但见碧玉净瓶或唯见频伽飞舞去洞六七里有大兰若是为海东诸国朝觐商贾往来致敬投诚莫不获济十三年上饵道士丹疽发于背八月帝崩述曰武宗毁佛信道饵丹发背而殂世方以之为戒宣宗避仇为僧卒登宝位愤会昌之沙汰诛窜李赵立方等戒坛令僧尼重受戒法其意甚至至末年复用道士服饵金丹疽发于背其过在于好求长年而不达世相无常之义故终蹈其祸为后人笑云懿宗咸通三年勅两街四寺各建戒坛度僧帝于禁中设讲座自唱经题手录梵文数幸诸寺行施六年朗州德山宣鉴禅师示寂谥见性禅师七年临济义玄禅师示寂谥慧照禅师学者称临济宗八年正月永州湘山全真禅师端坐示寂师郴人游方至湘山创梵宇曰净土四方禅众云集受教会昌初忽谓其徒曰僧当厄难宜易衣冠一夕髭发俱长披紫霞衣曰无量寿衣顶青空冠曰真空法冠既而武宗果去浮图宣宗复佛法师不复去衣冠世称无量寿佛化现至此十年瑞州洞山良玠禅师示寂谥悟本禅师勅追谥南山道宣律师曰澄照十一年相国裴休薨休学于黄檗得其旨平居不御酒肉作劝发菩提心文以激发世人着释氏文若圆觉经法界观禅源诠诸序世服其精要十一月延庆节勅两街入麟德殿讲论佛法赐左街僧录清兰慧照大师右街僧录彦楚明彻大师上素闻雪峯义存禅师名勅赐真觉大师师居山四十年法席冠天下众至一千五百闽王王氏事以师礼十二年上幸安国寺赐知玄国师沈香宝座上于禁中设万僧斋自升座为赞呗有长眉梵僧来应供受嚫毕陵空而去十四年三月造浮图宝帐綵幡华盖勅两街往凤翔迎佛骨三百里间车马不绝群臣谏者至言宪宗迎佛骨寻时宴驾上曰朕生得见之死无所恨四月八日佛骨至导以禁兵公私音乐仪卫之盛过于南郊帝御安福门降楼迎拜赐沙门及耆老曾见元和奉迎者金帛有差佛骨留禁中三日供养迎置安国崇化二寺令士庶得瞻礼十二月如前礼迎佛骨还凤翔僖宗干符三年外法师于国清为元琇法师说止观法门泉州龟洋无了禅师塔全身二十载为山泉淹没门人发视不坏闽王闻之遣使舁入府庭供养忽臭气远闻王焚香祝之可还龟洋旧阯建塔即异香普熏倾城瞻礼本道奏上赐谥真寂大师塔曰灵觉弟子慧忠遇澄汰终于白衣葬师塔东今龟洋一真身士民依怙若僧伽之遗化中和元年黄巢犯长安自号大齐上幸成都诏知玄国师赴行在所引对大说上自制号悟达国师留行宫久之辞归九陇定中见菩萨摩顶说法言讫即隐俄见一珠入玄左服隆起痛甚上有晁错二字玄知夙业即右脇安卧而逝世言玄之前身乃汉川三学山知铉法师临终感病与今正类隆兴琇师曰世称知玄是袁盎后身自汉文至僖宗七百余年盎偿错亦应毕矣今尚蒙恶报而毙何哉盖盎与错始有私憾及错议削七国而七国畔盎因此时请遂斩错景帝畏而从之终非本意及错诛而七国之兵不退则是盎假畔人以报私憾耳是宜历十生而宿对相寻不已可不畏哉述曰周武废佛法师知玄抗辨精壮帝不能屈唐武沙汰法师知玄登论座道流不能屈两世俱名知玄俱遇废教俱在朝为法师俱当辨论之席意师有宿誓使之然乎至为三学山知铉亦不异此名也观其三世为有道沙门而酬偿宿报未已者当是晁错趋东厢以避盎时此心已深恨而载赴东市以就诛时此心必大恨意临刑之际必起恶愿为世世之报故每当法师舍寿之日必见此相者亦玄师道力转为轻受之报也天珠者诛也昔盎请诛错今错亦诛盎玄袁也寓名以见本年之姓异哉三年泰山沙门大行诵弥陀经至三七日忽于夜中见流离宝地宝台之上佛及二大士无数化佛咸现其前上闻殊异诏入内问所见赐号常精进菩萨爵开国四年泗州刺史刘让言修僧伽弟子木叉塔得舍利八百粒进上诏以其骨塑为像谥曰真相昭宗龙纪元年圣诞勅两街僧道入内殿谈论琇法师于国清为清竦法师说止观法门大顺二年袁州仰山慧寂禅师入寂师禀法为沩山世称沩仰宗初领徒住王莽山一日禅床陷于地山神者以不堪居止东南有大仰山为世福地遂迁居焉久之众盛居隘山神一夕移庙于堵田三十里以避之景福元年吴越王钱镠于剡县石城山建瑞相寺以奉弥勒三生石像干宁二年文矩禅师谒西院大安禅师遥见笑曰入涅槃堂去师应诺即入时五伯僧俱染时疾师以杖次第点之随点而起闽王敬异创国欢院以居之三年勅于罗什法师译经处重建草堂寺四年赵州观音院从谂禅师示寂寿百二十谥真际禅师赵帅王公入院瞻礼赵州坐而问之曰大王会么王云不会师云自小持斋身已老见人无力下禅床王尤加礼翌日令客将传语师下床接之侍者问其意师曰第一等人来禅床上接第二等人来下禅床接末等人来山门外接勅沙门觉晖为左右街副僧录光化二年抚州言曹山有梵僧群集山顶乡民追之皆飞行而去遗其笠制甚奇古勅于其地建荷玉禅寺天复元年山贼许恩作乱至杭州径山发国一禅师塔见二瓮合藏肉身发长覆面贼兵皆惊走吴越王命重瘗之二年洪州云居道膺禅师示寂谥弘觉三年抚州曹山本寂禅师示寂谥元证师得法于洞山世称曹洞宗云京兆鰕子和上自印心于洞山混迹闽中日沿江岸拾鰕蚬以充食暮卧白马庙纸钱中华严静禅师夜入纸钱伺之师至静把住问曰如何是祖师西来意师云神前酒台盘静礼谢而退后入京师佯狂人间神异莫测韶州云门文偃禅师聚徒千人汉主刘氏召入内殿咨问法要事以师礼师得法于雪峯号云门宗景宗天祐元年诞节勅天下寺观设斋民间禁屠钓吕洞宾游华山遇钟离权授金丹及剑法后过鄂州黄龙山值机禅师上堂毅然问曰一粒粟中藏世界半升铛内煮山川此意何如师曰守尸鬼洞宾曰争柰囊中有不死丹师曰饶经八万劫终是落空亡宾不服夜飞剑以脇之师已前知以法衣蒙头坐方丈剑遶数匝师手指之即堕地宾前谢过师诘之曰半升铛内即不问如何是一粒粟中藏世界宾忽有省乃述偈以为谢曰自从一见黄龙后始觉从前错用心五代梁太祖开平元年勅僧尼改属祠部泉州沙门智宣往西竺求经回诣阙进辟支佛骨贝叶梵经二年二月雪峯义存禅师示寂十一月玄沙师备禅师示寂师得法于雪峯晚居玄沙学徒千人应机接物垂二十年闽王待以师礼及终赐谥宗一三年大明节勅百官诣寺行香祝寿四年吴王钱镠幼子令因为僧勅赐紫衣无相大师加同三十腊末帝贞明元年东塔院沙门归序进经论会要诏编入大藏赐演教大师二年吴越王镠遣沙门清外同弟钱铧往四明阿育王山迎释迦舍利塔船泊西陵塔夜放光浙江如昼王躬迎至罗汉寺广陈供养四明奉化布袋和上于岳林寺东廊坐盘石上而化葬于封山既葬复有人见之东阳道中者嘱云我误持只履来可与持归归而知师亡众视其穴唯只履在焉师初至不知所从自称名曰契此蹙额皤腹言人吉凶皆验常以拄杖荷布袋游化廛市见物则乞所得之物悉入袋中有十六群儿譁逐之争掣其袋或于人中打开袋出钵盂木履鱼饭菜肉瓦石等物撒下云看看又一一拈起云者个是甚么又以纸包便秽云者个是弥勒内院底尝在路上立僧问作么师云等个人来曰来也师于怀取一橘与之僧拟接复缩手云汝不是者个人有僧问如何是祖师西来意师放下布袋叉手立僧云莫别有在师拈起布袋肩上行因僧前行抚其背僧回首师云与我一钱来尝于溷所示众云化缘造到不得于此大小二事郡人蒋摩诃每与之游一日同浴于长汀蒋见师背一眼抚之曰汝是佛师止之曰勿说与人师常经蒋念摩诃般若波罗蜜故人间唿为摩诃居士云师昔游闽中有陈居士者供奉甚勤问师年几曰我此布袋与虚空齐年又问其故曰我姓李二月八日生晋天礼初莆田令王仁于闽中见之遗一偈云弥勒真弥勒分身千百亿是时示时人时人俱不识后人有于坟塔之侧得青兹瓦净瓶六环钖杖藏之于寺四年西天三藏钵怛罗至蜀自言从摩伽陀国至益州途经九万九千三百八十里时蜀主王建光天元年也三藏自言已二百七十岁述曰此方往五天者有二道焉其一为西北路自敦煌阳关经西域诸国过葱岭雪山入北天竺境自昔汉腾兰西来唐奘师等东往之所经由是也其二为西南路自南海发舶至佛逝国羯茶国西北至耽摩国东天竺境自昔梁达磨西来净三藏会宁东往之所游历者是也今钵怛罗至蜀之路乃当正西即张骞所谓大夏东南去蜀不远之说比之两路宜应稍近而今所经历约十万里者当是山川盘折风俗不通取道纡回故十有余年方得至蜀以故来者仅一钵怛罗而此方绝无一人取此路也六年陈州末尼聚众反立母乙为天子朝廷发兵擒母乙斩之其徒以不茹荤饮酒夜聚婬秽昼魔王踞坐佛为洗足云佛是大乘我法乃上上乘其上慢不法有若此龙德元年勅天下毋得私度僧尼愿出家者入京城比试经业唐庄宗同光元年诞节勅僧录慧江道士程紫霄入内殿谈论设千僧斋凤翔沙门道贤梦游五竺见佛指示此某国某聚落暨旦顿解五竺言音传粉坛法于世人称凤翔阿阇梨法清泰初随末帝入洛而终塔于龙门二年勅三圣慧然禅师入内殿谘问禅法上曰朕下大梁收得一颗无价宝珠未有人酬价然曰请陛下宝看上以手舒幞头角然曰帝王之宝谁敢酬价帝说遂亡勅谥广济大师通寂之塔三年骑将史银鎗有战功随驾入洛忽悟禅道乞出家名契澄赐号无学大师以其居为立德院明宗天成元年诞节勅僧录云辩与道士入内殿谈论二年二月帝每夕于宫中焚香祝天曰某胡人因乱为众所推愿天早生圣人为生民主三年闽主王延钧素敬佛是年度僧二万人漳州罗汉院桂琛禅师示寂师得法于玄妙末帝朝谥真应禅师末帝清泰元年二月功德使奏每遇诞节乞令州郡奏荐僧尼立讲经禅定持念文章议论为四科试其能否制可建州崇安县扣氷古佛名藻先初见雪峰携凫此一包酱一罐以为献峯曰包中何物曰凫此何处得来泥中泥深多少无丈数还更有么转深转有又问罐中何物师曰酱何处得来自合得还熟也未不较多峯曰汝异日必为王侯师常夏月衣楮而坐冬月扣氷而浴因号扣氷闽王延钧请居瑞巖经临建州刺史陈诲饭僧千人问师曰今日会中有异人乎师曰无有明当为公致一大士诲翌日具斋以俟有老姥自外至延居上席饭讫竟去师曰此水藏菩萨也有顷姥复来指师曰辟支古佛何为饶舌言讫不见二年四明沙门子麟往高丽百济日本诸国传授天台教法高丽遣使李仁日送麟还吴越王钱镠令于郡城建院以安其众晋高祖天福二年洛阳宣徽将朱崇掘屋地得大石佛十躯有碑云唐垂拱六年造景福寺崇大感窹即舍所居以为寺竦法师于国清为羲寂法师说止观法门三年以杨光远为天下功德使凡寺院皆属焉四年勅国忌宰臣百僚诣寺行香饭僧永以为式汉中沙门可洪进大藏经音义四百八十卷勅入大藏杭州天竺山沙门道翌获奇木造观音大士像有沙门从勋自洛阳持古佛舍利置豪相中其后舍利常见于顶冠肉髻白光焕发大着灵感少帝开运元年勅为高祖写大藏经奉安明圣寺以资鸿福六月吴越王钱弘佐遣僧慧龟往双林开善慧大士塔得灵骨十六片紫金色舍利无数紫芝生于甓床双虎伏于圹下祥云蔽山甘雨洒地乃奉迎舍利灵骨并净瓶香鑪扣门椎诸物至钱唐安光册殿供养建龙华寺以其骨塑大士像三年金陵上元县人暴死误追入冥府见唐先主被五木甚严民大骇问主何以如此主曰吾为宋齐丘所误杀和州降者千人以冤被诉民曰臣误追当还主泣曰吾囚此闻钟声则苦暂息汝归语嗣君凡寺院鸣钟令延缓之更能为造一钟尤为济苦民曰下人何以取验主曰吾曾受于阗瑞玉大王于瓦官寺佛左膝以香泥藏之时无知者民既还而白后主亲诣瓦官剖膝果得玉像感泣恸怡台辟即造一钟于清凉寺镌其上云荐烈祖孝高皇帝脱幽出厄以玉像建塔于蒋山汉高祖天福十二年上柱国郭令威立金刚般若经碑于寿春隐帝干祐元年吴越王钱俶奉天台沙门德韵为国师申弟子之礼二年云门文偃禅师坐逝塔全身于丈室周太祖广顺元年李守正叛河中太祖亲征往麻衣道者语赵普曰李侍中安得久城下有三天子气未几城陷时世宗与本朝太祖俱侍行二年勅诞节宰臣百僚诣寺观建祝寿道场世宗显德元年齐州开元寺义楚法师进所撰释氏六帖勅付史馆颁行赐紫方袍二年四月诏曰释氏真宗助世为善将隆教法须辨否臧自今不许私度僧尼及亲无侍养者不许出家无勅寺舍并须停废九月以久不铸钱勅令除县官法物军器寺观钟磬钹铎之类听留外自余民间铜器佛像五十日内悉令输官给其直过期不输五斤以上其罪死上谓侍臣曰卿辈勿以毁佛为疑夫佛以善道化人苟至于善斯奉佛矣彼铜像岂谓佛耶且吾闻佛志在利人虽头目犹舍以布施若朕身可以济民亦非所惜也是岁废寺三千三百三十六所以所毁像铸周通钱帝既并省寺院勅男年十五已上诵经百纸或读五百纸女年十三已上诵经七十纸或读三百纸陈状出家本郡考试以闻词部给牒方得剃度三年帝召华山隐士陈搏问以飞升黄白之术对曰天子以治安天下为务安用此为乃遣还山诏州县常存问四年七月金陵清凉文益禅师示寂江南唐后主待以师礼及终谥大法眼学者号法眼宗隐士谭景升居终南山与陈搏为之友着化书百十篇穷括化原久之仙去尝游三茅山至建业见宋齐丘谓其有仙脱道骨出书示之属为序于传世齐丘乃窃以自名然未尝悟道蕴也述曰曾慥作集仙传言陈希夷称其友谭景升作化书又云齐丘窃取以为名世人不能知其妄此殆与向秀注庄子郭象窃之以自名二事盖相类不几于盗乎六年初帝之毁像也镇州大悲极有灵应诏下人莫敢近帝闻之自往其寺持斧鑱破面胸观者为之慄慄及帝北征疽发于胸亟归京师遂殂汴都将士周百胜年老家居蔬食念佛一夕梦黄衣吏追入大城至官府主者令引观地狱见一人黑色卧大銕状狱卒持凿破其胸灌以铜汁叫声不可闻百胜惧念佛求退追者曰汝已是佛弟子不必惧百胜问囚者何人答曰此柴帝也因毁像致此罚百胜曰我故君王也何时得脱追者曰初录其人至时王责曰世间周通钱尽时方脱此罪追者引从故道出城门闻寺钟鸣遂觉百胜常以语人闻者为之悲惋述曰自昔佛法遭毁有四时焉魏太武因司徒崔浩焚毁经像阬戮沙门既而崔浩要斩太武身感疠疾竟为常侍宗爱所弑文成嗣位复大兴佛法周武因卫元嵩毁经像塔寺敺沙门反俗厥后杜祈入冥见周武地狱受苦求救之事宣帝嗣兴佛法复盛唐武宗因赵归真毁像废寺僧尼还俗帝后疽发背而殂时穆陵尉称天符以李炎毁佛有夺寿去位之报归真等皆被诛戮宣宗即位佛法大兴周世宗毁像铸钱废拆寺院疽发胸而殂人见在狱受苦有周通钱尽方得脱罪之语越五年我太祖皇帝飞龙在天首诏天下复寺立像遣沙门求法西天馆梵僧翻传贝叶建精蓝济战士之魄造经版寿大藏之传当国家多事而于弘赞佛道无所不举及太宗继体度童子十七万人建译经院制圣教序赐天下无名伽蓝之额建开宝大塔舍利之藏暨真宗在朝圣德遐被五天咸贡梵典昭陈天禧度僧二十四万仁宗践阼光赞上乘谨翻译之功广藏宫之卷词臣国佛祖统纪卷第四十二诏罗浮山轩辕集入见帝问曰先生长年何道致此对曰屏声色去滋味一哀乐广惠泽则可与天地合体日月齐明是为长年不俟别求久之请还山帝曰朕临天下可闻其数否集横书四十字后乃得四十年钟离权字云房自称汉时遇王玄甫得长生之道避乱入终南山于石壁间得灵宝经悟阴中有阳阳中有阴为天地升降之宜气中生水水中生气即心肾交合之理乃静坐内观遂能身外有身唐吕巖字洞宾三举进士不第于长安酒肆遇云房将洞宾入终南山授灵宝毕法十二科曰金诰玉书真原比喻真诀道要其义有六包罗五仙之旨以授洞宾谓之白吾朝元有期汝当居此洞即有仙人下宣天诏金幢玉节迎之升天洞宾乃客游江淮度何仙姑郭上灶施肩吾云佛祖统纪佛祖统纪卷第四十三宋咸淳四明东湖沙门志磐撰法运通塞志第十七之十宋太祖建隆元年正月甲辰周恭帝逊于位初上受诏北征宿陈桥驿将士推戴拥入京师时太夫人杜氏同王夫人方设斋于定力寺为祈福闻变王夫人惧太夫人曰吾儿平生多奇异人言当极贵何忧也初是后唐明宗于禁中焚香祷天曰臣本夷狄不足以王中原愿早生圣人以安天下天成二年二月十六日上降生于洛阳太内甲马营神光满室异香不散体被金色三日而变人知其为应明宗祷云赞曰神光金体佛大士之瑞相也开嘉运于五季久阨之年践大位于四海望治之日而又知兴教护法慈临民物以为社稷灵长之福非佛大士之示生其孰能与于此哉上未仕时过泾州长寿镇寺沙门知非凡人阴使人图上容于寺壁后以其寺有御容遂为官所护及在洛阳尝过长寿寺枕殿砥昼寝僧守严见赤蛇出入上鼻上寤严问所向上曰欲往澶州见柴太尉未有赍严曰贫道有驴可乘以往复赠之钱及见太尉奇之遂留幕府晋开运间宋城有异僧状如豪侠挟铜弹走草莽上指州地曰不二十年当有帝王由此建号先是民间有得梁志公铜牌记云有一真人起冀州开口张弓在左边子子孙孙保永年江南李主名其子曰弘冀吴越钱王诸子皆连弘字期应图谶及上受禅而宣祖之讳正当之周世宗之废佛像也疽发于胸而殂时太祖太宗目见之尝访神僧麻衣和上曰今毁佛法大非社稷之福麻衣曰岂不闻三武之祸乎又问天下何时定乎曰赤气已兆辰申间当有真主出兴佛法亦大兴矣处士陈抟隐居华山闭门卧屡月不起显德末乘白骡将入东都中道闻太祖即位大笑曰天下自此定矣上始受命默计释氏何道而归敬若是其盛尝微行至相国寺见一僧醉呕户外恶骂不可闻上怒之适从旁过为醉僧所抱曰莫恶发将暮矣宜亟归内上心动乃还密令小珰往觇令取所吐物至则醉僧不见收遗吐至上前视之则真乳香也上嗟叹不已益知敬佛诏以二月十六日圣诞为长春节赐百官宴于相国寺宰相范质制祝圣斋疏云素虹纪瑞表觉帝之下生绀马效灵应轮王之出世非夫威震四天则不足感自然之宝非夫位尊三界则孰能致希有之祥寿命同百亿须弥德泽被三千世界恒沙可算天禄难穷墨海虽干皇基益固云云是日以庆诞恩诏普度童行八千人赞曰范公以名儒盛德为佐命首相当庆诞祝赞之辞纯用佛典以寓归美其为敬佛重君有见于此论者谓明良庆会海宇统一皆佛大士应世之祥也六月诏诸路寺院经显德二年当废未毁者听存其已毁寺所有佛像许移置存留于是人间所藏铜像稍稍得出赞曰自有佛法以来有道之国未尝不隆笃佛教以劝天下太祖初见周朝毁像伤之曰令毁佛法大非社稷之福及登大宝亟下兴复之诏可谓有道之君必隆佛教十月亲征扬州李重进十二月城陷上以其固拒欲尽抗之俄有异僧诣行宫门自称龙兴寺清范表乞恩宥上许之翌日驾幸寻问见殿上一罗汉手擎草表上大寤勅建别殿安其像吴越王钱俶天性敬佛慕阿育王造塔之事用金铜精钢造八万四千塔中藏宝箧印心呪经布散部内凡十年而讫功初天台教卷经五代之乱残毁不全吴越王俶遣使之高丽日本以求之至是高丽遣沙门谛观持论疏诸文至螺溪谒寂法师一宗教文复还中国螺溪以授宝云云以授法智法智大肆讲说遂专中兴教观之名二年诏前征李重进凡死于兵者以杨州行宫置建隆寺为荐冥福如唐太宗正观四年故事诏民间二月至九月渔捕弹射着于令四月上幸相国寺祈雨出内帑设千僧斋已而大雨吴越王俶请延寿禅师主永明寺师日课一百八事学者参问以心为宗以悟为则日暮往别峯行道念佛人闻山中天乐声吴越王感其专至为作西方庄严殿以成其志师以贤首慈恩天台三宗互有同异馆其徒之知法者博阅义海更相质难师以心宗之衡以准平之又集大乘经论六十部两土贤圣三百家之言证成唯心之旨为书百卷名曰宗镜传于世三年五月旱上辛相国寺祈雨诏彻乐太官进蔬食已而雨大济西域于阗国沙门善名七人来诏馆于相国寺楚王周行逢据潭州果于杀戮然知事佛度僧斋忏未尝辍见沙门辄作礼亲手行食谓左右曰吾杀人多矣不假佛力何以解怨十一月高昌国遣僧法渊献辟支佛牙玉器干德元年螺溪寂法师为义通法师说止观法门三年沧州沙门道圆游五天竺往反十八年及还偕于阗使者至京师献佛舍利贝叶梵经上召见便殿问西土风俗赐紫方袍器币特进李託奏雄武推官阮绍庄梦云门禅师令上奏乞开塔有旨韶州守臣开视见师真身如生乃迎赴阙供养逾月遣送还山中勅谥大慈元真宏明禅师四年诏秦凉既通可遣僧往西竺求法时沙门行勤一百五十七人应诏所历焉耆龟兹迦弥罗等国并赐诏书谕令遣人前导仍各赐装钱三万上初诏西川转运使沈义伦于益州以金银字写金刚经进上至是召天清寺沙门崇蕴入内讲演枢密使沈义伦事佛长斋夏中危坐以饲蚊或以为苦者曰饿蚊相投岂忍拂去时执政多自陈起第独义伦乞为母修寺上嗟叹许之勅内侍张重进往峨眉山普贤寺庄严佛像因嘉州屡奏白水寺普贤相见也峨眉志云昔有蒲翁因採药入山望峯顶五色云放白光忽一鹿前导至岩上见普贤大士真相自兹显迹河南府进士李蔼造灭邪集以毁释教窃藏经以为衾事闻上以为非毁圣道诳惑百姓勅刺流沙门岛述曰儒家有排佛者以不曾读佛经耳使稍知观览必能服其为道之妙李蔼造论指佛为邪盖傅奕韩退之诋佛为夷之余波也不有明主孰能鉴其妄作流之海岛非不幸也五年诏曰禁锢以来天下多辇佛像赴京顾惟像教世许尊瞻忽从镕毁甚乖归敬应诸郡有铜像处依旧存留但不许铸造新像右街应制沙门文胜奉勅编修大藏经随函索隐凡六百六十卷勅莱州道士刘若拙充右街道录集京师道士试学事业未至者皆罢斥之开宝二年长春节诏天下沙门殿试经律论义十条全中者赐紫衣四年三月上亲征太原刘继元道由潞州麻衣和上院躬祝于佛曰此行以弔伐为事誓不滥杀一人继元闻之极力抵拒车驾至城下诸军进攻时太原城守尚坚博士李光赞劝上回銮宰相赵普以为然遂班师处士陈抟受易于麻衣道者得所述正易心法四十二章理极天人历诋先儒之失抟始为之註及受河图洛书之诀发易道之祕汉晋诸儒如郑康成京房王弼韩康伯皆所未知也其诀曰戴九履一左三右七二四为肩六八为膝纵横皆十五而五居其室此图纵横倒正回合交错随意数之皆得十五刘牧谓非人智所能伪为始抟以传种放放传李溉溉传许坚坚传范谔昌谔昌传刘牧始为钩隐图以述之述曰系辞云河出图示其名也参伍以变错综其数示其体也此夫子显示河图之文也汉世有书其论河图云太一取之以行九宫四正四维皆十有五此易纬详陈河图之数也五季之际有方服而衣麻者妙达易道始发河图之祕以授希夷希夷始着诀传世然世人徒能述希夷之言而不知其义本出于系辞易纬今以着诀上合易纬九宫十五之文又以易纬仰参系辞参伍以变之说无不脗合系纬之文略而隐故常人不能明独麻衣悟此妙于二千年之后殆天授也陈抟居华山钱若水未第去谒之抟邀入山斋见老僧拥纳附火若水揖之僧开目而已坐久抟问何如僧曰无仙骨法若水退抟戒之曰三日后可复来如期而往抟曰始吾见子神观清粹谓可以学仙故请决于老僧僧言他无仙骨但可作贵公卿于急流中勇退耳问僧何人抟曰吾师麻衣道者也沙门建盛自西竺还诣阙进贝叶梵经同梵僧曼殊室利偕来室利者中天竺王子也诏馆于相国寺持律甚精都人施财盈屋并无所用勅高品张从信往益州雕大藏经板五年诏僧道每当朝集僧先道后并立殿廷僧东道西间杂副职若遇郊天道左僧右僧东道左北君位僧先道后殿廷郊天南道西僧右述曰左右即东西也郊天之日道居左者以道士继朝班之后便于设拜故权令居左非常用之法也此说闻之顽空云得之礼部职事人诏京城名德玄超等入大内诵金字大藏经车驾临幸并赐紫方袍诏曰僧尼无间实紊教法自令于尼寺置坛受戒尼大德主之述曰廷议但欲分别僧尼而不知尼女受戒须依大僧无置坛自受之律此一时救弊不可为法今则无复用此也诏曰释门之本贵在清虚梵剎之中岂宜污杂适当崇阐尤在精严如闻道场斋会夜集士女深为亵渎无益修持宜令功德司祠部告谕诸路并加禁止勅僧道并隶功德使出家求度策试经业关祠部给牒西天竺沙门可智法见真理三人来朝赐紫方袍西天竺沙门苏葛陀来贡舍利文殊华赐紫服金币六月天台德韶国师示寂有大星殒于峯顶天降大雪师得法于清凉法眼西天竺沙门弥罗等十四人来朝并赐紫服六年八月汝州风穴禅师延昭示寂师得法于南院知鄜州王龟从表称中天竺三藏法天至译圣无量寿经七佛赞河中府梵学沙门法进执笔缀文龟从润色诏法天赴阙召见慰问赐紫方袍七年二月永明寿禅师示寂赐谥智觉师得法于韶国师高丽国王遣三十六僧来受道法于是法眼一宗盛行海外而中国遂绝八年三月上幸洛阳至龙门山广化寺开无畏三藏塔瞻敬真体四月上将郊天而雨不止遣使祷无畏塔及期而霁上自洛阳回京师手书金刚经常自读诵宰相赵普因奏事见之上曰不欲甲冑之士知之但言常读兵书可也赞曰汉高帝与韩彭取天下论功行封王数十城相继反畔卒取诛戮光武封功臣邓禹辈大者不过数县以其易制故上下无异意智矣哉我太祖之善驾驭英雄也俾石守信等义社十弟释兵权于杯酒笑谈之顷享禄私第全其余生上不失国恩下不失臣节过二汉君臣远矣至于深居禁中常诵佛典而欲使甲士知读兵书是又重威保国之仁术也智矣哉太宗太平兴国元年诏普度天下童子凡十七万人真君传结坛之法有九上三坛为国家上曰顺天兴国坛星位三千六百为普天大醮中曰延祚保生坛星位二千四百为周天大醮下曰祈谷福时坛星位一千二百为罗天大醮中三坛为臣寮上曰黄箓延寿坛星位六百四十中曰黄箓臻庆坛星位四百九十下曰黄箓去邪坛星位三百六十下三坛为士庶上曰续命坛星位二百四十中曰集福坛星位百二十下曰却灾坛星位八十一旌旗鑑剑弓矢法物具列仪范各有差隆云云真君曰诸天万灵仙众梵佛悉朝上帝于通明殿又曰佛在三清之中别有梵天居之于上帝如九卿奉天子也述曰凡释道二家之言天名可不同而体不可不同也如来圣人如实知见三界不可谓不尽也而道家诸书浅缪无识故名与体皆不同如度人经诸道书或云三十六天谓欲界六天色界十八天无色界四天此二十八为三界内有生死其上更有四梵天为三界外断生死一灾又其上有三清天最上为大罗天此等虽欲比同佛经三界之语殊不知四梵三清竟无实位盖凡言界外断生死者即三乘与佛耳岂当复指三清诸天轮转之徒哉张无尽述息诤论引黄帝内书云太一者元一之气始生于太虚之上有玉京山四方各有八天三十二帝玉京之上有玉清上清太清三清之上有虚皇十天元老元君元尊天真九皇居之天皇真人降天真九气分六元而为混沌之象云云无尽断之曰夫言玉京山三十二帝者即佛之所谓须弥山顶忉利天也虚皇天者即佛所谓大梵天也三清天者即佛所谓空居天也大梵天为世界主不知上有光音诸天而言我能有所生有所生则气有所降此天真九皇所以降气而造世界也气有阴阳则人有男女如道家三清侍以金童玉女此欲界空居为三清天也又王钦若奉诏撰翊圣真君传其间论佛最为失义如翊圣云诸天万灵仙众梵佛悉来朝上帝夫佛为三界师为天中尊佛所住处梵天帝释皆来卫从明知天帝所以奉佛也今传言佛来朝帝甚为无状翊圣既自言帝辅其位高矣未应有此失理之言钦若稍称知佛作传之辞亦未必有此语特恐道流不知天位妄撰此言入于传中虽欲尊天而卑佛适所以诬天而慢佛也戒之哉初周世宗废龙兴寺以为官仓国初寺僧击鼓求复至是不已上遣使持剑诘之曰前朝为仓日久何为烦渎天廷且密戒惧即斩之僧辞自若曰前朝不道毁像废寺正赖今日圣明兴复之耳贫道何畏一死中使以闻上大感叹勅复以为寺二年使改龙兴寺为太平兴国寺立开先殿以奉太祖御容西天沙门吉祥来进贝叶梵经三年三月赐天下无名寺额曰太平兴国曰干明开宝寺沙门继从等自西天还献梵经佛舍利塔菩提树叶孔雀尾拂并赐紫方袍四月诏谥庐山远法师曰圆悟塔曰凝寂永法师曰觉寂塔曰实智中天竺沙门钵纳摩来献佛舍利塔𤛆牛尾拂西天王子曼殊室利求归本国诏从之翰林学士李昉徐铉等进太平广记其间录佛法者三十卷上自汉明终于五代古今悟心得道之众神僧经论定慧之学君臣信毁休咎之征靡所不载勅供奉官赵镕往吴越迎明州阿育王佛舍利塔吴越王俶奉版图归朝令僧统赞宁奉释迦舍利塔入见于滋福殿上素闻其名一日七宣赐号通慧大师除翰林与学士陶谷同列或诮之曰青琐朱楹安容此物及与之语师援据经史衮衮不已诮者为之畏服学士王禹称徐铉每有疑则就质之皆为下拜事以师礼滋福殿者安佛像经藏立剎声钟即内道场也五年正月勅内侍张廷训往代州五台山造金铜文殊万菩萨像奉安于真容院诏重修五台十寺以沙门芳润为十寺僧正十寺者真容华严寿宁兴国竹林金阁法华祕密灵境大贤五台山记云山形五峙周五百里崇巖叠嶂飞泉吐雾中台高四十里顶上平地周六里西北有太华池石精舍文殊弥勒石像东南有大孚寺魏文帝造东西二堂圣所居处又东北有王子寺阿育王塔东北三台间有金刚窟三世佛法藏中台东南有清凉寺其最深处文殊所居人不敢近西巖有祕魔巖巖西有佛光寺勅内侍张仁赞往成都铸金铜普贤像高二丈奉安嘉州峨眉山普贤寺之白水建大阁以覆之诏重修峨眉五寺即白水普贤黑水华严中峯干明光相也三峨高出五岳秀甲九州西竺千岁和上曰此震旦国第一山也河中府沙门法进请三藏法天译经于蒲津守臣表进上览之大说召入京师始兴译事二月北天竺迦湿弥罗国三藏天息灾乌填曩国三藏施护来召见赐紫衣勅二师同阅梵夹时上盛意翻译乃诏中使郑守均于太平兴国寺西建译经院为三堂中为译经东序为润文西序为证义五月中天竺沙门护罗来献贝叶梵经勅赐紫服沙门知则进所着圣无量寿经疏赐号演教大师诏建开圣禅寺于诞生之地奉优填王旃檀瑞像释迦佛牙太祖亲缄银塔中梁志公真身钖杖刀尺勅内侍卫钦往泗州修僧伽大师塔凡十三层改普照王寺为太平兴国七年正月威虏军奏言筑城穿土得石函铁函铜函银函金函凡五重中有流离瓶盛佛舍利有刻石记云贞观二十一年藏佛舍利谨遣牙吏以闻嘉州通判王衮奏近往峨眉提点白水寺修造见瓦屋山皆变金色中有丈六金身普贤次日午中见罗汉二身乘紫云行空中深州奏陆泽县人王绪牧牛田中见一白兔逐之入土穴中探穴得石佛五十躯制度奇古长皆尺余勅就邑寺奉安像常放白光六月译经院成诏天息灾等居之赐天息灾明教大师法天传教大师施护显教大师令以所将梵本各译一经诏梵学僧法进常谨清沼等笔受缀文光禄卿杨说兵部员外郎张洎润文殿直刘素监护天息灾述译经仪式于东堂面西粉布圣坛开四门各一梵僧主之持祕密呪七日夜又设木坛布圣贤名字轮目曰大法曼拏罗请圣贤阿伽沐浴设香华灯水殽果之供礼拜遶旋祈请冥祐以殄魔障第一译主正坐面外宣传梵文第二证义坐其左与译主评量梵文第三证文坐其右听译主高读梵文以验差误第四书字梵学僧审听梵文书成华字犹是梵音五笔受翻梵音成华言第六缀文回缀文字使成句义第七参译参考两土文字使无误第八刊定刊削冗长定取句义第九润文官于僧众南向设位参详润色僧众日日沐浴三衣坐具威仪整肃所须受用悉从官给天息灾言译文有与御名庙讳同者前代不避若变文回避虑妨经旨今欲依国学九经但阙点画诏答佛经用字宜从正文庙讳御名不须回避七月天息灾上新译圣佛母经法天上吉祥持世经施护上如来庄严经各一卷诏两街僧选义学沙门百人祥定经义时左街僧录神曜等言译场久废传译至艰天息灾等即持梵文先翻梵义以华文证之曜众乃服诏新经入藏开板流行车驾亲幸译经院召僧众赐坐尉谕赐卧具缯帛什物度其院童子十人悉取禁中所藏梵本令其翻译十二月诏选梵学沙门为笔受义学沙门十人为证义自是每岁诞节必献新经皆召坐赐斋以经付藏诏曰朕方隆教法用福邦家其内外诸郡童行并与剃度成都沙门光远游西天还诣阙进西天竺王子没徒曩表佛顶印贝多叶菩提树叶诏三藏施护译其表曰伏闻支那国有大天子至圣至神富贵自在自惭福薄无由朝谒远蒙皇恩赐金刚座释迦如来袈裟一领即已披挂供养伏愿支那皇帝福慧圆满寿命延长一切有情度诸沈溺谨以释迦舍利附沙门光远以进八年六月诏翰林赞宁修大宋高僧传宁乞归钱唐撰述诏许之诏译经院赐名传法于西偏建印经院成都先奉太祖勅造大藏经板成进上勅太原成都铸铜钟赐五台峨眉名山遣挂之日两山皆有梵僧十余空中奉迎其钟声闻百里天息灾等言历朝翻译并借梵僧若遐阻不来则译经废绝欲令两街选童子五十人习学梵字诏令高品王文寿选惟净等十人引见便殿诏送译经院受学惟净者江南李煜之姪口受梵章即晓其义岁余度为僧升梵学笔受赐紫衣光梵大师沙门法遇自西天来献佛顶舍利贝叶梵经法遇化众造龙宝盖金襕袈裟将再往中天竺金刚座所供养乞给所经诸国书诏赐三佛齐葛古罗柯兰诸国勅书以遣之泗州奏僧伽塔白昼放光士民然顶臂香供养者日千余人勅内侍奉释迦舍利藏之塔下上以新译经示宰臣曰佛氏之教有裨政理普利群生达者自悟渊源愚者妄生诬谤朕于此道微识其宗凡为君而正心无私即自利行也凡行一善以安天下即利他行也如梁武舍身为奴此小乘偏见非后代所宜法也赵普对曰陛下以尧舜之道治世以如来之行修心圣智高远非臣下所能知也诏以御制莲华心回文偈祕藏诠逍遥咏宣示近臣勅内侍张承贵往天台山重建寿昌寺从沙门自珣请也雍熙元年三月日本国沙门奝然来朝然言其国传袭六十四世八十五主至应神天皇始传中国文字至钦明天皇壬申岁始传佛教于百济当梁承圣初年至用明立有太子名圣德年七岁便悟佛法于菩提寺讲胜鬘经感天雨华始遣使入中国求法华经当隋开皇中也至孝德立白雉四年遣僧道照入中国从奘法师传法当唐永徽四年也次足姬立令僧智通入中国求大乘法当显庆三年也次文武立宝龟二年令僧玄昉入中国求法当开元四年也次孝明立天平胜宝四年遣使入中国求内外教典当天宝中也次元武立遣僧空海入中国传智者教当元和年中也次文德立令僧常晓入中国求释迦密教当大中年也上闻其王一姓传继臣下皆世官谓宰臣曰岛夷君臣乃能世祚永久若是奝然求谒五台及回京师乞赐印本大藏经诏有司给与之案唐书日本汉倭人也去京师万四千里直新罗东南在海中岛左右小岛五十余皆自名国而臣附之其俗多女少男有文字尚浮图其王姓阿每氏初主号天御中主彦歛五十二世皆以尊为号居竺紫城彦子神武立更以天皇为号徙治大和州又十六世至应神又十四世至钦明又二世至用明当隋开皇末始与中国通又四世至皇极当正观五年遣使入朝极子孝德立始改元白雉献武魄大如斗马脑若五升器又二世至天智遣使与虾蛦人偕朝又二世号总持遣使贺平高丽当咸亨元年也至是始改号日本言其国在东近日所出也长安元年持子文武立改元大宝遣使粟田贡方物武后授司膳卿还国又二世圣武立改元白龟开元初粟田复来朝请从诸儒授经诏四门助教赵玄默即鸿胪寺为师悉赏物贸书归圣武女孝明立改元天平胜宝四世元武立当贞元末年遣使者朝期学者橘免势浮图空海留肆业二十年乃还又五世文德立又三世光孝立当光启元年也勅造罗汉像五百十六身奉安天台寿昌寺二年上览新译经谓宰臣曰天息灾等妙得翻译之体乃诏天息灾除朝散大夫试光禄卿法天施护并除朝奉大夫试鸿胪卿法天改名法贤并月给酥酪钱有差新译经论并刊板印行天息灾等言闻陜西诸路颇有道俗收藏梵经乞下寻访以资翻译诏从之述曰自古人君重沙门之德者必尊其位异其称曰僧录僧统法师国师入对不称臣登殿赐高座如是为得其宜至若封官加爵称卿称公混滥朝端轻招物论上失尊僧之礼下贻失节之讥释氏清风几于不竞彼征君处士不事王侯者吾辈宁无愧乎若不空开府于唐朝息灾光禄于吾宋皆由翻译功高特承天泽盖将答主上重法之心非所以为荣也诏两街供奉僧于内殿建道场为民祈福岁以为常诏西天僧有精通梵语可助翻译者悉馆于传法院诏岭南粤俗杀人祭鬼僧置妻孥所在长吏诫厉以顺正教述曰磐少时客南海见乡落僧居畜妻养子皆能执钹鼓从事于赴请问其度牒否则曰但于本郡给帖耳此等皆因守郡者规微利而不知慁渎三宝之为过也今此诏旨专戒长吏可谓得护法之心焉尝闻蜀僧在乡多畜妻子平时习熟公私不以为非今之西蜀游学东南者真成出家之士也三年诏天下系帐童行并与剃度自今后读经及三百纸所业精熟者方许系帐诏以御制三藏圣教序赐天息灾等令冠新译经首四年勅内侍送宝冠璎珞袈裟往峨眉普贤寺是日众见普贤大士乘紫云行空中久之方没十一月四日螺溪羲寂法师示寂端拱元年翰林通慧大师赞宁上表进高僧传三十卷玺书褒美令遍入大藏勅住京师天寿寺僧传之作始于梁嘉祥惠皎为高僧传十四卷起汉明终梁武天监十八年唐西明道宣作续高僧传三十卷起梁天监讫唐正观十九年今宋传起唐正观至宋端拱元年依梁唐二传分十科一译经二解义三禅定四戒律五护法六感通七遗身八读诵九兴福十杂学述曰洪觉范谓宣律师作僧史文辞非所长作禅者传如户昏案检宁僧统虽博学然其识暗聚众碣为传非一体觉范之论何其至耶昔鲁直见僧传文鄙义浅欲删修之而不果惜哉如有用我者吾其能成鲁直志乎两街僧录可朝等请笺释御制佛乘文集诏许之日本国法济大师奝然遣弟子嘉因祈干来朝十月二十一日宝云通法师示寂二年开宝寺建宝塔成八隅十一层三十六丈上安千佛万菩萨塔下作天宫奉安阿育王佛舍利塔皆杭州塔工喻浩所造凡八年而毕赐名福胜塔院安舍利日上肩舆微行自手奉藏有白光起小塔一角大塔放光洞照天地士庶焚香献供者盈路内侍数十人求出家扫塔上谓近臣曰我宿世曾亲佛座但未通宿命耳诏直学士院朱昂撰塔铭谓曰儒人多薄佛向中竺僧法遇乞为本国佛金刚座立碑学士苏易简为之指佛为夷人朕恶其不逊遂别命制之卿宜体此意述曰人无通识不足以知佛故韩愈夷其佛欧阳修亦夷其佛太宗以苏易简指佛为夷而恶之自古人君莫如太宗之有通识也佛圣人也五天中土也此方即五天之东境也今称中国者此方自称尊也称四夷者且约此方四境之外论之也儒家乏通识即目睫以言之故多失言若苏黄诸公则知之复能言之也勅内侍谢保意领将作匠赐黄金三百两往峨眉饰普贤像再修寺宇并赐御制文集令直院徐铉撰记淳化元年诏参政苏易简撰三教圣贤录乞通慧赞宁太一宫道士韩德纯分领其事宁撰鹫岭圣贤录五十卷以进勅充左街讲经首座通利军建城掘地于古寺基得巨石佛十躯诏建淳化寺以奉其像诏涟水军沙门道坚赴阙召见赐偈坚姓娄神异不测知人休咎时润州有沙门号四世界佯狂市廛说祸福立应润商人欲往涟水四世界曰彼有娄道者是蹈宝华佛化身汝如见之必获厚利商至涟水见而拜之师曰四世界教汝来耶汝不识日光菩萨见我何为商退果得利异常时归访四世界不复见矣诏赤脚道者入见上曰南方禅律如何化物对曰究之一理上起遶龙床一匝云是禅是律对曰究之一理上说高丽国王治遣使乞赐大藏经并御制佛乘文集诏给之二年太原沙门重达自西天还往反十年进佛舍利贝叶梵经赐紫服住西京广爱寺勅翰林赞宁充史馆编修中天竺那烂陀寺沙门补陀吃多来朝进佛舍利梵经赐紫服杭州西湖昭庆寺沙门省常刺血书华严净行品结社修西方净业宰相王旦为之首参政苏易简百三十二人一时士夫皆称净行社弟子比丘预者千众人谓庐山莲社莫如此日之盛申公吕蒙正微时窭甚常干谒人有僧怜之给其食弥月又罄乃令就居房廊随众粥饭遂得安心读书是年获荐僧复备装遣之竟魁多士后十年执政郊祀奉给皆不请上间其故对以私恩未报上叹曰僧中有若人耶乃牒西京令寺僧取奉资修寺以为报公常晨兴礼佛祝之曰不信三宝者愿勿生我家愿子孙世世食禄护持佛法公之子公着犹子夷简并封申公皆知敬佛每于元旦出所事诸禅老书诲拜而读之蒙正居政府日焚疏请言法华斋翌旦言至坐堂上公将出念当拜不当拜言大唿曰吕老子快出来拜亦得不拜亦得公大惊遽出拜之斋毕问未来休咎言索笔书亳州二字及后罢相知亳始悟前谶南海占城国沙门净戒诣阙献如意金铜铃杵龙脑香诏国忌日宰相已下诣寺观行香禁不得事腥酒四年诏西边诸郡梵僧西来中国僧西游而还者所持梵经并先具奏封题进上高丽国王治遣使谢赐藏经御制文集上幸开宝塔院问僧卿是何人僧云塔主上曰朕塔云何卿作主僧无对因僧朝见上曰甚处来对云庐山卧云菴上曰卧云深处不朝天僧无对上尝梦天人云请陛下发菩提心翌旦宣问西街菩提心如何发俱无对五年中闻国沙门吉祥进大乘祝藏经诏五藏法贤等详定贤奏此经是于阗书体非是梵文其中无请问人及听法众前后六十五处文义不正帝召贤谕之曰使邪伪得行非所以崇佛教也宜焚弃此本以绝后惑蜀民李顺反陷成都上遣昭宣使王继恩攻破之复命参知政事赵昌言充川陕路兵马都使既行时峨眉高僧茂贞赴召谓上曰昌言额绞有反相不宜委以蜀事上方悔之及昌言至凤翔时寇准为守密上书言昌言有重名无子息不可授以兵柄上得疏忆茂贞言大惊乃以昌言知凤翔而召寇准参政事至道元年中天竺沙门迦罗扇帝来朝进佛顶舍利贝叶梵经诏两浙福建路每寺三百人岁度一人尼百人度一人诵经百纸读经五百纸为合格诏两街僧录省才进盂兰盆仪二年诏以御制祕藏诠二十卷缘识五卷赵遥咏十卷命两街笺注入大藏颁行藏六秀师曰秀尝恭览祕藏诠等三文知旨义与契经相为表里所谓现在佛以梵王帝释身称性而说法也勅史馆编修赞宁知西京教门事三年九月西天竺沙门罗护罗来朝进贝叶梵经赐紫服佛祖统纪卷第四十三国初有天神降于盩屋张守真家自言玉帝之辅奉上帝命护卫宋朝所言祸福皆验守真遂为道士至是上召守真入见陈立坛设醮之法勅于琼林苑设周天大醮遣记居舍人王龟从就终南山建上清太平宫以奉天神上亲征太原天神降言宜设醮谢胜捷踰旬王师秦捷上遣使诣宫醮谢其夕降言曰上帝诸天皆喜国祚延永过于有唐乃诏封天神为翊圣保德真君赐守真崇元大师自是公卿士庶诣宫祈叩必降语告诫诏华州处士陈抟入见不就再遣中谒者赐以诗曰曾向前朝出白云后来消息杳无闻如今若解随征召尽把三峯乞与君抟不得已诣阙冠华阳巾羽服草屩以宾礼见赐号希夷先生令见寿王及门而反曰王门厮后皆将相之具何必见王由是上属意真宗宰相宋琪从容问曰先生得玄默之道可以化人乎抟曰山林之人无道可传圣上天日之表正君臣合德图治之时也舒州奏贡瑞石言怀宁县人柯萼逢异僧令往万岁山取宝僧以杖指古松萼掘之得黝石上刻梁志公记云吾观四五朝后次丙子年赵号太平二十一帝社稷永安僧忽不见上览石敬叹不已忽一日志公降禁中上亲闻训语乃遣使诣钟山奉斋其文略曰至真临格宝训躬闻审基绪之由来积庆灵之永久乃诏赐号道林真觉菩萨公私不得指斥其名因号宝公赞曰当太宗朝两获瑞石皆称赵二十一帝嘉州之贡犹可以言人为之至于舒州之献志公所记异僧亲指非可言人为也及志公降禁中闻宝训遣使钟山奉斋致谢非圣天子有所诚感曷至于是佛祖统纪佛祖统纪卷第四十四宋咸淳四明东湖沙门志磐撰法运通塞志十七之十一真宗咸平元年御制三藏圣教序赐明教大师法贤等令置先帝圣教序后沙门可升注序进上诏知制诰朱昂兼译经润文官御制崇释论其略云奉乃十力辅兹五常上法之以爱民下遵之而迁善诚可以庇黎庶而登仁寿也又曰释氏戒律之书兴周孔荀孟迹异而道同大指劝人之善禁人之恶不杀则仁矣不盗则廉矣不惑则信矣不妄则正矣不醉则庄矣中天竺沙门儞尾抳等来朝进佛舍利梵经菩提树叶菩提子数珠赐紫衣西天竺沙门佛护来朝进梵经赐紫衣勅史馆编修赞宁充右街僧录二年礼部侍郎阵恕言译经院久费供亿乞罢之上以先朝盛典不许勅史馆编修赞宁迁左街僧录三年八月试光禄卿天息灾亡谥慧辩法师勅有司具礼送终慈照聪禅师住襄州石门郡守以事笞之暨归首座问讯曰守无故屈辱和上师以手指地曰教他平地起骨堆即见随指起一堆土守全家以病死四年五月试鸿胪卿法贤亡谥玄觉法师勅送终如慧辩礼史馆修撰左右街僧录赞宁亡学士王禹偁序其文曰师年八十二视听不衰历京师十四朝吴越四世终能受洪范向用之福处浮图具瞻之地所谓必得其寿必得其位者乎师所述内典录百五十卷外学集四十九卷览其文知其道矣师尝着通论有驳董仲舒难王充斥颜师古证蔡邕非史通等禹偁见之大服其说作书与师曰辰借通论日殆三复使圣人之道无伤于明夷儒家者流不致于迷复自周秦以降作者众矣至于斥杨墨而尊姬孔不无其人如此历诋诸家丕显圣道者吾未之见也师胡为而来哉得非天祚素王而假手于我师者与不然天下冠章甫而衣逢掖者岂遂无其人也仆虽不佞亦尝从事于斯矣每欲厉墨兵而讨百氏俘于儒宫且取其小道乱常之甚者孥戮之俾乎祖述宪章之道与天比崇然后知夫子之尊也区区此怀为日斯久今兹覩师通论之作所谓时雨降矣日月出矣溉灌爝火复何为哉师述僧史略三卷凡法门事始因革莫不毕录台阁之士欲通练内外典故者皆于此观之述曰道法师序僧史略称内翰王公觝排释氏过于韩子而独于宁通慧推服之不暇盖其学行才识有可取也今观小畜集其修僧史则赠以七言撰圣贤录则贺以五言归葬钱唐则志其墓所着内外集则冠以序而于通论之作赞之以书且盛称其驳董难王斥颜非史历诋诸家自周秦已来未之见是知王公之于通慧不敢排以佛而独有取于学识之高可谓能诚服矣至于通慧道德之盛则王公未学不足以知非如梁敬之之知荆溪柳子厚之知重巽也六年知开封府陈恕言僧徒往西天取经者臣尝召问皆罕习经业而质状庸陋或往诸藩必招轻慢自今宜试经业察人材择其可者令往诏可二月诏隋智者禅师科教类次刊牍凡百五十四部赐召天台总录译馆请系开元东土集传制曰可景德元年日本国沙门寂照来进无量寿佛像金字法华经水晶数珠赐紫方袍西天三藏法护来进佛舍利贝叶梵经赐紫衣束帛馆于译经院北天沙门戒贤来进梵经赐紫服七月亢旱召西天梵僧于金明池水心立坛呪龙有云雾自池中出须臾雨至自后岁旱必作呪法多验东吴沙门道原进禅宗传灯录三十卷诏翰林学士杨亿裁定颁行二年三月迦湿弥罗国沙门目罗失稽来进梵经菩提树叶七月西天沙门达磨波来进梵经赐紫服九月上幸译经院令三藏诸僧坐赐香茶缯綵有差上以诸寺住持先是僧职迁补或非其才至是召见便殿阅试行业三年诸王府侍读孙奭奏请减损修寺度僧上曰释道二门有助世教人或偏见往往毁訾假使僧道时有不检安可即废诏释道岁度十人者特放一人不试经业婺州沙门志蒙徐氏衣锦衣喜食猪头言人灾祥无不验唿人为小舅自号曰徐姊夫一日坐化于三衢吉祥寺遗言吾是定光佛至是奉真身祈祷神应不歇世目之猪头和上四年诏京城鬻酒肉者并去寺观百步之外有以酒肉五辛酤市于僧道者许人紏告重论其罪述曰真宗可谓仁圣之君矣初践祚制圣教序造崇释论陈恕论罢译经则不许孙奭请减度僧则不听而又能下诏鬻酒肉于僧道者论其罪意此秽业不当渎圣境也厥后沙门觉称自天竺来谓学士杨亿曰入此国见屠杀猪羊市肆悬肉痛不忍观天竺食肉五辛者驱出城故无货者是知东华郡邑习于食肉故见之者无嫌心独无愧于称乎尝因同人揭搉此事欲乞清明推广祖宗之法不令在城中杀畜不许悬肉街市庶几人居涓洁目不习见所以去杀气以养仁心移恶习以趋善道岂不有益于国家之政化者哉初诸暨县令潘华依普贤忏法不令人捕江湖内鱼是年十月奉诏还阙夜梦江湖中鱼为人形者数万号哭沸天皆云长者去矣吾众不免烹矣华异之作梦鱼记以嘱后来宰邑者臣寮言愚民无知佞佛过度谓舍财可以邀福修供可以灭罪蠹害国政宜加禁止上谓宰臣曰佛教使人迁善诚有其益安可禁之且佛法所至甚广虽荒服诸国皆知信奉唯道教中原有之然不甚盛王旦对曰顷岁虏使登开宝塔瞻礼甚虔誓当戒杀及至上清宫不复屈膝是知四夷唯重佛而不敬道也上曰然述曰道事天天事佛故为国者必两存之而于尊卑小大之分较然久已自明恭惟真宗皇帝圣心虚融并包法界敬天命宗佛乘发于性真不俟为学既免梁武永弃道教之偏且无唐宗上跻老聃之失深距臣僚佞佛邀福之说肯顾陈恕译经费财之言上法祖宗下垂成宪非天下之至圣其孰能之诏遣使送金襕袈裟往惠州罗浮山中阁寺奉释迦瑞像仍为国建祈福道场感五色祥禽集于斋所此像高八尺来自西天隋开皇中释慧喜安龙华寺会昌废毁像灵不可坏道士藏于都虚观咸通中海南节度使韦宙迎至中阁寺七月诏诸寺观殿阶上不许人民袒露坐卧违者以不敬论宰相王旦率文武百官五上表请封禅十月在京民庶相继上表诏许之十一月车驾幸曲阜谒先圣庙有司定仪肃揖上特再拜遂为定制加谥玄圣文宣王祝文进名封其父叔梁纥为齐国公母颜氏鲁国夫人妻官氏郓国夫人给十户奉莹域赐田百顷及御制赞封齐太公昭烈武成王述曰自古尊先圣者汉高始过鲁行祀封其后平帝始封褒成公梁武始令天下建庙北魏孝文改谥文宣公唐太宗用房元龄议太学释奠始尊为先圣而以颜子陪享明皇始进号文宣王南面坐用王者宫县之乐皇朝真宗加谥至圣文宣而祝文进名定仪特拜自古尊先圣莫若此日也韩昌黎谓天下通得祀孔子自天子而下北面拜跪祀事之盛未有如孔子者盖孔子以德虽不得位而得常祀是知自明皇尊以王礼故世世天子拜而祭之今真宗特拜有合于古不知当时礼官何为不知而定肃揖之仪耻哉诏修饰泰山众像凡三十二身御制重修佛像记雁荡山自古图谍未尝言山顶有大池相传为雁荡下二潭为龙湫山南有芙蓉峯下有芙蓉驿前临大海案西竺书诺矩罗尊者居震旦东南大海际山以鸟名村以华名唐贯休有赞云雁荡经行云漠漠龙湫宴坐雨蒙蒙祥符中伐木者始见之自是着名雁山瑞鹿本先禅师结印坐亡弥月肉体不变常闻异香诏取所着竹林集藏之祕阁二年正月以封禅行庆诏天下寺观各度一人朝觐泰山陪位僧道各度弟子一人诏昇州崇胜寺赐名承天甘露戒坛勅光梵大师惟净试光禄卿同预译经九月吴国大长公主出家法名清裕赐号报慈正觉大师即太宗第七女幼不茹荤血上幸延圣寺抱对佛愿舍为尼至是乞落发诏建资圣院以居之勅释门威仪教坊乐部以为迎导时密王女曹王女及后宫三十余人皆随出家诏于是日普度天下童子十人度一人诏于洛阳甲马营太祖诞圣之地建应天寺以奉神御三年诏京师太平兴国寺立奉先甘露戒坛天下诸路皆立戒坛凡七十二所京师慈孝寺别立大乘戒坛述曰案宁通慧僧史略云甘露以喻涅槃戒为入涅槃之初门故从果以彰名也今言别立大乘戒坛者谓先于诸方受声闻具足戒后至此地增受菩萨戒以顺开显之后末代出家乘戒俱急之义也诏天下州郡应僧道有犯公罪者听用赎法勅品官无故毁辱僧尼口称秃字者勒停见任庶民流千里诏知制语李维出经论题目考试沙门以为迁补左右街之序左街相国寺右街开宝寺诏吉州西峯云豁禅师馆于北御园入定月余求归故山诏许之师每入定或经岁方出西天沙门众德来朝进舍利梵经菩提印中天竺沙门觉戒来朝进舍利梵夹金刚座真容菩提树叶召见便殿尉劳甚厚馆于译经院称进赞圣颂诏惟净译之称谓学士杨亿曰入此国见屠杀猪羊市肆悬肉痛不忍观西竺食肉五辛者驱出城故无货者心不欲久居此愿至五台礼文殊即还本土晋公丁谓问之曰数万里远来更何所为称曰并欲礼宣律师塔耳及还诏赐金襕袈裟奉安金刚座及赐装钱茶果四明知礼法师初与沙门异闻于南湖保恩聚徒讲道是年赐额延庆乃作诫誓辞二篇俾长为讲贯天台宗教之所其言吾宗有五德者吾将授以居之后后之谋莫不咸然五德者一曰旧学天台勿事兼讲二曰研精覃思远于浮伪三曰戒德有闻正己待物四曰克远荣誉不屈吾道五曰辞辩兼美敏于将导四年三月上幸洛阳龙门山广化寺瞻无畏三藏塔制赞刻石置之塔所复幸白马寺瞻摩腾三藏真身上谓近臣曰摩腾至今千年而全身不坏良可尊敬宜严谕寺僧用心守护因御制以褒之诏赐黄金三千两增修峨眉山普贤寺设三万僧斋岁度僧四人诏涟水军守坚道者入见令宫女皆出焚香每一女至前上绐之曰后也师皆言非如是数十人师忽起曰陛下好养此人他日必作家主即章献太后也师乞归山诏许之在山常纸衣闭户不见人有置食庭前者人退自取之五月般尼国沙门寂贤来进梵经菩提印赐紫服十一月益州守臣李士衡进大慈寺沙门仁赞编修释氏会要四十卷五年二月诏嘉州峨眉山沙门茂贞入见上赐以诗馆于景德寺舒王元偁梦青衣童持书以授中使足蹈黄云隐隐而没王以问师答曰将有储嗣降孕之庆未几仁宗生初乐史留守西京梦天帝召谓曰世主求嗣吾为择之少选一人至帝曰中原求嗣汝往勿辞遂唯而去旁侍者曰此南岳赤脚李仙也明年仁宗生日本国遣使称贡言国东有祥光见旧传中原天子圣明则应此瑞上喜诏日本建寺赐额神光勅词臣为撰寺记六年二月诏天下官吏试童行经业方许剃度五月开宝寺福胜塔有金色光见相轮上又有圣僧遶塔翌日得五色舍利上亲幸敬观见舍利于塔表大如月色同水晶往来飞动于铃索之上士庶同瞻于地甎上获舍利五千余粒诏赐号灵感之塔时京师天清寺兴慈塔亦有舍利见相轮上上曰像教嘉祥生民之福也八月兵部侍郎译经润文官赵安仁奉诏编修大藏经录成凡二十一卷赐名大中祥符法宝录仍赐御制序云自太平兴国以来凡译成经律论四百十三卷祕书监杨亿光梵大师惟净等编次又请以两朝御制佛乘文集编入大藏下诏褒许诏谥泗州僧伽大士普照明觉大师公私不得指斥其名九月西天竺沙门知贤等来进舍利梵经赐紫服十一月舍利见于玉清昭庆宫圣祖明庆殿或以为道门无舍利事上谓宰臣王旦曰三教之设其旨一也大抵皆劝人为善唯识达之士能一贯之滞情偏执于道益远述曰法身舍利无乎不在当大感通之际虽顽空朽壤尚可得之何有间于道家之宫馆哉惟我真宗敬天奉佛德动幽显间者塔寺屡获舍利而今复见之圣祖之殿诚所以彰圣君虔事二教之心由精诚感格有以致之也西天波罗柰沙门满贤进梵经无忧树叶浮石崇矩法师至京师上闻其名召入内殿讲四十二章经盛谈名理上心大说赐紫服金币香药八年正月臣僚言每岁上元车驾诣寺观三十余处百拜已上望自今诸殿令近臣分拜上谓王旦曰朕祈福中外虔恭拜起未尝懈怠卿等欲申裁减非朕之意述曰案归田录大祖入寺问赞宁通慧佛当拜否答曰见在佛不拜过去佛宁于太宗朝随吴越王初归京师未尝及见太祖欧阳氏所录妄也今观真宗百拜已上不欲分任近臣盖习熟于祖宗之家法也其后如徽宗拜佛牙南渡历朝拜大士则知有国以来无不拜佛之理欧阳慢佛不欲人主致敬故特创此说见在过去无义之谈所以上诬君主下诬宁师也甚矣诏于大内丙地建景灵宫以奉圣祖勅汀州南安巖名均庆院赐太宗御书百二十轴先是释自诚居巖上神异不测云是定光佛化身见怀仁江有蛟害人书偈投潭中水拥沙涨塞潭为洲其怪遂绝过梅州黄杨崃民乏水饮诚以杖指溪移于近道每岁有旱书偈掷之风雨随至其偈后每书赠以之中四字人世莫晓其旨诏以太宗御制妙觉集五卷付传法院编入大藏述曰道家者流其所学则道德阴符是为治心修身之本至言内丹外丹火候口诀则不传于非人其余旁门如胎息之法草木之方皆上圣下教用度人世非可谓之虚无也若夫置坛传箓起自天师是又上天护国护人治鬼摄邪之法俱可以助教化于天下者是故此道列在国家与儒释均为三教者以此至于小大优劣内外之义则较然可知故阚泽对吴王曰道事天天事佛李士谦论三教曰儒五星也道月也佛日也能达此意则三教之位定世言儒道释盖本乎此儒生道士不别本末欲轻陵于释氏皆末学之过若道流有辅成旧伪言老子化胡以佛为侍者之言谤老子渎世尊其咎当如何邪南海注辇国遣使来贡进天竺梵经其使言四十年以来海无风涛意中国有圣人出世九年二月北天竺优填曩国沙门天觉南天竺师子国沙门妙德西天竺迦蹉国沙门等来各进舍利梵经各赐紫衣金币四月中天竺萨缚罗国沙门童寿来进梵经赐紫服五月东天竺缚隣捺国沙门普积来进梵经赐紫服述曰西土梵僧绳绳而来者多矣至于五竺沙门竞集阙下则无若兹时之为盛岂法运之兴隆亦帝德之感通也五竺国名校以西域记唯师子国可见余不可考盖今古事变犹昔汉唐而今为宋其实一区宇耳沙门继全自西天还得佛舍利建塔于扬州西京龙门山石龛佛岁久废坏上命沙门栖演给工修饰凡一万七千三百三十九尊九月不雨诏泗州龟山沙门智悟入京止开宝寺祈雨悟先在泗州祈雨有感曾断一臂至是又曰若七日得雨更舍一臂五日大雨乃截一臂上遣使赐药悟曰无害人见所截臂无血甚异之泗守与郡人皆梦僧伽谓之曰悟是五百罗汉中一来此救世天禧元年四月诏曰金仙垂教实利含生贝叶誊文当资传译苟师承之或异必邪正以相参既失精详寖成讹谬而况荤血之祀甚渎于真乘厌诅之辞尤乖于妙理其新译频那夜迦经四卷不许入藏自今后似此经文不得翻译七月诏赐台州东掖山智者教文印本四千六百二十卷住山本如劝郡人建教藏阁以奉之九月宰相王旦薨先一日嘱翰学杨亿曰吾深厌劳生愿来世为僧宴坐林间观心为乐幸为我请大德施戒剃须发着三衣火葬勿以金宝置棺内亿与诸孤议曰公三公也敛赠公衮岂可加于僧体但以三衣置柩中不藏宝玉宰相王钦若兼译经润文使十一月诏天下州郡复放生池无池之处沿江淮州郡近城上下水五里并禁渔捕四明延庆礼法师结十僧修法华忏期三年焚身供法祕书监杨亿素仰道风贻书劝请住世谓方当台教中兴之时正赖传持为世良导复修书郡守李夷庚及天竺慈云俾同劝止既而驸马李遵勗亦奉书交劝师以公私意勤竟沮前志乃复结十僧修大悲忏法三年以酬至愿二年勅江宁府长干寺改赐天禧塔名圣感即东土所藏阿育王舍利塔十九所之一也三年八月恭谢圣祖大赦天下节文云虚皇妙道西竺真乘咸昉化源敢忘崇奉应天下僧尼道士女冠系帐童行并与普度尚书右丞林特提举祠部文牒是岁度僧二十三万百二十七人尼万五千六百四十三人道士七千八十一人女冠八十九人诏于天安殿建道场答谢天地大会沙门道士万三千八十六人上亲以药银大钱面赐之钱唐月轮山沙门道诚以朝廷覃恩普度撰释氏要览三卷为出家者众法之须知行于世译经三藏法护等请以御注四十二章经御注遗教经入藏颁行诏可宰相王钦若出镇钱唐率僚属诣天竺灵山谒慈云法师遵式请讲法华叹曰此道所未闻此人所未见也即为奏钖天竺旧名师奏请西湖为放生池每岁四月八日郡人会湖上纵鱼鸟为主上祝寿十一月东女真国入贡乞赐大藏经诏给与之四年正月右街讲经祕演等请以御制释典法音集命僧笺注凡三十卷乞附大藏诏可初是杨亿提举其事集中有六种震动之语一僧笺之将三百字暗碎不可观亿削去自注云地体本静动必有变人服其简西天沙门普善来进梵经赐紫服驸马都尉李遵勗奏四明知礼法师高行遗身上嘉叹不已特赐法智之号仍宣旨住世演教不许遗身时译经院证义简长等二十三人各寄声诗赞美道德十二月翰林学士杨亿卒亿留心禅观自属疾即屏荤茹临终之日为空门偈以见志识者知其有得佛氏之学五年诏遣内侍俞源清往四明延庆请法智法师领众修法华忏为国祈福师为述修忏要旨上之诏于并州建资圣禅院为将士战亡者追福门下侍郎平章事丁谓兼译经润文使翰林学士晁逈李维兼润文官述曰真庙之在御也并隆三教而敬佛重法过于先朝故其以天翰撰述则有圣教序崇释论法音集注四十二章遗教二经皆深达于至理一岁度僧至二十三万而僧众有过者止从赎法上元幸诸寺礼像百拜弗辞复唐家天下放生池以广好生皆本于宿愿而发于圣性非俟于劝也至于继世译经大开梵学五天三藏云会帝廷而专用宰辅词臣兼润文之职其笃重译事有若是者当时儒贤如王旦王钦若杨亿晁逈辈皆能上赞圣谟共致平世君臣庆会允在兹时稽之前古未有比对是岁天下僧数三十九万七千六百十五人尼六万一千二百四十人干兴元年章懿太后遣使诣钱唐天竺请遵式法师为国行忏师着金光明护国道场仪上之因奏天台教卷乞入大藏龟兹国僧华严来进佛骨舍利梵经赐紫服佛祖统纪卷第四十四汀州方士王中立遇道人姓赵授以神术中立至京师具言灵应勅授许州参军留上皇城廨舍后每于市上见之自称司命真君是年五月降于中立所居之堂戴冠佩釰服皆青色凡有瑞异必先告之中立每传其言大中祥符元年正月三日有天神降于寝殿星冠绛袍谓上曰天书将降宜斋戒建坛以受之越月皇城司奏言右承天门有黄帛书曳鸱吻上上步至门望拜内侍捧取而下奉安朝元殿视其上文云赵受命兴于宋付于某居其器守于正世七百九九启封宣文其名大中祥符凡三篇若洪范老子之书是日司天监奏有紫云如盖下覆殿庭百僚称贺诏改元冯拯请以天书大中祥符为号上喜曰美名也述曰周卜其祚得世三十历年七百汉之世以谶知故赤伏符云四七之际火为王晋元渡江筮之得百二唐太宗时原州贡瑞石成文有七佛八菩萨之记又万回谓明皇五十年太平天子一行记社稷终吉北朝陆居士谓齐文宣十年天子犹尚可百日天子急如火此皆天命人事互相参会默定于先时而不可诘也我国家丕应休运太宗即位之初感翊圣真君之降谓国祚过于有唐而嘉州石文志公石记则有赵号二十一帝之文真宗祥符初天书降有云赵受命世七百九九今详翊圣国祚过唐志公二十一帝此两义固可解唯天书七百九九未之能谕假使果及此数当不止二十一帝殊不知前十四朝已三百年自今皇帝以下凡七传各在位七十年则可及五百之数也恭惟列圣相承德加四海一视万区而以民为重并隆三教而知佛为尊当必有圣贤护国延长世祚则周过其历之验复见清朝便须实及七百九九之年用以仰符上天之语为可信也佛天圣人以宿命智预鑑未来虽亿千万劫莫不前知矧此千百年之近事以之能预告者非怪诞也十一月幸泰山奉玉币三牲祀昊天上帝于山之圆台太祖太宗陪位于东西依南郊行礼法元丰间有司以合祭天地于圆丘援周制不应古义诏定亲祀北郊之礼元祐初诏依前旨集官详议苏轼奏议其略曰臣窃惟议者欲变祖宗之旧圆丘祀天而不祀地不过谓冬至天于南郊阳时阳位也夏至祀地于北郊阴时阴位也以类求神则阳时阳位不可以求阴也是大不然冬至南郊既祀上帝则天地百神莫不从也诗之序曰昊天有成命郊祀天地也书曰肆类于上帝禋于六宗望于山川遍于群祀春秋书不郊犹三望左氏传曰望郊之细也说者曰三望泰山河海也或曰分野之星及山川也以诗书春秋考之则天地合祭久矣汉魏唐皆用圆丘合祭之礼载之于史本朝太祖初郊先享宗庙并祀天地真宗以来三岁一郊必先有事景灵遍享太庙乃祀天地今议者欲冬至祀天夏至祀地盖以为用周礼也古者一岁祀天者三明堂享帝者一四时迎气者五祭地者二享宗庙者者四凡此十五者皆天子亲祭也今三年一郊先郊而祭大庙郊而肆赦优赏诸军文武官皆得荫补亲属宰相百官皆有赐赉凡此皆非周礼此皆不改而独于地祇则曰非周礼不当合祭者何也本朝祖宗钦崇祭祀儒臣礼官讲求损益非不知圆丘方泽皆亲祭之为是特以时不可行故参酌古今上合典礼下合时宜若一岁再郊则军国重有劳费之患也东封毕诏加司命真君为九天司命保生天尊勅两街道士修斋醮科仪命知枢密院王钦若定罗天醮仪十卷选道士十人校道藏经旧录三千三百三十七卷钦若详定增六百二十卷赐名宝文统录御制序以冠之初奉诏取释道藏经互相毁訾者并删除之九月诏取舒州瑞石志公记以示近臣宰相王旦曰国家启运在梁陈隋唐四朝及五代之后太宗即位岁在丙子今天尊临降事皆符合于五百年之前财知天命我宋其来久矣上说遣陈尧咨往昇州蒋山致告述曰世书谓之预谶佛典谓之预记谓能先事以告也在佛则言声闻作佛国劫名号凡夫祸福休咎在俗前如图书蓍龟星占梦象皆所以告先事也桓谭非谶非不知谶也特恐光武当中兴多故之日一切以谶决之而于人事有不能尽故不如不言谶之为愈也然则圣人之兴未甞无谶上世帝王之谶诚多矣固不俟于枚数近古如唐大宗鸿池瑞石预记之祥肃宗上天赐宝镇国之瑞皆载之唐史验于后时无爽也惟我太宗之朝两获瑞石则有二十一帝之文真宗时翊圣临降则有国祚过于有唐之言圣祖天书则有七百九九之谶得非先事以告乎人不知学而欲谓谶为非者诚未可也佛圣人先事以告固非世俗所能知至于蓍龟星梦之兆与夫经史圣贤之能先知者可不言乎倘蓍龟星梦之兆经史圣贤之言既有可信而于佛圣人之先记反不欲信乎然则我朝石记天书当时非无其实特儒人不信谶记竞指为非而好事者得以和之也借使石文可伪则志公亲降禁中大宗遣使致谢谓之不实可乎借使天书可疑则吴会中兴得数延永谓之不实可乎易曰神以知来此仲尼言谶之大旨也可不信乎哉十月八日天神降于禁中延恩殿冠服如元始天尊即前祥符初天神也命上坐谓曰吾人皇九人之一是赵姓之始祖再降乃轩辕黄帝吾以后唐时下降总治下方生赵氏之族今已百年皇帝善抚育群生乃乘黄云而去是月大赦上尊号曰圣祖上灵高道九天司命保生天尊圣祖母曰元天大圣母圣祖讳诏中外不得斥犯改玄圣文宣王曰至圣文宣王玄武曰真武勅诸郡天庆观增建圣祖殿佛祖统纪佛祖统纪卷第四十五宋咸淳四明东湖沙门志磐撰法运通塞志十七之十二仁宗天圣元年上常顶玉冠上琢观音像左右以玉重请易之上曰三公百官揖于下者皆天下英贤岂朕所敢当特君臣之分不得不尔朕冠此冠将令回礼于大士也勅内侍杨怀古降香入天竺灵山为国祈福慈云式法师复以天台教文入藏为请怀古为奏上知南海驻辇国遣使进金叶天竺梵经诏三藏法护译之四明延庆法智法师出教义策试生徒名开帏四十二章至今以为法二年诏赐天台教文入藏及赐白金百两饭灵山千众慈云撰教藏随函目录述诸部着作大义四明名儒卫开游学至洛阳遇道人李士宁于逆旅谓开曰君乡城戒香有痖女者过去维卫佛也若归可往礼拜问其状则曰缩臂扫地者是也开既妇亟往寺访之一老尼曰圣姑坐化年余矣因示以画像炷香作礼自以不覩尊容为之愧恨明年过钱唐客书吏陈式家忽见小儿十数拥一尼童入门譁传云痖女痖女开方惊顾遽索纸书偈曰大地山河是阿谁了无一法可思惟夜来处处鸣钟鼓敲破髑髅人不知复于偈后书无去来开前礼足略述戒香得瞻遗像之意复书偈云须弥山上摆铎大洋海底摇铃若问痖女姓字秖此便是真名出门竟去追问小儿痖女何人儿曰维卫佛也问儿何人曰问取痖女忽俱不见志磐顷过甬东栖心元妙得旧文于书箧念痖女古佛世无知者因为述戒香维卫古佛记既而元妙以遗寺王师亮俾刻石寺中以题名胜案藏经维卫或称毘婆尸此翻胜观所谓以胜妙三观观一切诸法无非三谛之理也蜀人李士宁有道之士得轩辕古镜洞见远近学士蔡君谟闻而恶之一夕梦为虎逼有人救之谓君谟曰公贵人也但头骨未正乃以手按之梦觉头尚痛明日士宁往谒焉即梦中所见者后出守闽中士宁复往见君谟告曰久患目疾夜梦龙树菩萨何也士宁即袖中出画像宛如梦中两目明视如故西天沙门爱贤护贤来进贝叶梵经赐紫服三年先是天禧初诏天下复放生池四明南湖法智法师每于佛生日集众行法放鱼鸟以祝圣是年郡以事闻勅枢密刘均撰文以纪郡守曾会立碑寺门师一夕梦伽蓝神告曰明日相公至已而曾会领子公亮入寺师告以梦母夫人谢曰后贵无敢忘及公亮入相乃买田辟屋岁度其徒翰林学士夏竦同三藏惟净等进新译经音义七十卷判都省马亮言佛道贵重人天所师请无得收度曾犯真刑及文身者诏从之五年三藏惟净进大藏经目录二袠赐名天圣释教录凡六千一百九十七卷杭州天竺寺七月八月望日之夕天雨桂子慈云法师播种于土作诗以记六年御制三宝赞以赐宰辅及译经院四明南湖法智法师于元旦建光明忏期至五日趺坐说法骤称阿弥陀佛数百声奄然而化露龛七日颜貌如生爪发俱长阇维之日异香芬郁舍利无数舌根不坏若莲华然七年勅于京师大建慈化寺谓宰臣曰此盖为先帝荐福之举今后毋得无故擅兴力役九年勅韶州守臣诣宝林山南华寺迎六祖衣钵入京阙供养及至奉安大内清净堂勅兵部侍郎晏殊撰六祖衣钵记传法院言沙门怀问尝往天竺为真宗皇帝建塔于佛金刚座之侧今欲再往为皇太后今上更建二塔乞赐先朝圣教序皇太后发愿文圣上三宝赞刊石塔下及制袈裟奉释迦像诏可仍令词臣撰沙门怀问三往西天记初太祖疑宣律师佛牙非真遣使取自洛烈火煅之色不变心敬神异遂制发愿文太宗朝复取验以火制偈赞以申敬因奉安大相国寺法华院真宗尝迎供开宝寺灵感塔下瞻拜之夕神光洞发遂制偈赞上以三朝敬事遂迎置禁中以蔷薇水灌之忽于穴中得舍利一五色映人因为制赞以金䀃二重藏之奉以还寺其赞云三皇掩质皆归土五帝潜形已化尘夫子域中夸是圣老君世上亦言真埋躯秖见空遗冢何处将身示后人唯有吾师金骨在曾经百鍊色长新述曰佛道大道也佛身真身也言大道则法界无遗不同孔老之有方域言真身则常住不灭不同孔老之有生死其所谓佛牙舍利者此盖真身应物示化之一法也岂世间水火所能沮坏之耶仁宗以三朝归敬特制赞文而且历诋帝皇儒道之宗祖者诚以仁义之道清净之化所以教域中之人致人天之福耳非如佛道有化人出世之能然则在儒在道不离此身皆可以从事释学以为未来出世之本恭览宸制知言近而指远明道元年十月一日天竺慈云法师说法坐逝人见大星殒于鹫峯红光赫然师于前朝进金光明护国仪上因阅视至发愿文有诸天威神护持我国圣帝仁王慈临无际抚几叹曰朕得此人可以致治亟宣召之则师入灭矣二年七月四明南湖奉法智法师舍利葬于南城崇法院之祖关景祐元年参知政事王随删景德传灯录为十五卷传法院编录入藏诏试天下童行诵法华经中选者得度命参政宋绶夏竦同监试有童行诵经不过问习业几年对曰十年矣二公笑且闵之约归各取经诵绶十日竦七日不遗一字是岁天下僧三十八万五千五百二十人尼四万八千七百四十人二年上御制天竺字源序赐译经院是书即法护惟净以华梵对翻为七卷声明之学实肇于兹其所序云翻宣表率则有天息灾等三藏五人笔受缀文证义则自法进至慧灯七十九人五竺贡梵经僧自法军至法称八十人此土取经僧得还者自辞澣至栖祕百三十八人梵本一千四百二十八译成五百六十四卷十一月诏孔宗愿袭封文宣公三年驸马都尉李遵勗广传灯为三十卷进上赐名天圣广灯录御制序右仆射译经润文使吕夷简参知政事润文官宋绶言奉诏续修法宝录自祥符四年至今景祐三年编成一百六十一卷乞依旧式赐序四年御制景祐新修法宝录序赐入大藏宝元二年五月三往西天怀问同沙门得济永定得安自中天竺摩竭陀国还进佛骨舍利贝叶梵经贝多子菩提树叶无忧树叶菩提子念珠西天碑十九本召见尉劳赐号显教大师紫衣金币庆历元年三藏法师惟净言西土进经新旧万轴鸿胪之设有费廪禄欲乞停罢译经上曰三圣旧模焉敢即废且琛贡之借非鸿胪则不可识未几中丞孔辅道上疏请罢译经上出净疏示之谕以先朝盛典不可辄废范仲淹宣抚河东寓宿保德传舍获故经一卷名十六罗汉因果识见颂藏经所未录也仲淹遂为之序云此颂文一尊者七首皆悟本成佛之言也余读之一颂一悟方知尘世有无边圣法大藏有遗落真文因以传江陵沙门慧哲俾行于世谏议大夫欧阳修慕韩愈斥佛老着本论三篇其略曰佛法为中国患千余岁世之卓然不惑而有力者莫不欲去之已去矣而复大集遂至于无可柰何云云尧舜三代之际王政修明礼义之教充于天下于此之世虽有佛无由而入及三代衰王政缺礼义废后二百余年而佛至乎中国由是言之佛所以为吾患者乘其缺废之时而来此其受患之本也云云礼义者胜佛之本也蒐狩昏姻丧祭乡射之礼凡教民之具无不备则佛无由而入又曰今佛之法可谓姦邪又曰千年佛老贼中国二年初东掖山本如法师结百僧修法华长忏一年是年七月驸马都尉李遵勗以闻于朝赐号神照紫方袍尝于山西南见一虎卧以杖击之曰非汝住处也虎俛首而去后于虎卧处结屋为菴以是年归闲此中慕庐山之风与郇公章得象诸贤结白莲社六七年间寖成巨剎主上素闻道风因赐白莲之额三年六月久旱诏迎相国寺佛牙入内殿躬祷须臾雨大注乃作金殿四门以象天宫用以奉藏复制发愿文以见归敬宰相章得象兼译经润文使四年六月开宝寺灵感塔灾勅中使取塔基所藏舍利塔入内供养将事再建谏臣余靖力谏上不说谏议欧阳修为言事者所中下诏狱穷治左迁滁州明年将归庐陵舟次九江因託意游庐山入东林圆通谒祖印禅师居讷与之论道师出入百家而折衷于佛法修肃然心服耸听忘倦至夜分不能已默默首肯平时排佛为之内销迟回踰旬不忍去或谓此与退之见大颠正相类修初至师揖就座曰足下远临岂以西竺圣人之道有合于心乎修盛气以答曰修学孔孟之道窃有慕于韩子之攘斥佛老者西竺之法何所取焉师正色而诘曰退之排佛老自比孟子之距杨墨佛老大圣非杨墨比退之尚不可排况今欲慕之者昔者文中子之言佛圣人也而退之斥为夷鬼此大慢之言也修曰学者废中说史家不立传退之绝口而弗称今师援之谓佛圣人者天下孰从之乎师曰文中子醇儒也其得佐太宗当不愧三代之治其职居修史必能列佛老于圣人昔陈叔达撰隋史避嫌于当世而司马君实作传以补之退之蔽贤而弗称岂天下之公心皮日休谓孟子荀卿翼传孔道至于文中子司空图谓天生文中子以致圣人之用故房杜之徒恢张文武以济正观之治此皆足以知文中子也荀卿之徒韩非尚刑名以害世李斯焚诗书以亡秦杨墨之祸未至是也文中子之门人能以仁义之道辅成唐家以致治平若子云退之徒立空言不闻其徒有佐汉兴唐之效者然则文中子之道岂不愈于荀杨韩子而后世学者顾不之知耶修曰韩子之与道文中子不合者鲜矣使其遇太宗必大发所蕴师曰宪宗中兴之君也退之不闻此时有所裨赞乃以排佛老为己功欲自比于孟子之距杨墨其好胜取名若是之甚且退之斥佛为夷鬼者请略辨之佛圣人降自兜率天託生中天竺圣王之家何以夷称佛圣人不生不灭旷劫常存人天之宗仰何以鬼称此非退之大慢语乎退之七世祖韩耆当后魏永兴自赫连屈匃来降拓跋由西戎归北狄独不为祖讳而反敢讪佛圣人乎退之畏修史褒贬之过而不思贬佛之过为尤可畏排老子为己任而兄事毛仙服其丹卒疽发而殂子昶校书不材卒黜归未数世而绝灭其亦天刑人祸之不能免乎退之倡排佛老足下今又和之将使后世好名之士援韩氏欧阳氏以为法岂不为盛德之累谚言善骂者人亦善骂之足下旧着本论孜孜以毁佛为务安得众口不毁公于天听之前乎足下之言以蒐狩丧祭乡射之礼为胜佛之本是犹退之原道而实未知道也修大惊赧为之谢曰修胸中已释然将何以见教师曰佛道以悟心为本足下屡生体道特以失念生东华为名儒偏执世教故忘其本诚能运圣凡平等之心默默体会顿袪我慢悉悔昨非观荣辱之本空了死生于一致则净念当明天真独露始可问津于此道耳修自此颇有省发及后入参大政每誉于公卿之前岁时书问未尝绝述曰孔子文中子皆谓佛为圣人韩氏则曰佛者夷狄欧阳作本论曰佛法为中国患二子不知佛为圣不知天地之广大故不知奚为夷奚为中国不知佛法之妙故不知奚为本奚为患儒宗有欲排佛者倘未能览其典籍质诸学者熟复其义理之所归则吾恐轻肆慢易如韩欧一时之失言也然退之问道于大颠自云得入处故鲁直有云退之见大颠后作文理胜而排佛亦少沮欧阳见祖印肃然心服故东坡有云永叔不喜佛然其聪明之所照了德力之所成就真佛法也今人徒知诵前时之觝排而不能察后来之信服以故二子终受斥佛之名其不幸乎勅封孔子四十六代孙宗愿为衍圣公仙源县差庙户五十人充洒扫五年眉山苏洵赴汴京举进士不中泝江至浔阳登庐山谒祖印讷禅师问法六年丙戌江宁府正觉禅院住持守暹重建泗州大圣砖塔天禧寺住持普庄撰葬舍利记七年春不雨遣使往随州大洪山祈雨使人晨兴叩殿遇紫服神僧以目视之翌日大雨诏封慈忍灵济大师太子太保张方平尝为滁州至一僧舍偶见楞伽经入手恍然如获旧物开卷未终宿障氷解细视笔画手迹宛然从是悟入常以经首四偈发明心要苏轼为题经后云先佛所说微妙第一真实了义故谓之佛语心品祖师达磨以付二祖曰吾观震旦所有经教唯楞伽四卷可以印心祖祖相授以为心法如医之有难经句句皆理字字皆法后世达者神而明之如槃走珠如珠走槃无不可者云云轼游公之门三十年矣今年过南都见公于私第公时七十九幻灭都尽慧光浑圆轼亦老于忧患百念灰冷公以为可教者乃授此经旦以三十万钱使印施江淮间金山佛印元禅师谓印施有限书而刻之则无尽乃为书而刻之板以为金山常住云御制译经颂赐三藏法护八年谏臣司马光屡疏乞立储嗣上闻开宝寺言法华有异行夜焚香默祝翌日请法华大士于化成殿斋暨旦上道衣凝伫俄内侍奏言法华自右掖门趋入将至寝殿诃不能止上笑曰朕召之耳至则径升御榻趺坐受斋上问储嗣事索纸连书十三十三字后英宗继统乃濮王第十三子知制诰曾公亮丁母夫人忧告归乡僧元达附舟至钱唐入天竺礼大士入门见素衣女谓曰曾舍人五十七入中书上座是年亦受师号已而不见至是年果拜相而达以曾公恩补大师公亮前身为青草堂年九十余曾氏妇入寺设斋以衣物施之青感其意及妇人生子青正坐化参知政事欧阳修知杨州庐山祖印讷禅师遣僧问讯修与对食偶曰高丽遣使问魏武注孙子三处要义无注说廷中诸贤无敢答者有诏问修亦未知其答僧曰山中老师必知此义修欣然饰郡庭仪从乘急传往迓之师谓使者曰兵者机密之事不可以示人使反命即以其言应诏修后为注孙子作序有云孙武以不穷为奇其文略而意深又为钱忠懿王赞曰中有樗里不以示人皆有得于祖印之意也述曰磐儿时侍师袁先生见与乡士阅孙吴兵书闻其论曰儒者之兵合于常道爱养士卒不妄戮一人仁也救时赴难不忘君主义也两陈相抗遣使往来礼也保境息民各守盟约信也至于曲在彼直在我以正出师以奇制胜智也夫智者不滞一隅有先事预算而胜者有临机制变而胜者智用不定通于神明父子至亲不能以告然则纸上之语岂足以尽其意耶闻此语四十五年今观东林录所载益信袁公之言与祖印同其旨九年欧阳修知颕州官妓卢媚善谈笑口作莲华香有蜀沙门知人前事修以问之僧曰此女前为尼诵法华三十年一念之差遂至于此修问妓曰曾读法华经否妓曰失身于此何能读经修令左右教之一闻即诵经他经则不能皇祐元年诏再建灵感塔奉藏舍利勅中使往陈留入关寺迎佛指舍利或以为伪上命试以烈火击以金椎了无所损俄而舍利流迸光照西方上曰功德欲归阐教乎乃以水晶宝匣盛之御制发愿文奉迎归寺初是陈留邑人为沙门义津建寺请额为阐教俄有梵僧至曰我自天竺携佛指舍利欲求吉祥处奉安非师不能护施之而去既而瑞光屡发祈祷频应自周朝毁寺建隆兴复京师两街唯南山律部贤首慈恩义学而已士夫聪明超轶者皆厌闻名相之谈而天台止观达磨禅宗未之能行淳化以来四明天竺行道东南观心宗眼照映天下杨亿晁逈有以发之真宗嘉奖钖以法智慈云之号虽一时朝野为之景慕而终未能行其说于京邑至是内侍李允宁奏以汴京第宅创兴禅席因赐额为十方净因上方留意空宗诏求有道者居之欧阳修等请以圆通居讷应命讷以疾辞因举怀琏以为代二年宰相文彦博兼译经润文使彦博在京师与净严禅师结僧俗十万人念佛为往生净土之愿诏左街净因禅寺怀琏禅师入对化成殿升座右街僧录智林等问话奏对称旨赐号大觉初舜老夫住庐山栖贤南康守以私忿民其衣大觉迎至净因居以正室上每召师入内未尝言之一日嘉王至寺见大觉侍立舜旁甚恭怪问左右知大觉曾入舜室归以奏上上召对便殿道貌奇伟敬之曰山林之高人也即于扇上书赐晓舜依旧为僧再住栖贤寺赐紫衣银钵五年西天沙门智吉祥等来朝进梵经赐紫服诏欧阳修同宋祈范镇修唐书如高僧玄奘神秀诸传及方技传乃至正观为战士建寺荐福之文并削去之有净因自觉禅师初学于司马光甞闻其言曰永叔不喜佛旧唐史有涉其事者必去之甞取二本对校去之者千余条因曰驾性命道德之空言者韩文也泯治乱成败之实效者新书也范祖禹闻光言乃更着唐鑑阴补新书之阙司马光甞读文中子谓佛为圣人乃曰审如是则佛之心可见矣乃作禅偈六首其卒章云言为百世师行为天下法为贤为大圣是名佛菩萨暇日游洛阳诸寺廊庑寂寂忽声钟伐鼓至斋堂见沙门端坐默默方进七箸光欣然谓左右曰不谓三代礼乐在缁衣中至和元年勅三藏法护戒德高胜可特赐六字师号曰普明慈觉传梵大师上梦至景德寺门见龙蟠地上惊而寤遣使往视之见一僧卧门外其名道隆明日召见奏对详敏赐号明悟禅师勅曹门外建华严院以居之二年净因大觉禅师怀琏上书乞归老山中上曰山即如如体也将安归乎师乃进颂曰千蔟云山万壑流闲身归老此峯头殷勤愿祝如天寿一炷清香满石楼上尝赐龙脑钵师对使者焚之曰吾法已坏色衣以瓦铁食此钵非法使者归奏上益嘉叹嘉祐元年干元节勅开宝寺福圣塔院建大斋施僧袈裟相州太守李复圭发龙兴寺塔基得佛发舍利旋转如螺引之甚长人从中过往来不断宰相韩琦即其地建殿藏之三年译经三藏银青光禄大夫试光禄卿普明慈觉传梵大师法护亡寿九十六西夏国奏国内新建伽蓝乞赐大藏经典诏许之五年同中书门下平章事富弼兼译经润文使富郑公请颙华严住洛阳招提邀司马温公从迓之忽见数十担过温公问之曰新招提长老行李也温公即命归谓郑公曰已见之矣述曰学道之士以贫为德此世人之常所知敬也招提数十担卒为温公见薄一眚掩大德可不戒之哉六年文彦博以使相镇魏府请文慧禅师重元居天钵寺一日来别曰入灭去彦博遣子往候之果坐脱暑中香风袭人焚龛之时烟色正白舍利如雨彦博亲临视手执流离瓶祝之烟入瓶中舍利填满杭州智圆律师允堪示寂塔于西湖菩提寺尝述会正记以消释南山律宗诸文行于世七年藤州沙门契嵩初得法于洞山聪禅师至钱唐灵隐闭户着书既成入京师见内翰王素进辅教编定祖图正宗记上读其书至为法不为身嘉叹其诚勅以其书入大藏赐明教大师及送中书宰相韩琦以视参政欧阳修修览文叹曰不意僧中有此郎黎明同琦往净因见之语终日自宰相以下莫不争延致名振海内及东下吴门大觉琏禅师作白云谣以送之述曰晁以道言予尝怪韩文公欧阳力排浮图而其门多浮图之雄如澄观契嵩辈虽自能传于后世而士夫至今喜称道之者二公之力也洛阳沙门鉴聿深于易述韵总五篇欧阳修为之序曰推子母轻重之法以定四声考求前儒之失辨正五方之讹儒之学者莫能难也述曰夫人在孩提时便知学字师不知字故所学多非及长又以是教人非传非故皆不疑不知字而为文文欲学古而字不知古何文哉汉先君中郎尚书尝上书乞正五经文字有云古文近实而流俗降在小学此伤之也磐幼从师学年五十始悟字多非因发愤取诸字书订正之益知世人书字讹谬为尤多如陈阵华花历历奉俸反主俗字而违失经史之正巖岩槀葶丁呆台䑓船舡此造作不典而正通俗三者之所不收冈岗暴曝刍蒭然燃是为山山火火重加之缪况况宜冝羁羁场塲是为增减点画之不成字也至于正月之音征昭穆之音韶异代不必讳而述音义者讳之何也佛与禅出释典而不收僧与梵亦释典而置之篇韵何也是知孙强之增玉篇孙愐之增广韵与夫本朝丁度之撰集韵皆泛引俗书杂揉正体俾经史古意黯然不明此字书之大阨而有待于志士以矫正之乎今观欧阳序韵总谓能正五方之讹儒者莫能难于私心窃有感焉特无由见此书耳黄太史曰魏晋人取字势易工不复问字之根源如桥桥直匕且皆不成字思陵翰墨志有云书字之弊无如本朝至哉圣学之深识也英宗葬永原陵治平二年勅大相国寺造三朝御制佛牙赞碑翰林学士臣王珪撰文左仆射魏国公臣贾昌朝书右仆射兼译经润文使卫国公臣韩琦立石太宗御制曰功成积劫印文端不是南山得恐难眼覩数重金色润手擎一片玉光寒鍊时百火精神透藏处千年莹釆完定果熏修真祕密正心莫作等闲看真宗御制曰西方大圣号迦文接物垂慈世所尊常愿进修增妙果庶期饶益在黎元仁宗御制三皇掩质皆归土五帝潜形已化尘夫子域中夸是圣老君世上亦言真埋躯秖见空遗冡何处将身示后人唯有吾师金骨在曾经百鍊色长新三年净因琏禅师乞归四明阿育王山上赐手诏曰天下寺院任性住持师遂建宸奎阁以奉先朝圣制学士苏轼为作记移书问手诏中语师答以无此后示寂得之笥中轼闻之曰有道之士也四年勅天下私造寺院及三十间者并赐寿圣之额神宗葬永裕陵熙宁元年七月司谏钱公辅言祠部遇岁饥河决乞鬻度牒以佐一时之急自今圣节恩赐并与裁损鬻牒自此始述曰古者出家之士自汉明以来并从国恩而为得度如隋文一岁至五十万唐太宗感奘三藏弘法须人之言即度僧至万七千人睿宗度三万人本朝太宗普度十七万人至二十四万人此特恩蒙度之大略也唐中宗始诏天下试经度僧是犹汉家以科举取士最可尚也我太宗真宗仁宗并举试经之科于兹为盛未闻货取于山林高尚之士也自唐肃宗用宰相裴冕之请以时方用兵始鬻度牒犹汉世纳粟助边以得爵也从恩犹可择人试经是为得才至于纳訾为僧则富者可以逞欲长污杂亏精进法门之不幸也公辅以时艰始劝上裁恩赐以就买卖利源一开逮今不可复塞律言余方有清净虽非我制不得不行盖此义也是岁天下僧二十二万六百六十人尼三万四千三十人四年明教大师契嵩终于钱唐之灵隐火浴之鼻舌眼睛耳豪数珠五物不坏时众欲验之烈火再锻五物愈坚五年勅钱唐天竺观音院岁度一僧以奉香火七月欧阳永叔自致仕居颕上日与沙门游因自号六一居士名其文曰居士集息心危坐屏却酒殽临终数日令往近寺借华严经读至八卷倏然而逝永叔初登政府苦于多病尝梦至一所见十人冠冕列坐一人曰参政安得至此永叔问曰公等非释氏所谓冥府十王乎曰然因问世人饭僧造经果有益否曰安得无益既寤病良已自是益知敬佛述曰居士者西竺学佛道者之称永叔见祖印排佛之心已消故心会其旨而能以居士自号又以名其文集信道之笃于兹可见然其传六一谓以一身老五物之间五物者身外之余物岂足以寓诸道则知居士之称或近于滥盖好名而失其实者也良渚曰欧阳氏号称大儒而无通识以故立论时有乖戾而为当时君子之所见攻如议追尊濮王为皇考误英宗承大统无人子礼谓见在佛不拜过去佛诬太祖真宗不为佛敬削唐太宗战士建剎之诏失史官记事之实谓河图洛书为怪妄不足信与易系辞论语相反至若着本论斥佛法为中国患而晚年敬明教服圆通称居士读华严竟自畔其前说犹韩退之始排佛而终信服至哉子瞻之论曰韩愈之于圣人之道盖亦好其名而不乐其实也其论至于理而不精往往自畔其说而不知今观欧阳之始卒当亦不逃子瞻之论诏衡州迎常宁资福寺玉塔入京师塔高一寻累以玉石阿育王所造第九塔也或夜中腾光明且往瞻敬者必获舍利日本国沙门成寻来朝六年七月天竺灵山海月大师慧辩合掌坐亡遗言须东坡至方阖龛四日坡至见趺坐如生乃作三诗以弔之初是学士沈遇治杭以师有重德补为都僧正通守苏轼为之序曰钱唐佛僧之盛盖甲天下道德材智之士与妄庸巧伪之人杂处其间号为难齐故僧正副之外别补都僧正一员簿书案牒奔走将迎之劳专责副正以下而都师总领要略实以行解表众而已师既莅职凡管内寺院虚席者涓日会诸剎及座下英俊开问义科场餬名考校十问五中为中选不及三者为降等然后随院等差以次补名由是诸山仰之咸以为则八年七月公卿朝士建盂兰盆会于开宝寺自月五日始至十五日毕主客扬杰为之记九年勅开宝寺灵感塔建庆寿崇因之阁中建木塔御篆鸿福圆成之塔十年夏旱上于禁中斋祷甚虔夜梦神僧驰马空中口吐云雾觉而雨大霔勅求其像得之相国寺阁第十三尊罗汉诏迎入内供养宰相王珪以诗称贺曰良弼为霖孤宿望神僧作雾应精求元丰元年三月杭州雷峯慧才法师为灵芝元照道俗千人授菩萨戒羯磨之际见观音像放光讲堂大明净慈法真禅师守一作戒光记米芾书辩才法师立石于龙井二年初驾部郎中朱寿昌七岁时不知母所在乃刺血写佛经行四方求之五十年复弃官入秦得母于同州年已七十苏轼时谪居黄州寄诗以为贺时称寿昌孝感所致三年正月勅大内设千僧斋施袈裟金刚经为慈圣太后追福诏详定官制朝议以自唐至本朝译经僧官皆授试光禄卿或鸿胪卿今后改赐译经三藏法师试少卿者赐三藏法师诏革江州东林律院为禅席命常总禅师居之寺人相谓曰远公谶记吾灭七百年当有肉身大士革居道场今总公实应之矣东坡过东林赠以诗曰溪声便是广长舌山色岂非清净身夜来八万四千偈今日如何举似人荆公王安石问文定张方平曰孔子去世百年生孟子后绝无人或有之而非醇儒方平曰岂为无人亦有过孟子者安石曰何人方平曰马祖汾阳雪峯巖头丹霞云门安石意未解方平曰儒门淡薄收拾不住皆归释氏安石欣然叹服后以语张商英抚几赏之曰至哉此论也祁公杜衍以张方平佞佛常笑怪之有医者朱生游二公间一日祁公唿朱生胗脉生谓使者曰往白公但言看楞严未了及至揖坐谓曰老夫以君疏通不意近亦阘茸圣人微言无出孔孟所谓楞严者何等语耶生曰公未读此经何知不及孔孟因袖中出其卷祁公观之不觉终轴大惊曰安道知之而不以告我即命驾就见之安道曰譬如失物忽已得之但当喜其得不必悔其晚也张商英初仕因入僧寺见藏经严整怫然曰吾孔圣之教不如胡人之书耶夜坐长思冯纸阁笔妻向氏曰何不睡去商英曰吾正此着无佛论向曰既言无佛何论之有当着有佛论可耳商英默而止后诣同列见佛龛前维摩诘经信手开视有云此病非地大亦不离地大倏然会心因借归细读向曰读此经始可着无佛论商英闻而大悟由是深信其道后为漕于江西谒东林总禅师遂蒙印可因按部过分宁诸禅迓之最后见兜率悦公商英见其短小易之遽曰闻公聪明善文章悦大笑曰运使何至失言从悦临济九世孙对运使论文章正如运使对从悦论禅也商英内惭佯不领曰师是临济九世耶是夜宿兜率语及宗门事至更深悦焚香请十方诸佛作证谓商英曰东林既印可明公公于佛祖言教有少疑否商英曰香林独脚颂德山托钵话未能无疑悦曰秖如末后句是有耶是无耶商英曰岂不是有悦大笑归丈室闭门而寝商英展转无寐五更下榻触翻踏床忽然有省为之颂曰鼓寂钟沈托钵回巖头一拶语如雷果然秖得三年活莫是遭他授记来遂扣门曰商英已捉得贼悦曰赃在甚处商英无语翌日复举前颂悦曰参禅祇为命根不断依语生解如是之说公已深悟然至极微细处使人不觉不知堕在区宇悦后作颂证之云等闲行处步步皆如虽居声色宁滞有无一心靡异万法非殊休分体用莫择精粗临机不碍应物无拘是非情尽凡圣皆除谁得谁失何亲何疎拈头作尾指实为虚翻身魔界转脚邪涂了非逆顺不犯工夫商英邀至建昌途中一一伺察有十颂叙其事悦亦酬十颂法门传提以为盛事商英既达禅道甞谓人曰吾学然后知儒杭州净慈宗本禅师夏中定起有道人卉衣至堂上本视之曰黄龙旧话何不举似其人笑曰钱大安用饶舌遽御风疾去卉衣者吕洞宾也钱大者本前身也八月馆职文同沐浴冠带正坐而化同馆崔公度闻之惊谓人曰昨别与可于州南曰明日复来乎及再往与可徐曰经言人不妄语者舌覆面上即吐舌引至眉上三叠之如饼状公度大骇今闻其亡又异信得道人也与可梓潼人文行高洁画竹得妙趣四年苏轼在黄州作赵先生舍利记言南海有潘冕者阳狂不测人谓之潘盎盖俚人谓心风为盎也盎与京师言法华偈颂往来言云盎即日光佛也有赵棠者初为幕官因弃仕从盎游盎谓尽得我道盎既隐去棠亦坐化焚其尸得舍利数升轼与棠子昶游得四十八粒五年诏相国寺辟六十四院为八禅二律以东西序为慧林智海二巨剎诏净慈宗本禅师住慧林东林常总禅师住智海总固辞许之本入对延和殿山唿即就榻加趺侍卫惊顾师方自若赐茶举盏撼荡之上问受业对曰承天永安上大喜语论久之既退上目之曰僧中宝也侍者问主上何语曰喫茶闲话耳七年太子少师赵抃旧与法泉禅师为方外友及知青州从重元禅师问心要尝隐儿公堂心如止水忽闻辟历声豁大省举头观空剎剎尘麈无处不是后致政归衢筑高斋以自居与高僧逸民游是年八月有大星陨于庭公晨起与子𡼠语如平时忽趺坐而化荆公王安石请以江宁府围庐为僧寺赐额报宁禅院初安石子雱资性险恶父居政府凡误国害人之政雱实使之既亡安石恍惚见荷铁枷告父求佛为救安石大惧亟为建寺之祈脱苦佛祖统纪卷第四十五召句曲山道士朱自英诣阙赐号观妙先生初真宗以储嗣久虚命朱自英奏章升神帝阙见三茅真君乘宝辇而下问何所来答曰臣为大宋祈嗣茅君颔之以其章进太上勅曰茅盈忧国爱民宜为宋嗣明年仁宗生详见通塞志一卷考异曰郑景望家集言茅君下生张师正括异志则云南岳李仙此两者必一于是今观乐史感梦近于恍惚未若自英升神所遇之为实也矧惟真庙拜章于当年仁后钖号于兹日皆所以表正其事则宜以郑氏所纪为实八年诏嗣天师张干曜赴阙赐号澄素先生上问以飞昇之道对曰此山林志士之所为非可以辅政教也上嘉之诏自今一代与一先生号免租徭上闻蓝元道有道术召见之馆于芳林园赐号养素先生未几去居南岳所居夜有赤光及闻对谈者翌日侍者以问曰吾师刘道君海蟾子行雨过此耳有刘中明者南游衡山谒养素受其术后于伽蓝尸解邑令拜其窆闻其中言曰止暴殄息求营勿冐财勿柱刑令愕而去乡人简有从复见于东都问曰与先生同里闭独不念之乎中明曰人年五十已如败屋能志于道仅可延年子今年七十矣平生好法律佐人诤讼尚何所言遂不顾而去零陵何仙姑者幼行山中逢吕仙出桃食之遂不饥家异之作楼以居吕仙常过之仙姑逆知世人未然事狄青南征优智高问仙姑曰是行可克否姑曰疖破脓出既而左校孙节陷陈再战而破之着作佐郎焦浚明以仕宦不达奏章自诉一夕得幅纸有十六字不可识持问姑姑曰天篆也且亟归家浚明叩之姑曰受金五两折寿十年枉杀二人死后处分浚明至家即死士夫过零陵者日至门访灾祥仙姑厌之乃盛服坐化着灵源志言修养事行于世天台张平叔少传混元之道龙图陆诜守成都依以游蜀遇异人授金丹火候之诀道成着悟真篇传于世甞遍参禅门大有省发后读雪窦祖英集顿明心地作歌偈以申其旨且言独修金丹而不悟佛理者即同楞严十仙散入诸趣之报侍郎马默漕广南复从之游未几趺坐而化鍊其蜕得舍利千百绀碧色若鸡头然既而复其见之者平叔始以丹法传之石泰泰以传薜道源皆于丹道有成述曰学仙之流已执所得知佛道为究竟者不多有也如张平叔明佛性吕洞宾悟禅理时一见耳今世道流不知学谓仙为阳魂释为阴鬼着此说以误后人皆不知佛性禅理之过佛祖统纪佛祖统纪卷第四十六宋咸淳四明东湖沙门志磐撰法运通塞志第十七之十三哲宗元祐元年高丽王子祐世僧统义天来朝勅礼部苏轼馆伴有司共张甚设义天四上表乞传华严教乃勅主客杨杰送至钱唐受法于慧因净源法师复往天竺谒慈辩谏法师传天台教见灵芝照律师请戒法及资持记至金山谒佛印元禅师坐纳其礼杨杰惊问其故元师曰义天异域僧耳若屈道徇俗何以示华夏师法朝廷闻之以师为知大体义天既还国乃建剎传教奉慈辩为始祖复寄金书华严经新旧三译于慧因建阁以藏二年七月张商英游五台中夜于祕魔巖见文殊大士身在金色光中九月自太原出案寿阳至方山昭化院即李长者造论之所于破屋下得华严决疑论疾读之疑情顿释即移县为长者立像有圆光白色见于山南于是父老并请新其院商英乃为之记三年勅内侍赍黄金往东林粧饰神运五殿佛像主客杨杰诣双林礼大士轮藏瞻仰之次轮忽自转大众叹异杰为赞以记其事杰尝以净土之道为自信绘丈六阿弥陀佛随身观念寿终之时感佛来迎端坐而化四年翰林学士苏轼知杭州道过金山谒佛印禅师值师集众入室轼竟造之师曰此无坐处内翰何来轼曰暂借和上四大作禅床师曰有一转语若答得当如所请若拟议即留所系玉带轼许之置玉带几上师曰山僧四大本空五蕴非有内翰欲于何处坐轼果拟议师急唿侍者曰收取玉带永镇山门遂取纳裙为报子迨四岁不能行及来杭请辩才法师为落𩬊摩顶数日即善步轼赋诗为谢有师来为摩顶起步趁奔鹿之句五年神智昇法师来居越之兴福时清献赵公抃为帅适亢旱大疫久祷不应遂请师迎大士入府治恳祷一夕雨如霔疫病亦息抃奏于朝赐所居曰圆通钖师号曰神智初是吴越王钱镠镇越患目眚梦素衣仙人言来自永嘉明旦有永嘉僧投牒以大士像献言得之海潮示梦欲归越城武肃即具威仪迎之一见像即目明乃创菴曰兴福以奉之七年颕川守臣苏轼言佛陀波利塔院祈祷屡验乞降勅额诏赐光梵之院波利在唐仪凤初复回西竺取尊胜呪经再来译传后至颕而亡里人漆其身造塔以严事之轼弟辙谪高安时洞山云菴与聪禅师一夕同梦与子由出城迓五祖戒禅师已而子赡至三人出城候之语所梦轼曰八九岁时时梦身是僧往来陜右又先妣孕时梦眇目僧求託宿云菴惊曰戒公陜右人一目眇逆数其终已五十年而子瞻时四十九自是常称戒和上四明延庆中立法师令门人介然创十六观堂以延专修净业之士延平陈瓘为之记八年知定州苏轼绘水陆法像作赞十六篇世谓辞理俱妙绍圣二年苏轼谪惠州韶阳南华寺重辩请轼书柳宗元六祖碑复题其后曰释迦以文设教其译于中国必托于儒之能言者然后传远故大乘诸经至楞严则委曲精尽胜妙独出以房融笔授故也柳子厚南迁始究佛法作曹溪南岳诸碑妙绝古今而南华今无石刻重辩师谓自唐以来颂述祖师者多矣未有通亮如子厚者盖推本其言与孟氏合其可不使学者日见而常诵之子瞻在惠州被命迁谪儋耳惠守方子容来吊曰吾妻沈氏事僧伽谨甚一夕梦来别问何往曰当与苏子瞻同行后七十二日有命今适其日岂非事已前定南行之日携阿弥陀佛一轴人问其故答曰此轼往生西方公据也及在儋得蜀人张氏画十八阿罗汉遂为之赞复题其后曰佛灭度后阎浮提众生刚狠自用莫肯信入故诸圣贤皆隐不现独以设像遗言提引未悟而峨眉五台庐山天台犹出光景变异使人了然见之轼家藏十八罗汉像每设茶供则化为白乳或凝为花桃李芍药仅可指名或云罗汉慈悲深重急于接物故多见神变倘其然乎今以授子由使以时修敬三年袁州仰山有舍利石塔自然出现高二十丈黄庭坚谪居黔南制酒绝慾读大藏经凡三年常曰利衰毁誉称讥苦乐此之八风于四仪中未尝相离虽古之元圣大智有立于八风之外乎非学道不知也法云秀禅师谓鲁直曰君作艶歌荡人婬心使逾礼越禁其罪非止堕恶道而已鲁直自此不复作李伯时善画马师戒之曰为士夫以画行已可耻况又作马伯时曰无乃堕恶道乎师曰君思其神骏念之不忘异日必入马腹伯时愕然乃多画观音以洗其过四年四明大梅山法英禅师等十八人列状于郡称杭州僧元照至郡分净土集云是唐慈愍三藏作虽以劝修净业为名意实毁谤禅宗指为异见着空之人英等今检藏经即无此文遂作解谤一通以诘之乞取问元照穷覈真伪照无以为答乃称古藏有本州司知其理穷而敬其持律但令收毁元本以和解之述曰大智以英才伟器受弘律之任资持之记与会正并行而独盛于今时其为名世有足重者及观其偏赞净土述新疏以反智者假慈愍集以畔六祖何为其若是也耶大氐此师检身之学为有余而明心之道未尽善也慈愍集已毁律家犹存新疏识者必能别之五年二月钱唐律师元照于四明开元寺建戒坛准律如法为东南受戒之胜元符元年袁州木平山有舍利石塔自然出现夜放五色虹光有丈六佛在月轮中观音罗汉列侍左右二年袁州东山石崖有罗汉尊像出见夏四月不雨袁州守臣王古往祷于木平山圣塔巖中放光见白衣大士身金璎珞获舍利五色大如枣中有台观之状复往仰山塔所见泗州大士维摩罗汉列居左右已而大雨霑足郡闻于朝诏赐木平塔曰会庆仰山塔曰瑞庆三年诏治泰陵登封令楼异请因余力修嵩高少林道场官民同役一朝而具名曰面壁兰若既而林中产芝草十二本雨甘露于池上夜有光属于天后山陈无已为之记徽宗建中靖国元年法云寺佛国禅师惟白撰续灯录三十卷进上赐御制序七月东坡苏轼卒于毘陵时钱济明侍旁曰公平生学佛此日如何轼曰此语亦不受遂化崇宁元年赦书节文应天下名德僧道为众师法未有谥号者仰所属勘会以闻二年赐终南山唐澄照律师道宣谥法慧大师天竺山慈云大师遵式谥法宝大师南屏梵臻谥实相大师孤山智圆谥法海大师三年勅迎相国寺三朝御赞释迦佛牙入内供养隔水晶匣舍利出如雨点因制赞曰大圣释迦文虚空等一尘有求皆赴感无剎不分身玉莹千轮在金刚百鍊新我今恭敬礼普愿济群伦诏谥白马寺摩腾三藏启道圆通法师竺法兰开教总持法师双林傅大士等空绍觉大士方山李长者显教妙严长者杨州奏泗州大圣屡见于普慧塔四年金州奏清湘有豪光见获石罗汉赐名感应瑞像迎至精舍大放光明尚书王古因阅大藏撰法宝标目八卷其法于每经之下录出因缘事迹所说法门使览题便能知旨沙门梵真为对校刻其板于永嘉五年十月诏曰有天下者尊事上帝敢有弗虔而释氏之教乃以天帝置于鬼神之列渎神逾分莫此之甚有司其除削之又勅水陆道场内设三清等位元丰降诏止绝务在检举施行旧来僧居多设三教像遂为院额殿名释迦居中老君居左孔圣居右非所以奉天真与儒教之意可迎其像归道观学舍以正其名洛京沙门永道读诏泣曰域中孔老法天制教故不违天佛出世法天人所师故不违佛自古明王奉佛以事上帝者为知此理也佛法平等故其垂教虽圣凡俱会而君臣尊卑之分莫不自殊祖宗以来奉法已定一旦除削吾恐毁法之祸兆于此矣闻者为之怃然大观元年诏将作监李遇往启圣院移释迦栴檀像置御容殿舆像已至而朵殿横梁低不可度众方惧像忽歛肩俛首舆竟度无碍上下为之鼓舞上甞闻大后礼像于足下度线翌旦上幸寺焚香令小珰持纸度像足众失声曰过矣上益嘉叹勅道士位居僧上勅左街净因寺道楷迁主法云赐紫衣定照禅师楷表辞曰贫道幼别父母为之誓曰出家之后期不以利名为求当一意学道报罔极度生灵答君恩有渝此心永弃身命今若窃冐𠖥荣则上负亲心下违本誓敢辞上遣开卦尹李孝寿赍勅书谕之楷确执不回上怒收付狱有司问长老有疾法应免罪楷曰平生不妄语岂敢称疾罔上遂受罚着逢掖流淄州都城道俗莫不流涕二年正月上受八宝大赦天下勅淄州道楷自便师归隐芙蓉湖之菴居学者益至朝廷闻之赐额华严西京宝应寺僧孔清觉居杭之白云菴依倣佛经立四果十地分大小两乘造论数篇传于流俗从之者称白云和上名其徒曰白云菜其说专斥禅宗觉海愚禅师力论其伪坐流恩州鑑曰白云之徒几与白莲相混特以无妻子为异耳人见其晨夕持诵躬耕自活为似可敬然察其愚痴诞言妄干正道则识者所当深嫉而力排之也三年勅勋臣戚里应功德坟寺自造屋置田止赐名额蠲免科敷从本家请僧住持不许指占有额寺院充坟寺功德许御史台内侍省弹劾施行致和元年勅先圣庙用二十四戟曾参等所封侯爵犯先圣讳甚失弟子尊师之礼别拟封者七人述曰世之为儒者知尊夫子为先圣而不知避其讳如唐宋诗人好以先圣名为戏其不知礼若是退之诗云乘槎追圣丘欧阳诗云仁义丘与轲又丘门安敢辄论诗二儒排佛老尊孔孟常切切然而反侮圣人之名韩欧尚不知礼余不足责也大哉祐陵之知尊先圣也谓曾子等封邑犯讳为失弟子之礼而别拟其封后世为儒者有能推此意义达之中朝乞行回避之条岂不为儒门之有师法筠州沙门惠洪坐交宰相张商英节使郭天信流崖州灵源清禅师闻之叹曰兰植中涂必无经时之翠桂生幽壑终抱弥年之丹古人谓聪明深察而近于死者好议人者也在觉范有之矣二年侍郎边知白自京师至临川触暑成病忽梦白衣天人以水洒之顶踵清寒觉而顿爽于是集古今灵验作观音感应集四卷行于世嘉州奏风雷折古树中有定僧爪𩬊被体诏舆至禁中译经三藏金总持令击金磬以觉之询其名曰我远法师弟慧持也因游峨眉至此问欲何归曰陈留古树中诏以礼送之因图形制赞云七百年来老古锥定中消息许谁知争如只履西归去生死何劳木作皮述曰持师本传谓在郫卑廾县龙渊顺寂有临终遗命今乃云游峨眉至此意者圣师神化不可以生死之迹为之拘也三年译经三藏明因妙善普济大师金总持同译语仁义笔受宗正南游江浙至秀州车溪密印寺沙门澄鑑问三衣右会及旋遶左右总持答曰圣教但言以衣覆身不曾挂于肩上西天遶旋自北至东耳述曰自昔议右遶如因草菴之立言有二句自佛之右自我之右尽矣然草菴误执自我之右谓右袒右脇右回诠善圣𩬊右旋皆是自我义遂于涅槃金棺右遶自东而南谓是译人之误而不知其自误也夫自我之右自用也自佛之右遶佛也今所立义是遶佛而恋慕也何关自我之用耶大经右遶拘尸正是此义今人右遶多用自佛其事已定尚恐惑于草菴之言故不得不辩金总持自北至东正自佛之右也若南山东回北转自是说戒集众之义此自我之右也毋惑崖州惠洪得旨自便四年方士言陈留八关寺佛指乃海狗指耳有诏取验火焚铁捶十余日色不变勅加礼还之六年九月一日杭州灵芝元照律师趺坐迁化谥曰大智毘尼之学亲自佛制文殊已下不措一辞如世礼乐征伐自天子出自大法东度律学未明至唐正观南山律师始作戒疏业疏事钞以弘四分流传四百载释义六十家唯允堪师会正记独为尽理至照律师始约法华开显作资持记以明南山之宗于是会正资持疏为二派七年初永嘉道士林灵素挟妖术游淮泗乞食于僧寺是年至楚州与僧慧世抗言相欧辨于官郡倅石仲喜其口辨脱之挈入京师谒太师蔡京以为异人引见上即诞言曰上即天上长生帝君居神霄玉清府弟曰青华帝君皆玉帝子也蔡京即玉清左相仙伯灵素乃书罚仙吏褚惠也上大喜赐号金门羽客筑通真宫以居之因自号教主道君皇帝建宝箓宫设长生青华二帝像诏改天下天宁观为神霄玉清宫灵素既得幸念楚州之辱日夜以毁佛为事引方士刘栋为己助上益安其说初是上尝梦赴青华帝君召游神霄宫觉而异之勅道录徐知常访神霄事或告曰太一宫道堂林道士累言神霄尝作诗题于壁知常以闻召入见上问曰朕昔见东华帝君闻改除魔髠之语何谓也灵素遂纵言曰佛教害道久矣今虽不可灭宜与改正以佛剎为宫观释迦为天尊菩萨为大士僧为德士皆留𩬊顶冠执笏诏可赵氏宾退录云东坡守杨州梦行山间一虎来噬有道士叱虎去明旦一道士投谒曰夜出不至惊否坡咄曰鼠子未欲杖汝背汝谓吾不知汝子夜术耶道士骇而退徽宗梦神霄盖此类也述曰明皇梦空中楚金二字为书多宝塔额肃宗梦僧诵宝胜如来代宗梦游山寺本朝仁宗梦景德寺门龙蟠神宗梦神僧驰马空中此皆佛力法力诸师慈善根力自然感化之所致耳非同神霄子夜妖术之比恐痴人妄引自证故不得不区别之诏法灯禅师住襄阳鹿门郡将讽诸山辨金帛诣京师作千道斋师曰童牙事佛且非风狂岂当用十方檀施千里以媚道士郡将愧而止丛林闻而壮之西蜀宝梵大师昭符鲁直称之曰知文知武染衣将相也其嗣圆明大师敏行子瞻称之曰读内外教博通其义以如幻三昧为一方首者也灯父事圆明大父事宝梵有自来矣重和元年七月诏建寿山艮岳时大旱灵素祷雨无验蔡京始言其姦伪上不听通真宫一静室常封钥京遣人廉之有黄罗帐朱漆倚卓京具以奏随驾往视之但粉壁明窓而已京惶恐待罪宣和元年正月诏曰自先王之泽竭而胡教始行于中国虽其言不同要其归与道为一教虽不可废而犹为中国礼义害故不可不革其以佛为大觉金仙服天尊服菩萨为大士僧为德士尼为女德士服巾冠执木笏寺为宫院为观住持为知宫观事禁毋得留铜钹塔像初释氏之废外廷莫有承向者开封尹盛章为姦人激以利害始为之从乃以上旨谕蔡京京曰国家安平日久英雄无所用多隐于此徒一旦毁其居而夺之衣食是将安所归乎必大起怨咨聚而为变诸君他日盍使谁任其咎上闻之怒曰是辈欲惧我耳京家人劝之曰上怒矣京曰吾以身当之以报佛会僧徒将投牒于京求辨论盛章廉得之捕其首高僧日华严朋觉二律师凡七人杖杀之左街宝觉大师永道上书曰自古佛法未尝不与国运同为盛衰魏太武崔浩灭佛法未三四年浩竟赤族文成大兴之周武卫元嵩灭佛法不五六年元嵩贬死隋文帝大兴之唐武宗赵归真李德裕灭佛法不一年归真诛德裕窜死宣宗大兴之我国家太祖太宗列圣相承译经试僧大兴佛法成宪具在虽万世可守也陛下何忍一旦用姦人之言为惊世之举陛下不思太武见弑于阉人之手乎周武为铁狱之囚乎唐武受夺寿去位之报乎此皆前监可观者陛下何为蹈恶君之祸而违祖宗之法乎书奏上大怒勅流道州上以京执不肯行遂罢辅相之议专决于左右盛章逼僧录洪炳上表奉旨于是尽改僧为德士悉从冠服否则毁之京数恳列于上前曰天下佛像非诸僧自为之皆子为其父臣为其君以祈福报恩耳今大毁之适足以动人心念非社稷之利也上意为之少回述曰蔡京初见灵素以为异人引而进之将结知于上以固其宠耳及灵素得君而横罢佛兴道京始惧物论亟言其妄无及矣亦犹京初荐童贯以为能事及专主北伐不悉禀庙堂京始大疾之屡言其过无及矣大抵蔡京以姦人之资欲引党助己以专国政而童贯灵素亦姦人之流故不能相容而反相疾然则蔡京之进二姦不能无罪矣或谓京能言二姦之罪者知悔举也则将应之曰京以二姦专擅不与己协言其过者疾之之辞非同中正君子之清议也泗州浮图僧伽像将加以冠忽风雨晦冥裂其冠堕门外太守闻之大惊遽诣像前谢曰僧伽有灵安敢再渎勅废干明寺为五寺三监杨戬议废太平兴国寺为邸肆民舍初折正殿瘗佛像于殿基之下肢体破裂已而戬病胸腹溃裂而死诏天下建神霄宫州郡惮费多以巨剎易其额太平州将折承天寺一之日董役官兵坠马死二之日都匠坠屋死三之日兵官堕马折臂主其议者石仪曹一子十岁为金甲神褫去其衣纳于浴室火龛中闻神言曰石某绝嗣是年子亡石客死京师永道至道州郡守僚属同时梦佛像荷枷入城翌日师至守知其异令善待之城中军民多患寒疾或求救于师师素受西天真言法病者饮所呪水及为摩顶无不愈求者既多乃为沼于营内以呪之三月京师大水鼋鼍出于院舍宫庙危甚诏灵素率道士治水屡日无验役夫数千争举挺欲击杀之灵素走而免上闻之不乐俄而泗州大圣见于大内凝立空中旁侍慧岸木叉上焚香拜祷大圣振钖登城诵密语顷之一白衣裹巾跪于前若受戒谕者万众咸覩疑龙神之化人也既而水退诏加僧伽大圣六字师号灵素复劝上削去之以舍人许翰制辞太褒罢其职九月台臣卒僚属奏林灵素姦邪小人妄议迁都改除佛教罪当诛戮不报十月灵素与宦官分党交诤又于道上冒太子节上始恶之榜于神霄宫曰褚惠罪恶不悛帝命削其仙籍永为下鬼十一月放灵素归温州赐死于道嘱门人归葬为数虚冡于是内外俱以废佛教之罪归之余姚法性行持禅师初受请过上虞邑令王君请说法要师登座云头戴乌巾身披鹤氅分明好个神仙解弄曹溪伎俩令与大众皆击节长叹时会中有垂泣不能已者石门惠洪禅师寓湘西谷山取云门临济两宗自嘉祐至政和凡八十一人为禅林僧宝传三十卷自宁通慧之后传僧史者唯师而已昔云居祐禅师于宏觉禅师塔东作卵塔曰凡住持者非生身不坏火浴无舍利者皆以骨石填于此其西作卵塔曰凡僧众迁化者藏骨石于此谓之三塔白云端禅师曰天下丛林之兴大智之力也祖堂当设达磨像于中大智像西向开山像东向不当止设开山而略其祖宗也觉范论之曰白云云居识度高远斯可为天下法也八月下诏曰向缘姦人建议改释氏之名称深为未允前旨改德士女德士者依旧称为僧尼九月诏大复天下僧尼道州永道量移近郡述曰佛法厄运故必有姦人为之乱法而主上竟受其蔽及运当泰来故众人交攻主上一窹于是降诏自洗指灵素为姦人而且大复佛法初蔽后明皆法运使之而然也七年四月四明东湖二灵山知和菴主亡师晚事南岳辩师因游方至四明郡以名剎邀之力距不受问其故曰近世住山者多以贿得吾耻之弗为也正言陈禾与之游自雪窦招居二灵山金襕菴三十年不出山问道者以未至其居为之耻尝有一虎为侍师既亡虎卧死于烬余之地三年有僧自蜀来问海尊者何在人言此但和公耳蜀僧曰正其人也见其塔曰此非吉地岁余劝土人为结石龛易葬之见骨身舍利盈溢光燿林表六月道州永道得旨放回勅住昭先禅院赐名法道以旌护法八月诏罢黄老学八年七月吴国公主敬重空门勅品官庶民如有毁辱僧尼骂称秃字者照祥符三年指挥治罪十二月上逊位于皇太子居龙德宫称太上皇述曰恭惟道君上皇以聪明神武之姿当天下之无事其于法祖宗之崇佛可谓至矣赐续灯录制序追谥汉唐诸祖师恭礼释迦佛牙为之制赞此十六年之良心也一旦姦人用事尚道而毁佛于是上心始惑而宣和废释之诏行矣既而天降鸿水役夫举挺以逐灵素忤宦者之党冒储君之节上始大恶之榜罪于门放死于路亟下诏罪已大复佛法罢黄老学然则上之良心犹故不失是盖大法之厄运而魔外得以肆其姦也何伤乎道君之聪明神武哉钦宗靖康元年正月金虏犯阙二月金虏退诏曰比自大观初圣节行香许就道观今后道君圣节仍就道观若干龙节仍就佛寺建道场一月一依祖宗旧法其道士官阶并与追毁十一月金虏再犯阙诏皇弟康王为天下兵马大元帅二年正月上幸虏营四月虏退二帝北狩于韩州五月康王即皇帝位于宋州述曰太祖始封宋其后遂以建国暨汴京失守而高宗即位于宋所以上合建国之符下昭中兴之祚也十月上幸杨州遣使八辈召金山克勤禅师诣行在所演说禅法赐号圆悟东京留守宗泽承制命法道法师住左街天清寺补宣教郎总管司参谋军事为国行法护佑军旅师往淮颕劝化豪右出粮助国军赖以济佛祖统纪卷第四十六六年六月上清储祥宫成诏苏轼为碑其略云惟太宗佐太祖定天下既即位尽以所赐金帛作上清宫于朝阳门内所以旌兴王之功且为五代兵革之余遗民赤子请命上帝庆历三年毁于火元丰二年命道士王太初修复祠宇以日者言宫之所在为国家子孙地乃赐名上清储祥宫始太初卒太皇太后内出白金命道士剑应真继之是年讫役十月上幸国子监诣至圣文宣王殿行释奠礼一献再拜幸武成王庙肃揖毕仲游入对因论孔子庙自颜渊以降皆爵命于朝法服冠冕而鲤承训诗礼仍以圣道传孟子今皆野服幅巾以祭为未便上嘉纳之封鲤泗水侯伋沂水侯六月置元祐党籍司马光等三百九人刻石文德殿门十一月王安石陪享文宣王庙召海陵徐神翁入见既而恳归诏即其郡建仙源万寿宫以居之初神翁为天庆观佣役执彗扫除诵度人经口不绝四方来问灾祥称为神翁吕惠卿赴阙枉道过之翁曰善守善守既还朝俄以事出知单州哲宗不豫遣惠卿至翁所翁书吉人未几徽宗嗣位盖预征御名后尸解而化上与灵素讲道便殿有青巾弊衣径升殿不揖灵素识之曰吕大又来矣遽趋殿隅而隐唯粉书一诗云高谈阔论若无人可惜明君不遇真欲问古今休咎事须防午未丙丁春上知洞宾之来为之叹息后皆如其言二年正月上元节御楼观灯帘幕重密下无知者忽一人群众跃出黑色布衣若僧童者举手指帘谓上曰汝有何神乃敢破坏吾教吾今语汝报将至矣上怒命中使传旨治之箠掠乱下加以炮烙复脔其肉终不语亦无痛苦状上大不乐为之罢会以其人付狱尽之八月有卖菜人至宣德门下释担向门戟手而詈曰汝坏吾社稷太祖遣吾来说汝宜速改捕下开封府狱一夕则不知向所云盖神附之言也佛祖统纪佛祖统纪卷第四十七宋咸淳四明东湖沙门志磬撰法运通塞志第十七之十四高宗建炎元年上驻跸维扬初隆祐太后孟氏将去国南向求护身法于道场大德有教以奉摩利支天母者及定都吴门念天母冥护之德乃以天母像奉安于西湖中天竺刻石以纪事案不空三藏译摩利支天经念诵法云南无释迦牟尼佛南无摩利支天菩萨我弟子归命三宝摩利支天菩萨愿护我身无人能见我无人能知我无人能捉缚加害我无人能欺诳责罚我无人能债我财物不为怨家能得其便即说最上心真言曰唵摩利支娑缚贺王难中护我贼难中护我失道旷野中护我水火刀兵中护我鬼神毒药难中护我恶兽毒虫难中护我一切怨家恶人难中护我佛实语护我法实语护我僧实语护我天实语护我仙实语护我一切处一切时愿常护我弟子娑缚贺诵时想菩萨作天女形璎珞庄严坐莲华上左手执天扇右手垂掌向外作与愿势若欲见天真身求胜愿者诵满十万遍佛言此天常行日月前日月所不能见我因知此天名得免一切厄难二年三月唐州泌阳尉李珏遇北虏入寇挟一仆单骑走夜匿道旁空舍闻车过声遣仆问唐州贼何在见车中人长丈余面蓝色惊而返珏即乘马追及之前致敬曰珏避寇至此敢问车中何所载其人曰此京西遭劫死人名字天曹定籍汝是李珏亦其数也珏大怖告曰何法可免愿赐指教人曰能旦旦念摩利支天菩萨七百遍向虚空回向天曹圣贤则死籍可销可免兵戈之厄珏方拜谢驾车者疾驰而去自是不辍诵持转以教人皆得免难述曰摩利支天经藏中凡三译唯本朝天息灾本呪法最多仁宗亲制圣教序以冠其首虽未闻行其法者而菩萨之缘已开先于此时矣当高宗之南渡也隆祐受教大德获奉像之应李珏请命神人致称名之功至矣哉威德悲愿殆与圆通大士俱不思议释迦自云我因知此天名得免一切厄难信菩萨远本又在释迦之先也今兹中原多故兵革未销士夫民庶有能若终身若全家行此解厄至简之法吾见天母之能大济于人也十一月勅卖四字师号价二百千三年正月金虏入淮上幸建康八月上发建康十一月虏酋兀朮宗弼陷杭州钱塘令朱毕率弓兵与之战力不敌走天竺山虏奄至遂遇害初是圆应法师德贤为儿时相者曰他日有官厄唯出家可免遂落𩬊往灵山参学于慧净后竟继其席临终谓门人曰吾生前以道力免难死后犹有残业门人造像入祖堂乃以铁护其颈及虏至其酋真珠王者至灵山祖殿众像皆立独师像不起酋怒令斩之以颈有铁不可伤乃积薪盈门纵火焚之薪尽而屋如故或见神僧千数执瓶注水出没空表虏众大惊而退初如靖法师主上竺兀朮入境师预感梦知此山厄运不可免戒众令避之及虏至或谓可以礼迓即声钟集众虏疑其抗已从兵大掠火其寺十二月己卯上幸明州壬午次定海御楼船癸巳虏陷越州癸卯浙东制置使张俊与虏战于明之西门俊见民间多织席遣兵歛取之以重席覆于路虏骑践席上皆足滑而仆因急击之斩首甚众四年正月甲辰上次崎头入白峯菴僧岁朝礼忏上前立其旁闻保国安民之辞喜甚为徘徊茗饮而行丙午次台州章安镇入金鳌山寺有老僧祷佛前皆忧时保国之语上问何典答曰护国金光明忏上因宿于寺后驻跸临安岁赐辇下诸寺金帛修举此法初上在京邸有异人授一诗云牝蛎滩头一艇横夕阳多处待潮生共君不负登临约同向金鳌背上行及幸海登金鳌坐榻上见壁间题此诗始悟异人示先谶也庚戌虏陷明州其酋奄至南湖寺众先已奔散独介然不肯去酋诃之曰不畏死耶然曰贫道一生以愿力建此十六观堂今老矣不忍舍去以求生也酋义之曰师幸为我归北朝建观堂一如此规制遂虏以行虏兵至湖心逼律主元肇行师忻然无难色至京口谓左右曰吾将西归即闻笙歌之音一时军民咸见师念佛西望而化初宏智禅师正觉主天童开拓众宇聚众至千二百人虏之入境也众将散师止之曰虏不至此无用避及虏登塔岭见神兵满山谷大惧而退育王山月堂禅师道昌闻虏且至就山后掘一窖捧释迦舍利塔坐其中以陶器覆于上虏酋至不得塔大怒将火其屋忽壁间观音画像放光出水满地轮藏自转酋大怖畏拜祷而去越七日开窖取塔水至颈不没丙寅上次温州馆头二月乙亥上次江心寺有旨以林灵素故居为资福教院丞相吕颐浩举圆辨法师道琛主之丙子虏兵退初杭人以时方兵旱迎上竺大工于郡中法慧寺侍香火者道元虑至求索举藏于井取他像置行殿虏还自四明再犯杭州果诘问大士所在径取之去并躯道元行元默哀祷夜至许村若有人导之者遂得逸归告于郡时虏焚其城不知井所在忽闻金石声就求之获井出像三月己未上发江心诏法道法师随驾陪议军国事上欲加以冠冕师力辞诏加圆通法济大师四月上驻跸于会稽天旱诏道法师祷于圆通即日雨至上大说七月道君二帝自韩州迁于五国城绍兴二年正月上驻跸于钱唐升为临安府上每于禁中书金刚圆觉普门品心经七佛偈暇日尝自披读以发圣解又御书阿育王山舍利塔曰佛顶光明之塔二月诏再建天竺观音大士殿四月诏孔子四十九代孙玠袭封衍圣公召法道法师入见上从容谓之曰上皇为妖人所惑毁师形服朕为师去此黥涅道对曰上皇御墨不忍毁除上笑曰此僧到老倔彊乃勅住庐山太平禅寺三年二月庐山道法师申剳都省称崇观之后道士叨冐资品林灵素王沖道辈视两府者甚众遂令道士冐居僧上靖康建炎道士视官已行追毁而国忌行香寺院会聚犹敢傲然居上其蔑视国法有若此者今欲复还祖宗旧制僧史略具载每当朝集僧先道后并立殿廷僧东道西凡遇郊天道左僧右寻送礼部取到太常寺状称因革礼干德元年宣德门肆赦故事道左僧右又检照嘉祐编勅并绍兴新书并以僧道立文为次其政和条内道僧观僧及道士位在僧上并已删去不行寻蒙朝旨依条改正以僧居上十一月太常寺遍符诸路应行香立班诸处聚会并依祖宗成法以僧居左八月自治平末始鬻度牒旧以黄纸印造伪为者多户部朱异始奏令僧道用勅绫牒述曰唐明皇天宝中度牒已用绫素本朝太宗初年普度十七万真宗天禧普度二十三万应此时但用纸牒使之易辨今既斥卖欲重其价故用勅绫比同品官之告身亦见朝廷之重僧也吴郡延祥院僧茅子元者初学于梵法主依放台宗出圆融四土图晨朝礼忏文偈歌四句佛念五声劝诸男女同修净业自称白莲导师坐受众拜谨茐乳不杀不饮酒号白莲菜受其邪教者谓之传道与之通婬者谓之佛法相见傲僧慢人无所不至愚夫愚妇转相诳诱聚落田里皆乐其妄有论于有司者正以事魔之罪流于江州然其余党效习至今为盛议曰嗟夫天下之事未尝无弊也君天下如禹汤而有桀纣相天下如周召而有斯莾道本老庄而有归真灵素释本能仁而有清觉子元信三教皆有其弊也所谓四土图者则窃取台宗格言附以杂偈率皆鄙薄言辞晨朝忏者则撮略慈云七忏别为一本不识依何行法偈吟四句则有类于樵歌佛念五声则何关于十念号白莲妄託于祖称导师僣同于佛假名净业而专为姦秽之行猥亵不良何能具道嗟夫四年伪齐刘豫同金虏入寇上下诏亲征九月上亲诣天竺大士殿焚香恭祷蚤平北虏既而淮东宣抚使韩世忠败金人齐人于承州世忠献俘行在因陈战没之人乞加赠恤上蹙然曰死于锋镝诚为可闵即勅直学士院胡松年具词建水陆大斋以为济度是夕也有见鬼神来会甚众有梦战死者咸忻然相庆以为自此得生善趣者上闻之大说五年弥月大旱诏道法师入内祈雨结坛作法以四金瓶各盛鲜鲫噀水默祝遣四急足投诸江使未回而雨已洽上大说特赐金钵九月上幸天竺大士殿炷香住山应如奏对如流上说赐万岁香山以供大士及度牒银币之类七年左司谏陈公辅上疏乞照祖宗成法不许执政指射有额寺院应臣僚前曾陈乞有额寺院充坟寺功德者并令改正许与无额小院诏可初是知院李纲占常州普利及邵武兴圣台臣论奏以两处俱为有额有所违碍诏令别占无额小院士论为快又枢密沈与求奏称坟寺妙严院虽本家建造既元有勅额不当拨赐上以为自造之屋不必改正时谏臣谓与求能体祖宗法意革今日之弊宜从所请有旨许之九年勅天下州郡立报恩光孝禅寺为徽宗专建追严之所十一年五月宰相秦桧以径山宗杲为张九成党毁衣牒窜衡州上谓辅臣曰自佛法入中国士大夫靡然从之上者信于清净之说下者信于祸福之报殊不知六经广大靡不周尽如易无思无为寂然不动感而遂通礼之正心诚意者非佛氏清净之化乎积善之家必有余庆积不善之家必有余殃与书作善降之百祥作不善降之百殃非佛氏祸福之报乎十二年左修职郎詹叔义上财赋表乞住卖度牒朝廷从之时临安府乞度牒修天竺大士殿勅给钱五万缗谓侍臣曰朕观古者人主欲除释老二教或毁其像或废其徒皆不及久往往愈炽今不放度牒则自可渐销而制胜十三年右司谏詹大方奏曰顷者鼓倡俘言张九成实为之首径山宗杲从而和之今宗杲已窜为之首者岂可不问诏张九成南安军居住临安府道正刘若谦申省乞道士序位在僧上妄称别得指挥僧正善达陈状乞检准绍兴三年都省批送法道法师乞复祖宗旧法继蒙朝旨批下依条改正应行香立班诸处聚会以僧在上告示刘若谦取知委状后有妄词以违制论勅西湖北山建天申万寿圆觉寺勅再修西湖寿星院主事者乞拨度牒上曰言者皆欲卖牒以资国用朕谓不然一牒所得不过二亘缗而一夫不耕矣若住拨十年则其徒自少矣十五年勅天下僧道始令纳丁钱自十千至一千三百凡九等谓之清闲钱年六十已上及残疾者听免纳道法师致书于省部曰大法东播千有余岁其间污隆随时暂厄终奋特未有如今日抑沮卑下之甚也自绍兴中年僧道征免丁钱大者十千下至一千三百国四其民士农工商也僧道旧籍仕版而得与儒分鼎立之势非有经国理民之异以其祖大圣人而垂化为善故耳至若天灾流行雨旸不时命其徒以祷之则天地应鬼神顺抑古今耳目所常闻见者也夫苟为国家御菑而来福祥亦宜稍异庸庶之等夷可也若之何遽以民赋赋且数倍今天下民丁之赋多止缗钱三百或土瘠民劳而得类免者为僧反不获齿于齐民以其不耕不蚕而衣食于世也夫耕而食蚕而衣未必僧道之外人人耕且蚕也云云述曰目僧道同丁夫而出征赋以免之岂独僧道之耻亦国家不知尊尚二教之耻也今州家征免丁则必举常年多额以责之而不顾僧之存亡去住既又欲以亏额均赋诸寺者其为患皆此类甞考郡志云僧道免丁岁无定额官吏曾不省此王荆公创新法当年后世谁不知为民患然今之为政者语安石则目之小人追民赋则仍用其立法盖利源一开虽有圣人之治所不能革以人心好利者同然耳然则为利创法者未甞不为后世患悲夫十七年七月宝觉圆通法济大师法道趺坐说法合掌而化建塔于北山九里松二十一年初太后韦氏北还之日以道家四圣有神助至是改孤山为延祥观以奉之迁法师全身于马脑坡见陶器中舍利无算十一月谪衡州宗杲量移梅州述曰自古公卿与释氏游者重其道敬其人耳本朝公卿交释氏者尤为多未闻以语言之过交相为累者洪觉范之窜朱崖坐交张无尽杲大慧之流衡阳坐交张子韶而皆以语言为其罪夫儒释之交游不过于倡和以诗谈论以道否则为庐山结社之举耳岂当陷贤者于姦佞而钩党于林间之人哉其为法门不幸有若二师者言事之过论九重之不察也二十三年十月给事中知泸州凭楫委漕使摄郡事别僚佐具衣冠望阙再拜着僧衣升座横柱杖膝上说偈言而化始楫问道于杲佛日顿悟心旨南渡之后所在经藏残阙楫以奉资造大藏经四十八所小藏四大部者亦如其数所至与高僧逸民续莲社时贤咸从其化二十四年诏以上天竺为御前道场特免科敷等事寓衢州衍圣公孔玠卒诏其子搢袭封衍圣公是为五十代二十五年初是治平初飞山戒珠禅师依高僧三传釆修行净业临终往生者作净土传三卷元丰间尚书王古增补新闻通为四卷是年钱唐陆师寿续集往生净土者为八卷易名宝珠集二十六年张九成知温州九成谪南安军十四年寓横浦僧舍日谈经着书以自适尝曰六经皆妙法也九月礼部侍郎吴秉信卒绍兴初时相讳言兵事斥秉信为党人乃归四明城南筑菴禅坐制一棺夜卧其中至五更令童子扣棺而歌曰吴信叟归去来三界无安不可住西方净土有莲胎归去来闻唱即起禅诵久之桧相亡召为礼部侍郎时国用匮乏秉信请卖度牒以裕国因言及秦党寻被论以佞佛邀福出知常州既而复被召至萧山驿舍令家人静听咸闻天乐之音即曰清净界中失念至此金台既至吾当有行言讫而逝十月勅量移梅州宗杲复形服放还十一月诏住明州阿育王山二十七年八月礼部侍郎贺允中上殿上问天下僧道几何答曰僧二十万道士万人上曰朕见士大夫奉佛者多乞放度牒今田业多荒不耕而食者二十万人若更给度牒是驱农为僧也佛法自汉明入中国其道广大终不可废朕非有意绝之正恐僧徒多则不耕者众故暂停度僧耳述曰高宗聪明而达于权道故不放度牒将抑僧以助农如古人排佛正以不耕为国蠧可谓知政本矣然尝论之今之为僧者未暇以学道言之或迫于兄弟之众多或因无田而不耕皆天下之闲民也深山蛇虎之乡边海斥卤之地非田也出家之士率众力凭志愿幸而可开为亩皆天下之闲田也以闲民食闲田未尝为农病也矧今为农者常自多常苦于天下之田少而寺院之产常自定不令闲民为僧则农益多农多而常田少农始病矣去而为商贾为百工为游乞为倡优趋末者纷纷然又不能为则盗于海劫于陆无所而不为矣然则驱闲民而僧之是亦为政之权道也可不讲明乎十月六日住天童山正觉禅师沐浴更衣正坐而化齿𩬊道具自然生出舍利葬全身于东谷谥曰宏智禅师妙光之塔有礼塔求舍利者皆如其意二十八年二月诏佛日禅师宗杲再住径山七月起居舍人洪遵论铸钱未及额上谕大臣令民间铜器以他物代之乃出御府铜器送铸钱司大歛民间铜器寺观佛像钟磬并令置籍每斤收算二十述曰绍兴之际住鬻牒不以此为利而且征僧道免丁算寺观钟磬所得无多而徒使后世指为作古盖小臣詹叔义以财赋之税根人主之心而当时辅相不能开陈为利之轻重耳三十年十一月住灵隐道昌禅师上表乞颁行度牒不报三十一年礼部侍郎吴子才奏乞颁行度牒言事者以佞佛斥之罢归田里七月金虏主元颜亮徙居汴京九月自将入寇兵号百万中竺寺沙门昙莹学禅悟易屡对禁中至是策以易数谓亮当毙于江北十月下诏亲征浙西总管李宝舟师败之密州中书舍人虞允文收都统王权散卒败之釆石亮欲渡瓜州令于众曰三日不渡江当尽杀诸将众苦其虐夜半诸酋射帐中杀之而遁三十二年正月上归自建康五月诏禅位于皇太子十月淫雨不止上遣内侍祷于上竺燎烟始升晓日开霁上喜出内府玉器三品以施大士殿寿成太后施七宝冠赐径山宗杲大慧禅师孝宗隆兴元年初是太祖后七世子称为嘉兴丞妻张氏梦神人称崔府君拥一羊与之遂娠初封普安郡王上初在王邸遣内都监至径山问道于杲禅师答以偈曰大根大器大力量荷担大事不寻常后在建邸遣内知客至山赐妙喜菴三字及真赞至是悉取向赐识以御宝是年八月十日师示寂上伤悼不已赐谥普觉塔曰宝光语录入大藏右相汤思退参政李邴内翰汪藻礼部侍郎张九成给事中凭楫皆问道有悟入干道元年二月召灵山子琳法师入见问曰朕欲读经以何为要师曰金刚圆觉最为要道又问参禅之法师曰直须自悟上说赐号慈受二月以郑国公主出家勅品官庶民有毁辱僧尼骂称秃字者依祥符宣和勅旨品官勒停庶民流千里仰天下州军遍榜晓谕仍许僧尼录白指挥与度牒随身永同公据应僧尼过犯官司不得私理须奏闻取旨施行三年二月驾幸上天竺礼敬大士问住山若讷曰大士之前合拜不合拜师曰不拜则各自称尊拜则递相恭敬上欣然致拜又问岁旦修光明忏之意师曰佛为梵释四王说金光明三昧之道嘱其护国护人后世祖师立为忏仪于岁旦奉行其法为国祈福此盛世之典也上说授右街僧录复赐钱即道翌法师故居建十六观堂命内翰楼钥作记三月勅于禁中建内观堂一遵上竺制度日本遣使致书四明郡庭问佛法大意乞集名僧对使发函读之郡将大集缁衣皆畏缩莫敢应命栖心维那忻然而出日本之书与中国同文何足为疑即揖太守褫封疾读以爪掐其纸七处读毕语使人曰日本虽欲学文不无疎缪遂一一为析之使惭惧而退守踊跃大喜曰天下维那也四年四月八日召上竺讷法师领五十僧入内观堂行护国金光明三昧斋罢说法上曰佛法固妙安得如许经卷师曰有本者如是上说进授左街僧录慧光法师自是岁岁佛生日赐入内僧帛五十匹修举佛事九月上谓礼部尚书李焘曰科举之文不可用佛老语若自修之山林于道无害倘用之科场恐妨政事述曰儒家用老庄语其来已久故不可一旦绝去至若穷理之妙尽性之奥高出世表而无所不容者则无越乎释氏之书然儒家欲明理于天人之际易洪范中庸大学语孟求之自足倘涉乎佛经语意则自违其宗而放肆无归矣大哉孝庙之戒其有旨乎六年四月上与群臣论东都治乱消长之数上曰朕每念治平已前国家无事自王安石首乱成法继之以章子厚蔡京之徒至靖康辅臣率皆庸缪以致大坏蔡京谪死湖湘四十二年迁葬之日皮肉销尽独于胸上隐起卍字若镌刻然按佛经如来具三十二相胸题卍字是其一由戒定慧积修所成其相明妙魔王亦有三十二相其相稍晦今京相如此岂非魔乎又岂非天地大数产此魔物为生民之祸乎十一月撰德殿亲洒灵感观音之寺及灵感观音宝殿以赐上竺七年二月灵隐慧远禅师入对选德殿上曰如何免得生死对曰不悟大乘终未能免上曰如何得悟对曰本有之性磨以岁月自然得悟上曰悟后如何对曰悟后始知今日问答皆非上曰一切处不是后如何对曰脱体现前更无可见之相上有省首肯之八年正月车驾幸灵隐钖赉有加八月召天竺讷法师径山印禅师灵隐远禅师及三教之士集内观堂赐斋复令远禅师独对东阁赐坐问曰前日睡中忽闻钟声不知梦觉是同是别对曰梦觉无殊教谁分别上曰钟声从何处起对曰从陛下问处起十月赐灵隐慧远佛海禅师九年正月召上竺讷法师独对选德殿赐座问大士历代灵迹及法华经旨魏公史浩佚老于四明自号真隐居士每从南湖智连法师问法要尝曰师于禅律亦贯通耶师曰氷泮雪消固一水耳又问华严般若何太支离师曰支离所以为简易公倏然有省及帅闽归里乃于东湖创月波山放补陀巖结洞室以安大士奉德寿殿书潮音洞以为额首延觉云高弟则约法师专讲智者教初是公摄昌国盐监偕鄱阳程休甫汎海谒补陀山忽一僧指巖顶有窦可以下瞰方瞻伫间公与众见大士金色身相而公复见双齿出脣际如珂玉喜尉作礼而退暨归寺日已暮一长身僧来访语公历官至太师且云公是善终文潞公也他日入相主上欲用兵须力谏之后二十年当与公会于越语毕遂去干道初以故相镇越有道人自称养素先生与公有旧亟命延之索纸大书曰黑头潞相重增万里风光碧眼胡僧曾共一宵情话掷笔竟出公大惊因追思补陀事知长身僧及道人皆大士示现相距正二十年云述曰越王出仕之初登补陀觐大士闻长身僧之言许他日为师相且嘱其谏君上勿用兵其后张魏公果劝孝宗北征越王谏之不从及符离兵败浚归见上上迎谓浚曰此行甚快史浩意盖大士预鑑时机知南北势分未可以合故嘱公兴谏以免生灵之涂炭也史魏公过金山览梁武帝水陆仪轨之盛谓报恩度世之道在是乃于月波山创殿设十界像与名僧讲究制仪文四卷以四时修供为普度大斋爼豆之器繁约折衷赞呗之音抑扬有节乡城诸剎莫不视此为法国学生王日休龙舒人为六经训传数十万言一旦捐之曰是皆业习非究竟法吾其为西方之归乎自是一志念佛日课千拜一夕厉声念佛忽云佛来接我也屹然立化邦人有梦二青衣引之西行日休为净土文行于世尝为之说云儒者或以释氏之徒无戒行故轻其教者岂可以道流不肖而轻老子士人不肖而轻孔子释氏之教有世间法有出世间法其世间法戒杀盗婬儒释未尝不同其不同者释氏之出世间法也儒家止于世间故独言一世而归之于天释氏知屡世而能具见群生业缘本末此其不同耳述曰王龙舒之为儒也固尝为六经作训传矣潜心学古非世儒之常流也及尽弃其学而学佛必有一定之见今人为儒未及于龙舒而欲以汎汎口舌效韩欧排佛之失言是皆未足以知两家之道本不悖也至若世间出世间之说虽未尽理谓佛能具见群生业缘本末此得之矣苏黄诸公诚知此伊洛先辈徒能以道自任以故时有排斥然不足以知此义也淳熙元年二月赐内帑于上竺建藏殿及赐大藏经皇太子为书殿榜四月召雁山灵峯中仁禅师入对禁中五月召灵隐远禅师入对便殿二年三月驾幸上竺炷香礼敬大士诏建护国金光明道场赐白云堂印令天下三学诸宗并诣白云堂公举用印申明有司六月召上竺讷法师独对内观堂十二月遣中使至阿育王山迎佛舍利塔上瞻礼之顷见塔上有如月轮他日复见如水晶者勅迎往东宫皇太子见相轮上累累若水晶贯珠三年正月迎舍利于碧琳堂上见塔角有光若金珠者勅内侍奉塔还山具斋以谢灵贶勅福州依天圣二年已降圣旨天台一宗教部付开元东禅镂版入藏先是慈云式法师奏乞天台教文入藏诏可之二月诏台州报恩德光禅师入住灵隐十一月入对选德殿上问曰释迦雪山六年所成者何事师曰将谓陛下忘却上说赐号佛照禅师四年八月参政钱端礼微疾请平田行机禅师入卧内趺坐谈咲忽谓机曰地水火风暂时凑泊昧者认为自己从上诸圣去住自在今吾如是岂不快哉遂歛目而逝公与机同参护国元禅师世知其有悟入召灵隐光禅师入对内殿进宗门直指上问浙东名山太白玉几之外以何为胜师曰保国护圣国清万年上说当时侍臣咸皆叹赏以为名对唐奘三藏译大般若经成六百卷有凤城雪月大师大隐用难信解品一百三卷行通关之法以授后人本朝淳熙间有沙门不知所从来车载此经至四明甬东行道中口浪浪诵不辍里人沃承璋遇诸涂问之曰我车上经皆能音诵承璋初不信试抽数卷对诵之顷刻即度始大异之徐叩其故沙门曰是有关法焉能通其关则百三卷之文皆可背诵承璋欣然愿受教既通复教其妻子奴婢阖门皆能通诵乃刻板行关法以化世人述曰尝考经关尽百三卷凡八十四科今教卷诸文称八十一科名色者当是相承之误沃本巨室初不信法由沙门一化乃能背通般若然不知回向净土其没也生日本为国主背有铭曰大宋沃承璋日本人说若此五年御书太白名山赐住山了朴禅师七年召明州雪窦宝印禅师入见上问曰三教圣人本同此理师曰譬如虚空初无南北上曰但所立门户异耳故孔子以中庸设教师曰非中庸何以立世间华严有云不坏世间相而成出世间法上曰今时学者秖观文字不识夫子心师曰非独今之学者当时颜子为具体秖说得瞻之在前忽焉在后如有所立卓尔亦未足以识夫子心夫子亦曰二三子以我为隐乎吾无隐乎尔以此而观当时弟子尚不识夫子心况今人乎张商英有云唯吾学佛然后能知儒上曰朕意常作此见上又问曰老庄之教何如师曰可比佛门中小乘人耳小乘厌身如桎梏弃智如杂毒化火焚身入无为界正如庄子形固可使如藁木心固可使如死灰老子曰吾有大患为吾有身大乘人则不然度众生尽方证菩提正如伊尹所谓予天民之先觉者也将以斯道觉斯民也如有一夫不被其泽若已推而内之沟中也上大说即日诏住径山诏佛照禅师德光住阿育王山十一月召对内殿赐妙胜之殿四字为释迦舍利殿额八年上制原道论曰朕观韩愈原道论谓佛法相混三教相绌未有能辨之者徒文烦而理迂耳若揆之以圣人之用心则无不昭然矣何则释氏穷性命外形骸于世事了不相关又何与礼乐仁义者哉然犹立戒曰不杀不婬不盗不妄语不饮酒夫不杀仁也不婬礼也不盗义也不妄语信也不饮酒智也此与仲尼又何远乎从容中道圣人也圣人之所为孰非礼乐孰非仁义又恶得而名焉譬如天地运行阴阳若循环之无端岂有春夏秋冬之别哉此世人强名之耳亦犹仁义礼乐之别圣人所以设教治世不得不然也因其强名揆而求之则道也者仁义礼乐之宗也仁义礼乐固道之用也杨雄谓老氏弃仁义绝礼乐今迹老氏之书其所宝者三曰慈曰俭曰不敢为天下先孔子曰节用而爱人老氏之所谓俭岂非爱人之大者耶孔子曰温良恭俭让老氏所谓不敢为天下先岂非让之大者耶孔子曰惟仁为大老氏之所谓慈岂非仁之大者耶至其会道则互见偏举所贵者清净宁一而与孔圣果相背驰乎盖三教末流昧者执之自为异耳夫佛老绝念无为修身而矣孔子教以治天下者特所施不同耳譬犹耒耜而耕机杼而织后世纷纷而惑固失其理或曰当如何去其惑哉曰以佛修心以道养生以儒治世斯可也其唯圣人为能同之不可不论也十年上亲注图觉经赐径山宝印禅师刊行于世十一年上竺左街僧录若讷札子洪惟圣朝遵用唐制立试经度僧之科窃详大宋高僧传洪觉范僧宝传所载自建隆开国至于南渡名德高行皆先策试法华然后得度以由此经是如来出世一化之妙唱群生之宗趣帙唯七卷繁简适中故学者诵习无过与不及之患自唐至今五百年来昭垂令典虽下及万世可举而行唐世之式远矣及我朝而甚详如文莹湘山录载国初潭州僧童试经此州郡比试也欧阳归田录载执政宋绶夏竦同试童行此朝廷开试也若僧史略载朱梁时不许私度愿出家者入京比试窃详三书之意当是天下童行先就州郡试中然后入京执政开场亲监覆试第名奏上乃下祠部给牒若特诏疏恩如建隆八千僧太平普度十七万则又不在试经之限或谓有亏国用者则将对之曰但于每岁以千牒为试经之拟即以千牒之资均于余牒俾不能诵经而裕于财者亦得求度厥今天下僧冗矣试经以行古道贵牒以限常人诚足以复祖宗之成法救末流之冗弊也上可其奏付执政下僧司具格式以供申不明竟为中书所沮建兴福院成先是上竺讷法师屡以疾求闲上曰且赐地筑室一二年后彼此作闲人水边石上共说无生至是以赐师为佚老授两街都僧录东宫为书归隐扁其室十六年上逊位于皇太子退养重华宫称寿皇寿皇召慧光若讷法师入内殿注金刚般若经书成上积日披览益有省发光宗绍熙二年十月慧光法师入寂谥宗教广慈法师塔曰普照五年四月刑部都官陆沅沐浴冠服就寝而化将殓忽闻莲华香气自口鼻喷出沅号省菴居四明鄞之横溪每晨起诵法华日一过者三十载年登八秩增至三部为诗见志有清晨三度到灵山之句又阅大藏诵佛号凡天台教门少林宗旨无不博究佛祖统纪卷第四十七上将立谢妃为后遣蓝内侍诣何蘘衣菴而不告所问止令说一二句来内侍留数日敬祷之曰皇帝见遣愿赐一语以复命何大怒振衣而出蓝随之至天庆观门回首曰为天下母蓝即日归奏妃遂王位中宫严陵唐仙姑者幼年厌尘俗往姑苏谒何蘘衣躬薪水十二年后逢吕真人与之丹大上皇闻其名召入德寿宫请符水问曰先生符水是行何法对曰不曾行法但以心为法以神为符以气为水耳上说书寂静先生以赐之佛祖统纪佛祖统纪卷第四十八宋咸淳四明东湖沙门志磐撰法运通塞志第十七之十五宁宗庆元三年荆门军申忠翌郎赵善莹状当阳县玉泉山景德禅寺为隋智者禅师开山道场蜀将军关王奉智者为师祈祷屡应乞赐加封勅宣赐灵惠大师嘉泰二年余杭南山白云庵道民沈智元乞赐勅额臣寮言道民者游堕不逞喫菜事魔所谓姦民者也自植党与十百为群挟持妖教聋瞽愚俗或以修路建桥为名或效诵经焚香为会夜聚晓散男女无别所至各有渠魁相统遇有诤讼合谋并力厚啖胥吏志在必胜假名兴造自丰囊囊创置私庵以为逋逃渊薮智元伪民之魁左道惑众揆之国法罪不胜诛张枃帅京之日屡与隣寺互论已判道人私庵合照前降指挥拆除今智元又敢妄叩天阍玩侮朝廷若此为甚昔传五斗米道者始託黄老分遣弟子周游四方转相诳诱其后数十万众同日窃发汉室遂微今此曹若不防闲何所不至欲下临安府将智元等重行编窜籍其物业以为传习魔法玩视典宪者之戒寄居势家认为己产盖庇执占者台谏指名以奏制可述曰尝考夷坚志云喫菜事魔三山尤炽为首者紫帽宽衫妇人黑冠白服称为明教会所事佛衣白引经中所谓白佛言世尊取金刚经一佛二佛三四五佛以为第五佛又名末摩尼釆化胡经乘自然光明道气飞入西那玉界苏邻国中降诞玉宫为太子出家称末摩尼以自表证其经名二宗三际二宗者明与暗也三际者过去未来现在也大中祥符兴道藏富人林世长赂主者使编入藏安于毫州明道宫复假称白乐天诗云静览苏邻传摩尼道可惊二宗陈寂默五佛继光明日月为资敬干坤认所生若论斋絜志释子好齐名以此八句表于经首其修持者正午一食裸尸以葬以七时作礼盖黄巾之遗习也嘉定四年闰二月丞相钱象祖薨于天台里第象祖之守金陵尝问道于保宁全无用后于乡州建接待十所皆以净土极乐名之创止菴高僧寮为谈道之处自左相辞归益修净业是月得微疾僧有问起居者则曰不贪生不怖死不生天不生人唯当往生净土耳言讫趺坐而化时天鼓震响异香芬郁未终之前郡人子女同梦空中声云钱丞相当生西方莲宫为慈济菩萨理宗宝庆二年勅天申万寿圆觉寺改为天台教以师赞法师主之淳佑六年十一月临安明庆闻思律师奏南山澄照律师戒疏业疏事钞等并大智律师述三部诸记共七十三卷乞附入大藏制可绩据省部下诸郡经坊镂板颁行淳佑十年三月臣寮上言国家优礼元勋大臣近贵戚里听陈乞守坟寺额盖谓自造屋宇自置田产欲以资荐祖父因与之额故大观降旨不许近臣指射有额寺院充守坟功德及绍兴新书不许指射有额寺院着在令甲凡勋臣戚里有功德院止是赐额蠲免科敷之类听从本家请僧住持初非以国家有额寺院与之迩年士夫一登政府便萌规利指射名剎改充功德侵夺田产如置一庄子弟无状多受庸僧财贿用为住持米盐薪炭随时供纳以一寺而养一家其为污辱祖宗多矣况宰执之家所在为多若人占数寺则国家名剎所余无几官中一有科需则必均诸人户岂不重为民害臣愚欲望睿旨申严旧制应指占勅额寺院并与追正仍从官司请僧庶以杜绝私家交通寺院贿货之弊制可天台沙门思廉致书于杜清献公曰佛嘱国君大臣护持佛法而反破坏佛法者有一事最为要朝廷立法许大臣为祖父以家财造寺乞额所以荐福为先亡也今昧者为之则不然以祖父玉体之重不能捐财买山既已夺取僧蓝之地以为坟而又欲影占数寺称为功德举寺中所有诸物而有之今日发米明日发茶笋又明日发柴炭又明日发竹木甚至于月奉水陆之珍一有亡僧则必掩取其物归之私帑尝闻时贵之言曰请过功德一鍼一草皆我家之物哀哉彼诚不知常住物业亡僧财物皆属三宝侵夺之者若主若仆必招苦报其于安厝祖父之体魄宁不贻三涂之恶报乎吁占夺伽蓝欺君也葬父僧地陷父也自为不法贼己也以不法教子弟累人也欺君者不忠陷父者不孝贼己者不智累人者不仁如此以为人是诚何人哉今名胜道场效尤而夺取者几遍诸郡一属功德则使庸缪之辈以居之方竭力奉承之不暇又宁能辨清供以安广众乎以故寻师问道者翩翩南北但能嗟时事之不然而已区区愚衷欲望大丞相明察积弊检准旧法凡宰执之家除四明大慈七山史氏自造请额合格外自余占夺有额旧寺者专令台部置司行下诸郡从实供析悉与拘回并从所属州郡给帖住持仍釐正在前侵占山林屋宇归还各寺子弟有敢与住持交通如前侵占者许杂人密告台部追捕干吏断刺号令住持勒令罢道清整法门申明朝宪诚有在于大丞相奉行之力不为物论动摇为可耳云云端平元年灵山守愚法师奏四明延庆法智大师中兴天台一家教观所着记钞二百余卷乞入大藏颁行制可端平三年四明沙门海印删修陆师寿宝珠集续集净业有验者名净土往生传十二卷佛祖统纪卷第四十八以师赞法师开山弘传天台教观端平元年灵山守愚法师奏四明延庆法智祖师中兴天台教观所着记钞二百余卷乞入大藏颁行制可三年四明沙门海印删修陆师寿宝珠集续集净业有验者名净土往生传十二卷嘉禧元年太后王氏薨诏径山师范禅师入对修政殿赐金襕袈裟宣诣慈明殿升座说法上垂帘而听赐号佛鑑恭圣仁烈皇帝升遐仍诏师范升座既而乞归山林复赐圆照之号淳祐元年上梦观音大士坐竹石间及觉命图形刻石御赞曰神通至妙兮隐显莫测功德无边兮应感奚速时和岁丰兮祐我生民兵寝刑措兮康此王国仍书广大灵感四大字加于观音圣号之上又书心经一卷御书圣教序并玉手炉赐上天竺同庵宪法师补左右街都僧录新上天竺五百罗汉阁御书超诸有海四大字以赐绍定二年有旨以禳禬事宣上天竺主僧赴南水门引见柏庭在假智觉居首座得旨代入竣事玉音褒嘉赐赉甚渥诏法昭法师住下天竺寻迁上天竺补右街鉴义赐佛光法师进录左街赐金襕袈裟召见倚桂阁对御称旨时集庆寺新成有旨命法照开山力辞举白莲观主南峯诚法师以代明年诚公入寂诏佛光兼住持转左右街都僧录御书晦岩二大字赐之又于天基节召见延和殿讲华严经大书灵山堂以赐东宫成引见复古殿讲般若经并赐紫金襕衣斋于明华殿五年诏云间文果住下天竺寺遣中使赍御奁赐无量寿佛像建阁严奉奎章大书其扁昭回云汉时上竺虚席京兆端明赵公与权奉无以易文果诏曰可是岁天旱请观音大士出明庆寺师入奉谢御驾幸寺请祷师启白词意简切上契宸衷驾回而雨即颁左街僧录及佛慧大师之号淳祐六年十一月临安明庆寺闻思律师奏南山澄照律师戒疏业疏事钞等并大智律师述三部诸记共七十三卷乞附入大藏制可续省部下诸郡经坊镂板颁行七年赐上天竺法照座下衣紫者六度僧二修造祠牒十本八年葬贵妃贾氏于小麦岭之积庆山南建寺曰崇恩演福育王山笑翁禅师奉诏住景德灵隐禅寺再诏移净慈不赴遂入寂九年重彩上天竺观音大士饰七宝璎珞加赐金钱十年臣寮上言国家优礼元勋近贵戚里听陈乞守坟寺额盖谓自造屋宇自置田产欲以资荐祖考因与之额故大观降旨不许近臣指射有额寺院着在令甲凡勋臣戚里有功德院止是赐额蠲免科敷之类听从本家请僧住持初非以国家有额寺院与之迩年士夫一登政府便萌规利指射名剎改充功德侵夺田产如置一庄子弟无状多受庸僧财贿用为住持米盐薪炭随时供纳以一寺而养一家其为污辱祖宗多矣况执政之家所在为多若人占数寺则国家名剎所余无几官中一有科需则必均诸人户岂不重为民害臣愚欲望叡旨申严旧制应指占勅额寺院并与追正仍从官司请僧庶以杜绝私家交通寺院贿货之弊制可天台沙门思廉致书于杜清献公曰佛嘱国王大臣护持佛法而反破坏佛法者有一事最为要朝廷立法许大臣为祖父以家财造寺乞额所以荐福于先亡也今昧者为之则不然以祖父玉体之重不能捐财买山既已夺取伽蓝之地以为坟而又欲影占数寺称为功德举寺中所有诸物而有之今日发米明日发茶笋又明日发柴炭发竹木甚至于月奉水陆之珍一有亡僧则必掩取其物归之私帑甞闻时贵之言曰请过功德一针一草皆我家之物哀哉彼诚不知常住物业亡僧财物皆属三宝侵夺之者若主若仆必招苦报其于安厝祖父之体魄宁不贻三涂之恶报乎吁占夺伽篮欺君也葬父僧地陷父也自为不法贼己也以不法教子弟累人也欺君者不忠陷父者不孝贼己者不智累人者不仁如此以为人是诚何人哉今名胜道场效尤而夺取者几遍诸郡一属功德则使庸谬之辈以居之方竭力奉承之不暇又宁能办清供以安广众乎以故寻师问道者翩翩南北但能时事之不然而已区区愚衷欲望大丞相明察积弊检准旧法凡宰执之家除四明大慈七山史氏自造请额合格外自余占夺有额旧寺者专令台部置司行下诸郡从实供析悉与拘回并从所属州郡绐帖住持仍釐正在前侵占山林屋宇归还各寺子弟有敢与住持交通如前侵占者许杂人密告台部追捕干史断刺号令住持勒令罢道清整法门申明朝宪诚有在于大丞相奉行之力不为物论动摇为可耳十一年诏佛光法师法照宣见倚桂阁从者千指上首慧鑑举行炽盛光忏法为皇女延昌公主祈禳赐斋弊丹剂宝祐元年皇后谢氏功德寺成命撰额曰嘉德永寿以首座宝鑑大师时举应诏补右街鉴义开山弘传天台教观三月赐度牒二十本米四百石修上天竺观音堂二年天基节上御延和殿命佛光法师讲华严经皇情大悦曰自是不同上问无诤三昧师曰天亲论解云无诤者无欲也有欲则有诤须菩提不但得无诤三昧而已又于无诤三昧之人之中最为第一上首宜之为亲制观音殿记御书登石景定四年诏祖印法师住上天竺补右街鉴义退归旌德教寺复诏妙铦法师住上天竺补左右街僧录五年诏古源清法师入内道场忏祷有验赐祥应大师之号复讲法华于福宁殿赐紫衣六年诏建经钟二楼于上天竺度宗咸淳元年诏净慈虚堂愚禅师住径山九月诏佛光照法师再住上天竺法堂绘事方新宜昭揭先帝白云御书录状闻奏诏中天竺虚舟普度禅师住景德灵隐寺咸淳癸酉八月十五日佛光照法师示寂勅赐天岩塔院谥普通大师塔曰慈应少帝德祐丙子大元兵逼临安起三宫北迁谢太后至燕京七年崩封寿春郡夫人全后为尼正智寺少帝封羸国公举国归附元世祖圣德神功文武皇帝中统元年大赦普度僧尼十二月以梵僧八合思八为帝师授以玉印统释教事二年于桓州东梁河北之龙冈建开平府首于城中干艮二隅造两佛剎曰大干元寺曰龙光华严寺三年十一月作大佛事于旻天寺七昼夜至元元年甲子都燕设会度僧诏国师扮弥遶癹思八登座授秘密戒八月命僧子聪同议枢密院事诏子聪复其姓刘氏易其名秉忠拜大保参预中书省事制长生天气力里皇帝圣旨咨尔刘秉忠气刚以直学富而文虽晦迹于空门每潜心于圣道朕居藩邸卿实宾僚侧闻高谊逾二十年出游遐方几数万里迨予嗣服须汝计安不先正名何以厌众宜从师位兼总政机可特授光禄大夫太保参预中书省事卿其勉辅朕躬率先乃属察朝夕之勤惰审议论之是非凡有施为并听裁决伫看成绩别示宠章准此二年诏谕总统所僧人通五大部经者为中选以有德业者为州郡僧录判正副都纲等官仍于各路设三学讲三禅会三年正月勅僧道祈福于中都寺观设以僧机为总统居庆寿四年诏以新制蒙古字颁行天下初上命帝师八合思八制蒙古新字其字仅千余其母凡四十有一其相关纽而成字者则有韵关之法其以二合三合四合而成字者则有语韵之法而大要则以谐声为也至是诏颁行之六年十一月作佛事于太庙七昼夜七年诏请胆巴金刚上师住持仁王寺十二月建大护国仁王寺于高良河勅更定僧服色八年五月修佛事于琼花岛十一月建国号曰大元取周易大哉干元之义以明资始之功九年集都城僧诵大藏经九会十四年建大圣万安寺二月诏以僧元吉祥怜真加加瓦并为江南总摄掌释教除僧租税禁扰寺宇者十五年正月旦设会斋僧大赦玉泉等五老蒙恩得度十七年大元帝师癹思八示寂翰林学士王磐等奉勅撰行状曰皇天之下一人之上开教宣文辅治大圣至德普觉真智佑国如意大宝法王西天佛子大元帝师班弥怛拔思癹帝师乃土波国人也生时诸种瑞应具详家谱初土波有国师禅怛湿乞答具大威神累叶相传其国王世师尊之凡十七代而至萨师加哇即师之伯父也乃礼伯父为师祕密伽陀一二千言过目成诵七岁演法辨博纵横犹不自足复遍咨名宿钩玄索隐尽通三藏癸丑师年十五世祖皇帝龙德渊潜师知真命有归驰驵径诣王府世祖宫闱东宫皆禀受戒法特加尊礼戊午师年二十释道订正化胡经道不能答自弃其学上大悦庚申师年二十二世祖登极建元中统尊为国师授以玉印任中原法王统天下教门辞帝西归未期月召还庚午师年三十二时至元七年诏制大元国字师独运摸画作成称旨即颁行朝省郡县遵用迄为一代典章升号帝师大宝法王更赐玉印统领诸国释教旋又西归甲戌师年三十六时至元十六年皇上专使召之岁抄抵京王公宰辅士庶离城一舍结大香坛设大净供香华幢盖大乐仙音罗拜迎之所经衢陌皆结五綵翼其两傍万众瞻礼若一佛出世时则大兵飞渡长江竟成一统虽主圣臣贤所致亦师阴相之力也为真金皇太子说器世界等彰所知论寻又力辞西归皇上坚留之不可庚辰师年四十二时至元十七年十一月二十二日示寂上闻不胜震悼追怀旧德建大窣覩波于京师宝藏真身舍利轮兴金碧无俦十八年特奉圣旨僧道二家辩折除道德经是老子真实经旨其余皆后人造作谎说多有诋毁释教偷窃佛语更有收拾阴阳医药诸子等书往往改移名号传注讹舛失其本真伪造符呪妄言佩之令人商贾倍利夫妻和合犹如鸳鸯子嗣蕃息男寿女贞诳惑万民非止一端欲贪图财利诱说妻女其有教人非妄佩符在臂男为君相女为后妃入水不溺入火不焚刀剑不能伤害等语及令张天师祁真人李真人杜真人试之于火皆求哀请命自称伪妄不敢试验今议得除老子道德经外随路但有道藏说谎经文并印板尽行焚毁如有爱佛经的做和尚去者不愿为僧娶妻为民去者若所在官司不行用必拘刷与隐藏之人一体要罪过者二十二年勅建焚毁诸路伪道藏经之碑翰林院臣唐方杨文郁王构李谦阎复李铸王磐奉勅撰十月壬子集百官于悯忠寺焚道藏伪经杂书遣使诸路俾遵行之命翰林直学士知制诰同修国史臣张伯淳撰至元辩伪录函序时江南释教都总统永福大师杨琏真佳大弘圣化凡三载恢复佛寺三十六所二十五年正月十九日江淮释教都总统杨琏真佳集江南教禅律三宗诸山至燕京问法禅宗举云门公案上不悦云梦泽法师说法称旨命讲僧披红袈裟右边立者于是赐斋香殿授红金襕法衣钖以佛慧玄辩大师之号使教冠于禅之上者自此上甞问帝师曰造寺建塔有何功德师曰福荫大千由是建仁王寺一日帝师齐竟天雨金华上曰何故有此祥瑞师曰陛下心华内发天雨金华赞叹帝问蜀僧元一曰孔老徒众何以至少如来徒众何以至多一曰富嫌千口少贫恨一身多帝设资戒大会随处放光帝问帝师曰光从何来师曰感应道交佛光应现帝召十高僧于内殿供养帝瑞坐不动诸大德默然帝曰此是真实功德又万几之暇自持数珠课诵施食谓群臣曰朕以本觉无二真心治天下如观海东青取天鹅心无二故自有天下寺院田产二税尽蠲免之并令缁侣安心办道世祖实录百余篇字字句句以弘教为己任二十八年宣政院上天下寺院四万二千三百十八区僧尼二十一万三千一百四十八人帝在位三十五年寿八十国语曰薛禅皇帝成宗钦明广孝皇帝元贞元年大赦是年诏悦堂誾公至阙入对称旨赐号通慧禅师并金襕法衣上天竺湛堂澄法师入觐上京赐食禁中以复天台国清为言宣政院为奏请降玺书加护命弘法师主之辩正宗绪大德元年建临洮寺世祖甞以五台绝境欲为佛寺而未果帝继志建寺赐名万寿佑国寺命真觉国师文才主之三年命弘济禅师江浙释教总统补陀僧宁一赍诏使日本是年夏五月罢江南诸路释教总统所九年琏真监藏卒赙金五百两银一千两币帛万匹钞三千锭仍为建塔寺十年丙午春罢江南白云宗都僧录司汰其民归州县僧归各寺武宗仁惠宣孝皇帝至大元年发军千五百人修五台山佛寺帝幸上都建佛寺大都又以银七百五十两钞二千二百锭币帛三百匹施昊天寺建水陆大会特旨赐元叟端禅师号慧文正辩大师并金襕袈裟凤山仪法师入觐高丽沈王璋王以其道行之隆引见大明殿特命讲经三藏试鸿胪卿加佛智之号赐金纳失失伽黎继奉青宫令旨撰胆巴金刚上师行业传书成经进同高僧传入藏赐赉优渥勅住天竺灵山名香驲骑络绎于道钖予无虚月仍降玺书复台之瀑布教寺二年皇太子言宣政院先奉旨欧西番僧人者截其首詈之者断其舌此法昔所未闻者乖国典且于僧无益僧俗相犯已有明宪乞更其令从之是年禁白莲社毁其祠宇以其人还隷民籍中书省臣言宣政院奏免僧道也里可温答失蛮租税臣等议田有租商有税乃祖宗成法令宣政院一体奏免非制也有旨依例征之仁宗文英武章皇帝皇庆元年以西僧藏不班八为国师赐玉印赐大普庆寺金千两银五千两钞万锭西锦綵弓殳纱罗布帛万端田八万亩邸舍四百间又给钞万锭修香山普安寺延祐元年勅建旃檀瑞像殿封普庵禅师加号诏曰朕闻佛氏以空寂为宗凡学所遵者宁欲建名号殊称谓以示天下后世哉而咸家非此无以昭尊德乐道之意也朕自即位以来闻袁州路南泉山慈化禅寺普庵寂感妙济真觉昭贶大德慧庆禅师绍临济之绪超华严之境德映当代泽被方来其道尊显心切慕之可加定光之塔曰定光灵瑞之塔是年秦州普觉法师顺寂三年设水陆大会于金山命江南教禅律三宗诸师说法六年赐大兴教寺僧斋食钞二万锭干元寺钞万锭俾营子钱供缮修之费帝闻天目中峯明本之道聘之不至制金纹袈裟赐之号为佛慈圆照广慧禅师赐师子院额曰正宗禅寺勅翰林承旨吴兴赵公撰碑赐径山元叟端禅师佛日普照之号御史台臣言白云宗总摄所统江南为僧之有发者不养父母避役损民乞追收所受玺书银印勒还民籍从之罢总统所及各处僧录僧正都纲司凡僧人诉讼悉归有司七年中书省臣曰白云宗总摄沈明仁强夺民田二万顷诳诱愚俗十万人私赂近侍妄受名爵已奉旨追夺请汰其徒还所夺民田其诸不法事宜令覈问有旨朕知沈明仁姦恶其严鞠之英宗至治元年诏各路立帝师殿勅建帝师殿碑作大佛事于宝慈殿以西僧牙八剌里为元永延教三藏法师授金印又命拜住造寿安山寺又作佛事于光天殿铸铜为佛像置玉德殿又修佛事于文德殿以僧洪为释源宗主授荣禄大夫帝幸上都遣使赐撒思加地僧金二百五十两银二千二百两袈裟二万币帛幡茶各有差遣呪师朵儿只往牙济班卜二国取佛经作金塔于上都藏佛舍利勅天下诸司命僧诵经十万部勅京师万安庆寿圣安普庆四寺杨子江金山寺五台山万圣祐国寺作水陆胜会七昼夜三年诏僧儒书金字藏经是年召佛海性澄法师至京入对明仁殿被旨于青塔寺校正经律论三藏有司供张岁时钖予为礼殊渥驾幸文殊阁引见问劳赐食正旦及天寿节再朝于大明殿赐以无量寿经校正事毕特赐金襕大红衣加以御用衣段已给驿券将南还俄有旨即白塔寺建水陆大会丞相东平忠献王留升座说法众咸悦服事闻宠赉有加仍降玺书加护追号佛海大法师诏凤山子仪法师再住下竺灵山帝闻天目中峯之道封香制衣遣使即其居修敬晋王史称泰定帝泰定元年帝次中都修佛事于昆刚殿命僧作佛事于大内以厌雷塑马哈吃利佛像于延春阁之徽清亭修西番佛事于安山寺六月癸亥作礼拜寺于上都修黑牙蛮塔哥佛事于水晶殿帝受佛戒于帝师绘八思巴帝师像颁行各省俾塑祀之二年命西僧作烧香坛佛事于延华阁监察御史宋本李嘉宾传起岩言太尉司徒司空三公之职滥设僧人及会福殊祥二院并辱名爵请罢之不报中书省臣言江南民贫僧富诸寺观田土非宋旧制并累朝所赐者仍旧与民均役从之三年建殊祥寺于五台山赐田三百顷以西僧公哥为帝师赐玉印命帝师作佛事于天源延寿寺赐钞二万锭田千顷中书省臣言养给军民必籍地利世祖建宣文弘教寺赐永业当时已号虚费而成宗复搆天寿万宁寺较之世祖用增倍半若武宗之崇恩福元仁宗之承华普庆租搉所入益又甚焉英宗凿山开寺损民伤农而卒无益夫土地祖宗所有子孙当共惜之臣恐兹后籍为口实妄兴工役邀福利以逞欲惟陛下察之帝嘉纳其言四年皇子允丹藏卜受佛戒于智泉寺致和元年命帝师修佛事于禁中帝御兴圣殿受无量寿佛戒于帝师命僧千人修胜会于镇国寺诏帝师命僧修佛事于盐官州仍造浮屠三百十六所以厌海溢时江浙行省丞相脱驩公忧之祷于上天竺广兴佛事命天岸济法师亲履其地仍令有司修水陆大会七昼夜法师呪行沙水足迹所按土皆凝然十月皇后亦怜真八剌受佛戒于帝师禁僧道买田土违者坐罪文宗天历元年革行宣政院立十六处广教总官府命高昌作佛事于延春阁二年建承天护圣寺帝闻中峯高行赐谥智觉塔曰法云召奎章阁学士虞集命撰中峯塔铭勅改集庆潜邸建龙翔集庆寺妙选硕德开山上天竺佛海澄法师以咲隐诉禅师首膺其选特升三品文阶明年驿召赴阙入见奎章阁赐坐问法要对扬称旨诏以平江官田一百五十顷赐龙翔寺及崇僖寺诏天下诸僧寺田自金宋所有及累朝赐予者悉除其租其有当输租者仍免其役僧还俗者听复为僧武帝忌辰命高丽汉僧三百四十人诵经二藏于崇恩福元寺至顺元年帝及皇后燕王受佛戒以西僧旭儞迭八答剌班的为三藏国师赐金印帝幸上都西僧作佛事于乘舆命西僧于五台山及雾灵山作佛事各一月为皇太子祈福遣使召赵世延于集庆以泥金书无量寿佛经千部以泥金书佛经一藏命西僧于万岁山悯忠阁作佛事顺帝元统元年禁私剏寺观庵院僧道入钱五十贯给度牒方听出家二年罢广教总官府复立行宣政院是年大普庆寺住持善达密的里表奏以先师明本广录入藏帝可其奏加普应国师至元三年征西域僧迦剌麻至京号灌顶国师赐玉印至正元年命永明寺写金字藏经一藏免天下税粮三年诏写金字藏经四年右丞相脱脱领宣政院事诸寺院主僧请复僧司且曰为群县所苦如坐地狱脱脱曰若复僧司何异地狱中复置地狱耶不许六年十二月复立护国仁王寺七年二月兴圣宫作佛事赐钞二千锭十七年哈麻及秃鲁帖木儿等阴进西天僧于帝行房中运气之术号演揲儿法揲儿法者华言大喜乐也又进西蕃僧善祕密法者帝皆习之帝在位久怠于政事荒于游宴以宫女一十六人按舞名为天魔舞首垂发数辫戴象牙冠身被璎珞大江销金长短裙袄云肩合袖天衣缓带鞋革戍各执加巴剌班之器内一人执铃杵奏乐又宫女十一人练推髻勒帕常服或用唐帽窄衫所奏乐用龙笛头管小鼓筝𥯪琵琶笙胡琴响板以宦者长安迭不华领之遇宫中赞佛则按舞奏乐宫官受祕密戒者得入余不得预二十八年国除大明皇帝以其知顺天命退避而去谥曰顺帝辽太祖姓耶律讳阿保机国号契丹都上京太宗迁都晋开运二年辽主耶律德元入晋不一年世宗立讳阮番名兀欲改元天禄治五年为燕王迁轨等弑于新州火神淀穆宗璟即位名兀律改元应历治十八年为庖人弑于黑山下圣宗立名隆绪改元统和又改开泰复号大契丹洪基道宗立兴宗子也改元清宁治四十六年天祚延禧立道宗之孙改元大庆又改保大宋童贯与辽叛人马植谋约女真功辽天祚逃于夹山擒之封海滨王送长白山筑城居之遂亡辽自阿保机以梁贞明二年丙子建元神𠕋至延禧保大乙已共九主二百一十年金太祖姓完颜讳阿骨打扬割太师长子国号女真十六年称帝国改号金都上京至世宗都燕太宗讳晟扬割次子改元天会迎请栴檀瑞像到燕京建水陆大会七昼夜安奉于悯忠寺供养熙宗讳亶太祖嫡孙改元天眷诏海慧大师于上京官侧建大储庆寺普度僧尼百万大赦天下又诏海慧清慧二禅师住储庆寺迎栴檀像于本寺积庆阁供养海慧迁化帝奉舍利五处立塔谥佛觉祐国大禅师复赐清慧佛智护国大师号并金襕衣世宗讳雍太祖孙改元大定迁都燕勅大庆寿寺诏玄冥顗禅师开山皇太子降香赐钱二万沃田二十顷又诏顗禅师于东京剏清安寺度僧五百作般瑟咤会二十年勅建仰山栖隐禅寺于燕京西山仍诏顗禅师开山设会度僧章宗讳璟显宗允恭之子改元明昌诏万松禅师于禁庭升座帝亲迎礼奉锦绮大僧伽黎诣座授施内宫贵戚罗拜拱跪各施珍爱建普度佛事连日祥云联绵天际从此年丰讴歌满路每岁设斋屡感祥瑞驾幸燕之仰山有金色界中兜率境碧莲华内梵王宫之句承安四年以太后遗命诏下和龙府起大明寺造九级浮屠度僧三万施以度牒及五万人也束海侯讳允济世宗第九子章宗无嗣群臣举遗诏立之改元大安在位四年栴檀像至金国十二年还上京禁庭供养金九主一百十九年金国志曰浮图之教虽贵戚望族多舍男女为僧尼在京曰国师帅府曰僧录在州郡曰都纲县曰维那披剃威仪与南宋等所赐之号曰大师曰大德并赐紫国师服真红袈裟都纲亦以三年为任有师号赐紫无如常僧维那僧尼讼杖以下决遣之杖以上者并申解僧录都纲司佛祖统纪佛祖统纪卷第四十九宋咸淳四明东湖沙门志磐撰名文光教志第十八之一维智者以斯道盛行当世古今名贤赞德之文如柳顾言国清碑皇甫毘玉泉碑亡名玉泉实录唐梁肃荆溪大师碑宋张商英关王祠堂记胡昉法智法师碑晁说之明智法师碑皆摭取要事参入纪传不复别录全文至若自唐迄今黼黻大教碑记论序何其多乎今录其尤着者为名文光教志天台禅林寺碑唐翰林学士梁肃天台山西南隅一峯曰佛陇盖智者大师得道之所前佛大教重光之地梁陈崇之置寺曰修禅及隋创国清废修禅号号为道场自大师入灭一百八十余载长老大比丘光昭大师之遗训以启后学门人安定梁肃闻上易名禅林乃铭勒大师之遗烈以示后世云大师讳顗号智者其先颕川陈氏世居荆州之华容感缘应迹载在别传夫治世之经非仲尼则三王四代之制寝而不彰出世之道非大师则三乘四教之旨晦而不明昔如来乘一大事因缘菩萨以普门示现自华严肇开至双林高会无小无大同归佛界及大雄示灭学路派别世既下衰教亦陵迟故龙树大士病之乃用权略制诸外道乃诠智度发明宗极微言东流我慧文禅师得之由文字中入不二法门以授南岳思大师当时教尚简密不能广被而空有诸宗扇惑方夏及大师受之于是开止观法门其教大略即身心而指定慧即言说而诠解脱大中一实之宗趣无证真得之妙旨自发心至于成道行位昭明无相夺伦然后诞敷契经而会同之焕然氷释示佛知见窥其教者修焉息焉盖无入而不自得焉大师之设教也如此若夫弛张用舍开阖默语高步海宇为两国宗师大明在天光被四表大云注雨旁施万物繇是言佛法者以天台为司南而殊涂异论往往退息缘离化成示灭兹山是岁开皇十七年也夫名者实之宾教者道之门大师溷其宾辟其门自言地位示有证入故感而应之之事可得而知也当是时也得大师之门者千数得深心者三十有二人纂其言行于后世者曰章安禅师灌顶顶传缙云威威传东阳东阳缙云同号时谓小威威传左溪朗禅师自缙云至左溪以玄珠相付向晦宴息而已左溪门人之上首今湛然禅师行高识远超悟辩达凡祖师之教在章句者以引而信之后来资之以崇德辩惑者不可胜数盖尝谓肃曰是山之佛陇亦邹鲁之洙泗妙法之耿光先师之遗尘爰集于兹自上元宝历之世邦寇扰攘缁钖骇散可易名建寺修持塔庙庄严佛土回向之徒有所依归繄众人是赖汝吾徒也盖记诸文言刻于金石俾千岁之下知吾道之所以然小子稽首受命故大师之本迹教门之继明后裔之住持皆见乎辞其文曰诸佛出世惟一大事天台教源与佛同致赫赫大师开示奥祕载弘道要安住圆位白日丽天天下文明大师出现国土化成无生而生生化两冥薪尽火灭山空道行五世之后间生上德微言在兹德音允塞明明我后易名净域此山有坏此教不极天台止观统例唐翰林学士梁肃夫止观何为也导万法之理而复于实际者也实际者何也性之本也物之所以不能复者昏与动使之然也照昏者谓之明驻动者谓之静明与静止观之体也在因谓之止观在果谓之智定因谓之行果谓之成行者行此者也成者证此者也原夫圣人有以见感足以丧志动足以失方于是乎止而观之静而明之使其动而能静静而能明因相待以成法即绝待以照本立大车以御正乘大事多而总权消息乎不二之场鼓舞于说三之域至微以尽性至赜以体神语其近则一豪之善可通也语其远则重玄之门可窥也用至圆以圆之物无偏也用至实以实之物无妄也圣人举其言所以示也广其目所以告也优而柔之使自求之拟而议之使自至之此止观所由作也夫三谛者何也一之谓也空假中者何也一之目也空假者相对之义中道者得一之名此思议之说非至一之旨也至一即三至三即一非相含而然也非相生而然也非数义也非强名也自然之理也言而传之者迹也理谓之本迹谓之末本也者圣人所至之地也末也者圣人所示之教也由本以垂迹则为小为大为通为别为顿为渐为显为祕为权为实为定为不定循迹以返本则为一为大为圆为实为无住为中为妙为第一义是三一之蕴也所谓空者通万法为言假者立万法为言中者妙万法为言也破一切惑莫盛乎空建一切法莫盛乎假究竟一切性莫大乎中举中则无法非中目假则无法非假举空则无法不空成之谓之三德修之谓之三观举其要则圣人极深研几穷理尽性之说乎昧者使明塞者使通通则悟悟则至至则常常则尽矣明则照照则化化则成成则一矣圣人有以弥纶万法而不差旁礴万劫而不遗焘载恒沙而不有复归无物而不无寓名之曰佛强号之曰觉究其旨其解脱自在莫大乎极妙之德乎夫三观成功者如此所谓圆顿者非渐次非不定指论十章之义也十章者恢演始末通道之关也五略者举其宏纲截流之津也十境者发动之机立观之谛也十乘者妙用所修发行之门也止于正观而终于见境者义备故也阙其余者非所修之要故也乘者何也载物而运者也十者何也成载之事者也知其境之妙不行而至者德之上也乘一而已矣岂借夫九哉九者非他相生之说未至者之所践也故发心者发无所发安心者安无所安破遍者遍无所破爰至余乘皆不得已而说也至于别其义例判为章目推而广之不为繁统而蕳之不为少如连环不可解也如贯珠不可杂也如悬镜不可弇也如通川不可遏也义家多门非诤论也案经证义非虚说也辨四教浅深事有源也成一事因缘理无遗也噫止观其救世明道之书乎非夫圣智超绝卓尔独立其孰能为乎非夫聪明深达得意忘象其孰能知乎今之人乃专用章句文字从而释之又何疎漏耶或称不思议境与不思议事皆极圣之域等觉至人犹所未尽若凡夫生灭心行三惑浩然于言说之中推上妙之理是犹醯鸡而说大鹏夏虫之议曾氷其不可见明矣今止观之说文字万数广论果地无益初学岂如暗然自修功至自至何必以早计为事乎是大不然凡所谓上圣之域岂隔阔辽敻与凡境天绝欤是唯一性而已得之谓悟失之谓迷一理而已迷而为凡悟而为圣迷者自隔理不隔也失者自失性不失也止观之作所以辨同异而究圣神使群生正性而顺理者也正性顺理所以行觉路而至妙境也不知此教者则学何所入功何所施智何所发譬以无目昧乎日月之光行于重险之处颠踣堕落可胜纪哉噫去圣久远贤人不出庸昏之徒含识而已致使魔邪诡惑诸党并炽空有云云为坑为阱胶于文句不敢动者有流于漭浪不能住者有太远而甘心不至者有太近而我身即是者有枯木而称定者有窍号而称慧者有奔走非道而言权者有假于鬼神而言通者有放心而为广者有罕言而为密者有齿舌潜传为口诀者凡此之类自立为祖继祖为家反经非圣昧者不觉仲尼有言道之不明也我知之矣由物累也悲夫隋开皇十七年大师去世皇朝建中垂二百载以斯文相传凡五家师其始曰灌顶其次曰缙云威又其次曰东阳威又其次曰左溪朗公其五曰荆溪然公顶公于同门中慧解第一能奉师训集成此书盖不以文辞为本故也或失则繁或得则野当二威之际缄授而已其道不行天宝中左溪始弘解说而知者盖寡荆溪广以传记数十万言网罗遗法荆溪灭后知其说者适三四人古人云生而知之者上也学而知之者次也困而学之又其次也夫生而知之者盖性德者也学而知之者天机深者也若嗜慾深耳目塞虽学而不能知斯为下矣今夫学者内病于蔽外役于烦没世不能通其文数年不能得其益则业文为之屦校梏足也棼句为之簸穅眯目也以不能喻之师教不领之弟子止观所以未光大于时也予常戚戚于是整其宏纲撮其机要理之所存教之所急或易置之或引伸之其义之迂其辞之鄙或薙除之或润色之凡浮疎之患十愈其九广略之宜三存其一是袪鄙滞导蒙童贻诸他人则吾岂敢若同见同行且不以止观罪我亦无隐乎尔建中上元甲子首事笔削三岁岁在析木之津功毕云耳智者大师传论唐安定梁肃敬之论曰修释氏之训者务三而已曰戒定慧斯道也始于发心成于妙觉经纬于三乘导达于万行而能事备焉昔法王出世由一道清净用一音演说机感不同所闻盖异故五时五味半满权实偏圆小大之义播于诸部粲然殊流要其所归无越一实故经曰虽说种种道其实为佛乘又曰开方便门示真实相喻之以众流入海标之以不二法门自他两得同诣祕密此教之所由作也暨鹤林灭而法网散神足隐而宗涂异各权所据矛盾更作其中或三昧示生四依出现应机不等持论亦别故摄论地持成实唯识之类分路并作非有非空之谈莫能一贯既而去圣滋远其风益扇说法者桎梏于文字莫知自解习禅者虚无其性相不可牵复是此者非彼未得者谓证慧解之道流以忘返身口之事荡而无章于是法门之大统或几乎息矣既而教不终否而至人利见慧文慧思或跃相继法雷之震未普故木铎重授于天台大师大师象身子善现之超悟备帝尧大舜之休相赞龙树之遗论从南岳之妙解然后用三种止观成一事因缘括万物于一心开十乘于八教戒定慧之说空假中之观坦然明白可举而行于是教无遗法法无弃人人无废心心无择行行有所证证有其宗大师教门所以为盛故其在世也光昭天下为帝王师范其去世也往来上界为慈氏辅佐卷舒于普门示现降德于如来所使阶位境智盖无德而称焉于戏应迹虽往微言不坠习之者犹足以抗折百家昭示三藏又况闻而能思思而能修修而能进进而不已者欤斯人也虽曰未证吾必谓之近矣今之人正信者鲜启禅关者或以无佛无佛法何罪何善之化化之中人以下驰骋爱欲之徒出入衣冠之类以为斯言至矣且不逆耳私欲不废故从其门者若飞蛾之赴明烛破块之落空谷殊不知坐致焦烂而不能自出虽欲益之而实损之与夫众魔外道为害一揆由是观之此宗之大训此教之旁济其于天下为不侔矣自智者传法五世至今湛然大师中兴其道为予言之如此故录之以系于篇圣安寺无姓和尚碑唐礼部员外郎柳宗元维年月日岳州大和尚终于圣安寺凡为僧若干年年若干有名无姓世莫知其闾里宗族所设施者有问焉而以告曰性五姓也其原无初其胄无终承于释师以系道本吾无姓耶法剑云者我名也实且不有名恶乎存吾有名耶性海吾乡也法界吾宇也戒为之墉慧为之门以守则固以居则安吾闾里不具乎度门道品其数无极菩萨大士其众无涯吾与之戚而不吾异也吾宗族不大乎其道可闻者如此而止读法华经金刚般若经数逾千万或讥以有为曰吾未尝作呜唿佛道逾远异端竞起唯天台大师为得其说和尚绍承本统以顺中道凡受教者不失其宗生物流动趣向混乱惟极乐正路为得其归和尚勤求端悫以成至愿凡听信者不惑其道或讥以有迹曰吾未尝行始居防州龙兴寺中徙居是州作道场于楞伽北峯不越阃者五十祀和尚凡所严事皆世高德始出家事而依者曰卓然师居南阳立山葬岳州就受戒者曰道颕师居荆州弟子之首曰怀远师居长沙安国寺为南岳戒法岁来侍师会其终遂以某日葬于卓然师塔东若干步铭曰道本于一离为异门以性为姓乃归其根无名而名师教是尊假以示物非吾所存大乡不居大族不亲渊懿内朗冲虚外仁圣有遗言是究是勤惟动惟默逝如浮云教久益微世罕究陈爰有大智出其真门师以显示俾民惟新情动生变物由湮沦爰授乐国参乎化源师以诱导俾民不昏道用不作神行无迹晦明俱如生死偕寂法付后学施之无斁葬从我师无忘真宅写是昭铭刻兹真石无姓碑阴记龙城柳宗元无姓和尚既居是山曰凡吾之求非在外也吾不动矣弘农杨公炎自道州以宰相征过焉以为宜居京师强以行不可将以闻曰愿闲岁乃往明年杨去相位窜谪南海上终如其志赵郡李萼辨博人也为岳州盛气欲屈其道闻一言服为弟子河东裴藏之举族受教京兆尹弘农杨公某以其隐地为道场奉和州刺史张惟俭买西峯广其居凡以货利委堂下者不可选纪受之亦无言将终命其大弟子怀远授以道妙终不告其姓或曰周人也信州刺史李某为之传长沙谢楚为行状博陵崔行俭为性守一篇凡以文辞道和尚功德者不可悉数弘农公自余杭命以行状来怀远师自长沙以传来使余为碑既书其辞故又假其阴以记龙兴寺净土院记龙城柳宗元中州之西数万里有国曰身毒释迦牟尼如来示现之地彼佛言西方过十万亿佛土有世界曰极乐佛号无量寿其国无有三毒八难众宝以为饰其人无有十缠九恼群圣以为友有能诚心大愿归心是土者苟念力具足则往生彼国然后出三界之外其于佛道无退转者其言无所欺也晋时庐山远法师作念佛三昧咏大劝于时其后天台大师着释净土十疑论宏宣其教周密微妙迷者咸赖焉盖其留异迹而去者甚众永州龙兴寺前刺史李承眰及僧法林置净土堂于寺之东偏常奉斯事逮今余三十年廉隅毁顿图像崩坠会巽上人居其宇下始复理焉上人者修最上乘解第一义无体空析色之迹而造乎真源通假有借无之名而入于实相境与智合事与理并故虽往生之因亦相用不舍誓葺兹宇以开后学有信士图为佛像法相甚具焉今刺史凭公作大门以表其位余遂周延四阿环以廊庑缋二大士之像缯盖幢幡以成就之呜唿有能求无生之生者知舟筏之存乎是遂以天台十疑论书于墙宇使观者起信焉法智大师行业碑宋清献公赵抃法智大师名知礼字约言金姓世为明人梵相奇伟性恬而器闳初是父母祷佛求息夜梦神僧携一童遗之曰此佛子罗睺罗也既生以名焉毁齿出家十五落发受具戒二十从本郡宝云通法师传天台教观始三日首座谓曰法界次第若当受持师曰何谓法界座曰大总相法门圆融无碍是也师曰既圆融无碍何得有次第耶座无语几一月自讲心经人皆属听而惊谓教法之有赖矣居三年常代通师讲入文销义益阐所学出住承天继迁延庆道法大炽学徒如林日本国师遣徒持二十问来询法要师答之咸臻其妙真宗皇帝久知师名遣中使者至寺命修忏法厚有赐予岁大旱师与遵式异闻二法师同修金光明忏以为祷三日雨未降彻席伏地自誓以告曰兹会佛事傥未应祷当各然一手以供佛已而雨大洽尝与奉先清源梵天庆昭孤山智圆为书设问往复辨析又遣门人神照大师本如与之讲论卒能取胜其所制指要妙宗二钞观音品别行金光明诸记大悲忏仪悉传于世尝偕十僧修法华忏三年约共焚身以起精进翰林学士杨亿驸马都尉李遵勗荐以紫服师号心尤敬仰知欲自焚致书劝止复委天竺式师自杭至明面沮之皆不听郡守李夷庚密戒隣社常察之师愿既莫遂乃复集十僧修大悲忏三年后于岁旦结光明忏七日为顺寂之期方五日趺坐而逝实天圣六年正月五日也享年六十有九僧夏五十有四其亡经月发龛以视颜肤如生爪𩬊俱长既就荼毘舌根不坏舍利不可胜数三主法席专事讲忏四十余年脇不至席授教唱道者则全觉琮尚贤本如崇矩仁岳慧才梵臻之徒三十余人当时从化以千计今江浙之间讲席盛者靡不传师之道其于开人之功亦既博矣元丰三年冬十月余谢事多暇自衢抵温法明院忠法师者顷尝游衢余未第时曾与之接忽敛裓而前曰四明法智大师释门之木铎也继忠实为其孙其示寂六十三年矣达宦之士言可信于世者乃无述焉吾徒窃自羞之既而状其行请碑于余余乃叹曰人生之初虚一而静本无凡圣之别逮交战于事物之境而莫之能返此佛祖不得已而来震旦繁其名相以化之岂苟而已哉设之以法而可行示之以戒而不可犯如目之有华他人莫得见耳之有磬他人莫得闻欲其自降乃心而求复初本也其后导师继继而兴骋智慧之辩谈真实之理不离当念以超最上乘不离文字以示解脱相其究竟则无一法之可说无一字以与人法智师已达乎此则何假于人言而后传者哉姑阅其所纪众所共闻者为之实录将以答忠师之勤恳也复赞之以文曰大雄觉世垂微言磅礴日月周干坤智者才辩穷化元时为演说开迷昏河沙佛法虽纭纭俱入天台止观门法智远出扬清芬志坚气真貌且温少而敏悟老益勤或忏或讲忘晡昕中兴教观真轶群纵横言论妙入神遗文粲若可讨论辞淳理正道不烦迩遐学徒日骏奔冀兹正觉消波旬佛祖之道弥加尊如流欲清必𤀹源如叶欲茂必培根行高名重上国闻天子遣使来中阍贤蒙勋戚固所忻命服钖号回天恩知身变灭如浮云誓勇弃舍甘趋焚素愿莫适仍修熏众生嗜好随贪嗔三涂转徙如膏轮有能顿悟报施因罪福苦乐岐以分说本无说谁其人师心了了所夙敦言能观忘宁非真身虽云亡宁非存江浙蕃蕃其子孙诏亿万世观斯文止观坐禅法要记宋忠肃公陈瓘莹中本自不动何止之有本自不蔽何观之有众生迷荡去本日远动静俱失不昏即散此二病本出生众苦令彼离苦而获安隐当用止观以为其药病瘳药废医亦不立则止观者乃假名字即假即空言语道断以大悲故无说而说此摩诃止观之所为作也然其文义深广汪洋无涯譬如大海孰得其际以大悲故复作方便使尝一滴知百川味使由一沤见全潮体故于大经之外又为此书词蕳旨要读之易晓应病之药尽在是矣善用药者不治己病止乎其未散观乎其未昏方止方观而未尝昏未尝散也如鸟双翼如车两轮穷远极高无往不可及其至也不出于此呜唿不知则止知止观之可以入者可不勉哉此书智者亲造而未行于世明智大师中立镂版以传师之高行人所尊敬此书流传其必广矣三千有门颂陈瓘不思议假非偏假此假本具一切法真空不空非但空圆中圆满非但中是故四门之初门即是不可思议假初门即三三即一非一非三又非四一二三四指一月四点似别唯一空门门一一为法界摄一切法皆无余不以妙假有门观谁知法界具足法闻思修证无不妙心能观此体具故若秖观心不观具则于一观分二家一家观门异诸说诸说虽异观自一彼迷一心具诸法堕在通别次第中次第而生次第断岂知十界本来一三千本一亦如是皆非世数可分别妙境元无空假中而亦不离空假中空即是心假是色非色非心名曰中色心绝处中体现于一一法体皆具凡夫心具即佛具取着不圆则不具唯一具字显今宗入此宗者甚希有与明智法师书陈瓘瓘顿首再拜上启南湖延庆堂上讲主明智法师人回伏奉书教获审道体安隐无恼下怀良慰向承寄示观音玄义并记且荷开发妙旨以袪愚蔽深佩提奖之意感德无已有门颂但随顺古意过蒙釆览仰见法师收蕳自在来谕云以有题之恐钝者不领诚如所虑然智者以有门为圆门之相又谓此相四门皆妙无粗若有门为法界摄一切法况复三门法相平等无复优劣是故若论具足佛法则见思假即法界也若论法性因缘则第一义亦因缘也故此妙门以有召之即生死之有是实相之有一切法趣有有即法界出法界外更无可论此即止观有门之大旨而前书妙假之意也有未领者亦当以妙假之义开晓之耳智者解大经之语云因灭无明则得炽然三菩提灯即有门也有门即是妙假妙假即是有门其或未领则于此有门不能无惑然而前病后药无两有也病去惑亡则有门豁矣一指二指三指不待更说然则有之一门纯妙无粗具足万善岂非三千之性乎所云此之三千性是中理不当有无有无自尔兹乃古师诠具之微言也自非深领其旨未易解此夫三千也者世间之数也若三千性则离世间矣离而复即即而复离不一不异非有非无三千而一一而三千此不可思议数即是不可思议境若观若智俱不思议此数即是止观故云千性即中理此境即是此数故中理即三千性若但三千则是一切一切法耳一切法但有名字何能具乎若一切法性则本具矣故三千即是一切法一切法性即是三千性也此性不当有无有无自尔夫不当有无者泯妙外之一执也有无自尔者开离执之一妙也于有为妙有于无为真无真无则空而不空妙有则有而不有有无自尔非有无也在假则假具在空则空具在中则中具无不在无不具也然则妙假之有岂情有乎假不待空泯绝无对说有说无皆不待绝今乃设有待之言赞叹妙假之说岂免为巧度之所诃乎且一念心起则有三千世间之相国土一千则山河大地是也五阴世间一千则染净一切色心是也众生世间一千则六凡四圣假名是也一念心起三千性相一时起一念心灭三千性相一时灭念外无一豪法可得法外无一豪念可得此乃本住不迁不迁者中理圆明之体此体如理为念其寿无量非得命根亦无连持本无名字而不失诸名名其土曰极乐国名其身曰阿弥陀身土交参融乎一妙故能使说法之音不离彼土而广长舌相具足周遍其具如是是体具乎是性具乎是佛具乎是众生具乎若有能知具彼之乐者其有不愿往生者乎向实际之中要在不往而往于方便之内何妨去已还来机熟缘深定须成辨此瓘之有得于祖意者也瓘屏迹丹丘老病待尽千里相望净愿不隔更祈慈荫以师法见摄而终教之未由会面以究尽此旨临风但极瞻向之切瓘顿首再拜上启钥旧读了翁集见有门颂一篇莫知其旨有二沙门来扣门袖出有门颂真绩及与明智讲主论此颂二帖读之恍然因问天台教观之说始知智者大师所说四门一曰有门一曰空门一曰亦空亦有门一曰非空非有门其实一可贯四四实归一公之为有门颂盖谓此也近世士大夫用力不及前辈秖如学佛仅能涉猎楞严圆觉净名等经及传灯语录以资谈辨若唐之梁补阙诸公本朝杨文公杨无为张无尽及了翁辈皆留心教观深入其趣读此颂及书可以知其所造之实惟公忠言大节照映千载身罹百谪视生死如旦昼平时学问自得之效固自应尔方在丹丘时逆境尤多而心地泰然深入不二法门公之学佛得力岂易测哉二沙门欲刊石以传之人谨书诸后以归之妙珣了怡二沙门之名云庆元二年中秋四明楼钥题士大夫当患难则学佛得志则有用夏变夷之说盖于佛无所得也了翁有门颂其于佛有所得欤攻媿其知之者欤景定二年正月二十八日天台法照为四明学子可登题于月桂峯下南湖净土院记陈瓘明州延庆寺世有讲席以天台观行为宗自法智大师行学俱高听徒心向继其后者又皆得人今百有余年矣间有苦行精修之士来依道场元丰中比丘介然修西方净土之法坐而不卧以三年为期期满谓同修慧观仲章宗悦曰我辈各据一室成此胜缘后之来者加众而室不增多今寺之西隅尚有隙地若得钱二千余万构屋六十余间中建宝阁立丈六弥陀之身夹以观音势至环为十有六室室各两间外列三圣之像内为禅观之所殿临池水水生莲华不离尘染之中豁开世外之境念处俱寂了无异缘以坚决定之心以显安乐之土所以顺佛慈而报国恩者岂独我四人而已哉所欲如是其可成乎慧观等同辞以答之曰以无作任运之心作有为利益之事四明多檀信何患乎不成自是日营月积更七寒暑凡介然之所欲为无一不如其志者初介然然手二指誓必成此元符二年三月落成之日设千佛之供复然三指以增净誓既成所难成又舍所难舍而原其用心无私己之意于是见者闻者莫不随喜净习之士踊跃欣庆而十有六室常无虚位期满者去发心者来依胜境而获善利者不知其几何人也夫净土之教古佛所说诚心之士谛受不疑如来之叙九品以至诚为上上智者之造十论破疑心之具缚缚解情忘识散智现则弥陀净境何假他求若临明镜自见面像得者不由于识受昧者安可以情晓超识习而不惑度情尘而独造者其唯诚乎故曰诚者成也成自成他唯此而已譬犹清净满月普现诸水影像非一月体无二摄流散而等所归会十方而总于一亦如十镜环遶中然一灯光体交参东西莫辨然而方有定位非无西镜名随相立西不自西智与理融境将谁执安可以在缠执方之见而测度如来无碍之境乎慈恩有言曰凡夫业重处处生贪若不定指一方何以系心专注此善知识随方扶教专护相宗然论安养知足之胜劣则以偏劝往生为最胜乃知通人无吝吝则多私境强习重盖由观浅心浮易往无人良以疑深障重若欲尽除障垢当以决定为心湿薪如山豆火能爇千年闇室日照顿明释迦文方便至深无量寿说法无间观世音如母念子大势至如子忆母古圣轨辙安可不遵幻境虚无有何可舍解脱长者不往安乐土普贤大士亲覩无量光亲覩者初无动移不往者如是而往普融无碍自然空假俱中分别未忘宁免权实互诤若此则心安无日得忍何期乃知念念现前然后决不退转故曰若不决定成等正觉者我誓不取菩提于菩提心有退转者我誓不取正觉此乃法藏比丘之本愿而诸上善人之所随学也发如是心行如是行起如是愿趣如是果而不违法藏之大誓则寓迹于兹剎栖心于此室者皆阿鞞跋致之士也其为胜利岂有穷哉比丘介然唱一善念四明信士应答如响而所以利益一方者其广若是可不记其事乎今教主明智大师法智之曾孙也行业淳实人所信服能以诚心修净土观于介然之事有助为多故并记之大观元年八月一日延平陈瓘记佛祖统纪卷第四十九佛祖统纪佛祖统纪卷第五十宋咸淳四明东湖沙门志磐撰名文光教志第十八之二仁王般若经疏序待制晁说之陈隋间天台智者远禀龙树立一大教九传而至荆溪荆溪之世有新罗来学者曰法融理应纯英故此教播于海外诸国与中原并盛矣唐室丧乱典籍荡灭虽此教为不可亡者亦难乎其存也然杲日将出而晓霞先升真人应运而文明自见我有宋之初此教复杭海入吴越今世所传三大部之类是也然尚有留而不至与夫至而非真者仁王经疏先至有二本众咸斥其伪昔法师既纳日本信禅师所寄辟支佛𩬊答其所问二十义乃求其所谓仁王经疏信即授诸海舶无何中流大风惊涛舶人念无以息龙神之意遽投斯疏以尉安之法智乃求强记者二僧诣信使诵文以归既而二僧丧乎日本至元丰初海贾乃持今疏二卷来四明有沙门如询因缘得之智者慈霔尽法性为止观而源流释迦之道今方盛于越中异日会当周于天下岂独是书之不可掩哉大抵吾宗所以永异他家不容同世并语者其唯三千乎其唯观具乎明智法师碑论晁说之世尊鹤林法付迦叶二十四传至于师子或曰二十八传至于达磨磨在梁时始来东土于六度中特以禅名虽云顿示岂无方便虽云不立文字初传则有楞伽后五六叶则尚般若览教照心不在兹乎自迦叶十三传曰龙树着大智度论译传震旦则有北齐文禅师一览斯文即悟中观之旨以传南岳岳传之天台天台悟法华三昧始开拓义门定而三止慧而三观曰具曰即曰一念三千其所归宗曰法华则华严阿含方等般若摄六度融万行开而显之无非法华佛慧之道暨传之章安缙云东阳左溪至于荆溪于是智者之教悉载于书而一归于正矣荆溪传满满传脩脩传外外传琇琇传竦竦传寂寂传通通传礼是为四明于时此教特盛异同亦多龙象重望未易柔服一言之辨勤乎十返如不观真心唯观阴妄至今称之为是后世何为而欲异其说乎仰惟智者之为智也大矣哉三观单复之旨实着乎圆觉十境互发之论方见乎楞严智者先言之于隋此经后译之于唐虽欲不信其可得乎所谓灵山亲闻者此亦其躅欤故其教东及日本西返天竺未之与抗也或曰教外别传不知教无等等何外之有传授圆成何别之有或曰不立文字不知文字非真非妄乃以何者为文字尝求乎其人矣前乎智者导其教者曰梁傅大士北齐稠禅师后来推尊而赞之者曰南山律师韶寿诸师密弘而取证者永嘉真觉虽异途而不敢不赞者贤首藏师或叛去而窃用其义者清凉观师公为异同而自立己意者慈恩基师唯圭峯密私用其言而专以四禅八定次第之学何异儿戏以侮耆德善乎梁敬之之言曰佛法以天台为司南柳子厚曰佛道愈远异端竞起惟天台得其传又曰传道益微言禅最病今之空空愚夫纵傲自我者皆诬禅以乱其教冐乎嚣昏放乎淫荒吾将合马鸣龙树之道焉唯是明智其生既晚异端益肆积德于躬无辨于彼将自屈服我言则光顾予何者辄与斯事窃少闻大道于圆照禅师且有言曰他日勉读经教后三十年果遇明智获闻一家性具之旨视彼暗证禅师文字法师乘坏驴车无力以正之则不敢不自勉南湖法智大师像赞真隐居士史浩灵山一席俨在天台后十三叶复生奇才唱道四明讲肆宏开溥海声闻谹谹云雷章圣在御中使鼎来得法大旨皇皇恢恢钖号法智宸章昭回抵今后学咸仰崔嵬兰馨菊芳本一根荄呜唿是为法宇之柱石教鼎之盐梅宜兹幻影历千古而无尘埃永嘉西湖法明寺疏水心先生叶适兹寺是昔忠法师之所居师行业至高愿力强果矢言以致道故虽焚荡草莽百年间冠盖常走一郡至子真师建两序师昶师崇殿堂于是院落始成昶师尤精苦衣屦穿损食不累合诸生云赴应答泉涌东掖天竺之盛诚足相将初天台立止观二义承而为说者益以蔓衍而忠昶二师尤多论述今其徒妙真普济欲集诸家学为教藏院中率道俗修念佛三昧以旌昶之绩而嗣忠之业于无穷志甚远也夫浮图以身为旅泊而严其宫室不已以言为赘疣而传于文字愈多固余所不解尝以问昶昶亦不知所以然也重刊删定止观序铠庵吴克己奇哉救世明道之书不图复行于今也使王公大人知有此书必不至信谗以废毁使缙绅先生知有此书必不至立论以觝排使启禅关者能读此书其肯以教外别传自欺乎使寻经论者能读此书其肯以分别名相自困乎矧欲使薄海内外家藏此书展转开导了达此义又孰肯贪于粗弊五欲而不早求解脱者乎是皆内教弟子护持教法之大略也子贡好辨孔道以明孟子巖巖功堪继禹斯言概之谁曰不信与喻贡元书铠庵吴克己佛道来东华几二千载矣吾儒攘斥甚力者无若韩氏欧阳氏然皆未究其言与其道唯知坚执周孔立教者以诋之故虽攻之而愈坚终无以大服天下之心独关洛诸贤与胡氏父子颇尝出入释氏而不信之然考其所与辨明而谓之诐淫邪遁者亦不过指禅宗单传之学而已夫释氏之有禅宗犹吾儒之有老庄也苟以拈椎竖拂夸诞之谈而疑释氏一代正教是犹以王何所学之浮虚而疑六经语孟修身齐家治国平天下之道也奚可哉去佛愈远异端并起唯天台大师为得其正传此唐之梁敬之柳子厚我朝晁以道陈莹中诸公所服膺而深造者也仆虽不敏实研究有年观其发挥一性范围法界俾六凡四圣各迪厥德而咸底于极诚未易遽为足下言惟足下他日考其书而订其道方知仆昨者鄙诗所谓大道不可私与夫孔释俱援世之句果非自欺而又以欺天下也然则孔释之道果同乎果异乎异则不可得而一同则不应异其施曰有世法有出世法以世法而疑出世法固不可以出世法而外世法亦不可故天台所传亦有真俗相即之谛其察乎道并行而不相悖者亦审矣世有足迹未抵乎泰山之麓而辄谈其广狭高下欲欺乎未见泰山者且不可况乃见者乎今足下未读佛之书而遽议佛之道何怪乎言之谆谆而仆邈然不听也始终心要荆溪大师湛然始终心要夫三谛者天然之性德也中谛者统一切法真谛者泯一切法俗谛者立一切法举一即三非前后也含生本具非造作之所得也悲夫祕藏不显盖三惑之所覆也故无明翳乎法性尘沙障乎化导见思阻乎空寂然兹三惑乃体上之虚妄也于是大觉慈尊喟然叹曰真如界内绝生佛之假名平等慧中无自他之形相但以众生妄想不自证得莫之能返也由是立乎三观破乎三惑证乎三智成乎三德空观者破见思惑证一切智成般若德假观者破尘沙惑证道种智成解脱德中观者破无明惑证一切种智成法身德然兹三惑三观三智三德非各别也非异时也天然之理具诸法故然此三谛性之自尔迷兹三谛转成三惑惑破借乎三观观成证乎三智智成成乎三德从因至果非渐修也说之次第理非次第大纲如此纲目可寻矣四十二章经疏序孤山法师智圆古者能仁氏之王天下也象无象之象言无言之言以复群生之性由是佛教生焉教之高下视根之利钝是故有顿焉有渐焉然后混而为一是谓开显而蚩蚩群汇率其化复其性蹈乎大方安乎祕藏者可胜言哉逮乎后汉其道东传时君仰其神元元陶其训乃与仲尼伯阳之说三焉原夫仲尼之为训也扬唐虞三王之道尊仁而尚义俾复其王而企于帝也伯阳之为训也扬三王朴略之道而绝圣弃智俾复其皇而企于结绳也矧兹二者谈性命则未极于唯心乎言报应则未臻于三世乎然于治天下安国家不可一日而无之矣美乎哉其可教乎域中也明矣若夫释尊之为训也指虚空世界悉我自心焉非止言其太极生两仪玄牝为天地根而已考善恶报应悉我自业焉非止言其上帝无常天网恢恢而已有以见伯阳仲尼虽欲谓之广大悉备至于济神明研至理者略指其趣耳大畅其妙者则存乎释尊之训欤其可教乎域外也又已明矣域内则详乎治身而尚略乎治心故谓之外教域外则善乎治身而极乎治心故谓之内教昔阮孝绪正以内外之名为不诬矣世人有谓三者能混同焉或几乎失或谓三者硕异焉亦未为得也何哉复性有浅深言事有远近则不得不异也至于迁善而远罪胜残则去杀则不得不同也与骆御史书孤山法师浮图之法非古也其来于东汉乎其为体也清净其为用也仁恕由是七六家十九流焉为利于上下救弊于孔老其亦至矣请扬搉而陈之夫秦火六经汉兴杂霸民浇俗漓争夺方炽礼让寖微则仲尼之仁义伯阳之道德或几乎息矣赖我浮图之为训也既以三世报应制其事复明一心空寂穷其理民有闻报应之说者虽贪残鄙吝之夫亦庶乎振乏周急矣民有闻空寂之说者虽矜功用壮之夫亦庶乎守雌保弱矣能周振则博济之道行善保守则朴素之风还博济行则礼让着朴素还则刑罚措以斯而失其旨则节制不行违其道则寂默不守乃以彫峻轮奂而奢夸乃以轻肥温饱而炜烨徒以多为贵则坏其道者众矣言以怪为美则惑其听庶矣递相沿袭寖以成俗使夫清净仁恕之风无乃荡尽于是蚕食蠹耗之谤自兹而生斯乃好之者事之者之不善耳非教之罪也而往世君民不察其所由视其徒之不肖而迁怒于善人教法者有焉往往造毁佛之律行挟释之诛亦何异乎以丹朱而罪尧因商均而咎舜服药过度而归过于神农纵火致焚而反怨于燧人也耶南岳止观后序慈云大师遵式止观用也本乎明静明静德也本乎一性性体本觉谓之明觉体本寂谓之静明静不二谓之体体无所分则明静安寄体无不备则明静斯在语体则非一而常一语德乃不二而常二秖分而不分秖一而不一耳体德无改强名为万法之性体德无住强名为万法之本万法者复何谓也谓举体明静之所为也何其然乎良由无始本觉之明强照照生而自惑谓之昏无始无住之本随缘缘起而自乱谓之动昏动既作万法生焉揑目空华岂是他物故云不变随缘名之为心随缘不变名之为性心昏动也性明静也若知无始即明而为昏故可了今即动而为静于是圣人见其昏动可即也明静可复也故因静以训止止其动也因明以教观观其昏也使其究一念即动而静即昏而明昏动既息万法自亡但存乎明静之体矣是为圆顿是为无作是如来行是照性成修修成而用废谁论止观体显而性泯亦无明静豁然谁寄无所名焉为示物指归止成谓之解脱观成谓之般若体显谓之法身是三即一是一即三如伊三点如天三日非纵横也非一异也是谓不思议二德是为大般涅槃也鸣唿此法自鹤林韬光授大迦叶迦叶授之阿难阿难而下灯灯相属至第十一马鸣鸣授龙树树以此法寄言于中观论论度东夏独淮河慧文禅师解之授南岳大师南岳从而照心即复于性获六根清净位隣乎圣斯止观之用验矣我大师惜之无闻后代从大悲心出此数万言目为大乘止观亦名一乘亦名曲示心要分为二卷初卷开止观之解次卷示止观之行解行备矣犹目足焉俾我安安不迁而运到清凉之池噫斯文也岁月辽远因韬晦于海外道将复行也果于咸平三祀日本国圆通大师寂照钖皆扶桑杯泛诸夏既登鄮岭解箧出卷天竺沙门遵式首而得之度支外郎朱公顿冠首序出奉钱模板而广行之大矣哉斯文也始自西传犹月之生今复东返犹日之升素景圆晖终环回于我土也因序大略以纪显晦耳书绅慈云法师知白汝知日之所为害善之法偏宜远之损恶之道益其用之口无自伐心无自欺勿抱内蠹勿扬外仪欲人之誉畜己之私杀义之始陷祸之基自持其德必有余讥自务其达必有余非眷属集树汝宜去之利养毛绳汝宜畏之自行之际择而思之惩恶之余何则是宜清香一炷红莲数枝口勿辍诵意勿他思安禅礼像其则勿亏量衣节食其志勿移造世文笔如佛诫之说人长短如法谨之从对宾侣口勿多辞频惊光景坐勿销时芭蕉虚质非汝久期莲华净土是汝真归俾夜作昼勤而行之观心十法界图修观之道曰从行曰附法曰託事唯三而已今观心图者从行之正轨也准夫止观二十五法为方便十乘十境为正修者固非于此能备若其日用之际以十界德过升沈鑑我心曲虽丝𩬊不能自逃其迁善改过之要乎慈云法师示我以观心之图研味法喜心乎不忘置诸座隅足以自警而未见兼人之益乃复命工形诸篆刻用广流行庶几乎仰承于师志也皇宋天圣元年九月既望太原王钦若序其广不可涯高不可盖长不可寻将盈而虚将晦而明虽边而中微妙深绝叵得而思议者惟心也天台师闻之于灵山证之于三昧知其寂默非数所求而强以数数于非数依法华作十界百界三千权实以明诸性非合也非散也自然而然曰诸法实相使人易领也然后示之一念空三千皆空一念假三千皆假一念中三千皆中成圆三观观圆三谛以明诸修大智也大行也不运而速曰白牛大车使人顿入也故得自因至果不移一念坐道场成正觉降魔说法度众生入涅槃而能事毕矣用龙树偈因缘即空即假即中会而同之十法界者何也十统诸法也三谛为界也何者谓佛以中为法界者也菩萨以俗为法界者也缘觉声闻同以空为法界者也地狱鬼畜修罗人天同以因缘生法为法界者也空假中者虽三而一也十界者亦一而十也故使互含一复具九如帝珠交映成百法界也一因缘一切因缘一空一切空一假一切假一中一切中良由于此三千者复何谓也成界之法者也有其十谓如是相如是性如是体如是力如是作如是因如是缘如是果如是报如是本末究竟等斯总也十法在佛为中为实为常为三智为五眼为十力为四无畏为不共法在菩萨为假为权为荣为常为万行为四摄在二乘为空为权为三脱为四枯为无陋为涅槃在凡夫为倒为惑为陋为盖为缠为集恼为生死斯别也统彼百界乃成千法复播诸百界为三世间成三千法耳百界三千一也与夫一念非前后也非相合也统之有宗会之有元必归乎不思议三谛无量三法三德密藏矣噫一念心法既然引而同之彼彼佛法彼彼众生法咸然也经曰如心佛亦尔如佛众生然心佛及众生是三无差别斯之谓欤既知是已当观日用凡起一念必属一界即照此界为九为佛九则随情偏起谓之无明佛则称理圆观谓之大慧九界之念并非佛界之心方是是非鑑矣非则照之令是是则护令成行经曰诸佛解脱当于众生心行中求行于非道能达佛道斯之谓也然则目虽在面反临鑑以正容心实由中要借缘以薰虑神灵潜密照之或难识想纷驰检之非易故今引心于外绘彼升沈之像存志于中观我是非之变然后策心内照正道由明题为圆顿观心十法界图于一心字派出十界复引墨迭贯方之联珠表一法界展转具九成百法界仍以日起行相书之左右览者欲深于性请详诸序欲熟于修当观诸图状佛界若人因读圆满修多罗及闻善知识所说起净信心信已一念三道之性即三德性苦道即法身烦恼即般若结业即解脱法身究竟般若清净解脱自在一究竟一切究竟般若解脱亦究竟一清净一切清净法身解脱亦清净一自在一切自在法身般若亦自在即一而三即三而一非纵非横亦非一异法身常住余亦常住乐我净亦如是是则常乐四德祕密之藏遍一切处一切诸法悉是佛法既信是已以境系心以心系境心境念念相续不断必见法性设未相应当依一实无作四谛起四大誓无可求中吾故求之依前苦道即苦谛发一誓愿未度者令度烦恼及业即集谛发一誓愿未解者令解苦道即法身即是灭谛发一誓愿未涅槃者令得涅槃烦恼即菩提即是道谛发一誓愿未安者令安四弘不入当巧安心如是次第具修十法必入五品六根及分证位名佛法界菩萨界若观根尘一念为迷解本迷故则有十界苦集悟故则有四圣道灭缘此无量四谛起无量誓愿未度者令度未解者令解未安者令安未涅槃者令得涅槃善巧度生慈眼视物所集福业与众生共如是起一念者名菩萨法界缘觉界若根尘念起则了之从无明生生故有行行招名色乃至老死三世相续如舞火轮因缘本空幻化不实求自然慧乐独善寂观空心重耽住寂定虽得道果不慕化人复有观物荣落悟世非常闻空得道名为独觉如是行者名缘觉法界声闻界若根尘因缘随有一念依色心故苦由烦恼故集厌苦断集非对治如何遂依四谛修十六观三十七道品如救头然由四善根得入无漏四沙门果证二涅槃会偏真理不得佛法不慕化人如麞独跳不顾后群如此一念名声闻法界天界若其念起多忻天乐笃其善心希于来报斋戒纯净饭食沙门造立塔寺及佛形像书写大乘济惠贫病于十善法止作具修自然成性或关禁六根使六情不荡六尘不入得欲界禅及色无色定身心寂静三业调良如此一念名天法界人界若其念念以五常立德五戒修身于国惟忠于家惟孝谦损居家中正存诚推德于人引咎向己尊上恤下给孤济贫惭愧是怀慈和为性深信因果崇重三宝精修斋戒建立塔寺但希世乐无升出心贪惜自身恋着眷属如此一念名人法界阿修罗界若其念念虽好修善布施斋戒而多猜嫌狐疑进退所修福业多为胜他见人修善情多嫉忌贡高我慢珍己轻人欲彼归从不耐谦损如䲻高飞下视外扬仁义内无实德众前谈论引长于我不循理正不愧贤能如此行心是阿修罗法界饿鬼界若其念念无惭无愧贪求无足悭悋鄙惜不施一毛克削于人裒归于我见人布施傍起遮障见人得利心生热恼性多谄曲常起邪见人前正容屏处放恣破斋犯戒恣贪饮食不信罪福不信因果不信三宝不孝所亲是名饿鬼法界畜生界若其念念耽湎五欲贪多眷属日增月甚而无厌足曲理枉物断不以公非法取财动不由义秖图利己不恻孤贫明负他财鲁扈抵突市易负直公行劫夺不忠不孝无贤无愚不信因果不信三宝痴騃无耻现同畜生是名畜生法界地狱界若人亲近邪恶友及性自作恶起增上心念念相续造上品十恶谓杀盗婬妄言绮语两舌恶骂贪嗔邪见及五逆罪犯四重禁污梵行人沽酒醉乱不思君父师长恩德横生热恼挫抑贤能党比不肖破塔坏寺烧毁经像谤毁大乘断学般若谤无诸佛破戒受施用三宝物偷僧祇物起于外道断常诸见破正因果三世之法习十二种恶律仪法如上等辈死堕阿鼻大热大寒诸大地狱是名地狱界宗门尊祖议沙门志磐如来圣人以开权显实开迹显本之道化天下后世者谓之佛佛弟子以次传道为世宗主者谓之祖其实一道尔故如来之将息化也以无上大法付之饮光饮光任持二十年以付庆喜庆喜持法宣化亦二十年以付商那下而至于十三世曰龙树始以文字般若着所证三观之道曰中观论暨译传东夏于是北齐以宿悟已证立为观法以授南岳南岳承其旨悟法华净六根以授天台天台始立五时张八教用明法华开显之妙而大畅乎境观之旨时则有章安执笔载为疏论其道遂大明法华天宫继世讲演嗣其法者唯左溪左溪门学独荆溪能承正统述诸记以赞祖谟则清凉异议为之寝息以文字广第一义谛则莫若兹时之盛以故世之学者取龙树至例为九祖以奉清祀其有由矣自荆溪以来用此道以传授者则有兴道至行讲道不绝会昌多难教卷散亡正定妙说高论三世唯传止观之论迨乎螺溪法运将泰天假吴越求遗书于海东于是教籍复还宝云嗣兴敷扬二纪而四明法智以佛所生子垂迹海隅一家教部毘陵师未记者悉记之四种三昧人所难行者悉行之斯慈云之极言也当是时有为异说者如昭圆诸师世方指为山外而法智独擅中兴教观之名自兴道讫四明凡八世所以绍隆正统而显扬大教者有在于是是宜等而上之用陪位于九祖以尊大其道为可尔然则今之宗门列剎凡所以讲天台四明之道者有能起龙树至法智通祀为十七祖以并为之位诚有见于后学尊祖重道之心也谨议佛祖统纪卷第五十佛祖统纪佛祖统纪卷第五十一宋咸淳四明福泉沙门志磐撰历代会要志第十九之一自有佛法以来所以知三教之并兴诸宗之互立与夫世变之不常固已系之编年至欲考一事之本末则岁月散漫莫之可寻今故开张众目会其事要俾讨论典故者识某事于某朝某年之下兹但举略以指广云耳君上奉法屡朝拜佛天书御制圣君护法试经度僧特恩度僧进纳度僧士夫出家沙门封爵僧职师号不拜君父不称臣僧崇礼高行沙门着书君上奉法汉明帝问摩腾法师曰佛出世何不及此答曰佛虽不往然光明及处千年五百皆有圣人传佛声教而往化之吴主皓问佛法于阚泽答曰孔老法天诸天奉佛晋元帝召潜法师讲经着屐登殿明帝幸兴皇寺集义学沙门讲道成帝召义法师入禁中授五戒召潜法师讲般若经召支遁法师入禁中讲经简文幸瓦官听汰法师讲放光般若经宋高祖设斋内殿沙门道照陈词帝称善文帝率公卿日集祇洹寺听求那跋摩讲华严十地品帝与侍中何尚之论佛理帝闻生法师佛性义诏求沙门述生法师顿悟义孝武召猷法师内殿说法四月八日内殿灌佛斋僧齐高帝幸庄严寺听达法师讲维摩经武帝华林园受八关斋戒帝不豫诏诸沙门祈佛七日天香满殿梁武帝重云殿讲经沙门法彪为都讲召旻法师入殿讲胜鬘经公卿毕集帝集诸沙门制文永断酒肉帝服田衣礼娄约法师受具足戒公卿道俗受戒者四万八千人召云光法师内殿讲经天雨宝华帝幸同泰寺舍身京城大疫为百姓设救苦斋幸同泰寺行清净大舍开涅槃经题设道俗大斋五万人帝幸同泰寺讲涅槃经帝幸同泰寺发金字般若经题听法者三十万人幸同泰寺设盂兰盆斋简文帝四月八日建斋度人亲为愿文陈武帝迎佛牙于杜姥宅设四部无遮大会幸大庄严寺舍身群臣表请还宫幸大庄严寺发金光明经题勅大内设仁王斋召琼法师于重云殿讲大品般若经太极殿设无碍大会行舍身法集沙门行方等忏法华忏金光明忏宣帝召暅法师为七庙讲大品般若经后主召聚法师赴太极殿讲金光明经诏顗禅师赴太极殿讲大智度论题般若经题诏顗禅师居光宅寺帝幸寺听讲仁王经躬礼三拜诏顗禅师赴崇正殿为皇太子授菩萨戒北魏孝文诏德法师一月三入殿说法帝数幸王园寺与沙门谈论佛法幸白塔寺听登法师讲成实论诏四月八日迎洛京诸寺佛像入阊阖宫受散花礼敬宣武御式干殿讲维摩经西域沙门至者三千人北齐文宣幸辽阳甘露寺禅居深观勅非军国大事不得闻武成诏藏法师赴太极殿讲华严经隋文帝诏兴法师太兴殿授菩萨戒晋王迎顗禅师至扬州设千僧斋受菩萨戒唐太宗诏常法师入内殿为皇后太子授菩萨戒奘法师译瑜伽师地论勅写新译经论颁赐九道总管武后诏藏法师讲新译华严经师指殿隅金师子为譬集其言为金师子章中宗诏于化度寺设无遮大会召藏法师入殿授菩萨戒召北宗秀禅师居内道场礼为国师玄宗召净禅师至阙问道肃宗召不空三藏灌顶授戒诏南阳忠禅师问道召隣法师入禁中讲经代宗诏建盂兰盆会设七庙神座迎行衢道诏径山钦禅师入见赐号国一禅师德宗幸安国寺设盂兰盆供顺宗诏尸利禅师咨问禅理宪宗问观法师华严法界豁然有得封大统清凉国师召鹅湖义禅师问佛性召章敬惮禅师咨问禅法召宽禅师咨问禅要穆宗遣两街迎请汾阳业禅师中夜说法端坐而逝敬宗幸兴福寺观叙法师讲经文宗诏圭峯密禅师问佛法宣宗遣使以师礼召盐官安禅师力辞勅所居为齐丰寺召辩禅师入见问道懿宗于禁中延名僧设讲座自唱经题手录梵文设万僧斋自升座为赞呗长眉僧来应供陵空而去五代唐庄宗召三圣然禅师问法大宋太祖诏沈义伦以金银字写金刚经召蕴法师讲演诏超法师等入内诵金字大藏经上手金刚经常自读诵谓赵普曰不欲甲冑之士知之但言读兵书太宗召赤脚道者入见问南方禅律如何化物云云幸开宝塔问僧何人曰塔主上曰朕塔因何卿作主上问僧何来答曰庐山卧云菴上曰卧云深处不朝天诏两街僧录省才进盂兰盆仪真宗召浮石矩法师讲四十二章经仁宗顶玉冠观音像以朝百官勅韶州迎六祖衣钵入京供养诏左街琏禅师入对化成殿召舜禅师入对便殿赐紫衣银钵干元节勅福圣塔院建大斋施袈裟神宗勅大内设千僧斋施金刚经袈裟诏净慈本禅师住京师慧林入对延和殿徽宗嘉州奏古树有定僧诏舆至禁中曰我远法师弟慧持也上令图形制赞钦宗高宗即位遣八辇召金山勤禅师诣行在说法高宗幸上竺大士殿炷香赐万岁香山为大士供孝宗遣内都监至径山问道于杲禅师灵山琳法师入见问道幸上竺问讷法师岁旦光明忏之旨赐钱建十六观堂内翰楼钥作记勅禁中建内观堂一遵上竺制度佛生日召上竺讷法师领五十僧入内观堂行护国金光明三昧赐帛五十匹岁以为常召灵隐远禅师入对选德殿召天竺灵隐径山及三教之士集内观堂赐斋召上竺讷法师独对选德殿问大士灵迹法华经旨召雁山中仁禅师入对禁中幸上竺礼大士赐白云堂印令三学诸宗并诣白云堂公举用印召灵隐光禅师入对赐号佛照召灵隐光禅师入对进宗门直指召雪窦印禅师入见奏对大说即日住径山上称寿皇召讷法师入内殿注金刚经屡朝拜佛汉武帝幸甘泉宫礼祭天金人明帝拜洛阳圣冡佛舍利塔吴王孙皓拜沙门康僧会受戒梁武帝北面礼遗约法师受戒陈武帝率群臣拜佛牙后主三命智者请讲仁王经北魏太祖所经郡国见沙门皆致敬孝文迎洛京诸像入宫礼敬北齐文宣命三藏译经帝躬礼梵文隋文帝诏延法师升御座拜跪受戒唐高宗迎凤翔佛骨入内礼敬肃宗禁中立道场礼敬讲赞代宗铸金像成率百僚致拜德宗迎凤翔佛骨入禁中礼敬宪宗迎佛骨入禁中礼敬懿宗迎拜佛骨大宋真宗上元幸寺观百拜已上徽宗迎佛牙入内敬礼制赞孝宗幸上竺大士殿问讷法师合拜不合拜师曰不拜则各自称尊拜则递相恭敬上忻然致拜天书御制梁武帝制水陆仪文于金山修供亮法师撰涅槃疏帝亲制序帝亲制涅槃大品净名三慧诸经义记唐太宗奘法师新译经论御制圣教序高宗御制慈恩寺碑武后御制华严经序中宗净三藏译经御制圣教序睿宗菩提流志译宝积经御制圣教序玄宗御注金刚般若经代宗不空三藏重译仁王经御制序宪宗般若三藏译本生心地经御制序穆宗御制南山律师赞宋太宗天息灾三藏译经御制圣教序诏以御制祕藏诠缘识论消摇咏命两街笺注入藏颁行真宗法贤三藏译经御制圣教序御制崇释论登封泰山御制重修佛像记诏赵安仁编修太平祥符法宝录御制序诏以太宗御制妙觉集入大藏御注四十二章经御注遗教经右街祕演请以御制法音集笺注入藏仁宗御制三宝赞赐宰辅译经院御制天竺字源序赐译经院御制景祐法宝录序高宗幸太学制文宣王及七十二弟子赞孝宗御书灵感观音之寺赐上竺山御书太白名山赐天童朴禅师佛照光禅师住阿育王山赐御书妙胜之殿为舍利殿额御制原道论御制圆觉经赐径山印禅师圣君护法隋文帝勅有毁佛天尊像者大逆不道论诏诸有佛像碎身遗影所在官检送寺庄严唐德宗京兆尹宇文炫乞以废寺为学舍材勅不许勅寺观严洁不得容外客居住宣宗裴休言寺观多为官僚寓客蹂践诏今后不得在寺居止宋太祖诏寺院经周朝未毁者听存已毁寺佛像许移置存留诏诸郡铜像依旧存诏如闻道场夜集士女无益修持并加禁止太宗谓近臣曰儒人多薄佛向为中竺佛金刚座令苏易简作碑指佛为夷遂别命为之诏岭南僧置妻孥所在长吏深宜戒厉真宗侍读孙奭请损修寺度僧上曰释道二门有助世教安可即废诏京城鬻酒肉者去寺观百步外酤市于僧者重论其罪臣僚言愚民侫佛蠹害国政上曰佛教使人迁善安可禁止诏诸寺观殿阶上不许人民袒露坐卧诏新译频那夜迦经荤血为祀不许入藏祥符勅品官毁辱僧尼口称秃字者勒停见任庶民流千里徽宗宣和勅吴国公主敬重空门品官庶民有毁辱僧尼者照祥符三年指挥孝宗郑国公主出家勅品官庶民有毁辱僧尼者照祥符宣和勅旨僧尼犯官司不得理行须奏闻取旨试经度僧唐中宗景龙初诏天下试经度僧山阴灵隐僧童大义诵法华试中第一肃宗勅白衣诵经五百纸赐明经出身为僧时僧标试中第一代宗勅童行策试经律论三科给牒放度敬宗勅僧背经百五十纸尼百纸许剃度宣宗勅每岁度僧依戒定慧三学择有道性通法门者梁末帝勅天下僧尼入京城比试经业唐末帝诞节度僧立讲经禅定持念文章议论为四科周世宗勅男子十五诵经百纸女子七十纸郡考试闻祠部给牒宋太祖诏沙门殿试经律论义十条全中者赐紫衣太宗雍熙诏天下系帐童行并与剃度今后读经及三百纸方许系帐至道诏两浙福建路每寺三百人岁度一人尼百人度一人诵经百纸读经五百纸为合格真宗诏释道岁度十人特放一人不试经业诏天下童行试经业剃度仁宗诏试天下童行诵法华经中选者得度参政宋绶夏竦监试孝宗上竺讷僧录乞行试经度僧特恩度僧汉明帝五岳道士角法不胜司空刘峻士庶张子尚后宫阴夫人道士吕惠通等并求出家隋文帝勅士庶出家是岁度僧五十万炀帝诏七日行道总度千僧唐太宗正观元年度天下僧尼三千人九年诏度僧尼三千人务取德业精明者二十二年奘法师谓弘法须人度僧为要乃诏每寺度五人凡一万七千人玄宗不空三藏建灌顶坛度人千万数勅每郡度真行童子三人睿宗普度僧道三万人文宗勅僧尼非正度许具名申省给牒时入申七十万人后唐明宗闽王度僧二万人宋太祖长春节度童行八千人太宗普度童子十七万人真宗登封泰山诏天下寺观各度一人陪位僧道各度弟子一人以吴国大长公主出家诏童子十人度一人诏僧道系帐童行普与剃度是岁度僧尼二十四万五千七百七十人道士女冠七千一百七十人仁宗判都省马亮请无得收度真刑文身者神宗勅钱唐天竺观音院岁度一人以奉香火进纳度僧唐肃宗至德初宰相裴冤请鬻度牒谓之香水钱听白衣诵经赐出身或纳钱百缗请牒剃度宋神宗司谏钱公辅言遇岁饥河决乞鬻度牒高宗勅卖四字师号自治平末始卖度牒旧以黄纸伪为者多至是户部朱异奏令僧道用勅绫牒詹叔义上表乞住卖度牒勅僧道始令纳免丁钱谓之清闲钱士夫出家汉明帝司空刘峻阴夫人等皆出家梁武帝通事舍人刘思刕表求出家赐名惠地敬帝补阙宗殆弃官出家号无名有息心铭行于世北魏孝文京兆王太子兴表求出家赐名僧懿太后冯氏出俗为尼居瑶光寺宣武太后高氏出俗为尼居瑶光寺度支尚书裴植母夏侯氏年七十出家为尼入嵩高山孝庄太后胡氏出俗为尼居瑶光寺唐高祖释智岩初为中郎将弃官为僧异僧谓之曰卿八十一出家矣高宗武后生皇子赐名佛光王踰月诏于奘法师寺出家落发武后初为宫人出业感寺为尼高宗见之纳后宫代宗宰相杜鸿渐临终命朝服加僧伽梨剃须发别众而逝依沙门法焚躯穆宗幽州节度刘总剃发为僧封大觉师赐腊五十宣宗初封光王武宗忌之遁去作沙弥至盐官为书记武宗崩百官迎王即位梁太祖吴越王幼子令因为僧伽同三十腊唐庄宗骑将史银鎗悟禅道出家名契澄宋真宗吴国长公主出家法名清裕宰相王旦薨遗令请大德施戒剃发着三衣火葬杨亿与其子议但以三衣置棺中高宗给事中知泸州冯檝别僚佐着僧衣升座说偈而化沙门封爵梁武帝勅沙门惠超为寿光殿学士北魏明元封沙门法果为宜城子加封安城公谥灵公唐太宗勅沙门智威为四大师封朝散大夫高宗时勅惠威为四大师封朝散大夫武后封法朗九人为县公赐袈裟银龟袋中宗封万回法云公勅慧范封正议大夫上庸郡公惠珍九人并朝散大夫封县公勅惠范加银青光禄大夫万岁朝散大夫封县公广清殿中监充功德使睿宗万回卒赠司徒虢国公法藏法师卒赠鸿胪卿玄宗菩提流志卒赠鸿胪卿肃宗沙门道平为金吾大将军破安禄山反贼代宗沙门不空封特进鸿胪卿加开府仪同三司进封肃国公食邑三千户卒赠司空德宗沙门圆照充内供奉鸿胪卿僖宗沙门妙行诵经见佛大士赐号常精进菩萨爵开国公宋太宗译经三藏天息灾试光禄卿法天施护并试鸿胪卿月给酥酪钱仁宗译经银青光禄大夫试光禄卿法护卒钦宗东京留守宗泽承制命沙门法道补宣教郎参谋军事僧职师号晋安帝秦主以僧䂮为国僧正法钦为僧录宋文帝勅尼宝贤为京邑尼僧正孝武勅道猷为新安寺法主勅道温为都邑僧正顺帝勅法持为天下僧正齐高帝诏法颕为京邑僧主武帝勅玄畅法献为僧主分任江南北事梁武帝诏云光法师为大僧正陈文帝勅宝琼为京邑大僧统宣帝勅昙瑗为国僧正后主勅惠暅为京邑大僧正北魏文成勅师贤为沙门统勅昙曜为昭玄沙门都统北齐文宣诏高僧法常为国师勅昙延法师为昭玄上统置昭玄十统以沙门法上为大统尊为国师隋文帝勅僧勐为隋国大统诏昙迁为昭玄大沙门统唐太宗诏杜顺和尚入见钖号帝心武后勅神秀禅师入京行道历三朝皆礼为国师玄宗沙门一行号称天师勅辩才为朔方管内教授肃宗召南阳惠忠禅师入见号称国师代宗诏南岳法照为国师德宗赐澄观清凉法师教授和上宪宗赐沙门知玄悟达国师封澄观大统清凉国师勅沙门端甫录街左僧事灵邃录右街僧事穆宗勅沙门惟英充两街僧统文宗左街僧录内供奉三教谈论引驾大师大达法师端甫右脇而灭勅沙门云端充左右街僧录宣宗勅灵晏充左右街僧录勅知玄法师充三教首座勅三教首座辩章充左街僧录僧彻充右街僧录懿宗延庆节勅左街僧录惠照大师清兰右街僧录明彻大师彦楚讲论佛法勅沙门觉晖充左右街副僧录汉吴越王钱俶奉沙门德韶为国师宋太宗吴越国僧统赞宁入见赐号通惠大师真直史馆编修赞宁迁右街僧录赐四明延庆知礼法智大师赐天台东山本如神照大师仁宗赐三藏法护普明慈觉传梵大师神宗天竺海月大师惠辩补都师高宗赐法道宝觉圆通法济大师赐径山宗杲大惠禅师孝宗赐灵山子琳慈受大师赐上竺若讷右街僧录赐上竺若讷左街僧录慧光法师赐灵隐惠远佛海禅师赐灵隐德光佛照禅师不拜君父晋成帝相国庾氷议令沙门尽敬王者何充抗论不行安帝桓玄议令沙门尽敬王者庐山远法师抗辨不行宋孝武制沙门尽敬君上前废帝制停致敬隋炀帝诏沙门道士致敬王者沙门明瞻抗诏谓僧无敬俗之典遂寝唐太宗诏僧道致敬父母逾年停致敬高宗勅僧道无得受父母尊长拜玄宗勅僧道致敬父母逾月罢致敬不称臣僧齐武帝沙门僧钟见上称贫道上以问王俭对曰晋宋以来多称贫道而使预座唐肃宗勅僧尼朝会表奏毋得称臣崇礼高行宋明帝诏勐法师月给钱三万车舆吏力僧瑾赐法技一部梁武帝惠约法师每入朝必设特榻帝座居其侧勅法云法师为大僧正官给吏力陈宣帝诏割始丰县调以奉顗禅师隋文帝灵藏律师居大兴善寺勅左右仆射两旦参问起居昙延法师升御座南面授法唐太宗四祖道信禅师四征不起就赐珍缯以旌其道代宗诏径山钦禅师入见赐号国一勅杭州长吏月至候问宋太祖吴越僧统赞宁入见一日七宣赐号通慧沙门着书梁武帝沙门慧皎撰高僧传十四卷起汉永平尽梁天监开德业为十科隋文帝翻经学士费长房进开皇三宝录唐高宗沙门道宣撰续高僧传三十卷起梁天监尽唐正观沙门道世撰法苑珠林一百卷总括大藏分门类事德宗湖州刺史于頔进沙门皎然杼山诗集藏于御书殿梁末帝沙门归序进经论会要诏入大藏赐演教大师晋天福沙门可洪进大藏经音义四百八十卷周世宗沙门义楚进释氏六帖勅付史馆赐紫衣缣币宋太祖吴越寿禅师着宗镜录一百卷沙门文胜奉勅修大藏随函索隐六百六十卷太宗翰林李昉等进太平广记其间录佛法者三十卷通慧大师赞宁进续高僧传三十卷起唐正观勅入大藏又撰鹫岭圣贤录五十卷僧史略三卷真宗沙门道原进景德传灯录三十卷译经润文官赵安仁修藏经录二十一卷赐名大中祥符法宝录沙门道诚着释氏要览三卷益州进沙门仁赞释氏会要四十卷仁宗三藏惟净进新译经音义七十卷三藏惟净进新译大藏目录二帙赐名天圣译教录赐光梵大师紫衣参政王随进删修景德传灯录十五卷驸马都尉李遵勗广传灯为三十卷赐名天圣广灯录沙门契嵩进辅教编定祖图正宗记勅入大藏赐明教大师紫衣缣币徽宗沙门惟白进续灯录勅入大藏赐佛国禅师金襕衣尚书王古阅大藏撰法宝标目八卷石门惠洪撰禅林僧宝传三十卷佛祖统纪卷第五十一佛祖统纪佛祖统纪卷第五十二宋咸淳四明福泉沙门志磐撰历代会要志第十九之二宿命前身放生禁杀祈祷灾异国朝典故诸国朝贡宿命前身晋武帝羊祐前身造武当山寺今供给偏重梁武帝岳阳王萧察镇越知前身是许询与昙彦造塔北齐文宣使人乘驼出城奄然如梦至山腹寺取经函群沙弥曰高洋驼来引见老僧问曰高洋作天子何如唐太宗威禅师前身是陈徐陵听智者讲经立五愿后生缙云朱氏投章安为师栽松道者託生周氏女遇四祖出家是为五祖忍玄宗房琯与道士邢和璞过夏入废寺使人掘地得瓮中所藏娄师德与永禅师书悦然悟前身为永沙门法秀有异僧引入终南山见朱门榜曰回向老宿指宫房曰此唐天子旧室命侍者取玉箫曰向居此好声乐谪为人间主德宗西川节度韦臯初生有梵僧曰此诸葛武侯后身宪宗齐君佐梵僧与一枣食之即悟前身是讲经僧乃投灵隐出家名鑑空僖宗知玄国师见一珠入左股痛甚上有晁错二字玄知宿业即右脇而逝世称玄是袁盎后身宋仁宗参政张方平出知滁州至僧舍见楞伽经手迹宛然知前身为书经僧宰相曾公亮前身是禅门青草堂颕州官妓口作莲华香蜀僧曰此女前为尼诵法华三十年哲宗苏轼前身五祖戒禅师放生禁杀隋文帝诏天下正五九月及六斋日不得杀生命智者禅师至岳州讲金光明经化一郡五县一千余所咸舍渔捕梁武帝勅太医不得以生类为药郊庙牲牷皆代以麪宗庙用蔬果北魏献文勅祭天地宗社勿用牲岁活七万五千牲命北齐文宣受戒不食肉禁境内屠杀唐高祖诏正五九及月十斋日不得行刑屠钓武后勅断天下屠钓肃宗诏天下立放生池凡八十一所颜真卿撰碑宋太祖诏民间二月至九月不许採捕弹射着于令真宗诏天下州郡放生池悉与兴复无池之处沿江淮州郡近城五里并禁渔捕诸暨令潘华依普贤忏法不令捕江湖间鱼及奉诏还阙梦鱼为人形者数万号哭沸天皆云长者去矣吾辈不免烹矣云云天竺慈云法师奏请西湖为放生池每岁四月八日郡人会湖上纵鱼鸟为主上祝寿仁宗四明延庆法智法师每岁佛生日放鱼鸟祝圣寿郡以上闻勅枢密刘筠撰碑立于寺门祈祷灾异晋简文有乌巢太极殿召尼道容授八关斋戒乌运巢而去妖星为变召沙门法旷行忏星为之没孝武西天涉公至长安常呪龙致雨秦主尊事之齐武帝不豫召诸沙门祈佛感天香满殿圣僧振钖北魏节闵国子博士卢景祐通佛法从兄作乱累及景祐至心诵经枷锁自脱隋文帝亢旱昙延法师升御座帝及群臣受八关斋戒俄而雨注唐太宗诏京城诸郡僧道转经行道七日夜祈保秋成每岁正七月为式诏京城沙门每月二十七日行道转仁王经为国祈福诏净禅师至京祈雨感白虹昼见大雨通济中宗诏菩提流志结坛祈雨三日大澍玄宗康居入𡨥安西诏不空诵仁王呪感北天王子神兵现五国奔溃代宗吐蕃逼京师内出仁王经诏不空置百高座讲经寇平勅灌顶道场选沙门二七员为国长诵佛顶呪彗星见于东方诏不空行法星为殒春夏不雨建坛祈祷大雨沾足当阳节度张昭请沙门自觉曰闻龙神依师听经忘其行雨愿起大悲师焚香遥祝云起大雨宋太祖幸相国寺祈雨设千僧斋上幸相国寺祈雨进蔬食雨大济将郊天雨不止遣使祷无畏真身塔及期而霁真宗亢旱梵僧于金明池立坛呪龙须臾雨至神宗夏旱上于禁中斋祷梦神僧空中吐雾觉而大雨勅求其像得之相国寺阁第十三尊罗汉哲宗昇法师居兴福赵清献公帅越亢旱大疫迎大士恳祷一夕雨注疫病亦息因奏所居曰圆通高宗孟后去国南向奉摩利支天像以护身李珏避虏遇乘车人教持摩利支天尊号获免兵厄金虏入杭上亲诣上竺大士殿恭祷为战没者修水陆供有梦战死者相庆得生善趣大旱诏道法师祈雨师呪四鲜鲫投诸江雨大洽淫雨不止遣内侍祷上竺大士施玉器七宝冠国朝典故北魏太武诞生之节始诏天下佛寺建祝寿道场唐玄宗诏天下寺观建天长节祝寿道场勅僧道遇千秋节开元寺行道散斋德宗诞节诏澄观法师入内殿讲经文宗诏圣节宰臣百僚诣寺设千僧斋昭宗圣节勅两街僧道入内殿谈论景宗圣节勅寺观设斋禁屠钓梁太祖大明节勅百官诣寺行香祝寿唐庄宗圣节勅僧录云辩与道士入内谈论周太祖圣节宰臣百僚诣寺观建祝寿道场宋太祖长春节宰相范质制祝寿斋疏云云长春节诏沙门殿试经律论义十条钦宗诏道君圣节仍就道观若干龙节仍就佛寺一依祖宗旧法晋孝武内殿奉佛召沙门居中行道唐代宗勅百沙门于禁中念诵谓之内道场勅大明宫建道场感佛光现宋太宗赞宁僧统入见滋福殿其处安佛像经藏立剎声钟即内道场诏两街供奉僧于内殿建道场为民祈福孝宗建内观堂诏上竺讷法师领五十僧入修金光明忏岁以为常唐睿宗勅贵妃公主始建功德院代宗诏辅相大臣始建功德院宋徽宗勅照祖宗旧法应勋臣戚里功德坟寺自造屋置田止赐额蠲免科敷听本家请住持不许指占有额寺院高宗司谏陈公辅上疏应臣僚前曾陈乞有额寺院充坟寺功德者乞照祖宗成法并与改正理宗臣僚言乞将宰执指占有额寺院并与追正宋孝武勅文帝忌日于中兴寺建八关斋从臣袁敏孙更进鱼肉帝怒免官唐太宗勅先朝忌辰于章敬寺行香设斋中宗诏七朝忌辰于内殿设斋行香玄宗勅僧道遇国忌就龙兴寺行道散斋宣宗勅列圣忌辰并诣僧寺行香如旧典勅州郡国忌行香不得携酒肉入寺晋天福勅国忌宰臣百僚诣寺行香饭僧宋太宗诏国忌宰相已下诣寺观行香禁腥酒诸国朝贡晋武帝扶南国遣使进金佛象牙塔安帝师子国进玉佛像高四尺二寸宋文帝迦毘罗国师子国诃罗陀国诃罗单国阇婆国五国咸遣使入贡齐东昏侯扶桑国僧惠深来京师梁武帝于陀利国入贡云东土有圣王出扶南国沙门进珊瑚佛像盘盘国遣使进佛牙丹丹国遣使进佛像扶南国遣使朝贡请佛像经论百济国遣使朝贡请经论于阗国遣使贡玉佛像唐太宗高丽三国沙门僧愿入中国学佛法德宗吐蕃遣使乞赐沙门善讲佛理者上令良琇往赴宋太祖高丽沙门谛观持天台论疏至中国谒螺溪法师高丽国君遣三十六僧来中国学永明寿禅师至今法眼一宗盛行海外西天沙门可智等来朝西天沙门苏葛陀来贡佛舍利文殊华西天沙门弥罗来贡梵经于阗国沙门善名七人来高昌国遣僧法渊贡辟支佛牙太宗西天沙门吉祥来进梵经沙门继纵自西天还贡梵经舍利塔中天竺沙门钵纳摩来贡舍利塔天竺沙门护罗来贡梵经沙门光远游西天还进西竺王子表贡释迦舍利沙门法遇自西天还贡佛顶舍利梵经沙门重达自西天还进佛舍利梵经中天竺沙门补陀来进舍利梵经占城国沙门净戒诣阙贡金铜铃杵高丽国王遣使乞赐大经藏御制佛乘文集诏给日本国沙门奝然来朝言其国传袭六十四世隋开皇中遣使入中国求法华经唐永徽四年遣僧道照入中国从奘法师传法奝然归国乞赐藏经诏给日本国法济大师奝然遣弟子嘉因祈干来朝真宗祥符九年北天竺沙门天觉南天竺沙门妙德西天竺沙门等各进舍利梵经中天竺沙门童寿来进梵经东天竺沙门普积来进梵经一岁之中五竺咸贡日本国沙门寂照来进无量寿佛像金字法华经中天竺沙门儞尾抳来进舍利梵经西天竺沙门佛护来进梵经西天三藏法护来进舍利梵经北天沙门戒贤来进梵经迦湿弥罗国沙门目罗失稽来进梵经西天沙门达磨波来进梵经西天沙门众德来朝进舍利梵经中天竺沙门觉称法戒来进舍利梵经金刚座真容般尼国沙门寂贤来进梵经西天沙门知贤来进舍利梵经东女真国入贡乞赐藏经西天沙门爱贤进舍利梵经西天沙门智吉祥来进梵经西夏国奏国内新建伽蓝乞赐藏经神宗日本国沙门成寻来朝哲宗高丽王子僧统义天来朝苏轼馆伴勅杨杰送往钱唐受法于源法师传天台教于天竺谏法师传律于灵芝照律师孝宗日本国遣使致书四明郡庭栖心维那对使宣读斥其文义疎缪者凡七处佛祖统纪卷第五十二圣祖开先宋大宗天神降张守真家云国祚延永过于有唐诏封翊圣保德真君真宗方士王中立遇道人姓赵自称司命真君九有瑞异必先告中立天神降于寝殿谓上曰天书将降宜斋戒以受之皇城司奏右承天门有帛书曳鸱吻上内侍捧取视其文云赵受命兴于宋世七百九九启封宣文其名大中祥符凡三篇登封泰山毕诏司命真君为九天司命保生天尊昭三司使丁谓起玉清昭应宫前殿曰太初以奉玉皇建阁以奉天书后殿曰明庆以奉圣祖诏天下建天庆观以奉三清玉皇及增设圣祖殿天神降于禁中谓上曰吾人皇九人之一是赵姓之始祖再降乃轩辕黄帝吾以后唐时下降总治下方生赵氏之族今已百年皇帝善抚育群生乃乘黄云而去是月大赦上尊号圣祖上灵高道九天司命保生天尊圣祖后曰元天大圣后圣祖讳玄朗诏中外不得斥犯勅诸郡天庆观增建圣祖殿遣李溥于建安军监铸玉皇圣祖二像诏丁谓奉迎至京奉安玉清昭应宫舍利见于玉清昭应宫圣祖明庆殿诏于大内丙地建景灵宫以奉圣祖历朝谶瑞北齐居士陆法和甞题壁云十年天子犹尚可百日天子急如火周年天子递代坐惧涂削之不能灭隋文帝西天阇提斯那来上言天竺获石碑说东方震旦国名大隋城名大兴王名坚意建立三宝唐大宗原州奏鸿池谷有五石青质白文曰太平天子李世民太子李治七佛八菩萨勅遣使祭谢帝得祕谶云唐三世后女主武王代有天下太史令李淳风曰其兆已成今在宫中上曰疑似者杀之对曰天命不可易遂止肃宗诏沙门元皎建药师道场忽生李树四十九茎尼真如升天见天帝授天宝十三枚以镇下方乃改元宝应睿宗为相王每出万回告人曰天子来矣玄宗在藩谒之抚其背曰五十年太平天子宋太祖生于洛阳神光满室金色被体甞过长寿寺枕殿砥寝僧守严见赤蛇出入上鼻宋城有异僧指州地曰不二十年当有帝王由此建号大宗太平四年嘉州夹江县民得玄石二皆丹文一曰君王万岁一曰赵二十一帝缄其石来献太平七年舒州奏贡端石刻梁志公记云吾观四五朝后次丙子年赵号太平二十一帝忽一日志公降禁中上亲闻训语乃遣使诣钟山奉斋赐号道林真觉菩萨真宗取瑞石志公记以示近臣宰相王且曰国家启运在梁陈隋唐及五代后太宗即位岁在丙子今天尊临降事皆符合则知天命我宋其来久矣上说日本国入贡称国东祥光见中国天子圣明则应此瑞诏日本建神光寺驻辇国来贡言四十年海无风涛意中国有圣人出先圣出家汉高祖过鲁祠孔子封九代孙腾为奉祠君元帝封孔子后霸为褒成君平帝封孔子后孔均为褒成侯光武幸鲁祠孔子封其后志为褒成侯明帝幸阙里祠孔子封十九代孙僖为褒成侯幸鲁祠孔子拜孔僖为郎中魏文帝封孔子二十一代孙羡为崇圣侯唐太宗诏以孔子为先圣封其后为褒圣侯宋太宗诏封孔子四十四代孙宣袭封文宣公真宗诏孔圣佑袭封文宣公仁宗诏孔宗愿龚封文宣公勅封四十六代孙宗愿为愆圣公神宗诏四十七代孙若蒙封愆圣公徽宗诏四十八代孙端友封愆圣公高宗诏寓衢州四十九代孙衍圣公𤤆卒子搢袭封衍圣公是为五十代大儒名世周曾子名参学孔子为孝经子思孔子之孙名伋学于曾子作中庸孟子名轲学于子思着书七篇述尧舜之道距杨墨言人性善荀卿名况着书名荀子尊王黜霸言人性恶汉哀帝杨雄放易作太玄放论语作法言言人性善恶混隋文帝王通续六经门人谥曰文中子弟子集问答之言名曰中说唐太宗正观二十一年诏孟轲左丘明谷梁赤公羊高伏胜毛莨高堂生孔安国戴圣刘向何休郑众马融卢植郑康成服虔贾达杜子春范寗杜预王肃王弼二十二人皆从祝先圣庙宋神宗元丰六年诏封孟子邹国公七年诏以邹国公陪享至圣文宣王位于兖国公之次苟况杨雄韩愈皆发明先圣之道以世次从祀于二十二贤之间兴建儒学汉武帝议立明堂遣使者安车蒲轮征鲁申公置五经博土鲁共主坏孔子旧宅于壁中得所藏古文虞夏商周之书论语孝经皆科斗文字宣帝诏诸儒论五经同异成帝使谒者陈农求遗书于天下诏刘歆典领五经叙诸子为九流明帝上幸辟雍尊养三老五更上自为说诸儒执经问难观听者亿万计皇太子诸侯王功臣子弟外戚莫不受经期门羽林之士悉通孝经匈奴亦遣子入学章帝诏校定东观五经诸子传记灵帝诏诸儒正五经文字刻石太学唐太宗幸国子监命孔颕达讲孝经大征名儒增筑学舍学生至三千二百六十员自屯营飞骑亦给博士授经高丽吐蕃皆遣子弟入学升讲筵者八千人命颕达撰定五经疏宋仁宗诏天下立郡学天师世次后汉永寿二年天师张道陵在阆州云台山老君遣使授正一真人与夫人雍氏弟子王长赵昇同升天陵本居余杭天目山七岁能诵道德经后入嵩山得九鼎丹经乃入蜀隐鹤鸣山鍊丹三年丹成乃摄伏魔鬼夺二十四治化为福庭老君授以天师印绶雌雄二釰正一盟威祕箓众经符图人有受其道者出米五斗陵传子衡衡传子鲁拜镇夷中郎将汉宁太守封阆中侯卒子富嗣献帝时嗣天师第四代张盛至鄱阳鍊丹解化人名其居曰龙虎山宋真宗召二十五代嗣天师张干曜至京师传箓度人仁宗召嗣天师张干曜赴阙赐号澄素先生诏二十六代嗣天师张嗣宗赐号沖静先生征宗诏三十代嗣天师张继先至阙赐号虚静先生勅封汉天师正一静应真君高宗勅三十二代嗣天师张守真赐号正应先生仙真显迹周穆王驾八骏升崑崙西王母觞于瑶池之上灵王太子王子乔吹笙作凤鸣道士浮丘公接上嵩山宋大夫墨翟服朱英丹为地仙着书十篇显圣王庄周着书十余万言服北育火丹白日升天秦始皇茅盈得道治江南句曲山二弟固衷从兄亦成真老君遣使拜盈为司命真君固为定录君衷为保命君世号三茅君始皇闻鬼谷先生云东海祖洲有不死草之遣除福将童男童女三千人入海寻祖洲不返汉高祖商山四皓从太子游文帝从河上公受老子道德经章句武帝时淮南王刘安着书号淮南子与八公登山白日升天上登嵩高起道宫西王母至赐五岳真形图六甲灵飞符奉安柏梁台常朝拜之东方朔至吉云泽得五色甘露以献武帝遍赐群臣昭帝郴人苏耽得仙道辞母曰明年郡有疫可取庭前井水橘叶以救人言毕升天世称苏仙君安帝阴长生师马明生学道煮黄土为金作黄金数十万斤以施穷乏白日升天顺帝上虞魏伯阳作参同契五将类论作丹后服丹而化桓帝王远过吴召麻姑进行厨金槃王杯璧麟晡姑云见东海三变桑田献帝左慈入天柱山学道与弟子葛玄入霍山合丹仙去魏明帝葛玄委衣在床尸解而去老君赐金简命为太极左仙公晋成帝葛洪止罗浮山鍊丹着书号抱朴子尸解得仙穆帝许迈入余杭西山与弟谧男玉斧皆得道登天哀帝南岳魏夫人授杨羲上清真经太洞黄庭十余篇孝武西山许真君受天诏四十二口拔宅升天梁武帝陶弘景告化香气不散着书曰真诰桓闿修默朝上帝法太上召升天北魏太武道士冠谦之遇太上老君命继张陵为天师又遇李普文授图竺二禄唐玄宗叶法善见老君入西山修道尸解仙去李筌遇骊山老母为说阴符经义后入名山访道召方士张果入见与董汁三巵醺然如醉曰非嘉酒也后入恒山司马承祯上遣使迎至京受法竺二禄有仙女谓焦静曰子可谒东华青童君受三皇法归而谒之先生欣然以授敬宗崔元亮修黄箓道场有鹤三百六十五只翔集坛所一朱顶皓白竟集虚皇座后元亮入室诵黄庭经而化宣宗召罗浮轩辕集入见问临天下之数集横书四十乃十四年也懿宗钟离权自称汉时遇王玄得长生之道吕巖者遇权授露宝毕法谓曰吾朝元有期即有仙人迎之升天洞宾客游江淮度何仙姑郭上灶施肩吾景宗吕洞宾过鄂州黄龙山见机禅师述偈周世宗召华山隐士陈抟问飞升之术隐士谭景升与陈抟为友着化书百十篇久之仙去宋太祖陈抟闻太祖即位大笑曰天下自此定矣陈抟受易于麻衣道者得正易心法河图洛书之诀钱若水谒陈抟见老僧云但可作贵公卿于急流勇退耳大宗诏陈抟入见仁宗召蓝元道舘于芳林园赐号养素先生蓝师刘海蟾何仙姑逢洞宾焦浚明见仙姑姑言受金枉杀事神宗天台张平叔遇异人得金丹之诀着悟真篇传于世读雪窦祖英集顿明心地后坐化焚之得舍利千百平叔传丹法于石泰泰传薛道源吕仙见净慈本禅师师曰黄龙旧话何不举似徽宗召海陵除神翁入见上与林灵素讲道有青巾升殿留诗上知洞宾之来为之叹息孝宗赐何蘘衣为通神先生上将立谢妃为后遣内侍求一语何曰为天下母妃遂位中宫唐仙姑逢吕仙与之丹上皇召入赐寂静先生号道流知名周灵王太子晋道士浮丘公接上嵩山汉明帝五岳八山道士褚善信等宋明帝召庐山道士陆脩静问道北魏太武道士寇谦之唐高宗道士潘师正上问所须对曰茂松青泉山中不乏玄宗祕书监贺知章请为道士以宅为千秋观宋太祖勅道士刘若拙充右街道录试道士事业未至者罢之仁宗召道士朱自英诣阙赐号观妙先生徽宗道士林灵素入见修学道科唐玄宗诏诸州习道德经列子庄子文子置助教一人时姚子彦试策入第诏封庄子南华真人列子文子庚桑子四真人四子书为真经置博士助教各一员学生百人宋太宗命徐铉王禹称校正道经删去重复为三千三百三十七卷真宗命王钦若定罗天醮仪选道士十人校录道藏经御制序神宗诏道门职事试道德南华度人三经徽宗诏老君名字士庶不得犯诏列子庄子陪享太上诏建道学科治老庄列子书置道阶十士诏封庄子列子为真君诏罢黄老学佛祖统纪佛祖统纪卷第五十三宋咸淳四明福泉沙门志磐撰历代会要志第十九之三北天佛牙鄮山舍利凤翔佛骨陈留佛指瑞像应世圣贤出化立坛受戒设像置经建寺造塔西天求法东土译经经目僧数天台传教禅苑传灯律宗垂范神尼异行名山胜迹圣教感通持诵功深西游乐国北天佛牙唐高宗宣律师在西明寺行道北天王太子以佛牙上于师代宗勅问文纲律师亲传先师宣律师释迦佛牙宜诣右门进上副朕瞻礼宋太宗建启圣禅寺奉优填圣瑞像释迦佛牙大祖亲缄银塔中初太祖疑佛牙非真取自洛以火煅之色不变遂制发愿文太宗复验以火亲制偈赞真宗迎供瞻礼神光洞发遂制赞仁宗以三朝敬事迎置禁中于穴中得一舍利因为制赞庆历三年久旱迎佛牙入内殿祈祷须臾雨大注复制发愿文英宗勅大相国寺造三朝御制佛牙赞碑学士王珪撰文徽宗勅迎三朝御赞佛牙入内供养隔水晶匣舍利出如雨因为制赞鄮山舍利周厉王佛灭后百年中天竺阿育王取释迦舍利作八万四千宝塔勅鬼神于阎浮提城邑满一亿家为立一塔汉明帝问摩腾曰白马寺东有光怪民唿圣冢腾曰昔阿育王藏舍利八万四千塔震旦之境有十九处此其一也帝俱往礼拜诏造塔其上九层二百尺晋武帝刘萨诃入地狱见观音大士谓曰可往洛阳舍利临淄建邺鄮阴成都五处有阿育王塔顶礼悔罪既苏出家名惠达至鄮县乌石山闻钟声斵土求之得舍利宝塔飞至一山乃即其地建剎奉塔安帝勅鄮山造塔亭禅室度二七僧住持守护宋文帝遣僧道祐广兴创建凿基得大石凾颇黎钟金合银罂安三法身舍利梁武帝勅造木浮图堂殿房廊赐额阿育王寺岳阳王萧詧修木浮图为五层铸金铜像五百躯陈宣帝遥敬宝塔度二七僧唐中宗敬仰宝塔勅送供施委沙门栖旷如法香火国清智晞至寺礼八万四千拜忽感紫文印右臂终身不没肃宗内供奉子璘母亡岳神令往鄮山礼塔可免母罪璘至寺礼至四万拜母现身塔前曰吾承汝力已生忉利宣宗四明道俗八千人于育王寺供舍利塔天花纷坠放五色光懿宗观察使杨严奏舍利宝塔灵异勅度三十七僧严奉香火梁末帝吴越王钱镠遣弟铧往迎育王山舍利塔夜放光明浙江如昼周世宗勅翰林承旨陶毂入寺礼敬见舍利红色宋太宗吴越王入朝僧统赞宁奉释迦舍利塔入见滋福殿高宗亲洒宸翰赐佛顶光明之塔孝宗遣内侍李裕文至育王山迎佛舍利塔诣行在所奉安观堂焚香瞻礼见塔上有月轮相及水晶珠皇太子请至东宫瞻礼见相轮累累然如水晶珠上书妙胜之殿以安塔所皇子魏王来镇四明往寺瞻礼宝塔见豪光青赤交眩因造金塔奉安舍利塔于中作赞四章刻于塔之四旁寺东一里有圣井灵鳗欲出则有二红蟹若前躯者钱武肃王迎塔至钱唐梦一菩萨首戴结缦华冠两掖挟蟹云是育王圣井灵鳗来护塔耳凤翔佛骨唐高宗诏迎岐州法门寺护国真身塔释迦佛指骨至洛阳大内供养皇后以金函九重命宣律师送还岐山肃宗诏迎法门寺佛骨至禁中礼敬传至诸寺瞻礼德宗诏迎法门寺佛骨入禁中礼敬历送京城十寺世传三十年当一开则岁丰人安韩愈上表谏贬潮州文宗岐山法门寺佛骨塔庆云见懿宗诏迎佛骨三百里间车马不绝公私音乐仪卫之盛过于南郊上降楼迎拜陈留佛指宋仁宗勅迎陈留佛指入内试以烈火击以金鎚了无所损俄而舍利流出乃制发愿文送还本寺初是有梵僧来陈留阐教寺施天竺佛指瑞光屡发徽宗方士盛言陈留佛指乃海狗骨诏取验之火焚铁捶十余日色不变乃加礼送还瑞像应世晋愍帝吴朱膺于松江得二石像铭曰维卫佛迦叶佛迎至通玄后渔者得二石钵见佛像在钵际遂送寺中明帝海上网得文殊金像陶侃迎至江州溺水中后远法师起东林神运阁至江祷之得其像成帝高悝望江浦五色光得金像置长干寺后网得铜华趺梵书云阿育王第四女造孝武沙门昙翼见江陵城北五色光得一铜像题云阿育王造宋高祖司徒王谧见东掖门地有光得金佛高七尺二寸文帝都人孙彦曾妾王惠称见江浦有光得金佛一躯孝武卢陵太守周湛进金像高九尺三寸言僧法均至三曲江见光浮水面因获此像梁武帝梦释迦檀像入国乃遣郝骞等西行求像至舍卫国天监十年负像东还帝率百僚迎入太极殿西天沙门自图形于吴中灵岩寺像夜起行道梵僧云是智积菩萨唐宣宗会昌毁寺二僧负东林文殊像藏锦绣谷峯顶寺复访像不获忽圆光涌于空表自是峯顶天池常见圣灯百千文殊出没宋太宗陆泽人王绪见白兔逐之入穴见石佛五十身勅就邑寺奉之通利军建城掘地得大石佛十身诏建淳化寺奉其像真宗诏送金栏加沙往罗浮中阁寺奉释迦瑞像此像来自西天神宗诏迎衡州玉塔入京师阿育王所造第九塔也哲宗袁州仰山舍利石塔自然出现袁州木平山舍利石塔出现夏旱太守王古祷于木平塔白衣大士出现复往仰山塔泗州大士维摩居士出现袁州东山罗汉像出现徽宗金州奏获石罗汉大放光明圣贤出化室利房秦始皇时自西域赍佛经来化帝以异俗囚之摩腾竺法兰汉明帝时以白马驮经自天竺来宋真宗瞻摩腾真身制赞康僧会魏齐王时自西域至吴唐高宗时祇域晋武帝自西域至洛阳佛图澄晋怀帝时自西竺至洛阳石勒奉之单道开晋穆帝时杯渡宋文帝时志公观音化身始宋明帝十一年终梁武天监十三年达磨观音化身梁武大通元年自南天竺来北魏文帝大统元年自梁入魏傅大士弥勒化身出婺州乌伤县梁武帝中大通六年大同元年陈文帝天嘉二年宣帝大建年间陆法和梁武太清北齐天保稠禅师北齐天保法喜隋炀帝丰干弥陀化现寒山文殊化现拾得普贤化现唐太宗正观七年杜顺文殊化现唐正观年宝掌高宗显庆万回观音化身高宗咸亨中宗神龙睿宗景云泗州观音化身中宗神龙代宗大历僖宗四年宋太宗僧伽塔放光真宗谥普照明觉大师徽宗京师大水僧伽立空中旁侍慧岸木叉一白衣跪于前既而水退一行玄宗开元三年九年万山李长者玄宗开元七年宋哲宗张商英至万山昭化院得华严决疑论无畏玄宗开元四年宋真宗瞻无畏塔制赞金刚智玄宗开元七年不空玄宗开元八年韦老师玄宗开元八年马郎妇宪宗元和普贤化身随洪大圣文宗太和宋仁宗祈雨加封草衣德宗建中嬾残德宗贞元傅大士宣宗曾志愿开塔晋少帝吴越王问塔湘山无量寿懿宗八年湘山全真禅师阿弥陀佛化身龟洋二真身僖宗三年泉州无了禅师及弟子惠忠二塔鰕子昭宗天复岳林布袋弥勒化现五代梁道贤五代唐扣氷古佛五代唐麻衣周太祖广顺宋太祖建隆娄道者宋太宗淳化蹈宝华佛化身真宗召见四世界娄道者云是日光菩萨化身言法华宋太宗仁宗默祝请斋峨眉茂贞真宗召见南安岩主真宗时定光佛化身龟山智悟真宗时祈雨断臂云是五百罗汉中一戒香痖女仁宗时四明戒香维卫古佛李士宁仁宗时于洛阳谓卫开曰戒香痖女是维卫佛蔡君谟病目梦龙树潘盎神宗时言法华云是日光佛赵棠神宗时从潘盎游佛陀波利哲宗时颍州太守苏轼乞赐塔院额曰光梵立坛受戒汉明帝司空刘峻等并求出家魏齐王西天昙摩迦罗至洛阳译僧祇律立大僧羯磨受戒高贵卿公昙摩迦罗乞行受法戒沙门朱士行为受戒之始晋康帝尼净检于本法得戒宋文帝僧伽跋摩至建康为沙门惠照等于船中再受具戒求那跋摩于南林寺立戒坛为僧尼受戒尼惠果等于戒坛依二众重受具戒宁僧统僧史略云汉度阿潘受三归也晋度净检从一众也二众得戒慧果始也梁武帝从约法师受具足戒太子公卿道俗从师受戒者四万八千人沙门耆艾亦重受戒法唐高宗宣律师于净业寺建石戒坛为岳渎沙门再受具戒撰坛经代宗勅大兴善寺建方等戒坛穆宗中书令王智兴于泗州建方等戒坛请遇圣诞度僧敬宗勅两街建方等戒坛左街安国寺右街兴福寺宣宗以会昌沙汰勅上都荆扬汴益立方等戒坛为僧尼再度者重受戒法懿宗勅两街四寺各建戒坛度僧宋太祖以僧尼无间勅尼寺置坛受戒尼大德主之真宗昇州崇胜寺赐名甘露戒坛诏京师立奉先甘露戒坛天下诸路皆立戒坛凡七十二所京师别立大乘戒坛设像置经周穆王子于沁水石窟造迦叶佛像秦缪公造佛铜像汉桓帝铸黄金浮图老子像晋武帝侍中荀勗于洛阳造金像十二孝武安法师于檀溪寺造铜像能自起行放光烛天处士戴逵自造无量寿佛像置灵宝寺郄超撮香作礼勃然烟上安帝江夷託戴颙造观音夜梦人令改造弥勒触手成妙恭帝诏瓦官寺铸丈六金像放光满寺宋文帝徐州造丈六金佛有寇难则像身流汗孝武路太后于中兴寺造普贤像梁武帝幸同泰寺铸十方佛金铜像北魏献文勅为太祖下五帝铸丈六释迦佛五躯孝明为太后胡氏建永宁寺丈六金像浮图九层高九十丈诏诸郡立五级浮图孝庄孟仲晖造夹纻佛每夜遶座行道孝武于平等寺建浮图设万僧斋石佛俯首终日唐高祖为太祖下造等身佛三身太宗梦虞世南勅造佛像一躯以资冥福高宗勅洛阳龙门山镌石龛卢舍那佛高八十五尺沙门智运于龙门山凿石佛一万五千身武后敛天下僧尼日一钱作大像于白司马坂玄宗勅诸郡开元寺铸皇帝等身金铜佛像沙门海通于嘉州大江凿石为弥勒佛高三百六十尺覆阁九层晋天福天竺沙门道翊获奇木造观音像持古佛舍利置豪相中白光焕发宣徽将朱崇掘地得大石佛舍家为寺开运初勅为高祖写大藏经奉安明圣寺汉高祖上柱国郭令威立石碑金刚经于寿春宋太祖勅益州雕大藏经板勅往峨眉山粧饰佛像真宗封泰山诏修众像三十二身御制修像记勅沙门栖演修龙门山石龛佛一万七千身哲宗勅往东林妆神运五殿佛像苏轼绘水陆像作赞十六篇苏轼得张氏画十八罗汉为赞以授弟辙高宗给事中凭檝造大藏经四十八所建寺造塔周穆王子于鼓山建竹林寺汉明帝始造白马寺雒阳京城内外十寺白马寺东造佛舍利塔魏吴王孙权武昌造昌乐寺潘夫人造惠宝寺尚书令阚泽舍宅为德润寺晋惠帝会稽诸葛氏造灵宝寺成帝尚书令李邈以句容宅灵耀寺王羲之庐山寺为归宗寺许询建塔四层乏相轮一朝风雨轮盘自备康帝中书令何充舍宅为建福寺哀帝诏建瓦官寺废帝诏为支遁法师建沃州寺简文帝诏为尼道容建新林寺勅长干寺造三级塔孝武帝浔阳刺史陶范舍所居为永法师建西林寺九江刺史桓伊为远法师建东林寺荆州牧桓沖命昙翼法师建东西二寺常及万僧宋高祖范秦建祇洹寺谢灵运建招提寺文帝为高祖建报恩寺勅沙门道祜往鄮县建浮图三级沙门昙摩密多于鄮县建阿育王塔齐高帝沙门玄畅建齐隆寺感青衣神人遶山守护武帝居士明僧绍以摄山宅为栖霞寺梁武帝旧宅七夜放光勅建光宅寺诏修长干塔得琉璃瓶盛舍利爪发同泰寺浮图灾更建十二层浮图华阳真人陶弘景于三茅山建浮图白塔岳阳王萧詧镇越州重修甎木二塔知前身是许询北魏文成大复佛法诏郡县各建浮图一区勅建鹿野寺与禅僧数百习学禅定孝文为太后建报德寺为罗释法师旧居草堂建三级浮图宣武洛阳段辉闻地下钟声得金佛一菩萨二遂舍宅为寺北周常念寺藏舍利光明自瓶出建浮图奉安之隋文帝诏相州战地为军士死事者建寺荐福辛彦之立十五层浮图张元神游天上见一堂天人曰辛刺史当居此诏天下名藩建灵塔奉藏舍利凡百十一塔灵瑞之迹备在僧传唐公李渊舍宅为清禅寺诏建禅定寺召昙迁法师集名德百二十人居之智者禅师至玉泉感关王役神兵造寺真观禅师于虎林山建天竺寺炀帝智者遗言于天台山造国清寺唐高祖为沙门景晖立胜业寺为沙门昙献立慈悲寺为并州起义立义兴寺太宗诏以皇家旧宅为兴圣寺诏于建义以来交兵之处各建寺破刘武周于汾州立弘济寺李百药撰碑诏以庆善宫为穆太后建慈德寺为皇太子承干建普光寺诏以洛阳旧宅为天宫寺诏为穆太后建弘福寺皇太子为文德皇后建慈恩寺高宗勅建西明寺大殿十三所睿宗诏以沙门惠云所造汴州建国寺为大相国寺玄宗勅以寝殿材建安国寺弥勒殿勅天下诸郡建开元寺龙兴寺肃宗上皇幸成都沙门英干施粥救贫馁愿国运再清勅建大圣慈寺九十六院八千五百区尚书右丞王维与弟缙奉佛母丧以辋川第为寺代宗梦游山寺翌日瑯琊山建剎进图赐名宝应寺帝梦牛首山辟支佛来见勅山中建七级浮图淮西兵马使李重倩舍宅为佛经坊赐名宝应宣宗勅天下诸寺修治诸祖师塔昭宗勅罗什译经处重建草堂寺晋曹山有梵僧群集山顶飞行而去勅建荷玉禅寺宋太祖吴越王俶造金铜八万四千塔布散国内太宗周废龙兴寺为官仓寺僧击鼓求复勅复为寺赐天下无名寺额曰太平兴国曰干明勅往五台造金铜文殊万菩萨像诏建开圣禅寺奉天竺栴檀瑞像释迦佛牙志公真身勅往天台山重建寿昌寺造罗汉像五百十六身开宝寺建塔十一层三十六丈上手藏舍利塔放光照天地真宗诏赐金修峨眉普贤寺沙门继全自西天还得佛舍利建塔扬州勅江宁府长干寺塔赐名圣感诏并州建资圣院为将士战亡追福仁宗勅京师建慈化寺为先帝荐福勅再建灵感塔内侍李允宁奏以第宅创十方净因寺诏琏禅师居之英宗勅天下私造寺院并赐寿圣之额神宗勅开宝寺灵感塔御篆鸿福圆成之塔哲宗四明延庆沙门介然创十六观堂陈瓘为记徽宗云居祐禅师作三塔白云端禅师建祖堂洪觉范论之曰云居白云识度高远斯可为天下法高宗勅天下州郡立报恩寺为徽宗追严勅西湖北山建天申万寿圆觉寺孝宗赐内帑于上竺建藏殿勅赐钱于上竺建十六观堂内翰楼钥记勅于禁中建内观堂一遵上竺制度西天求法魏高贵乡公沙门朱士西游于阗得放光般若晋安帝沙门法显自西域往五天竺得经像泛南海而还宋高祖昙无竭往西竺二十年还扬都译经后废帝沙门法献西游于阗得提婆品梁沙门智宣往西竺得梵经还陈宣帝沙门智圆往西竺隋文帝时得梵经还北魏孝明遣使者宋云沙门法力往西天得梵经百七十部还北齐后主沙门宝暹等往西天得梵本还隋文帝陈朝沙门智周等西竺求经还唐太宗勅李义表王元策使西竺登耆山刻碑纪唐威德玄奘三藏自西天求经还召见诏撰西域记武后初义净三藏自南海附舶往西竺求法至是将梵本寄佛逝国述南海寄归传求法高僧传玄宗沙门惠日往西天还召见说法赐号慈愍三藏法师梁太祖沙门智宣往西竺求经还进佛骨梵经宋太祖沙门道圆游五天竺还进舍利梵经沙门行勤等应诏往西竺求法所经诸国并赐诏书令遣人前导沙门建盛自西竺还进贝叶梵经真宗开封府陈恕言沙门往西天取经者宜察人材仁宗沙门怀问乞往西竺为今上建塔于佛金刚座侧沙门怀问得济永定等自中天竺还进佛骨舍利贝叶梵经西天碑十九本东土译经汉明帝摩腾竺法兰至始译四十二章经法兰又译佛本行经五部桓帝支谶译般舟三昧经等二十一部灵帝竺佛朔译道行般若经终汉之世译经三百余部信士严佛调译古维摩经魏齐王昙摩迦罗译僧祇律昙无德译四分戒本康僧铠译无量寿经高贵乡公沙门帛延至洛阳译无量清净平等觉经沙门朱士行至于阗得放光般若经晋武帝竺法护译正法华涅槃经等孝武鸠摩罗释至秦译大品般若经安帝罗释在秦译妙法华经遗教经维摩经大智度论昙无谶至凉译悲华经大般涅槃经佛陀耶舍在秦译四分律佛陀跋陀罗于建康译华严经惠严惠观笔受宋少帝佛陀释译五分律文帝昙摩密多译普贤行法经畺良耶舍译无量寿佛经齐高帝昙摩耶舍译无量义经梁武帝沙门众善译文殊般若经帝亲笔受真谛译金光明经简文帝真谛译起信论俱舍论北魏宣武菩提流支于紫极殿译经帝亲笔受陈文帝阇那崛多译佛本行经三十二部学士费长房笔受隋文帝笈多崛多重译法华经唐太宗玄奘三藏上新译菩萨藏经显扬圣教论等奘法师译瑜伽师地论勅颁赐九道总管御制圣教序高宗佛陀多罗译圆觉经勅左仆射于志宁吏部尚书来济兼译经润文诏玄奘三藏译大般若经六百卷沙门会宁泛海至诃陵国遇智贤对译涅槃后分经二卷勅三藏日照杜行顗共译佛顶尊胜呪勅不避国讳武后遣使往于阗国迎实叉难陀至东都重译华严经八十卷中宗宰相房融至南海遇般刺密谛译首楞严经融亲笔受诏义净三藏译药师七佛经上亲笔受诏菩提流志于佛光殿译经上亲笔受百僚侍坐菩提流志译宝积经修文馆学士武平一充翻经使卢藏用等润文菩提流志进新译经赐斋林光殿勅画工图翻经大德于殿壁睿宗菩提流志译宝积经宰相张说侍郎陆象先博士贺知章等润文德宗菩提流志进宝积经百二十卷御制圣教序般若三藏译乌荼国进本华严净行品帝亲预译场临文裁正般若三藏澄观法师进新译华严经四十卷宪宗勅谏议孟简等于醴泉宫监护译经润文宋太祖天竺沙门法天译圣无量寿经王龟从润文太宗召法天入京师始兴译事三藏天息灾施护至勅赴阙召见诏建译经院令天息灾等居之述译经仪式自译主至润文凡九位车驾亲幸赐坐尉谕真宗上幸译经院观译经知制诰朱子昂兼译经润文官侍郎陈恕言译经院久费供亿乞罢之上以先朝盛典不许宰相王钦若兼译经润文使宰相丁谓兼译经润文使翰林学士晁逈李维兼润文官仁宗三藏惟净乞停罢译经上曰三圣旧典焉敢即废且琛贡之籍非鸿胪则不可识宰相章得象兼译经润文使宰相文彦博兼译经润文使翰林夏竦等进新译经音义七十卷右仆射译经润文使吕夷简参知政事润文官宋绶奉诏修法宝录宰相富弼兼译经润文使徽宗译经三藏金总持南游江浙经目僧数唐玄宗沙门智昇撰开元释教录凡五千四十八卷宋仁宗三藏惟净进天圣释教录凡六千一百九十七卷北魏孝静僧尼二百万人寺三万所北齐文宣僧尼四百万人寺四万所宋真宗僧三十九万七千六百十五人尼六万一千二百四十人仁宗僧三十八万五千五百二十人尼四万八千七百四十人神宗僧二十二万六百六十人尼三万四千三十人高宗僧二十万天台传教北齐河南文禅师悟龙树一心三智之旨为思禅师说三观口诀陈文帝思禅师于大苏山为顗禅师说四安乐行示普贤道场废帝思禅师来居南岳为岳君授戒法宣帝顗禅师于金陵瓦官寺为仪同沈君理等开法华经题少帝诏瓦官禅师赴太极殿开大智度论题仁王般若经题诏瓦官禅师居光宅寺帝幸寺听讲仁王经光宅禅师讲法华经章安顶禅师预听隋文帝晋王广于扬州迎禅师授菩萨戒上师号曰智者智者禅师于玉泉山为关王父子授菩萨戒智者于玉泉山说法华玄义章安预听智者于玉泉山说摩诃止观章安预听恭帝章安于天台国清为法华威禅师说止观唐高宗法华为天宫威禅师说止观武后天宫为左溪朗禅师说止观玄宗左溪为荆溪然禅师说止观代宗荆溪于佛陇为邃法师说止观德宗邃法师于国清为修法师说止观文宗修法师于禅林为外法师说止观僖宗外法师于国清为琇法师说止观昭宗琇法师于国清为竦法师说止观晋高祖竦法师于国清为寂法师说止观宋太祖寂法师于螺溪为通法师说止观诸法门太宗通法师于宝云为礼法师说止观诸法门真宗礼法师于南湖保恩答日本源信法师问目赐保恩额为延庆同异闻师作诫誓辞二篇俾为长讲天台教法之地礼法师结十僧修法华忏三年焚身供法翰林杨亿贻书劝请住世诏赐东掖山智者教文印本四千六百二十卷都尉李遵勗奏四明礼法师高行遗身上嘉叹赐号法智诏遣内侍俞源清往四明延庆请法智领众修忏祈福为述修忏要旨章懿太后遣使诣天竺请式法师为国行忏师上金光明护国仪因奏天台教卷乞入大藏仁宗勅内侍杨怀古诣天竺为国祈福式法师复乞天台教文入藏延庆法智于佛生日纵鱼鸟述放生文郡守曾会以闻勅枢密刘筠撰文立石寺门延庆法智策试生徒名开帏四十二章至今为法诏赐天台教文入藏饭灵山千众东掖山如法师集百僧修长忏都尉马遵勗闻于朝赐号神照与郡守章得象诸贤结白莲社神宗海月大师惠辨居天竺灵山郡补都僧正凡管内寺院虚席会诸剎英俊开问义科场餬名考校孝宗勅福州东禅依天圣二年降旨天台教部镂板入藏宁宗荆门军乞加封玉泉智者勅赐灵惠大师理宗灵山守愚奏法智大师所着记钞二百余卷乞入藏制可禅苑传灯梁武帝大通元年菩提达磨汎海至广州诏入见问如何是圣谛第一义师云廓然无圣帝曰对朕者谁师云不识帝不契师渡江入魏北魏孝明武泰元年达磨自梁入魏止嵩高山少林面壁三诏不至文帝大统元年达磨传法及袈裟于惠可端坐示灭葬熊耳山定林寺隋文帝二祖惠可先传法于僧粲往正勅寺说法有和法师谤于邑加以非法先谓粲曰吾有宿累今当偿之炀帝三祖僧粲居皖公山传法于沙弥道信俨立而化唐太宗四祖道信居黄梅山四征不起四祖居破头山有老僧号栽松道者寄生周氏女见四祖令出家是为弘忍四祖望破头山紫气如盖下有白气横分六道忍曰莫是和上他日横出一枝佛法否祖曰如是高宗五祖弘忍见行者惠能壁间书偈夜召能告之曰佛以正法眼藏展转传授吾今授汝并所传袈裟用以表信能通夕南迈明上座追至庾岭能掷衣钵于石上明举之不动高宗牛头融禅师得法于五祖应横出一枝佛法之记慧能至广州值印宗禅师为其落发受戒大开东山法门明年归曹溪中宗遣使迎六祖入京行道表辞以疾肃宗勅使往韶州迎六祖衣钵入内供养代宗梦六祖请衣钵还山勅刘景顶戴送还诏忠国师入见问太白山人识山识地识字善算宪宗江州刺史李渤问归宗常禅师如何是芥子纳须弥居士庞蕴问马祖云不与万法为侣是什么人庞公谓州牧于頔曰但愿空诸所有谨勿实诸所无百丈海禅师始创禅居称长老上堂升座主宾问酬后世广之名禅苑清规穆宗侍郎白居易见归宗值师泥壁白居易知杭州问道鸟窠禅师文宗观察使陆亘请南泉入郡问道宣宗勅盐官齐安禅师以师礼召力辞召弘辩禅师入见问道懿宗雪峯存禅师居山四十年法席冠天下昭宗仰山寂禅师禀法于沩山世称沩仰宗赵王见赵州谂禅师梁太祖玄沙备禅师闽王待以师礼唐庄宗召三圣惠然禅师入内殿问禅法周世宗江南唐后主以师礼待益禅师谥大法眼宋太祖勅韶州开视云门塔真身如生迎赴阙供养仁宗眉山苏洵谒祖印讷禅师问法大觉琏禅师乞归老山中进颂英宗琏禅师乞归育王山建宸奎阁奉先朝圣制苏轼作记神宗诏革庐山东林为禅席命总禅师居之应远公七百年之谶哲宗韶阳南华重辩请苏轼书柳宗元六祖碑四明大梅山英禅师称照律师分慈愍三藏集谤禅宗为异见着空作解谤以诘之徽宗知和禅师至四明正言陈禾招居东湖二灵山一虎为侍者律宗垂范梁武帝度律师众圣点记陈宣帝文律师上书免僧侣转输之役瑗律师勅总知国内初受戒者参律五夏北魏孝文法聪律师专讲四分律门人道覆录为义疏隋文帝灵藏律师帝手勅曰弟子是俗人天子律师是道人天子由是度人至数万唐高宗宣律师在西明寺行道足跌有圣者扶其足曰北天王太子那咤奉命来卫及献佛师与天人广问律相西天胜迹作天人感通传智光律师于广州与行者惠能授满分戒中宗勅文纲律师入大内安居行道诏道岸律师入宫为妃主授归戒命图形林光宫制御赞玄宗日本国沙门荣睿至扬州律师鉴真与睿附舶而去王迎劳之馆毘卢殿请授归戒日本律学始此宋仁宗杭州允堪律师述会正记释南山律文徽宗杭州元照律师约法华开显作资持记释南山律文理宗明庆思律师奏南山大智律文乞入藏制可神尼异行晋康帝比丘尼净检于本法得戒有天女下庭忻然携手蹑光升天废帝洛阳东寺尼道馨说法华维摩听者如市简文帝召乌江寺尼道容授八关斋戒孝武帝桓温在姑熟有异尼来见求浴以刀破腹断两足谓温曰卿若作天子亦当如是宋文帝尼道寿诵法华有宝盖垂覆顶上明帝尼净秀感龙王诸天驱使梁武帝剡川尼法宣诵法华见帐盖覆其上郡守请为越城母师陈武帝高邮尼诵法华十爪生华号华手尼隋文帝始生般若寺尼智仙视育之及长密告之曰汝当大贵佛法暂废赖汝而兴唐武后綘州二女亡旦诣坟号哭忽生莲花五茎后闻召一女亲为落发德宗安国寺二尼持法惠忍同修法华三昧忽有尼号空姑来止宿中夜身光赫然人谓是普贤名山胜迹阿育王山晋武帝时刘萨诃至鄮山求舍利塔始建精含因号阿育王山太白山晋惠帝沙门义兴庐于山中太白化童子给侍因号天童太白山唐玄宗高僧法睿案故迹立精舍诵法华太白化童子送供因号太白禅师名其山曰天童天竺山晋成帝沙门竺惠理至虎林山惊曰中天竺灵鹫小岭何年飞来因名天竺山飞来峯灵隐寺石城山齐武帝沙门僧护于剡县石城山凿石造弥勒佛后有僧淑僧祐相继凿成高十一丈天神谓宣律师即护淑祐后身世称为三生石佛唐昭宗吴越王建瑞相寺以奉石像罗浮山唐玄宗勅罗净山是华首菩萨住处特立延祥寺五台山记云山形五峙周五百里中台高四十里上有文殊弥勒石像东南有清凉寺文殊所居唐高宗勅沙门会赜诣五台见金光满殿空声善哉罽宾沙门佛陀波利至五台遇老人令还西土取佛顶尊胜呪代宗沙门法照谒五台见金门楼观文殊普贤分座说法因建竹林寺宪宗无着禅师入五台见山翁牵牛随入一寺唿均提童子进玳瑁盃对饮酥酪穆宗裴度奏五台文殊见从者万众宋太宗勅内侍往五台造金铜文殊万菩萨像重修真容华严十寺太洪山唐文宗善信大师断足而化张武陵父子侍立亦解化人称大圣二圣云峨眉山志云昔蒲翁入山见普贤大士真相自兹显迹宋太祖勅往峨眉山庄严佛像因嘉州奏普贤见相太宗勅往成都铸金铜普贤像安峨眉山白水寺三峨高出五岳秀甲九州为震旦第一山通判王衮往峨眉见瓦屋山皆变金色中有普贤勅送宝冠袈裟往峨眉普贤寺见大士乘紫云行空中雁荡山山顶大池相传为雁荡下二潭为龙湫诺矩罗尊者所居补陀山唐宣宗补陀山在大海中去鄞城东南水道六百里大悲经所谓补陀落迦山观世音宫殿山有潮音洞洞前石桥瞻礼者或见大士善财净瓶频伽圣教感通魏正始康居沙门康僧会入吴吴主令求舍利洁斋恳求三七日铿然有声晋成帝苏峻乱焚烧宫室独乐贤堂所画释迦像不坏宋文帝将军王玄谟将刑梦人教念十句观音经遂得免北齐武成孙敬德有罪当死梦僧教诵经千遍临刑刀三折宋嘉祐龙学梅挚妻失目梦白衣教诵十句观音经双目复明齐武帝刘霁母疾诵观音数万梦僧曰夫人算尽当为申延六十日竟陵王梦中作维摩一契咏之群鹤飞舞晋安王七岁母病请僧行道铜罂莲花鲜红七日明帝滕昙恭五岁母病思瓜俄有僧遗一瓜北魏文成疏勒国进佛袈裟长二丈帝命焚试终日不然孝庄永宁寺浮图灾东莱人见在海中隋炀帝为智者设千僧斋嚫溢一人咸谓化身来受国供开视灵塔唯空床虚帐唐高祖李录事亡往余法师处听法与人言曰人头以上便是鬼神诸天充满高宗英禅师修设梁武水陆感秦庄襄王张仪等致谢宪宗法师智辩炊饭散郊外祝之曰食吾饭者愿为法侣后二十年往邺城开讲座下千众皆年少官军与吴元济战邓隐峯振钖飞空两军仰观叹异懿宗禁中设万僧斋有长眉僧来应供受嚫毕陵空而去昭宗文矩禅师谒西院时五百僧俱染时疾师以杖点之随杖而起宋太祖至相国寺见僧醉呕密令小珰取吐物则真乳香上亲征扬州以固拒欲阬之有沙门称清范来乞恩宥翌日幸龙兴寺见殿上罗汉手擎草表真宗开宝寺金色光见上幸敬观地上获舍利五千粒仁宗梦龙蟠景德寺地遣使视之僧道隆卧门外召见为建院相州发塔基得佛发舍利引之甚长人从中过往来不断神宗雷峯才法师为灵芝元照等授菩萨戒见观音像放光朱寿昌刺血书经求母五十年得于同州哲宗张商英游五台见文殊在金光中杨杰诣双林礼大士轮藏自转登封令楼异修少林道场产芝草十二本雨甘露夜有光属天徽宗杨州奏泗州大圣见于普慧塔诏移释迦像至御容殿像俛首过横梁又持纸度像足道法师流道州郡守梦佛像荷枷入城守知其异令善待之孝宗魏公史浩初摄昌国盐监谒补陀山见大士金色双齿有长身僧来见语公历官至太师持诵功深晋安帝沙门昙翼诵法华感普贤来试沙门法庄诵法华房门神兵卫护沙门昙邃赴曰坞神祠请讲法华九十日宋孝武沙门僧瑜常持法华是年入柴龛焚身所居生双桐树沙门惠益诵法华焚身帝驾往劝止不从诏焚处建药王寺梁武帝庾诜诵法华举家闻上行先生已生净土元帝琰法师诵般若经获延年北魏博士卢景祐系狱至心诵经枷锁自脱隋文帝沙门惠盈讲法华五道大神请授戒法唐高祖书生苟倩空中书金刚经曰拟诸天读诵后大雨其地丈余不湿异僧曰此地空中有经诸天以宝盖覆之太宗岑文本常念普门品乘舟吴江舟覆随波至岸后于家设斋一僧曰天下方乱君幸不预灾终至富贵太宗朝为中书令玄宗沙门楚金诵法华经至宝塔品塔忽现前遂州任善病亡同一僧至阎王所僧曰常诵金刚经忽有五色云迎僧升天冥官谓善曰汝亦曾诵即令放还涟水赵壁路逢亡妻言今受苦可取衣装造金刚经一部将毕因过墓所老人云汝妻已生天苏珪合家常诵金刚经姜崔氏以瘦瘁窃食肉为骨骾气绝见阎王责曰汝夫是肉身菩萨汝何为食肉赖有诵经功延寿二十年遂苏肃宗沙门抱玉入京受戒帝梦吴僧诵法华口出五色光代宗沙门道遵置法华经院举高行十四人常持法华以烛继昼别驾周伯达常持金刚经忽见梵僧自称须菩提谓曰汝诵经何不断肉伯达竦惧即蔬素祥感屡见文宗尚食厨烹鸡子忽群卵唿观音菩萨勅不得用鸡子又一日食蛤蜊有擘不开者俄变为大士形因诏天下寺院皆立观音像宋太祖诏沈义伦以金银字写金刚经召沙门崇蕴入内讲演孝宗四明沃承璋行雪月大师般若经关光宗都官陆沅日诵法华三部及殓莲花香气自口鼻而出西游乐国晋庐山东林远法师与西林永法师刘遗民宗炳雷次宗十八贤结社念佛梁武帝庾诜家人闻空声云上行先生已生净土北魏太武缢沙门玄高惠崇杀之弟子法进号唿即见高于空中问和上与崇公当生何所高曰我往恶处度生崇公已归净土唐太宗善导法师至京师造弥陀经十余万卷画净土变相三百余壁满长安中并从其化德宗法照法师于并州行五会教人念佛帝闻东北方有念佛声遣使寻至太原乃迎入禁中教宫人念佛亦及五会沙门少康往新定化郡人念佛每升座唱佛众见一佛从口出连唱十声则见十佛后放异光数道而逝宣宗白居易画西方净土一部昼夜供养一夕念佛而化懿宗湘山全真禅师坐亡世称无量寿佛化现宋太祖吴越王钱氏请寿禅师居永明日暮往别峯念佛后焚香告众加趺而化仁宗文彦博在京师与严禅师结僧俗十万人念佛哲宗杨杰绘丈六阿弥陀佛随身观念感佛来迎苏轼尝携阿弥陀佛一轴曰此轼往生西方公据也高宗金虏破四明逼湖心肇律师北行至京口谓人曰否西归矣即闻笙歌之声一时军民咸见师西望念佛而化侍郎吴秉信被召至萧山驿舍闻天乐声即曰金台已至言讫而化孝宗龙舒王日休念佛日千拜一夕云佛来接我也屹然立化为净土文行于世佛祖统纪卷第五十三佛祖统纪佛祖统纪卷第五十四宋咸淳四明福泉沙门志磐撰历代会要志第十九之四三教出兴三教厄运三教訞伪三教谈论僧道角法僧先道后内律分财僧制治罚僧籍免丁赐谥封塔褒恤终亡临终瑞相君臣慢法韩欧排佛化胡伪经事魔邪党毁法恶报三教出兴释道儒周昭王二十六年四月八日佛从母夫人右脇而出自行七步举右手而言曰天上天下唯我独尊四月八日五色光气入贯紫微太史苏由曰有大圣人生于西方穆王五十三年二月十五日佛在俱尸那城娑罗双树间入般涅槃二月十五日西方白虹十二道南北通贯山川震动太史扈多曰西方圣人终亡之相穆王时文殊目连西来化王于终南山造三会道场王子造迦叶佛像襄王三年秦缪公获石像由余曰佛神也秦始皇四年西域沙门室利房等十八人持经至帝囚之有丈六金神破户出之汉武帝元狩四年霍去病讨匈奴得祭天金人长丈余帝列于甘泉宫焚香礼敬成帝鸿嘉二年刘向校书天禄阁往往见有佛经哀帝元寿元年景宪使月氏得浮图经还汉明帝永平七年帝梦金人丈六飞行殿庭傅毅曰西方圣人其名曰佛帝乃遣蔡愔等使西域于月氏遇摩腾竺法兰得佛像梵经载以白马达于洛阳列子着书称孔子答商太宰曰西方之人有圣者焉不治而不乱不言而自信不化而自行文中子或问佛曰圣人也其教如何曰西方之教也周定王三年九月十四日老子生于楚陈郡简王四年老子为周守藏吏十三年为柱下史敬王元年入凾谷关为尹令着道德经西之流沙汉灵帝光和二年老君降天台山以大洞灵宝经并三箓感应篇授仙人葛玄北魏太武延和二年嵩山道士寇谦之遇太上老君命为天师又遇老子玄孙李普文授图箓真经唐高宗干封元年幸毫谒老君上尊号曰玄元皇帝圣母曰先天太后玄宗开元二十九年上梦玄元皇帝遣使得其像置兴庆宫命画真容置诸郡开元观诏诸郡立玄元皇帝庙天宝元年老君降丹凤门令田同秀奏往尹令旧宅掘取金匮灵符以镇国改元天宝二年上老君号曰大圣祖玄元皇帝七载上老君号曰圣祖大道玄元皇帝十三载上老君号曰大圣祖高上大道金阙玄元天皇大帝僖宗诏成都老君玄中观改名青羊宫近宫田地多植葱蒜臭秽熏蒸赐钱买归靖庐周灵王二十一年十一月庚子孔子生鲁陬邑景王十年孔子朝周问礼于老子敬王十九年为鲁中都宰二十一年为司空二十二年为大司寇诛少正卯堕三都鲁定公受齐女乐三日不听政孔子遂适卫三十六年自卫反鲁删诗定书系周易作春秋以曾参孝为作孝经三十九年哀公西狩获麟孔子伤麟出非时遂绝笔于春秋四十一年四月乙丑孔子卒葬泗水上弟子三千人身通六艺者七十二人汉平帝元始元年追谥孔子褒成宣尼公宋孝武孝建元年诏建孔子庙梁武帝天监四年诏天下立孔子庙北魏孝文太和三年谥孔子为文宣公唐太宗正观十一年旧制释奠以周公为先圣孔子为先师至是房玄龄建议请以孔子为先圣颜子为先师陪飨诏可高宗幸鲁祠孔子追封太师武后追谥孔子隆道公玄宗开元二十七年追谥孔子为文宣王南向坐弟子封公侯伯宋真宗祥符元年幸曲阜谒孔子庙特拜加谥玄圣文宣王五年避圣祖讳改至圣文宣王仁宗勅赐兖州先圣庙飞帛御书殿额祭文神宗封孟子邹国公陪飨文宣王庙哲宗赐先圣庙田百顷幸国子监诣文宣王殿行释奠礼一献再拜徽宗崇宁三年以王安石陪飨文宣王庙五年诏文宣王冕十二旒服九章政和元年勅先圣庙用二十四戟赐礼器大成新乐钦宗勅毁王安石陪飨唐玄宗开元十八年勅两京诸郡立齐太公庙肃宗上元元年追封太公为武成王祭典同文宣王宋真宗祥符元年封太公昭烈武成王哲宗幸武成王庙肃揖三教厄运儒道释秦始皇三十四年丞相李斯请以诗书百家语杂烧之有偶语诗书者弃市三十五年以诸生诽谤自除犯禁者四百六十人阬之咸阳汉桓帝延熹八年宦官告司隷校尉李膺交结生徒诏捕党人辞及二百余人皆天下名贤久之赦党人禁锢终身灵帝建宁元年宦官杀太傅陈蕃大将军窦武捕宗亲宾客悉诛之李膺诣狱考死党人死者百余人天下儒学有行死徙废禁六七百人唐景宗天祐二年朱全忠入长安聚宰相裴枢朝士三十余人杀之投尸于河宋哲宗绍圣三年诏文彦博三十七人为元祐党人徽宗崇宁三年置元祐党籍司马光三百九人刻石文德殿门五年彗出西方诏毁文德殿党籍汉明帝永平十四年道士褚善信等请与西竺摩腾角法不胜费叔才自感而死吕惠通等六百二十人并令出家梁武帝天监二年率群臣士庶发菩提心永弃道教十六年勅废天下道观道士皆反俗北齐文宣天保六年道士请与释角法不胜诏道士并从剃度自是齐境并无道士北周武帝建德三年并罢释道二教晋安帝隆安二年桓玄辅政诏沙汰僧尼庐山远法师上书力辨遂寝陈后主至德三年朝议令僧尼无业者皆休道智禅师即停搜简北魏太武太平真君七年帝信司徒崔浩说案诛天下沙门焚毁经像后崔浩以罪腰斩族诛帝为常侍宗爱所弑文成即位大复佛法北周武帝建德三年帝信卫元嵩说并罢释道二教并令还俗宣帝即位诏复佛法静帝大定元年诏复释道二教杜祈入冥见周武在铁狱受苦隋文帝诏周朝废寺咸与修营户口出钱建立经像炀帝大业五年诏僧徒无德业者并令罢道智者弟子大志上表然臂乞兴三宝诏竟不行唐高祖武德九年太史令傅奕乞废佛法凡七上疏诏僧道戒行亏阙者悉令罢道月余停前沙汰奕恶病死有人入冥闻已付越州泥黎玄宗开元二年宰相姚崇奏沙汰僧尼伪滥者万二千人并令还俗禁度僧建寺铸佛写经开元十五年勅天下村坊佛堂小者并拆除之功德移入近寺公私望风凡大屋大像亦被残毁文宗太和九年翰林李训请沙汰僧尼毁大内灵像夜大风坏殿屋城门帝惧勅停沙汰武宗会昌五年用道士赵归真宰相李德裕谋毁拆天下寺院僧尼归俗者二十六万人长安人夜见穆王冡吏云李炎夺寿去位宣宗即位捕赵归真等十三人诛之李德裕贬死崖州周世宗显德七年勅民间铜像输官铸钱废寺院三千三百所不许私度僧尼有武将周百胜入冥见世宗卧铁床受罪本朝太祖大复佛法宋徽宗诏释氏水陆道场不当设三清等位天帝不应与鬼神同列道法师曰毁佛之祸兆于此矣宣和元年用道士林灵素言诏改佛服天尊服僧尼巾冠执简称德士高僧日华严等不奉诏开封尹盛章捕七人杖杀之左街永道法师上书谏上怒流道州台臣言灵素妄议迁都改除释教上寤放死温州二年诏大复僧尼高宗绍兴十二年詹叔义上表乞住卖度牒十五年勅僧道纳免丁钱侍郎吴秉信请卖度牒被论而出灵隐道昌禅师乞行度牒不报侍郎吴子才乞行度牒罢归田里二十年大敛民间铜器寺观佛像钟磬并令置籍每斤收算二十文中子曰诗书盛而秦世灭非仲尼之罪也虚玄长而晋室乱非老庄之罪也斋戒修而梁国亡非释迦之罪也三教訞伪儒道释秦李斯初学于荀卿及为秦相请以诗书百家语诣守尉杂烧之汉灵帝中平初鉅鹿张角事黄老以符水疗病号太平道十余年间众数十万时号黄巾贼皇甫嵩讨平之北魏孝庄时冀州沙门法庆渤海李归伯率乡人为乱自号大乘佛斩害僧尼焚烧经卷元遥讨破之唐武后有女人自称圣菩萨召见时大安禅师至问曰闻汝善观心我心何在三问皆验师复问之女辞屈变作牝狐下阶而走三教谈论宋明帝幸庄严寺观三教谈论唐高祖幸国学命博土徐旷沙门惠乘道士刘进善讲说太宗诏祭酒孔颕达沙门惠净道士蔡晃入弘文谈论三教德宗圣节勅给事中徐岳沙门覃延道士葛参成讲论三教勅沙门端甫入内殿与儒道论议敬宗勅沙门道士四百人于大明宫谈论设斋文宗圣节诏祕书监白居易沙门义林道士杨弘元谈论三教宣宗勅谏议李贻孙国师知玄同道士谈论三教僧道角法汉明帝五岳八山道士乞与西竺摩腾竺法兰焚经角法不胜吕惠通等并令出家宋明帝逸士顾欢作夷夏论意党道教同徒袁粲为论以驳之谓孔老教俗释氏出世常侍何镇之亦以书抵欢言道家经籍简陋陈宣帝南岳思禅师降伏道士欧阳正则十四人勅贷罪给事僧众北齐文宣道士陆修静等乞与释氏角法不胜并令剃度不从者杀四人北周武帝诏群臣沙门道士于内殿博议三教法勐法师立论理胜司隷大夫甄鸾上笑道论三十六篇隋客问三教优劣李士谦曰佛日也道月也儒五星也唐高宗诏沙门义褒等入宫谈论道士李荣理屈语塞令黄门引荣退席玄宗道士吴筠造论毁释氏浙西观察使陈少游请神邕法师面决邪正筠竟败北代宗沙门崇惠与道士角法告胜赐紫衣僧先道后宋明帝顾欢作论以佛道二教齐乎达化北齐魏收撰魏书作佛老志唐太宗诏老子李姓是朕之祖名位宜在佛先沙门智实诣阙申理不许上谓弘福寺主道懿曰佛老尊卑通人自鑑朕宗柱下故先老子凡有功德佥向释门太原旧第亦以奉佛未尝创道观也高宗勅道士隷宗正寺班在诸王次武后勅僧尼依旧位在道士上宋太祖诏令僧道每当朝集僧先道后并立殿廷僧东道西若遇郊天道左僧右徽宗勅道士位居僧上高宗庐山道法师申剳都省崇观之后道士叨视资品林灵素辈视两府者甚众遂令道士冐居僧上靖康建炎道士视官已行追毁而国忌行香寺院众会犹敢傲然居上今欲复正祖宗旧制续据太常寺称因革礼肆赦故事道左僧右嘉祐编勅绍兴新书并以僧道寺观立文政和条内道在僧上并已删去寻蒙朝旨应行香立班诸处聚会并依祖宗成法以僧居左绍兴十三年临安府道正刘若谦申省乞道士位僧上都僧正善逵乞检准绍兴三年都省批送法道法师状继蒙朝旨依祖宗旧制以僧在上告示刘若谦取知委内律分财唐德宗勅亡僧资财旧例送终之余分及一众比来因事官收并缘扰害令仰依旧一准律文分财法官司仍前拘收者以违制论僧制治罚梁武帝制僧尼犯过依佛律行罚北魏僧犯杀人依俗格断余犯付昭玄都统以内律判之唐太宗诏僧徒有过准内律明为条制诏颁遗教经付京官刺史僧尼业行与经不同者公私劝勉高宗奘法师奏二事一者正观以老子位在佛上二者僧道有过同俗推勘亏辱法门上曰僧用俗法即遣停罢玄宗诏僧尼有过一依佛律处分州县不得擅行决罚代宗诏天下官司毋得捶辱僧尼宋真宗诏僧道有犯公罪听用赎法勅品官无故毁辱僧尼口称秃字者勒停见任庶民流千里宣和八年吴国公主敬重空门勅品官庶民如有毁辱僧尼骂称秃字者照祥符三年指挥施行孝宗干道元年郑国公主出家勅品官庶民有毁辱僧尼骂称秃字者依祥符宣和勅旨品官勒停庶民流千里仰天下州军遍榜晓谕应僧尼过犯官司不得擅理须奏取指挥施行僧籍免丁唐武后延载元年勅僧尼旧隷司宾今改隷祠部玄宗开元十七年诏天下僧尼三岁一造籍二十四年勅僧尼隷鸿胪寺明年仍旧隷祠部道士隷宗正寺以李宗也天宝六载勅僧尼属两街功德使始令祠部给牒用绫素德宗建中三年勅僧尼事故三纲申州纳符告注毁在京于祠部纳告宪宗元和二年诏僧道隷左右街功德使文宗太和五年勅州郡造僧尼籍梁太祖开平元年勅僧尼改属祠部晋天福二年以杨光远为天下功德使凡寺院皆属焉宋太祖勅僧道隷功德使出家求度策试经业关祠部给牒高宗绍兴十五年勅天下僧道始令纳丁钱自十千至一千三百凡九等谓之清闲钱年六十已上及残疾者免赐谥封塔晋孝武潜法师亡诏赐钱建塔唐太宗化度寺僧邕亡上敬悼赐帛勅李百药撰碑欧阳询书中宗神秀国师亡赐谥大通玄宗金刚智三藏亡赐谥灌顶清源思禅师追谥弘济禅师归真之塔南岳让禅师亡谥大慧禅师最胜轮之塔宪宗勅曹溪六祖谥大鑑禅师灵照之塔柳宗元撰碑穆宗汾阳业禅师赐谥大达国师宣宗勅重建东林寺追谥远法师曰辩觉沩山祐禅师亡赐谥大圆黄檗运禅师亡赐谥断际懿宗德山鉴禅师亡赐谥见性临济玄禅师亡赐谥惠照洞山玠禅师亡赐谥悟本追谥南山宣律曰澄照赵州谂禅师亡谥真际云居膺禅师亡谥弘觉曹山寂禅亡谥元证唐庄宗问道于三圣惠然及亡谥广济太师通寂之塔宋太祖永明寿禅师亡赐谥智觉太宗追谥东林远法师曰圆悟西林永法师曰觉寂明教大师天息灾亡谥惠辩传教大师法贤亡谥玄觉徽宗崇宁元年赦书节文天下名德未有谥号者仰所属以闻唐宣律师赐谥法海慈云式法师谥法宝南屏臻法师谥实相孤山圆法师谥法惠摩腾三藏谥启道圆通法师竺法兰谥开教总持法师傅大士等空绍觉大士李长者显教妙严长者高宗天童觉禅师亡谥宏智塔曰妙光径山杲禅师亡谥普觉塔曰宝光语录入藏光宗惠光讷法师亡谥宗广慈塔曰普照褒恤终亡宋文帝惠严法师亡诏赐钱五万布五十疋齐武帝僧远法师亡帝致书慰弟子法献隋文帝昙延法师亡帝辍视朝勅王公往临唐太宗僧邕法师亡赐帛勅李百药撰碑欧阳询书玄琬法师亡遗表僧有过乞以内律治之上嘉纳遣皇太子临弔勅给葬具高宗奘法师亡帝哭之恸废朝五日勅用金棺银椁五诏褒恤文宗清凉国师澄观亡上辍视朝三日重臣缟素勅葬终南山石室勅宰相裴休撰碑宋真宗天息灾三藏亡勅有司具礼送终法贤三藏亡勅送终如天息灾礼临终瑞相宋仁宗天钵元禅师别文彦博曰入灭去焚龛烟白彦博手执流离瓶烟入瓶中舍利填满神宗明教嵩禅师亡火浴鼻舌眼睛耳豪数珠五物不坏欧阳修居颍上屏酒殽临终借华严经读至八卷而化文与可谓崔公度曰经言不妄语舌覆面上即吐舌至眉三折之后沐浴冠带正坐而化赵抃从重元禅师问心要闻辟历声豁然大省是年有大星殒于庭趺坐而化徽宗苏轼卒于毘陵钱济明问曰公平生学佛如何轼曰此语亦不受遂化高宗韦太后建延祥观迁圆法师于马脑坡陶器舍利无算孝宗参政钱端礼问道于元禅师微疾谓机禅师曰地水火风暂时凑泊遂敛目而化君臣慢法周襄王秦缪公获石像弃马坊中梦天帝责诫以问由余往视像曰佛神也魏吴主孙晧得金像灌以不洁俄得肿疾请康僧会受戒疾愈齐东昏侯取瓦官玉像为潘贵妃作钗钏唐高宗奘法师译因明论尚药吕才作解毁之有旨令公卿领才就法师礼悔宣宗京城进士孙樵上书言武宗发二十七万僧陛下奈何兴之于已废之后帝怒不纳宋太祖河南进士李蔼造灭邪集以毁佛窃藏经以为衾事闻勅流沙门岛徽宗勅左街道楷赐紫衣师号楷表辞上怒流淄州筠州惠洪坐交张商英流崕州诏改佛法永道上书谏上怒流道州高宗宰相秦桧以径山宗杲为张九成党流衡州韩欧排佛唐宪宗迎凤翔佛骨入禁中刑部侍郎韩愈上表谏曰佛本夷狄之人身死已久枯朽之骨凶秽之余岂宜以入宫禁乞以此骨付之水火永绝根本帝大怒贬潮州刺史愈至潮闻大颠禅师名请入郡问道留旬日尚书孟简闻愈与大颠游以书嘉之愈答书称大颠颇聪明识道理远地无可与语故自山召至州郭留数十日实能外形骸不为事物侵乱非崇信其法求福田利益也简复报之曰释氏之教大明善恶之异路覈天下神道报应之征为广其道奈何韩君以愚人下俚翁妪之情见待之耶柳宗元送浮图浩初序退之好儒未能过杨子之书于庄墨申韩皆有取焉浮图者反不及庄墨申韩之怪僻险贼耶曰以其夷也果不信道而斥焉以夷则将友恶来盗跖而贱季札由余乎非所谓去名求实者矣韩退之作原道云举夷狄之法而加之先王之教之上几何其不胥而为夷也然则如之何其可也曰人其人火其书庐其居明先王之道以道之亦庶乎其可也女拏圹文云愈为少秋官言佛夷鬼其法乱治可一扫去王荆公非韩云人有乐孟子之距杨墨而以斥佛老为己功庄子所谓夏虫者斯人之谓乎苏子瞻非韩云退之于圣人之道知好其名而未乐其实其论至于理而不精往往自叛其说而不知西蜀龙先生作非韩百篇明教嵩禅师作非韩三十篇祖印讷禅师与欧阳公论退之排佛老宋仁宗谏议欧阳修着本论谓佛法为中国患又曰今佛之法可谓姦邪又曰千年佛老贼中国修左迁滁州将归庐陵游庐山谒祖印讷禅师与之论道肃然心服平时排佛为之内销祖印谓曰退之倡排佛老足下今又和之将使后世好名之士援韩氏欧阳氏以为法岂不为盛德之累足下所着本论孜孜以毁佛为务以蒐狩丧祭乡饮之礼为胜佛之本是犹退之原道实未知道修大惊赧师复为说悟心之旨自此颇有省发及入参大政每誉于公卿之前岁时书问未尝绝出知扬州高丽遣使问魏武注孙三处要义阙注诏问修不知答饰使者往问祖印师曰兵者机密之事不可以示人使反命以其言应诏欧阳外传云欧子撰新唐书如高僧玄奘神秀诸传及正观为战士建寺之文并与削去司马君实云永叔不喜佛旧唐史有涉其事者必去之因曰驾性命道德之空言者韩文也泯治乱成败之实效者新书也孝宗御制原道论云朕观韩愈原道论徒文繁而理迂耳化胡伪经晋成帝道士王符伪撰老子化胡经堕地狱受苦北魏孝昭道士姜斌引开天经说老子西入化胡以佛为侍者沙门昙谟最言佛生昭王时后三百四十五年定王时老子始生太尉萧综劾奏开天伪经罪当惑众诏流斌马邑唐高宗诏议老子化胡经沙门法明曰既无翻译朝代岂非伪造乃勅令搜聚伪本一处禁弃武后沙门惠澄乞依前朝毁化胡经勅八学士议中宗勅毁化胡经及画壁变相违者科罪事魔邪党末尼火祅者初波斯国有苏鲁支行火祅教弟子来化中国唐正观五年其徒穆护何禄诣阙进祅教勅京师建大秦寺武后延载元年波斯国拂多诞持二宗经伪教来朝玄宗开元二十年勅末尼本是邪见妄称佛教既为西胡师法其徒自行不须科罚天宝四年勅两京诸郡有波斯寺者并改名大秦大历三年勅回纥及荆扬等州奉末尼各建大云光明寺六年回纥请荆扬洪越等州置摩邪寺其徒白衣白冠会昌三年勅天下末尼寺并废京城女末尼七十二人皆死在回纥者流之诸道五年勅大秦穆护火祅等二千人并勒还俗梁贞明六年陈州末尼反立母乙为天子朝廷发兵禽斩之其徒以不茹荤饮酒夜聚婬秽画魔王踞坐佛为洗足云佛止大乘我乃上上乘白云莱者徽宗大观间西京宝应寺僧孔清觉居杭之白云菴立四果十地造论数篇教于流俗亦曰十地莱觉海愚禅师辨之有司流恩州嘉泰二年白云菴沈智元自称道民进状乞额臣寮言道民者喫菜事魔所谓姦民者也既非僧道童行自植党与千百为群挟持祅教聋瞽愚俗或以修桥砌路敛率民财创立私菴为逋逃渊薮乞将智元长流远地拆除菴宇以为传习魔法之戒奏可白莲菜者高宗绍兴初吴郡延祥院僧弟子元依倣天台出圆融四土图晨朝礼忏文偈歌四句佛念五声劝男女修净业戒护生为尤谨称为白莲导师有以事魔论于有司者流之江州其徒展转相教至今为盛良渚曰此三者皆假名佛教以诳愚俗犹五行之有沴气也今摩尼尚扇于三山而白莲白云处处有习之者大氐不事荤酒故易于裕足而不杀物命故近于为善愚民无知皆乐趋之故其党不劝而自盛甚至第宅姬妾为魔女所诱入其众中以修忏念佛为名而实通姦秽有识士夫宜加禁止毁法恶报魏高贵乡公罽宾国王害师子尊者白乳涌高数尺王臂寻堕七日命终晋安帝昙无谶在凉译经后西归凉王遣人刺于路王见神人以剑刺之遂卒宋沙门惠琳着黑白论与佛理相违后感疾肤肉糜烂竟死时以为叛教之报简静寺尼用书经绢为儿衣身疮白虫号叫而死梁武帝沙门智稜值寇还俗道士孟悉达劝为黄冠引佛教润色诸道经暮年为道士讲西昇经忽失音舌卷于座委顿而死望蔡令杀牛饮啖卧佛堂上白癞病死宋真宗慈照聪禅师郡守笞之师曰教他平地起骨堆守全家死神宗王安石子雱资性险恶既亡荷铁枷告父安石请以江宁园庐为僧寺徽宗宣和废佛法杨戬议废太平兴国寺瘗佛像于殿基已而戬病胸腹溃裂而死诏天下建神霄宫太平州将拆承天寺主议者石仪曹一子为金甲神纳于火曰石某绝嗣佛祖统纪卷第五十四刊板后记咸淳元年乙丑寓东湖月波山始饬工刊统纪至六年庚午冬忽感喘嗽之疾家林法眷棹船见邀遂以十二月二十一日归于福泉之故庐是时尚有会要志四卷未能刊于是乘病写本俾刊人毕其功秋七月锓事既备拟辨纸印造万部为最初流通甞计之刊板所费将万券而印造之本逾二十万券非高明识鑑有大财力者则不能济当愿佛祖圣贤冥密劝化当朝居位王公大人知有法门共相激发或一出己力或转化群贤特辍余赀建立纸本使统纪一书布散寰海是亦助国行化之大端也磐卧病日久恐一旦怛化此志不申故略述始终尚祈后贤之克继胜业者维佛维祖宜当祐之以道咸淳辛未端午日志磐书