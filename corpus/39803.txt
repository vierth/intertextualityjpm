南华真经副墨序方壶外史陆西星长庚着外史既测道德经已廼复测南华南华者道德经之註疏也其说建之以常无有而出爲于不爲以破天下之贪执者去圣远道德之风微儒墨并起各执其似以相是非上仁义崇圣智而首乱之民爰窃之以嚆矢天下以故识者病焉以爲先疾而施剂则君参佐蓍适以滋毒而戕人善摄生者不轻试以无妄之药故曰上德爲之而无以爲失道而后德失德而后仁仁可爲也义可亏也见素抱朴少思寡欲淡寞而天下治矣且夫天下不可爲也将欲取天下而爲之吾知其不得已若乃虚静恬淡寂寞无爲则其于道也几乎古之至人守宗保始欲爲而爲之以不爲世出世法莫不繇此所谓以其眞治身而出其绪余以理天下盖自几蘧以逮羲轩莫不通于道而合于德退仁义而宾礼乐明于本度系于末数理之所以穷也性之所以尽也命之所以至也明此者谓之大道迕此者谓之俗学若乃断言语绝名相混溟茫沕迥出思议之表则竺干先生谭之西方未始相袭也而符契若合故予尝谓震旦之有南华竺西之贝典也贝典专谭实相而此则兼之命宗盖妙窍同玄实大乘之秘旨学二氏者乌可以不读南华缘督守中则卫生之经也地文天壤则止观之渊也藏神守气则食母之学也忘言绝虑则搃持之要也有情有信则重玄之秘也无实无虚则实相之理也因是则玄同之德也忘我则无相之宗也生死一条可不可一贯则解脱之门也若乃采其文撷艺圃之华资其辩给悬河之口则操觚挥尘之伦又多取焉呜唿文字上起唐虞以逮邹鲁称性之谭精绝闳肆孰逾南华矣亦其矢口寓言正而若反从心曼衍废而中权以通神明之德以类万物之情则惠施呿口公龙结舌季眞接子之徒又乌能测其涯涘哉昔晋人郭象首註此经影响支离多涉梦语鬳斋口义颇称疏畅而通方未彻挂漏仍多是知千虑一失在贤知犹不能免商赐启予回非助我仲尼大圣不无望于人人而况其散焉者乎星启欵寡闻素无前识而二氏之学载之末秊颇窥堂奥乃复添註是经补救偏弊以匡昔贤之不逮名之副墨相与二家之说参订异同而一二同志佥谓发所未发勉令卒业游历江海配之奚囊三易岁乃脱草呜唿批导熟则庖丁之目无全牛察认真则九皐之肆无留良千载而下知庄叟者谁欤若谓侮圣畔道言大而无当则星也与叟均之不白于天下矣四月望日重刻批点南华眞经法标题━━━━━━━━━━━━主意════════════冗綮精粹叚络南华真经音叶从四声等韵参订玉篇直音暨唐陆德明音义随註于本文之下以便诵读有不可以字叶者但云某平某上因其字而调之则其音自出南华眞经字画准诸家古本校以洪武正韵一字一画毫不讹赝而其书法则宗颜鲁公取其庄重古雅以见刻之不苟云南华真经篇目虚字集卷之一上内篇逍遥游第一虚字集卷之一下齐物论第二养生主第三静字集卷之二上人间世第四德充符第五静字集卷之二下大宗师第六应帝王第七恬字集卷之三上外篇骈拇第八马蹄第九胠箧第十在宥第十一恬字集卷之三下天地第十二澹字集卷之四上天道第十三天运第十四澹字集卷之四下刻意第十五缮性第十六秋水第十七至乐第十八寂字集卷之五上达生第十九山木第二十寂字集卷之五下田子方第二十一知北游第二十二寞字集卷之六上杂篇庚桑楚第二十三徐无鬼第二十四寞字集卷之六下则阳第二十五无字集卷之七上外物第二十六寓言第二十七无字集卷之七下让王第二十八盗跖第二十九说劒第三十为字集卷之八上渔父第三十一列御寇第三十二为字集卷之八下天下第三十三按汉书艺文志庄子五十二篇唐书四十卷即今行于世者篇卷旣不同而世代辽远不复得见古人之全书姑准郭本定为三十三篇而让王盗跖说劒渔父亦从其赝入云读南华真经杂说南华真经副墨卷之二静字集内篇人间世第四夫道非绝俗也德非遯世也夷明养晦和光同尘世出世法莫不由此夫至人无为而无不为尚矣圣人则为之而无以为故以仲尼伯玉为折衷篇内集虚养中正身和心大为立言之肯綮至于积伐才美以犯人怒又处世之所最忌者篇终反喻不美不才乃无用之大用此老平生受用得力处全在于此然亦何莫而非至人无己中得来耶颜回见仲尼请行曰奚之曰将之卫曰奚为焉回闻卫君其年壮其行独轻用其国而不见其过轻用民死死者以国量乎泽若蕉民其无如矣回尝闻之夫子曰治国去之乱国就之医门多疾以所闻思其则庶几其国有瘳乎仲尼曰譆若殆往而刑耳夫道不欲杂杂则多多则扰扰则忧忧而不救古之至人先存诸己而后存诸人所存于己者未定何暇至于暴人之所行且若亦知夫德之所荡而知之所为出乎哉德荡乎名知出乎争名也者相札也知也者争之器也二者凶器非所以尽行也且德厚信矼未达人气名闻不争未达人心而彊以仁义绳墨之言术暴人之前者是以人恶有其美也命之曰菑人菑人者人必反菑之若殆为人菑夫且苟为悦贤而恶不肖恶用而求有以异若唯无诏王公必将乘人而斗其捷而目将荧之而色将平之口将营之容将形之心且成之是以火救火以水救水名之曰益多顺始无穷若殆以不信厚言必死于暴人之前矣卫君蒯聩也行独言独行其知不恤众议也轻用民死以国量乎泽若蕉言量其国中前后见杀者若泽中之蕉蕴崇相积也蕉草芥也民其无知言无所之也治国去之乱国就之去之即丘不与易之意就之往而救之也思其则思所以处之之法也庶几其国有瘳乎瘳治而愈也若殆往而刑言汝殆几于往而就戮也耳殆危也犹俗所谓险些儿受戮也夫古之君子安其身而后动易其心而后语定其交而后求故先存诸己而后存诸人所存于己者未定则杂杂则多多则扰扰则忧道杂而心忧者自救不暇何暇暴白他人之行以救人哉且汝知夫德之所荡而知之所为出乎哉以名相轧者名胜而实亡以知相斗者知角而争出故曰德荡乎名知出乎争名也者相札也知也者争之器也二者凶器非所以尽君子保身处世之行也且德厚信矼者贵乎达人之气矼悫实之貌达人气者即察言观色之意名闻不争者贵乎达人之心言人虽不与我争未必心悦而诚服若不达人气不识人心而强以仁义绳墨之言术暴白于人之前则人将恶汝谓汝之有其美也有者自见自是之意盖必人之于我素心加敬诚服然后吾之言说可行苟为不然则人将谓我暴人之恶而贻害于彼者故命之曰菑人菑人者人必反菑之若不几为人菑乎夫彼卫君者苟知悦贤而恶不肖则彼国自有贤者可用恶用汝求其有以异而自售乎惟汝不待诏而自往彼将乘汝之轻身而以知巧斗汝求胜汝于此时目将荧荧焉而眩惑色将靡靡焉以求平口将营营焉以自解容将蹐蹐焉以为恭心且曲曲焉以顺成夫彼方斗捷而而汝以是成之则捷者愈捷是以火救火以水救水转增其胜而已名曰益多始来成顺如此后来愈益无穷不知所止矣故曰始顺无穷夫君子之于君也信而后谏未信则以为谤己也若殆以不信厚言则交浅言深必死于暴人之前矣所谓殆往而刑耳者以此且昔者桀杀关龙逢纣杀王子比干是皆修其身以下伛拊人之民以下拂其上者也故其君因其修以挤之是好名者也且昔者尧攻丛枝胥敖禹攻有扈国为虚厉身为刑戮其用兵不止其求实无已是皆求名实者也而独不闻之乎名实者圣人之所不能胜也而况若乎又自上德荡乎名知出乎争透下意来昔者桀杀龙逢纣杀比干彼何为者也是皆修其身而下伛抚人上之民夫上不爱民而我反爱之是拂上也惟其拂上故君得因其好修而挤之曰是好名者也名也者相轧者也争之所不免也昔者尧攻丛枝胥敖禹攻有扈国为丘虚死为厉鬼其用兵不止者其求实无己也求实谓求其有拂上之情实夫有为善之名与拂上之实者虽圣人犹不能堪而况若非圣人而可以求其名若不遇而可以有其实乎虽然若必有以也尝以语我来颜回曰端而虚勉而一则可乎曰恶恶可夫以阳为充孔扬采色不定常人之所不违因案人之所感以求容与其心名之曰日渐之德不成而况大德乎将执而不化外合而内不訾其庸讵可乎虽然一转使之自陈以观作用之何如回言我外端肃而内谦虚矜持其志气而纯一其德性则可乎回盖欲以盛德感之而夫子曰恶恶可哉彼之为人也意得而气满阳为充积孔扬之色惟其色庄也故采色不定倏而敬倏而怠倏而喜倏而怒左右之人莫不敢违往往助之为虐因摭人之言语以为成案肆加讥贬以求畅乎其意若人也做大规模弄小聪明名之曰日渐之德尚不能成而况大德乎哉日渐者以渐而进小德也彼既不成大德而子欲以盛德感之彼将执而不化若之端虚勉一外合而内不訾者以事盛德之君可也以事庸君讵可乎盖古之君子量而后入不量而入信乎其不可也颜回曰回未始得使实自回也得使之也未始有回也可谓虚乎夫子曰尽矣吾语若若能入游其樊而无感其名入则鸣不入则止无门无毒一宅而寓于不得则几矣绝迹易无行地难为人使易以伪为天使难以伪闻以有翼飞者矣未闻以无翼飞者也闻以有知知者矣未闻以无知知者也瞻彼阕者虚室生白吉祥止止夫且不止是之谓坐驰夫徇耳目内通而外于心知鬼神将来舍而况人乎是万物之化也禹舜之纽也伏戏几蘧之所行终而况散焉者乎颜子一得师旨便知所谓虚者未始有我之义也得使谓得教而使斋既斋之后未始有回则斋之义一虚尽之矣故夫子然而告之入游其樊而无感其名樊谓樊笼世网也常人游于世网之中易为浮名感动自谓敢言直谏能人之所不能往往不量而入自取殆辱汝若不眩其名一以无心处之相入则鸣不入则止其语其默一因乎人而已无所与焉不开一门不发一药浑然忘物忘我一宅而寓乎不得已之中一宅者无间之义不得已犹言不自由也不自由则动以天矣人也而天于道不其几乎且人之处世有所不得已者若欲一切屏去绝迹不行如外道所说断灭相者直易易耳故曰绝迹易只为天下有不得已者如大义大分所在岂得一切屏弃但贵处之以无心应之以无情如人行地而不见其有行地之辙迹则甚难耳所以难者天使不可以伪为也若为人使而不知有天则全以世情起见矫情饰貌易以伪为天使则行止语默浑然全在自然之中故难以伪为难以伪为则一毫智力皆不得以与乎其间是谓以无翼而飞以无知而知者此等之人闻见罕俪处人间世者到此方为庶几大抵只一虚此心焉尽矣瞻彼阕者虚室生白夫以虚室无物少有空缺则容光必照而生皎白人心即室也虚而生明即阕而生白也惟此虚明能应万事万变而皆顺故曰吉祥止止二止字上止萃止之义下止即虚处也人各有所止之处夫且不知所止是谓坐驰驰者止之反对盖不知所止者参以人为驰骋不已身坐于此心逐于彼所谓凶害悔吝皆生于动可得谓之虚室生白吉祥止止耶夫惟徇耳目内通而外于心知常使聪明之德敛藏于内心知之思屏黜于外顺万物之感而一以无知之知应之如是则虚静之体不为物交所蔽将见灵明洞焕与鬼神相通鬼神来舍而况于人乎是则虚心无我万物之所由以化也禹舜执此以为枢纽也伏戏几蘧行此以终其身而况散焉者乎几蘧古圣君名散焉者谓寻常以下人也叶公子高将使于齐问于仲尼曰王使诸梁也甚重齐之待使者盖将甚敬而不急匹夫犹未可动也而况诸侯乎吾甚慄之子尝语诸梁也曰凡事若小若大寡不道以懽成事若不成则必有人道之患事若成则必有阴阳之患若成不成而后无患者唯有德者能之吾食也执粗而不臧爨无欲清之人今吾朝受命而夕饮冰我其内热与吾未至乎事之情而既有阴阳之患矣事若不成必有人之患是两也为人臣者不足以任之子其有以语我来叶公名诸梁字子高即论语中问孔子于子路者楚使叶公之齐疑有兵革之事公谋于夫子曰今王之使我也其事甚重而齐王之待使者亦将甚敬而不急人之求貌虽隆重而情实疏慢匹夫有志尚不可夺而况万乘乎吾恐其不能办大事故甚慄焉昔闻诸天子尝与我曰凡事无大小鲜不道以懽而成者若不能得其欢心则事故不成不成则使不称职而人道之患将及其身成则思虑烦劳将是气郁而血不畅故阴阳之患随之成与不成而无后患者其惟有德者能之乎夫我平日自奉甚薄所食者皆粗而不善爨下司火之人便是简薄常自清凉无有苦于灸热而欲清者以此食淡自觉无病今吾朝受命而夕饮冰意者其内热屿吾虽未至于亲见行事之实而已有阴阳之患矣事若不成则人道之患又所不免是两病也夫子何以教我仲尼曰天下有大戒二一命也其一义也子之爱亲命也不可解于心臣之事君义也无适而非君也无所逃于天地之间是之谓大戒是以夫事其亲者不择地而安之孝至也夫事其君者不择事而安之忠之盛也自事其心者哀乐不易施乎前知其不可奈何而安之若命德之至也为人臣子者固有所不得已行事之情而忘其身何暇至于悦生而恶死夫子其行可矣天下之大戒谓人世间之大经大法也自其性分之固有者而言一曰命自其职分所当为者而言一曰义命行于父子故子之爱亲也不可解于其心义行于君臣故臣之事君也无所逃于天地之间既无所解故事亲者惟尽吾爱其顺其逆不择地而安之斯得为孝之至矣既无所逃故事君者惟行吾义其难其易不择事而安之斯得为忠之盛矣然是忠是孝也皆在己心使其事心无功一为人欲所夺则因物有迁而忠孝之念移矣故自事其心者亦如臣子之事君亲不择地不择事哀乐不易施乎其前知其不可奈何而安之若命不可奈何谓不容人为也安其若命听其自然也如此乃为盛德之至夫为人臣子者固有所不得已也不得已便是义命君子行吾有事之实盖吾职分之所当为者而已盖不知有其身也不知有其身何暇至于悦生而恶死哉盖生死念头起于有我不知有身则无我矣此便是至人无己死生无变于己者叶公其以是而行则可矣此段道理最大议论甚正人谓庄子大言无当观此宁不少省丘请复以所闻凡近交则必相靡以信远则必忠之以言言必或传之夫传两喜两怒之言天下之难者也夫两喜必多溢美之言怒必多溢恶之言凡溢之也类妄妄则其信之也莫莫则传言者殃故法言曰传常情无传其溢言则几乎全上正言臣子义命以解其两病之忧此则教以为使之道曲尽人间情状熟于世故者方知有味复白也近交则必相靡以信靡顺也信符信也近交本国也本国不须辞命一见符信便相糜顺外交邻国也邻国涉远符信易欺必托使者尽己之心以言告之方可济事故言必有传而传言者最难两国相喜则必多溢美之言相怒则必多溢恶之言凡溢言过实多近于妄妄则不能不起人之疑故听言者莫莫者疑义听言者疑则传言者必受其怒矣故法言有之传其常情无传其溢言恐其疑而生祸也如是则庶乎其全矣且以巧斗力者始乎阳常卒乎阴泰至则多奇巧以礼饮酒者始乎治常卒乎乱泰至则多奇乐凡事亦然始乎谅常卒乎鄙其作始也简其将毕也必巨言者风波也行者实丧也夫风波易以动实丧易以危故忿设无由巧言偏辞兽死不择音气息茀然于实并生心厉克核大至则必有不肖之心应之而不知其然也苟为不知其然也孰知其所终故法言曰无迁令无劝成过度益也迁令劝成殆事美成在久恶成不及改可不慎欤且夫乘物以游心托不得已以养中至矣何作为报也莫若为致命此其难者此下教人事当慎始盖以天下善终者少始焉善者其后率以不善继之况始不善乎故以巧斗力者始乎阳常卒乎阴太至则多奇巧何以故以巧斗力者如今人戏剧格斗之类其始也不过喜而相邀其卒也常至于怒而相击何者盖以戏太甚则多奇巧巧奇矣宁得不相角而忿乎正如饮酒者初筳秩秩始乎治也卒之载号载呶而常至于乱何者饮太甚则奇乐乐奇矣焉得不相猥而乱乎推之凡事莫不皆然始乎谅而卒乎鄙初以诚信相结既乃鄙诈之心生焉是皆作始者不知所慎故始焉苟简从事而其终也遂至于决裂溃败而不可收拾故其将毕也巨君子怀此永图作事谋始则必于言行焉先之夫言之所由兴乱之所由起也行之所由成实之所由丧也故曰言者风波也行者实丧也风波则易以相倾实丧则易取殆辱君子观此而可以知所慎矣故忿之设也无由巧言者基之巧言偏辞不择正理漫然矢口而成喻如惧死之兽不择好音气息茀然而出于是听其词者并生心厉忿所由生职此之故言可不慎乎哉若乃心行艰险克核太甚人皆苦其不堪则必以不肖之心应之应虽在彼致实在我早自省改或可善终今而尚不知其然也不知其然吾将不知其所终也矣行可不慎乎哉为使之道言必稽其所弊行必虑其所终故法言有之无迁令无劝成承君之命而来传其常情而已不可率意签改事之成否听其自然而已不可急促劝成盖以过度则溢溢则殆事且使以传两君之好成人之美者必优柔渐渍而深交之然后其言可入故曰美在成久若一言偾事两心生厉恶戾一成改悔何及故曰恶成不及改可不慎欤吾子若能够乘有物之感而游心于无物之天托于义命之不得已者随分自尽常养吾心之中使其不偏不倚顺应无情斯其至矣何所作为然后可以为报耶报谓还报盖事求其可功求其成取必于知为之末而不循天理之自然者非圣贤所贵故莫若以此致命然此亦其难者岂易易耶必须平日养此中德者在然后安而能虑静而能应苟为不然则临事而眩杂扰而忧者抑又多矣颜阖将傅卫灵公大子而问于蘧伯玉曰有人于此其德天杀与之无方则危吾国与之为有方则危吾身其知适足以知人之过而不知其所以过若然者吾奈之何蘧伯玉曰善哉问乎戒之慎之正汝身哉形莫若就心若和虽然之二者有患就不欲入和不欲出形就而入且为颠为灭为崩为蹶心和而出且为声为名为妖为孽彼且为婴儿亦与之为婴儿彼且为无町畦亦与之为无町畦彼且为无崖亦与之为无崖达之入于无疵汝不知夫螳螂乎怒其臂以当车辙不知其不胜任也是其才之美者也戒之慎之积伐而美者以犯之几矣汝不知夫养虎者乎不敢以生物与之为其杀之之怒也不敢以全物与之为其决之之怒也时其饥饱达其怒心虎之与人异类而媚养己者顺也故其杀者逆也夫爱马者以筐盛知以蜄盛溺适有蚊虻仆缘而拊之不时则缺衔毁首碎胸意有所至而爱有所亡可不慎邪夫使多诈之国传不道之储人世间所难也圣贤处比亦必有道矣故以仲尼作训而伯玉出处合于圣人之道者复以伯玉终之人谓庄子非圣其然岂其然哉颜阖将傅卫灵公问于伯玉曰有人于此其德天杀杀者降杀之杀有人即太子也天杀者天薄其赋使之无德也方法度也言纵其败度将来必危我国一以法度绳之则祸不旋踵且彼之知适足以摭拾他人过失而自己不知吾其奈彼何哉伯玉于是儆之以戒慎教之以正身盖正身乃帅人之本而戒慎云者防乎其防不可以为易知而忽之也形莫若就心莫若和就将顺也和调停也言外为恭敬将顺之形而内尽调和诱导之意乃为得之虽然二者犹觉有病盖就不欲入和不欲出就而入者一味依阿湎涊相入无间则连身放倒且失而为颠为灭为崩为蹶和而出者扬己之能彰人之过则必自取嫉害且失而为声为名为妖为孽此其病也彼且为婴儿亦即兴之为婴儿云云婴儿言无知识也无町畦言无准绳也无崖言无畔岸也言彼放荡不检我且许之不拂其意觉有可达徐加点化入于无疵而后已盖事无道之君法当如是其与之为者非故纵之也正欲得其可达之便从而达之也若徒悻悻自好挺身犯诤者于暴人之前则汝不知夫螳螂乎怒其臂而当车辙不知小才之不足以犯大难也积伐已之才美以犯人者不几于殆乎哉又不知夫养虎者乎不敢食以生物恐其杀之之怒也不敢食以全物恐其决心之怒也盖虎性一怒则咆哮难制时其饥饱解其怒心顺而媚之比虽异类亦将与养己者媚乃至为虎所杀者不知其性而逆之者也夫爱马者盛矢以筐盛溺以蜄适有蚊虻聚螫则当仆仆缘拊而去之若使马性一劣将决衔勒碎胸首络曫之具而不顾宁复顾我之爱耶意有所至则爱有所亡此其可慎者连发三喻欲使量己量人无伐才美无犯怒心然后无道之储可传也匠石之齐至于曲辕见栎社树其大蔽数牛絜之百围其高临仞而后有枝其可以为舟者旁十数观者如市匠伯不顾遂行不辍弟子厌观之走及匠石曰自吾执斧斤以随夫子未尝见材如此其美也先生不肯视行不辍何邪曰已矣勿言之矣散木也以为舟则沉以为棺椁则速腐以为器则速毁以为门户则液樠以为柱则蠹是不材之木也无所可用故能若是之寿匠石归栎社见梦曰女将恶乎比予哉若将比予于文木邪夫楂梨橘柚果蓏之属实熟则剥则辱大枝折小枝泄此以其能苦其生者也故不终其天而中道夭自掊击于世俗者也物莫不若是且予求无所可用久矣几死乃今得之为予大用使予也而有用且得有此大也邪且也若与予也皆物也哉其相物也而几死之散人又恶知散木匠石觉而诊其梦弟子曰趣取无用则为社何邪曰密若无言彼亦直寄焉以为不知己者诟厉也不为社者且几有翦乎且也彼其所保与众异而以义喻之不亦远乎夫栎社大树匠石不顾而弟子则饱观之盖不知其无用也故匠石因其走报而语之曰散木也以为舟则沉为棺椁则速腐为器则速败为门户则液樠然而泚为柱则蠹不适于用以故历年多而成形大也匠石归而社栎见梦言汝谓予不材恶乎比予哉将比予文木耶天下之木不以文伐者无几矣今夫楂梨橘柚之属非不适人用也然实熟则剥则辱此以其材能自苦者也故不得终其天年而中道夭折岂惟木也凡物之理莫不如是予求无用久矣以无用得久因久得大乃今为予大用使予也而有用不剥即辱且得有此大耶且我以无用而为栎汝以有用而为匠我与汝天地间皆物也奈何哉以彼有用之物而物我无用之物哉又况凡物之理有用者多不能以自全然则汝虽有用亦几死之散人耳又焉知予不死之散木匠石觉而诊其梦弟子进曰彼既可以无用为用趣取无用不为社可也为社何耶匠石曰汝尚密而勿言彼直寄迹焉耳非讬社以求全也而今乃为不知己者诟厉且彼纵不为社亦岂有剪伐哉良以彼之自保者独与众异焉耳而以义喻之不亦远乎盖讬社求全是亦一义也但栎直不为是耳南伯子綦游乎商之丘见大木焉有异结驷千乘隐将芘其所藾子綦曰此何木也哉此必有异材夫仰而视其细枝则拳曲而不可以为栋梁俯而视其大根则轴解而不可以为棺椁咶其叶则口烂而为伤嗅之则使人狂醒三日而已子綦曰此果不材之木也以至于此其大也嗟乎神人以此不材宋有荆氏者宜楸柏桑其拱把而上者求狙猴之杙者斩之三围四围求高名之者斩之七围八围贵人富商之家求樿傍者斩之故未终其天年而中道夭于斧斤此材之患也故解之以牛之白颡者与豚之亢鼻者与人有痔病者不可以适河此皆巫祝以知之矣所以为不祥也此乃神人之所以为大祥也商丘之地见大木焉有异言其大异于众木也结驷千乘隐其下者无不以藾芘之藾荫也木之大也如此然仰视其细枝则拳曲而不可以为栋梁俯视其大根则如轮轴之解散而不可以为棺椁舌咶其叶则口之为伤鼻嗅其味则使人狂醒如醉三日而不能已然则是果不材之木也故人莫之用以得全其为大因是以知神人之所以为大者其亦以是不材故精神凝固人不坏而天独存也若夫宋之荆氏其地宜楸柏与桑固亦有大者然其拱把而上则求狙猴之杙者斩之矣三围四围则求高门之丽者斩之矣丽屋栋也七围八围则贵人富商之家求棺木之樿傍者斩之矣樿傍棺之全边也是皆木以才而见伐者也故未得终其天年而中道夭于斧斤才而取祸不若不才之得免于祸也故解之言以为牛之白颡者豚之亢鼻者与人之有痔病者皆不可以祭河此在巫祝则以为不祥矣而不知神人以为大祥欤大意谓处世之道大忌恃才扬己故寓言大木以无用自全非谓必蠢然茫然如悬疣如附瘿者而后得免于祸也以人祭河谓以人为巫祝支离疏者颐隐于脐肩高于顶会撮指天五管在上两髀为脋挫鍼治繲足以餬口鼓荚播精足以食十人上征武士则支离攘臂而游于其闲上有大役则支离以有常疾不受功上与病者粟则受之三钟与十束薪夫支离者其形者犹足养其身终其天年又况支离其德者乎支离肢体不全之貌疏其名也颐口旁两颐也脐腹脐也会撮髻也五管五腧也髀人大腿也脋人两臂也言支离身曲而背聋其状若此挫鍼缝衣也治繲浣衣也足以煳口足以自食也鼓荚播精簸米处糠秕也一鼓可食十人言臂健而力迅也支离之能有如此上征武士则支离虽攘臂而不征简其废也上有大役则支离以常疾不受功复其身也上与病者粟则支离受三锺与十束薪优其赐也夫支离其形尚足以自养而终其天年况支离其德者乎支离其德者不自见不自伐藏其用于不用泯其能于无能故得免于世而自全也上以木喻此以人喻孔子适楚楚狂接舆游其门曰凤兮凤兮何如德之衰也来世不可世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以德殆乎乎画地而趋迷阳迷阳无伤吾行吾行郄曲无伤吾足山木自寇也膏火自煎也桂可食故伐之漆可用故割之人皆知有用之用而莫知无之用也楚狂歌凤其言亦有至理盖有道则见无道则隐全生免祸亦圣贤处世之所不废但以警世之人汲汲于功名之会而不知利害者圣贤岂若人哉以讥孔子则大不然凤兮凤兮圣世文明之瑞物也今当乱世而出何如其德之衰耶将欲开太平于万世挽淳风于三代耶来者不可待往者不可追也天下有道圣人成能天下无道圣人全生方今之时仅免刑戮已矣乌可有为之哉全生福也伤生祸也福轻于羽殆易于举祸重于地胡不知避已乎已乎何暇临人以德也殆乎殆乎何必画地而趋也迷阳迷阳胡自味其明以伤吾行乎吾行欲曲胡自枉其直以伤吾足乎山以生木而自戕膏以引火而自煎桂以味辛而见伐漆以玄泽而见割人皆知有用之用者为天下利而不知无用之用者之不为身害也此篇大意以全生免祸为生于是方壶外史重宣此义而作乱辞人世说难回也请行匪量斯入殆往而刑德荡乎名知出乎争未达人心胡以缰绳若惟无诏曷扬于庭王公乘斗而目将荧不信厚言剖干杀逢求实无己枝攻扈兵内直外曲上比而成政多不谍及化胡能回尔心斋庸以气听入游其樊无惑其名无门无毒一宅而寓相入则鸣不入斯去耳目内通外于心知无地而行靡翼而飞惟道集虚瞻彼阕矣虚室生白吉祥止止万物悠化行终羲几叶公使齐心甚憟之饮冰内热两也生疑天下大戒惟命与义不择而安忠孝之至行事之情而忘其身悦盛恶死匪则攸闻言或传之类妄实难无传其溢则几乎全忿设无由巧言偏辞克核太至不肖应之风波易动实丧易危迁令劝成宁不殆而何作何报游心养中若为致命虔始令终颜阖传储伯玉教之正汝身哉戒慎不违形莫若就就不欲人心莫若和和不欲出与彼婴儿与彼无畦匪颠匪蹶几则违之伐才非美犯顺奚宜养虎可则螳螂可蚩意有所至爱有所遗无学养马拊之不时决衔毁首闯尔狂驰处世全生无用者奇乞为社栎愿学支离彼德之衰凤兮凤兮杂篇列御寇第三十二此篇的为庄子着述将毕之语观末段自见列御寇之齐中道而反遇伯昏瞀人伯昏瞀人曰奚方而反曰吾惊焉曰恶乎惊曰吾尝食于十而五先馈伯昏瞀曰若是则汝何为惊已曰夫内诚不解形谍成光以外镇人心使人轻乎贵老而虀其所患夫人特为食羹之货无多余之赢其为利也薄其为权也轻而犹若是而况于万乘之主乎身劳于国而知尽于事彼将任我以事而效我以功吾是以惊伯昏瞀人曰善哉观乎汝处已人将保汝矣无几何而往则户外之屦满矣伯昏瞀人北面而立敦杖蹙之乎颐立有间不言而出宾者以告列子列子提屦跣而走暨于门曰先生既来曾不发药乎曰已矣吾固告汝曰人将保汝果保汝矣汝能使人保汝而汝不能使人无保汝也而焉用之感豫出异也﹗必且有感摇而本才又无谓也与汝游者又莫汝告也彼所小言尽人毒也莫觉莫悟相孰也﹗巧者劳而知者忧能者无所求饱食而敖游汎若不系之舟虚而敖游者也卖者之家也十五举成数而言食十五先馈谓取一半之值而以其半作餽爱之敬之故食之食之故让之也卖者可谓贤也而列子固惊焉者何古之真人不以贤圣自见故德盛而容貌若愚人不知也今也内诚不解而外谍成光不解则不能浑而无迹成光则不能光而不耀谍动作也内外矜持成此一段色庄之学是故能外镇人心使人轻乎贵老而整其所患凡人酒肉以尊高年而卖之家所患不得利耳今也十馈五则人将移其贵老之心以贵我而整其为利之心以享宾夫人者特为食羹之货多余之赢以饮食之故而求刀锥之利其为利也薄其为权也轻而犹见我若是若使万乘之君身劳乎国知尽于事倦勤若此使其见我必将委国而授之以政一不副其所求将若之何吾是以惊也于是伯昏瞀人曰善哉汝之处已若此人将以汝为保保谓师保伯昏之善虽若喜之而实寓不足之意于其中未几而户外之屦满则保之者果若是其众也于是伯昏省之其家往杖支颐立而有间不言而出列子走而迎之求言以药其所病瞀人曰已矣言汝之病不可药救矣吾固告汝曰人将保汝使汝闻我之言退自警省则必深自晦昧今汝能使人保汝矣而独能使人不保汝乎使人保汝易使人不保汝难汝焉用保为哉夫大道以无心自然为常感人而至于豫出大是异事豫出即孟子所谓霸者之民驭虞如也之意且有心之感摇尔本才甚无谓也本才犹云本性性本无生生而有感感而出豫何谓乎道哉且凡与汝游者皆浅见之人莫有以大道之言尽心相告者告读曰鹄彼所小言聆之尽为人毒毒即药意我昔所谓人将保汝盖警之也而子莫觉莫悟矣则恶复有与汝相谁何者哉既又教之凡天下之以巧知名者其心皆有忧劳不若自居于无能者虽无所求食而心常自在故汎乎若不击之舟是以虚而遨游者也若不能虚而称遨游有触而怒之者矣忧劳暗应任事效劳求食暗应馈数句皆韵叶可读盖庄文之有节奏者郑人缓也呻吟裘氏之地祗三年而缓为儒河润九里泽及三族使其弟墨儒墨相与辩其父助翟十年而缓自杀其父梦之曰使而子为墨者予也胡尝视其良既为秋柏之实矣夫造物者之报人也不报其人而报其人之天彼故使彼夫人以己为有以异于人以贱其亲人之井饮者相捽也故曰今之世皆缓也自是有德者以不知也而况有道者乎古者谓之遁天之刑圣人安其所安不安其所不安众人安其所不安安其所安缓郑人也呻吟诵读之声言郑人诵读裘氏之地三年而儒术成河润九里泽及三族言其利泽及人之远也又以润泽之余使其弟翟为墨者兄弟二人各以其学自相雄长而父溺爱少子从而助之十年而缓以不胜其弟自杀见梦于父曰使而子为墨者为谁乎我教之也我与季子亦有恩矣而夫盍尝视我之墓乎我之墓木垂垂焉有秋柏之实矣盖缓尝自持其有恩而无报者以为父尤庄子则以造化之理而论天之报人也不报于人之力而报于人之天使彼为墨人之力也彼得为墨人之天也天谓彼性分中带得有此一段熏习之气故为墨而墨成佛语所谓要知前世因今生作者是故今生之作前世之报也是彼天者使彼为墨既已彰其报矣而夫缓也固贪之以为功以为己之处弟有以异于他人而贱视其亲谓成彼者与生彼者等耶齐人之井饮水者自相捽也齐人即齐民犹云众人也此井岂一人物耶凿地出泉往来井井造物者不自勒也而人固专之以为己私何示弗广耶今之人凡有我相而市私恩者皆缓之徒也夫至人无恩上德不德有德者尚不自知也而况有道者耶不务道德而务实报贪天之功以为己力故者谓之遁天之刑刑者成也天刑谓天之成理故圣人安其所安而不安其所不安安其所安知有天也如是则不遁天之刑矣小人反是庄子曰知道易勿言难知而不言所以之天也知而言之所以之人也古之人天而不人道者无心自然而已知之亦易而勿言为难盖言则涉于有心非默而成之者矣故知而不言所以之天也知而言之一人而已古之人天而不人故处处无为之事行不言之教不言之教也深哉朱泙漫学屠龙于支离益单千金之家三年技成而无所用其巧龙之为物神异变化本不可屠乃有学其技者殚千金之产费三年之功技成而无所用其巧寓言道不可学学之至于有伎俩则终无所用矣惜今之学者屠龙者多而龙终不可屠也徒自失耳圣人以必不必故无兵众人以不必必之故多兵顺于兵故行有求兵恃之则亡天下之兵起于争而人心之争起于必必期必也一有期必之心而人或不足以副之则相尤相责而争端自此起矣争之大则至于兵故圣人以必不必故无兵必而不必者谓知其理势之必然而犹以不然待之如小之事大弱之事强其必然者当得如此而圣人以不必待之故虽或见忤尝与之相忘于无事而无兵众人反是故顺于兵之道则行而有求矣求即必之之意也以取必而行有求之道几何而不恃兵而亡乎此以世谛论者也若以道法而言圣人以必不必上德而行无为之事者也众人以不必必之下德而行有为之事者也若顺于兵故行而有求求则得之不求则不得矣然而佳兵者不祥之器圣人不得已而用之终不可恃也故恃之者亡庄子为老子注疏此解为是读者得之言表可也小夫之知不离苞苴竿牍敝精神乎蹇浅而欲兼济道物太一形虚若是者迷惑于宇宙形累不知太初彼至人者归精神乎无始而冥乎无何有之乡水流乎无形发泄乎太清悲哉乎汝为知在毫毛而不知大宁﹗苞苴以礼物相遗馈者也竿牍以竹简相问讯者也皆世俗往来之常套小夫之知不出乎此乃蔽其精神乎蹇浅而欲兼济道物也太一形虚虚则无有苞苴竿牍安在何处虚则无情苞苴竿牍欲以奚为所以学道之人损之又损常使一念不起万缘皆空然后始合于太一之虚若彼之憧憧往来徒迷惑乎宇宙之间为形所累耳而岂知太初之无有耶太初即太一也彼至人者归精神乎无始而甘瞑乎无何有之乡其应物也则如水之流乎无形泄乎太清逝者如斯而卒莫之有心焉要皆过矣而不留物矣而能化至人之所为若此悲哉汝之所为乎知在毫毛而不知太宁毫毛即蹇浅之意太宁者未始有物之初无有乎纷纭缪阂之扰者也此以苞苴竿牍说尽世情欲学道者断缘简事莫此为先此入道初关也宋人有曹商者为宋王使秦其往也得车数乘王说之益车百乘反于宋见庄子曰夫处穷闾阨巷困窘织屦藁项黄馘者商所短也一悟万乘之主而从车百乘者商之所长也庄子曰秦王有病召医破痈溃痤者得车一乘舐痔者得车五乘所治愈下得车愈多子岂治其邪何得车之多也子行矣困窘织屦谓穷居阨巷生事萧条困窘于织屦之业也藁其项者项无余肉而枯瘦也黄其馘者耳无润泽而黄薄也商自状其昔之困也若此而以今之所得者自骄志则陋矣故庄子因而鄙之破痈溃痤犹为中治从而舐之则治愈下矣治愈下则事愈难故得车多今也得车之多倍蓰于舐创之医是必所治者愈下故所得者愈多也子之所治岂其痔耶盖以匹夫而游说万乘之君自非有以大悦其心则不可以得志而欲大悦其心非阿谀奉迎不可也孟子所谓妾妇庄子鄙之为舐痔亦固其宜焉耳鲁哀公问乎颜阖曰吾以仲尼为贞干国其有瘳乎曰殆哉圾乎﹗仲尼方且饰羽而画从事华辞以支为旨忍性以视民而不知不信受乎心宰乎神夫何足以上民彼宜汝与予颐与误而可矣今使民离实学伪非所以视民后世虑不若休之饰羽而画以文物之美为饰也以支为旨以枝叶之言为美也忍性犹云矫性视犹示也言矫饰其自然之性而不知其无实其学盖已受乎心宰乎神成窠臼矣夫何足以长民乎彼宜汝与予颐与谓彼若与汝宜而与之以安养天下欤误而可矣可者仅可而有所未尽之词言误而用之则可若审而用之则彼之学能使人离其实而学为伪非所以视民也为后世虑不若休之休之言勿用也庄老讥侮圣人只在教人习于威仪文词故流弊至此想其去圣人百有余岁一时学为儒者大都离实学伪庄子愤世嫉邪浧遏乱源未免归咎夫子身上如云好箇仆被东坡教坏知此意然后许读庄子难治也施于人而不忘非天布也商贾不齿虽以事齿之神者弗齿民之所以难治者以其上责报之深施于人而忘其施则将与天下相安于不识不知之天而天下皆顺治矣今也施敬于人而不忘其敬施信于民而不忘其信则是以有心感天下而天下皆以有心应之应而不给则欺则诈微惌百出难治之故率由此出视天之普万物而无心者则有间矣故曰非天之布也是以商贾不齿于大道谓其有私心也然士农工商四民虽使为士者而齿之而神者齿之乎神则天而已矣道而已矣人而不天宜其不为所齿也为外刑者金与木也为内刑者动与过也宵人之离外刑者金木讯之离内刑者阴阳食之夫免乎外内之刑者唯真人能之为外刑者金与木也金谓刀锯斧鍅木谓筕杨桎梏内刑则心之不静而多过愆者宵人当作小人以字义解当为昏昧不晓之人离丽也阴阳食之即前内篇所谓有阴阳之患者大抵外刑人或可以幸免而内刑则无得而逃之者有能超然而不为所累其惟真人乎孔子曰凡人心险于山川难于知天天犹有春秋冬夏旦暮之期人者厚貌深情故有貌愿而益有长若不肖有顺懁而达有坚而缦有缓而釬其就义若渴者其去义若热故君子远使之而观其忠近使之而观其敬烦使之而观其能卒然问焉而观其知急与之期而观其信委之以财而观其仁告之以危而观其节醉之以酒而观其侧杂之以处而观其色九征至不肖人得矣引孔子一段论观人之术言人之情貌每每相反有外若谨恳而内实盈溢者有内有偏长而外若不肖者有巽顺缓急而能相违者故有若渴若热之喻人之不可知者如此故君子使之远以观其欺否使之近以观其慢否理之烦剧以观其能否问之仓卒以观其知否急期易至于失信故急与之期以观其信临财易至于私己故委之以财以观其仁临难易至于苟免故告之以危以观其节中酒易至于失度故醉之以酒而观其则杂居易至于惰慢故杂与之处以观其色九征备而不肖之情得矣盖小人之性无常定矜持于此者或发露于彼故以九征尽之而九征之德要不外于无常而已宁有他哉或问如此将无涉于有心乎曰圣人之应世也有心而无情世道不能无小人使之尽废而无用非道也且夫大道之世不尚贤不使能绝去圣知仁义而一归于无为勿论矣今也于不能不为之世而使贤否混淆用舍乖错几何而不同归于乱乎故用世之法以九征得人而折中于孔子孔子者用世之宗主也一部南华论孔子者不一而终之以此亦犹人世间之言孔子伯玉也其旨微哉正考父一命而伛再命而偻三命而俯循墙而走孰敢不轨如而者一命而吕鉅再命而于车上舞三命而名诸父孰协唐许﹗正考父宋之公族一命士也二命大夫三命卿也曲背曰伛曲腰曰偻身伏曰俯循墙而走言不敢当路也夫其爵愈高而心愈下考父之谦若此乃所以为道也孰敢不取以为法则乎若而人者一命而吕鉅再命而于车上儛三命而名诸父其德协之唐许何如哉唐尧许由皆以让为德者吕鉅骄矜之貌诸父不敢名人也名之倨傲可知而夫指今之人而言贼莫大乎德有心而心有睫及其有睫也而内视内视而败矣道者无为自然而已矣德亦道也有心为之则害于德矣故曰贼莫大于德有心德既有心心复有睫睫者眼睫虽眼之所不能无而亦足以害眼喻如真常应物虽为六用之必然而为其所累者多及其有累也而欲从事于内视之学以求忘其所累则是病而求药秀而施髢多见其败而已矣所以学道之人堕其支体黜其聪明常使浑浑沌沌复归于朴复归于婴儿而后与道相应否则以有睫失之者抑又多矣凶德有五中德为首何谓中德中德也者有以自好也而訾其所不者也凶德有五眼耳鼻舌意识也中德为意心起意识有以自好也而訾其所不为岂知不为者近道而有以自好者为伎俩也此便是德有心而心有睫者穷有八极达有三必形有六府美髯长大壮丽勇敢八者俱过人也因以是穷缘循偃仰困畏不若人三者俱通达知慧外通勇动多怨仁义多责达之情者傀达于知者肖达大命者随达小命者遭极者究而言之者也必者决而言之者也貌美则娟好有髯则潇洒长而大则魁伟气不委靡曰壮口有微词曰丽有力强悍曰勇胆有决断曰敢八者俱过人未必穷也而究其极则多以恃壮取败故多以是穷此个病根全在过人上大抵过人者人恒忌之取于造物者多则造物亦必忌之此穷之所不免也缘循不能自立之貌偃佯随起随倒之义心不能通曰困心有所歉者畏三者之人俱不若人而却有必达之理此个达亦是以谦而受造物之益者此但论其理之当如是耳非谓八者皆穷而今之所谓达者又皆此三等人也知慧一府也知慧则多外通勇动一府也勇动则取怨愤仁义一府也仁义则多责任达生一府也达生之情则造于实际傀然而大解矣此一府最为上乘达知一府也达于知而知天知人天之肖子也达命一府也大达则曰吾随之小达则曰吾遭之盖遭则犹有委命之意随则无容心矣又达命之上乘也或问达生达命何所分别生则性也命则天也而气数行乎其中矣人有见宋王者钖车十乘以其十乘骄稚庄子庄子曰河上有家贫纬萧而食者其子没于渊得千金之珠其父谓其子曰取石来锻之夫千金之珠必在九重之渊而骊龙颔下子能得珠者必遭其睡也使骊龙而寤子尚奚微之有哉今宋国之深非直九重之渊也宋王之勐非直骊龙也子能得车者必遭其睡也使宋王而寤子为齑粉夫骄稚庄子谓见庄子而骄如有稚子之色也纬萧以绣纬为业者子尚奚微言必为骊龙所攫无有遗类也取石锻之碎其珠也盖珠有光彩为龙所觉则其祸不测以比今之阿谀苟容窃取权势者皆乘世主之不觉使其一有悔悟则此辈齑粉矣盖危之甚也或聘于庄子庄子应其使曰子见夫牺牛乎衣以文绣食以刍叔及其牵而入于大庙欲为孤犊其可得乎与前篇龟喻同旨庄子将死弟子欲厚葬之庄子曰吾以天地为棺椁以日月为连璧星辰为珠玑万物为赍送吾葬具岂不备邪何以加此弟子曰吾恐乌鸢之食夫子也庄子曰在上为乌鸢食在下为蝼蚁食夺彼与此何其偏也﹗天下大患为吾有身有身则有生死有生死则有欣厌然欣之不可避妄生贪着无益也古之至人知其幻妄不常是以等身世为逆旅视生死如旦暮梦幻泡影石火电光种种譬喻不一而足无非欲人解其天彂堕其天轶安时处顺利害不干于心而生死无变于己盖出世之法所当讲者莫先于此此关不撤则出门有碍撤则一了百当头头自在矣圆觉经云幻灭灭故非幻不灭宗镜云绝后再莄无一物了知生死不相关易大传云原始反终故知死生之说精气为物游魂为变是故鬼神之情状不读三教之书者不可以读庄子故知死生之不相关者然后知此身之无用知此身之无用则鸟鹤何疏蝼蚁何亲此等说话直是悟到撤处故衣薪葬野不树不封古人之见高出后世此不可与迂儒道之达者可也以不平平其平也不平以不征征其征也不征明者唯为之使神者征之明之不胜神也久矣而愚者恃其所见入于人其功外也不亦悲夫夫君子之立教也易其心而后语不平之言不言也若以不平平人则其平也终于不平而已文献足而后言无征之言不言也若以不征征人则其征也终于不征而已以是知不平之鸣不可以齐物无稽之言不足以取信若我之厄言日出和以天倪则非不平之平矣寓言十九借外论之重言十七以为晢艾则非不征之征矣且人之聪明谁为之使耶无亦神者征之乎神则天性自然之灵觉有不可以丝毫知力与乎其间明之不胜神矣而愚者顾恃其所见以外为功不亦悲乎外谓己之干慧竭识盖指一时谈说之士如惠施公孙龙之徒目以其辩与天下持者其言既不平而理复无征独谓之明可乎庄子篇终一段分明隐括全经后篇复为自叙甚有轻重条理读者不得草草反反复复方见良工苦心也方壶外史为作乱辞御寇之齐十餽五中道而惊人将保汝心且有感巧劳知忧将焉用之泛彼虚舟造物使彼报人之天何哉缓也天功是贪知道亦易勿言实难知而言之人而不天屠龙底用兵恃则亡凡有伎俩皆为不祥小夫之知竿牍苞且乃为形累焉知太初砥痔得车使者可耻施非天布神者弗齿真人无刑内清外宁曷轨三命而庸九征贼起睫心凶首中德达占三必穷究八极大达者随小达者遭食鹄何憾得乘焉骄不平焉平不征焉征愚者安恃神能胜明外篇刻意第十五此篇言圣人之德以养神守神作主首尾却是一篇文字中间连用六个故曰末引野语结之看他文字波澜庄文中最近时好者熟读详味妙义自见刻意尚行离世异俗高论怨诽为亢而已矣此山谷之士非世之人枯藁赴渊者之所好也语仁义忠信恭俭推让为修而已矣此平世之士教诲之人游居学者之所好也语大功立大名礼君臣正上下为治而已矣此朝廷之士尊主彊国之人致功并兼者之所好也就薮泽处闲旷钓鱼闲处无为而已矣此江海之士避世之人闲暇者之所好也吹呴唿吸吐故纳新熊经鸟伸为寿而已矣此道引之士养形之人彭祖寿考者之所好也若夫不刻意而高无仁义而修无功名而治无江海而闲不道引而寿无不忘也无不有也澹然无极而众美从之此天地之道圣人德也历举五等有方之士而归重于无方之圣人刻峻削也尚高尚也怨愤也诽讪也枯藁赴渊自甘寂寞而投于深山穷谷之中若赴诸渊也为脩脩洁其身也无不忘无不有即无为而无不为之意淡然无极言无底止也故曰夫恬惔寂漠虚无无为此天地之平而道德之质也故曰圣人休休焉则平易矣平易则恬淡矣平易恬惔则忧患不能入邪气不能袭故其德全而神不亏天地之平道德之实只是以平实二字分贴两边无甚深义圣人休是一句言止也故曰圣人之生也天行其死也物化静而与阴同德动而与阳同波不为福先不为祸始感而后应迫而后动不得已而后起去知与故循天之理故无天灾无物累无人非无鬼责其生若浮其死若休不思虑不豫谋光矣而不耀信矣而不期其寝不梦其觉无忧其神纯粹其魂不罢虚无恬惔乃合天德如天行默然无容心也如物化蜕然无所累也与阳同波看波字最妙见动静相生波平则水静感而后应三句正见不为福先不为祸始去知与故知者先事之谋故者已过之迹去知则无意必去故则无固我光而不耀耀光之露也信而不期期信之必也故曰悲乐者德之邪喜怒者道之过好恶者德之失故心不忧乐德之至也一而不变静之至也无所于忤虚之至也不与物交淡之至也无所于逆粹之至也此数句甚有意味太虚之体本自虚无恬淡一有所动俱属妄念六祖教人于不思善不思恶时认取本来面目故一有忧乐则德分一有变动则心扰一有忤触则胸中有物而不得谓之虚一与物交则征逐世情而不得谓之淡一有拂逆则胸中有疵而不得谓之粹忤与逆相似但逆细而忤粗无忤易而无逆难耳故曰形劳而不休则弊精用而不已则劳劳则竭水之性不杂则清莫动则平郁闭而不流亦不能清天德之象也故曰纯粹而不杂静一而不变淡而无为动而以天行此养神之道也夫众人失之于动而圣人养之以静固矣然其静也岂块然一无所为哉有能静能应常应常静之道焉故以水喻水不杂则消莫动则平使其郁闭而不流则虽不杂而亦不能清何者静中有动动中有静动静相生方为合妙此个学问三家一旨但言养神则于道门更切耳夫有干越之剑者柙而藏之不敢用也宝之至也精神四达并流无所不极上际于天下蟠于地化育万物不可为象其名为同帝纯素之道惟神是守守而勿失与神为一一之精通合于天伦野语有之曰众人重利廉士重名贤士尚志圣人贵精故素也者谓其无所与杂也纯也者其不亏其神也能体纯素谓之真人于越吴剑也柙而藏之不敢轻用实之至也况精神之为用乎是精神也四达并流上际于天下蟠于地化育万物而不可为象圣人致中和而天地自位万物自育皆精神之旁达也其名为同帝帝所谓天载周子云无极之真二五之精妙合而凝而人生焉其所谓神即无极也其所谓精即二五也神一而已矣精则散处于五官之府而咸听命于主人故神为主宰精为作用神存而精自固矣故纯素之道莫要于守神守而勿失则我即一一即我更无分别一之精上通于天则与天载吻合而无间矣然要知一是个甚张子曰一故神守神而至于我即一则无我矣是神也与精相为依附精亡则神与之俱亡故圣人贵精贵精者无劳尔形无摇尔精不使之丧失于外也故素也者谓其不杂于物也纯也者谓其不亏其神也能体纯素则神存而精自固而真常不坏之体全矣谓之真人不亦宜乎尔时方壶外史为作乱辞圣人之德天地之常无乎不有无乎不忘虚无恬淡漠然无为其德乃全其神不亏纯素之道守神为急守而勿失与一为一一之精通合于天伦能体纯素谓之真人杂篇则阳第二十五此篇多有精到之语却与内篇何异则阳游于楚夷节言之于王王未之见夷节归彭阳见王果曰夫子何不谭我于王王果曰我不若公阅休彭曰公阅休奚为者邪曰冬则擉鳖于江夏则休乎山樊有过而问者曰此予宅也夫夷节已不能而况我乎吾又不若夷节夫夷节之为人也无德而有知不自许以之神其交固颠冥乎富贵之地非相助以德相助消也夫冻者假衣于春暍者反冬乎冷风夫楚王之为人也形尊而严其于罪也无赦如虎非夫佞人正德其孰能桡焉﹗故圣人其穷也使家人忘其贫其达也使王公忘爵禄而化卑其于物也与之为娱矣于人也乐物之通而保己焉故或不言而饮人以和与人并立而使人化父子之宜彼其乎归居而一间其所施其于人心者若是其远也故曰待公閲休则阳彭姓名阳欲因夷节以见楚王弗果间而夷节归复因王果以求见王果曰我不若公孙閲休休楚之贤人也冬则擉鳖于江夏则休乎山樊有过而问之则曰此吾宅也言予之所安若此盖公閲以恬退为事而则阳嗜进不已故王果称道其贤意欲使之自悟曰是人也夷节已不能及矣而况于我乎然我不惟让德閲休抑且难比夷节节之为人也虽无恬退之德而又干进之智若苟不以气节自许而与之滑和以神其交则其气味之所薰必将颠倒昏昧于富贵之地非徒无益实相损也故曰非相助以德相助消也夫冻者假衣于春喝者反冬乎冷风言人苦冻而无衣则暴于春阳而自暖伤暑而成暍则披于冷风而自寒人有不足之病者非造化不足以移之圣人之化人亦犹是也请言楚王之为人也其自处也严而峻其处人也刻而勐非有辩才正德谁能动之佞人下正德二字甚有分晓盖当时之人以佞为贤加以正德则为有用之才而不邪言楚王凶暴必非常人之所能化故惟圣人有善世之用进退隐见无所不宜是故其穷也能使家人忘其贫而其达也能使王公忘其贵其与物也乐与之群而无有乎猜忌之心于人也乐人之通而无有乎自失之意其和气之所薰蒸有不饮而自醉并立而自化者其于乡于国有如此者彼其归而居乎家则父子以正恩义以笃从容暇豫而一闻其所施有雝雝之美而无嗃嗃之厉即此幽闲之心与彼人心之躁竞者何啻天壤故曰其于人心若是其远也于稽其德则公閲休其人也待此人而与之以见楚王则彼必有以上化其君下助于友矣之人也岂予之所能及哉章内二不若词语婉媚可讽圣人达绸缪周尽一体矣而不知其然性也复命摇作而以天为师人则从而命之也此言圣人尽性致命之学圣人以天地万物为一体故其达绸缪以盖一体之爱者似乎有心而不知其出于天性之自然非有所勉焉而为之也夫性根极于命者也尽性则致命矣故圣人复命摇作而以天为师摇作即动作之义天普万物而无心圣人师天亦爱周万物而无情是谓天师以天为师则圣人者天之徒也谓圣人为天可也而犹曰人者因其有形而命之也其实圣人也天也一也忧乎知而所行恆无几时其有止也若之何承上言圣人师天庸人师心故尝忧乎知之所不及者以百年而作万年之计不知百年之中所行几何我方欲行而时其有止时即所谓生死之期时其止矣我将若之何哉不若师天而顺应之为得也生而美者人与之鑑不告则不知其美于人也若知之若不知之若闻之若不闻之其可喜也终无已人之好之亦无已性也圣人之爱人也人与之名不告则不知其爱人也若知之若不知之若闻之若不闻之其爱人也无已人之安之亦无已性也有生而美者不自知其美也人与之鑑又为之告知若不知也闻若不闻也然而其美也不以不知不闻而遂失故其可喜也终无己而人之好之也亦无己此皆自然而然故曰性也以喻圣人爱人亦不自知其能爱人也人与之名又为之告而圣人知若不知闻若不闻其爱人也终无己而人之安之也亦无己大抵天下事忌有能所有能所则非自然矣此因上文师天之说而绪及之旧国旧都望之畅然虽使丘陵草木之缗入之者十九犹之畅然况见见闻闻者也以十仞之县众闲者也夫人之情莫不喜于得见闻而还旧观故旧国旧都望之无不畅然虽然丘陵高下草木缗合入之者十忘其九犹之畅然而况见如所见闻如所闻者乎喻诸其畅犹以十仞之台而县众间者也十仞台之至高者台高则无所蔽亏而音声四达众间即合止柷敔笙镛以间之间所闻所见若此则一时耳目何如哉当必有异常者矣以况闻知者不若见知之为真影响形似者不若心领神会之为切也冉相氏得其环中以随成与物无终无始无几无时日与物化者一不化者也阖尝舍之环中虚净无物之处真空之本体也得此以随万物之城则无始无终无几无时日与物化而彼一不化者以为之枢纽盍亦当舍是乎舍之言止也止于其所则能止众止矣冉相氏古之圣君夫师天而不得师天与物皆殉其以为事也若之何夫圣人未始有天未始有人未始有始未始有物与世偕行而不替所行之备而不洫其合之也若之何夫人皆曰吾复命摇作以天为师矣而不得师天与物皆殉则其为事也若之何哉盖师天者无心而顺应之谓也殉物者有情而私感之谓也殉物则不得谓之师天矣夫师天者未始有天也既未始有天矣安得有人非惟未始有天抑且未始有始既未始有始矣安得有物是师天者师其未始有而已矣是之谓得其环中以应无穷故与世偕行而不替所行之备而不洫替之言废也洫如老洫之洫言奸而深也所行之备言任汝千变万化皆是顺应而不深洫如此则既不绝乎物而又不殉乎物正与天地之心普万物而无心者脗合而无间此圣人之善于师天也欲求合于圣人也若之何其合之哉意则见下汤得其司御门尹登恆为之傅之从师而不囿得其随成为之司其名之名嬴法得其两见仲尼之尽虑为之傅之容成氏曰除日无岁无内无外汤武者反之而成圣者也故以汤立教汤得其司御司御犹云司牧言天以汤为君而又命门尹登恒以主教民之职此人当是伊尹恒字疑作衡言汤为司御尹登阿衡治之教之一顺众人之所欲而未始合围以驱人之必从故曰从师而不囿期亦可谓得其随成之道者矣其曰为之司御名焉而已汤不愿得之也何者之名也嬴法也两见也嬴法犹老子所谓余食赘行盖以大道无名名相一立则天下皆殉名而求相率而为疣赘之行名则有是非名则有美恶名则有生灭高下相倾长短相形皆自名始天下皆落于两见之中故曰得其两见所以仲尼立万世之教为之尽虑以传之尽虑者举天下而入于何思何虑之中无意必固我之地思虑尚无何况名相一尚不立安有两见所以容成氏有言除日则无岁矣无内则无外矣无思虑则无名相矣是谓得其环中师天而不与物殉皆尽虑之道也篇中错举成汤仲尼一则反之之圣一则集大成之圣意亦精到魏莹与田侯牟约田侯牟背之魏莹怒将使人剌之犀首公孙衍闻耻之曰君为万乘之君也而以匹夫从雠衍请受甲二十万为君攻之虏其人民击其牛马使其君内热发于背然后拔其国忌也出走然后抶其背折其嵴季子闻而耻之曰筑十仞之城城者既十仞矣则又坏之此胥靡之所苦也今兵不起七年矣此王之基也衍乱人不可听也华子闻而丑之曰善言伐齐者乱人也善言勿伐者亦乱人也谓伐之与不伐乱人也者又乱人也君然则若何曰君求其道而已矣﹗魏使刺齐以万乘之君而为盗贼之事故犀首耻之而愿为之战攻犀首官名衍其名也忌而出走言谓忌而走也抶击也抶背折嵴犹言扼吭拊背之意魏固非齐敌也而犀首敢为夸大之言以故季子耻之耻之者耻其邀无实之虚功而坏垂成之实绩也故以筑城为喻言筑城十仞既已成矣而又从而坏之则必殆其苦于胥靡胥靡者城旦舂也今魏已休养七年矣罢兵息民此致王之基而垂成之绩也而今复坏之何哉故曰衍乱人不可听也夫季子之言善矣而华子丑之者何谓其犹有功利之心而不知求其道也道则无人我无恩怨无大小强弱而战争攻守之事皆不在所论矣惠子闻之而见戴晋人晋人曰有所谓蜗者君知之乎曰然有国于蜗之左角者曰触氏有国于蜗之右角者曰蛮氏时相与争地而战伏数万逐北旬有五日而后反曰噫其虚言与曰臣请为君实之君以意在四方上下有穷乎君曰无穷曰知游心于无穷而反在通达之国若存若亡乎君曰然曰通达之中有魏于魏中有梁于梁中有王王与蛮氏有辩乎君曰无辩客出而君惝然若有亡也客出惠子见君曰客大人也圣人不足以当之惠子夫吹筦也犹有嗃也吹剑首者吷而已矣尧舜人之所誉也道尧于戴晋人之前譬犹一吷也王不知道故惠子以戴晋人间论之以道夫梁自视者大不自量力故晋人设为极小之喻以剧之蜗蜗牛也蜗牛固小而左右二角之触蛮则小之又小矣以俗眼观者无小不大以道眼观无大不小天下一蜗也梁国一蛮也奚以辩哉知游心于无穷而反于通达之国则道之本乡在是矣于无穷无极无人无我之乡而忽起触蛮之鬭何其微哉宜君之惝然若有所亡也客出而惠子以大人诵晋人复为设喻吹管者犹有嗃也吹剑首则吷而已矣何故管孔小犹以形气相戛而有声若剑首之环吹之则吷然过矣不得有声也今道圣人于大人之前则圣者将失其为圣安得有声乎哉夫以掎逊之尧舜尚不能以有声而况鬭争之蛮触乎大晋人正以小梁国也孔子之楚舍于蚁丘之浆其邻有夫妻臣妾登极者子路曰是稯稯何为者邪仲尼曰是圣人仆也是自埋于民自藏于畔其声销其志无穷其口虽言其心未尝言方且与世违而心不屑与之俱是陆沉者也是其市南宜僚邪子路请往召之孔子曰已矣彼知丘之着于己也知丘之适楚也以丘为必使楚王之召己也彼且以丘为佞人也夫若然者其于佞人也羞闻其言而况亲见其身乎而何以为存子路往视之其室虚矣蚁丘地名蚁丘之浆蚁丘之卖浆者家也邻有夫妻为人臣妾而与人登极者登极乘屋也稯稯发乱不整之貌子路见此稯稯者状貌必异故问于夫子而夫子曰是谓圣人仆言其有圣德而隐于仆隶之中故曰自埋于民自藏于畔其声虽陨而心则无穷焉其口虽言而心则尝默焉方且与世违而不屑与彼龌龊者俱是陆而沉者也藏于畔谓不南面而为君不北面而为臣又不与主人分庭抗礼而为客惟自藏于左右两畔而供臣妾之役于他人曰埋曰藏深言其不自见也陆而沉者言其当见而反隐盖登极者亦丈人沮溺之徒夫子以市南宜僚当之前言宜僚弄丸而两家之难解注以僚楚之勇士楚白公将作乱使人召僚僚不应胁之以剑弄丸如故后白公杀令尹子西而难不及僚其人必有以自守而不慕夫人爵之荣者故夫子以之而律是人子路请往召之矣是则以丘为佞有德者之远佞人也惟恐其影响之不幽而况肯我见乎将无以存焉为而去矣子路往视之则其室已虚虚其室者挈妻子而去之也其绝人逃世有如此者夫子何以取焉谓其不自圣不自见而有几于道也长梧封人问子牢曰君为政焉勿卤莽治民焉勿灭裂昔余为禾耕而卤莽之则其实亦卤莽而报余芸而灭裂之其实亦灭裂而报余予来年变齐深其耕而熟耰之其禾繁以滋予终年厌飧庄子闻之曰今之治其形理其心多有似封人之所谓遁其天离其性减其情亡其神以众为故卤莽其性者欲恶之孽为性萑苇蒹葭始萌以扶吾形寻擢吾性并溃漏发不择所出漂疽疥痈内热溲膏是也卤莽土块大而草根盛也灭裂灭善类而地肤坼也皆耕耰不善之病来年变齐谓尽易旧岁之法而其报卒倍多常终岁饱食封人盖以治田喻政庄子却借其言以明治身之道言今之人治其形理其心亦多有似于封人之所谓遁其天者遁其自然之天也离其性者离其无生之性也灭其情者灭其顺应之情也亡其神者亡其尽虑之神也以众为故作一句读意见下卤莽其性者克治功疏物欲交杂虚静之中忽起欲恶欲恶之孽为性萑苇蒹葭始萌以扶吾形寻擢吾性萑苇蒹葭皆芦属扶之言助也言其性地荒秽众欲丛生以扶吾形则耳目口鼻充满色尘寻擢吾性离其本位于是百病交攻是故有溃者漏者发者溃谓内溃漏则诸窍不收法则臃肿脓血漂疽疥痈则发也内热则溃也溲膏则漏也盖性得其养则形神与之俱妙失其养则形神与之俱病理之自然无足异者此便是卤莽之报柏矩学于老聃曰请之天下游老聃曰已矣天下犹是也又请之老聃曰汝将何始曰始于齐至齐见辜人焉推而强之解朝服而幕之号天而哭之曰子乎子乎天下有大菑子独先离之曰莫为盗﹗莫为杀﹗荣辱立然后睹所病货财聚然后睹所争今立人之所病聚人之所争穷困人之身使无休时欲无至此得乎﹗夫欲穷则病作民穷则盗起治国治身之道则虚静恬淡寂寞无为均贵之矣柏矩学老聃之道至齐而游重有感于辜人之事为之唿天而哭之曰嗟乎天下自此不复见太平矣天下有大菑而子独先罹之无乃为盗乎哉无乃杀人乎哉所以至此有由也荣辱立然后覩所病货财聚然后覩所争何以故太古淳质之时民不知有荣辱自圣人立之章服以荣之置之刑辟以辱之于是乎天下之病于荣者有骄恣之失病于辱者罹幽囚之苦是民之多病圣人致之也货财不聚之时饥求饱弃民不知有争夺自圣人用天之道分地之利以聚货财于是乎争禄于朝争地于野农有兼并之心士有推让之行而民之有争又圣人致之也故争而不已必盗盗而不已必杀欲无至此先遏乱源今也立人之所病者聚人之所争者以操天下之大柄以谓吾可以此而赏罚利益乎天下不知天下之病者争者日甚一日以就穷困而无休时欲其不盗不杀庸可得乎信乎虚静恬淡寂寞无为者之为得也古之君人者以得为在民以失为在己以正为在民以枉为在己故一形有失其形者退而自责今则不然匿为物而愚不识大为难而罪不敢重为任而罚不胜远其涂而诛不至民知力竭则以伪继之日出多伪士民安取不伪﹗夫力不足则伪知不足则欺财不足则盗盗窃之行于谁责而可乎通前总是一意作为柏矩之言亦得古之人君动必责己以为民本得也而我悞之使有失民本正也而我矫之使有枉举天下有一物之失其则者皆退而反诸己如云一夫不获时予之辜万方有罪罪在朕躬古之人其不敢罔民有如此者今则不然匿为物而愚不识匿为物者匿其情以为物也物即所谓物采物轨之类岂不知其无用但以愚彼不识之人如以黄叶而止儿啼得其啼止便了不论其有用无用也大为难而罪不敢重其任而罚不胜天下有难为之事难胜之任今也曾不量人之才曾不恤人之私竭其忠尽其情为子便欲其死孝为臣便欲其死忠临敌便欲其死鬭事必欲求其可功必欲求其成如是则天下之人谁敢向前谁能胜任因其不敢不胜而加以罪罚是人之有罪我陷之也远其途而诛不至至如朝聘会同之期古者天子巡狩诸侯各朝于方岳盖以道途纡远恐有后至之愆今也省方之典不行故远其途而诛人之不至则可乎是以人人竭知殚力犹恐不足以避诛则以巧伪继之盖以为人上者日出多伪其下安所取则而不以伪应之哉凡伪生于不足力不足以胜上之任则伪知不足以供上之用则欺财不足以应上之需则盗伪也欺也盗也皆生于不足之故而民之所以不足非自不足也其所由来者谁耶故欺伪窃盗之行必于谁责而可信乎在人上者有所不得辞也蘧伯玉行年六十而六十化未尝不始于是之而卒诎之以非也未知今之所谓是之非五十九非也夫圣人之进德也无己蘧伯玉行年五十而知四十九之非知有是非犹未化也行年六十而六十化化则无是非矣是知六十而化则六十者是而五十九亦非也凡人之行其始未尝不自以为是而卒诎之以非者盖世在事初非在觉后今又安加六十之所谓化者非五十九年之非耶自觉其化所觉亦非如何究竟曰化无可化忘无可忘觉无可觉无无可无方为空到此段文有拙中之巧学庄子者要须识得万物有乎生而莫其根有乎出而莫见其门人皆尊其知之所知而莫知恃其知之所不知而后知可不谓大疑乎已乎已乎且无所逃此则所谓然与然乎万物有个无名之始既曰无矣则其生也不见其根其出也不见其门非其门无根也但虚寂而有所不可觉耳故人皆尊其知之所知而莫知恃其知之所不知而后知可不谓大疑乎知之所知者如有目则能视有耳则能听有口则能言有身则能动人皆尊之而不知有超于形体之外者以主张网维乎其间是谓知之所不知是必恃之而后能知也此而不知不尊于此而反尊于彼可不谓大惑乎哉已乎已乎谁能逃此而独为知乎阴符经云人知其神之神而不知不神之所以神意盖如此既又自诘之云然与而复应之曰然乎始则自审而终则自决亦庄文之奇仲尼问于大史大弢伯常骞狶韦曰夫卫灵公饮酒湛乐不听国家之政田猎毕弋不应诸侯之际其所以为灵公者何邪大弢曰是因是也伯常骞曰夫灵公有妻三人同滥而浴史鳅奉御而进所搏币而扶翼其慢若彼之甚见贤人若此其肃也是其所以为灵公也狶韦曰夫灵公也死卜葬于故墓不吉卜葬于沙丘而吉掘之数仞得石椁焉洗而视之有铭焉曰不凭其子灵公夺而里之夫灵公之为灵也久矣之二人何足以识之﹗天下有称实之名有无实之名有前定之名即举卫灵公之得谥号而观太史大弢以为因是言灵之谥本无意义但因众人之是而是之因是与齐物论所谓因是者其意颇同此无实之名也伯常骞又举一端谓于男女滥浴之时而犹知有礼贤之敬是人欲横流之中而良知之天犹有觉悟夫是以谓之曰灵此称实之名也狶韦则言公之葬沙丘也下有石椁焉洗而读其铭曰不凭其子孙灵公夺而埋之则公之得为灵也不待于身役之后而已预定于地下之铭矣此之谓预定之名也毕戈者田猎之器不应诸侯之际言与诸侯无交际也进所搏币而扶翼谓于滥浴之时史鱼进御公恐贤者见之故进所搏之币扶而翼其左右以自蔽也不凭其子谓此地子孙不足凭借将有灵公夺葬盖古人多签词地下之铭也少知问于大公调曰何谓丘里之言大公调曰丘里者合十姓百名而以为风俗也合异以为同散同以为异今指马之百体而不得马而马系于前者立其百体而谓之马也是故丘山积卑而为高江河合水而为大大人合并而为公是以自外入者有主而不执由中出者有正而不距四时殊气天不赐故岁成五官殊职君不私故国治文武大人不赐故德备万物殊理道不私故无名无名故无为无为而无不为时有终始世有变化祸福淳淳至有所拂者而所宜自殉殊面有所正者有所差比于大泽百材皆度观于大山木石同坛此之谓丘里之言夫天下事物虽有万殊而理无二致得其理而言之则统之有宗会之有元虽异而不得谓之异矣是之谓丘里之言丘里者合十姓百名以为风俗者也或合异以为同或散同而成异异乃同中之异同为异中之同譬如马相散为百体立为一体散则其异而立则其同也然而百体无马立为一体然后称马正喻异不见道合而为同方始见道积水成河积土成山异者不合则同者不显会道之言亦复如是所以大人之言贵乎合并万事万物总归一原而后谓之天下之公言公言者丘里之言也夫既合并天下以为公言则自不当有执拒之意何以故自外入者有主而不执自内出者有正而不拒何以故自外入者听言者也自内出者立言者也听人之言吾心虽有所主而不可执定一己之见立言垂训吾心虽有取正而不可距逆他人之意盖以理无定在有所执之距之则终有我见不得合异而归之同矣载观诸天四时殊气于穆者运之天不以为恩也而岁自成五官殊藏端拱者主之君不以为私也而国自治大人文以经邦武以戡乱大人不自以为功也而贞顺之德备万物殊理而道生之畜之不自以为私也故无名无为而无不为此便是不执不拒的样子所以不可执不可拒者盖以时有始终世有变化而事之祸福淳淳焉流行反复互相倚伏有所拂于彼者而或宜于此若一以我见自殉执而拒之则事理之变化无穷诚如人面千态万状面面各殊有所正者必有所差岂能使之一一尽同于己乎须知同中有异不可一作同想异必归同不可一作异想同不在己异不在己不可一作己想比之大泽百材皆度观于大山木石同坛百材非异乎而同度于大泽之中木石非异乎而同萃于大山之上则同中有异而异之未始不归于同也居可知矣此之谓丘里之言此段专辟同异两见只以不执不拒作主转譬转精却与内篇何异少知曰然则谓之道足乎大公调曰不然今计物之数不止于万物而期曰万物者以数之多者号而读之也是故天地者形之大者也阴阳者气之大者也道者为之公因其大以号而读之则可也已有之矣乃将得比哉则若以斯辩譬犹狗马其不及远矣承上少知问同中有异异而萃归于同者便谓之曰道足乎太公调曰不可道本无名不可以同异名也今为设喻天下皆言万物而物之数不止于万其曰万者不过以其数之多号而读之耳是故天地者形之大者也阴阳者气之大者也而道为之公故在天地亦可以言道在阴阳亦可以言道因其大以道之名号而读之可也以喻在同者亦可以言道在异者亦可以言道道为之公故随在皆可号而读之其实道无名相非言同言异者之所能尽今既已有同异之名矣乃将得比于道哉以斯而辩其犹狗马之大小其不相及远矣少知曰四方之内六合之里万物之所生恶起大公调曰阴阳相照相盖相治四时相代相生相杀欲恶去就于是桥起雌雄片合于是庸有安危相易祸福相生缓急相摩聚散以成此名实之可纪精微之可志也随序之相理桥运之相使穷则反终则始此物之所有言之所尽知之所至极物而已睹道之人不随其废不原其所起此议之所止少知又问万物之所生从何而起于是公调为从起处说起太极既判阴阳乃分县象着明莫大乎日月参同契所谓穷神以知化阳往则阴来辐辏而轮转出入更卷舒是故有相照者阴阳之精互藏其宅是故有相盖者盖之为言藏也阴主翕受阳主施与是故有相治者四时之气生克嗣续循环不穷是故有相代有相生有相杀者此时万物莫不乘此气机以出入万物既生则万事变化一时同起故生则有情有情则欲恶去就于是桥起雌雄片合于是常有桥起即突然而起之义片合犹言分合既有情矣则不能无事故安危祸福缓急聚散相易相生以摩以成此名实之可纪而精微之可志者也而皆不外乎阴阳故随序之相理桥运之相使穷则反终则始造化如此物理亦然故曰此物之所有乘气机以出入者也随序桥运四字甚新而义亦精密随序即循序也循序即有所理而不乱故曰相理桥者有升有降故谓气运为桥运屈伸相感若或使之故曰相使故论道者言之所尽尽此而已知之所止至此而已故曰极物而止然以言言道以知知道非实覩道者也故覩道之人不随其所废不原其所起盖道无名相无名相安有废起分明提上一步说到箇未始有始也者此处方为究竟故曰此议之所止少知曰季真之莫为接子之或使二家之议孰正于其情孰遍于其理太公调曰鸡鸣狗吠是人之所知虽有大知不能以言读其所自化又不能以意其所将为斯而析之精至于无伦大至于不可围或之使莫之为未免于物而终以为过季真接子二人名莫为或使二人各持之一说也少知问两家之议孰当于其情孰偏于其理太公调言造化之妙难言哉非若鸡鸣犬吠为人所易知虽有大知不能以其言读其所自化又不能以意见臆其所将为若将此理精而析之小至于无伦大至于不可御岂彼二人之说所能尽乎或之使莫之为是论物而非以论道也论物则未免为物所囿而终有失言之过失或使则实莫为则虚有名有实是物之居无名无实在物之虚可言可意言而愈疏何故言有过咎盖言或使则明明说有个主使之者太说实了言莫为则全是偶然聚散适然生死太说虚了此二家岂无影响但都之说得造化一边何者造化未尝使物物自乘气机以出入耳故说莫为虽或近是但不曾说有个莫为之者说或使又似物物而彫琢之大抵天下无道外之物而道未尝倚于物也故张子云天地无心而成化定性书云天地之常以其心普万物而无心普物即是实无心即使虚合而言之方为精确故有名有实者是物之居也名实犹言名相居谓一定而不移若无名无实者在物之虚老子云有之以为利无之以为用此箇虚寂却是道之本体万物之生莫不以虚实相乘而正性命是以有无边见类皆失之此个天机视之不可见听之不可闻博之不可得可意可言则愈言之而愈远矣季真接子之谓也未生不可忌已死不可阻死生非远也理不可睹或之使莫之为疑之所假吾观之本其往无穷吾求之末其来无止无穷无止言之无也与物同理或使莫为言之本也与物终始道不可有有不可无道之为名所假而行或使莫为在物一曲夫胡为于大方言而足则终日言而尽道言而不足则终日言而物道物之极言默不足以载非言非默议有所极且物乘气机以出入其出曰生其入曰死其生也不可禁忌其死也不可阻遏一生一死只在目前非甚远也而其理不可覩故曰或使曰莫为皆疑情也一为疑之所假是以或失则实或失则虚终落边见以我观之其本也往而无穷其末也来而无止只在一个无穷无止上定得造化全是一段虚无自然万物得之与之同理故往亦无所穷来亦无所止以是知造化之妙说无则得说莫为或使则不得何者言莫为或使者其立言之本旨始终要在物上见道不知覩道之人不随其所废不缘其所起曾不提起一步只说虚无自然自是无过所以者何道不可有有则沉着于名相又自有上说归于无则有无俱落边见故曰道不可有有不可无若究言而之则道上安不得一字说无犹是赘语说道宁非假名况或使莫为在物一边说者又胡足以与大方乎故言而足则终日言之而所言者尽是道言而不足则终日言之而所言者尽是物足即上文所谓正于其情偏于其理者结意正以答少知两家之问又恐人落于言荃只在有言无言上理会急扫一句道物之极言默不足以载载如经以载道之载既不要有言又不要无言然则如何而可在非言非默上自有极处此段大类禅语故予尝言南华经中国之佛经也林虞斋似识此意注引佛语如我按指海印发光似汝举心尘劳先起又曰我为法王于法自在盖言造道之人说亦是不说亦是汝未造道说得是也不是他亦看得透彻方壶外史说是篇已重宣此义而作乱辞何谓夷节让德閲休相助而消奚以为谋圣达绸缪周至一体复命摇作师天而已忧而用知所行几多时其有止将若之何亶美亶爱告亦芒若实见实闻仞台县乐冉得环中随物之成汤得尹传司御其名閧閧者谁蜗角之触稯稯者谁圣德之仆离性灭情蒹葭乃生聚货立名杀盗横行失不在民得奚在己日出多伪盗窃攸起惟彼圣脩进德无期六十而化五九犹非不知而知将无大惑弗灵而灵预定于卜丘里之言合并为公不执不距奚以异同四方六合物生乌起不随不缘议之所止或使则实莫为则虚可言可意言而愈疏胡为大方在物一曲议其有极非言非默外篇在宥第十一夫天下不可以治治之也以故圣人在之宥之使各安其性命之情而无不恬不愉之患总之则无为其至矣黄帝尧舜之仁义三代以下之赏罚皆足以撄人心而贾乱以故论大道者无取焉篇中广成鸿蒙二段乃治身治国之要枢所谓以其真治身而出其绪余亦足以理天下者末复自无为中翻出个不可不为者又自不可不为者而为之以不为此老识见全自道德中来抑扬阖辟妙意无穷读者不可草草最宜深味闻在宥天下不闻治天下也在之也者恐天下之淫其性也宥之也者恐天下之迁其德也天下不淫其性不迁其德有天下者哉昔尧之治天下也使天下欣欣焉人乐其性是不恬也桀之治天下也使天下瘁瘁焉人苦其性是不愉也夫不恬不愉非德也非德也而可长者天下无之在者如如自在之义宥者宽放自得之义言民有常性为人上者只宜在之宥之使民自得更不可以法制整齐之所以在之也者恐天下之淫其性也宥之也者恐天下之迁其德也不淫其性不迁其德天下可无治矣有治天下者哉古之治天下者曰尧率天下以仁使天下欣欣焉人乐其性人性上不可添一个乐字人而乐其性焉是不恬也古之治天下者曰舜率天下以暴使天下瘁瘁焉人苦其性人性上不可添一苦字人而苦其性焉是不愉也不恬不愉非天德也非德而能久安长治者天下无之尧与舜虽不可以对论然其失民性之常则均焉耳犹之藏谷亡羊无论读博也人大喜邪毗于阳大怒邪毗于阴阴阳并毗四时不至寒暑之和不成反伤人之形乎使人喜怒失位居处无常思虑不自得中道不成章于是乎天下始乔诘卓鸷而后有盗跖曾史之行故举天下以赏其善者不足举天下以罚其恶者不给故天下之大不足以赏罚自三代以下者匈匈焉终以赏罚为事彼何暇安其性命之情哉即以喜怒作喻人太喜则气并于阳太怒则气并于阴善恶之情虽则不可互论然其伤伐天和则一焉耳故阴阳并毗而偏阴偏阳之疾生焉能使四序之气不调寒暑之和不顺若是者其反伤人之形乎故一喜虽足以快心不如无喜一怒虽足以舒愤不如无怒一尧一舜虽足以治天下不如无治今使人喜怒失位居处无常思虑不自得中道不成章者皆治之之过也盖至是而民之失其常性者多矣失其常性于是始有乔诘卓鸷盗跖曾史之行接迹于天下乔者矫己而过于高诘者责人而过于密卓者特立而过于亢鸷者鉏击而过于勐四者盗跖曾史具有之是皆拂乱天常灭裂和气总为失真乱性之民君人者分为善恶定为赏罚举天下以赏之然能赏于赏之所及而不能赏于赏之所不及故曰其善者不足举天下以罚之然能罚于罚之所及而不能罚于罚之所不及故曰其恶者不给夫以善多不足赏恶多不足罚则是举天下之大而不足以赏罚也奈之何自三代而下者匈匈焉日以赏罚为事乎彼方趋之避之之不暇何暇安其性命之情哉欲安其性命之情者置其赏罚在之宥之而偶天之性可得也而且说明邪是淫于色也说聪邪是淫于声也说仁邪是乱于德也说义邪是悖于理也说礼邪是相于技也说乐邪是相于淫也说圣邪是相于艺也说知邪是相于疵也天下将安其命之情之八者存可也亡可也天下将不安其性命之情之八者乃始脔卷怆囊而乱天下也而天下乃始尊之惜之甚矣天下之惑也岂直过也而去之邪乃斋戒以言之跪坐以进之鼓歌以儛之吾若是何哉然而性命之情不特为赏罚之所乱也又且为聪明圣知仁义礼乐之所乱何者性命之情恬淡朴素清静之中不可着一物其有聪明圣知仁义礼乐皆属伎俩达天德者以为应迹过而不留不知者从而悦之即此爱悦之心反生理障故悦明耶是淫于色也悦聪耶是淫于声也何以故人之有声有色本于天性加以聪明明察则为淫乱悦仁耶是乱于德悦义耶是悖于理也德者天德理者天理皆出自然有心以为仁义则为悖为乱此皆甚言之辞如佛经所谓金屑眼中沙景星庆云皆非太虚中所宜有者亦是此意悦礼耶是相于技也相之为言助也技谓伎俩悦乐耶是相于淫也淫谓滋荒长乱悦圣耶是相于艺也艺谓才能盖世有以多能为圣者悦知耶是相于疵也疵谓疚病则疵疠渐多故曰相于疵此八者皆人不安其性命之情而后有此若人安其性命之情则此八者存可也亡也可也不安其性命之情则此八者乃始脔卷怆囊而乱天下脔卷者屈曲不舒之义怆囊犹言抢攘乱之意也然而脔卷怆囊天下不以为乱也乃始尊之信之甚矣天下之惑也岂直过也而去之过如过而不留之过言不但尊信一番而已又且斋戒以言之跪坐以进之鼓歌以儛之弟子以是而受于师臣子以是而献于君父朋友以是而交相劝勉至于咏之叹之鼓之舞之欣慕受乐不能已已夫若是矣吾亦如之何哉甚言其惑之不可解也故君子不得已而临莅天下莫若无为无为也而后安其性命之情故贵以身于为天下则可以托天下爱以身于为天下则可以寄天下故君子苟能无解其五藏无擢其聪明尸居而龙见渊默而雷声神动而天随从容无为而万物炊累焉吾又何暇治天下哉到此分明说出无为二字乃一篇之宗旨贵以其身二句出老子亦文之奇处以身于为天下者以己之身为天下之身而不以己私与之也不以已私与之则朴然无为而真性得矣如此然后可以托寄天下而为之君故君子苟能无解其五藏无擢其聪明解分解也即支离之意五藏五性也擢抽拔也拔出聪明以先天下此皆有为之治尸居而龙见者不见而自章也渊默而雷声者不动而自变也神动而天随者无为而自成也皆以形容至德无为之妙而意义甚精从容无为而万物炊累炊累二字颇奇累者微尘聚也炊者薰而上烝之义注云若游尘之自动而逍遥篇谓野马也尘埃也生物之以息相吹也与此同旨言万物同此天机自作自息吾惟任天之便而已何暇于治为哉崔瞿问于老聃曰不治天下安藏人心老聃曰汝慎无撄人心人心排下而进上上下囚杀淖约柔乎刚强廉刿雕琢其热焦火其寒凝冰其疾仰之间而再抚四海之外其居也渊而静其动也县而天偾骄而不可系者其唯人心乎又复撰出老子一段说话以见人心之不可乱盖恬淡朴素者人之真心也今之云云则人之妄心也然则心有二乎曰妄本无体盖因真心扰动而后生如水之有波浪者然波浪息则还归本水妄心灭则彻见真心圆觉经疏云念无自性不离本觉本觉离念即是真如金刚科仪云妄心尽处即菩提宗旨同此是知真妄不二触境则殊排而下进而上皆因境而生心者也排抑之也进引进也言人心一或为人所排则黯然销魂怅然失志而下矣少或进之则希望高远求益不已而上矣上下无常因人起倒忧愁苦恼日夜相煎其系也如囚其恐怖也如杀将此个恬淡素朴之心化为一段儇美之态以侧媚乎胜己之人尽将平生廉隅方正之气雕之啄之殆几于尽以求容悦于世故曰淖约柔乎刚强廉刿雕琢此皆惧排希进之人用心若此故语其燥急则热如焦火语其战兢则寒如凝冰语其讯疾则一俯仰之间而再临乎四海之外方其不动也渊然静而已矣其动也则悬隔如天悬而天如云天渊悬绝也忿戾骄亢而不可制者其心之谓欤盖信乎其不可撄也昔者黄帝始以仁义撄人之心尧舜于是乎股无胈胫无毛以养天下之形愁其五藏以为仁义矜其血气以规法度然犹有不胜也尧于是放讙兜于崇山投三苗于三峗流共工于幽都此不胜天下也夫施及三王而天下大骇矣下有桀跖上有曾史而儒墨毕起于是乎喜怒相疑愚知相欺善否相非诞信相讥而天下衰矣大德不同而性命烂漫矣天下好知而百姓求竭矣昔者黄帝始以仁义撄人之心而尧舜则之于是股无胈胫无毛胈蔽膝也股无胈者薄于自奉也胫无毛者劳于跋涉也愁其五臓苦其心志也矜其血气束其筋骸也尧舜之为仁义以撄人心也可谓至矣然犹有不率者焉于是乎放讙兜投三苗流共工以刑戮威于天下延及三王而天下大骇矣何者尧舜以刑戮于下而汤武以刑戮施于上故天下大骇故夫尧舜之勤劳与汤武之征伐皆所以为仁义也仁义之端一开是以下焉者负不仁不义之名而为桀为跖上焉者得行仁行义之名而为曾为史以至儒者墨者各各缘此以立教同于己者则喜之而异于己者则怒之有见于此则以为知无见于彼则以为愚以在我为善而非人之否以在我为信而讥人之诞彼亦一是非此亦一是非而玄同之德衰矣大德不同而性命之真丧矣天下好知而百姓之求竭矣求竭谓殚尽思虑应接不暇于是乎釿锯制焉绳墨杀焉椎凿决焉天下嵴嵴大乱罪在撄人心故贤者伏处大山嵁巖之下而万乘君忧慄乎庙堂之上今世殊死者相枕也桁杨者相推也形戮者相望也而儒墨乃始离跂攘臂乎桎梏之间意甚矣其无愧而不知耻也甚矣吾未知圣知之不为桁椄槢也仁义之不为桎梏凿枘也焉知曾史之为桀跖嚆矢也故曰绝圣弃知而天下大治圣人既不能以仁义胜天下于是乎不得已而以刑戮威天下若釿锯绳墨椎凿之类皆所以威天下者也圣人既以是威天下矣于是乎天下借借大乱而乱之所由生也罪在于以仁义撄人心故仁义穷而刑戮用亦势之所必至者惟其任刑以威众是以贤者伏处大山堪岩之下以免祸而万乘之君孤立无辅以忧慄乎庙堂之上而世之殊死者相枕也桁杨者相推也形戮者相望也殊死谓事有参差不等而该同以死断桁杨长械也以施人颈中若衣之有桁者举世皆罹于法网之密贤者远引高蹈而乃有儒墨之徒离跂攘臂于桎梏之间噫甚矣无愧而不知耻也吾不知天下之祸而可以侥幸苟免为也吾未知圣知之不为桁杨椄槢也仁义之不为桎梏枘凿也椄槢者桁杨之管枘圆凿方皆所以制桎梏者有桁杨则必有椄槢制桎梏者必用枘凿其事相须以喻有仁义圣知则必招罪戾儒墨之徒恐未得离跂攘臂于桎梏之间而以侥幸苟免为也且儒墨以曾史之行为自高自谓免于刑戮而已岂知桀跖亦复窃仁义圣知以为盗则是曾史之行适为桀跖之资焉知曾史又不为桀跖之嚆矢乎嚆矢者今之响箭行劫者之先声也曾史为桀跖之嚆矢桀跖诛而曾史方攘臂焉甚矣其无愧而不知耻也黄帝立为天子十九年令行天下闻广成子在于空同之山故往见之我闻吾子达于至道敢问至道之精吾欲取天地之精以佐五谷以养民人又欲官阴阳以遂群生为之奈何广成子曰而所欲问者物之质也而所欲官者物之残也自而治天下云气不待族而雨草木不待黄而落日月之光益以荒矣而佞人之心翦翦者又奚足以语至道撰出黄帝一段说归道德以见文之归宿原来治天下只是寓言此则南华真经之閟密藏也昔者黄帝问道于广成子吾欲取天地之精以佐五谷以养民人吾又欲官阴阳以遂群生此二问甚有分晓盖天地之精元始之祖炁也浑浑沌沌一而不分为造化之根柢品汇之枢纽得之则造化在手故可以生物可以养人阴阳则后天之分炁也官谓主宰而调燮之使群生各遂其生性此便是致中和的学问合而言之虽是一个分而言之前问是先天而天弗违的意思后问是后天而奉天时的意思不容无辩广成子言而所欲问者物之质也质者犹云未散之朴所欲官者物之残也残者犹云朴散之器此老下子新奇每每如此广成子言自汝治天下而元气已彫丧矣盖黄帝始以仁义撄天下之心天下之心既乱则所谓素朴浑沌者不期散而自散故云气不待族而雨草木不待黄而落日月之光日以益荒而佞人之心翦翦离披解散之气征于阴阳验于三光符于草木着于人心有如此者寔汝之治为之也又何足以语至道乎族聚也翦翦便捷之貌黄帝退捐天下筑特室席白茅闲居三月复往邀之广成子南首而卧黄帝顺下风膝行而进再拜稽首而问曰闻吾子达于至道敢问治身奈何而可以长久广成子蹶然而起曰善哉问乎来吾语女至道至道之精窈窈冥冥至道之极昏默默无视无听抱神以静形将自正必静必清无劳汝形无摇汝精乃可以长生目无所见耳无所闻心无所知汝神将守形乃长生黄帝有感于至人之言于是捐问治天下之道而问治身所谓近里着己之学莫要于此故广成子起而善之至道之精即所谓天地之精也老子云窈窈冥冥其中有精古今论道之公案千圣一旨故云至道之精窈窈冥冥至道之极昏昏默默言其迥出言语色相之表正与窈冥之语相为表里此在吾儒则曰上天之载无声无臭其在吾人若何而体之要当无视无听丧其耳忘其目抱神以静而已老子曰载营魄抱一能无离乎意盖如此若惟抱神以静则天君泰然百体从令而形将自正矣夫人心好静而欲牵之人神好清而心扰之故体道者必也其清乎必也其静乎劳汝形则不能静矣摇汝精则不能清矣故曰无劳汝形无摇汝精乃可长生总之目多视则精摇于目耳多听则精摇于耳心多知则精摇于心故目无所视耳无所听心无所知则精不摇而神自宁神形之主也神守其形而长生久视之道端在是矣大道歌云神一出便收来神返身中炁自回如此朝朝并暮暮自然赤子结灵胎古今论道只此数语櫽无遣妙哉妙哉慎汝内闭汝外多知为败我为汝遂于大明之上矣至彼至阳之原也为女入于窈冥之门矣至彼至阴之原也天地有官阴阳有藏慎守汝身物将自壮我守其以处其和故我修身千二百岁矣吾形未常衰慎汝内握固其精神也闭汝外关键其耳目也多知为败泯绝其思虑也如斯而论可谓体道之至矣然而道有阴阳不可不知也吾为汝遂于大明之上矣则见至阳其赫赫乎而至彼至阳之源则赫赫者发乎地吾为汝入于窈冥之门矣则见至阴其肃肃乎而至彼至阴之原则肃肃者发乎天故太极判而两仪分则阴主乎静阳主乎动而天地有官矣阴中含阳阳中含阴而阴阳有藏矣邵子云阴阳之精互藏其宅即此互藏之阴阳永为吾人返还归复之枢要故慎守汝身慎其内而闭其外则吾身之物将自壮矣此物字下得不苟即丹家所谓药物也由是而守其一以处其和使彼互藏之精与吾身中之物混合为一而后圣修之能事始毕盖守一处和四字又肯綮中之肯綮林鬳斋自谓看庄子颇精到到此漫尔说过盖缘此老不曾在丹书上究心是以茫无印证只将南华作为言语文字等闲读过大是可惜吾今为人抉破直泄天机亦所不恤曰何谓守一老子云得其一万事毕所谓一者先天真一之炁即所谓天地之精互藏于阴阳之宅者也何以守之亦曰慎内闭外而已何谓处和处和者调阴阳气序之和也参同契云赏罚应春秋昏明顺寒暑又云候视加谨密审察调寒温是处和也和即丹家所谓火候也一即丹家所谓药物也以之修身则形神妙而道合真矣度千二百岁而形不衰也宜哉黄帝再拜稽首曰广成子之谓天矣广成子曰来余语汝彼其物无穷而人皆以为有终彼其物无测而人皆以为有极得吾道者上为皇而下为王失吾道者上见光而下为土今夫百昌皆生于土而反于土故余将去汝入无穷之门以游无极之野吾与日月参光与天地为常当我缗乎远我昏乎人其尽死而我独存乎此段正答所以长生之意盖长生久视乃道之当然也彼其物无穷而人皆以为终云云物即中庸所谓为物不二之物指道而言也盖先天道朴不受变灭超形器而独存世人不能洞晓阴阳深达造化却谓此生有涯安得长世何见之陋也故得吾道者上为皇而下为王上为皇者上德行无为之道也下为王者下德行有为之事也为皇为王只在有为无为上照出非是实语失吾道者上则见光下则为土见光犹生也为土则化而腐矣今夫百昌皆生于土而反于土而昌犹言百物人但见其返也便谓有终有极不知是乃失道之伦任生任死者耳非所语于得道者也今吾将去汝以入无穷之门而游无极之野与日月参光而与天地为常盖天不变则道不变道不变则吾之体道者亦不变故夫万物之生化无穷无尽有当我而来者有远我而去者然来者自来吾不知其来也去者自去吾不知其去也故曰当我缗乎远我昏乎缗即昏意此正发挥所以长生久视之意诸解失之云将东游过扶摇之枝而适遭鸿蒙鸿蒙方将拊脾雀跃而游云将见傥然止贽然立曰叟何人邪叟何为此鸿蒙拊脾雀跃不辍对云将曰游云将曰朕愿有闻也鸿蒙仰而视云将曰吁云将曰天气不和地气郁结六气不调四时不节今我愿合六气之精以育群生为之奈何鸿蒙拊脾雀跃掉头曰吾弗知吾弗知云将不得问又三年东游过有宋之野而适遭鸿蒙云将大喜行趋而进曰天忘朕邪天忘朕邪再拜稽首愿闻于鸿蒙鸿蒙曰浮游不知所求猖狂不知所往游者鞅掌以观无妄朕又何知云将曰朕也自以为猖狂而民随予所往朕也不得已于民今则民之放也愿闻一言鸿蒙曰乱天之经逆物之玄天弗成解兽之群而鸟皆夜鸣灾及草木祸及止虫意治人之过也前言治身此言治天下总以一个无知无为的意思作主正谓道以其真治身而出其绪余以理天下鸿蒙气也云将云也扶摇风也或曰东海神木然皆寓言不得指以为实傥然自失之貌贽然拱立之貌鸿蒙对云将曰游视云将曰吁皞皞自得之意有出于言语文字之外者想见此老一段胸襟活泼泼地画出宛然愿合六合之精以育群生即前欲取天地之精以佐五谷以养民人之意夫云将之问盖正问也何故鸿蒙以弗知答之曰弗知者正所以为鸿蒙答弗知正所以为正答也不观乎混沌死于窍凿大朴散于雕琢知识之开大道之隐也再遇再问犹以不知答之故曰浮游不知所求猖狂不知所往游者鞅掌以观无妄猖狂放佚之状鞅掌纷汨之貌言物之游于大块者若是乎纷纷汨汨然其作止炊累莫非真机之自动故鹫自能飞鱼自能跃天真游衍万象一如体认真切真是不容以丝毫知力与乎其间者而朕又何知焉云将言我闻夫子猖狂之教自以为猖狂矣其如为民所随既为民随则我之一身民之放也放谓是则是效朕诚不得已于民矣愿得一言而治之鸿蒙曰天有常经物有常情顺之则气序自调群物自生拂而乱之玄天弗成玄者于穆之义成即顺成之成解禽兽之群而鸟皆夜惊则乱经拂情之征也何者上古之世人与禽兽群然而生初无彼我以故化化生生咸若其性今也解别其群便生嫌忌机心一动故鸟皆夜鸣互相讥警乖戾之气上干灾变祸草木而及昆虫有心治人之过其流祸如此前所谓罪在撄人之心与此同旨云将曰然则吾奈何鸿蒙曰意毒哉僊僊乎归矣云将曰吾遇天难愿闻一言鸿蒙曰意心养汝徒处无为而物自化堕尔形体吐尔聪明伦与物忘大同乎涬溟解心释神莫然无魂万物云云各复其根各复其根而不知浑浑沌沌终身不离若彼知之乃是离之无问其名无关其情物固自生云将曰天降朕以德示朕以默躬身求之乃今也得再拜稽首起辞而行云将见说治人之过便问补过之方故曰然则吾奈何鸿蒙言毒哉僊僊乎僊僊长久之义言治人者自三代以下流毒长久不可药救矣归矣犹言子姑去也云将屡问鸿蒙不肯箓答之以表矫俗之言未易轻语故待其固请而后告之心养汝徒当作一句诸本皆于心养处读之而以汝徒连下理恐未然心养谓涵育优游俟其自化即孟子所谓善养也徒众也言人心撄之则乱养之则驯为人上者恬淡无为治以不治而物将自化矣老子所谓我无为而民自化我无欲而民自朴我好静而民自正意盖如此又恐云将疑所谓心养者谓以有心养之一涉有心终非自然故下复申其义堕其形体者去其蹩躠踶跂之行以杜天下之疑也吐其聪明者黜其颉滑解垢之变以息天下之辩也伦与物同言其一味平等不生分别与物相忘而大同乎溟涬溟涬者无气之始无极之初先也解心释神漠然无魂此个心神二字又当别看解去妄心则心养汝徒之心自正释去识神则抱神以静之神自宁解心释神则漠然无魂矣莫即冲漠无朕之意魂即人之识神也夫万物芸芸各复其根芸芸众多之貌言万物虽多莫不各有天然自有之真乃性命之理人物之根极也人人自有其根各各复之而不自知故浑浑沌沌常德不离若彼知之是乃离之也知谓开其知识知识开则日凿一窍而混沌死矣故物本无名我若不生分别而无问其名物本无情我若顺其常然而无闚其情则物固自复物固自生耳若问之闚之则失其自生自复之理几何而不以有心毒天下哉柳宗元郭橐驼传意盖如此一部南华始终只说个无知无为的道理翻出多少议论苟能得其宗旨则虽千言万语皆是一个印板印将去矣予尝谓看千卷丹书不如读在宥一段玄乎妙哉世俗之人皆喜人之同乎己而恶人之异于己也同于己而欲之异于己而不欲者以出乎众为心也夫以出乎众为心者曷尝出乎众哉因众以宁所闻不如众技众矣而欲为人之国者此揽乎三王之利而不其患者也此以人之国侥倖也几何侥倖而不丧人之国乎其存人之国也无万分之一而丧人之国也一不成而万有余丧矣悲夫有土者之不知也此下别起一段议论与上文不相蒙而意实相属盖以前面许多说话皆矫世绝俗之谈人多以为异己就此便说世俗之人皆喜人之同乎己而恶人之异乎己所以喜者其心以为己之闻见同出于众人人不得而议我也既同出于众人矣则是己之闻见犹夫人也曷尝求同于世俗哉即如今人论治尊仁义悦圣知此三代有道之长也而我必曰绝之弃之大是骇俗必欲因众以宁所闻是徒揽三王之利而不见其害者也是其见犹夫众焉已矣以众见而治人之国几何不侥幸而丧人之国乎其存国也无万分之一而丧人之国也一不成而万有余丧矣悲夫有土者之不知也如知之则必不徇众见以为是而己之独见行矣夫土者有大物也有大物者不可以物物而不物故能物物明乎物物者之非物也岂独治天下百姓而已哉出入六合游乎九州独往独来是谓独有独有之人是之谓至贵夫有土者有大物也崇高莫大乎富贵而贵为天子富有天下大孰有尚焉者乎虽然特自外物而言之耳不曰有不物之物乎不物之物则道朴是也故有大物者不可以物物而不物者方能物物连用二物字上物字虚下物字实物物谓能主张网维乎是物也夫苟明夫物物者之非物也则岂但可治天下百姓已哉将提挈阴阳主宰造化出入六合而游乎九州元神默运独往独来至无也而实至有也是谓独有独有之人是谓至贵其视有大物者可以同日语哉大人之教若形之于影声之于响有问而应之尽其所怀为天下配处乎无响行乎无方挈汝适复之挠挠以游无端出入无旁与日无始颂论论躯合乎大同大同而无己无己恶乎得有有睹有者昔之君子睹无者天地之友又起一头言大人者立言以教天下若影之随物而赋形响之随叩而应声无情而受天下之感其象如此尽其所怀以配天下配字下得最妙配如匹配之配与人相合而各得其宜也尽其所怀即孔子无隐叩两端而竭焉之意处乎无响寂以待感也行乎无方因人变化也挈汝适携天下而适道也复之挠挠矣游无端复来也之往也言其往来自如挠挑无极也出入无旁者独来独往无所依旁也既无端矣焉有始焉既无始矣焉有终焉曰与日无始则悠久可知盖大人之教将挈天下而游之大道之中真常而不变者道也与道合真则形神为之俱妙矣故颂论其形躯则与大道脗合无间故曰合乎大同大同宁有我耶故曰大同而无己无己焉得有有乎故以有为有者覩有者也昔之君子也昔之君子盖自三代以下明君圣辅而言仁义礼乐纪纲法度皆自有生有则会有变灭故因革损益与时推移若覩天地万物以无为宗则天地之友也此非独有之人孰能与于此哉贱而不可不任者物也卑而不可不因者民也匿而不可不为者事也麤不可不陈者法也远而不可不居者义也亲而不可不广者仁也节而不可积者礼也中而不可不高者德也一而不可不易者道也而不可不为者天也承上覩有覩无之说又恐人截然分有无为两段将个所谓无为者一切沦于幻空则是大人之教为说断灭相矣盖有无道器本不相离无是有中之无有是无中之有佛语云我法不说断灭相大人立言语上而不道乎下语理而不遣乎物故物虽贱而不可不任也民虽卑而不可不因也物谓统绪万物之有名相者民则专指人民而言言万物虽贱莫非朴散之器圣人备物以至用可不任乎兆民虽卑莫非我之一体圣人厚下以安宅可不因乎事虽微暧然皆分之所当为者不为可乎法虽粗迹然皆所以显吾道者不陈可乎义主分别视仁则远矣而亦不可以不居仁主联属视义则亲矣而又不可以不广礼主节制节则止而不过积则加厚无已故礼虽节而不可以不积此皆相矫之辞具言有为之法佛科云有为虽伪弃之则功行不成玄语云用铅不用铅须向铅中作于此会而通之方知三教圣人宗旨不殊至于德也道也天也皆形而上者本不容于有为然而无为之道有作为基不可以不为也故德则中矣而不可以不高也中谓中庸中而高焉则日进以崇德矣道则一矣而不可以不易也一谓不分一而易焉则变易以从道矣天则神矣而不可以不为也神莫测也神而为焉则尽人以合天矣此亦相矫之辞皆无为中之有为所谓覩无天地之友者覩此而已即是而观南华所论有无与吾圣学未始不同但其矫世之谈未免为俗所骇苟能会而通之则不惟不相悖而反相为用矣故圣人观于天而不助成于德而不累出于道而不谋会于仁而不恃薄于义而不积应于礼而不讳接于事而不辞齐于法而不乱恃于民而不轻因于物而不去物者莫足为也而不可不为不明于天者不纯于德不通于道者无自而可不明于道者悲夫此下正言圣人有为中之无为观于天而不助助助长也不助则为而不为矣或于德而不累无心积累故不期高而自高出于道而不谋无心变易则应虽异而一自如会于仁而不恃会如会同之会言同于仁而居于仁也薄于义而不积薄者逼近之义言近于义而非集于义也应于礼而不讳讳者拘忌之义言节于礼而不拘于礼也直己行事无心规避故曰接于事而不让与民画一无心更张故曰齐于法而不乱恃于民而不轻恃即不可不因之义而轻则轻身以徇民矣因于物而不去因即不可不任之意而去则逐物而丧真矣夫物莫可为矣而不可以不为者应迹也若以其不可不为也而贪着其事则不明于天之道矣天者自然而已矣自然者为而不为也故不明于天者不纯于德德亦道也不纯于德则不通于道矣不通于道者安往而不生贪着哉故曰无自而可然所谓道者非谓判然与物相离也正谓周于物而不倚于物焉耳何谓道有天道有人道无为而尊者天道也有为而累者人道也主者天道也臣者人道也天道之与人道也去远矣不可不察也到此分明说破道字何谓之道有天道有人道天道者无为而尊者也自然也人道者有为而累者也非自然也累者百为丛脞之义即观世法君则无为而尊矣臣则有为而累矣故主者天道臣者人道天道与人道相去远矣不可以不察也人君欲体天行道而不以无为为尊可得谓之知道者乎在宥一篇自无为说道有为复自有为而返于无为抑扬开阖变化无穷末自鸿蒙云将以下突起三峰断而不断文字之妙非言说可尽读者宜详味之方壶外史说是篇已重宣此义而作乱辞在宥天下恐其迁淫不恬不愉德乃非真大喜毗阳大怒毗阴二气乖和其反伤人尧桀殊治乱性则均君子莅政莫若无为渊默尸居万物炊累无撄人心偾骄难系不胜而刑天下骇异大德不同儒墨聿起离跂攘臂为跖嚆矢卓彼至人绝圣弃知黄帝叩道云将遇天无知无为物自化焉无为有为为以不为大人之教尽其所怀南华真经副墨卷之七无字集杂篇外物第二十六外物不可必故龙逢诛比干戮箕子狂恶来死桀纣亡人主不欲其臣之忠而忠未必信故伍员流于江苌弘死于蜀藏其血三年而化为碧人亲不欲其子之孝而孝未必爱故孝己忧而曾参悲大意谓外来之祸不惟恶者不能免而善者亦未必能死免不惟不忠不孝者不能免而忠者孝者亦未免能免故均谓之曰外物不可必大抵天下只有理数二字在常理则曰积善余庆积恶余殃此其所以可必者而不知所遭之不偶则有数存焉补此一段正以见吾人当为其所当为而不可必其所难必关龙逢桀臣箕子比干恶来皆纣臣子胥吴臣被戮裹以鸱夷之皮沉之于江苌弘周灵王时臣被放归蜀刳肠而死蜀人哀之藏其血于地三年化为碧玉孝己殷高宗之子逐于后母曾参为父芸瓜误断其根大杖而死故以为有忧悲之事木与木相摩则然金与火相守则流阴阳错行则天地大骇于是乎有雷霆水中有火乃焚大槐此论造化五行暗影人事五行之气惟火最烈参同契云木火同侣火阴根阳寄位于木因动而发反伤其母故木与木相摩则然阴符经云火生于木祸发必克是也即虽金性至坚与火相守亦为所烁若使阴阳错杂其气郁而不伸则雷击霆奋水中起火乃焚大槐槐者东方之木老而生火在人身则所谓龙雷之火难以直折是已火之为害如此意则见下有甚忧两陷而无所逃螴蜳不得成心若县于天地之间慰暋沈屯利害相摩生火甚多众人焚和月固不胜火于是乎有僓而道尽所以修真体道之人虚静恬淡寂寞无为五志之火一时俱伏是故有利害不干于心而生死无变于己者不知道者则不耐世故甚忧两陷于利害之中无所逃遁郁暋屯遭不自解脱利害相摩生火甚多焚其天和于是乎有阴阳之患以其不知外物之不可必而交战于利害之场故自焚若此故道人养和众人焚和焚者煎熬之义月固不胜火月字下得奇月者水也水不胜火即医家所谓一水不能胜五火之意又解月古篆文肉字也言血肉之躯不胜熬烁于是乎有僓然而道尽者僓哀毙之义道谓生道道尽则形神与之俱尽矣与上连为一章发此一段于人有大利益欲人静消心火自处恬淡无为之乡然后尽其天年而不中道夭折盖救世之仁也佛经法华火宅之喻可以参看庄周家贫故往贷粟于监河侯监河侯曰诺我将得邑金将贷子百金可乎庄周忿然作色曰周昨来有中道而唿者周顾视车辙中有鲋鱼焉周问之曰鲋鱼来﹗子何为者耶对曰我东海之波臣也岂有斗升之水而活我哉周曰诺我且南游吴越之王激西江之水而迎子可乎鲋鱼忿然作色曰吾失我常与我无所处我得斗升之水然活耳君乃言此曾不如早索我于枯鱼之肆﹗生事萧疏穷途仗友仁者当亟恤之乃复为此纡缓不急之谈友道之薄莫此为甚笔记于此见世俗之益偷也常与指水而言波臣二字奇任公子为大钩巨缁五十犗以为饵蹲乎会稽投竿东海旦旦而钓期年不得鱼已而大鱼食之牵钩辎陷没而下骛扬而奋鬐白波若山海水震荡声侔鬼神惮赫千里任公子得若鱼离而腊之自制河以东苍梧已北莫不厌若鱼者已而后世辁才说之徒皆惊而相告也夫揭竿累趣灌渎守鲵鲋其于得大鱼难矣饰小说以干县令其于大达亦远矣是以未尝闻任氏之风俗其不可与经于世亦远喻言有大抱负者必有大设施有大设施者必有大成就巨缁大墨绳也犗犍牛也离剖之也干肉曰腊制读曰淛厌饱镺也辁才小才也累小绳也灌渎田中灌水之渎鲵鲋皆小鱼县令县赏令以待言者一段文气跌宕与巨鱼争雄摛文之士允宜熟读儒以诗礼发冢大儒胪传曰东方作矣事之何若小儒未解裙襦口中有珠诗固有之曰青青之麦生于陵陂生不布施何含珠为接其鬓压其顪儒以金椎控其颐徐别其颊无伤口中珠﹗此段戏剧世儒无实得而专以剽窃古人为事者盖古人即地下之陈死人也古人所言即陈人所含之珠也小儒者大儒之弟子自上语下曰胪言大儒唿小儒而语之曰东方作矣相与从事若何事即暗指发冢之事小儒言未须解其裙襦口中有珠在焉又引诗为证诗有之曰青春之麦生于陵陂兴也生不布施死何含珠言人生前不知重义乐施死犹秘其金珠以为地下含铜臭之夫鄙吝若此以下云云相与计议取珠之法唇上曰鬓颐下曰顪口旁曰颐颐旁曰颊接撮也压以手按之也控别开也夫儒以诗礼名家而所以教其弟子者不过日夜剽窃古人之绪余期不谓之盗儒乎哉此段寓言意亦奇特凡为儒者读之皆当泚颡老莱子之弟子出薪遇仲尼反以告曰有人于彼修上而趋下末偻而后耳视若营四海不知其谁氏之子老莱子曰是丘也召而来仲尼至曰丘去汝躬矜与汝容知斯为君子矣仲尼揖而退蹙然改容问曰业可得进乎老莱子曰夫不忍一世之伤而骜万世之患抑固窭邪亡其略弗及邪惠以欢为骜终身之丑中民之行进焉耳相引以名相结以隐与其誉尧而非桀不如两忘而闭其所誉反无非伤也动无非邪也圣人踌躇兴事以每成功奈何哉其载焉终矜尔脩上上长也趋下下促也末偻背微偻也后耳耳帖脑后也目若营四海蒿目而忧当世之患也矜矜持也容动容也知思虑也老莱之教即前所谓离形去智之意业可得进言夫子之道可得而学乎莱谓夫子汝不忍一世之伤而骜然放心于万世之患盖一时之伤乃政教之下衰而万世之祸则学术不明之过也汝之穷其固然耶抑其经略有所不及耶夫以恩惠结人之欢心而骜然自得者丑行也中民之行进焉耳非大道所取也何者至人无恩至人无名至人无私若相惠以欢相引以名相结以隐皆中民之行结以隐谓以心腹相结当时之君不忍一世之伤者莫若尧而坐至一世之伤者莫若桀人皆知之往往是尧而非桀是为大道生是非也故与其誉尧而非桀不若两忘而闭其所誉岂不以尧桀终有是非而我不生毁誉不起憎爱浑然与善恶相忘然后与道相应今之人皆曰吾将反斯于唐虞之盛而不知反之无非伤也皆曰吾将鼓舞振作乎一世之民而不知动之无非邪也何者为其有心也不若虚静恬淡寂寞无为与天下相安于无事之天设有所为欲为而为之以不为故踌躇以兴事而往往见其成功今汝也奈何哉不忍一世之伤而以天下之事自任哉终见其矜持费力焉耳此等说话儒者直谓其与沮溺丈人之见同科然以至理而论有心做事者亦做不出甚事不得例以习见非之宋元君夜半而梦人被发闚阿门曰予自宰路之渊予为清江使河伯所渔者余且得予元君觉使人占之曰此神龟也君曰渔者有余且乎左右曰有君曰令余且会朝明日余且朝君曰渔得对曰且之网得白龟焉箕圆五尺君曰献若之龟龟至君再欲杀之再欲活之心疑卜之曰杀龟以卜吉乃刳龟七十二钻无遗筴仲尼曰神龟能见梦于元君而不能避余且之网知能七十二钻而无遗筴不能避刳肠之患如是则知有所困神有所不及也阿门曲侧之门宰路渊名龟为清江之神使于河伯之所为渔者余且所得故见梦以求脱而卒不能脱者龟有数也数定则虽有神知不能移故有所困有所不及者盖囿于数也神知根于有生之前数定于有生之后老子曰自夸吾身复有何患外其身则不囿于数矣虽有至知万人谋之鱼不畏网而畏鹈鹕去小知而大知明去善而自善矣虽有至知亦须毕举群策而后为谋允臧盖用知则自私自私则有情识有机变人斯畏而避之矣故鱼网虽密鱼不畏也鹈鹕所食几何鱼反畏之者何网无情而鹈鹕有情也圣人能与天下相安者亦无情顺应而已故去小知则大知明去其善则自善今之人见小知以自贤其亦未闻道耶婴儿生无石师而能言与能言者处也石疑作所言熏习之移人有如此者惠子谓庄子曰子言无用庄子曰知无用而始可与言用矣天非不广且大也人之所用容足耳然则厕足而垫之致黄泉人尚有用乎惠子曰无庄子曰然则无用之为用也亦明矣夫至理之言无可拣择故碎拱璧则尘尘是玉折沉坛则片片皆香顾言之所该者无穷而人之所用者有限以不尽用而遂谓其无用则非矣彼天地亦大矣人之用天地者几何即以步履而论则容足之外皆为无用以为无用侧足而掘之至于黄泉尚有用乎毕竟是无用也故惠子亦曰无用不知地虽无用而所以助吾之足者实多若以为无用而废之不使容足之外更有余地则将日见其狭隘而不能行矣知此则无用之用得非天下之大用乎前云足也践恃其所不碾亦是此意庄子曰人有能游且得不游乎人而不能游且得游乎夫流遁之志决绝之行噫其非至知厚德之任与覆坠而不反火驰而不顾虽相与为君臣时也易而无以相贱故曰至人不留行焉夫尊古而卑今学者之流也且以狶韦氏之流观今之世夫孰能不波唯至人乃能游于世而不僻顺人而不失己彼教学承意不彼游即首篇所谓逍遥游之游言人之志趣各有不同有生而能游者且得不游乎有生而不能游者且得游乎生而游者胸次洒洒一尘不挂虽未尝遍迹于有方之外而此心直爽天地万物上下同流且得不游乎哉不能游者根尘太重罥挂世网昌黎所谓持被入省中顾婢子语刺刺不休虽与之游安得游乎哉大抵世缘难断私欲易牵流遁之世决绝之行乃至知厚德之所任常人不能也夫堕物者谁不反顾火逸者希不顾家若也反堕而不返火驰而不顾则是真有流遁之志决绝之行者是人也而后可以与游今之不能者只为于世缘上看得不透遇富贵则贪富贵遇功名则贪功名不知虽有南面之尊北面之荣一时相与以为君臣极其际遇而易世之后无以相贱也直等耳贵己而贱人先己而后人何为者哉以故至人之行不留于此直将等为浮云视为傥来有天下而不与焉又学者多尊古而卑今大非也古今逝波耳上溯狶韦下及今世前浪后浪也后之视今犹今之视昔是古而非今得乎至知之人达观若此是以游于世而不僻于行顺于人而不失乎己直将干坤世界剧为戏场古今旦莫逝为流浪挫其锐解其纷和其光同其尘与彼所谓世教者虽不屑屑焉学之然亦承其意而不彼彼者外词不彼言不外之也何者世出世法原无两样件有所拣择去取则非游于世而不僻顺于人而不失者矣即是而观先生之所谓游者定非绝物忘世之学有随顺而不自失者在焉此所以为至知厚德也目彻为明耳彻为聪鼻彻为颤口彻为甘心彻为知知彻为德凡道不欲壅壅则哽哽而不止则跈跈则众害生物之有知者恃息其不殷非天之罪天之穿之日夜无降人则顾塞其窦夫目蔽于色则不明耳乱于声则不聪鼻夺于香则不颤口嗛于味则不甘心起于识则不知知有分别非德知也是皆夫人所起之六尘必须彻而净之然后能复其本然之灵觉然六根门头头头是障须下几个彻字实则一了百当一处彻则处处皆彻矣所以道不欲壅不彻则自为外物所壅如人之哽者哽而不已则跈跈则众害生之跈足陷泥浊之迹也言人之虚灵既为物所壅塞则将陷于物欲之中不能自拔而众欲交攻其有存焉者寡矣夫物之有生恃此生息之理而今之存焉者寡则生息微眇而不盛其不盛非天之罪也天之穿之者日夜无降人顾自塞其窦耳盖此段灵光人人透露有耳自聪有目自明乃天所穿日夜无止譬则室之有窦日光自穿人顾自塞其窦乃光明亏蔽而不见耳此段文颇艰涩难解然以意逆之理当如此胞有重阆心有天游室无虚空则妇姑勃谿心无天游则六凿相攘大林丘山之善于人也亦神者不胜此言虚之为用胞人身脟膜也重阆空旷之地所以行气者人身如此人心亦然故清净之中一物不着常与太虚相为游衍故曰心有天游于室亦然故室有虚空然后长幼尊卑各遂其私各得其所无空虚则妇姑勃谿勃怒争也谿亦空意以况人心而无天游则六凿攘夺终不宁己六凿即六贼之义命字之奇也既谓六贼所攘则吾所谓元神者不胜其扰欲求幽静之地以自安故大林丘山一见即以为善谓其少得以自憩耳所以学道之人常须静养清静经云人神好清而心扰之人心好静而欲牵之常能遣其欲而心自静澄其心而神自清自然六欲不生三毒消灭虚静天师大道歌云要得身中神不出莫向灵台留一物物在心中神不清耗散真精损筋骨道德经云致虚极守静笃万物并作吾以观其复修真之诀无出乎此亦足以相发明矣德溢乎名名溢乎暴谋稽乎誸知出乎争柴生乎守官事果乎众宜溢者过也名胜则实衰故德溢乎名而名之所以溢者谓其不能自藏而有心于暴白也故溢谋稽于誸誸者急义御下弦急则人思以知巧当之故谋用是稽知出乎争彼此争胜故人各用知柴出乎守守即守而不化之守执滞于物故柴塞于胸中而与物为梗官事果乎众宜果结果也又核实也众宜谓众情称便此亦庄子漫事春雨日时草木怒生铫鎒于是乎始修草木之倒植者过半而不知其然日时谓以时日而雨有雨有旸与久阴者不同草木得之勃然而生怒生二字甚奇于是乎农人始修铫鎒之器草木之到植者过半到植注云谓更生也言草木皆萌芽于种发条于根而移接之类太多更不知其所以然者可见万类只是一气周流贯彻有所附丽则自然生长知一气之相禅则同气者可以相求而神仙大药所谓同类易施功者亦略可识矣静然可以补病眦搣可以休老宁可以止遽虽然若是劳者之务非佚者之所未尝过而问焉病者焚和所致凡人有病只求一真静则火自降水自升真气自复邪气自退药饵之补皆第二义故曰静然可以补病眦搣犹云翦灭翦灭男女声色之欲则老境自是康豫故曰眦搣可以休养老宁可以止遽事若急止遽一以安静镇之则一止可以止众止而事无不理矣虽然若是劳者之务也非佚者之所也所如所其无逸之所盖病而补静补亦晚矣佚人则不待病而先居于静老而眦搣灭亦迟矣佚人则不待老而先证于灭遽而止宁止亦殆矣佚人则不待遽而先安于止故劳者之务佚者未尝过而问焉圣人之所以駴天下神人未尝过而问焉贤人所以駴世圣人未尝过而问焉君子所以駴国贤人未尝过而问焉小人所以合时君子未尝过而问焉承上而言劳者之务佚者不问则圣人之事神人不问可知贤人之事圣人不问可知君子之事贤人不问小人之事君子不问又可知矣駴与骇同谓改百姓之观德也圣人之所以骇世无过仁义而已贤人君子则愈失愈下故其所以骇世者不过修饰乎礼乐文物之具小人则权谋术数而已道不同不为相谋是故有过而不问者问讲求之意演门有亲死者以善毁爵为官师其党人毁而死者半尧与许由天下许由逃之汤与务光务光怒之纪他闻之帅弟子而踆于窾水诸侯吊之三年申徒狄因以踣河演门地名有亲死而哭之哀者上之人以为善毁爵之而为官师其党慕之毁而死者过半不得爵而反以丧其生则好名之过也若乃许由避尧纪他闻之而踆窾务光赴渊申徒狄因之而自沉何为者哉则二子俑之也名也者非圣人之所贵也故圣人无名人不得而慕之焉荃者所以在鱼得鱼而忘荃蹄者所以在兔得兔而忘蹄言者所以意得意而忘言吾安得夫忘言之人而与之言哉荃渔具也蹄兔罥也在道则为言说之喻得其意则言说可忘上乘之学不自外入专一自家理会有超然处则有言无言皆成荃蹄得是人而与之言庶可以行不言之教矣方壶外史说是篇已为作乱辞外不可必玉石俱焚忠遭剖戮孝亦忧辛利害相摩生火实多甚忧两陷以焚其和任公钓鱼庄生活鲋大器晚成而友弗顾东方作矣事之何如蚩彼大儒窃此含珠去汝躬矜与汝容知非誉两忘踌躇兴事知有所困神龟则刳至言无用画地以趋游而不僻顺而不失心有天游六凿不入道不欲壅窦不欲塞凡彼有知恃此生息春雨日时草木生之到植强半而然莫知老因灭休病以静补劳者务之非佚之所神不谋圣圣不同贤小人所合君子耻焉演门善毁由光洁身慕名者累胡死而踆得意忘言得鱼忘筌安得斯人吾与之言内篇大宗师第六大宗师言道也道者自然而已乃天所为故老子云天法道道法自然知天之所为之自然也而不以人为参之斯得谓知之盛矣此篇以自然为宗其旨意则在于以其知之所之养其知之所不知至于死生之变等之为旦夜穷达之故信之为有命则非真知自然之所为者孰能与于此哉篇中义谛随人根器大小各有受用熟读此者不惟可消贪鄙之私而所谓性命之宗上乘之学亦不外史而得之矣知天之所为知人之所为者至矣知天之所为者天而生也知人之所为者以其知之所知以养其知之所不知终其天年而不中道夭者是知之盛也虽然有患夫知有所待而后当其所待者特未定也庸讵知吾所谓之非人乎所谓人之非天乎且有真人而后有真知夫天之与人相待而成者也天固自然矣又必以人为合之然后人事尽而天理见故知天之所为又知人之所为斯其至矣何谓知天之所为知天之自然也何谓知人之所为知人亦未始不为天也而尽人以合天顺其自然而以其所知养其所不知终其天年而不中道夭斯得为知之盛矣何谓以其所知养其所不知如人之年寿修短吾之所不知也天也然吾只知缘督以为经可以养生可以尽年故以其可知者尽诸己而以其不知者付之天然谓之养则有涵泳从容以俟之之意若妄有作为而至于中道夭折则是裨益于有生之外既不能知其所知而又不能养其所不知可谓知乎虽然有患又下一转言此处有病还可商量夫知必有所待而后当当谓知其当否我今说他为知之盛何以见得直待终其天年了当此生然后见得是能以其所知养其所不知者然后见得他为知之盛今吾尚在眼前说话其所待者犹未定也未定言未知日后何如未见了当讵知所谓天者非人乎所谓人者非天乎盖善终者天夭折者人此必待事之既定而后知今尚未定则孰知为天为人必有真人而后有真知初不待其有定事而后有定见也何谓真人古之真人不逆寡不雄成不谋士若然者过而弗悔当而不自得也若然者登高不慄入水不濡入火不热是知之能登假于道者也若此古之真人其寝不梦其觉无忧其食不甘其息深深真人之息以踵众人之息以喉屈服者其嗌言若哇其耆欲深者其天机浅真人者知天之所为而顺其自然者也寡寡薄也成成全也士事也古字通用不逆寡者知我之适遭其薄也故安以受之而不逆不雄成者知我之所取者厚也谦以承之而不雄不谋士知成败之有数也故不谋过而弗悔当而不自得知得失之有命也故不悔而不得若然则彼之天可谓定矣天定者物不足以累之是故登高而不慄入水而不濡入火而不热三者皆人情之所易危而彼处之漠然不以介乎其意是盖心有所主则自然不动以是知其知之登假于道也若此然谓之登假则与道合真非徒闻见之知而已是故其寝也不梦其觉也无忧其食也不甘其息也深深其性定之符又若此何以其寝无梦凡人之梦皆识神所化真人无识也故其寝无梦凡人与结为搆日以心鬭故有烦恼妄想忧苦身心真人无妄也故其觉无忧味乃舌尘因尘起识故有甘苦分别贪爱之念从此而起真人不贪故其食也不甘心有静躁则气之出入亦随之而有浅深真人性定于内故息息常归于其根踵即根也根者人之大中极气所归复之处玄家所谓命蒂是也众人不得其养以心使气心躁而气亦与之俱躁故众人之息以喉踵息之说乃玄家专气之要诀所谓心息相依神气相守载营魄抱一无离其旨皆不出此丹经万卷言不能尽者此老等闲一语泄破读庄子者安得草草看过徒以借口谈资笔阵耶屈服者其嗌言若哇与人谈论心无定见见无定理一见真人心自屈服言心声也心屈则言亦与之俱屈其有应对嗌咽若哇哇者吐貌谓其言只在喉舌间支吾调弄吞不下吐不出分别状出一个屈服的样子禅家以此勘人一受其勘便见底蕴其耆欲深者其天机浅多欲之人易为物诱貌言视听自是浮浅天机二字下得最好机者发动所由凡人形生神发皆属天机得所养者自是沉机不露湛乎若渊老子所谓微妙玄通深不可测符验若此此段所论一字一语参透的有根宗受用不尽玄乎妙哉古之真人不知悦生不知恶死其出不䜣其入不距翛然而往翛然而来而已矣不忘其所始不求其所终受而喜之忘而复之是之谓不以心损道不以人助天是之谓真人上言外物不干其心此言死生无变于己其出不䜣其入不距即解上文出出世也入返造化也二字本老子出生入死䜣喜也距逆也翛然往来不难之貌往即入也来即出也不忘其所始不求其所终者知其始自未始有始以来则其终也亦归于未始有始而已更不必求今之求其所终者曰吾以修为求证圣果便是有我有我则不能与道合真受而喜之受受命而生也忘而复之复复命而死也既曰其出不䜣又曰受而喜之却不相反盖不䜣即承上不悦生而言曰受而喜之是言有生之后常自懽喜快乐初无戚戚不满之意及其复也亦自以寂灭为乐而忘其为死此便是生死无变于己盖心一有所变则捐道矣道无生死而人有二心非弃到而何以人助天者即老子所谓狭其所居厌其所生求益于有生之外者真人只知养其自然而已矣观此一段则知今之畏生死而求修证者犹落第二义非空到也若然者其心志其容寂其颡頯凄然似秋煖然似春喜怒时与物有宜而莫知其极故圣人之用兵也亡国而不失人心利泽施乎万世不为爱人故乐通物非圣人也有亲非仁也天时非贤也利害不通非君子也行名失己非士也亡身不真非役人也若狐不偕务光伯夷叔齐箕子胥余申徒狄是役人之役适人之适而不自适其适者也夫人坚而不可夺者之谓志其心志者始终如一死生不能变也其容寂者守静之笃万感不能桡也其颡頯者广大宽平无惨蹙也凄然如秋滋味冷淡也煖然如春意思温和也喜怒通四时与物有宜而不知其极接而生时于心也既曰喜怒通四时则固有杀之而不怨利之而不庸者故圣人不得已而用兵也亡人之国而不失人之心泽施乎万世不为爱人夫爱人者乐与物通乐与物通非圣人也受病在乐字上圣人非不与物通也但无心耳无心何乐之有何谓有亲非仁至仁无恩不可得而亲也故有亲非仁何谓天时非贤推测而知非默契也故天时非贤人处利害之中往往知利而不知害在君子则知倚伏之几奇正之变故利害不通不得谓之君子行名失己者学求诸己非为名也故行名丧实者不足以为士亡身不真者幻妄之境虚华之事人皆徇之而亡其身是谓受役于物者故知不足以役人若狐不偕务光以下诸贤是皆役人之役适人之适而不能自适其适者古之真人其状义而不朋若不足而不承与乎其觚而不坚也张乎其虚而不华也邴邴乎其似喜乎崔乎不得已乎滀乎进我色也与乎止我德也厉乎其似世乎謷乎其未可制也连乎其似好闭也悗乎忘其言也以刑为体以礼为翼以知为时以德为循以刑为体者绰乎其杀也以礼为翼者所以行于世也以知为时者不得已于事也以德为循者言其与有足者至于丘也而人真以为勤行者也再举古之真人而极言以尽其形容其状义而不朋者言以义与人而非以党乎人也若不足而不承者言以谦下人而非以承乎人也方者易割廉者易刿真人则与乎其觚而不坚虚者易浮华者少实真人则张乎其虚而不华与与自然之貌张者大也邴者喜貌崔者下也言真人似乎喜事其实不得已而应之如哀骀它闷然而后应之之意滀乎进我色也滀者聚也进我色者言容色日见其充粹也色则日见其进矣而德则日见其止止即止于至善之止言止其所而不迁也厉乎其似世而不可犯也謷乎其大而不可制也似世谓如世人之以势自大者二句即一意连乎其似好闭而机缄不可测也悗乎忘其言而声音不可求也连者检括之义悗者俯下之貌以刑为体以礼为翼以知为时以德为循刑主萧杀故以之为主为道日损损之又损至于无损故曰绰乎其杀也以礼为翼者柔和谦退所以辅翼人道而行于世者故曰所以行于世也以知为时者行乎其所当行止乎其所不得不止故曰不得已于事也以德为循者循是以登假于道与人之有足以至于丘者同而人真以为勤行也勤行则未免有欲速苦难之真人只知养其自然而已何勤行之有哉故其好之也一其弗好之也一其一也一其不一也一其一与天为徒其不一与人为徒天与人不相胜也是之谓真人到此方发出所以不悦生恶死之故好即悦也不好即恶也所以不悦不恶者知其一故也一即天也自然也知其一则不以助天以天捐道矣所谓必有真人而后有真知者知此而已死生命也其有夜旦之常天也人之有所不得与皆物之情也彼特以天为父而身犹爱之而况其卓乎人特以有君为愈乎己而身犹死之而况其真乎此又指言人之不能胜天处如人之死生大数禀于成质之后如旦之必夜而凡囿于气数之中者一毫人力有所不得而与此皆物之实理故曰物之情也情之言实也此个道理主张于未始有物之先所谓卓者真者实在于是人特以天为父而顺父者多顺天者少不知父也寄体之身而犹爱之而况其卓焉者乎人特以天之所子为愈乎己而敬君者多敬天者少不知君也代天之身而犹徇之而况其真焉者乎盖真即齐物论所谓真君而卓焉者则维皇上帝超形气以独存者也知此则知天视君父犹为至亲至尊盖不惟不可胜而且不敢胜矣不敢胜则不敢弃之亵之可知矣泉涸鱼相与处于陆相呴以湿相濡以沫不如相忘于江湖与其誉尧而非桀也不如两忘而化其道夫大块我以形劳我以生佚我以老息我以死故善吾生者乃所以善吾死也夫天者君也父也大宗师也道也一也人之不能离是也如鱼之有水故以鱼喻泉涸则鱼未免离水而陆处虽其相呴相沫徒劳形耳孰与相忘于江湖者之为得乎以况人离于道则一者不一而是非毁誉纷然以生与其誉尧而非桀也孰若两忘而化于道者之为得乎然非谓尧不当誉而桀不当非也自道而观浑沦无别何者为善何者为不善而可以非誉为乎此便是其一者一其不一者一不惟是非毁誉当付之两忘至于死生大变亦当忘之而以其知养其所不知知大块之以形载我也而以生劳我也以老佚我也而以死息我也顺其自然而不以人力与之此便是两忘而化于道忘而化便是善吾生善吾生便是善吾死盖死生虽不一而其一者未尝不一也此等议论学人更当精心理会所以解帝悬而登解脱者实不外是此大藏上乘义谛夫藏舟于壑藏山于泽谓之固矣然而夜半有力者负之而走昧者不知也藏大小有宜犹有所遯若夫藏天下于天下而不得所遯是恆物之大情也特犯人之形而犹喜之若人之形者万化而未始有极也其为乐可胜计邪故圣人将游于物之所不得遯而皆存善夭善老善始善终人犹效之而况万物之所系而一化之所待乎夫人能两忘而化于道则是能游于物之所不得遯者而皆存何者道者物之所不得遯者也惟道可以长存故死生寿夭一无所变夫藏舟于壑藏山于泽可谓固矣而不知石亦可移舟亦可解夜半之时强有力者以壑之舟载泽之善负之而走熟睡者不觉也是藏之虽得宜而犹有所遯也若夫藏天下于天下而不得其所遯则天下之善藏也非得恒物之情实者孰能之哉何谓藏天下于天下天下不一者物至一者理藏天下于天下者知其理之一也而一以自然付之使物各得其自然则是以天下之理藏天下之物而我之理又藏于天下之中故皆不得其所遯此便是以其一者一其不一者盖一者真实之理也不一者虚幻之形也今人但谓形可永固一得人生便生喜悦藏之安富尊荣之中狭其所居厌其所生若欲充其所喜之量千变万化未有极也为喜可胜计耶岂知喜不可常乐不可极夜半有力者来负之而走可得谓之固耶即此便是犹有遯处圣人将游于物之所不得遯者便是不以其身为身而以道为身惟道长存故圣人亦与之而皆存存则无夭无老无始无终寓此身于四者之中而皆称之曰善夫圣人也而人犹效之又况大宗师者为万物之所系一化之所待者乎一化即万化也大宗师执此一者以为化枢故曰一化夫道有情有信无为无形可传而不可受可得而不可见自本自根未有天地自古以固存神鬼神帝生天生地在太极之先而不为高在六极之下而不为深先天地生而不为久长于上古而不为老狶韦氏得之挈天地伏戏氏得之以袭气母维斗得之终古不忒日月得之终古不息勘坏得之以袭崑崙冯夷得之以游大川肩吾得之以处大山黄帝得之以登云天颛顼得之以处玄宫禺强得之立乎北极西王母得之坐乎少广莫知其始莫知其终彭祖得之上及有虞下及五伯傅说得之以相武丁奄有天下乘东维骑箕尾而比于列星到此方说出大宗师者道也夫有物混成先天地生圣人不得已而强名之曰道无形也无为也而却有情有信者何老子曰恍兮忽其中有物杳兮冥其中有精其情甚真其中有信此数语者千古论道之閟密藏也庄子之学得之老子直下便说有情有信何谓有情有信自有欲以观其徼者言之也情者静之动也信者动之符也信之一字更为閟密千圣完真同此一诀必得师传方得契悟故曰可传然而不可受者谓其不可见也既不可受不可见矣何以可得曰本来无得既失之后返还而复归之方觉有得自本自根未有天地以固存分明推到未始有始也者神鬼神帝生天生地然后说到个有有也者此在吾儒则周子所谓无极是也故在太极之先而不为高在六极之下而不为深六极即六合也六极之下即佛书中所谓风轮持之乃九地之最深者先天地生而不为久长于上古而不为老总上四句极赞道之为物以下言是道也帝不得不可以为帝日月星斗山川不得不可以为日月星斗山川仙真贤圣不得不可以为仙真贤圣正如老子所谓天得一以清地得一以宁神得一以灵谷得一以盈王侯得一以为天下贞此段属辞比事更觉奇特狶韦古之帝王挈天地言整齐世界也气母二字本老子天下有始以为天下母袭取而有之之义袭气母即老子所谓守母食母维斗四维斗星不忒者不易其度也日月不息不晦其明也勘坏崑崙山神冯夷水神黄帝得之以登云天即今传言鼎湖上升之事玄宫者人君恭默思道之宫禺强北方之神西王母瑶池仙长也少广宫名彭祖年寿八百故上及有虞下至五霸傅说商之贤相箕尾东维七宿仙长也韩子言傅说为列星意盖本此南伯子葵问于女偊曰子之年长矣而色若孺子何也曰吾闻道矣南伯子葵曰道可得学曰恶恶可子非其人也夫卜梁倚有圣人之才而无圣人之道我有圣人道而无圣人之才吾欲以教之庶几其果为圣人乎不然以圣人之道告圣人之才亦易矣吾犹守而告之三日而后能外天下已外天下矣吾又守之七日而后能外物已外物矣吾又守之九日而后能外生已外生矣而后能朝彻朝彻而后能见独见独而后能无古今无古今后能入于不死不生杀生者不死生生者不生其为物无不将也无不迎也无毁也无不成也其名为撄宁撄宁也者撄而后成者也南伯子葵曰子独恶闻之曰闻诸副墨之子副墨之子闻诸洛诵之孙洛诵之孙闻之瞻明瞻明之聂许聂许闻之需役需役闻之于讴于讴闻之玄冥玄冥闻之参寥参寥闻疑上言得道此复寓言道不可闻尤不易传卜梁倚有圣人之才而无圣人之道此才字指才力而言所以资借运量以成吾道者也今二氏家佥言法财两济缺一不成意盖如此有其道矣有其才矣犹未可与也故守之三日七日乃至九日审其果能忘物而忘我也然后与之外天下与外物何别天下远而物近天下疏而物亲故外天下易而外物难外物易而外生难外生是忘我也忘我而后能朝彻朝彻者清明莹彻如平旦也朝彻而后能见独见独者人不见而已独见之也见独则无古今无死生去来而可与言道矣既又自解何以入于不生不死盖杀生者不死生生者不生杀生者心死而神活也生生者心活而神死也且天下之有将迎成毁与死生相对而贞胜世人以心游其间一心方将一心迎之一心怕毁一心成之憧憬往来无有穷已此个活泼之心乌能入于不生不死之乡今则无不将也无不迎也无不毁也无不成也顺其自然更无意必若然者其名谓之撄宁撄拂乱也宁者定义复自解曰撄宁也者撄而来后成者也谓于纷纭扰乱之中而成大定此便是不坏世相而成实相如来所说上乘义谛意盖如此非与其断灭人事以求寂定然后可以成此名也是道也乌乎闻之闻之副墨之子以下皆庄子巧立名字大是戏剧前次未闻副墨文字也洛诵诵读也瞻明审视也聂许耳聂而心许之也需役耳有听手有书皆待役于主人者于讴叹美讴歌也玄冥有气之始惨寥无名之始疑始无始之始盖言道理得之言语文字间而领之以心会之以神则己之朝彻而独见者也此段直泄道妙学者苟能会而悟之则所谓命宗性祖一贯穿过受用得力处不独以其文也子祀子舆子犁子来四人相与语曰孰能以无为首以生为嵴以死为尻孰知生死存亡之一体者吾与之友矣四人相视而笑莫逆于心遂相与为友俄而子舆有病子祀往问之曰伟哉夫造物者将以予为此拘也曲偻发背上有五管颐隐于齐肩高于顶句赘指天阴阳之有沴其心闲而无事跰而鑑于井曰嗟乎夫造物者又将以予为此拘拘也子祀曰女之乎曰亡予何恶浸假而化予之左臂以为鸡予因以求时夜浸假而予之右臂以为弹予因以求鸮炙浸假而化予之尻以为轮以神为马予因以乘岂更驾哉且夫得者时也失者顺也安时而顺哀乐不能入也此古之所谓县解也而不能自解者物有结之且夫物不胜天久矣吾又何恶焉夫道无死生故能入于不死不生者乃可与闻道此下寓言皆以发明死生无变之意子祀子舆子犁子来四人相与议论所谓以死生为一条者人自未始有始以来故以无为首从无入有是故有有也者故以生为嵴造化息我以死故以死为尻尻尾也有能知死生存亡首尾一体则无悦生恶死之意矣于是四人各相契悟莫逆于心遂与为友俄而子舆有病子祀往问之子舆言造物伟哉如此大乎我与造物原同此大乃赋我以形为此拘拘又曲偻发背上生五管使我颐隐于齐肩高于顶句赘指天阴阳沴厉之气内干我心间尝而无事摇曳而鑑于井见其状之佝偻又自叹曰嗟乎造物者又将以予为此拘拘也此拘拘指病体而言子祀曰女恶之乎恶是恶死子舆曰亡也予何恶哉假使造物者浸浸而化予之左臂以为鸡则予自异物中安其常而适其适故为鸡则求时夜为弹则求鸮炙为轮则予以神为用马因而乘之化则自化而我则有不化者存此便是死生无变于己之意且夫得者时也失者顺也得失即死生存亡如前所谓适来夫子时也适去夫子顺也安时处顺则不悦生不恶死哀乐之情不能入也此古之所谓悬解者而不能自解者万物之有结之也不知此有幻妄不常时不可留天不可胜物不胜天久矣吾又何恶死以求胜天也哉庄子篇篇主意只论死生孰知人生处世只为悦生恶死作出多少有为之法念念相续以至没溺烦恼苦海不能自脱故此重重发出死生一条道理欲人勐将此个悦生恶死念头一刀斩断直下安时处顺听其自然便可以还造化识此窍者三十二篇庄子尽可置之空虚无用之地不消山野为添注脚矣俄而子来有疾喘喘然将死其妻子环而泣之子犁往问之曰叱避无怛化倚其户与之语曰伟哉造化又将奚以汝为将奚以汝适以汝为鼠肝乎以汝为虫臂乎子来曰父母于子东西南北唯命之从阴阳于人不翅于父母彼近吾死而我不听我则悍矣彼何罪焉夫大块以载我以形劳我以生佚我以老息我以死故善吾生者所以善吾死也今大冶铸金金踊跃曰我且必为镆邪大冶必以为不祥之金今一犯人之形而曰人耳人耳夫造化者必以为不祥之人今一以天地为大炉以造化为大冶恶乎往而不可哉成然寐遽然觉此段又发出所以当安当顺的道理叱避无怛化叱妻子而避之毋以哭泣惊怛将化者之人也将以汝奚为将以汝奚适言造物又不知将汝化作个什么又将汝往那里去也子来答言去则东西南北随其所之为则鼠肝虫臂随其所化夫大冶铸金金必欲为镆邪则大冶者必以为不祥之金今以天地为炉造物为冶陶铸百物而我于百物之中必欲为人则造物者宁不以予为不详之人哉成然而寐遽然而觉而已矣寐觉亦是替死生二字者此段议论着实脱洒可爱然以释氏轮回之说而观三恶道中的有苦趣一犯其中急难自脱修行人为求断此是以割爱学道今者却说惟其所命去亦恶乎不可不知何为理长似难抉择今请复以父母命子大冶铸金二寓寻求至理金之佳者决定铸为镆邪子之贤者必不命之粪扫六道升沉随其业力果报临身谁容捍拒庄子也只说得他一边逍遥学问不曾统为众王立个方便法门正如释氏金刚经佛为发大乘者说为发最上乘者说上根之人直下明了三界惟心一切惟识勐将个生生念头一刀两断直下便得解脱入于不生不死之乡此庄子喫紧为人咽喉下刀更不为立方便法门与人打葛藤去也子桑户孟子反子琴张三人相与友曰孰能相与于无相与相为于无相为孰能登天游雾挠挑无极相忘以生无所终穷三人相视而笑莫逆于心遂相与友莫然有间而子桑户死未葬孔子闻之使子贡往侍事焉或编鼓琴相和而歌曰嗟来桑户乎嗟来桑户乎而已反其真而我犹为人猗子贡趋而进曰敢问临尸而歌礼乎二人相视而笑曰是恶知礼意子反以告孔子曰彼何人者邪修行无有而外其形骸临尸而歌颜色不变无以命之彼何人者邪孔子曰彼游方之外者也而丘游方内者也外内不相及而丘使女往弔之丘则陋矣彼方且相造物者为人而游乎天地之一气彼以生为附赘县疣以死为决疽溃痈夫若然者又恶知死生先后之所在假于异物托于同体忘其肝胆遗其耳目反覆终始不知端倪芒然仿徨乎尘垢之外逍遥乎无为之业彼又恶能愦愦然为世俗之以观众人之耳目哉相与于无相与言无心也相为于无相为言无为也登天游雾挠挑无极言行无辙迹也相忘以生无所终穷言不悦生不恶死也此个学问同志者少而三人皆莫逆于心故相与定交莫然有间即无何有顷而子桑户死孔子使子贡往吊之则见子反子张二人编曲鼓琴相和而歌曲即琴曲嗟来桑户乎乃琴曲也返其真谓还造化言汝已返其真则无心矣无为矣而我犹为人则尚不免于有身有患也猗者叹辞子贡不知达者之意却以世礼绳之故二人者相视而笑曰是恶知礼意盖礼之意重在返始故曰礼不忘其始始即未始有始也者故圣人制礼老子薄之以为滋伪首乱论大道者本来无物其见自是如此宜非世儒之所知也故子贡以告夫子曰彼何人耶而旷荡若是君子礼以和行不由礼是无脩也故曰修行无有无以命之谓不知唤作何等人物孔子告之曰是游乎方之外者也方外方内即释氏所谓世法出世法也言彼言我意趣不同彼直与造物者为徒而游于混茫一气之中以生为寄故有附赘县疣之譬死则大患乃解喻如决疽溃痈乃称大快既有此等意见又恶知死生先后之所在而以哀乐为乎且彼直谓此身幻耳假于异物托于同体即圆觉经所谓地火水风四大假合而成幻身及其死也骨发齿爪归之于地精津血液归之于水煖气归火动转归风今者幻身复在何处故忘其肝胆遗其耳目反复终始不知端倪茫然彷徨乎尘垢之外而不知身世之何有逍遥乎无为之业而一任来去之自然又恶能愦愦然以强世之礼来观示众人之耳目乎哉子贡曰然则夫子何方之依孔子曰丘天之戮民也虽然吾与汝共之子贡曰敢问其方孔曰鱼相造乎水人相造乎道相造乎水者穿池而养给相造乎道者无事而生定故曰鱼相忘乎江湖人相忘乎道术子贡曰敢问畸人曰畸人者畸于人而侔于天故曰天之小人人之君子人之子天之小人也子贡一闻夫子方外方内之说便问夫子立教何方之依夫子自谦丘乃天戮之民戮民即前上帝之悬不解者虽然又下一转言吾当与女共游之有方之外子贡便问何术而得游此夫子曰人之生于道也如鱼之生于水故曰鱼则相造于水人则相造于道造之为言生也然穿池而养给者不若相忘于江湖无事而生定者不若相忘于道术盖彼则犹为有方此则游于有方之外者子贡言如此则为独行人矣敢问畸人曰畸人者异于人而同于天故曰天之所谓小人乃人中矜细行之君子也夫以人中细行之君子为天之小人则人中独行之人得不为天之君子乎哉颜回问仲尼曰孟孙才其母死哭泣无涕中心不慼居丧不哀三者以善丧盖鲁国固有无其实而得其名者乎回壹怪之仲尼曰夫孟孙氏矣进于知矣唯简之而不得夫已有所简矣孟孙氏不知所以生不知所以死不知就先不知就后若化为物以待其所不知之化已乎且方将化恶不化哉方将不化恶知已化哉吾特与汝其梦未始觉者邪且彼有骇形而无损心有旦宅而无情死孟孙氏特觉人哭亦哭是自其所以乃且也相与吾之耳矣庸讵知吾所谓吾之乎且汝梦为鸟而厉乎天梦为鱼而没于渊不识今之言者其觉者乎其梦者乎造适不及笑献笑不及排安排而去化入寥天一以善丧盖鲁国者言以善居丧之名盖于一国也回一怪之一常怪之也夫子言孟孙氏尽之矣进于知矣尽谓尽道知谓知天夫大道本无所有降而入于名相之中则当去繁就简返于太朴而人之情有所不得已者夫惟简之而不得则于不得之中而行所谓简者今已有所简矣谓如无哭不得简而至于无涕无心不得简而至于无戚无丧服不得简而至于无哀所谓于世法中而行出世法者孟孙氏其知矣夫死生亦大矣而彼且不知所以生不知所以死一意付之自然不知所以生故不就先不知所以死故不就后就先则喜心生焉就后则恶心生焉而彼皆不知也直与万物同化于大炉大冶中以汝奚为以汝奚适皆所不知一意安时处顺以待所不知之化已乎者休心灭意之谓方且将化顺其将化恶复知有不化者哉方且不化顺其不化恶复知有已化者哉盖化与不化等之梦觉今吾与女特梦而未觉者也乌得以女为怪异耶且彼之居丧也特有骇形而无损心有骇形者丧之容也无损心者不灭性也所谓无损心者知其有旦宅而无情死也生犹旦也宅犹寄也人生直寄宅于旦死则夜而归耳必非实死故无情死情之言实也彼之见解若此不奈世情故人哭亦哭以行世法是自其所以欲简之而不得而已有所简易所以乃三字亦奇犹言乃所以如此也且汝所以怪之者特我见耳故曰且也相与吾之耳矣吾即我也焉知吾之所见当否何如故曰庸讵知吾之所谓吾之乎且汝梦为鸟而厉乎天梦为鱼而没于渊如此颠倒幻境俱在未觉之中不可据以为实今之所谓吾之者其果觉语耶梦语耶大抵人人多是说梦若是觉人不复生此颠倒怪异直将化与不化任其自然不复更生悦恶而有损心造适者不及笑献笑者不及排知自然之妙用者人不得而参之造适者适意之极也不及笑者不暇及于笑也献笑者因物之可笑适然而笑初不暇于安排此盖自然而然一天之所为也去其安排人力之私则化而入于天矣入于天然后谓之游于有方之外谓之畸于人而侔于天谓之觉人寥天一即天也道也自然也大宗师也造物也意而子见许由许由曰尧何以资汝意而子曰尧谓我汝必躬仁义而明言是非许由曰而奚为来轵夫尧既已黥汝以仁义而劓汝以是非矣汝将何以游夫遥荡恣睢转徙之涂乎意而子曰虽然吾愿游于藩许由曰不然夫盲者无以与乎眉目颜色之好瞽者无以与乎青黄黼黻之观意而子曰夫无庄之失其美据梁之失其力黄帝之亡其知皆鑪捶之间耳庸讵知夫造物者之不息我黥而补我劓使我乘成以随先生邪许由曰噫未可知也我为汝言其大略吾师乎吾师乎万而不为义泽及万世而不为仁长于上古而不为老覆载天地刻雕众形而不为巧此所游已何以资汝谓何以教汝也躬服仁义而明言是非乃人所为世法也奚为来轵轵语助辞言汝既有先入之言于胸中则已渍仁义之黥墨而受是非之劓伤矣汝将何以游于逍遥自在之境乎恣睢纵横也转徙变动也即所谓扰挑无极彷徨尘垢之意虽然我愿游其藩言夫子之道吾虽不敢窥其堂奥愿游其藩篱盲瞽之喻言汝无受道之资难以语道无庄美人据梁勇士黄帝神知之君言至人有教能使人之失其平昔之所自有者亦在夫子陶铸之间耳今见夫子安知非造物者之息我黥补我劓使我乘成以随先生耶成浑成完具之义言昔者窍凿不全今乃息息黥补劓以事先生则庶乎乘此以全其直纯返其太朴未可知者言汝亦未见得便能如此吾师乎吾师乎以下是言大宗师之德无可名言盖尧以仁义教人吾师则万物而不为义泽万世而不为仁不为仁不为义即老子所谓生而不有为而不恃长而不宰之义万物者有时销杀万物尽为粉但不得以义名之者无心自然故也长于上古而不为老者溟溟涬涬立于未始有始之先而千古万古常如一日不见其老又且覆载天地刻彫众形若有工巧以制御之而不得以巧名者无心自然故吾师之德若此此吾之所游心也又何屑屑焉于仁义之端是非之辩乎哉颜回曰回益矣仲尼曰何谓也曰回忘仁义矣曰可矣犹未也他日复见曰回益矣曰何谓也曰回忘礼乐矣曰可矣犹未也他日复见曰回益曰何谓也曰回坐忘矣仲尼蹴然曰何谓坐忘颜回曰堕支体黜聪明离形去知于大通此谓坐忘仲尼曰同则无好也化则无常也而果其贤乎丘也请从而后也此段借颜子以形容造道之妙毕竟颜子学问自博文约礼中来然尚守而未化曰忘仁义忘礼乐堕肢黜聪心斋坐忘别是庄子一段学问如今所谓禅家者流大率类是又道德经云忘我忘物忘王亦是此意然又须知此个忘字与外道所谓顽空断灭者万万不侔即是一个心普万物而无心情顺万事而无情乃其宗旨此段所言仁义礼乐聪明知慧对大道而言皆属支离窍凿把作不好字面看承老子云绝圣弃知绝仁弃义意盖如此读老庄者当具别眼不得以吾儒见解例之子舆与子桑友而霖雨十日子舆曰子桑殆病矣裹饭而往食之子桑之门则若歌若哭鼓琴曰父邪母邪天乎人乎有不任其声而趋举诗焉子舆入曰子之歌诗何故若是曰吾思夫我至此极者而弗得也父母岂欲吾贫哉天无私覆地无私载天地岂私贫我哉求其为之者而不得也然而至此极者命也夫一篇到此将个造物无心作总结子桑鼓琴不任其声而趣举其诗言歌不成声而其词促也父母不欲吾贫天地不私贫我以此而求造物皆属有心所以求之而不可得一句断煞曰然而致此极者命也夫盖谓之曰命则固有莫之为而为莫之致而致而非已之所与知者所谓养其所不知者养此而已然必求之而弗得也而后谓之自然一有可求可思非自然矣方壶外史说是篇已重宣此义而作乱辞彼天所为莫知其然养所不知何人非天越彼真人乃有真知登假于道生死无蕲不悦不恶倏然往来自适其适容与平怀彼天谁子曰大宗师有情有信无形无为得之者昌传亦不易独恶乎闻远自疑始彼祀来者及以琴张旦夜生死倚歌相羊子贡守礼颜回坐忘许由恶黥孟孙善丧同于大道化乃无常桑户究贫其命也夫养所不知与天为徒南华真经副墨卷之八爲字集杂篇杂篇天下第三十三天下之治方术者多矣皆以其有为不可加矣古之所谓道术者果恶乎在曰无乎不在曰︰神何由降明何由出圣有所生王有所成皆原于一不离于宗谓之天人不离于精谓之神人不离于真谓之至人以天为宗以德为本以道为门兆于变化谓之圣人以仁为恩以义为理以礼为行以乐为和薰然慈仁谓之君子以法为分以名为表以为验以稽为决其数一二三四是也百官以此相齿以事为常以衣食为主蕃息畜藏老弱孤寡为意皆有以养民之理也古之人其备乎配神明醇天地育万物和天下泽及百姓明于本数系于末度六通四辟小大精粗其运无乎不在其明而在历数者旧法世传之史尚多有之其在于诗书礼乐者邹鲁之士搢绅先生多能明之诗以道志书以道事礼以道行乐以道和易以道阴阳春秋以道名分其数散于天下而设于中国者百家之学时或称而道之天下大乱贤圣不明道德不一天下多得一察焉以自好譬如耳目鼻口皆有所明不能相通犹百家众技也皆有所长时有所用虽然不该不遍一之士也判天地之美析万物之理察古人之全寡能备于天地之美称神明之容是故内圣外王之道闇而不明郁而不发天下之人各为其所欲焉以自为方悲夫百家往而不反必不合矣后世之学者不幸不见天地之纯古人之大体道术将为天下裂方术道术之局于一方者也言天下之治道术者各为其所欲为以自为方又且各以为至故列而叙之而总归原于一一即所谓道德也神何由降明何由出神谓人之本性降衷于天者具有灵绝谓之曰明圣有所生圣即内圣之德也王有所成即外王之业也言神明德业皆出一原故不离于宗谓之天人宗即所谓未始有始也者不离于宗是以无为宗者也谓之天人天人即所谓畸于人而侔于天者不离于精者凝聚精神万古不朽能感天地能贯金石如鬼神然是则所谓人而神者故谓之曰神人不离于真正本然之真极纯无疵以言其德至矣极矣无以加矣故谓之曰至人以天为宗以德为本以道为门兆于变化谓以无为为体以有为为用此则圣修之能事能举之者非圣而何故谓之曰圣人以上所谓具有内圣之德者也若夫以仁义之法无过于此以法为分以名为表法谓法度所以齐天下者名谓名器所以别天下者以参为验以稽为决参者以此合而合彼稽者考古而准今参稽之数则一二三四是也百官以此相齿于是乎有定秩而不越此治人者之事也以庶事为常庶事如农工商贾之类皆以衣食为主而蕃之息之藏之畜之以养老弱孤寡此乃治于人者之事民之理也所谓外王之业者也皆道术也则古之人其备乎故配神明醇天地育万物和天下泽及百姓天德王道兼该并举莫不明于本数系于末度所谓以其真治其身而其土笡亦足以理天下故其明而在于历数者如帝王传心之法世传之史尚多有之散而在于六经者则先王经世之谜搢绅先生类能言之其数散于天下而设于中国则又流而为百家析而为众技亦一时有为应迹之所不废者故君子时或称而道之自天下大乱而圣贤不明功力既降而道德不一百家众技之流多得一察焉以自好一察犹云偏见小知自好自爱自媚也譬之耳目口鼻皆有所明而不能相通虽然不该不遍一曲之士也以故判天地之美析万物之理察古人之全则能备焉者寡矣应上古之人其备乎因是内圣外王之道闇而不明郁而不发天下之人为各为其所欲为自以为方往而不返遂使后世学者不幸不见天地之纯古人之大体而道术将为天下裂此一段乃叙文之冒头细玩则知方术之多道术之裂也而朴始散而为器矣不侈于后世不靡于万物不晖于度数以绳墨自矫而备世之急道术有在于是者墨翟禽滑厘闻其风而说之为之大过已之大顺作为非乐命之曰节用生不歌死无服墨子泛爱兼利而非鬭其道不怒又好学而博不异不与先王同毁古之礼乐黄帝有咸池尧有大章舜有大韶禹大夏汤有大濩文王有辟雍之乐武王周公作武古之丧礼贵贱有仪上下有等天子棺椁七重诸侯五重大夫三重士再重今墨子独生不歌死无服桐棺三寸而无椁以为法式以此教人恐不爱人以此自行固不爱己未败墨子道虽然歌而非歌哭而非哭乐而非乐是果类乎其生也勤其死也薄其道大觳使人忧使人悲其行难为也恐其不以为圣人之道反天下之心天下不堪墨子虽独能任奈天下何离于天下其去王也远矣夫道术无所不在而天下之人则各狃于所见于是流而为方术之众多以故不侈不靡不自澡饰以绳墨自矫使自有余而一时之急有备古之道术有在于是者盖道以淡泊为宗以俭啬为实于是墨翟禽滑厘闻其风而悦之但为之大过已之大顺二子受用在此而受病处亦在于此已遏抑之也顺慎古字通用非乐节用墨子书中篇名言墨子着书立教使人生无燕会而不歌死者裸葬而无服泛爱兼利而非鬭争其为道也不怒其为学问也尚同虽同矣而不同于先王毁古先王之所谓礼乐者而独以俭约为事盖自黄帝至于武王未始不用乐而墨子则曰生不歌自天子大于庶人未始不行丧礼而墨子则曰死无服桐棺三寸而无椁故以此教人恐不爱人以此自行固不爱己墨子之道如此故虽不必毁败其道之非然歌而非歌哭而非哭乐而非乐已非人情不可近矣其生也动其死也薄其道大觳使人忧悲其行难为也恐其不合于圣人中正之道不顺于天下平常之心今使天下不堪墨子虽能独往奈天下何哉道不通于天下其去王道也远矣王道也平易近民者也墨子称道曰昔者禹之湮洪水决江河而通四夷九州也名山三百支山三千小者无数禹亲自操橐耜而九杂天下之川腓无胈胫无毛沐甚雨栉疾风置万国禹大圣也而形劳天下也如此使后世之墨者多以裘褐为衣以硚为服日夜不休以自苦为极曰不能如此非禹之道也不足谓墨相里勤之弟子五侯之徒南方之墨者若获已齿邓陵子之属俱诵墨经而倍谲不同相谓别墨以坚白同异之辩相訾以觭偶不仵之辞相应以巨子为圣人皆愿为之尸冀得为其后世至今不决墨翟禽滑厘之意则是其行则非也将使后世之墨者必自苦以腓无胈胫无毛相进而已矣乱之上也治之下也虽然墨子真天下之好也将求之不得也虽枯藁不舍也才士也夫墨子称道又自讬于古之圣王曰昔者神禹湮洪水决江河通四夷九州皆亲负橐操耜纠率庶工杂治天下之川沐甚雨栉疾风勤苦之甚至于腓无胈胫无毛禹大圣人也而劳形如此况其下者乎故其教意使后世之为墨者皆以裘褐为衣以硚为服日夜不休以自苦为极曰不如此非禹道也非禹之道曰不足以为墨而相里勤之弟子散出于五侯之门者与南方之墨者若获已齿邓陵子之属俱各诵墨经而其谲怪尤倍又且其说各各不同故相谓之别墨别墨者谓已乃墨学之别派以坚白同异之辩相訾觭偶不仵之辞相应相訾则相反相应则相合巨子上首弟子也为之尸以之为主也冀得为其后世言人人皆愿续其道脉至今不决决犹绝也夫墨子之道虽不同于先王之礼乐而却又同于圣人之勤苦但为之大过已之大甚故曰其意则是其行非也将使后之墨者以无胈无毛勤苦相进而已是乱之上也治之下也乱谓矫拂真性虽然矫拂人性而天下却好之往往宗其学术求之惟恐弗得极其枯藁而不能舍墨子能以其教率天下而天下至今宗不能决其亦可谓豪杰之士也已故曰才士也夫盖始若抑之而卒深予之也不累于俗不饰于物不苟于人不忮于众愿天下之安宁以活民命人我之养毕足而止以此白心古之道术有在于是者宋钘尹文闻其风而说之作为华山之冠以自表接万物以别宥为始语心之容命之曰心之行以聏合欢以调海内请欲置之以为主见侮不辱救民之斗禁攻寝兵救世之战以此周行天下上说下教虽天下不取强聒而不舍者也故曰上下见厌而强见也虽然其为人太多其自为太少曰请欲固置五升之饭足矣先生恐不得饱弟子虽饥不忘天下日夜不休曰我必得活哉图傲乎救世之士哉君子不为苛察不以身假物以为无益于天下者明之不如已也以禁攻兵为外以情欲寡浅为内其小大精粗其行适至是而止不累于俗不以世俗为累也不饰于物不以外物自饰也不苟谓无求于人不忮谓无害于众常愿天下安事人我之养毕足而止以此自白其心愿古之道术有在于是者盖道以损己利人为事以故宋钘尹文之徒闻其风而说之作为华山之冠华山上下平均其冠象之庸以自表其接物也以别宥为本别宥者分别善恶嘉善而矜不能也语心之容谓形容此心之广大则日心之行以聏合欢以调海内聏者和义言其薰然慈仁与物同春直使天下一家中国一人有能然者请必置之以为主君是以见侮不辱以救民之鬭禁攻寝兵以救时之战上以说其君下以教其民虽天下不取犹然强聒而不舍也故曰上下见厌而强见当时物议亦有不足于二子者故引其言以证之虽然终是为人太多自为太简今其言曰我岂必以此五升求活哉所以自贬若此者将以愧天下救世之士得志而骄矜自肆者也图傲二字颇奇图谋也傲者矫义其说又曰君子不为苛察苛察则非别宥矣不以身假物假物则非不忮不求矣以为此身无益于天下而求备于天下则不如其已也其学之大旨则外之欲其禁攻而寝兵内之欲其约情而寡欲虽其小大精粗不能备举其行则适至是而止矣是即指上内外二端是宋钘尹文之学术公而不党易而无私决然无主趣物而不两不顾于虑不谋于知于物无择与之俱往古之道术有在于是者彭蒙田骈慎到闻其风而说之齐万物以为首曰天能覆之而不能载之地能载之而不能覆之大道能包而不能辩之知万物皆有所可有所不可故曰选则不遍教则不至道则无遗者矣是故慎到弃知去己而缘不得已泠汰于物以为道理曰知不知将薄知而后邻伤之者也謑髁无任而笑天下之尚贤也纵脱无行而非天下之大圣椎拍刓断与物宛转舍是与非苟可以免不师知虑不知前后魏然而已矣推而后行曳而后往若飘风之还若羽之旋若磨石之隧全而无非动静无过未尝有罪是何故夫无知之物无建己之患无用知之累动静不离于理是以终身无誉故曰至于若无知之物而已无用贤圣夫块不失道豪杰相与笑之曰慎到之道非生人之行而至死人之理适得怪焉田骈亦然学于彭蒙得不教焉彭蒙之师曰古之道人至于莫之是莫之非而已矣其风窢然恶可而言常反人不见观而不免于魭断其所谓道非道而所言之韪不免于非彭蒙田骈慎到不知道虽然概乎皆尝有闻者也大公而无党平易而不私决然而无主趣物而不两决然而无主者言若水之决东而东决西而西更无主宰也趣物者与物同趣不立人我故云不两不顾不谋言不起知虑于物无择而与之俱往盖道有廓然而大公物来而顺应故曰古之道术有在于是者彭蒙田骈慎到之徒闻其风而说之其学以齐万物为首齐万物者大小一如不起分别也其言曰天能覆之不能载之地能载之不能覆之道能包之不能辩之言天地与道皆有所能有所不能万物者亦道中之一物耳宁无所可与所不可者乎吾人则当随其材之所宜而用之则天下无弃物若选而择之则天下之物有不遍者矣故曰选而不遍教则不至者物物各具天性之良能不待于教若待教导而使之然则吾之教必有所不及者矣故曰教则不至若与之同归于道则道体物而未始有遗故大以成大小以成小而无不遍不至之患矣是故慎到之学弃智虑去已私缘于不得已而用天下之物冷然汰然无所选择以为道理当如是而已曰知不知以下数句颇难解细玩则正见弃智之意盖天下自以为分别为知而不知知识之间混沌之凿也一凿则伤而混沌死矣故人皆曰知而我不以为知者何以故将薄夫知发之后凿而邻于伤者也邻之言近也謑髁无任而笑天下之尚贤也纵脱无行而非天下之大圣謑髁纵脱皆无知无能之貌椎拍刓断注云刑截者所用之物与物宛转者言随其材质而割断之使各适于用也举世皆有是非而彼独舍之举世皆师智虑而彼独弃之举世皆有轩轾而彼不知先后魏然而已矣魏然兀然不动之貌而已矣者无他能也推而后行曳而后往者不得已而后动之意若风若羽若磨石之隧言其与物宛转而无心也以是之故得以自全于世而无非动静自如而无罪何者无知之物无建已之患无用知之累动静不离于理是以终身无誉于人无誉于人则人亦不得以过情而毁之正乃所以自全也故彼之言常曰至于若无知之物而已矣乌用贤圣为哉夫块然不失道块土块也土块不离于道途人而块然如土则亦不失其所当行之道彼豪杰者自负其建已之才故相与笑之曰慎到之道非生人之行而至死人之理人而如块非死而何适得怪焉耳田骈亦然田骈学于彭蒙得不教焉不教谓不待教训而即与之相契彭蒙之师曰古之道人至于莫之是莫之非而已矣其有言也未始有言也窢然而已矣乌可而言乎乌不可而不言乎窢然逆风过物之声夫其如是是以常与人反故人不见观而不免于魭断魭断即杬断字之误也不见观犹言不取则也人不见取则未免宛转迁就故所言虽是而不免于世人之非曰田骈慎到不知道虽然槩乎其尝有闻者也盖世人虽以为非而庄子犹有取焉者也以本为精以物为粗以有积为不足淡然独与神明居古之道术有于是者关尹老聃闻其风而说之建之以常无有主之以太一以濡弱谦下为表以虚不毁万物为实关尹曰在己无居形物自着其动若水其静若镜其应若响芴乎若亡寂乎若清同焉者和得焉者失未尝先人而常随人老聃曰知其雄守其雌为天下谿知其白守其辱为天下谷人皆取先己独取后曰受天下之垢人皆取实己独虚无藏也故有余岿然而有余其行身也徐而不费无为也而笑巧人皆求福己独曲全曰苟免于咎以深为根以约为纪曰坚则毁矣锐则挫矣常宽容于物不削于人可谓至极关尹老聃乎﹗古之博大真人哉本谓道末谓器道器虽不相离然不容无本末精粗之则故以本为精以末为粗既曰粗矣则不应有积其有积者不足之心累之也故曰以有积为不足所以圣人不积常使胸次洒洒一尘不挂淡然独与神明居盖古之道术有在于是者关尹老聃是以闻其风而悦之建之以常无有常无有即本也未始有始也主之以太一太一即有始也老子曰天下有始以为天下母故此太一在易则谓之太极二气五行万事变化皆从此生道虚而用之不盈是故以濡弱谦下为表焉表谓应事接物见之于外者道之用也以空虚不毁万物为实者实即佛氏所谓实相盖真空不空故不坏世相而成实相若毁坏万物则断灭顽空而非所谓道矣又引关尹之言在己无居形物自着居即佛氏所谓住心言己之心一无所住而形形物物莫非己心之所显发此便是无所住而生其心故其动也若水其静也若镜其应也若声芴乎其若亡而无所得也寂乎其若清而无所淆也同焉者得之而与之同其同也得焉者失之而不居其得也未尝先人也而常随于人濡弱下而不争也又引老子之言知其雌守其雄云云二句出道德经为谿为谷皆谦虚不自满足之义夫人皆取先而彼独处其后以受国之垢人皆取实而彼独取其虚岿然而有余其行身也舒徐容与常自俭啬漠然无为而嗤笑世人之巧利人皆求外至之福而彼独曰曲则全苟免于咎而已矣是皆以深为根以约为纪根者根极之义纪法纪也观其言曰古之为道者微妙玄通深不可测得非以深为根之谓乎治人事天莫如啬我有三寳曰慈曰俭得非以约为纪之谓乎凡物太刚则折太锐则挫故尝挫其锐破其坚虚心弱志一味宽容逊顺而不敢过为刻削之行其道可谓至矣故末复赞之云关尹老聃古之博大真人哉尹关之官名聃老之谥名关着文始真经与道德相为表里皆人间不可不独之书芴漠无形变化无常死与生与天地并与神明往与﹗芒乎何之忽乎何适万物毕罗莫足以归古之道术有在于是者庄周闻其风而说之以谬悠之说荒唐之言无端崖之辞时恣纵而不傥不以觭见之也以天下为沈浊不可与庄语以卮言为曼衍以重言为真以寓言为广独与天地精神往来不敖倪于万物不谴是非以与世俗处其书虽瑰玮而连犿无伤也其辞虽参差而諔诡可观彼其充实不可以已上与造物者游而下与外死生无终者为友其于本也弘大而辟深闳而肆其于宗也可谓稠适而上遂矣虽然其应于化而解于物也其理不竭其来不蜕芒乎昧乎未之尽者上言关老此下遂以自己承之寂寞无形言清虚而无象也变化无常言往来而无住也以无相为宗以无住而行万物一府生死同状直与天地并而神明俱芒乎不知其何之忽乎不知其所适古之道术有在于是者当时西方贝典未入中国而中国自有此种学术若合符节庄叟是以闻其风而悦之着而为书其言谬悠荒唐而无端崖莫非形容寂寞无形变化无常的道理谬悠言虚远也荒唐言旷大也无端崖言无终始也又时或放言自恣而不傥同于人然又不欲以觭自见觭与奇同谓独见也见即老子自见自伐之意以天下为沉浊而不可与庄语天下之人沉溺五浊不可以庄重之语道之故因之以曼衍质之以重言广之以寓言庄子之书不出三者所谓非己之罪也不信己之罪也其精神独与天地往来而不敖倪于万物敖倪即傲盱之意与天地往来者穷其神知其化直与造化者相为游衍天地无弃物与道为体者亦无弃物故不敖倪不敖倪则与物无竸得者同于得失者同于失不谴是非而与世俗同处将与斯世斯民相忘于大顺大化而不知玄同之德有如此者又其为书虽环玮而连犿无伤也环玮奇特之状连犿相从之貌犿与獾同玉篇牡獾也言其书虽若惊世骇俗而却善体物情连环宛转与物相从而不违是以虽环玮而不伤不伤即无嫌之义其辞旨抑扬纵夺参差不一而滑稽诡誱之中却有可深思而得之理此两句说尽南华非庄叟自道不出彼其充实不可以已如云胸中若有物积必欲吐尽乃已将上与造物者游而下与外死生无终始者为友此等见解常情未易窥测大抵不出乎老氏所谓道术建之以常无有主之以太一者建之以常无有故其于本也弘大而关深闳而肆主之以太一故其于宗也调适而上遂上遂谓达本反始调适者调御闲适放于自然欲为而为之以不为也林希逸只为本宗二字认得不真是以性命之旨殊觉茫昧虽然下一转语言虽是如此其应化而解于物也其理不竭其来不蜕盖上达之妙未始离于下学之中今之理会本宗者多有脱略世故之弊此则天机人事不即不离所谓不坏世相而成实相者顺化而解于物谓顺天地自然之化以解万物之悬结也此便是调适上遂之意不竭谓其出无穷不蜕谓不离本宗来字或是本字芒乎昧乎未之尽者此个道理便是寂寞无形变化无常书以载道故此书所言直是茫昧无尽若常人语下则遗上语理则遗物又安得谓之无尽乎庄叟自叙道术故此书所言直是茫昧无尽若常人语下则遗上却非他人过为夸诞者惠施多方其书五车其道舛驳其言也不中厤物之意曰至大无外谓之一至小无内谓之小一无厚不可积也其大千里天与地卑山与泽平日方中方睨物方生方死大同而与小同异此之谓小同异万物毕同毕异之谓大同异天下之治方术者类皆闻古人之风以自兴起各成一家之学而惠施之学前无师授不过胜辩博之口以与天下相持故曰惠施多方多方则未免夸多鬭靡着书虽满五车而其道舛驳其言不中当于理者或寡矣历历举起辩物之意如云至大无外谓之大一至小无内谓之小一今人但知一耳而不知其有大一小一此便是强辞又云无厚者不可积也其大可以千里无厚是指超于形色之表者至微至细本不可积若形形色色积而充满天地则无厚者亦满天地何谛千里又孰谓无厚者不可积耶天尊地卑其为定矣而天道下济是天亦可以言卑也故曰天与地卑山高泽深其象陈矣而山上有泽则山不得名之高也故曰山与泽平日方中矣若睨而视之则中者亦可谓之禺物方生矣而绝后再生则生者亦可以谓之死天下有大同异有小同异大同而与小同异者谓之小同异言非是大同异于小同却是小同异于大同也故谓之小同异万物毕同毕异者然后谓之大同异小同异谓如梅先而李后草夭而木乔惠子之说亦自有理但支离缠绕你说如此他却如彼毕竟如彼之理不出如此之中但要伸己之强辩以与天下持耳南方无穷而有穷今日适越而昔至连环可解也我知天下之中央燕之北越之南是也氾爱万物天地一体也惠施以此为大观于天下而晓辩者天下之辩者相与乐之天地东南汇为巨浸弥漫浩渺不知其穷故人皆知南方之无穷而不知既谓之方则滞于有形会有涯际又地不足于东南不足非穷乎今日适越者启行虽在今日而昔者已有适越之心若以神用而不以形用是不谓今日适越而昔至乎连环者两环相连本不可解然但能相连而不相合不相合则谓之解可也故曰连环可解谁为天下之中央越之南燕之北是也夫南北本不可以言中而天无定体中无定在如中庭月魄宁分比邻燕越虽居南北之端而越不见燕燕不见越各以所在而定之方中故越之南燕之北街可以为天下之中央此句却是以强词傍理而胜者氾爱万物天地一体也此句却好惠施以此为大观于天下观字作去声读示也易曰大观在上此字之指氾爱一句今之讲学者开口便说万物一体是以天下之人乐而趋之却是落料惠子旧套然理却纯正但行不践言可嗤耳卵有毛鸡三足郢有天下犬可以为羊马有卵丁子有尾火不热山出口轮不辗地目不见指不至至不绝龟长于蛇矩不方规不可以为圆凿不围枘飞鸟之景未尝动也镞矢之疾而有不行不止之时谁谓卵无毛而孚生之鷇毛不成鸡是毛定卵中谓毛定卵中谓卵有毛可也人皆谓鸡二足不知以形用者人皆见之孰主张是以神用者又一是也故曰鸡三足楚都于郢何以有天下天下者天下之天下也楚自为王则亦楚之天下矣故曰郢有天下犬羊皆人所命之名未有此名之先唿犬为羊犬亦未尝不受也故曰犬可以为羊卵胎亦人所立之名未立此名之先谓胎为卵马亦未尝不生也故曰马有卵丁子也蟆也蟆无尾两科斗有尾壮则尾落而为蟆故丁子有尾火不热寒热皆人所立之名人谓火为热而火岂自知其热乎故曰火不热山不出口而空谷何以传声故曰山出口轮虽碾地而脱辐则不能行故曰轮不碾地目能视物而不能以自视手能指物而不能以自指故曰目不视指不至而手目之伎俩容有穷绝之时使其俱视俱至则不至穷绝矣故曰至不绝龟短于蛇而龟率其龟之性则其长亦与蛇同故曰龟长于蛇矩以为方两矩之体不方故言方则不能谓之矩言矩则不得谓之方规圆亦然故曰矩不方规不可以为圆凿不围枘者枘形圆而凿形方今木工但谓穷物为凿耳不知围枘也可以凿名乎故曰凿不围枘鸟飞于天景落于地但可谓之鸟动而不可谓之景动何者影也者有待而能者也无鸟则无景景能自动乎故曰飞鸟之景未尝动矢安于弦则行中于鹄则止无有不行不止者然使不至其他则不得谓之行不贯于的则不得谓之止是镞矢虽疾而有不行不止之时矣凡此皆于言语名相间横生种种聪明意见以求异于人惠子一生搬弄精魂只在于此诚可惜哉狗非犬黄马骊牛三白狗黑孤驹未尝有母一尺之捶日取其半万世不竭辨者以此与惠施相应终身无穷桓团公孙龙辩者之徒饰人之心易人之意能胜人之口不能服人之心辩者之囿也惠施日以其知与人之辩特与天下之辩者为怪此其柢也然惠施之口谈自以为最贤曰天地其壮乎施存雄而无术一物可以两名乎故言犬则犬而已又岂得复以狗名乎故曰狗非犬黄马骊牛三兼形与色合之三也马牛者形也骊黄者色也色附于体则一者可析而为三是故有骊马也黄马也又有骊黄马也骊牛也黄牛也又有骊黄牛也白狗黑亦然是皆一物而三形者实也色者虚也虚实相乘其理如此此处诸家不知何解孤驹未尝有母何以故马之有母者曰驹无母者曰孤言驹则不得称孤矣言孤则不得称驹矣今日孤驹是驹未尝有母矣岂理乎夫一尺之捶日取其半则万世用之可以不竭言不尽用者之能善其用也捶捣衣之杌北方谓之棒捶盖捶有双用若日取其半而更用之则世世常久可无损坏之虞以况惠施之辩不全用十分道理但略傍些须是以任他左右躲闪转换不穷而当时辩者如桓团公孙龙之徒以此之故日与惠施相应终身不穷使其全用道理则一到理屈其辞便穷安有许多强辩惟其不然是以只见终身哓哓喋喋徒能饰人之心易人之意胜人之口而不能服人之心徒为辩者之囿而已辩囿言丛天下之辩而不能解也夫惠施日以其知与天下之辩特特恐作持持谓相持而不下不下则兢为怪异之说相胜历举数说大抵如此故曰此其抵也然惠施之口谈自以为最贤他人未必贤也观其言曰天地其壮乎施言我之辩天地为我增气造物者为我击节其自负如此是盖存雄而无术者也夫守雌者道也存雄非道也故曰无术无术则去道远矣南方有倚人焉曰黄缭问天地所以不坠不陷风雨雷霆之故施不辞而应不虑而对遍为万物说说而不休多而无已犹以为寡益之以怪以反人为实而欲以胜人为名是以与众不适也弱于德强于物其涂隩矣由天地之道观惠施之能其犹一蚊一虻之劳者也其于物也何庸夫充一尚可曰愈贵道几矣惠施不能以此自宁散于万物而不厌卒以善辩为名惜乎惠施之才骀荡而不得逐万物而不反是穷响以声与影竞走也悲夫畸人异人也黄缭之问亦邃矣惠子乃不辞而答不思而对者自雄其辩才智慧过人也既又遍为之说说而不休多而不已犹以为不足也而益之以怪益之以怪是他躲闪出脱以欺人耳目之所不及大抵反人以为实胜人以为名是以其说虽长而与众不协故曰不适夫有德者必有言而惠子之能言未必其有德也徒与物相竟而已故曰弱于德而强于物如是则其于道也亦终幽昧暗塞而不能以自明故曰其涂隩矣室西北为漏西南为奥故以为深昧不明之喻夫由天地广大易简之道而观惠施之能其犹一蚊一虻日毙毙于草莽之下何补于物何益于世充一蚊一虻之类而进之虽大宁几尚可许之以是而曰愈于贵道者岂不殆哉盖贵道之人自以多言数穷为戒所以知者不言言者不知辩者不善善者不辩惠子不能以此道宁一其心志缄默其言词以求进于太上忘言之域而独以其精神散于万物而不厌其烦卒以善辩自成其名惜乎有如是之才而不能善用骀荡而不得于心逐物而不反其本将欲天下之辩欤言愈烦而辩愈起是犹穷响以声而形与影竞走也悲夫又按庄叟所举惠施之说首简数行犹为近理卵有毛以下类支离缠绕皆无足观今恨不见其全书不知其说之何似而司马以下诸注类皆妄臆然以外史所测者而观又不知具眼者当何去取也姑书此以俟来者起草于万历丙子六月六日脱稿于戊寅八月八日外篇天地第十二此篇言王者法天天法道道法自然故其所论圣德圣治一以为自然为宗但头绪别起不可串为一章中间根极性命之语百世以俟圣人终莫能易末言大愚大惑困亦可以为得谑浪世俗切中今时局士之病邵子有云敢于世上明开眼肯向人前浪皱眉二老千古疏放豪迈之气于此亦可想也天地虽大其化均也万物虽多其治一也人卒虽众其主君也君原于德而成于天故曰玄古之君天下无为也天德而已矣夫王者法天天法道道法自然故天高地下万物散殊自然之化布濩流衍天地虽大而其化则均万物虽多而其治则一治谓主张网维乎是者然而天地主万物人君主万民非德无以出治非天无以成德故曰人卒虽众其主君也君原于德而成于天所谓天者自然而已矣无为而已矣王者法天故玄古之君天下也无为也惟无为也而后谓之天德一有作为则为人道非天德矣玄古犹言邃古以道观言而天下之君正以道观分而君臣之义明以道观能而天下之官治以道汎观而万物之应备故通于天地者德也行于万物者道也上治人者事也能有所艺者技也技兼于事事兼于义义兼于德德兼于道道兼于天夫天德即天道也道不能不散而为器故凡夫天下之有名相者莫非道朴之所散故以道观言则称谓定而人君之名正矣以道观分则上下位而事使之义明矣以道观能则大小异职而天下之官治矣以道汎观则无独有对而天下之应备矣凡此者皆自然也故通于天地者德也行于万物者道也德谓性命之正道谓当然之理形而上焉者也然而无上下也无精粗也技则兼于事矣事则兼于义矣义则兼于德矣德者兼于道矣道则兼于天矣兼者合而一之之义分而两则道器离矣此段所论极为精当圣人复起不能易也故曰古之畜天下者无欲而天下足无为而万物化渊静而百姓定记曰通于一而万事毕无心得而鬼神服正结上意通天下而皆以道观则君自正义自明官自治应自备可见畜天下者不须有为法天之道焉尽矣天之道无欲也无为也渊而静也故无欲也而天下自足无为也而万物自化渊静也而百姓自定记有之曰通于一而万事毕无心得而鬼神服然则所谓一者孰有外于道而无心得者又何莫而非道耶夫子曰夫道覆载万物者也洋洋乎大哉君子不可以不刳心焉无为之之谓天无为言之之谓德爱人利物之谓仁不同同之之谓大行不崖异之谓有万不同之谓富故执德之谓纪德成之谓立循于道之谓备不以物挫志之谓完君子明于此十者则韬乎其事心之大也沛乎其为万物逝也以下连用二夫子曰述其师之言以状道体夫道天之所以为命者也故洋洋乎大哉覆载万物君子法天以体道不可不刳心焉刳心者去其知识之私而后可以入于自然之道也自然之道无为为之则谓之天矣天何言哉默而成之故无为言之之谓德爱人利物则谓之仁不同而同则谓之大行不崖异则无所不容矣是故谓之宽有万不同则无所不有矣是故谓之富君子执此则可以纲纪万化是故谓之纪德成则卓乎如有所立是故谓之立循于道则众善悉有矣是故谓之备不以外物累其心则体其受而全归是故谓之完君子明此十者而天下无遗理矣故曰韬乎其事心之大也执大象天下往故沛乎其为万物逝也逝谓往而归之若然者藏金于山藏珠于渊不利货财不近贵富不乐寿不哀夭不荣通不丑穷不拘一世之利以为己私分不以王天下为己处显显则明万物一府死生同状若然者谓君子若是备此十者之德则内重而见外之轻矣故藏金于山藏珠于渊不利货财不近贵富至贵至富者存而难得之货不足贵也不乐寿不哀夭不荣通不丑穷而死生穷通处之一而化齐也不拘一世之利以为已私分不以王天下为己处显富有四海而不以为富尊为天子而不以为显有天下而不与焉也若夫所显则有之其明之谓乎明如中庸着则明之明谓光辉发越也万物一府言聚万物而归之大同若夫死生之变大矣彼则视之旦暮然旦亦暮也死亦生也何易乎心何变于己哉故曰同状夫子曰夫道渊乎其居也漻乎其清也金石不得无以鸣故金石有声不考不鸣万物孰能定之又述师旨以状道夫道渊乎其居至无以鸣皆夫子之言下方申而言之渊乎其居漻乎其清语其寂也金石不得无以鸣语其感也故金石有声不叩不鸣金石本有能声之理而非声声者以感之则亦无自而鸣而声声者吾人之天机自然之觉性也即是而观道俱两在鸣者是道考者是道孰能定之以为定在金石不考何以不鸣定在考者他声当同金石定在虚空考之何以无声真是未能定得如此征问要人深思而自得之前内篇中所谓庸讵知吾所谓天者非人乎所谓人者非天乎毕竟天非人不因人非天不成考者非道而所以考者则道也夫王德之人素逝而耻通于事立之本原而知通于故其德广其心之出有物採之故形非道不生生非德不明存形穷生立德明道非王德者邪荡荡乎忽然出勃然动而万物从之乎此谓王德之人王德以德而王天下者也素逝以下辞颇艰涩今姑以意解之谅在不远素素朴也逝先往也言率其素履以往常自虚静恬淡寂寞无为未尝沉着于有为事相之中故曰耻通于事然虽耻通于事而事至能揆物来能应本然之明自不容昧故先事可知若鬼神然盖其本原之天不受窍凿自尔精明莹彻戴记所谓清明在躬志气如神孔子所谓不逆不亿而常先觉者其本原立焉耳故曰立之本原而知通于神如是则其德广矣远矣何者通于事者沉着而易障通于神则清通而无象矣故曰其德广然其所谓通者又皆感之而后应迫之而后起故曰心之出有物采之出谓出以应人采谓求取于己夫王德之人无心于天下而不能不应天下之感顾其诚立明通迥与世人强作解事者别是知生我者道也明我者德也以德为明则明之至矣然明与德又岂有二乎哉原于天则谓之道即立之本原也立于己则谓之德即通神之知也存其形而能穷生则本原立矣立其德而能明其道则王德广矣故复赞之曰荡荡乎忽然出勃然动而万物从之盖信沛乎其为万物逝也已视乎冥冥听乎无声冥冥之中独见晓焉无声之中独闻和焉故深之又深而能物焉神之又神而能精焉故其与万物接也至无而供其求时骋而要其宿大小长短修远又自立之本原而知通于神透下意来盖本原者道也道可视乎然冥冥尔不可视也道可听乎然无声也不可听也虽则不可视也而冥冥之中独见晓焉虽则不可听也而无声之中独闻和焉故此独见独闻者超乎见闻之外而行乎闻见之中不因有闻见而后有不以泯闻见而遂无深之又深莫可测矣而物物皆能相应神之有神至无方矣而处处发见精光其接物也若无所有而采取皆能供其求不时骋出而左右皆能逢其原语大也而实小语长也而实短语修远也而实近道之体如此大小以下六字即中庸费而隐之义但文字奇拔耳又脩远当作远近或作近远亦得黄帝游乎赤水之北登乎崑崙之丘而南望还归遗其玄珠使知索而不得使离朱索之而不得使喫诟索之而不得也乃使象罔象罔得之黄帝曰异哉象罔乃可以得之乎设此一段以见道非聪明言语可求只在无心得之玄珠者道也知知识离朱明察也喫诟言辨也象罔无心也无心得道止矣而禅宗更有上上机关莫谓无心云是道无心犹隔一重关此则清静经所谓无无亦无者更当理会尧之师曰许由许由之师曰啮缺啮缺之师曰王倪王倪之师曰被衣尧问于许由曰啮缺可以配天乎吾借王倪以要之许由曰殆哉圾乎天下啮缺之为人也聪明睿知给数以敏其性过人而又乃以人受天彼审乎禁过而不知过之所由生与之配乎彼且乘人而无天方且本身而异形方且尊知而火驰方且为绪使方且为物絯方且四顾而物应方且应众宜方且与物化而未始有恆夫何足以配乎虽然有族有祖可以为众父而不可以为众父父治乱之率也北面之祸也南面之贼也配天言为君也书曰其配上帝尧盖欲让天下而问啮缺于许由圾与岌同圾乎殆哉言危也缺之为人盖恃其聪明圣知之资窍凿浑沌是故谓之以人受天何者天赋而天全之谓之天受天赋而人凿之谓之人受人受者上帝不宜且彼亦知闲邪以立无过之地而不知过之所由生矣自有心始有心为善虽善必粗与之以配天彼且用其知慧逞其辩才以人而胜天故曰乘人而无天先己而后人故曰本身而异形尚知而急用故曰尊知而火驰从此天下日就多事故曰为绪使民受束缚不得自如故曰为物絯夫道贵乎能静而能应四顾而物应非静而应者也道贵乎无心而应物应众宜则有心而应者也如是则与物俱化而失其真常之性矣故曰物化而未始有恒此皆有知有为之道又何足以配天乎虽然又下一转先抑而后扬扬之而复抑看他文字变化之妙有族有祖言族聚者必尊于祖若而人者可以为众父矣而不可以为众父父众父父则祖矣老子云无名天地之始有名万物之母始即祖也母即众父也言缺之所谓不与道应若置之有为名相之中其才亦能首出故可以为众父然而去道远矣故不可以为众父父又且足以戡定祸乱故曰治乱之率也率谓连率若北面之适以祸之南面之适以害之耳盖君道无为臣承君之令而致之民果于自用信乎其不可也尧观乎华华封人曰嘻圣人请祝圣人使圣人寿尧曰辞使圣人富尧曰辞使圣人多男子曰辞封人曰寿富多男子人之所欲也汝独不欲何邪尧曰多男子则多惧富则多事寿则多辱是三者非所以养德也故辞人曰始也我以汝为圣人邪今然君子也天生万民必授之职多男子而授之职则何惧之有富而使人分之则何事之有夫圣人鹑居而彀食鸟行而无彰天下有道则与物皆昌天下无道则修德就闲千岁厌世去而上僊乘彼白云至于帝乡三患莫至身常无殃则何辱之有封人去之尧随曰请问人曰退已撰此一段以见圣人不累于物多男子而多惧者惧其生乱也多富而多事者胜心不已也多寿而多辱者嫌其易侮也封人以是祝尧可谓厚矣而尧皆不欲之即此不欲之心便有意必非自然也故封人教以处之之道盖行乎三物之中而脱然无累者多男子而分之职则分各有定而人不乱矣富而分之众则知足常足而心无事矣何谓鹑居而彀食鸟行而无彰鹑不择居彀不择食鸟行虚空过而无迹皆无心自然之意圣人处世之心亦复如是故天下有道则与物俱亨无道则修德就闲以免浊世如此性体闲适不以一毫事物累乎其心度世千岁亦不为多纵使厌世而去幻身虽灭非幻不灭乘彼白云宾于帝乡为玉清金阙之仙真三患不至身常无殃三患即佛氏所谓三灾水火风也如此则亦何辱之有封人盖古所谓至人玩世而隐于下位者然亦皆寓言耳尧治天下伯成子高立为诸侯尧授舜舜授禹伯成子高辞为诸侯而耕禹往见之则耕在野禹趋就下风立问焉曰昔尧治天下吾子立为诸侯尧授舜舜授予而吾子辞为诸侯而耕敢问其故何也子曰昔者尧治天下不赏而民劝不罚而民畏今子赏罚而民且不仁德自此衰刑自此立后世之乱自此始矣夫子阖行邪无落吾事俋俋乎耕而不顾泰初有无无有无名一之所起有一而未形物得以生谓之德未形者有分且然无间谓之命留动而生物物成生理谓之形形体保神各有仪则谓之性性修反德德至同于初同乃虚虚乃大合喙鸣喙鸣合与天地为合其合缗缗若愚若昏是谓玄德同乎大顺此段究极性命根宗而示人以返还归复之要泰初造化之始初也无名即老子所谓无名天地之始盖老子之说到个无名而止此老又自无名上推出个无无者此等说话若教儒者体勘便硬将朱子作证己说非太极之上复有无极矣又安得无始之上复有无无乎是虽穷苏张之舌亦不能辩看南华者直须吐去旧日闻见将此个造化根宗虚心理会有个有定有个无有个无定有个无无者以主张于溟涬之先有自无生无与有对此之一有对彼一无即彼对无之有已自成个一了故曰一之所起一既起矣宁无所谓一而未形者乎一而未形即上所谓无始之无无也此个无无物不得不可以为物德之为言得也故曰物得以生之谓德迨夫未形者分阴阳阖辟往来不穷且然无间是则天之所以为命也是故谓之命诗有之曰维天之命于穆不已意盖如此造化之道显诸仁藏诸用动则鼓万物之出机故曰留动而生物物者动之留寓而成形质者也物既生矣则造化之生理亦随物而各正动者植者胎者卵者巨者细者有万不齐其所生之理要皆一成而不可易故曰留动而生物物成生理谓之形有形者有形形者而形形者则神之谓也道家谓之元神佛氏谓之元性一也保如保合太和之保保合此神则其视听言动莫不各有自然之仪则是则所谓性也故曰形体保神各有仪则之谓性故修性者贵反于德反于德则天者全矣德之至则同于初初即泰初之初同乃虚者神返于虚也虚则无所不容无所不纳故曰虚乃大言修性而同于初其至德若此然而太初无无有心于同终涉于有如何可同其要则无心自然尽之矣故合喙而鸣喙鸣而合此鷇音也胡为而鸣胡为而合哉无心自然而已矣今之人所以不得如鷇音者缘有心也无心则与天地合德矣与天地合德者缗缗然若愚若昏老子所谓众人昭昭我独若昏众人察察我独若闷意盖如此如是则谓之玄德而同于大顺矣大顺者顺其自然而不以己私与之也修性返德其道如此夫子问于老聃曰有人治道若相放可不可然不然辩者有言曰离坚白若县㝢若是则可谓圣人乎老聃曰是胥易技系劳形憷心者也执狸之狗成思蝯狙之便自山林来丘予告若而所不能闻与所不能言凡有首有趾无心无耳者众有形者与无形无状而皆存者尽无其动止也其死生也其废起也此又非其所以也有治在人忘乎物忘乎天其名为忘己忘己之人是之谓入于天此段措辞绘句迥出思虑之外所谓不食烟火语者夫子指孔子治道谓所治之道若相放可不可然不然言不苟同于众也辩者有言曰离坚白若县㝢言不为异说所淆也言众人之所见虽相似矣而我独于众可众然之中恐有随俗习非之病又必求其所谓不可与不然者如孔子所谓众好之必察焉众恶之必察焉是则可谓察理之当矣此皆有过人之才智者不圣人而能之乎不知夫子之所谓圣乃老子之所谓胥易技系也胥技皆庶人之在官者易谓更番直事系谓居肆计功此皆劳形憷心适人之适而不能自适其适者盖始也以才艺名而终也以才艺累矣又如执狸之犬便捷之猿为人所爱则彼系之梏之故犬以拘系而愁思猿自山林而就捕鸟能适其自然之性哉若果圣人则昏昏默默不见游心于是非同异之间既不以才智自见又焉得以才智自累乎既又名唿夫子而进之以所不能闻与不能言者凡有首有趾无心无耳者众盖有首有趾具体而人矣而无心无耳者众是无知无闻也如是则虽有形而不能践其形一凡民耳若有形者与无形无状者而皆存则是能践其形者也无形无状则所谓上天之载无声无臭者也窍凿之则不能存矣故有能与形而皆存则是所谓形体保神者也如是之人世所希有故曰尽无然亦岂能独异于人哉但见众动亦动众止亦止众死亦死众生亦生众废亦废众起亦起非其所以者未尝不与人同而其所以者独与人异所以谓形而上者即所谓无形无状者也所以则因乎天者也动止死生废起则因乎物者也治人之事者忘乎物而因忘乎天其名为忘己忘己则入于天矣入于天者无我无人浑然与天同一也然既谓之忘于天矣而又曰入于天者何譬之善汨忘于渊而后能入于渊也此为圣人也已矣蒋闾葂见季彻曰鲁君谓葂也曰请受教辞不获命既已告矣未知中否请尝荐之吾谓鲁君曰必服恭俭拔出公忠之属而无阿私民孰敢不辑季彻局局然笑曰若夫子之言于帝王之德犹螳螂之怒臂以当车轶则必不胜任矣且若是则其自为处危其观台多物将往投迹者众将闾葂覤覤然惊葂也汒若于夫子之所言矣虽然愿先生之言其风也季彻大圣之治天下也摇荡民心使之成教易俗举灭其贼心而皆进其独志若性之自为而民不知其所由然若然者岂兄尧舜之教民溟涬然弟之哉欲同乎德而心居矣闾葂见季彻因举昔之所以告鲁君者若谓恭俭用贤而心无偏党帝王之道不是过矣而季彻笑其不足以当帝王之德盖帝王之德贵无为而贱有为以若所为犹人之高其观台多其景物以示于人人皆悦之往而投迹者众矣不知乘兴而来者亦尽兴而返游观之人讵能久乎此意却在言外而闾葂不知故覤然而惊茫然于季彻之言也而愿闻其风意以往投者众则是天下之人皆来归之矣何以反不胜任耶于是季彻告以大圣之治何谓摇荡其民心民心本自荡荡广平摇摇活泼若草木之动摇于春风者自圣人过为之防撄以仁义礼乐纪纲法度于是民始蹩躠踶跂失其本性愈求其治而其治愈远易有之曰无妄之乐不可试也朱子注云既已无妄而复乐之则反为妄而生疾矣意盖如此故圣人顺民心之自然摇之荡之使之自得其性则教由此成俗由此易减其相戕相贼之心而进其朝彻独见之志大顺大化若其性之自然而不知其所由若是则岂兄尧舜之道而弟溟涬之德哉使民心之所欲者同于德而心始居矣居谓各得其所安覤与虩同易曰震来虩虩注谓蝇虎进退多惊子贡南游于楚反于晋过汉阴见一丈人方将为圃畦凿隧而入井抱瓮而出灌搰搰然用力甚多而见功寡子贡曰有械于此一日浸百畦用力甚寡而见功多夫子不欲乎为圃者仰而视之曰奈何凿木为机后重前轻挈水若抽数如泆汤其名为槔为圃者忿然作色而笑曰吾闻之吾师有机者必有机事有机事者必有机心机心存于胸中则纯白不备纯白不备则神生不定神生不定者道之所不载也吾非不知羞而不为也子贡瞒然惭俯而而对有间为圃者曰子奚为者邪曰孔丘之徒也为圃者曰子非夫博学以拟圣于于以盖众独弦哀歌以卖名声于天下者乎汝方将忘汝神气堕汝形骸而庶几乎而身之不能治而何暇治天下乎子往矣无乏吾事圃畦圃之有界限者井即今之塘坳凿隧所以近水而酌瓮者丈人抱瓮灌畦可以劳矣而羞为子贡之械槔以机心存焉故也机心存则方寸扰杂而不纯由不纯故不白也白如虚室生白之白盖本体纯粹自然光明透彻表里如一而其神也定否则日见其轇輵而已故曰纯白不备则神生不定神生犹言神发神不定者不可以居道故曰道之所以不载夫此机械之心世俗之人以为巧利同然趋之而不知自有道者观之方且以为丧心方且以为害道方且深愧而不肯为宜乎子贡瞒然而慙失其所以对也有顷而丈人问以奚为则以孔丘之徒为对盖将缘师以自重若曰知师之所为则已之所谓不言可知者于是丈人复讥之曰子非夫博学以拟圣于于以盖众独弦哀歌以卖名声于天下者耶于于夸诞之貌盖众犹云盖世独弦哀歌高其调以振响天下也既讥之矣又复教之忘汝神气堕汝形骸即堕支黜聪之意言泯其机心而不用也庶几谓几于道无乏吾事即无落吾事之意子贡卑陬失色顼顼然不自得行三十里而后愈其弟子曰向之人何为者邪夫子何故见之容失色终日不自反邪曰始吾以为天下一人耳不知复有夫人也吾闻之子事求可功求成用力少见功多者圣人之道今徒不然执道者德全德全者形全形全者神全神全者圣人之道也托生与民并行而不知其所之汒乎淳备哉功利机巧必忘夫人之心若夫人者非其志不之非其心不为虽以天下誉之得其所谓謷然不顾以天下非之失其所谓傥然不受天下之非誉无益损焉是谓全德之人哉我之谓风波之民卑陬愧恧之貌顼顼自失之貌不自反言不能复其常也天下一人盖指夫子事求可以下数句非夫子之言其在子贡未闻性道之先货殖亿中之日妄意窥测以为圣人之道若是焉耳吾意不然圣人之道为所当为而无计功谋利之私使其一有求可求成之心则枉寻直尺而利亦将自为之矣况复计用力成功之多寡哉故予以为是子贡之言也而非夫子之言也今徒不然谓今也丈人之道独不如此何谓执道者德全道者天之所以为命人之所以为德者也执道则天者全而不失其所以为德矣德在内者也形在外者也内全则外不假言故曰德全者形全形神所乘也神形所主也形全则神不假言故曰形全者神全丈人之道盖全神之道也其生虽与民并行而浮游不知所求猖狂不知所往则与人异盖汒乎纯白之备哉而所谓功利机巧必忘夫人之心矣机心既忘则非志不之非心不为虽举天下誉之若惬于天下之口矣而謷然不顾也虽举天下非之若不理于天下之口矣而傥然不受也夫举天下之非誉而无能益损于其中兹不谓全德之人乎哉而我之谓风波之民风波言易以动也反于鲁以告孔子孔子曰彼假修浑沌氏之术者也识其一不知其二治其内而不治其外夫明白入素无为复朴体性抱神以游世俗之间者汝将固惊邪且浑沌氏之术予与汝何足以识之哉假脩谓假人事以脩浑沌氏之术浑沌氏上古之君纯乎道德者也盖丈人抱瓮灌畦而不知其劳语之以械槔而羞为其事其心即上古淳质之心也即事即道也故曰假脩识其一不知其二者守其纯一而不杂也治其内而不治其外者得乎已心而自忘乎物也是丈人也明白入素无为复朴体性抱神以游世俗之间者也赐之学宜不及此是汝将固惊之矣且夫浑沌之术予与子皆不足以识之也其惊之也不亦宜乎谆芒将东之大壑适遇苑风于东海之滨苑风曰子将奚之曰将之大壑奚为焉曰夫大壑之为物也注焉而不满酌焉而不竭吾将游焉风曰夫子无意于横目之民乎愿闻圣治谆芒曰圣乎官施而不失其宜拔举而不失其能毕见其情事而行其所为行行言自为而天下化手挠顾指四方之民莫不俱至此之谓圣治观于大壑夫子浮海之意也故谓之无意于横目之民横目二字颇奇官施而不失其宜官无旷职也拔举而不失其能野无伏贤也毕见情事而行其所为人各纾其情实而人无浮行也行言自为而天下化所言所行自为而已无心为人而天下自化手挠顾指四方之民莫不俱至惟动丕应傒志也圣人之治如是而已愿闻德人曰德人者居无思行无虑不藏是非美恶四海之内共利之之谓悦共给之之为安怊乎若婴儿之失其母也傥乎若行而失其道也财用有余而不知其所自来饮食取足而不其所从此谓德人之容德人者全德之人居无思行无虑言动静无心也不藏是非美恶即所谓不思善不思恶者且与天下共利以为悦共给以为安以身托于天下而不知有其身也惟其不知有身故超乎若婴儿之失其母而氾氾乎不知其所依傥乎若行而失其道也而乘乘兮不知其所归财用饮食余足而不知其所从来者无心于求故人不见其乏而常若自足也全德之人其状若此愿闻神人曰上神乘光与形灭亡是谓照旷致命尽情天地乐而万事销亡万物复情此之谓混冥上神者神上升而日月之光反乘于下也盖神人旁云气挟日月而游乎不测之景故能如此使其一为躯壳所累则又乌能倒景下视虚明洞焕旷荡而无垠乎故曰与形灭亡是谓昭旷道家所谓入金石无碍步日月无影意盖如此何谓致命尽情命者天之所赋情者性之所发致命尽情则中致而和亦致矣是故上下与天地同流而物累为之尽亡也故曰天地乐而万事销亡万物复情是谓混溟者约其情使复归于性也盖尽情则发皆中节矣复情则寂然不动而归于中归于中则昏昏默默与溟涬者等故曰是谓混溟所谓脩浑沌之术者脩此而已此段语至德而归重于神与中庸上天之载无声无臭至矣旨亦相似门无鬼与赤张满稽观于武王之师赤张满稽曰不及有虞氏乎故离此患也门无鬼曰天下均治而有虞氏治之邪其乱而后治之与赤张满稽曰天下均治之为愿而何计以有虞氏为有虞氏之药疡也秃而施髢病而求医孝子操药以修慈父其色燋然圣人羞之夫自有虞而观周武之师则征伐之不及揖让也尚矣虽然有遗论也故设无鬼满稽一段议论正与内篇虞不及泰同旨离之言罹也作去声读言周武之德不及虞舜故使天下横罹此祸稽盖欲以推尊虞舜之治而不知虞舜周武皆乱而后治者去至德亦远但时之所值不同不得尊此而薄彼也以故无鬼诘问天下均治而有虞氏治之耶抑乱而治之欤盖天下均治则无庸于治凡治之云者对乱而言也有虞之世虽无乱形而人心已有乱萌矣故虞舜藏仁要人而因以得人是亦乱而治之之谓也于是满稽因无鬼之言而因有所悟言天下均治则人人各足其所愿而何为计有虞氏之德而以元后尊之哉分明是乱而求治于有虞也虽然亦治其外焉耳已故曰有虞氏之药疡也疡医者治病于外者也夫发秃而施髢病笃而求医皆乱而求治者也孰若无庸于治之为愈哉盖无庸于治则与天下相安于无事之天而同脩乎浑沌之术一治之则有心矣有事矣犹之孝子操药以脩慈父其色燋然用心非不善也孰若子之无心与亲之无事为愈哉故圣人羞之羞之者耻其心之将日劳而事之将日烦也至德之世不尚贤不使能上如标枝民如野鹿端正而不知以为义相爱而不知以为仁实而不知以为忠当而不知以为信蠢动而相使不以为赐是故行而无迹事而无传写出一段上古风气以见有虞之不然尧舜无以自见以故不尚不使上如标枝处高而无凌下之心民如野鹿放旷而无相忌之嫌端正而已矣不自知其为义也相爱而已矣不自知其为仁也实而已矣不自知其为忠当而已矣不自知其为信蠢动之类互相役使而已矣不自知其为恩行无畦岸故无迹也事无歆羡故无传也斯世也斯民也何有于乱而抑何求于治乎哉孝子不谀其亲忠臣不谄其君臣子之盛也亲之所言而然所行而善则世俗谓之不肖子君之所言而然所行而善则世俗谓之不肖臣而未知此其必邪世俗之所谓然而然之所谓善而善之则不谓之导谀之人也然则俗故严于亲尊于君邪谓己导人则勃然作色谓己谀人则怫然作色而终身导人也终身谀人也自常情中发出一段奇论与上文不相蒙言臣子忠孝之圣节只为不谄谀其君亲使之不陷入有过故凡有所言也而然之凡有所行也而善之则世俗必以为谄谀之人而思以不肖之名加之此其必然无足异者然而世俗之人又未知必然也故自我言之人固不可苟同于君亲矣尤不可苟同于世俗也今于世俗之所谓然者而然之世俗之所谓善者而善之此与不肖之臣子谄谀其君亲者何异而世俗之人喜其与己同也更不以导谀之人目之然则世俗之党同顾严于亲而尊于君耶在君亲而非之在世俗则不非是于必然之中而又来未知其必然也今世俗谓己为不肖之臣子则勃然怫然作色而不肯受乃随俗苟同终身导人终身谀人在君亲则一言不肯受其名于世俗则终身不能改其行世俗固无定见矣君子可容无定守耶合譬饰辞聚众也是终始本末不相坐垂衣裳设采色动容貌以媚一世不自谓导谀与夫人之为徒通是非而不自谓众人也愚之至也知其愚者非大愚也知其惑者非不惑也大惑者终身不解大愚者终身灵三人行而一人惑所适者犹可致也惑者少也二人惑则劳而不至惑者胜也而今也以天下惑予虽有祈响不可得也不亦悲乎合譬者比物丑类作为譬喻之辞以欲人之易晓饰辞者不欲直遂致为润色之辞以使人之易听是皆言之有枝节者故虽足以聚众而终始本末多不相掩故曰不相坐也之人也垂衣服设采色动容貌高自标致以媚悦一时之学人而不自谓之导谀然亦岂有异于人哉但见与夫人为徒众是亦是众非亦非初无高出等夷之见一众人耳而不自谓之众人此段分明讥贬一时聚徒讲学之人惠施公孙龙子之辈务空谈而无实行者且夫久假而不归乌知其非有耶故欲以愚人而适以自适诚谓愚之至也已矣知其愚则不谓彼所愚故曰非大愚知其惑则不为彼所惑故曰非大惑其如人之不知何哉而愚者惑者众也故大愚则终身不解矣大惑则终身不灵矣药毒薰心墨黥入骨醉其说者蔽发腐齿而不自悟如彼迷人四方易处今使三人行而一人惑迷途犹可致也何也惑者少也二人惑则劳而不至何也惑者胜也又况三人俱惑乎今天下皆惑于斯人而予独欲有所愿往谁与从之又自悲已盖深有所激而愤悱之词大声不入于里耳折杨皇华则嗑然而笑是故高言不止于众人之心至言不出俗言胜也以二缶钟惑而所适不得矣而今也以天下惑予虽有祈响其庸可得邪知其不可得也而强之又一惑也故莫若释之而不推不推谁其比忧大声即大音也大雅之音非里巷之耳所乐欲闻故曰不入若乃折杨皇华则闻之莫不嗑然而笑盖折杨皇华里巷之俗音也以譬高言不入于众人之心众人之心惟俗言是好以故至言不出至言之晦俗言之胜招之也众人皆惑于俗言而与之以至言以适于道其不反为大惑也者几希故三人行而二人惑则惑者胜以二缶踵惑而所适不得亦势之必然也垂踵谓惑而不前坐垂其足也以况天下俱惑于俗言予虽欲独见独往以行素履之愿其庸可得耶知其不可得而强人以必行则我反为不知矣不知又一惑也故莫若姑舍是而勿推推推求也然不推则天下无人矣谁其与我同忧哉比者和同之意盖已知天下无人而又不敢绝望于斯人庄生忧世爱人之心有如此者厉之人夜半生其子遽取火而视之汲汲然唯恐其似己也厉恶癞也厉人生子惟恐其似乃好恶之本心也人莫不有自知之明而大愚大惑之人乃至终身不解不灵曾厉人之不若故设此譬欲人深思而得之言意之表此庄文之三昧藕断丝连似结煞而非结煞于此悟入保于文阵中殿后收第一功矣百年之木破为牺尊青黄而文之其断在沟中比牺尊于沟中之断美恶有间矣其于失性一也跖与曾史行义有间矣然其失性均也且夫失性有一曰五色乱目使目不明二曰五声乱耳使耳不聪三曰五臭熏鼻困惾中颡四曰五味浊口使口厉爽五曰趣舍滑心使性飞扬此五者皆生之害也而杨墨乃始离跂以为得非吾所谓得也夫得者困可以为得乎则鸠鸮之在于笼也亦可以为得矣百年之木木之坚好者也一则破为牺尊而文之以采色一则断于沟中而不免于泥涂同质异遭美恶固有间矣然语失其性一也失性谓朽腐而失其灵气以譬曾史盗跖行义之清浊不同然一则徇名一则徇利均失本真盖道以全真为贵真性失则其余无足论矣既又自失真之由而枚举其端曰色曰声曰臭曰味曰趣舍凡夫之人贪着其事有生之害无过于此故有道者去之彼杨墨者曾不讲于复性之学而离跂于仁义之间趣舍滑心不以为失而反以为得自我言之直困而已矣可以为得乎哉以困为得则樊笼之鸠鷎抑亦可以为得矣困惾冲逆之意中颡言气味上达于颡额也厉乖戾也爽犹失也滑汨乱也离跂即马蹄篇所谓踶跂且夫趣舍声色以柴其内皮弁鹬冠搢笏绅修以约其外内支盈于柴栅外重纆缴睆睆然在纆缴之中而自以为得则是罪人交臂历指而虎豹在于囊槛亦可以为得矣柴义有三一者蕴崇二者错乱三者梗碍趣舍声色随其好恶以为取舍也物之乱性者声色为最杨墨之徒虽视穷欲者有间然亦岂能淡然无少芥蒂于其中哉一有之则其蕴崇错乱与理为梗势所必至故曰趣舍声色以柴其内外则皮弁鹬冠搢笏绅修皆儒服也搢执也绅大带之垂者修者长义约其外言束其身也支枝拄也盈充塞也言内支盈于声色之柴栅而外缚束于衣冠之纆缴睆然目视而不敢动若然者不以为困而反自以为得则是罪人之交臂而反缚历指而受刑与勐兽之处囊而落栏者抑亦可以为得矣盖戏剧拘儒之甚词万世之下犹有遭其谐谑者方壶外史说是篇已重宣此义而作乱辞玄古之君无为自然事艺道德乃兼于天得一毕万立之本原知通于神天下逝焉道漻乎清金石以鸣穷生明道王德之人视乎冥冥听乎无声独闻独晓神而能精黄帝遗珠象罔可得啮缺配天南面之贼尧观于华封人请祝子高退耕神禹让德泰初无无性命祖根德至同初若愚若昏可否然咈坚白离分执犬成思技胥憷心大圣之治若性荡民匪兄尧舜而弟溟涬丈人灌畦谆芒游壑假脩浑沌入素复朴至德无思上神乘光混溟昭旷与形销亡彻卑葂论稽鄙周师鲁犹螂臂虞亦疡医导谀苟同天下大惑失性离跂困可谓得外篇天运第十四此篇所论天地帝王之道贵无为而贱有为重道德而轻仁义篇篇一旨但阖辟变化如风云之卷舒千态万状令人应接不暇故予谓读庄子者如观幻人幻物知其为幻则千法万法皆从一法而生不复受其簸弄矣天其运乎地其处乎日月其争于所乎孰主张是孰维纲是孰居无事推而行是意者其有机缄而不得已邪意者其运转而不能自止邪云者为雨乎雨者为云乎孰隆施是孰居无事淫乐而劝是风起北方一西一东有上彷徨孰嘘吸是孰居无事而披拂是敢问何故承上篇而言重重征问造化要人求得一个运化主宰以立君道之准数孰字甚有滋味言天运于上地处于下日月往来争驰乎其间是谁主张是谁网维是又谁居然无事推而行事也居无事三字最妙盖主张网维犹涉有为居无事则全漠然而无所谓矣其有机缄而不得已耶其运转而不能自止耶机缄二字最妙此老明知有个机缄故意诘问此个机缄直是閟密难晓得此默运则居然无事而化育自成云者为雨乎雨者为云乎太空腾云酿而为雨注于川泽川泽之其复蒸为云升降上下如转辘轳又未知孰隆施是孰居无事淫乐而劝是隆如蕴隆之隆云雨者阴阳和气所成故以为造化之淫乐风起北方一西一东有时而上彷徨四周先言北方者北方地高阳亢而战故多风嘘吸风气也披拂鼓动之貌天地造化不过日月星辰雨风露雷而已举数者其余可推也巫咸祒囗曰来吾语女天有六极五常帝王顺之则治逆之则凶九洛之事治成德备监照下土天下戴之此谓上皇如上细细征问巫咸只以一句答之六极五常即内经所谓五运六气也所以佐元宰而成岁功者造化得此则高下自奠日月自运风雨露雷自滋自润而居无事者得以成不言之化帝王法之故九洛之事治成德备监照下土天下载之而成无为之治九洛即洛书九畴五行五事八政五纪之类顺之则吉者惠迪吉也如上篇本在于上末在于下要在于主详在于臣皆顺之道而无为自然者也商大宰荡问仁于庄子庄子曰虎狼仁也曰何谓也庄曰父子相亲何谓不仁曰请问至仁庄子曰至仁无亲大宰曰荡闻之无亲则不爱不爱则不孝谓至仁不孝乎庄子曰不然夫至仁尚矣孝固不足以言之此非过孝之言也不及孝之言也问仁道而举不仁者以言仁问至仁而举无亲者以言至真是突兀奇耸然亦有至理可想盖虎狼虽暴而亦知有父子之亲可见仁无往而不存何者仁天之元气也幽阴粪壤之中坚刚顽石之所而元气无不从焉无不由焉此造物之无私也问至仁而曰至仁无亲者何以故仁之至者统天下而入于太和元气之中不见有可爱者有不爱者故曰至仁无亲荡也以不爱不孝疑之失其旨矣故庄子晓之曰至仁尚矣孝不足以尽之也有至仁而不及于孝者乎故子之所言非过于孝者之言也及不及于孝者之言也盖至仁则过于孝矣知至仁之过于孝则知至仁之无亲又焉得为不孝乎大抵庄子问答正言若反类如此夫南行者至于郢北面而不见冥山是何也则去之远也故曰以敬孝易以爱孝难以爱孝易以忘难忘亲易使亲忘我难使亲忘我易兼忘天下难兼忘天下易使天下兼忘我难夫德遗尧舜而不为也利泽施于世天下莫知也岂直大息而言仁孝乎哉夫孝悌仁义忠信贞廉此皆自勉以役其德者也不足多也故曰至贵国爵并焉至富国财并焉至愿名誉并焉是以道不渝言仁不言孝南之郢而北不见冥山之谓也何者背去之远义不两见故至仁则忘孝亦理之所必至者虽然忘之一字岂易言哉故曰以敬孝易以爱孝难敬谓恭敬奉持肃其外貌爱谓和气愉色本于由衷忘亲易而使亲忘我难者凡亲之不能忘我者我以有心感之也今也使亲忘我则是我无心也亲亦无心也浑然化而入于无迹矣故尤以为难亲犹一家也至于忘天下而使天下俱忘我焉则忘之尽矣非至人其孰能之哉故德遗尧舜而不为也泽施万世而天下莫知也莫知则荡荡乎无得而名矣岂直赞叹而言仁孝乎哉夫孝悌仁义忠信贞廉此八者皆一节一行之士勉为修饰以役其德者也不足多也故至贵在我则国爵并焉至富在我则国财并焉至愿在我则仁义并焉并者兼而有之之意以喻至仁在我则孝悌诸凡皆非所论又并者屏也凡可屏去者皆有变灭道则真常不变者也故曰惟道不渝不可得而渝孰得而并之哉北门成问于黄帝曰帝张咸池之乐于洞庭之野吾始闻之惧复闻之殆卒闻之而惑荡荡默默乃不自得帝曰汝殆其然哉吾奏之以人征之以天行之以礼义建之以大清夫至乐者先应之以人事顺之以天理行之以五德应之以自然然后调理四时太和万物四时迭起万物循生一盛一衰文武伦经一清一浊阴阳调和流光其声蛰虫始作吾惊之以雷霆其卒无尾其始无首一死一生一偾一起所常无穷而一不可待女故惧也此段备论古乐之妙奏之以人征之以天行之以礼义建之以太清四句乃作乐之本旨乐非人不备而五音六律与天地之气候相为表里故曰奏之以人征之以天礼以节之则有序义以正之则不乱故曰行之以礼义太清者声气之元以之为主则清浊高下由是而取节焉故曰建之以太清夫大乐与天地同和故论至乐者必先应之以人事而顺之以天理行之以五德而应之以自然五德貌言视听思也董子所谓心和则气和气和则形和形和则天地之和应之矣故能调理四时太和万物匡衡所谓惟天子建中和之极此作乐之本也且夫四时迭起万物循生故一盛一衰而乐之文武经纶象之文阳也武阴也至于一清一浊高下相济则如阴阳之调和而其声流动光彩美哉洋洋乎又如螫虫始振而吾惊之以雷霆发舒鼓舞不能自己至其始终相生则如循环连环无尾无首一死一生一偾一起所常无穷而一不可待一即一死一生一偾一起的一不可待言变不可执也惟不可执故女闻之也始而惧吾又奏之以阴阳之和烛之以日月之明其声能短能长能柔能刚变化齐一不主故常在谷满谷在坑满坑涂郄守神以物为量其声挥绰其名高明是故鬼神守其幽日月星辰行其纪吾止之于有穷流之于无止子欲虑之而不知也望之而不能见也逐之而不能及也傥然立于四虚之道倚于藁梧而吟目知穷乎所欲见力屈乎所欲逐吾既不及已夫形充空虚乃至委蛇女委蛇故怠吾又奏之以阴阳之和烛之以日月之明则见动静之相生往来之相禅与造化无不吻合故能短能长类晷影之前却能柔能刚象气序之匀调变化齐一不主故常在谷满谷在阬满阬声气之洋洋流动充满无所不届其盛如此涂却守神以物为量其声挥绰其名高明涂却谓塞兑也却与隙同守神者宁一心志凝然而听之所以审音律之节奏以物为量量之以管以定钟律之短长其声挥绰悠扬发越绰乎其宽也名曰高明之乐能使鬼神安位三辰顺轨作乐之极功有如此者吾止之于有穷顺之于无止言吾之乐不过顺阴阳声气之自然故行乎其所当行止乎其所不得不止子欲思之而无所致吾思欲望之而无所容吾见欲逐之而无所履吾影傥然自立于四虚之地倚藁梧而吟日知穷乎其所欲见力屈乎其所欲逐所谓荡荡默默乃不自得意盖如此吾既不及已矣言子既追我弗及已矣则其心傥然自失丧其耳忘其目废其形骸身如虚空驰放而不收故曰乃至委蛇惟委蛇故怠也大凡见人作为自觉非思虑所及者则怅然怃然其状类此庄子善体物情只此数句形容殆尽妙矣哉妙矣哉吾又奏之以无怠之声调之以自然之命故若混逐丛生林乐而无形布挥而不曳幽昏而无声动于无方居于窈冥或谓之谓之生或谓之实或谓之荣行流散徙不主常声世疑之稽于圣人圣者达于情而遂于命也天机不张而五官皆备此之谓天乐无言而心说故有焱氏为之颂曰听之不闻其声视之不见其形充满天地苞裹六极欲听之而无接焉故惑也乐也者始于惧惧故祟吾又次之以怠怠故遁卒之于惑惑故愚愚故道道可载而与之俱也既又奏之以无怠之声振刷其精神揭而高明调之以自然之命者言乐之节奏乃天然之妙自合如此非有作意而为故若混逐若丛生混逐如禽兽之类丛生如草木之类言乐之无相夺伦如禽兽草木并生并育于天地之间而不相害故林林同乐而形迹之相忘布散挥动而牵曳之自泯幽幽昏昏又若无声而天籁之自鸣者故动于无方居于窈冥或谓之死矣而生者续焉或谓之实矣而荣者继焉行流散徙不主故常节奏之妙匪夷所思要皆自然之命人皆疑之稽诸圣人以为圣人者达乐之情而顺应自然之命者也顺自然之命则如人天机不张而五官皆备天机谓元神主宰五官皆备言五官之司各效其职此之谓天乐无俟于言而心说者也圣人之乐亦复如是故有焱氏为之颂曰听之不闻其声视之不见其形充满天地包里六极此神之无在而无乎不在无为而无乎不为者人不得此不足谓之天乐乐不得此不足谓之至乐女欲听之耳目无从接也求其然而不得其所以然故惑故乐始于惧惧则乐之德尊次以怠怠则乐之德泯卒于惑惑则乐之德愚愚谓昏昏默默不知其然语乐而至于愚则几乎道矣故可载而与之俱也孔子西游于卫颜渊问师金曰以夫子之行为奚如师金曰惜乎而夫子其穷哉渊曰何也师金曰夫刍狗之未陈也盛以箧衍巾以文绣尸祝斋戒以将之及其已陈也行者践其首嵴苏者取而爨之而已将复取而盛以箧衍以文绣游居寝卧其下彼不得梦必且数瞇焉今而夫子亦取先王已陈刍狗聚弟子游居寝卧其下故伐树于宋削迹于卫穷于商周是非其梦邪围于陈蔡之间七日不火食死生相与邻是非其瞇邪刍狗祭天解厌之物祭而弃之礼也若复取而尊之则惑矣惑则生梦生眯梦谓魂识颠倒眯谓目晴亏避今而夫子取先王已陈之名物群弟子而习之卒以取困兹非梦眯之一征耶夫水行莫如用舟而陆行莫用以舟之可行于水也而求推之于陆则没世不行寻常古今非水陆与周鲁非舟车与今蕲行周于鲁是犹推舟于陆也劳而无功身必有殃彼未知夫无方之传应物而不穷者也且子独不见夫桔槔者乎引之则俯舍之则仰彼人之所引非引人者也故俯仰而不得罪于人故夫三皇五帝之礼义法度不矜于同而矜于治故譬三皇五帝之礼义法度其犹柤梨橘柚邪其味相反而皆可于口故礼义法度者应时而变者也今取蝯狙而衣以周公之服彼必龁啮挽裂尽去而后慊观古今之异犹蝯狙之异乎周公也故西施病心而矉其里其里丑人见之而美之归亦捧心而矉其里其里之富人见之坚闭门而不出贫人见之挈妻子而去走彼知美矉而不知矉之所以美惜乎而夫子其穷哉且古今之不相及也尚矣譬之水则宜舟陆则宜车反而推之则没世而不行寻丈以古之周道而行今之鲁国犹推舟而之陆其不利于行也必矣是皆不通夫无方之传是以应物而有穷子不见夫桔槔者乎用之则俯舍之则仰其俯其仰一听夫人而已无所与焉此之谓无方以故应用无穷而俯仰无罪三皇五帝之道法应时而变何必屑屑焉求其同哉亦适治之为贵焉耳犹之柤梨橘柚但可于口味之相反当勿论也今也必由古道必变今俗以求其同岂知猨狙而衣以周公之衣丑人而效西施之颦吾知其情不相宜也而势必至于相诋也然则夫子之道之穷也非职是之故而何哉篇中重重譬喻皆愤世嫉邪极言世道不可挽回之意盖以嘅古道之难复而哀夫子之终穷耳若真谓帝王之道必不可行之于今则又痴人之前不得说梦矣孔子行年五十有一而不闻道乃南之沛见老聃老聃曰子来乎吾闻子北方之贤者也子亦得道乎孔子曰未得也老子曰子恶乎求之哉吾求之于度数五年而未得也老子曰子又恶乎求之哉曰吾求之于阴阳十有二年而未得也老子曰然使道而可献则人莫不献之于其使道而可进则人莫不进之于其亲使道而可以告人则人莫不告其兄弟使而以与人则人莫不与其子孙度数谓制度名数道之形而下者阴阳谓天地造化道之形而上者此皆求之于外故久而无得道而可献以下数句皆以发明道不可传之意最为精切非苟以骋词求胜者然而不可者无它也中无主而不止外无正而不行由中出者不受于外圣人不出由外入者无主于中圣人不隐中无主而不止主谓于道的有所见止谓居其所而不迁外无正而不行正即就有道而正焉之正如曾子真积力久一得夫子印证便唯然随之由中出者不受于外自悟入者也自外入者无主于中自耳根入者也彼既不受于外矣则圣人何用以言聒之若彼之无主于中者专俟外入而圣人隐焉彼亦何自而入道哉故圣人不出者为其能悟也圣人不隐者为其无主也圣人之教因材而笃也如此名公器也不可多取仁义先王之蘧庐也止可以一宿而不可久处觏而多责古之至人假道于仁託宿于义以游逍遥之墟食于苟简之田立于不贷之圃逍遥无为也苟简易养也不贷无出也古者谓是采真之游何谓名公器不可多取三代而下士皆好名不知名乃天下公共之物不可多取而擅之己身若夷齐丧名于首阳之下比干剖心于暴人之前皆多取之累也仁义者先王之蘧庐蘧庐草舍也言仁义譬之草舍止可暂寓而不可以久处等闲窥觏则必受人之诟责喻如以仁义自见于天下则天下之求我者全责我者备矣故曰觏而多贵是以古之至人假道于仁讬宿于义过而不留不久处仁义之蘧庐而惟游于逍遥之墟食于苟简之田立于不贷之圃复自解曰逍遥者无为也苟简者易养也养即女子小人难养之养无出谓无出息皆虚静恬淡寂寞无为之义故古者谓是为采真之游以富为是者不能让禄以显为是者不能让名亲权者不能与人柄操之则慄舍之则悲而一无鉴以闚其所不休者是天之戮民也鉴即殷鉴不远之鉴所不休者谓不知止足之人盖贪夫徇财烈士殉名夸者死权往迹之当鉴者何可胜数此不知鉴非善保全之人也故谓天之戮民怨恩取与谏教生杀八者正之器也唯循大变无所湮者为能用之故曰正者正也其心以为不然者天门弗开矣怨恩取与谏教生杀八者正人所用之器邪曲之人不得而干之盖正人利害不干其心而生死无变于己故循大变而心无所湮大变谓生死大故心无所湮者毅然当之一刀两段更无湮滞也以是人而用是器然后不随境转而得游于逍遥之墟若其心以为不然者未免有见于外而中无所主故天门不开天门亦自老子天门开阖影来天门者灵府也天门开则荡荡无碍而如如自在矣孔子见老聃而语仁义老聃曰夫播糠眯目则天地四方易位矣蚊肤则通昔不寐矣夫仁义憯然乃愤吾心乱莫大焉吾子使天下无失其朴吾子亦放风而动总德而立矣又奚杰然若负建鼓而求亡子者邪夫鹄不日浴而白乌不日黔而黑黑白之朴不足以为辩名誉之观不足以为广泉涸鱼相与处于陆相呴以湿相濡以沫不若相忘于江湖夫净空之体不容一物目与肤尚然而况吾心乎故降道德而言仁义未始不为心乱不若使天下无失其朴无失其朴者还其混沌之天而不以窍凿之也且人之禀赋皆出自然如鹄之本白乌之本黑不俟染濯若一出于自然则其白其黑不足为辩皆为天下纯全之朴一有造作则不足多矣今号天下而曰仁人义士不识其为自然之朴乎为名誉之观乎名誉之观又奚足广泉涸则鱼相呴以湿相濡以沫一何病也道德降则人相尊以仁相尚以义又何乱也不若鱼相忘于江湖人相忘于道德孔子见老聃归三日不谈弟子问曰夫子见老聃亦得将何规哉子曰吾乃今于是乎见龙龙合而成体散而成章乘乎云气而养乎阴阳予口而不能嗋予又何规老聃哉规规而正之夜散而成章谓神气舒卷养乎阴阳谓以阴阳二气自相吐纳嗋合也子贡曰然则人固有尸居而龙见雷声而渊默动如天地者乎赐亦可得而观乎遂以孔子声见老聃老聃方将倨堂而应微曰予年运而往矣子将以戒我乎子贡曰夫三皇五帝之治天下不同其系声名一也而先生独以为非圣人如何哉老聃曰小子少进子何以谓不同对曰尧授舜舜授禹禹用力而汤用兵文王顺纣而不敢逆王逆纣而不肯顺故曰不同老聃曰小子少进余语汝三皇五帝之治天下黄帝之治天下使民心一民有为其亲死不哭而民不非也尧之治天下使民心亲民有为其亲杀其而民不非也舜之治天下使民心竞民孕妇十月生子子生五月而能言不至乎而始则人始有夭矣禹之治天下使民心变人有心而兵有顺杀盗非杀人自为种而天下耳是以天下大骇儒墨皆起其作始有伦而今乎妇女何言哉尸居而龙见不见而自章也雷声而渊默常应而常静也发动如天地过者化存者神而上下与天地同流也此非老子不足以当之故子贡声孔子而往见之以孔子声者称道孔子以为先容欲弟子通而见之老子自谦吾老矣年驰而事去矣子将何以教我乎子贡平日只知祖三皇而宗五帝熟闻老子卑浅帝王心切疑之首举为问于是老子差等帝王而论以见世道愈降愈远黄帝以下俱为窍凿混沌非为至治黄帝之治天下也使民心一一谓纯一于是太朴未散民有亲死不哭而民不非者有骇形而无损心有旦宅而无情死也尧治天下则教民亲也书曰亲睦九族平章百姓是其征也民有为亲杀而其杀而民不非杀其杀者情礼独隆于其亲而其余皆降杀也民不非不以为薄也舜之治天下也使民心变竞竞争竞也盖虞帝尚贤故能使民争争则和气决裂咎征之感能使孕妇十月而生子子生五月而能言未至于孩而辩谁何如此开窍太早是故有夭阏而不长者禹之治天下也使民心变变谓变其大道为公之心盖尧舜官天下而禹独家之且干羽之师有扈之攻皆在禹时上行下效于是人有心而兵有顺有心谓有机械变诈之心兵有顺者诛其不顺以归顺也杀人者死而杀盗者无罪故曰杀盗非杀人各私其私互相警备而天下皆然故曰自为种而天下耳是以天下之人自相骇异而儒墨之徒此是彼非横议交作机警之心起于家室施于男女早婚少娶不循人道之常故曰其作始有伦而今乎妇女夫妇人心之大始古人作始自有伦序三十而娶二十而嫁幼稚之女本不可责以人道而今也不然机警之心伦薄之俗不言可知矣故曰又何言哉细味此章与礼记大道为公一段意亦相似但说得突兀惊人若以平易之心读之则固未尝异也余语汝三皇五帝之治天下名曰治之而乱莫甚焉三皇之知上悖日月之明下睽山川之精中堕四时之施其知憯于蛎虿之尾鲜规之兽莫安其性命之情者而犹自以为圣人不可耻乎其无耻也子贡蹴蹴然立不安大道无为之世其政闷闷其民醇醇自三皇五帝以智治国而行察察之政于是乎上悖日月之明下暌山川之精中堕四时之施何者日月有明而不能以照覆盆今焉用智察察则上悖日月之明以为明矣山川之精居方奠位今焉用知察察无故而凿山无故而濬水则下暌乎山川之精矣四时舒惨气序自如今焉用知察察为先事之备多未然之防寒暑不能擅其权生杀无以施其令而中堕乎四时之施矣老子云以知治国国之贼是以其祸憯于蛎虿之尾鲜规之兽鲜规无考注云小兽也盖亦多知而害物者夫以不安其性命之情者而犹自以为圣不亦可耻之甚乎所谓性命之情无为而已矣自然而已矣老子绝圣弃知意盖如此孔子谓老聃曰丘治诗书礼乐易春秋六经自以为久矣孰知其故矣以奸者七十二君论先王之道而明周召之迹一君无所钩用甚矣夫人之难说也道之难明邪老子曰幸矣子之不遇治君也夫六经先王之陈迹也岂其所以迹哉今子之所言犹迹也夫迹履之所出而迹岂履哉奸干也钩如易戈取之意幸矣不遇言遇则必为彼笑夫白鶂之相视眸子不运而风化虫雄鸣于上风雌应于下风而风化类自为雌雄故风化性不可易命不可变时不可止道不可壅苟得于道无自而不可失焉者无自而可孔子不出三月复见曰丘得之矣乌鹊孺鱼傅沫细要者化有弟而兄啼久矣夫丘不与化为人不与化为人安能化人老子曰可丘得之矣夫以陈迹而干人宜乎其不遇也盍亦感之以无迹乎故引物类为喻盖天下有以神相感者若白鶂以目相视眸子不运而风化是也有以气相感者虫雄鸣于上风雌应于下风而风化是也化谓生子类自为雄雌而风化者类物名山海经云亶爰之山有兽如狸名曰师类带山有鸟其状如凤名曰奇类皆自雄雌而生生言风化者机动于此神应于彼不见其迹莫知其然若性之不可易命之不可变时之不可止而道之不可壅者苟得此道以为感通之本又何自而不可哉迹亦乌可以及化于是孔子不出静默三月因举所得者以为对盖亦化之出于自然者正与上文互相发明乌鹊孺孺孚而生也鱼傅沫者鱼不交但仰其所吐之沫有弟而兄啼母孕弟而兄病也此皆自然而然能自然者则与化为人与化为人则自然能化人矣此意正与老子同故老子曰可丘也得之方壶外史重宣此义而作乱辞其在上皇惟治顺天孰居无事无为自然上德不德至仁忘亲正言若反匪荡攸闻洞庭张乐北门变志大惑似愚道斯可契古今水陆舟车异通再陈刍狗孔圣其穷道不可传无主不止无正不行亶非口耳公器难取蘧庐暂居采真之游逍遥之墟鹄白乌黑无失其朴仁义愤心大乱乃作帝降而王民乃大骇以知治国憯于蛎虿风化斯神陈迹非履与化为人某得之矣南华真经副墨卷之四淡字集外篇天道第十三此篇言帝王之道以天地为宗以道德为主以自然为用以虚静恬淡寂寞无为为道之本本在于上末在于下要在于君详在于臣皆极醇无疵之语尝谓庄子天道篇辞理俱到有蔚然之文浩然之气苍然之光学者更当熟读天道运而无所积故万物成帝道运而无所积故天下归圣道运而所积故海内服明于天通于圣六通四辟于帝王之德者其自为也昧然无不静者圣人之静也非曰静也善故静也万物无足以铙心者故静也水静则明烛须眉平中准大匠取法焉水静犹明而况精神圣人之心静乎天地之鉴也万物之镜也维天之命于穆不已是天道运而无所积也故万物于是乎成焉圣人之德纯亦不已故天下归而海内服焉帝圣二字似有差等以邵子皇帝王霸言之帝即皇也帝也圣即王也即是而观天地帝王之德一而已矣然而有运焉者必有所以运焉者其极则静焉立之故明于天地帝王之德者其自为也昧然无不静者昧者混溟之义老子云明道若昧盖六通四辟则明也明以暗为基故其自为也昧然昧则归于静矣圣人之静也岂以静也善而故静之哉万物无足以挠其心故自静也静则定而慧生之矣故六通四辟明之至也譬之水焉静则明烛须眉平中准大匠取法焉夫水静犹明也而况精神圣人之心静乎是天地之鉴也万物之镜也天地万物皆准于心则命由我立法由我出而道由我行矣夫虚静恬淡寂漠无为者天地之平而道德之至也故帝王圣人休焉休则虚虚则实实则伦矣虚则静静则动动则得矣静则无为无为也则任事者责矣无为则俞俞俞俞者忧患不能处年寿长矣夫虚静恬淡寂漠无为者万物之本也明此以南乡尧之为君也明此以北面舜之为臣也以此处上帝王天子之也以此处下玄圣素王之道也以此退居而闲游江海山林之士服以此进为而世则功大名显而天下一也虚静恬淡寂寞无为此静之意义也天地取准焉故曰天地之平语道德者畴以加此故曰道德之至以故帝王圣人休焉休止也汝大学止于至善之止止则心中无物故曰止则虚虚则真空之中妙有生焉故曰虚则实一实万分而敦化者而川流故曰实则伦矣虚则静静无为也静则动而无乎不为故动则得而任事者责矣伦谓灿然有条责谓责成于己是盖动静相生虚实相成天地帝王之德一静而无为尽之矣无为者能静能应常应常静而常俞俞俞俞也者愉愉也俞俞则忧患不能入外患不戕以故精神豫而年寿长也又复推本而论夫虚静恬淡寂寞无为者万物之本也本谓本根言天地万物皆从虚静而生明乎此者则命由此立法由此出而道由此行矣是故明此以南面云云所谓动则得而任事者责意盖如此静而圣动而王无为也而尊朴素而天下莫能与之美夫明白于天地之德者此之谓大本大宗与天和者也所以均调天下与人和者也与人和者谓之人乐与天和者谓之天乐庄子曰吾师乎吾师乎万物而不为戾泽及万世而不为仁长于上古而不为寿覆载天地刻雕众而不为巧此之谓天乐静而圣内圣之德也动而王外王之业也静则不动矣而能役使群动故无为而尊朴素则无文矣而至文者出故莫与争美故明于天地之德者此之谓大本大宗大本即中庸所谓大本大宗即内篇所谓大宗师也天和与天地为徒者也人和与人为徒者也和则乐矣故又谓之天乐人乐然又须知天乐人乐只是个无为自然又引平日所自言者数句来作印证曰不为戾云云则实未尝万物云云也此之谓无为自然此之谓天乐故曰知天乐者其生也天行其死也物化静而与同动而与阳同波故知天乐者无天怨无人非无物累无鬼责故曰其动天其静也地一心定而王天下其鬼不祟其魂不疲一心定而万物服言以虚静推于天地通于万物此之谓天乐天乐者圣人之心以畜天下也知天乐者虚静恬淡寂寞无为与天为徒默与之契非但见闻之知而已也是故其生死动静莫不随造化以卷舒又此和乐之中潇潇洒洒一尘不挂无缘无非无累无责以为鬼则不崇以为魂则不疲一静而已矣一定而已矣是故可以王天下而服万物圣人所以畜养天下之道如是而已此种学问千圣传心之秘世出世法莫不由此夫帝王之德以天地为宗以道德为主以无为为常无为也则用天下而有余有为也则为天下用而不足故古之人贵夫无为也上无为也下亦无为也是下与上同德下与上同德则不臣下有为也上亦有为也是上与下同道上与下同道则不主上必无为而用天下下必有为为天下用此不易之道也此又自无为中翻出个有为者为臣道之当然然前言明此以北面舜之为臣也则臣亦当无为矣林鬳南以为看庄子不得如此拘泥非是盖前以心而言之此以分而言之也若臣道虽有所为使无虚静恬淡寂寞无为者以主之将日见其扰杂而庶事其用隳矣故古之王天下者知虽落天地不自虑也辩虽彫万物不自悦也能虽穷海内不自为也天而产而万物化地不长而万物育帝王无为而天下功故曰莫神于天莫富于地莫大于帝王故曰帝王之德配天地此乘天地驰万物而用人群之道也此言古之帝王与天地同德落与络同谓包络也穷竭也本在于上末在于下要在于主详在于臣三军五兵之运德之末也赏罚利害五刑之辟教之末也礼法度数形名比详治之末也钟鼓之音羽旄之容乐之末也哭泣衰绖隆杀之服哀之末也此五末者须精神之运心术之动然后从之者也末学者古人有之而非所以先也又自有为无为上翻出本末二字盖虚静恬淡寂寞无为者道之本也自朴散为器则有为之法缘是以生故详举五者皆世法之末务其精神心术之运则主者执之故无为之道要在于主有为之法详在于臣末学者古人有之非帝王之所以先也所以先则虚静恬淡寂寞无为而已矣君先而臣从父先而子从兄先而弟从长先而少从男先而女从夫先而妇从尊卑先后天地之行也故圣人取象焉天尊地卑神明之位也春夏先秋冬后四时之序也万物化作萌区有状盛衰之杀变化之流也夫天地至神而有尊卑先后之序而况人道乎宗庙尚亲朝廷尚尊乡党尚齿行事尚贤大道之序也语道非其序者非其道也语道而非其道者安取道哉又自先字从字透下意来言凡物有先有从乃造化之定理圣人取象于天地观变于四时体撰于万物则见尊卑先后区状盛衰皆有一定自然之序用是而主张网维以立人道之极故以宗庙则尚其亲而昭穆之有序也以朝廷则尚其尊而官职之有序也以乡党则尚其齿而少长之有序也以行事则尚其贤而承乘之有序也是皆大道之自然故语道者尚其序道而非序安取于道哉发明本在于上末在于下要在于主详在于臣此段略尽是故古之明大道者先明天而道德次之道德已明而仁义次之仁义已明而分守次之分守已明而形名之形名已明而因任次之因任已明而原省次之原省已明而是非次之是非已明而赏罚次之赏罚已明而愚知处宜贵贱履位仁贤不肖袭情必分其能必由其名以此事上以此畜下以此治物以此修身知谋不用必归其天此之谓太平治之至也语大道者先明于天则本立于上矣本立而后末学可次第举也道之大原出于天德则行道而有所得焉者故天明而道德次之仁义者道德之分老子云失德而后仁失仁而后义故道德已明而仁义次之朴散为器圣人用之则为官长故分守次之形以成之名以命之故次形名因才任使故此因任原宥也省试也所以别人官之能故次原省原省明矣然后是非定焉故次是非是非明矣然后赏罚加焉故次赏罚赏罚明则愚知各得其宜贵贱各履其位而仁贤不肖各袭其情必分其能而不敢自惜其力也必由其名而不敢不责其实也以此事上使下治物修身各安自然之分而知谋不用以归于天太平之治无以加此此段所论醇正无疵九次之亦圣人因大道之降而为之裁成所以祥责于下者正见非所以先之意故书曰有形有名形名者古人有之而非所以先也古之语大道者五变而形名可举九变而赏罚可言也骤而语形名不知其本也骤而语赏罚不知其始也倒道而言迕道而说者人之所治也安能治人骤而语形名赏罚此有知治之具非知治之道可用于天下不足以用天下此之谓辩士一曲之人也礼法数度形名比详古人有之此下之所以事上非上之所以畜下也古之语大道者虚静恬淡寂寞无为而已自道而五变其说然后及于形名又九变其说然后及于赏罚故此等有为之法古人有之而非所以先也先者其本始也非所先者其末学也骤而语之倒而言之迕而说之皆治人者之具非治人者之道也故可用于天下而不足以用天下治人与用天下之道虚静恬淡寂寞无为而已矣昔者舜问于尧曰天王之用心何如尧曰吾不敖无告不废穷民苦死者嘉孺子而哀妇人此吾所以用心已舜曰美则美矣而未大也尧曰然则何如舜曰天德而出宁日月照而四时行若昼夜之有经云行而雨施矣尧曰然则胶胶扰扰乎子天之合也我人之合也夫天地者古之所大也而黄帝尧舜之所共美也故古之王天下奚为哉天地而已矣设舜告尧一段以明君道之当然盖君人之道无为自然而已若尧之用心信乎胶扰而多事也故舜嫌其未广而以天道语之天道出宁者本天德以出治而万物自宁也天之德无为自然而已故日月自照四时自行昼夜自是其有常云自行雨自施无心于物而万物自成者天道之运而无所积也君子之德亦如是焉信乎其天之合而非人之合也已孔子西藏书于周室子路谋曰由闻周之征藏史有老聃者免而归居夫子欲藏书则试往因焉孔子曰善往见老聃而老聃不许于是繙十二经以说老聃中其说曰大谩愿闻其要孔子曰要在仁义老聃曰请问仁义人之性邪孔子曰然君不仁则不成不义而不生仁义真人之性也又将奚为矣老聃曰请问何谓仁义孔子曰中心物恺兼爱无私此仁义之情也老聃曰意几乎后言夫兼爱不亦迂夫无私焉乃私也夫子若欲使天下无失其牧乎则天地固有常矣日月固有明矣星辰固有列矣禽兽固有群矣树木固有立矣夫子亦放德而行遁遁而趋已至矣又何偈偈乎揭仁义若击鼓而求亡子焉意夫子乱人之性也孔子鲁人也西往于周欲藏其所着之书于周室以为一代之信史十二经即所藏之书也征藏周之藏名其史官曰老聃者免而家居孔子往依焉而聃不许于是繙十二经以说之繙者反复经旨未尽其说而老子嫌其太谩谩汗漫也因问其要孔子则以仁义当之老子因问仁义性欤论性则虚静之中湛然寂然一物不着所谓箇里本来无字脚空中谁敢强安名此下所论皆世儒之常谈必非孔圣宗旨庄子重言十七特寄孔子以正之耳不仁则不成成成全也不义则不生孟子云是集义所生者谓发扬生气也中心物恺言与物同春也兼爱属仁无私属义意者欢辞后言犹失言也夫物有万不齐物物而兼爱之不惟势有所不及而有心于爱去道将益远矣故谓之曰迁必自谓已之无私而一有意必已自成私故曰无私焉乃私也此二句极精极当又复申说夫子必欲使天下无失其养乎则天地万物固自各顺其常各足其性吾惟放德而行循道而趋一以虚静恬淡寂寞无为主之至矣又胡为偈偈乎兼爱无私行仁义于天下若击鼓而求亡子者哉亡子逃子也击鼓求逃疑古有此俗士成绮见老子而问曰吾闻夫子圣人也吾固不辞远道而来愿见百舍重趼而不敢息今吾观子非圣人也鼠壤有余蔬而弃妹不仁也生熟不尽于前而积敛无崖老子漠然不应士成绮明日复见曰昔者吾有剌于子今吾心正郄矣何故也老子曰夫巧知神圣之人吾自以为脱焉昔者子唿我牛也而谓之唿我马也而谓之马苟有其实人与之名而弗受再受其殃吾服也恆服吾以服有服重趼谓足有厚皮百舍重研而不敢息求见之心切跋涉之苦忘也鼠壤有余蔬而弃妹盖意妹氏弃蔬于鼠壤老圣之德主于俭啬故责其暴殄而疏弃之成绮因讥其寡恩而不仁生熟不尽于前而积敛无崖亦俭啬之征验也老圣漠然不答所以于是成绮明日复请言昔者有讥于夫子正以发其请教之端今者正尔却然退听安意承教敢问何也老圣言巧知圣神之人当机敏给应答如流吾自以为弗及焉脱之言失也即不及之意故唿牛应牛唿马应马所以不与人忤者盖以吾必有其实而后人与之名不受而再与之争则殃之者至矣吾之不应正所以为应也然此亦吾之恒服初非作意而为之故曰吾服也恒服言我常是服此初非有心故曰非以服有服盖有服则矜持之心胜而并不出于自然矣恒服安而行之也非以服有服非勉强而行之也犹孟子言由仁义行非行仁义之意此庄老脱尘奇笔然学之亦能悞人士成绮雁行避影履行遂进而问修身若何老子曰面容崖然而目冲然而颡頯然而口阚然而状义然似系马而止也动而持发也机察而审知巧而睹于泰凡以为不信边竟有人焉其名为窃雁行避影侧身而行也履行遂进踵步而前也崖崖异也冲突目而视也頯頯中央广而两头锐也阚口呿之貌呿张口也义然严毅之状崖冲頯阚皆赋相之不良者能自收敛则亦可以自掩者似系马而止也言止如系马身受系而心常不定也动而持动则矜持而作状也发也机发若机栝敏捷而巧中也察而审伺察而祥审也知巧而覩于泰自恃其才能而骄慢之气可覩也凡此十者皆以为不信之征边徼之外设有此人佥必以窃目之夫脩其身者必虚静恬淡退让撙节然后暴慢之气不涉于身以是机警之人窍凿日深浑沌死矣宜乎不为老圣所取也夫子曰夫道于大不终于小不遗故万物备广广乎其无不容也渊乎其不可测也形德仁义神之末也非至人孰能定之夫至人有世不亦大乎不足以为之累天下奋柄而不与之偕审乎无假而不与利迁极物之真能守其本故外天地遗万物而神未尝有所困也通乎道合乎德通仁义宾礼乐至人之心有所定矣夫子老子也有物混成先天地生圣人不得已而名之曰道以其无在而无不在也名之曰神以其无假也名之曰真对末而言名之曰本其实一而已矣夫是道也大包无外细入无伦于大不终于小不遗而万物备焉且广成乎其有容渊渊乎其莫测冲漠无朕之中而万象森罗已具其曰形者曰德者曰仁与义者糟粕煨烬无非道也但神之末耳自非圣人其孰能定之盖至人则存神其至矣神之定者一切外物不足以尚之故有抚世之责而不足为之累操威福之柄而心不与之偕所以者何审乎无假也审乎无假则极物之真而守其本矣是故能外天地遗万物而神未尝有所困也困即所谓累所谓迁所谓与之偕者故通于道合于德退仁义而宾礼乐者此谓知本此谓神之定也至人之心其有所定矣世之所贵道者书也书不过语语有贵也语之所贵者意也意所随意之所随者不可以言传也而世因贵言传书世虽贵之哉犹不足贵也为其贵非其贵也故视而可见者形与色也听而可闻者名与声也悲世人以形色名声为足以得彼之情夫形色名声果不足以得彼之情则知者不言者不知而世岂识之哉世人皆知道之可贵而不知是道也视而不见近而易求今也偶得古人之一书袭而藏之视为秘典以为道载此书世贵道因贵书也不知书不过语而已语之可贵者意也而意有所响终非言语之所能传则世亦何为乎贵言传书也哉然则因贵道而贵书因贵书而贵言皆贵非其贵者也何者书之言譬则人之形色名声也谓形色名声果足以得人之情实乎哉形色名声果不足以得人之情实也则知老圣所谓知者不言言者不知道果不在于言而书之所可贵者亦必有在矣然世之人岂知足以视此哉桓公读书于堂上轮扁斲轮于堂下释椎凿而上问桓公曰敢问公之所读者何言邪公曰圣人之言也曰圣人在乎公曰已死矣曰然则君之所读者古人之糟魄已夫桓公寡人读书轮人安得议乎有说则可无说则死轮扁曰臣也以臣之观之斲轮徐则甘而不固疾则苦而不入不徐不疾得之于手而应于心口不能言有数存焉于其间臣不能以喻臣之子臣之子亦不能受之于臣是行年七十而老斲轮古之人与其不可传也死矣然则君之所者古人之糟魄已夫设此轮扁一喻正见意非言之所能传疾徐句准林解意指轮笋而言徐宽也疾紧也宽则甘滑易入而不坚紧则苦涩坚持而难入要在不宽不紧自有分数存乎其间数犹分寸也庄子之意欲人离口耳黜闻见心领神会而得之意言象数之外则有书无书同归影响有言无言俱属荃蹄若徒窃古人之绪余诵其言而忘其味诚糟粕是甘而不免为轮人之所笑矣于是方壶外史重宣此义而作乱辞帝王之德上通于天虚静恬淡无为自然明此南向尧之为君达本明宗和天和人本在于上末在于下要归主君详责臣者五末非先九变次举先后有序太平令主曲士论治倒道而行圣臣告君天德出宁孔圣藏书昭揭仁义老氏弃妹成绮兴刺书贵载道言岂尽意恒公读书轮扁设譬古人已徂糟魄也夫南华真经副墨卷之七无字集杂篇寓言第二十七寓言十九重言十七卮言日出和以天倪寓言十九借外论之亲父不为其子媒亲父誉之不若非其父者也非吾罪也人之罪也与己同则应不与己同则反同于己为是之异于己为非之重言十七所以己言也是为耆艾年先矣而无经纬本末以期年耆者是非先也人而无以先人无人道也人而无人道是之谓陈人卮言日出和以天倪因以曼衍所以穷年不言则齐齐与言不齐言与齐不齐也故曰无言言无言终身言未尝不言终身不言未尝不言有自也而可有自也而不可有自也而然有自也而不然恶乎然然于然恶乎不然不然于不然恶乎可可于可恶乎不可不可于不可物固有所然物固有所可无物不然无物不可非卮言日出和以天倪孰得其久万物皆种也以不同形相禅始卒若环莫得其伦是谓天均天均者天倪也此篇先生自叙立言之意言我此书之中寓言者十九重言者十九卮言则日日出之寓言者谓已之言未能直证往往借外物以相比论彼亲父不能为子媒者以亲父之誉之不若非其父者之誉之也人不信其父而信非其父者之言则我之借外而论其亦不得已焉而姑有所讬以启人信者乎此非我之罪不信我者之罪也又凡人之情直喜其与已同而恶其与已异同则是之异则非之是以是非同异卒莫有定故吾以重言止之重言十七所以止言也重言者借重古人以为质如人有闻见而取正于耆艾者然虽然年先矣而经纬本末漫无所知徒以年称非所先也年本先而曰无所先者谓其不知立人之道也不知人道则亦陈人而已陈人即古诗所谓陈死人陈死人何重之有卮言者卮酒之言和理而出却非世俗卮酒间疟浪笑争论是非之言曼曼衍衍尽可以消日月夫理本自齐而人则各执其所见于是乎是非同异纷然不齐因而不齐而吾复以言齐之则我之所言之齐与彼之所言之不齐皆成不齐何者彼我之见原自不齐故不若不言以待其自齐不言者非钳其口而不言也不争是非不论同异虽言之而未尝有言也故曰终身言未尝言终身不言未尝不言矣若夫是非同异之辩则实未尝言也虽未尝言矣而岂缄默不言之谓哉夫天下之可与不可然与不然皆有自也恶乎然乎然于我之然也恶乎不然乎不然于我之不然也可与不可亦复如是物固有所然者物固有所可者无物不然无物不可则天下之论齐矣何者物各有理惟不以己之独见主张是非而徐观万物自然之理则见物物皆有然者可者一一随而顺之则是非自泯夫人既不能以无言自非卮言日出和以天倪且孰得而久乎久谓定论不易又自物理而论胎卵湿化物种有万虽或不齐皆自无始以来一气而生始终循环莫能得其比拟要皆以气聚而生气散而死于不齐之中而有齐者在焉是谓天均天均者天倪也卮言之所出和是而已和如和羹之和和字于卮字上下得最有情庄子谓惠子曰孔子行年六十而六十化始时所是卒而非之未知之所谓是之非五十九非也惠子曰孔子勤志服知也庄子曰孔子谢之矣其未之尝言孔子云夫受才乎大本复灵以生鸣而当律言而当法利义陈乎前而好恶是非直服人之口而已矣使人乃以心服而不敢蘁立定天下之定己乎已乎吾且不得及彼乎勤志即敏求之意服知谓行其所知惠子亦据吾夫子之所自许者而信其如是庄子言夫子六十而化则已谢是矣因引夫子之言受才乎大本受才即降才之才大本犹太初也复灵以生谓人莫不复此灵觉之性以有生若鸣而当律言而当法利义陈于前而好恶是非皆合其宜夫固灵性之所显发然以言教者直服人之口而已恶可以及化夫子则能使人心悦诚而不敢忤立是谓以一止而止众止非盛德至善何以致此宜庄子深叹其弗及也盖庄子与惠子语犹觉有辩夫子则未觉有与之辩者此尚不能得其口服何况于心以之自愧所以愧惠子也曾子再仕而心再化曰吾及亲仕三釜而心乐后仕三千钟不洎吾心悲弟子问于仲尼曰若参者可谓无所县其罪乎曰既已县矣夫无所县者可以有哀乎彼视三釜三千钟如观雀蚊虻相过乎前也再化谓心化于禄也洎与及相映不洎谓厚禄不及于其亲无所县其罪谓其无所县其忘亲之罪夫子言曾子虽无所县其罪而已有所县于禄矣何则无所县者可以有哀乎彼无所县者其视釜锺之禄若鹳雀与蚊虻之过吾前也何大何小任其来去而亦何足以撄吾念哉故内其哀而知其心有所县因其县而知其心有所化必进此一步然后爵禄不入于其心而胸次洒洒一尘为之不挂矣颜成子游谓东郭子綦曰自吾闻子之言一年而野二年而从三年而通四年而物五年而来六年而鬼入七年而天成八年而不知死不知生九年大妙夫道者虚静恬淡寂寞无为然无为也而无不为无不为则天矣故发颜成子游一段说话言吾自闻子綦夫子之言一年之中去其机械变诈之心还于朴野二年而从从谓随顺众志不其爱憎取舍三年而通通者无人无我彼从更进一步四年而物物者如藁木如死灰不起丝毫情识一味寂灭五年而来来者幻灭灭故非幻不灭如往之有来六年而鬼入七年而天成鬼入谓与鬼神同其屈伸天成谓与天同其造化学而至于天成则不当复有进步然又有个未始有天未始有人未始有物也者故八年九年工夫愈细不知有死不知有生乃入于妙入于大妙则与道合真矣此段学问岂可以岁月而计此但言其渐次云耳生有为死也亏公以其死也有自也而生阳也无自也而果然乎恶乎其所适恶乎其所不适此自上文不知有生不知有死上透下意来以生死而论有为无为言人生则不能无为如富贵则有富贵之为贫贱则有贫贱之为死则同归于无为而已故曰生有为也死也劝公公之为言同也下一个劝字劝人灰心灭意以还造化人皆以生为乐以死为悲急为劝慰要人解其天弢堕其天袠同证寂灭以返吾真夫人皆以其死也有自也而不知其生阳也无自也死也有自谓自有形而返于无形始见其有倏见其无故含情之类不能无悲而不知溯其生阳之始实无所自如是则其始也亦返其无所自者而已而果然乎而汝也言汝果以为然乎以为然则恶乎其所适恶乎其所不适而生欣戚于其中耶适者快适之意天有历数地有人据吾恶乎求之莫知其所终若之何其无命也莫知其所始若之何其有命也有以相应也若之何其无鬼也无以相应也若之何其有鬼邪此以造化之不可知者反复征问言天则有历数矣地则有人据矣吾恶乎求之历数谓日月星辰之数甘石巫氏之书是也人据谓据人耳目闻见之所及者禹贡图经地理之类是也夫天地文理似乎有定然以其故求之又不尽然夫理必有终而今则莫知其所终莫知其终则必有始终相生者以主乎其间若之何其无命耶而溯之无始则莫知其始全然不见其端倪又乌得而谓之有命耶盖命则实有而曰不得谓之有者所以遣去执有之病造化之妙有屈有伸鬼神乃气机之屈伸往来者故曰有以相应若之何其无鬼然而未必尽然如善者未必福恶者未必祸仁者不尽寿暴者不尽夭又似无以相应者若之何其有鬼耶造化之妙其不可知者若此吾人则当以其所知养其所不知信其有而不敢蔑其无又知其无而不敢执其有则世出世法不外是而得之矣众罔两问于景曰若向也俯而今也仰向也括而今也被发向也坐而今也起向也行而今也止何也景曰叟叟也奚稍问也予有而不知其所以予蜩甲也蛇蜕也似之而非也火与日吾屯也阴与夜吾代也彼吾所以有待邪而况乎以有待者乎彼则我与之来彼往则我与之往彼强阳则我与之强阳强阳者又何以有问乎此一段与内篇齐物论颇同但添上火日之喻更觉新奇叟叟景称罔两之词稍问犹云末论言我之俯仰行止皆有所待而叟独不知其所以耳予则蜩之甲也又似之而实非盖甲与蜕一离于形则不相联属无复俯仰行止之相肖又吾之与形其离其合亦自有时火与日吾屯也屯谓聚而有景吾阴而无日与夜而无火吾则代而去之彼形也非无所以有待者耶然彼亦不能自主必有所以使之如此者夫彼之不能够自主者尚为我之所待而况主张有待之造化者将独不为彼之所待乎彼来则我与之而俱来彼往则我与之而俱往彼健动则我与之健动此个造化又是自然而然而人不知其所以然者又何以有问乎三彼字即齐物论中非彼无我之彼有疑则须问不消疑又何问之有乎盖罔两问景正欲求得所以之故而景答之如此则信乎可以无疑矣阳子居南之沛老聃西游于秦邀于郊至于梁而遇老子老子中道天而叹曰始以汝为可教今不可也阳子居不答至舍进盥漱巾栉脱屦户外膝行而前曰向者弟子欲请夫子夫子行不闲是以不敢今闲矣请问其故老子曰而雎雎盱盱而谁与居大白若辱盛德若不足阳子居蹴然变容曰敬闻命矣其往也舍者迎将其家公执席妻执巾栉舍者避席炀者避灶其反也舍者与之争席矣雎雎盱盱矜持不自在之貌而谁与居言人将畏而去之太白二句见道德经辱者耻而自藏之义太白者明于道德之人若不足不自满也老圣之教如此于是阳子去其矜持深自昧晦忘形混世归来而舍者与之争席此便是列子见壶子归为妻执食豕食如人食之意道言和光同尘挫锐解纷正是此意方壶外史篇卒复为乱辞寓言十九重言十七和以天倪卮言日出父不媒子陈不先人不言而齐和此天均勤志服知夫子则谢情悬釜锺恶可及化进觉前非德与年造鬼入天成及此大妙生死奚自鬼命有无彼强阳者何以问乎太白若辱盛德不足去汝雎盱舍者争席外篇山木第二十此篇所论全身免患之道最为详悉正好与内篇人间世参看其要只在虚己顺时而去其自贤之心熟读此者可以经世务矣庄子行于山中见大木枝叶盛茂伐木者止其旁而不取也问其故曰无所可用庄子曰此木以不材得终其天年夫子出于山舍于故人之家故人喜命竖子杀雁而烹之竖子请曰其一能鸣其一不能鸣奚杀主人曰杀不能鸣者明日弟子问于庄子曰昨山中之木以不材得终其天年今主人之雁以不材死先生将何处庄子笑曰周将处夫材与不材之间材与不材之间似之而非也故未免乎累夫乘道德而浮游则不然无誉无訾一龙一蛇与时俱化而无肯专为一上一下以和为量浮游乎万物之祖物物而不物于物则胡可得而累邪此神农黄帝之法则也若夫万物之贵人伦之传则不然合则离成则毁廉则挫尊则议有为则亏贤则谋不肖则欺胡可得而必乎哉悲夫弟子志之其唯道德之乡乎此言处世之道正好与内篇人间世参看言木以不材而得全雁以不鸣而见杀如此木雁无凭将何所处吾将处乎材与不材之间何谓材与不材之间盖吾有材而不自见则人既不得以无材弃我而又不得以有材忌我以此混世而求自免是亦似亦虽然非道也故不免于累何者谓其有心也无心则无累矣故惟乘道德而浮游者则不然无誉无訾一龙一蛇与时俱化而无肯专焉何以故大道本无物我世人不知妄有分别同我则誉异我则訾是非蜂起而道德因之以日漓故惟乘道德而浮游者不起意见不立人我尚不知其孰为可誉也而何有于訾故曰无誉无訾今人但知用则为龙不用则蛇耳不知用舍者时也时无常在孰专为龙乎孰专为蛇乎上下者位也位无常居孰常在上乎孰常在下乎如是则可龙可蛇可上可下自和其光相与斯世斯民同游于混沌之天而未始有名未始有畛故曰游乎万物之祖祖所谓无名之始能物物而不物于物者既不物于物矣又焉累于物哉此上古有道之君神农黄帝之法则也若今之世则不然自以己身为万物之贵则贵己而贱物矣自以其道为人伦之传则以上而临下矣人我既立意见互起不均不和之变由是而生合则势大是故有从而离之者成则功高是故有从而毁之者廉则太露是故有从而挫之者尊则招权是故有从而议之者有为则功成是故有从而亏之者贤则多知是故有从而谋之者不肖则愚是故有从而欺之者材则如木不材则如雁均之乎不能以自免然则材与不材之间求以自免又胡可得而必乎哉悲夫弟子志之其惟道德之乡乎盖深悼世道之难为而欲其皈心于道德也市南宜僚见鲁侯鲁侯有忧色市南子曰君有忧色何也鲁侯吾学先王之道修先君之业吾敬鬼尊贤亲而行之须臾离居然不免于患吾是以忧市南子曰君之除患之术浅矣夫丰狐文狸栖于山林伏于巖穴静也夜行昼居戒也虽饥渴隐约犹且胥于江湖之上而求食焉定也然且不免于罔罗机辟之患是何罪之有哉其皮为之灾也今鲁国独非君之皮邪吾愿君刳形去皮洒心去欲而游于无人之野此意亦与上同通篇作个隔鞋搔痒说话等闲在狐狸身上发出个静戒定学问可见此老句句寓言皆是说道狐狸以皮毛致灾君以鲁国而生忧是皆有生之累故愿君刳形去皮以净其外洒心去欲以净其内而又游于无人之野茕然孑然将使内不见己外不见人天下之大解脱无过于此又何外累之足患哉原庄老之意只是劝人皈心道德净裸裸的赤洒洒的全然不以世累为心便是圣人有天下而不与的心事或谓宗社为重如何教他轻将鲁国弃了不知论割其至爱而弃其祸胎则人人有张狸皮人人有个鲁国得之言意之表可也南越有邑焉为建德之国其民愚而朴少私而寡欲知作而不知藏与而不求其报不知义之所适不知礼之所将猖狂妄行乃蹈乎大方其生可乐其死可葬吾愿君去国捐俗与道相辅而行南越建德之国与下大莫皆是寓言其国也虚静恬淡寂寞无为故其民俗若此不知藏无私蓄也不求报无人我也不知义无分别也不知礼无往来也猖狂妄行蹈乎大方从心所欲不踰矩也道者物之所以始终故可生可葬去国而捐俗则我与道相依捐俗二字最妙俗者世俗一切有为法也捐之又捐则无为矣君曰彼其道远而险又有江山我无舟车奈何市南子曰君无形倨无留居以为君车君曰彼道幽远而无人吾谁与为邻吾无粮我无食安得而至焉市南子曰少君之费寡君之欲虽无粮而乃足君其涉于江而浮于海望之而不见其崖愈往而不知其所穷送君者皆自崖而反君自此远矣又为孱弱之夫沉溺爱河不即解脱者加一鞭策盖有志学道者直须放步而前百尺竿头回顾不得人无车则困无粮则饥皆为形骸所累若能外其形骸寡其嗜欲则出王游衍坦然由之而无碍故曰无倨傲尔形无留恋尔居则无车之车行矣少君之私寡君之欲则无粮之粮足矣此便是游于逍遥之墟食于苟简之田立于不贷之圃从此涉江浮海泽流穷源愈造则愈深愈往则愈远将立乎不测而游于无始往日聪明知虑一时废尽譬彼送行之人到崖而反君自此芒乎独行人于寥天去人远矣去人远则与道为邻尚何离索之足患哉尝谓庄子善体物情等闲发出送行二句宛然离情别思渭城朝雨之词不是过也故有人者累见有于人者忧故尧非有人非见有于人也吾愿去君之累除君之忧而独与道游于大莫之国方舟而济于河有虚船来触舟虽有惼心之人不怒有一人在其上则唿张歙之一唿而不闻再唿而不闻于是三唿邪则必以恶声随之向也不怒而今也怒向也虚而今也实人能虚己以游世其孰能害之有人谓有国见有于人谓以小事大以弱事强因劝之去国而举让国者以见例大莫即广莫如上语意既足又将虚己游世立譬作结虚己游世即所谓无心应世也知此则所言无人之野建德之国真是去人不远鲁君真可策励而行之北宫奢为卫灵公赋敛以为钟为坛乎郭门之外三月而成上下之县子庆忌见而问焉曰子何术之设奢曰一之间无敢设也奢闻之既雕既琢复归于朴侗乎其无识傥乎其怠疑萃乎芒乎其送往而迎来来者勿禁往者勿止从其彊梁随其曲傅因其自穷故朝夕赋敛而毫毛不挫而况有大涂者乎敛民之财以铸锺宜乎朝受命而夕趋事也乃三月而成上下之县一何迟乎故王子见疑以为将设何术盖恐藏仁以要人如所谓厚施得众之意者故北宫谓言吾自一乃心志之外何敢更设他术盖人之生理本自完具加以雕琢则纯朴散矣以此雕琢之术生于其心则害于其事发于其事则害于其政吾将于既彫既琢之余而求以复归之故侗乎其无知而无识也傥乎其若怠而若疑也芒乎萃乎来者勿禁而往者勿止也从其强梁而不罪其背我者随其曲传而不私其附我者因其力之所自尽而不强其所不堪者如是一任物之自然而己无容心焉故朝夕赋敛而毫毛不挫于吾心不挫则常应而常静矣夫北宫奢未为知道而其行事乃如此矣而况道德之有于身者乎大涂犹言大道孔子围于陈蔡之间七日不火食大公任往吊之曰子几死乎曰然子恶死乎曰然任曰予尝言不死之道东海有鸟焉其名曰意怠其为鸟也翂翂翐翐而似无能引援而飞迫胁而栖进不敢为前退不后食不敢先尝必取其绪是故其行列不斥而外人卒不得害是以免于患直木先伐甘井先竭子其意者饰知以惊愚修身以明污昭昭乎如揭日月而行故不免也昔吾闻之大成之人曰自伐者无功功成者堕名成者亏孰去功与名而还与众人道流而不明居得行而不名处纯纯常常乃比于狂削迹捐势不为功名是故无责于人人亦无责焉至人不闻子何喜哉孔子曰善哉辞其交游去其弟子逃于大泽衣裘褐食杼栗入兽不乱群入鸟不乱行鸟兽不恶而况人乎意怠玄鸟也翂翂翐翐不能奋飞之貌引援迫胁逐队而傍入也不斥犹言不多盖鸟既不大而行复不多故人不得以矰戈加之而卒免于患直木先伐甘井先竭言以才自见鲜不自贻其慼者去功与名而还于众人还推以与人也如是则有而不居矣不居者道也夫道流而不明古今昼夜逝者如斯默以运之而已名处即以功名自见自伐之意纯纯一也常平常也言纯一其心而平常其行与猖狂不知所之者同故曰乃比于狂削迹者杜门扫轨无辙环之迹也捐势者不事王侯无游说之行也如此则不为天下立功不为万世立名无所求备于人故人亦不得以备善责之此至人之行不求闻达泯然无迹者之所为也至人无闻也而子抑何以闻为喜哉于是夫子辞其交游去其弟子而逃之大泽之中不华盲目之文而衣裘褐不珍爽口之味而食杼栗不起分别之心而乱鸟兽之群一味虚己之心与列子食豕食如人食者意同夫鸟兽异类也尚不恶之况于人乎不恶人人不恶之矣此重言孔子而借以喻道之词若夫子真不肯逃大泽而群鸟兽者孔子问子桑雽曰吾再逐于鲁伐树于宋削迹于卫穷于商周围蔡之间吾犯此数患亲交益疏徙友益散何与子桑雽曰子独不闻假人之亡与林回弃千金之璧负赤子而趋或曰为其布与赤子之布寡矣其累与赤子之累多矣弃千金之璧负赤子而趋何也林回曰彼以利合此以天属也夫以利合者迫穷祸患害相弃也以天属者迫穷祸患相收也夫相收之与相弃亦远矣且君子之交淡若水小人之交甘若醴君子淡以亲小人甘以绝彼无故以合者则无故以离孔子曰敬闻命矣徐行翔佯而归绝学捐书弟子无挹于前其爱益加进假一作殷亡谓亡命布泉布也言假人林回出亡捐壁负子原其初意若谓赤子可市则赤子之布寡于千金若以千金之壁为累则赤子之累多于金壁今而捐壁负子盖以天合者虽离而利合者有时而弃也当其迫穷祸患害之秋其势不能以两全则利合者不得专其爱矣以喻弟子之所以相依者要皆一时醴交利合之徒是以常则相聚其众也非天属也无故而合耳无故而合者亦无故而离复何怪乎亲交之益疏而徒友之益散乎夫子于是绝学捐书淡然去其汗漫之交不复与弟子虚伪楫让于其前虚文去则真意流便是其属也以天其淡也若水宜乎感以无心而爱益加进也异日桑雽又曰舜之将死真泠禹曰汝戒之哉形莫若缘情莫若率缘则不离率则不劳不离不劳则不求文以待形不求文以待形固不待物缘者因缘依附之意率真率也形莫若缘者不敢高抗于人而恭敬退让若有所推也盖至让则无文真率则简便故不求文以待形而俯仰自无不得既不求文矣又何假于物哉物即所谓名以命之器以别之者庄子衣大布而补之正緳系履而过魏王魏王曰何先生之惫邪子曰贫也非惫也士有道德不能行惫也衣弊履穿贫也非惫也所谓非遭时也王独不见夫腾猿乎其得楠梓豫章也揽蔓其枝而王长其间虽羿蓬蒙不能眄睨也及其得柘棘枳枸之间也危行侧视振动悼慄此筋骨非有急而不柔也处势不便未足以逞其能也今处昏上乱相之间而欲无惫奚可得邪此比干之见剖心征也夫大布粗布也正緳结带也履弊而加以绳缚故曰系履惫病困也言衣弊履穿直贫耳未及言惫也若夫道德之士遭遇非时处乎昏君乱相之间进退维谷不能自逞欲其无惫讵可得耶故以腾猨设喻揽蔓者揽其枝而旙结之如蔓之附木者然王长言精神雄壮也柘棘枳枸木之有刺者言猨得势则腾躟失便则拘急士之遭际穷通异致有如此者语其惫甚则比干剖心其征也夫言比干举重以该轻也孔子穷于陈蔡之间七日不火食左据藁木右击藁枝而歌猋氏之风有其具而无其数有其声而无宫角木声与人声犁然有当于人之心颜回端拱还目而窥之仲尼恐其广己而造大也爱己而造哀也曰回无受天损易无受人益难无始而非卒也人与天也夫今之歌者其谁乎以藁枝击藁木故曰有具无节奏音响故曰无数犁开判也端拱则头容直矣不能膛视故转其睛而环视之造至也广推广也言推己而或至广大则推己者过矣爱己而或至于哀则爱己者过矣于是为发天人损益始终一贯之理急为定个歌者之谁谁即齐物论中所谓怒者其谁之谁能知此谁则知谁为受者谁不受者征求到底将见无有受者无不受者而在我之天定矣然非颜子不足以语此回曰敢问无受天损易仲尼曰饥渴寒暑穷桎不行天地之行也运物之泄也言与之偕逝之谓也为人臣者不敢去之执臣之道犹若是而况乎所以待天乎何谓无受人益难仲尼曰始用四达爵禄并至而不穷物所利乃非己也吾命有在外者也君子不为盗贤人不为窃吾若取之何哉故曰鸟莫知于鷾鸸目之所不宜处不给视虽落其实弃之而走其畏人也而袭诸人间社稷存焉尔何谓无始而非卒仲尼曰化其万物而不知其禅之者焉知其所终焉知其所始正而待之而已耳何谓人与天一邪仲尼曰有人天也有天亦天也人不能有性也圣人晏然体逝而终矣又借颜回发问逐句而晰其蒙何谓天损饥渴寒暑穷桎之困皆天所以损我者不知是天地之行而运物之泄也运物谓造物也天地行而造物泄则消息虚盈一损一益反复相寻吾惟顺化而与之偕逝如臣子之德听命于君直易易耳故曰无受天损易何谓人益始用四达始用谓始进也四达谓四达而不悖言始而进步便自顺利爵禄并至无有穷已受益如此可谓极矣不知此外来之益耳与己无干故曰物之所利乃非己也吾命虽有在外者也君子不谓命也苟为不知内外轻重之分而歆羡于傥寄之物非其有而取之其不为盗为窃也者几希君子不为盗也贤者不为窃也而吾安焉取之何哉多取则多患益之未己而系之者至矣以若所为殆异于鸟之所以自处者矣鸟之轻眇莫如鷾鸸鷾鸸即意怠于目所不宜之处则不视口所难食之实则弃之虽畏人而反袭诸人间之堂上盖以人间堂上社稷之神居焉神德好生故讬诸明神以祈人之不害此鷾鸸存身之知也而人反不知何哉故曰无受人益难何谓无始而非卒盖卒即始也一气相禅始终无穷而万物之化莫不由之故或益之而损或损之而益莫知其终也莫知其始也莫知其始是故不可以先迎莫知其终是故不可以预待吾何心哉正以待之顺其自化而已耳何谓人与天一盖人亦天也天亦天也无天则无人故曰有人天也然而天之所谓为天又必有居无事者以为主宰故曰有天亦天也有人有天犹所谓立人之道立天之道云尔有人天也而人之不能有天则何故哉只在性分上有了加损是以不能顺其自化往往至于以人而灭天以故而灭命故人不能以有天圣人之学惟晏然体逝而圣脩之能事毕矣逝即逝者如斯之逝乃造物之所以为卒始者体其逝则何人非天何天非人而自不受夫外来之损益矣庄周游于雕陵之樊睹一异鹊自南方来者翼广七尺目大运寸感之颡而集于栗林庄周曰此何鸟哉翼殷不逝目大不睹蹇裳躩步执弹而留睹一蝉方得美荫而忘其身螳螂执翳而搏之见得而忘形异鹊从而利之利而忘其真庄周憷然曰噫物固相累二类相召也捐弹而反走虞人逐而之庄周反入三日不庭蔺且从而问之夫子何为顷间甚不庭乎庄周曰吾守形而忘身观于浊水而迷于清渊且吾闻诸夫子曰入其俗从其俗今游于雕陵而忘吾身异鹊感吾颡游于栗林而忘真栗林虞人以吾为戮吾所以不庭也夫物无大小有所逐则有所忘蝉得美荫而忘其身蝉之忘也螳螂执翳利蝉而忘其形螳螂之忘也异鹊从而利之乃至感人之颡不覩不逝异鹊之忘也庄子又从而利之挟弹以入栗林而不知有虞人之禁又庄子之忘也是皆足以为累物忘真之戒二类相召者言蝉召螳螂螳螂召鹊今鹊复召我矣庄子于此翻然有悔三月不庭以寓闭阁思过之意因门人之问而告之曰吾为守形之学久矣一旦轻忘其身以弹鹊之故而遭虞人之焠且闻之曰入其俗从其俗岂不知栗林之有禁乎见物忘身违俗犯禁自取戮辱亦固宜焉耳三月不庭盖言悔也感颡谓平颡而过殷大也翳螂之斧也阳子之宋宿于逆旅逆旅人有妾二人其一人美其一人恶恶者贵而美者贱子问其故逆旅小子对曰其美者自美吾不知其美也其恶者自恶吾不知其恶也阳子曰弟子记之行贤而去自贤之行安往而不爱哉夫贱美贵恶岂人情哉物固有相召耳盖美者自美则有骄妬之心吾固不知其美也恶者自恶则有退让之意吾固不知其恶也呜唿逆旅小子可谓友德而不荒于色者矣既又为美者谋使其行贤而去自贤之行则安往而不爱哉而惜乎美者之不能也小子识之无往非道也无往非学也乱曰将欲全生木雁无凭祈免乎累道德是乘无誉无訾浮游上下一龙一蛇与时俱化刳形去皮洒心去欲无人之野建德之国涉江浮海乘彼虚舟无车无粮虚己以游侗乎无识傥乎怠疑毫毛不挫朝夕赋敛辞其交游无责于人损势削迹鸟兽可群天属斯亲捐壁负子无以利合而甘如醴形莫若缘情莫若率亶不求文奚以待物士有道德时不与行腾猨失便莫逞其能无受天损无受人益何人非天无始非卒圣人晏然体逝而终正以待之与时偕行栗林忘身虞人戮焉何美何恶去其自贤南华真经副墨卷之六寞字集杂篇庚桑楚第二十三杂篇庄子之杂着也章句有长有短总之则推本道德为老子一经之疏注此篇中有苦心极力之语大类张子正蒙疑庄子平生绪言缀拾于内外二篇之后者其不可解处诸家率多影响然已为外史氏窥破八分矣尚俟后也老聃之役有庚桑楚者偏得老聃之道以北居畏垒之山其臣之画然者去之其妾之挈然仁者远之拥肿之与居鞅掌之为使居三年畏垒大壤畏垒之民相与言曰庚桑子之始来吾洒然异之今吾日计之而不足岁计之而有余庶几其圣人乎胡不相与尸而祝之社而稷之乎庚桑子闻之南面而不释然弟子异之庚桑子曰弟子何异于予夫春气发而百草生正得秋而万宝成夫春与秋岂无得而然哉大道已行矣吾闻至人尸居环堵之室而百姓猖狂不知所如今以畏垒之细民而窃窃欲俎豆予于贤人之间我其杓之人邪吾是以不释于老聃之言役执弟子之役者也庚桑姓楚名偏得谓独得其道臣妾指左右之事楚者而言画然知以经画为知者也挈然仁以挈度为仁者也盖老圣绝仁弃知故学其道者一皆远而去之臃肿鞅掌皆朴而无能之貌壤犹治也一作大穰以为岁登者近之洒然异之言见其胸次洒洒有异常人日计不足岁计有余者言其无小利亦无近功而久则方见其有益也尸祝社稷严敬之至也畏垒之民盖欲尊之为君庚桑子闻之南面而不释然则以天道春生秋成有大美而不言所以得而然者大道行之也道则无为而常自然故天地不尸其功而化自忘焉至人与道为体故尸居环堵之室虚静恬淡寂寞无为而百姓猖狂焉不知所往不知所往者率其性之自然而无方无隅是乃所以为道也今也畏垒之细民窃窃焉欲俎豆予于贤人之间是我必也为浅夫小人有以自见故使民尊我敬我若此吾愧有负于师教是以不能释然也俎豆字自尸祝中来杓之人以喻褊浅弟子曰不然夫寻常之沟巨鱼无所还其体而鲵鳅为之制仞之丘陵巨兽无所隐其躯而孽狐为之祥且夫尊贤授能先善与利自古尧舜以而况畏垒之民夫子亦听矣庚桑子曰小子来夫函车之兽介而离山则不免于罔罟患吞舟之鱼砀而失水则蚁能苦之故鸟兽不厌高鱼鳖不厌深夫全其形生之人藏其身也不厌深眇而已矣且夫二子者又何足以称扬哉是其辩也将妄凿垣墙而殖蓬蒿也简发而栉数米而炊窃窃乎又何足以济世哉贤则民相轧任知则民相盗之数物者不足以厚民民之于利甚勤子有杀父臣有杀君正昼为盗日中穴墙吾语女大乱之本必生于尧舜之间末存乎千世之后千世之后其必有人与人相食者也八尺曰寻倍寻曰常六尺曰步七尺曰仞祥妖孽也无所还无所隐言巨者不至也喻如褊小之地大贤不居则小人得以恣纵而为非故尊贤授能以善利天下尧舜之世盖已然矣夫尧舜大圣尚不能以一人治天下而犹必假于贤能况畏垒之细民乎今畏垒之尊先生也其亦望治之心有所不能自己者先生盖已听之而胡以不择为哉于是庚桑复以前喻深为譬说言鱼兽赋形愈大则取祸愈速故函车之兽与吞舟之鱼独行离山则罔罟罹之荡而失水则蝼蚁苦之以故深居简出自托于高深者物之所以自全也况全其形生之人而知反不逮此乎且夫尊贤授能善利天下则尧舜之事大道者又何足称乎垣墙不可凿凿之则浑朴者伤蓬蒿不可植植之则生类者乱尧舜之远于道也其辩若此又如简发而栉数米而炊斗箩之量何示弗广耶故举贤则民皆以贤相轧矣任知则民皆以知相盗矣相轧则相争相盗则相残不知以善利先天下而适以大乱倡天下民之趋利也甚勤况可得而先乎利在子先则后其父利在臣先则后其君于乱之本萌于尧舜之时而大坏极弊于千世之后论其世特隐而未见耳或谓庄老之言过于激亢天下有人与人相食者不观之众暴寡强凌弱知罔愚与吸民之膏血者乎则又甚矣南荣趎蹴然正坐曰若趎之年者已长矣将恶乎託业以及此言邪庚桑子曰全汝形抱汝生无使汝思虑营营若此三年则可以及此言矣南荣趎目之与形吾不知其异也而盲者不能自见耳之与形吾不知其异也而聋者不能自闻心之与形吾不知其异也而狂者不能自得形之与形亦辟矣而物或间之邪欲相求而不能相得今谓趎曰全汝形抱汝生无使汝思虑营趎勉闻道达耳矣庚桑子曰辞尽矣奔蜂不能化藿蠋越鸡不能伏鹄卵鲁鸡固能矣鸡之与鸡其德非不同也有能与不能者其才固有巨小也今吾才小小足以化子子胡不南见老子南荣趎庚桑弟子也恶乎讬业以及此言言我将何所学而能到此乎全汝形者谓体其受而不亏抱汝生者谓守其性而不离无使汝思虑营营谓其去知识而不凿如此积久而纯乃几于道故曰三年而后可以及此南荣一闻其言自愧开悟之晚乃复于师曰夫天下无异目也而盲者乃不能见天下无异耳也而聋者乃不能闻天下无异心也而狂者乃不能得今吾之形与人之形可谓相近矣宜其无盲聋与狂之病乃为物欲所间耶欲相求而不相得是则践形惟肖之学趎盖不能无歉焉今夫子教我全形抱生之说勉而闻之道已达于吾耳矣达耳即所谓自耳根入者自耳根入者终未浑融恶可以及化故庚桑子曰夫我之教子也其辞则已尽矣尔之不能化也以吾鼓铸之力微焉耳故曰奔蜂不能化藿蠋奔蜂小蜂也藿蠋豆间大青虫也盖闻蜾蝇能祝螟蛉而化之似其才力相当也奔蜂藿蠋能之乎越鸡不伏鹄卵亦复如是子盍南见老子乎往见我师庶几目击道存有不言而自喻者矣南荣趎赢粮七日七夜至老子之所曰子自楚之所来乎南荣趎曰唯老子曰子何与人偕来之众也南荣趎惧然顾老子曰子不知吾所谓乎南荣趎俯而惭仰而叹曰今者吾忘吾答因失吾问老子曰何谓也南荣趎曰不知乎人谓我朱愚知乎反愁我躯不仁则害人仁则反愁我身不义则伤彼义则反愁我己我安逃此而可言者趎之所患也愿因楚而问之老子曰向吾见若眉睫之间吾因以得汝矣今汝又言而信之若规规然若丧父母揭竿而求诸海也汝亡人哉惘惘乎汝欲反汝情性而无由入可怜哉子何与人偕来之众言何子与人来归之众乎非谓南荣率众而来也盖庚桑推尊其师凡有疑而未化之人皆令南见老子故老圣因南荣之续来而发是语南荣不察其旨却谓己未尝率众而来故瞿然而顾其后忘吾答失吾问只此便见南荣身分老子曰子不知吾所谓乎所谓即指平日所言绝圣弃知绝仁弃义之语绝知则人谓我愚任知则反为身累以至绝仁则恐至于害人绝义则恐至于伤彼绝之不可不绝不可故尝以三言为患不知绝圣弃知绝仁弃义则反于虚静恬淡寂寞无为矣又焉得有不知不仁不义之足患乎趎之芒也若此故老圣见眉睫而知因言而决为发大慈悯故言汝规规然若丧父母揭竿而求诸海其失所天也若此真亡人哉欲反汝情性而无由入正谓迷头弃父佛语所谓可怜愍者求诸海者广求之义非谓求之海中也南荣趎请入就舍召其所好去其所恶十日自愁复见老子老子曰汝自洒濯熟哉郁郁乎然而其中津津犹有恶也夫外韄者不可繁而捉将内揵内韄者不可缪而捉将外揵外内韄者道德不能持而况放道而行者乎请入就舍假先生之馆舍而卒业也召求也求其所好即欲反其情性之意所恶即指所绝所弃之事十日自愁者困于其心求得而未得也汝自洒濯孰哉是老子问词言子洒濯身心功夫还熟也未但见郁乎其愁其中津津乎犹有恶也郁而有恶则是胸中尚未洒然直至愁无可愁召无可召求无可求而后始为纯熟此段细密工夫奈何责以十日此南荣趎之所以欲速而不逮也于是老子因其复见也而告之曰夫人之学也其要则内外两忘尽之矣凡人内有所桎则谓之内韄外有所桎则谓之外韄韄者以皮束物之称言人之心贵乎虚静恬淡一接于物而不能过而不留则夺于攻取心受外韄而繁矣就此憧憧烦扰之中寻求本体其如物拒于中内者已实故内揵而不开一动于欲而不能与化俱徂则思虑营营心守内韄而缪矣就此绸缪萦结之中寻求本体其如已涉于感外缘难断故外揵而难解捉者寻求之义揵牢关之义此等新奇之语如霞外杂俎必非食烟火者之所能道内外韄者道德不能持言内外交韄则虽道德有于身者尚不能自持况遵道而行者乎要知道德有于身则洒濯已熟自无所韄此殆其设言耳南荣趎曰里人有病里人问之病者能言其病然其病病者犹未病也若趎之闻大道譬犹饮药而加病也趎愿闻卫生之经而已矣老子曰卫生之经能抱一乎能勿失乎能无卜而知吉凶乎能止乎能已乎能舍诸人而求诸己乎能翛然乎能侗然乎能儿子乎儿子终日嗥而嗌不嗄和之至也终日握而手不掜共其德也终视而目不瞚偏不在外也行不知所之居不知所为与物委蛇而同其波是卫生之经已里人问病病者能自言其状是其病犹未甚也喻言已能自状其病尚浅缘此病自十日自愁上得来所谓无病而灸者若再闻夫子之言愈自惊疑是犹饮药而反加病今不敢复进于是矣所愿得卫生之常法而已矣此正佛经所谓愿乐小法者不知卫生之经非道德不能也故老子难之曰能抱一乎能勿失乎二句即道德经所谓载营魄抱一能无离乎之意能无卜筮而知吉凶乎此个吉凶即道德经所谓福兮祸所倚祸兮福所伏正复为奇善复为妖者本不待于卜筮而后知若民之迷日固久矣故以此发问欲其有以自审能止乎知止乎能已乎知足乎能舍诸人而求诸己乎专气致柔如婴儿也此皆反朴还淳之道至于儿子则其德厚矣故一下遂言儿子终日嗥而嗌不嗄气之和也终日握而手不掜德之共也终视而目不瞬精之专也长哭曰嗥声哑曰嗄卷手曰握抚手曰掜目动曰瞬一而不分曰共精有所移曰偏行不知所之居不知所为言无心也与物委蛇而同其波随顺而无忤也含德之厚比于赤子则卫生之经孰有外于此哉宇泰定者发乎天光发乎天光者人见其人人有修者乃今有恆恆者人舍之天助之人之所舍谓之天民天之所助谓之天子以下皆庄子杂着宇心宇也泰定者泰然而定定则生慧矣故发乎天光天光者谓于事物之来不逆不亿而自然先觉故谓之曰天人但见其人耳而不知其即天也脩而得此则常德不离矣故曰乃今有恒人舍谓人之所归舍训曰止学者学其所不能学也行者行其所不能行也辩者辩其所不能也知止乎其所不能知至矣若有不即是者天钧败之夫人皆有能有不能于其所不能者而勉之则人事尽矣故学其所不能学则其学也进行其所不能行则其行也卓辩其所不能辩则其辩也精至于知则不必知其所不能知盖人知其所不能知则天也吾人则当以其所知养其所不知斯得为知之盛故止其所不能知至矣不即是者是逆天也必为天钧败之败犹弃也天钧犹言鸿沟盖不即是则故作误为而侥幸于其所难必者抑又多矣备物以将形藏不虞以生心敬中以达彼若是而万恶至者皆天也而非人也不足以滑成不可内于灵台灵台者有持而不知其所持而不可持者也将之为言奉也言人备物以奉其身思患豫防常恐其有不测之事而又敬天无失与人恭而有礼宜乎足以自全若是而众恶交至者则天也而非人之所致正如伯牛之疾颜子之夭皆非人之所能知又何足以滑吾之盛德而内吾之灵台乎夫灵台者有持有持犹言有主而不知其所持而有所不可持者毕竟无主则虚一有所主则必不能以其所知养其所不知而烦恼障碍皆从此其矣不见其诚己而发每发而不当业入而不舍每更为失夫人必有诸中而后发诸外故君子修辞立其诚然后言而有中今也不见其诚己而发但见每发而不当于事理之情实不当于事理之情实则亦妄发而已痛自改悔舍其旧而图其新可也今也业入而不能舍业入谓业已入于不诚不信之中而又屡屡更变以自掩饰不知转更转失所谓过而不改是谓过矣耻过作非者往往如是读庄子者宁不惕然为不善乎显明之中者人得而诛之为不善乎幽闲之中者鬼得而诛之明乎人明乎鬼者然后能独行人诛谓刑罚鬼诛谓夺其魄而益之疚独行谓独修于人所不见之地券内者行乎无名券外者志乎期费行乎无名者唯庸有光志乎期费者唯贾人也人见其跂犹之魁然与物穷者物入焉与物且者身之不能容焉能容人不能容人者无亲无亲者尽人券内外即老子所谓左右契也盖券内者藏券于内券外者行券于外主人券藏于内而券之中主人无名焉故曰券内者行乎无名虽则无名而实大声宏人皆仰之譬则君子之学专务于内不为名誉而其为道也闇然而日章故曰行乎无名者惟庸有光若券外者则志于求人之费而已期费则贾人之事也盗夸之徒也人见其跂而高也以为渠魁不知一贾人耳何足尚哉大抵良贾则深藏若虚盛德则容貌若愚君子之与物也深自俭约不为侈大如寒士然是之谓与物穷者然虚则能容谦乃受益故物莫不入焉若与物苟且漫然而来者汗然而去在学者则为道听途说之人此尚不能自容一身安能广受众人也夫无容人之量者人将离之故无亲无亲则与物聧绝而尽人之类皆不能与之为徒其病源正在一个务外好高而悦近利耳可不戒哉兵莫憯于志镆邪为下寇莫大于阴阳无所逃于天地之间非阴阳贼之心则使之也此言几微之害盖人有一念不谨而贻终身之忧者故兵莫憯于志嗔忿之心甚能自戕比之镆邪其祸尤惨无能避者故镆邪为下寇莫大于阴阳衽席之间干戈生焉然而阴阳男女无所逃于天地之间阴阳岂能贼人心贪则自贼耳知此则人当惩忿窒欲持其志养其心而不使有自失之悔可也道通其分也其成也毁也所恶乎分者其分也以备所以恶乎备者其有以备故出而不反见其鬼出而得是谓是死灭而有实鬼之一也以有形者象无形而定矣此准物理而论造化道者先天道朴分谓分阴分阳成毁谓盈虚消息言一气周流初无间断而道实通乎其间即毁矣于是贞元会合绝后再甦所谓无平不陂无往不复物理人事莫不皆然其不能不分者以备故分也老子曰朴散为器复归于朴则分而不分斯无恶矣其如有以备何故曰所恶于分者其分也以备所恶于备者其有以备有以备者居其备也有以备则其理其势不得不分而成毁变灭皆入于定数而不可逃圣人知其如此以故生而不有有而不恃长而不宰功成而不居是谓无备则无分无分则无成无毁故能劫外独存而长久之道端在如此大抵造化物理出者贵反出而不反鬼道也死道也若乃灭而有实然后为鬼之得一者耳鬼神得一则灵不反则罥挂轮网永失真性何从而得一哉有形谓物理无形谓造化故以有形者象无形者而论斯定矣出无本入无窍有实而无乎处有长而无乎本剽有所出而无窍者有实有实而无乎处者宇也有长而无本剽者宙也有乎生有乎死有乎出有乎入出入无见其形是谓天门此言造化之妙出生出也入死而归也言造化归也言造化之显藏默运于无声无臭之表而不见其迹莫知其然故其出也无本其入也无窍非无本也非无窍也但无方所之可求耳故曰有实而不见其处故将自其变者而观之亘古亘今有长矣而无乎本剽自其不变者而观之无门无旁无窍矣而有乎实理有实而无处上下四方一如也有长而无本末往古来今一如也实有乎生实有乎死实有乎出实有乎入幻相实相一如也然而不见其形也而出入生死由是焉是以谓之天门天则虚无自然而已矣谁能不由此门乎何莫非由斯道也故下文见意天门者无有也万物出乎无有有不能以有为有必出乎无有而无有一无有圣人藏乎是老子云天地万物生于有有生于无而无有之先又复有无无者焉即齐物论中所谓未始有无也者是也圣人有见于此故藏神乎是盖惟藏则虚静寂寞而万有之根基于是乎立矣古之人其知有所至矣恶乎至有以为未始有物者至矣尽矣弗可以加矣其次以为有物矣物以生为丧也以死为反也是以分已其次曰始无有既而有生生俄而死以无有为首以生为体以死为尻孰知死生有无之一守者吾与之为友是三者虽异公族也昭景着戴也甲氏也着封也非一也夫始有物者无死生无始终溟溟涬涬而已此在太极未分之先其次则言有物有物则方生方死方始方终故以生为丧以死为反丧谓亡失于外反返其真也齐物论云弱丧而不知归亦是此意盖至是而浑沦之体判矣故曰是以分己又其次者则言始而无有既而有生生俄而死是以无有为首以有生为体以死为尻尻尾也物之终也孰知有无死生之一守者吾与之为友是既知其分又知其一者也三者之言虽次第不同而皆未离于宗譬则楚之公族昭氏也景氏也以戴而着者也甲氏也以封而着者也戴谓人所推戴三氏虽分本之则一公族而已非一也而亦何尝不一哉有生黬也披然曰移是尝言移是非所言也虽然不可知者也腊者之有膍胲可散而不可散也观室者周于寝庙又适其偃焉为是举移是请尝言移是是以生为本以知为师因以乘是非果有名实因以己为质使人以为己节因以死偿节若然者以用为知以不用为愚以彻为名以穷为辱移是今之人也蜩与学鸠同于同也此章鄙人之见小而广以一体同观之义言有生聚气耳如釜底烟气聚而成黡既云聚气则凡同类者举相似也何得妄有分别今披然而曰移是非所言也披然解散之貌移即孟子所谓居移气养移体之移谓变其常也夫人自有常耳而尝言移是岂言之当乎虽然亦有移者则时之所遭人不可知也取诸其譬如腊祭之膍胲有可散有不可散者故以为可移而不可移之喻膍牛之百叶也足指曰胲二散字上作上声读下作去声读其义自明可散谓散置于鼎俎之间不可散谓分散于人也又如室之有庙有寝有偃观室者遍而造之则见其移祖于庙移息于寝移溲于偃偃屏厕也以为有卑高贵贱之分为是举移是而不知膍胲一体也庙偃一地也今人但见其可移耳而不见其有不可移者在故尝言移是非所言也请尝言移是是以有生者为本而以其所知者为师因乘之以生是非以生为本者谓以己作主知己之贵则贱人知己之知则愚人知己之荣则辱人是皆以知为师而乘是非者用是因实求名循名责实谓果有名实莫不以己为质而使人皆取节焉以己为质即以有生为本之义质如义以为质之质节准则也夫以知为师便以生是非果有名实便以己为质使人节己便以死偿节直至钟鸣漏尽而犹不悟本来之无我人心之移一至于此今人少有得志便谓今非昔比常将我身作主要使人人承奉于我山林游戏行尚辟人索居闲处尚御冠服得非以死偿节之谓乎若然者是以已之用者为知而以人之不用者为愚以己之通者为荣而以人之穷者为辱古之达人不作是观言移是者今之人也是蜩与学鸠同一自足于枋榆之下者也何见之小哉夫惟蜩与学鸠乃同一见而我又与之同故曰同其同鄙亦甚矣此条不知从前诸老作何见解蹍市人之足则辞以放骜兄则以妪大亲则已矣故曰至礼有不人至义不物至知不谋至仁无亲至信辟金蹍踏也踏市人之足则辞谢以放骜兄塔弟足则以气而嘘妪拊之而已无庸谢也若父母踏子之足则并与妪拊而忘之故曰大亲则已矣夫蹍足而辞谢礼也礼以相伪至礼则质任自然不见人我逊让故知亲之已矣真至礼也至义则不待物物裁制而皆得其宜至知则自然先觉而已故至知不谋至仁则无所不爱而已故至仁无亲至信则不待金玉以为质故至信辟金此皆至礼不人而绪及者彻志之勃解心之谬去德之累达道之塞贵富显严名利六者勃志也容动色理气意六者谬心也恶欲喜怒哀乐六者累德也去就取与知能六者塞道也此四六者不荡胸中则正正则静静则明明则虚虚则无为而无不为也彻撤而去之也勃悖乱也谬与缪同塞障碍也君子之志也则当志于道德一有富贵严显其名利之心则夺于外诱而吾之志因以乱矣容身相也动举四体而言色容色也理言之文也气则兼声于色而言之意思虑也六者在心则绸缪纠结不能自解故曰心谬德者浑沦不分之谓淆之以情则窍凿多矣故足以为德之累道则虚无自然而已无去就无取予无知能有之则适足以障道此四六者不荡于胸中则胸中则胸中正正如各正性命之正言适得吾体也正则攻取不得而夺之故正则静静则定而生慧矣故静则明明则表里莹然渣滓浑化而虚矣虚则恬然淡然寂然寞然而一无所为矣然无为也而无不为也万变不足为之挠岂复为四六所累哉道者德之钦也生者德之光也性者生之质也性之动谓之为为之伪谓之失天下莫不尊道而贵德故道者为德之钦降本流末人物乃生生则品物咸章而光辉发越矣故生者为德之光有生者有生生者故性者为生之质率性而动则百为出焉故性之动谓之为为而根于性则虽为而实无所为矣加之以人则伪伪则失失即老子所谓失道失德失仁失义之失庄子分明是老子疏注知者接也知者谟也知者之所不知犹睨也动以不得已之谓德动无非我之治名相反而实相顺也知者与物为搆而生谟谋谟谋生于意识德性之知则不如是盖德性之知有所不知如赤子之睨然视物而不起于分别其有所动又皆不得已而后动者故不得已而动谓之德动而非我谓之治我即释氏所谓真我治谓五官效职百体从令此便是性之动者是皆出于自然而不以一毫人为参之德与我皆在内动与治皆在外其名若相反而实则相顺者也相顺谓外皆顺于内羿工乎中微而拙乎使人无己誉圣人工乎天而拙乎人夫工乎天而俍人者唯全人能之羿巧于中的而拙乎使人无已誉谓其有以自见也圣人亦然若工于天而又俍乎人惟全人能之全人者至人也至人无己至人无名虽虫能虫虽虫能天全人恶天恶人之天而况吾天乎人乎能即孟子所谓良能物有万不齐皆谓之虫惟虫能虫谓能不失其本性也如鸟之飞鱼之跃鴚之鸣马牛之蹄齿皆能自率其天性而不失其为虫故曰惟虫能虫惟虫能天然虫而谓之能天者进物而言之也人则一天而已况全人乎若全人乎若全人则不知何者为天何者为人故曰全人恶天且天之未始不为人人亦未始不为天知天人之为一体者自尔不生分别此尚不知人之能天而况天之在我者乎故曰恶人之天而况吾天乎人乎何相异也若使其知我之能天则终有我见斯不得谓之全人矣全人即至人也至人无己一雀适羿羿必得之威也以天下为之笼则雀无所逃是故汤以人笼伊尹秦穆公以五羊之皮笼百里奚是故非以其所好笼之而可得者无有也介者拸画外非誉也胥靡登高而不惧遗死生也羿必得雀威力使然也故有力者得人虽然亦必因其所好可笼而致也如伊尹百里奚有志于霸王之业然后汤与穆公得而有之若使胸中洒洒一尘不挂乌得而有之哉介者拸华美而弗饰外毁誉也胥靡登危险而不惧遗死生也彼二子者非人也乌得不为所笼哉介兀者胥靡刑徒人也画画衣也拸者弃意夫复謵不馈而忘人忘人因以为天人矣故敬之而不喜侮之而不怒者唯同乎天和者为然出怒不怒则怒出于不怒出为无为则为出于无为矣欲静则平气欲神则顺心有为也欲当则缘于不得已不得已之类圣人之道复习犹言服习夫人不能忘情于人于是始有餽遗不餽而忘人则无人之情矣有人之形无人之情非天人乎无人情者敬而不喜侮而不怒无喜无怒则怒出于不怒矣此个不怒乃未发之中在未怒之先有常能养得此中然后发而皆中出怒如此出喜可知其有为也亦然故出为无为则为出于无为矣无为非块然也不得已而应之虽为犹不为也故欲静则须平其气欲神则须顺其心欲有为而得其当则必缘于不得已欲静二句起下之词平气者谓调息而后归于静也欲神则顺心者心无物忤然后存神而应妙以喻有为而欲当者则必缘于不得已不得已者自然也天也圣人之道类是也于是方壶外史为作乱辞庚桑居垒匪杓之人南面不释奈此细民鸟不厌高鱼不厌深藏之深眇乃全其身贤能善利奚足以济乱首唐虞末流千世南趎讬业庚桑尽辞南见老子三患生疑十日自愁内外兼鞴饮药加病卫生而足能抱一乎能儿子乎藁形灰心莫知所图宇泰定者发乎天光止所不知天钧弗伤敬中达外备物将形人不胜天奚以滑成不诚而发每更为失明惧人非幽虞鬼责券内无名物则人之贾人期费人见其跂兵憯于志寇大于心道通成毁所恶于分无本无窍出入天门藏心无有美厥灵根有生者黬移是则非蜩鸠也哉胡见之微蹍足辞鷔大亲则已至礼不文至人无己四六不盪归于静明无为无失惟德之钦惟虫能虫惟雀可笼不餽忘人天和乃同杂篇徐无鬼第二十四此篇多有隐晦难解之语如层峦叠嶂争奇献怪游涉此者甚可新人耳目长人意见读庄子到此不得草草三复愈有深味徐无鬼因女商见魏武侯武侯劳之曰先生病矣苦于山林之劳故肯见于寡人徐无鬼曰我则劳于君君有何劳于我君将盈耆欲长好恶则性命之情病矣君将黜耆欲掔好恶则耳目病矣我将劳君君有何劳于我武侯超然不对少焉徐无鬼曰尝语君吾相狗也下之质执饱而止是狸德也中之质若视日上之质若亡其一吾相狗又不若吾相马也吾相马直者中绳曲者中钩方者中矩圆者中规是国马也而未若天下马也天下马有成材若卹若失若丧其一若是者超轶轶尘不知其所武侯大说而笑夫山林之士虚静恬淡寂寞无为各安其性命之情自适其适而已无所病苦安所取劳哉而武侯则固劳之故无鬼借其意而反之曰我则有劳于君盖君将盈嗜欲滋好恶则逐物丧真而内者病矣内外交病君之可劳莫甚焉而武侯超然未有以对也少焉无鬼语之以相狗焉盖因论狗马而相士之道实寓言表狗之下者执饱而止执饱谓以搏执求饱得饱则止是狸德也不可用也中之质若视日视日者蒿其目其心若有思乎然神已专于内矣上之质若亡其一盖并其思而亡之嗒然如南郭子綦之丧耦渻子养鸡所谓望之若木鸡者亦盖类是盖执饱者见可欲而动精神发露一试便休此喻士之无养者视日则似有所养矣是故可以迫之而动也若亡其一则全不欲试者也全不欲试者然后能大有所试孟子言人有不为也而后可以有为准之相马亦复如是夫国马者方圆曲直动合矩度即国土也若夫天下马者若卹若失若亡其一卹与失者惛惛闷闷全无发扬厉蹈之意庄老立论主意只在凝神守气千言一旨吾儒所谓不专一则不能直遂不阖聚则不能发散只为有见如此武侯一闻此言大悦而笑笑不笑一时则不可知一时则不可知然着书者直是自信具耳目者可以相悦而解耳徐无鬼出女商曰先生独何以说吾君乎吾所以说吾君者横说之则以诗书礼乐从说之则以金板六弢奉事而大有功者不可为数而吾君未尝启齿今先生何以说吾君使吾君说若此乎徐无鬼曰吾直告之吾相狗马耳女商曰若是乎子不闻夫越之流人乎去国数日见其所知而喜去国旬月见所尝见于国中者喜及期年也见似人者而喜矣不亦去人滋久思人滋深乎夫逃虚空者藜藿柱乎鼪鼬之径踉位其空闻人足音跫然而喜矣又况乎昆弟亲戚之謦欬侧者乎久矣夫莫以真人之言謦欬吾君之侧乎夫诗书礼乐之文与金板六弢之略文则可以经邦武则可以戡乱故曰奉事而大有功者而君未尝说之者何盖以腐儒之空谈与策士之権说人主厌闻久矣今也一闻狗马之论无所因袭独见之言以之相士则得士以之养心则得心诚哉其为真人之言空谷之謦欬也焉得不跫然而喜大说而笑乎虚空空谷也柱塞也鼪鼬之径山蹊之间鼪鼬所由之处也而藜藿塞之荒凉可知踉欲行貌位处也言行行且止之时偶闻足音已自不胜其喜况又闻亲戚昆弟之謦欬乎侧其喜又殆有甚焉者此段曲体物情以喻武侯久不闻人言今又幸得闻至言分明讥笑魏国无人而前之所说纵横椑阖皆非人言也徐无鬼见武侯武侯曰先生居山林食芧栗厌葱韭以宾寡人久矣夫今老邪其欲干酒肉之味邪其寡人亦有社稷之福邪徐无鬼曰无鬼生于贫贱未尝敢饮食君之酒肉将来劳君也君曰何哉奚劳寡人曰劳神与形武侯曰何谓邪徐无鬼曰天地之养也一登高不可以为长下不可以为短君独为万乘之主以苦一国之民以养耳目鼻口夫神者不自也夫神者好和而恶姦夫姦病也故劳之唯君所病之何也言先生老矣若就寡人之养而来则当备酒肉之味以奉先生若有意于寡人则相与以图社稷之福于是无鬼又就养之一字生下意来言君勿谓万乘之养与匹夫不同凡天地之养一也其以为万乘匹夫者所处异焉耳犹之登高居下者然夫物有各足登高不能长居下不能短也而君独以为高为长而苦短者下者之民嗦其膏血以养在己之耳目口鼻自以为得矣而不知己之神不自许也夫神也者虚静恬淡寂寞无为和之至也故好和而恶奸奸之为言乱也今以声色臭味之尘荫其六根贼其天和不谓之病而何夫是数者皆有生之养所不能免人则不能病也而君独病之何哉于此深思而自得之则知老子所谓生而动之死地者以其生生之厚而益生日祥之旨可以引伸而得之矣武侯曰欲先生久矣吾欲爱民而为义偃兵其可乎徐无鬼曰不可爱民害民之始也为义偃兵造兵之本也君自此为之则殆不成凡成美恶器也君虽为义几且伪哉形固造形成固有伐变固外战君亦必无盛鹤列于丽谯之间无徒骥于锱坛之宫无藏逆于得无以巧胜人无以谋胜人无以战胜人夫杀人之士民兼人之土地以养吾私与吾神者其战不知孰善胜之恶乎在君若勿已矣修胸中之诚以应天地之情而勿撄夫民死已脱矣君将恶乎用偃兵哉此下正言图谋社稷之福爱民仁也偃兵义也仁义以为国无不可者而无鬼则以为不可者谓其为之以有心也何者有心爱民则姑息之政行焉是虽曰爱之而其实害之也故曰爱民者害民之始有心偃兵则警备之防驰焉是虽曰偃之而适以造之也故曰偃兵者造兵之本大抵天下之事最不可以有心为之若自此为之以有心则虽足以成仁义之美名而不知反为不成之始故成美恶器也弗成可也又况成之以有心乎有心则虽为仁义而且几于伪矣君子无伪乎哉盖当时之诸侯多有假借仁义之名以求济其贪欲之私者故无鬼言此以警之何谓成美恶器凡造化物理成之于先者必亏于后故始于治常卒于乱至人深达化权故一以无名之朴镇之而不以成美自居夫形固有造形者无形则无造矣成固有伐之者无成则无伐矣变固有外战者心平则争息矣是盖不为祸首不为事先无心顺应修胸中之诚而勿撄则既无害民之端又无造兵之本所以为得君亦必无盛鹤列于丽谯之间徒骥于辎坛之宫丽谯宫楼名鹤列陈兵也徒步卒也骥骑射也辎坛之宫社稷之地也夫严肃之所自合清虚神明之舍本宜靖衪以况心本无生忽然起念则是鹤列于丽谯之间徒骥于辎坛之宫失常之变莫此为甚原其爱民偃兵之初心不过藏仁要人以为强国之计是谓藏逆于得以智为谋以巧取胜以战天下于才术仁义之中以兼人之土地而杀人之士民收其子女玉帛以养吾耳目口鼻之私以快吾神而不知吾神受内战之伤亦已多矣如是则所获不能补其所亡所得不能济其所伤其战也果孰为胜胜安在乎君若勿已矣勿已即无已之意谓欲已之而不止则莫若修吾之诚以应天地之情而勿与物撄修吾之诚则绝去仁义之几伪者一味虚静恬淡寂寞无为自然与天地之实理相应而凡事物之去来顺逆自然各适其适而不相撄乱夫民命生死皆悬于君之一念如是不与物撄则无心变外战之患而民之死脱矣又何惧夫兵之为害而以偃兵为哉盖直说道个行无行攘无臂仍无兵的地位非至德其孰能与于此黄帝将见大隗乎具茨之山方明为御昌寓骖乘张若謵朋前马昆阍滑稽后车至于襄城之野七圣皆迷无所问涂适遇牧马童子问涂焉曰若知具茨之山乎曰然若知大隗之所存乎曰然黄帝异哉小童非徒知具茨之山又知大隗之所存请问为天下小童曰夫天下者亦若此而已矣又奚事焉予少而自游于六合之内予适有瞀病有长者教予曰若乘日之车而游于襄城之野今予病少痊予又且复游于六合之外夫为天下亦若此而已予又奚事焉黄帝曰夫为天下者则诚非吾子之事虽然请问为天下小童辞黄帝又问小童曰夫为天下者亦奚以异乎牧马者哉亦去其害者而已矣黄帝再拜稽首称天师而退方明昌寓张若謵朋昆阍滑稽兼帝为七圣皆寓言也大块即大道也两亦若此而已矣皆指牧马而言少而自游于六合之内言雨少有知觉便自游于有方之内与物为搆渐觉瞀昧长者教予乘彼方升未艾之日车游诸襄城之野无物可见障碍少除今又且复游乎六合之外喻彼学问无尽进得一步又有一步透得一层更有一层黄帝见童子之言知其非凡固请问为天下之道为天下亦是寓言老子所谓将欲取天下而为之吾知其不得已盖为天下即治身也童子大朴未彫无事返还归复故曰为天下者诚非童子之事虽然有道存焉敢问为天下之道而已小童曰夫为天下者奚以异于牧吾马哉齿草饮水顺其自然去其所以害吾马者而已今于百姓日用之中而去其所以害吾身者则治身之道岂复有余蕴哉于是黄帝稽首再拜曰天人也真吾师也作礼而退知士无思虑之变则不乐辩士无谈说之序则不乐察士无凌谇之事则不乐皆囿于物者也夫人情乐于自见而喜于有所试故知士无思虑之变辩士无谈说之序察士无凌谇之事则己之才一无所试而不能以自见故不乐然皆为物所囿者也至人则虚静恬淡寂寞无为奚乐奚不乐哉招世之士兴朝中民之士荣官筋力之士矜难勇敢之士奋患兵之士乐战枯藁之士宿名法律之士广治法律之士广治礼乐之士敬容仁义之贵际招世者招摇于世以自见者也其人也砥砺名节卓然兴起于朝廷之上中民之士务求得民之心者也荣官谓以官守为荣筋力之士则孟贲乌获之徒也矜难谓胜人之所难胜举人之所难举勇敢之士聂政荆轲之类也奋患谓自奋于忧患之中而威武有所不能屈兵革之士士之急功者也故得战而乐枯藁之士士之苦节者也故得名而止法律之士法家者流也广治谓广其治世之具礼乐之士缝掖章甫之辈也敬容谓飤其动作之容仁义之士居天下之广居行天下之大道也不得志则不能与民由之故贵在际时言士之品不同而志之所存各异然皆非尊道而贵德者特有方之士云耳非至人也农夫无草莱之事则不比商贾无市井之事则不比庶人有旦暮之业则劝百有器械之巧则壮比即比周之意草莱之士辟除草莱以自封植也农夫秉耒耜以求食者故非此人不比市井之士招集商贾之人也故商贾非市井之士不比庶人有常居之业则旦暮劝百工有一艺之精则精神王通前后所论皆易于物者钱财不积则贪者忧权势不尤则夸者悲势物之徒乐变贪夫所重在积故钱财不积则贪者忧夸者所贵在权故权势不甚则夸者悲物谓物力势即权势总上二者而言乐变谓喜于更张以自夸耀此去虚静恬淡寂寞无为者何啻天壤遭时有用不能无为也此皆顺比于岁不物于易者也驰其形性潜之万物终身不反悲夫夫出为无为则为出于不为圣人不能违时遭时之我用而不能以无为者顺也比于岁功当春而生当夏而长当秋而杀当冬而藏物则有变有易而化工元气则有不物于易者存此便是出为无为之意若夫外驰其形内驰其性汨没于万物之中而终身无所归复此则所谓物于易者逐于末而丧其真悲夫细味此亦前数条之结语庄子曰射者非前期而中谓之善射天下皆羿也可乎惠子曰可庄子曰天下非有公是也而各是其所是天下皆尧也可乎惠子曰庄子曰然则儒墨杨秉四与夫子为五果孰是邪或者若鲁遽者邪其弟子曰我得夫子之道矣吾能冬爨鼎而夏造冰矣鲁遽曰是直以阳召阳以阴召阴非吾所谓道也吾示子乎吾道于是为之调瑟废一于堂废一于室鼓宫宫动鼓角角动音律同矣夫或改调一弦于五音无当也鼓之二十五弦未始异于声而音之君已且若是者邪夫射者以鹄为期故射必中鹄而后始见其为巧若非有前期则凡舍矢者皆云善射而天下皆羿矣而可乎哉以喻天下必有公理以为是非之准的若非有公是而各是其是则人人皆尧矣而可乎而惠子均谓之曰可此便是惠子强辩要与庄子相反处于是庄子诘之曰若不论公是而但各是其是则设以儒墨杨秉四人合夫子而五相与上下其议论学既不同论当各别使无公是者以正之则未知果孰为是也或者若鲁遽耶遽之弟子曰我得夫子之道矣吾能冬爨鼎而夏造冰鲁遽曰非吾所谓道也是直以阳召阳以阴召阴耳盖冬至阳生阳生则人皆喜热故爨鼎而无燥渴之烦夏至阴生阴生则人皆喜冷故履冰而无栗烈之患吾之道则不然吾将示之乃为之调瑟盖鲁遽捏怪因其弟子之无识而故以此诳之废一于堂废一于室废者废其两瑟之柱而使之调不成声也瑟既废矣我却从外命之鼓宫则堂上室中之弟子自然移其柱而调宫命之鼓角则堂上室中之弟子自然移其柱而调角又或改调一弦于五音不合也则堂上室中二十五弦一时齐动必使其声未始有异而后音之君已君即柱也已止也如此隔壁而调音响相应如合符节大是奇特不知非关已有道术彼自知无亦各是其是而未知其果孰为是者耶杨杨朱也秉公孙龙名惠子曰︰今乎儒墨杨秉且方与我以辩相拂以辞相镇以声而未始吾非也则奚若矣庄子曰齐人蹢子于宋者其命阍也不以完其求钘钟也以束缚其求唐子也而未始出域有遗类矣夫楚人寄而谪阍者夜半于无人之时而与舟人斗未始离于岑而足以造于怨也相拂以辞谓抗其辞以相诤也相镇以声谓厉其声以相厌也言儒墨杨秉之徒与我相辩若此而卒屈服于我未始吾非则吾之是何如耶不知道以无诤为贵相抗相镇非道也无有是处庄子且不说破直连举三事作譬用以戏剧惠子齐人蹢子于宋以为阍其命阍也不以完盖古者以刖守门故子欲为阍则必蹢之而不欲其完至求钘钟则束之缚之惟恐缺坏而不完夫在己子则不欲其完而在锺也则必责其完自恕于己而求备于物惠子之与人辩也亦复如是又有求于唐子者唐亡也子已亡失则当远求他郡今乃求不出境终亦遗失而已故曰有遗类矣求唐子者将求而出域乎将不求而出域乎又楚人寄而蹢阍夜半逃归足未离岸而即与舟人相鬭鬭可得乎吾恐夜半无人之时必为舟人所挤适足造怨而已为蹢阍者将鬭而造怨乎将不鬭而求容乎此时此地分明鬭不去矣今惠子守其一说而不知深究精微远讨训典与求亡而不出域者何异然其说终不能行也则亦夜半鬭舟之蹢子耳不亦诚可笑哉末篇言惠子日以其知与天下之辩持说而不休多而无已犹以为寡益之以怪以反人为实以胜人为名则惠子之为人可知矣又按求唐鬭舟二喻深可䌷绎一则喻其失之也远一则笑其虽夜半无人亦将鬭不去也庄子之文善于戏剧此类可见庄子送葬过惠子之墓顾谓从者曰郢人垩慢其鼻端若蝇翼使匠之匠石运斤成风听而斲之尽垩而鼻不伤郢人立不失容宋元君闻之召匠尝试为寡人为之匠石曰臣则尝能斲之虽然臣之质死久矣自夫之死也吾无以为质矣吾无与言之矣垩白泥也漫其鼻端如蝇翼言薄之甚也鼻端固难斲而垩薄又难之尤难者乃匠石运斤如风垩尽去而鼻不伤匠石之技可谓精绝矣然非有立不失容之郢人则匠亦无所施其巧者是郢人者匠石之质也质如绘工以素为质此喻必有惠子之强辩然后我得以其说穷之自惠子死则天下无与我相持者而我亦无与之言矣盖惠子真是木强说他不倒如郢人之立不失容者若一折便到倒则何俟多言今天下之为惠子者岂少哉独使之人费词以穷之难矣难矣管仲有病桓公问之曰仲父之病病矣可不谓云至于大病则寡人恶乎属国而可管仲曰公谁欲与公曰鲍叔牙曰不可其为人洁廉善士也其于不己若者不比之又一闻人之过终身不忘使之治国上且钩乎君下且逆乎民其得罪于君也将弗久矣公曰然则孰可曰勿已则隰朋可其为人也上忘而下畔愧不若黄帝而哀不己若者以德分人谓之圣以财分人谓之贤以贤临人未有得人者也以贤下人未不得人者也其于国有不闻也其于家有不见也勿已则隰朋可疾病言病甚也可不谓云至于大病犹云设有不讳至于大故则寡人何以讬国公之意盖已属意于叔牙而仲则固谓之不可牙之为人洁廉善士也廉洁之人率多峻峭而无休休有容之度故善不己若者不比一闻人过则终身不忘相臣之道受国之不祥含人之垢纳人之污惟恐先己而后人也今也以若人而讬之国彼必将以皦皦之行上钩其君以致声誉而下强人以所难强则逆下逆则无与无辅吾恐不久将得罪于君矣勿己则则隰朋可隰朋之为人也上忘而下畔正言若反故此等言语大能警俗上忘者忘其势分之荣也下畔者使人忘我若畔而去之也皇者修夫德者也人有不由于道德则是不若于皇帝矣故愧之使人人皆由于道德者己之心也不若于己之心者则矜之分人以德谓之圣朋其圣人也分人以财谓之贤朋其贤人也以贤下人则得人朋其下人者也之人也于国有不闻也于家有不见也漠然而无为寂然而无名是隰朋之行也故以之属国而可吴王浮于江登乎狙之山众狙见之恂然弃而走逃于深蓁有一狙焉委蛇攫搔见巧乎王王射之敏给搏捷矢王命相者趋射之狙执死王顾谓其颜不疑曰之狙也伐其巧恃其便以敖予以至此殛也戒之哉嗟乎无以色骄人哉颜不疑归而师董梧以锄其色去乐辞显三年而国人称之委蛇自得之貌攫搔便捷之状见巧以巧自见也王射之敏使疾射之也射之者疾而狙之博其捷矢者亦甚给狙之能若此宜乎足以自全而不知适以速其死故王命左右相者趋射之狙执死王顾颜不疑而成戒之曰惟此狙伐其巧恃其便以骄予故至此殛也嗟乎汝无以色骄人哉色字所包甚广富贵则有骄泰之色贤劳则有矜夸之色施予则有恩德之色尊上则有傲慢之色是皆内无所养故不能忘己而忘物取祸速戾正在于此不疑一闻其君之戒亲贤友善锄去在已旧习之荒秽深自贬损去乐辞显三年而国人称之嗟嗟颜不疑可谓勇于从善者矣南伯子綦隐几而坐仰天而嘘颜成子入见曰夫子物之尤也形可使若藁骸心固可使若死灰乎曰吾尝居山穴之中矣当是时也田禾一睹我而齐国之众三贺之我必先之彼固知之我必卖之彼故鬻之若我而不有之恶得而知之若我而不卖之彼恶得而鬻之嗟乎我悲人之自丧者吾又悲夫人者吾又悲夫悲人之悲者其后而日远矣物之尤言夫子于人物之中称之为最而灰心藁形若此亦将何以自见耶子綦言我固不欲其自见也盖昔者居于山穴之中齐侯田禾一来覩我而国人三贺三贺者贺其得贤也是我必有以自见如人之鬻物者然是以闻名而来名之所由着实之所由丧也吾尝悲夫人之自丧者人皆明于责人而暗于责己吾又悲夫悲人者知悲人之悲而不悲己之悲则所以自治者疏矣吾又悲夫悲人之悲者其后乃日远矣始觉所造之进也仲尼之楚楚王觞之孙叔敖执爵而立市南宜僚受酒而祭曰古之人乎于此言已曰丘也闻不言之言矣未之尝言于此乎言之市南宜僚弄丸家之难解孙叔敖甘寝秉羽而郢人投兵丘愿有喙三尺彼之谓不道之道谓不言之辩故德总乎道之所一而言休乎知之所不知至矣古人于此言矣言古人饮酒于此率多以言陈纳诲盖启夫子有言之教吾闻圣人有不言之教而吾未尝语人今则于此语之夫官僚弄丸而难解叔敖寝羽而投兵乃知天下之事无心于为者得之丘亦何言之有哉愿有喙三尺而已矣凡鸟喙长者多不能言如鹳鹤之类夫子之言止此庄子断之曰彼之谓不道之道此之谓不言之辩彼之谓二子是也此之谓夫子是也夫太上立德其次立言德而总乎道之所一言而止于知之所不知至矣而今之为德者曰仁曰义则不能总乎道之所一也今之言者高论广谈于六合之外则不能休其所不知也谓之何哉道之所一者德不能同也知之所不能知者辩不能举也名若儒墨而凶矣承上绪论道者先天道朴一而不分失道而后德于是始有四端万善之名要皆有心为之而去自然者远矣故曰德不能同知既非人之所能知则虽有强辩而亦不能举之以示人故曰辩不能举今之以儒墨名者类同其所不能同举其所不能举曰吾斯之谓道也斯之谓知也岂不裂道畔知而以其学术祸天下哉故曰而凶矣故海不辞东流大之至也圣人并包天地泽及天下而不知其谁氏是故生无爵死无谥实不聚名不立此之谓大人海不择众流无所不纳而后为大之至大人兼包天地润泽万物而不知其谁何一海也荡荡乎民无能名焉故生无爵而死无谥实不聚而名不立大名难名也如此狗不以善吠为良人不以善言为贤而况为大乎夫为大不足以为大而况为德乎夫大备矣莫若天地然奚求焉而大备矣知大备者无求无失无弃不以物易己也反己而不穷循古而不摩大人之诚善言即今之所谓能辩者人尚不以为贤而况许之为大乎哉盖大无名相迥出言语思议之表不可为也有心为之则不足以为大矣夫为大尚不足以为大而况为德乎哉德则指仁义圣知而言大则道也德则道之降焉者也为德则所谓下德执德而德非其德矣其可谓德乎哉夫大则备矣大备者莫若天地然天地奚求焉为大备也无心自然而已矣知大备者无求也无失也无弃也何者性分之中万物皆备何假于外而曰求何假遗忘而曰失何可舍置而曰弃是故知大备者不以物丧己反之于身而各足也循乎邃古而不摩也此大人之诚也诚即释氏所谓实际理地大人之大大于是而已子綦有八子陈诸前召九方歅曰为我相吾子孰为祥九方歅曰梱也为祥子綦瞿然喜曰奚若曰梱也将与国君同食以终其身子綦索然出涕曰吾子何为以至于是极也九方歅曰夫与国君同食泽及三族况父母乎今夫子闻之而泣是御福也子则祥矣父则不祥子綦曰歅何足以识之而梱祥邪尽于酒肉入于鼻口矣而何足以知其所自来吾未尝牧而牂生于奥未尝好田而鹑生于宎若勿怪何邪吾所与吾子游者游于天地吾与之邀乐于天吾与之邀食于地吾不与之为事不与之为谋不与之为怪吾与之乘天地之诚而不以物与之相撄吾与之一委蛇而不与之为事所宜今也然有世俗之偿焉凡有怪征者必有怪行殆乎非我与吾子之罪天与之也吾是以泣也无几何而使梱之于燕盗得之于道全而鬻之则难不若刖之则易于是刖而鬻之于齐适当渠公之街然身食肉而终夫非望之福有道之忧也惟知者能深知之梱有国君同食之相常人方自庆幸而子綦则固忧之何者谓其非所致而致也古之人积功累仁如禹稷之躬稼大王之迁豳莫不有深厚之泽及天下万世而后子孙阴受其福是谓牧也而牂生田也而禽获有所自来无足怪者且夫尽酒肉之香味入于鼻口而不知其所自来宁无怪耶今吾之于世也淡然漠然一无所为邀乐于天邀食于地即所居之位乐日用之常不与之为事功不与之为谋虑不与之为怪异乘天地之自然而不与物相撄乱委委蛇蛇不见其有宜人之事而天乃以世俗之福偿之何耶殆怪征也非我之致其天与之而不能逃焉者乎此便是老子所谓祸兮福所倚福兮祸所伏正复为奇善复为妖惟有道者知之而不处焉未焉而梱为盗获刖之而鬻于齐为蹢阍者食肉之相果验而怪征之说信不诬矣牂牝羊也室西南曰奥西北为宎渠公注屠者也当其街故常有肉食啮缺遇许由曰子将奚之曰将逃尧曰奚谓邪曰尧畜畜然仁吾恐其为天下笑后世其人与人相食与夫民不难聚也爱之则亲利之则至誉之则劝致其所恶则散爱利出乎仁义捐仁义者寡利仁义者众夫仁义之行唯且无诚且假乎禽贪者器是以一人之斲制利天下譬之犹一覕也夫尧知贤人之利天下也而不知其贼天下也夫唯外乎贤者知之矣夫圣人之为仁义非以利天下也而其究也适为开利之端盖仁义则不能不爱利乎斯人而天下之人爱之则亲利之则至凡其亲爱我者皆其利赖我者也是天下之利仁义者多而捐仁义者寡捐仁义者与之相忘而不知帝力之何有者也是在隆古则然而今则利之者众矣以利相悦者利尽则散宁能保其后之不人相食耶夫使仁义而以诚实行之则虽无心于感人而人之应之也尚不能已又况煦煦焉畜畜焉有心为之惟且无诚则贪我之仁义而来者可胜言哉贪禽者本无厌心假之以器则愈贪而愈无厌矣器谓网罾戈之类民之利赖于上者亦本无厌心招之以仁义则亦愈贪而愈无厌矣以仁义为利是犹以一人之斲制利天下譬之一覕也覕注训曰割言工人以刀斧斲制物料非不称利于一覕之顷然一覕则朴散为器生意斩然矣此便是利中之害仁义亦然夫尧知贤人之仁义足以利天下而不知适以贼天下惟高出贤人一等者知之其他则未免惊其耳目骇其见闻啮缺之所以逃尧者意见如此有暖姝者有濡需者有卷娄者所谓暖姝者学一先生之言则暖暖姝姝而自说也自以为足矣而未知未始有物也是以谓暖姝者也濡需者豕蝨是也择疏鬣自以为广宫大囿奎蹄曲隈乳间股脚自以为安室利处不知屠者之一鼓臂布草操烟火而己与豕俱焦也此以域进此以域退此其所谓濡需者也卷娄者舜也羊肉不慕蚁蚁慕羊肉羊肉羶也舜有羶行百姓悦之故三徙成都至邓之虚而十有万家尧闻舜之贤举之童土之地曰冀得其来之泽舜举乎童土之地年齿长矣聪明衰矣而不得休归所谓卷娄者也暖姝濡需卷娄六字叶音成文暖柔貌姝妖貌也学一先生之言则暖暖姝姝既以自媚而因以媚入不知虚静之中未始有物居然着此翻成理障所以老圣有绝学无忧之训语上乘者诚不当以外入者而自足也濡需者喻诸豕蝨择豕之疏鬣而栖之自以为广宫大囿奎蹄曲隈乳间股脚自以为安室利处不知屠者一旦屠其豕燎其毛则将与之俱焦也人之讬身于权豪富贵之门而一旦与之同祸者何以异此故曰由此域而进者亦由此域而退此之谓濡需也卷娄者则舜是也夫肉必羶也而后蚁聚之舜所居三徙而成都是舜之行必羶矣尧故举之童土之地童土即童山山不生草木曰童则陋之甚也尧之举舜也曰冀其方来之泽可以保我子孙黎民而已而舜反为所苦盖自三十登庸之后年齿日长耳目聪明之用日衰犹不得归息而日兢业于万岁之烦此所谓卷娄者也三等人品虽有清浊高下之不同以言乎不安性命之情则其失均也是以神人恶众至众至则不比不比则不利也故无所甚亲无所甚疏抱德炀和以顺天下此谓真人承上言神人恶众至谓众人所归人各异情最难得其和同故以尧舜之世不能无庸违方命之徒待其不和而思以处之则所损多矣故不利莫若无心于天下而无所甚亲无所甚疏抱德养和以顺天下之来去庶乎得以全吾之真此之谓真人然真人即神人也以其无假故曰真以其不测故曰神耳于蚁弃知于鱼得计于羊弃意以目视目以耳听耳以心复心若然者其平也绳其变也循古之真人以天待之不以人入天古之真人得之也生失之也死得之也死失之也生于蚁三句皆隐语叶韵成文亦自奇特表真人之忘情也蚁虽甚微而犹有慕羶之知是不能忘情于物也故于蚁则弃其知若鱼之相忘于江湖则为计得矣于羊弃意羊以气羶而聚蚁人以美行而致人亦羶意也弃其意则无羶行矣如此与物相忘将使目忘乎色而所视者惟目耳忘乎声而所听者惟耳心忘乎识而所复者惟心复字最妙易卦所谓敦复抱德炀和之学盖如此若然者则不见物我有不平之处而其平也如绳不见事相有失常之变而其变也若循古之真人一天而已故曰以天代之不以人入天者无为自然而不以己与之也是故古之真人生亦得死亦得方生之时得在生即死之时得在死直是无死无生无得无失此便是其平也绳其变也循无生死则无生灭无得失则无增减此箇不二法门等闲道出妙哉妙哉真人游之矣药也其实堇也桔梗鸡痈也豕零也是为帝者也何可胜言承上文言即以药喻其实征矣堇毒而梗浮鸡补而零利当其用也则各为帝君为帝则用之者得而不用者失也矣然亦岂有常帝乎哉即举数品其他不可胜言是可以观死生得失之故矣所以如绳而如循者意盖如此堇乌头也鸡痈即本草所谓芡实豕零即猪苓句践也以甲楯千栖于会稽唯种也能知亡之所以存唯种也不知其身之所以愁故曰鸱目有所适鹤胫有所节解之也悲以下数段皆庄子杂着绪言越王句践困栖于会稽之山大夫种能于越亡之中而知越之所以存故能为句践报吴以为兴复之功而其既也反以自杀其身是知越之所以存而不知身之所以愁明于谋国而暗于保身何哉人固无全知也故曰鸱樢夜能撮虱而昼不见太山目有所适也鹤胫长而解之则悲足有所节也节者止而不过之意故曰风之过河也有损焉日之过河也有损请只风与日相与守河而河以为未始其撄也恃源而往者也风日之过皆以三字为句河也有损谓枯竭其流也然此三者日与相守而河未尝其撄乱者以水有源本故也苟为无本其涸也可立而待也故水之守土也审影之守人也审物之守物也审水得土则相守而不流故曰守土也审审犹定也影之长短反侧一视乎人故守人也审物则各以气类相守如磁石吸铁狸犬守鼠阳燧取火方诸取水要皆一定而不移故曰物之守物也审知其审则守其审而天下无不安之分矣故目之于明也殆耳之于聪也殆心之于殉也殆凡能于其府殆殆之成也不给改祸之长也兹萃其反也缘功其果也待久而人以为己宝不亦悲乎故有亡国戮民无已不知问是也目之于明也殆五色令人目盲也耳之于聪也殆五声令人耳聋也心之于殉也殆鉴于浊水而迷于清渊也不特是也凡一有所能者皆足以殆吾之府吾之府虚静淡漠不容一有伎俩释家以能所为障碍障碍非殆乎及其未殆而改之可也殆成将不及改而祸日滋萃矣能物岂能殆人哉人自取之耳故曰其反也缘功反即殆意缘功者由人自取以为功能故不觉其徇象而至于丧心而殆之成也又非一朝一夕之故故曰其果也待久然我虽曰殆而人更不以为殆也以为吾实当有是耳如有目则曰吾当视色有耳则曰吾当听声有心则曰吾当与接为搆如云好勇好货好世俗之乐皆天理之所有而人情之所不能无者何殆之有其为是言也是以殆成祸萃亡国戮民而无己国指吾身民则指吾身中之所有者而言精太用则竭气太用则耗神太用则罢戮民无己者则其国必亡不知问是者谓不曾讲求于是是以坐视其亡而莫之救也故足之于地也践虽践恃其所不蹍而后善博也人之于知也少虽少恃其所不知而后知天之谓也知大一知大阴知大目知大均知大方知大信知大定至矣大一通之大阴解之大目视之大均缘之大方体之大信稽之大定持之夫足必取践于地而不践之地践者取资焉故恃其有不蹍之地而后行者能致远使以容足之外皆为无用必欲削而去之其何以放步而前以收善博之功耶以譬人之知物所知几何亦特其有所不知者而后知天之所谓有所不知谓心神领会而有出于见解之外者知天之所谓者知其有大一也知其有大阴也知其有大目也知其有大均也知其有大方也知其有大信也知其有大定也此等名目皆庄子所自命大一者浑沦未判之谓也大阴者至静无感之谓也大目则分而有名矣大均者同而不殊大方者广而不御大信则其中有信之信也大定则以止众止之止也是皆天之所谓至矣尽矣无复有余蕴矣于大一则通之通之也者未始有物之先可以潜孚而不可以思虑求故曰通于大阴则解之解之也者至静无感之时可以心融而不可以名相得故曰解大目则可以容吾视矣大均则可缘而求矣大方则可兼而体矣大信则可稽其方动之期大定则可执其有常之柄知天之所谓者盖如此尽有天循有照冥有枢始有彼则其解之者似不解之者其知之也似不知之也不知而后知之从上补下意来人皆谓天不可知一应委弃人事而不知人事之能尽即天也天理人事何相远哉故曰人事尽乃见其有天循自然乃见其有照照谓知照冥有枢枢谓主张网维之者是在冥漠之中有非见闻之所能及始有彼始即未始有始之始彼即齐物论中所谓非彼无我之彼盖始之彼即冥冥之枢也照也者照此者也然我虽知之解之矣而以见闻思虑为大非也故其解之也似不解之也其知之也似不知之也斯得谓之知之至者毕竟是知耶不知耶解耶不解耶如何理会噫称娘作母从他唤认母原来不是娘其问之也不可以有崖而不可以无崖颉滑有实古今不代而不可以亏则可不谓有大扬搉乎阖不亦问是已奚惑然为以不惑惑复于不惑是尚大不惑又为初机立箇方便法门设欲讲求此理则不可以有崖而又不可以无崖盖大方似无崖而大定又似乎有崖如释氏所谓空而不空不空而空如此理会故见其颉也又见其滑也颉谓升降上下滑谓流动旋转然其颉也实颉其滑也实滑所谓化育流行上下昭着莫非此理之实自古及今以閲众甫更无代易亦无亏损于此不可有大商搉乎盍亦问是而已奚以惑然为哉异此不惑之实理解我妄惑之邪见而复归于实际而不惑夫是之谓大不惑也盖问则自外而入与不知而知不解而解者何啻天壤但下学钝根者非问则无门可入耳方壶外史说是篇已为作乱辞伟哉无鬼空谷足音发其謦欬以劳寡君狗马有相若亡若丧守气凝神万物同状厉民以养万乘之主好和恶奸神不自许爱人偃兵乱始攸生仁义几伪孰与脩诚七圣迷涂问诸牧者童子何知去其害马遭时有为顺比于岁出为无为奚以贵际鲁遽调瑟蹢子鬭舟何哉强辩惠也其俦匠石运斤郢人质我桓公属国隰朋可知射狙设戒隐几生悲自伐则祸自见非宜弄丸解难寝羽投兵有喙三尺天下太平德知所总言止其穷善言非贤儒墨而凶綦泣子祥缺逃主圣骇此怪征嗤彼伪行暖姝濡需及以卷娄人品则异灭性何殊于蚁弃知于羊弃意抱德炀和于鱼得计以目视目以心复心其平也绳其变也循风日守河未始其撄役心守物祸长殆成冥兮有枢始焉有彼知以不知不解而解颉滑有实古今不亏盍亦问是奚惑然为内篇德充符第五甚矣形骸之足以累人也老子有言天下大患为吾有身故人世间以全生免患为贵虽然游于羿之彀中而不中亦有命焉君子知其有命一切委之自然而不以死生利害易乎其念此篇寓言王骀申徒嘉之类盖真能外形骸丧耳目独以守宗保始为事者盖学问必进于此然后谓之德充之符又恐守而不化终不能与天者游而成其大故以忘所不能忘终之其究竟处则顺事无情因其自然而不加益于有生之外盖充养生处世而至于义之尽者也鲁有兀者王骀从之游者与仲尼相若常季问于仲尼曰王骀兀者也从之游者与夫子中分鲁立不教坐不议虚而往实而归固有不言之教无形而心成者邪是何人也仲尼曰夫子圣人也丘也直后而往耳丘将以为师而况不若丘者乎奚假鲁国丘将引天下而与从之常季曰彼兀者也而王先生其与庸亦远矣若然者其用心亦将独若之何曰死生亦大矣而不得与之变虽天地覆坠亦将不与之遗审乎无假而不与物迁命物之化而守其宗也常季曰何谓也仲尼曰自其异者视之肝胆楚越也自其同者视之万物皆一也夫若然者且不知耳目之所宜而游心乎德之和物视其所一而不其所丧视丧其足犹遗土也常季曰彼为己以其知得其心以其心得其常心物何为最之哉仲尼曰人莫鉴于流水而鉴于止水唯止能止众止受命于地唯松柏独也正在冬夏青青受命于天唯舜独也正幸能正生以正众生夫保始之征不惧之实勇士一人雄入于九军将求名而能自要者而犹若是而况官天地府万物直寓六骸象耳目一知之所知而心未尝死者乎彼且择日而登假人则从是也彼且何肯以物为事乎兀当作介与前养生主篇介者同误袭篆书而作兀理或然也王骀鲁之介者也其人盖能遗形骸外心知以行不言之教者故常季问于夫子曰王骀立不教坐不议而弟子从之者半鲁国且虚而往实而归充然若有所得也乃至夫子欲引天下而从之彼介者何人也而胜于先生则与唐人殆远甚矣其用心也独若之何哉夫子曰彼之用心岂常人等哉常人不能忘己往往梏于形体之私悦生恶死横起贪着迷失真宗去道远矣之人也虽死生事大而心不得与之变虽天地覆坠而变亦不得与之遗遗谓遗变于彼何者彼知吾身之与天地其在道中同为一物幻妄不常皆非实相若夫所谓性体真空性空真体审乎无假不受变灭超然独存故不与物而有迁化既不与之迁又焉得而与之变又焉得而遗其变乎不惟不随物化又能主张万化执其枢纽守其根宗故曰命物之化而守其宗宗即所谓大宗师未始有始也者之谓也守此根宗则能以无生有以虚造实法由此出命由此立故为命化之枢纽古之至人所以提携阴阳主持造化而不为二五之所陶铸者率用是道常季盖不知也故以何谓为问夫子曰子知异与一乎万化即异也根宗即一也自其异者而观则肝之与胆虽在一人之身然肝不可以为胆胆不可以为肝犹之楚越也自其同者而观之则万物与我同一根宗既同一根宗则六用一原耳亦可视目亦可听又焉知耳目之所宜乎不知所宜则浑合为一无可分异而游心于德之和既游于和则不见有彼有此有得有丧得亦莫非一而得未尝增丧亦莫非一而丧未尝减视丧其足犹遗土也此便是命物之化而守其宗彼之用心若是而已常季却道彼之为己者不过以知得心耳盖审其无假而守其宗是以知得心也夫心亦人之常心耳人皆有之何独称最于彼哉夫子曰人心本同彼固不能以独异但彼守宗之心定心也人人之心动心也彼人莫取鉴于流水而取鉴于止水者以水定焉故也水定则能鉴众形心定则能止众止故受命于地则松柏居天下之大端何者冬夏青青是松柏独异于众木也受命于天则惟舜也正何者幸正其生以正众生此舜之所以独异于众人也观此则介者之最可知矣正汝各正性命之正正生即正性也正性即守宗也守宗即保始也夫保始之征如人养勇一以无惧为主而不动心故以一士而雄入九军将求名而自要者尚且如是又况守宗正性之人能保其未始有始之始者其征也将不能一生死而命物化乎哉官天地府万物寓六骸象耳目下此四字看他奇处官如五帝官天下之官府之言聚也言我与天地万物同出一原性命根宗同禀同受散则为万聚则为一直寄寓此于六骸之中而以耳目为象人皆徇象丧心妄起知识是以心生于物而死于物今也一其知之所知则心固未尝死者此非得保始之征有不惧之实者孰能之哉如是则信乎能命物之化而生死无变于己也已之人也得道人也将择日而登假矣登升也假至也如道言与道合真之意人之从彼职是也彼且何求于人哉故曰彼且何肯肯于人则以物为事既无所肯则何以物为事哉此篇所论守宗保始一知之所知而心未尝死乃性命之要枢而勇士一喻尤为精确一藏佛乘言不能尽者今以数语该之学者更当精研熟玩勐于生死关头截然把断如勇夫有不惧之实者便可雄入九军纵横无碍此个理会死生学问等闲于此发出当时西竺之经未至而佛法已在中国孰谓佛者夷狄之一法哉申徒嘉兀者也而与郑子产同师于伯昏无人子产谓申徒嘉曰我出则子止子先出则我止其明日又与合堂同席而坐子产谓申徒曰我先出则子止子先出则我止今我将出子可以止乎其未耶且子见执政而不违子齐执政乎申徒嘉曰先生之门固有执政焉如此哉子而说之执政而后人者也闻之曰鉴明则尘垢不止止则不明也久与贤人处则无过今子之所取大者先生也而犹出言若是不亦过乎子产曰子若是矣犹与尧争善计子之德不足以自反邪申徒嘉曰自状其过以不当亡者众不状其过以不当存者寡知不可奈何而安之若命唯有德者能之于羿之彀中中央者中地也然而不中者命也人以其全足笑吾不全足者矣我怫然而怒而适先生之所则废然而反不知先生之洗我以善邪吾之自寐邪吾与夫子游十九年矣而未尝知吾兀也今子与我游于形骸之内而子索我于形骸之外不亦过乎子产蹴然改容更曰子无乃称夫申徒嘉不见己之为介而忘执政之贵亦几乎忘己而忘物者子产与之同师乃有同席出入之嫌则其所以取大于先生者信乎未之有得也故嘉为设尘鉴之喻言彼心镜不明故物欲之垢得以昏之而子产犹欲其计德以自反若谓不省己过而徒谪人之过者嘉复之曰若自状己过则以为吾足之不当亡者众矣不陈己过而谓吾足之不当存者几何人哉虽然此殆以人论而不以天论者也故知其不可奈何而安之若命是达乎天之说者也惟有德者能之夫天下之履危机而不祸者如人之游于羿之彀中中央而不中皆幸也幸亦命也人以幸而全我以不幸而不全有命存焉安得不相安而反以相笑乎哉今天下之以全足而笑吾不全足者众矣我始也怫然而怒是其见犹未定也既而游先生之门则嵥然自废其形而反不知先生之洗我心垢一至是耶今我与先生游十有九年而先生未知吾刖吾与子同以心游于形骸之内而乃索我于形骸之外失其所以取大于先生者而以执政后人不亦过乎复映前面过字于是子产更貌改容称谢曰子无乃称称谓善于陈述盖服善而誉之之词鲁有兀者叔山无趾踵见仲尼仲尼曰子不谨前既犯患若是矣虽今来何及矣无趾曰吾唯不知务而轻用吾身吾是以无足今吾来也犹有尊足者存吾是以务全之也夫天无不覆地无不载吾以夫子为天地安知夫子之犹若是也孔子曰丘则陋矣夫子胡不入乎请讲以所闻无趾出孔子曰弟子勉之夫无趾兀者也犹务学以补前行之恶而况全德之人乎无趾语老聃曰孔丘之于至人其未邪彼何宾宾以学子为彼且以蕲以諔诡幻之名闻不知至人之以是为己桎梏邪老聃曰胡不直使彼以死生为一条以可不可为一贯者解其桎梏其可乎无趾曰天刑之安可解夫叔山无趾知有尊足者存故求务以全之尊足者全则视弃其足犹弃土耳夫子却说他务学以补前行之恶不知他一等人全然不在善恶上起念本无今是何觉前非别求裨补头上安头此种学问名教中人谈不易及圣人亦未尝举以教人故无趾与老聃私议曰夫子之于至人其犹未耶何宾宾恭敬以学于子为也彼且为善救恶汲汲焉求以善闻名于世而不知至人方以是为己之桎梏盖桎梏乃手足本无之物惟被刑之人乃或有之一有桎梏反觉诡幻异常故至人无己圣人无名其有名者翻为桎梏必欲解其桎梏必须反其所见之异者而同归于一以死生为一条以可不可为一贯然后可耳一条即一贯也以生死为一条者未始有生孰名为死以可不可为一贯者本来无是焉得名非如是则善法恶法皆是幻法善名恶名皆是诡名此个不二法门直是解沾去缚本来无物何处生尘但天刑之人帝悬不解何谓天刑记云刑者型也型者成也一成而不可易也言性成之人根器自是如此安可解耶鲁哀公问于仲尼曰卫有恶人焉曰哀骀它丈夫与之处者思而不能去也妇人见之请于父母曰与为人妻宁为夫子妾者数十而未止也未尝有闻其唱者也常和而已矣无人君之位以济乎人之死无聚禄以望人之腹又以恶骇下和而不唱知不出乎四域且而雌雄合乎前是必有异乎人者也寡人召而观之果以恶骇天下与寡人处不至以月数而寡人有意乎其为人也不乎期年而寡人信之国无宰寡人传国焉闷然而后应氾而若辞寡人丑乎卒授之国无几何也去寡人而行寡人卹焉若有亡也若无与乐是国也何人者也仲尼曰丘也尝使于楚矣适见豚子食于其死母者少焉眴若皆弃之而走不见己焉尔不得类焉尔所爱其母者非爱其形也爱使其形也战而死者其人之葬也不翣资刖者之屦无为爱之皆无其本矣为天子之诸御不爪翦不穿耳取妻者止于外不得复使形全犹足以为尔而全德之人乎今哀骀它未言而信无功而亲使人授己国唯恐不受也是必才全而德不形者也恶人丑貌人也无位以济人之死无禄以望人之腹言其无富贵声势而不能利济乎人也望如月望之望饱满圆足之义用字奇也恶骇天下言可惊诧也和而不倡不见其能首事也知不出乎四域不见其有远略也而且雄雌合乎前谓天下之人雄雌胜负皆来质成也闷然而后应氾然而若辞状其无意于人国也寡人丑乎自媿其不若也卹忧也若有亡焉如有所失也哀公问彼是何人也而能使人爱恋若此夫子设喻以对豚子乳于死母之前少焉皆弃之而走以为目之瞬不见已也刑之僵不类己也是有其形者不足爱而使其形者真可爱也战死不翣资刖无人爱之是无其本者无所用而有其本者斯可用也知此则它之可爱而可用者盖必有在矣又复设喻天子之御不爪翦不穿耳以破毁其全体新娶之人不服役以胼胝其手足不如是不足以垂至尊之盼眦而结新昏之懽燕彼形全者尚足以动人而况全于其德者乎知此则它之所以可爱而可用者于焉取诸决矣德则指其成于己者而言不形者一而不分之意故下以物不能离解之数喻意在言外盖文之奇者哀公曰何谓才全仲尼曰死生存亡穷达贫富贤与不肖毁誉饥渴寒暑是事之变命之行也日夜相代乎前而知不能规乎其始者也故不足以滑和不可入于灵府使之和豫通而不失于兑使日夜无郄而与物为春是接而生时于心者也是之谓才全何谓德不形曰平者水停之盛也其可以为法也内保之而外不荡也德者成和之修也德不形者物不能离也哀公异日以告闵子曰始也吾以南面而君天下执民之纪而忧其死吾自以为至通矣今吾闻至人之恐吾无其实轻吾身而亡其国吾与孔丘非君臣也德友而已矣夫才全之者其天自定不随物而有迁故死生存亡穷达贫富贤不肖毁誉饥渴寒暑皆事物之变与天运相为流行日夜相代乎其前方生方死方死方生如环无端虽有知者不能规乎其始规之言求也然但不能规乎其始而已不可谓之未始有始也盖未始有始者混合和融一而不分谓之滑和上篇所谓游心于德之和意盖如此故不足于滑和者不可以入于灵府一入灵府则此心必受其变而先天道朴之全体于是乎散矣今使吾德之和豫通于死生穷达万变之中而复不失其和故曰不失其兑兑即和也豫亦和也此便是滑和至人所以死生无变者不失此和而已使日夜无郄而与物为春却者不受而还之意事物之变日夜相代乎吾之前知其不可奈何而安之若命便是日夜无却无却则不失其兑不失其兑便与物为春常人不知命运自然不肯安受只一却中生出多少乖戾彼则常见其日夜无却与物为春而已是接而生时于心者也接谓应万变生时于心则时行时止莫非天运之自然此个和德浑然不变于物交之感便是全其天之所赋者故曰才全何谓德不形曰平者水停之盛也水平故万物尽准焉然平则内能自保停则外不摇荡水之平犹之德之和也夫德者成和之修也德即和德修之已而成焉者也其曰不形者言物不能离也不能离即一而不分死生无变之意闉跂支离无脤说卫灵公灵公说之而视全人其脰肩肩瓮㼜大瘿说齐桓公桓公说之而视全人其脰肩肩故德有所长而形有所忘人忘其所忘而忘其所不忘此所谓诚忘故圣人有所游而知为孽约为胶德为接工为商圣人不谋恶用知不斲恶用胶无丧恶用德不货恶商四者天鬻也天鬻也者天食也既受食于天又恶用人有人之形无人之情有人之形故群于人无人之情故是非不得于身眇乎小哉所以于人也謷乎大哉独成其天闉跂曲跂也无脤无臀也瓮㼜大瘿之状项瘤也脰颈也肩肩细小貌二子丑恶之人能使齐卫之君说之而反视全人之不知所以者何爱其德自忘其形也用是观之形有所短德有所长所短者能使人忘之而在己若忘是谓必见其所短所长者能使人不忘而在已若不忘之则必自伐其所长能不忘其所忘而忘其所不忘则其忘也是谓诚忘就忘之一字上翻出自己学问而以圣人证之圣人者诚能忘其所不忘者也其心有所游也以知识为孽子而不亲以誓约为胶固而不用以德惠为应接而不贵以技能为行贷而不居何乎圣人之心何思也何虑也顺其自然而已恶用知未雕也未斲也恶用胶所得于天者浑然全具无丧也而恶有于德所积于已者深藏若虚不售也而恶用夫商盖有所用则人也而非天也无所用则游以天矣游以天者天鬻之天鬻也者天食也圣人既食于天矣而恶用乎人为也故有人之形而无人之情有人之形故群于人而不能以独异无人之情故四者不用而是非不以得于身然谓之无人之情则圣人者似乎离世绝俗而不与物同春者不知圣人之身常自谦抑眇乎小哉所以联属天下以成其身也其心则警乎大哉浩然天游所以成其天也老子所谓不自大故能成其大意盖如此成其天则不惟忘其所不忘抑且忘无可忘而人不得以其所不忘者系之矣惠子谓庄子曰人故无情乎庄子曰然惠子曰人而无情何以谓之人庄子曰道与之貌天与之形恶得不谓之人惠子曰既谓之人恶得无情庄子曰是非吾所谓情也吾所谓无情者言人之不以好恶内伤其身常因自然而不益生也惠子曰不益生何以有其身庄子曰道与之貌天与之形无以好恶内伤其身今子外乎子之神劳乎子之精倚树而吟据藁梧而瞑天选子之形子以坚白鸣承上无情之旨记与惠子辩者一段作结惠子谓庄子曰人故无情乎哉故如则故而已之故谓本来也庄子曰然惠子曰人而无情何以谓之人庄子曰人之形色象貌皆自未始有始中来皆道与之道与之即天与之也有自天中道中来者尚不得谓之人乎惠子曰既谓之人恶得无情是将欲其块然聩然如藁木如死灰而后谓之无情也故庄子曰非吾所谓无情也谓不以好恶内伤其身常因其自然而不益生之谓也益生二字本于老子益生曰祥谓裨益于所生之外而以人为参之也惠子穷其强辩却说人之有身亦自益生中得来盖情欲之感亦非本有介然而生于男女之交人因托此而有身今不益生则连人亦无故曰不益生何以有其身庄子不与之辩却以正答言生不必益也道与之貌天与之形生理本自完足于本足中不能顺其自然横起是非好恶逐妄迷真非徒无益而又害之今子之精神非道与之天与之乎乃外乎子之神劳乎子之精倚树而吟据藁梧而瞑天选子之形本无不足却乃不能因其自然与物相安于无情无事之天徒以坚白之说哓哓然立是非同异于天下兹不谓之益生而何哉观惠子与庄子辩论却于个事全未分晓不知庄子何以与之为友方壶外史说是篇已于是重宣此义而作乱辞彼兀者骀圣以为师死生无易大变不遗审乎无假守宗保始能正其生以止众止游心德和一知所知择日登假人则从之侨谓申嘉我行子止索人形骸侨则过矣刖人鑑明忘势忘形匪齐执政取大先生尊足者存叔山胡足怪尔名闻解其桎梏恶骇骀它式重寡君允矣才全而德不分滑和灵府与物为春日夜无却生时于心有跂有㼜形短德长充德之符忘所不忘有人之形无人之情勿以好恶而益其生何哉据梧以坚白鸣内篇应帝王第七老子云王法天天法道道法自然此篇以应帝王名者言帝王之治天下其与道相应如此啮缺问于王倪四问而四不知啮缺因跃而大喜行以告蒲衣子蒲曰而乃今知之乎有虞氏不及泰氏有虞氏其犹藏仁以要人亦得人矣而未始出于非人泰氏其卧徐徐其觉于于一以己为马一以己为牛其知情信其真而未始入于非人啮缺四问即前齐物论中所载者此个知字乃人之知识分别凿混沌散大朴此为最先故大道忌之啮缺因王倪之不知也从此有悟而喜蒲衣子曰汝今乃知之乎有虞氏不及泰氏有虞氏藏仁以要人虽得人矣而未始出于非人非人则天也不出于天则非无为自然可知矣泰氏其卧徐徐其觉于于徐纡徐也于于自然之貌一以己为马牛者从人唿马唿牛更不分别也泰氏其知道乎道有情有信故曰其知情信情信只是个混沌未分故其德甚真而未始入于非人盖使知有所入则亦不得谓之自然矣肩吾见狂接舆狂接舆曰日中始何以语女肩吾曰告我君人者以己出经式义度人孰敢不听而化诸狂接舆曰是欺德也其于治天下也犹涉海凿河而使蚊负山也夫圣人之治也治外乎正而后行确乎能其事者而已矣且鸟高飞以避矰弋之害鼷鼠深穴乎神丘之下避熏凿之患而曾二虫之无知日中始人名肩吾之所先见者以己出经经常道也式义以义为程式也度人犹言化人盖吾儒所谓议道自己者接舆却以为欺德而难于化理欺者不实之义言此非实德不可以为治然此处定有商榷不得一以异说诬之庄子之意只在个无为自然以不治治天下其旨大率本之老子盖大道之世人皆相忘于道术故无庸于治而自无不治若有心设法以治之则人皆以有心应之而出于吾治之外者抑又多矣且圣人之治天下也为治外乎为治内乎治内者治之以不治正而后行确乎能其事而已矣正谓正性能谓良能言人顺性命之理而行自然确乎有个本分之能事不必更以经义裁之若为置个典常法度使人人取式而行虽则不外乎所性之理却不是自他性中自然流出者故此但为治外但治其外则人必有出吾法制之外者待其出而吾以律令绳之彼此便有矰弋熏凿之患惊扰天下而天下之求以避我者抑又多矣夫鸟鼠尚有避患之知而百姓曾二虫之无知乎使百姓有避患之心天下安得而治乎天根游于殷阳至蓼水之上适遭无名人而问焉曰请问为天下人曰去汝鄙人也何问之不豫也予方将与造物者为人厌则又乘夫莽眇之鸟以出六极之外而游无何有之乡以处圹埌之野汝又何帠以治天下予之心为又复问无名人曰汝游心于淡合气于漠顺物自然而无容私焉而天下治矣豫者无心而顺适之谓问之不豫言不能适然于心而劳劳以治天下为也游心于淡无扰杂也合气于漠无声臭也此即所谓不显笃恭者故不见其有作为之迹但顺物之自然而已一无容私焉则天下自治矣今之治天下者其受病只在容私二字盖不能以天下养天下而以天下养一人不能以一人为天下而以天下为一人虽行仁义可得谓之无容私乎宜乎大道所不取也阳子居见老聃曰有人于此向疾彊梁物彻疏明学道不倦如者可比明王乎老聃曰是于圣人也胥易技系劳形憷心者也且也虎豹之文田蝯狙之便执狸之狗来借如是者可比明王乎阳子居蹴然曰敢问明王治老聃曰明王之治功盖天下而不自己化贷万物而民弗恃有莫举名使物自喜立乎不测而游于无有者也向疾者敏于向道强梁者勇于行道物彻者周知物情疏明者疏通明达可比明王乎比犹及也胥易技系胥者胥徒易者更番直事技者工技系者居肆省功此等人皆劳形憷心不能自适其适者也虎豹之皮以文而来人之田蝯狙执犬以捷而致人之借田猎取也借绳系也此物之才美累身而不能自适其适者也勤于学道而不能自适其适者此类之谓焉耳而可比于明王乎哉然则敢问明王之治夫明王者有盖天下之功而似不自己有贷万物之化而民弗恃有高天下万世之名而人莫可举常使民皞皞自喜而不知谁之所为盖立乎不可测识之地而游于无何有之乡者也不测无有只是个无为自然与老子生而弗有为而不恃长而不宰之意同郑有神巫曰季咸知人之死生存亡祸福寿夭期以岁月旬日若神郑人见之皆奔而走列子见之而心醉归以告壶子曰始以夫子之道为至矣则又有至焉者矣壶子曰吾与汝既其文未既其实而固得道与众雌而无雄而又奚卵焉而以道与世亢必信夫故使人得而相汝尝试与来以予示之明日列子与之见壶子出而谓列子曰嘻子之先生死矣弗活矣不以旬数矣吾见怪焉见湿灰焉列子入泣涕襟以告壶子壶子曰乡吾示之以地文萌乎不震不正是殆见吾杜德机也尝又与来明日又与之见壶子出而谓列子曰幸矣子之先生遇我也有瘳矣全然有生矣吾见其杜权矣列子入以告壶子壶子曰乡吾示之以天壤名实不入而机发于踵是殆见吾善者机也尝又与来明日又与之见壶子出而谓列子曰子之先生不齐吾无得而相焉试齐且复相之列子入以告壶子壶子曰吾乡示之以以太沖莫胜是殆见吾衡气机也鲵桓之审为渊止水之审为渊流水之审为渊渊有九名此处三焉尝又与来明日又与之见壶子立未定自失而走壶子曰追之列子追之不及反以报壶子曰已灭矣已失矣吾弗及已壶子曰乡吾示之以未始吾宗吾与之虚而委蛇不知其谁何因以为弟靡因以为波流故逃也然后列子自以为未始学而归三年不出为其妻爨豕如食人于事无与亲雕琢复朴块然独以其形立纷而封戎一以是终又自立于不测游于何有生下意来盖凡心有所主故人得以名相测之说出壶子一段以见圣人之所以不可测者游于何有也神巫善相而郑人走畏其言之灵验也列子未尽其实而固谓有道则惑矣夫卵腹于雌而朕于雄兆呈于色而映于心无雄则无卵矣无心则无兆矣子必以道自亢一世故信乎人得而相汝也试与之来以我示之则见壶子有湿灰之色而遂以为死湿灰者火之将死而灰犹有气色者也盖壶子修观以地文示之地文者藏心于渊将个生机萌于九地之下而不动故曰萌乎不震不正言不定也曰萌则似生不动又似死故曰不正是殆见吾杜德机杜者闭义德机即生机也明日又来则曰子之先生遇我也有瘳矣此一句写出行术人的话头最为亲切吾见杜权矣权即机意盖壶子修观示之以天壤天壤者游心于虚空诸所有故名实不入只有一段生气自踵而发踵即真人之息以踵之踵人之大中极也人之生气出机入机皆本于此是殆见吾善者机也善机亦即生机犹言好机明日又来则见其容色不齐不齐即不正之义故待其齐而复相之盖壶子示之以太冲莫胜太冲莫胜与天壤地文皆是观名太冲即冲漠之气莫胜言无偏胜也衡气机亦即生机衡如执圭平衡之衡言气机之发于衡者可见如此而林鬳齐直以衡为平义以为半动半静不若以动静互融为平方得太冲莫胜之旨鲵桓之审为渊一段总摄上三观而言渊者深昧不测之义审者专一执定之称机发于踵是鲵桓也不震不正是止水也不齐是流水也故曰此处三焉他日又来神巫立尚未定自失而走盖壶子示之以未始出吾宗宗即禅家所谓本性道家所谓元神未始出吾宗即所谓未始有始也者虚而委蛇不知谁何盖不惟杜机不动连机亦无顺化自然委委蛇蛇不可名状故因以为颓靡因以为波流捉摸不定而走也于是列子自悔所学之肤浅归而三年不出然要当知学个什么学个自然也者学个忘己忘物而忘忘也者故反执妻爨不知其有妻也食豕食如人食不知其有己也一切世故无以为亲不知其有人事也返彫归朴块然独以形立块然无情无为之貌纷而封哉封即齐物论中所谓封畛言尚不知有己孰知所谓纷而封哉一以是终言终身以此为常也三年不出以下直陈学问真诀得之者受用不尽玄乎妙哉无为名尸无为谋府无为事任无为知主体尽无穷而游无朕尽其所受乎天而无见得亦虚而已至人之用心若镜不将不迎应而不藏故能胜物不伤既以立乎不测游于有无撰出一段壶子说话此又发挥正意以尽未尽之蕴无为名尸尸之言主也名者实之宾实者名之主不为名主则不特无近名之心而所以致名之实者亦遣而无有此便是名实不入之意无为谋府府之言聚也吾儒之说得个集众思广忠益大道却说自然而然何思何虑故不为谋府无为事任任者有心担当之谓无为知主知即主也为知主则任事矣大道长而不宰故不为知主此四无为字是教人禁止之意体尽无穷而游无朕者人有为则有穷无为则何穷之有故体道则尽于无穷而游心则入于无有无朕即无有也无有即未始有始也者吾自未始有始以来所受以生之理本来无有今既无有却是尽其所受于天者虽名有得实无所得见犹见在之见佛说我于燃灯佛所于法实无所得意盖如此知是则知道之本体亦虚焉尽之矣虚的样子如镜之照物不将不迎来则应之过则不留故曰不藏至人之心亦复如是故能胜万物而不伤胜字平读言能任万感也不伤谓不损本体此段于长行中突起峰头而过脉不断看他文字起伏之妙南海之帝为儵北海之帝为忽中央之帝为浑沌儵与忽时相与遇于浑沌之地浑沌待之甚善儵与忽谋报浑沌之德曰人皆有七窍以视听食息此独无有尝试凿之日凿一窍七日而浑沌死上言至人能胜万物而不伤盖以虚而应万物浑然而无窍凿之迹也故本体不伤莫学南海之儵北海之忽谋报浑沌之德日凿一窍七日而混沌死此便是有伤底样子南海之帝火德也北海之帝水德也中央之帝土德也水能流火能焰故名之曰儵曰忽土冲气故名之曰浑沌此个寓言却是人身中法象五行四象全入中宫故中央之帝待之甚善为二帝者自宜收听返视径入虚无混合和融打成一片方为报德奈何却以色声香味报之日凿一窍使之视听食息故七窍开而混沌死夫人之生也道与之貌天与之形本体之真浑然如未彫之朴此个混沌人人有之自夫形生神发之后知诱物化缘六根而染六尘因六尘而其六识于是爱憎是非纷然互作逐妄迷真去道日远清静经所谓既着万物即生贪求既生贪求即是烦恼烦恼妄想忧苦身心流浪生死永失真性圣人喫紧为人往往立教以返还归复为本老子云复归于婴儿复归于无极复归于朴盖谓是也而孟子之书亦云大人者不失其赤子之心三教圣贤同一宗旨庄子南华三十二篇篇篇皆以自然为宗以复归于朴为主盖所以羽翼道德之经旨其书有玄学亦有禅学有世法亦有出世法大抵一意贯串所谓天德王道皆从此出学者苟能虚心读之久而恍然真不觉其有手之舞之足之蹈之者于是方壶外史说是篇已重宣此义而作乱辞啮缺四问王倪不知知亦无有奚以问为虞不及泰藏仁要人于于徐徐其德乃真出经式义是曰欺德正而行之不立矰弋游心于淡合气于冲顺物自然天下化中向疾强梁物彻疏明难比明王憷心劳形立乎不测游于无有壶子渊默神巫却走圣心如镜胜物不伤儵忽窍凿浑沌以亡虚而委蛇不迎不将无为自然以应帝王南华真经副墨卷之七无字集杂篇渔父第三十一渔夫篇论亦醇正但笔力差弱于庄子然非独庄子熟者亦不能辩此篇较盗跖说剑诸篇颇胜辞旨明白无劳笺解孔子游乎缁帷之林休坐乎杏坛之上弟子读书孔子弦歌鼓琴曲未半有渔父者下船而来须眉交白被发揄袂行原以上距陆而止左手据膝右手持颐以听曲终而招子贡子路二人俱对客指孔子曰彼何为者也子路对曰鲁之君子也客问其族子路对曰族孔氏客曰孔氏者何治也子路未应子贡对曰孔氏者性服忠信身行仁义饰礼乐选人伦上以忠于世主下以化于齐民将以利天下此孔氏之所治也又问曰有土之君与子贡曰非也侯王之佐与子贡曰非也乃笑而还行言曰仁则仁矣恐不免其身苦心劳形以危其真呜唿远哉其分于道也﹗子贡还报孔子孔子推琴而起曰其圣人与﹗乃下求之至于畔方将杖拏而引其船顾见孔子还乡而立孔子反走再拜而进客曰子将何孔子曰曩者先生有绪言而去丘不肖未知所谓窃待于下风幸闻咳唾音以卒相丘也﹗客曰嘻甚矣子之好学也孔子再拜而起曰丘少而修学以至于今六十九岁矣无所得闻至教敢不虚心客曰同类相从声相应固天之理也吾请释吾之所有而经子之所以子之所以者人事也天子诸侯大夫庶人此四者自正治之美也四者离位而乱莫大焉官治其职人忧其事乃无所陵故田荒室露衣食不足征赋不属妻妾不和长少无序庶人之也能不胜任官事不治行不清白群下荒怠功美不有爵禄不持大夫之忧廷无忠臣国家昏乱工技不巧贡职不美春秋后伦不顺天子诸侯之忧也阴阳不和寒暑不时以伤庶物诸侯暴乱擅相攘伐以残民人礼乐不节财用穷匮人伦不饬百姓淫乱天子有司之忧也今子既上无君侯有司之势而下无大臣职事之官而擅饰礼乐选人伦以化齐民不泰多事乎拏桡也绪言微而不尽之言经子之所以谓将子之所为与子经略一番春秋后伦不顺谓四时失序齐民者平等之民且人有八疵事有四患不可不察也非其事而事之谓之摠莫之顾而进之谓之佞希意道言谓之谄不择是非而言谓之谀好言人之恶谓之谗析交离亲谓之贼称誉诈伪以败恶人谓之慝不择善否两容颊适偷拔其所欲谓之险此八疵者外以乱人内以伤身君子不友明君不臣败恶作好恶字读谓败人恶人也慝恶之匿于心者以颜色投入之所好曰颜适无善无否皆欲其悦己曰两容揣人之所欲而潜引拔之以长其恶曰偷拔所谓四患者好经大事变更易常以挂功名谓之叨专知擅事侵人自用谓之贪见过不更闻谏愈甚谓之狠人同于己则可不同于己虽善不善谓之矜此四患也能去八疵无行四患而始可教已挂高挂也言喜为非常之事以立莫大之功侵人自用谓侵夺他人之事而用为己有孔子愀然而叹再拜而起曰丘再逐于鲁削迹于卫伐树于宋陈蔡丘不知所失而离此四谤者何也客凄然变容曰甚矣子之难悟也人影恶迹而去之走者举足愈数而迹愈多走愈疾而影不离身自以为尚迟疾走不休绝力而死不知处阴以休影处静以息迹愚亦甚矣子审仁义之间察同异之际观动静之变适受与之度理好恶之情和喜怒之节而几于不免矣谨修而身慎守其真还以物与人则无所累矣今不修身而求之人不亦外乎孔子愀然曰请问何谓真客曰真者精诚之至也不精不诚不能动人故强哭者虽悲不哀强怒者虽严不威强亲者虽笑不和真悲无声而哀真怒未发而威真亲未笑而和真在内者神动于外是所以贵真也其用于人理也事亲则慈孝事君则忠贞饮酒则欢乐处丧则悲哀忠贞以功为主饮酒以乐为主处丧以哀为主事亲以适为主功成之美无一其迹矣事亲以适不所以矣饮酒以乐不选其具矣处丧以哀无问其礼矣礼者世俗之所为也真者所以受于天也自然不可易也故圣人法天贵真不拘于俗愚者反此不能法天而恤于人不知贵真禄禄而受变于俗故不足惜哉子之早湛于人伪而晚闻大道也此段所论亦似醇正禄禄与碌碌同老子云碌碌如石湛沉溺也孔子再拜而起曰今者丘得遇也若天幸然先生不羞而比之服役而身教之敢问舍所在请因受业而卒学大道曰吾闻之可与往者与之至于妙道不可与往者不知其道慎勿与之身乃无咎子勉之﹗吾去子矣吾去子矣乃剌船而去延缘苇闲颜渊还车子路授绥孔子不顾待水波定不闻拏音而后敢乘子路旁车而问由得为役久矣未尝见夫子遇人如此其威也万乘之主千乘君见夫子未尝不分庭伉礼夫子犹有倨敖之容今渔父杖拏逆立而夫子曲要磬折再拜而应得无太甚乎门人皆怪夫子矣渔人何以得此乎孔子伏轼而叹曰甚矣由之难化也湛于礼义有间矣而朴鄙之心至今未去进吾语汝夫遇长不敬失礼也见贤不尊不仁也彼非至人不能下人下人不精不得其真故长伤身惜哉不仁之于人也祸莫大焉而由独擅之且道者万物之所由也庶物失之者死得之者生为事逆之则败顺之则成故道之所在圣人尊之今之渔父之于道可谓有矣吾敢不敬乎非至人不能下人一句指渔父言彼非有大德不能服人下人不精则指自己而言湛于礼义有间矣言由也服礼义之教已久而犹未能变化气质外篇田子方第二十一此篇多有精密之语正好与内篇大宗师参看田子方侍坐于魏文侯数称谿工文侯曰谿工子之师邪子方曰非也无择之里人也称道数当故无择称之侯曰然则子无邪子方曰有曰子之师谁邪子方曰东郭顺子文侯曰然则夫子何未尝称之子方曰其为人也真人貌而天虚缘而葆真清而容物物无道正容以悟之使人之意也消无择何足以称之子方出文侯傥然终日不言前立臣而语之曰远矣全德之君子始吾以圣知之言仁义之行为至矣吾闻方之师吾形解而不欲动口钳而不欲言吾所学者直土埂耳夫魏真为我累称道数当谓与论道理往往当于人心其为人也真真谓质任自然人貌而天谓貌虽人而心则天也虚缘虚己而顺物也葆真虚静以养直也清者或不足于容物而彼则能容人无道则不待言语惟正容以悟之而彼不肖之心自消顺子之行若此盖所谓荡荡乎无得而名焉者宜乎子方之难于言而不称也文侯一聆其言傥然自失解形钳口深愧所学之粗浅盖欲师其全德而刳其形皮直以势分之荣为身累耳故曰魏真我累解形钳口写出傥然自失之意甚真切庄子善体物情类如此温伯雪子适齐舍于鲁鲁人有请见之者温伯雪子曰不可吾闻国之君子明乎礼义而陋于知人心吾不欲见也至于齐反舍于鲁是人也又请见温伯雪子曰往也蕲见我今也又蕲见我是必有以振我也出而见客入而叹明日见客又入而叹其仆曰每见之客也必入而叹何耶曰吾固告子矣中国之民明乎礼义而陋乎知人心昔之见我者进退一成规一成矩从容一若龙一若虎其谏我也似子其道我也似父是以叹也仲尼见之而不言子路曰吾子欲见温伯雪子久矣见之而不言何邪仲尼曰若夫人者目击而道存矣亦不可以容声矣明乎礼义而陋于知人心言习于末学而昧于本体彼其进退成规矩从容成文章谏道有法则而不知抑末也本之则无是以叹耳目击而道存不可以容声谓不待言说只以目相视而意已喻矣颜渊问于仲尼曰夫子步亦步夫子趋亦趋夫子驰亦驰夫子奔逸尘而回瞠若乎后矣夫子曰回何谓邪曰夫子步亦步也夫子言亦言也夫子趋亦趋也夫子辩亦辩也夫子驰亦驰也夫子道回亦言道也及奔逸绝尘而回瞠若乎后者夫子不言而信不比而周无器而民滔乎前而所以然而已矣仲尼曰恶可不察与夫哀莫大于心死而人死亦次之日出东方而入于西极万物莫不比方有目有趾者待是而后成功是出则存是入则亡万物亦然有待也而死有待也而生吾一受其成形而不化以待尽效物而动日夜无隙而不知其所终薰然其成形知命不能规乎其前丘以是日徂吾终与女交一臂而失之可不哀与女殆着乎吾所以着也彼已尽矣而女求之以为有是求马于唐肆也吾服女也甚忘女服吾也亦甚忘虽然女奚患焉虽乎故吾吾有不忘者存步趋驰皆就马而喻夫子步亦步是夫子言而回亦尝言也趋亦趋是夫子辩而回亦尝辩也夫子驰亦驰是夫子言道而回亦尝言道也然而大有可为也化不可为也夫子奔逸绝尘而回瞠若乎其后者言夫子不言而信不比而周无器而民蹈乎其前不知其所以为然而然也不言而信者不期于人信而人信之也不比而周者不期于人亲而人亲之也无器而民蹈乎其前者无名与位而民自归之也此夫子之神化也而回不知其所以然故瞠若乎其后瞠若谓直目而视也不知此个所以然者乃圣人所存之神不疾而自速不行而自至者故夫子急为提醒曰恶可不察与察谓密察此心之存否盖人之有心如天之有日晓出于东暮落于西而凡有目有趾者莫不待是以成其功故是出则存存谓动而作也是入则亡亡谓休而息也造化亦然故万物莫不有待也而死有待也而生待谓待个所以然者乃自然之觉性吾人之慧日也自吾一受其形即为躯壳所累不能化以待尽损之又损以返于虚感物而动犒之反复日夜无隙而将不知所终薰然成其形知有命矣而又不能规乎其前丘丘土之高者规取则之义规乎前丘者高山仰止景行行止也前修往哲皆能不亡所待以生之物今也迷头舍父迷失真宗日夜无隙以滨于死是终身与汝交一臂而失之诚可哀矣此哀莫大于心死而身死亦次之者也交臂而失犹言对面不相识也与汝交臂即指有待以生之物且汝殆欲着乎吾之所以着者乎汝又指回而言着者显明之义所以着又指所待以生之物言彼虽显着于日用之间而其所以然者则虚无之尽有不可以色相形声求者故彼已尽矣汝惟不知化以待尽固求之以为有是求马于唐肆也肆者市马之地唐者无壁之屋求马于肆见肆而不见马求道于有见有而不见道如上之言亦言辩亦辩言道亦言道是皆以有求我者宜乎瞠若于绝尘之后而不可追也且吾尝语汝堕其支体黜其聪明汝亦当拳拳而服膺是吾服汝也甚忘而汝服吾亦甚忘其忘之与求有也则相去远矣世人之学只知徇生执有说着忘字便茫无着脚反起虚无之叹虽然忘亦何患虽忘乎故吾而吾自有不忘者存盖故吾即求有之吾而不忘者即吾所待以生之物也孔子见老聃老聃新沐方将被发而干慹然似非人孔子便而待之少焉见曰丘也眩与其信然与向者先生形体掘若藁木似遗物离人而立独也老聃曰吾游心于物之初孔子曰何谓邪曰心困焉而不能知口辟而不能言尝为女议乎其将至阴肃肃至阳赫赫肃肃出乎天赫赫发乎地两者交通成和而物生焉或为之纪而莫见其形消息满虚一晦一明日改月化日有所为而莫见其功生有所乎萌死有所乎归始终相反乎无端而莫知乎其所穷非是也且孰为之宗慹者不动之貌似非人嗒然似丧其耦也老子言吾游心于未始有物之先是以如此尝谓汝议乎其将将者且然未必之义谦词也言未始有物之初浑芒一气耳气有阴阳而阴阳之生也则互为其根故至阴肃肃而肃肃者出乎天至阳赫赫而赫赫者发乎地阳升阴降两者交通成和而万物生焉其或有为之纪者乎而吾不见其形纪即所谓无极之真超乎色相形声之表者虽则不可见而其消息盈虚之运则一明一晦为日月之推迁一死一生为万物之始终非是也而且孰为之宗乎是即指为之纪者宗即内篇所谓大宗师孔子曰请问游是老聃夫得是至美至乐也得至美而游乎至乐谓之至人孔子曰愿闻其方曰草食之兽不疾易薮水生之虫不疾易水行少变而不失其大常也喜怒哀乐不入于胸次夫天下也者万物之所一也得其所一而同焉则四支百体将为尘垢而死生终始将为昼夜而莫之能滑而况得丧祸福之所介乎弃隶者若弃泥涂知身贵于隶也贵在于我而不失于变且万化而未始有极也夫孰足以患心已为道者解乎此疾之言恶也所以不恶变易者盖以薮无异草泽无异水地则少变而大常者自在也夫人莫不有大常知大常者喜怒哀乐不入乎其胸次是大常也天下万物一焉者也得其一则真常者在我矣故四肢百骸尘垢也死生始终昼夜也是皆变代不常之物知其有大常者在则皆不足以累心以故易之而不疾而况得失祸福之介然者乎是故弃隶若弃泥涂隶谓天下之以势分相属者盖常在我不常在隶常在我则我贵不常在隶则万化而未始有极也夫孰足以动吾心乎为道者解此而已解此则得至美而游至乐天下孰加焉孔子曰夫子德配天地而犹假至言以修古之君子孰能脱焉老聃曰不然夫水之于汋也无为而才自然矣至人之于德也不修而物不能离焉若天之自高地之自厚日月之自明夫何修焉孔子出以告颜回曰丘之于道也其犹醯鸡与微夫子之发吾覆吾不知天地之大全也此种学问无脩无证假以言语补助皆落荃蹄故复发此一段盖天地之德无为自然而已天自高地自厚日月自照临川泽汋之自润是何假于修习而能之哉故至人之于德也不休而物不能离不能离言能物物也或问不脩之义曰不脩乃所以为真脩也学如元凯方成癖文似相如始类俳独立孔门无一事只轮颜氏得心斋堕而支体黜而聪明又何脩之有哉醯鸡醋中蠛蠓发覆谓启蒙庄子见鲁哀公哀公曰鲁多儒士少为先生方者庄子曰鲁少儒哀公曰举鲁国而儒服何谓少乎庄子曰周闻之儒者冠圜冠者知天时履句屦者知地形缓佩玦者事至而断君子有其道者未必为其服也为其服者未必知其道也公固以为不然不号于国中曰无此道而为此服者其罪死于是哀公号之五日而鲁国无敢儒服者独有一丈夫儒服而立乎公门公即召而问以国事千转万变而不穷庄子曰以鲁国而儒者一人耳可谓多乎按庄子与魏惠王同时去鲁哀百二十年安得相见而论儒服此云尔者特寓言耳一丈夫孔子也百里奚爵禄不入于心故饭牛而牛肥使秦穆公忘其贱与之政也有虞氏死生不入于心故足以动人宋元君将画图众史皆至受揖而立舐笔和墨在半者半有一史后至者儃儃然不趋受揖不立因之舍公使人视之则解衣褩礡曰可矣是真画者也以下错举数事备言无心感人之妙百里饭牛自适己事而已原无干禄之心故饭牛而牛肥所谓一之外无敢设者故牛皆得以自适其性而肥壮异常有虞氏死生不入于其心则指父顽母嚚常欲杀舜而言动人指成邑成都及师锡底豫也儃儃舒闲之貌褩礴箕踞也赢与裸同盖善画者神闲气定意在笔先元君占而善之可谓知画者也文王观于臧见一丈夫钓而其钓莫钓非持其钓有钓者也常钓也文王欲举而授之政而恐大臣父兄之弗安也欲终而释之而不忍百姓之无天也于是属之大夫曰昔者寡人梦见良人黑色而髯乘驳马而偏朱蹄号曰寓而政臧丈人庶几乎民有瘳乎诸大夫蹴然曰︰先君王也文王曰然则卜之诸大夫曰︰先君之命王其无它又何卜焉遂迎臧丈人而授之政典法无更偏令无出三年文王观于国则列士坏植散群长官者不成德斔斛不敢入于四境列士坏植散群则尚同也长官者不成德则同务也斔斛不敢入于四竟则诸侯无二心也文王于是焉以为大师北面而问曰政可以及天下乎丈人昧然而不应泛然而辞朝令而夜遁终身无闻臧丈人太公望也一连下六钓字文亦奇言此丈人钓矣而其钓也不钓盖非持其钓而以钓为有事者也常常如此持竿自适而已百姓无天言生民无主也号命之也瘳治也其无他言当遵先王之命不可更生他疑也典法无更无变令也偏令无出无专令也坏植散群无偏党也长官不成德不居功也斔斛不入四境不怀疑也斔与庾同太公之政如此信乎足以及天下矣然有心以及天下非自然也故太公因其问而遁之盖恐不知顺天命之自然而一以有心为之则损德多矣颜渊问于仲尼曰文王其犹未邪又何以梦为乎仲尼曰默汝无言夫文王尽之也而又论剌焉彼直以循斯须也回之问亦是夫至人无梦况有心为梦耶夫子于此有难于为言者但曰文王至德也可轻论耶彼直以循人情于斯须耳盖循情以用人乃圣人之大权而下不敢以议上又臣子之盛节也列御寇为伯昏无人射引之盈贯措杯水其肘上发之适矢复沓方矢复寓当是时犹象人也伯昏无人曰是射之射非不射之射也尝与汝登高山履危石临百仞之渊若能射乎于是无人遂登高山履危石仞之渊背逡巡足二分垂在外揖御寇而进之御寇伏地汗流至踵伯昏无人曰夫至人者上闚青天下潜黄泉挥斥八极神气不变今汝憷然有恂目之志尔于中也殆夫贯镝也引弓满镝射之法也沓重也言前矢适去而后矢复搭搭者方发而后来之矢复寓于弦上如此敏捷如神而徐观其身则如木偶然故曰象人是则可谓射之射矣而非不射之射者何能以巧用而不以神用也若与登高履危而临乎百仞之渊则神怯而不能矣盖以平日不曾讲得养神守气之学一履艰险便自退却不得受用即为死生有变于己所以北宫黝之养男直到不肤挠目逃处方能胜人故观伯昏无人登高山履危石下临百仞之渊逡巡其背一分砺实二分履虚揖御寇而进之是何等手段自非神王而气专乌能若是乎哉故知至人上闚青天下潜黄泉挥而斥之八极之外神气不变非强之也中有养焉耳尝观虚弱之人夜则梦飞堕地则骇汗洽背此便是神气怯细之征古之人多以梦寐卜所学之浅深若乃猨舞竿头鱼潜水底山头建塔水面架楼此辈工匠何等神气只缘平日习惯危机便成绝技此个惯习亦是他神在此处存气在此处守若移之他处却又不能所以但为偏术小巧与列子之射同论至人则虽未尝厉试诸艰然一神定而万事毕矣然是定也岂易言哉肩吾问于孙叔敖曰子三为令尹而不荣华三去之而无忧色吾始也疑子今视子之鼻间栩栩然子之用心独奈何孙叔敖曰吾何以过人哉吾以其来可却也其去不可止也吾以为得失之非我也而无忧色而已矣我何以过人哉不知其在彼乎其在我乎其在彼邪亡乎我在我邪亡乎彼方将踌躇方将四顾何暇至乎人贵人贱哉仲尼闻之曰古之真人知者不得说美人不得滥盗人不得劫伏戏黄帝不得友死生亦大矣而无变乎己况爵禄乎若然者其神经乎大山而无介入乎渊泉而不濡处卑细而不惫充满天地既以与人己愈有栩栩鼻踵息而不粗也孙叔敖亦几乎知道者观其言知来去之无常知得失之非我而又审其轻重两在之权若果重在令尹则我无与果重在我则令尹无与既然两不相干夫复何生欣戚方将为之踌躇为之四顾审乎无假以求所谓不可得而贵不可得而贱者何暇论夫人贵人贱哉既以与人已愈有一句出老子楚王与凡君坐少焉楚王左右曰凡亡者三凡君曰凡之亡也不足以丧吾存夫凡之亡不足以丧吾存则楚之存不足以存存由是观之则凡未始楚未始存也君子所性虽大行不加焉穷居不损焉凡虽亡矣而不足以丧吾存此凡君见道之言也由是观之凡亡不足以丧存楚未亡宁足以存存乎凡固未尝亡而楚固未尝存也凡未尝亡虽亡何害楚未尝存虽存奚益明乎内外轻重之辩者当不以身外之物为欣戚矣方壶外史说是篇已作乱辞逖矣顺子虚缘葆真至哉温伯目击道存回也步趋夫子绝尘故吾可忘无死其心聃游物初敦兮若朴得此大常洵美且乐肃肃者阴赫赫者阳交通成和生此百昌莫见其形莫知所穷且也非是孰为之宗至德不脩奚假言说无为自然天地日月夫子发覆号鲁一人百里饭牛无心得君画史解衣宋君善之丈人持钓文王得师御寇引矢伯昏履危神用者王小技安施得令匪荣失凡奚恶审其存亡任彼来去南华真经副墨卷之七无字集杂篇盗跖第二十九盗跖篇讥侮列圣戏剧夫子盖效颦庄老而失之者庄老推原道德绝去圣智仁义而一绳以大道之自然的有至理古德喝佛骂祖为报深恩丹霞烧木佛以求舍利小儿不知强作解事亦复效之岂不为天下万世之大谬乎予故表而出之使鱼目真珠不得相混孔子与柳下季为友柳下季之弟名曰盗跖盗跖从卒九千人横天下侵暴诸侯穴室枢户穴室谓穿人之屋枢户谓启人之户枢安有横行大盗而为是者乎驱人牛马取人妇女贪得忘亲不顾父母兄弟不祭先祖所过之邑大国守城小国入保万民苦之孔子谓柳下季曰夫人父者必能诏其子为人兄者必能教其弟若父不能诏其子兄不教其弟则无贵父子兄弟之亲矣今先生世之才士也弟为盗跖为天下害而弗能教也丘窃为先生羞之丘请为先生往说之柳下季曰先生言为人父者必能诏其子为人兄者必能教其弟若子不听父之诏弟不受兄之教虽今先生辩将奈之何哉﹗且跖之为人也心如涌泉意如飘风强足以距敌辩足以饰非顺其心则喜逆其心则怒易辱人以言先生必无往孔不听颜回为驭子贡为右往见盗跖盗跖乃方休卒徒大山之阳脍人肝而餔之孔子下车而前见谒者曰鲁人孔丘闻将军高义敬再拜谒者谒者入通盗跖闻之大怒目如明星发上指冠曰此夫鲁国之巧伪人孔丘非邪为我告之尔作言造语妄称文武冠枝木之冠木遇枝则多错节故可以为冠带死牛之胁多辞缪说不耕而食不织而衣摇唇鼓舌擅生是非以迷天下之主使天下学士不反其本妄作孝弟而徼倖于封侯富贵者也子之罪大极重疾走归不然我将以子肝益昼餔之膳孔子复通曰丘得幸于季愿望履幕下谒者复通盗跖曰使来前孔子趋进避席反走再拜盗跖盗跖大怒两展其足案剑瞋目声如乳虎曰丘来前若所言顺吾意则生逆吾心则死孔子曰丘闻之凡天下有三德生而长大美好无双少长贵贱见皆说之此上德也知维天地能辩诸物此中德也勇悍果敢聚众率兵此下德凡人有此一德者足以面称孤矣今将军兼此三者身长八尺二寸面目有光唇如激丹齿如齐贝音中黄钟而名曰盗跖丘窃为将军耻不取焉将军有意听臣无称臣之理臣请南使吴越使章鲁东使宋卫西使晋楚使为将军造大城数百里立数十万户之邑尊将军为诸侯与天下更始安得不上告天子罢兵休卒收养昆弟共祭先祖此圣人才士之行天下之愿也盗跖大怒曰丘来前夫可规以利而可谏以言者皆愚陋恆民之谓耳大美好人见而说之者此吾父母之遗德也丘虽不吾誉吾独不自知邪且吾好面誉人者亦好背而毁之今丘告我以大城众民是欲规我以利而恆民畜我可久长也城之大者莫大乎天下矣尧舜有天下子孙无置锥之地汤立为天子而后世绝灭非以其利大故邪且吾闻之古者禽兽多而人少于是民皆巢居以避之昼拾橡栗暮栖木上故命之曰有巢氏之民古者民知衣服夏多积薪冬则炀之故命之曰知生之民神农之世卧则居起则于于民知其母不知其父与麋鹿共处耕而食织而衣无有相害之心至德之隆也然而黄帝不能致德与蚩尤战于涿鹿之野流血百里尧舜作立群臣汤放其主武王杀纣自是之后以强陵弱以众暴寡汤武以来乱人之徒也今子修文武之道掌天下之辩以教后世缝衣浅带矫言伪行以迷惑天下之主而欲求富贵焉盗莫大于子天下何故不谓子为盗丘乃谓我为盗跖子以甘辞说子路而使从之使子路去其危冠解其长剑而受教于子天下皆曰︰孔丘能止暴禁非其卒之也子路欲杀卫君而事不成菹于卫东门之上是子教之不至也子自谓才士圣人邪则再逐于鲁削迹于卫穷于齐围于陈蔡不容身于天下子教子路菹此患无以为身下无以人子之道岂足贵邪世之所高莫若黄帝黄帝尚不能全德而战于涿鹿之野流血百里尧不慈舜不孝禹偏枯谓传子也汤放其主武纣文王拘羑里此六子者世之所高也孰论之皆以利惑其真而强反其情性乃甚可羞也世之所谓贤士伯夷叔齐伯夷叔齐辞孤竹之君而饿死于之山骨肉不葬鲍焦饰行非世抱木而死申徒狄谏而不听负石自投于河为鱼鳖所食介子推至忠也自割其股以食文公文公后背之子推怒而去木而燔死尾生与女子期于梁下女子不来水至不去抱梁柱而死此六子者无异于磔犬流豕操瓢而乞者皆离名轻死不念本养寿命者也世之所忠臣者莫若王子比干伍子胥子胥沉江比干剖心此二子者世谓忠臣也然卒为天下笑自上观之至于子胥比干皆不足贵也丘之所以说我若告我以鬼事则我不能知也若告我以人事者不过此矣皆吾所闻知也吾告子以人之情目欲视色耳欲听声口欲察味志气欲盈可以为耆艾乎上寿百岁中寿八十下寿六十除病瘦死丧忧患其中开口而笑者一月之中不过四五日而已矣笑有不同若跖之笑无取也天与地无穷人死者有时操有之具而托于无穷之间忽然无异骐骥之驰过隙也不能说其志意养其寿命者非通道者也丘之所言皆吾之所弃也亟去走归无复言之子之道狂狂汲汲巧虚伪事也非可以全真也奚足论哉孔子再拜趋走出门上车执辔三失目芒然无见色若死灰据轼头不能出气归到鲁东门外适遇柳下季柳下季曰今者阙然数日不见车马色得微往见跖邪孔子仰天而叹曰然柳下季曰跖得无逆汝意若前乎子曰然丘所谓无病而自灸也疾走料虎头编虎须几不免虎口哉又按庄子重言十七以为耆艾人而无人道者不以先人若盗跖可谓有人道者乎而以之重言其不然明矣故此篇之赝不攻而破子张问于满苟得曰盍不为行无行则不信不信则不任不任则不利故观之名计之利而义真是也若弃名利反之于心则夫士之为行不可日不为乎满苟得曰无耻者富多信者显夫名利之大者几在无耻而信故观之名计之利而信真是也若弃名利反之于心则夫士之为行抱其天乎满苟得盖亦盗跖之徒观其寓言谓但求苟得以满其欲者设为子张问答子张之意主于为名苟得之意主于为利盍不为行言汝何不修行以为名利之媒乎盖人而无行则不信信如获上信民之类信则人任不信则人不任之以事矣不任事则名从何来利从何得故观之名计之利而人事之宜真在是也若弃名与利而反之于心以自审则夫士之为行也岂真有见于义理之当然而不可一日不为者乎分明是为名利而修行也盖子张务外故所见若此苟得则意味名利者不在于修行而在于无行往往见得无耻者致富而多信者取显多信谓以然诺取信于人故名利之大者其几率在于无耻而多信故观之名计之利而信其真在于是也若弃名与利而反之于心以自审则夫士之为行也岂其一无所为而抱其天乎抱如抱一之抱言与之相守恶不离也二子之见苟得固不足论而子张学道于圣人之门而其言若此其亦干禄问达之病有未尽袪与子曰昔者桀纣贵为天子富有天下今谓臧聚曰汝行如桀则有怍色有不服之心者小人所贱也仲尼墨翟穷为匹夫今谓宰相曰子行如仲尼墨翟则变容易色称不足者士诚贵也故势为天子未必贵穷为匹夫未必贱也贵贱之分在行之美恶满苟得曰小盗者拘盗者为诸侯诸侯之门仁义存焉昔者桓公小白杀兄入嫂而管仲为臣田成子常杀君窃国而孔子受币论则贱之行则下之则是言行之情悖战于胸也不亦拂乎故书曰孰恶孰美成者为首不成者为尾子张又论人之贵贱不在于位而在于行故臧聚而比之以桀纣则怍宰相而美之以孔墨则辞可苟得则以言行之贵贱卒无定论即如盗贼之行人之所贱也小盗盗钩大盗盗国小盗则拘而大盗则为诸侯行之恶者果足贱乎果不足贱乎又大盗之门义士存焉故小白不义而管仲为之臣田常不仁而孔子受其币若使夷吾孔子立论以准天下曷尝不贱二君之所为而考其所行则实臣而下之是圣贤之言行自相悖战于胸中也行之恶者果足贱乎哉果不足贱乎哉故书有之曰孰恶孰美成者为首不成者尾此等说话与大道所论全然不同直是使人恣欲妄行无所忌惮不知记此何谓故以为非庄子手笔者诚知言哉子张曰子不为行将疏戚无伦贵贱无义长幼无序五纪六位将何以为别乎苟得曰尧杀长子舜流母弟疏戚有伦乎汤放桀武王杀纣贵贱有义乎王季为适周公杀兄长幼有序乎儒者伪辞墨子兼爱五纪六位将有别乎子张又言子不为行将使人道灭绝故疏戚无伦贵贱无义长幼无序五纪六位失其分别五纪人道之无伦六位三纲中之六位也苟得以为人道之尽者宜莫如圣而尧舜以下数圣人者皆有人伦之变不知圣人者为行乎哉将不为行乎哉且子正为名我正为利名利之实不顺于理不监于道吾日与子讼于无约曰小人殉财君子殉名其所以变其精易其性则异矣乃至于弃其所为而殉其所不为则一也故曰无为小人反殉而天无为君子从天之理若枉若直相而天极面观四方与时消息若是若非执而圆机独成而意与道徘徊无转而行无成而义将失而所为无赴而富无徇而成将弃而天比干剖心子胥抉眼忠之祸也直躬证父尾生溺死信之患也鲍子立干申子不自理廉之害也孔子不见母匡子不见父义之失也此上世之所传下世之所语以为士者正其言必其行故服其殃离其患也正犹定也言子之间与我不同子则定于为名我则定于为利名利之实不顺于理不鉴于道终非定论将与子讼于无约以求质成观其寓言无约又是个全无约束之人其言曰小人以身殉财君子以身殉名其所以变其情易其性者虽清浊不同然弃其所当为而殉其所不当为则一而已矣故为之言曰无为小人以天而殉人无为君子以人而从天若枉若直以下只是一个无拘无束之意若枉若直犹云似枉而非枉似直而非直也天极者天然自有之极天然之极非枉非直面观四方一气运转自有消息盈虚之数吾故不论若是若非执而圆机以运之大要独成而意则从容而自中乎道矣故曰与道徘徊无转而行不改其操也无成而义不以一节立行也无赴而富不淫于富也无徇而成不雄其成也将弃而天天谓与天相合之理比干子胥以下皆言立节尚行之患此等说话与庄子所论大道无为之旨似之而非正如佛经所谓末法时代世有说相似般若者于此辩得许女具眼无足问于知和曰人卒未有不兴名就利者彼富则人归之归则下之下则贵之夫见下贵者所以长生安体乐意之道也今子独无意焉知不足邪意知而力不能行邪故推正不妄邪知和曰今夫此人以为与己同时而生同乡而处者为夫绝俗过世之士焉是专无主正所以览古今之时是非之分也与俗化世去至重弃至尊以为其所为也此其所以论长生安体乐意之道不亦远乎惨怛之疾恬愉之安不监于体憷惕之恐欣懽之喜不监于心知为为而不知所以为是以贵为天子富有天下而不免于患也无足寓言不可知足也知和知大道者也无足言天下之人未有不兴名而就利者故富则人归之归则人下之下则人贵之以我之一身而见人之下我贵我则安体乐意而长生之道亦不外是奈何子独无意其亦知有不足耶意者知虽足以及之而力有不能行耶或故推求正理为理生缚而不忘耶知和言此等名利之人自以为与我同时而生同乡而处者皆不我若我必绝俗过世之士矣而察其胸中全无主意不过能鉴古今之成败知是非之分别而已此等无头学问自口耳闻见中来胸中有甚主张故曰是专无主无主则随俗治化同流合污以媚于世去其至重至尊之天爵以为其所谓傥然而寄之名利以是而论长生安体乐意之道不亦远乎夫摄生之人体自常安未有以危为安者也意自常乐末有以苦为乐也此等兴名利之人只见其有惨怛之疾憷惕之恐而已今也惨怛之疾与恬愉之安不监于其体憷惕之恐与欣欢之喜不监于其心好亦不知苦亦不知但知为其所为而不知其所以为所以为者则吾之真主人也养生者知其有此故不以其所为者害其所以为今也不知有此是以虽贵为天子富有天下而不免于患夫以至富至贵者而尚不免于患又况其下焉者乎无足曰夫富之于人无所不利穷美究势至人之所不得逮贤人之所不能及侠人之勇力而以为强秉人之知谋而以为明察因人之德以为贤良非享国而严若君父且夫声色滋味权势之于人心不待学而乐之体不待象而安之夫欲恶避就固不待师人之性也天下虽非我孰能辞之知和曰知者之为故动以百姓不违其度是以足而不争无以为故不求不足故求之争四处而不自以为贪有余故辞之弃天下而不自以为廉廉贪之实非以迫外也反监之度势为天子而不以贵骄人富有天下而不以财戏人计其患虑其反以为害于性故而不受也非以要名誉也尧舜为帝而雍非仁天下也不以美害生也善卷许由得帝而不受非虚辞让也不以事害己就其利辞其害而天下称贤焉则可以有之彼非以兴名誉也极意形容富贵口津津地便不似有道者之言穷美极势谓语其美利之极虽圣贤有所不能及何者富无所用力而力者至焉无所用谋而谋者至焉无所用德而贤者至焉故未有享国而严若君父且夫声色货利与权势之在人心不待学而自然乐之体不待象而自然安之欲恶去就不待师教而自然知之此性也以此为性正谓认贼作子天下虽非我孰能辞之言天下之人虽不似我之贪着然亦未见其有超然而独辞者知和言知者之所为故动则如以百姓自处不敢自放于礼度之外是以常自知足而不争何者无以为故不求不求故不争也乃若所求所争则有之不足故求之争四处而不自以为贪其争其求则其在我者也有余故辞之弃天下而不以为廉弃则弃其外者也夫有余而弃不足而求廉贪之实非在外也又反监之天理自然之法度虽使势为天子富有天下直外物耳以傥寄之物而以骄人戏人岂常度哉故计其违度而虑其反害于性命故辞而不受非以要誉也尧舜不得辞而雍雍楫逊焉非故仁天下也不以美害生也善卷许由可以得帝而不受非虚让也不以事害己也若此者可谓知利害之原审去就之义而天下称贤焉则可以有是名而无忝矣然其有之也非以兴名誉也圣人不自名而天下之名归之有所兴则非也无足曰必名苦体绝甘约养以待生则亦久病长阨而不死者也知和曰平为福有余为害者物莫不然而财其甚者也今富人耳营钟鼓筦籥之声口嗛于豢醪醴之味以感其意遗忘其业可谓乱矣侅溺于冯气若负重行而上也可谓苦矣贪财而取慰贪权而取竭静居则溺体泽则冯可谓疾矣欲为富就利故满若堵耳而不知避且冯而不舍可谓辱矣财积而无用服膺而不舍满心戚醮求益而不止可谓忧矣内则疑劫请之贼外则畏寇盗之害内周楼疏外不敢独行可谓畏矣此六者天下之至害也皆遗忘而不知察及其患至求尽性竭财单以反一日之无故而不可得也故观之名则不见求之则不得缭意绝体而争此不亦惑乎无足言必持贤知之名苦支体绝旨甘俭约以养其生纵得久长亦如久病长阨而不死者虽生何益此个识见始终还自安体乐意上来于是知知准诸物理以告无足言凡物之理平则能保满则必溢有余为害而财则其尤甚者今富人有此六害而汝不知耳淫于声口嗛于味言声则色可知以是感动其意能使人违其百姓之度忘其本分之业可不谓乱乎气失其平或咽于上而为侅或泄于下而为溺其行也若负重物而登高山可不谓苦乎贪财以慰无穷之求贪权以竭天下之势居静则数溲而溺体泽则冯气而满可不谓疾乎积聚多财满于阿堵暴于耳目而不知避冯于心志而不能舍可不谓辱乎满心戚戚憔悴形神可不谓忧乎居则疑劫盗之至行则防杀伤之祸故内则周其楼疏外则盛其仆从可不谓畏乎富者犯此六患则体亦安得谓之安意亦安得谓之乐乎然且不知警省一旦患至求尽其生理竭其财货单求一日之无故不可得也到此之时名亦不见利又不得覆辙昭然曾不之监缭意绝体而争此贾祸之物不亦大惑乎哉盗跖篇所设三段浮浅鄙俚至其破市井之见语货财之患亦自有可观者外篇知北游第二十二此篇所论道妙断言语绝名相混溟晦昧迥出思议之表读南华者知北游最为肯启从此悟入则大乘法藏皆可迎刃而解矣知北游于玄水之上登隐弅之丘而适遭无为谓焉知谓无为谓曰予欲有问乎若何思何虑则知道何处何服则安道何从何道则得道三问而无为谓不答也非不答不知答也知不得问反于白水之南登狐阕之上而睹狂屈焉知以之言也问乎狂屈狂屈唉予知之将语若中欲言而忘其所欲言知不得问反于帝宫见黄帝而问焉黄帝曰无思无虑始知道无处无服始安道无从无道始得道知问黄帝曰我与若知之彼与彼不知也其孰是邪黄帝曰彼无为谓真是也狂屈似之我与汝终不近也夫知者不言言者不知故圣人行不言之教知与无为谓狂屈皆假名也道之为物也无名无相无有知者无不知者故不可以思虑知无有安者无不安者故不可以服而安无有得者无不得者故不可以从而得知之问所谓无风起浪头上安头故无为谓不答此机正与佛典世尊不答外道之问者同昔有外道问佛不问有言不问无言世尊良久外道赞叹作礼而去阿难却问外道得何道理赞叹而去佛言如良马见鞭追风千里今无为谓之不答也庄老急为提点两句非不答也不知答也此意却又明显若使知答则是堕于疑网落于言荃起于知识生于见解而去道益远矣北游者却不解此复往问于狂屈狂屈谓予知之欲言而忘其所以言此一答虽若近似却不能使之路绝道断犹为引犬上堂而逐之及见黄帝而问焉则已太泄天机矣而知复问三者孰是岂知知者未必为真知而不知者正所谓为知矣故黄帝曰彼无为谓真是也狂屈似之我与若终不近也所以老子之言曰知者不言言者不知故圣人行不言之教以上说话分明是庄子撰出以为此三言之疏义大抵此种不言的学问要人直下领悟拟议即差商榷即乖又使说透天机谈尽玄妙自耳根入者终无受用禅家往往以此勘人一击粉碎有问如何是西来意者德山临济之徒非喝即棒直是绝人之路断人之道使人迷闷莫前久之各各自有透悟昔南泉斩猫举示赵州赵州脱却草履头顶而出南泉却说使赵州当机恰救得此猫在于此荐得方知圣人行不言之教者其旨深其意远等闲不得拈示直令自悟可也道不可致德不可至仁可为也义可亏也礼相伪也故曰失道而德失德而后仁失仁而后义失义而后礼礼者道之华而乱之首也故曰为道者日损损之又损之以至于无为无为而无不为也今已为物也欲复归根不亦难乎其易也其唯大人乎此亦老子注疏儒者皆谓学以致道不知道者无为而常自然不可致也儒者皆谓圣人至德不知德本纯纯全全人人具足有何不至而有至之名故曰德不可至道德之下之下而有仁义仁犹近也为之可也义则过于分别去道远矣亏之可也礼则相助为伪而已故曰失道而后德失德而后仁失仁而后义失义而后礼礼者道之华而乱之始也夫为道者虚静恬淡寂寞无为而已矣奚取于是而为之也故曰为道者日损损之又损以至于无为则道德几矣今已朴散而为器矣复欲归根不亦难乎归根谓返于道德其易也唯大人大人也损之又损也无为也生也死之徙死也生之始孰知其纪人之生气之聚也聚则为生散则为死若死生为徙吾又何患故万物一也其所美者为神奇其所恶者为臭腐臭腐复化为神奇神奇复化为臭腐故曰通天下一气耳圣人故贵一造化之机成功者退将来者进而万物之生之死莫不出入乎此机故方生方死而不知其孰网维是其气之聚散为之乎盖盈天地之间只是浑芒一气以息相吹如野马氤氲有所附丽则尘尘相聚而物生散则复归于气而物死喻如沤因浪发冰自寒凝散则复归于水知生死之为一气耳则任其陶冶夫复何患今人但以生为神奇也而美之死为臭腐也而恶之大非也岂知神奇化为臭腐臭腐复为神奇反复相因无有穷已何美可叹何恶可厌在圣人则处之一如不起分别所贵乎一者以通天下万物皆一气也一气则火传也不知其尽也知谓黄帝曰吾问无为谓无为谓不应我非不我应不知应我也吾问狂屈狂屈中欲告我而不我告非不我告中欲告而忘之也今予问乎若若知之奚故不近黄帝曰彼其真是也以其不知也此其似之也以其忘之也予与若终不近也以其知之也狂屈闻之以黄帝为知言此即章首之说义更明白无劳笺解天地有大美而不言四时有明法而不议万物有成理而不说圣人者原天地之美而达万物之理是故至人无为大圣不作观于天地之谓也今彼神明至精百化物已死生方圆莫知其根也扁然而万物自古以固存凡人有大美则言之而天地有大美而不言有法则议之而四时有明法而不议有理则说之而万物有成理而不说大美犹言大功也成法谓节候气序成理谓各有成性不言不议不说者无为而常自然也圣人原天地之变达万物之理故亦以无为而成妙用故曰至人无为大圣不作观于天地而效法焉耳今彼神明至精与彼百化之物生死万变方圆异象莫有知其根者但见神奇化为臭腐臭腐复化神奇翩然万物而无物之不有自古固存而无时之不然所谓万古此天地则万古此造化万古此造化则万古此人物而求其所谓根则不可得而知非不可得而知也冲漠无朕超于色相形声之外夫固无所容吾知也既无所容吾知矣何所容吾言哉何所容吾议哉何所容吾说哉圣人所以行不言之教成无为之化者观此而已渊乎微哉六合为巨未离其内秋豪为小待之成体天下莫不沉浮终身不故阴阳四时运行各得其序惛然若亡而存油然不形而神万物畜而不知此之谓本根可以观于天矣承上遂指本根盖本根者道也道无往而不在故六合虽大而此道不离于其内秋毫为小而其体必待而后成万物得此则浮沉上下日新又新而不已造化得此则阴阳四时各得其序而不愆惛然若亡也而实存油然不形也而自神万物自生自畜自养自育而不知谁之所为以是观天则天之所以以为天居然可知矣圣人以之而行不言之教成无为之化也有以哉啮缺问道乎被衣被衣曰若正汝形一汝视天和将至摄汝知汝度神将来舍德将为汝美道将为汝居汝瞳焉如新生之犊而无求其故言未啮缺睡寐被衣大说行歌而去之曰形若藁骸心若死灰真其实知不以故持媒媒晦晦无心而不可与谋彼何人哉正汝形身不妄动也一汝视目不妄视也如是则专气致柔而天和将自至矣摄汝知不起思虑也一汝度出入以度也如是则心不外驰而神将来舍矣将见德为汝美道为汝居汝于此时曈曈焉如新生之犊而不得其心之所以如此形容有道者无心之状老氏所谓汝婴儿之未孩意盖如此故啮缺因被衣之言莫逆于心无所疑问直下收听返视凝神内守不觉相对而睡寐此个景象直是相悦以解无心之甚故被衣大悦行歌而去之真其实知言此人真是实知此理故质任自然不循师弟子旧套而以故自持媒媒即昧昧也彼何人哉乃几于道而能若此叹之深美之至也舜问乎丞道可得而有乎曰汝身非汝有也汝何得有夫道吾身非吾有也孰有之哉曰是天地之委形也生非汝有是天地之委也性命非汝有是天地之委顺也子孙非汝有是天地之委蜕也故行不知所往处不知所持食不知所味天地之彊阳气也又胡可得而有邪委积聚也夫人地火风水四大假合而有此身故曰身非汝有天地之委形阴阳二五交通成和而后始有生气故曰生亦非汝有天地之委和既生则有性命而二五之妙顺则成人故曰性命非汝有天地之委顺形形相禅无有穷尽故孙子非汝有天地之委蜕其行也孰往之其处也孰持之其饭食也孰味之天地之疆阳气也疆阳即健动之义天地以之而生物者夫举吾之身而皆非吾之所有则今者幻身复在何处又胡得而私有夫道耶盖知身之非我有则贪着此身以为有常者妄矣知道非我有则执着此道以为有得者妄矣细味此语不惟可以消入鄙吝之私而佛氏所谓人法双忘乃成空到者其义亦可想矣孔子问于老聃曰今日晏闲敢问至道老聃曰汝齐戒疏瀹而心澡雪而精神掊击而知夫道窅然难言哉将为汝言其崖略夫昭昭生于冥冥有伦生于无形精神生于道形本生于精而万物以形相生故九窍者胎生八窍者卵生其来无迹其往无崖无门无房四达之皇皇也邀于此者四肢彊思虑恂达耳目聪明其用心不劳其应物无方天不得不高地不得不广日月得不行万物不得不昌此其道与疏瀹而心通其滞也澡雪而精神涤其旧也掊击而知去其识也窅然深奥之义崖边际也略粗略也夫上天之载无声无臭至无也而至有生焉至虚也而至实形焉故曰昭昭生于冥冥有伦生于无形精神生于道形本生于精何以故无极之真二五之精妙合而凝而人生焉其所谓神即无极之真也其所谓精则二五之精也知精神之生于道则知性之所自出矣知形本之生于精则知命之所由立矣上下二精字要有分晓盖精神之精即道家所谓先天之精清通而无象者也形本之精即易击所谓男女媾精之精有气而有质者也万物皆以形形相禅而生故胎生卵生总为生类既生矣则不能以无死然而其本也不知何所来其去也不知何所止无门无房而死生来去四达之皇皇也道之物物有如此者人能邀而得之则肢体强健思虑恂达耳目聪明莫非道妙之显发是故其用心也不劳而应物也无方道德有于身而符征见于外现之自然无足异者是道也天不得则不高地不得则不广日月不得则不行万物不得则不昌而况于人乎信乎其不可不邀而得之也且夫博之不必知辩之不必慧圣人以断之矣若夫益之而不加益损之而不加损者圣人之所保也渊渊乎其若海魏魏乎其终则复始也运量万物而不匮则君子之道彼其外与万物皆往资焉而不匮此其道与今之求道者类博之以知辩之以慧而不知知慧之开道之凿也闻见之多理之障也以故圣人断之老子曰绝圣弃知盖斯道之妙不在辩博一言以尽之曰冥冥而已虽则冥冥而实为昭昭之本故出而生万有也举世益之而不能为之益入而归于无也举世损之而不能为之损此则圣人之所保者保如佛语保任此事终不虚也之保渊乎若海言其莫测也魏乎终则复始言其无端也是道也洋洋乎发育万物不得君子以为之运量则造化几无全功运量者裁成辅相以成物曲之利者也是道虽贯乎物之中而又有行乎物之外者故曰君子之道彼其外与若夫资之以生资之以始亘宇宙而不见其终穷则天地自然之道物之所以为本根者也此段补出天非人不成意更周匝中国有人焉非阴非阳处于天地之间直且为人将反于宗自本观之生者喑醷物也虽有寿夭相去几何须臾之说也奚足以为尧桀之是非中国有人焉谓至人也非阴非阳言出乎二五陶铸之外直且为人谓其形直人而已将反于宗游于物初也反于宗则其德与冥冥者合矣若自其宗而观之非惟无形抑且无生非谓无生抑且无气气动而有生生者气之聚也如人之有喑醷者然故曰生者喑醷物也虽有寿夭相去几何同归于散而已人生百年直须臾耳何足是尧非桀哓哓焉于须臾之顷乎盖尧桀终有是非游心物初者直且与之相忘耳果蓏有理人伦虽难所以相齿圣人遭之而不违过之而守调而应之德也偶而应之道也帝之所兴王之所起也木实曰果草实曰蓏言果蓏之物虽微而其卑高之相亚大小之相缀亦自有理而不乱人道之大虽难与果蓏比伦然其所以相齿之序则固未尝有异故观果蓏之出于自然则人道从可知矣是以圣人遭之而不违过之而不守遭之而不违者如父子之无所解君臣之无所逃圣人处此亦惟尽所当尽而已然过矣而化未尝苦节以为贞盖亦顺其自然而不加以一毫人为之私常人则贪着其事臀困株守不自解脱者抑又多矣调而应之德也调谓调和善处为之而有以为者也德也偶而应之则无心为之者也道也盖知其自然而一以无心处之则虽为之而无以为矣帝之所兴王之所起世出世法莫不由此人生天地之间若白驹之过郄忽然而已注然勃然莫不出焉油然漻然莫不入焉已化而生又化而死生物哀之人类悲之解其天弢堕其天袠纷乎宛乎魂魄将往乃身从之乃大归乎却隙古通用白驹隙中之光影也言人生岁月直如隙驹注然勃然出者油然漻然入出则生也入则死也已化而生又化而死其死也则为生物所哀其在人也则为同类所悲而其哀也悲也死者不得而知也在彼则以为解其天弢而堕其天袠云尔囊弓曰弢囊衣曰袠盖人之有躯壳如物之有弢袠者然一受其成形即为躯壳所累解而堕之彼方适然自以为快又如旅人之赴家此其大归焉耳天下有归而不乐者乎而我噭噭然从而号之何为者哉不形之形形之不形是人之所同知也非将至之所务也此众人之所同论也彼至则不论论则不至明见无值辩不若默道不可闻闻不若塞此之谓大得形者色身也幻相也假合者也不形者法身也实相也无假者也圆觉经云幻身灭故幻根亦灭幻根灭故幻尘亦灭幻尘灭故幻灭亦灭幻灭灭故非幻不灭以是而论亦众人之所同知然却非将至者之所务何者至则不论论则不至若待拟议商量犹多梦中说梦故道不可见若使相遇而后见犹有二也故曰明见无值道不可辩辩不若默道不可闻闻不若塞默焉塞焉黜去闻辩说之支离则于道得矣东郭子问于庄子曰所谓道恶乎在庄子曰无所不在东郭子曰期而后可庄子曰在蝼蚁曰何其下邪曰在稊稗何其愈下邪曰在瓦甓曰何其愈甚邪曰在屎溺东子不应庄子曰夫子之问也固不及质正获之问于监市履狶也每下愈况夫道无不在问道者每求之于高远则非矣故庄子因东郭之问而以每下者答之欲其知糟粕煨烬无非至教所谓洒扫应对与精义入神贯通只一理而东郭不知也于是庄子晓之曰君子之问也固不及取正于正获之问监市乎履狶愈下则比况愈明狶大豕也履以足蹴之也盖狶之肥瘠蹴其臀则自可知臀物之底也故以为下正司市之官获其名也监市犹今之当行者汝唯莫必无乎逃物至道若是大言亦然周遍咸三者异名同实其指一也尝相与游乎无有之宫同合而论无所终穷乎尝相与无为乎澹而静乎漠而清乎调而闲乎寥已吾志无往焉而不知其所至去而来不知其所止吾已往来焉而不其所终彷徨乎冯闳大知入焉而不知其所穷必期必也因有期望而后可之问故曰汝惟莫必谓不必指定道在何处则天下岂有逃乎物而得谓之道者乎毕竟道之与器两不相离故至道若是至言亦然周遍与咸三字何异其指一而已矣终日说玄说妙却与糟粕煨烬何殊虽然我以其言言道子以其问问道言与问皆非道也将更与子进上一步游乎无何有之宫同合而论无所终穷之学乎同合则我既无说子乃无闻无为乎淡而静乎漠而清乎调而闲乎寥远哉吾之志也远则似有所往而实无所往无所往也故不知其所至无往则湛然常住矣其有去来则适来时也适去顺也安其时处其顺而不知其所止盖一有所止则知去而不知来或知来而不知去皆为贪着而非自然故吾已往来焉而不知究竟之何似则是以有为为应迹以无为为自然彷徨乎冯于闲旷之野入于大知之中而不知其所穷所谓与子游乎无何有之宫同合而论无所终穷者意盖如此大知犹言大道物物者与物无际而物有际者所谓物际者也不际之际际之不际者也谓盈虚衰杀彼为盈虚非盈虚彼为衰杀非杀彼为本末非本末彼为积散非积散也物物者道也道无在而无不在故与物无际际谓边际有际则谓之物故曰物有际者斯谓物际道则不际之际然非离此物而别谓之道也特际之不际者耳所谓际者谓盈虚也衰杀也皆有两边道则谓彼为盈虚也而非盈虚谓彼为衰杀也而非衰杀谓彼为本末也而非本末谓彼为积散也而非积散张子所谓两在故不测意盖如此妸荷甘与神农同学于老龙吉神农隐几阖户昼瞑妸荷甘日奓户而入曰老龙死矣神农隐几拥杖而起嚗然放杖而笑曰天知予僻陋慢故弃予而死已矣夫子无所发予之狂言而死矣夫弇堈吊闻之曰夫体道者天下之君子所系焉今于道秋豪之端万分未得处一焉而犹知藏其狂言而又况夫体道者乎视之于无形听之于无声于人之论者谓之冥冥所以论道而非道也奓开也天者推尊老龙之词无所发予之狂言言无复以大言振我也秋毫之端万不得一言神农谓未为知道犹知夫子之藏其狂言即此藏之一字便是知者不言体道者有见于此是以昏昏默默收吾之视也而视于无形返吾之听也而听于无声若与人论道而谓之曰冥冥直言荃耳冥冥岂为道耶盖道而可以冥冥名则道又可名矣于是泰清问乎无穷曰子知道乎无穷曰吾不知又无为无为曰吾知道曰子之知道亦有数乎曰有曰其数若何为曰吾知道之可以贵可以贱可以约可以散此吾所以知道之数也泰清以之言也问乎无始曰若是则无穷之弗知与无为之知孰是而孰非乎无始曰不知深矣知之浅矣弗知内矣知之外矣于是泰清中而叹曰弗知乃知乎知乃不知乎孰知不知之知无始曰道不可闻闻而非也道不可见见而非也道不可言言而非也知形形之不形乎道不当名无曰有问道而应之者不知道也虽问道者亦未闻道道无问问无应无问问之是问穷也无应应之是无内也以无内待问穷若是者外不观宇宙内不知乎大初是以不过乎崑崙不游乎太虚此段亦自上透下大意谓不知乃知知乃不知泰清问道于无穷无穷以不知答之是矣既又问于无为则为失问无为自以为知而举其数不知道无名数凡可举可陈皆外也而非内也外而非内则浅之乎其言道矣大抵道不可言言之则非道不可闻闻之则非道不可见见之则非道不可形形之则非道不可名名之则非道不可问问之则非道不可答答之则非故无始重重扫净直到不知地位而后始为究竟昆仑山之最高者不过乎此则不能挟日月凌倒景而游乎太虚以喻无内而待问穷者光曜问乎无有曰夫子有乎其无有乎光曜不得问而孰视其状貌窅然空然终日视之而不见听之而不闻搏之而不得也光曜曰至矣其孰能至此乎予能有无矣而未能无无也及为无有矣何从至此哉能有无矣而未能无无以道经参之是所空既无而未到无无亦无也所以尚落无之一边既落于无无复为有及其为无所有则清净之中着了一物何从而得窅然空然不见不闻乎哉大抵性体真空加一无字不得加一无无不得佛语所谓如剥蕉然直至层层俱尽而后始为空到妙哉妙哉大马之捶钩者年八十矣而不失豪芒大马曰子巧与有道与曰臣有守也臣之年二十而好捶钩于物无视也非钩无察也是用之者假不用者也以长得其用而况乎无不用者乎物孰不资焉大马大司马也钩剑名捶锻也言大司马之属有善捶钩者老而精绝无毫芒之失臣有守也守即所谓纯气之守非钩无察察即所谓唯蜩翼之知如此用志不分是皆假不用者以为用之是以长得其用盖用者技也不用者神也神则无所不用况小技乎万事万物莫不资焉冉求问于仲尼曰未有天地可知邪仲尼曰可古犹今也冉求失问而退明日复见曰昔者吾问未有天地可知乎夫子曰可古犹今也昔日吾昭然今日吾昧然敢问何谓也仲尼曰昔之昭然神者先受之今之昧然也且又为不神者求邪无古无今无始无终未有子孙而有子孙可乎冉求未对仲尼曰已矣末应矣未有天地之先在人则为思虑未起鬼神莫知之时本不可以致吾思容吾噱者冉求骤然以是为间盖有虽于为言者而夫子直曰可知盖亦因今推古而姑以是为证欲冉求之自悟焉耳盖今日之今即往日之古未有有今而有古者即是而观有天地即今也未有天地即古也使其无古则亦做今不出矣此夫子于难言之中而姑发其可言之端而冉求未喻也明日复见谓昔也昭然今也昧然敢问何故想其一问之初略觉有些领悟久则愈思愈塞夫子为语其故昔之昭然者是汝初问之时胸中廓然无物方尔虚心受教神者受之故虚灵之天稍觉透露譬之云破月映顷之落了言荃添了见解虚灵之天反生理障是为不神者求之之故为字去声道家原说此神不是思虑神此个不神最能遮障本体故令昧然既又为状末有天地之先空相如此前言古犹今也此却分明说出无古无今无始无终无子无孙试将太极图来参看太极图中阴阳分对相待而生静极而动动极复静便是古今始终下五行男女万事万物便是子孙最上一圈空寂无有便是无古无今无始无终未有天地之先的空相此中若加求索将无作有便不是未有天地之先所以先儒说才说性便已不是性又谓求中于喜怒哀乐未发之先不得盖亦有见于此而冉求未对毕竟难悟再加思索则去之愈远故夫子曰已矣未应矣犹言罢了不消对了此个已矣未应真是好绝了思虑罢了言说一直造到未有天地之先是真脱悟如其未悟已矣未对不起见解他日自有恍然处所以告子不得于言勿其于心便缘此以得心之不动此一机要等闲拈以示人适遭疑贬儒者却说问之弗知弗措也辩之弗明弗措也如何罢得不知夫子直为钝根者说个下学之事若是上根一闻千悟纵有未悟亦不肯于耳根上去讨分晓何以问辩为哉不以生生死不以死死生死生有待邪皆有所一体有先天地生者物邪物物者非物物出不得先物也犹其有物也犹其有物也无已圣人之爱人也终无已者亦乃取于是者也承上意遂撰出此段盖死生事大吾人真实受用正在于此然须要知得适来时也适去顺也安时而处顺死生不能易也今之学老氏者但以生为可求益生厚生裨益于有常之外不知灭为幻灭生亦幻生以生生死终未离幻唯知道者以生死为旦莫适去顺也死则已耳故不更求所以生者以生其死今之学释氏者但知生灭灭已寂灭为乐一切捐弃有为之法不知落于顽空沦于断灭藁木死灰无有是处唯知道者以其知之所知养其知之所不知而不灭生事以死其所以然者盖以死生有时吾人则当顺以待之当生之时本体在生不当更作死观当死之时本体在死不当更作生想此之谓顺化又此死生变化皆属后天形质有先天地而生之物耶故物物者非物自物出者有生有死不得谓之先天地先天地者无生死古今终始之谓也夫天地间之有物也犹人性空中之有物也有物则生生无已即是而观圣人之爱人无已者亦其性空之中添了爱缘故令辗转相续不绝此个圣人还有意必固我亦大道之所不取颜渊问乎仲尼曰回尝闻诸夫子曰无有所将无有所迎回敢问其游仲尼曰古之人外化而内不化今之人内化而外不化与物化者一不者也安化安不化安与之相靡必与之莫多将者承奉之义迎者邀致之义皆应物之涉于有迹者回问无将无迎何以得游此无心之天乎古之人外化而内不化外化者应感无迹也内不化者不与物迁也然亦必有个不化者存然后能化物如人胸中必有个不淫不移者在然后能轻富贵必有个不忧不惧者在然后能一死生故曰与物化者一不化者也安化安不化二句是诘辞言安所化乎安所不化乎安与之相糜相顺而俱化乎必与之莫多其一不化者乎莫多即一不化者此解外史以意测之当得如此诸解直是无谓狶韦氏之囿黄帝之圃有虞氏之宫汤武之室君子之人若儒墨者师故以是非相齑也而况今之人乎圣人处物不伤物不伤物者物亦不能伤也唯无所伤者为能与人相将迎古之人若狶韦黄帝有虞氏汤武数圣之学皆能自成一家故曰囿圃宫室与彼儒墨之中抗颜称师者皆不能与物俱化但见是是非非互相沌浊何况今人抑何怪其然乎故唯圣人善取万物而不伤惟不伤物也故物亦不能伤不伤者与物俱化相忘于是非同异之辩而两不相齑也惟无所伤者然后能将迎焉毕竟将之以无将迎之以无迎无将无迎此谓将迎也已山林与皋壤与使我欣欣然而乐与乐未毕也哀又继之哀乐之来吾不能御其去弗能止悲夫世人直谓物逆旅耳夫知遇而不知所不遇知能能而不能所不能无知无能者固人之所不免也夫务乎人之所不者岂不亦悲哉至言去言至为去为齐知之所知则浅矣夫人游乎山林皋壤之间既自欣然而乐矣感今伤昔则又不能无哀所谓情随事迁感慨系之故旷然怡情之中而又有泫然泣下者存哀乐之来吾不能御其去也吾不能止悲夫何无定情之若是耶溯其生哀生乐之由良以吾身直万物之逆旅万物常在而吾身不常以故喜其相值而又悲其不能留诚无益哉今人但知今日之遇而不知他日之不遇但知今日之能游能乐而不知他日之不能是不达于无常之说也夫是无知无能者固人之所不免也今务免夫人之所不能免者庸可得乎为计日拙为心日劳又自悲已所以至言不落于荃蹄至为不牵于世故顺其自化听其自然必欲齐其知之所知而不能养其所不知则其知亦浅矣方壶外史说是篇已重宣此义而作乱辞北游三问无为不知帝也弗近狂者似之言者不知知者不言不言之教圣人贵焉道不可致仁或可为德不可至养则可亏损之又损其惟大人能以散朴而归于根生也死徒死兮生始臭腐神奇孰知其纪一气所通油然聚散生死为徒吾复何患成理不说大美不言至人无为达观于天被衣论道啮缺睡寐彼何人哉媒晦若是道非身有窅固难名以彼昭昭生于冥冥万物皆往资焉不匮博不必知辩不必慧须臾夭寿奚以是非解弢堕袠及此大归形之不形论者不至际之不际非即非离窅然光曜藏矣老龙何哉无内以待问穷履狶可喻捶钩作程每下愈况有守斯精未有天地古今可求无有将迎回也请游无知无能人固不免齐知所知所知则浅外篇秋水第十七秋水篇论大不大论小不小说在人又不在人文字阖辟变化如生龙活虎中间明理达权四字是此老实在学问究竟反真亦只是个自然无以人灭天无以故灭命无以得殉名语甚醇正下段畏匡却楚讥惠皆发此意秋水时至百川灌河泾流之大两涘渚崖之间不辩牛马于是焉河伯欣然自喜以为天下之美为尽在己顺流而东至于北海东面而视不见水端于是焉河伯始旋其面目望洋向若而叹曰野语有之闻道百以为莫己若者我之谓也且夫我尝闻少仲尼之闻而轻伯夷之义者始吾弗信今我睹子之难穷也吾非至于子之门则殆矣吾长见笑于大方之家夫见之大者小为自忘故以河伯寓言泾浊也秋水时至百川皆盈灌于黄河浊流氾溢拍满两岸故曰泾流之大两涘河渚崖上有牛马水大而岸远不复能辩于是河伯欣然自喜以为广大之观尽在于己及其北至于海东面而望水天混涵茫然一色不见水之自来故曰不见水端乃望洋向若而叹若海若沧水之神也闻道者以为莫己若言世之以少自多者闻道仅百耳不及万分之一岂宜自多世固有少仲尼之闻而轻伯夷之义者吾始不信而今信之盖非覩子之难穷则几乎局于己见而长见笑于大方之家矣殆矣下作一句读更妙孟子曰观于海者难为水游于圣人之门者难为言仲尼之闻不少伯夷之义不轻但自大道而论未免高上一层进上一步此真不可与曲士道之惟大方之家可见大方犹言大道也北海若曰井蛙不可以语于海者拘于虚也夏虫不可以语于冰者笃于时也曲士不可以语于道者束于教也今尔出于崖涘观于大海乃知尔丑尔将可与语大理矣天下之水莫大于海万川归之不知何时止而不盈尾闾泄之不知何时已而不虚春秋不变水旱不知此其过江河之流不可为量数而吾未尝以此自多者自以比形于天地而受气于于阳吾在于天地之间犹小石小木之在大山也方存乎见小又奚以自多夫学道者见欲大而心欲小见大则不以小自安心小则不以大自负海如此之大而海若未尝以此自多方且存乎见少此望道未见之心圣不自圣之意也知见少则可进于大观矣注中郭象一段可录穷百川之量而悬于河河悬于海海悬于天地则各有量也此发辞气者有似乎观大可以明小寻其意则不然夫世之所悬者不平等也故质大者怏然谓小者为无余质小者块然谓大者为至足是以上下夸跂俯仰自失此乃生民之所惑也惑者求正正之者莫若先极其差而因其所谓所谓大者至足也故秋毫无以累乎天地矣所谓小者无余也故天地无以过乎秋毫矣然后惑者有由而反各知其极物安其分逍遥者用其本步而游乎自得之场矣此庄子之所以发德音也若如惑之者之说转以大小相负则相倾者无穷矣若夫覩大而不安其小视少而自以为多将奔驰于胜负之境而助天民之矜夸岂不失乎庄生之旨哉计四海之在天地之间也不似礨空之在大泽乎计中国之在海内不似稊米之在太仓乎号物之数谓之万人处一焉今卒九州谷食之所生舟车之所通人处一焉此其比万也不似豪末之在于马体乎五帝之所连三王之所争仁人之所忧任士之所劳此矣伯夷辞之以名仲尼语之以为博此其自多也不似尔向之自多于水乎所以存乎见少者盖以道而观天地则天地小矣以天地而观一世界则世界又小计四海之在天地其大泽之礨空乎计中国之在四海之内其太仓之稊米乎礨空水穴言微之甚也凡物之有名相者号数有万而人处其一穷九州谷食之所生舟车之所至物类有万而人处其一我处一中之一人耳以我之一对物之万并生并育于四海之间不犹毫末之在马体乎如是则益眇矣而五帝连之三王争之仁人忧之任士劳之伯夷遯之以为名夫子语之以为博是奚足哉而以之自多乎其与河伯之自多于水也殆无以异河伯曰然则吾大天地而小豪末可乎北海若曰否夫物量无穷时无止分无常终始无故是故大知观于远近故小而不寡大而不多知量无穷证曏今故故遥而不闷掇而不跂知时无止察乎盈虚故得而不喜失而不忧知分之无常也明乎坦涂故生而不说死而不祸知终始之不可故也计人之所知不若其所不知其生之时不若未生之时以其至小求穷其至大之域是故迷乱而不能自得也由此观之又何以知毫末之足以定至细之倪又何以天地之足以穷至大之域如上说到至小地位更无进步看他转身变换固是文字之妙然皆是他广大胸中流出常人说小便自萎薾无摆划处即为曲士不解庄子所说义故河伯欲大天地而小毫末此个见识便自死煞海若为说一段道理夫物量无穷时无止分无常终始无故量谓巨量之大小时谓所值之先后分谓谓此生之得失终始谓死生存亡之变故言物皆无一定而各各自足故知者观于远近而知量之无穷证于古今而知时之无止察乎盈虚而知分之无常明于坦途而知终始之无故何以故观远近者以身之所在而观之身在此则此者近而彼者远矣身在彼则近又不得为之近也如是则远之未始不为近而近亦未始不为远以譬大小亦是一样大亦何足多而小亦何足寡乎故以是而知量之无穷证今古者亦以身见在而证之盖身之所处见在为今过去为古古即见在之过去也今即过去之见在也然后后之视今亦犹今之视昔古不自古何古而非今是以遥而不闷今无常今有时而为古是以掇而勿跂以是而知时之无止盖人之常情从前望后待而不得则闷后缀乎前追而弗及则跂故知其无止其妄自息察乎造化之盈虚则盈者造化之自息也而盈何常盈物固不足为之喜虚者造化之自消也而虚不终虚物亦何足为之悲故得亦不喜失亦不忧知分之无常明乎坦途无有平而不陂无有往而不复则知生者物之出而往也而往者必反其生也何悦之有死者物之来而归也而屈者必伸其死也何祸之有不祸谓其没吾宁而不祟以是而知终始之不可故故者一定之陈迹也言死生昼夜卒始若环不可守以为常故曰不可故不可故便不以夭寿疑贰其心故其生也不悦其死也不祸夫知物物之各足也而吾自足之知物物之各顺也而吾自顺之则我即道道即我道无方所我亦无方所道无执情我亦无执情又何天地之为大而毫末之为小乎然而其小焉者何也谓其不知道也计人之所知不若其所不知之为妙其生之时不若未生之时之为适然其所不知者作么指拟未生之时作么名状今我以眇然之身而欲穷此至大之域穷而不得宜其迷乱而不自适也不自适则歉然而馁其小宜矣故惟知量之无穷时之无止分之无常终始之无故者则其所不知与未生之时其道理亦不外此而得此个学问又自观远近证古今察盈虚明坦途上体勘将来如是则我虽毫末而不足为之小天地虽大而不足为之大故曰何以知毫末之足以定至细之倪何以知天地之足以穷至大之域此种公案庄子一生真实受用不得草草看过惟庄子与庄子乃能证此妙哉妙哉河伯曰世之议者皆曰至精无形至大不可围是信情乎海若曰夫自细视大者不尽自大视细者不明夫精小之微也郛大之殷也故异便此势之有也夫精粗者期于有形者也无形者数之所不能分也不可围者数之所不能穷也可以言论者物之粗也可以意致者物之精也言之所不能论意之所不能察致者不期精粗焉此一转又将大小二字换作精粗重重入细说向道理上去盖至精无形至大不可围河伯便以此为大小之至故有此问信情乎言有是实理乎否也不知自细视大者不尽惟不尽是故谓其不可围自大视细者不明惟不明是故谓其无形由是观之大小之势异便有若然耳然论精论粗皆有形也今精曰无形非无形也但小之微而数有所不能分耳曰不能分不能围皆可言论也可以言论则不得谓之精矣若夫不可以言论而但可以意致则精矣犹未也若夫不可以言论而又不可以意致则不期精粗焉盖道无精粗论精粗虽精亦粗矣此与中庸末章论不显之德同旨是故大人之行不出乎害人不多仁恩动不为利不贱门隶货财弗争不多辞让事焉不借人不多食乎力不贱贪污行殊乎俗不多辟异为在从众不贱佞谄世之爵禄不足以为劝戮耻不足以为辱知是非之不可为分细大之不可为倪闻曰道人不闻至德不得大人无己约分之至也上言至道不期精粗此便说到达人体道之事盖大人之心虚静恬淡无歆厌无取舍故其行也虽不害人而亦不以仁恩自多其动也虽不为利而亦不以门隶为贱盖门隶乃执鞭求利之人因其可贱而贱之非玄同也虽不黩货而好争矣而亦不以辞让为多虽不借人以举事矣而亦不以食力为贵且人有贪污之行者亦不贱之谓如上文所指争财借人之类行殊乎俗则多有辟异之行人皆多之而不以为多为在从众则多有仵陷之心人皆贱之而不以为贱世爵之不能为之劝也世戮之不能为之辱也如此不分是非不辩细大亦知玄同之德自合如此老子所谓得者同于德失者同于失不可得而亲不可得而疏不可得而贵不可得而贱与此同旨故闻之曰道人不闻有声闻非道人也至德不得有所得非上德也大人无己有我相非大人也此约分之至也约如以约失之之约谓收敛本分不自大也不自大故能成其大河伯曰若物之内若物之外恶至而倪贵贱恶至而倪小大北海若曰以道观之物无贵贱以物观之自贵而相贱以俗观之贵贱不在己以差观之因其所大而大之则万物莫不大因其所小而小之则万物莫不小知天地之为稊米也知毫末之为丘山也则差数睹矣以功观之因其所有而有之则万物莫不有因其所无而无之则万物莫不无知东西之相反而不可以相无则功分定矣以趣观之因其所然而然之则万物莫不然因其所非而非之则万物莫不非知尧桀之自然而相非则趣操睹矣上言大人无贵贱大小一味玄同河伯因问物之内之外分明有个贵贱大小即如孟子体有贵贱有小大养其小者为小人养其大者为大人自是一种道理不知何以于无分别中至有分别故曰恶至而倪贵贱云云倪绪之两头者盖取以为分别之义此个分别俱属心识窍凿混沌大非所宜以故论大道者去之海若答言以道观之物本来无贵无贱以物自观过为分别故自贵而相贱以俗观之其贵其贱又不在己如所谓赵孟之所贵赵孟能贱之如是则贵贱未始有定也又以大小之等而言之因其大而我大之则更大矣因其小而我小之则更小矣此处最好体贴人情如人说某人好文字我随众喜他则见他篇篇句句皆是好的又如人说某人不好我随众恶他则见他件件事事皆是不好的不知他的登第原是没则量的若我不因人之大而大之则虽天地之大我言宇宙在手造化生身则天地将来不为稊米乎不因人之小之而小之则虽毫末之微我言芥子可纳须弥则毫末将不为丘山乎知是则物之小大亦未有定也而差数覩矣然则何至而倪贵贱何至而倪小大乎分明是不可得而分也推之而至于有无之称是非之辩亦复如是以功观之因其所有而有之则万物莫不有因其所无而无之则万物莫不无而功之有也无也又未始有定也彼果有也耶此果有也耶知东西之相反而不可相无则有无之功分定矣何者东者西家之东而未必东之果为东也西者东家之西而未必西家果为西也使舍东而言西则西亦不成西矣舍西而言东则东亦不成东矣故曰相反而不可相无喻如对无而称有以有而形无然后有无之名始立若缺其一则何所据而称有又何所据而称无故有无功分之不定即此可与知矣然曰定者决定其为不定也又以人之趣向观之因其所然而然之则万物莫不然因其所非而非之则万物莫不非而是是非非又未有定也知尧舜之仁暴自然而相非则人之趣操覩矣盖正人指邪人为邪邪人亦指正人为邪但以趣操不同而分是非凡此皆于不分之中妄有分别彼胜此负卒无穷已道之所以日丧而人心之所以日漓也又孰知是非之不可为分而细大之不可为倪乎昔者尧舜让而帝之哙让而绝汤武争而王白公争而灭由此观之争让之礼尧桀之行贵贱有时未可以为常也梁丽可以冲城而不可以窒穴言殊器也骐骥骅骝一日而驰千里捕鼠不如狸狌言殊技也鸱鸺夜撮蚤察毫末昼出瞋目而不见丘山言殊性也故曰盖师是而无非师治而无乱乎是未明天地之理万物之情也是犹师天而无地师阴而无阳不可行明矣然且语而不舍非愚则诬也帝王殊禅三代殊继差其时逆其者谓之篡夫当其时顺其俗者谓之义之徒默默乎河伯女恶知贵贱之门小大之家又设贵贱无常之喻以明贵贱之不可倪言让美德也在尧舜则为贵而在之哙则为贱矣争贱名也以白公则为贱而在汤武则为贵矣如是则争让之礼尧桀之行贵贱有时不可定以为常又即物理而论梁丽可以冲城而不可以窒穴骐骥骅骝日驰千里而捕鼠不如狸狌鸱鸺夜撮蚤察秋毫而昼不见丘山物有殊器物有殊技物有殊性大有所能小有所拙用于此者或废于彼何至而倪贵贱何至而分大小犹之天下无常是之理然于此而或非于彼古今无常治之世理于前而或乱于后若也师其是而无非师其治而无乱乎是不明于天地之理万物之情者也是犹师天而无地师阴而无阳其不可行也明矣然则倪贵贱分大小执有方之见而不知无常之变者何以异是且夫贵贱时耳当其时则贵失其时则贱即帝王之禅继而观为莽为懿亦禅继耳岂知一差其时一逆其俗则人一篡夫目之亦何取于禅继而贵之乎默默乎河伯恶知贵贱之为一门小大之为一家乎盖一门一家信乎其不可分也篇中意中生意言外立言重重照映如国师为弈阵势布列而精神血脉尚未串贯始学之流急难着眼诸家之解咸属朦胧若非史氏为之圆融曲畅则此老之意几不明于千古矣河伯曰然则我何为乎何不为乎吾辞受趣舍吾终奈何北海若曰以道观之何贵何贱是谓反衍无拘而志与道大蹇何少何多是谓谢施无一而行与道参差严乎若国之有君其无私德繇繇乎若祭之有社其无私福汎汎乎其若四方之穷其无所畛域兼怀万物其孰承翼是谓无方万物一齐孰短孰长道无终始物有死生不恃其功一虚一满不位乎其形年不可举时不可止消息盈虚终则有始是所以语大义之方论万物之理也物之生也若骤若驰无动而不变无时而不移何为乎何不为乎夫固将自化言既如此不生分别则我之辞受趣舍将何适从何为乎何不为乎海若答曰以道而观何者为贵何者为贱盖有贵有贱皆世谛也因有贵贱则贵以临贱贱以承贵相倾相役出门有碍如何得宽反之于道无贵无贱则自宽矣故曰是谓反衍衍者宽义慎毋以世情作见以拘尔志与道为梗也故曰无拘而志与道大蹇如是无贵无贱各足其足何所自少何所自多如人屏谢世缘而不施者故曰是谓谢施盖施则有多有少谢而不施则何多少之足云乎慎毋执一而行而与道相背驰也故曰无一而行与道参差然曰无拘曰无一则无方之德也故又为之形容俨乎若国之有君而无私德由由乎若祭之有社而无私福泛泛乎若四方之无穷而无私畛域兼怀万物孰承翼之而无私系恋无私则万物齐一而长短小大皆非所论矣夫道无始终而物有死生故将自其不变者而观之若可恃以为常自其变者而观之则不敢恃乎其成而位乎其形恃成谓居其成功位形谓守其定位何者四时之序成功者退去而不可追者年也流而不可止者时也天地之化消息盈虚如循连环终将有始以是而论则大义之方万物之理尽在是矣且物之生也若骤若驰无有动而不变者无有时而不移者人居大化之中何所执乎何为而何不为夫亦顺其自然之化而已矣河伯曰然则贵于道邪北海若曰知道者必达于理达于理者必明于权明于权者不以物害己至德者火弗能热水弗能溺寒暑弗能害禽兽弗能贼非谓其薄之也言察乎安危宁于祸福谨于去就莫之能害也故曰天在内人在外德在乎天知天人之行本乎天位乎德蹢躅而屈伸反要而语极承上言顺其自化则何物不在自化之中然则何贵于道而必以道物身也此一问又甚好不知惟知道者乃能顺化故守经行权而不失乎己故曰知道者必达于理达于理者必明于权理谓盈虚消息之理权则所以善其用于不穷者也夫人莫不有命而惟顺受其正者乃为自化若推而纳诸罟攫陷阱之中而莫之知避与彼立岩墙犯桎梏者要皆不达权变之人自取祸戾者也是以圣人无死地谓其明于权而不以物害己也且如语至德者谓火不能热水不能溺寒暑不能害禽兽不能贼岂谓与之相薄而物不能为之害哉言察乎安危宁于祸福谨于去就而莫之能害也故曰天在内人在外在内言主张之者在外言干旋之者德在乎天天者理也而已矣顺乎理而达乎权则位乎天德矣位德犹言立德德立则蹢躅屈伸皆得自如此道之要也理之极也道要理极即上文所谓语大义之方论万物之理者说到此处则知此老学问活泼泼地知经知权无固无我此身常在大造炉中常自逍遥快乐又孰谓其荒唐而无当哉曰何谓天何谓人北曰牛马四足是谓天落马首穿牛鼻是谓人故曰无以人灭天无以故灭命无以得殉名谨守而勿失是谓反其真发出天人二字见天人相须以有成又恐不知者以人胜天加以安排造作之私急为救转无以人灭天无以故灭命故者有心而为之有心即非自然自然之谓命命即天也无以得殉名得谓己德丧于为名者多曰无以者不以千金之珠弹鸟雀也三句道理甚正孔孟之论不过是也夔怜蚿蚿怜蛇蛇怜风风怜目目怜心夔谓蚿曰吾以一足趻踔而行予无如矣今子之使万足独奈何蚿曰不然子不见夫唾者乎喷则大者如珠小者如雾杂而下者不可胜数也今予动吾天机而不知其所以然蚿谓蛇曰吾以众足行而不及子之无足何也蛇曰夫天机之所动何可吾安用足哉蛇谓风曰予动吾嵴胁而行则有似也今子蓬蓬然起于北海蓬蓬然入于南海而似无有何也风曰然予蓬蓬然起于北海而入于南海也然而指我则胜我䲡我亦胜我虽然夫折大木蜚大屋者唯我能也故以众小不胜为大胜也为大胜者唯圣人能之夔一足蚿百足蛇无足皆能自行然犹有形似风则无形而自行目则不行而能至犹以形用也心则以神用而古今宇宙无不周遍说此数重直是构思奇绝中间喷唾之喻尤非人思虑所及者却就风上说出个用小胜以为大胜正与圣人能小能大能柔能刚者同一妙用不说心目便文字不板样如半开莲花妙悟者得之孔子游于匡宋人围之数匝而弦歌不辍子路入见曰何夫子之娱也孔子曰来吾语女我讳穷久矣而不免命也求通久矣而不得时也当尧舜而天下无穷人非知得也当桀纣而天下无通人非知失也时势适然夫水行不避蛟龙者渔父之勇也陆行不避兕虎者猎夫之勇也白刃交于前死若生者烈士之勇也知穷之有命知通之有时临大难而不惧者圣人之勇也由处矣吾命有所制矣无几何将甲者进辞曰以为阳虎也故围之今非也请辞而退知得之知去声处犹止也制命犹言造命公孙龙问于魏牟曰龙少学先王之道长而明仁义之行合同异离坚白然不然可不可困百家之知穷众口之辩吾自以为至达已今吾闻庄子之言汒焉异之不知论之不及与知之弗若与今吾无所开吾喙敢问其方公子牟隐机太息仰天而笑曰子独不闻夫埳井之蛙乎谓东海之鳖曰吾乐与吾跳梁乎井榦之上入休乎缺甃之崖赴水则接掖持颐蹶泥则没足灭跗还虷蟹与科斗莫吾能若也且夫擅一壑之水而跨跱埳井之乐此亦至矣夫子奚不时来入观乎东海之鳖左足未入而右膝已絷矣于是逡巡而却告之海曰夫千里之远不足以举其大千仞之高不足以极其深禹之时十年九潦而水弗为加益汤之时八年七旱而崖不为加损夫不为顷久推移不以多少进退者此亦东海之大乐也于是埳井之蛙闻之适适然惊规规然自失也且夫知不知是非之竟而犹欲观于庄子之言是犹使蚊负山商蚷驰也必不胜任矣且夫知不知论极妙之言而自适一时之利者是非埳井之蛙与且彼方跐黄泉而登大皇无南无北奭然四解沦于不测无东无西始于玄冥反于大通子乃规规然而求之以察索之以辩是直用管闚天用锥指地也不亦小乎子往矣且子独不闻夫寿陵余子之学于邯郸与未得国能又失其故行矣直匍匐而归耳今子不去将忘子之故失子之业公孙龙口呿而不合舌举而不下乃逸而走汒与茫同埳井坏井也井干井栏也缺甃井甃缺而成崖者接掖持颐蛙赴水则以两腋拍水如接物者然持颐紧闭其口也此四字分明写出一个水蛙跗小足也还回顾也虷水中赤虫科斗蟆子也跱行止也絷拘挛也逡巡而却小不能容却步而退出也十年九潦八年七旱看他下语活处若他人径谓九年水而七年旱矣一时之利谓利口也跐蹈也大皇天也跐黄泉而登大皇谓穷高极深也奭释也四解四达也玄冥溟涬之先也大通大道也未丁之夫曰余子国能谓彼国之所能呿开口也逸逃遁也此与下三段无甚深旨直训其字而已无劳笺疏庄子钓于濮水楚王使大夫二人往先焉曰愿以竟内累矣庄子竿不顾曰吾闻楚有神龟死已三千岁矣王巾笥而藏之庙堂之上此龟者宁其为留骨而贵乎宁其生而曳尾于涂中乎二大夫曰宁生而曳尾涂中庄子往矣吾将曳尾于涂中二大夫先为王先容也竟与境同谓以四境累足下而治之惠子相梁庄子往见之或谓惠子曰庄子来欲代子相于是惠子恐搜于国中三日三夜庄子往见之曰南方有鸟其名鹓鶵子知之乎夫鹓鶵发于南海而飞于北海非梧桐不止非练实不食非醴泉不饮于是鸱得腐鼠鹓鶵过之仰而视之曰吓今子欲以子之梁国而吓我邪鹓鶵凤雏也练实竹实也赫怒其声恐夺己食也世道交情观此可以发一长笑庄生直为千古写出鄙夫鄙恡之态只以一字形之妙哉妙哉庄子与惠子游于濠梁之上庄子曰鯈鱼出游从容是鱼之乐也惠子曰︰子非鱼安知鱼之乐庄子曰子非我安知我不知鱼之乐子曰我非子固不知子矣子固非鱼也子之不知鱼之乐全矣庄子曰请循其本子曰汝安知鱼乐云者既已知吾知之而问我我知之濠上也此一段甚有辩才子非鱼安知鱼之乐惠子言子之与鱼水陆异处初非族类何所从而知鱼之乐耶庄子却借其言而复之曰子非我也安知我不知鱼之乐耶惠子善辩者也又借其言而转之曰我固非子我不知子固矣然我与子犹人类也尚以汝形骸之隔而不相知何况鱼为非类乎如是则子之与鱼全无相知之理矣庄子到此方以正对曰请循其本言我今与子反复辩论取给于口皆为枝叶之谈非本论也若寻其本论已知子知我之知鱼矣而犹问我者正欲得所以知鱼之故不知物理人情自是可推我居濠之上而逍遥则濠之下者不可言知是以不待与鱼同类而后能知其乐也盖庄子善通物情故一体同观若此后来者若茂叔之观窗草子厚之听驴鸣皆得此意方壶外史说是篇已重宣此义而作乱辞百川灌河伯也自多观于北海丑将奈何大方达观天地稊米人处九州毫末马体至大难穷至细莫倪语非所尽意岂能思大人无己知分知时一体同观反衍谢施无动不变无时不移大义之方何为不为谨于去就察乎危安蹢躅屈伸达理明权无人灭天无故灭命以小不胜而成大胜龙真井蛙孔非暴虎庄曳楚龟惠吓梁鼠鯈鱼出游其乐只且知之濠上我固非鱼外篇缮性第十六此篇亦是一片文字递递而下以恬养知是其主意说到世道交丧圣人之德隐遂将隐字生下许多意思与孟子所性分定大行不加穷居不损意同议论极醇无疵缮性于俗俗学以求复其初滑欲于俗思以求致其明谓之蔽蒙之民古之治道者以恬养知生而无以知为也谓之以知养恬知与恬交相养而和理出其性夫德和也道理也德无不容仁也道无不理义也义明而物亲忠也中心纯实而反乎情乐也信行容体而顺乎文礼也礼乐遍行则天下乱矣缮修治也滑汨乱也性非学不明而俗学不可以治性明非思不致而俗思不可以求明谓之俗者对真而言言俗学障性俗思乱明凡为此者谓之蔽蒙之民古之治道者以恬养知此一句最好乃缮性求明之要诀认取知字即本初之元性也儒者谓之良知佛氏谓之觉性道家谓之元神可以恬养之而不可以俗学障之俗思乱之恬者无为自然之义盖能以恬养之则一定之中自然生慧日用之间本体莹然莫非真性之发越才认得性便属识神已不是性故生而无以知为生即周子所谓神发无以知为者常自混溟韬其光而弗耀也又谓之以知养恬何者用知则不能恬无以知为则恬者常自恬矣即恬之时知在恬即知之时恬在知故曰知与恬交相养而和理出其性和即德也理即道也德而无所不容于是有仁之民道而无所不理于是有义之名义明而物亲则各尽乃心而忠之名所由立矣中心纯实而反其情以归于性则乐之名所由立矣信容体之所行而顺其自然之节文则礼之名所由立矣凡此者自和理中出如木之有根华实并敷而不得谓之偏行若礼乐而偏行则人皆逐末忘本狃于俗学之支离而天下于是乎乱矣彼正而蒙己德德则不冒冒则物必失其性也古之人在芒之中与一世而得澹漠焉当是时也阴阳和静鬼神不扰四时得节万物不伤群生不夭人虽有知无所用之此之谓至一当是时也莫之为而常自然彼正而蒙己德德则不冒此句难解蒙晦其明也冒盖复之义正如各正性命之正言德乃人人之所同具以恬养之则各正各足蒙已德正以恬养之也如是则我无加人之德无盖世之善天下谁不正者谁我正者我与天下皆相忘于无为自然之天此大道为公之世也故物不失其性佛语如是灭度无量无数无边众生实无众生得灭度者亦蒙德而不冒之义也古之人在混芒之中与一世而得淡漠焉者用是道也故当其时天地自位万物自育上恬下熙皆莫之为而常自然逮德下衰及燧人伏羲始为天下是故顺而不一德又下衰及神农黄帝始为天下是故安而不顺德又下衰及唐虞始为天下兴治化之流浇淳散朴离道以善险德以行然后去性而从于心心与心识知而不足以定天下然后附之以文益之以博文灭质博溺心然后民始惑乱无以反其性情而复其初由是观之世丧道矣道丧世矣世与道交相丧也道之人何由兴乎世世亦何由兴乎道哉道无以兴乎世世无以兴乎道虽圣人在山林之中其德隐矣隐故不自隐燧人以下皆不以恬养而知而有以知为者以故品为德衰顺而不一不一已失其性矣犹顺也再衰则安而不顺不顺是以有坂泉涿鹿之师险德如孔子所谓危行去性从心道心微而人心危也心与心识者从心起识日以心斗也知不足以定天下而又益之以文博文则灭质博则溺心于是乎始有偏行之礼乐争逐于末而忘其本是以民始惑乱无以反其性而复其初盖至是而世与道交相丧矣道丧故道之人不能兴乎世世丧故世亦无以兴乎道是虽圣人不在山林之中而如此交丧之世道德则既隐矣隐世隐之也圣人不自隐也不自隐正欲以兴乎世古之所谓隐士者非伏其身而弗见也非闭其言而不出也非藏其知而不发也时命大谬也当时命而大行乎天下则反一无迹不当时命而大穷乎天下则深根宁极而待此存身之道也此承上文而论真隐极醇正无疵反一无迹恬淡自然不见有为之迹根极谓性命古之行身者不以辩饰知不以知穷天下不以知穷德危然处其所而反其性已又何为哉道固不小行德固不识小识伤德小行伤道故曰正己而已矣乐全之谓得志行身者此身大行于天下也大行则反一而无迹故不以辩饰知不以知穷人不以知穷己皆在混芒之中与一世而得淡漠焉者危然处其所而反其性反性即反一也危然处其所言无为也无为者道也有为则为小行而伤乎道矣不识不知者德也有识则为小识而伤乎德矣有伤则不得谓之全故乐全此者谓之得志古之所谓得志者非轩冕之谓也谓其无以易其乐而已矣今之所谓得志者轩冕之谓也轩冕在身非性命也物之傥来寄也寄之其来不可圉其去不可止故不为轩冕肆志不为穷约趋俗其乐彼与此同故无忧而已矣今寄去则不乐由是观之虽乐未尝不荒也故曰丧己于物失性于俗者谓之倒置之民数段递递说下亦见文字相生之妙傥来适然而来也傥然来寄之物在人故其来不可御其去不可留性命之真在我故富贵不能淫而贫贱不能移彼此指穷达而言言此乐无穷无达在彼在此无有加损与寄来则乐寄去则不乐者不同况所乐在寄则虽乐而未尝不荒也孰若此乐之恬淡哉世人不知所性之分定而惟傥来者之是慕未免丧己于物失性于俗谓之倒置之民物我倒置则全不知本来轻重矣方壶外史为作乱辞蔽蒙之民缮性求明离跂俗学荒兮未央以恬养知知复养恬恬知交养和理出焉遐哉古人与世淡漠逮德下衰浇淳散朴离道而善险德以行民始惑乱去性从心世道交丧圣德乃隐兴何由兴隐不自隐存身之道深根宁极时命大行知不以饰小识伤德小行道湮反一无迹得志乐全轩冕非性傥来而寄丧己于物是谓倒置外篇胠箧第十夫圣人以圣知仁义治天下而天下复窃圣人之圣知仁义以济私则圣人之治法适足以为大盗媒故绝圣弃知绝仁弃义而天下治矣篇中屡用故曰可见段段议论皆道德经之疏义局儒读之未免骇汗然意却精到不可不深思也将为胠箧探囊发匮之盗而为守备则必摄缄滕固扃鐍此世俗之所知也然而巨盗至则负匮揭箧担囊而趋唯恐缄滕扃鐍之不固也然则乡之所谓知者乃为大盗积者也故尝试论之世俗之所谓知者有不为大盗积者乎所谓圣者不为大盗守者乎何以知其然邪昔者齐国邻邑相望鸡狗之音相闻罔罟之所布耒耨之所刺方二千余里阖四境之内所以立宗庙社稷治邑屋州闾乡曲者曷尝不法圣人哉然而田成子一旦杀齐而盗其国所盗者岂独其国邪并与其圣知之法而盗之故田成子有乎盗贼之名而身处尧舜之安小国不敢非大国不敢诛十二世有齐国则是不乃窃齐国并与其圣知之法以守其盗贼之身乎胠开也探以手取物也发亦开也三者皆盗之小者也言人将欲为此辈而作防守则必摄其缄滕固其扃鐍缄滕微纆之类扃鐍锁錀也世俗之所谓知者如此已矣然而巨盗至则挈之而趋惟恐其滕鐍之弗固也是昔为小盗防今为巨盗积矣故尝试论之世俗之所谓知者有不为大盗积者乎所谓圣者有不为大盗守者乎何以知其然耶昔齐之开国自太公始经制立法曷尝不法圣人法圣人万古一日可也一旦田成而杀其君而盗之国岂惟盗其国哉将并其所谓圣知之法而盗之盖田成以私量贷公量便是借圣人之法以济其窃国之私然而小国不敢非大国不敢诛有齐国者十二世非以滕鐍之弗固乎然则圣人之法适足以为大盗之媒耳后世若操莽之金滕惠卿辈之周礼皆挟此术不可谓此老无见耳也十二世庄子何以知之此三字疑后人改窜尝试论之世俗之所谓至知者有不为大盗积者乎所谓至圣者有不为大盗守者乎何以知其然邪昔者龙逄斩比干剖苌弘胣子胥靡故四子之贤而身不免乎戮故跖之徒问跖曰盗亦道乎跖曰何适而无有道邪夫妄意室中之藏圣也入先勇也出后义也知可否知也分均仁也五者不备而能成大盗者天下未之有也由是观之善人不得圣人之道不立跖不得圣人之道不行天下之善人少而不善人多则圣人之利天下也少而害天下也多又深一步说天下所谓至知有不为大盗积者耶所谓至圣有不为大盗守者耶何以知其然也昔龙逄比干剖苌弘子胥四者之忠几乎其盛者也彼其饬躬厉身以立天下之防其缄滕扃鐍可谓固矣然龙逄斩而比干诛苌弘胣而子胥靡则何故盖四贤者本欲以忠盖立节故暴君得因其好名而挤之曰是不忠者也而杀之是不惟不足为大盗防而反为大盗劫矣故跖尝自言行却有道其道即圣人所谓仁义圣知而兼之勇者也是善人准其道以立身盗跖亦假其道以行劫天下善人少而恶人多则圣人之道利天下也少而害天下也多盖圣道未必害而盗跖用之适以为害耳又四贤之见杀亦受道之害者桀杀关龙逢纣杀王子比干苌弘周灵王贤臣吴王夫差杀子胥倒地曰靡子胥赐剑死者故曰唇竭则齿寒鲁酒薄而邯郸围圣人生而大盗起掊击圣人纵舍盗贼而天下始治矣夫川竭而谷虚丘夷而渊实圣人已死则大盗不起天下平而无故矣圣人不死大盗不止虽重圣人而治天下则是重利盗跖也承上章言圣人之于大盗虽不相为谋然其道未始不相为用也故圣人生而大盗起如唇齿然唇不与齿同生而唇之亡者齿自寒如鲁赵然鲁不与赵同祸而鲁之伐者赵自围鲁赵事楚宣王朝诸侯鲁恭王后至而酒薄楚怒而伐之梁惠王欲袭赵而畏楚援故乘其不及援也而围赵言由唇齿鲁赵之事而观则知圣人之生大盗之俑也盗不足责而圣人深可责矣故掊击圣人纵舍盗贼而天下始治掊击圣人者绝圣弃知绝仁弃义以示天下无肇端矣故川竭而谷虚丘夷而渊实圣人已死而大盗自止矣若使圣人不死则盗终不可得而止虽重以圣人治之防之愈严则盗之愈甚重生圣人是重利盗跖也盖极厌世俗之愤辞为之斗斛以量之则并与斗斛而窃之为之权衡以称之则并与权衡而窃之为之符玺以信之则并与符玺而窃之为之仁义以矫之则并与仁义而窃之何以知其然邪彼窃钩者诛窃国者为诸侯诸侯之门而仁义存焉则是非窃仁义圣知邪一法立一奸生斗斛权衡符玺之类皆圣人所以防天下之伪而立之者也而皆为大盗之所窃夫窃之小者易为人觉故窃钩之盗有司得以按法而加诛若窃之大者阴施而阳受鬼隐而龙匿人不得而觉之矣故反得国而为诸侯今之诸侯皆窃而得国者也其门也亦有仁义存焉仁义非本心也特假其名以济其贪欲之私焉耳孟子所谓五伯假之是也以其久假而不归故庄子嫉之而名曰窃如曰今之诸侯其取之民也犹御也之意故逐于大盗揭诸侯窃仁义并斗斛权衡符玺之利者虽有轩冕之赏弗能劝斧钺之威弗能禁此重利盗跖而使不可禁者是乃圣人之过也故曰鱼不可脱于渊国之利器不可示人彼圣人者天下之利器也非所以明天下也夫大盗即窃圣人之法以得国则人人逐得于得国之利而争相盗窃虽赏之以轩冕威之以斧钺终不能以禁其不为故重利盗跖而不能禁其不为是乃圣人之过也盖至是而圣人赏罚天下之大权亦且几乎废矣所以老子有言鱼不能脱于渊云云盖鱼而得渊则鬼隐龙匿人不得而窥其影矣故不可脱脱取而出之也以况盗跖而得圣人之法则阴施阳设人不得而议其非矣大抵圣人之法惟圣人用之则可本不可以明示天下一示天下则人得而窃之故曰国之利器不可示人圣人者天下之利器也非所以明天下也故绝圣弃知大盗乃止擿玉毁珠小盗不起焚符破玺而民朴鄙掊斗折衡而民不争殚残天下圣法而民始可与论议此为天下遏绝乱源绝圣弃知绝仁弃义本老子又云不贵难得之货使民不为盗此段分明是老子疏注殚残谓尽去也尽去圣法则民返于素朴故始可与论道大抵此等说话皆不可与局士道之若读退之原道熟者此书不火无几矣擢乱六律铄绝竽瑟塞瞽旷之耳而天下始人含其聪矣灭文章散五采胶离朱之目而天下始人含其明矣毁绝钩而弃规矩攦工倕之指而天下始人有其巧矣故曰大巧若拙削曾史之行杨墨之口攘弃仁义而天下之德始玄同矣彼人含其明则天下不铄矣人其聪则天下不累矣人含其知则天下不惑矣人含其德则天下不僻矣彼曾杨墨师旷工倕离朱者皆外立其德而以爚乱天下者也法之所无用也承上文殚残圣法之意而备论之擢乱者擢取六律之管而乱其长短铄绝谓焚而弃之也攦折其指也工倕尧时巧人玄同二字出老子不铄者不见可欲而心不乱也不累者不听是非而心不动也外立其德言数子皆役心于外以立其德适足以爚乱天下爚注云火光销也法之所无用法犹佛氏所谓正法之法言此辈人正法无用抑末法耳子独不知至德之世乎昔者容成氏大庭氏伯皇氏中央氏栗陆氏骊畜轩辕氏赫胥氏尊卢氏祝融氏伏牺氏神农氏当是时也民结绳而用甘其食美其服乐其俗安其居邻国相望鸡狗之音相闻民至老死而不往来若此之时则至治已今遂至使民延颈举踵曰某所有贤者赢粮而趣之则内弃其亲而外去其主之事足迹接乎诸侯之境车轨结乎千里之外则是上好知之过也上诚好知而无道则天下大乱矣言古者以见今之不然结绳而治至不相往来语出老子下面分明写出季世三游之风而归咎于上之好知好知者以知谋相尚也相尚则高下相倾长短相形而天下日益多事矣何以知其然邪夫弓弩朼弋机变之知多则鸟乱于上矣钩饵罔罟罾笱之知多则鱼乱于水矣削格罗落罝罘之知多则兽乱于泽矣知诈渐毒颉滑坚白解垢同异之变多则俗于辩矣故天下每每大乱罪在于好知此段备言好知之生乱夫人与万物群然并育于天地之间本不相仿但以机心生而机事起机事起而机祸深于是有弓弩罾笱罝罘之事遂使鸟乱于上鱼乱于水兽乱于泽蠕动之物咸失其性而又缓颊之士知诈渐毒颉滑坚白解垢同异簧鼓人心方之弓弩罾戈其祸尤惨天下之乱职是之由其罪皆坐于好知故曰好知而无道则天下乱有柄之网曰毕削格木栅也捕兔鹿之用之鸟罟谓之罗兔罟谓之置罘翻车也故天下皆知求其不知而不知求其所已知者皆知非其所不善而不知非其所已善者是以大乱故上悖日月之明下烁山川之精中堕四时之施惴耎之虫肖翘之物莫不失其性甚矣夫好知之乱天下也自三代以下者是已舍夫种种之机而悦夫役役之佞释夫恬淡无为而悦夫啍啍之意啍啍已乱天下矣何谓好知好知者率求其所不知而不知求其所已知者率非其所不善而不知非其所已善者盖求其所不知者求以异乎人也所已知则同乎人者也非其所不善者见在人之不是也所己善则己之自以为是者也求以立异而不知本体之本同果于非人而不见在己之非是正谓颉滑坚白解垢同异之徒杂篇所谓惠施公孙龙日以其知与天下之辩持持则争争则乱极言其祸将使上悖日月之明下烁山川之精中堕四时之施以至惴耎之虫肖翘之物皆失其性乖戾之气感召如此因思圣人致中和而天地位焉万物育焉至德之世鸟兽可系羁而游巢卵可攀援而匦只为存得此个和气者在实理实效自不可诬试看三代而下至于春秋战国何等气象此老安得不伤今而思古也末复总以一二语结之舍夫种种谷实之民而悦夫役役御人之佞释夫恬淡无为之治而悦夫啍啍谆复之意不知役役啍啍求治天下而天下已乱矣结句软美有无穷趣味深可咏叹方壶外史重宣此义而作乱辞将为盗防缄扃坚固大盗者来负之而去防民之道圣知仁义田成窃之得国延世贤以道诛跖以道昌为利则短为害则长圣人不死大盗不止殚残圣法民始可议削减曾史攦塞旷工人含其德归于玄同独不知乎至德之世恬淡无为天下已治三代而下知诈蜂起俗惑于辩坚白同异山川消铄日月驰悖谁为乱阶惟上好知外篇至乐第十八此篇教人抉择至乐活身之术皆以无为而存将个无字推到本始论及人物之生死变化察其本无而同出入于一机其有生老病死等如四时昼夜达命者不哀观化者无恶一味顺其自然然后在我者长乐而长存也天下有至乐无有哉有可以活身者无有哉今奚为奚据奚避奚处奚就奚去奚乐奚恶夫天下之所尊者富贵寿善也所乐者身安厚味美服好色音声也所下者贫贱夭恶也所苦者身不得安逸口不得厚味形不得美服目不得好色耳不得音声若不得者则大忧以惧其为形也亦愚哉夫富者苦身疾作多积财而不得尽用其为形也亦外矣夫贵者夜以继日思虑善否其为形也亦疏矣人之生也与忧俱生寿者惛惛久忧不死何之苦也其为形也亦远矣烈士为天下见善矣未足以活身吾未知善之诚善邪诚不善邪若以为善矣不足以活身以为不善矣足以活人故曰忠谏不听蹲循勿争故夫子胥争之以残其形不争名亦不成诚有善无有哉今俗之所为与其所乐吾又未知乐之果乐邪果不乐邪吾观夫俗之所乐举群趣者誙誙然如将不得已而皆曰乐者吾未之乐也亦未之不乐果有乐无有哉吾以无为诚乐矣又俗之所大苦也故曰至乐无乐至誉无誉从上篇不以物害己透下意来发此一段急为天下定个至乐存身之术二无有哉反诘之词言决是有也今奚为奚据正诘之词与屈原卜居孰吉孰凶何去何从同一意旨天下所尊者以下言世俗有此四等一句断杀其为形也亦愚哉为字作去声读愚者以物丧己富者苦形勤作类多积而不得尽用身死则财为无用矣其为形也不亦外乎贵者日夜思虑善否以求安身固位而天下有可以活身无有哉竞不之思则其为身也不亦疏乎寿者负此有忧有患之身惛惛不死何自苦也而犹有求为引年之术者其为形也不亦远乎烈士砥砺名节视死如归以求自见于天下盖善矣非善之善也故曰忠谏不听则当逡巡却去而勿与之争此活身之道也而子胥乃争之以自残故不身不争不死名不争不成果有善无有哉于此当自抉择可也今世情之所趋与吾之所处大率相反吾未知世俗之所趋果乐无有也吾以无为为乐诚乐矣而世俗苦之吾知世俗何哉故曰至乐无乐世俗之所乐真非乐也至誉无誉烈士之所争真非名也天下是非果未可定也虽然无为可以定是非至乐活身唯无为几存请尝言之天无为以之清地无为以之宁故两无为相合万物皆化生芒乎芴乎而无从出乎芴乎芒乎而无有象乎万物职职皆从无为殖故曰天地无也而无不为也人也孰能得无为哉天下只有苦乐两种狃于乐者见乐而不见苦将欲是之无有是处将欲非之而彼不自以为非故曰天下是非果未有定也虽然下一转语无为可以定是非盖无为则无所于乐而不见其苦矣故至乐活身者惟无为庶几可以自存是无为也天以之清地以之宁物以之生然又须要认得此无是个什么即无名天地之始未始有夫未始有也者故反复而为之咏芒乎芴乎象帝之先而无从出乎盖无则真空无象矣芒乎芴乎而无有象乎芒即混芒之义芴即沕穆之义职职繁殖也天地之以无为而生化万物是天地之无为而无不为也人也天地之心也焉能得无为哉知无为则虚静恬淡而不以苦为乐矣庄子妻死惠子吊之庄子则方箕踞鼓盆而歌惠子曰与人居长子老身死不哭亦足矣又鼓盆而歌不亦甚乎庄子曰不然是其始死也我独何能无概然察其始而本无生非徒无生也而本无形非徙无形也而本无气杂乎芒芴之间变而有气气变而有形形变而有生今又变而之死是相与为春秋冬夏四时行也人且偃然寝于巨室而我噭噭然随而哭之自以为不通乎命故止也此段正好与内篇养生主中秦失三号大宗师中子杞子桑户孟孙才等章参看盆瓦缶也鼓之所以节音无槩然言焉能不槩然与世人同情哉形变而有生生指知觉运动而言偃仰也巨室谓天地夫庄子鼓盆自世俗观之直谓不近人情害义伤教不知此种无情学问究竟性命者紧要得力正在于此一切世人皆以恩爱而生贪着遂有种种无明烦恼不自解脱生死轮回莫不由此韩退之云持被入省中顾妻妾刺刺语不休说尽世间儿女态度庄子直为斯人截断恩爱烦恼勐于生死关头说个无生法忍教人认取本自无来今亦无去其有生死幻变不常与寒暑晦明同一代谢何足关情妄生悲喜古之至人利害不干于心而生死无变于己只是箇勘得破立得住八风五欲煎炒不动金刚经世尊道我昔为歌利王割截身体于尔时无有我相人相众生相寿者相以故不生嗔恨方于忍辱波罗蜜中保有进步吾儒中若曾子易篑子路结缨亦是他学问真实受用自身尚然何况外身而观化者此处庄生犹为惠子俯就两句曰当其始死我亦何能无槩然以为不达于命故止也犹为方便说法直恐惊倒惠子若使二子针芥相投直须说个我尚无我涕从何出读庄子者不于此处着眼何处着眼不于此处认取学问何处寻学问做方壶外史急为拈出为庄生立此一段公案庄子死妻令天下万世人都来证道又却是外史老婆心切也谛听谛听急为提撕早迟八刻何故无情说法无情受拟议商量总不堪支离叔与滑介叔观于冥伯之丘崑崙之虚黄帝之所休俄而柳生其左肘其意蹶蹶然恶之支离叔曰子恶之乎滑介叔曰亡予何恶生者假借也假之而生生者尘垢也死生为昼夜且吾与子观化而化及我我又何恶焉流疡也味意柳多臃肿故以为疡疖之喻假借即佛经所谓地水风火四大假合生者尘垢也解见末条此段郭象注好先示有情然后寻至理以遣之若云我本无情故能无忧则夫无情者遂自绝于远旷之域而迷困于忧乐之境矣庄子之楚见空髑髅髐然有形撽以马捶因而问之曰夫子贪失理而为此乎将子有亡国之事斧鋮之诛而为此乎将子有不善之行愧遗父母妻子之丑而为此乎将子有冻馁之患而为此乎将子之春秋故及此乎于是语卒援髑髅枕而卧夜半髑髅见梦曰子之谈者似辩士视子所言皆生人之累也死则无此矣子欲闻死之说乎庄子曰然髑髅曰死无君于上臣于下亦无四时之事从然以天地为春秋虽南面王乐不能过也庄子不信曰吾使司命复生子形为子骨肉肌肤反子父母妻子闾里知识子欲之乎髑髅深矉蹙頞曰吾安能弃南面王乐而复为人间之劳乎此自老子天下大患为吾有身自吾无身复有何患上撰出一段寓言直是戏剧若真谓庄子有生死歆厌之心则又痴人说梦矣颜渊东之齐孔子有忧色子贡下席而问曰小子敢问回东之齐子有忧色何耶孔子曰善哉女问昔者管子有言丘甚善之曰褚小者不可以怀大绠短者不可以汲深夫若是者以为命有所成而形有所适也夫不可损益吾恐回与齐侯言尧舜黄帝之道而重以燧人神农之言彼将内求于己而得不得则惑人惑则死人惑则死言人既惑于我之言则将谓我将不利于彼国而罪我者至矣盖借颜子以危当时之游士褚布袋也绠井绳也喻齐侯短小之见不可以大道说之且女独不闻邪昔者海鸟止于鲁郊鲁侯御而觞之于庙奏九韶以为乐具太牢以为膳鸟乃眩视忧悲不敢食一脔不敢饮一三日而死此以己养养鸟也非以鸟养养鸟也夫以鸟养养鸟者宜栖之深林游之坛陆浮之江湖食之鳅鲦随行列而止委蛇而处彼唯人言之恶闻奚以夫譊譊为乎以鸟为喻谓齐侯不可以尧舜黄帝之道说之若战争攻守之事富强之术则彼将乐闻矣咸池九韶之乐张之洞庭之野鸟闻之而飞兽闻之而走鱼闻之而下入人卒闻之相与还而观之鱼处水而生人处水而死彼必相与异其好恶故异也故先圣不一其能不同其事名止于实义设于适是之谓条达而福持夫物有殊性人亦宜然齐侯之不可说以大道者其好恶异也古之圣人不一人之能不同人之事知其命有所成而形有所适不可同且一也故求实于名设义于适因名以求实则无不量而入之嫌矣因适以陈义则无求而不得之惑矣两者条达则持福常在于己乌有人惑则死之患哉列子行食于道从见百岁髑髅攓蓬而指之曰唯予与女知而未尝死未尝生也若果养乎予果欢乎种有机得水则为继得水土之际则为蛙蠙之衣生于陵屯则为陵舄陵舄得郁栖则为乌足乌足之根为蛴螬其叶为胡蝶胡蝶胥也化而为虫生于灶下其状若脱其名为鸲掇鸲掇千日为鸟其名为干余骨干余骨之沫为斯弥斯弥为食醯颐辂生乎食醯黄軦生乎九猷瞀芮生乎腐蠸羊奚比乎不箰久竹生青宁青宁生程程生马马生人人又反入于机万物皆出于机皆入于机攓扶也言骷髅没于蓬蒿之中列子扶其蓬而指之曰惟予与女知之之道乎而固未尝死也察其本始而亦未尝生也既未尝生则不当以养为期既未尝死又何以灭为乐乎故曰若果以予为养乎予果以女为欢乎如此悦生悦死皆属妄念予与若同在大造炉中鼠肝虫臂任其自化举其化生凡有几种先自湿化者而言得水为继何以故水为五行之初先芒芴之间变而有气此气一动变而有形未免有所假借而后生上文所谓生者假借也假而后生生者尘埃也大地尘埃为息所吹浮游水上尘尘相牵如丝如缕其名为继盖水苔欲生之先河中多有此朕其在水上之际两岸之旁水得土气渐凝渐厚遂有体质其色沉绿名为龟蠙之衣是曰青苔渐渐近土生于陵屯化为陵舄陵舄车前草名也多生岸旁又名泽舄其性利水陵舄而得郁栖化为乌足郁栖粪壤也乌足亦草名其根化为蛴螬而叶为蝴蝶蝴蝶胥之别名也盖草化为虫质多蠕弱又生于田夫野亀之下者得火之气化而为虫无皮无壳其状若脱名为鸲掇鸲掇伏土千日化而为鸟其名干鱼骨此一化自乌足来者最为强健而干鱼骨之沫化为斯弥斯弥化为食醯食醯者蠛蠓也喜酸而聚醯故曰食醯食醯虽小而自气血中来亦能以形相感多见此虫相尾而飞于空中故食醯生颐辂颐辂生九猷九猷生黄軦黄軦生腐蠸腐蠸生瞀芮递递相生皆虫类也或不作递生说者亦得大率此虫无考注书到此类皆搁笔乃知阿难夙世惟愿多闻晋室张华虚传博洽羊奚比乎箰久竹羊奚亦草名根如芜青疑即药草中所谓羊蹄根者比合也其根若连于久不生笋之竹则生青宁青宁亦虫名青宁生程程生马马生人郭注以为俗本多误亦夏五传疑之盛心也而林虞斋注直谓人马皆草名如马齿人参之类不知何本又谓庄子故为诡怪之名万世之下受其愚弄看他不破审是则南华为愚弄天下人之书矣我不愚弄天下人不敢以此言而诬先哲曰然则何解曰愚意直谓程生马马生人耳曰繁气而生人类可乎曰二五之妙微而渐着转而愈灵人虽至贵不应于海滨空寂之处忽然而生如宋儒之臆说者未免有所假借借则不借于物而谁借乎史臣谓元之始祖胎于狼鹿此其一征盖造化之始生物而至于生人则灵秀备矣若是马齿人参则不过庶草中之一品造化到此便了直是无所归宿观人又反入于机一句是人参反入于机可乎分明说造化到生人住了不消假借而生径自以形相禅相生相死相死相生反入大造机中所谓火传也不知其尽也其下复曰万物皆出于机皆入于机正见人与万物本同一气生长归复皆出自然因指骷髅等闲拨此一段要人认取天机养乎乐乎何容心哉顺其自化可也方壶外史重宣此义而作乱辞至乐活身无为乐真以苦为乐匪我思存达命不衰观化奚恶大累有生无复何虑形有所适命有所成鸟非人养鱼不陆生攓蓬指骷予诲女知欢乎养乎出入一机南华真经副墨卷之七无字集杂篇说剑第三十说剑篇类战国策士之雄谈意趣薄而理道疏识者谓非庄叟所作诚然诚然今但为释其字义读其句章俟具眼者择焉昔赵文王喜剑剑士夹门而客三千余人日夜相击于前死伤者岁百人好之不厌如是三年国衰诸侯谋之太子悝患之募左右曰孰能说王之意止士者赐之千金左右曰庄子当能子乃使人以千金奉庄子庄子弗受与使者俱往见太子曰太子何以教周赐周千金太子曰闻夫子明圣谨奉千金以币从者夫子弗受悝何敢言﹗庄子曰闻太子所欲用周者欲绝王之喜好也使臣上说大王而逆王意下不当太子则身刑而死周尚安所事金乎使臣上说大王下当太子赵国何求而不得也太子曰︰然吾王所见唯剑士也庄子曰诺善为剑太子曰然王所见剑士皆蓬头突鬓垂冠曼胡之缨短后之衣瞋目而语难王乃说之今夫子必儒服而见王事必大庄子曰请治剑服治剑服三日乃见太子太子乃与见王王脱白刃待之庄子入殿门不趋见王不拜王曰子欲何以教寡人使太子先曰臣闻喜剑故以剑见王王曰子之剑何能禁制曰臣之剑十步一人千里不留行王大说曰天下无敌矣﹗庄子曰夫为剑者示之以虚开之以利后之以发先之以至愿得试之王曰夫子休就舍待命令设戏请夫子王乃校剑士七日死伤者六十余人得五六人使奉剑于殿下乃召庄子王曰今日试使士敦剑庄子曰望之久矣王曰夫子所御杖长短何如曰臣之所奉皆可然臣有三剑唯王所用请先言而后试曰愿闻三剑曰有天子剑有诸侯剑有庶人剑王曰天子之剑何如曰天子之剑以燕谿石城为锋齐岱为锷晋卫为嵴周宋为镡韩魏为夹包以四夷裹以四时绕以渤海带以常山制以五行论以刑德开以阴阳持以春夏行以秋冬此剑直之无前举之无上案之无下运之无旁上决浮云下绝地纪此剑一用匡诸侯天下服矣此天子之剑也文王芒然自失曰诸侯之剑何如曰诸侯之剑以知勇士为锋以清廉士为锷以贤良士为嵴以忠圣士为镡以豪杰士为夹此剑直之亦无前举之亦无上案之亦无下运之亦无旁上法圆天以顺三光下法方地以顺四时中和民意以安四乡此剑一用如雷霆之震也四封之内无不宾服而听从命者矣此诸侯之剑也王曰庶人之剑何如曰庶人之剑蓬头突鬓垂冠曼胡之缨短后之衣瞋目而语难相击于前上斩颈领下决肝肺此庶人之剑无异于斗鸡一旦命已绝矣无所用于国事今大王有天子之位好庶人之剑臣窃为大王薄之王乃牵而上殿宰人上食王三环之庄曰大王安坐定气剑事已毕奏矣于是文王不出宫三月剑士皆服毙其处也蓬头谓不裹其头故鬓发皆突然而上指垂冠束发之冠低垂于会撮也曼胡缨粗而反闻也衣短于后所以便事语难作平声读言其辞艰以重也示之以虚开之以利诱其进也后之以发先之以至鸷鸟将击其势必伏也设戏剑戏也敦剑治剑也敦如使虞敦匠之敦锋剑尖也锷剑刃也镡剑口也铗剑把也环食者三环其所上之食以示敬也作自愧者非南华经分明是道德经註疏欲读南华﹐先须读道德经﹐大要识其中立言宗旨是经篇章𨿽多﹐阖辟鼓舞一意贯串﹐但其言突兀惊人﹐其诋侮圣贤﹐正如禅宗中喝佛骂祖﹐见释迦始生﹐手指天地﹐作狮子吼﹐便要一棒打杀﹐与狗子喫了﹐贵柱天下太平此中深意﹐如何理会识者谓其深报佛恩于此悟入﹐然后许读此书南华经还是一等战国文字﹐爲气习所使﹐纵横跌宕﹐奇气逼人﹐却非是他自立一等主意如公孙龙惠子之说﹐读者但见其恣口横说﹐以爲流瀁无当﹐却不知一字一义祖述道德﹐却如公孙大娘舞剑﹐左右挥霍﹐皆合艹书熟于道德者始可以读南华南华经如山肴海错﹐别是一种﹐却不可与菽粟同味者然始并席而陈合口而食﹐亦自不相妨害今儒者见其突兀﹐以爲非圣之书﹐掩卷废之﹐殊可惜也南华文字中有平易可解者﹐有艰涩不可致诘者读者但当解其所可解者﹐而不致诘其所不可诘乃爲得之若一一爲之曲说﹐非惟支离破碎﹐不得其旨﹐而我会文艰涩之机熟﹐抽毫临纸﹐忽焉入于其中而不自觉此害事之不浅者﹐正如禅宗中谓盐可食却不许汝满口食也南华宗旨﹐不二法门也但见有名相分别﹐心便不喜﹐以爲窍凿浑沌其诋侮圣贤﹐正如司马公谓好个仆被苏学士教坏了也一部南华经止有三等说话﹕寓言十九﹐重言十七﹐巵言日出寓言者﹐意在于此寄言于彼也重言者﹐假借古人以自重其言也寓言如大鹏社树之类重言如称引黄帝尧舜仲尼颜子之类巵言者﹐旧说有味之言﹐可以饮人﹐看来只是巵酒间曼衍之说寓言﹐意在言外巵言﹐味在言内重言﹐征在言先道德言﹕爲道者﹐豫兮若畏四邻逍遥游却如此放旷闲适盖老子说心小﹐庄子说心空心小是工夫﹐心空是体叚逍遥游说生物之以息相吹生物﹐卽造物﹐但换得字新以息相吹﹐分明是自老子天地之间其犹槖籥乎化来南华经﹐皆自广大胸中流出﹐矢口而言﹐粗而实精﹐矫俗而论﹐正而若反读南华者﹐先须大其胸襟﹐空其我相﹐不得一以习见参之子书中第一部醒眼文字﹐不独以其文也太史公论大道﹐则先黄老﹐二后六经﹐的有眞见﹐未可轻议儒者谓其是非﹐颇谬于圣人此一𨘢说也﹐庄子所谓且也﹐相与吾之耳已讵恶知吾之所谓吾之乎告子谓﹕不得于言﹐勿求于心孟子亦谓之曰﹕可当时有此一叚学问﹐却是二氏了生死脱轮廻宗旨庄子说保始之征不惧之﹐实一夫雄入于九军佛言﹕不取于相﹐如如不动﹐便是演说﹐金刚般若今学者如何看此一句道理﹐妄加讥贬﹐大造口业﹐于己何益学问只一个究竟﹐性命是切己的经纶﹐爕理皆其应迹﹐有爲之法幻妄不常﹐颜渊问爲邦﹐那里去试﹐只一心斋坐忘﹐却终身得力受用不尽也一部南华归究到此﹐有爲事相皆粗迹也看庄老书﹐先要认道德二字道者先天﹐道朴无名无相﹐所谓无名天地之始德则物得之以生﹐本然之体一而不分﹐大要在人不起情堕﹐堕支黜聪绝圣弃知则复归于朴﹐而道其在是矣故曰﹐性修反德﹐德至同于初又﹐失道而后德﹐失德而后仁﹐失仁而后义又﹐仁可爲也﹐义可亏也﹐礼相伪也﹐通于道而合于德﹐退仁义而宾礼乐﹐古之至人其心有所定矣则二书之宗旨也今儒者直谓不然﹐往往斥之以爲异说﹐反以老氏爲见小﹐是蜩与鷽鸠同其同也﹐悲夫南华真经副墨卷之七无字集杂篇让王第二十八让王以下数篇眉山苏长公以为非庄子所作看来此老读庄子甚仔细其着眼处只在语意背驰既言不以天下之故而伤其生何故却将赴渊枯藁之士续记其后或谓葆真则一生或重于泰山立节则一死或轻于鸿毛然一节一行又非大道所取终是不可曲解予直谓后人窜入者断自舜让北人无择以下三条若盗跖以下则驳杂肤浅尤为易见尧以天下让许由许由不受又让于子州支父子州之父曰以我为天子犹之可也虽然我适有幽忧之病方且治之未暇治天下也夫天下至重也尔不以害其生又况他物乎唯无以天下为者可以托天下也幽忧谓心有隐疾此个隐疾总在为物所累上治之之方虚静恬淡寂寞无为而已矣舜让天下于子州支伯子州支伯曰予适有幽忧之病方且治之未暇治天下也故天下大器也而不以易生此有道者之所以异乎俗者也上言不以重务而伤吾生此言不以外物而易吾生总重养生上所谓为道德之书舜以天下让善卷善卷曰余立于宇宙之中冬日衣皮毛夏日衣葛纚春耕种形足以劳动秋收敛身足以休食日出而作日入而息逍遥天地间而心意自得吾何以天下为哉悲夫子之不知予也遂不受于是去而入深山莫知其处舜以天下让其友石户之农石户之农曰卷卷乎后之为人葆力之士也以舜之德为未至也于是夫负妻戴携子以入于海终身不反也卷卷动劳之貌葆力谓穷力以养人非以德者故德为未至德则虚静恬淡寂寞无为而已矣舜让数条总记一处不应以后复记北人无择一条故断北人条为窜人者大王亶父居邠狄人攻之事之以皮帛而不受事之以犬马而不受事之以珠玉而不受狄人之所求者土地也大王亶父曰与人之兄居而杀其弟与人之父居而杀其子吾不忍也子皆勉居矣为吾臣与为狄人臣奚以异且吾闻之不以其所用养害所养因杖筴而去之民相连而从之遂成国于岐山之下夫大王亶父能尊生矣能尊生者虽贵富不以养伤身虽贫贱不以利累形今世之人居高官爵者皆重失之见利轻亡其身岂不惑哉大王事与孟子所言者同而意则殊旨孟子谓不争土地以害人此则断其为尊生之故故不以身外之物而争驰于利害之场议论却甚正真可以药鄙夫患得患失之病此种学问人人煞有用处越人三世弒其君王子搜患之逃乎丹穴而越国无君求王子搜不从之丹穴王子搜不肯出越人薰之以艾乘以王舆王子搜援绥登车仰天唿曰君乎君乎独不可以舍我乎王子搜非恶为君也恶为君之患也若王子搜者谓不以国伤生矣此固越人之所欲得为君也所谓无以天下为者可以讬天下韩魏相与争侵地子华子见昭僖侯昭僖侯有忧色子华子曰今使天下书铭于君之前书之言曰左手攫之则右手废右手攫之则左手废然而攫之者必有天下君能攫之乎昭僖侯曰寡人不攫也子华子曰甚善自是观之两臂重于天下也身亦重于两臂韩之轻于天下亦远矣今之所争者其轻于韩又远君固愁身伤生以忧戚不得也僖侯曰善哉教寡人者众矣未尝得闻此言也子华子谓知轻重矣铭誓约也攫攘而取之也攫其铭而可以有天下忧断臂者且不攫之何则臂重而天下轻也韩轻于天下而韩之所争又轻于韩乃以其故而愁身伤生是亦重于失一臂矣为至轻而伤至重可不谓惑乎宜韩僖闻之而称善也鲁君闻颜阖得道之人也使人以币先焉颜阖守陋闾苴布之衣而自饭牛鲁君之使者至颜阖自对之使者曰此颜阖之家与颜阖对曰此阖之家也使者致币颜阖对曰恐听谬而遗使者罪不若审之使者反审之复来求之则不得已故若颜阖者真恶富贵也苴布粗布之衣还与旋同故曰道之真以治身其绪余以为国家其土苴以治天下由此观之王之功圣人之余事也非所以完身养生也今世俗之君子多危身弃生以殉物岂悲哉此数语庄子自为之词常人亦说不出道者虚静恬淡寂寞无为其真也故以其真治身其绪余土苴则皆有为之法故圣人用之以治天下国家帝王之功圣人之余事所谓糠秕糟粕陶铸尧舜者土苴粪草也凡圣人之动作也必察其所以之与其所以为今且有人于此以随侯之珠弹千仞之雀世必笑之是何也则其所用者重而所要者轻也夫生者岂特随侯之哉所以之谓心之所往所以为谓事之所为如人意在得雀则虽以殊弹而不顾世人笑之而彼不以为非也其所以者之差也凡事之得失起于一念几微之际可不审哉子列子穷容貌有饥色客有言之于郑子阳者曰列御寇盖有好之士也居君之国而穷君无乃为不好士乎郑子阳即令官遗之粟子列子见使者再拜而辞使者去子列子入其妻望之而拊心曰妾闻为有道者之子皆得佚乐有饥色君过而遗先生食先生不受岂不命邪子列子笑谓之曰︰君非自知我也以人之言而遗我粟至其罪我也必且以人之言此吾所以不受也其卒民果作难而杀子阳有好上声读谓有美德之士子阳严酷无道之人其粟本不宜矣一旦子阳为国人所杀而祸不及于列子可谓有见几之明者矣此段与列子同楚昭王失国屠羊说走而从于昭王昭王反国将赏从者及屠羊说屠羊说曰大王失国说失屠羊大王反国说亦反屠羊臣之爵禄已复矣又何赏之有王曰强之屠羊说曰大王失国非臣之罪故不敢伏其诛大王反国非臣之功故不敢当其赏王曰见之屠羊说曰楚国之法必有重大功而后得见今臣之知不足以存国而勇不足以死寇吴军入郢说畏难而避非故随大王也今大王欲废法毁约见说此非臣之所以闻于天下也王谓司马子綦曰屠羊说居处卑贱而陈义甚高子綦为我延之以三旌之位屠羊曰夫三旌之位吾知其贵于屠羊之肆也万钟之禄吾知其富于屠羊之利也然岂可贪爵禄而使吾君有妄施之名乎说不敢当愿复反吾屠羊之肆遂不受也三旌之位诸侯之三卿也屠羊氏亦为小官春秋有羊舌职是其证也原宪居鲁环堵之室茨以生草蓬户不完桑以为枢而瓮牖二室褐以为塞上漏下湿匡坐而弦子贡乘大马中绀而表素轩车不容巷往见原宪宪华冠縰履杖藜而应门子贡曰嘻先生何病原宪应之曰宪闻之无财谓之贫学而不能行谓之病今宪贫也非病也子贡逡巡而有愧色原宪曰夫希世而行比周而友学以为人教以为己仁义之慝舆马之饰宪不忍为也茨苫屋之草也生草乱而不芟之草瓮牖破瓮为牖以褐塞之匡坐正坐也弦鸣琴也履不着根曰縰华冠裂如开花也希世谓希望世人之闻誉比周谓相与为党学以为人而教人则曰为己此便是学问不真实处仁义之慝谓假借仁义以文奸慝曾子居卫缊袍无表颜色肿哙手足胼胝三日不举火十年不制衣冠而缨绝捉衿而肘见纳屦而踵决曳纵而歌商颂声满天地若出金石天子不得臣诸侯不得友故养志者忘形养形者忘利致道者忘心矣缊袍衣之有絮者无表外破也肿哙虚浮之貌正冠而缨绝言冠之久也捉衿而肘见言袖之短也纳屦而踵决见履之敝也声出金石言歌之有节奏也养志者忘形三句甚妙忘形者谓不以养身之故而累其志如孟子所谓无以小害大贱富贵之意养形者忘利不逐外物以劳其形也道者无心自然之谓故致道者忘心此三句非庄子道不出孔子谓颜回曰回来家贫居卑胡不仕乎颜回对曰不愿仕回有郭之田五十亩足以给饘粥郭内之田十亩足以为丝麻鼓琴足以自娱所学夫子之道者足以自乐也回不愿仕孔子愀然变容曰善哉回之意闻之知足者不以利自累也审自得者失之而不惧行修内者无位而不怍丘诵之久矣今于回而后见之是丘之得也丘之得谓得其友中山公子牟谓瞻子曰身在江海之上心居乎魏阙之下奈何瞻子曰重生重生则利轻中山公子牟曰虽知之未能自胜也瞻子曰不自胜则从神无恶乎不能自胜而强不从者此之谓重伤重伤之人无寿类矣魏牟万乘之公子也其隐巖穴也难为于布衣之士虽未至乎道可谓其意矣公子牟身虽居隐而此心犹有外慕之私此便是信道之不笃者故瞻子告之以重生盖知重有生之道则生之外无可慕者而公子牟知之而不能胜也故瞻子教之曰汝不能胜则从之乎然而之神不善也盖人有元神有识神元神则虚静恬淡寂寞无为乃本然之性识神则见境生情贪着其事气质之性也所以学道之人务须降此识神常使一念不起万缘皆空而后吾人之真性始得否则清静之中不胜扰杂而神之恶之在所不免矣夫我之元神既不能以胜欲已自恶之又强不从而使之从是谓重被其伤有重伤之人而得长有天寿者乎分明神受伤之甚故去人而死也庄子既纪其事因言魏牟以公子学道比之韦布之士熏习尤深故其胜之也愈难然虽未至于道而已有向道之心矣盖与之也孔子穷于陈蔡之间七日不火食藜羹不糁颜色甚惫而弦歌于室择菜子路子贡相与言曰夫子再逐于鲁削迹于卫伐树于宋穷于商周围于陈蔡杀夫子者无罪借夫子者无禁弦歌鼓琴未尝绝音君子之无耻也若此乎颜回无以应入告孔子孔子推琴喟然而叹曰由与赐细人也而来吾语之子路子贡入子路曰如此者可谓穷矣孔子曰是何言也君子通于道之谓通穷于道之谓穷今丘抱仁义之道以遭乱世之患其何穷之为﹗内省而不穷于道临难而不失其德天寒既至霜雪既降吾是以知松柏之茂也陈蔡之隘于丘其幸乎孔子削然反琴而弦歌子路扢然执干而舞子贡曰吾不知天之高也地之下也古之得道者穷亦乐通亦乐所乐非穷通也道德于此则穷通为寒暑风雨之序矣故许由虞于颖阳共伯得乎共丘首藜羹不糁纯菜而无米也借谓凌轹夫子削然孤高之貌反琴复故琴也扢然奋舞之貌颖阳丘首皆山名此条多有妙语如道德于此则穷通为寒暑风雨之序谁能道出古之得道者穷亦乐通亦乐所乐非穷通也舜以天下让其友北人无择北人无择曰异哉后之为人也居于畎亩之中而游尧之门﹗不若是而已又欲以其辱行漫我吾羞见之因自投清泠之渊复言舜让可见文字窜入不若是而已犹言不惟宁是汤将伐桀因卞随而谋卞随曰非吾事也汤曰孰可曰︰吾不知也汤又因瞀光而谋瞀光曰非吾事也汤曰︰孰可曰吾不知也汤曰伊尹何如曰强力忍垢吾不知其他也遂与伊尹谋伐桀克之以让卞随卞随辞曰后之伐桀也谋乎我必以我为贼也胜桀而让我必以我为贪也吾生乎乱世而无道之人再来漫我以其辱行吾不忍数闻也乃自投椆水而死汤又让瞀光曰知者谋之武者遂之仁者居之古之道也吾子胡不立乎瞀光辞曰废上非义也杀民非仁也人犯其难我享其利非廉也吾闻之曰非其义者不受其禄无道之世不践其土况尊我乎吾不忍久见也乃负石而自沈于庐按三自沉着实无谓不就而去之则亦己耳何为自伤其生一至是乎吾知其定不为大道之所取也昔周之兴有士二人处于孤竹曰伯夷叔齐二人相谓曰吾闻西有人似有道者试往观焉至于岐阳武王闻之使叔旦往见之与之盟曰加富二等就官一列血牲而埋之二人相视而笑曰嘻异哉吾所谓道也昔者神农之有天下也时祀尽敬而不祈喜其于人也忠信尽治而无求焉乐与政为政乐与治为治不以人之坏自成也不以人之卑自高也不以遭时自利也今见殷之乱而遽为政上谋而下行货阻兵而保威割牲而盟以为信扬行以说众杀伐以要利是推乱以易暴也吾闻古之士遭治世不避其任遇乱世不为苟存今天下闇周德衰其并乎周以涂吾身也不如避之以洁吾行二子北至于首阳之山遂饿而死焉若伯夷叔齐者其于富贵也苟可得已则必不赖高节戾行独乐其志不事于世此二士之节也叔旦周公也加富二等倍其禄也就官一列尊其爵也血牲而埋之与之以河山带砺之盟也时祀尽敬而不祈喜言尽其诚而无心于邀福其事神也如此忠信尽治而无求言尽其忠信以出治而不求民之我归其治民也如此乐与治为治乐与政为政言政治一循其旧章而无心于变更其行事也又如此不以人之壤而自成言不幸人国之坏乱而乘之以收功若见殷之乱而遽为政是已上谋而下行货谓上则用谋而下则用贿阻兵而保威谓险阻其甲兵以保固自己之威严扬行以说众谓自陈其功德以说众人之心志推乱而易暴谓推尊乱德之周以易暴虐之殷并读曰傍涂即涂炭之涂言自污也苟可得已言二子之于富贵苟义在可受必不赖此孤高亢戾之行以激于世直以义不可得已故甘隐而终饿耳按二子饿死亦文士之甚词既曰采薇焉得长饿死直老而死耳此段文亦可观南华真经副墨南华真经副墨卷之一虚字集内篇逍遥游第一夫人必大其心而后可以入道故内篇首之以逍遥游游谓心与天地游也逍遥者汗漫自适之义夫人之心体本自广大但以意见自小横生障碍此篇极意形容出个致广大的道理令人展拓胸次空诸所有不为一切世故所累然后可进于道昔人有云振衣千仞罔濯足万里流士君子不可无此气节海阔任鱼跃天空任鸟飞大丈夫不可无此度量白沙先生亦云若无天度量争得圣胚胎意盖如此又恐人疑旷荡而无所用末复结以大瓠大樗谓人但不知所以用其大耳北冥有鱼其名为鲲鲲之大不知其几千里也化而为鸟其名为鹏鹏之背不知其几千里也怒而飞其翼若垂天之云是鸟也海运则将徙于南冥南冥者天池也夫心之神明变化莫测际天地穷宇宙无足喻其大者此篇首以鲲鹏寓言北冥有鱼其名为鲲鲲之大不知其几千里也化而为鹏鹏之背不知其几千里也有时盛气而飞其翼若天云之布于四陲故曰怒而飞其翼若垂天之云是鸟也海运则将徙于南冥海运者海气动也海气动则飓风作故大鹏乘此风力怒飞而徙于南冥复自解曰南冥者天池也不曰南海而曰天池看他文字之妙齐谐者志怪者也谐之言曰鹏之徙于南冥也水击三千里抟扶摇而上者九万里去以六月息者也又引齐谐以实己言齐谐古书名所言多志怪异之事扶摇风名尔雅云飚风也郭璞云暴风从下而上也盖鹏翼过大难以轻举必抟扶摇然后能冲举而直上击海水者水为鹏翼所击也三千九万皆广远之极名去以六月息者也与下以息相吹之息同谓气息也人以一唿一吸为一息造化则以四时为一息去以六月息者即海运则将徙南冥之意去谓徙而南也周六之月夏正之四月也于后天为巽正气动风起之时故大鹏乘此徙去而诸家注皆谓此鸟一去半年至天池而息则是以六月为半年以息为止息而太白赋亦谓六月一息至于海隅只为不曾理会下文以息相吹一句遂使文不相蒙而难于解说耳野马也尘埃也生物之以息相吹也天之苍苍其正色邪其远而无所至极邪其视下也亦若是则已矣遂承上文言天地间待气而动者如大鹏如野马如尘埃皆生物之以息相吹者野马田间游气也尘埃日光中游尘也皆气至而后动者比之大鹏去以六月息其理则同故曰生物之以息相吹吹息二字颇奇特言生物无大无小无巨无细唯此气机吹嘘鼓舞乘以出入有莫知其然而然者到此分明模写一段造化之妙天之苍苍以下又形容出一气际天蟠地氤氲交密之状言天地苍苍必非正色但因远而无所至极故下之视上也苍苍而上之视下也以是为准亦苍苍焉已矣正色犹言定色则准则也一气苍茫充塞无间混兮辟兮其无穷兮夫是以以息相吹而生物莫之能外也此数句极精极密诸解皆轻易说过至视下皆谓大鹏浅矣且夫水之积也不厚则其负大舟也无力覆杯水于坳堂之上则芥为之舟置杯焉则胶水浅而舟大也风之积也不厚则其负大翼也无力故九万里则风斯在下矣而后乃今掊风背负青天而莫之夭阏者而后乃今将图南且夫以下又自以息相吹上转生一意言此鹏鸟必得风力之厚者然后能举故以堂坳杯水为喻堂坳堂之凹处也倾杯水于堂坳以芥为舟则浮以杯为舟则胶何则水之力有胜不胜也胶谓粘着于地而不能动以是知水不厚不能载大舟风不厚不能负大翼今也扶摇一举而能抟鹏翮于九万里之上则在下之风其厚何如非天地间只大吹乎而后乃今必得培厚之风可以载鹏而上背负青天而莫之夭阏者而后可以图南夭折也阏不通也如下决起控地即夭阏之义图谋也南南徙也此段意在充积之厚然后有大运用若人平日于学问上不曾实用其力直见得自己有个高明广大者在便欲渺人寰空宇宙出门有碍如何去得蜩与学鸠笑之曰我决起而飞抢榆枋时则不至而控于地而已矣奚以之九万里而南为适莽苍者三餐而反腹犹果然适百里者宿舂粮适千里者三月聚粮之二虫又何知此喻浅夫之见蜩小蝉也学鸠学飞之小鸠也决起疾飞起也抢突也榆枋二木名时则不至有时而飞不能上也控地投于地也模写小虫力弱不能奋飞之容而已矣无他能亦无他愿也蜩鸠盖井蛙醯鸡之徒不知世界之有如许之大者故其见若此只缘胸中原无所积故下复以聚粮设喻适莽苍者三餐而反腹犹果然适往也莽苍近郊林木之色一望可见者也三餐夕饭也言适至近之地者朝往夕归腹犹果然充实自谓不消有积岂知适百里者必宿舂粮适千里者必三月聚粮行愈远者其积当愈厚彼二虫者决起榆枋之下不过如适莽苍者耳岂知大鹏所积者厚而所到者远哉聚粮意是自风积字面上换乘来小知不及大知小年不及大年奚以知其然也朝菌不知晦朔蟪蛄不知春秋此小年也楚之南有冥灵者以五百岁为春五百岁为秋上古有大椿者以八千岁为春八千岁为秋而彭祖乃今以久特闻众人匹之不亦悲乎此段又自二虫何知上生下小知大知又自小知大知上生下小年大年二句意亦相承以年小故知小也朝菌粪芝也朝荣而夕瘁故不知有晦朔蟪蛄寒蝉也夏生而秋死故不知有春秋以年小故知小也若夫楚南之冥灵者以千岁为春秋上古之大椿者以一万六千岁为春秋二木之取于造物者如此之多其中岂无冥灵异谓之大年大知理固宜然而世传彭祖寿年八百以久特闻此尚不及冥灵何望大椿乃众人慕而匹之不亦悲乎何见之鄙也教人把胸襟识见扩充一步不得以所知所历者而自足也汤之问棘也是已穷发之北有冥海者天池也有鱼焉其广数千里未有知其脩者其名为鲲有鸟焉其名为鹏背若泰山翼若垂天之云抟扶摇羊角而上者九万里绝云气负青天然后图南且适南冥也斥鴳笑之曰彼且奚适也我腾跃而上不过数仞而下翱翔蓬蒿之间此亦飞之至也而彼且奚适也此小大之辩也既说齐谐又引汤之问棘一段以为符契事意同而语有变化是他文字妙处穷发不毛也羊角风之旋者斥鴳斥泽之小鸟末句小大之辩也结上意生下意故夫知效一官行比一乡德合一君而征一国者其自视也亦若此矣而宋荣子犹然笑之且举世誉之而不加劝举世非之而不加沮定乎内外之分辩乎荣辱之竟斯已矣彼其于世未数数然也虽然犹有未树也夫列子御风而行泠然善也旬有五日而后反彼于致福者未数数然也此虽免乎行犹有所待者也若夫乘天地之正而御六气之辩以游无穷者彼且恶乎待哉故曰至人无己神人无功圣人无名此下正言大小之辩智可以效一官之职行可以和一乡之人德合一君而征一国言上焉获乎其君而下焉信于其民若人自视亦若斥鴳翱翔于蓬蒿之间自谓飞之至矣而不知殆小廉小节也适为宋荣子之所笑盖荣子宋之贤人也其人能忘毁誉之情定内外之分辩荣辱之境斯其所得若是已矣视彼之智行才德数数然效用于世者固有间也虽然树德犹未广也何者以其能忘矣而不能忘忘能定矣而不能忘定能辩矣而不能忘辩故曰犹有未树也若夫列子御风旬有五日而后反非不泠然善也彼其乘虚驭气视世之数数然修德以致福者固有间矣虽然能离乎地而犹待于风也若夫乘阴阳二气之正御六时消息之变以游神于无极之先则彼且恶乎待哉无所待则浑然无迹矣故曰至人无己神人无功圣人无名己也功也名也皆有所待而后成者无所待则无己矣无功矣无名矣至人也神人也圣人也盖极赞极美之辞此明小大之辩荣子未得为大列子大而不大也尧让天下于许由曰日月出矣而爝火不息其于光也不亦难乎时雨降矣而犹浸灌其于泽也不亦劳乎夫子立而天下治而我犹尸之吾自视缺然请致天下许由曰子治天下天下既已治也而我犹代子吾将为名乎名者实之宾也吾将为宾乎鹪鹩巢于深林不过一枝偃鼠饮河不过满腹归休乎君予无所用天下为庖人虽不治庖尸祝不越樽俎而代之矣上言至人无己神人无功圣人无名此则试举尧由见意而后及于藐姑射之神人盖尧由是亦大而不大者夫功与名之大者莫过于有天下使其有见于己焉则谁复让之谁复辞之而二圣者方且视之若传舍轻之如弃屣斯其所见似亦几于无己无功而无名者虽然不让不见尧不辞不见许是亦列子御风虽免于行而犹有待者也且爝火让明浸灌让泽则是犹未离功也鹪鹩以巢自安偃鼠以饮自满尸祝不以尊俎代庖则是犹见于己也故曰尧由虽大而不大尧由大年之冥灵也肩吾问于连叔曰吾闻言于接舆大而无当往而不返吾惊怖其言犹河汉而无极也大有径庭不近人情焉连叔曰其言谓何哉曰︰藐姑射之山有神人居焉肌肤若冰雪淖约若处子不食五谷吸风饮露乘云气御飞龙而游乎四海之外其神凝使物不疵疠而年谷熟吾以是狂而不信也连叔曰然瞽者无以与乎文章之观聋者无以与乎钟鼓之声岂唯形骸有聋盲哉夫知亦有之是其言也犹时女也之人也之德也将旁礡万物以为一世蕲乎乱孰弊弊焉以天下为事之人也物莫之伤大浸稽天而不溺大旱金石流土山焦而不热是其尘垢秕糠将犹陶铸尧舜者也孰肯以物为事此方形容神人之大藐姑射山名肌肤若冰雪言肢体清莹也淖约若处子言德性柔好也神人盖专气而食母者故能辟五谷而吸风露黄庭经云人皆食谷与五味独食太和阴阳气意盖如此且形神俱妙出入冥无故乘云气御飞龙而游乎四海之外其神凝则中致而和亦致矣故天地自位万物自育和气熏蒸物无疵疬而年谷熟此皆理之可信者而肩吾诳之故连叔然其言而鄙其见以为心有聋盲之病者是汝之谓也故曰犹时女也之人也之德也所过者化所存者神举一世而甄陶之所谓我无为而民自治我无欲而民自朴我好静而民自正者故曰旁礡万物以为一世蕲乎乱蕲之言求也乱之言治也神人无心于治世而一世自来求治于神人是以所过者化而不见其迹莫知其然也孰弊弊焉劳役其神以天下为事哉若尧舜之兢兢业业一日二日万畿正弊弊焉以天下为事者且之人也惟以神用而不以形用故一切外物莫之能伤大浸稽天而不溺大旱流金石焦山土而不热神德之妙有如此者不溺不热是极言物不能伤之义参同契云入水不濡跨火不焦非得道者诚不足以语此然道以其真治身而出其绪余亦足以理天下故曰尘垢秕糠犹将陶铸尧舜夫尘垢秕糠皆神人之所不屑者又况天下外物也孰肯以物为事而用此尘垢秕糠哉陶铸尧舜则尧舜事业皆在陶铸中却非小了尧舜语至德者自合如此宋人资章甫而适诸越越人断发文身无所用之尧治天下之民平海内之政往见四子藐姑射之山汾水之阳窅然丧其天下焉此数句接上两段文意许由自谓鹪鹩偃鼠无所用是犹越人断发文身不用章甫也藐姑射之神人若此是以尧见之归于汾水之阳窅然而丧其天下四子无解当作许由啮缺王倪被衣也四子道存师友故尧因许由而往见之汾阳尧都也窅然茫然之意惠子谓庄子曰魏王贻我大瓠之种我树之成而实五石以盛水浆其坚不能自举也剖之以为瓢则瓠落无所容非不呺然大也吾为其无用而掊之庄子曰夫子固拙于用大矣宋人有善为不龟手之药者世世以洴澼絖为事客闻之请买其方百金聚族而谋曰我世世为洴澼絖不过数金今一朝而鬻技百金请与之客得之以说吴王越有难吴王使之将冬与越人水战大败越人裂地而封之能不龟手一也或以封或不免于洴澼絖则所用之异也今子有五石之瓠何不虑以为大樽而浮乎江湖而忧其落无所容则夫子犹有蓬之心也夫说到神人已是大之极了又恐人疑此种学问离世绝俗将茫荡而无所用之复设大瓠大樗二喻言是大也用之涉险可以利济置之闲旷可以全生盖君子之学无入而不自得者此所以为逍遥也实五石可以贮五石也坚重也不能自举言一人之力不能举也瓠落大貌犹廊落也呺然虚大之貌掊击之也不龟手药以冬月泽手不文理龟坼也纩絮也冬月漂絮以药故不龟世以为业虑以为樽言何不思以为浮江之樽乎浮江者以大樽系腰则免沉溺蓬之心谓蓬蒿之见言短小也惠子谓庄子曰吾有大树人谓之樗其大本臃肿而不中绳墨其小枝卷曲而不中规矩立之涂匠者不顾今子之言大而无用众所同去也庄子曰子独不见狸狌乎卑身而伏以候敖者东西跳梁不避高下中于机辟死于罔罟今夫斄牛其大若垂天之云此能为大矣而不能执鼠今子有大树患其无用何不树之于无何有之乡广莫之野彷徨乎无为其侧逍遥乎寝卧其下不夭斤斧物无害者无所可用安所困苦哉樗恶木大本木身也臃肿盘结轮囷也狸牲狐属敖物之闲游者机辟掩取禽兽之机槛也言小者虽黠而不免于祸斄牛大也而用之以执鼠则非其所宜以况有此大树则不当更以规矩绳墨折而小之何不树之广莫之野无何有之乡无何有之乡广莫之野寂寞虚旷之地喻道之本乡也言有此大树自合归根本乡处荫休影足以自乐且免斤斧牛羊之患故曰不夭斤斧物无害者喻机黠者虽有用而有害闲旷者虽无用而无害也通篇反复设喻只是言小知不如大知末二段却言大用不可小用只因识见浅小之徒佥谓其大而无用反起荒唐之讥故篇末言此个广大学问煞有用处但汝自管见蓬心不知所用盖怎地广大逍遥愿汝合下本体与道相应用以进道实为本地风光天衢荡荡鸢能自飞性海渊渊鱼自能跃自非庄子灼见道体不能如此形容若会得此便舜禹有天下而不与颜子陋巷箪瓢不改其乐曾子弘大刚毅任重道远皆是这个庄子篇首以逍遥名中间只说大大之又大至于无迹而后已惟大故能逍遥也篇末两段是说大之用处须要仔细看他文字眼目前段大瓠是忧其无所容浮之江湖煞有容他处后段大树是患其无所用树之广莫寝卧其下煞有用他处此便是逍遥煞合于是方壶外史说是篇已重宣此义而作乱辞大鹏上扶摇九万立可期野马及尘埃均以息相吹斥鴳翔蓬蒿蜩鸠决枋榆小知不及大嗤笑理则宜见大自遗小二虫而何知所以尧与由万乘固让辞大哉藐姑人至德安可跂气冲腹不枵神全民无疵秕糠铸尧舜讵以天下为神人乃无己汾阳丧其巍大小固有量蓬心苦忧疑大瓠浮江湖利涉无倾危大樗树广莫斤斧安所施愿封龟手药不学候敖狸用大岂无当大用始为奇博哉逍遥翁万古开群迷文评意中生意言外立言絖中线引草里蛇眠云破月映藕断丝连作是观者许读此篇南华真经副墨卷之五寂字集外篇达生第十九此篇多庄子杂着中间所论藏神守气愈譬愈精做学问者不可不熟读此篇惜史氏疏不能尽达生之情者不务生之所无以为达命之情者不务知之所无奈何养形必先之以物物有余而形不养者有之矣有生必先无离形形不离而生亡者有之矣生之来不能却其去不能止悲夫世之人以为养形足以存生而养形果不足以存生则世奚足为哉虽不足为而不可不为者其为不免矣夫欲免为形者莫如弃世弃世则无累无累则正平正平则与彼更生更生则几矣事奚足弃而生奚足遗弃事则形不劳遗生则精不亏夫形全精复与天为一天地者万物之父母也合则成体散则成始形精不亏是谓能移精而又精反以相天情实也无以为犹言无用为此夫人莫不知生之当养而一有徇物之心非养也故惟达生之情者则虚静恬淡寂寞无为竟不务其无以为者以为养夫人莫不知命之当安而一有侥幸之心非安也故惟达命之情者则顺其自然而不务其知之无可奈何者以幸免何者尝试论之养生必先养形养形必先备物或富贵而夭折则物有余而形不养者有之矣有形则有生生与形不相离也而吾生也有涯则形不离而生望着有之矣生也者形之所以为形者也生之来不能却生之去不能挽悲夫此形若传舍耳世人但谓养形足以存生而养形之果不足以存生也则尚奚以备物致养为哉然虽不足为也而又不可不为者在焉不可不为则其为不免矣焉有不免于为而得免于累者乎何者有身则有求有求则有苦故朝夕则思饔饮寒暑则思裘葛俯仰则思事畜交际则思往来亦人世之所不废者欲免为有形之累则莫如弃世弃世者断缘简事损之又损而不以世情为念也夫弃世者必虚静必恬淡必寂寞无为而后与道相应如是则无累如是则正平如是则与彼更生如是则几矣何者世人生生之厚故不正不平生而动之死地今也无累而正平则一个虚静恬淡寂寞无为造化便死他不得更得个活身的道理故曰则更生则几事奚足弃而生奚足遗此一句是问辞复自答云弃事则形不劳恐劳其形故弃其事也遗生则精不亏恐摇其精故遗其生也遗生即老子所谓不厚其生不益其生之谓精不亏则精复矣形不劳则形全矣天地之所以长久不过形全而精不亏耳常清常宁是形之全也常顺常健是精之固也今也精复而形全宁不与天为一乎何者天地与我本同一气如父母然气合则聚而成形天之未始不为人也散则返于无始人又未始不为天也虽曰成体而亏体者多虽曰成始而返始者鲜矣故惟形精不亏之人乃能入无出有而生变化喻如以火传薪薪虽尽而火莫之能穷故曰是谓能移能移则与天为一矣精之又精则不惟合天而反以相天相天犹儒言赞化道言宇宙在手万化生身也人而反以相天则圣修之能事毕矣此段所论甚有至理不得草草读过子列子问关尹曰至人潜行不窒蹈火不热行乎万物之上而不慄问何以至于此关尹曰是纯气之守也非知巧果敢之列居予语女凡有貌象声色者皆物也物何以相远夫奚足以至乎先是色而已则物之造乎不形而止乎无所化夫得是而穷之者物焉得而止焉彼将处乎不淫之度而藏乎无端之纪游乎万物之所终始壹其性养其气合其德以通乎物之所造夫若是者其天守全其神无郄物奚自入焉潜行不窒入金石无碍也蹈火不热跨火不焦也行乎万物之上乘云气挟日月蹑虚凌空而游宴自如也盖至人纯守元气而成身外之身故能如此若但以声色象貌而言则亦物而已物则不通何以悬绝若此而足以至乎其先乎先即未始有物之先造物之始炁正在于此故惟纯气之守者乃能以真摄真而成出有入无之妙用若是色象而已则又何能至是乎哉夫物有造乎不形而止乎吾所化者得而穷之则孰得而御焉不形即所谓无声无臭者无所化则所谓夫未始有物焉者至人之所守守此而已守之之道惟处身乎不淫之度而藏神乎无端之纪以游乎万物之所终始壹其性养其气合其德以通乎物之所造而已淫佚乐也处身乎不淫之度者虚静恬淡寂寞无为常藏此神于渊默之地动静不能倪其介鬼神不能测其机故曰无端之纪即此无端之纪是谓造化之根底品汇之枢纽出入之机莫不由此故曰游万物之终始壹其性养其气致虚之极守静之笃神气子母抱一无离合其德以通于天合者一而不分之义天者物之所由以造者也德通于天则天者全而神巫所郄矣物焉得而窒之火焉得而热之万物之上又焉得而慄之也哉夫醉者之坠车虽疾不死骨节与人同而犯害与人异其神全也乘亦不知也坠亦不知也死生惊惧不入乎其胸中是故遻物而不得全于酒而犹若是而况全于天乎圣人藏于天故莫之能伤也若不观乎醉人乎坠车病矣而不死骨节与人同而犯害与人异者其神全也盖醉人醉矣彼时乘亦不知坠亦不知死生惊恐不入乎胸中是故虽遻于物而不慴以神全故气全气全故虽病而不死彼神全于酒者尚然而况神全于天者乎天只是个虚静恬淡寂寞无为圣人藏神正藏于此然前曰守气此曰藏神藏神正所以守气也复雠者不折镆干虽有忮心者不怨飘瓦是以天下平均故无攻战之乱无杀戮之刑者由此道也不开人之天而开天之天开天者德生开人者贼生不厌其天不忽于人民几乎以其真刃善人乎操刃者杀人乎复雠不折镆干雠在人而不在物也忮心不怨飘瓦亦复如是言此者见无心者之不取忤于世也使人人皆如镆干飘瓦之无心则天下平矣何有战攻杀戮之惨乎修道者知无心自然之妙也是以不开人之天而开天之天开天之天者虚静恬淡明其自然之理也开人之天者妄起知识凿其混沌之窍也故开天者德生开人者贼生德谓全其天德之真贼谓加以人为之害天以此理善吾生而吾贼之则自绝于天矣吾得此理以为生而不能全之则自轻乎人矣不厌乎天不忽于人将不几返于真乎此亦自上文圣人藏神于天上透下意来别作一段为是仲尼适楚出于林中见佝偻者承蜩犹掇之也仲尼曰子巧乎有道邪曰我有道也五六月累丸二而不坠则失者锱铢累三而不坠则失者十一累五而不坠犹掇之也吾处身也若厥株拘吾执臂也若藁之枝虽天地之大万物之多而唯蜩翼之知吾不反不侧不以万物易蜩之翼何为而不得孔子顾谓弟子曰用志不分乃凝于神其佝偻丈人之谓乎佝偻曲背人也蜩小蝉也以竿粘蝉曰承掇手取也累弹丸于竿首至二至五而不坠则神定而视审从可知矣以是审定持竿故能承蜩而不失又当承蜩之时外体欲直内志欲宁身如株橛之拘臂如藁木之枝心一于蜩而不知蜩之外复有他物盖虽小技而亦有妙理则尝问之粘物者彼言最忌手颤竿头摇动则物惊而走总之凝定而祥审可以得志于物矣其语意正与此同孔子闻其言而喜其有近于道也谓弟子曰用志不分乃凝于神佝偻丈人之谓乎引此以明藏神守气之用颜渊问仲尼曰吾尝济乎觞深之渊津人操舟若神吾问焉曰操舟可学邪曰可善游者数能若乃夫没人则未尝见舟而便操之也吾问焉而不吾告敢问何谓也仲尼曰善游者数能忘水也若乃夫没人之尝见舟而便操之也彼视渊若陵视舟之覆犹其车却也覆却万方陈乎前而不得入其舍恶往而不暇以瓦注者巧以钩注者惮以黄金注者殙其巧一也而有所矜则重外也凡外重者内拙此亦用志不分之喻觞深至深之渊也游浮于上也没汨于下也游人犹知有水但与之相忘耳汨人则不见有水如处平陆故汨人不待见舟便自能操犹云不习无不利也不入乎舍言利害不入乎心暇悠闲也注射而赌物也钩带钩也殙与涽同矜者怜惜之意有所矜惮则志分矣故重外者内拙言拙于用也与巧字对田开之见周威公威公曰吾闻祝肾学生吾子与祝肾游亦何闻焉田开之曰开之操拔篲以侍庭亦何闻于夫子威公曰田子无让寡人愿闻之开之曰闻之夫子曰善养生者若牧羊然视其后者而鞭之公曰何谓也田开之曰鲁有单豹者巖居而水饮不与民共利行年七十犹有婴儿之色不幸遇饿虎饿虎杀而食之有张毅者高门县薄无不走也年四十而有内热之病以死豹养其内而虎食其外毅养其外而病攻其内此二子者不鞭其后者也仲尼曰无入而藏无出而阳柴立其中央三者若得其名必极拔篲者拨连茹之草以为篲谦言已不过师门粪扫之人何得有所闻乎养生如牧羊择其后者而鞭之盖以羊性刚狠悦草不鞭其后则必有亡失之患喻如养生者必须顾首顾尾谨始虑终世出世法莫不如此若径情直行而无戒备之意随风披靡而无恬退之守则内伤外患在所不免故引二子以为不鞭其后之戒大抵养生者必知乎道知道者必达于理达理者必明乎权故引孔子之言以为律令无入而藏无出而阳柴立其中矣盖人而藏则有心于止而无心于行矣出而阳则有见于动而无见于静矣岂知至人之道卷舒无定动静惟时无心而立其中矣柴者无心之义出无心于出也入无心于入也中亦无心于中也三者俱得而人之道至矣名为至人不亦宜乎故曰其名必极极之言至也高门大家也县薄谓悬帷薄于门首闾阎之小户也夫畏涂者十杀一人则父子兄弟相戒也必盛卒徒而后敢出焉不亦知乎所取畏者衽席之上饮食之间而不知为之戒者过也饮食男女人之大欲存焉宴安鸠毒不可怀也其如人不知戒何哉噫民不畏威大威至矣祝宗人玄端以临牢筴柙说彘曰汝奚恶死吾将三月豢汝十日戒日齐借白茅加汝肩尻乎雕俎之上则汝为之乎为彘谋曰不如食以糠糟错之牢筴之中自为谋则苟生有轩冕之尊死得于腞楯之上聚偻之中则为之为彘谋则去之自为谋则取之所异彘者何也祝宗人祭祀之官玄端礼服牢筴豕栅也谷食曰豢豕尾曰尻错舍置也腞楯案之有缕文者聚偻筐蒌也言使生有贫富之享而死或身被戮辱陈之腞楯之上置之聚偻之中亦甘心焉统上二喻皆为以物害己者设所异彘者何也一句诘得甚软美令人有深省处桓公田于泽管仲御见鬼焉公抚管仲之手曰仲父何见对曰臣无所见公反诶诒为病日不出齐士有皇子告敖者曰公则自伤鬼恶能伤公夫忿滀之气散而不反则为不足上而不下则使人善怒下而不上则使人善忘不上不下中身当心则为病桓公曰然则有鬼乎曰有沈有履灶有髻户内之烦壤雷霆处之东北方之下者倍阿鲑蠪跃之西北方之下者则泆阳处之水有罔象丘有峷山有夔野有彷徨泽有委蛇公曰请问委之状何如皇子曰委蛇其大如毂其长如辕紫衣而朱冠其为物也恶闻雷车之声则捧其首而立见之者殆乎霸桓公辴然而笑曰此寡人之见者也于是正衣冠与之坐不终日而不知病之去也诶诒倦怠失魂之貌忿滀郁结也沈水污也烦壤户内粪扫之余积也履髻雷霆皆鬼名也倍阿鲑蠪东北方下之鬼名泆阳西北方下之鬼名也盖鬼性暧昧其在户内则择幽暗之所而蹲踞于地下又至阴之气弥漫周匝化为鬼物寄于人间沟龟户隅水丘山泽何地无之亦理之无足异者不可为子不语怪而废之考成玄英疏诸鬼皆有形状髻状如美女而衣赤衣倍阿状如小儿长尺四黑衣赤帻大冠带剑持戟泆阳豹头马尾罔象状如小儿黑色赤爪大耳长臂峷状如狗而有角文身五采夔状如鼓而一足彷皇如蛇两头而文五采委蛇则皇子所言者桓公所见未必是此而欲霸之心则公素所蓄积故一闻此言则辴然而笑霍然而起长驾远驭之心席卷并吞之气翕然勃然何病不已何祟不消若皇子可谓善解人意者矣又按桓公万乘之君田而见鬼其心真有不能释然者故诶诒而病皇子谓其自伤诚是也急为解之若说无鬼彼已见矣多多说个在在处处皆有鬼物勐将他心中所至愿者微以一句挑动曰见之者殆乎霸于是桓公便与坐谈不终日而不知病之去已此个意思分明迎合桓公与他发个先兆以诳一时焉得不喜而笑英雄豪杰一语投机便肝胆相照见非真见兆非真兆特欲鼓舞一时之人心而成霸业耳岂知九合之功成此一语外史看庄子到此亦发笑真是英雄欺人又长一番识见纪渻子为王养鬭鸡十日而问鸡已乎曰未也方虚憍而恃气十日又问曰未也犹应向景十日又问曰未也犹疾视而盛气十日又问曰几矣鸡虽有鸣者已无变矣望之似木鸡矣其德全矣异鸡无敢应者反走矣此亦凝神守气之喻已乎言已可用乎虚憍昂头傲视之状见而欲鬭也犹应响影未见而寻鬭也疾视而盛气虽不鬭而欲鬭之意未忘也又十日而似木鸡则神凝而气全矣故应者反走望风而溃古之立大德养大勇者未始不自凝神守气中来而又不可以轻试必须养之又养以待其全然后动无不利故承蜩而至于累五养鸡而至于逾月此等说话真可印证学问尝观佛乘所言得阿耨多罗三藐三菩提者动经百千万亿那由他数若乃十二神符方成药化九年面壁乃证真空圣神之能事岂一朝一夕之所能至哉禅林有云若还生摘下到底不馨香此不可与噪士道之佩韦者可也孔子观于吕梁县水三十仞流沫四十里鼋鼍鱼鳖之所不能游也见一丈夫游之以为有苦而欲死也使弟子并流而拯之数百步而出被发行歌而游于塘下孔子从而问焉曰吾以子为鬼察子则人也请问蹈水有道乎曰亡吾无道吾始乎故长乎性成乎命与齐俱入与汩偕出从水道而不为私焉此吾之所以蹈之也孔子曰何谓始乎故长乎性成乎命曰吾生于陵而安于陵故也长于水而安于水性也不知吾所以然而然命也此与汨人操舟之喻颇同苦病苦也并流沿流而救之也水之旋入者为齐水之涌出者为汨言水自有常行之道若从之以出没而不以已私与之可以得志生于陵而安于陵长于水而安于水只看一个安字皆顺其自然而不知所以然便是素位而行无入而不自得之意此于行险中等闲发出一个居易学问妙哉妙哉梓庆削木为鐻鐻成见者惊犹鬼神鲁侯见而问焉曰子何术以为焉对曰臣工人何术之有虽然有一焉臣将为鐻未尝敢以耗气也必齐以静心齐三日而不敢怀庆赏爵禄齐五日不敢怀非誉巧拙齐七日辄然忘吾有四枝形体也当是时也无公朝其巧专而外滑消然后入山林观天性形躯至矣然后成见鐻然后加手焉不然则已则以天合天器之所以疑神者其是与鐻钟鼓之悬两端多有刻缕惊若鬼神者疑其精巧非人所成也盖工人亦知凝神守气之道而又不敢以轻试必待五日七日堕其肢体黜其聪明然后内巧专而外滑消又观山林有自然象形之木如成鐻然者然后加手取而削之是谓物各付物虽曰加以人为而不知皆出于自然故曰以天合天器之所以疑神者正在于此与上从水之道而不为私亦是一意东野稷以御见庄公进退中绳左右旋中规庄公以为文弗过也使钩百而反颜阖遇之入见曰稷之马将败公密而不应少焉果败而反公曰子何以知之曰其马力竭矣而犹求焉故曰败中绳言直也中规言圆也文弗过言虽组织之文不过如是使之钩使之圆而驱之以百为度稷盖承命而驱故败而无罪求犹贵也夫精神为用大矣大用之则竭造父不穷马力盖有见也稷虽善御而以百钩责马可乎故败工倕旋而盖规矩指与物化而不以心稽故其灵台一而不桎此言纯熟自然之妙看他论一化字便是圣学所谓从心不踰者工倕制器不用规矩只以手旋物上自圆而成规曰矩者具言成文耳彼时指与物化全不留心故曰不以心稽虽不以心稽而心亦未尝不在但一而不受其桎耳使其用志一分则虽熟而亦不能成规矣大抵学问最怕分心又怕有心分心则杂而不精有心则物而不化故一而不桎者乃能入妙看庄子到纯熟处字字句句皆为奥旨忘足适也忘要带之适也知忘是非心之适也不内变不外从事会之适也始乎未尝不适者忘适之适也上说一个化字又说一个忘字忘则入于化矣故物物非难而忘物最难然非谓其与物相绝而后谓之忘也不离于物而与之相适则自忘矣故履适则忘足代适则忘要心适则忘非境适则忘内外适之时义大矣然而有所适有所不适非适也故始于适而未尝不适者斯则忘适之适忘适之适而后能入于化矣此是学问进到极处与前所谓忘与适大是径庭何者适于足者未必适于要适于顺者未必适于逆故惟忘适之适则自无所不适矣此便是君子无入而不自得之意然又须知适与忘自有先后如人适我意与之相处久自忘形然犹有拣择去取无物不可无物不忘方为妙耳有孙休者踵门而诧子扁庆子曰休居乡不见谓不修临难不见谓不勇然而田圆不遇岁事君不遇世宾于乡里逐于州郡则胡罪乎天哉休恶遇此命也扁子曰子独不闻夫至人之自行邪忘其肝胆遗其耳目芒然彷徨乎尘垢之外逍遥乎无事之业是谓为而不恃长而不宰今汝饰知以惊愚修身以明污昭昭乎若揭日月而行也汝得全而形躯具而九窍无中道夭于聋盲跛蹇而比于人数亦幸矣又何暇乎天之怨哉往矣孙子出扁子入坐有间仰天而叹弟子问曰先生何为叹乎扁子曰︰向者休来吾告之以至人之德吾恐其惊而遂至于惑也弟子曰不然孙子之所言是邪先生之所言非邪非固不能惑是孙子所言非邪先生所言是邪彼固惑而来矣又奚罪焉扁子曰不然昔者止于鲁郊鲁君说之为具太牢以飨之奏九韶以乐之鸟乃始忧悲眩视不敢饮食此之谓以己养养鸟也若夫以鸟养养鸟者宜栖之深林浮之江湖食之以委蛇则平陆而已矣今休款启寡闻之民也吾告以至人之德譬之若载鼷以车马乐鹌以钟鼓也彼又恶能无惊乎哉诧谓以异事告于子扁宾摈弃也忘其肝胆遗其耳目堕肢黜聪之意尘垢之外虚静恬淡之境也无事之业寂寞无为之道也为而不恃长而不宰虽为而为之以不为也彼固惑而来言彼固怀惑而来非先生惑之也食之以委蛇言使之从容自得而食也款孔也启开也言所见者小也鼷鼠斥鹌亦借小物以鄙之方壶外史说是篇已重宣此义而作乱辞备物养形将欲生之达生之情奚以养为欲免于为莫如弃世与彼更生正平无累形全精复与天一焉精而又精反以相天至人不伤纯气之守如彼堕车得全于酒虽有飘瓦不憷忮心开天之天几以其真道可学斯用志不分承蜩犹掇操舟若神闻之养生方诸牧羊随鞭其后无处而阳畏途孔迩衽席干戈人自为谋异彘者何霸愈泽鬼雄走木鸡削鐻有术蹈水无私灵台勿桎马力难穷忘适之适至德之行内篇养生主第三养生主养其所以主吾生者也其意则自前齐物论中真君透下盖真君者吾之真主人也一受其成形不亡以待尽日夜与物相刃相糜于利害之场行尽入驰而莫之止可得谓之善养乎此篇教人循乎天理之自然安时处顺将使利害不惊于心而生死无变于己然后谓之善养主人也吾生也有涯而知也无涯以有涯随无涯殆已已而为知者殆而已矣为善无近名为恶无近刑缘督以为经可以保身可以全生可以养亲可以尽年涯际也尽也人生百年为期会有涯尽而心之思虑则无涯尽此个思虑禅家谓之识神播弄主人无有休歇永嘉禅师有云损法财灭功德莫不由他心意识痴人唤作本来元神认贼作子害事多矣今天下之人皆以有尽之身随无尽之智虚幻之身不过百年作为千年万年之计将个主人相刃相糜于是非利害之场岂不殆哉言滨于危亡而不自觉也盖能勐省速改犹可及止既已殆己而犹自以为知驰骋不休终迷不悟亦终于殆而已矣老子清静经有云众生所以不得真道者为有妄心既有妄心即惊其神既惊其神即着万物既着万物即生贪求既生贪求即是烦恼烦恼妄想忧苦身心便遭浊辱流浪生死常沉苦海永失真性所谓殆而已矣意盖指此且吾生自未始有物以来太虚之体本自清静其有善恶念头犹如太虚闪电非所宜有况复见之于行至有形迹乎学道者只宜虚静恬淡寂寞无为常使一念不起万缘皆空如是安养主人许有进步所以六祖惠能指人不思善不思恶时是汝本来面目善恶尚不许思况复为之而至于近名犯之而至于近刑不亦远之又远乎且善必近名恶必近刑皆事之有因果者有情下种则因地果生曰不近刑名则无因可知故此二句当如此看即此不思善恶便是喜怒哀乐未发之中人受天地之中以生所谓性也学人当守此中极以为常经故曰缘督以为经督者人之中脉下贯尾闾循至龂交故以督为中训玄教家通此督脉引气而上行至泥丸谓之子欲不死修昆仑然后可以引年此云可以保身可以全生却不是如此说缘督只是借喻庄子书论性宗处居多养生主只是说性言人能常守此中则性在是而命亦在是故可以保身可以全生又不至于亏体辱亲故曰可以养亲全而生之全而归之故曰可以全年庖丁为文惠君解牛手之所触肩之所倚足之所履膝之所踦砉然响然奏刀騞然莫不中音合于桑林之舞乃中经首之会文惠君曰譆善哉技盖至此乎庖丁释刀对曰臣之所好者道也进乎技矣始臣之解牛之时所见无非全牛者三年之后未尝见全牛也方今之时臣以神遇而不以目视官知止而神欲行依乎天理批大郄导大窾因其固然技经肯綮之未尝而况大軱乎良庖岁更刀割也族庖月更刀折也今臣之刀十九年矣所解数千牛矣而刀刃若新发于硎彼节者有间而刀刃者无厚以无厚入有间恢恢乎其于游刃必有余地矣是以十九年而刀刃若新发于硎虽然每至于族吾见其难为憷然为戒视为止行为迟动刀甚微然已解如土委地提刀而立为之四顾为之踌躇满志善刀而藏之文惠君曰善哉吾闻庖丁之言得养生焉夫物各有理顺其理而处之则虽应万变而神不劳故以庖丁寓言事譬则牛也神譬则刃也所以不至于劳而伤者则何故哉各得其理而已矣昔者庖丁为梁惠王解牛观其手之所触肩之所倚足之所履膝之所踦动止周旋皆之成度又奏刀之声砉然响然騞然皆中音律桑林经首古乐名庖丁解牛其技如此可谓精矣故惠王譆而善之譆欢辞也庖丁言臣之所好道也非技也技进而精至于自然而然不知其然则不得以技名之而名之曰道喻如初学道时人间世务看不破觑不透只见万事丛脞摆脱不开功夫纯熟之后则见事各有理理有固然因其固然顺而应之大大小小全不费力又言臣当时解牛尚以目见审视虚实而后下刀今则但以神通而不以目见官知止而神欲行官谓乎手足耳目之官知止者遇有龃龉便知止而不行依乎天理牛之天然腠理也大郄骨肉交会之处也大窾空处也批开也郄读隙导引刀而入之也肯綮骨肉联络之处筋节所在也大軱大骨也言我之技精妙恰好未尝经一肯綮况大骨乎良庖岁一易刀有割切尚用力也故刀久而会伤族庖月一易刀众庖技劣不识郄窾一遇大軱便有毁折而臣之刀以十年为率用之九年所解不下数千牛可谓勤且久矣而刃若新发于硎芒刃如故硎砥石也彼节者有间而刃者无厚以无厚之刃入有间之节常见恢恢乎宽哉游刃有余地矣又焉得损乎虽然每至于族则吾见其难为族聚也言我每至筋骨聚会盘结之所心手虽熟亦必憷然警惕宁视止观迟其批导微其运动唯恐一犯其綮及其磔然已解则如土之崩委于地于是提刀四顾细看刀刃拂拭盪磨善而藏之正意若谓事到盘错亦必动心忍性不敢率意而行盖境顺则易境逆则难防检少疏恐有虞失惊神多矣通篇模写庖人情状宛然画笔末结一语有万钧之力公文轩见右师而惊曰是何人也恶乎介也天与其人与曰天也非人也天之生是使独也人之貌有与也以是知其天也非人也泽雉十步一啄百步一饮不蕲畜乎樊中神虽王不善也右师官名介独足也右师乃刖足之人既以身犯虎口够全性命乃复贪心不止捻指鼋鼎游于彀中故公文轩见而惊之曰是何人也而胡为乎介也其天成之与人为之与盖右师虽非天成然常人不刖而独刖之若天刑之者故曰天之生是使独也何也人之生也皆天与之形道与之貌故人之貌有与也然人人皆同而彼独有异以是知其天也非人也知非人则不当尤人知天则当安命安命之人不着外物以惊其神泽雉十步一啄百步一饮饮食如此之难然而不求畜生笼中盖以神虽王而日有惊扰不喜也今右师处于樊笼之中不及泽雉多矣可谓善养生乎善养生者利害不涉于其身外篇马蹄第九此篇言圣人治天下之过其意则自前篇天下有常然生下马蹄可以践霜雪毛可以御风寒龁草饮水翘足而陆此马之性也虽有义台路寝无所用之及至伯乐曰我善治马烧之剔之刻之雒之连之以羁馽编之以皁栈马之死者十二三矣饥之渴之驰骤之整之齐之前有橛饰之患而后有鞭筴之威而马之死者已过半矣夫天下之物性有常然自适其适者可以养生可以尽年故以马设喻言马蹄践霜雪毛御风寒不闲放于义台路寝也龁草饮水翘足而陆不安饱于羁馽皁栈也自伯乐治马而马之不能自适其适者不死无几矣所以然者以损其性故伤其年也然则治天下者胡为贸贸焉以损天下之性为哉烧剔刻以治马蹄雒与络通络首曰羁络足曰馽皁栈槽枥也马衔曰橛马缨曰饰陶者曰我善治埴圆者中规方者中矩匠人曰我善治木曲者中钩直者应绳夫埴木之性岂欲中规矩钩绳哉然且世世称之曰伯乐善治马陶匠善治埴木此亦治天下者之过也夫埴之就规矩与木之就钩绳皆非本性是惟土木无知使其有知必以柔埏刻削为强贼矣度之马性亦犹是也而世犹称之曰伯乐善治马陶匠善治埴木此亦犹治天下者过用其情以伤民性而反谓之善治吾意善治天下者不然彼民有常性织而衣耕而食是谓同德一而不党命曰天放故至德之世其行填填其视颠颠当是时也山无蹊隧泽无舟梁万物群生连属其乡禽兽成群草木遂长是故禽兽可系羁而游鸟鹊之巢可攀援而闚夫至德之世同与禽兽居族与万物并恶乎知君子小人哉同乎无知其德不离同乎无欲是谓素朴素朴而民性得矣吾意善治天下者不然盖善治天下者能不拂民之常性而已常性者织焉而衣耕焉而食人人所同也谓之同德同则易至于比矣然大道之行天下为公一而不党也命曰天放天放者旷荡于天然自有之中而已私一无所与也其行填填质而重也其视颠颠庄而宁也皆以形容浑朴无心之意山无蹊隧泽无舟梁水陆之路不通各居其乡而自相连属即老子所谓民至老死不相往来者当时是也民无机心不相戕贼故禽兽可羁而游鸟巢可攀而瞰群然并生并育于太和之中此尚不知其孰为同类孰为异类也又乌知其有君王小人哉故同乎无知其德不离知则意见起而知识开道理之所以日漓也同乎无欲是谓素朴欲则奢侈生而文饰繁大朴之所以日散也故无知无欲而民之常性得矣安所庸吾治哉此篇所言至德之世与戴记大道之行天下为公语意颇同读者更当理会此个景象其在吾人即赤子纯一未发时也父母教之而知识开犹圣人治之而真性失也所以体道者复归于婴儿论治者追隆于上古及至圣人蹩躠为仁踶跂为义而天下始疑矣澶漫为乐摘辟为礼而天下始分矣故纯朴不残孰为牺樽白玉不毁孰为珪璋道德不废安取仁义性情不离安用礼乐五色不乱孰为文采无声不乱孰应六律夫残朴以为器工匠之罪也毁道德以为仁义圣人之过也此言圣人治天下之过蹩躠踶跂字皆从足盖勉强不安之意澶漫即汗漫也摘辟屈折手足之意言圣人以仁义强天下而天下之心始疑以礼乐乱天下而天下之心始分疑与分而大朴散矣朴散则为器故淳朴不残之先孰为牺樽乎牺樽成而纯朴残矣白玉不毁之先孰为珪璋乎珪璋就而白玉毁矣以况道德不废安取仁义乎性情不离安用礼乐乎以至文章烜而五色迷六律作而无声混道之所由裂也乱之所由阶也作者之圣俑之矣故残朴为器工匠之罪也毁道德以为仁义圣人之过也夫马陆居则食草饮水喜则交颈相靡怒则分背相踶马知已此矣夫加之以衡扼齐之以月题而马知介倪闉扼鸷曼诡衔窃辔故马之知而态至盗者伯乐之罪也夫赫胥氏之时民居不知所为行不知所之含哺而熙鼓腹而游民能以此矣及至圣人屈折礼乐以匡天下之形县跂仁义以慰天下之心而民始踶跂好知争归于利不可止也此亦圣人之过也又以马喻夫马食草饮水饥渴之常性也相糜相踶喜怒之常情也马之知止此而已初五所谓机心也自伯乐治马有机事而后马有机心加之以衡扼衡扼者车上之物所以驾马者月题头上额镜如月者也介独也倪睥睨也独立而睥睨生心以求脱也城曲曰闉马颈曰扼曲其颈矣拒人不受羁勒也鸷悍鸷也曼奔突也诡衔者诈受其衔窃辔者偷齝其辔言马之知流于诡计窃盗变态百端要皆伯乐之治使之以况圣人之治天下屈折礼乐以正天下之容体县跂仁义以安天下之心志而民始踶跂好知争归于利而不可止何谓好知争利当赫胥氏之时天下不知仁义礼乐今则圣人教之辩其制度审其声音别其等杀意谓循此由此人道之利也是以圣人以仁义礼乐之利诱天下而天下归之故曰好知争利圣人之过也孰若使天下无知无利之为得哉故同乎无知其德不离同乎无欲是谓素朴素朴而民性得矣尔时方壶外史说是篇已重宣此义而作乱辞伯乐治马马死过半圣人治民民性乃乱民之真性无欲无知素朴乃得蹩躠奚为道德不废安用仁义朴散为器工匠之罪伯乐之马诡衔窃辔圣人之民好知争利返其纯朴赫胥之世南华真经副墨卷之三恬字集外篇骈拇第八内篇七篇庄子有题目之文也其言性命道德内圣外王备矣外篇则标取篇首两字而次第编之盖所以羽翼内篇而尽其未尽之蕴者予尝谓读南华者当熟内篇内篇熟则外篇杂篇如破竹数节之后可以迎刃而解矣骈拇篇以道德为正宗而以仁义为骈附正好与老子失道而后德失德而后仁失仁而后义参看一部庄子宗旨全在此篇末用一句叫出予愧于道德是以上不敢为仁义之操而下不敢为淫僻之行上下俱不为则虚静恬淡寂寞无为而道德之正性命之情于是乎得之矣骈拇枝指出乎性哉而侈于德附赘县疣出乎形哉而侈于性多方乎仁义而用之者列于五藏哉而非道德之正也是故骈于足者连无用之肉也枝手者树无用之指也多方骈枝于五藏之情者淫僻于仁义之行而多方于聪明之用也是故骈于明者乱五色淫文章青黄黼黻之煌煌非乎而离朱是已多于聪乱五声淫六律金石丝竹黄钟大吕之声非乎而师旷是已枝于仁者擢德塞性以收名声使天下簧鼓以奉不及之法非乎而曾史是已骈于辩者累瓦结绳窜句游心于坚白同异之间而跬誉无用之言非乎而杨墨是已故此皆多骈旁枝之道非天下之至正也骈连合也拇足大指也枝岐出也指手左右指也骈拇枝指盖手足之有异相者言骈拇枝指虽若性生却非夫人所同得者故曰出乎性哉而侈于德赘余肉也疣瘿瘤也盖身体之有异病者言附赘县疣生于有形之后却非本来之所有者故曰出乎形哉而侈于性侈之言多也谓之曰侈者则知皆无用之物而非吾人之正受以譬多方乎仁义而用之者虽曰五性感动列于五藏以配五行而不知其非道德之正何者道则原无名相德则一而不分所以道德经云失道而后德失德而后仁失仁而后义夫自道德降而仁义兴亡羊始多岐矣今人但谓仁义不可胜用而不知自大道观之等诸骈枝均一无用是故骈于足者连无用之肉也枝于手者树无用之指也多方骈枝于五藏之情者淫僻于仁义之行而多方于聪明之用者也古之人有行之者自以为至矣是故骈于明者乱五色淫文章青黄黼黻之煌煌非乎而离朱是已多于聪者乱五声淫六律金石丝竹黄钟大吕之声非乎而师旷是已夫离朱也师旷也自以为审音辨色为天聪明之尽矣而不知大道之极窈冥昏默何音可审何色可辩是以善体道者返吾视收吾听丧其耳忘其目聪明不用也而归于朴老子云五音令人耳聋五色令人目盲理会到此方知离朱师旷适足阶乱以故大道无取焉枝于仁者擢德塞性以收名声擢之言拔也塞如塞源之塞言为仁者拔其德之卓者而塞其性之流者以此收取声闻使天下同声附和如鼓笙簧曰是人也为法于天下可传于后世吾弗可及也故曰使天下簧鼓以奉不及之法非乎彼所谓枝于仁者非欤而曾史是已曾史注曾曰参史曰䲡二子忠孝之盛而仁义之则也理或宜然骈于辩者滑稽如累瓦佶屈如结绳窜句于古人章句之中而求以自证游心于坚白同异之间而求自异跬誉即参同所谓敝发腐齿之意言终身以此无用之言相互推誉彼所谓骈于辩者非乎而杨墨是也凡此皆多骈旁枝之道而非天下之至正也至正则道德是已此篇所论乃老子上德不德之疏义儒者读之殊觉刺眼于此勘过许汝抹过上头关也彼正正者不失其性命之情故合者不为骈而枝者不为跂长者不为有余短者不为不足是故凫胫虽短续之则忧鹤胫虽长断之则悲故性长非所断性短非所续无所去忧也意仁义其非人情乎彼仁义何其多忧也今之骈枝于仁义之行者自谓正道而不知既曰骈矣枝矣非正正也彼正正者独全其所受于天之实理故曰不失其性命之情情之言实也性命之情浑然天成随赋各足无所谓合也故合之而不为骈无所谓枝也故枝之而不为跂无所谓长与短也故长者不见其有余短者不见其不足是故凫胫短矣不可续也而续之则忧鹤胫长矣不可断矣而断之则悲何者性长非所断性短非所续假以安排补凑则骈则枝则疣则赘而非自然性命之情失矣故顺性命之情者各适其适无所去忧焉意与噫同仁义非其人情乎彼为仁义者何其多忧也多忧谓畏天命悲人穷之类行仁义而多忧则与断鹤续凫者无以异矣且夫骈于拇决之则泣枝于手者龁之则啼二者或有余于数或不足于数其于忧一也今世之仁人蒿目而忧世之患不仁之人决性命之情而饕贵富故意仁义其非人情乎自三代以而下者天下何其嚣嚣也此复以手足起喻见骈枝仁义者之有忧句法与续之则忧断之则悲者颇同而意实不相类盖手足之有缺龁骈枝之故招之也使其无骈则无庸于决矣无枝则无庸起于龁矣无决无龁又何啼泣之有焉是啼泣之忧又骈枝之故贻之也然骈者以不足于数而见忧枝者以有余于数而见忧其饶乏虽不同其为忧一也以况为仁义者以蒿目而忧世患不行仁义者决性命以饕富贵其善恶虽不同其为忧亦一也然谓之曰忧则必不能自适其适矣不能自适其适者非性命之情也故意仁义其非人情乎大道既降三代而下为仁义而忧者天下何嚣嚣也嚣嚣喧杂之意蒿目者心有忧劳不欲矘视故半闭其目则见其睫蒙茸如蒿故曰蒿目蓬首蒿目皆词人字之新巧庄子以前未有也且夫待钩绳规矩而正者是削其性也绳约胶漆而固者是侵其德也屈折礼乐呴俞仁义以慰天下之心者此失其常然也又一生意言天下自然有常然无庸以仁义绳束之常然即固然也固然之道谓之性成不待钩绳规矩也而正者自正不待绳约胶漆也而固者自固圣人之于天下也无亦顺其常然使之各得其性焉已胡为乎削人之性侵人之德屈折乎礼乐之文呴俞乎仁义之貌以安慰天下之心为哉此之谓失其常然而于所谓正正者不失其性命之情远矣呴俞者妪抚之义天下有常然常然者曲者不以钩直者不以绳圆者不以规方者不以矩附离不以胶漆约束不以纆索故天下诱然皆生而不知其所以生同焉皆得而不知其所以得故古今不二不可亏也则仁义又奚连连如胶漆纆索而游乎道德之间为哉使天下惑也若知天下有常然者乎常然者真常之性浑然天成不假安排布置而常自然故曲者不以钩直者不以绳圆者不以规方者不以矩附离不以胶漆约束不以纆索纆索之两股者故天下诱然皆生而不知其所以生同焉皆得而不知其所以得是常然也古今不二不可亏也亏则削其性矣侵其德矣既不可亏则仁义又奚连连如胶漆纆索而游乎道德之间为哉将使天下失其常然而颠倒生惑矣夫小惑易方大惑易性何以知然邪自虞氏招仁义以挠天下也天下莫不奔命于仁义是非以仁义易其性与故尝试论之自三代以下者莫不以物易其性矣小人则以身殉利士则以身殉名大夫则以身殉家圣人则以身殉天下故此数子者事业不同名声异号其于伤性以身为殉一也惑之大者至于易性譬之小惑易方今天下非小惑也何以知其然耶自有虞氏招仁义以挠天下也而天下莫不奔命于仁义何以独举有虞舜以匹夫居深山之中一年成聚二年成邑三年成都以至玄德升闻帝命以位不阶寸土而有天下是非招仁义以挠天下而天下奔命之尤着者欤使天下奔命于仁义是虞氏以仁义易天下之性也天下为仁义而易其性圣人为易天下而自易其性故尝试论之三代以下未有不为外物易性者矣小人则以身殉利是以利易性也士则以身殉名是以名易性也大夫则以身殉家是以家易性也圣人则以身殉天下是以天下易性也此数子者事业之清浊不同名声之隆污异号其于伤性而以身为殉则一焉耳何以异哉臧与谷二人相与牧羊而俱亡其羊问臧奚事则挟策读书问谷奚事则博塞以游二人者事业不同其于亡羊均也伯夷死名于首阳之下盗跖死利于东陵之上二人者所死不同其于残生伤性均也奚必伯夷之是而盗跖之非乎天下尽殉也彼其殉仁义也则俗谓之君子其所殉货财也则俗谓之小人其殉一也则有君子焉有小人焉若其残生损性则盗跖亦伯夷已又恶取君子小人于其间哉又以亡羊设喻读书博塞事之美恶不同而亡羊则均伯夷盗跖人之善恶不同而伤性则一论至于是虽若骇观然却有至理盖人性上不可添一物伯夷之为于性分上添了个为善念头是以逊国而逃谏伐而饿残生伤性与死利于东陵之上者等佛书所谓金屑虽贵着之眼中何殊砂土意盖如此且天下之人殉君子之名而为善乃至论其极处残生损性与小人同则又何取于君子小人之辩而必欲殉其名也哉甚言其不可殉外而丧真也且夫属其性乎仁义者虽通如曾史非吾所谓臧也属其性于五味虽通如俞儿非吾所谓臧也属其性乎五声虽通如师旷非吾所谓聪也属其性乎五色虽通如离朱非吾所谓明也吾所谓臧非仁义之谓也臧于其德而已矣吾所谓臧者非所谓仁义之谓也任其性命之情而已矣吾所谓聪者非谓其彼也自闻而已矣吾所谓明者非谓其见彼也自见而矣夫不自见而见彼不自得而得彼者是得人之得而不自得其得者也适人之适而不自适其适者也夫适人之适而不自适其适虽跖与伯夷是同为淫僻也余愧乎道德是以上不敢为仁义之操而下不敢为淫僻之行也末段分明指出己意属其性乎仁义属如属意之属言以仁义为吾性之固有而属其性乎仁义虽通入曾史人谓之臧而非吾所谓臧也属其性于五味虽通如俞儿人谓之臧而非吾所谓臧也俞儿狄牙能别淄渑之水盖故之善知味者见淮南子属其性乎五声虽通如师旷矣吾不谓之聪属其性乎五色则离朱明矣吾不谓之明何哉凡吾所谓臧非仁义之谓也臧于其德而已矣任性命之情而已矣盖德者浑然天成一而不分乃吾人性命之正理所谓天下有常然者若乃骈枝于仁义之行而多方于聪明之用则非所谓任性命之情矣故任性命之情者不殉外以丧真故夫物感之交耳目为最任性命者非无闻见也泯闻见而已矣故聪者不谓其闻彼而谓其能自闻见者不谓其见彼而谓其能自见自闻自见者丧其耳忘其目收听返视而复归于朴也夫人不自见而见彼不自得而得彼者是有见于外而无见于内者也谓之得人之得而不自得其得适人之适而不自适其适虽盗跖与伯夷清浊不同其为淫僻均矣予深愧乎道德是以上不敢为仁义之操而下不敢为淫僻之行也此篇所论仁义道德与吾儒殊旨读者当具另眼尔时方壶外史重宣此义而作乱辞骈拇枝指非性常然骈枝仁义天下惑焉小惑易方大惑易性虞招仁义天下奔命死名死利夷跖同筹臧毂亡羊何问读游师旷非聪离朱非明自见自闻性命之情仁义之操淫僻之行愧于道德是以不用内篇齐物论第二夫知有大小见有浅深物论之所由以不齐也小知间间日以心鬭主司是非意见起而道益亏矣不知彼亦一是非此亦一是非果且有彼是乎哉果且无彼是乎哉所以至人悯其死心灰其胜心解其鬭心为是不用而照之以天教之以因是语之以滑疑欲其泯物我忘是非和之以天倪休之以天均因之以曼衍嗒然如南郭子綦之丧我犹然如庄周之蝶化然后与物浑化而逍遥之游可遂也此等议论见识盖自老子玄同上得来南郭子綦隐机而坐仰天而嘘嗒焉似丧其耦颜成子游立侍乎前曰何居乎形固可使如藁木而心固可使如死灰乎今之隐机者非昔之隐机也子綦曰偃不亦善乎而问之也今者吾丧我汝知之乎隐几凭几也嗒然解体之貌丧耦即丧我谓忘形也盖神与形为耦忘其形是丧其耦也形如藁木无生气也心若死灰无烟焰也皆嗒然丧耦之情状昔前此也子游言前此见人隐几未有若夫子今日者盖人人皆自形骸躯壳上起念而子綦不然迥出常态故子游异而问之子綦答言今者吾丧我汝知之乎丧我二字又是至前篇至人无己上生下盖丧我则可以忘物可以忘我可以忘忘而优入于圣域矣女闻人籁而未闻地籁女闻地籁而未闻天籁夫夫丧我者忘我也忘我则天矣游以天者知而未始有知言而未始有言故以三籁启教推本声气所出之原而归极于天籁籁箫管也比竹而成管有长短声有高小吹万不同正以暗喻物论之不齐者乃人所为故曰人籁地籁则木之众窍感噫气而成声者天籁则无声而能声天下之声所谓若有真宰而特不得其朕故归之曰天其意见下子游曰敢问其方子綦曰夫大块噫气其名为风是唯无作作则万窍怒呺而独不闻之翏翏乎山林之畏佳大木百围之窍穴似鼻似口似耳似枅似圈似臼似洼者似污者激者謞者叱者吸者叫者譹者宎者咬者前者唱于而随者唱喁泠风则小和飘风则大和风济则众窍为虚而独不见之调调之刁刁乎子游一闻三籁便要讨个道理故曰请闻其方于是子綦先为形容地籁大块天地也盖天地间之有风如人之鬰将畅而有噫气者翏翏长风声也畏佳林木摇动之貌大木百围之窍穴有两孔而似鼻者有一孔而似口者有孔斜入而似耳者有孔方而似枅者有孔圆深而似圈者有浅而似臼者有曲而似洼者有广而似污者数句描写窍穴意态如画又复描写窍穴之声激者戛而声止謞者去而声疾叱者出而声粗吸者入而声细叫者高而声扬譹者下而声浊宎者深而声留咬者吠而声续于轻唱也喁重和也前随风之前后阵也盖以形容声气先后相和之变态泠风小风也飘风疾风也厉风勐风也济止也言风止则众窍为之一虚不复如作声也调调刁刁皆众木摇动之貌之调调之刁刁看他文字奇处此一段写出风木形声笔端如画千古摛文罕有如其妙者子游曰地籁则众窍是已人籁则比竹是已敢问天籁子綦曰夫吹万不同而使其自已也咸其自取怒者谁邪既说地籁就趁此文法补一句缴断人籁此是作文之妙处夫吹万不同而使其自已也咸其自取作一句读吹声也言天下之声万有不同而使其自己出者皆取诸己而不由于天则前众窍中之怒而号者谁耶盖怒号者风也非窍也今人若谓声自窍出皆由于窍而不由于风不知何以厉风济而诸窍为虚然则怒而号者谁耶其为风也必矣知此则声气所出之原不归之天而谓尽取诸人可乎分明实有个真宰主张之者而特不得其朕是以谓之天籁大知闲闲小知间间大言炎炎小言詹詹其寐也魂交其觉也形开与接为构日以心斗缦者窖者密者小恐惴惴大恐缦缦其发若机栝其司是非之谓也其留如诅盟其守胜之谓也其杀若秋冬以言其日消也其溺之所为之不可使复之也其厌也如缄以言其老洫也近死之心莫使复阳也此下模写人心许多变态与上风木形声同一意旨先以大知小知起语亦自前篇中小知不及大知上透来此老构思之精微与文字之变化自有别样天巧非人可及大知闲闲大知之人忘己忘物意见不生灰心藁形几于丧我故常闲闲闲闲者从容暇豫之意孟子亦言知者行所无事无事非闲闲乎小知则日以心斗故常间间间间者立町畦别人我一膜之外皆为藩篱自谓心计精密而不知此但小人之知耳至于发而为言则大言炎炎小言詹詹炎炎精光上烛也詹詹整齐前后也其寐也魂交其觉也形开言人旦昼之间寐则魄与魂交而为梦觉则魂与形开而应事故与物相接而营构之心生焉大知之人不生意见故能静能应常应常静而常闲闲小知之人间间分别是非海阔人我山高日以其心与物相斗不能已已是故有缦者窖者密者小恐者大恐者司是非者守胜者千变万态终身役役直至老死而不知其所归缦者心慢为巽懦为无断柔恶人也窖者潜机不露深不可测俭人也密者分铢较两筭无遗策细人也小恐惴惴心事不宁大恐缦缦缓散自失馁人也司是非者主讼之辈意在中人寻其肯綮发若机括刁人也守胜者木强之徒固执已见山石不移如留诅盟誓不敢动拗人也小知之人心斗若此但见人欲日萌天理日消消之又消以至心死而不自觉故曰其杀如秋冬以言其消也载胥及溺不可挽回故曰其溺之所为之不可使复之也其溺字当一读与其杀相对之所为之不可使复之也作一句复反也谓其溺而不返也此等机心经历愈久则愈老愈深故曰老洫老洫之人其厌如缄厌如大学厌然之厌消沮闭藏之意缄闭藏也故曰其厌如缄以言其老洫也夫人心不死则尚有生意可以回春今此近死之心可使复阳乎言必不能也此中有如许新奇字法句法如奇峰怪石当作别观喜怒哀乐虑叹变慹姚佚启态乐出虚蒸成菌日夜相代乎前而莫知其所萌已乎已乎旦暮得此其所由以生乎非彼无我非我无所取是亦近矣而不知其所为使若有真宰而特不得其眹可行己信而不见其形有情而无形以上备言小人心事此又以十二字面模写接物之情状有喜者怒者哀者乐者虑者叹者变者慹者姚佚启态者通上一等人皆有如此之情状变态百出虑思虑也叹嗟叹也变者反复不定之意执者忧疑不动之貌姚央央庠也佚纵逸也启开心也态作状也其人虽是如此实不自由如乐之出虚而乍作乍止如蒸之成菌而倏生倏死日夜相代乎其前而莫知其萌所谓吹万不同怒者其谁耶已乎已乎我知之矣旦暮得此其所由以生乎此字即怒者其谁之谁是他为真宰立个暗号如禅家所谓这个下文非彼无我又把此字换作彼字言我不是彼则我不能以自成故曰非彼无我然非我去取他则彼亦不能以自见譬之风离于窍终不成响故曰非我无所取取是领受之意如此而论造化不立己身似亦近矣其如不得其朕何故曰不知其所为使若有真宰而特不得其朕此作一句看朕朕兆也不得其朕即不知其所萌也必欲求得其朕除非是真宰有形今也真宰使人人便行之说以与人人亦信之故曰可行己信只为不得其形故无朕可得无朕可得终属朦胧故下断一句言真宰有情而无形有情故能使人无形故不得其朕也善乎禅家有言水中盐味色里胶青决定是有不见其形足为此篇之断案百骸九窍六藏赅而存焉吾谁与为亲汝皆说之乎其有私焉如是皆有为臣妾乎其臣妾不足以相治乎其递相为君臣乎其有真君存焉如求得其情与不得无益损乎其真上言真宰有情而无形此又教人试在有形上体认一番骸骨也人有三百六十骨节总言百以该之九窍耳目口鼻通前后而九六藏者心藏神肝藏魂脾藏意肺藏魄肾藏志通命门而六皆人身中之所有者试举而问不知此数件最亲厚者谁欤其皆亲而悦之乎其亦有私亲者焉焉亦问辞如是皆有为我之臣妾者乎其臣妾足以相治乎不足以相治乎其递相为君臣乎不递相为君臣乎其有真君存焉焉亦问辞如实反复微问要人深思而自得之为臣妾者谓如目视而耳听手持而足行同来在次服役故曰皆为臣妾既同为臣妾其势定不足以相使然而手有时而役足足亦有时而役手耳有时而役目目亦有时而役耳又似递相为君臣其果若是乎哉其有真君存焉真君即真宰能役人而不递相为役者也旦暮得此之此非彼无我之彼怒其之谁之谁皆是这个禅家谓之真主人道家谓之元神大要认得如何认得他只要求得其情情即上文有情无形之情盖所以使我如此者真君之情也真君与我旦暮不离不以求得而有不以不得而无故曰求得其情与不得无益损乎其真真字即上真君之真真君于人本无益损但悟之即圣迷之则凡耳此篇求得其情正好与孟子因情见性之说参看一受其成形不亡以待尽与物相刃相靡其行尽如驰而莫之能止不亦悲乎终身役役而不见其成功苶然疲役而不知其所归可不哀邪人谓之不死奚益其形化其心与之然可不谓大哀乎人之生也固若是芒乎其我独芒而人亦有不芒者乎此段言人迷失真君至死而不知所归者令人惕然有深省处读庄子至此自是不忍释手不敢以异说诬之一受其成形言此真君旦暮未尝离人一自受形以来便与我相守不忍亡去直待此形之尽而后已真君与我有情若此我辈当恭敬奉持置他安稳之处却将他与外物相刃相靡于顺逆之场不自爱惜如人不惜精神尽力驰走莫之能止者所谓弹金珠而戈鸟被衮衣而负薪不亦悲乎悲者悯其不知轻重也且终身役役其所为者皆幻妄不常之事成甚功果苶然疲神劳役日暮途穷而不知所归可不哀耶哀者哀其无下落也到此处而不知省直是芒人纵寿百年不死奚益夫人从少得壮从壮得衰从衰得白从白得老其形化矣赖有个不亡待尽者在古来圣真仙佛只存得此个是以空劫之外超然独存足以自慰今却迷失真君形化而心与之俱化可不谓之大哀乎大哀者哀其丧君也且人之生也固当如是之芒然而无知乎其我独芒然而人亦有不芒者乎有一不芒之人而我独芒然其可愧亦甚矣此等激切之语孟子上亦有之夫随其成心而师之谁独且无师乎奚必知代而心自取者有之愚者与有焉未成乎心而有是非是今日适越而昔至也是以无有为有无有为有虽有神禹且不能知吾独且奈何哉若能认得真君随其成心而师之则谁人无师成心者见见成成不假补凑乃天命之本然吾人之真宰也是心也人人有之奚必知古今代谢取于造物之独隆者有之虽愚者亦与有焉但愚者多为与接为构日与心斗之故而失之故未成乎心未成乎心言失其本心也既失其本心则必不能以明觉为自然知道何者为是何者为非妄意以司是非譬之今适越而昔至也何者适越之人必平日已曾到其境上方可说他风土美恶若今日方才适越便谓昔日已至便说彼处美恶岂不是臆度料想未成乎心而有是非之者亦复如是此等之人是谓以无有为有也以无有为有者虽有神禹且不能知且如禹作禹贡亦只说得他足迹所到九州土物外国方物禹便不能知了此理也这等未成乎心而有是非之人本无所见强作解事吾独且奈何哉发挥到此方露是非二字作后来许多议论之眼目盖是非乃物论之祖未成乎心而有是非又一篇之肯綮物论所以不齐之故皆由如此夫言非吹也言者有言其所言者特未定也果有言邪其未尝有言耶其以为异于鷇音亦有辩乎其无辩乎前面皆是推原声气分明有个天然真宰循此天然真宰便是能师成心只为小人未成乎心而有是非所以有纷纷不一之论到此方说本意言非吹也又度上吹字下来夫言亦声气何以不比于吹只为有未成乎心者之言所以不比于吹故曰非吹非吹则非天籁矣何者言者有言其言曰此是也此非也虽则人人皆如此说特未定得他是何等言语其果有心于司是非而言之耶其亦任天之便虽言之而未尝有言耶夫初生之鷇任天之便啾然而鸣非有心也人之言以为异之鷇音者其亦有说乎哉其亦无说乎哉盖有心言之则与鷇异无心而任天之便则固与鷇等耳与鷇等则与吹等与吹等然后谓之天籁此辩字与分辨之辩不同当仔细体认道恶乎隐而有真伪言恶乎隐而有是非道恶乎往而不存言恶乎存而不可道隐于小成言隐于荣华故有儒墨之是非以是其所非而非其所是欲是其所非而非其所是则莫若以明夫道胡为乎隐而有真伪乎言胡为乎隐而有是非乎隐即晦意道无真伪恶乎往而不存言无是非恶乎存而不可自夫小见之人杂以伪行浮夸之人杂之以游言是以真伪是非杂然并出于是乎有儒墨之是非以是其所非而非其所是夫是其所非则非其所是矣如儒以厚葬而墨子薄之如是是非非是两无定论伊欲定之则莫若以明明者明乎本然之未始有是非而后是非可泯也物无非彼物无非是自彼则不见自知则知之故曰彼出于是是亦因彼知者明得本来原无是非大道原无物我但因人己对立互生意见而起既有我相则见天下何物非彼何物非是若看之他人则不见验之自己则知之何者我亦常常自见其是而不见其非者如是则知是出于彼是亦因彼而己何必与之更辨其非是哉故曰彼出于是是亦因彼昔康节先生语二程曰你说生姜树上结底我也只得依你此便是因是之意其在释氏则所谓随顺不二实无诤之要旨而老子所谓德善德信亦不外此会而通之得之言外可也彼是方生之说也虽然方生方死方死方生方可方不可方不可方可因是因非因非因是是以圣人不由照之于天亦因是也彼是方生之说一句难看意谓是非即生死之说也彼出于是譬之方生何者彼于无是无非之中忽然而生彼是故曰方生虽然方生矣我因而是之不以非对则彼是无耦矣其如我以非对使彼是得其耦一得其耦遂尔生生不穷故方生方死方死方生识风鼓动轮转无穷可否是非亦复如是故曰方可方不可方不可方可因是因非因非因是故圣人不由也而照之以天照之以天则如天籁之窢然而未始有言虽有所言亦因夫是而已如是则是非可否一时俱泯而无横生之意见矣此一天字最为肯启后文天均天倪皆由此生是亦彼也彼亦是也彼亦一是非此亦一是非果且有彼是乎哉果且无彼是乎哉彼是莫得其偶谓之道枢枢始得其环中以应无穷是亦一无穷非亦一无穷也故曰莫若以明既曰因是则见物无非彼物无非是故曰是亦彼也彼亦是也在彼则通身是是而不见有异于我在我则放身依之而不复求偶于彼此便是无我相无人相一因夫是而照之以天若使彼我之间各起意见彼亦一是非我亦一是非两下相持要见端的果且有彼是乎哉果且无彼是乎哉有彼是则非在我无彼是则非在彼是非对立寔在那边终难定夺若只因夫是则无人我对待无人我对待是无耦也使彼之是者不得其耦则我与彼混合为一如此而齐物论是谓得其枢要故曰道枢方始得其环中以应无穷环者圆而中虚凡物奇圆而耦方圆则终始无端中又虚而无物以此应物安有穷极故是亦一无穷非亦一无穷游于是非之场而常得夫无穷无极之妙此必圣人照之以天者能之故曰莫若以明明此而已若也彼是此非相持不解便胶固不同而学问穷矣以指喻指之非指不若以非指喻指之非指也以马喻马之非马不若以非马喻马之非马也天地一指也万物一马也此又发明所以因是之故盖以彼之是即我之是也人惟不肯以己度人执于有我决意是我非彼物论之所以不齐职由于是故以指喻指之非指是以我指之是而喻人指之非不可也不知彼之指亦指也安得以其不在吾手而遂谓之非指哉不若就彼而反观之他若有言亦将谓我指为非指矣如此反复相喻彼我之间同于自是而均于相非果且有是乎哉果且非是乎哉但见无有是者无不是者而是非于是乎泯矣喻马非马亦复如是既又申言天下原无相非之理即举天地万物而论天主乎覆地主乎载各效其职而天不非地地不非天也飞者自飞潜者自潜各适其性而鸢不诮鱼鱼不诮鸢也天地即指也万物即马也天地万物各不相非人亦天地万物中之一物耳而以一指一马横起意见互相是非不亦愚乎可乎可不可乎不可道行之而成物谓之而然恶乎然然于然恶乎不然不然于不然物固有所然物固有所可无物不然无物不可故为是举莛与楹厉与西施恢诡谲怪道通为一其分也成也其成也毁也凡物无成与毁复通为一若使不执有我不起意见人曰可吾因而可之人曰不可吾因而不可之此之谓因是由是见之于行则有同心协力之助道行之而成矣语之于人则无龌龊抵牾之患物谓之而然矣然犹与也且人胡为而然乎然于我之然也胡为而不然乎不然于我之不然也如是则是非之门皆我自启且天下理一而已其然与可皆天理之自然物则之固有物固有所然者物固有所可者不特一物无物不然无物不可为是之故则凡物有高下美恶常怪成毁自道眼观之皆通一而无二矣故曰道通为一盖物则不能无差而我不生意见不起分别自尔互融交摄曾何彼此之可言哉至是而是是非非于是乎泯矣莛屋梁楹柱也厉癞也西施美妇人恢大也诡诈也谲诡也怪异也破碎曰分圆就曰成败坏曰毁唯达者知通为一为是不用而寓诸庸庸也者用也用也者通也通也者得也适得而几矣因是已已不知其然谓之道惟知者知通为一愚者则有分别分别人我则自是自用之心生通一无二则自是不用而寓诸庸是不用者不用己是也寓诸庸者因人之是也盖无物不可无物不然故庸众之中皆至理之所寓如大舜之知不过用中于民非是不用而寓诸庸之谓乎夫庸则常而可用矣故曰庸也者用也凡物用则通不用则滞故曰用也者通也易曰推而行之谓之通道至于通则得之矣故曰通也者得也适至也至于得则几矣所以然者因是而已是不用而寓诸庸即因是也因是而不知其所以然之谓道道者自然而然因是而不知其所以然则忘物忘我浑然通而为一夫是以谓之曰道劳神明为一而不知其同也谓之朝三何谓朝三曰狙公赋芧曰朝三而暮四众狙皆怒曰然则朝四而暮三众狙皆悦名实未亏而喜怒为用亦因是也是以圣人和之以是非而休乎天钧是之谓两行今之论者竭神明之知腾口说之烦愈求其同而愈不可得甲曰然乙曰不然彼曰可此曰不可而不知无物不然无物不可本自同也故曰劳神明为一而不知其同譬之朝三朝三者狙公养猿术也狙公之轮芧栗而食猿也命之曰朝三而暮四则众狙为怒既而曰朝四而暮三则众狙为悦彼众狙者胡然而喜胡然而怒迷惑于旦暮之颠倒而不知芧栗之本数未尝加也夫本数之未尝加我则知之众狙不知也使我不因其怒而改命之则狙之怒终不可解矣故朝四则狙不我怒因是则人不我争圣人知其如此是以和是非而休乎天均均同也此理无物不然无物不可故曰天均休止也休乎天均则是非可否通而一矣通于一故可两行此正应上圣人照之以天古之人其知有所至矣恶乎至有以为未始有物者至矣尽矣不可以加矣其次以为有物矣而未始有封也其次以为有封焉而未始有是非也是非彰也道之所以亏也道之所以亏爱之所以成果且有成与亏乎哉果且无成与乎哉上言达者知道通为一此又进上一步以为知之至者说到未始有物之先则至矣尽矣不可以复加矣其次以为有物也而未始有封未始有封犹一也当此之时民尚淳质道之全体浑然未散之朴自是非生而道于是乎亏矣道亏则人心不复知有自然之真作好作恶各成其自爱自好之私故曰道之所由亏爱之所由成不知自未始有物之先观之果且有成与亏乎哉果且无成与亏乎哉毕竟无成与亏成亏皆起于有物之后也尝论庄子之书字面新文法奇读者直谓其难解便废阁不读大是可惜若仔细理会此等说话煞有至理入圣工夫亦只在此未始有物之先即无极也有物即太极也有封即动静阴阳也有是非即五性感动而善恶分万事出也学道之者更当体认此心寂然不动之时便是未始有物之先感而遂通便有是非善恶更当戒慎恐惧以致中和不可一有偏着以成其自爱之私常使虚静恬淡寂寞无为一如未始有物之先然后谓之归于无极而道自我出命自我立盖此心一有所向便是欲一有所着便是爱而去道远矣有成与亏故昭氏之鼓琴也无成与亏故昭氏之不鼓琴也昭文之鼓琴也旷之枝策也惠子之据梧也三子之知几乎皆其盛者也故载之末年唯其好之也以异于彼其好之也欲以明之彼非所明而明之故以坚白之昧终而其子以文之纶终终身无成若是而可谓成乎虽我亦成也若是而不可谓成乎物与我无成也是故滑疑之耀圣人之所图也为是不用而寓诸庸此之谓以明上言爱成而道亏此又自成亏二字上生出议论大抵有成则有亏亦定数之不可逃者即如上文方生方死方死方生之说有成与亏故昭氏之鼓琴也无成与亏故昭氏之不鼓琴也故字作昔字看盖昔昭氏以琴名家其子不能世其业而终身弹不成声此便是有成与亏的样子又取一师旷来证佐师旷嫩恁地聪明其人却以盲废枝策而行此亦是他有成与亏处枝拄也策杖也或是杖策为刊写者之误既又引到惠子却是爱成而道亏者惠子庄子同时人极有才辩庄子杂篇谓惠施日以其知与人之辩持又曰惠施之口谈自以为贤可见其知亦几乎其盛据梧者以梧为几据而高谈载之末年言从事以终其身也载事也惠子之所好独异乎人故哓哓不止常欲以明乎人二彼字是文法观其坚白之论其实无甚道理故曰非所明而明之故以坚白之昧终成其爱而亏于道者惠子也而昭氏之子又以文之纶终终身无成文字恐父字之误纶丝弦也终终身无成此是文法言终是抵老不成精技夫惠子以坚白之昧终此惠子之亏也昭氏不能世其父业终身无成此昭氏之亏也若使惠子不与人强辩昭氏不以鼓琴名家则亦不见他有成与亏矣圣人不居其成自无亏理不见已是何处生非若是之在彼者可谓成乎移之在我亦成也何必更言其非若使是之在彼者不可谓成乎移之在我亦无成也何必更以非对是故滑疑之耀圣人所图也滑者捉而不住疑者见而不杀皆为是不用之意滑疑之耀乃不明之明也与非所明而明之彼者大是天渊盖不用己是则无爱成矣无爱成则无爱亏矣圣人只明得此理故曰此之谓以明此章正好与老子光而不耀廉而不刿同看熟老子者方可以看庄子今且有言于此不知其与是类乎其与是不类乎类与不类相与为类则与彼无以异矣此段又自为是不用中是字生下意来言今且有言者如此不知其与我之是者类乎不类乎谓其不类但不类于我而已盖我执已是方谓他不类我他说他是将谓我不类他类乎不类乎若将类与不类易地而看则见与彼皆是一类无不类者其意若谓将他做我看将我做他看则见我与他皆是一般前段以指喻指以马喻马便是此意虽然请尝言之有始也者有未始有始也者有未始有夫未始有始也者有有也者有无也者有未始有无也者有未始有夫未始有无也者俄而有无矣而未知有无之果孰有孰无也今我则已有谓矣而未知吾所谓之其果有谓乎其果无谓乎转语下虽然二字若谓彼我易地而观虽则类与不类均是一般然亦最忌有谓之言今试穷本而论天地造化以气而言有始也者有未始有始也者有未始有夫未始有始也者以形而言有有也者有无也者有未始有无也者有未始有夫未始有无也者自太极上推到无极自无极上又推到无极之先溟溟涬涬莫可措语俄而说个有无两字大是惹草粘泥吾亦未知有无之果孰有孰无也何者当初原无个有不特无有连无亦无今也俄然说个无字从空落影便已不是无了又对上一个有却上影上生影果孰为有果孰为无也如是则有无同自太虚中来皆相类也相类不言可也今我则已有说矣而未知吾之所说者其果有说乎哉其亦未始有说乎哉有说则不异于谷音无几矣此个有谓之有当重看乃有心之言自意见生者也夫天下莫大于秋豪之末而太山为小莫寿于殇子而彭祖为夭天地与我并生而万物与我为一既已为一矣且得有言乎既已谓之一矣且得无言乎一与言为二二与一为三自此以往巧历不能得而况其凡乎故自无适有以至于三而况自有适有乎无适焉因是已无谓之言不生意见不立人我不起分别秋毫亦可称大泰山亦可称小殇子亦可称寿彭祖亦可称夭四句虽是矫辞然亦却有至理盖大小寿夭皆夫意见所立之名一受其名便有封畛不可通而为一若论同自太虚中出来则天地与我并生万物与我一体混合为一曾何大小夭寿之可言哉故曰既已为一矣且得有言乎哉此有字亦当重看然已谓之一矣一就是言也且得无言乎哉由无言生有言故一与言为二二与一为三何以故置一如此我说个一便是一与言为二又将此二与一相对却便成三此等说话不消与他思出个理来只是言有言之后递递相生之意从此相生不已以至万之又万虽使巧于算历之人亦不能算其未尽之数而况其凡者乎有即有谓之有自意见上生者无即无谓之无自太虚中来者何谓无适即因是之说是已盖因是则自不生意见不立人我不起分别然后谓之未尝有言谓之谷音谓之天均天籁此处又将因是再结一结看他回顾题目夫道未始有封言未始有常为是而有畛也请言其畛有左有右有伦有义有分有辩有竞有争此之谓八德夫道无往而不存何有分别故未始有封言无存而不可何有适莫故未始有常只为立个是字便有疆界故曰为是而有畛也这是字即未始有物之后俄然下个无字有了无便有有对有了是便有非对故有左右伦义分辨竞争之八德左与右相对而相反者也在物曰伦处物曰义群则有分族则有辩互逐曰竞对辩曰争即上文自无适有之事盖至是而道始有封言始有常矣六合之外圣人存而不论六合之内圣人论而不议春秋经世先王之志圣人议而不辩故分也者有不分也辩也者有不辩也曰何也圣人怀之众人辩之以相示也故曰辩也者有不见也道之有封言之有常皆因是非而立圣人知其如此故不立是非六合四维上下也六合之外理无不存但非闻见所及故圣人存而不论六合之内圣人所知也故论而不议春秋为世君父子立大经大法先王之志也其中有是非圣人议而不辩辩论议三者何异论是统说道理议则细较短长辩则彼此反复圣人所以如此者不为天下立是非之帜也小知间间日以心斗与天下相持以求必胜胸中已自无见识了故曰分也者有不分也辩也者有不辩也何也圣人怀之众人辩之以相示也怀即存而不论之存所以怀之者不欲自见也众人则辩之以相夸示虽然这等夸示求以自见终是不见如惠施公孙龙之说到底支离缠绕不能自见故结之云辩也者有不见也夫大道不称大辩不言大仁不仁大廉不嗛大勇不忮道昭而不道言辩而不及仁常而不成廉清而不信勇忮而不成五者圆而几向方矣故知止所不知至矣孰知不言之辩不道之道若有能知此之谓天府注焉而不满酌焉而不竭而不知其所由来此之谓葆光夫人有名则可称谓大道无名者也故曰大道不称大辩不言者胸中了了见得理透自无言说大仁者不以煦煦为仁大廉者不以嗛嗛自满大勇者不害于人此等说话皆自老子上理会得来何以故道而昭昭然分别名相则不得谓之道矣故曰道昭而不道言而哓哓然与人争辩则必有不及辩者矣故曰言辩而不及仁者无所不爱常系一边非大成之仁也故曰仁常而不成清者皦皦之行也廉而清则近于好名而不实故曰廉清而不信勇而害人则纯是血气而无义理不成其为勇矣故曰勇忮而不成五者之德其机本园若昭焉辩焉常焉清而忮焉则大露圭角几于向方矣用是观之则知大知者必不知也故人能止其所不知则其知至矣今天下之人皆以不知自愧往往强所不知雄其辩以相示又孰知有不言之辩不道之道谓之天府耶盖不言之辩不道之道即不知之知也何谓天府天府者注焉而不满酌焉而不竭而不知其所自来人能知此则是得其环中以应无穷是亦一无穷非亦一无穷者何满之有何竭之有此之谓葆光葆之言藏也葆光即滑疑之谓不知之知也然所谓不知非茫然一无所知也以恬养知藏其知于不知也故曰葆光此章止其所不知句最为肯启盖推到未始有始也者则实无所容吾知处而藏其知于不知则是复归于婴儿复归于无极复归于太朴了非至人其孰能之哉故昔者尧问于舜曰我欲伐宗脍胥敖南面而不释然其故何也舜曰夫三子者犹存乎蓬艾之间若不释然何哉昔者十日并出万物皆照而况德之进乎日者乎葆光之人不起争辩不见人我尧伐宗脍胥敖以万乘之主而不释然非也故舜以大道广之若谓夫三子者存国于卑微褊小之地犹蓬艾之间也君以南面而不释然何哉而必欲伐之昔者十日并出万物皆照夫日一出则一照并出则并照乃天地之无私也而况德之无私又进于日者乎置之不辩而照以天可也此后引喻自圣人结归至人大概结构与逍遥篇同啮缺问乎王倪曰子知物之所同是乎曰吾恶乎知之子知子之所不知邪曰吾恶乎知之然则物无知邪曰吾恶乎知之虽然尝试言之庸讵知吾所谓知之非不知邪庸讵知吾所谓不知之非知邪且吾尝试问乎汝民湿寝则腰疾偏死鳅然乎哉木处则惴慄恂惧猿猴然乎三者孰知正处民食刍豢麋鹿食荐蝍且甘带鸱鸦耆鼠四者孰知正味猿猵狙以为雌麋与鹿交鳅与鱼游毛嫱丽姬人之所美也鱼见之深入见之高飞麋鹿见之决骤四者孰知天下之正色哉自今观之仁义之端是非之涂樊然殽乱吾恶能其辩啮缺曰子不知利害则至人固不知利害乎王倪曰至人神矣大泽焚而不能热河汉冱而不能寒疾雷破山飘风振海而不能惊若然者乘云气骑日月而游乎四海之外死生无变于己而况利害之端乎一篇纵横议论归结到止其所不知至矣又将此意大发挥一遍以王倪作个不知的样子而归结于至人盖止其所不知者非若世人之所谓不知也不起识见不生分别之谓不知也故以王倪寓言言眼前一应起居食色孰为正者人物各安其安各适其适而已世人则起美恶分别之念此过识神最为害事至人则迥出常情一切不起分别若不知有个起居食色之正者又况仁义之端是非之途纷纷殽乱彼恶能知其辩哉此个不知却是真知故曰恶知不知之非知耶啮缺又深一问子则不知利害矣至人也不知利害耶此利害字意是自处昧色上影下王倪答岂但不知利害便生死之变他亦不知尔其元神独露纵横自在不受变灭乘云气骑日月而游乎四海之外死生尚无所变而况利害之端乎盖至人无己其于一切世故已解脱之尽故学问至此然后谓之极至而物论至此则其是其非又不待齐而自无不齐矣瞿鹊子问乎长梧子曰吾闻诸夫子圣人不从事于务不就利不违害不喜求不缘道无谓有谓有谓无谓而游乎尘垢之外夫子以为孟浪之言而我以为妙道之行也吾子以为奚若长梧子曰是黄帝之所听荧也而丘也何足以之且女亦大早计见卵而求时夜见弹而求鸮炙予尝为女妄言之女以妄听之奚旁日月挟宇宙为其吻合置其滑涽以隶相尊众人役役圣人愚芚参万岁而一成纯万物尽然而以是相蕴予恶乎知说生之非惑邪予恶乎知恶死之非弱丧而不知归者邪丽之姬艾封人之子也晋国之始得之也涕泣沾襟及其至于王所与王同筐床食刍豢而后悔其泣也予恶乎知夫死者不悔其始之蕲生乎梦饮酒者旦而哭泣梦哭泣者旦而田猎方其梦也不知其梦也梦之中又占其梦焉觉而后知其梦也且有大觉而后知此其大梦也而愚者自以为觉窃窃然知之君乎牧乎固哉丘也与女皆梦也予谓女梦亦梦也是其言也其名为吊诡万世之后而一遇大圣知其解者是旦暮遇之也此承上言至人之事圣人不从事于务言不以世故为事也不喜求无求于世也不缘道不践迹而行道也无谓有谓未尝不言也有谓无谓未尝有言也孟浪不着实也瞿鹊子言是人也我以为妙道之行而孔子以为孟浪之言何故长梧子言妙道之行非圣所知虽使黄帝听之亦加荧惑如子所言之人身分尚早到不得至人田地子便轻易许之喻如方见鸡卵尚未孵化便求候夜方见弹雀尚未堕丸便求鸮灸不亦太早计乎我试妄意而言至人之行子亦妄意听之何如奚者何如之意文法之最奇者盖至人明并日月道贯古今直与造化相为吻合故曰旁日月挟宇宙为其吻合且爵禄不入其心而死生无变于己故曰置其滑涽以隶相尊众人役役圣人愚芚参万岁而一成纯此数句颇艰涩难解盖置其滑涽以隶相尊者世情上事也言世人只管汨汨昏昏驰逐于荣华声利之场以分相隶以势相尊至人则一切置之将使天子不得而臣诸侯不得而友尚何相隶相尊之有哉众人役役圣人愚芚此道情上事也芚混沌之貌即老子所谓众人昭昭我独若昏众人察察我独闷闷众人皆有以我独顽似鄙之意参万岁而一成纯成纯纯全之成德也言彼之纯德直与天地同其悠久然则所谓生死云者信乎其无变于己也则夫瞿鹊所云不就不避之行又何足言哉且生死直梦觉耳万物尽然而以是故蕴积胸中不自解脱悦生恶死妄起执情予恶知夫悦生之非惑耶予恶知夫恶死之非弱丧而不知归者耶弱丧谓少年抛弃乡土之人迷失旧业不知所归夫生寄也死归也存吾顺事没吾宁也得还造化别作受用又恶知乎死而有知不悔其始者蕲生之误乎故以丽姬设喻既又以梦觉照看死生言人生处世一梦耳归还造化反似大梦方觉今在世说觉皆梦也说梦是梦者亦梦也必有大觉者而后知此为大梦愚者自以为觉窃窃然知之知汝为君乎知汝为牧乎如观剧场幻术卒莫有定说到此处却是至怪故其言也名为吊诡吊至也使万世之后而有大觉之人见我如此见解与我犹旦暮之遇也吾可以俟之而不惑矣尝观古之达人皆以还于造化为大解脱大了当故佛氏以涅槃为至乐其言曰生灭灭已寂灭为乐盖必平日于性命根宗力到功深的知此身假合不常四大分散之后有个不受变灭超然独存者在然后可以言乐古之至人所以旁日月挟宇宙乘云气御飞龙而游乎四海之外者盖是物也若也圣修无功流浪生死于其所谓参万岁而一成纯者耗散不存蜉蝣之朝风火倏至颠沛流离遂至沦落常沉苦海永失真性恶得谓之大觉乎哉既使我与若辩矣若胜我我不若胜若果是也我果非也邪我胜若若不吾胜我果是也而果非也邪其或是也其或非也邪其俱是也其俱非也邪我与若不能相知也则人固受其黮闇吾谁使正之使同乎若者正之既与若同矣恶能正之使同乎我者正之既同乎我矣恶能正之使异乎我与若者正之既异乎我与若矣恶能正之使同乎我与若者正之既同乎我与若矣恶能正之然则我与若与人俱不能相知也而待彼也邪何谓和之以天倪曰是不是然不然是若果是也则是之异乎不是也亦无辩然若果然也则然之异乎不然也亦无辩化声之相待若其不相待和之以天倪因之以曼衍所以穷年也忘年忘义振于无竟故寓诸无竟上言万世之后一遇大圣然后能知其解又透下意思来再作一重议论看他甚样辩才意谓是与非若与我俱在暗处不能相知人亦被若与我瞒了受其黯黮暗昧不得明白将使就谁正之将使同乎我者正之他是我这边人正不得将使异乎我者正之他是他那边人正不得将使异乎我与若者正之他是对立一说的人也正不得将使同乎我与若者正之他是两边倒的人也正不得如是则我与若也人也三者俱不相知也必须待彼来耶彼谓万世之后所遇之大圣大圣寥阔难遇然他却是个不知之知不言之辩和之以天倪地也就是了何谓和之以天倪是彼之不是然彼之不然若果是也则是之异乎不是也亦无辩若果然也则然之异乎不然也亦无辩声之变化或是或非不能取正必待于彼固也若其不相待惟和之以天倪因之以曼衍尽可优游卒岁故曰所以穷年也天倪者天理自然之分和之则分而不分矣曼衍即游衍之意不特可以忘年抑且可以忘义盖义主分别无辩则义亦与之俱忘振诸无竟言鼓舞振动应事无穷也寓诸无竟言吾身亦可寄于无穷若日与人争是非较人我则出门有碍安得无竟乎罔两问景曰曩子行今子止曩子坐今子起何其无特操与景曰吾有待而然者邪吾所待又有待而然者邪吾待蛇蚹蜩翼邪恶识所以然恶识所以不然昔者庄周梦为胡蝶栩栩然胡蝶也自喻适志与不知周也俄然觉则蘧蘧然周也不知周之梦为胡蝶与胡蝶之梦为周与周与胡蝶则必有分矣此之谓物化又自相待生下议论罔两待景景待形形待造化今我待彼彼又待天如此则不消待彼只和以天倪而所待之天取之我而自足矣罔两景之淡薄者问于景曰子之行止坐起卒无定度何其无特立之操与景曰我不能自主有待而然者也然吾之所待者他亦不能自主又有所待而然者也吾之所待者其蛇之蚹蜩之翼耶蚹蛇腹下龃龉所以主行者盖蛇以蚹行蜩以翼飞而蚹与翼不能自行自飞必有主张之者乃所以然不然则不能动吾恶知其所以然所以不然者耶这个所以然的造化或在彼或在我在我者不知其为在彼者在彼者不知其为在我者还是一个还是两个今将自己取证昔者庄周梦为蝴蝶栩栩然蝴蝶也栩栩喜意自喻适志也而不知蝴蝶却是做梦的庄周俄然而觉则蓬蓬然周也不知庄周乃是觉来的蝴蝶然则周为蝶与蝶与周与周与蝶则必有分矣盖以梦觉而分彼我我是梦中之蝴蝶彼为觉后之庄周若以一人而分梦觉曩为梦里之蝴蝶今为觉后之庄周故曰则必有分盖所谓一而二二而一者若果是两个须索待彼原是一个则不消有待矣此之谓物化言古今梦觉混融为一也盖必到物化田地方能不物于物不然则常在大梦中昏昏默默而不知反于大觉知他谁为蝴蝶谁为庄周而恶识其所以然所以不然哉尔时方壶外史说是篇已重宣此义而作乱辞爰有至人南郭子綦隐几丧我形藁心灰指陈三籁诀我天机吹万不同怒者其谁非彼无我若或使之小知斗心心死可悲言隐荣华而有是非各是已是自忖则知彼出于是是亦因之彼是无耦物论自齐齐物论者执此道枢得其环中以应无穷圆神不滞无始无终以指喻指是非蜂起非指喻指视人犹己何是何非只争彼此天地一指万物一马各不相非我为何者无物不可无物不然莛楹厉施通为一焉知通为一惟彼圣人和以是非休乎天均为是不用而寓诸庸惠不据梧昭不鼓桐何成何亏浑然大同他人有言是究是图因是而已其有谓乎无谓之旨滑疑而耀秋毫可大太山可小殇子可寿彭祖可夭不立封畛自绝争忤大道不道大辩不语止所不知葆光天府尧德非进孔知亦微神矣至人大觉不迷今我有辩孰待正之和以天倪宁用待而吾丧吾我天均则休梦为蝴蝶觉乃庄周犹然物化千古悠悠文评钧天之乐鞺鞺铿锵常山之蛇首尾相望驱车长坂倏然羊肠过脉微眇结尾广洋寻其正眼开卷数行先以丧我二字为一篇之眼目继以天籁提上一步说为眼目中之正眼如下照之以天天均天府天倪皆从此生小知以下皆言有我又自我中提出个真君来暗应天字迷了真君便有是非提出因是二字作为齐物论之眼目以下反复议论只说因是以和是非而休天均作一结是非之彰道之亏也滑疑之耀圣人所图又将滑疑二字作为因是之眼目至止其所不知至矣以天府作结又将止其所不知作滑疑之眼目引尧舜孔子归重于大觉之神人将和之以天倪作结总结欲齐物论必待此人末劫道我亦从梦中觉来者应上觉字首尾照应断而复连藏头于回顾之中转意于立言之外于平易中突出多少层峦叠嶂令人应接不暇奇哉奇哉