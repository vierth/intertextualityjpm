雨山和尚语录雨山和尚语录目录卷第一住庐山镜湖院语卷第二住延令庆云寺语卷第三住延令庆云寺语卷第四住东鼓法轮寺语住龙舒白云院语卷第五住维扬天宁寺语卷第六住维扬天宁寺语卷第七住维扬天宁寺语卷第八住维扬天宁寺语卷第九住如皋大觉院语卷第十住维扬天宁寺语卷第十一住昭易极乐院语卷第十二住维扬天宁寺语卷第十三住海虞三峰清凉院语卷第十四住维扬天宁寺语卷第十五机缘卷第十六颂古卷第十七诗偈卷第十八法语书问卷第十九杂着卷第二十佛事雨山和尚语录卷第一嗣法门人记住庐山镜湖禅院语甲辰夏新方丈落成众请陞座豁开华藏剎海全彰一茎草上一精蓝宽廓非外一微尘里一佛国寂寥非内直得释迦维摩向者里各展神通或掩室摩竭令无数人天互起淆讹或杜口毘耶共三十二大士说尽道理尽谓光扬宗眼烜赫隹声若捡点将来大似无风匝匝之波争如镜湖今日茆茨初辟大座当轩不用丁一卓二自然草偃风行那待竖四横三早巳渠成水到家风廓彻盛业巍峨则且置毕竟入室安居一句作么生道拈拄杖卓一下云有山皆下拜无水不朝宗陞座问禾山鼓雪峰毬不劳拈出请师别展鎗旗师便打僧便喝师掩耳僧无语师又打问觌面相呈请师速道师云大众见你败缺僧便喝师云两重公案乃云释迦未出世鹫岭有家风达磨一西来少林无妙诀无妙诀处切忌承当有家风时那堪埋没所以露地白牛灵苗不顾丹霄彩凤金网全抛直得信绝并汾机投密室威音那畔从来不许夜行今时门头须是投明早到机机不沉毒海着着截断众流一任红尘闹市开大觉场酒肆茶坊流通正眼拈一茎草穿临济德山鼻孔把一粒豆换文殊普贤眼珠便恁么去犹是门庭施设且堂奥中一句又如何通信良久云衲被蒙头万事休此时山僧都不会陞座世尊不说说齿密不关风迦叶不闻闻耳疏不漏事事不漏则观音脚跟点地风不关则普贤鼻孔辽天然后汝发我机我彰汝用本地风光头头显焕圆通三昧处处弛张直得灯笼露柱交互争辉拍板门槌扬声喝彩且直下承当是何人也良久云把手拽不入陞座问心月孤圆光吞万象光非照境境亦非存光境俱忘复是何物师云我到者里却不识进云瞒得大众眼么师云且瞒上座一箇进云若不上来焉知端的师云十万八千未是远乃云遮那境界触处全真林木池沼现无边身鳞甲羽毛说无量法动用不离本际去来全在剎那直得心心尔念念尔尘尘尔剎剎尔正眼观来犹是法界量里在且超法界一句作么生道良久云芍药花开菩萨面棕榈叶散夜叉头陞座自从胡乱后三十年不少盐酱诸仁要见马大师横身为物处么镜湖今日露渠箇面孔去也蓦拈拄杖卓一下云面孔露怪复丑自从胡乱来本分全不守惯自卧官街惯自喫官酒肚里贮无明触着嗔斗吼展开驴脚伸出毛手推倒佛殿瞿昙无处容身扶起魔宫波旬一时稽首报诸仁莫乱走一一面南看北斗陞座万里不挂片云青天全体独露无端石巩箇汉张弓架箭仰面射之吓得舜若多神跃入大洋海底惊起八大龙王各各兴云布雨霎时干坤黑暗江海波腾当此时也石巩箇汉失却鵰鞬舜若多神忘却本位一齐到镜湖院里唱言得箇安乐山僧不觉喜动颜色印以偈曰初三十一不用择历夜梦不祥书破大吉陞座狗子佛性有家国盛兴狗子佛性无家国丧亡若向丧亡处见得归家稳坐若向兴盛处见得落在半途且道淆讹在甚么处良久云白云乍可来青嶂明月难教下碧天腊八陞座问如何是诸佛出身处师云一滴水一滴冻问心不是佛智不是道请师直指师云有口只堪挂壁进云恁么则学人得自在也师云见箇甚么道理进云向道莫行山下路果闻猿叫断肠声师云闲言语乃云今朝正是腊月八黄面瞿昙没傝仁二漫言悟道睹明星半夜三更恣叨怛智慧妄想乱区分不顾傍观拦路撒彼此英雄丈夫儿如何肯受你涂抹可惜当初放过伊恨不噼头与一踏蓦高声召众云瞌睡汉休眼眵𥉌若要报德酬恩无过先解此法陞座若论此事如人上树口啣树枝一句绝思量手不攀枝脚不踏枝诸法不相借忽有人问祖师西来意不荅则违他所问投明须到荅他则丧身失命不许夜行诸仁者香严老人三百六十骨节八万四千毛窍尽被山僧华擘了也还有为古人出气者么若有我要问你非非想天有几人退位陞座问学人单刀直入请师相见师云阿㖿㖿阿㖿㖿进云恁么那恁么那师云且道相见也未僧便喝师打云巳落第二乃云若人识得心巳落第二见潘阆倒骑驴怕睹畜生面若要合古辙镜湖有方便蓦卓拄杖一下云万年流水不知春一擘华山分两片陞座极尽去也直得山河大地无纤毫过患诸人向者里坐不得若向者里坐正是平地上死人且如何免得此过蓦拈拄杖云云门大师来也说道观音菩萨将钱买胡饼放下手来却是箇馒头诸仁者要知云门大师落处么遂掷下拄杖云撒手到家人不识了无一物献尊堂陞座问此是选佛场心空及第归如何是心空及第归师云拔出眼中楔进云昨夜露柱得大庆快倒骑佛殿出山门去也师云脚跟下好痛与一顿僧礼拜师打云说到不如行到乃云平田浅草坐断今时深山巖崖不存太古若向那边透过却来这边作用一任擎祕魔乂剪除狂寇握祗林剑扫荡欃枪从教野老门外鼓腹讴歌羲皇室中颓然尊贵家邦安怗则且置毕竟功归何所蓦喝一喝云不许将军见太平陞座既是佛殿因甚有尘咄又一点也分付知事打鼓普请着寒山拾得底苕帚粪箕若也善用一任向世界未生前扫去从他外来底众生尘佛祖尘总教廓然清净虽然正与么时毕竟阿谁是主蓦高声唤行者收起作具归堂喫茶去陞座问文殊是七佛之师因甚出女子定不得师云寒则普天匝地寒进云罔明是初地菩萨因甚却出得师云热则普天匝地热进云毕竟把柄在阿谁手里师云恁么见解正好喫棒僧拟议师便打问如何是祖师西来意师云不是庭前柏树子进云赵州道庭前柏树子又作么生师云草本不劳拈出乃云盂峰顶上景物鲜明日出则湖光荡漾云开则山色青葱风传乔木玲珑心印全彰泉泻幽巖绵密机关独露处处七穿八穴头头百匝千重便恁么承当得去衲僧分上未足观光诸禅衲忽若钵匙石𨁝跳上天撞着黔岗岭百杂碎又如何理论卓拄杖一下云不许夜行刚把火直须当道与人看陞座一叶一释迦一尘一佛国恁么悟去时直处反成曲俊鹞不打死兔勐虎那食伏肉若要脱体相应镜湖门下正好奉伊一掴陞座僧问赵州勘二菴主一般竖拳因甚肯一箇不肯一箇师云切忌道舌头在赵州口里进云不将甚深意怎得验当机师云当机事作么生僧便喝师云错错问牛头未见四祖时如何师云富嫌千口少进云见后如何师云贫恨一身多乃云天不能盖地不能载赤肉团上圆裹十虚百草头边纵横无碍释迦弥勒秪可观光白牯黧奴却善顶戴若是镜湖令行须弥直教粉碎陞座问世尊说法华因甚五千退席师云阇黎代他喫棒僧无语师便打云话不虚行乃云出门逢弥勒入门见释迦若不挥剑渔父栖巢出门逢阿谁入门见甚么渠无国土甚处逢渠古人一期建立只图家国重兴镜湖乃特地防闲多为僭窃若向古人言下荐得长安虽好不是久居若向镜湖言下荐得一任须弥顶上走马大洋海底相扑不妨做箇脱洒衲僧虽然毕竟古今相去多少良久云北斗藏身虽有语出群消息许谁知陞座唯一坚密身一切尘中现诸仁者前是山门后是佛殿左边厨库右边客堂且道坚密身在甚么处直饶向者里不动一尘不拨一境直下见得黄面老子立地处若据镜湖看来正是灵龟负图明朝后日大有事在且道利害在甚么处卓拄杖一下云莫守寒巖异草青坐着白云宗不妙除夕陞座朔吹连朝峰顶寒沍雪埋绝壑冰锁深溪万境断人踪千林飞鸟绝况复年穷岁尽节换时移镜湖院里澹泊家风饱餐脱粟饭冷嚥淡黄虀炙地夜间眠隈阳日里坐那有闲心情与汝等烹牛分岁烧纸除年虽然忽有箇汉出来道大小镜湖得恁么寒乞相只向他道但得雪消去自然春到来元旦陞座问新年头还有佛法也无师云纵目所观进云恁么则学人有赖也师云且喜领话问元正启祚万物咸新作么生是咸新底句师云草木生光进云今日亲见和尚师云你道山僧眉毛长多少进云伏惟万福师云伶俐衲子难得乃云元正启祚万物咸新直得云中五老气象峥嵘湖上两姑威光烜赫等闲遇着各美所居一云山高无极能保障生民二云水深无垠能权衡国土邻封汉王闻得乃出谕曰普天之下莫非王土率土之滨莫非王臣者是甚么所在说高说下论浅论深由是两处奉命各还本位无端东村黑王老昨夜烧钱祝愿冷地被伊祝着不觉通身庆快扬声高叫曰巍巍乎善能统御天下我等凿井而饮耕田而食安知王恩遍溥者哉蓦顾左右云诸仁者且道在镜湖分上又成得甚么边事拈拄杖云但愿春风齐着力一时吹入我门来陞座风击长林穿过普门耳窍月明幽谷刺破曼殊眼睛诸仁者秪如眼睛既破将甚么见色耳朵既穿将甚么闻声蓦拈拄杖云若向者里搆得则知听不属耳闻周沙界观不由眼洞见十方便恁么去止作得箇如来使下且道祖师门下别作么生遂掷下拄杖云石牛横古路一马生三寅立春日陞座问将此身心奉尘剎是则名为报佛恩如何是学人报恩处师云自家肚皮自家画乃云淑气初回梅苞玉蕊和风乍扇柳茁金芽云山渐渐烧痕青园林处处黄鸟语直得少室峰头春云叆叇曹溪路上春雨蒙蒙堪笑须菩提一向巖中晏坐闻恁么道不觉寒毛卓竖背嵴汗流且道意归何所拈拄杖云东君昨夜传消息枯木重开劫外花陞座拈花示众短贩生涯微笑酬机乞儿活计若是箇锄金不顾据鼎不尝底别有生机一路诸人要知落处么良久云披簑侧立千峰外引水浇蔬五老前陞座五百比丘怀疑家亲作祟文殊仗剑除害曳尾灵龟直饶透过荆棘林未免死在平地上秪如世尊鼓尽唇舌又作么生良久云啼得血流无用处不如缄口过残春陞座宝鑑当轩妍媸自现莫邪在握杀活全施诸仁者若向杀活未施前提去则佛魔俱遣妍媸未现时翻转则光境俱忘便与么去三世诸佛有口秪堪挂壁却与么来历代祖师无手偏解拏空依旧向光境里显焕生缘佛魔中提持本分如是则圣号凡名打成一块劣形殊相搅作一团好不资一毫丑不资一毫全体与么来全体如是住拈起则须弥壁立放下则香海波澄眼清手快者逴得便行尚留观听者看即有分元宵陞座青山深处白云边别有家风异市廛然起松脂过此夜舒光直透古皇前陞座若迷须得箇悟既悟还得箇迷迷而不悟众生无解脱之期悟而不迷诸佛无出身之路蓦拈拄杖云众生诸佛总在者里且道即今是悟耶是迷耶乃掷下拄杖云洎合错下注脚天宁老和尚讣至设供拈香指真云者箇老白拈生平最难测提持纲要手段称奇呵骂诸方喙长三尺是非逆顺里转大机轮嬉笑嗔怒中施大法则一期佛事既周圆闻道安然而坐逝我昔十载侍巾瓶至今觌面犹不识诸仁要辨淆讹遂烧香云只此分明拈出陞座本有家乡谁能出不由户现成茶饭奚止鼎鼐调和其间宗庙之美百官之富总是你自家屋里事胡为旷安宅而弗居乞食于墦间之际劳你大大小小一时泪出痛肠都道天将以夫子为木铎若不一击于卫其奈飘零之子不得其门而入东家丘只得大启圆通不管郑声雅乐要伊入耳怀归自齐反鲁到者里予欲无言伊终不窥室家之好只得循循再诱博之以文约之以礼俾其一入太庙承其祖器方可坐乐昇平二三子要识是谁家主人公么乃顾左右云东夷之人也西夷之人也陞座举百丈再参马祖次祖目视绳床角拂子丈云即此用离此用祖云汝向后开两片皮将何为人丈取拂子竖起祖曰即此用离此用丈挂拂子于旧处祖振威一喝师直得三日耳聋乃云凤由金纲以萦身龟因负图而丧命百丈只知重兴家国那识神器难矜若非马师高按莫邪几乎萧墻祸起而今乘虚接响底汉都道是显发大机恢张大用遂致太平草木尽起干戈盛世羽鳞皆腾剑戟镜湖今日要移风易俗铸䦆销锋敢道马师震喝是热碗鸣声百丈耳聋乃垛生招箭诸禅流要知山僧落处么喝一喝云当门不许栽荆棘后代儿孙免着衣陞座举风穴和尚上堂云祖师心印状似铁牛之机去即印住住即印破秪如不去不住印即是不印即是还有人道得么时有卢陂长老出问学人有铁牛之机请师不撘印师曰惯钓鲸鲵澄巨浸却怜蛙步𩥇泥沙陂注思师喝曰长老何不进语陂拟议师便打一拂子曰还记得话头么陂拟开口师又打一拂子时有牧主曰信知佛法与王法一般师曰见甚么道理主曰当断不断反招其乱师便下座乃云大凡拈掇古今须是明辨缁素始得秪如风穴固有杀人不眨眼底手脚苟无卢陂觌体荷持又怎显汗马功高有般汉都道卢陂勾贼破家殊不知伊买铁得金一场富饶诸人要知端的么蓦拈拄杖云觑着则瞎附秉拂语秉拂问露师子之爪牙风行草偃纵象王之威勐水到渠成正眼观来犹是门庭施设天宁堂奥的旨恭请为众举扬师云有眼者见进云须知滹沱法印亲从密室相承师云真箇有如是事那进云忽然大展机筹又作么生师云愿观盛作进云踏翻吴岳骑双虎吸尽䢴江跨六龙师云共老兄出只手问古德云若论此事眨上眉毛早已蹉过作么生是此事师云青天白日进云铜头铁额汉到者里因甚开口不得师云争怪得秉拂上座进云毕竟如何令现前一众瞥地去师云剔起眉毛向上看进云如何是向上事师便喝进云大众一时验取师云珍重将去问罗笼不肯住唿唤不回头始是衲僧行履今日因甚落这圈缋师云曲为今时进云门庭施设曲为今时现前一众愿观盛作师云金刚宝剑当轩掷进云莫便是为人处么师云惜取眉毛进云若不上来焉知端的师便打云也不得放过问狮子窟中师子旃檀林内旃檀即今华雨弥空地摇六震是何祥瑞师云阿谁不仰上头关进云大方之作宛尔不同师云裂破鼻孔进云若不登楼望焉知沧海深师云费者许多劳力进云也要时人相委师云恰是问昨日开炉今朝秉拂同耶别耶师云坐断两头看进云忽遇箇肘后悬符底又作么生相验师云做出便见进云可谓好手手中呈好手红心心里中红心师云须是老兄始得进云一句了然超百亿纲宗从此愈增辉师云却多者句子问炉鞴洪开煅炼凡圣未审作么生下手师云金鎚才动处顽铁尽生光进云若是箇横抛栗棘竖撒金圈底又作么生师云不意老兄有此高见僧顾众云今日西堂师甚有商量大家出来证据师云直饶将来他亦不受问䢴江一脉四海流通借便张帆请师酬唱师竖起拂子云只者箇三十文钱唱得进云楼阁凌云势峰峦叠翠层师云切忌把境话将来进云若不入水争见长人师休去问世尊拈花迦叶微笑且道笑箇甚么师竖起拂子云面目现在问云门放洞山三顿痛棒是有喫棒分无喫棒分师便打云看取令行时乃云作家举唱不展辞锋迥超玄象智不到处拈来镬汤无冷处佛未生时掷出遍界绝囊藏头头圆应千机处处壁立万仞直得山河大地共展根源草木丛林全彰大用噼开三要印滹沱饮气吞声掀倒一字关韶阳缩身无地到者里君臣道合拈过一边父子投机置之一处更有甚巡人犯夜而不卸甲倒戈所以道谈玄谈妙乃太平之奸贼行棒行喝为乱世之英雄苟非及尽今时那得合他古辙不见黄檗和尚示众云汝等尽是噇酒糟汉恁么行脚取笑于人还知大唐国里无禅师么时有僧出云诸方匡徒领众又作么生檗云不道无禅只是无师乃云权衡正眼龟鑑宗乘不无黄檗古佛要且不解始终作主若是秉拂上座则不然待他道诸方匡徒领众又作么生便拽棒趁出千古之下免使漆桶相揩诸人要识大唐国里无禅师么今日不惜眉毛与汝通箇消息乃挥拂子云龙袖拂开全体现象王行处绝狐踪上元解制秉拂春风才动万物峥嵘直得石室行者碓嘴生花寒山古灶冷灰发焰天宁院里灯笼露柱一向心麤胆大昨夜倒骑佛殿直出山门向柳巷花街悬灯结綵引得东邻西舍锣鼓喧阗火烟缭乱都道一切声是佛声一切色是佛色那知译经台畔跋尊者不许夜行蓦地搊住云如我按指海印发光汝暂举心尘劳先起灯笼露柱拟欲酬之却为地碍现前大众还有为通其难者么若也通得一任天台普请南岳游山其或未然路从平处险莫言不道结制秉拂衲僧活计触处现成野老生涯不假造作于百草头上拈来叶叶迦文鼻孔闹市丛中逴得尘尘达磨眼睛所以道是处是慈氏案头肉块块精底无路匪圆通楼上曲声声微妙有眼者见一回触着大地销镕有耳者闻冷地相逢常光壁立何必三条椽下掘地讨天七尺单前守株待兔把大圆镜噼得七裂八花平等性凿得五凹六凸思上座若不曲垂方便其奈迷子无归只得就下夷高循他诸方行例蓦拈拄杖卓一下云以天地为炉鞴日月作钳鎚架起品字柴头撒上陈年火种将者队无意智汉碍膺燎却去死十分然后缚梅岭松风噼面一掷汲䢴江烟水蓦头一浇俾伊绝处逢生转身夜明帘外死中得活打毬水急滩头活卓卓机用天真赤洒洒变化颖脱可以光大法眼可以转大法轮可以标格人天可以号令佛祖然虽如是因甚鼻孔却在山僧手里复卓拄杖云任大也须从地起更高争奈有天何秉拂问欲识佛性义当观时节因缘正当秉拂一句作么生道师云大家瞻仰有分进云恁么则巨灵抬手分破华山去也师云你不妨会得好问镜湖风格迥异常流一众观光争闻法要如何是人天眼师云瞒老兄不得进云同声相应唱拍相随如何是祖师机师云杖头悬日月进云举唱宗风从流溯源如何是天宁之后而有镜湖师云自有两堂证明进云若然则匡庐万丈峰雪长老独得也师云则吾岂敢进云三十年后此话大行师云恰是问师从南康来亲见庐山是否师云是进云分二作三入理深谈是甚么人分上事师云五老峰头高万丈进云若然则庐山与庆云密迩师云甚处得者消息来僧振威一喝师云卤莽称僧问放去普天匝地收来在一毫端且道是甚么人境界师竖拄杖云向者里荐取进云恁么则耳中见得非为妙眼里闻声始是奇师云甚处得者一络索来进云毡拍板逢无孔笛大家唱出太平歌师云适来犹自可而今更郎当一僧出众便喝师以手掩耳僧又喝师拈棒打云若不打你诸方笑我在乃云少室峰前神光得髓脚脚金花布地灵山会上迦叶开颜头头玉蕊承天正法眼藏逼塞十虚涅槃妙心弥沦八极莫谓明月芦花是时入窠臼焉知寒泉古涧非列祖风规但得威音那畔理绝玄微自然今世门头情忘向背所以沙门上士道眼为先契本明宗方为究竟若是箇得处孤危底一尘不立用处险峻底全力何亏登山缚豹不涉思惟入海剸犀毫无变异处处玄风独唱尘尘祖令高提直得闹市里天子尊贵颓然百草头老僧一多自在便恁么去舞剑擎叉是真解脱搬柴运水乃大神通何必道合君臣方称契旨圣凡坐断始曰承当不见径山礼和尚一日椎詈行者次傍有僧问云无梦无想时如何尚云满肚无明僧云如何得大用现前尚云触着恶发僧于此有省乃云云攒五千衲子底老和尚得恁么无佛法身心虽则本色钳鎚是滹沱家法其奈近世禅和多所闻少所见一总目为奇货只管太平寰宇里坐地那有出头底日子今日雪上座承堂头和尚命陞此座争敢贬剥方来只图为宗祖出一口气现前大众要见径山老人为人处么蓦拈拄杖卓一下云不许夜行刚把火直须当道与人看二月十九日秉拂问人天眼目佛祖纲维千差万别一以贯之因甚又道破二作三会三成五师云适才有人恁么道三十棒趁出去也进云虽然解展通天手恐落今时调未高师云你作恁么见解那进云休向这里躲根师云痴人棒打不死问山光明媚鸟语花香圆通大士今朝全身出现了也未审具何作略师云从来妙智力能救世间苦进云露裛苑桃呈锦绣风敲庭竹响琅玕师云将谓是入理之门僧以坐具打圆相云便以此箇胡饼庆贺时如何师云残茶馊饭不劳拈出进云今朝且放过一着师打云索性付与阇黎问诸佛未出世人人鼻孔辽天出世后因甚杳无消息师云人平不语水平不流问圆通大士今日降生天上人间无不庆赞既是庆赞因甚恶骂捶打师云知恩者少进云恁么荅话只得一半师云那一半阇黎试道看进云终不道破下语稍迟师云牙根犹带生涩在乃云好雨点点不落在别处好风阵阵不吹在别处雨不落别处曼殊眼睛突出风不吹别处观音耳门豁开一齐来拂子头上共说无量义法门蓦竖拂子云还见么复击拂子云还闻么若见若闻则名趋外奔逸未透色声若不见不闻则名内守幽闲尚留根境伶俐禅和到者里如何出脱果能见无见之色闻无闻之声则曼殊广大理智观音广大圆通皆一时现前便可兴无缘慈示同体悲遍界分身随方接物便恁么去若据正眼观来犹未称二大士能事在不见道净法界身本无出没大悲愿力示现受生虽然如是忽有箇汉出来道今日是观音当机因什曼殊室利却来者里插一只脚只向他道一家有事百家忙复举云门示众云闻声悟道见色明心观世音菩萨将钱买胡饼放下手却是箇馒头乃云驱耕夫之牛夺饥人之食云门老人固是好手但不合带累观世音菩萨有屈无叫处秉拂上座今日要断不平之事卓拄杖云但见皇风成一片不知何处有封疆雨山和尚语录卷第一雨山和尚语录雨山和尚语录卷第二嗣法门人记住延令庆云禅寺语进寺日巨源朱护法率诸子姪请陞座指薪大师白椎云法筵龙象众当观第一义师遂喝云洁净地上无端泼者一杓作么有不受涂污底出众相见乃拈拄杖卓一下云者箇广大觉场始从威音开辟巳来虽则权分诸道要且尊显一人举步也千华历落端坐也宝设辉煌门风廓彻威德森严不用夺鼓搀旗方外干坤独辟那待环戈拥甲域中日月斩新直得景星庆云若帝网交光玉蕊琼葩似金绳炫彩到这里说箇华藏庄严剎那顿证毘卢境界弹指圆成犹是曲徇时机各随根器而况鹭池鹫岭展演词锋海甸菴园葛藤露布欲冀家声烜赫盛业徽猷何殊雕砂当玉刻粪为香不见道穷诸玄辩若一毫置于太虚竭世枢机似一滴投于巨壑果是箇经天纬地底手脚何难施移山塞海底机关直下不展功勋便登宝所岂不光前裕后耀古腾今即今时至理彰且的的相承一句又作么生道复卓拄杖云鹤有九皋难翥翼马无千里谩追风复举前宝寿嘱三圣请第二世宝寿开堂寿才陞座三圣便推出一僧寿便打圣云恁么为人不但瞎却者僧眼瞎却镇州一城人眼去在寿便掷下拄杖归方丈师云三圣运寰中密令宝寿纵阃外威权蓦地相逢一叉一札直得天回地转斗变星移虽然纵夺可观未免语惊时听争似径山门下礼出寻常我上方师叔既不推僧庆云小姪亦不行棒遂使现前一众各各增十倍威光恁么为人且道是上古风规今时枢要良久云垂衣而天下治者尧也结椎云谛观法王法法王法如是便下座诸山耆宿请陞座问少室真机昔日风行草偃灵山的旨今朝水到渠成未审和尚如何举唱师云好音在耳人皆耸进云若然则庆云作略迥异诸方师云出我口入你耳进云知音不必频频举达者方知暗里惊师云达底事作么生进云石火迸青天师云依稀似佛卤莽称僧问五蕴山头一段空同门出入不相逢既同出入因什不相逢师云念你知客事繁进云忽然相逢时如何师打云喫棒有分进云老老大大休要造次师云山僧罪过僧拟议师便打乃云祖师心印不假雕篆岂借名模森罗万象一法所印山河大地一句全该全该处不露丝毫一印时浑无渗漏如是则尽干坤是箇真实人体遍剎海是箇真实人用根根尘尘各不相到头头法法各不相知不相知也亲切无余不相到也绵密无际若也于此明得便可会众德为一德合众心为一心以此光扬佛日以此丕赞宗乘何事不成何功不就不见临济谓普化克符二上座云我欲于此建立黄檗宗旨汝可成褫我二人珍重下去三日后普化上来问云和尚三日前说甚么济便打三日后克符上来问云和尚三日前因甚打普化济亦打乃云万仞巖头钓出狞龙底风涛甚险太虚空里图成威凤底文彩全真苟非心心相知眼眼相照那能建立黄檗宗旨于一四天下庆云今日承诸山耆宿光临更不如何若何但只举唱上祖门风激扬上祖令德人若相委天宁宗旨亦于此建立且道其中还有成褫分也无挥拂子云妙舞不应夸遍拍三台须是大家催起七小参汝诸人尽是希图圣果底汉子还知真如解脱菩提涅槃是最难治底贴体疮疣么若是箇不依他作解底竖拂子云的的向这里发真归源去则尽十方世界若圣若凡若草若木无不四大性自复如子得其母那更随时运转逐境昇沉把祖翁田地瓦裂瓜分蓦指面云这双乌律律底眼睛山僧既具诸人亦具试看古今天地古今日月古今山河古今人伦有丝毫变异处么既无变异则黄面老子鼻孔是诸人鼻孔碧眼胡儿眼睛是诸人眼睛甚么处亏欠汝甚么处削弱汝必待长期短限克苦揩磨然后到无为安乐之乡庆云今日因行掉臂尽行抛向诸人面前了也更或迟疑却怪山僧不得晚参一叶落天下秋一尘起大地收撮四大部洲来针眼里则且置汝诸人从朝至暮穿僧堂入佛殿还曾触着黄面老子鼻孔么良久卓拄杖云不审不审晚参猪肉案头块块是精丧车幔里声声是妙好大众灵山授记无过此也你若求佛被佛縳你若求法被法縳你若求僧被僧縳你若不求被不求縳作么生免得此过遂以两手作鹁鸠叫云谷谷哌晚参有情之本依智海以为源含识之流总法身而为体要识此体么嘉州牛喫禾益州马腹胀要识此源么天下觅医人灸猪左膊上虽然此犹是理上平展若到事上据令你现前者一队漆桶并须喫棒始得中秋晚参去年此时节饱看匡庐月今年此时节饱看延令月延令人是匡庐人匡庐月是延令月于彼于此无间然无间然处何圆缺何圆缺处见根源眼中早是重着楔晚参举慧超问法眼如何是佛眼云汝是慧超超于言下大悟白云端和尚颂云三箇大光钱买得箇油餈喫在肚里了当下不闻饥师云白云好箇油餈怎奈伤盐伤酱而今有伙贪他滋味底虽则一时得饱究竟不免伤神若要安乐过时须是吐却始得径山老和尚忌日上堂问百骸俱溃散一物镇长灵正当恁么时如何是应供一句师云伏惟尚飨进云恁么则相随来也师云来的事作么生僧遂拜云临崖看浒眼特地一场愁师云自知较一半问和尚今日一场特地还见径山老人面目么师云不可道我做他儿孙不得乃云赤县神洲紫云成盖有大法王出世于浙西路古杭州府于一毫端现宝王剎坐微尘里转大法轮普令山河大地草芥人畜纤洪远近昧略飞摇各各共证如虚空际平等三昧如是法王能事已毕遂隐身不现亦复入寂灭定无声三昧此其时也庆云沗居脚下特地考钟伐鼓发明斯二种三昧皆在一剎那中圆成实际人若相委灵山一会俨然未散其或更问此位法王姓字何等蓦喝一喝云莫对曾参问曾晢从来孝子讳爷名普请小参迅捷一路直饶向普梆未击巳前撩起便行犹落第二和那更廉廉纤纤分途中远近较担头重轻尚得谓之俊快禅流庆云明白说向你平田草干干爆爆平地路直直条条若是箇肩能荷负足善运奔底则咫尺家山不消一跶便到虽然忽有箇孟八郎拦路腰截要问毕竟是人搬柴柴搬人又作么生秪对良久云今日公务事繁待普请后缓缓地与汝商量开炉日知浴宝莲见虚二上座领众信请陞座问世尊为一大事因缘出现于世如何是一大事因缘师云杖头挑日月进云和尚高陞法座为箇甚么师云同古同今进云秪如德山入门便棒临济入门便喝又作么生师云君子可入进云勘破了也师云许上座具一只眼僧礼拜师云切须仔细问炉鞴初开钳鎚乍展目前一众如何相为师云全身入火聚进云水向石边流出冷风从花里过来香师云却不相当进云万般草木根苗秀才得春风便放花师云未有喫棒分在问如何是截铁之言师云无你开口处进云何必如是师云还我话头来僧一喝师便打乃云庆云今日开炉目前色色全无橐籥既未成办钳鎚况复生疏所喜现前龙象英声腾踏寰区天然不假雕琢何借佛祖规模展臂则天回地转咳唾则鬼哭神唿谓是神通妙用那当通方至论谓是法尔如然难为作者良图若是箇英灵汉子雄勐丈夫决不求羊依路待兔守株直下扯开毒辣脚手说甚大唐天子嫌麤一踢踢翻沧海一拳拳倒弥卢撒手归家稳坐怎肯落在半途蓦顾左右云好禅德会也无须知形影外肝胆向君输晚参父母未生前油煎石磉父母巳生后雪蘸秤鎚直饶宝寿于街坊悟得犹落今时盘山向肉案承当罔循古辙何况诸人从印板上打来模子里脱出底能不玷污他从上门风山僧今日不惜脚手与汝拈却炙脂帽子卸却鹘臭布衫令教一箇箇洒洒落落去遂拈拄杖卓一下云一九二九相逢不出手庆云拄杖冻得性发𨁝跳入空王殿里撞倒无位真人磕破本来面目直得十字街头石敢当通身庆快得大安乐法门乃说偈曰昼吉祥夜吉祥昼夜六时恒吉祥你现前一众瞌睡醒也未众无对以拄杖旋风打散出队示众街头市尾朱紫喧阗的的诸佛心髓酒肆茶坊笙歌杂沓明明祖师妙门一举便知底承当于文彩未生前三搭不回底仍落在是非情尘里蓦拈拄杖画一下云庆云为汝划断今时去也还有机先领旨独脱无依底汉子么若有我要问你降龙钵解虎钖作么生奉持众无语乃复卓一下云七佛仪式犹在造子朱护法请陞座问昔日世尊佛法付嘱国王大臣未审和尚今日佛法付嘱何人师云验在目前进云与么则千古同风一音演唱师云何虑知之者少问重整纲维龙象瞻仰和尚垂何旨要师云来风深辨进云丹心独占秋风古却自霜林夺锦归师云君子可入进云学人自有攀云手何借师言始便休师云大好一员禅客进云且喜和尚具眼师云得箇驴儿便欢喜问祖师西来即不问善财南询事如何师云一重烟水一重山进云参见五十三知识且道得谁力师云黑荳未生芽进云恁么则铁瓮城头曾印证碧浮崖畔祖灯辉师云子不妨会得好乃云本是青山市里人偶来城郭寄闲身随缘不用分优劣大抵无过一任真所以庆云一踏此土便获四种殊胜一者不劳斤斧而宫殿随身二者未动云锄而瘦田遍野三者饭炊玉粒而美过金牛四者茗煮金芽而香逾赵老你现前一队禅和各各肩摩踵接只顾饱充枵腹甘润枯喉还知帡幪法社与奠安禅鼎毕竟是甚么人么蓦挥拂子顾大众云相逢自有知音知赢得清风动天地因事晚参拈拄杖云诸佛妙旨列祖徽猷只在这里论其枝派则千差鞫其根源则一致若向朕兆未形巳前搆去便可骑盖声色笼罩古今不为难事诸人要识是非掷下拄杖云面目现在佛成道日都司张一枝护法请陞座问王宫降诞即不问雪山成道事如何师云夜半正明天晓不露进云秪如今日法令当行如何举唱师打云我若不打你诸方笑我在进云与么则一句当阳开祖胄三玄戈甲镇丛林师云有甚交涉问指天指地即不问周行七步事如何师云今古榜样进云既然如此因甚又睹明星悟道师云恩大难酬进云男儿自有沖霄志不向他人行处行师云倔强衲僧乃云衲僧门下不惯安排机贵天真用惟成现信脚踏去头头解脱门开信手挥来处处真实相显说甚夜睹明星方称悟旨朝闻鼓角始曰明心所以天然上士岂受提撕中下之流钩头取则若摆脱得佛祖绳縳掀翻得凡圣窠巢直下展出自巳神通运出自家妙用以此立德何德不圆以此建功何功不就且独脱无私一句作么生道挥拂子云丈夫自有沖霄志不向如来行处行晚参问咨和尚玄沙三种病人未审作么生接师云放待冷来看进云且道与香严上树是同是别师云临崖看浒眼进云若不上来伸此问焉能得达庆云机师云如何是庆云机进云请师荅话师打云错过也不知进云等闲垂一钓容易上钩来师云三十年弄马骑今日却被驴子扑乃云玄沙老人虽则费尽周遮未免直路成迂庆云则不然诸方老宿尽皆接物利生汝诸人不是盲聋瘖哑拈椎竖拂分明是见言语音声分明是闻转语机锋分明是说蓦卓拄杖一下云但不得动着者里何故聻不许夜行刚把火直须当道与人看除夕晚参昔日北禅分岁特烹露地白牛者老汉管顾大众虽则曲尽心动其奈藞䕢太甚致令官府勾追成底模样庆云今夜亦有条露地白牛更不游刃磐礡节节支解囫囫囵囵抛向诸人面前所以头亦不欠尾亦不剩可中有箇气吞全牛底庆云一期分岁自不虚设是你诸人不嫌简亵么良久云人情若好喫水也甜元旦日两序请陞座威音未兆巳前鼻孔原无变异楼至既生巳后眉毛岂有迁移古今天地依旧高厚古今日月依旧辉煌直得释迦弥勒忘功罢战文殊普贤坐乐昇平便恁么去盈盈和气逼塞虚空匝匝韶华弥漫宇宙更说年之新旧法之有无何异虚空里穵窟竉钵盂上添柄杷也哉虽然即今春回大地枯木生花承恩力一句又作么生道挥拂子云一气不言含有象万灵何处谢无私礼千佛大悲两忏晚参三千诸佛国土不在黄鹤楼头大悲菩萨家乡岂居普陀巖下一称一礼一如来一花一香一法界当处圆成得去十世古今始终不离于当念随时超证得来无边剎海自他不隔于毫端如是则墻壁瓦砾为诸佛身相驴鸣犬吠乃菩萨心光何必南寻三竺北礼五台遂震喝一喝云笑他无限痴男子开眼明明被热瞒解制陞座干坤函盖不露丝毫三世诸佛向甚处出头截断众流不遗涓滴一大藏教向何方施设既施设不得则凡名圣号尽是虚声既出头不得则劣相殊形皆为幻色便恁么去威音那畔老僧得地今世门头阇黎无功更有随波逐浪一句不妨与诸人作箇话会遂拈拂子云看看释迦老子来也在庆云拂子头上扬声大叫道十方无壁落四面亦无门净裸裸赤洒洒没可把如是则九十日已前要结结不得九十日已后要解解不得既解不得又结不得则尽十方界是箇大解脱场一任诸人朝游檀特暮宿罗浮不妨做箇洒脱衲僧其或未然蓦挥拂子顾大众云只知事逐眼前过不觉老从头上来祈晴小参久雨不晴直得曹溪路上水漉漉地汝诸人横肩楖栗紧着草鞋到处行脚还免得袈裟角湿也无而今延令管内幸是禅河浪静定水波澄直饶东海龙王有翻江搅海之手脚倾湫倒岳底机关不消庆云轻轻一札便见云歛长空日辉大地诸禅衲且道毕竟功归何所挥拂子云但愿今年蚕麦熟罗睺罗儿与一文泰州净业菴师太命诸大弟子请陞座问眉间挂剑噼开三要印肘后悬符掀倒一字关秪如不展锋铓如何得胜师云今日山僧打退鼓进云这老汉且莫诈败师云伶俐衲僧难瞒进云大众一时验取师云只有先锋且无殿后问一言道合是处皆真一句无私全彰宝印学人上来乞师一言师云山僧无剩语僧作听势师云驴鸣马叫启圆通进云一句当轩无隐讳十方龙象尽沾恩师云少有领话底乃云无上法王有大陀罗尼门名曰圆觉流出一切清净真如菩提涅槃普令南阎浮提多百佛多千佛共入此箇门中获一分薰陶则有一分利益受一分磨炼则有一分光彩然后分身无量应化无量到处为胜为最胜为妙为微妙为上为无上为师为大师所以有佛世界以音声为佛事有佛世界以香饭为佛事有佛世界以出入息内承事河沙诸佛而为佛事有佛世界以深慈厚德赞助无数知识转大法轮而为佛事如是多百佛多千佛虽则现身不同国土不同手眼不同佛事不同要且皆以圆觉陀罗尼而为根本尔现前一众各各眼之所见耳之所闻有一发真归源则如上数佛皆为证据且道以何为验遂挥拂子云今日堂中特谢供养师诞日见忍鑑虚二师统诸山耆宿请陞座问诸佛出世为一大事因缘今日和尚出世有何祥瑞师云眼看时雨霁共见好风光进云学人今日小出大遇去也师云遇底事作么生进云出群须是英灵汉敌胜还他狮子儿师云谩夸好手问青桐翠竹寒来秀古柏苍松老更奇请问和尚高腊多少师云适来犹记得进云学人即不然师云你试道看进云干坤同不朽日月共长明师云莫钝置庆云老好乃竖拂子云要识者汉本有神通么始从母腹下生便解作狮子吼直得一世界内所有情无情等闻之悉增勇健你现前一众尽是久经行阵惯战作家试出搭对与伊相扑看须知当人从本巳来三百六十骨节节节现无边妙身八万四千毛孔一一具无量妙力那待披三玄戈甲展五位旌旗然后谓之显大机发大用庆云今日承诸山耆宿光降故不惜丑拙尽底掀翻果能向未举巳前逴得便行蓦掷拂子云许你与这箇阿师齐眉共躅陞座一向与么去古殿生苔一向与么来寒灰发焰虽则那边不居空界这边不落今时要得大用电掣雷奔大机龙骧虎骤苟非拄杖头边玄微及尽草鞋脚底兼带摧残那能入荒田不拣永绝颟顸信手拈来草与八大龙王斗富而今暴发小家一味宝祕临济三玄珍惜洞山五位以当平生据正眼观来何殊认鱼目当明珠宝燕石为美玉尔现前禅衲果尔无欲无依句句自胸襟流出蓦竖拂子云庆云拂子端的为汝助喜因事示众问古德云若论此事眨上眉毛早巳错过作么生是此事师云巢知风穴知雨进云与么则光天化日得路便行去也师云且道那里是你住处进云阵云横海上拔剑搅龙门师云大众看取这一员战将乃云南阎浮提有三件不易事一者天高无极手足攀他不及二者地厚无极指爪穿他不透三者人心深极机智测他不着正举话间不意十字街头石敢当静里闻得向前曰弗也大士莫作是说岂不见心逐物为邪物从心为正但消去如许情见分别则穷天地亘古今一切事件皆在一剎那中顿见庆云喜其言之当理特特举似诸人要见剎那中见底事么喝一喝陞座摩尼珠人不识如来藏里亲收得蓦喝一喝云大小永嘉老亲从曹溪来犹作这般去就岂不见金屑眼中翳衣珠法上尘巳灵犹不重佛祖是何人他真箇不识不惟西天老胡有望亦且东土衲僧无沗必欲强其向如来藏里东摸西捞实为沉屈蓦顾左右云庆云今日为汝困彻也若相委悉祸不入慎家之门佛诞日都司张护法请陞座问俱胝因缘即不问迦毘降诞事如何师云恰直今朝四月八进云一片赤心今巳露箇中能有几人知师云你知底试通箇消息来进云承师一击知归后直至如今笑未休师云莫钝置释迦老子乃举世尊初生便一手指天一手指地周行七步目顾四方曰天上天下惟吾独尊后来云门大师云我当时若见一棒打杀与狗子喫贵图天下太平师云这老子才方下生即便称王称霸苟非具弄大旗鼓手段那能不拜立下风云门大师虽则棒头眼正肘后符灵定乱之谋则不无其奈待以干戈讵足以言经常之略庆云今日更不动一鎗一旗只恁么因斋庆赞不惟现前家歌乐业户庆安居亦且令西天九十六种高枕无忧八万四千举盃相庆且道毕竟具何三昧乃得臻此良久云黄河三千年一度清陞座问截断葛藤请师速道师云庆云有口只堪挂壁进云大众看这老汉掩耳偷铃师便打乃云咄哉老臊胡无端纳败缺冷壁坐九年一味没言说赚他獃神光特地求祕诀虽然得心安臂膊去一橛累及儿孙殃更深试看而今作么雪蓦喝一喝云拔出虚空脑后楔陞座问承教有言唯此一事实余二即非真如何是此一事师云总镇府里放衙早进云虽然荅得深深意怎奈投机句未亲师云罕遇知音进云大小庆云莫换学人舌头好师便打乃云日来暑气炎蒸人人嵴背上汗流似雨明得上载底庆云烹酽茶供养你明得下载底庆云炊香饭供养你虽然供养则不无毕竟上载与下载如何区别诸人要识上载么赤肉团上净裸裸赤洒洒清寥寥白的的蓦拈拄杖卓一下云普请向这里入要识下载么闻声悟道见色明心观世音菩萨将钱买餬饼放下手来却是馒头拈拄杖卓一下云普请向这里出复拈拄杖顾左右云向这里入底平地上死人无数向这里出底过得荆棘林是好手是则是忽有箇汉出来道者里是甚么所在说上说下说出说入庆云被他一拶直得眼是铜铃口似匾担现前诸人还有相救者么众无对良久云见义不为是无勇也遂拽拄杖下座结制日知浴领蒋敬华居士请陞座均慈座元白椎云法筵龙象众当观第一义祖维那出问云法筵龙象众当观第一义请问如何是第一义师云但见好风来席上进云学人专为流通去也师云更无闲语落人间进云若然则一堂风冷淡千古意分明师云且喜阇黎领话问释迦未出世祖师不西来将甚么唤作正法眼师云你是华山新戒僧进云西来大意又且若何师云黑漆钵盂好生奉持乃拈拄杖卓一下云木上座今日把定干坤去也任你是三首六臂的敢来这里冲关夺角逞些子神通么可笑黄檗老汉把蒿枝拂了临济三顿致使乘虚接响之流一味毒棒热喝搅乱神洲苟非严其关防肃其号令则棘门坝上有如儿戏何以廓清祖域奠安禅鼎哉近日江南新长老出世只爱逞词锋矜雄辩以当为人那知说妙谈玄毒如鸠鸟拈椎竖拂险过铁围虽然若是箇解转他三世老胡向自巳背后立底直下如登坛宿将一指顾间便威加万里岂不显大丈夫儿手段超群设或机思迟回且听撕结眉毛待九十日内临时豹变结椎下座说沙弥戒日月轮上座请陞座问当阳显示秪贵知音箇里投机难瞒作者如何是作者相逢的事师云阵云横海上拔剑搅龙门进云忽有箇横抛栗棘竖撒金圈的到来又作么生师云看你做出僧云看箭师便打僧作礼云不入惊人浪难寻称意鱼师云阵后兴兵问万人丛里高标搆得搆不得且置一边秪如戒光即今是何色相师云杲日丽中天进云龙蛇易辨衲子难瞒师云且瞒上座一箇僧一喝师便打乃云金刚戒体匪繇持犯岂属开遮说箇净裸裸绝承当赤洒洒无回互早是触他名字犯他忌讳了也若更形文彩加指注宁非染污而何然则便与么去犹是把缆放船抱桥柱洗澡底本事那知通人分上红尘闹市亦是安禅酒肆茶房无非坐腊岂是伊清浊可羡凡圣能诠虽然忽遇其中人来毕竟如何通信遂以拂子召众云我有一机瞬目视伊若还不会别唤沙弥腊八日圆菩萨戒都司张护法请陞座问古德云穷诸玄辩若一毫置于太虚竭世枢机似一滴投于巨壑秪如的的相传一句如何通信师云以是名字汝当奉持进云大众分明记取师云且道记取箇甚么进云利剑拂开天地静霜刀才动斗牛寒师云大众记取者僧名字乃云正觉山前迦文悟旨眼中添了一重花宝花座上舍那谭经脑后着了三斤铁若是大丈夫汉自然手段出情争肯遭人涂污直下打开自已宝藏运出自巳家珍用之则与八大龙王斗富不用都卢不值半文钱更说甚么诸佛本源千华炫彩行菩萨道之根本万德圆成不见道生在帝王家那复有尊贵自应着珍御顾见何惊异便与么去龙盂展处眼目人天虎钖标时号令佛祖且道毕竟是禅是戒蓦喝一喝云一箭双鵰随手落谩言李广不封侯示众干坤之内宇宙之间中有一宝祕在形山三世诸佛不敢把眼觑着历代祖师不敢把手动着庆云今日要犯忌发祕特地举似诸人蓦竖竹篦云看看若向这里见得直下勦绝根尘自然不落意地一切处临机便转触事便用活卓卓地转辘辘地如明珠在盘不拨自转若起心动念即为阴魔所摄丧汝家宝了也不见沩山云寂子速道莫入阴界又不见巖头云却物为上逐物为下瞥起微情早落地上诸人要知却物为用的着子么直须如狮子儿牙髟咤髿地咬人火急始得正恁么时甚么物近傍得伊而今兄弟们不解却不解咬动辄被他闲机境转换自家神通光明不得现前你道唤甚么作闲机境禅道佛法是心性玄妙是若体得佛向上事如许多药忌不待遣而自尽且道如何是佛向上事不见洞山荅僧云非佛韶阳老子又添箇註脚云名不得状不得所以言非秪如天地未生未有生佛名字巳前一着子还名邈得么还相状得么既名邈相状不得正南泉所云唤作如如早时变了也今时人须向异类中行始得看他古人如此告报真所谓棒打石人头嚗嚗论实事兄弟时中保养果得如三家村里水牯牛相似不待着意修为自然一切处得大安乐其或不尔眼中犹有屑在直须出却始得晚参问触不得背不得毕竟唤作箇甚么师云昨夜南山虎咬大虫进云和尚也须照顾师打云者畜生得与么恶赖僧无语师打云好箇斑斑牙爪未备问黄檗棒头落在甚么处师云倚天长剑逼人寒进云者是古人的师云你道落在甚么处僧云落在临济处师噼背打云因甚么忘失自巳问冬至一阳生因甚么天气愈寒师云得恁么不识时节乃云禅家流出场决策犹如勐将交锋任他电光影里解宣符的一点不来犹未出阴界在不见道冬至一阳生君子道长小人道消云门扇子𨁝跳上三十三天穿却帝释鼻孔却来庆云寺里纳款你诸人还为他证据也无众罔措师云见之不取思之千里遂旋风打散雨山和尚语录卷第二雨山和尚语录雨山和尚语录卷第三嗣法门人记住延令庆云禅寺语元旦礼千佛大悲二忏示众实际理地不受一尘佛事门头不舍一法所以礼千佛则一尘一世界一叶一如来礼大悲则千手护持千眼照见然此犹是有相佛事毕竟如何是无相道场良久云道即不辞恐繁语脉元宵解制雪巫法印二耆宿领众檀越请陞座问十世古今始终不离于当念无边剎海自他不隔于毫端因甚又有结解师云李长者不肯你恁么道进云怎柰罗笼不肯住唿唤不回头师云未是好手问古德云一剎那间便转大法轮请问如何是转大法轮师云紧峭草鞋僧礼拜云一句迥超千圣外师打云回得头来也是迟问日来春回气转如何是接木移花一句师云恰值山僧解制进云不遇中郎鑑还同野舍薪师云恰是迺云末后一句始到牢关作家禅客到这里如何得过若也向万里无寸草处去则平地上死人无数更或于出门便是草处躲跟透得荆棘林是好手可中有箇竿木随身逢场作戏底于恁么不恁么处拨开一线便见心月孤圆与铁树银花竞彩慧灯长耀共金乌玉兔争辉果然具如是手脚不须到诸方室内左挨右拶庆云这里拄杖便两手分付何故众角虽多一麟足矣敬华蒋居士率子公亮请为两尊人对灵小参华严大经云信为道源功德母长养一切诸善根诸仁者且道信是何物善根又如何长养若向者里洞达得去则知信之一字本来殊胜如莲花出水不染诸尘似宝月凌空能破诸暗处有不碍有居空不滞空上穷圆极无一物不仰其盖覆下极金轮无一物不借其成立是以诸佛获此信故以慈悲喜舍而作佛事菩萨获此信故以诸波罗密饶益有情缘觉获此信故以十二因缘出无佛世声闻获此信故以四谛法证大神通天人获此信故则增长十善修罗获此信故则顿灭瞋痴今日敬华居士获此信故欲报父母罔极之恩特来慇懃请法山僧拂子获此信故则善赴来机而为说法现前受荐二亡灵获此信故亦鞠躬稽首而来听法以上乃佛乃祖若圣若凡各各应如是知如是用如是作息如是长养直下如帝网交罗光光相映诸仁者且道是一耶是异耶是生耶是灭耶以拂子画一画云一亦不可得异亦不可得生亦不可得灭亦不可得生灭既不可得则生灭情枯一异既不可得则一异相泯到者里始知妙性圆明离诸名相本来无有世界众生因妄有生因生有灭生灭名妄灭妄名真者老子虽则尽力称扬未免犹落今时当时若踏得然灯正脉着不惟真如凡圣尽是梦言佛及众生并为增语更讨甚恶口说心说性论妄论真兹者山僧因行掉臂一时布施现前二亡灵了也且归根得旨一句作么生道良久挥拂子云九莲才捧足百宝自严身晚参问如何是清净法身师云干矢橛进云如何是圆满报身师云描不成画不就进云如何是千百亿化身师云灯笼露柱猫儿狗子进云三身巳蒙师指示西来大意又如何师便打问婆生七子六箇不遇知音秪者一箇也不消得便抛向水中是何意旨师云不图打草只要蛇惊问才开口便打意旨如何师噼面便掌进云不会师云更喫一顿始得师良久以竹篦击一下云此是诸佛住处信脚踏得着底九十日内敢保安家乐业踏不着底此后未免伶俜辛苦庆云今日不管你巳踏着未踏着尽情结契与诸人了也且道其中箇花押是什么人打蓦喝一喝云看取下註脚晚参问狗子无佛性话毕竟意作么生师云剜心噼腹乃云释迦鼻孔达磨眼睛实情尖斗量不尽汝诸人从朝至暮前廊下后架上幸自不曾抛撒而今得蓆袋满也未审向后如何施设良久无人答师复云诸人既巳吝慈庆云不可缄口去也遂掷下竹篦云也不较多长松季护法保安请陞座乃拈拄杖卓一下云秪者箇紫磨金色之躯清净绝无瑕翳奇妙如优昙华殊胜如如意宝普令尽华藏世界瞻仰取足者悉皆如无忧安隐幢然安隐既获则一切时中不惟能集诸胜缘抑且能摧诸异障自然嘉声克振慧命延长更说甚胸中一物久而为患谁能为我除之不见道病从业生业由心起心源无起外境何状到这里病业俱如红炉点雪那待服清凉散饮甘露浆然后平服者哉诸仁者且道向去如何保任复卓一下云静里干坤大闲中日月长结制日知浴从见率众信请陞座座元恭让和尚白椎云法筵龙象众当观第一义元出问佛之心祖之髓明知尖斗量不尽今朝净洁打叠了也便请乘时抛撒师云没者闲工夫进云手亲眼辨底逴得便行缀五饶三底如何保任师云阿谁欠少进云可谓灵丹一粒点铁成金至理一言转凡成圣师云且道在堂头分上在首座分上进云若不上来焉知端的师云不谬为堂中眼目问寻常接物巳见风规向上为人更希垂范师便打进云与么则玉石不分金沙混杂去也师云可惜不是知音进云学人只得缄口半边师不顾问未离兜率巳降皇宫未出母胎度人巳毕因甚又要三百余会谈经师云秪为慈悲太切进云埋戈挑战休夸好狭路相逢事更奇师云相逢事作么生僧便喝师打云卤莽称僧又数僧出师以杖约退云从上伙老古锥出世竞向这床子上乱疴克由叵耐知他前后触污多少贤良庆云若更随行逐队卓卓的的去不惟西天有人不肯尔东土衲僧宁不笑破口门然则便恁么休去理即如此事且不然况今圣制初开现前一队痴禅和特地考钟伐鼓逼拶将来且作么生使箇伎俩得解交去正筹虑间不觉触着太山石敢当底瞌睡来责备道大小庆云特煞胆小不见祖师云他得底人道火何曾烧着口道水何曾湿着唇但请豁开武库直将如来藏里亲收得底一时倾出成醍醐成毒药却在当人分上又关你甚么事来命既严庆云只得大开宝肆去也还有作家贾胡么乃卓拄杖一下云货是十成钱须足陌珍重诸人切莫笑怪晚参天地未分之际他未彰名山河既形之后余不能取堪笑诸方巧譬曲喻正按旁提思欲光扬法社助演宗乘还是益他威光是减他威光所以诸佛未出世祖师未西来人人怀沧海之珠箇箇抱荆山之璧不假雕琢文彩天然岂借安排神通廓尔伶俐禅客不用迟疑才涉吻唇白云万里厂拙明宗二侍者领季家市众信请陞座德山卤卤莽莽入门便棒临济䕢䕢藞藞进门便喝者两箇茅广汉一味心麤胆大搅得震旦国里无针锋许宁怗之地据令而行总该贬向二铁围山伊傍不甘底尽道庆云这厮太煞不近人情还知乱世英雄法苑中从来所忌么寻常向师僧道眉间挂剑未免伤慈肘后悬符犹为着崄直须折箭为薪销锋铸䦆归马于华山之阳放牛于桃林之野岂不皇风荡荡化日融融虽然忽有箇汉出来道是则固是争柰尧舜之君犹有化在庆云有一转语可以塞责不见道匹上不足匹下有余古鑑禅人领振华梅居士请陞座僧出拟伸问师连棒打退云你辈打草鞋行脚三吴两淛不知经了多少回合只图向他禅床上老榾檛口里讨新鲜句子紧紧𡎺在肚皮里逢人掇出一似斗百草底相似那知却被这些子骨董障蔽心田自巳神通光明不得现前么记得祖师云你取山僧口里语不如休歇无事去又云直饶学得佛祖边事早是错用心了也何故皆属所依不解自巳作活不见道无依无欲便是能仁幸逢庆云出世与你手脚所有丈二钉八尺楔尽情拔却从此做箇洒洒落落底衲僧岂不庆快平生雪夜晚参今朝甚好雪明明如夜月今夜甚好月历历如朝雪谓是朝雪又是夜月谓是夜月又是朝雪引得无限弄光影底汉滞在一色边至今不得解脱若问毕竟如何相救且待红日出时试为诸人勦绝晚参举南泉和尚云不是心不是佛不是物且道毕竟是箇甚么良久云鲸吞海水尽露出珊瑚枝晚参僧问腊月三十日到来时如何师云看你热忙僧便喝师云不信道僧又喝师便打问如何是本来面目师云少喜多嗔僧礼拜师云且道荅你话不荅你话僧无语师云莫道无事好乃云镇海明珠倾国不换白月即明黑月即暗今朝托出和盘诸人作么生看遂掷下竹篦云不透祖师关捩子空认山河当眼睛解制日知浴领上语道人礼法华经圆满请陞座乃竖拂子云紧绊草鞋底师僧向者里插得脚入任他曹溪路崄少室风高不消一跶便到到即石头大小路头阔狭不着问人一一自知落处何必三登九上拨草瞻霜方始谓之不负行脚眼来由是观之倒不如现前箇老阿婆一味硬纠纠底从不管他声闻缘觉菩萨如来只将条断贯索子穿渠鼻孔今日是他功圆果满底时节特持来庆云纳款如有作家禅客出来与他并驾争驱山僧不惜从傍喝采结夏两序请陞座问古德云有言时据虎头收虎尾第一句下明宗旨如何是第一句师云杖头挑日月进云无言时觌露机锋如同电拂又作么生师云脚下走风雷进云恁么则恩深无语怀抱分明师云那里得这消息来进云泥牛木马嘶时地轴摇师云触着脑门不知痛问毛吞巨海芥纳须弥为复神通玅用为复法尔如然师云打鼓普请看进云看箇什么师云还我话头来进云万古碧潭空界月再三捞摝始应知师云且待冷来看乃云庆云今朝结夏一遵无为之化笑它先圣陈规至今翻成话杷西天蜡人乃陷虎坑焉此土鹅珠为系驴橛也若是天然上士争肯入者保社裂破毫端宝剎任意逍遥撒开圆觉伽蓝随方潇洒大哉如是安居方可为法天下更说什么修寂灭行不踏尘寰证慈忍力宁践郊野是者般立高岸说太平话底阿师据令而行岂止勘过了打阿呵呵好道者欲识侬家一句玄遂喝一喝云何在钻龟并打瓦晚参僧出问是箇什么师云自家定当僧无语师便打乃云是箇什么自家定当汝拟向者里进一步则迷理退一步则失事要得进不迷理退不失事去么蓦竖起扇子云看看云门扇子𨁝跳上三十三天触着帝释鼻孔东海鲤鱼打一棒雨似盆倾山僧惯持者道真言还有信受奉行者么良久云但办肯心必不相赚小参尔辈进一丛林入一保社到处人家锅子阔狭杓柄短长固是瞒你不得且饭是米做一句因甚却不知落处若谓情生智隔想变体殊实际居于目前翻成名相之境此实鼓惑之言诚不足稽也明明向汝道尽干坤是箇真实人体遍剎海是箇真实用更有甚情想生灭等相与汝为缘为对来所以道一处真处处真尘尘尽是本来人真实说时声不现正体堂堂没却身蓦以拂子画一画云住住言多去道转远先圣有言以佛法为人令人落在佛法里以世谛为人令人落在世谛里以语言露布为人令人落在语言露布里须知此事说不得传不得名邈不得相状不得须是当人悟始得他悟得底人虚豁豁地闲落落地不求合道自与道合不求契机自然契机岂是他禅壳子一味认见闻觉知为自性到处擎拳竖指诳惑闾阎诸兄弟试看这见闻觉知原属前尘而有若无前尘只这见闻觉知还同龟毛兔角而今若实要知真际所诣不用造作安排须是自然合他古辙始得不见佛眼和尚云汝辈入山林来亲近知识将谓有一道令汝安乐殊不知汝向时迷底工夫最第一又不见昔日曹山和尚辞洞山次洞问云甚处去曹云不变异处去洞云不变异处岂有去也曹云去亦不变异诸兄弟要知二大老为人处么不用作禅会不用作道理会不用作转语机锋会不用作心性玄玅会天听其自高地听其自厚山听其自青水听其自绿是法住法位世间相常住到得这田地管保是一员无事道人是则是忽然山门骑佛殿从这里过又作么生商量良久云几度黑风翻大海未曾闻道钓舟倾陞座白露点沧洲平倾碎玉黄鹂啼绿树乱撒明珠蓦拈拄杖卓一卓云曼殊普门二大士来也一箇道一切声是佛声一箇道一切色是佛色尔诸人眼之所见耳之所闻有一不发真归元我侬则誓不成等正觉正言话间却被庆云木上座闻得乃近前曰二大士恁么提唱总在葛藤窠里须知这里则不然一切声是佛声一切色是佛色尔诸人眼之所见耳之所闻有一发真归元则入地狱如箭射师蓦顾左右云诸兄弟且道木上座恁么提唱意又落在什么处乃拍案大喝云掀翻海岳求知巳拨转干坤见作家陞座举洞山和尚示众云须体得佛向上事始得有僧出问如何是佛向上事山云非佛后来云门闻得乃云名不得状不得所以言非师云二大老恁么提持佛向上事大似灵龟拽尾拂迹迹生庆云则不然有人问如何是佛向上事只向他道昨日有人从润州来报道龙阵风起刮得沿江一带居民片瓦不存有底人家儿子刮上天去有底人家儿子刮下地来及乎风定气澄依旧眉毛只在眼上鼻孔只在眼下原不曾损却一毫毛虽然忽有箇汉出来道长老问你佛向上事理人家这许多闲事作么乃喝一喝云莫将闲事为闲事往往事从闲事生小参父母未生前一句实情非思量分别之所能解古人喻如银山铁壁诚有旨也有般的惯以解路依通识情领会不惟埋没先圣抑且孤负巳灵古德云汝诸人大似箇猎屎狗相似但寻得有踪迹的设遇羚羊挂角不但没踪迹连气息也寻他不着大凡宗师说法得如羚羊挂角始有少分相应若也立机关存理致露布葛藤即不堪也何则盖句中不停意意中不停句若句中停意即名渗漏亦名死句死句中荐得自救不了洞山和尚亦云汝诸人认得箇不名不物的蕴在胸中以为极则不知腊月三十日到来鼓也打破了猢狲也走了直得一场懡㦬似这般底见解不独宗乘深鄙而教乘亦曾鄙之不见释迦于楞严会上阿难以推穷寻逐为心乃咄云此非汝心又云纵灭一切见闻觉知内守幽闲犹为法尘分别影事看他先德与么告报确确从深慈痛悲中流出汝辈既隆释种参须真参证须实证果尔证到实地自然踏得诸佛正脉着当与么时还有心求无心会得么还可以语言造寂默通得么还可以形文彩加指註得么还可以遶禅床作女人拜得么既一切俱不得正所谓但以有心分别自巳现量者悉皆是梦看他古人参到无丝毫解路时等闲拈出恰如握灵锋宝剑相似向你诸人顶门上一截直得性命不存见闻俱泯有能向性命不存见闻俱泯处见得自巳本命元辰落着处始知父母未生前原似银山铁壁及乎父母既生之后亦如银山铁壁汝现前诸人要识银山铁壁么蓦竖拂子云庆云今日更不囊藏被盖特地拈似了也若还不会打鼓普请看小参日来常住事繁无暇鼓两片皮与诸兄弟东语西话特借森罗万象敷演了也是你诸人从佛殿里经行僧堂里打坐各各灶门副耳朵还曾闻得也未若也闻得则尽大地是箇无尽藏不惟取之不竭抑且用之无穷何待三登九上拨草瞻霜方始谓之具行脚眼目来有一般的终日浩浩底商量道我是济上宗枝善华擘三玄我是洞上苗裔能分析五位咄痴汉你道现前虚空无余无欠且道是三是五若向者里酬得一机庆云热炙盏子递茶汝喫其或未然且莫逞马舌驴唇好所以寻常向诸人道古人留下几句闲言剩语不过将甜桃换汝苦葫芦而巳但尽今时更有何事时热久立伏惟珍重祈雨小参赤火流金直得万里不挂片云眼见三草二木枯藁之甚庆云向这里拟下一令道箇青天也须喫棒其奈东海龙王特煞胆小连忙报他风伯雨师各各来南阎浮提运大神通霎时云雷鼓掣电降雹注大雨你诸人前廊上后架下切须照顾不得打湿袈裟角好解夏日小参四月十五日结七月十五日解解时解当日结底结时结今日解底虽然解结异时要且总不离这里且道这里是什么所在伶俐汉缁素得出始知形名未兆之先原无解结朕兆既分之后岂有去来净裸裸绝承当赤洒洒无回互道箇十世古今始终不离于当念无边剎海自他不隔于毫端犹属比拟之辞未为极则之论不见道向上一着千圣不传学者劳形如猿捉影试看先德与么吐露真如箇铁橛子相似宁有丝毫解路可寻汝辈拟以解路通他识情解他正如圆觉所谓如取萤火爇须弥山终不能着兹因九旬制满布袋头开庆云不惜眉毛与诸兄弟东语西话一上其有向言外知归底任是天南地北无非圆觉道场其或不然长连床上有粥有饭吏部季太翁断七令嗣伯仲请对灵陞座乃拈拄杖云诸佛性海列祖心源总在这里尔当人一向净用即名涅槃一向染用即名生死然则要出生死迷流跻涅槃觉岸者苟非坚其志操廓其神通那能荡根尘器界如浮云如谷响所以居究竟地登本觉场底始称三界自在入一切境差别不能回换其始也乘因缘而来其终也顺因缘而去去来不落常情终始何关世谛到这里说甚文光天上福曜人间正眼看来特土苴绪余耳何足为能事也哉有般底都道万法是心光诸缘惟性晓本无迷悟人只要今日了了则且置果能向这里脱体道一句始知因是太翁八十四年住世虽扑在人天位中要且不为人天所縳何则盖为目前这历历孤明的本自通贯十方处处不滞故且道毕竟以何为验聻遂卓拄杖一下云蓦地豁开天地窍九幽灵彩尽超方下座结制日知浴从见领众信请陞座言发非声色前不物遂举拂子云汝诸人唤这箇作甚么若是箇一举便知底直下迥脱根尘始知西天四七也恁么唐土二三也恁么古今天下知识亦恁么恁么则且置秪如曹山有云莫行心处路不挂本来衣何须正恁么切忌未生时又且如何商量良久云甜瓜彻蒂甜苦瓜连根苦下座达修楚璞两侍者为同事祖钳彻知藏请小参师挥拂子云举则因缘似大众有善决择者直下如函得盖如箭直锋矣然善决择者眼底谁是其人记我祖钳知藏始自腰包行脚三吴两浙凡有名称知识无不参遍末后机契庆云特举杲祖三问验之无量劫来那箇是最初父母彻曰黑荳未生芽虎在深山以肉为命因甚不食其子彻曰刀不自割虚空无背面因甚有东西南北彻曰曲为今时山僧见其出语中节乃为之助喜傍观者谓庆云孤行江上兹可谓得人之庆不期中途夭折叹伤何巳虽然以情而言即有生有死以道而言则无去无来祖钳彻子抱道者也我肯以情及须知生死去来在斯人分上如电光如云影要识渠真实得力处么良久云不可重说偈言朱华衮昆仲请为兄荣衮居士对灵小参妙性圆明离诸名相本来无有世界众生因妄有生因生有灭生灭名妄灭妄名真诸仁要识真么只这现前历历孤明听法的是要识妄么只这现前逐境飘沉随业流转的是虽然离随业流转的无历历孤明离历历孤明的无随业流转到者里觅一毫同相不得别相不得一相不得异相不得诸人者要知无同无别无一无异底一着子么蓦竖拂子云看看三世诸佛借此利生历代祖师借此立命天下老和尚借此亭毒万类庆云长老借此利益亡灵现前受荐亡灵闻山僧恁么道直下一念回光始知二十年前生也本不曾生二十年后灭也本不曾灭既无生又无灭则尽十方剎土若净若秽一任随缘放旷任性逍遥庆云拂子不妨为你证据且道证据箇甚么更听一偈有相身中无相身纤尘不染绝疏亲当人若解回头看剎剎无非是要津师到七里菴大霖主规率众檀越请小参者一片田地自有祖以来便结契与诸人了也若是箇善承绍底一切时中不惟家歌乐业亦且户庆安居纵饶僭窃公行亦复不敢睥睨诸人要识这箇来历么蓦以拂子打圆相云此是从上佛祖相传的契劵任是智如鹙子智不能知辩似满慈辩不能悉唯许上无攀仰下绝巳躬底衲僧一肩担荷始堪克振嘉声为当家种草且道目前谁是其人乃竖拂子云面目现在雨山和尚语录卷第三雨山和尚语录雨山和尚语录卷第四嗣法门人记住龙舒白云禅院语子待上座四十诞辰请小参冷落门户独推风穴破落门户还逊杨岐东鼓门户冷则夜燃松脂破则床盈雪霰盖真有二老风味也所以山僧自踏足此间有椎不拈有拂不竖一日打眠三五度也消不得许多闲奈有箇无事寻事做底朝和南暮不审欲求一言以永寿命山僧推托不过只得扯箇古话以塞其白记得鲁国老孔有云知者乐水仁者乐山知者动仁者静抛却城隍古寺来空闲寂寞之滨不可不谓之静者既静矣且道仁者寿量又何如演说蓦竖起拂子云看看秪者箇历千劫而不古任他白鼠推迁要且银台不变山僧恁么举扬还称诸上座意也无良久云遇明眼人一任举似端午师诞日祈雨羽公蒋居士请小参山僧自到龙舒口边实情扫得白醭出提着佛法两字如生冤家相似非故不近人情盖从上风规应如是也记得长沙岑和尚有云我若一向举扬宗教法堂前须草深一丈尔等既称祖师门下客何不略自回眸看看先宗是何标格真实向你道若心地未明智眼未开切忌求佛求祖求心性求玄妙以当平生设使求而得之皆属所依譬如水母以虾为目无有自由分试看天地未分未有生佛名字以前一着你还驰求得么你还依傍得么既驰求依傍他不得到这里直饶智如鹙子辩似满慈尚未彷彿其趋向何况今时望道未见者妄自承当一味露布葛藤以称得旨何殊平人妄称帝王自取诛戮奉劝兄弟既在此箇门中参须彻悟须透莫秪向门头户口掠些光影便为得本如此见解不但不契我衲僧分上亦且未合契经深旨不见先佛云从无住本立一切法即鲁论亦云君子务本本立而道生就使你真得其本而不知法立道生的旨趣正古人所谓会得自巳不会目前有足无眼是也可见世出世间圣人立言无不圆活而小根执之即成偏枯今日承羽公居士率众檀请陞此座故不觉叨怛如此诸人要识无住的本么蓦以拄杖卓一下云向这里会要识法立道生旨趣么复提起拄杖云拄杖子𨁝跳上三十三天触着帝释鼻孔东海鲤鱼打一棒雨似盆倾秪如这一道真言又作么生理会如理会得始知佛祖用处与自已无二无别其或未然更听一偈从来至理彰时节榴火蒲烟竞发机会得目前无尽藏祖灯由此永长辉乌沙臣五许文学伯仲为先严纬苍明府请对灵小参假借四大以为身心本无生因境有前境若无心亦无罪福如幻起亦灭古佛与么告报诸仁作么生会四大既云假借正当分溃之时且道一灵真性毕竟何依直饶道箇高超三界独步大方犹是寻常秪对未为真实超证蓦竖拂子云若向这里踏着实际始知从本不受一尘既不受一尘则真如妄想皆是梦言生死涅槃并为增语更说甚地水为我先身火风为我本体是故楞严经云汝但弃其生灭守于真常常光现前根尘识性应时销落便恁么去尽十方界是箇大解脱场无论若生若佛若圣若凡若智若愚乃至山河大地草芥人畜苟蒙其光被其泽无有不发真归元者也试看即今纬苍大居士生平功业书于竹帛遗德在人口碑谓其六十三年住世是生耶大似水中捞月谓其六十三年后去世是死耶何殊空里採花何故良以实际理地上绝无这箇消息不见宋时枢密徐师川俯因丁父忧念无以报罔极特延灵源禅师归孝址说法源云诸仁者龙图平日读万卷书如水传器涓滴不遗且道着在甚么处而今舍识之后这着万卷书底又却向甚么处着师川闻之洒然有得曰吾无憾矣诸仁者灵源得说法三昧故不动声气使师川彻证无生今日臣五居士欲报罔极亦延山僧到此冀举扬般若以资令先严冥福可谓与师川同德同心同理同事既一切皆同且作么生得同得同证去复竖拂子云我今为汝保任此事终不虚也比丘恒修沙弥是修二禅人入塔小参剪木为函功高化乐垒石成屋名重祗林虽则头头挟路处处通途其奈金锁虚拘重门无缝夜帘垂荫密室难窥直饶寒山子鞋狞似虎琉璃殿上觑捕无门拾得儿杖活如龙明月堂前转身无路何况驱乌未解制犊未驯欲跻宝所不其难哉虽然思头陀既承法尔殷殷谊不容默有箇不展功勋直升灌顶底方便以拂子打圆相云祖佛众妙门只此箇为最珍重肇与融努力绍其位萧理卿居士率次男信斯荐长男玉衡请对灵小参朔风凛冽寒气阴森直得无阴阳地上滴水滴冻昨日瑞雪纷纷万山尽缟当此时也峨眉老子大逞神通有般目眩生花底睹此光灼灼白皑皑都道是一色边事那知今朝太阳一出倏忽成流直下觅这一色了不可得更说甚转句更说甚半提全提所以过去古佛有云起诸善法本是幻造诸恶业亦是幻身如聚沫心如风幻出无根无实性如是则生也如幻灭也如幻善也如幻恶也如幻阴也如幻阳也如幻寒也如幻热也如幻既一切尽皆如幻则三际圆满一道虚融无生死可了无涅槃可证佛与众生性相平等今日当荐玉衡居士有灵闻山僧如此举扬一历耳根当下彻证无生方不负乃父乃弟一段慈念荐拔之意正当恁么时且道当荐亡者毕竟超昇何位良久云踢翻秽土无寻处顿证唯心净法身师到吴陵晋儒刘文学荐严肤公孝廉请对灵小参正觉离名相以名相求之即差握节当胸者到此实为沉屈白云今日放一线道与当荐刘公作箇指南遂竖拂子云看看只这箇为毘卢师为法身主天也赖以成立万物借以滋培苟能洞彻根源始知佛与众生本来平等不见吾佛昔在雪山成道睹明星而叹曰奇哉一切众生具有如来智慧德相但以妄想执着不能证得诸仁者要知释迦老子意么良以诸佛智慧德相蕴在含识心源秪因不觉顿起业惑以业惑故遂结成八万四千尘劳山酿深八万四千烦恼海灵利汉直下了知业惑本无自性当体全空则尘劳山翻为智山烦恼海变为觉海到这里不妨住世出世居尘了尘更有甚生为可恋死有可悲又不见宋时徐师川居士欲报先龙图罔极之恩特请灵源禅师就孝址说法源云诸仁者先龙图平日读万卷书只这身如椰子大万卷书着在何处而今舍识之后这读万卷书底又向甚么处着师川闻之当下了悟今日晋儒居士欲报先孝廉罔极之恩亦请山僧就孝址说法用展哀思或有人问先孝廉平日读万卷书而今舍识之后这读万卷书底毕竟向何处安身立命诸仁者要知么乃以拂子击案一下云弹指顿超清净界方知吾道不思议映子朱居士为先严长源山主请掩土毘耶高锁白云深不二门开见夙心倒跨六龙归去后嘉声留得播丛林恭惟大山主长源老居士佛心夙植道韵天成折节求师不惮云门路崄横身为法宁教海甸禅荒赤手扶剎竿妙用纵横唯凭一力闹蓝开祖域神通廓彻那羡五丁方期诸山保社永受帡幪岂意六辔神驹遽尔仙逝化城昔滞尽道马鬣之未封宝所今登那识牛眠之可庆十字交横洵哉安贞应地一仪高厚允矣深固灵根山野忝居祖席聊展法诚解脱门开固是昔年亲证真实相显还期此日圆成正恁么时全身奉重一句作么生道干坤存正脉山水护真龙丁颖公居士率姪元亮为亡弟庶公请对灵小参真如净境界能证者甚难得人有底道若欲明真先须息妄妄息则生死海不待截而径渡真明则涅槃岸何劳跻而先登如此理论是则固是争奈取舍未亡欲跻他先圣阃奥犹未可在不见道起诸善法本是幻造诸恶业亦是幻身如聚沫心如风幻出无根无实性诸仁者作么生说箇幻出无实底道理向这里见得始知从本巳来原自忘怀廓落消息沖融狸奴白牯不见下劣宝几珍御亦无惊异更有何多生业障累劫冤亲而不一切智智清净无二无二分无别无断所以云佛说一切法为度一切心我无一切心何用一切法又云凡圣一真犹存见隔见存即凡情忘即佛寂音赞以为先圣不能加毫末于此也岂非得处真实用处真实令人不可意度者哉庶公居士山僧知名虽久谋面未曾夏初获晤高斋时抱病巳笃承不鄙山野折节皈依别后以霪雨连绵音问旷绝不谓遂于五月念一日下世矣呜唿可胜叹哉闻易篑时谆谆遗嘱冀请山僧到灵址说法昨者乃姪啣命而至适山僧有禁足之期不获巳只得破制而来以慰其灵记得宋时王公韶居士帅西塞自以杀业深重特请佛印禅师到上蓝说法以祈澡雪印拈香云此香为杀人不眨眼底上将军立地成佛大居士众称善公亦悠然意消今日山僧亦将上来所扬般若功德用资庶公惟愿一历耳根顿明自性从此功名富贵视如梦幻声色货利等之浮沤一任天上人间随缘放旷他方此土任意纵横复何生死荣枯之足云更听一偈智眼豁开蕉梦醒始知天地一蘧庐从今解却尘劳縳直入莲花国里居晚参世尊拈花堪笑堪嗟赢得他人一笑输却自巳三车狗子分明无佛性猫儿真箇有爪牙击碎禾山之鼓拗折秘魔之叉嗄嗄嗄谁信风流出当家晚参佛不是心亦非眼里着砂不得耳里着水不得便恁么去也好一员无事道人虽然忽若毘岚风起把七金五岳一时吹入你鼻孔里又作么生向者里施得一机热炙盏子与茶你喫其或不然平地上死人无数透得荆棘林是好手白龙雨华两和尚讣音到山上供师指白龙真云这箇是白龙荫公复指雨华真云这箇是雨华愿老白云忝续末派皆获週旋其门近闻在润州同时迁化了也今日特地炊一瓯饭煮一盏羹以表道谊诸兄弟若谓雨华昔与我亲曾受其益大似方木逗圆孔若谓白龙昔与我疏曾喫其亏何殊短竹点长空殊不知润州两兄世不得而亲疏龙舒一弟人岂可以损益是称天宁门下聱头禅堪与诸方为标格潘明卿为伯父成所居士请起棺人生虚幻若浮沤忽地风移夜壑舟翻思插标功未就贤于去速实堪愁恭惟故山主成所居士青年立志白手成家曰男曰女虽无而财而帛恒有昔曾皈心佛宝创白社以传灯今拟託迹缁流效青山而断发讵意一病才起二竖便入膏肓顶相未圆四大忽离本主呜唿九公招我而我不来三冬我望公而公巳去致白云里一舖功德瓓珊龙舒山中几位耆年寂寞今者孝姪志清承命家业永绍箕裘修佛事投诚佛天卜吉日归棺吉地惟冀居士披精进铠操智慧刀斩断名利锁缰掀翻是非窠臼白牛车乘时稳驾三界狱指日高超大展游戏神通直到本有田地且道即今快行得步一句作么生道良久云好音莫谓西归远咫尺家山罢问程晚参举昔庞公至药山山命十禅客相送至门首公乃指空中雪曰好雪片片不落别处有全禅客曰落在甚处公遂与一掌全曰也不得草草公曰恁么称禅客阎罗老子未放你在全曰居士作么生公又掌曰眼见如盲口说若哑乃云却物为上逐物为下奯船长巳言之于前矣而庞公问处固是不当好心若是箇善啮镞机底纵饶有盖世英雄亦须倒退三千里可惜全公不解作主无端上人钩线欲使药山门风不致扫地焉可得乎今日白云不是抑弱扶强亦非拗直作曲诸人要识是非蓦拈拄杖云但向者里辨取师至净梵寺主人元白老宿率众请上堂行脚高士入得净梵门试看古宿威光先德风彩毕竟从何处建立向这里一一缁素得出始知世界未形未有生佛名字巳前便具有这箇保社苟非办真实心行真实行底阿师撤去籓篱那能和四海为一家合十方为一已蓦拈拄杖卓一下云汝诸仁的的从这里承绍得去于一毫端现宝王剎坐微尘里转大法轮殊非难事且道目前毕竟以何为验良久云客是主人相师便下座晚参世尊一大藏教只说得箇半字祖师一千七百则公案只说得箇满字蓦竖竹篦云须知这里半也收不得满也收不得有时𨁝跳上天撞倒南辰磕落北斗尽干坤一时黑暗你这伙漆桶向那里安身立命众无对遂以竹篦旋风打散念慈谢护法请为阎太恭人对灵小参凡圣分明共一真急须着眼看仙人从今脱却娑婆苦珍重莲花国里身公逊谢护法请为亡室张氏对灵小参生灭原无住一灵性自真回头登彼岸莫谓失青春雨山和尚语录卷第四雨山和尚语录雨山和尚语录卷第五嗣法门人记住维扬天宁禅寺语康熙十九年腊月初五日师在龙舒白云院受扬州李都谏乔梓暨阖郡缙绅文学居士众房耆旧及阖院大众请住天宁禅寺于次年二月十八日进寺是日拈花庵天镜灵玺两和尚同李府众护法请上堂拈香云此一瓣香同日月之高明并干坤之博厚爇向炉中端为祝延今上皇帝万岁万万岁伏愿销锋铸䦆折箭为薪四海晏清万民乐业次拈香云此一瓣香出则为瑞为祥处则为珍为玉奉为本府当道尊官乡绅孝廉文学居士伏愿身膺五福位崇三台扶社稷依阙里之言护佛法遵灵山之嘱复拈香云此一瓣香有根有本无枝无叶今朝特地宣明一任人嫌饶舌专为供养即此堂上先师上巨下渤老和尚用酬法乳敛衣就座上首白椎云法筵龙象众当观第一义师云浪迹江湖二十春归来不觉鬓毛新殷勤说与诸仁者我是昔人非昔人还有共相证明者么请出众相见兴教和尚出问据灯王座祖令孙行坐宝华床父作子述如是之义久巳亲闻向上一机如何指示师云瞒兴教不得进云和尚不得退巳让人师云也须大家出只手进云与么则扶起先师正法轮也师云何幸如之进云秪如临济昔日以两问两打建立黄檗宗旨且道棒头消息如何商量师打云验在目前进云即今和尚开堂以何法要建立先师宗旨师云得恁么不领话进云可谓日月出矣爝火息矣师云大众记取此一转问滹沱一派直到䢴江请问和尚如何是相续底句师云渊源有据进云若不上来焉知端的师云端的底事作么生进云今日可谓一彩两赛师云非上座不委进云灵山授记不过如此师云谑我问格外提持则不问当阳直指事如何师云你是武昌城里僧进云与么则木人起舞石女讴歌师云且道是何曲调僧便喝师便打乃云天宁古剎淮楚名蓝乃人天普会之场亦龙象蹴踏之所过去诸佛巳灭未来诸佛未生正当佛法委在今日且今日事作么生若向这里道得一句便见译经台畔风月常新大树堂前楼阁仍旧昔本不变今亦何迁依然广大门庭真实宝所如道不得看新天宁画蛇添足去也蓦拈拄杖卓一下云看看即此便是菩提场是普光明殿是大安隐幢是最吉祥地故从上诸圣吹大法螺击大法鼓转大法轮演大法要无一尘不普现色身无一剎不成等正觉究极而论名虽有种种而实无种种相虽有种种而性无种种诸仁达得无种种性底落处则入剎那际平等三昧始知释迦老子未离兜率巳降王宫未出母胎度人已毕十世古今始终不离于当念无边剎海自他不隔于毫端然后于毫端顷不妨广作佛事演出无量无边不可思议解脱海演出无量无边不可思议神通海演出无量无边不可思议智慧海演出无量无边不可思议福德海乃至若慈悲若喜舍皆悉无量无边不可思议于一毫头上悉皆具足如昔华严会上具足优婆夷得无尽藏福德门时于一小器中充足无量美味饮食又如明智居士得随意出生福德藏门时仰视空中悉雨无量珍宝随众生心悉令满足有如是殊胜有如是饶益有如是灵妙有如是德用是故昔跋陀尊者于晋太元间居此译华严经感青龙使者护法昔年圣迹犹存及唐而孚上座亦于此讲涅槃经被禅者激发悟道今日芳名不坠诸仁者华严以法界为宗涅槃以佛性为宗复卓拄杖一下云须知法界佛性总不离这里若向这里承当得去于唱教门中足可观光若据衲僧正眼观来犹是倚草附木汉不见近代灵隐礼和尚住此山时一日示众云山僧自幼蓄得一箇焦尾大虫以肉为命因甚不食自已良久云云门解忌口灵隐师翁具大慈悲故能于平地上树起尸之德荆棘里施歃血之功美则美矣其奈只有本色钳鎚未具出群作略天宁小孙则不然山僧自幼蓄得一箇焦尾大虫牙咤髿底当路踞坐等闲咆哮一声不惟风生大壑亦且威振长林若有向这里拶得一路出与伊相见山僧一期出世事毕且启后承先同心同德一句又作么生道良久云全凭众手移山力扶起淮南旧剎竿结椎云谛观法王法法王法如是下座二月十九日泰州恒明上座领山主刘忠赤居士请上堂问贫婆一饭感三天居士设斋供众获何利益师云人人饱足观光进云观音菩萨买餬饼放下却是馒首师云一人传虚万人传实进云打面还他州土麦唱歌须是帝乡人师云上座还解唱也无进云寒山逢拾得抚掌笑呵呵师云大好一场曲调问昨日上堂巳成露布今朝又复陞座毕竟阐何法要师云驴鸣犬吠启圆通进云和尚分上又作么生师云大慈悲菩萨进云新天宁果异诸方师云向甚处见得进云不因今日节余日定难逢师云逢人但恁么举乃云春日晴黄鹂鸣明明宣妙义何不着耳听听得着真箇好良哉观世音全身出荒草荒草既出且道观音菩萨即今在甚么处乃震威喝一喝云的的圆通门大启谁能直踏古皇道善智弘机二上座领张竹明居士请上堂问虚空有体须亲证定慧无门莫妄修如何是虚空体师便喝进云恁么则人人顶𩕳具眼箇箇脚下无私去也师云且道那里是你住处进云万佛楼前展大悲师云乱统禅和如麻似粟进云和尚也不得压良为贱师打云教休不肯休直待雨淋头乃云天晴日头出雨落地下湿称提从上来事巳是十分条直更说甚祖意明明百草头森罗万象齐烜赫向道不是心不是佛直下搂碎精灵窟你辈禅和家惯说真如般若菩提涅槃闻恁般道而不知非大似皮下无血争如天宁寺里知事普请行者人力若非搬砖便是拽石你若作玄会妙会岂不孤负今朝设斋檀越晚参春风如刀春雨如膏无阴阳地上一花开五叶则不问汝且道结果自然成一句作么生道众答不契师代乃叉手进前云也不较多晚参从上来事秪贵一切无求你若求佛佛是西天老比丘你若求法法是多年破故纸大解脱人无依无欲真达道者何党何偏拽取蜀岗岭与梅花岭斗额一下下着实直得太山墩𨁝跳上三十三天扬声高叫道大人具大见大智得大用禅和家望你匹上自然不足但知得饭是米做也不枉来天宁禅床上打几箇瞌睡蓦拈竹篦画一下云而今佛也法也与汝一时打併却山门前佛殿后一任东行西行岂不庆快平生语松素一二大师同春明叶居士请上堂问薰风自南来殿阁生微凉如何是透法身句师云云门道底进云漠漠水田飞白鹭阴阴夏木啭黄鹂师云待你透得时向你道进云秪如藏身处没踪迹没踪迹处莫藏身又作么生师云须弥安鼻孔进云与么说话还当得也无师云当得当不得与上座没交涉进云千山势到岳边止万派声归海上消师云且放过汝一顿问向上宗乘即不问因斋庆赞事如何师云少间食堂里验取进云恁么则大悲院里福田广种去也师云俗气也不除问万里不挂片云青天也须喫棒且道是甚么人境界师便棒进语稍迟师云牙根犹带生涩在乃云甚么物恁么来认着依然还不是不认着则如日吐春山如月涵秋水一一文彩天然处处变化灵妙直饶临济喝似雷奔减他威光不得德山棒如雨点增他声价不来果是作家相见只贵一切临时自然如针芥相投似水乳相合若也以语言搆以寂默通则属造作安排于吾祖道何曾梦见不见雪窦和尚云路逢达道人不将语默对手把白玉鞭骊珠尽击碎看他先德与么提唱直下如灵锋出匣凛凛神威谁敢正眼觑着而今兄弟们都是认一机一境以为了当不去威音那畔认净裸裸赤洒洒底为主人公便向今世门头目活卓卓转辘辘为祖师意炙脂帽鹘臭衫三摇两摆脱不下欲冀宗风不坠正眼流通又乌可得哉兹者承语松素一两大师同春明叶居士饭僧兼请说法故不觉叨怛如此即今莫有超然独脱底上士么若有少间食堂里也少你这一顿不得晚参禅不必参道何须悟悟道参禅徒成露布不露布家家门首长安路且道作么生直达含元殿良久击竹篦一下云回而更相涉不尔依位住结夏日行白上座请上堂二千余年前佛制有云以大圆觉为我伽蓝身心安居平等性智师乃呵呵大笑云释迦老子是甚么语话不见东山演祖云说心说性尽是恶口何况噼头便道箇踞菩萨乘修寂灭行如此提唱实情好与三十拄杖须知这里则不然以尽十方界为我伽蓝无论众生诸佛菩萨声闻各各令他踞凡夫乘修世谛行如是则红尘闹市是大觉场酒肆茶坊乃真解脱地何必九旬禁足三月安居向七间堂里如无绳自縳蓦挥拂子云手执夜明符几箇知天晓端午师诞日智如副寺请上堂师乃云月届蕤宾节临端午是处人家悬艾虎汨罗江上竞渡喧风俗传来自往古斗龙舟挝鼍鼓五色丝兮系角黍堪悲楚大夫忠义填肺腑无端被人谗一愤投江渚世人相袭弔孤忠茫茫道路称冤苦休叫苦且听天宁箇分付蓦拈拄杖卓一下云拄杖今朝忽降生蓦札相逢不回互挥来蒲剑放出榴火直下斩断情根烧残识府更说甚忠孝贤良奸邪愚鲁但我之皮既不存彼之毛将安附阿呵呵是非从此付潺湲大喜风以时雨以时逍遥乐太平隹象大丈夫儿又何止先天为心祖便下座镇江府圌山慧明大德为荐令师恒定上座请上堂问山川岳渎共转根本法轮鳞甲羽毛普现色身三昧是否师云是真语是如语进云今日和尚登曲彔床又举扬何事师云不异语进云不须重说偈言便礼拜归众师云孟八郎汉却恁么去也问一句了然超百亿如何今日又重宣师云为着阿谁进云恁么则杖头有眼分明在也师云做出便见问金牛饭赵州茶只为饥渴者秪如不饥不渴底人来作么生接待师打云也少你这一顿不得进云恁么则一众饱餐去也师云且道是何滋味僧便喝师又打问释迦弥勒犹是他奴毕竟他是阿谁师云不识进云若然则大千沙界任纵横也师云且道他是阿谁僧喝师打云郑州出曹门问目前无法意在目前如何是目前法师打云棒头有眼进云因甚隐隐犹怀旧日嫌师云苍天苍天进云莫把是非来入耳从前知巳反为雠师云自知较一半师乃云若论本分提纲尽十方界无有针锋许不是当人真实之体有甚根尘器界罪行福行而不一切智智清净古人道箇众罪如霜露慧日能消除巳属剩语此外更有所说何异捏目生花事不获巳与汝箇真实指注蓦竖拂子云看看只这箇名不得状不得圣凡他不得是非他不得除是绝罗笼出窠臼底衲僧向威音那畔一逴逴得便转向今世门头大行阔步便恁么去魔宫佛国任性逍遥地狱天堂随缘放旷自然绰绰然有余裕且道今日当荐亡灵还得断生死流踞涅槃岸也无良久云你钝置我犹可我钝置你太煞因事示众衲僧家一切时中贵乎得大通变机若不变则语默失灵用若不变则棒喝皆滞祖师禅诸佛意皆成印板上物如何称得箇得法自在底人而今兄弟们惯刺头向文字中求设若求得尽属所依不见道无依无欲便是能仁天宁今日为汝一切扫却要伊一箇箇向壁立万仞处豁开正眼然正眼既开且道释迦老子鼻孔长多少蓦掷下拄杖云有眼者一时验取丁天一同弟晋纪为令先严常山老居士三七请对灵小参身口意清净是名佛出世身口意不清净是名佛灭度诸仁者出世灭度则且置且道此佛毕竟是何名姓作何相貌住何国土说何法要若向这里明辨得列圣丛中许汝智慧第一如其不然天宁不妨以异方便开发伊威光去也乃竖拂子云看看天人群生类尽向拂子头上降生也住世也转大法轮也入般涅槃也虽年代长远世界阔狭总不离一剎那际三昧而今兄弟们不谙此旨便云此佛非释迦非弥勒非药师非弥陀乃是当人本源自性之天真佛也痴人你才说箇本源说箇自性早不天真如何合他古辙去又有者道此佛为毘卢师为法身主要且名不得状不得痴人你才说箇名不得状不得早是模拟他表显他欲窥他本来面目犹隔罗縠在不见玄沙云直饶如秋潭月影静夜钟声随扣击以无亏触波澜而不散犹是生死岸头事你看今日当荐常山居士其生也如寄则视富贵如浮云其死也如归则等身命如幻泡苟非承此佛恩力何能于生死关头如贾胡传吏去则去留则留无丝毫惊异无丝毫罣碍今朝是伊三七之辰令嗣伯仲特请山僧举扬以证居士脚跟下与释迦老子不别底一段大事因缘如是则无忧树下不为生熙连河侧不为死既无生又无死则尽十方界是箇平等大解脱场且道当荐常山居士一灵真性毕竟何依良久云将觐千华台上佛戒光随处自严身解夏日两序执事请上堂问古人道有一人常在途中不离家舍有一人常在家舍不离途中途中家舍则且止解夏一句作么生师云切忌乱走进云恁么则楖栗横肩穿市过芒鞋足底任纵横师云因甚不领话进云秪如今日常住设斋两序启请毕竟功归阿谁师云不堪侧耳乃云今朝七月十五日天宁解夏底时节衲僧队队竞头奔竹杖芒鞋夸勐烈这山望着那山高只为狂心曾未歇忽然歇家家门锁蟾蜍月虽然忽有箇逐块禅和出来问月聻只向他道你且放下腰包过了七月八月九月十月我缓缓底为你说或者道长老因甚放这长马线不见古人云佛法无多子久长难得人上堂举古昔阿难问迦叶尊者云师兄世尊付金襕袈裟外别传箇甚么者唤阿难难应诺者云倒却门前剎竿着乃云阿难有法身可获尚落途中迦叶有剎竿可倒未到家里天宁不相他含五说六待阿难问世尊付金襕袈裟外别传箇甚么便痛棒趁出何故免得倚他门户傍他墻刚被世人唤作郎早参夜来雨淋淋滴碎劫前心无限痴禅客特地苦相寻休更寻蓦撺竹篦云处处弥陀佛家家观世音晚参禅禅禅道道道愚禅和甚好笑不解返照自回光终日忙忙向外讨休更讨蓦竖竹篦云荐取西方日出卯僧问日即不问如何是卯师云点即不到僧拟议师便打中秋示众月宫天子今夜为诸人说法了也若向这里见得则全体清净全体光明全体净光无碍以这净光无碍底含养万物亭毒四生乃至若草木若禽鱼无不借其成立肯效他马家父子单单为着箇自巳说供养说修行纵饶南泉拂袖便行脚跟终未点地在那堪怜儿不觉丑底道箇经入藏禅归海惟有普愿独超物外阿刺刺恁么说话明眼人前当不得一唾今夜实情说向你一痕未吐千圣罔测其由三五正圆万象莫逃其质此犹是明昧两岐要知独脱无依普请大众不如一齐归去好晚参一念不生非普贤安身处诸尘竞起乃文殊大神通无位真人来也道一切声是佛声一切色是佛色无端拈起巩县茶瓶却是饶州磁碗十字街头李阿大惯打过人头底脱空你禅和子寻常说的禅道佛法向他分上一点用不着且作么生使箇伎俩令他纳款归降去若也使得东海鲤鱼是无边身菩萨其或未然且待帝释宫中放赦书时款款底与你商量晚参不是心不是佛不是物便恁么去绵密处直是绵密直饶古人道箇干屎橛麻三斤巳是曲为指注那堪灵山特地拈花赵州平空指柏节目上何止更生节目所以道语中无语是名活句语中有语名为死句涉言路是死句存道理是死句以至机留玄解见滞幽微皆死句也且作么生是活句聻良久掷竹篦云掷地作金声但不得顾着结制日举师望大师充西堂高邮众信请上堂白椎竟问法幢高树大振宗风四众临筵请垂方便师云谁家无白月清风进云莫不是格外提持句么师云待上座踏着本有田地即向你道进云和尚只知其一不知其二师云别有长处不妨拈出进云道泰不传天子令时清休唱太平歌师云将谓是衲僧问千里趋风请师一接师拈起拄杖云向这里定当进云恁么则三尺龙泉光照胆万人丛里夺高标师云好箇俊快衲僧进云学人随处得风流去也师云后五日看僧便喝师便打问如何是夺人不夺境师云草没双足如何是夺境不夺人师云眼盖干坤如何是人境两俱夺师云坐断十方如何是人境俱不夺师云有眼者见问牛过窗櫺头角四蹄俱过因甚尾巴过不得师云自作自受僧无语师打云果然过不得乃云人是丛林解脱人地是丛林解脱地以解脱地住解脱人行也坐也无拘系问你即今攒簇上来且道为箇甚的若曰求佛求法是大愚痴更云问道问禅好没志气岂不闻诸佛机祖师意明眼衲僧无所希冀但只放出自家本有神通堪与诸方比对一弹指则日月週天一呵气则风云匝地不是临济三玄亦非洞上五位不信但问堂中第一座此是吾家前佛后佛之所亲授记维那结椎下座晚参父母未生前一句鼻孔占却三亩地堪嗟无限杜禅流终日茫茫无本据有本据须荐取蓦竖竹篦云今朝特地为君举晚参狗子无佛性因邪却打正衲僧如相委绝胜摩竭令泰兴如生上座同诸山请上堂问四众云临乞垂法要师便打进云庐山瀑布高千丈杨子江流涌万寻师云也须亲到一回始得僧便喝师云喝后如何僧拟议师云伎俩如此问我宗无语句实无一法与人秪如千里卖布单而来图箇甚么师云觅甚么碗进云和尚可谓善赴来机师云灵利衲僧进云下载清风几箇知有师云却多者一句问钟鸣鼓响无非观音入理之门且道与和尚家风是同是别师云上座试定当看进云如何是宾中主师云入得门来未相许如何是主中宾师云寰中意气新如何是宾中宾师云阇黎分上如何是主中主师打云看取令行进云宾主蒙师指因斋庆赞事如何师云与上座没交涉乃举昔日长庆稜和尚示众云撞着道伴交肩过一生参学事毕师云长庆老人如此提唱可谓曲尽心机智巧虽然要且只明得当时事争如我延令诸道契远从宝剎顾我荒山设供捐资兼请法要蒙兹法爱不惟交肩直是把臂到这里说箇如胶漆相投形踪未泯似水乳相合浊智横流须知今日主宾相会更不如何若何只汲蜀岭泉煮霍山茗细话畴昔诸兄弟且道恁么相见是人情耶佛法耶良久挥拂子云相逢自有知音知赢得清风动天地晚参祖师意诸佛机不在东兮不在西若要晓然明的旨嫂嫂原是大哥妻灵隐渊老和尚讣至上堂昔契经有云净法界身本无出没大悲愿力示有去来诸兄弟先佛与么告报后佛如此提持可谓今古同时后合辙诸人要识先佛么蓦拈拂子卓向左边云威音不敢争先要识后佛么以拂子卓向右边云楼至未许落后复以拂子卓向中云正当中间一句却被灵隐老汉坐断淆讹诸人向这里搆得一任说净法界身本无出没也得说大悲愿力示有去来亦得其或未委不妨分明说破不见昨日有人从古杭来接得灵山信报道我法叔三目老人于月初坐化了也天宁今日拟道箇泰山俄崩梁木遽折犹落世谛更道箇列祖灯残群生眼瞎又属法情且作么生道得箇恰好句以慰江南北一众哀思乃大喝云灵山一会俨然未散云哲人亡是大痴汉缪家桥南溟梵裔世休三上座领众檀越请上堂问世尊三昧迦叶不知迦叶三昧阿难不知如何是玉宁三昧师云上座岂知进云切莫埋没学人师云知底事试道看僧展两手师打云十万八千未是远问天寒人寒点水滴冻且道无位真人如何行履师云毛骨凛凛进云可谓不随阴阳消长也师云气宇昂昂僧呈坐具云秪见骊珠归掌握谁知沧海几回干师云语不离窠臼焉能出盖缠进云怎奈云静家家月师云只今月在甚么处进云清平世界莫颟顸师便打乃云宗通说通未当祖师家风尘说剎说岂是如来妙诀从上来事恁么不恁么总不得直下坐断报化佛头天宁今日不避截舌之斧与汝箇方便蓦竖拂子云祖师家风如来妙诀尽在这里人若相委十字街头石幢子价增十倍三家村里水牯牛光益三分便与么去须弥南畔把手同行是真道契其或未委饭是米煮钟是铁铸一句莫道不疑好便下座说沙弥戒上堂问还丹一粒点铁成金至理一言转凡成圣如何是至理一言师云刀斧噼不开进云莫是和尚为人处么师云一任钻龟打瓦进云恁么则坐断淆讹去也师云坐断淆讹底事作么生进云万古碧潭空界月师云何不引尽后语进云再三捞摝始应知师打云一钓便上问旗鎗交展战鼓齐鸣单刀直入请师回互师云天宁今日打退鼓僧拟议师打云草贼大败又僧出师云又是一箇僧便喝师便打僧云不得压良为贱师直打趁出乃举临济上堂云赤肉团上有一无位真人常从汝等面门出入未证据者看看师乃呵呵大笑云亲见黄檗来的犹作这箇语话直饶你证据到十成无漏于天宁门下犹是箇脱白沙弥若要得座披衣自解作活须是将这面门出入底扫其踪削其迹庶几家国安宁遂有僧问如何是无位真人大师下座搊住云道道僧拟议大师便托开云无位真人是甚么干矢橛你看这老汉虽有剪除狂寇扫荡欃枪底手段其如谚语有云刀疮药虽灵不割为妙么须知这里则不然赤肉团上日照天临山僧自出世以来齿颊间从不曾沾着他诸方宝惜半字你诸人又向甚么处见天宁随掷拂子云无位真人甚处去也众无对师便下座因雪示众举昔日庞居士到药山山命十禅客相送至门首值大雪士指雪问众禅客云好雪点点不落别处有全禅客云且道落在甚么处士便掌全云居士也不得草草士云恁么称禅客阎罗老子未放你在全云居士作么生士又掌云眼见如盲口说若哑师云好雪点点不落别处庞居士钩头有饵且道落在甚么处全禅客秤尾无星一等是行脚高士容易被人机境转换一掌不了又喫一掌何可哉今日大雪落矣忽有人问好雪点点不落别处你诸人又作箇甚么伎俩免得喫棒众无对乃拈竹篦旋风打散云总是一队喫棒汉龙舒法云眉和尚率诸弟子请上堂问龙象齐来时如何师云大家蹴踏有分进云人天眼目须是和尚师云也不消得进云幸遇法云和尚证明师云证明箇甚么进云千里得来呈旧面师云且道在天宁分上又作么生进云团圞一室话无私师云也少上座不得又僧出师以拄杖截住云这里非逞词锋竞智辩之所的的是我家里人方堪与说家里话即今家里人已在目前且作么生说些家里话聻蓦拈拄杖卓一下云秪这箇同一佛口生同一法化生自从鸡足分灯少林传芳以来眉公法弟一肩担荷去龙舒千峰盘绕之间一住十五年大得古人居山风味今者念祖塔荒寒不吝跋涉重到家山于天宁分上可谓空谷之足音晦暝之日月也记得昔日僧问赵州道人相见时如何州云呈漆器这向北老出语一味朴实头天宁今日拟向枯木上糁些子花不图光扬宗眼要显法社有人或有人问道人相见时如何只向他道莫打净毬云不打净毬时如何师复卓拄杖云珍重大家齐出手破沙盆子要相扶久立众慈伏惟珍重便下座恒修上座荐先慈请上堂问临济入门便喝德山入门便棒巳属陈烂葛藤请师别展家风师云好风来有信进云莫便是天宁家风么师云寒雨下无私进云出格宗师宛尔不同师云却多这一句进云切莫孤负学人师便打问一人发真归源十方世界悉皆消陨且道现前一众在甚处安身立命师云瞒上座眼不得僧便喝师云好喝更喝一喝进云天上有星皆拱北人间无水不朝东师打云念言语汉乃云堪笑当年老释迦无端特地爱拈花令他无限颠狂者接响乘虚乱似麻要知高而无上大而无涯蓦竖拂子云秪这箇为诸佛之母为列祖之爷何必倚他门户靠他壁须信风流出当家等闲吐一句则百味具足更说甚奢而不俭俭而不奢便恁么去生也不道死也不道若与么来禅也堪夸戒也堪夸长安风月家家遍惭愧他昙摩又自渡流沙嗄嗄嗄玉本无瑕却有瑕下座腊八日说菩萨戒邵伯钟山谢护法荐亲请上堂问朔风凛凛寒雨凄凄应时及节请师一句师云夜半正明天晓不露进云大地众生同开正眼师云如何是上座底正眼进云一枝梅破腊万象尽回春师云有甚么交涉进云也须和尚着眼师便打乃举昔日世尊坐雪山明星出时廓然大悟叹曰奇哉一切众生具有如来智慧德相但以妄想执着不能证得乃云释迦老子夙昔誓愿为一大事因缘出现于世所以开场便将森罗万象草芥人畜一印印定无丝毫逗漏如此为人是则固是但不合和麸粜面致令趋智慧德相者如渴思甘露避妄想执着者似饱厌藜羹一真界内无端列出多岐那知真如凡圣尽是梦言佛及众生并为增语记得盘山和尚说得好可中学道似地擎山不知山之孤峻如石含玉那识玉之无瑕能如是解则根尘破矣能如是行则大用兴矣以此利物无物不利以此报亲无亲不报更有甚恩深巨海义极高天而不一句了然超百亿从此进比丘入菩萨位进菩萨入诸佛位虽则进进不巳究竟终不出最初一印然印则固是矣且道谁是利物者谁是受利者谁是报恩者谁是受报者便恁么去此既不立彼复何依生死本空涅槃非有尽十方界是箇大解脱场今日钟山谢太翁欲报罔极之怀岂不一大畅然虽然且道所荐二尊人毕竟现居何处挥拂子云莫对曾参问曾皙从来孝子讳爷名除夜晚参残年未去新岁将来爆竹耳边震梅花眼底开耳边震底普门出首眼底开底曼殊当灾狭路相逢没回互还源得旨甚奇哉更须知见中离见刺闻里绝闻埃便恁么莫疑猜踢倒须弥径归去笑看铁锯舞三台雨山和尚语录卷第五雨山和尚语录雨山和尚语录卷第六嗣法门人记住维扬天宁禅寺语元旦晚参年新月新日新时新盈眸物物皆真银台烛花报喜玉楼丝管生春真真触处无非是要津人人自谓是千佛一数所以前堂里称扬笃切后堂里礼拜殷勤南无无量寿南无大能仁但能一念回光照原是当人净法身忽有箇不受人瞒底汉出来道长老你恁么道也是鹦鹉慕西秦天宁便热炙盏子与茶他喫且道是赏伊罚伊良久云参解制日两序请上堂问圣制告圆如何是放行一句师云紧峭草鞋进云若不上来焉知端的师云索头犹在天宁手里进云大众若到诸方记取和尚此语师云切忌𨁝跳乃云去年十月十五日结诸人离诸方来作么与天宁相见今年正月十五日解诸人别天宁去作么与诸方相见若向这里道得箇亲切句九十日内知你无虚弃底工夫不然前廊下后架上不惟蹉过天宁湘之南潭之北抑且忽略诸方有分有般底闻恁么道便云天宁相见秪在这里诸方相见亦秪在这里若与么何异屋里贩扬州虽然天宁见处也要诸仁共知一尘一佛国不是诸人相见处一叶一释迦亦不是诸人相见处要得鼻孔辽天待你踏破草鞋来我开粥过夏与汝款款地商量兴化县李遇元兄弟荐亡请小参师竖拂子云此是从上诸圣用不尽底诸仁要心领神解但不得以圣名凡号男相女形而分别之古人虽巧指善譬正按傍提道个是甚么会也无巳是伤盐伤酱了也那堪更说生后生前脚头脚底何异蒸砂作饭刻木为檀不见道真如净境界一泯未尝存既一泯不存则觅生尚不可得更说甚死耶觅真尚不可得更说甚妄耶既生死真妄俱不可得则全体住在如来大觉场中那待坐法空座衣忍辱衣然后方称尘中大自在人德善道人秉心慈善生前受戒于宝华巳登佛位死后乞法于山野期透祖关复竖拂子云诸仁者即今祖关巳设且作么说透底道理遂掷拂子喝一喝云掉臂径行是性燥汉晚参父母未生前一句百尺竿头五两垂昔日香严向这里打失鼻孔只因绠短不及深泉直待击竹时方云一击忘所知蓦喝一喝云剑去久矣尔方刻舟晚参僧一清昨来自古杭云南涧参堂有一居士过灵隐随喜值隐上堂乃出问文殊是七佛之师因甚出女子定不得隐云念汝新到放汝三十棒罔明是初地菩萨因甚却出得隐云脱下衣来更与一顿士回举似南涧涧哂之士遂问文殊是七佛之师因甚出女子定不得涧云老僧出不得士云罔明是初地菩萨因甚却出得涧云灵隐出得随召众云南涧灵隐荅语现在诸人试检点优劣看须知这则公案从上提唱者甚多无一人搔着古人痒处你若向出得出不得处见文殊罔明则通身堕在毒海据实而论灵隐好棒秪是放不着所在致令南涧检点南涧好语未免犹存世谛要且塞天宁口不得虽然设有人问文殊是七佛之师因甚出女子定不得只向他道天宁有三十棒不打文殊罔明是初地菩萨因甚却出得云天宁有三十棒亦不打罔明且道毕竟甚么人合打蓦喝一喝云来说是非者便是是非人重九日晚参今朝正是九月九世人尽饮茱萸酒登高吹帽落天风无端笑破傍人口争似林下闲道人咳𠻳掉臂超诸有不逾本际而踞正峰不拨诸尘而入正受虽然若据正眼观来大棒好与噼嵴搂且道过在甚么处良久云怪他有人身底师僧不如无佛性底业狗复云会得者近前来一众默然师云这里不是毘耶因甚却一齐杜口遂以竹篦旋风打散晚参举昔镜清问僧门外是甚么声僧云雨滴声清云众生颠倒迷巳逐物僧云和尚作么生清云洎不迷巳僧云洎不迷巳意旨如何清云出身犹可易脱体道应难乃云镜清浅草里藏身这僧平地上遭跌虽然未见输赢及乎被伊倒拶将来依旧出语存路何曾离得明月芦花今日天宁别资一路去也待他云雨滴声只向他道观音菩萨来也人若相委管保活却尽大地死人晚参见色明心闻声悟道文殊打失眼睛观音钻破耳窍餬饼馒头总现成何用求玄并究妙君不见古人有言兮不传红粉转风流大抵还他肌骨好无燂孙护法伯仲为先严请对灵小参问生本无生死本无死请问和尚即今孙孝翁在甚么处安身立命师云干坤收不得日月岂能该进云一击翻身狂顿歇一轮红日炤西方师云且道孝翁还肯你与么道么僧画一相云大众向这里荐取师便打乃卓拄杖一下云若向这里坐断报化佛头去则不用地水以为先身火风而作本体自然孤迥迥寰中独步峭巍巍界外横身语默悉禀已灵动用不由他术吏部孙太翁昔曾得此故一生秉公持正学佛知儒全凭这一着子记得廿余年前翁跨鹤来扬与先师辈主宾相见比时声名巳传播丛林自后江南北名山大剎吏部问道之履迹恆满当此法运凋零之际得深心祖道者如翁相与激扬岂不为吾门幸事呜唿忽于今秋九月初七日骑鲸上天矣闻易篑时乃说偈曰以不生生焉能生人以不死死焉能死我于意云何无余灭度苟非明见三界生死落处那能如丰城狱底掘得一把剑相似将是非得失宠辱忧疑一斩斩断有如此瞥脱哉诸仁者翁既得处孤危用处险绝当与庞襄阳媲美一时也所以永嘉大师云几回生几回死生死悠悠无定止自从顿悟了无生于诸荣辱何忧喜太翁于常寂光中闻之必然大笑曰永嘉老于八百年前巳抓着我痒处兹者令嗣伯仲以道事亲特请山僧对灵且作么生说个得处孤危的道理现前一众要知么试看翁生前金汤法堑柱石皇家岂不是他得处孤危处及时当去便顺因缘而去如人适城郭之易岂不是他得处孤危处或者道得处孤危则固是矣但用处险绝未免以此致惑山僧有一转语为之解嘲复卓拄杖云高山流水知音寡谁把黄金铸子期晚参举僧问云门树凋叶落时如何门云体露金风乃云云门老汉与么荅话理上有余事上不足若只与么流布将去曹溪路上怎免碍塞杀人天宁则不然或有人问树凋叶落时如何只向他道分付供库奴若人辨得许伊鼻孔辽天一僧出问和尚未开口以前被某甲勘破师云向甚处着眼僧便喝师云掠虚头作么僧无语师便打晚参田地稳密是诸人安身处神通游戏是诸人立命处若是个妙协兼通底直饶石霜道有句无句如藤倚树徒成露布树倒藤枯句归何处亦为寐语只如沩山呵呵大笑归方丈且道是田地稳密是神通游戏良久云放待冷来看因事晚参栴檀林内不存秽草狮子窟中岂容野犴直有直评公有公断向魋自外仲尼门调达难登释迦岸似这一类破佛性的阐提一总贬向法海边外永不许与清净大众同居试看今朝与他据款结案晚参要行便行要坐便坐若行若坐初无两个会得者似老牸犁旱田不会者如大虫看水磨若要脱体相应遂掷下竹篦大喝一喝云切忌把这个认为奇货早参沩山牛赵州狗有巴鼻太郎当无佛性真稀有既无佛性因甚却道真稀有众荅不契师归方丈命知藏代藏云金屑虽贵落眼成翳师云见处则有用处则无藏云师又如何师云南泉斩猫儿安东法荫尼上座六十诞辰请上堂问世尊道观彼久远犹若今日且道法上座寿量多少师云大众证明进云万年松在祝融峰师云那里得这消息来进云有水皆含月无山不带云师云分明举似诸方乃云庭前翠柏屋后苍筠头头灵活一一天真可笑人人尽作境话会那知千年桃核里原是旧时仁一任他霜磨雨洗日照天临不凋之操愈见严明春生也根盘劫石夏长也叶覆干坤道个万年松在祝融上巳属比拟之语更说甚六通五眼四智三身须知呈瑞在当人便恁么去且道因斋庆赞一句又作么生遂大喝一喝云直截根源佛所印摘叶寻枝我不能便下座晚参僧问学人正问话时本来面目在甚么处师云直下看乃云尽十方世界是摩诃般若光光未发时尚无佛无众生消息有般漆桶拟向这里承当殊不知早被他解脱深坑埋没了也你现前诸人作么生出脱众无对蓦拈竹篦旋风打云一总将作死马医端午师诞日两序执事请上堂乃云五月五日节届天中人人悬艾虎个个钉桃符驱万邪不入其门逐千灾亦远其户虽则防闲有法未免太劳攘生争似天宁这里只用个涂毒鼓等闲击着不惟三贤胆战亦且十圣魂惊震旦虽阔要一个半个能逃其范围无有是处更有甚德山棒而不饮气吞声临济喝乃敢扬威耀武便恁么去转亢阳为和风甘雨回厉气作景星庆云头头本地风光处处太平气象是则是设有个出来问且道具何三昧乃得臻此蓦拈拄杖卓一下云黄河三千年一度清便下座惟龙雷居士荐严请上堂参玄上士须是灵符在手韬略随身法战场中始称得一员勐将若只一味立高岸说太平话蓦地禾山鼓打石巩弓开要且魄散魂飞何况四山相逼将来欲其踢翻生死海拳倒涅槃山而后摆手出长安又庸可得乎虽然此盖其力未充之过若是个惯批龙鳞善捋虎须的一弹指一声咳无不具叱咤风云之势何待披忍辱铠操智慧刀与生死魔军决战方谓之祖域争衡之上将哉不见昔日菴提遮女问文殊大士曰明知生是不生之理为何却被生死流转大士曰其力未充乃曰事存函盖合理应箭锋拄须还文殊大士然简点将来要且只会得如来禅若到祖师门下更买草鞋行脚始得天宁则不然设有人问明知生是不生之理为何却被生死流转只向他道不入惊人浪难寻称意鱼只此一语堪为当荐雷公开解脱门入解脱道了也更有甚现生罪业夙世冤愆而不瓦解冰消且道此去毕竟超昇何界良久云九莲捧足生莲国百宝严身坐宝台结夏日泰州刘忠赤居士请上堂问德山入门便棒临济入门便喝未审和尚如何接人师云我这里没这闲家具进云谁人知此意令我忆南泉师云即今南泉在甚么处进云觌面不识师打云未信你在乃举昔日云居祐和尚结夏示众云无相光中有一无位真人出没三界流转五道不舍十恶业不堕五蕴身不除烦恼障不证大涅槃不憎毁禁不敬持戒不经冬不过夏汝等诸人还知去处么良久云九旬阳焰里五分法身圆乃云大哉云居安居美则美矣要且则明得当时事那知天宁出世秋晚人根卑劣若不就下平高退席之辈不止五千筹矣今日圣制初启借檀越请法之诚只得别翻曲调去也蓦竖拂子云看看有相场中有伙无巴鼻汉希出三界望越五道舍十恶业了五蕴身除烦恼障证涅槃身憎毁禁如生冤家敬持戒似活菩萨那边取次经冬这里随分过夏更说五分法身且待九旬阳焰里款款地修为取证然虽如是忽有个汉出来道大小天宁作小乘知见只向他道三生六十劫解夏日悬巖知浴率众善信请上堂僧问临济半夏辞黄檗檗便打且道意旨如何师云正令当行进云某甲半夏到天宁即今终夏也去即是住即是师打云也不得放过进云只此一机大播天下师云且喜汝领话乃云九旬告毕布袋头开去者从去来者任来诸法原无定相愚人特地相乖但能于一剎那中穿得如来鼻孔一任山游南岳普请天台究竟未曾动着芒鞋恁么称功圆果满诸佛欢喜道奇哉不然且待龙华会里参弥勒从头与汝更加锥惟龙李护法荐严请上堂乃云正觉离名相随缘即道场诸仁者秪如今日檀越荐亲昨日地府赦罪且道是正觉离名相耶是随缘即道场耶者里分析得去始知罪无实性赦亦虚名当人正觉本体原自光明如十日并照生死交谢而不变寒暑迭更以常宁如此荐亲荐得其正如此报本报得其真只这真正二字可以继祖灯可以维世教良以凡夫无知不达自家真正本体于无生死中妄见生死于无去来中妄见去来于无憎爱中妄见憎爱于无好丑中妄见好丑既一切妄见则昏迷失性垢浊缠身流转六道而不知沦坠三途而不觉不见古佛有云起诸善法本是幻造诸恶业亦是幻身如聚沫心如风幻出无根无实性幻既无实性一切善恶诸业亦当体全空尽大地岂不是一箇大解脱场兹者惟龙居士痛念令先严生平杀业深重特请山僧说法以祈澡雪记得宋时王公韶帅边时亦以杀业深重特请佛印元禅师就上蓝说法元公拈香云此香为杀人不眨眼上将军立地成佛大居士众称善公亦悠然意消今日天宁则不然此香为调甫无面目汉伏愿冤业场中成解脱烦恼海里得清凉岂不与元公并驾争驱于千古上下哉且正当今日毕竟生何国土乃挥拂子云香云叠叠承云驭咫尺莲邦信可居中秋示众浓云积雾巳经旬忽地天抛片月新雨后舒光当此夜风前得旨是何人灵山话涉吻唇曹溪指隔关津争似天宁一句亲但得阴霾都扫尽清光喜见十分真晚参诸佛意祖师禅释迦心明似镜达磨口直如弦一大藏教光流东土千七百则声振西干说顿说渐说实说权谈照谭用谈要谈玄从头一一生按过都卢不值半文钱天宁不是抑人扬巳亦不是欺圣罔贤参透其中一句旨从教鼻孔自辽天岁节晚参举昔日僧问镜清新年头还有佛法也无清云有僧云如何是新年头佛法清云元正启祚万物咸新僧云谢师荅话清云山僧今日失利又僧问明教新年头还有佛法也无教云无僧云年年是好年日日是好日为甚么却无教云张公喫酒李公醉僧云老老大大龙头蛇尾教云山僧今日失利乃云说有说无尽非新年头佛法且道如何是新年头佛法云蹴踏人人增意气讴歌处处乐昇平忽有箇汉出来道长老大好新年头佛法只向他道天宁今日得利谢士彦伯仲率子请为先严体玉居士对灵小参师挥拂子云天以消长为道人以生死为场会得原无罣碍何处不是家乡良由不达此理动念即乖真常造恶必沉地狱为善定往天堂善恶二俱不染天然本地风光孝子欲酬罔极慇勤劝请敷扬更不寻枝摘叶直截为汝提纲亡者灵台不昧便请直下承当且道此后生何地位复挥拂子云即此便超真净土纷纷花雨散天香法云寺华严社成义伟珍二大德为师本生阇黎请下火赤日流金三伏天莲车何事忽高迁纵然竺国清凉在难慰同人泣断絃恭惟本公老阇黎早年社结华严即俗即真为本事晚岁身端戒品成人成巳作归程谩云足寄闹蓝袈裟边全无半点泥水纵谓身远丘壑拄杖头却有十分烟霞都道本固者生必厚源远者流必长岂期法云方歛迹于此方而慧日忽移炤于他处天宁于公法交四载道契平生译经台畔虽未共龙象参承大树堂前早曾作人天轨范况持巳似光风霁月处人若和气春风今者幻缘既灭真照独存且道毕竟得何三昧蓦以火炬打圆相云从今踏着南询路火里清凉脱体新雨山和尚语录卷第六雨山和尚语录雨山和尚语录卷第七嗣法门人记住维扬天宁禅寺语壬戌九月初六日启龙华会拈花天镜灵玺两和尚请上堂师竖拂子云此龙华菩提树下乃是弥勒大士将来三会说法度人之所诸人若踏得他正脉着任是劫数长远世界阔大要且始终不出一剎那际三昧夫此三昧者无过去相无未来相无现在相三际全超一道平等弥勒大士提平等印普印尽虚空遍法界一切众生于剎那中成等正觉便恁么去尽十方界是箇金刚正体尽十方界是箇宝觉真心心也体也觅一毫同相不得觅一毫异相不得同异相既不可得则弥勒大士便是诸人诸人便是弥勒大士更说甚诸佛尊崇众生狭劣圣人智慧凡夫愚痴良以诸人不达凡圣一真自他一体用妄想心起分别见以分别故致堕轮回今日天宁特借弥勒大士威光为诸人作箇方便复竖拂子云只者实际理地从来不受一尘现前佛事门中要且不舍一法既不舍一法何妨爇种种香散种种花修种种饮食备种种服御或称扬赞叹或礼拜翘勤上以翊赞皇图下以资培民本若天若人俱获玅利是幽是显普仗良因头头是仁寿之乡处处乃昇平之境不见昔日梁武皇帝夜梦神僧告曰六道四生幽囚者众何不设水陆以拔济之帝既寤乃命十大高僧翻阅大藏撰成仪文始于金山设大道场帝一日亲临法筵命悉停灯烛帝默祷曰若我此仪文理协圣凡愿拜起灯烛自明不然烛暗如故帝一拜灯烛自明再拜地摇六震三拜天雨四花其余灵验不可胜计诸仁者武帝一忏理协圣凡其感应如此况天宁七会仪文皆理协圣凡者哉现前诸上善人苟能发至诚愿起殷重心其将来感应不知当何如也正当今日人天云涌且普利一句又作么生道挥拂子云麈尾头边飞化雨大千无不尽霑恩涌清禅人领吴护法请上堂古人谓华严境界理事全真初无假法既无假法则冰柯月渚共显真常烟岛云林全提向上理无碍事无碍德山临济棒喝交驰因有据果有据文殊普贤拳踢相应掀翻空劫捩转今时繁兴处大用全彰静悄时真机独露且道是神通是法尔蓦喝一喝云此时若不究根源直待当来问弥勒邵伯镇育才王护法请上堂问龙华会启四众翘勤如何是弥勒真弥勒师云兜率陀天底进云如何是分身千百亿师挥拂子云家家有路透长安进云如何是时时示时人师云何不荐取目前底进云如何是时人自不识师云纳败不少乃云阐提有佛性佛非妄语狗子无佛性祖是真言非妄语处为凡夫开入理之门是真言时为圣人辟出身之路蓦竖拂子云看看无面目汉来也在天宁拂子头上扬声大叫道者二老汉一箇阐扬教意其明如镜一箇提唱祖意其直如弦虽然在佛祖分上足可观光若据衲僧正令而行一人好与三十拄杖何故呢不见东山演祖云说心说性尚属恶口讨甚闲工夫说有说无来今日天宁扫除枝叶直示本根庶几乎免诸仁倚他门户傍他墻刚被时人唤作郎久立众慈伏惟珍重辽东惟龙李护法同母赵太君忏罪请上堂问烟水徒劳涉百城天宁楼阁忽然新入门不待寻弥勒目睹师今转法轮既获观光请师一接师云佛日正中天进云莫不是和尚最初为人句么师云法轮常匝地进云可谓千古同风一音演唱师云分明举似诸方进云随机利物巳见全提记莂当阳还祈更道师云谁家无白月清风进云与么则满前缁素开生面一树龙华展笑颜师云上座好彩问龙华胜境即不问举扬一句事如何师云楼阁重重尽打开进云可谓一句明明该万象重阳九日菊花新师云且作么生得挨身而入进云千二百人善知识被学人舌头转师便打僧喝师又打问祖道重兴即不问龙华大启事如何师云纵日所观进云人天普会凡圣交参如何是龙华境师云花云弥法界进云如何是龙华人师云触目尽知音乃竖拂子云行脚高士向者里体理得玅了了常知去则与三世诸佛同一眼见同一耳闻同一手持同一足运同一心知同一意解自古及今威德自在从少至老尊贵颓然珍御服不必全披獘垢衣何须重卸理惟一致事出殊途若解与么红尘闹市是祖佛家风不解与么枯木寒巖乃鬼神活计到者里觅智慧相尚不可得更说甚么愚痴觅福德相亦不可得更说甚么罪业苟能谛信不疑自然超诸三昧击拂子下座一雨禅人领本郡方护法请上堂大道分明在目前能解大道曾有几终日忙忙向外寻不达如来真正理如来理妙无比不在他求只在巳但于善恶总不思有大经卷出尘矣文彩天然不住相寻行数墨非知已苟能信解而奉行诸佛自然生欢喜贪嗔痴戒定慧一都抛向东洋里而今普示在当阳蓦竖拂子云原是诸人自家底慈修上座领本郡众檀越请上堂若论真实提纲不在逞舌剑唇锋以为本事果是箇作家禅客只消篱落边拾一茎草便可穿天下人鼻孔可笑德山茅广汉到处用一条毒棒临济小厮儿随处鼓一声热喝那知传到于今尽成流布自余滚毬打鼓之辈擎叉击地之流些小伎俩何足称祖域争衡之上将哉天宁若不严其关防岂免滥觞遍界蓦拈拂子画一画云一齐趁向他方世界可中有超然独脱底展出本有神通与山僧相见天宁拄杖便两手分付何故呢不逢作者不开拳一遇知音便分付城南耕云禅宿领朱君甫众檀越请上堂问天上无弥勒地下无弥勒市尾街头是阿谁师云脑后着眼进云只眼空天地双眉亘古今师云即今弥勒在甚么处进云且放过一着师打云我却放不过进云不跨扬州鹤尤难验作家师云犹嫌少在乃云毘卢师法身主不在西天在东土红尘闹市全彰本地风光酒肆茶坊大展先天心祖头头为妙悟之门处处乃还源之路更说甚截海岳机盖色骑声定干坤句超今越古大可笑者是黄面老特地夸张碧眼胡徒成露布怎似我辈无事僧一枕南窗方睡起相与锄月耕云去虽然忽有箇汉出来道长老莫说无事禅毕竟如何是毘卢师法身主良久顾左右云年深月久浑忘却莫怪山僧多莽卤法海凝如院主领众护法请上堂法海汪洋道山崇峻堪笑时人尽作境话会那知实际居于目前翻成名相去也故古德云色见声求是妄承言滞句是诳要得不诳不妄苟非顶门具眼肘后悬符底汉那能碎罗笼破窠臼于一毫头上识得根源去所以云百千法门同归方寸河沙妙德总在心源只贵箇同德同心同声同气底一肩担荷相与建法幢立宗旨不为难事即今还有如是人么良久云但办肯心必不相赚藏经院澄和尚领众檀越请上堂问承古有言此时若不究根源直待当来问弥勒且道如何是根源师云闲家具进云请和尚直截道一句师云更要第二杓恶水那进云谢师指示师云七棒对十三乃云振祖风弘祖道分付禅流莫草草直饶你一句当天如日之杲一句匝地如风之扫正眼观来大似井蛙醯鸡所见还小若是箇出格道流手铄黄河干脚踢须弥倒把一大藏经作一牧马与他八大龙王夸珍斗宝更说甚如来禅玄之又玄祖师禅玅之又玅都卢扫向粪堆头大丈夫儿事始了阿呵呵好不好相逢谩道知音少便下座平山和尚领本郡众护法请上堂问五叶一花根源一脉列派分枝即且置如何是正中偏师云夜蟾当午现进云如何是偏中正师云白月不孤圆进云如何是正中来师竖拂子云不出者里进云如何是兼中至师云当堂犹不贵进云如何是兼中到师云室内岂人知进云君臣五位蒙师指四众云臻事若何师云欢声震地进云龙得水时添意气虎逢山势转威狞师云在檀信分上又作么生进云多处添些子师便棒云灼然问古人云道得也叉下死道不得也叉下死和尚还有这手段么师云死活不知僧拟议师便打乃拈拄杖卓一下云此是曹溪一滴虽枝分派列苟达其源不惟涧溪共本抑且江汉同宗所以恫济二水法流浩瀚遍涌神州俱从者里流出猗欤盛哉真不可思议也天宁与平山和尚亲承派下今日蒙修共本之好远劳法驭过我荒山炊香饭以饱禅流请法要而续慧命如此道谊足堪千古昔天童宏智和尚与径山妙喜老人法谊之交真成莫逆今日平山天宁亦继其芳躅诸仁者且道恁么相见与古人相去多少良久云自有明眼作证泰兴庆云澄老和尚领季护法请上堂尽不可说不可说华藏世界是箇大光明藏无论若圣若凡若缁若素若天仙若人畜若草芥乃至飞潜动植等无一不向者里安身无一不向者里立命不以目睹自然洞见十方不以耳闻分明听週沙界所以云圆明了知不由心念繁兴大用举必全真以此植福福如川至以此植慧慧若山增以此酬愿无愿不酬以此报恩无恩不报头头摄入法法融通交光相罗如宝丝网且道所欲从心一句作么生道挥拂子云欲知果感轮王位须信因从佛种来掘港场慈月上座领众善信请上堂问不唯楼阁凌霄汉大树于今巳接天不审窥着根株者几人师云东西十万南北八千僧顾左右云不因今日节余日定难逢师云逢底事作么生进云相续者大难大难师便打云甚么所在说难说易进云某甲礼拜有分师又打问龙象雾涌士庶云臻未审和尚作么生指示师云在天成象在地成形进云莫便是为人处么师云你作么生领会僧便喝师便打乃云秋树凋秋叶落体露金风言端语确云门一句似火传薪天宁一句如水赴壑有眼者知有耳者觉若要返本还源乃竖拂子云到底不离者一着拂尘尼上座领郑护法等请上堂问承和尚有言若要返本还源到底不离者一着如何是者一着师竖拂子云看看进云秪如返本还源又是甚么人师云斫额望上座进云可谓海上宗风惟此胜天山一脉永流通师云不消得问世尊出世为一大事因缘和尚陞座说何法要师云同古同今进云恁么则秋清红日朗天静碧云轻师云犹有者箇在进云意气不从天地得英雄岂借四时催师云念言语汉乃云一叶落天地秋一花开世界起百千诸佛向者里转根本法轮百千祖师向者里现色身三昧如是则山河大地是佛草芥人畜是佛鳞甲羽毛是佛蠢动含灵是佛既一切是佛觅菩萨见缘觉见声闻见尚不可得更说甚么我相人相众生相寿者相来所以道一处真处处真尘尘尽是本来人真实说时声不现正体堂堂没却身诸仁者既云真实说因甚又道箇声不现既云正体堂堂因甚又道箇没却身苟能相委管保脱却鹘臭布衫卸却炙脂帽子虽然且毕竟如何是本来人呢良久云道箇师姑原是女人做正眼看来还有过佛见法见两不生大座当轩方许坐下座修已侍者领江宁通飏宫居士为诞日兼祈嗣请上堂问乐善好施者总属厨库中物遂画圆相以手作擎势云某甲另呈一种请受请受师云掉向墻南进云岂不孤负学人师云你道天宁意在甚么处进云人天之师犹有者箇在师便打乃云佛殿里烧香山门头合掌是则是伙信心男子然未免受人处分若是箇前无威音后无楼至底穷天地亘古今于一毫端现宝王剎坐微尘里转大法轮任是天中之天圣中之圣尚窥他头脑不着更说甚诸余所以道一念普观无量劫无去无来亦无住如是了知三世事超诸方便成十方诸仁者你看我佛如此告报大似揭杲日于中天凡有目者无不仰其威光正当今日增百福益千龄则固是也且道诞明珠于宝掌孕美玉于蓝田又是甚么人分上事良久云不可埋没他今朝请法檀越本郡敬之王居士请上堂问七堂梵贝一树龙华无限人尽作境话会得么师云枝枝撑着月进云此犹是色见声求边事师云是上座见解进云某甲敢当此识师打云乱统作么乃竖拂子云一尘含大地山河说到不如行到一草现琼楼玉殿眼亲何若手亲你有如是作略与你如是作略你无这般机关夺你这般机关白拈贼偏出自临济厮儿黑捞波未许他巖头老汉若论此事如干将莫邪难与争锋休说彼机似拍板门槌易为酬唱果是箇乘风破敌底手段方可用冲关夺角底机谋一弹指掉转干坤一呵气弥漫宇宙更说甚法华锋前阵涅槃句后收虽然自从受得灵山记常请如来转法轮又是甚么人良久云洎合忘却泰兴诸山尊宿同蒋君钖众檀越请上堂问蛟龙未得水时如何师云牙爪潜藏进云巳得水时如何师云掀天揭地进云此中玄玅意不许别人知师云上座知也试道看进云谁家无白月清风师云未在进云不得压良为贱师休去蒋居士问龙华三会七处宣扬东土西天是同是别师云也要居士证明进云一花一世界一叶一如来师云是你不妨会得好进云好手之中逞好手红心心里中红心师云且道室中容八万四千师子座是神通是法尔进云云从天外绕花向叶边生师云作家居士天然有在进云即今会取龙华意箇箇当来笑破颜师云直须珍重乃云风和日皎云净天空祖师心印八面玲珑虽则是吾宗法要然未免遭人检点岂不闻黄阁帘垂紫罗帐合体极尊贵未尽今时更说甚心印说甚玲珑故新丰老子有云峰峦秀异鹤不停机灵木迢然凤无依倚人若相委天下衲僧始得无过其或不然遂喝一喝云莫守寒巖异草青坐着白云宗不妙语松大师领春明聂居士请上堂问阳春将至枯木花开内院真机请师指示师云乞我一文钱进云老老大大犹向别人讨师云长汀子笑你僧便喝师云又讨棒喫进云某甲礼拜师便打问如何啐啄同时句师云没者闲工夫进云作家不啐啄啐啄同时失又作么生师云非公境界僧便喝师打云乱统作么进云座中犹有江南客何必樽前唱鹧鸪拂袖归众师云巳迟八刻乃云朝看法华暮阅般若太区区生若是箇婢视声闻奴唿菩萨底他又谁管你天谁管你地谁管你兴谁管你废把箇蓆向日中摊一味憨然工打睡虽然忽有箇汉出来问如何睡中主又作么生秪对挥拂子云但将饭向无心碗自有人提折脚铛放生会野蓉上座领众檀越请上堂达磨不来东土禅河浪静三藏一往西天定水波生天宁初不瞒昧人你有一丈还你十尺据实而论西天胡子没髭须东土矮子有长处说箇即心是佛佛不远人无心是道道岂物外正举话间忽遇箇救命王菩萨拦路腰截道阿刺刺大小天宁原来是箇葛藤社家这是甚么所在说心说道天宁却有箇推托处不见道先以欲钩牵后令入佛智古鼎知藏领汪广涵阮子灿二居士请上堂问当来慈氏三会说法度人万亿即今天宁七处弘开度人多少师云不记其数进云天上人间俱有赖丛林草木尽霑恩师云不劳赞叹进云灯笼拍手笑露柱暗点头师云且道为箇什么进云两轮日月光寰宇大地山河一斩新师云念话社家汪居士问谛观法王法法王法如是如何是第一义师云天上天下惟我独尊士礼拜师云何不进语进云觌面是谁师云犹在这里作窠臼问古人云一字搜空万劫心未审是那一字师云适来犹记得进云大好一字师云且道是那一字僧以手画相云总出者里不得师云且过一边问霜露不凋栖鹤树烟波徒羡打鱼船此境作么生夺师云杨一清笑你进云不是和尚大难分疏师云汝是润州人那进云某甲实从那边来师云情知你熟处难忘僧掷坐具云从今抛向䢴江里下载清风付作家师云又与么去也乃云灵山会上少室峰前中有一句子为吾家宗祖所秘尔诸人齿牙间若犯他一丝毫许则同出佛身血何以故不见盘山宝积和尚有云可中学道似地擎山不知山之孤峻如石含玉那识玉之无瑕而今兄弟们都是以一知半解而为极则那知见解为碍而不自在么试看昔日睦州和尚示众云诸人未得箇入头处须得箇入头处若巳得箇入头处以后不得孤负老僧后来木菴和尚拈云大小睦州面皮厚多少木菴则不然若未得箇入头处须得箇入头处若巳得箇入头处直须飏却入头始得诸仁者以入头处为人故睦州遭他木菴检点以飏却入头处为人木菴还免得天宁披判也无或有箇汉出来问既无入头处又批判箇甚么良久云白云尽处是青山行人更在青山外华严社本生阇黎领众檀越请上堂问德山入门便棒未免起模画样临济入门便喝犹属捏目生花除此二途未审和尚将何接人师便打进云是则是或有人问天宁意旨教学人作么举扬师又打云犹不识休咎进云不因渔父怎识桃源师云且喜春梦醒问华严偈云令心所向皆无碍现前诸上善人愿生西方且道软水洋作么生过师云快便难逢进云是则是太险生师云知恩者少进云不可唤此处不是西方师云既是又要过软水洋作么进云幸有和尚作证师便打乃云尽十方界是箇浮幢王剎还有向这里发心住者么住则在天同天在人同人在佛同佛在菩萨同菩萨在缘觉同缘觉在声闻同声闻既一切皆同正古人所谓无量为一一为无量从此而进虽历信住行向而及地地然皆不离此发心住而为根本说箇圆融也无妨行布行布也不碍圆融根根尔尘尘尔剎剎尔念念尔检点将来犹是根尘边事直须掀翻华严捉败遮那云门扇子𨁝跳上三十三天触着帝释鼻孔东海鲤鱼打一棒雨似盆倾于天宁门下始较些子虽然且道恁么提唱是诸佛真机是祖师要旨良久云一任钻龟打瓦城东南溟上座领众信请上堂问霜露既降何期十月回春木叶尽凋喜见岭梅舒萼请和尚道箇恰好句师云体露金风进云神通耶法尔耶师云总不在这里进云更有何人知此心便归众师云且喜汝知乃云古者道震法雷击法鼓布慈云兮洒甘露昨日慈云巳布甘露巳洒今朝特地重震法雷重击法鼓且道为箇甚么尔诸仁灶门大副耳朵竖起要听山僧扬今播古说青道黄方谓之提唱宗乘我道斯人未具眼在老实说向你尽大地是箇无尽藏目前风动云起鸟啼花落那一物不是祖机水流山峙日照天临那一事不是佛意必待曲彔床上老榾檛叨叨怛怛却成钵盂添柄去也且如何是现成一句良久云晨朝有粥晌午有饭拈花灵玺和尚五十生辰请上堂问龙华胜境即不问庆祝一句事如何师云岗陵可喻劫石难穷进云秪如威音那畔还加庆祝也无师云多多益善进云头头显露法法全彰师云长连床上底切忌将来进云常言总道休官好林下何曾见一人师云没交涉问末山一脉续至拈花的的相承一句请师酬唱师云大喻三千小喻八百进云祝融峰顶双松操䢴水矶头一钓垂师云上座不妨伶俐问昔日天亲问无着曰弥勒内宫所说何法无着曰秪说者箇法且道如何是者箇法师云不见道梵音清雅令人乐闻进云今日拈花或问天宁龙华会中所说何法又且如何秪对师云好本多同进云今昔固无异知音复是谁师云不可埋没他两堂龙象进云拈提向上固然二俱作家庆祝瑶篇还许学人赓和也未师云你试杜撰看进云一株大树根盘固枝榦敷荣不记秋师云秪道得一半进云有余不尽之辞权收归寿量品师哂之问真净界中才一念阎浮早巳万千春如何是真净界中之一念师竖起拄杖进云与么则南山松柏添青翠师云莫将境对人进云一毫头上三千界万里歌谣乐太平师云珍重将去乃竖起拂子云看看秪这箇无圣凡名非男女相人若相委妙总真风不离当处末山宗范岂外目前如是则过去威音历千劫而不古未来楼至荫百福以长今何待鸡足山前亲蒙授受龙华会里入室参承方谓之灯传无尽算衍恒沙所以道心源一统绵亘十方无分净秽头头是仁寿之乡那论崄夷处处乃安乐之境只贵承当于文彩未生前自然脱略于声色既形后且超宗越格一句又作么生道复挥拂子云灯传大树知无既长与人间作导师北来福隆两和尚领七会众居士请上堂问如何是啐啄同时眼师云我识得你也进云如何是啐啄同时用师云念你年老且放过一顿进云某甲即不然自从打破漆桶后碎啄同时眼里砂师云杜撰不少进云重破月来花弄影浪随波转水无痕师云转见没交涉乃云闻声悟道见色明心目前端的孰知音若谓明之者如秋潭月影悟之者似静夜钟声都卢总属透金尘直须搂翻窟穴击碎家珍管保伊声和响顺道泰时平南无观世音将钱特地买胡饼人多谓之怪力乱神云门老子婆心切殷勤导汝过关津且道过后如何良久云回头失却来时路咫尺归家罢问程广济和尚率净闻辉明二上座暨众信请上堂问朔风凛凛黄叶飘飘其中意旨请师速道师云上座莫眼花僧喝师云无人夺你茶盐袋乱叫唤作么僧又喝师便打乃云空劫以前有一句子明如杲日宽若太虚任是八臂那咤扑不破尔诸人拟向理路上寻他机智里测他握节当胸实为沉屈试看达磨老子泛鲸涛涉重溟才踏梁土便把只蓬蒿箭子将我赤县神洲草芥人畜动植飞潜鼻孔一时穿却人多谓之传佛心宗若据天宁正眼看来实情好与三十拄杖有人相委于此励志扶宗报佛恩德不为分外其或未然莫道天台路崄巇羊肠更在青霄外本城阜生潘护法五十生辰请上堂问须弥为槌虚空为鼓曼殊击时鹙子起舞请和尚唱曲啰啰哩以祝维摩居士师云你还知音么进云大好一曲普请大众出来唱和师云且道是五音是六律僧便喝师便打乃竖起拂子蓦唤云主人公你姓甚么自荅云不得姓又唤云名甚么自荅云不得名既不得名又不得姓则当人绵密真体亘古今而不变任伊将竹杖量丈六了又丈六量到非非想天也穷他数量不出何况以一花一香一灯一果而称祝之所以杂花云剎尘心念可数知大海中水可饮尽虚空可量风可系无能尽说佛功德佛功德既不可尽说则寿量亦不可尽说寿量既不可尽说则百福千光亦不可尽说百福千光既不可尽说则智慧德相亦不可尽说智慧德相既不可尽说则巍巍乎惟天为大荡荡乎名无能名且道是甚么人堪承此位复竖拂子云非乃公则孰能当之安阜洲敬吾盛居士同众信请上堂用不及处施一机黄面老子罔措智不到处用一着碧眼胡儿罔窥关西子没头脑向北人无面目有时东胜神洲走马西牛贺洲着扑有时南赡部洲打鼓北俱卢洲上堂梵语唐言打成一片村歌社舞扰作一团一句句切要一机机着实更说甚鸦鸣鸦鸦鹊鸣鹊鹊婆饼鸣婆饼姑恶鸣姑恶而不宣明第一义谛且道是甚么人方具如是用乃大喝一喝云那箇男儿不丈夫泰兴蒋敬华居士六十生辰请上堂乃挥拂子云山僧今日扫除枝叶直露本根去也然本根既露非人间岁月可移岂天上风霜能老所以适来庆而今又庆是名重庆适来祝而今又祝是名重祝重祝之寿寿逾须弥重庆之福福如沧海蓦竖拂子云苟非踏着这里则福无根而寿无本焉称得箇过量大人试看诸人从朝至暮出作入息那一刻离得这里既离不得则可谓福有根而寿有本也且向后如何受用良久云眼前劫石难穷岁秪见天衣獘六铢本郡李许二护法仝请上堂问人天总集光明殿未审金襕付阿谁师云有力者一肩担荷进云威音王巳前成佛竟又担荷箇甚么师云又与么去也进云虽然如是不妨锦上铺花师打云果然进云可谓言中有响句内藏机师云不得胡乱测度问吹毛在握虽无犯手伤锋提唱宗乘如何得不涉唇吻师云天宁有口只堪挂壁进云若非和尚洎合打破蔡州师云岂有与么事进云两行大众瞒得阿谁师便打进云不假风雷自有奇何须更展韶阳令师云不较多也乃云天高无极产物者必高地厚无垠生材者亦厚所以琼宫瑶殿向这里建立兰丛玉树向这里滋培若是箇一举便知底方知此人出众人之上故曰无上此物越众物之量故曰无量无量为天中之天无上为圣中之圣天宁少精进多懈怠一往不知奉重以致板齿生白醭古殿长青苔今朝遇大檀越到山挥金办供飨我缁流更请法要光我法社且作么生道一句以为他日之记良久云多知不负灵山嘱持杵擎山愿力深黄桥悦可湛空法慧古嵩四上座同陈河宇居士请上堂问一千七百则葛藤被某甲将利刀截断时若何师云未许好手僧礼拜师云末后不来犹亏一半举昔日天亲菩萨从弥勒内宫而下无着菩萨问曰人间四百年彼天为一昼夜弥勒于一时中成就五百亿天子证无生法忍未审说箇甚么法天亲曰秪说这箇法秪是梵音清雅令人乐闻诸仁者天亲无着一期问答可谓难兄难弟但不合以合头语唐塞方令千古之下遭人检点今日天宁则不然或有人问曰人间四百年彼天为一昼夜弥勒于一时中成就五百亿天子证无生法忍未审说箇甚么法但唤云上座他若应诺只向道今日堂中特谢供养樊汊法朗大用二上座同众信请上堂百不思时唤作正句诸人若向这里住黑牛眠止水更曰居顶曰历历曰惺惺曰佛未生时曰与么时何异将死雀就地弹直饶道箇将与么时等破一切是非虽则身手有力只恐便恁么流布将去曹溪路上未免水漉漉地蓦以拂子画一画云划断古人多年葛藤可中有箇独脱无依底汉子阐大机发大用天宁便热炙盏子递茶他喫且道是赏伊罚伊良久云参安东月菴子贞法荫三菴主请上堂问如何是和尚家风师挥拂子云会么进云忽遇客来将何秪待师拈拂子云莫怪麤疏进云在现前大众分上又作么生师便打进云共穿无底钵同餐不湿羹师云略知滋味乃云诸佛未生前谁家灶里火无烟识得烟不离火凭此续焰传灯千当万妥更说甚五叶一花收因结果便恁么去千祥并集于君万物皆备于我行无怨恶言无口过因甚紫胡要打刘铁磨良久挥拂子云阿呵呵好大哥如此知音能有几箇安东悉容上座领天如张居士请上堂问风高月冷正天寒拥毳蒲团心未安就里喜无尘一点是何人到此中看师云切忌在鬼窟里作活计进云妙高峰顶琉璃殿内有空王好坐参师云你道天宁话头落在甚么处进云恁么则现前大树增光彩喜见高枝栖凤雏师云笑杀云居土地乃云牛栏马厩圆觉伽蓝癞狗泥猪十方三世天宁从不昧人之善你有半斤还你八两你有一丈还你十尺担板汉稳坐家堂破落户清贫快乐须知海岳归明主未信干坤陷吉人纵他白拈贼手段高强盖鼠偷狗窃不足忧也且道天宁茶碗里有上座上座茶碗里有天宁又发明甚么边事乃挥拂子云总不出灵山骨里印高邮悦贤恒修天瑞文机四上座领黎忆元栾荣还二居士请上堂僧堂里白槌原无对待禅床上举话太费週遮说箇击石火闪电光尚属业识茫茫自余是甚么会也无些小伎俩乌足为衲僧能事不见沩山问仰山云寂子速道莫入阴界仰云慧寂信位也不立沩云你信了不立不信不立仰云秪是慧寂更信阿谁沩云若恁么秪是箇定性声闻仰云慧寂佛也不立乃云沩仰父子一期酬唱大似空中舞太阿相似不见痕迹苟非亲入阃奥者焉能窥他头底今日天宁打开门户直示家风且道一肩担荷是甚么人蓦竖拂子云面目现在本府尧臣舒护法率令嗣周士请上堂问千年祖席今日重新正令全提如何话会师云上座喫棒有分进云拈槌竖拂物外提撕紧密一句如何指示师云山僧耳背高声问将来进云和尚切莫装聋作哑师便打问掬沙供佛果感轮王今日舒檀越设斋果感何位师云非公境界进云人归大国方知贵水到潇湘一样清师云亲切无过此也乃云此华藏世界第十三重其地坚固金刚所成黄金为墻垣白银为阶砌珊瑚为台榭玛瑙为桥梁林木池沼皆演法音交光相罗如宝丝网诸兄弟且道此殊胜庄严是甚么人居住是甚么人受用若也知得铺地金花不离脚下承天玉蕊只在目前说箇大福德人修大福德人受大似拗直作曲了也何以故盖当人自有具足智慧具足德相具足神通具足富饶蓦竖拂子云诸人若向这里逴得便行把得便用管保与他同一居住同一受用即今要睹其仪范么良久云且待须臾自当证知如皋大觉灵灿上座领杨太君令嗣尔长请上堂问道场圆满即且置归源一句请师宣师云脚踏实地进云可谓人人脚跟点地箇箇鼻孔辽天去也师云一句合头语万劫系驴橛僧便喝师云屈着上座甚么处进云不入虎穴焉得虎子师云七棒对十三乃云夜来跋尊者放身大睡睡到无梦无想无见无闻尽干坤都成箇安乐之乡及至日午打三更时方醒寤起来乃打箇呵欠曰我又谁管你天谁管你地一味南窗工打睡恰遇箇从大觉场来底谓曰田地稳密不无尊者若是游戏神通须还某甲始得天宁拄杖子向前云二公所论各顺正理然未免徐六担板只见一边寻常向师僧道箇智有穷幽之鑑而无知神有应会之用而无虑尚属教乘何况祖师门下迅速锋铓犹是钝汉万里无云青天犹在更论稳密田地游戏神通岂不节目上更添节目且作么生是无有量过一切量底一句卓拄杖一下云出头天外看谁是我般人本郡黄护法请上堂问如何是出格之句师云放上座出一头进云八角磨盘空里走师云你拟取山僧口里语那进云闪电之机徒劳把捉师云这是甚么所在进云天寒风劲伏惟和尚珍重师云要且没了期蓦喝一喝云若向这里入底说甚玉蕴荆山贵就使拳倒须弥踢翻沧海尚未称衲僧手脚据实而论若向那边透过却来这边行履直下转自已归山河大地去只见波涛涌不见海龙宫几多钝置阿师讨他鼻孔不着未免望巖而退耳天宁今日为你通箇入理之门且如何是脱体无依一句良久云释迦老子是甚么碗脱丘真一堂诸公至海安胜玉上座领田刘二护法请上堂今日三教圣人都向龙华会里大逞神通去也虽妙用无边然皆不离此一为根本故儒者曰吾道一以贯之道者曰圣人抱一以为天下式释者曰唯此一事实弥勒菩萨在定中闻得乃云三公所论可谓殊途同归一致也秪如一字未着画之先名箇甚么若向这里见得庶几不被道冠儒履释袈裟所惑三公闻之各俯首归本位去也现前一众还有道得一句为他圆话者么良久无人对师云土旷人稀相逢者少便下座开炉日座元文鑑和尚请上堂问十方同聚会箇箇学无为此是选佛场心空及第归如何是选佛场师云东边挤挤西边挨挨进云如何是心空及第归师云不是上座境界进云雪后始知松柏操事难方见丈夫心师云谩夸好手进云大众证明师云着甚死急僧一喝师便打问当阳的旨今古罕通掣电光中请垂方便师云烧香着进云恁么则拨开云雾见青天也师云许你做得山僧侍者进云若将此事为奇特孤负当年佛祖心师云灼然灼然问请师拈出大光明藏师云没者闲家具进云现前大众以何煅炼师云要棒喫那进云为甚么嘉州牛喫禾益州马腹胀师云一人传虚万人传实进云恁么则天下觅医人灸猪左膊上师云转见未在僧一喝师便打乃云拈花座畔笑盈盈地断臂巖前血滴滴地看他一箇喜一箇悲致令曹溪路上滚滚无碑记克由叵耐若教山僧令行西天四七东土二三并须喫棒今日天宁圣制初开若必用瞑眩之药尔诸人自然不堪不若打扫古寺闲房开煖炉度岁记得虎丘隆祖有云第一着是真参第二着是妙悟第三着任你多知多解不若无求最第一也这三贴平胃散诸人服之管保一箇箇自成自立去天宁纵有妙密钳鎚广大炉鞴亦无施设处何故呢不见道彼自无疮勿伤之也便下座龙华会道场圆满日上堂兼谢天灵二位和尚问五旬佛事今日周隆行满功圆一句请师速道师云诸佛生欢喜进云虎头虎尾幸有和尚全收理事混融更乞聊通一线师云要上座出一只手进云人天亿万霑恩泽一曲阳春和者多师云珍重流通问高揖释迦不拜弥勒且道是甚么人师云出格衲僧进云忽遇箇掀倒禅床喝散大众又作么生师云试下手看僧便作掀禅床势师云狮子咬人韩卢逐块进云放者老汉出一头地师云贼过后张弓乃云眼见龙树花开忽焉龙树结果今朝果满菩提圆也释迦弥勒稳坐家堂文殊普贤扬声高叫道善哉天宁寺里佛事场中有三件吉庆事一者天日晴明二者人缘辐辏三者大众和合说是语巳释迦文佛默然许可弥勒大士呵呵大笑云二菩萨言则固是也且道这三件吉庆事毕竟因谁致得若也明得方知当人尘剎深心如其不然不妨聊与通箇消息乃挥拂子云当天一镜明如日万古灵文玉玺中久立众慈伏惟体悉说戒日兴教石灵和尚率众檀越请上堂西堂问古有尊者袈裟着身须发自落未审是神通妙用法尔如然师云坐断两头看进云一句了然超百亿堂前何用演三车师云须是西堂始得进云恁么答话秪有寒灰发燄且无石笋抽条师云原来不领话进云明知老汉惯用此机师云却被你勘破堂一喝师便打乃云禅禅达磨来自普通年戒戒波离亲续瞿昙派二老汉今日同到天宁各逞本事去也诸人要识达磨禅么银亮竹篦唤着则触不唤则背以拂子向左指云过者边着要识波离戒么墨黑袈裟放之则显收之则藏以拂子向右指云过者边着蓦遇箇副贰传化底搀前长揖曰传持禅道不无迦叶师兄主张戒律自有波离尊者兴严教法须是阿难阿弟始得说是语巳各各如鼎三足而立天宁拄杖子向前致问曰教外别传是禅否迦叶师兄云是一大藏经是教否阿难阿弟云是五篇七聚是戒否波离尊者云是拄杖子复呵呵大笑曰三公如此提唱释迦一宗扫土而尽岂不闻明眼人没窠臼若是箇无欲无依底直下拗折竹篦卷起袈裟焚却本子方始安乐得人尔现前诸人要识天宁拄杖子么蓦卓三下云掀翻海岳求知巳拨乱干坤见太平下座早参弥勒真弥勒分身千百亿时时示时人时人自不识忽然识遂撺下竹篦云原来秪是这箇贼雨山和尚语录雨山和尚语录卷第八嗣法门人记住维扬天宁禅寺语解制日付法上堂问圣制告圆放行一句作么生道师云截断脚跟进云万里无寸草还许学人措足也无师云天宁一向有公据进云若不上来焉知端的师云且莫草草问佛祖说不尽底请师拈出师云一麟足矣进云龙生金凤子沖破碧琉璃且道是祥耶是瑞耶师云公案现在进云好音在耳人皆耸一句当阳万象辉师云好为流通进云堂堂大用频拈出争怪儿孙越格行师云者一句在上座分上在山僧分上僧作女人拜云伏惟和尚珍重师云见怪不怪问大悲千手眼那箇是正眼师挥拂子云看看进云多子塔前则且置五老峰头事若何师云与你犹隔津在进云龙得水时添意气虎逢山势长威狞师云切忌乱走问佛佛授受祖祖相传请问和尚传箇甚么师云近前来向你道进云恁么则师子窟中无异兽师云你做得山僧侍者乃云祖师心印状似铁牛之机去即印住住即印破风穴老人权衡临济宗纲美则美矣只是太费週遮天宁出云门脚下只用箇铁鹘机去底与一拶住底亦与一拶稍知痛痒便明窗下安排若是三拶两拶不回头谨奉一緉草鞋一任州县踏白所以从上来事殊非草草若要入室称真须是心髓相符始得试看灵山会上迦叶一笑投机少室峰前神光三拜得旨古人既有如此榜样诸人焉得不努力参承且的的相传一句又作么生道众皆默然师云真狮子儿善狮子吼晚参日可冷月可热众魔不能坏真说诸人要知真说么拈椎竖拂不是真说擎叉击地不是真说转语机锋不是真说滚毬打鼓不是真说且毕竟如何是真说聻良久云莫道无语其声如雷泰州恒甫易居士率令嗣元佐请上堂问一句当天八万四千生死门永绝且道如何是当天一句师云语在言前进云恁么则一条拄杖两人扶师云你出手看进云可谓学人添得十分光彩师云且缓缓乃云三月春将半韶华满帝州天宁寺前四五百条花柳巷琼花观外二三千座管絃楼参玄上士行脚高流何必朝游檀特暮宿罗浮即今满眼满耳烟花烂熳遍尘遍剎风雨飕飗都是如来藏里收便恁么去一闻不再闻观音披衣得座一见不再见曼殊高枕无忧更说甚将钱买餬饼放下手却是馒头都落侬家第二筹且道如何是第一筹聻挥拂子云玉树槎牙天赐种生来全不计春秋便下座晚参释迦不出世达磨不西来实情好箇太平时节风以时雨以时种麻得麻种荳得荳设若须弥山跳入诸人鼻孔里又将甚么出气良久云一总将作死马医结夏日行白上座请上堂问人天普集仰听雷音猊座巳登请师垂示师云巢知风穴知雨进云恁么则太山顶下瑞云腾起也师云过山寻蚁迹能有几人知问古人云石火莫及电光罔通除此二途未审天宁如何为人师云譬似闲进云学人总不恁么师云别有长处不妨拈出进云出头天外看谁是我般人师云谩夸好手僧便喝师便打乃云祖佛用不到处有生机一路人若踏着管保不蹈释迦老子三千年前故辙有般汉不解自家作活才闻箇踞菩萨乘修寂灭行便向长连床上塞耳藏睛如七村里土地相似若只与么少室一宗流传岂到今日寻常向诸人道尽大地是箇解脱场一任随缘放旷任性逍遥任他龙蛇混杂凡圣同居他各各具有一副天地一副日月一副胸襟一副作略不消护生用杀自然头头合妙处处归宗天宁从不将禅道佛法搅人肚肠便恁么绝商量大家摇扇乘风凉击拂子下座端午日见龙李护法仝母赵太君为和尚庆诞请上堂问向日藏身北斗今辰座拥南山一众当筵请师垂范师云出头天外看进云恁么则山河匪其久日月匪其明也师云搆不着僧礼拜起云麈尾拂开机外旨杖头点出劫前春师云且过一边乃云打从空王如来便留下这箇符印今日入到山僧手里要依样画葫芦去也乃以拂子作书字势云五月五日午时书佛见法见尽消除如是则不用德山先锋临济殿后自能廓清祖域奠安禅鼎于后五百岁说甚灵钟于威音那畔秀发于今世门头所以云得者不轻微明者不贱用试看即今榴火喷千山红燄蒲剑挥万里清风可谓时至而理自彰矣且道诸仁即今又如何受用良久复挥拂子云此时若蹉过余日定难逢便下座晚参称提从上来事蓦拈拄杖云惟有这厮最直截所以黄檗如是直截用临济如是直截悟降此以下尽是摘叶寻枝埋没先宗者今日天宁直截用去也还有向直截处承当者么良久云要会无多子佛法以拄杖一时旋风打散次日晚参昨夜拄杖子向诸上座前弄一下险今日歛迹藏威依旧在山僧手里有时扶过断桥水伴归明月村犹是寻常受用记得汾阳和尚有云识得拄杖子一生参学事毕诸仁即今还有识得拄杖者么智悦众云请和尚放下着师便放下智云相随来也师云这一堂师僧棒合是悦众喫便归方丈晚参乃卓拄杖一下云秪这箇为解脱之本亦生死之源有会得者出众相见众无对师云诸人既巳吝慈山僧不免自道去也复卓一下云向这里一见不再见岂不是解脱之本向这里一见复再见岂不是生死之源然这犹是诸方老宿掉下不用底伎俩若是出格衲僧到来又作么生相待良久掷下拄杖云看我眉毛有几茎僧问万法归一一归何处师云看脚下僧礼拜师打云依然是箇漆桶僧问言前荐得犹是滞壳迷封句下精通未免触途狂见请问和尚如何是第一句师云我向你道早落第二句僧云和尚今日败缺师云甚么处见得僧拟议师便打僧问三不是毕竟如何即是师云有是即有非僧云如何是无是无非的句师云近前来向汝道僧进前师打云狮子咬人韩卢逐块因事晚参佛有佛眼鬼有鬼眼佛有佛心鬼有鬼心大众要识佛眼佛心么即今正大光明者是要识鬼眼鬼心么即今姦险诈伪者是或有箇出来云大小天宁话作两橛但向他道我秪要据款结案晚参佛宝法宝切忌别处寻讨蓦竖拄杖云容颜甚奇妙岂不是佛复卓一下云光明遍十方岂不是法与么则僧宝分上原自具足也因甚不肯承当良久遂掷下拄杖云秪为分明极翻令所得迟晚参一雨普滋三草二木悉皆润泽且道无阴阳地上生箇甚么若也知得不用深耕穊种非其种者锄而去之且毕竟如何是无阴阳地一云看脚下一云七贤女被我勘破一云风吹不透雨打不湿一云分付来多少时也一云黑荳未生芽一云寸草不生师顾侍者曰分付直岁来日不得普请师仝众玩月次问大众云正当恁么时如何一云胡来胡现汉来汉现一云某甲不在明白里一云大家在这里一云伏惟和尚珍重一云放下着僧问师师云不是衲僧分上事僧云如何是衲僧分上事师云月落后相见又僧如前问师云我钝置你犹可你钝置我太煞普请示众宝山既到莫空回昔闻其语未见其人而今验在目前也云门普击着知归底许伊是箇俊快禅流若是三敲两打不回头怎免天宁道箇钝置早参僧问三顿痛棒意旨如何师云现成公案又僧出师云狗子无佛性话你作么生会僧云现成公案师云学语之流僧拟议师云贼身巳露何必枷杻乃举昔日佛眼和尚示众云山僧今日与诸仁同参一箇真善知识去良久便下座师云佛眼老人可谓赤心片片但不合引人向良久处着倒天宁今日亦与诸仁仝参一箇真善知识去蓦竖拄杖云巍巍乎惟天为大荡荡乎民无能名焉晚参心不是佛智不是道当头突出无毛鹞等闲沖破太虚空归来落得场好笑且道笑箇甚么良久云笑他壁观老胡做人全没孔窍晚参安禅不必须山水灭却心头火自凉秪如心头火作么生灭一云惜取眉毛一云用灭作么一云罔象到时光灿烂离娄行处浪滔天一云人平不语水平不流一云莫妄想一云知是般事便休一云自已肚皮自已画僧请师代师云要头便砍将去又云山僧今日被你勘破六月十四夜茶话三伏苦炎蒸实情难回互云堂坐榻温翻思林下步纵有赵州茶徒然成露布良哉先圣言光阴莫虚度新方丈据室师拈拄杖卓一下云此处最吉祥过去诸佛向这里转大法轮直得天垂玉蕊地涌金莲山僧既隆圣种须绍门风复卓拄杖一下云今日法轮巳转门风巳绍现前诸仁若道得箇接手句譬如一灯燃百千灯灯灯无尽且入室安居毕竟如何指南复卓拄杖云此真法界一切无碍我今安居得大自在进新方丈日拈花二位和尚率李都谏阖府众护法请上堂乃云有祖以来便打成这箇根基开成这箇保社天地未分未有生佛名字以前早巳尽情结契分付诸仁了也只贵箇同德同心同声同气底相与建法幢立宗旨未为难事不然独掌那能得鸣独树何由成林所以妙吉祥恒白鹫岭之椎颠普化常推滹沱之毂是谓龙吟云起虎啸风冽者也蓦拈拄杖卓一下云试看这一片地自晋义熙间谢太傅舍宅为寺以来屈指历一千三百余年虽时有盛衰而道无升降其间住持者赞勷者皆代不乏人逮至明末法席中衰晋殿唐宫虽复岿然而孚上座铁觉嘴之高风凌夷至极国朝初我师翁来自云门乃经其始未几以法席交付先师先师茹荼戮力一十八年而殿堂庖湢一一周圆独方丈一案未果其愿呜唿便于丙午正王示寂矣比时师翁尚在得讣曰天宁当时我只一过手耳其恢弘扩大之功皆巨长老之力但山门冲要难乎其继矣师翁之言历历犹在耳也后之嗣席者不体师翁之心而私其心遂致法席荒寒可胜扼腕不肖樗散之材承诸檀护遴选住持而及区区入院以来虽殿堂楼阁为之一新远近喧传佥谓山埜之功那知同门拈花二大师赞翊之力居多今方丈落成复承率诸大檀护挥金办供命陞此座可谓久要不忘先师之嘱者也虽然饮水贵知源得地贵识脉苟渊源有据血脉无亏则人人脚跟下明如杲日宽若太虚何在舍已之田芸人之田然后为得哉若要此后有凭传之永永幸有五山和尚为之证明在遂卓拄杖下座解夏上堂才过九夏忽到三秋此日炎蒸歇灭连朝风雨飕飗圣制巳云满解开布袋头增上慢俦去则任去善良贤衲留则终留留底不要你空手把䦆去底须会他步行骑牛此是今时枢要亦为上古徽猷如不然也直饶五湖浪迹四海萍游踏破铁鞋无用处徒然累得雪盈头晚参举昔日马祖同西堂百丈南泉翫月次祖云正当恁么时如何堂云正好供养丈云正好修行南泉拂袖便行祖云经归藏禅归海惟有普愿独超物外师蓦喝一喝云除却华山陈道士何人不带是非行中秋示众举昔日南泉和尚翫月次僧问云何时得似这箇去泉云王老师二十年前亦恁么来僧云即今作么生泉便归方丈乃云何时得似这箇去荐得分明成死句二十年前恁么来而今古殿长青苔作么生归方丈有口秪堪悬壁上老南泉一句玄不须重向天边讨玉兔沉来话始圆结制日师昂西堂同汪广涵居士请上堂僧问炉鞴洪开顿令顽金起色钳锤大展直教尘镜生光四众云臻如何指示师云一槌便就进云伯牙琴巳拨几箇是知音师云瞒大众不得进云望中尽是英灵客鞭影何劳这一施师云谩夸好手僧便喝师云这是临济底与你有甚么交涉进云人天众前且放过一着师云大似持钵不得问古德云不疑言句是为大病秪如世尊不说迦叶不闻正恁么时作么生疑师云罕遇知音进云恁么则剑为不平离宝匣药因救病出金瓶师云与世尊迦叶有甚交涉进云金风吹玉管若箇是知音师便打僧顾左右云大众一齐高着眼莫教错过目前机师云赚了也问九旬把住牢关水洩不通请问和尚如何是把住句师云大家在这里进云身心一如身外无余放行一句又作么生师云后五日看进云就中收放凭师手还许学人和也无师云许僧便喝师云一钓便上问西来大意则不问今朝结制一句作么生道师云眉毛撕结进云可谓精金若不经炉冶怎得光华彻底新师云道着进云无位真人还假煅炼也无师打云少这一棒不得问四大本空五蕴非有请问和尚制向甚么处结师云杜撰长老进云怎柰公案现在师云适来犹自可而今更郎当进云是何心行师云因甚话头也不识僧便喝师便打进云棒头点出无生眼灿破干坤亘古今师云料掉没交涉问和尚钳锤固是妙密秪如百拨不转底汉来有何方便师云且居门外僧进语煳涂师打云我若不打你两堂大众笑去在问如何是函盖干坤句师云你是漳泉福建僧进云如何是截断众流句师云这里无你措足处进云如何是随波逐浪句师云东去西去一任上座进云千峰势到岳边止万派声归海上消师云闲言语进云鹅言争似凤蛛巧不如蚕师云无棒到你喫在居士问如何是的的西来意师云西来有甚么意进云半夜日头上当午月正明师云杜撰不少乃云行脚高士担囊挈钵拨草瞻霜遶四天下行脚蓦竖拄杖云秪为不知这箇落处所以驱驰决择乃卓拄杖一下云今日觌露现前也诸仁尽知尽见且作么生说箇决择底道理有者道识得拄杖子一生参学事毕是决择处又云涉水登山全得他力是决择处若只与么何异水中捞月空里採花天宁见处也要诸人共知况值圣制初开若存一毫吝惜岂不孤负诸人一緉草鞋复卓一下云看看直得森罗万象彻下孤危大地山河通上险绝释迦有手攀揽不着达磨有眼傍观有分惟许上无攀仰下绝已躬底衲僧向天地未生未有生佛名字以前一逴逴得便恁么去似地擎山不知山之孤峻如石含玉那识玉之无瑕虽然如是忽若须弥山𨁝跳入你眼睛里香水海腾沸入你耳朵里若向这里道得箇脱体句一任平山翫月梅岭吟风其或未然且向三条椽下七尺单前与你眉毛撕结一上下座晚参今朝二七之八露柱却也省发特地去问灯笼箇事本来条直禅和子因甚反打葛怛波斯咤心肝偏向树头攀舜若多鼻孔却于地下穵灯笼闻之燥得火出齐来启白方丈山僧云是者伙颠倒众生教我有甚么法晚参阐提有佛性不虚是箇阐提狗子无佛性非实是箇狗子狗子非实堪与佛祖为师阐提不虚到底自救不了紫湖门下畜得底来也道上取人头中取人心下取人足拟议则丧身失命正恁么时还有避得底么僧出便喝师打云性命也不炤顾又僧问大地无寸土和尚教大众挑箇甚么师云瞒却几多人僧礼拜师云将谓是箇衲僧问觌面相逢事若何师云你合喫我手中棒僧拟议师便打问蠢动含灵俱有佛性因甚赵州道狗子无佛性师云我爱赵州道得亲僧云南泉斩猫儿意旨如何师云刀头有眼僧拟议师打云照顾性命晚参禅不禅道不道三寸舌头胡乱扫小南当日有此作略而今法久成弊天宁不然禅是禅道是道珍重舌头莫乱扫何故近来王令稍严不许搀行夺市冬至日明慧远闲古鑑三上座丐徐州归请上堂问一阳初起事如何师云万象腾辉进云恁么则无根草发千秋色枯木花开劫外春师云又添一重好彩问暑往寒来阴消阳长且道拄杖子还有消长也无师云莫作埜狐精见解进云五百人善知识作恁么语话师云罕遇知音进云能为万象主不逐四时凋师云你做得傅大士奴进云不得压良为贱进语稍迟师打云巳迟八刻问眼盖干坤即不问口吞佛祖事如何师云你有如是作略那僧便喝师云是眼盖干坤是口吞佛祖进云一任和尚分疏师云鼓粥饭气师僧进云大善知识还有这箇在师便打乃云一阳来复万象腾辉那边不许夜行君子道长这边投明须到小人道消赤肉团上伐鼓考钟要问古佛与露柱相交是第几机寂子速道当下出得阴界一任拽占波与新罗斗额南岳共天台撞彩说箇烛明千里象暗室老僧迷犹存解路那堪慈明老汉弄出三分鬼画符便榜向僧堂前称杨称郑若到天宁棒未许他喫在何以故不见道阳气发来无硬土六管飞灰书云枝笔谁不解拈向虚空里书箇上大人许你横涂竖抹诳惑闾阎现前一众尽是正因行脚底饱丛林能向枯木上糁些子花不惟老胡有望亦表宗社有人若是三点两点不回头怎免山僧道箇漆桶不快说沙弥戒日拈花和尚率众檀信请上堂问高沙弥不登坛卢行者不剃发如何是戒师云优波离尊者笑你进云坐断十方迥超物外如何是定师云莫向鬼窟里作活计进云出海骊珠光灿烂尘沙草木尽生辉如何是慧师云击碎骊珠来相见进云一镞破三关大千惟只眼师云大众笑你问三坛大戒即不问格外玄机愿垂指示师云冬不寒腊后看进云与么则一句曲含千古调也师云似则似是即未是进云秪为分明极翻令所得迟师云自知较一半问禅律并行即不问昔日拈花事若何师云迦叶师兄笑口开进云纳败缺不少师打云何不领话问五篇七聚佛所说一句临机试道看师云无暇荅你这话进云佛法如大海因甚不荅话师打云随语生解进云料且难瞒大众师云痴人棒打不死问一念不生万法无咎还唤得金刚宝戒么师云疑则别参问古人云第一句中荐得堪与佛祖为师如何是第一句师云顶门挝毒鼓进云第二句中荐得堪与人天为师如何是第二句师云天宁垂手来多少时也进云第三句中荐得自救不了且道过在甚么处师云自家验取进云佛与众生原不异只为分明路更赊师云有甚么交涉僧一喝师便打乃云我有一机瞬目视伊若还不会别唤沙弥可笑仰山老乘虚接响闻恁么道便云闲师弟会得祖师禅也阿刺刺若到天宁门下驱乌也未许伊在然非惟香严些些小视不足以旷发群动直饶灵山会上目凈修广如青莲底老阿师等闲一瞬直得山河大地草木丛林悉放宝光那知拖到如今尚成流布由是观之反不若现前一伙新学沙弥不用视伊人人声前得旨何劳别唤箇箇句下知归黑漆钵盂要伊承受黑漆袈裟要伊奉持谓是禅也孤负波离尊者谓是戒也埋没迦叶师兄须知这里有举一全该得大无碍底一着诸仁若也不信少间伐鼓考钟齐到僧堂前验取便下座师一晚仝众坐香值散饼次乃示众云超佛越祖之谈云门道箇餬饼虽则家常茶饭诸仁但不得囫囵吞却若是箇咬得破的始知他一句中百味具足且问诸仁如何是百味具足底句一云随家丰俭一云我这里没闲家具一叉手向前云也不较多一云吾无隐乎尔一云和尚也须亲尝过始得一云三十年不少盐酱一云若知滋味则祸事一云一点瞒他不得一云苦瓜连根苦甜瓜彻蒂甜皆不惬师意众请师代师云分付与典座腊八圆菩萨戒日法宗上座请上堂问尸罗妙法今日告圆末后一机请师拈出师云谨慎钵袋子进云依而行之又作么生师云许你是箇信心比丘进云云在岭头闲不彻水流涧下太忙生师云与尸罗有甚交涉进云谁人知此意令我忆南泉便归众师云直得叫屈有分问若人识得心大地无寸土且道扬州琼花种在甚么处师云多虚不如少实进云恁么则祖席重兴施法雨明星闪烁绝群疑师云不劳这一句进云某甲礼拜有分师云念汝远来且放过一顿问狮子哮吼时如何师云惊杀你僧便喝师云这是野干鸣进云狮子窟中无异兽师便打问释迦成道则不问未审天宁将何法要示人师云在天成象进云末后灵山拈花迦叶微笑又且如何师云在地成形进云后来阿难问迦叶云世尊传金襕外别传何物当时一唿一应毕竟明甚么边事师云难兄难弟进云可谓当阳惟许克家子不许游人来问津师云与你犹隔津在进云是何心行师云分明举似诸方乃举昔日释迦于正觉山前夜睹明星豁然大悟曰奇哉一切众生具有如来智慧德相但以妄想执着不能证得乃喝一喝云这老汉寐语作么不见达磨自西天来秪要觅箇不受惑的人尔诸大德果能自成自立纵饶尽十方虚空移来掌上不消一捏粉碎更有甚南斗六北斗七翳汝眼睛故法眼大师一生平只教人仍旧去去若仍旧则眼不顾他位里脚不踏他位里果是知音天下衲僧始得无过虽然秪如钟声披起郁多罗是仍旧不是仍旧如向这里道得一句阿难陀持钵去菩萨子喫饭来不着问人一一自知落处蓦拈拄杖卓一下云上来巳为这老子三番羯磨也谚语有云打草蛇惊打水鱼痛尔现前诸仁还有惧佛见法见如酖毒者么天宁要问你智慧德相是甚么破草鞋宁可赤脚不着最好久立众慈伏惟珍重下座立春日圣玉上座仝刘达宇居士请上堂问春回大地万物咸新未审庭前柏树子还属新旧也无师竖起拂子云祖师犹在进云恁么依然还是旧时人不改旧时行履处师云者便是上座见处进云常恨春归无觅处不知转入此中来师云香山佳句不劳拈出进云今日因斋庆赞又作么生师云少停食堂里验取进云玉历巳颁天下遍歌谣处处乐昇平师云江西湖南少你不得问一尘才起大地全收新春巳到因甚枯木无花师云后五日看进云还许一众瞻仰也无师云许进云如何是瞻仰处师云大似不带眼来乃云释迦雪山冷坐彻骨称贫弥勒闹市酣眠通身卖富通身卖富底与他下载彻骨称贫底与他上载诸仁要识上载么蓦竖拂子云以有下劣宝几珍御要识下载么遂掷下拂子云以有惊异黧奴白牯然这犹是教开蒙儿顺朱底说话若是箇珍服全抛御饭亦吐底直饶释迦弥勒到来亦转他向背后立方显大丈夫儿天然气概即今还有天然气概庇么挥拂子云但愿春风齐着力一时吹入我门来便下座圣玉上座请茶话举昔日大慧老人住径山因超然居士设粥上堂云超然居士设粥供养一堂龙象喫了挂起钵盂好箇西来榜样乃云大慧老人榜样好箇榜样未免有些做作天宁则不然圣玉上座设茶供养合院龙象喫了各各归堂切忌装模作样何以故从来少室儿孙不用一些伎俩元旦茶话新年头佛法古人说有说无俱成话堕天宁则不然或有人问如何是新年头佛法只向他道仍旧去云既是新年头佛法因甚道仍旧去须知远烟浪别有好商量解制日泰州刘忠赤居士率孙若渊请上堂问把住也干坤失色放行也瓦砾生辉干坤失色则且止正当解制事如何师云紧峭草鞋进云恁么则人人犹角虎箇箇若飞龙去也师云忽然有人打算九十日饭钱又作么生进云有意气时添意气不风流处也风流师云且信一半问因斋庆赞则不问放行把住事如何师云岂有与么事进云怎柰目前何师云试道看进云大鹏欲展摩霄翼谁顾崩腾六合云师云俊快衲僧乃云好箇囫囵世界无端被他伙老榾檛扭捏得七花八裂都道结也上古风规解也今时枢要不知洪蒙未判世界未形还有这箇消息也无天宁今日只得曲顺时宜汝诸人各有一緉草鞋虽则东去西去向万里无寸草处去然非那边不居空界这边不踏今时那能摆手出长安一一合他古辙不见祖师道还乡尽是儿孙事祖父从来不出门伶俐禅和若谙此旨则古今天地依旧山河不曾移易一丝毫许更有甚妙高山顶峻百城烟水宽而不收归脚下虽然童子南询则且置且道德云比丘即今在甚么处良久云觌面若无宗正眼回头只见旧烟岚元宵日胜玉上座请上堂问举扬古佛家风决断今时公案如何是天宁为人句师云待你脚跟点地即向汝道进云概栗横肩不顾人直入千峰万峰去师云甚么处是你住处僧拟议师以杖拄之云速道速道进云蒙师法施沾群品恩大难酬此日机师云八刻乃云十五日以前荒城雪尚满十五日以后大野春犹寒正当十五日节届元宵火树与冰花竞彩时逢稔岁星灯共月烛争辉笙歌丛里普门圆通大启朱紫场中曼殊境界全彰是即是因甚闻声悟道见色明心云门老子又肯诺不得全蓦喝一喝云贪他一粒米失却半年粮安东悉容上座领奉山夏居士请上堂僧问啐啄同时则不问石火电光事若何师打云徒劳着眼僧便喝师又打僧又喝师云犹嫌少在僧拜起云洎合放过师连打趁乃云达磨西来直指人心见性成佛不道他不是继祖传灯底人但不得向我衲僧门下过何故呢不见道金屑眼中翳衣珠法上尘巳灵犹不重佛祖是何人各各顶天立地丈夫儿肯受你涂污天宁今日要问这老臊胡你道直指人心且道心是何颜见性成佛毕竟性作何色试一一为我指出看若指不出好搥脚折虽然忽有箇倔强禅和出来道大小天宁抑人太过岂不闻道火烧着口道水何曾沾着唇若是箇向那边透过这边行履底任是魔宫鬼国尚且安居酒肆茶坊亦常措足岂是你把缆放船抱桥柱洗脚得底山僧闻之更不与他论今论古说短说长只将请法檀供奉他一分且道是赏伊罚伊具眼道流试拣辨看到吴陵吉光菴万佛会诸善人请示众水之南山之北最吉祥地堪结屋中有苾刍用意勤相率同人礼万佛不向他求不已求通身巳证莲花国文殊慧普贤福总在一心两具足俨然一会在灵山不愧如来真眷属我似梵志老还乡鬓发衰兮头颅白谓是昔人非昔人粗拳好与拦胸筑伏愿在会诸善人各各证取本面目祈晴早参久雨不晴陆地波生云门一札力挽千钧直得风伯雨师退身三舍曦和灵曜光益十分尔诸人前廊下后架上幸自不曾湿脚有甚么干爆爆的见惠些子众无语遂大喝一喝云孟八郎汉梦里惺惺分明日卓午犹谓打三更晚参佛法大有只是牙痛古人恁么道作贼人心虚天宁今日牙虽痛只是没有佛法若信得极管保一员无事道人忽有个出来问诸人浩浩地商量天宁因甚么却没有佛法只向他道道泰不传天子令时清休唱太平歌雨山和尚语录卷第八雨山和尚语录雨山和尚语录卷第九嗣法门人记住如皋大觉禅院语进院日灵灿监院领段对廷公翔高式公三护法请上堂问天宁巳震嘉声大觉重开生面人杰地灵即且置点铁成金事若何师云俊快手脚进云与么则从前汗马无人识秪要重论盖代功师云失口道着进云东风一夕来上苑移得琼花到雉城师云三千里外问黄檗得临济千载下父子联芳大觉接兴化七百祀弟兄媲美既登父兄堂搆请展从上家风师便打僧礼拜起云还当得么师云犹嫌少在问孤峻处请师一接师便打进云恁么则当阳有路无私曲正令全提绝古今也师又打乃云广大觉场人天云涌山僧承乏而来且道举扬箇甚么即得若也说佛说法乃是诸方用剩底土苴更或论性论心亦为禅和不食底馊饭何则盖本分事上绝不容这些骨董故而今兄弟们闻箇闻声悟道见色明心便拟向落花啼鸟霁月光风上东觑西捕纵饶捕得早是八尺楔丈二钉钉在你眼里了也岂不闻心是根法是尘两种犹如镜上痕尘尽垢除光始现心法双忘性即真永嘉老虽道得十成若到我临济门下正好买草鞋行脚诸仁若善参详堪报不报之恩共助无为之化且启后承先一句又作么生道挥拂子云目击普天飞化雨一花开遍少林春举昔日法灯和尚示众云山僧本欲深栖岩窦隐遯过时只缘先师有未了公案今日特来为伊了却时有僧出问如何是未了公案法灯云祖祢不了殃及儿孙僧云过在甚么处法灯云过在我殃及你师云法灯老汉三年不违父道可谓孝矣但殃及平人是为一短山僧亦本欲深栖岩窦隐遯过时只缘先师有未了公案特来为伊了却或有僧出问如何是未了公案只向道验在目前他若知休识咎自然两不相妨岂不克全先美哉遂顾左右云久立众慈伏惟珍重下座万庵大师同道坚裕然二上座暨众檀越请上堂问法幢久竖在䢴江今日亲移大觉场重整颓纲即且止斩新条令请师扬师打云即今不可谓之斩旧进云可谓狮子翻身正此时师云你试哮吼看僧连喝两喝师云逐块不少问今日春风料峭大家卓朔寒毛明知是者边事因甚许多人到此茫然师云不得以巳妨人进云何不道取一转使人瞥地去师云你要第二杓恶水那进云那边事又作么生师云待你到那边向你道进云若然则达磨老子秪堪与和尚提草鞋师云是何言与进云无位真人不妨更添一重光彩师云要且没交涉问天宁堂上巳见全提大觉场中更请垂范师云太无厌生进云若不登楼望焉知沧海深师云徒劳神力进云到这里只得兵随印转将逐符行去也师云消得与么消得与么问滹沱一派流出东皋时如何师云且道水深多少进云龙归大海波涛涌凤到苍梧气象闲师云念得来要且不相似僧便喝师便打僧又喝师亦打僧连喝两喝师云痴人棒打不死乃卓拄杖云此是从上祖佛煅炼凡圣之所今日山僧不吝手脚效渠箇样子去也乃竖起拄杖云德山一生用不尽底特地拈来汝诸人眼似铜铃不可谓之不见复卓拄杖云汝诸仁耳似灶门不可谓之不闻既见既闻不可不谓之发真归元既发真归元也本乎天者亲乎上本乎地者亲乎下恭惟赤肉团上无位真人各各起居纳祐庆无不宜如是则不动干戈定太平也何必长期百二中制九旬方为之开广大炉鞴哉尔现前一众尽是煅过底精金聊闻举着便合知归如其不尔顶上一搥莫言不道便下座二月十九日启建大悲忏期许元文张景明邓公正宫通飏四居士请上堂僧问禾山鼓雪峰毬太煞郎当临济喝德山棒尤嫌漏逗未审和尚有何方便师云静听雷声起上方进云一气不言含有象万灵何处谢无私师云观世音菩萨来也进云学人礼拜有分师云听事不真问满口道得底却不知有知有底又道不得毕竟是甚么人提唱宗乘师竖拂子云好生着眼进云才有一丝头便是一丝头师云莫错会好进云休将三寸烛拟比太阳辉师云是你自画了也问圆通大启四众云臻未审有何指示师便喝进云其中端的旨能有几人知师云俊哉此是观音入理之门进云恁么则学人依而行之去也师云直须珍重乃云广大陀罗尼一切具足岂待万劫薰修千生磨炼然后称圆满无碍诸仁要识渠相貌么乃以拂子打相云全体光明全体殊胜全体如优昙花如如意宝如景星如庆云成就万德不借功勋除灭千灾岂劳神用苟能信受奉行观音妙智力总在一心具足非有假于他术复击拂子云择火拈香身即道场伏惟诸德直下承当良久云赚杀一船人便下座生公莲社二大师同众居士请上堂僧问棒头有眼正令全提喝下无私全机独露即今大觉门开几人心空及第师云一二三四五进云一种没絃琴惟师弹得妙师云你还出得手么进云纷纷香气炉中发拂拂春风座上生师云大众侧耳僧出画相云只者箇明如杲日坚若金刚因甚掷向搕𢶍堆头一总无人顾着师云大觉门下进云大方之家宛尔不同师云你又作奇特会那进云某甲共钵盂喫饭怎敢说客话师云未许领略一半进云刮垢磨光须凭和尚师打云叫休不肯休只待雨淋头问古人道歇下腰包便问箇事且道如何是箇事师举拂子云抛出大家看进云麈尾头边飞化雨大千无处不沾恩师云陈烂葛藤不劳拈出进云忽有掀倒禅床喝散大众底到来和尚又作么生师云你不是这副手脚进云某甲今日罪过师打云也少不得这一顿问五更残月落天晓白云飞分明目前事不是目前机请问如何是目前机师云春日晴黄鹂鸣进云恁么则豁开旷劫尘迷梦顿省千生未了疑师云不意你见到这里进云机关不是韩光作莫把胸襟当等闲师云谩夸好手问世尊说法四十九年未曾说着一字今日和尚说箇甚么师云谛听谛听进云箇中端的意能有几人知师云且道说着一字不曾说着一字进云鸳鸯绣出从师看不把金针度与人进语稍迟师云巳迟八刻乃云一叶扁舟泛渺茫呈桡舞棹别宫商山僧打从䢴水来不待薄暮望东皋早见莲社庵头香云叆叇生公池上花雨纷霏中有大士各各折骄慢幢披忍辱铠齐来大觉院里助转双轮山僧深感法谊特特伐鼓考钟借古圣鼻孔为今贤出气夫结莲社修心者远公也对顽石说法者生公也二公当年阐教各各以惟心惟性为宗大觉要问诸仁且道心作么生阐性作么生示若形文彩即属染污况以理致名相取巧安排我知去此道太远也不见碧眼胡僧泛鲸涛涉重溟一踏斯土便云直指人心见性成佛遂将此八箇字为度人张本直逼得断臂老子于觅心了不可得处方始迷逢达磨上智哉后来演公为天下宗师直以说心说性为恶口看他祖祖孙孙何曾有丝毫实法与人二公若在闻之必然大笑曰长老巳籍没我家私了也更来讨从上契劵遂挥拂子顾左右云相逢巳有知音知何必清风动寰宇便下座菖蒲庵恒济上座领众道友请上堂僧问檐前雨滴分明历历打破干坤当下心息未审古人悟箇甚么师云春雨一滴滑如油进云恁么则无边剎海自他不隔于毫端十世古今始终不离于当念师云且道三草二木发生也未进云大众证明师云且过一边问天地同根万物一体因甚么驴头不对马嘴师云是你杜撰见解进云统三界以为家作四生之依怙忽然三界焚烧向甚么处安身立命师云向上座顶门上安身立命进云击碎骊龙明月珠敲出凤凰五色髓师云未在问大事未明如丧考妣大事巳明亦如丧考妣未审和尚如何指示师云吾尝于此切进云龙袖拂开全体现象王行处绝狐踪师云莫是上座见处么僧便喝师云好喝再喝看僧无语师云只有先锋且无殿后乃云一口吞尽三世诸佛底虽饱无力一气转出一大藏教底堪作甚么要得机机挟妙语语通途苟非捏聚今世威音作一道而行那能合众德为一德合众心为一心所以此事如布长蛇阵相似击首尾应击尾首应方于唱教门中有些些光彩其或句滞则岳立摩空源迷则云横遍野斯盖学处不玄闺阁中物舍不得终成渗漏诸仁尽是遶四天下行脚者各各具有一双乌律律底眼睛且道破罗笼碎窠臼毕竟是甚么人方有如是作略良久云不逢错节盘根处怎见补天炼石心便下座传宗禅人领掘港慈悦尼禅士请上堂一笑契拈花之机迦叶开眼着贼三拳偿喫棒之旨临济平地喫交大丈夫秉慧剑般若锋兮金刚焰广陵管内敢有一人向前吐一吐气不得为宗门手脚谁云大唐国里无禅师哉今日寡固不可以敌众弱固不可以敌强不妨按下云头与诸仁平实相见蓦拈拄杖卓一下云即此便是解脱场是真实相与凡圣为依作众法之本善平等机者不消到末山见主人半面定知非男女相不然枯木巖前差路多莫谓山僧不曾道破好便下座生公莲社二大士复领众信请上堂问闻得和尚上堂打点问头不及来到曲彔床前一句总不记得请和尚荅话师云大好一问僧便拂袖归众师云因甚进语不来进云何不领话师打云犹亏一半问三日前三日后临济眼里有筋巳过关未过关黄龙舌头无骨于见不及处请师一接师便打进云固知棒下全提旨怎柰临机不让师师云且喜今日打着一箇进云若然则掀倒禅床去也师云你试下手看进云且放过一着师又打僧出呈坐具云惟此一事实余二则非真非真即不问如何是此一事师竖拂子云我恁么早是二事也进云千年桃核里原是旧时仁师云十万八千未是远进云出头天外看谁是我般人师云鼓粥饭气进云自有傍观者师便打问德山棒临济喝去此二途请师别道师云没者闲家具进云情知老汉惯用此机师云今日被侍者勘破僧礼拜云某甲罪过师便打问大觉堂开重施展曲唱无私不二机如何是不二机师竖拂子云且道是一是二进云莫瞒昧人好师连棒打出乃举昔日临济会下有同参二上座相问云离却中下二机请兄道一句子一云拟问则失一云与么则礼拜老兄去也一云者贼临济闻之陞座云要会临济宾主句问取堂中二禅客师云看这两箇偷心不除底汉恁么相见指望要光扬先德启迪后昆大似萤火爇须弥山终不能得夫沙门者具三千威仪八万细行苟进退不以其礼乌足以登大雅之堂看他二人始则以欺终则以诈一味诡道交兵为临济者不能辅之以正反文之以美名曰会宾主句老汉肘臂终不外曲也争如大觉二同学今日相见彼既无问此亦无荅虽无问无荅而目击道存矣如是岂不超出临济当时一头地哉伶俐禅和若能辨得许伊与他同参且道参甚么人遂大喝一喝下座一木禅人领泰山海月中禅广福地藏五寺耆宿请上堂参玄上士若以一知一解而为极则天下宗师未必尽是尸位素餐者据说佛具正遍知善逝世间解一等是箇知解且道与诸上座是同是别若道是同佛具三十二相八十种好诸人曾具几种相好来若道是别佛云一切众生具有如来智慧德相金口所宣不可尽成虚诞有通得此难者山僧捏须弥卢作枚餬饼普请诸山硕德共作一筵为汝助喜任是深沙神努眼舜若多攒眉只赏他箇热不睬更有甚登泰山小天下者而不云山海月都抛却所以古人云若少一法不名满足菩提且作么生道得一句中大觉之禅广檀那之福去蓦竖拂子云地藏菩萨来也若不得他明珠一晃你者一队瞌睡汉春梦几时醒便下座晚参师落堂云有疑出问良久无人出复云禅和怕底出问令我一场气闷若教据令而行一人好与一顿遂以竹篦旋风打散石港场西宾上座同元良章居士请上堂僧问新蛙声似鼓幽鸟语如簧祗如不落五音一曲请师唱出师便喝进云一句曲含千古韵万重云散月来初师云几箇是知音进云北斗藏身虽有语出群消息许谁闻师云上座不妨试通看僧便喝师云落在山僧圈缋里乃云尘劫来段不思议事昭昭然只在目前应眼时似千日舒光应耳时如千雷震响大丈夫儿本分手脚若解与么踢翻大海拳倒须弥也不为分外不解与么未免俯首低眉受他绳床上老榾檛底处分座中有箇不孤行脚眼底鼓起精神向桃花浪里一跃而去傍观者自然喝采尚肯曝腮龙门即今还有如是人么若有山僧不妨以风雷相助遂大喝一喝下座西方灵和尚率监院默惺默隐暨洪朴庵护法请上堂问叶落归根千树桃花呈旧面兄唿弟应剎竿倒却又重扶应时及节请师一句师云不可谓伊不曾见先师来进云三春果满菩提树一夜花开世界香师云伯氏吹壎仲氏吹箎又作么生进云大众侧耳师云且道是五音是六律僧便喝师云太煞唐突举昔日阿难问迦叶曰师兄世尊传金襕袈裟外别传箇甚么迦叶召阿难阿难应诺迦叶云倒却门前剎竿着乃云本固者枝必茂源深者流必长看他从佛口生从法化生底尚不能壎箎合奏琴瑟均调其于雁行伯仲之间生疏极矣只缘起初一脚不曾到底为闺阁中软煖绊着若不得迦叶师兄顶门眼正肘后符灵那能褫嫁时衣于当下古称此事如猫能软血虎善起尸不其然耶灵章法弟深谙此意兹者念畴昔之好特特一苇东来请陞此座然既是家里人大觉不合以客气相待诸人要知金襕外别传箇一件事么早被西方和尚一肩担荷了也且道门前剎竿还是扶起好放倒好要别端倪不妨就明眼人前决择便下座说沙弥戒日范简夫公和二护法请上堂问戒坚心月圆此是初学分上事秪如出格衲僧合作么生行履师云扑破钵盂来相见问古人云五戒不持人天路绝忽有箇遇佛杀佛遇祖杀祖底和尚作么生相待师云只恐你下不得这副手进云人天众前且放过一着师打云我者里放不过乃云积行菩萨要得理事俱圆福慧兼备若不踏着自巳本有田地那能披忍辱铠坐法空座以不懈怠心而为四众说法诸人要识本有田地么拈拄杖卓一下云恒沙诸佛天下祖师莫不皆向这里转大法轮弹指则珠回玉转声咳则电掣雷轰那待手摩日月背负干坤而后称功德法财方乃成就所以南岳让祖云一切万法皆从心生心无所生法无能住若达心地所作无碍兹值大觉说戒之日且作么生说箇无碍底道理记得契经云清凈持凈戒犹如护明珠会此许你入佛无碍又祖师云钵盂里撒尿净瓶里吐唾会此许你入魔无碍了得此二种无碍是则名为真入佛位之子山僧恁么举扬你现前两行兄弟还肯不肯良久云我孤你犹可你负我太煞便下座拼茶场杨森之尔常仝母施太君请上堂问云起雷兴文殊普贤境界天开日朗释迦弥勒家风云起雷兴即不问天开日朗事如何师云大家瞻仰有分进云恁么是法住法位世间相常住去也师云因甚三门走入佛殿里僧便喝师云好好问你恶发作么进云或遇雷兴云起又作么生师便喝进云作家宗师天然有在师云未是好心问棒下无情惯把死蛇活美喝中有眼常将狞虎生擒未审是神通是法尔师云山僧不打这鼓笛进云手执夜明符几箇知天晓师云瞒得大众眼么进云千峰势到岳边止万派声归海上消师云与今日事没交涉乃云赤肉团上日炤天临毕竟圣从何来灵从何起参玄上士便与么休去歇去长连床上一任高枕无忧可笑临济箇汉道箇无位真人已是撒沙向人眼里了也懵懂底不辨端倪犹向面门上寻他出入底踪迹何异凤萦金网龟负灵图然不是箇亲从龙华见过弥勒来底那能别淆讹识休咎于大觉场中所以道佛是无依人法是无依理若识无依是诸圣之母便恁么休去将谓山僧无合煞不妨于祖翁原本契书上打上箇花押汝诸人莫谓普通年远事不从葱岭带将来好便下座宫通飏刘尔玉二居士等请上堂问登山入水犹是途路边事且道堂奥中一句分付阿谁师云近前来向汝道进云与么则寒松一色千年别野老拈花万国春师云莫将境话来对进云某甲怎敢把境话来师云瞒大众眼得么僧无语师云草贼大败问雨过山山平点翠风来树树尽生春且道无阴阳地发生箇甚么师云金锄不动土灵苗当处生进云可谓一雨普润万物咸新师云你不妨会得好问春雨一滴滑如油曹溪路上还许穿草鞋行脚也无师云昨日有人跶倒了也僧进语稍迟师打云又是第二箇乃云春风如刀春雨如膏眼见三草二木十分荣茂且道拄杖子抽得枝条多少明眼汉能依实供通得来任是三身四智五眼六通不待从曹溪印子上打来一一知他落处更说甚日月傍照三天下正炤四天下直饶你炤遍三千大千世界不遗毫发忽遇箇有力作者一拳拳倒无量无数须弥山一踢踢翻无量无数香水海看你又炤箇甚么蓦拈拄杖画一画云住住岂不闻古人云峻机不假锋铓大用全贵平实你拟将有限身心向无限中用大似无边身菩萨以竹杖量世尊顶纵经尘劫亦不能尽众中设有超宗异目者山僧烧旃檀香供养你有齐眉共躅者烧沉水香供养你有影响音闻不入众数者不待掌钵盂去香积世界自有现在檀越炊香饭供养你或有箇多事禅和出来道大小天宁皂白不分只向他道是你根茎有异又怎怪得山僧下座石港场青谷侍者领母文喜尼上座暨张檀越请上堂问古人一千七百则陈烂葛藤拈向一边觌面真机请师速道师云天晴日头出僧便喝师云要且没交涉乃云毘卢顶上有条通天大路诸人能高踏而行一任长揖释迦不拜弥勒也不为分外可笑黄面老子谈经三百余会度无量无数茄子瓠子究竟无济实事又怎怪我不叹宗风衰下人根惟卑劣是趋据实而论古人闻佛闻法似生冤家今人闻佛闻法如亲父母如亲父母底缠绵宝惜似生冤家底解脱金尘要得脱然无累不如大家一齐休去好且道继祖传灯又借甚么人良久云且喜今年蚕麦熟罗睺罗儿与一文便下座润生上座庄严先师瑞峰老宿请上堂曹溪受黄梅钵袋雪屈无由临济烧黄檗禅板报恩有分生事之以礼昔日巳闻命矣死葬之以礼今朝宁无述焉乃喝一喝云生也不道死也不道道吾昔日与么性命巳落人手里可惜渐源尚尔沉吟直待荒草深村蓦地知归方始肩锹觅先师灵骨呵呵何异丧车后悬药袋也今日润生上座尽追远之诚深念乃师瑞峰老宿平生以真实心行真实行特请陞此座冀为显扬闻得宿生前虔事观音无数清凈宝目借他成就无数母陀罗臂借他庄严如是则能救世苦底妙智力皆伊一身具足而今舍识之后形山虽坏愿海犹深且道老宿即今一灵何在良久云分付知事灵床前更上一分饭着便下座说比丘戒日位焉法姪孙领于光沈檀越请上堂问戒珠一晃阴霾尽万里青天杲日红为复是神通妙用是法尔如然师云高沙弥証明进云谢师拈出无私句千古为人作指南师云照顾黑漆钵盂着进云或遇风驰云卷底又作么生师云驱乌也未许你在进云大众记取这一转师云钝置杀人问佛性戒珠心地印雾露云霞体上衣雾露云霞即且止如何是心地印师云雨过苔痕绿进云与么则森罗及万象总在镜中圆师云风翻麦浪青进云谢师荅话师云七棒对十三乃云法是无为法理是无为理取巧安排者实为沉屈即今还有嫌佛不作底汉子么分付维那上板头安排着若是圆成三聚底且居门外举检七非底未许登堂何以故不见先圣云我从空王佛所发心以来觅罪性如芥子许了不可得又何须好肉剜疮所以高沙弥闻说受戒便掩耳而去衲子俊哉老胡有望也然则和尚阿阇黎坛场三羯磨皆不足重耶蓦喝一喝云若向这里透过说高踏毘卢顶不禀释迦文也由你说大象不游兔径大智不拘小节亦由你其或语留观听机昧始终有病不服药者是痴人速烦作范阇黎与我一时生按过冯起元丘华生二居士同请上堂释迦说善法以化众生一大藏教都成剩语祖师说恶法以煅菩萨千七百则尽是闲谈遂以拂子画一画云恁么也不得不恁么也不得恁么不恁么总不得直下坐断千差不立万有无端撒沙向人眼里杀人可恕情理难容故祖师云功德天黑暗女有智主人二俱不受方显大丈夫儿些子天然气概便恁么去曹溪路上不着俗谈梁皇殿前岂存圣谛且毕竟如何是他本来面目良久云钵盂口向天袈裟角覆地分付诸禅流但请恁么会便下座卢园先音上座领金刚会孙茂生章振世陆嵩一众居士请上堂举赵州和尚问新到僧曾到此间么僧云曾到州云喫茶去又问僧曾到此间么僧云不曾到州云喫茶去后院主问云为甚么曾到也教喫茶去不曾到也教喫茶去州召院主主应诺州云你也喫茶去师云百二十岁底老赵州当门秪有一箇齿等闲施一机孤危不立道一句平实犹存任他临济德山痛棒热喝难与并驾争驱但礼从先进苟非处置得宜何以模范后学看他汎爱不遗一味以常住物当人情知他是好心不是好心后来应庵华祖云赵州喫茶我也怕他不是债主定是冤家阿㖿㖿若总与么善法堂前宝王座上触目尽为畏途今日山僧要移风易俗凡有来者不问他到与不到蓦拈拄杖云只将这分供养各与一顿如是不惟慧珠奋彩棒下成龙即病狂失心者亦得安乐度日诸仁能谛信不疑始知我临济之道出常情复卓拄杖三下便下座佛诞日解制退院上堂问全收全放衲僧正令高提半合半开佛祖家风大振途中保任伏听慈音师云紧峭草鞋进云可谓风从虎起云逐龙生师云甚深意气进云脚跟下如何得不涉泥水师云犹费踟蹰在进云若然则紧峭草鞋添意气不教赤脚上扬州师云珍重阇黎乃云九十日以前结却布袋口任是天上下独尊底也知无出头分事不获已只得放一线道尔既草鞋似虎我亦拄杖如龙住则共汝住行则共汝行一任唤这里作化城亦可唤作宝所亦可如是岂不尘尘剎剎皆为一大安乐觉场到这里更说甚今日降生底周行七步踏翻方外干坤目顾四方觑破寰中日月正眼观来也只当小儿子戏若是屋里人更不消打如许之遶何以故咫尺家山罢问程下座说戒日默省上座领洪朴庵护法请上堂问古德云护生须是杀杀尽始安居而今铸䦆销锋还作得金刚宝剑否师云做出便见进云某甲今日小出大遇师云遇底事作么生僧作退身势师云要且未契山僧意在僧顾众云少顷食堂中和尚前另下一分师打云说甚少停即今便与问古人放下屠刀立地成佛且道承甚么人恩力师云自家肚皮自家画进云若然则天上有星皆拱北人间无水不朝东师云远之远矣乃云教中道一切众生身中具有三大谓体大相大用大夫大者对小而言一有小大便落数量殊非如来大士创教之意也须知大觉这里则不然任你体大相大用大蓦拈拄杖云要且总不出这箇大诸仁能体得相得用得从此长养人天亭毒佛祖尚不为难事更有甚大沙弥大比丘大菩萨而不从这里流出所以道化育之本物我同源冀诸大德各各发四无量心广大其用将来续慧命继源流吾将斫额望之秪如今朝大檀越入山办供且道彼大何如此大良久云洎合错下注脚下座师到安丰场普济自牧阇黎同本场众护法诸山众耆宿请于本庵上堂问提大觉之旨开普济之门缁素云臻请垂法要师云佛日正中天进云可谓转凡成圣不隔毫端师云法轮常匝地进云格外机筹毕竟以何为验师云这里是普济群生之所进云如是则于今且假乘风棹咫尺家山不问津师云犹涉程途在僧拜起一喝师云终欠一筹乃拈拄杖卓一下云此是从上诸圣普济群生之所不须宝筏济河箇箇巳登觉岸何借浮囊渡海人人早到家山家山既到回头风月常新觉岸先登举眼云林仍旧山僧看罢东皋春色来游海甸精蓝蒙现前诸上善人广敷此座特地殷勤请说法要因思先德随时随地而作佛事有以香饭作佛事者有以音声作佛事者或以出入息内承事无量诸佛而作佛事者这里既不随他起倒只有一条山形拄杖复拈拄杖云拈起也天回地转放下也岳立河清不拈不放要令现前若圣若凡若僧若俗若天仙若人畜以及飞潜动植等各悉得受用得受用巳与从上诸圣同一眼见同一耳闻同一心知同一意解同一手捉同一足奔既一切皆同则从上诸圣即是诸人更有何优劣彼此哉今日山僧两手持来且道谁是承当者良久无人出复云我不敢轻汝汝等皆当作佛下座雨山和尚语录卷第九雨山和尚语录雨山和尚语录卷第十嗣法门人记住维扬天宁禅院语大觉回雪峰上座领王孺人请上堂称提从上来事任是智如鹙子辩似满慈底于此箇门中一点也用不着古人道箇禅客相逢只弹指巳是漏逗不少更云此心能有几人知咄这茆广汉吾有知乎哉无知也若达无知直下如墻壁相似金抹香涂不知喜驴践马踏不知怒祖师谓到此可以入道向去底事许伊会却来底事更买草鞋行脚始得尔诸大德能向枯木上糁些子花吾家活祖师意不待参求自然会得也回看他历历孤明本无形段箇话岂不惭惶杀人便下座端午师诞日付法纯甫赵居士率令嗣请上堂灵山秘旨少室真宗蓦以拂子击一下云巳为诸人剖露了也有向这里道箇相续句则从上微妙法门不待两手持来早被伊一肩担荷去也一向城隍聚落底未有长行而不住一向高巖深谷底未有长住而不行今日以无文密印一印印定在彼在此事同一家若去若来理无二致谓天地与我同根也可谓万物与我一体亦可即今时节巳至且作么生道得箇绍隆玄化底句复挥拂子云好看大树新枝发五叶一花天地春便下座邵伯谢昂千吕璜伯仲率诸子姪为先严钟山老护法请对灵小参问大千原似一乘艖苦海滔滔舞棹过今日谢公登彼岸请师说法意如何师云一众证明进云可谓平地优昙光烂熳也师云且道向甚处与居士相见进云若不入水怎见长人师云犹隔津在问目前无法意在目前且道如何是目前底法师云香云缭绕花雨纷霏进云谢太翁毕竟向甚处安身立命师云不是天上定在人间进云可谓一句了然超百亿去也师云与你没交涉乃云幻缘假合乃名为身身也者众苦之本愚夫不省妄生贪爱以妄生故致堕轮回智者了知顿灭嗔痴以顿灭故遂成正觉虽然此犹是明昧两岐须知这里有生本不生灭原非灭底一着其生也如云来岳顶其灭也似月落澄潭直下得失两忘去来无着到这里生死涅槃犹如幻梦菩提烦恼宛若空花然后以本愿力垂手尘劳遇苦斯拔无危不安遇迷斯照无幽不显钟山太翁顿悟身世两空便急流勇退昨于芳草渡头信脚踏翻波底月不待入水见长人巳证无声三昧了也较他十八开士忽悟水因道箇妙触宣明成佛子住岂啻天壤悬殊哉闻翁生前留心水观故临期有如是伟作但世人狭劣惊异横生那知大人境界惟大人能知岂小根俗子所能测识今日承令嗣伯仲以道事亲特请山僧对灵说法盖翁与山僧平日有支许之好故谊不容辞特来为之证据且道证据箇甚么良久云浊恶世中留不住众香国里好安居中秋示众举古人云团团离海峤渐渐出云衢咄这随声逐色汉眼花作么若是箇奋打破虚空喝散白云底气概眼底何尝有他太阴天子可笑古人望上心不足见箇圆陀陀光烁烁便云何时得似这箇去纵饶得似眼中巳是添了一重花况有风雨晦暝隐身不现底时节你又向何处窥他头脑此无他都缘坐在明昧两岐不能如有智主人将功德天黑暗女一齐趁出不见释迦老子对文殊大士云但一月真是中自无是月非月是月非月既无何更有黑月白月来蓦顾大众云即今阴云遍野细雨弥空且作么生得见真月去良久乃拈拄杖卓一下云若向此中能着眼干坤何处减清辉西旨知藏观融上座率徒怀远庄严受业了知禅师请上堂问隔江招手敢负婆心逆水张帆请师一接师云险僧云不入惊人浪难求称意鱼师云未是好手僧便喝师云莫是惊人浪么进云一句无私语分明举似人师云料掉没交涉乃竖拂子云此是无畏大光明幢诸仁能立地搆去管保高超三界永出四流混沌未分与千圣同根干坤才剖共万物一体绵密处直是绵密淆讹处迥绝淆讹三世诸佛鼓尽唇皮议论他不着历代祖师费尽手脚提持他不到故华严有云如来以种种譬喻而说诸法无有譬喻能喻此事何以故心智路绝不思议故了知老宿入不思议境故平生言真实行真实只者真实二字巳载道路口碑了也今日是渠放舍身命的时节学徒观融展追远之诚特请山僧举扬以光先德诸兄弟上来所举言真实行真实可谓一处真处处真尘尘尽是本来人此外更有所说何异画蛇添足且毕竟如何是本来人呢乃挥拂子云分付知事灵床前快下一分饭着便下座结制日语松大师领聂春明居士请上堂问握则成拳有高有下展则成掌无党无偏且道放开为人好把住为人好师云不必上座进云秪如兴化道逢人则出出则不为人是何意旨师云花贴当门进云三圣道逢人则不出出则便为人又作么生师云锋藏袖里进云今日居士请说法要和尚是为人不为人师云洎合世谛流布进云某甲则不然师云你试杜撰看进云若是大冶精金自然一椎便就师云果然问烹麟煅凤旧有风规祖令新行请师垂范师云冷处着把火进云与么则灵山推玉树法苑仰琼花师云好箇消息僧礼拜归位师云犹欠一着在问如何是祖师关师云待你透过了向你道进云门内有一人使尽伎俩要出出不得时如何师云三十棒进云门外有一人使尽机谋欲入入不得又如何师云你从甚处得到这里僧拟议师云将谓将谓原来原来乃云诸方有广大炉鞴妙密钳鎚尽向今朝施设可笑他禅和家非顽铜非钝铁那经得如许煅炼天宁更不随例施颠倒况我扬州地面在在諠譁处处热闹纵有煖炉亦不须开但愿五湖衲子四海禅流各各时中饥餐渴饮闲坐困眠一味仍旧去闻声也不须悟道见色也何必明心便恁么去不惟自家四楞着地亦省费观音菩萨将钱买餬饼底许多手脚今日山僧打开门户直示家风还有声前领旨底汉子么良久云把手拽不入便下座静闻上座诞日同谷璠老宿请上堂问能为万象主不逐四时凋如何是不凋的师云亘古亘今进云与庭前柏树子是同是别师云祖师现在进云因甚么又唤作祖师西来师云其来久矣进云和尚今日被某甲看破师云你向甚么处着眼进云适来斋饭虽好只是伤盐伤酱师便打问文殊是七佛之师因甚么出不得女子定师云几多人错会罔明是初地菩萨因甚么出得女子定师云大众笑你进云过在甚么处师云犹不知休咎僧便喝师便打问尽大地是箇禅堂为甚么有解有结师云千圣犹在进云忽遇箇眉间挂剑肘后悬符底来又作么生师云你不是者般人僧拟议师便打乃云天地未生未有生佛名字巳前有一句子明如杲日宽若太虚语以宝几珍御不生惊异语以黧奴白牯不见下劣体竭形消而不变金流朴散以长存只贵于形名未兆之先直绍拈花于声色既形之后大启面壁更有甚不灯传万祀法衍千龄所以道心源一统绵亘十方上上根人自然明白即今诸上座明白也且道西天无量寿与解脱月二员古佛相见时商量箇甚么良久云金牛饭庐陵米知其味者或寡矣便下座甲子十月二十二日皇上驾幸当山坐方丈道话最久且书萧闲二字扁赐师临行命侍卫官马武赍金饭僧次日师上堂拈香谢恩罢乃举昔达磨初祖至东土梁武帝问云如何是圣谛第一义祖云廓然无圣帝云对朕者谁祖云不识帝不契祖遂渡江乃云初祖手握轮槌将千门万户一击而开惜乎梁主挨身不入致使灵光妙音近在咫尺遂又邈若河山争似我当今圣主昨者驾幸当山问云禅与宗是一是二云非一非二上云宗门离文字相么云难逃圣鑑其余言句不及多录诸仁者皇上日应万机犹注意宗门如此苟非乘愿再来那能有此伟论较他错认定盘星底梁主岂止高出一头地哉且道即今祝圣一句作么生道蓦拈拄杖卓一下云皇图永祝千秋固化日长期万祀光惟龙李护法为母赵太君六十诞辰请上堂问腊梅含笑迎仙侣松柏长青引鹤群松柏长青即不问庆生一句请师宣师云天长地久进云与么则点开日月为天眼拨转须弥作寿山师云正恰山僧意进云但识古人扣齿意何须更要问春秋师云适来是上座分上事问万物资生皆由雨露即今果熟香飘且道承阿谁恩力师竖拂子云也昧他不得进云是造化天然是神通法尔师云总不在这里进云拈花社启重新日一炷清香满石楼师云那里得这消息来僧便喝师云十万八千问古人道参禅为第一因甚又受戒师云曲为今时进云且道如何是戒师云待你摸着黑漆钵盂即向你道进云如何是定师云莫向鬼窟里作活计进云如何是慧师云杲日丽晴空进云恁么慧云普覆三千界法雨週流万国中师云不较多也乃竖拂子云这箇无依道人是诸佛之母虽那边不居空界这边不落今时犹未称全提向上在尔诸人拟向门头户口捕影觑光那知渠侬行处明明古路不落玄微的的真机迥超物表日月照临不到万象枞然天地覆盖不着诸缘寂尔若与么论量犹属功勋未为极则不见昔日僧问大龙如何是坚固法身龙云山花开似锦涧水湛如蓝师云大龙老汉语惊时听则固奇矣仔细勘验将来其奈事上有余理上不足要契坚固法身何异万里望崖州天宁则不然或有人问如何是坚固法身只对他道四大五蕴或有箇孟浪措词底出来问四大五蕴岂不是地水火风假合而成山僧曰是既是假合因甚却谓之坚固山僧曰汝彻也此语具两负门人若相委始知袖里干坤大其或未然谁识壶中日月长卓拄杖下座说沙弥戒日新戒圆鑑大德率徒实能请上堂问忍铠才披魔宫震裂因甚么高沙弥不受戒师云俊哉衲子进云忽有箇击碎钵盂又如何相待师云孟浪师僧进云意气不从天地得英雄岂借四时催师云这里不许念篇章进云者老汉作篇章会那师便打问弘宣戒法即不问单刀直入事如何师云大众看取这员战将进云不是某甲逞妙手争显天宁老作家师云且道六韬三略又作么生进云陷虎之机拈过一边格外戈矛还须别展师便打僧便喝师又打进云这老汉只解据虎头不解收虎尾师直打趁乃云阿㖿㖿鼓声咬破我七条寻常斩关手脚若不用之于今日眼见山河大地草木丛林尽为碍膺之物那能心随手用开选佛场招罗四海英贤尔诸新学大德总一队队上来可中有箇圣谛亦不为底向五篇七聚里捉败波离然后视一大藏教为破故纸千七百则是系驴桩岂不为吾门盛事其或三衣搭出一钵擎来问以名相则精通诘其体性便罔措高沙弥若在必然大笑曰向外作工夫总是痴顽汉乃顾左右云又争怪得他又争怪得他便下座说戒第二日素怀禅士四十诞辰请上堂问众木皆凋因甚么孤松独秀师云放他出一头进云不涉春秋岂借滋培师云且道根株长多少进云烁迦罗眼不能窥师云语不离窠臼安能出盖缠进云老汉话头也不识师云天宁住持事繁僧便喝师云三十年后叫屈有日在问末山不露顶灌溪饱领半杓实际不下笠俱胝醇用一指灌溪半杓则且置俱胝一指事如何师云逼塞虚空进云可谓从前汗马无人识秪要重论盖代功师云且道上座分上大众分上进云和尚莫分别好师云你也莫淈湥好进云谨领慈旨师云若不是上座几喫我棒问佛说一大藏教尽是空言千七百则犹为虚设且道和尚说何法要师云有愿不撒沙进云毕竟意旨如何师打云大似不将耳朵来乃云清净本然从来不许夜行云何忽生山河大地须是投明早到富楼那是甚黄瓜茄子当此时也释迦不许搀前弥勒从教落后昨日与你披披搭搭都道信受奉行那知灯笼露柱猫儿狗子是千丈卢舍那身蚯蚓蓦过东海则不问汝虾蟆𨁝跳上梵天且道是第几机蓦以拂子画一画云有手脚无背面明眼人看不见等闲将六十花甲子横数倒数直数到尽未来际尚不知他本命元辰落处无端却被十字街头石敢当静里闻得乃长吟曰岣嵝山前神禹碑字青石赤形模奇无目仙人才一见便令抚掌笑嬉嬉笑则笑若不知向上一窍大似老鼠入饭瓮那讨出头底日子善哉妙总有言将谓郭象註庄子识者云是庄子註郭象不得空室道人在傍证据你者一伙依经解义三世佛冤底阿师何时有解脱之期乃击拂子下座腊八圆菩萨戒日拈花和尚领李老护法请上堂问睹明星打失鼻孔然后演出一大藏教这是如来边事且道在衲僧分上又作么生师云令我攒眉进云可谓一句迥超千圣外两堂龙象尽知音师云知音知后更谁知进云世间无限丹青手到此都卢画不成师云上座秪道得一半问四十八轻即且置明星现时事如何师竖拂子云释迦老子来也进云可谓十世古今始终不离于当念无边剎海自他不隔于毫端师云你做得李长者使下僧和声便喝师便打僧出竖拳云这是从上佛祖用不尽的即今拈向人前毕竟唤作甚么师便打进云因甚么冷地里一总无人顾着师云切忌担枷供状进云刮垢磨光全凭好手师云知恩始得问向上一路千圣不传因甚么世尊三昧付与迦叶师云一犬吠虚千猱啀实进云既付也因甚西天四七东土二三又各各建立不同师云仁者自生分别举世尊在雪山于腊月八日睹明星豁然大悟乃叹曰奇哉一切众生具有如来智慧德相但以妄想执着而不能证得乃云释迦老子大似拗直作曲当时若遇箇傍不甘底即时趁下雪山也怪他不得若也俯首低眉听其处分净洁地上不止遭伊一杓两杓负屈焉有了时天宁今日要问者老汉且道智慧德相妄想执着何优何劣若取舍情存譬如清净宝目尘沙既着不得金屑还着得么善哉古德有言功德天黑暗女有智主人二俱不受到者里方始合他古辙更说甚三十二相威德尊严八十种好音容美妙尔诸大德若善护持自不被他南斗六北斗七换却眼睛何以故蓦拈拄杖卓一下云若是金毛狮子子三千里外见淆讹下座解制日泰州忠赤刘居士率孙请上堂行脚高士切忌向外驰求蓦拈拄杖向左边卓一下云向这里入山河大地是诸人卧具以拄杖向右边卓一下云向这里出草木丛林是诸人拄杖若用得此杖神通游戏鬼神不能测若坐得此具田地稳密佛祖不能近虽然此犹是就理变通未称全提要旨复以拄杖向中连卓两下云若向这里纵横十字全放全收则在途中不离家舍在家舍不离途中芒鞋竹杖全超毒海之源禅板蒲团永出盖缠之域何必者山望着那山高如镜中觅头相似天宁今日九旬制满布袋头开始随芳草去则不问汝又逐落花回试通箇消息来众无语师便拽拄杖下座极乐回拈花慧炤和尚六十诞辰请上堂问昔日空生晏坐天雨四花今朝和尚还山有何祥瑞师云且喜好风来席上进云与么则䢴水千波秀昭易万景闲师云更无闲语落人间进云淮地春光犹未去姑苏好日又初长师云且道还恰老僧意也无进云自有大众证明师便打乃拈拄杖卓一下云秪者箇独露当阳迥超物表九十日春风尚未包裹他一半诸人拟以山花涧水为坚固法身谷响泉声当广长舌相虚空中早钉箇橛了也不见昔年灌溪闲和尚到末山问如何是末山境山云不露顶如何是末山主山云非男女相看他得底人等闲露一机一境自然事存函盖理应箭锋直饶以无量天地无量日月无量须弥山无量香水海统为一句称提从上来事未有如是绵密而况齿牙上带出来底不是犯忌便是发秘检点将来尽属流布争如天宁与拈花和尚同一佛口生同一法化生不须举目宝山自见高低那待扬眉主人早知相好各各现化身于浊世展慈臂于清时务期扶起先师破砂盆而后已如是存心何虑不心灯永灿慧命长光诸仁者且道同源共派一句又作么生道良久复卓拄杖云䢴江直接滹沱水流出渊源万派长德因德光二大德等为师天镜彻和尚请封龛莲驾高乘去路长天风遥递雨花香要知此日真归处尘剎都为一觉场恭惟同门天镜彻禅师正因脱俗净念披缁道力弘深不使鸡山燄冷神通广大顿教龙树花开囊无私蓄都道为如来作使世有公评孰云非大士分身见处真而不下笠子勘遍诸方行处实而稳坐蒲团悟真三昧方期开方便门接无边凡小不意证寂灭道便弃有漏色身空使人天雨泣悲爨桐以无音佛祖眉攒伤涂毒而失响今者石塔未营云龛先入且把断要津一句作么生道良久云即今且谢人间去好驾慈云再复来拈花庵德因德光等为师天镜彻和尚请对灵小参尽十方界是箇大幻化场诸佛如来随顺世故尚示涅槃况降此以下者岂宜久住但灭度之际既顺缘而来亦顺缘而去果无一丝罣碍方名尘中解脱的人但凡夫狭劣于无有法中妄生爱着是故生死相续不见首楞严经云一切众生从无始来生死相续皆由不知常住真心性净明体用诸妄想此想不真故有轮转释迦老子秪为慈悲之故故有落草之谈若到我衲僧分上纵有常住真心性净明体都卢扫向搕𢶍堆头然后以不欺之力一拳拳倒涅槃山一踢踢翻生死海岂不称一道平等浩然大均天镜彻公三十年潜修密证得此三昧故临生死之际如香象渡河截流而过今日是其三七之晨阖院宝眷特请山僧举扬法要以永慧命因思公平日所行所履已不愧古人夫复何论但此特举扬伊平生真实证悟处以为末世之劝诸仁要知么更听一偈修得龙华三会因当来弥勒许相亲生前有愿如能了再续拈花万古春拈花天镜和尚入塔先一日其嗣子朱国璠请对灵小参举昔日唐太宗问南阳忠国师云百年后师何所需师曰告檀越造取一所无缝塔宗曰就师请塔样师良久云会么宗曰不会师云吾有付法弟子耽源却知此事乞诏问之师迁化后诏问前语源良久曰圣上会么宗曰不会源述偈曰湘之南潭之北中有黄金充一国无影树下合同船琉璃殿上无知识乃云合浦珠辉浑无色相荆山璧媚迥绝根尘南阳自受用三昧巳昭于此矣可惜不曾道得箇转身句致令后代儿孙一箇箇向黑山鬼窟里坐地达磨一宗奚止扫地而巳耽源虽解发扬先德未助他威光一半争似天镜彻公更不起模画样土主松山卯塔难提不待造作安排早巳一一如法安置任他烟霞生背面星月绕檐楹何曾有丝毫光影与人描模所以雪窦和尚有云无缝塔见还难澄潭不许苍龙蟠层落落影团团千古万古与人看岂不是他雪窦如法提唱处与天公较之若合符节兹者孝子朱国璠特请山僧举扬法要以资先慈冥慧天宁若有所说大似担水河头卖若无所说又孤负来机且作么生道得一句以显公平生伟作良久挥拂子云试看妙展回天力踢倒阎浮自在行雨山和尚语录卷第十雨山和尚语录雨山和尚语录卷第十一嗣法门人记住昭易极乐禅院语进院日监院元吉同徐戎两山主请上堂问如何是极乐境师云人天云拥进云如何是极乐人师云宇宙眉横进云只得瞻之仰之师云且放过一着僧便喝师便打问慈旆巳出天宁法幢方竖极乐且道还有去来相也无师竖拂子云向这里定当进云即今宝座高登金汤毕至一众伫听雷音师云有耳者闻进云恁么则现在释迦尊补处待弥勒也师云我钝置你犹可你钝置我太煞问託足天宁现身极乐两不相违一音演说即今大众云臻请和尚说师云春风解冻百花抽进云一音演说蒙师指随类得解是何人师云瞒得阿谁进云有心用处还成错无意求时却宛然师云恐不相当进云毘婆尸佛早留心直至如今不得妙师连打云也怪我不得乃云夫极乐境界不待拨尘而见只此庵临野水座近高城烟波浩渺明明不落今时廛市諠譁的的还存太古一见不再见直下迥脱尘根一闻不再闻就中了无途辙故盘山和尚有云可中学道似地擎山不知山之孤峻如石含玉那识玉之无瑕若能如是名真出家岂待千生炼行百劫薰修证无量圣身方谓之神通游戏凈佛国土诸兄弟若以法眼观则无俗不真若以世眼观则无真不俗兹者山僧赴此方檀护耆旧之招特借此作箇小歇场与诸公相见且道相见底事作么生遂竖拂子云觌面若无青白眼还如感鸟感鸟守空池结制日友凤徐山主请上堂问选佛场开象龙蹴踏妙密钳鎚请师施设师打云验在目前进云可谓一棒迥超千圣旨法筵缁素尽知音师云还觉顶门痛么进云若不上来焉知端的师云今日打着一箇也进云若然大家出只手扶起破砂盆师云直须珍重问九旬圣制今日结其中有不受结底和尚又作么生师云那怕瓮中走却鳖进云片云横海岳来去任纵横师云莫打陈烂葛藤进云列祖门庭从此建谁人不仰上头关师云即今列祖在什么处僧便喝师云鼓粥饭气问未白椎巳前学人未措一词请师荅话师云患聋作么进云即今学人现问请师再荅师云犹要第二杓恶水进云学人不恁么问请师亦不恁么荅师打云杜撰禅和如麻似粟乃云䢴上冬方解昭阳春又结累他行脚流碌碌无休歇彼此互相参毕竟谁了彻有般杜禅和哓哓恣饶舌尽道灵山话月曹溪指月本地一段风光天然不假言说山僧大笑斯人何似认龟作鳖佛法与么流通正眼定遭驴灭那知从上来事诸圣不许漏泄苟非打破牢关观世音菩萨将钱买胡饼放下手来焉知却是块生铁良久云参龙珠监院心水师暨庆菴上座领众信请上堂问祖意教意即不问堂奥中事是如何师云待你入得堂奥即向你道进云即今巳入和尚又作么生师云话堕也不知进云甚么处是学人话堕师便打问临济宗乘即不问极乐家风事若何师云水鸟树林悉演真乘进云此犹是门庭施设师云几多人错会僧便喝师云还当得家风事么僧拟议师便打问目前一机请师速道师云罕遇知音进云过山寻蚁迹能有几人知师云你是第一箇僧便喝师云落在山僧圈缋里乃云春山叠乱青春水漾虚碧手揽不及眼见则亲曼殊老子界外横身观音大士寰中匿迹说箇闻声悟道见色明心其柰句滞则岳立摩空源迷则云横遍埜卓拄杖云南泉大师来也说道三世诸佛不知有黧奴白牯却知有诸仁若辨端倪天下衲僧始得无过拽拄杖下座师在昭易极乐禅院受虞山赵让卿山主暨阖邑檀护耆旧请住三峰清凉禅院上堂问三峰祖席继美惟师即今以何法示人师云人从苏州来不得常州信进云舒光远映三峰秀法雨溥沾大地春师云且道虞山还肯点首么进云大众证明学人礼拜师云毫釐有差天地悬隔问昭易才驻钖琴水又征车为是神通是法尔师云待到三峰向你道进云恁么则杖头一滴水到处尽成霖师云却被你道着僧礼拜云大众记取这佳话师云莫浪流传乃云山前一片田地祖翁分付来多少时也脚下儿孙卖来买去纵未动着丝毫然要合原本契书必须有箇验处诸人要识验处么卓拄杖一下云此是我三峰老祖向折竹声边悟得的既悟矣犹虑学者滞在一悟不明从上纲宗故不惜茹荼戮力力起临济七百余年巳坠之绪复见于今日昔人谓挽世之功不在禹下岂虚语哉极乐固是脚下孙子但才惭谫劣德愧荒凉乃辱高贤召以典席当此时也祖山是重身命为轻况当恶紫夺朱之日郑声乱雅之时若不与原本契书上打箇花押则何以仰慰吾祖力挽纲宗之苦心复卓拄杖一下云即今花押巳打且向去的事又作么生良久云暂辞䢴水波中月旋卧虞山顶上云便下座启大悲期同学月大师率众信请上堂大悲菩萨有千手大丈夫儿谁不有遂喝云住住说到不如行到眼亲莫若手亲绳床角果然过得凈瓶来筹室中不妨付与鈯斧去如是则咳𠻳吐气乃无漏真智抡拳鼓掌为无碍净光何必三十二应十四无畏方谓之救苦寻声之妙智力哉蓦以拂子击香几云今日圆通门大启诸人苟能向声尘里捉败普门善法堂前许你标名第一如或不尔撞着道伴交肩过则错过伊不少纯智禅德同顾元卿征天如二居士请上堂契经云知一切法即心自性成就慧身不由他悟乃呵呵大笑曰这老汉合取口作恁么语话纵饶你成就慧身如杲日丽天正眼观来犹是阶下汉而况夹山所云九乌射尽一翳犹存一箭堕地天下黑暗之语欲窥其门限又安可得蓦以拂子画一下云画断古人多年葛藤拱极台不觉𨁝跳上天扬声高叫曰大人具大见大智得大用山僧遂按下云头与之授记且道授记箇甚么复挥拂子云君王自神武驾驭总英雄祈晴日济之上座率徒允证暨众信请上堂问智悲双运的人未审还有憎爱也无师云能爱人能憎人僧拂坐具云恁么则掀倒禅床去也师云莫孟浪好僧便喝师打云巳在言前进云这老汉犹作主在师又打问声钟伐鼓四众云临曲彔高登合谈何事师云云有出山势进云一句当天十方坐断未审拱极台得何三昧巍巍不动师云水无投涧声进云就中忽有箇迥脱根尘了无途辙的汉出来道箇不审和尚又作么生师云莫便是上座么进云古殿豁开清昼永昭易门外几重春师云念言语汉乃云春寒料峭怨煞天公全日酸风飒飒昨宵苦雨蒙蒙夹岸桃花红未吐长堤芳草绿先丰左顾右盼人人顶门上七穿八穴仰观俯察箇箇脚跟下百匝千重参玄士太朦胧不向目前明实际却于象外觅虚空那知诸佛心宗不存语默祖师大意宁在西东且道在什么处遂挥拂子云一扫烟云俱净尽试看红日正当空四义禅人领邵明吾徐霖生张罗万三居士请上堂问若论第一义谛早巳一椎粉碎敢请全提格外以副请法之诚师云眼里从来不着砂进云此犹是寻常秪对师云想上座会这话不得进云某甲今日无端遭一杓水泼师拈拄杖云莫怪麤疏进云请和尚合取口师打云讨棒喫作么问经云惟此一事实余二即非真如何是此事师云南地竹兮北地木进云满目是英灵几人逞好手师云你试露爪牙看僧便喝师打云原来是箇叫街汉举古德云识得一万事毕蓦以拂子画一画云这箇是一诸仁作么生识若向这里道得箇脱体句不惟去离泥水亦且活人眼目如或机不离位未免堕在毒海不去威音那畔认湛湛无依底为本有家乡则来今世门头目灵灵不昧底为本来面目那知无依无欲始是能仁且毕竟作么生的的道得箇脱体句俾先宗无忝后学有依遂喝一喝云释迦老子是什么烂冬瓜净然尼上座领众道侣请上堂净然尼上座问咨和尚万法归一一归何处师云脚头脚底尼礼拜师云何不进语尼云如是如是师云且缓缓举干峰和尚示众云千波竞涌乃文殊境界一亘晴空为普贤床榻这老汉鼓尽唇皮只成箇念话社家须知极乐这里千波竞涌只在目前一亘晴空不离当下且道文殊普贤毕竟在什么处遂挥拂子云莫对曾参问曾晢从来孝子讳爷名悦贤󲅦那同了然大德领秦邮众信请上堂问和尚终日陞堂所说法要未审是毒药是醍醐师云将谓我孤负汝进云一句当天八万门永绝生死进语稍迟师云牙根犹带生涩在问昭易驻钖春将半为人一句是如何师云天无私盖地无私载进云一雨普润去也师便打问场开选佛则不问极乐家风事若何师云梵音嘹喨沖霄汉进云秪如不行德山号令不展临济旌旗出格人来如何相见师云我今日退身有分进云大众记取这一转师云且道山僧肯你不肯你僧无语师便打乃云果是箇一口吞尽三世诸佛底不用逞舌剑唇锋自然奠安禅鼎光耀祖灯况诸仁尽是宗门宿将七事五位则不问你且道空劫巳前是谁作主有向这里通得箇姓字来许你当下超出阴界若也才涉吻唇平地上尽是碍膺之物那能摆手出长安直饶三生作国王底道箇寂子速道巳是丧车后悬药袋了也且道交锋祖域中毕竟谁称好手良久云金镞惯调曾百战铁鞭多力恨无雠干仁祖印二大德仝姚居士请上堂问黧奴白牯还解拖犁拽耙也无师打云这畜生五岁尚使不得进云恁么则耕翻大地去也师云一任𨁝跳僧便喝师复打问沙场失策则不问重整戈矛事若何师云老僧今日打退鼓进云陷虎之机不劳拈出师云伶俐衲僧难瞒僧礼拜云今日某甲罪过师打云只有先锋且无殿后乃举汾阳昭祖一日拈拄杖示众云识得拄杖子一生参学事毕汝诸仁闻恁么道如出寒谷登春台是即固是要且利与害俱当时若道箇转身句庶免诸仁坐在平地上今日不肖远孙要将勤补拙与昭祖圆话乃拈拄杖卓一下云识得拄杖子家国兴盛野老颦蹙不识拄杖子家国丧亡野老安怗若解如是老僧有过不解如是阇黎无功或有箇孟八郎冲前道迅速锋铓犹是钝汉万里无云青天犹在讨甚闲工夫论过论功山僧闻之决不拒之于门墻之外何以故刍荛之言圣人择焉白衣庵慈光耆宿率众檀越请上堂从上来事而今有本可据少室一宗庶几不致寂寞汝现前一众尽是饱丛林蓦拈拄杖卓一下云若向这里得箇入处俊哉谓似白衣拜相那知山门前一对石狮子据定不肯点首乃款款地道悟即不无怎柰落在第二头遂大喝一喝云才有第一便有第二佛法却落数量何以契合先宗有般的更道积代簪缨暂时落魄未免犹存语路尚不能搆他船子语脉况我临济门下三要印开朱点窄未容拟议主宾分所以古人云诸仁既得箇入头处须求箇出头处若不得箇出头处诸人尽是太平寰宇坐底痴顽那能横按莫邪全正令廓清祖域哉即今雨散云收风恬浪静毕竟原始要终如何说箇保任底事良久云但将饭向无心碗自有人提折脚铛修已文智二上座领众信请上堂问三要印开朱点窄未容拟议主宾分如何是先照后用师云看你纳败如何是先用后照师云打了结案如何是照用同时师打云也放你不得如何是照用不同时师云放待冷来看进云照用巳蒙师指示末后一句是如何师云今日无暇打得你问如何是真佛师云破草鞋如何是真法师云赦到也如何是真道师云脚头脚底如何是第一句师便打如何是第二句师又打如何是第三句师连棒打趁乃云一代时教看来是甚么破草鞋大丈夫儿终不依他作解有时奋喝散白云的气概有时操打破虚空的钳鎚不惟三贤胆战十地魂惊即使释迦老子到来也须趁向他方世界到此方称得箇不受惑的人而今兄弟问真问假问一问二大似三家村打口令相似问到十成尽属所依譬如水母以虾为目游泳江海何曾有自由分不见昔日城东老母与佛同生生平不欲见佛后来雪窦道他虽是箇女流宛有丈夫作略诸兄弟且那里是他丈夫作略处到这里要见城东老母则易要见雪窦则难苟非解脱世出世间法縳那能权衡佛祖眼目人天所以道佛法中迷却多少人世法中悟却多少人诸仁要识佛法中迷的么出身犹可易要识世法中悟的么脱体道应难且道极乐恁么提唱还称他黄面头陀意也无遂挥拂子云知恩深处报恩深本虚上座领众檀越请上堂问法筵乍启法战当阳学人按剑上来请师亚鎗相待师云山僧没者闲工夫进云也不得诈败师云却被你看破僧礼拜云今日某甲罪过师云要且不契老僧意进云自有傍观者清师云且放你一顿乃云有佛处不得住无佛处急走过赵州老汉拈得眼睛失却鼻孔若是尘中识得天子百草头荐取老僧底就地拾将明月去光非照境入山推出白云来境亦非存直饶光境俱忘犹未是伊安身立命处在蓦拈拂子云看今日极乐转拂子归山河大地去也尽十方世界若天仙人畜草木丛林无一不归掌握更有甚丘山非重羽毛非轻而不一一知他落处是知佛具正遍知善逝世间解会得底事同一家秪如今朝水恬风静昨日浪急湍高且道是神通耶法尔耶良久云也不出雪峰道底智悟禅人领登瀛沈居士为室许氏诞日请上堂须弥南畔香海东头中有一句子亘古亘今从无一人道破只因年深月久知他是掷地金声是敲空玉响蓦拈拄杖卓一下云多道这厮亲从那边来语以智慧则沧海难量语以寿量则虚空莫载以至位天地育万物莫不皆承他力且道他是阿谁到这里直饶牙如利剑口似血盆的达磨尽力也只道得箇不识何况舞文斗智之夫要窥其半面焉可得乎故古人喻如万古碧潭空界月则固是也且道再三捞摝始应知毕竟谁是其人良久掷拄杖云直下来也急着眼看便下座李景元居士同室荐亡请上堂一切圣凡皆共此心心也者广大如法界究竟若虚空但形文彩即属染污不形文彩黧奴白牯背一面古镜灯笼露柱有万里神光一一天真一一灵玅何往而不自得良以一切众生情尘锢蔽识锁难开由是自昧衣珠顿忘家宝譬如龙游沧海不知水为性命凤翥青霄那识空是家乡绳床上老榾檛左提右挈要得一箇半箇高跨白牛出大火宅还如星中拣月今日若不当阳晓示迷子何以知归蓦拈拄杖云还见么复卓一下云还闻么闻见既分明且道是箇甚么直下见得各各顶门上如十日并照当荐诸亡灵能谛信不疑我今为汝保任此事终不虚也纯智清彻常涌三上座领众信请上堂举昔云巖禅师问道吾和尚曰大悲菩萨用这许多手眼作么吾曰如人半夜背手摸枕子相似晟曰我会也道吾曰汝会处作么生晟曰遍身是手眼道吾曰道则太煞道只道得八成晟曰和尚作么生道吾曰通身是手眼乃云看这两箇瞌睡汉青天白日寐语不了任你通身是遍身是要且未梦见观世音菩萨手眼在况剂限之以数量佛法却成流布今日或有人问观世音菩萨用这许多手眼作么但向他道救苦寻声大小极乐原来只在这里只云慈悲之故既是慈悲之故且道观音菩萨即今在什么处遂震声喝一喝云圆通门大启何事隔云泥下座徐山主领河垛孙宗泗护法同男隹保请上堂问上大人梦里惺惺秪见活牌楼招手拱极台点头一齐道极乐院里今日有斋不审通会桥有甚长处把断要津师云虎豹文章天上有麒麟头角世间无进云秪如老长汀挟一条憨布袋拖拖拽拽泥水通身且道他节文在甚么处师云谁知贵种自天生进云长街短巷拈向一边万仞峰头请师直指师云你退身有分进云暂看风物犹推毂静听春音吼若雷师云念言语作么乃云门外春将半山房总不知可怜拄杖子暗里自抽枝诸仁要识抽的枝么蓦拈拄杖卓一下云长者自长短者自短如玉树远喷天香似兰丛广宣地瑞所以此地长发其祥普令瞻仰取足者各得如意受用直饶汾阳识得底难言入室芭蕉用得底未许登堂直下洞见根源自然不存枝叶复卓拄杖一下云雪窦和尚来也道诸仁能如是信解如是长养如是成就如是圆融不生法相则一枝枝根盘三界一叶叶普荫九天吾将斫额望之便下座雨山和尚语录卷第十一雨山和尚语录雨山和尚语录卷第十二嗣法门人记住维扬天宁禅寺语乙丑十月初七日启建龙华道场答谢皇上敕赐天宁禅寺扁额兼上萧闲御字扁都谏李护法请上堂拈香云此一瓣香一回见面千载难忘恭为北阙之至尊祝延南山之圣寿此一瓣香奉为朝中柱石阃外干城阖省制抚布按道府厅县诸位尊官及本寺护法缙绅文学居士檀越等伏愿人人共进天阶箇箇齐明佛道维那白椎云法筵龙象众当观第一义问时清道泰乐昇平大阐龙华天下闻玅化以承天子庇师将何法报皇恩师云天长地久进云全凭一句无私语散作人间雨露恩师云海阔山高进云如是则日月光天德山河壮帝居师云谁人不仰圣朝恩问九重赐额山门喜沐恩光大会重兴龙树欣沾法雨兹蒙圣主殊恩毕竟如何报答师云千古争看圣泽新进云神京路永三千里宝鼎香清一瓣通师云诚哉是言也进云龙华此会传消息楼阁重逢礼至尊师云赢得慈氏笑口开进云优昙谩说天心现御翰亲从大内来师云珍重受持乃竖拂子云此是从上诸圣一相三昧天得之以清地得之以宁君王得之以神圣臣佐得之以贤明故我当今圣主统金轮滂流叡泽禽鱼草木无远不被其恩光天宁今日御扁宸翰颁自金阙感此殊遇特建龙华用竭鄙诚以报圣德诸仁要识龙华教主么始自弗沙佛所发大誓愿从未以毒燄恼害众生故曰慈氏今当第二会说法虽于一时中成就五百亿天子证无生法忍然始终不逾此一相三昧是三昧者心无异缘一道和平普令南阎浮提圣凡天仙人畜草芥或见相或闻名悉皆成等正觉岂止如优昙花如如意宝福利人天而巳哉诸兄弟事即如此理且不然毕竟楼阁门前庄严云里如何是龙华教主本来身聻复以拂子击一下云巍巍乎惟天为大荡荡乎民无能名焉结椎云谛观法王法法王法如是下座邵伯育才王护法请上堂问弥勒楼前增瑞彩龙华二会显真宗内院真机请师一接师云天无私盖地无私载进云可谓是处是慈氏无门无善财师云即今慈氏在甚么处进云验在目前师便打问一树龙华香分鹫岭九堂梵贝声振玉街今朝维摩献供事如何师云你岂不闻道验在目前进云恁么则四众均沾万民有赖也师云失口道着问龙华会内弥勒题名毕竟是谁当第一师以拂子竖起进云和尚是第几位师便打问从上来事本自现成某甲到这里因甚却去不得师云怪别人不得进云为甚么善财童子又要五十三参师云入水见长人乃云菩萨积行勤苦累劫自谓若舍一法不名满足菩提乃拟善财童子于大塔庙前睹象而悟然后从解起行历五十三家门庭得三昧无筭方证菩提有般底都道学佛学法大似金屑翳眼那知得底人入火不烧入水不溺况功未齐于诸圣为古人所歉苟非入大总持门潜修密证何能契佛行佛心所以道实际理地不受一尘佛事门中不舍一法即今育才王善人喜舍资财巳证大解脱三昧更于龙华会里躬行实践可谓不愧佛事门中矣且道还曾踏着实际理地也无良久云请明眼人为之证据拈花灵和尚诞日供千佛法衣率职事请上堂问芥城高耸即不问海屋添筹事若何师云南山增瑞气进云若然则千年古柏庭前秀万劫昙花今日开师云东海毓灵文进云金风吹玉笛几箇是知音师云不妨侧耳进云若将耳听终难会眼里闻声始得真师云说到不如行到乃云诸佛命脉列祖宗纲提起法衣云总在这里有能一肩担荷得去浊恶界中许伊津梁第一那消着忍辱铠坐法空座然后以不懈怠心广为四众宣说此经盖从上法身大士随缘寄託或显或晦其以深心密愿处处建立无忧安隐幢故蓦竖拂子云这岂不是无忧安隐幢可以摧伏魔外可以摄受人天可以丕赞皇图可以长光佛日以之培法身则法身坚固以之续慧命则慧命绵长更有甚阐提毛道而不革邪念为正念回恶心为善心所以佛佛出世有神足有侍者即今拈花请法神足侍者俱列目前且作么生为说箇证据底道理良久掷拂子云且留榜样千古下座结制日慧光悬巖二禅人领便益门斋僧馆众信请上堂大人作略迥出常情向这里一口吞却三世诸佛底然后展出自家神通一弹指风驰电激一吐气雾涌云蒸则尽大地无不是发挥本有之处若待眨上眉毛动下唇吻便见西天四七欺你东土二三欺你天下老和尚欺你堂堂大清国欲觅针锋许插脚之地了不可得那能搆他释迦小老天上下独尊底本事是故从上诸圣只贵时中不依倚一物文喜自文喜解脱自解脱各不相参各不相借何消去三条椽下七尺单前受人处分即今还有超群出格底汉子么天宁要相扑不妨出来搭对众无语师便下座泰州朗闻法微澄彻闻国柏松诸大德同请上堂问声前荐得三千里外绝淆讹请问如何是鸡足峰前的消息师云迦叶双眉拖地僧便喝师便打进云只此一棒还是主边事是宾边事师复打僧又喝师云饭袋子问法幢新建宝座重登向上宗乘如何举唱师云龙门无宿客进云要过三汲浪专听一声雷师便喝僧无语师打云死虾蟆乃竖拄杖云此是集云峰下底久矣夫不曾开封今日幸逢隹会特地拈来以资玄化其有雄勐丈夫一手提持得去许伊是天上下第一员大禅佛任他临济喫黄檗三顿也未免从者里去且道者里是甚么所在人若辨得管保天下横行如或不然隔水有人把蒿枝一拂汝诸人不免肉颤争怪得天宁道箇劣法难扶遂掷拄杖下座泰州言独潮音颙叡钟灵谷鸣古石石兰石丈众上座请上堂举昔日鼓山赴大王请雪峰门送回至法堂乃谓孚上座曰一只圣箭直射九重城里去也孚曰是伊未在峰曰渠是彻底人孚曰若不信待某甲去勘过遂趁至中路便问师兄向甚么处去山曰九重城里去孚曰忽遇三军围绕时如何山曰他家自有通霄路孚曰恁么则离宫失殿去也山曰何处不称尊孚拂袖便回峰问如何孚曰好只圣箭中路折却了也遂举前话峰乃曰奴渠语在孚曰这老冻脓犹有乡情在乃云堂堂一国之师无端却被孚上座摧折一上若不是雪峰始终为之作主欲冀曹溪路上不被陆沉庸可得乎尝闻古人说得好有文事者必有武备当时若纵之以威勐庶几声振一时其柰被他行间小卒乘机而入脚跟便不稳当此天下学道之士所以为之不平者也若是天宁则不然待他问忽遇三军围绕时如何便擗嵴打云今日捉败这草贼若再如何若何直下趁出山门晏师当时若用得这副手脚何愁孚上座不望影归降今者承吴陵诸道旧特特入山办供然既是家里人不消彼此勘验何以故良久云相逢不在千盃酒一盏清茶也醉人延令季府张夫人专使请上堂问拈槌竖拂拈向一边格外提持请师别展师便打进云棒头有眼灼破干坤句后无私更请一接师复打进云且不得压良为贱师云犹不知休咎问神机电卷掀翻祖佛风规大用星驰截断圣凡窠臼是令不虚行是曲垂方便师便打僧顾左右云看者汉太煞欺人师复打云扬州纸贵一状领过乃云先佛有云我此说法要如优昙花如如意宝凡有希求无不随愿而足智慧福德则固是也且诸仁巳躬下事一向放失作么说箇求底道理直饶求而得之巳属分外何也不见楞严会上阿难既悟乃说偈曰不历僧祗获法身尚不得与于单传之列者以有法身可获故又般若云我于燃灯佛所于法实无所得故获授记诸仁者无所得则蒙授记有所获便失提携且道淆讹在甚么处若也明得始知永嘉大师云取不得舍不得不可得中秪么得良非虚语如或未明天宁不妨与诸仁下箇註脚蓦竖拂子云有所得家国兴盛野老颦蹙无所得家国丧亡野老安怗若合如是纪信乘九龙之辇不合如是项羽失千里之骓山僧从不以第二义唐责方来即今还有逴得便行底汉子么良久云驾与青龙不解骑下座便益门斋僧堂慧光悬巖二禅人领高名儒徐明阳二居士请小参高居士问新建斋僧堂有何功德师云达磨道的士云斋僧后未审何人接续师云分明举似诸方士云供佛斋僧是同是别师云分身两处看进云恁么则今古应无坠分明在目前也师云居士不妨伶俐徐居士问恩加匾额更新彰御笔萧闲翰墨香重阐龙华因报国门庭指日见辉煌重阐龙华则且置报国一句作么生道师云前五日看士云还有委悉底么师云赖遇居士证明士云作家宗师天然有在师云不劳乃云尽须弥卢是一粒米尽香水海是一杯茶有人擎来以供十方贤圣僧我道此人具大神力获大福报何则夫僧者佛祖所自出供僧供佛祖也法者佛祖所自说供法供佛祖也如是岂不三宝并隆于世哉昔韦天以斋僧功德为第一良有以也兹者广陵城畔近漕河为南北通衢明儒高居士率众信创斋僧堂以延云水使枵腹而来腹而去诚希有盛事乃复虑后来者不能绳绳振特请山僧说法表彰其事如此存心与甘贽行者庞蕴居士宁复有二尔现前诸仁有知饭是米做茶是水做居士一期盛事则永远不替不然人莫不饮食也鲜能知味也岂不孤负杀人兴化道伦禅人领房干生王祚周二居士祈嗣请上堂问古德云佛之一字吾不喜闻因甚又广营佛事师云不妨借路经过进云恁么则千古同途去也师云阇黎不妨领话进云赵州犹在师打云是赏你罚你问古人道咳𠻳掉臂总是祖师西来意如何是西来意师云咳𠻳掉臂进云高山流水觌面相呈师云子期底伯牙底僧作掀禅床势云掀翻海岳从心欲拨转干坤任意游师云孟浪无人过你乃云从上来事秪贵有箇相续处于中血脉自然贯通今古蓦竖拂子云只这箇历劫灵明未尝少欠其用广大其体坚刚与祖佛为师与人天作眼那待具麒麟头角鸾凤羽毛底撞入他家方谓之为一家瑞为一国瑞乃至为天下瑞哉所以天然贵胤信非常种即今还有应斯嘉运克绍洪规者么良久云山僧端的为你助喜下座平山和尚率本城众檀越请上堂平山顶上经行底性嗜烟霞大树堂中打坐底心嫌热闹一箇衣拖泥水一箇目视云霄若谓埋没巳灵闹市里天子颓然尊贵若谓孤负先圣百草头老僧威德森严但向那边管带得去自然这边挥霍得来以有下劣宝几珍御以有惊异黧奴白牯谁道伊不是得法自在底人若以优劣论彼此则乖浩然大均之旨那知易地则皆然也今日天宁因行掉臂一时说向诸仁还有出来为我两山证据者么良久云不是知音者徒劳话岁寒下座泰兴诸山耆宿请上堂举僧问临济祖师如何是真佛真法真道乞师开示师曰佛者心清净是法者心光明是道者处处无碍净光是乃云老汉耄矣与么提唱不惟少室峰前重添搕𢶍亦且曹溪路上转见週遮若论真佛毕竟无相真法何曾有形说箇清净光明巳是撒砂向人眼里了也那堪真道更言箇净光无碍何异画蛇添足而巳哉蓦以拂子画一下云划断巳上葛藤山门前石狮子不觉𨁝跳上天乃扬声高叫道人从延令来却得姑苏信报道赤肉团上壁立万仞临济老汉今后还敢向这里置喙也无良久顾左右云且喜天下太平下座五洲诸山师请上堂举南泉和尚问座主讲甚么经主云弥勒下生经师云弥勒几时下生主云现在天宫未来师云天上无弥勒地下无弥勒乃云大小南泉直拶得者座主上壁据实而论藏身处没踪迹向去底人虽则那边不坐空劫没踪迹处莫藏身却来底人这边须有箇证验始得蓦竖拂子云慈氏下生也说法度人也虽然或有人出来问既是天上无弥勒地下无弥勒又教甚么人下生而今不管伊禅床动火罏动地动只要通得箇真实消息方许与弥勒相见不然莫怪天台路崄巇羊肠更在青霄外下座松江王戚二护法祈嗣请上堂问是处是慈氏无门无善财且道居士求嗣一句作么生道师云沧海月明珠孕彩进云恁么则十字街头打开布袋去也师云蓝田日煖玉生辉僧便归众师云何不进语僧一喝师云真师子儿善能哮吼僧又喝师云念汝远来且放过一顿乃拈拄杖卓一下云香台有主金地无尘时一挥麈花雨纷纷说法有所得释迦失双鼻孔说法无所得达磨添只眼睛有无二俱不涉凡事贵出天真真真屋后青筠戛玉殿前黄叶铺金会得则头头合妙不会则处处迷津大可笑者是谈玄谈妙论主论宾或说机投父子或说道合君臣那知鹭池鹫岭不曾说着一字海甸菴园何尝度得一人直饶伊棒如雨点喝似雷奔正眼观来犹是门庭施设若是堂奥一句须还天宁道得亲且如何是亲底道理复卓拄杖云棒头敲出玉麒麟下座龙舒净梵寺元白老宿助化长生斋米到山仝坦然上座请上堂举昔石霜山庆诸禅师在沩山为米头一日筛米次沩曰施主米莫抛撒霜曰不抛撒沩于地上拾得一粒曰汝道不抛撒这个是甚么霜无对沩又曰莫轻这一粒百千粒尽从这一粒生霜曰百千粒从这一粒生未审这一粒从甚么处生沩呵呵大笑归方丈至晚上堂云大众米里有虫也须好看乃云只是一粒米沩山老汉偏生大惊小怪争似龙舒众善信五四年来倒廪倾仓供我一众实不止百千万粒巳也天宁更不问他所从生但只端坐受供养自然施主获安乐然七百年来者道真言无人补阙今日山僧补阙去也待沩山问汝道不抛撒这一粒呢只向他道一点也瞒和尚不得至后石霜复问百千万粒从这一粒生且道这一粒又从甚么处生但叉手向前道也不较多只此两语拟质之八十行脚底老赵州未审还为我一点首否良久云放待冷来看下座冬树知浴领本城众信请上堂的的活人句子不在广敷高座妙演真乘方谓之提唱此事大丈夫儿咳唾则神机电发掉臂则大用风旋红旗影里捉败韶阳涂毒声中擒下临济直得三贤胆战十地魂惊若以向上视之尚不称光扬祖烈何也以其药忌犹存故不见古人虽则高提祖印不知利物带悲守着长安风月犹为得便宜处失便宜诸仁要知药忌俱除一句么豆子山打瓦鼓杨平山撒暮雨一半奉龙江一半奉玄武座下忽有箇尖酸禅和出来道长老此是绵州巴歌蓦拈拄杖连卓三下云谛观法王法法王法如是便下座维那拟结椎师喝云不劳重说偈言安东悉容上座领夏奉山赵祥宇二居士请上堂连朝冬煖若三春龙树花开越样新分付往来游冶士莫教蹉过上林真忽有箇心领神会底出来手指龙华而问曰日照灿烂是见处真风拂琳瑯是闻处真晚喷天香是嗅处真朝凝玉露是味处真晨夕抚摩是触处真分别颜色是意处真既一切皆真正古人所谓弥勒真弥勒分身千百亿时时示时人去也且道时人因甚却不识山僧只向他道灵山授记也未到如此下座福隆祖南阇黎领本城众信请上堂问弹指一下楼阁门开今当二会未审所说何法师云纷纷花雨自天来进云既蒙法要甚为希有秪如乘戒俱急又作么生师云阇黎分上不可忘却进云可谓泉石增光去也师云且道箎壎协奏一句又作么生进云全赖和尚证明师云且归本位着举昔香严机不契于沩山乃寻忠国师遗址憩止焉一日因击竹作声忽然省悟乃说颂曰一击忘所知更不假修持动容扬古路不堕悄然机处处无踪迹声色外威仪诸方达道者咸言上上机沩山闻得谓仰山曰此子彻也仰曰此是心机意识着述得成待某甲亲自勘过仰后见严曰和尚赞叹师弟发明大事你试说看严举前颂仰曰此是夙习记持而成若有正悟别更说看严又成颂曰去年贫未是贫今年贫始是贫去年贫犹有卓锥之地今年贫锥也无仰曰如来禅许师弟会祖师禅未梦见在严复有颂曰我有一机瞬目视伊若还不会别唤沙弥仰乃报沩山曰且喜闲师弟会祖师禅也乃云青天白日仰山寐语不了可笑三生作国王底不能辅之以正反随其起倒寒山子谓伊忘却不其然乎而今少室峰前曹溪路上触目皆坑坎堆阜若不一为剷夷尔诸仁何以进步试看我祖南师弟自出先师筹室一味本色住菴纵有如来禅祖师禅到他分上一毫也用不着今朝狭路相逢作么道得箇同途不同辙底句呢良久云天宁说禅福隆演戒鞫其旨归两彩一赛下座东杲以智二上座领本郡众檀越请上堂灵鹫真风世所传于今消息转茫然释迦久罢登猊座弥勒重新启法筵霜后龙华偏有色风前仙梵妙无边不须海外寻知识卓拄杖一下云只此堪为最上禅下座淑艾靖宜宝月三上座领薛君调居士请上堂问无手偏解行拳有口秪堪挂壁未审此人是何标格师云山僧耳聋高声问将来进云明知老汉惯用此机师云今日被你勘破进云倒是某甲罪过师云大众记取这一转问大觉世尊三七思惟得诸佛智即今堂中二七消息得箇什么师便打进云抛出红炉金弹子糙破当人铁面皮师云念言语汉未在进云狮子窟中狮子子凤凰台上凤凰儿师以拄杖挃云住住住切忌𨁝跳举昔僧问云门树凋叶落时如何门云体露金风乃云云门老人等闲出一语事上也着理上也着今人拟以合头语论之可谓不遇中郎鑑还同野舍薪也后来雪窦和尚颂曰问既有宗荅亦攸仝三句可辨一镞辽空大野兮凉飙飒飒长天兮疏雨蒙蒙君不见少林久坐未归客静依熊耳一丛丛老汉虽能绳祖武不堕嘉声若是天宁又且不然或有人问树凋叶落时如何只向他道打鼓普请看若云大小天宁得恁无佛法身心山僧便热炙盏子递茶他喫何以爱他正搔着我痒处有人透得分半院与伊住有么有么良久无人出师云土旷人稀相逢者少下座邵伯谢昂千吕璜二护法率诸昆仲子姪荐严请上堂清明在躬志气如神且道在今天下谁当得此语有底道镜磨心地者可以当之有底道藻练精神者可以当之若然大似水中捞月空里採花于此事毫无交涉除是上无攀仰下绝已躬如钟山太翁其人一生平居仁由义奉佛尊儒至临末梢头截生死流勐如香象如此伟作庶几近之记得辛酉冬翁荐先尊人特请山僧对灵结语有莫向曾参问曾晢从来孝子讳爷名之句翁疑之因疑而望其发悟不意于去夏遽尔仙逝今孝嗣伯仲不改其道仍请山僧对太翁之灵说法可谓以孝传家者也试看即今心香蔼蔚智烛炜煌毕竟太翁一灵安在蓦竖拂子云此时若蹉过余日定难逢便下座实贤知客领本城缺口门众信请上堂举昔南泉和尚上堂曰自小养一头水牯牛拟向溪东牧不免犯他国王水草拟向溪西牧不免犯他国王水草不如随分纳些些总不见得乃云大小南泉惯向异类中行虽解随分纳些些本分草料要且未梦见在后来云门拈云且道牛里纳牛外纳直饶你说得纳处分明我更问你觅牛在这箇随搂搜汉棒折也未肯放在若总与么曹溪路上何止浪涌千寻天宁自小亦畜得一头水牯牛一任溪西溪东从不犯人苗稼而今露迥迥地横卧当阳且道毕竟鼻孔在甚么处蓦以拂子召大众众回首师云时寒久立各请归堂喫茶下座隔凡大德领本郡众信请上堂蓦以拂子召众众举首乃云好一堂古佛谁不灵圣尔诸仁因甚不向屋里奉重却去门外驰求有般底闻恁么道便云扬眉瞬目是佛咳𠻳掉臂是佛咄莫认驴鞍桥作阿爷下项岂不见盘山和尚有云可中学道似地擎山不知山之孤峻如石含玉那识玉之无瑕直饶恁么犹未当衲僧门下事在何以故以其秪解入就藏锋不解出就用锋故要识出就用锋么蓦竖拂子云拂子𨁝跳上三十三天触着帝释鼻孔东海鲤鱼打一棒雨似盆倾且这一道真言又明甚么边事良久掷下拂子云是无上咒是无等等咒便下座说戒日拈花和尚领巴门陈吴二孺人请上堂卢行者才出家便登祖位高沙弥未受戒敢学佛乘大悟不拘于小节大象不游于兔径若是箇无有量过一切量底闻箇戒字便掩耳而去尚肯向这里搭搭披披受人处分所以道天然上士岂受提撕中下之流钩头取则便恁么去降龙钵为闲家具解虎钖乃烂蒿枝俊哉衲子堪为吾家种草也且道即今因甚又一场特地良久云曲为今时便下座法海凝如院主领闵象南吴道长程休如方赞五四护法请上堂作善则善心现作恶则恶心现真心即隐没或问如何是真心你便擎拳竖指来这里唐塞这里非你唐塞所在苟能向田地稳密处道得一句江湖无碍人之心不能向游戏神通处施得一机佛祖有瞒人之意蓦喝一喝云这里说善也不得说恶也不得说田地稳密也不得说游戏神通亦不得直下会得本来面目古今天地依旧山河原不曾移易一丝毫许且道选佛场中毕竟谁当第一良久云石头作沙弥时参见六祖不可秪作寻思会去好下座泰兴达已立已二禅人请上堂汝等见闻觉知之性与太虚空同寿虽显诸体而未得显诸用天下踞曲彔床阿师未必尽是坐地看扬州汉蓦竖拳云如许大栗子喫得几箇说到不如行到眼亲何似手亲土宿项下髭须多波斯眼深鼻孔大一佛陀二元和其余尽是碗脱丘说箇举一举二干峰舌拄上腭更说有手脚无背面爱打禾山鼓漫唱云门曲这里肯容你胡乱云为天宁是箇惯解打大脱空底汉子你来山僧舌头上讨分晓阇黎也没量罪过老僧也没量罪过广济天和尚领众信请上堂举昔僧问雪峰如何是心地法门峰曰不从人得不从人得时如何峰曰此去衡阳不远乃云亲承曹溪派下底果然不会佛法若总与么流布将去法堂前岂止草深一丈天宁今日要移风易俗有问如何是心地法门云不从人得不从人得时如何只向他道遇茶喫茶遇饭喫饭诸人若未辨端倪不妨就广济和尚决择本府尧臣舒护法率子周士保安请上堂山僧昔住庆云时有僧问如何是金刚体荅云四大五蕴进云如何是金刚用荅云穿衣喫饭进云与么则人人分上获坚利去也荅云三十年拨草求人今朝遇着箇领话底僧作礼而退即将此则机缘进之尧翁护法伏愿一历耳根即获无忧安隐幢时中纳百福集千祥长住人间作大法堑普请大众齐念无量寿佛为之助喜下座如皋生公莲社二大师同众信请上堂龙华一会实为千古最胜道场闻风而不趋承瞻礼者非愚即俗兹承东皋诸善士昔以盛心挥金大觉今以道念设供天宁苟非宿植善因曷克臻此准大藏法住记曰有人植因于释迦世中当来定结果于龙华会上若于三宝毫不植因欲窥弥勒门限且不可得况亲承教益哉夫因也果也蓦拈拄杖卓一下云须向这里植始得即今有向这里道得箇迥脱根尘底句天宁门下始较些些子握书记领徽州王廷臣居士请上堂竖拂子云者颗摩尼珠子体具种德如冰壶无影似宝鑑有光文彩未形成就万有声色才露不落千差庄严云里亲参弥勒巧艺门中孰悟善财不见永嘉大师云摩尼珠人不识如来藏里亲收得六般神用空非空一颗圆光色非色夫空既非空色亦非色则全体清净全体光明全体净光无碍今日设供檀那得一颗也能如法信受能如法长养山僧端的为汝助喜江南陈柏宜福宜伯仲请上堂我此微玅法门非一切教乘之所管摄若纯用剑刃上事从上祖佛尽皆乞命何况德山临济些小伎俩而不望影归降所以宗乘一唱三藏绝诠正令当行十方坐断若执鹫岭拈花的为契劵守少林得髓的为箕裘欲得宗风不坠正脉流通何异郑州出曹门山僧从不将第二义示人有向言外知归的方许来天宁喫棒泰州有恒宾悦二禅德领众檀越请上堂举昔庞居士问马祖不昧本来人请师高着眼祖直下觑士曰一种没弦琴唯师弹得玅祖直上觑士礼拜祖归方丈士随后曰适来弄巧成拙乃云马大师觑上觑下徒劳一双眼睛庞居士随出随入空累一副脚板恁么相见要不昧本来人尚不可得敢云玅抚没弦琴哉笑他始则小心终即大胆可惜西天承谶底放得他过致成千古笑具也若是天宁则不然或有问不昧本来人请师高着眼但作呕吐势他若知机识变定然别有生涯若仍效老庞云弄巧成拙便痛棒趁出始知虎须果不可以捋也下座宝城兴教寺惟彻大德领本郡众信请上堂举昔兴教坦和尚上堂有雪窦化主省宗出问诸佛未出世人人鼻孔撩天出世后为甚么杳无消息坦曰鸡足峰前风悄然宗曰未在更道坦曰大雪满长安宗曰谁人知此意令我忆南泉拂袖归众更不礼拜坦曰新兴教今日失利便归方丈令人请宗至坦曰适来错秪对一转语人天众前何不礼拜盖覆却宗曰大丈夫膝下有黄金争肯礼拜无眼长老坦曰我别有语在宗乃理前语至未在更道处坦曰我有三十棒寄打雪窦宗礼拜乃云却物为上逐物为下坦公既学云门禅理合知其祖宗家法言句固载道之器若不具截铁之利那禁得不盗弄潢池柰何防闲无法蓦地被他化主摧折一上其失固非小小后来虽能收虎尾遂喝一喝云剑去久矣而方刻舟下座权一文旭二侍司领天长大安禅师暨众信请上堂问法筵大启龙象齐臻第一义谛彼维那一椎掀翻了也未审即今说箇甚么师云风吹耳朵冷举昔赵州示众云若从北方来者与伊上载若从南方来者与伊下载乃云诸仁要识上载么闻声悟道见色明心要识下载么观世音菩萨将钱买餬饼放下手却是箇馒头虽然此犹是老婆说话若是箇嘴边扫得白醭出底那讨闲工夫说上说下不见古人云迅速锋铓犹是钝汉万里无云青天犹在若向那边搂翻空劫者边踢倒今时直使诸天雨花无路鬼神潜觑无门且道箇般作略是阿谁分上事良久云又要从头起下座广福和尚领上海李伯求护法请上堂问隔江招手须是其人棒下知归全凭作者即今狭路相逢且道如何施设师云也须屋里人始得进云恁么则三千里外早巳情投气合也师云如何是投合处进云鸳鸯绣出从师看不把金针度与人师云且喜又添得一箇进云大小天宁犹作主在师云不识好恶问源远流长喜见滹沱浩瀚根深枝茂争看大树敷荣子承父荫则且置弟应兄唿事若何师云一掌不独鸣两掌鸣掴掴进云上和下睦阴阳顺共气连枝器是同师云你不妨会得好进云若然则玅舞应教夸遍拍三台须是大家催去也师云分明举似诸方乃云若要广天下檀那之福蓦拈拄杖卓一下云先要承当得这箇下然后应嘉运而绍玄化不为难事有般的道这箇是甚么系驴橛道则许你道然脚跟苟不踏着实地那知广陵南畔上海东头触目皆同源共本之物所以远从灵鹫分灯以来西天四七也恁么东土二三也恁么乃至天下老和尚亦恁么复卓一下云会得即事同一家不会君往西秦我之东鲁便下座泰州忠赤刘居士率诸孙请上堂释尊住地给孤铺金以净智力成就祗林四十九年演法三百余会谈经宝花王座上不存世谛大光明藏里岂着金尘鹭池双轮转方毕鹫岭一枝拈又新正法眼藏弥天弥地涅槃妙心亘古亘今天宁时一检点难禁笑破口门且道过在何处良久云君不见三峰汉祖有言兮自从惹得燕莺语话到于今转失真下座冬树知浴领众信请上堂举昔僧问法眼如何是曹源一滴水眼云是曹源一滴水僧于言下大悟乃云玄妙用处不换机嗣续难得其人若不是法眼一为提起石头一宗看看断绝去也然在我临济门下别有家风忽有人问如何是曹源一滴水只向道非曹源一滴水诸仁若向法眼言下会去是机是对对机迷若向天宁言下会去辟机尘远远尘栖或有箇汉出来道大小天宁大似盐铁判官山僧便热炙盏子与茶他喫何故不见道大丈夫儿捋虎须也是本分下座高邮宜伯老宿领本州黄中赵护法请上堂心是根法是尘两种犹如镜上痕尘垢尽除光始现心法双忘性即真大小永嘉老作这般语话说箇心说箇性巳是佛头着粪了也那堪更论光论影论假论真集云峰下四藤条怎放得伊过不见昔日梁武帝问达磨如何是圣谛第一义祖曰廓然无圣帝曰对朕者谁祖曰不识帝不悟尔诸仁尽是饱参宿学何不仰体先宗看是何标格若单守着闺阁中软煖焉得平步青霄天宁今日为汝得困彻也三十年后眼开方知今日彻底老婆心福田素一律师仝卞声远高九钖张宜清杨绍裘众檀护请上堂问迦叶金襕衣如天普盖波离黑漆钵似地普擎宗律并行一句请师速道师云今日谢素一律主请法进云恁么则人人盛业巍峨箇箇家声烜赫也师云释迦老子还肯点头么进云万灵莫测无为化大地全开五叶花师云真箇好彩乃云此事在诸人分上如倾万斛明珠小大皆得其圆优波离梵行独尊是戒珠圆须菩提解空第一是慧珠圆吾祖门下棒喝机锋滚毬打鼓圆转横斜皆得其圆有般底被珠光一晃便爱他底着他底久之却成碍膺之物去也岂不闻金屑眼中翳衣珠法上尘己灵犹不重佛祖是何人么座下或有箇四楞着地底出来通得箇消息摩诃衍法离四句绝百非却落第二义也有么有么众无对师拽拄杖顾左右下座龙华道场满散拈花和尚领众护法请上堂今当第二会龙华道场圆满山僧炊无米饭煮不湿羹操没絃琴打希声鼓坐曲彔木床唱箇玅伽陀以犒劳一众曰是非憎爱世偏多仔细思量柰我何宽却肚皮须忍辱豁开心地任从他若逢知己须依分纵遇冤家也共和但能了此心头事自然证得六波罗弥勒菩萨在定中闻得乃曰此我二千年前陈话长老重为提起正搔着我痒处且喜今日心头事巳了六波罗巳证报国裕民事上也得理上也得这箇玅伽陀再能公之天下何愁不为烦恼海中一贴清凉散也山僧但引身向前曰谨领慈旨便下座腊八圆菩萨戒凤阳圆丘和上领凤庐道张户部恩二大护法请上堂问古德云从门入者不是家珍又云从缘入者永无退失秪如释迦老子睹明星悟道是从门入耶从缘得耶师云总不在这里进云恁么威音那畔真消息总向吾师言下施师云他亦不受乃竖拂子云本乎天者亲乎上日月星辰各住其位无端说箇夜半正明天晓不露引得雪山老比丘一回触着都道伊悟本命元辰那知山门前一对石狮子未然其语何则以其坐在明白里故今当腊月八日夜也南斗六北斗七一时出现有眼不顾他位里脚不踏他位里底方始与天下有鼻孔衲僧出气不见昨日有人从中都来却得庐阳信报道十字街头廖胡子行太早重落草十年归不得忘却来时道恁么提唱且道是抑他威光是减他威光良久云幸有现宰官身底大权菩萨为之证明在下座雨山和尚语录卷第十二雨山和尚语录雨山和尚语录卷第十三嗣法门人记住三峰清凉禅院语进院日载商陆护法率姪若士请上堂乃拈香云此一瓣香根盘于天地未生之前至广至大爇向炉中耑伸祝延今上皇帝圣寿万岁恭愿尧风广被龙图与凤历长春舜日高悬玉叶共金枝永茂此一瓣香秀发于世界巳形之后极精极微奉为阖邑当道乡绅山主檀越以及本寺耆旧等伏愿以公以正为皇家之柱石存诚存信作法苑之屏翰此一瓣香名不得状不得饮水既已知源不可当阳讳却专为供养天山师祖上于下密老和尚以报先德此一瓣香灵隐室中亲承记莂天宁堂上重荷栽培不敢三头两绪一统拈来供养先师上巨下渤先和尚用酬法乳歛衣就座维那白椎云法筵龙象众当观第一义乃云若向白椎后观早巳落七落八有超越数量底汉子出众相见问弘开七剎道摄四流继席三峰颓风乞挽师云不可谓我做天山孙子不得进云可谓象王行处绝狐踪也师云恁么语话争奈目前不投机进云不妨大家同喝采去也师云笑煞两行大众问法随法行法幢随处建立即今祖令当行如何举唱师云相见不扬眉棒下须见血进云若然则天山一脉万古流芳师云你还照顾顶门得么进云一句当阳开正眼师云错下名言僧礼拜云某甲专为流通师云且信一半问开三要印光耀祖灯于琴水施啮镞机奠安禅鼎于虞峰盛业巍峨则固是家风廓彻若为论师云天山老祖犹在进云与么则焕古腾今去也师云甚处得这消息来进云八方霢霂无为化万国歌谣乐太平师云赖遇大众证明潘居士问昔日世尊拈花明示今日和尚作何宣传师云自有维摩证盟进云灵山一会俨然在今朝觌面又相逢师云相逢底事作么生进云九重城里真消息直放毫光遍九垓师云原来是不二门外汉乃拈拄杖卓一下云只这箇捏聚也双头独结放开也四法交加从上来事若不用之于今日恐太平寰宇里坐底未必不是痴顽故德山棒剪除狂寇临济喝扫荡欃枪苟非及尽今时操法柄者那得无过不见天山师祖云机先一向是汝诸人安身处先机一着是汝诸人立命处其间左之右之或伸或缩是汝诸人踏脚处末后一句是汝诸人出头处乃云天山师祖操不世出金鎞开豁人天眼目美则美矣但太虚空里未免翻成途辙新三峰固是脚下孙子今日要革辙移途与老祖相见机先一向不许夜行先机一着投明须到其间左之右之或伸或缩饶你十字纵横也须勘过了打末后一句何止万里望乡关诸兄弟天山师祖恁么新三峰孙子不恁么且道还有差别也无者里捡辨得出报德酬恩全在今日其或不尔不妨为你更下箇註脚复卓拄杖云但见皇风成一片不知何处有封疆结椎云谛观法王法法王法如是下座晚参上下偷安最为丛林法门大患古人言之切矣尔诸人闻之全不介意岂佛自懒墯成道从懈怠得耶且毕竟佛如何成道如何得呢若有箇闻恁么道便掩耳而去三峰抚掌称庆何故不见道达磨从西天来觅一箇不受惑底人了不可得今日得之矣且与么道是醍醐语是毒药语隐莲菴奇逢大德领景孺人请上堂三峰新进院人事实匆忙蓦逢达道者特地请宣扬所以考钟伐鼓高陞曲彔木床胸次不存元字徒劳抖擞屎肠说法有所得是则乱鸣野犴说法无所得方为善吼狮王直饶恁么提唱须知别有商量说有说无俱错争如一味平常诸佛机云行雨施祖师意鸟语花香目前一一皆成现谁能了此同来坐夏消受山中岁月长晚参垂问云但莫瞒心心自灵圣因甚二祖又要达磨安心众荅不契师遂以竹篦子旋风打云是你这一队瞒心昧巳底不打更待何时浴佛日江阴定生禅士领沈同春乔梓寄库请上堂问指天指地则且置罗龙打凤事如何师云今日打着一箇进云忽有箇眼光烁破四天下底到来又作么生师云你道山门前几人坐卧进云要明今日事不许外人知师云赚煞老僧僧便喝师便打问钖标䢴上御赐萧闲杯渡琴川有何祥瑞师云有眼者见进云恁么则山林增秀泉石生辉也师云要且不惬山僧意进云言前巳脱常流见格外须知作者名师云念话社家乃云今朝四月八尽道世尊于无忧树下降生九龙喷水沐浴金躯引得诸方依条攀例者或大杓或小杓蓦头浇来倒底洗刮这老汉净边垢不去云门虽则下得手切其奈鞭长不及马腹二千余年流弊若不痛与铲除尔诸人但见佛尊不见巳尊一等大丈夫儿气概尽被他盖覆三峰今日要推倒过去释尊扶起现前诸子还你一道平等浩然大均底世界有库藏则听其开闭有宝贝则听其使用更有何高何下孰尊孰卑蓦左右顾大众云你这伙久被他压良底今日方得吐气晚参问如何是有句师击竹篦一下云轰如何是无句师云徒劳侧耳如何是如藤倚树师云古今榜样树倒藤枯句归何处师云随人语脉转岂是作家沩山呵呵大笑归方丈又作么生师云须防烂泥里有刺僧礼拜师云会了礼不会礼进云总不恁么师云囫囵吞箇枣有甚了期一僧出作礼毕寻依位而立师云昔二祖依位而立达磨谓之得髓你今日得箇甚么进云莫惑乱人好师云毛也未到你在乃举东山演祖示众云举则公案事事成办向外驰求是大痴汉大小东山生捺人向死水里全没些子活变三峰则不然现成公案不劳干办却怪古人欺胡瞒汉纵然歇得不驰求也是秦时轹𨍏钻结夏日说沙弥戒众信请上堂问禅律并行时如何师云一箭两垛进云忽遇南泉斩猫又作么生师云莫理会进云恁么则血溅袈裟角也师便打乃云九旬禁足良马困盐车三月安居黑牛眠止水十方三世是甚么破草鞋圆觉伽蓝只当得闲家具若是箇时中不依倚一物底直下掀翻释迦老子二千余年旧案三峰捏琴水虞山作一箇餬饼奉供一任横咬竖咬有朝咬得破方知尽大地是箇餬饼奇哉杜顺和尚有云嘉州牛喫禾益州马腹胀天下觅医人灸猪左䏝上草木为之稽首土石因而发光南无佛陀南无达磨南无僧伽主张禅波罗密底与他一分主张戒波罗密底亦与他一分其余三德六味一任诸人饱便休虽然说得一丈不若行取一尺马驹踏杀天下人临济未是白拈贼入到手中若不转换落落地朗州山澧州水触处皆为碍眼之物怎禁得诸方老古锥嗤你为喫饭保三峰从不小当人且选佛场中得甲科谁当第一良久云吾将斫额望之晚参僧才出师云赵州来也僧云和尚莫眼花便归位师云我眼不花却是上座脚跟不稳乃云祖师西来凡有所说皆是铙钩搭索直处反成曲也三峰院里日逐事生阇黎朝演毘尼老僧晚参示众若作佛法商量我也没量罪过你也没量罪过说菩萨戒日山主赵让卿伯仲请上堂问尸罗玅法验在目前少室宗乘请师垂范师云巳看时雨润进云言下顿开千圣眼锋前已泄法王机师云更听好风来进云可谓分明一点真消息独露当阳几箇知师云上座还知也未进云目击普天飞化雨一花开遍少林春师云老胡有望也乃云山静如太古日长似小年就片石打眠抚乔松遣兴固是新三峰乐事也尔诸人入门若不辨主乌目涧边云鹁鸽峰头月往往都作境话会去那知一尘一佛国一叶一释迦为吾家秘密宗乘所以佛传佛祖授祖苟非善别机宜昨日比丘僧喫茶去今朝菩萨子噇饭来善法堂前如打口令相似客中主尚不能辨何况说起主中主而今迦叶真宗波离要旨总不问你蓦以拂子击一下云但望踏着这方地面庶不负定光金钖遥招手也众中还有解竖点首底也无良久云三十年后莫道碍眼不是木头好晚参问大海枯竭时如何师云鱼鳖虾蟹向甚处着僧便喝师云一任𨁝跳僧礼拜师打云死虾蟆乃云他未彰名予不能取堪笑俱胝只竖一指自谓如吞全牛咽巨脔那知活蛇反弄成死三峰不辞手脚劳拔出诸人眼里刺立秋日解夏师回天宁两序请上堂一叶落天下秋九旬圣制倏矣云周圆觉伽蓝十方无壁落芒鞋竹杖四海任优游山水钟情底未为达士州县踏白底岂是高流果能于脚跟不动时捉败善财童子目睛未转处擒下德云比丘不须百城寻知已便请坐地看扬州看则且置且道弥勒楼阁前有几人坐卧向者里道得一句一任朝游檀特暮宿罗浮不然且请拗折拄杖放下蒲团向三峰院里度春秋晚参举昔青林虔和尚凡有僧到先要挑柴三转有新到问三转内则不问三转外事如何虔云铁轮天子寰中敕乃云青林甚生意气要且只解作主不解作宾或有人问山僧只向道起动阇黎他若知机自甘服勤三峰门下何以故理能伏豹师还山日闻修阇黎请上堂问高提祖印即不问重振家风事若何师云独坐古三峰进云鹁鸽峰千岐把住乌目涧一线流通是神通是法尔师云山僧从不把境话示人进云佛令祖令总属吾师向上一句更请垂示师便打进云恁么则天山一滴清凉水流出滹沱万派长师云且喜你领话问祖域重光则且置应时及节事如何师云春雨滑如油进云恁么则还乡一曲殆非今古也师云待百草生芽即向你道乃云若论此事有似远客还山扶杖入门处处林峦依旧披衣得座头头风月长新说箇田地稳密佛祖不能近巳属剩语更云神通游戏鬼神不能测早涉繁辞箇般汉都缘于那边不曾透过却来这边妄拟威音面目描也描不成空劫爪牙画也画不就虽则依稀越国彷彿扬州其奈路途之乐终未到家见解入微不名见道若是箇不涉程途直登宝所底大地山河全归掌握森罗万象悉听指唿到者里方许来三峰院里喫清水白米饭共山僧过夏何以故不见道有功者赏下座晚参举汾阳昭祖示众云识得拄杖子一生参学事毕尔诸人作么生会一僧应声云识得拄杖子入地狱如箭射师云你见甚么道理便与么道僧无语师命众代一云识取钩头意莫认定盘星一云从门入者不是家珍一云丈夫自有沖霄志不向他人行处行一云不可总作野狐精见解一云鸾凤不栖荆棘树一云金屑虽贵落眼成翳一云狮子咬人韩卢逐块一云死水不藏龙僧补前语云才有一丝头便是一丝头师云总是馆驿前一伙撮马粪的汉遂掷下拄杖便归方丈莘田蒋学宪诞日建大悲华严两道场请上堂问三七薰修功圆果满作么说箇乔松千古茂日月永长明底事师云人传大椿以八千年为春堪为比并否进云若然则常将日月为天眼指出须弥作寿山师云庄生此语垂下二千余年也进云爱日舒光人共仰冰壶发燄有谁知师云慎莫浪流传僧顾左右云大众一齐高着眼谩教错过目前机师云自知较一半问十兆余言即不问八十一轴事如何师云公案现在进云秪如古人问三千诸佛道箇黄鹤楼中题诗句是何旨趣师云与你犹隔津在僧拟议师便打乃云率陀境界信非常情所测据说人间四百年彼天为一昼夜虽则玄风永扇慧日长光要且犹落数量在争如我佛广演华严撤三乘之见网谓成佛不待历三大僧祗但一念相应即证无量道果任他劫数之长短世界之阔狭总不出一剎那际三昧故枣柏云十世古今始终不离于当念无边剎海自他不隔于毫端更说甚然灯居先弥勒落后蓦拈拂子云试看者箇始自鹫岭分灯之后少林传芳以来恒以深心密愿于剎那际中广作佛事有时以大悲心梯航九有有时以大智力拔济群生纵饶虚空有尽沧海有尽而斯人之誓愿无尽且道凭何薰修而得臻此良久云且待须臾自当证知普请摘茶次师垂问云直截根源佛所印摘叶寻枝我不能古人既有明训诸仁因甚却犯他忌讳众荅不契师代云为众竭力又云三峰门下又云替和尚出一只手有僧问狗子因甚无佛性师云不为分外僧云因甚又道有师云莫随他舌根转又僧问黄檗打临济三顿痛棒意旨如何师云彻骨彻髓僧礼拜师云念你是新戒且放过一顿玅宗上座领谢守之居士请上堂问宅破家亡阿谁是主师云胡张三黑李四进云挂拂卷席因甚不住师云长安虽好不是久居进云缝开楔棒时如何师云功不浪施进云三问巳蒙师指示向上宗乘又若何师云离波觅水是大痴汉问四十九年栽花石上三百余会着楔空中今日和尚宝座高陞未审又图箇甚么师云洎被上座拶上壁进云莫便是和尚机用么师云听事不真唤钟作瓮进云可谓寻常一样窗前月才有梅花便不同师云闲言语拈过一边直截处道将来僧便喝师云两重公案进云不入虎穴焉得虎子师云三十棒留与明日打乃云昨夜舜若多神在虚空里扬声高叫曰我有时乍雨乍晴天莫测泰山石敢当坐平地上遂应声和曰我有时或凡或圣人难识各各道了复相共耳语曰大清国里禅和子罕有凑吾辈机者山僧木上座忍愤不过向前一时穿却二公鼻孔拽来三峰院里先问舜若多曰秪如昨日晴今日雨是甚么法中收试道看次问石敢当曰不用爱圣圣是空名不用憎凡凡是妄立快语来二公未及对无端被帝释尊者天耳遥闻乃叹曰大智哉从今大清国里永无妄自称尊者木上座卒然闻得乃呵呵大笑曰尊者莫寐语任你赞过三十三天要不过逢场作戏耳卓拄杖下座中和净戒二禅人同请上堂问适才伐鼓考钟地摇六震今复高陞宝座天雨四花为是铺花锦上为是好肉剜疮师云莫涂污我耳进云竿头丝线从师弄不犯清波意自殊师云图度极矣进云别转机轮请师再道师便喝僧亦喝师便打问如何是虞山境师云鹁鸽峰头云叆叇如何是境中人师云清凉禅子鼻昂藏境与人相去多少师云曾有人问我直得五年分疏不下乃云不见一法是大过患诸兄弟山河大地是法日月星辰是法草木丛林是法鳞甲羽毛是法既一切是法作么说不见若见刺脑入胶盆不见又道成大过患有鼻孔撩天的向者里道得箇脱体句鼓声咬破我七条穿却韶阳老人鼻孔庶几西天东土不致寂寞不然钵盂口向天岂不碍塞杀人说比丘戒日玅宗禅师领瞿孺人请上堂问承古有言目前无阇黎那箇是宾师云贼身已露此间无老僧阿谁是主师云拟瞒三峰那十方国土中唯有一乘法何者是权师竖起拄杖但以假名字引导于众生何者是实师云识得即知落处不许夜行刚把火以何为照师云看破阇黎直须当道与人看以何为用师便打进云法令巳行后语稍迟师打云末后不来犹亏一半问高沙弥不登坛卢行者不祝发如何是戒师云少间验取世尊说一大藏教尽成虚设祖师留千七百则公案犹是葛藤如何是禅师云目前可鑑穷诸玄辩若一毫置于太虚竭世枢机似一滴投于巨壑如何是教师云释迦四十九年不曾说着一字进云恁么则一枝无孔笛吹出许多般师云罕遇知音问七聚五篇即不问钵盂分付事如何师云试过手来进云忽遇箇裂碎袈裟扑破钵盂底到来又作么生师云情知你孟浪进云好手手中呈好手红心心里中红心师云七棒对十三乃云巖寺春晴野花开似锦人人眼里有睛未达境惟心起种种分别达境惟心已分别即不生分别既不生即今风动尘起鸟啼花落是境不是境若是境且道即心起耶离心起耶果是箇机先得路底两只芒鞋踏遍四五百条花柳巷一条拄杖穿过二三千处管絃楼何处不是本地风光那待见绝玄微语离渗漏方谓之到无为安乐之乡秪如即今具三千威仪八万细行底簇簇上来又如何分付遂掷下拂子云透过祖师关捩子始信山河非眼睛佛诞日圆菩萨戒兼付法孙六吉居士请上堂问三十二相搀倒浣盆描不就八十种好蘸干香水尽难成正恁么时独尊之旨向甚么处着师云三峰只管看进云脱珍御着弊垢又图箇甚么师云秪为老婆心切进云二千年前事今日已见端倪师云未信你在僧便喝师打云讨棒喫乃云未离兜率已降王宫未出母胎度人巳毕大小枣柏只见锥头利不见凿头方殊不知释迦老子是箇脱珍御服着弊垢衣入泥入水为人底汉虽契经有云净法界身本无出没然菩萨若不行于非道则不名通达佛道据实而论兜率内院既有护明大士净梵王宫不可无悉达太子周行目顾自他降神出胎说青道黄还伊度人说法是法仍住法位原不移易他一丝毫许也省得一辈狭劣凡夫大惊小怪今日是他二千余年前降诞之辰三峰依条攀例蓦头与他一杓尔诸人若不当儿戏则经有经师律有律师从兹玄风永扇慧日长光威仪济济底严净毘尼意气昂昂底弘扬祖道各期励志扶宗报佛恩德何难上古风规不见于今日哉即今时至理彰且作么道一句为之表信乃挥拂子云好看法苑腾佳气优钵花开遍界春汪门畲孺人初度请上堂问游戏神通底为甚下脚不得师云花须连夜发莫待晓风吹进云田地稳密底为甚抬脚不起师云寸钉入木进云只此二句还有优劣也无师云有进云不妨拈出大家看师便打问乌目涧昼夜潺湲鹁鸽峰古今苍翠未审拄杖子寿量几何师云亘古亘今进云岗陵之喻松柏之章拈向一边和尚将何庆祝师云何不领取前话进云某甲则不然师云试杜撰看进云打翻日月开天眼踢倒须弥见寿山师云且过一边着乃云少室峰前不存圣谛曹溪路上岂着俗谈上古风规既在即今考钟伐鼓又发明箇甚么蓦拈拄杖云看看无位真人来也说道赤肉团上壁立万仞任是八臂那咤扑不破都道理随事变事得理融蟠桃三千年一度开花犹落人间数量要续我佛慧命苟非明生生不息之机那能会万物为一已复卓拄杖一下云一生二二生三三生万物如是则生生不息也且道还假权实照用也无良久云三千里外绝淆讹立夏日朱华甫居士为母诞日请上堂问世尊说不着的和尚作么生说师云谛听谛听进云祖师行不到的又作么生行师云快走快走进云分明一句无私语显发须凭过量人师云直饶将来他亦不受问山花郁郁幽鸟喃喃佛祖机关尽成露布请和尚盖覆着师云三峰有眼不曾见进云果然盖色骑声超佛越祖师云失口道着乃云大道无拘触处成现一尘一剎一如来一叶一花一世界尽谓诸佛众生一有多种谁识圣人凡夫二无两般明之者镕瓶盂钗钏为一金证之者搅酥酪醍醐为一味如水合水以无异似空合空而不分所以欲识佛性义当观时节因缘时节若至其理自彰即今三春巳过九夏初临阴阴夏木全彰坚固法身漠漠水田永续绵长慧命亘古今了无变异穷天地毫没遮拦且道如此提唱是佛法商量是世谛流布蓦喝一喝云须识壶中日月长谢圣恩老和尚斋上堂举昔演祖偈云山前一片闲田地叉手叮咛问祖翁几度卖来还自买为怜松竹引清风没量大人被片闲田地使得七上八落虽引得些松竹清风何能济丛林实事争似我圣恩法叔自到祖翁地上金锄不动灵苗自生今以玉粒炊香饷我一众不信但看钵里饭碗里羹从何处得来诸仁能下得口不惟芬生齿颊抑且甘润咽喉人人一饱忘饥不异雪峰鳌山成道时也直饶金牛托出法堂底应难媲美维摩擎来香积底未易较优自非真慈注念普行存心何能有此盛作尔诸大德有向食堂里道得箇庆赞句庶博山头和尚熙怡一笑不然端坐受供养岂不惭惶杀人雨山和尚语录卷第十三雨山和尚语录雨山和尚语录卷第十四嗣法门人记住维扬天宁禅寺语元旦日克昭后堂一止知殿领龙舒众信请上堂元正启祚万物咸新惟有天宁拄杖子不涉新旧一味坐乐昇平秪如即今腊雪未消青阳先到作么生说箇乐底道理乃挥拂子云石楼仰祝尧天罢大启柴门看好春下座立春第二日示众春风一拂融残雪放出云山依旧青涧壑忽添新瀑布茅檐犹挂旧冰稜举头天上星霜易弹指人间岁月增分付两堂玄学客急须努力继传灯解制日付法监院请上堂问击碎照夜明珠放出沖天俊鹘正当解制一句如何分付师云切莫乱统进云会即途中受用不会则世谛流布如何得恰好去师云全靠山僧不得进云将谓少林消息断桃花依旧笑春风师云新上座撞彩耳进云谁知远烟浪别有好商量师云孟八郎又恁么去乃举永嘉证道歌曰游江海涉山川寻师访道为参禅自从踏着曹溪路了知生死不相干亲见宝林来底果然独超物外今日天宁圣制告圆你诸仁拟游江海耶涉山川耶拟访道耶参禅耶如果踏着天宁路越过生死海不惟堪继先宗抑且可规来学不然一句当天八万门依旧情尘固蔽识锁难开且请按下云头山僧与你另有商量何以故不见道换骨抽肠重整顿通身手眼更须参泰州强崑玉居士发愿请僧检藏三年于启期日请上堂一大藏教秪说这箇云门话堕阿师有甚馒头䭔子快下将来睦州钝置老汉转半藏转全藏休向遶一匝处分疏是梵语是唐言须从五千余卷里定当尽谓诸佛燃慧炬以烛幽非关文字那知列祖驾慈航而普渡尚假言诠但能于黄卷玉轴上捉败古人何难大地山河不全归自巳一尘一佛国一叶一释迦则不问汝诸人且浅闻深悟深闻不悟又明甚么边事良久云一尘不立始归家才有纤毫非眷属亲切无过演祖此语也久立众慈伏惟珍重端午日师付法两序请上堂北来和尚问兄唿弟应上古风规唱拍相随今时枢要除此二途如何道箇福海无边的句师云瞒老兄不得进云可谓扫除近日门头事直透威音那畔机师云不信道进云几多龙象随高步无限香花结胜因师云笑杀灵山老汉进云金圈栗棘齐拈出荷担堂前有后人师云总从他脚下流出进云好彩不妨多师云非兄不委乃云端阳令节百草头边大用繁兴有向者里道得箇应时及节底句也省得诸方老榾檛说青道黄涂污方来设问如何是应时及节底句便云龙舟竞彩艾虎逞威者是又道蒲剑挥空榴火夺日者是若然尽属世谛流布天宁门下一点也用不着那知善财童子当日拈一茎便活尽天下死人苟非入室真子焉知这点药头灵验释尊云我此法印为欲利益世间故说在所游方勿妄宣传诸仁要知不妄宣传底一着子么蓦挥拂子云唤作正法眼藏也得唤作涅槃妙心亦得有能一肩担荷得去不谬为天宁室中一麟也谁道法身慧命不源远流长哉久立众慈伏惟珍重上堂问三不是是箇甚么师云噼腹剜心问如何是本来面目师作掩耳势云莫污我耳问如何是本来面目师云适才他污我耳如今你污你口僧罔措师云三日𠻳不清问德山托钵意旨如何师云年老成精问万法归一一归何处师云甲乙丙丁戊巳庚辛问如何是有句师卓拄杖一下如何是无句师云唤作拄杖即错如何是如藤倚树师云杜撰长老如麻似粟树倒藤枯句归何处师云狮子咬人韩卢逐块沩山呵呵大笑归方丈又作么生师云禹力不到处河声流向西僧便喝师云虚彰声势举雪峰示众云若论此事如明镜当台胡来胡现汉来汉现玄沙出众云忽遇明镜来时如何峰云胡汉俱隐沙云者老汉脚跟未点地在峰休去乃云雪峰老不以筋骨为能纵饶玄沙逞俊也出他范围不得诸人若作胜负商量未免深屈古人且道利害在甚么处良久云一语伤人千刀搅腹上堂问世尊有密语迦叶不覆藏如何是世尊密语师云六耳不同谋如何是迦叶不覆藏师拈拄杖云瞎那问终日喫饭不曾咬着一粒米学人今日咬着一粒也师云仔细牙齿僧无语师便打乃云三斤麻一疋布旧店新开何人下顾杨岐老子当行家贵买贱卖无回互说甚释迦悭弥勒富这里不是生药舖蓦拈拄杖卓一下云而今抛出在当阳试问诸人悟不悟众无语师顾左右云有耳不闻有眼难睹三十年后休叫冤苦掷下拄杖归方丈晚参师垂问云达磨西来直指人心见性成佛因甚演祖又道说心说性便是恶口一云但形文彩即属染污师云祖师犹在进云一千五百人善知识话头也不识师云人天众前不可造次一云才有一丝头便是一丝头师云大似徐六担板一云不得春风花不开花开又被风吹落师云肯诺不得全一云金屑虽贵落眼成翳师云恁么则达磨有过也进云却是师云莫谤他好一云好事不如无师云说到不若行到一云王令稍严不许搀夺行市师笑云郑州出曹门晚参举昔临济大师将涅槃时示众云吾灭度后不得灭却吾正法眼藏时三圣出众云争敢灭却和尚正法眼藏济云忽有人问汝汝作么生圣便喝济云谁知吾正法眼藏向瞎驴边灭却师云三圣恁么祗对因甚临济道正法眼向瞎驴边灭却一云全归肯诺一云口是祸门一云克家须是破家儿一云狮子咬人韩卢逐块一云莫寐语一云若无举鼎拔山力千里乌骓不易骑一云烂泥里有刺一云祖祢不了殃及儿孙一云恩大难酬一云非但骑虎头亦解把虎尾一云钩在不疑之地一云只见锥头利不见凿头方乃云谁知正法眼藏向瞎驴边灭却临济大似镬汤无冷处若非入室真子也大难承当诸方尽作得失论量实为深屈古人虽然且道临济意在甚么处良久云天堂未就地狱先成上堂善来比丘各依旧处着不用老胡征汝得处箇箇脚跟点地山僧更有所说何异矢上加尖所以古德拈拄杖示众云三世诸佛也恁么历代祖师也恁么天下老和尚亦恁么师蓦喝一喝云恁么恁么拄杖有过忽然𨁝跳上三十三天也免后代儿孙向黑山鬼窟里地坐上堂举昔云门大师因普请拈起一橛柴示众云一大藏教祗说这箇师云大小云门漏逗不少引得无限人向这一橛头上作窠作臼若天宁据令而行直须趁出三门始得后有老宿别云一大藏教不说这箇既不说者箇且道又说箇甚么良久卓拄杖一下云须知远烟浪别有好商量上堂举昔香严和尚上堂云若论此事如人上树口啣树枝手不攀枝脚不踏枝树下忽有人问如何是祖师西来意不对他即违他所问若对他又丧身失命正当恁么时如何即得时有虎头上座出众云上树即不问未上树巳前请和尚道严呵呵大笑师云香严和尚向云中设磴空里造桥欲度尽天下死人又焉知法久成弊转令人攀跻不上虎头上座虽善成褫要且秪会自巳机关不解香严活计苟非绝处逢生的当场出手那能同道唱和称妙云独脚哉诸上座毕竟如何是香严活计良久云冷处着把火上堂举昔日玄沙和尚示众云诸方老宿尽道接物利生忽遇三种病人作么生接患盲者拈椎竖拂他不见患聋者语言三昧他不闻患哑者教他说又说不出且作么生接若接此人不得佛法无灵验乃云诸仁者且道三种病人即今在甚么处蓦拈拄杖云来也来也既来作么生说箇接的道理遂掷下拄杖云点石化为金玉易劝人除却是非难六月十九日上堂观音菩萨今日向声尘里转大法轮乃说偈曰蜀魄连宵叫子规终夜啼圆通门大启何事隔云泥舜若多神闻得向前曰尽大地是箇圆通你也在里许我也在里许说甚么隔与不隔菩萨被问直得一场懡㦬依旧退身向普陀巖中打坐去也诸人若识是非一切声是佛声其或尚留观听鼓声穿破你髑髅莫谓天宁不曾道破好晚参师问僧如何是父母未生前本来面目僧云不会乃示以偈曰父母未生前有箇本来面黑豆未生芽善财寻不见见不见倒骑牛兮入佛殿僧出师问云本来面目你作么生会僧云是甚么破草鞋师云有时也用得着僧云有时也用不着师云恁么则上座赤脚走也僧无语师便打上堂今朝六月念有六暑气尚炎秋未肃无位真人白汗流面门出入忘拘束老白拈频频嘱谁人肯遭你瞽惑纵饶证据到十成也须趁向无生国且道因甚如此良久卓拄杖一下云家有白泽之图必无如是妖怪晚参举昔德山和尚示众云山僧今夜不荅话问话者三十棒天宁则不然山僧今夜要荅话不问话者三十棒畏打者出众相见良久众无出师云是你这一伙豚皮汉不打更待何时遂旋风打散因病目上堂举昔密菴杰和尚克应菴华祖侍者祖一日问曰如何是正法眼杰云破砂盆乃云杰和尚等闲出一语顿使曹山三种渗漏俱绝是则固是要且令人难搆今日天宁放开一线道与汝诸人相见设有问如何是正法眼但向他道箇害既是正法眼因甚却害不见道未离三界外还在五行中上堂举昔僧问云门曰秋初夏末前途忽有人问教学人如何祗对门云大众退后僧曰过在甚么处门云还我九十日饭钱来乃云云门老汉抑捺者僧太过当时若善垂手韶阳路上不致道绝人荒天宁即不然或有问秋初夏末前途忽有人问如何祗对但向他道善为道路若是箇知时识节的自然紧峭草鞋设或迟疑卓拄杖云莫谓天台路崄巇羊肠更在青霄外晚参师问云君子爱财取之有道因甚招宝菩萨手中锭子放不下一云等箇人来一云专为流通一云不妨随分纳些些师皆不肯众请师代师云分付不着人上堂举昔梵言首座示众云说法有所得为野干鸣说法无所得乃狮子吼诸人要识狮子吼么遂大喝一喝乃云语不离窠臼焉能出盖缠梵言首座之谓也天宁则不然说法有所得为野干鸣说法无所得乃狮子吼诸人要识狮子吼么便卓拄杖归方丈雨山和尚语录雨山和尚语录卷第十五嗣法门人编机缘有僧号天城一僧戏问云天即不问如何是城天无对师遽荅云东门西门南门北门僧云忽遇三军围绕时如何师噼面掌云草贼大败僧云恁么则打破了也师云自首者免罪师初到天宁上殿礼佛次殿主阶一问云作甚么来师云礼佛阶云我者里无佛师云有秪是你不肯承当阶罔措师呵呵大笑而去天宁和尚一日指瓶花问众云因甚者枝恁么红那枝恁么白荅者皆不惬师代云两彩一赛问牛过铁窗櫺头角四蹄都过了因甚尾巴过不得师云熟处难忘问如何得事事无碍去师云杀人放火有甚么难问三世诸佛因甚不知有师云一言既出驷马难追黧奴白牯因甚却知有师云彩奔龊家问若以思惟心测度如来圆觉如萤火烧须弥山终不能爇毕竟以何心得契圆觉师云今日冷似昨日问无边身菩萨因甚不见世尊顶相师云穷坑难填书字次僧问以字不成八字不是未审是箇甚么字师举笔云文彩全彰天宁以月忌日不迁单僧问云既是事事无碍今日因甚不迁单师云客随主便问古德偈云方信普通年远事不从葱岭带将来且道从甚处带来师叉手近前云也不较多举古德长念观音号僧问闻师长念观音是否德曰是僧云骑却头时如何德云出头即从汝骑不出头骑箇甚么僧无对师代云者老汉瓦解冰消又云某甲得得而来问三千剑客独许庄周因甚跳不出师云者是甚么所在僧云作家作家师便嘘两嘘僧云苍天苍天师云见箇甚么道理僧亦嘘两嘘师云狮子咬人韩卢逐块问朝到西天暮归东土穿云渡岭即不问脚跟下道将一句来师云某甲今日困遇街坊化祖师像傍僧问云祖师作么生化师云乞我一文钱僧云与么则泥塑木雕底也师云你不妨会得好与僧茶话次勘云作么生是你未生前面目僧指茶盘云者箇是宣州栗子那箇是福州荔枝师云与么则世谛流布去也僧拟议师云将谓是南番舶主原来是箇贩私盐汉问牛头未见四祖因甚百鸟啣花师云义出丰年见后因甚不啣花师云俭生不孝见与未见时如何师云多虚不如少实一晚至灵隐金光明殿僧问既是金光明殿因甚黑漆漆地师云洎不迷巳一日问大安师甚处来安云老老大大来处也不知师云你乱走作么安云莫错怪人好师云某甲适来造次安云原来是屋里人师云何必问触不得背不得毕竟是箇甚么师竖起竹篦云面目现在僧云某甲不会乞垂方便师掷下竹篦云但恁么会取僧于此有省乃举古人道吞却荔枝即祸生意旨如何僧云不可头上安头师云若知滋味转见祸生又且如何僧云再犯不容师颔之一日勘一僧云你日来因甚失却鼻孔僧云穿却和尚的师云你向甚么处下手僧作扭鼻势师打云者野狐精问如何是父母未生前本来面目师云阿耨达池水深四十丈阔八十丈僧呈偈有慧剑纵横谁敢当之句师征云作么生是慧剑僧便喝师云何得自伤巳命僧无语师云伏惟尚飨问四百四病一时发时如何师云老兄入涅槃堂有分问道得也打道不得也打意旨如何师云杓柄在雪上座手里僧拟议师便打问僧触不得背不得你作么生会僧云师姑元是女人做师云大有人不肯恁么道僧无语师云贼身巳露何必枷杻问僧云你道空中一片云钉钉着悬挂着僧荅语不契自代云山下接取问如何是祖师西来意师云达磨是老臊胡进云庭前柏树子意旨如何师云直截根源佛所印摘叶寻枝我不能下堂见一僧经行甚勐师喝云看脚下僧才住师噼头打云洎乎被你磕破钟楼问不是心不是佛不是物毕竟是箇甚么师云文不加点问僧从上诸圣以何法为人僧云莫取我语师云者汉今日瓦解冰消僧云从上诸圣悉皆如此师云莫把驴鞍桥比阿爷下项问如何是祖师西来意师云一字不着画问古人道佛身充满于法界是否师云你试指出来看僧云即今也不少师云释迦耶弥勒耶僧云一任分剖师便打云长连床上底切忌将来问僧盗财者国有常刑盗法者该问何罪僧无语师自代云和尚合知又云彼此又云和尚棒折那一日与僧论法华经次僧问如何是一大白牛车师云看脚下僧云恁么则草行偃风去也师云也须是归家稳坐始得僧无对师打云因甚向化城着倒问盂侍者今日修供为阿谁盂云餧驴餧马师云谢子殷勤盂云且喜和尚解异类中行师云你还解随侍么盂无对师代云拖犁拽耙有甚么难问盂侍者今日作甚么盂云看语录师云语即不问如何是录盂云文彩全彰师云只道得一半盂云和尚作么生师云草本不劳拈出问盂侍者至道无难唯嫌拣择你作么生会盂便喝师云者一喝是何意旨盂云金刚宝剑当头截师引颈向前云㘞盂云贼贼师便休去僧参师问甚处来僧云庐山师云近日五老商量箇甚么僧云束家杓柄长西家杓柄短师云是真语是诳语僧云和尚何不领话师打云且道是赏你是罚你僧云不劳再勘师云且坐喫茶问如何是观音面目师云盏子扑落地碟子成七片僧云意旨如何师云吽吽问古德油餈公案乞师指示师云款出囚口师一日见悉达太子手中拈花遽问众云者汉才生因甚便拈华示众一云秪要大家知一云虎头虎尾一时收一云从前汗马无人识只要重论盖代功一云事不由已众请师代师云王程有限问僧于一毫端现宝王剎坐微尘里转大法轮且道法轮作么生转僧云早间喫白粥师云与么则转食轮也僧云莫话作两橛师云情知你向这里躲跟僧云和尚又作么生师拈扇子云扇子𨁝跳上三十三天触着帝释鼻孔东海鲤鱼打一棒雨似盆倾僧云且道与喫白粥是同是别师云毫釐有差天地悬隔一日唤僧僧回首师云衲僧家随处作主因甚被人一唤便转僧无语师代云山僧常念观音问云门扇子𨁝跳上三十三天意旨如何师云急急如律令僧云学人不会师云符到奉行问皓月当空即不问秪如月落后如何相见师云不许夜行投明须到问僧云门扇子𨁝跳上三十三天意旨如何僧云杜撰不少师云不杜撰底试道看僧拈起扇子师云落在云门圈续里僧云苍天苍天师云我怎救得你问闻声悟道见色明心观世音菩萨将钱买胡饼放下手来却是馒头意旨如何师云猫有歃血之功虎有起尸之德问僧不是心不是佛不是物是箇甚么僧云吹毛原不动师云忽然动时如何僧便喝师云自伤巳命僧无语师便打问盂侍者观音菩萨将钱买胡饼放下手却是馒头意旨如何盂云海枯终见底人死不知心师云大有人不肯恁么道盂便喝师便打问证侍者云门道东山水上行意旨如何证云红炉飞片雪师复问云古人道要悟即易要迷即难又如何证云太平本是将军定不许将军见太平师厉声云未在证便礼拜僧问世尊睹明星悟道悟箇甚么师云夜半正明天晓不露问三世诸佛因甚不知有师云杀人须是杀人刀狸奴白牯因甚却知有师云活人须是活人剑僧请益僧问云门如何是云门一曲门云腊月二十五意旨如何师作鹁鸠啼云谷谷哌问如何是解脱师云要头便斫将去僧云非师境界师云料你下不得这副手师一日拈竹篦问僧云道得即不打僧云便请便请师飏下竹篦僧云草贼大败师云三十年来弄马骑今日却被驴子扑镜湖堂额宿云舍三字有僧问既是宿云舍因甚不见云师云镜湖今日放参问某甲有铁牛机请问和尚印即是不印即是师云若是凤凰儿不向那边讨进云意旨如何师云还见铁牛机么僧便喝师亦喝僧又喝师便打问三世诸佛历代祖师天下老和尚毕竟在甚么处安身立命师指云这里好一片石僧云和尚何得将目前境示人师云开元石佛大有人不曾得见问德山托钵归方丈意旨如何师便捏僧手一下僧云不会师云六耳不同谋问眼光落地时神通妙用在甚么处师云牵犁拽耙僧云眼光落地作么生牵犁拽耙师打云者畜生五岁尚使不得问妙光如何是有句光云青天轰霹雳师云如何是无句光云话堕了也师云如藤倚树又作么生光云刀斧噼不开师云树倒藤枯时如何光云平地起骨堆师云毕竟句归何处光云相随来也师云因甚沩山呵呵大笑归方丈光云贼身巳露师云忽有箇不肯你又如何光便喝师笑之问欲识佛性义当观时节因缘时节若至其理自彰作么生是自彰底理师云常忆江南三月里鹧鸪啼处百花香问万古碧潭空界月再三捞摝始应知如何是知底事师云满口含霜问人有心看月月无心照人有无成一片方始得惺惺作么生是惺惺师云猢孙倒上树问如何是说取行不得句师云鹪鹩眼里放夜市问马大师自从胡乱后三十年不曾少盐酱这话作么生商量师云义出丰年问不与万法为侣者是甚么人待汝一口吸尽西江水即向汝道意旨如何师云镬汤无冷处问如何是衲僧放身命处师云不坐万年床问马祖一喝百丈因甚三日耳聋师云海枯终见底人死不知心问心月孤圆光吞万象光非照境境亦非存光境俱亡复是何物师云临巖看浒眼特地一场愁问拄杖横也挑括干坤大地钵盂覆也盖却恒沙世界为复是神通妙用法尔如然师云儿孙得力室内闲闲问龙潭吹灭纸灯德山悟箇甚么师云万里一条铁问目前无法意在目前不是目前法非耳目之所到如何是目前法师云南山起云北山下雨问有一物上拄天下拄地黑似漆常在动用中动用收不得且道过在甚么处师云争怪得伊问如何是全体大用师云石火迸青天问德山入门便棒临济入门便喝是何意旨师云急急如律令问处处真处处真尘尘尽是本来人真实说时声不现正体堂堂没却身作么生是堂堂正体师云举手攀南斗回身倚北辰问仰山𧢇月次云人人尽有者箇秪是用不得既是人人尽有因甚用不得师云迅雷不及掩耳问鲁祖见僧便面壁意旨如何师云百尺竿头五两垂问云门放洞山三顿棒是有喫棒分无喫棒分师云杀人须是杀人刀活人须是活人剑问不涉程途一句作么生道师云师姑原是女人做问如何是向上活计师云火官头上转风车问丹霞烧木佛院主为甚堕落眉毛师云利动君子问世尊入舍卫大城乞食收衣钵洗足巳敷座而坐须菩提出众作礼曰希有世尊当时世尊未曾说一字须菩提见箇甚么道理便道希有师云直不藏曲问至道无难唯嫌拣择作么生是不拣择师云驴驼马载问若立一尘家国兴盛不立一尘家国丧亡且道立即是不立即是师云惜取眉毛问香严道如人上树口啣树枝手不攀枝脚不踏枝树下有人问祖师西来意不对则违他所问若对又丧身失命未审香严意旨如何师云不许夜行刚把火直须当道与人看问本是潇湘一钓客自西自东自南北或有箇不涉方所底却又如何与他相见师云问事即得礼拜了退问挑囊负钵拨草瞻风也须是具行脚眼始得作么生是行脚眼师云动容扬古路不堕悄然机问树凋叶落体露金风是甚么人境界师云截耳卧街问万法归一一归何处师云搬砖弄瓦僧无语师便打云要识神通玅用只这是问万法归一一归何处师云日午点金灯僧入师抛竹篦云是甚么僧云物各有主师云如何是你主僧云赃物现在师打云一时捉败问承师有言此事不在言句上不在话头上一切请师拨置师云此事不在言句上不在话头上与你拨置了也僧云百草头上祖师意师云又落在言句僧拟议师打云知而故犯问一切众生皆有佛性因甚赵州道狗子无佛性师云快活快活问不思善不思恶那箇是本来面目师云泰山石敢当僧云不会师云向十字街头去走走自然撞着问楚侍者无梦无想时如何楚云家无二主师云如何是你主楚云撒手到家人不识师云因甚不识楚云刀不自割师打云这担板汉问因甚赵州道狗子无佛性师云真玉不博金问杀佛杀祖向甚么处忏悔师云三番羯磨僧云云门道露又作么生师云剜心噼腹问僧不是心不是佛不是物毕竟是甚么僧云张公喫酒李公醉师云甚处学得这虚头来僧拟议师打云错认定盘星僧缝鞋次师问作甚么僧云缝鞋师云如何是针锋上事僧下语不契师代云血溅梵天僧入便喝师默然僧云犹嫌少在师复默然僧罔措师打云山鬼伎俩有尽问不是心不是佛不是物是箇甚么师云看取下註脚僧云毕竟如何师云向下文长付在来日问僧父母未生前道一句来僧云通身不挂一丝毫师云适才有人恁么道三十棒趁出去了僧无语师打云又是一箇师赴斋归尔侍者问云和尚何得偏众师云却被侍者勘破尔云学人罪过师云且道甚么佛出世许汝忏悔尔无语师命众代一云胡张三黑李四一云和尚莫探头好一云捉败者老贼一云来说是非者便是是非人一云今日小出大遇一云低声低声众请师代师云这老汉脚跟未点地在又云伏惟珍重师一日下堂问既是清净伽蓝因甚有尘一云切莫眼花一云竹密不妨流水过一云两重公案一云住持事繁一云莫谤他好一云官不容针私通车马一云事因叮嘱起一云人无远虑必有近忧一云贼是家亲师代云物逐人兴又云和尚今日放参师一日单上坐璠行者请益七贤女话咨和尚尸在这里人在甚么处师拨开帐云猫璠拟进语师云古佛过去久矣问一切众生皆有佛性因甚赵州道狗子无佛性师云面赤不如语直问不是心不是佛不是物是箇甚么师掷下竹篦云掷地作金声僧拟进语师急掩其口云切不得顾着僧入师竖拳云是甚么僧云不会师打云这漆桶出去僧便出师复召云来僧回首师云破也破也堕也堕也僧罔措师连棒打出问是法平等无有高下因甚世尊坐迦叶立师云你何得向四威仪中见他僧无语师便打问僧庭前柏树子意旨如何僧云不识师云你眼在甚么处僧便喝师云适来道不识如今又乱统便打圊头问万法归一一归何处师云打扫圊头着头便礼拜师打云又向这里乱疴问僧大死的人却活时如何僧云杀人放火师云忽被巡捕捉着时如何僧下语不契师代云老爷不是你做的问僧腊月三十日到来时如何僧云洛阳虽好不如家师云若然上座还在途中僧云被和尚看破师云这浪子师一日至侍者寮见壁上悬画虎轴指问云勐虎入室时如何维那应声云和尚也须炤顾师举手作怕势那无语师云原来没牙爪一僧入室云学人连日用心乱得紧师云延令守城有五百兵在僧无语师打云再犯不容问以字不成八字不是毕竟是箇什么字师云不识僧云既是明眼宗师因甚不识师云文不加点问无梦无想主人公在甚么处师云夜半放乌鸡僧云意旨如何师云山僧从来柳下惠问僧临济当时得黄檗力得大愚力僧云一坑埋却师云与么则上座也无出头分僧便喝师云棺木里瞠眼僧请益僧问赵州和尚亲见南泉是否州云镇州出大萝卜头意旨如何师云悬羊头卖狗肉又僧如前问师云物见主眼卓竖师一日问僧向父母未生前道将一句来僧云大海不扬波师云忽遇毘岚风起又作么生僧无语师便打问三顿痛棒意旨如何师云急急如律令问牛过窗櫺头脚俱过因甚尾巴过不得师云一字入公门九牛车不出又僧如前问师云得便宜是失便宜问狗子无佛性意旨如何师云舌头无骨僧礼拜师打云更须眼里有筋始得融侍者问拈华古药和尚可曾做一番过师云三十年前亦曾拖犁拽耙来融云恁么则临济一宗全凭渠力师云汝也须下一分草料始得融云今日庆云院里有斋师云不消拈华和尚道箇不必问二祖当时讲得天花乱坠因甚求达磨安心师云多虚不如少实师一晚下堂垂问入荒田不拣信手拈来草且道是神通玅用是法尔如然众荅不契师代云学人今日小出大遇师一日训诲行者毕复顾问祖书记云烧香底烧香扫地底扫地秪如无位真人做箇甚么祖云随众师云如何是随众底事祖云烧香扫地师云小心俟候着问僧既是良哉观世音因甚全身入荒草僧云现大人相师云恁么则无出头分也僧云这是甚么所在师召云阇黎僧应诺师云与我过净瓶来僧无语师便打师一日举米胡令僧问仰山今时人还假悟也无山云悟则不无怎柰落在第二头仰山恁么荅话且道意作么生彦记录云还乡尽是儿孙事祖父从来不出门楚侍者云文不加点祖书记云贪他一粒米失却半年粮丆维那云金屑虽贵落眼成翳师哂云见处则有用处则无师一日与鹏菴禅师游山次鹏云深山林壑为阿罗汉所居师云是鹏云和尚是第几尊师云者块石得恁么大那块石得恁么小鹏云指东话西作么师云好箇话端分付不着人师一日过堂次顾侍僧云近日白闯多阿谁看方丈一僧云某甲师云忽遇贼来时如何僧拍掌一下师云好生看守僧云今日捉败一箇师云赃聻僧拟议师云诬人之罪三十棒一棒也不饶胜文侍者呈解师问云如何是你本来面目文云和尚还要问么师云有人问你祖师西来意作么生荅文云达磨老子没胡须师云赵州道庭前柏树子意作么生文云无根生大地有叶覆天涯师云秪如云门扇子𨁝跳上三十三天话作么生会文拍手一下云总不离这里师云忽然离却这里又作么生文云和尚又来惑乱人问僧云狗子无佛性话你作么生会僧云绵密不通风师云忽然通风时如何僧以手掩师口师云因甚赵州不肯你僧便喝师打一竹篦云饭袋子江西湖南便恁么去师一晚下堂见禅众经行甚勇勐以竹篦约住云你诸人从朝至暮脚跟下踏杀千佛如来不知获了多少罪过众愕然遂掷下竹篦云向这里会去管保忏悔清净师一日顾楚侍者云你也尽好秪是没鼻孔楚云借和尚鼻孔出气师云你是你的我是我的作么生借得楚无语命众代师皆不肯乃自代云久知和尚不吝师一日拈拄杖顾胜侍者云我两手分付你上座作么生用胜云和尚照顾性命着师云真狮子儿善能哮吼胜无语师云将谓是狮子原是箇没尾巴底猢狲藏楼伽蓝被贼偷去有僧问师既是护法伽蓝因甚被贼偷去师云轮机是筭人之本师一日下堂问俗士云你寻常作何工夫俗士云念佛师云我者里直饶释迦弥勒到来也趁向他方世界去少顷问众云且道释迦弥勒有甚么过楚侍者出云家无二主师颔之问僧明月芦花不似他且如何得似他去僧云恰直通事人不在师云适来秪对者是谁僧云切忌当面错过师云草贼大败师与石大师坐次侍者过茶石却之师云将茶劝人终无恶意石云若然我领一杯师云且道是何滋味石云恰值赵州不在师云人莫不饮食也鲜能知味矣问如何是绝羁绊的句师云太桥驴儿问欲问不问时如何师云别处容上座不得葛先春居士参师问其所从来士云灵谷师云于南和尚以何佛法示人士云不知师云许你亲见灵谷来士云被和尚勘破师云因甚把髻投衙士无语师云此回却真勘破了也新到参师问云乡里何处一云越州显圣师云闻得佛牙塔被人移去是否僧云离来日久实不知情师笑云当面着贼也不知复顾第二位云上座聻僧云润州焦山师云古樵和尚鼻孔因甚缺了半边僧云瞒和尚不得师云向甚处见山僧僧无对师云同坑无异土新到人事毕师问受戒何处僧云山上戒师云南有天台山北有五台山上座是那一山僧云华山师呵云瞎汉何不早恁么道让记录一晚至丈室师问云阿谁让云宗起师云从上有五宗你起底是那一宗让振威一喝师云大似临济儿孙让云莫谤他好师云这汉今日瓦解冰消一日师过旦过寮问客僧云乡里何处僧云浙江师云曾过钱塘也未僧云曾过师云因甚不见打湿袈裟角僧无语师云将谓将谓一日二僧参师问何处发足僧云杭州师云西子湖水深多少僧进语煳涂师云大似不曾从杭州来复顾第二位云高隐何处僧云扬州西方师云阿弥陀佛在么僧云在师云何不出来与庆云相见僧便喝师云此犹是他奴问僧无梦无想主人公在甚么处僧云皓月当空师云月落后如何僧云犹待晓鸡啼师云截断葛藤亲切道将来僧便喝师便打僧云棒头有眼师又打云今日打着一箇大乘入师云莫便是井索么僧无语师打云可惜节节支解僧入云狮子来也师云试哮吼看僧便喝师云一钓便上僧云照顾性命师便打僧入师云鼻孔聻僧便喝师云眼睛聻僧打一圆相师云者箇是鬼眼睛僧无语师便打僧入师云狗子聻僧便喝师云恶发作么僧打师一掌师云者畜生得恁么无礼连棒打出明幻入师云山河大地是幻日月星辰是幻你作么生明僧便喝师云喝亦是幻棒亦是幻僧无语师便打云何曾明幻问竹篦子话作么生会师云锢鏴着生铁问烧作两堆灰向甚么处相见师云东山西岭青僧云这句学人也有师云既有因甚向别人口里讨僧拟议师便打问不是心不是佛不是物是箇什么师掷下竹篦云突出难辨僧云疑杀天下人师云你是第几箇僧云不会师打云但恁么疑去问从苗辨地因语识人且道古佛与露柱相交说箇什么师云一二三四五僧云从来疑着老汉师云你恁么弄泥团有什么了期僧云咦师便打僧入师云号什么僧云能忍师便打僧云杓柄在和尚手里师放下竹篦云山僧适来造次僧无语师又打师下堂次一僧出众左右顾视师云莫是探水么僧云是师云且道深多少僧无语师打云不曾带得桡来一日问僧俱胝竖一指意旨如何僧云瞎却天下人眼师云如何得不瞎却天下人眼去僧云问取童子师云莫要截断他指头么僧云也要和尚疑着师云只恐汝下不得手问如何是父母未生前本来面目师云观世音菩萨将钱买胡饼僧云与学人无交涉师云你终日过堂噇箇甚么僧礼拜师噼头棒云恰好与一顿僧问既是同安因甚亡僧迁化师云官差不自由问如何是城里佛师云十字街头酒望子如何是村里佛师云茄子冬瓜如何是山里佛师云猿啼岳麓虎啸深巖如何是教外别传一句师云达磨是老臊胡一日达侍者请芟法堂前草师云待深一丈了芟达云恁么则和尚没在里许师呵呵大笑云何缘得到与么地达无语师云可惜侍者不在里许师一日游园次遇二禅客问云古人道葫芦蓬上挂冬瓜明什么边事一云不会师打云切忌乱走又问一僧僧亦云不会师亦打云一任乱走少顷顾侍者云一般不会因甚一箇许伊一箇不许伊者伫思师亦打云直得分疏不下一日问盛知藏万里不挂片云时如何盛云莫守寒巖异草青坐却白云宗不妙师云你得恁么佛法身心盛却问云万里不挂片云时如何师抚掌云快活快活盛云缘何如此师云再过五天就有新麦面喫一日见僧担板过师问云既是伶俐衲僧因甚却担板僧下语不契师代云东鼓门下问梵记录云上座连日做工夫么梵云有甚工夫可做师云与么则一箇闲人天地间也梵云也亏和尚具眼师伸手云我者箇因甚唤作手梵亦出手云两彩一赛师云赛后如何梵云太络索生师笑云三十年来弄马骑今日被驴子扑师一日同梵记录山行走错了路梵云既是明眼宗师因甚错了路师云只因侍者不得力梵云老老大大为甚自已作不得主师云山僧住持事繁问僧道得也叉下死道不得也叉下死汝作么生道僧下语不契师云你问我僧如前问师引颈向前曰㘞又掐僧膝一下又云老魔王我识得你一日问梵侍者昔日世尊以青莲目顾迦叶正当恁么时说箇甚么梵掐师手一下师云作家作家梵作礼师云得箇驴儿便欢喜问如何是法身师云石头大底大小底小如何是法眼师云大的好砌墻小的好垒壁一日遣梵侍者过万杉师云设可大师勘汝将何抵对梵云请和尚作可大师师便云东鼓和尚安乐么梵云安乐师云因甚失却半边鼻孔梵云和尚那里得者消息来师云有云水僧传至梵云和尚莫道听途说师云也须勘过又云东鼓法道如何住持梵云与此间不别师云怎柰云月是同谿山各异梵云如何是各异的谿山师云纵目所观梵作礼师云又道不别问僧净裸裸空无一物赤骨力贫无一钱户破家亡乞师赈济师屈指云一二三四五僧云莫者便是么师云还嫌少在僧无对师云佛灭二千岁比丘少惭愧信不诬也师一日山行至观音巖侍者问云巖在者里观音在甚么处师云还闻涧水声么者云和尚莫指东话西师云圆通古佛大有人不曾得见师一日山行梵侍者问云登山须到顶如何是到顶一句师云举手攀南斗回身倚北辰梵云古庙里狮子师云罕遇知音有邻菴僧至师问侍者云者僧在么者云某甲不见师云衲僧家眼光烁破四天下因甚不见者云某甲不在明白里师云不在明白里在鬼窟里问触不得背不得唤作什么师打云更要我与你安名立字那问清净本然云何忽生山河大地师云汝唤什么作山河大地僧便喝师云生也僧又喝师打云须是我打你始得问无梦无想主人公在什么处安身立命师云小憨不如大憨僧云除却小大时如何师云者箇梢郎子未遇人在问父母未生前如何是本来面目师云黄瓜茄子师一日对融行者云你在者里住了如许时还会佛法也无融曰不会师云你早晨还喫粥么融云喫师云晚间还睡觉么融云睡师云大好不会少顷顾均首座云我恁么道还有过也无均云须弥山师云恁么则对首座求忏去也均云者贼师云不谬为人天眼目问万法归一一归何处师云你是灵谷寺里僧僧云不是师云是即是只是你不肯承当一日林辉良瑞至门首一进一出师把住云道道道二皆无语师云一箇棺材两箇死汉忽月上亦至师云道道上云有口道不出师云三箇也有德缘又至师云竹篦子话你作么生会缘亦无语师打云信知同坑无异土问一口气不来向甚么处安身立命师云北邙山下土一堆僧无语师云呜唿哀哉伏惟尚飨师一日唿敏传传便至师云一唿便至是箇甚么道理传云不识师云许你与达磨老祖一鼻孔出气传礼拜师云切莫草草承当问三顿痛棒意旨如何师云寸钉入木僧礼拜师云拔得出是好手僧拟议师便打问昔日院主问马祖连日尊候何如祖云日面佛月面佛意旨如何师拈竹篦云抛出大家看僧云莫卖弄好师云你适来问甚么僧云日面佛月面佛师云又道我卖弄问三不是是箇甚么师云鸦鸣雀噪启圆通僧礼拜云不会师云可以人而不如鸟乎问一口气不来向甚么处安身立命师云驴胎马腹僧云因甚学人不知师云知即祸生问离四句绝百非请师直指西来意师云有口只堪挂壁僧云因甚如此师云适来问甚么僧无语师便打问如何是脱体句师云露柱不着裈僧云有何交涉师云逢人但恁么举师一日问灵树侍者云灵树果子熟也未灵曰熟也师云何不呈一枚来灵云不堪供养师云太悭吝生灵云忽然有只是和尚吞不下师打云倩汝吞师问豁庵为甚么作家不啐啄豁云棋逢敌手难藏拙师曰如何是敌手一句豁便喝师曰也是三峰门下一箇小卒豁云今日捉败者老贼师曰山僧输你一筹豁云某甲罪过师曰只见锥头利不见凿头方师一日问弘记录从甚处来弘云看写字来师云你向那里着眼弘便喝师云我问你眼因甚么动口弘云莫错会好师亦喝弘云作家宗师天然有在师云莫错会好一日师洗手次豁记录问至道无难惟嫌拣择如何是不拣择底师曰你快拏手巾我揩手毕竟如何是沙门眼师曰泥弹子豁云某甲则不然师曰如何是沙门眼豁以手指云者箇是当家寮那箇是副寺寮师曰恁么则逐物意移也豁云莫错会好师便掌曰巳喫山僧棒了也林树侍者请益麻谷眨上眉毛早巳错过话复问如何是此事师云三月杖头挑灵云此是古人的师云今人用灵云老老大大随人脚跟转师云一向有些子灵作礼云学人罪过师云老老大大随人脚跟转一日师问僧赵州喫茶去意旨如何僧云家常茶饭师曰语不离窠臼焉能出盖缠僧便喝师曰两重公案僧遂问赵州喫茶去意旨如何师曰风流出当家一日师问豁记录如何是箭锋相拄底句豁便喝师以两手掩耳豁曰者老贼师亦喝豁曰作家宗师天然犹在师曰何得前倨而后恭一日师行路次遇豁庵师作打势曰道得即不打豁便引颈向前云请请师曰降将不斩豁云看师不是金牙作争解弯弓射尉迟师曰因甚把髻投衙豁便喝师曰着甚死急问从上来事分付阿谁师指傍僧曰者箇师僧亲见佛来僧云且道他有甚长处师曰汝要瞒昧他那僧云虽瞒他不得且瞒和尚一箇师曰今日无暇打得你僧遂礼拜一日师浴豁记录问三身中那一身浴师以手拍胸曰验在目前豁进语不契师代云今日若不问怎识得瓜州卖瓜汉师一日指空中雨云好雨点点不落别处豁记录曰和尚莫眼花师曰且道是那一只豁曰适来犹自可而今更郎当师曰三十年来弄马骑今日却被驴子扑一日师立中关顾谓豁记录云方丈却无树荫豁应曰是师云临济一株大树覆荫天下人因甚方丈无荫豁曰一千五百人善知识话头也不识师曰老僧年迈师一日问弘西堂云箭锋相拄时如何弘云照顾性命师云老汉今日死在上座手里弘云者老贼师云且道山僧偷人甚么来弘云赃物现在师便打师一日问慈峰侍者云父母未生前道将一句来慈云文不加点师曰粪墼子意旨如何慈云填沟塞壑师云恁么则埋没古人去也慈云一任举似诸方师云倔强禅和旭记录沐浴回师问云既是清净法身因甚又要浴旭云若不入水怎见长人师云这是长连床上学得来的旭云且浴者一点师不肯旭请师代师云今日热似昨日旭作礼师一日与众论起七顾祥甫居士云你还入这保社么士云惟我独尊师云忽遇云门一棒打杀与狗子喫又作么生士便喝师云好喝更喝看士无语师云伎俩如此雨山和尚语录卷第十五雨山和尚语录雨山和尚语录卷第十六嗣法门人编颂古世尊拈花拈花谩道传心法谁信分明是祸胎胡种不教除灭尽太平风月几时来文殊仗剑怪底文殊达众情莫邪持逼甚分明纵然荡得烟尘尽又有痴顽恋太平六祖风幡不是风幡复是谁老卢特煞露全机直饶透过威音去那免通身带水泥不二法门不二门中语说默说文殊维摩各得一橛马师盐酱马祖当年用意赊伤盐伤酱称当家儿孙引得犹多事到处逢人只撒沙归宗一味踏翻大海未为险踢倒须弥始是奇直透长安无别道行人不用泣多岐婆子烧庵道得分明事转非老婆不重嫁时衣投机若也知亲切须是人间大阐提赵州勘婆红炉焰里横身易荆棘丛中出手难冷眼看来成笑具几人不被道途瞒长沙玩月言中有响全机出直下乘风用不亏纵使大千俱踏倒大虫犹自落便宜九峰首座雪覆芦花古岸边客乡何苦尚留连要知咫尺家山路踏破珊瑚海底天南泉活计南泉活计儿孙得玅不许夜行投明须到曹山驴井海月腾辉珊瑚耸秀觌露新条天高地厚婆娑影转不停机黄头碧眼应难搆雪峰鳖鼻旌旗才动五云开鬼面神头转出来把盏灵前三鬯酒大家拍手舞高台乌臼二僧掌握洪机文经武纬把定干坤英雄丧气乌臼老真可畏只有受璧之心全无割城之意孚上座悟道遶径寻花逐日来桃源洞口应时开循环看遍春归去始识灵苗不受栽黄檗酒糟昨夜满山风雨打草庵卸却琉璃瓦大唐国内手亲垂直下送君归去也长沙崔颢百千诸佛问何之落处分明一首诗长忆杜陵曾有语风流儒雅亦吾师心不是佛古殿分明长绿苔那来位次得安排纷纷门外闲游者徒羡当时作赋才三顿痛棒细姑晓起觅红籹欲展奁笼恐事长直把金针相度与从教出手绣鸯鸳巖头一桡抱得阿娇觌面呈鄂阳渡子一桡行自从丧却浑家后门外春来草漫生南泉如如掣开金锁闯入异类但念水草余无所会赵州菴主白云深处不藏身转过邻西再问人报道昨宵芦管动暗中赢得武林春临济栽松蒿枝拂后更无私鸟道行来敌霸师抹过云横三座栈望风只见竖降旗狗无佛性起尸虎非德歃血猫未功争似渠一齿下下不曾空庞公指雪六花指问全禅客崄崖之机直下辟自非解冲逆浪波那免龙门遭点额襄阳翁襄阳翁电光影里捕飞龙南阳无情垂老犹然不歇心惯针枯木作龙吟分明妙唱无私曲几箇能聆格外音睦州转藏累累龙文盈海藏睦州转得何通畅劝君不用苦钻研本事伽陀空色相百丈再参竖拂挂拂野狐恋窟即此离此钩头有饵忽然迸出迅雷声须弥岌峇海波腾丈老耳聋重落草回头失却来时道非心非佛芦花拂拂晚风轻罢钓归来月正明不脱烟蓑横石枕子陵从此谢闲名六祖不会行者分明不识丁獦獠何得继传灯只凭者句无私语压倒黄梅七百僧雪峰乌石军旅相逢要合符拦胸把住不虚图老观展出威音劵笑倒庵前箇野狐严阳一物鸾镜初开照影偏怜君多在未生前白云乍可来青嶂明月难教下碧天佛鉴悟由昨夜罗睺星入宫官差民扰不从容还家幸遇君平卜一爆龟纹兆吉凶南泉斩猫国有宪章人自律家无白泽鬼成精南泉握起青锋剑报尽人间两不平章敬草鞋草鞋拂却利如兵扑落金尘秪一声花雨不来巖自寂水云何处觅空生灵云桃花桃花岁岁满山蹊怪煞灵云不当意昨日偶然一举头曼殊肝脑皆涂地玄沙未彻妙峰孤顶独尊渠神臂弓开力有余一镞辽天飞过后那知不在草庵居俱胝一指孟尝席上列千奇咽得全牛便不饥堪笑几多珠履客酩然错认口头肥德山挟复三戌渔阳再渡辽骍弓在臂剑横腰蛮王自有过人策莫傍阴山来射鵰密师白兔龙楼幔合全休致体卧清风岂有私头上宝花如不卸还应拱立下丹墀夹山境话古路层层苔藓封松杉日老鹤巢空翻身木马冲云去夜半嘶开岭上风投子大死朽榦多年化作龙爪牙虽备用无功睡中触发冰河燄烧得新罗满国红龙牙罗睺流水高山志不衰一声长响出奇材当时不遇中郎鑑绝代丝桐几作灰迦叶剎竿分明一带官唐路庆喜行来特地难不是剎竿门外倒何时梦得到长安文殊白椎谷口云收化日低春光喜见十分肥东风何事不相惜吹落残红遍马啼马师玩月宝月凝虚光生银海作者竞酬圆转无碍经入藏兮箭直锋禅归海兮函得盖王老师独超迈笑倒明州憨布袋马祖不安日面佛月面佛马师特煞露风骨争如埋向暗窗前免得人争第二月女子出定三箇孩儿合箇娘一棚傀儡弄当场牵来拽去资人笑赢得风流满大唐宾主历然五月天申好令辰一双艾虎踞当门更加两道阴符敕百怪千妖尽丧魂临济破夏寻常海上跨神鳌平地如何转喫交纵使趁回开血掌鞋跟巳是落蓬蒿马师四句马师父子家声重心手都卢无别共不影金鎚暗里抛者僧那觉顶门痛三唤侍者国师三唤莫相猜楼阁分明八字开长恨春归无觅处不知转入此中来高峰真赞十载劳劳苦问津浣花溪上始逢人相将惟恋风光好那识桃源别有春高峰枕子十丈珊瑚一击开到头不羡季伦财怎如直入蓬蒿去百二山河眼底灰子湖狗子蓦地逢人便展威爪牙真箇利如锥任他攫雾拏云者到此应教点额回龙潭纸灯卸却红籹洗尽香冰心一片付仙郎莺声唤醒生前梦花落幽巖月上窗殃崛产难瞿昙掣转灵符殃崛踏翻毒箭蓦地激电光飞鬼面神头俱现柏树子话银汉风高着眼难月华影射暮江寒堪嗟多少浪游者错把山河当玉看又少室神机宣符夺命匝地锋驰急如律令烟尘鼓荡兮草木成兵象龙蹴踏兮森罗遭印五眼难窥二闻绝听咄昨夜银河垂斗柄最初父母九乌尽干坤黑莓苔结满空王宅五子奉重且无门帝释雨花成狼籍君不见昙摩昔日至梁邦对圣分明云不识虎在深山红日逗珠林秀鸾鹤机停成过咎怎如奋翮直沖霄萦身金网应时透归去来明月瘦故山风景还依旧虚空背面洪荒辟天机洩冰花簇簇红炉结璇玑不动运无私鸟道挥来千仞铁神锋别河山尽染屠空血楚王城畔席卷长河一滴投当家须信出风流楚王城畔朝宗客错过蟾蜍月上秋牛过窗櫺异草灵苗曾不顾还家岂踏今时路尾巴尖上老婆禅徒把虚空重指注云门闻声入得观音妙理门看来犹自堕深坑怎如透出韶阳普踢倒须弥撒手行宝寿开堂势若崩雷迸得来定干坤眼棒头开镇州人且由他瞎自有隹声遍九垓临济真人白拈手段最称奇把得明珠暗里施拟欲窥光云万里卷舒曾不落今时清净本然野老门前化日幽垂衣致治有嘉猷封疆秪欲分夷夏顿起干戈百草头有句无句解转机轮要绝功乘言早见岳摩空最怜两处同风事虽发千钧不露铭麻谷观音观音面面随机现互换临时展大悲两箇白拈伎俩绝到头谁是落便宜世尊初生割据既然非善策征诛亦不是良图要为祖域开新运垂拱还他大丈夫未离兜率未离兜率巳降王宫剎那见得犹未通宗瞿昙老重入草十年归不得忘却来时道世尊明星玉殿琼楼不肯居却来雪岭甘受饿纵饶说得悟明星难免儿孙平地坐武帝达磨一敲敲出凤凰髓一击击碎明月珠老胡伎俩无多子天上人间识也无庞公指雪的的分明是六花要将落处验龙蛇全公只解随人转纵有神通未足夸临别轻轻露一筹直中谁信曲如钩当时若纵机先术管保庞公血掌收妙展机锋是老庞只凭豪气压诸方马脚下多神骏蹴踏居然小八荒雨山和尚语录卷第十六雨山和尚语录雨山和尚语录卷第十七嗣法门人编诗偈夏日寓大树堂即事暂得依栖大树幽浓阴重盖小楼头江城雨过疑无夏殿阁风来直似秋明月隋堤孤鹤唳夕阳萧寺暮鸦投摊书聊复支长昼触目何堪问旧游怀匡庐投荒两月为谁忙寥落匡庐旧草堂双眼欲窥云九叠一身巳远石三梁松筠入梦家山好风雨惊魂客路长况是东林诸友在何堪踪迹滞维扬送诚禅人还匡山探罢薰风殿阁禅乘时仍自返匡巅还家好把瓣莲扫待我秋归坐月圆送拙菴禅师之灨州骊唱惊秋日难回去袂轻不堪庐岳客翻作灨江行远岸云初歛高滩水正平扁舟明早发何以慰同盟过朱砂菴赠佛峰法师支公真好静结屋最高山泉落不闻响云归那辨颜着书陶至性种菊课余闲我实怀风久携笻一扣关又到门胡所见清况逼人多竹色开山径梅香出薜萝夕霞明草户寒翠落巖坡风物诚堪羡何妨几度过又闻住西林日登坛海众围尘流千壑响花雨一庭肥指物全真谛谈经入至微爱闲虽勇退巖穴有余辉过九奇峰赠鹏庵静主道人无别慕习静在深巖怪石云常护奇花鸟未啣钵炊新蕨粉榻拥旧荷衫蛇虎来菴畔闻经亦不凡除夕寒色满林际空堂早闭门雪冰凝草榻松火静山村铛响余巖瀑钟鸣彻晓昏地炉煨芋子想见古人尊岁暮喜竺兄至风劲偃巖树感君来敝庐怀倾千日积诗涌半筐余剪柏支寒夜裁云覆古书漫烹云雾茗相与话年除送盂侍者丐南昌为众三年不惮劳庐陵米价愈增高纷纷轻薄何堪论丕振隹声是汝曹又垂阴大树有来由行业纯时动睦州堪笑禅流夸大口几曾续得此嘉猷又冰心铁骨杨岐老监院丛林三十秋谩谓石霜轻记莂儿孙今日遍神州又大愚昔日接云峰三度差排正眼通不是桶篐亲爆散几乎蹉过好机锋又吾子而今入祖门先宗标格俨然存果能一一躬行去何虑他年道不尊留别五老峰吾庵与尔紧相排一日盘桓定几回此别须知不爽约心丧了毕即归来洞上耑玉禅师住清凉台次韵怀之清凉自古得名尊宝镜重开辟大昏路仄不容天子驾山回偏拱道人门蒲轮月映禅心静松火香销磨衲温早晚与君同晏坐巖前笑指雨花翻过清凉台访耑公次竺兄韵蹑磴攀萝入晓苍危梁崛起识清凉鸟依巖树窥僧定云掩柴门护佛光僊梵一声流远壑奇书千帙拥方床新丰古调今犹在何必追风到郢阳除夕守先老人塔空堂兀坐思无涯俄听荒城起暮笳手爇瓣香惭报德身依孤塔浪为家烟云有意常垂盖灯烛无心自结花共见宗风行宇内此时谁为法门嗟题云居石船游遍江湖暂入山波涛忘崄路忘艰何如再趁风帆便直上天河任往还晏然菴六景赠日燄大师𠁼龙泉巖腹渊然久祕真肯将一洁了前因等闲充发为霖去三点圆融万象春虎眼泉耽耽虎视得闲名活眼疏开晓涨平幽壑忽闻声不了洗清劫浊在兹行补衲石林底知他几劫横时来补缀快生平衲衣斗得天然巧脱尽炎凉世上情茗香堤一丛寒翠傍堤鲜时有幽香到鼻边带露烹来芬齿颊兴余散步竟忘眠啸月台松堂月皎好登台长啸声闻下岭隈我本无心惊世听不须寻响破幽来勒马案黔岭委蛇作案平势如勒马倚高层野人遥识山灵意密护庵中晏坐僧镜湖庵八景面壁轩松竹交垂面壁阴高僧住得惬幽心阶前片地无人到只许头陀立雪深读经台玉立峥峥若有灵天工辟出与翻经梵音响彻空山里顽石多能着耳听钵匙石波离遗嘱不离身今日缘何委路尘莫是鳌山成道后目前真箇没饥人步月坪咫尺菴前洞壑平孤蟾照我独经行翻思七八年来事消受山中多少清观音巖普陀原未异匡岑敷座诸天有盛心就里不须寻面目松风涧响好知音九叠云芙蓉九叠埒蓬壶添箇茆庵俨画图向晚白云还有意时来结盖伴跏趺法乳泉巖根跃出旧称奇一滴能消饮者迷孰谓流分枝派别渊源端的出曹溪幽栖室幽栖真箇好幽栖禅不参兮佛不提日上三竿犹打睡身心谁道懒如泥秋夜怀文涧弟忆别纷纷梅雨多送君不忍唱骊歌看看又是新秋至孤月光寒照薜萝镜湖留别无论前身与后身两番来住有深因而今又别出山去惭愧峰头旧隐沦示倚贤童子妙龄立志出尘几一遇文殊得指南华雨庵中明祕旨善财端的许同参诸子修路喜示以偈持地当年候佛来闻言当下得心开阶前喜见平如掌一日行他一百回留别栖贤石鑑和尚滹沱洞上两源流尽属曹溪一派收饮水分河嗟末代不堪祖苑又垂秋又匡庐把臂十余春针芥相投得几人每过玉渊相对坐岁寒秪有澹交真又横拽孤笻下碧岑山房两宿快谈心临岐珍重无他语好把残灯剔少林又龙舒此去路非遥无柰诸贤折简招孰谓同风千里隔论心握手订寒宵龙舒即事示憨石禅人平生最爱是山林庐岳高深惬素心寒涕垂膺煨芋火人间无路得相寻又欃枪巳过幸无灾何事相牵出岳来一箇浑身无着处亏人逐日走风埃又浅浅山林曲曲沙清幽无过是君家老怀乐得偷闲日一榻相依度岁华悼见虚阇黎模范丛林见热肠戒珠端的豁秋霜人天正欲亲华表余照何堪又掩光寿祥甫居士履迹曾闻遍四方谁云访道只襄阳安心不入贯华室问法频登选佛场倾尽家私身似寄踢翻溺器气如狂老来事业堪千古祖苑而今有耿光示宗髻禅师老来脱白事非常莫把身心逐世忙但得念头无变异眉间端放白毫光送恒慧专使归吴陵千里持书远入山道途曾不畏间关头陀无物堪相赠落得清风两袖还祝汪公调居士十笏门开傍石泉松筠密植自悠然座延白足因尊佛身谢红尘岂让仙梵贝闲翻当午课芸窗静辟避人諠年来证得清修理堪忍浑成极乐天送慧密侍者归全椒咫尺全椒送尔回归途正值老梅开分明觌露真三昧笑煞南询小善财又相随结夏又经冬喝下常嫌耳不聋大树堂开还有待归来好整旧家风送月峤侍者游匡庐二首匡庐法窟古丛林君去游时当访寻五老峰头逢五老相将好论劫前心秋风才拂夏初阑翘首江干望尔还珍重临岐须记取莫教岁月等虚闲送远闲典客丐京师针芥相投一句亲庆云巳得十分真而今特向皇都去单学长汀等箇人示道邻行者年来执役甚殷勤此去须同有道邻努力空门修白业莫教孤负好青春题林彻禅人小像一松一石最清真中有高禅远世尘瀹茗莳花消岁月问君何事不南询示大拙禅人充典记当年掌记羡南公玉矩金规法苑中彼既丈夫谁不尔嘱君努力继高风寿朱巨源居士满庭竞看綵衣斑长者风流未可攀事业半生推阙里机缘三世见灵山图书昔振词坛远藜杖新分竹院闲选罢儒官还选佛攒眉肯复去松关送憨维那住山履迹须教远市廛住山人只贵精严乘时治片烧畬熟绝胜诸方五味禅冬日次荅张尹生居士寒云片片锁遥天枯坐闲房思悄然白社有莲期尔结香山无榻待人悬陆离翰墨难偕俗潇洒襟怀易学禅却问巾车何日至篝灯愿了此时缘輓善行上座古道丛林日见非老成何事又真归西风一夜悲思远双泪难禁对雪帏什文上座五袟偈以祝之道人胸次冷如冰不学诸方打葛藤大隐廛中三十载杖头别绍一枝灯又高闲天独与君赊近市虽諠户不譁晏坐胡床何所事定回聊自演三车又荧荧灯火一窗新爱尔幽居好结邻三径奇花容过访与君共赏劫前春又仲尼当日少深思天命何须着箇知争似腊高山岳者笑他寿量落今时送西域僧游天台庐岳云泉游历遍横肩楖栗又天台石梁桥畔逢知巳好把囊中贝叶开旭大师造文殊像到山喜而有赠不须特地觅清凉只此金兰是觉场平地拥来真大士好峰托出活狮王法轮转处天花满妙智宣时海印光寄语群生高着眼莫教咫尺背慈航留别圣基大师骊歌初唱楚江滨此日为怀未易论十载法门亲手足一朝岐路各风尘岸花不上离人眼江柳空牵故国春归到五峰还伫望鱼书不惜寄来频送梵敏侍者回受业江南才过熟梅天此去长途日正炎归到家山须速返丈夫行处莫廉纤赠海山和尚绍席万杉匡庐法社久烟霾天假真人应运开好手不辞竖赤帜峻机何止续黄梅松杉万本标名剎花雨千寻拥法台为报西江云水客马驹蹴踏又重来赠壁观阇黎受衣同条屈指巳多迁独喜灵光尚俨然本色惟传心地戒任真不打葛藤禅衣珠洁比清宵月杖钖高标古佛天孰谓相承犹有在心灯早续劫初前祝朱翔子居士延令朱子旧称贤莅政盐山有许年清白嘉声由已造孝廉公节自家传瑚天液露千秋秀宝掌明珠万䙫圆百粤苍生方属望角巾未许赋归田祝龙华鉴旨老宿四瑞堂中早罢参手携杖钖返舒南心安不系莲华土腊长惟耽薜荔龛得趣青山常入座忘机野鸟自驯菴悠然宛似龙华境寿量难将劫墨谈輓慧彻静主忆昨来山院同人坐落晖方当舒老兴讵意便真归绕砌花空艳投林鸟失依倚门吾一曲不胜叹知稀赠恒明师弟铲草堂前记念人惟吾与尔最相亲庆云随罢归匡阜干办丛林事事真又栲栲尝思打抚州珠玑满载到峰头炉边正好圆宾主别调风吹岂胜愁又白云门户偶然开羡尔殷勤两度来土木生涯烦整顿丛林自古借多才又才方聚首又言归十犊难教挽去衣专望祖庭公案了重来领取箭锋机即事感赋送蕴空禅人回扬同条凋落柰如何孤影临风懒放歌寄语云山林怨恨故园兄弟巳无多豫章道中翛然一衲走西江踏碎匡庐万点苍三十六峰留不住又携笠子勘诸方又古寺长荒不剪茅而今老大被人嘲回看两只芒鞋破那更天台渡石桥五老师子牙爪狰狞气势雄长年独踞白云中等闲不欲轻哮吼犹恐声光下五峰送盂禅专使维扬匡山奇秀擅天下翠黛苍烟浑欲泻我来结屋山之巅同居都是真道者更有盂禅迥出群襟怀寥廓如崩云三冬机思雷迅发落落声光四海闻尤喜居山同我志骨力坚刚并山峙闲拈拙斧作生涯双履不踏人间世而今奉使去䢴关大似仲安到蒋山祖翁堂上善专对傍观无有不开颜琼花探罢秋风起好携杖笠归山里莫使峰头懒残翁等闲盻断沧江水寻梅年来逸兴较前赊策蹇寻芳到月斜万卉此时都寂寞傲寒独喜是梅花苦雨潇潇疏雨洒寒林涧壑云埋夕气阴闭户不知天地晚毳衾高拥十年心佛手巖何年离竺国降迹九奇巅展出紫磨手撑开碧汉天干坤掌上立日月指头悬生物咸依赖神功未可宣大林宝树野寺孤山顶钟灵产异苗根株盘劫石枝叶布云霄雨暗神龙护天清埜鹤朝高标浑莫测独许远尘嚣示瑞松沙弥秀出丛林是瑞松高标端不受秦封只宜长蓄深崖里他日龙鳞壮五峰石门迳转危峦上嶙峋石结门依巖群树合遶屋杂泉奔竹隐野僧舍云荒高士村风规尚夙昔想像坐朝昏清凉台极目苍山迥凭虚杖策来危梁从地起峭壁自天开趺坐云为幔翻经石作台悠然存太古欲去几徘徊东林有感远公栖钖处遗事不堪闻莲漏埋荒草经台委断云堂留三笑迹碑没六朝文野客闲相过狂歌对夕曛半山亭雨望蹑磴凭高碧秋江入杳冥雨飞千渚白云掩万山青宿鸟迷烟树归僧倚石屏临风一回首落叶乱空亭金兰日公赠菊漫赋四绝山舍惊逢重九日那堪秋色坐中无多情惟是金兰友赠我红黄菊数株带露移来植草堂西风几度递奇香石床茗罢闲相对光景依稀似上皇悠然羡尔隐东篱任是霜威不敢欺分付山童须谨护莫教俗眼等闲窥漫言曾谢阳和力此日尤高晚节风别有真机天地外上林荣落不相同送大车禅士返维扬繁华自古说扬州道者胡为跨鹤游若谓祖翁田地在知君世念未全休送坚大师回杭州闲名不耐世人闻五载高眠庐岳云为感师恩暂归去山灵且莫勒移文即事寄大觉文和尚魔强法弱正兹时兄弟关心泪欲垂既倒狂澜吾莫挽将倾大厦汝能支鴈行独羡春秋富马齿空惭岁月驰吐尽血心犹不倦年来自笑为人痴喜硕和尚重兴上方古剎龙脉山泉两结灵谁云法社不传灯食堂每借诸天护宝座还留大士登丹雘乍开凌白日禅荒初辟赖乌藤应知悲愿乘来远眼底宗风见一兴寄怀雨华和尚雨华梦去路难通恰喜庵门近别峰大有人天围宝座可无云水逗机锋入廛不废三根用据室还提一味宗吴越令行知巳遍棒头点着几真龙怀东皋一树和尚老成凋落似晨星此日谁当继典型架屋羡君容广众居山愧我只单丁断碑有字犹堪读枯木无龙不可铭却望东皋春色好一枝高耸出青冥寄渊石上座漫言消息阻巖阿心眼相通秪剎那看去尘沙劫不远别来烟水路何多忘机便是现成佛着意宁非差异魔十载与君称莫逆还乡一曲请同歌秋日寄别广陵诸友江阁愁看江草枯片帆缥缈赴鄱湖一千里外心悬楚三五年中梦到吴问渡巳知乡语异惊栖谁慰旅魂孤西山茅屋相延久归去乘时种野蔬輓陈卜翁吴陵款叙得相亲别后常怀道谊真正仰灵光尊鲁国何期宝剑失延津藕花净侣添高士洛社耆英少哲人莫谓故园风月冷森森玉树喜长春除夕书怀数载区区兴未删聊将踪迹寄䢴关杖头尚有烟霞色衣上浑无泥水斑处世缘悭由计拙供僧粮少为时艰地炉坐待宵寒尽明日春风好听还雨华朗巳和尚五袟剎竿谁谓近城边户绝烦嚣别是天石阁坐来风叶满法坛望去雨花连两时清供惟随众一味高闲不入廛顾我疏慵无可似聊将短句祝长年次荅王歙州兄弟才过昭阳意便降人文始信是名邦麟超众角原无二璧换连城况有双东壁输君称学府西关老我竖云幢同堂巳获三生契招手谁云尚隔江輓张普照居士最怜今夜月普照在空陔正羡碧天好陡然成夜台忘机天独惜有德世同哀顾我空门士惟浇茗一杯次荅张孺子居士帝释何劳花雨庵瑶篇真足胜优昙蒲团巳得头陀坐竹榻还期学士参元亮风流曾入社远公老懒爱居龛况君高尚今无比金钖遥招烟水南又岭南从不重袈裟卢老身居处士家顾我山中余净土笑他海外觅楞伽剎那荐得机方正拟议寻思路即差少室宗风灵鹫旨都来消受一杯茶次宜巖禅人咏三峰丈室前双桂韵二株承祖谶挺出傍吾尊余翠盈诸壑清阴聚一园久昌因结子新茂得培根法苑萧条日何缘共晓昏示大觉专使渭天禅人天宁门户泼天开半载劳君两度来任事不辞途路苦悬知他日定成材又入门巳羡足威仪专对头头不辱师以古论今无几几仲安之后有厮儿又拜别维扬去雉城一帆风正助君行还家好记吾言语大觉门庭要力撑又传闻结制在今冬蹴踏堂中看象龙但得规模存古意何愁法苑不回风次韵送慎修禅人回灵隐山行不挂杖头钱半拨闲云半拨烟十载浪为淮海客何时踏上祖翁田赠马郡丞鲁士忆昔江州白司马爱闲结屋炉峰下放歌日夕恣卧游七贤五老相共也既而量移古杭州太守风流闻朝野冷泉西湖枕席间继其高躅谁能者豫章大士乃其人清明在躬气如神一自熊车下兹土山河草木皆长春公余犹复喜禅坐清献诸公不是过笔头点出金刚眼时与诸方相唱和为政六载心闲闲德音着得满䢴关路不拾遗人自肃黎庶仰之如泰山天宁寺古路尤滑石头不避公常踏卢老从傍高喝采宰官身现是菩萨即此犹为公绪余政声有日动宸居香山功业书竹帛何难并驾与争驱輓李孚翁身世如云叹莫禁道人何事亦哀吟选官易了生前愿护法难忘没后心香国有灵何日到玉楼无伴几时临不须更着招魂赋旅榇而今返故林酬冒青若居士仍步孺子原韵雉城风雨冷茅庵谁过荒斋访瑞昙云板乍敲高士至风帘才卷野僧参心真不碍居尘土道在何须恋石龛坐久浑忘归路晚夕阳草色暗城南又青毡原不异袈裟儒释分明共一家苦海人非无孽种慧苗君自有灵芽庄生一指由机感演若双头为见差踏得故园田地稳何妨来饮赵州茶酬丹霞澹归和尚兼次来韵名山难得是芳邻岁暮何缘共一亲论道惟公偏识晚谈心以我独知新山中白社推遗老云外丹霞谶后身此际谩言交臂失东南半壁望伊人赠王草堂居士王子真才隽风流绝比伦偶乘京口棹来踏广陵春天地空双眼江湖老一身萧斋时晤对风月更怡人次荅李汤孙居士同诸公过访翩翩王谢让雄才相率来探白社开草阁留君聊宴坐山钟催我又登台松交期向岁寒见梅信早从春暖来不用掌擎香积至大千都是净名财鹤山朱居士以诗见访次韵酬之鹤山居士善通方论得心经旨最长世外何人称巨子尘中有客事空王疏慵久厌悬河舌辛苦仍操渡海航自愧虚名无所似徒烦长者赠瑶章又乡园以齿独公尊来访昙摩脚下孙龙树传经非有相鹿门学道贵忘言庭前翠柏承真谶波面红莲得至源自昔廛居称大隐敢劳遥羡坐云根松山和尚相访旋以诗赠次韵酬之漫笑芒鞋别故山虽居廛市意犹闲羡君不惮路千里分我竹西云半间淮海十年嗟独掌松堂一旦喜开颜珠玑何待倾囊出全豹而今见一斑登圌山绝顶极目微茫接远天山光水色两相连风尘不到烟萝里云月时来梵座前僧老横眠幽砌石钟高直渡夕阳船相看举世同蕉鹿三叹孤峰仰昔贤雨山和尚语录卷第十七雨山和尚语录雨山和尚语录卷第十八嗣法门人记书问示弘晓禅人道无二致唯在当人一念纯真原始要终不变异耳南泉和尚云唤作如如早是变了也不动之谓如但不可安着名字试看父母未生巳前一段绵密不露丝毫底光景岂是伊相状名邈所能彷彿从上祖佛到这里有口只堪挂壁事不获巳向壁立无缝罅处略露一线不过控当人箇入路而已既得箇入路又须求箇出路所谓入路出路者秪据学人见地了与不了而论若果是箇过量汉子向他未疴已前一逴逴得转向今世门头大行阔步自不落他名相窠臼等闲拈一机示一境直得森罗万象彻底孤危大地山河通上险绝到这里说箇一念纯真尚属分外宁有出入名相令人落岐路耶不见曹山和尚辞洞山山曰甚么处去曹云不变异处去洞云不变异处岂有去耶曹云去亦不变异吾宗门下曹山可谓妙得其家风者何则盖吾人一往心路多习气盛于他古人心性玄妙机境上搭着便上大似苍蝇为唾沫所粘无自由分据实而论皆变异也圣见且尔况凡情乎所以古宿云凡情圣见是金锁玄路直须回互又云一念凡圣情见未忘便打入驴胎马腹英灵衲子果要合他先圣古辙不须别作伎俩但只要将心识上所蕴底杂骨董尽情倾却时中保养似狸奴白牯百不知百不会腾腾任运任运腾腾任是诸天雨花无路外道潜觑不见有踪到此方称本色衲子也示楚璞侍者参学高士入此箇门中若踏得诸佛正脉着始不被他闲机境所惑乱看他灵山头陀一花从无名无相中拈出虽智如鹙子辩似满慈尚不能测量何况聋俗人天而不罔然古德云不是心不是佛不是物直下绵绵不露丝毫可谓理契寰中矣后来饶舌底无端添箇是甚么之语虽则慈悲之故却令他捕影觑光之辈向平地上着倒大似灵龟负图自取丧身失命之兆要知本色宗师为人自别不见白云端祖云鼓声未击之先山僧未登座之际好箇古佛样子若人荐得可谓古释迦不前今弥勒不后更听三寸舌头上带出来底早已参差须知有辨参差眼方救得完全此翁寻常立处孤危用处崄绝而今虽则放开一线要且不失其宗只贵上根利智之士向他言外承当不去意中领略何虑一切时不超诸限量一切处不迥绝罗笼昔人有云善学柳下惠终不师其迹此言虽近可以喻远示妙光侍者西天诸祖说法虽尚理致然类皆圣师应运垂手之际他于果上承当不向因中领略是以不落今时传到震旦有等乘言滞句之流执为窠臼若非马师应谶而出移其途革其辙首以一喝聋大雄之耳变为机锋少室真宗流通岂到今日昔人喻为迅雷破山烈风振海无坚不破无迹不绝信然厥后承其派者若南泉归宗黄檗临济辈各各用本分手脚格外提持一如神龙入海变化莫测盖他寻常用得家活大步骤阔非的的没量大人莫能克绍大觉兴化又临济入室之子一味奋通天作略用盖世机关拳倒须弥踢翻沧海尚未彷彿其标致况㽄嗄之器得一知半解便谓登堂入奥何异将瓯持水拟比大洋瑯琊和尚云剪除狂寇扫荡欃枪犹是功勋边事君臣道合海晏河清犹是法身边事若局一机一境或执箇前后际断底清净境界以为了当正克符所谓太平寰宇底痴顽是也苟非莫邪横按正令当行策其前进终身堕在无尾巴猢狲队中为害岂鲜鲜哉所以云门和尚云直得尽大地无纤毫过患犹是转句不见一色始是半提须知更有全提向上在看他云门临济用处觌体通同但学者无定古今眼目故不能区别而今要与他从上诸老把手共行无论全提半提向下向上一总飏在搕𢶍堆头只放出自家活卓卓底本有神通如击石火似爆龟纹神化无方捷迅罔测其回天转地越格超宗之功又岂在诸大老以下哉不是强为大丈夫儿合自由尔示彦明侍者还乡尽是儿孙事祖父从来不出门诚哉有妙旨矣试尝论之从上得悟诸老如高峰睹真赞以及堕枕之类所谓还乡尽是儿孙边事是也若不出门底祖父当人切不得向佛祖言下觅若向佛祖言下觅则赚汝平生了也何故不见佛眼和尚云以迷心故山林中来见善知识将谓别有一道可令人安乐不知反究向来迷处功夫最第一于此明得管保室内闲闲也示祖裔维那道人住山无别营为随分拈柄尺八五分䦆头不假功勋翻转空劫巳前一片田地久久纯熟不惟秽草不生而灵苗且蕃茂也近时有般冒名之辈身虽住山仍复经营世谛以致岁月荒唐心地茅塞亦复不省此皆流俗阿师所趋向正古人所谓有为功德被尘瞒无限田地不曾扫者是也吾子素甘枯淡且又勤力诚不负住山名实但时中履践要须刻苦精专以变化气质为本分修行盖无量劫来为患最是我慢二字若不回互一味径情直遂于已于人恐妨道义法华云柔和善顺心不卒暴涅槃以慈善根力为成佛之基吾佛且然况博地凡夫夙习浓厚与生俱生者耶今既照破而不奋金刚剑直与斩断更随其牵缠流浪乎大抵衲僧有攻苦食淡之操持不可无登高行远之志气试看古人住山有百鸟啣花者有诸天送供者及至遇人之后顿使啣花无路送供无门其故何欤这箇所在若一毫头善恶情见未忘不免随他意识流走意识既流走焉得不被神鬼觑破除是情不附物底真道流一切时中只守闲闲底任是裈无裆裤无口头上青灰三五斗且不碍本色家风当与么时且道鬼神还觑得他破也无这里着得只眼尺八五分䦆头方许他把不然见山忘道之流不堪与共语也勉之勉之示荆玉禅人年少参方须立志晨昏切莫恣儿戏用心细究古人言谩把光阴等虚弃君不见临济当年是后生三年行业称纯一堂中首座人天眼哓哓对檗云奇特又不见佛日本空小阿师十三行脚有机思宿学见之皆詟应千古宗纲力荷持二老都是人类出只比时流多道骨佳言善行载竹帛珍重效之不可忽尔字窃比荆山玉顾名思义须善蓄假使什袭不加工小有破坏宝不足修身慎行恐辱先圣哲良言好不读读之熟矣在躬行如不躬行徒得名子今求示示以此时中业业须竞竞示汪广涵居士从上来事只贵直行直用牙齿间不许沾着箇心性玄妙字眼何则盖许多名目乃先圣之机权本分事上无如是事古人不获巳为作方便故云不是心不是佛不是物直饶向这里一脚到底巳是周遮况见未真者去门头户口捕影觑光以为自家本有之物奚止笑破衲僧鼻孔是故从上先圣立如许纲宗之意无他不过解此见道未真者之惑而已故临济因破夏公案后建立七事洞山以过水睹影而悟建立五位古人岂欺我哉居士天性近道但不曾经本色钳鎚锻炼却向浅处擉破一切时中或向经论中或语录中却被古人老婆舌头赚却也不见山谷没量汉初于晦堂吾无隐乎尔处窥得一斑死心知其所见未谛故有死心死学士死烧作两堆灰向甚么处相见之问后来向黔南道中悟得乃寓书死心曰庭坚生平被天下长老瞒过多少惟有死心道人不肯是真实相为山谷此书可以为居士作左劵也山谷于两堆灰处大彻居士请向日落后如何相见处下得一语始不负别峰斫额望也与老寺和尚匡庐距黄梅只一衣带水竟不能折苇东来一探老祖罏鞴可胜怏怏然间于往来云水边询知吾弟荷道精勤不随时风所尚私心健羡以为真吾家白眉也但晚节末路古人所慎吾弟能以此自勉不惟先灵巖老子借以吐气凡在宗党亦借余绚矣匡庐风气大变在昔借钵耕者莫不抱在陈之忧即思亦以此而赴龙舒之招较吾弟孤峰顶上水足草足何啻天壤兹启者栖贤和尚乃法门难得人目下有黄梅之游必过老寺冀吾弟以礼接之以诚待之孰谓宏智妙喜之风不复见于今日哉相见难期惟为法为人勉旃是嘱耳与万杉湖海二西堂法运固秋矣苟有其人虽干坤剥落何难使觉树敷荣思以驽钝常恨力不逮志自甘伏枥度时端望有力大人光阐宗猷不啻身有之也春初到山得瞻两兄毫相即知灵鹫枝条秀发万杉深处矣一往健羡之私实匪管舌可喻昨者风闻好音知威音那畔绍继心灯今时门头开发妙蕴不惟祖庭生色而弟辈亦借光多也欣甚欣甚满拟躬贺以山头积雪未消特遣侍者代候余俟春风解冻即图晤也时寒万万以道自爱与天宁两序弟罢驽瞠乎兄等后尘盖有年矣虽尝以讦举忤众然一点爱敬之诚未尝斯须去念此亦诸兄之所熟谙者往岁笠挂邗江鄙怀初无他愿只欲觅一行单终身以卑自牧庶得近光左右而永共嘤鸣之好不意和尚谬举非材正如客作佣人一旦授以宝华王位其欲不惊号躄地而闷绝者庸可得乎执别以来日益恐惧唯是匿影深巖刀耕火种不将只履踏他今时岐路于师门或可无丘山之损矣居闲每念时当多事之秋而天宁一席居南北孔道固和尚主法者之难亦兄等赞勷者之所不易也唯思所以难必当居敬行诚勉以致力则云龙风虎不难再见于今日在弟谫劣无似何当进斯过位之言以法中骨肉亦不肯自甘菲薄视同秦越人之肥瘠也初弟入山原拟访亮公遗迹道过匡阜爱其佳丽因而顿辔但山顶高寒六月非绵不煖是亦业在其中母烦诸兄致虑且古人不以形疏致外江山虽远道契则邻此穷巖中之所以不索寞也肃此布候唯诸兄为法为人勉旃自爱与大安和尚一苇东渡不获祖帐河桥我心惄然归䢴时知放舟巳至长干且审不忍小忿与波旬争一旦之雄连城瓦砾或几乎其俱碎公素负经济何临事昏聩若此昔赵括读父书而亦善谈兵法其临阵无有不败公其是哉法驾计巳还山时中望收视反听以祕重大法为事我辈厕身此箇门中别无所图但只吐得几则有巴鼻语收得几箇有骨力汉则责任尽矣公岂无意乎其无意乎与友人溽暑甚矣有竹干云不足以剪畏日壁间悬活水图对之毛骨震掉一似登金焦而观骇浪也不敢独享邀足下来共乐之与语溪大师岑寂峰头与世旷绝承老弟不惮高远枉驾过存为缘虽促固巳如逃空谷者闻足音跫然而喜也匡庐风味迥别苏扬未审初入山人能甘之否也先此问声专俟春风解冻邀吾弟来评论鄱水黔云复泰兴众护法请住庆云我师翁之道法被遍淮南谛思发轫初地实自庆云始也虽陵谷代迁而剎竿岿然如故非借擎山持杵如诸大护法者为之呵护焉得声光赫奕与广陵诸大剎争雄峙哉凡属派下儿孙不待金地之招自应趋洒扫之役曩者得我仁硕两法叔先后接踵复昌大先人之业是由地借人兴而人因地显矣思谫劣无似奚敢仰希高步乃辱虞旌远及俨然忘其固陋重之以典席之命虽捐糜以趋效焉犹未能酬知遇也敢复因循怠忽而膜外置此席哉唯是隈巖岁久而山麋之习几与性成恐不堪膺礼法之索未免以此为忧惟众护法为吾门世护冀推屋乌之爱以及区区必覆护之始终而安全之则山野食德宁有艾哉不庄启者期达实情也草复不恭统惟垂炤弗宣复祖脉禅师自从吾兄飘然远引凡在同门莫不惘然如失后询南来云水竟不知神踪落处及弟辞维扬曾与诸兄言别然数年巳来终以不得一的耗为悬悬也客岁维扬人回承以书贶见寄捧接如睹真月如获髻宝迨骤读一过则知吾兄一段事师之诚交友之谊久而弥笃甚矣仁人之用心超出寻常万万也至谕时流泛泛应事者鄙怀几与吾兄共之弟尝细详此辈用心自入吾门原无甚大志不过为衣食而巳在彼又何足怪所可怪者是当今知识不分皂白公然以真子待之彼又不知分量亦公然以真子任之嗟乎伤风败教莫大于此然我辈不幸而际此时会出处亦各有道讵可因彼而事抑损子舆氏有云待文王而后兴者凡民也若夫豪杰之士虽无文王犹兴第我辈所言兴者不在天子奉迎诸侯推毂又不在门庭广大徒众蕃殷果是鼻孔端正操行无亏然后或晦迹山林或垂手廛市但杖头脚底不使落于今时是为得矣由是而言即我辈中亦罕见其有全人也何则苟有其志者而行不逮苟有其行者求其饮水茹荼岁寒不变之坚刚骨操又无与焉是以不逮古人远矣若吾兄者尚何言哉以慷慨拔俗之标兼潇洒出尘之志加以入道稳实操履清真斯弟数年前一见而心服者但此番瓶钵既返天宁愿言按下云头以刚健应事况南吴北楚参扣有年世态人情不可谓兄不知之深者兄但细忖今日之丛林果昔日之丛林今日之人境果昔日之人境乎惟应行我所应为不应求全责备于他人也弟虽驽钝无似然三折肱而成医且每荷道爱谆谆以至言规弟弟宁自甘菲薄而不还以规兄我两人者应各弃其所长而取其所短也复栖贤和尚石桥揖别不忍回首恐金井玉渊增我呜咽愁叹声耳弟一路追忆教言殊深铭佩因思我辈生平以山水友朋为性命今无故以饥驱出山山水友朋二俱失却每一念及不觉痛悔之惊心而感愤之沁骨也适接手谕知吾兄亦增离索然所恃万杉密迩栖贤海兄在尔犹我兄或不致太寂寞耳独是弟赋性孤陋今又入孤陋之乡何以过日虽古语有云剎海匪遥本之无间江山虽远理契则邻然终不若一室团圞之为快也屡承厚遗汗颜以领弟行期只会伦公一面即便登程天气尚炎且吾兄素不任劳幸珍重自爱万母以弟为念余怀缕缕笔不能悉想千里同风彼此领言外意耳借手草复并谢种种不一一复雷峰天然和尚警钖出山失于赆送然不谓遽有此行也及接手谕知莲车巳去天畔怅然久之乃忆壬子来山获瞻毫相且喜归宗祖席得人呜唿今几何日耳而变更若此岂丛林兴替亦随时数耶承谕有重来之意此老人之志而吾辈之愿也但戎马在郊我观四方正在蹙蹙靡骋之际愿且顺时颐养俟皇路清夷然后行巳之志孰谓赵州安国不复见于今日乎草复不恭统希慈亮与栖贤和尚霪雨经旬山中树杪岂止百重泉而巳弟山房昼掩终日如炭库里坐时中非借佛祖鼻孔相与揩磨这场困闷不易处也昨敝门人来自龙舒相率彼中檀护以一山院相请审其土俗人情似亦纯朴且饶米盐足可为住山养道之地第一邑之地有数十禅师围绕因思古人诫子书曰汎追逐则劳汝形神慎交游则鼓人唇舌况拙直愚戆如弟而能俨临稠人中高下处置得宜否以故尚缓其行专俟秋风稍凉拽杖过栖贤想吾兄定有以见教也又读种瓜牧牛诸作破除世谛直显家风真不负铁额铜头谶矣第以事牵不能𢋫和惟有高歌健羡而巳时节扰扰高岸深谷亦未得宁居可胜浩叹昨熊燕老遣令郎来投一扎欲弟于五老峰头代为觅居弟感燕老为人即以空香菴许之荅书后遣人去汛扫邻菴诸僧知之乃有繁言谓熊公有关系人五峰如何容得弟闻之大笑故特启吾兄若山下时事稍宁乞方便燕老可暂止之所谓一动不如一静也如其不妥自不必说岂有吾辈称佛子而不拯人于患难中乎弟素畏炎热行期卜在秋初恐悬念故并及之复栖贤和尚山房晏坐领所惠选香时一把爇觉故人之意殷殷厚矣因念匡庐好友如我栖贤石老实指不多屈方将借此以畅山怀乃复以分卫出山东鼓山头孤陋人何堪当此岑寂哉然思发菩萨心者自有菩萨拥护想归期匪遥兹所谓暂时分手莫踌踟弟又重以自慰也归宗老人昨过山头极喜东鼓形势尊高赠言有一峰独当澜滥稳之句因思此老人深慈厚德足以挽回末运倘天假以赵州安国之年我辈可恃以高枕而卧矣满拟躬送湖头恐反多兄一事特命侍者以代春气尚寒万万以道自爱复赵国子居士昨尊使至适与陈懋老叙谈因而共展阅佳什玅墨我二人殊赞叹不巳也第不审居士何修得此灵腕哉陈懋老系出吉水盖居士乡里也因细玩之久不谓尊使遽归殊失裁荅想高明者定亦原谅之也灵隐我祖山十余年失扫洒偶因华扎论及令我一度惭惶一度思读楼观沧海日之句恍夫登韬光远眺时况匡阜我故山又一旦抛却刺头于维扬闹浩浩处作居停主人镇日酬应不暇对居士韵人怎得不恨杀哉然或天假我以年不即填沟壑将来天台南岳觅三间茅屋以终残喘峰头逐云竹里踏雪恐不肯多让于居士与异目老二荒寺经营土木日无宁晷一切匾额碑记心有余而一时筹画不及稍迟或借重居士如椽又岂止李北海颜平原而巳哉别后不审居士客况何似唐人云不嫌野外无供给乘兴还来看药栏山埜借此为居士道有暇望即一命杖也复微老和尚与和尚别久矣忆二十年前同入灵山之室比时见丛林之整齐规矩之严肃任他千二百众然皆堂堂龙象今几何时而法运凋零若是他不具论即灵隐祖山亦荒寒之极和尚平生肝肠火热闻之亦尝动心否耶至若天宁一往颠沛甚有过于祖山者凡在宗党有心扶竖宗祖道法者睹此萧条之状不知痛哭流涕当何如也前春以维扬檀护遴选住持而及不肖以时量事实进退维谷继而念先师灵塔孤冷遂黾勉而来舟过白门满拟一礼双足以舟子忙迫竟不及晋谒致使咫尺慈颜又成蹉过可胜叹哉昨诸兄来扬接手翰知俯应准提之请俾孤陋之姪思借此得一亲尘教兼罄二十余年之积悃谓非天假之缘则不可也况有孙孝翁之人望为之推毂可谓贤主佳宾一时际会前慨当今法道之衰今睹和尚此举思辈可以额手称庆矣但准提虽曰更新实多欠缺惟望鼓老当益壮之兴造彼后进福此方来则区区之所至愿也两公复命先布积怀余惟翘首江干耑望来旌而巳春气尚寒伏乞保护四大以为法为人是祷复许青屿护法前者便过毘耶承老维摩款以香斋登舟时觉齿颊间津津然犹有余馥信乎其自香积擎来耶居闲念太翁功成名遂且有两令郎出仕其得俸足以供太翁甘旨当此时也不可不谓之大福德人较之身婴尘网者奚啻天壤悬殊哉愿此后光阴冀留神祖道庶不负南岳老人亲授杖也至若思者居山不甘岑寂处世又厌尘嚣椰子一躯究竟无安着处今春偶承祖山之召方思借此投闲作养病计那知久废之剎事更滋多因念积劳之躯何能堪此昨接手教具审道履如常且得过和上晨夕接谈纵霪雨困人借此可作消遣法也承注念借手肃复把晤之缘想在秋风戒寒时耳临楮翘企不尽主臣复香水和尚霪雨淋漓乃劳两专使跋涉如许程途巳属过分矧又重以厚贶虽手足之谊出乎至诚然彼此穷院子我心极不安也至承过分奖借似涉客气恐非兄弟间相与所以切磋琢磨之意大抵人情喜誉而嗔毁当顺境来前苟智鑑不明侥倖之念由之而生为害讵不甚大古人云行百里者半九十斯皆叹晚节末路之难今而后吾与老弟交勉之庶履此世此时之要着不审弟谓然否天宁祖院四载而内外一新实借佛力冥庇况去冬得圣驾亲临不可不谓之一大奇遇记得十八年冬寓舒山荒院闻天宁有意请我私念任大责重非绵力所能支持是夜梦先老人慰我曰果能此道也遂觉不胜感泣心知此语乃中庸上者但前后句义生疏不复记得侵晨即过大义书记寮索观方知下二句为虽愚必明虽柔必强也今天宁一旦改观岂非先老人之灵也耶吾弟有可造之资兼有可为之品但器量不大识见不高只此两端未免贻我忧也七月望后有维扬之行不特专为龙华之举记得今春力辞天宁诸护法曰天宁我等不敢屈留但敕建之疏萧闲之扁是和尚分上事尚未完成这关系我辈不敢当要和尚自处以此一节遂钝置至今然迟不过明春了此案也六月下梢准定接弟来三峰有要紧话与弟商酌然非笔舌可能尽者痛念法道凌夷师门寥落我辈受佛祖师友荫庇乃有今日若一味坐享安乐置道法于不问此韩昌黎所谓食其禄而怠其事必有天殃我辈闻此宁不惕然生警乎隹什法语俱读过一遍迟迟寄来余望磨励道骨鼓勇前来以副我望是祷与华山僧老和尚年余不奉尘诲仰慕之怀有如山积妄意舟过吴门庶得一觐毫相又念华座逼近祖山尽力道不得箇入门句子由此一端并和尚处亦缺接足修敬之礼也非恃平日知爱敢露此穷乞相哉三峰之行出于意想所不到春初接虞山书见其诚恳笃挚遂勉赴金地之招然实不知有仁和尚事也比时若知之必决意前来以妨贤路在世俗君子尚不忍为况吾辈同源共本者乎且仁和尚与思昔曾同入先灵隐之室素称相好今以一院之故便紊尊卑之分真非人也入院后始闻旧住僧一言之犹未获其详及西堂法兄招赴瞿府斋始悉其巅末遂不觉仰天叹而俯地惭也乃以三峰之故带累和尚受如许波咤人非木石情何以堪前读手训曾未一言及足见和尚天高地厚之量俾思心形俱服举世踞曲彔者能体此心何患乎亲亲之道不复见于今日前承慈爱非笔舌所能鸣谢以托钵城中迟于遣候日下方始还山薄具香资侑以麤物八种敬专两禅代伸九叩目前以天宁破絮力辞不脱不无反顾忧俟秋后去维扬了此公案定当躬叩方丈以图忏罪也山中蒙慈庇人事麤毕人情麤安但不肖思以积劳之躯日来善病总之薄福德人遭际如是如是无足为和尚道者惟愿和尚顺时颐养以为宗属主盟是所切祷余不赘与香水和尚法华会上佛嘱累诸大菩萨忍苦弘经其言深而其虑切今人只作寻常文字念过此法道之所以凌夷也叹我辈不获生佛法全盛时与乘愿诸老共相砥励亦一大不幸苟非骨性坚刚志力广大欲冀不随世波靡庸可得乎是故尝对室中诸子曰我辈如逆浪撑舟稍涉迟疑即下流矣所以自庆云风波摧拉而后曾无一念退堕併无一毫怨尤刻刻以佛祖老和尚天大法门丛林为念今丛林虽成而法门尚未遂志总之以得人为难耳日望同门中有擎头带角之士挺出兹时说三峰负累可以弛担犹是私意老法弟试看当今碁布名山称知识者诚实有几足当吾辈一竖点首哉所以古人愿得有手眼宗师三百六十员布满天下始称快意使其睹目今法席荒寒之状又不知发何等慨叹也前承专使惠顾复言中巳披肝沥胆于专使前矣所以者何深念老弟有出世之具数年来皆不得其地今区区一香水乌足以展其骥足古人云与其老死于丘壑不若领众行道于丛林况年齿正富正老法弟有为之日特专知客挐舟奉接千祈将香水庶务委之执事来三峰作十日快谈一倾积愫中元后即有扬州之行想同条共本者自能念我艰辛不待再四叮咛便拽杖横趋耳近闻维扬境内又遭水患且四方多事之秋龙华会我立意不行只去凭檀护把天宁有箇下落我则放心住三峰也然犹有许多心腹不可以形之纸笔非面倾不可惟弟谅我苦心相见匪遥兹不多赘与马鲁士郡丞护法佛法中人当王事靡盬之际犹谆谆以箇事是究非灵根宿植曷克臻此舟中承谕此事见得分明只临机吐不出此无他见所碍耳不见圆觉经云理碍正知见所谓正知见者即吾人知冷知热毫不作意者是古德向那边透过却来这边行履见山是山见水是水狭路相逢设有人问着只拈出箇日用平常底与之酬唱正南泉所云平常心是道者是也赵州了此一生平应机不是镇州萝卜便是青州布衫或教喫茶去或命洗钵盂绰绰然有余裕岂离日用应酬外别有所谓道耶今之禅者见不及此往往离波觅水异见横生是以触途成滞也护法性与道合不愁将来不透顶透底与昔杨李诸公并驾争驱于千古上下但请目下将平日见得底会得底一齐放下只于方册中去不得处尽力参去久久或摸着古人鼻孔这遭任是临济德山到来亦转他向背后立更虑甚临机道不出耶向以宰官目护法相会时每每放过自京口晤对见途中犹不离看祖录且与卢公互相扣击不觉恍然自失使非受记灵山何能笃信吾道若此敬为前佛后佛称庆而巳天宁山门承台护乃俾匿迹深山之病比丘无反顾忧此种大德不当以笔舌鸣谢惟有心感而巳便中草率不觉葛藤娓娓余怀统候面倾临书瞻切贺上方硕老和尚灵山言别云月各天虽不获时挹清光而高风道范实在心眼中矣客秋得信知和尚卓钖上方不惟草木生辉亦且人天增庆不肖远寄荒域为之跃然思向阅广陵旧志深羡上方一剎卓绝前古加以蜀岗盘秀珠泉结灵信非寻常天壤之所作合虽晚近凌夷堂舍鞠为茂草而胜蹟奇观俨然犹昔今得和尚主之实地灵有待而兴也思切睹祖风寥落是处丛席荒寒独灵山剎竿号为极盛昨拜读老人全录叹其法性宽洪被机广大其卷其舒有如云龙入海变化莫测大哉真末世光明幢也但普说中有举鞠多公案励新戒者何故却引香严为证思反覆推详不知所以若以鞠多为未得道者而啇那失择法之明若以香严为巳得道者则沩山无知人之鑑何则彼鞠多者未付法巳机用超群既付法则花曼三尸之神通妙绝其不识香乳空注者岂真然耶至于香严之问一答十者不过聪敏记持而沩山古佛巳先为结案矣及乎家私籍没要他通个祖翁契劵却又为地所碍其搜寻秪对者岂真不然耶借使鞠多之证道不圆还如香严之见道不稳是岂无说乎拟思酬对早落识情才入三昧即属变异一个为所知障一个为障所知两处较勘诚有天壤之隔似不合同例而语然蒙者亦固知老人有当断不断不招其乱底剑在始末推求但不知剑锋所在和尚法眼洞彻渊源特持上告万望不吝垂慈委曲提示则三千里外蒙优渥矣未缘顶礼殊切翘勤拙偈山志聊当瓣香之敬惟为法为人以时珍重不备复栖贤石鑑和尚专使来山愧无茶点聊备蒿汤之仪座下不以亵慢为愆耶别来巳再月契阔滋甚遐想三崃淙淙与法音并吼不禁神开骏跃第无因飞渡云峰一领摇松握尘之谈耳思樗散无似客冬于火炉头吐得不稽之语数十篇侍者拾而成帙实下里巴歌也奚足以唐突大方但辱在法爱故不避丑拙敬尘清览幸座下一加意品题是峻坂盐车之下而受非尝知遇矣仲春寒暄不常惟珍摄不既复金兰日燄大师思海甸鄙人十余载碌碌禅波而泛识者固多其知交极少盖以秉性疏慵不近人情故也然间遇一二声气相合者誓当以谦以让以诚敬事之而况古貌古心有若大师者又肯以世情常套往返屈杖履耶唯是薄祐菲躬滥膺祖胄虽朝干夕惕勉继先规而究竟无补万一者多分以障缘重深狮虫作祟扪心清夜情何以堪虽曰魔种孽族在圣世亦有所不免第末流无识专以成败毁誉比量吾人此昔人所以称天下得一人知巳不恨也顷接来教感愧殊深何至人之举止珍重也如此何谦光遇物也又如此借手奉复迟当踵金兰而聆教也雨山和尚语录卷第十八雨山和尚语录雨山和尚语录卷第十九嗣法门人编杂着水月观音大士赞片月光华千江澎湃石上古锥是谁之派谓是曼殊罕见青狮谓是普贤白象何在咦只因带箇兜儿被人和赃捉败罗汉像赞我不识君君岂识我今朝纸上相逢且要从头按过谓你绍灵山之派行藏不似迦文谓你续少室之宗面目全非达磨瘦稜稜拄杖横拈长拖拖袈裟倒裹逢佛卖佛遇火放火即其这般踪迹以勘之咄定是天台那一伙题送子观音大士虚空有体法界无量菩萨化身剎尘难况十四无畏为干城四分慈悲乃法仗游堪忍界即俗即真入三摩地奚名奚状时至而兴春荣菡萏于池边缘感而通诞钖明珠来掌上巍巍乎乃三界之尊令无数众生一称名而灭却河沙罪障达磨大师赞这胡僧不知止涉流沙来到此言教外别有旨徒将无圣对梁皇一似春雷贯聋耳而今冷坐在嵩山赚他神光立箇死题优昙花寿人铁榦凌空英华覆地天赋其姿迥超凡类谓是兰亭金谷之物早落今时谓是紫芝瑶草之俦终难宝祕毕竟以何因缘而有此瑞咄苟不向鸿蒙未判之先直契根源争识乃翁之钟于间气范十山居士行乐顶秃似僧而非僧髯长若俗而不俗眼底无物可亲手中有卷不读问你胡为乎萧萧然孤立于山谷万松坪化鼓疏昔日禾山解打鼓希声不是凡间谱至今寥落历千年孰解拈提继往古万松道者善知音相劝共发云门普把得须弥第一鎚直教森罗俱起舞青莲募米疏青莲高厂万山中大会禅流要结冬若问食轮将底转钵盂托出显家风五老峰九云寺募修造疏九云寺者乃观一律师所手创也山既高崄居亦幽深凡缁素之游三叠五老莫不于此憩足焉明万历初师结茆之始睹怪石嵯峨畏难开辟一夕风雨暴作闻空磕之声异常明旦视之则夷然若掌矣因感龙神冥助遂矢愿建寺演律由是德音遐布向风之衲若蚁屯蜂集匡庐之有律院自九云始也国朝初师示寂之明年而寺遭回禄一众畏难悉谋散去独监寺幻修公坚持正义不为浮论所摇今九云复巍然称甲五峰盖幻公二十余年荼苦戮力拮据所成者也呜唿菩萨万行皆在吾人一念真实中圆成第患不勐力耳九云门下汗血驹幻公可多得哉兹者见初上人又幻公之高弟念山寒风劲祖翁堂搆不顸为葺理一旦樑栋衰颓能不重吾之忧特请疏愿充修造余嘉其发心而勉之曰昔杨岐会祖却衲子充修造是以本分为急也今上人愿充修造能时中不遗本分岂不公私俱办哉因述乃祖乃父一段因缘以告夫灵山受嘱之大护法大居士愿共出只手互相赞扬助成胜事则庶几余娓娓之言不虚设也是为疏目赞这阿师獃无比诽谤他不嗔赞叹他不喜胸中渭泾不分一味淈深到底屈指大唐国里禅师第一箇不晓人事底就是你水玉禅人像赞鹤骨冰肌世所稀长轮百八念阿弥寻常物色无心玩聊对瓶花一解颐募装先师恒老人像兼修造塔院疏岑楼之木必有其本滔天之浪宁没其源何戴天履地之英灵而木本水源之可忽惟先师之弘法䢴江巳近念载受衣弟子碁布名山薙发僧徒筹盈石室而卯塔之荒寒吾滋惧矣真容之缺略孰兴叹焉不肖思敢罄折于同门乃庄严难于独力幸感恩者挥金而不斁庶报德者闻风而翕然知浴寮募缘偈当年设浴自金陵今日传来遍地行不是天宁频效古要将遗范示诸人行者出力长者挥金不识谁能悟水因募长生灯油偈天宁堂殿无其数处处神灯灿佛天续燄添膏凭好手光明赫奕万斯年素严老和尚真赞这老古锥秉性质直广龙池派具履真践实之心胸大太白门有捍劳忍苦之气骨人皆曰是末世津梁故巍巍乎门风早扇江淮赫赫然号令晚行吴越湖海浩归人天喜悦乃冀起滹沱已坠之宗振杨岐将兴之脉胡为乎遽尔西逝将天大底法门抛下累他子若孙皆担荷不得吾未及门敢云入室今日殷勤赞翁真肯学他达磨对梁皇信口依稀道箇不识曹殷六居士行乐目无近人胸无近事混迹山樵超然肆志一味我行我道宁问今世何世如此倜傥不羁方可称为天下士孙汲山居士行乐可以掬明月而不掬可以攀青云而不攀身处繁华之世心在幽寂之间竹叶黄花聊自遣兴楮生管伯足以消闲当此纷纷扰扰之世如此行径眼底惟有我汲山题江山万里图半升铛内煮山川古人犹以未为尽其妙今公以万里江山收之一箑中其别有道耶别无道耶虽然非眼旷云山胸富丘壑者不能真身在一室中而心在万里外也源徒募结茆疏湖海浪游固是衲僧本色丘壑偃卧还为道者家风支片石谁能高枕无忧结把茅贵在素心有託陵谷未迁处处溪山如旧侣沧桑无改头头风月属闲人但达士未逢尖头屋难为结搆知音若遇破蒲团易得安排买山不虑余资子怀畅矣苫瓦可容只影他愿酬焉恁宽世界何愁无冯海粟其人许大干坤且喜有须达多故事当场出手愿大自然福大努力为人因真必定果真热肠汉难辞触事关心老头陀未免怜儿出丑华山见老和尚真赞树宝华幢续南山派虎视耽耽独尊气概说法以身而名播寰区荷众以慈而声闻薄海演律藏如泻水之瓶修般舟似摩云之岱晚近获此阿师真如时一现之优昙焉得不使遐裔荒陬之徒皈诚而顶戴栖贤寺舍利放光颂至圣遗迹玅展机权一光才放如镜而圆圆极之际还分小大普令观者同入法界法界一真匪宽匪窄不思议境众玅难及我昔闻佛八斛四斗粒粒如斯甚为希有奚同一塔有放不放隐显随机诚难比量世传磁石而能吸铁事虽昭然理难分别惟此光相慈善为基缘感而应实亦如之十世何多沙界不广剎那圆现足慰瞻仰山谷效灵草木腾辉遐迩交感吾佛摩尼募米偈万丈匡庐倚太清金钩钓米旧来名乐施岂问庐陵价也省高吟添钵声方广堂募化修造疏方广居庐山绝顶面黔岗而背五老饶有境致昔开山老宿大会禅流以转华严为佛事故名方广焉历明及清年代浸远不惟鼓寂钟沉抑且椽衰栋朽将见佛面生苔矣有狮子丛大德愤然曰方广堂者我祖汗血而成今见其凋敝若此肯堂肯搆我辈之责兹何时尚忍坐视乎即请疏走四方以募余嘉其志而勉之曰美轮美奂定在是矣但愿公任劳任怨始终如一焉知不有特达丈夫为君一肩担荷耶特书之册头以为之劝憨石鑑旨二尊宿并孙秋我居士共图合赞僧耶俗耶谁名谁状释也儒也何拘何旷比商山四皓而嫌其过高较竹林七贤而耻其太放求其行合中庸言出至当舍你这一伙阿师吾谁与之同跻夫羲皇之上况乎干坤草昧老成凋丧笔擅雕龙底自应为世教权衡道降角虎底宁不作丛林保障行看阙里杏坛曰诗曰礼提携一代凤麟海会龙华若律若禅收拾三乘龙象大矣哉儒释同源会见兹时一函经一张琴未足为山林清况栖贤舍利放光颂长松一径连幽足称栖贤舍利何年至神光此日旋灵由僧宝着瑞应祖灯传共识慈门普浮生尚闇然跋培柏堂重九分韵诗许大世界都为利名两字役当此霜飞木落之际几人知时节一大变而赋诗兴感哉雨窗读培柏堂重九分韵诗诸公乃其人矣其辞旨藻丽英才天发非不各擅其长一种劲节清风如岁寒不凋之操堂名培柏皆为不忝张一枝居士行乐白白者石青青者松乃翁行径弗与人同明镜止水以接物光风霁月而处躬尘中物色世外襟胸抱德怀才而不矜不伐虽遍朝野而问孰不曰是世间之英雄题古存居士像缪墨老以古存居士小影索题要次前韵余世外人也不当以绮语唐突聊展本色钳鎚与之相见傥于言外领意他日投尘外之契未必不从这里去也竹院清闲乘早过莫学陈搏憨卧平生知负经纶大壶中日月方外干坤还须一究破独坐沉吟思甚那浩浩红尘无一可此时幸得存真我梦中之梦身外之身勘穿能几箇同戒录序遗教经云佛告诸比丘吾灭度后汝等当尊敬波罗提木乂夫波罗提木乂乃梵语也此土翻为保解脱者其意何居良以一切众生从本以来心地原自清净原自解脱以不善保任故随妄流转以流转故复堕轮回先佛世尊大哀旷济此波罗提木乂之一门所由立也过去诸佛从此一门超出尔现前新学菩萨子得不孝顺敬重而勤习之故经云众生受佛戒即入诸佛位位同大觉巳真是诸佛子由是观之厥功懋矣虽然非三衣挂体一钵严身便所以云登佛位也夫戒有事相有体性不明事相不足以云得戒不证体性不足以云得戒呜乎戒岂易言哉但去圣时遥人多懈怠或拨无因果而莽荡无忌或甘守愚痴而圣因不植以至应赴外缘钻研故纸皆非所以尊敬波罗提木乂之佛种耳余住天宁之始于禅于律父祖旧有章程但遵而行之之外重以躬行实践四字诲励诸子则又何也窃惟世出世间之法非躬行非实践则沿为虚文习为故事况无上戒法金口所宣传者而可虚妄沿习乎咨尔新学诸菩萨子当发铁石心秉金刚志穷事相务要皎若冰霜研体性必期明于日月然后行取所说说取所行如是岂不为律社之津梁宗门之砥柱也哉先师恒老人像赞师之眼非笔可描师之心岂言可赞而以善古今善顾盻拟之是谓须弥有斤两海水有涯岸况复圈圈点点自谓善大仰之宗我道伊是箇脱土墼的汉不若揭过一边放出吾师本来面目一任天下人好看慈光老宿像赞慈既有光德宁无信玉矩金规神鬼生敬古貌古形无人不仰以为师佛行佛心是处必尊之作证如此标榜如此行径岂独热恼海中之情凉散焉即使狂妄禅和遇之与他顶门一鍼定起膏肓必死之症益茂禅师语录序佛法两字甚难得人古宿尝言之于前矣况时当后五百岁其难又何啻十倍于兹尝思前辈称善说法要者无如昭觉勤径山杲二公出南宋间一为精金美玉一为长江大河降此而下难乎其继矣乃今读益茂和尚语录重有感焉和尚嗣福缘恩恩嗣瑞光彻彻嗣三峰藏盖余同祖昆弟也因思祖平生说法耑以第一义示人所贵去华存实属望脚下儿孙绳绳振起者不止以日为岁今历四世得益公其人称祖园翘楚古称佛法难得人由是观之难耶易耶其质诸当世自有具眼者公主善庆复迁福缘远近重其行解盖以身说法者也俄尔归真示寂焉法孙远微君出其语录求序观其施设而无雕辞琢句之弊亦无钻珠解玉之劳一味以本色人吐本色语亦何容心其间哉且随机而赴触事而施有不可得而名状呜乎真三峰门下汗血驹也是为序灵玺禅师五袟序凡物必有沖厚镇奠之资而后能成天下之材予往阅禅史至宋时有末山其人者而以尼比丘身具宗师峻拔之用与灌溪一期酬唱未尝不一击三叹夫灌溪一英衲也慨然腰包诣末山请益苟非有大过人处乌能服其心耶自宋而元而明以及圣朝历五百余年细阅禅典无可以继其芳躅者乃今于灵玺融公见之矣公生本华胄襁褓时即具出尘之志视世利纷华如幻泡电影非心坚劫石志烈秋霜曷克臻此然公非无所助遂能发祥尔尔盖与天镜彻公同德同心殆世所谓天亲无着也忆辛丑冬二公以秉戒来天宁即以向上一着咨扣先师随宜开发俱获神珠如发伏藏既而以末山风境四字署其门则其属望二公可知未几先师往化知其将来堪任大法即以巳衣分授二公益感激由是互相策发期以彻法源底今所着偈颂各若干首多圆妙昭彻岂非沖厚镇奠之资之一验欤况平生弘护法门一种心力又非末山辈所可同日语也予曩读法华普门品佛告无尽意菩萨游此娑婆世界现种种形而度脱众生皆不离乘本愿力今二公利巳利人之念莹然坚确不杂不挠屈指历如许春秋罔或少易盖其种性殊特薰积浓厚所由致真乘本愿力而来者也今岁阳月为灵公岳降之辰诸禅人感公护念天宁之德征寿言于予予方谢不文继念同源之谊不获辞因思世间称寿各有其伦或祝以岗陵或祝以松柏要之萃欢心而迓纯嘏也惟出世之祝则不然语以劫墨微尘犹落数量须知无量之量须弥不足方其大香海未可喻其深枣柏云十世古今始终不离当念无边剎海自他不隔毫端此语近之矣持以为灵公祝不亦宜乎栯堂山居诗註序昔秦少游论诸家书法独爱政黄牛者以其天趣纯真不作意而臻其妙耳余尝取以为立言之譬夫道固非言苟任吾真而发扬之虽嬉笑怒骂皆穷源达本之具安有驾空言张饰说明欺一世之失也哉日燄大师道行高古不下匡山三十年如剎那顷殆深入华严三昧林者近于禅寂之余有取乎栯堂山居韵而笺释之一日乃出示余观其称性而书事详理悉虽片言只字皆诣其极笔端有广长舌矣非天趣纯真曷能不作意而臻其妙有如此耶至于激顽起懦尤多慨切与古先列宿之垂慈若合符节因思栯堂生面垂三百余年而得大师重开夫岂偶然余与大师游旧且辱知爱故不惜芜陋而为之序读是集者当离却纸墨文字外见大师真面目始得若作寻常攻训诂业铅椠者视之则失却一只眼矣雨山和尚语录卷第十九雨山和尚语录雨山和尚语录卷第二十嗣法门人编佛事润拙禅人火历劫慈心恨未修累他一衲便仙游问渠撒手归何处乃掷下火炬云胜热门中得自由圆闻衣库火晨早雨琅琅愁君上火场忽地天垂祐回阴而作阳佛声浩浩智火煌煌相送圆闻往乐邦生前有愿如未了再来典库有何妨无瑕比丘尼火一星烈火最无情爇却从前五障身直下迥超尘世界藕花国里乐天真道可典库火典库由来季未周谁知一病便归休可怜十载勤劬志都付人间逝水流道可典库登我庆云堂摸着半边之鼻典我净业客未终三月之期方冀天宁院里大展功勋来岂期生死海中打箇筋斗去虽上座脚头脚底去来本无系缚但我念昔念今襟怀大有感慨况囊无为巳之金众所共见胸有作人之志我乃独知今则临岐撒手快便难逢平生造履于此可见即今转身一句如何证据乃掷下火炬云有愿生前酬未了火光三昧里圆通以虚上座火两到天宁三过华岭于禅于律十分喫紧无毛鹞子止望沖天无索称锤何期落井以火炬掣一掣云丙丁童善挈领殷勤引拔归安隐涧木禅人火麦虽黄蚕未老问君归何太早蓦竖火炬云聊借此君助一程幻缘都向今朝了行堂素持禅人火禅家流但得杓柄在手不惟舀得百千万箇祖师着即游生死海登涅槃山亦不为难事即今是伊临岐撒手底时节且游戏神通一句又作么生道蓦掷下火炬云要得通身白汗流先看火里君洗澡用堂禅人火性火真空性空真火蓦地发现君难避躲休避躲今朝正是收因结果但能不被五蕴縳东土西天无不可龙秀禅人火执役丛林不惮劳人数却难逃而今一火无情甚撺下火炬云都前障业消自修菴主火寄迹阎浮七二春谁知一旦便归真殷勤乞得邻家火燎却从前五障身便恁么绝相亲回首尘寰是要津乘风直达莲花国起止欣同上善人子开禅人火平生多行力垂老志不衰五蕴山前路端然借子开蓦直去绝徘徊证得火光中三昧直教诸佛叹奇哉森森上座火望八老僧甚矍铄拟学赵州来行脚那知才到淮南寺一病便登真极乐以火炬掣一掣云智炬炎炎心灯灼灼珍重先觉觉后觉衣碧上座入塔生缘八十六蒂落瓜自熟有子兼有孙送入无生国从今不预尘寰事消受佛家清净福佛保道人火哀哉佛保为人最好才欲披缁一病便了专期打箇筋斗来依他昔日栽松老恐后无凭以火炬打圆相云立此存照素真圊头火东司头后架上汝执劳老愈壮一病垂危犹然不放而今打断葛藤与汝一箇火葬雷惟龙居士为先严调甫公请下火薰风拂拂夏初长一棹遥遥入帝乡不谓中途波浪险俄然覆却渡头航恭惟大护法调甫居士宦游五岭系出三韩为人倜傥无羁作事慷慨有度掠地攻城闻于昔日擎山持杵见之今时作清泉护法之人为华首皈依之子方冀长光法社永庇精蓝岂期使符方接于上都而病魔忽起于中道烦恼海中打翻筋斗去解脱场里夺得信符归即今群僧梵颂阖宅伤悲且作么说箇入火得清凉底句蓦掷下火炬云才触烈燄便昇腾此为寂住真三昧惺源主规率诸大德请为三际越和尚入塔师以拄杖指塔云这关西老一生平惯用没头脑着子虽则竖穷三际横亘十方简点将来要且只明得法身量边事那知同条生也共相知不同条死底还殊绝么诸仁若善成褫不须湘南潭北觅充国黄金即此层落落影团团处则吾弟神光不昧万古徽猷岂不称善继善述也哉如其不然无相法身恐成埋没记得弟入灭时使乎报我曰瘗葬法身有人矣结集法眼亦有人矣今屈指三阅岁云龛孤冷无一人过而问焉则结集法眼又可知也呜唿岂所宝者非贤而所託者非人耶天宁忝在同源敢辞出一只手且末后一案又如何结断蓦以拄杖卓三下云此吉祥地为公归藏千秋万载安乐无央醒悟尼大德请为梵音上座火梵音清雅真堪听一病何当久日缠此际顿捐皮袋去飘然迳直往西天往西天不留连赤火光中绽白莲白梵主规火这箇向北老为人最孤硬行脚将半生未曾了本分纵云清白梵行是汝安身那知触目菩提为渠立命而今冒雨方行脚跟下正好烂搥一顿且道是赏伊罚伊遂掷下火炬云自有丙丁童子为之作证佛干上座火寒风飒飒寒雨霏霏不惜泥水送汝真归直得水里火发方知吾道稀奇蓦掷下火炬云普请诸人着眼恒明主规火哀哉恒明令我钟情见汝之来喜不自胜闻汝之去泣不成声犹忆匡庐东鼓延令庆云两山大剎多借汝成况复道心坚固德行清真正堪辅弼吾道何事忙里抽身尺头虽曰称短临岐可煞精神愿依栽松老子例打箇筋斗到天宁且道毕竟以何为记蓦撺下火炬云看取当阳这一星明悟上座火生不欣死不厌就里机关智者明见要知此际大神通试看全身入火燄相融禅人火这箇小瞎驴忽染𢬼不断淹淹两月余昼夜累人看而今撒手归不上阎罗筭且道具何三昧蓦以火炬打圆相云自从经过大冶来悟得元宵是月半李万育居士火以火炬打圆相云此是现成公案苟能入火不烧便许你是箇烈汉说甚生不欣死何憾从此打破情关不须论尺头长短设或尚滞犹疑且看山僧今日为汝决断遂掷下火炬云看慧圆上座同姪沧水王居士请为知幻阇黎师入塔知幻即离幻无自性离幻即觉觉遍自他即今春雨淋淋一滴滴滴穿上座耳窍且道还觉么若觉则观世音菩萨在汝顶上其或未然且归石室里安坐时节彰时有德光慧舟禅人火慧舟慧舟生死海里优游而今拽断篷索到底不住中流且道住在甚么处乃以火炬打圆相云请向这里着眼达巳禅人请为苍雪大德火生不知来死不知去前路茫茫无本可据要有据直须识取还源句苍然片雪点红炉烈火光中恣游戏入塔大解脱门原无关锁虽然八字洞开要且收放在我蓦卓拄杖一下云这里拶得身入定超三乘四果海寿比丘尼火涅槃山峻生死路遥要得超越须倩火烧蓦下火炬云不须别处寻解脱精金炼后价偏高继贤沙弥火噫嘻小子方得开蒙来既有始去何无终今朝与汝记莂临岐切莫匆匆遂掷下火炬云不用丙丁重复乞天然性火彻真空恒明主规入塔生住大伽蓝死入普同塔若还不与么到底无合煞恒禅今日归须防石头滑苟能一跶到定超极乐国灵一上座请为师元章法主火释迦双林入灭达磨熊耳归真传持一代时教毕竟谁是其人元章座主天资近道履行存仁正期布金绳于觉路驾宝筏于迷津不谓年方富而缩手志未展以抽身致无数人天陨泪几多眷属伤神呜乎岂斯文之将坠此道之欲沦天宁与公地隔吴楚交昧平生一旦投契始自三春方欣长水来踏觉瑯琊之路可惜亮公又去马簸箕之门所以今朝不惜只手为公聊助一程蓦竖火炬云性火真空性空真火是汝本有自家珍印之尼禅人火燃起无情智火要焚有漏幻躯直待灰飞烟灭看他有底存余没存余送入无生国里居恕文禅人请为迦年沙弥入塔迦年迦年怜汝于后惜汝在先自小披缁而志未立及长涉世而命难坚多分为情尘固蔽障业牵缠今日为君都了却须信人间别有天定安禅人火游遍三吴与两浙那知世念犹未歇而今打入火光中销却从前颠倒业已仁禅人请为师水天上座火三十年前学共同堂三十年后天各一方今朝狭路撞着空余这片皮囊水天老行脚早不知那事可曾晓如未晓抖擞精神乃以火炬打圆相云请向这里了入塔寒风飒飒寒日辉辉打开石户送汝真归且道归后如何良久云坐看天地老笑指海山移觉慧侍者请为师还初上座火生似寄死如归生死真得不思议今朝赠汝一星火红炉燄里逞全威乃掷下火炬云咄照顾眉毛着入塔这箇老山蛮一生最性燥生死海一踢踢翻涅槃山一拳拳倒行遍南岳与天台安身不如此地好且道好在甚么处石门高锁藓苔封近市红尘飞不到解应宝火举世尽多素口者十成难得素心人汝既素心兼素口真金入火愈鲜新便恁么绝纤尘但得通身无罣碍还源当卜得通津佛我上座火四大本空五蕴非有佛既不立我自何来若向这里道一句方知佛我上座向火燄里转大法轮如其不蓦掷下火炬云试向这里验取大乘园头火金锄不动土灵苗当处生是汝寻常作略今日灵苗生矣汝真箇不动那顾左右云诸仁者即今谓伊是生一兆之形巳委谓伊是死菩提触目全彰要得证验分明遂掷下火炬云烈燄一星才动着通身炼得似黄金道真尼禅人火以火炬打圆相云只这箇非男女相岂五障身尔若相委即名道真所以临岐飘然长往撇下皮囊惟有火葬亲汝近阁主火这箇老禅和一生有盛作晚岁过天宁即住三层阁续燄与添膏传佛灯寥廓而今忙里便抽身遂掷下火炬云赢得神光脑后着指月禅人火十日前汝来甚驩然十日后汝去太骇然一去一来浑莫测浮云身世总堪怜今日归根得旨火里迸出金莲急着眼莫迟延不须重指月孤圆祖英一轮二上座请为父母灵骨入塔生同堂死同塔世出世间都超越问你从何得此缘有子空门称贤达前导后引左提右拔殷勤送入无生国从兹永谢尘寰事是名观自在菩萨新竹上座火薙染空门岁月多衲衣下事总蹉跎而今打入火光去急早回心礼佛陀月修尼大德火月修日修时修念念曾不停留若问收因结果试看临末梢头涅槃巳证生死何忧遂撺下火炬云都来火光三昧里圆周省巳禅德请为师公融孚禅师入塔二十年前喜尔来二十年后悲尔去而今跨鹤复临扬好生听取末后句八字打开无缝塔优哉游哉聊卒岁受菴维那为师静修老宿请入塔残雪方融阴云未散汝既归真时中好看柳眼开梅头绽一片风光虽可人到头犹自存涯岸何涯岸家山当下绝程途归去来兮犹不晏允修比丘尼火这箇老尼大有神辩涅槃不欣生死不厌而今撒手西归去烈燄光中飞白练普渡沙弥请为师本印上座火世界有成住怀空人身有生老病死本上座汝昔亦曾说禅灏灏即今生死到来还能抖擞精神透关去么天宁有把无情智火要将你四大幻躯五蕴业窟一齐烧尽正恁么时且道如何是你本来面目掷下火炬云看取红炉片雪春纯朴禅人火这箇独眼龙自小失依怙削发而披缁却又多所负两度生逃逃不出白云之门一番死脱脱便入黄泉之路今日丙丁觌面逢看伊回互不回互蓦掷下火炬云生前障业顿时消好驾莲车归乐土宝相尼火只此一幻躯成全因五障但了妄缘空是名真宝相只今撒手西归超出人间天上诸人要识神通以火炬打圆相云试向这里定当恒实宗胤遐荫三化主入塔同条生也还同死始信从前愿不违撒手那边何处着到头庐岳是真归惟我恒实宗胤遐荫三化主生缘共里䢴江南北岂殊途秉戒同师华岭后先原一辙所以把手入盂峰不畏林寒涧肃比肩为执事惟知义让仁谦守身处人人念似冰霜荷众时箇箇心如铁石饮水茹荼而坚苦节栉风沐雨以任勤劳方期镜湖院里长转食轮何难洪都管内广宣慈化讵意成绩未奏愿海先倾致使兄怀弟以啣悲师念徒而饮泪虽则幻生幻灭固无伤于既往为主为伴还有望于将来今者三点成伊一真为界匪共南阳矜式聊与遮那标模草木生辉云峦炫彩则且置只如末后一句又如何分付良久云五老烟霞封背面黔岗端坐自安祥法澄尼请为师祖真空大德火昨日交秋今宵入灭叶落归根不失时节末山得力句验在目前玅总真三昧看取脑后金刚燄里悉圆通生死涅槃俱不受为恒慈禅德火接物以慈是汝本愿历尽勤劳至今不倦赵州公案相期后日圆成葛藤椿子不谓今朝倒断西方此去路非遥烈火光中须好看直生启禅人火朴实无过者汉寻常自有功干手把断索一条往来绿杨堤畔任是沩山牛戴嵩牛蓦鼻穿来管甚韩干马支遁马从头生按都卢调治既驯和更有一头性最悍长年累月费抽牵夜来一拽鼻绳断夕阳影里去无踪撇下皮囊待火锻祖器禅人入塔者箇无缝塔子分付来多少时也若是知有者便尔全身奉重自然森罗稽首群象趋朝又何待南阳父子花擘而开然后去无影树下同船未免太虚空里翻成途辙天宁今日更不周由者也与汝箇瞥脱转身蓦喝一喝云向者里入道广禅人火薙染多年业未弘无端撒手闹蓝中长林泪洒云天雨孤鹤哀连海岱风归去也太匆匆归根得旨信何通踏翻胜热门前路劫外遥看舞六龙徐氏夫妇二道人入塔全机在握舒卷同时其舒也金乌玉兔交辉其卷也威凤祥麟匿彩直得庞公笤篱获无漏智庞婆梳子证坚密身今者齐赴觉场且转功就位一句作么生道良久云烟霞生背面星月绕檐楹了空禅人入塔乃指窣堵云秪者箇干坤未辟早巳现成但当局者不解就路而归致使伶俜累劫天宁今日不惜只手与汝八字打开苟能不涉程途直登宝所任是权分诸道自然尊显一人那待黄阁帘垂紫罗帐合方称不落今时即今时至理彰转身一句如何分付蓦喝一喝云看脚下一雨禅人入塔宝印当风豁开锦缝密室相承伏惟珍重从吾老宿入塔者箇阿师一生平奉重尸罗犹如髻宝谓是波离所使其奈不知者道戒光落处正拟开粥过岁与汝商量讵意转身神速直得碧眼黄头罔追踪影今者狭路相逢落在者箇场里且道如何安置良久云收拾冻云封石户不教屐齿破苔痕净持上座火净持诸佛戒不与世同流自入匡山里松间枕石头相期永为山长不谓遽尔仙游以火炬打圆相云顶后圆光如荐得去来生死等云浮久默上座请为师祖珂雪老宿下火七十余年律身以正末后真归示寂灭定田地稳密公不攀熊耳之条游戏神通我却行胜热之令说甚四大无我五蕴无性都卢一火焚之直教毫末无剩试看烟灭灰飞毕竟珂雪老宿在何处安身立命遂以火炬打圆相云直饶向这里见得分明据正眼观来也是重添钵柄心如菴主火本来面非男女相现前形是五障身但了妄原无自性何难即俗便成真况乎长年积行早岁脱尘临岐撒手大有精神以火炬掣一下云莫言此际神通别烈火丛中转法轮闻思上座请为宝莲阇黎封龛恭惟宝公阇黎生平履行惟德惟贤其出尘也实僧中之宝其处俗也亦火里之莲持巳与寒潭比洁待人共秋月争妍信手建箇梵剎专为接待人天今日功成归去也云龛端坐自忘年遂封宗侍者起龛妙庄严路如掌而平既无坑坎堆阜那有荆棘丛生草鞋紧峭底直登宝所楖栗肩横底肯恋化城宗侍者仔细听珍重直透玄关去莫向他山浪问津佛瑞寮元火这阿师受性既纯秉质亦朴接待水云大有方略只因四大失调所以疫痢顿作不解一疴便了秪管的的卓卓直待一息不存方始捐此皮壳不须他处觅真归烈火丛中甚寥廓闻临禅人火生死非有涅槃非无尔今撒手不涉二途即今归根得旨试看雪点红炉便撺下火炬灵彻禅人火汝昔腰包行脚不识赵州略彴而今归到䢴江方才得箇下落且道落在何处遂以火炬掷下云试看末后这一着入塔踢翻生死岸头去倒跨杨岐三脚驴踏遍诸方无着处到头石室是安居密行上座火生前立行以密死后存心亦密透过生死关头全不用一毫气力此是老禅一生修行所以罗睺罗称此为第一蓦撺下火炬云烁火光中入得身霎时一雨清凉出救生寺祥生上座入塔住福隆而福不隆去救生而生不救一朝四山相逼直得通身漏逗而今叶落归根免得许多生受遂喝一喝云这里拶得身入生死门头自然无咎岳菴禅人请为师万缘买办火十字街头行货识者能有几箇汝充买办三年绝胜寻常典库而今摆脱万缘直达无生一路乃竖火炬云赠君一把无情火珍重眉毛须照顾入塔树凋叶落正秋天体露金风甚可怜要识转功就位句赤条条地绝中边休微老禅火这阿师八十年空门混迹则具体而微要得圆同如来毫相须是翻转面皮即今面皮翻转也作么生得圆同毫相去遂掷下火炬云皮肤脱落存真实不筭如霜骨一堆智善禅人火不生不灭体乍雨乍晴天相将送入红炉里定移短寿作长年且毕竟以何为证蓦下火炬云火里蟭螟吞大千圆照尼上座火真心卫护丛林久此日偏多去后思生死海原无着处涅槃山定有登时无明断去凭圆照觉性澄来在了疑要得光前并耀后丙丁为汝作先驰真山禅人火树凋叶落体露金风生死既幻涅槃亦空要识还源无别旨全身打入燄炉中明通侍者火一年病得骨如柴忙里抽身大不该今日打翻筋斗去再来依样有黄梅且道如何是火后事遂掷下火炬云秪有黄金骨一堆可仁伟珍二禅人为师本阇黎请入塔模范丛林巳四霜而今失却戒珠光纵然直入黄金国终是人间小歇场宝所近谩慞惶谁道区区道路长踏得故园田地稳好花何处不馨香以闻禅人火汝号以闻闻箇甚么若谓返闻闻自性性是甚么破草鞋更云性成无上道道是甚么闲家具如是则二途不立中道何依皮肤脱落尽惟有一真实其或未然遂掷下火炬云且向烈燄光中荐取泰兴如生师为徒碧云请入塔岭梅初放早春天嘱汝归途好着鞭既到涅槃山里住定回短寿作长年兴化尔闻上座请为师一隐老宿火者位尊慈净修榜样一隐昭阳万缘俱放时节到来不妨火葬胜热门中十方通畅燄后真金全无色相浊恶世中留不住超然直踞莲台上广慧园头火辛苦司园巳十年䦆头翻转旧时田而今果满功圆也试看灵苗火里鲜行真隐岳二禅德请为法幢道淇二上座入塔无缝塔子彻底玲珑湘南潭北大有家风黄金国不离当处琉璃殿休问别峰八字打开齐入得始知万类悉和同佛选上座请为剃度国清山牧和尚入塔恭惟山翁法叔和尚缁林名宿法苑耆年容止渊秀诚堪标榜人天骨格权奇尽可规模佛祖众首䢴江尚存芳躅堂开台岭现有风规道望方着于遐迩闲情早厌乎烦嚣拂袖归来便尔趋寂今则云龛久阁卯塔未营肩锹觅灵骨虽无渐源卜地得安贞幸有妙总大树分枝千花共艳则且置且返本还源一句毕竟作么生道拈拄杖卓一下云一锥高卓青山里万古人传法脉长修方禅人入塔死生如幻去来如幻达者知机道业自办撒手临岐虽自由全身入土尤腾焕今朝送尔入浮屠永与云山作主伴问源侍者火一声小玉梦初回自昔曾经授记来今日踢翻生死窟玄关金锁应时开归去也莫疑猜试看南询小善财胜热门中拶得入光前绝后实奇哉文先副司火这汉一生孟浪惯自当仁不让虽然历遍百城那识眉横眼上今朝撒手临岐顿了诸法无相蓦以火炬掣一下云聊借此君助一筹乐邦直达无遮障谛瑞玉衡二大德请为恒持禅人火丛林干办贵在得人闻汝小子作事任真方冀为人出手不期遽尔抽身寿既云短道亦称贫不如打箇筋斗补拙庶几将勤福山莲脉上座请为师弟云开禅人入塔江上涅槃山中入塔若不与么终无合煞有合煞湘潭捏聚浑无缝归去来兮苔藓滑六和禅德请为道存愿修二禅士及钱道人入塔以拄杖指灵骨云一箇曾直山中岁一箇曾典山中浴二人同事复同心一齐回向普同宿更有一箇在家流形虽混俗心超俗闹市红尘不肯居一心来住黄金国证得分明共一真不愧如来好眷属嘉定道明禅师请为先慈智庵尼入塔以拄杖指窣堵波云此净法界一切无碍今汝安居得大自在殷勤得子导引归真不负佛云孝名为戒还度上座请为众道人入塔谈真则逆俗顺俗则违真要得两不相负为君大启慈门且真俗不二一句作么生道乃卓拄杖一下云潭北湘南浑不顾无影树下是安身四弘禅人请为师秉白上座入塔绿树阴浓青苔日厚好箇转身时节切忌途中逗遛不逗遛急须走归到家山即便休涅槃之乐真稀有素修禅人请为卉木庄主入塔本有家乡正好住问君何事去都中可怜一命无存也到底还来入普同本分事在巳躬叶落归根信始通识得此中真寂灭石门何借白云封丽中自筏二禅德送师曹源野凤和尚入耆宿塔曹源一滴流入三峰既到祖翁田地何妨密迩普同生死不与清众隔从来佛祖有家风灿宇王居士率男昇甫请为亡室起棺佛宝皈诚巳有年惟凭一念摄诸缘莲花胎育法身净祗树香培道行坚立地证真忘久近还家得路绝留连剎那若欲归安养努力前途快着鞭陶实甫居士为亡男请起棺旷劫无明最祸根致令性地日长昏吁天自昔嗟无路叩佛于今幸有门多生业障累世冤魂慈光静摄一何存转身直入无生国且待知恩再报恩自觉禅人请为师越舟上座火昨日来汝甚矍铄今日去我大惊愕人命危在唿吸间始信佛言良不错罗㬋罗儿苦相请乞我把火焚皮壳星已明日巳落看取神光脑后灼普同塔众亡灵锻骨大冶红炉烹佛锻祖任是铁额铜头也知回避无处既无处销融顿入不思议各依诸法空而住重圣大德请为母重然比丘尼火六十三年苦行心坚一朝撒手冷落秋天送君咫尺归安养烈火光中绽白莲御辉侍者火哀哉光侍者入室经二秋南阳苦唿唤只是不回头负汝负吾浑莫论胜热门里且优游绪嶷昆仲请为师智光上座封龛昔年秉戒共同师别后天涯各异驰方庆广陵重聚首那堪今日又分离恭惟智光戒兄老禅师生缘双井託迹文峰为人一味谦恭处巳多方整密岂期宝坊甫毕法驭俄归风号草木以啣悲云黯海天而带愤天宁昔称联裓今处邻封闻讣以奔小展知交之谊抚龛而痛大兴风水之哀今则一龛才入两扇犹开且作么生得团圞无缝去良久云聊备玄沙张白纸重封密护自安祥拈花诸大德请送本师天镜和尚于月来集入塔云去山河静月来天地辉莫言楼阁闭弹指得真归恭惟天镜彻公和尚灯分大树法绍拈花慈云悲雨以济人玉洁冰清而治已变瓦砾成释梵之宫生存至德幻珠玑为法苑之宝死有余光今者化缘既毕乐国方登且道如何是向去底事良久云坐倚蜀岗存远脉行看䢴水汇长流彻明上座入塔春风蔼蔼春日熙熙打开窣堵送汝安居卓拄杖一下云但向此中能撒手管保无欲亦无依子哲禅德为父母灵骨请入塔大道不分男女相一法界中无两样而今且喜得和同立地证真成最上有子能将道事亲殷勤请我开宝藏乃卓拄杖云八字打开解脱门一朝直入超无量天育禅人请为师正伦上座火行年七十复有一一命何缘顿了毕若云障业久难销蓦掷下火炬云试看而今应手爇重纯重瑞二禅人请为师道勤尼上座火人向龙华会里来汝从龙华会里去虽然撩起贵便行可惜不会末后句末后句为君举火燄今朝转法轮几人到此得公据不昧大德火宝戒未登涅槃先证撒手便行急如律令此去南方遇丙丁不须更问安身立命顶生禅人请为涵辉惠远二上座灵骨入塔叶落归根来时无口卢老风规汝曾会否一齐送向窣堵波再来须打箇筋斗定元上座请为了空禅人火四大本空五蕴非我一法既无何用真火乃掷下火炬云人义道中无可不可不夜禅人请为师祖密岫上座火昔年巳登戒品今冬复入经堂三会龙华取证六时梵贝敷扬方期胜事成就岂意病入膏肓以火炬掣一下云宿障新殃俱扫尽不劳乞火去南方学及上座请为徒逊庵书记火庐岳人来秋暮天兄亡弟哭甚堪怜而今弟去何人哭午夜寒灯只老禅惟我法侄书记禅师气类寒云形同藁木印心于万杉寺里脱鞴于大树堂中峻机无敌当仁不让于师处众存诚持节堪标于世大祖父之门专期异日发爨桐之泪顿见今朝呜唿公于生死为游戏何有罣碍但我念法社孤冷宁无惨伤今则鸟兽未鸣云天先泣且全身入火一句又作么生道遂掷下火炬云锻后精金无色相须知别有好风光受庵维那请为师静修老宿火萧萧老衲密密静修涅槃未证生死先游踢倒玄关撒手去圣不管兮凡不收且道如何是他脱体无依一句掷下火炬云红炉燄里看优游古坛比丘尼封龛以拄杖指灵龛云此处没障难多吉祥汝住此得安祥说甚古坛月冷云树孤芳但自回头看本地天然一片好风光即今末后一句为禅极力提纲从来不用无须锁只是玄沙纸半张刘子卿护法率令嗣瞻麓请为先妣宋太夫人起棺芳树鸟啼春梦醒莲台人接雨花忙乘时好自归安养休认娑婆为乐邦急进步莫徬徨香花一路列成行头头尽是金仙境吉荫儿孙万䙫昌调甫居士生前有愿欲葬三宝地今于本寺东园觅得片地当下葬时其嗣惟龙请为掩土这一片地乃是过去诸佛之所住处其基坚固金刚所成黄金以为殿宇白玉用作阶砌非证惟心净土者不能有此最吉祥报况乎䢴沟左绕梅岭右盘永为安贞应地者哉调甫居士今得其正脉从此荫儿孙则儿孙蕃盛植福德则福德昌隆盖生前有愿没后不忘乃尔兹者承诸宝眷请法之诚不妨更资一偈忆昔古灵山金仙曾有记调甫大居士超然登佛地慧照寺行震行灵二法嗣为师大鑑和尚请封龛六年驻钖淮南寺剪棘披荆道力宏最惜功程尚未半那堪愿海忽先倾恭惟慧照堂头和尚江门嫡子弁岭亲孙应运住名蓝不惮捍劳忍苦存心荷祖道宁辞旰食宵衣变瓦砾为释梵之宫机缘凑矣芟荆蓁作象龙之窟报龄促焉正期慧照长悬岂意神光忽歛䢴水人天咸添惨戚蜀岗风月顿减清辉虽然善知识以生死为游戏之场故长沙岑大虫云不识金刚体却唤作缘生十方真寂灭谁在复谁行诸人若委悉则慧照一灵长在如其不尔良久云殷勤且为扃云户留契湘潭无缝机雨山和尚语录卷第二十扬州天宁雨山思和尚塔铭震旦初祖圆觉大师曰达大道兮过量通佛心兮出度不与凡圣同躔超然名之曰祖故凡绍斯位者类多乘愿命世亚圣大人故能俛仰以超诸有谈笑而起真宗住法王家持法王令广大以存心勤苦以立教接从上之脉传无尽之灯道契宸衷名满天下近世若我雨山和尚思公者固无忝于超然过量之称矣公名上思字雪悟晚号雨山族出泰州于氏其先本吴人明初迁于海陵遂为泰州着姓公生而凝重不类常童稍长益自异雅慕空宗志存向上乃走郡之天宁以图出世时方丈恒和尚继灵隐老人法化大唱临济之道于淮南衲子趋承无间遐迩大江以北使三峰一灯炳耀不绝者实自兹始公以初机跌荡炉鞴疑情勐烈寝食几废恒每示以本色钳鎚恍然有得时万杉璞和尚居西堂重与勘辨极称赏之公时犹布巾芒屩若卢行者之在黄梅众无知者嗣后始就净业菴礼新开上人薙染从恒和尚而纳具焉未几腰包南迈谒具老人于灵隐俾居近侍亲炙休光敏励操持温研不替老人一日顾谓曰子之因缘合在天宁亟行无滞为我子为我孙均不失为老僧印下物也公即日礼辞北返恒遥见喜曰吾待子久不意迟至今日复子才放即命领职公愈谦抑痛自鍼砭去优居匮舍佚就疲食不充腴衣常垢敝荷众忘形混诸劳侣其诣稳实其学精深间常语其同事曰实际理地着箇元字早是涴汝胸臆佛事门头才舍一法不名满足菩提我非作业求佛直欲自充其不欺之力耳闻者无不叹服由是恒和尚益加器重而心有所属矣比承记莂远即匡庐危坐孤峰嗒焉丧我下顾尘寰蛮争触斗恍烟云之聚散曾无累于虚明如是者十年名蓝争欲致之翘企而莫可得岁丙午闻恒和尚示寂奔赴天宁暂留谢墅旋应延令庆云之请至则机用超然说法充贵诸方咸知宗门有人而公忽厌尘嚣思归旧隐由彭蠡复匡庐雪被冰床刀耕火种仰追古德住山家风不肯呈身自鬻学者非忘名位甘枯寂者不至也既迁东鼓之法轮舒城之白云皆不事缘饰以道自娱惟用本分接人有识者甚称其得宗师体裁康熙壬戍维扬檀越诸山耆旧佥议天宁一席非公不能振起乃削牍命使远致恳诚公念祖席不可久虚舆情亦难终负遂幡然而起舒城善信拥道遮留公以软言慰谕人得欢心无不望尘下拜刻顷致米千斛即此可想见其平居善诱慈惠及人之深矣天宁恒和尚唱灭继席者择乳未精典型几覆公一至而翕然称善风动江淮摧辟振兴不资余力山门内外百废具举见者恍疑弥勒从天而降若移兜率于人间也甲子十月圣驾南巡至扬州羽卫陈设首幸天宁公率万指出迎威仪整肃闲假如常时奏对详明皇情大悦乃御书萧闲二字以赐临行又命侍卫赍金饭僧公乃肇启龙华仰酬帝德挝鼓陞座具表谢恩上复降旨赐额仍用天宁名字人咸以为希有遭逢近世罕匹公道力坚凝不挠于物虽造次危疑之际泰宇自定纷然酬应中挥笔作书事理条达绰有余裕雅度汪洋众莫得而涯量也昭阳檀护念公度世利生之心肫肫如不容已又复愍其勤苦乃私相谓曰吾乡菰蒲烟水鸥鹭可盟有菴极乐者足可为公逸老地吾辈亦得借以称青松社主不可俾濂溪佛印独专美于当年因力致之公亦欣然而往席未暇煖而海虞三峰之命旋至公复念汉祖旧庭众方归我虽欲自爱如慧命何同香象之截流径趋彼岸若神龙之降泽岂拣枯枝沛法雨之滂沱起祖华之憔瘁虽病者自败其根茎然弱者已超于兔马继往开来厥志甚伟而维扬都人士重复致书再申劝请谓道因人重根本讵可轻移地以江分彼此安能兼顾即欲大功不宰退已让人更期古路重扬光前裕后公韪其说聿来芜城扬当南北要冲舟车毕至日未盥漱户履已盈公素以荷法为巳任始终不少懈息有以假鸡自雄惑世乱真者据关勘覈杀活全提要必死尽偷心而后放行卒以劳瘁致疾医不能治遂屏息诸缘挥斥药饵惟嘱左右黾勉进修以护惜常住为念余皆置而不问一日忽问侍者今日是几侍者祗对甫毕乃遽起沐浴泊然而化实康熙戊辰仲春二月二十五日也寿五十有九腊三十九夏嗣法门人广元等前后十二人手度弟子若干人受具戒者若干人至若虚往实归仰沾法利者不可以数计示寂之明年塔全身于寺之西北隅生平着述有九会录行世元继席住山能体先志具状来乞塔上之铭余请授之显者元以余知公最深辞不获命乃次其行略序而铭之铭曰赫赫三峰法弘济上日月昏衢雷霆幽壤笃生二灵内安外攘出其门者咸称法将玉绍洪基实维恒师公称令子左右成褫峻机雄辨度越今时譬彼骐骥绝尘而驰衣法南行庐峰遯迹有类卢能追奔莫及蛇虎为邻猿鸟共息遐哉古风万仞壁立江南淮北时至理彰要津坐断验彻诸方妖狐屏绝宵魅潜藏得大自在巍巍法王道契宸衷灯传熙世御墨飞扬天心眷注漳琏荣褒藤嵩伟树异数偶同人莫能喻化缘巳毕唱灭双林藏身无缝谁是知音山辉玉韫川媚珠沉一锥独拔离去来今临济三十三世嗣祖沙门前住灵巖华山晓青撰嗣法门人师昂元耳圆音懒余勤智胜慧根洁莲月峤琏弘泰证受菴明豁菴彻珊辉秀旦文震勇彻赐进士出身吏科掌印中正五品加四级侍经筵前福建道监察御史户部山东清吏司郎中郡人李宗孔篆额