李太白集注提要钦定四库全书集部二李太白集注别集类一提要等谨案李太白集注三十六巻国朝王琦撰琦字琢崖钱塘人註李诗者自杨齐贤萧士赟后明林兆珂有李诗钞述註十六巻简陋殊甚胡震亨驳正旧注作李诗通二十一巻琦以其尚多漏略乃重为编次笺释定为此夲其诗㕘合诸夲益以逸篇釐为三十巻以合曾巩序所言之数别以序志碑传赠答题咏诗文发语年谱外纪为附録六巻而缪氏夲所谓考异一巻散入文句之下不另列焉其注欲补三家之遗阙故採摭颇富不免㣲伤于芜襍然捃拾残賸时亦寸有所长自宋以来註杜诗者如林而註李诗者寥寥仅二三夲録而存之亦足以资考証是固物少见珍之义也干隆四十六年十一月恭校上总纂官纪昀陆钖熊孙士毅总校官陆费墀李太白集注卷一钦定四库全书李太白集注巻一钱塘王琦撰古赋八首大鹏赋余昔于江陵见天台司马子微谓余有仙风道骨可与神逰八极之表因着大鹏遇希有鸟赋以自广此赋已𫝊于世往往人间见之悔其少作未穷宏达之㫖中年弃之及读晋书覩阮宣子大鹏賛鄙心陋之遂更记忆多将旧本不同今复存手集岂敢𫝊诸作者庶可示之子弟而已其辞曰南华老仙发天机于漆园吐峥嵘之髙论开浩荡之竒言征至怪于齐谐谈北溟之有鱼吾不知其㡬千里其名曰鲲化成大鹏质凝胚浑脱鬐鬛于海岛张羽毛于天门刷渤澥之春流晞扶桑之朝暾燀赫乎宇宙凴陵乎崑崙一鼓一舞烟朦沙昏五岳为之震荡百川为之崩奔尔乃蹶厚地掲太清亘层霄突重溟激三千以崛起向九万而迅征背嶪太山之崔嵬翼举长云之纵横左逥右旋倏隂忽明厯汗漫以天矫羾阊阖之峥嵘簸鸿䝉扇雷霆斗转而天动山揺而海倾怒无所抟雄无所争固可想像其势髣髴其形若乃足萦虹蜺目耀日月连轩沓拖挥霍翕忽喷气则六合生云洒毛则千里飞雪邈彼北荒将穷南图运逸翰以傍击鼓奔飈而长驱烛龙衔光以照物列缺施鞭而启途块视三山杯观五湖其动也神应其行也道俱任公见之而罢钓有穷不敢以弯弧莫不投竿失镞仰之长吁尔其雄姿壮观坱轧河汉上摩苍苍下覆漫漫盘古开天而直视羲和倚日以旁叹缤纷乎八荒之间掩映乎四海之半当胸臆之掩昼若混茫之未判忽腾覆以逥转则霞廓而雾散然后六月一息至于海湄欻翳景以横翥逆髙天而下垂憩乎泱漭之野入乎汪湟之池勐势所射余风所吹溟涨沸渭巖峦纷披天吴为之憷慄海若为之躨跜巨鳌冠山而郄走长鲸腾海而下驰缩殻挫鬛莫之敢窥吾亦不测其神怪之若此葢乃造化之所为岂比夫蓬莱之黄鹄夸金衣与菊裳耻苍梧之𤣥凤耀綵质与锦章既服御于灵仙久驯扰于池隍精卫殷勤于衔木鶢鶋悲愁乎荐觞天鸡警晓于蟠桃踆乌晰耀于太阳不旷荡而纵适何拘挛而守常未若兹鹏之逍遥无厥类乎比方不矜大而暴勐每顺时而行藏参𤣥根以比夀饮元气以充肠戏旸谷而徘徊冯炎洲而抑扬俄而希有鸟见谓之曰伟哉鹏乎此之乐也吾右翼掩乎西极左翼蔽乎东荒跨蹑地络周旋天纲以恍惚为巢以虚无为场我唿尔逰尔同我翔于是乎大鹏许之欣然相随此二禽已登于寥廓而斥鷃之辈空见笑于藩离拟恨赋晨登太山一望蒿里松楸骨寒宿草坟毁浮生可嗟大运同此于是仆本壮夫慷慨不歇仰思前贤饮恨而没昔如汉祖龙跃羣雄竞奔提劒叱咤指挥中原东驰渤澥西漂崑崙断蛇奋旅扫清国步握瑶图而倐昇登紫坛而雄顾一朝长辞天下缟素若乃项王虎鬬白日争辉拔山力尽葢世心违闻楚歌之四合知汉卒之重围帐中劒舞泣挫雄威骓兮不逝喑恶何归至如荆卿入秦直度易水长虹贯日寒风飒起逺讐始皇拟报太子竒谋不成愤惋而死若夫陈后失宠长门掩扉日冷金殿霜凄锦衣春草罢緑秋萤乱飞恨桃李之委絶思君王之有违昔者屈原既放迁于湘流心死旧楚魂飞长楸听江风之袅袅闻岭狖之啾啾永埋骨于渌水怨怀王之不收及夫李斯受戮神气黯然左右垂泣精魂动天执爱子以长别叹黄犬之无縁或有从军永诀去国长违天涯迁客海外思归此人忽见愁云蔽日日断心飞莫不攅眉痛骨抆血霑衣若乃错绣毂填金门烟尘晓沓歌钟昼諠亦复星沈电灭闭影潜魂已矣哉桂华满兮明月辉扶桑晓兮白日飞玊颜灭兮蝼蚁聚碧台空兮歌舞稀与天道兮共尽莫不委骨而同归惜余春赋天之何为令北斗而知春兮逥指于东方水荡漾兮碧色兰葳蕤兮红芳试登髙而望逺极云海之微茫魂一去兮欲断泪流颊兮成行吟清风而咏沧浪怀洞庭兮悲潇湘何余心之缥缈兮与春风而飘扬飘扬兮思无限念佳期兮莫展平原萋兮绮色爱芳草兮如剪惜余春之将阑每为恨兮不浅汉之曲兮江之潭把瑶草兮思何堪想逰女于岘北愁帝子于湘南恨无极兮心氲氲目眇眇兮忧纷纷披卫情于淇水结楚梦于阳云春每归兮花开花巳䦨兮春改叹长河之流速送驰波于东海春不留兮时巳失老衰飒兮逾疾恨不得挂长绳于青天系此西飞之白日若有人兮情相亲去南国兮往西秦见逰丝之横路网春辉以留人沈吟兮哀歌踯躅兮伤别送行子之将逺㸔征鸿之稍灭醉愁心于垂杨随柔条以纠结望夫君兮咨嗟横涕泪兮怨春华遥寄影于明月送夫君于天涯愁阳春赋东风归来见碧草而知春荡漾惚怳何垂杨旖旎之愁人天光青而妍和海气緑而芳新野綵翠兮阡眠云飘飖而相鲜演漾兮夤縁窥青苔之生泉缥缈分翩緜见逰丝之萦烟魂与此兮俱断醉风光兮悽然若乃陇水秦声江猿巴吟明妃玉塞楚客枫林试登髙而望逺痛切骨而伤心春心荡兮如波春愁乱兮如雪兼万情之悲欢兹一感于芳节若有一人兮湘水濵隔云霓而见无因洒别泪于尺波寄东流于情亲若使春光可揽而不灭兮吾欲赠天涯之佳人悲清秋赋登九疑兮望清川见三湘之潺湲水流寒以归海云横秋而蔽天余以鸟道计于故乡兮不知去荆吴之㡬千于时西阳半规映岛欲没澄湖练明遥海上月念佳期之浩荡𣺌懐燕而望月荷花落兮江色秋风袅袅兮夜悠悠临穷溟以有羡思钓鳌于沧洲无修竿以一举抚洪波而増忧归去来兮人间不可以託些吾将採药于蓬丘劒阁赋咸阳之南直望五千里见云峯之崔嵬前有劒阁横断倚青天而中开上则松风萧飒瑟䫻有巴猿兮相哀旁则飞湍走壑洒石喷阁汹涌而惊雷送佳人兮此去复何时兮归来望夫君兮安极我沉吟兮叹息视沧波之东注悲白日之西匿鸿别燕兮秋声云愁秦而瞑色若明月出于劒开兮与君两乡对酒而相忆明堂赋昔在天皇告成岱宗改元干封经始明堂年纪总章时缔构之未集痛威灵之遐迈天后继作中宗成之因兆人之子来崇万祀之丕业盖天皇先天中宗奉天累圣纂就鸿勲克宣臣白美颂恭惟述焉其辞曰伊皇唐之革天创元也我髙祖乃仗大顺赫然雷发以首之于是横八荒漂九阳扫叛换开混茫景星耀而太阶平虹蜺灭而日月张钦若太宗继明重光廓区宇以立极缀苍颢之頽纲淳风沕穆鸿恩滂洋武义烜赫于有截仁声馺乎无疆若乃髙宗绍兴祐统钖羡神休旁臻瑞物咸荐元符剖兮地珍见既应天以顺人遂登封而降禅将欲考有洛崇明堂惟厥功之未辑兮乗白云于帝乡天后勤劳辅政兮中宗以钦明克昌遵先轨以继作兮扬列圣之耿光则使轩辕草图羲和练日经之营之不綵不质因子来于四方岂殚税于万室乃准水臬攅云樑罄玉石于陇坂空瓌材于潇湘巧夺神鬼髙穷昊苍听天语之察察拟帝居之将将虽暂劳而永固兮始圣谟于我皇观夫明堂之宏壮也则突兀曈昽乍明乍䝉若大古元气之结空巃嵸頽沓若嵬若嶪似天阃地门之开阖尔乃划岝以岳立郁穹崇而鸿纷冠百王以垂勲烛万象而腾文窙惚恍以洞启唿嵌巖而傍分又比乎崑山之天柱矗九霄而垂云于是结构乎黄道岧嶤乎紫微络句陈以缭垣辟阊阖而启扉峥嵘嶷粲宇宙兮光辉崔嵬赫奕张天地之神威夫其背泓黄河垠濑清洛太行郄立通谷前廓逺则标熊耳以作掲豁龙门以开闗㸃翠綵于鸿荒洞清隂乎羣山及乎烟云巻舒忽出乍没岌嵩喷伊倚日薄月雷霆之所鼓荡星斗之所伾扢挐金龙之蟠蜿挂天珠之硉矹势拔五岳形张四维轧地轴以盘根摩天倪而创规楼台崛岉以奔附城阙崟岑而蔽亏珍树翠草含华扬蕤目瑶井之荧荧拖玉绳之离离㨖华盖以傥漭仰太微之参差拥以禁扃横以武库献房心以开凿瞻少阳而举措採殷制酌夏步杂以代室重屋之名括以辰次火木之数壮不及奢丽不及素层檐屹其霞矫广厦郁以云布掩日道遏风路阳乌转影而翻飞大鹏横霄而侧度近则万木森下千宫对出熠乎光碧之堂炅乎琼华之室锦烂霞駮星错波沏飒萧寥以飕飗窅隂郁以栉宻含佳气之青䓤吐祥烟之郁嵂九室窈窕五闱聨绵飞楹磊砢走栱夤縁云楣立岌以横绮綵桷攒栾而仰天皓壁昼朗朱甍晴鲜赪栏各落偃蹇霄汉翠楹回合蝉聨汗漫沓苍穹之絶垠跨皇居之大半逺而望之赫煌煌以辉辉忽天旋而云昏迫而察之粲炳焕以照烂倏山讹而晷换蔑蓬壶之海楼吞岱宗之日观勐虎失道潜虬蟠梯经通天而直上俯长河而下低玉女攀星于网户金娥纳月于璇题藻井綵错以舒蓬天牕赩翼而衔霓扶标川而罔足拟跟絓而罢跻要离欻矐而外丧精视冰背而中迷亘以复道接乎宫掖坌入西楼是为崑崙前疑后丞正仪躅以出入九夷五狄顺方面而来奔其左右也则丹陛崿崿彤庭煌煌列宝鼎敌金光流辟雍之滔滔像环海之汤汤辟青阳启总章廓明台而布元堂俨以太庙处乎中央发号施令采时顺方其阃域也三十六户七十二牖度筵列位南七西九白虎列序而躨跜青龙承隅而蚴蟉其深沈奥宻也则赤熛掌火招拒司金灵威制阳叶光摧阴坤斗主土据乎其心若乃熠燿五色张皇万殊人物禽兽竒形异模势若飞动瞪眄睢盱明君暗主忠臣烈夫威政兴灭表示贤愚于是王正孟月朝阳登曦天子乃施苍玉辔苍螭临乎青阳左个方御瑶瑟而弹鸣丝展乎国容辉乎皇仪傍瞻神台顺观云之轨俯对清庙崇配天之规钦若肸蠁维清缉熙崇牙树羽荧煌葳蕤纳六服之贡受万邦之籍张龙旗与虹旌攒金㦸与玉戚延五更进百辟奉珪瓒献琛帛颙昻俯偻俨容叠迹乃洁菹醢修粢盛奠三牺荐五牲享于神灵太祝正辞庶官精诚鼓大武之隐辚张钧天之铿鍧孤竹合奏空桑和鸣尽六变齐九成羣神来兮降明庭葢圣王之所以孝治天下而享祀窅㝠也然后临辟雍宴羣后隂阳为庖造化为宰餐元气洒太和千里鼓舞百寮赓歌于斯之时云油雨霈恩鸿溶兮泽汪濊四海归兮八荒㑹哤聒乎区宇骈阗乎阙外羣臣醉德揖让而退而圣主犹夕惕若厉惧人未安乃目极于天耳下于泉飞聪驰明无逺不察考鬼神之奥推隂阳之荒下明诏班旧章振穷乏散敖仓毁玉沉珠卑宫頽墙使山泽无间往来相望帝躬乎天田后亲于郊桑弃末反本人和时康建翠华兮萋萋鸣玉銮之鉠鉠逰乎昇平之圃憩乎穆清之堂天欣欣兮瑞穰穰巡陵于鹑首之野讲武于骊山之旁封岱宗兮祀后土掩栗陆而苞陶唐遨逰乎崆峒之上汾水之阳吸沆瀣之精英黜滋味之馨香贵理国其若梦㡬华胥之故乡于是元元澹然不知所在若羣云从龙衆水奔海此真所谓我大君登明堂之政化也岂比夫秦赵吴楚争髙竞奢结阿房与丛台建姑苏及章华非享祀与严配徒掩月而凌霞由此观之不足称也况瑶台之巨丽复安可以语哉敢扬国美遂作辞曰穹崇明堂倚天开兮巃嵸鸿蒙构瓌材兮偃蹇坱莽邈崔嵬兮周流辟雍岌灵台兮赫奕日喷风雷宗祀肸蠁王化𢎞恢镇八荒通九垓四门启兮万国来考休徴兮进贤才俨若皇居而作固穷千祀兮悠哉大猎赋白以为赋者古诗之流辞欲壮丽义归博逺不然何以光賛盛美感天动神而相如子云竞夸辞赋厯代以为文雄莫敢诋讦臣谓语其畧窃或褊其用心子虚所言楚国不过千里梦泽居其大半而齐徒吞若八九三农及禽兽无息肩之地非诸侯禁淫述职之义也上林云左苍梧右西极考其实地周袤才经数百长杨夸逺设网为周阹放麋鹿其中以搏攫充乐羽猎于灵台之囿围经百里而开殿门当时以为穷壮极丽迨今观之何龌龊之甚也但王者以四海为家万姓为子则天下之山林禽兽岂与衆庶异之而臣以为不能以大道匡君示物周博平文论苑之小窃为微臣之不取也今圣朝园池遐荒殚穷六合以孟冬十月大猎于秦亦将曜威讲武扫天荡野岂荒滛侈靡非三驱之意耶臣白作颂折中厥美其辞曰粤若皇唐之契天地而袭气母兮粲五叶之葳蕤惟开元廓海㝢而运斗极兮总六圣之光熙诞金徳之淳精兮潄玉露之华滋文章森乎七曜兮制作参乎两仪括衆妙而为师明无幽而不烛兮泽无逺而不施慕往昔之三驱兮顺生杀于四时若乃严冬惨切寒气凛冽不周来风𤣥㝠掌雪木脱叶草解节土囊烟隂火井冰闭是月也天子处乎𤣥堂之中凔八水兮休百工考王制兮遵国风乐农人之闲隙兮因校猎而讲戎乃使神兵出于九阙天仗罗于四野徴水衡与林虞辨土物之衆寡千骑飇扫万乗雷奔梢扶桑而拂火云兮括月窟而捜寒门赫壮观于今古嶪揺荡于干坤此其大畧也而内以中华为天心外以穷髪为海口豁咽喉以洞开吞荒裔而尽取大章按步以来往夸父振策而奔走足迹乎日月之所通囊括乎隂阳之未有君王于是撞鸿钟发銮音出鳯阙开宸襟驾玉辂之飞龙厯神州之层岑逰五柞兮瞰三危挟细柳兮过上林攅髙牙以总总兮驻华葢之森森于是擢倚天之劒弯落月之弓崑崙叱兮可倒宇宙噫兮増雄河汉为之却流川岳为之生风羽毛扬兮九天绛猎火然兮千山红乃召蚩尤之徒聚长㦸罗广泽呵雨师走风伯稜威耀乎雷霆烜赫震于蛮貊陋梁都之体制鄙灵囿之规格而南以衡霍作襟北以岱恒作阹夹东海而为壍兮拖西㝠而流渠麾九州之珍禽兮逥千羣以坌入联八荒之竒兽兮屯万族而来居云罗髙张天网密布罝罘緜原峭格掩路蠛蠓过而犹碍蟭螟飞而不度彼层霄与殊榛罕翔鸟与伏兔从营合技弥峦被冈金戈森行洗晴野之寒霜虹旗电掣巻长空之飞雪吴骖走练宛马蹀血萦衆山之联绵隔逺水之明灭使五丁摧峯一夫拔木下整髙頽深平险谷摆桩栝开林丛喤喤呷呷尽奔突于场中而田疆古冶之畴乌获中黄之党越峥嵘猎莽苍喑呜哮㘎风旋电往脱文豹之皮抵𤣥熊之掌批狻手猱挟三挈两既徒搏以角力又挥锋而争先行甝号以鹗睨兮气赫火而敌烟拳封猯肘巨狿枭羊应叱以毙踣䝟貐亡精而坠巅或碎脑以折嵴或歕髓而飞涎穷遐荒荡林薮扼土狛殪天狗脱角犀顶探牙象口扫封狐于千里捩雄虺之九首咋腾蛇而仰吞拖奔兕以郄走君王于是峩通天靡星旃奔雷车挥电鞭观壮士之効获顾三军而欣然笑曰夫何神抶鬼摽之骇人也又命建蘷鼓励武卒虽躏轹之已多犹拗怒而未歇集赤羽兮照日张乌号兮满月戎车轞轞以陆离彀骑煌煌而奋发鹰犬之所腾捷飞走之所蹉蹶攫麏麚之咆哮蹂豺貉以挂格膏锋染锷填巖掩窟观殊材与逸羣尚挥霍以出没别有白猸飞骏穷竒貙䝡牙若错劒鬛如丛竿口吞殳鋋目极枪橹碎琅弧攫玉弩射勐彘透奔虎金镞一发旁叠四五虽凿齿磨牙而致伉谁谓南山白额之足覩总八校捜四隅驰専诸走都卢趫乔林撇絶壁抄獑猢揽貊囚鼬鼯于峻崖顿豰貜于穹石养由发箭竒肱飞车巧䀨更嬴妙兼蒱且坠鸀鳿于青云落鸿雁于紫虚捎鸧鹄漂鸬弹地庐与神居斩飞鹏于日域摧大凤于天墟龙伯钓其灵鳌任公获其巨鱼穷造化之谲诡何神怪之有余所以喷血流川飞毛洒雪状若乎髙天雨兽上坠于大荒又似乎积禽为山下崩于林穴阳乌沮色于朝日隂兔丧精于明月思腾装上猎于太清所恨穹昊于路絶而忽也莫不海晏天空万方来同虽秦皇与汉武兮复何足以争雄俄而君王茫然改容愀然有失于居安思危防险戒逸斯驰骋以狂发非至理之𢎞术且夫人君以端拱为尊𤣥妙为寳暴殄天物是谓不道乃命去三面之网示六合之仁巳杀者皆其犯命未伤者全其天真虽剪毛而不献岂割鲜以焠轮解鳯凰与鸑鷟兮旋驺虞与麒麟获天宝于陈仓载非熊于渭濵于是享猎徒封劳苦轩行炰骑酌酤韬兵戈火网罟然后登九霄之台宴八纮之圃开日月之扃辟生灵之戸圣人作而万物覩览蒐岐与狩敖何宣成之足数哂穆王之荒诞歌白云之西母曷若饱人以淡泊之味醉时以淳和之觞鼓之以雷霆舞之以隂阳虞乎神明狃于道徳张无外以为罝琢大朴以为杙顿天网以掩之猎贤俊以御极若此之狩罔有不克使天人晏安草木繁殖六宫斥其珠玉百姓乐于耕织寝郑卫之声却靡曼之色天老掌图风后侍侧是三阶砥平而皇猷允塞岂比夫子虚上林长杨羽猎计麋鹿之多少夸苑囿之大小哉方将延荣光于后昆轶𤣥风于邃古拥嘉瑞臻元符登封于太山篆徳于社首岂与乎七十二帝同条而共贯哉君王于是回蜺旌反銮舆访广成于至道问大隗之幽居使罔象掇𤣥珠于赤水天下不知其所如也李太白集注巻一李太白集注卷二钦定四库全书李太白集注巻二钱塘王𤦺撰古诗五十九首古风五十九首大雅久不作吾衰竟谁陈王风委蔓草战国多荆榛龙虎相啖食兵戈逮狂秦正声何微茫哀怨起骚人杨马激頺波开流荡无垠废兴虽万变宪章亦已沦自从建安来绮丽不足珍圣代复元古垂衣贵清真羣才属休明乗运共跃鳞文质相炳焕衆星罗秋旻我志在删述垂辉映千春希圣如有立絶笔于获麟其二蟾蜍薄太清蚀此瑶台月圆光亏中天金魄遂沦没螮蝀入紫微大明夷朝晖浮云隔两曜万象昏隂霏萧萧长门宫昔是今巳非桂蠧花不实天霜下严威沈叹终永夕感我涕沾衣其三秦王扫六合虎视何雄哉挥劒决浮云诸侯尽西来明断自天启大畧驾羣才收兵铸金人函谷正东开铭功㑹稽岭骋望琅邪台刑徒七十万起土骊山隈尚採不死药茫然使心哀连努射海鱼长鲸正崔嵬额鼻象五岳扬波喷云雷鬐鬛蔽青天何由覩蓬莱徐市载秦女楼船㡬时回但见三泉下金棺葬寒灰其四鳯飞九千仞五章备綵珍衔书且虚归空入周与秦横絶歴四海所居未得邻吾营紫河车千载落风尘药物秘海岳採铅青溪濵时登大楼山举首望仙真羽驾灭去影飇车絶回轮尚恐丹液迟志愿不及申徒霜镜中髪羞彼鹤上人桃李何处开此花非我春惟应清都境长与韩衆亲其五太白何苍苍星辰上森列去天三百里邈尔与世絶中有緑髪翁披云卧松雪不笑亦不语㝠栖在巖穴我来逢真人长跪问宝诀粲然启玉齿授以錬药説铭骨传其语竦身已电灭仰望不可及苍然五情热吾将营丹砂永世与人别其六代马不思越越禽不恋燕情性有所习土风固其然昔别雁门闗今戍龙庭前惊沙乱海日飞雪迷胡天虮虱生虎鹖心魂逐旌旃苦战功不赏忠诚难可宣谁怜李飞将白首没三边其七客有鹤上仙飞飞凌太清扬言碧云里自道安期名两两白玉童双吹紫鸾笙去影忽不见回风送天声举首逺望之飘然若流星愿飡金光草夀与天齐倾其八咸阳二三月宫柳黄金枝緑帻谁家子卖珠轻薄儿日暮醉酒归白马骄且驰意气人所仰冶逰方及时子云不晓事晩献长杨辞赋达身巳老草𤣥鬓若丝投阁良可叹但为此辈嗤其九庄周梦胡蝶胡蝶为庄周一体更变易万事良悠悠乃知蓬莱水复作清浅流青门种𤓰人旧日东陵侯富贵故如此营营何所求其十齐有倜傥生鲁连特髙妙明月出海底一朝开光曜却秦振英声后世仰末照意轻千金赠顾向平原笑吾亦澹荡人拂衣可同调其十一黄河走东溟白日落西海逝川与流光飘忽不相待春容舍我去秋髪已衰改人生非寒松年貌岂长在吾当乗云螭吸景驻光彩其十二松栢本孤直难为桃李颜昭昭严子陵垂钓沧波间身将客星隠心与浮云闲长揖万乗君还归富春山清风洒六合邈然不可攀使我长叹息㝠栖巖石间其十三君平既弃世世亦弃君平观变穷太易探元化羣生寂寞缀道论空帘闭幽情驺虞不虚来鸑鷟有时鸣安知天汉上白日悬髙名海客去巳久谁人测沈㝠其十四胡闗饶风沙萧索竟终古木落秋草黄登髙望戎虏荒城空大漠边邑无遗堵白骨横千霜嵯峨蔽榛莽借问谁陵虐天骄毒威武赫怒我圣皇劳师事鼙鼔阳和变杀气发卒骚中土三十六万人哀哀泪如雨且悲就行役安得营农圃不见征戍儿岂知闗山苦李牧今不在边人饲豺虎其十五燕昭延郭隗遂筑黄金台剧辛方赵至邹衍复齐来奈何青云士弃我如尘埃珠玉买歌笑糟糠养贤才方知黄鹤举千里独徘徊其十六宝劒双蛟龙雪花照芙蓉精光射天地雷腾不可冲一去别金匣飞沉失相从风胡殁已久所以潜其锋吴水深万丈楚山邈千重雌雄终不隔神物㑹当逢其十七金华牧羊儿乃是紫烟客我愿从之游未去髪巳白不知繁华子扰扰何所迫崑山採琼蘂可以鍊精魄其十八天津三月时千门桃与李朝为㫁肠花暮逐东流水前水复后水古今相续流新人非旧人年年桥上逰鸡鸣海色动谒帝罗公侯月落西上阳余辉半城楼衣冠照云日朝下散皇州鞍马如飞龙黄金络马头行人皆辟易志气横嵩丘入门上髙堂列鼎错珍羞香风引赵舞清管随齐讴七十紫鸳鸯双双戏庭幽行乐争昼夜自言度千秋功成身不退自古多愆尤黄犬空叹息緑珠成衅雠何如鸱夷子散髪棹扁舟其十九西上莲花山迢迢见明星素手把芙蓉虚步蹑太清霓裳曳广带飘拂昇天行邀我登云台髙揖卫叔卿恍恍与之去驾鸿凌紫㝠俯视洛阳川茫茫走胡兵流血涂野草豺狼尽冠缨其二十昔我逰齐都登华不注峯兹山何峻秀緑翠如芙蓉萧飒古仙人了知是赤松借予一白鹿自挟两青龙含笑凌倒景欣然愿相从泣与亲友别欲语再三咽朂君青松心努力保霜雪世路多险艰白日欺红颜分手各千里去去何时还在世复㡬时倐如飘风度空闻紫金经白首愁相误抚巳忽自笑沉吟为谁故名利徒煎熬安得闲余步终留赤玉舄东上蓬莱路秦帝如我求苍苍但烟雾其二十一郢客吟白雪遗响飞青天徒劳歌此曲举世谁为传试为巴人唱和者乃数千吞声何足道叹息空悽然其二十二秦水别陇首幽咽多悲声胡马顾朔雪蹀躞长嘶鸣感物动我心缅然含归情昔视秋蛾飞今见春蚕生袅袅桑结叶萋萋柳垂荣急节谢流水羇心揺悬旌挥涕且复去恻怆何时平其二十三秋露白如玉团团下庭緑我行忽见之寒早悲嵗促人生鸟过目胡乃自结束景公一何愚牛山泪相续物苦不知足得陇又望蜀人心若波澜世路有屈曲三万六千日夜夜当秉烛其二十四大车扬飞尘亭午暗阡陌中贵多黄金连云开甲宅路逢鬬鸡者冠葢何辉赫鼻息干虹蜺行人皆憷惕世无洗耳翁谁知尧与跖其二十五世道日交丧浇风散淳源不采芳桂枝反栖恶木根所以桃李树吐花竟不言大运有兴没羣动争飞奔归来广成子去入无穷门其二十六碧荷生幽泉朝日艳且鲜秋花冒緑水密叶罗青烟秀色空絶世馨香谁为传坐看飞霜满凋此红芳年结根未得所愿託华池边其二十七燕赵有秀色绮楼青云端眉目艳皎月一笑倾城欢常恐碧草晚坐泣秋风寒纎手怨玉琴清晨起长叹焉得偶君子共乗双飞鸾其二十八容颜若飞电时景如飘风草緑霜巳白日西月复东华鬓不耐秋飒然成衰蓬古来贤圣人一一谁成功君子变猿鹤小人为沙虫不及广成子乗云驾轻鸿其二十九三季分战国七雄成乱麻王风何怨怒世道终纷拏至人洞𤣥象髙举凌紫霞仲尼欲浮海吾祖之流沙圣贤共沦没临岐胡咄嗟其三十𤣥风变太古道丧无时还扰扰季叶人鸡鸣趋四闗但识金马门谁知蓬莱山白首死罗绮笑歌无休闲渌酒哂丹液青娥凋素颜大儒挥金槌琢之诗礼间苍苍三珠树㝠目焉能攀其三十一郑客西入关行行未能已白马华山君相逢平原里璧遗镐池君明年祖龙死秦人相谓曰吾属可去矣一往桃花源千春隔流水其三十二蓐收肃金气西陆弦海月秋蝉号阶轩感物忧不歇良辰竟何许大运有沦忽天寒悲风生夜久衆星没恻恻不忍言哀歌达明发其三十三北溟有巨鱼身长数千里仰喷三山雪横吞百川水凴陵随海运燀赫因风起吾观摩天飞九万方未巳其三十四羽檄如流星虎符合専城喧唿救边急羣鸟皆夜鸣白日曜紫微三公运权衡天地皆得一澹然四海清借问此何为荅言楚徴兵渡泸及五月将赴云南征怯卒非战士炎方难逺行长号别严亲日月惨光晶泣尽继以血心摧两无声困兽当勐虎穷鱼饵奔鲸千去不一回投躯岂全生如何舞干戚一使有苗平其三十五丑女来效颦还家惊四邻夀陵失本步笑杀邯郸人一曲斐然子雕虫丧天真棘刺造沐猴三年费精神功成无所用楚楚且华身大雅思文王颂声久崩沦安得郢中质一挥成风斤其三十六抱玉入楚国见疑古所闻良宝终见弃徒劳三献君直木忌先伐芳兰哀自焚盈满天所损沈㝠道为羣东海汎碧水西闗乗紫云鲁连及柱史可以蹑清芬其三十七燕臣昔恸哭五月飞秋霜庶女号苍天震风击齐堂精诚有所感造化为悲伤而我竟何辜逺身金殿旁浮云蔽紫闼白日难回光羣沙秽明珠衆草凌孤芳古来共叹息流泪空沾裳其三十八孤兰生幽园衆草共芜没虽照阳春晖复悲髙秋月飞霜早淅沥緑艳恐休歇若无清风吹香气为谁发其三十九登髙望四海天地何漫漫霜被羣物秋风飘大荒寒荣华东流水万事皆波澜白日掩徂晖浮云无定端梧桐巢燕雀枳棘栖鸳鸾且复归去来劒歌行路难其四十鳯饥不啄粟所食唯琅玕焉能与羣鸡刺蹙争一飡朝鸣崑丘树夕饮砥柱湍归飞海路逺独宿天霜寒幸遇王子晋结交青云端懹恩未得报感别空长叹其四十一朝弄紫泥海夕披丹霞裳挥手折若木拂此西日光云卧逰八极玉颜巳千霜飘飘入无倪稽首祈上皇唿我逰太素玉杯赐琼浆一飡歴万嵗何用还故乡永随长风去天外恣飘扬其四十二摇裔双白鸥鸣飞沧江流宜与海人狎岂伊云鹤俦寄影宿沙月㳂芳戏春洲吾亦洗心者忘机从尔逰其四十三周穆八荒意汉皇万乗尊淫乐心不极雄豪安足论西海宴王母北宫邀上元瑶水闻遗歌玉杯竟空言灵迹成蔓草徒悲千载魂其四十四緑萝纷葳蕤缭绕松栢枝草木有所託嵗寒尚不移奈何夭桃色坐叹葑菲诗玉颜艳红彩云髪非素丝君子恩巳毕贱妾将何为其四十五八荒驰惊飇万物尽凋落浮云蔽頽阳洪波振大壑龙凤脱罔罟飘飖将安託去去乗白驹空山咏场藿其四十六一百四十年国容何赫然隠隠五凤楼峨峨横三川王侯象星月賔客如云烟鬬鸡金宫里蹴踘瑶台边举动揺白日指挥回青天当涂何翕忽失路长弃捐独有扬执戟闭闗草太𤣥其四十七桃花开东园含笑夸白日偶䝉春风荣生此艳阳质岂无佳人色但恐花不实宛转龙火飞零落早相失讵知南山松独立自萧飋其四十八秦皇按宝劒赫怒震威神逐日巡海右驱石驾沧津徴卒空九寓作桥伤万人但求蓬岛药岂思农鳸春力尽功不赡千载为悲辛其四十九美人出南国灼灼芙蓉姿皓齿终不发芳心空自持由来紫宫女共妬青蛾眉归去潇湘沚沈吟何足悲其五十宋国梧台东野人得燕石夸作天下珍却哂赵王璧赵璧无缁磷燕石非贞真流俗多错误岂知玉与珉其五十一殷后乱天纪楚怀亦巳昏夷羊满中野菉葹盈髙门比干谏而死屈平窜湘源虎口何婉娈女嬃空婵娟彭咸久沦没此意与谁论其五十二青春流惊湍朱明骤回薄不忍看秋蓬飘扬竟何託光风灭兰蕙白露洒葵藿美人不我期草木日零落其五十三战国何纷纷兵戈乱浮云赵倚两虎鬬晋为六卿分姦臣欲窃位树党自相羣果然田成子一旦杀齐君其五十四倚劒登髙台悠悠送春目苍榛蔽层丘琼草隠深谷鳯鸟鸣西海欲集无珍木鸒斯得所居蒿下盈万族晋风日已頽穷途方恸哭其五十五齐瑟弹东吟秦絃弄西音慷慨动颜魄使人成荒淫彼美佞邪子婉娈来相寻一笑双白璧再歌千黄金珍色不贵道讵惜飞光沈安识紫霞客瑶台鸣素琴其五十六越客採明珠提携出南隅清辉照海月美价倾皇都献君君按劒怀宝空长吁鱼目复相哂寸心増烦纡其五十七羽族禀万化小大各有依周周亦何辜六翮掩不挥愿衔衆禽翼一向黄河飞飞者莫我顾叹息将安归其五十八我行巫山渚寻古登阳台天空綵云灭地逺清风来神女去巳久襄王安在哉荒淫竟沦没樵牧徒悲哀其五十九恻恻泣路岐哀哀悲素丝路岐有南北素丝易变移万事固如此人生无定期田窦相倾夺賔客互盈亏世途多翻覆交道方崄巇斗酒强然诺寸心终自疑张陈竟火灭萧朱亦星离衆鸟集荣柯穷鱼守枯池嗟嗟失懽客勤问何所规李太白集注巻二李太白集注卷三钦定四库全书李太白集注巻三钱塘王𤦺撰乐府三十首逺别离逺别离古有皇英之二女乃在洞庭之南潇湘之浦海水直下万里深谁人不言此离苦日惨惨兮云㝠㝠猩猩啼烟兮鬼啸雨我纵言之将何补皇穹窃恐不照余之忠诚雷凴凴兮欲吼怒尧舜当之亦禅禹君失臣兮龙为鱼权归臣兮䑕变虎或云尧幽囚舜野死九疑联绵皆相似重瞳孤坟竟何是帝子泣兮緑云间随风波兮去无还恸哭兮逺望见苍梧之深山苍梧山崩湘水絶竹上之泪乃可灭公无渡河黄河西来决崑崙咆哮万里触龙门波滔天尧咨嗟大禹理百川儿啼不窥家杀湍堙洪水九州始蚕麻其害乃去茫然风沙披髪之叟狂而痴清晨径流欲奚为旁人不惜妻止之公无渡河苦渡之虎可搏河难冯公果溺死流海湄有长鲸白齿若雪山公乎公乎挂罥于其间箜篌所悲竟不还蜀道难噫吁嚱危乎髙哉蜀道之难难于上青天蚕丛及鱼凫开国何茫然尔来四万八千嵗不与秦塞通人烟西当太白有鸟道可以横絶峨眉巅地崩山摧壮士死然后天梯石栈相钩连上有六龙回日之髙标下有冲波逆折之回川黄鹤之飞尚不得过猿猱欲度愁攀援青泥何盘盘百步九折萦巖峦扪参歴井仰胁息以手抚膺坐长叹问君西逰何时还畏途巉巖不可攀但见悲鸟号古木雄飞雌从绕林间又闻子规啼夜月愁空山蜀道之难难于上青天使人听此凋朱颜连峰去天不盈尺枯松倒挂倚絶壁飞湍瀑流争喧豗砯崖转石万壑雷其险也若此嗟尔逺道之人胡为乎来哉劒阁峥嵘而崔嵬一夫当闗万夫莫开所守或匪亲化为狼与豺朝避勐虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟梁甫吟长啸梁甫吟何时见阳春君不见朝歌屠叟辞棘津八十西来钓渭濵宁羞白髪照清水逢时壮气思经纶广张三千六百钩风期暗与文王亲大贤虎变愚不测当年颇似寻常人君不见髙阳酒徒起草中长揖山东隆准公入门不拜骋雄辩两女辍洗来趋风东下齐城七十二指挥楚汉如旋蓬狂客落魄尚如此何况壮士当羣雄我欲攀龙见明主雷公砰訇震天鼓帝旁投壶多玉女三时大笑开电光倐烁晦冥起风雨阊阖九门不可通以额扣闗阍者怒白日不照吾精诚杞国无事忧天倾猰㺄磨牙竞人肉驺虞不折生草茎手接飞猱搏彫虎侧足焦原未言苦智者可巻愚者豪世人见我轻鸿毛力排南山三壮士齐相杀之费二桃吴楚弄兵无剧孟亚夫咍尔为徒劳梁甫吟声正悲张公两龙劒神物合有时风云感㑹起屠钓大人屼当安之乌夜啼黄云城边乌欲栖归飞哑哑枝上啼机中织锦秦川女碧纱如烟隔窗语停梭怅然忆逺人独宿孤房泪如雨乌栖曲姑苏台上乌栖时吴王宫里醉西施吴歌楚舞欢未毕青山欲衔半边日银箭金壶漏水多起看秋月坠江波东方渐髙奈乐何战城南去年战桑干源今年战葱河道洗兵条支海上波放马天山雪中草万里长征战三军尽衰老匈奴以杀戮为耕作古来惟见白骨黄沙田秦家筑城备胡处汉家还有烽火燃烽火燃不息征战无巳时野战格鬬死败马号鸣向天悲乌鸢啄人肠衔飞上挂枯树枝士卒涂草莽将军空尔为乃知兵者是凶器圣人不得巳而用之将进酒君不见黄河之水天上来奔流到海不复回君不见髙堂明镜悲白髪朝如青丝暮成雪人生得意须尽欢莫使金樽空对月天生我材必有用千金散尽还复来烹羊宰牛且为乐㑹须一饮三百杯岑夫子丹丘生进酒君莫停与君歌一曲请君为我倾耳聴钟鼓馔玉不足贵但愿长醉不用醒古来圣贤皆寂寞惟有饮者留其名陈王昔时宴平乐斗酒十千恣欢谑主人何为言少钱径须沽取对君酌五花马千金裘唿儿将出换美酒与尔同销万古愁行行且逰猎篇边城儿生来不读一字书但知逰猎夸轻趫胡马秋肥宜白草骑来蹑影何矜骄金鞭拂雪挥鸣鞘半酣唿鹰出逺郊弓弯满月不虚发双鸧迸落连飞髇海边观者皆辟易勐气英风振沙碛儒生不及逰侠人白首下帷复何益飞龙引二首黄帝铸鼎于荆山錬丹砂丹砂成黄金骑龙飞上太清家云愁海思令人嗟宫中綵女颜如花飘然挥手凌紫霞从风纵体登鸾车登鸾车侍轩辕遨逰青天中其乐不可言其二鼎湖流水清且闲轩辕去时有弓劒古人传道留其间后宫婵娟多花颜乗鸾飞烟亦不还骑龙攀天造天闗造天闗闻天语屯云河车载玉女载玉女过紫皇紫皇乃赐白兔所𢷬之药方后天而老凋三光下视瑶池见王母蛾眉萧飒如秋霜天马歌天马来出月支窟背为虎文龙翼骨嘶青云振緑髪兰筋权竒走灭没腾崑崙歴西极四足无一蹶鸡鸣刷燕晡秣越神行电迈蹑恍惚天马唿飞龙趋目明长庚臆双凫尾如流星首渇乌口喷红光汗沟珠曽陪时龙跃天衢羁金络月照皇都逸气稜凌九区白璧如山谁敢沽回头笑紫燕但觉尔辈愚天马奔恋君轩駷跃惊矫浮云翻万里足踯躅遥瞻阊阖门不逢寒风子谁採逸景孙白云在青天丘陵逺崔嵬盐车上峻坂倒行逆施畏日晩伯乐翦拂中道遗少尽其力老弃之愿逢田子方恻然为我悲虽有玉山禾不能疗苦饥严霜五月凋桂枝伏枥衔寃摧两眉请君赎献穆天子犹堪弄影舞瑶池行路难三首金樽清酒斗十千玉盘珍羞直万钱停杯投筯不能食拔劒四顾心茫然欲渡黄河冰塞川将登太行雪满山闲来垂钓碧溪上忽复乗舟梦日边行路难行路难多岐路今安在长风破浪㑹有时直挂云帆济沧海其二大道如青天我独不得出羞逐长安社中儿赤鸡白狗赌梨栗弹劒作歌奏苦声曳裾王门不称情淮隂市井笑韩信汉朝公卿忌贾生君不见昔时燕家重郭隗拥篲折节无嫌猜剧辛乐毅感恩分输肝剖胆效英才昭王白骨萦蔓草谁人更扫黄金台行路难归去来其三有耳莫洗颍川水有口莫食首阳蕨含光混世贵无名何用孤髙比云月吾观自古贤达人功成不退皆殒身子胥既弃吴江上屈原终投湘水濵陆机雄才岂自保李斯税驾苦不早华亭鹤唳讵可闻上蔡苍鹰何足道君不见呉中张翰称达生秋风忽忆江东行且乐生前一杯酒何须身后千载名长相思长相思在长安络纬秋啼金井阑微霜凄凄簟色寒孤灯不明思欲絶巻帷望月空长叹美人如花隔云端上有青㝠之髙天下有渌水之波澜天长路逺魂飞苦梦魂不到闗山难长相思摧心肝上留田行行至上留田孤坟何峥嵘积此万古恨春草不复生悲风四边来肠断白杨声借问谁家地埋没蒿里茔古老向予言言是上留田蓬科马鬛今巳平昔之弟死兄不葬他人于此举铭旌一鸟死百鸟鸣一兽走百兽惊桓山之禽别离苦欲去回翔不能征田氏仓卒骨肉分青天白日摧紫荆交让之木本同形东枝顦顇西枝荣无心之物尚如此参商胡乃寻天兵孤竹延陵让国扬名髙风缅邈頽波激清尺布之谣塞耳不能聴春日行深宫髙楼入紫清金作蛟龙盘绣楹佳人当窗弄白日絃将手语弹鸣筝春风吹落君王耳此曲乃是昇天行因出天池泛蓬瀛楼船蹙沓波浪惊三千双蛾献歌笑挝钟考鼓宫殿倾万姓聚舞歌太平我无为人自宁三十六帝欲相迎仙人飘翩下云軿帝不去留镐京安能为轩辕独往入窅㝠小臣拜献南山夀陛下万古垂鸿名前有樽酒行二首春风东来忽相过金樽渌酒生微波落花纷纷稍觉多美人欲醉朱颜酡青轩桃李能几何流光欺人忽蹉跎君起舞日西夕当年意气不肯倾白髪如丝叹何益其二琴奏龙门之緑桐玉壶美酒清若空催絃拂柱与君饮看朱成碧颜始红胡姬貌如花当垆笑春风笑春风舞罗衣君今不醉将安归夜坐吟冬夜夜寒觉夜长沈吟久坐坐北堂冰合井泉月入闺金釭青凝照悲啼金釭灭啼转多掩妾泪聴君歌歌有声妾有情情声合两无违一语不入意从君万曲梁尘飞野田黄雀行逰莫逐炎洲翠栖莫近吴宫燕吴宫火起焚巢窠炎洲逐翠遭网罗萧条两翅蓬蒿下纵有鹰鹯奈尔何箜篌謡攀天莫登龙走山莫骑虎贵贱结交心不移惟有严陵及光武周公称大圣管蔡宁相容汉谣一斗粟不与淮南舂兄弟尚路人吾心安所从他人方寸间山海㡬千重轻言託朋友对面九疑峯多花必早落桃李不如松管鲍久已死何人继其踪雉朝飞麦陇青青三月时白雉朝飞挟两雌锦衣绮翼何离褷犊牧採薪感之悲春天和白日暖啄食饮泉勇气满争雄鬬死绣颈断雉子班奏急管絃心倾美酒尽玉椀枯杨枯杨尔生稊我独七十而孤栖弹絃写恨意不尽瞑目归黄泥上云乐金天之西白日所没康老胡雏生彼月窟巉巖容仪戍削风骨碧玉炅炅双目瞳黄金拳拳两鬓红华葢垂下睫嵩岳临上唇不覩诡谲貌岂知造化神大道是文康之严父元气乃文康之老亲抚顶弄盘古推车转天轮云见日月初生时铸冶火精与水银阳乌未出谷顾免半藏身女娲戏黄土团作愚下人散在六合间蒙蒙若沙尘生死了不尽谁明此胡是仙真西海栽若木东溟植扶桑别来㡬多时枝叶万里长中国有七圣半路頽鸿荒陛下应运起龙飞入咸阳赤眉立盆子白水兴汉光叱咤四海动洪涛为簸扬举足蹋紫微天闗自开张老胡感至徳东来进仙倡五色师子九苞鳯凰是老胡鸡犬鸣舞飞帝乡淋漓飒沓进退成行能胡歌献汉酒跪双膝并两肘散花指天举素手拜龙颜献圣夀北斗戾南山摧天子九九八十一万嵗长倾万嵗杯夷则格上白鸠拂舞辞铿鸣钟考朗鼓歌白鸠引拂舞白鸠之白谁与邻霜衣雪襟诚可珍含哺七子能平均食不噎性安驯首农政鸣阳春天子刻玉杖镂形赐耆人白鹭之白非纯真外洁其色心匪仁阙五徳无司晨胡为啄我葭下之紫鳞鹰鹯鵰鹗贪而好杀鳯凰虽大圣不愿以为臣日出入行日出东方隈似从地底来歴天又入海六龙所舍安在哉其始与终古不息人非元气安得与之久徘徊草不谢荣于春风水不怨落于秋天谁挥鞭策驱四运万物兴歇皆自然羲和羲和汝奚汩没于荒淫之波鲁阳何徳驻景挥戈逆道违天矫诬实多吾将囊括大块浩然与溟涬同科塞上曲严风吹霜海草凋筋干精坚边马骄汉家战士三十万将军兼领霍嫖姚流星白羽腰间挿剑花秋莲光出匣天兵照雪下玉闗羽箭如沙射金甲云龙风虎尽交回太白入月敌可摧敌可摧旄头灭壮士投戈同㰱血䇿名丹霄上扬威紫塞旁武功成汉道昌陛下之夀三千霜但歌大风云飞扬安用勐士兮守四方北风行烛龙栖寒门光耀犹旦开日月照之何不及此惟有北风号怒天上来燕山雪花大如席片片吹落轩辕台幽州思妇十二月停歌罢笑双蛾摧倚门望行人念君长城苦寒良可哀别时提剑救边去遗此虎文金鞞靫中有一双白羽箭蜘蛛结网生尘埃箭空在人今战死不复回不忍见此物焚之巳成灰黄河捧土尚可塞北风雨雪恨难裁侠客行赵客缦胡缨吴钩霜雪明银鞍照白马飒沓如流星十步杀一人千里不留行事了拂衣去深藏身与名闲过信陵饮脱劒膝前横将炙啖朱亥持觞劝侯嬴三杯吐然诺五岳倒为轻眼花耳热后意气素霓生救赵挥金槌邯郸先震惊千秋二壮士烜赫大梁城纵死侠骨香不慙世上英谁能书阁下白首太𤣥经李太白集注巻三李太白集注卷四钦定四库全书李太白集注巻四钱塘王𤦺撰乐府三十七首关山月明月出天山苍茫云海间长风几万里吹度玉门关汉下白登道胡窥靑海湾由来征战地不见有人还戍客望边色思归多苦颜高楼当此夜叹息未应闲独漉篇独漉水中泥水浊不见月不见月尚可水深行人没越鸟从南来胡雁亦北度我欲弯弓向天射惜其中道失归路落叶别树飘零随风客无所託悲与此同罗帷舒巻似有人开明月直入无心可猜雄劒挂壁时时龙鸣不断犀象绣澁苔生国耻未雪何由成名神鹰梦泽不顾鸱鸢爲君一击鹏抟九天登高丘而望逺海登高丘望远海六鳌骨已霜三山流安在扶桑半摧折白日沉光彩银台金阙如梦中秦皇汉武空相待精衞费木石鼋鼍无所凭君不见骊山茂陵尽灰灭牧羊之子来攀登盗贼劫寳玉精灵竟何能穷兵黩武今如此鼎湖飞龙安可乗阳春歌长安白日照春空绿杨结烟桑袅风披香殿前花始红流芳发色绣户中绣戸中相经过飞燕皇后轻身舞紫宫夫人絶世歌圣君三万六千日岁岁年年奈乐何杨叛儿君歌杨叛儿妾劝新丰酒何许最关人乌啼白门柳乌啼隐杨花君醉畱妾家博山炉中沉香火双烟一气凌紫霞双燕离双燕复双燕双飞令人羡玊楼珠阁不独栖金忩绣户长相见栢梁失火去因入吴王宫吴宫又焚荡雏尽巢亦空憔悴一身在孀雌忆故雄双飞难再得伤我寸心中山人劝酒苍苍云松落落绮皓春风尔来为阿谁胡蝶忽然满芳草秀眉霜雪颜桃花骨靑髓绿长美好称是秦时避世人劝酒相欢不知老各守麋鹿志耻随龙虎争起佐太子汉皇乃复惊顾谓戚夫人彼翁羽翼成归来商山下泛若云无情举觞酹巢由洗耳何独清浩歌望嵩岳意气还相倾于阗採花于阗採花人自言花相似明妃一朝西入胡胡中美女多羞死乃知汉地多明姝胡中无花可方比丹青能令丑者妍无盐翻在深宫里自古妒蛾眉胡沙埋皓齿鞠歌行玉不自言如桃李鱼目笑之卞和耻楚国青蝇何太多连城白璧遭谗毁荆山长号泣血人忠臣死为刖足鬼听曲知甯戚夷吾因小妻秦穆五羊皮买死百里奚洗拂青云上当时贱如泥朝歌鼔刀叟虎变磻溪中一举钓六合遂荒营丘东平生渭水曲谁识此老翁奈何今之人双目送飞鸿幽涧泉拂彼白石弹吾素琴幽涧愀兮流泉深善手明徽高张清心寂歴似千古松飕飅兮万寻中见愁猿弔影而危处兮叫秋木而长吟客有哀时失职而听者泪淋浪以霑襟乃缉商缀羽潺湲成音吾但写声发情于妙指殊不知此曲之古今幽涧泉鸣深林王昭君二首汉家秦地月流影照明妃一上玊闗道天涯去不归汉月还从东海出明妃西嫁无来日燕支长寒雪作花蛾眉憔悴没胡沙生乏黄金枉圗画死留青塜使人嗟其二昭君拂玊鞍上马啼红颊今日汉宫人明朝胡地妾中山孺子妾歌中山孺子妾特以色见珍虽不如延年妹亦是当时绝世人桃李出深井花艶惊上春一贵复一贱闗天岂由身芙蓉老秋霜团扇羞网尘戚姫髠髪入舂市万古共悲辛荆州歌白帝城边足风波瞿塘五月谁敢过荆州麦熟茧成蛾缲丝忆君头绪多拨谷飞鸣奈妾何设辟邪伎鼔吹雉子班曲辞辟邪伎作鼓吹惊雉子班之奏曲成喔咿振迅欲飞鸣扇锦翼雄风生双雌同饮啄趫悍谁能争乍向草中耿介死不求黄金笼下生天地至广大何惜遂物情善巻让天子务光亦逃名所贵旷士懐朗然合太清相逢行相逢红尘内髙揖黄金鞭万戸垂杨里君家阿那边古有所思我思仙人乃在碧海之东隅海寒多天风白波连山倒蓬壶长鲸喷涌不可涉抚心茫茫泪如珠西来青鸟东飞去愿寄一书谢麻姑久别离别来㡬春未还家玊窻五见樱桃花况有锦字书开缄使人嗟至此肠断彼心绝云鬟緑鬓罢梳结愁如回飇乱白雪去年寄书报阳台今年寄书重相催东风兮东风为我吹行云使西来待来竟不来落花寂寂委青苔白头吟锦水东北流波荡双鸳鸯雄巢汉宫树雌弄秦草芳宁同万死碎绮翼不忍云间两分张此时阿娇正娇妒独坐长门愁日暮但愿君恩頋妾深岂惜黄金买词赋相如作赋得黄金丈夫好新多异心一朝将聘茂陵女文君因赠白头吟东流不作西归水落花辞条羞故林兎丝故无情随风任倾倒谁使女萝枝而来强萦抱两草犹一心人心不如草莫卷龙须席从他生网丝且留琥珀枕或有梦来时覆水再收岂满杯弃妾已去难重回古来得意不相负袛今惟见青陵台其二锦水东流碧波荡双鸳鸯雄巢汉宫树雌弄秦草芳相如去蜀谒武帝赤车驷马生辉光一朝再览大人作万乗忽欲凌云翔闻道阿娇失恩宠千金买赋要君王相如不忆贫贱日位髙金多聘私室茂陵姝子皆见求文君欢爱从此毕泪如双泉水行堕紫罗襟五起鸡三唱清晨白头吟长吁不整緑云鬟仰诉青天哀怨深城崩杞梁妻谁道土无心东流不作西归水落花辞枝羞故林头上玉燕钗是妾嫁时物赠君表相思罗袖幸时拂莫卷龙须席从他生网丝且留琥珀枕还有梦来时鹔鹴裘在锦屏上自君一挂无由披妾有秦楼镜照心胜照井愿持照新人双对可怜影覆水却收不满杯相如还谢文君回古来得意不相负袛今惟有青陵台採莲曲若耶溪旁採莲女笑隔荷花共人语日照新粧水底明风飘香袂空中举岸上谁家游冶郎三三五五暎垂杨紫骝嘶入落花去见此踟蹰空断肠临江王节士歌洞庭白波木叶稀燕鸿始入吴云飞吴云寒燕鸿苦风号沙宿潇湘浦节士悲秋泪如雨白日当天心照之可以事明主壮士愤雄风生安得倚天劒跨海斩长鲸司马将军歌狂风吹古月窃㺯章华台北落明星动光彩南征勐将如云雷手中电曳倚天劒直斩长鲸海水开我见楼船壮心目颇似龙骧下三蜀扬兵习战张虎旗江中白浪如银屋身居玉帐临河魁紫髯若㦸冠崔嵬细栁开营揖天子始知灞上为婴孩羌笛横吹阿亸廻向月楼中吹落梅将军自起舞长劒壮士唿声动九垓功成献凯见明主丹青画像麒麟台君道曲大君若天覆广运无不至轩后爪牙常先太山稽如心之使臂小白鸿翼于夷吾刘葛鱼水本无二土扶可成墙积徳为厚地结韈子燕南壮士吴门豪筑中置铅鱼隠刀感君恩重许君命太山一掷轻鸿毛结客少年场行紫燕黄金瞳啾啾揺緑平明相驰逐结客洛门东少年学劒术凌轹白猿公珠袍曳锦带匕首插吴鸿由来万夫勇挟此生雄风託交从剧孟买醉入新丰笑尽一杯酒杀人都市中羞道易水寒从令日贯虹燕丹事不立虚没秦帝宫武阳死灰人安可与成功长干行二首妾髪初覆额折花门前剧郎骑竹马来遶牀弄青梅同居长干里两小无嫌猜十四为君妇羞颜未尝开低头向暗壁千唤不一回十五始展眉愿同尘与灰常存抱柱信岂上望夫台十六君逺行瞿塘灔滪堆五月不可触猿声天上哀门前迟行迹一一生緑苔苔深不能扫落叶秋风早八月胡蝶来双飞西园草感此伤妾心坐愁红颜老早晚下三巴预将书报家相迎不道逺直至长风沙其二忆妾深闺里烟尘不曾识嫁与长干人沙头候风色五月南风兴思君下巴陵八月西风起想君发扬子去来悲如何见少别离多湘潭㡬日到妾梦越风波昨夜狂风度吹折江头树淼淼暗无边行人在何处好乗浮云骢佳期兰渚东鸳鸯緑蒲上翡翠锦屏中自怜十五余颜色桃花红那作商人妇愁水复愁风古朗月行小时不识月唿作白玉盘又疑瑶台镜飞在青云端仙人垂两足桂树何团团白兎擣药成问言与谁餐蟾蜍蚀圎影大明夜已残羿昔落九乌天人清且安隂精此沦惑去去不足观忧来其如何悽怆摧心肝上之回三十六离宫楼台与天通阁道步行月美人愁烟空恩疎宠不及桃李伤春风滛乐意何极金舆向回中万乘出黄道千骑扬彩虹前军细栁北后骑甘泉东岂问渭川老宁邀襄野童但慕瑶池宴归来乐未穷独不见白马谁家子黄龙边塞儿天山三丈雪岂是逺行时春蕙忽秋草莎鸡鸣曲池风催寒梭响月入霜闺悲忆与君别年种桃齐蛾眉桃今百余尺花落成枯枝终然独不见流泪空自知白纻辞三首扬清歌发皓齿北方佳人东邻子且吟白纻停緑水长袖拂面为君起寒云夜卷霜海空胡风吹天飘塞鸿玉颜满堂乐未终其二馆娃日落歌吹深月寒江清夜沉沉美人一笑千黄金垂罗舞縠扬哀音郢中白雪且莫吟子夜吴歌动君心动君心冀君赏愿作天池双鸳鸯一朝飞去青云上其三吴刀剪綵缝舞衣明粧丽服夺春晖扬眉转袖若雪飞倾城独立世所稀激楚结风醉忘归髙堂月落烛已微玉钗挂缨君莫违鸣鴈行胡鴈鸣辞燕山昨发委羽朝度闗一一衔芦枝南飞散落天地间连行接翼徃复还客居烟波寄湘吴凌霜触雪毛体枯畏逢矰缴惊相唿闻弦虚坠良可吁君更弹射何为乎妾薄命汉帝重阿娇贮之黄金屋咳唾落九天随风生珠玉宠极爱还歇妒深情却疎长门一歩地不肯暂廻车雨落不上天水覆难再收君情与妾意各自东西流昔日芙蓉花今成断根草以色事他人能得㡬时好幽州胡马客歌幽州胡马客緑眼虎皮冠笑拂两只箭万人不可干弯弓若转月白雁落云端双双掉鞭行游猎向楼兰出门不頋后报国死何难天骄五单于狼戾好凶残牛马散北海割鲜若虎餐虽居燕支山不道朔雪寒妇女马上笑颜如頳玉盘翻飞射鸟兽花月醉雕鞍旄头四光芒争战若蜂攒白刃洒赤血流沙为之丹名将古谁是疲兵良可叹何时天狼灭父子得安闲李太白集注巻四李太白集注卷五钦定四库全书李太白集注巻五钱塘王𤦺撰乐府四十四首门有车马客行门有车马賔金鞍耀朱轮谓从丹霄落乃是故乡亲唿儿扫中堂坐客论悲辛对酒两不饮停觞泪盈巾叹我万里游飘飖三十春空谈帝王畧紫绶不挂身雄劒藏玉匣隂符生素尘廓落无所合流离湘水濵借问宗党间多为泉下人生苦百战役死託万鬼隣北风扬胡沙埋翳周与秦大运且如此苍穹寕匪仁恻怆竟何道存亡任大钧君子有所思行紫阁连终南青冥天倪色凭崖望咸阳宫阙罗北极万井惊画出九衢如絃直渭水银河清横天流不息朝野盛文物衣冠何翕赩廐马散连山军容威绝域伊臯运元化卫霍输筋力歌钟乐未休荣去老还逼圎光过满缺太阳移中昃不散东海金何争西辉匿无作牛山悲恻怆泪沾臆东海有勇妇梁山感杞妻恸哭为之倾金石忽暂开都由激深情东海有勇妇何慙苏子卿学劒越处子超腾若流星捐躯报夫雠万死不頋生白刃耀素雪苍天感精诚十步两躩跃三唿一交兵斩首掉国门蹴踏五藏行豁此伉俪愤粲然大义明北海李使君飞章奏天庭舍罪警风俗流芳播沧瀛名在列女籍竹帛已光荣淳于免诏狱漠主为缇萦津妾一棹歌脱父于严刑十子若不肖不如一女英豫让斩空衣有心竟无成要离杀庆忌壮夫所素轻妻子亦何辜焚之买虚声岂如东海妇事立独扬名黄葛篇黄葛生洛溪黄花自绵羃青烟蔓长条缭绕㡬百尺闺人费素手採缉作絺绤缝为绝国衣逺寄日南客苍梧大火落暑服莫轻掷此物虽过时是妾手中迹白马篇龙马花雪毛金鞍五陵豪秋霜切玉劒落日明珠袍鬭鸡事万乘轩葢一何高弓摧南山虎手接太行猱酒后竞风采三杯㺯宝刀杀人如剪草剧孟同游遨发愤去函谷从军向临洮叱咤经百战匈奴尽奔逃归来使酒气未肯拜萧曹羞入原宪室荒径隠蓬蒿鳯笙篇仙人十五爱吹笙学得崑丘彩鳯鸣始闻鍊气飡金液复道朝天赴玉京玊京迢迢㡬千里鳯笙去去无穷已欲叹离声发绛唇更嗟别调流纤指此时惜别讵堪闻此地相看未忍分重吟真曲和清吹却奏仙歌响緑云緑云紫气向函闗访道应寻缑氏山莫学吹笙王子晋一遇浮丘断不还怨歌行十五入汉宫花颜笑春红君王选玉色侍寝金屏中荐枕娇夕月巻衣恋春风宁知赵飞燕夺宠恨无穷沉忧能伤人緑鬓成霜蓬一朝不得意世事徒为空鹔鹴换美酒舞衣罢雕龙寒苦不忍言为君奏丝桐肠断絃亦绝悲心夜忡忡塞下曲六首五月天山雪无花祗有寒笛中闻折栁春色未曾看晓战随金鼓宵眠抱玉鞍愿将腰下剑直为斩楼兰其二天兵下北荒胡马欲南饮横戈从百战直为衔恩甚握雪海上飡拂沙陇头枕何时破月氐然后方高枕其三骏马似风飇鸣鞭出渭桥弯弓辞汉月插羽破天骄阵解星芒尽营空海雾消功成画麟阁独有霍嫖姚其四白马黄金塞云砂绕梦思那堪愁苦节逺忆边城儿萤飞秋窻满月度霜闺迟摧残梧桐叶萧飒沙棠枝无时独不见泪流空自知其五塞虏乘秋下天兵出汉家将军分虎竹战士卧龙沙边月随弓影胡霜拂劒花玉闗殊未入少妇莫长嗟其六烽火动沙漠连照甘泉云汉皇按剑起还召李将军兵气天上合鼓声陇底闻横行负勇气一战静妖氛来日大难来日一身携粮负薪道长食尽苦口焦唇今日醉饱乐过千春仙人相存诱我逺学海凌三山陆憩五岳乗龙天飞目瞻两角授以神药金丹满握蟪蛄䝉恩深媿短促思填东海强衔一木道重天地轩师广成蝉翼九五以求长生下士大笑如苍蝇声塞上曲大汉无中䇿匈奴犯渭桥五原秋草緑胡马一何骄命将征西极横行隂山侧燕支落汉家妇女无华色转战渡黄河休兵乐事多萧条清万里瀚海寂无波玉阶怨玉阶生白露夜久侵罗袜却下水精帘玲珑望秋月襄阳曲四首襄阳行乐处歌舞白铜鞮江南回渌水花月使人迷其二山公醉酒时酩酊髙阳下头上白接䍦倒着还骑马其三岘山临汉江水緑沙如雪上有堕泪碑青苔久磨灭其四且醉习家池莫看堕泪碑山公欲上马笑杀襄阳儿大堤曲汉水临襄阳花开大堤暖佳期大堤下泪向南云满春风复无情吹我梦魂散不见眼中人天长音信断宫中行乐词八首小小生金屋盈盈在紫微山花插寳髻石竹绣罗衣毎出深宫里常随步辇归只愁歌舞散化作綵云飞其二桞色黄金嫩梨花白雪香玉楼巢翡翠珠殿鎻鸳鸯选妓随雕辇徴歌出洞房宫中谁第一飞燕在昭阳其三卢橘为秦树蒲桃出汉宫烟花宜落日丝管醉春风笛奏龙鸣水箫吟鳯下空君王多乐事还与万方同其四玉树春归日金宫乐事多后庭朝未入轻辇夜相过笑出花间语娇来烛下歌莫教明月去留着醉姮娥其五绣戸香风暖纱窻曙色新宫花争笑日池草暗生春緑树闻歌鸟青楼见舞人昭阳桃李月罗绮自相亲其六今日明光里还须结伴游春风开紫殿天乐下珠楼艶舞全知巧娇歌半欲羞更怜花月夜宫女笑蔵钩其七寒雪梅中尽春风桞上归宫莺娇欲醉檐燕语还飞迟日明歌席新花艶舞衣晚来移綵仗行乐好光辉其八水緑南薰殿花红北阙楼莺歌闻太液鳯吹遶瀛洲素女鸣珠佩天人弄綵毬今朝风日好宜入未央逰清平调词三首云想衣裳花想容春风拂槛露华浓若非羣玉山头见会向瑶䑓月下逢其二一枝红艶露凝香云雨巫山枉断肠借问汉宫谁得似可怜飞燕倚新粧其三名花倾国两相欢长得君王帯笑看解释春风无限恨沉香亭北倚阑干鼓吹入朝曲金陵控海浦渌水帯吴京铙歌列骑吹飒沓引公卿搥钟速严糚伐鼓启重城天子凴玉几劒履若云行日出照万戸簮裾烂明星朝罢沐浴闲遨游阆风亭济济双阙下欢娱乐恩荣秦女休行西门秦氏女秀色如琼花手挥白杨刃清昼杀雠家罗袖洒赤血英声凌紫霞直上西山去闗吏相邀遮壻为燕国王身被诏狱加犯刑若履虎不畏落爪牙素颈未及断摧眉伏泥沙金鸡忽放赦大辟得寛赊何慙聂政姐万古共惊嗟秦女巻衣天子居未央妾侍巻衣裳頋无紫宫宠敢拂黄金牀水至亦不去熊来尚可当微身奉日月飘若萤之光愿君採葑菲无以下体妨东武吟好古笑流俗素闻贤达风方希佐明主长揖辞成功白日在高天回光烛微躬恭承鳯凰诏起云萝中清切紫霄迥优游丹禁通君王赐颜色声价凌烟虹乗舆拥翠盖扈从金城东寳马丽绝景锦衣入新丰依巖望松雪对酒鸣丝桐因学扬子云献赋甘泉宫天书美片善清芬播无穷归来入咸阳谈笑皆王公一朝去金马飘落成飞蓬賔客日疎散玉樽亦已空才力犹可倚不慙世上雄闲作东武吟曲尽情未终书此谢知已吾寻黄绮翁邯郸才人嫁为厮养卒妇妾本丛台女扬蛾入丹阙自倚颜如花宁知有彫歇一辞玉阶下去若朝云没毎忆邯郸城深宫梦秋月君王不可见惆怅至明发出自蓟北门行虏阵横北荒胡星耀精芒羽书速惊电烽火昼连光虎竹救边急戎车森已行明主不安席按劒心飞扬推毂出勐将连旗登战场兵威冲绝幕杀气凌穹苍列卒赤山下开营紫塞旁孟冬风沙𦂳旌旗飒凋伤画角悲海月征衣巻天霜挥刃斩楼兰弯弓射贤王单于一平荡种落自奔亡收功报天子行歌归咸阳洛阳陌白玉谁家郎回车渡天津看花东陌上惊动洛阳人北上行北上何所苦北上縁太行磴道盘且峻巉巖凌穹苍马足蹶侧石车轮摧髙冈沙尘接幽州烽火连朔方杀气毒劒㦸严风裂衣裳奔鲸夹黄河凿齿屯洛阳前行无归日返頋思旧乡惨慽冰雪里悲号絶中肠尺布不掩体皮肤剧枯桑汲水涧谷阻採薪陇坂长勐虎又掉尾磨牙皓秋霜草木不可飡饥饮零露浆叹此北上苦停骖为之伤何日王道平开颜覩天光短歌行白日何短短百年苦易满苍穹浩茫茫万劫太极长麻姑垂两鬓一半已成霜天公见玊女大笑亿千场吾欲揽六龙回车挂扶桑北斗酌美酒劝龙各一觞富贵非所愿为人驻頽光空城雀嗷嗷空城雀身计何戚促本与鹪鹩羣不随鳯凰族提携四黄口饮乳未尝足食君穅秕余尝恐乌鸢逐耻涉太行险羞营覆车粟天命有定端守分绝所欲菩萨蛮平林漠漠烟如织寒山一帯伤心碧暝色入髙楼有人楼上愁玉阶空伫立宿鸟归飞急何处是归程长亭连短亭忆秦娥箫声咽秦娥梦断秦楼月秦楼月年年桞色灞陵伤别乐游原上清秋节咸阳古道音尘絶音尘绝西风残照汉家陵阙李太白集注巻五李太白集注卷六钦定四库全书李太白集注巻六钱塘王𤦺撰乐府三十八首发白马将军发白马旌节渡黄河箫鼓聒川岳沧溟涌涛波武安有震瓦易水无寒歌铁骑若雪山饮流涸滹沱扬兵猎月窟转战畧朝那倚劒登燕然边烽列嵯峨萧条万里外耕作五原多一扫清大漠包虎戢金戈陌上桑美女渭桥东春还事蚕作五马如飞龙青丝结金络不知谁家子调笑来相谑妾本秦罗敷玉颜艶名都緑条映素手採桑向城隅使君且不頋况复论秋胡寒螀爱碧草鸣鳯栖青梧託心自有处但怪旁人愚徒令白日暮髙驾空踟躅枯鱼过河泣白龙改常服偶被豫且制谁使尔为鱼徒劳诉天帝作书报鲸鲵勿恃风涛势涛落归泥沙翻遭蝼蚁噬万乗慎出入柏人以为诫丁都䕶歌云阳上征去两岸饶商贾吴牛喘月时拖船一何苦水浊不可饮壶浆半成土一唱都护歌心摧泪如雨万人凿盘石无由达江浒君看石芒砀掩泪悲千古相逢行朝骑五花马谒帝出银台秀色谁家子云车珠箔开金鞭遥指㸃玊勒近迟回夹毂相借问疑从天上来蹙入青绮门当歌共衔杯衔杯映歌扇似月云中见相见不得亲不如不相见相见情已深未语可知心胡为守空闺孤眠愁锦衾锦衾与罗帏纒绵会有时春风正澹荡暮雨来何迟愿因三青鸟更报长相思光景不待人须臾髪成丝当年失行乐老去徒伤悲持此道密意无令旷佳期千里思李陵没胡沙苏武还汉家迢迢五原闗朔雪乱边花一去隔绝国思归但长嗟鸿雁向西北因书报天涯树中草鸟衔野田草误入枯桑里客土植危根逢春犹不死草木虽无情因依尚可生如何同枝叶各自有枯荣君马黄君马黄我马白马色虽不同人心本无隔共作游冶盘双行洛阳陌长剑既照曜髙冠何赩赫各有千金裘俱为五侯客勐虎落陷穽壮士时屈厄相知在急难独好亦何益拟古融融白玉辉映我青蛾眉宝镜似空水落花如风吹出门望帝子落花如风吹安得黄鹤羽一报佳人知折杨桞垂杨拂渌水揺艶东风年花明玉闗雪叶暖金忩烟美人结长想对此心凄然攀条折春色逺寄龙庭前少年子青云少年子挟弹章台左鞍马四边开突如流星过金丸落飞鸟夜入琼楼卧夷齐是何人独守西山饿紫骝马紫骝行且嘶双翻碧玉蹄临流不肯渡似惜锦障泥白雪闗山逺黄云海戍迷挥鞭万里去安得念春闺少年行二首撃筑饮美酒剑歌易水湄经过燕太子结託并州儿少年负壮气奋烈自有时因声鲁句践争博勿相欺其二五陵年少金市东银鞍白马度春风落花踏尽游何处笑入胡姬酒肆中白鼻騧银鞍白鼻騧緑地障泥锦细雨春风花落时挥鞭直就胡姬饮豫章行胡风吹代马北拥鲁阳闗呉兵照海雪西讨何时还半渡上辽津黄云惨无颜老母与子别唿天野草间白马绕旌旗悲鸣相追攀白杨秋月苦早落豫章山本为休明人斩虏素不闲岂惜战鬭死为君扫凶顽精感石没羽岂云惮险艰楼船若鲸飞波荡落星湾此曲不可奏三军发成斑沐浴子沐芳莫弹冠浴兰莫振衣处世忌太洁至人贵藏晖沧浪有钓叟吾与尔同归髙句骊金花折风帽白马小迟囘翩翩舞广袖似鸟海东来静夜思牀前看月光疑是地上霜举头望山月低头思故乡渌水曲渌水明秋日南湖採白苹荷花娇欲语愁杀荡舟人鳯凰曲嬴女吹玉箫吟㺯天上春青鸾不独去更有携手人影灭綵云断遗声落西秦鳯台曲尝闻秦帝女传得鳯凰声是日逢仙子当时别有情人吹彩箫去天借緑云迎曲在身不返空余㺯玉名从军行从军玉门道逐虏金微山笛奏梅花曲刀开明月环鼓声鸣海上兵气拥云间愿斩单于首长驱静铁闗秋思春阳如昨日碧树鸣黄鹂芜然蕙草暮飒尔凉风吹天秋木叶下月冷莎鸡悲坐愁羣芳歇白露凋华滋春思燕草如碧丝秦桑低緑枝当君懐归日是妾断肠时春风不相识何事入罗帷秋思燕支黄叶落妾望白登台海上碧云断单于秋色来胡兵沙塞合汉使玉闗回征客无归日空悲蕙草摧子夜吴歌四首秦地罗敷女採桑緑水边素手青条上红粧白日鲜蚕饥妾欲去五马莫留连其二镜湖三百里菡蓞发荷花五月西施採人看隘若耶回舟不待月归去越王家其三长安一片月万戸擣衣声秋风吹不尽总是玊闗情何日平胡虏良人罢逺征其四明朝驿使发一夜絮征袍素手抽针冷那堪把剪刀裁缝寄逺道㡬日到临洮对酒行松子栖金华安期入蓬海此人古之仙羽化竟何在浮生速流电倐忽变光彩天地无彫换容颜有迁改对酒不肯饮含情欲谁待估客行海客乗天风将船逺行役譬如云中鸟一去无踪迹擣衣篇闺里佳人年十余嚬蛾对影恨离居忽逢江上春归日衔得云中尺素书玉手开缄长叹息狂夫犹戍交河北万里交河水北流愿为双鸟泛中洲君边云拥青丝骑妾处苔生红粉粧楼上春风日将歇谁能揽镜看愁髪晓吹员管随落花夜擣戎衣向明月明月髙髙刻漏长眞珠帘箔掩兰室横垂寳幄同心结半拂琼筵苏合香琼筵寳幄连枝锦灯烛荧荧照孤寝有使凭将金剪刀为君留下相思枕摘尽庭兰不见君红巾拭泪生氤氲明年若更征边塞愿作阳台一段云少年行君不见淮南少年游侠客白日毬猎夜拥掷唿卢百万终不惜报雠千里如咫尺少年游侠好经过浑身装束皆绮罗兰蕙相随喧妓女风光去处满笙歌骄矜自言不可有侠士堂中养来久好鞍好马乞与人十千五千旋沽酒赤心用尽为知已黄金不惜栽桃李桃李栽来㡬度春一回花落一回新府县尽为门下客王侯皆是平交人男儿百年且乐命何须徇书受贫病男儿百年且荣身何须徇节甘风尘衣冠半是征战士穷儒浪作林泉民遮莫枝根长百丈不如当代多还徃遮莫姻亲连帝城不如当身自簮缨看取富贵眼前者何用悠悠身后名长歌行桃李得日开荣华照当年东风动百物草木尽欲言枯枝无丑叶涸水吐清泉大力运天地羲和无停鞭功名不早着竹帛将何宣桃李务青春谁能贳白日富贵与神仙蹉跎成两失金石犹销铄风霜无久质畏落日月后强欢歌与酒秋霜不惜人倐忽侵蒲桞长相思日色欲尽花含烟月明如素愁不眠赵瑟初停鳯凰柱蜀琴欲奏鸳鸯絃此曲有意无人传愿随春风寄燕然忆君迢迢隔青天昔时横波目今作流泪泉不信妾肠断归来看取明镜前勐虎行朝作勐虎行暮作勐虎吟肠断非闗陇头水泪下不为雍门琴旌旗缤纷两河道战鼓惊山欲倾倒秦人半作燕地囚胡马翻衔洛阳草一输一失闗下兵朝降夕叛幽蓟城巨鳌未斩海水动鱼龙奔走安得宁颇似楚汉时翻覆无定止朝过博浪沙暮入淮隂市张良未遇韩信贫刘项存亡在两臣暂到下邳受兵略来投漂母作主人贤哲栖栖古如此今时亦弃青云士有䇿不敢犯龙鳞窜身南国避胡尘寳书玉剑挂髙阁金鞍骏马散故人昨日方为宣城客掣铃交通二千石有时六博快壮心遶牀三匝唿一掷楚人每道张旭竒心蔵风云世莫知三吴邦伯皆頋盼四海雄侠两追随萧曹曾作沛中吏攀龙附鳯当有时溧阳酒楼三月春杨花茫茫愁杀人胡雏緑眼吹玊笛呉歌白纻飞梁尘丈夫相见且为乐槌牛挝鼓会衆賔我从此去钓东海得鱼笑寄情相亲去妇词古来有弃妇弃妇有归处今日妾辞君辞君遣何去本家零落尽痛哭来时路忆昔未嫁君闻君却周旋绮罗锦绣段有赠黄金千十五许嫁君二十移所天自从结髪日未㡬离君缅山川家家尽欢喜孤妾长自怜幽闺多怨思盛色无十年相思若循环枕席生流泉流泉咽不扫独梦闗山道及此见君归君归妾已老物情恶衰贱新宠方妍好掩泪出故房伤心剧秋草自妾为君妻君东妾在西罗帏到晓恨玉貌一生啼自从离别久不觉尘埃厚常嫌玳瑁孤犹羡鸳鸯偶岁华逐霜霰贱妾何能久寒沼落芙蓉秋风散杨桞以此顦顇颜空持旧物还余生欲何寄谁肯相牵攀君恩既断绝相见何年月悔倾连理杯虚作同心结女萝附青松贵欲相依投浮萍失绿水教作若为流不叹君弃妾自叹妾縁业忆昔初嫁君小姑才倚牀今日妾辞君小姑如妾长回头语小姑莫嫁如兄夫李太白集注巻六李太白集注卷七钦定四库全书李太白集注巻七钱塘王𤦺撰古近体诗共二十八首襄阳歌落日欲没岘山西倒着接䍦花下迷襄阳小儿齐拍手拦街争唱白铜鞮旁人借问笑何事笑杀山公醉似泥鸬鹚杓鹦鹉杯百年三万六千日一日须倾三百杯遥看汉水鸭头绿恰似葡萄初酦醅此江若变作春酒垒麴便筑糟丘台千金骏马换小妾笑坐雕鞍歌落梅车旁侧挂一壶酒凤笙龙管行相催咸阳市中叹黄犬何如月下倾金罍君不见晋朝羊公一片石龟头剥落生莓苔泪亦不能爲之堕心亦不能爲之哀淸风朗月不用一钱买玉山自倒非人推舒州杓力士铛李白与尔同死生襄王云雨今安在江水东流猿夜声南都行南都信佳丽武阙横西关白水真人居万商罗鄽阛高楼对紫陌甲第连靑山此地多英豪邈然不可攀陶朱与五羖名播天壤间丽华秀玉色汉女娇朱颜淸歌遏流云艶舞有余闲遨游盛宛洛冠葢随风还走马红阳城唿鹰白河湾谁识卧龙客长吟愁鬓斑江上吟木兰之枻沙棠舟玉箫金管坐两头美酒樽中置千斛载妓随波任去畱仙人有待乗黄鹤海客无心随白鸥屈平词赋悬日月楚王台榭空山丘兴酣落笔摇五岳诗成笑傲凌沧洲功名富贵若长在汉水亦应西北流侍从宜春苑奉诏赋龙池桞色初靑听新莺百啭歌东风已绿瀛洲草紫殿红楼觉春好池南桞色半靑靑萦烟袅娜拂绮城垂丝百尺挂雕楹上有好鸟相和鸣间关早得春风情春风巻入碧云去千门万戸皆春声是时君王在镐京五云垂晖耀紫淸仗出金宫随日转天回玉辇绕花行始向蓬莱看舞鹤还过茝若听新莺新莺飞绕上林苑愿入箫韶杂凤笙玉壶吟烈士击玉壶壮心惜暮年三盃拂劒舞秋月忽然高咏涕泗涟凤凰初下紫泥诏谒帝称觞登御筵揄扬九重万乗主谑浪赤墀靑琐贤朝天数换飞龙马勅赐珊瑚白玉鞭世人不识东方朔大隐金门是谪仙西施宜笑复宜嚬丑女效之徒累身君王虽爱蛾眉好无奈宫中妒杀人豳歌行上新平长史兄粲豳谷稍稍振庭柯泾水浩浩扬湍波哀鸿酸嘶暮声急愁云苍惨寒气多忆昨去家此爲客荷花初红桞条碧中宵出饮三百杯明朝归揖二千石宁知流寓变光辉胡霜萧飒绕客衣寒灰寂寞凭谁暖落叶飘扬何处归吾兄行乐穷曛旭满堂有美颜如玉赵女长歌入彩云燕姬醉舞娇红烛狐裘兽炭酌流霞壮士悲吟宁见嗟前荣后枯相翻覆何惜余光及棣华西岳云台歌送丹丘子西岳峥嵘何壮哉黄河如丝天际来黄河万里触山动盘涡毂转秦地雷荣光休气纷五彩千年一淸圣人在巨灵咆哮擘两山洪波喷流射东海三峯却立如欲摧翠崖丹谷高掌开白帝金精运元气石作莲花云作台云台阁道连窈冥中有不死丹丘生明星玉女备洒扫麻姑搔背指爪轻我皇手把天地戸丹丘谈天与天语九重出入生光辉东求蓬莱复西归玉浆傥惠故人饮骑二茅龙上天飞元丹丘歌元丹丘爱神仙朝饮颍川之淸流暮还嵩岑之紫烟三十六峰常周旋长周旋蹑星虹身骑飞龙耳生风横河跨海与天通我知尔游心无穷扶风豪士歌洛阳三月飞胡沙洛阳城中人怨嗟天津流水波赤血白骨相撑如乱麻我亦东奔向吴国浮云四塞道路赊东方日出啼早鸦城门人开扫落花梧桐杨桞拂金井来醉扶风豪士家扶风豪士天下竒意气相倾山可移作人不倚将军势饮酒岂顾尚书期雕盘绮食㑹衆客吴歌赵舞香风吹原尝春陵六国时开心写意君所知堂中各有三千士明日报恩知是谁抚长剑一扬眉清水白石何离离脱吾帽向君笑饮君酒爲君吟张良未逐赤松去桥边黄石知我心同族弟金城尉叔卿烛照山水壁画歌高堂粉壁图蓬瀛烛前一见沧洲淸洪波汹涌山峥嵘皎若丹丘隔海望赤城光中乍喜岚气灭谓逢山阴晴后雪廻谿碧流寂无喧又如秦人月下窥花源了然不觉淸心魂秖将叠嶂鸣秋猿与君对此欢未歇放歌行吟达明发却顾海客扬云帆便欲因之向溟渤白毫子歌淮南小山白毫子乃在淮南小山里夜卧松下云朝飡石中髓小山连绵向江开碧峰巉巖渌水回余配白毫子独酌流霞杯拂花弄琴坐靑苔绿萝树下春风来南忩萧飒松声起凭崖一听淸心耳可得见未得亲八公携手五云去空余桂树愁杀人梁园吟我浮黄河去京阙挂席欲进波连山天长水阔厌逺涉访古始及平台间平台爲客忧思多对酒遂作梁园歌却忆蓬池阮公咏因吟渌水扬洪波洪波浩荡迷旧国路远西归安可得人生达命岂暇愁且饮美酒登高楼平头奴子摇大扇五月不热疑淸秋玉盘杨梅爲君设呉盐如花皎白雪持盐把酒但饮之莫学夷齐事高㓗昔人豪贵信陵君今人耕种信陵坟荒城虚照碧山月古木尽入苍梧云梁王宫阙今安在枚马先归不相待舞影歌声散渌池空余汴水东流海沉吟此事泪满衣黄金买醉未能归连唿五白行六博分曹赌酒酣驰晖歌且谣意方逺东山高卧时起来欲济苍生未应晚鸣臯歌送岑徴君若有人兮思鸣臯阻积雪兮心烦劳洪河凌兢不可以径度冰龙鳞兮难容舠邈仙山之峻极兮闻天籁之嘈嘈霜崖缟皓以合沓兮若长风扇海涌沧溟之波涛𤣥猿緑罴舔舕崟岌危柯振石骇胆慄魄羣唿而相号峰峥嵘以路絶挂星辰于巖㟼送君之归兮动鸣臯之新作交鼔吹兮弹丝觞淸泠之池阁君不行兮何待若返顾之黄鹄扫梁园之羣英振大雅于东洛巾征轩兮歴阻折寻幽居兮越巘㟧盘白石兮坐素月琴松风兮寂万壑望不见兮心氛氲萝冥冥兮霰纷纷水横洞以下渌波小声而上闻虎啸谷而生风龙藏溪而吐云冥鹤淸唳饥鼯嚬呻块独处此幽默兮愀空山而愁人鸡聚族以争食凤孤飞而无邻蝘蜓嘲龙鱼目混珍嫫母衣锦西施负薪若使巢由桎梏于轩冕兮亦奚异于夔龙蹩躠于风尘哭何苦而救楚笑何夸而却秦吾诚不能学二子沽名矫节以耀世兮固将弃天地而遗身白鸥兮飞来长与君兮相亲鸣臯歌奉饯从翁淸归五崖山居忆昨鸣臯梦里还手弄素月淸潭间觉时枕席非碧山侧身西望阻秦关麒麟阁上春还早着书却忆伊阳好靑松来风吹古道绿萝飞花覆烟草我家仙翁爱淸真才雄草圣凌古人欲卧鸣臯絶世尘鸣臯微茫在何处五崖崃水横樵路身披翠云裘袖拂紫烟去去时应过嵩少间相思爲折三花树劳劳亭歌金陵劳劳送客堂蔓草离离生道旁古情不尽东流水此地悲风愁白杨我乗素舸同康乐朗咏淸川飞夜霜昔闻牛渚吟五章今来何谢袁家郎苦竹寒声动秋月独宿空帘归梦长横江词六首人道横江好侬道横江恶一风三日吹倒山白浪高于瓦官阁其二海潮南去过寻阳牛渚由来险马当横江欲渡风波恶一水牵愁万里长其三横江西望阻西秦汉水东连扬子津白浪如山那可渡狂风愁杀峭帆人其四海神来过恶风回浪打天门石壁开浙江八月何如此涛似连山喷雪来其五横江馆前津吏迎向余东指海云生郎今欲渡縁何事如此风波不可行其六月晕天风雾不开海鲸东蹙百川廻惊波一起三山动公无渡河归去来金陵城西楼月下吟金陵夜寂凉风发独上高楼望吴越白云映水摇空城白露垂珠滴秋月月下沉吟久不归古来相接眼中稀解道澄江净如练令人长忆谢𤣥晖东山吟㩦妓东土山怅然悲谢安我妓今朝如花月他妓古坟荒草寒白鸡梦后三百岁洒酒浇君同所懽酣来自作靑海舞秋风吹落紫绮冠彼亦一时此亦一时浩浩洪流之咏何必奇僧伽歌眞僧法号号僧伽有时与我论三车问言诵咒几千徧口道恒河沙复沙此僧本住南天竺爲法头陀来此国戒得长天秋月明心如世上靑莲色意淸凈貌稜稜亦不减亦不増瓶里千年舍利骨手中万岁胡孙藤嗟予落泊江淮久罕遇眞僧说空有一言忏尽波罗夷再礼浑除犯轻垢白云歌送刘十六归山楚山秦山皆白云白云处处长随君长随君君入楚山里云亦随君渡湘水湘水上女萝衣白云堪卧君早归金陵歌送别范宣石头巉巖如虎踞凌波欲过沧江去钟山龙盘走势来秀色横分歴阳树四十余帝三百秋功名事迹随东流白马小儿谁家子泰淸之岁来关囚金陵昔时何壮哉席巻英豪天下来冠葢散爲烟雾尽金舆玉座成寒灰扣剑悲吟空咄嗟梁陈白骨乱如麻天子龙沉景阳井谁歌玉树后庭花此地伤心不能道目下离离长春草送尔长江万里心他年来访南山皓笑歌行笑矣乎笑矣乎君不见曲如钩古人知尔封公侯君不见直如絃古人知尔死道边张仪所以只掉三寸舌苏秦所以不垦二顷田笑矣乎笑矣乎君不见沧浪老人歌一曲还道沧浪濯吾足平生不解谋此身虚作离骚遣人读笑矣乎笑矣乎赵有豫让楚屈平卖身买得千年名巢由洗耳有何益夷齐饿死终无成君爱身后名我爱眼前酒饮酒眼前乐虚名何处有男儿穷通当有时曲腰向君君不知勐虎不看几上肉洪炉不铸囊中锥笑矣乎笑矣乎甯武子朱买臣叩角行歌背负薪今日逢君君不识岂得不如佯狂人悲歌行悲来乎悲来乎主人有酒且莫斟听我一曲悲来吟悲来不吟还不笑天下无人知我心君有数斗酒我有三尺琴琴鸣酒乐两相得一盃不啻千钧金悲来乎悲来乎天虽长地虽乆金玉满堂应不守富贵百年能㡬何死生一度人皆有孤猿坐啼坟上月且须一尽杯中酒悲来乎悲来乎凤鸟不至河无图㣲子去之箕子奴汉帝不忆李将军楚王放却屈大夫悲来乎悲来乎秦家李斯早追悔虚名拨向身之外范子何曽爱五湖功成名遂身自退剑是一夫用书能知姓名惠施不肯干万乗卜式未必穷一经还须黒头取方伯莫漫白首为儒生李太白集注巻七李太白集注卷八钦定四库全书李太白集注巻八钱塘王琦撰古近体诗共五十三首秋浦歌十七首秋浦长似秋萧条使人愁客愁不可度行上东大楼正西望长安下见江水流寄言向江水汝意忆侬不遥传一掬泪爲我达扬州其二秋浦猿夜愁黄山堪白头青溪非陇水翻作断肠流欲去不得去薄游成久游何年是归日两泪下孤舟其三秋浦锦駞鸟人间天上稀山鸡羞渌水不敢照毛衣其四两鬓入秋浦一朝飒已衰猿声催白发长短尽成丝其五秋浦多白猿超腾若飞雪牵引条上儿饮弄水中月其六愁作秋浦客强看秋浦花山川如剡县风日似长沙其七醉上山公马寒歌甯戚牛空吟白石烂泪满黑貂裘其八秋浦千重岭水车岭最奇天倾欲堕石水拂寄生枝其九江祖一片石靑天扫画屏题诗畱万古绿字锦苔生其十千千石楠树万万女贞林山山白鹭满涧涧白猿吟君莫向秋浦猿声碎客心其十一逻人横鸟道江祖出鱼梁水急客舟疾山花拂面香其十二水如一疋练此地卽平天耐可乗明月看花上酒船其十三渌水净素月月明白鹭飞郎听採菱女一道夜歌归其十四炉火照天地红星乱紫烟𧹞郎明月夜歌曲动寒川其十五白发三千丈缘愁似箇长不知明镜里何处得秋霜其十六秋浦田舎翁採鱼水中宿妻子张白鷴结罝映深竹其十七桃波一步地了了语声闻闇与山僧别低头礼白云当涂赵炎少府粉图山水歌峨睂高出西极天罗浮直与南溟连名工绎思挥綵笔驱山走海置眼前满堂空翠如可扫赤城霞气苍梧烟洞庭潇湘意渺绵三江七泽情洄沿惊涛汹涌向何处孤舟一去迷归年征帆不动亦不旋飘如随风落天边心摇目断兴难尽几时可到三山巅西峰峥嵘喷流泉横石蹙水波潺湲东崖合沓蔽轻雾深林杂树空芊绵此中冥昧失昼夜隐几寂听无鸣蝉长松之下列羽客对座不语南昌仙南昌仙人赵夫子妙年歴落靑云士讼庭无事罗衆宾杳然如在丹靑里五色粉图安足珍眞山可以全吾身若待功成拂衣去武陵桃花笑杀人永王东巡歌十一首永王正月东出师天子遥分龙虎旗楼船一举风波静江汉翻爲鴈鹜池其二三川北虏乱如麻四海南奔似永嘉但用东山谢安石爲君谈笑静胡沙其三雷鼓嘈嘈喧武昌云旗猎猎过寻阳秋毫不犯三呉悦春日遥看五色光其四龙盘虎踞帝王州帝子金陵访古丘春风试暖昭阳殿明月还过鳷鹊楼其五二帝巡游俱未廻五陵松栢使人哀诸侯不救河南地更喜贤王远道来其六丹阳北固是呉关画出楼台云水间千巖烽火连沧海两岸旌旗绕碧山其七王出三江按五湖楼船跨海次扬都战舰森森罗虎士征帆一一引龙驹其八长风挂席势难廻海动山倾古月摧君看帝子浮江日何似龙骧出崃来其九祖龙浮海不成桥汉武寻阳空射蛟我王楼舰轻秦汉却似文皇欲渡辽其十帝宠贤王入楚关扫淸江汉始应还初从云梦开朱邸更取金陵作小山其十一试借君王玉马鞭指挥戎虏坐琼筵南风一扫胡尘静西入长安到日边上皇西巡南京歌十首胡尘轻拂建章台圣主西廵蜀道来剑壁门高五千尺石爲楼阁九天开其二九天开出一成都万戸千门入画图草树云山如锦绣秦川得及此间无其三华阳春树似新丰行入新都若旧宫桞色未饶秦地绿花光不减上阳红其四谁道君王行路难六龙西幸万人欢地转锦江成渭水天回玉垒作长安其五万国同风共一时锦江何谢曲江池石镜更明天上月后宫亲得照蛾眉其六濯锦淸江万里流云帆龙舸下扬州北地虽夸上林苑南京还有散花楼其七锦水东流绕锦城星桥北挂象天星四海此中朝圣主峩眉山上列仙庭其八秦开蜀道置金牛汉水元通星汉流天子一行遗圣迹锦城长作帝王州其九水渌天靑不起尘风光和暖胜三秦万国烟花随玉辇西来添作锦江春其十剑阁重关蜀北门上皇归马若云屯少帝长安开紫极双悬日月照干坤峨眉山月歌峨眉山月半轮秋影入平羌江水流夜发淸溪向三崃思君不见下渝州峨眉山月歌送蜀僧晏入中京我在巴东三崃时西看明月忆峨眉月出峨眉照沧海与人万里长相随黄鹤楼前月华白此中忽见峨眉客峨眉山月还送君风吹西到长安陌长安大道横九天峨眉山月照秦川黄金师子乘高座白玉麈尾谈重𤣥我似浮云滞呉越君逢圣主游丹阙一振高名满帝都归时还弄峨眉月赤壁歌送别二龙争战决雌雄赤壁楼船扫地空烈火张天照云海周瑜于此破曹公君去沧江望澄碧鲸鲵唐突畱余迹一一书来报故人我欲因之壮心魄江夏行忆昔娇小姿春心亦自持爲言嫁夫壻得免长相思谁知嫁商贾令人却愁苦自从爲夫妻何曾在乡土去年下扬州相送黄鹤楼眼看帆去远心逐江水流只言期一载谁谓歴三秋使妾肠欲断恨君情悠悠东家西舍同时发北去南来不逾月未知行李游何方作箇音书能断絶适来往南浦欲问西江船正见当垆女红糚二八年一种爲人妻独自多悲恓对镜便垂泪逢人只欲啼不如轻薄儿旦暮长追随悔作商人妇靑春长别离如今正好同欢乐君去容华谁得知怀仙歌一鹤东飞过沧海放心散漫知何在仙人浩歌望我来应攀玉树长相待尧舜之事不足惊自余嚣嚣直可轻巨鳌莫载三山去我欲蓬莱顶上行玉眞仙人词玉眞之仙人时往太华峰清晨鸣天鼓飇歘腾双龙弄电不辍手行云本无踪几时入少室王母应相逢淸溪行淸溪淸我心水色异诸水借问新安江见底何如此人行明镜中鸟度屏风里向晚猩猩啼空悲远游子詶殷明佐见赠五云裘歌我吟谢朓诗上语朔风飒飒吹飞雨谢朓已没靑山空后来继之有殷公粉图珍裘五云色煜如晴天散綵虹文章彪炳光陆离应是素娥玉女之所爲轻如松花落金粉浓似锦苔含碧滋远山积翠横海岛残霞飞丹映江草凝毫採掇花露容几年功成夺天造故人赠我我不违着令山水含淸晖顿惊谢康乐诗兴生我衣襟前林壑敛暝色袖上云霞收夕霏羣仙长叹惊此物千崖万岭相萦郁身骑白鹿行飘飖手翳紫芝笑披拂相如不足夸鹔鹴王恭鹤氅安可方瑶台雪花数千点片片吹落春风香爲君持此凌苍苍上朝三十六玉皇下窥夫子不可及矫手相思空断肠临路歌大鹏飞兮振八裔中天摧兮力不济余风激兮万世游扶桑兮挂石袂后人得之传此仲尼亡兮谁爲出涕古意君爲女萝草妾作兔丝花轻条不自引爲逐春风斜百丈託远松纒绵成一家谁言㑹面易各在靑山崖女萝发馨香兔丝断人肠枝枝相纠结叶叶竟飘扬生子不知根因谁共芬芳中巢双翡翠上宿紫鸳鸯若识二草心海潮亦可量山鹧鸪词苦竹岭头秋月辉苦竹南枝鹧鸪飞嫁得燕山胡鴈壻欲衔我向鴈门归山鸡翟雉来相劝南禽多被北禽欺紫塞严霜如剑㦸苍梧欲巢难背违我心誓死不能去哀鸣惊叫泪沾衣歴阳壮士勤将军名思齐歌歴阳壮士勤将军神力出于百夫则天太后召见奇之授游击将军赐锦袍玉带朝野荣之后拜横南将军大臣慕义结十友卽燕公张说馆陶公郭元振爲首余壮之遂作诗太古歴阳郡化爲洪川在江山犹郁盘龙虎秘光彩蓄洩数千载风云何霮䨴特生勤将军神力百夫倍草书歌行少年上人号怀素草书天下称独步墨池飞出北溟鱼笔锋杀尽中山兔八月九月天气凉酒徒词客满高堂牋麻素绢排数箱宣州石砚墨色光吾师醉后倚绳牀须臾扫尽数千张飘风骤雨惊飒飒落花飞雪何茫茫起来向壁不停手一行数字大如斗怳怳如闻神鬼惊时时只见龙蛇走左盘右蹙如惊电状同楚汉相攻战湖南七郡凡几家家家屏障书题徧王逸少张伯英古来几许浪得名张颠老死不足数我师此义不师古古来万事贵天生何必要公孙大娘浑脱舞和卢侍御通塘曲君夸通塘好通塘胜耶溪通塘在何处远在寻阳西靑萝袅袅挂烟树白鷴处处聚沙堤石门中断平湖出百丈金潭照云日何处沧浪垂钓翁鼓棹渔歌趣非一相逢不相识出没绕通塘浦边淸水明素足别有浣纱呉女郎行尽绿潭潭转幽疑是武陵春碧流秦人鸡犬桃花里将比通塘渠见羞通塘不忍别十去九迟回偶逢佳境心已醉忽有一鸟从天来月出靑山送行子四边苦竹秋声起长吟白雪望星河双垂两足扬素波梁鸿德耀㑹稽日宁知此中乐事多李太白集注巻八李太白集注卷九钦定四库全书李太白集注巻九钱塘王𤦺撰古近体诗共四十三首赠孟浩然吾爱孟夫子风流天下闻红颜弃轩冕白首卧松云醉月频中圣迷花不事君高山安可仰徒此揖清芬赠从兄襄阳少府皓结发未识事所交尽豪雄郄秦不受赏击晋宁为功小节岂足言退耕舂陵东归来无产业生事如转蓬一朝乌裘敝百镒黄金空弹剑徒激昂出门悲路穷吾兄青云士然诺闻诸公所以陈片言片言贵情通棣华傥不接甘与秋草同淮海对雪赠傅霭朔雪落呉天从风渡溟渤海树成阳春江沙皓明月兴从剡溪起思绕梁园发寄君郢中歌曲罢心断絶赠徐安宜白田见楚老歌咏徐安宜制锦不择地操刀良在兹清风动百里惠化闻京师浮人若云归耕种满郊岐川光净麦陇日色明桑枝讼息但长啸賔来或解颐青橙拂戸牖白水流园池游子滞安邑懐恩未忍辞翳君树桃李岁晚託深期赠任城卢主簿潜海鸟知天风窜身鲁门东临觞不能饮矫翼思凌空钟鼓不为乐烟霜谁与同归飞未忍去流泪谢鸳鸿早秋赠裴十七仲堪逺海动风色吹愁落天涯南星变大火热气余丹霞光景不可回六龙转天车荆人泣美玉鲁叟悲匏𤓰功业若梦里抚琴发长嗟裴生信英迈屈起多才华歴抵海岱豪结交鲁朱家复携两少妾艳色惊荷葩双歌入青云但惜白日斜穷溟出宝贝大泽饶龙蛇明主傥见收烟霄路非赊时命若不会归应鍊丹砂赠范金乡二首君子枉清盼不知东走迷离家未几月络纬鸣中闺桃李君不言攀花愿成蹊那能吐芳讯惠好相招携我有结緑珍久藏浊水泥时人弃此物乃与燕石齐摭拭欲赠之申眉路无梯辽东慙白豕楚客羞山鸡徒有献芹心终流泣玉啼祇应自索漠留舌示山妻其二范宰不买名絃歌对前楹为邦黙自化日觉冰壶清百里鸡犬静千庐机杼鸣浮人少荡析爱客多逢迎游子覩嘉政因之听颂声赠瑕丘王少府皎皎鸾鳯姿飘飘神仙气梅生亦何事来作南昌尉清风佐鸣琴寂寞道为贵一见过所闻操持难与羣毫挥鲁邑讼目送瀛洲云我隐屠钓下尔当玉石分无由接高论空此仰清芬东鲁见狄博通去年别我向何处有人传道游江东谓言挂席度沧海却来应是无长风见京兆韦参军量移东阳二首潮水还归海流人却到呉相逢问愁苦泪尽日南珠其二闻说金华渡东连五百滩全胜若耶好莫道此行难猿啸千谿合松风五月寒他年一携手揺艇入新安赠丹阳横山周处士惟长周子横山隐开门临城隅连峰入戸牖胜槩凌方壶时枉白纻词放歌丹阳湖水色傲溟渤川光秀菰蒲当其得意时心与天壤俱闲云随舒巻安识身有无抱石耻献玉沉泉笑探珠羽化如可作相携上清都玉真公主别馆苦雨赠衞尉张卿二首秋坐金张馆繁阴昼不开空烟迷雨色萧飒望中来翳翳昏垫苦沉沉忧恨催清秋何以慰白酒盈吾杯吟咏思管乐此人已成灰独酌聊自勉谁贵经纶才弹劒谢公子无鱼良可哀其二苦雨思白日浮云何由巻稷卨和天人阴阳乃骄蹇秋霖剧倒井昏雾横絶巘欲往咫尺涂遂成山川限潨潨奔澑闻浩浩惊波转泥沙塞中途牛马不可辨饥从漂母食闲缀羽陵简园家逢秋蔬藜藿不满眼蟏蛸结思幽蟋蟀伤褊浅㕑灶无青烟刀机生绿藓投筯解鹔鹴换酒醉北堂丹徒布衣者慷慨未可量何时黄金盘一斛荐㯽榔功成拂衣去揺曳沧洲旁赠韦秘书子春谷口郑子真躬耕在巖石高名动京师天下皆籍籍斯人竟不起云卧从所适茍无济代心独善亦何益惟君家世者偃息逢休明谈天信浩荡说剑纷纵横谢公不徒然起来为苍生秘书何寂寂无乃羁豪英且复归碧山安能恋金阙旧宅樵渔地蓬蒿巳应没却顾女几峯胡颜见云月徒为风尘苦一官已白发气同万里合访我来琼都披云覩青天扪虱话良图畱侯将绮里出处未云殊终与安社稷功成去五湖赠韦待御黄裳二首太华生长松亭亭凌霜雪天与百尺高岂为微风折桃李卖阳艶路人行且迷春光扫地尽碧叶成黄泥愿君学长松慎勿作桃李受屈不改心然后知君子其二见君乗骢马知上太行道此地果摧轮全身以为寳我如丰年玉弃置秋田草但勗冰壶心无为叹衰老赠薛校书我有吴越曲无人知此音姑苏成蔓草麋鹿空悲吟未夸观涛作空郁钓鳌心举手谢东海虚行归故林赠何七判官昌浩有时忽惆怅匡坐至夜分平明空啸咤思欲解世纷心随长风去吹散万里云羞作济南生九十诵古文不然拂剑起沙漠收竒勲老死阡陌间何因扬清芬夫子今管乐英才冠三军终与同出处岂将沮溺羣读诸葛武侯传书懐赠长安崔少府叔封昆季汉道昔云季羣雄方战争霸图各未立割据资豪英赤伏起頽运卧龙得孔明当其南阳时陇亩躬自耕鱼水三顾合风云四海生武侯立岷蜀壮志吞咸京何人先见许但有崔州平余亦草间人颇懐拯物情晚途值子玉华发同衰荣託意在经济结交为弟兄无令管与鲍千载独知名赠郭将军将军少年出武威入掌银台护紫微平明拂剑朝天去薄暮垂鞭醉酒归爱子临风吹玉笛美人向月舞罗衣畴昔雄豪如梦里相逢且欲醉春晖驾去温泉宫后赠杨山人少年落魄楚汉间风尘萧瑟多苦颜自言管葛竟谁许长吁莫错还闭关一朝君王垂拂拭剖心输丹雪胷臆忽䝉白日回景光直上青云生羽翼幸陪鸾辇出鸿都身骑飞龙天马驹王公大人借颜色金章紫绶来相趋当时结交何纷纷片言道合唯有君待吾尽节报明主然后相携卧白云温泉侍从归逢故人汉帝长杨苑夸胡羽猎归子云叨侍从献赋有光辉激赏揺天笔承恩赐御衣逢君奏明主他日共翻飞赠裴十四朝见裴叔则朗如行玉山黄河落天走东海万里写入胷懐间身骑白鼋不敢度金高南山买君顾徘徊六合无相知飘若浮云且西去赠崔侍御黄河三尺鲤本在孟津居㸃额不成龙归来伴凡鱼故人东海客一见借吹嘘风涛傥相因更欲凌崑墟述德兼陈情上哥舒大夫天为国家孕英才森森矛戟拥灵台浩荡深谋喷江海纵横逸气走风雷丈夫立身有如此一唿三军皆披靡衞青谩作大将军白起真成一䜿子雪谗诗赠友人嗟余沉迷猖獗已久五十知非古人常有立言补过庶存不朽包荒匿瑕蓄此烦丑月出致讥贻媿皓首感悟遂晚事往日迁白璧何辜青蝇屡前羣轻折轴下沉黄泉衆毛飞骨上凌青天萋斐暗成贝锦粲然泥沙聚埃珠玉不鲜洪燄烁山发自纤烟沧波荡日起于微涓交乱四国播于八埏拾尘掇蜂疑圣猜贤哀哉悲夫谁察予之贞坚彼人之猖狂不如鹊之彊彊彼妇人之淫昏不如鹑之奔奔坦荡君子无悦簧言擢发续罪罪乃孔多倾海流恶恶无以过人生实难逢此织罗积毁销金沉忧作歌天未䘮文其如予何姐已灭纣褒女惑周天维荡覆职此之由汉祖吕氏食其在旁秦皇太后毐亦滛荒螮蝀作昏遂掩太阳万乗尚尔匹夫何伤辞殚意穷心切理直如或妄谈昊天是殛子野善听离娄至明神靡遁响鬼无逃形不我遐弃庻昭忠诚赠参寥子白鹤飞天书南荆访高士五云在岘山果得参寥子肮脏辞故园昻藏入君门天子分玉帛百官接话言毫墨时洒落探𤣥有竒作着论穷天人千春秘麟阁长揖不受官拂衣归林峦余亦去金马藤萝同所攀相思在何处桂树青云端赠饶阳张司戸燧朝饮苍梧泉夕栖碧海烟宁知鸾鳯意逺託椅桐前慕蔺岂曩古攀嵇是当年媿非黄石老安识子房贤功业嗟落日容华弃徂川一语已道意三山期着鞭蹉跎人间世寥落壶中天独见游物祖探元穷化先何当共携手相与排冥筌赠清漳明府姪聿我李百万叶柯条布中州天开青云器日为苍生忧小邑且割鸡大刀伫烹牛雷声动四境惠与清漳流絃歌咏唐尧脱落隐簪组心和得天真风俗犹太古牛羊散阡陌夜寝不扃戸问此何以然贤人宰吾土举邑树桃李垂阴亦流芬河堤绕渌水桑柘连青云赵女不冶容提笼昼成羣缲丝鸣机杼百里声相闻讼息鸟下阶高卧披道帙蒲鞭挂檐枝示耻无扑抶琴清月当戸人寂风入室长啸无一言陶然上皇逸白玉壶冰水壶中见底清清光洞毫发皎洁照羣情赵北美嘉政燕南播高名过客覧行謡因之诵德声赠临洺县令皓弟陶令去彭泽茫然大古心大音自成曲但奏无絃琴钓水路非逺连鳌意何深终期龙伯国与尔相招寻赠郭季鹰河东郭有道于世若浮云盛徳无我位淸光独映君耻将鸡并食长与鳯为羣一击九千仞相期凌紫氛邺中赠王大劝入高鳯石门山幽居一身竟无託逺与孤蓬征千里失所依复将落叶并中途偶良朋问我将何行欲献济时䇿此心谁见明君王制六合海塞无交兵壮士伏草间沉忧乱纵横飘飘不得意昨发南都城紫鷰枥上嘶青萍匣中鸣投躯寄天下长啸寻豪英耻学瑯邪人龙蟠事躬耕富贵吾自取建功及春荣我愿执尔手尔方达我情相知同一已岂唯弟与兄抱子弄白云琴歌发清声临别意难尽各希存令名赠华州王司士淮水不絶波澜高盛德未泯生英髦知君先负庙堂器今日还须赠宝刀赠卢征君昆弟明主访贤逸云泉今已空二卢竟不起万乗高其风河上喜相得壶中趣每同沧洲即此地观化游无穷木落海水清鳌背覩方蓬与君弄倒影携手凌星虹赠新平少年韩信在淮阴少年相欺凌屈体若无骨壮心有所凭一遭龙颜君啸咤从此兴千金荅漂母万古共嗟称而我竟何为寒苦坐相仍长风入短袂内手如懐冰故友不相恤新交宁见矜摧残槛中虎羁绁鞴上鹰何时腾风云抟击申所能赠崔侍御长剑一杯酒男儿方寸心洛阳因剧孟託宿话胷襟但仰山岳秀不知江海深长安复携手再顾重千金君乃輶轩佐余叨翰墨林高风摧秀木虚弹落惊禽不取回舟兴而来命驾寻扶揺应惜力桃李愿成阴笑吐张仪舌愁为庄舄吟谁怜明月夜肠断听秋砧走笔赠独孤驸马都尉朝天跃马归香风吹人花乱飞银鞍紫鞚照云日左顾右盼生光辉是时仆在金门里待诏公车谒天子长揖蒙垂国士恩壮心剖出酬知已一别蹉跎朝市间青云之交不可攀傥其公子重回顾何必侯嬴长抱关赠嵩山焦鍊师嵩山有神人焦鍊师者不知何许妇人也又云生于齐梁时其年貌可称五六十常胎息絶谷居少室庐游行若飞倐忽万里世或传其入东海登蓬莱竟莫能测其往也余访道少室尽登三十六峰闻风有寄洒翰遥赠二室凌青天三花含紫烟中有蓬海客宛疑麻姑仙道在喧莫染迹高想已绵时餐金鹅蘂屡读靑苔篇八极恣游憩九垓长周旋下瓢酌颍水舞鹤来伊川还归东山上独拂秋霞眠萝月挂朝镜松风鸣夜絃潜光隐嵩岳鍊魄栖云幄霓裳何飘飖鳯吹转绵邈愿同西王母下顾东方朔紫书傥可传铭骨誓相学口号赠杨征君陶令辞彭泽梁鸿入㑹稽我寻髙士传君与古人齐云卧畱丹壑天书降紫泥不知杨伯起早晚向关西上李邕大鹏一日同风起抟揺直上九万里假令风歇时下来犹能簸却沧溟水时人见我恒殊调见余大言皆冷笑宣父犹能畏后生丈夫未可轻年少赠张公洲革处士列子居郑圃不将衆庶分革侯遁南浦常恐楚人闻抱瓮灌秋蔬心闲游天云每将𤓰田叟耕种汉水濵时登张公洲入兽不乱羣井无桔橰事门絶刺绣文长揖二千石逺辞百里君斯为真隐者吾党慕淸芬李太白集注巻九李太白集注卷十钦定四库全书李太白集注巻十钱塘王𤦺撰古近体诗共二十四首秋日鍊药院镊白发赠元六兄林宗木落识岁秋瓶冰知天寒桂枝日已绿拂雪凌云端弱龄接光景矫翼攀鸿鸾投分三十载荣枯同所欢长吁望青云镊白坐相看秋颜入晓镜壮发凋危冠穷与鲍生贾饥从漂母餐时来极天人道在岂吟叹乐毅方适赵苏秦初説韩巻舒固在我何事空摧残书情赠蔡舍人雄尝高谢太傅携妓东山门楚舞醉碧云吴歌断清猿暂因苍生起谈笑安黎元余亦爱此人丹霄冀飞翻遭逢圣明主敢进兴亡言白璧竟何辜青蝇遂成寃一朝去京国十载客梁园勐犬吠九关杀人愤精魂皇穹雪寃枉白日开昏氛泰阶得夔龙桃李满中原倒海索明月凌山採芳荪媿无横草功虚负雨露恩迹谢云台阁心随天马辕夫子王佐才而今复谁论曾飇振六翮不日思腾鶱我纵五湖棹烟涛恣崩奔梦钓子陵湍英风缅犹存徒希客星隐弱植不足援千里一回首万里一长歌黄鹤不复来清风奈愁何舟浮潇湘月山倒洞庭波投汩笑古人临濠得天和闲时田亩中搔背牧鸡鹅别离解相访应在武陵多忆襄阳旧游赠马少府巨昔爲大堤客曽上山公楼开忩碧嶂满拂镜沧江流高冠佩雄剑长揖韩荆州此地别夫子今来思旧游朱颜君未老白发我先秋壮志恐蹉跎功名若云浮归心结远梦落日悬春愁空思羊叔子堕泪岘山头对雪献从兄虞城宰昨夜梁园里弟寒兄不知庭前看玉树肠断忆连枝访道安陵遇葢寰爲子造真箓临别留赠清水见白石仙人识青童安陵葢夫子十岁与天通悬河与微言谈论安可穷能令二千石抚背惊神聪挥毫赠新诗高价掩山东至今平原客感激慕清风学道北海仙传书蘂珠宫丹田了玉阙白日思云空爲我草真箓天人慙妙工七元洞豁落八角辉星虹三灾荡璇玑蛟龙翼微躬举手谢天地虚无齐始终黄金满高堂答荷难克充下笑世上士沉魂北罗酆昔日万乗坟今成一科蓬赠言若可重实此轻华嵩赠崔郎中宗之胡鴈拂海翼翺翔鸣素秋惊云辞沙朔飘荡迷河洲有如飞蓬人去逐万里游登高望浮云彷彿如旧丘日从海旁没水向天边流长啸倚孤剑目极心悠悠岁晏归去来富贵安可求仲尼七十説歴聘莫见收鲁连逃千金珪组岂可酬时哉苟不㑹草木爲我俦希君同携手长往南山幽赠崔谘议騄骥本天马素非伏枥驹长嘶向清风倏忽凌九区何言西北至却走东南隅世道有翻覆前期难预图希君一剪拂犹可骋中衢赠昇州王使君忠臣六代帝王国三吴佳丽城贤人当重寄天子借高名巨海一边静长江万里清应须救赵策未肯弃侯嬴赠别从甥高五鱼目高太山不如一玙璠贤甥即明月声价动天门能成吾宅相不减魏阳元自顾寡筹畧功名安所存五木思一掷如绳系穷猨枥中骏马空堂上醉人喧黄金久已罄爲报故交恩闻君陇西行使我惊心魂与尔共飘飖雪天各飞翻江水流或巻此心难具论贫家羞好客语拙觉辞繁三朝空错莫对饭却慙寃自笑我非夫生事多契阔积蓄万古愤向谁得开豁天地一浮云此身乃毫末忽见无端倪太虚可包括去去何足道临岐空复愁肝胆不楚越山河亦衾帱云龙若相从明主㑹见收成功解相访溪水桃花流赠裴司马翡翠黄金缕绣成歌舞衣若无云间月谁可比光辉秀色一如此多爲衆女讥君恩移昔爱失宠秋风归愁苦不窥邻泣上流黄机天寒素手冷夜长烛复微十日不满匹鬓蓬乱若丝犹是可怜人容华世中稀向君发皓齿顾我莫相违叙旧赠江阳宰陆调太伯让天下仲雍扬波涛清风荡万古迹与星辰高开吴食东溟陆氏世英髦多君秉古节岳立冠人曹风流少年时京洛事游遨腰间延陵剑玉带明珠袍我昔鬭鸡徒连延五陵豪邀遮相组织呵吓来煎熬君开万丛人鞍马皆辟易告急清宪台脱余北门厄间宰江阳邑剪棘树兰芳城门何肃穆五月飞秋霜好鸟集珍木高才列华堂时从府中归丝管俨成行但苦隔远道无由共衔觞江北荷花开江南杨梅鲜挂席候海色乗风下长川多酤新丰醁满载剡溪船中途不遇人直到尔门前大笑同一醉取乐平生年赠从孙义兴宰铭天子思茂宰天枝得英才朗然清秋月独岀映吴台落笔生绮绣操刀振风雷蠖屈虽百里鹏鶱望三台退食无外事琴堂向山开绿水寂以闲白云有时来河阳富奇藻彭泽纵名杯所恨不见之犹如仰昭回元恶昔滔天疲人㪚幽草惊川无恬鳞举邑罕遗老誓雪㑹稽耻将奔宛陵道亚相素所重投刃应桑林独坐伤激扬神融一开襟絃歌欣冄理和乐醉人心蠧政除害马倾巢有归禽壶浆候君来聚舞共讴吟农夫弃蓑笠蚕女堕缨簪欢笑相拜贺则知惠爱深歴职吾所闻称贤尔爲最化洽一邦上名驰三江外峻节贯云霄通方堪远大能文变风俗好客畱轩葢他日一来游因之严光濑草创大还赠柳官廸天地爲橐籥周流行太易造化合元符交媾腾精魄自然成妙用孰知其指的罗络四季间緜微无一隙日月更岀没双光岂云只姹女乗河车黄金充辕轭执枢相管辖摧伏伤羽翮朱鸟张炎威白虎守本宅相煎成苦老消烁凝津液髣髴明忩尘死灰同至寂擣冶入赤色十二周律厯赫然称大还与道本无隔白日可抚弄清都在咫尺北酆落死名南斗上生籍抑予是何者身在方士格才术信纵横世途自轻掷吾求仙弃俗君晓损胜益不向金阙游思爲玉皇客鸾车速风电龙骑无鞭䇿一举上九天相携同所适赠崔司户文昆季双珠岀海底俱是连城珍明月两特达余辉旁照人英声振名都高价动殊邻岂伊箕山故特以风期亲惟昔不自媒担簦西入秦攀龙九天上忝列岁星臣布衣侍丹墀密勿草丝纶才微惠渥重谗巧生缁磷一去已十年今来复盈旬清霜入晓鬓白露生衣巾侧见绿水亭开门列华茵千金散义士四座无凡賔欲折月中桂持爲寒者薪路旁已窃笑天路将何因垂恩傥邱山报徳有微身赠溧阳宋少府陟李斯未相秦且逐东门兔宋玉事襄王能爲高唐赋尝闻绿水曲忽此相逢遇扫洒青天开豁然披云雾葳蕤紫鸾鸟巢在崑山树惊风西北吹飞落南溟去早懐经济䇿特受龙颜顾白玉栖青蝇君臣忽行路人生感分义贵欲呈丹素何日清中原相期廓天步戏赠郑溧阳陶令日日醉不知五柳春素琴本无絃漉酒用葛巾清风北忩下自谓羲皇人何时到栗里一见平生亲赠僧崖公昔在朗陵东学禅白眉空大地了镜彻回旋寄轮风揽彼造化力持爲我神通晚谒太山君亲见日没云中夜卧山月拂衣逃人羣授余金仙道旷劫未始闻冥机发天光独朗谢垢氛虚舟不系物观化游江濆江濆遇同声道崖乃僧英説法动海岳游方化公卿手秉玉麈尾如登白楼亭微言注百川亹亹信可听一风鼓羣有万籁各自鸣启闭八忩牖託宿掣雷霆自言歴天台搏壁蹑翠屏凌兢石桥去恍惚入青冥昔往今来归絶景无不经何日更携手乗杯向蓬瀛游溧阳北湖亭望瓦屋山懐古赠同旅朝登北湖亭遥望瓦屋山天清白露下始觉秋风还游子託主人仰观眉睫间目色送飞鸿邈然不可攀长吁相劝勉何事来吴关闻有贞义女振穷溧水湾清光了在眼白日如披颜高坟五六墩崒兀栖勐虎遗迹翳九泉芳名动千古子胥昔乞食此女倾壶浆运开展宿愤入楚鞭平王凛冽天地间闻名若懐霜壮夫或未达十步九太行与君拂衣去万里同翺翔醉后赠从甥高镇马上相逢揖马鞭客中相见客中怜欲邀击筑悲歌饮正值倾家无酒钱江东风光不借人枉杀落花空自春黄金逐手快意尽昨日破产今朝贫丈夫何事空啸傲不如烧却头上巾君爲进士不得进我被秋霜生旅鬓时清不及英豪人三尺童儿唾廉蔺匣中盘剑装䱜鱼闲在腰间未用渠且将换酒与君醉醉归託宿吴专诸赠秋浦柳少府秋浦旧萧索公庭人吏稀因君树桃李此地忽芳菲摇笔望白云开帘当翠微时来引山月纵酒酣清辉而我爱夫子淹留未忍归赠崔秋浦三首吾爱崔秋浦宛然陶令风门前五杨柳井上二梧桐山鸟下听事檐花落酒中懐君未忍去惆怅意无穷其二崔令学陶令北忩常昼眠抱琴时弄月取意任无絃见客但倾酒爲官不爱钱东臯多种黍劝尔早耕田其三河阳花作县秋浦玉爲人地逐名贤好风随惠化春水从天汉落山逼画屏新应念金门客投沙弔楚臣望九华山赠青阳韦仲堪昔在九江上遥望九华峰天河挂绿水秀岀九芙蓉我欲一挥手谁人可相从君爲东道主于此卧云松李太白集注巻十李太白集注卷十一钦定四库全书李太白集注巻十一钱塘王𤦺撰古近体诗共三十二首赠王判官时余归隐居庐山屏风叠昔别黄鹤楼蹉跎淮海秋俱飘零落叶各散洞庭流中年不相见蹭蹬游吴越何处我思君天台绿萝月㑹稽风月好却遶剡溪回云山海上岀人物镜中来一度浙江北十年醉楚台荆门倒屈宋梁苑倾邹枚苦笑我夸诞知音安在哉大盗割鸿沟如风扫秋叶吾非济代人且隐屏风叠中夜天中望忆君思见君明朝拂衣去永与海鸥羣在水军宴赠幕府诸侍御月化五白龙翻飞凌九天胡沙惊北海电扫洛阳川虏箭雨宫阙皇舆成播迁英王受庙畧秉钺清南边云旗巻海雪金㦸罗江烟聚散百万人弛张在一贤霜台降羣彦水国奉戎旃绣服开宴语天人借楼船如登黄金台遥谒紫霞仙巻身编蓬下冥机四十年宁知草间人腰下有龙泉浮云在一决誓欲清幽燕愿与四座公静谈金匮篇齐心戴朝恩不惜㣲躯捐所冀旄头灭功成追鲁连赠武十七谔门人武谔深于义者也质木沉悍慕要离之风潜钓川海不数数于世间事闻中原作难西来访余余爱子伯禽在鲁许将冒胡兵以致之酒酣感激援笔而赠马如一匹练明日过吴门乃是要离客西来欲报恩笑开燕匕首拂拭竟无言狄犬吠清洛天津成塞垣爱子隔东鲁空悲断肠猿林回弃白璧千里阻同奔君爲我致之轻赍涉淮源精诚合天道不媿逺游魂赠闾丘宿松阮籍爲太守乗驴上东平剖竹十日间一朝风化淸偶来拂衣去谁测主人情夫子理宿松浮云知古城扫地物莽然秋来百草生飞鸟还旧巢迁人返躬耕何慙宓子贱不减陶渊明吾知千载后却掩二贤名狱中上崔相涣胡马渡洛水血流征战塲千门闭秋景万姓危朝霜贤相燮元气再欣海县康台庭有䕫龙列宿粲成行羽翼三元圣发辉两太阳应念覆盆下雪泣拜天光中丞宋公以吴兵三千赴河南军次寻阳脱余之囚参谋幕府因赠之独坐清天下专征出海隅九江皆渡虎三郡尽还珠组练明秋浦楼船入郢都风高初选将月满欲平胡杀气横千里军声动九区白猿慙剑术黄石借兵符戎虏行当剪鲸鲵立可诛自怜非剧孟何以佐良图流夜郎赠辛判官昔在长安醉花柳五侯七贵同杯酒气岸遥凌豪士前风流肯落他人后夫子红颜我少年章台走马着金鞭文章献纳麒麟殿歌舞淹留玳瑁筵与君自谓长如此宁知草动风尘起函谷忽惊胡马来秦宫桃李向明开我愁远谪夜郎去何日金鸡放赦回赠刘都使东平刘公干南国秀余芳一鸣即朱绂五十佩银章饮冰事戎幕衣锦华水乡铜官几万人诤讼清玉堂吐言贵珠玉落笔回风霜而我谢明主衔哀投夜郎归家酒债多门客粲成行高谈满四座一日倾千觞所求竟无绪裘马欲摧藏主人若不顾明发钓沧浪赠常侍御安石在东山无心济天下一起振横流功成复潇洒大贤有巻舒季叶轻风雅匡复属何人君爲知音者传闻武安将气振长平瓦燕赵期洗清周秦保宗社登朝若有言爲访南迁贾赠易秀才少年解长剑投赠即分离何不断犀象精光暗往时蹉跎君自惜窜逐我因谁地远虞翻老秋深宋玊悲空摧芳桂色不屈古松姿感激平生意劳歌寄此辞经乱离后天恩流夜郎忆旧游书懐赠江夏韦太守良宰天上白玉京十二楼五城仙人抚我顶结发受长生误逐世间乐颇穷理乱情九十六圣君浮云挂空名天地赌一掷未能忘战争试涉霸王畧将期轩冕荣时命乃大谬弃之海上行学剑翻自哂爲文竟何成剑非万人敌文窃四海声儿戏不足道五噫出西京临当欲去时慷慨泪沾缨叹君倜傥才标举冠羣英开筵引祖帐慰此远徂征鞍马若浮云送余骠骑亭歌钟不尽意白日落昆明十月到幽州戈鋋若罗星君王弃北海扫地借长鲸唿吸走百川燕然可摧倾心知不得语却欲栖蓬瀛弯弧惧天狼挟矢不敢张揽涕黄金台唿天哭昭王无人贵骏骨緑耳空腾骧乐毅傥再生于今亦奔亡蹉跎不得意驱马过贵乡逢君听絃歌肃穆坐华堂百里独太古陶然卧羲皇徴乐昌乐馆开筵列壶觞贤豪间青娥对烛俨成行醉舞纷绮席清歌绕飞梁欢娱未终朝秩满归咸阳祖道拥万人供帐遥相望一别隔千里荣枯异炎凉炎凉几度改九土中横溃汉甲连胡兵沙尘暗云海草木摇杀气星辰无光彩白骨成丘山苍生竟何罪函关壮帝居国命悬哥舒长㦸三十万开门纳凶渠公卿奴犬羊忠谠醢与葅二圣出游豫两京遂丘墟帝子许专征秉旄控强楚节制非桓文军师拥熊虎人心失去就贼势腾风雨惟君固房陵诚节冠终古仆卧香炉顶飡霞𠻳瑶泉门开九江转枕下五湖连半夜水军来寻阳满旌旃空名适自误廹胁上楼船徒赐五百金弃之若浮烟辞官不受赏翻谪夜郎天夜郎万里道西上令人老扫荡六合清仍爲负霜草日月无偏照何由诉苍昊良牧称神明深仁恤交道一忝青云客三登黄鹤楼顾慙祢处士虚对鹦鹉洲樊山霸气尽寥落天地秋江带峨眉雪川横三峡流万舸此中来连帆过扬州送此万里目旷然散我愁纱忩倚天开水树緑如发窥日畏衔山促酒喜得月吴娃与越艶窈窕夸铅红唿来上云梯含笑出帘栊对客小垂手罗衣舞春风賔跪请休息主人情未极覧君荆山作江鲍堪动色清水出芙蓉天然去雕饰逸兴横素襟无时不招寻朱门拥虎士列㦸何森森剪凿竹石开萦流涨清深登楼坐水阁吐论多英音片辞贵白璧一诺轻黄金谓我不媿君青鸟明丹心五色云间鹊飞鸣天上来传闻赦书至却放夜郎回暖气变寒谷炎烟生死灰君登鳯池去勿弃贾生才桀犬尚吠尧匈奴笑千秋中夜四五叹常爲大国忧旌斾夹两山黄河当中流连鸡不得进饮马空夷犹安得羿善射一箭落旄头江夏使君叔席上赠史郎中鳯凰丹禁里衔出紫泥书昔放三湘去今还万死余仙郎久爲别客舍问何如涸辙思流水浮云失旧居多慙华省贵不以逐臣踈复如竹林下而陪芳宴初希君生羽翼一化北溟鱼博平郑太守自庐山千里相寻入江夏北市门见访却之武陵立马赠别大梁贵公子气葢苍梧云若无三千客谁道信陵君救赵复存魏英威天下闻邯郸能屈节访博从毛薛夷门得隐沦而与侯生亲仍要鼓刀者乃是袖鎚人好士不尽心何能保其身多君重然诺意气遥相託五马入市门金鞍照城郭都忘虎竹贵且与荷衣乐去去桃花源何时见归轩相思无终极肠断朗江猿江上赠窦长史汉求季布鲁朱家楚逐伍胥去章华万里南迁夜郎国三年归及长风沙闻道青云贵公子锦帆游戏西江水人疑天上坐楼船水净霞明两重绮相约相期何太深棹歌摇艇月中寻不同珠履三千客别欲论交一片心赠王汉阳天落白玉棺王乔辞叶县一去未千年汉阳复相见犹乗飞凫舄尚识仙人面鬓发何青青童颜皎如练吾曽弄海水清浅嗟三变果惬麻姑言时光速流电与君数杯酒可以穷欢宴白云归去来何事坐交战赠汉阳辅録事二首闻君罢官意我抱汉川湄借问久疎索何如听讼时天清江月白心静海鸥知应念投沙客空余弔屈悲其二鹦鹉洲横汉阳渡水引寒烟没江树南浦登楼不见君君今罢官在何处汉口双鱼白锦鳞令传尺素报情人其中字数无多少祗是相思秋复春江夏赠韦南陵冰胡骄马惊沙尘起胡雏饮马天津水君爲张掖近酒泉我窜三巴九千里天地再新法令寛夜郎迁客带霜寒西忆故人不可见东风吹梦到长安宁期此地忽相遇惊喜茫如堕烟雾玉箫金管喧四筵苦心不得申长句昨日绣衣倾緑樽病如桃李竟何言昔骑天子大宛马今乗欵段诸侯门赖遇南平豁方寸复兼夫子持清论有似山开万里云四望青天解人闷人闷还心闷苦辛长苦辛愁来饮酒二千石寒灰重暖生阳春山公醉后能骑马别是风流贤主人头陀云月多僧气山水何曽称人意不然鸣笳按鼓戏沧流唿取江南女儿歌棹讴我且爲君搥碎黄鹤楼君亦爲吾倒却鹦鹉洲赤壁争雄如梦里且须歌舞寛离忧赠卢司户秋色无远近出门尽寒山白云遥相识待我苍梧间借问卢耽鹤西飞几岁还赠从弟南平太守之遥二首少年不得意落魄无安居愿随任公子欲钓吞舟鱼常时饮酒逐风景壮心遂与功名疎兰生谷底人不锄云在高山空巻舒汉家天子驰驷马赤车蜀道迎相如天门九重谒圣人龙颜一解四海春彤庭左右唿万岁拜贺明主收沉沦翰林秉笔回英盼麟阁峥嵘谁可见承恩初入银台门着书独在金銮殿龙驹雕镫白玉鞍象牀绮席黄金盘当时笑我微贱者却来请谒爲交欢一朝谢病游江海畴昔相知几人在前门长揖后门关今日结交明日改爱君山岳心不移随君云雾迷所爲梦得池塘生春草使我长价登楼诗别后遥传临海作可见羊何共和之其二东平与南平今古两步兵素心爱美酒不是顾专城谪官桃源去寻花几处行秦人如旧识出户笑相迎赠潘侍御论钱少阳绣衣柱史何昂藏铁冠白笔横秋霜三军论事多引纳堦前虎士罗干将虽无二十五老者且有一翁钱少阳眉如松雪齐四皓调笑可以安储皇君能礼此最下士九州拭目瞻清光赠柳圆竹实满秋浦鳯来何苦饥还同月下鹊三绕未安枝夫子即琼树倾柯拂羽仪懐君恋明徳归去日相思流夜郎半道承恩放还兼欣尅复之美书懐示息秀才黄口爲人罗白龙乃鱼服得罪岂怨天以愚陷网目鲸鲵未翦灭豺狼屡翻覆悲作楚地囚何由秦庭哭遭逢二明主前后两迁逐去国愁夜郎投身窜荒谷半道雪屯蒙旷如鸟岀笼遥欣尅复美光武安可同天子廵剑阁储皇守扶风扬袂正北辰开襟揽羣雄胡兵岀月窟雷破关之东左扫因右拂旋收洛阳宫回舆入咸京席巻六合通叱咤开帝业手成天地功大驾还长安两日忽再中一朝让寳位剑玺传无穷媿无秋毫力谁念矍铄翁弋者何所慕高飞仰冥鸿弃剑学丹砂临炉双玉童寄言息夫子岁晚陟方蓬赠张相镐二首神器难窃弄天狼窥紫宸六龙迁白日四海暗胡尘昊穹降元宰君子方经纶澹然养浩气歘起持大钧秀骨象山岳英谋合鬼神佐汉解鸿门生唐爲后身拥旄秉金钺伐鼓乗朱轮虎将如雷霆总戎向东廵诸侯拜马首勐士骑鲸鳞泽被鱼乌悦令行草木春圣智不失时建功及良辰丑虏安足纪可贻帼与巾倒泻溟海珠尽爲入幕珍冯异献赤伏邓生歘来臻庶同昆阳举再覩汉仪新昔爲管将鲍中奔吴隔秦一生欲报主百代期荣亲其事竟不就哀哉难重陈卧病宿松山苍茫空四邻风云激壮志枯藁惊常伦闻君自天来目张气益振亚夫得剧孟敌国空无人扪虱对桓公愿得论悲辛大块方噫气何辞鼓青苹斯言傥不合归老汉江濵其二本家陇西人先爲汉边将功畧葢天地名飞青云上苦战竟不侯当年颇惆怅世传崆峒勇气激金风壮英烈遗厥孙百代神犹王十五观竒书作赋凌相如龙颜惠殊宠麟阁凭天居晚途未云巳蹭蹬遭谗毁想像晋末时崩腾胡尘起衣冠陷锋镝戎虏盈朝市石勒窥神州刘聪劫天子抚剑夜吟啸雄心日千里誓欲斩鲸鲵澄清洛阳水六合洒霖雨万物无凋枯我挥一杯水自笑何区区因人耻成事贵欲决良图灭虏不言功飘然陟方壶惟有安期舄留之沧海隅闻谢杨儿吟勐虎词因有此赠同州隔秋浦闻吟勐虎词晨朝来借问知是谢杨儿宿清溪主人夜到清溪宿主人碧巖里檐楹挂星斗枕席响风水月落西山时啾啾夜猿起系寻阳上崔相涣三首邯郸四十万同日陷长平能回造化笔或冀一人生其二毛遂不堕井曽参宁杀人虚言误公子投杼惑慈亲白璧双明月方知一玉真其三虚传一片雨枉作阳台神纵爲梦里相随去不是襄王倾国人巴陵赠贾舍人贾生西望忆京华湘浦南迁莫怨嗟圣主恩深汉文帝怜君不遣到长沙李太白集注巻十一李太白集注卷十二钦定四库全书李太白集注巻十二钱塘王𤦺撰古近体诗共二十五首赠别舍人弟台卿之江南去国客行远还山秋梦长梧桐落金井一叶飞银牀觉罢揽明镜鬓毛飒巳霜良图委蔓草古貌成枯桑欲道心下事时人疑夜光因为洞庭叶飘落之潇湘令弟经济士谪居我何伤潜虬隐尺水着论谈兴亡客遇王子乔口传不死方入洞过天地登真朝玉皇吾将抚尔背挥手遂翺翔醉后赠王歴阳书秃千兔毫诗裁两牛腰笔踪起龙虎舞袖拂云霄双歌二胡姬更奏远清朝举酒挑朔雪从君不相饶赠歴阳褚司马时此公为稚子舞故作是诗也北堂千万夀侍奉有光辉先同稚子舞更着老莱衣因为小儿啼醉倒月下归人间无此乐此乐世中稀对雪醉后赠王歴阳有身莫犯飞龙鳞有手莫辫勐虎须君㸔昔日汝南市白头仙人隐玉壶子猷闻风动窗竹相邀共醉盃中緑歴阳何异山阴时白雪飞花乱人目君家有酒我何愁客多乐酣秉烛游谢尚自能鸜鹆舞相如免脱鹔鹴裘清晨鼔棹过江去千里相思明月楼赠宣城宇文太守兼呈崔侍御白若白鹭鲜清如清唳蝉受气有本性不为外物迁饮水箕山上食雪首阳巅廻车避朝歌掩口去盗泉岧嶤广成子倜傥鲁仲连卓絶二公外丹心无间然昔攀六龙飞今作百鍊铅懐恩欲报主投佩向北燕弯弓緑弦开满月不惮坚闲骑骏马猎一射两虎穿回旋若流光转背若双鸢胡虏三叹息兼知五兵权鎗鎗突云将却掩我之妍多逢𠞰絶儿先着祖生鞭据鞍空矍铄壮志竟谁宣蹉跎复来归忧恨坐相煎无风难破浪失计长江邉危苦惜頽光金波忽三圆时游敬亭上闲听松风眠或弄宛溪月虗舟信洄沿颜公二十万尽付酒家钱兴发每取之聊向醉中仙过此无一事静谈秋水篇君从九卿来水国有丰年鱼盐满市井布帛如云烟下马不作威氷壶照清川霜眉邑中叟皆美太守贤时时慰风俗往往出东田竹马数小皃拜迎白鹿前含笑问使君日晩可廻旋遂归池上酌掩抑清风絃曽标横浮云下抚谢眺肩楼髙碧海出树古青萝悬光禄紫霞盃伊昔忝相传良图扫沙漠别梦绕旌旃富贵日成踈愿言杳无縁登龙有直道倚玉阻芳筵敢献绕朝䇿思同郭泰船何言一水浅似隔九重天崔生何傲岸纵酒复谈𤣥身为名公子英才苦迍邅鸣凤托髙梧凌风何翩翩安知慕羣客弹剑拂秋莲赠宣城赵太守悦赵得寳符盛山河功业存三千堂上客出入拥平原六国扬清风英声何喧喧大贤茂远业虎竹光南藩错落千丈松虬龙盘古根枝下无俗草所植惟兰荪忆在南阳时始承国士恩公为柱下史脱绣归田园伊昔簪白笔幽都逐游魂持斧佐三军霜清天北门差池宰两邑鹗立重飞翻焚香入兰台起草多芳言䕫龙一顾重矫翼凌翔鹓赤县扬雷声强项闻至尊惊飇摧秀木迹屈道弥敦出牧歴三郡所居勐兽奔迁人同衞鹤谬上懿公轩自笑东郭履侧惭狐白温闲吟歩竹石精义忘朝昏顦顇成丑士风云何足论猕猴骑士牛羸马夹双辕愿借羲和景为人照覆盆溟海不震荡何由纵鹏鵾所期要津日倜傥假腾鶱赠从弟宣州长史昭淮南望江南千里碧山对我行倦过之半落青天外宗英佐雄郡水陆相控带长川豁中流千里泻吴㑹君心亦如此包纳无小大揺笔起风霜推诚结仁爱讼庭垂桃李賔馆罗轩葢何意苍梧云飘然忽相㑹才将圣不偶命与时俱背独立山海间空老圣明代知音不易得抚剑増感慨当结九万期中途莫先退于五松山赠南陵常赞府为草当作兰为木当作松兰幽香风逺松寒不改容松兰相因依萧艾徒丰茸鸡与鸡并食鸾与鸾同枝㨂珠去沙砾但有珠相随逺客投名贤真堪写懐抱若惜方寸心待谁可倾倒虞卿弃赵相便与魏齐行海上五百人同日死田横当时不好贤岂传千古名愿君同心人于我少留情寂寂还寂寂出门迷所适长铗归来乎秋风思归客自梁园至敬亭山见㑹公谈陵阳山水兼期同游因有此赠我随秋风来瑶草恐衰歇中途寡名山安得弄云月渡江如昨日黄叶向人飞敬亭惬素尚弭棹流清辉氷谷明且秀陵峦抱江城粲粲吴与史衣冠耀天京水国饶英竒潜光卧幽草㑹公真名僧所在即为寳开堂振白拂高论横青云雪山扫粉壁墨客多新文为余话幽栖且述陵阳美天开白龙潭月映清秋水黄山望石柱突兀谁开张黄鹤乆不来子安在苍茫东南安可穷山鸟飞絶处稠叠千万峰相连入云去闻此期振䇿归来空闭关相思如明月可望不可攀何当移白足早晚凌苍山且寄一书札令予解愁颜赠友人三首兰生不当戸别是闲庭草夙被霜露欺红荣巳先老谬接瑶华枝结根君王池顾无馨香美叨沐清风吹余芳若可佩卒嵗长相随其二䄂中赵匕首买自徐夫人玉匣闭霜雪经燕复歴秦其事竟不㨗沦落归沙尘持此愿投赠与君同急难荆卿一去后壮士多摧残长号易水上为我扬波澜凿井当及泉张帆当济川廉夫惟重义骏马不劳鞭人生贵相知何必金与钱其三慢世薄功业非无胸中画谑浪万古贤以为儿童剧立产如广费匡君懐长䇿但苦北山寒谁知道南宅嵗酒上逐风霜鬓两邉白蜀主思孔明晋家望安石时来列五鼎谈笑期一掷虎伏避胡尘渔歌游海濵敝裘耻妻嫂长剑託交亲夫子秉家义羣公难与邻莫持西江水空许东溟臣他日青云去黄金报主人陈情赠友人延陵有寳剑价重千黄金观风歴上国暗许故人深归来挂坟松万古知其心懦夫感逹节壮士激青衿鲍生荐夷吾一举致齐相斯人无良朋岂有青云望临财不茍取推分固辞譲后世称其贤英风邈难尚论交但若此有道孰云丧多君骋逸藻掩映当时人舒文振頽波秉徳冠彜伦卜居乃此地共井为比隣清琴弄云月美酒娱冬春薄徳中见捐忽之如遗尘英豪未豹变自古多艰辛他人纵以踈君意宜独亲奈何成离居相去复㡬许飘风吹云霓蔽目不得语投珠冀有报按剑恐相拒所思采芳兰欲赠隔荆渚沉忧心若醉积恨泪如雨愿假东壁辉余光照贫女赠从弟冽楚人不识凤重价求山鸡献主昔云是今来方觉迷自居漆园北乆别咸阳西风飘落日去节变流莺啼桃李寒未开幽关岂来蹊逢君发花萼若与青云齐及此桑叶緑春蚕起中闺日出布谷鸣田家拥锄犁顾余乏尺土东作谁相携傅説降霖雨公输造云梯羌戎事未息君子悲涂泥报国有长䇿成功羞执珪无由谒明主杖䇿还蓬藜他年尔相访知我在磻溪赠闾丘处士贤人有素业乃在沙塘陂竹影扫秋月荷衣落古池闲读山海经散帙卧遥帷且躭田家乐遂旷林中期野酌劝芳酒园蔬烹露葵如能树桃李为我结茅茨赠钱征君少阳白玉一盃酒緑阳三月时春风余㡬日两鬓各成丝秉烛惟须饮投竿也未迟如逢渭水猎犹可帝王师赠宣州灵源寺仲濬公敬亭白云气秀色连苍梧下映双溪水如天落镜湖此中积龙象独许濬公殊风韵逸江左文章动海隅观心同水月解领得明珠今日逢支遁高谈出有无赠僧朝美水客凌洪波长鲸涌溟海百川随龙舟嘘吸竟安在中有不死者探得明月珠髙价倾宇宙余辉照江湖苞巻金缕褐萧然若空无谁人识此寳窃笑有狂夫了心何言説各勉黄金躯赠僧行融梁有汤惠休常从鲍照游峩眉史懐一独映陈公出卓絶二道人结交凤与麟行融亦俊发吾知有英骨海若不隐珠骊龙吐明月大海乗虗舟随波任安流赋诗旃檀阁纵酒鹦鹉洲待我适东越相携上白楼赠黄山胡公求白鷴闻黄山胡公有双白鷴盖是家鸡所伏自小驯狎了无惊猜以其名唿之皆就掌取食然此鸟耿介尤难畜之予平生酷好竟莫能致而胡公辍赠于我惟求一诗闻之欣然适㑹宿意因援笔三叫文不加㸃以赠之请以双白璧买君双白鷴白鷴白如锦白雪耻容颜照影玉潭里刷毛琪树间夜栖寒月静朝歩落花闲我愿得此鸟翫之坐碧山胡公能辍赠笼寄野人还登敬亭山南望懐古赠窦主簿敬亭一廻首目尽天南端仙者五六人常闻此游盘谿流琴高水石耸麻姑坛白龙降陵阳黄鹤唿子安羽化骑日月云行翼鸳鸾下视宇宙间四溟皆波澜汰絶目下事从之复何难百嵗落半途前期浩漫漫强食不成味清晨起长叹愿随子明去鍊火烧金丹经乱后将避地剡中留赠崔宣城双鵞飞洛阳五马渡江徼何意上东门胡雏更长啸中原走豺虎烈火焚宗庙太白昼经天頽阳掩余照王城皆荡覆世路成奔峭四海望长安嚬眉寡西笑苍生疑落叶白骨空相弔连兵似雪山破敌谁能料我垂北溟翼且学南山豹崔子贤主人欢娱每相召胡牀紫玉笛却坐青云叫杨花满州城置酒同临眺忽思剡溪去水石逺清妙雪昼天地明风开湖山貌闷为洛生咏醉发吴越调赤霞动金光日足森海峤独散万古意闲垂一溪钓猿近天上啼人移月邉棹无以墨绶苦来求丹砂要华髪长折腰将贻陶公诮献从叔当涂宰阳冰金镜霾六国亡新乱天经焉知髙光起自有羽翼生萧曹安屼耿贾摧欃枪吾家有季父杰出圣代英虽无三台位不借四豪名激昻风云气终恊龙虎精弱冠燕赵来贤彦多逢迎鲁连善谈笑季布折公卿遥知礼数絶常恐不合并惕想结宵梦素心乆已冥顾慙青云器谬奉玉樽倾山阳五百年緑竹忽再荣高歌振林木大笑喧雷霆落笔洒篆文崩云使人惊吐辞又炳焕五色罗华星秀句满江国髙才掞天庭宰邑艰难时浮云空古城居人若薙草扫地无纤茎惠泽及飞走农夫尽归耕广汉水万里长流玉琴声雅颂播吴越还如太阶平小子别金陵来时白下亭羣凤怜客鸟差池相哀鸣各拔五色毛意重太山轻赠㣲所费广斗水浇长鲸弹剑歌苦寒严风起前楹月衔天门晓霜落牛渚清长叹即归路临川空屏营书懐赠南陵常赞府嵗星入汉年方朔见明主调笑当时人中天谢云雨一去麒麟阁遂将朝市乖故交不过门秋草日上阶当时何特达独与我心谐置酒凌歊台欢娱未曽歇歌动白纻山舞廻天门月问我心中事为君前致辞君㸔我才能何似鲁仲尼大圣犹不遇小儒安足悲云南五月中频丧渡泸师毒草杀汉马张兵夺秦旗至今西二河流血拥僵尸将无七擒畧鲁女惜园葵咸阳天下枢累嵗人不足虽有数斗玉不如一盘粟頼得契宰衡持钓慰风俗自顾无所用辞家方未归霜惊壮士髪泪满逐臣衣以此不安席蹉跎身世违终当灭衞谤不受鲁人讥赠汪伦李白乗舟将欲行忽闻岸上踏歌声桃花潭水深千尺不及汪伦送我情李太白集注巻十二李太白集注卷十三钦定四库全书李太白集注巻十三钱塘王𤦺撰古近体诗共二十五首安陆白兆山桃花巖寄刘侍御绾云卧三十年好闲复爱仙蓬壶虽冥絶鸾凤心悠然归来桃花巖得憩云忩眠对岭人共语饮潭猿相连时昇翠㣲上邈若罗浮巅两岑抱东壑一嶂横西天树杂日易隠崖倾月难圆芳草换野色飞萝摇春烟入逺构石室选幽开山田独此林下意杳无区中縁永辞霜台客千载方来旋淮南卧病书怀寄蜀中赵徴君蕤吴㑹一浮云飘如逺行客功业莫从就嵗光屡奔迫良图俄弃捐衰疾乃绵剧古琴藏虚匣长劔挂空壁楚怀奏钟仪越吟比庄舄国门遥天外乡路逺山隔朝忆相如台夜梦子云宅旅情初结缉秋气方寂歴风入松下清露出草间白故人不可见幽梦谁与适寄书西飞鸿赠尔慰离析寄弄月溪吴山人尝闻龎徳公家住泂湖水终身栖鹿门不入襄阳市夫君弄明月灭影清淮里髙踪邈难追可与古人比清扬杳莫覩白云空望美待我辞人间㩦手访松子秋山寄卫尉张卿及王徴君何以折相赠白花青桂枝月华若夜雪见此令人思虽然剡溪兴不异山隂时明发怀二子空吟招隠诗望终南山寄紫阁隠者出门见南山引领意无限秀色难为名苍翠日在眼有时白云起天际自舒巻心中与之然託兴每不浅何当造幽人灭迹栖絶巘夕霁杜陵登楼寄韦繇浮阳灭霁景万物生秋容登楼送逺目伏槛观羣峰原野旷超缅关河纷错重清晖映竹日翠色明云松蹈海寄遐想还山迷旧踪徒然迫晚暮未果谐心胷结桂空伫立折麻恨莫从思君达永夜长乐闻疎钟秋夜宿龙门香山寺奉寄王方城十七丈奉国莹上人从弟㓜成令问朝发汝海东暮栖龙门中水寒夕波急木落秋山空望极九霄迥赏幽万壑通目皓沙上月心清松下风玉斗横网戸银河耿花宫兴在趣方逸欢余情未终凤驾忆王子虎溪怀逺公桂枝坐萧瑟棣华不复同流恨寄伊水盈盈焉可穷春日独坐寄郑明府鷰麦青青逰子悲河堤弱栁郁金枝长条一拂春风去尽日飘扬无定时我在河南别离久那堪对此当忩牖情人道来竟不来何人共醉新丰酒寄淮南友人红颜悲旧国青嵗歇芳洲不待金门诏空持寳劔㳺海云迷驿道江月隠乡楼谁作淮南客因逢桂树留沙丘城下寄杜甫我来竟何事髙卧沙丘城城邉有古树日夕连秋声鲁酒不可醉齐歌空复情思君若汶水浩荡寄南征闻丹丘子于城北山营石门幽居中有髙凤遗迹仆离羣逺怀亦有栖遁之志因叙旧以寄之春华沧江月秋色碧海云离居盈寒暑对此长思君思君楚水南望君淮山北梦魂虽飞来㑹面不可得畴昔在嵩阳同衾卧羲皇緑萝笑簪绂丹壑贱巖廊晚涂各分析乗兴任所适仆在雁门关君为峨嵋客心悬万里外影滞两乡隔长劔复归来相逢洛阳陌陌上何喧喧都令心意烦迷津觉路失託势随风翻以兹谢朝列长啸归故园故园恣闲逸求古散缥帙久欲入名山婚娶殊未毕人生信多故世事岂惟一念此忧如焚怅然若有失闻君卧石门宿昔契弥敦方从桂树隠不羡桃花源髙风起遐旷幽人迹复存松风清瑶瑟溪月湛芳樽安居偶佳赏丹心期此论淮隂书怀寄王宋城沙墩至梁苑二十五长亭大舶夹双艪中流鵞鹳鸣云天扫空碧川岳涵余清飞凫从西来适与佳兴并眷言王乔舄婉娈故人情复此亲懿㑹而增交道荣沿洄且不定飘忽怅徂征暝投淮隂宿欣得漂母迎斗酒烹黄鸡一餐感素诚予为楚壮士不是鲁诸生有徳必报之千金耻为轻缅书羁孤意逺寄棹歌声闻王昌龄左迁龙标遥有此寄杨花落尽子规啼闻道龙标过五溪我寄愁心与明月随风直到夜郎西寄王屋山人孟大融我昔东海上劳山飡紫霞亲见安期公食枣大如瓜中年谒汉主不惬还归家朱颜谢春晖白髪见生涯所期就金液飞步登云车愿随夫子天坛上闲与仙人扫落花忆旧游寄谯郡元参军忆昔洛阳董糟丘为余天津桥南造酒楼黄金白璧买歌笑一醉累月轻王侯海内贤豪青云客就中与君心莫逆回山转海不作难倾情倒意无所惜我向淮南攀桂枝君留洛北愁梦思不忍别还相随相随迢迢访仙城三十六曲水回萦一溪初入千花明万壑度尽松风声银鞍金络到平地汉东太守来相迎紫阳之真人邀我吹玉笙飡霞楼上动仙乐嘈然宛似鸾凤鸣袖长管催欲轻举汉中太守醉起舞手持锦袍覆我身我醉横眠枕其股当筵意气凌九霄星离雨散不终朝分飞楚关山水遥余既还山寻故巢君亦归家度渭桥君家严君勇貔虎作尹并州遏戎虏五月相唿渡太行摧轮不道羊肠苦行来北凉嵗月深感君贵义轻黄金琼杯绮食青玊案使我醉饱无归心时时出向城西曲晋祠流水如碧玉浮舟弄水箫鼔鸣㣲波龙鳞莎草緑兴来携妓恣经过其若杨花似雪何红糚欲醉宜斜日百尺清潭写翠娥翠娥婵娟初月辉美人更唱舞罗衣清风吹歌入空去歌曲自绕行云飞此时行乐难再遇西游因献长杨赋北阙青云不可期东山白首还归去渭桥南头一遇君酇台之北又离羣问余别恨今多少落花春暮争纷纷言亦不可尽情亦不可极唿儿长跪缄此辞寄君千里遥相忆月夜江行寄崔员外宗之飘飖江风起萧飒海树秋登舻美清夜挂席移轻舟月随碧山转水合青天流杳如星河上但觉云林幽归路方浩浩徂川去悠悠徒悲蕙草歇复聴菱歌愁岸曲迷后浦沙明瞰前洲怀君不可见望逺增离忧宿白鹭洲寄杨江宁朝别朱雀门暮栖白鹭洲波光揺海月星影入城楼望美金陵宰如思琼树忧徒令魂作梦翻觉夜成秋緑水解人意为余西北流因声玉琴里荡漾寄君愁新林浦阻风寄友人潮水定可信天风难与期清晨西北转薄暮东南吹以此难挂席佳期益相思海月破圆景菰蒋生緑池昨日北湖梅开花已满枝今朝白门栁夹道垂青丝嵗物忽如此我来定㡬时纷纷江上雪草草客中悲明发新林浦空吟谢朓诗寄韦南陵氷余江上乗兴访之遇寻颜尚书笑有此赠南船正东风北船来自缓江上相逢借问君语笑未了风吹断闻君携妓访情人应为尚书不顾身堂上三千珠履客瓮中百斛金陵春恨我阻此乐淹留楚江滨月色醉逺客山花开欲燃春风狂杀人一日剧三年乗兴嫌太迟焚却子猷船梦见五柳枝已堪挂马鞭何日到彭泽长歌陶令前题情深树寄象公肠断枝上猿泪添山下樽白云见我去亦为我飞翻北山独酌寄韦六巢父将许由未闻买山隠道存迹自髙何惮去人近纷吾下兹岭地闲諠亦冺门横羣岫开水凿衆泉引屏髙而在云窦深莫能准川光昼昏凝林气夕凄𦂳于焉摘朱果兼得养𤣥牝坐月观寳书拂霜弄瑶轸倾壶事幽酌顾影还独尽念君风尘游傲尔令自哂寄当涂赵少府炎晚登髙楼望木落双江清寒山饶积翠秀色连州城目送楚云尽心悲胡雁声相思不可见回首故人情寄东鲁二稚子吴地桑叶緑吴蚕已三眠我家寄东鲁谁种龟隂田春事已不及江行复茫然南风吹归心飞堕酒楼前楼东一株桃枝叶拂青烟此树我所种别来向三年桃今与楼齐我行尚未旋娇女字平阳折花倚桃边折花不见我泪下如流泉小儿名伯禽与姐亦齐肩双行桃树下抚背复谁怜念此失次第肝肠日忧煎裂素写逺意因之汶阳川独酌清溪江石上寄权昭夷我携一樽酒独上江祖石自从天地开更长㡬千尺举杯向天笑天回日西照永愿坐此石长垂严陵钓寄谢山中人可与尔同调禅房怀友人岑伦婵娟罗浮月揺艶桂水云美人竟独往而我安能羣一朝笑语隔万里懽情分沉吟綵霞没梦寐羣芳歇归鸿度三湘逰子在百越边尘染衣劔白日凋华髪春气变楚关秋声落吴山草木结悲绪风沙凄苦颜朅来已永久頽思如循环飘飘限江裔想像空留滞离忧毎醉心别泪徒盈袂坐愁青天末出望黄云蔽目极何悠悠梅花南岭头空长灭征鸟水阔无还舟寳劔终难託金囊非易求归来傥有问桂树山之幽李太白集注巻十三李太白集注卷十四钦定四库全书李太白集注巻十四钱塘王𤦺撰古近体诗共二十六首庐山謡寄卢侍御虚舟我本楚狂人凤歌笑孔丘手持緑玉杖朝别黄鹤楼五岳寻仙不辞逺一生好入名山游庐山秀出南斗旁屏风九叠云锦张影落明湖青黛光金阙前开二峰长银河倒挂三石梁香炉瀑布遥相望回崖沓嶂凌苍苍翠影红霞映朝日鸟飞不到吴天长登髙壮观天地间大江茫茫去不还黄云万里动风色白波九道流雪山好为庐山谣兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人綵云里手把芙蓉朝玉京先期汗漫九垓上愿接卢敖逰太清下寻阳城汎彭蠡寄黄判官浪动灌婴井寻阳江上风开㠶入天镜直向彭湖东落影转疎雨晴云散逺空名山发佳兴清赏亦何穷石镜挂遥月香炉灭彩虹相思俱对此举目与君同书情寄従弟邠州长史昭自笑客行久我行定㡬时緑杨已可折攀取最长枝翩翩弄春色延伫寄相思谁言贵此物意愿重琼蕤昨梦见惠连朝吟谢公诗东风引碧草不觉生华池临玩忽云夕杜鹃夜鸣悲怀君芳嵗歇庭树落红滋寄王汉阳南湖秋月白王宰夜相邀锦帐郎官醉罗衣舞女娇笛声諠沔鄂歌曲上云霄别后空愁我相思一水遥春日归山寄孟浩然朱绂遗尘境青山谒梵筵金绳开觉路寳筏渡迷川岭树攒飞栱嵒花覆谷泉塔形标海日楼势出江烟香气三天下钟声万壑连荷秋珠已满松密葢初圆鸟聚疑闻法龙参若䕶禅媿非流水韵叨入伯牙絃流夜郎永华寺寄浔阳羣官朝别凌烟楼暝投永华寺贤豪满行舟宾散予独醉愿结九江流添成万行泪写意寄庐岳何当来此地天命有所悬安得苦愁思流夜郎至西塞驿寄裴隠扬帆借天风水驿苦不缓平明及西塞已先投沙伴回峦引羣峰横蹙楚山断砯冲万壑㑹震沓百川满龙怪潜溟波候时救灾旱我行望雷雨安得霑枯散鸟去天路长人愁春光短空将泽畔吟寄尔江南管自汉阳病酒归寄王明府去嵗左迁夜郎道琉璃砚水长枯藁今年敇放巫山阳蛟龙笔翰生辉光圣主还聴子虚赋相如却欲论文章愿扫鹦鹉洲与君醉百场啸起白云飞七泽歌吟渌水动三湘莫惜连船沽美酒千金一掷买春芳望汉阳栁色寄王宰汉阳江上栁望客引东枝树树花如雪纷纷乱若丝春风传我意草木度前知寄谢絃歌宰西来定未迟江夏寄汉阳辅録事谁道此水广狭如一匹练江夏黄鹤楼青山汉阳县大语犹可闻故人难可见君草陈琳檄我书鲁连箭报国有壮心龙颜不回眷西飞精卫鸟东海何由填鼓角徒悲鸣楼船习征战抽劔步霜月夜行空庭徧长唿结浮云埋没顾荣扇他日观军容投壶接髙宴早春寄王汉阳闻道春还未相识走傍寒梅访消息昨夜东风入武昌陌头杨柳黄金色碧水浩浩云茫茫美人不来空断肠预拂青山一片石与君连日醉壶觞江上寄巴东故人汉水波浪逺巫山云雨飞东风吹客梦西落此中时觉后思白帝佳人与我违瞿塘饶贾客音信莫令希江上寄元六林宗霜落江始寒枫叶緑未脱客行悲清秋永路苦不达沧波眇川汜白日隠天末停棹依林峦惊猿相叫聒夜分河汉转起视溟涨阔凉风何萧萧流水鸣活活浦沙净如洗海月明可掇兰交空怀思琼树讵解渇朂哉沧洲心嵗晚庶不夺幽赏颇自得兴逺与谁豁寄从弟宣州长史昭尔佐宣城郡守官清且闲常夸云月好邀我敬亭山五落洞庭叶三江犹未还相思不可见叹息损朱颜泾溪东亭寄郑少府谔我游东亭不见君沙上行将白鹭羣白鹭闲时散飞去又如雪㸃青山云欲往泾溪不辞逺龙门蹙波虎眼转杜鹃花开春已阑归向陵阳钓鱼晚宣城九日闻崔四侍御与宇文太守游敬亭余时登响山不同此赏醉后寄崔侍御二首九日茱萸熟插鬓伤早白登髙望山海满目悲古昔逺访投沙人因为逃名客故交竟谁在独有崔亭伯重阳不相知载酒任所适手持一枝菊调笑二千石日暮岸帻归传唿隘阡陌彤襜双白鹿宾从何辉赫夫子在其间遂成云霄隔良辰与美景两地方虚掷晚从南峰归萝月下水壁却登郡楼望松色寒转碧咫尺不可亲弃我如遗舄其二九卿天上落五马道旁来列㦸朱门晓褰帷碧帐开登髙望逺海召客得英才紫绶欢情洽黄花逸兴催山从图上见溪即镜中回遥羡重阳作应过戏马台寄崔侍御宛溪霜夜聴猿愁去国长如不系舟独怜一雁飞南海却羡双溪解北流髙人屡解陈蕃榻过客难登谢朓楼此处别离同落叶明朝分散敬亭秋泾溪南蓝山下有落星潭可以卜筑余泊舟石上寄何判官昌浩蓝岑耸天壁突兀如鲸额奔蹙横澄潭势吞落星石沙带秋月明水揺寒山碧佳境宜缓棹清辉能留客恨君阻欢㳺使我自惊惕所期俱卜筑结茅鍊金液早过漆林渡寄万巨西经大蓝山南来漆林渡水色倒空青林烟横积素漏流昔吞翕沓浪竞奔注潭落天上星龙开水中雾峣巖注公栅突兀陈焦墓岭峭纷上干川明屡回顾因思万夫子解渇同琼树何日覩清光相欢咏佳句游敬亭寄崔侍御我家敬亭下辄继谢公作相去数百年风期宛如昨登髙素秋月下望青山郭俯视鸳鹭羣饮啄自鸣跃夫子虽蹭蹬瑶台雪中鹤独立窥浮云其心在寥廓时来一顾我笑饭葵与藿世路如秋风相逢尽萧索腰间玉具劔意许无遗诺壮士不可轻相期在云阁三山望金陵寄殷淑三山怀谢朓水澹望长安芜没河阳县秋江正北㸔卢龙霜气冷鳷鹊月光寒耿耿忆琼树天涯寄一欢自金陵泝流过白壁山翫月达天门寄句容王主簿沧江泝流归白壁见秋月秋月照白壁皓如山隂雪幽人停宵征贾客忘早发进帆天门山回首牛渚没川长信风来日出宿雾歇故人在咫尺新赏成胡越寄君青兰花惠好庶不絶寄上吴王三首淮王爱八公携手緑云中小子忝枝叶亦攀丹桂丛谬以词赋重而将枚马同何日背淮水东之观土风其二坐啸庐江静闲闻进玉觞去时无一物东壁挂胡牀其三英明庐江守声誉广平籍洒扫黄金台招邀青云客客曾与天通出入清禁中襄王怜宋玉愿入兰台宫李太白集注巻十四李太白集注卷十五钦定四库全书李太白集注巻十五钱塘王𤦺撰古近体诗共三十五首秋日鲁郡尧祠亭上宴别杜补阙范侍御我觉秋兴逸谁云秋兴悲山将落日去水与晴空宜鲁酒白玉壶送行驻金羁歇鞍憩古木解带挂横枝歌鼓川上亭曲度神飈吹云归碧海夕雁没青天时相失各万里茫然空尔思别鲁颂谁道太山髙下却鲁连节谁云秦军衆摧却鲁连舌独立天地间清风洒兰雪夫子还倜傥攻文继前烈错落石上松无为秋霜折赠言镂寳刀千嵗庶不灭别中都明府兄吾兄诗酒继陶君试宰中都天下闻东楼喜奉连枝㑹南陌愁为落叶分城隅渌水明秋日海上青山隔暮云取醉不辞留夜月雁行中断惜离羣梦游天姥吟留别海客谈瀛洲烟涛㣲茫信难求越人语天姥云霞明灭或可覩天姥连天向天横势拔五岳掩赤城天台四万八千丈对此欲倒东南倾我欲因之梦吴越一夜飞渡镜湖月湖月照我影送我至剡溪谢公宿处今尚在渌水荡漾清猿啼脚着谢公屐身登青云梯半壁见海日空中闻天鸡千巖万转路不定迷花倚石忽已暝熊咆龙吟殷巖泉憟深林兮惊层巅云青青兮欲雨水澹澹兮生烟列缺霹雳丘峦崩摧洞天石扇訇然中开青冥浩荡不见底日月照耀金银台霓为衣兮风为马云之君兮纷纷而来下虎鼔瑟兮鸾回车仙之人兮列如麻忽魂悸以魄动怳惊起而长嗟惟觉时之枕席失向来之烟霞世间行乐亦如此古来万事东流水别君去兮何时还且放白鹿青崖间须行即骑访名山安能摧眉折腰亊权贵使我不得开心颜留别曹南羣官之江南我昔钓白龙放龙溪水旁道成本欲去挥手凌苍苍时来不关人谈笑㳺轩皇献纳少成事归休辞建章十年罢西笑揽镜如秋霜闭劔琉璃匣鍊丹紫翠房身佩豁落图腰垂虎鞶嚢仙人借綵凤志在穷遐荒恋子四五人徘徊未翺翔东流送白日骤歌兰蕙芳仙宫两无从人间久摧藏范蠡脱句践屈平去怀王飘飖紫霞心流浪忆江乡愁为万里别复此一衔觞淮水帝王州金陵绕丹阳楼台照海色衣马揺川光及此北望君相思泪成行朝云落梦渚瑶草空髙唐帝子隔洞庭青枫满潇湘怀归路緜邈覧古情凄凉登岳眺百川杳然万恨长却恋峨眉去弄景偶骑羊留别于十一兄逖裴十三游塞垣太公渭川水李斯上蔡门钓周猎秦安黎元小鱼㕙兎何足言天张云巻有时节吾徒莫叹羝触藩于公白首大梁野使人怅望何可论既知朱亥为壮士且愿束心秋毫里秦赵虎争血中原当去抱关救公子裴生覧千古龙鸾炳天章悲吟雨雪动林木放书辍劔思髙堂劝尔一杯酒拂尔裘上霜尔为我楚舞我为尔楚歌且探虎穴向沙漠鸣鞭走马凌黄河耻作易水别临岐涙滂沲留别王司马嵩鲁连卖谈笑岂是顾千金陶朱虽相越本有五湖心余亦南阳子时为梁甫吟苍山容偃蹇白日惜頽侵愿一佐明主功成还旧林西来何所为孤劔託知音鸟爱碧山逺鱼㳺沧海深唿鹰过上蔡卖畚向嵩岑他日闲相访丘中有素琴还山留别金门知己好古笑流俗素闻贤达风方希佐明主长揖辞成功白日在青天回光瞩㣲躬恭承凤凰诏歘起云萝中清切紫霄迥优㳺丹禁通君王赐颜色声价凌烟虹乗舆拥翠葢扈从金城东寳马骤絶景锦衣入新丰倚巖望松雪对酒鸣丝桐方学扬子云献赋甘泉宫天书美片善清芳播无穷归来入咸阳谈笑皆王公一朝去金马飘落成飞蓬宾友日疎散玉樽亦已空长才犹可倚不惭世上雄闲来东武吟曲尽情未终书此谢知己扁舟寻钓翁夜别张五吾多张公子别酌酣髙堂聴歌舞银烛把酒轻罗霜横笛弄秋月琵琶弹陌桑龙泉解锦带为尔倾千觞魏郡别苏明府因北游魏都接燕赵美女夸芙蓉淇水流碧玉舟车日奔冲青楼夹两岸万室喧歌钟天下称豪贵逰此毎相逢洛阳苏季子劔㦸森词峰六印虽未佩轩车若飞龙黄金数百镒白璧有㡬双散尽空掉臂髙歌赋还卭落魄乃如此何人不相从逺别隔两河云山杳千重何时更杯酒再得论心胷留别西河刘少府秋髪已种种所为竟无成闲倾鲁壶酒笑对刘公荣谓我是方朔人间落㡬星白衣千万乗何事去天庭君亦不得意髙歌羡鸿冥世人若醯鸡安可识梅生虽为刀笔吏缅怀在赤城余亦如流萍随波乐休明自有两少妾双骑骏马行东山春酒緑归隠谢浮名颍阳别元丹丘之淮阳吾将元夫子异姓为天伦本无轩裳契素以烟霞亲甞恨廹世网铭意俱未伸松柏虽寒苦羞逐桃李春悠悠市朝间玉颜日缁磷所共重山岳所得轻埃尘精魄渐芜秽渐老相凭因我有锦囊诀可以持君身当餐黄金药去为紫阳宾万事难并立百年犹崇晨别尔东南去悠悠多悲辛前志庶不易逺途期所遵已矣归去来白云飞天津留别广陵诸公忆昔作少年结交赵与燕金羁络骏马锦带横龙泉寸心无疑事所向非徒然晚节觉此疎猎精草太𤣥空名束壮士薄俗弃髙贤中回圣明顾挥翰凌云烟骑虎不敢下攀龙忽堕天还家守清真孤洁励秋蝉炼丹费火石採药穷山川卧海不关人租税辽东田乗兴忽复起棹歌溪中船临醉谢葛强山公欲倒鞭狂歌自此别垂钓沧浪前广陵赠别玉瓶沽美酒数里送君还系马垂杨下衔杯大道间天边看緑水海上见青山兴罢各分袂何须醉别颜感时留别从兄徐王延年从弟延陵天籁何参差噫然大块吹𤣥元包槖籥紫气何逶迤七叶运皇化千龄光本支仙风生指树大雅歌螽斯诸王若鸾虬肃穆列藩维哲兄钖茅土圣代罗荣滋九卿领徐方七步继陈思伊昔全盛日雄豪动京师冠劔朝凤阙楼船侍龙池鼔钟出朱邸金翠照丹墀君王一顾盼选色献蛾眉列㦸十八年未曾辄迁移大臣小喑呜谪窜天南垂长沙不足舞贝锦且成诗佐郡浙江西病闲絶趋驰阶轩日苔藓鸟雀噪檐帷时乗平肩舆出入畏人知北宅聊偃憩欢愉恤惸嫠差言梁苑地烜赫耀旌旗兄弟八九人吴秦各分离大贤达机兆岂独虑安危小子谢麟阁雁行忝肩随令弟字延陵凤毛出天姿清英神仙骨芬馥茝兰蕤梦得春草句将非惠连谁深心紫河车与我特相宜金膏犹罔象玉液尚磷缁伏枕寄宾馆宛同清漳湄药物多见馈珍羞亦兼之谁道溟渤深犹言浅恩慈鸣蝉㳺子意促织念归期骄阳何火赫海水烁龙龟百川尽凋枯舟檝阁中逵䇿马揺凉月通宵出郊圻泣别目眷眷伤心步迟迟愿言保明徳王室伫清夷掺袂何所道援毫投此辞别储邕之剡中借问剡中道东南指越乡舟从广陵去水入㑹稽长竹色溪下緑荷花镜里香辞君向天姥拂石卧秋霜留别金陵诸公海水昔飞动三龙纷战争钟山危波澜倾侧骇奔鲸黄旗一扫荡割壤开吴京六代更霸王遗迹见都城至今秦淮间礼乐秀羣英地扇邹鲁学诗腾颜谢名五月金陵西祖余白下亭欲寻庐峰顶先绕汉水行香炉紫烟灭瀑布落太清若攀星辰去挥手缅含情口号食出野田美酒临逺水倾东流若未尽应见别离情金陵酒肆留别风吹栁花满店香吴姬压酒唤客甞金陵子弟来相送欲行不行各尽觞请君试问东流水别意与之谁短长金陵白下亭留别驿亭三杨树正当白下门吴烟暝长条汉水啮古根向来送行处回首阻笑言别后若见之为余一攀翻别东林寺僧东林送客处月出白猿啼笑别庐山逺何烦过虎溪窜夜郎于乌江留别宗十六璟君家全盛日台鼎何陆离斩鳌翼娲皇鍊石补天维一回日月顾三入凤凰池失势青门旁种瓜复㡬时犹㑹衆宾客三千光路岐皇恩雪愤懑松柏含荣滋我非东牀人令姊忝齐眉浪迹未出世空名动京师适遭云罗解翻谪夜郎悲拙妻莫邪剑及此二龙随慙君湍波苦千里逺从之白帝晓猿断黄牛过客迟遥瞻明月崃西去益相思留别龚处士龚子栖闲地都无人世喧栁深陶令宅竹暗辟彊园我去黄牛崃遥愁白帝猿赠君巻施草心断竟何言赠别郑判官窜逐勿复哀慙君问寒灰浮云本无意吹落章华台逺别泪空尽长愁心已摧二年吟泽畔顦顇㡬时回黄鹤楼送孟浩然之广陵故人西辞黄鹤楼烟花三月下扬州孤帆逺影碧山尽唯见长江天际流将游衡岳过汉阳双松亭留别族弟浮屠谈皓秦欺赵氏璧却入邯郸宫本是楚家玉还来荆山中符彩照沧溟清辉凌白虹青蝇一相㸃流落此时同卓絶道门秀谈𤣥乃支公延罗结幽居剪竹绕芳丛凉花拂户牖天籁鸣虚空忆我初来时蒲萄开景风今兹大火落秋叶黄梧桐水色梦沅湘长沙去何穷寄书访衡峤但与南飞鸿留别贾舍人至二首大梁白云起飘飖来南洲徘徊苍梧野十见罗浮秋鳌抃山海倾四溟扬洪流意欲託孤凤从之摩天逰凤苦道路难翺翔还崑丘不肯衔我去哀鸣慙不留逺客谢主人明珠难暗投拂拭倚天剑西登岳阳楼长啸万里风扫清胷中忧谁念刘越石化为绕指柔其二秋风吹胡霜凋此檐下芳折芳怨嵗晚离别悽以伤谬攀青琐贤延我于此堂君为长沙客我独之夜郎劝此一杯酒岂唯道路长割珠两分赠寸心贵不忘何必儿女仁相看泪成行渡荆门送别渡逺荆门外来从楚国游山随平野尽江入大荒流月下飞天镜云生结海楼仍怜故乡水万里送行舟闻李太尉大举秦兵百万出征东南懦夫请缨冀申一割之用半道病还留别金陵崔侍御十九韵秦出天下兵蹴踏燕赵倾黄河饮马竭赤羽连天明太尉杖旄钺云骑绕彭城三军受号令千里肃雷霆函谷絶飞鸟武关拥连营意在斩巨鳌何论鲙长鲸恨无左车畧多愧鲁连生拂劔照严霜彫戈鬘胡缨愿雪㑹稽耻将期报恩荣半道谢病还无因东南征亚夫未见顾剧孟阻先行天夺壮士心长吁别吴京金陵遇太守倒屣欣逢迎羣公咸祖饯四座罗朝英初发临沧观醉栖征虏亭旧国见秋月长江流寒声帝车信回转河汉复纵横孤凤向西海飞鸿辞北溟因之出寥廓挥手谢公卿别韦少府西出苍龙门南登白鹿原欲寻商山皓犹恋汉皇恩水国逺行迈仙经深讨论洗心句溪月清耳敬亭猿筑室在人境闭关无世諠多君枉髙驾赠我以㣲言交乃意气合道因风雅存别离有相思瑶瑟与金樽南陵别儿童入京白酒新熟山中归黄鸡啄黍秋正肥唿童烹鸡酌白酒儿女嬉笑牵人衣髙歌取醉欲自慰起舞落日争光辉逰説万乗苦不早着鞭跨马涉逺道㑹稽愚妇轻买臣余亦辞家西入秦仰天大笑出门去我辈岂是蓬蒿人别山僧何处名僧到水西乗舟弄月宿泾溪平明别我上山去手携金䇿踏云梯腾身转觉三天近举足回看万岭低谑浪肯居支遁下风流还与逺公齐此度别离何日见相思一夜暝猿啼赠别王山人归布山王子析道论㣲言破秋毫还归布山隠兴入天云髙尔去安可迟瑶草恐衰歇我心亦怀归屡梦松上月傲然遂独往长啸开巖扉林壑久已芜石道生蔷薇愿言弄笙鹤嵗晚来相依江夏别宋之悌楚水清若空遥将碧海通人分千里外兴在一杯中谷鸟吟晴日江猿啸晚风平生不下泪于此泣无穷李太白集注巻十五李太白集注卷十六钦定四库全书李太白集注巻十六钱塘王𤦺撰古近体诗共二十一首南阳送客斗酒勿爲薄寸心贵不忘坐惜故人去偏令游子伤离颜怨芳草春思结垂杨挥手再三别临岐空断膓送张舍人之江东张翰江东去正值秋风时天清一鴈逺海濶孤帆迟白日行欲暮沧波杳难期吴洲如见月千里幸相思送王屋山人魏万还王屋王屋山人魏万云自嵩宋沿吴相访数千里不遇乗兴游台越经永嘉观谢公石门后于广陵相见美其爱文好古浪迹方外因述其行而赠是诗仙人东方生浩荡弄云海沛然乗天游独徃失所在魏侯继大名本家聊摄城巻舒入元化迹与古贤并十三弄文史挥笔如振绮辩折田巴生心齐鲁连子西渉清洛源颇惊人世喧採秀卧王屋因窥洞天门朅来游嵩峰羽客何双双朝携月光子暮宿玉女窻鬼谷上窈窕龙潭下奔潨东浮汴河水访我三千里逸兴满吴云飘飖浙江汜挥手杭越间樟亭望潮还涛巻海门石云横天际山白马走素车雷奔骇心颜遥闻㑹稽美一㺯耶溪水万壑与千巖峥嵘镜湖里秀色不可名清辉满江城人游月边去舟在空中行此中久延伫入剡寻王许笑读曹娥碑沉吟黄绢语天台连四明日入向国清五峰转月色百里行松声灵溪恣沿越华顶殊超忽石梁横青天侧足履半月眷然思永嘉不惮海路赊挂席歴海峤回瞻赤城霞赤城渐微没孤屿前峣兀水续万古流亭空千霜月缙云川谷难石门最可观瀑布挂北斗莫穷此水端喷壁洒素雪空蒙生昼寒却思恶溪去宁惧恶溪恶咆哮七十滩水石相喷薄路创李北海巖开谢康乐松风和猿声搜索连洞壑径出梅花桥双溪纳归潮落帆金华岸赤松若可招沈约八咏楼城西孤岧嶤岧嶤四荒外旷望羣川㑹云巻天地开波连浙西大乱流新安口北指严光瀬钓台碧云中邈与苍岭对稍稍来吴都徘徊上姑苏烟緜横九疑漭荡见五湖目极心更逺悲歌但长吁回桡楚江濵挥䇿扬子津身着日本裘昂藏出风尘五月造我语知非佁儗人相逢乐无限水石日在眼徒干五诸侯不致百金产吾友扬子云絃歌播清芬虽为江宁宰好与山公羣乗兴但一行且知我爱君君来㡬何时仙台应有期东忩绿玉树定长三五枝至今天坛人当笑尔归迟我苦惜逺别茫然使心悲黄河若不断白首长相思金陵詶翰林谪仙子王屋山人魏万君抱碧海珠我懐蓝田玉各称希代寳万里遥相烛长卿慕蔺乆子猷意巳深平生风云人暗合江海心去秋忽乗兴命驾来东土谪仙游梁园爱子在邹鲁二处一不见拂衣向江东五两挂淮月扁舟随海风南游吴越徧髙揖二千石雪上天台山春逢翰林伯宣父敬项槖林宗重黄生一长复一少相㸔如弟兄惕然意不尽更逐西南去同舟入秦淮建业龙盘处楚歌对吴酒借问承恩初宫买长门赋天迎驷马车才髙世难容道废可推命安石重携妓子房空谢病金陵百万戸六代帝王都虎石踞西江钟山临北湖湖山信为美王屋人相待应爲岐路多不知岁寒在君游早晚还勿久风尘间此别未逺别秋期到仙山送当涂赵少府赴长芦我来扬都市送客回轻舠因夸楚太子便覩广陵涛仙尉赵家玉英风凌四豪维舟至长芦目送烟云髙揺扇对酒楼持袂把蟹螯前途傥相思登岳一长谣送友人寻越中山水闻道稽山去偏宜谢客才千巖泉洒落万壑树萦回东海横秦望西陵遶越台湖清霜镜晓涛白雪山来八月枚乗笔三吴张翰杯此中多逸兴早晚向天台送族弟凝之滁求婚崔氏与尔情不浅忘筌巳得鱼玉台挂寳镜持此意何如坦腹东牀下由来志气疎遥知向前路掷果定盈车送友人游梅湖送君游梅湖应见梅花发有使寄我来无令红芳歇暂行新林浦定醉金陵月莫惜一雁书音尘坐胡越送崔十二游天竺寺还闻天竺寺梦想懐东越每年海树霜桂子落秋月送君游此地巳属流芳歇待我来岁行相随浮溟渤送杨山人归天台客有思天台东行路超忽涛落浙江秋沙明浦阳月今游方厌楚昨梦先归越且尽秉烛欢无辞凌晨发我家小阮贤剖竹赤城边诗人多见重官烛未曽然兴引登山屐情催汎海船石桥如可度携手弄云烟送温处士归黄山白鹅峰旧居黄山四千仭三十二莲峰丹崖夹石柱菡蓞金芙蓉伊昔昇絶顶下窥天目松仙人錬玉处羽化留余踪亦闻温伯雪独徃今相逢採秀辞五岳攀巖歴万重归休白鹅岭渴饮丹砂井鳯吹我时来云车尔当整去去陵阳东行行芳桂丛回谿十六度碧嶂尽晴空他人还相访乗桥蹑綵虹送方士赵叟之东平长桑晚洞视五藏无全牛赵叟得祕诀还从方士游西过获麟台为我弔孔丘念别复懐古澘然空泪流送韩凖裴政孔巢父还山猎客张兔罝不能挂龙虎所以青云人髙歌在巖戸韩生信英彦裴子含清真孔侯复秀岀俱与云霞亲峻节凌逺松同衾卧盘石斧氷潄寒泉三子同二屐时时或乗兴徃徃云无心出山揖牧伯长啸轻衣簮昨宵梦里还云弄竹溪月今晨鲁东门帐饮与君别雪崖滑去马萝径迷归人相思若烟草歴乱无冬春送杨少府赴选大国置衡镜凖平天地心羣贤无邪人朗鉴穷清深吾君咏南风衮冕弹鸣琴时泰多美士京国㑹缨簪山苗落涧底幽松出髙岑夫子有盛才主司得球琳流水非郑曲前行遇知音衣工剪绮绣一误伤千金何惜刀尺余不裁寒女衾我非弹冠者感别但开襟空谷无白驹贤人岂悲吟大道安弃物时来或招寻尔见山吏部当应无陆沉对雪奉饯任城六父秩满归京龙虎谢鞭䇿鹓鸾不司晨君㸔海上鹤何似笼中鹑独用天地心浮云乃吾身虽将簪组狎若与烟霞亲季父有英风白眉超常伦一官即梦寐脱屣归西秦窦公敞华筵墨客尽来臻燕歌落胡雁郢曲回阳春征马百度嘶游车动行尘踌躇未忍去恋此四座人饯离驻髙驾惜别空慇懃何时竹林下更与歩兵邻鲁郡尧祠送吴五之瑯琊尧没三千嵗青松古庙存送行奠桂酒拜舞清心魂日色促归人连歌倒芳樽马嘶俱醉起分手更何言鲁郡尧祠送窦明府薄华还西京朝䇿犁眉騧举鞭力不堪强扶愁疾向何处角巾㣲服尧祠南长杨扫地不见日石门喷作金沙潭笑夸故人指絶境山光水色青于蓝庙中往往来撃鼓尧本无心尔何苦门前长跪双石人有女如花日歌舞银鞍绣毂徃复回簸林蹶石鸣风雷逺烟空翠时明灭白鸥歴乱长飞雪红泥亭子赤栏干碧流环转青锦湍深沉百丈洞海底那知不有蛟龙蟠君不见绿珠潭水流东海绿珠红粉沉光彩绿珠楼下花满园今日曾无一枝在昨夜秋声阊阖来洞庭木落骚人哀遂将三五少年軰登髙逺望形神开生前一笑轻九鼎魏武何悲铜雀台我歌白云倚忩牖尔闻其声但挥手长风吹月渡海来遥劝仙人一杯酒酒中乐酣宵向分举觞酹尧尧可闻何不令臯繇拥篲横八极直上青天扫浮云髙阳小饮真𤨏𤨏山公酩酊何如我竹林七子去道赊兰亭雄笔安足夸尧祠笑杀五湖水至今憔悴空荷花尔向西秦我东越暂向瀛洲访金阙蓝田太白若可期为余扫洒石上月金乡送韦八之西京客自长安来还归长安去狂风吹我心西挂咸阳树此情不可道此别何时遇望望不见君连山起烟雾送薛九被谗去鲁宋人不辨玉鲁贱东家丘我笑薛夫子胡为两地游黄金消衆口白璧竟难投梧桐生蒺藜绿竹乏佳实凤凰宿谁家遂与羣鸡匹田家养老马穷士归其门蛾眉笑躄者賔客去平原却斩美人首三千还骏奔毛公一挺剑楚赵两相存孟尝习狡兔三窟頼冯谖信陵夺兵符为用侯生言春申一何愚刎首为李园贤哉四公子抚掌黄泉里借问笑何人笑人不好士尔去且无喧桃李竟何言沙丘无漂母谁肯饭王孙单父东楼秋夜送族弟沈之秦尔从咸阳来问我何劳苦沐猴而冠不足言身骑土牛滞东鲁沈弟欲行凝弟留孤飞一雁秦云秋坐来黄叶落四五北斗巳挂西城楼丝桐感人絃亦絶满堂送客皆惜别巻帘见月清兴来疑是山隂夜中雪明日斗酒别惆怅清路尘遥望长安日不见长安人长安宫阙九天上此地曽经为近臣一朝复一朝发白心不改屈平憔悴滞江潭亭伯流离放辽海折翮翻飞随转蓬闻弦虚坠下霜空圣朝久弃青云士他日谁怜张长公送族弟凝至晏堌单父三十里雪满原野白戎装出盘游挥鞭布猎骑四顾登髙丘兔起马足间苍鹰下平畴喧唿相驰逐取乐销人忧舍此戒禽荒徴声列齐讴鸣鸡发晏堌别雁惊涞沟西行有东音寄与长河流鲁城北郭曲腰桑下送张子还嵩阳送别枯桑下凋叶落半空我行懵道逺尔独知天风谁念张仲蔚还依蒿与蓬何时一杯酒更与李膺同李太白集注巻十六李太白集注卷十七钦定四库全书李太白集注巻十七钱塘王𤦺撰古近体诗共四十四首送鲁郡刘长史迁𢎞农长史鲁国一杯水难容横海鳞仲尼且不敬况乃寻常人白玉换斗粟黄金买尺薪闭门木叶下始觉秋非春闻君向西迁地卽鼎湖邻宝镜匣苍藓丹经埋素尘轩后上天时攀龙遗小臣及此畱惠爱庻㡬风化淳鲁缟如白烟五缣不成束临行赠贫交一尺重山岳相国齐晏子赠行不及言託阴当树李忘忧当树萱他日见张禄绨袍懐旧恩送族弟单父主簿凝摄宋城主簿至郭南月桥却回栖霞山畱饮赠之吾家青萍剑操割有余闲徃来纠二邑此去何时还鞭马月桥南光辉岐路间贤豪相追饯却到栖霞山羣花㪚芳园斗酒开离颜乐酣相顾起征马无由攀鲁郡东石门送杜二甫醉别复几日登临徧池台何时石门路重有金樽开秋波落泗水海色明徂徕飞蓬各自逺且尽手中杯鲁郡尧祠送张十四游河北勐虎伏尺草虽藏难蔽身有如张公子肮脏在风尘岂无横腰剑屈彼淮阴人撃筑向北燕燕歌易水濵归来泰山上当与尔为邻杭州送裴大泽时赴庐州长史西江天柱逺东越海门深去割辞亲恋行忧报国心好风吹落日流水引长吟五月披裘者应知不取金灞陵行送别送君灞陵亭灞水流浩浩上有无花之古树下有伤心之春草我向秦人问路岐云是王粲南登之古道古道连绵走西京紫阙落日浮云生正当今夕断旸处骊歌愁絶不忍聼送贺监归四明应制乆辞荣禄遂初衣曽向长生説息机真诀自从茅氏得恩波宁阻洞庭归瑶台含雾星辰满仙峤浮空岛屿微借问欲栖珠树鹤何年却向帝城飞送窦司马贬宜春天马白银鞍亲承明主欢鬬鸡金宫里射雁碧云端堂上罗中贵歌钟清夜阑何言谪南国拂剑坐长叹赵璧为谁㸃隋珠枉被弹圣朝多雨露莫厌此行难送羽林陶将军将军出使拥楼船江上旌旗拂紫烟万里横戈探虎穴三杯拔剑舞龙泉莫道词人无胆气临行将赠绕朝鞭送程刘二侍御兼独孤判官赴安西幕府安西幕府多才雄喧喧唯道三数公绣衣貂裘明积雪飞书走檄如飘风朝辞明主出紫宫银鞍送别金城空天外飞霜下葱海火旗云马生光彩胡塞尘清计日归汉家草绿遥相待送姪良携二妓赴㑹稽戏有此赠携妓东山去春光半道催遥看若桃李双入镜中开送贺賔客归越镜湖流水漾清波狂客归舟逸兴多山阴道士如相见应写黄庭换白鵞送张遥之寿阳幕府夀阳信天险天险横荆关苻坚百万衆遥阻八公山不假筑长城大贤在其间战夫若熊虎破敌有余闲张子勇且英少轻卫霍孱投躯紫髯将千里望风颜朂尔效才畧功成衣锦还送裴十八圗南归嵩山二首何处可为别长安青绮门胡姬招素手延客醉金樽临当上马时我独与君言风吹芳兰折日没鸟鹊喧举手指飞鸿此情难具论同归无早晚颍水有清源其二思君颍水緑忽复归嵩岑归时莫洗耳为我洗其心洗心得真情洗耳徒买名谢公终一起相与济苍生同王昌龄送族弟襄归桂阳二首秦地见碧草楚谣对青樽把酒尔何思鹧鸪啼南园予欲罗浮隠犹懐明主恩踌躇紫宫恋孤负沧洲言终然无心云海上同飞翻相期乃不浅幽桂有芳根其二尔家何在潇湘川青莎白石长江边昨梦江花照江日几枝正发东窗前觉来欲往心悠然魂随越鸟飞南天秦云连山海相接桂水横烟不可涉送君此去令人愁风帆茫茫隔河洲春潭琼草緑可折西寄长安明月楼送外甥郑灌从军三首六博争雄好彩来金盘一掷万人开丈夫赌命报天子当斩胡头衣锦回其二丈八蛇矛出陇西弯弧拂箭白猿啼破胡必用龙韬䇿积甲应将熊耳齐其三月蚀西方破敌时及𤓰归日未应迟斩胡血变黄河水枭首当悬白鹊旗送于十八应四子举落第还嵩山吾祖吹橐籥天人信森罗归根复太素羣动熙元和炎炎四真人摛辩若涛波交流无时寂杨墨日成科夫子闻洛诵夸才才故多为金好踊跃乆客方蹉跎道可束卖之五寳溢山河劝君还嵩丘开酌盼庭柯三花如未落乗兴一来过送别寻阳五溪水沿洄直入巫山里胜境由来人共传君到南中自称美送君别有八月秋飒飒芦花复益愁云帆望逺不相见日暮长江空自流送族弟绾从军安西汉家兵马乗北风鼓行而西破犬戎尔随汉将出门去剪虏若草收竒功君王按剑望边色旄头巳落胡天空匈奴系颈数应尽明年应入蒲桃宫送梁公昌从信安王北征入幕推英选捐书事逺戎高谈百战术郁作万夫雄起舞莲花剑行歌明月宫将飞天地阵兵出塞垣通祖席留丹景征麾拂綵虹旋应献凯入麟阁伫深功送白利从金吾董将军西征西羌延国讨白起佐军威剑决浮云气弓弯明月辉马行边草緑旌巻曙霜飞抗手凛相顾寒风生铁衣送张秀才从军六駮食勐武耻从驽马羣一朝长鸣去矫若龙行云壮士懐逺略志存解世纷周粟犹不顾齐珪安肯分抱剑辞髙堂将投霍冠军长策扫河洛宁亲归汝坟当令千古后麟阁着竒勲送崔度还吴度故人礼部员外国辅之子幽燕沙雪地万里尽黄云朝吹归秋雁南飞日㡬羣中有孤鳯雏哀鸣九天闻我乃重此鸟綵章五色分胡为杂凡禽鸡鹜轻贱君举手捧尔足疾心若火焚拂羽泪满面送之吴江濆去影忽不见踌躇日将曛送祝八之江东赋得浣纱石西施越溪女明艶光云海未入吴王宫殿时浣纱古石今犹在桃李新开映古查菖蒲犹短出平沙昔时红粉照流水今日青苔覆落花君去西秦适东越碧山清江㡬超忽若到天涯思故人浣纱石上窥明月送侯十一朱亥巳撃晋侯嬴尚隐身时无魏公子岂贵抱关人余亦不火食游梁同在陈空余湛卢剑赠尔託交亲鲁中送二从弟赴举之西京鲁客向西笑君门若梦中霜凋逐臣髪日忆明光宫复羡二龙去才华冠世雄平衢骋高足逸翰凌长风舞袖拂秋月歌筵闻早鸿送君日千里良㑹何由同奉饯高尊师如贵道士传道箓毕归北海道隐不可见灵书藏洞天吾师四万刧歴世递相传别杖留青竹行歌蹑紫烟离心无逺近长在玉京悬金陵送张十一再游东吴张翰黄花句风流五百年谁人今继作夫子世称贤再动逰吴棹还浮入海船春光白门柳霞色赤城天去国难为别思归各未旋空余贾生泪相顾共悽然送纪秀才游越海水不满眼观涛难称心卽知蓬莱石却是巨鳌簪送尔逰华顶令余发舄吟仙人居射的道士住山阴禹穴寻溪入云门隔岭深緑罗秋月夜相忆在鸣琴送长沙陈太守二首长沙陈太守逸气凌青松英主赐五马本是天池龙湘水逥九曲衡山望五峯荣君按节去不及逺相从其二七郡长沙国南连湘水濵定王垂舞袖地窄不廽身莫小二千石当安逺俗人洞庭乡路逺遥羡锦衣春送杨燕之东鲁关西杨伯起汉日旧称贤四代三公族清风播人天夫子华阴居开门对玉莲何事歴衡霍云帆今始还君坐稍解颜为我歌此篇我固侯门士谬登圣主筵一辞金华殿蹭蹬长江边二子鲁门东别来巳经年因君此中去不觉泪如泉送蔡山人我本不弃世世人自弃我一乗无倪舟八极纵逺柂燕客期跃马唐生安敢讥採珠勿惊龙大道可暗归故山有松月迟尔翫清晖送萧三十一之鲁中兼问稚子伯禽六月南风吹白沙吴牛喘月气成霞水国郁蒸不可处时炎道逺无行车夫子如何渉江路云帆袅袅金陵去高堂倚门望伯鱼鲁中正是趋庭处我家寄在沙丘旁三年不归空断肠君行既识伯禽子应驾小车骑白羊送杨山人归嵩山我有万古宅嵩阳玉女峯长留一片月挂在东溪松尔去掇仙草菖蒲花紫茸嵗晚或相访青天骑白龙送殷淑三首海水不可解连江夜为潮俄然浦屿濶岸去酒船遥惜别耐取醉鸣榔且长謡天明尔当去应有便风飘其二白鹭洲前月天明送客回青龙山后日早出海云来流水无情去征帆逐吹开相㸔不忍别更进手中杯其三痛饮龙笻下灯青月复寒醉歌惊白鹭半夜起沙滩送岑徴君归鸣臯山岑公相门子雅望归安石奕世皆䕫龙中台竟三拆至人达机兆髙揖九州伯奈何天地间而作隐沦客贵道能全真潜辉卧幽邻探元入窅默观化逰无垠光武有天下严陵为故人虽登洛阳殿不屈巢由身余亦谢明主今称偃蹇臣登髙覧万古思与广成邻蹈海宁受赏还山非问津西来一揺扇共拂元规尘送范山人归泰山鲁客抱白鹤别余往太山初行若片雪杳在青崖间髙髙至天门日观近可攀云生望不及此去何时还李太白集注巻十七李太白集注卷十八钦定四库全书李太白集注巻十八钱塘王𤦺撰古近体诗共三十五首送韩侍御之广徳昔日绣衣何足荣今宵贳酒与君倾暂就东山赊月色酣歌一夜送泉明白云歌送友人楚山秦山多白云白云处处长随君君今还入楚山里云亦随君渡湘水水上女萝衣白云早卧早行君早起送通禅师还南陵隐静寺我闻隐静寺山水多竒踪巖种朗公橘门深杯渡松道人制勐虎振钖还孤峰他日南陵下相期谷口逢送友人青山横北郭白水遶东城此地一为别孤蓬万里征浮云游子意落日故人情挥手自兹去萧萧班马鸣送别斗酒渭城邉垆头醉不眠梨花千树雪杨叶万条烟惜别倾壶醑临分赠马鞭看君颍上去新月到应圆江上送女道士禇三清游南岳吴江女道士头戴莲花巾霓衣不湿雨特异阳台云足下逺游履凌波生素尘寻仙向南岳应见魏夫人送友人入蜀见説蚕丛路﨑岖不易行山从人面起云傍马头生芳树笼秦栈春流遶蜀城升沉应已定不必问君平送赵云卿白玉一杯酒緑杨三月时春风余㡬日两鬓各成丝秉烛唯须饮投竿也未迟如逢渭川猎犹可帝王师送李青归华阳川伯阳仙家子容色如青春日月祕灵洞云霞辞世人化心养精魄隠几窅天真莫作千年别归来城郭新送舍弟吾家白额驹逺别临东道他日相思一梦君应得池塘生春草送别水色南天逺舟行若在虚迁人发佳兴吾子访闲居日落看归鸟潭澄羡跃鱼圣朝思贾谊应降紫泥书送鞠十少府试发清秋兴因为吴㑹吟碧云敛海色流水折江心我有延陵剑君无陆贾金艰难此为别惆怅一何深送张秀才谒高中丞余时系寻阳狱中正读留侯传秀才张孟熊藴灭胡之䇿将之广陵谒高中丞余喜子房之风感激于斯人因作是诗以送之秦帝沦玉镜留侯降氛氲感激黄石老经过沧海君壮士挥金槌报雠六国闻智勇冠终古萧陈难与羣两龙争鬬时天地动风云酒酣舞长剑仓卒解汉纷宇宙初倒悬鸿沟势将分英谋信竒絶夫子扬清芬胡月入紫微三光乱天文高公镇淮海谈笑却妖氛採尔幕中画戡难光殊勲我无燕霜感玉石俱烧焚但洒一行泪临岐竟何云寻阳送弟昌峒鄱阳司马作桑落洲渚连沧江无云烟寻阳非剡水忽见子猷船飘然欲相近来迟杳若仙人乗海上月帆落湖中天一覩无二诺朝欢更胜昨尔则吾惠连吾非尔康乐朱绂白银章上官佐鄱阳松门拂中道石镜回清光揺扇及于越水亭风气凉与尔期此亭期在秋月满时过或未来两乡心巳断吴山对楚岸彭蠡当中州相思定如此有穷尽年愁饯校书叔云少年费白日歌笑矜朱颜不知忽巳老喜见春风还惜别且为懽徘徊桃李间看花饮美酒听鸟临晴山向晩竹林寂无人空闭关送王孝亷觐省彭蠡将天合姑苏在日边宁亲候海色欲动孝亷船窈窕晴江转参差逺岫连相思无昼夜东注似长川同吴王送杜秀芝举入京秀才何翩翩王许回也贤暂别庐江守将游京兆天秋山宜落日秀水出寒烟欲折一枝桂还来雁沼前洞庭醉后送绛州吕使君杲流澧州昔别若梦中天涯忽相逢洞庭破秋月纵酒开愁容赠剑刻玉字延平两蛟龙送君不尽意书及雁廻峰与诸公送陈郎将归衡阳仲尼旅人文王明夷茍非其时圣贤低眉况仆之不肖者而迁逐枯藁固非其宜朝心不开暮髪尽白而登高送逺使人増愁陈郎将义风凛然英思逸发来下曹城之榻去邀才子之诗动清兴于中流泛素波而径去诸公仰望不及连章祖之序慙起予輙冠名贤之首作者嗤我乃为抚掌之资乎衡山苍苍入紫冥下看南极老人星廻飇吹㪚五峰雪往往飞花落洞庭气清岳秀有如此郎将一家拖金紫门前食客乱浮云世人皆比孟尝君江上送行无白璧临岐惆怅若为分送赵判官赴黔府中丞叔幕廓落青云心结交黄金尽富贵翻相忘令人忽自哂蹭蹬鬓毛斑盛时难再还巨源咄石生何事马蹄间绿萝长不厌却欲还东山君为鲁曽子拜揖高堂里叔继赵平原偏承明主恩风霜推独坐旌节镇雄藩虎士秉金钺蛾眉开玊樽才高幕下去义重林中言水宿五溪月霜啼三崃猿东风春草绿江上候归轩送陆判官往琵琶崃水国秋风夜殊非逺别时长安如梦里何日是归期送梁四归东平玉壶挈美酒送别强为欢大火南星月长郊北路难殷王期负鼎汶水起垂竿莫学东山卧参差老谢安江夏送友人雪点翠云裘送君黄鹤楼黄鹤振玉羽西飞帝王州凤无琅玕实何以赠逺游徘徊相顾影泪下汉江流送郄昻谪巴中瑶草寒不死移植沧江濵东风洒雨露㑹入天地春予若洞庭叶随波送逐臣思归未可得书此谢情人江夏送张丞欲别心不忍临行情更亲酒倾无限月客醉几重春借草依流水攀花赠逺人送君从此去廻首泣迷津赋得白鹭鸾送宋少府入三崃白鹭拳一足月明秋水寒人惊逺飞去直向使君滩送二季之江东初发强中作题诗与惠连多惭一日长不及二龙贤西塞当中路南风欲进船云峰出逺海帆影挂清川禹穴藏书地匡山种杏田此行俱有适迟尔早归旋江西送友人之罗浮桂水分五岭衡山朝九疑乡关眇安西流浪将何之素色愁明湖秋渚晦寒姿畴昔紫芳意巳过黄发期君王纵疎㪚云壑借巢夷尔去之罗浮我还憩峨眉中阔道万里霞月遥相思如寻楚狂子琼树有芳枝宣州谢朓楼饯别校书叔云弃我去者昨日之日不可留乱我心者今日之日多烦忧长风万里送秋雁对此可以酣高楼蓬莱文章建安骨中间小谢又清发俱懐逸兴壮思飞欲上青天覧明月抽刀断水水更流举杯消愁愁更愁人生在世不称意明朝㪚发弄扁舟宣城送刘副使入秦君卽刘越石雄豪冠当时凄清横吹曲慷慨扶风词虎啸俟腾跃鸡鸣遭乱离千金市骏马万里逐王师结交楼烦将侍从羽林儿统兵捍吴越豺虎不敢窥大勋竟莫叙巳过秋风吹秉钺有季公凛然负英姿寄深且戎幕望重必台司感激一然诺纵横两无疑伏奏归北阙鸣驺忽西驰列将咸出祖英寮惜分离斗酒满四筵歌笑宛溪湄君携东山妓我咏北门诗贵贱交不易恐伤中园葵昔赠紫骝驹今倾白玉巵同驩万斛酒未足解相思此别又千里秦吴眇天涯月明关山苦水剧陇头悲借问几时还春风入黄池无令长相思折断緑杨枝泾川送族弟錞泾川三百里若耶羞见之锦石照碧山两边白鹭鸶佳境千万曲客行无歇时上有琴高水下有陵阳祠仙人不见我明月空相知问我何事来卢敖结幽期蓬山振雄笔绣服挥清词江湖发秀色草木含荣滋置酒送惠连吾家称白眉媿无海峤作敢阙河梁诗见尔复几朝俄然告将离中流漾綵鹢列岸丛金羁叹息苍梧鳯分栖琼树枝清晨各飞去飘落天南垂望极落日尽秋深暝猿悲寄情与流水但有长相思五松山送殷淑秀色发江左风流奈若何仲文了不还独立扬清波载酒五松山頽然白云歌中天度落月万里遥相过抚酒惜此月流光畏蹉跎明日别离去连峰郁嵯峨送崔氏昆季之金陵放歌倚东楼行子期晓发秋风渡江来吹落山上月主人出美酒灭烛延清光二崔向金陵安得不尽觞水客弄归棹云帆巻轻霜扁舟敬亭下五两先飘扬崃石入水花碧流日更长思君无歳月西笑阻河梁登黄山凌歊台送族弟溧阳尉济充汎舟赴华阴鸾乃鳯之族翺翔紫云霓文章辉五色双在琼树栖一朝各飞去鳯与鸾俱啼炎赫五月中朱曦烁河堤尔从汎舟役使我心魂悽秦地无草木南云喧鼓鼙君王减玉膳早起思鸣鸡漕引救关辅疲人免涂泥宰相作霖雨农夫得耕犂静者伏草间羣才满金闺空手无壮士穷居使人低送君登黄山长啸倚天梯小舟若凫雁大舟若鲸鲵开帆散长风舒巻与云齐日入牛渚晦苍然夕烟迷相思在何许杳在洛阳西送储邕之武昌黄鹤西楼月长江万里情春风三十度空忆武昌城送尔难为别衔杯惜未倾湖连张乐地山逐汎舟行诺谓楚人重诗传谢朓清沧浪吾有曲寄入棹歌声李太白集注巻十八李太白集注卷十九钦定四库全书李太白集注巻十九钱塘王𤦺撰古近体诗共三十二首詶谈少府一尉居倐忽梅生有仙骨三事或可羞匈奴哂千秋壮心屈黄绶浪迹寄沧洲昨观荆岘作如从云汉游老夫当暮矣蹀足惧骅骝詶宇文少府见赠桃竹书筒桃竹书筒绮绣文良工巧妙称絶羣灵心圆映三江月彩质叠成五色云中藏寳诀峨眉去千里提携长忆君五月东鲁行荅汶上翁五月梅始黄蚕凋桑柘空鲁人重织作机杼鸣帘栊顾余不及仕学剑来山东举鞭访前涂获笑汶上翁下愚忽壮士未足论穷通我以一箭书能取聊城功终然不受赏羞与时人同西归去直道落日昏阴虹此去尔勿言甘心如转蓬早秋单父南楼詶窦公衡白露见日灭红颜随霜凋别君若俯仰春芳辞秋条太山嵯峨夏云在疑是白波涨东海㪚为飞雨川上来遥帷却巻清浮埃知君独坐青轩下此时结念同所懐我闭南楼看道书幽帘清寂若仙居曽无好事来相访頼尔高文一起予山中问荅问余何意栖碧山笑而不荅心自闲桃花流水窅然去别有天地非人间荅友人赠乌纱帽领得乌纱帽全胜白接䍦山人不照镜稚子道相宜詶张司马赠墨上党碧松烟夷陵丹砂末兰麝凝珍墨精光乃堪掇黄头奴子双鸦鬟锦囊养之懐袖间今日赠余兰亭去兴来洒笔㑹稽山荅湖州迦叶司马问白是何人青莲居士谪仙人酒肆藏名三十春湖州司马何须问金粟如来是后身荅长安崔少府叔封游终南翠微寺太宗皇帝金沙泉见寄河伯见海若傲然夸秋水小物昧逺圗宁知通方士多君紫霄意独往苍山里地古寒云深巖高长风起初登翠微岭复憩金沙泉践苔朝霜滑弄波夕月圆饮彼石下流结萝宿豁烟鼎湖梦渌水龙驾空茫然早行子午关却登山路逺拂琴听霜猿灭烛乃星饭人烟无明异鸟道絶往返攀崖倒青天下视白日晚旣过石门隐还唱石潭歌渉雪搴紫芳濯缨想清波此人不可见此地君自过为余谢风泉其如幽意何赠李十二左司郎中崔宗之凉秋八九月白露空园亭耿耿意不畅梢梢风叶声思见雄俊士共话古今情李侯忽来仪把袂苦不早清论旣抵掌𤣥谈又絶倒分明楚汉事歴歴王霸道担囊无俗物访古千里余袖有七首剑懐中茂陵书双眸光照人词赋凌子虚酌酒絃素琴霜气正凝㓗平生心事中今日为君説我家有别业寄在嵩之阳明月出高岑清溪澄素光云散忩戸静风吹松桂香子若同斯游千载不相忘詶崔五郎中朔云横高天万里起秋色壮士心飞扬落日空叹息长啸出原野凛然寒风生幸遭圣明时功业犹未成奈何懐良图郁悒独愁坐杖䇿寻英豪立谈乃知我崔公生民秀𬗟邈青云姿制作参造化託讽含神祇海岳尚可倾吐诺终不移是时霜飈寒逸兴临华池起舞拂长剑四坐皆扬眉因得穷欢情赠我以新诗又结汗漫期九垓逺相待举身憩蓬壶濯足弄沧海从此陵倒景一去无时还朝游明光宫暮入阊阖关但得长把袂何必嵩丘山以诗代书荅元丹丘青鸟海上来今朝发何处口衔云锦字与我忽飞去鸟去凌紫烟书留绮忩前开缄方一笑乃是故人传故人深相勗忆我劳心曲离居在咸阳三见秦草緑置书双袂间引领不暂闲长望杳难见浮云横逺山金门荅苏秀才君还石门日朱火始改木春草如有情山中尚含緑折芳媿遥忆永路当自勗逺见故人心平生以此足巨海纳百川麟阁多才贤献书入金阙酌醴奉琼筵屡忝白云唱㳟闻黄竹篇恩光照拙薄云汉希腾迁铭鼎傥云遂扁舟方𣺌然我留在金门君去卧丹壑未果三山期遥欣一丘乐𤣥珠寄罔象赤水非寥廓愿狎东海鸥共营西山药栖巖君寂灭处世余龙蠖良辰不同赏永日应闲居鸟吟檐间树花落忩下书縁谿见緑篠隔岫窥红蕖採薇行笑歌眷我情何巳月出石镜间松鸣风琴里得心自虚妙外物空頽靡身世如两忘从君老烟水詶坊州王司马与阎正字对雪见赠游子东南来自宛适京国飘然无心云倐忽复西北访戴昔未偶寻嵇此相得愁颜发新欢终宴叙前识阎公汉庭旧沉郁富才力价重铜龙楼声高重门侧宁期此相遇华馆倍游息积雪明逺峰寒城锁春色主人苍生望假我青云翼风水如见资投竿佐皇极詶中都小吏携斗酒双鱼于逆旅见赠鲁酒若琥珀汶鱼紫锦鳞山东豪吏有俊气手携此物赠逺人意气相倾两相顾斗酒双鱼表情素双鳃呀呷鳍鬛张跋剌银盘欲飞去唿儿拂机霜刃挥红肌花落白雪霏为君下筯一餐饱醉着金鞍上马归詶张卿夜宿南陵见赠月出鲁城东明如天上雪鲁女惊莎鸡鸣机应秋节当君相思夜火落金风高河汉挂戸牖欲济无轻舠我昔辞林丘云龙忽相见客星动太微朝去洛阳殿尔来得茂彦七叶仕汉余身为下邳客家有圯桥书傅説未梦时终当起巖野万古骑辰星光辉照天子与君各未遇长䇿委蒿莱寳刀隐玉匣绣澁空莓苔遂令世上愚轻我土与灰一朝攀龙去䵷黾安在哉故山定有酒与尔倾金罍詶岑勋见寻就元丹丘对酒相待以诗见招黄鹤东南来寄书写心曲倚松开其缄忆我肠断续不以千里遥命驾来相招中逢元丹丘登岭晏碧霄对酒忽思我长啸临清飈蹇余未相知茫茫緑云垂俄然素书及解此长渴饥䇿马望山月途穷造堦墀喜兹一㑹靣若覩琼树枝忆君我逺来我欢方速至开颜酌美酒乐极忽成醉我情旣不浅君意方亦深相知两相得一顾轻千金且向山客笑与君论素心荅从弟㓜成过西园见赠一身自潇洒万物何嚣諠拙薄谢明时栖闲归故园二季过旧壑四邻驰华轩衣剑照松宇賔徒光石门山童荐珍果野老开芳樽上陈樵渔事下叙农圃言昨来荷花满今见兰苕繁一笑复一歌不知夕景昏醉罢同所乐此情难具陈詶王补阙惠翼庄庙宋丞泚赠别学道三十春自言羲皇人轩葢宛若梦云松长相亲偶将二公合复与三山邻喜结海上契自为天外賔鸾翮我先铩龙性君莫驯朴㪚不尚古时讹皆失真勿踏荒溪波朅来浩然津薜带何辞楚桃源堪避秦世廹且离别心在期隐沦詶赠非炯诫永言铭佩绅詶裴侍御对雨感时见赠雨色秋来寒风严清江爽孤高绣衣人萧洒青霞赏平生多感激忠义非外奖祸连积怨生事及徂川往楚邦有壮士鄢郢翻扫荡申包哭秦庭泣血将安仰鞭尸辱巳及堂上罗宿莽颇似今之人蟊贼陷忠谠渺然一水隔何由税归鞅日夕听猿愁懐贤盈梦想赠李十二摄监察御史崔成甫我是潇湘放逐臣君辞明主汉江濵天外常求太白老金陵捉得酒仙人詶崔侍御严陵不从万乘游归卧空山钓碧流自是客星辞帝坐元非太白醉扬州翫月金陵城西孙楚酒楼达曙歌吹日晚乗醉着紫绮裘乌纱巾与酒客数人棹歌秦淮往石头访崔四侍御昨翫西城月青天垂玉钩朝沽金陵酒歌吹孙楚楼忽忆绣衣人乘船往石头草裹乌纱巾倒披紫绮裘两岸拍手笑疑是王子猷酒客十数公崩腾醉中流谑浪掉海客喧唿傲阳侯半道逢吴姫巻帘出揶揄我忆君到此不知狂与羞月下一见君三杯便回桡舍舟共连袂行上南渡桥兴发歌緑水秦客为之揺鸡鸣复相招清宴逸云霄赠我数百字字字凌风飇系之衣裘上相忆毎长謡江上荅崔宣城太华三芙蓉明星玉女峰寻仙下西岳陶令忽相逢问我将何事湍波歴几重貂裘非季子鹤氅似王㳟谬忝燕台召而陪郭隗踪水流知入海云去或从龙树绕芦洲月山鸣鹊镇钟还期如可访台岭荫长松荅族姪僧中孚赠玉泉仙人掌茶余闻荆州玉泉寺近清溪诸山山洞往往有乳窟窟中多玉泉交流其中有白蝙蝠大如鸦按仙经蝙蝠一名仙䑕千歳之后体白如雪栖则倒悬葢饮乳水而长生也其水边处处有茗草罗生枝叶如碧玉惟玉泉真公常采而饮之年八十余歳颜色如桃花而此茗清香滑熟异于他者所以能还童振枯扶人寿也余游金陵见宗僧中孚示余茶数十片拳然重叠其状如手号为仙人掌茶葢新出乎玉泉之山旷古未觌因持之见遗兼赠诗要余荅之遂有此作后之高僧大隐知仙人掌茶发乎中孚禅子及青莲居士李白也常闻玉泉山山洞多乳窟仙䑕如白鸦倒悬清溪月茗生此中石玉泉流不歇根柯洒芳津採服润肌骨丛老巻緑叶枝枝相接连曝成仙人掌似拍洪崖肩举世未见之其名定谁传宗英乃禅伯投赠有佳篇清镜烛无盐顾慙西子妍朝坐有余兴长吟播诸天詶裴侍御留岫师弹琴见寄君同鲍明逺邀彼休上人鼓琴乱白雪秋变江上春瑶草緑未衰攀翻寄情亲相思两不见流泪空盈巾张相公出镇荆州寻除太子詹事余时流夜郎行至江夏与张公相去千里公因太府丞王昔使车寄罗衣二事及五月五日赠余诗余荅以此诗张衡殊不乐应有四愁诗慙君锦绣段赠我慰相思鸿鹄复矫翼鳯凰忆故池荣乐一如此商山老紫芝醉后荅丁十八以诗讥予搥碎黄鹤楼黄鹤高楼巳搥碎黄鹤仙人无所依黄鹤上天诉玉帝却放黄鹤江南归神明太守再雕饰新图粉壁还芳菲一州笑我为狂客少年往往来相讥君平帘下谁家子云是辽东丁令威作诗调我惊逸兴白云遶笔忩前飞待取明朝酒醒罢与君烂漫寻春晖荅裴侍御先行至石头驿以书见招期月满泛洞庭君至石头驿寄书黄鹤楼开缄识逺意速此南行舟风水无定准湍波或滞留忆昨新月生西檐若琼钩今来何所似破镜悬清秋恨不三五明平湖泛澄流此欢竟莫遂狂杀王子猷巴陵定近逺持赠解人忧荅高山人兼呈权顾二侯虹霓掩天光哲后起康济应运生䕫龙开元扫氛翳太微廓金镜端拱清遐裔轻尘集嵩岳虚点盛明意谬挥紫泥诏献纳青云际谗惑英主心恩疏佞臣计徬徨庭阙下叹息光阴逝未作仲宣诗先流贾生涕挂帆秋江上不为云罗制山海向东倾百川无尽势我于鸱夷子相去千余歳运阔英达稀同风遥执袂登舻望逺水忽见沧浪枻高士何处来虚舟渺安系衣貌本淳古文章多佳丽延引故乡人风义未沦替顾侯达语默权子识通蔽曽是无心云俱为此留滞双萍易飘转独鹤思凌厉明晨去潇湘共谒苍梧帝荅杜秀才五松山见赠昔献长杨赋天开云雨欢当时待诏承明里皆道扬雄才可观勅赐飞龙二天马黄金络头白玉鞍浮云蔽日去不返总为秋风摧紫兰角巾东出商山道採秀行歌咏芝草路逢园绮笑向人两君解来一何好闻道金陵龙虎盘还同谢朓望长安千峯夹水向秋浦五松名山当夏寒铜井炎炉歊九天赫如铸鼎荆山前陶公矍铄呵赤电回禄睢盱扬紫烟此中岂是久留处便欲烧丹从列仙爱听松风且高卧飕飕吹尽炎氛过登崖独立望九州阳春欲奏谁相和闻君往年游锦城章仇尚书倒屣迎飞牋络绎奏明主天书降问回恩荣肮脏不能就珪组至今空扬高蹈名夫子工文絶世竒五松新作天下推吾非谢尚邀彦伯异代风流各一时一时相逢乐在今袖拂白云开素琴弹为三崃流泉音从兹一别武陵去去后桃花春水深至陵阳山登天柱石詶韩侍御见招隐黄山韩衆骑白鹿西往华山中玉女千余人相随在云空见我传秘诀精诚与天通何意到陵阳游目送飞鸿天子昔避狄与君亦乘骢拥兵五陵下长䇿驭胡戎时泰解绣衣脱身若飞蓬鸾鳯翻羽翼啄粟坐樊笼海鹤一笑之思归向辽东黄山过石柱巘崿上攒丛因巢翠玉树忽见浮丘公又引王子乔吹笙舞松风朗咏紫霞篇请开蘂珠宫歩纲绕碧落倚树招青童何日可携手遗形入无穷詶崔十五见招尔有鸟迹书相招琴溪饮手迹尺素中如天落云锦读罢向空笑疑君在我前长吟字不灭懐袖且三年荅王十二寒夜独酌有懐昨夜吴中雪子猷佳兴发万里浮云巻碧山青天中道流孤月孤月沧浪河汉清北斗错落长庚明懐余对酒夜霜白玉牀金井冰峥嵘人生飘忽百年内且须酣畅万古情君不能狸膏金距学鬭鸡坐令鼻息吹虹霓君不能学哥舒横行青海夜带刀西屠石堡取紫袍吟诗作赋北窗里万言不直一杯水世人闻此皆掉头有如东风射马耳鱼目亦笑我请与明月同骅骝拳跼不能食蹇驴得志鸣春风折杨黄华合流俗晋君听琴枉清角巴人谁肯和阳春楚地犹来贱竒璞黄金㪚尽交不成白首为儒身被轻一谈一笑失颜色苍蝇贝锦喧谤声曽参岂是杀人者谗言三及慈母惊与君论心握君手荣辱于余亦何有孔圣犹闻伤鳯麟董龙更是何鸡狗一生傲岸苦不谐恩疎媒劳志多乖严陵高揖汉天子何必长剑拄颐事玉阶达亦不足贵穷亦不足悲韩信羞将绛灌比祢衡耻逐屠沽儿君不见李北海英风豪气今何在君不见裴尚书土坟三尺蒿棘居少年早欲五湖去见此弥将钟鼎疎李太白集注巻十九李太白集注卷二十钦定四库全书李太白集注巻二十钱塘王𤦺撰古近体诗共六十首游南阳白水登石激作朝渉白水源暂与人俗踈岛屿佳境色江天涵清虚目送去海云心闲游川鱼长歌尽落日乗月归田庐游南阳清泠泉惜彼落日暮爱此寒泉清西辉逐流水荡漾游子情空歌望云月曲尽长松声寻鲁城北范居士失道落苍耳中见范置酒摘苍耳作雁度秋色逺日静无云时客心不自得浩漫将何之忽忆范野人闲园飬幽姿茫然起逸兴但恐行来迟城壕失往路马首迷荒陂不惜翠云裘遂为苍耳欺入门且一笑把臂君为谁酒客爱秋蔬山盘荐霜棃他筵不下筯此席忘朝饥酸枣垂北郭寒𤓰蔓东篱还倾四五酌自咏勐虎词近作十日欢逺为千载期风流自簸荡谑浪偏相宜酣来上马去却笑高阳池东鲁门泛舟二首日落沙明天倒开波揺石动水萦廻轻舟泛月寻溪转疑是山阴雪后来其二水作青龙盘石隄桃花夹岸鲁门西若教月下乗舟去何啻风流到剡溪秋猎孟诸夜归置酒单父东楼观妓倾晖速短炬走海无停川冀餐圆丘草欲以还頽年此事不可得微生若浮烟骏发跨名驹雕弓控鸣弦鹰豪鲁草白狐兔多肥鲜邀遮相驰逐遂出城东田一扫四野空喧唿鞍马前归来献所获炮炙宜霜天出舞两美人飘飖若云仙留欢不知疲清晓方来旋游泰山六首四月上泰山石平御道开六龙过万壑涧谷随萦回马迹遶碧峰于今满青苔飞流洒絶巘水急松声哀北眺㟧嶂竒倾崖向东摧洞门闭石扇地底兴云雷登高望蓬瀛想象金银台天门一长啸万里清风来玉女四五人飘飖下九垓含笑引素手遗我流霞杯稽首再拜之自媿非仙才旷然小宇宙弃世何悠哉其二清晓骑白鹿直上天门山山际逢羽人方瞳好容颜扪萝欲就语却掩青云关遗我鸟迹书飘然落巖间其字乃上古读之了不闲感此三叹息从师方未还其三平明登日观举手开云关精神四飞扬如出天地间黄河从西来窈窕入逺山凭崖覧八极目尽长空闲偶然值青童緑发双云鬟笑我晚学仙蹉跎凋朱颜踌躇忽不见浩荡难追攀其四清斋三千日裂素写道经吟诵有所得衆神衞我形云行信长风飒若羽翼生攀崖上日观伏槛窥东溟海色动逺山天鸡已先鸣银台出倒景白浪翻长鲸安得不死药高飞向蓬瀛其五日观东北倾两崖夹双石海水落眼前天光遥空碧千峰争攒聚万壑絶凌歴缅彼鹤上仙去无云中迹长松入霄汉逺望不盈尺山花异人间五月雪中白终当遇安期于此鍊玉液其六朝饮王母池暝投天门关独抱緑绮琴夜行青山间山明月露白夜静松风歇仙人游碧峰处处笙歌发寂静娱清辉玉真连翠微想象鸾鳯舞飘飖龙虎衣扪天摘匏𤓰怳惚不忆归举手弄清浅误攀织女机明晨坐相失但见五云飞秋夜与刘砀山泛宴喜亭池明宰试舟楫张灯宴华池文招梁苑客歌动郢中儿月色望不尽空天交相宜令人欲泛海只待长风吹携妓登梁王栖霞山孟氏桃园中碧草巳满地柳与梅争春谢公自有东山妓金屏笑坐如花人今日非昨日明日还复来白发对緑酒强歌心已摧君不见梁王池上月昔照梁王樽酒中梁王已去明月在黄鹂愁醉啼春风分明感激眼前事莫惜醉卧桃园东与从姪杭州刺史良游天竺寺挂席凌蓬丘观涛憩樟楼三山动逸兴五马同遨游天竺森在眼松风䬃惊秋覧云测变化弄水穷清幽叠嶂隔遥海当轩写归流诗成傲云月佳趣满吴洲同友人舟行楚臣伤江枫谢客拾海月懐沙去潇湘挂席泛溟渤蹇予访前迹独往造穷发古人不可攀去若浮云没愿言弄倒景从此錬真骨华顶窥絶冥蓬壶望超忽不知青春度但怪緑芳歇空持钓鳌心从此谢魏阙下终南山过斛斯山人宿置酒暮从碧山下山月随人归却顾所来径苍苍横翠微相携及田家童稚开荆扉緑竹入幽径青萝拂行衣欢言得所憩美酒聊共挥长歌吟松风曲尽河星稀我醉君复乐陶然共忘机朝下过卢郎中叙旧游君登金华省我入银台门幸遇圣明主俱承云雨恩复此休浣时闲为畴昔言却话山海事宛然林壑存明湖思晓月叠嶂忆清猿何由返初服田野醉芳樽侍从游宿温泉宫作羽林十二将罗列应星文霜仗悬秋月霓旌巻夜云严更千戸肃清乐九天闻日出瞻佳气葱葱绕圣君邯郸南亭观妓歌鼓燕赵儿魏姝㺯鸣丝粉色艶日彩舞袖拂花枝把酒领美人请歌邯郸词清筝何缭绕度曲緑云垂平原君安在科斗生古池座客三千人于今知有谁我辈不作乐但为后代悲春日游罗敷潭行歌入谷口路尽无人跻攀崖度絶壑弄水寻回溪云从石上起客到花间迷淹留未尽兴日落羣峰西春陪商州裴使君游石娥溪裴公有仙标拔俗数千丈澹荡沧洲云飘飖紫霞想剖竹商洛间政成心巳闲萧条出世表冥寂闭𤣥关我来属芳节解榻时相悦褰帷对云峰扬袂指松雪暂出东城边遂游西巖前横天耸翠壁喷壑鸣红泉寻幽殊未歇爱此春光发溪旁饶名花石上有好月命驾归去来露华生翠苔淹留惜将晚复听清猿哀清猿断人肠游子思故乡明发首东路此欢焉可忘陪从祖济南太守泛鹊山湖三首初谓鹊山近宁知湖水遥此行殊戴访自可缓归桡其二湖阔数十里湖光揺碧山湖西正有月独送李膺还其三水入北湖去舟从南浦回遥看鹊山转却似送人来春日陪杨江宁及诸官宴北湖感古作昔闻颜光禄攀龙宴京湖楼船入天镜帐殿开云衢君王歌大风如乐丰沛都延年献佳作邈与诗人俱我来不及此独立钟山孤杨宰穆清风芳声腾海隅英僚满四座粲若琼林敷鹢首弄倒景蛾眉缀明珠新絃採梨园古舞娇吴歈曲度绕云汉听者皆欢娯鸡栖何嘈嘈沿月沸笙竽古之帝宫苑今乃人樵苏感此劝一觞愿君覆瓢壶荣盛当作乐无令后贤吁宴郑参卿山池尔恐碧草晚我畏朱颜移愁看杨花飞置酒正相宜歌声送落日舞影回清池今夕不尽杯留欢更邀谁游谢氏山亭沦老卧江海再欢天地清病闲乆寂寞歳物徒芬荣借君西池游聊以散我情扫雪松下去扪萝石道行谢公池塘上春草飒已生花枝拂人来山鸟向我鸣田家有美酒落日与之倾醉罢弄归月遥欣稚子迎把酒问月青天有月来几时我今停杯一问之人攀明月不可得月行却与人相随皎如飞镜临丹阙緑烟灭尽清辉发但见宵从海上来宁知晓向云间没白兔擣药秋复春嫦娥孤栖与谁邻今人不见古时月今月曽经照古人古人今人若流水共看明月皆如此唯愿当歌对酒时月光长照金樽里同族姪评事黯游昌禅师山池二首逺公爱康乐为我开禅关萧然松石下何异清凉山花将色不染水与心俱闲一坐度小劫观空天地间其二客来花雨际秋水落金池片石寒青锦疎杨挂緑丝高僧拂玉柄童子献双梨惜去爱佳景烟萝欲暝时金陵鳯凰台置酒置酒延落景金陵鳯凰䑓长波写万古心与云俱开借问往昔时鳯凰为谁来鳯凰去已乆正当今日回明君越羲轩天老坐三台豪士无所用弹絃醉金罍东风吹山花安可不尽杯六帝没幽草深宫冥緑苔置酒勿复道歌钟但相催秋浦清溪雪夜对酒客有唱鹧鸪者披君貂襜褕对君白玉壶雪花酒上灭顿觉夜寒无客有桂阳至能吟山鹧鸪清风动忩竹越鸟起相唿持此足为乐何烦笙与竽与周刚清溪玉镜潭宴别康乐上官去永嘉游石门江亭有孤屿千载迹犹存我来游秋浦三入桃陂源千峰照积雪万壑尽啼猿兴与谢公合文因周子论扫崖去落叶席月开清樽溪当大楼南溪水正南奔回作玉镜潭澄明洗心魂此中得佳境可以絶嚣喧清夜方归来酣歌出平原别后经此地为予谢兰荪游秋浦白笴陂二首何处夜行好月明白笴陂山光揺积雪猿影挂寒枝但恐佳景晚小令归棹移人来有清兴及此有相思其二白笴夜长啸爽然溪谷寒鱼龙动陂水处处生波澜天借一明月飞来碧云端故乡不可见肠断正西看宴陶家亭子曲巷幽人宅高门大士家池开照胆镜林吐破颜花緑水藏春日青轩祕晩霞若闻絃管妙金谷不能夸在水军宴韦司马楼船观妓揺曵帆在空清流顺归风诗因鼓吹发酒为剑歌雄对舞青楼妓双鬟白玉童行云且莫去留醉楚王宫流夜郎至江夏陪长史叔及薛明府宴兴徳寺南阁绀殿横江上青山落镜中岸回沙不尽日映水成空天乐流香阁莲舟飏晚风恭陪竹林宴留醉与陶公泛沔州城南郎官湖干元歳秋八月白迁于夜郎遇故人尚书郎张谓出使夏口沔州牧杜公汉阳宰王公觞于江城之南湖乐天下之再平也方夜水月如练清光可掇张公殊有胜槩四望超然乃顾白曰此湖古来贤豪游者非一而枉践佳景寂寥无闻夫子可为我标之嘉名以传不朽白因举酒酹水号之曰郎官湖亦由郑圃之有仆射陂也席上文士辅翼岑静以为知言乃命赋诗纪事刻石湖侧将与大别山共相磨灭焉张公多逸兴共泛沔城隅当时秋月好不减武昌都四坐醉清光为欢古来无郎官爱此水因号郎官湖风流若未减名与此山俱陪侍郎叔游洞庭醉后三首今日竹林宴我家贤侍郎三杯容小阮醉后发清狂其二船上齐桡乐湖心泛月归白鸥闲不去争拂酒筵飞其三刬却君山好平铺湘水流巴陵无限酒醉杀洞庭秋夜泛洞庭寻裴侍御清酌日晩湘水緑孤舟无端倪明湖涨秋月独泛巴陵西遇憩裴逸人巖居陵丹梯抱琴出深竹为我弹鵾鸡曲尽酒亦倾北窻醉如泥人生且行乐何必组与珪陪族叔邢部侍郎煜及中书贾舍人至游洞庭五首洞庭西望楚江分水尽南天不见云日落长沙秋色逺不知何处弔湘君其二南湖秋水夜无烟耐可乗流直上天且就洞庭赊月色将船买酒白云边其三洛阳才子谪湘川元礼同舟月下仙记得长安还欲笑不知何处是西天其四洞庭湖西秋月辉潇湘江北早鸿飞醉客满船歌白苎不知霜露入秋衣其五帝子潇湘去不还空余秋草洞庭间淡扫明湖开玉镜丹青画出是君山楚江黄龙矶南宴杨执㦸治楼五月分五洲碧山对青楼故人杨执㦸春赏楚江流一见醉漂月三杯歌棹讴桂枝攀不尽他日更相求铜官山醉后絶句我爱铜官乐千年未拟还要须回舞袖拂尽五松山与南陵常赞府游五松山安石泛溟渤独啸长风还逸韵动海上髙情出人间灵异可并迹澹然与世闲我来五松下置酒穷跻攀征古絶遗老因名五松山五松何清幽胜境美沃洲萧飒鸣洞壑终年风雨秋响入百泉去听如三崃流剪竹扫天花且从傲吏游龙堂若可憩吾欲归精修宣城清溪清溪胜桐庐水木有佳色山貎日高古石容天倾侧綵鸟昔未名白猿初相识不见同懐人对之空叹息与谢良辅游泾川陵巖寺乘君素舸泛泾西宛似云门对若溪且从康乐寻山水何必东游入㑹稽游水西简郑明府天宫水西寺云锦照东郭清湍鸣回溪緑竹遶飞阁凉风日潇洒幽客时憩泊五月思貂裘谓言秋霜落石萝引古蔓岸笋开新箨吟翫空复情相思尔佳作郑公诗人秀逸韵宏寥廓何当一来游惬我雪山诺九日登山渊明归去来不与世相逐为无杯中物遂偶本州牧因招白衣人笑酌黄花菊我来不得意虚过重阳时题舆何俊发遂结城南期筑土接响山俯临宛水湄胡人叫玉笛越女弹霜丝自作英王胄斯乐不可窥赤鲤涌琴髙白龟道氷夷灵仙如彷彿奠酹遥相知古来登髙人今复几人在沧洲违宿诺明日犹可待连山似惊波合沓出溟海扬袂挥四座酩酊安所知齐歌送清觞起舞乱参差賔随落叶散帽逐秋风吹别后登此䑓愿言长相思九日今日云景好水緑秋山明携壶酌流霞搴菊泛寒荣地逺松石古风扬絃管清窥觞照欢颜独笑还自倾落帽醉山月空歌懐友生九日龙山饮九日龙山饮黄花笑逐臣醉看风帽落舞爱月留人九月十日卽事昨日登髙罢今朝更举觞菊花何太苦遭此两重阳陪族叔当涂宰游化城寺升公清风亭化城若化出金牓天宫开疑是海上云飞空结楼䑓升公湖上秀粲然有辩才济人不利已立俗无嫌猜了见水中月青莲出尘埃闲居清风亭左右清风来当暑隂广殿太阳为徘徊茗酌待幽客珍盘荐彫梅飞文何洒落万象为之摧季父拥鸣琴徳声布云雷虽游道林室亦举陶潜杯清乐动诸天长松自吟哀留欢若可尽劫石乃成灰李太白集注巻二十李太白集注卷二十一钦定四库全书李太白集注巻二十一钱塘王𤦺撰古近体诗共三十六首登锦城散花楼日照锦城头朝光散花楼金忩夹绣户珠箔悬银钩飞梯绿云中极目散我忧暮雨向三崃春江绕双流今来一登望如上九天游登峨眉山蜀国多仙山峨眉邈难匹周流试登览絶怪安可悉青冥倚天开彩错疑画出泠然紫霞赏果得锦囊术云间吟琼箫石上㺯寳瑟平生有㣲尚欢笑自此毕烟容如在颜尘累忽相失傥逢骑羊子携手凌白日大庭库朝登大庭库云物何苍然莫辨陈郑火空霾邹鲁烟我来寻梓慎观化入寥天古木朔气多松风如五絃帝圗终冥没叹息满山川登单父陶少府半月䑓陶公有逸兴不与常人俱筑䑓像半月迥向髙城隅置酒望白云商飇起寒梧秋山入逺海桑柘罗平芜水色渌且明令人思镜湖终当过江去爱此暂踟蹰天台晓望天台隣四明华顶髙百越门标赤城霞楼栖沧岛月凭髙逺登览直下见溟渤云垂大鹏翻波动巨鳌没风潮争汹涌神怪何翕忽观竒迹无倪好道心不歇攀条摘朱实服药鍊金骨安得生羽毛千春卧蓬阙早望海霞邉四明三千里朝起赤城霞日出红光散分辉照雪崖一餐咽琼液五内发金沙举手何所待青龙白虎车焦山望松寥山石壁望松寥宛然在碧霄安得五綵虹架天作长桥仙人如爱我举手来相招杜陵絶句南登杜陵上北望五陵间秋水明落日流光灭逺山登太白峯西上太白峯夕阳穷登攀太白与我语为我开天闗愿乗泠风去直出浮云间举手可近月前行若无山一别武功去何时复更还登邯郸洪波䑓置酒观发兵我把两赤羽来游燕赵间天狼正可射感激无时闲观兵洪波䑓倚剑望玉闗请缨不系越且向燕然山风引龙虎旗歌钟昔追攀击筑落髙月投壶破愁颜遥知百战胜定扫鬼方还登新平楼去国登兹楼懐归伤暮秋天长落日逺水净寒波流秦云起岭树胡鴈飞沙洲苍苍㡬万里目极令人愁谒老君庙先君懐圣徳灵庙肃神心草合人踪断尘浓鸟迹深流沙丹灶灭闗路紫烟沉独伤千载后空余松栢林秋日登扬州西灵塔寳塔凌苍苍登攀览四荒顶髙元气合标出海云长万象分空界三天接画梁水揺金刹影日动火珠光鸟拂琼檐度霞连绣栱张目随征路断心逐去㠶扬露浩梧楸白霜催橘柚黄玉毫如可见于此照迷方登金陵冶城西北谢安墩晋室昔横溃永嘉遂南奔沙尘何茫茫龙虎鬬朝昏胡马风汉草天骄蹙中原哲匠感頽运云鹏忽飞翻组练照楚国旌旗连海门西秦百万衆戈甲如云屯投鞭可填江一扫不足论皇运有返正丑虏无遗魂谈笑遏横流苍生望斯存冶城访古迹犹有谢安墩凭览周地险髙标絶人喧想像东山姿𬗟懐右军言梧桐识嘉树蕙草留芳根白鹭映春洲青龙见朝暾地古云物在䑓倾禾黍繁我来酌清波扵此树名园功成拂衣去归入武陵源登瓦官阁晨登瓦官阁极眺金陵城钟山对北户淮水入南荣漫漫雨花落嘈嘈天乐鸣两廊振法鼔四角吟风筝杳出霄汉上仰攀日月行山空霸气灭地古寒隂生寥廓云海晚苍茫宫观平门余阊阖字楼识鳯凰名雷作百山动神扶万栱倾灵光何足贵长此镇吴京登梅冈望金陵赠族姪髙座寺僧中孚钟山抱金陵霸气昔腾发天开帝王居海色照宫阙羣峰如逐鹿奔走相驰突江水九道来云端遥明没时迁大运去龙虎势休歇我来属天清登览穷楚越吾宗挺禅伯特秀鸾鳯骨衆星罗青天明者独有月冥居顺生理草木不翦伐烟忩引蔷薇石壁老野蕨吴风谢安屐白足傲霜韈㡬宿一下山萧然忘干谒谈经演金偈降鹤舞海雪时闻天香来了与世事絶佳游不可得春去惜逺别赋诗留巖屏千载庻不灭登金陵鳯凰䑓鳯凰台上鳯凰游鳯去䑓空江自流吴宫花草埋幽径晋代衣冠成古丘三山半落青天外一水中分白鹭洲总为浮云能蔽日长安不见使人愁望庐山瀑布二首西登香炉峯南见瀑布水挂流三百丈喷壑数十里歘如飞电来隠若白虹起初惊河汉落半洒云天里仰观势转雄壮哉造化功海风吹不断江月照还空空中乱潨射左右洗青壁飞珠散轻霞流沫沸穹石而我乐名山对之心益闲无论潄琼液且得洗尘颜且谐宿所好永愿辞人间其二日照香炉生紫烟遥看瀑布挂前川飞流直下三千尺疑是银河落九天望庐山五老峯庐山东南五老峯青天削出金芙蓉九江秀色可揽结吾将此地巢云松江上望皖公山竒峯出竒云秀木含秀气清宴皖公山巉絶称人意独逰沧江上终日淡无味但爱兹岭髙何由讨灵异黙然遥相许欲往心莫遂待吾还丹成投迹归此地望黄鹤山东望黄鹤山雄雄半空出四靣生白云中峯倚红日巖峦行穹跨峯嶂亦冥宻颇闻列仙人于此学飞术一朝向蓬海千载空石室金灶生烟埃玉潭秘清谧地古遗草木庭寒老芝朮蹇余羡攀跻因欲保闲逸观竒徧诸岳兹岭不可匹结心寄青松永悟客情毕鹦鹉洲鹦鹉来过吴江水江上洲传鹦鹉名鹦鹉西飞陇山去芳洲之树何青青烟开兰叶香风暖岸夹桃花锦浪生迁客此时徒极目长洲孤月向谁明九日登巴陵置酒望洞庭水军九日天气清登髙无秋云造化辟川岳了然楚汉分长风鼔横波合沓蹙龙文忆昔传逰豫楼船壮横汾今兹讨鲸鲵旌斾何缤纷白羽落酒樽洞庭罗三军黄花不掇手战鼔遥相闻剑舞转頽阳当时日停曛酣歌激壮士可以摧妖氛握齱东篱下渊明不足羣秋登巴陵望洞庭清晨登巴陵周览无不极明湖映天光彻底见秋色秋色何苍然际海俱澄鲜山青灭逺树水绿无寒烟来㠶出江中去鸟向日邉风清长沙浦霜空云夣田瞻光惜頽髪閲水悲阻年北渚既荡漾东流自潺湲郢人唱白雪越女歌採莲听此更肠断凭崖涙如泉与夏十二登岳阳楼楼观岳阳尽川迥洞庭开鴈引愁心去山衔好月来云间连下榻天上接行杯醉后凉风起吹人舞袖回登巴陵开元寺西阁赠衡岳僧方外衡岳有开士五峯秀真骨见君万里心海水照秋月大臣南溟去问道皆请谒洒以甘露言清凉润肌髪明湖落天镜香阁凌银阙登眺餐惠风新花期启发与贾至舍人于龙兴寺剪落梧桐枝望㴩湖翦落青梧枝㴩湖坐可窥雨洗秋山凈林光澹碧滋水闲明镜转云绕画屏移千古风流事名贤共此时挂席江上待月有怀待月月未出望江江自流倐忽城西郭青天悬玉钩素华虽可揽清景不同逰耿耿金波里空瞻鳷鹊楼金陵望汉江汉江回万里𣲖作九龙盘横溃豁中国崔嵬飞迅湍六帝沦亡后三吴不足观我君混区宇垂拱衆流安今日任公子沧浪罢钓竿秋登宣城谢朓北楼江城如画里山晚望晴空两水夹明镜双桥落彩虹人烟寒橘柚秋色老梧桐谁念北楼上临风怀谢公望天门山天门中断楚江开碧水东流至北回两岸青山相对出孤㠶一片日邉来望木𤓰山早起见日出暮见栖鸟还客心自酸楚况对木𤓰山登敬亭北二小山余时客逢崔侍御并登此地送客谢亭北逢君纵酒还屈盘戱白马大笑上青山廻鞭指长安西日落秦闗帝郷三千里杳在碧云间过崔八丈水亭髙阁横秀气清幽併在君檐飞宛溪水忩落敬亭云猿啸风中断渔歌月里闻闲随白鸥去沙上自为羣登广武古战塲怀古秦鹿奔野草逐之若飞蓬项王气盖世紫电明双瞳唿吸八千人横行起江东赤精斩白帝叱咤入闗中两龙不并跃五纬与天同楚灭无英圗汉兴有成功按剑清八极归酣歌大风伊昔临广武连兵决雌雄分我一盃羮太皇乃汝翁战争有古迹壁垒頽层穹勐虎啸洞壑饥鹰鸣秋空翔云晓列阵杀气赫长虹拨乱属豪圣俗儒安可通沉湎唿竖子狂言非至公抚掌黄河曲嗤嗤阮嗣宗李太白集注巻二十一李太白集注卷二十二钦定四库全书李太白集注巻二十二钱塘王𤦺撰古近体诗共五十八首安州应城玉女汤作神女殁幽境汤池流大川隂阳结炎炭造化开灵泉地底烁朱火沙旁歊素烟沸珠跃明月皎镜涵空天气浮兰芳满色涨桃花然精览万殊入潜行七泽连愈疾功莫尚变盈道乃全濯缨掬清泚晞髪㺯潺湲㪚下楚王国分浇宋玉田可以奉廵幸奈何隔穷偏独随朝宗水赴海输微涓之广陵宿常二南郭幽居绿水接柴门有如桃花源忘忧或假草满院罗丛萱暝色湖上来微雨飞南轩故人宿茅宇夕鸟栖杨园还惜诗酒别深为江海言明朝广陵道独忆此倾樽夜下征虏亭船下广陵去月明征虏亭山花如绣颊江火似流萤下途归石门旧居呉山髙越水清握手无言伤别情将欲辞君挂帆去离魂不㪚烟郊树此心鬰怅谁能论有愧叨承国士恩云物共倾三月酒岁时同饯五侯门羡君素书常满案含丹照白霞色烂余尝学道穷冥筌梦中徃徃游仙山何当脱屣谢时去壶中别有日月天俛仰人间易凋朽钟峯五云在轩牖惜别愁窥玉女忩归来笑把洪崖手隐居寺隐居山陶公鍊液栖其间灵神闭气昔登攀恬然但觉心绪闲数人不知㡬甲子昨来犹带氷霜颜我离虽则岁物改如今了然识所在别君莫道不尽欢悬知乐客遥相待石门流水徧桃花我亦曾到秦人家不知何处得鸡豕就中仍见繁桑麻翛然逺与世事间装鸾驾鹤又复逺何必长从七贵游劳生徒聚万金产挹君去长相思云游雨㪚从此辞欲知怅别心易苦向暮春风杨栁丝客中作兰陵美酒鬰金香玉椀盛来琥珀光但使主人能醉客不知何处是他乡太原早秋岁落衆芳歇时当大火流霜威出塞早云色渡河秋梦遶边城月心飞故国楼思归若汾水无日不悠悠奔亡道中五首苏武天山上田横海岛边万重关塞断何日是归年其二亭伯去安在李陵降未归愁容变海色短服改胡衣其三谈笑三军却交游七贵疎仍留一只箭未射鲁连书其四函谷如玉关㡬时可生还洛阳为易水嵩岳是燕山俗变羌胡语人多沙塞颜申包惟恸哭七日鬓毛斑其五淼淼望湖水青青芦叶齐归心落何处日没大江西歇马傍春草欲行逺道迷谁忍子规鸟连声向我啼郢门秋懐郢门一为客巴月三成弦朔风正揺落行子愁归旋杳杳山外日茫茫江上天人迷洞庭水鴈度潇湘烟清旷谐宿好缁磷及此年百龄何荡漾万化相推迁空谒苍梧帝徒寻溟海仙巳闻蓬海浅岂见三桃圆倚剑増浩叹扪襟还自怜终当游五湖濯足沧浪泉至鸭栏驿上白马矶赠裴侍御侧叠万古石横为白马矶乱流若电转举棹扬珠辉临驿巻缇幕升堂接绣衣情亲不避马为我觧霜威荆门浮舟望蜀江春水月崃来浮舟望安极正是桃花流依然锦江色江色绿且明茫茫与天平逶迤巴山尽遥曳楚云行雪照聚沙雁花飞出谷莺芳洲却已转碧树森森迎流目浦烟夕扬㠶海月生江陵识遥火应到渚宫城上三崃巫山夹青天巴水流若兹巴水忽可尽青天无到时三朝上黄牛三暮行太迟三朝又三暮不觉鬓成丝自巴东舟行经瞿唐崃登巫山最髙峯晚还题壁江行㡬千里海月十五圎始经瞿唐崃遂歩巫山巅巫山髙不穷巴国尽所歴日边攀垂萝霞外倚穹石飞歩凌絶顶极目无纤烟却顾失丹壑仰观临青天青天若可扪银汉去安在望云知苍梧记水辨瀛海周游孤光晚歴览幽意多积雪照空谷悲风鸣森柯归途行欲曛佳趣尚未歇江寒早啼猿松暝已吐月月色何悠悠清猿响啾啾辞山不忍听挥䇿还孤舟早发白帝城朝辞白帝彩云间千里江陵一日还两岸猿声啼不尽轻舟巳过万重山秋下荆门霜落荆门江树空布帆无恙挂秋风此行不为鲈鱼鲙自爱名山入剡中江行寄逺刳木出呉楚危槎百余尺疾风吹片帆日暮千里隔别时酒犹在已为异乡客思君不可得愁见江水碧宿五松山下荀媪家我宿五松下寂寥无所欢田家秋作苦邻女夜舂寒跪进彫胡饭月光明素盘令人慙漂母三谢不能餐下泾县陵阳溪至澁滩澁滩鸣嘈嘈两山足猿猱白波若巻雪侧石不容舠渔子与舟人撑折万张篙下陵阳沿髙溪三门六刺滩三门横峻滩六刺走波澜石惊虎伏起水状龙萦盘何慙七里瀬使我欲垂竿夜泊黄牛闻殷十四呉吟昨夜谁为呉㑹吟风生万壑振空林龙惊不敢水中卧猿啸时闻巖下音我宿黄山碧溪月听之却罢松间琴朝来果是沧洲逸酤酒提盘饭霜栗半酣更发江海声客愁顿向杯中失宿鰕湖鸡鸣发黄山暝投鰕湖宿白雨映寒山森森似银竹提携採铅客结荷水边沐半夜似天开星河烂人目明晨大楼去冈陇多屈伏当与持斧翁前溪伐云木西施西施越溪女出自苎萝山秀色掩今古荷花羞玉颜浣纱弄碧水自与清波闲皓齿信难开沉吟碧云间勾践征絶艶扬眉入呉关提携馆娃宫杳渺讵可攀一破夫差国千秋竟不还王右军右军本清真潇洒在风尘山阴遇羽客要此好鹅賔扫素写道经笔精妙入神书罢笼鹅去何曽别主人上元夫人上元谁夫人偏得王母娇嵯峨三角髻余髪㪚垂腰裘披青毛锦身着赤霜袍手提嬴女儿闲与凤吹箫眉语两自笑忽然随风飘苏台览古旧苑荒台杨栁新菱歌清唱不胜春只今惟有西江月曽照吴王宫里人越中览古越王句践破吴归义士还家尽锦衣宫女如花满春殿只今惟有鹧鸪飞商山四皓白髪四老人昻藏南山侧偃蹇松云间冥翳不可识云忩拂青霭石壁横翠色龙虎方战争于焉自休息秦人失金镜汉祖昇紫极阴虹浊太阳前星遂沦匿一行佐明两歘起生羽翼功成身不居舒巻在胷臆窅冥合元化茫昧信难测飞声塞天衢万古仰遗迹过四皓墓我行至商洛幽独访神仙园绮复安在云萝尚宛然荒凉千古迹芜没四坟连伊昔錬金鼎何年闭玉泉陇寒唯有月松古渐无烟木魅风号去山精雨啸旋紫芝髙咏罢青史旧名传今日併如此哀哉信可怜岘山懐古访古登岘首凭髙眺㐮中天清逺峰出水落寒沙空弄珠见游女醉酒懐山公感叹发秋兴长松鸣夜风蘓武蘓武在匈奴十年持汉节白雁上林飞空传一书札牧羊邉地苦落日归心絶渇饮月窟水饥飡天上雪东还沙塞逺北怆河梁别泣把李陵衣相㸔泪成血经下邳圯桥懐张子房子房未虎啸破产不为家沧海得壮士椎秦慱浪沙报韩虽不成天地皆振动潜匿游下邳岂曰非智勇我来圯桥上懐古钦英风惟见碧流水曽无黄石公叹息此人去萧条徐泗空金陵三首晋家南渡日此地旧长安地卽帝王宅山为龙虎盘金陵空壮观天壍凈波澜醉客廻桡去呉歌且自欢其二地拥金陵势城廻江水流当时百万户夹道起朱楼亡国生春草王宫没古丘空余后湖月波上对瀛洲其三六代兴亡国三杯为尔歌苑方秦地少山似洛阳多古殿呉花草深宫晋绮罗併随人事灭东逝与沧波秋夜板桥浦汎月独酌懐谢眺天上何所有迢迢白玉䋲斜低建章阙耿耿对金陵汉水旧如鍊霜江夜清澄长川泻落月洲渚晓寒凝独酌板桥浦古人谁可征𤣥晖难再得洒酒气填膺过彭蠡湖谢公入彭蠡因此游松门余方窥石镜兼得穷江源前赏迹可见后来道空存而欲继风雅岂惟清心魂云海方助兴波涛何足论青嶂忆遥月绿萝愁鸣猿水碧或可採金膏秘莫言余将振衣去羽化出嚣烦入彭蠡经松门观石镜𬗟懐谢康乐题诗书游览之志谢公之彭蠡因此游松门余方窥石镜兼得穷江源将欲继风雅岂徒清心魂前赏逾所见后来道空存况属临汎美而无洲渚喧漾水向东去漳流直南奔空蒙三川夕廻合千里昬青桂隐遥月绿枫鸣愁猿水碧或可採金精袐莫论吾将学仙去冀与琴髙言庐江主人妇孔雀东飞何处栖庐江小吏仲卿妻为客裁缝君自见城乌独宿夜空啼陪宋中丞武昌夜饮懐古清景南楼夜风流在武昌庾公爱秋月乗兴坐胡牀龙笛吟寒水天河落晓霜我心还不浅懐古醉余觞望鹦鹉洲懐祢衡魏帝营八极蚁观一祢衡黄祖斗筲人杀之受恶名呉江赋鹦鹉落笔超羣英锵锵振金玉句句欲飞鸣鸷鹗啄孤凤千春伤我情五岳起方寸隐然讵可平才高竟何施寡识冒天刑至今芳洲上兰蕙不忍生宿巫山下昨夜巫山下猿声梦里长桃花飞渌水三月下瞿塘雨色风吹去南行拂楚王髙丘懐宋玉访古一霑裳金陵白杨十字巷白杨十字巷北夹湖沟道不见呉时人空生唐年草天地有反覆宫城尽倾倒六帝余古丘樵苏泣遗老谢公亭谢亭离别处风景每生愁客㪚青天月山空碧水流池花春映日忩竹夜鸣秋今古一相接长歌懐旧游纪南陵题五松山圣达有去就潜光愚其德鱼与龙同池龙去鱼不测当时板筑辈岂知傅説情一朝和殷人光气为列星伊尹生空桑捐庖佐皇极桐宫放太甲摄政无愧色三年帝道明委质终辅翼旷哉至人心万古可为则时命或大谬仲尼将奈何鸾凰忽覆巢麒麟不来过龟山蔽鲁国有斧且无柯归来归去来宵济越洪波夜泊牛渚懐古牛渚西江夜青天无片云登舟望秋月空忆谢将军余亦能髙咏斯人不可闻明朝挂帆席枫叶落纷纷姑熟十咏姑熟溪爱此溪水闲乗流兴无极漾楫怕鸥惊垂竿待鱼食波飜晓霜影岸叠春山色何处浣纱人红颜未相识丹阳湖湖与元气连风波浩难止天外贾客归云间片帆起龟游莲叶上鸟宿芦花里少女棹轻舟歌声逐流水谢公宅青山日将暝寂寞谢公宅竹里无人声池中虚月白荒庭衰草徧废井苍苔积惟有清风闲时时起泉石陵歊台旷望登古台台髙极人目叠嶂列逺空杂花间平陆闲云入忩牖野翠生松竹欲览碑上文苔侵岂堪读桓公井桓公名已古废井曾未竭石甃冷苍苔寒泉湛孤月秋来桐暂落春至桃还发路逺人罕窥谁能见清澈慈姥竹野竹攒石生含烟映江岛翠色落波深虚声带寒早龙吟曽未听凤曲吹应好不学蒲栁凋贞心常自保望夫山颙望临碧空怨情感离别江草不知愁巖花但争发云山万重隔音信千里絶春去秋复来相思几时歇牛渚矶絶壁临巨川连峰势相向乱石流洑间廻波自成浪但惊羣木秀莫测精灵状更听猿夜啼忧心醉江上灵墟山丁令辞世人拂衣向仙路伏鍊九丹成方随五云去松萝蔽幽洞桃杏深隐处不知曾化鹤辽海归㡬度天门山迥出江上山双峰自相对岸映松色寒石分浪花碎参差逺天际缥缈晴霞外落日舟去遥廻首沉青霭李太白集注巻二十二李太白集注卷二十三钦定四库全书李太白集注巻二十三钱塘王𤦺撰古近体诗共四十七首与元丹丘方城寺谈𤣥作茫茫大梦中惟我独先觉腾转风火来假合作容貌灭除昏疑尽领畧入精要澄虑观此身因得通寂照朗悟前后际始知金仙妙幸逢禅居人酌玉坐相召彼我俱若丧云山岂殊调清风生虚空明月见谈笑怡然清莲宫永愿恣游眺寻髙凤石门山中元丹丘寻幽无前期乘兴不觉逺苍崖𣺌难渉白日忽欲晚未穷三四山已歴千万转寂寂闻猿愁行行见云收髙松来好月空谷宜清秋谿深古雪在石㫁寒泉流峯峦秀中天登眺不可尽丹丘遥相唿顾我忽而哂遂造穷谷间始知静者闲留欢达永夜清晓方言还安州般若寺水阁纳凉喜遇薛员外乂翛然金园赏逺近含晴光楼台成海气草木皆天香忽逢青云士共解丹霞裳水退池上热风生松下凉吞讨破万象搴窥临衆芳而我遗有漏与君用无方心垢都已灭永言题禅房鲁中都东楼醉起作昨日东楼醉还应倒接䍦阿谁扶上马不省下楼时对酒醉题屈突明府㕔陶令八十日长歌归去来故人建昌宰借问几时廻风落呉江雪纷纷入酒杯山翁今已醉舞袖为君开月下独酌四首花间一壶酒独酌无相亲举杯邀明月对影成三人月既不解饮影徒随我身暂伴月将影行乐须及春我歌月徘徊我舞影零乱醒时同交欢醉后各分㪚永结无情游相期邈云汉其二天若不爱酒酒星不在天地若不爱酒地应无酒泉天地既爱酒爱酒不媿天巳闻清比圣复道浊如贤贤圣既已饮何必求神仙三杯通大道一斗合自然但得酒中趣勿为醒者传其三三月咸阳城千花昼如锦谁能春独愁对此径须饮穷通与修短造化夙所禀一樽齐死生万事固难审醉后失天地兀然就孤枕不知有吾身此乐最为甚其四穷愁千万端美酒三百杯愁多酒虽少酒倾愁不来所以知酒圣酒酣心自开辞粟卧首阳屡空饥颜回当代不乐饮虚名安用哉蟹螯即金液糟丘是蓬莱且须饮美酒乘月醉髙台春归终南山松龙旧隠我来南山阳事事不异昔却寻溪中水还望巖下石蔷薇縁东忩女萝遶北壁别来能几日草木长数尺且复命酒樽独酌陶永夕冬夜醉宿龙门觉起言志醉来脱寳剑旅憩髙堂眠中夜忽惊觉起立明灯前闲轩聊直望晓雪河氷壮哀哀歌苦寒鬰鬰独惆怅傅説板筑臣李斯鹰犬人歘起匡社稷宁复长艰辛而我胡为者叹息龙门下富贵未可期殷忧向谁写去去泪满襟举声梁甫吟青云当自致何必求知音寻山僧不遇作石径入丹壑松门闭青苔闲堦有鸟迹禅室无人开窥忩见白拂挂壁生尘埃使我空叹息欲去仍徘徊香云徧山起花雨从天来已有空乐好况闻青猿哀了然絶世事此地方悠哉过汪氏别业二首游山谁可游子明与浮丘叠岭碍河汉连峯横斗牛汪生面北阜池馆清且幽我来感意气搥炰列珍羞扫石待归月开池涨寒流酒酣益爽气为乐不知秋其二畴昔未识君知君好贤才随山起馆宇凿石营池台星火五月中景风从南来数枝石榴发一丈荷花开恨不当此时相过醉金罍我行值木落月苦清猿哀永夜逹五更呉歈送琼杯酒酣欲起舞四座歌相催日出逺海明轩车且徘徊更游龙潭去枕石拂莓苔待酒不至玉壶系青丝沽酒来何遅山花向我笑正好衔杯时晩酌东忩下流莺复在兹春风与醉客今日乃相宜独酌春草如有意罗生玊堂隂东风吹愁来白髪坐相侵独酌劝孤影闲歌面芳林长松尔何知萧瑟为谁吟手舞石上月膝横花间琴过此一壶外悠悠非我心友人㑹宿涤荡千古愁留连百壶饮良宵宜清谈皓月未能寝醉来卧空山天地即衾枕春日独酌二首东风扇淑气水木荣春晖白日照绿草落花散且飞孤云还空山衆鸟各已归彼物皆有託吾生独无依对此石上月长醉歌芳菲其二我有紫霞想缅懐沧洲间且对一壶酒澹然万事闲横琴倚髙松把酒望逺山长空去鸟没落日孤云还但恐光景晚宿昔成秋颜金陵江上遇蓬池隐者心爱名山游身随名山逺罗浮麻姑台此去或未返遇君蓬池隠就我石上饭空言不成欢强笑惜日晩绿水向雁门黄云蔽龙山叹息两客鸟徘徊呉越间共语一执手留连夜将乆解我紫绮裘且换金陵酒酒来笑复歌兴酣乐事多水影弄月色清光奈愁何明晨挂帆席离恨满沧波月夜听卢子顺弹琴闲夜坐明月幽人弹素琴忽闻悲风调宛若寒松吟白雪乱纎手绿水清虚心钟期乆已没世上无知音青溪半夜闻笛羌笛梅花引呉溪陇水情寒山秋浦月肠断玊关声日夕山中忽然有懐乆卧青山云遂爲青山客山深云更好赏弄终日夕月衔楼间峯泉潄阶下石素心自此得真趣非外借鼯啼桂方秋风灭籁归寂𬗟思洪崖术欲往沧海隔云车来何迟抚已空叹息夏日山中嬾揺白羽扇躶袒青林中脱巾挂石壁露顶洒松风山中与幽人对酒两人对酌山花开一杯一杯复一杯我醉欲眠卿且去明朝有意抱琴来春日醉起言志处世若大梦胡为劳其生所以终日醉頺然卧前楹觉来盼庭前一鸟花间鸣借问此何时春风语流莺感之欲叹息对酒还自倾浩歌待明月曲尽已忘情庐山东林寺夜懐我寻青莲宇独往谢城阙霜清东林钟水白虎溪月天香生虚空天乐鸣不歇宴坐寂不动大千入毫髪湛然冥真心旷劫断出没寻雍尊师隐居羣峭碧摩天逍遥不记年拨云寻古道倚树聼流泉花暖青牛卧松髙白鹤眠语来江色暮独自下寒烟与史郎中钦聼黄鹤楼上吹笛一爲迁客去长沙西望长安不见家黄鹤楼中吹玉笛江城五月落梅花对酒劝君莫拒杯春风笑人来桃李如旧识倾花向我开流莺啼碧树明月窥金罍昨日朱颜子今日白髪催棘生石虎殿鹿走姑苏台自古帝王宅城阙闭黄埃君若不饮酒昔人安在哉醉题王汉阳㕔我似鹧鸪鸟南迁嬾北飞时寻汉阳令取醉月中归嘲王歴阳不肯饮酒地白风色寒雪花大如手笑杀陶渊明不饮杯中酒浪抚一张琴虚栽五秼桞空负头上巾吾于尔何有独坐敬亭山衆鸟髙飞尽孤云独去闲相看两不厌只有敬亭山自遣对酒不觉暝落花盈我衣醉起歩溪月鸟还人亦稀访戴天山道士不遇犬吠水声中桃花帯露浓树深时见鹿溪午不闻钟野竹分青霭飞泉挂碧峯无人知所去愁倚两三松秋日与张少府楚城韦公藏书髙斋作日下空亭暮城荒古迹余地形连海尽天影落江虚旧赏人虽隔新知乐未疎綵云思作赋丹壁问藏书查拥随流叶萍开出水鱼夕来秋兴满回首意何如秋夜独坐懐故山小隐慕安石逺游学子平天书访江海云卧起咸京入侍瑶池宴出陪玊辇行夸胡新赋作谏猎短书成但奉紫霄顾非邀青史名庄周空説剑墨翟耻论兵拙薄遂踈絶归闲事耦耕顾无苍生望空爱紫芝荣寥落暝霞色㣲茫旧壑情秋山绿萝月今夕爲谁明忆崔郎中宗之游南阳遗吾孔子琴抚之澘然感旧昔在南阳城唯飡独山蕨忆与崔宗之白水弄素月时过菊潭上纵酒无休歇泛此黄金花頽然清歌发一朝摧玉树生死殊飘忽留我孔子琴琴存人已没谁传广陵散但哭邙山骨泉戸何时明长归狐兎窟忆东山二首不向东山乆蔷薇几度花白云还自散明月落谁家其二我今携谢妓长啸絶人羣欲报东山客开关扫白云望月有怀清泉映疎松不知几千古寒月揺清波流光入忩户对此空长吟思君意何深无因见安道兴尽愁人心对酒忆贺监二首太子賔客贺公于长安紫极宫一见余唿余爲谪仙人因解金龟换酒爲乐怅然有懐而作是诗四明有狂客风流贺季真长安一相见唿我谪仙人昔好杯中物今爲松下尘金龟换酒处却忆泪沾巾其二狂客归四明山隂道士迎敇赐镜湖水爲君台沼荣人亡余故宅空有荷花生念此杳如梦凄然伤我情重忆一首欲向江东去定将谁举杯稽山无贺老却棹酒船回春滞沅湘有怀山中沅湘春色还风暖烟草绿古之伤心人于此肠断续予非懐沙客但美採菱曲所愿归东山寸心于此足落日忆山中雨后烟景绿晴天散余霞东风随春归发我枝上花花落时欲暮见此令人嗟愿游名山去学道飞丹砂忆秋浦桃花旧游时窜夜郎桃花春水生白石今出没揺荡女萝枝半挂青天月不知旧行径初拳几枝蕨三载夜郎还于兹鍊金骨李太白集注巻二十三李太白集注卷二十四钦定四库全书李太白集注巻二十四钱塘王𤦺撰古近体诗共六十五首越中秋懐越水遶碧山周回数千里乃是天镜中分明画相似爱此从冥搜永懐临湍游一为沧波客十见红蕖秋观涛壮天险望海令人愁路遐迫西照嵗晚悲东流何必探禹穴逝将归蓬丘不然五湖上亦可乗扁舟效古二首朝入天苑中谒帝蓬莱宫青山映辇道碧树揺烟空谬题金闺籍得与银台通待诏奉明主抽毫颂清风归时落日晚蹀躞浮云骢人马本无意飞驰自豪雄入门紫鸳鸯金井双梧桐清歌絃古曲美酒沽新丰快意且为乐列筵坐羣公光景不可留生世如转蓬早达胜晚遇羞比垂钓翁其二自古有秀色西施与东邻蛾眉不可妬况乃效其矉所以尹媫妤羞见邢夫人低头不出气塞黙少精神寄语无盐子如君何足珍拟古十二首青天何厯厯明星如白石黄姑与织女相去不盈尺银河无鹊桥非时将安适闺人理綂素游子悲行役瓶氷知冬寒霜露欺逺客客似秋叶飞飘飖不言归别后罗带长愁寛去时衣乗月託宵梦因之寄金徽其二髙楼入青天下有白玉堂明月㸔欲堕当窻悬清光遥夜一美人罗衣霑秋霜含情弄柔瑟弹作陌上桑絃声何激烈风巻绕飞梁行人皆踯躅栖鸟去回翔但写妾意苦莫辞此曲伤愿逢同心者飞作紫鸳鸯其三长绳难系日自古共悲辛黄金髙北斗不惜买阳春石火无留光还如世中人即事已如梦后来我谁身提壸莫辞贫取酒㑹四邻仙人殊恍惚未若醉中真其四清都緑玉树灼烁瑶台春攀花弄秀色逺赠天仙人香风送紫蘂直到扶桑津耻掇世上艳所贵心之珍相思传一笑聊欲示情亲其五今日风日好明日恐不如春风笑于人何乃愁自居吹箫舞彩凤酌醴鲙神鱼千金买一醉取乐不求余逹士遗天地东门有二疏愚夫同瓦石有才知巻舒无事坐悲苦块然涸辙鲋其六运速天地闭胡风结飞霜百草死冬月六龙頽西荒太白出东方彗星扬精光鸳鸯非越鸟何为眷南翔惟昔鹰将犬今为侯与王得水成蛟龙争池夺凤凰北斗不酌酒南箕空簸扬其七世路今太行回车竟何託万族皆凋枯遂无少可乐旷野多白骨幽魂共销铄荣贵当及时春华宜照灼人非崑山玉安得长璀错身没期不朽荣名在麟阁其八月色不可扫客愁不可道玉露生秋衣流萤飞百草日月终销毁天地同枯藁蟪蛄啼青松安见此树老金丹宁误俗昧者难精讨尔非千嵗翁多恨去世早饮酒入玉壶藏身以为寳其九生者为过客死者为归人天地一逆旅同悲万古尘月兔空𢷬药扶桑已成薪白骨寂无言青松岂知春前后更叹息浮荣何足珍其十仙人骑彩凤昨下阆风岑海水三清浅桃源一见寻遗我緑玉盃兼之紫琼琴盃以倾美酒琴以闲素心二物非世有何论珠与金琴弹松里风盃劝天上月风月长相知世人何倐忽其十一渉江弄秋水爱此荷花鲜攀荷㺯其珠荡漾不成圆佳期綵云重欲赠隔逺天相思无由见怅望凉风前其十二去去复去去辞君还忆君汉水既殊流楚山亦此分人生难称意岂得长为羣越燕喜海日燕鸿思朔云别乆容华晚琅玕不能饭日落知天昏梦长觉道逺望夫登髙山化石竟不返感兴八首瑶姬天帝女精彩化朝云宛转入梦宵无心向楚君锦衾抱秋月绮席空兰芬茫昧竟谁测虚传宋玉文其二洛浦有宓妃飘飖雪争飞轻云拂素月了可见清辉解珮欲西去含情讵相违香尘动罗袜渌水不沾衣陈王徒作赋神女岂同归好色伤大雅多为世所讥其三裂素持作书将寄万里懐眷眷待逺信竟嵗无人来征鸿务随阳又不为我栖委之在深箧蠧鱼壊其题何如投水中流落他人开不惜他人开但恐生是非其四芙蓉娇緑波桃李夸白日偶䝉春风荣生此艳阳质岂无佳人色但恐花不实宛转龙火飞零落互相失讵知凌寒松千载长守一其五十五游神仙仙游未曾歇吹笙吟松风汎瑟窥海月西山玉童子使我鍊金骨欲逐黄鹤飞相唿向蓬阙其六西国有美女结楼青云端蛾眉艳晓月一笑倾城欢髙节不可夺炯心如凝丹常恐彩色晚不为人所观安得配君子共乗双飞鸾其七朅来荆山客谁为珉玉分良寳絶见弃虚持三献君直木忌先伐芬兰哀自焚盈满天所损沉冥道所羣东海有碧水西山多白云鲁连及夷齐可以蹑清芬其八嘉谷隠丰草草深苗且稀农夫既不异孤穗将安归常恐委畴陇忽与秋蓬飞乌得荐宗庙为君生光辉寓言三首周公负斧扆成王何夔夔武王昔不豫剪爪投河湄贤圣遇谗慝不免人君疑天风拔大木禾黍咸伤萎管蔡扇苍蝇公赋鸱鸮诗金縢若不启忠信谁明之其二遥裔双綵凤婉娈三青禽往还瑶台里鸣舞玉山岑以欢秦娥意复得王母心区区精卫鸟衔木空哀吟其三长安春色归先入青门道緑杨不自持从风欲倾倒海燕还秦宫双飞入帘栊相思不相见託梦辽城东秋夕旅懐凉风度秋海吹我乡思飞连山去无际流水何时归目极浮云色心断明月晖芳草歇柔艳白露催寒衣梦长银汉落觉罢天星稀含悲想旧国泣下谁能挥感遇四首吾爱王子晋得道伊洛濵金骨既不毁玉颜长自春可怜浮丘公猗靡与情亲举手白日间分明谢时人二仙去已逺梦想空殷勤其二可叹东篱菊茎疎叶且微虽言异兰蕙亦自有芳菲未泛盈樽酒徒沾清露辉当荣君不採飘落欲何依其三昔余闻姮娥窃药驻云发不自娇玉颜方希鍊金骨飞去身莫返含笑坐明月紫宫夸蛾眉随手㑹凋歇其四宋玉事楚王立身本髙洁巫山赋綵云郢路歌白雪举国莫能和巴人皆巻舌一惑登徒言恩情遂中絶翰林读书言懐呈集贤诸学士晨趋紫禁中夕待金门诏观书散遗帙探古穷至妙片言茍㑹心掩巻忽而笑青蝇易相㸃白雪难同调本是疎散人屡贻褊促诮云天属清朗林壑忆逰眺或时清风来闲倚栏下啸严光桐庐溪谢客临海峤功成谢人间从此一投钓浔阳紫极宫感秋作何处闻秋声翛翛北窗竹回薄万古心揽之不盈掬静坐观衆妙浩然媚幽独白云南山来就我檐下宿嬾从唐生决羞访季主卜四十九年非一徃不可复野情转萧散世道有飜覆陶令归去来田家酒应熟江上秋懐餐霞卧旧壑散发谢逺游山蝉号枯桑始复知天秋朔雁别海裔越燕辞江楼飒飒风巻沙茫茫雾萦洲黄云结暮色白水扬寒流恻怆心自悲潺湲泪难收蘅兰方萧瑟长叹令人愁秋夕书懐北风吹海雁南渡落寒声感此潇湘客悽其流浪情海懐结沧洲霞想游赤城始探蓬壶事旋觉天地轻澹然吟髙秋闲卧瞻太清萝月掩空幕松霜结前楹灭见息羣动猎微穷至精桃花有源水可以保吾生避地司空原言懐南风昔不竞豪圣思经纶刘琨与祖逖起舞鸡鸣晨虽有匡济心终为乐祸人我则异于是潜光皖水濵卜筑司空原北将天柱邻雪霁万里月云开九江春俟乎太阶平然后託微身倾家事金鼎年貌可长新所愿得此道终然保清真弄景奔日驭攀星戏河津一随王乔去长年玉天賔上崔相百忧章共工赫怒天维中摧鲲鲸喷荡扬涛起雷鱼龙陷人成此祸胎火焚崑山玉石相磓仰希霖雨洒寳炎煨箭发石开戈挥日回邹衍恸哭燕霜飒来微诚不感犹絷夏台苍鹰搏攫丹棘崔嵬豪圣凋枯王风伤哀斯文未丧东岳岂頽穆逃楚难邹脱吴灾见机苦迟二公所咍骥不骤进麟何来哉星离一门草掷二孩万愤结缉忧从中催金瑟玉壶尽为愁媒举酒太息泣血盈杯台星再朗天网重恢屈法申恩弃瑕取材冶长非罪尼父无猜覆盆傥举应照寒灰万愤词投魏郎中海水渤潏人罗鲸鲵蓊胡沙而四塞始滔天于燕齐何六龙之浩荡迁白日于秦西九土星分嗷嗷悽悽南冠君子唿天而啼恋髙堂而掩泣泪血地而成泥狱户春而不草独幽怨而沈迷兄九江兮弟三崃悲羽化之难齐穆陵关北愁爱子豫章天南隔老妻一门骨肉散百草遇难不复相提携树榛拔桂囚鸾宠鸡舜昔授禹伯成耕犂徳自此衰吾将安栖好我者恤我不好我者何忍临危而相挤子胥鸱夷彭越醢醯自古豪烈胡为此繄苍苍之天髙乎视低如其听卑脱我牢狴傥辨美玉君收白珪荆州贼乱临洞庭言懐作修蛇横洞庭吞象临江岛积骨成巴陵遗言闻楚老水穷三苗国地窄三湘道嵗晏天峥嵘时危人枯藁思归阻丧乱去国伤懐抱郢路方丘墟章华亦倾倒风悲猿啸苦木落鸿飞早日隠西赤沙月明东城草闗河望已絶氛雾行当扫长呌天可闻吾将问苍昊览镜书懐得道无古今失道还衰老自笑镜中人白发如霜草扪心空叹息问影何枯藁桃李竟何言终成南山皓田园言懐贾谊三年谪班超万里侯何如牵白犊饮水对清流江南春懐青春㡬何时黄鸟鸣不歇天涯失乡路江外老华发心飞秦塞云影滞楚闗月身世殊烂漫田园乆芜没嵗晏何所从长歌谢金阙听蜀僧濬弹琴蜀僧抱緑绮西下峨眉峯为我一挥手如听万壑松客心洗流水遗响入霜钟不觉碧山暮秋云暗㡬重鲁东门观刈蒲鲁国寒事早初霜刈渚蒲挥鎌若转月拂水生连珠此草最可珍何必贵龙须织作玉牀席欣承清夜娱罗衣能再拂不畏素尘芜咏邻女东窗海石榴鲁女东窗下海榴世所稀珊瑚映緑水未足比光辉清香随风发落日好鸟归愿为东南枝低举拂罗衣无由一攀折引领望金扉南轩松南轩有孤松柯叶自绵羃清风无闲时萧洒终日夕隂生古苔绿色染秋烟碧何当凌云霄直上数千尺咏山樽二首蟠木不彫饰且将斤斧疎樽成山岳势材是栋梁余外与金罍并中涵玉醴虚慙君垂拂拭遂忝玳筵居其二拥肿寒山木嵌空成酒樽悔无江海量偃蹇在君门初出金门寻王侍御不遇咏壁上鹦鹉落羽辞金殿孤鸣託绣衣能言终见弃还向陇西飞紫藤树紫藤挂云木花蔓宜阳春宻叶隠歌鸟香风留美人观放白鹰二首八月边风髙胡鹰白锦毛孤飞一片雪百里见秋毫其二寒冬十二月苍鹰八九毛寄言燕雀莫相啅自有云霄万里髙观博平王志安少府山水粉圗粉壁为空天丹青状江海游云不知归日见白鸥在博平真人王志安沈吟至此愿挂冠松溪石磴带秋色愁客思归坐晓寒题雍丘崔明府丹灶美人为政本忘机服药求仙事不违叶县已泥丹灶毕瀛洲当伴赤松归先师有诀神将助大圣无心火自飞九转但能生羽翼双凫忽去定何依观元丹丘坐巫山屏风昔游三崃见巫山见画巫山宛相似疑是天边十二峯飞入君家綵屏里寒松萧飒如有声阳台微茫如有情锦衾瑶席何寂寂楚王神女徒盈盈髙咫尺如千里翠屏丹崖粲如绮苍苍逺树围荆门厯厯行舟泛巴水水石潺湲万壑分烟光草色俱氲氛溪花笑日何年发江客听猿㡬嵗闻使人对之心缅邈疑入髙丘梦綵云求崔山人百丈崖瀑布图百丈素崖裂四山丹壁开龙潭中喷射昼夜生风雷但见瀑泉落如潨云汉来闻君写真图岛屿备萦回石黛刷幽草曾青泽古苔幽缄傥相传何必向天台见野草中有名白头翁者醉入田家去行歌荒野中如何青草里亦有白头翁折取对明镜宛将衰鬓同微芳似相诮留恨向东风流夜郎题葵叶慙君能卫足叹我逺移根白日如分照还归守故园莹禅师房观山海图真僧闭精宇灭迹含逹观列障图云山攒峯入霄汉丹崖森在目清昼疑巻幔蓬壶来轩窗瀛海入几案烟涛争喷薄岛屿相凌乱征帆飘空中瀑水洒天半峥嵘若可陟想像徒盈叹杳与真心冥遂谐静者翫如登赤城里揭渉沧洲畔即事能娱人从兹得萧散白鹭鸶白鹭下秋水孤飞如坠霜心闲且未去独立沙洲傍咏槿二首园花笑芳年池草艳春色犹不如槿花婵娟玉阶侧芬荣何天促零落在瞬息岂若琼树枝终嵗长翕赩其二世人种桃李多在金张门攀折争㨗径及此春风暄一朝天霜下荣耀难乆存安知南山桂绿叶垂芳根清隂亦可託何惜树君园白胡桃红罗袖里分明见白玉盘中㸔却无疑是老僧休念诵腕前推下水精珠巫山枕障巫山枕障画髙丘白帝城边树色秋朝云夜入无行处巴水横天更不流南奔书懐遥夜何漫漫空歌白石烂甯戚未匡齐陈平终佐汉搀抢扫河洛直割鸿沟半厯数方未迁云雷屡多难天人秉旄钺虎竹光藩翰侍笔黄金台传觞青玉案不因秋风起自有思归叹主将动谗疑王师忽离叛自来白沙上鼓噪丹阳岸賔御如浮云从风各消散舟中指可掬城上骸争㸑草草出近闗行行昧前筭南奔剧星火北寇无涯畔顾乏七寳鞭留连道傍翫太白夜食昴长虹日中贯秦赵兴天兵茫茫九州乱感遇明主恩颇髙祖逖言过江誓流水志在清中原拔剑击前柱悲歌难重论李太白集注巻二十四李太白集注卷二十五钦定四库全书李太白集注巻二十五钱塘王𤦺撰古近体诗共九十首题随州紫阳先生壁神农好长生风俗乆巳成复闻紫阳客早署丹台名喘息飡妙气步虚吟真声道与古仙合心将元化并楼疑出蓬海鹤似飞玉京松雪窗外晓池水堦下明忽耽笙歌乐颇失轩冕情终愿惠金液提携凌太清题元丹丘山居故人栖东山自爱丘壑美青春卧空林白日犹不起松风清襟袖石潭洗心耳羡君无纷喧髙枕碧霞里题元丹丘颍阳山居丹丘家于颍阳新卜别业其地北倚马岭连峯嵩丘南瞻鹿台极目汝海云巖映郁有佳致焉白从之游故有此作仙游渡颍水访隠同元君忽遗苍生望独与洪崖羣卜地初晦迹兴言且成文却顾北山㫁前瞻南岭分遥通汝海月不隔嵩丘云之子合逸趣而我钦清芬举迹倚松石谈笑迷朝曛益愿狎青鸟拂衣栖江濆题𤓰州新河饯族叔舍人贲齐公凿新河万古流不絶丰功利生人天地同朽灭两桥对双阁芳树有行列爱此如甘棠谁云敢攀折呉关倚北固天险自兹设海水落斗门潮平见沙汭我行送季父弭棹徒流恱杨花满江来疑是龙山雪惜此林下兴怆为山阳别瞻望清路尘归来空寂蔑洗脚亭白道向姑熟洪亭临道旁前有呉时井下有五丈牀樵女洗素足行人歇金装西望白鹭洲芦花似朝霜送君此时去回首泪成行劳劳亭天下伤心处劳劳送客亭春风知别苦不遣栁条青题金陵王处士水亭王子躭𤣥言贤豪多在门好鵞寻道士爱竹啸名园树色老荒苑池光荡华轩北堂见明月更忆陆平原扫拭青玉簟为余置金尊醉罢欲归去花枝宿鸟喧何时复来此再得洗嚣烦题嵩山逸人元丹丘山居白乆在庐霍元公近游嵩山故交深情出处无间嵒信频及许为主人欣然适㑹本意当冀长往不返欲便举家就之兼书共游因有此赠家本紫云山道风未沦落沉懐丹丘志冲赏归寂寞朅来逰闽荒扪涉穷禹凿夤縁汎潮海偃蹇陟庐霍凭雷蹑天忩弄景憩霞阁且欣登眺美颇惬隠沦诺三山旷幽期四岳聊所託故人契嵩颍髙义炳丹艧灭迹遗纷嚣终言本峯壑自矜林湍好不羡市朝乐偶与真意并顿觉世情薄尔能折芳桂吾亦採兰若拙妻好乗鸾娇女爱飞鹤提携访神仙从此錬金药题江夏修静寺我家北海宅作寺南江濵空庭无玉树髙殿坐幽人书带留青草琴堂羃素尘平生种桃李寂灭不成春改九子山为九华山聨句青阳县南有九子山山髙数千丈上有九峯如莲华按圗征名无所依据太史公南游畧而不书事絶古老之口复阙名贤之纪虽灵仙往复而赋咏罕闻子乃削其旧号加以九华之目时访道江汉憩于夏侯回之堂开檐岸帻坐眺松雪因与二三子聫句传之将来妙有分二气灵山开九华层标遏迟日半壁明朝霞积雪曜隂壑飞流歕阳崖青荧玉树色缥缈羽人家题宛溪馆吾怜宛溪好百尺照心明何谢新安水千寻见底清白沙留月色緑竹助秋声却笑严湍上于今独擅名题东谿公幽居杜陵贤人清且亷东溪卜筑嵗将淹宅近青山同谢朓门垂碧栁似陶潜好鸟迎春歌后院飞花送酒舞前檐客到但知留一醉盘中祗有水晶盐嘲鲁儒鲁叟谈五经白髪死章句问以经济策茫如坠烟雾足着逺逰履首戴方山巾缓步从直道未行先起尘秦家丞相府不重褒衣人君非叔孙通与我本殊伦时事且未逹归耕汶水滨惧谗二桃杀三士讵假剑如霜衆女妬蛾眉双花竞春芳魏姝信郑袖掩袂对懐王一惑巧言子朱颜成死伤行将泣团扇戚戚愁人肠观猎太守耀清威乗间弄晚辉江沙横猎骑山火绕行围箭逐云鸿落鹰随月兔飞不知白日暮欢赏夜方归观胡人吹笛胡人吹玉笛一半是秦声十月吴山晓梅花落敬亭愁闻出塞曲泪满逐臣缨却望长安道空懐恋主情军行骝马新跨白玉鞍战罢沙塲月色寒城头铁鼓声犹震匣里金刀血未干从军行百战沙塲碎鐡衣城南巳合数重围突营射杀唿延将独领残兵千骑归平虏将军妻平虏将军妇入门二十年君心自不悦妾宠岂能专出解牀前帐行吟道上篇古人不吐井莫忘昔纒绵春夜洛城闻笛谁家玉笛暗飞声散入春风满洛城此夜曲中闻折栁何人不起故园情嵩山採菖蒲者神人多古貌双耳下垂肩嵩岳逢汉武疑是九疑仙我来採菖蒲服食可延年言终忽不见灭影入云烟喻帝竟莫悟终归茂陵田金陵聴韩侍御吹笛韩公吹玉笛倜傥流英音风吹绕钟山万壑皆龙吟王子停凤管师襄掩瑶琴余韵渡江去天涯安可寻流夜郎闻酺不预北阙圣人歌太康南冠君子窜遐荒汉酺闻奏钧天乐愿得风吹到夜郎放后遇恩不霑天作云与雷霈然徳泽开东风日本至白雉越裳来独弃长沙国三年未许囘何时入宣室更问洛阳才宣城见杜鹃花蜀国曾闻子规鸟宣城还见杜䳌花一叫一囘肠一断三春三月忆三巴白田马上闻莺黄鹂啄紫椹五月鸣桑枝我行不记日误作阳春时蚕老客未归白田巳缲丝驱马又前去扪心空自悲三五七言秋风清秋月明落叶聚还散寒鸦栖复惊相思相见知何日此时此夜难为情杂诗白日与明月昼夜尚不闲况尔悠悠人安得乆世间传闻海水上乃有蓬莱山玉树生緑叶灵仙毎登攀一食驻𤣥髪再食留红颜吾欲从此去去之无时还寄逺十二首三鸟别王母衔书来见过肠㫁若剪絃其如愁思何遥知玉忩里纎手弄云和奏曲有深意青松交女萝写水山井中同泉岂殊波秦心与楚恨皎皎为谁多其二青楼何所在乃在碧云中寳镜挂秋水罗衣轻春风新粧坐落日怅望金屏空念此送短书愿因双飞鸿其三本作一行书殷勤道相忆一行复一行满纸情何极瑶台有黄鹤为报青楼人朱颜凋落尽白髪一何新自知未应还离居经三春桃李今若为当忩发光彩莫使香风飘留与红芳待其四玉筯落春镜坐愁湖阳水闻与阴丽华风烟接隣里青春巳复过白日忽相催但恐荷花晚令人意巳摧相思不惜梦日夜向阳台其五逺忆巫山阳花明渌江暖踌躇未得往泪向南云满春风复无情吹我梦魂㫁不见眼中人天长音信短其六阳台隔楚水春草生黄河相思无日夜浩荡若流波流波向海去欲见终无因遥将一㸃泪逺寄如花人其七妾在舂陵东君游汉江岛百里望花光往来成白道一为云雨别此地生秋草秋草秋蛾飞相思愁落晖何由一相见灭烛解罗衣其八忆昨东园桃李红碧枝与君此时初别离金瓶落井无消息令人行叹复坐思坐思行叹成楚越春风玉颜畏销歇碧窗纷纷下落花青楼寂寂空明月两不见但相思空留锦字表心素至今缄愁不忍窥其九长短春草緑縁堦如有情巻葹心独苦抽却死还生覩物知妾意希君种后庭闲时当採掇念此莫相轻其十鲁缟如玉霜笔题月支书寄书白鹦鹉西海慰离居行数虽不多字字有委曲天末如见之开缄泪相续泪尽恨转深十里同此心相思千万里一书值千金其十一美人在时花满堂美人去后余空牀牀中绣被巻不寝至今三载闻余香香亦竟不灭人亦竟不来相思黄叶落白露湿青苔其十二爱君芙蓉婵娟之艳色若可飡兮难再得怜君氷玉清迥之明心情不极兮意已深朝共琅玕之绮食夜同鸳鸯之锦衾恩情婉娈忽为别使人莫错乱愁心乱愁心涕如雪寒灯厌梦魂欲絶觉来相思生白髪盈盈汉水若可越可惜凌波步罗袜羙人羙人兮归去来莫作朝云暮雨兮飞阳台长信宫月皎昭阳殿霜清长信宫天行乗玉辇飞燕与君同更有欢娱处承恩乐未穷谁怜团扇妾独坐怨秋风长门怨二首天囘北斗挂西楼金屋无人萤火流月光欲到长门殿别作深宫一段愁其二桂殿长愁不记春黄金四屋起秋尘夜悬明镜青天上独照长门宫里人春愁白马金羁辽海东罗帷绣被卧春风落月低轩窥烛尽飞花入户笑牀空代赠逺妾本洛阳人狂夫幽燕客渇饮易水波由来多感激胡马西北驰香騣摇緑丝鸣鞭从此去逐虏荡邉陲昔去有好言不言乆离别燕支多美女走马轻风雪见此不记人恩情云雨絶啼流玉筯尽坐恨金闺切织锦作短书肠随囘文结相思欲有寄恐君不见察焚之扬其灰手迹自此灭陌上赠美人骏马骄行踏落花垂鞭直拂五云车美人一笑褰珠箔遥指红楼是妾家闺情流水去絶国浮云辞故关水或恋前浦云犹归旧山恨君流沙去弃妾渔阳间玉筯夜垂流双双落朱颜黄鸟坐相悲緑杨谁更攀织锦心草草挑灯泪斑斑窥镜不自识况乃狂夫还代别情人清水本不动桃花发岸旁桃花弄水色波荡摇春光我悦子容艳子倾我文章风吹緑琴去曲度紫鸳鸯昔作一水鱼今成两枝鸟哀哀长鸡鸣夜夜达五晓起折相思树归赠知寸心覆水不可收行云难重寻天涯有度鸟莫絶瑶华音代秋情几日相别离门前生稆葵寒蝉聒梧桐日夕长鸣悲白露湿萤火清霜零兎丝空掩紫罗袂长啼无尽时对酒蒲萄酒金叵罗呉姬十五细马䭾青黛画眉红锦靴道字不正娇唱歌玳瑁筵中懐里醉芙蓉帐里奈君何怨情新人如花虽可宠故人似玉犹来重花性飘扬不自持玉心皎洁终不移故人昔新今尚故还见新人有故时请㸔陈后黄金屋寂寂珠帘生网丝湖边採莲妇小姑织白纻未解将人语大嫂採芙蓉溪湖千万重长兄行不在莫使外人逢愿学秋胡妇贞心比古松怨情美人卷珠帘深坐嚬蛾眉但见泪痕湿不知心恨谁代寄情楚辞体君不来兮徒蓄怨积思而孤吟云阳一去以逺隔巫山緑水之沉沉留余香兮染绣被夜欲寝兮愁人心朝驰余马于青楼怳若空而夷犹浮云深兮不得语却惆怅而懐忧使青鸟兮衔书恨独宿兮伤离居何无情而雨絶梦虽往而交踈横流涕而长嗟折芳洲之瑶花送飞鸟以极目怨夕阳之西斜愿为连根同死之秋草不作飞空之落花学古思边衔悲上陇首肠㫁不见君流水若有情幽哀从此分苍茫愁边色惆怅落日曛山外接逺天天际复有云白雁从中来飞鸣苦难闻足系一书札寄言叹离羣离羣心㫁絶十见花成雪胡地无春晖征人行不归相思杳如梦珠泪湿罗衣思边去年何时君别妾南园草緑飞蝴蝶今嵗何时妾忆君西山白雪暗秦云玉关去此三千里欲寄音书那可闻口号呉王美人半醉风动荷花水殿香姑苏台上见呉王西施醉舞娇无力笑倚东窗白玉牀折荷有赠涉江翫秋水爱此红蕖鲜攀荷弄其珠荡漾不成圆佳人綵云里欲赠隔逺天相思无因见怅望凉风前代美人愁镜二首明明金鹊镜了了玉台前拂拭皎氷月光辉何清圎红颜老昨日白发多去年鈆粉坐相误照来空凄然其二美人赠此盘龙之寳镜烛我金镂之罗衣时将红袖拂明月为惜普照之余辉影中金鹊飞不灭台下青鸾思独絶藁砧一别若箭絃去有日来无年狂风吹却妾心㫁玉筯并堕菱花前赠段七娘罗袜凌波生网尘那能得计访情亲千杯緑酒何辞醉一面红粧恼杀人别内赴徴三首王命三徴去未还明朝离别出呉关白玉髙楼㸔不见相思须上望夫山其二出门妻子强牵衣问我西行几日归归时傥佩黄金印莫见苏秦不下机其三翡翠为楼金作梯谁人独宿倚门啼夜坐寒灯连晓月行行泪尽楚关西秋浦寄内我今寻阳去辞家千里余结荷见水宿却寄大雷书虽不同辛苦怆离各自居我自入秋浦三年北信踈红颜愁落尽白髪不能除有客自梁苑手携五色鱼开鱼得锦字归问我何如江山虽道阻意合不为殊自代内赠寳刀裁流水无有㫁絶时妾意逐君行纒绵亦如之别来门前草秋巷春转碧扫尽更还生萋萋满行迹鸣凤始相得雄惊雌各飞游云落何山一往不见归估客发大楼知君在秋浦梁苑空锦衾阳台梦行雨妾家三作相失势去西秦犹有旧歌管凄清闻四隣曲度入紫云啼无眼中人妾似井底桃开花向谁笑君如天上月不肯一囘照窥镜不自识别多憔悴深安得秦吉了为人道寸心秋浦感主人归燕寄内霜凋楚关木始知杀气严寥寥金天廓婉婉緑红潜胡燕别主人双双语前檐三飞四囘顾欲去复相瞻岂不恋华屋终然谢珠帘我不及此鸟逺行歳巳淹寄书道中叹泪下不能缄送内寻庐山女道士李腾空二首君寻腾空子应到碧山家水舂云母碓风扫石楠花若恋幽居好相邀弄紫霞其二多君相门女学道爱神仙素手掬青霭罗衣曳紫烟一往屏风叠乗鸾着玉鞭赠内三百六十日日日醉如泥虽为李白妇何异太常妻在浔阳非所寄内闻难知恸哭行啼入府中多君同蔡琰流泪请曹公知登呉章岭昔与死无分﨑岖行石道外折入青云相见若悲叹哀声那可闻南流夜郎寄内夜郎天外怨离居明月楼中音信疎北雁春归㸔欲尽南来不得豫章书越女词五首长干呉儿女眉目艳星月屐上足如霜不着鸦头袜其二呉儿多白晳好为荡舟剧卖眼掷春心折花调行客其三耶溪採莲女见客棹歌囘笑入荷花去佯羞不出来其四东阳素足女㑹稽素舸郎相㸔月未堕白地断肝肠其五镜湖水如月耶溪女如雪新粧荡新波光景两竒絶浣纱石上女玉面耶溪女青蛾红粉粧一双金齿屐两足白如霜示金陵子金陵城东谁家子窃聴琴声碧忩里落花一片天上来随人直渡西江水楚歌吴语娇不成似能未能最有情谢公正要东山妓携手林泉处处行出妓金陵子呈卢六四首安石东山三十春傲然携妓出风尘楼中见我金陵子何似阳台云雨人其二南国新丰酒东山小妓歌对君君不乐花月奈愁何其三东道烟霞主西江诗酒筵相逢不觉醉日堕厯阳川其四小妓金陵歌楚声家僮丹砂学凤鸣我亦为君饮清酒君心不肯向人倾巴女词巴水急如箭巴船去若飞十月三千里郎行几歳归哭晁卿衡日本晁卿辞帝都征帆一片遶蓬壶明月不归沉碧海白云愁色满苍梧自溧水道哭王炎三首白杨双行行白马悲路傍晨兴见晓月更似发云阳溧水通吴关逝川去未央故人万化尽闭骨茅山冈天上坠玉棺泉中掩龙章名飞日月上义与风云翔逸气竟莫展英圗俄夭伤楚国一老人来嗟龚胜亡有言不可道雪泣忆兰芳其二王公希代寳弃世一何早弔死不及哀殡宫巳秋草悲来欲脱剑挂向何枝好哭向茅山虽未摧一生泪尽丹阳道其三王家碧瑶树一树忽先摧海内故人泣天涯弔鹤来未成霖雨用先夭济川材一罢广陵散鸣琴更不开哭宣城善醸纪叟纪叟黄泉里还应醸老春夜台无晓日沽酒与何人宣城哭蒋徴君华敬亭埋玉树知是蒋徴君安得相如草空余封禅文池台空有月词赋旧凌云独挂延陵剑千秋在古坟李太白集注巻二十五李太白集注卷二十六钦定四库全书李太白集注巻二十六钱塘王𤦺撰表书共九首为吴王谢责赴行在迟滞表臣某言伏䝉圣恩追赴行在臣诚惶诚恐顿首顿首臣闻胡马矫首嘶北风以跼顾越禽髙飞恋南枝而刷羽所以流波思其旧浦落叶坠于木根在物尚然矧于臣子臣位叨盘石辜负明时才阙总戎谬当强㓂驽拙有素天实知之伏惟陛下重纽干纲再清国歩慜臣不逮赐臣生全归见白日死无遗恨然臣年过耳顺风瘵日加锋镝残骸劣有余喘虽决力上道而心与愿违贵贪尺寸之程转增犬马之恋非有他故以疾淹留今大举天兵扫除戎羯所在邮驿征发交驰臣逐便水行难于陆进瞻望丹阙心魂若飞慙坠履之还收喜遗簪之再御不胜涕恋屏营之至谨奉表以闻为宋中丞请都金陵表臣某言臣诚惶诚恐顿首顿首臣闻社稷无常奉明者守之君臣无定位闇者失之所以父作子述重光叠辉天未絶晋人惟戴唐以功徳有厚薄运数有修短功髙而福祚长永徳薄而政教陵迟三后之姓于今为庶非一朝也伏惟陛下钦六圣之光训拥千载之鸿休有国之本羣生属望粤自明两光岐之阳昔有周太王之兴发迹于此天启有类岂人事与皇朝百五十年金革不作逆胡窃号剥乱中原虽平嵩丘填伊洛不足以掩宫城之骸骨决洪河洒秦雍不足以荡犬羊之羶臊毒侵区宇愤盈穹旻此乃勐士奋剑之秋谋臣运筹之日夫不拯横流何以彰圣徳不斩巨猾无以兴神功十乱佐周而克昌四凶及虞而乃去去元凶者非陛下而谁且道有兴废代有中季汉当三七莽亦为灾赤伏再起丕业终光非陛下至神至圣安能勃然中兴乎以臣料人事得失敢献疑于陛下臣犹望愚夫千虑或冀一得何者贼臣杨国忠蔽塞天聪屠割黎庶女弟席宠倾国弄权九土泉货尽归其室怨气上激水旱荐臻重罗暴乱百姓力屈即欲平殄蝥贼恐难应期且图万全之计以成一举之䇿今自河以北为胡所凌自河之南孤城四垒大盗蚕食割为洪沟宇宙屼昭然可覩臣伏见金陵旧都地称天险龙盘虎踞开扄自然六代皇居五福斯在雄图霸迹隠轸由存咽喉控带萦错如绣天下衣冠士庶避地东吴永嘉南迁未盛于此臣又闻汤及盘庚五迁其邑典谟训诰不以为非卫文徙居楚丘风人流咏伏惟陛下因万人之荡析乗六合之诪张去扶风万有一危之近邦就金陵太山必安之成策苟利于物断在宸衷况齿革羽毛之所生楩楠豫章之所出元龟大贝充牣其中银坑铁冶连绵相属刬铜陵为金穴煮海水为盐山以征则兵强以守则国富横制八极克复两京俗畜来苏之欢人多徯后之望陛下西以峨嵋为壁垒东以沧海为沟池守海陵之仓猎长洲之苑虽上林五柞复何加焉上皇居天帝运昌之都储精真一之境有虞则北闭剑阁南扃瞿塘蚩尤共工五兵莫向二圣髙枕人何忧哉飞章问安徃复巴崃朝发白帝暮宿江陵首尾相应率然之举不胜屏营瞻云望日之至谨先奉表陈情以闻为宋中丞自荐表臣某闻天地闭而贤人隠云雷屯而君子用臣伏见前翰林供奉李白年五十有七天寳初五府交辟不求闻逹亦由子真谷口名动京师上皇闻而恱之召入禁掖既润色于鸿业或间草于王言雍容揄扬特见褒赏为贼臣诈诡遂放归山闲居制作言盈数万属逆胡暴乱避地庐山遇永王东巡胁行中道奔走却至彭泽具已陈首前后经宣慰大使崔涣及臣推覆清雪寻经奏闻臣闻古之诸侯进贤受上赏蔽贤受明戮若三适称美必九钖光荣埀之典谟永以为训臣所管李白实审无辜懐经济之才抗巢由之节文可以变风俗学可以究天人一命不霑四海称屈伏惟陛下大明广运至徳无偏收其希世之英以为清朝之寳昔四皓遭髙皇而不起翼惠帝而方来君臣离合亦各有数岂使此人名扬宇宙而枯藁当年传曰举逸人而天下归心伏惟陛下回太阳之髙辉流覆盆之下照特请拜一京官献可替否以光朝列则四海豪俊引领知归不胜慺慺之至敢陈荐以闻代夀山答孟少府移文书淮南小夀山谨使东峯金衣双鹤衔飞云锦书于维扬孟公足下曰仆包大块之气生洪荒之间连翼轸之分野控荆衡之逺势盘薄万古邈然星河凭天霓以结峯倚斗极而横嶂颇能攅吸霞雨隠居灵仙产隋侯之明珠蓄卞氏之光寳罄宇宙之美殚造化之竒方与崑崙抗行阆风接境何人间巫庐台霍之足陈耶昨于山人李白处见吾子移文责仆以多竒鄙仆以特秀而盛谈三山五岳之羙谓仆小山无名无徳而称焉观乎斯言何太谬之甚也吾子岂不闻乎无名为天地之始有名为万物之母假令登封禋祀曷足以大道讥耶然能损人费物庖杀致祭暴殄草木镌刻金石使载图典亦未足为贵乎且达人荘生常有余论以为尺鷃不羡于鹏鸟秋毫可并于太山由斯而谈何小大之殊也又怪于诸山藏国寳隠国贤使吾君牓道烧山披访不获非通谈也夫皇王登极瑞物昭至蒲萄翡翠以纳贡河图洛书以应符设天网以掩贤穷月竁以率职天不秘寳地不藏珍风威百蛮春养万物王道无外何英贤珍玉而能伏匿于巖穴耶所谓牓道烧山此则王者之徳未广矣昔太公大贤傅说明徳栖渭川之水藏虞虢之巖卒能形诸兆朕感乎梦想此则天道闇合岂劳乎搜访哉果投竿诣麾舍筑作相佐周文讃武丁总而论之山亦何罪乃知巖穴为养贤之域林泉非祕寳之区则仆之诸山亦何负于国家矣近者逸人李白自峨眉而来尔其天为容道为貌不屈已不干人巢由以来一人而已乃虬蟠龟息遁乎此山仆尝弄之以緑绮卧之以碧云𠻳之以琼液饵之以金砂既而童颜益春真气愈茂将欲倚剑天外挂弓扶桑浮四海横八荒出宇宙之寥廓登云天之渺茫俄而李公仰天长吁谓其友人曰吾未可去也吾与尔逹则兼济天下穷则独善一身安能飡君紫霞䕃君青松乗君鸾鹤驾君虬龙一朝飞腾为方丈蓬莱之人耳此则未可也乃相与巻其丹书匣其瑶瑟申管晏之谈谋帝王之术奋其智能愿为辅弼使寰区大定海县清一事君之道成荣亲之义毕然后与陶朱留侯浮五湖戯沧洲不足为难矣即仆林下之所隠容岂不大哉必能资其聪明辅以正气借之以物色发之以文章虽烟花中贫没齿无恨其有山精木魅雄虺勐兽以驱之四荒磔裂原野使影迹絶灭不干戸庭亦遣清风扫门明月侍坐此乃养贤之心实亦勤矣孟子孟子无见深责耶明年青春求我于此巖也上安州李长史书白嵚﨑歴落可笑人也虽然颇尝览千载观百家至于圣贤相似厥衆则有若似于仲尼纪信似于髙祖牢之似于无忌宋玉似于屈原而遥观君侯窃疑魏洽便欲趋就临然举鞭迟疑之间未及回避且理有疑误而成过事有形似而类真惟大雅含𢎞方能恕之也白少颇周慎忝闻义方入暗室而无欺属昏行而不变今小人履疑误形似之迹君侯流恺悌矜恤之恩戢秋霜之威布冬日之爱睟容有穆怒颜不彰虽将军息恨于长孺之前此无慙徳司空受揖于元淑之际彼未为贤一言见寃九死非谢白孤剑谁託悲歌自怜迫于恓惶席不暇暖寄絶国而何仰若浮云而无依南徙莫从北游失路逺客汝海近还䢵城昨遇故人饮以狂药一酌一笑陶然乐酣困河朔之清觞饫中山之醇酎属早日初眩晨霾未收之离朱之明昧王戎之视青白其眼瞢而前行亦何异抗荘公之轮怒螳螂之臂御者趋召明其是非入门鞠躬精魄飞㪚昔徐邈縁醉而赏魏王却以为贤无盐因丑而获齐君待之逾厚白妄人也安能比之上挂国风相鼠之讥下懐周易履虎之惧慜以固陋礼而遣之幸容甯越之辜深荷王公之徳铭刻心骨退思狂愆五情氷炭罔知所措昼愧于影夜慙于魄启处不遑战跼无地伏惟君侯明夺秋月和均韶风扫尘词塲振发文雅陆机作太康之杰士未可比肩曹植为建安之雄才惟堪捧驾天下豪俊翕然趋风白之不敏窃慕余论何图叔夜潦倒不切于事情正平猖狂自贻于耻辱一忤容色终身厚颜敢昧负荆请罪门下倘免以训责恤其愚䝉如能伏剑结缨谢君侯之徳敢以近所为春游救苦寺诗一首十韵石巖寺诗一首八韵上杨都尉诗一首三十韵辞㫖狂野贵露下情轻干视听幸乞详览与贾少公书宿昔惟清胜白绵疾疲薾去期恬退才微识浅无足济时虽中原横溃将何以救之王命崇重大总元戎辟书三至人轻礼重严期迫切难以固辞扶力一行前观进退旦殷深源庐岳十载时人观其起与不起以卜江左兴亡谢安髙卧东山苍生属望白不树矫抗之迹耻振𤣥邈之风混游渔商隠不絶俗岂徒贩卖云壑要射虚名方之二子实有慙徳徒尘忝幕府终无能为唯当报国荐贤持以自免斯言若谬天实殛之以足下深知具申中款惠子知我夫何间然勾当小事但增悚惕为赵宣城与杨右相书某启辞违积年伏恋轩屏首冬初寒伏惟相公尊体起居万福某䝉恩才朽齿迈徒延圣日少忝末吏本乏逺图中年废缺分归园壑昔相公秉国宪之日一拔九霄拂刷前耻昇腾晚官恩贷稠叠实戴丘山落羽再振枯鳞旋跃运以大风之举假以磨天之翔衣绣霜台含香华省宰剧慙强项之名酌贪砺清心之节三典列郡寂无成功但宣布王泽式酬天奖伏惟相公开张徽猷寅亮天地入夔龙之室持造化之权安石髙枕苍生是仰某鸣跃无已剪拂因人银章朱绂坐荣宦逹身荷宸眷目识龙颜既齐飞于鹓鹭复寄迹于门馆皆相公大造之力也而钟鸣漏尽夜行不息止足之分实愧古人犬马恋主迫于西汜所冀枯松晚嵗无改节于风霜老骥余年期尽力于蹄足上答明主下报相公缕缕之诚屏息于此伏惟相公收遗簪于少昊念亡弓于楚泽衰当益壮结草知归瞻望恩光无忘景刻与韩荆州书白闻天下谈士相聚而言曰生不用万户侯但愿一识韩荆州何令人之景慕一至于此耶岂不以有周公之风躬吐握之事使海内豪俊奔走而归之一登龙门则声誉十倍所以龙盘鳯逸之士皆欲收名定价于君侯愿君侯不以富贵而骄之寒贱而忽之则三千賔中有毛遂使白得脱颕而出即其人焉白陇西布衣流落楚汉十五好剑术徧干诸侯三十成文章厯抵卿相虽长不满七尺而心雄万夫王公大人许与气义此畴曩心迹安敢不尽于君侯哉君侯制作侔神明徳行动天地笔叅造化学究天人幸愿开张心颜不以长揖见拒必若接之以髙宴縦之以清谈请日试万言倚马可待今天下以君侯为文章之司命人物之权衡一经品题便作佳士而君侯何惜阶前盈尺之地不使白扬眉吐气激昻青云耶昔王子师为豫州未下车即辟荀慈明既下车又辟孔文举山涛作冀州甄拔三十余人或为侍中尚书先代所美而君侯亦荐一严协律入为秘书郎中间崔宗之房习祖黎昕许莹之徒或以才名见知或以清白见赏白每观其衔恩抚躬忠义奋发以此感激知君侯推赤心于诸贤腹中所以不归他人而愿委身国士倘急难有用敢效微躯且人非尧舜谁能尽善白谟猷筹画安能自矜至于制作积成巻轴则欲尘秽视听恐雕虫小技不合大人若赐观刍荛请给纸墨兼之书人然后退扫闲轩缮写呈上庶青萍结緑长价于薛卞之门幸惟下流大开奖饰惟君侯图之上安州裴长史书白闻天不言而四时行地不语而百物生白人焉非天地安得不言而知乎敢剖心析肝论举身之事便当谈笑以明其心而粗陈其大纲一快愤懑惟君侯察焉白本家金陵世为右姓遭沮渠䝉逊难奔流咸秦因官寓家少长江汉五嵗诵六甲十嵗观百家轩辕以来颇得闻矣常横经借书制作不倦迄于今三十春矣以为士生则桑弧蓬矢射乎四方故知大丈夫必有四方之志乃仗剑去国辞亲逺游南穷苍梧东渉溟海见乡人相如夸云梦之事云楚有七泽遂来观焉而许相公家见招妻以孙女便憩迹于此至移三霜焉曩昔东游维扬不逾一年散金三十余万有落魄公子悉皆济之此则是白之轻财好施也又昔与蜀中友人吴指南同游于楚指南死于洞庭之上白禫服恸哭若丧天伦炎月伏尸泣尽而继之以血行路闻者悉皆伤心勐虎前临坚守不动遂权殡于湖侧便之金陵数年来观筋肉尚在白雪泣持刃躬申洗削裹骨徒步负之而趋寝兴携持无辍身手遂丐贷营葬于鄂城之东故乡路遥魂魄无主礼以迁窆式昭朋情此则是白存交重义也又昔与逸人东严子隠于岷山之阳白巢居数年不迹城市养竒禽千计唿皆就掌取食了无惊猜广汉太守闻而异之诣庐亲覩因举二人以有道并不起此则白养髙忘机不屈之迹也又前礼部尚书苏公出为益州长史白于路中投刺待以布衣之礼因谓羣寮曰此子天才英丽下笔不休虽风力未成且见专车之骨若广之以学可以相如比肩也四海明识具知此谈前此郡督马公朝野豪彦一见尽礼许为竒才因谓长史李京之曰诸人之文犹山无烟霞春无草树李白之文清雄奔放名章俊语络绎间起光明洞彻句句动人此则故交元丹亲接斯议若苏马二公愚人也复何足陈傥贤贤也白有可尚夫唐虞之际于斯为盛有妇人焉九人而已是知才难不可多得白野人也颇工于文惟君侯顾之无按剑也伏惟君侯贵而且贤鹰扬虎视齿若编贝肤如凝脂昭昭乎若玉山上行朗然映人也而髙义重诺名飞天京四方诸侯闻风暗许倚剑慷慨气干虹蜺月费千金日宴羣客出跃骏马入罗红颜所在之处賔朋成市故时人歌曰賔朋何喧喧日夜裴公门愿得裴公之一言不须驱马埒华轩白不知君侯何以得此声于天壤之间岂不由重诺好贤谦以得也而晚节改操栖情翰林天材超然度越作者屈佐郧国时惟清哉稜威雄雄下慴羣物白窃慕髙义已经十年云山间之造谒无路今也运㑹得趋末尘承颜接辞八九度矣常欲一雪心迹﨑岖未便何图谤言忽生衆口攅毁将恐投杼下客震于严威然自明无辜何忧悔吝孔子曰畏天命畏大人畏圣人之言过此三者鬼神不害若使事得其实罪当其身则将浴兰沐芳自屏于烹鲜之地惟君侯死生不然投山窜海转死沟壑岂能明目张胆託书自陈耶昔王东海问犯夜者曰何所从来答曰从师受学不觉日晚王曰吾岂可鞭挞甯越以立威名想君侯通人必不尔也愿君侯惠以大遇洞开心颜终乎前恩再辱英盼白必能使精诚动天长虹贯日直度易水不以为寒若赫然作威加以大怒不许门下逐之长途白即膝行于前再拜而去西入秦海一观国风永辞君侯黄鹄举矣何王公大人之门不可以弹长剑乎李太白集注巻二十六李太白集注卷二十七钦定四库全书李太白集注巻二十七钱塘王𤦺撰序二十首暮春江夏送张祖监丞之东都序吁咄哉仆书室坐愁亦已乆矣毎思欲遐登蓬莱极目四海手弄白日顶摩青穹挥斥幽愤不可得也而金骨未变玉颜已缁何常不扪松伤心抚鹤叹息误学书剑薄游人间紫微九重碧山万里有才无命甘于后时刘表不用于祢衡暂来江夏贺循喜逢于张翰且乐船中达人张侯大雅君子统泛舟之役在清川之湄谈𤣥赋诗连兴数月醉尽花栁赏穷江山王命有程告以行迈烟景晚色惨为愁容系飞帆于半天泛渌水于遥海欲去不忍更开芳樽乐虽寰中趣逸天半平生酣畅未若此筵至于清谈浩歌雄笔丽藻笑饮醁酒醉挥素琴余实不愧于古人也扬袂逺别何时归来想洛阳之秋风将脍鱼以相待诗可赠逺无乃阙乎奉饯十七翁二十四翁寻桃花源序昔祖龙灭古道严威刑煎熬生人若坠大火三坟五典散为寒灰筑长城建阿房并诸侯杀豪俊自谓功髙羲皇国可万世思欲凌云气求仙人登封太山风雨暴作虽五松受职草木有知而万象乖度礼刑将弛则绮皓不得不遁于南山鲁连不得不蹈于东海则桃源之避世者可谓超升先觉夫指鹿之俦连颈而同死非吾党之谓乎二翁耽老氏之言继少卿之作文以述大雅道以通至精巻舒天地之心脱落神仙之境武陵遗迹可得而窥焉问津利往水引渔者花藏仙谿春风不知从来落英何许流出石洞来入晨光尽开有良田名池竹果森列三十六洞别为一天耶今扁舟而行笑谢人世阡陌未改古人依然白云何时而归来青山一去而谁往诸公赋桃源以羙之夏日陪司马武公与羣贤宴姑熟亭序通驿公馆南有水亭焉四甍翚飞巉絶浦屿葢有前摄令河东薛公栋而宇之今宰陇西李公明化开物成务又横其梁而阁之昼鸣闲琴夕酌清月葢为接輶轩祖逺客之佳境也制置既乆莫知何名司马武公长材博古独映方外因据胡牀岸帻啸咏而谓前长史李公及诸公曰此亭跨姑熟之水可称为姑熟亭焉嘉名胜槩自我作也且夫曹官绂冕者大贤处之若逰青山卧白云逍遥偃傲何适不可小才居之窘而自拘悄若桎梏则清风朗月河英岳秀皆为弃物安得称焉所以司马南隣当文章之旗鼓翰林客卿挥辞锋以战胜名教乐地无非得俊之塲也千载一时言诗纪志江夏送林公上人游衡岳序江南之仙山黄鹤之爽气偶得英粹后生俊人林公世为豪家此土之秀落髪归道专精律仪白月在天朗然独出既洒落于彩翰亦讽诵于人口闲云无心与化偕往欲将振五楼之金䇿浮三湘之碧波乗杯泝流考室名岳瞰憩冥壑凌临诸天登祝融之峯峦望长沙之烟火遥谢旧国誓遗归踪百千开士稀有此者予所以叹其峻节扬其清波龙象先辈回眸拭视比夫汩泥沙者相去如牛之一毛昔智者安禅于台山逺公托志于庐岳髙标胜槩斯亦向慕哉紫霞揺心青枫夹岸目㫁川上送君此行羣公临流赋诗以赠金陵与诸贤送权十一序斯髙柄秦嬴世不二三杰伏草与汉并出莽夷朱晖耿邓乃起自古英达未必尽用于当年去就之理在大运尔我君六叶继圣熈乎𤣥风三清垂拱穆然紫极天人其一哉所以青云豪士散在商钓四坐明哲皆清朝旅人吾希风广成荡漾浮世素受宝诀为三十六帝之外臣即四明逸老贺知章唿余为谪仙人盖实録耳而尝採姹女于江华收河车于清溪与天水权昭夷服勤炉火之业乆矣之子也冲恬渊静翰才峻发白毎一篇一札皆昭夷之所操吁舍我而南若折羽翼时嵗律寒苦天风枯声云帆涉汉冏若絶电举目四顾霜天峥嵘衔杯叙离羣子赋诗以出饯酒仙翁李白辞春于姑熟送赵四流炎方序白以邹鲁多鸿儒燕赵饶壮士盖风土之然乎赵少翁才貌瓌雅志气豪烈以黄绶作尉泥蟠当涂亦鸡栖鹤笼不足以窘束鸾凤耳以疾恶抵法迁于炎方辞髙堂而坠心指絶国以揺恨天与水逺云连山长借光景于顷刻开壶觞于洲渚黄鹤晓别愁闻命子之声青枫冥色尽是伤心之树然自呉瞻秦日见喜气上当攫玉弩摧狼狐洗清天地雷雨必作冀白日回照丹心可明巴陵半道坐见还呉之棹令雪解而松柏振色气和而兰蕙开芳仆西登天门望子于西江之上吾贤可流水其道浮云其身通方大适何往不可何戚戚于路歧哉秋于敬亭送从姪耑逰庐山序余小时大人令诵子虚赋私心慕之及长南游云梦覧七泽之壮观酒隠安陆蹉跎十年初嘉兴季父谪长沙西还时予拜见预饮林下耑乃稚子嬉游在傍今来有成郁负秀气吾衰乆矣见尔慰心申悲导旧破涕为笑方告我逺涉西登香炉长山横蹙九江却转瀑布天落半与银河争流腾虹奔电潨射万壑此宇宙之竒诡也其上有方湖石井不可得而窥焉羡君此行抚鹤长啸恨丹液未就白龙来迟使秦人着鞭先往桃花之水孤负夙愿惭归名山终期后来携手五岳情以送逺诗宁阙乎送黄钟之鄱阳谒张使君序东南之羙者有江夏黄公焉白窃饮风流尝接谈笑亦有抗节玉立光辉炯然气髙时英辩折天口道可济物志栖无垠鄱阳张公朝野荣望爱客接士即原尝春陵之亚焉毎钦其辞华悬榻见往而黄公因访古迹便从贵游乃侨装撰行去国遐陟诸子衔酒惜别沾巾分赠沉醉烟夕惆怅凉月天南回以变夏火西飞而献秋汀葭飒然海草微落夫子行迈我心若何毋金玉尔音而有遐心湖水演沔朂哉是行共赋武昌钓台篇以慰别情耳早春于江夏送蔡十还家云梦序吾观蔡侯竒人也尔其才髙气逺有四方之志不然何周流宇宙太多耶白遐穷冥搜亦以早矣海草三緑不归国门又更逄春再结乡思一见夫子冥心道存穷朝晚以作宴驱烟霞以辅赏朗笑明月时眠落花斯逰无何寻告暌索来暂观我去还愁人乃浮汉阳入云梦乡枻云叩归魂亦飞且青山绿枫累道相接遇胜因赏利君前行既非逺离曷足多叹秋七月结逰镜湖无愆我期先子而往敬慎好去终当早来无使耶川白云不得复弄尔乡中廖公及诸才子为诗略谢之秋日于太原南栅饯阳曲王赞公贾少公石艾尹少公应举赴上都序天王三京北都居一其风俗逺盖陶唐氏之人欤襟四塞之要冲控五原之都邑雄藩剧镇非贤莫居则阳曲丞王公神仙之胄也尔其学镜千古知周万殊又若少府贾公以述作之雄也鳌弄笔海虎攫辞塲又若石艾尹少公廊庙之器口折黄马手挥青萍咸道贯于人伦名飞于日下实难沉屈永懐青霄剑有隠而气冲七星珠虽潜而光照万壑今年春皇帝有事千亩湛恩八埏大搜羣才以缉邦政而王公以令宰见举贾公以王霸昇闻海激伫乎三千天飞期于六月必有以也岂徒然哉有从兄太原主簿舒才华动时规谋匠物乃黕翠幕筵虹梁琼羞霞开羽觞电举然后抗目逺览凭轩髙吟屏俗事于烦襟结浮欢于落景俄而皓月生海来窥醉客黄云出关半起秋色数君乃辍酌慷慨揺心促装望丹阙而非逺挥玉鞭而且去白也不敏先鸣翰林幸叨玳瑁之筵敢竭麒麟之笔请各探韵赋诗宠行送戴十五归衡岳序白上探𤣥古中观人世下察交道海内豪俊相识如浮云自谓徳参夷颜才亚孔墨莫不名由口进实从事退而风义可合者厥惟戴侯戴侯寓居长沙禀湖岳之气少长咸洛窥霸王之图精微可以入神懿重可以崇徳谟猷可以尊主文藻可以成化兼以五材统以四羙何往而不济也其二三诸昆皆以才秀擢用辞翰炳发昇闻天朝而此君独潜光后世以期大用鲲海未跃鹏霄悠然不逺千里访予以道䢵国之秀有廖侯焉人伦精鉴天下独立每延以宴谑许为通人独孤有邻及薛诸公咸亦以为信然矣属明主未梦且归衡阳憩祝融之云峯弄茱萸之湍水轩骑纠合祖于魏公之林亭笙歌鸣秋剑舞增气况江叶坠绿沙鸿冥飞登髙送逺使人心醉见周张二子为论平生鸡黍之期当速赴也早夏于将军叔宅与诸昆季送傅八之江南序易曰观乎人文以化成天下穷此道者其惟傅侯耶侯篇章惊新海内称善五言之作妙絶当时陶公愧田园之能谢客惭山水之羙佳句籍籍人为羙谈前许州司马宋公藴氷清之姿重傅侯玉润之徳妻以其子凤凰于飞潘杨之好斯为睦矣仆不佞也忝于芳尘宴同一筵心契千古清酌连晓𤣥谈入微欢携无何旋告暌拆将军叔雄畧葢古英明洞神天王贵宗诞育贤子八龙増秀以列次五色相辉而有文㑹言髙乐晓饯金门洗徳絃觞怡颜朱明草木已盛且江嶂若画赏盈前途自然屏间坐逰镜里行到霞月千里足供文章之用哉征帆空悬落日相逼二季挥翰诗其赠焉冬日于龙门送从弟京兆参军令问之淮南觐省序紫云仙季有英风焉吾家见之若衆星之有月贵则天王之令弟宝则海岳之竒精逰者所谓风生玉林清明萧洒真不虚也常醉目吾曰兄心肝五藏皆锦绣耶不然何开口成文挥翰雾散吾因抚掌大笑扬眉当之使王澄再闻亦复絶倒观夫笔走羣象思通神明龙章炳然可得而见歳十二月拜省于淮南思白华之长吟眺黄云之晚色目㫁心尽情悬髙堂倾兰醑而送行赫金鞍而照地错毂蹲野朝英满筵非才名动时何以及此日落酒罢前山隂烟殷勤惠言吾道东坐想洛桥春色先到淮城见千条之緑杨折一枝以相赠则华萼情在吾无恨焉羣公赋诗以光荣饯江夏送倩公归汉东序谢安四十卧白云于东山桓公累徴为苍生而一起常与支公逰赏贵而不移大人君子神冥契合正可乃尔仆与倩公一面不忝古人言归汉东使我心痗夫汉东之国圣人所出神农之后季良为大贤尔来寂寂无一物可纪有唐中兴始生紫阳先生先生六十而隠化若继迹而起者惟倩公焉蓄壮志而未就期老成于他日且能倾产重诺好贤攻文即惠休上人与江鲍往复各一时也仆平生述作罄其草而授之思亲遂行流涕惜别今圣朝巳舍李布当徴贾生开颜洗目一见白日冀相视而笑于新松之山耶作小诗絶句以冩别意辞曰彼羙汉东国川藏明月辉宁知丧乱后更有一珠归饯李副使藏用移军广陵序夫功未足以葢世威不可以震主必挟此者持之安归所以彭越醢于前韩信诛于后况权位不及于此者虚生危疑而潜包祸心小拒王命是以谋臣将啖以节钺诱而烹之亦由借鸿涛于奔鲸鲙生人于哮虎唿吸江海横流百川左萦右拂十有余郡国计未及谁当其锋我副使李公勇冠三军衆无一旅横倚天之剑挥驻日之戈吟啸四顾熊罴雨集䝉轮扛鼎之士杖干将而星罗上可以决天云下可以絶地维翕振虎旅赫张王师退如山立进若电逝转战百胜殭尸盈川水膏于沧溟陆血于原野一扫瓦解洗清全吴可谓万里长城横断楚塞不然五岭之北尽饵于修蛇势盘地蹙不可圗也而功大用小天髙路遐社稷虽定于刘章封侯未施于李广使慷慨之士长吁青云且移军广陵恭揖后命组练照雪楼船乗风箫鼓沸而三山动旌旗扬而九天转良牧出祖烈将登筵歌酣易水之风气振武安之瓦海日夜色云帆中流席䦨赋诗以壮三军之事白也笔巳老矣序何能为泽畔吟序泽畔吟者逐臣崔公之所作也公代业文宗早茂才秀起家校书蓬山再尉关辅中佐于宪车因贬湘阴从宦二十有八载而官未登于郎署何遇时而不偶耶所谓大名难居硕果不食流离乎沅湘摧頽于草莽同时得罪者数十人或才长命夭覆巢荡室崔公忠愤义烈形于清辞恸哭泽畔哀形翰墨犹风雅之什闻之者无罪覩之者作镜书所感遇总二十章名之曰泽畔吟惧奸臣之猜常韬之于竹简酷吏将至则藏之于名山前后数四蠧伤巻轴观其逸气顿挫英风激扬横波遗流腾薄万古至于微而彰婉而丽悲不自我兴成他人岂不云怨者之流乎余览之怆然掩巻挥涕为之序云夏日诸从弟登汝州龙兴阁序夫槿荣芳园蝉啸珍木盖纪乎南火之月也可以处台榭居髙明吾之友于顺此意也遂卜精胜得乎龙兴留宝马于门外步金梯于阁上渐出轩户霞瞻云天晴山翠逺而四合暮江碧流而一色屈指乡路还疑梦中开襟危栏宛若空外呜唿屈宋长逝无堪与言起予者谁得我二季当挥尔凤藻挹予霞觞与白云老兄俱莫负古人也秋夜于安府送孟赞府兄还都序夫士有饰危冠佩长剑扬眉吐诺激昻青云者咸夸炫意气託交王侯若告之急难乃十失八九我义兄孟子则不然耶道合而襟期暗亲志乖而肝胆楚越鸿骞凤立不循常流孔明披书毎观于大略少君读易时作于小文四方贤豪眩然景慕虽长不过七尺而心雄万夫至于酒情中酣天机俊发则谈笑满席风云动天非嵩丘腾精何以及此白以弱植早饮香名况亲承光辉恩甚华萼他乡此别谁无恨耶时林风吹霜散下秋草海鴈嘶月孤飞朔云惊魂动骨戛瑟落涕抗手缅迈伤如之何且各赋诗以宠行路春夜宴从弟桃花园序夫天地者万物之逆旅也光阴者百代之过客也而浮生若梦为欢几何古人秉烛夜逰良有以也况阳春召我以烟景大块假我以文章㑹桃李之芳园序天伦之乐事羣季俊秀皆为恵连吾人咏歌独慙康乐幽赏未巳髙谈转清开琼筵以坐花飞羽觞而醉月不有佳作何伸雅懐如诗不成罚依金谷酒数冬夜于随州紫阳先生飡霞楼送烟子元演隠仙城山序吾与霞子元丹烟子元演气激道合结神仙交殊身同心誓老云海不可夺也歴行天下周求名山入神农之故乡得胡公之精术胡公身掲日月心飞蓬莱起飡霞之孤楼鍊吸井之精气延我数子髙谈混元金书玉诀尽在此矣白乃语及形胜紫阳因大夸仙城元侯闻之乗兴将往别酒寒酌醉青田而少留梦魂晓飞度渌水以先去吾不凝滞于物与时推移出则以平交王侯遁则以俯视巢许朱绂狎我绿萝未归恨不得同栖烟林对坐松月有所款然铭契潭石乗春当来且抱琴卧花髙枕相待诗以宠别赋而赠之李太白集注巻二十七李太白集注卷二十八钦定四库全书李太白集注巻二十八钱塘王𤦺撰记颂赞共二十首任城县㕔壁记风姓之后国为任城盖古之秦县也在禹贡则南徐之分当周成迺东鲁之邦自伯禽到于顺公三十二代遭楚荡灭因属楚焉炎汉之后更为郡县隋开皇三年废髙平郡移任城于旧居邑乃屡迁井则不改鲁境七百里郡有十一县任城其冲要东琅邪西控鉅野北走厥国南驰互乡青帝太昊之遗墟白衣尚书之旧里土俗古逺风流清髙贤良间生掩映天下地博厚川疎明汉则名王分茅魏则天人列土所以代变豪侈家传文章君子以才雄自髙小人则鄙朴难治况其城池爽垲邑屋丰润香阁倚日凌丹霄而欲飞石桥横波惊彩虹而不去其雄丽坱圠有如此焉故万商往来四海緜歴实泉货之橐籥为英髦之咽喉故资大贤以主东道制我美锦不易其人今乡二十六户一万三千三百七十一帝择明徳以贺公宰之公温恭克修俨硕有立季野备四时之气士元非百里之才拨烦弥闲剖剧无滞镝百发克破于杨叶刀一鼔必合于桑林寛勐相济弦韦适中一之歳肃而教之二之嵗惠而安之三之歳富而乐之然后青衿向训黄髪履礼耒耜就役农无游手之夫杼轴和鸣机罕嚬哦之女物不知化陶然自春权豪锄纵暴之心黠吏返淳和之性行者譲于道路任者併于轻重扶老携幼尊尊亲亲千载百年再复鲁道非神明博逺孰能契于此乎白探竒东䝉窃聴舆论輙记于壁垂之将来俾后贤之操刀知贺公之絶迹者也赵公西侯新亭颂惟十有四载皇帝以歳之骄阳秋五不稔乃慎择明牧恤南方凋枯伊四月孟夏自淮隂迁我天水赵公作藩于宛陵祇明命也惟公代秉天宪作程南台洪柯大本聿生懿徳宜乎哉横风霜之秀气鬰王霸之竒略初以铁冠白笔佐我燕京威雄振肃虏不敢视而后鸣琴二邦天下取则起草三省朝端有声天子识面宰衡动聴殷南山之雷剖赤县之剧强项不屈三州所居大化咸列碑颂至于是邦也酌古以训俗宣风以布和平心理人兵镇唯静画一千里时无莠言退公之暇清眺原隰以此郡东堑巨海西襟长江咽三吴扼五岭輶轩错出无旬时而息焉出自西郭苍然古道道寡列树行无清隂至有疾雷破山狂飈震壑炎景烁野秋霖灌途马逼侧于谷口人周章于山顶亭候靡设逢迎缺如自唐有天下作牧百数因循龌龊罔恢永圗及公来思大革前弊实相此土陟降观之壮其回冈龙盘沓岭波起胜势交至可以有作方农之隙廓如是营遂铲崖堙卑驱石翦棘削汚壤堦髙隅以门以墉乃栋乃宇俭则不陋丽而不奢森沈闬闳燥湿有庇若鳌之涌如鹏斯骞萦流镜转涵映池底纳逺海之余清㵼连峰之积翠信一方雄胜之郊五马踟蹰之地也长史齐公光乂人伦之师表司马武公幼成衣冠之髦彦録事叅军吴镇宣城令崔钦令徳之后良材间生纵风教之乐地出人伦之髙格卓絶映古清明在躬佥谋僝功不日而就总是役也伊二公之力欤过客沈吟以称叹邦人聚舞以相贺佥曰我赵公之亭也羣寮献议请因謡颂以名之则必与谢公北亭同不朽矣白以为谢公徳不及后世亭不留要冲无勿拜之言鲜登髙之赋方之今日我则过矣敢询耆老而作颂曰耽耽髙亭赵公所营如鳌背突兀于太清如鹏翼开张而欲行赵公之宇千载有覩必恭必敬爰游爰处瞻而思之罔敢大语赵公来翔有礼有章煌煌锵锵如文翁之堂清风洋洋永世不忘崇明寺佛顶尊胜陁罗尼幢颂共工不触山娲皇不补天其鸿波泊汩流伯禹不治水万人其鱼乎礼乐大壊仲尼不作王道其昏乎而有功包隂阳力掩造化首出衆圣卓称大雄彼三者之不足徴矣粤有我西方金仙之垂范觉旷劫之大梦碎羣愚之重昏寂然不动湛而常存使苦海静滔天之波疑山灭炎崑之火囊括天地置之清凉日月或坠神通自在不其伟与鲁郡崇明寺南门佛顶尊胜陁罗尼石幢者盖此都之壮观昔善住天子及千大天游于园观又与天女游戏受诸快乐即于夜分中闻有声曰善住天子七日灭后当生七反畜生之身于是如来授之吉祥真经遂脱诸苦盖之天徴为大法印不可得而闻也我唐髙宗时有罽賔桑门持入中土犹日藏大宝清园虚空檀金浄彩人皆恱见所以山东开士举国而崇之时有万商投珍士女云㑹衆布蓄沓如陵琢文石于他山耸髙标于列肆鑱珉错綵为鲸为螭天人海怪若叱若语贝叶金言刋其上荷花水物形其隅良工草莱献技而去圣君垂拱南面穆清而居大明广运无幽不烛以天下所立兹幢多临诸旗亭喧嚣湫隘本非经行网绕之所乃颁下明诏令移于宝坊吁百尺中标矗若云断委翳苔藓周流星霜俾龙象兴嗟仰瞻无地良可叹也我太官广武伯陇西李公先名琬奉诏书改为辅其从政也肃而寛仁而惠五镇方牧声闻于天帝乃加剖竹于鲁鲁道粲然可观方将和隂阳于太阶致吾君于尧舜岂徒闭合坐啸鸿二千哉乃再崇厥功发挥象教于是与长史卢公司马李公等咸明明在公绰绰有裕韬大国之寳钟元精之和荣兼半刺道光列岳才或大而用小识无微而不通政其有经谈岂更仆有律师道宗心总羣妙量包大千日何莹而常明天不言而自运识岸浪注𤣥机清发毎口演金偈舌揺电光开关延敌罕有当者由万窍同号于一风衆流俱纳于溟海若乃严饰佛事规矩梵天法堂郁以雾开香楼岌乎岛峙皆我公之缔构也以天宝八载五月一日示灭大寺百城号天四衆泣血焚香散花扶榇卧辙仙鹤数十飞鸣中絶非至徳动天深仁感物者其孰能与于此乎三纲等皆论穷弥天惠湛清月传千灯于智种了万法于真空不谋同心克树圣迹太官李公乃命门于南垣庙通衢曾盘旧规累构余石壮士加勇力侔拔山才击鼓以雷作拖鸿縻而电掣千人壮万夫势转鹿卢于横梁泯环合而无际常六合之振动崛九霄之峥嵘非鬼神功曷以臻此况其清景烛物香风动尘羣形所霑积苦都雪粲星辰而増辉挂文字而不灭虽汉家金茎伏波铜柱拟兹陋矣或日月圆满方檀散华清心讽持诸佛称赞夫如是亦可以从一天至一天开天宫之门见羣圣之颜巍巍功徳不可量也其録事叅军六曹英寮及十一县官属有宏才硕徳含香绣衣者皆列名碑隂此不具载郡人都水使者宣道先生孙太冲得真人紫蘂玉笈之书能令太一神自成还丹以献于帝帝服享万夀与天同休功成身退谢病而去不谓古之𤣥通微妙之士欤乃谓白曰昔王文考观艺于鲁骋雄辞于灵光陆佐公知名在吴铭双阙于盘石吾子盍可美盛徳扬中和恭承话言敢不惟命遂作颂曰掲髙幢兮表天宫嶷独出兮凌星虹神纵纵兮来空仡扶倾兮苍穹西方大圣称大雄横絶苦海舟羣䝉陀罗尼万万法宗善住天子获厥功明明李君牧东鲁再新頽规扶衆苦如大云王注法雨邦人清凉喜聚舞扬鸿名兮振海浦铭丰碑兮昭万古当涂李宰君画赞天垂元精岳降粹灵应期命世大贤乃生吐竒献䇿敷闻王庭帝用休之扬光泰清滥觞百里涵量八溟缙云飞声当涂政成雅颂一变江山再荣举邑抃舞式圗丹青眉秀华盖目朗明星鹤矫阆风麟腾玉京若掲日月昭然运行穷神阐化永世作程金陵名僧頵公粉圗慈亲讃神妙不死惜生此身託体明淑而称厥亲粉为造化笔冩天真貌古松雪心空世尘文伯之母可以为邻李居士讃至人之心如镜中影挥斥万变动不离静彼质我斤挥风是骋了物无二皆为匠郢吾族贤老名喧冩真貌圗粉绘生为垢尘从白得衰与天为邻黙然不灭长存此身安吉崔少府翰画讃齐表巨海吴嗟大风崔为令族出自太公克生竒才骨秀神聪炳若秋月骞然云鸿爰圗伊人夺妙真宰卓立欲语谓行而在清晨一观爽气十倍张之座隅仰止光彩宣城呉録事画讃大名之家昭彰日月生此髦士风霜秀骨圗真像贤传容冩髪束带岳立如朝天阙巖巖兮谓四方之削成澹澹兮申五湖之澄明武库肃穆辞峯峥嵘大辩若讷大音希声黙然不语终为国桢壁画苍鹰讃突兀枯树傍无寸枝上有苍鹰独立若愁胡之攅眉凝金天之杀气凛粉壁之雄姿觜铦剑㦸爪握刀锥羣賔失席以眙未悟丹青之所为吾尝恐出户牖以飞去何意终年而在斯方城张少公㕔画师勐讃张公之堂华壁照雪师勐在圗雄姿奋发森竦眉目䬃洒毛骨锯牙衔霜钩爪抱月掣蹲胡以震怒谓大厦之屼永观厥容神骇不歇羽林范将军画讃羽林列卫壁垒南垣四十五星光辉至尊范公拜将遥承主恩位宠虎臣封传雁门瞻天蹈舞踊跃精魂逐逐鹗视昂昂鸿骞心豪祖逖气爽刘琨名震大国威扬列籓麟阁之阶粉圗华轩胡兵百万横行纵吞爪牙帝室功业长存金银泥画西方浄土变相讃我闻金天之西日没之所去中华十万亿刹有极乐世界焉彼国之佛身长六十万亿恒沙由旬眉间白毫向右宛转如五须弥山目光清白若四海水端坐説法湛然常存沼明金沙岸列珍树栏楯弥覆罗网周张车渠瑠璃为楼殿之饰颇黎码碯耀阶砌之荣皆诸佛所证无虚言者金银泥画西方浄土变相盖冯翊郡秦夫人奉为亡夫湖州刺史韦公之所建也夫人藴氷玉之清敷圣善之训以伉俪大义希拯拔于幽涂父子恩深用重修于景福誓舍珍物构求名工圗金创端绘银设像八法功徳波动青莲之池七宝香花光映黄金之地清风所拂如生五音百千妙乐咸疑动作若巳发愿未及发愿若巳当生未及当生精念七日必生其国功徳罔极酌而难明赞曰向西日没处遥瞻大悲颜目浄四海水身光紫金山勤念必往生是故称极乐珠网珍寳树天花散香阁圗画了在眼愿託彼道塲以此功徳海冥祐为舟梁八十一劫罪如风扫轻霜庶观无量夀长愿玉毫光江宁杨利物画讃太华髙岳三峯倚天洪波经海百代生贤为夔为龙廓土济川赵城开国玉树凌烟笔鼓元化形分自然明珠独转秋月孤悬作宰作程摧刚挫坚徳合窈冥声播兰荃鸿渐麟阁英圗可传金乡薛少府㕔画鹤讃髙堂闲轩兮虽聴讼而不扰圗蓬山之竒禽想瀛海之缥缈紫顶烟赩丹眸星皎昂昂伫眙霍若惊矫形留座隅势出天表谓长鸣于风霄终寂立于露晓凝翫益古俯察愈妍舞疑倾市聴似闻絃傥感至精以神变可弄影而浮烟志公画讃水中之月了不可取虚空其心寥廓无主锦幪鸟爪独行絶侣刀齐尺梁扇迷陈语丹青圣容何往何所琴赞峄阳孤桐石耸天骨根老氷泉叶苦霜月斵为緑绮徽声粲发秋风入松万古竒絶朱虚侯讃嬴氏秽徳金精摧伤秦鹿克获汉风飞扬赤龙登天白日昇光隂虹贼虐诸吕扰攘朱虚来归㑹酌髙堂雄剑奋撃太后震惶爰锄产禄大运乃昌功冠帝室于今不忘观佽飞斩蛟龙圗讃佽飞斩长蛟遗圗画中见登舟既虎啸激水方龙战惊波动连山拔剑曳雷电鳞摧白刃下血染沧江变感此壮古人千秋若对面地藏菩萨讃大雄掩照日月崩落惟佛知慧大而光生死雪赖假普慈力能救无边苦独出旷劫导开横流则地藏菩萨为当仁矣弟子扶风窦滔少以英气爽迈结交王侯清风豪侠极乐生疾乃得惠剑于真宰湛本心于虚空愿圗圣容以祈景福庶冥力凭助而厥苦有瘳爰命小才式讃其事讃曰本心若虚空清浄无一物焚荡淫怒痴圆寂了见佛五綵圗圣像悟真非妄传扫雪万病尽爽然清凉天讃此功徳海永为旷代宣鲁郡叶和尚讃海英岳灵诞彼开士了身皆空观月在水如薪传大朗彻生死如云开天廓然万里寂灭为乐江海而逆旅形内虚舟世间邈彼崑阆谁云可攀李太白集注巻二十八李太白集注卷二十九钦定四库全书李太白集注巻二十九钱塘王𤦺撰铭碑祭文共九首化城寺大钟铭噫天以震雷鼓羣动佛以鸿钟惊大梦而能发挥沈濳开觉茫蠢则钟之取象其义博哉夫扬音大千所以清真心警俗虑协响广乐所以达元气彰天声铭勲皇宫所以旌丰功昭茂徳莫不配美金鼎増辉寳坊仍事作制岂徒然也粤有唐宣城郡当涂县化城寺大钟者量函千盈盖邑宰李公之所剏也公名有则系𤣥元之英蕤茂列圣之天枝生于公族贵而秀出少藴才略壮而有成西逾流沙立功絶域帝畴乎厥庸始学古从政歴宰洁白声闻于天天书褒荣辉之简牍稽首三复子孙其传天寳之初鸣琴此邦不言而治日计之无近功嵗计之有大利物不知化濳臻小康神明其道越不可尚方入于禅闗覩天宫峥嵘闻钟声琐屑乃谓诸龙象曰盍不建大法鼓树之层台使羣聋六时有所归仰不亦美乎于是发一言以先觉举百里而咸应秋毫不挫人多子来铜崇朝而山积工不日而云㑹乃採凫氏撰鸣钟火天地之炉扇隂阳之炭回禄奋怒飞亷震惊金精转涾以融熠铜液星荧而熣灿光喷日道气歊天维红云㸃于太清紫烟矗于遥海烜赫宇宙功侔鬼神莹而察之吁骇人也尔其龙质炳发虎形躨跜縻金索以上絙悬寳楼而迭撃傍振万壑髙闻九天声动山以隠隠响奔雷而阗阗赦汤镬于幽途息剑轮于苦海景福肸蠁被于人天非李公好谋而成𢎞济羣有孰能兴于此乎丞尉等并衣冠之龟龙人物之标准大雅君子同僚尽心闻善贾勇赞成厥美寺主昇朝闲心古容英骨秀气洒落毫素谦柔笑言海受水而皆纳镜无形而不烛直道妙用乃如是言常虚怀忘情洁已利物是人行空寂不动见如来有若上座灵隠都维那则舒名僧日晖藴虚常因调䕶贤哉六开士普闻八万法深入禅惠精修律仪将博我以文章求我以述作功徳大海酌而难名遂与六曹豪吏姑熟贤老乃缁乃黄凫趋梵庭请扬宰君之鸿美白昔忝侍从备于辞臣恭承徳音敢阙清风之颂其辞曰雄雄鸿钟砰隠天雷鼔霆撃警大千含号烜爀声无边摧慴魑魅招灵仙傍极六道极九泉剑轮辍苦期息肩汤镬勐火停炽燃恺悌贤宰人父母兴功利物信可乆徳方金钟永不朽天门山铭梁山博望闗扄楚濵夹据洪流实为吴津两坐错落如鲸张鳞惟海有若唯川有神牛渚怪物目围车轮光射岛屿气凌星辰巻沙扬涛溺马杀人国泰呈瑞时讹返珍开则九江纳钖闭则五岳飞尘天险之地无徳匪亲溧阳濑水贞义女碑铭皇唐叶有六圣再造八极镜照万方幽明咸熙天秩有礼自太古及今君君臣臣烈士贞女采其名节尤彰可激清頽俗者皆扫地而祠之兰蒸椒浆嵗祀罔缺而兹邑贞义女光灵翳然埋冥古逺琬琰不刻岂前修博达者为邦之意乎贞义女者溧阳黄山里史氏之女也以家溧阳史阙书之歳三十弗移天于人清英洁白事母纯孝手柔荑而不龟身撃漂以自业当楚平王时平王虐忠助谗苛虐厥政芟于尚斩于奢血流于朝赤族伍氏怨毒于人何其深哉子胥始东奔勾吴月涉星遁或七日不火伤弓于飞逼迫于昭闗匍匐于濑渚舍车而徒告穷此女目色以臆授之壶浆全人自沈形与口灭卓絶千古声凌浮云激节必报之雠雪诚无疑之地难乎哉借如曹娥濳波理贯于孝道聂姊殒肆槩动于天伦鲁姑弃子以却三军之衆漂母进饭没受千金之恩方之于此彼或易耳卒使伍君开张阖闾倾荡鄢郢吴师鞭尸于楚国申胥泣血于秦庭我亡尔存亦各壮志张英风于古今雪大愤于天地㣲此女之力虽云为之士焉能咆哮烜爀施于后世也望其溺所怆然低徊而不能去每风号吴天月苦荆水响像如在精魂可悲惜其投金有泉而刻石无主哀哉邑宰荥阳郑公名晏家康成之学世子产之才琴清心闲百里大化有若主簿扶风窦嘉賔县尉广平宋陟丹阳李济南郡陈然清河张昭皆有卿才霸略同事相协缅纪英淑勒铭道周虽陵頽海竭文或不死其辞曰粲粲贞女孤生寒门上无所天下报母恩春风三十花落无言乃如之人激漂清源碧流素手萦彼潺湲求思不可秉节而存伍胥东奔乞食于此女分壶浆灭口而死声动列国义形壮士入郢鞭尸还吴雪耻投金濑沚报徳称美明明千秋如月在水天长节使鄂州刺史韦公徳政碑太虚既张惟天之长所以白帝真人当髙秋八月五日降西方之金精採天长为名将传之无穷纪圣诞之节也髙祖创业太宗成之三后继统王猷如一大盗间起开元中兴力倍造化功包天地不然何能遏牺农之頽波返淳朴于太古虽轩后至道由闻蚩尤之师今网漏吞舟而胡夷起于毂下先天文武孝感皇帝越在明两总戎扶风正帝车于北斗拯横流于鲸口回日辔于西山拂䝉尘于帝颜唿吸而收两京烜爀而安六合歴列辟而罕匹顾将来而无俦太阳重轮合耀并出宇宙翕变草木増荣一麾而静妖氛成功不处五让而传剑玺徳冠乐推于戏昔尧及舜禹皆无圣子审厯数去巳终大寳假人饰让以成千载之美未若以文明鸿业授之元良与天同休相统亿祀则我唐至公而无私越三圣而殊轨腾万人之喜气烂八极之祥云上皇思汾阳而髙蹈解负重于吾君能事斯毕与人更始乃展祀郊庙望秩山川方掩骼于河洛弔人于幽燕但诛元凶不问小罪噫大块之气歌炎汉之风云滂洋雨汪濊澡渥泽除瑕颣削平国步改号干元至矣哉其雄圗景命有如此者我邦伯韦公大彭之洪𦙍扶阳之贵族雄略迈古髙文变风运当一贤才堪三事歴职剖剧能声旁流振绣而白笔横冠分符而彤襜入境曩者永王以天人授钺东巡无名利剑承喉以胁从壮心坚守而不动房陵之俗安于太山休奕列郡去若始至帝召岐下深嘉直诚移镇夏口救时艰也慎厥职康乃人减兵归农除害息暴大水灭郭洪霖注川人见忧于鱼鼈岸不辨于牛马公乃抗辞正色言于城隍曰若三日雨不歇吾当伐乔木焚清祠精心感动其应如响无何中使衔命徧祈名山广徴牲牢骤欲致祭公又盱衡而称曰今主上明圣怀于百灵此淫昏之鬼不载祀典若烦国礼是荒巫风其秉心达识皆此类也物不知化如登春台有若江夏县令薛公揖四豪之风当百里之寄干蛊有立含章可贞遵之典礼恤疲于和乐政其成也臻于小康中京重覩于汉仪列郡还闻于舜乐选鄂之胜帐于东门乃登豳歌击土鼓祀蓐收迎田祖招揺回而大火乃落阊阖启而凉风始归笙竽和籥之音象星辰而迭奏吴楚巴渝之曲各土风而备陈礼容有穆簮笏列序罗衣蛾眉立乎玳筵之上班剑虎士森乎翠幕之前千变百戏分曹贾勇蔺子跳剑迭跃流星之辉都卢寻橦倒挂浮云之影百川绕郡落天镜于江城四山入牖照霜空之海色献觞醉于晚景舞袖纷于广庭鹤发之叟雁序而进曰恭闻天子无戏言恐转公以大用老父不畏死愿留公以上闻恱坐棠而飡风庶刻石以賔美白观乐入楚闻韶在齐採诸行謡遂作颂曰爽朗太白雄光下射峥嵘金天华岳旁连降精腾气赫矣昭然诞圣五日垂休万年孽胡挻灾大人有作雷霆发扬搀抢乃落九服交泰五云萦薄扫雪屯䝉洗清寥廓轩后访道来登峨嵋上皇西去异代同时六龙转驾两曜回规重遭唐主更覩汉仪肃肃韦公大邦之翰秀骨岳立英谋电断宣风树声逺威逆乱不长不极乐奏争观丸剑挥霍鱼龙屈盘东回舞袖西笑长安颂声载路丰碑是刋比干碑太宗文皇帝既一海内明君臣之义贞观十九年征岛夷师次殷墟乃诏赠少师比干为太师谥曰忠烈公遣大臣持节弔祭申命郡县封墓葺祠置守冡以少牢时享着于甲令刻于金石故比干之忠益彰臣子得述其志昔商王受毒痡于四海悖于三正肆厥淫虐下罔敢诤于是㣲子去之箕子囚之而公独死之非夫捐生之难处死之难故不可死而死是轻其生非孝也可死而不死是重其死非忠也王曰叔父亲其至焉国之元臣位莫崇焉亲不可以观其危昵不可以忘其祖则我臣之业将坠于泉商王之命将絶于天整扶其颠遂谏而死剖心非痛亡殷为痛公之忠烈其若是焉故能独立危邦横抗兴运周武以三分之业有诸侯之师实其十乱之谋总其一心之衆当公之存也乃戢彼西土及公之丧也乃观乎孟津公存而殷存公丧而殷丧兴亡两系岂不重与且圣人立教惩恶劝善而巳矣人伦大统父子君臣而巳矣少师存则垂其统殁则垂其教奋乎千古之上行乎百王之末俾夫淫者惧佞者慙义者思忠者劝其为戒也不亦大哉而夫子称殷有三仁是岂无㣲㫖尝敢颐之曰存其身存其宗亦仁矣存其名存其祀亦仁矣亡其身圗其国亦仁矣若进死者退生者狂狷之士将奔走之褒生者贬死者宴安之人将寘力焉故同归诸仁各顺其志殊涂而一揆异行而齐致俾后人优柔而自得焉盖春秋㣲婉之义必将建皇极立彜伦辟在三之门垂不二之训以明知于世则夫人臣者既移孝于亲而致之于君焉有闻亲失而不诤亲危而不救从容安地而自得甚哉不然矣夫孝于其亲人之亲皆欲其子忠于其主人之主皆欲其臣故歴代帝王皆欲精显周武下车而封其墓魏武南迁而创其祠我太宗有天下禋百神盛其礼追赠太师谥曰忠烈申命郡县封坟葺祠置守冢五家以少牢时享着于甲令刻于金石于戏哀伤列辟主君封徳正与神明秩视郡王身灭而荣益大世絶而祀愈长然后知忠烈之道激天感人深矣天寳十祀余尉于卫拜首祠堂魄感精动而庙在邻邑官非式闾斵石铭表以志丕烈铭曰糜躯非仁蹈难非智死于其死然后为义忠无二躯烈有余气正直聪明至今勐视咨尔来代为臣不易武昌宰韩君去思颂碑仲尼大圣也宰中都而四方取则子贱大贤也宰单父人到于今而思之乃知徳之休明不在位之髙下其或继之者得非韩君乎君名仲卿南阳人也昔延陵知晋国之政必分于韩献子虽不能遏屠岸之诛存孤嗣赵太史公称天下隂徳也其贤才罗生列侯十世不亦宜哉七代祖茂后魏尚书令安定王五代祖钧金部尚书曽祖晙银青光禄大夫雅州刺史祖泰曹州司马考睿素朝散大夫桂州都督府长史分茅纳言剖符佐郡奕叶明徳休有烈光君乃长史之元子也妣有吴钱氏及长史即世夫人早孀𢎞圣善之规成名四子文伯孟轲二母之俦欤少卿当涂县丞感槩重诺死节于义云卿文章冠世拜监察御史朝廷唿为子房绅卿尉髙邮才名振耀幼负美誉君自潞州铜鞮尉调补武昌令未下车人惧之既下车人恱之惠如春风三月大化姦吏束手豪宗侧目有㸑玉者三江之巨横白额且去清琴髙张兼操刀永兴二邑同化时凿齿磨牙而两京宋城易子而炊骨吴楚转输苍生熬然而此邦晏如襁负云集居未二载户口三倍其初铜铁曽青未择地而出太冶鼔铸如天降神既烹且烁数盈万亿公私其赖之官絶请託之求吏无丝毫之犯本道採访大使皇甫公侁闻而贤之擢佐輶轩多所𢎞益尚书右丞崔公禹称之于朝相国崔公涣特奏授鄱阳令兼摄数县所谓投刃而皆虚为其政而则理成去若始至人多怀恩新宰王公名庭璘巖然太华浼然洪河含章可贞干蛊有立接武比徳絃歌连声服美前政闻诸耆老与邑中贤者胡思泰一十五人及诸寮吏式歌且舞愿扬韩公之遗美白採謡刻石而作颂曰峨峨楚山浩浩汉水黄金之车大吴天子武昌鼎据实为帝里时囏世讹薄俗如燬韩君作宰抚兹遗人滂汪王泽犹鸿得春和风濳畅惠化如神刻石万古永思清尘虞城县令李公去思颂碑王者立国君人聚散六合咸土以百里雷其威声革其俗而风之渔其人而涵之其犹衆鲜洋洋乐化在水波而动之则忧頳尾之刺作焉徐而清之则安颁首之颂兴焉茍非大贤孰可育物而能光昭絃歌卓立振古则有虞城宰公焉公名钖字元勲陇西成纪人也髙祖楷隋上大将军緜益原三州刺史封汝阳公曽祖腾云皇朝广茂二州都督广武伯祖立节起家韩王府记室叅军袭广武伯父浦郢海淄唐陈五州刺史鲁郡都督广平太守袭广武伯皆纳忠王庭名镂钟鼎侯伯继迹故可略而言焉公即广武伯之元子也年十九拜北海夀光尉心不挂细务口不言人非羣吏罕测望风敬惮秩满转右武卫仓曹叅军次任赵郡昭庆县令奉诏修建初启运二陵总徒五郡支用三万贯举筑雷野不鞭一人功成余八千贯其干能之声大振乎齐赵矣时名卿巡按陵有黄赤气上冲太㣲散为庆云数千处盖精勤动天地也如此因粉图奏名编入国史天寳四载拜虞城令而天章宠荣俾金玉王度炯若七曜昭回堂隅于戏敬之哉宸威临顾作训以理其俗鲁而木舒而徐急则狼戾缓则鸟散公酌以钓道和之琴心于是安四人敷五教处必粝食行惟单车观其约而吏俭仰其敬而俗让激直士之素节扬亷夫之清波三月政成邻境取则因行春见枯骸于路隅恻然疚怀出俸而𦵏由是百里掩骼四封归仁有居丧行号城市者习以成俗公朂之亲邻厄以凶事而鳏寡惸独衆所赖焉可谓变其頽风永钖尔类先时邑中有聚党横猾者实惟二耿之族几百家焉公训为纯人易其里曰大忠正之里北境黎丘之古鬼焉或醉父以刃其子自公到职蔑闻为灾官宅旧井水清而味苦公下车尝之莞尔而笑曰既苦且清足以符吾志也遂汲用不改变为甘泉蠡丘馆东有三栁焉公往来憩之饮水则去行路勿剪比于甘棠乡人因树而书颂四十有六篇惟公志气塞乎天地徳音发乎声容缟乎若寒崖之霜湛乎若清川之月弹恶雪善速若箭飞尤能笔工新文口吐雅论天下美士多从之游非汝阳三公三伯之积徳则何以生此邑之贤老刘楚瓌等乃相谓曰我李公以神明之化大赖于虞人虞人陶然歌咏其徳官则敬去则思山川鬼神犹怀之况于人乎乃咨羣寮兴去思之颂县丞王彦暹员外丞魏陟主簿李诜县尉李向赵济卢荣等同徳比义好谋而成相与採其瓌踪茂行俾刻石篆美庶清风令名奋乎百世之上其词曰激扬之水兮白石有凿李公之来兮雪虞人之恶厥徳孔昭折狱既清五教大行殷云雷之声既父其父又子其子春之以风化成草靡乃影我冈乃雨我田阳无骄愆四载有年人戴公之贤犹百里之天弃余往矣茫如坠川哀丧惠博掩骼仁深苦井变甘兇人易心三栁勿剪永思清音为窦氏小师祭璇和尚文年月日某谨以斋蔬之奠敢昭告于和尚之灵伏惟和尚降灵自天依化游世角立独出嶷然生知凤凰开九苞之翼豫章横万顷之陂始传灯而纳照因落发以从师迈龙象以蹴踏为天人之羽仪绍释风于西域回佛日于东维若大块之噫气鼓和风而一吹热恼清洒道芽荣滋走吴楚以宗仰将扫地而归之呜唿来无所从去复何适水还火归萧散本宅寳舟辍棹禅月掩魄痛一往而无踪怆双林之变白某早承训诲偏荷恩慈忝餐风于法侣旋落䕃于禅枝号无辍响泣有余悲手撰茗药精诚严思冀神道之昭格庶明灵而飨之为宋中丞祭九江文谨以三牲之奠敬祭于长源公之灵惟神包括干坤平准天地划三崃以中断流九道以争奔纲纪南维朝宗东海牲玉有礼祀典无亏今万乗䝉尘五陵惨黩苍生悉为白骨赤血流于紫宫宇宙倒悬搀抢未灭含识结愤思剪元兇若思叅列雄藩各当重寄遵奉王命大举天兵照海色于旌旗肃军威于原野而洪涛渤潏狂飈振惊惟神使阳侯巻波羲和奉命楼船先济士马无虞扫妖孽于幽燕斩鲸鲵于河洛惟神佑我降休于民敬陈精诚庶垂歆飨李太白集注巻二十九李太白集注卷三十钦定四库全书李太白集注巻三十钱塘王𤦺撰诗文拾遗共五十七首杂言用投丹阳知己兼奉宣慰判官客从崑崙来遗我双玉璞云是古之得道者西王母食之余食之可以凌太虚爱之颇谓絶今昔求识江淮人犹乎比石如今虽在卞和手正憔悴了了知之亦何益㳟闻士有调相如始从镐京还复欲镐京去能上秦王殿何时回光一相盼欲投君保君年幸君持取无弃捐无弃捐服之与君俱神仙南陵五松山别荀七六即颍水荀何慙许郡賔相逢太史奏应是聚贤人玉隐且在石兰枯还见春俄成万里别立徳贵清眞观鱼潭观鱼碧潭上木落潭水清日暮紫鳞跃圆波处处生凉烟浮竹尽秋月照沙明何必沧浪去兹焉可濯缨自广平乗醉走马六十里至邯郸登城楼览古书懐醉骑白花骆西走邯郸城扬鞭动栁色写鞚春风生入郭登髙楼山川与云平深宫翳绿草万事伤人情相如章华巅勐气折秦嬴两虎不可鬭廉公终负荆提携袴中儿杵臼及程婴空孤献白刃必死耀丹诚平原三千客谈笑尽豪英毛君能颕脱二国且同盟皆为黄泉土使我涕纵横磊磊石子岗萧萧白杨声诸贤没此地碑版有残铭太古共今时由来互衰荣伤哉何足道感激仰空名赵俗爱长剑文儒少逢迎闲从博徒游帐饮雪朝酲歌酣易水动鼓震丛台倾日落把烛归凌晨向燕京方陈五饵䇿一使胡尘清月夜金陵懐古苍苍金陵月空悬帝王州天文列宿在霸业大江流渌水絶驰道青松摧古丘台倾鳷鹊观宫没凤皇楼别殿悲清暑芳园罢乐游一闻歌玉树萧瑟后庭秋金陵新亭金陵风景好豪士集新亭举目山河异偏伤周顗情四坐楚囚悲不忧社稷倾王公何慷慨千载仰雄名庭前晚开花西王母桃种我家三千阳春始一花结实苦迟为人笑攀折唧唧长咨嗟宣城长史弟昭赠余琴溪中双舞鹤诗以见志令弟佐宣城赠余琴溪鹤谓言天涯雪忽向忩前落白玉为毛衣黄金不肯博当风振六翮对舞临山阁顾我如有情长鸣似相託何当驾此物与尔腾寥廓暖酒热暖将来賔铁文暂时不动聚白云拨却白云见青天掇头里许便乘仙右九首见缪氏本戏赠杜甫饭颗山头逢杜甫头戴笠子日卓午借问别来太瘦生总为从前作诗苦右一首见唐本事诗寒女吟昔君布衣时与妾同辛苦一拜五官郎便索邯郸女妾欲辞君去君心便相许妾读蘼芜书悲歌泪如雨忆昔嫁君时曾无一夜乐不是妾无堪君家妇难作起来强歌舞纵好君嫌恶下堂辞君去去后悔遮莫㑹别离结发生别离相思复相保如何日已逺五变庭中草𣺌𣺌天海途悠悠汉江岛但恐不出门出门无逺道道逺行既难家贫衣复单严风吹雨雪晨起鼻何酸人生各有志岂不懐所安分明天上日生死誓同欢右二首见才调集初月玉蟾离海上白露湿花时云畔风生爪沙头水浸眉乐哉絃管客愁杀战征儿因絶西园赏临风一咏诗雨后望月四郊阴霭散开戸半蟾生万里舒霜合一条江练横出时山眼白髙后海心明为惜如团扇长吟到五更对雨巻帘聊举目露湿草绵绵古岫披云毳空庭织碎烟水红愁不起风线重难牵尽日扶犂叟徃来江树前晓晴野凉疎雨歇春色偏萋萋鱼跃青池满莺吟緑树低野花妆面溼山草纽斜齐零落残云片风吹挂竹溪望夫石髣髴古容仪含愁带曙辉露如今日泪苔似昔年衣有恨同湘女无言类楚妃寂然芳霭内犹若待夫归冬日归旧山未洗染尘缨归来芳草平一条藤径緑万㸃雪峰晴地冷叶先尽谷寒云不行嫩篁侵舎宻古树倒江横白犬离村吠苍苔上壁生穿厨孤雉过临屋旧猿鸣木落禽巢在篱疎兽路成拂牀苍䑕走倒箧素鱼惊洗砚修良䇿敲松拟素贞此时重一去去合到三清邹衍谷燕谷无暖气穷巖闭严阴邹子一吹律能回天地心入清溪行山中轻舟去何疾已到云林境起坐鱼鸟间动揺山水影巖中响自合溪里言弥静无事令人幽停桡向余景日出东南隅行秦楼出佳丽正値朝日光陌头能驻马花处复添香代佳人寄翁参枢先辈等闲经夏复经寒梦里惊嗟岂暂安南国风光当世少西陵演浪过江难周旋小字挑灯读重叠遥山隔雾看直是为君飡不得书来莫説更加飡送客归呉江村秋雨歇酒尽一帆飞路歴波涛去家唯坐卧归岛花开灼灼汀栁细依依别后无余事还应扫钓矶送友生游崃中风静杨栁垂看花又别离几年同在此今日各驱驰崃里闻猿呌山头见月时殷勤一杯酒珍重岁寒姿送袁明府任长江别离杨栁青樽酒表丹诚古道携琴去深山见崃迎暖风花遶树秋雨草沿城自此长江内无因夜犬惊送史司马赴崔相公幕峥嵘丞相府清切凤凰池羡尔瑶台鹤高栖琼树枝归飞晴日暖吟弄惠风吹正有乘轩乐初当学舞时珍禽在罗网㣲命苦犹丝愿託周周羽相衔汉水湄战城南战地何昏昏战士如羣蚁气重日轮红血染蓬蒿紫乌鸟衔人肉食闷飞不起昨日城上人今日城下鬼旗色如罗星鼙声殊未已妾家夫与儿俱在鼙声里胡无人行十万羽林儿临洮破郅支杀添胡地骨降足汉营旗寒阔牛羊散兵休帐幕移空余陇头水呜咽向人悲鞠歌行丽莫似汉宫妃谦莫似黄家女黄女持谦齿发髙汉妃恃丽天庭去人生容德不自保圣人安用推天道君不见蔡泽嵌枯诡怪之形状大言直取秦丞相又不见田千秋才智不出人一朝富贵如有神二侯行事在方册泣麟老人终困厄夜光抱恨良叹悲日月逝矣吾何之右十七首见文苑英华题许宣平菴壁我吟传舎诗来访眞人居烟岭迷高迹云林隔太虚窥庭但萧索倚柱空踌躇应化辽天鹤归当千岁余右一首见太平广记题峰顶寺夜宿峰顶寺举手扪星辰不敢髙声语恐惊天上人右一首见侯鲭録等书瀑布断巖如削𤓰岚光破崖緑天河从中来白云涨川谷玉案赤文字落落不可读摄衣凌青霄松风吹我足断句举袖露条脱招我饭胡麻野禽啼杜宇山蝶舞庄周右三首见渔隐丛话诸书阳春曲芣苡生前径含桃落小园春心自揺荡百舌更多言舎利佛金绳界寳地珍木荫瑶池云间妙音奏天际法蠡吹摩多楼子从戎向边北逺行辞宻亲借问阴山候还知塞上人右三首见万首唐人絶句春感茫茫南与北道直事难谐榆荚钱生树杨花玉糁街尘萦游子面蝶弄美人钗却忆青山上云门掩竹斋右一首见彰明逸事殷十一赠栗冈砚殷侯三𤣥士赠我栗冈砚洒染中山毫光映呉门练天寒水不冻日用心不倦携此临墨池还如对君面右一首见髙似孙砚笺普照寺天台国清寺天下为四絶今到普照游到来复何别柟木白云飞高僧顶残雪门外一条溪几回流岁月右一篇见咸淳临安志钓台磨尽石岭墨寻阳钓赤鱼霭峰尖似笔堪画不堪书小桃源黟县小桃源烟霞百里间地多灵草木人尚古衣冠题窦圌山樵夫与耕者出入画屏中右三则见方舆胜覧赠江油尉岚光深院里傍砌水泠泠野燕巢官舍溪云入㕔日斜孤吏过帘卷乱峰青五色神仙尉焚香读道经右一首见杨升菴全蜀艺文志清平乐令禁庭春昼莺羽披新绣百草巧求花下鬭只赌珠玑满斗日晚却理残粧御前闲舞霓裳谁道腰肢窈窕折旋消得君王其二禁帏秋夜月探金忩罅玉帐鸳鸯喷沉麝时落银灯香灺女伴莫话孤眠六宫罗绮三千一笑皆生百媚宸游教在谁边右二首见絶妙词选清平乐三首烟深水濶音信无由达惟有碧天云外月偏照悬悬离别尽日感事伤懐愁眉似锁难开夜夜长留半被待君魂梦归来其二鸾衾鳯褥夜夜常孤宿更被银台红蜡烛学妾泪珠相续花貌些子时光抛人逺泛潇湘欹枕悔聴寒漏声声滴㫁愁肠其三画堂晨起来报雪花坠髙卷帘栊看佳瑞皓色逺迷庭砌盛气光引炉烟素草寒生玉佩应是天仙狂醉乱把白云揉碎桂殿秋仙女下董双成汉殿夜凉吹玉笙曲终却从仙官去万户千门惟月明河汉女玉鍊颜云軿徃往在人间九霄有路去无迹袅袅香风生佩环连理枝雪盖宫楼闭罗幕昏金翠鬪压阑干香心澹薄梅梢轻倚喷寳猊香烬麝烟浓馥红绡翠被其二浅画云垂帔㸃滴昭阳泪咫尺宸居君恩㫁絶似遥千里望水晶帘外竹枝寒守羊车未至右六首见御定全唐诗汉东紫阳先生碑铭呜唿紫阳竟夭其志以黙化不昭然白日而升九天乎或将潜賔皇王非世所测挺列仙明㧞之英姿明堂平白长耳广颡挥手振骨百关有声殊毛秀采居然逸异而直达何龟鹤早世蟪蛄延秋元命乎遭命乎予长息三日懵于变化之理先生姓胡氏族也代业黄老门清儒素皆龙脱世网鸿冥髙云但贵天爵何征阀阅始八嵗经仙城山有清都紫微之遐想九岁出家十二休粮二十游衡山云寻洞府水渉冥壑神王召为威仪及天下採经使因遇诸真人受赤丹阳精石景水母故常吸飞根吞日魂宻而修之所居苦竹院置飡霞之楼手植双桂栖迟其下闻金陵之墟道始盛于三茅波乎四许华阳陶隐居传昇元子昇元子传体元体元传贞一先生贞一先生传天师李含光李含光合契乎紫阳于神农之里南抵朱陵北越白水禀训门下者三千余人邻境牧守移风问道忽遇先生之宴坐隐几雁行而前为时见重多此类也天寳初威仪元丹丘道门龙凤厚礼致屈传箓于嵩山东京大唐宫三请固辞偃卧未几而诏书下责不得已而行入宫一革轨仪大变都邑然海鸟愁臧文之享猿狙裂周公之衣志徃迹留称疾辞帝尅期离阙临别自祭其文曰神将厌予予非厌世乃顾命姪道士胡齐物具平肩舆归骨旧土王公卿士送及龙门入叶县次王乔之祠目若有睹泊然而化天香引道尸轻空衣及本郡太守裴公以幡花郊迎举郭雷动开颜如生观者日万羣议骇俗至其年十月二十三日葬于郭东之新松山春秋六十有二先生含𢎞光大不修小节书不尽妙郁有崩云之势文非夙工时动雕龙之作存也宇宙而无光殁也浪化而蝉蜕岂乎有乡僧贞倩雅仗才气请予为铭予与紫阳神交饱飱素论十得其九弟子元丹丘等咸思鸾凤之羽仪想珠玉之云气洒扫松月载扬仙风篆石颂德与兹山不朽其词曰贤哉仙士六十而化光光紫阳善与时而为龙蛇固亦以生死为昼夜有力者挈之而趋刼运頽落终归于无惟元神不灭湛然清都延陵旣没仲尼呜唿青青松柏离离山隅篆石颂德名扬八区右一篇见刘大彬茅山志杂题乗兴踏月西入酒家不觉人物两忘身在世外其二夜来月下卧醒花影零乱满人衿袖疑如濯魄于冰壶也其三楼虚月白秋宇物化于斯凭䦨身势飞动非把酒自忘此兴何极其四吾头懵懵试书此不能自辨贺生为我读之右四则见龙江梦余録类书中多摘引太白诗句然不能无错缪海録碎事锦绣万花谷二编学士家以其出自宋人尤珍尚之其所引太白断句甚多亦有误者如雨吟春破碎贫饮客彫零山含红树随时老天带黄昏一例愁茶褐园林新栁色鹿胎田地落梅香江边石上谁知处緑战红酣别是春只有人间闲妇女一枚煎饼补天穿皆是李觏诗上有万仞山下有千丈水苍苍两崖间阔狭各一苇是白乐天诗晚花红艶静髙树緑阴初亭午清无比溪山画不如是杜牧诗虬须顦顇羽林郎㑹入甘泉侍武皇鵰没夜云知御苑马随仙仗识天香是李郢诗而皆以为太白诗矣又若霜结梅稍玉阴凝竹干银竹粉千腰白桃皮半颊红心为杀人剑泪是报㤙珠绮楼何氛氲朝日正杲杲玉颜上哀啭絶耳非世有佳人微醉玉颜酡笑倚粧楼澹小蛾借问单楼与同穴可能银汉胜重河露暗烟浓草色新一番流水满溪春可怜渔父重来访只见桃花不见人昔日狂秦事可嗟直驱鸡犬入桃花至今不出烟峦口万古潺湲一水斜庭中繁树乍含芳红锦重重翦作囊还合炎蒸留烁景题来消得好篇章诸句未详为谁氏之作其句法皆与太白不相似亦皆以为太白诗矣罗鄂州新安郡志谓南唐时另有一翰林学士李白姑熟十咏是其所作然则后人所传李白诸逸诗及断句之为诸书所误引而其名莫可考者乌知非斯人之作耶昔人论杜诗真伪谓人才之不同如其面焉耳目口鼻相去亦无几谛视之未有不差殊者诗至少陵固不可得而乱也斯言良是夫学力如少陵其诗不可得而乱天才若青莲其诗固可得而乱耶然知其不可乱而犹彚之编之而附之于本集之后岂曰务博良欲存此以为后人辨其真赝而知所取法焉耳宋魏菊庄诗人玉屑十四巻载歴论诸家一条其下有旁註李太白集四字厥后汉魏诗乘因而采之而昧者互相引用遂以为真太白之文矣今按其前曰诗之兴也兆基邃古唐歌虞咏始载典谟商颂周雅方陈金石其后研志縁情二京弥甚含毫沥思魏晋弥繁李都尉鸳鸯之辞纒绵巧妙班媫妤霜雪之句发越清迥平子桂林理在文外伯喈翠鸟意尽行间河朔人物王刘为称首洛阳才子潘左为觉先乃若子建之牢笼羣彦士龙之籍甚当时并文苑之羽仪诗人之龟鑑凡一百二十五字是骆賔王和闺情诗启之前数行其后云骆賔王为诗格髙㫖逺若在天上物外神仙㑹集云行物驾想见飘然之状凡二十九字其二十六字是裴敬所作太白墓碑中数语葢骆賔王之下为诗格髙㫖逺之上皆有缺文原属两条抄録者不察其舛误而相聨属为一则在菊庄原本要未尝缪误至此汉魏诗乗因菊庄俗本之误而承其误葢有由矣即是推之今所编辑拾遗安知不类于是而宋次道所裒益全集之诗文又安知不亦类于是耶后之读者尚有鍳于斯哉郑樵通志艺文畧别集内载云李白草堂集二十巻李阳冰录又度北门集一巻于制诰类中复载云李白度北门集一巻刘少彝曰度北门集当是供奉翰林时代言之草岂通考所谓翰林集者故已彚入然今本无一字存者其为湮佚无疑矣余考旧唐书之经籍志新唐书之艺文志及太白列传皆不载此书而他籍亦鲜有言之者岂亦南唐之翰林学士李白所作耶抑李白度者其人名北门集者其书名而后人误读之耶聊志于末以俟博学者辩之李太白集注巻三十李太白集注卷三十一钦定四库全书李太白集注巻三十一钱塘王𤦺撰序志碑传草堂集序李阳氷李白字太白陇西成纪人凉武昭王暠九世孙蝉聨珪组世为显着中叶非罪谪居条支易姓与名然自穷蝉至舜五世为庶累世不大曜亦可叹焉神龙之始逃归于蜀复指李树而生伯阳惊姜之夕长庚入梦故生而名白以太白字之世称太白之精得之矣不读非圣之书耻为郑卫之作故其言多似天仙之辞凡所着述言多讽兴自三代以来风骚之后驰驱屈宋鞭挞扬马千载独歩唯公一人故王公趋风列岳结轨羣贤翕习如鸟归鳯卢黄门云陈拾遗横制頽波天下质文翕然一变至今朝诗体尚有梁陈宫掖之风至公大变扫地併尽今古文集遏而不行唯公文章横被六合可谓力敌造化欤天寳中皇祖下诏征就金马降辇歩迎如见绮皓以七寳牀赐食御手调羮以饭之谓曰卿是布衣名为朕知非素蓄道义何以及此置于金銮殿出入翰林中问以国政潜草诏诰人无知者丑正同列害能成谤格言不入帝用疏之公乃浪迹纵酒以自昏秽咏歌之际屡称东山又与贺知章崔宗之等自为八仙之游谓公谪仙人朝列赋谪仙之歌凡数百首多言公之不得意天子知其不可留乃赐金归之遂就从祖陈留採访大使彦允请北海髙天师授道箓于齐州紫极宫将东归蓬莱仍羽人驾丹丘耳阳氷试絃歌于当涂心非所好公遐不弃我乗扁舟而相顾临当挂冠公又疾亟草藁万巻手集未脩枕上授简俾予为序论关雎之义始媿卜商明春秋之辞终慙杜预自中原有事公避地八年当时着述十丧其九今所存者皆得之他人焉时寳应元年十一月乙酉也李翰林集序魏颢自盘古划天地天地之气艮于西南剑门上断横江下絶岷峨之曲别为锦川蜀之人无闻则已闻则杰出是生相如君平王褒扬雄降有陈子昻李白皆五百年矣白本陇西乃放形因家于绵身既生蜀则江山英秀伏羲造书契后文章滥觞者六经六经糟粕离骚离骚糠粃建安七子七子至白中有兰芳情理宛约词句妍丽白与古人争长三字九言鬼出神入瞠若乎后耳白久居峨眉与丹丘因持盈法师达白亦因之入翰林名动京师大鹏赋时家蔵一本故宾客贺公竒白风骨唿为谪仙子由是朝廷作歌数百篇上皇豫游召白白时为贵门邀饮比至半醉令制出师诏不草而成许中书舍人以张垍谗逐游海岱间年五十余尚无禄位禄位拘常人横海鲲负天鹏岂池笼荣之颢始名万次名炎万之日不逺命驾江东访白游天台还广陵见之眸子炯然哆如饿虎或时束带风流醖籍曾受道箓于齐有青绮冠帔一副少任侠手刃数人与友自荆徂扬路亡权窆回棹方暑亡友糜溃白收其骨江路而舟又长揖韩荆州荆州延饮白误拜韩让之白曰酒以成礼荆州大悦白始娶于许生一女一男曰明月奴女既嫁而卒又合于刘刘诀次合于鲁一妇人生子曰颇黎终娶于宋间携昭阳金陵之妓迹类谢康乐世号为李东山骏马美妾所适二千石郊迎饮数斗醉则妓丹砂抚青海波满堂不乐白宰酒则乐颢平生自负人或为狂白相见冺合有赠之作谓余尔后必着大名于天下无忌老夫与明月奴因尽出其文命颢为集颢今登第岂符言耶解携明年四海大盗宗室有潭者白陷焉谪居夜郎罪不至此屡经昭洗朝廷忍白久为长沙汨罗之俦路逺不存否极则泰白宜自寛吾观白之文义有济代命然千钧之弩魏王大瓠用之有时议者奈何以白有叔夜之短傥黄祖过祢晋帝罪阮古无其贤所谓仲尼不假盖于子夏经乱离白章句荡尽上元末颢于绛偶然得之沈吟累年一字不下今日懐旧援笔成序首以赠颢作颢酬白诗不忘故人也次以大鹏赋古乐府诸篇积薪而録文有差互者两举之白未絶笔吾其再刋付男平津子掌其他事迹存于后序李翰林别集序乐史李翰林歌诗李阳氷纂为草堂集十巻史又别收歌诗十巻与草堂集互有得失因校勘排为二十巻号曰李翰林集今于三馆中得李白赋序表赞书颂等亦排为十巻号曰李翰林别集翰林在唐天寳中贺秘监闻于明皇帝召见金銮殿降歩辇迎如见绮皓草和蕃书思若悬河帝嘉之七寳方丈赐食于前御手调羮于是置之金銮殿出入翰林中其诸事迹草堂集序范传正撰新墓碑亦畧而详矣史又撰李白传一巻事又稍周然有三事近方得之开元中禁中初重木芍药即今牡丹也得四本红紫浅红通白者上因移植于兴庆池东沈香亭前㑹花方繁开上乗照夜车太真妃以歩辇从诏选梨园弟子中尤者得乐一十六色李龟年以歌擅一时之名手捧檀板押衆乐前将欲歌之上曰赏名花对妃子焉用旧乐辞焉遽命龟年持金花牋宣赐翰林供奉李白立进清平调词三章白欣然承诏㫖由若宿酲未解因援笔赋之其一曰云想衣裳花想容春风拂槛露华浓若非羣玉山头见㑹向瑶台月下逢其二曰一枝红艶露凝香云雨巫山枉断肠借问汉宫谁得似可怜飞燕倚新粧其三曰名花倾国两相欢长得君王带笑看解释春风无限恨沈香亭北倚阑干龟年以歌辞进上命梨园弟子畧约调抚丝竹遂促龟年以歌之太真妃持颇梨七寳杯酌西凉州蒲萄酒笑领歌词意甚厚上因调玉笛以倚曲每曲徧将换则迟其声以媚之太真妃饮罢歛绣巾重拜上自是顾李翰林尤异于诸学士㑹髙力士终以脱靴为深耻异日太真妃重吟前辞力士曰始以妃子怨李白深入骨髓何翻拳拳如是耶太真妃因惊曰何翰林学士能辱人如斯力士曰以飞燕指妃子贱之甚矣太真妃颇深然之上尝三欲命李白官卒为中宫所捍而止白尝有知鍳客并州识汾阳王郭子仪于行伍间为脱其刑责而奖重之及翰林坐永王之事汾阳功成请以官爵赎翰林上许之因而免诛翰林之知人如此汾阳之报徳如彼白之从弟令问尝目白曰兄心肝五臓皆锦绣耶不然何开口成文挥翰霞散尔尔传中漏此三事今书于序中自有歌云吟诗作赋北窻里万言不及一杯水盖叹乎有其时而无其位呜唿以翰林之才名遇元宗之知见而乃飘零如是宋中丞荐于圣真云一命不霑四海称屈得非命与白居易赠刘禹钖诗云诗称国手徒为尔命压人头不柰何斯言不虚矣凡百有位无自轻焉撰集之次聊存梗概而已时在绕霤州中咸平元年三月三日序故翰林学士李君墓志李华呜唿姑熟东南青山北址有唐髙士李白之墓呜唿哀哉夫仁以安物公其懋焉义以济难公其志焉识以辩理公其博焉文以宣志公其懿焉宜其上为王师下为伯友年六十有二不偶赋临终歌而卒悲夫圣以立徳贤以立言道以恒世言以经俗虽曰死矣吾不谓其亡矣也有子曰伯禽天然长能持幼能辩数梯公之徳必将大其名也已矣铭曰立徳谓圣立言谓贤嗟君之道竒于人而侔于天哀哉唐故翰林学士李君碣志刘全白撰顾游秦建君名白广汉人性倜傥好纵横术善赋诗才调逸迈往往兴㑹属词恐古人之善诗者亦不逮尤工古歌少任侠不事产业名闻京师天寳初元宗辟翰林待诏因为和蕃书并上宣唐鸿猷一篇上重之欲以纶诰之任委之同列者所谤诏令归山遂浪迹天下以诗酒自适又志尚道术谓神仙可致不求小官以当世之务自负流离轗轲竟无所成名有子名伯禽偶游至此遂以疾终因𦵏于此文集亦无定巻家家有之代宗登极广㧞淹瘁时君亦拜拾遗闻命之后君亦逝矣呜唿与其才不与其命悲夫全白㓜则以诗为君所知及此投弔荒坟将毁追想音容悲不能止邑有贤宰顾公游秦志好为诗亦尝慕效李君气调因嗟盛才㝠寞遂表墓式坟乃题贞石冀传于往来也贞元六年四月七日记沙门履文书坟去墓记一百二十歩唐左拾遗翰林学士李公新墓碑范传正骐骥筋力成意在万里外歴块一蹶毙于空谷惟余骏骨价重千金大鹏羽翼张势欲摩穹昊天风不来海波不起塌翅别岛空留大名人亦有之故左拾遗翰林学士李公之谓矣公名白字太白其先陇西成纪人絶嗣之家难求谱牒公之孙女搜于箱箧中得公之亡子伯禽手疏十数行纸壊字缺不能详备约而计之凉武昭王九代孙也隋末多难一房被窜于碎叶流离散落隠易姓名故自国朝已来漏于属籍神龙初潜还广汉因侨为郡人父客以逋其邑遂以客为名髙卧云林不求禄仕公之生也先府君指天枝以复姓先夫人梦长庚而告祥名之与字咸所取象受五行之刚气叔夜心髙挺三蜀之雄才相如文逸瓌竒宏廓拔俗无类少以侠自任而门多长者车常欲一鸣惊人一飞冲天彼渐陆迁乔皆不能也由是慷慨自负不拘常调器度𢎞大声闻于天天寳初召见于金銮殿元宗明皇帝降辇歩迎如见园绮论当世务草荅蕃书辩如悬河笔无停缀元宗嘉之以寳牀方丈赐食于前御手和羮徳音褒美褐衣恩遇前无比俦遂直翰林专掌密命将处司言之任多陪侍从之游他日泛白莲池公不在宴皇欢既洽召公作序时公已被酒于翰苑中仍命髙将军扶以登舟优宠如是既而上疏请还旧山元宗甚爱其才或虑乗醉出入省中不能不言温室树恐掇后患惜而遂之公以为千钧之弩一发不中则当摧撞折牙而永息机用安能傚碌碌者苏而复上哉脱屣轩冕释羁缰锁因肆情性大放宇宙间饮酒非嗜其酣乐取其昏以自富作诗非事于文律取其吟以自适好神仙非慕其轻举将不可求之事求之欲耗壮心遣余年也在长安时秘书监贺知章号公为谪仙人吟公乌栖曲云此诗可以哭鬼神矣时人又以公及贺监汝阳王崔宗之裴周南等八人为酒中八仙朝列赋谪仙歌百余首俄属戎马生郊逺身海上往来干斗牛之分优游没身偶乗扁舟一日千里或遇胜境终年不移长江逺山一泉一石无往而不自得也晩歳渡牛渚矶至姑熟悦谢家青山有终焉之志盘桓利居竟卒于此其生也圣朝之髙士其往也当涂之旅人代宗之初搜罗俊逸拜公左拾遗制下于彤庭礼降于𤣥壤生不及禄没而称官呜唿命与传正共生唐代甲子相悬常于先大夫文字中见与公有浔阳夜宴诗则知与公有通家之旧早于人间得公遗篇逸句吟咏在口无何叨䝉恩奖亷问宣池按图得公之坟墓在当涂属邑因令禁樵採备洒扫访公之子孙欲申慰荐凡三四年乃获孙女二人一为陈云之室一为刘劝之妻皆编户甿也因召至郡庭相见与语衣服村落形容朴野而进退闲雅应对详谛且祖徳如在儒风宛然问其所以则曰父伯禽以贞元八年不禄而卒有兄一人出游一十二年不知所在父存无官父殁为民有兄不相保为天下之穷人无桑以自蚕非不知机杼无田以自力非不知稼穑况妇人不任布裙粝食何所仰给俪于农夫救死而已久不敢闻于县官惧辱祖考乡闾逼迫忍耻来告言讫泪下余亦对之泫然因云先祖志在青山遗言宅兆顷属多故殡于龙山东麓地近而非本意坟髙三尺日益摧圯力且不及知如之何闻之悯然将遂其请因当涂令诸葛纵㑹计在州得论其事纵亦好事者学为歌诗乐闻其语便道还县躬相地形卜新宅于青山之阳以元和十二年正月二十三日迁神于此遂公之志也西去旧坟六里南抵驿路三百歩北倚谢公山即青山也天寳十二载勅改名焉因告二女将改适于士族皆曰夫妻之道命也亦分也在孤穷既失身于下俚仗威力乃求援于他门生纵偷安死何面目见大父于地下欲败其类所不忍闻余亦嘉之不夺其志复井税免徭役而已今士大夫之葬必志于墓有勲庸道徳之家兼树碑于道余才术贫虚不能两致今作新墓铭兼刋二石一寘于泉扃一表于道路亦岘首汉川之义也庶芳声之不冺焉文集二十巻或得之于时之文士或得之于宗族编辑断简以行于代铭曰嵩岳降神是生辅臣蓬莱谴真斯为逸人晋有七贤唐称八仙应彼星象唯公一焉晦以麴糵畅于文篇万象奔走乎笔端万虑冺灭乎鐏前卧必酒瓮行惟酒船吟风咏月席地幕天但贵乎适其所适不知夫所以然而然至今尚疑其醉在千日宁审乎夀终百年谢家山兮李公墓异代诗流同此路旧坟卑庳风雨侵新宅爽垲松栢林故乡万里且无嗣二女从民永于此猗欤琢石为二碑一蔵幽隧一临歧岸深谷髙变化时一存一毁名不亏翰林学士李公墓碑裴敬李翰林名白字太白以诗着名召入翰林世称才名占得翰林他人不复争先其后以胁从得罪既免遂放浪江南死宣城葬当涂青山下李阳氷序诗集粗具行止敬尝游江表过其墓下爱其才壮其气味其嗜酒知其取适作碑于墓且曰先生得天地秀气耶不然何异于常之人耶或曰太白之精下降故字太白故贺监号为谪仙不其然乎故为诗格髙㫖逺若在天上物外神仙㑹集云行鹤驾想见飘然之状视尘中屑屑米粒虫睫纷扰菌蠢羁绊蹂躏之比又尝有知鍳客并州识郭汾阳于行伍间为免脱其刑责而奖重之后汾阳以功成官爵请赎翰林上许之因免诛其报也又常心许剑舞裴将军予曾叔祖也尝投书曰如白愿出将军门下其文髙其气雄世稀其本惧失其传故序传之太和初文宗皇帝命翰林学士为三絶赞公之诗歌与将军剑舞洎张旭长史草书为三絶夫天付上才必同灵气贤杰相投龙虎两合可为知者言非常人所知也夫古以名徳称占其官谥者甚希前以诗称者若谢吏部何水部陶彭泽鲍叅军之类唐朝以诗称若王江宁宋考功韦苏州王右丞杜员外之类以文称者若陈拾遗苏司业元容州萧功曹韩吏部之类以徳行称者元鲁山阳道州以直称者魏文贞狄梁公以忠烈称者颜鲁公叚太尉以武称者李卫公英公以学行文翰俱称者虞秘监唐之得人于斯为盛翰林其以诗称之一也予尝过当涂访翰林旧宅又于浮屠寺化城之僧得翰林自写访贺监不遇诗云东山无贺老却棹酒船回味之不足重之为寳用献知者又于厯阳郡得翰林与刘尊师书一纸思髙笔逸又尝游上元蒋山寺见翰林赞志公云水中之月了不可取刀齐尺量扇迷陈语文简事备诚为作者附于此云㑹昌三年二月中敬自淠水草堂南游江左过公墓下四过青山两发涂口徘徊不忍去与前濮州鄄城县尉李劭同以公服拜其墓问其墓左人毕元宥实备洒扫留绵帛具酒馔祭公知公无孙有孙女二人一娶刘劝一娶陈云皆农夫也且曰二孙女不拜墓已五六年矣因告邑宰李君都杰请免毕元宥力役俾专洒扫事嘻享名甚髙后事何薄谢公旧井新墓角落青山白云共为萧索巨竹拱木如公卓荦天长地久其名不朽此为祭文写授元宥又为碑曰贵尽皆然名存则难故予重名不重官作李翰林碑十五字而已旧唐书文苑列传刘昫李白字太白山东人少有逸才志气宏放飘然有超世之心父为任城尉因家焉少与鲁中诸生孔巢父韩准裴政张叔明陶沔等隠于徂徕山酣歌纵酒时号竹溪六逸天寳初客游㑹稽与道士吴筠隠于剡中筠征赴阙荐之于朝与筠俱待诏翰林白既嗜酒日与饮徒醉于酒肆元宗度曲欲作乐府新词亟召白白已卧于酒肆矣召入以水洒面即令秉笔顷之成十余章帝颇嘉之甞沈醉殿上引足令髙力士脱靴由是斥去乃浪迹江湖终日沈饮时侍御史崔宗之谪官金陵与白诗酒唱和尝月夜乗舟自采石达金陵白衣宫锦袍于舟中顾瞻笑傲旁若无人初贺知章见白赏之曰此天上谪仙人也禄山之乱元宗幸蜀在涂以永王璘为江淮兵马都督扬州节度大使白在宣州谒见遂辟从事永王谋乱兵败白坐长流夜郎后遇赦得还竟以饮酒过度死于宣城有文集二十巻行于时新唐书文艺列传宋祁李白字太白兴圣皇帝九世孙其先隋末以罪徙西域神龙初遁还客巴西白之生母梦长庚星因以命之十歳通诗书既长隠岷山州举有道不应苏颋为益州长史见白异之曰是子天材英特少益以学可比相如然喜纵横术撃剑为任侠轻财重施更客任城与孔巢父韩准裴政张叔明陶沔居徂徕山日沈饮号竹溪六逸天寳初南入㑹稽与吴筠善筠被召故白亦至长安往见贺知章知章见其文叹曰子谪仙人也言于元宗召见金銮殿论当世事奏颂一篇帝赐食亲为调羮有诏供奉翰林白犹与饮徒醉于市帝坐沈香亭子意有所感欲得白为乐章召入而白已醉左右以水颒面稍解援笔成文婉丽精切无留思帝爱其才数宴饮白常侍帝醉使髙力士脱靴力士数贵耻之摘其诗以激杨贵妃帝欲官白妃辄沮止白自知不为亲近所容益骜放不自脩与知章李适之汝阳王琎崔宗之苏晋张旭焦遂为酒中八仙人恳求还山帝赐金放还白浮游四方尝乗舟与崔宗之自采石至金陵着宫锦袍坐舟中旁若无人安禄山反转侧宿松匡庐间永王璘辟为府僚佐璘起兵潜还彭泽璘败当诛初白游并州见郭子仪竒之子仪尝犯法白为救免至是子仪请解官以赎有诏长流夜郎㑹赦还寻阳坐事下狱时宋若思将吴兵三千赴河南道寻阳释囚辟为叅谋未几辞职李阳氷为当涂令白依之代宗立以左拾遗召而白已卒年六十余白晩好黄老度牛渚矶至姑熟悦谢家青山欲终焉及卒𦵏东麓元和末宣歙观察使范传正祭其塜禁樵採访后裔惟二孙女嫁为民妻进止仍有风范因泣曰先祖志在青山顷𦵏东麓非本意传正为改葬立二碑焉告二女将改妻士族辞以孤穷失身命也不愿更嫁传正嘉叹复其夫徭役文宗时诏以白歌诗裴旻剑张旭草书为三絶李太白文集后序唐李阳氷序李白草堂集十巻云当时着述十丧其九咸平中乐史别得白歌诗十巻合为李翰林集二十巻凡七百七十六篇史又纂杂着为别集十巻治平元年得王文献公溥家蔵白诗集上中二帙凡广一百四篇惜遗其下帙熈宁元年得唐魏万所纂白诗集二巻凡广四十四篇因裒唐类诗诸编洎刻石所传别集所载者又得七十七篇无虑千篇沿旧目而釐正其彚次使各相从以别集附于后凡赋表书序碑颂记铭赞文六十五篇合为三十巻同舍吕缙叔出汉东紫阳先生碑而残缺间莫能辨不复收云夏五月晦常山宋敏求题李白集三十巻旧歌诗七百七十六篇今千有一篇杂着六十五篇者知制诰常山宋敏求字次道之所广也次道既以类广白诗自为序而未考次其作之先后余得其书乃考其先后而次第之盖白蜀郡人初隠岷山出居襄汉之间南游江淮至楚观云梦云梦许氏者髙宗时宰相圉师之家也以女妻白因留云梦者三年去之齐鲁居徂徕山竹溪入吴至长安明皇闻其名召见以为翰林供奉顷之不合去北抵赵魏燕晋西渉岐邠歴商于至洛阳游梁最久复之齐鲁南游淮泗再入吴转徙金陵上秋浦寻阳天寳十四载安禄山反明年明皇在蜀永王璘节度东南白时卧庐山璘迫致之璘军败丹阳白奔亡至宿松坐系寻阳狱宣抚大使崔涣与御史中丞宋若思验治白以为罪薄宜贳而若思军赴河南遂释白囚使谋其军事上书肃宗荐白才可用不报是时白年五十有七矣干元元年终以污璘事长流夜郎遂汎洞庭上崃江至巫山以赦得释憩岳阳江夏久之复如寻阳过金陵徘徊于歴阳宣城二郡其族人阳氷为当涂令白过之以病卒年六十有四是时寳应元年也其始终所更渉如此此白之诗书所自叙可考者也范传正为白墓志称白偶乗扁舟一日千里或遇胜景终年不移则见于白之自序者盖亦其畧也旧史称白山东人为翰林待诏又称永王璘节度扬州白在宣城谒见遂辟为从事而新书又称白流夜郎还寻阳坐事下狱宋若思释之者皆不合于白之自叙盖史误也白之诗连类引义虽中于法度者寡然其辞闳肆儁伟殆骚人所不及近世所未有也旧史称白有逸才志气宏放飘然有超世之心余以为实録而新书不着其语故録之使覧者得详焉南丰曾巩序临川晏公知止字处善守苏之明年政成暇日出李翰林诗以授于渐曰白之诗歴世浸久所传之集率多讹缺予得此本最为完善将欲镂板以广其传渐切谓李诗为人所尚以宋公编类之勤而曾公考次之详世虽甚好不可得而悉见今晏公又能镂板以传使李诗复显于世实三公相与成始而成终也元丰三年夏四月信安毛渐校正谨题李太白集注巻三十一李太白集注卷三十二钦定四库全书李太白集注巻三十二钱塘王𤦺撰诗文赠李白杜甫秋来相顾尚飘蓬未就丹砂媿葛洪痛饮狂歌空度日飞扬䟦扈为谁雄赠李白杜甫二年客东都所歴厌机巧野人对羶腥疏食常不饱岂无青精饭使我颜色好苦乏买药资山林迹如扫李侯金闺彦脱身事幽讨亦有梁宋游方期拾瑶草与李十二白同寻范十隠居杜甫李侯有佳句徃徃似阴铿余亦东䝉客怜君如弟兄醉眠秋共被携手日同行更想幽期处还寻北郭生入门髙兴发侍立小童清落景闻寒杵屯云对古城向来吟橘颂谁欲讨莼羮不愿沦簪笏悠悠沧海情送孔巢父谢病归游江东兼呈李白杜甫巢父掉头不肯住东将入海随烟雾诗巻长畱天地间钓竿欲拂珊瑚树深山大泽龙蛇逺春寒野阴风景暮蓬莱织女回云车指㸃虗无引归路自是君身有仙骨世人那得知其故惜君只欲苦死畱富贵何如草头露蔡侯静者意有余清夜置酒临前除罢琴惆怅月照席㡬岁寄我空中书南寻禹穴见李白道甫问信今何如饮中八仙歌杜甫知章骑马似乘船眼花落井水底眠汝阳三斗始朝天道逢麴车口流涎恨不移封向酒泉左相日兴费万钱饮如长鲸吸百川衔杯乐圣称避贤宗之潇洒美少年皎如玉树临风前蘓晋长斋绣佛前醉中徃徃爱逃禅李白一斗诗百篇长安市上酒家眠天子唿来不上船自称臣是酒中仙张旭三盃草圣传脱帽露顶王公前挥毫落纸如云烟焦遂五斗方卓然高谈雄辨惊四筵冬日有怀李白杜甫寂寞书斋里终朝独尔思更寻嘉树传不忘角弓诗短褐风霜入还丹日月迟未因乘兴去空有鹿门期春日忆李白杜甫白也诗无敌飘然思不羣清新庾开府俊逸鲍参军渭北春天树江东日暮云何时一尊酒重与细论文梦李白二首杜甫死别已吞声生别常恻恻江南瘴疠地逐客无消息故人入我梦明我常相忆恐非平生魂路逺不可测魂来枫林青魂返闗塞黑君今在罗网何似有羽翼落月满屋梁犹疑照颜色水深波浪濶无使蛟龙得其二浮云终日行游子久不至三夜频梦君情亲见君意告归常局促苦道来不易江湖多风波舟楫恐失坠出门搔白首若负平生志冠葢满京华斯人独顦顇孰云网恢恢将老身反累千秋万岁名寂寞身后事天末怀李白杜甫凉风起天末君子意如何鸿雁㡬时到江湖秋水多文章憎命达魑魅喜人过应共寃魂语投诗弔汨罗寄李十二白二十韵杜甫昔年有狂客号尔谪仙人笔落惊风雨诗成泣鬼神声名从此大汩没一朝伸文采承殊渥流传必絶伦龙舟移棹晚兽锦夺袍新白日来深殿青云满后尘乞归优诏许遇我宿心亲未负幽栖志兼全宠辱身剧谈怜野逸嗜酒见天真醉舞梁园夜行歌泗水春才髙心不展道屈善无邻处士祢衡俊诸生原宪贫稻梁求未足薏苡谤何频五岭炎蒸地三危放逐臣㡬年遭鵩鸟独泣向麒麟蘓武先还汉黄公岂事秦楚筵辞醴日梁狱上书辰已用当时法谁将此义陈老吟秋月下病起暮江濵莫恩波隔乘槎与问津不见杜甫不见李生久佯狂真可哀世人皆欲杀吾意独怜才敏捷诗千首飘零酒一盃匡山读书处头白好归来蘓端薛复筵简薛华醉歌杜甫坐中薛华能醉歌歌辞自作风格老近来海内为长句汝与山东李白好何刘沈谢力未工才兼鲍照愁絶倒昔游杜甫昔者与高李晚登单父台寒芜际碣石万里风云来桑柘叶如雨飞藿去徘徊清霜大泽冻禽兽有余哀遣怀杜甫忆与髙李辈论交入酒垆两公壮藻思得我色敷腴气酣登吹台怀古视平芜芒砀云一去雁骛空相唿初至巴陵与李十二白裴九同泛洞庭湖三首贾至江上相逢皆旧游湘山永望不堪愁明月秋风洞庭水孤鸿落叶一扁舟其二枫㟁纷纷落叶多洞庭秋水晚来波乘兴轻舟无近逺白云明月弔湘娥其三江畔枫叶初带霜渚边菊花亦已黄轻舟落日兴不尽三湘五湖意何长洞庭送李十二赴零陵贾至今日相逢落叶前洞庭秋水逺连天共説金华旧游处回㸔北斗欲澘然杂言寄李白任华古来文章有奔逸气耸高格清人心神惊人魂魄我闻当今有李白大鹏赋鸿猷文嗤长卿笑子云班张所作琐细不入耳未知卿云得在嗤笑限否登庐山观瀑布海风吹不㫁江月照还空余爱此两句登天台望渤海云垂大鹏飞山压巨鳌背斯言亦好在至于他作多不拘常律振摆超腾既俊且逸或醉中操纸或兴来走笔手下忽然片云飞眼前划见孤峯出而我有时白日忽欲睡睡觉忽然起攘臂任生知有君君还知有任生未中间闻道在长安及余戾止君已江东访元丹邂逅不得见君靣每常把酒向东望良久见説往年在翰林胸中矛㦸何森森新诗传在宫人口佳句不离明主心身骑天马多意气目送飞鸿对豪贵承恩召入凡㡬回待诏归来仍半醉权臣妬盛名羣犬多吠声有敕放君却归隠沦处髙歌大笑出闗去且向东山为外臣诸侯交迓驰朱轮白璧一双买交者黄金百镒相知人平生傲岸其志不可测数十年为客未甞一日低颜色八咏楼中坦腹眠五侯门下无心忆繁花越䑓上细桞吴宫侧緑水青山知有君白云明月偏相识养高兼养闲可望不可攀庄周万物外范蠡五湖间又闻访道沧海上丁令王乔时往还蓬莱经是曾到来方丈岂惟方一丈伊余每欲乘兴逺相寻江湖拥隔劳寸心今朝忽遇东飞翼寄此一章表胸臆倘能报我一片言但访任华有人识送李白之曹南序独孤及曩子之入秦也上方览子虗之赋喜相如同时由是朝诣公车夕挥宸翰一旦幞被金马蓬累而行出入燕宋与白云为伍然则适来时行也适去时止也彼碌碌者徒见三河之游倦百镒之金尽乃议子于得失亏成之间曾不知才全者无亏成志全者无得失进与退于道德乎何有是日也出车桐门将驾于曹仙药满囊道书盈箧异乎庄舄之辞越仲尼之去鲁矣送子何所平台之隅短歌薄酒击筑相和大丈夫各乗风波未始有极哀乐且不足累上士之心况小别乎请偕赋诗以见交态李太白集注巻三十二李太白集注卷三十三钦定四库全书李太白集註巻三十三钱塘王𤦺撰诗文调张籍韩愈李杜文章在光燄万丈长不知羣儿愚那用故谤伤蚍蜉撼大树可笑不自量伊我生其后举颈遥相望夜梦多见之昼思反㣲茫徒观斧凿㾗不瞩治水航想当施手时巨刃磨天扬垠崖划崩豁干坤摆雷硠惟此两夫子家居率荒凉帝欲长吟哦故遣起且僵剪翎送笼中使看百鸟翔平生千万篇金薤垂琳琅仙官勅六丁雷电下取将流落人间者泰山一毫芒我愿生两翅捕逐出八荒精诚忽交通百怪入我肠刺手拔鲸牙举瓢酌天浆腾身跨汗漫不着织女襄顾语地上友经营无夭茫乞君飞霞佩与我高颉颃读李杜诗集因题巻后白居易翰林江左日员外剑南时不得髙官职仍逢苦乱离暮年逋客恨浮世谪仙悲吟咏留千古声名动四夷文场供秀句乐府待新词天意君须㑹人间要好诗江行无题钱起髙浪如银屋江风一发时笔端降太白才大语终竒漫成李商隐李杜操持事畧齐三才万象共端倪集仙殿与金銮殿可是苍蝇惑曙鸡读李白集郑谷何事文星与酒星一时钟在李先生髙吟大醉三千首留着人间伴月明弔李翰林曹松李白虽然成异物逸名犹与万方传昔朝曽侍元宗侧大夜应归贺老邉山木易髙迷故壠国风长在见遗编投金渚畔春杨栁自此何人系酒船李翰林皮日休负逸气者必有真放以李翰林为真放焉吾爱李太白身是酒星魄口吐天上文迹作人间客磥砢千丈林澄澈万寻碧醉中草乐府十幅笔一息召见承明庐天子亲赐食醉曽吐御牀傲㡬触天泽权臣妬逸才心如斗筲窄失恩出内署海岳甘自适刺谒戴接䍦赴宴着谷屐诸侯百步迎明君九天忆竟遭腐脇疾醉魄归八极大鹏不可笼大椿不可植蓬壶不可见姑射不可识五岳为辞锋四海作胸臆惜哉千万年此俊不可得古意释贯休常思李太白仙笔驱造化元宗致之七寳牀虎殿龙楼无不可一朝力士脱靴后玉上青蝇生一箇紫皇案前五色鳞忽然制㫁黄金鏁五湖大浪如银山满船载酒挝鼔过贺老成异物颠狂谁敢和宁知江邉坟不是犹醉卧读李白集释齐已竭云涛刳巨鳌捜括造化空牢牢冥心入海海神怖骊龙不敢为珠主人间物象不供取饱饮游神向元圃锵金铿玉千余篇脍吞炙嚼人口传须知一二丈夫气不是绮罗儿女言李翰林徐夤谪下三清列八仙获调羮鼎侍龙颜吟开锁闼窥天近醉卧金銮待诏闲旧隠不归刘备国旅魂常寄谢公山遗编徃简应飞去散入祥云瑞日间经李翰林庐山屏风叠所居许彬放逐非多罪江湖偶不回深居应有为济代岂无才叠巘晴舒障寒川暗动雷谁能续髙兴醉死一千杯太白戏圣俞欧阳修开元无事二十年五兵不用太白闲太白之精下人间李白髙歌蜀道难蜀道之难难于上青天李白落笔生云烟千竒万险不可攀却视蜀道犹平川宫娃扶来白已醉醉里成诗醒不记忽然乗兴登名山龙咆虎啸松风寒山头婆娑弄明月九域尘土悲人寰吹笙饮酒紫阳家紫阳真人驾云车空山流水空落花飘然已去流青霞下视区区郊与岛萤飞露湿吟秋草李太白杂言徐积噫嘻欷竒哉自开辟以来不知㡬千万余年至于开元间忽生李诗仙是时五星中一星不在天不知何物为形容何物为心胸何物为五臓何物为喉咙开口动舌生云风当时大醉骑游龙开口向天吐玉虹玉虹不死蟠胸中然后吐出光燄万丈凌虚空盖自有诗人以来我未尝见大泽深山雪霜冰霰晨霞夕霏千变万化雷轰电掣花葩玉洁青天白云秋江晓月有如此之人如此之诗屈生何悴宋玉何悲贾生何戚相如何疲人生何用自缧绁当须荦荦不可羁乃知公是真英物万叠秋山清耸骨当时杜甫亦能诗恰如老骥追霜鹘戴乌纱着宫锦不是高歌即酣饮饮时独对月明中醉来还抱清风寝嗟君逸气何飘飘枉教谪下青云霄大抵人生有用有不用岂可戚戚反効儿女曹採蟠桃于海上寻紫芝于山腰吞汉武之金茎沆瀣吹弄玊之秦楼鳯箫读李白集戏用奴字韵李纲谪仙英豪盖一世醉使力士如使奴当时左右悉佞䛕惊怪恇怯应逃逋我生端在千载后祭公只用一束刍遗编凛凛有生气玩味无斁谁如吾读四家诗选李纲谪仙乃天人薄游人间世词章号俊逸迈徃有英气明皇重其名召见如绮李万乗尚僚友公卿何芥蒂脱靴使将军故耳非为醉乞身归旧隠来去同一戏沉吟紫芝歌缅邈青霞志笑着官锦袍江山聊傲睨肯从永王璘此事不须洗垂天赋大鹏端为真隠子神游八极表捉月初不死题汉阳郎官湖夏倪太白当年夜郎谪一樽聊与故人留南湖乞得郎官号自此名传五百秋读李杜诗陆游濯锦沧浪客青莲澹荡人才名塞天地身世老风尘士固难推挽人谁不贱贫明忩数编在长与物华新读李翰林诗陈藻杜陵尊酒罕相逢举世谁堪入此公莫怪篇篇吟妇女别无人物与形容经采石渡留一絶句呉璞抗议金銮反见仇一抔蝉蜕楚江头当时醉㺯波闲月今作寒光万里流白下亭任斯奄金銮殿上脱靴去白下亭东索酒尝一自青山冥漠后何人来道桞花香杂书方回人言太白豪其诗丽以富乐府信皆尔一扫梁陈腐余篇细读之要自有朴处最于赠答篇肺腑露情愫何至昌谷生一一雕丽句亦焉用玉溪纂组失天趣沈宋非不工子昻独髙步画肉不画骨乃以帝闲故过池阳有懐唐李翰林萨天钖我思李太白有如云中龙垂光紫皇案御笔生青红羣臣不敢视射目目尽盲脱靴手汚蔑蹴踏将军雄沉香走白兎玉环失颜容春风不成雨殿阁悬妖虹长啸拂紫髯手捻青芙蓉挂席千万里遨游江之东濯足五湖水挂巾九华峰放舟玉镜潭㺯月秋浦中羇懐正浩荡行乐未及终白石烂齿齿貂裘涙蒙蒙神光走霹雳水底鞭雷公采石波浪恶青天云雾重我有一斗酒和泪洒天风采石懐李白萨天钖梦㫁金鸡万里天醉挥秃笔扫鸾笺锦袍日进酒一斗采石江空月满船金马重门深似海青山荒塜夜如年祗应风骨蛾眉妬不作天仙作水仙李谪仙舒逊召对金銮殿荣膺白玉堂气吞髙力士眼识郭汾阳醉骨生疑蜕诗名死更香何由见颜色月落照空梁夜闻谢太史读李杜诗髙启前歌蜀道难后歌偪仄行商声激烈出破屋林鸟夜起邻人惊我愁寂寞正欲眠听此起坐心茫然髙歌隔舍与相和双泪迸落青灯前李供奉杜拾遗当时流落俱堪悲严公欲杀力士怒白骨江海常忧饥二公髙才且如此君今谓我将何如弔李白方孝孺君不见唐朝李白特逹士其人虽亡神不死声名流落天地间千载髙风有谁似我今诵诗篇乱髪飘萧寒若非胸中湖海濶定有九曲蛟龙蟠却忆金銮殿上见天子玉山已頽扶不起脱靴力士祇羞颜捧砚杨妃劳玉指当时豪侠应一人岂爱富贵留其身归来长安㺯明月从此不复朝金阙酒家有酒频典衣日日醉倒身忘归诗成不管鬼神泣笔下自有烟云飞丈夫襟懐真磊落将口谈天日月薄泰山髙兮髙可夷沧海深兮深可涸惟有李白天才夺造化世人孰得窥其作我言李白古无双至今采石生辉光嗟哉石崇空豪富终当埋没声不扬黄金白璧不足贵但愿男儿有笔如长杠过采石弔李谪仙邱濬蛾眉亭下弔诗魂千古才名世共闻江上洪涛生徳色矶头草木带余醺光争日月常如在思入风云迥不羣岸芷汀兰无限意临风三复楚骚文丁夘嵗过采石弔李白邱濬采石江头黄土一抔其东有蛾眉之亭其西有谪仙之楼谪仙仙去不复返惟有江水日夜流人生一世㡬何久不如眼前一杯酒饥来文字不堪餐死后虚名竟何有请君看此李谪仙掀掲天地声轰然长安市上眠不足长来采石江头眠百世光隂一大梦衾天枕地无人共宁知浩浩长江流不是醩丘春酒瓮此翁自是太白精星月自合相随行当时落水非失脚直驾长鲸归紫清至人虽死神不灭终古长庚伴月明李太白李东阳醉别蓬莱定㡬年被人唿是谪神仙人间未有飞腾地老去骑鲸却上天过采石懐李白宗臣阊阖天门夜不闗酒星何事谪人间为君五斗金茎露醉杀江南千万山其二忆君乗月下金陵何处呉山不夜登一曲潇湘秋万里至今疑在白云层其三楚水秋风薜茘高千帆明月大江涛蛾眉亭下芙蓉色犹似当年宫锦袍其四夜夜银河倒不流长虹西挂綵云愁醉来江底抱明月惊落天心万片秋其五到处孤槎秋万重沧江终夜卧鱼龙天风驱尽潇湘色祗为仙人破醉容其六秋山万仞落秋潭无限青枫好驻骖君跨长鲸去不返独留明月照江南其七采石矶头望白云青枫满地落纷纷夜深吹笛江亭上明月窥人恐是君其八楚江南折是天门江上蛟龙日夜喧为尔片帆开暮雨至今秋色锁云根其九短笻踏破楚山青日日苍梧醉洞庭何事淹留姑熟水千秋风雨怨湘灵其十西望匡庐接九华当年醉色傲烟霞可怜一片寒江月犹为千峰护落花采石矶弔李太白王叔承插江采石三千尺何处苍苔酣李白乗风夜上金陵船宫锦袍明浪花赤天子将袍覆酒仙沉香亭下百花前幸臣脱靴紫貂耻贵妃捧砚青娥怜词成投笔六宫羡教坊回首新声传一斗百篇犹未半零落风骚走江汉夜郎遂客浔阳囚一片青山魂烂漫山头问月唿苍旻笑傲万古空无人古人既徃君亦去盃中旧月年年新古今一明月大化同精灵人间传羽蜕天上悬才名椒浆酹君还自倾钓矶采采如飞鲸安知太白不在此江东忽见长庚星采石矶弔李太白梁辰鱼停桡矶下奠椒觞草木犹闻翰墨香飞燕已辞青琐闼长鲸自上白云乡他年有梦游天姥此夕无魂到夜郎西望长安漫惆怅金銮春殿久荒凉过南陵太白酒坊许梦熊谪仙过日酒初熟此日犹传新酒坊风度不随茅屋改山川时作锦衣香千秋客到千留佩一嵗花开一举觞莫向斜阳嗟徃事人生不朽是文章五君咏尤侗酒星不在天谪向人间住玉环敛绣巾笑领春风句采石漾兰舟足踏鼍龙去却入广寒宫醉倒珊瑚树七思尤侗我思李供奉醉草金花笺玉笛媚新声天香照婵娟一朝夜郎去锦绣埋蛮烟惟余一杯酒搔首问青天读李青莲集郑日奎青莲诗负一代豪横扫六宇无前矛英雄心魄神仙骨溟渤为濶天为高兴酣染翰恣狂逸独任天机摧格律笔锋缥缈生云烟墨骑纵横飞霹雳有如懐素作草书崩腾厯乱龙蛇摅更如公孙舞剑器浑脱浏漓雷电避冥心一徃捜㣲茫干端坤倪失伏蔵佛子嵌空鬼母泣千秋词臣孰雁行我读君诗起我意飘然如有凌云思便欲挥手谢尘縁相从饮酒学仙去读李太白诗魏裔介三谢与鲍庾江左称独歩太白更絶尘汗血如飞兔掷笔振金石有文悬瀑布万象罗胸中百代生指顾是气曰浩然不秪为章句沉香亭畔词讽谏有㣲趣奴视高将军才人岂能慕羽翮落九天挂席逐烟雾留滞东鲁云蹭蹬采石路我思汾阳王再衍晋阳祚云谁识此人青莲慧眼故无知功未酬夜郎竟逺戍璘也实惷愚偶而被笼笯龙章与鳯姿岂若争食鹜古今称谪仙斯言良不误黄金如可成须并子美铸论诗絶句王士正青莲才笔九州横六代滛哇总废声白纻青山魂魄在一生低首谢宣城李太白碑隂记苏轼李太白狂士也又尝失节于永王璘此岂济世之人哉而毕文简公以王佐期之不亦过乎曰士固有大言而无实虚名不适于用者然不可以此料天下士士以气为主方高力士用事公卿大夫争事之而太白使脱靴殿上固已气盖天下矣使之得志必不肯附权倖以取容其肯从君于昏乎夏侯湛賛东方生云开济明豁包含宏大陵轹卿相嘲哂豪杰笼罩靡前跆借贵势出不休显贱不忧戚戏万乗若僚友视俦列如草芥雄节迈伦高气盖世可谓拔乎其萃游方之外者也吾于太白亦云太白之从永王璘当由迫胁不然璘之狂肆寝陋虽庸人知其必败也太白识郭子仪之为人杰而不能知璘之无成此理之必不然者也吾不可以不辨端明殿学士兼翰林侍读学士眉山苏轼撰代人祭李白文曽巩子之文章杰立人上地辟天开云蒸雨降播产万物玮丽瑰竒大巧自然人力何施又如长河浩浩奔放万里一泻末势犹壮大骋厥辞至于如此意气飘然发扬俦伟飞黄駃騠轶羣絶类摆弃羁脱遗辙轨捷出横步志狭四裔侧睨驽骀与无物比始来玉堂旋去江湖麒麟鳯凰世岂能拘古今僻儒钩章摛字下里之学辞卑义鄙士有一曲拘牵泥滞亦或狡巧争驰势利子之可异岂独兹文轻世肆志有激斯人姑熟之野予来长民举觞墓下感叹余芬李太白賛马光祖天地英灵之气旷千载而㡬人恍天仙之下堕骖云雾而絶风尘以匹夫而动九重乃供奉乎翰林将国论其与闻之奚儿女子之云云盖其抱负霸王之畧或庶㡬乎少伸手携郭令公足蹋贺季真至于奉珪印以赠之有以信志业之等伦岂为其道骨之可蜕诗思之不羣耶鬰郁此山悠悠大川公不来游今五百年李太白賛方孝孺唐治既极气郁弗舒乃生人豪泄天之竒矫矫李公雄盖一世麟游龙骧不可控制粃糠万物瓮盎干坤狂唿怒叱日月为奔或入金门或登玉堂东游沧海西歴夜郎心触花机喷珠涌玑翰墨所在百灵䕶持此气之充无上无下安能瞑目閟于黄土手抟长鲸鞭之如羊至于扶桑飞腾帝乡惟昔战国其豪庄周公生虽后其文可侔彼何小儒气馁如鬼仰瞻英风犹虎与鼠斯文之雄实以气充后有作者尚视于公李白賛杨荣匡庐之山神秀所钟瀑布千尺宛然飞虹伟哉谪仙银河在目咳吐天风灿然珠玉补註李太白集序例萧士赟唐诗大家数李杜为称首古今註杜诗者号千家註李诗者曽不一二见非诗家一欠事与仆自弱冠知诵太白诗时习举子业虽好之未暇究也厥后乃得専意于此间趋庭以求闻所未闻或从师以蕲觧所未觧冥思遐想章究其意之所寓旁捜逺引句考其字之所原若夫义之显者槩不赘演或疑其赝作则移置巻末以俟巨眼者自择焉此其例也一日得巴陵李粹甫家蔵左绵所刋舂陵杨君齐贤子见註本读之惜其博而不能约至取唐广徳以后事及宋儒记録诗词为祖甚而併杜註内伪作苏东坡笺事已经益守郭知逹删去者亦引用焉因取其本类此者为之节文择其善者存之註所未尽者以予所知附其后混为一註全集有赋八篇子见本无註此则併註之标其目曰分类补註李太白集吁晦菴朱子曰太白诗从容于法度之中盖圣于诗者则其意之所寓字之所源又岂予寡陋之见所能知乃欲以意逆志于数百载之上多见其不自量矣註成不忍弃置又从而刻之枣者所望于四方之贤师友是正之发明之增而益之俾笺註者由是而十百千焉与杜註等顾不美欤其毋笑以註虫鱼幸甚至元辛邜中秋日章贡金精山北冰厓后人粹斋萧士赟粹可李诗选题辞杨慎南丰曽子固曰李白字太白蜀郡人游江淮娶云梦许氏去之齐鲁入呉至长安明皇召为翰林供奉不合去北抵赵魏燕晋西涉岐邠歴商于至洛阳游梁最久复之齐鲁南游淮泗再入呉转金陵上秋浦浔阳卧庐山永王璘以伪命逼致之璘败白奔宿松坐系浔阳狱宣抚崔涣与御史宋若思验治谓其罪薄荐其才不报先是白尝识郭子仪于未遇时子仪请觧官赎白罪乃长流夜郎遂泛洞庭上崃江至巫山以赦得释复如浔阳族人阳冰为当涂令白过之以病卒年六十四成都古今记云李白生于彰明之青莲乡而刘全白李翰林墓碣记以为广汉人盖唐代彰明属广汉故独举郡称云载考公之自序上裴长史书曰白少长江汉见乡人相如大夸云梦之事云楚有七泽遂来观焉又与逸人东巖子隐于岷山之阳巢居数年不迹城市广汉太守闻而异之因举二人有道并不起今按东巖子梓州盐亭人赵㽔字云卿岷山之阳则指匡山杜子美赠诗所谓匡山读书处其说见晏公类要郑谷诗所谓雪下文君沽酒店云蔵李白读书山者也广汉太守则苏颋也颋荐疏曰赵㽔术数李白文章即其事也公后在淮南寄赵征君诗曰国门遥天外乡路逺山隔朝忆相如台夜梦子云宅可证矣五代刘晌修唐书以白为山东人自元稹序杜诗而误诗云汝与山东李白好乐史云李白慕谢安风流自号东山李白杜子美所云乃是东山后人倒读为山东元稹之序亦由于倒读杜诗也不然则太白之诗云学剑来山东又云我家寄东鲁岂自诬乎宋有晁公武者孟浪人也信旧唐书及元稹之误乃曰太白自序及诗皆不足信噫世安有己之族姓己自迷之而傍取他证乎新唐书知其误乃更之为唐宗室盖以陇西郡望为标也善乎刘子元之言曰作史者为人立传皆取旧号施之于今为王氏传必曰琅琊临沂人为李氏传必曰陇西成纪人欲求实録不亦难乎且人无定所因地而生生于荆者言皆成楚生于晋者齿便成黄岂有世歴百年人更七叶而犹以本国为是此乡为非则是孔子里于昌平隂氏家于新野而系纂㣲子源承管仲乃为齐宋之人非曰邹鲁之士乎宋景文修唐书其弊正坐此夫族姓郡国闗系亦大矣诵其诗不知其人可乎予故详着而明辨之以订史氏之误姓谱之缺焉若夫公之诗歌泣鬼神而冠古今矣岂容喙哉吾友禺山张子愈光自童习至白纷与走共为诗者尝谓予曰李杜齐名杜公全集外节抄选本凡数十家而李何独无之乃取集中脍炙人口者一百六十余首刻之明诗亭中属慎题辞其端云合刻李杜诗集序王穉登李杜诗无合刻刻之自许子元祐始既成问序于王子王子曰是乌可序乎非独不可盖有所不能且不敢也夫此光燄万丈者谁何伧父偃然任为嚆矢哉曰奈何刻者一李而九杜耶学之者亦若是请问袒将谁左王子曰余曷敢言诗闻诸言诗者有云供奉之诗仙拾遗之诗圣圣可学仙不可学亦犹禅人所谓顿渐李顿而杜乃渐也杜之懐李曰诗无敌李之寄杜曰作诗苦二先生酬赠亦各语其极耳今试语杜之极如彤庭所分帛本自寒女出鞭挞其夫家聚敛贡城阙或红如丹砂或黒如㸃漆雨露之所濡甘苦齐结实中丞髑髅血糢煳手提掷还崔大夫非夫所谓惊人泣鬼者哉斯盖匠心独苦而非不似从人间来也至如语李之极则如罗帏舒巻似有人开明月直入无心可猜莫卷龙须席从他生网丝且留琥珀枕或有梦来时东风尔来为阿谁蝴蝶忽然满芳草江上相逢借问君语笑未了风吹㫁若其言犹含霞吸月火食腹肠畴能贮此仙与圣顿与渐之分何俟更仆数耶然乃分路扬镳或同一轨二先生诗不同而语其极则一耳今之学杜者不惊人泣鬼而木僵肤立学李者不含霞吸月而空疎无当是安得为李杜为李杜罪人矣许子工于诗能去彼取此曷患不李杜哉是刻既出二先生之集将同运并行且俾学者各法其极不空疎无当与木僵肤立乎剞劂之功实宏多矣余之序姑述昔人之论明刻者之㫖以复许子之问若曰评隲二先生诗是蛙坐井而谈苍旻广狭鼠饮河而测洪流浅深也则吾岂敢李翰林分体全集序王穉登古今论诗者自三百十九而后必遵李杜李才情俊杜才情郁李情旷逹杜情孤愤李若飞将军用兵不按古法士卒逐水草自便杜则肃部伍严刁斗西宫卫尉之师也供奉读书匡山鸟雀就掌取食散金十万如飞尘沉湎至尊之前啸傲御座之侧目中不知有开元天子何况太真妃髙力士哉当其稍能自屈可立跻华要乃掉臂不顾飘然去之坎壈以终其身迨长流夜郎与魑魅为伍而其诗无一羇旅牢愁之语读之如餐霞吸露欲蜕骨冲举非天际真人胸臆畴能及此其放浪于曲生柔曼醉月迷花特託而逃焉耳子友刘少彞取李杜集合刻之前此非无合刻者然苍素溷淆元黄杂沓笺註训诂人自为政䝉茸猥琐犹疥疠虮虱使二先生之作不免珠残玉碎未尝不扼腕体掩巻太息少彞皆削去之正其舛讹定其真赝芟薙其重复龎杂品列昭分诸体各以类从名曰分体以李序见属展读之际使耳目涤清神情开朗诚哉千古大快也予生平敬慕青莲愿为执鞭而不可得窃谓李能兼杜杜不能兼李李盖天授杜由人力轨辙合迹鞅辔异趋如禅宗有顿有渐难与耳食之士言也少彞工于诗清俊似太白沉郁似子美故于二集恒津津焉此刻成而纸价当十倍矣予怪夫宗李者画虎难成妄加訾议指永王璘之事为从逆嗟乎禄山篡乱翠华西幸灵武之位未正社稷危于累棋璘以同姓诸王建义旗倡忠烈恢复神器不使未央井中玺落羣凶手白亦王孙帝胄慨然从之识郭令公于行间卒复唐祚甫虽间闗行在流离秦陇非不谓忠然视白之功眇矣夫璘非逆而从璘者乃为逆乎王维亦尝陷贼以凝碧管絃诗获免青莲故不幸而罗销骨之口岂不寃哉予序其集而并论其人若此少彞以为然与否耶合刻李杜分体全集序刘世教自三百篇后学士大夫称诗之盛前无踰汉而后宜莫唐若开元天寳间陇西襄阳二先生出遂穷诗律之能事观于是止矣是二先生者其雄材命世同其横絶来禩同坎壈弗得志又无弗同顾千载而下使人披其编想见其为人若陇西不胜乐而襄阳不胜忧者何也陇西趋风风故荡詄出于情之极而以辞羣者也襄阳趋雅雅故沉郁入于情之极而以辞怨者也趋若异而轨无勿同故无有能轩轾之者盖自唐以后诸尚论之士人持其指而莫之一迨近世瑯琊长公而二先生之论始定顾陇西好称古调其于近体若雅意所不屑而襄阳沾沾此技篇什最称繁富意又若不屑古调者然陇西之于古离之不啻逺而襄阳象貌色泽犹若未尽澌灭也者是又二先生同异之㣲指可觧而不可觧者也于戏当汉盛时子虚之赋奏至使人主冀幸同时而虑不可得而是二先生者佹遇而佹失之终其身抑塞而弗获少信彼中郎大中文园都尉诸人即遇合虽殊要之无一废弃者胡二先生之湮没甚也盖观汉诸君子之无失职而知其时人无弗尽之材观二先生之失志而知其时材多未尽之用此固当世得失之林而二代治乱之眹也其故盖难言之矣不佞少习其言薄有当阳之癖而不无憎其编次之淆杂时从藏书家询求善本弗可得毎读昔人所笺诂徃徃未终简而輙弃去窃不自量间尝区分其体裁拟尽蒐诸家训诂之籍笔削为一家言方屈首俗业困京兆者十年已困公车者又十年铅椠屡更杀青未竟客嵗南迈从子鉴进而请曰先生必将笺而后行乎夫觧者之不必笺而笺者之不必觧也于是相与谋之梓人而二竖肆眚乃与友人姚君孟承徃复参订始克卒业诸所釐正颇极苦心语具凡例中再逾年始获竣事輙论着其事质诸同好夫自二先生分辔而驰而士各以其质之所近尸且祝焉有能祫享一堂之上者吾未见其人也今而后庶㡬有并撷其精而上探盛汉以直遡风雅之绪者必自兹籍始矣万厯元黓困敦夏六月朔平原刘世教序又刘鉴予伯父少彞先生刻李杜分体全集役将竣客有以私问者曰青莲少陵两公并为诗坛不祧之主固也然而饭颗之逢隂铿之拟尔时两公相轻已甚自唐迄今贤豪扬扢左右互袒㡬成聚讼意者都宫南面各全其尊而埓享一堂吾未见灵之妥也夫诗之合离主兴象不主体裁篇之瑜类征识力亦征齿候昔人编年不为无据矧二公集中一题而古今具体讵容擘裂今妄顾原本惟体之从分则分矣奈剥肤何予曰唯唯否否客曙其一未曙其二夫壎箎异窍而叶奏圭璧殊制而俪珍物固有之人亦宜然李杜齐名光燄千古后之君子谁能轩轾即或偏嗜者畸賛颛诣者谬诎抑何闗两公之殿最耶至如杜之推李倾倒郑重层见篇什李之心服宁自口出偶摭一语谓其相轻二公有知政堪颐觧夫诗有古近律絶体莫备于唐代而妙莫兼于两公第世行本少有善者编年杂陈作者之心目交眯分类糺龎作者之形神不凑衷而裁之无如分体虽然更有说焉太史公曰诗三百篇大抵圣贤发愤之所为作也予伯父固云李源风杜源雅相提而论乃知两公之诗体从风雅出而情从愤入矣李何愤愤宫邻之阶厉杜何愤愤皇舆之洊倾然青莲梁父行路诸吟巧言巷伯之伦也少陵骊山洞房等咏匪风下泉之思也其存君兴国发于性情心术之隠者夫既合不翅合而或风或雅互为经纬非古近殊体㡬于分无可分伯父殚二十余年丹铅之功于二集而以纂次当穷愁之着书史迁所称发愤述之于作将无同乎哉而子犹规规然猜其后吾亦谓子望洋向若不免见笑于大方之家客哑然谢去书成爰志其语于末简又李维桢盐官刘氏世绍雕龙之庆而孝亷少彞着名文苑最早其于供奉工部二家讨论穷精盖垂二十年二家分体全集始成其集以古近诸体分而先后仍本编年古赋及杂文如之其体则古近律絶各以类从而删长短句之目其以他人集误入者黜之其确为二家所作而偶遗者收之其本古体而误入律及二家自註误入目中若字句之讹音释之谬者更之其诸家註与评不尽佳可笔则笔之可削则削之校双几无纎㣲憾而要领莫重于分体矣盖论二家者杨诚斋以李为神如列子御风无待者也以杜为圣如灵均乗桂舟驾玉车有待而未尝有待者也允矣而体未分也王弇州以李五七言絶为神七言歌行为圣五言次之杜五言律七言歌行为神七言律为圣而总论二家五言古选各有所宗所主所贵体分矣而体所从来未晰也少彞以李好称古于近体若不屑而于古离之不啻逺杜若不屑古而气象色泽若未尽离李趋风故詄荡杜趋雅故沉郁即弇州亦言读李使人飘扬欲仙读杜使人情事欲絶第就歌行一端论而少彞则以全集举矣夫诗至唐而体备体至李杜而衆长备而李杜所以得之成体者则本三百篇学记曰三王之祭川也先河而后海或原也或委也此之谓务本后人知有李杜不知有三百篇是以学李学杜徃徃失之少彞为之分体直指其本于风雅学人得所从来可以为李可以为杜可以兼为李杜可以为风可以为雅可以兼为风雅可以自为圣可以自为神不至为李杜作使宁惟有功二家其于诗道岂曰小补之哉是说也少彞亦本之李杜李之言曰兴寄深逺五言不如四言若七言靡矣况束于声调俳优哉杜戏为六絶句其末章意以逓相祖述未及前贤惟裁伪体亲风雅则转益多师而得汝师夫李杜学诗必本三百篇人安能舍三百篇学李杜少彞见及此宜其诗骎骎李杜齐名也同参订者姚君孟承从子伯临皆名下士李太白集注巻三十三李太白集注卷三十四钦定四库全书李太白集注巻三十四钱塘王𤦺撰丛说国朝能为歌诗者不少独李太白为称首盖气骨高举不失颂咏风刺之道歌诗之风荡来乆矣大抵丧于南朝壊于陈叔宝然今之业是者茍不能求古于建安即江左矣茍不能求丽于江左即南朝矣或过为艶伤丽病者即南朝之罪人也吾唐来有业是者言出天地外思出鬼神表读之则神驰八极测之则心懐四溟磊磊落落真非世间语者有李太白张碧贞元中人自序其诗云碧尝读李长吉集谓春拆红翠辟门蛰戸其竒峭者不可攻也及览李太白辞天与俱高青且无际鵾触巨海澜涛怒翻则观长吉之篇若陟嵩之巅视诸阜者耶宋景文诸公在馆尝评唐人诗云太白仙才长吉鬼才人言太白仙才长吉鬼才不然太白天仙之词长吉鬼仙之词耳世传杜甫诗天才也李白诗仙才也长吉诗鬼才也迃斋诗话唐人以李白为天才絶白乐天人才絶李贺鬼才絶诗总不离乎才也有天才有地才有人才吾于天才得李太白于地才得杜子美于人才得王摩诘太白以气韵胜子美以格律胜摩诘以理趣胜太白千秋逸调子美一代规模摩诘精大雄氏之学句句皆合圣敎尝戏论唐人诗王维佛语孟浩然菩萨语李白飞仙语杜甫圣语李贺才鬼语荆公云诗人各有所得清水出芙蓉天然去雕饰此李白所得也或看翡翠兰苕上未掣鲸鲵碧海中此老杜所得也横空盘硬语妥帖力排奡此韩愈所得也李文叔云予尝与宋遐叔言孟子之言道如项羽用兵直行曲施逆见错出皆当大败而举世莫能当者何其横也左丘明之于辞令亦甚横自汉后千年唯韩退之之于文李太白之于诗亦皆横者李唐羣英唯韩文公之文李太白之诗务去陈言多出新意至于卢仝贯休辈效其颦张籍皇甫湜辈学其步则怪且丑僵且仆矣雪浪斋日记为诗欲气格豪逸当看退之太白庄周李白神于文者也非工于文者所及也文非至工则不可为神然神非工之所可至也文至庄诗至太白草书至懐素皆兵法所谓竒也正有法可循竒则非神解不能及观太白诗者要识真太白处太白天才豪逸多卒然而成者学者于每篇中要识其安身立命处可也太白发句谓之开门见山臞翁诗评李太白如刘安鸡犬遗响白云覈其归存恍无定处李太白诗语带烟霞肺腑缠锦绣李太白周览四海名山大川一泉之旁一山之阻神林鬼冢魑魅之穴猿狖所家鱼龙所宫往往游焉故其为诗疎宕有竒气太白歌诗度越六代与汉魏乐府争衡明皇世章句之风大得建安体论者推李翰林杜工部为尤诗眼云建安诗辩而不华质而不俚风调高雅格力遒壮其言直致而少对偶指事情而绮丽得风雅骚人之气骨最为近古者也唐诸诗人高者学陶谢下者学徐庾惟老杜李太白韩退之早年皆学建安晚乃各自变成一家耳如老杜崆峒小麦熟人生不相见皆全体作建安语今所存集第一第二巻颇多韩退之孤臣昔放逐暮行河堤上亦皆此体但颇自加新竒李太白亦多建安句法而罕全篇多杂以鲍明逺体李太白始终学选诗所以好杜子美诗好者亦多是傚选诗后渐放手䕫州诸诗则不然也李杜韩柳初亦皆学选诗者然杜韩变多而李柳变少变不可学而不变可学鲍明逺才健其诗乃选之变体李太白专学之雪浪斋日记云或云太白其源流出于鲍明逺如乐府多用白纻故子美云俊逸鲍参军盖有讥也李杜二子往往推重鲍谢用其全句甚多郭璞构思险怪而造语精圆李杜精竒处皆取此谢灵运以险为主以自然为宗李杜深处多取此六朝文气衰缓惟刘越石鲍明逺有西汉气骨李杜筋骨取此李太白诗逸态凌云映照千载然时作齐梁间人体段畧不近浑厚李太白诗非无法度乃从容于法度之中盖圣于诗者也古风两巻多效陈子昻亦有全用其句处太白去子昻不逺其尊慕之如此然多为人所乱有一篇分为三篇者有二篇合为一篇者唐之有天下陈子昻苏源明元结李白杜甫李观皆各以其所能鸣陈子昻悬文宗之正鹄李太白曜风雅之絶麟陈子昻为海内文宗李太白为古今诗圣王荆公尝谓太白才高而识卑山谷又云好作竒语自是文章之病建安以来好作竒语故其气象衰薾愚谓二公所言太白病处正在里许太白诗飘逸絶尘而伤于易学之者又不至玉川子是也犹有可观者有狂人李赤乃敢自比谪仙比律不应从重又有崔颢者曾未豁达李老作黄鹤楼诗颇似上士游山水而世俗云李白盖与徐凝一塲决杀醉中聨为一笑周伯弼云言诗而本于唐非因于唐也自河梁而后诗之变至于唐而止也谪仙号为雄俊而法度最为森严况余者乎潘祯应昌尝言其父受子乡先辈曰诗有五声全备者少惟得宫声者为最优盖可以兼衆声也李太白杜子美之诗为宫韩退之之诗为角以此例之虽百家可知也诗人多蹇如陈子昻杜甫名授一拾遗而迍剥至死李白孟浩然辈不及一命穷悴终身人徒知李杜为诗人而巳矣而不知其行之高识之卓也杜甫能知君故陷贼能自㧞而从明肃于抢攘之中也李白能知人故陷贼而有救以能知郭汾阳于卒伍之中也李白杜甫陶渊明皆有志于吾道新唐书杜甫传赞曰昌黎韩愈于文章慎许可至歌诗独推曰李杜文章在光燄万丈长诚可信云予读韩诗其称李杜者数端石鼓歌曰少陵无人谪仙死才薄将奈石鼔何酬卢云夫曰高揖羣公谢名誉逺追甫白感至诚荐士曰国朝盛文章子昻始高蹈勃兴得李杜万类困凌暴醉畱东野曰昔年因读李白杜甫诗长恨二人不相从感春曰近怜李杜无检束烂漫长醉多文辞并唐书所引葢六用之予尝论书以为钟王之迹萧散简远妙在笔墨之外至颜柳始集古今笔法而尽发之极书之变天下翕然以为宗师而钟王之法益微至于诗亦然苏李之天成曹刘之自得陶谢之超然葢亦至矣而李太白杜子美以英玮絶世之姿凌跨百代古今诗人尽废然魏晋以来高风絶尘亦少衰矣作诗先看李杜如士人治本经本既立方可看苏黄以次诸家诗之极至有一曰入神诗而入神至矣尽矣蔑以加矣惟李杜得之他人得之葢寡也李杜数公如金翅噼海香象渡河下视郊岛辈直虫吟草间耳李太白杜子美诗皆掣鲸手也余观太白古风子美偶题二篇然后知二子之源流逺矣李云大雅乆不作吾衰竟谁陈王风委蔓草战国多荆榛则知李之所得在雅杜云文章千古事得失寸心知骚人嗟不见汉道盛于斯则知杜之所得在骚作诗者陶冶万物体㑹光景必贵乎自得葢格有髙下才有分限不可强力至也譬之秦武阳气葢全燕见秦王则战掉失色淮南王安虽为神仙谒帝犹轻其举止此岂由素习哉予以为少陵太白当险阻艰难流离困踬意欲卑而语未尝不高至于罗隐贯休得意于偏霸夸彫逞竒语欲高而意未尝不卑乃知天禀自然有不能易也唐自李杜之出焜燿一世后之言诗者皆莫能及诗之所以为诗所以歌咏性情者只见三百篇耳秦汉之际骚赋始盛大抵怨讟烦寃从谀侈靡之文性情之作衰矣至苏李赠答下逮建安后世之诗始立根柢简静高古不事夫辞犹有三代之遗风至潘陆颜谢则始事夫辞以及齐梁辞遂盛矣至李杜兼魏晋以追风雅尚辞以咏性情则后世诗之至也然而高古不逮夫苏李之初矣唐人诸体之作与代终始而李杜为正宗诗之尊李杜文之尚韩欧此犹山之有泰华水之有江河无不仰止而取益焉天寳末诗人杜甫与李白齐名而白自负文格放达讥甫龌龊而有饭颗山之嘲诮元和中词人元稹论李杜之优劣曰予读诗至杜子美而知小大之有所总萃焉始尧舜之时君臣以赓歌相和是后诗人继作厯夏殷周千余年仲尼缉拾选拣取其干预敎化之尤者三百余无所闻骚人作而怨愤之态繁然犹去风雅日近尚相比拟秦汉以还採诗之官既废天下妖謡民讴歌颂讽赋曲度嬉戏之辞亦随时间作至汉武赋柏梁而七言之体兴苏子卿李少卿之徒尤工为五言虽句读文律各异雅郑之音亦杂而辞意简逺指事言情自非有为而为则文不妄作建安之后天下之士遭罗兵战曹氏父子鞍马间为文往往横槊赋诗故其遒壮抑扬寃哀悲离之作尤极于古晋世风槩稍存宋齐之间敎失根本士以简慢歙习舒徐相尚文章以风容色泽放旷精清为高葢吟写性灵畱连光景之文也意义格力无取焉陵迟至于梁陈滛艶刻饰佻巧小碎之词剧又宋齐之所不取也唐兴官学大振厯世之文能者互出而又沈宋之流研练精切稳顺声势谓之为律诗由是之后文体之变极焉然而莫不好古者遗近务华者去实効齐梁则不逮于魏晋工乐府则力屈于五言律切则骨格不存闲暇则纤浓莫备至于子美盖所谓上薄风骚下该沈宋言夺苏李气呑曹刘掩颜谢之孤高杂徐庾之流丽尽得古今之体势而兼人之所独专矣使仲尼考鍜其㫖要尚不知贵其多乎哉茍以为能所不能无可无不可则诗人以来未有如子美者是时山东人李白亦以竒文取称时人谓之李杜余观其壮浪纵恣摆去拘束摸写物象及乐府歌诗诚亦差肩于子美矣至若铺陈终始排比声韵大或千言次犹数百词气豪迈而风调清深属对律切而脱弃凡近则李尚不能厯其藩翰况堂奥乎自后属文者以稹论为是元微之作李杜优劣论谓太白不能窥杜甫之藩篱况堂奥乎唐人未尝有此论而稹始为之至退之曰李杜文章在光燄万丈长不知羣儿愚那用故谤伤则不复为优劣矣洪庆善作韩文辩証着魏道辅之言谓退之此诗为微之作也微之虽不当自作优劣然指稹为愚儿岂退之之意乎予评李白诗如黄帝张乐于洞庭之野无首无尾不主故常非墨工椠人所可议拟吾友黄介读李杜优劣论曰论文正不当如此子以为知言李杜二公正不当优劣太白有一二妙处子美不能道子美有一二妙处太白不能作子美不能为太白之飘逸太白不能为子美之沉郁太白梦游天姥吟逺别离等子美不能道子美北征兵车行垂老别等太白不能作论诗以李杜为准挟天子以令诸侯也又少陵诗法如孙呉太白诗法如李广杜甫李白以诗齐名韩退之云李杜文章在光燄万丈长似未易以优劣也然杜诗思苦而语竒李诗思疾而语豪杜集中言李白诗处甚多如李白一斗诗百篇清新庾开府俊逸鲍参军何时一樽酒重与细论文之句似讥其太俊快李白论杜甫则曰饭颗山头逢杜甫头戴笠子日卓午为问因何太瘦生只为从来作诗苦似讥其太愁肝肾也杜牧云杜诗韩笔愁来读似倩麻姑痒处搔天外鳯凰谁得髓何人解合续鸾胶则杜甫诗唐朝巳来一人而巳岂白所能望耶李太白一斗百篇援笔立成杜子美改罢长吟一字不茍二公盖亦互相讥嘲太白赠子美云借问因何太瘦生只为从前作诗苦苦之一辞讥其困雕镌也子美寄太白云何时一樽酒重与细论文细之一字讥其欠缜宻也诗之豪者世称李白李之作才矣竒矣人不迨矣索其风雅比兴十无一焉杜诗最多可传者千余首至于贯穿古今覼缕格律尽工尽善又过于李焉然撮其新安石壕潼关吏芦子关花门之章朱门酒肉臭路有冻死骨之句亦不过十三四李杜号诗人之雄而白之诗多在于风月草木之间神仙虚无之説亦何补于敎化哉惟杜陵野老负王佐之才有意当世而肮脏不偶胷中所藴一切写之于诗李太白当王室多难海宇横溃之日作为歌诗不过豪侠使气狂醉于花月之间耳社稷苍生曾不系其心膂其视杜少陵之忧国忧民岂可同年语哉唐人每以李杜并称韩退之识见高迈亦惟曰李杜文章在光燄万丈长无所优劣也至宋朝诸公始知推尊少陵东坡云古今诗人多矣而惟称杜子美为首岂非以其饥寒流落而一饭未尝忘君也欤又曰北征诗识君臣大体忠义之气与秋色争高可贵也朱文公曰李白见永王璘反便从惥之诗人没头脑至于如此杜子美以稷契自许未知做得与否然子美却高其救房琯亦正李谪仙诗中龙也矫矫焉不受约束杜则麟游灵囿鳯鸣朝阳自是人间瑞物施诸工用则力牛服箱德骥驾辂李亦不能为也李杜诗虽齐名而噐识迥不仝子美之言曰庙堂知至理风俗尽还淳舜举十六相身尊道何高秦时任商鞅法令如牛毛用为羲和天道平用为水土地为厚其志意可知若太白所谓为君谈笑靖胡沙又如调笑可以安储皇此皆何等语也清新俊逸子美尝称太白自谓不如也耶太白得古诗之竒放专效之者乆则索然老杜以平实叙悲苦而备衆体是以平实无竒而得自在者也太白天才放逸故其诗自为一体子美学优才赡故其诗兼备衆体而植纲常系风化为多三百篇以后之诗子美其集大成也李白诗类其为人骏发豪放华而不实好事喜名而不知义理之所在也语用兵则先登陷阵不以为难语游侠则白昼杀人不以为非此岂其诚能也哉白始以诗酒奉事明皇遇谗而去所至不改其旧永王将窃据江淮白起而从之不疑遂以放死今观其诗固然唐诗人李杜称首今其诗皆在杜甫有好义之心白所不及也汉高祖归丰沛作歌曰大风起兮云飞扬威加海内兮归故乡安得勐士兮守四方高祖岂以文字高世者哉帝王之度固然发于中而不自知也白诗反之曰但歌大风云飞扬安用勐士守四方其不达理如此老杜赠白诗有细论文之句谓此类也哉唐以诗取士三百年中能诗者不啻千余家专其美者独李杜二人而巳李颇不及止又一杜李杜光燄千古人人知之沧浪并极推尊而不能致辨元微之独重子美宋人以为谈柄近时杨用修为李左袒轻俊之士往往耳传要其所得俱影响之间五言选体及七言歌行太白以气为主以自然为宗以俊逸高畅为贵子美以意为主以独造为宗以竒㧞沉雄为贵其歌行之妙咏之使人飘飘欲仙者太白也使人慷慨激烈欷歔欲絶者子美也选体太白多露语率语子美多穉语累语置之陶谢间便觉伧父面目乃欲使之夺曹氏父子位耶五言律七言歌行子美神矣七言律圣矣五七言絶太白神矣七言歌行圣矣五言次之太白之七言律子美之七言絶皆变体间为之可耳不足多法也十首以前少陵较难入百首以后青莲较易厌扬之则高华抑之则沉实有色有声有气有骨有味有态浓淡深浅竒正开阖各极其则吾不能不服膺少陵也青莲拟古乐府而以巳意巳才发之尚沿六朝旧习不如少陵以时事创新题也少陵自是卓识惜不尽得本来靣目耳太白不成语者少老杜不成语者多如无食无儿一妇人举家闻若欬及麻鞋见天子垢腻脚不韈之类凡看二公诗不必病其累句亦不必曲为之护正使瑕瑜不掩亦是大家太白五言沿洄汉魏晋乐府出入齐梁近体周旋开寳独絶句超然自得冠絶古今子美五言北征述懐新婚垂老等作虽格本前人而调由巳创五七言律广大悉备上自垂拱下逮元和宋人之苍元人之绮靡不兼总故古体则脱弃陈规近体则兼该衆善此杜所独长也太白笔力变化极于歌行少陵笔力变化极于近体李变化在调与辞杜变在意与格然歌行无常矱易于错综近体有定规难于伸缩词调超逸骤如骇耳索之易穷意格精深始若无竒绎之难尽此其微不同者也以古诗为律诗其调自高太白浩然所长储侍御亦多此体以律诗为古诗其格易卑虽子美不免才超一代者李也体兼一代者杜也李如星悬日揭照耀太虚杜若地负海涵包罗万彚李惟超出一代故高华莫并色相难求杜惟兼综一代故利钝杂陈巨细咸蓄李才高气逸而调雄杜体大思精而格浑超出唐人而不离唐人者李也不尽唐调而兼得唐调者杜也备诸体于建安者陈王也集大成于开元者工部也青莲才之逸并驾陈王气之雄齐驱工部可谓撮胜二家第古风既乏温醇律体微乖整栗故令评者不无轩轾少陵不效四言不倣离骚不用乐府旧题自是此老胸中壁立处然风骚乐府遗意往往得之太白以百忧等篇拟风雅鸣臯等作拟离骚俱相去悬逺乐府竒伟高出六朝古拙不如两汉较输杜一筹也四明沈明臣嘉则尝言今人多称李杜率无定品余谓李如春草秋波无不可爱然注目易尽耳至如老杜如堪舆中然太山乔岳长河巨海纤草秾花怪松古栢惠风微波严霜烈日何所不有吾当李则雁行当杜则北靣闻者惊愕王安石所选杜韩欧李诗其置李于末而欧反在其上或亦谓有抑扬云舒王以李太白杜子美韩退之欧阳永叔编为四家诗而以欧公居太白之上世莫晓其意舒王尝曰太白词语迅快无疎脱处其识汚下诗词十句九句言妇人酒耳荆公论李杜韩欧四家诗而以欧公居太白之上曰李白诗词迅快无疎脱处然其识汚下十句九句言妇人酒耳予谓诗者妙思逸想所寓而巳太白之神气当游戏万物之表其于诗寓意焉耳岂以妇人与酒败其志乎不然则渊明篇篇有酒谢安石每游山必携妓亦可谓之其识不高耶欧阳公文字寓兴高逺多喜为风月闲适之语葢效太白为之故东坡作欧阳公集序亦云诗赋似李白此未可以优劣论也世言荆公四家诗后李白以其十首九首説酒及妇人恐非荆公之言白诗乐府外及妇人者亦少言酒固多比之陶渊明辈亦未为过此乃读白诗未熟者妄立此论耳四家诗未必有次序使诚不喜白当自有故葢白识度甚浅观其诗中如中宵出饮三百杯明朝归揖二千石揄扬九重万乗主谑浪赤墀青琐贤王公大人借颜色金章紫绶来相趋一别蹉跎朝市间青云之交不可攀归来入咸阳谈笑皆王公高冠佩雄剑长揖韩荆州之类浅陋有索客之风集中此等语至多但以其辞豪俊动人故不深考耳又如以布衣得一翰林供奉此何足道遂云当时笑我微贱者却来请谒为交欢宜其终身坎壈也钟山语录云荆公次第四家诗以李白最下俗人多疑之公曰白诗近俗人易悦故也白识见汚下十首九説妇人与酒然其材豪俊亦可取也王定国闻见录云黄鲁直尝问王荆公世谓四选诗丞相以韩欧高于李太白耶荆公曰不然陈和叔尝问四家之诗乗间签示和叔时书史适先持杜诗来而和叔遂以其所送先后编集初无高下也李杜自昔齐名者也何可下之鲁直归问和叔和叔与荆公之説同今乃以太白下韩欧而不可破也遯齐闲览云或问王荆公云编四家诗以杜甫为第一太白为第四岂白之才格词致不逮甫耶公曰白之歌诗豪放飘逸人固莫及然其格止于此而巳不知变也至于甫则悲欢穷㤗发歛抑扬疾徐纵横无施不可故其诗有平淡简易者有绮丽精确者有严重威武若三军之帅者有奋迅驰骤若泛驾之马者有淡泊闲静若山谷隐士者有风流藴籍若贵介公子者盖其绪宻而思深观者茍不能臻其阃奥未易识其妙处夫岂浅近者所能窥哉此甫所以光掩前人而后来无继也元稹以为兼人所独专斯言信矣或者又曰评诗谓甫期白太过反为白所诮公曰不然子美赠白诗则曰清新庾开府俊逸鲍参军但比之庾信鲍照而巳又曰李侯有佳句徃徃似隂铿铿之诗又在庾鲍下矣饭颗之嘲虽一时戏剧之谈然二人名既相逼亦不能无相忌也介甫选四家之诗第其质文以为先后之序余谓子美诗闳深典丽集诸家之大成永叔诗温润藻艶有廊庙富贵之噐退之诗雄厚雅健毅然不可屈太白诗豪迈清逸飘然有凌云之志皆诗杰也其先后固自有次第诵其诗者可以想见其为人乃知心声之发言志咏情得于自然不可以勉强到也子美之诗非无文也而质胜文永叔之诗非无质也而文胜质退之之诗质而无文太白之诗文而无质介甫选四家诗而次第之其序如此王荆公以杜诗后来莫继信矣若子美第一太白第四无乃太逺子美怜君如弟兄之句正可为二家诗评耳或谓杜称李太过反为所诮不然也斗酒百篇遗逸多矣韩退之诗巳有㤗山毫芒之慨当时相赠答者可尽见耶太白虽天仙之才岂无心人黄鹤楼推崔颢不啻已出乃轻子美耶或又以杜比李于庾鲍为轻之又不然庾鲍岂可易者耶文人齐名如李杜之相得者足为古今美谈后人乃以浮薄意妄测前贤耳五言长篇自古乐府焦仲卿而下继者絶少唐初亦不多见逮李杜二公始盛至其铺陈终始排比声韵大或千言次犹数百词意曲折队仗森严人皆雕饬乎语言我则直露其肺腑人皆专犯乎忌讳我则回䕶其褒贬此少陵所长也太白次之李青莲是快活人当其得意斗酒百篇无一语一字不是高华气象及流窜夜郎后作诗甚少当由兴趣消索杜少陵是固穷之士平生无大得意事中间兵戈乱离饥寒老病皆其实厯而所閲苦楚都于诗中写出故读少陵诗即当得少陵年谱看李杜齐名古今不敢轩轾予谓太白才由天纵故能以其高敌子美之大至论其胎骨则清新庾开府俊逸鲍参军杜之目李确不可易岂与攀屈宋而驾曹刘者可同日论哉李白诗祖风骚宗汉魏下至鲍照徐庾亦时用之善掉弄造出竒怪惊动心目忽然撇出妙入无声其诗家之仙者乎格高于杜变化不及杜子美上薄风雅下该沈宋才夺苏李气呑曹刘掩颜谢之孤高杂徐庾之流丽真所谓集大成者而诸作皆废矣并时而作有李太白宗风骚及建安七子其格极高其变化若神龙之不可羁或谓杜万景皆实李万景皆虚乃右实而左虚遂谓李杜优劣在虚实之间顾诗有虚有实有虚虚有实实有虚而实有实而虚并行错出何可端倪且杜若秋兴诸篇託意深逺画马行诸作神清横逸直将播弄三才鼓铸群品安在其万景皆实李如古风数十首感时託物慷慨沉着安在其万景皆虚太白诗宗风骚薄声律开口成文挥翰雾散似天仙之词而乐府诗连类引义尤多讽兴为近古所未有迄今称诗者推曰与少陵为两大家曰李杜莫能轩轾云钟山语录云杜甫固竒就其分择之好句亦自有数李白虽无深意大体俊逸无疎谬处欧公不甚喜杜诗谓韩吏部絶伦吏部于唐世文章未尝屈下独称道李杜不已欧贵韩而不悦子美所不可晓然于李白甚赏爱将由李白超趠飞扬为感动也唐世诗称李杜文章称韩柳今杜诗语及太白处无论数十篇而太白未尝有与杜子美诗只有饭颗一篇意颇轻甚论者谓以此可知子美倾倒太白至难晏元献公尝言韩退之扶导圣教刬除异端是其所长若其祖述坟典宪章骚雅上传三古下笼百氏横行阔视于缀述之塲子厚一人而已然学者至今但雷同称述其实李杜韩柳岂无优劣达者观之自可黙喻论诗文雅正则少陵昌黎若倚马千言放辞追古则杜韩恐不及太白子厚也杨诚斋云李太白之诗列子之御风也杜少陵之诗灵均之乗桂舟驾玉车也无待者神于诗者与有待而未尝有待者圣于诗者与宋则东坡似太白山谷似少陵徐仲车云太白之诗神鹰瞥汉少陵之诗骏马絶尘二公之评意同而语亦相近予谓太白诗仙翁剑客之语少陵诗雅士骚人之词比之文太白则史记少陵则汉书也工部老而或失于俚赵宋籍为帡幪翰林逸而或流于滑朔元拾为香草歌行李飘逸而失之轻率杜沉雄而失之粗硬选家辨其两短斯为得之以天分胜者近李以学力胜者近杜学者各自审焉可也李白乐府三巻于三纲五常之道数致意焉虑君臣之义不笃也则有君道曲之篇所谓轩后爪牙常先太山稽如心之使臂小白鸿翼于夷吾刘葛鱼水本无二虑父子之义不笃也则有东海勇妇之篇所谓淳于免诏狱汉主为缇萦津妾一掉歌脱父于严刑十子若不肖不如一女英虑兄弟之义不笃也则有上畱田之篇所谓田氏仓卒骨肉分青天白日摧紫荆交柯之木本同形东枝顦顇西枝荣无心之物尚如此参商胡乃寻天兵虑朋友之义不笃也则有箜篌謡之篇所谓贵贱结交心不移惟有严陵及光武轻言託朋友对靣九疑峰管鲍乆巳死何人继其踪虑夫妇之情不笃也则有双燕离之篇所谓双燕复双燕双飞令人羡玉楼珠阁不独栖金忩绣戸长相见近读古乐府始知后作者皆有所本至李谪仙絶出衆作真诗豪也然古词务协律而犹未工陈仲孚尝问诗工所从始予谓谢元晖杜子美云谢朓每篇堪讽咏葢尝得法于此耳李云解道澄江浄如练令人却忆谢元晖与子美同意予尝评诸家之作李太白最高而微短于韵古乐府暂出白门前杨柳可蔵乌欢作沉水香侬作博山炉李白用其意衍为杨叛儿歌曰君歌杨叛儿妾劝新丰酒何许最关情乌啼白门柳乌啼隐杨花君醉畱妾家博山炉中沉香火双烟一气凌紫霞古乐府朝见黄牛暮见黄牛三朝三暮黄牛如故李白则云三朝见黄牛三暮行太迟三朝又三暮不觉鬓成丝古乐府云郎今欲渡畏风波李白则云郎今欲渡缘何事如此风波不可行古乐府云春风复多情吹我罗裳开李反其意云春风复无情吹我梦魂散古人谓李诗出自乐府古选信矣其杨叛儿一篇即暂出白门前之郑笺也因其拈用而古乐府之意益显其妙益见如李光弼将子仪军旗帜益精明又如神僧拈佛祖语信口无非妙道岂生呑义山拆洗杜诗者比乎故其赠杜甫诗有饭颗山前之句葢讥其拘束也太白古乐府杳冥惝恍纵横变幻极才人之致然自是太白乐府乐府则太白擅竒古今少陵嗣迹风雅蜀道难逺别离等篇出鬼入神惝恍莫测兵车行新婚别等作述情陈事恳恻如见张王欲以拙胜所谓差之毫釐温李欲以巧胜所谓谬以千里乐府体不尚论宗而叙事故每以缓失之故杜少陵无乐府也太白篇什虽繁而自放者多矣然有出乎唐人之上者似晋杂曲而清隽过之天实生才岂易言哉吾定古唐诸乐府攷其正变则其人与世可知矣而独于太白犹低佪三复云太白愠于羣小乃放还山而纵酒以浪游岂得巳哉故于乐府多清怨葢不敢忘君也夫怨生于情而情每于儿女间为切切焉读者勿以辞害意可矣诗至开元天寳间神秀声律粲然大备李翰林天才纵逸轶荡人羣上薄曹刘下该沈鲍其乐府古调能使储光羲王昌龄失歩高适岑参絶倒况其下乎唐五言古诗凡数变约而举之夺魏晋之风骨变梁陈之俳优陈伯玉之力最大曲江公继之太白又继之感寓古风诸篇可追嗣宗咏懐景阳杂诗唐五言诗杜甫沉郁多出变调李白韦应物超然复古然李诗有古调有唐调要须分别观之新城阮亭王先生五言诗选于汉取全于魏晋以下递严而递有所录而犹不废夫齐梁陈隋之作者于唐仅得五人曰陈子昻张九龄李白韦应物柳宗元葢以齐梁陈隋之诗虽逺于古尚不失为古诗之余𣲖唐贤风气自为畛域成其为唐人之诗而巳而五人者其力足以存古诗于唐诗之中则以其类合之明其变而不失于古云尔七言古诗要铺叙要开合要风度要迢递险怪雄峻铿锵忌庸俗软腐须是波澜开合如江海之波一波未平一波复起又如兵家之阵方以为正又复为竒方以为竒忽复是正竒正出入变化不可纪极备此法者惟李杜也盛唐工七言古调者多张皇气势陟顿始终综覈乎古今博大其文辞则李杜尚矣太白天仙之词语多率然而成者故乐府歌词咸善或谓其始以蜀道难一篇见赏于知音为明主所爱重此岂浅材者徼幸际其时而驰骋哉不然也白之所藴非止是今观其逺别离长相思乌栖曲鸣臯歌梁园吟天姥吟庐山謡等作长篇短韵驱驾气势殆与南山秋气并高可也虽少陵犹有让焉余子琐琐矣七言古诗惟杜子美不失初唐气格而纵横有之太白纵横往往强弩之末间杂长语英雄欺人耳七言古初唐以才藻胜盛唐以风神胜李杜以气槩胜而才藻风神称之加以变化灵异遂为大家七言歌行垂拱四子词极藻艶然未脱梁陈也张李沈宋稍汰浮华渐趋平实唐体肇矣然而未畅也高岑王李音节鲜明情致委折浓纤修短得衷合度畅矣然而未大也太白少陵大而化矣能事毕矣歌行至唐大畅王杨四子宛转流丽李杜二家逸宕纵横阖辟纵横变幻超忽疾雷震电凄风急雨歌也位置森严筋脉聫络走月流云轻车熟路行也太白多近歌少陵多近行李杜歌行扩汉魏而大之而古质不及卢骆歌行衍齐梁而畅之而富丽有余古诗窘于格调近体束于声律唯歌行大小短长错综阖辟素无定体故极能发人才思李杜之才不尽于古诗而尽于歌行李杜歌行虽沉郁逸宕不同然皆才大气雄非子建渊明判不相入者比七言歌行唐代卢骆组壮沈宋轩华高岑豪激而近质李杜迂佚而好变元白迤逦而详尽温李朦胧而绮宻陈其格律校其高下各有耑诣不容班杂太白天纵逸才落笔警挺其歌行跌宕自喜不闲整栗唐初规制扫地欲尽矣开元大厯诸作者七言为盛王李高岑四家篇什尤多李太白驰骋笔力自成一家大抵嘉州之竒峭供奉之豪放更为创获七言古诗惟杜甫横絶古今同时大匠无敢抗行李白岑参二家别出机杼语差雷仝亦称竒特盛唐五言律句之妙李翰林气象雄逸太白耻为郑衞之作律诗故少编者多以律类入古中不知其近体犹存雅调耳集中五言仄律亦多青莲五言律自流水法外颇近正始不似子美达夫诸公创体迥异昔观吾读五言律一体知唐人反正之功为多云靡丽如南五季文敝甚矣文质彬彬唐人有之向使唐人无所取裁其不流为宋元末尚也㡬希然或失之矜持盖从齐梁而变也若太白五律犹为古诗之遗情深而词显又出乎自然要其㫖趣所归开郁宣滞特于风骚为近焉毕忠吉曰予观唐三百年以二律并称擅长者独子美一人供奉长于五而短于七李白古风六十首富于子昻之感遇俭于嗣宗之咏懐其诗宗风骚薄声律故终身作七言近体仅八首而已李杜为有唐宗匠而子美不长于文太白不长于七律故集中厥体遂少五言排律开元后作者为盛声律之备独王右丞李翰林为多而孟襄阳高渤海辈实相与并鸣读盛唐排律太白轻爽雄丽如明堂黼黻冠盖辉煌武库甲兵旌旗飞动少陵变幻闳深如涉崑崙泛溟渤千峰罗列万彚汪洋排律宋沈二氏藻赡精工太白右丞明秀高爽唐人乐府多唱诗人絶句王少伯李太白为多絶句之源出于乐府贵有风人之致其声可歌其趣在有意无意之间使人莫可捉着盛唐惟青莲龙标二家五七言絶句李青莲王龙标最称擅塲为有唐絶唱少陵虽工力悉敌风韵殊不逮也天生太白少伯以主絶句之席勿论有唐三百年两人为政亘古今来无复有骖乗者矣子美恰与两公同时又与太白同游乃恣其崛强之性頽然自放独成一家可谓巧于用拙长于用短精于用粗婉于用戅者也予尝品唐人之诗乐府本效古体而意反近絶句本自近体而意实逺欲求风雅之㑂佛者莫如絶句唐人之所偏长独至而后人力追莫嗣者也擅长则王江宁骖乗则李彰明偏美则刘中山遗响则杜樊川少陵虽号大家不能兼善一则拘于对偶二则汩于典故拘则未成之律诗而非絶体汩则儒生之书袋而乏性情故观其全集自锦城丝管之外咸无讥焉近世有爱而忘其丑者专取而効之惑矣盛唐长五言絶而不长七言絶者孟浩然也长七言絶而不长五言絶者高达夫也五七言各极其工者太白五七言俱无所解者少陵也少陵太白七言律絶独出词塲然少陵律多险抝太白絶间率露大家故宜有此杜之律李之絶皆天授神诣然杜以律为絶如忩含西岭千秋雪门泊东吴万里船等句本七律壮语而以为絶句则断锦裂缯类也李以絶为律如十月呉山晓梅花落敬亭等句本五言絶句而以为律诗则骈拇枝指类也古人作诗各成巳调未尝互相师袭以太白之才就声律即不能为杜何至遽减嘉州以少陵之才攻絶句即不能为李讵谓不若摩诘彼自有不可磨灭者无事更屑屑也诗以神行使人得其意于言之外若逺若近若无若有若云之于天月之于水心得而㑹之口不得而言之斯诗之神者也而五七言絶尤贵以此道行之昔之擅其妙者在唐有太白一人葢非摩诘龙标之所及吾尝以太白为五七言絶之圣所谓鼓之舞之以尽神繇神入化为盛德之至者也小乐府之遗唐人裁为絶句体之流变葢微有辨焉惟李白所制犹得其遗篇什虽简而如入思妇劳人之心何婉曲可讽耶济南李氏曰李白五七言絶句实唐三百年一人葢以不用意得之即太白亦不自知其所至而工者顾夫焉至哉言乎自唐以来能为诗者多矣其词与理未始不璀璨焉然而观止矣予读李白诗想见其心如入天际𣺌乎莫从其所之太史公曰诗有之高山仰止景行行止虽不能至然心乡往之予于李诗亦云丁龙友曰李白乐府本晋三调杂曲其絶句从六朝清商小乐府来至其气槩挥斥迥飇掣电且令人缥缈天际此殆天授非人力也五言絶句开元后李白王维尤胜诸人五言絶句起自古乐府至唐而盛李白崔国辅号为擅塲五言絶句惟太白擅塲杜子美诗曰李侯有佳句往往似隂铿隂工此体子美之称太白者在是五言絶句李太白气体高妙七言絶句太白高于诸人王少伯次之七言絶句王少伯与太白争胜毫釐俱是神品七言絶太白江宁各有至处大槩李写景入神王言情造极王宫辞乐府李不能为李览胜纪行王不能作龙标陇西真七絶当家足称聨璧三唐七絶并堪不朽太白龙标絶伦逸羣七言絶起忌矜势太白多直抒㫖鬯两言后只用溢思作波掉唱叹有余响拙手往往按排起法欲畱佳思在后作好首既嚼蜡后十四字中地窄而舞拙意满而词滞李太白诗不专是豪放亦有雍容和缓的如首篇大雅乆不作多少和缓古风第四十四首不言弃絶但言恩毕斯得怨而不怒之意欲言难言而又不能无言将何为三字无限深情朱文公题广成子像云陈光泽见示此像偶记李太白诗云世道日交丧浇风变淳源不求桂树枝反栖恶木根所以桃李树吐花竟不言大运有兴没群动争飞奔归来广成子去入无穷门因写以示之今人舍命作诗开口便説李杜以此观之何曾梦见他脚板耶李太白逺别离蜀道难与子美寓居同谷七歌风骚之极致不在屈原之下逺别离篇最有楚人风所贵乎楚言者断如复断乱如复乱而词义反复屈折行乎其间实未尝断而乱也使人一唱三叹而有遗音至于收泪讴吟又足以兴夫三纲五典之重者岂虚也哉兹太白所以为不可及也文章如精金美玉经百鍊歴万选而后见今观昔人所选虽互有得失至其尽善尽美则所谓鳯凰芝草人人皆以为瑞閲数千百年经千万人而莫有异议焉如李太白逺别离蜀道难杜子美秋兴诸将咏懐古迹新婚别兵车行终日诵之不厌也古律诗各有音节然皆限于字数求之不难惟乐府长短句初无定数最难调叠然亦有自然之声古所谓声依永者谓有长短之节非徒永也故随其长短皆可以播之律吕而其太长太短之无节者则不足以为乐若往复讽咏乆而自有所得得之于心而发之乎声则虽千变万化如珠之走盘自不越乎法度之外矣如李太白逺别离杜子美桃竹杖皆极其操纵曷尝按古人声调而和顺委曲乃如此固初学所未到然学而未至于是亦未可与言诗也太白公无渡河乃从尧禹治水説起迂痴有致然笔墨率肆无足取焉蜀道难等篇亦然开后人恶道李白性嗜酒志不拘检常林栖十数载故其为文章率皆纵逸至如蜀道难等篇可谓竒之又竒自骚以还鲜有此体调也李太白作蜀道难乃为房杜危之也其畧曰剑阁峥嵘而崔嵬一夫当关万夫莫开所守或非人化为狼与豺朝避勐虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟李翰林作此歌朝右闻之疑严武有刘焉之志李白尝为蜀道难歌曰蜀道难难于上青天以刺严武也蜀道难或曰作于天寳初或曰作于天寳末二説皆出于后世以意逆之曰此为房杜危之也陆畅去白未逺作蜀道易以美韦臯传之当时而蜀道难之词曰锦城虽云乐不如早还家其意必有所属房杜之説葢近之矣严武传武为剑南节度使房琯以故相为部内刺史武慢倨不为礼最厚杜甫然欲杀甫数矣李白为蜀道难者乃为房杜危之也韦臯传天寳时李白为蜀道难以斥严武陆畅更为蜀道易以美韦臯摭言云太白自蜀至京以新业贽谒贺知章知章览蜀道难一篇扬眉谓之曰公非人世人岂非太白星精耶然则蜀道难之作乆矣非为房杜也严武传李白作蜀道难者乃为房杜危之也此宋人穿凿之论其説又见韦臯传葢因陆畅之蜀道易而造为之耳李白蜀道难之作当在开元天寳间时人共言锦城之乐而不知畏涂之险异地之虞即事成篇别无寓意及元宗西幸升为南京则又为诗曰谁道君王行路难六龙西幸万人欢地转锦江成渭水山回玉垒作长安一人之作前后不同如此亦时为之矣蜀道之难难于上青天篇中凡三见与庄子逍遥篇同吾尝谓作古诗长篇须读庄子史记子美歌行纯学史记太白歌行纯学庄子李太白古风两巻近七十篇身欲为神仙者殆十三四或欲把芙蓉而蹑太清或欲挟两龙而凌倒影或欲畱玉舄而上蓬山或欲折若木而游八极或欲结交王子晋或欲高揖衞叔卿或欲借白鹿于赤松或欲飡金光于安期岂非因贺季真有谪仙之目而因为是以信其説耶抑身不用郁郁不得志而思高举逺引耶尝观其所作梁父吟首言钓叟遇文王又言酒徒遇高祖卒自叹巳之不遇有云我欲攀龙见明主雷公砰訇震天鼓帝旁投壶多玉女三时大笑开电光倐烁晦冥起风雨阊阖九门不可通以额扣关阍者怒人间门户尚不可入则太清倒影岂易凌蹑乎太白忤杨妃而去国所谓玉女起风雨者乃怨怼妃子之词也黄云城邉乌欲栖邉一作南声调便恶此用字隂阳之殊汉魏诗多不可点所以为好者其气象自不同耳李诗好处亦难点点之则全篇有所不可择焉若乌栖曲与乌夜啼可谓精金粹玉矣国初人有作九言者谓昨夜西风摆落千林稍渡头小艇卷入寒塘㘭以为可备一体不知九言起于高贵乡公鲍明逺沈休文亦有此体唐人则李太白蜀道难然后天梯石栈相钩连上有六龙回日之高标下有冲波逆折之回川杜集中炯如一叚清冰出万壑置在迎风露寒之玉壶又何时眼前突兀见此屋吾庐独破受冻死亦足此九言之最妙者诗有十字成句者太白黄帝铸鼎于荆山鍊丹砂丹砂成骑龙飞上太清家又有十一字成句者杜诗王郎酒酣㧞剑斫地歌莫哀我能㧞尔抑塞磊落之竒才李诗紫皇乃赐白兔所捣之药方韦应物诗一百二十鳯凰罗列含明珠若坡公山中故人应有招我归来篇似可读作两句矣扬子云长杨赋西压月东震日域服䖍註以为日月所生恐非李太白诗天马来出月支窟月窟即指月支之国日域指日逐单于也葢借日月字以形容威伏四夷之逺耳太白妙得其解矣王彦辅曰古之善赋诗者工于用人语浑然若出于巳意予于李杜见之颜延年赭白马赋曰旦刷幽燕昼秣荆楚子美骢马行云昼洗须腾泾渭深夕移可刷幽并夜太白天马歌云鸡鸣刷燕晡秣越葢皆用颜赋也韩退之曰李杜文章在光燄万丈长信哉客言李杜诗中説马如相马经有能过之者乎仆曰毛诗过之曰六经固不可拟然亦未尝仔细説马态相行步也仆曰愿熟读之两骖如舞此驵语所谓花踏羊蹄行也两骖如手此驵语所谓熟使唤也思之便觉走过掣电倾城知与神行电迈蹑恍惚为难骑耳东坡写李白行路难阙其中间八句道子胥屈原陆机李斯事此老不应有所遗忘意其删去必当有説蔡寛夫诗话云唐末五代俗流以诗自名者多好妄立格法取前人诗句为例议论锋出甚有狮子跳踯毒龙顾尾等势览之每使人拊掌不巳大抵皆宗贾岛辈谓之贾岛格而于李杜诗不少假借李白女娲戏黄土搏作愚下人散在六合间蒙蒙若埃尘目曰调笑格以为调笑之资子美冉冉谷中寺娟娟林外峰䦨干更上处结缔坐来重目为病格以为言语突兀声势蹇涩此岂韩退之所谓蚍蜉撼大木可笑不自量者耶李太白北风行云燕山雪花大如席秋浦歌云白髪三千丈其句可谓豪矣奈无此理何李太白侠客行云事了拂衣去深藏身与名元微之侠客行云侠客不怕死怕死事不成事成不肯藏姓名或云二诗同咏侠客而意不同如此予谓不然太白咏侠不肯受报如朱家终身不见季布是也微之咏侠欲有闻于后世如聂政姊之死恐终灭吾贤弟之名是也吕氏童䝉训云晓月出天山苍茫云海间长风㡬万里吹度玉门关及沙墩至梁苑二十五长亭大舶夹双橹中流鹅鹳鸣之类皆气葢一世学者能熟味之自然不褊浅矣李太白诗过人其生平所享如浮花浪蘂其诗云罗帷舒巻似有人开明月直入无心可猜不可及也诗言穷则尽意䙝则丑韵软则库杜少陵丽人行李太白杨叛儿一以雅道行之故君子言有则也李太白荆州歌有汉謡之风唐人诗可入汉魏乐府者惟太白此首及张文昌白鼍謡李长吉邺城謡三首而止杜子美却无一篇可入此格太白白头吟二首颇有优劣其一葢初本也天仙之才不废讨润何必不加点今人落笔便刋布纵云挥珠无怪多颣耳闺里佳人年十余颇有四杰风格差逸宕耳要之此等是太白佳作太白集中少年行只有数句类太白其他皆浅近浮俗决非太白所作必误入也六一居士曰落日欲没岘山西倒着接䍦花下迷襄阳小儿齐拍手大家争唱白铜鞮此常语也至于清风明月不用一钱买玉山自倒非人推然后见太白之横发所以惊千古者固不在此乎杜子美饮中八仙歌知章骑马似乗船又天子唿来不上船用两船字韵汝阳三斗始朝天又举觞白眼望青天用二天字韵苏晋长斋绣佛前又皎如玉树临风前又脱帽露顶王公前用三前字韵眼花落井水底眠又长安市上酒家眠用两眠字韵牵牛织女诗蛛丝小人态曲缀𤓰果中又防身动如律竭力机杼中用两中字韵李太白襄阳歌鸬鹚杓鹦鹉杯百年三万六千日一日须倾三百杯用两杯字韵庐山謡影落前湖青黛光金阙前开二峰长又翠影红霞映朝日鸟飞不到呉江长用两长字韵韩退之李花诗冰盘夏荐碧实脆斥去不御慙其花又谁堆平地万堆雪剪刻作此连天花用两花字韵双鸟诗两鸟各闭口万象衔口头又百舌旧饶声从此尝低头用两头字韵示爽诗冬夜岂不长达旦灯烛然又此来南北近闾里故依然用两然字韵勐虎行勐虎死不辞但慙前所为又亲故且不保人谁信汝为用两为字韵子美太白退之于诗无遗恨矣当自有体耶絶句字少意多四句而反覆议论如李白横江词气格合歌行之盛使人叹咏其赠汪伦非必其诗之佳要见古人风致如此太白横江辞六首章虽分局意如贯珠俗本以第一首编入长短句后五首编入七言絶句首尾衡决殊失作者之意如杜诗秋兴八首亦分作二处予特正之凡古人诗歌不可分类以此东坡送人守嘉州古诗其中云峨眉山月半轮秋影入平羌江水流谪仙此语谁解道请君见月时登楼上两句全是李谪仙诗故继之以谪仙此语谁解道请君见月时登楼之句此格本出于李谪仙其诗云解道澄江净如练令人还忆谢元晖葢澄江净如练即元晖全句也后人袭用此格愈变愈工金沙集有公取古诗一条谓始于太白未必也任华赠白诗巳用海风吹不断及云垂大鹏飞等句则知彼时作此格者葢多矣元宗弃国出奔太白乃盛称蜀中之美西巡果盛事乎猗嗟讥庄而赞其艺副笄刺宣而美其容太白虽为亡国讳而亡国之耻正在言表沈云卿诗船如天上坐人似镜中行原于王逸少语所谓山隂路上行如在镜中游之句然李太白入清溪山诗云人行明镜中鸟度屏风里虽有所袭而语益工竹未尝香也而杜子美诗云雨洗娟娟静风吹细细香雪未尝香也而李太白诗云瑶台雪花数千点片片吹落春风香诗用泪字若沾衣沾裳之类不为剽窃然亦有出竒者潘岳涕泪应情陨杜子美近泪无干土李太白泪尽日南珠刘禹钖巴人泪应猿声落贾岛泪落故山逺孟云卿至哀反无泪李太白以布衣入翰林既而不得官唐史言高力士以脱鞾为耻摘其诗以激杨贵妃为妃所沮止今集中有雪谗诗一章大率言妇人滛乱败国其畧云彼妇人之猖狂不如鹊之彊彊彼妇人之滛昏不如鹑之奔奔坦荡君子无容簧言又云妲巳灭纣褒女惑周汉祖吕氏食其在旁秦皇太后毐亦滛荒螮蝀作昏遂掩太阳万乗尚尔匹夫何伤词殚意穷心切理直如或妄谈昊天是殛予味此诗岂贵妃与禄山滛乱而太白曾发其奸乎不然则飞燕在朝阳之句何足深怨也宋之问不愁明月尽自有夜珠来李白只愁歌舞散化作彩云飞语意皆殊调亦不类高下则差足雁行宋又有夜絃响松月朝楫㺯苔泉李有萝月挂朝镜松风鸣夜絃词意皆同李直出数丈李白跌宕不羁钟情于花酒风月则有矣而肯自縳于枯禅则知淡泊之味贤于脍炙逺矣白始学于白眉空得大地了彻镜回旋寄轮风之㫖中谒太山君得冥机发天光独照谢世氛之㫖晩见道崖则此心豁然更无凝滞矣所谓启开八忩牖託宿掣雷霆又有谈𤣥之作云茫茫大梦中惟我独先觉腾转风火来假合作容貌问语前后际始知金仙妙则所得于佛氏者益邃李杜长篇全集中不多见北征一首沉着森严龙门叙事之笔也忆旧书懐一首飘扬恣肆南华寓言之遗也光燄万丈于此乎见之李白诗清水出芙蓉天然去雕饰论诗者谓只一出字便是去雕饰也子美诗以后二句续前二句处甚多如寄张山人诗云曹植休前辈张芝更后身数篇吟可老一字买堪贫喜杜观到诗云待尔嗔乌鹊抛书示鹡鸰枝间喜不去原上急曾经晴诗云啼乌争引子鸣鹤不归林下食遭泥去髙飞恨乆隂卧病诗云滑忆彫胡饭香闻锦带羮熘匙兼暖腹谁欲致杯甖如此之类多矣此格起于谢灵运庐陵王之墓下诗云延州协心许楚老惜兰芳解剑竟何及抚坟徒自伤李太白亦时有此格毛遂不堕井曾参宁杀人虚言误公子投杼惑慈亲是也梁虞骞诗落晖㪚长足细雨织斜文太白亦用其字曰日足森海峤然其惊人泣鬼所谓自铸伟辞前无古人者乎太白杨花落尽与乐天残灯无燄体同题类而风趣髙卑自觉天壤曹植怨诗愿作东北风吹我入君懐懐徐干诗将心寄明月流影入君懐太白诗我寄愁心与明月随风直到夜郎西兼裁其意撰成竒语诗眼云山谷言学者若不见古人用意处但得其皮毛所以去之愈逺若风吹柳花满店香若人能复为此句亦未是太白至于呉姬压酒劝客尝压字他人亦难及金陵子弟来相送欲行不行各尽觞益不同请君试问东流水别意与之谁短长此乃真太白妙处当潜心焉故学者先以识为主禅家所谓正法眼直湏具此眼目方可入道金陵酒肆留别山谷云此乃真太白妙处而须溪云终是太白语别予许须溪知言云李太白诗风吹柳花满店香温庭筠咏柳诗香随静婉歌尘起影伴娇娆舞䄂垂传竒诗莫唱踏阳春令人离肠结郎行乆不归柳自飘香雪其实柳花亦有微香诗人之言非诬也柳花之香非太白不能道竹之香非子美不能道太白诗呉姬压酒唤客尝説者以为工在压字不知呉人方言至酒家有旋压酒子相待之语李白人分千里外兴在一杯中髙适功名万里外心事一杯中如武夫之对韵士而胡元瑞云二诗甚类予谓字面则同句意悬絶杜之北征述怀皆长篇叙事然髙者尚有汉人遗意平者遂为元白滥觞李送魏万等篇自是齐梁但才力加雄辞藻加富耳太白诗浮云游子意落日故人情对景懐人意味深永少陵诗寒空巫崃曙落日渭阳情亦是冩景赠别而语意浅短杜诗佳处固多此等句法却不如李太白读书匡山十年不下山浔阳狱中犹读留侯传以彼仙才苦心如此今忽忽白日而嘐嘐古人是自绊而希千里也诗贵意意贵逺不贵近贵淡不贵浓浓而近者易识淡而逺者难知如杜子美钩帘宿鹭起丸药流莺转李太白桃花流水杳然去别有天地非人间王摩诘反景入深林复照青苔上皆淡而愈浓近而愈逺可为知者道难与俗人言也曹子建诗譬海出明珠与太白如天落云锦句法同太白五言如菖蒲花紫茸及登华不注峯与此句皆竒崛异常世多言李太白以醉入水捉月溺死此谈者好竒之过太白对月能作今人不见古时月今月曾经照古人之句意气原本自超出宇宙对影三人虽醉岂复狂惑至此李太白云刬却君山好平铺湘水流杜子美云斫却月中桂清光应更多二公所以为诗人冠冕者胸衿阔大故也此皆自然流出不假安排洞庭西望楚江分水尽南天不见云日落长沙秋色逺不知何处弔湘君此诗之妙不待赞前句云不见后句云不知读之不觉其复此二不字决不可易大抵盛唐大家正宗作诗取其流畅不似后人之拘拘耳宋之问所得骆氏灵隐警句楼观沧海日门对浙江潮李太白天台晓望诗门标赤城霞楼栖沧岛月最相似吟咏瀑水衆矣大抵比况耳未有得于所见凿空下语为兴诗者太白独曰海风吹不断江月照还空气象雄杰古今絶唱李白鹦鹉洲诗调既迅急而多复字兼离唐韵当是五言古诗耳七言絶句初唐风调未谐开元天寳诸名家无美不备李白王昌龄尤为擅塲昔李沧溟推秦时明月汉时关一首压巻余以为未允必求压巻则王维之渭城朝雨李白之朝辞白帝王昌龄之奉帚平明王之涣之黄河逺上其庶㡬乎而终唐之世絶句亦无出四章之右者矣盛𢎞之荆州记状巫崃江水之迅云朝发白帝暮到江陵其间千二百里虽乗奔御风不以疾也杜子美诗朝发白帝暮江陵顷来目击信有征李太白诗朝辞白帝彩云间千里江陵一日还两岸猿声啼不尽扁舟巳过万重山虽仝用盛𢎞之语而优劣自别今人谓李杜不可以优劣论此语亦太愦愦盛𢎞之荆州记云白帝至江陵一千二百里春水盛时行舟朝发夕至云飞鸟逝不是过也太白述之为韵语惊风雨而泣鬼神矣越中览古诗前三句赋昔日豪华之盛末一句咏今日凄凉之景大抵唐人弔古之作多以今昔盛衰搆意而从横变化存乎体裁此与韩退之游曲江寄白舍人诗元微之刘阮天台诗皆以落句转合有抑扬有开合此格唐诗中亦不多得太白诗牛渚西江夜青天无片云登舟望秋月空忆谢将军余亦能高咏斯人不可闻明朝挂帆席枫树落纷纷襄阳诗挂席㡬千里名山都未逢泊舟寻阳郭始见香炉峰尝读逺公传永懐尘外踪东林不可见日暮空闻钟诗至此色相俱空如羚羊挂角无迹可求画家所谓逸品是也宁国府志载胡安定先生石壁诗一首其序曰余尝览李翰林题泾川汪伦别业二章其词俊逸欲属和之今十月自新安厯旌德而仙尉曾公望同游石壁葢胜境也竒峰对耸清溪中流路出半峰佳秀可爱传闻新建汪公所居不逺掩映溪岫率类于此且欲寻访迫暮不获因思旌川即泾川接境也而幽胜过之汪公亦伦之别𣲖也而儒雅胜之岂可使讽咏不及于古乎辄成一首题于汪公屋壁虽不及藻饰佳境比肩英流庶俾谪仙之诗不独专美其诗曰李白好溪山浩荡泾川游题诗汪氏壁声动桃花洲英辞逸无继尔来三百秋云云按太白本集诗题只云过汪氏别业而此序乃云题泾川汪伦别业先生非妄言者又去唐时未逺当必有据诗五平五仄句或谓自宋始有之非也颜延年诗独静阙偶语隂虫先秋闻李太白诗处世若大梦胡为劳其生孟东野诗夜镜不照物朝光何时升法藏碎金云太白夜懐有句云宴坐寂不动大千入毫发潘佑独坐有句云凝神入混茫万象成虚宇予爱二子吐辞精敏之力入道深宻之状合而书之聊为巳用今人作诗多忌重叠右丞早朝妙絶古今犹未免五用衣冠之论太白访戴天山道士不遇诗水声飞泉树松桃竹语皆犯重吁古人言外求佳今人于句中求隙去之逺矣太白诗斗酒渭城邉炉头耐醉眠乃岑参之诗误入塞上曲驑马新跨白玉鞍乃王昌龄之诗亦误入昌龄本有二篇前篇乃秦时明月汉时关也蜀国曾闻子规鸟宣城还见杜鹃花一呌一回肠一断三春三月忆三巴此太白寓宣州懐西蜀故乡之作也太白为蜀人见于刘全白志铭曾南丰集序杨遂故宅记及自叙书不一而足此诗又一証也近日吾乡一士夫为山东人作诗序云太白非蜀人乃山东人也予以前所引证诘之答曰且谄山东人祈绰楔资何暇核实哭宣城善酿纪叟予家古本作夜台无李白此句絶妙不但齐一生死又且雄视幽明矣昧者改为夜台无晓日夜台自无晓日又与下句何人字不相干甚矣士俗不可医也小曲有咸阳沽酒寳钗空之句云是李白所制然李白集中有清平乐词四首独欠是诗而花间集所载咸阳沽酒寳钗空乃云是张泌所为莫知孰是李太白集注巻三十四李太白集注卷三十五钦定四库全书李太白集注巻三十五钱塘王𤦺撰年谱李太白年谱据太白诗文自述系出陇西汉将军李广后于凉武昭王为九世孙当隋之末其先世以事徙西域隠易姓名故唐兴以来漏于属籍至武后时子孙始还内地于蜀之绵州家焉因逋其邑遂以客为名即太白父也舆地广记曰绵州彰明县有唐李白碑白之先世尝流隽州其后内移白生于此县杜诗补遗曰范传正李白新墓碑云白本宗室子厥先避仇客居蜀之彰明太白生焉彰明绵州之属邑有大小康山白读书于大康山有读书堂尚存其宅在清亷乡方舆胜览李阳冰草堂集序李白兴圣皇帝之九世孙其先以罪谪居条支神龙之始逃归于蜀之昌明按彰明县自先天以前止曰隆昌后避元宗讳始曰昌明五代时改曰彰明杨升菴文集引成都古今记云李白生于彰明之青莲乡唐长安元年辛丑太白生惊姜之夕长庚入梦故名白以太白字之若青莲居士酒仙翁又其所自号者长安二年壬寅长安三年癸夘长安四年甲辰神龙元年乙巳太白年五嵗能诵六甲神龙二年丙午景龙元年丁未景龙二年戊申景龙三年已酉景云元年庚戌太白年十嵗通诗书观百家景云二年辛亥先天元年壬子开元元年癸丑旧谱开元元年十月甲辰帝猎渭川有大猎赋开元二年甲寅开元三年乙夘太白年十五上韩荆州书云十五好剑术徧干诸侯赠张相镐诗云十五观竒书作赋凌相如开元四年丙辰开元五年丁已开元六年戊午开元七年已未开元八年庚申太白年二十性倜傥喜纵横术撃剑为任侠尝手刃数人轻财重施不事产业是年礼部尚书苏颋出为益州长史太白于路中投刺颋待以布衣之礼因谓羣寮曰此子天才英丽下笔不休虽风力未成且见专车之骨若广之以学可与相如比肩逸人东严子者隠于岷山之阳太白从之逰巢居数年不迹城市养竒禽千计唿皆就掌取食了无惊猜郡守闻而异之诣庐亲覩因举二人以有道科并不起唐诗纪事引东蜀杨天惠彰明遗事云元符二年春正月天恵补令于此从学士大夫求问遗事闻唐李白本邑人微时募县小吏入令卧内尝驱牛经堂下令妻怒将加诘责太白亟以诗谢云素面倚栏钩娇声出外头若非是织女何必问牵牛令惊异不问稍亲招引侍砚席令一日赋山火诗云野火烧山后人归火不归思轧不属太白从旁缀其下句云燄随红日逺烟逐暮云飞令惭止顷之从令观涨有女子溺死江上令复苦吟云二八谁家女飘来倚岸芦鸟窥眉上翠鱼弄口旁朱太白辄应声继之云緑髪随波散红颜逐浪无何因逢伍相应是怨秋胡令滋不悦太白恐弃去隠居戴天大匡山往来旁郡依潼江赵徴君蕤蕤亦节士任侠有气善为纵横学着书号长短经太白从学嵗余去游成都赋春感诗云茫茫南与北道直事难谐榆荚钱生树杨花玉糁街尘萦逰子面蝶㺯美人钗却忆青山上云门掩竹斋益州刺史苏颋见而竒之时太白齿方少英气溢发诸为诗文甚多微类宫中行乐词体今邑人所藏百篇大抵皆格律也虽颇体弱然短羽䙰褷巳有凤雏态淳化中县令杨遂为之引谓为少作是也始太白与杜甫相遇梁宋间结交欢甚乆乃去客居鲁徂徕山甫从严武成都太白益流落不能归故甫诗云匡山读书处头白好归来然学者多疑太白为山东人又以匡山为匡庐皆非也今大匡山犹有读书台而清亷乡故居遗地尚在废为寺名陇西院有唐梓州刺史碑失其名及绵州刺史高祝记太白有子曰伯禽女曰平阳皆生太白去蜀后有妹月圆前嫁邑子留不去以故塟邑下墓今在陇西院旁百歩外或传院乃其所舍云开元九年辛酉开元十年壬戌开元十一年癸亥开元十二年甲子有蟾蜍薄太清诗开元十三年乙丑太白出逰襄汉南泛洞庭东至金陵扬州更客汝海还憩云梦故相许圉师家以孙女妻之遂畱安陆者十年访戴天山道士不遇诗登峨嵋山诗登锦城散花楼诗在蜀所作者皆是年以前诗开元十四年丙寅开元十五年丁夘开元十六年戊辰开元十七年己已开元十八年庚午太白年三十上韩荆州书云三十成文章厯抵卿相上安州裴长史书云五嵗诵六甲十嵗观百家常横经枕籍制作不倦迄扵今三十春矣以为士生则桑弧蓬矢射乎四方故知大丈夫必有四方之志乃杖剑去国辞亲逺逰南穷苍梧东渉溟海见乡人相如大夸云梦之事云楚有七泽遂来观焉而许相公家见招妻以孙女憩迹扵此至移三霜焉曩昔东逰维扬不踰一年散金三十余万有落魄公子悉皆济之又昔与蜀中友人呉指南同逰于楚指南死扵洞庭之上白伏尸恸哭若丧天伦行路闻者悉皆伤心勐虎前临坚守不动遂权殡扵湖侧便之金陵数年来观筋肉尚在雪泣持刃躬申洗削裹骨徒歩寝兴携持丏贷营塟扵鄂城之东又曰前此郡督马公朝野豪彦一见尽礼许为竒才因谓长史李京之曰诸人之文犹山无烟霞春无草树李白之文清雄奔放名章俊语络绎间起光明洞彻句句动人故交元丹亲接斯议有安陆白兆山桃花巖寄刘侍御绾诗安州应城玉女汤诗安州般若寺水阁纳凉喜遇薛员外乂诗代夀山荅孟少府移文书秋夜扵安府送孟赞府还都序上安州李长史书上安州裴长史书皆在安陆十年中之作开元十九年辛未开元二十年壬申有送梁公昌从信安王北征诗开元二十一年癸酉开元二十二年甲戌按太白与韩荆州书有三十成文章语此书当是庚午以后甲戌以前四年中之作其忆襄阳旧逰赠济阴马少府诗曰昔为大堤客曽上山公楼高冠佩雄剑长揖韩荆州魏颢作公集序云长揖韩荆州荆州延饮白误拜韩譲之白曰酒以成礼荆州大悦皆是时事开元二十三年乙亥太白逰太原有秋日于太原南栅饯阳曲王赞公贾少公石艾尹少公应举赴上都序识郭子仪扵行伍中言扵主帅脱其刑责与谯郡元参军擕妓逰晋祠浮舟弄水皆是时事已而去之齐鲁寓家任城与孔巢父韩准裴政张叔明陶沔会徂徕山酣饮纵酒号竹溪六逸有五月东鲁行荅汶上翁诗曰顾余不及仕学剑来山东举鞭访前途获笑汶上翁是初逰鲁地之作又有送韩准裴政孔巢父还山诗是酣饮竹溪时之作是年司马子微化形扵天台按太白大鹏赋序云余昔扵江陵见天台司马子微谓余有仙风道骨可与神逰八极之表因着大鹏遇希有鸟赋以自广此赋未详作于何年开元二十四年丙子开元二十五年丁丑开元二十六年戊寅是年润州刺史齐澣开伊娄河扵扬州南𤓰洲浦太白有题𤓰州新河饯族叔舍人贲诗曰齐公凿新河万古流不絶丰功利生人天地同朽灭正指其事乃是年以后之作开元二十七年已夘开元二十八年庚辰太白年四十是年孟浩然䘚太白有赠孟浩然诗黄鹤楼送孟浩然之广陵诗春日归山寄孟浩然诗皆是年以前之作开元二十九年辛已天寳元年壬午时太白逰会稽与道士吴筠共居剡中会筠以召赴阙荐之扵朝元宗乃下诏徴之太白至京师与太子賔客贺知章遇扵紫极宫一见赏之曰此天上谪仙人也因解金龟换酒为乐言于元宗召见金銮殿论当世务草荅蕃书辩若悬河笔不停缀又上宣唐鸿猷一篇帝嘉之以七寳牀赐食御手调羮以饭之谓曰卿是布衣名为朕知非素蓄道义何以得此命供奉翰林专掌宻命本事诗曰李太白初自蜀至京师舍扵逆旅贺监知章闻其名首访之既竒其姿复请所为文出蜀道难以示之读未竟称叹者数四号为谪仙解金龟换酒与倾尽醉期不间日由是称誉光赫贺又见其乌栖曲叹赏苦吟曰此诗可以泣鬼神矣摭言曰李太白谒贺知章知章曰公非人世之人可不是太白星精耶魏颢序曰白乆居峨眉与丹丘因持盈法师达白亦因之入翰林有逰太山诗别内赴徴诗按开元二十九年正月始立崇元学置生徒令习老子庄子列子文子每年准明经例考试天寳元年二月号荘子为南华真人文子为通元真人列子为冲虚真人庚桑子为洞虗真人太白有送于十八应四子举落第还嵩山诗中有炎炎四真人句应为是时以后之作是年改郓州平陆县为中都县析泾县南陵秋浦三县置青阳县白有别中都明府兄诗詶中都小吏擕斗酒双鱼扵逆旅见赠诗改九子山为九华山与高霁韦权舆聨句诗又有望九华山赠青阳韦仲堪诗皆是时以后所作是年胡紫阳卒白有题紫阳先生壁诗冬夜扵随州紫阳先生飡霞楼送烟子元演隠仙城山序皆是年以前之作其汉东紫阳先生碑铭是年以后所作天寳二年癸未公在长安与贺知章汝阳王琎崔宗之裴周南为酒中八仙之逰天寳三载甲申太白在翰林代草王言然性嗜酒多沉饮有时召令撰述方在醉中不可待左右以水沃靣稍解即令秉笔顷之而成帝甚才之数侍宴饮因沉醉引足令髙力士脱靴力士耻之因摘其诗句以激太真妃帝三欲官白妃辄沮之又为张垍谗谮公自知不为亲近所容恳求还山帝乃赐金放归本事诗云李白才逸气高与陈拾遗齐名元宗闻之召入翰林以其才藻絶人器识兼茂便以上位处之故未命以官尝因宫人行乐谓髙力士曰对此良辰美景岂可徒以声伎为娱傥时得逸才词人咏出之可以夸耀于后遂命召白时宁王邀白饮酒已醉既至拜舞頽然上知其薄声律谓非所长命为宫中行乐五言律诗十首白顿首曰宁王赐臣酒今已醉傥陛下赐臣无畏始可尽臣薄技上曰可即遣二内臣掖扶之命研墨濡笔以授之又令二人张朱丝栏于其前白取笔抒思畧不停缀十篇立就更无加㸃笔迹遒利凤跌龙拏律度对属无不精絶出入宫中恩礼殊厚竟以疎纵乞归上亦以非廊庙噐优诏罢遣之松忩録云开元中禁中初重木芍药即今牡丹也得四本红紫浅红通白者上移植于兴庆池东沉香亭前会花方繁开上乗照夜白太真妃以歩辇从诏特选梨园子弟中尤者得乐十六部李龟年以歌擅一时之名手捧檀板押衆乐前将歌之上曰赏名花对妃子焉用旧乐词为遂命龟年持金花笺宣赐翰林供奉李白立进清平调辞三章白欣然承㫖犹苦宿酲未解因援笔赋之其辞曰云想衣裳花想容春风拂槛露华浓若非羣玉山头见会向瑶台月下逢一枝红艳露凝香云雨巫山枉断肠借问汉宫谁得似可怜飞燕倚新粧名花倾国两相欢长得君王带笑看解释春风无限恨沈香亭北倚栏杆龟年遽以辞进上命梨园弟子约畧调拂丝竹遂促龟年以歌太真妃持玻瓈七寳盏酌西凉州蒲桃酒笑领歌意甚厚上因调玉笛以倚曲每曲徧将换则迟其声以媚之太真妃饮罢敛绣巾重拜上龟年常语于五王独忆以歌得自胜者无出于此抑亦一时之极致丼上自是顾李翰林尤异于他学士会髙力士终以脱靴为深耻异日太真妃重吟前词力士戏曰比以妃子怨李白深入骨髓何反拳拳如是太真妃惊曰何翰林学士能辱人如斯力士曰以飞燕指妃子是贱之甚矣太真妃深然之上尝三欲命李白官卒为宫中所捍而止摭言云开元中李翰林白应诏草白莲花开序及宫辞十首时方大醉中贵人以冷水沃之稍醒白于御前索笔一挥文不加鲇魏颢集序云上皇豫逰召白白时为贵门邀饮比至半醉令制出师诏不草而成许中书舍人唐国史补云李白在翰林多沉饮元宗令撰乐词醉不可待以水沃之白稍能动索笔一挥十数章文不加点后对御令髙力士脱靴上令小阉排出之酉阳杂俎云李白名播海内元宗于便殿召见神气髙朗轩轩若霞举上不觉忘万乗之尊因命纳履白遂展足与高力士曰去靴力士失势遽为脱之及出上指白谓力士曰此人固穷相李阳冰集序云丑正同列害能成谤格言不入帝用疎之公乃浪迹纵酒以自昏秽咏歌之际屡称东山天子知其不可畱乃赐金归之计太白在长安不过三年所赋诸诗其玉真公主别馆苦雨赠卫尉张卿诗灞陵行送别诗送程刘二侍御独孤判官赴安西幕府诗望终南山寄紫阁隠者诗下终南山过斛斯山人宿置酒诗春归终南山松龙旧隠诗登太白峰诗杜陵絶句夕霁杜陵登楼寄韦繇诗怨歌行皆在长安中之作先后不可考其侍从宜春苑奉诏赋龙池栁色初青听新莺百啭歌宫中行乐词清平调词送贺监归四明应制诗送贺賔客归越诗朝下过卢郎中叙旧逰诗金门荅苏秀才诗侍从逰宿温泉宫诗驾去温泉宫后赠杨山人诗温泉侍从归逢故人诗同王昌龄送族弟襄归桂阳诗皆供奉翰林时所作翰林读书言懐呈集贤院内诸学士诗送裴十八图南归嵩山诗乃遭谗之后所作还山畱别金门知已诗初出金门寻王侍御不遇咏壁上鹦鹉诗将去长安时所作玉壶咏走笔赠独孤驸马诗赠从弟南平太守之遥诗忆旧逰寄谯郡元参军诗寄王屋山人孟大融诗畱别广陵诸公诗感时留别从兄徐王延年从弟延陵诗别韦少府诗鲁中送二从弟赴举之西京诗送杨燕之东鲁诗送岑徴君归鸣臯山诗詶张卿夜宿南陵见赠诗荅高山人兼呈权顾二侯诗荅杜秀才五松山见赠诗秋夜独坐懐故山诗皆去朝以后之作于是就从祖陈畱採访大使彦允请北海髙天师授道録于齐州紫极宫自是浮逰四方北抵赵魏燕晋西渉邠岐厯商于至洛阳南逰淮泗再入会稽而家寓鲁中故时往来齐鲁间前后十年中惟逰梁宋最乆有奉饯髙尊师如贵道士传道箓毕归北海诗留别西河刘少府诗单父东楼秋夜送族弟沉之秦诗送族弟单父主簿凝摄宋城主簿至郭南月桥却回栖霞山畱饮赠诗送族弟凝至晏堌诗送族弟凝之滁求婚崔氏诗数诗之作大抵皆在此十年中新唐书杜甫传曰甫少与李白齐名时号李杜尝从白及髙适过汴州酒酣登吹台慷慨懐古人莫测也子美遣懐诗云昔与高李辈论交入酒垆两公壮藻思得我色敷腴气酣登吹台懐古视平芜又昔逰诗云昔者与高李晩登单父台寒芜际碣石万里风云来白有鲁郡东石门送杜二甫诗沙丘城下寄杜甫诗皆在是时是年三月改天下诸郡𤣥元庙为紫极宫白有寻阳紫极宫感秋诗是时以后之作是年改邠州为新平郡白有豳歌行上新平长史粲诗登新平楼诗赠新平少年诗皆是时以后之作天寳四载乙酉天寳五载丙戌是年五月以剑南节度使章仇兼琼为户部尚书十月改临淄郡为济南郡白有荅杜秀才五松山见赠诗陪从祖济南太守泛鹊山湖诗皆是时以后所作天寳六载丁亥是年正月杖杀北海太守李邕淄川太守裴敦复白有上李邕诗系少年时作有题江夏修静寺诗葢伤邕也系是时以后之作天寳七载戊子天寳八载己丑有虞城令李公去思碑颂崇明寺佛顶尊胜陀罗尼幢颂是年六月陇右节度使哥舒翰攻吐蕃石堡城拔之白有荅王十二寒夜独酌有懐诗云君不能学哥舒横行青海夜带刀西屠石堡取紫袍又云君不见李北海英风豪气今何在君不见裴尚书土坟三尺蒿棘居知为是时以后之作天寳九载庚寅太白年五十天寳十载辛夘有羽檄如流星诗比干碑天寳十一载壬辰是年四月御史大夫王鉷赐死礼部员外郎崔国辅以鉷近亲贬竟陵郡司马白有送崔度还吴度故人礼部员外国辅之子云云乃是年以后之作天寳十二载癸已有书情赠蔡舍人诗赠崔司户文昆季诗留别曹南羣官之江南诗自梁园至敬亭山见会公谈陵阳山水兼期同逰诗天寳十三载甲午太白逰广陵与魏万相遇遂同舟入秦淮上金陵与万相别复徃来宣城诸处魏颢序云颢始名万命驾江东访白逰天台还广陵见之眸子炯然哆如饿虎或时束带风流醖借颢平生自负人或为狂白相见冺合有赠之作谓余尔必着大名于天下无忘老夫与明月奴因尽出其文命颢为集有送王屋山人魏万诗赠宣城宇文太守兼呈崔侍御诗宣城九日闻崔四侍御与宇文太守逰敬亭余时登响山不同此赏醉后寄崔侍御诗春日陪杨江宁及诸公宴北湖感古诗宿白鹭洲寄杨江宁诗金陵阻风雪书懐寄杨江宁诗江寕杨利物画赞书懐赠南陵常赞府诗与南陵常赞府逰五松山诗于五松山赠南陵常赞府诗金陵送权十一序天寳十四载乙未太白在宣城有赠宣城赵太守悦诗为赵宣城与杨右相书赵公西候新亭颂夏日陪司马武公与羣贤宴姑熟亭序宣城呉録事画赞肃宗至徳元载丙申太白自宣城之溧阳又之剡中遂入庐山永王璘为江陵府都督充山南东路及岭南黔中江南西路四道节度使重其才名辟为府僚佐及璘擅引舟师东下胁以偕行有春于姑熟送赵四流炎方序赠武十七谔诗勐虎行经乱后将避地剡中畱赠崔宣城诗为吴王谢责赴行在迟滞表赠王判官时余归隠居庐山屛风叠诗与贾少公书门有车马客行至徳二载丁酉二月永王璘兵败太白亡走彭泽坐繋寻阳狱宣慰大使崔涣及御史中丞宋若思为之推覆清雪若思率兵赴河南释其囚使参谋军事并上书荐白才可用不报有永王东巡歌在水军宴赠幕府诸侍御诗在水军宴韦司马楼船观妓诗奔亡道中诗南奔书懐诗送张秀才谒高中丞诗寻阳非所寄内诗万愤词投魏郎中上崔相百忧章狱中上崔相涣诗杂言用投丹阳知已兼奉宣慰判官诗中丞宋公以吴兵三千赴河南军次寻阳脱余之囚叅谋幕府因赠之诗陪宋中丞武昌夜饮懐古诗为宋中丞祭九江文为宋中丞请都金陵表为宋中丞自荐表赠张相镐诗上皇西巡南京歌是年正月乙夘安禄山为其子庆绪所杀酉阳杂俎云禄山反太白制胡无人言太白入月敌可摧及禄山死太白入月按新旧唐书俱无太白入月事其説恐误旧唐书至徳二年九月改宣州绥安县为广徳县以县界广徳故城为名白有送韩侍御之广徳诗为是年以后之作是年以润州之江寕县置昇州至上元二年乃废白有赠昇州王使君忠臣诗是四年中之作是年十二月改西京为中京白有峨眉山月歌送蜀僧晏入中京诗乃自后五年中之作干元元年戊戌终以永王事长流夜郎遂泛洞庭上三崃至巫山乐史别集序云白有知鉴客并州识汾阳王郭子仪于行伍中为脱其刑责而奖重之及翰林坐永王之事汾阳功成请以官爵赎翰林上许之因而免诛有流夜郎于乌江畱别宗十六璟诗流夜郎赠辛判官诗赠刘都使诗赠易秀才诗赠别郑判官诗忆秋浦桃花旧逰时窜夜郎诗流夜郎永华寺寄寻阳羣官诗流夜郎至西塞驿寄裴隠诗流夜郎至江夏陪长史叔及薛明府宴兴徳寺南阁诗张相公出镇荆州寻除太子詹事予时流夜郎行至江夏与张公相去千里公因太府丞王昔使车寄罗衣二事及五月五日赠予诗予荅以此诗鹦鹉洲诗泛沔州城南郎官湖诗寄王汉阳诗醉题王汉阳㕔诗放后遇恩不霑诗流夜郎闻酺不与诗题葵叶诗上三崃诗是年六月京兆尹严武贬巴州刺史时郄昻亦自拾遗贬清化尉二人意气友善时赋诗高会公有送郄昻谪巴州诗亦是此时所作干元二年已亥未至夜郎遇赦得释还憩江夏岳阳复如寻阳有南流夜郎寄内诗畱别贾舍人至流夜郎半道承恩放还兼欣尅复之美书懐示息秀才诗经乱离后天恩流夜郎忆旧逰书懐赠江夏韦太守良宰诗天长节鄂州刺史韦公徳政碑江夏使君叔席上赠史郎中诗与史郎中饮听黄鹤楼上吹笛诗江夏赠韦南陵冰诗赠从弟南平太守之遥诗寄韦南陵冰余江上乗兴访之遇寻颜尚书笑有此赠诗自汉阳病酒归寄王明府诗早春寄王汉阳诗望汉阳栁色寄王宰诗陪族叔侍郎晔及中书贾舍人至逰洞庭诗陪侍郎叔㳺洞庭醉后诗巴陵赠贾舍人诗与贾舍人于龙兴寺剪落梧桐枝望㴩湖诗江夏送倩公归汉东诗九日登巴陵置酒望洞庭水军司马将军歌荆州贼平临洞庭言懐作唐诗纪事曰韦渠牟韦述之从子也少警悟工为诗李白异之授以古乐府权载之叙其文曰初君年十一尝赋铜雀台絶句右拾遗李白见而大骇因授以古乐府之学上元元年庚子太白年六十有江上赠窦长史诗运速天地闭一首上元二年辛丑太白逰金陵又往来宣城厯阳二郡间有饯李副使藏用移军广陵序闻李太尉大举秦兵百万出征东南懦夫请缨冀申一割之用半道病还畱别金陵崔侍御诗宣城送刘副使入秦诗寳应元年壬寅时李阳冰为当涂令太白往依之十一月以疾卒年六十二范传正新墓碑曰晚嵗渡牛渚矶至姑熟悦谢家青山有终焉之志盘桓利居竟卒于此李华墓志云年六十二不偶赋临终歌而卒刘全白碣记云偶逰至此遂以疾终代宗即位广拔淹滞时君亦拜拾遗闻命之后君亦逝矣摭言曰李白着宫锦袍逰采石江中傲然自得旁若无人因醉入水中捉月而死容斋随笔曰世俗多言李太白在当涂采石因醉泛舟于江见月影俯而取之遂溺死故其地有捉月台予按李阳冰作太白草堂集序云阳冰试絃歌于当涂公疾亟草藁万卷手集未修枕上授简俾予为序又李华作太白墓志亦云赋临终歌而卒乃知俗传良不足信葢与杜子美因食白酒牛炙而死者同也二老堂杂志曰世传太白因醉溺江故有捉月䑓梅圣俞诗云采石月下逢谪仙夜披锦袍坐钓船醉中爱月江底悬以手弄月身翻然不应暴落饥蛟涎便当骑鲸上青天葢信此而为之説也旧唐书本传云白以饮酒过度死于宣城新唐书云李阳冰为当涂令白依之而卒阳冰之序白集亦谓白疾亟枕上授简俾予为集序初无捉月之説岂古不弔溺故史氏为白讳耶抑小説多妄而诗人好竒姑假以发新意耶方舆胜览曰李白初葬采石后迁青山去旧坟九里按李阳冰草堂集序刘全白作墓碣皆谓以疾终五侯鲭録载太白过采石酒狂捉月恐好事者为之有献从叔当涂宰阳冰诗当涂李宰君画赞翰林李太白年谱一帙宋薛仲邕所编集也薛以吕大防为杜诗年谱韩栁二公亦有年谱而太白之集无之因采唐史及李阳冰曽巩诸序参校诗文而为此惜其疎畧又不无牴牾余尝参伍诸诗而补订其先后太白生于蜀中出蜀之后不复旋返凡蜀地诸作皆少作也中年逰京师出京之后不复再入凡秦地诸作皆天寳初年中作也未至京师之前寓家东鲁而往来于燕晋梁宋吴越诸州郡洎去京师之后至天寳之末犹寓家东鲁复往来燕晋梁宋吴越诸州郡故凢燕晋梁宋呉越之诗有作自开元中者有作自天寳中者至徳以后不复再至中原所经厯者岳阳江夏金陵宣城诸处而已虽开元中亦尝逰厯其地然其诗要作于至徳后为多以此应证诸谱分别疑似或删或补虽不能广引旁罗年经月纬悉以诗笔分𨽻其间然依此考之若者作于开元时若者作于天寳中若者作于至徳以后洎寳应初年亦约畧可定矣惟是居今考古与太白相去千有余嵗典籍之散亡金石之磨灭遗文旧迹日就湮销而不可复见较之薛氏之世益又倍焉薛不能广辑于前而思欲拾遗补阙于后自知其拙矣况集中亥鲁豕鱼之字错谬实多或杂以他人之作未能别其真赝证之史书年月尚多参错不一其杂家记録闻见异辞宁遂足为文献之徴乎今採其一説而依以为据虽云増益较昔为多安知其舛谬较昔不又多耶至于传闻之异辞者谓太白生于昌明之清亷乡读书于大匡山而其死也由捉月扵采石之数事昔人多以为不足信然在唐时巳传説如此而图经地志且引为故实名公才士亦往往见于诗文故附録之而并载昔人之辩论于其下若其出自唐以后之书本之委巷流传而依附撰拟尤不可凴槩不採辑非不知多文以为富也阙其疑正以见所存者之可信焉耳李太白集注巻三十五李太白集注卷三十六钦定四库全书李太白集注巻三十六钱塘王𤦺撰外记李太白少时梦所用之笔头上生花后天才赡逸名闻天下李白有天才俊逸之誉每与人谈论皆成句读如春葩丽藻粲于齿牙之下时人号曰李白粲花之论李白嗜酒不拘小节然沉酣中所撰文章未尝错误而与不醉之人相对议事皆不出太白所见时人号为醉圣李白于便殿对明皇撰诏诰时十月大寒笔冻莫能书字帝敕宫嫔数十人侍白左右各执牙笔呵之遂取而书其诏其受圣眷如此明皇召诸学士宴于便殿因酒酣顾谓李白曰我朝与天后之朝何如白曰天后朝政出多门国由奸幸任人之道如小儿市𤓰不择香味惟拣肥大者我朝任人如淘沙取金剖石采玉皆得其精粹明皇曰学士毋乃有所饰宁王宫有乐妓宠姐美姿色善讴唱每宴外客其诸伎女尽在目前惟宠姊客莫能见饮故半酣词客李太白恃醉戏曰白久闻王有宠姊善歌今酒殽醉饱羣公宴倦王何怯此女示于衆王笑谓左右曰设七寳花障召宠姊于障后歌之白起谢曰虽不许见面闻其声亦幸矣李白登华山落雁峯曰此山最髙唿吸之气想通天帝座矣恨不携谢眺惊人诗来搔首问青天耳搔首集李白逰慈恩寺寺僧用水松牌刷以呉胶粉捧乞新诗白为题讫僧献元沙钵緑英梅檀香笔兰缣袴紫琼霜海墨徽言李白开元中谒宰相封一板上题云海上钓鳌客李白相问曰先生临沧海钓巨鳌以何物为钩线白曰以风浪逸其情干坤纵其志以虹蜺为丝明月为钩相曰何物为饵曰以天下无义丈夫为饵时相悚然唐剑具稍短常施于脇下者名腰品陇西人韦景珍有四方志唿卢酣酒衣玉篆袍佩玉儿腰品修饰若神人李太白常识之见感遇诗云玉剑谁家子西秦豪侠儿谓景珍也旧闻李太白好饮玉浮梁不知其果何物余得呉婢使酿酒因促其功答曰尚未熟但浮梁耳试取一盏至则浮蛆酒脂也乃悟太白所饮葢此耳薛稷天后朝位至少保文章学术名冠当时学书师禇河南画踪阎令秘书省有画鹤时号一絶曾旅逰新安郡遇李白因留连书永安寺额兼画西方像一壁笔力潇洒风姿逸发曹张之亚也二迹之美李翰林题赞见在李太白有薛稷之画赞许云封乐工知笛者贞元初韦应物自兰台郎出为和州牧轻舟东下夜泊灵璧驿时云天初莹秋露凝冷舟中吟瓢将以属词忽闻云封笛声嗟叹良久韦公洞晓音律谓其笛声酷似天寳中梨园法曲李謩所吹者遂召云封问之乃是李外孙也云封曰某任城旧士多年不归天寳改元初生一月时东封回驾次至任城外祖闻某初生相见甚喜乃抱诣李白学士乞撰令名李公方坐旗亭高声命酒当垆贺兰氏年且九十余邀李置饮于楼上外祖送酒李公握管醉书某胸前曰树下彼何人不语真吾好语若及日中烟霏谢成寳外祖辞曰本于学士乞名今不解所书之语李公曰此即名在其间也树下人是木子木子是李字也不语莫言莫言謩也好是女子女子外孙也语及日中是言午言午许也烟霏谢成寳是云出封中乃是云封也即李謩外孙许云封也后遂名之李白前后三拟文选不如意悉焚之惟留恨别赋李白才逸气高与陈拾遗齐名先后合德其论诗云梁陈以来艶薄斯极沈休文又尚以声律将复古道非我而谁与故陈李二集律诗殊少尝言兴寄深微五言不如四言七言又其靡也况使束于声调俳优哉故戏杜曰饭颗山头逢杜甫头戴笠子日卓午借问别来太瘦生总为从前作诗苦葢讥其拘束也李白有马名黄芝採兰杂志每宴饮无不先及毎庆具无不先霑中廏之马代其劳内厨之膳给其食李白传李白外传云白作乐章赐锦袍李白游华隂县令开门方决事白乘醉跨驴过门宰怒引至庭下汝何人輙敢无礼白乞供状曰无姓名曾用龙巾拭吐御手调羮力士脱靴贵妃捧砚天子殿前尚容走马华隂县里不得骑驴毛文岐李太白骑驴处诗华隂道上华山侧想见当年李太白县令不许骑驴过自称天子殿中客一斗百篇逸兴豪到处山水皆故宅胸怀放旷天地小应是玉皇香案谪予亦廿载喜遨游劳劳万里媿行役呉筠东游㑹稽尝于天台剡中往来与诗人李白孔巢父诗篇酬和逍遥泉石人多从之呉筠所善孔巢父李白歌诗畧相甲乙云唐司马承祯与陈子昂卢藏用宋之问王适毕构李白孟浩然王维贺知章为仙宗十友李太后僧伽歌曰此僧本住南天竺为法头陀来此国又云嗟予落泊江淮久罕遇真僧説空有时僧伽已显于淮泗之上矣豪杰中识郭子仪隐逸中识司马子㣲浮屠中识僧伽则太白亦异人也哉杜甫与李白高适卫賔相友善时賔年最少号小友许宣平新安歙人也睿宗景云中隐于城阳山南坞结菴以居不知其服饵但见不食颜若四十许人轻健行疾奔马时或负薪以卖薪担常挂一花瓢及曲竹杖毎醉行腾腾以归吟曰负薪朝出卖沽酒日西归借问家何处穿云入翠微迩来三十余年或济人危急或救人疾苦城市之中多访之不见但览菴壁题诗曰隐居三十载筑室南山巅静夜翫明月闲朝饮碧泉樵人歌陇上谷鸟戏巖前乐矣不知老都忘甲子年好事者多诵其诗有抵长安者于驿路洛阳同华间传舎是处题之天寳中李白自翰林出东游经传舎览诗吟之叹曰此仙人诗也诘之于人得宣平之实白于是游新安渉溪登山累访之不得乃题诗于菴壁曰我吟传舎诗来访仙人居烟岭迷高迹云林隔太虚窥庭但萧索倚杖空踌蹰应化辽天鹤归当千歳余宣平归菴见壁诗又吟曰一池荷叶衣无尽两亩黄精食有余又被人来寻讨着移菴不免更深居其菴后为野火烧之莫知宣平踪迹李白来访许宣平于紫阳山下过渡得破船有老翁在问宣平家老翁指船篙赋曰面前一竿竹便是许公家盖即宣平也二仙相遇甚竒州南数里有岸特高号浣纱阜隔溪对龙井山望城阳不逺相传李太白访许宣平徘徊岸上甚久浣纱阜在徽州府南二里相传李白来访许宣平阜上待渡南康军图经云李白性喜名山飘然有物外志以庐阜水石佳处遂往游焉至五老峰爱其险峭竒胜曰天下壮观也卜筑于此吾将老焉今峰下有书堂旧基白后北归犹不忍去乃指庐山曰与君再㑹不敢寒盟丹崖緑壑神其鉴之唐人言李白不能屈身以腰间有傲骨李太白作玉关定望逺黄鹤楼玉堂清对月吟唐文宗曾以时谚谓杜甫李白軰为四絶问丁居晦李白尝作长相思乐府一章末曰不信妾肠断归来看取明镜前其妇从旁观之曰君不闻武后诗乎不信比来常下泪开箱騐取石榴裙太白爽然自失此即所谓相门女也具此才情固当与寻真腾空为侣第不知娇女平阳能继林下风否右记逸事三十三则龙安府平武县有蛮婆渡在江油青莲垻相传李白母浣纱于此有鱼跃入蓝内烹食之觉有孕是生白广舆记白生蜀之青莲乡旧志以为彰明人葢平武实割江彰剑梓之地以为邑今蛮婆渡青莲乡俱𨽻平武则白生之地在今平武无疑矣李白故宅在绵州彰明县南二十里古碑刻犹有存者清莲垻一名青莲乡太白故宅在焉去江油县三十里垻有太白墨池杨遂李太白故宅记先生讳白字太白事蹟已具范传正姑孰碑及李阳冰文集序矣夫蛟龙能神于云雨不能为人用凤凰能瑞于王者不能为人畜先生以天成之材能神于为文异人之表能瑞于当世始投袂而来竟解组而去所谓不能为人用与人畜也烁哉庚星储精参络属开元天子御宇日久天下无事聿修文教巻四溟而袂寰宇顿八纮而罗英杰先生乃拖屐剑阁西入长安天子闻其名忻若有得召见之日前席礼之延于金銮待如僚友自是畴咨若采潜俾草奏造膝説词人莫知者恩隆宠洽王公向风不浃日而声烜于华夏亦先生之遇代之盛也夫有高世之徳则讪谤者伺其隙有超人之行则嫉妬者窥其衅故士无贤与不肖女无美与丑睹先生以兴叹也值非常之时遭非常之主宜必立非常之事建非常之功以开元之盛非谓无时矣以元宗之明非谓无主矣然而青蝇之营营棘藩斯止贝锦之萋菲豺虎可投贾谊既疎崔骃亦弃岂非得时不难得君难得君不难立事难立事不难建功难故功难成而易败事难就而易毁者欤先生所以巻舒无悔吝趋舎有进退遂乃北游燕赵东访梁宋南憩郢楚周流数十载思与乔松游而饵金丹为事耳由是纵情肆志刘伯伦之遨世也赋诗寓怀阮嗣宗之穷途也学仙养生嵇叔夜之迈俗也观其才思骏发浩荡无涯组绣史籍粉绘经典若鼔号钟而鬼神杂沓辟武库而剑㦸森罗而又飘缈悠扬迥出风尘之外不作人间之语故当时号为谪仙人焉如蜀道难可以戒为政之人矣梁甫吟可以励有志之臣矣勐虎行可以朂立节之士矣上云曲可以化愚夫之懵矣懐古可以革浇风之俗矣其余所作虽以感物因事而发终以辅世匡君为意自西窜夜郎南流江左坎壈顿踬飘泊羁屑悲夫仆尝论蜀中自古多出名人才士其尤者汉则司马长卿王子渊扬子云唐则陈子昂暨先生耳长卿遇武皇之重终卧病而闲子渊获宣帝之好亦无用于世子云㑹王莽之乱复贫困而卒子昻愤文章之壊一变有道又以贬为退先生振风雅之纲再革今弊竟以放而去噫天厚其才而薄其命乎不然以褒贬圣贤毁誉今古主隂者罚之乎又不然以才学富多器识儁茂司命者黜之乎是乌可知也然此数子千百年后莫不耸慕宗为楷则亦可谓㧞乎其萃者先生旧宅在清廉乡后往戴天山读书今旧宅已为浮屠者居之仆少览先生之文每为太息辛夘谪涖斯邑因暇披莽挈侣来寻嗟乎城郭皆是丘陵如故其人已往其迹空在辽海元鹤尚千年而却归苍梧白云竟一去而不返为铭勒石寘之金田其辞曰岷山之精上为金星母乃协梦先生以生厥名与字则而象之出风尘表标天人姿词源学𣲖若洩尾闾自古王佐欲致唐虞谓予弗起苍生其如遂来京师荃芬兰蔼天子诏我金銮赐对礼为前席千载一㑹王公卿士莫不倾葢英声雷飞輷于区外有始有卒其惟圣人孰谓谁来我思奉身稽颡丹陛愿乞骸骨天子从之出苍龙阙鹤返青汉云归碧天缅追安期邈寻偓佺夕饵琼蕊晨潄玉泉放情肆志养吾浩然诗吟千百酒饮百船西浮南泛夫何系焉龙饮山前涪江之涘先生一去宅留故里数变乔木几千人世草蔓荒蹊棘罗废址乡人故老犹话厥美吁哉先生不为不遇命也如何拂衣自去蓬莱金阙崑崙珠树定往游否孰知其故悠悠我思伤心日暮遵义府有太白宅在夜郎里有题碑记磨鍼溪在眉州象耳山下世传李太白读书山中未成弃去过小溪逢老媪方磨铁杵问之曰欲作鍼太白感其意还卒业媪自言姓武今溪旁有武氏巖读书台在四川眉州象耳山唐李白尝读书于此上有石刻白词宋杜光庭诗山中犹有读书台风扫晴岚画嶂开华月氷壶依旧在青莲居士几时来太白台在龙州江油县太白与江油尉往来故有台在尉㕔蒲翰为之记太白读书台在龙安府平武县牛心山宋州守史祁手书石刻并太白赠江油尉诗一在大匡山太白台在四川龙州牛心山上太白尝读书于此遗趾尚存龙安府江油县大明寺在治西南有李白读书台龙安府平武县有明月沉潭在明月渡旧传每夜有月影李白有诗嵗久漫灭今石壁上存宋宇文通诗刻龙安府平武县有匡山碑镌李白出山诗或云在江油县龙安府江油县有大匡山在县治西三十里山势髙耸状如匡字唐李白读书处大匡山在保宁府江油县西三十里唐李白尝读书于此大匡山在成都府彰明县北三十里一名康山唐杜甫寄李白诗匡山读书处头白好归来亦名戴天山彰明县北五十里有李白读书台㸃灯山在龙安府江油县南二十里一名小匡山夜有光如灯故名上有李白读书台及白祠杜诗云匡山读书处头白早归来李太白青州人多游匡庐故谓之匡山绵州图经云戴天山在县北五十里有大明寺开元中李白读书于此寺又名大康山即杜甫所谓康山读书处也恐图经之妄载籍之间所言地理讹舛甚多不可胜述李白读书于匡山正绵州大匡山小匡山之处而寰海记旧註乃指江州匡庐山为白读书之所𤦺按太白卧庐山为永王璘迫致幕府坐是得罪杜少陵匡山读书处头白早归来之句当以匡庐之解为正至于太白读书之处不但地志所云歴歴可据即郑谷蜀中诗亦有雪下文君沽酒店云藏李白读书山之句在唐时已相传若此矣因杜註之援引未确乃并太白读书之处而亦疑其出于附㑹抑乂偏矣濯笔溪在潼川州西一里古传李白访赵蕤习书于此李白彰明人周游四方泾宕渠过南阳有诗白云寺在夔州奉节县治北李白寓夔州有白云寺诗刻悬崖间太白巖在夔州府万县西山上有絶尘龛三字在石壁有唐人诗刻相传太白读书于此曹学佺万县西太白祠堂记县西有太白巖在西山即絶尘龛也王象之舆地碑目云絶尘龛三字在西山上石壁字画瘦劲类晋宋间物唐人题咏甚多相传李太白读书于此有大醉西巖一局棋之语太白蜀人也其诗之见于蜀者若成都㪚花楼汉嘉峨眉山白帝城蜀道难等篇在集中可考而纪事称其为彰明小吏时令属辞不偶輙为接之令逊其佳以此见妬则东蜀杨天惠所载也予得诸碑刻有题江油主簿㕔为米芾书及象耳山留题云夜来醉卧月下花影零乱满人衣袖恍如濯魄于氷壶也此真天仙语本集皆不载而涪陵有渡曰李渡以太白曽渡此即妇人稚子能知之矣独万县西山者不甚着闻至为天仙桥以别之而过者未尝问也予诗落句云一自金陵问消息无人指向万州看葢甚致慨然黄鲁直勒风院记谓西山之胜东望巫崃西尽鄢不敢与之争抗鲁直在蜀久斯言不诬予谓太白读书此巖中宜有太白祠而万令方君好古乐善予门人典客陆昇彤等唯唯叶力遂书原委于道士常明且系以词曰太白先生金行之精陇西帝裔产于昌明起家小吏不习逢迎牵牛堂下谐谑随身逢彼之怒离乡遂轻扁舟下崃出白帝城顾瞻西山峛崺峥嵘挺然㧞出巧类削成青开练石翠㸃秋屏絶尘龛上夫非世情栖泊厥迹读书着名何时非醉而忍独醒何事非局遑问变更事在有无语类不经人心爱之夸诩为真树若曽倚其色敷荣泉若曽酌其声清泠何以祠之厂㕒上平裁虹为栋架壑作楹崃江苍苍白云自横飞鸟时过嘤彼其鸣薄言访之而怀友生怅然不见涕泣沾巾聿观兹役堂构以新怀贤述古二美则并江山胜豁文明道亨千秋之后令名不湮锦江山在四川嘉定州北四十里太白亭在锦江山之巅唐李白尝于此赋诗宋黄庭坚因以名亭太白亭在嘉定州北十里锦冈山上下即平羌崃相传太白曾游此黄庭坚建亭于山之絶顶遂以太白名之亭今废尚有石斗石鲸在荒址中竹溪六逸堂在徂徕山西北巉石峰下唐天寳间孔巢父李白韩准裴政张叔明陶沔隐居于此有金翰林承旨党懐英撰碑石刻方豪竹溪记李白与孔巢父韩准裴政张叔明陶沔居徂徕山日沉饮号竹溪六逸而竹溪之名满天下自予有知即慕其地意必清流之上修竹万竿萧森洁爽若神仙之居使人即之而忘去去之思复即也近予以审録之行登太山望徂徕询所谓竹溪者不过荒烟野草之区溪既非旧竹亦何尝一干之存哉然而言竹溪者不絶焉无乃六逸之力耶夫六逸者固一时之英也而唯太白为最显其他若孔巢父人亦稍知其姓名而已余则併姓名而昧之呜唿白于竹溪可谓有独力者矣李白自幼好酒于兖州习业平居多饮又于任城县搆酒楼日与同志荒宴客至少有醒时邑人皆以白重名望其闾而加敬焉李白酒楼在济宁州南城上唐李白客任城时县令贺知章觞之于此今楼与当时碑刻俱存元着作郎陈俨重修李白酒楼记其末有歌曰公昔去兮乗龙窅云气兮蓬莱宫衿青霞兮佩明月横四海兮焉穷济水兮无波泰山缭兮郁嵳峩思故国兮神游怳临风兮浩歌醉而生兮醉而死曩孰非兮今孰是千钟百榼兮彼且奚适操一瓢兮吉其止揽香风兮折琼芳援北斗兮㪺桂浆浩溟溟兮徙倚以望归来归来兮举我觞济宁州太白楼下俯漕河凭高眺逺据一州之胜碑板林立惟唐人李光记大篆最古碑制六面如幢其左为二贤祠祀太白贺监其东有太白浣笔泉沈光李白酒楼记有唐咸通辛巳歳正月壬午呉兴沈光过任城题李白酒楼夫触强者腼缅而不发乗险者帖薾而不进溃毒者隐忍而不能就其鍼砭抟勐者持疑而不能尽其胆勇而复视其强者弱之险者夷之毒者甘之勐者柔之信乎酒之作于人也如是翰林李公太白聪明才韵至今为天下倡首业术匡救天必付之矣致其君如古帝王进其臣如古药石挥直刃以血其邪者推义毂以辇其正者岂凭酒而作也凭酒而作者强非真勇太白既以峭讦矫时之状不得大用流斥齐鲁眼明耳聪恐贻颠踣故狎弄杯觞沉溺麴蘖耳一滛雅目混黑白或酒醒神健视听锐发振茟着纸乃以聪明移于月露风云使之涓㓗飞动移于草木禽鱼使之妍茂轩腾移于邉情闺思使之壮气激人离情溢目移于幽巖邃谷使之辽歴物外爽人精魄移于车马弓矢悲愤酣歌使之驰骋决发如睨幽并而失意放怀尽见穷通焉呜唿太白触文之强乘文之险溃文之毒抟文之勐而作狎弄杯觞沉溺麴蘖是真塞其聪翳其明醒则移于赋咏宜乎醉而生醉而死予徐思之使太白疎其聪决其明移于行事强犯时忌其不得醉而生死也当时骨鲠忠赤递有其人收其逸才萃于太白至于齐鲁结搆凌云者无限独斯楼也广不踰数席瓦缺椽蠧虽樵儿牧竖过亦指之曰李白尝醉于此矣刘楚登太白酒楼记太白酒楼在故济州今济宁府南城门上壮丽雄伟四望夷旷有汶泗二水经其前开河安山山湖诸水滙其西凫绎龟䝉徂徕岱宗诸山复左顾聨络于东北皆纡青浮白以舒歛出没于云烟缥缈之际而齐鲁方千里之胜可指顾而见矣楼之规制不知重修何时其与昔之高卑大小殆不可辩意其上下千数百年间其修葺而因仍者殆皆类此耳右阶西南上有古石柱髙可丈四五觚植而涌葢其上周围刻小篆记文者唐沈光之所作也其左阶东南隅有二贤祠记石刻二通葢昔之州人尝祀太白与知章贺公于其上者也祠有二贤何旧传开元中以知章为任城宰而来其来而止也尝饮于此此楼之所以名也惟李白负竒气好仙游其足迹几半天下凡江汉荆湘呉楚巴蜀与夫秦晋齐鲁山水名胜之区亦何所不登眺何日不酣畅而以酒楼名天下有二焉其在洛阳天津桥南董糟丘所造者其事尤竒伟卓絶今其存亡兴废类不可知独兹楼以沈光记文遂留传至今岂偶然哉赵弼太白酒楼赋济城之巅有楼岿焉担阿翼以四出觚棱掲其高骞谢溷浊于埃壒焕金碧于云烟可以骋遐瞩冩幽悁葢太白昔所登临而盘桓者也粤惟济郡唐为任城杂舟车于水陆纷人物之俊英俗尚诗书而民勤稼穑夫岂他邦可与抗衡于是四明狂客适宰兹邑温恭克修俨硕有立讼庭阒其虚闲聊游衍乎原隰尔其长庚真人兴圣孙子薄游东鲁寄家于此邂逅之间亶其乐只想夫二贤之登斯楼也形忘兮有终心超兮无始藩五岳兮张屏隐三山兮列几㪺天汉兮为浆举斗筐兮作匕左浮丘伯乔以振衣右安期羡门而正履豪吟吐万丈之虹醉吻涸三江之水啸歌玩空界之日月震盪驻人寰之风雨眼空四海气葢千古风流豪迈直使人精神飞越欲凌风而遐举爰有豪梁赵子博謇好修倦游湖海养痌林丘乘休暇偕朋俦携浊醪昇芳羞而相与登兹楼仰天宇兮嵺廓俯山川兮樛流草木黄落兮气萧瑟禽兽号鸣兮悲穷秋凭阑兮四望豁我兮逺眸东则凫峄突起嵚崟嶊嶉削芙蓉于半空挹苍翠于百里怅禹桐之安在慨秦碑之就毁西则平湖浸空灏溔皎洁霜露降而潦水澂蒲荷瘁而蒹葭折惟䲣艇与鸥羣互出没而明灭南则野芜苍苍河流汤汤涛霝波雪注吕梁㣲神禹之疏凿民何由而奠康北则平原湠漫一望无极㤗山巖巖逺露秋色顾汶泗之萦回知发源乎其侧周覧既毕逡巡就席浩歌起舞痛饮尽石客有裵佪歔欷泪下霑襟而告赵子曰太白不云乎既无长绳系白日又无大药驻朱颜昔人安在登高望逺但见山青青而水潺潺而况吾侪小人皇皇朝夕泊泊尘埃死与草木同腐不亦可哀也哉赵子逌尔而笑举酒觞客而谓之曰吾亦闻诸太白云天地者万物之逆旅光隂者百代之过客故由今而眡昔则既往之日焉穷由今而眡后则方来之日未啬徒以区区百年之身欲与之计铢两而较寻尺良非惑与吾闻之也君子见其大而畧其细薄于人而厚于躬惟修身以俟命舎圣哲吾谁从故遇则伊尹周公道行于当时不遇则仲尼孟轲言垂于无穷彼死生得丧如蟁蝱之过乎前曽何足以蔕芥乎胸中且夫夏虫不可与语氷井鼃不可与言大非逹人之大观其孰能邈圜方而无外也客于是冁然而歖洒然而馈洗觞酌酒为太白之酹已而长烟羃于林薄明月出于东山衆客皆醉尽兴而思还矣履霜磴之熘滑挟天风之高寒各扶携而云㪚及清夜之未阑念兹㑹兮不偶独喟然而永叹也赵孟頫太白酒楼诗城迥当平野楼高属暮隂谪仙何俊逸此地昔登临慷慨空怀古徘徊独赏心峄山明眼望百里见遥岑陈中孚题太白酒楼昔闻李太白山东饮酒有酒楼我今登楼来北风吹髪寒飕飕太白天酒仙人间不可留金光绛气九万里翩然而上骑赤虬左蹴大江涛右翻黄河流手攀北斗招揺柄琼田倒泻银湾秋银湾吸干坤日月液蟾惊兔泣黄姑愁太白方悠然掀髯送汀鸥炯如晓霞一㸃映秋水红痕㣲涌玉色浮太虚变化如蜉蝣仙今何在不可求惟有胸中灿烂五色锦化为元气包神州我欲起从仙之游安得羽翮飞上崑崙丘宋褧太白酒楼诗我昔在髫年知有谪仙人少壮读所作天才气凌云浔阳紫极宫往歳闻佳句采石青山头前月拜荒墓夜宿檐下云秋弄江上月何如任城楼狂饮兴豪发况有任城宰具酒复知音酒酣溢八极世事徒骎骎内子香闺梦伯禽娇且啼人间火宅漫煎逼正是玉山倾倒时㪚披紫绮裘倒着白接䍦银台金马直一吐方瀛绛阙行将去仙之酒杯失遗基楼观雄垣表暗题咏石榴海栢森西东谪仙人今何在汶水凫山暗苍霭手挥玉鞭骑玉鲸应存浮云九州外仙人魂魄茫氛氲望之不见矧可亲明朝我亦玉京去愿谒蓬山贺季真周权谪仙楼诗大罗仙人李太白秋水疎莲浮玉色笑傲玉堂金马中诗酒猖狂天子客飘飘豪气秋风起登楼曾醉山东市放浪形骸宫锦袍荣华富贵东流水酒酣挥洒翻河笔险语能令鬼神泣至今光燄照尘寰一字堪偿双白璧我来怀古空悽怆风月千年尚无恙何时相见崑崙丘汗漫从游九天上赵文辉登太白酒楼诗火冷昆明栋宇新笑谈应觉半天闻坐邀采石江头月卧看徂徕顶上云寓意自知非嗜酒伤心谁与共论文骑鲸一去无消息云海茫茫澹夕曛刘基李白酒楼诗小径纡行客危楼舎酒星河分洸水碧天倚峄山青昭代空文藻斯人忆断萍登临无贺老谁与共忘形王世贞太白酒楼诗昔闻李供奉长啸独登楼此地一垂顾高名百代流白云海色曙明月天门秋欲竟重来者潺湲济水流陆深登太白楼诗夜郎一去几千秋尚有任城太白楼身后功名空自好眼前汶泗只交流当年狂客心偏恋近代风人谁与俦拍碎䦨干唿不起月明风细忆神游屠应峻太白楼诗当时不见谪仙人城上高楼空复春势极中原临岱岳境非吾土异三秦遥邻避世东方朔生有相知贺季真斗酒狂歌自今古志存删述与谁论莫如忠太白楼诗缥缈层楼霄汉隈南城山色镜中开不知仙驭游何处长拟星辰谪上台林杪鹤巢珠树徧日边鲸负海涛来秦碑鲁殿俱销歇未觉浮名胜酒杯邝尧龄太白楼诗谪仙人去已千秋河水依然尽日流满地湿云生紫阁半天晴雨落沧州名从白雪空词苑兴到青山买酒楼遥忆贺公能醉客齐名二老至今留汪琬李太白酒楼歌任城酒楼高挿天楼东桃树非昔年骑鲸仙人不知处狂客还归四明路谁能醉卧胡姫卢惟见春风拂花絮我作东门游携尊楼上头可怜鲁酒薄无复兰陵篘借问当时造酒者何如纪叟董糟邱尧祠遗蹟空荒荆逺望徂徕何限情放歌一曲下楼去汶水东流日夕声汪琬济宁太白楼诗先生本非狂古之天人也至今瞩遗像丰采犹潇洒忆当供奉时才誉倾朝野高标南山松骏气西极马勲名不能羁况乃富贵假一醉诗百篇吐纳皆大雅吰然钟吕鸣余子悉喑哑游戏酒中人夫岂沉湎者遗址任城隅千年搆广厦隐隐面层峦鳞鳞俛万瓦尊醖时见酹碑文毎争打神爽游八极乘云傥来下王士正雨中登太白楼诗开元陈迹去悠悠犹有城南旧酒楼呉语曾唿狂太白洛阳何必董糟丘龟凫缥缈当忩出汶泗苍茫遶槛流眼底无人具賔主任城烟雨可怜秋浣笔泉在兖州府济宁州东门外旧传李太白浣笔处嘉靖间主事白沛筑亭其上浣笔泉在济宁州城东阙外去㑹通河不数武出土中一方池一圆池相传李太白浣笔处太白山在汶上县东五十里李白游鲁尝登其上济南西北匡山济河路出其下世传李白尝读书于此浮休既投迹少陵一日有以水磨求售者相其地乃古之宜春苑也今谓之韦曲自汉唐以来诸韦居之与后周逍遥公晒书台唐杜岐公韩退之业郑都官之园池邻里篱落垠堮皆在又云李太白常居此也仰终南之云物俯滴水之清湍乔木隐天修竹蔽日真天下之竒观关中之絶景也唐呉融题兖州泗河中石牀诗一片苔牀水潄痕何人清赏动干坤谪仙醉后云为态野客吟时月作魂光景不囘波自逺风流难问石无心迩来多少登临客千载谁将胜事论註云李白杜甫皆此饮咏李白书堂在五老峯下唐李白尝至此爱其险峭叹曰天下之壮观因卜筑读书于此李白书堂在南康府青玉崃西一里太白过此爱其峭峻叹为天下壮观因筑堂读书于此杜子美赠白诗曰匡庐读书处头白好归来遂因以传焉简寂观后有樵径渉石涧攀崇冈屈折而上五六里许则日照菴四围山色空翠欲滴香炉犀牛汉阳三峯缥缈挿云即太白读书处也太白书堂在华顶峯李白尝游天台后人因为建堂诸葛羲太白书堂诗太白已千载书堂今在兹丹青销画壁苔藓没残碑山暝凉生早天长鸟去迟屋梁新月色彷彿见须眉值雪山在安庆府望江县西十八里上有平冈相传唐李白游此山值雪故名太白书堂在安庆府望江县唐李白避禄山之难于此读书遗趾尚存独阜山在安庆府太湖县北五十里上有石刻陇西字世传李白尝避地于此对酌亭在安庆府宿松县南台李白举杯邀月处读书台在安庆府宿松县南三里唐李白避禄山乱至宿松依邑宰闾丘筑台读书李太白书堂在化城寺龙女泉之侧天寳间李白访道江汉遥望九子山顾而乐之易号九华㑹故人韦仲堪为邑令遂侨居焉建读书堂于其地宋南渡后芜没不存九华山龙女泉其旁乃李太白书堂今为张氏坟地或谓书堂在半霄亭旁者非醉石在香泉溪浒昔李青莲游此遶石醉唿故名有醉石酩酊层巖上有行者惧其迎风堕也相传李谪仙曽踏歌其旁婺源县西七十里有湖山山外有太白渡相传唐李白过此故名施愚山歙城西太平十寺诗曰数峯存十字绀宇入苍烟得径穿云窟从僧问雪泉江桥秋树外山郭夕岚边大好留诗处何人继谪仙註云李太白经此留诗又有集河西太平寺诗曰僧庐路入披云岭仙客诗留碎月篇註云唐许宣平隐居披云岭李白有滩前留碎月之句李白书堂在五松山李白来游乐其山水之胜建堂读书于此林桷太白五松书院诗翰林最爱五松山尝説十年未拟还而我抗时良自愧来游只得片时闲李白巖在梧州藤县东六十里赤水崃深阔丈余顶有窍通日光相传唐李白谪夜郎时过此太白巖在栁州怀逺县下石门李白谪夜郎筑石啸咏于此问月亭在湖广施州卫城北有台孤高特出碧波峯之中建亭其上相传李白谪夜郎尝于此赏月湖广武昌府治南三十里有李白读书堂大安山在湖广徳安府城六十里唐相许圉师家此山下李白忤高力士放还许相家以孙女娶之黄晦叔桃花巖诗云大安妇翁舎时来枕流眠正谓此太白湖在汉阳九真山南一名白湖周二百余里半属沔阳州旧传李太白游泛于此梁山在靖州㑹同县东四十里昔李白游其巅手引一泉清凉甘美久旱不竭俗名凉山舆地纪胜白社山在靖州㑹同县李白流夜郎时于此结社李白宅在当涂县青山麓白至姑熟依当涂令族人阳氷见兹山幽邃营宅以居裴敬碑云余过当涂访李翰林旧宅即此采石山在太平府城北二十五里牛渚北昔人于此取石因名临江有矶曰采石矶唐李白尝乗月与崔宗之自采石至金陵着宫锦𫀆坐舟中即此牟存叟端明守当涂日郡圃有脱靴亭以谪仙采石得名存叟绘以为图系以赞曰锦袍兮乌帻神清兮气逸凌轹兮万象麾斥兮八极我思古人伊李太白孰为使之朝禁林而慕采石也其天寳之嬖幸与疏擿词章浸润宫掖吾观脱靴之图未尝不嫉小人之情状而伤君子之疎直公之高躅兮霍神龙之不可以羁绁矧富贵如敝屣兮其得失又何所欣戚也捉月亭在采石山世传李白过采石酒狂水中捉月后人因以名亭暮云亭在采石镇唐贤坊神霄宫内旧名捉月亭元时圯后重建乃藏李白宫锦处王绶暮云亭记余治郡之二年防御使王侯明䕶军犀渚江波不动烽燧不惊镇以无事顾瞻唐李翰林墓下祠宇卑陋勿称掲䖍三年春撤而新之筑亭其旁高显厰足为游观吟眺之胜闻与见者咸咨嗟而叹异谓侯能为人所未暇为之事是可喜也余曰太白声名在天地间犹青天白日凤凰芝草孰不知为美瑞何待骚人墨客始知敬耶又世之论太白者徒知锦绣心口明月肺肠才思清新歌词婉丽独步当时然此余事耳方高力士骤贵公卿大夫争相取容惴惴然恐失其意而太白使脱靴殿上奴视弗顾可谓气葢天下矣士以气为主脂韦媆熟胁肩谄笑同流合汚者气之不足也富贵不能滛威武不能屈称大丈夫者气之所充也使太白得时行志寄命託孤临大节而不可夺非斯人吾谁与昔毕文简公以王佐期之岂过论哉晚歳脱屣轩冕纵情诗酒乐天知命遗形释智澹乎若深渊之靓泛乎若不系之舟飘然超世之志曽不以死生动其心未可以清狂少之也余遂书其事俾刻诸石且摭杜少陵春日忆白之句名其亭曰暮云宋绍定六年李白墓在太平府城东青山之北白尝依族人当涂令李阳氷悦谢家青山欲终焉及卒塟采石之龙山后改葬青山宋郡守赵松年为建祠给田付僧看䕶姑熟青山李白墓生芦其形如笔号笔芦绩溪舒頔道原有诗云笔芦萧笔芦星竹生青山李白墓上陶安李翰林墓诗云自别金銮抵夜郎江南有梦到朝堂酒酣采石风生袂崖老青山月满梁龙管凤笙遗韵事笔籚星竹借文章云飞荒野苔碑断时有诗人醉一觞註云墓上产芦如茟有竹㪚㸃如星李白坟在太平州采石镇民家菜圃中游人亦多留诗然州之南有青山乃有正坟或曰太白平生爱谢家青山葬其处采石特空坟耳世传太白过采石酒狂捉月窃意当时藁塟于此至范侍郎为迁窆青山焉采石江之南岸田畈间有墓世传为李白塟所累甓围之其坟畧可高三尺许前有小祠堂甚草草中绘白像布袍裹软脚幞头不知其传真否也白尝供奉翰林终不得官则衣白袍是矣范传正作白碑曰白之孙女言曰尝殡龙山之东麓坟高三尺传正时为宣歙观察使谕当涂令诸葛纵改塟于青山则在旧瘗之东六里矣其时元和十二年也然则龙山青山两地皆着白坟亦有实矣至谓白以捉月自投于江则传者诬也曾巩曰范传正志白墓称白偶乗扁舟一日千里白之歌诗亦自云如此或者因其豪逸又尝草瘗江边乃饰为此説耳正史及范碑皆无捉月事则可证矣采石江头李太白墓在焉往来诗人题咏殆徧有客书一絶云采石江头一抔土李白诗名耀千古来的去的写两行鲁班门前掉大斧亦确论也白居易李白墓诗采石江边李白坟遶田无限草连云可怜荒陇穷泉骨曾有惊天动地文但是诗人多薄命就中沦落不过君项斯经李白墓诗夜郎归未老醉死此江边葬阙官家礼诗残乐府篇游魂应到蜀小碣岂旌贤身没犹何罪遗坟野火燃许浑途经李白翰林墓诗气逸何人识才高举世疑祢生狂善赋陶令醉能诗碧水鲈鱼兴青山鵩鸟悲不堪遗塜在荆棘楚江湄杜荀鹤经谢公青山弔李翰林诗何谓先生死先生道日新青山明月夜千古一诗人天地空销骨声名不傍身谁移耒阳塜来此作吟邻姚合送潘秀才归宣州诗李白坟三尺嵯峩万古名因君还故里爲我弔先生晴日移虹影空山出鹤声老郎闲未得无计此中行殷文圭经李翰林墓诗诗中日月酒中仙平地雄飞上九天身摘蓬莱金籍外寳装方丈玉堂前虎靴醉索将军脱鸿笔悲无令子传十字遗碑三尺墓只应吟客到秋烟曾巩谒李白墓诗世间遗草三千首林下荒坟二百年信矣辉光争日月依然精爽动山川曾无近属持门户空有乡人拂几筵顾我自惭才力薄欲将何物弔前贤晁补之采石李白墓诗客星一㸃太微旁谈笑青蝇玉失光载酒五湖狂到死只今天地不能藏陆游弔李翰林墓诗饮似长鲸快吸川思如渇冀勇奔泉客从县令初何有醉忤将军亦偶然骏马名姫如昨日断碑乔木不知年浮生今古同归此囘首桓公亦故阡尤袤李白墓呜唿谪仙一世之英乗云御风捉月骑鲸来游人间蜕骨遗形其卓然不朽与江山相为终始者则有万古之名吾意其峥嵘荦落决不与化俱尽或吐为长虹而聚为华星青山之下埋玉荒茔祠貌巍然断碑谁铭高翥经李谪仙墓诗萧萧高冢倚云根父老相传太白坟白骨定随风月冷青山常共姓名存平生出处犹如见一死浮沉那可论客子开元书记后故来浇酒些清魂宋无李翰林墓诗嗜酒傲明时何因贺监知承恩金马诏失意玉环词名与三闾并身将四皓期匡山有书读应亦叹归迟一骑紫去空掩谢山茔落月今谁弔长庚夜自明干坤沉秀气江水带哀声天上多官府文章不可轻白珽李翰林墓诗出城得佳山两峯特竒诡一如植躬圭一峯拱而侍我见犹爱之而况谪仙子孤坟在其下政尔直一死谪仙真天人出处见诸史岂敢傲吾君辛苦植唐祀嗟予偘偘者尘土正如此停车不忍发载拜颡有泚仰止青山高风清与终始孰谓千载人不在天地里施闰章经李太白墓诗共説骑鲸捉月游孤坟细草野风秋夜郎幽愤无多涙万古长江楚水流右记遗迹七十则退之尝言李太白得仙去元和初有人自北海来见太白与一道士在高山上笑语久之顷道士于碧雾中跨赤虬而去太白耸身健步追及共乗之而东走此亦可骇也白龟年乐天之后一日至嵩山遥望东岩古木帘幕窣地往观之一人至前曰李翰林相招龟年乃趋入其人褒衣博带风姿秀发曰吾李白也向水解今为仙矣上帝令吾掌牋奏于此已将百年汝祖乐天亦已为仙现在五台掌功徳所因出素书一巻遗龟年曰读之可辩九天禽语九天兽言后白海琼亦云李白今为东华上清监清逸真人顷在秘阁抄书得续树萱録一巻其中载隐君子元撰夜见呉王夫差与唐诸诗人吟咏事李翰林诗曰芙蓉露浓红压枝幽禽感秋花畔啼玉人一去未囘马梁间燕子三见归张司业曰緑头鸭儿咂萍藻採莲女郎笑花老杜舎人曰鼓鼙夜战北忩风霜叶沿阶贴乱红三人皆全篇杜工部曰紫领寛袍漉酒巾江头萧散作闲人白少傅曰不因霜叶辞林去的当山翁未觉秋李贺曰鱼鳞砌空排嫩碧露桂稍寒挂团璧三人皆未终篇细味其体格语句往往逼真后阅秦少游集有秋兴九首皆拟唐人前所载咸在焉关子东为秦集序云拟古数篇曲尽唐人之体正谓是也东坡先生在岭南言元祐中有见李白酒肆中诵其近诗云朝披梦泽云笠钓青茫茫此非世人语也少游尝手録其全篇少游序云观顷在京师有道人相访风骨甚异语论不凢自云尝与物外诸公往还口诵二篇云东华上清监清逸真人李白作也诗云人生烛上花光灭巧妍尽春风遶树头日与化工进只知雨露贪不念零落近昔我飞骨时惨见得当涂坟青松霭朝霞缥缈山下村既死明月魄无复玻璃魂念此一脱洒长啸登崑崙醉着鸾鳯衣星斗俯可扪又云朝披梦泽云笠钓青茫茫寻流得双鲤中有三元章篆字若丹蛇逸势如飞翔归来问天姥妙义不可量金刀割青紫灵文烂煌煌咽服十二环想见仙人房暮跨紫鳞去海气侵肌凉龙子善变化化作梅花粧遗我累累珠靡非明月光劝我穿绛缕系作裙间珰揖予以疾去谈笑闻余香东坡集中载李白谪仙诗一首其词曰我居清空里君隐黄埃中声形不相弔心事难形容欲乗明月光访君开素怀天盃饮清露展翼登蓬莱佳人持玉尺度君多少才玉尺不可尽君才无时休对面一笑语共蹑金鳌头绛宫楼阙百千仭霞衣谁与云烟浮东观余论曰我居青空表君处红埃中仙人持玉尺度君多少才玉尺不可尽君才无时休此上清寳典李太白诗也处士张孜写李白真䖍祷忽梦白自天降与语诗因为歌以纪之其畧曰上天知我忆其人使向人间梦中见世传张孜梦李白歌有华山秀作英雄骨黄河㵼出纵横材又云梦破青霄春烟霞无去尘若夸郭璞五色笔江淹却是寻常人绍圣二年四月甲申山谷以史事谪黔南道间作竹枝辞二篇题歌罗驿曰撑崖挂谷蝮蛇愁入箐攀天猿掉头鬼门关外莫言逺五十三驿是皇州浮云一百八盘萦落日四十九渡明鬼门关外莫言逺四海一家皆弟兄又自书其后曰古乐府有巴东三崃巫崃长猿鸣三声泪沾裳但以抑怨之音和为数叠惜其声今不传余自荆州上崃入黔中备尝山川险阻因作二叠传与巴娘令以竹枝歌之前一叠可和云鬼门关外莫言逺五十三驿是皇州后一叠可和云鬼门关外莫言逺四海一家皆弟兄或各用四句入阳关小秦王亦可歌也是夜宿于驿梦李白相见于山间曰予往谪夜郎于此闻杜鹘作竹枝词三叠世传之否予细忆集中无有三诵而使之传焉其辞曰一声望帝花片飞万里明妃雪打围马上胡儿那解聼琵琶应道不如归竹竿坡面蛇倒退摩围山腰胡孙愁杜鹘无血可续泪何日金鸡赦九州命轻人鲊瓮头船日瘦鬼门关外天北人堕涙南人笑青壁无梯闻杜鹘今豫章集所刋葢自谓梦中语也音响节奏似矣而不能掩其真亦寓言之流欤先伯父熙宁九年四月二十七日夜梦至一处牓曰清香馆东偏有别院东壁有诗牌云题冀公功德院山东李白其诗曰秋风生桂子只在此山中待得春风起还应生桂丛桂丛日以满清香何处断只为爱清香故号清香馆伯父自作记梦一篇书之甚详徐积梦李白诗乌纱巾紫绮裘梦中太白从吾游陶陶烂醉江山秋半夜起来覔不见头背长安泪如霰陈廷敬梦太白诗太白天上人入世思沉㝠昔过酒楼下扁舟系客情昨夜忽梦公千载犹峥嵘花月十年醉声名一日荣此义我赠君出处亦甚明年至不归去惜哉身后名风雅亦细故所患在有生无生斯无死天人浑一成余语不可悉孤蓬急晨征明当过酒楼灵爽使人惊贞元五年李白子伯禽充嘉兴监徐浦下塲籴盐官塲界有蔡侍郎庙伯禽因谒庙顾见庙中神女数人中有美丽者因戏言曰娶妇得如此足矣遂沥酒祝语之后数日正书视事忽闻门外有车骑声伯禽惊起良久具服迎于门折旋而入人吏惊愕莫知其由乃命酒殽久之祇叙而去后乃语蔡侍郎来明日又来旁人并不知见伯禽迎于门庭言叙云幸䝉见録得事高门再拜而坐竟夕饮食而去伯禽乃告其家曰吾已许蔡侍郎论亲治家事别亲党数日而卒出通幽録沧州李巡官之子夜读书有皂衣肥短人被酒而入子惧走其人曰李白尚与我友乃延坐皂衣以席帽盛酒共饮其父以砖掷之皂衣走帽乃酒榼葢也明日粪壤中得榼故老云此李翰林宅也右记异闻十二则李白字太白生于巴西弥月之初母梦长庚故因以取名丱嵗知通书及长好撃剑落落不覊束喜与酒徒纵饮世有六逸八仙之目贺知章一见号谪仙人荐之明皇以布衣召见金銮殿为降辇步迎如见园绮论当世务草答蕃书笔不停缀帝嘉之以寳牀赐食于前手为和羮令待诏金马门当时荣之未几不为亲近所喜有诏放还徘徊江左依李阳氷爱谢家青山有终焉之志澄江月满拏舟夜渡着宫锦袍吟啸其间端是风尘表物也唐人作诗未有如杜甫时白亦得差肩于甫至其名章俊语郁郁芊芊之气见于毫端者固已逼人是岂可与泥笔墨蹊径者争工拙哉尝作行书有乗兴踏月西入酒家不觉人物两忘身在世外一帖字画尤飘逸乃知白不特以诗名也今御府所藏五行书太华峯乗兴帖草书嵗时文咏酒诗醉中帖中兴馆阁储藏名贤墨蹟一百二十六轴有李白廿日醉题诗一送贺八归越诗一贾似道留心书画家藏名蹟多至千巻其宣和绍兴秘府故物往往乞请得之有李白乗兴帖予评李白诗如黄帝张乐于洞庭之野无首无尾不主故常非墨工椠人所可拟议及观其藁书大类其诗弥使人逺想慨然白在开元至德间不以能书传今其行草殊不减古人葢所谓不烦绳削而自合者与润州苏氏家有太白天马歌真迹李翰林醉墨是葛八叔忱赝作以尝其妇翁诸苏果不能别葢叔忱翰墨亦自度越诸贤可寳藏也李太白醉草葛叔忱戏欺其妇公者山谷尝言之矣虽自九天分𣲖不与万李同林步处雷惊电绕空余翰墨窥寻此赵徳麟䟦薳所藏李太白醉草后其实自谓也世传李太白草书数轴乃葛叔忱伪书叔忱豪放不羣或叹太白无字画可传叔忱偶在僧舎纵笔作字一轴题之曰李太白书且与其僧约异日无语人葢欲其僧信于人也其所谓得之丹徒僧舎者乃书之丹徒僧舎也今世所传法书要録法书苑墨薮等书着古今能书人姓名尽矣皆无太白书之品第也太白自负王霸之畧饮酒鼓琴论兵撃剑鍊丹烧金乗云仙去其志之所存者靡不振发之而草书竒崛如此宁谦退自晦无一言及之乎叔忱翰墨自絶人故可以戏一世之士也晁以道为予言如此藁书世传李太白遗文或谓谢氏子弟诳武功苏才元所书更不复详考所出而推举过重便谓不减鲁公然此书虽少绳墨不可考以法度要是轩前轾后度越凌突令人想见酒酣赋诗时也王僧䖍论书或以其人可想或以其法可存世人㤅李太白名至伪书一巻亦声价曾重岂以人可想故耶李白在开元间不以能书名今其行草不减古人龙江梦余録载其二帖是也本事诗言太白笔迹遒利凤跌龙拏今世传有二帖蜀之石泉禹生之地谓之禹穴其石杳深人迹不到顷巡抚仪封刘逺夫脩蜀志搜访古碑刻有禹穴二字乃李白所书禹穴在四川石泉县治之北石纽村大禹生此石穴杳深人迹不到掘地得古碑有禹穴二字乃李白所书识者因疑㑹稽禹穴之误壮观碑在金乡县儒学明伦堂前二大字乃唐李白所书碑隂题云贺知章为任城令与太白友善过城镇有所观览书此二字元至治初新丰里人得此碑于沛中置诸堂元末兵起付于草莱明初置今所滕阳驿㕔事前古槐之下有石碣刻壮观二字殊劲挺葢青莲笔也壮观唐李太白书刻于大同府怀仁县磁崃东崖上笔力遒劲人多摹榻宴喜台在徐州碣城县东五十步台上有石刻三大字相传唐李白笔呉天章雯説蓟州独乐寺观音阁凡三层其额乃李太白书宋牧仲蓟州独乐寺诗曰署书传太白遗碣有䝉哥註云寺有李太白书观音之阁四字及元蒙哥帝为赛典赤所立贤牧碑李白清风亭墨蹟旧在化城寺今亡金陵僧志安于化城寺得㑹昌中所传李太白真本知县滕宗谅绘传之太白书得无法之法李士训纪异曰大厯初霸上耕得石函绢素古文孝经初传李白受李阳冰尽通其法皆三十二章今本亦如之张长史旭传颜平原真卿李翰林白徐㑹稽浩右记法书二十五则中兴馆阁储藏图画有李白像一不知名氏秘阁画有小本李白写真崔令钦题释贯休观李翰林真二首日角浮紫气凛然尘外清虽称李太白知是那星精御宴千钟饮蕃书一笔成宜哉杜工部不错道骑鲸谁氏子丹青毫端曲有灵屹如山忽堕爽似酒初醒天马难拢勒仙房向闭扄若非如此辈何以傲彤庭苏轼书丹元子所示李太白真诗天人几何同一沤谪仙非谪乃其游麾斥八极隘九州化为两鸟鸣相酬一鸣一止三千秋开元有道为少留縻之不得矧肯求西望太白横峩岷眼高四海空无人大儿汾阳中令君小儿天台坐忘身生平不识高将军手汚吾足乃敢嗔作诗一笑君应闻饶节李太白画像歌先生之气葢天下当时流辈退百舎醉中咳唾落珠玑身后声名满夷夏青山木拱三百年今晨乃拜先生画乌纱之巾白纻袍岸巾攘臂方出遨神游八极气自稳冰壶五斗霜风高呜唿先生态絶伦仙风道骨语甚真萧然可望不可亲悬知野鹤非鸡羣天寳之初天子逸先生辞去不肯屈采石江头明月出鼓枻酣歌志愿毕只今遗像粉墨间尚有英风爽毛骨宣州长史粉黛工谁令冩此人中龙细看笔意有俯仰妙处果在阿堵中人云此画人莫比呉侯得之喜不寐意侯所爱岂徒尔亦惜真才死泥滓先生朽骨如可起谁为猎之奉天子作为文章文圣世千秋万古诵盛美再拜先生泪如洗振衣濯足吾往矣陈师道和饶节咏周昉画李白真诗君不见浣花老翁醉骑驴熊儿捉辔骥子扶金华仙伯哦七字好事不胜千金摹青莲居士亦其亚斗酒百篇天所借英姿秀骨尚可似逸气高懐那得画周郎韵胜笔有神解衣磅砖未必真一朝冩此英妙质似悔只识如花人醉色欲尽玉色起分明尚带金井水乌纱白苎真天人不页更着山巖里平生潦倒饱须园禁省不识将军尊䄂手犹懐脱靴气岂是从来骨相屯仰视云空鸿鹄举眼前纷纷那得顾是非荣辱不到处正恐朝来有新句勿言身后不要名尚得呉侯费百金江西胜士与长吟后来不忧身陆沉周紫芝李太白画像二首欲与天仙论等差短长何止但词华谁人解屈将军手为脱乌皮六缝靴少陵诗瘦平生苦太白才高一醉间捉得江心波底月却归天上玉京仙李俊民李太白图谪在人间凡几年诗中豪杰酒中仙不因采石江头月那得骑鲸去上天李端甫李白扇头巖冰涧雪谪仙才碧海骑鲸望不回今日霜纨见遗像飘然疑自月中来王彞题李太白像青天无人代天语一星西落银云渚嫦娥戏弄青瑶波倾向人间金巨罗龙孙醉吸海为酒日月双飞织锦梭仙鬼千年王母宴谪来醉卧金銮殿玉环腮上桃花小玉尖香腻龙涎砚靴尘煖扑貂珰儿踏破青天捉月飞一声呌断扶桑鸡梅枯化作蓬莱雪梦里长庚大如月高启题谪仙像妃子嗔来供奉归金陵酒涴旧宫衣若教直上楼船去此像人间写亦稀徐贲题谪仙像鼙鼓声来已乱杂锦袍脱却恨归迟秋风江上长吟里不唱清平古调词僧大圭题太白像歌罢秦楼月满阑天风两袖锦袍寛花前莫草清平调飞燕深宫不耐寒王泽李太白像春殿龙香试綵毫诗成夺得锦宫袍归来笑拥如花妓因㸔蔷薇月上高沈周题李太白像风骨神仙品文章浩荡人世间金鸑鷟天上玉麒麟江月狂歌夜宫花醉眼春独输萧颕士不见永王璘文征明题太白像宫袍错落洒春风玉雪淋漓殢酒容残夜屋梁栖落月碧天秋水洗芙蓉麒麟岂是人间物眉宇今从画里逢一语不酬千载话匡庐山下有云松宋濓李太白像赞元行台治书侍御史亦怜真班所藏李太白像系秘阁传本吾友危君太朴尝为之赞自后流落于金陵骆氏酒家洪武已酉秋郡士王宗溥购获之寻以摹本见贶因造赞曰长庚降精下为列仙陵厉日月唿噏风烟锦衣玉颜挥毫帝前气吞阉竖视若乌鸢顿挫万象随机回旋金童来迎络节翠下土秽浊孰堪后先冁然一笑骑鲸上天唐韩干画御府所藏有李白封官图贺知章李白合像不知谁作楼钥题贺监李谪仙二像诗不有风流贺季真更谁能识谪仙人金龟换酒今何在相对画图如有神斗酒浇诗动百篇鑑湖牛渚两俱仙早知今日犹相对不向嵇山回酒船李白送别杜子美图华爱题李白送别杜子美发鲁郡图杜陵有客才名早却与东山李白好短褐飘飘泗水春登临落日同倾倒浮踪转盼各飞蓬石门一别风烟𣺌同心之谊祛形骸相期直在云霞表渭北江东日渺茫王孙不见凄芳草由来造化踬英贤奈尔风流天地老李白脱靴图陈旅题李白脱靴图威凤翔寥廓妖蟇窟广寒翻令赵飞燕无处倚阑干李白还山图刘秉忠太白还山图一片灵台照世明共传太白是元精心中有道时时乐眼底无尘物物清千首未知诗作癖百杯寻与酒为盟长安多少风和月不尽先生吟醉情李白骑驴图元好问李白骑驴图八表神游下笔难画师胸次自酸寒风流五凤楼前客枉作襄阳雪里看邵寳太白像仙人骑驴如骑鲸睥睨尘海思东瀛等闲相逢但叱咤谁知万古千秋情醉来天地小于斗鞭策雷霆鬼神走豪竒自比齐东人大雅犹怀鲁中叟青春想像华清宫解识仙人图画中拍浮緑酒唤不醒葛巾飒飒生天风乔仲常有李白捉月图蔡珪太白捉月图寒江覔得钓鱼船月影江心月在天世上不能容此老画图常看水中仙程鉅夫谪仙捉月图牛渚矶前白锦袍蛾眉亭上月初高江波满眼平如地醉倒长庚一世豪王恽李白扪月图诗中无敌饮中豪四海飘萧一锦袍千丈醉魂无处着青山矶上月轮高李白泛月图宋九嘉题李白泛月图江心月影尽一掬船头月影尽一吸夜凉风露㸃宫袍天地之间一李白李白玩月图余阙李白玩月图春池细雨栁纤纤手倦挥毫日上帘想得停杯江海夜月明照见水精盘严氏书画记有戴文进李白问月图张以宁题李白问月图谁提明月天上悬九州荡荡青无烟天东天西走不驻姮娥鬓霜垂两肩中有桂树万里长呉刚玉斧声阗阗顾兔杵药宵不眠天翁下视为尔怜颇闻昔时锦袍客乃是月中之谪仙帝命和予羽衣曲虹桥一断心茫然竹王祠前雾如雨踯躅花开啼杜鹘月在天上缺复圆人间尘土多英贤举杯问月月不言风吹海水秋无邉沧波尽卷金尊里清影长随舞䄂前相期迢迢在云汉呜唿此意谁能传骑鲸寥廓忽千年金薤青荧垂万篇浮云起灭焉足异终古明月悬青天张以宁题李白问月图青天出皓月碧海收微烟举杯一问月我本月中仙醉狂谪人世于今几何年桂树日已老我别何当还兔药日已熟我鬓何由𤣥迢迢夜郎外垂光一何偏问月月不语举杯复陶然青天自万古皓月长在天明当蹑倒影飞歩崑崙巅李白独酌图宣和所藏李伯时笔元好问太白独酌图谪仙去世三百年海中鲸鱼渺翩翩岂知龙眠天马笔忽有玉树秋风前金銮归来身散仙世事悠悠白髪边㑹稽贺老何处在千里名山入酒船清景已随诗句尽风流合向画图传往时长安酒家眠焦遂不狂张不颠想得三更风露下醉和江月㺯江烟王恽太白独酌图九重春色醉仙桃何似江山照赐袍千丈气豪愁不管青山矶上月轮高李白醉饮图詹同李白醉饮图百川鲸吸散清狂岂但文章万丈光散是有功唐社稷眼中先识郭汾阳李白扶醉图李东阳太白扶醉图半拥宫袍拂锦鞯有谁扶醉敢朝天玉堂记得风流事知是吾宗老谪仙李白醉归图吕子羽李白醉归图春风醉袖玉山頽落魄长安酒肆回忙杀中官㝷不得沉香亭北牡丹开刘秉忠太白醉归图五斗先生未解醒一生爱酒不曾醒人间词翰传名字天上星辰萃性灵雁带煖回波泛緑燕衔春至草抽青纱巾醉岸南山道几处哦诗补画屏顾观太白醉归图歌成芍药倒金壶并辔宫官马上扶乐部余音随彩斾仙班小队下清都长庚万丈文章燄后世千年粉墨图江左青山旧时月一杯谁慰客坟孤王恽李白醉归图云阵横陈大渡河一书能解六蛮和仙韶莫讹君王宠七寳庄严未是多陈颢太白醉归图偶向长安醉市沽春风十里倩人扶金銮殿上文章客不减高阳旧酒徒李白舟中醉卧图刘秉忠太白舟中醉卧图仙籍标名世不收锦袍当在酒家楼水天上下两轮月呉越经过一叶舟壶内干坤无昼夜江边花鸟自春秋浮云能蔽长安日万事纷纷一醉休李白酒船图赵孟頫题太白酒船图二首载酒向何处稽山镜水邉若为无贺老兴尽便回船潇洒稽山道风流贺季真相思不相见愁杀谪仙人李白扁舟图宋无太白扁舟图锦袍烟艇夜郎西酒思金銮入直时不道相思杜陵老愁吟落月屋梁诗潘伯修题李伯时画太白泛舟小像李白自号谪仙人更得龙眠为写真一箇青莲初出水千年金粟再来身胷中元气诗如海物外还丹酒借春一笑掀髯縁底事桃花潭上见汪伦李白纳凉图陈高题太白纳凉图六月炎天飞火乌土焦石烁河流枯迩来衰病更畏热唿叫欲狂挥汗珠饮氷嚼藕废朝夕小室如炉眠不得闲将图画悬四壁漫想深山好泉石就中此图尤絶竒青林飞瀑吹凉飔何人展席坐苍藓乃是谪仙初醉时露顶裸裎投羽扇仰看云生白成练松隂如雨毛骨寒岂识人间绊促倦只今匡庐道阻修雁荡天台近可游便欲致身邱壑里挂巾石壁继风流李白泰山观日出图叚辅题李白泰山观日出图岱宗郁郁天下雄谪仙落落人中龙兹山兹人乃相从气夺真宰愁丰隆玉堂一任云雾封长啸飞渡秦皇松夜唿日出沧海东再为斯世开鸿蒙钧天帝居深九重醉舞踏碎青芙蓉天孙玉女为敛容却视五岳秋毫同长鲸一去不复逢干坤万里号秋虫当年咳唾留絶峯至今树石生春风我欲追之杳无踪不意邂逅㑹此中屋梁六月依然空成化戊戌仲秋姚子购得赵孟頫所制李白庐山观瀑图尺纸而匡庐五老宛如目撃妙入神品国朝鉅公珠玉辉映诚古图史中之竒品也王世贞尔雅楼所藏名画有钱舜举李白观瀑图钱选舜举冩李青莲观开先瀑布图无论此君神采欲飞动即一骑一从亦见生色唯两瀑不甚雄乏直下三千尺势当由小窘边幅耳图后缀舜举一诗不免蛇足又有刘文成宋文宪胡文穆题诗皆名手而首则解大绅印记及小楷五字极佳当是刘宋题后归大绅而文穆始题之耳后为上海朱太学邦宪家物邦宪予故人也白晳美姿容酒态絶出青莲上诗亦雁行没可二十年矣嗣子上林家教举以遗予噫在人间世作太白观在上林所作邦宪观亦可也予何所与为成二歌题后还之上林聊寓雪鸿之迹而已张黄门靖之先生性喜绘事不轻与人㸃染余曾见其李白㸔庐山瀑布图泉壑树石纵横森布一唐帽红衫人仰面掀髯豪态溢出知其有倾河倒崃之气郁盘于胸也张翥题李白观瀑泉图玻璃杯中春酒绿醉墨淋漓牡丹曲平生合置七寳牀白纻乌纱美如玉阿瞒荒宴百不理宁计宫花衔野鹿何物老妪生此儿偷向金鸡帐中宿高将军才奴𨽻耳误使脱靴吾所辱要留汗韈蹋鲸鱼䑕子何堪烦一蹴寻常沟渎不可濯何处容伸遭污足翩然却下匡庐云五老峯前㸔飞瀑僧大䜣题太白观瀑布图我本白云人见山每回首披图得松泉感我尘埃久我家只在九江口从此扁舟到牛斗翻愁天下银涛堆石转云崩万雷吼水行地底不上天龙泓岂与沧溟连风叶无声飞鸟絶月光云影天茫然丈人何来自空谷谪仙招隐当不辱林梢喷雪舞飞华尚想随风唾珠玉马首青山如唤人归来好及松华春泉香入新酿解公头上巾今者孰不乐荒坟委荆榛遂令画师意万古留酸辛酸辛复何益东海飞红尘刘基题李太白观瀑布图忆昔李谪仙泛舟彭湖东遂登庐山顶直上香炉峯遥望瀑布水自天垂白虹大声回九地浮光散虚空万木震辟易千崖殷钟镛清凉入肌骨如归广寒宫赋诗留人间至今响沨沨丹青极摹冩欲代元造功逸驾不可追举头睇飞鸿倚歌无人和引袖垂长风宋濂题李太白观瀑布图长庚晔晔天之章精英下化为酒狂匡庐五老森开张银河万丈挂石梁下马傲睨立欲僵耸肩袖手神扬扬忆昔开元朝上皇官中赐食七寳牀淋漓醉墨蛟龙骧人疑锦绣为肝肠麾斥力士如犬羊营营青蝇集于房金銮不复承龙光并州幸识郭汾阳不幸丹阳逢永王大风吹沙日为黄狻猊哀啼闻夜郎苍天欲使诗道昌顿挫万物归奚囊何处更覔延年方北海天师八尺长芙蓉作冠云为裳授以蘂笈青琳瑯蓬莱屹起沧海洋羣仙迟汝相翺翔谁将粉墨图缣缃顾我一见心伥伥诗成仰视天茫茫夜半太白生寒芒方孝孺题李太白观瀑图天寳之乱唐已亡中兴幸有汾阳王孤军疋马跨河北手扶红日照万方凌烟功臣世争羡李侯先识英雄面沉香亭北对蛾眉眼中已见渔阳乱故令边将储虎臣为君谈笑清胡尘朝廷䇿勲当第一珪组不敢縻天人西游夜郎探月窟南浮万里穷楚越云山胜地有匡庐银河挂空洒飞雪醉中信马踏清秋白眼望天天为愁金闺老奴汚吾足更欲坐濯清溪流英风逸气掀宇宙千载人间宁复有梦魂飞度南斗旁笑酹庐山一巵酒云松可巢今在无九江落照连苍梧欲从李侯呌虞舜尽倾江水洗寰区王世贞题钱舜举太白观瀑图匡庐万古瀑太白千秋才两竒偶相值后人何有哉及展舜举图怳登文殊台立起青莲枯来聼万壑雷始知丹青力可以回寒荄王世贞尔雅楼所藏名画有周官饮中八仙图郑䖍遗迹传世絶少新都王氏藏䖍竹溪六逸巻纸本浅绛色极佳后有苏子瞻题䟦米元晖鉴定绍兴御府等印记钱舜举有竹溪六逸图陈旅题竹溪六逸图千亩松篁野径开一溪流水碧于苔山樽共醉徂徕石何用杨妃七寳杯旧有唐人出游图谓宋之问王维李白高适史白岑参六人多画七贤不知第七人为谁或云是潘逍遥然未见据世传七贤过关图或以为即竹林七贤屡有人持其画来求题䟦漫无所据观其画衣冠骑从当是晋魏间人物意态若将避地者或谓即论语作者七人像而为画尔姜南賔举人曰是开元间冬雪后张説张九龄李白李华王维郑䖍孟浩然出蓝田关游龙门寺郑䖍图之虞伯生有题孟浩然像诗风雪空堂破帽温七人图里一人存又有槎溪张辂诗二李清狂狎二张吟鞭遥指孟襄阳郑䖍笔底春风满摩诘图中诗兴长是必有所传云论七贤过关图者多矣㑹稽刘孟熈霏雪録所载差详葢黄山谷尝题之曰眉山老书生作此图人物各有意态又谓七子者皆诗人此笔乃少邱壑意以为赵云子之苗裔摹拟渐宻而放浪闲逺则不逮其言止此不指为谁某也元曹文贞公伯启集有诗曰清谈飘逸事陵迟七子高风世所师公室倾危无底柱服牛乗马欲何之意指当代清谈之流不知何据今汉泉集乃无此诗不知有别本否也録又称虞邵菴有题孟浩然像诗曰风雪高堂破帽温七人图里一人存又称国初唐愚士有诗曰七骑从容出帝阍蹇驴骢马襟山犉瀛洲学士参差出十八人中一半人则是皆以为唐人矣予观雪楼程鉅夫集有诗曰长庚自是谪仙人子美逢时稷契臣风雪茫茫五君子醉吟犹得继清尘又尝闻吾友倪文毅公岳称其父文僖公尝见旧图人各有标目有王维史白者而不能悉记也吾甥崔礼部杰世兴近得钱舜卿白描巻自题曰七贤相顾度关时正是天寒雪又飞大抵功名俱有分跨鞍何事不知归巻后西河李进者题长句有曰开元天寳全盛时闾阎巻陌皆能诗又曰承平何事有行役况复冲寒欲何适无乃渔阳兵乱后奔走天涯共为客又曰宋公七言变风雅崔李王岑名相亚谁言行辈不同时雪里芭蕉古曽画又海盐李孟璇题曰摩诘也知偏善画谪仙应是最能诗又三山泰懋题曰辋川图绘呉兴画太白文章檇李诗海盐李季衡曰谪仙之问诗无敌辋川绘事尤难匹高岑崔史总竒才岂少佳章纪行役大抵以为唐人也今此图摹冩徧天下而牛驴驘马氊裘大帽关山风雪之状皆畧相似葢必有所本者而鉴赏考索之家竟不能得其本末何哉崔甥间以质予予亦不能悉也姑辑旧闻以俟七贤过关事不经见于书传而画家乃徧传于好事者之家究其姓名未的其谁何先师李文正公尝辨之慎近见洪武中高得旸题钱舜举寒林七贤图古风云尚疑高李六君子当时未见潘逍遥道同气合志相感虽矌百世如同僚画史貌出有深意况自昔日传今朝屋梁落月见颜色妙气不待穷摹描又熊直题云七贤之名奚所征七贤去国身何轻嵗晚征途天雨雪数骑聫翩行欲歇不如灞陵桥上翁破帽吟诗自清絶惜哉命不偶奔走半道周人生遇坎轲穷苦奚足尤左迁与投散逝者良悠悠他人未足説所惜栁与刘天涯相聚一囘首往事于人亦何有莫念元都旧种桃且往愚溪賸裁栁风流画史真絶伦毫端㸃染太精神据此则高适李白孟浩然与刘禹钖栁宗元不同时潘逍遥宋人又在后矣合而图之缪甚亦不足深辨也博雅之士赏其画则可必凑合姓名不亦凿乎右记图画三十二则太白祠在彰明县治南铜陵县有寳云寺李白祠堂在焉李白祠旧在铜陵县五松山后移置县学之侧李纲游五松山观李太白祠堂诗大江东南流鼓柂江水上薄游五松山获见谪仙像呜唿天寳间治乱如反掌兵戈暗中原豪杰多长往谪仙当此时逸气溢天壤脱身来江东缥缈青霞赏作诗几千篇醉笔笼万象迄今有遗祠识者共瞻仰嗟予岂后裔愚拙谁复尚珥笔玉殿螭谪官闽岭瘴荷恩许生还冒险理归浆于焉觌仙风足以慰遐想愿言继清芬何由挹英爽戴昺五松山太白祠堂诗舣舟来访寳云寺快上山头寻五松捉月仙人唿不醒一间老屋战西风李白书院有四一在贵池苦竹岭一在青阳九华山化城寺西断碑存焉一在铜陵五松山一在石埭杉山李翰林祠在宁国府泾县震山祀唐李白李白祠在汉阳府郎官湖北宋咸淳间学官萧鍳因其亭久废重建祠塑太白像范梈题郎官湖李白祠诗当时郎官奉使出咸京仙人千里来相迎画船吹笛弄緑水何意芳洲遗旧名唐祠芜没知何代惟有东流水长在黎侯独起梁栋之彷彿云中昔轩葢南飞越鸟北飞鸿今古悠悠去住同富贵何如一杯酒愁来无地酹西风大别山高几千尺隔城正与祠相值青猿夜抱月光啼挂在东湖之石壁黎侯本在斗南家枕戈犹自忆烟霞祇拟将身报天子不负胷中书五车昨者相逢玉关下别来几日秋潇洒黄叶当头乱打人门前系着青骢马君今归去钓晴湖我亦明年辞帝都若过湖边定相见为问仙人安稳无屈又升太白祠诗翰林余俎豆宫锦至今香光复真由汝功名亦可王山川増气势风雅有辉光一片郎官水风流未忍忘太平府有谪仙楼即采石山太白祠始基于唐明正统间巡抚周忱建清风亭于江浒祀之皇清顺治间燬知府呉季瀛命僧募建程大约采石阻风谒太白祠诗北风遥阻渡江船因喜从容觐谪仙一代诗名谁与共千秋酒态自堪怜锦袍却忆清波映玉貌长瞻白日悬欲荐渚苹行又迫不堪囘首隔云烟屈又升采石题太白祠四首才人自古蛟龙得太白三闾两水仙辞赋已同双日月精灵还作一山川江间絶壁丹青出木未飞楼俎豆悬千载人称诗圣好风流长在少陵前英雄有命在文章岂惜飘零蜀道长谈笑不须同太傅功名自可比汾阳青莲一去无仙客金粟重来只醉乡白玉盘中双照影输君华髪似秋霜牛渚西江月色新清光常见谪仙人诗多讽谏因天寳道在佯狂得季真金铉已销飞燕口锦𫀆空映凤凰身垂辉不用多删述天与英雄只老春乐府篇篇是楚词湘累之后汝为师乌栖岂写亡呉怨猿啸唯传幸蜀悲湘水苍茫投赋地霜林寂歴礼魂时重华一别无消息终古鱼龙恨在兹王士祯太白祠诗白也祠堂在前临牛渚矶风流映江左山水尚清晖小谢东田近开元旧事非姑溪好风月游子亦忘归端宏谪仙楼诗谪仙楼阁倚江头一度登临一系舟遗像有涯天地老雄才无敌古今留天门雨过双蛾出牛渚潮平万马收倚徧阑干追往事断云残照若为愁李东阳采石登谪仙楼诗江天日暮雨萧萧城邉野亭春寂寥浮云东来蔽江色明月堕地谁当招我怀古人坐不寐鲸背之子神仙标风鬐露鬛事恍惚岂有赤脚凌青霄举杯问天天不语予亦沉吟俯江渚纵有神仙亦妒才不然岂谪来中土昭阳殿前牝鸡午老凤低飞入帘户网罗横空铩其羽雝雝和鸣竟何补燕雀之辈安足数平生豪气隘九区寸地未可容公躯有才如此不得意自古非一谁当吁杜陵野老怜才客思君不负青山色千古波涛百丈深至今犹恐蛟龙得英雄一去俱陈迹楚水呉山眼中碧凤去龙飞不复还仗剑悲歌竟何益王宠月夜谪仙楼诗秋月出海珊瑚明举眼忽见太白精云光错落照颜色草堂拂拭蛟龙惊修眉玉颊桃李春虬须如㦸真天人屋梁落月想像真彷彿犹得交其神我闻王孙豪气昔如龙天然不与凡骨同江湖落魄黄金尽昂霄吐气成飞虹蓬莱阆苑在掌上长觉两腋生清风天子不能屈四海不足容飘飘九华山自有青芙蓉独留神采照天地令人万古如相逢郑亷谪仙楼上作昔日曾闻太白楼偶经牛渚暂维舟攀巖竹树襟前动蹑磴风云脚下浮图画两间惊絶调龙蛇千载枕寒流夜郎迁客留遗像记取人豪据上㳺太平府采石镇唐贤坊神霄宫内有太白祠宋嘉泰年建唐拾遗李白祠在太平府治青山麓每嵗清明前一日祭李太白祠堂在青山之西北距山尚十五里墓在祠后有小冈阜起伏葢亦青山之别支也祠莫知其始有唐刘全白所作墓碣及近嵗张真甫舎人所作重修祠碑太白乌巾白衣锦袍又有道帽裘侑食于侧者郭功甫也隆庆府有李杜祠按劔门题诗以太白子美为重而世未有并祠之者㑹后李参预璧得所赐阜陵御书蜀道难又从李左史得赵忠定汝愚大书剑门诗因建祠刻二书予前榜其堂曰文焰取韩退之诗语也李杜祠在秦州天靖山玉泉观祀李翰林白杜工部甫杨恩李杜祠诗吁嗟天水一抔土两贤遗迹留今古磊落﨑嵚千载人流离奔走一生苦淋漓醉墨帝王前怨起清平第二篇言路岂能留闇相覆师不见涛斜川祸福自掇宁自保当时无乃惑草草失脚千重云雾深去国一日干坤老蜀道﨑岖走欲僵何日金鸡下夜郎耒阳县外船难进采石江头事可伤当时不得一日乐后世徒瞻万丈光秦川城下聊回歩手拂尘埃开像塑安知天靖山头今日祠不是二贤昔日经行处并𬒮聫榻俨若生安得杯酒一相赓瓣香拜罢高回首满目山川无限情济宁州太白楼旁有二贤祠祀唐李太白贺知章二仙祠在宁国府治后祀谢朓李白五贤祠在宁国府敬亭山祀南齐谢朓唐李白韩愈宋晏殊范仲淹三贤祠在开封府城东南三里吹台上祀唐李白杜甫高适以天寳中三人相遇于梁宋间共饮吹台上酒酣悲啸怀古赋诗后人因立祠以祀之十贤堂在绵州学东绘龎统蒋琬杜微尹黙李白陈该苏易简王仲华欧阳修黄庭坚十人之像以祀之思贤堂在绵州治东内绘扬雄杜甫李白樊绍述苏易简欧阳修司马光苏轼唐庚九贤之像以祀之尊贤堂在嘉定州治有唐李太白等人画像名世堂在潼川府治画屈原司马相如王褒扬雄严君平陈子昻李太白苏子瞻八人思贤楼在剑州东北七十五里剑门关水门上有张载李白杜甫栁宗元画像安贤祠在宁国府南陵县开化寺祀张巡李白杜牧李经何时吴景右记祠庙二十二则太白事蹟自新旧二史外其杂书所载半出于好事者伪纂乃爱古嗜竒之士多乐引之非以其人可思慕故耶余既采正史及诸家文集之传信者以补薛氏年谱之阙其附㑹叵信及流传细琐诸事另録为外记一巻并蒐辑后人诗赋碑记缀于其下自笑不免为蛇画足葢亦爱古嗜竒之癖有明知而故蹈者曹石仓作万县西山太白祠堂记有云事在有无语类不经人心爱之夸诩为真树若曽倚其色敷荣泉若曾酌其声清泠数语余最喜其警䇿夫非其人为人所深思而极慕者何以能至是后之人茍得斯意以读斯编一展巻而太白宛然在矣彼事之杂于真伪有无又遑论乎哉李太白集注巻三十六李太白集注后跋䟦五则太白诗文当天寳之末尝命魏万集録遭乱尽失去及将终取草藁手授其族叔阳冰俾令爲序者乃得之时人所传録于生平着述仅存十之一二而已然其诗要皆脍炙人口而无阑入他人所作可知也阳冰序中不言巻数旧唐书李白列传云有文集二十巻行于时新唐书艺文志云李白草堂集二十巻李阳冰録乃乐史作序则云翰林歌诗李阳冰纂为草堂集十巻岂其时草堂原本已有亡其半者抑或未亡而后人并为十巻耶史别收其歌诗十巻与草堂集互相校勘排为二十巻号曰李翰林集又于三馆中得其赋表书序等文排为十巻号曰李翰林别集凡得诗七百七十六篇杂文若干篇熙宁中宋敏求广搜逸稿又得诗二百二十五篇并其旧集总为编次题以类别析为二十四巻杂文六十五篇析爲六巻共三十巻篇数虽多于旧然不免阑入他人所作元丰中晏知止为苏守出其本刻之郡中广行于代乐史本后佚不传陈振生书録解题言其家藏李翰林集不知何处本前二十巻为诗后二十巻为杂着其本最爲完善余尝臆拟其分巻与乐史本相符岂即乐史本耶陈氏又言其首载李阳冰乐史魏颢曾巩四序李华刘全白范传正裴敬碑记巻末有宋祁新史本传而姑熟十咏笑矣悲来草书三歌行亦附焉兼缀以东坡辩语夫宋与曾苏三公皆生乐氏后据此騐之即使其本出自乐氏已为后人増益而非咸平中所定之原本矣杨升菴集中亦言其家藏太白诗有乐史本最善未知即七百七十六篇之本否今之传世者皆宋氏増定之本也噫自乐氏校勘之本出而草堂原本遂湮自宋氏分类之本出而乐氏之本又亡后起之士欲求古本而观之有若丹书緑图邈然不可得见能无为之嘅叹哉李诗全集之有评自沧浪严氏始也世人多尊尚之然求其批却导窽指肯綮以示人者十不得一二其有註自子见杨氏始继之者粹斋萧氏作分类补註李太白集附杨註后合刋之萧讥杨取唐广徳以后事及宋儒记録诗词为祖併引用杜诗伪苏註之非因为节文而存其善者今所传杨註非全文也然萧註亦不能无冗泛踳駮处眀季孝辕胡氏作李诗通二十一巻颇有发眀及駮正旧註之纰缪最为精确但惜其不广选本则有愈光张氏之李诗选选而评则有泗源应氏之李诗纬余所见祇此夫自太白至今已及千载后人评註宁仅仅止此大抵散亡磨灭而不传者有矣即传而余所未见者又不知其有焉否耶宋时李诗刋本始自苏守晏公所谓苏本也其后又有蜀本有当涂本据书录解题谓其时苏本已不复有家藏蜀刻有大小二本巻数相同首巻专载碑序余二十三巻为歌诗六巻为杂着末有宋敏求曾巩毛渐题序以此考之而知蜀本葢传自苏本云晁公武读书志谓近时蜀本附入左绵邑人所裒太白少年诗六十篇而书录不之及似其本又在陈氏所藏二本之外萧粹斋得巴陵李粹甫家藏左緜所刋杨齐贤註本斯又蜀刻而有註者之一种其当涂本周益公二老堂诗话谓当涂太白集后有续刻司空山瀑布诗一首陆放翁渭南集中一䟦谓当涂本虽字大可喜然极多谬误宋刋之见于书传而可考者有此数种今则渐已销亡不能复覩流传于世者惟萧氏註本为多其本㧞古赋八篇列于前为一巻次以歌诗二十四巻凡二十五巻而止明嘉靖间呉中郭氏取而重刋之以其註之泛且复也删节约半于古风五十九首増入徐昌谷评语又取杂文五巻另为编次附其后共成三十巻嗣后有依郭氏増删之本而刋者为霏玉堂本有依旧註原本而刋者为玉几山人本为长洲许元祐本有全去其註且分析其体为五七言古律絶句者为刘世教本刘书虽缺训诂然校订同异改正譌舛殊见苦心又余三十年前于古书肆中见有毛氏汲古阁刋本问其值书之主人亦数十年前所称时文名士也性颇怪傲邂逅间不可遽售余念毛氏所梓书多本宋刻有与俗本异者足以资考订另託友人往问则益不肯售友人谓予毛氏刻去今未远其印本行世者尚多何难别购而乃刺刺不休俨若借荆州于彼哉洎求之歴年竟不能得追忆前书不知归于谁氏架中噫板行之书甫及百年佹得佹失殆有縁在耶㑹姑苏缪氏获崑山传是楼所藏宋刋本重梓行于时其书字画悉倣古刻精整可玩贾人渍染之宛然故纸翦去巻尾重刋诸字及弁首小序伪作宋板以欺人不知者多以重价购去其本叙次先后巻帙多寡与萧郭二本稍异而与陈氏所言蜀本相合即非苏本亦蜀本也苐不知较汲古阁本何如其中亦有譌字显然误笔未正者据序尚有考异一巻然未付剞劂俟之多年竟不出兹本自二十五巻以前畧依萧本杂文四巻畧依郭本而以缪本参订其间郭本杂文五巻今依缪本合序文二巻为一巻别採萧本所逸而缪本有者得诗九首及他书所录集外诸作彚为拾遗一巻以合三十巻之数友人诘予甞非宋氏本阑入他人所作今拾遗所蒐缉确知其伪槩收录之而不忍弃何耶予曰是不相妨也昔人编韩栁集者咸有外集附于后钱非纯作杜诗笺註亦附录逸诗四十八篇皆有伪作在其间夫不慊于宋者为其混之而至于不可别也若先别之而使其无可混正足以资后学之考核而甄别其裁矣夫又何尤南丰曾氏序谓太白诗之存者千有一篇杂着六十五篇今萧本诗祇九百八十八篇缪本祇九百九十八篇咸不及曽氏所云之数赋与文六十六篇较旧文又多其一疑非曽氏所攷次原本矣意者曽氏并数魏万崔宗之崔成甫三诗于内故云千有一篇其送倩公归汉东序已冠于小诗之首序中不应重见而后人误増人之欤世称太白斗酒百篇计其诗章不下万余阳冰作序已云十丧八九今集中所存若长干行去妇词送别军行等作互见他人集中若怀素草书等作词意浅鄙与太白手笔判若仙凡复杂然并列东坡尝言太白诗为庸俗所乱可为太息説者以咎宋次道贪多务得之所致嗟乎真者不能尽传传者又未必皆真更有妄庸之人凭臆而谈举其佳者諓諓焉妄以为赝颠倒错谬以眩后人之心目不尤可怪哉昔人称太白天才英丽其诗逸荡俊伟飘然有超世之心非常人所及读者自可别其真伪余以为才不俊识不卓学不充则是非淆杂视朱若紫混郑为雅者多矣学者欲区别其真赝而无所差失宁可轻易言之欤世之论太白者毁誉多过其实誉之者以其脱子仪之刑责俾得奋起而遂以成中兴之功辱高力士于上前而称其气葢天下作清平调宫中行乐词得国风讽谏之体毁之者谓十章之诗言妇人与酒者有九而议其人品汚下又谓其当王室多难海宇横溃之日作为歌诗不过豪侠任气狂醉花月之间视杜少陵之忧国忧民不可同年而语试为平情论之识子仪为豪杰之士救免其刑责而力为推奖知人之明诚足称矣若夫云蒸雾变戡大难而奏肤功为一朝名佐太白初亦不料其至是谓中兴勲业太白与有力焉此岂通人之论哉力士获宠于君士大夫趋附焉太白醉中令其脱靴俨以仆𨽻相视此其平日必先有恶之之念存于中故酒酣之后忽焉触发而故于帝前辱之其气可谓豪矣然非沉醉亦未必若是后人深快其事而多为溢美之言以称之然核其实太白亦安能如论者之期许哉若夫清平调宫中行乐词皆应诏而赋者其辞以富丽为工其意以颂美为主刺讥之语无庸涉其笔端理也或乃寻撦其引用之故事钩稽其㸃缀之虚词曰此为隐讽此为谲谏支离其语娓娓动人然按之正文皆节外生枝杳无当于诗人之本意殆有似夫谗人险士吹毛洗垢而求索其疵瘢以为口实者驯致其弊为梗于语言文字者不浅不但有悖于温柔敦厚之教而已善言诗者骇之而勿敢道也至谓其诗多甘酒爱色之语遂目以人品汚下是葢忘唐时风俗而又未明其诗之义㫖也唐时侑觞多以女伎故青蛾皓齿歌扇舞衫见之宴饮诗中即老杜亦未能免俗他文士又无论已岂惟太白哉若其古风乐府怨情感兴等篇多属寓言意有託寄阳冰所谓言多讽兴者也而反以是相诋訾然则指楚词之望有娀留二姚捐玦採芳以遗湘君下女之辞而谓灵均之人品汚下指闲情赋语之䙝又指其诗中篇篇有酒而谓靖节之人品汚下可乎若谓彼皆有所託而言之爲无害则太白又何以异于彼耶至谓其当国家多难之日而酣歌纵饮无杜少陵忧国忧民之心以此为优劣则又不然诗者性情之所寄性情不能无偏或偏于多乐或偏于多忧本自不同况少陵奔走陇蜀僻逺之地频遭丧乱困顿流离妻子不免饥寒太白往来呉楚安富之壤所至郊迎而致礼者非二千石则百里宰乐饮赋诗无间日夕其境遇又异兼之少陵爵禄曾列于朝出入曾诏于国白头幕府职授郎官太白则白衣供奉未霑一命逍遥人外蝉蜕尘埃一以国事为忧一以自适为乐又事理之各殊者奈何欲比而同之而以是为优劣耶后之文士左袒太白者不甘其説而思有以矫之以杜有诗史之名则择李集中忧时悯乱之辞而捃摭史事以释之曰此亦可称诗史以杜有一饭未尝忘君之誉则索李集中思君恋主之句而极力表扬曰身在江湖心存魏阙与杜初无少异此其意不过欲搘抑李者之口而与之相抗岂知论説杜诗而沾沾于是颠倒事实强合歳时昔人已有厌而辟之者何乃拾其牙后慧而又为李集之骈拇枝指哉读者当尽去一切偏曲泛驳之説惟深㴑其源流熟参其指趣反覆玩味于二体六义之间而明夫敷陈情理託物比兴之各有攸当即事感时是非美刺之不可淆混更考其时代之治乱合其生平之通塞不以无稽之毁誉入而为主于中庶几于太白之歌诗有以得其情性之真太白之人品亦可以得其是非之实矣干隆已夘秋九月王琦漫识