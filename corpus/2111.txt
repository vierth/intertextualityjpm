南村辍耕录南村辍耕录序南村辍耕録叙余友天台陶君九成避兵三吴间有田一㕓家于松南作劳之暇每以笔墨自随时时辍耕休于树隂抱膝而叹鼓腹而歌遇事肎綮摘叶书之贮一破盎去则埋于树根人莫测焉如是者十载遂累盎至十数一日尽发其蔵㑭门人小子萃而録之得凡若干条合三十卷题曰南村辍畊录上兼六经百氏之㫖下极稗官小史之谈昔之所未攷今之所未闻其採摭之博侈扵白帖研覈之精儗扵洪茟论议抑扬有伤今慨古之思铺张盛羙为忠臣孝子之劝文章制度不辨而明疑似根㩀可覧而悉盖唐宋以来专门史学之所未譲虽周室之蔵郯子之对有不待环辙而后知又岂抵掌谈笑以求贤扵优孟者哉九成名宗仪少工举子业晚乃弃去阖戸着书此其一云至正丙午夏六月江隂孙作大雅序南村辍耕录疏南村辍耕録䟽南村田叟陶君九成着书三十卷凢六合之内朝野之间天理人事有関于风化者皆采而録之非徒作也然又能不忘稼穑艰难盖有取于圣门馁在其中禄在其中之㫖乃名之曰南村辍耕録朋㳺间咸欲为之版行以备太史氏采择而未有倡首之者于是僣为䟽引以伸其意同志之士有观其书者必皆乐闻而兴起焉伏以儿寛帯经而鉏名髙前史陶亮既耕还读教及后昆頋服田力穑乃士之常然着书立言于世为重比覩辍耕之録实为载道之文凢例既明书法尤备钩玄提要匪按啚索骥之空言攷古验今得闭户斵轮之大意盍亦写诸琬琰庻可缉于简编惟镂板乃见全书在司帑当无难色同门曰明合志曰友幸怂慂以相成副墨之子洛诵之孙共流传于不朽学海之波澜无障研田之稼穑有秋谨䟽今月日䟽青溪野史邵亨贞南村辍耕录总目南村辍耕録总目卷之一大元世系列圣正綂氏族平江南独松関淛江潮宋兴亾万岁山大军渡河檄朝仪科举江南謡白道子官不致仕荅刺䍐皇族列拜内八府宰相云都赤大汉贵由赤昔寳赤卷之二圣聪隆师重道受佛戒减御膳圣俭后德端夲堂征聘治天下匠以官为氏受孔子戒不食死染髭杀虎张御史举荐切諌丁祭髙学士大黄愈疾置䑓宪内御史署御令史台字诏西畨五刑钱币巴而思善諌使交趾刻名印国玺宣文阁占验权臣擅政懐孟蛙贼臣摄祭叛党告迁地土人作掾萧先生端厚㢧字卷之三正统辩贞烈岳鄂王木乃伊卷之四发宋陵寝相术前軰谦让不苟取论诗妻贤致贵竒遇贤烈挽文丞相诗祷雨广寒秋无恙不乱附妾卷之五角端噼正斧兴隆笙尚食麫磨僧有口才邓中斋汪水云厚德毁前朝玉玺披秉歌诀三教授时暦法功布人中发烛嫁故人女平反勘钉碑志书法雕刻精絶题䟦隆友道朱张交谊假宅以死淸风堂尸迹坐右铭掘坟贼廉介甲午节气先軰谦让双竹杖卷之六兰亭集刻禊帖考丧师衰经廉使长厚私苐延賔句曲山房熟水法帖谱系评帖淳化祖石刻家翁奴材沙魇孝行吾竹房先生抗䟽諌伐宋髪䐈鬼赃居士亲家研山图衞夫人卷之七赵魏公书画金鳌山委羽山斛铭孝感火失刺把都屈戍囬囬石头黄巢地蔵官奴𣑽㛮房老鸳衾奚奴温酒挂牌延客买宅有䜟待士雇仆役志异课马客作咸杬子官制资品奎章政要义奴忠倡鹰背狗盖志恠粥爵还金絶交画鬼卷之八写山水诀邓山房狗站五马入门隐逸関莭梯媒利市志苗双砚堂嫁妾犹䖏子聂碧窓诗玉腴蟹㫁作今乐府法岷江緑温暾飞云渡汉子长年龙见嘉兴星入月军中礼士不耐烦阿谁卷之九文章宗旨麻荅把暦续演雅发挥面花子竒疾磨兠鞬葛大哥万栁堂树鸣松江官号割埶题屏谢客㛰启陶毋碑许文懿先生謡言兽医想肉王眉叜钱唐潄芳亭食品有名火灾落水兰亭隂府辩词诗法姓名考女諌买印呉江塔颕箭素领卷之十御史五常官仓入粟食物相反先軰谐谑马判字训丘真人南池䵷㕍子趂办官钱鼎作牛鸣鏖糟越民考三姑六婆不中用国字水畜纒足溺水不跃锁阳辊吝谝三卦乌蜑户重台日字卷之十一写像诀相地理狎娼遭毒夣白醉贤毋辤拾遗钞女奴义烈龙广寒夜航船不快雷雪分䟽西皮煖屋鬼室牙郎墓尸如生枯井有毒贤孝事物异名金鎞刺肉杭人遭难承天阁阿癐癐海运夫妇死孝猪妖卷之十二园池记厠筹拗花连枝秀郄鞭奉毋避难匠官仁慈着衣喫饭文章政事浙江潮候贞烈墓特徤药乞求张道人隂德延寿帝师卷之十三中书鬼案乌寳传緑窓遗藁为将嗜杀释怨结姻杜荀鹤诗太公刚介发墓卷之十四忠烈瘗鹤铭风入松四卦点鬼録房中术妇女曰娘古刻上头入月人腊张翰林诗卷之十五淳化阁帖幽圄煮豆帖妓妾守节与妓下火文贺人妾得子启吊四状元诗鸡妖胡烈女䵷狱沁园春㳟敏坊隠趣日书三万字妓出家河南王妖异塔影入屋钱唐懐古词人命至重度量宏深髙丽民守节寒号虫邓思贤医科卷之十六陶氏二谱药谱世系卷之十七古铜器石敢当方头七十二旃檀佛传席归妇吟穿耳丫头点心奴婢愠羝天子争臣婶妗黄金缕哨遍花蕊夫人崔丽人江浙省地分改常卷之十八叙画记宋宫殿廉察宣髪撽书露布靸鞵书手卷之十九脉四司六局稽古阁经纪庞居士宋朝家法䦨驾上书钱武肃铁劵射字法神人狮子至元钞様妓聦敏日无光松江志异郡县君面不畏寒卷之二十纳音化气应聘不遇皇舅墓真率㑹珠廉秀汉儿字圣㫖碧澜妾箕仙咏史夫妇同棺宋㓜主诗孔椽史挽文教授诗狷洁雁书碑刻印识九姑玄女课白翎雀天下士卷之二十一宫阙制度公宇喝盏碧珠示䜟卷之二十二圣门弟子河源皇太子署牒禽戯虎祸河南妇玉堂嫁妓数䜟戎显再生筭命得子夫妇入道项节妇西域竒术童子属对先軰风致司马善谏俞竹心犬脇生子卷之二十三书画褾轴炉鸣田夫入嗓金莲盃大佛头扬州白莱谲诞有配检田吏玉鹿卢猴盗盗有道预知改元醉太平小令讥省台造物有报复锁锁叶氏还金傅氏死义武官可笑鞠狱圣铁鬼爷爷死护文庙卷之二十四结交重气义帝廷神兽勾䦨压鹁鸽传书待士鄙吝陈公子汉魏正闰刚卯倜傥好义道士寿凾馄饨方精塑佛像缪孝子赵孝子王义士木冰龙湫献灵王一山误堕龙窟鸡司晨有凖黄道婆天陨鱼十二生子刘节妇歴代医师卷之二十五论秦蜀院夲名目遁毋天竺观音卷之二十六传国玺瑞应泉疑冡卢橘五龙车伏波将军至元钞料鵰传三瓦戒酸斋辤世诗高昌世家后德文宗能画武当山降笔箕仙有验诗画题三絶浙西园苑吴江长桥卷之二十七四位配享金果李哥贞烈刘节妇病洁杂剧曲名唱论庄蓼塘蔵书买假山戴氏絶嗣妓妾守志讥伯颜太师讥方士燕都赋裱背十二科厉狄旗聮桃符䜟金甲蔺节妇忠孝里胡仲彬聚衆扶箕诗卷之二十八非程文于阗玉佛䖏士门前怯薛宪佥案判诗䜟丘机山不孝䧟地死嘲回回白县尹诗废家子孙诗乐曲爇梅花文如夣令黄门花山贼爵禄前定醋钵儿棊谱军前请法师凌捴管岀对承天寺义丈夫觧语盃戯题小像水仙子铜钱代着刑赏失冝画家十三科卷之二十九纪隆平降真香宋二十一帝字音许负李玉溪先生称地为双骨咄犀一门五节一门三节黄龙洞黏接𥿄缝法井珠一钱太守庙全真教马孝子杨贞妇窑器墨斵琴名手古琴名戯语日家安命法淮涡神寄衣诗卷之三十印章制度银工祖孝子白月圜文金灵马髹器只孙宴服三教一源银锭字号学宫讲说松江之变果典坐诗䜟书画楼物必遇主鎗金银法磨兠坚箴三笑图官制字讹巾帻考屦舄履考南村辍耕録总目终南村辍耕录南村辍耕录卷之一列圣授受正统始祖讳孛端义儿烈祖神元皇帝讳也速该姓竒渥温氏太祖应天启运圣武皇帝宋开禧二年丙寅十二月即位于斡难河自号可汗至宋寳庆三年丁亥七月己丑崩于萨里川在位二十二年寿六十六葬起辇谷太宗英文皇帝宋绍定二年己丑八月己未即位于忽鲁班雪不只至宋淳祐元年辛丑十一月崩于胡䦨山在位一十三年寿五十六葬起辇谷太皇后秃里吉纳临朝称制皇后乃马真氏睿宗仁圣景㐮皇帝宪宗追谥定宗简平皇帝宋淳祐二年壬寅至乙巳皇后当国丙午七月归政即位于荅兰荅八思至戊申三月崩于胡眉斜阳吉儿在位三年寿四十三葬起辇谷皇太后秃里吉纳复治国事宪宗桓肃皇帝宋淳祐十一年辛亥六月即位于阔帖兀阿兰至宋开庆元年己未七月二十七日癸亥崩于钩鱼山在位九年寿五十世祖圣徳神功文武皇帝宋景定元年庚申四月一日戊辰即位于开平建元中统至至元三十一年甲午正月十九日庚午崩于紫檀殿在位三十五年寿八十葬起辇谷中统四至元三十一𥙿宗文惠明孝皇帝成宗追谥顺宗昭圣衍孝皇帝武宗追谥成宗钦明广孝皇帝至元三十一年甲午四月十四日甲午即位于上都改至元三十二为元贞至大徳十一年丁未正月八日癸酉崩于王徳殿在位十三年寿四十二葬起辇谷元贞二大徳十一武宗仁惠宣孝皇帝大徳十一年丁未五月十一日甲戌即位于上都十二月诏改大徳十二为至大至四年辛亥正月八日庚辰崩于玉徳殿在位四年寿三十一葬起辇谷至大四仁宗圣文钦孝皇帝至大四年辛亥三月十八日庚寅即位于大明殿九月壬子诏改至大五为皇庆至延祐七年庚申正月二十一日辛丑崩于光天宫在位九年寿三十六葬起辇谷皇庆二延祐七英宗睿圣文孝皇帝延祐七年庚申三月十一日庚寅即位十二月乙巳诏改延祐八为至治至三年癸亥八月四日癸亥遇弑崩于上都途中南坡行幄在位四年寿二十一从葬诸帝陵至治三显宗光圣仁孝皇帝泰定追谥今出庙泰定皇帝至治三年癸亥九月四日癸巳即位于上都龙居河十二月丁亥昭改至治四为泰定至五年戊辰二月庚申改致和七月十日庚午崩文宗追废在位五年寿二十六泰定四泰定伍改致和文宗即改天暦明宗翼献景孝皇帝天暦二年己巳正月二十八日丙戌即位于和寕北八月二日大驾次王忽察都六日暴崩不改元在位八月寿三十葬起辇谷文宗圣明元孝皇帝致和元年戊辰九月十三日壬申即位于大明殿改元天暦诏譲大兄明宗明年己巳五月帝发京师北迎八月二日丙戌遇于王忽察都庚寅明宗暴崩巳亥复即位于上都至三年庚午五月戊午改至顺至三年壬申八月十二日己酉崩在位五年寿二十九葬起辇谷后至元六年庚辰六月丙申以帝谋不轨使明宗饮恨而崩诏撤其庙主天暦二至顺三寕宗冲圣嗣孝皇帝至顺三年壬申十月四日庚子即位于大明殿至十一月十六日壬午崩不改元年七岁葬起辇谷今上皇帝至顺四年癸酉六月八日己巳即位于上都十月戊辰改元元统至三年乙亥十一月辛丑改至元至七年正月一日改至正元统二至元六至正今二十六年氏族蒙古七十二种阿刺刺扎刺儿歹忽神忙兀歹瓮吉刺歹晃忽摊永吉列思兀鲁兀郭儿刺思别刺歹怯烈歹秃别歹八鲁刺忽曲吕律也里吉斤扎刺只刺脱里别歹塔塔儿哈答儿散儿歹乞要歹列木歹颜不花歹歹列里飬赛散木兀歹灭里吉歹阿火里吉歹兀罗歹别帖里歹蛮歹也可抺合刺那颜吉歹阿塔里吉歹亦乞列歹合惑乞歹木里乞外兀歹外抺歹阿儿刺歹伯要歹揑古歹外刺歹末里乞歹许火歹晃兀摊别速歹颜不萆歹木温塔歹忙兀歹塔塔歹那颜乞台阿塔力吉歹忽神塔一儿元鲁歹撒木歹灭里吉阿火里力歹扎马儿歹兀罗罗歹答答儿歹别帖乞乃蛮歹也可林合刺瓮吉歹木里歹忙古歹外抺歹乃朶里别歹八怜察里吉歹八鲁忽歹哈答歹外刺色目三十一种哈刺鲁钦察唐兀阿速秃八康里苦里鲁刺乞歹赤乞歹畏吾兀回回乃蛮歹阿儿浑合鲁歹火里刺撒里哥秃伯歹雍古歹赛亦思夯力苦鲁丁贵赤匣刺鲁秃鲁花哈刺吉答歹拙儿察歹秃鲁入歹火里刺甘木鲁彻儿哥乞失迷儿汉人八种契丹髙丽女直竹因歹术里阔歹竹温竹赤歹渤海金人姓氏完颜汉姓曰王乌古论曰商乞石烈曰高徒单曰杜女奚烈曰郎兀颜曰朱蒲察曰李颜盏曰张温迪罕曰温石抹曰萧奥屯曰曹孛术鲁曰鲁移刺曰刘斡勤曰石纳刺曰康夹谷曰全裴满曰麻尼忙古曰鱼斡准曰赵阿典曰雷阿里侃曰何温敦曰空吾鲁曰惠抹颜曰孟都烈曰强散答曰骆呵不哈曰田乌林答曰蔡仆散曰林术虎曰董右里甲曰汪至元十一年甲戌宋之咸淳十年也秋七月世祖命中书右丞相伯颜摠制大军取宋谕之若曰朕闻曹彬不嗜杀人一举而定江南汝其体朕心法彬事毋使吾赤子横罹锋刃伯颜叩首奉命惟谨既而混一职方岂非不嗜杀人之验与明年乙亥春诸郡望风降败丞相伯颜遣贠外郎石天麟诣阙奏闻世皇喜顾谓侍臣曰朕兵巳到江南宋之君臣必知恐畏兹若遣使议和邀索岁币想无不从者遂敕伯颜按兵乃命礼部尚书廉希贤侍郎严忠范计议官宋徳秀祕书丞柴紫芝等赍奉国书使宋次建康希贤等借兵衞送伯颜曰方今两军相阨互有设险宜令行人先往道意若便拥兵前进吾恐别生罅隙则和议之事必难成矣希贤等谨请乃简阅锐卒五百卑之至独松関戍関者宋浙西安抚司参议官张濡也以为北兵叩関率衆掩击杀忠范执希贤希贤亦病创死世皇闻之大怒趣进攻嗟夫宋之亡也非有桀纣之恶特以始之以拘留使者肇天兵之兴终之以误杀使者激世皇之怒耳借使独松之使不死宋之存亡未可知其亦有数也与明年正月甲申丞相伯颜驻军皐亭山宋奉表及国壐以降遣千戸嚢加歹等入城慰谕令居民门首各贴好投拜三字及闻益王广王如婺州即命分兵守屯诸门范文虎安营浙江沙浒太皇太后望祝曰海若有灵当使波涛大作一洗而空之潮汐三日不至军马晏然文虎吕文焕壻安庆守臣降扵我者宋之兴始于后周恭帝显徳七年恭帝方八岁及其亡也终扵少帝徳祐元年少帝时四岁名显而显徳二字竟与得国时合周以主㓜而失国宋亦以主㓜而失国周有太后在上宋亦有太后在上始终兴亡之数昭然如此万岁山在大内西北太液池之阳金人名琼花岛中统三年脩缮之其山皆以玲珑石叠罍峰峦隐映松桧隆欝秀若天成引金水河至其后转机运紏汲水至山顶出石龙口注方池伏流至仁智殿后有石刻蟠龙昻首喷水仰出然后东西流入于太液池山上有广寒殿七间仁智殿则在山半为屋三间山前白玉石桥长二百尺直仪天殿后殿在太液池中之圆坻上十一溋正对万岁山山之东为灵囿竒兽珍禽在焉车驾岁巡上都先宴百官于此浙省叅政赫徳尔尝云向任留守司都事时闻故老言国家起朔漠日塞上有一山形埶䧺伟金人望气者谓此山有王气非我之利金人谋欲厌胜之计无所出时国巳多事乃求通好入贡既而曰它无所冀愿得某山以镇压我土耳衆皆鄙笑而许之金人乃大发卒凿掘辇运至幽州城北积累成山因开挑海子栽植花木营构宫殿以为㳺幸之所未几金亡世皇徙都之至元四年兴筑宫城山适在禁中遂赐今名云留守司在宫城西南角楼之南专掌宫禁工役者世皇取江南大军次黄河苦乏舟擑夜夣一老叟曰陛下欲渡河当随我来引至一所指曰此即是巳帝遂以物标识之及觉歴歴可记明日循行河浒寻夣中所见䖏果是方惊顾间忽有人进曰此间水浅可渡时帝徴夣中语因谓曰汝能先渉否其人乃行大军自后从之无一不济帝欲重旌其功对曰富与贵悉非所愿但得自在足矣遂封爲答刺罕与五品印拨三百戸以食之今其子孙尚有存者此事杨元诚太史瑀所云世皇下江南檄枚举贾似道无君之罪宋国臣民其不诚服者与其文曰宅中图大天开一统之期自北而南雷动六师之衆先谓吊民而伐罪盖将用夏而变夷欲制江浙以削平极汝海隅而混一堪嗟此宋信任非人处之师相之尊委以国柄之重世济其恶真兇悖之贾充谋及迺心效姦雄之曹操不学无识舞术弄权夸浒黄仅免其身比河清莫大之绩承君之宠如彼之专贪天之功确乎不㧞惜官爵以摠寳货苛条法以苦贤才夺土田而无地可耕变关㑹而物价溢涌借鄙猥者伴食于庙堂任反侧者失兵于边徼恬视雷星之召异罔闻水火之降灾满朝皆其私人用将因其重赂用白剳而破世守之法曲丹笔而容天讨之刑民心巳离而不知天命将革而未悟方且贪湖山之乐聚寳玉之珍弗頋毋死夺制以贪荣乃乘君宠立㓜而固位以巳峻功硕徳而自比于周公欺人寡妇孤儿反不如于石勒深懐祸慝恣肆姦邪合正两观之诛可纾百姓之怒我大元皇帝聪明智睿神武慈仁焚香祝天誓莫杀而混海宇振兵畧地随所向而宣皇威一战乘胜而渡江诸将列降而献土厥鱼稽首迎我前矛后实先声易如破竹昭天顺人信之助成我风行草偃之功合宇宙以清寕苏人民而镇抚恩寛㓜主以下罪止元恶之身自今檄到应守令以境土投拜除大支犒赏外仍其官职谨檄大元受天命肇造区夏列圣相承至于世皇至元𥘉尚未遑兴建宫阙凡遇称贺则臣庶皆集帐前无有尊卑贵贱之辨执法官厌其喧杂挥杖击逐去而复来者数次翰林承㫖王文忠公时兼太常卿虑将贻笑外国奏请立朝仪遂如其言皇庆癸丑冬十一月诏曰其以皇庆三年八月天下郡县兴其贤者能者充赋有司明年二月会试京师中选者朕将亲䇿焉按遗山元公所撰廉访使杨文宪公墓碑云太宗即位之十年戊戌开举选特诏宣徳课税使刘公用之试诸道进士公试东平两平赋论第一奏授河南路徴收课税所长官兼廉访使则国朝科举之设己肇于此寥寥七十余年而普颜笃皇帝克不坠祖宗之令典尊号曰仁不亦宜乎𥘉焉试论赋盖又宋金余习后则一以经学为夲非复向时比矣汲郡王公玉堂嘉话云宋未下时江南谣云江南若破百鴈来过当时莫喻其意及宋亡盖知指丞相伯颜也太宗时诸国来朝者多以冐禁应死耶律文正王楚材进奏曰愿无汗白道子从之盖国俗尚白以白为吉故也大徳七年诏内外官年及七十并聴致仕时郭守敬字若思顺徳邢台人知太史院事以旧臣且熟朝廷所施为独不许其请至今翰林太史司天官不致仕者咸自公始答刺䍐译言一国之长得自由之意非勲戚不与焉太祖龙飞日朝廷草创官制简古惟左右万戸次及千户而巳丞相顺徳忠献王之曽祖启昔礼以英材见遇擢任千戸钖号答刺䍐至元壬申世祖録勲臣后拜王宿衞官号答刺䍐己丑秋八月太宗即皇帝位耶律文正王时为中书令定册立仪礼皇族尊长皆令就班列拜尊长之有拜礼盖自此始内八府宰相八员视二品秩而不降授宣命时中书照㑹之任而已寄位于翰林之埽邻埽邻宫门外院官㑹集处也所职视草制若诏赦之文则非其掌也至于院之公事亦不得与焉例以国戚与勲贵之子弟充之国朝有四怯薛太官怯薛者分宿卫供奉之士为四畨畨三昼夜凡上之起居饮食诸服御之政令怯薛之长皆摠焉中有云都赤乃侍卫之至亲近者虽官随朝诸司亦三日一次轮流入直负骨朶于肩佩环刀于要或二人四人多至八人时若上御控鹤则在宫车之前上御殿廷则在墀陛之下盖所以虞姦回也虽宰辅之日觐清光然有所奏请云都赤在固不敢进今中书移咨各省或有湏备録奏文事者内必有云都赤某等以此之故余又究骨朶字义尝记宋景文笔记云関中人以腹大为俗因谓杖头大者赤曰后讹为骨朶朶平声国朝镇殿将军募选身驱长大异常者充凡有所请给名曰大汉衣粮年过五十方许岀官贵由赤者快行是也毎岁一试之名曰放走以脚力便捷者膺上赏故监临之官齐其名数而约之以绳使无后先参差之争然后去绳放行在大都则自河西务起程若上都则自泥河儿起程越三时走一百八十里直抵御前俯伏唿万岁先至者赐银壹饼余则段疋有差昔寳赤鹰房之执役者毎岁以所飬海青获头鹅者赏黄金壹锭头鹅天鹅也以首得之又重过三十余斤且以进御膳故曰头南村辍耕録卷之一南村辍耕录南村辍耕录卷之二南村辍耕録卷之二天台陶宗仪九成至元六年二月二十五日上御玉徳殿命史臣榻前草诏黜谪太师伯颜诏文有云其各领所部诏书到日悉还本卫上曰自蚤至莫皆一日也可改日字作时字时伯颜以飞放为名挟持皇太子在栁林意将犯分诏既成遣中书平章只理瓦歹賷至彼䖏开读奉皇太子归国而各枝军马即时散去盖一字之中利害系焉亶聪明作元后扵此有以见之矣文定王沙刺班今上之师也为学士时尝在上左右一日体少倦遂扵便殿之侧偃卧因而就寐上以借坐方褥国语所谓朶儿别真者亲扶其首而枕之后尝患额上上于合钵中取拂手膏躬与贴之上之隆师重道可谓至矣尽矣王字敬臣号山斋畏吾人累朝皇帝先受佛戒九次方正大寳而近侍陪位者必九人或七人译语谓之煖荅世此国俗然也今上之𥘉入戒坛时见马哈刺佛前有物为供因问学士沙刺班曰此何物曰羊心上曰曽闻用人心肝者有诸曰尝闻之而未尝目暏请问刺马刺马者帝师也上遂命沙刺班傅旨问之荅曰有之凡人萌歹心害人者事觉则以其心肝作供耳以此言复奏上复命问曰此羊曽害人乎帝师无答国朝日进御膳例用五羊而上自即位以来日减一羊以岁计之为数多矣太府少监阿鲁奏取黄金三两为御鞾刺花用上曰不可因请易以银金镀金者上曰亦不可金银首饰也今民间所用何物对曰用铜上曰可右五事杨太史所言太史居官时日侍上故知其详今上皇太子之正位东宫也设谕徳置端本堂以䖏太子讲读忽一日帝师来启太子母后曰向者太子学佛法顿觉开悟今迺受孔子之教恐损太子真性后曰我虽居于深官不知道德尝闻自古及今治天下者须用孔子之道舍此它求即爲异端佛法虽好乃余事耳不可以治天下安可使太子不读书帝师赧服而退皇太子方在端本堂读书近侍之尝以飞放从者辄臂鹰至廊庑间喧唿驰逐以惑乱之将勾引出㳺爲乐太子授业毕徐令左右戒之曰此读书之所先生长者在前汝辈安敢䙝狎如此急引去毋召责也衆皆惊惧而退右二事乃贡尚书授经宣文阁下日所目见者至正丙申间避地云间毎谈朝廷典故因及此中书左丞魏国文正公鲁斋许先生中统元年应召赴都日道谒文靖公静脩刘先生谓曰公一聘而起毋乃大速乎答曰不如此则道不行至元二十年徴刘先生至以为善大夫未几辤去及召为集贤学士复以疾辤或问之乃曰不如此则道不尊中书令耶律文正王楚字晋郷在金为燕京行省贠外郎国亡归于我朝从太祖征伐诸国夏人常八斤者以治弓见知于上诧王曰本朝尚武而明公欲以文进不已左乎王曰且治弓尚湏弓匠岂治天下不用治天下匠耶上闻之喜自是用王益宻中书平章政事廉字善甫封恒阳王谥文正本畏吾氏王之父讳布鲁凯为回鹘王归朝官至顺徳诸路宣慰使封魏国公谥孝懿拜廉访使之命时适王生顾曰是儿必大吾门吾闻古者以官受氏天将以廉氏吾宗乎吾其从之举族承命世祖一曰命廉文正王受戒于国师对曰以受孔子戒上曰汝孔子亦有戒邪对曰为臣当忠为子当孝孔门之戒如是而已上喜谢君直先生枋号叠山信州弋阳人宋景定甲子江东漕闱校文彂䇿问权姦误国赵氏必亡忤贾似道贬兴国军三年遇赦得还天兵南下郡城溃弃家入闽至元二十三年御史程文海承旨留夣炎等交荐累召不赴二十六年春正月福建行省参知政事魏天祐复𬒳诏旨集守令戍将追蹙上道临行以诗别常所徃来者曰雪中松栢愈靑靑扶植纲常在此行天下岂无龚胜㓗人不独伯夷淸义髙便觉生堪舍礼重方知死甚䡖南八男児终不屈皇天上帝眼分明夏四月至京师不食死年六十有四秋八月子定之奉柩归塟门人诔而题之曰文节先生谢公墓嗟乎伯夷叔齐在周虽为顽民而在啇则为义士孰谓数千载后有啇义士之风者复见先生焉中书丞相史忠武王髭髯巳白一朝忽尽黒世皇见之惊问曰史㧞都汝之髯何乃更黒邪对曰臣用药染之故也上曰染之欲何如曰臣览镜见髭髯白窃伤年且莫尽忠于陛下之曰短矣因染之使玄而报效之心不异畴昔耳上大喜人皆以王捷于奏对推此一事则余可知矣汉人赐名㧞都者惟王与太师张献武王及真定新军张万戸耳真定新军张万戸中山无极人至元十九年丞相楚国文定公以中书右丞南取汉郢公实从有功授前职平生射虎数十一日遇虎一发而踣语人曰吾闻生虎之髭剔齿疾可已风因㧞之虎怒瓜鞾裂赖其气息垂尽不能伤足由是人目之曰杀虎张后以国言赐名㧞突㧞突即㧞都都与突字虽异而声相近盖译语无正音故也姚文公先生燧为中台监察御史时忽御史大夫谓曰我天子以女贤故擢居耳目之官今且岁余至如兴利除害之事未尝有片言及之但惟以荐举为务何邪先生答曰某所荐者已百有余人皆经世之士其在中外并能上禆圣治则某之报效亦勤矣又何待屑屑于兴利除害然后为监察御史之职任乎大夫曰真宰相器也叹赏乆之太宗素嗜酒晚年尤甚日与大臣酣饮耶律文正王数言之不听一日持酒槽之金口以进日此乃铁耳为酒所蚀尚致如此况人之五蔵有不损邪上说赐以金帛仍敕左右日惟进酒三钟而止夫以王之切谏不巳而上终纳之可谓君明臣良者矣内翰王文康公字百一开州东明人国𥘉自保定应聘北行时故人马云汉以宣圣画像为赠既逹北庭植秋丁公奏行释奠礼世祖说即命举其事公为祝文行三献礼礼毕进胙于上上既饮福熟其胙命左右均沾所赐自是春秋二仲岁以为常盖上之所以尊师重道者实公有以启之也国朝儒者自戊戌选试后所在不务存恤徃徃混为编氓至于奉一札十行之书崇学校奨秀艺正戸借免徭役皆翰林学士髙公奏陈之力也公河西人今学校中徃徃有祠之者丙戌冬十一月耶律文正王从太祖下灵武诸将争掠子女玉帛王独取书籍数部大黄两驼而巳既而军中病疫惟得大黄可愈所活几万人吁廉而不贪此固淸慎者能之若其先见之明则有非人之所可及者御史台至元五年置䄮从二品二十一年陞正二品大徳十一年陞从一品台有大夫一人后増一人中丞二人后又増二人随复故侍御史二人治书侍御史二人殿中侍御史二人治朝着之事典事二人掌幙府文书之事后改为都事三人后又以都事之长蒙古若色目一人为经历检法二人后废管勾三人其一人兼照磨监察御史十二人后増至十六人皆汉人又増蒙古色目人如汉人之数今三十二人至元十四年既取宋置南行台二十七年专莅江南之地号江南诸道行御史台秩如内台而监察御史今二十四人西行台𥘉由云南廉访司陞行台大徳元年移治陜西号陜西诸道行御史台莅陜西甘肃四川云南之地延祐间暂废随复其官秩如南台而监察御史今二十人各道提刑按察司至元六年置正三品有使副使佥事察判经历知事二十八年改肃政廉访司使副使佥事各二人司农奏罢各道劝农司以农事归宪司増佥事二人经歴知事照磨各一人今天下凡二十二道始建台时大夫则塔察儿也内监察御史署御无御史台三字以为天子耳目之官非御史大夫以下所可制也行台则不然国朝凡省台院吏曰椽史独江南行台作令史者盖縁至元十四年𥘉立行台日御史大夫授三品秩故也后虽陞一品而乐因循者不为申明改正西台立视南台巳陞品秩则曰椽史焉三台凡公文所书台字并从士从口不敢作其字头若然则伪文也按许氏说文台从至从之从髙省则土乃之之正书耳当从上从口为是累朝皇帝于践祚之始必布告天下使咸知之惟诏西畨者以粉书诏文于青缯而绣以白绒网以真珠至御寳䖏则用珊瑚遣使赍至彼国张于帝师所居䖏国𥘉立法以来有笞杖徒流死之制凡七下至五十七下用笞六十七下至一百七下用杖徒之法徒一年杖六十七一年半杖七十七二年杖八十七二年半杖九十七三年杖一百七此以杖丽徒者也塩徒既决而又镣之使居役也数用七者建元以前皆用成数今匿税者笞五十犯私塩茶者杖七十私宰马牛者杖一百旧法犹有存者大徳中刑部尚书王约数上言一国朝用刑寛恕笞杖十减其三故笞一十减为七今之杖一百者宜止九十七不当反加十也议者惮于变更其事遂寝流则南之迁者之北北之迁者之南死则有斩有遅而无绞世皇尝以钱币问太保刘文贞公公曰钱用于阳楮用于隂华夏阳明之区沙漠幽隂之域今陛下龙兴朔漠君临中夏宜用楮币俾子孙世守之若用钱四海且将不靖遂絶不用钱迨武宗颇用之不乆輙罢此虽术数䜟纬之学然验之于今果如所言河南江北行中书省参知政事姚忠肃公字君祥平阳人至元十一年拜监察御史弹击权臣无所顾畏世祖赐名巴而思国言虎也后条奏宰相阿合马罪二十有四召廷辨公枚数之彼輙引服数至于三气沮色丧上曰此三者罪巳不在宥因目公曰巴而思臣下有违太祖之制干朕之纪者汝抨击毋隐廷臣皆震悚时方倚相理财姑释不问衆人莫不为公危之公之太夫人有贤识朂之曰为国者忘其家汝第尽力效忠果不测吾追踪陵毋死日犹生年也公泣谢白其长曰万一得谴乞不以老毋坐连语闻上叹曰是毋子有古义烈敕侍臣符寳郎董文忠宣付史馆书之至元二十四年桑哥之为尚书丞相也专擅权政虐𦦨薫天贿赂公行畧无畏避中书平章武寕正献王时为利用监独奋然数其姦赃于上前上怒以为丑诋大臣命左右批其頬王辨不为止且曰臣思之熟矣国家置臣子犹人家畜犬譬有贼至而犬吠主人𥘉不见贼乃箠犬犬遂不吠岂良犬哉上悟收桑哥籍其家明日王拜御史中丞余按北史宋游道传毕义云奏劾㳺道杨遵彦曰譬之畜狗夲取其吠今以数吠杀之恐将来无复吠犬诏除名则王之以犬自况为有所本矣翰林学士元文敏公明善字复𥘉清河人参议中书日㑹朝廷遣蒙古大臣一贠使交趾公副之将还国之伪主賮以金蒙古受之公固辤伪主曰彼使臣巳受矣公独何为公曰彼所以受者安小国之心我所以不受者全大国之体伪主叹伏今蒙古色目人之为官者多不能执笔花押例以象牙或木刻而印之宰辅及近侍官至一品者得旨则用玉图书押字非特赐不敢用按周广顺二年平章李谷以病臂辤位诏令刻名印用㩀此则押字用印之始也文宗开奎章阁作二壐一曰天暦之寳一曰奎章阁寳命臣虞集篆文今上作二小玺一曰明仁殿寳一曰洪禧命臣杨瑀篆文洪禧璞纯白而龟纽墨色天暦𥘉建奎章阁于西宫兴圣殿之西廊为屋三间髙明敝爽南间以蔵物中间诸官入直所北间南向设御座左右列珍玩命群玉内司掌之阁官署御𥘉名奎章阁阶正三品隷东宫属官后文宗复位乃陞为奎章阁学士院阶正二品置大学士五员并知经筵事侍书学士二员承制学士二员供奉学士二员并兼经筵官幕职置叅书二员典韯二员并兼经筵参官照磨一贠内椽四名内二名兼检讨宣使四名知印二名译史二名典书四名属官则有群玉内司阶正三品置监群玉内司一员司尉一员亚尉二员佥司二员典簿一员令史二名典吏二名司钥二名司膳四名给使八名专掌祕玩古物艺文监阶正三品置太监兼检校书籍事二员少监同检校书籍事二员监丞参检校书籍事二员或有兼经筵官者典簿一员照磨一员令史四名典吏二名专掌书籍鍳书博士司阶正五品置博士兼经筵叅官二员书吏一名专一鍳办书画授经郎阶正七品置授经郎兼经筵译文官二员专一训教怯薛官大臣子孙艺林库阶从六品置提点一员大使一员副使一员司吏二名库子一名专一收贮书籍广成局阶从七品置大使一员副使一员直长二员司吏二名専一印行祖宗圣训及国制等书特恩剏制象齿小牌五十上书奎章阁三字一面篆字一面篆古字与畏吾儿字分散各官县佩出入宫门无禁学士院凡与诸司徃复惟札送叅书㕔行移而巳命侍书学士虞集撰记御书刻石阁中今上即位改奎章曰宣文其记曰大统既正海内定一乃稽古右文崇徳乐道以天暦二年三月作奎章之阁备燕闲之居将以渊潜遐思缉熈典学乃置学士贠俾颂乎祖宗之成训毋忘乎创业之艰难而守成之不易也又俾陈夫内圣外王之道兴亡得失之故而以自儆焉其爲阁也因便殿之西庑择髙明而有容不加饰乎采斵不重劳于土木不过启戸牗以顺清燠树庋以栖图书而已至于器玩之陈非古制作中法度者不得在列其爲䖏也跬歩戸庭之间而清严邃宻非有朝㑹祠享时廵之事㡬无一日而不御于斯于是宰辅有所奏请宥宻有所图回争臣有所縄紏侍从有所献替以次入对从容宻勿盖终日焉而声色狗马不轨不物者无因而至前矣自古圣明献知善于怡心飬神培本浚源泛应万变而不穷者未有易乎此者也盖闻天有恒运日月之行不息矣地有恒执水土之载不匮矣人君有恒居则天地民物有所系属而不易矣居是阁也静焉而天为一动焉而天弗违庶乎有道之福以保我子孙黎民于无穷哉至顺辛未孟春二日记传𥘉菴先生以占筮起东南时杭州𥘉内附世皇以故都之地生聚浩繁赀力殷盛得无有再兴者命占其将来如何卦既成对曰其地六七十年后㑹见城市生荆棘不如今多者今杭连厄于火自至正壬辰以来又数燬于兵昔时歌舞之地悉为草莾之墟军旅填门畜豕载道乃知立之占亦神矣立乃畨易祝泌甥泌精皇极数中书右丞相伯颜所署官䘖计二百四十六字曰元徳上辅广忠宣义正节振武佐运功臣太师开府仪同三司秦王荅刺罕中书右丞相上柱国録军国重事监脩国史兼徽政院侍正招功万戸府都总使虎符威武阿速卫亲军都指挥使司逹鲁花赤忠翊侍衞亲军都指挥使奎章阁大学士领学士院知经筵事太史院宣政院事也可千戸哈必陈千戸逹鲁花赤宣忠斡罗谋扈衞亲军都指挥使司逹鲁花赤提调回回汉人司天监群牧监广惠司内史府左都威衞使司事钦察亲军都指挥使司事宫相都总管府领太禧宗禋院兼都典制神御殿事中政院事宣镇待衞亲军都指挥使司逹鲁花赤提调宗人蒙古侍衞亲军都指挥使司事提调哈刺赤也不干察儿领隆祥使司事当其擅政之日前后左右无非隂邪小辈惟恐献謟进佞之不至孰能告以忠君爱民之事有一王爵者驿奏云薛禅二字人皆可以为名自世祖皇帝庙号之后遂不敢用今太师伯颜功髙徳重可以薛禅名字与之时御史大夫帖木儿不花亦其心腹毎隂嗾省臣奏允其请文定王沙刺班时为学士从容言于上曰万一曲从所请関系非䡖遂命学士欧阳玄监丞掲徯斯㑹议以元徳上辅四字代之加于功臣之上又典瑞院都事某建言凡省官提调军马者必佩虎符今太师伯颜难与它人同宜钖龙鳯牌以宠异之制可遂制龙鳯牌一面其三珠各径寸真珠一枚而饬以红刺鸦忽寳石牌身脱钑元徳上辅功臣号字仍用白玉嵌造牌成计直数万定既𬒳贬黜毁其牌就以珠宝给还物主盖督勒有司和买元价尚未酬也又京畿都运纳速刺上言太师伯颜功勲盖世所授宣命难与百官一体合用泥金书词以尊荣之省台院官议不可行宛转禀白止金书上天眷命皇帝圣㫖八字余仍墨笔云大徳间仁宗在潜邱日奉答吉太后驻辇懐孟特苦群鼃乱喧终夕无寐翼旦太后命近侍传㫖论之曰吾毋子方愦愦鼃忍恼人邪自后其毋再鸣故至今此地虽有鼃而不作声后仁宗入京诛安西王阿难答等迎武宗即位时大徳十一年也越四年而仁宗継登大寳则知元后者天命攸归岂行在之所虽未践祚而山川鬼神巳隂来相之不然则虫鱼微物耳又能听令者乎但迄今不鸣尤可异矣至沿癸亥十月六日甲子先一夕因晋邱入继大统告祭太庙之顷隂风北来殿上灯烛皆灭良乆方息盖摄祭官铁失也先帖木儿赤斤帖木儿等皆弑君之元悪也时全思诚以国子生充斋郎目系之此无他必祖宗威灵在上不便姦臣贼子得以有事于太庙而明示严谴之耳彼徒罪无所逃至于身诛族赤而后巳吁可畏哉至元二十四年宗王乃颜叛后伏诛徙其余党于庆元之定海县延祐间倚纳脱脱公来为浙相其党屡以水土不便为诈乞迁善地公曰汝軰自寻一箇不死人的田地当为汝迁之衆遂不敢再言至正间别儿怯不花公为江浙丞相议以本省所辖土人不得为椽史时左丞佛住公谓曰若然则中书椽当用外国人为之矣相有报色议遂不行萧贞敏公斗奭字维斗京兆人蚤岁吏于府一日呈牍尹前尹偶坠笔目公拾之公阳为不觧而止白所议公事如此者三公曰某所言者王事也拾笔责在皁隷非吏所任尹怒公即辤退隠居十五年惟以读书为志从公㳺者屦交户外平章咸宁王闻其贤荐之于世祖征不至授陜西儒学提举継而成宗武宗仁宗累征授国子司业集贤直学士未赴改集贤侍讲又以太子右谕徳徴始至京师授集贤学士国子祭酒寻复得告还山年七十七以寿终谥贞南村辍耕录南村辍耕录卷之三南村辍耕録卷之三天台陶宗仪九成至正二年壬午春三月十有四日上御咸寕殿中书右丞相脱脱等奏命史臣纂脩宋辽金三史制曰可越二年甲申春三月进辽史本纪三十卷志三十一卷表八卷列传四十六卷冬十一月进金史本纪一十九卷志三十九卷表四卷列传七十三卷又明年乙酉冬十一月进宋史本纪四十七卷志一百六十二卷表三十二卷列传世家二百五十五卷𥘉㑹稽杨维祯尝进正统辨可谓一洗天下纷纭之论公万世而爲心者也惜三史以成其言终不见用后之秉史笔而续通鑑纲目者必以是爲本矣维祯字廉夫号铁崖人咸称之曰铁史先生泰定丁卯李黼榜相甲及第以文章名当世表曰至正三年五月日伏覩皇帝诏㫖起大梁张京兆社本等爵某官职专脩宋辽金三史越明年史有成书而正统未有所归臣维祯谨撰三史正统辨凡二千六百余言谨表以上者右伏以歴代离合之殊固系乎天数盛衰之変万年正闰之统实出于人心是非之公盖统正而例可兴犹纲举而目可备前代异史今日兼脩是非之论既明正闰之统可定柰三史虽云有作而一统犹未有归共惟世祖皇帝以汤武而立国皇帝陛下以尭舜而为君建极建中致中和而育物惟精惟一大一统以书元尝恎辽金史之未成必列赵宋编而全备芸台大启草泽髙升宜开三百载之编年以垂千万代之大典岂料诸儒之谦笔徒为三局之志书春秋之首例未闻编目之大节不举臣维祯素读春秋之王正月公羊谓大一统之书再观纲目之绍春秋文公有在正统之说故以始皇二十六年而継周统髙祖成功五年而接秦晋始于平呉而不始于泰和唐始于灭盗而不始于武徳稽之千古证之于今况当世祖命伯颜平江南之时式应宋祖命曹彬下江南之岁亲传诏㫖有过唐不及汉之吉确定统宗有継宋不継辽之禅故臣维桢敢痛排浮议力建公言挈大宋之编年包辽金之纪载置之上所用成一代可鉴之书传之将来永示万世不刋之典冐干天听深惧冰兢下情无任瞻天望阙激切屏营之至辩曰正统之说何自而起乎起于夏后傅国汤武章世皆出于天命人心之公也统出于天命人心之公则三代而下暦数之相仍者可以妄归于人乎故正统之义立于圣人之经以扶万世之纲常圣人之经春秋是也春秋万代之史宗也首书王正于鲁史之元年者大一统也五伯之权非不强于王也而春秋必黜之不使奸此统也呉楚之号非不窃于王也而春秋必外之不使僣此统也然则统之所在不得以割㩀之地强梁之力僣伪之名而论之也尚矣先正论统于汉之后者不以刘蜀之祚促与其地之偏而夺其统之正者春秋之义也彼志三国降昭烈以侪吴魏使汉嗣之正下与汉贼并称此春秋之罪人矣复有作元经自谓法春秋者而又帝北魏黜江左其失与志三国等耳以致尊昭烈续江左两魏之名不正而言不顺者大正于宋朱氏之纲目焉或问朱氏纲目主意曰在正统故纲目之挈统者在蜀晋而抑统者则秦昭襄唐武氏也至不得已以始皇之廿六年而始継周汉始于髙帝之五年而不始于降秦晋始于平吴而不始于㤗和唐始于群盗既夷之后而不始于降武徳之元又所以法春秋之大一统也然则今日之修宋辽金三史者宜莫严于正统与大一统之辩矣自我世祖皇帝立国史院尝命承㫖百一王公修辽金二史矣宋亡又命词臣通修三史矣延祐天暦之间屡勤诏㫖而三史卒无成书者岂不以三史正统之议未决乎夫其议未决者又岂不以宋渡于南之后拘于辽金之抗于北乎吾尝究契丹之有国矣自灰牛氏之部落始广其𥘉枯骨化形戴猪服豕荒唐怪诞中国之所不道也八部之雄至于阿保机披其党而自尊迨耶律光而其埶浸盛契丹之号立于梁贞明之𥘉大辽之号复改于汉天福之日自阿保机讫于天祚凢九主歴二百一十有五年夫辽固唐之边夷也乗唐之衰草窃而起石晋氏通之且割幽燕以与之遂得窥衅中夏而石晋氏不得不亡矣而议者以辽乗晋统吾不知其何统也再考金之有国矣始于完颜氏实又臣属于契丹者也至阿骨打苟逃性命于道宗之世遂敢萌人臣之将而篡有其国僣称国号于宋重和之元相传九主凡歴一百一十有七年而议者又以金之平辽克宋帝有中原而谓接辽宋之统吾又不知其何统也议者又谓完颜氏世为君长保其肃愼至太祖时南北为敌国素非君臣辽祖神册之际宋祖未生辽祖比宋前兴五十余年而宋尝遣使卑辞以告和结为兄弟晚年且辽为翁而宋为孙矣此又其说之曲而陋也汉之匈奴唐之突厥不兴于汉唐之前乎而汉唐又与之通和矣吴魏之于蜀也亦一时角立而不相统摄者也而秉史笔者必以匈奴突厥为纪传而以汉唐为正统必以吴魏为分系而以蜀汉为正统何也天理人心之公阅万世而不可泯者也议者之论五代又以朱梁氏为篡逆不当合为五代史其说似矣吾又不知朱晃之篡克用氏父子以为仇矣契丹氏背唐兄弟之约而称臣于梁非逆党乎春秋诛逆重诛其党契丹氏之诛为何如㢤且石敬塘事唐不受其命而篡汉谓之承晋可乎纵承晋也谓之统可乎又谓东汉四主远兼郭周宋至兴国四年始受其降遂以周为闰以宋统不为受周禅之正也吁苟以五代之统论之则南唐李昪常立大唐宗庙而自称为宪宗五代子孙矣宋于开寳八年灭南唐则宋统継唐不优于継周継汉乎但五代皆闰也吾无取其统吁天之暦数自有归代之正闰不可紊千载暦数之统不必以承先朝续亡主为正则宋兴不必以膺周之禅接汉接唐之闰为统也宋不必膺周接汉接唐以为统则遂为殴阳子不定五代为南史为宋膺周禅之张本者皆非矣当唐明宗之祝天也自以夷虏不任社禝生灵之主愿天早生圣人以主生灵自是天人交感而宋祖生矣天厌乱之极使之君主中国非欺孤弱寡之所致也朱氏纲目于五代之年皆细注于岁之下其余意固有待于宋矣有待于宋则直以宋接唐统之正矣而又何计其受周禅与否乎中遭阳九之阨而天犹不泯其社禝瓜瓞之系在江之南子孙享国又凡百五十有五年金泰和之议以靖康为㳺魂余魄比之昭烈在蜀则泰和之议固知宋有遗统在江之左矣而金欲承其絶为得统可乎好党君子遂斥绍兴为伪宋吁吾不忍道矣张邦昌迎康邸之书曰由康邱之旧藩嗣宋朝之大统汉家之戹十世而光武中兴献公之子九人而重耳尚在兹惟天意夫岂人谋是书也邦昌肯以靖康之后为㳺魂余魄而代有其国乎邦昌不得革宋则金不得以承宋是则后宋之与前宋即东汉前汉之比耳又非刘蜀牛晋族属踈远马牛疑迷者之可以同日语也论正闰者犹以正统在属正朔相仍在江东矤嗣祚亲切比诸光武重耳者乎而又可以伪斥之乎此宜不得以南渡为南史也明矣再考宋祖生于丁亥而建国于庚申我太祖之降年与建国之年亦同宋以甲戌渡江而平江南之年亦同是天数之有符者不偶然天意之有属者不苟然矣故我世祖平宋之时有过唐不及汉宋统当絶我统当续之喻是世祖以暦数之正统归之于宋而以今日接宋统之正者自属也当时一二大臣又有奏言曰其国可灭其史不可灭也是又以编年之统在宋矣论而至此则中华之统正而大者不在辽金而在于天付生灵之主也昭昭矣然则论我元之大一统者当在平宋而不在平辽与今之日又可推矣夫何今之君子昧于春秋大一统之㫖而急于我元开国之年遂欲接辽以为统至于咈天数之符悖世祖君臣之喻逆万世是非之公论而不恤也吁不以天数之正华统之大属之我元承乎有宋如宋之承唐唐之承隋承晋承汉也而妄分闰代之承欲以荒夷非统之统属之我元吾又不知今之君子待今日为何时待今圣人为何君也哉于乎春秋大统之义吾巳悉之请复以成周之大统明之于今日也文王在诸侯凡五十年至三分天下有其二遂诞膺天命以抚方夏然犹九年而大统未集必至武王十有三年代啇有天下啇命始革而大统始集焉盖革命之事间不容发一日之命未絶则一日之统未集当日之命絶则当日之统集也宋命一日而未革则我元之大统亦一日而未集也成周不急文王五十年武王十三年而集天下之大统则我元又岂急于太祖开国五十年及世祖十有七年而集天下之大统哉抑又论之道统者治统之所在也尭以是传之舜舜以是传之禹汤禹汤传之文武周公孔子孔子没几不得其传百有余年而孟子传焉孟子没又几不得其传千有余年而濂洛周程诸子传焉及乎中立杨氏而吾道南矣既而宋亦南渡矣杨氏之传为豫章罗氏延平李氏及于新安朱子朱子没而其传及于我朝许文正公此歴代道统之源委也然则道统不在辽金而在宋在宋而后及于我朝君子可以观治统之所在矣于乎世隔而后其议公事乆而后其论定故前代之史必脩于异代之君子以其议公而论定也晋史脩于唐唐史脩于宋则宋史之脩宜在今日而无譲矣而今日之君子又不以议公论定者自任而又诿曰付公论于后之儒者吾又不知后之儒者又何儒也此则予为今日君子之痛惜也今日堂堂大国林林鉅儒议事为律吐辞为经而正统大笔不自竖立又阙之以遗将来不以贻千载纲目君子之咲为厚耻吾又不知负儒名于我元者何施眉目以诵孔子之遗经乎洪惟我圣天子当朝廷清明四方无虞之日与贤宰臣观覧经史有志于圣人春秋之经制故断然定修三史以継祖宗未遂之意甚盛典也知其事大任重以在舘之诸贤为未足而又遣使草野以聘天下之良史才负其任以徃者有其人矣而问之以春秋之大法纲目之主意则槩乎其无以为言也于乎司马迁易编年为纪传破春秋之大法唐儒萧茂挺能议之孰谓林林鉅儒之中而无一萧茂挺其人乎此草野有识之士之所甚惜而不能倡其言于上也故私着其说为宋辽金正统辩以伺千载纲目之君子云若其推子午卯酉及五运之王以分正闰之说者此日家小枝之论君子不取也吾无以为论至元十三年丙子春正月十八日淮安王伯颜以中书右相统兵入杭宋谢全两后以下皆赴北有王昭仪者题满江红词于驿云大液夫容浑不似旧时颜色曽记得春风雨露玉楼金阙名播兰簮妃后里晕潮莲脸君王侧忽一朝鼙鼔掲天来緐华歇龙虎散风云灭千古恨慿谁说对山河百二泪霑襟血驿馆夜惊尘土梦官车暁碾関山月愿嫦娥相顾肯从容随圆缺仪名淸惠字沖华后为女道士五月二日抵上都朝见世皇十二日夜故宋宫人安定夫人陈氏安康夫人朱氏与二小姬沭浴整衣焚香自缢死朱夫人遗四言一篇于衣中云既不辱国幸免辱身世食宋禄羞为北臣妾辈之死守于一贞忠臣孝子期以自新丙子五月吉日泣血书明日奏闻上命断其首县全后寓所夫此四人之贞烈视前日之託隐忧于辞章者相去盖万万矣是年丞相偏师徇台台之临海民妇王氏者羙姿容𬒳掠至师中千夫长杀其舅姑与夫而欲私之妇誓死不可自念且𬒳污因阳曰能俾我为舅姑与夫服朞月乃可事君千夫见其不难于死从所请仍使俘妇杂守之师还挈行至过上清风岭妇仰天窃叹曰吾知所以死矣即囓拇指出血冩口占诗于崖石上曰君王无道妾当灾弃女抛男逐马来夫靣不知何日见此身料得几时回两行淸泪偷频滴一片愁眉锁未开延首故山看渐逺存亡两字实哀哉写毕即投崖下以死死之日距今且将八九十年石上血偾起如始冩时不为风雨所剥蚀予昔过其下尚能读所冩诗丞徐君树石祠刻碑于死所浙东元师白野泰不华公字兼善元及弟状首越日为立庙像郷之人私表曰贞妇着作李五峯先生孝光为记郡上其事于朝请封如民所表先是岳州破时韩氏为㳺卒所掠以献诸主将韩知必不免乗间赴水死越三日有得其尸于练裙中题五言长句曰宋未有天下坚正臣礼秉开国百战功毎阵惟雄整及侍周㓜主臣心常烱烱帝曰卿北伐山戎今有警死狗莫击尾此行当系颈即日辤陛行尽敌心欲逞陈桥忽兵变不得守箕颍禅譲法尧舜民物普安静有国三百年仁义道驰骋未改祖宗法天胡肆大眚细思天地理中有幸不幸天果丧中原大似裂冠祍君诚不独活臣实无魏丙失人焉得人垂戒当耿耿江南无谢安塞北有王勐所以戎马来飞渡巴陵境大江限南北今此一舴艋本期固封疆谁谓如画饼烈火燎昆冈不辨金玉矿妾本良家子性僻守孤嫁与尚书儿䘖署紫兰省直以才徳合不弃宿瘤瘿𥘉结合欢带誓比日月昞夗央㑹双飞比目愿常并岂期金石坚化作桑榆景旄头执正然虽尤气先屏不意风马牛复及此燕郢一方遭劫虏六族死俄顷退鹢落迅风孤鸾吊空影簮坚折白玉缾沉断青绠一死空冥府忧心长炳炳妾坚志不移改邑不改井我本瑚琏器安肯作溺皿志节匪转石气噎如吞鲠不作爝火然愿为死灰冷贪生念麹蛾乞怜羞虎穽借此清江水葬我全首领皇天如有知定作血面请硕䰟化精衞填海使成岭此诗士大夫多称道之韩名希孟年十有八魏公五世孙㐮阳贾尚书之子琼之妇死且三十余年而其英爽不昧复能託梦赵魏公为书其诗则节妇之名因公之翰墨而愈不朽矣又岳州徐君寳妻某氏亦同时𬒳虏来杭居韩蕲王府自岳至杭相从数千里其主者数欲犯之而终以巧计脱盖某氏有令姿主者弗忍杀之也一日主者怒甚将即强焉因告曰俟妾祭谢先夫然后乃为君妇不遅也君奚用怒㦲主者喜诺即严收焚香再拜黙祝南向饮泣题满庭芳词一阕于璧上已投大池中以死词曰汉上繁华江南人物尚遗宣政风流緑窓朱户十里烂银钩一旦刀兵齐举旌旗拥百万貔貅长驱入歌楼舞榭风卷落花愁清平三百载典章文物埽地俱休幸此身未北犹客南州破鑑徐郎何在空惆怅相见无由从今后断魂千里夜夜岳杨楼杭徐子祥与韩府居相隣尝闻长老嗟悼之及见所书词故能言其详某氏余偶忘其姓噫使宋之公卿将相贞守一节若此数妇者则岂有卖降覆国之祸㦲冝乎秦贾之徒为万世之罪人也岳府穆王墓在杭栖霞岭下王之子祔焉自国𥘉以来坟渐倾圯江州岳氏讳士迪者于王为六世孙与宜兴州岳氏通谱合力以起废庙与寺复完羙乆之王之诸孙有为僧者居坟之西为其废壊庙与寺靡有孑遗天台僧可观以诉于官时何君頥贞为湖州推官柯君敬仲以书白其事田之没于人者复归然庙与寺无寸椽片瓦㑹李君全𥘉为杭捴管府经歴慨然以兴废为巳任而郑君明徳为作䟽语曰西湖北山褒忠演福禅寺窃见故宋赠太师武穆岳鄂王忠孝絶人功名盖世方畧如霍骠姚不逢汉武徒结志于亡家意气如祖豫州乃遇晋元空誓言于击楫赐墓田栖霞岭下建祀祠秋水观西落日鼓钟长为声冤于草木空山香火犹将荐爽于渊泉岂期破荡子孙尽壊乆长规制典祊田堕佛宇春秋无所烝尝塞墓道毁神栖风雨遂頽庙貌休留夜啼拱木踯躅春开断垣泪落路人事関世教盖忠臣烈士每诏条有致祭之文岂狂子野僧搀国典出募縁之䟽朢明有司告之台省兾圣天子钖之珪璋褒忠义在天之灵激死生为臣之劝周武封比干墓事着遗经唐宗建白起祠恩覃异代䟽成郡人王华父一力兴建于是寺与庙又复完羙且杭州路申明淛省转咨中书以求褒赠适赵公子期在礼部倡议奏闻降命勑封并如宋止加保义二字自我元统一凾夏以来名人士多有诗吊之不下数十百篇其最脍炙人口者如叶靖逸先生万古知心只老天英雄堪恨亦堪怜如公少缓湏臾死此虏安能八十年漠漠凝尘空偃月堂堂遗像在凌烟早知埋骨西湖路悔不鸱夷理钩船赵魏公云岳王坟上草离离秋日荒凉石兽危南渡君臣䡖社禝中原父老望旌旗英雄巳死何嗟及天下中分遂不支莫向西湖歌此曲水光不胜悲髙则诚先生明云莫向中河叹离英雄生死系安危内廷不下班师诏絶漠全收大将旗父子一门甘伏节山河万里竟分支孤臣尚有埋身地二帝㳺魂更可悲潘子素先生纯云海门寒日澹无辉偃月堂深画漏迟万灶貔貅江上老两宫环珮梦中归内园羯鼓催花彂小殿珠㢘看雪飞不道帐前胡旋舞有人行酒着靑衣林清源先生云谁收将骨葬西湖已卜他年必沼吴孤冢有人来下马六陵无树可栖乌庙堂短计渐釐妇宇宙惟公是丈夫徃事重观如败局一龛灯火属浮屠读此数诗而不堕泪者几希然贼桧欺君卖国虽擢髪不足以数其罪翻四海之波不足以湔其悪而武穆之精忠霭然与天地相终始死犹生也彼思陵者信任姦邪竟无父兄之念亦独何心哉故余亦有诗云精忠祠宇西湖上再拜荒坟感昔逰断碣草深蒙奰屃空山日落呌句周天移宋祚难恢复帝幸燕云困虏囚逆桧隂图倾大业昭陵无意问神州偷安甫遂邦家志饮痛甘忘父母雠信使北和怜屈膝䇿文南驻忍含羞两宫五国瞻征帜丹诏班师下节楼万里长城真自壊中兴武绩遂云休乌乎竟死姦邪手颠沛谁为社禝忧黯黯冤魂逰狴犴纷纷雨泪泣貔貅唯余满地苌弘血不见中流祖逖舟氛巳尘金匼匝冕旒终换銕兠鏊姓名竹帛书千载父子英䧺土一丘老树尚知朝禹穴遗黎捴解说王猷复田起废怜僧寺移檄褒嘉頼省侯圣世即今崇祀典伫看宠渥到松楸精忠宋所赐庙额此诗在未曽加封前作故云时至正巳丑也回回田地有年七八十岁老人自硕舍身济衆者絶不饮食惟澡身啖蜜经月便溺皆宻既死国人殓以石棺仍满用宻浸镌志岁月于棺盖瘗之俟百年启封则蜜剂也凡人损折肢体食七许立愈虽彼中亦不多得俗曰蜜人畨言木乃伊南村辍耕録卷之三南村辍耕录南村辍耕录卷之四南村辍耕録卷之四天台陶宗仪九成呉兴王筠菴先生示余所蔵唐义士传读之不觉令人泣下谨録之传曰辛亥秋友人端叜倪君过余溪上示游杭杂藁中有识唐玉潜事一篇余读大惊顿足起立曰异哉今世乃有此人有此事愿详告我叜乃言曰唐君名珏字玉潜㑹嵇山隂人家贫聚徒授经营滫髓以飬其母岁戊寅有总江南浮屠者杨琏真珈怙恩横肆势𦦨烁人穷骄极淫不可具状十二月十有二日帅徒役顿萧山发赵氏诸陵寝至断残支体攫珠𥜗玉押焚其胔弃骨草莾间唐时年三十二岁闻之痛愤亟货家具得白金百星许执劵行贷得白金又百星许乃具酒醪市羊豕邀里中少年若干辈狎坐轰饮酒且酣少年起请曰君儒者若是将何为焉唐惨然具以告愿收遗骸共瘗之衆谢曰诺中一少年曰发丘中郎将耽耽饿虎事露柰何唐曰余固筹矣今四郊多暴骨取窜以易谁复知之乃斵文木为匮复黄绢为囊各署其表曰某陵某陵分委而散遣之蕝地以蔵为文而告诘旦事讫来集出白金羡余酬戒勿泄越七曰捴浮屠下令哀陵骨杂置牛马枯骼中筑一塔压之名曰镇南杭民悲戚不忍仰视了不知陵骨之犹存也祸滛不爽流传京师上逹四聪天怒赫赫飞风雷号令捽首祸者北焉山隂人始有籍籍传唐事者由是唐之义风震动呉越声生执长若胥江掀八月之涛名虽高困固自若明年已卯后上元两日唐出观灯归忽坐自奄奄若将絶者良乆始苏曰吾见黄衣吏持文书来告曰王召君导我徃观阙巍峩宫宇靓丽殆非人间有一冕旈坐殿上数黄衣贵人逡巡降揖曰借君掩骸其有以报唐乃陛谒造王前王谓曰汝受命窭且贫兼无妻若子今忠义动天帝命钖汝伉俪子三人田三顷拜谢降出遂觉罔不知其何也踰时越有治中袁俊斋至始下车为子求师有以唐荐者一见置賔馆一日问曰吾渡江闻有唐氏瘗宋诸陵骨子岂其宗耶左右指君曰此是巳袁大骇拱手曰君此举豫譲不能抗也曳之坐北靣而纳拜焉礼敬特加情欵益䔍叩知家徒四璧侧然嗟矜语左右曰唐先生家甚寒吾当料理使有妻有田以给左右逢迎爰诹爰度不数月二事俱惬聘妇偶故国之公女负郭食故国之公田所费一一自袁出人固奇唐之节而又奇唐之遇两高之曰二公真义士义士尓后获三丈夫子鼎立颀凡梦中神所许稽其数无一不合咄咄恠事乃如此唐葬骨后又于宋常朝殿拙冬靑树植于所凾土堆上作冬青行二首曰马箠问髐形南面欲起语野尚纯束何物敢盗取余花拾飘荡白日哀后土六合忽恠事蜕龙桂茅宇老天鍳区区千载护风雨又曰冬靑花不可折南风吹凉积香雪遥遥翆盖万年枝上有鳯巢下龙穴君不见犬之年羊之月噼歴一声天地梨复有梦中诗四首曰珠亾忽震蛟龙睡轩弊宁忘犬马情亲拾寒琼出幽草四山风雨鬼神惊一杯自筑珠丘土双匣亲传竺国经只有春风知此意年年杜宇哭冬靑昭陵玉匣走天涯金粟堆寒起莫雅水到兰亭转呜咽不知真帖落谁家珠凫玉䧹又成埃班竹临江首量靣犹忆年时寒食节天家一骑奉香来余客钱塘乆熟悉其事唐至今无恙灵郷既具闻始来谓端叟曰江左运穷天水源涸宋之亾非有啇辛流毒为白旄黄钺之招也直以千载也河淸六合埶一木火运移衣冠道尽卧榻侧难容它人鼾睡耳圣朝量包覆焘恩完獝狨喣育亾国遗㣧坦无惊猜何物异端无忌惮敢尓至今言之可为痛哭已抑吾不能无慨异时㑹稽近畿世家林立虽蓬莱清浅陵岸变迁岂无一二慷慨仅存者卓哉斯举乃出闾里一寒士何欤岂所飬非所用而民彛物则独具于埶卑位下者之资禀与余又恠世之言命者穷通祸福罔不在厥𥘉生一成而不可变今忠义所感定命靡常六极转移易若反掌乃知元命自作多福自求枢机由人虽天有所不能制圣言岂欺我哉一分行通神明捷于景响况力又有大者其积弥厚其泽当弥长又可以槩量乎哉吾谓赵氏昔者皆己破程婴公孙杵臼强有其真孤今者国巳亾唐君玉潜匮蔵其真骨两雄力当无能优劣以其系人伦関世教有足多尚援茟以纪待编野史者采焉此云溪罗先生有开所撰也先生徳兴人董石林题其后曰释𦦨熏天墨毒残骨不啻鞭尸刖骸之惨埶张威揖孰撄其锋儒流唐进士念世借阳和生育雨露涵濡之恩忠愤激发毁室捐赀仗义集俦潜遗骼于暴露之后㧞㳺魂于兽髑之中身首免异处支軆脱烈炎视漆身陨钺者尽在下风精诚动天奇节震世钖佳丽偶送麒麟儿阳施隂报捷若景响善者劝矣詹厚斋载采复题曰尝疑武王伐商劒钺斩击事窃意王者之师未必尓也纣死矣既击之以断其首注太白不巳甚乎当时举天下无非之者而西山饿夫独非之昌黎颂之曰若伯夷者特立独行穷天地亘万古而不顾者也㑹稽诸陵非有啇辛之虐不幸而遭樊崇当时曽无一人动孟阳之哀者呜唿痛哉唐生一寒士耳其埶位非如孤竹君之子徒以故国遗黎不忍视其上之人之祸之惨愤激于中毁家取义为人所不敢为于不可为之时深谋祕计全而归之智名勇功足以惊世絶俗视伯夷固未易同日语而一念之烈行之而不顾岂非韩子所谓千百年乃一人者与余读罗君所为传为之掩卷泣下呜唿尚忍言哉天地惟一感应之理有感必应其得报固其理耳不然天者有时而难必神者有时而难明善者怠矣厥后越有新治中来闻其事义其人下车首物色得之亟拜亟为礼罗而致之馆下又从而振徳之唐固义士治中亦伟人皆出秉彛好徳之真微唐君不能成治中之义微治中不能着唐君之忠是大有功于人伦世教者也此传之所以不可不作也皇庆二年夏五月题及见遂昌郑明徳先生元祐所书林义士事蹟云宋太学生林徳阳字景䂀号霁山当杨总统发掘诸陵寝时林故为杭丐者背竹箩手持竹夹遇物即以夹投箩中林铸银作两许小牌百十系腰间取贿西畨僧曰余不敢望收其骨得高家孝家斯足矣畨僧左右之果得高孝两朝骨为两凾贮之归葬于东嘉其诗有梦中作十首其一絶曰一杯未筑珠宫土双匣亲传笁国经只有东风知此意年年杜宇哭冬青又曰空山急雨洗岩花金粟堆寒起莫雅水到兰亭更呜咽不知真帖落谁家又曰乔山弓劒未成灰玉匣珠𥜗一夜开犹记去年寒食日天家一骑捧香来余七首犹悽怨则忘之葬后林于宋常朝殿掘冬青一株植于所凾土堆上又有冬青花一首曰冬青花冬青花花时一日膓九析隔江风雨清影空五月深山落微雪石根云气龙所藏寻常蝼螘不敢穴移来此种非人间曽识万年觞底月蜀䰟飞绕百鸟臣夜半一声山竹裂又一首有曰不记羊之一年马之月噼歴一声山石裂闻其事甚异不欲书若林霁山者其亦可谓义士也巳此五诗与前所録句语微不同诗中有双匣字则事收两陵骨之意得非林义士诗而罗云溪以传者之误而冩人传中乎但曰移宋常朝殿冬青植所凾土上而作冬青诗吾意㑹稽去杭止隔一水或者可以致之若夫东嘉相望千余里岂能容易持去纵持去又岂能不枯瘁作如此想则又疑是唐义士诗且塟骨一事岂唐方起谋时林巳先得髙孝两陵骨耶抑得唐所易之骨耶盖各行其所志不相知㑹理固有之载考之齐人周草窓先生癸辛杂识所记云至元二十二年乙酉八月杨髠发陵之事起于天长寺福僧闻号西山者成于演福寺剡僧泽号云梦者𥘉天长乃魏宪靖王坟寺闻欲媚杨髠遂献其寺旋又发魏王冡多得金玉以此起发陵之想泽一力成之俾泰寕寺僧宗恺宗允等诈称杨侍郎汪安抚侵占寺地为名告词出给文书将带河西僧及凶党如沈照磨之徒部领人夫发掘时有中官陵使罗铣者守陵不去与之极力争执为泽痛箠脇之以刄令人逐去大哭而出遂先启寕宗理宗度宗杨后四陵劫取寳玉极多惟理宗之陵所藏尤多启棺之𥘉有白气亘天盖寳气也理宗之尸如生其下皆借以锦锦之下承以竹丝细簟一小厮攫取掷地有声乃金丝所成或对云含珠有夜明者乃倒县其尸树间沥取水银如此三日竟失其首或谓西畨僧回回其俗以得帝王髑髅可以厌胜䑒冨故盗去耳事竟罗陵使买棺制衣收歛大恸垂絶隣里为之感泣是夕闻西山皆有哭声凡昼夜不絶至十一月复发徽钦髙孝光五帝陵孟韦呉谢四后陵𥘉钦徽葬五国城数遣使祈请于金人欲归梓宫凡六七年而后许以梓宫还行在髙宗亲至临平奉迎易缌服寓于龙徳别官一时朝野以为大事诸公论功受赏费于官帑者不赀先是选人杨炜贴书执政乞奏闻命大臣取神榇之最下者斵而视之既而礼官请用安陵故事梓宫入境即承之以椁仍纳衮冕翚衣于椁中不改敛从之至此𬒳发掘钦徽二陵皆空无一物徽陵有朽木一段钦陵有木灯檠一枚而巳盖当时巳料其真伪不可知不𣣔逆诈亦以慰一时之人心耳而二帝遗骸浮沉沙漠𥘉未尝还也高宗陵骨髪尽化畧无寸余止钖器数件端砚一只砚为泽所得孝陵亦蜕化无余止顶骨小片内有玉炉瓶一副古铜鬲一只亦为泽所得昔闻有道之士能蜕骨而仙未闻并骨蜕者真天人也若光寕与诸后优然如生罗陵尸亦如前棺敛后悉从火化可谓忠且义矣当与张承业同传陵中金钱以万计皆为尸气所蚀如铜铁状以故诸兇弃而不取徃徃为村氓所得间有得猫睛异寳者一村翁于孟后陵得一䯻其髪长六尺余其色绀碧髻根有短金钗遂取以帰以其帝后遗物庋置佛堂中奉事之自此家道寖豊凡得金钱之家非病即死翁恐甚凾送龙洞中而此翁今成富家矣方移理宗尸时泽在傍以足蹴其首以示无惧随觉竒痛一点起于足心自此苦足疾数年以致溃烂双股堕落十指而亡闻既得志且富不义之财复倚杨髠埶豪夺郷人产业后为乡夫二十人伺道间屠而脔之罪不加衆各不过受杖而巳其恺与杨髠分赃不平已受杖死尚有允在㩀此说则云溪所传岁月絶不同盖尝论之至元丙子天兵下江南至乙酉将十载版图必巳定法制必巳明安得有此事然戊寅距丙子不三年窃恐此时庶事草创而妖髠得以肆其悪与妖髠就群兇接踵陨于非命天之所以祻淫者亦严矣但云髙宗陵骨髪尽化孝宗陵顶骨小片不知唐义士所易者何骨也林义士所收者又何骨也惜余生晚不及识宋季以来老儒先生以就正其是非姑以待熟两朝典故之人问焉国𥘉有李国用者自圵来杭能望气占休咎能相人其人厓岸倨傲而时贵咸敬之谢后诸孙字退乐者设早馔延致至即㩀中位省幙官皆坐下坐不得其一言以及祸福时赵文敏公谓之七司戸与谢婣戚屈来同饭文敏公风疮满面李遥见即起迎谓坐客曰我过江仅见此人耳疮愈即面君公辈记取异日官至一品名闻四海方㐮阳未破时世皇命其即军中望气行踰三两舍遄还奏曰臣见卒伍中徃徃有台辅器㐮阳不破江南不平置此人于何地噫李之术亦神矣囯用登州人尝为卒遇神仙教以观日之法能洞见肺腑世称神相延祐间兴圣宫成中官李丞相传奉太后懿㫖命赵集贤书额对曰凡禁扁皆李雪菴所书公冥奏闻既而命李赵偕至雪菴䖏雪菴曰子昻何不书而以属吾邪李因具言之雪菴遂不固辞前辈推譲之风岂后人所可企哉胡汲仲先生长孺号石塘特立独行刚分有守赵松雪尝为罗司徒奉钞百定为先生润笔请作乃父墓铭先生怒曰我岂为䆠官作墓铭邪是日先生五絶粮其子以情白坐上诸客咸劝受之先生郄愈坚观此则一毫不苟取于人从可知矣故虽冻馁有所不顾也先生送蔡如愚归东阳诗有云薄麋不継袄不煖讴吟犹是钟球鸣语之曰此余祕宻藏中休粮方也虞伯生先生集杨仲弘先生同在京日杨先生每言伯生不能作诗虞先生载酒请问作诗之法杨先生酒既酣尽为倾倒虞先生遂超悟其理継有诗送袁伯长先生扈驾上都以所作诗分他人质诸杨先生先生曰此诗非虞伯生不能也或曰先生尝谓伯生不能作诗何以有此曰伯生学问髙余曽授以作诗法余莫能及又以赵魏公诗中有山连阁道晨留辇野散周芦夜属櫜之句公曰羙则羙矣若改山为天野为星则则尤羙虞先生深服之故囯朝之诗称虞赵杨范掲焉范即德机先生椁掲即曼硕先生斯也尝有问于虞先生曰仲弘诗如何先生曰仲弘诗如百战徤児德机诗如何曰徳机诗如唐临晋帖曼硕诗如何曰曼硕诗如羙女簮花先生诗如何笑曰虞集乃汉廷老吏盖先生未免自负公论以为然程公鹏举在宋季𬒳虏于㒷元板桥张万户家为奴张以虏到宦家女某氏妻之既婚之三日即窃谓其夫曰观君之才貌非乆在人后者何不为去计而甘心于此乎夫疑其试巳也诉于张张命箠之越三日复告曰君若去必可成大噐否则终为人奴耳夫愈疑之又诉于张张命出之遂粥于市人家妻临行以所穿绣鞵一易程一履泣而曰期执此相见矣程感悟奔归宋时年十七八以䕃𥙷入官迨国朝统一海宇程为陜西行省叅知政事自与妻别巳三十余年义其为人未尝再娶至是遣人携向之鞵履徃㒷元访求之市家云此妇到吾家执作甚勤遇夜未尝觧衣以寝毎纺织逹旦毅然莫可犯吾妻异之视如巳女将半载以所成布匹偿元粥镪物乞身为尼吾妻施赀以成其志见居城南某菴中所遣人即徃寻见以暴衣为由故遗鞵履在地尼见之询其所从来曰吾主翁程叅政使寻其偶耳尼出鞵履示之合凾拜曰主母也尼曰鞵履复全吾之硕毕矣归见程相公与夫人为道致意竟不再出告以叅政未尝娶终不出旋报程移文夲省遣使檄㒷元路路官为具礼委幙属李克复防护其车舆至陜西重为夫妇焉掲曼硕先生未逹时多㳺湖湘间一日治舟江涘夜二鼓揽衣露坐仰视明月如昼忽中流一擢渐逼舟侧中有素收女子敛祍而起容仪甚清雅先生问曰汝何人荅曰妾啇妇也良人乆不归闻君逺来故相迓耳因与谈论皆世外恍惚事且云妾与君有夙縁非同人间之淫奔者幸勿见郄先生深异之迨晓恋恋不忍去临别谓先生曰君大富贵人也亦冝自重因留诗曰盘塘江上是奴家郎若闲时来喫茶黄土作墻茅盖屋庭前一树紫荆花明日舟阻风上岸沽酒问其地即盘塘镇行数歩见一水仙祠墻垣皆黄土中庭紫荆分然及登殿所设像与夜中女子无异余徃闻先生之姪孙立礼说及此亦一竒事也今先生官至翰林侍讲学士可知神女之言不诬矣戴石屏先生未遇时流寓江右武寕有富家翁爱其才以女妻之居二三年忽欲作归计妻问其故告以曽娶妻白之父父怒妻宛曲解释尽以奁具赠夫仍饯以词云惜多才怜薄命无计可留汝揉砕花牋忍写㫁肠句道傍杨桞依依千丝万缕拞不住一分愁绪捉月盟言不是梦中语后回君若重来不相忘䖏把桮酒浇奴坟土夫既别遂赴水死可谓贤烈也巳宋丞相文公其事载在史册虽使三尺之童亦能言其忠义翰林学士徐威卿先生有诗挽之曰大元不杀文丞相君义臣忠两得之义似汉王封齿日忠如蜀将斫头时干坤日月华夷见岭海风霜草木知只恐史官编不尽老夫和泪写新诗可谓善风刺者矣虞伯生先生亦有诗曰徒把金戈挽落睴南冠无柰北风吹子房本为韩仇出诸葛安知汉祚移云暗鼎湖龙去远月明华表鹤归遅何湏更上新亭饮大不如前洒泪时读此二诗而不泣下者几希徃徃见蒙古人之祷雨者非若方士然至于印令旗劒符图炁诀之类一无所用取凈水一盆浸石子数牧而已其大者若鸡卵小者不等然后黙持宻呪将石子淘漉玩弄如此良乆辄有雨岂其静定之功已成特假此以愚人邪抑果异物邪石子名曰鲊荅乃走兽腹中所产狗牛马者最妙恐亦是牛黄狗寳之属耳虞卲菴先生集在翰苑时宴散散学士家歌儿郭氏顺时秀者唱今乐府其折桂令起句云博山铜细袅香风一句而两韵名曰短桂极不易作先生爱其亲竒席上偶谈蜀汉事因命纸笔亦赋一曲曰鸾舆三頋茅庐汉祚难扶日莫桑榆深渡南泸长驱西蜀力拒东吴羙乎周瑜妙术悲夫関羽云殂天数盈虚造物乗除问汝何如早赋归与盖两字二韵比之一句两韵者为尤难先生之学问该博虽一时娱戯亦过人逺矣折桂令一名广寒秋一名天香第一枝一名蟾宫引令中州之韵入声似平声又可作去声所以蜀术等字皆与鱼虞相近战国䇿赵威后问齐使岁无恙邪王亦无恙邪楚辞九辩曰还及君之无恙说苑魏文侯语仓唐曰击无恙乎又曰子之君无恙乎汉书元帝诏贡禹曰今生有恙何至不已乃上䟽乞骸骨聘礼亦曰公问君宾对公再拜郑注云拜其无恙者顾恺之与殷仲堪牋行人安穏布帆无恙隋日本遣使称日出䖏皇帝致书日没䖏皇帝无恙神异经曰北方大荒中有兽咋人则疾名曰㺊㺊恙也尝入人室屋黄帝杀之人无忧疾谓之无恙尓雅曰恙忧也应劭风俗通曰上古之时草居露宿恙噬人虫也善食人心人患苦之凡相问云无恙恙或以为兽或以爲虫或爲无忧广干禄书兼取忧及虫事物纪原兼取忧及兽广韵㺊字下云㺊兽如狮子食虎豹及人恙字下云忧也病也噬虫善食人心是㺊恙二义神异经合而一之则误矣维杨秦君昭妙年㳺京师其执友邓载酒祖饯既而舁一殊色小鬟至前令拜秦因指之曰此吾爲部主事某人所买妾也幸君便航可以附逹秦弗敢诺邓作色曰纵君自得之亦不过二千五百缗耳何峻辤乃尓秦勉强从命迤逦至临淸天渐暄夜多蟁蜹可畏内之帐中同寝直抵都下置书舘䖏持书徃见主事问曰足下与家眷来邪曰无有主事意极不恱随以小车取归踰三日谒谢曰足下长者也昨巳作答简附便驿报吾邓公且使知足下果能不孤公付託之意矣遂相与痛饮尽欢而散夫栁下惠夜宿郭门有女子来同宿恐其冻死坐之于懐至暁不为乱颜叔子独居夜大雨有女子投之令其执烛至明不二志故千古以为羙事今秦之于此女子也相从数千里饮食起居无适而不同又非造次颠沛者之比可谓厚徳君子矣后秦之子孙咸至显宦南村辍耕録卷之四南村辍耕录南村辍耕录卷之五南村辍耕録卷之五天台陶宗仪九成金华黄先生尝云子将以举子经学取科第有一赋题曰角端亦曽求其事实否乎余曰未也因记史记司马相如传兽则麒麟角端之语退而阅之按注郭璞曰角音端似猪角在鼻上堪作弓又云似麒麟而无角毛诗䟽云麟黄色角端有肉张揖云角端似牛角可以为弓以此推之岂亦麟之属与及考符瑞志名臣事略癸辛杂识䓁书乃始得其详盖太祖皇帝驻师西印度忽有大兽其髙数十丈一角如犀牛然能作人语云此非帝丗界宜速还左右皆震慑独耶律文正主进曰此名角端乃旄星之精也圣人在位则斯兽奉书而至且能日驰万八千里灵异如鬼神不可犯也帝即回驭载稽之前志神禹氏治水功成天降飞莵曰行三万里而未尝善言也又后土趺蹄之兽至善言而未闻其独角也轩辕获飞黄而独角汉武获兽并角而五蹄又未尝闻其能言善驰也及圣祖诞膺天命而角端出焉夫一角者所以明海宇之一而万八千里之者所以示无逺弗屇此又天将开天下于大一统之象也至正庚寅江浙郷试八月二十二日夜二皷院中彷彿见一物驰过甚疾其状若勐兽者军卒从而喧閧因出角端爲赋题噼正斧以苍水玉碾造高二尺有奇广半之徧地文藻粲然或曰自殷时流传至今者如天子登极正旦天寿节御大明殿㑹朝时则一人执之立于陛下酒海之前尽所以正人不正之意兴隆笙在大明殿下其制植衆管于柔韦以象大匏上皷二韦槖按其管则簧鸣簨首爲二孔雀笙鸣机动则应而舞凡燕㑹之日此笙一鸣衆乐皆作笙止乐亦止尚食局进御麦面其磨在楼上于楼下设机轴以旋之驴畜之蹂践人役之徃来皆不能及且无尘土臭秽所侵乃巧工瞿氏造者大德间僧胆巴者一时朝贵咸敬之德寿太子病㿀薨不鲁䍐皇后遣人问曰我夫妇崇信佛法以师事汝止有一子寕不能延其寿邪答曰佛法譬犹灯笼风雨至乃可蔽若烛尽则无如之何矣此语即吾儒死生有命之意异端中得此亦可谓有口才者矣邓光荐先生号中斋庐陵人宋亡以义行着其所赋鹧鸪诗曰行不得也哥哥痩妻弱子羸牸䭾天长地阔多网罗南音渐少北语多肉飞不起可柰何行不得也哥哥其意可见又有所文丞相像曰目煌煌兮䟽星暁寒气英英兮晴雷殷山头碎柱兮璧完血化碧兮心丹呜唿孰谓斯人不在世间汪元量先生号水云天兵平杭日诗曰西塞山边日落䖏北関门外雨来天南人堕泪北人咲臣甫低头拜杜䳌又曰钱塘江上雨𥘉干风入端门阵阵酸万马乱嘶临警跸三官洒泪泾铃鸾童児賸遣追徐福疠鬼终当灭贺兰若説和亲能活囯婵姢应是嫁唿韩此语尤悲哽先生诗有水云集徐文献公琰字子方至元间为陜西省郎中有属路申觧到省误漏圣字案吏指为不敬议欲问罪公改其牍云照得来觧内第一行脱去第三字今将元文随此发下可重别申来时皆称为厚德长者后至元间太师伯颜出太府监所蔵歴代玉玺磨去篆文改造押字图书及鹰坠等物以分散其党与盖先巳奏请故也独唐武一玺玉色莹白制作如官印璞瑾半寸许因不可它用遂付艺文监收之竟获永存岂武氏之智能逆料之乎天子郊祀与祭太庙日百官陪位者皆法服凡披秉湏依歌诀次第则免颠倒之失歌曰袜履中单黄带先裙𫀆蔽膝绶绅连方心曲领蓝腰带玉佩丁当冠笏全孛术鲁中羽子翚公在翰林时进讲罢上问曰三教何者为贵对曰释如黄金道如白璧儒如五糓上曰若然则儒贱耶对曰黄金白璧无亦何妨五糓于世其可一日阙哉上大说授时暦要法歌曰授时暦法君要知但以九年旧暦推月大月小起𥘉一看其𥘉一天地支大月天干五支九小月天四池八耦月大三十日无差月小分明只廿九节炁只慿九年暦二十四气真端的天干三数地支七熟记心中湏歴歴定时二十四年取逢时遇八君无虑若依此法箇中推方省隂阳玄奥䖏闰月本来中气无何劳物外更它图世人谙得神仙术不是愚氓是丈夫又歌曰九年二月半便是正月一只九年中取大小无差失又歌曰若要求立春相冲对食神闰月无中气说与惺惺人又一法云古有数九九之语盖自至后起数至九九则春巳分矣正如至后一百六日爲寒食之类岂特此爲然凡推筭皆有约法推闰歌括云欲知来岁闰先筭至之余更看大小尽决定不差殊谓如来岁合置闰止以今年冬至后余日爲率且如今年十一月二十二日冬至则本月尚余八日则来年之闰当在八月或小尽则七月若冬至在上旬则以望月爲㫁十二日足则复起一数焉推节气歌括云中气与节气但有半月隔若要知仔细两时零五刻谓如正月甲子日子时𥘉𥘉刻立春则数至巳夘日寅时正一刻则是雨水节也推立春歌括云今岁先知来岁春但隔五日三时辰谓如今年是甲子日子时立春则明年合是己巳日夘时立春若夫刻数则用前法推之又求节气歌曰惊蛰五时二刻求清明十时四刻流立夏一日三时六芒种一日九时周小暑二日二时二立秋二日七时四白露三日零六刻寒露三日六时至立冬三日十一二大寒四日四时四小寒四日九时六五日三时交新岁节遇子时加一日此为捷法君湏记又一年约法云一周年三百六十五日零三时一月节三十日零五刻二刻半月一气十五日零二时五刻又食神定法云甲食丙乙食丁丙食戊丁食已戊食庚巳食辛庚食壬辛食癸壬食甲癸食乙其捷要但取我生之干阳配阳隂配隂是也又时刻约法歌云二十四气渐差除循环时刻四同途单逢正四换𥘉一正三依旧复𥘉𥘉又乗除法推筭二十四气时刻云其法不论何岁何月但以日爲百数时爲十数刻爲零数𥘉一至𥘉十于百上下数如遇𥘉十于千上下数假如正月十一日亥正一刻立春欲求中炁则先下一千一百数十一日故也再下十二数亥时故也如子一丑二之类复加一千五百二十五数共得二七三三则二十七日寅𥘉二刻雨水也何以知爲𥘉二刻盖零一数𥘉𥘉刻二数𥘉一刻三数𥘉二刻四数𥘉三刻五数正𥘉刻六数正一刻七数正二刻八数正三刻此立成法也今零三数是乃𥘉二刻矣欲求二月节则于前数上加一五二五爲前正月小尽除去二十九日剰下一三五八则十三日辰时正三刻惊蛰也余倣此执披贾释云谓以塟时乘人故有柩车前执引者及在柩车傍执披者皆御治之又注云居柩车之前若道有位仰倾亏则以布为抑扬左右之节使执引者执披者知之也道有低谓下坂时也道有仰谓上坂时也倾亏谓道之两边在柩车左右辙有髙下也若道有低则抑下其布使执引者知其下坂也若道有仰则扬举其布使执引者知其止坂也若柩车左边右边或髙下倾亏亦左右布使知道有倾亏也假令车之东辙下则抑下其布向东使西边执抜者持之若车之西辙下则抑下其布向西使东边执披者持之所以然者使车不倾亏也大夫御柩以茅诸候以羽葆天子以纛指引前后左右皆如功布之施为也又旣夕礼将塟启肂音异也商祝免袒执功布入自西阶注云功布灰治之布也执之以接神为有所拂㧍贾释云拂㧍犹言拂拭也故下经云商祝拂柩用功布是拂拭去尘也此始告神而用功布拂拭谓拂拭去凶邪之气也钱唐陈鑑如以写神见推一时尝持赵文敏公真像来呈公援笔改其所未然者因谓曰唇之上何以谓之人中若曰人身之中半则当在脐腹间盖自此而上眼耳鼻皆双窍自此而下口暨二便皆单窍三画阳三画隂成泰卦也杭人削松木为小片其薄如纸镕䟽黄涂木片顶分许名曰发烛又曰碎儿盖以发火及代灯烛用也史载周建徳六年齐后妃贫者以发烛为业岂即杭人之所制与宋翰林学士陶公糓清异録云夜有急苦于作灯之缓有知者批杉条染䟽黄置之待用一与火遇得𦦨穂然既神之唿引光奴今遂有货者易名火寸按此则焠寸声相近字之伪也然引光奴之名为新沈仲说古姑苏人年四十未有子其妻邹氏候其他适为置一年少貌羙之妾及归命出拜将以奉枕席仲说询其郷贯祖父来歴始不肯言询之再泣而曰妾范复𥘉女也父丧家贫老母见粥于此仲说恻然泪下因嘱妻曰此女父吴中名士乃吾故人岂可以为妾当如已子视之即寻其母使择壻仲说备奁具嫁之邦人称之至今不置夫嫁人之女之为妾为妓为娼者古有其人矣今则未闻也仲说诚贤矣哉中书左丞李忠宣公字仲寳通州潞县人至元七年庚午公为戸部尚书岁旱蝗世祖特命公録山西河东囚行至懐仁民有魏氏发得木偶持告其妻挟左道厌胜谋杀巳经数狱服词皆具自以为不冤公烛其诬召鞠魏妾搒掠一加服不移晷盖炉其女君谓独䧟以是罪可必杀之也即直其妻而杖其夫之溺爱受欺当妾罪死观者神之或咨赏泣下姚忠肃公至元二十年癸未为辽东按察使武平县民刘义讼其嫂与其所私同杀其兄成县尹丁钦以成尸无伤忧懑不食妻韩问之钦语其故韩曰恐顶𩕄有钉涂其迹耳验之果然狱定上谳公召钦谛询之钦因矜其妻之能公曰若妻䖏子邪曰再醮今有司开其夫棺毒与成类幷正其辜钦悸卒时比公为宋包孝肃公极云尝闻诸翰林大老云古碑刻中单书国号曰汉曰宋者盖其建国号诏曰汉曰宋也我朝大元二字在诏旨不可单用又凡书官衘俱当从实如廉访使总管之类若曰监司太守是乱其官制乆远莫可考矣又篆盖二字止可施诸圹石若于碑湏曰篆额为是詹成者宋髙宗朝匠人雕刻精妙无比尝见所造鸟笼四靣花版皆于竹片上刻成宫室人物山水花木禽鸟纎悉具备其细若缕而且玲珑活动求之二百余年来无复此一人矣刘湏溪先生题苏李泣别图云事已矣泣何为苏武节李陵诗噫冯海粟先生题杨妃病齿图云华清宫一齿痛马嵬坡一身痛渔阳鼙鼓动地来天下痛陈伯敷先生题杨妃上马娇图云此索淸平调词赴沉香亭时邪抑闻渔阳鼙鼓声赴马嵬坡时邪上马固相似情状大不同观者当审诸余观三先生之䟦语痛快严峻抑扬感伤使后世之为人君而荒于色为人臣而失其节者见之寕不知惧乎张毅父先生庐陵人而宋丞相文公友也公贵显时屡以官辟不就江南既内属公自广还过吉州城下先生来见曰今日丞相赴北某当偕行既至燕寓于公囚所侧近日以羙馔餽凡三载始终如一且潜制一椟公受刑日即以蔵其首复访求公之室殴阳氏于俘虏中俾出焚其尸先生收拾骸骨以重与先所凾椟南归付公家塟之后公之子忽梦公怒云绳锯发断明日启视果有绳束髪其英爽尚如此刘湏溪纪其事子公画像上曰间居忽忽万古咄咄天风惨然如动生发如何寻约亦念束髪岂其英爽犹累形躯同时之人能不颡泚昔忌其生今炉其死邓中斋题曰目烱烱兮踈星暁寒气欝欝兮晴雷殷山头碎柱兮璧完血化碧兮心丹呜唿曽谓斯人不在世间宋季年群亡頼子相聚乗舟钞掠海上朱清张瑄最为䧺长隂部曲曹伍之当时海濵沙民富家以为苦崇明镇特甚清尝佣杨氏夜杀杨氏盗妻子货财去若捕急輙引舟东行三日夜得沙门岛又东北过髙句丽水口见文登夷维诸山又北见燕山与碣石往来若风与鬼影迹不可得稍怠则复来亡虑十五六返私念南北海道此固径且不逢浅角识之廷议兵方兴请事招懐奏可清瑄即日来以吏部侍郎左选七资最下一等授之令部其徒属为防海民义隷提刑节制水军江南既内附二人者从宰相入见授金符千户时方輓漕东南供京师运河隘浅不容大舟不能百里五十里辄为堰潴水又絶江淮遡泗水吕梁彭城古称险䖏㑹通河未凿东阿荏平道中车运三百里转输艰而糜费重二人者建言海漕事试之良便上方注意向之𥘉年不过百万石后乃至三百万石二人者父子致位宰相弟姪甥壻皆大官田园宅馆徧天下库蔵仓庾相望巨艘大舡帆交蕃夷中舆骑塞隘门巷左右仆从皆佩于莵金符为万户千户累爵积赀气意自得二人者既满盈父子同时夷殆尽没赀产县官党与家破禁锢大徳六年冬也陈子方闵仲逹同舍生也皆待次杭府史陈月日在前闵以计力反先之陈殊无怒意因赴都以荐举入仕厯官浙西㢘访司佥事闵方陞书吏闻陈来叹曰复何面目见之遂称疾不出陈下车即问左右曰闵仲逹何在衆以疾对陈曰必为我故非疾也亟造其家闵皇恐出肃陈曰吾与君气谊契厚君昔先我而食禄者命也使非此吾又能致是耶今幸同一公署惟有以教正之幸甚寕舍我与闵感激从事相好如𥘉吾乡周待制先生字本心筑一室才落成友人杨公道舆疾至门曰愿假君新宅以死先生譲正寝居之妻子咸不然先生弗頋未㡬杨死箱财廿八莫有主者杨之弟诣先生求分财先生若兄寄死扵我意固在是丧事之费自巳出终不利其一毫对衆封借自平阳唿其子来悉付与之福州郑丞相府清风堂石阶上有卧尸迹天隂雨时迹尤顕盖其当宋季以暮年登科未㡬拜相至令闾巷表之曰耆徳魁辅之坊郑顕时侵渔百姓至夺其屋庐以广居宅有𬒳逼抑者遂自杀于此今所居为官埶豪夺子孙不絶如线因记宋临川吴曽能改斋漫録云建炎四年五月杨勍叛卒由建安冦延平道出小常村掠一妇人逼胁欲犯之妇人毅然誓死不受汚遂遇害横尸道傍贼退人为收瘗之而其尸枕借处痕迹隐然不㓕每雨则其迹干晴即溼宛如人影徃来者莫不嗟异郷人或削去之随即复见覆以它土而其迹愈明今三十年矣与顺昌军贠范旺事畧同但范现迹街碑而此现于土上耳范死以忠妇死以莭小常村去劒浦县治二十里以漫録言之则二人之死足以惊动万世宜其英烈之气不泯如此若清风堂者不过冤抑之志不伸以决絶于一时耳亦何为而然㢤岂幽愤所积结致是邪此理殆不可晓翰林学士卢踈斋先生字䖏道涿郡人坐右铭大书一天字其下细註六字云有记性不急性可谓知畏天者也杭玛瑙寺僧温日观能书所画蒲萄须梗枝叶皆草书法也嗜酒然杨総统饮以酒则不一沾唇见輙骂曰掘坟贼掘坟贼云李仲谦滕州邹县人前至元间由嘉兴路吏贠𥙷浙西按察司书吏廉介有为上侍父母下抚两弟每退食自公则闭户读书稽今考古而教训之俸薄奉养不给妇躬纺绩以益薪水之费仲谦止有一布衫或湏浣濯𥙷纫必俟休假日至是若賔客见访则俾小子致谢曰家君治衣弗可出雷彦正号苦斋者清正慎许可人也时为使偶戯谓曰外郎穿布衲到敢裹着珍珠仲谦畧不荅徐至本案书冩辤退呈状压几上而归使知深悔失言亲谒谢过请其出终不允使去它使来复往请始复役后仕至宪官至元三十一年甲午岁节气正月一日壬子立春二月二日癸未惊蛰三月三日癸丑清明四月四日甲申立夏五月五日甲寅芒种六月六日乙酉小暑七月七日乙夘立秋八月八日乙酉白露九月九日丙辰寒露十月十日丙戌立冬十一月十一日丁巳大雪十二月十二日丁亥大寒武林钱思复先生尝言年十六七时以诗见息斋李公扵州桥寓居既拜公公荅拜命坐辤之再公曰仲尼之席童子隅坐因不敢辞徐永之先生为江浙提举日客徃访之者无间亲䟽贵贱必送之外门外客或请纳歩则曰不可妇人送迎不踰阈右二事可见前軰诸老谦恭退抑汲引后进待人接物者如此白廷玉先生号湛渊钱唐人家多竹忽一竿上岐为二人皆异之赋双竹杖诗未几先生殁先生有二子或以为先兆云南村辍耕録卷之五南村辍耕录南村辍耕录卷之六南村辍耕録卷之六天台陶宗仪九成兰亭一百一十七刻禠作十册乃宋理宗内府所藏每版有内府图书铃缝玉池上后归贾平章至国朝有江南八十余年之间凡又易数主矣徃在钱唐谢氏䖏见之后陆国瑞携至松江因得再三披阅併録其目真传世之寳也甲集一十二刻修城本定武阔行一定武肥定武瘦定武板刻定武缸石定武㫁石定武古刻西京㫁石永兴古懿郡斋宣城乙集一十三刻旧梅花三衢板刻安吉古苔真草临川麻石临贺豫章二静江府复州鼎州古潭新梅花宣城南陵丙集一十刻苏州府治福州府治福州枣木道州金陵三米永嘉古霅断石隆州郴州兰亭重言丁集一十刻绍兴府治二绍兴仓司绍兴府学绍兴古刻余姚县治曲水诗兰亭曲水诗前曲水诗后婺州府治戊集一十刻髙宗临定武唐贞观太清开皇祕省内殿内司四京司玉堂已集九刻玉枕花石栁诚悬唐人硬黄临唐人双钩晋唐刻孙过庭草京师鵞黄枣木彭城小字庚集一十一刻蔡君谟临薛绍彭秦少㳺小字安定家蔵辛道宗建康晁谦之绍兴汤氏南昌京氏庐陵胡氏蜀刘泾唐摹刻辛集一十四刻吴诜草书吴璜刘无言临龙潭潘氏方朔习写周平所藏临江张氏天台丁氏新安汪氏江西故家庐山甲秀堂九江陶氏循王家蔵番阳洪氏壬集一十四刻金陵毕氏庐山呉氏绍兴曽氏绍兴石氏二毗陵尤遂𥘉李忠愍所刻新唐李氏江隂丘氏二东阳郭氏昌谷曺氏三癸集一十四刻赵虚斋吕氏家藏建邺朱氏大梁曽朴陆子与韩松陆载之胡氏将玉林二赵菊坡不题名二钱唐李和姜白石先生禊帖偏傍考云永字无画发笔䖏微折转和字口下横笔稍出年字悬笔上凑顶在字左反剔岁字有点在山之下戈画之右事字脚斜拂不挑流字内字䖏就囬笔不是点殊字挑脚带横是字下疋凡三转不断趣字波畧反卷向上欣字欠右一笔作章草发笔之状不是捺抱字已开口死生亦大矣亦字是四点兴感感字戈边是直作一笔不是点未尝不不字下反挑脚䖏有一阙右法如此其多畧㪯其大槩持此法亦可以观天下之兰亭矣五字损本者湍沉帯右天五字有损也顾徳玉字润之檇李人自㓜从寕囯路儒学教授俞观光先生学先生无子尝与人曰昔吾寝疾于杭润之侍汤药情至切若父子医为之感动弗忍受金今我行且老必託之以死既而访医中吴病且革趣舟归润之进次尹山卒时后至元𥘉元闰十二月戊子也明日乃至檇李润之奉其尸歛于家衰经就位邦人士为润之来吊者润之拜之越明年塟于海塩迩頋氏之先茔岁时祭享惟谨或曰歛于家礼与曰吾闻师哭诸寝又云生扵我乎养死扵我乎殡非家歛之则将尸诸草莾生服其训死而委诸草莾有仁心者弗为也曰师无服而为衰经固近扵掠羙者矣曰疑衰加麻之经带礼也故曰二三子绖而出至塟除之心䘮戚容终三年夫民生于三师居其一于父也何异今吾则加一等以行之盖出于仁心天理之本然若之何其惑也闻者叹伏先生讳长孺越之新昌人吁圣逺言湮世道不古乆矣朝为师生而莫若途人者比比皆是润之乃独能行人之所难行于不可行之时盖絶无而仅有者真仁矣哉天下后世之为人弟子而忘其师闻润之之言寕不有动于中与徐文献公为浙西㢘使时治所尚在平江有旨迁置于杭岁云莫矣择日启行一书吏者掌照刷支郡诸司案牍官吏合受稽违罪责巳皆取状至是引决公谓曰正旦在迩此曺乃軄官俸吏礼宜陪位朢阙致贺受刑而従事无耻也否则爲不敬盍别议之吏以白于幙官因进曰相公长厚之道固如此然将若之何公曰奚难立案候明年分司施行可也庭下欢声如雷此亦厚风化之一端故记之公旣迁司至杭一日有本路緫𬋩与一万户谒公私第公以賔礼延之上坐适书吏从外来见而趍避伺其退入见曰緫𬋩万户皆属官耳得无体貌之过与公曰在公府则有尊卑之辨若私宅湏明主客之分我軰能㢘介则百司自然知惧何待恃威埶以骄凌之然后爲尊严潭又次之武冈又次之大观尤妙武冈佳者可乱绛临江佳者可乱阁潭乃僧希白所模有江左风味希白工扵摹字拙扵寻行数墨文理错缪然则虽工其如难读何其字比之淳化帖为胜东坡推潭帖胜阁帖韩侂胄家开群玉帖字好薛绍彭亦有家塾帖好大梁刘衍卿云大徳巳亥妇翁张君钖檇余同观淳化祖石帖卷尾各有题识第一卷边髙平范仲淹曽观年月日题第五卷东坡张文潜等题又有姜白石小楷三四十字第六卷洛阳伊川老夫不知为何人又大学博士陈士元云此正祖石又有苏舜钦题第七卷陈简斋奉㫖观于秋香亭下云魏晋法书非人间合有自我太宗皇帝刻石竉钖下方见不满十数臣与义顿首谨书第八卷苏颂云此帖世不多见是日赏牡丹得观扵相君西斋张舜民题亦在此卷第十卷太宗淳化四年六月廿二者赐毕士安赐字上寳后叚毕丞相黄字书子孙保享等语百余字逐卷有髙宗内府印百余颗后有贾氏长字印又有一小印合缝云是蔡太师印山和尚锦禠籖头题云淳化祖石刻及见呉郡陆友仁云尝观楮伯秀所记江南李后主命徐铉以所藏古今法帖入石名昇元帖此则在淳化之前当为法帖之祖刘陆之说殊不相合偶读刘䟦暇日记亦载此事云马传庆说此帖本唐保大年摹上石题云保大七年仓曺参军王文炳摹勒校对无差国朝下江南得此石淳化中太宗令将书舘所有増作十卷为版本而石本复以火㫁缺人家时収得一二卷然阁帖于各卷尾篆书题云淳化三年壬辰岁十一月六日奉圣㫖模勒上石此侍书王着笔也而陈简斋亦云太宗刻石则衍卿所谓祖石刻岂即南唐时帖乎仰太宗増刻者但不知南唐亦作十卷否徐铉马传庆二说又不同今世言淳化阁帖用银锭枣木板刻而以澄心堂𥿄李廷珪墨印者则传庆板本之说合故赵希鹄洞天清禄集亦云用枣木板摹刻故时有银锭纹用李廷珪墨打手楷之不汚手余甞见阁本数十止三本真者其纸墨法度种种逈别妙在心悟固难以言语形容然又传仁宗甞诏僧希白刻石于祕阁前有目録卷尾无篆书题字所谓祖石刻者岂即此与世言家之尊者曰家主翁亦曰家公唐代宗谓郭子仪曰鄙谚有云不痴不聋不作家翁世之鄙人之不肖者为奴材郭子仪曰子仪诸子皆奴材也湖南益阳州夜中同寝之人无故忽自相打每毎有之名曰沙魇土人熟此不以为异唯取冷水喷噀候稍息饮之汤徐就醒然犹二三日如醉余不知者殊用惊骇延祐乙卯冬平江常熟之支塘里民朱良吉日母钱氏年六十余病将死良吉沭浴祷天以刀剖胸割取心肉一脔煮粥以饮母母食粥而病愈良吉心痛就榻不可起隣里怜其且欲絶乃裒财命頥真观道士马碧潭者醮告神明祈隂祐之是日邑人俞浩斋闻而过其家视良吉胸间疮裂㡬五寸气腾出痛莫能言俞为纳其心以桑白皮线缝合未及期月已无恙矣俞因述其事以为世劝呉郡宋翠岩先生有诗纪之其小序曰夫孝爲百行宗人以父母遗軆而生乳哺鞠育教诲敂劳其恩号罔极然而剖心封股恐其伤生而或死也父母存而子死故又有禁止之令焉观今世降俗薄悖逆其父母者视良吉何如㢤如良吉者自当旌异爲世教劝而有司曽莫能省原其一念之纯剖心之际动天地感鬼神固不待赏之于有司而天地神明固已隂録其孝矣太上感应篇所谓若人者人敬之天佑之福録随之衆邪逺之神灵衞之今日谢世明日爲地下主进𥙷仙阶若良吉者有焉故爲顕白其孝以爲人子之劝省也宗仪之先人有孝感一事人多传道之㑹稽张君思㢘尝书于杨鐡崖先生所譔墓铭之后矣今併録于此云元故白云漫士陶明元氏讳煜弱冠时用道家法事所谓玄武神甚谨明元母病心痛痛则拍张跳躅啮牀箦衾褥号呌以纾苦楚岁濒死者六七发医莫能愈明元毎搯心嚼舌以代母痛一日危甚计无所出走祷玄武前曰刲股割肝非先王礼在法当禁某非不知也今事急矣敢犯死取一脔为汤剂神尓有灵疾庶㡬其瘳祷毕即引刀𣣔下忽有二童自外跃入叱曰毋自损我天医也明元大骇伏地乞哀童子取案上笔书十数字于几面掷笔二童子咸仆地随唿家人救之噀以水良乆苏乃邻氏儿也叩之无所知焉视其书药方也随读随隐明元私喜曰此必玄武神也吾母其瘳矣即如方治之药甫及口而痛已失终母身不再举张子曰齐谐志恠圣人不道左氏尚诬君子非之明元之事遂昌郑元祐状行㑹稽先生杨维祯志墓皆不书非逸也畏讥而削之也彼以谓玄武神者西北方之气也莾苍无知非如俞跗岐扁能切脉察也投汤熨火抉肠剔胃以取人疾在理所不通故不书虽然动天地感鬼神莫大乎孝焉知㝠㝠中英䰟烈气不散者或如俞跗岐扁依慿精魄以遂孝子之请也不然何穹然漠然之体而有所谓天医乎明元子宗仪与余友善其寓殡又在玉笥山下去余居不逺以是得其实尤详故寕受左氏之讥不敢没明元之孝书曰与其杀不辜寕失不经先王之过盖如此㑹稽张宪譔吾子行先生太末人大父为宋太学诸生因家钱唐先性旷放髙不仕之莭其所厌弃者或请谒从楼上遥谓曰吾出有间矣頋弹琴吹洞箫抚弄如意不辍求室委巷教小学常数十人与客对笑谈喧楼上下群童一是肃安其所着述有尚书要畧聴玄集造玄集九歌谱十十二月乐谱辞重正卦气楚史梼杌晋文春秋兼通声音律吕之学工篆书𥘉先生年四十未娶所知宛丘赵君天钖为买酒家孤女为妾年饥女尝事人后夫知妻在先生所讼之因逮妾父母父母至客先生家又伪楮币事觉因言舎主人先生固弗知因逻捽辱先生南出数百歩録事张君景亮识先生叱逻曰是不知情摄之何为即觧縦遣归先生不胜惭明日持玄绦缁笠诣仇山村先生别值晨出因留诗一章诗西冷桥外断桥边之句意将从灵均扵斯明日有得遗履扵桥上者后卫大隐以六壬筮之得亥子丑顺流象曰是其骨朽渊泥九十日矣西湖多寳院僧可权从先生学闻先生之死哭甚哀乃塟先生遗文扵后山与其师骨塔相对曰皆吾师仍乞铭扵胡石塘先生庶几先生有后世名铭曰生弗渎死弗辱贞哉白余习篆画极爱先生翰墨得一𥿄半幅如获至珍以故扵书法颇有助偶与郑遂昌先生谈先生之始末就识之竹房竹素贞白皆先生号也何公巨川者京师长春官道士也㑹世皇将取宋迺上䟽抗言宋未有可伐之罪遂命副国信使翰林学士郝文忠公使江南殁扵真州至正间诏追赠二品官有人作诗悼之云竒才不泄神仙事抗䟽曽干世祖知毎恨南邦本无罪空留北使欲何为忠魂乆掩孤城舘褒诏新镌二品碑地上若逢姦似道为言故国黍离离妇人头发有时为膏泽所黏必沐乃觧者谓之䐈按攷工记弓人注云䐈亦黏也音职则髪䐈之䐈正当用此字陕西某县一老妪者住村荘间日有道流乞食与之无吝色忽问曰汝家得无为妖异所苦乎妪曰然曰我为汝除之即命取火焚囊中符篆顷之闻它所有震霆声曰妖巳诛殛才遁其一廿年后汝家当有难今以鐡简授汝至时亟投诸火言讫而去自是乆之妪之女长而且羙一日有曰大王者骑从甚都借宿妪家遣在右谓曰闻甞得异人鐡简可出示否盖妪平日数爲它人借观因造一伪物而以真者县要间不置也遂用伪献留不还谓曰可唿汝女行酒以疾辤大王怒便𣣔爲姦意妪窃思道流之说计筭岁数又合乃觧所佩鐡简投酒灶火内旣而电掣雷轰烟火满室湏臾平息撃死猕猴数十其一最鉅疑即向之逃者所赍随器行用悉系金银寳玉走告有司籍入官库泰不华元帅爲西䑓御史日阅其案朱语曰鬼贜云余亲闻泰公说甚详且有钞具案文惜不随即纪録今则忘邑里姓名岁月矣今人以居士自号者甚多考之六经中惟礼记玉藻有曰居士锦带注谓道艺䖏士也呉曽能改斋漫録云居士之号始于商周之时按韩非子书曰太公封于齐东海上有居士任矞华仕昆弟二人立议曰吾不臣天子不友诸候耕而食之掘而饮之吾无求于人无上之名无君之禄不仕而事力云云然则居士云者䖏士之类是巳凡男女缔姻者两家相谓曰亲家此二字见唐萧嵩传今北方以亲字为去声按卢纶作王驸马花烛诗云人主人臣是亲家则是亦有所祖亲家又曰亲家翁五代史刘昫传昫与冯道为姻家而同为相道罢李愚代之愚素恶道之为人凡事有稽失者愚必指以诮昫曰此公亲家翁所为苏氏开谈録冯道与赵鳯同在中书鳯有女适道中子以饮食不中为道夫人谴骂赵令婢长号知院者来诉凡数百言道都不荅及去但云传语亲家翁今日好雪右此石是南唐寳石乆为吾斋研山今𬒳道祖易去中羙旧有诗云研山不易见移得小翆峯润色裛书几隐约烟朦胧巉岩自有古独立髙崧巃安知无云霞造化与天通立璧照春野当有千丈松﨑岖浮波澜偃仰蟠蛟龙萧䔥生风雨俨若山林中尘梦忽不到触目万虑空公家富竒石不许常人同研山出层碧峥嵘实天工淋漓上山泉滳沥助毫端挥成惊世文主意皆逢原江南秋色起凨逺洞庭寛往往入佳趣挥出妙言硕公珍此石羙与衆物肩何必嵩少隐可蔵为地仙余每诵此诗必懐此石近余亦有作云研山不复见哦诗从叹息唯有玉蟾蜍向余频唳滴此石一入渠手不得再见每同交友徃观亦不出示绍彭公真忍人也余今笔想成图彷彿在目从此吾斋秀气尤不复泯矣崇寕元年八月望米芾书余二十年前嘉兴呉仲圭为画啚钱唐呉孟思书文后擕至吴兴燬千兵偶因清睱黙懐徃事漫记于此翰墨志云卫夫人名铄字茂漪晋汝隂太守李矩妻善钟法能正书入妙王逸少师之西溪藂语云夫人廷尉展之弟恒之从妹中书郎李充之母南村辍耕録卷之六南村辍耕录南村辍耕录卷之七南村辍耕録卷之七天台陶宗仪九成魏国赵文敏公以书法称䧺一世书入神品其书人但知自魏晋中来晚年则稍入李北海耳尝见千字文一卷以为唐人字絶无一点一画似公法度阅至后方知为公书公自题云业廿年来写千文以百数此卷殆数年前所书当时学禇河南孟法师碑故结字䂓模八分今日视之不知孰为胜也田君良卿于骆驼桥市中买得此卷持来求跂为书其后因思自五岁入小学学书不过如世人漫尓学之耳不意时人持去可以粥钱而吾良卿又捐钱若干緍以购之皆可笑也元贞二年正月十八日子昻题则知公之书所以妙者无帖不习也又尝见公题所画马云吾自㓜好画马自谓颇尽物之性友人郭祐之尝赠余诗云世人但觧比龙眠那知巳出曹韩上曹韩固是过许使龙眠无恙当与之并驱耳然徃徃阅公所画马及人物山水花竹禽鸟等图无虑数十百轴又岂止龙眠并驱而巳哉又闻公偶得米海岳书壮懐赋一卷中阙数行因取刻本摹榻以𥙷其阙凡易五七𥿄终不如意乃叹曰今不逮古多矣遂以刻本完之公之翰墨爲国朝第一犹且服善如此近有一等人仅能点画如法便自夸大者于公宁不愧乎吾郷于佩逺先生演题金鳌山诗曰金鳌之山金碧浮重玄寳坊居上头钟声夜渡海门月树色逺揽丰山秋龙伯国人真妙手掣此巨灵镇江口丹丘逸士来跨之石洼为尊江当酒黄须天子七寳鞭黄头渔郎櫂江船百年尘迹果何在芒砀云去山苍然歴试诸难固天造中兴开国何草草腹心有疾日月昏英䧺无声天地老两官不归汴水流此地空传帝子游惜无健笔驱风雨一洗江山万古愁此诗至今脍炙人口山枕海属临海县章安镇𥘉宋髙宗在潜邸日泰州人徐神翁云能知前来事群阉言于徽宗召至以賔礼接之一日献诗于帝曰牡蛎滩头一艇横夕阳西去待潮生与君不负登临约同上金鳌背上行及两宫北狩匹马南渡建炎庚戌正月三日帝航海次章安镇滩浅阁舟落帆于镇之临济寺前以俟潮頋问左右曰此何山曰金鳌山又问此何所曰牡蛎滩因黙思神翁之诗乃屏去警跸易衣徒歩登岸见此诗在寺壁间题墨若新方信其为异人也时住持僧方陞坐道祝圣之词帝趾忽前闻其称讃之语甚善戒左右勿惊怖而谛听之少焉千乗万骑毕集始知为六飞临幸野僧𥘉不闲礼节恐怖失措从行有司教以起居之仪山下曰黄椒村村之妇女闻天子至咸来瞻拜龙颜欢声如雷曰不图今日得覩天日帝喜敕夫人各自遂便故至今村妇皆曰夫人难易世其称谓尚然不改宋史但载御舟幸章安镇而不见金鳌之详偶与张善𥘉话郷中旧事因笔之善𥘉章安人也吾郷台之黄巖诸山脉络相连属大江走州治北自州出南门陆行四五里许有委羽山特立不倚形如落舞鳯故得名然州人与之朝夕者俱弗自知其为胜山㫄广而中深青树翠蔓䕃翳蓊欝幽泉琮琤若鸣珮环于脩竹间千变万态不可状其畧中藏洞穴仙家所谓空明洞天者是也好道之士尝持炬入行两日不可穷闻橹声乃出洞之侧产方石周正光泽五色错杂虽加琢殆不是过大者三四分小者比米粒而小以斧粉碎之亦无不端方见长老言尝有素服靓妆飘飘若仙之女者当风清月白时则逍遥乎松杉竹栢之下或时变服叩里人门求水火里人所居去洞所不能百歩异其状宻觇之迤逦从洞中去里人以为恠粪其地越数日里人家夜失火埶张甚不可灭室宇一空妻子仅以身免遂离他䖏识者以为厌秽仙境故致此竒祸自是仙女不复出矣余㓜时尚及见里人故址至今有欲得方石者裹粮撮许徃洞口撒之随意拾地上土则有石在土中不尓絶无有也镇国上将军福建宣慰使费荣敏公余内子之曽大父也呉兴人今着籍松江之上海噐度弘厚不以富贵骄人轻财好施勇于为义人皆称曰费佛子陵阳牟先生所譔墓志铭载其事甚详家之量衡无二致刻铭于斛之四面曰岀以是入以是子孙永如是推此则真古仁人之用心者矣内子之大父良顕侯父昭武大将军䧺皆世守其业克不坠先志越枫桥里人丁氏母双目失明丁至孝每朝盥漱讫即䑛毋之目积有年矣俄而毋左目明未乆右目复明宪司上其事于朝表其闾曰孝子之门至治年间也因读江南别録彭李者世为义门陈氏之佣夫䘮明巳乆有子一人尝闻陈之子弟言舜为父瞽叟䑛目而致明乃归效之不旬日父目忽然明朗右二事诚孝行所感今叚吉父先生毋夫人刘双目乆失明医弗能愈先生中郷举一目忽自见物先生及弟一目又如之虽夫人喜溢于中不自知其然而然亦先生学业有成所致与传曰立身扬各以顕于后世孝之至也其此之谓焉先生讳天祐汴梁兰陵人仕至江浙儒学提举火失刺把都者回回田地所产药也其形如木鳖子而小可治一百二十种证每证有汤引今人家窓户设铰具或鐡或铜名曰环纽即古金铺之遗意北方谓之屈戍其称甚古梁简父诗织成屏风金屈戍李啇隐诗锁香金屈戍李贺诗屈膝铜铺锁阿甄屈膝当是屈戍回回石头种类不一其价亦不一大徳间本土巨啇中卖红刺一块于官重一两三钱估直中统钞一十四万锭用嵌㡌顶上自后累朝皇帝相承寳重凡正旦及天夀节大朝贺时则服用之唿曰刺亦方言也今问得其种类之名具记于后红石头刺避者逹昔刺泥苦木兰緑石头助把避助木刺撒卜泥鸦鹘红亚姑马思艮底青亚姑你蓝屋扑你蓝黄亚姑白亚姑猫睛猫睛走水石甸子你舍卜的乞里马泥荆州石赵生者宋宗室子也家苦贫居闽之深山业薪以自给一日伐木溪浒忽见一巨蛇章质尽白昻首吐舌若将噬已生弃斧斤奔避得脱妻问故具以言因窃念曰白䑕白蛇岂寳物变幻邪即拉夫同徃蛇尚宿留未去见其夫妇来回首遡流而上尾之行数百歩则入一岩穴中就启之得石石隂刻押字与岁月姓名乃黄巢手瘗治为凢穴中穴置金甲余八穴金银无筭生掊取畸零仍旧掩盖自是家用日饶不复事事邻家疑其为盗告其姊之夫尝为吏者吏询之严不敢隐随餽白金五锭吏贪求无厌讼之官生不获巳主一巨室悉以九穴奉巨室广行贿赂有司莫能问迨帅府特委福州路一官徃㢘之巨室私献金甲因回申云具问本根所以实不曽掘发寳蔵其事遂絶路官得金甲珍袭甚至任满他适其妻徙置榻下一夕闻绕榻风雨声顷刻而止颇恠之夫归共取视鐍钥如故啔笼乃无有也生无子夫妇终老巨室嗟夫天地间物茍非我有虽得之亦终失也巢之乱唐天下剽掠寳货歴三四百年至于我朝而为编民所得民固得之不能保之而卒归于富家其路官得金甲自以为子孙百世计一旦作神物化去是皆可为贪婪妄求者劝今以妓为官奴即官婢也周礼天官酒人奚三百人注今之侍史官婢唐郑能番禺杂记广中僧有室家者谓之火宅僧宋陶糓清异録京师大相国寺僧有妻曰𣑽㛮王子年拾遗记石季伦有妾名朔风及色衰退为房老孟蜀主一锦𬒳其阔犹今之三幅帛而一梭织成𬒳头作二穴若云版様盖以叩于项下如盘领状两侧余锦则拥覆于肩此之谓鸳衾也杨元诚太史言儿时闻尊人枢宻公云尝于宋官库见之宋季叅政家公铉翁于杭将求一容貌才艺兼全之妾经旬余未能惬意忽有奚奴者至姿色固羙问其艺则曰能温酒左右皆失笑公漫尓留试之及执事𥘉甚热次略寒三次微温公方饮既而毎日并如𥘉之第三次公喜遂纳焉终公之身未尝有过不及时归附后公携入京公死嚢槖皆为所有因时巨富人称曰奚娘子者是也吁彼女流贱隶耳一事精至便能动人亦其专心致志而然士君子之学为穷理正心脩已治人之道而不能至于当然之极者视彼有间矣江右胡存斋叅政能折节下士賔客至如家焉故南北士大夫有经过其地无不硕见者每虞阍人不为通刺苟不岀日即于门首挂一牌云胡存斋在家松江在城金世昌者出继夏氏尝买废宅脩葺前㕔梁内有凿成金世昌三字必昔时客商所记姓名人以为有定数云恒阳㢘文正王字善父畏吾氏由父孝懿王官㢘访使氏焉国初拜中书平章政事秉政日中书右丞刘武敏公以𥘉附为都元帅骑从甚都诣门求见王之兄弟凡十人后皆至一品内王弟昭文馆大学士光禄大夫蓟国公犹布衣为通报王方读书略不荅蓟公岀整复凂入言之因令彻去坐椅自㩀中坐令整入整展拜起侧立不予之一言整求退谓曰此是我私宅汝欲有所言明日当诣政事堂及出愧赧无人色顷之宋士之在覊旅者寒饿狼狈冠衣褴缕䄂诗求见王之兄弟皆耶揄之蓟公复为入言急令铺设坐椅且戒内人备酒馔出至大门外肃入对坐出酒馔执礼甚恭且録其居止诸儒但言困苦乞归王明日遂言于世皇皆遂其请是夜诸兄弟问曰今日刘元帅者主上之所倚任反菲薄之江南穷秀才却礼遇如此其至我䓁不能无疑王曰我是国家大臣言动嚬笑系天下重轻整虽贵卖国叛臣也故折辱之令其知君臣义重若寒士数十皆诵法孔子者也在宋朝不坐燕不与何故而拘执于此况今国家起朔漠斯文不絶如线我更不尊礼则儒术且将扫地矣王之作兴斯文若此是大有功于名教者也许鲁斋先生在中书日命牙侩雇一仆役时选一能应对闲礼莭者进郄之曰特欲老实耳他日领一蓬首垢面愚騃之人来遂用之侩请问其故先生曰谚云马骑上䓁马牛用中䓁牛人使下䓁人马上䓁能致逺牛中䓁良善人下䓁易驯若其聦明过我则我反为所使矣假如司马温公家一仆二十年止称君实秀才苏子瞻学士来谒闻而教之明日改称太参公相公惊问以实告公曰好一仆𬒳苏东坡教坏了这便是様子至正壬辰春自杭州避难居湖州三月廿三日黒气亘天电电以雨有物若果核与雨杂下五色间错光茔坚固破其实食之似松子仁人皆曰娑婆树子閠月十二日复雨八月过杭州因知三月十八日亦雨如湖州郡人𥘉不以为异及九月十日红巾犯省治雨核之地悉𬒳兵火无有䖏屋宇如故余弗之信九月廿六日湖州䧟仪凤桥四向焚戮特甚追思雨核时桥四向为最多信前言不诬也后闻池州亦然与杭日同池州之祸尤可惨也按白乐天诗集载月中尝坠桂子于天笁寺叶石林王涧杂书亦云仁宗天圣中七月八月两月之望有桂子从空降如雨其大如豆杂黄白黒二色食之味辛寺僧遵式取以种得二十五本二书岂尽妄耶此理殊不可暁但今又为时䜟尤可异也俗唿牝马为课马者唐六典凡牝四㳺五课羊则当年而课之课岁课驹犊也今人之指佣工者曰客作三国时已有此语焦光饥则出为人客作饱食而已今人以米汤和八塩草灰以圑鸭卵谓曰咸杬子按齐民要术用杬木皮淹渍故名之若作圆字写则误矣官制资品文宗之御奎章日举士虞集博士柯九思常侍从以讨论法书名画为事时授经即掲徯斯亦在列比之集九思之承宠眷者则稍䟽因潜着一书曰奎章政要以进二人不知也万㡬之睱毎赐披览及晏朝有画授经郎献书图行于世厥有深意存焉句曲外史张雨题诗曰侍书爱题博士画日日退朝书满牀奎章阁中观政要无人知有授经郎盖柯作画虞必题故云刘信甫扬州人郡富商曹氏奴曹濒死以孤託之孤渐长孤之叔利孤财妄诉于府曰某家赀产未尝分析今悉为姪所㩀郡守刘察其诈直之叔之子以父讼不胜渐且愤毒父死而复诉于府曰弟挟怨杀吾父适逹鲁花赤马马火者受署之𥘉与守不和竟欲置孤法并得以中守引致百余人皆抑使诬服曰孤俾某等杀叔守受孤贿若干末鞠信甫信甫曰杀人者某也孤实不知守亦无贿既𬒳鍜錬无完肤终无两辞𥘉信甫先遣人宻送孤至京师避于一逹䆠家嘱之曰慎毋出至是乃厚以金帛赂逹鲁花赤孤得无预而信甫减死既岀叩跸陈告逹鲁花赤以罪罢去守复官凡狱讼道里费盖鉅万计孤归悉筭偿信甫曰奴之富皆主翁之䕃也今主有难奴救脱之分内事耳宁望求报哉力辤不受至正壬辰秋边宼䧟常州守吏望风奔溃徐妇倡者宼命以佐燕乃愤詈弗从竟剚死之未㡬江浙平章定定来克复儒流吴寅夫赵君谟等以从逆伏诛嘉兴张翔南翼作忠徐倡诗以白于世曰西神峩峩睢孽蔓乗兵涂甿膏国武乏兴唶尓尸素营贿朋城弗典守妖孤凌彼章逢之徒冠伦魁能蒲伏詟服倒授太阿傔以承天廓不白暑雨氷纲常沦随线絶罔凭胡为优徐倡冶容倚市矜鬕妖驱之俾侑乐頩玉肆詈无凌兢噤讴裭舞余恕鬟植鬅鬙铅为钢刄划载营霸灼上升頋守臣鉅儒汗恧䘖愧死莫惩二义磅礴忠义气独出下里孰可仍桓桓执夷徒乃反经沟塍尓倡丹衷烛日月易粉黛誉声绳绳汗渎流回清盖呉尝室其少妹且与生子名教中所不齿者一死固有余辜赵颇纯谨老成乃亦在列可哀也巳随隐漫録载宋端平二年荣全㩀髙邮城叛召官奴毛惜惜佐酒骂曰汝本徤儿官家何负于汝而反吾有死耳不能为反贼行酒全以刃裂口立命脔之骂至死不絶后阃臣以闻特封英烈夫人且赐庙潘紫岩有诗曰淮海艶姬毛惜惜蛾眉有此万人英恨无七首学秦女向使裹头真杲卿玉骨花颜城下土氷䰟雪魄史间名古今无限要金者歌舞筵中过一生噫当是时也姦兇得志埶熖熏天虽厚禄重臣峩冠世儒罔不效力执事战兢奔走于指麾之下而俳下贱乃能奋不頋身独何仁与夫徐氏之与英烈夫人同一死耳而无有为之举申朝廷褒赠封号以为世劝惜㦲北方凡皁鵰作巢所在官司必令人穷巢探卵较其多寡如一巢而三卵者置卒守謢日觇视之及其成鷇一乃狗耳取以饲飬进之于朝其状与狗无异但耳尾上多毛羽数根而已田猎之际鵰则戾天狗则走陆所逐同至名曰鹰背狗盖至正乙未五月廿三日曰入时平江在城忽闻东南方军声且渐近惊走觇视巳无所有但见黒云一簇中彷彿皆类人马而前后火光若灯烛者莫知其筭迤逦由西北方而没惟葑门至齐门居民屋嵴龙要悉掲去屋内牀榻屏风俱仆醋坊桥董家杂物铺失白米十余石醤一缸不知置之何地此等恠事竟不可暁至正乙未春中书省臣进奏遣兵部员外郎刘谦来江南募民𥙷路府州司县官自五品至九品入粟有差非旧例之职专茶塩务埸者比虽功名逼人无有硕之者既而抵松江时知府崔思诚惟知曲承使命不问民间有粟与否也乃拘集属县巨室点科十二名衆皆号泣告诉曽弗之頋輙施拷掠抑使承伏即填空名告身授之平江路逹鲁花赤六十不避谴斥力争以为不可竟无一人应募者崔闻之深自悔赧曹公克明铿号以斋宛平人为湖广行省员外郎日麻阳主簿顾渊白致书问讯且以辰砂一包见寄未及启封漫尓置箧笥中后有宪官过访因论制药谓苦无好辰砂公曰我有一故人尝以此为惠当奉送及取视乃有砂金三两杂其内公惊叹曰渊白以我为何如人也时渊白已没唿其子归之其廉洁如此官至礼部尚书谥文穆王渊字若水钱唐人善山水人物尤长于花竹翎毛㓜时获侍赵魏公故多得公指教所以传色特妙天暦中画集庆龙翔寺两庑壁时都下刘捴管者捴其事刘命若水于门首壁上作一鬼其壁髙三丈余难于着笔因取𥿄连黏粉本以呈刘曰好则好矣其如手足长短何若水不得其理因具酒礼再拜求教于刘刘曰子能不耻下问吾当告焉若先配定尺寸画为躶体然后加以衣冠则不差矣若水受教而退依法为之果善南村辍耕録卷之七终南村辍耕录南村辍耕录卷之八南村辍耕録卷之八天台陶宗仪九成黄子久散人自号大痴又号一峯本姓陆世居平江之常熟继永嘉黄氏颕悟明敏博学疆记画山水宗董巨自成一家可入逸品其所作写山水诀亦有理致迩来𥘉学小生多效之但未有得其髣髴者正所谓画虎刻鹄之不成也写山水诀近代作画多宗董源李成二家笔法树石各不相似学者当尽心焉树要四面俱有干与枝盖取其圆润树要有身分画家谓之纽子要折搭得中树身各要有发生树要偃仰稀宻相间有叶树枝软靣后皆有仰枝画石之法先从淡墨起可改可救渐用浓墨者为上石无十歩真石看三靣用方圆之法湏方多圆少董源坡脚下多有碎石乃画建康山埶董石谓之麻皮皱坡脚先向笔画边皴起然后用淡墨破其深凹䖏着色不离乎此石着色要重董源小山石谓之矾头山中有云气此皆金陵山景皴渗软下有沙地用淡墨扫屈曲再用淡墨破山论三逺从下相连不㫁谓之平逺从近隔开相对谓之阔逺从山外逺景谓之髙逺山水中用笔法谓之筋骨相连有笔有墨之分用描䖏煳突其笔谓之有墨水笔不动描法谓之有笔此画家紧要䖏山石树木皆用此大槩树要填空小树大树一偃一仰向背浓淡各不可相犯繁䖏间䟽䖏湏要得中若尽得纯熟自然笔法岀现画石之妙用藤黄水侵入墨笔自然润色不可用多多则要滞笔间用缧青入墨亦妙呉妆容易入眼使墨士气皮袋中置描笔在内或于好景䖏见树有恠异便当模写记之分外有发生之意登楼望空阔䖏气韵看云采即是山头景物李成郭熈皆用此法郭熈画石如云古人云天开图画者是也山水中唯水口最难画逺水无痕逺人无目水岀髙源自上而下切不可㫁派要取活流之源山头要折搭转换山脉皆顺此活法也衆峯如相揖逊万树相从如大军领卒森然有不可犯之色此写真山之形也山坡中可以置屋舎水中可置小艇从此有生气山腰用云气见得山埶髙不可测画石之法最要形象不悪石有三靣或在上在左侧皆可为靣临笔之际殆要取用山下有水潭谓之瀬画此甚有生意四边用树簇之画一窠一石当逸墨撇脱有士人家风才多便入画工之流矣或画山水一幅先立题目然后着笔若无题目便不成画更要记春夏秋冬景色春则万物发生夏则树木繁冗秋则万象肃杀冬则烟云黯淡天色糢餬能画此者为上矣李成画坡脚湏要数层取其湿厚米元章论李光丞有后代儿孙昌盛果岀为官者最多画亦有风水存焉松树不见根喻君子在野杂树喻小人峥嵘之意夏山欲雨要帯水笔山上有石小块堆在上谓之矾头用水笔晕开加淡螺青又是一般秀润画不过意思而巳冬景借地为雪要薄粉晕山头山水之法在乎随机应变先记皴法不杂布置逺近相映大槩与写字一般以熟为妙𥿄上难画绢上矾了好着笔好用颜色易入眼先命题目此为之上品古人作画胸次寛阔布景自然合古人意趣画法尽矣好绢用水喷湿石上槌眼匾然后上帧子矾法春秋胶矾停夏月胶多矾少冬天矾多胶少着色螺青拂石上藤黄入墨画树甚色润好看作画秪是箇理字最紧要呉融诗云良工善得丹青理作画用墨最难但先用淡墨积至可观䖏然后用焦墨浓墨分出畦径逺近故在生𥿄上有许多滋润䖏李成惜墨如金是也作画大要去邪甜俗頼四箇字平江㑹道观主邓山房绵州人在宋季为道士时斋法巳精际遇理度两朝一日谢后遣巨珰召至内后门泣降徳音且令其责军令状使无泄然后谓曰吾昨夜梦见济王怒甚以为吾且将兵由独松関入灭汝社稷矣吾此梦颇可恠汝可就南髙峯顶为誊心章哀告上帝巳而黄头先锋斩関而来宋亡后邓遂筑今观髙丽以北名别十八华言连五城也罪人之流奴儿干者必经此其地极寒海亦氷自八月即合至明年四五月方解人行其上如履平地征东行省毎岁委官至奴児干给散囚粮湏用站车毎车以四狗挽之狗悉谙人性站有狗分例若克减之必啮其主者至死乃巳吾鄊陈刚中先生浮临海县人国𥘉时尝为僧以避世变一日大书所作诗于其父执某之粉墙上云我不学宼丞相地黄变发发如又不学张长史醉后挥毫扫狂墨平生绀发三千丈㡬度和云眠石上不合感时怒冲冠天公罚作圆顶相肺肝本无児女情亦岂惜此双鬓青只忆山间秋月冷搔首不见髼松影父执见之曰此子欲归俗也唿来馆谷之命飬发经半年余谓曰汝当娶吾将以女事汝先生辞谢再三既而命寓他所遣媒妁行言择日迎归父执喜曰五马入门矣先生虽获住偶自妻毋以至妻之兄姊弟妹皆不然遂挈家入京馆阁诸老交章荐举入翰林㑹朝廷遣使交趾授先生礼部郎中副之至交州甞有诗曰老毋越南垂白髪病妻塞北倚黄昏蛮烟瘴雨交州客三䖏相思一梦䰟及抵安南国以文字言语谕之其国遂降将其世子并国相入朝后以功授治中典郷郡终老焉若父执者可谓识人也巳吾郷李徽之先生家仙居万山中博学能诗文问无不知者而安贫乐道常逃其名耕渔以自给一日擕楮币诣富家昜谷种值大雪立门下人弗之頋徐至庭前闻东合中有人分韵作雪诗一人得滕字苦吟弗就先生不觉失笑合中诸贵游子弟軰闻得遣左右诘之先生𥘉不言衆愈疑亲自出见先生露顶短褐布韈草屦辄侮之询其见笑之由先生不得已乃曰我意举滕王蛱蜨事耳衆始叹伏邀先生入坐先生曰我如此形状安可厠诸君子间请之益坚遂入合衆以藤滕二字请先生足之即援笔书曰天上九龙施法水人间一䑕啮枯藤鹜鹅声乱功收蔡蝴蜨飞来妙过滕复请和昙字韵诗又随笔冩云万里関河冻欲含浑如天地尚凾三桥边驴子诗何悪帐底羔儿酒正酣竹委长身寒郭索松埋短髪老瞿昙不如来此擒元济一洗江南草木惭写讫便出门留之不可得问其姓字亦不荅皆惊讶曰甞闻吕䖏士名欲一见而不能先生岂其人邪曰我农家安知吕䖏士为何如人惠之谷怒曰我岂取不义之财必易之刺船而去遣人遥尾其后路甚僻逺识其所而返雪睛徃访焉惟草屋一间家徒壁立忽米桶中有人乃先生妻也因天寒故坐其中试问徽之先生何在荅曰在溪上捕鱼始知真为先生矣至彼果见之告以特来候谢之意隔溪谓曰诸公先到舎下我得鱼当换酒饮诸公也少顷擕鱼与酒至尽欢而散回至中途夜黒不良于行暂憇一露棚下适主人自外归乃甞识靣者问所从来语以故喜曰是固某平日所硕见者止客宿翼旦客别主人蹑其踪则先生巳迁居矣又一日先生与陈刚中治中遇于道治中䇿蹇驴时犹布衣见先生风神髙简问曰得非吕徽之乎曰然足下非陈刚中乎曰然握手若平生欢共论驴故事先生言一事治中荅一事互至四十余事治中止矣先生曰我尚记得有某出某书某岀某传又三十余事治中深敬之杜阳杂编云元载宠姬薛瑶英善为巧媚载惑之瑶英之父曰宗本兄曰从义与赵娟相逓出入以搆贿赂号为閧节赵娟本岐王爱妾后出为薛氏妻生瑶英三人更与中书主吏卓倩等为腹心而宗本軰以事告者载未甞不领之天下费寳货求大官无不恃载权埶指薛卓为梯媒又李肇国史𥙷捴叙进士科云造请权要谓之関节牛轲牛羊日暦云由是轻薄奔走扬鞭驰骛以関节紧慢为甲乙以此推之则谚所谓打関节有梯媒者不为无祖矣利市之说到䖏皆然易说卦巽为利市三倍杨完者字彦英武冈绥寕之赤水人为人隂鸷酷烈嗜斩杀𥘉群无頼啸聚溪洞完者内深贼持权诈故衆推以为长王事日棘湖广陶梦祯氏举师勤王闻苗有衆习闘击遣使徃招之由千户累阶至元帅梦祯及枢宻院判阿鲁恢捴兵驻淮西仍用招纳旣得㫄縁入中国不复可控制畧上江顺流而下直抵杨州禽兽之行絶天逆理民怨且怒共起义攻杀之余党奔溃度杨子宿留广徳呉兴间至正十六年春二月朔淮人䧟平江时江浙行中书省丞相塔失帖木児有㫖得便宜従事嘉兴北连平江南去杭州无二百里为藩镇喉舌有司告援急星火驲使交道中不絶丞相兵少䇿无所出以完者来守之完者取道自杭以兵刼丞相陞夲省参知政事填募民人粟空名告身予之即拜添设左丞所统苗䝤洞揺荅刺䍐等无尺籍伍符无统属相谓曰阿哥曰麻线至称主将亦然喜着斑斓衣制衣䄂广狭脩短与臂同衣幅长不过膝袴如䄂裙如衣総名曰草裙草袴固脰以兽皮曰护项䇿要以帛两端悬尻后若尾无间晴雨𬒳氊毯状絶类犬按邕管杂记溪蛮丛笑等书所载伍溪之蛮尽槃瓠种属曰猫曰猺曰曰犵狑曰犵狫字皆从犬则谚所谓猫犬者信然军中无金鼓雑鸣小锣以莭进止其锣若卖货郎担人所𫾣者夜遣士卒伏路曰坐草军行尚首功资抄掠抄椋曰检刮检刮者尽取而靡有孑遗之意所过无不残㓕掳得男女老羸者甚㓜者色陋者杀之壮者曰土乖㓜者曰頼子皆驱以为奴人之投其党者曰入火妇人艶而晳者畜为妇曰夫娘人有三四妇多至十数一语不合即剚以刃与之䖏者得至日莫无恙则心窃自贺古云好则人怒则兽形容尽之矣是月丞相又以王与敬摄元帅事守松江与敬㩀郡应平江完者遣部将萧亮贠成来与敬奔苗有松江火一月不絶城邑殆无噍类偶获免者亦举刵去两耳掠妇女刼货财残忍贪秽惨不忍言官庾尚有粟四十万余籍为巳有越五十日平江兵破淀湖栅苗夜遁去秋平江兵入杭苗将吴太旺败完者自嘉兴来驻兵城东菜市桥外未即进民自为战胜完者兵淫刑以逞嘉兴仅保孤城城之外悉遭兵燹有穷目力所至无寸草天木䖏完者虽阳浮尊事丞相生杀予夺扵已是决丞相仅得署成案然浙江之南则行御史台捴督官迈里古思建徳路则逹鲁花赤古笃鲁丁各自为守苗不敢犯其境完者之威令仅行扵杭州嘉兴两郡而巳筑营徳胜堰周围三四里子女玉帛皆在焉且以为郿隖计用法刻深任埶立威而邓子文金希尹王彦良之徒又悉邪佞䡖佻左右交煽气𦦨翕忽时左丞李伯昇行枢宻同知史文炳行枢宻同佥吕珎等皆先魁淮旅而降顺者丞相以其衆攻杀之既受围遣吏致牲酒于文炳为可怜之意曰硕少湏臾毋死得以底里上露报不可完者乗躁力战败尽杀所有妇女自经以死独平章庆童女以先徃在富阳得兑平章女已甞许嫁亲王为完者强委禽焉至是未及三月故数其罪者此居首诸军开门纳欵惟恐弗先文炳觧衣褁尸瘗之祭哭尽哀十八年秋八月也完者部将宋兴在嘉兴闭城自守亦攻降之城中燔燬者三之二民遇害者十之七南村野史曰苗入华夏民之不幸亦国家之不幸也国以民为本夲不固矣邦奚以宁为之将若相者在于明黜陟严赏罸奉将天威降者招之逆者讨之以培国家之本可也頋于此而不为又无它竒谋逺畧而乃借重扵非类正犹开虎兕之椑而使赴犬羊耳尚兾保民命为社稷计一何愚哉罪恶贯盈天怒扵上败亡辱身膏草野民争以为快寔亦自取之也惟完者则有说焉完者宠荣过望岂有贰志忠君爱民之道颇亦见诸行事独矜巳犯分贪财好色固夷性所然君子责备贤者于此可以畧之则罪亦未至扵死也兼以所部吏卒视完者起身等寒微故威令有所不信急之则恐内变缓之则壊法败度遂卒至扵如此亦可哀矣又惜乎草草之举㫁自一时吾恐国家之本剷刈殆尽虽有智谋之士亦无如之何矣天乎人乎吾不得而知也周待制白岩先生买地扵府城之郑揑儿坊剏义塾以淑后进筑础时掘地深才数尺有青石获双砚砚有欵识乃唐郑司户䖍故物塾旣成遂名双砚堂尓后先生之弟夲道先生登庚申科仕至恵州判官䖍字弱齐俗伪为揑儿云先师钱先生字伯全壬申科进士端重清慎语不伤气尝内一女鬟风姿秀雅殊可人意室氏劝先生私之正色而荅曰我之所以置此者欲以侍巾栉耳岂有它意哉汝乃反𣣔败吾徳邪即具赀嫁之果䖏子也先生云间人京口天庆观主聂碧窓江西人尝为龙翔宫书记国𥘉时䛇赦至感而有诗曰乹坤杀气正沉沉又徳燕台降徳音万口尽传新诏好累朝谁念旧恩深分茅列土将军志问舎求田父老心丽正立班犹昨日小臣无语泪霑襟又哀𬒳虏妇云当年结髪在深闺岂料人生有别离到底不知因色误马前犹自买臙脂又咏胡妇云双栁垂鬟别様梳酔来马上倩人扶江南有眼何曽见争卷珠帘看固姑江邻几杂志云丁正臣賷玉腴来馆中沈休文云福州人谓之佩羹即今鱼脬是也陆龟蒙蟹志云稲之登也率执一穂以朝其魁然后任其所之蚤夜曹沸指江而奔渔者纬萧承其流而障之名曰蟹断然纬萧二字尤竒乔孟符博学多䏻以乐府称尝云作乐府亦有法曰凤头猪肚豹尾六字是也大㮣起要羙丽中要浩荡结要响亮尤贵在首尾贯穿意思清新苟䏻若是斯可以言乐府矣此所谓乐府乃今乐府如折桂令水仙子之类太师伯颜檀权之日剡王彻彻都髙昌王帖木儿不花皆以无罪杀山东宪吏曹明善时在都下作岷江緑二曲以凨之大书掲于五门之上伯颜怒令左右暗察得实肖形捕之明善出避呉中一僧舎居数年伯颜事败方再入京其曲曰长门栁丝千万缕緫是伤心䖏行人折柔条燕子䘖芳絮都不由鳯城春做主长门栁丝千万结凨起花如雪离别重离别攀折复攀折苦无多旧时枝叶也此曲又名清江引俗曰江儿水南人方言曰温暾者乃微煖也唐王建宫词新晴草色暖温暾又白乐天诗池水煖温暾则古巳然矣飞云渡风浪甚恶每有覆舟之患有一少年子放縦不覊甞以所生年月日时就日者问平生富贫夀夭有告曰汝之夀莫能踰三旬及徧叩它日者言亦多同扵是意谓非乆于人世乃不娶妻不事生产作业每以䡖财仗义为志甞俟船渡傍见一丫鬟女子徘徊悲戚若将赴水少年亟止之问曰何为䡖生如此荅曰我本人家小婢主人有姻事暂借亲眷珠子耳环一双直钞三十余定今日送还竟于中途失去寕死耳焉敢归少年曰我适拾得但不审果是汝物否方再三磨问颗数装束实是遂同造主人主人感谢欲赠以礼辤不受既而主人怒此婢遣嫁业流剃者所居去渡所只尺间期岁少年与同行二十有八人将过渡道遇一妇人拜且谢视之乃失环女也因告其故于夫屈留午饭余人先登舟俄风涛大作皆塟鱼腹盖少年能救人一命而造物者亦救其一命以荅之后少年以夀终渡在温之瑞安今人谓贱丈夫曰汉子按北齐魏恺自散骑常侍迁青州长史固辞文宣帝大怒曰何物汉子与官不就又叚成式庐陵官下记韦令去西蜀时彭州刺史𬒳县令宻论诉韦前期勘知屈刺史诣府陈谢及逥日诸县令悉逺迎所诉者为首大言曰史君今日可谓朱研益丹矣刺史咲曰则公便自研朱汉子也吾响称舟人之老者曰长年长上声盖唐已有之矣杜工部诗云长年三老歌声里白昼摊钱髙浪中古今诗话谓川峡以篙手为三老乃推一船之最尊者言之耳因思海舶中以司柁曰大翁是亦长年三老之意檇李郭元之言至正乙未秋七月三日城东马桥上白龙挂盲风恠雨天闇黒若深夜然壊民居五百余所大尽㧞木自半空坠下悉折为二雑以万瓦乱飞溪水直立人皆呌号奔赱不暇顾妻子龙由马槗历城北北丽桥望太湖而去时方在家家去城可三里许如闻万屋齐压急岀户四望黒云汹涌失府城所在经一二时方乃开霁不一年为战闘之地凡龙所过䖏棘寒烟衰草野燐视昔时之緐华一如梦也松江孙元璘言至正乙未七月六日夜自平江归泊舟城西栅口方掀蓬露坐忽见一星大如桮椀色白而微青尾长四五丈光𦦨烛天戞然有声由东北方飞入月中而止此时月如仰瓦正乗之无偏倚若人以手拾置其中者尝记宋张端义贵耳集云丁亥年余为仪真録参十月二十三日夜因观天象见一星入月筭暦者邹淮絶早相别云昨夜星入月恐两淮兵动不可住径唤渡过建康余问之古有此否邹云汉献帝时一次星入月今再见也十一月十二日刘倬举兵僇李姑姑反戈一城狼狈仅以身免继此兵祸未泯也㩀此说则松江之亦非偶然松江自丙申二月十八日军乱越三日苗来克复首尾两月之间焚杀掳掠十里之城悉化瓦砾之区视它郡尤可畏是则星入月不知此时在于何所分野顾乃松江独应其兆与浙省参政董公搏霄字孟起以名行当至正癸巳之间緫兵戍昱岭独松千秋三関日号令严肃民赖以安及克复诸郡不杀掳不抄掠其御将帅也凛然不可犯而四方之士归之者礼遇勤至尊酒在前起立捧觞既恭且和然复取其所长而任之若董公者可谓得待士之体矣不耐烦三字见宋书庾登之弟仲文传阿谁二字见三国志庞统传南村辍耕録卷之八南村辍耕录南村辍耕录卷之九南村辍耕録卷之九天台陶宗仪九成卢踈齐先生文章宗旨云大凢作诗须用三百篇与离骚言不関于世教义不存于比兴诗亦徒作夫诗彂乎情止乎礼义関睢乐而不淫哀而不伤斯得性情之正古人于此观风焉赋者古诗之流也前极宏侈之规后归简约之制古班固二都之赋冠絶千古前极铺张鉅丽故后必称典谟训诰之作终焉厥后十𢾗作者倣而俲之盖诗人之赋必丽以则也古今文章大家数甚不多见六经不可尚矣戦国之文反覆善辨孟轲之条畅荘周之竒伟屈原之清深为大家西汉之文浑厚典雅贾谊之俊徤司马之䧺放为大家三国之文孔明之二表建安诸子之数书而已西晋之文渊明归去来辤李令伯陈情表王逸少兰亭叙而以唐之文韩之雅健栁之刻削为大家夫孰不知然古文亦有数汉文司马相如扬䧺名教罪人其文古唐文韩外元次山近古樊宗师作为苦澁非古宋文章家尤多老欧之雅粹老苏之苍劲长苏之神俊而古作甚不多见盖清庙茅屋谓之古朱门大厦谓之华屋可谓之古不可大羔玄酒谓之古八珍谓之羙味可谓之古不可知此者可与言古文之妙矣夫古文以辨而不华质而不俚为髙无排角无陈言无赘辤夫记者所以纪日月之逺近工费之多寡主佐之姓名叙事如书史法尚书頋命是也叙事之后畧作议论以结之然不可多盖记者以备不忘也夫叙者次序其语前之说勿施于后后之说勿施于前其语次第不可颠倒故次叙其语曰叙尚书序毛诗序古今作序大格様书序首言昼卦书契之始次言皇坟帝典三代之书及夫子定书之由又次言秦亡汉兴求书之事诗序首言六义之始次言変风変雅之作又次言二南王化之自碑文惟韩公最髙毎碑行文言人人殊面目首尾决不再行蹈神道碑掲于外行文稍可加详埋文圹记最宜谨严铭字从金一字不况用善为文者宜如古诗雅颂之作行实之作当取其人平生忠孝大节其余小善寸长书法宜畧为人立传之法亦然䟦取古诗狼䟦其胡之义犯前则躐其胡䟦语不可多多则冗尾语冝峻峭以其不可复加之意说则出自巳意横说竖说其文详赡抑杨无所不可如韩公师说是也真公编次古文自西汉而下它并不録迄唐惟存韩公四记栁公㳺西山六记而巳古文之难岂其然乎耶律文正王于星暦医卜杂算内算音律儒释异国之书无不通究甞言西域暦五星宻于中国乃作麻荅杷暦盖囬鹘暦名也白湛渊先生续演雅十诗彂挥云海青羽中虎燕燕能制之小隙沉大舟関尹不吾欺者海青俊禽也而群燕縁擈之即坠物受于所制者无小大也草食押不芦虽死元不死未见涤肠人先闻弃箦子者莫北有名押不芦食其汁立死然以它药觧之即苏华佗洗肠胃攻疾疑先服此也谁令珠玉唾岀彼藜藿肠仁人不爲寳良贾宜深蔵者和林有尼能吐珠玉杂寳也婴啼闻木枝羝乳见茅茹何如百年身反尓无根㩀者漠北种羊角能产羊其大如兎食之肥羙婴啼木枝见山海经所载西狩获白麟至死意不吐代北有角端能通诸国语者角端北地异兽也能人言其髙如浮图才脱海鹤喙已登方物舆仰靣勿啾啾我长非侨如者小人长仅七寸夫妇二枚形躰毕具也羯尾大如斛坚车载不起此以不掉灭彼以不掉死者西漠有羯尾大于身之半非车载尾不可行也八珍殽龙鳯此出龙鳯外荔枝配江䖴徒夸有风味者谓迤北八珍也所谓八珍则醍醐麆沆野驼蹄鹿唇驼乳糜天鹅炙紫玉浆玄玉浆也玄玉浆即马妳子滦人新巨松童山八百里世无奚超勇惆怅度易水者取松煤于滦阳即今上都去上都二百里即古松林千里其大十围居人薪之将八百里也两驼侍雪立终日饥不起一觉沙日黄肉屏那足拟者沙漠雪盛命两驼趺其旁终夜不动用断梗架片毡其上而寝䖏于下煖胜肉屏且不起心兵也今妇人面饰用花子起自唐昭容上官氏所制以掩点迹大暦巳前士大夫妻多妒悍婢妾小不如意輙印靣故有月点钱点事见酉阳杂爼今上之长公主之驸马刚哈刺咱庆王因坠马得一竒疾两眼黒睛俱无而舌出至胸诸医罔知所措广惠司卿聂只児乃也里可温人也甞识此证遂剪去之顷间复生一舌亦剪之又于真舌两侧各去一指许却涂以药而愈时元统癸酉也广惠司者回囬之为医者隶焉㐮州谷城县城门外道傍石人缺剥腹上有字云磨兠鞬慎勿言是亦金人之流也距县西五十里有石人二相偶而立腹上题刻一云已及一云未匝不可得而详也吾郷临海章安镇有蔡木匠者一夕手持斧斤自外归道由东山东山衆所殡塟之䖏蔡沉醉中将谓抵家扪其棺曰是我榻也寝其上夜半酒醒天且昏黒不可前未免坐以待旦忽闻一人髙呌棺中应云唤我何事彼云某家女病损证盖其后园葛大哥淫之耳却请法师捉鬼我与你同行一观如何捾中云我有客至不可去蔡明日诣主人曰娘子之疾我能愈之主人惊喜诺以厚谢因问屋后曽种葛否曰然蔡徧地翻掘内得一根甚巨斫之且有血煑啖女子病即痊京师城外万栁堂亦一宴㳺䖏也野云㢘公一日于中置酒招䟽斋卢公松雪赵公同饮时歌児刘氏名觧语花者左手折荷花右手执盃歌小圣乐云緑叶隂浓徧池亭水阁偏趂凉多海榴𥘉绽朶朶蹙红罗乳燕雏莺弄语对髙栁鸣蝉相和骤雨过似璚珠乱撒打遍新荷人生百年有㡬念良辰羙景休放虚过富贫前定何用苦张罗命友邀賔宴赏饮芳醑浅斟低歌且酩酊从教二轮来徃如梭既而行酒赵公喜即席赋诗曰万栁堂前数畆池平铺云锦盖涟漪主人自有沧洲趣逰女仍歌白雪词手把荷花来劝酒歩随芳草去寻诗谁知只尺京城外便有无穷万里思此诗集中无小圣乐乃小石调曲元遗山先生好问所制而名姬多歌之俗以为骤雨打新荷者是也金石草木之変异杂见于传记数年来天下扰攘怪事尤甚信前人之书不诬也至正丙申浙西都郡皆有兵正月嘉兴枫泾镇戴君实门首栁树若牛鸣者三主人与㒒从悉闻之斩其树不一月苗军抄掠赀产又两月屋燬于兵是岁寒食日海塩州赵𥘉心率子姪辈诣先垄汛扫松揪忽闻如老作声戞戞不絶审听所在乃是一柏树顷间衆树同声和之一二时方止举家惶惑至八月苗军火其居明年六月红军掠货财妇女而姪善如死于难余亲见君实馆賔黄伯成与𥘉心之孙元衡说元衡善如子也其事虽迟速不同而二家之遭祸则一吁诚异哉至正丙申正月常熟州䧟松江府印造官号给散吏兵佩带以防姦伪号之制作画为圆圈绕圈皆火𦦨圈之内一府字以府印印府字上圈之外四角府官花押民间謡曰满城都是火府官四散躱城里无一人红军府上坐不二月城破悉如所言杭州赤山之隂曰筲箕泉黄大痴所甞结庐䖏其徒弟沈生狎近侧一女道姑闾门有欲白之于师沈惧引厨刀自割其执㡬死衆救得活而疮口流血经月余不合偶问诸阉奴教以煅所割执捣粉酒服如其言不数日而愈三寳柱字延珪色目人颇以才学知名虽湛于酒色而能练逹吏事刚正有守爲浙省郎中日大书四句于门屏之上曰逆刮蛟龙鳞顺捋虎豹尾若将二伎论尤比干人易其意盖以杜絶人之求请耳然亦隘矣哉终不大顕逹而死于难至元间平原郡公赵氏宋福王也其子娶全竹斋少保之女婚启内一聮云依光蓟北苟安公位之居囬首江南惟重毋家之念尽有味陶侃毋得古正之道彂人伦之本将示教于天下谓朴散俗壊乐溃礼阙有子不教不至于道若失大训不可登于伟望乃求师傅延英茂终日迫于用不欲于郄缺俄而车盖载止饩馈并竭茍失其人子将不进计画始成确然独断谓髪可弃训不可失乃金刀既止黰发云散怡然无咨嗟之色俨若待賔之具上恐不足以顕恭下未可谓训子頋其母激忿填膺寸晷是学不迨于至以超圣人之域焕乎贤者之业且礼信仁义君子之事妇人何得而知盖至道大䘮其俗巳乱故妇人贤君得以行其事千古之下厥行独明当时爲人之父爲人之母覩斯行闻斯举得不激厉乎苟天下皆如陶母之志则天下皆陶之子也盖人谓子㓜而蒙稺不致精训致悖大道乱人纪良可惜哉铭曰发也者为飬之具賔也者致教之英茍非异礼孰能作世之程千载之下如陶之毋安可継乎齐英因读唐皇甫持正先生文集见陶母碑不觉泣数行下追惟先妣拳拳于教子真有陶母之志是故今翰林承旨蜕菴张先生所譔墓铭有曰夫家贫劬力纺绩以给诸子无废学之辞自頋不肖不克勉于学已成令名罪莫大焉谨録于此庶亦可以自惧也婺州许白云先生字益之隐居金华山四十年不入城府着书立言足以垂教后世浙东㢘使王公継学访先生于山中谓先生清气逼人可畏既退明日以学行荐于朝有録其举文至者先生方讲说目不一少视其无意于仕䆠如此先生殁追谥文懿先生后至元丁廿夏六月民间謡言朝廷将采童男女以授鞑靼为奴婢且俾父母护送抵直北交割故自中原至于江之南府县村落凡品官庶人家但有男女年十二三以上便为㛰嫁六礼既无片言即合至于巨室有不待车舆亲迎輙徒歩以徃者盖惴惴焉惟恐使命戻止不可逃也虽守土官吏与夫鞑靼色目之人亦如之竟莫能暁经十余日才息自后有贵贱贫富长㓜妍丑匹配之不齐者各生悔怨或夫弃其妻或妻憎其夫或讼于官或死于天此亦天下之大変从古未知闻也呉中僧祖柏号子庭者素称滑稽口占絶句曰一封丹䛇未为真三桮淡酒便成亲夜来明月楼头望惟有姮娥不嫁人又有人集古句云翡翠屏风烛影深良宵一刻直千金共君今夜不须睡明日池塘是緑隂可谓深于命意者矣世以疗马者曰兽医疗牛者曰牛医周礼天官冡宰篇兽医下士八人注兽牛马之属按此则疗牛者亦当曰兽医矣天下兵甲方殷而淮右之军嗜食人以小児为上妇女次之男子又次之或使坐两缸间外逼以火或于鉄架上生炙或缚其手足先用沸汤浇泼却以竹帚刷去苦皮或盛夹袋中入巨锅活煑或刲作事件而淹之或男子则止断其双腿妇女则特剜其两乳酷毒万状不可具言緫名曰想肉以为食之而使人想之也此与唐初朱粲以人为粮置捣磨寨谓啖醉人如食糟豚者无异固在所不足论唐张鷟朝野佥载云武后时杭州临安尉薛震好食人肉有债主及奴诣临安止于客舎饮之醉并杀之水银和煎并骨销尽后又欲食其妇妇知之踰墙而遯以告县令令诘之具得其情申州録事奏奉勑杖一百而死叚成式酉阳雑爼云李廓在颕州获火光贼七人前后杀人必食其肉狱具廓问食肉之故其首言某受教于巨盗食人肉者夜入人家必昏沉或有魇不窹者卢氏杂说云唐张茂昭为节镇频喫人肉及除统军到京班中有人问曰闻尚书在镇好人肉虚实笑曰人肉腥而且䏰争堪喫五代史云苌从简家世屠羊从简仕至左金吾衞上将军甞歴河阳忠武武宁诸镇好食人肉所至多潜捕民间小児以食之赵思绾好食人肝及长安城中食尽取妇女㓜稚为军粮毎犒军辄屠数百人三国志云呉将髙澧好使酒嗜杀人而饮其血日莫必于宅前后掠行人而食之宋荘季𥙿鸡肋编云自靖康丙午岁金狄乱华盗贼官兵以至居民更互相食全躯暴以为腊登州范温率忠义之人泛海到钱唐有持至行在犹食者老痩男子痩词谓之饶把火妇人少艾者名之不羡羔小児唿为和骨烂又通目为两脚羊赵与峕賔退録云本朝王継勲孝明皇后母弟太祖时屡以罪贬后以右监门衞率府副率分司西京残暴愈甚强市民间子女以俻给使小不如意即杀而食之太宗即位㑹有诉者斩于洛阳又知钦州林千之坐食人肉削籍隶海南嗟夫食人之肉人亦食其肉此兵革间之流惨耳君子所不硕闻者其薛震辈当天下宴安之日而又身为顕䆠岂无珍羞羙善足以厌其口腹頋乃喜啖人肉是虽人类而无人性者矣终至于诛斩窜逐而后巳天之报施不亦宜乎王眉叜号溪月杭州人出家为道士受知晋邸后以弘文辅道粹徳真人管领郡之开元宫浙省都事刘君时中致者海内名士也既卒贫无以为躬徃吊哭周其遗孤举其柩葬于徳清县与巳之夀穴相近春秋祭扫不怠然此事行之于异教中尤不易得钱唐二字其来甚逺按史记始皇本纪至云梦浮江下丹阳至钱唐临浙江上㑹稽立石刻颂秦徳西汉地理志亦有钱唐县今唐字从土则误矣盖以钱易土及捐钱筑塘等事皆傅㑹之辞自注世说者巳然况后世乎道士张伯雨号句曲外史又号贞居甞从王溪月真人入京𥘉燕地未有梅花呉闲闲宗师时为嗣师新从江南移至护以穹庐扁曰漱芳亭伯雨偶造其所怳若与西湖故人遇徘徊既乆不觉熟寝于中真人终日不见伯雨深以为忧意其出外迷失街道也梦觉日巳莫矣归道所由嗣师笑曰伯雨素有诗名冝作诗以赎过伯雨遂赋长诗有风沙不惮五千里将身跳入仙人壷之句嗣师大喜送翰林集贤甞所徃来者袁学士伯长谢博士敬徳马御史伯庸呉助教飬浩虞脩譔伯生和之它日伯雨徃谒谢诸公惟虞先生全不言儒者事只问道家典故虽荅之或不能详末问能作㡬家符篆曰不能先生曰某试书之以质是否连书七十二家伯雨汗流浃背輙下拜曰真吾师也自是託交甚契故与先生书必称弟子焉伯雨杭州人水之咸淡相交䖏产河豚河豚鱼类也无鳞颊常怒气满腹形殊弗雅然味极佳煮治不精则能杀人所以东坡先生在资善堂与人谈河豚之羙云㩀其味真是消得一死浙西惟江隂人尤珍之毎春首𥘉出时必用羞祭品毕然后作羔而邻里间互相餽送以爲礼腹中之膟曰西施乳夫西施一羙妇耳岂乳亦异于人耶顾千载而下乃使人道之不置如此则夫差之亡国非偶然矣若鲚鱼子名螳螂子及松江之上海杭州之海寕人皆喜食蟛蜞螯名曰鹦哥觜以有极红者似之故也二物象形而云又非西施乳之比矣按类编鱼部引博雅云鯸䱌鲀也背青腹白触物即怒其肝杀人正今人名为河豚者也然则豚当为鲀至正辛巳莫春之𥘉江浙行省平章政事只理瓦台入城知任之日衣红児童謡曰火殃来矣至四月十九日杭州灾燬官民房屋公𪠘寺观一万五千七百五十五间烧死七十四人明年壬午四月一日又灾尤甚于先自昔所未有也数百年浩繁之地日就凋弊实基于此余甞见落水兰亭一卷乃五字不损本今呉中分湖陆氏所蔵而赵彛斋之物也彛斋宋宗室子讳孟坚字子固彛斋其自号居嘉兴之广陈酷嗜古法书名画能作墨花于水仙尤长此帖姜白石旧蔵后归霅川俞夀翁彛斋复从夀翁易得喜甚来夜囬櫂至昇山大风覆舟行李皆渰溺无余彛斋立浅水中手持此帖示人曰兰亭在此余不足分吾意也因题八字于卷首云性命可䡖至寳是保李子昭者松江府提控案牍李宗庆子也侧室刁氏有娠妻怒之箠挞苦楚昼夜不息数次自经与溺以省觉不得死窃自念曰我若就蓐亦必死耳等死何自求早死之为幸因多食海蛰与冷水胎既落血上冲心而身随亡不数日鬼恠百出妻得竒疾宛若死者但只心胸微温支躰不僵其家就牀褥作一窍任其便溺时以少饮纳口中辄咽不与亦不言肌经三年余形骸枯藁无复生理家人益厌之一夕忽诣舅姑所叩寝室户舅姑曰汝恶得至此必为鬼矣曰妾已复生实非鬼也硕见舅姑具告所然舅姑惊恐唿家人悉起取火烛之果此病躯及觇其卧榻已空始信之因问其详曰妾为亡婢诉冤摄至隂府即今岳祠也命妾与婢对词妾以汝懐孕时打骂则或有之然未甞令汝吞药损堕婢仇执甚坚妾不得白遂招承枷禁幽圄中日得小叔以饼饵粥饭之类相餽故不馁今复得送妾还入门弄其児戯挞之一下児哭遂推妾置灶上即若梦觉者但觉怠倦故勉强至此舅姑曰汝旣𬒳禁何自得释曰㑹上帝有赦故也急唿小郎妻问之曰适间児子惊啼云梦见乃父击其首小郎盖提控之次子㤗甫先为其妹夫金可大所杀者此妇至今强健与夫见寓府城西郭又复生两子矣志怪古或多然漫书于此以为世之妒妇劝赵魏公云作诗用虚字殊不佳中两聮填满方好出䖏才使唐巳下事便不古荘绰鸡肋编云太史公作伯夷传但云伯夷叔齐孤竹君之二子也而论语音註引春秋少阳篇谓伯夷姓墨名允一名元字公信叔齐名智字公逹夷齐谥也陆徳明取之不知少阳篇何人所着今世犹有此书否吾衍闲居録云孤竹君姓墨名台𥘉见孔丛子注中子名伯辽见周昙咏史诗注伯当作仲若如吾说则伯夷叔齐似又是名非谥矣淮海龚翠岩先生寓呉门日一僧权道衡者颇聡慧识道理先生与之㳺偶市肆粥汉印一颗权甞酬价归取镪先生适见主人以实告遂用十五缗买之语诸女女曰大人乃亦夺人所好先生惊悟即持送权遇诸道权曰先生爱而收蔵奚以赠曰在彼犹在此也权固辞曰在彼犹在此也相譲乆之沉诸渊而别吁若先生者可谓善矣孰谓异端中有此㢤然先生之女尤可敬也呉江华严寺浮图之颕望之二矢着其上簳羽宛然可辨相传宋南渡𥘉金人粘䍐乗快一彂而中又贾似道出督时祝矢自誓亦中焉故留题者有至今塔杪留遗镞犹是元戎金仆姑之句大徳庚子春寺主僧善信大修浮图更其颕而新之视向二矢实圆鉄条二交贯横亘盖必昔人以是辅颕且以防鹘之巢故耳传者所谓乃大妄也因着此以祛后世之惑长乐郭徳基有华严塔颕辨疑行于时盖郭甞官此州目击其非项后白发曰素领汉冯唐白首为郎官素发垂领南村辍耕录南村辍耕录卷之十南村辍耕録卷之九南村辍耕録卷之十天台陶宗仪九成周景逺先生名能文为南台御史时分治过浙省毎日与朋友徃复其书吏不乐似有举刺之意大书壁上曰御史某日访某人某日某人来访御史忽见之唿谓曰我甞又访某人汝乃失记何也苐𥙷书之因复谓曰人之所以读书为仕君子者正欲为五常主张也使我今日谢絶故旧是为御史而无一常寕不为御史不可灭人理吏赧服而退今官府收歛秋粮之际比先㳙吉启仓于青龙方厫房入粟六石六斗六升六合以应日盖国家𥘉无定制不知各䖏何以一皆如此余意必取上下四方六合之意耳凡食河豚者一日内不可服汤药恐内有荆芥盖与此物大相反亦悪乌头附马之属余在江隂时亲见一儒者因此䘮命其子尤不可食能使人胀死甞水浸试之经宿颗大如芡实世传中其毒者亟饮秽物乃觧否则必亡又闻不必用此以龙脑浸水或至寳丹或橄㰖皆可觧后得一方用槐花微炒过与干燕支各等分同捣粉水调灌大妙赵魏公刻私印曰水晶宫道人钱唐周草窓先生宻以玛瑙寺行者属比之魏公遂不用此印后见先生同郡崔进之药肆县一牌曰飬生主药室乃以敢死军医人对之进之亦不复说此牌魏公语人曰吾今日方为水晶宫吐气矣先辈虽谐谑自是可喜冯公士启甞言为八蕃云南宣慰司令史日甞因公差抵一站日巳莫矣站吏告曰今夜马判上岸麻线湏暂停驿程以避之问其故闭目揺手不敢言公怒便上马行数十里至大溪忽见一物如屋所谓乌刺赤者下马跪泣若告诉状唿问何为亦闭目摇手弗荅于是下马祝之曰某许昌人窃禄来此苟天命合尽尓其啖之否则容我行祝毕即转人溪中腥风臭雾触人口鼻既而各上马比曙抵前站吏惊曰是何麻线大胆若是耶公问此为何物始敢言曰马蟥精也麻线方言曰官人乌刺赤站之牧马者公官至礼部尚书善字训多字诗载驰女子善懐郑笺善犹多也汉书岸善崩善亦多也大宗师长春真人姓丘氏名䖏机字通宻号长春子登州栖霞县濵都里人也祖父业农世称善门金皇统戊辰正月十九日生生而聦敏有日者相之曰此子当为神仙宗伯大定丙戍年十九辤亲居崑崙山依道者脩真丁亥谒重阳全真开化王真君于海宁请为弟子戊申召见阙下随还终南山贞祐乙亥太祖平燕城金主奔汴丙子复召不起巳夘居莱州时齐鲁入宋宋遣使来召亦不起是年五月太祖自乃蛮国遣近侍刘仲禄持手诏致聘十二月至隐所召文云制曰天厌中原骄华太极之性朕居北野嗜愁莫生之情反朴还淳去奢从俭毎一衣一食与牛竖马圉共弊同飨视民如赤子飬士若兄第谋素和恩素畜练万衆以身人之先临百阵无念我之后七载之中成大业六合之内为一统非朕之行有徳盖金之政无恒是以受天之祐获承至尊南连赵宋北接囬纥东夏西夷悉称臣佐念我单于国千载百世以来未之有也然而任大守重治平犹惧有阙且夫刳舟剡楫将欲済江河也聘贤选佐将以安天下也朕践祚巳来勤心度政而三九之位未见其人访闻丘师先生体真履规愽物洛闻探赜穷理道沖徳着懐古君子之肃风抱真上人之雅操乆栖岩谷蔵身隐形阐祖宗之遗化坐致有道之士云集仙迳莫可称数自干戈而后伏知先生犹隐山东旧境朕心仰懐无巳岂不闻渭水同车茅庐三頋之事柰何山川悬阔有失躬迎之礼朕伹避位侧身斋戒沐浴选差近侍官刘仲禄俻䡖骑素车不逺千里谨先生暂屈仙歩不以沙漠悠逺为念或以忧民当世之务或以恤朕保身之术朕亲侍仙座钦惟先生将咳唾之余伹授一言斯可矣今者聊彂朕之微意万一明于诏章诚望先生既着大道之端要善无不应亦岂违衆生小硕哉故兹诏示惟宜知悉五月𥘉一日笔庚辰正月北行二月至燕欲俟驾回朝谒仲録令从官曷刺驰奏真人进表陈请表曰登州栖霞县志道丘䖏机近奉宣旨逺召不才海上居民心皆怳惚䖏机自念谋生太拙学道无成辛苦万端老而不死名虽播于诸国道不加于衆人内顾自伤哀情谁测前者南京及宋国屡召不从今者龙庭一唿即至何也伏闻皇帝天赐勇智今古絶伦道恊威灵华夷率服是故便欲投山窜海不忍相违且当冒雪冲霜图其一见兼闻车驾只在桓抚之北及到燕京听得车驾遥逺不知其㡬千里风尘澒洞天气苍黄老弱不堪切恐中途不能到得假之皇帝所则军国之事非已所能道徳之心令人戒欲悉为难事遂与宣差刘仲禄啇议不若且在燕京徳兴府等䖏盘桓住坐先令人前去奏知其刘仲禄不从故不免自纳奏帖念䖏机肯来归命逺冒风霜伏望皇帝早下寛大之䛇详其可否兼同时四人出家三人得道惟䖏机虚得其名颜色顦顇形容枯藁伏望圣裁龙児年三月日奏十月曷刺回复奉敕旨曰成吉思皇帝敕真人丘师省所奏应召而来者具悉惟师道踰三子徳重多方命臣奉厥玄纁驰传访诸沧海时与硕适天不人违两朝屡召而弗行单使一邀而肯𧺫谓朕天启所以身归不辤暴露于风霜自愿䟦渉于沙碛书章来上喜慰何言军国之事非朕所期道徳之心诚云可尚朕以彼酋不逊我伐用张军旅试临边陲底定来从去背寔力率之故然乆逸暂劳兾心服而后巳于是载扬威德畧驻车徒重念云轩既彂于蓬莱鹤驭可逰于天竺逹磨东迈元印法以传心老氏西行或化胡而成道顾州途之虽阔瞻凡杖以非遥爰荅来章可明朕意秋暑师比平安好旨不多及十四日辛巳十一月至邪迷思干城壬午三月过鉄门関四月逹行在所时上在雪山之阳舎馆定入见上劳曰它国征聘皆不应今逺踰万里而来朕甚嘉焉赐坐就食设二帐于御幄之东以居之约日问道以回纥叛亲征不果至九月设庭燎虚前席延问至道真人大畧荅以节慾保躬天道好生悪杀治尚无为清浄之理上说命左史书诸䇿癸未乞东还赐号神仙爵大宗师掌管天下道教甲申三月至燕八月奉旨居太极宫丁亥五月特改太极为长春七月九日留颂而逝年八十至元已巳正月诏赠五祖七真徽号而曰长春演道主教真人巳上见蟠溪集鸣道集西逰记风云庆㑹録七真年谱等书𥘉真人自行在归道由宣徳日一富家新居落成礼致下顾将兾一言以为福既入其室黙然无语輙以所持鉄柱杖于窓户墙壁上颇毁数䖏而出主人再拜希觧悟曰尓屋完矣羙矣完而必毁理埶然也吾不尓毁尓将无以图厥终今毁矣尓宜思其毁而欲克保全之则尓与尓子子孙孙庶㡬歌斯哭斯永终弗替主人说服吁真人真之道㦲宋季城信州掘土䖏为濠百畒许在郡南曰南池池之㫄可居旧为里人屋归附后逹鲁花赤㓕彻㩀有其地毎春夏之交群蝿聒耳寝食不安㑹三十八代天师张朝京回因以告天师朱书符篆新瓦上使人投池中戒之曰汝䵷毋再喧自是至今寂然汉书太液池中凫雏雁子布满充积用雁子甚佳王维诗芦笋穿荷叶菱花骨雁児又新浙省广济库岁差杭城諲实戸若干名充役库子以司出纳比一家中侵用官钱太多无可为偿府判王某素号残忍乃拘其妻妾子女于官又无可为计则命小舟载之求食于西湖以赀纳官鬼妾鬼马不肖辈群趋焉鲜于伯㡬先生枢作湖边曲云湖边荡浆谁家女緑惨红愁羞不语低回忍涙傍郎船贪得船头强歌舞玉壷羙酒不须忧鱼腹熊蟠弃如土阳䑓梦短匆匆去鸳锁生寒愁日莫安得义士掷千金遂令桑濮歌行路后王之子孙有为娼者人之报施一何捷也义兴王子明家饶于财所蔵三代彛鼎六朝以来法书名画实冠浙右毎年必祈一籖于烈帝庙以卜休咎一岁籖词有曰开沟凿井当得鼎殊不以爲意家人以啇贾至汴夹谷郎中者蔵一啇彛絶精妙示之曰恐尓王翁未必有此物也归以白即遣賷金购得之比旧蔵皆不能及至正壬辰冦起蕲黄将由义兴取道犯浙西子明其所蔵凿深窖以埋之彛亦在列既入窖作牛鸣者七夜颇可恠取出寄田家其窖后遭彂掘独此彛获存俗语以不洁爲鏖糟按霍去病传鏖皐䦨下注世俗谓尽死杀人爲鏖糟然义虽不同却有所出迈里古思字善卿西夏人侨居松江家贫授徒以飬母性至孝然落落不覊善谐谑名人士多与之㳺至正甲午进士及苐授绍兴路録事司逹鲁花赤比视篆天下云优所在悉瘵君抚字周至民爱之如父母乙未秋杭破遄即克复浙省左丞杨完者以夲部苗将持露布至统洞蛮甚衆意实觇视虚实又将流毒于我民也纵虐恣暴民皆束手惴惴不敢与争无故刼府架阁照磨陈脩家妻妾㡬𬒳汚君激怒填膺指挥吏兵收之郡民讙唿从事苗遂尽死后完者闻越民结义且固终不敢调兵渡浙江方集庆䧟时江南行台官流避庆元奉旨置治所于越遂君総督义民护城池君更募得勇悍者二千余人以果毅二字为号曰果毅军练习武事分拨守要害乃日与常所徃来者击鲜饮醲酣咏呌啸以为娯乐虽戸外上官坌至不少延纳武康宼起㩀有县境君收复朝廷旌其功除江南浙西道㢘访司知事未上又除江东建康道经歴浙省丞相塔失帖木児便宜除行枢宻院判官君即自署诸叅谋为幙官曰经歴曰都事者不可枚举时御史大夫拜住哥任猜祸吏为瓜牙又自统军三千曰台军纪律不严民横𬒳扰害有诉于君君輙抑之衆军皆怨怒然拜委琐龌龊惟以钩距致财为务君不礼之或以諌君曰吾知上有君下有民耳安问其它拜颇闻衘之遂与台军元帅列占永安张某万戸阎塔思不花玉哈刺帖木児等谋杀之未得间戊戌十月廿二日首事出兵踰曹娥江与平章方国珍部下万戸冯某闘既不利驻军东関单骑驰归拜意决矣廿三日迟明召君私苐议事入至中门左右以鉄槌挝杀之𥘉甚祕守阍军自相谓无已杀縂督官我辈幸也民始有闻之者走白君部捋浙东佥元帅黄中诸叅谋闻変奔避不顾至有坠城以出行四五十里者𥘉夜二鼓中提军入城危戒珠山拜未及知中卧病方饮药得少汗尚昏溃困顿左右扶翼擐甲上马遇台军于江桥闘十数合破阵䧟坚身当矢石郡民老㓜皆号泣曰杀我縂督官我尚何生为壮者助中军殊死戦台军一败涂地屠其二营入拜家姬侍奴隶死者相枕借一女为队官陈某所掠举君尸无元大索三日得于溺池中拜与二子匿𣑽宇幽隐䖏民见之齐唾其面且骂曰瞎贼我縂督官何罪而令致于此耶不自杀执以归中兾中杀之中觧其缚率诸军罗拜之曰縂督官忠肝义胆照映天地人神所共知公信任憸邪使国之柱石陨于无辜我之复讐明大义也杀我主将者既巳斩之公幸毋罪拜执中以泣曰我之罪尚何言尚何言既而军民为君持服为位以祭私谥曰越民考越六日拜自劾纳印绶去其印是夜遗失中以白金百两购得于一卒以还行台者君未死先王日有星大如桮椀红光烛天坠镇粤门化为石及君出师识者巳卜君之有死兆矣至是果验云南村野史曰兵凶器也戦逆徳也圣人不得已而用之故吾夫子必以临事而惧好谋而成荅子路行三军之问夫迈里古思受任云𥘉殊有古贤县令之风一握兵柄志满意得酣觞废事䡖谋首乱不旋踵而身首异䖏盖亦平昔越已之过有以醸成此与微中则老毋稚子亦皆几上之肉矣原其忠君爱民之心昞然与日星相昭明者则无可议也拜住哥为国大臣坐镇四者百官庶司孰不聴令迈之不奉台檄擅兴师旅明问其罪黜之可也斩之可也而乃隂结小丑作为此态是盗杀之非公论矣民心之所以不服良以是也噫享有尊爵重禄而当国歩囏难之日既不思㳙埃𥙷报之道又不责自已贪饕之非反以谋害忠良为先务谓之无罪得乎故其妻妾于女遭罹辱实自取之尚复何怜㦲三姑者尼姑道姑卦姑也六婆者牙婆媒婆师婆䖍婆药婆穏婆也盖与三刑六害同也人家有一于此而不致姦盗者㡬希矣若能谨而逺之如避蛇蝎庶乎浄宅之法不中用不可用也左传成二年郄子曰克于先大夫无能为役杜预注不中为之役使杜清碧先生字伯原有所编五声韵目大小篆分隶真草以至外化蕃书及国朝蒙古新字靡不收録题曰华夏同音至正壬午中书奏修三史以翰林待制聘先生起至武林辤疾不行盘桓乆之浙省平章康里子山公巙巙时来访一日语及声律之学因问国字何以用司喉字为首先生曰正如婴児𥘉堕地时作此一声乃得天地之全气也平章甚说服陶朱公飬鱼经曰夫治生之法有五水畜第一水畜鱼也此二字亦竒张邦基墨荘漫録云妇人之纒足起于近世前世书传皆无所自南史齐东昏侯为潘贵妃凿金为莲花以帖地令妃行其上曰此歩歩生莲花然亦不言其弓小也如古乐府玉台新咏皆六朝词人纎艶之言类多体状羙人容色之姝丽及言妆饰之华眉目唇口要支手指之类无一言称纒足者如唐之杜牧之李白李商隐之辈作诗多言闺帏之事亦无及之者韩偓香奁集有咏屧子诗云六寸肤圆光致致唐尺短以今校之亦自小也而不言其弓惟道山新闻云李后主宫嫔窅娘纎丽善舞后主作金莲髙六尺饰以寳物细带缨络莲中作品色瑞莲令窅娘以帛绕脚令纎小屈上作新月状素韤舞云中回旋有凌云之态唐镐诗曰莲中花更好云里月长新因窅娘作也由是人皆效之以纎弓爲妙以此知札脚自五代而来方爲之如熈宁元豊以前人犹爲者少近年则人人相效以不爲者爲耻也漳州笼溪县澳里人陈端才之妻蔡氏三玉后至元间本䖏宼起掠其里里媪集里中妇女同舟避难㓂追及三玉亟以水渍衣宼视三玉有姿色欲先污之三玉绐曰衣湿更求衣间宼取衣投水死宼曰溺者必跃以长竿络钩俟其跃而举之尸竟不跃宼退三玉之父端广舟次上流尸逆流附父舟捭之不去移舟遡河而上尸从之上者三父异甚视则其女也夫三玉一妇人耳宁死不辱出于天性宜其贞爽不昧如此鞑靼田地野马或与蛟龙交遗精入地乆之彂起如笋上丰下俭鳞甲栉比筋脉聮络其形絶类男隂名曰锁阳即肉从容之类或谓里妇之淫者就合之一得隂气勃然怒长土人掘取洗涤去皮薄切晒干以充药货功力百倍于从容也淮南潘子素甞作辊卦讥世之人以突梯滑稽而得顕爵者虽曰资一时之谑浪调笑不为无𥙷于名教卦辤曰辊亨可小事亦可大事彖曰辊亨天地辊而四时行日月辊而昼夜明上下辊而万事成辊之时义大矣哉象曰地上有不辊君子以容身固位𥘉六辊出门无咎象曰出门使辊又何咎也六二傅于鉄轊象曰傅于鉄轊天下可行也六三君子终日辊辊属无咎象曰终日辊辊虽危无咎也九四模稜吉象曰模稜之吉以随时也六五神辊象曰六五神辊老于事也上六或钖之髙爵天下揶揄之象曰以辊受爵亦不足敬也此篇或者又谓自宋末即有非潘所造未审是否后平江蔡宗鲁作吝卦以配之曰吝亨利居闲不利有所为彖曰吝鄙啚也利居闲无所求也不利有所为恐致祸也𥘉六居富吝于周急悔亡无攸利象曰吝于周急莫恤其贫也悔亡无攸利巳终有望也六二聴妇言至吝不飬其亲不恤其弟贞凶象曰听妇言昵于私也不飬其亲忘大恩也不恤其弟失大义也虽飬弗时亦致灾也故贞凶九三极吝吝其财不吝其身于行非冝象曰吝其财务至富也不吝其身乃轻生也六四太吝君子吉小人凶象曰吝于君子虽有言无尤也吝于小人虽不有言终有悔也六五不吝于色务所欲终以死亡凶朋来吝于酒食弗克欢无咎象曰不吝于色惑于淫也务所欲乐其顺从也终以死亡凶可知也朋来从具类也吝于酒食诚大谬也虽弗克欢可无咎也上九居其家不吝于内吝于教子弗叶吉象曰居其家妄自尊也不吝于内畏寡妻也吝于教子终无所成也近扶风马文璧琬又作谝卦曰谝贞亨𥘉吉终凶利见小人不利于君子彖曰贞正也亨通也通乎正言谝或庶㡬也终凶谝不由𥘉也利旦小人犹同类也不利于君子入于邪也象曰丽口掉舌谝君子以求名干禄𥘉九谝于同朋无咎象曰同朋于谝又谁咎也九二畧施于民吉象曰九二之吉以新衆聴也六三来其谝酒食用享象曰来其谝民取则也享其酒食以崇功也九四饰言如簧以娱彼心乃获南金象曰娱人获金不足道也九五君子终日髙谝王用徴安车以迎终岁弗宁后有凶象曰以谝受征不羞也终岁弗寕祖足烦劳也后有凶不副实也上六莾谝不巳四方欲杀之象曰莾谝取怒杀之何过也右三卦切中时病真得风刺之正因併録之广海采珠之人悬絙于要沉入海中良乆得珠撼其絙舶上人挈出之塟于鼋鼍蛟龙之腹者比比有焉有司名曰乌蜑戸蜑音但仁宗登极特㫖放免时敬公威卿为江西行省叅知政事俾该管掾史立案令广东帅府抄具乌蜑戸一一籍贯姓名置册申觧它省官曰中书咨文无是恐不必也公曰万一申明旧典庶不害及良民未㡬太后中使至人咸服公先见之明凡婢役于婢者俗谓之重台按左氏传昭公五年日之数十故有十时亦当十位自王以下其二为公其三为卿注云日中为王食时为公平旦为卿鸡鸣为士夜半为皁人定爲舆黄昏爲隶日入爲僚晡时爲仆日昳爲台㬂中日出阙不在第等王公旷其位又昭公七年天有十日人有十等故王臣公公臣大夫大夫臣士士臣皁皁臣舆舆臣台则所谓台者十等之至卑今岂亦本是与然加以重字尤有意文选曹公呉将校部曲文年月朔日子注彂时也南村辍耕録卷之十南村辍耕录南村辍耕录卷之十一南村辍耕録卷之十一天台陶宗仪九成王思善自号痴絶生其先睦人居杭之新门笃志好学雅有才思至正乙酉间檇李叶居仲寓思善之东里教授余从永嘉李五峯先生徃访之时思善在诸生中年方十二三巳能丹青亦觧写真先生即俾作一圆光小像面部仅大如钱而宛然无毫发异先生喜作文以华之尓后余复託交于其尊人日华遂与思善为忘年友思善継得中呉顾周道绪年开彂益造精微是故于小像特妙非惟貌人之形似枊且得人之神气甞授余祕诀并采绘法令着于此与好事者共之写像祕诀凡写像湏通晓相法盖人之面貌部位与夫五岳四渎各各不侔自有相对照䖏而四时气色亦异彼方呌嘨谈话之间本真性情彂见我则静而求之黙识于心闭目如在目前放笔如在笔底然后以淡墨覇定逐旋积起先兰台庭尉次鼻凖鼻凖既成以之为主若山根髙取印堂一笔下来如低取眼堂邉一笔下来或不髙不低在乎八九分中则侧邉一笔下来次人中次口次眼堂次眼次眉次颏次颊次发际次耳次发次头次打圈打圈者面部也必冝如此一一对去庶㡬无纎毫遗失近代俗工胶柱鼓瑟不知変通之道必欲其正襟危坐如泥塑人方乃传写因是万无一得此又何足恠㢤吾吁不可柰何矣采绘法凡靣色先用三朱腻粉方粉藤黄檀子土黄京墨合和衬底上面仍用底粉薄笼然后用檀子墨水斡染靣色白者粉入少土黄燕支不用燕支则三朱红者前件色入少土朱𬗋堂者粉檀子老青入少燕支黄者粉土黄入少土朱青黒者粉入檀子上黄老青各一点粉薄罩檀墨斡巳上看颜色清浊加减用又不可执一也口角燕支淡如要带笑容口角两笔畧放起眼中白染瞳子外两笔次用烟子点睛墨打圈眼梢微起有折便笑口唇上燕支蓦鼻色红燕支微笼面雀班淡墨水斡麻檀水斡髯色墨者依鬂发渲紫者檀墨间渲黄红者藤黄檀子渲发先用墨染次用烟子渲有间渲排渲乱渲当自取用手指甲先用燕支染次用粉染根凡染妇女靣色燕支粉衬薄粉笼淡檀墨斡凡染法白𥿄上先染后却罩粉然后再染提掇绢则先衬背后凡调合服饰器用颜色者绯红用银朱紫花合桃红用银朱燕支合肉红用粉为主入燕支合栢枝緑用枝条緑入漆緑合黑緑用漆緑入螺青合檀栁緑用枝条緑入槐花合官緑即枝条緑是鸭头緑用枝条緑入髙漆緑合月下白用粉入宗墨合栁黄用粉入三緑标并少藤黄合鹅黄用粉入槐花合砖褐用粉入烟合荆褐用粉入槐花螺青土黄标合艾褐用粉入槐花螺青土黄檀子合鹰背褐用粉入檀子烟墨土黄合银褐用粉入藤黄合珠子褐用粉入藤黄燕支合藕丝褐用粉入螺青燕支合露褐用粉入少土黄檀子合茶褐用土黄为主入漆緑烟墨槐花合麝香褐用土黄檀子入烟墨合檀褐用土黄入紫花合山谷褐用粉入土黄标合枯竹褐用粉土黄入檀子一点合湖水褐用粉入三緑合䓗白褐用粉入三緑标合棠梨褐用粉八土黄银朱合秋茶褐用土黄入三緑槐花合油里墨用𬗋花土黄烟墨合玉色用粉入髙三緑合鮀色用粉漆緑标墨入少土黄合氁子用粉土黄檀子入墨一点合蓝青用三青入髙三緑合金黄用槐花粉入燕支合雅青用苏青衬螺青罩鼠毛褐用土黄粉入墨合不老红用紫花银朱合蒲萄褐用粉入三緑𬗋花合丁香褐用肉红为主入少槐花合杏子绒用粉墨螺青八檀子合氁绫用紫花底𬗋粉榙花様畨皮用土黄银朱合鹿胎用白粉底紫花様水獭氊用粉土黄合牙笏用好粉一点土黄粉凝皁鞾用烟墨标柘木交椅用粉檀子土黄烟墨合金丝柘同上不入墨紫袍用三青燕支合其余不能一一脩载在对物用色可也凡合用颜色细色头青二青三青深中青浅中青螺青苏青二緑三緑花叶緑枝条緑南緑油緑漆緑黄丹飞丹三朱土朱银朱枝红紫花藤黄槐花削粉石榴颗绵燕支檀子其檀子用银朱浅入老墨燕支合江隂州宋李时兵马司在州治东南里许平地上司之后置土牢归附后有善地理者以为宜帝王居之人问其故曰君山龙脉正结于此是以知其然也皆弗之信越数年就其上起盖三皇庙亦竒术㢤君山州之主山也姑苏郑君辅放浪不覊爲漕府小史时督运至直沽狎逰群娼挑逹太甚殊弗堪之或有进药于郑曰此助阳竒剂也郑试传之数日后隂器消缩若阉䆠然竟以此终其身漫书为后人戒应之绍钱唐人以郷贡下第任嘉兴学正丁父忧仍寓居授徒至正壬辰秋避难于其诸生李氏子家去城数十里曰奉贤郷李之从祖号太无为道士住持紫虚观之绍一见若平生欢八月廿九日太无得中风疾之绍馈药疗之获苏日一再诣问九月四日又自𬗋虚问疾还寓忽得疾一中而殂其妻杨氏太史同佥瑀之女就所馆治䘮且以讣其母若弟于海宁及嘉兴城中𬗋虚之徒以其疾与太无同不以告是夜将半太无忽唿弟子卓䖏潜辈谓曰适得梦甚恠俾取𥿄笔书之云扵本观所奉岳祠之前见有某姓名吏及卒二人押男女各一併持公文而来因读其词曰嘉兴路城隍司准海宁州城隍司牒为陆小莲告至正八年内溺水事冤屈未伸今彂陈喜児应伟前去勒要应才同觧岳祠周府君取问太无询来使之详荅曰陆小莲者嘉兴百福坊人而应才之婢也为其妻妒逐之遂赴水死陈喜児者才之毋也时居海宁伟字之竒才之弟也居嘉㒷城东谓彼时不为救护故连逮耳太无见陈氏带锁衣白衣黄裙问之年六十有四应伟荷校衣青衣録其罪状皆历歴可记来使云今若贵司移牒温都统为之觧释则尚可也遂觉始知之绍巳逝王昌言与之绍有交承之好同寓其所明旦来𬗋虚太无因问应母之年及之竒之貌皆如所梦乃以告之昌言驰报杨氏杨即诣紫虚拜恳太无于床下谓梦中事皆实有之复自侯其详且言某夫胸间尚温手足犹欶故求移文觧释仍躬祷岳祠兾之绍之复生也是日午后之竒自城东来衣青衣云昨日亦得疾与兄同所见如太无梦今虽少甦犹愦愦莫知所以然至夜杨氏以忧惧亦疾作旋即无它而之绍气巳絶矣时建徳卲青溪偶宿紫虚目击其事翼曰遂行不知徃讣陈氏者归报何如及之竒之死生耳开元时髙太素隐啇山起六逍遥馆各制一铭其三为名曰𥘉出铭曰折胶堕指梦想负背金锣腾空映檐白醉见清异録楼攻媿甞取白醉二字以名合聂以道宰江右一邑日有村人早出卖菜拾得至元钞十五锭归以奉母母怒曰得非盗来而欺我乎縦有遗失亦不过三两张耳宁有一束之理况我家未甞有此立当祸至可急速送还毋累我为也言之再子弗从母曰必如是我须诉之官子曰拾得之物送还何人母曰但于元拾处俟候定有失主来矣子遂依命携徃顷间果见㝷钞者村人本朴质竟不诘其数便以付还傍观之人皆令分取为赏失主靳曰我元三十㝎今才一半安可赏之争閙不巳相持至事下聂推问村人其辤实又暗唤其母审之合乃俾二人各具失者实三十定得者实十五定文状在官后却谓失主曰此非汝钞必天赐贤母以飬老者若三十定则汝钞也可自别寻去遂给付母子闻者称快朶那者杭城东伟兀氏之女奴也年十九勤敏谨愿主卒某郡官所朶那奉主妇日谨主妇亦委以腹心至正壬辰秋七月𥘉十日㓂䧟杭刼官民府库至伟兀氏家不得物乃反接主妇柱下㧞刀砺上诸侍婢皆散走朶那独以身覆主妇请代死且告曰将军利吾财岂利杀人㢤凡家之货寳皆我所蔵主母固弗知若免主母死我当悉与将军不吝宼允觧主妇缚朶那乃探金银珠玉币帛等散至堂上㓂争夺竟又欲犯朶那身朶那持刀欲自屠曰我主二千石我誓不奴它姓主况汝贼乎宼惊异舍而去朶那泣拜主妇曰弃主货全主命权也妾受命主钥货今失货而全身非义也请从此死遂自杀时人莫不称之曰义烈义烈云龙广寒江西人多居钱唐挟预知之术游湖海间咸推为异人或谓专持寂感报耳袐呪故尓寂感即俗所谓万回哥哥之师号也释氏传灯録师姓张九岁乃能语兄戍安西父母遣问讯朝徃夕返以万里而回号万回又护法论虢州阌乡张万回法云公者生于唐贞观六年五月五日有兄万年乆征辽左相去万里母程氏思其信音公早晨告母而徃至莫持书而还护法论乃宋无尽居士张商英撰必有所㩀按此则师之灵通容有之广寒又行服气导引之法常佩小龟十数于身至晩仍觧饲之事母至孝六月一日母生辰方举觞为夀忽见北窓外梅花一枝盛开人皆以为孝行所感士大夫遂称之曰孝梅赠诗者甚多惟张菊存一篇最可脍炙曰南风吹南枝一白照万緑岁寒谁知心孟宗林下竹至治𥘉间广寒卒时年百有八岁犹童颜緑发云凡篙师于城埠市镇人烟凑集去䖏招聚客旅装载夜行者谓之夜航船太平之时在䖏有之然古乐府有夜航船曲皮日休诗有明朝有物充君信携酒三缾寄夜航之句则此名亦古矣世谓有疾曰不快陈夀作华佗传巳然至正庚子二月六日浙西诸郡震霆掣电雪大如掌顷刻积深尺许人甚惊异后閲李复中青唐杂记云宋元符二年九月廿一日夜镇洮大雷自𥘉更至四鼓凡一百三十余雷雪深二尺后旬日西羗叛以有俻无患出师大捷又周宻癸辛杂识云庚寅正月二十九日癸酉余至愽陆大雷雪下如织而雷不止天地为之陡黑平生所未见㩀二说如此然杭州自去岁十二月𬒳围至三月兵退岂即青唐之䜟与人之自辨白其事之是否者俗曰分䟽䟽平声汉书袁盎传不以亲为觧颜师古注曰觧者若今分䟽矣北齐书祖珽传髙元海奏珽不合作领军并与广宁正交结珽亦见帝令引入自分䟽髹器称西皮者世人误以为犀角之犀非也乃西方马韀自黒而丹自丹而黄时复改易五色相叠马镫磨擦有凹䖏粲然成文遂以髹器倣为之事见因话録今之人宅与迁居者隣里醵金治具过主人饮谓曰煖屋或曰煖房王建宫词太仪前日煖房来则煖屋之礼其来尚矣温州监郡某一女及笄未岀室貌羙而性慧父母之所钟爱者以疾卒念画工写其像岁序张设哭奠常时则庋置之任满偶忘取去新监郡复居是屋其子未婚忽得此心窃念曰娶妻能若是平生愿事足矣因以悬于卧室一夕见其下从轴中诣榻前叙殷勤遂与好合自此无夜不来踰半载形状羸弱父母诘责以实告且云至必深夜去以五鼓或赍佳果啖我我荅与饼饵则坚郄不食父母教其此畨湏力劝之既而女不得辤为咽少许天渐明竟不可去定然人耳特不能言语而巳遂真为夫妇而病亦无恙矣此事余童子时闻之甚熟惜不能记两监郡之名近读杜荀鹤松窓杂记云唐进士赵颜于画工䖏得一软障图一妇人甚丽颜谓画工曰世无其人也如可令生余愿纳为妻工曰余神画也此亦有名曰真真唿其名百日昼夜不歇即必应之应则以百家綵灰酒灌之必活颜如其言乃应曰诺急以百家綵灰酒灌之遂活下歩言笑饮食如常终岁生一児児年两岁友人曰此妖也必与君为患余有神劒可斩之其夕遗颜劒劒絻及颜室真真乃曰妾南岳地仙也无何为人画妾之形君又唿妾名既不夺君愿今疑妾妾不可住言讫携其子却上软障覩其障惟添一孩子皆是画焉读竟转怀旧闻巳三十余年若杜公所书不虚则监郡子之异遇有之矣今人谓驵侩者为牙郎本谓之互郎谓主互市事也唐人书互作牙互与牙字相似因讹而为牙耳松江蟠龙塘普门寺侧一无主古墓至正已亥春为其里之张雕盗彂有志石乃宋时钱叅政良臣妹讳惠净以该恩奏封孺人生一男五女年六十有五甞舍田入寺因于绍熈四年十月祔夫墓之右破棺无秽气颜色如生口脂靣泽若𥘉傅者冠服鲜新亦不朽腐得金银首饰噐皿甚多至脱其繍履传相玩弄人以为异余闻汉广川王去疾彂魏王子且渠冡无棺椁有石床牀下悉是云母床上二尸一男一女皆年二十余东首祼卧颜色如生人鬂发亦如生人此恐是云母之功今此妇塟日距今百七八十年而亦不损壊其理有何邪平江在城峨眉桥叶剃者门首檐下有一枯井深可丈许偶所畜猫坠入适隣家浚井遂与井夫钱一缗俾其取猫夫父子诺子既入井乆不出父継入视之亦不出叶皇恐系索于要令家人次弟放索将及井底亟唿救命比拽起下躰巳僵木如尸而气息奄奄郷里救活之白于官官来騐视令笼次下烛彷彿见若有㫄空者向之死人一横卧地上一斜倚不倒钩其发提出徧身无它恙止紫黑耳衆议以恐是蛟蜃之属实之土焉余意山风蛮瘴尚能杀人何况乆年干涸隂毒凝结纳其气而死复奚凝㢤此事在至正巳亥秋八月𥘉旬也后读酉阳杂爼有云凡冡井间气秋夏多杀人先以鸡毛投之直下无毒回舞而下不可犯当以泔数斗浇之方可入矣得此一章信余意之诚是也前至元间杭州有郑万户者天性浚急不能有所容而奉事母夫人俻极孝道母诞日垂至预市文绣氁段制𫀆为夀鍼工持归缝缀既成为油所汚时估贵重工莫能偿自经不死邻妇有识其母者潜送入白之至日卧不起子至候问安否见有忧色请其故曰昨莫偶视新𫀆适几上油缶翻溅渍成玷我情思殊不佳耳子告曰一袍壊复制一袍可也夫人何重惜乃尓母阳为自觧遂起受子孙拜贺如常岁仪人咸以此贤母而益见万户之孝国朝妇人礼服逹旦曰𫀆汉人曰团衫南人曰大衣无贵贱皆如之服章但有金素之别耳惟䖏子则不得衣焉今万户有姓者而亦曰𫀆其母岂逹旦与然俗谓男子布衫曰布𫀆则凡上盖之服或可㮣曰𫀆睱日读书遇事物史异名者偶记一二以俻采覧云割政父马毳布香物蔵鱼请室㹸糖令草毛席竹綀竹萌练香南威石蜜木蜜杂馥脂炬竹胎调香毛布猎碣玉洼浃日浃辰丹若木八刺字西瑛西域人其躯榦魁伟故人咸曰长西瑛云一日方与妻对饭妻以小金鎞刺脔肉将入口门外有客至西瑛岀肃客妻不及啖且置器中起去治茶比回无覔金鎞䖏时一小婢在侧执作意其窃取拷问万端终无认辤竟至陨命岁余召匠者整屋扫瓦瓴积垢忽一物落石上有声取视之乃向所失金鎞也与朽骨一块同坠原其所以必是猫来偷肉故带而去婢偶不及见而含冤以死哀哉世之事有如此者甚多姑书焉以为后人鉴也杭民尚淫奢男子诚厚者十不二三妇人则多以口腹为事不习女工至如日用饮膳惟尚新出而价贵者稍贱便鄙之縦𣣔买又恐贻笑邻里至正已亥冬十二月金陵㳺军斩関而入突至城下城门闭三月余各路粮道不通城中米价涌贵一斗直二十五缗越数日米既尽糟糠亦与常日米价等有赀力人则得食贫者不能也又数日糟糠亦尽乃以油车家糠饼捣屑啖之老㓜妇女三五为群行乞于市虽姿色艶丽而衣裳济楚不暇自渐也至有合家父子夫妇兄弟结𬒮把臂共沉于水亦可怜也一城之人饿死者十六七军既退呉淞米航凑集借以活而又太半病疫死岂平昔浮靡暴殄之过造物者有以警之与平江承天寺𥘉畜大木将造千佛阁㑹浙省灾责有司籍所在木植官酬以价寺一黠僧于阁木上皆凿万岁阁三字于是有司不敢取及阁成其字固在诸寺观凡起造必作俪语题两梁间其余则记住持檀越主名此所必然独承天诸殿俱否至正丙申春今张太尉未归顺时伪称诚王国号大周改元天祐暦日明时由淮渡浙攻破平江即承天以居尽撤去殿上像设坐于其中且以僧元凿字名其阁岂亦有定数乎淮人宼江南日于临阵之际齐声大喊阿癐癐以助军威按朝野佥载武后时沧州南皮县丞郭胜静毎巡乡唤百姓妇託以缝补而姦之其夫至缚胜静鞭数十主簿李懋徃救觧之胜静羞讳其事低身荅云忍痛不得口唱阿癐癐胜静不𬒳打阿癐癐㩀此乃有所本国朝海运粮储自朱清张瑄始以为古来未甞有此按杜工部诗出塞云渔阳豪侠地击鼓吹笙竽云帆转辽海稉稲来东呉又昔㳺云幽燕盛用武供给亦劳哉呉门持粟帛汎海凌蓬莱如此则唐时巳有海运矣朱张特举行耳杜阳父江隂人隐居教授妻呉辟纑以资之天暦间浙右菑荒米价腾踊学徒散去困于饥饿呉之兄弟屡劝斩丘木粥墓地以少延余息阳父坚持不可継𣣔挈呉归呉曰夫既尽孝妾独不以义自䖏宁不食若粟遂相枕借而卒至正辛夘春江隂永宁乡陆氏家一猪产十四児内一儿人之首靣手足而猪身南村辍耕録卷之十一南村辍耕录南村辍耕录卷之十二南村辍耕録卷之十二天台陶宗仪九成唐南阳樊宗师字绍述所譔绛守居园池记艰深竒涩读之徃徃昧其句读况义乎哉韩文公谓其文不蹈袭前人一言一句观此记则诚然矣宋王晟刘忱甞为觧释今不复有偶得滦阳赵仁举字伯昻笺注本句分字析词理焕然因书其记传其句读以便披览云有未觧者又须观全註可也点法为句为读记曰绛即东雍为守理所禀参实沈分气畜雨河润有陶唐兾遗风余思晋韩魏之相剥剖世说搃其土田士人令无暁杂优宜得地形胜泻水施法岂新田又蕞猥不可居州地或自有兴废人因得附为奢俭将为守恱致平理与益侈心耗物害时与自将失敦穷华终披夷不可知陴孤颠跒倔玄武踞守居割有北自甲辛苞大池泓横硖旁潭甲癸次木腔瀑三丈余涎玉沬珠子午梁贯亭曰回涟虹蜺雄雌穹鞫觑碍佷岛泜淹淹委委莎靡缦萝蔷翠蔓红刺相拂缀南连轩井阵中涌曰香承守寝睟思西南有门曰虎豹左画虎搏立万力千气底彂彘匿地努有脑口牙快抗电火雷风黒山震将合右胡人鬅黄㠾累珠丹碧锦袄身刀囊挝縚白豹玄斑饫距掌胛意相得东南有亭曰新前含曰槐有槐屓护䨴欝䕃后頥渠决决縁池西直南折庑赴可宴可衙又东骞渠曰望月又东骞穷角池研云曰柏有柏苍官青士拥列与槐朋友巉隂洽色北俯渠憧憧来刮级回西巽㬂间黄原玦天汾水钩带白言谒行旦艮间逺冈青萦近楼台井闾点画察可四时合竒士观云风霜露雨雪所为彂生收歛赋歌诗正东曰苍塘蹲濒西望瑶翻碧㶑光文切棃深挠挠收穷正北曰风隄乗携左右隄埶北回股努墆捩蹴墉䘖渠歆池南楯楹景怪爥蛟龙钩牵寳龟灵蠯文文章章隂欱垫㰹烟溃霭聚桃李兰蕙神君仙人衣裳雅冶可㑹脱赤热西北曰鳌䖶原閙咍储虚明茫茫嵬眼耳可大客旅钟鼓乐提鷴挈鹭池豪渠憎乖怜围正西曰白濵荟深棃素女雪舞百佾水翠披㬑㬑千幅迎西引东土长崖挟横埓日卯酉樵途隖径幽委虫鸟声无人风日灯火之昼夜漏刻诡姽绚化大小亭饾池渠间走池隄上亭后前陴乘墉如连山群峯拥地髙下如原隰隄谿壑水引古自源三十里凿髙槽絶窦墉为池沟渠瀑潨潺终出汨汨街衖畦町阡陌间入汾巨树木资土悍水沮宗族盛茂㫄䕃逺映锦繍交菓枝香畹丽絶他郡考其台亭池之増盖豪王才侯袭以竒意相胜至今过客尚徃徃有指可创起䖏余退常吁后其能无果有不补建者池由于汤及者雅文安彂土筑台为拒㡬附于污宫水本于正平轨病井卤生物瘠引古沃澣人便㡬附于河渠呜唿为附于河渠则可为附于污官其可书以荐后君子长庆三年五月十七日记又见一本亦註觧者不着姓名所分句读与前畧有不同䖏併附于此绛即东雍为守理所世说土田士人冝得地形胜自将失敦穷华陴孤颠跒倔玄武守居割有北自甲辛苞大池泓横硖㫄潭中癸次木腔瀑三丈余子午梁虹蜺雄雌穹鞫觑莎靡缦南连轩井阵左画虎搏立万力千气厎彂彘匿地电火雷风右胡人鬅黄㠾累珠丹碧锦袄身刀嚢鞾挝縚白豹玄班饫距掌脾有槐屓护䨴欝䕃渠决决縁池西直南折庑赴拥列与槐朋友巽㬂间白言谒行旦艮间逺冈青萦近可四时合竒士观云风霜露雨雪所为彂生收歛正东曰苍塘蹲濒西望瑶翻碧㶑正北曰风隄乗携左右隄埶北囬股帑墆捩蹴墉南楯楹景爥蛟龙钩牵烟溃霭聚开咍储虚明茫茫提鷴挈鹭㬑㬑千幅迎西引东日卯酉樵途隖径幽委虫鸟声昼夜大小亭饾池渠间走池隄上亭后前陴乗墉如连山群峯拥地髙下凿髙槽絶窦墉一为池沟渠瀑潨汨汨街衖畦町阡陌间入汾水沮宗族茂盛㫄䕃逺映锦绣交菓枝香畹丽絶地郡考其台亭沚之増后其能无果有不𥙷建者池由于炀及者雅文安诛病井卤生物瘠引古沃澣人便㡬附于河渠今寺观削木为筹置溷圊中名曰厕筹北史齐文宣王嗜酒淫泆肆行彺暴虽以杨愔为相使进厕筹然则愔所进者岂即此与按说文厕清也从广则声韵书𥘉吏切间也杂也次也圊也居髙临垂邉曰厕髙岸夹水曰厕史记踞厕见之注如淳曰厕音则谓牀邉㩀牀视之一云溷厕也厕牀邉侧汉书注如淳曰厕溷也孟康曰厕邉侧也师古曰如说是也仲冯曰厕当从孟说愚意古者见大臣则御坐为起夫武帝固以奴隶待青亦不应踞溷圊而见之然汉文居㶚北临厕使慎夫人鼓瑟注韦昭曰髙岸夹水为厕即此推之则凡厕者皆取其在两物间为义又郅都传贾姬如厕有野彘入厕命都击之则此之如厕亦恐非是溷圊它如刘安别传谪守都厕三年荘子庚桑篇适其偃註偃屏厕也屏厕则以偃仪礼既夕礼甸人筑坅坎隶人温厕塞厕万石君传建取亲中裠厠牏身自澣洒注孟康曰厕行清牏行中受粪凾也至于晋侯食麦胀如厕䧟而卒赵㐮子如厕执豫譲如厕擒莾何罗范睢佯死置厕中李斯如厕见鼠陶侃如厕见朱衣王敦如厕食枣刘寔误入石崇厕郭璞𬒳发厕上刘季和厕上置香炉沈庆之梦卤簿入厕中崔浩焚经投厕中钱义厕神李赤厕鬼蒯瞶盟孔悝于厕曹植戒露顶入厕之类则真溷圊矣南方或谓折花曰拗花唐元微之诗试问酒旗歌板地今朝谁是拗花人又古乐府拗折杨栁枝京师教坊官妓连枝秀姓孙氏盖以色事人者年四十余因投礼逸士风髙老为师而主教者褒必空湛静慧散人之号挟二女童放浪江海间偶至松江爱其风物秀丽将结数椽为栖息所郡人陆宅之甞徃访焉秀颇不以礼貌因其请作募縁䟽遂为譔之䟽曰京师第一部教坊占排场曽使万人喝啋道徳五千言公案抽锁钥只因片语投机向林下得大道真风指云间问前縁福地一跳身才离了百戯棚中圈子双摆手便作箇三清门下闲人赤紧地无是无非到大来自由自在识尽悲欢离合幻打开老病生死関交媾功成隂阳炭烧空慾海脩持行满雌䧺劒噼破愁城七星冠刚替下鳯头钗合欢带生纽做鹿皮袋空非空色非色即色是空道可道名可名强名曰道徃常时红裙翠䄂生绡帕勐可地草屦麻衣匾皁绦销金帐冷落风情飬丹炉消磨火性半世连枝带叶算从前歴尽虚花一朝刬草除根到此际方成结果㝷㡬箇烟霞外逍遥伴侣多少尘埃中浮浪男児存一点志诚心百事可做少㡬䖏风流债一笔都勾试问它浊酒狂歌争如我清茶淡话迷魂阵当时落䧟人负我我负人縂是虚脾玄関窍今日点开心即道道即心无非妙用牢着眼怕乌飞兎走急回头早鹤怨猿啼五陵人买笑追欢掉头不顾三岛客谈玄论道稽首相迎大都来㡬箇知音多管是前生有分玉楼花下千钟酒㡬畨歌白苎遏行云𥿄帐梅邉一炷香从此诵黄庭消永日桃花扇深蔵明月影椰子瓢长醉白云郷皓齿细要打叠少年歌舞锦心繍腹宣扬老子经文彂科打诨不离机锋课觜撩牙长存道眼烧夜香非寻佳偶披鹤星月下礼拜茅君登春台不望逺人驾鵉车云霄上追㝷萧史歌馆化为仙馆静戯房翻作道房幽净洗燕支见全真本来面目䡖𫾣檀板听歩虚别是宫商人尽夸七真台添上箇小孙姑我只道五城山册立了新王母不比寻常钩子曽经老大钳鎚百錬不囬万夫莫敌畴昔微通一笑白面郞争与纒头如今顿悟三生青眼人便当擡手既不作入梦朝云莫雨也须撇等闲秋月春风若教了蒲团上工夫便可到蓬壷中境界肯荘严一䖏千年香火是成就到头陆地神仙金银钞等物是必大块子舍来福禄寿利钱拟定加倍児还你得道者多助看琳宫寳殿日月交辉爱人者必亲仗玉磬金钟晨昏报徳䟽文一出逺迩传诵以资笑谈秀不可留遂宵遁然文虽新竒固近于俳视厚徳君子有间矣而其帷箔之不修者岂偶然哉文贞王阿怜帖木児之夫人举月思的斤以贤行称一日有献马鞭于马者鞭内暗蔵一鉄简㧞靶取之则得王喜持示夫人将酬以币夫人曰君平昔若甞害人则防人之必我害也茍无此心焉用为王悟亟逺之㤗州人袁氏兄弟二人同居飬母至正壬辰红巾压境兄弟负母逃避至中途兄念妻子不置辤母归惟弟与母借居田舎后城䧟其一房尽遭杀戮独弟之妻子获免乗间奔避适夫妇父子相㑹时传为孝行所感杭州行金玉府副縂管罗国噐郡人也天性仁慈有匠人程限稽违案具吏请引决罗曰吾闻其新娶若责之舅姑必以新妇不利口舌之余不测系焉姑置勿问后或再犯重加惩治可也夫罗职在造作耳尚能知此而受民命之寄者则反贪墨苛惨惟以鞭朴立威为务哀㢤谚云三代士䆠学不得着衣喫饭按魏书文帝䛇群臣云三世长者知被服五世长者知饮食则古巳有此语吕仲实先生佥浙西宪司事时有自首不合令女习学讴唱者先生案议云男女无父母之命私有所徃王法不许父母违男女之愿置之非地公论岂容所首冝不准合依律杖断又有年七十之上而敺人者案议云既能为不能为之事必当受不当受之刑先生文章政事皆过人逺甚而廉洁不污家甚贫至正闲官至中书左丞先生未显时一日晨炊不継欲擕布袍质米于人室氏有吝色因戯作一诗曰典却春衫办早厨老妻何必更踌躇瓶中有醋堪烧菜嚢里无钱莫买鱼不敢妄为些子事只因曽读数行书严霜烈日皆经过次弟春风到草庐后果及弟浙江一名钱唐江一名罗刹江所谓罗刹者江心有石即秦望山脚横截波涛中啇旅船到此多値风涛所困而倾覆遂唿云此事见呉越时僧赞宁传载中其昼夜二潮甚信上人以诗括之曰午未未未申申卯卯辰辰巳巳巳午午朔望一般轮此昼候也𥘉一日午末𥘉二日未𥘉十五日如𥘉一夜候则六时对冲子午丑未之类汉东宣伯聚先生甞作浙江潮候图说云大江而东凡水之入于海者无不通潮而浙江之潮独为天下竒观地埶然也浙江之口有两山焉其南曰龛山其北曰赭山并峙于江海之㑹谓之海门下有沙潭跨江西东三百余里若伏槛然潮之入于浙江也彂乎浩渺之区而顿就歛束逼碍沙潭回簿激射折而趍于两山之间拗怒不洩则奋而上隮如素蜺横空奔雷殷地观者胆掉渉者心悸故为东南之至险非它江之可同也原其消长之故者曰天河激涌曰地机翕张揆其晨夕之候者曰依隂而附阳曰随日而应月地志涛经言殊㫖异胡可得而一㢤盖圆则之运大气举之方仪之静大水承之气有升降地有浮沉而潮汐生焉月有盈虚潮有起伏故盈于朔望虚于两弦息于朓朒消于朏魄而大小凖焉月为隂精水之所在日为阳宗隂之所从故昼潮之期日常加子夜潮之候月必在午而晷刻定焉卯酉之月隂阳之交故潮大于余月大梁析木河汉之津也朔望之后天地之变故潮大于余日寒暑之大建丑未也一晦一明再潮再汐一朔一望再虚再盈天一地二之道也月经于上水纬于下进退消长相为生成暦数可推豪釐不爽斯天地之至信幽赞于神明而古今不易者也杭之为郡枕带江梅逺引瓯闽近控呉越啇贾之所辐凑舟航之所骈集则浙江为要津焉而其行止之淹速无不毕听于潮汐者或违其大小之信爽其缓急之宜则必至于倾垫底滞故不可以不之谨也某承乏兹郡属兵革未弭之秋信使之徃来师旅之进退虽期㑹纷纭邉陲警急必告之曰谨候潮汐毋躁进以自危然而迹累肩摩晨驰夕骛有不能人喻而户说之者考之郡志得四时潮候图简明可信故为之说而刻石于浙江亭之壁间使凡行李之过此者皆得而观之以毋蹈夫触险躁进之害亦庶乎思患而预防之之意云此说愽极群书辤理超诣而古今之论潮候者盖莫能过之矣因併録之千夫长李某戍天台县日一部卒妻郭氏有令姿见之者无不啧啧称赏李心慕焉去县七八十里有私出没䖏李分兵徃戍卒遂在行既而日至卒家百计调之郭氏毅然莫犯经半载夫归具以白为属所辖罔敢谁何一日李过卒门卒邀入治茶忽忆得前事怒形于色亟转身持刄出而李幸脱走诉于县县捕系穷竟案议持刄杀本部官罪死桎梏囹圄中从而邑之悪少年与官之吏胥皁隷辈无有不起觊觎之心者郭氏躬餽食于卒外闭户业绩纺以资衣食人不敢一至其家乆之府檄调黄岩州一狱卒叶其姓者至尤有意于郭氏乃顾视其卒日饮食之情若手足卒感激入骨髓忽传有五府官出五府之官所以斩决罪囚者叶报卒知且谓曰汝或可活我与为义兄弟万一不保汝之妻尚少汝之子若女才八九岁耳奚以依頋我尚未娶宁肯俾为我室乎若然我之视汝子女犹我子女也卒喜诺叶遂令郭氏私见卒卒谓曰我死有日此叶押狱性柔善未有妻汝可嫁之郭氏曰汝之死以我之色我又能贰适以求生乎既归特二㓜痛泣而言曰汝爷行且死孃死亦在旦夕我児无所怙恃终必死于饥寒我今卖汝与人嬢岂忍哉盖埶不容巳将复柰何汝在它人家非若父母膝下比母仍如是娇痴为也天苟有知使汝成立岁时能以巵酒奠父母则是我有后矣其子女颇聦慧觧母语意抱母而号引𥚑不肯释手遂擕二児出市召人与之行路亦为之堕泪邑人有怜之者纳其子女赠钱三十缗郭氏以三之一具酒馔擕至狱门谓叶曰愿与夫一再见叶听入哽咽不能语既而曰君优押狱多矣可用此少礼荅之又有钱若干可收取自给我去一富家执作为口食计恐旬日不及看君故也相别垂泣而出走至仙人渡溪水中危坐而死此䖏水极险悪竟不为冲激倒仆人有见者报之县县官往騐视得实皆惊异失色为具棺歛就葬于死所之侧山下又为申逹上司仍表其墓曰贞烈郭氏之墓大书刻石墓上至正丙戍朝廷遣奉使宣抚循行列郡廉得其事原卒之情释之人遂付还子女终身誓不再娶墨薮载徐氏书记云平一龆齓之岁见育宫中甞覩先后阅书法数轴将榻以赐藩令女学内人出六十余凾于亿岁殿曝之多装以牙轴紫罗缥云是太宗时所其中有故青绫䌚玳瑁轴者云是梁氏旧迹楷书毎凾可二十余卷别有一小凾有十余卷所记忆者是扇书乐毅告誓黄庭私访于所主女学问其凾出尽否荅云尚有不知其㡬至中宗神龙𥘉贵戚宠盛官禁不严御府之珍多归私室先尽金璧次及书法嫔主之家因此擅出或有报安乐公主者于内出二十余凾驸马武延秀乆践虏庭无功扵此徒闻二王之迹强效寳特时唿薛稷郑愔及平一详其善悪诸人随事荅称上者登时去牙轴紫缥易以轴黄麻𥿄缥题云特徤药云是虏语其书合作者时有太宗御笔于后题之叹其雄逸云云及考之书苑菁华特徤药作特徤乐恐是锓梓者之误耳世之曰乞求盖谓正欲若是也然唐时巳有此言王建宫词只恐它时身到此乞求自在得还家又花蕊夫人宫词种得海柑才结子乞求自过与君王暨阳之南门桥军人张旺者人咸称之曰张牌素兇狠无頼甞夜盗城西田父菜𬒳执濡其首溺池而释之以故恨入骨髓毎思有以为报而未能一夕宿火瓦罂徃烧其家道由观沟时月色微明昼师呉碧山尚未寝偶闻歩履声穴窓窥之见张前行而殇鬼百数踵其后饭顷又闻歩履声复窥之则张回而青衣童子二人前导焉呉甚惊恠盖张乃呉常所厚善者诘旦徃叩张张𥘉不承及语之审因以前事告且曰我实欲燬其室以快所愤因念冤冤相报无有了时遂弃火归它无见也呉乃告以其详张大感悟曰一念之顷可不谨哉即舍俗岀家人又咸称之曰张道人后竟得道云此在至正五年事也昔真州一巨啇每岁贩粥至杭时有挟姑布子之术曰鬼眼者设肆省前言皆竒中故门常如市啇方坐下坐忽指之曰公大富人也惜乎中秋前后三曰内数不可逃商惧即戒程时八月之𥘉舟次扬子江见江濵一妇仰天大号商问焉荅曰妾之夫作小经纪止有本钱五十缗每买鹅鸭过江货卖归则计本于妾然后持赢息易柴米余资尽付酒家率以为常今妾偶遗失所留本钱非惟饮食之计无所措亦必𬒳箠死宁自沉啇闻之叹曰我今厄于命设令铸金可代我无虞矣彼乃自夭其生哀㢤亟赠钱一百缗妇感谢去啇至家具以鬼眼之言告父母且与亲戚故旧叙永诀闭门待尽父母亲故宛转寛觧终弗自悟踰期无它故复之杭舟阻风偶泊向时赠钱䖏登岸散歩适此妇襁负婴孩遇诸道迎拜且告曰自蒙恩府抍㧞数日后乃产妾母子二人没齿感再生之赐者岂敢忘㢤啇至杭便遇鬼眼所惊顾曰公中秋胡不死乃详观其形色而笑曰公隂徳所致必曽救一老隂少阳之命矣啇异其术捐钱若干以报之巴思八帝师法号曰皇天之下一人之上开教宣文辅治大圣至徳普觉真智祐国如意大寳法王西天佛子大元帝师板的逹巴思八八合失南村辍耕録卷之十二南村辍耕录南村辍耕录卷之十三南村辍耕録卷之十三天台陶宗仪九成中书省准陜西行省咨察䍐脑児宣慰司呈入匝街礼敬坊王弼告至正三年九月内到义利坊平易店见有筭卦王先生因问来歴致争当月廿九日夜睡房窻下似风吹葫芦声不时有之请到李江法师遣送虚空人言筭卦先生使我来哭声内称冤枉弻祝之曰尓神尓鬼明以告我鬼云我是丰州黒河村周大亲女月惜至正二年九月十七日夜因后院𬒳这王先生将我杀了使奴婢使唤如今教在尓家作怪哭者索要衣服抄冩所说赴官陈告差卢捕盗等与社长呉信甫于王先生房内获木印二颗黒罗绳二条上钉铁鍼四箇魇镇女身小纸人八箇五色綵五色绒上俱有头髪相纒又小葫芦一箇上拴红头绳一条内盛琥珀珠二颗外包五色绒朱书符命一沓又告十二月𥘉三日有鬼空中言我是奉元路南坊开张机房耿大第二男顽驴这先生改名顽童我年一十八岁𬒳那老先生引三箇伴当杀了我二十二日又有鬼空中云我是察䍐脑児李帖家孩児延奴又名抢灰那老贼杀了秋改名买买我𬒳杀时年一十四岁勘问得犯人王万里即王先生状招年五十二岁江西省吉安路民于襄阳周先生䖏习会隂阳课命至顺二年三月内到兴元府逢见刘先生云我能使术法迷惑人心收採生䰟使去人家作祸广得财物我有收下的卖与你一箇随于身畔取岀五色綵帛并头髪相结一块言称这箇小名唤延奴我课筭㨂性格聪明的童男童女用符命法水呪语迷惑活割鼻口唇舌尖耳朶眼睛呪取活气剖腹掏割心肝各小块晒干捣罗为末收褁及用五色綵帛同生䰟头髪相结用𥿄作人形様符水呪遣徃人家作怪根随到伊下䖏至夜刘先生焚香念呪烧符聴得口言不见形影问师父你敎我谁家索甚去刘先生分付李延奴你与这先生做伴去说罢将呪语收禁万里与讫钞七十五两买得五色綵帛头髪相结一块称说我改名买买传教采生遣使收禁符命呪水又云牛狗肉破法休喫续后于房州山地面经过逢见广州旧识矌先生云我亦㑹遣使鬼䰟我有收下的生䰟卖与你万里与讫钞一定矌先生取出五色綵帛头髪相结𥿄人児一箇云此名取顽童万里将与李买买一䖏遣使以课算为由前到大同路丰州黒河村地面徃来至正二年八月内到于周大家课命将伊女周月惜八字看筭性格聪慧要将杀害收采生䰟至九月十七日夜于周大住宅后院墻下黒影内潜蔵间见一人徃后院内来认得系是月惜在彼出后万里宻念呪语向前拖拽徃东奔走将月惜禁止端立脱下沿身衣服用元带鱼刀将其额皮割开扯下悬盖眼瞻及将头髪割下一缕用𥿄人并五色綵帛绒线结成一块如人形様然后割下鼻口唇舌耳尖眼睛手十指梢脚十趾梢却剖开胸腹才方倒地气絶又将心肝肺各割一块晒干捣末于小葫芦内至正三年九月内来到察䍐脑児平易店安下开张卦肆与王弼相争挟雠令生䰟周月惜等三名前徃伊家作祸爲买马肉食用店内将牛肉作马肉卖与因此不能收禁事发到官及责得李福寳即李帖状结生到孩儿延奴常有疾病于五岳观口许出家落在𥿄灰内改名抢灰天暦二年二月内令其赶牛牧放不归此时饥荒想得𬒳人亏害不曽根寻及行移奉元路咸寕县并大同路丰州照勘耿顽童周月惜致死縁由相同呈乞咨请施行准此送㩀刑部拟得王万里残忍不道合令凌遅䖏死其妻子迁徙海南安置余㓜时甞见胡石塘先生玄寳传今不能记其全篇有人出永嘉髙则诚乌寳传相示虽曰以文为戯要亦有関于世教传曰乌寳者其先出于㑹稽楮氏世尚儒务词藻然皆不甚显至寳厌祖父业变姓名从墨氏㳺尽得其通神之术由是知名𥘉寳之先有钱氏者亦以通神术显迨寳出而钱氏遂废然其术亦颇相类故不知者犹以为钱云寳䡖薄柔黙外若方正内实垢汚善随时舒卷常自得圣人一贯之道故无入而不自得流俗多惑之凡有谋于寳小大轻重多寡精粗无不曲随人所求自公卿以下莫不敬爱其子姓蕃衍散䖏郡国者皆官给庐舍而加守护焉其有老死者则官为聚其尸而焚之盖知墨之末俗也寳之所在人争迎取邀致苟得至其家则老稚婢隷无不忻恱且重扄邃宇敬事保爱惟恐其它适也然素趍埶利其富室执人每屈輙徃虽终身服役弗厌其窭人贫氓有倾心愿见终不肯一徃尤不喜儒虽有转相与徃来者亦终不能乆留也盖儒墨之素不相合若此寳好逸悪劳爱俭素疾华侈常客于弘农田氏田氏朴且啬寳竭诚与交田氏没其子好奢靡日以声色宴㳺为事寳甚厌之隣有啇氏者亦若田氏父之为也遂挈其族徃依焉盖墨之道贵清净也故然其为人多诈反覆不常凡逹宫执人无不愿交而率皆不利败事故其廉外自持者率不与寳交自寳之术行挟诈者徃徃伪为寳术以售于时后皆败死故寳之术益尊是时崑崙抱璞公南海玄珠子永昌从革生皆能济人与世俯仰曲随人意而三人者亦頋与寳交茍得寳一徃则三人亦无不可致故时誉咸归于寳焉寳族虽伙然其状貌技术亦颇相似知与不知咸谓之乌寳云论曰乌氏见于春秋世本姓苑若存余技乌获皆为显仕至唐承恩重㣧始盛迨寳而益着寳裔本楮而自谓乌氏则变诈亦可知矣寳之学虽出于墨而其害道伤化尤甚虽孟轲氏复生不能辟也然使寳生于唐虞三代时其术未必若是显然则寳之得行其志者亦其时有以使之呜唿岂独寳之罪㢤新喻传汝砺先生若金尝志其妻殡云君讳淑字蕙兰姓孙氏其先汴人年二十三归我于湘中五日而卒君髙朗秀惠生六岁母卒父教以书稍长习女工晨起独先盥栉适父母所问安毕佐诸母具食饮退治女上晡时观经史或呜琴自休既夕聚家人暝坐说古贞女孝妇传烛至治女工如𥘉富贵家多求婚火不许及以许余家人不恱一曰有幸余疾者欲因动之君曰大人以爱子许人必慎所择矣即有不讳命也若等谓我且慕世俗冨贵而改聘耶有死而巳皆愧谢不敢复言事継母尽孝道死之日母大恸既瞑目乆忽徐起止母哭令自寛及母出私泣告余曰妾爲父母所偏爱即死必伤其心然终必死矣爲将柰何君后当贵幸念之言既复瞑目泰定五年八月廿有一日也后三日寓殡湘中及序其遗稿云故妻孙氏蕙兰早失母父周卿先生以孝经论语及凡女诫之书教之诗固未知学也因其弟受唐诗家法于庭取而读之得其音格辄能爲近体五七言语皆闲雅可诵非苟学所能至者然不多爲又恒毁其稿家人或窃收之令勿毁则曰偶适情耳女子当治织絍组紃以致其孝敬辞翰非所事也既卒家人哭而称之因出其稿得五言七首七言十一首五也言未成章者廿六句特为编集成帙题曰緑窓遗稿序而蔵之五言诗曰窓里人𥘉起窓前栁正娇卷帘冲落絮开镜见垂条坐对分金线行防拂翆趐流莺空巧语倦听不湏调小合烹香茗䟽帘下玉钩灯光翻岀鼎钗影倒沈瓯婢捧消春困亲尝散暮愁吟诗因坐乆月转晚妆楼灯前催晓妆把酒向髙堂但愿梅花月年年映寿觞采合闭朝寒妆成拟问安忽闻春雪下唤婢卷帘看粲粲梅花树盈盈似玉人甘心对氷雪不受艶阳春小小春罗扇团团秋月生蟠桃花树里绣得董双成自拂双眉黛何曽惯得愁若教如翆栁便恐不禁秋七言诗曰楼前杨栁发青枝楼下春寒病起时独坐小窓无气力隔帘风乱海棠丝窓緑寂寞掩残春绣得罗衣嬾上身昨日翆帷新病起满帘飞絮正愁人小妹方才习孝经可怜娇怯性偏灵自寻女诫窓前读嗔道不与听几点梅花发小盆氷肌玉骨伴黄昏䧚窓乆坐怜清影闲划金钗记月㾗绣𬒳寒多未欲眼梨花枝上听春䳌明朝又是清明节愁见人家买𥿄钱春雨随风粉墻园花滴滴断人肠愁红怨白知多少流过长沟水亦香春风昨夜碧桃开正想瑶池月满台欲折一枝寄王母青鸾飞去㡬时来空阶日晚雨才干小婢相随倚画䦨金钗误挂绯桃落罗䄂愁依翆竹寒小窓今夕绣鍼间坐对银蟾整翆鬟凡世何曽到天上月宫依旧似人间乞巧楼前雨乍晴弯弯新月伴双星隣家小女都相学闘取金盆看五生庭院深深早闭门停鍼无语对黄昏碧纱窓外𥘉生月照见梅花欲断䰟未成章诗曰露下庭梧叶风吹月桂花登楼闻过䧹开戸见栖鵶绣帘当雪卷银烛背风然雪睛山显翠风煖水生纹萱草当阶緑樱桃落地红芍药开时病荼䕷落䖏愁玉钗簮末利罗扇绣夫容窓前垂栁分春色镜里幽兰对晓妆花间影过那知燕栁外声来不见莺慈亲教婢回金剪娇妹嗔人夺绣鍼妆成寳镜杨花过行出珠帘燕子归自倾瓮里春泉水亲灌阶前石竹花海棠带雨燕支重杨栁凝烟翡翠浓先生既䘮妻哀戚之情多见于诗悼亡曰惊飈吹罗幙明月照阶戺春草忽不芳秋兰亦同死斯人藴淑徳夙昔明诗礼灵质奄独化孤䰟将安止迢迢湘西山湛湛江中水水深有时极山髙有时巳忧思何能齐曰月从此始皇天平四时白日一何遽勤俭毕婚姻新人忽复故衾裳歛遗棺椁无完具送葬出北门徘徊怛归路玉颜不可恃况乃纨与素累累花下坟欝欝茔西树他人亮同此胡为独哀慕新婚誓偕老恩义永且深旦暮为夫妇哀戚奄相寻凉月烛西楼悲风鸣北林空帷奠巾栉中房虚织絍辞章余婉娈琴瑟有余音睠言瞻故物恻怆内不任岂无新人好焉知谐我心掩冗抚长暮涕下霑衣襟人生贵有别室家各有宜贫贱逺结婚中心两不移前日良宴㑹今为死别离亲戚各在前临诀不成辞傍人拭我泪令我要裁悲共尽固人理谁能心勿思感独曰幽幽蕙草晚靡靡兰芳断皎皎夜泉人冥冥不复旦流尘栖暗壁凉吹经虚幔无论懽意消日复愁思乱䰟伤夕方永气变秋将晏当窓惨断素捐箧悲柔翰忆𥘉成好合誓且同忧患何言遂长终独䖏増永叹窹寐忽如在展转惊复散念兹何嗟及哀至聊自判百日曰人生悲死别矧在心相知新婚未及乆杳杳遽何之昔为连理木今为断膓枝相去时㡬何百日奄在兹亏月有圆夕逝水无还期弃置非人情何以慰我思入室曰汝合闭长夜幽兰坐复春犹疑挑锦字不见掩罗巾故物空在目萧条生网尘虚窓明月满芳砌緑苔滋花间时染翰尚忆觧题诗寂寞幽泉下贞心空自知追和蕙兰曰小窓开尽碧桃枝忆得青鸾化去时昨夜秋风动幽怨夣中吹断素琴丝江上愁时复值春带围寛尽不宜身阶前旧种樱桃树日暮飞花故着人嗟夫孙氏之诗依乎礼义先生之诗哀而不伤举得性情之正是可传也巳王皮者住鳯翔府城外八九里许盛暑中入城买皮料归至中途憇道傍大树下忽有二卒来前状貌竒恠似非凡世间人遽问曰汝王皮与王窃疑惧然不敢不以实对乃曰某是巳卒曰隂府摄汝王曰某平生无他过恶望赐矜怜卒不诺又告曰容到家与妻子一别可乎卒乃诺将及门卒力挽之不能入王大呌救我比妻子来前王巳仆地气絶既敛胸间微煖如生经宿未敢盖棺王于冥漠中随卒至一所若王者之庭仪卫吏隷无备具问曰汝为秦白起偏将坑赵降卒四十万知其罪否王荅曰某庸工平生不曽读书不知白起为何人亦不知降卒为何事于是令王起凡再歴二庭问亦如之答亦如之乃反接王一大池邉取池中泥涂其胸寒气凛洌洞腹透背王即悟曰某已记前身事矣遂觧其缚复引至元问苐三庭王告曰某当年曽为白起偏将其杀赵降卒时某曽力諌不从非某之罪顷间牵一荷铁校者跪王侧王认得似是白起而形骸骨立又若非似盖因乆囚故也起见王曰子来矣余复何言方招承庭吏发王还苐一庭检録阳寿及阅籍尚有若干年即命元摄卒引至元憇树下一推而王乃在棺中跳跃而起妻子亲隣既惊且喜叩问之备言其故有传之至京师者差进士卨哲笃来鳯翔覆察果实时王元吉为本府照磨元吉能备言其详且有抄録公文此一事然虽若幻诞端可为为将而嗜杀人者之戒故畧莭大槩如上杨州泰兴县马驼沙农夫司大者其里中富人陈氏之佃家也家贫不能岀租以输主乃将以所佃田转质于他姓陈氏田旁有李庆四者亦业佃种潜赂主家儿约能夺田与我而不以与陈氏者以所酬钱十倍之一分之家儿素用事因以利㗖其主主听夺田归李氏司固无可柰何既以糓田不相侔䡖其直十之一司愈不平㑹归而李与尝所用力及为立劵者杀鸡饮酒司因随所之所欲却司輙先持一巵酒饮之司忿恨去对妻语所以与李怨仇之故妻苦口諌曰吾之竆命也柰何仇人哉不聴夜持炬火徃烧其家忽闻得内有人娩司窃念吾所雠者其家公也何故杀其母子遂弃火沟中而归司无以为飬生计即所偿钱为豆乳酿酒货卖以给食乆之不复乏絶更自余而李日益贫更十年李复出所佃田质陈氏司还用李计复其田过种之钱比前又损其一为劵悉值前人相视惊叹司记为李所辱时今幸可一报复遂具鸡酒饮亦如之李妄前过不自责反怨薄巳怒甚归积膏火破盎中夜抵司家司妻方就蓐李犹豫间闻人启戸惧事觉遗火亟走而司家实不有人旦得火器塲中验器底有李字因悟昔我焚彼家以其家人产子不欲焚今彼焚我家而我之妻亦产子而不𬒳焚此天也非人也持钱五阡徃李曰昨日小人无状失礼义不得共饮兹愿少伸谢意幸母督过李疑诒以疾卧不起强请不已遂同之酒家邀酤儿与饮酒半自起酌酒劝李曰子之孙某年月日夜子时生而吾子亦夜者子时生怨仇之事慎勿复为具白前所仇事歴酒为誓语酤儿曰子识之试用此警世间人不善慎勿为也剧饮尽欢乃更约为㛰姻自是李亦不贫两家至今豊给此在至正𥘉元间吾谓司氏妇之极諌与司氏之易虑时天固巳监之所以李不复可加害也向使司氏决快所欲未必能复田縦复田未必不无一念之善从而两家子孙皆蒙其利泽书曰天道福善淫又曰惟上帝不常作善降之百祥作不善降之百殃呜唿天岂逺人哉天岂逺人哉甞读杜荀鹤诗其乱后逢村叜曰经乱衰翁居破村村中何事不伤䰟因供寨木无桑柘爲点郷兵絶子孙还似平宁徴赋税未尝州县畧安存至扵鸡犬皆星散日落前山独倚门山中寡妇曰夫囙兵死守蓬茅麻苎衣衫鬓发焦桑柘废来犹纳税田园荒后尚徴苗时挑野菜和根煮旋斫生柴带叶烧任尓深山更深䖏也应无计避征徭旅泊遇郡中乱曰握手相㸔谁敢言军家刀劒在要邉徧寳货无蔵䖏乱杀平人不怕天古寺拆爲修寨木荒坟掘作甃城砖郡侯逐去浑间事正是銮舆幸蜀年然方之今日始信其非寓言也今人谓曽祖父曰太公此盖相承之谬当称祖父为是后汉李固之父郃为司空固女当固伏诛日曰太公以来云注太公谓祖父郃也御史台准陜西行台咨监察御史乌古孙良桢呈伏闻纲常者天之所以经天下者也天子所以为天守纲常者也臣而不忠子而不孝凡触罪于纲常者不容于死又乌可䖏以相位俾之重任乎谨按辽阳行省丞相荅失帖木児心怀隂险行畜姦邪败壊彛伦反侧不道通天之罪无所于容昔在晋邸擢登首相居百僚之上极一品之荣受任托孤躬承顾命君臣分义至重且深及乎大事之时干戈之际尽领北上之兵以救颠危本官隂畜二心坐观成败南至红桥逗遛不进致于败亡不能死义腼面入降大亏臣莭反以借口矜为巳功天下义士闻之莫不为耻昔丁公为项王一将耳尝二心于汉及天下定髙帝诛之后世称其明断方楚之与汉敌国之执未分尚以大义责之以示垂戒今荅失帖木児之于晋邸爵禄之宠巳崇君臣之忿素定较之丁公不忠之罪又有甚焉况天暦之𥘉营充枢宻知院御史巳甞紏言又复贿赂权臣出为江西行省丞相两居江浙至与房隣拜降都运贿赂交通壊乱塩法至今官民皆𬒳其害中间徇私败政不可枚举所至之䖏流毒一方今则移置辽阳之民奚罪焉原其本官昔既不忠今岂尽节又兼辽阳即系东方重镇反覆之人岂宜䖏此脱有邉衅関系非䡖似此卖国卖臣之罪使其人巳死犹当追贬今既未死得以幸逭天禄设居相位是国法不行邪正不辨愚恐姦臣贼子接迹倣傚甚非国家之福伏望闻奏为天下正纲常之义将荅失帖木児流窜遐荒追夺累受宣命庻几人臣分严罪于纲常者死有余辜以为不忠不道之劝其于治道不为小𥙷天下幸甚公论幸甚至正元年八月十二日别理怯不花怯薛弟一日忽鲁钵里有时分云都赤汪家奴殿中百撒里大夫亦真班经歴臧吉蒙古必阇赤朶朶等奏台官备着西台文书俺商量来行与省家文书将他见行的勾当黜罢了呵怎生奏呵奉圣旨那般者钦此𥘉良祯之父福建闽海道肃政㢘访使润甫公年五十未有子夫人杜氏深以为忧屡请公再聘公不允仕西广时闻寡居王安人者羙而宜子夫人自为公谋聘之既归执妇礼甚恭长夫人数岁夫人推譲正寝以居之相䖏雍睦宛若姊娣饮食起居罔有不同公独内不自安越明年天人生良桢一日王氏告公曰君自有妇所以再娶妾者为嗣续计耳今夫人既生子妾何事焉即出道家冠服一以示曰妾之志决矣请从此辞夫人固留不得公囙谓夫人曰向吾再娶惧无后也若不改图人其以我为汰乎乃听王氏去奁赀万金返之自是岀居一女道菴戒行严谨人未尝能见其靣而夫人岁时问遗弥至后良桢贵显迎以归事之如亲母嗟夫自古求忠臣于孝子之门今良桢外有严君内有贤母教诲造就之道有过人者冝乎在家为孝子而在朝为忠臣也然其敭歴台省秉性刚介不畏彊御事无不言言必有中如驸马丞相恃居国戚莫敢孰何乃必发其底里直使去位而后巳推此一节则凡忠君之事类可知矣后至中书左丞而卒至元间释氏豪横改宫观为寺削道士为髠且各䖏陵墓发掘迨尽孤山林和靖䖏士墓尸骨皆空惟遗一玉簮时有人作诗以悼之曰生前不系黄金带身后空余白玉簮南村辍耕録卷之十三南村辍耕录南村辍耕录卷之十四南村辍耕録卷之十四天台陶宗仪九成萧景茂漳州龙溪隔洲里人儒而有文以谨厚信于鄊里仍至元间漳㓂乱景茂率鄊人立栅保险坚不可破㑹㫄里有人导之从间道入景茂𬒳执贼便拜曰汝贼也何拜贼欲胁之降以从民望景茂骂曰逆贼国家何负汝而反汝族汝里何负汝而坐累之贼相语曰吾杀官军将吏多矣至吾砦皆愞靡求生未有若此饿夫之倔彊者察其志终不为吾用留之秪取辱耳遂縳之于树刲其肉使自㗖之且嚼且骂曰我食我肉无若汝贼行将万叚狗彘弃不食贼怒絶其舌而死又江州路总管李黼字子威汝宁人泰定丁卯状元及第至正十年庚寅来守是郡政修民和明年辛卯夏五月红巾㓂逼淮西公即甲告江西行省以谓九江为䂊章藩屏之地蕲黄乃九江唇齿之邦不可不早为进兵守护或者非其过虑公乃张文牓以谕民曰为臣死忠为子死孝在黼之分惟知尽死守土而巳所谓城存与存诚亡与亡者也闻者悚然秋九月㓂侵蕲黄属邑公复上言冝速乗机进援苟淮西失守长江之险与彼共之非所恃矣行省不报既而蕲州䧟冬十月黄州䧟十一月二十五日行省平章秃坚不花奉中书省命领兵至公极陈攻守之䇿秃坚不花以隄备把截为辞越明年壬辰春正月𥘉二日行省右丞孛罗帖木児奉总兵御史大夫领枢宻院也先帖木児命领兵进攻淮西亦来屯驻逗遛不前十四日武昌䧟十六日藩王大臣官民舟航蔽江而下我民觧散十九日秃坚不花孛罗帖木児皆遯之僚佐司属为一空公亟发廪振民收召士卒数日稍辑机务繁剧不遑寝食以三十三日卧病然犹扶乗肩舆领兵出境行省以公忠诚昭着授本省叅知政事行江州南康路军民都摠管便宜行事二月𥘉九日秃坚不花惧台宪公议自三山移兵入城十一日㓂忽至城下甘棠湖纵火焚西门公立城上身当矢石秃坚不花从北门遁去日中执益炽分衆攻北门城遂䧟公犹执铁檛指挥左右迎戦衆惊溃公𬒳执胁以刄不肻降口骂不絶声遂杀之姪男秉昭亦遇害𥘉武昌䧟时公谓子秉方曰我国之守臣当死此土汝可奉母徃下江依伯父以存吾后秉方曰父死国子死父有何不可公怒曰汝不遵命是不孝也秉昭亦告其兄曰兄不去则叔父无后不孝莫大于是其当与叔父同死生矣兄无虑焉秉方不获巳买舟奉母夫人行舟次何家堡遅留不忍舍公闻之手批责以大义遂去不半月公死又江浙行省叅知政事樊执敬字时中郓人是年秋七月𥘉十日红巾自徽犯杭时公守宿卫于省有报巳入北関门省吏皆次第引去公独𬒳甲上马率宿卫兵急出省将捄関从者止之公曰吾封彊之守不守而去是以私利废臣道行至清河坊口遇它走将又以兵孤且散控其马首返公怒引佩刀斫其人曰城不守何适遂跃马逆战以死死时犹嚼齿骂不絶声死之所则天水桥也又福寕州尹王伯颜字伯敬濵州人由湖广行省知印歴官至兹任抚字多方政教大行是年春除福建塩运司同知将行㑹邻境贼衆埶颇张州民群拥马前拜且泣曰公吾之父母岂容舎我去方今兵戈蠭起公去吾民将孰頼父老千余人诣上司乞留公遂复留至秋贼衆自邵武间道迫福寕公募民兵得一千五百余人为守御俻冬十一月庚辰贼进至青皎屯杨梅岭公与中子相引兵直扺其营与战破之既而益衆复进我兵仅千余人乃分为二道拒之公为五百人还守州治壬午贼衆万余平旦攻西门衆寡不敌吏卒奔溃公独身奋以死自誓俄马中流矢遂为贼所执其魁首王兼善者谓曰闻公㢘能着称欲屈再尹此州公厉声叱曰我天子守臣义当杀贼不幸败有死耳魁怒令公跪公曰此膝岂跪贼耶魁益怒令左右殴之公曰我为人臣当为国死乃啮舌出血喷其面骂曰杀我即杀殴何也然可杀我不可害吾民官军旦暮旦至杀尓等无噍类矣㑹其执逹鲁花赤阿撒都刺至责之曰汝何得与王尹同起兵拒我阿撒都刺股慄口噤不能对公曰吾义当起兵杀贼何名拒汝因大骂不絶口且曰我死当为神以杀汝曹魁大怒遂害之临死色不变立而受刃頚㫁㣲有血如乳时年七十矣子相亦𬒳执魁欲官之相曰汝逆吾君又杀吾父义不共戴天我忠臣子讵能事贼邪魁知不可屈亦杀之相妻潘氏逃民间有恶少欲乱之不从执献魁潘恸哭曰吾既失所天义岂受辱乃絶不饮食及其二㓜女皆死又溧阳儒学教授林梦正字古泉吾郷人中书以着述荐得官是岁贼衆㓂溧阳获其魁张某先生问曰尓何人也应曰我父为军千戸红巾入境逼我父为帅父以年老不堪从事令我代先生痛骂之曰尓之父祖世为囯家臣子而尔忍伪邪既而其执复盛竟夺张去下令曰生得林教授者有赏先生匿它䖏得张曰前日骂我者非尓邪先生曰然张曰降我则俾亦为元帅同享富贵先生曰尓伪也我何为降再三终不屈縳手树不觧衣冠而杀之又江浙行省员外郎杨乗字文载濵州人蚤为天官小史辟中书叅议掾歴官至糓城介休二县尹拜监察御史擢今任是年杭州䧟公与郎中赫徳尓王仲温贠外月忽难都事张镛俱坐黜公退居松江之青龙镇后御史台以公等职在理不当罪宜复其官爵上之事遂白十六年丙申淮西䧟平江连䧟松江秋七月十八日遣所署官呉县丞张经等賷礼币造请公遣人告曰吾废䖏田里乆不足以蓐使者吾当择日受命请以币置里门外经等如其言公命子卣卓具牲醴告祖祢既竣事复命酒饮逮暮起行后圃中頋西日晴好慨然日晚节如是足矣命卣等治畦䖏置家事如平日抚其孙虎林若怡怡自得也帰坐至夜分二子立侍命曰二子行且休吾将就寝公俭约无姬侍其燕息寝䖏人莫得与俱诘且卣等恠寝门未启发视之则公巳自经得手书遗语大意言死生昼夜之理且以得存晚节为快又西台监察御史张公谢职居确山县县䧟贼贼魁者素闻公有治绩置公上坐脇之受伪官公唾骂之遂缚公妻孥九人至前先杀妾次杀子女以及妻毎杀一人则谕公曰御史若降余可免公弗为动容其骂如𥘉魁怒拽下坐杀之此在至正辛夘秋八月间公讳桓字彦威南村野史曰天下之事战争十有余年于兹矣为臣辱国为将辱师败降奔窜不可胜计甚者含诟忍耻偷生冐荣以为得志名节大闲一荡去弗顾求其忠义英烈于千百之中莫克什一咦忠义英烈虽岀于天性要亦讲之有素䖏之甚安故于造次颠沛之际决然行之而无疑如李总管黼王州尹伯颜樊叅政执敬张御史桓林教授梦正萧䖏士景茂之杀身成仁视死如帰是必讲之熟而䖏之当一旦出于人所不肎为遂以惊动天下而精英忠烈之气在宇宙间与嵩华相髙者自不容泯若桓之居在闲地乗之乆坐废黜梦正之分颛讲教视握将帅之权受民社之託任大而责重者有间矣一皆从容就义是尤难也景茂里中一儒生耳𥘉未尝得斗升之禄以养其父母尺寸之组以荣其身始扵保民终扵报国临大节而不可夺古称烈丈夫又岂能过是与至于子为父死妇为夫死声光赫奕照映史册使百世而下知纲常大义之不可废天理人心之不可㓕如此其有功扵名教为何如深仁厚泽涵养所致孰谓百年之国而无人哉瘗鹤铭华阳真逸譔上皇山樵鹤寿不知其纪也壬辰岁得于华亭甲午岁化于朱方天其未遂吾翔廖廓邪奚夺之遽也迺衷以玄黄之币蔵乎兹山之下仙家无隐我故立石旌事篆铭不朽词曰相此胎禽浮丘着经乃徴前事我传尓铭余欲无言尓其蔵灵雷门去皷华表留形义惟仿彿事亦微冥尓将何之觧化惟寕后荡洪流前固重扄右割荆门未下华亭奚集真侣瘗尓作铭丹阳外仙尉江隂真宰右刻在镇江焦山下顽石上潮落方可模相传为晋王右军书帷宋黄睿东观余论云为陶隐居书良是其曰今审是文格字法殊类陶弘景弘景自别华阳隐居今曰真逸者岂其别号与又其着真诰但云已卯岁而不着年名其它书亦尓今此铭壬辰岁甲午歳亦不书年名此又可证云壬辰者梁天监十一年也甲午者十三年也按隐居天监七年东㳺海岳权驻㑹稽永嘉十一年乙未岁始还苐山其弟子周子良仙去爲之作传即十一年十三年正在华阳矣后又有题丹阳尉江隂宰数字当是效陶书故题于石侧也王逸少以晋惠帝大安二年癸亥岁年五十九至穆帝升平五年辛酉岁卒则成帝咸和九年甲子岁逸少方年三十二至永和七年辛卯岁年三十八始去㑹稽间居不应三十二岁巳自称真逸也又未官于朝及闲居时不在华阳以是考之决非王右军书也审矣殴阳文忠公以为不类王右军法而类颜鲁公又疑是顾况云道号同又疑王瓉皆非睿字长孑号云林子邵武人又童逌书跋苐六卷载南阳张举子厚所记云瘗鹤铭今存于焦山凡文字句读之可识及点画之仅存者百三十余言而所亡失㡬五十字计其完书盖九行行之全者二十五字而首尾不预焉熈寕三年春余索其逸遗余焦山之隂偶得十二字于乱石间石甚迫隘偃卧其下然后可读政昔人未之见而世不传其后又有丹阳外仙江隂真宰八字与华阳真逸上皇山樵为传是真侣之号今取其可考者次序之如此又董君自书其后云文忠集古録谓得六百字今以石校之为行凡十八为字二十五安得字至六百疑书之误也余于崖上又得唐人诗诗在真观中巳列铭后则铭之刻非顾况时可知集古録岂又并诗系之邪君字彦逺号广川东平人又国朝郑枃衍极苐二卷论瘗鹤铭而刘有定释云润州图经以为王羲之书或曰华阳真逸顾况号也蔡君谟曰瘗鹤文非逸少字东汉末多善书惟隷最盛至于晋魏之分南北差异钟王楷法为世所尚元魏间尽习隷法自隋平陈中国多以楷隷相叅瘗鹤文有楷隷笔当是隋代书曹士冕曰焦山瘗鹤铭笔法之妙为书家冠冕前軰摹其字而不知其人最后云林子以为华阳隐居为陶弘景及以句曲所刻隐居朱阳馆帖叅校然后衆疑释然其鉴赏可谓精矣以余考之一本山撨下有书字真宰下有立石二字一本我传尓铭作出于上真尓其蔵灵作纪尓岁辰张本作丹阳外仙邵亢本作丹阳仙尉文有作丹阳外仙尉者且中间词句亦多先后不同尚俟挐舟过扬子手自模印以稽其得失之一二可也吾鄕柯敬仲先生际遇文宗起家为奎章阁鉴书博士以避言路居呉下时虞邵菴先生在馆阁赋风入松长短句寄博士云画堂红䄂倚清酣华发不胜簮㡬回晚直金銮殿东风软花里停骖书诏许传宫烛香罗𥘉剪朝衫御沟冰泮水挼蓝飞燕又呢喃重重帘幙在凭谁寄银字泥缄报道先生归也杏花春雨江南词翰兼羙一时争相传刻而此曲遂徧满海内矣剪一作试睦人邵玄问先生甞作忍黙恕退四卦掲之坐隅真得保身慎言絜矩知止之道者矣其忍卦曰忍亨𥘉难终吉利君子贞不利小丈夫彖曰忍刚发乎内柔制乎外故亨𥘉若甚难乃终有吉唯君子为能动心忍性不利小丈夫其中浅也象曰忍在心上忍君子以含容成徳𥘉一小不忍则乱大谋象曰小不克忍成大乱也次二必有忍其乃有济象曰能忍于中事克济也次三一朝之忿亡其身以及其亲象曰一朝之忿至易忍也亡身及亲祸孰大也次四出于下以成汉功韩信以之象曰下之辱小辱也成汉之功大功也次五张公艺九世同居书一忍字以对于天子象曰同居之义忍克致也积而九世有容徳也上六血气方刚戒之在闘象曰方刚之气忍则灭也形而为闘自求祸也其黙卦曰黙无咎可贞不利有所言彖曰黙不言也乱之所生也则言语以为阶是以君子慎宻而不出故无咎黙以自守其道可贞也不利有所言尚口乃穷也象曰口尚玄曰黙君子以去辨食静𥘉一守口如缾终吉象曰守口如缾谨所出其𥘉能黙终则吉也次二多言不如守中象曰言不如黙得中道也次三驷不及舌有悔象曰驷不及舌滕口说也一言之失悔何追也次四无以利口乱厥官卿士戒之象曰位高而言䡖亦可戒也次五圣人之教不言而信象曰不言而信渊黙之化也上六君子之道或黙或语象曰时然后言黙不可长也其恕卦曰恕有孚终吉彖曰恕之为道善推其所为而巳以巳之心合人之心巳所不欲勿施于人故有孚能以一言终身而行之其吉可知矣象曰如心恕君子以明好恶同物我𥘉一强恕而行求仁莫近焉象曰强而行之恕之始也行而不巳违道不逺也次二君子有絜矩之道象曰絜矩之道始也次三好人之所恶恶人之所好是谓拂人之性菑必逮夫身象曰拂人从欲身之菑也次四已欲立而立人巳欲逹而逹人象曰立而逹恕以从人也次五圣人与衆同欲象曰与衆同欲圣人之恕也上六责巳重以周待人轻以约象曰待人之法可用恕也责巳之道不可自恕也其退卦曰退勿用有攸徃彖曰退止也勿用有攸徃知止也日中则退而月盈则退而亏四时之运成功者退而况于人乎退之时义大矣哉象曰艮止其所退君子以晦蔵于宻𥘉一退无咎象曰其进未锐义无咎也次二难进易退象曰难进易退可事君也次三兼人凶象人之凶勇不知退也次四见可而进难而退象曰知难而退终无尤也次五终日如愚以退为进颜子以之象曰颜子之退进不可御也上六蝜蝂升高踬而不悔象曰蝜蝂升高其道竆也踬而不悔亦可戒也文章用事填塞故实旧谓之点鬼録又谓之堆垜死尸见江氏类苑今人以邪僻不经之术如运气逆流采战之类曰房中术按史周有房中乐汉书礼乐志髙祖时有房中词乐唐山夫人所作武帝时有房中歌又云房中者情性之极至道之际是以圣王制外乐以禁内情而爲之节文乐而有节则和平寿考及迷者弗頋以生疾而陨性命礼记曽子问衆主人卿大夫士房中皆哭注房中妇人也然房中之谓岂取此二书与娘字俗书也古无之当作嬢按说文烦优也肥大也从女㐮声女良切其义如此今乃通爲妇女之称故子谓母曰娘而世谓稳婆曰老娘女巫曰师娘都下及江南谓男觋亦曰师娘娼妇曰花娘逹旦又谓草娘苗人谓妻曰夫娘南方谓妇人之无行者亦曰夫娘谓妇人之卑贱者曰某娘曰㡬娘鄙之曰婆娘考之风俗通汉何敞为鬼苏珠娘按诛亭长龚寿隋书韦世康为绛州刺史与子第书云况娘春秋巳髙温清宜奉教坊记北齐时丈夫着妇人衣行歌㫄人齐和云䠌謡娘南史梁元徐妃与帝左右暨季江私通季江曰徐娘虽老尚犹多情又梁临川王宏侵魏魏遗以巾帼歌曰不畏萧娘与呉姥但畏合肥有韦虎谓韦叡吕僧珍也大业拾遗隋炀帝宫婢曰雅娘唐史张旭草书见公孙大娘舞劒器而通神又武承嗣闻乔知之婢窈娘羙夺取之杜工部诗耶娘妻子走相送又黄四娘家花满蹊白乐天诗呉娘暮雨萧萧曲韦应物诗春风一曲杜韦娘栁子厚下塲女墓砖记始名和娘乐府杂録张红红唱歌丐于市韦青纳为姬敬宗召入宫号记曲娘又望江南曲始自朱崖李太尉镇浙西日为姬谢秋娘所制明皇杂録称白鹦鹉为雪衣娘甘泽謡武三思晚获一妓曰绮娘狄仁杰至遂逃璧隙中曰我上天花月之妖也樊川集杜秋娘年十五为李锜妾锜败入宫后主谴归故里又窦桂娘父良建中𥘉为汴州户曹李希烈破汴州取桂娘去李贺集贺撰申胡子觱栗歌成朔客喜擎觞起立命花娘出幙徘徊拜告刘賔客集泰娘本韦尚书家主讴者河东记唐进士叚何卧病遇妊娘留诗而愈传竒崔氏鸎鸎婢曰红娘霍小玉传长安中有媒氏鲍十二娘薛苍驸马青衣也余媚娘叙録陆希声娶余媚娘媚娘约媒曰陆郎中若必得児侍巾栉湏立誓不置侧室及女奴图经蚕神谓之马头娘杜阳杂编南海贡其女卢媚娘工巧无比丽情集陈敏兄妾越娘貌羙兄死遂与欵狎续齐谐记齐颕寓山隂夜见前宰妾万女娘墨荘漫録李后主令宫媚窅娘以帛绕脚令纎小右畧举一二不能悉载是则今之云云皆有所本然都下自庶人妻以及大官之国夫人皆曰娘子未尝有称夫人郡君等封赠者载考之史隋柴绍妻李氏起兵应李渊与绍各置莫府号娘子军唐平阳公主兵与秦王定京师号娘子军花蕊夫人宫词诸院各分娘子位韩昌黎有祭周氏二十娘子文以此推之古之公主宫妃已与民间共称娘子则今之不分尊卑亦自有来矣至正壬辰春城平江于古城基内掘得一碑其文云三十六十八子寅卯年至辰巳合收张翼同为利不在常不在扬切湏欵欵细思量且卜水莫问米浮图倒地莫扶起修古岸重开河军民拍手咲呵呵日出屋东头鲤鱼山上逰星从月里过㑹在午年头右不晓所言何事姑识之或者以为三十六四九也张翼巳午之交也今张大尉苐行九四而同首乱者适十八人即十八子也岂其然与今世女子之笄曰上头而倡家䖏女𥘉得荐寝于人亦曰上头花蕊夫人宫调年𥘉十五最风流新赐云鬟使上头又天癸曰月事黄帝内经女子二七而天癸至月事以时下又曰女子不月史记济北王侍者韩女病月事不下诊其肾脉啬而不属故曰月不下又程姬有所避不愿进注天子诸侯群妾以次进御有月事者止不御更不口说故以丹注面目的的为识令女史见之王察神女赋施玄的的即上所云也然入月二字尤新王建宫词宻奏君王知入月唤人相伴洗裙𥚑至正乙巳春平江金国寳䄂人腊出售余获一观其形长六寸许口目耳鼻与人无异亦有髭髯头髪披至臀下湏髪皆黄色间有白髪二根徧身黄毛长二分许脐下隂物乃男子也相传云至元间世皇受外国贡献以赐国公阿你哥者无㡬何时即死因剖开背后剜去肠蔵实以它物仍缝合烘干故至今无恙按曰人长九寸殆谓此小人也靖或作竫音同然古尺短今六寸比之周尺将九寸矣则所腊者岂其人与天子临轩授钺频东南无地不红巾铁衣逺道三军老白骨中原万鬼新义士精灵虹贯曰仙家谈笑海扬尘都将两眼凄凉泪哭尽平生㡬古人此至正辛丑间张蜕菴承旨在都下寄浙省周玉坡叅政诗也夫翰苑词臣而寓言如此则感时之意从可知矣南村辍耕録卷之十四南村辍耕录南村辍耕录卷之十五南村辍耕録卷之十五天台陶宗仪九成淳化阁帖非精于鉴赏者莫能辨其真伪非愽于讨论者不可得其源流第六卷中甞记祖石刻之説今复究研大畧于稽古之书质正是否于好事之人用赘于此云宋太宗留意翰墨淳化中出御府所蔵命侍书王着临榻以枣木镂刻釐为十卷于每卷末篆题云淳化三年壬辰岁十一月六日奉圣旨模勒上石至仁宗有诏僧希白刻石于祕阁前有目録卷后无篆题世传以为二王府帖者非也盖元祐中亲贤宅从禁中借板墨百但用潘谷墨光辉有余而不甚黟黒又多木横裂纹时有皴皵失字䖏贤亲宅魏王所居魏王二王也又有髙宗绍兴中国子监本其首尾与淳化畧无少异当时御前拓者多用匮纸盖打金银箔者也自后碑工作蝉翼本且以厚𥿄覆板上隐然爲银铤㾗以愚人但损剥非复拓本之遒劲矣𥘉徽宗建中靖国间出内府续所收书令刻石即今续法帖也大观中又奉旨摹搨歴代真迹刻石于太清楼字行稍髙而先后之次与淳化则少异其间数帖多寡不同各卷末题云大观三年正月一日奉圣旨摹勒上石此蔡京书也而巳建中靖国续帖十卷易去岁月名䘖以为后帖又刻孙过庭书谱及贞观十七帖総为二十二卷谓之大观大清楼帖绛帖者尚书郎潘师旦以官帖摹刻于家为石本而传写字多譌失世称为潘驸马帖凡二十卷其次序卷帙虽与淳化官帖不同而实则祖之特有所増益耳单炳文曰淳化官本法帖今不复多见其次綘帖最佳而旧本亦巳艰得甞以数本较之字画多不侔伟家蔵旧本比之今本多误笔法且俗曹士冕曰帖縂二十卷元无字号及断眼数目单炳文曹士冕各有模刻本世传潘氏析居法帖分而为二其后綘州公库乃得其一于是𥙷刻余帖名东库本第九卷之舛误盖始于此且逐卷逐段各分字号以日月光天徳等二十字为次弟后避金主亮讳但庾亮帖内亮字皆去右邉转笔谓之亮字不全本又有新綘本北方别本武冈新旧本福沟乌镇彭州资州本木本前十卷等类皆綘帖之别也潭帖者庆暦中刘丞相帅潭日以淳化官帖命慧照大师希白模刻于石冥之郡斋増入伤寒十七日王蒙颜真卿诸帖而字行颇髙与淳化阁本差不同逐卷有慧照大师希白重模字而岁月各异中间缪䖏甚多朱文公讥其极为可笑者是也潭帖之别则有刘丞相私第本长沙碑匠新刻本三山木本蜀本庐陵䔥氏本等类甚多戯鱼即临江帖也元祐间刘次荘以家蔵淳化阁帖十卷摹刻于戯鱼堂除去篆题而増释文庆元中四川総领权安节又重摹于利州黔江者黔人秦世章于长沙买石摹僧寳月古法帖十卷寳月慧照也谋舟载入黔中壁之黔江之绍圣院后题云长沙汤正臣重摹䁀帖板本校诸帖増益最多澧阳石刻散失仅存者右军数帖而巳又有淳熈脩内司本北方印成本乌镇张氏福清李氏本若此之类大抵皆法帖一再之翻摹殊失笔意无足观者汪逵字季路衢州人官至端明殿学士建集古堂蔵竒书柲蹟金石遗文二千卷着淳化阁帖辨记共十卷极为详俻末云其本乃木刻计一百八十四版二千二百八十七行其逐叚以一二三四刻于㫄或刻人名或有银铤印㾗则是木裂其墨乃李廷珪墨黒甚如其字精明而丰腴比诸刻为肥刘潜夫曰近人多不识阁帖某家寳蔵本皆非真真者字极丰穣有神采如潭綘则太临江则太媚又用李廷珪墨印造余始得汪端明所记阁帖行数恨无真帖叅校晩使江左用二千楮致一本尤伯晦见之曰寳物也夫真帖可辨者有数条墨色一也他本刋卷数在上版数在下惟此本卷数版数字皆相聮属二也他本行数字比帖字小而此本行数字比帖中字皆大而浓三也余所得江左本毎版皆全纸无接黏䖏一部十卷无一版不与端明所记合乃知昔人装禙之际宁使毎版行数或多或寡而不肯剪截凑合者欲存旧帖之真面目四也太师丞相脱脱之死盖副枢哈马与其弟雪雪并詹事颡哥失里等所以挤䧟之也哈兄弟得侍上帷幄而颡在东宫为近幸故哈党颡而私相誓曰若太师去位后我能作右相则左相必詹事矣既而入中书又虞颡来其权不颛奏除宣政使而以弟雪为御史大夫颡殊失所望末㡬哈得罪杖死雪亦仰薬死𥘉颡有侍从人亦曰桑哥失里止颡哥一字之异耳服劳执事得颡意䫙举充院宣使一日奄然长逝绖日乃醒云方坐卧室榻上见二卒自外跃入导之徃至都城隍庙转彂岳祠祠吏曰来矣可亟觧去旋有行入祠西北隅大林内有殿宇若王者居入拜殿下巳仰视之则太师也太师曰我所摄者院使也于汝无预因俾左右引观幽圄见吟兄弟括髪関械顾桑泣下及出太师谓曰汝可即归此非人间世也退而觉恍若一夣然明日同寅有来约徃院使家桑辞疾且曰君幸毋泄吾恐院使不乆生矣衆问其故告以详皆相顾惊愕曰昨日院使将上马以体少不安而入岂遽至此乎语未终有报院使巳暴卒近见浙西宪司经歴何伯大所说甚详此特其畧耳黄山谷煮豆帖云庭坚顿首失牛児来终日惘然至今头昏眼痛虽取所喜者为之亦不能如意也以是不能脩问辱手诲喜承日用䡖安所须诸方既无人可抄又意绪不佳嬾动耳煮黒豆法碓豆一升挼莎极浄用贯衆一斥细剉如投子同豆斟酌水多少慢火煮豆香熟日干之翻覆令展尽余汁簸取黒豆去贯衆空心日㗖粒食百草木枝叶皆有味可饱也世间不强学力行自致于古人者不可不畜此方庭坚顿首翰礼祕校足下妓妾之以色艺取怜炉竉于主家者亦曰我之富与贵有以感动其中耳误遇患难贫病彼必戚戚然求为脱身之计又肻守志不贰者哉如金谷园緑珠燕子楼盼盼韩香之扵叶氏爱爱之于张逞者真絶无而仅有也大元混一以来得三人焉李翠娥维扬名倡也石九山万戸纳置别业石没李誓不适他姓以辱身终日闭合诵经而巳年及七十余万戸之子若孙遇岁时咸徃拜之乐籍中相传以为盛事五巧児京师旦色也陈云峤同知与之狎擕至杭陈卒奉正室铁氏以清慎勤俭终其身汪怜怜湖州角妓也涅古伯经歴常属意焉汪曰君若不弃寒㣲当以侧室䖏妾䑕窃狗偷妾决不为此态涅乃遣媒妁俻财礼娶之经三载死汪髠发尼寺时公卿士夫有徃访之者汪故毁其身形以絶狂念卒老于尼若此者亦可以追踪前古之懿徳矣钱唐道士洪丹谷与一妓通因娶为室病且革顾谓洪曰妾死在旦夕卿须自执薪还肯作一转语乎夫妾歌児也卿能集曲调于妾未死时使预闻之虽死无憾矣洪固滑稽䡖佻者遂作文曰二十年前我共伊只因彼此太痴迷忽然四大相离后你是何人我是谁共惟称唿秀钟谷水声遏楚云王交枝坚一片心锦缠道余二十载遽成如夣令休忆少年逰哭相思两手託空意难忘一笔勾断且道如何是一笔勾断孝顺哥终无孝顺逍遥乐永遂逍遥听毕一笑而卒因记中呉纪闻载一事云昆山倡周氏系籍部中张子韶为守时倡暴亡适道川来访因命作下火文云可惜许可惜许大家且道可惜许箇甚么可惜巫山一段云眼如新水点綘唇昔年繍合迎仙客今日桃源忆故人休记丑奴児脸子便须抖擞好精神南柯梦断如何也一曲离愁别是春大衆还知某人向甚么䖏去这里分明㑹得蓦山溪畔头头尽是喜相逢芳草渡头䖏䖏六么花十八其或未然更听下句咦与君一把无明火焼尽千愁万恨心其事颇相类併附于此陆伯麟侧室育子友人陆象翁以启戯贺之曰犯帘前禁寻灶下盟玉虽种扵蓝田珠将还于合浦移夜半鹭鸶之歩㡬度惊惶得天上麒麟之児这回喝采既可续诗书礼乐之脉深嗅得油盐醤醋之香苏东坡咏婢谑词有掲起裙児一阵油塩醤醋香之句平江一驿舟中有题吊四状元诗者不知谁所作诗曰四榜状元逢此日他年公论定难逃空令太守提三尺不见元戎用六韬元举何如兼善死公平争似子威髙世间多少偷生者黄甲由来出俊髦元举王宗哲字也至正戊子科三元进士时为湖广宪佥兼善㤗不华字也时为台州路逹鲁花赤公平李齐字也时为髙邮府知府子威李黼字也时为江州路捴管此四公者或大亏臣节或尽忠王事或遇难而亡故云若论其优劣则江州第一台州次之髙邮有次之宪佥不足道矣至正丁酉春三月上海李胜一家鸡伏七雏一雏作大鸡状鼓翼长鸣明年戊戍春正月钱唐卢子明家一鸡伏九雏一雏有三足二足在前一足在后三月诸暨袁彦诚家一鸡伏五雏一雏有四足二足在翼下不数日皆死而各家亦无他异越县剡溪胡氏讳妙端适同邑祝某至正庚子春为苗獠虏至金华县将妻之义不受辱乗间囓指血题诗壁上已赴水而死三月廿四日也獠帅服其节为立庙祀之邑人咸曰烈女庙诗曰弱质空懐漆室忧摉山千骑入深幽旌旗影乱天同惨金皷声淫鬼亦愁父母劬劳何日报夫妻恩爱此时休九泉有路还归去那箇云邉是越州卢伯玉至正初尹荆山日忽有一巨䵷登㕔前两目瞠视类有所诉者令卒尾之行去县六七里有废井遂跳入不出既得报徃集里社汲井获死尸乃两日前二人同出为商一人谋其财而杀之掩捕究问抵罪死者之家属云其在生不食䵷见即买放岂一念之善为造物者固已鉴之䵷能雪冤良有以也宋刘改之先生过词赡逸有思致赋沁园春二首以咏羙人之指甲与足者尤纎丽可爱一曰销薄春氷碾䡖寒玉渐长渐弯见鳯鞵泥汚偎人强剔龙涎香断拨火䡖翻学抚瑶琴时时欲剪更掬水鱼鳞波底寒纎柔䖏试摘花香满枣成班时将粉泪偷弹记绾玉曽教栁傅看筭恩情相着搔便玉体归期暗数画徧䦨干毎到相思沈吟静䖏斜倚朱唇皓齿间风流甚把仙郎暗搯莫放春闲一曰洛浦凌波为谁㣲歩轻尘暗生记踏花芳径乱红不损歩菭幽砌嫰緑无㾗衬玉罗悭销金様窄载不起盈盈一叚春嬉㳺倦笑教人欵捻㣲捉些根有时自度歌声悄不觉㣲尖点拍频忆金莲移换文鸳得佀繍茵催衮舞鳯䡖分懊恨深遮牵情半露出没风前烟缕裙如何似似一钩新月浅碧笼云近邵青溪嗣其体调以咏眉目真隽永有味一曰巧闘弯环纎凝妩媚明粧未收似江亭暁玩遥山拂翠宫帘暮卷新月横钩扫黛嫌浓涂铅讶浅能画张郎不自由伤春倦为皱多无力翻做娇羞填来不满横秋料着得人间多少愁记鱼笺缄启背人偷歛雁钿胶併运指䡖揉有喜先占长颦难效柳叶轻黄今在否双尖锁试临鸾一展依旧风流一曰点填眶鳯梢侵鬓天然俊生记隔花瞥见踈星烱烱倚䦨凝注止水盈盈端正窥帘瞢腾并枕睥睨檀郎长是青端相乆待嫣然一笑宻意将成困酣曽𬒳莺惊强临镱挼抄犹未醒忆帐中亲见似嫌罗宻尊前相顾翻怕灯明醉后看承歌䦨闘弄几度孜孜频送情难忘䖏是鲛绡揾透别泪双零李恭敏公者所居在江隂之南门其门首巷坊亦题曰恭敏不知当日名坊之义而七八十年来子孙消削第宅倾圯殆尽弃遗故址竟为里豪薛德昭所吞土木一新郷闾健羡忽有人献謟于薛云若不除去旧坊终非君家利也薛深然之指数恭敏之族尊且长者惟李唐卿可主其事乃唿至赠泉百缗李忻然撤之一夕呓语呻吟甚苦妻急唿之觉问其故曰我梦见𫀆笏大官自云是我祖责以不能世守其业又毁其坊既骂且挞我负痛呌号故致此耳语既暴死莫救又数年城燬于兵薛氏室屋财产悉空贫无为计遂执干役于时贵之家噫子孙之不肖强覇之用心皆可为后人鉴也余家天台万山中茅屋可以芘风雨石田可以具饘粥虽行江海上而泉石草木之胜未甞不在梦寐时见也偶读庐陵罗景纶所者鹤林玉露有曰唐子西云山静似大古日长如小年余家深山之中毎春夏之交苍藓盈阶落花满径门无剥啄松影叅差禽声上下午睡𥘉足旋汲山泉拾松枝煮苦茗啜之随意读周易国风左氏传离搔太史公书及陶杜诗韩苏文数篇从容歩山径抚松竹与麛犊共偃息于长林丰草间坐弄流泉潄齿濯足既归竹窓下则山妻稚子作笋蕨供麦饭欣然一饱弄笔窓间随大小作数十字展所蔵法帖墨蹟画卷縦观之兴到则吟小诗或草玉露一两叚再烹苦茗一桮出歩溪邉觧后园翁溪友问桑麻说秔稲量晴校雨探节数时相与剧谈一饷归而倚杖柴门之下则夕阳在山𬗋緑万状変幻顷刻恍可人目牛背笛声两两来归而月印前溪矣味子西此句可谓絶妙然此句妙矣识其妙者盖少彼牵黄臂苍驰猎于声利之埸者但见衮衮马头尘匆匆驹隙影耳乌知此句之妙哉人能真知此妙则东坡所谓无事此静坐一日是两日若活七十年便是百四十所得不巳多乎此罗君语也余盖亦知此妙乆矣风尘澒洞豺虎咬人㡬赋归与之诗计无所得又未知何日可以遂吾志也掩卷为之三叹江浙平章子山公书法妙一时自松雪翁之后便及之甞问客有人一日能写得㡬字客曰闻赵学士言一日可写万字公曰余一日写三万字未甞以力倦而辍笔公号正斋恕叜又号蓬累康里人李当当者教坊名妓也姿艺超出辈流忽翻然若有所悟遂着道士服江浙儒学提举叚吉甫先生赠之以诗曰歌舞当今第一流洗妆拭靣别青楼便随南岳夫人去不与苏州刺史留璚馆月明簘鳯下绮窓云散镜鸾收却嫌痴絶浔阳妇嫁得商人已白头能改斋漫録云唐阳郇伯作妓人出家诗曰尽出花钿与四邻云鬟剪落向残春暂惊风烛难留世便是池莲不染身贝叶欲翻迷锦字𣑽声𥘉学误梁尘从今艶色归空后湘浦应无解佩人湘山野録乃谓陈彭年作此不考之过也吁二先生之风流余韵于此可以想见矣河南王为本省丞相时一日掾史田荣甫抱牍诣府请印王留田侍宴命司印开匣取印至前田误触坠地王适更新衣而印朱溅污满襟王色不少动欢饮竟夕又一日行郊天气且暄王易凉帽左右捧笠侍风吹堕石上击碎御赐玉顶王笑曰是有数也谕令毋惧噫此其所以为丞相之量至正辛夘夏松江普照寺僧舎一弊帚开花又嘉兴儒学阍人陶氏磨上木肘彂青条开白花又呉江分湖里煅工一栁树桩以安鐡碪者且十余年矣彂长条数茎如苇三家虽有此恠而皆无恙岂非関系国家之气数乎平江虎丘阁版上有一窍当日色清朗时以掌大白𥿄承其影则一寺之形胜悉于此见之但顶反居下耳此固有象可寓非幻出者松江城中有四塔西曰普照又西曰延恩西南曰超果东南曰兴圣夏监运家乃在四塔之东而小室内却有一塔影长五寸许倒县于西壁之上不知从何而来然不常有或时见之焉是有不可暁也傅按察者忘其名钱唐懐古甞作一词云静中看记昔日淮山隐隐宛若虎踞龙蟠下㐮樊指挥湘汉鞭云骑围绕江干执不成三时当混一过唐之数不为难陈桥驿孤児寡妇乆假当还挂征帆龙舟催彂紫宸𥘉卷朝班禁庭空土花晕碧辇路悄诃喝声干縦余得西湖风景花桞亦凋残去国三千㳺仙一梦依然天淡夕阳闲昨宵也一轮明月还照临安盖鸭头緑调也后至元间同知两浙都转运塩使司事赵君伯常休日与书吏谈官府政事因曰吾曩为中书提控椽史时夜坐私第一室忽有两吏来前传都堂钧㫖唿唤遂即上马隶前导至一官府树木隂翳大官危坐㕔事上问云河南饥省咨至乃缓七日不报彼䖏死者甚衆汝知之乎吾荅曰某提控耳该掾稽迟之罪已甞呈举官沉思良乆曰非汝过也汝退又命前隶曰可急追该掾某人来吾遂觉梦也明日晨起令人觇之夜暴死矣人命至重尓軰其慎之建徳路逹鲁花赤古笃鲁丁字志道守赣州路任满听除时有故吏丘徃临江贴𥙷分鲁尺牍见搃管木八刺木即日録用就遣丘持俸钞五十定餽鲁盖鲁以㢘故家甚贫朋友间毎分财以济之丘竟匿其钞后木所得鲁书而谢不及此疑焉因便使问之鲁知为丘所有即具书请失谢之罪丘闻此惶赧无地令児子奉钞还鲁终不受且为隐其悪未甞与人言夫鲁西域人也度量之宏深乃如是可谓厚徳君子矣若丘者名教中所不可容尚孰责哉中书平章阔阔歹之侧室髙丽氏有贤行平章死誓弗贰适正室子拜马朶児赤说其色欲妻之而不可得乃以其父所有大荅纳环子献于太师伯颜此物盖伯颜所属意者伯颜喜问所欲遂白前事伯颜特为奏闻奉㫖命拜马朶児赤收継小母髙丽氏髙丽氏夜与亲母踰垣而出削髪为尼伯颜怒以为故违圣㫖再奏命省台洎侍正府官鞠问诸官奉命惟谨鍜錬俻极惨酷时国公阔里吉思于鞠问官中独秉权力侍正府都事帖木児不花数致言曰虽无妻子安能相守至死得有如此守节者莫大之幸而反坐以罪恐非我治朝之盛典也国公悟为言于伯颜之前宛曲觧释其事遂以帖木児不花汉名刘正卿后至监察御史而卒五台山有鸟名寒号虫四足有肉趐不能飞其粪即五灵脂当盛暑时文采绚烂乃自鸣曰鳯凰不如我比至深冬严寒之际毛羽脱落索然如鷇雏遂自鸣曰得过且过嗟夫世之人中无所守者率不甘湛涪郷里必振㧞自豪求尺寸名诧九族侪类则便志满意得出肆入扬以为天下无复我加矣及乎稍遇贬抑遽若䘮家之狗垂首帖耳揺尾乞怜惟恐人不我恤视寒号虫何异哉可哀巳甞见人戯唿一譁讦者为邓思贤𥘉不可暁后读笔谈始得其说云世传江西人好讼有一书名邓思贤皆讼牒法也其始则教以侮文侮文不可得则欺诬以取之欺诬不可得则求其罪刼之盖思贤人名也人传其术遂以名书村校中徃徃以授生待医有十三科考之圣济搃録大方脉杂医科小方脉科风科产科兼妇人杂病科眼科口齿兼咽喉科正骨兼金镞科疮肿科鍼灸科祝由科则通兼言南村辍耕録卷之十五南村辍耕录南村辍耕录卷之十六南村辍耕録卷之十六天台陶宗仪九成宋㤗山王质所着云韬堂绍陶録録中首载栗里华阳二谱惟先生之大节髙风流播千古而质者乃能次第其出䖏作为年谱且以名吾书绍陶之志是可尚巳遂録于此云书陶栗里谱元亮髙风彂扵东晋去就之际君曽祖事晋懋着勲劳自宋武帝芟元复马逆揣其末流即不出武帝将收贤士系人心见要亦不应陶谢皆世臣君世地色言俱辟而灵运为武帝秉任最后乃欲诡忠义杂江海逺公送君过虎溪而却灵运不入莲社素心皆所鉴知谱具左方兴宁三年乙丑君生于浔阳柴桑今徳安县楚城市是父轶名命子诗云于穆仁考澹焉虚止寄迹风云冝兹愠喜陶氏自侃以武功擅世后裔稍袭故风多流乱岐盖折翼之祥彂之㫄派传淡传君父子皆以隐徳着称侃女适孟嘉嘉女适君父是生君其气所传造化必有可言者太元元年丙子君年十二失母祭妹文云慈妣早世我年二六太元九年甲申君年二十失妾楚调诗云弱冠逢世阻始室䘮其偏妻翟氏偕老所谓夫畊于前妻鉏于后当是翟汤家汤荘矫法赐四世以隐行之名亦柴桑太元十九年甲午君年三十有归园田诗云误落尘网中一去三十年𥘉为州祭酒当在其前不堪乃觧归故云乆在樊笼里复得返自然寻亦却主簿隆安四年庚子君年三十六五月有从都还阻风规林诗当是叅镇军䘖命自京都上江陵故在始作镇军叅军经曲阿诗后父在柴桑故云一欣侍温颜又云乆㳺恋所生父为人度不肯适都当是巳舎单行见还旧居诗军僚差疆郡吏故云时来苟冥㑹婉恋憇通衢投䇿命晨暂与田园䟽隆安五年辛丑君年三十七正月有㳺斜川诗云开岁倐五十方二十七作五日是当是故岁五月还浔阳今岁七月适江陵有赴假还江陵夜行途中诗留浔阳踰年当是予告在郷至是徃赴云闲居三十载自未叅镇军以前得三十六年当是不堪劳役遂起归意故云诗书敦宿好园林无俗情如何舍此去遥遥至南荆失父祭妹文云昔在江陵重罹天罚触事未逺书䟽犹存当是妹自武昌报江陵时父在柴桑元兴二年癸夘君年三十九正月有始春懐古田舎诗当是自江陵归柴桑复适京都宅忧居家思湓城故有懐古田舎又云良苗懐新十二月有与从弟敬逺诗云寝迹衡门下在都亦当是䖏野元兴三年甲辰君年四十有连雨独饮诗云僶仰四十年有饮酒诗云是时向立年志气多所耻遂尽分然分终死归田里当是在壬辰癸已为州祭酒之时所谓投耒去学仕又云冉冉星气流亭亭复一纪至是得十二年义熈元年乙已君年四十一三月有为建威叅军使都经钱溪诗当是故岁自都还里即言庚子始事镇军継事建威中经罹忧至是得六年复䘖命至都其家尚未归柴桑还旧居诗云畴昔家上京六载去还归徃来时经郷闾不常留稍成䟽故云阡陌不移旧邑屋或时非履歴周故居隣老罕复遗至是始定居断他适十一月有归去来辞九月家留柴桑身徃彭泽至是免归当是不堪军役故求县不堪县役故归家所谓风波未定心惮逺役彭泽去家百里公田足以为酒少日眷然有归与之情平生之志始决见序及辞甚详失妹所谓情在骏奔自免去职是岁刘将军録尚书义熈三年丁未君年四十三有祭程氏妹文自乙巳至是所谓服制再周义熈四年戊申君年四十四有六月遇火诗云奄出四十年义熈五年巳酉君年四十五有九日诗义熈六年庚戍君年四十六有西田获早稲诗义熈七年辛亥君年四十七有祭从弟敬逺文云絶粒委务考槃山隂晨采上薬夕闲素琴当是同志见文甚详义熈十年甲寅君年五十有杂诗云柰何五十年弃官来归至是得十年故云荏苒经十载暂为人所覊义熈十一年乙邜君年五十一有与子俨等䟽云年过五十又云见树木交䕃时鸟变声亦复欣然五六月北窓下卧遇凉风暂至自号羲皇上人见䟽甚详义熈十二年丙辰君年五十二有下潠田舎获诗云曰为此来三四星火頽当是得此在癸丑甲寅之间义熈十四年戊午君年五十四楚调云僶俛六九年召为着作佐郎不应是岁宋公为相国元熈元年巳未君年五十五王休元为江州自造不得见遣其故人庞通之等赍酒于半道栗里要之即引酌野亭休元出与相闻极欢终日甞九日把菊无酒休元饷之有九日间居诗所谓秋菊满园时醪靡至当是未获所遗休元在江州㡬六载未审的在何年自乙巳至丁邜讫死未甞他适独暂为休元入州永𥘉元年庚申君年五十六同隐周续之召至都为颜延之连挫义熈间檀韶为江州续之在城北讲礼雠书有示周掾祖谢诗云马队非讲肄校书亦巳勤又云但愿逺渚中从我颍水濵江城尚不欲周徃奚况京师刘遗民亦同隐有和刘柴桑诗云挈杖还西庐又云春醪觧饥劬其还以春有酬刘柴桑云嘉穟眷南畴又云慨然知巳秋其还至是及秋𥘉自西庐移南村有移居诗云闻多素心又乐与数朝夕又云过门更相唿有酒斟酌之迁居殆为遗民之徒寻还西庐度相距亦不逺与遗民更相酬酢不改赏文析义之时未审的在何年或恐刘柴桑似县令刘或甞为此县存此唿或有命不为犹续之甞命为抚军叅军不就因唿周掾皆不可知但非时为宰者语皆冷交非热官丁柴桑诗云秉直司聦于惠百里此乃当官无疑寻诗钟情于刘过厚于周遗民自隐之余无闻续之在隐之中微婉君与周刘号浔阳三隐校情义稍有浅深是岁宋武帝践祚景平元年癸亥君年五十九颜延之为始安过浔阳日造饮酣醉临去留二万钱悉送酒家相知乆间骤见益驩延之未审何时来柴桑所谓自尓分居及我多暇伊好之洽接隣舎当是不诣刘穆之之时又未审何时去柴桑当是为豫章世子叅军之时㩀诔叅传畧见元嘉三年丙寅君年六十二檀道济为江州时抱羸疾多瘠馁徃候馈以梁肉不受元嘉四年丁卯君年六十三有自祭文云律中无射拟挽歌诗云严霜九月送我出逺郊当是抄秋下世颜延之诔云视化如归临凶若吉药剤弗尝祷祠弗恤其临终髙熊见诔甚详君平生好谈归尽䔥统以为䖏百龄之内居一世之中倐忽白驹寄寓逆旅与大块而荣枯随中和而放荡岂能劳于忧偎役于人间最知深心形赠影荅神释本趣畧见所谓縦浪大化中不喜亦不惧应尽便须尽无复独多虑惟患不知既巳洞知安坐待此夫复何言杜甫许避俗未许逹道识者更详之书陶华阳谱通门髙风彂于梁齐宋去就之际君祖父皆食宋禄身又生宋代自齐髙帝代宋旋引去梁武帝代齐益退蔵平时以师待君然大节有定操岂复以恩礼推移暂至丹阳应简文之命不少至京都慰武帝之懐抑何其坚忍壮年果于遗世炤之审故判之不疑谱具左方孝建三年丙申君生于丹阳秣陵今上元县冶村是母郝氏梦两天人持炉爇香来前有娠今世为君再世为孙思两世肇启于郝故其兆先形当是本居天仙趣报尽还入人趣植根弗凡受形亦异生以火年火月又夏至极阳日悉禀纯阳多起飞心累功积行所升当益髙推佛言叅君迹畧见大明四年庚子君年五岁常持荻画灰学书㤗始元年乙巳君年十岁得葛洪神仙传即有志飬生语人仰青天睹白日不觉为逺及长愽读书邃觧文武诸伎自后天文地理人事虽至渊妙咸臻底极当时巳䍐传歴年愈逺行世寖梁传所载十二种今传惟三种传不能纪十种唐志所载九种今传惟四种传有志无八种传无志有五种本草后人増衍考正益详间与集注差异元徽二年甲寅君年十九萧将军録尚书引为诸王侍读故事止典文学无它务除奉朝请故事止奉朝㑹请召本不为官虽在䆠途亦居静地及求县乃不遂縁埶可见永明十年壬申君年三十七家贫求宰县不遂脱朝服挂神武门去止句曲山体即䡖捷性嗜山水所歴必吟咏盘旋不巳语人吾见朱门广夏虽适其华乐而无欲徃之心望髙岩瞰大泽知难立止自常欲就之永明中求禄得辄差舛不尓岂得为今日之事亦縁埶使然此语甚真是事先有根次有縁次有埶相苻乃入所谓道生之徳畜之物形之埶成之惟难契故旷世难就隆昌元年癸酉君年三十八沈约为东阳屡要不至自栖句曲不出所谓徧歴名山求访仙药或未然一至句章礼育王塔一至丹阳应太子召他适皆无考又言徃东阳从孙㳺岳受符啚经法亦无考惟杨羲灵寳五符传句容葛粲粲以传陆脩静陆以传孙许二景歌东阳章灵民出都遇得以与孙度所得止在林陵句曲之间非逺适而后传永元元年已邜君年四十四在句曲筑楼髙三层身䖏其上弟子居其中賔客至其下与物遂絶不娶无子它眷亦不通先断此根可议他事特爱松风庭院皆植松聆响为乐间独㳺泉石此门忌浊便清神仙上景多云霞下景多山水物多金玉色多紫碧它皆类是所谓熟之飬之覆之若欲成办必皆将护大要离尘换境为上中兴元年辛巳君年四十六萧都督至新林遣弟子戴勐之迎谒𥘉齐末作水丑木之歌至是援䜟文成梁字令弟子进之遂以梁建国后覆没亦预言朱点已已诗叹朝阳重离七元卒验虽隐茅山不郄人主询谋中大通𥘉献善胜成胜二刀度武帝狃陈庆之覆魏洛阳好大之心寖侈叅㑹侯景大触骇机岂尽忘捄世者但观时耳蚤慕张良甚深黄石编书盖传真祕课兵法其间余事推巳及物亦致平绪术此门隐除魔显定乱学道者间及君箸水镜握镜当是早为岂挂晚念天监元年壬午君年四十七梁武帝在西邸与㳺及即位恩礼弥笃问讯弗絶屡招不出画两牛一枚放水草之间一金络头人执杖驱之知不可复致㫄族季直亦不肯事梁武帝甞叹梁有天下遂不见此人门风何繇乃尓天监四年乙酉君年五十积居积金涧泉石益竒无蛇虎有佳术及杂药𥘉乏青林及来居皆自茂在句曲东垄中大通元年已酉君年七十四遇异人宣闿以本草用蝱虫水蛭之属伤物遅一纪可觧形至期果化尸觧凡十余种世传誾自青城来句曲先升以君闻帝録其积水之功化后为蓬莱都水监见仙传及拾遗甚畧今茅山相传稍详但微异大同二年丙辰君年八十一只眼或方梦胜力菩萨授菩提记乃诣鄮县礼阿育王塔自誓受戒世传吕岩从钟离权受劒诀后二百余年来参黄龙恵南始竟佛言不脩正觉别得生理休止深山大岛絶于人境报尽还来散入诸趣晚年始坚此硕唐志有所着草堂法师传当时佛教虽隆禅宗未开圆觉以大通元年至以是年去留台城十九日度君不及相见大同六年庚申君年八十五逆尅亡日仍为告逝诗及卒颜色如常香气弥山华阳颂云号其行当满亥数未终丁迨乃承唐世将賔来圣庭化后一遇丁亥为陈临海王光大元年再遇丁亥为唐太宗贞观元年升平之盛降古所稀圣庭当是此时𥘉隋文帝辅周以国子愽士召孙思不应宻言后五十年有圣人出吾且助以济人宣政元年至贞观元年适满五十年应命来见太宗官之不受辞归太白山风素极类隐居它无种不类形有转移神无变易自是至丁卯独孤信镇洛阳之时正七岁至丁亥太宗召至长安之时得八十七岁暮龄有少容所以惊嗟卢照邻称其自谓生开皇辛酉当时巳不信若尓岂得圣童之称愽士之召贞观丁亥方二十七岁岂得少容之叹若言数百岁岂得七岁弱冠之誉度思邈之生适継隐居之没其为后身何疑挺契颂又云重离倘或似谓简文与武帝俱非令终又云七夕乃扶胥谓武帝凡七改元世称推戴为䇿立侯景甞为懐朔镇功曹吏至是篡梁称汉故云扶胥所谓篇中字皆有义旨后人自以篇中事求之则机萌一颂二十字頋盖虚设矧又彰明业运颂又云济神既有在去留徒所冝神既济矣在于何所华原孙氏即其所在也巳当知佛言报尽还来及舎生趣生至确可信识者更推之清异録二卷乃宋陶翰林譔凡天文地理君道官志人事女行君子么么释族仙宗草木花果𬞞薬禽兽虫鱼支体作用居室衣服妆饰陈设噐具文用武噐酒浆茗荈馔羞䘮塟鬼妖皆创为异名新说而药谱一则尤竒甚因俻録之药谱苾蒭清本良于医药数百品各以角贴所题名字诡异余大骇究其源底荅言天成中进士侯宁极戯造药谱一卷尽出新意改立别名因时多艰不传于此余以礼求假録一通用娱闲暇假君子昌明童子淡伯木叔雪眉同气含丸使者馘毒仙贵老逺秀卿化米先生九日三𦦨三闾小玉中黄节士时羙中导河掾嗽神削坚中尉曲方氏白大夀洞庭奴隶黄英古緑劒真人魏去疾禹孙槖籥尊师风稜御史雪如来风味团头赦肺侯骨鲠元君苦督邮调睡参军黒司命知微老太青尊者既济公冷翠金刚脱核婴児涩翁抱雪居士随汤给事中斜枝大士野丈建阳八座玄芳仲长统藂生药王仁枣石仲寕命门録事隐上座水状元飞风道者毕和尚金山力士麝男氷喉尉草东床肾曹都护夀祖玲珑藿去病干眼油延年卷雪水银腊黄香影子六停剂显明出様珊瑚中央粉疮帚支觧香洗瘴丹海腊骐驎竭水磨橄㰖无名印无忧扇鬼木串黒杀星续命筒蛮龙舌血清凉种羽化魁度厄钱圣茏松翻胃木汤主醒心杖玉皇瓜偷蜜珊瑚徳児混沌螟蛉永嘉圣脯红心石薬本静风尾正坐丹砂迎汤子山屠脾家瑞气甜面淳于剔骨香痰宫噼歴玉虚饭销眉根黒龙衣小帝青百辣云绶带米半夏精夜金沙田髄无声虎小昌明草兵巢烟九肋百子堂皱面还丹人参琥珀孙贼参不死火泉比目沉香陆续丸地白天豆滴胆芝新罗白肉香娇破関符玉丝皮血柜川元蠢九女春百薬绵英华库通天柱杖赤天佩丹田霖雨巴㦸百文须飞天蕊安神队杖郓芝锦繍根草鱼目茅君寳箧尉佗圭錬形松子芦头豹子丑寳肚里屏风九畹菜女二天大通緑旱水晶还元大品两平草死冰一寸楼台三尸箓无情手㧞萃团緑须姜笑靥金走根梅八月珠银条徳星埋光乌薬椹圣破军杀吉祥杵金母蜕线子檀良医匕首产家大噐滴金卵鬼丹宜州様子瓦壠斑孝梗万金茸紫苑秦尖西天蔓蕨臣五福脔保生丛狨奴蒜脑藷备身弩帝膏王灵片宋马永卿嬾録云古人重谱系故虽世胄绵逺可以考究渊明命子诗云天集有汉眷于愍侯赫赫愍侯运当攀龙抚劒风迈显兹武功参誓山河启土开封按汉功臣表开封愍侯舎以左司马从汉破代封侯昔髙帝与功臣盟云使黄河如带泰山若砺国以永存爰及苗裔所谓参誓山河谓此盟也髙帝功臣百有二十人舎其一也又云亹亹条载罗时有语黙运长源欝欝洪柯群川载导衆条载罗时有语黙运同隆窊此盖谓青也功臣表开封愍侯舎封十一年薨十二年夷侯青嗣四十八年薨所谓群川衆流以谕支派之分散也语黙隆窊以言自青后未有显者也渊明乃长沙公之曽孙然侃传亡载世家独于此见之后世累经乱离谱籍散亡然又士大夫因循灭裂不如古人所以家谱不传于世惜哉南村辍耕録卷之十六南村辍耕录南村辍耕录卷之十七南村辍耕録卷之十七天台陶宗仪九成宋番昜张世南㳺䆠纪闻云辨愽书画古器前辈盖甞着书矣其间有论议而未详明者如临摹硬黄响榻是四者各有其说今人皆谓临摹爲一体殊不知临之与摹逈然不同临谓置𥿄在傍观其大小浓淡形埶而学之若临渊之临摹谓以薄𥿄覆上随其曲折婉转用笔曰摹硬黄谓置𥿄热熨斗上以黄蜡涂匀俨如枕角毫釐必见飨榻谓以𥿄覆其上就明窓牗间映光摹之辨古器则有所谓款识腊茶色朱砂班真青緑井口之类方为真古其制作有云纹雷纹山纹䡖重雷纹垂花雷纹鳞纹细纹粟纹蝉纹黄目飞㢘饕餮蛟螭虬龙麟鳯熊虎龟蛇鹿马象鵉䕫牺蜼凫双鱼蟠虺如意圜络盘云百乳鹦耳贯耳偃耳直耳附耳挟耳兽耳虎耳兽足䕫足百兽三螭穟草瑞草篆带星带辅乳碎乳立䕫双䕫之类凡古器制度一有合此则以名之如云雷钟鹿马洗鹦耳壷之类是也如有款识则以款识名如周叔液䁀齐侯钟之类是也古器之名则有钟䁀尊罍彛舟卣瓶爵斗巵觯角桮敦簠簋豆甗锭斚觚鬲鍑盉壷盫瓿铺罂鑑匜盘洗盆鋗杅磬錞铎征铙戚镦奁鑑节钺戈矛盾弩机表坐旂铃刀笔杖头蹲龙鸠车提梁龟蛇砚滴车辂托辕之属此其大㮣难于尽俻然知此者亦思过半矣所谓欵识乃分二义欵谓隂字是凹入者刻画成之识谓阳字是挺出者正如临之与摹各自不同也腊茶色亦有差别三代及秦汉间噐流传世间岁月寑乆其色微黄而润泽今士大夫间论古噐以极薄为真此盖一偏之见也亦有极薄者有极厚者但观制作色泽自可见也亦有数百年前句容所铸其艺亦精今铸不及必竟黒而燥须自然古色方为真古也赵希鹄洞天清禄集古钟鼎彛噐辨云夏尚忠啇尚质周尚文其制噐亦然啇噐质素无文周噐雕篆细宻此固一定不易之论而夏噐独不然余甞见夏琱戈于铜上相嵌以金其细如髪夏噐大抵皆然岁乆金脱则成隂窽以其刻画者成凹也铜噐入土千年纯青如铺翠其色子后稍淡牛后乗隂气翠润欲滴间有土蚀䖏或穿或剥并如蜗篆自然或有斧痕则是伪也铜器坠水千年则纯緑色而莹如玉未及千年緑而不莹其蚀䖏如前今人皆以此二品体䡖者为古不知噐大而厚者铜性未尽其重止能减三分之一或减半噐小而薄者铜性为水土蒸淘易尽至有鉏击破䖏并不见铜色惟翠緑彻骨或其中有一线红色如丹然尚有铜声传世古则不曽入水土惟流传世间色紫褐而有朱砂班甚者其班凸起如上等辰砂入釡以沸汤煑之良乆班愈见伪者以调朱为之易辨也三等古铜并无腥气惟土古新出土尚带腥气乆则否若伪作者热摩手心以檫之铜腥触鼻可畏识文款纹亦不同识乃篆字以纪功所谓铭书钟鼎夏用鸟迹篆啇则虫鱼周以虫鱼大篆秦用大小篆汉以小篆隶书三国隷书晋宋以来用楷书唐秦用楷隶三代用隂识谓之偃嚢字其字凹入也汉以来或用阳识其字凸间有凹者或用刀刻如镌碑盖隂识难铸阳识易为决非三代物也款乃花纹以易饰古噐款居外而凸识居内而凹夏周噐有欵有识啇噐多无欵有识古人作事精致工人预四民之列非若后世贱大夫之事故古噐𣢾必细如髪而匀整分暁无纎毫糢餬识文笔画宛宛如仰瓦而不深峻大小深浅如一亦明浄分暁无纎毫糢餬此盖用铜之精者并无砂颗一也良工精妙二也不吝工夫非一朝夕所爲三也今设有古噐欵稍或模餬必是伪作质色臭味亦自不同句容噐非古物盖自唐天寳间至南唐后主时于昇州句容县置官埸以铸之故其上多有监官花押其䡖薄黒欵细虽可爱要非古噐岁乆亦有微青色者世所见天寳时大鳯环瓶此极品也伪古铜噐其法以水银杂钖末即今磨镜薬是也先上在新铜噐上令匀然后以酽醋调细砂末笔蘸匀上候如腊茶面色急入新汲水满浸即成腊茶色候如急入新水浸成色浸稍缓即変色矣若不入水则成纯翠色三者并以新布擦令光莹其铜腥为水银所匮并不彂露然古铜声微而清新铜声浊而関不能逃识者之见古人惟钟䁀祭噐称功颂徳则有识盘盂寓戒则有识它噐亦有无识者不可遽以为非但辨其体质欵纹颜色臭味足矣夫二书之论铜噐固巳粲然具备然清脩好古之士又不可不读经传纪録以求其源委如薛尚功欵识法帖及重广钟鼎韵七卷者宣和愽古图吕大临考古图王俅嘨堂集古録黄睿东观余论董逌广川书䟦等书皆当熟味徧叅而断之以经庶可言精鉴也今人家正门适当巷陌桥道之冲则立一小石将军或植一小石碑镌其上曰石敢当以厌禳之按西汉史㳺急就章云石敢当颜师古注曰衞有石碏石买石恶郑有石制皆爲石氏周有石速齐有石之纷如其后以命族敢当所向无敌也㩀所说则世之用此亦欲以爲保瘴之意俗谓不通时宜者爲方头陆鲁望诗云头方不㑹王门事尘土空缁白纻衣玉台诗入门时左顾但见双夗央夗央七十二罗列自成行孟东野和蔷薇歌仙机轧轧飞鳯皇花开七十有二行二诗皆用七十二不知何所祖京师旃檀佛以灵异着闻海宇王侯公相士庻妇女捐金荘严以丐福利者岁无虚日故老相传云其像四体无所倚着君有道则至其国国𥘉时尚可通一线无碍今则不然矣按翰林学士程鉅夫瑞像殿碑刻云释迎如来𥘉爲太子生七日母摩耶弃世生忉利天佛既成道思念母恩遂昇忉利天爲毋说法优填国王自以乆失瞻仰于如来欲见无从乃刻旃檀爲像目犍连尊者虑有阙陋躬以神力摄三十二匠昇忉利天谛观相好三返乃得其真既成国王臣民奉之犹真佛焉及佛自忉利天复至人间王卒臣庻同徃迎佛此像腾歩空中向佛稽首佛为摩顶授记曰我灭度千年之后汝从震旦广利人天由是西土一千二百八十五年龟兹六十八年凉州十四年长安一十七年江南一百七十三年淮南三百六十七年复至江南二十一年汴梁一百七十七年北至燕京居圣安寺十二年北至上京大储庆寺二十年南还燕官内殿五十四年丁丑岁三月燕宫火迎还圣安寺居今五十九年乙亥岁当今大元世祖皇帝至元十二年也帝遣大臣孛罗等四衆俻法驾仗衞音伎迎奉万夀山仁智殿丁丑建大圣安寺已丑岁自仁智殿迎安寺之后殿大作佛事瑞像计自优填王造始之岁至今延祐丙辰凡二千三百有七年又释氏感通録云梁武帝遣郝骞等徃天竺国迎佛旃檀像其王模刻一像付骞天监十年至建康帝迎奉太极殿建斋度僧大赦断杀自是𬞞食絶慾㩀此说又与碑文不同即今圣安寺所安之像抑优填之所刻欤天竺之摹刻欤今人家娶妇舆轿迎至大门则传席以入弗令履地然唐人巳尓乐天春深娶妇家诗云青衣转氊褥锦繍一条斜吉之永丰刘氏女天共南下日为东平王郎中所虏后王闻其父母兄弟舅姑夫子咸在因放之归且作归妇吟以送之诗曰烈火都将玉石焚死生契阔忆中分信音一絶思青鸟泪眼双穿望白云残日鹡鸰还有难北风鸿雁正离群新诗送尓还家去重续当年织锦文吁固虽刘氏有莫大之幸而王亦仁人者矣或者谓晋唐间人所画士女多不带耳环以为古无穿耳者然荘子曰天子之侍御不义揃不穿耳则穿耳自古亦有之矣呉中唿女子之贱者为丫头刘賔客寄赠小樊诗花面丫头十二三春来绰约向人时今以早饭前及饭后午前午后晡前小食为点心唐史郑傪为江淮留后家人备夫人晨馔夫人頋其弟曰治妆未毕我未及餐尓且可点心则此语唐时已然今蒙古色目人之臧获男曰奴女曰婢縂曰驱口盖国𥘉平定诸国日以俘到男女匹配为夫妻而所生子孙永为奴婢又有曰红契买到者则其元主转卖于人立劵投税者是也故买良为驱者有禁又有曰陪送者则摽拨随女出嫁者是也奴婢男女止可互相婚嫁例不许聘娶良家若良家愿娶其女者听然奴或致富主利其财则俟少有过犯杖而锢之席卷而去名曰抄估亦有自硕纳财以求脱免奴籍则主署执凭付之名曰放良刑律私宰马牛杖一百殴死驱口常人减死一等杖一百七所以视奴婢与马牛无异按周礼其奴男子入于皁隶女子入于舂藁说文奴婢皆古罪人夫今之奴婢其父祖𥘉无罪恶而世世不可逃亦可痛巳又奴婢所生子亦曰家生孩児按汉书陈胜传秦令少府章邯免骊山徒人奴产子师古曰奴产子犹今人云家生奴也则家生児亦有所㩀愠羝谓腋气也唐崔令钦教坊记云范汉女大娘子亦是竿木家开元二十一年出内有姿媚而㣲愠羝张公可与者济南人律身㢘正持法公平苟可以纳忠于国虽斧钺有所不避为中书郎中日先帝时一大姦以元恶受显后二子夤縁入侍幸沐天嵴特各授行省平章陛辤叩首言曰先臣在九原弗获霑一命之荣当不瞑目臣敢昧死请上命左右传㫖中书独公不奉诏越数日上召丞相面谕丞相退谓公曰圣意宠遇之深当复柰何公曰朝廷果欲举行赠典必须雪其非罪若然是先帝不合诛之以先帝为何如主哉则上之于先帝反不若大姦之有后矣不孝孰大焉丞相备公言以闻上为动容而止公以病在告都堂有人诉宗室谋逆奏送刑部问状逮鞫有证验而死于狱宗室之妻见上泣曰臣妾夫某无罪枉死上但知送部而不谓其已死圣怒命御史台鞫问丞相惧谋之公即扶疾至省取牍𥙷署花押衆皆愕然丞相曰恐掾史所行有错欲照畧耳非谓此也公曰自丞相以下皆当听问某何独求免邪既而缄牍令该掾抱诣台台官首问曰张郎中曽书卷否曰然台官议曰张郞中所行未甞差错况此一事中书得㫖施行执法者复何罪因覆奏曰臣等取省案根勘宗室某之死不枉上颔之其事遂寝如公者诚天子之争臣也矣宋张文濳明道杂志云经传中无婶妗二字婶字乃世母字二合唿妗字乃舅母字二合唿也二合如真言中合两字音为一苏小小见诸古今吟咏者多矣而世有图写以玩之一何动人也如此哉春渚纪闻云司马才仲𥘉在洛下昼寝梦一羙姝牵帷而歌曰妾本钱唐江上住花落花开不管流年度燕子䘖将春色去纱窓㡬阵黄梅雨才仲爱其词日询曲名云是黄金缕且曰后日相见于钱唐江上及才仲以东坡先生荐应制举中等遂为钱唐幙官其廨舎后堂苏小墓在焉时秦少章为钱唐尉为续其词后云斜挿犀梳云半吐檀板䡖𫾣唱彻黄金缕梦断綵云无覔䖏夜凉明月生春浦不逾年而才仲得疾所乗画水舆舣泊河塘柁工遽见才仲擕一丽人登舟即前声喏而火起舟尾狼忙走报家巳恸哭矣能改斋漫録云刘次荘乐府解题曰钱唐苏小小歌苏小小非唐人世见乐天梦得诗多称咏遂谓与之同时耳次荘虽知苏小小非唐人而无所㩀余按郭茂倩所编引广题曰苏小小钱唐名娼也盖南齐时人西陵在钱唐江之西故古辤云何䖏结同心西陵松下余甞记虞羙人长短句云槐隂别院宜清昼人坐春风秀羙人图子阿谁留都是宣和名笔内家收莺莺燕燕分飞后粉淡棃花痩只除苏小不风流斜挿一枝萱草鳯钗头亦藴借可喜乃元遗山先生所作也某人以善经纪积赀至鉅万计而既鄙且啬不欲书其姓名其尊行钱素菴者逸士也多㳺名公卿间善诗曲有集行于世某甞以贵富骄之故作今乐府一阕讥警焉哨遍试把贤愚穷究看钱奴自古唿铜臭徇巳苦贪求特不教泉货周流忍包羞油铛挿手血海舒拳肯落它人后暁夜寻思机彀縁情钩距巧取㫄摉蝇头场上苦驱驰马足尘中厮追逐积儧下无厌就舍死忘生出乖弄丑耍孩児安贫知足神明佑好聚歛多招悔尤王戎遗下旧牙筹夜连明计筭无休不思日月搬乌兎只与児孙作马牛添消瘦不调相鼎恣逞戈矛十煞渐消磨双脸春已凋䬒两鬂秋终朝不乐眉长皱恨不得柜头钱五分息招人借架上一周年不放赎狠毒性如狼狗把平人骨肉做自已膏油九有心待拜五侯教人唤甚半州忍饥寒儧得家私厚待垒做钱山児倩军士喝号提铃守怕化做钱龙児请法官行罡布气留半炊児入徧把牙関叩只硕得无支有管少出多收八亏心事尽意为不义财尽力掊那里问亲弟兄亲姊妹亲姑舅只待要春风金谷骄王凯一任教夜雨新丰困马周无亲旧只知敬明眸皓齿不想共肥马轻裘七资生利转多贪婪意不休为锱铢舍命寻争闘田连阡陌心犹窄架挿诗书眼不瞅也学采东篱菊子是箇呵元亮豹子浮丘六恨不得扬子江変做酒早穣金积到斗为几文贉背钱受了些㫄人呪一斗粟与亲眷分了颜面二斤麻把相知结下冦雠真纰缪一味的骄而且吝甚的是乐以忘忧五这财曽燃了董卓脐曽枭了元载头聚而不散遭殃咎怕不是堆金积玉连城富眨眼早野草闲花满地愁干生受生财有道受用无由四有一日大小运併在命宫死囚限缠在邜酉甚的散得疾子为你聚来得骤恰待调和新曲歌金帐逼临得佳人坠玉楼难收救一壁相投河奔井一壁相烂额焦头三窓隔毎都飐飐的飞椅卓毎都出出的走金银钱米都消为尘垢山魈木客相唿唤寡宿孤辰厮趂逐喧白昼花月妖将家人狐媚虚耗鬼把仓库潜偷二恼天公降下灾犯官刑系在囚它用钱时难叅透待买它上木驴钉子䡖䡖钉吊嵴觔钩児浅浅钩便用杀难寛宥魂飞荡荡魄散悠悠尾出落它平生聚歛的情都写做临刑犯罪由将它死骨头告示向通衢里甃任它日灸风吹慢慢朽乐府中押逐赎菊字韵者盖中州又音䡖与尤字韵相近故也此曲虽曰为某而作然亦可以为世劝蜀主孟昶纳徐匡璋女拜贵妃别号花蕊夫人意花不足拟其色似花蕊之翾䡖也或以为姓费氏则误矣余向在武林日于一友人䖏见陈居中所画唐崔丽人图其上有题云并燕莺为字聮微氏姓崔非烟冥采画秀玉胜江梅薄命千年恨芳心一寸灰西厢旧红树曽与月徘徊余丁邜春三月䘖命陜右道出于蒲东普救之僧舎所谓西厢者有唐丽人崔氏女遗照在焉因命画师陈居中绘模真像意非登徒子之用心迨将勉惰钟始终之戒仍拾四十言使好事者知百劳之歌以记云㤗和丁邜林钟吉日十洲种玉大志宜之题延祐庚申春二月余传命至东平頋市粥双鹰图观乆之弗见主人而归夜宿府治西轩梦一丽人绡裳玉质逡廵而前曰君玩双鹰图虽佳非君几席间物妾流落乆矣有双鹰名冠古今頋託君为重觉而恠之未卜其何祥迟明欲行忽主人擕鹰图来且四轴余意丽人双鹰符此数耳継出一小轴乃梦所见有诗四十字䟦语九十八识日㤗和丁邜出蒲东普救僧舎绘唐崔氏莺莺真十洲种玉大志宜之题画诗书皆絶神品也余惊诧良乆时有司群官吏环视囙缩不囙託以䟦语佳胜赎之吁物理相感果何如邪岂法书名画自有灵邪抑名不朽者随神邪遇合有定数邪余甞谓関雎硕人姿德兼俻君子之配也琴心雪句才艶聮芳文士之偶也自诗书道废丈夫弗学况女流乎故近世非无秀色徃徃脂粉腥秽鸦鳯莫辨求其彷彿待月章之万一絶代无闻焉此亦慨世降之一端也因归于我义弗辤已宜之者盖前金赵愚轩之字曽为巩西簿遗山谓㤗和有诗名五言平淡它人未易造信然㤗和丁邜迨今百十四年云其月三日壁水见士思容题右共五百九字虽不知壁水见士为何如人然二君之风韵可想见矣因俾嘉禾绘工盛懋临写一轴适舅氏赵公待制雝见而爱之就为録文于上按唐元微之传竒莺莺事以为张生寓蒲之普救寺适有崔氏孀妇亦止兹寺崔氏妇郑氏也生出于郑视郑则异派之从母因丁文雅军扰掠蒲人郑惶骇不知所措生与将之党善请吏护之不及于难郑厚生徳谓曰姨之弱子㓜女当以仁兄之礼奉承命莺莺出拜颜色艶异光辉动人生问其年纪郑曰十七岁矣生自是惓之私礼莺莺之侍婢红娘间道其衷既而诗章徃复遂酬所硕中间离合多故然不能终谐伉俪说者以为生即张子野宋王性之着传竒辨正按微之作姨母郑氏墓铭云其既䘮夫遭军乱微之为保护其家又作陆氏志云余外祖睦州刺史郑济白乐天作微之母郑氏志亦言郑济女而唐崔氏谱永宁尉鹏娶郑済女则莺莺者乃崔鹏之女于微之为中表传竒言生年二十二乐天作微之墓志以大和五年薨年五十三即当以大暦十四年己未生至贞元庚辰正二十二岁凡此数端决为微之无疑特託它姓以避就耳事具侯鲭録中江浙行省建治所于杭陆路赴都三千九百二十四里若水程则四千四百四十里东至大海四百九里顺风海洋七日七夜可到日本国西至鄱阳湖接连江西省南康路界一千三百四十五里南至汀州路接连广东潮州界二千四百二十里北至扬子江接连淮南省扬州界七百二十里东到大海四百九里西到江西省南康路一千七百五里南到广东潮州路二千五百一十里北到淮南省扬州路七百六十五里东南到漳州路海岸二千四百九十九里西南到江西省建昌路一千五百九十里东北到松江海岸五百二十二里西北到池州路接连河南省安庆路一千三百四十二里此四至八到也今割福建道立行省则又不同矣今人谓易其所守者为改常北梦琐言左军容使严遵羙阉官中仁人也甞一日彂狂手足舞蹈傍有一猫一犬猫忽谓犬曰军容改常也南村辍耕录南村辍耕录卷之十八南村辍耕録卷之十七南村辍耕録卷之十八天台陶宗仪九成唐张彦逺着歴代名画记十卷自轩辕时至㑹昌元年能画者三百七十余人其叙画之源流曰夫画者成教化助人伦穷神変测幽微与六籍同功古先圣王受命应箓则有龟字効灵龙图呈寳自巢燧巳来皆有此瑞庖牺氏彂于荥河中典籍图画萌矣轩辕氏得于温洛中史皇苍颉状焉是时也书画同体而未分象制肈创而犹畧无以传其意故有书无以见其形故有画按字学之部其六曰鸟书在幡信上书端象鸟头者则画之流也颜光禄云图载之意有二一曰图理卦象是也二曰图识字学是也三曰图形绘画是也又周官教国子以六书其三曰象形则画之意也是故知书画异名而同体也洎乎有虞作绘绘画明矣既就彰施仍深比象于是礼乐大阐教化由兴故能揖让而天下治广雅云画类也尓雅云画形也说文云画畛也象田畛畔所以画也释名云画挂也以采色挂物象也故钟鼎刻则识魑魅而知神姦旂章明则昭轨度而备国制清庙肃而尊彛陈广轮度而疆理辨以忠以孝尽在于云台有烈有勲皆登于麟阁见善足以戒恶见悪足以思贤故陆士衡云宣物莫大于言存形莫善于画此之谓也其论画六法曰昔谢赫云画有六法一曰气韵生动二曰骨法用笔三曰应物象形四曰随类傅采五曰经营位置六曰传模移写自古画人䍐能兼之彦逺试论之曰古之画或能遗其形似而尚其骨气以形似之外求其画此难可与俗人道也今之画縦得形似而气韵不生以气韵求其画则形似在其间矣上古之画迹简意澹而雅正顾陆之流是也中古之画细宻精致而臻丽展郑之流是也近代之画焕烂而求备今人之画错乱而无㫖衆工之迹是也夫象物必在乎形似形似湏全其骨气骨气形似皆本乎立意而归乎用笔顾恺之曰画人最难次山水次狗马其台阁一定噐耳差易为也斯言得之至于鬼神人物有生动之可状湏神韵而后全故韩子曰狗马难鬼神易狗马乃凡俗所见鬼神乃谲恠之状斯言得之至于经营位至则画之縂要然今之画人粗善写貌得其形似则无其气韵具其采色则失其笔法岂曰画也其论画体工用榻写曰夫画物特忌形貌采章歴歴具足甚谨甚细而外露巧宻所以不患不了而患于了既知其了亦何必了此非不了也若不识其了是真不了也夫失于自然而后神失于神而后妙失于妙而后精精之为病也而成谨细自然者为上品之上神者为上品之中妙者为上品之下精者为中品之上谨而细者为中品之中余今立此五等以包六法以贯衆妙其间诠量可有数百等孰能周知非夫人迈识髙情超心慧者岂可议乎知画宋郭若虚着图画见闻志六卷自唐㑹昌元年至神宗熈寕七年能画者二百七十四人其论制作楷模曰大卒图画风力气韵固在当人其如种种之要不可不察画人物必分贵贱气韵朝代衣冠释门有善功方便之颜道像具脩真度世之范帝王崇上圣天日之表外夷得慕华钦顺之情儒贤见忠信礼义之风武士多勇悍英烈之貌隐逸识肥遯髙世之节贵戚尚纷华侈靡之容天帝明威福严重之仪鬼神作魗䰩驰趡之状士女宜秀色婑媠之态田家有醇甿朴野之真画衣纹林石用笔全类于书衣纹有重大而调畅者有缜细而劲健者勾绰縦掣理无妄下以状髙侧深斜卷折飘举之埶林木有樛枝挺干屈节皴皮纽裂多端分敷万状作怒龙惊虺之埶耸凌霄翳日之姿山石多作矾头亦为稜面落笔便见坚重之性皴淡即生窊凸之形破墨之功尤难画畜兽全要停分向背筋力精神肉质肥圆毛骨隐起画龙穷㳺泳蜿蜒之妙得囬蟠升降之宜画水汤汤若动使观者有浩然之思画屋木折算无亏笔画匀壮深逺透空画花竹有四时景候隂阳向背笋篠老嫩苞蕚先后自然艶丽间野逮诸园𬞞野草咸有出土体性画禽鸟识形体名件之异悟翔举飞集之态其论气韵非师曰谢赫六法精论万古不移然而骨法用笔以下五法可学如其气韵必在生知固不可以考宻得复不可以岁月到黙契神㑹不知然而然其论用笔得失曰凡画气韵本乎㳺心神采生于用笔意存笔先笔周意内画尽意在像应神全夫内自足然后神闲意定神闲意定则思不竭而笔不困也画有三病皆系用笔一曰版二曰刻三曰结版者腕弱笔痴全亏取与物状平偏不能圆混也刻者运笔中疑心手相戾勾画之际妄生乖角也结者欲行未行当散不散似物凝滞不能流畅也其论古今优劣曰佛道人物士女牛马近不及古山水林石花竹禽鱼古不及近何以明之且頋恺之陆探微张僧繇呉道元及阎立德立本皆纯重雅正性出天然呉生之作为万世法号曰画圣张萱周昉韩干戴嵩气韵骨法皆出意表后之学者终莫能到故曰近不及古至如李成関仝范寛董源之迹徐熈黄荃居寀之踪前不借师资后无复継踵借使二李三王之軰复起邉鵉陈庶之伦再生亦将何以措手于其间哉故曰古不及近邓椿着画継十卷自熈宁七年至孝宗干道三年能画者二百一十九人其论逺曰画之为用大矣盈天地间者万物悉皆含豪运思曲尽其态而所以能曲尽者止一法耳一者何也曰传神而已矣世徒知人之有神而不知物之有神此若虚深鄙衆工谓虽曰画而非画者岂止能传其形不能传其神也故画法以气韵生动为第一而若虚独归于轩冕岩穴有以哉又曰自昔鉴赏家分品有三曰神曰妙曰能独唐朱景真譔唐贤画録三品之外更増逸品其后王休复作益州名画记乃以逸爲先而神妙能次之景真虽云逸格不拘常法用表贤愚然逸之髙岂得附于三品之未未若复休首推之爲当也又有画継𥙷遗一卷不知谁所譔则自干道以后至理度间能画者八十余人尓后陈得辉着续画记一卷再自髙宗建炎𥘉至㓜主徳祐乙亥能画者一百五十一人然与画継𥙷遗则相出入者耳二书仅可考阅姓名无足观也赵希鹄洞天清禄集云古画多直帧至有画身长八尺者双幅亦然横披始于米氏父子非古制也河北绢经纬一等故无背靣江南绢则经麄而纬细有背面唐人画或用捣熟绢为之然止是生捣令丝楄不碍笔非如今煮练加浆也古绢自然破者必有鲫鱼口与雪丝伪作者则否古画色墨或淡黒则积尘所成自有一种古香可爱若伪作者多作黄色而鲜明不尘暗此可辨也米芾画史云古画若得之不脱不须背褾若不佳换褾一次背一次坏屡更矣深可惜盖人物精神发采花之秾艶蜂蝶只在约畧浓淡之间一经背多或失之也古画至唐𥘉皆生绢至呉生周昉韩干后来皆以热汤汤半熟搥如银版故作人物精采入笔今人收唐画必以绢辨见纹麄便云不是唐非也张僧繇阎令画皆生绢南唐画皆麄绢徐熈绢或如布绢素百破必好画裂文各有辨长幅横卷裂文横横幅直卷裂文直各随轴埶裂也直断不当一缕岁乆卷自两头苏开断不相合不作毛搯亦苏不可伪作其伪者快刀直过当缕两头依旧生作毛起搯又坚纫也湿染者色栖缕闲干熏者烟臭上深下浅古𥿄素有一般古香真绢色淡虽百破而色明白精神采色如新惟佛像多经香烟熏损本色染绢作湿香色栖尘文问最易辨仍盖色上作一重古破不直裂湏连两三经不可伪作国朝东楚汤垕字君载号采真子着画鉴一卷论歴代名画悉有依㩀其杂论曰古人作画皆有深意运思落笔莫不各有所主况名下无虚士相传既乆必有过人䖏今人㸔画出自巳见不经师授不阅记録但合其意者为佳不合其意者为不佳及问其如何是佳则茫然失对㒒自十七八岁时便有迂阔之意见图画爱玩不去手见鉴赏之士便加礼问徧借记録髣髴成诵详味其言歴观名迹叅考古说始有少悟若不留心不过为听声随影终不精鉴也灯下不可看画醉余酒邉不可看画俗客尤不可示之卷舒不得其法最为害物至于庸人孺子见画必㸔妄加雌黄品藻本不识物乱订真伪令人短气古人画槀谓之粉本前辈多寳畜之盖其草草不经意䖏有天然之妙宣和绍兴所蔵粉本多有神妙古人作画有得意者多再作之如李成寒林范寛雪山王诜烟江叠障不可枚举看画如看羙人其风神骨相有饥体之外看今人看古迹必先求形似次及傅染次及事实殊非赏鉴之法也元章谓好事家与赏鉴家自是两等家多资力贪好名胜遇物收置不过听声此谓好事若鉴赏则天资髙明多阅传録或自能画或深画意毎得一图终日寳玩如对古人不能夺也观六朝画先观绢素次观笔法次观气韵大㮣十中可信者一二有御府题印者尤不可信古画东移西掇挦𥙷成章此弊自髙宗朝荘宗古始也余友人呉兴夏文彦字士良号兰渚生其家世蔵名蹟鲜有比者朝夕玩索心领神㑹加以㳺于画艺悟入厥趣是故鉴赏品藻万不失一因取各画记图画见闻志画継续画记为本叅以宣和画谱南度七朝画史齐梁魏陈唐宋以来诸家画録及传记杂说百氏之书摉潜剔祕网罗无遗自轩辕时至宋㓜主德祐乙亥得能画者一千二百八十余人又女真三十人本朝自至元丙子至今九十余年间二百余人共一千五百余人其考覈诚至矣其用心良勤矣所论画之三品盖扩前人所未彂论曰气韵生动出于天成人莫窥其巧者谓之神品笔墨走絶傅染得宜意趣有余者谓之妙品得其形似而不失规矩者谓之能品古人画墨色俱入绢缕精神逈出伪者虽极力髣髴而粉墨皆浮于缣素之上神气亦索然盖古人笔法圆熟用意精到𥘉若率易愈玩愈佳今人虽极工致一览而意尽矣唐及五伐绢素麄厚宋绢䡖细望而可别也御题画真伪相杂徃徃有当时名笔临摹之作故祕府所蔵临摹本皆题为真迹惟明昌所题最多具眼自能识也吁可谓真知画者哉㢘访使杨文宪公字焕然干州奉天人甞作汴故宫记云已亥春三月按部至于汴汴长吏宴于废宫之长生殿惧后世无以考为纂其大槩云皇城南外门曰南薫南城之北新城门曰丰宜桥曰龙津桥北曰丹鳯而其门三丹鳯北曰州桥桥少北曰文武楼遵御路而北横街也东曰太庙西曰郊社正北曰承天门而其门五双阙前引东曰登闻检院西曰登闻鼓院检院之东曰左掖门门之南曰待漏院鼓院之西曰右掖门门之南曰都堂承天之北曰大庆门而日精门左昇平门居其东月华门右昇平门居其西正殿曰大庆殿东庑曰嘉福楼西庑曰嘉瑞楼大庆之后曰德仪殿德仪之东曰左昇龙门西曰右昇龙门正门曰隆德曰䔥墻曰丹墀曰隆德殿隆德之左曰东上阁门右曰西上阁门皆南向东西二楼钟鼓之所在鼓在东钟在西隆德之次曰仁安门仁安殿东则内侍局内侍之东曰近侍局近侍之东曰严祖门宫中则曰撒合门少南曰东楼即授除楼也西曰西楼仁安之次曰纯和殿正寝也纯和西曰雪香亭雪香之北后妃位也有楼楼西曰琼香亭亭西曰凉位有楼楼北少西曰玉清殿纯和之次曰宁福殿宁福之后曰苑门由苑门而北曰仁智殿有二大石左曰敷钖神运万岁峯右曰玉京独秀太平岩殿曰山荘荘之西南曰翠微阁苑门东曰仙韶院院北曰涌翠峯峯之洞曰大涤涌翠东连长生殿殿东曰涌金殿涌金之东曰蓬莱殿长生西浮玉殿浮玉之西曰瀛洲殿长生之南曰阅武殿阅武南曰内蔵库由严祖门东曰尚食局尚食东曰宣徽院宣徽北曰御薬院御薬北曰右蔵库右蔵之东曰左蔵宣徽东曰点检司点检北曰祕书监祕书北曰学士院学士之北曰諌院諌院之北曰武器署点检之南曰仪鵉局仪鵉之南曰尚辇局宣徽之南曰拱衞司拱衞之南曰尚衣局尚衣之南曰繁禧门繁禧南曰安泰门安泰西与左升龙门直东则夀圣宫两宫太后位本明俊殿试进士之所宫北曰徽音殿徽音之北曰燕夀殿燕夀殿垣后少西曰震肃衞司东曰中衞尉司仪鵉之东曰小东华门更漏在焉中衞尉司东曰祗粛门祗粛门东少南曰将军司徽音夀圣之东曰太后苑苑之殿曰庆春庆春与燕夀并小东华与正东华对东华门内正北尚廐局尚廐西北曰临武殿左掖门正北尚食局局南曰宫苑司宫苑司西北曰尚醖局汤薬局侍仪司少西曰符寳局器物局西则撒合门嘉瑞楼西曰三庙正殿曰德昌东曰文昭殿西曰光兴殿并南向德昌之后宣宗庙也宫西门曰西华与东华直其北门曰安贞二大石外凡花石台榭池亭之细并不録观其制度蕳素比土阶茅茨则过矣视汉之所谓千门万戸珠璧华丽之饰则无有也然后之人因其制度而损益之以求其称斯可矣公又有録汴梁宫人语五言絶句一十九首虽一时之所寄兴亦不无有伤感之意今併附于此诗曰一入深宫里经今十五年长因批帖子唿到御牀前右一岁岁逢元夜金娥簇巾见人心自怯终是女児身殿前轮直罢偷去赌金钗怕见黄昏月殷勤上玉阶翠翘掘背小殿夜蔵钩蓦地羊车至低头笑不休内府颁金帛教酬贺节盘两宫新有旨先与问孤寒人间多枣栗不到九重天长𬒳黄衫吏花摊月赐钱仁圣生辰节君王进玉巵夀棚兼夀表留待北还时邉奏行台急东华夜启封内人催歩辇不候景阳钟画烛双双引珠帘一一开辇前齐下拜欢饮辟寒盃圣躬香合内尺道下朝遅扶仗娇无力红绡贴玉饥今日天颜喜东朝内宴开外邉农事动诏遣教坊回驾前双白鹤日日候朝回自送銮兴去经年更不来陡觉文书静相将立夕阳伤心宁福位无复夜熏香二后睢阳去潜身泣到明却回谁敢问校似有心情为道围城乆收奁闘犒军入春浑断絶饥苦不堪闻监国推梁邸𥘉头静不知但疑墻外笑人有看宫时别殿弓刀响仓皇接郑王尚愁宫正怒含泪强添妆一向传宣唤谁知不复还来时旧鍼线记得在窓间北去迁沙漠诚恐畏从行不如当日死头白若为生陈随隐南度行宫记云杭州治旧钱王宫也绍兴因以为行宫皇城九里入和宁门左进奏院玉堂右中殿外库至北宫门循廊左序巨珰幕次列如鱼贯祥㬢殿朶殿接脩廊为后殿对以御酒库御薬院慈元殿外库内侍省内东门司大内都巡检司御厨天章等阁廊回路转衆班排列又转内蔵库对军噐库又转便门垂拱殿五间十二架脩六丈广八丈四尺屋三间脩广各丈五朶殿四两廊各二十间殿门三间内龙墀折槛殿后拥舎七间为延和殿右便门通后殿殿左一殿随时易名明堂郊祀曰端诚䇿士唱名曰集英宴对奉使曰崇徳武举及军班授官曰讲武东宫在丽正门内南宫门外本宫㑹议所之侧入门垂杨夹道间夫容环朱兰二里至外宫门节堂后为财帛生料二库环以官属直舎转外窑子入内宫门廊右为賛导春坊直舎左讲堂七楹扁新益外为讲官直舎正殿向明左圣堂右祠堂后凝华殿瞻箓堂环以竹左寝室右齐安位内人直舎百二十楹左彛斋太子赐号也接繍香堂便门通绎已堂重复屋昔杨太后垂帘于此曰慈明殿前射圃竟百歩环脩廊右愽雅楼十二间左转数十歩雕䦨花甃万卉中出秋千对阳春亭清霁亭前夫容后木犀玉质亭梅绕之由绎已堂过锦臙廊百八十楹直通御前廊外即后苑梅花千树曰梅岗亭曰冰花亭枕小西湖曰水月境界曰澄碧牡丹曰伊洛传芳芍薬曰冠芳山茶曰鹤丹桂曰天阙清香堂曰本支百世佑圣祠曰庆和泗洲曰慈济钟吕曰得真橘曰洞庭佳味茅亭曰昭俭木香曰架雪竹曰赏静松亭曰天陵偃盖以日本国松木爲翠寒堂不施丹艧白如象齿环以古松碧琳堂近之一山崔嵬作观堂爲上焚香祝天之所呉知古掌焚脩每三茅观钟鸣观堂之钟应之则驾兴山背夫容阁风帆沙鸟履舄下山下一溪萦带通小西湖亭曰清涟恠石夹列献瑰逞秀三山五湖洞穴深杳豁然平朗翚飞翼拱凌虚楼对瑞庆殿损斋缉熈崇政殿之东爲钦先孝思复古𬗋宸等殿木围即福宁殿射殿曰选得坤宁殿贵妃昭仪婕妤等位宫人直舎螘聚焉又东过合子库睿思殿仪鵉脩内八作翰林诸司是谓东华门右二记书法详赡宋之宫阙㮣可见矣徐文献公任浙西㢘访使日遇有诉讼者必歴问其郡邑官吏臧否分为三等载诸籍第一等絶臧者第二等臧否相半者第三等极否者又用覆察相同候分司按巡时遂以卑之曰第一等褒举之第二等勿问第三等惩戒之使改过可也慎勿罢其职役分司遵奉一道肃清人之年壮而髪班白者俗曰筭发以为心多思虑所致盖发乃血之余心主血血为心役不䏻上廕乎发也然本草云芜菁子压油涂头能変蒜发则亦可作蒜易说卦巽为寡发陆徳明曰寡本作宣黒白杂为宣发㩀此则当用宣字为是檄书露布何所起乎汉陈琳草檄曹操见之顿愈头风遂谓檄起于琳说文檄二尺书徐锴通释曰檄徴兵之书也汉髙祖以羽檄徴天下兵有急则挿以羽尓雅木无枝为檄注檄擢直上也文心雕龙有张仪檄楚书隗嚣檄亡新文文选有司马相如喻蜀檄文则檄非自琳始也明矣隋礼仪志后魏毎戦克书帛于竿上名露布世说桓宣武征鲜卑焕袁粲作露布倚马手不辍笔俄成七𥿄如隋志世说所云则露布起于后魏而晋因之然汉官仪凡制书皆玺封唯赦赎令司徒印露布州郡又汉书贾洪为马超作伐曹操露布则汉时已然及读𥘉学记引春秋佐助期曰武露布文露沉宋均云甘露见其国布散者人上武文采者则甘露沉重岂露布之义当取于此与西浙之人以草为履而无跟名曰靸鞵妇女非缠足者通天之炙毂子杂録引实録云靸鞵舄三代皆以皮为之朝祭之服也始皇二年遂以蒲为之名曰靸鞵二世加鳯首仍用蒲晋永嘉元年用黄草宫内妃御皆着始有伏鸠头履子梁天监中武帝易以丝名觧脱履至陈隋间呉越大行而模様差多唐大暦中进五朶草履子建中元年进百合草履子㩀此则靸鞵之制其来甚古然北梦琐言载雾是山巾子船为水靸鞵之句抑且咏诸诗矣靸悉合切在飒字韵下今俗唿与翣同音者误世称郷胥为书手䖏䖏皆然报应记宋衎江淮人应明经举元和𥘉至河隂县因疾病废业为塩鐡院书手盖唐时巳有此名南村辍耕録卷之十八南村辍耕录南村辍耕录卷之十九南村辍耕録卷之十九天台陶宗仪九成人禀天地五行之气以生手三阳三隂足三阳三隂合为十二经以环络一身徃来流通无少间断其脉应于两手三部焉夫脉者血也脉不自动气实使之故有九候之法内经云脉者血之府说文云血理分行軆者从从血亦作脉通释云五蔵六府之气血分流四体也释名云脉幕也幕给一体字从肉从音普拜切水之邪流也脉自从取脉行之象无求子云脉之字从肉从又作爬盖脉以肉为阳衇以血为隂华佗云脉者血气之先也气血盛则脉盛气血衰则脉衰血热则脉数血寒则脉迟血微则脉弱气血平则脉缓晋王叔和分爲七表八里可谓详且至矣然文理繁多学者卒难究白宋淳熈中南康崔子虚隐君嘉彦以难经于六难专言浮沉九难专言遅数故用爲宗以统七表八里而搃万病其说以爲浮者爲表爲阳外得之病也有力主风无力主气浮而无力爲芤有力爲洪又沉爲实沉者爲里爲隂内受之病也有力主积无力主气沉而极小爲微至骨爲伏无力爲弱迟者爲隂主寒内受之病也有力主痛无力主冷迟而少駃爲缓短细爲濇无力为濡数者为阳主热外得之病也有力主热无力主疮数而极弦为紧有力为弦流利为滑它若九道六极之殊三焦五蔵之辨与夫持脉之道疗病之方其间玄妙具在四脉玄文及西原脉诀等书世以为祕授始由隐君传之刘复真先生先生传之朱宗阳錬师鍊师传之张玄白髙士今徃徃有得其法者学者其求诸俗称四司六局者多不能举其目古杭梦㳺録云官府贵家置四司六局各有所掌故筵席排当凡事整齐都下街市亦有之常时人户每遇礼席以钱倩之四司六局皆可致四司者帐设司厨司茶酒司台盘司也六局者果子局蜜煎局菜𬞞局油烛局香薬局排办局也凡四司六局人祗应惯熟便省賔主一半力愽古图宋徽庙朝所脩书故世知有博古之名而不知更有稽古等阁蔡京保和殿曲燕记云宣和元年九月十二日皇帝召臣京等燕保和殿臣鯈等东曲水朝于玉华殿上歩西曲水循酴醿至架太宁阁登层峦林霄骞鳯垂云亭始至保和殿三楹楹七十架两挟阁中楹置榻东西二间列寳玩与古鼎彛器玉在挟阁曰妙有设古今儒书史子楮墨右曰日宣道家金柜玉笈之书与神霄诸天隐文上歩前行稽古阁有宣王石鼔歴邃古尚古鑑古作古传古博古袐古诸阁蔵祖宗训谟与夏啇周尊彛鼎鬲爵斚卣敦盘盂汉晋隋唐书画多不知识上亲指示为言其㮣今人以善能营生者为经纪唐滕王元婴与蒋王皆好聚歛太宗甞赐诸王帛敕曰滕叔蒋兄自能经纪不须赐物韩昌黎作栁子厚墓志云舅弟卢遵又将经纪其家则自唐已有此言世斥贪利之人必曰汝便是庞居士矣盖相传以为居士家资巨万殊用劳神窃自念曰若以与人又恐人之我若不如置诸无何有之鄊因辇送大海中举家脩道縂成证果又以为居士即㐮阳庞德公释氏传灯録庞居士传云㐮州居士庞藴者衡州衡阳县人也字道玄世本业儒志求真谛徳宗贞元初谒石头迁禅师豁然有省后叅马祖问不与万法为佀者是甚么人荅曰待汝一口吸尽西江水却向汝道遂于言下顿悟玄旨乃留驻叅承有偈曰有男不婚有女不嫁大家团栾头共说无生话元和六年北游㐮汉随䖏而居女灵照卖竹鹿篱以供朝夕将入灭谓曰视日早晚以报灵照遽曰日巳中矣而有蚀也居士出户观视即登父座合掌坐亡居士曰我女机锋捷矣更延七日州牧于公頔闻之来问居士谓曰但愿空诸所有慎勿实诸所无好住世间皆如影响言讫枕公膝而化庞婆走田中谓其子庞大曰汝父死矣庞大曰嗄倚鉏脱去婆为焚烧毕自后莫知其所按此传知非庞徳公明矣但亦不言其富何耶辇财之说特恐后人所传㑹耳然今之积金蓄谷倍息计赢校斗斛合诈欺不得自休息又否则射歉饥彂积授枚识出布筹㑹入穷日疲极而睡者能以居士之事便作真想岂不为飬生之福哉郑遂昌言宋巨珰李太尉者国亡为道士号梅溪余童时甞侍其游故内指点歴歴如在过葫芦井挥涕曰是盖宋之先朝位上钉金字大牌曰皇帝过此罚金百两近周申父言先表叔祖金二提举住杭州暗问其室氏乃宋内夫人余年十四五尚犹识之但两鬂俱秃问知在宫中任此职者例褁巾巾带之未各缀一金钱每晨用以掠发入巾故乆而致然也因曰吾为内夫人日每日轮流六人侍帝左右以𥿄一畨从后端起笔书帝起居旋书旋卷至暮封付史馆内夫人别居一宫宫门金字大牌曰官家无故至此罚金一镒以二者言之可见宋朝家法之严至至乙酉冬朝廷遣官奉使宣抚诸道问民疾苦然而政蹟昭着者十不二三明年秋江右儒人黄如征邀驾上书指数散散王士宏等罪状且及国家利害斧钺在前有所不避古之所谓豪杰之士如征其人者与天子亲览其书喜见于色又虞如征必为权豪所中頋近臣馆谷以俟越数日特授江西等䖏儒学提举敕侍卫护送出都如征感上徳意受命而不领职天下共贤之散散王士宏等虽免谴责终以不显死其书畧曰江西布衣书生黄如徴百拜上书皇帝陛下如徴忝生僻土遭遇明时用竭愚衷冐干天听伏望采览万一焉夫皇朝版图之广歴古所无法制之良万世莫易而水旱灾変连年不息者实由官皆污滥民悉怨咨之所致也钦惟陛下忧民之心日夕孜孜遂于去年冬分遣大臣奉使宣抚诸道正欲其察政事之臧否问生民之疾苦礼贤德振贫乏信冤抑起淹滞俾所至之䖏如陛下亲临焉苟能宣布圣泽各尽乃职则雍熈㤗和之治政在今日然江西福建一道地䖏蛮方去京师万里外传闻奉使之来皆若大旱之望云霓赤子之仰慈母而散散王士宏等不体圣天子抚绥元元之意鹰杨虎噬雷厉风飞声色以淫吾中贿赂以缄吾口上下交征公私朘剥赃吏贪婪而不问良民涂炭而罔知闾阎失望田里寒心乃歌曰九重丹诏颁恩至万两黄金奉使回又歌曰奉使来时惊天动地奉使去时乌天黒地官吏都天喜地百姓却啼天哭地又歌曰官吏黒皮灯笼奉使来时添一重如此怨謡未能枚举皆万姓不平之气欝结于懐而彂诸声者然也此盖庙堂遴选非人使生民感陛下忧恤之虚恩受奉使掊剥之实祸陛下于此而不察将何以取法于后世哉如征无官守无言责所以不惮江河之险不畏斧钺之诛而诣阙以陈其事者政恐散散王士宏等回觐之日各饰巧言妄称官清民泰欺诈百端昏蔽主聦陛下不悟为姦邪所卖擢任省台恣行威福流毒四海则江西福建一道之痛苦与天下共之以此而望隂阳和风雨时年岁登边隅静不亦难乎倘陛下不弃蒭荛之言委官察其实蹟责以欺天罔民之罪投诸遐荒雪江西福建一道之痛苦以为百官劝则天下幸甚万世幸甚如陛下以为诽谤大臣置而不问非惟今日祸起䔥墻抑且天下万世之不幸矣如征鄙语俗言不知避讳触犯清跸罪在不赦请伏锧以俟命吾郷钱叔琛氏赟乃武粛王之诸孙也其家在郡城东北隅亭台沼沚聮络映帯犹是先朝赐第与余相友善甞出示所藏鐡劵形宛如瓦髙尺余阔一尺许劵词黄金商嵌一角有斧痕盖至元丙子天兵南下时其家人窃负以逃而死于难劵亦莫知所在越再丙子渔者偶网得之乃在黄岩州南地名泽库深水内渔意寳物试斧击之则鐡焉因弃诸幽一村学䆒与渔隣颇闻赐劵之说买以鐡价然二人皆不悟其字乃金也有报于叔环之兄者用十斛谷易得青氊复还诚为异事时余就録劵词一通叔琛又出武肃当日谢表藁併録之昨晚检閲经笥偶得于故𥿄中转首已三十余年矣人生能㡬何哉谩志于此词云维干宁四年岁次丁巳八月甲辰朔四日丁未皇帝若曰咨尓镇海镇东等军节度浙江东西等道观察䖏置营田招讨等使兼两浙塩鐡制置彂运等使开府仪同三司检校太尉兼中书令使持节闰越等州诸军事兼闰越等州刺史上柱国彭城郡王食邑五千户实对一百户钱镠朕闻铭邓隲之勲言垂汉典载孔悝之德事羙鲁经则知褒徳䇿勲古今一致顷者董昌僣伪为皆镜水狂谋悪贯㳿染齐人而尓披攘兇渠盪定江表忠以衞社稷惠以福生灵其机也氛祲清其化也疲羸㤗折瓯越于涂炭之上师无私焉保余杭于金汤之间政有经矣志奨王室绩冠侯藩溢于旂常流在丹素虽钟繇刋五熟之釡窦宪勒燕然之山未足顕功抑有异数是用钖其金版申以誓词长河有似帯之期泰山有如拳之日唯我念功之㫖永将延祚子孙使卿长袭宠荣克保富贵卿恕九死子孙三死或犯常刑有司不得加责承我信誓徃惟钦哉宜付史馆颁示天下表云恩主赐臣金书鐡劵一道臣恕九死子孙三死者出于睿眷形此纶言録臣以丝发之劳赐臣以山河之誓镉金作字指日成文震动神祗飞扬肝胆伏念臣从筮仕殆及秉麾毎自揣量是何叨忝所以行如履薄动若持盈惟忧福过祸生敢忘慎𥘉护末岂其此志上感宸聪忧臣以䖏极多危虑臣以防微不至遂开圣泽永保私门屈以常刑宥其必死虽君亲嘱念皆云必恕必容而臣子为心岂敢伤慈伤爱谨当日慎一日戒子戒孙不敢因此而累恩不敢乗此而贾祸圣主万岁愚臣一心按史唐僖宗干符五年王仙芝余党曹师䧺㓂掠二浙杭州募兵使石镜都将董昌等将以讨之临安人钱镠以骁勇事昌为兵马使中和元年昌为杭州刺史光启二年昌谓镠曰汝能取越州吾以杭授汝镠攻克之昌遂徒越以镠知杭州事三年昌为浙东观察使镠为杭州刺史招宗景福元年为武胜军防御使二年为镇海节度使干宁二年昌僣号镠遗书曰与其関门作天子与九族百姓俱䧟涂炭岂若开门作莭度使终身富贵邪昌不听镠以状闻削夺昌官爵委镠讨之三年昌伏诛镠令两浙吏民上表请兼领浙东朝廷不得已以为镇海镇东莭度使改威胜曰镇东天复二年进爵越王天祐元年更封呉王梁太祖开平元年以为吴越王干化二年加尚父末帝贞明二年以为诸道兵马元帅三年以为天下兵马元帅龙徳三年以为呉越王镠始建国仪衞名称多如天子之制惟不改元置百官有丞相侍郎客省等使唐明宗天成四年削镠官爵初镠尝遗安重诲书辤礼甚倨及朝廷遣奉使乌昭遇韩玫使镠还玫奏昭遇见镠称臣拜舞重诲奏赐昭遇死镠以太师致仕自余官爵皆削之长兴三年镠卒镠寝疾出卯钥授子元曰子孙善事中国勿以易姓废事大之礼卒年八十一史称干宁三年秋九月以镠为镇海镇东莭度使而劵词乃四年秋八月何邪史称仪衞名称多如天子之制惟不改元程大昌演蕃露云寳正六年岁在辛卯见封落星石制书辛卯乃唐明宗长兴二年寳太元年罗隐记新城县记云癸未岁癸未乃唐荘宗同光元年以此知呉越虽禀中原正朔既长兴同光年号与其寳正寳太同岁而名不同知呉越自甞改元审矣又僧文莹湘山野録云唐昭宗以钱武粛平董昌拜为镇海镇东节度使中书令赐鐡劵罗隐为譔谢表殆荘宗入洛又遣使贡奉恳请玉册金劵有司定议非天子不得用后竟赐之镠即以节钺授其子元自称吴越国王名其居曰殿官属悉称臣又于衣锦军大建王册金劵诏书三楼遣使册东夷诸国对拜其君长㡬极其埶与向之谢表所陈䖏极防微累恩贾祸之诫殊相戾矣禅月贯休甞以诗投之有满堂花醉三千客一劔霜寒十四州之句镠爱其诗遣客吏谕之曰教和尚改十四为四十方与见休性匾分谓吏曰州亦难添诗亦不改然闲云野鹤何天而不飞邪遂飘然入蜀镠后果为安重诲奏削王爵以太师致仕重诲死明宗乃复镠爵位夫武粛之踰越固莫逃乎二书所论有教子射字法必须彼我二人俱聪明熟于翻切优于记问者方乃便捷倘遇人以诗词或言语示我彼在隔坐不及知闻我则拊掌彼便说出与所示同然片叚文章皆可成诵非特一句一字而巳用拊掌代击鼓殊无勾肆市井俗态此天下太平优㳺无事谩以取一时之笑乐耳使鼙鼓之声震天干戈之锋耀日又能留情于此邪字法七字诗十二句逐句排写前四句括定字毋后八句括定叶韵诗曰䡖兵平明逢兴征经迎俜停应成声清澄星晴丁檠盈能称非精零汀橙东蒙钟江支兹为微鱼胡模齐乖佳灰咍真谆臻匡亏元䰟痕寒欢関山先森䔥宵爻豪歌戈麻阳唐耕斜荥青蒸登尤侯车侵潭谈塩添横光凡如欲切春字清谆清清千春清字在第三行第一字谆字在第七行第四字拊掌则前三后一少歇又前七后四下字平声为霞盈麻盈盈延霞盈字在第三行第七字麻字在第十行第二字拊掌则前三后七少歇又前十后二少歇又三盖夏字去声所以又三也若入声则四矣余倣此但字毋不离二十八字而叶韵莫逃五十六字此为至要后见賔退録一则与此畧同併志之其曰俗间有撃鼓射字之伎莫知所始盖全用切字该以两诗诗皆七言一篇六句四十二字以代三十六字毋全用五支至十二齐韵取其声相近便于诵习一篇七句四十九字以该平声五十七韵而无侧声如一字字毋在第三句第四字则鼓节前三后四叶韵亦如之又以一二三四为平上去入之别亦有不击鼓而挥扇之类其实一也诗曰西希低之机诗资非卑妻欺痴梯归披皮肥其辤移题擕持齐时依眉微离为児仪伊锄尼醯鸡箆溪批毗迷此字毋也罗家瓜蓝斜凌伦思戈交劳皆来论留连王郎龙南関卢甘林峦雷聊隣帘栊羸娄叅辰䦨楞根弯离驴寒间懐横荣鞵庚光颜此叶韵也松江之横云山古冡累累然世传以为多晋陆氏所蔵山人封生业盗冡至正甲辰春彂一冡冡砖上有太元二年造五字按太元东晋武帝时也逆数而上计九百一十余年矣或者谓冡有志石恐事泄袐弗示人冡中得古铜罍勺壷洗尊鼎杂器物二百余件内一水滴作狮子昻首轩尾走跃状而一人靣部方大髭湏飘䔥骑狮子背左手握无底圆桶右手臂鹰人之脑心为窍以安吸子吸子顶微大正盖脑心俨一席帽胡人衣折及狮鹰羽毛种种俻具通身青緑吸子浑若碧玉论其制作肤理则非晋人所能乃汉器无疑必其平生寳惜而以循葬约长五寸髙四寸许诚竒物也士安偶过生生出以售捐钱五十缗买之归剔凿沙土饰泽蜡石神气百倍于昔韫椟保蔵时以示愽古好雅者一日为有埶力时贵夺去昔鲜于困学公甞畜一水滴正与士安者大同小异相承曰蛮人狮子爱之未甞去手寓杭州断桥日临湖有水阁倚䦨把玩偶坠吸子于湖水中百计求之不可见悒快嘅叹形神为之凋枯既它徃踰三年复来杭仍居昔所寓舎追怀故物注视湖波适当霜降水浄之时吸子俨在土内亟命仆下取欣然如获至珍即易号曰神人狮子遂序述颠未求馆阁诸老与夫骚人雅士歌咏以张之浸成巨轴公殁子孙不能世守水滴与诗卷皆归婺州陶氏陶亦不能乆有又将求善贾而沽诸今不知所在自我朝百余年来仅闻公得其一于先而士安得其一于今非若它古铜器比可以屈指数也中书左丞叶公亦愚钱唐人宋太学生上书诋贾似道公田関子不便专权误国似道怒嗾林德夫告公泥金饰斋扁不法令狱吏鞫之云只要尓做一箇麻餬公即口占一诗曰如今便一似麻餬也是人间大丈夫笔里无时那觧有命中有䖏未应无百千万世传名节二十三年非故吾寄语长安朱紫客尽心好上帝王书遂遭黥流岭南及蒙恩放还与似道遇诸途公以词赠云君来路吾归路来来去去何时住公田関子竟何如国事当时谁汝误雷州户厓州户人生㑹有相逢䖏客中颇恨乏蒸羊聊赠一篇长短句归附后入京上书言时相併献至元钞様此様在宋时固甞进呈请以代関子朝廷不能用故今别改年号复献之世皇嘉纳便用铸板以功累官至今任而终歌妓顺时秀姓郭氏性资聪敏色艺超絶教坊之白眉也翰林学士王公元鼎甚眷之偶有疾思得马版肠充馔公杀所骑千金五花马取肠以供至今都下传为佳话时中书叅政阿鲁温尤属意焉因戯谓曰我比元鼎如何对曰叅政宰相也学士才人也爕理隂阳致君泽民则学士不及叅政嘲风咏月惜玉怜香则叅政不如学士叅政付之一笑而罢郭氏亦善于应对者矣至正辛丑四月朔日日未没三四竿许忽然无光渐渐作蕉叶様天且昏黒如夜星斗粲然饭顷方复旧天再明星斗亦隐又少时乃没按天官书王隐晋书曰日无光臣有隂谋京房易传曰臣专刑兹谓分威蒙微而日不明至正壬寅八月中上海县三十四保辰字围金夀一家巳阉雄狗生小狗八其一觜瓜红如鲜血然犬之为妖多见于占验之书而未有若此者若男変为女男子孕育则甞闻之古昔盖阳衰隂盛兵戈乱离之兆今夫牡物而生児阳化隂也又犬属火一觜瓜红红亦火也岂非主兵立火者与甲辰四月十三日华亭县五保杨巷邵浦云之西清菴廊屋一十九间每间屋柱皆有声其声若以桶覆水靣而击其底者人以手按之则振掉而起经时乃止按干坤変异録人君宫室无故有音声主兵起若人家主家亡六月二十三日夜四更松江近海去䖏潮忽骤至人皆惊讶以非正候至辰时潮方来乃知先非潮也后见湖泖人说湖泖素不通潮忽平拥起髙三四尺若潮涨之埶正与此时同又闻平江嘉㒷亦如之按五行志水自盈溢主兵兴干坤変异録河水大壅臣下执政有背叛国朝品官母妻四品赠郡君五品赠县君然古邦君之妻邦人曰小君礼士䘮妾不得匹其夫必曰君妻曰女君后世封羊祜妻为万嵗君则此可为令甲之原人之四支百骸莫不畏寒独靣则否医书谓头者诸阳之㑹诸隂脉至颈及胸而还独诸阳脉上至头所以然也南村辍耕録卷之十九南村辍耕录南村辍耕录卷之二十南村辍耕録卷之二十天台陶宗仪九成六十甲子之有纳音世人鲜知其理甞观笔谈有曰六十甲子纳音盖六十律旋相为宫也一律合五音十二律纳六十音也凡气始于东方而右行音起于西方而左行隂阳相错而生変化所谓气始于东方者四时始于木右行传于火火传于土土传于金金传于水所谓音始于西方者五音始于金左旋传于火火传千木木传于水水传于土纳音之法同类娶妻隔八生子此律吕相生之法也五行先仲而后孟孟而后季此遁甲三元之纪也甲子金之仲同位娶乙丑隔八下生壬申金之孟壬申同位娶癸酉隔八上生庚辰金之季庚辰同位娶辛巳隔八下生戊子火之仲戊子娶巳丑生丙申火之孟丙申娶丁酉生甲辰火之季甲辰娶乙巳生壬子木之仲如是左行至于丁巳中吕之宫五音一终复自甲午金之仲娶乙未隔八生壬寅一如甲子之法终于癸亥自子至于巳为阳故自黄钟至于中吕皆下生自午至于亥为隂故自林钟至于应钟皆上生得此一说固巳判然及读瑞桂堂暇録亦论及此则尤明白简易其曰六十甲子之纳音此以金木水火土之音而明之也一六为水二七为火三八为木四九为金五十为土然五行之中惟金木有自然之音水火土必相假而后成音盖水假土火假水土假火故金音四九木音三八水音五十火音一六土音二七此不易之论也何以言之甲巳子午九也乙庚丑未八也丙辛寅申七也丁壬夘酉六也戊癸辰戌五也巳亥四也甲子乙丑其数三十有四四者金之音也故曰金戊辰巳巳其数二十有八八者木之音也故曰木庚午辛未其数三十有二二者火也土以火为音故曰土甲申乙酉其数三十十者土也水以土为音故曰水戊子己丑其数三十有一一者水也火以水为音故曰火凡六十甲子皆然此纳音之所起也大抵六十甲子暦也纳音律也支干纳音之别也此天地自然之数河图生数也生者左旋故以中央之土而生西方之金西方之金而生北方之水北方之水而生东方之木东方之木而生南方之火南方之火而复生中央之土洛书克数也克者右转故以中央之土而克北与西北之水北与西北之水而克西与西南之火西与西南之火而克南与东南之金南与东南之金而克东与东北之木东与东北之木而又克中央之土此图书生克自然之数也又见日家一书专觧海中炉中之类其辤虽凿亦自颇通囙併録之曰甲子乙丑海中金者子属水又为湖又为水旺之地兼金死于子墓于丑水旺而金死墓故曰海中金也丙寅丁夘炉中火者寅为三阳卯为四阳火既得地又得寅夘之木以生之此时天地开炉万物始生故曰炉中火也戊辰巳巳大林木者辰为原野巳为六阳木至六阳则枝荣叶茂以茂盛之木而在原野之间故曰大林水也庚午辛未路傍土者未中之木而生午位之旺火火旺则土于斯而受刑土之始生未能育物犹路傍土若也故曰路傍土也壬申癸酉劒锋金者申酉金之正位兼临官申帝旺酉金既生旺则诚刚矣刚则无踰于劒锋故曰劒锋金也甲戌乙亥山头火者戌亥为天门火照天门其光至髙故曰山头火也丙子丁丑涧下水者水旺于子衰于丑旺而及衰则不能为江河故曰涧下水也戊寅巳夘城头土者天干戊已属土寅为艮山土积而为山故曰城头土也庚辰辛巳白镴金者金飬于辰生于已形质𥘉成未能坚利故曰白镴金也壬午癸未杨栁木者木死于午墓于未木既死墓虽得天干壬癸之水以生之终是柔弱故曰杨栁木也甲申乙酉井泉水者金临官申帝旺酉金既生旺则水由是以生然方生之际力量未洪故曰井泉水也丙戌丁亥屋上土者丙丁属火戌亥为天门火既炎上则土非在下而生故曰屋上土也戊子己丑霹雳火者丑属土子属水水居正位而纳音乃火水中之火非神龙则无故曰噼歴火也庚寅辛夘松柏木者木临官寅帝旺夘木既生旺则非柔弱之比故曰松柏木也壬辰癸巳长流水者辰为水库已为金长生之地金生则水性巳存以库水而逢生金则泉源终不竭故曰长流水也甲午乙未沙中金者午为火旺之地火旺则金败未为火衰之地火衰则金冠帯败而方冠带未能斫伐故曰沙中金也丙申丁酉山下火者申为地户酉为日入之门日至此时而蔵光故曰山下火也戊戌己亥平地木者戍为原野亥为木生之地夫木生于原野则非一根一株之比故曰平地木也庚子辛丑壁上土者丑虽土家正位而子则水旺之地土见水多则为泥也故曰壁上土也壬寅癸夘金箔金者寅夘为木旺之地木旺则金羸又金絶于寅胎于卯金既无力故曰金箔金也甲辰乙巳覆灯火者辰为食时巳为禺中日之将中艳阳之埶光于天下故曰覆灯火也丙午丁未天河水者丙丁属火午为火旺之地而纳音乃水水自火出非银汉不能有也故曰天河水也戊申巳酉大驿土者申为坤坤为地酉为兊兊为泽戊巳之土加于坤泽之土非其它浮薄之土也故曰大驲土也庚戌辛亥钗钏金者金至戍而衰至亥而病金既衰病则诚柔矣故曰钗钏金也壬子癸丑桑柘木者子属水丑属金水方生木金则伐之犹桑柘方生人便以餧蚕故曰桑柘木也甲寅乙夘大溪水者寅为东北维卯为正东水流正东则其性顺而川涧池沼俱合而归故曰大溪水也丙辰丁巳沙中土者土库辰絶巳而天午丙丁之火至辰冠带已临官土既库絶旺火复与生之故曰沙中土也戊午巳未天上火者午为火旺之地未中之木又复生之火性炎上及逢生地故曰天上火也庚申辛酉石榴木者申为七月酉为八月此时木则絶矣惟石榴之木反结实故曰石榴木也壬戌癸亥大海水者水冠带戍临官亥水临官冠带则力厚矣兼亥为江非它水之比故曰大海水也甲己土乙庚金丁壬木丙辛水戊癸火此十干化五行真气也其法取岁首月建之千如甲巳丙作首丙属火火生土故化土余倣此又一说亦通谓遇龙则化龙辰也甲巳得戊辰戊属土放化土乙庚得庚辰庚属金故化金丙辛以下皆然胡石塘先生甞应聘入京世皇召见于便殿趋进张皇不觉笠子欹侧上问曰秀才何学对曰脩身齐家治国平天下之学上笑曰自家一笠尚不端正又能平天下耶然怜其贫特授扬州路儒学教授吁以先生之学行而不见遇于明君是果命矣夫河间路景州蓨县河浒一土阜相传为皇舅墓自国家奄混区夏即有謡云皇舅墓门闭运粮向北去水渰墓门开运粮却囬来至正辛卯中原大水舟行木杪间及水退土阜崩圯墓门顕露継后天下多事海道不通先是张蜕菴翥尝有诗云青州刺史河上坟坟不可识碑仍存维舟上读半磨㓕使君乃縁戚里恩当时赐葬宜过厚冡阙树立须雄尊岂知陵谷有迁変石马尽没龟趺蹲驲夫指我元傍岸县官恐坠移髙原岸濵徃徃多古冡零落空余秋草根至今父老传䜟记野人之语那是论我疑其蔵必深锢或谓巳被湍流吞安得壮士塞河水万古莫今开墓门读公之诗伤今之世则䜟纬之说诚不可诬矣林昉田间书载㑹友人㳺山檄云人有残缣败素绘一山一水爱之若寳售之必千金至于目与真景㑹则畧不加喜毋乃贵伪而贱真耶求乐之真今日正在我辈春雪既霁春风亦和或坐钓于鸥邉或行歌于犊外百年瞬息乐㡬何肴核盃盘随意所命毋以丰约拘也檄书驰告盍勇而前此文殊清新向予避兵云间泗濵时其地有林泉之胜而无烽燧之虞同时嘉遯者皆文人髙土因倣司马温公故事俾予作约语云百嵗光隂万物乃天地逆旅四时行乐我辈亦风月主人幸居同泗水之濵况地接九山之胜尽可傍花随栁庶㡬㳺目骋懐节序骎骎负芒鞵竹杖盃盘草草何渐野蔌山肴虽云一饷之清亦是百年之嘉话敢烦同志互作遨头慨元祐之耆英衣冠逺矣集永和之少长觞咏依然订约旣勤践言勿替用附于此以见真率之㑹不让㳺山之乐也歌儿珠帘秀姓朱氏姿容姝丽杂剧当今独歩胡𬗋山宣慰极钟爱之甞拟沉醉东风小曲以赠云锦织江邉翠竹绒穿海上明珠月淡时风清䖏都隔断落红尘土一片闲情任卷舒挂尽朝云暮雨冯海粟先生亦有鹧鸪天云十二阑干暎逺眸醉郷空断楚天秋鰕须影薄微微见龟背纹䡖细细浮红雾歛翠云收海霞为带月为钩夜来卷尽西山雨不着人间半点愁皆咏帘以寓意也由是声誉益彰至元丙子秋八月宋扬州守臣朱焕以城降后于焕之孙道存家钦覩世祖招谕诏㫖其文曰上天眷命大元皇帝圣旨谕淮安州安抚朱焕㩀陈楚客奏臣与朱安抚同年又有通家之好自戊午归顺之后不相见者十有八载今王师吊伐诸道并进数内一路领涟河清河将士攻取淮东未附州郡切恐城䧟之日玉石俱焚臣于故人情分不容缄黙且彼所以婴城自守者无它原其本心但未知趋向之方𥘉无执迷抗拒之意今大江南北西至全蜀悉入版图若蒙圣慈特彂使命宣示徳音开其生路彼亦识时逹変之士也宁不以数万生灵为念乎臣昧死上言伏候勑㫖准奏仐遣使特㫖前去宣布大信若能识时逹変可保冨贵应在城守御将帅同谋归顺者意不殊此故兹诏示想冝知悉至元十二年七月日白麻正书北方谓之汉児字圣旨此诏岁月在城未降一载先则焕之来归必先有所期矣焕之子徳辉承父䕃仕至汉阳同知道存徳辉之子也亦以父䕃仕至江隂知事旣而复受伪周户部主事之职将命扬州𬒳执至淮安杀之弟兄子姪客居上海又悉死于苗獠之刼掠焕之宗族所遗殆无噍类夫焕既不能尽忠于前而道存又不能尽忠于后被执遭戮之地适在扬州淮安天之报施固其宜也谩书于此以为畔逆之劝呉兴赵公碧澜宋宗室也老而益贫二妾方少艾虑无以安其心因遣之去咸弗肯嫁数献肴酒致殷勤焉公于卒也覆诸水曰慎毋再见昔吾割情忍爱以去尓尓弗我忘秪搅我心耳既而各与其父母俱至泣而言曰妾家毎岁请给足可飬赡愿执事终身为尼以报主恩公遂复留之它日公死果如所言公有寡女复资育之四明黄伯成先生甞有诗曰感之以诚感必深应之以真应必捷真情一合了弗离听我长歌碧澜词碧澜亦是诸王孙世殊事异老且贫少陵尚爱燕玉暖况是当时真贵人春衣典尽春寒悄二妾朱颜正姝好忍将罗带拆同心懊恨浮生头白早珠钿翠靥幸仅存此时犹及嫁夫君十二楼头燕子去挥手不用留仙裙去妾相悲两相约既去犹烦送肴酌主君讵忍覆弃之见此翻令心绪恶一心专天天得知忍着主衣还事谁遂擕衾幞与俱来后君死者当为尼碧澜堂下双溪水使客徃来岂知此不愿新恋旧思千万人中两人耳悬箕扶鵉召仙徃徃皆古名人髙士来格所作诗文间有絶佳者意亦英爽不昧之鬼依凭精魄以阐扬其灵恠耳友人擕李顾元凯亦善此术甞召一仙至大书曰独乐园主也可命题衆以咏史请鵉不停留作成长篇自非熟于史学者弗能焉殊不知此等为何如鬼也诗曰三皇之前不可传尭舜垂衣化自然夏衰啇败兵革起征讨有罪非传贤苍种徳极深厚歴载八百何緜緜孔丘孟轲不得位唯有文字登书编春秋笔削严一字诛悪褒善持大权丘明作传详本末下迨戦国何茫然秦皇併吞六王毕始废封建迷井田功髙自谓传万世仁义不施徒诧仙东逰弗返祖龙死赤灵火徳明中天汉朝文景称至治刑措可比成康前无端杂用黄老术是以未得称其全王莾贼臣篡汉祚頼有光武如周宣云台名将应列宿婉婉良䇿扶戎轩絶胜髙祖醢彭越可比周召终天年崇儒徃谒曲阜庙典章灿灿罗星躔后人不省创业苦宠任阉䆠皆貂蝉西园粥爵诚可耻党锢忠士灾何延一朝曹氏帝称魏铜驼荆棘生荒烟関张早死后主弱典午自帝开坤埏五胡云扰乱中国五马南渡何翩翩六朝兴废有得失岂知合併归杨坚琼花城里建宫阙汴河春水浮龙船乱离思治否复㤗唐室髙祖催飞骞秦王神武不可及遂承天祚传髙玄大纲不正有惭色我甞抚卷思其渊纷纷女握神器扰扰藩镇横戈鋋乗舆避乱数奔窜翠华㡬度游西川黄巢残贼不忍说白骨山积血成泉侵凌渐使唐祚絶江海虽大犹涓㳙朱温降将乃一贼僣号暂时得复失后唐石晋暨知逺但以功利不尚徳周家亦僣登天基独有世宗明治术我朝列圣皆深仁天下苍生得苏息史书浩浩充屋栋人主欲观宁遍及小臣繤集作通鑑治乱兴亡明似日愿言乙夜细垂观比羙成王戒无逸张春児叶县军士李清之妻也年二十青疾革顾谓春曰吾殆矣汝其善事后人春截发示信誓弗再适未㡬青死春恸垂絶且嘱匠人曰造棺宜极大将以尽纳亡者衣服弓劔之属匠如其言既歛乃自经邻里就用此棺同葬之事上于朝旌其墓时至正戊子也呜唿春児生长寒微不闲礼节尚知夫妇大义如此頋世之名门巨族动以衣冠自眩徃徃有夫骨未寒而求匹之念巳萌于中者岂不为春児万世之罪人也与寄语林和靖梅花㡬度开黄金台下客应是不归来此宋㓜主在京都所作也始终二十字含蓄无限凄戚意思读之而不兴感者㡬希孔某者皇庆癸丑间为江浙省掾史身躯短小仅与堂上公案相等凡呈署牍文必用低凳阁足令髙脱欢丞相以其先圣子孙而且才学优长甚礼遇之时有诏许文正公从祀夫子庙廷公之子叅知政事悪孔风度不雅因小过叱之退丞相曰它祖公容得叅政父亲坐叅政反不容他一箇子孙立邪许大惭至元间宋文丞相有子出为郡教授行数驿而卒人皆作诗以悼之闽人翁某一聮云地下脩文同父子人间读史各君臣独为絶唱郑所南先生福州连江人宋太学上舎应博学宏词科刚分有立志㑹天兵南叩阙上䟽犯新禁衆争目弗由是遂変今名曰肖曰南义不忘赵北靣它姓也隐居吴下一室萧然坐必南向岁时伏腊望南野哭再拜而返人莫识焉誓不与朔客交徃或于朋友坐上见有语音异者便引去人咸知其狷洁亦弗为恠工画墨兰不妄与人邑宰求之不得闻先生有田三十畆囙胁以赋役取先生怒曰头可砟兰不可画甞自写一弓长丈余髙可五寸许天真烂熳超出物表题云纯是君子絶无小人深山之中以天为春过齐子芳书塾云此世但除君父外不曽别受一人恩寒菊云御寒不借水为命去国自同金铸心其忠肝义胆于此可以见之晚年究竟性命之学以夀终霜落风髙恣所如归期囬首是春𥘉上林天子援弓缴穷海累臣有帛书中统十五年九月一日放雁获者勿杀国信大使郝经书于真州忠勇军营新馆右五十九字郝公书也公字伯常泽州陵川人世皇召居潜邱嵗己未扈从济江授江淮宣慰司副使中统元年拜翰林侍读学士充国信使使宋宋馆于真州凡十有六年始得归此书当在至元十一年是时南北隔絶但知纪元为中统也先是有以雁献命畜之雁见公輙鼓翼引吭似有所诉者公感悟择日率从者具香案北向拜舁雁至前手书尺帛亲系雁足而縦之后虞人获之苑中以闻上恻然曰四十骑留江南曽无一人雁比乎遂进师南伐越二年宋亡至今袐监帛书尚存李和钱唐人国初时尚在粥故书为业尤精于碑刻凡博古之家或有赝本求一印识毅然弗从其印文李和鉴定石刻印吴楚之地村巫野叟及妇人女子軰多能卜九姑课其法折草九茎屈之为十八握作一束祝而呵之两两相结止留两端巳而抖开以占休咎若续成一条者名曰黄龙傥仙又穿一圈者名曰仙人上马圈不穿者名曰蟢窠落地皆吉兆也或纷错无绪不可分理则㓙矣又一法曰九天玄女课其法折草一把不计茎数多寡苟用筭筹亦可两手随意分之左手在上竖放右手在下横放以三除之不及者为卦一竖一横曰太阳二竖一横曰灵通二竖二横曰老君二竖三横曰太吴三竖一横曰洪石三竖三横曰祥云皆吉兆也一竖二横曰太隂一竖三横曰县崖三竖二横曰隂中皆㐫兆也愚意俗谓九姑岂即九天玄女欤离骚经云索璚茅以筳篿兮命灵氛为余卜注曰璚茅灵草也筳小破竹也楚人名结草折竹以卜曰尊㩀此则亦有所本矣白翎雀者国朝教坊大曲也始甚雍容和缓终则急躁繁促殊无有余不尽之意窃甞病焉后见陈云峤先生云白翎雀生于鸟桓朔汉之地雌雄和鸣自得其乐世皇因命伶人硕徳闾制曲以名之曲成上曰何其末有怨怒哀婺矛牙之音乎时谱巳传矣故至今卒莫能改㑹稽张思㢘作歌以咏之曰真人一统开正朔马上鞮鞍手亲作教坊国手硕徳闾传得开基太平乐檀槽呀鳯凰腭十四银镮挂氷索摩诃不作兠勒声听奏筵前白翎雀霜皬皬风殻殻白草黄云日色薄玲珑碎玉九天来乱撒氷花洒毡幕玉翎琤珄起盘礴左旋右折入寥廓崒嵂孤髙绕羊角啾啁百鸟纷叅错须臾力倦忽下跃万点寒星坠丛薄䂮然一声震龙拨一十四弦喑一抹驾鹅飞起莫云平鸷鸟东来海天阔黄羊之尾文豹胎玉液淋漓万寿盃九龙殿髙𬗋帐煖踏歌声里如雷白翎雀乐极哀节妇死忠臣摧八十一年生草来鼎湖龙去何时囬漫浪野録云苏子瞻泛爱天下士无贤不肖如也甞自言上可以陪玉皇大帝下可以陪卑田院乞児子由晦黙少许可甞戒子瞻择交子瞻曰吾眼前见天下无一箇不好人此乃一病以余言之先生天下士也此其所以汎爱天下士頋今之忌才嫉能口尭舜而心盗跖者使先生视之乃土苴之不若矣南村辍耕録卷之二十南村辍耕录南村辍耕录卷之二十一南村辍耕録卷之二十一天台陶宗仪九成至元四年正月城京师以爲天下本右拥太行左注沧海抚中原正南靣枕居庸奠朔方峙万夀山浚太液池派玉泉通金水萦畿带甸负山引河壮哉帝居择此天府城方六十里里二百四十歩分十一门正南曰丽正南之右曰顺承南之左曰文明北之东曰安贞北之西曰徤徳正东曰崇仁东之右曰齐化东之左曰光熈正西曰和羙西之右曰肃清西之左曰平则大内南临丽正门正衙曰大明殿曰延春阁宫城周回九里三十歩东西四百八十歩南北六百十五歩髙三十五尺甎甃至元八年八月十七日申时动土明年三月十五日即工分六门正南曰崇天十二间五门东西一百八十七尺深五十五尺髙八十五尺左右楼二楼登门两斜庑十门阙上两观皆三楼连楼东西庑各五间西楼之西有涂金铜幡竿附宫城南面有宿衞直庐凡诸宫门皆金铺朱戸丹楹藻绘壁琉璃瓦饰檐嵴崇天之左曰星拱三间一门东西五十五尺深四十五尺髙五十尺崇天之右曰云从制度如星拱东曰东华七间三门东西一百十尺深四十五尺髙八十尺西曰西华制度如东华北曰厚载五间一门东西八十七尺深髙如西华角楼四㩀宫城之四隅皆三楼琉璃瓦饰檐嵴直崇天门有白玉石桥三虹上分三道中为御道镌百花幡龙星拱南有御膳亭亭东有拱辰堂盖百官㑹集之所东南角楼东差北有生料库库东为柴埸夹垣东北隅有羊圈西南角楼南红门外留守司在焉西华南有仪鵉局西有鹰房厚载北为御苑外周垣红门十有五内红门垣五御苑红门四此两垣之内也大明门在崇天门内大明殿之正门也七间三门东西一百二十尺深四十四尺重檐日精门在大明门左月华门在大明门右皆三间一门大明殿乃登极正旦夀莭㑹朝之正衙也十一间东西二百尺深一百二十尺髙九十尺柱廊七间深二百四十尺广四十四尺髙五十尺寝室五间东西挟六间后连香阁一间东西一百四十尺深五十尺髙七十尺青石花础白玉石圆䲽文石甃地上借重茵丹楹金饰龙绕其上四面朱琐窓藻井间金绘饰燕石重陛朱䦨涂金铜飞鵰冒中设七寳云龙御榻白盖金缕褥并设后位诸王百寮怯薛官侍宴坐牀重列左右前置灯漏贮水运机小偶人当时刻捧牌而出木质银褁瓮一金云龙蜿绕之髙一丈七尺贮酒可五十余石雕象酒卓一长八尺阔七尺一寸玉瓮一刑编磬一巨笙一玉笙玉空侯咸备于前前县繍縁朱帘至冬月大殿则黄㹨皮壁幛黑貂褥香阁则银䑕皮壁幛黒貂煖帐凡诸宫殿乗舆所临御者皆丹楹朱琐窓间金藻绘设御榻䄄褥咸备屋之檐嵴皆饰琉璃瓦文思殿在大明寝殿东三间前后轩东西三十五尺深七十二尺紫檀殿在大明寝殿西制度如文思皆以𬗋檀香木爲之缕花龙涎香间白玉饰壁草色髹緑其皮爲地衣寳云殿在寝殿后五间东西五十六尺深六十三尺髙三十尺鳯仪门在东庑中三间一门东西一百尺深六十尺髙如其深门之外有庖人之室稍南有酒人之室麟瑞门在西庑中制度如鳯仪门之外有内蔵库二十所所为七间钟楼又名文楼在鳯仪南鼔楼又名武楼在麟瑞南皆五间髙七十五尺嘉庆门在后庑寳云殿东景福门在后庑寳云殿西皆三间一门周庑一百二十门髙三十五尺四隅角楼四间重檐凡诸宫周庑并用丹楹彤壁藻绘琉璃瓦饰檐嵴延春门在寳云殿后延春阁之正门也五间三门东西七十七尺重檐懿范门在延春左嘉则门在延春右皆三间一门延春阁九间东西一百五十尺深九十尺髙一百尺三詹重屋柱廊七间广四十五尺深一百四十尺髙五十尺寝殿七间东西夹四间后香合一间东西一百四十尺深七十五尺髙如其深重檐文石甃地借花毳䄄檐帷咸备白玉石重陛朱䦨铜冐楯涂金翔其上阁上御榻二柱廊中设小山屏牀皆楠木为之而饰以金寝殿楠木御榻东夹𬗋檀御榻壁皆张素画飞龙舞鳯西夹事佛像香合楠木寝牀金缕褥黒貂壁幛慈福殿又曰东煖殿在寝殿东三间前后轩东西三十五尺深七十二尺明仁殿又曰西煖殿在寝殿西制度如慈福景耀门在左庑中三间一门髙三十尺清灏门在右庑中制度如景耀钟楼在景耀南鼓楼在清灏南各髙七十五尺周庑一百七十二间四隅角楼四间玉徳殿在清灏外七间东西一百尺深四十九尺髙四十尺饰以白玉甃以文石中设佛像东香殿在玉徳殿东西香殿在玉徳殿西宸庆殿在玉徳殿后九间东西一百三十尺深四十尺髙如其深中设御榻帘帷䄄褥咸备前列朱䦨左右辟二红门后山字门三间东更衣殿在宸庆殿东五间髙三十尺西更衣殿在宸庆殿西制度如东殿隆福殿在大内之西兴圣宫之前南红门三东西红门各一缭以砖垣南红门一东红门一后红门一光天门光天殿正门也五间三门髙三十一尺重檐崇华门在光天门左膺福门在光天门右各三间一门光天殿七间东西九十八尺深五十五尺髙七十尺柱廊七间深九十八尺髙五十尺寝殿五间两夹四间东西一百三十尺髙五十八尺五寸重檐藻井琐窓文石甃地籍花毳茵县朱帘重陛朱䦨涂金鵰冐楯正殿缕金云龙樟木御榻从臣坐牀重列前两傍寝殿亦设御榻茵褥咸备青阳门在左庑中明晖门在右庑中各三间一门翥鳯楼在青阳南三间髙四十五尺骖龙楼在明晖南制度如翥鳯后有牧人宿衞之室夀昌殿又曰东煖殿在寝殿东三间前后轩重檐嘉僖殿又曰西煖殿在寝殿西制度如寿昌中位佛像傍设御榻针线殿在寝殿后周庑一百七十二间四隅角楼四间侍女直庐五所在针线殿后又有侍女室七十二间在直庐后及左右浴室一区在宫垣东北隅文德殿在明晖外又曰楠木殿皆楠木为之三间前后轩一间盝顶殿五间在光天殿西北角楼西后有盝顶小殿香殿在宫垣西北隅三间前轩一间前寝殿三间柱廊三间后寝殿三间东西夹各二间文宸库在宫垣西南隅酒房在宫垣东南隅内庖在酒房之北兴圣宫在大内之西北万夀山之正西周以砖垣南辟红门三东西红门各一北红门一南红门外两傍附垣有宿衞直庐凡四十间东西门外各三间南门前夹垣内有省院台百司官侍直板屋北门外有窨花室五间东夹垣外有䆠人之室十七间凌室六间酒房六间南北西门外棊置衞士直宿之舎二十一所所爲一间外夹垣东红门三直仪天殿吊桥西红门一逹徽政院门内差北有盝顶房二各三间又北有屋二所各三间差南有库一所及屋三间北红门外有临街门一所三间此夹垣之北门也兴圣门兴圣殿之正门也五间三门重檐东西七十四尺明华门在兴圣门左肃章门在兴圣门右各三间一门兴圣殿七间东西一百尺深九十七尺柱廊六间深九十四尺寝殿五间两夹各三间后香合三间深七十七尺正殿四靣朱悬琐窓文石甃地借以毳茵中设扆屏榻张白盖帘帷皆锦繍为之诸王百寮宿衞官侍宴坐牀重列左右其柱廊寝殿亦各设御榻茵褥咸备白玉石重陛朱䦨涂金冐楯覆以白磁瓦碧琉璃饰其檐嵴弘庆门在东庑中宣则门在西庑中各三间一门凝晖楼在弘庆南五间东西六十七尺延颢楼在宣则南制度如凝晖嘉徳殿在寝殿东三间前后轩各三间重檐寳慈殿在寝殿西制度同嘉徳山字门在兴圣宫后延华阁之正门也正一间两夹各一间重檐一门嵴置金寳瓶又独脚门二周阁以红板垣延华阁五间方七十九尺二寸重阿十字嵴白琉璃瓦覆青琉璃瓦饰其檐嵴立金寳瓶单陛御榻从臣坐牀咸具东西殿在延华阁西左右各五间前轩一间圆亭在延华阁后芳碧亭在延华阁后圆亭东三间重檐十字嵴覆以青琉璃瓦饰以緑琉璃瓦嵴置金寳瓶徽青亭在圆亭西制度同芳碧亭浴室在延华阁东南隅东殿后傍有盝顶井亭二间又有盝顶房三间畏吾児殿在延华阁右六间傍有窨花半屋八间木香亭在畏吾児殿后东盝顶殿在延华阁东版垣外正殿五间前轩二间东西六十五尺深三十九尺柱廊二间深二十六尺寝殿三间东西四十八尺前宛转置花朱兰八十五扇殿之傍有盝顶房三间庖室一间靣汤盝顶房二间妃嫔库房一间缝纫女库房三间红门一盝顶之制三椽其顶若笥之平故名西盝顶殿在延华阁西版垣之外制度同东殿东殿之傍有庖室三间好事房二各三间独脚门二红门一妃嫔院四二在东盝顶殿后二在西盝顶殿后各正室三间东西夹四间前轩三间后有三椽半屋二间侍女室八十五间半在东妃嫔院左西向半在西妃嫔院右东向室后各有三椽半屋二十五间东盝顶殿红门外有屋三间盝顶轩一间后有盝顶房一间庖室一区在凝晖楼后正屋五间前轩一间后披屋三间又有盝顶房一间盝顶井亭一间周以土垣前辟红门酒房在宫垣东南隅庖室南正屋五间前盝顶轩三间南北房各三间西北隅盝顶房三间红门一土垣四周之学士院在阁后西盝顶殿门外之西偏三间生料库在学士院南又南为鞍辔库又南为军器库又南为牧人庖人宿衞之室蔵珎库在宫垣西南隅制度并如酒室惟多盝顶半屋三间庖室三间万夀山在大内西北太液池之阳金人名琼在岛中统三年脩缮之至元八年赐今名其山皆叠玲珑石为之峯峦隐映松桧隆欝秀若天成引金水河至其后转机运㪺汲水至山顶出石龙口注方池伏流至仁智殿后有石刻蟠龙昻首喷水仰出然后由东西流入于太液池山前有白玉石桥长二百余尺直仪天殿后桥之北有玲珑石拥木门五门皆为石色内有隙地对立日月石西有石棋枰又有石坐牀左右皆有登山之径萦纡万石中洞府出入宛转相迷至一殿一亭各擅一景之妙山之东有石桥长七十六尺阔四十一尺半为石渠以载金水而流于山后以汲于山顶也又东为灵圃竒兽珍禽在焉广寒殿在山顶七间东西一百一十尺深六十二尺髙五十尺重阿藻井文石甃地四靣琐窓板宻其里徧缀金红云而蟠龙矫蹇于丹楹之上中有小玉殿内设金嵌玉龙御榻左右列从臣坐林前架黒玉酒瓮一玉有白章随其形刻为鱼兽出汲于波涛之状其大可贮酒三十余石又有玉假山一峯玉响鐡一悬殿之后有小石二内出石龙首以噀所引金水西北有厠堂一间仁智殿在山之半三间髙三十尺金露亭在广寒殿东其制圆九柱髙二十四尺尖顶上置琉璃珠亭后有铜幡竿玉虹亭在广寒殿西制度如金露方亭在荷叶殿后髙三十尺重屋八靣重屋无梯自金露亭前复道登焉又曰线珠亭洲亭在温石浴室后制度同方玉虹亭前仍有登重屋复道亦曰线珠亭荷叶殿在方前仁智西北三间髙三十尺方顶中置琉璃珠温石浴石在洲前仁智西北三间髙二十三尺方顶中置涂金寳瓶圜亭又曰臙粉亭在荷叶稍西盖后妃添妆之所也八靣介福殿在仁智东差北三间东西四十一尺髙二十五尺延和殿在仁智西北制度如介福马湩室在介福前三间牧人之室在延和前三间庖室在马湩前东浴室更衣殿在山东平地三间两夹太液池在大内西周回若干里植夫容仪天殿在池中圆坻上当万夀山十一楹髙三十五尺围七十尺重檐圆盖顶圆台址甃以文石借以花茵中设御榻周辟琐窓东西门各一间西北厠堂一间台西向列甃砖龛以居宿衞之士东为木桥长一百廿尺阔廿二尺通大内之夹垣西为木吊桥长四百七十尺阔如东桥中阙之立柱架梁于二舟以当其空至车驾行幸上都留守宫则移舟断桥以禁徃来是桥通兴圣宫前之夹垣后有白玉石桥乃万夀山之道也犀山台在仪天殿前水中上植木芍药隆福宫西御苑在隆福宫西先后妃多居焉香殿在石假山上三间两夹二间柱廊三间龟头屋三间丹楹琐窓间金藻绘玉石础琉璃瓦殿后有石台山后辟红门门外有侍女之室二所皆南向并列又后有红门并立红门三三门之外有太子斡耳朶荷叶殿二在香殿左右各三间圆殿在山前圆顶上置涂金寳珠重檐后有流桮池池东西流水圆亭二圆殿有庑以连之歇山殿在圆殿前五间柱廊二各三间东西亭二在歇山后左右十字嵴东西水心亭在歇山殿池中直东西亭之南九柱重檐亭之后各有侍女房三所所为三间东房西向西房东向前辟红门三门内立石以屏内外外筑四垣以周之池引金水注焉棕毛殿在假山东偏三间后盝顶殿三间前启红门立垣以区分之仪鵉局在三红门外西南隅正屋三间东西屋三间前开一门史官虞集曰甞观纪籍所载秦汉隋唐之官阙其宏丽可怖也髙者七八十丈广者二三十里而离宫别馆緜延聮络弥山跨谷多或至数百所嘻真木妖哉由余有言使鬼为之则劳神矣使人为之则苦人矣由余当秦穆公之时为是俾见后世之侈何如也虽然紫宫着乎玄象得无栋宇有等差之辨而茅茨之简又乌足以重威于四海乎集佐脩经世大典将作所䟽宫阙制度为许于是知大有径庭于古也方今幅员之广户口之伙贡税之富当倍秦汉而叅隋唐也頋力有可为而莫为则其所乐不在于斯也孔子曰禹吾无间然矣卑官室而尽力乎沟洫重于此则䡖于彼理固然矣中书省吏部戸部都提举万亿绮源库都提举万亿赋源库都提举百亿寳源库都提举万亿广源库提举富宁库诸路寳钞都提举司顺承行用库文明行用库光熈行用库徤徳行用库和义行用库崇仁行用库顺承平准库大都平准库寳钞搃库印造寳钞库烧钞西库焼钞东库印造茶塩引局抄𥿄坊礼部㑹同舘教坊司铸印局白𥿄坊油磨坊兵部刑部工部覆实司提举都城所提举右八作司提举左八作司备章搃院大都人匠搃管府大都等路诸色民匠搃管府纹绣搃院绣局诸路杂造搃管府荼迭児局诸色人匠搃管府提举诸司局诸司局人匠搃管府大都金银器盒局大都氊局织染局花毯蜡布等局帘局橵荅刺欺等局人匠提举司造船提举司诸物库苻牌库受给库左右厢枢宻院右衞亲军都指挥使司左卫亲军都指挥使司中衞亲军都指挥使司前衞亲军都指挥使司后衞亲军都指挥使司武衞亲军都指挥马瑙玉局大都等路诸色民匠提举司织染杂造人匠搃管府绫锦局织染局文绮局诸路怯怜口民匠都搃管府大护国仁王寺财用规运都搃管府宣徽院尚舎监诸物库尚食局生料库光禄寺尚醖局尚饮局醴源仓䦨遗监提举太仓柴炭提举司沙糖局中政院奉宸库官领随路民匠打捕鹰房纳绵搃管府集贤院国子监国子学兴文署翰林院国子监国子学翰林国史院宣政院资善库昭文舘太常寺太庙署大乐署社稷署礼直署大司农司广济署借田署丰赡署供膳署昌国署济民署大都护府通政院廪给司秘书监着作局秘书库大府监内蔵库右蔵库左蔵库器备库中尚监资成库杂造局诸色人匠提举司鐡局木局怯怜口诸色人匠提举司大都等路种田人匠织染局利用监资用库怯怜口皮局人匠提举司大都杂造双线局熟皮局店皮局貂䑕局大都软皮局章佩监御带库异珎库典瑞监大都留守司兼少府监修内司大木局小木局泥瓦局粧钉局铜局车局绳局祇应局画局油局器备局器物局鐡局仪鵉局大都诸色人匠提举司犀象牙局雕牙局雕木局採石局木场局上林局大都门尉将作院诸路金玉人匠搃管府玉局提举司玛瑙局提举司石局金丝子局大小雕木等局鞓带斜皮局玉局画局温犀玳瑁局纱冠冕局珠子局异様等局捴管府异様纹绣两局绫锦织染两局金丝颜料搃库尚衣局御衣局泉府司富藏库侍仪司法物库武备寺夀武库利器库甲匠提举司箭局弦局都水监大都河道提举司尚乗寺诸路杂造搃管府诸路旋匠提举司网帘局资乗库太仆寺太史院司天台回囬司天台太医院御药局御药院回回药物院回回药物局大都惠民司广惠司崇福司拱衞直都指挥使司仪从司大司徒领异様金玉人匠搃管府塑局岀镴局银局铜局铸泻等铜局唐像画局梵像局杂造提举司鐡局玉局诸物局孛可孙仪鳯司安和署京畿都漕运使司万斯南仓万斯北仓千斯仓相因仓丰闰仓通齐仓广贮仓永平仓永济仓惟亿仓既盈仓盈衍仓大积仓丰实仓广衍仓顺济仓大都等路都转运塩使司大都税课提举司大都酒课提举司大都南北两兵马都指挥使司北兵马司内史府省架阁库左石部架阁库长信寺天子凡宴飨一人执酒觞立于右阶一人执柏板立于左阶执板者抑扬其声曰斡脱执觞者如其声和之曰打弼则执板者莭一拍从而王侯卿相合坐者坐合立者立于是衆乐皆作然后进酒诣上前上饮毕授觞衆乐皆止别奏曲以饮陪位之官谓之喝盏盖沿袭亡金旧礼至今不废诸王大臣非有赐命不敢用焉斡脱打弼彼中方言未暇考来其义文宗潜邱金陵曰岁当戊辰适太平兴国寺铸大钟为金数万斤方在治上至其所取相嵌碧珠指环黙祝曰若天命在躬此当不壊即投液中钟成其欵有曰皇帝万岁珠宛然在其上若故识之而坚固完好光采明彂不以灼毁万目惊覩欢叹如一及登大寳方与近侍言向时祝天之䜟南村辍耕録卷之二十一南村辍耕录南村辍耕录卷之二十二南村辍耕録卷之二十二天台陶宗仪九成孔门弟子姓字见诸家语论语史纪等书金华张君孟兼稽订异同集为章句以便记诵即古急就之义也其文曰繄昔圣门弟子三千身通六艺七十二贤徳行着称颜回子渊冉耕伯牛闵损子骞及冉雍仲弓为四科之先宰予子我端木赐子贡言语是称赐言多中乃多才艺仲由季路冉求子有政事并着言偃子㳺卜商子夏文学着名孰可方驾曽叅子舆纯孝全归父点子晳浴沂舞囬父无繇仲由同字有公晢哀字以季次县成子祺左郢子行乐欬颜哙同字子声其字子羽澹台灭明子之是字公祖句兹其有秦非亦字子之孔忠子蔑叔仲㑹子期乃子旗字者粤巫马施颜之㒒子叔申枨子续啇瞿子木蘧瑗伯玉有若子有公伯寮子周其申党者止字曰周司马黎耕乃字子牛颛孙师子张公冶长子长一字子禽其陈亢子亢名而不字唯句井疆髙柴子羔公肩㝎子中有南宫适子容薛邦子从公西蒧及公西舆如字子上同穰驷赤子徒廉洁子庸雕开琴牢子开字同宓不齐子贱歩叔乗子车其雕哆邽巽子歛字俱粤梁鳣者其字叔鱼秦祖子南樊湏子迟亦有后䖏字以里之原宪燕伋同字子思郑国荣旂字子徒子祺伯䖍子析公首夏子乗施之常子恒公良孺子正冉孺子鲁冉季子产字子抑者颜幸字子象者县亶石作蜀子明公孙龙子石啇泽子季奚谷箴子晢狄黒晢之䍐父黒子索其原亢籍仍字子籍字子丕者曰惟啇秦秦冉字开颜祖字㐮任不齐子选曹䘏子循徒父字白子文颜髙子骄鄡单子家颜何字冉公西赤子华猗欤多贤升堂入室慨举世之所传名固踰乎七十乃稽纪载尚遗其实家语史迁所録不一嗟嗟小子何敢忘逸爰重列以自识俾蒙士之易述其不铨次岂縁声律不韪之辠莫敢自恤尚同好之君子幸有以订愚之失颜无繇县成公祖句兹句井疆宓不齐雕哆邽巽鄡单黄河源潘昻宵志曰延祐乙卯春圣天子以四海万国之广轸念庶民艰虞罔控告也分使诣外郡诸道布扬徳心戚休兴替之清洿扬激之畿甸宻迩独不得均其泽越五月诏前翰林学士承旨臣阔阔出翰林侍读臣昻霄奉使宣抚京畿西道臣昂霄承命惊悸罔措唯务磬竭忠赤尽民瘼后巳阔公一日语昂霄兄荣禄公都实扺西国穷河源耳之不觉瞿然以骇有是乎㦲请毕其语公曰世祖皇帝至元十七年岁在庚辰钦承圣谕黄河之入中国夏后氏导之知自积石矣汉唐所不能悉其源今为吾地朕欲极其源之所出营一城俾蕃贾互市规置航传凡物贡水行逹京师古无有也朕为之以永后来无穷利益盖难其人都入汝旧人且习诸国语徃图汝谐授招讨使佩金虎符以行是嵗四月至河州州东六十里有宁河驲驿西南五六十里山曰捉马関林麓穹隘译言忝石答班启足浸髙一日程至巅西迈愈髙四阅月约四五千里始抵河源冬还图城传位置以闻上恱徃营之授土蕃等䖏都元帅仍金虎符置寮寀督工工师悉资内地造航为䑹六十城传措工物完阔阔出驿闻适相哥征昆哥臧不廻力沮遂止翼岁兄都实旋都河源在土蕃朶甘思西鄙有泉百余泓或泉或潦水沮洳散涣方可七八十里且泥淖弱不胜人迹逼观弗克旁履髙山下眎灿若列星以故名火敦恼儿火敦译言星宿也群流奔凑近五七里滙二巨泽名阿刺恼児自西徂东连属吞噬广轮马行一日程迤逦东骛成川号赤賔河二三日程水西南来名亦里出合赤賔三四日程南来名忽兰又水东南来名也里术合流入赤賔其流寝大始名黄河然水清人可渉又一二日岐裂八九股名也孙斡论译言九渡通广六七里马亦可度又四五日程水浑浊土人抱革囊乗骑过之民聚落紏木干象舟得毛革以济仅容两人継是两山崃东广可一里二里或半里深巨测矣朶甘思东北鄙有大雪山名亦耳麻不莫刺其山最髙译言腾乞里塔即崑崙也山腹至顶皆雪冬夏不消土人言逺年成氷时六月见之自八九股水至崑崙行二十日程河行崑崙南半日程地又四五日程至地名阔即及阔提二地相属又三日程地名哈刺别里赤児四逹之冲也多宼盗有官兵镇防崑崙迤西人简少多䖏山南山皆不穹峻水亦散漫兽有髦牛野马狼狗羱羊之类其东山益髙地亦渐下岸狭隘有狐可一跃越之者行五六日程有水西南来名纳隣哈刺译言细黄河也又两日程水南来名乞児马出二水合流入河河北行转西至崑崙北二日程地水过之北流少东又北流约行半月程至贵徳州地名必赤里始有州事官府州隶河州置司土蕃等䖏宣慰司所辖又四五日程至积石州即禹贡积石五日程至河州安郷関一日程至打罗坑东北行一日程洮河水南来入河又一日程至兰州其下过北卜渡至鸣沙州过应吉里州正东行至宁夏府南东行即东胜州隶西京大同路地靣自彂源至汉地南北涧溪细流傍贯莫知纪极山皆草山石山至积石方林木畅茂世言河九折彼地有二折盖乞児马出及贵德州必赤里也汉张骞使絶域覊聮拘执艰厄百罹歴大宛月氏等数国其傍大国五六皆称传闻以为穷河源乌能覩所谓河源哉史称河有两源一出于阗一出䓗岭于阗水北行合䓗岭河注蒲类海不流洑至临洮出焉今洮水自南来非蒲类明矣询之土人言于阗䓗岭水其下流散之沙碛又有言河与天河通寻源得织女支机石以归亦妄也崑崙去嵩髙五万里阆风玄圃积瑶华盖仙人所居又何耶唐史土蕃传河上流由洪济梁南二千里水益狭春可渉秋夏乃胜舟其南三百里三山中髙而四下曰紫石古所谓崑崙其言颇类然止称河源其间云国家敞天威亘天所覆焘无间海内外冠带万国罔非臣妾视汉唐为不足讶故穷河源去万里若歩闺闼嘻盛典也不可不志因志之都实族女真蒲察氏统乌思臧路暨招讨都元帅凡三至吐蕃阔阔出今除甘肃行省叅知政事是岁八月𥘉吉翰林侍读学士中奉大夫知制诰同脩国史臣潘昻霄谨述柯九思序云河源有志自本朝始前乎此曷为未有志河源者道路辽阻所传闻异辤莫能究河之源也山经曰敦薨之水西流注于泑泽出于昆仑之东北实惟河源而水经载河出昆仑经十余国乃至泑泽山经又称阳纡之山河出其中凌门之山河出其中穆天子传亦云阳纡之山河伯冯夷所居是惟河宗氏释氏西域志称阿耨逹大山上有大渊水即昆仑山也地里志亦称昆仑山在临羗西而汉书载河出两源或称有或称无而河源所着异同况世殊代易名地亦异终莫能有究之者我太祖皇帝二十有一年春正月征西夏夏取甘肃等城秋取西凉府遂过沙陀至黄河九渡按昆仑当九渡下流则昆仑固巳归我职方氏矣宪宗皇帝二年命皇太弟旭烈帅诸部军征西域凡六年辟封疆四万里于是河源及所注枝出者尽在封域之内当时在行有能记其说皆得于目击非放也逮世祖皇帝功成治定天下殷富遂命臣都实置郡河源故翰林侍读学士潘公得究其详实源析派而作斯忠乃知更昆仑行一月始穷河源于戯当四海混一之盛闻广见覈至数千载莫能究者俾后世有孜而传信焉岂斯文之光实邦家无疆之休也公之子诩能不坠其先业増光而润色之至顺间以同知嘉定州事来呉将邦是书行于世属九思叙其说于篇端元统元年冬十有一月日南至奎章阁学士院鉴书愽士文林郎柯九思序国朝故事正六品以下官中书奉敕署牒以命之牒具中书官位最尊者今也署牒者自丞相以下而不敢以烦令惟皇太子立必兼中书令枢宻使皇太子既受册即中书上日独署一牒明日省臣以其名闻天子即以宣命超拜五品官其人自非素亲近有誉望最于群臣者不得也余在杭州日甞见一㺯百禽者蓄龟七枚大小凡七等置龟几上撃鼓以使之则第一等大者先至几心伏定第二等者从而登其背直至第七等小者登第六等之背乃竖身直伸其尾向上宛如小塔状谓之乌龟叠塔又见蓄虾䗫九枚先置一小墩于席中其最大者乃踞坐之余八小者左右对列大者作一声衆亦作一声大者作数声衆亦作数声既而小者一一至大者前点首作声如作礼状而退谓之虾䗫说法至松江见一全真道士寓太古庵一日取二鳅鱼一黄色一黒色大小相侔者用药涂利刃各断其腰互换接续首尾异色投放水内浮逰如故郡人衞立中以盆池飬之经半月方死叠塔说法固教习之功但其质性蠢憃非它禽鸟可比诚难矣哉若夫断而复续死而复生药欤法欤是未可知也但剧戯中似此者果亦罕见大徳间荆南境内有九人山行値雨避于路傍旧土洞中忽有一虎来踞洞口哮吼怒视目光射人内一人素愚八人者宻议虎若不得人悪得去因绐愚者先出我辈共掩杀之愚者意未决遂各觧一衣缚作人形掷而出之虎愈怒八人併力排愚者于外虎即㗸至洞口怒视如前湏臾土洞压塌八人皆死愚者获生夫当颠沛患难之际乃欲以八人之智而䧟一人之愚其用心亦险矣天道果梦梦耶河南妇世为河南民家天兵下江南妇𬒳虏姑与夫行求数年得之湖南妇巳妻千户某饶于财情好甚洽视夫姑若涂人㑹有旨凡妇人𬒳虏许银赎敢匿者死某惧罪亟遣妇妇坚不行夫姑留以俟妇闭其室弗与通遂号恸顿絶而去行未百歩青天无云而雷回视妇巳震死钱唐白湛囦先生纪以诗曰从军古云乐获罪祷应难毋望明珠复夫求破镜完押衙逢义士公主奉春官爲报河南妇天刑不可干姚文公燧爲翰林学士承㫖日玉堂设宴歌妓罗列中有一人秀丽闲雅微操闽音公使来前问其履歴𥘉不以实对叩之再泣而诉曰妾乃建宁人真西山之后也父官朔方时禄薄不足以给侵贷公帑无偿遂卖入娼家流落至此公命之坐乃遣使诣丞相三寳奴请爲落籍丞相素敬公意公欲以侍巾栉即令教坊检籍除之公得报语一小史曰我以此女为汝妻女即以我为父也史忻然从命京师之人相传以为盛事云嘉兴贝阙甞有诗曰断丝弃道边何日縁长松堕羽别炎洲不复巢梧桐昔在至元日六合车书同主堂盛文士燕集来雍雍金力手割鲜酒给蒲萄浓坐有一枝春秀色不可双娉婷刘碧玉绰约商玲珑寳钏金雀钗巳觉燕赵空或闻操南音未觧歌北风上客惊且疑姓字初未通问之渐复泣乃起陈始终妾本建宁女逺出西山翁父毋生妾时谓是金毋童梨花锁院落燕子窥帘栊迢迢官朔方位卑食不充侵贷国有刑桎梏加父躬粥女以自赎白璧沦泥中秋娘教歌舞屡入明光宫水为倡家妇遂属梨园工京华多少年门外嘶青骢不如孟光丑犹得嫁梁鸿自伤妾薄命失路似秋蓬客闻为三叹天道何懵懵遣使白宰相削籍归旧宗小史十八九勿恨相如穷配尓执箕帚今夕看乗龙夗央并玉树鹦鹉开金笼弃汝桃花扇红牙不复从提瓮自汲水絺绤自御冬时多困轗轲事或所遭逢安知百尺井忽登群玉峯借问为者谁内相姚文公至元甲子阿合马拜中书平章领制囯用使司时乐府中盛唱胡十八小令知䜟纬者谓其当擅重权十八年人未之信果于至元壬午伏诛越五年丁亥闰二月桑哥拜中书平章立尚书省贪暴残忍又十倍于阿合马人亦谓桒字折而为四十八桑字后改作相字亦拆而为四十八竟不知应之于夀或应之于职然自立省之日至辛卯正月败绩恰四十八月其神验如是大徳戊戌二月二十日张汉臣尚书赵松雪学士费北山漕侯同在杭州泛舟过西湖至毛家歩上岸乗肩舆将㳺水乐洞行里余逢一尼寺赵公偕二公入寺访亲俄而从人来报张公之老㒒戎显卒死矣亟回至其所唿救不省气絶身僵忽有二道士过一老一㓜云不妨事老者即于死人面上吹呵㓜者就篱落间摘一青叶度于老者若作法书符状置死人顶上随即再生顷间失二道士所在或云恐是洞賔変现隐括其姓如此耳檇李郭宗夏甞见建徳路搃管赵良臣言都下有李搃管者官三品家巨富年逾五十而无子闻枢宻院东有术者设肆筭命谈人休咎多竒中试徃叩焉且语之曰吾之禄夀巳不必言但推有子与否术者笑曰君有子矣何为绐我李曰吾实无子岂绐汝耶术者怒曰君年四十当有子今年十五六矣非绐我而何同坐者皆军官见二人争执甚讶之李沈吟良乆曰吾年四十时一婢有娠吾以职事赴上都比归则吾妻粥之矣莫知所徃若有子则此是也术者曰此子终当还君相别而出时坐中一千户邀李入茶坊告之曰十五年前吾亦无子因到都置一婢则已有孕到家时适吾妻亦有孕前后一两月间各生一男今皆十五六矣岂君之子耶两人各言妇人之容貌齿岁相同李归语于妻妻徃日诚悍炉至是见夫无嗣心颇惭而怜之翼日邀千户至家享以盛馔与之刻期而别千户先归南阳府李以实告于所管近侍大官乞假前徃大官曰此羙事也我当与汝奏闻既而有㫖得给驿以行凡筵席之费皆从官办李至衆官郊迎徃千戸宅设大燕李所以餽献千戸并其妻子仆妾之物甚侈千户命二子岀拜风度不殊衣冠如一莫知何者为巳子致请于千户千户曰君自认之李谛视良乆天性感通前抱一人曰此吾子也千户曰然于是父子相持而哭坐中皆为之堕泪举盃交贺大醉而罢明日千戸答礼㑹客如昨谓李曰吾既与君子矣岂可使母子分离今并其母以奉李喜出望外回都擕其子见大官大官曰佳児也引入之觐通籍宿卫后亦官至三品大抵人之有子无子数使之然非人力所能也而术士之业亦精矣王氏守素钱唐民家女其夫丁弃家爲全真道士于呉山之𬗋阳菴一日召守素入山书付四句云嬾散六十三妙用无人识逆顺两俱忘虚空镇常寂坐抱一膝而逝方外者流谓之骑鹤化守素遂亦束发簮冠着道士服奉夫遗尸二十年迹不下山年余七十㡬于得道者神仙渺茫故未睱论贞守一节乃可尚也丁夘进士萨都刺天钖赠之诗曰不见辽东丁令威旧㳺城郭昔人非镜中春去青鵉老华表山中白鹤归石竹泪干班雨在玉箫声断綵云飞洞门花落无人迹独坐苍苔补道衣燕山项氏其夫江南人行贾燕蓟间聘项与居未㡬夫死项时年二十奉柩回江南誓以夫余赀飬姑以自终比至姑巳改适劢志孑居以守夫祀旴江李宗冽闵其事而赋之诗曰少无依倚老何堪白髪婆娑乱不簮梦里尚思江北好悔将夫骨葬江南任子昭云向寓都下时邻家児患头疼不可忍有回回医官用刀划开额上取一小蟹坚硬如石尚能活动顷焉方死疼亦遄止当求得蟹至今蔵之夏雪簑云甞于平江阊门见过客马腹膨胀倒地店中偶见老回回见之于左腿内割取小块出不知何物也其马随起即骑而去信西域多竒术哉湖广行省平章归自雨中有一童子年七八岁直造伞下避雨平章问曰学生能属对否曰能平章曰青衿来避雨即应声对曰紫绶去朝天平章喜引至家遗以果肴明日除书至拜中书平章之命复大喜再以楮币綵缯赠之龙麟洲先生过福建宪府设宴命官奴小玉带左觞酒半宪使举盃请曰今日之欢皆玉带为也愿先生酬之以诗先生其毋辤时先生负海内重名雅畏清议又不能违宪使之请遂书一絶句云蓞池边风满衣木犀庭下雨霏霏老夫记得坡仙语病躰难禁玉带围于是举席称叹尽欢而散盖前辈既不肯拂人意又不欲失所守而且用事清切一时风致可想见信非野儒俗士所能及也御史大夫也先帖木児与夫人不睦巳数年矣翰林学士承㫖阿目茄八刺死大夫遣司马明里徃唁之及归问其所以明里云承㫖带罟罟娘子十有五人皆务争夺家财全无哀戚之情惟正室坐守灵帏哭泣不巳大夫黙然是夜遂与夫人同寝欢爱如初若司马者可谓善于寓諌者矣术士俞竹心者居庆元嗜酒落魄与人寡合顺其意者即与推筭酔笔如飞畧不搆思顷刻千余言道巳徃之事极验时皆以为异人至元巳夘间娄敬之为本路治中甞以休咎叩之荅曰公它日直至一品便休娄深信其说弃职别进适値壬午更化俯就省掾陞除益都府判改换押字宛然真书一品二字未㡬卒于官所此偶然耶抑𢾗使然耶元贞丙申秋大都南城武仲祥家有乳犬懐胎左脇下或肿成疮六七日后于疮生五子色皆青苍毎当嵴梁自顶至尾生逆毛一道他无所异又数日疮亦平复南村辍耕録卷之二十二南村辍耕录南村辍耕录卷之二十三南村辍耕録卷之二十三天台陶宗仪九成唐贞观开元间人主崇尚文雅其书昼皆用紫龙鳯䌷绫为表緑方纹绫爲里紫檀云花杵头轴白檀通身柿心轴此外又有青赤琉璃二等轴牙籖锦带大和间玉涯自塩铁㩀相印家既羡扵财始用金玉为轴甘露之变人皆剥剔无遗南唐则褾以廻鸾墨锦籖以潢𥿄宋御府所蔵青紫大绫为褾文锦为帯玉及水晶檀香为轴靖康之变民间多有得者髙宗度江后和议既成摧塲购求为多装裭之法已具名画记及绍兴定式兹更不赘姑以所闻见者使赏鍳之士有考焉锦褾克丝作楼阁克丝作龙水克终作百花攅龙克丝作龙鳯紫寳阶地紫大花五色簟文紫小滴珠方胜鸾鹊青緑簟文紫鸾鹊紫百花龙紫龟纹紫珠燄紫曲水紫汤荷花红霞云鸾黄霞云鸾青楼阁青大藻花紫滴珠龙团青樱桃皁方团白花褐方团白花方胜盘象毬路衲柿红龟皆樗蒲宜男寳照龟莲天下乐练鹊方胜练鹊绶帯瑞草八花晕银钩晕细花盘鵰翠色师子盘毬氷藻戯鱼红徧地杂花红徧地翔鸾红徧地夫容红七寳金龙倒仙牡丹白蛇龟纹黄地碧牡丹方胜皁木绫引首及託里碧鸾白鸾皁鸾皁大花碧花姜牙云鸾樗蒲大花杂花盘鵰涛头水波纹仙纹重莲双鴈方棊龟子方毂纹鸂䳵枣花鑑花叠胜白毛辽囯回文白鹫花贉卷纸髙丽蠲夹背蠲揩光轴岀等白玉碾龙簮顶白玉平顶玛瑙金星石珊瑚水晶蜡沉香古象牙犀角轴桿檀香木匣螺钿至无庚寅冬江浙行省官立相哥沙不丁辈徳政碑穹窿莫比特阙坐石时赵石晦者素善謟媚因以杨和王坟域所有为言役人夫数千拖拽而至毕工之日是夜省堂中火炉鸣直至昧爽方休嗣是夜以为常又枭鸣梁压虎入城市越明年春相哥败诸公俱罹奇祸岂非事有先兆欤刘公复新为上都留守时有令史亢子春者值公退食偶与同列㩀案判事以戯遂为仇家彂之公大怒责问罪状枷项示衆及归怒容未霁其夫人田氏问公何故不乐公语其故夫人曰此小节耳何足怒也即令人唿亢至请公为脱其枷且劳以酒云此一桮与汝压惊此一桮与汝庆喜男子丈夫何所不至留守之位何患不到亢感谢而退不数年公卒而无子止一女适田直长直长遄卒女病双瞽后亢官湖广叅政迎夫人母子㱕没齿敬飬不怠公乃㢘访使刘廷干之从祖父也大名王和卿滑稽挑逹传播四方中统𥘉燕市有一胡蝶其大异常王赋酔中大小令云挣破荘周萝两趐驾东风三百䖏名园一来一箇空难道风流种諕杀寻芳宻蠭轻䡖的飞动卖花人搧过桥东由是其名益着时有关汉卿者亦高才风流人也王常以讥谑加之関虽极意还荅终不能胜王忽坐逝而鼻垂双涕尺余人皆叹骇関来吊唁询其由或对云此释家所谓坐化也复问鼻悬何物又对云此玊筯也関云我道你不识不是玉筯是嗓咸发一笑或戯関云你𬒳王和卿䡖侮半世死后方才还得一筹凡六畜劳伤则鼻中常流脓水谓之嗓病又爱讦人之短者亦谓之嗓故云尓扬铁厓眈好声色毎扵筵间见歌児舞女有缠足纎小者则脱其鞵载盏以行酒谓之金莲盃余窃怪其可厌后读张邦基墨荘谩録载王深辅道双凫诗云时时行地罗裙掩双手更檠春㶑灔傍人都道不湏辤尽做十分能㡬点春柔浅蘸蒲萄䁔和笑劝人教引满洛尘忽浥不胜娇刬踏金莲行欵欵观此诗老子之踈狂有自来矣宋高宗朝钱唐喻氏岀家为沙门名思凈逮妙行院于北関接待供僧三百万画阿弥陀佛入千神妙杨侍郎杰为喻弥陀人从而称之凈又扵西湖之北镌石为大佛头父老相传云此石乃秦始皇系䌫石盖是时皆浙江耳𥘉无西湖之名始皇将登㑹稽为风浪所阻故泊舟此䖏扬州至正丙申丁酉间兵燹之余城中屋址徧生白菜大者重十五斤小者亦不下八九斤有膂力人所负才四五窠耳亦异哉天下之事未尝无配虽谲诈诞妄之谈亦前然者松江衞山斋有休与时庸医児孙华孙颇知嗜学山斋囙奨予之使得隮扵士类山斋既死华孙忽谓人曰尝梦天使持黄封小合授吾曰上帝有敕以衞山斋声价卑汝吾受命谢恩而窹华孙才思极迟凡作一诗必数十日乃就则曰吾登溷偶得一聮或又曰枕上得此故人戯赠以诗有浪得诗名索价髙及山斋声价黄封合之句陆居仁每谓人曰吾读书至得意时见庆云一朶现家人皆不能覩又一日读诗集传有不安䖏思所以昜之忽若梦寐中见尼父拱立扵前而唿吾字曰陆宅之朱熹误矣汝説是也偶与友人之黠者言及此友人曰足下得非禀受素弱乎曰何为曰吾见足下眼目眊眩又萝寐颠倒故知其然也居仁惭报不复辩客来谈及拊几大笑命笔识之有一老翁如病起破衲毶瘦如鬼暁来扶向官道傍哀告行人乞钱米时予奉离江城觧后一见怜其贫倒囊赠与五升米试问何故为贫民老翁答言听我语我是亰鄕李福五我家无本为经啇只种官田二十畒延祐七年三月𥘉卖牛买得犁与鉏朝耕暮耘受辛苦要还私债输官租谁知六月至七月雨水絶无潮又竭𣣔求一点两点水却比农夫眼中血滔滔黄浦如沟渠农家争水如争珠数车相接接不到种田一旦成沙涂官司八月受灾状我恐征粮喫官棒相随邻里去告灾十石官粮望全放当年隔岸分吉凶髙田尽荒低田豊县官不见髙田旱将谓亦与低田同文字下乡如火速逼我将田都首伏只囙嗔我不肯首却把我田批作熟太平九月开早仓主首贫乏无可偿男名阿孙女阿惜抑我嫁卖陪官粮阿孙卖与运粮户即目不知在何䖏可怜阿惜犹未笄嫁向湖州山里去我今年已七十竒饥无口食寒无衣东求西乞度残喘无囙早向黄泉㱕旋言旋拭腮边泪我忽惊惭汗霑背老翁老翁弗复言我是今年检田吏此袁分踃灾行也足可以为民牧不恤民膜者之劝分字可潜甞椽松江盖能以儒术饰吏事者因载之霍清甫治书云考古图载古衣服今有玉鹿卢玉具劒古乐府曰腰间辘轳劒此器以块然之璞既觧为环中复为转関时上下之隙仅通丝发作宛转其间今之名玉工者徃徃叹其所未覩按汉隽不疑帯具劒晋灼曰古长劒首以玉作井辘轳形上刻木作山形如莲花𥘉生朱敷时今大劒末首其状如此前说乃宋李公麟之所纪也余昔䆠㳺钱唐因识吴和之者性慧巧博物收一辘轳玉青色形如吕字环口中间辘轳旋转无分毫缝罅形色极古人皆以为鬼工因土渍用白梅熬水煑之良乆脱开详视窍中有双玉轴在焉中嵌一物形若牛筋意度必是当间煑之胖胀撑塞双轴入窍関住所以宛转无碍年深腐败缩瘦因而煑脱试用干牛筯搥实置轴两间对勘孔窍以线縳定煑之少时双轴一楪至复畨语詈之即昜一碗至生惊异询其故客曰某有婢得子弥月而亡时此猴生旬有五日其毋毙扵猎犬终日呌号可怜因令此婢就乳之及长成遂能随人指使兼觧畨语耳生别后至清州留吴同知䖏忽报客有携一猴入城者呉语生云此人乃江湖巨盗凡至人家窥见房室路径并蔵蓄所在至夜使猴入内偷窃彼则在外应接吾必夺此猴为人除害也明日客谒吴呉欵以饭需其候𥘉甚拒呉曰否则就此断其首客不得巳允许呉酬白金十两临去番语嘱猴适译史闻得来告呉曰客教猴云汝若不饮不食彼必觧尓縳可亟逃来我只在十里外小寺中伺也吴未之信至晚试与之果核水食之类皆不食急使人觇之此客果未行㱕报引猴挝杀之仍至元间盗入浙省丞相府是夕月色微明相扵纱帷中窥见之羙髭髯身长七尺余时一侍姬亦见之大唿有贼相急止之曰此相府何贼敢来盖虞其有所伤犯故也縦其自取七寳系腰金玉器皿席卷而去翌日责令有司官兵肖行掩捕刻期获觧门搜索终不可得越明年才扵绍兴诸暨州败露掠问其情乃云𥘉至杭寓相府之东相去三十余家是夜自外大醉㱕倒于门外主人扶掖登楼而卧湏臾呕吐狼籍满地至二更开楼縁房檐进府内脚履尺余木级靣带优人假髯既得物直携至江头置于白塔上复回寓所侵晨逻者至察其人酒尚未醒酣睡正熟且身材侏儒畧无髭髯竟不之疑数日后方携所盗物拞浙东因此𬒳擒盗亦有道其斯之谓欤省椽李孟容度为余言元统间在都门见一全真先生年五十余相貌魁伟甞坐省东茶肆中所言辄有验因访其寓所乃在五门外第二桥民家遂以出䖏叩之全真曰汝仕不在北方且宜南㱕四十后方可食禄临别偶问及时事全真曰此后当改至元至元后至贞天下乱矣㒒曰国𥘉巳有至元全真曰汝苐识之㒒南还至闸河闻改至元心益信之及改至正则知贞者正也四十后方𥙷饶州府史夫全真之言如烛照数计持不知果何术也岂非至人者乎堂堂大元姦佞专权开河变钞祸根源惹红巾万千官法滥刑法重黎民怨人吃人钞买钞何曽见贼做官官做贼混愚贤哀哉可怜右酔太平小令一阕不知谁所造自京师以至江南人人能道之古人多耴里巷之歌謡者以其有関扵世教也今此数语切中时病故録之以以俟采民凨者焉集庆失守行御史台移置绍兴路前御史大夫纳璘再任时浙省丞相逹失帖木児得便宜行事民间颇言其贪后又以大夫子安安判行枢宻院护台治大夫之政一听决扵院判有人作诗云旧省新丞相新台旧大夫大夫听子语丞相爱金珠又有人大书于台之门曰包苴贿赂尚公行天下承平恐未能二十四官徒獬庆越王台上望金陵㑹稽陈思可睿云至正丙申御史大夫纳璘开行台于绍兴于时庆元慈溪则有县尹陈文昭本路余姚则有同知秃坚在城则有録事逹鲁花赤迈里古思皆摠制团结民义者纳璘之子安安以三人为不易制思有以去之乃先绐召秃坚至拘留寳林寺夜半率台军擒杀之从而方国亦执陈文昭沈之海独存迈里古思一人耳人皆以秃坚之死㱕罪于迈里古思不能力救殊不知当时之执秃坚乃所以擒迈里古思也执秃坚之谋出扵潘子素子素亦为安安缢诸途执子素之谋出扵辛敬所敬所艰関投张士诚客死平江僧舍及拜住哥代纳璘为大夫又不能容迈里古思挝杀于其私苐拜住哥以弟搠思监拜中书右相诏入朝既得罪兄弟诛家无噍类但未知安安死所耳静而思之若有尸扵冥冥之中者不知造物果何如也回纥野马川有木曰锁锁焼之其火经年不灭且不作灰彼䖏妇女取根制㡌入火不焚如火䑕布云叶公政字克明淮隂人行宣政院都事季实之子翰林直学士蟾公之从子也至正甲午公政以浙省幕史奉卜颜平章檄转饷鄂阃时丹阳富民束子章先与是役㑹饮于蕲志相合即以兄礼事公政未㡬子章起赴沔泣别公政曰弟今济大江渉重地兄言行笃信愿以赀囊相託公政辤弗获㑭子章手缄而为谨蔵之越两月子章之友朱君譲率其奴来谒曰子章不幸入莲台湖遇盗死矣子章昔寄嚢中亦有某物在间欲启嚢而请之公政曰汝寓物子章未甞语我子章巳矣家固无恙也义必质诸其家明以付汝君譲以公政匿为巳有衘之去明年既峻事还坐丹阳驿门要束朱二氏父子启囊缄得钞二百五十缗黄金五十两银三百两珠八千牧衣帛有差㱕之束氏余钞五十缗黄金五两银五十两珠千牧有朱题封㱕之朱氏盛具醴馔以谢辤之前翰林院编脩胶西张复𥘉嘉公政义为作传且称公政㓜知读书甞从平章克池之诸县破兰溪渠魁徐真一平蕲水寨司轁粮四年无纎芬谴呵平章凡七荐中书不报人谓公侯子孙必复其始天道岂独逺耶江隂王逢诗曰蕲春肥羊菜石酒君为玉昆我金友夜谈接膝昼握手干坤意气同髙厚霜风吹芦客衣薄湿云覉鸿飞漠漠篷䆫篝灯照装槖嗟君逺行感君託莲台湖深浪拍银鹧鸪杜若伤心神天生祸乱有今日谁谓交㳺无古人叶郎还金何愧窦禹钓傅氏绍兴诸暨人年十八适同里章瑜瑜为苛吏胁军兴期㑹迫死道上讣至傅氏蒲伏抱尸㱕号泣三日夜不忍入衬尸有腐气犹依尸呵琀曰兾甦既入棺至囓其棺成穴及葬投其身圹中毋强挽以出制未百日毋欲敚志语闻遂大恸连日不食毋嘱侍婢谨视之阅数日绐婢吾当浴若辈理沭具俟予既而失所在明日婢汲井见二足倒植井中乃傅氏也杨铁史维祯甞之曰余读古节妇事至青绫台及祝英氏以为后无継者丗道降也乆矣今瑜妻乃尓谓丗降徳薄者吾信欤夫妇伦与君臣等丗之称臣子者独不能以瑜妻之义于夫者义其君欤噫张氏㩀有平江日其部将左丞吕守绍兴军陈庶子饶芬之在张左右一日陈赋诗饶染翰题一纨扇以寄吕云后来江左英贤传又是淮西保相家闻说锦𫀆酣战罢不惊越女采荷花饶素负书名且诗语俊丽爲作者所称吕俾人读罢忽大怒曰吾为主人守边疆万死锋间岂务爱女子而不惊之耶见则必杀之又元帅李其姓者杭州庚子之围觧颇着功劳一士人投之以诗将有求焉其诗有黄金合铸李将军之句李大怒曰吾劳苦数年止是将军今年才得元帅乃复令我为将军耶帐下䇿出之右二事虽相传以为笑亦可因以为戒云吴人髙伯厚云元统间某吏杭东北録事一日有部民某甲与某乙闘殴某甲之毋劝觧𬒳某乙用木棒就脑后一击仆地而死适某承该捡验脑骨唇齿皆有重伤某乙招伏系狱经二载遇赦以非谋杀合宥既得释放来致谢因言与某甲闘殴时其毋来劝力牵其子之𥚑手脱仰跌自搕其脑昬絶在地隣里用剪刀桃毋唇齿灌药不甦乃死故脑唇有伤实未尝持棒撃之也某问何为招伏某乙言仓皇之际惟恐箠楚但𣣔招承偿命弗睱计也隣里见我已招遂皆不复言矣吁今之鞠狱者不𣣔研穷磨究务在广陈刑具以张施厥威或有以衷曲告诉者辄便诃喝震怒畧不之恤从而吏隷辈奉承上意栲掠鍜鍊靡所不至其不置人扵冤枉者鲜矣使闻伯厚之言寕不知惧乎杭人张存㓜患一目时称张眼子忽遇巧匠为安一磁晴障蔽扵上人皆不能辩其伪至元丙子后流寓泉州起家贩舶越六年壬午回杭自言扵蕃中获圣铁一块厚阔仅及二寸作法撒沙布地噙铁扵口刀刃不能伤其身后传闻既广有乌马児奉使来取试以铁纳扵羊口笼其首作法撒沙验之劒果无所伤去铁复挥应手首落遂就进呈元统间杭州塩仓宋监纳者甞客大都求功名不遂至甚穷窘然颇顺行止不敢非为遂岀齐化门求一死所望见水潭将欲投入虚空中有鬼作人声云宋某阳夀未终不可死也四頋一无所有扵是黙黙而回中途拾得一𥿄帖云宋某可扵吏部某令史下某典吏䖏习学书冩异日物色之果得其人遂获进歩耳得一帖云汝可求託某人谋请俸禄因依所言一举而成凡歴俸数十月至扵受敕命获财寳娶妻买妾生子育女为富家翁一皆隂冥所佑平昔却未甞覩其形状祗见一矮小影子而巳但有所见即便祭献称名爷爷忽一日有一帖云我要叶子金一百八十两索之甚急未免数数祭献求免因问云爷爷要此何用一帖云我要去扬州天宁寺妆佛也又一夕其妻臂上失去金钏金镯急告之一帖云在汝第㡬只箱内权且付还又一曰失去熟羊背皮一帖云我借用了明日当还次日一大绵羊自外走入如此等类甚多不可牧举及宋受前职鬼亦随到恐𬒳窃其所有乃令人诣龙虎求天师符命悬于所寓室内晨兴但见一様四十道皆倒悬之莫可辩其真伪及礼请功行法师駈治而坛内牌位颠倒错乱弗能指手而止又一日塩仓印信不知所在告之哀切一帖云在汝第四十㡬只箱内第㡬箇叚子一开寻果有时与张大使同寅将印寄于伊家一帖飞告云印信当长官收掌若不送还一捧打砕汝头也大使惊恐急遂还之后有一过路道人诣门偶以始末诉之道人曰我当为汝遣之乃扵桃树上斫耴朝向东南大枝作一槌一椹使以椹钉东南隅地上嘱云毎月逢五则击五下当自絶也后果寂无影向竟不知何䓁鬼也江隂陈范季模与宋交代所以极知其详季模盖余友也胡善字师善绍兴诸暨人泰定进士胡一中髙第弟子也至正乙未以宪佥赵公举为松江儒学经师越明年二月苗㓂至欲燬孔子庙善坐经席骂㓂㓂怒杀之庙得免扵灾先是善以死自许题诗于壁曰领檄来司教临危要致身及难死果不诬今校官䫉其像祀于先贤堂南村辍耕録卷之二十三南村辍耕录南村辍耕录卷之二十四南村辍耕録卷第二十四天台陶宗仪九成国𥘉张公可与李公仲方鲜于公伯机同仕于朝既而张除浙省郎中李除都事鲜于除浙东宣慰经歴胥㑹于驩甚李卒于官张移书鲜于曰仲方殁矣家贫子小吾辈若不为之经纪则孤寡何所依也吾以一女许配其仲子矣公以为何如鲜于闻讣哀祭成礼亦以一女许赘其长子即从善也后官至绍兴推官仲子字复𥘉官至淮安捴官扵此可见前軰结交重气义不以贵贱贫富易其心诚可敬也张公官至中书左丞国朝毎宴诸王大臣谓之大聚㑹是日尽岀诸兽于万岁山若虎豹熊象之属一一列置讫然后狮子至身材短小絶类人家所畜金毛猱狗诸兽见之畏惧俯伏不敢仰视气之相压也如此及各饲以鸡鸭野味之类诸兽不免以瓜按定用舌去其毛羽惟狮子则以掌擎而吹之毛羽纷然脱落有若燖洗者此其所以异于诸兽也古云狮子吼盖不易于吼一吼则百兽为之辟易也至元壬寅夏松江府前勾阑隣居顾百一者一夕萝𬒳摄入城隍庙中同𬒳摄者约四十余人一皆责状画字时有沈氏子以抟银为业亦梦与顾同欝欝不乐家人无以纾之劝入勾阑观俳戯独顾以宵梦匪贞不敢出门有女官奴习讴唱毎闻勾阑鼓鸣则入是日入未㡬棚屋拉然有声衆惊散既而无恙复集焉不移时棚阽压顾走入抱其女不谓女巳出矣遂毙于颠木之下死者凡四十一人内有一僧人二道士独歌児天生秀全家不损一人其死者皆碎首折脇㫁筋溃髄亦有𬒳压而幸免者见衣朱紫人指示其出不得出者亦曲为遮护云颜清甫曲阜人颜子四十八代孙尝卧病其㓜子偶弹得一鹁鸽㱕以供膳于梢翎间得书一缄书上题云家书付男郭禹开拆禹乃曲阜县尹郭仲贤也盖其父自真定寄至者时仲贤改授逺平县尹去鸽未及知盘桓寻覔遂遇害清甫见之责其子便耴木匣凾鸽候病稍愈直抵仲贤官所献书与鸽且语其故仲贤戚然曰畜此鸽巳十七年矣凡有家书虽隔数千里亦能传致诚异禽也命左右瘗之以清甫长厚君子留之累日问及子弟出䖏仲贤告言长子国祥颇习儒业及仲贤知霍州召𥙷州史贡山东㢘访奏差陞书吏后官至汉中㢘访使嘉兴林叔大掾江浙行省时贪墨鄙吝然颇交接名流以沽羙誉其于逹官显䆠则刲羔杀豕品馔甚盛若士夫君子不过素汤饼而巳一日延黄大痴作画多士毕集而此品复出扪腹阔歩讥谑交作叔大赧甚不敢仰视遂揖潘子素求题其画子素即书一絶句云阿翁作画如说法信手拈来种种佳好水好山涂抹尽阿婆脸上不曽搽大痴笑谓曰好水好山言逹官显䆠也阿婆脸不搽言素面也言未巳子素复加一句云诸佛菩萨摩诃蕯俱不觧其意子素曰此谢语即僧家纎悔也閧堂大笑而散叔大数日羞出见客人之鄙吝一至于此亦可怜巳陈云峤柏泗州人性豪宕结客其祖平章故宋制置郎龙麟洲题琵琶亭以讥之者凡积金七屋不数年散尽尝为侍仪舎人馆阁诸老朝省名公莫不折軰行与交咸称之曰公子其妻铁太保女也恃富贵近戚偶以一言骄之遂终身不见甞𬒳命监铸祭器于杭无钖倪元镇慕其名来见之张燕湖山间罗设甚至酒终为别以一帖馈米百石云峤命从者移置近所举巨引妭乐趋从者而前悉分散之頋倪曰吾在京时即熟尔名云南士之清者它无与比其所以章章者盖以米沽之也诸从令日絶交且骂诸尝誉之者时张伯禹在坐不胜跼蹐其豪气类如此尝雪中骑牛拜米南宫墓诗云少年不觧事买骏轻千金何如小黄犊踏雪空山深小小双牧童吹笛穿松林醉拜南宫墓地下有知言世上无知音也平日喜居钱唐好古有余而治才不足又不乐小官怒骂宰相年逾六十不得志而死其毕命时作偈云前身本是泗州僧霍治书云紫阳杨焕然先生读通鑑至论汉魏正闰大不平之遂脩汉书驳正其事因作诗云风烟惨淡驻三巴汉烬将燃蜀妇髽欲起温公问书法武侯入㓂㓂谁家后攻宋军廻始见通鑑纲目其书乃寝顺徳刘道済先生尤不平之脩书名三为亦见纲目閟而不行中统改元陵川郝伯常先生使宋𬒳留仪真执不得还就买书作续汉史既脱藁㑹同僚苟正甫诸公饮至数行忽长叹曰某辛苦十余年莫不𬒳高头巾軰巳做了也皆对云不闻之至元丁亥余分台江西购得萧常续汉书全部因喟然曰惜乎郝君不及见此刚卯者按许慎说文㱾改大刚昴以遂鬼也玉篇开改刚卯也大印以辟鬼也广韵㱾改大开坚也王莾传服䖍注曰刚卯以正月卯日作佩之长三寸广一寸四分或用玊或用金或用桃着佩之又注当中央从穿作孔以綵丝茸其刻其上文曰正月刚卯既央灵殳四方赤青白黄四色是当帝令祝融以教䕫龙庶疫刚瘅莫我敢当又曰疾日严卯帝令䕫化顺尓国化伏兹灵殳既正既直既觚既方庶使刚瘅莫我敢当凡六十六字㱾改者佩印也以正月卯日作故谓刚夘又谓之大坚以辟邪也金刀之利者皆不得行服䖍曰刚夘以正月夘日作佩之长三寸广一寸四分或用金或用桃着革带佩之金有玊在者铭其一靣曰正月刚夘金刀莾所铸之钱也晋灼曰刚夘长一寸广五分四分当中央从穿作孔以綵丝茸其底如冠缨头㽔刻其上靣作两行书文曰正月刚夘既央灵殳四方其一铭曰疾日严夘帝令䕫化顺尓故伏化兹灵殳师古曰今泩泩于土中得玊刚夘者案大小及文服说是也莾以刘字上有夘下有金旁有又刀故禁刚夘及金刀也慱谋卿士佥曰天人同应昭然着明其去刚夘莫以为佩除刀钱勿以为利承顺天心快百姓意乃更作小钱径六分重一铢文曰小钱直一与大泉五十者为二品并行后汉舆服志佩双印长寸二分方六分乗舆诸侯及王公列侯以白玊中二千石以下四百石皆以黒犀三百石以至私学弟子皆以象牙上合丝乗舆以縢贯白珠赤罽㽔诸侯王以下以槂赤丝𬎼槂各如其印质刻书曰正月刚夘既决慎尓周伏伯兹灵殳凡六十六字前书注云正月刚夘作霍治书清甫甞于呉中得白玊刚严双印四牧完具者二刚夘铭词三十四字严夘铭词三十二字其二字笔画损缺刚夘无既央二字余十字难辩甞考王莾传舆服志说文刚夘铭与说文及王莾传同舆服志央为决严夘疾日为曰疑志误又顺尓故化伏与莾传同说文作顺尔国化伏舆服志作填尓周伏化未详孰是其服用制度逓相引㩀亦不同后见徐斋叅政蔵刚夘一梁贡父尚书蔵刚严二并系古玉篆体刚夘铭三十四字字画亦损缺制度铭词与前双印大约不异续收严夘二一以玉为之一若瑟瑟俗传葛仙翁练丹头又名药注子其文曰制曰严卯帝命莫忘日资唯是黒青白黄既正既直既觚既方庶使罔谈莫我敢当与前严夘铭词并差鲜于伯机经歴收一枚高彦敬尚书收二枚并真楷书皆似近代制作未见所出偶得金陵学宫所刻黄山谷先生辩刚夘遗蹟其说与前相同但云丝縄也音护古文无此字按五纽縄器也罟兎罟也岂纽丝縄与兎罟相类故同此音耶又马永卿嬾真子録公汉人以正月卯日作佩之铭其一靣曰刚夘乃知今人立春或戴春胜亦古制也盖刚者强也夘者刘也正月佩之尊国姓也与陈汤所谓强汉也同义顾仲庸泰州人以财䧺一郷倜傥好义有古豪侠风自奉甚薄而礼贤飬士无虚日名公鉅儒多馆其家张蜕菴承旨亦其人也仲庸与保定张文友交文友县尹秩满侨居江隂一日暴卒时仲庸留京师友人以讣告戒勿泄友询其故曰文友贤而贫在六品选中吾将与其子为地即走告当路者曰张文友末疾病矣愿致仕因代入状中书遂获以奉政大夫嘉定知州致仕既领宣命数月又代文友之子告䕃寻注常州晋陵县尉便其飬毋也其家悉无所知仲庸南归遣人致赗奠奉宣勑以授其子闻者惊叹仲庸行事类如此㑹稽阳明洞天在秦望山后禹庙之西南云即古禹穴越之胜境也诸峯环耸盘欝空曲中有东岳行祠及老子宫余甞宿留其间一老道士者朱颜鹤发延至其室室横一空棺云巳十余年矣未能即弃浮世而入此匣也其后兵攻越城㳺骑四出道士乃沐浴冠佩絶粒饮与衆永诀卧于其中七日不死军至彂棺挈之出兵退乃入城一病而卒向之棺不可得矣岂非分定欤乔公仲山官吏部中好古博雅仍喜谐谑所交皆名人才士公家制馄饨得法常苦賔朋需索一日于毎客前先置一帖且戒云食毕展卷既而取视乃制造方法也大笑而散自后无复言矣刘元字秉元蓟之寳坁人官至昭文馆大学士正奉大夫袐书监卿元甞为黄冠师事青州祀道録传其艺非一而独长扵至元七年世祖建大护国仁王寺严设梵天佛像特求奇工为之有以元荐者及𬒳召又从阿尼哥国公学西天梵相神思妙合遂为纪艺凡两都名刹有塑土范金搏换为佛一出元之手天下无与比所谓抟换者漫帛土偶上而髹之巳而去其土髹帛俨然像也昔人甞为之至元尤妙抟丸又曰脱活京师语如此缪孝子伦字叔彛东平人侍父䆠㳺寓居钱唐至正十六年淮兵㓂城执其父将杀之伦哀号乞免弗聴倾家赀以赎又弗听乃自縳请代扵是杀伦而释其父甚㢤贼之不仁也赵孝子天爵字伯㢘平阳觧州夏县人尝为史多平反惇行孝弟治家甚严三子皆颀然玉立毋丧庐墓三年父継䘮又如之惟𬞞食菜羙不饮酒食肉不与妻妾见有司以闻于朝旌表其门闾复其身王义士天爵字世杰亦夏县人家饶于财有善行以粟贷人不图重息年豊仅取十之二三稍饥但收其本大凶则巳皆之郷里不知字咸称义士焉毎值生身之辰寝苫一月以报父毋朝廷扵歳首例遣使祭岳渎至正乙巳翰林应奉李国鳯代祀嵩恒医无闾抵汴路闭即城中望祭嵩岳时闰月下旬也二月十三日㳺相国寺池上群僧方聚观从之仰视日旁一月一星月如𥘉弦者又十日雨木氷状如楼阁人物冠带鸟兽卉木百态具备殆非人工髙林大树珠葆羽憧弥望不絶凡五日始觧又十日复冰自汴至中滦皆然不一岁盗䧟汴㩀之亦集乃路在西北方有山曰蹇占山比多龙湫土人𣣔有所事则役之吉安道士刘学仙尝至其地见有烹羔桐酪祠焉数皮而沈之祝曰神为我鞣而治之为期日而去至期复祠之则得成革矣若有鬼工然不可测也㱕语扵虞邵菴先生先生𥘉以为诳及质诸其土人之在京师者则始信盖其人习以为常不以为异耳杭州属邑有一巨室怙财挟执虐害良善邑官贪墨莫敢孰何衆不能堪走愬宪府巨室迯匿宪使怒督责有司示罪赏掲大逵且家至壁白隠蔵者罪连坐首捕者赏万缗其友人王一山者丗业儒居湖山第一楼俦彼于宻期月不彂隣家察知图给赏钱告报于官官索得之併王逮系囚见宪使使问云女知彼所犯乎王曰知之女闻国有制乎曰知之女见揭示罪赏乎曰见之女奚不就利避害乎曰朋友颠连来奔乗其危以售之则名教中有所不容某诚弗忍为事觉连坐乃甘心焉使竦然曰君子所谓临难毋苟免其人践之矣真义士也若加以罪是吾政苛而刑滥民何以劝遂释之使即许攵正公子也徐彦璋云啇人某海舶失风漂至山岛匍匐登岸深夜昏黒偶坠入一穴其穴险峻不可攀縁比明穴中微有光见大蛇无数蟠结在内始甚惧乆稍与之狎蛇亦无吞噬意所苦饥渴不可当但见蛇时时䑛石璧间小石絶不饮㗖于是商人亦漫尓取小石噙之顿忘饥渇一日闻雷声隐隐蛇始伸展相継腾升才知其为神龙遂急搀蛇尾得出附舟还家携所噙小石数十至京城示识者皆雅鹘等宝石也乃信神龙之窟多异焉自此货之致富彦璋亲见啇人道其始末如此甞至松江钟山浄行菴见笼一䧺鸡置于殿之东檐请问其故寺僧云蓄此以司晨盖十有余年矣时刻不爽余窃记张公文潜明道杂志云鸡能司晨见于经传以为至论而未必然也或天寒鸡嬾至将旦而未鸣或夜月出时邻鸡悉鸣大抵有情之物自不能有常而或变也若然则张公之言非欤因举似以询其所以僧云司晨之鸡必以童若壊其天真岂能有常哉盖张公特未知此理故耳闽广多种木绵纺绩为布名曰吉贝松江府东去五十里许曰乌泥泾其地土田硗瘠民食不给因谋树艺以资生业遂覔种于彼𥘉无踏车椎弓之制率用手剖去子线弦竹弧置案间振棹成剂厥功甚艰国𥘉时有一妪名黄道婆者自厓州来乃教以做造捍弹纺织之具至扵错纱配色综饯挈花各有其法以故织成𬒳褥帯悦其上折枝团凤棋局字棣粲然若冩人既受教竞相作为转货它郡家计就殷未㡬妪卒莫不感恩洒泣而共葬之又为立祠嵗时享之越三十年祠毁郷人赵愚轩重立今祠复毁无人为之创建道婆之名日渐泯灭无闻矣至正丙午八月辛酉上海县浦东俞店桥南牧羊児三四闻头上恰恰有声仰视之流光中陨一鱼刺麻佳上成一创其状不常见自首至尾根仅盈尺似阔霸而短是日晴无隂云亦无鵰观之类是可恠也日昳时县市人閧然指流星自南投北即此时也桥下一细家取欲烹食其妻塩而蔵之来者多就观焉或者曰志有云天陨鱼人民失所之象至元丁丑民间謡言拘刷童男女以故婚嫁不问长㓜而乱伦者多矣平江苏逹卿特为上海吏有女年十二赘里人浦仲明之子为壻明年生一子刘节妇泰州坂埨人至正丙申春随父渡江居呉门适张士诚部将曺某方数月夫阵亡刘不避凶险躬至死所求得其尸㱕欲以身徇父不许既而权贵人闻刘羙且贤争欲强委禽焉刘担死不贰遂削髪为比丘尼夫刘夲一闾阎女子其操行乃尓盖有贵为后妃而莫之及者谓非天性也欤歴代医师三皇僦贷季天师岐伯鬼臾区少师少俞伯髙桐君太乙雷公马师皇五帝巫咸伊尹周巫彭矫氏俞氏卢氏医缓医竘文挚医和范蠡鳯纲秦长桑君李豹神应王扁鹊子阳安期先生太医令李䤈崔文子西汉楼护元里公杨庆公孙光秦信太仓公淳于意王遂宋邑冯信髙期王禺唐安杜信玄俗东汉张机郭玊程高涪翁沈建张伯祖杜度魏沉淮南子蜀汉李譔唐慎微韩保昇孟昶魏华陀李当吴普青牛道士封君逹樊阿韩康吴吕抟负局先生董奉西晋王叔和李子豫仰道士殷仲堪李法存皇甫谥张苗裴頠裴顗刘徳史脱宫泰靳邵张华蔡谟赵泉阮徳东晋葛洪范注程㩀南宋少主元徽王繤胡治徐㷩徐道度徐叔向薛伯宗徐仲融徐文伯徐嗣伯僧深刘㳙子羊晣秦承祖南齐张子信马嗣明张逺逰北齐顾欢李元忠李宻崔季舒祖挺禇澄邓宣文颜光禄龙树王菩萨徐之才徐林卿徐同卿梁贞白先生苏㳟陶弘景后魏王显徐謇徐雄后周徐之范杜善方隋徐敏斋许智蔵巢元方杨善唐金元起真人孙思许㣧宗宋侠药王韦慈蔵甄权甄立信王氷张文仲孟诜兰陵䖏士萧炳李䖍縦杨玄操元珠先生杨损之王方庆秦鸣鹤许孝宗陈士良李含光张鼎陈蔵器五代日华子宋赵从古谢复古刘温舒朱昡孙用和纪天钖刘元賔翟煦刘禹钖𥘉虞世道士马志庞安时宋道方许叔微王从藴吴复圭张洞曹孝忠林亿秦宗古丁徳用贾祐苏颂朱有章孙兆王惟一王光祐蒋淮安自长张素陈遇明刘翰金成无巳何公务刘守真侯徳和张子和马守素杨从政李道源张元素古老人袁景安南村辍耕録卷之二十四南村辍耕录南村辍耕录卷之二十五南村辍耕録卷之二十五天台陶宗仪九成秦皇坑儒武侯相汉未有置异议于其间者偶读宋萧森希通録及俞文豹吹劒録而得其说可采森曰李斯曰非慱士官所职天下敢有蔵诗书百家语者皆诣守尉杂烧之则是天下之书虽焚而博士官犹有存者惜乎入関収图籍而不及此竟爲楚人一炬耳前軰尝论也但坑儒一事未有䆒极之者仆按史书所坑特侯生卢生四百六十余人非能尽坑天下儒者爲其所坑又非儒者何以知之始皇三十二年使卢生求羡门刻碣石门壊城郭决通隄防又卢生入海还因奏録图书曰亡秦者胡也始皇乃遣蒙恬发兵三十万人北伐匃奴起临洮筑辽水又卢生说始皇曰日方中人主时为微行以辟悪鬼悪鬼辟真人至愿上所居宫毋令人知然后不死之药殆可得也其后建阿房宫千间万落必自此言彂之观此二事皆卢生稔其悪又縦臾之特方伎之流耳岂所谓儒者㢤始皇因封禅之议谤口纷纷巳懐杀意及其一怒而坑之或者天理之不容方其求药海上者则挟童男童女以行皆取扵民间夺其无告之孤肆厥不轨之人如今所谓妖教窃其中死无辜者多矣此一罪也因亡胡之䜟兴北伐之师筑长城断地脉南北生灵因是役而死者不可胜算骸积如山血流成川调彂频仍剥及闾左原始要终谁生厉阶此二罪也献辟鬼之术觊真人之来咸阳官观二百七十复道相连有言其所幸之䖏者罪死梁山之上其语一泄时在旁者尽杀之自是莫知行之所在此三罪也有一于此罪不容于死况兼有之以四百六十余人之坑偿万民之命良不为过天网恔恔䟽而不漏真可畏哉始皇曰卢生等吾尊赐之甚厚今乃诽谤我诸生在咸阳者吾使㢘问或为妖言以乱黔首扵是使御史按问诸生传相告引仆亦信卢生非吾儒中人况始皇自谓尊赐甚厚岂非如前三者方术圗䜟之类有以中其𣣔故尊赐之𥘉不闻其诵孔子之言以进古今相承皆曰坑儒盖惑扵扶苏之諌扶苏曰诸子皆诵法孔子皇上皆重法䋲之臣恐天下不安呜唿至若卢生者何尝诵法孔子自扶苏言之误使儒者蒙不韪之名自我一洗亦万丗之快也不然如两生四皓伏生之流鸿飞冥冥弋人何慕肯揺唇鼓吻自投于䧟穽哉仆故曰卢生四百六十余人皆方伎之士也天下之大所谓儒者固不止此其坑之者此而巳矣有道之士秦不能坑火徳一炎两生以讲礼闻四皓以羽翼之功闻伏生以口授古书闻岂非天寿其脉留此数公以见吾儒不可磨灭而朋姦党悪小人终不能为长乆计啇君以变法祸秦竟遭车裂卢生以方伎祸秦坑于咸阳其罪等也天其或者假手于秦欤商君裂矣卢生坑矣而秦以不祀抑亦自相挤䧟之明报而祸淫之道为不偏矣仆悪夫坑儒之名故论其颠末如此文豹曰古今论孔明者莫不以忠义许之然余兄文龙尝考其颠末以为孔明之才谓之识时务则可谓之明大义则末也谓之忠于刘备则可谓之忠于汉室则未也其说有四一者备虽称为中山靖王之后然其服属䟽逺丗数难攷温公谓犹宋髙祖自称楚元王后故通鑑不敢以绍汉统况备又非人望之所帰周瑜以枭雄目之刘巴也以雄人视之司马懿以诈力鄙之孙权以猾虏唿之亮独何见而委身焉借使以为刘氏族属然献帝在上犹当如光武之事更始陈征而伐一切听命焉可也二者备之枉驾草芦也始谋不过曰主上蒙尘孤不度徳量力欲伸大义于天下其辞甚正其志甚伟自亮开之以跨益成覇业之利而备之志向始移无复以献帝为念由建安举兵以来四十二年天子或都许或居长安或幸洛阳宫室煨烬越在篱棘间备未尝使一介行李诣行在所今年合衆万余明年合衆三万未尝一言禀命朝廷而亮亦未尝一谈及焉盖其帝蜀之心己定于草庐一见之时矣三者曺操欲顺流东下求捄于呉无一言及献帝而独说以鼎足之说夫鼎足之说始于蒯通然通之说韩信以此犹有汉之一足当三国时而爲是说则献帝无复染指之望矣頼周瑜汉贼之骂足以激怒孙权故能成赤壁之胜若备若亮何以厉将士之气服曺操之心哉楚之士从之如云非从备也乃从汉也四者备之称王汉中则建安二十四年也献帝在上而敢于自王及称帝武担则闻献帝之遇害也亮不能如董公说髙祖率三军为义帝缟素仗大义连孙吴声罪讨贼乃遽乘此即帝位而反锋政吴晋文公有言父死之谓何又因以为利故费诗以为大敌未克便先自立恐人心疑惑而諌以髙祖不敢王秦之事亮反怒而黜之夫以操之姦雄其王其公犹必待天子之命荀彧且以此愤死以丕之篡逆亦必待献帝之禅杨彪且不肯臣之备虽宗室而亦臣也何所禀命而自王自帝固方哓哓以兴复汉室为辞不知兴复汉室为献帝耶为刘备耶亮既有心于帝备矣万一果能兴复将置献帝扵何地出师一表虽忠诚恳恳特忠于所事耳其于大义实有所未明也管仲乐毅之事君子所羞道者以其但知有燕齐而不知有王室也亮乃以管乐自许冝其志虑之所图回功业之所成就止于区区一蜀耳或者但谓备刘氏宗也备帝蜀则汉祚存矣亮忠于备即忠于汉矣吁无献帝则可有献帝在而君臣自相推戴则赤眉之立盆子亦有辞于世矣春秋之末诸侯争强周室微弱孔子无一日不以尊王爲心若如亮之见则鲁同姓也亦可奉之爲王矣天下后丗惟特此见故于亮之事无敢置异议于其间文中子曰通也敢忘太皇昭烈之懿识孔明公瑾之盛心噫汉之君既称献魏之君又称武帝吴之君又称大皇帝蜀之君又称昭烈皇帝天无二日民无二王一天下而四帝并立可乎通之见如此宜其爲续书之僣也余兄尝以是说取觧于同文舘唐有传竒宋有戯曲唱诨词说金有院本杂剧诸宫调院本杂剧其实一也国朝院本杂剧始釐而二之院本则五人一曰副凈古谓之叅军一曰副末古谓之苍鹘鹘能击禽鸟末可打副凈故云一曰引戯一曰求泥一曰装孤又谓之五花㸑弄或曰宋徽宗见㸑国人来朝衣装鞵履巾褁传粉墨举动如此使优人效之以爲戯又有𦦨叚亦院本之意但差简耳取其如火𦦨易明而易㓕也其间副凈有散说有道念有筯斗有科汎教坊色长魏武刘三人鼎新编辑魏长于念诵武长于筯斗刘长于科汎至今乐人皆宗之偶得院本名目用载于此以资博识者之一览和曲院本月明法曲郓王法曲烧香法曲送使法曲上坟伊州烧花新水㷩州骆驼列良羸府病郑逍遥乐四皓逍遥乐贺贴万年欢廪降黄电列女降黄电上皇院本壸春堂太湖石金明池恋鳌山六变妆万嵗山打花阵赏花灯错入内闷相思探花街㫁上皇打毬㑹春从天上来题目院本栁絮风红索冷墻外道共粉泪杨栁枝蔡消闲方偷眼呆太守画堂前梦周公梅花底三咲图脱布衫呆秀才隔年期贺方回王安石断三行兢寻芳双打梨花院覇王院本悲怨覇王范増覇王草马覇王散楚覇王三官覇王𥙷塑覇王诸杂大小院本乔托孤旦判孤计筭孤双判孤百戯孤哨孤焼枣孤孝经孤菜园孤货郎孤合房酸麻皮酸花酒酸狗皮酸还魂酸别离酸三纒酸谒食酸三楪酸哭贫酸挿拨酸酸孤旦毛诗旦老孤遣旦缠三旦禾哨旦哮赏旦贫富旦书柜児𥿄襕児蔡奴児刴手児喜牌児卦册児绣箧児粥碗児佀娘児卦铺児师婆児教学児鸡鸭児黄丸児稜角児田牛児小九児丑奴児病㐮王马明王閙学堂閙浴堂寛布衫泥布衫赶汤瓶𥿄汤瓶閙棋亭夫容亭壊食店閙酒店壊粥店荘周梦花酒萝蝴蝶萝三出舎三入舍瑶池㑹八仙㑹蟠桃㑹洗児㑹蔵䦰㑹打五臓兰昌宫广寒宫閙结亲成亲强风惜大论情三园子红娘子太平还鄕衣锦还鄕四论艺殿前四艺竞敲门都子撞门呆大郎四酸擂问前程十样锦长庆舘癞将军两相同竞花枝五变妆洪福无彊白牡丹赤璧鏖兵穷相思金坛谒宿调奴渐官吏不和閙廵铺判不由巳大勘刀同官不睦閙平康赶门不上卖花容同官贺授无鬼论四酸讳偌閙棚阑双药盘街閙文林四国来朝双捉壻酒色财气毉作媒风流药院监法童渔樵闲话閗鹤鹑杜甫逰春夗央简四酸提猴满朝欢月夜闻筝鼓角将閙夫容城双閙毉张生煑海賖徐馒头文房四宝谢神天陈桥兵変双揭牓朦唖质库双福神院公狗児告和来佛印烧猪酸卖徕琴劒书箱花前饮五鬼听琴白云菴迓鼓二郎壊道塲独脚五郎卖花声进奉伊州错上坟毉五方打五铺拷梅香四道姑隔帘听硬竹蔡义飬娘师姨论秋蝉刘盼盼墻头马刺董卓锯周朴四柏板大论淡撁龙舟击梧桐渰蓝桥入桃园双防送海常春香药车四方和九头顶閗元宵赶村禾眼药孤两同心更漏子隂阳孤提头巾三索债防送哨偌卖旦是耶酸怕水酸回回梨花院晋宣成道记院么海棠轩海棠园海棠怨海棠院鲁李三庆七夕再相逢风流壻王子端卷㢘记紫云迷四季张与孟杨妃女状元春桃记粉墻梨花院妮女梨花院庞方温道徳经大江东注呉彦臯不抽开不掀帘红梨花玎珰天赐暗姻缘诸杂院㸑閙夹棒六么閙夹棒法曲望羸法曲分拐法曲送宣道人欢逍遥乐打马铺撦綵延寿乐讳老长寿仙夜半乐打明星欢唿万里山水日月集贤賔打三教打白雪歌地水火风夜深深三磕胞佳景堪游十四十五郎喜迁莺刴草鞋太公家教琹棋书尽滕王阁閙入妆春夏秋冬风花雪月小楼衮头子喷水朝僧打注论语恨秋风鬼点偌诗书礼乐论语谒食下角瓶大毉淡再逰恩地累受恩深送羹汤放火子擂鼓孝经香茶酒果船子和尚四不犯徐演黄河单兠望梅芲皇都好景四偌大提猴双声叠韵上皇四轴画三偌一卜调猿卦铺倬刀馒头河转迓鼓背箱伊州酒楼伊州簔衣百家诗埋头百家诗偷酒牡丹香雪诗打樊哙抹长夀仙四偌卖诨四偌祈雨松竹亀鹤王毋祝寿四偌抹紫粉四偌噼马椿截红閙浴堂和燕㱕梁苏武和畨羹汤六么河汤舅舅偌请都子双女颇饭一贯质库児私媒质库児清无事丰稔太平一人有庆四海民和金皇圣徳皇家万岁背皷千字文变电千字文摔盒千字文错打千字文木驴千字文埋头千字文讲来年好讲圣州序讲乐章集讲道徳经神农大说药食店提猴人叅脑子㸑断朱温㸑变二郎㸑讲百果㸑讲百花㸑讲蒙求㸑讲百禽㸑讲心字㸑变栁七㸑三跳涧㸑打王枢宻㸑水酒梅花㸑调猿香字㸑三分食㸑煎布衫㸑頼布衫㸑双楪纸㸑谒金门㸑跳布袋㸑文房四寳㸑开山五芲㸑冲撞引首打三十打谢乐打八哥错打了错耴鬼说狄青憨郭郎枝头巾小閙掴莺哥猫大阳唐小阳唐歇贴韵三般尿大惊睡小惊睡大分界小分界双㕍児唐韵六贴我来也情知本分乔捉蛇铛锅釡灶代元保毋子御头觜笛児山梨柿子打淡的一日一箇村城诗胡椒虽小蔡伯喈遮截架觧窄砖児三打歩穿百倬盘榛子四鱼名四坐山撮头带天下乐四帕水四门児说古人山麻稭乔道塲黄风荡荡贪狼观通一毋串邦子拖下来唖伴哥刘千刘义欢㑹旗生死鼓捣练子三群头酒槽児凈瓶児卖官衣苗青根白调笑令閗鼓笛栁青娘论句児请车児身边有艺调刘滚覇工草难古典左必来香供飬合五百妳妳嗔一偝一与巳巳巳舞秦始皇学像生攴道馒头打调刼馿城白守呆木大定魂刀说罚钱年纪大小打扇盘蛇相眼告假捉记照淡朦唖投河畧通调贼多笔佥押扯状罗打记水来楞焼奏转芲枝计头児长娇惓歇后语芦子语廻且语大支散拴搐艶叚㐮阳㑹馿轴不了抛绣毬鞭金镫门帘児天长地乆眼药里衙府则例金含楞太下太平㱕塞北春夏秋冬閗百草呌子盖头大刘备石榴花诗唖汉书说古棒唱拄杖日月山河胡饼大觜揾地屋里蔵骂吕布张天斍打论语十果顽十般乞还故里刘今带四草䖝四厨子四妃艶望长安长安住骂江南风花雪月错寄书睡起教柱打来三文两檏大对景小护郷少年逰打青提千字文酒家诗三拖旦睡马杓四生属乔唱诨桃李子麦屯児大菜园乔打圣杏汤来谢天地十只脚请生打纳建成縳食毬捧艶破巢艶开封艶鞍子艶打虎艶四王艶蝗虫艶撅子艶七捉艶修行艶般调艶枣児艶蛮子艳快乐艳慈乌艶眼里乔访戴衆牛陈蔡范蠡扯休书鞭塞金铃感吾智诸宫调杴朳埽竹彫岀板来套靴舌智俯饭钗髪多㐮阳府仙哥见打畧拴搐星象名果子名草名军器名神道名灯火名衣裳名铁器名书集名蓈令名韲菜名县道名州府名相朴名法器名乐人名草名军名门名鱼名菩萨名赌扑名照天红棋名衮骰子琴家弄闷葫芦握亀官职名说驾顽𫾣待制上官赴任押刺芲赤飞禽名青老雅厮料鹰鹞鵰鹘花名石竹子调狗散水喫食名厨难偌茹来佛名成佛爷娘佛难字児盘驴害字刘三一板子酒下拴数酒四子三元唱尾声孟姜女遮盖了诗头曲尾虎皮𫀆猜谜杜大伯大黄和尚家门秃丑生窓下僧坐化唐三蔵先生家门入口鬼则耍胡孙大烧饼清闲真道本秀才家门大口赋六十八头拂䄂便去绍运图十二月胡说话风魔赋寮丁赋撁着骆驼看马胡孙列良家门说卦彖田命赋混星图栁簸箕二十八宿春从天上来禾下家门万民快乐咬得向莫延九斗一石共牛大夫家门三十六风伤寒赋合死汉马屁勃安排锹䦆二百六十骨节撒五糓便廱赋卒子家门计児线甲仗库军閙阵败良头家门方头赋水电吟邦老家门脚言脚语则是便是贼都子家门后人收桃李子上一上孤下家门朕闻上古刁待制包绢児来司吏家门罢笔赋事故榜仵作家门一遍生活撅侠家门受胎成气诸杂砌摸石江梅妃浴佛三教姜武救驾赵娥娥石妇吟变猫水毋玉环走鹦哥上料瞎脚易基武则天告子㧞蛇鹿皮新公太黄巢恰来蛇师没字碑卧单衲袄封陟锯周朴史弘笔悬头梁上钱唐戴厚甫邓文肃公之壻也精遁甲法戴之毋常寝䖏楼上忽一夕惊见红光贯室急开帏细视之乃是一羙妇人独立榻前自㧞金钗遗母既而无所见毋以语戴答曰适某祭遁神遂致此耳遁毋见某必不乆扵人丗矣由此悒悒不乐逾数月果卒今杭州上天竺寺观音像长不盈五尺而叠着灵异官民信奉甚恭凡旱潦祷之必应尝攷释氏纪録云后晋天福巳亥僧道翊一夕见山间光明徃视之得竒香木命良工刻成观世音菩萨像白光焕发継以昼夜后汉干祐戊申有僧从勋以古佛舎利置毫相中舎利时现冠顶宋咸平庚子浙西自春徂夏不雨给事中知杭州张去华率僚属具幡盖皷吹迎祷于𣑽天寺継时霔雨四境沛足如此则自有像巳四百余年其所由来逺矣南村辍耕録卷之二十五南村辍耕录南村辍耕录卷之二十六南村辍耕録卷之二十六天台陶宗仪九成御史中丞崔彧进传国壐牋曰资徳大夫御史中丞臣崔彧言至元三十一年嵗次甲午春正月既旦臣畨直宿衞御史台通事臣阔阔术即衞所告曰太师国王之孙曰拾得者尝官同知通政院事今既殁矣生产散失家计窘极其妻脱脱真萦病一子甫九岁託以玉见贸供朝夕之给及岀玉印也阔阔术蒙古人不暁文字兹故来告闻之且惊且疑乃还私家取视之色混青緑而玄光采射人其方可黍尺四寸厚及方之三不足皆纽盘螭四厌方际纽尽壐之上取中通一横窽可径二分旧贯以韦条靣有篆文八刻画捷径位置匀适皆若虫鸟鱼龙之状别其彷彿有若命字若寿字者心益惊骇意谓无乃当此昌运传国玺出乎急召监察御史臣杨桓至即读之曰受命于天既寿永昌此传国寳玺文也闻之果合前意神为肃然乃加以凈緜复以白帕率御史臣杨桓通事臣阔阔木等直趋青宫因镇国上将军都指挥使詹事王庆端嘉议大夫家令臣阿散䍐少中大夫詹事院判臣仆散寿导谒进献皇太妃御前启曰此古传国玺也秦以和氏璧所造厥后有天下者寳之以君万国然自前代失之乆矣今当宫车晚岀诸大臣佥议迎请皇太孙龙飞之时不求而见此乃天示其瑞应也冝早逹于皇太孙行殿以符灵贶巳蒙嘉纳翼日令资善大夫中书右丞詹事臣张九思少中大夫詹事院判臣仆散寿传皇太孙亲为付授此盖皇太妃懿虑深远非臣愚所能及也臣前又启收蔵寳玺之家不知甄别循常以玉求粥臣见而识之特将来献彼犹未知望恩䘏其家传㫖赐收玉之家楮币二千五百贯并逮臣等进辩其实者三人衣叚各一表里纹金绮素有差以为异日旌赏之徴臣等巳诣府前敬受讫自惟无状不胜惭赧是日金紫光禄大夫中书右丞相臣完泽率集贤翰林侍从诸臣入贺御前命出寳玺徧示群臣此又出扵皇太妃至公正大之量翰林学士臣董文用等前启曰此诚祥物岀当其时若非皇太妃皇太孙圣感何以臻此丞相以下台臣等次第上夀自是内外称庆咸曰天命有㱕臣闻诗序曰文王有明徳故天复命武王今神寳之出盖因先帝有明德故天命复㱕于皇太孙也又曰皇天亲有徳厚有道以言皇天非有徳有道则不亲不厚也又闻之书曰皇天无亲惟徳是辅又曰天命有徳克享天心受天明命作善降之百祥歴观上世诗书之㫖未有无徳而能致天命之㱕也钦惟太祖圣武皇帝秉资神格始为天下除祸定乱隆功盛徳简在天心受命而为天下主以至我宪天述道仁文义武大光孝皇帝徳配干坤功包海岳孝格宗庙子育黎元舆地所记悉主悉臣照临无幽咸遂生乐施及明孝太子天钖仁慈之徳上感君亲之恱下系亿兆之望至元建号日月重明无为而治者迨廿年虽由太子进徳修业之洪溢亦赖元妃内助之渊宻也敬惟皇太妃聦明㳤懿毋仪崇严徳量漙厚孝敬慈恕出乎天性徃古未有也自明孝太子升遐内则皇孙翼翼训导端严外则百司班班临御整饰由是圣上君父大见倚重虽于时皇太孙未昭储副之託而詹事之司未甞一日废阙以见皇天定命扵青宫之位无时不在诚非人力所能爲也钦惟皇太孙殿下徳资刚明才兼文武英谋独断大肖祖宗族属系望遐迩㱕心圣祖宪天述道仁文义武大光孝皇帝灼知天命之所在乆存隆顾将付以抚军之重扵至元三十年夏六月二十二日赐以皇太子金寳大正储位而后诏以出师之期天下闻之室家胥庆和气穣穰出于两间是岁秋稔数年䍐遇臣切念天象无言託命不爽岂期又于大行皇帝宫车晚出之后甫八日传国神寳不求而出于大功臣子孙之家连由台諌耳目之司直逹于皇太妃御前斯盖皇天授命皇太孙诞膺龙飞以正九五之位㑭符寳玺之文既寿而永永而又昌臣又见皇天之心大頼我皇元継体之君不疾不迟景命适至以允四海之望者其瑞应之兆有三按唐史代宗之将为太子先封楚王及位正储副而监国楚州献定国寳一十有三因曰楚者太子之封今天降寳于楚冝建元寳应盖以寳为太子瑞应也昔明孝太子封为燕王今皇太孙燕王之子也将主神器而神寳出于燕适与前事相符此瑞应之兆一也又寳玺之出正当皇元圣天子六合一统之时宫车晚出之近朝以见天心正为継体之君设也此瑞应之兆二也又寳玺之出适当月之三十日有终而复始之象以见先圣皇帝御丗太平之功既成㑭継之君复其始也此瑞应之兆三也今以此三兆观之益见天命之来际合于青宫也臣区区之情无任倾向輙罄所见以赞其万一谨将寳玺之出䖏古今始末详㩀按许慎说文壐王者印也以守土故为文从尔从土其义盖曰天付尔此器俾寳之以守尔土也至周太史籀易为从尔从王义取天付尔此玉寳以为天下君也三代以上玺文无所考诸史籍并寳玺篆文图说曰传国玺方四寸其文文饰如前楚以卞和所献之璞琢而成璧后求昏扵赵以纳聘焉秦昭王请以十城昜之而不获始皇併六国得之命李斯篆其文玉工孙寿刻之太平御览又以为蓝田玉所刻二世子婴奉玺降沛公扵轵道旁髙祖即位服其玺因世传之谓为传国玺厥后孺子未立蔵扵长乐宫及莾篡位使安阳矦王舜迫太后求之太后怒骂而不与舜言益切出玺投之地玺因归莾及更始㓕莾校尉公賔得壐诣宛献扵更始赤眉杀更始立盆子玺为盆子所有后盆子靣縳奉玺扵光武至献帝董卓作乱掌玺者投扵井中孙坚征董卓扵井中得之袁术夺扵坚妻死州刺史徐璆闻帝为曹操迎在许昌以玺送之帝后逊位并以玺归魏帝道鄕公禅位玺归扵晋懐帝遇刘聦之害壐归扵聦聦死归矅矅为石勒所灭玺入扵勒勒㓕入扵冉闵闵败见收扵闵之将军蒋干晋征西将军谢尚购得之以还东晋时穆帝永和八年也自玺寄扵刘石共五十三年晋复得之是后宋齐梁陈相传以至扵隋㓕陈萧后与太子正道并传国玺并入扵突厥唐太宗即位寳玺未获乃自刻玉曰皇帝景命有徳者昌贞观四年萧后与正道自突厥奉玺归扵唐唐始得焉朱温篡唐玺入扵温荘宗定乱玺入扵后唐荘宗遇害明宗嗣立再传飬子从珂是为废帝石氏篡立自焚自是玺不知所在至宋哲宗咸阳民叚义献玊玺及徽宗为金所虏凡有寳玺金皆取之内玺一十有四青玊传国玺一其色与今所献玊玺相同则知宋之南迁二百年无此寳玺也明矣然自金既取扵宋之后寳玺出䖏得失亦未见明说以及我元适集皇太孙寳命所归之际应期而出臣职揔御史亲㑹盛事不可以不録又图中别有玺其文亦八旁注曰此传国玺背文也今见寳玺之背皆刻螭形蟠屈凹凸不齐偏厌四际无地可置此文按太平御覧晋泰光十九年雝州刺史㕁恢表慕容水称藩奉玺方六寸厚七分蟠螭为鼻今髙四寸六分四边龟文下有字曰受天之命皇帝夀昌原其所由未详厥始以斯言之当别是一玺非今传国玺也此又不可不辩臣彧诚惶诚恐顿首顿首谨奉牋上进以闻伏希听覧微臣不胜瞻望之至谨言此文乃桓所譔桓字武子兖州人㓜警悟为人寛厚事笃孝博覧群籍尤精篆籀之学由儒学教授仕至国子司业䘚阔阔木拓跋氏成宗即位近臣以其事闻授汉中廉访司佥事仕至湖广㢘访使率国史扵按礼児传谓拾得乃国王速浑察之子谓桓辩其文曰受命于天既寿永昌于桓传谓桓辩其文曰受天之命既寿永昌盖秦别有受天之命皇帝寿昌一玺又非此玺此则史之误也今取宋薛尚功所编歴代钟鼎彛器欵识法帖碑夲第十八卷内玺文模勒于后以备博古者之一览云尚功云二玺文本只一器縁传摹宇画不同形制大湖州长兴州金沙泉唐时用此水造紫荀茶进贡泉不常出有司具牲牢祭之始得水事讫即涸宋季屡加浚治泉迄不出至元十五年岁戊寅中书省遣官致祭一夕水溢可漑田千畒遂赐名瑞应泉曹操疑家七十二在漳河上宋俞应符有诗题之曰生前欺天絶汉统死后欺人设疑冢人生用智死即休何有余机到丘垄人言疑冢我不疑我有一法君未知直湏尽发疑冢七十二必有一冢藏君尸此亦诗之斧钺也丗人多用卢橘以称枇杷按司马相如㳺猎赋云卢橘夏熟黄柑橙揍枇杷然柿夫卢橘与枇杷并列则卢橘非枇杷明矣郭璞注蜀中有给容橙冬夏花实相継通嵗食之谓即卢橘也意者橙橘惟熟于冬而卢橘夏亦熟故举以为重欤唐三体诗裴庾註云广州记卢橘皮厚大如柑酢多至夏熟土人唿为壷橘又曰卢橘叶公李为宋太学生时上书极言贾似道权姦误国㡬为所害及世祖平江南即召见官之至中书右丞凡有军国大事必问曰曽与蛮子秀才啇量否盖指李也一日议事大廷乃不在列问其故则病足遂以所御五龙车召之至命坐而谘决焉甞扵其孙以道䖏见当时所画应召图五龙车中坐一山野质朴之老其遭遇有如此者使无贾似道以发其正大之论直一书生耳而望功名显天下亦难矣琼州一水南北有两伏波将军庙丗人莫明其故尝之史记及东汉书盖汉元鼎五年衞尉路博德为伏波将军岀桂林下汇水不特马援为伏波将军也至元印造通行寳钞分一十一料贰贯壹贯伍伯文叄伯文贰伯文壹伯文伍拾文叄拾文贰拾文壹拾文伍文某人浮湛里中无以为生侦民有小不平嗾之讼佐之请谒巳旁縁自资且既饵临政者因持其短长以蠹民梗政遂有人作鵰传以警之传曰昔皇帝少皥氏之世鳯鸟适至故爲鸟师而鸟名命凤凰爲百禽长当是时南山有鸟其名曰鵰鵰之性鸷而徤贪而狡稲梁之甘木实之羙鵰不屑焉资衆禽之肉以爲食鵰之徒实繁其与鵰同气而异质者鹰鹯鸢隼鹞鹘鹗皆助鵰爲雪者也其异类而同姓者鸱鹗鸺鹠枭鸩训狐鬼车其恶与鵰同特其材异尔然鵰有大小小者从鹪鹩鷃雀力可制则制之大者虽鸿鹄不畏也故鵰之所在衆禽皆迯散逺去摽枝无安巢灌丛无息羽鵰无所得食则遣操诡辞招衆禽之过而愬诸鳯曰鸿鴈背北而来南是叛也鹦鹉舍禽言习人语是姦者也仓庚出幽谷迁乔木是冐越者也鷾鸸秋乆逺遁是避役者也乌知吉㐫言妖祥以惑衆聴鹊道河以阻水利鸤鸠攘鹊之居鸳鸯荒淫无度鸥好闲鸡好闘殴相伤凫鹥鹅鸭习水战鸬鹚白鹭得鱼不税孔雀有异相杜䳌催帰令戍卒逃亡提壷劝人饮酒生事是皆有罪不治将益甚鳯凰惑焉命爽鸠氏治之鵰与爽鸠相为表里穷山谷捜林麓禽之出者抟之逐之攫之拏之啄胔扼吭裂肪筋磔毛扬风洒血殷地凢遇之者无噍类其余皆周章振掉谋所以免祸者毁巢破鷇空所以积奉爽鸠且以赂鵰使勿执扵是鵰之势益张而衆禽之生理曰蹙其瓜距稍利者慕鵰所为则起而效之其钝者深蔵逺窜馁死扵草莾者相借也而鳯皇始忧之间蓬菜之颠有胎仙焉胎仙名鹤号青田翁㢘分而洁白和平而好生于是徴爽鸠使鹤乗轩而治之鹤乃与鳯皇谋曰夫鵰其始一而巳自子之不戒而使之蔓延今之为鵰者何其多耶昔之鵰名鵰宇鵰形鵰性鵰本为鵰者也今有非鵰而鵰者何也鵰则得食不鵰则不得食鵰则有利而无害不鵰则利未见而害常随之故不容其不鵰也今禽之产子者愿为鵰鶵之习飞者学为鵰形状与鵰异者又冐为鵰不诛其渠魁殱其兇丑以励其余吾恐鸾鷃鹓䴏神雀大鹏金翅皆化为鵰耳鳯凰曰善奏请于帝帝遣虞人持弓矢张网罗随鵰而磔之鵰之徒尽毙敕天下无留鵰故其余党皆屏迹匿影不敢出衆禽始得安扵生飬以尽其天年此皆少皥氏之恩鳯凰与鹤之力也太史公曰鵰姦禽也暴悪受诛固宜吾独惧今之人子务飬鵰意有所欲举鵰而放之求衆禽之血肉以肥其躯殊不知少皥氏之戒也嗟夫害物而日益者刑虽未及天必谴之其鵰岂足恤哉陈衆仲先生尝题乐全堂有能守不成三瓦戒之句人多不知所出按史记龟笑傅云天尚不全故世为屋不成三瓦而陈之注陈犹居也贯酸斋先生临终有辤世诗曰洞花幽草结良縁𬒳我瞒他四十年今日不留生死相海天秋月一般圆洞花幽草乃先生二妾名虞文靖公集撰髙昌王丗勲碑序其丗冢曰畏吾儿之地有和林山二水出焉曰秃忽刺曰薛灵哥一夕有天光降于树在两河之间国人即而候之树生廮若人姙身然自是光恒见者越九月又十日而廮裂得廮児五收飬之其最稺者曰卜吉可䍐既壮遂能有其民人土田而为之君长传二十余君是为玉伦的斤数与唐人相攻战乆之乃议和亲以息民而罢兵扵是唐以金莲公主妻玉伦的斤之子葛励的斤居和林别力跛力荅言妇所居山也后迁交州至太祖龙飞朔漠当是时巴而术阿而忒的斤亦都护在位亦都护者其国王号也举国入朝太祖嘉之妻以公主曰也立安敦自是子孙皆封王今上皇后弘吉刺氏名伯颜忽都武帝宣懿惠圣皇后之姪毓徳王孛罗帖木児女后至元二年丁丑三月立性节俭不妬忌动以礼法自持第三皇后竒氏素有宠居兴圣西宫帝希幸东内左右以为言后无㡬微怨望意甞从帝时巡上京次中道帝遣内官传㫖欲临幸辤曰莫夜非至尊徃来之时内官徃来再三竟拒不纳帝益贤之居坤德殿终日端坐未尝妄踰户阈至元二十五年乙巳八月丁未崩年四十二文宗居金陵潜邱时命臣房大年画京都万岁山大年辤以未尝至其地上索𥿄为运笔布画位置令按槀图上大年得槀敬蔵之意匠经营格法遒整虽积学专工所莫能及至元十三年江南𥘉内附民间盛传武当山真武降笔书长短句曰西江月者锓刻于梓黄𥿄模印贴璧间其词云九九干坤巳定清明节候开花米田天下乱如麻直待龙蛇继马依旧中华福地古月一阵还冢当𥘉指望作生涯死在西江月下虞邵菴先生布衣时落落不偶乆客钱唐一日偕友人杨公仲弘薛公宗海范公徳机访方外宰渊微练师于西湖之曲求召鬼仙以卜家蔵练师即置箕县笔书符作法有顷箕动笔运而附降云某非仙乃当境神也练师叱曰吾不汝召汝神何来神附云其欲乞虞公撰一保文申逹上帝用求迁陞耳衆因劝先生其无辤神请先生遂诺翼日文成火于湖濵逾再诣练师祷卜神复降云某巳获授城隍谨候谒谢公必贵显幸毋自忍忽旣而先生由校官至奎章阁侍书学士赠江西行中书省叅知政事封仁寿郡公谥文靖以文章名海内岂非先丗积有余庆天将报施扵先生之躬而鬼神预有知耶髙文简公一日与客逰西湖见素屏洁雅乗兴画竒石古木数曰后文敏公为𥙷丛竹后为户部杨侍郎所得虞文靖公题诗其上云不见湖州三百年髙公尚书生古燕西湖醉归冩古木呉兴爲𥙷幽篁妍国朝名笔谁第一尚书醉后妙无敌老蛟欲起风雨来星堕天河化爲石赵公自是真天人独与尚书情最亲髙怀古谊两相得惨澹酬酢皆天真侍郎得此自京国使我观之三叹息今人何必非古人沦落文章付陈迹此图遂成三絶矣浙西园苑之胜惟松江下砂瞿氏爲最古宋秀州守方岳亦有诗留题壁间后紫阳虚谷翁来逰継题十絶其一云璧间墨客埽龙蛇所写诗佳字亦佳忽见题诗增感慨吾家宗伯老秋厓是也次则平江福山之曹横泽之頋又其次则嘉兴魏塘之陈当爱山全盛时春二三月间逰人如织后其卒未及数月花木一空废弛之速未有若此者自后其地呉氏之园曰竹荘盖元有池陂数十畒天然若湖莹之尝买得水殿图㩀图位置构亭水心潇洒莫比譁訏之徒欲闻诸官亟塑三教像于中易曰三教堂人不可得而入矣莹之卒荐遭兵燹今无一存者福山横泽下砂皆无有乆矣可胜叹哉呉江长桥七十二间作桥者僧徒雅师立捴其役崇敬率衆以给其费居士姚行独任劳以终事经始扵㤗定乙丑二月期年而成后九年州守的斤海牙作鉅阁奉观音㑰于上南村辍耕録卷之二十六南村辍耕录南村辍耕录卷之二十七南村辍耕録卷之二十七天台陶宗仪九成四位配享封爵颜子唐玄宗太极元年壬子二月赠太子太师配享孔子庙宋真宗大中祥符二年巳酉月封兖国公曽子同前赠太子太保配享孔子庙宋理宗咸淳三年癸夘二月封郕国公配食大成殿子思宋度宗咸淳三年丁卯二月封沂国公配食大成殿孟子宋神宗元豊七年甲子五月追封邹国公配享先圣位次兖国公下宋黄震云徃岁颜孟配享并列先圣左近升曽子子思又并列先圣左而虚其右不以相向震闻太学愽士陆鹏举云𥘉制颜孟配享左颜而右孟熈封新经盛行以王安石爲圣人没而跻之配享位颜子下故左则颜子及安石右则孟子未㡬安石女壻蔡卞当国谓安石不当在孟子下迁安石扵右与颜子对而移孟子位第三次颜子之下遂左列颜孟而右列安石又未几蔡卞再欲升安石压孟子渐次而升爲代先圣张本优人有以艺諌于殿下者设一大言之士戯薄先圣颜子出争之不胜子贡出争之不胜子路出而盛气争之又不胜然后设为公冶长有击其首而叱之曰汝何不出一争且看他人家女壻盖蔡卞安石壻而公治长先圣壻也蔡卞闻之遂不敢进安石于颜子上颜孟左而安石右遂为定制南渡后安石罢配享冝迁孟子以对颜子如旧制议者失扵讨论故安石既去其右遂虚而颜孟并列于左岳珂甞记其事近岁増曽子子思又并列扵左亦未有讨论者成郡府江渎庙前有树六株世传自汉唐以来即有之其树髙可五六十丈围约三四寻挺直如矢无他柯干顶上才生枝叶若㯶榈状皮如龙鳞叶如鳯尾实如枣而加大毎岁仲冬有司具牲馔祭毕然后采摘金皷仪衞迎入公𪠘左点医工以刀逐箇劙去青皮石灰汤焯过入熟冷宻浸五七日漉起控干再换熟宻如此三四次却入瓶缶封贮进献不如此修制则生涩不可食泉州万年枣三株识者谓即四川金果也畨中名为苦鲁麻枣盖鳯尾蕉也河南理幕沈易云㶚州倡女李哥年十二三时毋教之歌舞哥泣曰女率有工系我独为此乎毋告以业不可废哥曰若此听毋毋亦当从我好否则有死而已毋阳许之自是不粉泽不茹荤所歌多仙曲道情有召者必先询主客姓名然后徃人亦预相戒毋戯狎哥凝立筵间酒行歌阕目不流盼与之酒勿饮州判官尝忤哥径还誓不与见孟津县逹鲁花赤厚赂哥毋夜抵舍哥懐利刃闭卧内骂之曰汝职在牧民而狗之不若可急去不且血污吾刃矣惭怒以回明目知州闻之叹曰州有贞女而吾不知是一失也吾次子明经举秀才真若配以礼聘娶之未几红巾入寇夫妇被执见哥妍丽将杀其夫哥走前抱夫项大唿曰吾断不从汝求活㓂并杀之刘节妇冀之衡水人通古文孝经小学书适同郡曹泰财红巾䧟河朔因避兵聊城村贼掩至大掠见节妇居群人中时妍整持刀驱之行节妇曰吾妇人惟知从夫而已不贼从也贼𣣔移其心乃盛陈金玉珠玑仍用锦绣衣服𬒳节妇身节妇裂碎之强拥上马堕地者数四贼怒䋲其项就马上曳之节妇以手瓜地以头触石流血骂贼不絶声遂遇害毗陵倪元镇有洁病一日眷歌姫赵买児留宿别业中心疑其不㓗俾之浴既登榻以手自顶至踵且扪且嗅扪至隂有秽气复俾浴凡再三东方既白不复作巫山之梦徒赠以金赵或自谈必至絶倒稗官废而传竒作传竒作而戯曲継金季国𥘉乐府犹宋词之流传竒犹宋戯曲之变世传谓之杂剧金章宗时董觧元所编西厢记世代未远尚䍐有人能觧之者况今杂剧中曲调之冗乎因取诸曲名分调类编以备后来好事稽古者之一览云正宫端正好衮绣毬倘秀才脱布衫小梁州朝天子四换头十二月尧民歌收尾叨叨令醉太平呆古朶笑和尚蛮姑児伴读书剔银灯道和栁青娘双夗央摊破满庭芳月照庭塞鸿秋白鹤子快活三黄钟愿成双醉花隂喜迁莺出队子刮地风四门子神仗児推金索水仙子兴龙引金殿乐三台侍香金童降黄龙衮塞鴈児接接髙南吕一枝花梁州第七贺新郎牧羊関隔尾红芍药菩萨梁州三煞骂玉郎感皇恩采茶歌随煞尾闘蠏䗫四块玉哭皇天乌夜啼隔尾黄钟煞摊破采茶歌楚天秋隔尾随煞中吕粉蝶児醉春风迎仙客石榴花闘鹌鹑上小楼快活三正宫出入鲍老児般渉哨遍耍孩児收尾红绣鞵喜春来尧民歌满庭芳鲍老衮醉髙歌十二月普天乐呌声双夗央白鹤子穷河西朝天子干荷叶剔银灯菩萨蛮墻头花乔捉蛇鹘打兎酥枣児镇江回鹌鹑児夗央児风流体卖花声蔓菁菜仙吕赏花时点绛唇油葫卢天下乐那咤令鹊踏枝六么序后庭花青歌児赚煞混江龙金盏児醉中天村里迓鼓元和令上马娇圣葫芦江西后庭花栁叶児寄生草赚煞尾摊破天下乐醉扶归低过金盏児八声甘州逰四门赚尾忆王孙一半児得胜乐鴈児妖神急翠裙腰六么遍大安乐柳叶児啇调集贤賔逍遥乐梧叶児后庭花双鴈児金菊香浪来里醋葫芦青哥児上京马随调煞栁叶児黄莺児踏莎行垂丝钩盖天旗大石青杏子好观音六国朝念奴娇归塞北𥘉问口怨别离擂皷体鴈过南楼憨郭郞催拍子玉翼蝉荼䕷香女冠子林里鸡近蓦山溪喜秋风净缾儿鹧鸪天双调新水令驻马聴甜水令折桂令落梅花沉醉东风小将军清江引碧玉箫鴈児落徳胜令乔牌児挂玉钩川拨棹殿前欢七弟兄梅花酒收江南水仙子滴滴金夗央煞歩歩娇搅琶豆叶黄风入松拨不断庆东原沽羙酒太平令一锭银荆湘怨阿纳忽夜行船镇江回胡十八挂玉钩序五供飬行香子梧桐树离亭宴煞夗央児煞尾太平歌十棒皷小妇孩児挂打灯乔木查蝶恋花庆宣和枣卿词石竹子山石榴山丹花醉娘子驸马还朝大拜门鹧刺鸪不拜门喜人心忽都白倘兀风流体燕南芝菴先生唱论古之善唱者三人韩秦娥沈古之石存符帝王如音者五人唐玄宗后唐荘宗南唐后主宋徽宗金章宗三教所尚道家唱情僧家唱性儒家唱理近丗所谓大曲苏小小蝶恋花邓千江望海潮苏东坡念奴娇辛稼轩模鱼子晏叔原鹧鸪天栁耆卿雨霖铃吴彦髙春草碧朱㳤真生查子蔡伯坚石州慢张子野天仙子歌之格调抑杨顿挫顶叠垜换萦纡牵结敦拖鸣咽推题丸转揺欠遏透歌之节奏停声待拍偷吹拽棒宇真句笃依腔贴调凡歌一声声有四节起末过度揾簮落凡歌一句句有声韵一声平一声皆一声圆声要圆熟腔要彻满凡一曲中各有其声变声敦声杌声啀声困声三过声偷气取气换气歇气就气爱者有一口气歌声变件三台破子遍子落实催全篇尾声赚煞随煞隔煞羯煞本调煞拐子煞三煞十煞唱曲门戸小唱寸唱慢唱坛唱歩虚道情撒錬带烦瓢呌唱曲题目曲情鐡骑故事采莲击壤叩角结席添寿宫词禾词花词汤词酒词灯词江景雪景夏景冬景秋景春景凯歌櫂歌渔歌挽歌楚歌杵歌歌之所桃花扇竹叶尊栁枝词桃叶怨尭民鼓腹壮士击节牛童马仆闾阎女子天涯逰客洞里仙人闺中怨女江邉啇妇埸上少年阛阓优伶华屋兰堂衣冠文㑹小楼狭阁月馆风亭雨窓雪屋栁外花前凡声音各应律吕分六宫十一调共十七宫调仙吕宫唱清新緜邈南吕宫唱感叹伤悲中吕宫唱髙下闪黄钟宫唱富贵纒緜正宫唱惆怅雄壮道宫唱飘逸清幽大石唱风流醖借小石唱旖旎妩媚髙平唱条物滉漾般涉唱拾掇坑堑歇指唱急併虚歇啇角唱悲伤宛转双调唱徤栖激枭啇调唱悽怆怨慕角调唱呜咽悠扬宫调唱典雅况重越调唱陶冩冷笑有子毋调有姑舅兄弟有字多声少有声少字多所谓一串骊珠也比如仙石点绛唇大石青否児人唤作杀唱的刽子有爱唱的有学唱的有能唱的有㑹唱的有髙不掲低不咽有排字児打截児放掯児唱意児有明指児暗掯児长掯児短掯児碎掯児有一曲入数调者如啄木児冠子抱毬乐闘鹩鹑黄莺児金盏児之类是也凡唱曲有地所东平唱木兰花慢大名唱摸鱼子南京唱生查子彰德唱木斛沙唊西唱阳関三叠黒漆弩凡唱所忌子弟不唱作家歌浪子不唱及时曲男不唱艶词女不唱雄曲南人不曲北人不歌凡人声音不等各有所长有川嗓有堂声皆合𬒳萧管有唱得雄壮的失之村沙唱得藴栧的失之也斜唱得轻巧的失去寒贱唱得本分的失去老实唱得用意的失之穿凿唱得打稻的失之本调凡唱节病有困的灰的涎的呌的大的有乐官声撒钱声拽锯声猫呌声不入耳不着人不彻腔不入调工夫少徧数少歩力少官塲少字様讹文理差无丛林无传授嗓拗劣调落架漏气凡唱声病散散焦焦干干冽冽哑哑尖尖低低雌雌䧺䧺短短憨憨浊浊赸赸格嗓囊鼻摇头歪口合眼张口撮唇撇撇口昻头咳嗽凡添字病则他兀那是他家俺子道我不见兀的不呢一条了唇撒了一片子团栾了茄子了大忌郑衞之淫声续雅乐之后丝不如竹竹不如肉以以其近之也又云取来歌里唱胜向笛中吹成文章曰乐府有尾声曰套数时行小令曰叶児套数当有乐府气味乐府不可似套数词山曲海千生万熟三千小令四十大曲荘蓼塘住松江府上海县青龙镇尝为宋祕书小史其家蓄书数万卷且多手钞者经史子集山经地志医卜方伎稗官小说靡所不具书目以甲乙分十门蓼塘既没子孙不知保惜或为虫䑕蚀囓或为隣识盗窃或供饮博之需或应餬覆之用编帙散乱所存无㡬至正六年朝廷开局脩宋辽金三史诏求遗书有以书献者予一官江南蔵书多者止三家庄其一也継命危学士檏特来选取其家虑恐兵遁图䜟干犯禁条悉付祝融氏及收拾烬余存者又无几矣其孙群玉悉载入京觊领恩泽宿留日乆仍布衣而归书之不幸如此陈爱山买顾氏废族石假山一所移置家园十日邀渊白观之指而谓曰此公族中之物渊白笑答曰东捻西倒陈嘿然华亭枫泾戴君实其家巨富妻王氏妒悍无比仅有一女赘谢季𥘉为壻君实纳一妾于嘉兴外舎得男王闻之蚤夜怒詈君实不得巳遣其妾取児以归而女恐其长大分我财产遂于襁褓中酷加凌虐致成惊疾又不容医疗竟就夭亡大为喜幸越三年自孕将产梦抱此児及娩得男后随殒扵蓐児亦不育此妇女妒悍之报今戴氏絶嗣天道岂逺也哉事在至正十五年四月上旬也汪佛奴歌児也姿色秀丽嘉兴富户濮乐间以中统钞一千定娶为妾一日桂花盛开濮置酒佛奴奉觞濮有感于中澘然堕涙佛奴请问其故濮曰吾老矣非乆于人世者汝冝善事后人佛奴亦泣下誓无贰志人莫之信既而濮果死佛奴独居尼寺深蔵简出操行洁白以终其身重纪至元间大师丞相伯颜权蠧政贪悪无比以罪左迁南恩州逹鲁花赤至隆兴卒寄棺驿舍滑稽者题于璧云百千万定犹嫌少垜积金银北斗邉可情太师无运智不将些子到黄泉丙子岁松江亢旱闻方士沈雷伯道术髙妙府官遣吏赍香币过嘉兴迎请以来骄敖之甚以为雨可立致结坛仙鹤观行月孛法下铁简子湖泖潭井日取蛇燕焚之了无应验羞报宵遁僧柏子庭有诗其一聮云谁唿蓬岛青头鸭来杀松江赤縺蛇闻者絶倒檇李顾渊白恃才敖物尝入京献燕都赋翰长元公复不喜曰今天朝四海一统六合一家燕盖昔时战国名何燕之称惭恨而归晚年始得领教岳阳髙照菴先生以诗送之云豪气欲吞天下士冷官初到岳阳城切中其实渊白自出一对句云天下秀才爷有刀镊人对之曰村中和尚种世人但知医有十三科画有十三科殊不知裱背亦有十三科一织造绫锦绢帛一染练上件一抄造纸札一染制上件颜色一餬料麦一餬药矾蜡一界尺裁版帖一轴头一餬刷一铰练一绦一经带一裁刀数内阙其一则不能成全画矣其餬刷裁尺亦皆有名餬刷㯶软者谓之平分㯶硬者谓之餬㮶大小得中者谓之黏合狭小者谓之寸金裁尺极等阔者曰满手次等曰三指又次等曰两指最狭者日单指越人朱仲桓云至正丙申岁大旱余在萧山观方士陈希微祷雨于北岭将军庙累日俄降笔云吾秦人厉狄也与项羽起事山隂虽功不竟而死然有徳于民其父老不忘我者㑭血食于此尓未㡬千五百年丗代云变遂湮我姓名至蔑焉无闻故以相告目击其事感叹弥日中原红军𥘉起时旗上一聮云虎贲三千直抵幽燕之地龙飞九五重开大宋之天其后毛贵一贼横行山东侵犯畿甸驾幸滦京贼势猖獗无异唐末张之翰字周卿邯郸人由翰林学士除授松江知府自题桃符云云间太守过三载天下元贞第二年是岁卒亦䜟也嘉定州大塲沈氏因下畨买卖致巨富一日自畨中还先报家信有云畨船今到何䖏发金甲先回金甲者碓坊甲头也后因逐一干仆仆出此书首告以为玉印未到金甲先回沈厚赂官府得理闻者亦可为戒许叔瑛陈友谅部属称邓平章者䧟江西某县有妇蔺氏其夫以财雄一郷因赂邓之帅某丐免剽帅闻蔺有殊色辄殱其家独生蔺及四岁婴将纳之蔺曰帅贵人妾事之无恨然吾良人以礼币聘妾为妇者若干年与生二子妾不忍即背恩军中礼不备请持一月丧服乃为师妇未晚帅许之服未终移兵别县帅曰吾如汝约今夕谐吾㛰乎蔺曰诺既而帅上马他之使二卒守蔺曰为取鸡酒具香火今夕吾为帅妇敢告先良人灵卒俱岀乃先杀婴啮指血书璧曰泾渭难分浊与清此身不幸厄红巾孤児未忍更他姓烈妇何曽嫁二人白刃自挥心似铁黄泉欲到骨如银荒村日落猨啼䖏过客闻之亦惨神书罢即自刎帅返惊叹讯二卒欲罪之卒指璧间题倩人读其诗驰白邓邓闻之陈陈为立庙旌表云至正壬辰秋七月红巾䧟钱唐九月䧟呉兴延陵冬十月䧟江隂州州大姓许晋字徳昭者有武畧善格闘仲子如璋亦英勇遂相谋曰乌合之衆败亡可待我族我里何忍坐累焉乃潜聚无頼悪少资以饮食保护隣井日有余党四散抄掠则诱使深入悉殪而埋之所居素隠僻贼无知者寻闻官军驻近郊隂遣人约为内应十一月八日浙东宣慰元帅观孙统兵入城晋率所募应之官军少却晋弗之知尚与贼战于城北之祥符寺前㑹贼党自他所来掎其后如璋遂与家僮徃救手刃数人破围而入偕父力战衆寡不敌父子皆死明日官军复进攻贼遂溃家人得父子尸歛而葬之柩车相継于道见者无不堕涙郷之父老诔之曰父死于忠子死扵孝私表其里曰忠孝郡上其事于朝不报胡仲彬乃杭城勾䦨中演说野史者其妹亦能之时登省官之门因得夤縁注授延检至正十四年七月内招募逰食无借之徒文其皆曰赤心护国担杀红巾八字为号将遂作乱为乃叔首告搜其书名薄得三册才以一册到官余火之亦谅三百六十余人天遣魔军杀不平不平人杀不平人杀不平者杀尽不平方太平此扶箕语验之今日果然南村辍耕録卷之二十七南村辍耕录南村辍耕录卷之二十八南村辍耕録卷之二十八天台陶宗仪九成各行省郷试则有人取发觧进士姓名一如登科记锓梓印行以图少利至正四年甲申江浙掲暁后乃有四六长篇题曰非程文语与抄曰省牓同时版行不知何人所造而路府州县盛传之语曰设科取士深感圣世之恩倚公挟私无柰吏胥之弊岂期江浙之大省坏扵禹畴之小刘斯文孔艰衷情痛愤待士无礼唿名散饼于路傍懐璧有谋打号贴圗扵墻上厨传用猾吏内外之消息可通试官取贪夫上下之机関不泄阳掲题驾言无弊实自生姦宄之心覔厚赂力举还䰟特欲箝是非之口五服之亲不避故违国朝之典章杂犯之卷俱抄恐失手本之名字应才皷勇扵终埸之日局长之信巳通刘环知名扵未牓之前代笔之钱尽去万户侯之関节可验丈人峯之气力何勤㠯将监门进乐平之八子海郎受卷通括苍之二林本生之地増辉同列之情不薄黄璋称干首一三月已买试官鲍恂在牓中十四名全頼妻父籍开元真人之力叶氏礼经依永嘉县尹之门江郎兄弟刘大在列頼为省郎之师沈小登科谁知运吏之壻黄岩赵蔺得家兄为帘外之官瑞安髙明託馆主有堂上之友纷纷在眼歴歴难言许瑗作魁三百定卖几千株之木邹成驼牓十八日纳七万户之钱左者如斯右其可见尺牍先来扵柏府仕宦势髙槀文潜岀扵棘閙师生情宻逓手帖全慿廵绰冩懐挟不避军人四子入塲代笔有此刘之手一家在牓瞒人起各路之文所谋不臧其忠何在王贺省中典吏不读书亦觧成名李思婺山村童未知礼焉宜中选错春秋之年分临海梦龙乱周易之隂阳平江俞䁀耳目之所及者如此心术之潜运者难知姑舍举人更陈坐主俞镇夤縁考试这畨豊卒岁之资吴买题登科方得证旧时之本麟经错乱因赂取林泉之生生何如易义驳杂以名寻夏日之孜孜安用其余汎汎不必叨叨分经考卷得便私情自开科曾无此例出院改文以欺公论虽刋版乃是讹传歴观觧㩀之非益见文衡之缪指实告官者反罹其罪懐才抱艺者虚费其劳赵俶蒋堂空仰天而叹息江孚沈干徒踏地以咨嗟潘伯脩蔡余庆两举矣为闻梦吉陆居仁再来告免鸣唿文运巳矣吾道安之何等主司污滥坏今年之选举既生圣丗进脩冀异日之公明此非一口之经陈实乃衆贤之愿告有人心者念天理焉至二十二年壬寅复有作弹文云文运重开多士欢誊于此日科埸作弊丑声莫甚于今年启姦人侥倖之门负贤相賔兴之意事既如此人其柰何切惟考试官寔文章之司命讵宜伪定扵临期员外郎执科举之权衡安可公然而受赂憸谋既遂清议难容闻人枢肤浅之学翰林懐賔主之旧情啜霭山㳺侠之徒座主念梓桑之宿好只因厚契便擢科名尸位宪賔进郷闾之十子居丧台掾升里闬之三王沈庭珪错破书经混死生扵同列战惟肃不明诗意强今古于巳然朱舜民乃濒海之强梁喻宜之实许门之童子新昌庭瑞输綵叚之几缣霅水莫孜奉白金之一锭张谊罔知彖象皆徐中造就之私杨明不辩春秋拜周溥作成之赐施省宪贴书之手叚壊郷闾整肃之纲常唐肃以词赋而见收明经安在柯理以梯媒而得中对䇿何长舍弟致谋甚矣有心之唐溥家兄代笔嗟哉无学之郑沂靖而思之良可丑也白头钱宰感绨𫀆恋恋之情碧眼倪中发仓廪陈陈之粟俞潜徐䁀三月𥘉早买试官丘民韩明五日前预知题目元孚乃泉南之大贾挥金不啻扵泥沙许徴实云间之富家纳粟犹同扵瓦砾㧞颕之于陋巷余波有自于阳明超宋祀扵穷途主意必资扵张谊既正牓之若此则备选之可知姑舍前言更陈余意屈仲孚扵受卷易经可谓失人进公甫扵考文麟史大孤衆望不分报赛叔通岂可与言诗缪讲进孺子乌足以论易重载连樯之白粲始谐校艺扵青藜逯信止素乏文才嗟老夫之巳耄盂天毎称好觜柰举业之乆䟽大坏士风难逃舆论鸣唿天之将丧斯文实系兴衰之运士欲致用于国岂期贡举之私此非一口之诬谋实乃衆情之公论用书既徃以警将来丞相伯颜尝至于阗国扵其国中凿井得一玉佛髙三四尺色如截肪照之皆见筯骨脉络即贡上方又有白玉一叚髙六尺阔五尺长十七歩以重不可致杜清碧先生应召次钱唐诸儒者争趋其门燕孟初作诗嘲之有紫藤帽子髙丽靴䖏士门前当怯薛之句闻者传以为笑用紫色㯶藤縳㡌而制靴作髙丽国様皆一时所尚怯薛则内府执役者之译语也松江府儒学直学沈伯云因花破钱粮乃与教授陈仲微有隙伯云之父曰君实者老吏也一日率婢妾詈箠仲微于途适宪佥吕公思诚分按至府具状以诉公怒其诟辱师表有伤风化勾摄赴官服辜君实年愈七旬乞以铜赎公判云既能为不能为之事正当受不当受之刑卒杖断之张起字起之四眀人有诗名尝作一聮云别来越树长为客看尽呉山不是家未几卒诗亦有䜟欤丘机山松江人宋季元𥘉以滑稽闻于时啇谜无出其右遨逰湖海间甞至福州讥其秀才不识字衆怒无以难之一日搆思一对欲令其辞屈心复对云五行金木水火土丘随口答云四位公侯伯子男其慱学敏捷类如此杭州汤镇一兇徒素不孝扵毋尤虐其妻有子三岁爱惜甚至妻常抱负偶失手攧损其头泣而谓姑曰夫归妇必𬒳殴死不若先溺水之为幸姑曰姑第无忧但云是我之误我却去避汝小姑䖏俟其怒息而还至晚夫归见児头破径捽妻欲杀之妻告曰非我过也婆攧之耳惧汝怒已往小姑家去遂释之次日持刀寻母中途蔵诸石下却到妹家好言诱母还至石邉忿躁詈骂取刀杀母竟失蔵刀所在惟见巨蛇介道衆怯退缩不觉双足䧟入地中湏臾即没至膝七窍流血声罪自咎母急扶抱无计可施走报于妇妇掘地随掘随䧟啖以饮食三日乃死观者日数千人莫不称快时至正甲辰六月也杭州荐桥侧首有髙楼八间俗谓八间楼皆冨实回回所居一日娶妇其昏礼絶与中国殊虽伯叔姊妹有所不顾街巷之人肩摩踵接咸来窥视至有攀縁檐䦨窓牗者踏翻楼屋賔主壻妇咸死此亦一大怪事也群人王梅谷戯作下火文云賔主满堂欢闾里盈门看洞房窓崩摧喜乐成祸患压落瓦碎弓倒落沙泥别都钉折兮木屑飞扬玉山摧坦腹之郎金谷坠落花之相难以乗龙兮魄散魂消不能跨鳯兮筯断骨折丝脱兮尘土昏头神碎兮珠翠黯压倒象鼻塌不见猫睛亮呜唿守白头未及一朝赏黄花却在半晌移厨聚景园中歇马飞来峯上阿刺一声絶无闻哀哉树倒胡孙散阿老瓦倒刺沙别都丁木偰非皆回回小名故借音及之象鼻猫晴其貌也氁丝头神其服也阿刺其语也聚景园回回冡在焉飞来峯猿猴来徃之䖏嘉兴白县尹得代过姚庄访僧胜福林闲逰市井间见妇人女子皆浓粧艳饰因问从行者或答云风俗使然少艾者僧之宠下此则皆道人所有白遂戯题一絶于壁云红红白白好花枝尽𬒳山僧折取归秪有野薇颜色浅也来钩惹道人衣胜见亟命去之然已盛传矣秀之斜塘有故宋大姓居焉家冨饶田连阡陌宗族虽盛衍而子孙多不肖祖父财产废败罄尽郡人金方所谈辞滑稽为赋诵好嫚戯因摭其事成近体一律云兴废从来固有之尓家忒煞欠扶持诸坟掘见黄泉骨两观番成白地皮宅眷皆为撑目兎舍人捴作缩头龟强奴猾干欺主说与人家子弟知夫兎撑目望月而孕则妇女之不夫而姙也其家有道观二所语虽鄙俚然为人后者见此寕不知惧也哉逹逹乐器如筝秦琵琶胡琴浑不似之类所弹之曲与汉人曲调不同大曲哈八児图口温也葛倘兀畏兀児闵古里起土苦里䟦四土鲁海舍舍弼揺落四蒙古揺落四闪弹揺落四阿耶児虎桑哥児苦不丁答刺阿厮䦨扯弼苦只把共小曲哈児火失哈赤阿林捺曲律买者归洞㓊伯牝畴兀児把担葛失削浪沙马吞相公仙鹤阿丁水花回回曲伉里马黒某当当清泉当当周申父寒夜拥罏爇火见缾内所挿折枝梅花氷冻而枯因取投火中戯作下火文云寒勒铜缾冻未开南枝春㫁不归来这回勿入梨云梦却把芳心作死灰共惟地罏中䖏士梅公之灵生自罗浮派分庾岭形若藁木稜稜山泽之臞肤如凝脂凛凛雪霜之操春魁占百花头上岁寒居三友图中玉堂茅舍捴无心金鼎啇羔期不料道人见挽便离有色之根夫何氷氏相凌遽返之国玉骨拥罏烘不醒氷䰟翦纸竟难招𥿄帐夜长犹作寻香之梦筠窓月淡尚疑弄影之时虽宋广平铁石心膓忘情未得使华光老丹青手叚摸索难真却愁零落一枝春好与茶毗三昧火惜花君子还道这一点香䰟今在何䖏咦炯然不逐东风散只在孤山水月中一人娶妻无元袁可潜赠之如梦令云今夜盛排筵宴准拟寻芳一遍春去㡬多时问甚红深红浅不见不见还你一才白绢丗有男子虽娶妇而终身无嗣育者谓之天阉丗俗则命之曰黄门晋海西公尝有此疾北齐李庶生而天阉按黄帝鍼经曰人有具伤扵隂隂气絶而不起隂不能用然其须不去宦者之独去何也愿闻其故岐伯曰宦者去其宗筋伤其冲脉血写不复皮肤内结唇口不荣故须不生黄帝曰其有天宦者未尝披伤然其须不生其故何也岐伯曰此天之所不足其任冲不盛宗筋不成有气无血唇口不荣故须不生又大般若经载五种黄门云𣑽言扇半择迦唐言黄门其类有五一曰半择迦捴名也有男根用而不生子二曰伊利沙半择迦此云妬谓他行欲即发不见即无亦具男根而不生子三曰扇半择迦谓本来男根不满亦不能生子四曰博又半择迦谓半月能男半月能女五曰留挐半择迦此云割谓𬒳割形者此五种黄门名为人中恶趣受身䖏然周礼阉人郑氏註云阉真气蔵者宋赵忠恵帅维扬日幙僚赵叅议有婢慧点尽得侪辈之欢赵呢之坚拒不从疑有异强即之则男子也闻于有司盖身二形前后姦状不一遂寘之极刑近李安民尝于福州得徐氏䖏子年十五六交际一再渐具男形盖天真未破则彼亦不自知然小说中有池州李氏女及婢添喜事正相类而此外絶未见于古今传记等书岂以为人之妖而污笔墨不复载乎晋五行志谓之人痾惠帝时京洛有人兼男女軆亦能两用人道而性尤淫乱此乱气所生也玉暦通政经男女两体主国淫乱而二十八宿真形图所载心房二星皆两形与丈夫妇女更为雌䧺此又何耶异物志云灵狸一体自为隂阳故能媚人禇氏遗书曰非男非女之身精血散分又曰感以妇人则男脉应诊动以男子则女脉顺指皆天地不正之气也右载周宻癸辛杂识中原红冦未起时花山贼毕四等仅三十六人内一妇女尤勇捷聚集茅山一道宫纵横出没畧无忌惮始终三月余三省拨兵不能收捕杀伤官军无数朝廷召募鹾徒朱陈率其党与一皷而擒之从此天下之人视官军为无用不三五年自河以南盗赋克斥其数也夫宇文公谅字子贞湖州人初领乡贡入浙省试院头塲占一席舍其案上有宇文同知四字不知何人书试官考卷以文不中式将黜之时坐主龙麟洲先生江西老儒也年八十余始过江浙力主此卷卒置榜中及㑹试果登髙第授同知婺源州事虽曰爵禄前定盖亦隂德所致人鲜有知者公少年时尝馆授巨室其闺爱中夜来奔坚拒不纳明旦託以他故敛书告别此非隂徳也与俞俊其先嘉兴人今占籍松江上海县娶也先普化次兄丑驴女也先普化长兄观观死蒸长嫂而妻之次兄丑驴死又蒸次嫂而妻之俊妻毋也既而亦死俊缚綵缯为祭亭缀银盘十有四于亭两柱书诗聮盘中云清梦㫁栁营风月菲仪表梓里葭莩盖栁营暗蔵亚夫二字非仪谓菲人表梓谓脿子捴贱娼滥妇之称葭莩皆是夫也郡人莫不多其才而讥其轻薄如此又尝诣妻父墓所题于庐壁曰柏舟在河可谓节乎二嫂治栖可谓义乎覆宗絶祀可谓孝乎先刺妻毋中刺也先普化末刺妻之弟愽颜帖木儿也博颜帖木儿无他兄弟因利也先之财愿継其后竟不恤亲父小宗之祀为重故云愽颜帖木儿将赴乡试谓人曰若沗一荐有司以礼敦遣先就北宅上马赴府公宴毕却归新宅下马北宅丑驴所居新宅也先普化所居人戏之曰昔人有二天今子有二父何其幸欤博颜帖木儿赧甚俊弱冠时从頋琛渊白㳺负气傲物当伯颜太师柄国日尝赋清平乐长短句云君恩如草秋至还枯藁落落残星犹弄暁豪杰消磨尽了放开湖海襟懐休教鸥鹭惊猜我是江南客等闲容易安排手藁留叶起之䖏后与叶交悪竟诉于官必欲搆成其罪寅縁贿赂浙省移准中书省咨札付儒学提举司议得古人寄情遣兴作为闺怨诗词多有指夫为君者然此亦当禁止以故获免罪戾而所费巳㡬万定矣至正丙申春张士诚僣号诚王㩀有平江日又以贿通松江伪尹郑焕署宰华亭用酷刑朘剥邑民恨入骨髄郡士袁海叟有诗曰四海清寕未有期诸公衮衮正当时忽然一日天兵至打破黄婆醋钵児或者不知醋钵之义以问叟叟曰昔有不轨伏诛暴尸于竿王婆买醋经过其下适索朽尸坠醋钵为其所压着地而碎王婆年老无知将谓死者所致頋谓之曰汝只是未曽喫悪官司来闻者皆絶倒棊谱通玄集通远集清逺集清乐集幽玄集机深集増广通远集玄玄集忘忧集谢景旸居松江北郭结坛于家行召鬼法至正十一年官兵下海勦捕方国珍传云贼中有人能唿召风雨必得破其法者乃可擒讨千户也先等遂以谢荐捴兵官给传致请省札有云叅裁军事必访异人既逹天时当为世用时知府王克敏廉分端严有声于时不得巳亲造其庐起赴军前其术一无所验自后全军败衂吁宰臣统大兵数十万勦除草窃如拉朽耳而乃迎一方士则其机畧安在哉嘉兴捴管师徳以文章政事自居同僚莫敢与抗然其行实贪污颇闻人有讥议因出对云竹本无心外靣自生枝节贡推官对云藕因有窍中间抽出丝豪并讽之也平江承天寺遭回禄殿宇一空僧恱楚南来住持施财者云集遂大兴土木之工金璧珠滕有加于劝题梁恱不从曰当有俗人来暂居曰陞领径山卒髙邮兵攻破城张士诚㩀以为宫佛像悉毁坏铜观音铸为钱既投降作太尉别造府越四五年复为寺呉兴钱泰窝云至正𥘉二贾自嘉兴来平江买舟至海口收市舶货行二十余里两道人诣舟求度一负磬一持鬼神像既上舟去申报乃两甲者从像中出二长刀叱曰吾逐盗至此汝真盗也舟人阳应曰我固知为盗顾无以彂今壮士诚与吾意合此未可前途乃可耳故纡行且曰二盗已落公手治酒助公勇遂命妻取酒劝甲者迟暮酔抽其刀斫贼其一跃起复斫之二盗尽死舟还二贾泣且拜曰非公吾几不免虎口遂以白金二饼爲舟人寿吁决死生于阽危之际不负贾之託不谓之义丈夫可乎至正庚子秋七月九日饮松江泗濵夏氏清樾堂上酒半折正开荷花置小金巵于其中命歌姬捧以行酒客就姬取花左手执枝右手分开花瓣以口就饮其风致又过碧筩逺甚余因名爲觧语盃坐客咸曰然张句曲戯题黄大痴小像云全真家数禅和口皷贫子骨头吏员臓腑唐伯刚题邾仲谊小像云七尺躯威仪济济三寸舌是非风起一双眼看人做官两只脚沿门报喜仲谊云是谁是谁伯刚云是你是你张明善作北乐府水仙子讥时云铺眉苦眼早三公祼衲揎拳享万钟胡言乱语成时用大纲来都视烘说英䧺谁是英雄五眼鸡岐山鸣鳯两头蛇南阳卧龙三脚猫渭水非熊今人卜卦以铜钱代蓍便于用也又有以钱八文周围铺转而取六爻名曰金井䦨但干卦𥘉爻及复之泰不可变盖止有六十二卦耳此不可用至正十二年岁壬辰秋蕲黄徐夀辉贼党攻破昱岭関径抵余杭县七月𥘉十日入杭州城伪项帅蔡杨苏一屯明庆寺一屯北関门妙行寺称弥勒佛出世以惑衆浙省叅政樊执敬死于天水桥寳歌与妻同溺于西湖其贼不杀不淫招民投附者署姓名于簿籍府库金帛悉辇以去至二十六日浙西㢘访使自绍兴率塩塲灶丁过江同罗木营官军克复城池贼遂溃散三平章定定迯徃嘉兴郎中脱脱过江南越数日擕省印来㑹权署省事至是亦回四平章教化自湖州统军归举火焚城残荡殆尽附贼充伪职者范县尹等明正典刑里豪施遵礼顾八为迎敌官军呙扵市家产悉没县官明庆妙行亦然省都事以下坐失守城池罢黜不叙省官复任如故朝廷法度既隳刑赏失冝欲天下宴安不可复得矣画家十三科佛菩萨相玉帝君王道相金刚神鬼罗汉圣僧风云龙虎宿世人物金境山水花竹翎毛野骡走兽人间动用界画楼台一切傍生耕种机织雕青嵌緑南村辍耕録卷之二十八南村辍耕录南村辍耕录卷之二十九南村辍耕録卷之二十九天台陶宗仪九成张士诚第九四淮南泰州白驹塲人泰州地濵海海上塩塲三十有六隷两淮运塩使司士诚与弟士义士徳士信并驾运塩纲船兼业私贩初无异扵人先是中书省右丞相脱脱在任灾异叠见黄河变迁至正十一年遣工部尚书贾鲁役民夫一十五万军二万决河故道民不聊生河南韩山童首事作乱以弥勒佛出世爲名诱集无頼悪少烧香结㑹渐致滋蔓䧟淮西诸郡継而湖广江西荆襄等䖏皆沦贼境山东杜遵道以李氏子爲主起汝寕萧县李二老彭张君用攻䧟徐州李二号芝麻李邹普胜徐夀辉即真一㩀蕲黄镇南班㩀江东又有毛贵陈友谅辈不可枚数分㩀各䖏方国珍弟兄嘨聚台州海上朱定一陈贤五江宗三作乱江隂初王克柔者亦泰州人家富好施多结游侠将为不轨髙邮知府季齐收捕于狱李华甫与䞛张四素感克柔恩谋聚衆劫狱齐以克柔觧发杨州后招安华甫为㤗州判四为千夫长十三年五月士诚又与华甫同谋起事未几士诚党与十有八人共杀华甫遂併其衆焚掠村落驱民为盗䧟通泰髙邮自号诚王改元天祐设官分职把截要冲南北梗塞立淮南中书省扵杨州以阨其势既而亦招安之立义兵元帅府以官其党然徂诈百出卒不就降杀知府李齐十五年五月攻破杨州路杀淮南行省叅政赵琏士义𬒳获伏诛既而退还髙邮至九月二十五日又攻破杨州适湖广行省右丞阿鲁恢引苗军来十月𥘉一日复退丞相脱脱亲捴大军以擒之衆号百万旌旗辎重首尾千里以为髙邮刻日可平然脱脱与弟御史大夫也先帖木児专权日乆及出师遂有议其后者诏脱脱安置淮安路也先帖木児安置寕夏路别选相臣统其兵诏未下时部将董抟霄毎对脱脱言天兵南下势如破竹今老师费财何面目归报天子不若先攻其易脱脱从其言分兵破天长六合贼皆溃散所杀者悉良民及攻髙邮隳其外城城中震恐自分亡在旦夕忽闻诏觧其权勇气百倍岀城拒敌诸衞铁甲军抱不平者尽皆散去或相聚山林为盗髙邮不可得而复矣江隂群㓂互相吞啖江宗三朱英分党戕杀宗三将入城杀英州之僚佐无如之何遂申白江浙行省云朱英谋反省差元帅观孙压境观孙利其货赂逗遛不进英因乗间挈家逸去过江求救扵士诚仍质妻子借兵复雠士诚𥘉亦疑惑弗聼英盛陈江南土地之广钱粮之多子女玉帛之富以动其中于是先遣士徳率髙邮赋衆击横坍渡福山十六年正月朔攻破常熟州江南自兵兴以来官军死锋镝郡县荐罹饥馑郷村农夫离父母弃妻子投充壮丁生不习兵而驱之死地以故乌合瓦觧卒无成功江浙行省丞相逹识帖木児有旨得便冝行事陞漕运万戸脱因为叅政统领官军民义捍御境上平江逹鲁花赤六十病亡陞松江府逹鲁花赤哈散沙为平江达鲁花赤领兵出战除都水庸田使贡师泰为平江摠管巡守城池呉江境上止有元帅王与敬官军一戦而败死者过半残兵千余欲走入城城中闲门不纳退屯嘉兴旋抵松江士诚贼衆才三四千人长躯而前直造北门弓不发矢劒不接刃明旦縁城而上遂㩀有平江路二月壬子朔也刼掠姦杀惨不忍言脱因匿俞家园自刎不死㳺兵杀之哈散沙在境外闻城破自溺死既时崑山嘉定崇明州人相継来降维杨苏昌龄比先避乱居呉门士徳用为叅谋称曰苏学士毁承天寺佛像为王宫易平江路为隆平郡立省院六部百司凡有寺观菴院豪门巨室将士争夺分占而居了无虚者㡬月进攻嘉兴全师覆没与敬㩀松江叛以城降常州豪侠黄贵甫问道归欵许为内应不戦而城破易爲毗陵郡分兵入湖州一鼓而得易爲吴兴郡隆平太守周仁家本鍜工稍习吏事性资深刻与士徳同心僇力躬亲细故三月癸巳士诚来自髙邮服御器用皆假乗兴改至正十六年爲天祐三年国号大周暦曰明时设学士员开弘文馆以隂阳术人李行素爲丞相弟士徳爲平章提调各郡兵马蒋辉爲右丞镇呉兴史文炳爲枢宻院同知镇松江郡州县正官郡称太守州称通守县仍曰尹郡同如称府丞知事曰从事余则损益而巳南向欲取嘉兴嘉兴则有叅政杨完者统领苗獠猺撞名曰答刺罕守御甚坚屡攻不克秋八月文炳大举兵临其东门悉为所殱文炳仅以身免士徳又与与敬提兵入杭州军器甚锐杭州大军歛锋不敌丞相退避萧山士徳军检刮虏掠罗木营万户普贤奴乃庆元路万戸金驹児之子年未弱冠智勇过人率兵先出完者部领苗军継进民亦挺身巷戦士徳大溃收拾残兵十丧八九及攻海塩又为乍浦钟氏所挠后得马道骁勇擒获苗军无筭西南接境頼此无虞不然松江非士诚有矣崑山数为方国珍海军攻击託丁氏徃来说合结为婚姻崑山之民幸遂苏息湖之长兴武康与广徳相界花鎗军出没之地虽互有胜负然亦不胜其苦所跨三州皆隣勍敌可畏者特集庆一军盛陆路则无钖宜兴长兴水路则太湖士马震耀舳舻相衘自后长兴䧟常州又䧟士徳戦败𬒳擒缚致集庆俾其作书劝士诚归附士徳以身徇之终无降意士诚势竆力迫愿就丞相招安使者徃返讫莫成就仁亲诣江浙省堂具陈自愿休兵息民之意议始定时十八年秋八月也朝廷诏赦其罪后授士诚太尉开府平江士诚以下授爵有差立江淮分省江浙分枢宻院于平江以设其官属道家者流爲人典行醮事曰髙功其有行业精白者则必移檄南岳魏夫人请借仙鹤或二只或四只青鸾导卫翔鹜澄空昭扬道妙徃住亲见之偶读本草有云降真香出黔南伴和诸杂香烧烟直上天召鹤得盘旋于上注按仙传云烧之或引鹤降醮星辰焼之甚爲第一度箓烧之功力极验若然则鹤之来香所致也非欤长编所载宋二十一帝盖自顺宣僖三祖及太祖太宗真仁英神哲徽钦髙孝光寕理度少帝并端宗帝昺也吾衍子行间居録云舜生诸冯及冯妇等皆音皮氷切古不音符容切也冯妇与徐夫人皆男子三国时有暨艶乃吴人附陆抗传当音结不音暨也条侯周亚夫自未侯为河内守时许负相之曰君后三岁而侯见史记绛侯传註谓索隠曰应劭云负河内温人老妪也按楚汉春秋髙祖封负为鸣雌侯是知妇人亦有封邑赵公琪字元徳官至赠湖广行省叅政谥文惠临淄人飘然有神仙思常使方士烧水银硫黄朱砂黄金䓁物为神丹以资服食有玉溪李简易先生者得道为神仙数访公授以其术乆乆隠去人或以为不死公思之一日见其至喜而固之先生曰吾逺来甚热请具浴公即具浴先生就浴室乆之不闻声日且暮公亲候之见有光昱然在水上圆如初日出不复见先生所在先生书蔵公家今稍稍传人间虞文靖序其事如此云甞读金黄华老人诗有招客先开四十双之句殊不可暁近读云南杂志曰夷有田皆种稲其佃作三人使二牛前牵中压而后驱之犁一日为一双以二乏为已二已为角四角为双约有中原四亩地则老人之诗意见矣骨咄犀蛇角也其性至毒而能觧毒盖以毒攻毒也故曰蛊毒犀唐书有古都国必其地所产今人讹为骨咄耳奉化陈氏妇以贞节称者五人初陈元娶竺氏生子侗而元卒笁氏年才二十二义不再适后三十三年卒侗娶璩氏生子瑞泰二人侗亦以疾夭璩氏年二十六后五十八年卒瑞娶王氏生子通甫而瑞复夭王氏年三十后五十五年卒通甫娶楼氏楼氏甫笄归于陈至二十六而寡父母欲夺其志泣下从其姑王氏年老楼氏事之尤谨姑卒敛葬悉如礼子四人长飬才娶楼氏生子孟雍孟熈而飬才遘疾不逾方卒时楼氏年二十六所守如其姑云陇西李子平氏子茂徳聘同郡张氏女年十七归李氏生子庸甫六岁而寡舅姑怜其少也欲嫁之使左右风之即引刀截发以见志乃止荗徳之弟仲徳亦蚤卒其妻张氏年二十有八生子庆方齓亦誓不再适从弟希贤妻陈氏年二十有四希贤卒时其子度方孕四月守志益坚一门三妇以贞白闻庸至正间任至同知济南路捴管府事推恩赠父同知益州路摠管府事陇西郡伯毋封陇西郡夫人再调关襄宣慰阶中奉大夫而夫人始卒黄龙洞在呉兴郡北去城闉廿里枕太湖其山皆怪石林立中有一石最尊上大其本小危立如幢自石上涌起轻撼则揺动稍加力排辄不动人甚异之洞旁壁立千仞頫瞰不能见底投以石下应以声唿则相答深窅不测每岁旱郡民祷之东坡先生曽游题诗述龙之迹山谷先生书黄龙洞三字刻犹存王古心先生笔録内一则云方外交青龙镇隆平寺主蔵僧永光字絶照访予观物斋时年巳八十有四话次因问光前代蔵经接缝如一线岁乆不脱何也光云古法用楮树汁飞麫白芨末三物调和如煳以之黏接纸缝永不脱觧过如胶之坚先生上海人人欲娶妻而未得谓之㝷河覔井已娶而料理家事谓之担雪填井男婚女嫁财礼奁具种种不可阙谓之投河奔井凡纳婢仆初来时曰擂盘珠言不拨自动稍乆曰筭盘珠言拨之则动既乆曰佛顶珠言终日凝然虽拨亦不动此虽俗谚实切事情一钱太守刘宠庙在绍兴钱清镇王叙能叅政过庙下赋诗曰刘宠清名举丗传至今遗庙在江邉近来仕路多能者也学先生㨂大钱全真纪实云金主亮贞元元年有吏员咸阳人王中孚者倡全真教谈马丘刘和之其教盛焉章宗泰和四年元学士作紫微观记所载详悉马伯杰山东邹县人父某拜江南行台监察御史不以家行杰独与毋居盗起汝颕转畧齐鲁境杰负毋匿草间毋死仓卒不能具棺歛聚石葬郓地西盗入郓城杰伏于墓上衆欲驱而前胁以白刃杰大恸曰毋在此毋在此盗曰此孝子也乃舍之复遗以衣粮既而邑刳于兵失墓所在求之二年得于榛莾中故衣尚存始克迁祔祖茔御史转浙西宪佥留江南者八年遂冒锋镝间走数千里省之钱唐人咸称为马孝子云天台金沙里女王静安年十七归同邑杨伯瑞瑞为枢宻院断事官未㡬死于兵静安守节不嫁权贵争求之至截发自刭不殊宋叶寘坦斋笔衡云陶器自舜时便有三代迄于秦汉所谓甓器是也今土中得者其质浑厚不务色泽末俗尚靡不贵金玉而贵铜磁遂有祕色窑器丗言钱氏有国日越州焼进不得臣庶用故云祕色陆龟蒙诗九秋风露越窑开夺得千峯翠色来如向中霄盛沆瀣共嵇中散闘遗桮乃知唐世巳有非始于钱氏本朝以定州白磁器有芒不堪用遂命汝州造青窑器故河北唐邓耀州悉有之汝窑为魁江南则䖏州龙泉县窑质颇麄厚政和间京师自置窑焼造名曰官窑中兴渡江有邵成章提举后苑号邵局故京遗制置窑于修内司造青噐名内窑澄泥为范极其精致油色莹彻为世所珍后郊坛下别立新窑比旧窑不侔矣余如乌泥窑余杭窑续窑皆非官窑比若谓旧越窑不复见矣上古无墨竹挺点漆而书中古方以石磨汁或云是延安石浪至魏晋时始有墨丸乃漆烟松煤夹和为之所以晋人多用凹心砚者欲磨墨贮沈耳自后有螺子墨亦墨丸之遗制唐髙丽岁贡松烟墨用多年老松烟和麋鹿胶造成至唐末墨工奚超与其子廷珪自易水渡江迁居歙州南唐赐姓李氏廷珪父子之墨始集大成然亦尚用松烟廷珪𥘉名廷邽故世有奚廷珪墨又有李廷珪墨或有作庭珪字者伪也墨亦不精宋熈豊间张遇供御墨用油烟入脑麝金箔谓之龙香剂元祐间潘谷墨见称扵时自后蜀中蒲大韶梁杲徐伯常及雪斋齐峯叶茂实翁彦卿等出世不乏墨惟茂实得法清黒不凝滞彦卿莫能及中统至元以来各有所传可以倣古唐祖敏奚鼐奚鼏奚起陈朗王君得柴珣代南唐李超李廷珪李廷寛李承宴李文用李惟庆李惟一李仲宣耿遂仁耿文政耿文夀耿徳耿盛盛匡道盛通盛眞盛舟盛信盛浩宋张遇潘衡蒲大韶叶世英朱知常梁果徐知常叶邦宪雪斋李世英胡友直潘衡孙秉彛周朝式李丗英男克㳟乐温蒲彦辉刘文通郭忠厚镜湖方氏黄表之齐峯刘士先寓菴俞林丘谢东徐禧叶茂实翁彦卿元潘云谷胡文中林松泉扵材仲杜清碧衞学士黄脩之朱万𥘉丘可行丘丗英丘南杰斵琴名手隋赵耴利唐雷霄雷威雷珏雷文雷迅郭亮沈镣张钺金儒僧三慧大师宋蔡朱仁济卫中正赵仁济马希仁马希先金渊金公路陈亨道严撙马大夫梅四官人龚老林杲元严古清施溪云施谷云施牧洲古琴名冰清春雷玉振黄鸪秋啸鸣玉琼向秋籁懐古南薫大雅松雪浮磬奔雷存古寒玉百衲响泉冠古韵磬渉深天球混沌材万松雪夜冰玉涧鸣泉石上清泉秋塘寒玉九霄环佩至正丙申髙邮兵累攻嘉兴不克或人撰戏语云史师一日下令行兵参谋掌史进言自古行师必先祭旗史曰王元师破松江时曽祭否荅曰不祭史曰王元师不祭我也不祭盖祭济字音同传以为笑又有一说红军与苗军战不胜禀主帅曰彼中军前有十丈大旗旗上篆书大元统兵官五字帅曰我此间亦效之旗成军吏禀所写何字帅曰八分书写赵王令既而冩赵字未成才冩得走字传报苗军到走走走二说皆可捧腹日家者流以日月五星及计罗炁孛四余气缠度过宫遅留伏逆推人之生年月日时可以知休咎定寿夭其书曰百中经经首有安命法曰周天宿度十二宫安命例凡十叶有术士以其例节为一叶简明易见其法但看本生日太阳所躔何度便以本生时加在上向下逐宫虚数如下面已尽则又于此行自上而下见卯住即是此度安命真捷径也泗州塔下相传泗州大圣锁水毋䖏缪也按地志云水神在临淮县龟山之下形若猕猴缩鼻高额青躯白首金目雪牙颈伸百尺力踰九象禹获之锁其颈扵龟山之足淮水乃安流注海迩来渔者知锁所在古岳渎经云禹治水三至桐柏获淮涡水神曰无支祁乃命庚辰制之锁子龟山之足淮水乃安唐永泰初楚州有渔人夜钓山下其钩为物所制沈水视之见大铁锁绕山足一兽形如青猿兀若昏醉涎沫腥秽不可近又东坡濠州涂山诗川锁支祁水尚浑註程演曰异闻集载古岳渎经禹治水至桐柏山获淮涡水神名曰巫支祁善应对辩淮之浅深源之逺近而神曰庚辰者锁扵龟山之足淮乃安流唐时有渔者钓得一古锁牵出其末有如猕候者盖此物也国史𥙷曰楚州渔人扵淮中钓得古铜锁刺史李阳大集人力引之锁穷有青猕猴跃出水而逝山海经水兽好为云雨禹锁扵军山之下其名曰无支祁洞庭刘氏有夫叶正甫乆客都门因寄衣侑以诗云情同牛女隔天河又喜秋来得一过岁岁寄郎身上服丝丝是妾手中梭剪声自觉和肠断线脚那能抵泪多长短只依先去様不知肥瘦近如何南村辍耕録卷之二十九南村辍耕录南村辍耕录卷之三十南村辍耕録卷之三十天台陶宗仪九成周礼玺节郑氏註云壐节者今之印章也许慎说文云印执政所持信也徐锴曰从瓜手瓜以持信也衞宏曰秦以前民皆以金玉为印龙虎钮惟其所好然则秦以来天子独以印称玺又独以玉郡臣莫敢用也七雄之时臣下壐始称曰印汉制诸侯王金壐壐之言信也古者印玺通名汉旧仪云诸侯王黄金壐橐佗钮又曰玺谓刻曰某王之壐列侯黄金印龟钮文曰某侯之章丞相太尉与三公前后左右将军黄金印龟钮文曰章中二千石银印龟钮文曰章千石六百石四百石至二百石以上皆铜印鼻钮文曰印建武元年诏诸侯王金印綟绶公侯金印紫绶中二千石以上银印青绶千石至四百石以下铜印墨绶及黄绶陈制金章或龟钮貔钮兽钮豹钮银章或龟钮熊钮罴钮羔钮鹿钮银印或珪钮兎钮铜印率环钮吾衍云汉有摹印篆其法只是方正篆法与隷相通后人不识古印妄意盘屈且以为法大可笑也多见故家蔵得汉印字皆方正近乎隷书此即摹印篆也王俅啸堂集古録所载古印正与相合凡屈曲盘回广篆始如此今碑刻有鲁公官诰尚书省印可考其说汉晋印章皆用白大不过寸许朝爵印文皆铸盖择日封拜可缓者也军中印文多凿盖急于行令不可缓者也古无押字以印章为官职信今故如此耳唐用朱文古法渐废至宋南渡絶无知此者故后宋印文皆大缪白文印皆用汉篆平正方直字不可圆纵有斜笔亦当取巧冩过三字印右一邉一字左一邉两字者以两字䖏与一字䖏相等不可两字中㫁又不可十分相接四字印若前二字交界有空后二字无空湏当空一画别之字有有脚无脚故言及此不然一邉见分一邉不分非法度也轩斋等印古无此式唯唐相李泌有耑居堂白文玉印或可照例终是白文非古法不若只从朱文朱文印或用杂体篆不可太怪择其近人情免费辞说白文印用崔子玉冩张平子碑上字及汉噐上并碑盖印章等字最为第一凡姓名表字古有法式不可用杂篆及朱文白文印必逼扵邉不可有空空便不古朱文印不可逼邉湏当以字中空白得中䖏为相去庶免印出与边相倚无意思耳字冝细四旁有出笔皆带邉邉湏细于字边若一体印出时四边虚𥿄皆昂起未免邉肥扵字也非是印多不能晓此黏邉朱文建业文房之法多有人依欵识字式作印此大不可盖汉时印法不曽如此三代时却又无印学者慎此周礼虽有玺节及职金掌其媺悪掲而玺之之说註曰印其实乎执之卪也正面刻字如秦氏玺而不可印印则字皆反矣古人以之表信不问字反淳朴如此若战国时苏秦六印制度未闻淮南子人间训曰鲁君召子贡授以大将军印刘安万言而先辞耳道号唐人虽有不曽有印故不可以道号作印用也三字屋扁唐印有法凡印文中有一二字忽有自然空缺不可映带者听其自空古印多如此凡印㒒有古人印式二册一为官印一为私印具列所以实为甚详不若啸堂集古録所载只具音释也凡名印不可妄冩或姓名相合或加印章等字或兼用印章字曰姓某印章不若只用印字最为正也二名者可回文冩姓下着印字在右二名在左是也单名者曰姓某之印却不可回文冩名印内不得着氏字表徳可加氏字宜审之表字印只用二字此为正式近人𣣔并姓氏扵其上曰某氏某若作姓某父古虽有此称系他人羙巳却不可入印人多好古不论其原不为俗乱可也汉人三字印非复姓及无印字者皆非名印盖字印不当用印字以乱名汉张安字㓜君有印曰张㓜君唐吕温字化光有印曰吕化光此亦三字表徳式诸印下有空䖏悬之最佳不可妄意伸开或加屈曲务𣣔填满若冩得有道理自然不觉空也字多无空不必问此李阳冰曰摹印之法有四功侔造化冥受鬼神谓之神笔画之外得微妙法谓之竒艺精于一规䂓方圆谓之工緐简相叅布置不紊谓之巧赵彦衞云曰印文作白文盖用以印泥紫泥封诏是也今之米印及仓敖印近之矣自有纸始用朱字间有爲白字者通典云北齐有木印长一尺广二寸五分背上爲鼻钮长九寸厚一寸广七分腹下隠起篆文曰督摄万几惟以印借缝今龊合缝条印盖原于此秦有八体书三曰刻符即古所谓缪篆五四摹印萧子良以刻符摹印合为一体徐锴谓符者竹而中刻之字形半分理应别为一体摹印屈曲填宻则秦玺文也子良误合之宣和谱四卷杨克一图书谱一卷王厚之复斋印谱颜叔夏古印谱二卷姜䕫集古印谱一卷吾衍古印文二卷赵孟頫印史二卷浙西银工之精扵手艺表表有声者屈指不多数也朱碧山谢君余谢君和唐俊卿祖孝子浩然字飬吾建宁浦城人世儒家至元中盗黄华起政和朝廷命将帅师徃讨未至盗巳就縳回军经浦城焚其庐舍孝子母全氏邅掠而北是时孝子年六岁母子相失独与父居不闻问者二十又八年至大三年福建阃府撽为三山书院山长将之任或告之曰而母在河南而不能名其䖏孝子欣然弃职辤父为河南行既渡江抵河南每舍逆旅行道途间闻操南音者必就与语庶㡬有所遇也当时从军之人犹有存者或曰此有赵副使故为军校归自军中得妇人全氏非而母也耶赵死而家替全氏归一蒙古氏挈之而南当在汝邓间耳孝子知母定在惊喜遂回汝州抵鵶路山不遇行八百里至牛蹄白石不遇又行七百余里至枣阳崔桥又不遇然自离汝州行路既逺知母所郷停车道傍投宿旅舍举其状以问人颇有相酬荅可物色或指唐州以告曰彼有别盖山可㝷讨也孝子梦神人顾而言有月圆再圆之语既窹言犹在耳益喜抃自崔桥三百余里至别盖访其母在焉既见相与抱持涕泣七月之朢也神人之言扵是有徴矣留别盖半月舟具奉母南归当时闻其事者自朝廷逹官以至湖海名胜莫不为歌诗以羙之多至数十百篇徃徃举朱寿昌事以为比㑹稽韩荘节先生作孝子传行于世周易痴䖏馆讲授賔主不合遂作白日圜文飘然而去其文曰听之不闻视之不见子以我为隠乎用之则行舍之则蔵吾亦从此逝矣未得青云路且坐白日圜饭𬞞食乐亦在中素贫贱不硕乎外兹承贤主人不取通士乃求拘儒匪我求童蒙取其交以道餽以礼择师教子弟盖亦㩀扵徳依扵仁圜土而居重门以待当尓耳不聴淫目不视悪将以塞其兊闭其聡然而口不絶吟手不停披安能存其心飬其性黄芽若就白发巳空常念流地上之白水真人且作锁洞门清溪道士子其子亲其亲固冝造次必于是颠沛必于是尓为尓我为我安肯哀矜而辟焉敖惰而辟焉不越文字之间自行束脩以上受风魔贬为自在囚口出雌黄用狙翁朝四暮三之术目生虚白披羲皇天一地二之图有朋自逺方来与进也与退也使君从此中入或止之或尼之我行其庭不见其人而子过我门不入我室朢而未见招之不来所不与同心指苍天而为证亦欲从逰耳曰黄昏以为期不以我为贫知有时为飬所愿诸生人十已千以一识百师也过商也不及尚得夫子之中庸参也鲁回也如愚竟传圣人之道统而某诗书无笔墨有灵蝉蜕汗浊之中鳯翔尘埃之表排云呌阊阖吐三千丈豪气之沉埋乗风归蓬莱诉百万亿颠厓之辛苦藩篱既剖门阖洞开纵意所如从吾所好口说五千年乗牛出凾谷愿与関门令尹㳺乎腰纒十万贯骑鹤上扬州皆曰闭户先生来也凡宫车晏驾棺用香楠木中分为二刳肖人形其广狭长短仅足容身而巳殓用貂皮袄皮㡌其鞾韤系腰盒钵俱用白粉皮为之殉以金壷瓶二盏一椀楪匙筯各一殓讫用黄金为篐四条以束之舆车用白氊青縁纳失失为帘覆棺亦以纳失失为之前行用蒙古巫媪一人衣新衣骑马牵马一疋以黄金饰鞍辔笼以纳失失谓之金灵马髹器黒光凡造椀楪盘盂之属其胎骨则梓人以脆松噼成薄片扵旋牀上胶黏而成名曰卷素髹工买来刀刳胶缝干凈平正夏月无胶汎之患却炀牛皮胶和生漆微嵌缝中名曰捎当然后胶漆布之方加麄灰灰乃砖瓦捣屑筛过分麄中细是也胶漆调和令稀稠得所如髹工自家造卖低歹之物不用胶漆止用猪血厚餬之类而以麻筋代布所以易壊也麄灰过停令日乆磗石车磨去灰浆洁凈停一二日候干燥方漆之谓之糙漆再停数月车磨糙漆绢帛桃去浆迹才用黒光黒光者用漆斤两若干煎成膏再用漆如上一半加鸡子清打匀入在内日中晒翻三五度如栗殻色入前项所煎漆中和匀试简看紧慢若紧再晒若慢加生漆多入触药触药即铁浆沬用隔年米醋煎此物干为末入漆中名曰黒光用刷蘸漆漆器物上不要刷㾗停三五日待漆内外俱干置隂䖏䀶之然后用揩光石磨去漆中类揩光石鸡肝石也岀杭州上柏三桥埠牛头岭再用篛帉次用布帉次用菜油傅却用出光粉揩方明亮朱红修治布灰一一如前不用糙漆都用贉朱桐叶色然后用银朱以漆煎成膏子调朱如朱一两则膏子亦一两生漆少许看四时天气试简加减冬多加生漆颜色闇春秋色居中夏四五月秋七月此三月颜色正且红亮鳗水好桐油煎沸以水试之看躁也方入黄丹腻粉无名异煎一滚以水试如宻之状令冷油水各等分杖棒搅匀却取砖灰一分石灰一分细麫一分和匀以前项油水搅和稠黏灰器物上再加细灰然后用漆并如作锭每重五十两归朝献纳世祖大会皇子王孙附马国戚从而颁赐或用货卖所以民间有此锭也后朝廷亦自铸至元十四年者重四十九两十五年者重四十八两辽阳元寳乃至元二十三年二十四年征辽东所得银子而铸者凡学官朔望讲说乃礼之常所属上司官或省宪官至自教授学官暨学賔斋谕等皆讲说一书然儒生未达时宜徃徃迕意多矣泰定甲子呉淞江省台宪僚咸集时治书刘公泺源北方学者首谒先圣先师某年值闰詹肖岩讲书尭典三百有六旬有六日以闰月定四时成岁大咈其意以为学校讲说虽贱夫皁隷执鞭执镫之人皆令通暁今乃稽筭度数何为肖岩由是悒快而卒至元巳夘冬分宪老老公检踏灾伤以复熟粮为急陆宅之讲省刑罚薄税歛一章公变色而作至正辛巳知府杨侯锐意浚河以㒷利除害为巳任时宪佥某谒学官王玉岩讲禹别九州随山濬川结意皆归羙于知府宪佥不恱而罢丁酉歳张士诚㩀有姑苏日遣苏守周仁来王可权讲易泰卦盖君子道长小人道消之义周以为讥讪累及诸职事皆停月廪惟钱先生伯全父作训导时行刑官至讲钦哉钦哉惟刑之恤哉讲毕称赏不巳前数君子亦可为后人戒也王与敬字可权淮西安豊人由浙省典吏充宣使后于董搏霄部下立功擢松江府判未任转省都镇抚升元帅至正丙申二月朔伪诚王张士诚红军破平江时与敬兵败径趍嘉兴又与苗人叅政杨完者不恊乃投松江名曰守御实欲恋倡妇董赛儿故逹鲁花赤八都帖木儿知府崔思诚皆无制变之术激成其祸盖其至也不郊迎之巳自不恱越二日浙省又命元帅帖古列思等提兵而来镇守城池二帅抗行不相上下帖点两仓脚夫散口粮给器械发号施令盖意在逐与敬行十八日帖宴军民官无一人至者至夜与敬下万户戴列孙等率引军卒自西门放火皷譟而叛官僚溃散寺观民房悉化焦土检刮金银财物塞满舟船自与敬以下人口辎重皆出西门二十四日完者下元帅萧亮员成等率苗军突至兵不与敌遂北出通波塘而去投降士诚子女玉帛悉为苗军所有民亦持挺相逐列孙孔镇抚等死者过半苗军恣肆检刮截人耳鼻城中女妇多为淫污房舍间有存者皆为焚燬靡有子遗居民两邅锋镝死者填街塞巷水为不流四月初十日士诚下元帅史文炳一部兵马自湖入古浦塘舳舻相衘旗炽蔽日苗军一矢不交竟溃散而去南村野史曰天下本无事庸人自扰之卓哉斯言也𥘉王与敬之戾止苟得一守土官能以智虑䖏之则不致若是况松江尚侈靡习淫风者乆矣余甞扼腕而叹必有后日之患终爲一贱倡祸及数万家非小变也与敬负逆贼之名遗臭万年戴氏逞匹夫之勇卒丧其生皆自取之也悲夫嘉兴天宁寺有老僧曰果典坐平生不蓄积得钱辄买酒饮长老念空海毎岁遗衣叚至正癸巳正月一日无疾而卒年一百二岁潮逢谷水难兴浪月到云间便不明松江古有此语谷水云间皆松江别名也近代来作官者始则赫然有声终则阘茸贪滥始终廉㓗者鲜两句竟成诗䜟松江自来无大火灾至正丙戌闰十月廿九日夜普照寺西业制帽民不谨于火延燎五千余家重门还馆灵宫梵宇悉为煨烬而夏爱闲氏收蔵古法书名画楼岿然独存岂有神物护之也耶抑亦数耶松江普照寺门首刀镊胡忽见街上有一片荷叶舒卷不巳一人拾置懐中去胡叩之曰汝得何物但欲见之以决所疑及出示乃至元钞叄拾文又同郡夏氏㒒尝见小花蛇盘旋道左行人捉蔵诸䄂生颇讶问其所以则至元钞贰拾文右二事絶相类吁三十文二十文直微末耳尚必待主今之积金蓄糓倍息计赢孳孳以利为念者于此寕不可鉴哉嘉兴斜塘杨汇髹工鎗金鎗银法凡器用什物先用黑漆为地以针刻画或山水树石或花竹翎毛亭台屋宇或人物故事一一完整然后用新罗漆若鎗金则调雌黄若鎗银则调韶粉日晒后角挑挑嵌所刻缝罅以金薄依银匠所用𥿄餬笼罩置金银簿在内逐旋细切取铺已施漆上新绵揩拭牢实但着漆者自然黏住其余金银都在绵上于熨斗中烧灰甘锅内镕鍜潬不走失磨兠鞬巳见第九卷昔李侍郎敦立尝揭磨兠坚三字于坐隅磨兠坚者古之慎言人也其善扵自防者哉金华宋濓为着箴曰磨兠坚慎勿言口为祸门昔人之云磨兠坚人各有心山髙海深磨兠坚髙不知极深不可侧磨兠坚言出诸口祸随其后磨兠坚钟皷之声因叩而鸣磨兠坚不叩而鸣必骇衆听磨兠坚惟口之则守之以黙是曰玄徳磨兠坚磨兠坚慎勿言杨鐡厓云坡翁䟦石恪所画以为三人皆大笑至衣服冠屦皆有笑态其后之童子亦罔知而大笑永书室图三笑于璧想见石恪所作与此无异然坡翁所䟦三笑不言为谁山谷特实以远公陶陆事陈贤良舜俞庐山记亦谓举世信之有赵彦通者作庐岳独笑一篇谓远公不与脩静同时楼攻媿亦言脩静元嘉末始来庐山时逺公亡巳三十余牛渊明亡亦二十余年其不同时信哉后世传讹徃徃如此使坡翁见之亦当絶倒也按古官制取义皆有所主非徒名也后世或讹其音者有矣音虽讹而义则不讹也如㒒射秦官㒒主也古者重武事每官必有主射以督课之射音神夜友关中人讹为寅诈反韵书不取其义扵神夜反中却收在寅射反下尚书亦秦官秦世少府遣吏四人在殿中主彂书故谓之尚书尚犹主也如尚方尚食尚医尚衣尚冠尚浴尚席之尚并音时亮反后世乃以尚书之尚讹为辰羊反陆徳明亦音平声韵书遂两收之洗马前汉志太子太傅少傅属官有先马张晏曰先马贠十六人秩比谒者如淳曰前驱也国语载勾践亲为夫差先马先先之也从先见反今韵书作苏典反字作洗愚意此类并当从其正义不当从其讹音今人但见读㒒射之射作神夜反尚书之尚作时亮反洗马之洗作先见反便非哂之不究其义故也此类甚多今姑举其显者巾帻释名巾谨也当自谨于四教仪礼二十成人士冠庶人巾说文髪有巾曰帻帻即巾也又方言覆䯻谓之帻汉书卑贱执事不冠者所服或谓之承露按仪礼士冠庶人巾则古也士以上有冠无巾帻惟庶人戴之秦谓民为黔首汉谓仆隷为苍头汉书谓卑贱者所服此其证者后世上下通用之谓之燕巾蔡邕独断曰汉元帝额有壮发不欲人见故如巾帻以包之也然则巾自巾帻自帻不独卑贱者所服虽尊者亦服之矣至王莾冠内加巾故时人云王莾秃帻施屋又光武岸帻见马援又按魏志注太祖以天下㓙荒资财乏匮拟皮弁裁缣帛为帢合乎简易随时之义以色别其贵贱本施军饰非为国容韵书弁缺四隅谓之帢一曰按头使下故曰帢増韵埤苍皆白㡌也晋舆服志哀帝立秋御读令改用素白幍汉末王公名士多委王服以幅巾为雅魏武始制幍成帝制使尚书八坐丞郎门下三省侍官乗车白幍低帏岀入掖门又二宫直宫着乌纱幍徃徃士人宴居皆着幍矣幍虽冠弁遗制去古益逺用巾帻为近之一说秦加武将首饰为绛帕从稍稍作颜题汉兴续其颜却摞之施巾连题却覆之即丧帻也名之曰帻至孝文帝乃髙颜题续之以耳崇其巾为屋合后施巾上下文者长耳武者短耳古者冠制皆硬殻自额上至于顶如今礼冠者然后世乃作小冠厪以束发冠下施帻冠帻之上又摠施中皆效汉元帝所服之制也夫歴代损益随其所宜苟不害于义从俗可也孔子居宋衣缝掖居鲁冠章甫亦从俗也屦舄履屦人註禅下曰屦复下曰舄士丧礼夏葛屦冬皮屦屦人注又谓凡屦青絇繶纯素帻白屦缁絇繶纯爵弁纁屦黒絇繶纯是也絇说文纑绳絇也玉藻注履颈饰也繶屦人注缝中紃也绦也纯屦人注縁也言繶必有絇繶纯矣凡絇繶纯皆一色又按屦人注舄有三等赤舄白舄黒舄也赤舄爲上冕服之舄诗曰王钖韩侯玄衮赤舄则诸侯与王同矣所谓玄舄青舄王后祭服之舄也凡屦之饰如绣次也黄屦白饰白屦黒饰黒屦青饰天子诸侯吉事皆舄其余服冕着舄耳士爵弁纁屦黒絇繶纯尊祭服之屦饰从缋也至若履者说文足所依也从尸从乆从舟象履形毛氏曰舟能载物履能载人又草曰扉麻曰屦皮曰履按履无别制说文屦屦也从履省娄声又鞮也徐曰鞮革履也舄韵㑹履也古今注以木置履下干腊不畏泥湿故曰舄以是知履舄屦之异名也但有禅下复下用本之异耳古人舄屦至阶必脱唯着韤而入礼戸外有二屦是脱屦而入者也汉赐劒履上殿是不赐则不敢着履上殿明矣諌不行则纳履而去纳结也言纳履则在外明矣是脱履而入者也王乔入朝双舄化凫先生是脱舄而入者也古者堂上皆有席所以着韤爲宜况韤又从韦乎又按郷饮酒云祝屦揖让如𥘉升堂䟽云凡堂上揖行礼不脱屦坐则脱屦理固然也由是观之凡宗庙堂室之间行礼亦必不脱履矣夫降而脱履然后升坐礼也其后賔与主人酬酢之时皆在两阶之间又须降而着屦复升于阶酬酢之礼毕又降而脱屦复升于坐也古人礼繁如此今何略也南村辍耕録卷之三十