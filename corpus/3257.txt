皇清文颖序钦定四库全书皇清文颕序我大清受命百有余年列祖徳教涵濡光被海宇右文之盛炳焉与三代同风朕绍闻逊志以是为学亦以是为治矢其文徳一纪于兹易曰观乎人文以化成天下葢自有天地而人经纬乎其间士君子之一言一行国家之制度文为礼乐刑政布之为教化措之为事功无非文也廼其菁英所萃蔚为国华词以殽之声以永之律以和之谐协六同彰施五色典谟作焉雅颂兴焉诗不云乎追琢其章金玉其相文之盛也而赓之曰勉勉我王纲纪四方则所谓其风自上也曩我皇祖命大学士陈廷敬选辑皇清文颕储之延阁未及刋布皇考复允廷臣之请开馆编辑随时附益久之未竣朕因命自干隆甲子以前先为编次凡御制诗文廿四巻臣工赋颂及诸軆诗文一百巻录成序其首简昔之论文以代为次者于汉则有西汉文类唐则有文苑英华唐文粹宋则有文海文鑑元则有文类眀则有文衡皆博综一代着作之林无体不俻今是编惟取经进之作朝廷馆阁之篇与诸书小异然以观斯文风尚当有取焉在易涣之象曰风行水上善立言者以为天地自然之文而序卦受之以节言文之不可过也继之以中孚言有实也节而不流徴之以信有典有则可久之道其在斯乎朕孜孜典学求所以善持之者因以为摛文者鹄俾共勉云干隆丁卯孟冬月御笔进表︵字位过密无法显示张廷玉等奉勅编辑皇清文颕告竣恭呈睿览臣等谨奉表恭进者伏以皇谟载道瑶编回学海之澜帝治同文锦贉撷辞林之实丽三辰之珠璧光被无涯调六艺之笙簧化成有象集腋之功甫就含章之意斯昭册府宏开书城永峙臣等诚惶诚恐稽首顿首上言窃惟结䋲以降代有篇章断竹而还人多述作演灵书于八会启妙理于三坟帝曰典而臣曰谟虞史肇彚编之体圣为经而贤为传孔门垂着录之规撰词赋于西都上自宣武而下周枚马校艺文于东观大如诏令而旁及箴铭沿波讨源晋挚虞始为诠叙类分代次梁萧统实开选楼従兹四库并称丁籖即随乎甲乙夫且万川争滙海若悉纳夫江河而唐而宋而元缥囊益富为粹为鑑为类缃帙弥増凡兹㡨轴之纷纶悉是休眀之鼓吹顾言期贯道非徒藻绘之资而文可经天必待圣神之世故简册虽繁于往古而英华独盛于本朝钦惟皇帝陛下聪眀建极圣哲敷文性本生安裕多能于天纵功崇问学昭盛徳以日新奎雯集三古之大成金声玉振睿藻腾九霄之异采凤翥龙翔燿薄海以光华观万国车书之盛登淳风于浑穆纉累朝谟烈之遗仰惟圣祖仁皇帝徳合钦眀六十一年嫓尧天之广运世宗宪皇帝道符濬哲一十三载同舜日之重熙元首眀而股肱良勅㡬时勤赓载敎化行而风俗美吁俊更切旁求盐梅舟楫之司词成霖雨棫朴菁莪之泽气蔚云霞在祖宗丕显丕承盛美递宣为雅颂我皇上善继善述大文逺迈乎夏商不有编摩曷称扬扢爰发九重之眀诏令辑一代之鸿文馆开刘井柯亭编始石渠金匮禹鼎汤盘之制皆达化而穷神周情孔思之章总旋规而折矩志九官之职命直继都俞纪八伯之拜稽重歌糺缦率土共传彞训信巍焕以难名钧天髙奏英咸岂言思所能拟首登御制若干坤之綂六爻次列宗亲如藩垣之共辰极三雍雅乐陋淮王丛桂之篇七略鸿文藐子建浮萍之咏遂分巻帙下逮臣工择其烂然可观亦复裒然成集嘉谟嘉猷之入告吉人吉士之敷陈或鱼藻鹿苹义存讽谕或星云梧凤志切赓飏或薛易匡诗毎依经以着论或董醇贾茂因对策以建言缕析条分博观约取倣刘舍人评古先辨軆裁傚钟记室品诗特崇雅正虽合前后羣僚之才思难上配乎髙深而萃山川大地之瓌竒实愈彰夫广厚譬诸嘉禾擢秀俱含湛露以浓瀼又如瑞木敷荣遥映卿云而璀璨美矣善矣帝王之制作畴可比伦唐哉皇哉宇宙之文章孰大于是臣等才非梦鸟技止雕虫粗知数墨寻行敢谓禀经酌雅扣槃测日空求烛末之光执管窥天终局井中之识幸侍垂裳之座时瞻圣藻之雷动风行欣随珥笔之班得睹羣言之鲸铿春丽伏愿珠囊朗揭金镜常悬学冠环瀛弥求政本于缉熙敬止文髙振古益溯心源于精一执中无怠无荒操议礼考文之柄有恒有物取衔华佩实之儒则河自出图洛自出书再觏苞符于盛世且天不爱道地不爱宝重瞻景庆于昌时矣臣等无任瞻天仰圣激切屏营之至谨奉表恭进以闻干隆十二年七月日︵字位过密无法显示张廷玉经筵讲官户部尚书加一级纪录二次梁诗正经筵讲官刑部尚书教习庶吉士加二级纪录四次汪由敦凡例钦定四库全书皇清文颕凡例一我朝文治光昌超越百代圣祖仁皇帝宸章宏富地负海涵勒为三编传于册府世宗宪皇帝御制文集炳蔚今古昭垂奕禩皇上圣学渊深文思格被风行泉涌奎藻日新焕乎文章于斯为至敬录首简以着化成所自但限于巻帙所登才百分之一二然由容光以观羲御溯回澜以测谷王闻韶观止无待九成卿云在霄均贲五色郁郁彬彬美矣大矣御制自乐善堂全集已刻外按年裒录遵㫖甲子年以后者统俟续入一栢梁宴启梁孝先赓花蕚楼开申岐竞爽我朝宗英懿属大雅不羣服训飱和富有篇藻今编录各体谨以宗室诸王列羣臣之冠其文学诸臣起逢掖而登蓬瀛列承眀而参槐棘盈廷师济莫不涵泳圣涯摛词染翰综其大概以备昭代人文至山林韦布未望清光击壤歌衢採风难遍与夫方外属国偈颂乐歌间或仰达宸聪究乃无闗风雅概无取焉一圣朝袭庆延光寰宇沐徳休眀鼓吹竞献葵忱或绕电流虹效封人之致祝或观河狩岳聼游童之欢謡或丰功盛烈谱朱鹭于军中或上瑞嘉祥对白麟于陇首铺张扬厉篇轴纷陈以及应制纪恩考试馆课一时多至数十百人一题多至千有余首兹集或节取于连章或别裁于侪偶甄录綦严所存従略一馆阁之体原以宣扬徳意黼藻文明必风雅无乖方可津梁后学臣等编缉之初面奉世宗宪皇帝谕旨选录务在谨严即御制亦不必多载仰见圣衷详慎昭示来兹之至意今所选若干篇皆取音律和平词义正大者其波澜虽富而音调未谐绘藻虽华而体裁未合概不滥入一唐文粹文苑英华宋文鑑元文类诸书自诗赋以及碑志各体具俻是集原奏惟取进呈应制之作先据大内交出册页及名人文集刻本现为内府所收与康熙年间遵㫖以平日着作进呈缮本进御者方行甄录其寻常酬应之萹虽着作如林裒然成集而未经乙览概不入选是以诸体未能悉俻与文粹诸编軆裁小异皇淸文颕馆总裁官衔名武英殿监理和硕和亲王𢎞昼皇清文颕馆总裁官衔名︵字位过密无法显示张廷玉经筵讲官戸部尚书加一级纪录二次梁诗正经筵讲官刑部尚书敎习庶吉士加一级纪录三次汪由敦提调校阅官衔名内阁学士兼礼部侍郎纪录三次刘纶内阁学士兼礼部侍郎纪录六次董邦达都察院左副都御史丁忧候补赵大鲸詹事府詹事兼翰林院侍读学士纪录三次徐以烜日讲官起居注翰林院侍读学士加二级纪録四次于振日讲官起居注翰林院侍讲学士周长发︵字位过密无法显示林蒲封翰林院侍读加一级双庆翰林院侍读纪录五次周玉章左春坊左谕徳兼翰林院修撰罗源汉左春坊左赞善宋楠国子监司业纪录四次鹤年翰林院检讨加二级阮学浩翰林院编修纪录四次阮学濬翰林院编修朱荃署日讲官起居注翰林院检讨加三级纪录五次郭肇鐄翰林院编修加二级纪录五次钱琦翰林院编修加一级经闻收掌官衔名翰林院典簿已未科进士候选知县加一级迟逢元翰林院孔目加一级纪录三次熊志契翰林院八品笔帖式郎晓翰林院九品笔帖式伍秀誊录官衔名举人候选知县徐文煐候选州同刘若洙候选州同胡其治候选州同程眀勲候选州同徐传韩候选州同蒋韶年候选州判吴廷仕候选县丞沈悳祖候选县丞罗国锦候选县丞陈孝泳候选主簿汪化龙候选吏目钟秉和候选吏目陈钦候选吏目周桓武英殿监造内务府南苑郎中兼佐领加七级纪录二十二次雅尔岱内务府钱粮衙门郎中兼佐领加六级纪录十六次永保内务府钱粮衙门员外郎兼佐领加一级纪录四次永忠内务府广储司司库加一级纪录五次三格监造加一级李保监造加二级姚文彬库掌虎什泰库掌髙永仁总目録一钦定四库全书集部八皇清文颕总目录总集类巻首一圣祖仁皇帝御制文论愼㡬微论学校论慎刑论王道近民论业广惟勤论廉静论说为学如鍊金说操舟说制砚说解乡举里选解四维觧巻首二序日讲四书解义序日讲书经觧义序日讲诗经解义序日讲礼记觧义序孝经衍义序日讲通鑑解义序文献通考序幸鲁盛典序南廵诗序耕织圗序御选唐诗序记泉林记畅春园记碑文至圣先师孔子庙碑平定朔漠告成太学碑东岳庙碑文彚宗寺碑文巻首三杂着读大学读周礼书后七询巻首四连珠连珠六首颂二典颂禹陵颂赞至圣先师孔子赞石鼓赞箴讲官箴台省箴督抚箴守令箴铭渊鑑斋铭佩文斋铭知稼轩铭赋梧桐赋夜亮木赋玉泉赋行殿读书赋阙里古桧赋木棉赋巻首五圣祖仁皇帝御制诗四言古诗长至日祀天圜丘有述四章五言古诗览贞观政要时廵近郊悯农事有作懋勤殿读尚书至无逸篇有作咏观天仪器秋日出郊观稼端宁殿斋居咏史四首二月三十日亲统六军徂征漠北经眀成祖勒铭处指示扈従诸臣行殿示诸皇子厄鲁特之衆相继来归咸询其父母兄弟妻子为阵前所获者觅令完聚黄河噶尔丹平后示诸臣凯旋言懐口外设屯耕植聚落渐成七言古诗收复岳州作自宁夏出塞濵河行至白塔乗舟顺流而下抵湖滩河朔作长安行松花江放船歌望焦山念已巳曾登其上海东青松花江网鱼最多颁赐従臣再游盘山巻首六五言律诗咏蝉入喜峰口夏日迎薰亭晓发古北口望雾灵山塞外省览风俗过阙里阙里古桧出居庸关赐将士食瀚海外藩诸部落络绎来贺宴赉之十一月三日泛舟黄河流凌始下舟行之顷河水莹洁波浪忽平入沙虎口保徳州渡黄河晚眺过宻云作兴京晓发嘉兴花山仲子庙大城文安等处堤修完舟中驻跸王家口七言律诗塞上宴诸藩瀛台滇平吕翁山是圣祖太宗文皇帝擒洪承畴处驻跸大凌河回銮抵古北口玉河春水后苑漫兴登岱泛舟西湖春寒轸念将士入闗见雨膏润泽禾苗茂遂喜而有作入京见百官及耆民童稚欢迎道周出塞经泰山之麓入居庸闗舟行野望五言排律台湾平告祀孝陵有述南苑元灵宫是世祖皇考建三月初六日告祭福陵恭述十韵五言絶句野望次杨岭北湖心亭自过江至常州府杂咏六言絶句水淀杂诗四首平原七言絶句由广泉寺至卧佛寺初寒尖峰山谷口作廵歴塞北杂咏晓发虚谷飞来峰惠泉春晴舟中作克鲁伦河上流雨后草生班师次拖陵南口登鸡鸣山山行晓寒念将士经喀尔沁菜畦支硎山江行春行未开新荷巻首七世宗宪皇帝御制文论怨不在大亦不在小惠不恵懋不懋论序大清会典序书经传说彚纂序诗经传说彚纂序圣祖仁皇帝庭训格言序圣谕广训序数理精藴序音韵阐微序子史精华序古今圗书集成序雍邸诗集序九日燕羣臣拟栢梁体诗序悦心集序巻首八记圆眀园记七曜会聚记黄河澄清碑记䟦耕织图䟦䟦淳化阁帖后碑文修建阙里圣庙碑文恵济庙碑文朝阳门至通州石道碑文髙家堰碑文普陀山普济寺碑文普陀山法雨寺碑文祭文追封孔子五代祭文圣庙告成祭文巻首九世宗宪皇帝御制诗五言古诗墨竹七言古诗题墨竹墨竹五言律诗大猎塞外秋兴二首初夏至玉泉山功成囘銮恭颂二首侍从兴亰谒陵二首水围晓度杏山望毉巫闾山再度龙泉闗初夏扈跸热河口外山村雨后过蒙隂松竹寓目春深闲居池上待月壶中天母后升遐一週讳辰母后二週讳辰母后三週讳辰立春耕耤去冬无雪今春雨未霑足朕心忧畏莫可言喻幸于前五月十八日甘霖倾注枯焦顿觧不觉喜而成咏巻首十七言律诗圣驾南廵自春徂夏瞻依心切恭赋斯篇谒昭陵恭颂谒福陵恭颂望海二首望岱早起寄都中诸弟热河闲咏月夜泛舟拟渔樵耕牧四首甲辰十一月十三日暮春杂咏二首夏日楼前山亭初夏西苑游瞩深栁读书堂避暑新霁苑中秋色颇佳临流翫赏率成一律夏日勤政殿观新月作秋日寓目成咏秋日登朗吟阁寓目雨后郊外泛舟偶题朕因去冬未雪忧懐莫释夙夜竭诚祈祷于惊蛰后二日荷蒙上天鉴佑春雪下降朝野同欢因成一律用志欣庆蓬莱洲咏古朕御极七载宵旰万㡬未遑他出己酉夏因命将逺讨誓师于南海子缅懐曩日侍奉皇考廵幸此地色笑俨在目前而龙驭杳然邈不可攀俯仰徘徊曷胜今昔之感爰成一律以述追思冬至斋宫乙巳仲冬恭诣景陵已酉夏南甸大阅雨后九洲清宴望西山五言排律瞻仰盛京宫阙念祖宗创业艰难恭赋二十韵述懐七言排律我皇考深恩慈爱过于髙厚一旦背弃再觐无期遥想音容弥殷哀慕苫块之次言出痛忱非同寄情于诗文也于戏罔极之徳报曷能尽终天之慕词岂可宣此萹乃中心迫切不能自禁之词翰林诸臣各依原韵进呈朕览立秋前二日逰湖亭六言词田家四时词七言絶句懐邉地将士四首竹月宴月池月山月总目録二钦定四库全书皇清文颕总目录二巻首十一御制文论立身以至诚爲本论读书以眀理爲先论信而后谏论修道之谓敎论上下交而其志同论家人上九有孚威如终吉论嘉言罔攸伏论春王正月论作三军论动亦定静亦定论陆贽论黄钟为万事根本论说复性说巻首十二序贞观政要序韩文公文集序杜子美诗序朱子资治通鑑纲目序送五弟奉命往祭阙里文庙序稽古斋文钞序执中成宪序日知荟说序乐善堂全集序太祖髙皇帝实录序太祖髙皇帝圣训序太宗文皇帝实录序太宗文皇帝圣训序巻首十三世祖章皇帝实录序世祖章皇帝圣训序圣祖仁皇帝实录序圣祖仁皇帝圣训序世宗宪皇帝实录序世宗宪皇帝圣训序世宗宪皇帝朱批谕旨后序栢梁体诗序授时通考序唐宋文醇序恊纪辨方书序大清一统志序巻首十四记丰泽园记田字房记时应宫记乐善堂记圆眀园后记游盘山记䟦恭䟦世祖章皇帝御注孝经恭䟦皇祖圣祖仁皇帝千叟宴诗恭䟦性理精义䟦大学衍义书李觏袁州学记后㳟䟦世宗宪皇帝御书法帖杂着读鹿鸣至天保六诗读无逸读董江都贤良三策拟胡安定置经义治事二斋记读宋史徐积传摘庄子事为十二图各题一章拟九歌体巻首十五颂九符颂賛四贤賛列代贤眀妃后垂称奕世者取绘十二系以賛铭乐善堂铭砚铭多福砚铭座右铭负扆铭嘉量铭箴七情箴五事箴文告风神文巻首十六碑文泰陵圣徳神功碑文庙碑文重建泰山神庙碑文安佑宫碑文巻首十七赋耕耤赋四时勤政赋东郊迎春赋喜雨赋灯花赋凤凰来仪赋重修阙里文庙告成赋万夀日庆云见苗疆赋指佞草赋六艺赋日方升赋水轮赋文战赋景陵瑞芝赋春蒐赋巻首十八书同文赋圣徳合天地赋麦秋赋学问至刍荛赋五六天地之中合赋恭祝圣母皇太后万夀无疆赋建福宫赋盛京赋巻首十九御制诗乐府倣云汉诗体敬制雩祭乐章以申诚恳八章干隆八年秋朕奉皇太后恭谒祖陵还至盛亰受朝钖宴夫汉髙过沛而歌大风情至斯动直已陈徳况予小子觐扬光烈能无言之不足而长言之哉爰作世徳舞辞十章章八句雉将雏夜夜曲君子有所思行六章四言古诗冬至有事于南郊敬成八章章八句万竿烟雨五言古诗古风四首读西山先生大学衍义冬夜偶作三首催耕鸟相马吟灌麦读范文正公神道碑用宋陈傅良原咏韵古风七首过曲涧花香逰流杯亭日知阁诸胜海子外行围茅檐晓曝冬夜偶作四首暮春圆眀园即景二首时廵近郊见西成有象喜而赋此初晴晚照十一月初七日得雪时大雪节也喜而有作华严洞勒壁饲鱼每有吟咏辄以示大学士并南书房翰林等或命依韵迭和非以词藻相夸尚㡬暇之余相与优㳺翰墨亦可以陶性情验政事比之征歌选舞不犹愈乎因书以示之观获读杜子美集有感心逺阁秋眺示大学士及南书房翰林等昔闻寒雀夜静观书春日载阳土膏滋润努力东作正宜其时既命各省督抚勤宣朕意其有籽种不足者量借予之又成此诗以示重农务夲之意读朱子全书书法中冣喜黄庭坚笔意因而有作灯南天门观音寺遥望塞上秋景巻首二十古风三首路旁鸠晓起学字集晋陶渊眀归去来辞字即效其体秋日普觉寺淮扬一带连歳被水黎民阽危用遣髙斌周学健前往赈恤兼求疏濬之方濒行诗以赐之两广总督庆复奏报广西太平府地涌泉水灌溉田禾喜而有作石门驿再题盘谷寺初冬北逺山村读薛文清读书录春日泛卧游书室移花玉巵謡风隂晴初逰香山作读书西海泛舟因至玉泉山御门日方与大学士等虑及山东河南尚未得雨而山东报得雨之奏适至喜而有作射捕鳢鰋有懐热夏日逰香山二首懐柔县行宫对月临白河观荷闻近亰一带得雨喜而有作夜雨对月思唐太宗辽城望月事即用其韵冬夜闲吟再题澄海楼壁见耕者御园亲耕皇考时屡行之当春举趾兹惟其时率循旧章并劝良农触景兴懐㸃笔成什心逺阁作春懐诗进宫见路旁麦苗待泽孔亟秋禾尚未布种惄焉有忧赋以自咎汤泉荷花诣香山祷雨叠旧作初逰香山诗韵秋夜泛湖赋唐文皇爽气澄兰沼之句得诗五首依韵为次七月二十八日恭奉皇太后进宫路旁禾黍与与入览欣此西成稍纾望歳赋诗志喜亦歌其事也南红门池上咏盆菊顺义县行宫作巻首二十一七言古诗铜鼓歌读司马温公谏院题名记自鸣钟题宋宣和清眀上河图用骆宾王帝亰篇韵徳夀寺古鼎歌望雪行春蔬雨前茶有鸟二十章观刈麦拟杜工部洗兵马行夜卧聴雨忆平郡王丰碑行见桃树下栽松感而有作同五弟月下舟归秋浦泛舟法海寺题壁题秋山行旅图题王谔丰年农庆图初夏日闻莺瀛台木变石歌傚李长吉体蓼花红闗山月热望法海寺耘田者神仙引阊阖篇题郭河阳雪山行旅图秋夕南红门行宫对月凿氷放舟花朝无花之作十骏图歌神木行雨中焚香泛卧逰书室素丝行观敖汉瀑布水射虎行昭陵石马歌所过连山塔山皆我太宗文皇帝用武之地而吕翁山则生擒洪承畴处也葢有眀末季骤加辽饷至八百余万竭天下之力奉东北一隅未收片甲之用而兵食两诎人民离叛我太祖髙皇帝一举萨尔浒而辽左之业成太宗文皇帝再举吕翁山而闗西之势定今因叩谒祖陵亲履其地思经营草昧之艰难爰恭纪其事以示来许俾念祖宗得天下之不易益励守成之志亦以举其鉴眀之鹿亡其必有所以失之之故也闻黄鹂霹雳骧叹松花玉石屏歌蟠龙引青松行巻首二十二五言律诗春日雨后海子外行围二首东作恭和御制咏竹元韵花信风鹤迹春湖涵碧镜水荷香板桥霜迹万年松辘轳声瀛台观木变石清簟看棋夏日园居即事四首万夀寺方丈小憇六月七日率王贝勒等泛舟即景已未夏六月恭进皇太后字扇一柄谨成六月十八日初霁恭侍皇太后园中逰赏谨成一律月夜泛舟雨二首登赏遇楼叠前韵秋日御园即景清河道中秋日奉皇太后口外行围六首避暑山庄行宫懐旧二首除夕立春夏日逰玊泉山罗汉洞叠前韵萤望桃花寺晓月草色来青轩二首过玉泉恭谒永陵恭谒福陵恭谒昭陵敬观太宗所御鹿角倚除夕逰潭柘岫云寺即事杂咏得诗六首二月二十七日耕耤礼成得诗四首雨后玊泉山三首颁朔二首恭奉皇太后幸汤泉韵松轩三首七言律诗赋得卧聴村村打麦声二首雍正九年十二月二十日皇祖实录御训告成皇父陞殿恭受礼成羣臣庆贺恭纪三首海潮应月玻璃盘恭读皇祖御制避暑山庄三十六景诗并閲图感成长句五首题随安室壁洗砚闻军营大㨗志喜二首逰蕉园赋得自锄眀月种梅花题米襄阳画雪消冬夜焚香甲寅冬至上躬祀南郊恭纪二首我皇考遐弃臣民遽易节序追思髙厚再觐无期予小子夙承庭训懋学书斋用是苫块之次述哀痛之忱中心廹切不能自已敬成长律以志终天之慕云十月三十日皇考圣诞辰也歳歳称觞献夀今忽于雍和宫缟素将事痛何如之敬成长律用志哀忱览旧作志懐咏禁中红叶赋得霜叶红于二月花丙辰十月十六日恭送皇考梓宫至泰陵奉安隆㤙殿告祭还亰悲慕如疑唿抢欲絶途次敬成长律以志深痛十月二十五日得雪冬至南郊巻首二十三雨夜咏懐恭题松竹梅画幅栁色咏牡丹拟禁体甘霖普降特召大学士内廷翰林圆眀园泛舟逰览即事成诗同诸臣面赋以志一时胜赏时干隆三年六月六日也新秋泛湖秋夜南苑行宫懐旧偶作冬至斋居偶閲旧稿志懐新正二日召集羣臣于干清宫赋柏梁体诗朕既首倡又成七言一章九日登盘山天成寺江山一览阁作南苑新衙门行宫即事四月望后雨泽未足朕忧心如㷊臣工颇有以春雨既足尚可无忧者然而无以释朕懐也越五月丙寅雨泽既霑命驾进宫见路旁如云而有秋者麦田也如油而茂夏者晚稼也乃快然以喜则知朕前此之忧不徒忧矣既以成诗爰命臣工和之夏日奉皇太后幸静眀园登静眀园古华严寺雨后翦园中新蔬敬献皇太后谨成一律初秋偶闲皇考实录圣训告成恭纪长律四首秋日侍皇太后幸静眀园奉圣母命敬成长律得佳字春池泛舟细雨静眀园即事途次见西成有象喜而有作要亭行宫晚坐秋山重阳日喀喇河屯行宫侍皇太后登逍遥楼晓日题瀛台随安室晓行夜雨寄兴恭瞻泰陵圣徳神功碑告成感成长句二月六日夏日御园闲咏八首喜晴曝书食荔支有感七夕后一日立秋青龙桥晓行二首野景心逺阁秋眺今年直隶秋收倍常慿舆有喜因示接驾衆官晓行落叶诗六首登盘山作冬日瀛台即事二首正月初十日立春建福宫新春二首御园仲春二首诣畅春园问安春日泛舟过北逺山村二首春日同諴亲王和亲王游宴御园作聼唐侃弹琴初夏静眀园栁絮五首立夏读资治通鑑纲目御门日雨二首香山示青崖和尚栖云楼二首题瀛台旧书舍六月十九日立秋七月初八日因往盛京叩谒祖陵恭奉皇太后始发圆眀园作关外山田枫二首咏枫再叠前韵二首野村二首秋蒐杂记诗五首望叶赫旧墟敬惟我太祖髙皇帝以十三戎甲奋迹于此复讐服衆遂成王业谨赋其事以示来许御崇政殿十月朔日宴宗室羣臣于故宫夷齐庙将至京作咏爆竹新春恭奉皇太后驾幸圆眀园二首春晓二月二十二日清眀午日诣畅春园问安甘霖既霑诣畅春园问安仰慰圣母望歳之诚并成长句恭志盛徳清音斋荔支至颁赐朝臣因而有感九日登髙天成寺抚观干隆七年逰盘山记因而有作幸翰林院钖宴赋诗复得七律四首并示诸臣清秘堂偶题十月二十七日幸翰林院赐大学士及翰林等宴因便阅贡院乃知云路鹏程诚不易易也得诗四首雪巻首二十四五言排律御赐书经传说彚纂恭纪二十二韵九日讲武恭纪阙里祭器新成赐观簠簋铏登豆爵六色恭纪八韵石发恭奉皇太后恭谒孝陵景陵敬成长律南苑大閲谒元灵宫宫是皇曾祖世祖章皇帝建也敬依皇祖圣祖仁皇帝韵以志敬仰之忱时冬至月朔日庚申仲秋丁祭先师孔子恭閲太祖太宗世祖圣祖世宗实录圣训告成敬纪五言排律二十四韵辛酉仲春耕耤三秋时序万寳告成命驾出口廵狩遵祖制也经过州县百姓扶老携幼欢唿夹路闾阎之间户有葢蔵场多穂深惬朕志爰下诏蠲免田租以示嘉恵元元之意常山峪行宫再叠前韵至博罗河屯四十八旗诸蒙古王等来接散馆试庶吉士赋得春蚕作茧赋得望云思雪意赐江南总督尹继善之任雨赋得折槛旌直臣夏至斋居即事避暑山庄为皇祖临幸最爱之地亦孙臣受恩特深处也八年秋谒陵便道驻跸数日曷胜今昔之感诗以志勿忘云静夜读书兴亰过广宁望医巫闾山恭依皇祖圣祖仁皇帝原韵山海闗恭依皇祖圣祖仁皇帝元韵澄海楼联句秋日奉皇太后游玉泉山周览西海近郊获事即景赋诗十四韵干隆九年十月重葺翰林院落成车驾临幸钖宴送大学士掌院事鄂尔泰张廷玉进署以张説东壁图书府五律字为韵赋东字音字二首勅诸臣各分一字赋诗观象台七言排律辛亥仲春上幸丰泽园演耕耤礼上躬四推命等终畆恭拟应制十韵赋得山鸡舞镜谒陵礼毕车驾入盛京得七言排律十四韵五言絶句裁衣寄従军者四首平湖雨渡四首古意四首问春风春风答鸣玉濑四首常山峪行宫八景八首玉泉六首六言絶句恭题凤仙石竹画册二首七言絶句将猎南苑检㸃所擕书籍三月十三日随皇父驾幸圆眀园五首栁溪垂钓从军行五首冐雨寻菊二首村墟夜舂二首盆鱼二首题元祐党人碑过淋河夏日书懐秋日奉皇太后驾幸南苑即事六首郊外即事三首山田三首滦河捕鱼二首出塞杂咏九首北郊礼毕回圎眀园道中作四首射猎南苑即事六首春水泛舟清眀后一日漫作二首郊行三首塞上行五首腊月二十一日立春拟春帖子三首春日郊行襍咏八首云罩寺留题三首总目录三钦定四库全书皇清文颕总目录三巻一表恭进易经㕘解表张英恩赐宫纱谢表张英恩赐羊酒食物谢表张英恭进圣德万寿诗表陈廷敬恭进圣武雅表陈廷敬献平滇雅表陈廷敬巻二恭进御书㸃翰堂法帖表陈廷敬进呈御选古文渊鑑表徐干学恭进大清会典表徐干学进朱子全书表李光地恭进大清铙歌鼓吹乐章表高士奇谢授馆职表励杜讷恭进明史表张廷玉巻三论屯田论果毅亲王允礼如得其情则哀矜而勿喜论果毅亲王允礼子产论果毅亲王允礼善爲士者不武善战者不怒论果毅亲王允礼一实万分论果毅亲王允礼孙呉论果毅亲王允礼春秋论果毅亲王允礼苏公式敬由狱论和亲王𢎞昼他山之石可以攻玉论和亲王𢎞昼巻四禁原蚕论和亲王𢎞昼司马不具职掌论和亲王𢎞昼笔公进规论和亲王𢎞昼娄公盛德论和亲王𢎞昼白孝德揽辔安闲论和亲王𢎞昼敬舆之学眞洙泗之徒论和亲王𢎞昼黄钟理数论诚隐郡王允祉卦图先后天论平郡王福彭京房考功课吏论平郡王福彭巻五太极图论叶方蔼宋璟论叶方蔼十三经注疏论汤斌二十一史论汤斌经世大法在方策论魏裔介巻六太极图论熊赐履韩愈深得春秋之㫖论张英王者以教化爲大务论张英中和位育论张英格物致知论张英太极图论张英不知命无以爲君子论张英读李文饶近倖论张英好名论上陈廷敬好名论下陈廷敬巻七春秋论汪琬春秋论汪琬河图论李光地先天图论李光地后天图论李光地闻乐知德论李光地太极论陆陇其贾董优劣论陆陇其论姚崇十事陆陇其崇让论上韩菼崇让论下韩菼巻八三礼论韩菼仪礼论韩菼乐章论韩菼诸儒语录论韩菼春秋论朱彝尊诗论朱彝尊理学眞伪论张廷瓒理学眞伪论沈涵理学眞伪论胡会恩无极而太极论张廷璐黄钟爲万事根本论张廷璐日月五星行道论张廷璐巻九黄钟爲万事根本论刘纶黄钟爲万事根本论于振黄钟爲万事根本论周长发黄钟爲万事根本论汪士锽黄钟爲万事根本论齐召南史论刘纶史论于振史论张汉巻十史论杭世骏史论周长发史论沈廷芳史论汪士锽史论齐召南复见天心论万松龄礼以养人爲本论王会汾巻十一説八音乐器説诚隐郡王允祉古今易説陈廷敬春秋爲史法説陈廷敬勤政説徐干学周礼三德六德説李光地敬义説李光地河图洛书説施闰章改过説汪琬忠恕説汪琬惜隂説陈迁鹤仁义字説李绂发明本心説李绂巻十二解禋于六宗解叶方蔼春秋谨严解李光地驺虞解李绂经解刘纶经解于振经解杭世骏巻十三经解刘藻经解周长发经解沈廷芳经解汪士锽经解齐召南巻十四序工部事宜册序果毅亲王允礼孝经易知序汤斌顺天乡试录后序熊赐履会试录后序熊赐履恭进易经㕘解序张英恭进书经衷论序张英讲筵应制集序张英内廷应制集序张英御制文集拟后序陈廷敬巻十五癸丑武㑹试录后序陈廷敬癸未㑹试录序陈廷敬御选古文渊鑑后序徐干学进易论序李光地进读书笔录及论説序记杂文序李光地进大司乐释义及乐律论辨序李光地诗所序李光地孝经天子五章衍义序韩菼平定三逆方畧序韩菼巻十六焦山古鼎图诗序汪琬瀛台赐宴序潘耒甲子湖广乡试录序毛奇龄歴代名儒传序朱轼歴代名臣传序朱轼歴代循吏传序朱轼乐善堂全集序朱轼乐善堂全集序张廷玉巻十七明史地理序张廷玉甲辰会试录序张廷玉乐善堂全集序鄂尔泰壬戌会试录序鄂尔泰学规类编序蔡世远古文雅正序蔡世远皇五子奉命祭告阙里文庙序蔡世远广西通志序李绂壬戌会试录后序汪由敦明史功臣表序汪由敦明史儒林传序汪由敦巻十八记宗学记果毅亲王允礼刈麦记诚隐郡王允祉读书斋记叶方蔼潼关楼刻诗记汤斌重修苏州府儒学碑记汤斌睢州移建庙学碑记汤斌嵩阳书院记汤斌游辽阳千山记张玉书重修东林书院记熊赐履赐金园记张英赐游西苑记陈廷敬巻十九干清宫读书记徐干学瀛台恩宴记徐干学御赐书记徐干学赐游西苑记徐干学翰林院题名碑记徐干学翰林院敎习堂题名碑记徐干学刑部题名记徐干学刑部题名碑记徐干学礼部题名碑记徐干学詹事府题名碑记徐干学皇帝亲耕处恭记李光地御书太极图説西铭恭记李光地巻二十御试干清宫读书记韩菼宝翰堂记汪琬台湾载举賔兴记陆葇大同府威远卫重修学记朱彝尊杜尚书疆理闽粤记朱彝尊瀛台御试记徐元正皇清进士题名碑记吴苑国子监题名碑记陆肯堂诸罗县学记蔡世远勅修夏禹王陵庙碑记李绂驾幸翰林院记裘曰修来牛石城记常安巻二十一跋书朱子五朝名臣言行录后果毅亲王允礼御制葡萄诗跋诚隐郡王允祉御制文集恭跋张英御制夏日登景山诗跋后张英御书千字文跋陈廷敬御书后跋陈廷敬起居注册后跋陈廷敬御赐诗恭跋陈廷敬起居注书后徐干学恭跋御制避暑山庄三十六景诗后张廷玉日知荟説跋张廷玉日知荟説跋鄂尔泰乐善堂全集跋张廷玉乐善堂全集跋福敏日知荟説跋杨名时日知荟説跋邵基御制圆明园四十景诗恭跋汪由敦御制盛京赋恭跋汪由敦巻二十二辨三老五更辨平郡王福彭春王正月辨汤斌儒吏廉吏辨魏象枢学术辨陆陇其班马异同辨徐干学春主正月辨李光地风雅颂辨陈迁鹤巻二十三䇿问山西乡试䇿问三道魏裔介武闱䇿士第二问魏裔介浙江乡试䇿问二道熊伯龙江南乡试䇿问三道朱彝尊顺天乡试䇿问四道徐干学巻二十四戊辰会试䇿问五道徐干学己丑会试䇿问四道李光地乙卯顺天乡试䇿问五道韩菼戊午顺天武乡试䇿问一道韩菼巻二十五䇿对殿试䇿对马世俊殿试策对缪彤殿试䇿对韩菼第一问万松龄第二问万松龄第一问朱荃第二问朱荃巻二十六议修史议施闰章皇太子视学议徐干学北郊配位议徐干学祀地无配位议徐干学郊祀分合议徐干学巻二十七歴代乐章配音乐议毛奇龄三老五更议张廷玉巻二十八疏进呈大学衍义疏熊赐履岁终彚进讲义疏陈廷敬进呈刋完日讲四书解义疏陈廷敬翰詹谢恩疏韩菼礼部谢赐训饬士子文题明颁发疏韩菼翰林院落成谢恩疏张廷玉札子御制论诗发示覆奏札子李光地请刋通鑑圣论札子励廷仪囘奏乐律札子张照囘奏丹陛乐导引乐用鼓起音札子张照巻二十九碑睢州节烈祠碑汪琬拟勒铭拖诺山恭纪圣武神功之碑张玉书拟勒铭狼居胥山恭纪圣武神功之碑张玉书于公祠堂碑韩菼巡抚慕公免役碑韩菼邹县重修亚圣孟子庙碑朱彜尊重修泰安州东岳庙碑朱彜尊虸蚄庙碑朱彜尊巻三十赞易赞李光地朱子像赞李光地御书翰林院扁额赞韩菼御书都察院扁额赞韩菼御书詹事府扁额赞韩菼十骏赞张照梁诗正三希堂图赞梁诗正三希图赞汪由敦明史列传赞汪由敦御绘诗经全图赞梁诗正歴代帝王道统图赞钱陈羣箴明善箴熊赐履主敬箴熊赐履铭杂铭熊赐履文房杂铭陈元龙寳座铭徐本砚铭汪由敦砚铭梁诗正巻三十一对昊天与圣人皆有四府其道如何陈廷敬昊天与圣人皆有四府其道如何徐干学书答李举人论以史证经书汪琬答问东西房书毛奇龄答问笙诗乐师书毛奇龄诗问诗问汪琬诗问汪琬考九河考平郡王福彭税亩丘甲田赋考韩菼书大传考李绂江源考李绂巻三十二杂文粤西平露布汤斌拟爲司宾答问辞毛奇龄演连珠十首彭㑹淇原敎朱彜尊原刑朱彜尊原敎李绂总目录四钦定四库全书巻皇清文颕总目录四巻三十三颂昇平颂张英至德𢎞仁颂张英圣武三临絶塞荡冦功成颂张英平滇颂孙在丰平滇颂徐干学平滇颂尤侗平滇颂陈维崧平朔颂尤侗平蜀颂翁叔元平蜀颂彭孙遹巻三十四圣德神功颂毛奇龄甲子纪功德颂翁叔元神功庆成颂顾祖荣圣清睿略神功定万世太平颂杨大鹤圣德神功告成大庆颂韩菼幸阙里颂陈廷敬幸鲁颂陈元龙圣德同天颂励杜讷巻三十五皇帝清平漠北颂高士奇皇帝释奠于阙里颂彭孙遹圣驾幸阙里颂徐干学勅修阙里孔子庙告成颂颜光斆南巡颂王士祯南巡圣德颂李天馥巻三十六南巡治河布德施恩颂王鸿绪皇帝省方圣政颂王九龄圣德十颂徐潮南巡颂李振裕南巡颂查昇丰泽园御试纪恩颂汤右曽嘉禾颂宋敏求临雍礼成颂张廷玉巻三十七日月合璧五星联珠颂张廷玉日月合璧五星联珠颂励廷仪日月合璧五星联珠颂田从典日月合璧五星联珠颂福敏日月合璧五星联珠颂蔡世远日月合璧五星联珠颂张廷璐万年颂徐本河清颂朱轼河清颂张廷玉巻三十八河清颂励廷仪河清颂蔡世远河清颂鄂尔奇河清颂任兰枝河清颂李徽河清颂周学健圣驾东巡盛京恭谒祖陵大礼庆成颂鄂尔泰圣驾东巡盛京恭谒祖陵大礼庆成颂史贻直圣驾东巡盛京恭谒祖陵大礼庆成颂彭维新圣驾东巡盛京恭谒祖陵大礼庆成颂裘曰修圣驾东巡盛京恭谒祖陵大礼庆成颂王太岳卷三十九赋耤田赋和亲王𢎞昼上元观灯赋和亲王𢎞昼学问至刍荛赋和亲王𢎞昼荔枝赋和亲王𢎞昼皇太后万寿无疆赋诚隐郡王允祉万寿赋诚隐郡王允祉解愠阜财赋平郡王福彭巻四十璇玑玉衡赋叶方蔼璇玑玉衡赋张玉书璇玑玉衡赋王鸿绪璇玑玉衡赋汤斌璇玑玉衡赋梅文鼎瀛台赋叶方蔼懋勤殿秋兰赋叶方蔼会同馆赋盛符升巻四十一喜雨赋张英懋勤殿秋兰赋张英驾幸阙里赋张英朝陵赋孙在丰汤泉赋徐干学西山赋徐干学圣驾时巡赋徐干学长白山赋吴兆骞巻四十二有事于南郊赋韩菼南苑赋王鸿绪西山赋顾祖荣芍药赋顾祖荣邓尉梅花赋彭定求宸翰天章赋胡会恩万寿无疆赋彭会淇浙江潮赋沈三曾太液新荷赋方韩巻四十三夏云赋张廷瓒喜雨赋张廷瓒玉河新柳赋曹鑑伦春省赋沈朝初樱桃赋杨大鹤玉河新柳赋李孚青南郊瑞雪赋王沛思荔枝赋余志贞赐宴瀛台赋倪灿赐宴瀛台赋陆葇赐宴瀛台赋毛奇龄巻四十四喜雨赋陆葇大西洋国贡狮子赋徐嘉炎大驾南巡赋徐嘉炎懋勤殿赋汤斌西山赋邱象随南苑大阅赋施闰章牡丹赋施閠章平蜀赋潘耒东巡赋励杜讷瀚海石子赋励杜讷巻四十五丰泽园赋胡㑹恩丰泽园赋沈涵丰泽园赋陆葇丰泽园赋张廷瓒丰泽园赋彭宁求丰泽园赋史䕫丰泽园赋沈廷文丰泽园赋刘灏嘉谷赋彭宁求玉河春柳赋彭宁求天行健赋史䕫允犹翕河赋周金然巻四十六丰泽园修竹赋陈元龙经筵赋宋大业喜雨赋徐元正嘉禾赋王之枢宸翰赋汪灏华山仙掌赋刘涵喜雨赋鲁瑗瑞禾赋汤右曾瀛洲亭补种新槐赋汤右曾梧桐赋刘灏琼岛春云赋黄叔琳刻漏赋揆叙塞上观获赋揆叙赐观瀚海石赋钱名世御赐砥石砚赋查愼行圣驾三巡塞北荡平赋吴襄巻四十七日月合璧五星联珠赋鄂尔泰日月合璧五星联珠赋徐本日月合璧五星联珠赋徐杞日月合璧五星联珠赋许王猷日月合璧五星联珠赋于振日月合璧五星联珠赋尹继善日月合璧五星联珠赋帅念祖河清赋凌如焕河清赋留保河清赋钱陈羣河清赋尹继善河清赋张廷瑑河清赋赵大鲸河清赋李清植河清赋吴兆雯巻四十八甘霖赋陶正中惟天聪明赋夏之芳四时勤政赋吴应枚谦受益赋王丕烈求贤赋钟衡无逸图赋宋楠奉三无私赋董邦达律吕相生赋张映斗藏珠于渊赋陈大受藏珠于渊赋赵大鲸藏珠于渊赋张映辰巻四十九五六天地之中合赋刘纶五六天地之中合赋于振五六天地之中合赋杭世骏五六天地之中合赋刘藻五六天地之中合赋汪士锽五六天地之中合赋齐召南五六天地之中合赋周长发指佞草赋万松龄指佞草赋朱荃巻五十秋郊大猎赋梁诗正圣驾东巡盛京恭谒祖陵大礼庆成赋张鹏翀圣驾东巡盛京恭谒祖陵大礼庆成赋窦光鼐总目録五钦定四库全书皇清文颕总目录五巻五十一诗乐府皇雅四篇叶方蔼铙歌鼓吹曲十四章徐嘉炎巻五十二平滇铙歌十章袁佑东廵雅十三章徐元文圣武雅三篇陈廷敬巻五十三平北雅十二章王士祯圣武神功荡平漠北铙歌鼓吹曲十二章杜臻巻五十四圣武功成铙歌鼓吹曲十章陈论平北雅三篇宋骏业圣驾北廵铙歌四章沈涵圣驾南廵风谣十章彭会淇大驾南廵乐府四章赵执信巻五十五田家太平乐词五章史䕫圣驾幸阙里乐府十二章金居敬大驾亲平沙漠还京凯歌七篇姜宸英圣武逺扬青海平定铙歌三章钱陈羣巻五十六圣驾东廵盛京恭谒祖陵大礼庆成敬赋乐府十章沈德潜圣驾东廵盛京恭谒祖陵大礼庆成诗十章万承苍巻五十七四言古诗赐逰汤泉应制十二首徐元文圣德神功诗汪霦平蜀诗十三章朱彝尊巻五十八神功圣徳诗髙士竒圣武逺扬青海平定诗八章杨椿圣驾南苑大閲恭纪张照圣主躬耕耤田诗十章闻棠圣驾东廵盛京恭谒祖陵大礼庆成诗十五章汪由敦圣孝光昭诗德龄圣驾东廵盛京恭谒祖陵大礼庆成诗十二章刘纶巻五十九五言古诗入山左境见流移归复宿麦被陇喜而有作理密亲王允礽赋得清气朗山壑恒温亲王允祺观鱼乐果毅亲王允礼题茂林仙馆图果毅亲王允礼题画果毅亲王允礼咏史四首果毅亲王允礼题画果毅亲王允礼鳯县果毅亲王允礼励志果毅亲王允礼晓发通州至燕郊镇二十里慎郡王允禧初夏偶成慎郡王允禧灌花慎郡王允禧藤花慎郡王允禧对雨慎郡王允禧汤泉慎郡王允禧喜雨贝子𢎞普赋得秋月望银山贝子𢎞普斋中即事辅国将军博尔都松韵轩初成倣古辅国将军博尔都竹坞辅国将军博尔都中洲辅国将军博尔都赐逰汤泉应制四首张玉书恭纪驾幸阙里诗熊赐履扈従南廵诗八首张英瀛台恩宴诗四首徐干学出山海关三首孙在丰长城孙在丰圣武功成诗六首徐秉义巻六十太祖髙皇帝实録告竣恭纪乔莱平滇铙歌六首汪楫扈従恭纪二首励杜讷赋得崇文聊驻辇沈涵秦中謡四首汪灏读书二首孙勷圣武平北大功告成诗十二首彭始抟玉蝀桥望西山爽气黄叔琳南廵圣德古体诗六首汪士鋐题赐莲图为同年蒋廷钖励廷仪出古北口二首蒋廷钖述懐三百字示诸同事鄂尔泰故里夸岱九关台塞尔赫和韦左司拟古二首储在文都江道中吕耀曾题松吹读书园德龄卷六十一七言古诗塞垣对月理密亲王允礽恭和御制见龙行理密亲王允礽双峯歌恒温亲王允祺定州果毅亲王允礼正定果毅亲王允礼岐山果毅亲王允礼碑洞果毅亲王允礼观盐池并谒池神庙果毅亲王允礼汤山春景果毅亲王允礼瑞雪謡慎郡王允禧题翁照春篷听雨图小像慎郡王允禧晓起登画笥楼望西山晴雪慎郡王允禧薜荔慎郡王允禧颁赐诸王大臣瓷器恭纪平郡王福彭雪后平郡王福彭瀚海石歌平郡王福彭蓟门辅国将军博尔都月夜闻筝辅国将军博尔都宝刀行辅国将军博尔都松花石歌辅国将军博尔都巻六十二南苑德夀寺宝鼎歌张玉书御书恭纪张玉书扈従登澄海楼观海张玉书一片石张玉书松山张玉书萨尔浒张玉书试马歌张英天府宝翰篇张英温泉歌张英䝉赐御笔临米芾长幅恭纪张英大西洋贡狮子歌应制王士祯圣驾南巡诗汪霦巻六十三澄海楼孙在丰一片石孙在丰壬午三月二十九日禁中侍观宸翰蒙赐御题清芬堂扁额纪恩歌胡㑹恩敬拟七德九功舞歌傚白居易体翁叔元敬瞻御书河南四大扁额恭纪沈涵喜雨诗曹鑑伦石鼓歌吴苑古栢行吴苑江西试事毕过庐山白鹿洞谒礼圣殿敬瞻御笔学达性天扁额复登御书阁观颁贮经史恭纪长歌陆肯堂御书扁额歌刘坤圣驾南巡恭纪许汝霖皇帝圣神威武三出边塞永清大定歌胡任舆大驾东巡幸阙里恭纪姜宸英巻六十四扈従出古北口张廷玉二十八日驻跸宻云赐观御书大学全部敬成七言古诗一首蒋廷钖双塔峯歌蒋廷钖八月十二日上幸额勒苏台大猎恩赐观围恭纪蒋廷钖康熙四十二年正月初二日荷䝉皇恩赐观朝会乐器恭纪七言古体四十韵查慎行瀚海石歌查慎行赐砚恭纪宫鸿歴恭颂万寿无疆诗一百韵吴士玉甲辰閠四月十五夜喜雨鄂尔泰恭读御制题王谔丰年农庆图诗敬和元韵鄂尔泰杏山行塞尔赫松山歌塞尔赫山海关塞尔赫圣主临雍礼成恭纪张湄圣主东巡盛京恭谒祖陵大礼庆成诗金甡巻六十五九言诗恭颂万寿九言诗一百韵沈树夲圣主躬耕耤田九言诗吴应枚巻六十六五言律诗上苑观灯理密亲王允礽塔山理密亲王允礽过开山庙理密亲王允礽黄河理宻亲王允礽赋得润物细无声理密亲王允礽夏日园中恒温亲王允祺待宴观灯恒温亲王允祺晚发汤山途中口占恒温亲王允祺二十七日归恒温亲王允祺禁中直宿晚晴见月淳度亲王允祐奉和兄雍亲王暮春元韵怡贤亲王允祥恭读御制耕织图诗敬成二律怡贤亲王允祥春昼怡贤亲王允祥銮回恭迎敬赋怡贤亲王允祥西山怡贤亲王允祥试马怡贤亲王允祥夏日山庄应制庄亲王允禄泉源石壁应制庄亲王允禄恭赋梅候宫中树应制庄亲王允禄春和堂果毅亲王允礼赋得秋山极天净果毅亲王允礼蒲州果毅亲王允礼热河三十六景诗果毅亲王允礼七月八日逰瀛台登西南楼成咏果毅亲王允礼桃和亲王𢎞昼积书巖和亲王𢎞昼赋得千章夏木清怡亲王𢎞晓晓行即事怡亲王𢎞晓扈従畅春园途中作诚隐郡王允祉咏竹四首慎郡王允禧早秋慎郡王允禧秋日漫兴慎郡王允禧初夏憇清芬庵后禅院慎郡王允禧雁慎郡王允禧夜坐课诗慎郡王允禧夏日闲居用杜甫过何将军山林韵十首慎郡王允禧春日新霁镇国公德普秋夜镇国公德普北林秋咏次姚少监县居韵镇国公德普春日逰西山镇国公德普西山道中镇国公德普村夜镇国公德普晓行镇国公德普盘山辅国将军博尔都探春花辅国将军博尔都戒坛古松辅国将军博尔都枫庄新咏四首辅国将军博尔都次清爽斋韵宗室福静巻六十七扈従圣驾南苑閲武应制冯溥秋日瀛台即事应制二首冯溥廷试武进士閲巻即事二首冯溥武闱对雨二首梁清标赐宴西苑恭纪二首张英讲筵纪事二首陈廷敬早朝即事陈廷敬天坛斋宿候驾恭述王士祯康熙十年二月二十八日䝉召入𢎞德殿出西伯求贤图命题赋五言近体应制沈荃侍宴瀛台泛舟赏荷应制四首叶方蔼南巡圣德诗六首韩菼冬日驾幸南苑恭纪二首王鸿绪上步祷天坛甘霖立沛恭纪二首王鸿绪五月九日赐逰畅春园观荷花复命中官同泛舟逰览毕赐宴兼赐千叶荷花一瓶恭纪八首王鸿绪圣驾南巡恭纪四首徐潮赋得淡日非云影徐元梦春风限韵徐元梦春雨次前韵徐元梦赋得雪夜书千巻徐元梦塞外晓行徐元梦扈従驾幸五台恭纪成德西苑入直成德景山成德蕉园成德赐宴西苑恭纪二首髙士竒渡浑河髙士竒登戒坛髙士竒恭和圣制赋金莲花韵励杜讷恩赐禁中骑马朱彞尊壬戌除日保和殿侍宴朱彞尊癸亥元日赐宴太和门朱彞尊皇仁绥逺诗四首朱彞尊巻六十八平滇诗八首严绳孙恭读御制咏金莲花诗沈涵恭读御制懋勤殿读尚书无逸有作沈涵恭读御制咏观天仪器诗沈涵端午日应制二首沈三曾望西山吴晟农蚕杂诗二首陈元龙赋得清如玉壶氷陈元龙赋得静有图史乐陈元龙赋得牕户贮清隂陈元龙赋得闲看玉表验分差陈元龙恭颂万寿诗四首徐元正洗桐谢陈常圣德省方诗四首刘涵丰泽园御试纪恩诗四首刘坤圣驾南巡恭纪四首查嗣韩村居杂诗二首刘灏皇帝北征大捷凯旋恭纪七首汪倓巻六十九恩赐御书诗扇和家学士夸岱大凌河应制夸岱南苑晚雪应制法海従幸扬州天宁寺应制法海圣驾南巡閲河省方布德诗四首陈璋恭拟初夏新晴较射汪士鋐春日侍直畅春园即事四首张廷玉圣主躬耕耤田诗六首张廷玊恭和御制咏竹元韵鄂尔泰敬和御制六月十八日初霁恭侍皇太后园中逰赏元韵鄂尔泰热河纪事八首励廷仪恩赐砥石山緑砚一方恭纪励廷仪恭颂万寿诗六首蒋廷钖恭和圣制初夏新晴较射蒋廷钖汤泉蒋廷钖恩颁御苑各色牡丹敬读圣制恭赋蒋廷钖恭颂圣寿万年诗八首查慎行五月五日侍直畅春园䝉恩赐馔恭纪二首钱名世巻七十甲辰仲春上祀朝日坛恭纪钱以垲恭谒福陵吕履恒石匣刘巖古北口刘巖鞍子岭刘巖黄土梁刘巖台拱即事吕耀曾赋得帐殿郁崔嵬应制阿克敦哈宻阿克敦使回伊里阿克敦东科尔寺德龄大通河德龄浑水德龄浑源州髙斌读书髙斌圣主躬耕耤田恭纪六首熊晖吉圣主躬耕耤田恭纪八首梁诗正圣驾南苑大閲恭纪八首汪由敦圣驾南苑大閲恭纪二首程盛修圣驾南苑大閲恭纪四首宋楠圣驾南苑大閲恭纪四首鹤年圣驾南苑大閲恭纪六首观保巻七十一七言律诗渊鑑斋观鱼理宻亲王允礽太液新栁理宻亲王允礽庆雨理宻亲王允礽陪驾幸五台山理宻亲王允礽菩萨顶雪月理宻亲王允礽金莲花理宻亲王允礽恭侍圣驾閲视河隄理宻亲王允礽湖心亭理宻亲王允礽玉兰理宻亲王允礽榴花理宻亲王允礽樯灯理宻亲王允礽过天津卫理宻亲王允礽赋得青归栁色新理宻亲王允礽吴中农家多萟菜春深黄花遍野偶赋理宻亲王允礽飞来峯理宻亲王允礽竹花理宻亲王允礽冬至陪祀南郊恒温亲王允祺恭颂皇太后万寿无疆诗恒温亲王允祺干清宫侍宴恒温亲王允祺奉诏举家得逰御园诗以志喜恒温亲王允祺恭和御制饯大学士李光地暂回闽省诗淳度亲王允祐玉兰花应制淳度亲王允祐热河夏日即景淳度亲王允祐赋得殿阁生㣲凉淳度亲王允祐畅春园夏日应制淳度亲王允祐扈驾祀方泽淳度亲王允祐南郊礼成恭纪淳度亲王允祐望陵淳度亲王允祐扈驾谒陵淳度亲王允祐桃花寺行宫淳度亲王允祐早朝淳度亲王允祐送驾淳度亲王允祐迎驾淳度亲王允祐恭祝兄雍亲王寿怡贤亲王允祥奉和兄雍亲王早起寄都中诸弟兄元韵怡贤亲王允祥奉和兄雍亲王山居偶成元韵怡贤亲王允祥奉和兄雍亲王春园读书元韵怡贤亲王允祥题乐志图庄亲王允禄子𢎞普荷圣恩颁赐名茶綵扇等珍物诗以勉之庄亲王允禄嘉陵江舟行果毅亲王允礼热河行宫应制果毅亲王允礼嘉谷二首果毅亲王允礼新燕果毅亲王允礼帝京十景诗果毅亲王允礼春草果毅亲王允礼题唐六如画渔翁即用六如自题元韵果毅亲王允礼赋得风来花自舞諴亲王允祕冬至早朝諴亲王允祕赋得斜日半江眀諴亲王允祕赋得草色入帘青諴亲王允祕松风諴亲王允祕春波泛艇諴亲王允祕霜栁諴亲王允祕巻七十二重阳干清宫侍宴赋诗恭纪和亲王𢎞昼栁絮和亲王𢎞昼赋得柴门临水稻花香和亲王𢎞昼十月朔颁时宪书和亲王𢎞昼晴雪早朝和亲王𢎞昼燕山八景和亲王𢎞昼赐柑恭纪和亲王𢎞昼赐哈宻𤓰恭纪和亲王𢎞昼赋得青山长对巻帘时和亲王𢎞昼雍正七年十一月某日阙里文庙上樑前二日庆云见上躬诣太学致祭用答鸿庥恭纪二首和亲王𢎞昼古栢和亲王𢎞昼喜雨二首和亲王𢎞昼海潮应月和亲王𢎞昼雨中山翠和亲王𢎞昼赐读御制冬至斋宫诗第二章奉命恭拟敬呈御览和亲王𢎞昼干清门侍直怡亲王𢎞晓暮春即事次韵怡亲王𢎞晓元日早朝口号诚隐郡王允祉秋日干清宫应制诚隐郡王允祉中秋扈跸塞外较猎诚隐郡王允祉圣驾南巡䝉恩以途间御制诗文赐示恭纪二首诚隐郡王允祉随銮驻跸桦榆沟行宫恭纪诚隐郡王允祉赋得禁城春色晓苍苍应制诚隐郡王允祉癸已歳皇上六十万夀大庆恭祝二首诚隐郡王允祉元日早朝慎郡王允禧渔人慎郡王允禧雪后早朝慎郡王允禧丁未四月十二日恩赐御园避暑读书恭纪二首慎郡王允禧上元夜慎郡王允禧送僧住西山慎郡王允禧桐露堂十月望后夜集慎郡王允禧元日陪驾叩觐慈宁宫崇庆皇太后礼成恭纪长句慎郡王允禧盛京四首平郡王福彭途中中秋䝉驿赐御果恭纪平郡王福彭甲寅元旦平郡王福彭庚戌元旦贝子𢎞普九日登香山来青轩步杜工部九日蓝田崔氏庄韵镇国公德普早朝辅国将军博尔都小至日斋宿天安门晓望辅国将军博尔都喜长沙岳州捷音踵至辅国将军博尔都南苑辅国将军博尔都万栁堂辅国将军博尔都喜晴辅国将军博尔都巻七十三南苑扈跸恭纪四首张玉书孝陵陪祀恭纪三首张玉书南书房赐膳恭纪张玉书耕耤礼成恭纪三首张英南苑讲筵恭纪三首张英南苑扈従讲武恭纪二首张英赐樱桃恭纪张英赐白樱桃恭纪张英赋良马二首张英康熙十二年十月十二日特赐讲官紫貂白金文绮时同赐者学士赐履侍读学士正中臻廷敬侍讲在丰编修方蔼鹤龄英八人张英扈従南苑䝉赐直庐饮馔恭纪二首张英除夕养心殿侍宴张英元日养心殿侍宴张英上元侍宴恭纪二首张英五台新贡天花至特颁手勅分赐恭赋张英恩赐髙丽人参恭纪张英恩赐御笔临苏轼诗一巻草书唐诗二幅恭赋二首张英恩赐内府綵丝药物恭纪张英侍従西苑进讲恭纪四首张英蒙恩命供奉周道写小像装潢成轴特赐恭纪二首张英蒙恩赐内廐鞍马恭纪张英平滇南诗六首张英巻七十四赐假南归恭赋纪恩诗四首张英丙寅七月初九日赐食于西苑并赐法瑯炉瓶匙箸香盒各一具同被恩赉者五人左都御史廷敬礼部侍郎干学侍讲学士士竒编脩杜讷英时为翰林院掌院学士张英昌瑞山晚眺张英乙亥六月二十日奉召至畅春园赐食于韵松轩赐要于渊鑑斋宴毕敬观御书于佩文斋赐御笔书扇并红白千叶莲各一瓶恭赋四章同召者户部尚书廷敬原任左都御史鸿绪学士藻少詹事士竒太常少卿杜讷督捕理事官㑹恩侍讲学士䕫庶子岳颁及长男侍读学士廷瓒张英侍宴外藩郡王赐石榴子恭纪陈廷敬讲筵赐紫貂文绮白金恭纪三首陈廷敬奉命祭告北镇陈廷敬世祖章皇帝御书正大光明四字上御制题跋勒石赐观于内殿恭纪陈廷敬圣德万夀诗十二首陈廷敬召见干清门承㫖充日讲起居注官恭纪史鹤龄扈跸南苑应制史鹤龄南苑进讲恭纪史鹤龄赐白樱桃恭纪史鹤龄巻七十五康熙辛酉季春上驻跸马兰峪召扈従诸臣赐观汤泉应制四首李霨汤泉应制三首梁清标汤泉应制三首魏象枢汤泉应制二首项景襄汤泉应制三首蒋𢎞道汤泉应制四首吴正治汤泉应制四首李天馥南郊陪祀王泽𢎞先农坛陪祀王泽𢎞南廵诗八首田雯扈后东廵三首孙在丰绥逺功徳诗四首王掞五月十日上命侍直南书房恩赐御书临苏轼书陶潜诗一幅恭纪二首徐嘉炎滇南荡平恭纪六首励杜讷四月十三日赐逰碧云香山诸刹恭纪二首励杜讷恩赐内府綵丝药物恭纪励杜讷巻七十六滇南荡平恭纪六首髙士奇车驾出达希喀布齐尔口喀尔沁廓尔沁诸部落率其所属伏迎道左髙士奇五日西苑泛舟侍宴恭纪四首髙士奇恩擢翰林院侍讲恭纪二首髙士奇夏日侍直西苑恭纪四首髙士竒南书房侍直咏春雪二首髙士竒恩赐御制千字文巻莱衣昼锦扁额恭纪六首髙士竒恩赐杭州新贡岕茶二器恭纪髙士竒辛酉二月引见干清门命充日讲起居注官恭纪秦松龄夏至陪祀方泽施闰章晓入西苑施闰章御札赐内直侍臣天花和王侍读施闰章勅赐翰詹诸词臣鲜藕恭纪施闰章平滇凯歌八首陆葇瀛台赐宴四首陈维崧瀛台赐宴二首徐釚甲子元日赐宴南书房归上复以肴果二席赐及家人恭纪朱彞尊驾幸五台山恭纪二首朱彞尊恩赐内纻恭纪朱彞尊恩赐御衣帽恭纪朱彞尊赐鲥鱼恭纪朱彞尊上御瀛台赐翰林诸臣鲜藕恭纪四首汪楫巻七十七万夀省方诗二首韩菼圣驾幸阙里恭纪八首韩菼戊午二月保和殿侍宴恭纪王鸿绪戊午二月保和殿侍宴赐御案红枣一金盘恭纪王鸿绪秋日早朝王鸿绪驾幸西苑观荷赐近臣宴恭纪四首王鸿绪乙亥六月二十六日廷敬士竒偕鸿绪恭诣畅春园谢恩英杜讷暨内阁学士藻兵部督捕理事官㑹恩翰林院侍讲学士廷瓒䕫右春坊右庶子岳颁并宣召同至韵松轩赐馔馔毕命登舟溯山涧至渊鑑斋观荷列席赐名酒时果复令内侍引至斋后遍观嘉卉遂命至佩文斋恭閲御书数百幅各赐千叶荷花一瓶恭纪六首王鸿绪赋得百籁坐自吟徐元梦赋得凝氷结重涧徐元梦己未正月二日召聨栢梁体诗与宴内廷䝉示御制瑞雪近体诗恭和元韵徐元梦朔漠荡平恭颂四首彭定求蒙赐御书恭纪四首胡㑹恩圣德神功诗六首翁叔元太学纪事四首彭㑹淇驾幸瀛台宴赉羣臣诗五首张榕端畅春园引见恭纪张廷瓒太液池张廷瓒召试丰泽园纪恩诗四首张廷瓒圣驾南巡诗六首张廷瓒西苑御试恭纪圣恩诗二首曹鑑伦圣武北征大功告成诗六首曹鑑伦圣武北征荡平诗四首李孚青圣驾南巡恭纪二首李孚青出郭望西山彭宁求巻七十八圣驾北征凯旋诗四首史䕫赋得云里帝城双鳯阙史䕫赋得雨中春树万人家史䕫南巡赐第恭纪圣恩诗二首孙岳颁閠五月十二日命赴畅春园写扇䝉恩特赐笔墨恭纪四首孙岳颁神武北平诗八首陈元龙南巡扈従诗五首陈元龙南巡圣德诗八首陈元龙辛丑元日纪事二首陈元龙南书房侍直䝉恩引至西煖阁俯垂清问命题赋诗作字恭纪二首徐元正咏苑中古槐刘坤皇帝圣德神功亲征荡平诗四首查嗣韩院中读书二首汤右曾来青轩伏覩御书恭纪三首汤右曾䝉赐御书澹逺堂三大字纪恩诗二首查昇圣驾南巡诗六首姚士藟巻七十九圣德神功诗四首孙致弥康熙已夘春二月二十三日济宁迎銮䝉赐召对恭纪圣恩诗四首孙致弥畅春园侍直王原咏砚池氷王原恭纪圣恩诗四首沈宗敬癸夘正月五日奉命之秦中祭轩辕氏以下诸陵恭请圣训纪事钱以垲祀黄帝轩辕氏陵钱以垲北镇吕履恒大驾南巡诗八首刘灏龙池春草刘灏渔樵耕牧诗四首刘灏早春出西郊颜光斆万夀诗二首黄叔琳圣武平北诗六首髙其倬圣武平北诗四首汪漋万夀诗八首周起渭奉使朝鲜杂诗五首揆叙夏五月恭闻上因旱减膳至八日时雨大沛适下直于西山别墅推窓望雨喜而有作夸岱沈阳夸岱春日驾幸南苑四首法海恭和御赐山庄避暑诗扇二首觉罗满保恭随御驾北巡自畅春园驻跸汤山恭纪觉罗满保春分即事应制觉罗满保圣驾亲视河淮巡行江浙恭颂八首姜宸英圣驾南巡纪德诗张元臣巻八十奉命供奉南书房恭纪张廷玉扈従喀喇河屯䝉恩召入行宫赐宴徧览苑中诸胜恭纪四首张廷玉召逰行宫后苑恭纪张廷玉扈従塞外蒙恩特赐御书澄懐二大字恭纪二首张廷玉万年宝祚诗四首张廷玉恩赐御书宫扇一柄恭纪张廷玉圣主躬耕耤田诗六首张廷玉恩赐纱葛袍服二袭恭纪励廷仪恭纪南廵圣德诗五首励廷仪枫林效香山体励廷仪热河直庐与赐毫笔志感励廷仪次韵蒋酉君恭咏御制木纸扇励廷仪赐莲房志感励廷仪伏前一日赐普洱茶励廷仪御试咏千叶桃蒋廷钖赐数珠恭纪蒋廷钖分赐入直诸臣御书诗扇廷钖分得圣制西湖夜月诗恭纪蒋廷钖初一日驾发腰亭站至栁林蒋廷钖夜光木蒋廷钖恭诵御制立秋日喜晴诗恭纪蒋廷钖恩赐佛手柑恭纪蒋廷钖恩赐蜜渍荔枝蒋廷钖初夏西苑观麦应制王式丹奉诏增修皇舆表院中即事次韵二首王式丹文庙释褐查慎行畅春园谢恩查慎行恩赐玻璃眼镜恭纪二首查慎行分赐南书房入直诸臣瓶中牡丹慎行得鞓红一朶恭纪查慎行西苑观麦应制钱名世赋得三十六宫都是春赵熊诏恭和御制上元前二日立春赵熊诏雪中入直陈鹏年晓殿陈鹏年圣驾南巡视河恭逄万寿圣节敬成长句八首呉廷桢南巡閲河恭进圣德神功诗四首王图炳总目录六钦定四库全书皇清文颕总目录六巻八十一七言律诗圣武逺扬青海平定诗六首徐元梦圣武逺扬青海平定诗六首朱轼圣武逺扬青海平定诗六首福敏甲寅元旦立春雪竟日明朝晴霁王大臣称贺恭纪鄂尔泰赐游西苑恭纪鄂尔泰甘霖普降特召大学士内廷翰林圆明园泛舟赋诗恭纪鄂尔泰恭读御制面赋诗敬依元韵鄂尔泰巳未新正二日干清宫侍宴赋栢梁体诗恭和御制元韵鄂尔泰㳟和御制咏瓶中新荷元韵鄂尔泰己未六月六日上赐玻璃瓶荷㳟纪一章敬依元韵鄂尔泰㳟和御制登盘山天成寺江山一览阁元韵鄂尔泰敬读御制幸盘山寺阁诗囬忆旧游如梦如觉用抒鄙懐仍依元韵鄂尔泰夏日侍诸皇子瀛䑓读书偶成长句示劝福敏己未正月二日干清宫侍宴赋栢梁体诗㳟和御制元韵二首福敏己未冬至前三日病中蒙恩特赐七言近体诗一章谨用元韵恭纪二首福敏清潭应制阿克敦他尔气岭阿克敦拟馆试为爱寒花晚节香徳龄自武关至留坝道中徳龄初夏登楼有懐徳龄供职内廷寄呈伯兄髙斌秋日奉差乐亭偕同人夜行四十里至海邉观日出髙斌雍正十二年春蒙恩补授仓塲侍郎再赴潞署舟中恭纪塞尔赫恭和御制己未元旦韵应制塞尔赫沈阳塞尔赫恭赋圣制东作勤耕劳衆力张廷璐恭赋圣制风枝欲动不闻声张廷璐恭赋圣制田田荷叶雨声齐张廷璐恭和圣制三月三日得雨诗徐本躬耕耤田诗四首徐本青海平定诗四首徐本河清应瑞诗四首徐本甘霖普降特召大学士内廷翰林圆明园泛舟赋诗恭纪徐本巻八十二圣主躬耕耤田恭纪八首史贻直圣主躬耕耤田恭纪四首陈惪华圣主躬耕耤田恭纪六首梁诗正圣王躬耕耤田恭纪八首吴应棻圣主躬耕耤田恭纪四首许希孔圣主躬耕耤田恭纪四首邹升恒圣主躬耕耤田恭纪八首于振圣主躬耕耤田恭纪四首金相圣主躬耕耤田恭纪四首嵇璜圣主躬耕耤田恭纪四首张若霭巻八十三圣主躬耕耤田恭纪二首徐以烜圣主躬耕耤田恭纪四首阮学浩圣主躬耕耤田恭纪四首沈慰祖圣主躬耕耤田恭纪四首吴华孙圣主躬耕耤田恭纪四首宋楠圣主躬耕耤田恭纪四首程钟彦圣主躬耕耤田恭纪四首冯元钦圣主躬耕耤田恭纪四首曹秀先圣主躬耕耤田恭纪四首张映斗圣主躬耕耤田恭纪四首陆嘉颖圣主躬耕耤田恭纪二首刘纶圣主躬耕耤田恭纪四首齐召南圣主躬耕耤田恭纪四首朱荃圣主躬耕耤田恭纪三首洪世泽圣主躬耕耤田恭纪四首王㑹汾巻八十四圣主临雍礼成恭纪四首蒋溥圣主临雍礼成恭纪六首于振圣主临雍礼成恭纪三首林令旭圣主临雍礼成恭纪四首徐以烜圣主临雍礼成恭纪四首阮学浩圣主临雍礼成恭纪四首张若霭圣主临雍礼成恭纪四首齐召南圣主临雍礼成恭纪四首任端书巻八十五圣驾南苑大阅恭纪四首徐元梦圣驾南苑大阅恭纪四首福敏圣驾南苑大阅恭纪四首徐本圣驾南苑大阅恭纪四首陈世倌圣驾南苑大阅恭纪四首尹继善圣驾南苑大阅恭纪四首留保圣驾南苑大阅恭纪六首田懋圣驾南苑大阅恭纪二首塞尔赫圣驾南苑大阅恭纪二首吕耀曽圣驾南苑大阅恭纪四首张廷璐圣驾南苑大阅恭纪四首吴应棻巻八十六圣驾南苑大阅恭纪四首凌如焕圣驾南苑大阅恭纪四首钱陈羣圣驾南苑大阅恭纪四首张廷瑑圣驾南苑大阅恭纪四首春山圣驾南苑大阅恭纪四首邹升恒圣驾南苑大阅恭纪二首沈荣仁圣驾南苑大阅恭纪四首徐以升圣驾南苑大阅恭纪四首朱良裘圣驾南苑大阅恭纪六首彭启丰圣驾南苑大阅恭纪四首林令旭圣驾南苑大阅恭纪三首徐以烜圣驾南苑大阅恭纪四首吴华孙圣驾南苑大阅恭纪四首梁文山圣驾南苑大阅恭纪二首张映斗圣驾南苑大阅恭纪四首张为仪圣驾南苑大阅恭纪四首金徳瑛圣驾南苑大阅恭纪四首秦蕙田圣驾南苑大阅恭纪四首胡中藻圣驾南苑大阅恭纪四首齐召南圣驾南苑大阅恭纪二首王㑹汾圣驾南苑大阅恭纪二首孙宗溥圣驾南苑大阅恭纪四首裘曰修圣驾南苑大阅恭纪四首庄有恭巻八十七圣驾东廵盛京恭谒祖陵大礼庆成诗十首陈世倌圣驾东廵盛京恭谒祖陵大礼庆成诗八首于振圣驾东廵盛京恭谒祖陵大礼庆成诗八首王㑹汾圣驾东廵盛京恭谒祖陵大礼庆成诗八首夏廷芝圣驾东廵盛京恭谒祖陵大礼庆成诗六首胡中藻巻八十八恭和御制驾幸翰林院赐宴分韵联句后复得诗四首并示诸臣原韵鄂尔泰恭和御制驾幸翰林院赐宴分韵聨句后复得诗四首并示诸臣原韵张廷玉恭和御制驾幸翰林院赐宴分韵聨句后复得诗四首并示诸臣原韵福敏恭和御制驾幸翰林院赐宴分韵聨句后复得诗四首并示诸臣原韵陈世倌恭和御制驾幸翰林院赐宴分韵聨句后复得诗四首并示诸臣原韵史贻直恭和御制驾幸翰林院赐宴分韵聨句后复得诗四首并示诸臣原韵任兰枝恭和御制驾幸翰林院赐宴分韵聨句后复得诗四首并示诸臣原韵彭维新恭和御制驾幸翰林院赐宴分韵联句后复得诗四首并示诸臣原韵张照恭和御制驾幸翰林院赐宴分韵联句后复得诗四首并示诸臣原韵汪由敦恭和御制驾幸翰林院赐宴分韵联句后复得诗四首并示诸臣原韵刘统勲恭和御制驾幸翰林院赐宴分韵联句后复得诗四首并示诸臣原韵阿克敦恭和御制驾幸翰林院赐宴分韵联句后复得诗四首并示诸臣原韵梁诗正恭和御制驾幸翰林院赐宴分韵联句后复得诗四首并示诸臣原韵钱陈羣恭和御制驾幸翰林院赐宴分韵联句后复得诗四首并示诸臣原韵徳龄恭和御制驾幸翰林院赐宴分韵联句后复得诗四首并示诸臣原韵塞尔赫恭和御制驾幸翰林院赐宴分韵联句后复得诗四首并示诸臣原韵秦蕙田恭和御制驾幸翰林院赐宴分韵联句后复得诗四首并示诸臣原韵励宗万恭和御制驾幸翰林院赐宴分韵聨句后复得诗四首并示诸臣原韵张若霭恭和御制驾幸翰林院赐宴分韵聨句后复得诗四首并示诸臣原韵嵩夀恭和御制驾幸翰林院赐宴分韵聨句后复得诗四首并示诸臣原韵张鹏翀恭和御制驾幸翰林院赐宴分韵聨句后复得诗四首并示诸臣原韵刘纶恭和御制驾幸翰林院赐宴分韵聨句后复得诗四首并示诸臣原韵嵇璜恭和御制驾幸翰林院赐宴分韵聨句后复得诗四首并示诸臣原韵张映辰巻八十九恭和御制驾幸翰林院赐宴分韵联句后复得诗四首并示诸臣原韵裘曰修恭和御制驾幸翰林院赐宴分韵联句后复得诗四首并示诸臣原韵陈邦彦恭和御制驾幸翰林院赐宴分韵联句后复得诗四首并示诸臣原韵鄂容安恭和御制驾幸翰林院赐宴分韵联句后复得诗四首并示诸臣原韵观保恭和御制驾幸翰林院赐宴分韵联句后复得诗四首并示诸臣原韵于敏中恭和御制驾幸翰林院赐宴分韵联句后复得诗四首并示诸臣原韵董邦达恭和御制驾幸翰林院赐宴分韵联句后复得诗四首并示诸臣原韵宋楠恭和御制驾幸翰林院赐宴分韵联句后复得诗四首并示诸臣原韵鹤年恭和御制驾幸翰林院赐宴分韵联句后复得诗四首并示诸臣原韵吴应枚恭和御制驾幸翰林院赐宴分韵联句后复得诗四首并示诸臣原韵徳保恭和御制驾幸翰林院赐宴分韵聨句后复得诗四首并示诸臣原韵秦勇均恭和御制驾幸翰林院赐宴分韵聨句后复得诗四首并示诸臣原韵栢谦恭和御制驾幸翰林院赐宴分韵聨句后复得诗四首并示诸臣原韵张映斗恭和御制驾幸翰林院赐宴分韵聨句后复得诗四首并示诸臣原韵杨述曽恭和御制驾幸翰林院赐宴分韵聨句后复得诗四首并示诸臣原韵钟衡恭和御制驾幸翰林院赐宴分韵联句后复得诗四首并示诸臣原韵程钟彦恭和御制驾幸翰林院赐宴分韵联句后复得诗四首并示诸臣原韵邹一桂恭和御制驾幸翰林院赐宴分韵联句后复得诗四首并示诸臣原韵孙灏恭和御制驾幸翰林院赐宴分韵联句后复得诗四首并示诸臣原韵杨开鼎恭和御制驾幸翰林院赐宴分韵联句后复得诗四首并示诸臣原韵周孔从恭和御制驾幸翰林院赐宴分韵联句后复得诗四首并示诸臣原韵邵齐焘恭和御制驾幸翰林院赐宴分韵联句后复得诗四首并示诸臣原韵窦光鼐恭和御制驾幸翰林院赐宴分韵联句后复得诗四首并示诸臣原韵张泰开巻九十恭和御制翰林院宴毕驾幸贡院七律四首元韵鄂尔泰恭和御制翰林院宴毕驾幸贡院七律四首元韵张廷玉恭和御制翰林院宴毕驾幸贡院七律四首元韵福敏恭和御制翰林院宴毕驾幸贡院七律四首元韵陈世倌恭和御制翰林院宴毕驾幸贡院七律四首元韵史贻直恭和御制翰林院宴毕驾幸贡院七律四首元韵任兰枝恭和御制翰林院宴毕驾幸贡院七律四首元韵彭维新恭和御制翰林院宴毕驾幸贡院七律四首元韵张照恭和御制翰林院宴毕驾幸贡院七律四首元韵汪由敦恭和御制翰林院宴毕驾幸贡院七律四首元韵刘统勲恭和御制翰林院宴毕驾幸贡院七律四首元韵阿克敦恭和御制翰林院宴毕驾幸贡院七律四首元韵梁诗正恭和御制翰林院宴毕驾幸贡院七律四首元韵钱陈羣恭和御制翰林院宴毕驾幸贡院七律四首元韵徳龄恭和御制翰林院宴毕驾幸贡院七律四首元韵塞尔赫恭和御制翰林院宴毕驾幸贡院七律四首元韵秦蕙田恭和御制翰林院宴毕驾幸贡院七律四首元韵励宗万恭和御制翰林院宴毕驾幸贡院七律四首元韵张若霭恭和御制翰林院宴毕驾幸贡院七律四首元韵嵩夀恭和御制翰林院宴毕驾幸贡院七律四首元韵张鹏翀恭和御制翰林院宴毕驾幸贡院七律四首元韵刘纶恭和御制翰林院宴毕驾幸贡院七律四首元韵嵇璜恭和御制翰林院宴毕驾幸贡院七律四首元韵张映辰恭和御制翰林院宴毕驾幸贡院七律四首元韵于振恭和御制翰林院宴毕驾幸贡院七律四首元韵裘曰修恭和御制翰林院宴毕驾幸贡院七律四首元韵陈邦彦恭和御制翰林院宴毕驾幸贡院七律四首元韵鄂容安恭和御制翰林院宴毕驾幸贡院七律四首元韵观保恭和御制翰林院宴毕驾幸贡院七律四首元韵于敏中恭和御制翰林院宴毕驾幸贡院七律四首元韵董邦达恭和御制翰林院宴毕驾幸贡院七律四首元韵宋楠恭和御制翰林院宴毕驾幸贡院七律四首元韵鹤年恭和御制翰林院宴毕驾幸贡院七律四首元韵吴应枚恭和御制翰林院宴毕驾幸贡院七律四首元韵徳保恭和御制翰林院宴毕驾幸贡院七律四首元韵秦勇均恭和御制翰林院宴毕驾幸贡院七律四首元韵栢谦恭和御制翰林院宴毕驾幸贡院七律四首元韵张映斗恭和御制翰林院宴毕驾幸贡院七律四首元韵徐景熹恭和御制翰林院宴毕驾幸贡院七律四首元韵杨述曽恭和御制翰林院宴毕驾幸贡院七律四首元韵钟衡恭和御制翰林院宴毕驾幸贡院七律四首元韵程钟彦恭和御制翰林院宴毕驾幸贡院七律四首元韵邹一桂恭和御制翰林院宴毕驾幸贡院七律四首元韵孙灏恭和御制翰林院宴毕驾幸贡院七律四首元韵杨开鼎恭和御制翰林院宴毕驾幸贡院七律四首元韵周孔从恭和御制翰林院宴毕驾幸贡院七律四首元韵邵齐焘恭和御制翰林院宴毕驾幸贡院七律四首元韵窦光鼐恭和御制翰林院宴毕驾幸贡院七律四首元韵张泰开六言律诗镜水云岑应制赵熊诏巻九十二五言排律瞻仰盛京宫阙念祖宗创业艰难恭赋理宻亲王允礽赋得万壑泉消夏千峯云作秋应制庄亲王允禄鹤果毅亲王允礼骊山温泉果毅亲王允礼扈驾省农果毅亲王允礼励志诗果毅亲王允礼和题西湖韵和亲王𢎞昼题西湖画扇慎郡王允禧赋得龙池春草平郡王福彭奉命督修福陵水法恭纪平郡王福彭香山辅国将军博尔都福陵陪祀恭纪张玉书昭陵陪祀恭纪张玉书长至日上躬祀南郊恭纪张英蒙赐观圣制诗集恭纪张英扈从谒孝陵恭纪张英阅农应制陈廷敬五月十二日赐观圣制南廵诗巻恭纪陈廷敬礼闱校士得十四韵陈廷敬正月二十七日闻大军收复成都保宁午门宣㨗恭纪徐干学官军收复成都午门宣㨗恭纪陆葇御试省耕诗朱彛尊大驾重幸直北校猎时冬祭后三日恭纪施闰章汤泉应制明珠汤泉应制杜臻汤泉应制沈荃巻九十三瀛台赐宴恭纪孙在丰干清宫御试纪恩彭孙遹干清宫御试纪恩乔莱西城贡狮子纪事秦松龄干清宫御试纪恩彭定求康熙十七年三月皇上遣侍臣封祀长白山恭纪吴兆骞喜雨颜光斆嘉禾颁示羣臣恭纪谢陈常咏葵汤右曽栽竹汤右曽无暑清凉行宫即事法海恩赐笔墨恭纪张廷玉恭颂万夀无疆诗四首励廷仪恭赋千林叶正肥励廷仪敕修万夀寺告成恭纪蒋廷钖十二日上亲射金钱豹恭纪蒋廷钖赋得时雨引和风应制吕谦恒干隆二年夏六月十三四等日大雨纪事鄂尔泰雍正二年圣驾诣太学恭纪徐本入直南书房恭纪张廷璐巻九十四圣主躬耕耤田恭纪敷文圣主躬耕耤田恭纪孙灏圣主躬耕耤田恭纪郭肇鐄圣主临雍礼成恭纪刘藻圣主临雍礼成恭纪何其睿圣主临雍礼成恭纪王㑹汾圣主南苑大阅恭纪张廷玉圣主南苑大阅恭纪鄂尔泰圣主南苑大阅恭纪王安国圣主南苑大阅恭纪䨇庆圣主南苑大阅恭纪张鹏翀圣主南苑大阅恭纪刘纶圣主南苑大阅恭纪何其睿圣主南苑大阅恭纪吴嗣富圣驾东巡盛京恭谒祖陵大礼庆成诗四十韵叶酉圣驾东廵盛京恭谒祖陵大礼庆成诗五言一百五十韵胡寳瑔巻九十五七言排律读性理有感理宻亲王允礽御苑恭赋慎郡王允禧奉命统师北路示诸幕僚平郡王福彭南苑大阅恭纪张英赐宴瀛䑓迎薫亭纪恩陈廷敬瀛䑓赐宴纪恩诗彭孙遹恭颂万夀诗宋荦圣武逺扬青海平定诗徐葆光赋得山鸡舞镜刘纶赋得山鸡舞镜于振赋得山鸡舞镜汪士锽赋得山鸡舞镜齐召南赋得山鸡舞镜杭世骏赋得山鸡舞镜沈廷芳赋得良玉比君子万松龄赋得良玉比君子朱荃赋得良玉比君子张汉赋得薰风自南来陈大受赋得薰风自南来赵大鲸赋得薰风自南来张映辰巻九十六圣主躬耕耤田恭纪陈大受圣主躬耕耤田恭纪梁文山圣主躬耕耤田恭纪陈兆崙圣主躬耕耤田恭纪汪士锽圣主躬耕耤田恭纪王钖璋圣主临雍礼成恭纪汪士锽圣主临雍礼成恭纪观保圣驾南苑大阅恭纪梁诗正圣驾南苑大阅恭纪周学健圣驾南苑大阅恭纪鄂容安圣驾南苑大阅恭纪于振圣驾南苑大阅恭纪曹秀先圣驾南苑大阅恭纪董邦逹圣驾南苑大阅恭纪周长发圣驾南苑大阅恭纪周玉章圣驾东廵盛京恭谒祖陵大礼庆成诗朱佩莲巻九十七五言絶句秋月恒温亲王允祺白云寺恒温亲王允祺西照寺恒温亲王允祺咏桂应教怡亲王𢎞暁憇田家慎郡王允禧山居镇国公徳普乔木辅国将军博尔都清池辅国将军博尔都夜坐辅国将军博尔都题王石谷画辅国将军博尔都山荘四时应制诗四首徐元梦北征大㨗铙歌八首狄亿七言絶句白牡丹理宻亲王允礽绿牡丹理宻亲王允礽赐荔枝五株恭纪理宻亲王允礽红叶理宻亲王允礽夜坐恒温亲王允祺中和节恒温亲王允祺西爽阁晚眺恒温亲王允祺有懐恒温亲王允祺日观峯恒温亲王允祺恭赋御赐联句心作良田百世耕淳度亲王允祐山翁奉和兄雍亲王怡贤亲王允祥渔翁奉和兄雍亲王怡贤亲王允祥奉懐兄雍亲王随驾热河避暑四首怡贤亲王允祥泛舟呈兄雍亲王二首怡贤亲王允祥月夜怡贤亲王允祥西郊怡贤亲王允祥圆明园䜩集呈兄雍亲王四首怡贤亲王允祥题画六首怡贤亲王允祥咏荷花怡贤亲王允祥蔷薇果毅亲王允礼书牕夜月怡亲王𢎞晓送四兄奉使出塞怡亲王𢎞晓凝香斋怡亲王𢎞晓赋得秋露如珠怡亲王𢎞暁咏万年青怡亲王𢎞暁题画四首慎郡王允禧山荘清晓图慎郡王允禧题王石谷松牕读书图小幅慎郡王允禧桃花寺辅国将军博尔都东皋泛舟辅国将军博尔都南苑应制吴伟业车驾亲征朔漠铙歌六首张玉书武功告成铙歌十首张玊书知稼轩暑中侍直纪事四首张英奉命泛舟西苑观取鱼并蒙颁赐恭纪六首张英恩赐新贡龙井天池珍茗二瓶恭纪三首张英扈跸西山至南苑纪事十二首张英讲筵纪事五首陈廷敬赐樱桃恭纪陈廷敬赐观人葠植本应制陈廷敬三月二十六日赐折枝牡丹恭纪三首陈廷敬北征大㨗功成振旅凯歌十首陈廷敬铙歌田雯平滇铙歌四首孙在丰大凌河孙在丰十三山孙在丰凯歌六首王鸿绪时巡歌十首王鸿绪瀛洲亭补种新槐纪事四首顾祖荣圣武功成凯歌六首胡㑹恩铙歌六首顾藻巻九十八滇南凯旋歌六首王士祯瀛台赐宴恭纪六首王士祯赐贡茶二首王士祯赐樱桃浆恭纪王士祯上陵歌三首王士祯扈从纪事四首励杜讷懋勤殿芍药于春前盛开恭赋二首励杜讷御制咏杜鹃花诗赐士竒恭纪三首髙士竒扈跸登景山恭纪二首髙士竒夏日扈从圣驾幸西山南苑恭纪十首髙士竒赐金盘时果八种恭纪三首髙士竒瀛䑓赐宴诗十二首尤侗圣驾南廵视河吴越欢迎曲八首徐倬恭纪圣恩诗八首徐倬圣驾南廵诗二首杨瑄恩赐坡璃眼镜一副恭纪三首杨瑄畅春园书堂春日即事二首徐元梦蒙恩赐新笋数枝名雁来笋恭纪二首张廷瓒南廵扈从恭纪四首张廷瓒观河布徳诗十二首王九龄巻九十九无暑清凉汤右曽万树园汤右曽趵突泉汤右曽石矶观鱼汤右曽瀑布汤右曽石壁汤右曽曲水流觞汤右曽双湖夹镜汤右曽稻田麦陇汤右曽西岭晨霞汤右曽芝迳云隄汤右曽金莲花汤右曽恭读御制麦秋诗汤右曽南巡圣徳诗五首汪倓懋勤殿恭纪三首法海恩赐鲜鱼恭纪三首张廷玉雍正甲辰夏日奉命随皇子读书避暑于瀛台即景纪事得诗十六章同事者协理大学士元梦吏部尚书轼学士敏侍讲世逺张廷玉驾幸钓台钓鱼赐馔恭纪六首蒋廷钖二十七日上命登兴安髙处逺眺恭纪四首蒋廷钖恭谢圣恩诗四首汪灏南书房敬观宸翰纪恩诗六首查慎行赐扇恭纪鄂尔泰辛酉暮春薄游盘山三首徳龄湟中暮春词徳龄夏日海防阅工书所见四首髙斌义州曲二首塞尔赫圣武逺扬平定青海诗八首鄂尔竒青海平定凯歌六首吴襄巻一百雍正丙午重九日干清宫赐宴恭纪四首徐本提要圣主躬耕耤田恭纪十首徐本圣主躬耕耤田恭纪十六首尹继善圣主临雍礼成恭纪十首徐本圣主临雍礼成恭纪八首尹继善圣主南苑大阅恭撰铙吹歌辞三十首励宗万圣驾南苑大阅恭纪十首陈大受圣驾南苑大阅恭纪八首蒋漙圣驾东廵盛京恭谒祖陵大礼庆成诗十六首宋楠等谨按皇清文颕一百二十四巻康煕中圣祖仁皇帝诏大学士陈廷敬编録未竟世宗宪皇帝复诏续辑以巻帙浩博亦未即蒇功我皇上申命廷臣乃㫁自干隆甲子以前排纂成帙冠以列圣宸章皇上御制二十四巻次为诸臣之作一百巻伏考总集之兴逺从西晋其以当代帝王诏辑当代之文者不少槩见今世所传惟唐令狐楚御览诗奉宪宗之命宋吕祖谦文鑑奉孝宗之命尔然楚所録者佳篇多所漏畧祖谦所畧者衆论颇有异同固由时代太近别择为难亦由其时之为君者不足以折衷羣言故或独任一人之偏见或莫决衆口之交譁也我国家定鼎之初人心返朴已尽变前朝纎仄之体故顺治以来浑浑噩噩皆开国元音康熈六十一年中太和翔洽经术昌明士大夫文采风流交相照映作者大都沉博絶丽驰骤古人雍正十三年中累洽重熈和声鸣盛作者率舂容大雅沨沨乎治世之音我皇上御极之初肇举词科人文蔚起治经者多以考证之功研求古义摛文者亦多以根抵之学抒发鸿裁佩实衔华迄今尚蒸蒸日上一代之着作本足凌轹古人恭逢我世祖章皇帝圣祖仁皇帝世宗宪皇帝聪明天亶制作日新我皇上复游心藻府焕着尧文足以陶铸羣才权衡多艺譬诸伏羲端䇿而演卦则纎纬小术不敢侈其谈虞舜拊石而鸣韶则絃管繁声不敢奏于侧故司事之臣其难其慎几三十载而后能排纂奏御上请睿裁迄今披检鸿篇仰见国家文治之盛与皇上圣鉴之明均轶千古俯视令狐楚吕祖谦书不犹日月之于爝火哉干隆四十三年二月恭校上总纂官纪昀陆钖熊孙士毅总校官陆费墀卷首一钦定四库全书皇清文颕巻首一圣祖仁皇帝御制文论慎几㣲论易曰几者动之㣲吉之先见者也夫天下之广事物之衆其接于中而散见于外者至纷纶而莫可纪极然当其寂焉独处万感不交自人窥之㒺测端倪而心之隐跃欲动者已灼然其不能遏此所谓几也几动而理与欲遂分是以古之圣贤于一念之发必审之于中曰此为理乎为欲乎理则扩充之欲则禁止之不待其滋长显露而后为补救也以故理日长而欲日消昔大禹甞以慎乃在位告舜而复推其㫖于安止几康舜之庸作歌也亦曰勅天之命惟时惟几夫不言事而言几何哉盖事显而几㣲也㣲则幽而难辨危而难持茍非察之于早而谨之于终则天命之在人者必漓心之安于止者必荡轶而踰检矣朕兢兢业业一日二日万几惟恐隐㣲之地有一端未善故日讲求于先儒性命之学以务尽其诚意正心之功而犹恐未得其要也孜孜焉从事于惇颐之所谓思张载之所谓豫朱熹之所谓敬劼毖㒺懈庻几慎独之方可企而全欤由斯以观易与书之言几犹大学之言独中庸之言㣲显也其道总不外于一慎而已矣然朕勉焉而未能自信也盖人心道心消长靡定势不中立或纵于一时而贻于乆远或疎于一事而误及多端则其失非浅鲜也其何以无歉于圣贤性命之学乎哉学校论治天下者莫亟于正人心厚风俗其道在尚教化以先之学校者教化所从出将以纳民于轨物者也是以古者家有塾党有庠术有序国有学人生八岁自王以下至于庻人之子弟皆入小学及其十有五年则自元子衆子以至公卿大夫元士之适子与凡民之俊秀皆入大学盖自家至于国莫不有学自天子至于庻人莫不学自㓜至于长莫不皆学凡学有诗书礼乐以为之本干戈羽籥以为之文父子君臣长㓜之道于是焉观之六徳六行之教于是焉取之所以淑其耳目手足之举措而养其心以复其性以为修已治人之大者可谓备至矣是以当时之君子履信思顺以事其上小人亦皆乐循礼而耻犯法侯挞不事而至治以兴后世学校寖广博士之途寖繁所以立教之方失先王之遗意士之游其中者直以为利禄之阶欲期道徳之一讵不难哉且夫今之所谓教者诵读焉而已尔而又弗实致其力以防其放僻邪侈之心使气之充而识之明以渐求复其性其何以为修已治人之道哉故曰教隆于上化成于下教不明于上而欲化成于下犹却行而求前也教化者为治之本学校者教化之原欲敦隆教化而兴起学校者其道安在在务其本而不求其末尚其实而不务其华以内行为先不汲汲于声誉以经术为要不屑屑于文辞如是则于圣人化民成俗之道庶乎其有当也夫慎刑论圣人之治天下有礼有刑礼也者所以劝民之为善也刑也者所以禁民之为非也五伦以为凖三物以为坊渐而摩之优游而自化之邪慝不作比户可封圣人之心岂不甚惬而势有不能于是制为刑罚以驱之于后使天下之人然有所畏而不入于非彜是刑之设也圣人之所不得已也其轻者伤肌肤重者戕性命天下之惨痛至刑罚极矣圣人在上不能使天下无刑人而政平讼理一民一物卒无颠连困苦之虞者则惟此慎刑之道得也夫生人之性有善而无不善陷溺既乆匪僻廼生一旦丽于邮罚虽欲悔之固无及已故圣人之慎刑所以全民衷也雨露雷霆天之所以成岁功也而一岁之中雨露时行雷霆之用不数数见焉故圣人之慎刑所以顺天道也在易之噬嗑其象为明罚勅法而即继之以贲曰无敢折狱丰之象为折狱致刑而即继之以旅曰明慎用刑噬嗑上离下震丰上震下离于义为明为断而贲与旅皆有艮体于义为止圣人之意以为用刑之道贵乎明断相资而必本之于至慎圣人之心如此其昭然而可覩也然则慎刑者所以止刑也书曰刑期无刑其谓是欤朕甞谓欲天下之治必使刑狱清简者诚有见于此也盖惟刑慎则不滥善人无误罹文网之惧刑慎则必当不善者无侥倖茍免之心天下虽大天下之民虽衆使为善必䝉福泽为不善必不可倖免则是非别白大道昭明㑹极归极是训是行而刑措不用矣王道近民论甞读史至鲁伯禽报政之事而深叹古圣人致治无他道也惟在因民之心而已矣周公之言曰政不简不易民不有近平易近民民必归之㫖矣哉非圣人何能语此夫民虽至愚且弱莫不各懐所欲顺之则易与为治拂之则日趋于非此必至之势也圣王知其然故因民之欲遂其生也予之以田里树畜之资导之以农桑衣食之术公旬有限而勿夺其时补助频行而常惜其力然又念民心莫不好善而恶恶于是因其父子兄弟之爱发其孝友婣睦之良习之于党塾申之于庠序俾愚者安其身于袯襫而妇馌夫耘昼茅宵索终岁勤动而不以为劳其秀者则释耒耜而敦诗书被服儒雅日莘莘于爼豆钟鼓之间而不觉或有不率者设为法制以整齐之立为刑辟以董戒之要皆示之以不得不然而非专恃此以为迁善去恶之具也唐虞之世敬敷五教而外服就流宅之刑大率有其名而不用者尔故臯陶之称帝徳曰临下以简御衆以寛又曰好生之徳洽于民心兹用不犯于有司夫民至不犯其治蔑以加矣而实感格于好生之主徳斯岂非用简与寛之效哉降自三代汉之文帝唐之太宗咸遵斯道故一时几于刑措其他英察者或流为束湿综核者或入于烦苛法令滋章驯致衰乱此皆未明于易简近民之道者也易曰易则易知简则易从易知则有亲易从则有功而大学之言絜矩本之以所好所恶孟子之原得民心亦归之于与聚勿施合圣贤诸説推之总不外因民之心以为凖然则易简者近民之实而近民者王道之㫖欤业广惟勤论盖闻天运于上则四时不忒而岁功成故自开辟以来阳变隂合屈伸往来无一息之或停而后气化周流亭毒万物髙下散殊俾之各得其所行健故也代天工以理万物者亦若是而已矣周官之戒卿士曰业广惟勤即虞帝之廷赓歌交賛亦曰率作兴事屡省乃成书又曰弗谋胡获弗为胡成圣贤之言固先后同揆也国家稽古建官虽职有繁简秩有崇卑而设一官则必有一官之事规条待其整理吏胥式其言动百姓视其董率要未有不以黾勉奋迅而成惰窳偷安而败者也古之官箴曰卿大夫朝考其职昼讲其庶政夕序其业夜庀其家事而后即安岂不在于能勤哉惟勤则能豫豫则临事有寛裕之体而不困于烦剧惟勤则能审审则事机有坐照之明而不至于闇汶惟勤则志气日新而可以振阘冗之习惟勤则心思日用而可以生智勇之才以之治事则官无废事以之临民则民无失职业之广也断在乎是此固庶司百职所同然而况卿士为振纲挈领之人尤所当自励者哉推而广之凡士农工贾皆各有当勤之业士而不勤则学殖落而日即于荒陋矣农而不勤则耕获失其时八口不能饱矣工贾而不勤则居肆之业荒懋迁之功弛无以牵车牛而致洗腆矣尚何以望其业之成哉朕甞覧古人之言曰自朝至于日中昃不遑暇食又曰不宝尺璧而宝寸隂实惟勤之一言通贵贱上下而一之者也故因而论列之廉静论甞读汉诏有曰吏不廉平则治道衰又曰俗吏矫饰外貎似是而非安静之吏悃愊无华日计不足岁计有余善哉廉静之言立身行已之大端制事理物之要道凡为学者皆宜然也况人臣之䇿名委贽任职临民者乎盖礼义廉耻管子所谓国之四维夫廉者四维之一而已矣然未有秉礼守义知耻而不廉者也自为吏者有贪私之实而后重廉洁之名故尤以廉为贵何则廉则有所不取有所不取则有所不为凡无礼无义无耻者皆所不为者也吏茍廉矣则奉法以利民不枉法以侵民守官以勤民不败官以残民民安而吏称其职矣吏称其职而天下治矣故吏尤以廉为贵也夫有所不取之谓廉有所不为之谓静惟廉故静未有不廉而能静者也既能廉而静矣则有所不为也而后可以有为举凡利于民者行之必力病于民者除之亦必力事治而民安无非静也夫岂优游自私保利禄而不恤民事之谓静乎故凡博安静之名不可谓之真能安静犹之博廉平之名者不可谓之真能廉平者也昔人有言曰古之清勤为国修政今之清勤为身修名夫为国修政者忠于君为身修名者私于已臣之事君与君之待臣贵其忠于君乎贵其私于已乎故愿天下为真廉吏斯能为真安静之吏盖乆矣厪于懐也因读汉诏故遂论之如此説为学如鍊金説伊尹之告太甲曰徳无常师主善为师善无常主协于克一先儒释之以为学未有得不可执一定之见徳无常师泛观而博取也学既有得不可无一贯之理协于克一反观而约求也昔人有云圣人之取善如冶人之鍊金或取于沙或取于水初无定在所谓徳无常师也迨既鍊焉沙者忘其为沙水者忘其为水但见其为精纯之金所谓协于克一也其喻可谓至明切矣而犹惜其㫖之未畅也盖金之在矿也其为沙砾者恒多其为金者恒少此犹继善成性之后天事渐漓人心危而道心㣲也及夫金之在冶其质判矣然必汰其非金者而存其是金者此犹人之气禀不能无殊善不善之数常杂揉而互胜而研辨之功则在乎去不善以存其善也至于就冶之后则所见无非金者然金犹有上下之品必淬之铄之以务底于精然后为镠为镣者出焉此犹衆善会归之后吾以一心统其全于万事万物之理一以贯之是纯粹之至一之极也昔扬雄之言因铸金而得铸人乆矣金之説之通于道也然自非深于学者其孰能知之哉操舟説器之利用而致逺者陆行莫如车水行莫如舟舟之为用也逸于车而险或过之若享其逸而不入于险则恃乎操舟者之有其道也当夫水石击撞波涛怒飞回颿如骛骤合若离此非其巧之为乎至如浮沧溟驾虞渊歴艨艟如袵席泛浩瀚以洄沿此非其习之然乎若或凌万顷之中流惊飓风之四集樯檝欹倾徒侣失色巧者不及施习者不及试斯时也惴惴然有胥溺之忧自非备之以至豫而持之以至慎殆鲜克济事焉盖其所为巧与习者艺也而其所为豫且慎者道也易曰濡有衣袽终日戒诗曰绋纚维之言其豫也言其慎也朕南巡江淮间见操舟者茍备之豫而持之慎矣虽大舟㒺弗如其意之所欲为焉茍备之不豫而持之不慎舟虽小亦不能胜任而愉快也夫舟一器操舟一艺耳犹必有道持之以不至于败况居天下之大器者哉扬子有言乘国者其如乘航乎航安则民安矣此物此志也制砚説盛京之东砥石山麓有石礧礧质坚而温色绿而莹文理灿然握之则润液欲滴有取作砺具者朕见之以为此良砚材也命工度其小大方圆悉凖古式制砚若干方磨隃糜试之逺胜绿端即旧坑诸名产亦弗能出其右爰装以锦匣胪之棐几俾日亲文墨寒山磊石洵厚幸矣顾天地之生材甚伙未必尽见収于世若此石终埋没于荒烟蔓草而不一遇岂不大可惜哉朕御极以来恒念山林薮泽必有隐伏沉沦之士屡诏征求多方甄录用期野无遗佚庶惬爱育人材之意于制砚成而适有会也故濡笔为之説解乡举里选解取士之途古今异制得失之数可考而知也古者大司徒以三物教万民而宾兴之徳行居其二而艺居其一五礼六乐之文不先于知仁圣义孝友睦婣也春秋衰世齐桓霸主而国语所载正月之朝亲问乡长犹必以慈孝贤仁为选首此古人乡举里选之法惇本而崇实得人所以盛也自科举之法行上之所以求士与士之所以自见相率而趋于记诵之学文辞之末由是古制大变而得人之效衰矣夫十歩之间必有茂草十室之邑必有俊士天之生材岂以世为厚薄而后世之人材寖不及古者法使之然也然欲尽废贡举而复乡举之旧又有所不可盖古之风俗纯茂人心质朴故匹夫有善可得而举有不善可得而诛选举一出于至公而无狥名失实之患后世文巧日胜浇竞滋多征贲者或由于势利之交简斥者或出于爱憎之口此九品中正之法所以终不可行也虽然贡举之不可废者势也非法之尽善也必也慎简有司严立程品取实学而汰勦説崇雅正而削浮夸矫鉴其前违而课责其后效以无失乎聼言观行之意则庶乎其可以得人矣四维解管子曰国有四维一曰礼二曰义三曰廉四曰耻又申言之曰礼不踰节义不自进廉不蔽恶耻不从枉柳宗元着四维论以为彼所谓廉者不蔽恶也世之所谓廉者不茍得也彼所谓耻者不从枉也世之所谓耻者羞为非也不蔽恶者岂不以蔽恶为不义而去之乎不茍得者岂不以茍得为不义而不为乎至于不从枉与羞为非皆然则廉与耻义之小节不得与义抗而为维甞求其説而为之解曰论其统体人茍能以礼义自守未有不能以廉耻自防者则是廉耻即在礼义之中也而论其节目人若视廉耻为小节则已踰礼义之大闲是言礼义不得不竝举廉耻也今有人焉责人曰是无礼义者则其人之贤者不能不以动其心而不肖者亦或不以介其意矣动其心者则将勉而益进于善不以介其意者则将以为固然而安于不肖之为又或责人曰是无廉耻者则其人之强者必拂然怒于其色而弱者亦必戄然惧于其中矣怒于色与惧于中者皆动其心而勉为善者之机也是何也廉耻之名视礼义之名为尤切无廉耻之名视无礼义之名为尤不可居也故言礼义而竝言廉耻可以警动天下而兴起其为善去恶之心是管子之意也皇清文颕巻首一卷首二钦定四库全书皇清文颕巻首二圣祖仁皇帝御制文序日讲四书解义序朕惟天生圣贤作君作师万世道统之传即万世治统之所系也自尧舜禹汤文武之后而有孔子曽子子思孟子自易书诗礼春秋而外而有论语大学中庸孟子之书如日月之光昭于天岳渎之流峙于地猗欤盛哉盖有四子而后二帝三王之道传有四子之书而后五经之道备四子之书得五经之精意而为言者也孔子以生民未有之圣与列国君大夫及门弟子论政与学天徳王道之全修已治人之要具在论语一书学庸皆孔子之传而曽子子思独得其宗明新止至善家国天下之所以齐治平也性教中和天地万物之所以位育九经达道之所以行也至于孟子继往圣而开来学辟邪説以正人心性善仁义之㫖着明于天下此圣贤训辞诏后皆为万世生民而作也道统在是治统亦在是矣歴代贤哲之君创业守成莫不尊崇表章讲明斯道朕绍祖宗丕基孳孳求治留心问学命儒臣撰为讲义务使阐发义理禆益政治同诸经史进讲经歴寒暑㒺敢间辍兹已告竣思与海内臣民共臻至治特命校刋用垂永乆爰制序言弁之简首每念厚风俗必先正人心正人心必先明学术诚因此编之大义究先圣之㣲言则以此为化民成俗之方用期夫一道同风之治庶几进于唐虞三代文明之盛也夫日讲书经解义序天生民而立之君非特予以崇髙富贵之具而已固将副教养之责使四海九州无一夫不获其所也是故古之帝王奉若天道建都树屏以立其纲设官置吏以张其纪经天纬地以尽其才亲亲尊贤以𢎞其业黎民阻饥而为之教稼五品不逊而为之明伦为礼乐以导其中和为兵刑以息其争讼事未然而预为之备患已至而亟为之驱盖治天下之法见于虞夏商周之书其详且密如此宜其克享天心而致时雍太和之效也所以然者盖有心法以为治法之本焉所谓敬也诚也中也敬则神明有主而物欲不能揺诚则孚信在中而伪巧不能间中则公正无偏而邪説不能移凡书中曰钦明曰寅恭曰祗惧曰廸畏皆敬之属也曰允塞曰至諴曰一徳曰惇信皆诚之属也曰义制事礼制心曰沉潜刚克髙明柔克曰寛而有制从容以和皆中之属也性之者为尧舜禹文身之者为汤武髙宗困而学之者为太甲成王悖而去之者为太康桀纣呜唿心法之存亡治道之升降分焉天命之去留系焉曷其奈何弗鍳朕万几余暇读四代之书惕若恐惧爰命儒臣取汉宋以来诸家之説荟萃折衷着为讲义一十三巻逐日进讲兹特加锓梓颁示臣民俾知朕仰法前代圣王志勤道逺然夙夜兢兢思体诸身心措诸政治以母负上天立君之意夫岂敢一日忘哉是为序日讲诗经解义序昔者虞廷命后䕫为典乐之官以教胄子首诏之曰诗言志则诗之为教所从来逺矣盖人性情之发不能无所寄託而诗则兼备六艺讽诵吟咏之间足以观感而兴起者莫善于此故曰温柔敦厚诗教也自夫子删定而后三百篇之㫖粲然其採之里巷者则为风陈之朝廷者则为雅荐之郊庙者则为颂观其美刺而善恶之鉴昭矣观其正变而隆替之治判矣观其升歌于庙朱絃象管之所唱叹而祖功宗徳之具在矣千载而下犹得见江汉之遗风豳岐之故俗关雎麟趾之化蒙瞍七月之箴天保鹿鸣堂陛赓飏之盛清庙閟宫歌雍舞勺之章皆頼此三百篇之存安可不沉酣优渥于其间哉朕甞思古人立训之意既有政教典礼纪纲法度以维持之矣而感通乎上下之间鼓舞于隐㣲之地使人从善逺恶而不知优游顺适而自得则必頼乎诗如天之生万物也日以晅之雨以润之露以濡之雷霆以肃之而又必宣畅八风以疏通而条达之然后万类咸遂其生养而无促廹矫强之弊故教至于诗而㣲矣治至于诗而极盛矣朕志慕隆古淳穆之理崇奨诗教爰命儒臣辑成诗经讲义日进于坐隅朝夕观覧凡立説一凖于考亭而旁蒐义藴兼及註疏博综名物亦参尔雅又思夫子平日雅言之教称引诵説惟诗最多如大学中庸孝经篇末必引诗以咏叹之亦以见古人之斯须不离乎此也朕亦欲四海臣民谨思贞度以扬风扢雅之学偕进于温厚和平之教故序而颁之此则朕之所深望也夫日讲礼记解义序朕闻六经之道同归而礼乐之用为急孔子曰安上治民莫善于礼又曰上好礼则民莫敢不敬诚以礼者范身之具而兴行起化之原也天之生人品类纷纶莫可纪极圣人起而整齐之法于天则于地顺于人达于时协于鬼神斟酌损益以定其品节限制俾天下化其好逸恶劳之心而予以从善弃恶之道蒸蒸焉日蹈履于中正而不敢越盖非有以强之也率乎其理之所安而已其纲有三百其目有三千大者在冠昏䘮祭朝聘射宴之规小者在揖譲进退饮食起居之节循之则君臣上下頼以序夫妇内外頼以辨父子兄弟婚媾姻娅頼以顺而成反是则尊卑易位等杀无章家未有能齐而国未有能治者故曰动容中礼而天徳备矣治定制礼而王道成矣甞遐观三代禹汤文武惇叙彜典以倡导天下而其时之诸侯秉礼以守其国大夫士遵礼以保其家下至工贾庶人畏法循纪以世其业呜唿何风之隆哉朕企慕至治深惟天下归仁原于复礼故法宫之中日陈礼经讲习纳绎盖不敢斯须去也慨自嬴秦焚烧典籍礼乃灭亡汉兴崇尚儒学礼经始显传之者十三家而戴徳戴圣为尤着圣所传四十九篇即所谓礼记者是已迨程子朱子出表章学庸遂开千古道学之统其余四十七篇虽杂出于汉儒亦皆传述圣门格言有切身心要㫖朕孰之复之靡间寒暑积有讲义裒成全部弁以序言用以无忘斯勤然岂徒效儒生佔毕云尔哉务佩服其训词而实体诸躬修措之邦国使百尔懐恭敬逊譲之诚兆庶凛撙节防闲之则徳化翔洽上嫓隆古庶乃惬朕敦崇礼教之意也夫孝经衍义序朕缅维自昔圣王以孝治天下之义而知其推之有本操之有要也夫孝者百行之原万善之极书言奉先思孝诗言孝思维则明乎为天之经地之义人性所同然振古而不易故以之为已则顺而祥以之教人则乐而易从以之化民成俗则徳施溥而不匮帝王奉此以宰世御物躬行为天下先其事始于寝门视膳之节而推之于配帝飨亲觐光扬烈諴万民而光四海皆斯义也孔子教孝之言散见于册籍而统㑹于孝经曽子以纯孝亲承斯训其辞约其指逺条贯终始综括羣论言孝之义于斯为备自颜芝藏本出于汉初考註笺释代有其人如孔安国郑康成皇侃邢昺辈无虑百余家大约皆训诂章句辨论古今文同异而求其推扩义藴达之于万事万物而皆莫出其范围者则尚未之备也世祖章皇帝𢎞敷孝治懋昭人纪特命纂修孝经衍义未及成书朕纉承先志诏儒臣蒐讨编辑倣宋儒真徳秀大学衍义体例征引经史诸书以旁通其説窃以仲尼称至徳要道以顺天下又曰教之所由生而后详列天子诸侯卿大夫士庶人之五孝此则一经之大㫖亦犹大学之言明徳新民格致诚正修齐治平也是故衍至徳之义则仁义礼智信之説备矣衍要道之义则父子君臣夫妇昆弟朋友之伦备矣衍教所由生之义则礼乐刑政之属备矣衍五孝而皆以爱敬为本明贵贱之所同也由天子之敬亲推之则郊丘宗庙典礼之义备矣由天子之爱亲推之则仁民育物抚绥爱养之义备矣无非敬也无非爱也即无非孝也递而至于诸侯之不骄不溢卿大夫之法服法言法行士庶人之忠顺事上谨身节用何一非爱敬之义推而极之通于神明贯乎天地夫宁有涯际乎哉书成凡一百巻镂板颁行竝制叙言冠于简端庶几嘉与海内共遵斯路家修子弟之职人奉亲长之训协气旁流休风四达以成一代敦厚鸿龎之治斯则朕继述先烈尊经崇本之志也夫日讲通鑑解义序史之有传其体有二纪事编辞发凡起例而褒贬之意寓于言外俟观者深思而自得此左氏之传也涑水之资治通鑑宗之据事以断是非原心以定功罪予夺之不可假如折狱然此公谷之传也崇安之春秋传宗之二者鈌其一则史学不备朱子作通鑑纲目纲倣春秋目倣丘明罗十七代纪载之文治以二百四十年褒贬之法论者谓接统春秋不虚也朕勤求治道涵泳六经之余乐观前代兴衰得失之蹟故通鑑一书披覧未甞去手顾其间论断者人各置喙间亦有当于作者之意而未能折衷于中而断于一乃命儒臣倣胡安国之体法春秋之义譔次为文依日进讲寒暑无间积嵗月而成编朕惟东周以前无史而有史盖古史之精意已大备于尚书故春秋纪十二公之事犹然二帝三王之心法也威烈以下无春秋而有春秋盖纲目之作上接夫麟经故虽班范诸史之文实鲁史笔削之遗意也而世道之升降政治之隆污于是乎在夫危㣲治忽之介判于毫芒而相悬遂至于辽絶当时或未及见而后之观者了然此不可不审其几而深究其所以然也是以论古人之行事既贵其所见之至明尤贵其居心之至公盖善论古者如水然人毋鑑于流水而鑑于止水水无成形于中故妍媸毕见于外无成形者何公而已矣水之无成形犹人之无成心也无成心者何公而已矣夫公者三代大道之行而万世法戒之权衡也朕读史甞着绪论一编实本至公之意期于至当之归而于日讲一书又以此谆谆申命儒臣既卒业将以刋于袐府颁之羣工大经大法或劝或惩灿然毕具其有裨于经世岂浅鲜也欤文献通考序朕惟治天下之道莫详于经治天下之事莫备于史人主总揽万几考证得失则经以明道史以征事二者相为表里而后郅隆可期经史而外编纂之书不啻百家其溯委穷源足资化理而部分类别便于覧观者莫善于宋儒马端临所辑文献通考一书以古为鍳则取诸文以人为鍳则取诸献一展巻间而上下千余年贡赋之赢绌人才之进退规制之沿革礼乐之废兴舆图之险易灾祥之感召是非隆替了如指掌可以为考镜之林稽古之助矣间甞披覧史册汉唐以降代有谊辟以彼更絃易辙鲜不各有张弛然而法立弊滋罕臻尽善岂非博综往事曲协时宜之为难欤语曰有治人无治法又曰师古者师其意不师其迹今歴代之已事具在自唐虞以迄宋季中间因时适变义例棼如详考事理之源流㕘以诸儒之论説虽神而明之存乎其人然率循旧章斟酌损益端于是书有借焉流传嵗乆版籍残缺特命礼臣重加补订俾成完书朕听政之余时勤乙覧爰制序于巻端以昭示海内凡我庶府诸司尚其共讨旧闻与治同道庶称朕表章之意也夫幸鲁盛典序朕惟自古帝王声教翔洽风俗茂美莫不由于崇儒重道典学右文用能发诗书之润泽宣道徳之阃奥推厥渊源皆本洙泗以故追崇之典歴代相仍或躬诣阙里修谒奠之仪洁志肃容尽诚备物其间礼数随世损益至于希风服教百代式型异世同揆莫之或二猗欤盛矣朕临御以来垂三十载溯危㣲之统绪念生安之圣哲恒虑凉薄未克祗承用是夙夜单心孜孜不倦惟我至圣先师孔子配天地㕘隂阳模范百王师表万禩朕每研搜至道涵泳六经觉宪章祖述删定賛修之功日星揭而江河流私心向往窃有愿学之志焉乃者东巡踰泰岱渉泗沂遂诣阙里亲行释奠得瞻庙貎仰圣容以为徳盛功隆钦崇宜极凡厥典礼有加前代又亲制文辞手书以勒之贞石务用导扬至教风示来兹夫缅懐曩哲继躅前贤犹思覩其物采接其居处况先师遗风余烈乆而弥新重以朕之寤寐羹墻僾乎如见及过杏坛相圃之间山川俨然桧楷如故髣髴金石絃诵之声闻于千载而上流连往复不能自已也衍圣公孔毓圻上疏陈谢且以礼仪隆重非直一家荣遇请修幸鲁盛典一书朕既可其奏乆之书成复请叙言以冠其端朕万几余晷敦勉弗遑实欲黙契先师尊闻行知于以阜物諴民风同道一庶几跻世运于唐虞登治术于三古是书也岂徒使天下后世知朕于先师钦慕无已如此且愈以见圣人之道覆帱羣伦苞毓万象即凡车服礼器之遗皆足令人感发而兴起也故赐之序南廵诗序朕念切民依咨询幽隐于二十八年春再举南廵爰自畿甸东临齐鲁沿泝江淮达于吴越曩者甲子之歳舆卫所经瞻顾闾阎观省謡俗悯怀泽国轸恤羣黎未尝一日忘于朕心已尝形诸篇咏载前集中今兹重歴郡邑见民物渐殷生业就理逺胜曩时中心慰悦又不禁吟咏及之途中停警撤跸欲以洞悉舆情数千里间百姓欢跃载路星攒云集瞻依爱戴发于至诚朕自维化理何以克洽民情益用是欿然也廼于廵歴所至沛膏泽饬官方戒民俗修典礼经武备览河防施诸事矣又发诸言或御帐殿或抚船窓吟咏所及性情在焉古人云诗言志凡朕篇章所寓时以民生风化倦惓为念即间于眺览之际抒写景物指顾河山要其寄託则自有在也因裒而集之为南廵诗一巻云耕织图序朕早夜勤毖研求治理念生民之本以衣食为天尝读豳风无逸诸篇其言稼穑蚕桑纎悉具备昔人以此被之管絃列于典诰有天下国家者洵不可不留连三复于其际也西汉诏令最为近古其言曰农事伤则饥之本也女红害则寒之原也又曰老耆以寿终幼孤得遂长欲臻斯理者舍本务其曷以哉朕每廵省风謡乐观农事于南北土疆之性黍稌播种之宜节候早晚之殊蝗蝻捕治之法素爱谘询知此甚晰听政时恒与诸臣工言之于丰泽园之侧治田数畦环以溪水阡陌井然在目桔橰之声盈耳歳收嘉禾数十钟陇畔树桑傍列蚕舍浴茧缫丝恍然如茆檐蔀屋因构知稼轩秋云亭以临观之古人有言衣帛当思织女之寒食粟当念农夫之苦朕惓倦于此至深且切也爰绘耕织图各二十三幅朕于毎幅制诗一章以吟咏其勤苦而书之于图自始事迄终事农人胼手胝足之劳蚕女茧丝机杼之瘁咸备极其情状复命镂板流传用以示子孙臣庶俾知粒食维艰授衣匪易书曰惟土物爱厥心臧庶于斯图有所感发焉且欲令寰宇之内皆敦崇本业勤以谋之俭以积之衣食丰饶以共跻于安和富寿之域斯则朕嘉惠元元之至意也夫御选唐诗序古者六艺之事皆所以涵养性情而为道徳之助也而从容讽咏感人最深者莫近于诗故虞廷典乐依永和声帝亲命焉成周时六义领在乐官而为教学之先务自三百篇降及汉魏六朝体制递增至唐而大备故言诗者以唐为法其时选本如河岳英灵中兴间气御览才调诸集其所收择各有意指而观者每有不徧不该之叹朕万几余暇留意篇什广搜博採已刻全唐诗集而自曩昔披览尝取其尤者彚为一编古风近体各以类相从计三十二巻盖讨索贵于详备而用以吟咏性情则当挹其精华而潄其芳润每当临朝听政巡行狝狩之余展卷留连未尝不悠然而有得也因命儒臣依次编注朕亲加考订一字一句必溯其源流条分缕析其有征引讹误及脱漏者随谕改定逾歳告成因付开雕以示后学孔子曰温柔敦厚诗教也是编所取虽风格不一而皆以温柔敦厚为宗其忧思感愤倩丽纎巧之作虽工不录使览者得宣志达情以范于和平盖亦用古人以正声感人之义记有之君子在车则闻銮和之音行则鸣珮玉是以匪辟之心无自而入也审此而朕之寄意于诗与刋布是编之指俱可得而见矣是为序记泉林记朕被服至道诵法孔子于诗书简册之中羮墙载见如闻其言论而接其声容者匪伊朝夕矣尝以不得一登阙里之堂观其车服礼器山川风物慨然至圣之音徽每低佪于中而不能自已廼者在廷之臣咸谓古者天子廵省方岳观察民俗朕俞其请因念岱宗在望于迈鲁郊夙昔所怀今兹可慰歳之冬月舆衞北还抵于泗水东境距其县治五十里陪尾山之阳衆泉出焉石窦㟏岈清流荡潏下合沂泗逺波悠然相传为子在川上处云旁有古寺厥名泉林陂陁幽旷树木茂密虽古今异时陵谷不改去圣人之居如此其近意者当必杖履所经周览原泉黙契道体喟然发水哉之叹者其即斯地耶于是停骖弭节瞻眺久之恍乎如有所得殆移晷而后去也夫天地无终穷流水之出于天地者亦无终穷圣人之道川流敦化万古不息与天地流水同其无终穷焉其何能已于予怀耶孔子之系易其言天也曰行健言地也曰无疆孟子之言水也曰盈科而后进君子之于圣人之道也溯源穷流学水至海亦若是焉而已矣朕既幸宫墙亲觌至止非遥而又喜泉源胜地圣迹所存而得游歴其处也遂为之记畅春园记都城西直门外十二里曰海淀淀有南有北自万泉庄平地涌泉奔流㶁㶁滙于丹陵沜沜之大以百顷沃野平畴澄波逺岫绮合绣错盖神臯之胜区也朕临御以来日夕万几罔自暇逸久积辛劬渐以滋疾偶縁暇时于兹游憩酌泉水而甘顾而赏焉清风徐引烦疴乍除爰稽前朝戚畹武清侯李伟因兹形胜构为别墅当时韦曲之壮丽歴歴可考圯废之余遗址周环十里虽歳逺零落故蹟堪寻瞰飞楼之郁律循水褴之逶迤古树苍藤往往而在爰诏内司少加规度依高为阜即卑成池相体势之自然取石甓夫固有计庸畀直不役一夫宫馆苑籞足为宁神怡性之所永惟俭徳捐泰去雕视昔亭台丘壑林木泉石之胜絜其广袤十仅存夫六七惟弥望涟漪水势加胜耳当夫重峦极浦朝烟夕霏芳蕚发于四序珍禽喧于百族禾稼丰稔满野铺芬寓景无方㑹心斯逺其或穱稌未实旸雨非时临陌以闵骈胝开轩而察沟浍占离毕则殷然望咏云汉则悄然忧宛若禹甸周原在我户牖也每以春秋佳日天宇澄鲜之时或盛夏郁蒸炎景烁金之候机务少暇则祗奉颐养游息于兹足以迓清和而涤烦暑寄逺瞩而康慈颜扶舆后先承欢爱日有天伦之乐焉其轩墀爽垲以听政事曲房邃宇以贮简编茅屋涂茨略无藻饰于焉架以桥梁济以舟楫间以篱落周以缭垣如是焉而已矣既成而以畅春为名非必其特宜于春日也夫三统之迭建以子为天之春丑为地之春寅为人之春而易文言称干元统天则四徳皆元四时皆春也先王体之以对时育物使圆顶方趾之衆各得其所跂行喙息之属咸若其生光天之下熙熙焉皥皥焉八风罔或弗宣六气罔或弗达此其所以为畅春者也若乃秦有阿房汉有上林唐有绣岭宋有艮岳金釭璧带之饰包山跨谷之广朕固不能为亦意所弗取朕匪敢希踪古人嫓美曩轨安土阶之陋惜露台之费亦惟是顺时宣滞承颜致养期万类之乂和思大化之周浃一民一物念兹在兹朕之心岂有已哉于是为之记而系以诗诗曰昔在夏姒克俭卑宫亦越姬文勿亟庶攻若稽古训是钦是崇箴铭户牖夙夜朕躬栋宇之兴因基前代巗宿丹霞檐栖翠霭营之度之以治芜废有沸泉源汪濊斯在驾言西郊聊驻綵斿甘彼挹酌工筑斯谋莹澈明镜萦带芳流川上徘徊以泳以游因山成峻就谷斯卑咨彼将作毋曰改为松轩茅殿实惟予宜亦有朴斵予尚念兹撰辰经始不日落成岂曰游豫燕喜是营展事慈闱那居髙明遐瞩俯瞰聊用娱情粤有图史藏之延阁惟此大庑㑹彼朱襮郁郁沟塍依然耕凿无假人工渺弥云壑有鹢其舟有虹其梁可帆可涉于焉徜徉文武之道一弛一张退省庶政其㒺弗臧尝闻君徳莫大于仁体元出治于时为春愿言物阜还使俗醇畅春之义以告臣邻碑文至圣先师孔子庙碑朕惟道原于天𢎞之者圣自庖牺氏观图画象阐干坤之秘尧舜理析危微厥中允执禹亲受其传汤与文武周公递承其统靡不奉若天道建极绥猷夐乎尚矣孔子生周之季韦布以老非若伏羲尧舜之圣焉而帝禹汤文武之圣焉而王周公之圣焉而相也岿然以师道作则与及门贤喆绍明絶业教思所及陶成万世伏羲尧舜禹汤文武周公之统惟孔子继续而光大之矣间尝诵习诗书之所删述大易之所演系春秋之所笔削礼乐之所修明本末一贯根柢万有殆与覆载合其徳日月竝其明四时寒暑协其序焉故曰仲尼之道一天道也朕敬法至圣景仰宫墙向往之诚弗释寤寐歳甲子十有一月时迈东鲁躬诣曲阜展修祀事复谒圣墓循抚松栝仪型在望僾乎至徳之亲人也朕忝作君启牖下民深惟夫子师道所建百王治理备焉舍是而图郅隆曷所依据哉因勒文于石彰朕尊崇圣教以承天治民之意系以辞曰遐哉三五维辟之式于皇尼山师道允植天畀木铎觉彼羣生百行以正六籍以明贤迈唐虞圣则河洛绥和动来文博礼约性天峻极伦教孔彰学昌洙泗统归素王炎汉崇儒少牢用飨厥后贤君髙山是仰予怀至圣莅彼东方音徽云邈道徳弥光郁郁茔林峩峩祠殿企慕安穷羮墙如见泰岱匪髙东海匪深敬扬懿轨终古式钦平定朔漠告成太学碑惟天尽所覆海内外日月所出入之区悉以畀予一人自践阼迄今蚤夜殚思休养生息冀臻熙皥以克副维皇大徳好生之意庶几疆域无事得以偃兵息民廼厄鲁特噶尔丹阻险北陲困此一方人既荼毒塞外复狡焉肆其兇逆犯我边鄙虐我臣服人用弗宁夫荡寇所以息民攘外所以安内边寇不除则吾民不安此神人所共愤天讨所必加岂惮一人之劳弗贻天下之逸于是断自朕心躬临朔漠欲使悔而革心故每许以不杀彼怙终不悛我师三出絶塞朕皆亲御以行深入不毛屡涉寒暑劳苦艰难与偏裨士卒共之迨彼狂授首胁从归诚荒外君长来享阙下西北万里灌燧销烽中外乂谧惟朕不得已用兵以安民既告厥成事廼蠲释𤯝灾洁祀禋望为亿兆祈昇平之福而廷臣请纪功太学垂示来兹朕劳心于邦本尝欲以文徳化成天下顾兹武略廷臣佥谓所以建威消萌宜昭斯绩于有永也朕不获辞攷之礼王制有曰天子将出征受成于学出征执有罪反释奠于学以讯馘告而泮宫之诗亦曰矫矫虎臣在泮献馘又礼王师大献则奏恺乐大司乐掌其事则是古者文事武事为一折冲之用具在樽俎之间故受成献馘一归于学此文武之盛制也朕向意于三代故斯举也出则告于神祗归而遣祀阙里兹允廷臣之请犹礼先师以告克之遗意而于六经之㫖为相符合也爰取思乐泮水之义为诗以铭之以见取乱侮亡之师在朕有不得已而用之之实或者不戾于古帝王伐罪安民之意云尔铭曰巍巍先圣万世之师敬信爱人治平所基煌煌圣言文武道一礼乐征伐自天子出朕临域中逾兹三纪尝见羮墻寤寐永矢下念民瘼上承帝谓四海无外尽隶侯尉维彼兇丑凟乱典常既梗声教遂窥我疆譬之于农患在螟螣秉畀不施将害稼穑度彼游魂险逺是怙震以徳威可往而取朕志先定龟筮其依属车万乘建以龙旂祝融骖鸾风伯戒涂宜旸而旸利我樵苏大野水涸川渎効灵泉忽自涌其甘如设为犄角一出其西一出其东中自将之絶域无人兽羣自掩五日穷追彼狂走险大歼于路波血其孥翦其党孽俘彼卒徒衆乌昼号单马宵遁恐久驻师重为民困慎固戍守还辕于京自夏徂冬雨雪其零载驰载驱我行至再蠢兹穷寇昏惑不悔我编我氓以休以助爰宁其居爰复其赋藩落老稚斯恬斯嬉歳晏来归春与之期春风飘翩扬我斾旓我今于迈如涉我郊言秣我马狼居胥山登髙以眺闵彼弹丸天降兇罚孤雏就羁三驾三㨗封狼舆尸既腊枭獍既狝豺貙大漠西北解甲弃殳振旅凯入泽霈郊卜明禋肆赦用迓景福昔我往矣在泮饮酒陈师鞠旅誓屈羣丑今我来思在泮献功有赫颂声文轨来同採芹採藻颂兴东鲁车攻马同亦镌石鼓师在安民出非得己古人有作昭示斯㫖缅维虞廷诞敷文徳圣如先师战慎必克惟兵宜戢惟徳乃绥亿万斯年视此铭词东岳庙碑文京师朝阳门外向有东岳庙自元明迄今歴有年所康熙三十七年居民不戒而燬于火其明年朕发广善库金鸠工庀材命和硕裕亲王董其事不劳一民不兴一役经始于三十九年三月讫工于四十一年六月不三歳而落成殿阁廊庑视旧加饬焉夫五岳为名山之长而泰山尤羣岳之宗于时为春于徳为仁而其神之灵又能肤寸成云霖雨天下故诸岳止祀于其方而泰山之祠徧宇内崇徳报功所从来久矣朕即位以来殚心治理访求民隐阅视河工屡经鲁地皆命专官致祭凡以为苍生祈福祉也兹朝阳既都城之巽位而东岳庙又适在其地则因其方位之宜以隆望秩之典亦礼之可以义起者然则斯庙之成也神既得所凭依而民亦遂其瞻仰自兹以往风雨以节寒暑以时俾海宇得休养生息以共乐于丰穰之世庶于朕四十余年惠爱黎元之意其稍有慰乎爰书重建之歳月以昭示来兹云尔彚宗寺碑文我国家承天顺人统一寰宇薄海内外悉宾悉臣自太祖太宗握枢秉轴驾驭风云䝉古诸部相继効顺暨于朕躬克受厥成前所未格㒺不思服惟喀尔喀分部最多而又强盛朕绥徳辑威薫陶渐革二十余载七家之衆既震且豫咸来受吏乃除其顽梗扶其良弱钖之封爵卑以土疆朕亲北巡以镇抚之于康熙庚午之秋大宴赉于多伦诺罗四十八家名王君长世官贵族靡不毕集拜觞起舞稽首踊跃盖至是而要荒混同中外一家矣酺赐既毕合词请曰斯地川原平衍水泉清溢去天闲刍牧之塲甚近而诸部在瀚海龙堆之东西北者道里至此亦适相中而今日之筵赏敷钖合万国以事一人又从古所无也愿建寺以彰盛典朕为之立庙一区令各部落居一僧以住持朕或间歳一巡诸部长于此㑹同述职焉至于今又二十余年矣殿宇廊庑钟鼓台阁日就新整而居民鳞比屋庐望接俨然一大都㑹也先是寺未有额兹特允寺僧之请赐名曰彚宗盖四十八家家各一僧佛法无二统之一宗而㑹其有极归其有极诸䝉古恪守侯度奔走来同犹江汉朝宗于海其亦有宗之义也夫是为之记以垂永久云皇清文颕巻首二卷首三钦定四库全书皇清文颕巻首三圣祖仁皇帝御制文杂着读大学自古治道盛于唐虞而其所以为治之道即其所以为学之功后世圣人绍眀厥绪以诏来者虽渺然千百载其大义㣲言岂有殊指哉大学首言眀德新民诚不异于尧典所言固可因以推论其符合之故而溯其所由致力之端矣尧典曰克眀俊德以亲九族九族既睦平章百姓百姓昭眀协和万邦黎民于变时雍大学之言眀德新民曰格物致知诚意正心脩身齐家治国平天下此所谓先圣后圣若合符节者欤其言克眀俊德者统言之也犹大学言眀眀徳也格物致知诚意正心脩身者分言之也而尧典阙然未眀其义葢甞以是而求之书曰人心惟危道心惟㣲惟精惟一允执厥中则其所以致力之端不外是矣夫曰惟危曰惟微则辨之不可不早辨所贵致其知矣曰惟精则格物之谓也知之既极其眀则守之贵极其诚曰惟一则诚意之谓也以至正心脩身皆主于一而允执厥中之义以全继此而家齐国治天下平胥于此受裁成焉孰谓十六字之心传不可以括大学之全书欤朕于帝王脩已治人之道虽日加自励而未之有得念大学所由致力之端而合之尧典以眀其义云读周礼书后周礼一书先儒信者半疑者半其疑者曰周衰诸侯灭去其籍自孔子时已不具至孟子时尤残缺莫考故曰其详不可得而闻夫孟子当秦未燔书之前已不见周礼汉世焉得而有之且其大者莫如建官封建井田诸事然东西都为地甚狭何得王畿道里四方各距千里宫府内外官制何得比夏商遂益万倍五等封地何所幷徙而能斥大九州沟洫井田乡遂公邑何以利害同而法制异其为后儒伪造之书而非周公之旧也其信者曰周礼寓兵农则以井田定惟正则以什一教万民则以乡遂飬士秀则以学校治天下则以封建其要有六典八法八则九柄九贡九式之序其次有祭祀朝觐冠昏丧纪师田行役之条无不详备周宻虽其间细𤨏职事或出后人附㑹然大体要所在非圣人创建不能也朕谓二说皆儒者读书考究之言未可偏废若夫帝王法古致治总在师其意而不泥其迹孔子曰殷因于夏礼所损益可知也周因于殷礼所损益可知也夫损益者因时制宜之谓程颢曰有关雎麟趾之意然后可行周官之法度朱熹曰周礼是圣人姑为一代之法尔到可用处圣人须别有权变之道诚哉斯言夫泥其说而用之王莽王安石遂致流毒天下若师其忠厚之意以措诸纪纲法制之中则何遂不可比隆成周朕故以孔子及程朱之言为读周礼法七询体元主人膺期运抚寰海纪星次者垂七十年临云陛者周六十载常以薫风应律梅雨戒涂驻跸兴州之域栖神无暑之区追畴昔感居诸意怫郁乎其不舒也自冲嵗承基弱龄亲政敬天眀威察民视听夙寤晨兴虑惭前圣更歴多艰无忘执竞有若三藩叛命尾大必芟氛连海峤烽起西南选熊虎鉏豺豻驱以雷扫以电神弧弯而天狼落枉矢飞而妖鸟散覩六幕之尘清费八年之庙算黄淮幷溢决岸溃茭波漂百室道阻千艘翠华频省橇檋周遭然后息桃花之怒浪平竹箭之惊涛人归庐井帆接亭泉安知候之寒暑而躬之焦劳也西戎跳踉窥我藩籞张皇王师陵厉禁旅再嵗三征云屯颷举越瀚海度碛卤忘渇饥均甘苦夫乃馘冒顿服侯㹪紫鷰徐入朱鹭凯还虽守成而述事等缔造之囏难也至于户口繁滋禆瀛表里地震天灾习闻前史岂有遐遗痌瘝在已昼膳弗甘宵眠屡起恩不踰晷泽必下行牂羊靡叹鸿鴈辍鸣民咸安其居而后释然于中情也躬不遑息心不自逸于兹五纪常如一日内则畏天闵人勤身恤物外则沐雨栉风冲霜犯雪扰灵府损精和荣卫结轖神气消磨年芳冉冉星髪皤皤劳稍渉而輙倦歩方跬而虑蹉思每短于再审事旋忘于既过来日不可期去日已苦多矢干惕以时行恐菁华之莫继彼曦轮之既中异东隅之初丽将息意而燕游凛鸿业之攸系诫一篑之功亏宁始勤而终替疲形竭智永思长吟歴年久而虑愈逺阅事多而忧弥深冀家给而人足财未阜于虞琴语风移与俗易化未致夫仪禽慕视履之元吉知上佑之难谌其何以寛无穷之烦念发垂老之欢心于是左右侍臣文武有位二氏缁黄九流方伎奔走辇下负曝献暄愿言舒志钖福元元主人乃博采不遗从容顾问俾无忌讳各摅厥藴近侍之臣进曰窃闻帝王之为乐也祕苑闲宫游宴有所班输是营千门万户阁通徃来楼迷去住亭名临月台称黏雨黄金作屋玳瑁为梁文榱绣栱漆瓦雕墙间以沉檀饰以璇珰晓日照而后庭流影㣲风起而数里闻香则有夏宫妹喜殷室有蘓异扇揺其丹鹊嬖人献于赤乌龙漦褒艳骊戎晋姝脩眀辞越夷光贡吴戚姬偏宠邢尹并都协律女弟讴者子夫帐中妆若月之蛤枕前分不夜之珠机絶巧工鍼神善制蝉飞薄髩星荧髙髻思香竞媚㸃膏逾丽羊车恋竹叶之扉马射簇芙蓉之骑舎利穆婢小怜冯家莲上玉儿桂邉丽华长蛾赐果憨女司花太真之鲜葩解语窅孃之新月乍斜莫不秀发秾姿横生逸态顾影有双当时无对别有班姑倢伃左姝脩仪兰英献赋上官评诗采苹乐府花蕊宫词咸摛华以待诏或称羙于占辞尔其熊毛席绿象乎簟白时窥绮牕遥映红壁钿缀金虫钏裁琥珀袍飞琼以流翠裙纎绡而染碧时则兰苕才露梧树未霜纷瑶台之窈窕度釦砌以徜徉喜方隅之晏清感节序之廻换贵人生之行乐及良时而酣醼爰有龙膏始酿马乳初来翠涛百榼紫霞千杯麒䏖麕髓猩脣豹胎云鸧泽鹄渊鳞江鳃错穷四海珍贡九垓蓐収动桂勾芒调梅于是衆伎俱陈八音齐举笙鸣鳯翼筝移鴈柱酆琅折栁之笛朋肯催花之鼓筚篥则桃皮含商琵琶则檀槽促羽杂沓繁㑹激扬清讴新翻水调唱彻凉州韵细而唇朱㣲粲声凄而眉黛暗愁随红牙之缓缓协赤玉之悠悠彩云仙队素霓舞列长里吸华轻裾回雪钗潜摇以逐歩珮徐锵而应节翩鸾影以遥瞻希龙颜之豫悦及乎银釭既烂铜漏犹迟惜余欢之晼晚顾綵笔之葳蕤授简尚宫歌以系之歌曰拂巾接槃曲既扬妖姬素靣华月光上为衾帱卫风霜下为履綦愿同行日车永永驻扶桑千秋万嵗乐未央若此乎徴新声选丽色荡乐娱心不知所极今主人乃钦钦翼翼勤而不息富有万国而寸阴是惜泊然无以为欢臞然类于山泽盍释万务撷衆芳暂取以为消忧之术怡神之方乎主人曰昔甞览乎沫水故墟骊山荒殿姑蘓之台琼花之观金粉埃尘喟焉长叹厉阶召旤败德累名宜鑑倾城之辙毋招伐性之兵年之少也不留聪眀今垂七十矣宁复溺志于色声文学之臣进曰清眀在躬声色不迩惟圣右文请陈皇始龙马示象庖牺作图系辞赞翼三古同符邵演希夷程刋辅嗣朱集厥成推本占筮事济民用理洩天秘百篇嬴烬及汉稍传济南则属读诘屈阙里则科斗聨蜷照乘犹遗连城斯得执简皆圣人之徒嘉言实王者之式齐韩暨鲁各以诗名毛受子夏郑继其声序由卫宏疏缘刘焯自西晋以孤行至南宋而启钥春秋五家邹夹无闻公谷口说左据旧文洛闽未遑张胡齐辔莫参笔削之功谁炳衮钺之义郁郁周礼制自元公书成定鼎官补考工仪礼为经礼记为传河间之逸者已多小戴之存者未半至若史家之体祖于典谟编年纪事左氏遗模迁承谈基固纂彪业振古流芳将来取法范删衆籍陈纪三方汉之仲季何其炜煌晋书天文淳风妙解沈约词人宋志博采伯起撰魏子显着齐自兹厥后仅而有稽梁陈齐周志皆无述隋书效宋五朝咸悉索头岛夷交相诋诬延夀后出南北部区唐书新脩欧宋分庀视刘之旧最得统纪五季自郐芜而弗理卓哉庐陵庶追腐史司马通鑑甲子是编搜积巻于秘阁陈炯戒于讲筵猗纲目之大义掲羲娥以髙悬均左右史之旧职续书春秋之薪传若乃南薫作歌晨露流咏池上答白云之謡沛乡起大风之兴忧民鱼而瓠子功成喜天马而流沙道夐帝京十首雄气无俦东堂三杰睿藻偏优太和之古调清峻大中之曲宴唱酬莫不包含黼黻敲戞琳璆溯敕㡬之命意同巻阿以来游至于穗启神农鸾徴少昊禹碑甚竒汤鼎为寳周穆纪日汉章名草宋文规模于子敬齐髙吐纳夫僧䖍孝建之翰墨驰誉永眀之笔力象贤梁帝观钟繇之意陈王品嗣真之篇逮夫贞观妙入羲域瞻屏风而叹草书登御牀而取飞白睿宗则五云纷飘眀皇则八分英特是皆鸿骞鹤舞虎卧龙跳寄闲情于缃素绚殊采于珠韬今主人躬上圣勤下学体太极超先觉折中四府等量百王乙夜未甞停于览酉山无所秘其藏爰申石渠之论载广虎观之议考代叶之隆污较简册之同异固理熟而神融非玩物而丧志也圣又多能道兼衆艺体工六文词髙五际逄风之清畅瞩川岫之澄幽拂宣毫之圆健试剡藤之刚柔月露吟而意逺烟云落而势遒韵金声而玉振象日字与奎钩岂不兴酣情逸俾弥性而优游乎主人曰经观大义母为华叶史贵徴信匪夸渉猎入圣之阶梯具在临人之鑑戒斯凭允平生之所好虑垂耄之弗胜未免披吟亦事楮墨不争文士之长宁诩书家之则聊抒写于一时何余情之可释介胄之臣进曰文以饰治武乃申威雕虫之技壮夫不为请论我国家军容之赫赫战功之巍巍也风后握竒力牧为将蛇鸟连营貔貅列仗殳执星庐戈环玉帐扛鼎夸雄翘关示壮甲胄则饰贝齿缀朱綅精皆浴鐡丽悉缧金百叠之蛇鳞䕶臂重镮之鲛铠当心剑㦸则兰叶凝霜莲花舞雪龙讶津腾鲵惊水截雍狐之锷千攅湛卢之锋万列弩矢则燕山之角朔漠之蓬削夏箭规唐弓鲸牙耀日鹑尾迎风羽横空而猬黒镝卷地而尘红若乃骥产乌孙驹来赤水垧满丹髦谷量緑耳六印联珠三花散绮驾兹白于辀辕豢乘黄如鹿麂贡道通戎政理刍牧攸宜蕃庶莫纪爰分锦埒并鞚金羁珊瑚之鞭霞举玟瑰之辔星驰左御周舆右陈殷辂樊缨则五色纷垂闟㦸则重牙毕驻于时塞树初丹沙茅尽白彤云笼帐殿之髙素月吐邉墻之隙八校清涂九斿照陌斾猎猎而穿林马萧萧而度碛万骑宻布两翼斜张火眀廻野角转遥冈阵合而潮声乍卷围圆而虹影何长车邉獒勐绦畔鹰苍胫随草偃爪挟风飏毛飘飘其渐下足趯趯而全僵于是武士奏能烝徒雄发或拉豹以推斑或豢貒而磔骨哂狼顾之尾㚄喜熊挣而掌滑饮镞而苍鹿羣唿投罟而银麞早蹶至若芳洲日霁春渚氷消狩南畿之广淀按五花于轻桡舟联鹅鹳之形浪蹙翼箕之势弋必待飞缴无及细习水战之神机授泽虞之节制家秘珠玉之钤士拥戈矛之锐既令一而力齐亦恩深而忠励且我皇朝拓宇纮极来同罗地天之上下包日月之西东絶漠在藩篱之内荒服尽庭庑之中蠢兹孽丑恃其遐逖蛙谓井寛螳张臂力我军乃经无皁歴不毛水名寒暑山号鏖鏊瘴烟昼宻讹火夜烧然而勇思敌忾义奋同袍度危轻于飞鸟攀险㨗于悬猱欢声动油幕和气逐星旄刀刺而甘泉涌旗展而毒氛消惊从天而忽下纷穴地以潜逃俯瑶池之浩荡陟普陀之岧嶤渡金沙而拔帜定三危以鸣铙是则域絶梯航名遗图史昔阻殊方今为同轨六师告㨗万方送喜功髙涿野化嫓虞阶扈征不逮殷武莫侪宁不足以鸣亿代之恺乐释一人之忧怀乎主人曰天有雷霆功同风雨圣作弧矢道济干羽安不忘危训兹貔虎率由周礼嵗有蒐苖抟犀兕以作气冒风雪以习劳羽林兮亲率琱弓兮手操垂老兮不懈匪乐此兮游遨感唐宗之殪豕犹技痒而自豪何䧺心之欲逞而英武之难韬八荒在闼七德有征不得已而后用计万全而谋成虽屡闻于露布长戚然其靡宁固不恃太平而弛备亦非矜逺畧而佳兵释氏之流进曰佛道崇虚不以威力常生欢喜之心必在清净之域粤自日升法界云散梵天古来证圣今刼当贤善慧夙愿罗卫因縁梦占白象胎置金莲徒衆则降生百亿光眀则遍烛大千发念四门凝神十地脱屣王城披缁林际安歩而青雀环飞跏趺而火龙戢势当眀星之出时应执月而度世其为道也戒行为本禅那为趋精进何勇忍辱如愚惟一真之自在忘色相之有无悬灵台之澄镜出浊水之眀珠诞先登于慧岸乃永超乎迷途离欲尘而皓㓗变苦海为懽愉其为教也大拯羣生普济万有三乘可阶六度是牖雷鼓扬声霜钟虚受洒甘露以息心闻妙音而稽首意树生夫善果情田薅其害莠照暗室以芳苡擢汚池之瑞藕禆主化之淳和跻黎元于老夀尔其腾辉周室皎像汉庭蘓由识兆傅毅通灵天竺写范石室缄经法显于迈遍觉遐征访鸡足之故迹启鹿苑之旧扃竹简志其周歴松枝感其专诚则贝文自兹盛出金字于焉流行矣又有伊存初授迦罗始辑赵地宗澄秦都礼什宣译大藏渊思秘笈跋陁栖踪于少林难提摹影于洛邑此则法雨之东被而禅风之西入也然乃律论虽着心印未承达摩逺届爰示真乘珈棃转付机契斯凭北宗神秀南𣲖慧能花开互叶燄发千灯是皆黙悟妙圆深通圣谛受如来之法眼嗣大士之苖裔夫其超九劫而授记继六佛而仰瞻现白毫之功徳显紫色之庄严天上天下其尊无对世出世间此道为贵是以帝释皈依人王崇事元魏则一万三千所江左亦四百八十寺莫不塔规雀离宇肖鹫峰花林霭霭兰若丛丛须弥巍殿兠率浄宫盘承团露铎和髙风六牙殊壮九级神功升堂则月容霄表蹑梯则人语天中亦有剪綵刻檀雕银镂玉香刹之金翠二丈幡幢之珍寳百斛龙鳞敷席鳯毛隐褥荐琼膏而乳融焚瑶髓而烟馥现路衢之庆云耀坊市之华烛洵佛事其焕俨转法轮于大觉熙万年之鸿祚颂五位之茀禄今主人无量夀相种大福因脩成亿劫𢎞济兆民随喜法喜能仁当仁迈应声之前迹猗感运而降神愿阐真如之教永绥极乐之身主人曰释氏之道湛然虚凈脱离六根眀心见性无恶无善岂达性命似此狂㕘又安能敬顺动静以循环匪偏枯于寂定包理数其纷罗何谈空而作圣虽了彻乎三生亦奚禆于国政既尘芥夫山河宁存心于万姓舍身同泰迎骨鳯翔垂鉴前史曷云其臧敬而逺之圣言孔彰道家之流进曰释开觉路老合儒宗直窥元奥大启仙踪原夫有物混成㝠㝠窈窈先天地生字之曰道阴阳互根坎离相抱本气祖于太虚藴谷神之至寳绛宫爣烺玉房逶迤木公金母姹女婴儿龙虎森列昴毕交驰神资澡雪妙合希夷为导引法为飬生主枢动不蠧水流曷腐揺天柱击天鼔熊经鷮息猿攀鸟舞戏五禽而荣昌祛三虫而轻举六斋清浄十戒精严元关自扃尺宅长缄澄空镜皎活水波恬戕身之斧罔触爽口之味奚沾心欲葆真鼻先视白息由意调气縁思积抱一兮探珠守中兮栱璧存想而槖籥开内照而津梁辟尔乃纳新吐故吞㬌含光絪緼太始唿吸元阳丹田郁鬰炁海泱泱紫雾腾于上谷黄芽茁于中央廼有华池旁流璇露寳液潆洄琼浆布濩六府潜疏百骸毕注汲醴井而难枯灌灵根而永固若乃九三列鼎六一和沙烟浮金灶乳吐瑶葩刀圭散雪铅汞蒸霞充粮而煮白石掷米而成丹砂别有氷园之𤓰玉文之枣瀹术同调茹芝共𢷬籛铿啜桂以緜龄务光哺薤而夀考偓佺食松而飞行南岳采苓而助姣王兴换骨于菖蒲鳯纲咀华于卉草饵八石而方瞳服一丸而紫脑所以至人禀二气运三真按七候具五因保戊巳守庚申朝噏鬰仪夕采结璘内则九还毓性外则寸匕回春炼形为气化气成神烈焰莫灼弱水难沦金玉其色日月为身绿毛不藁頳頬长新则有赤松雨师崆峒亲访作歌黄竹授书河上笙吹缑岭袖挹浮丘窦令乘龙而上下琴髙控鲤以遨游时而矫举层霄遥征瀛海眺员峤之崚嶒憇方壶之爽垲九色之鸿蹁跹三素之云叆叇霓旌荏苒以排烟螭衣陆离而绚彩芝童导舞桂女擎觞雉羹箸腻麟脯盘香鹤奏延年之曲鸾吟益夀之章挥三千之琅简骋十二之文凰县圃之景光自爱蕊宫之娱乐偏长今主人体干元握太乙凝刚健之精造冲虗之室简㡬务之焦劳导皇躬以宁谧元始道合澹穆无为飬一心之和畅致八极于雍熈固性命之真乐仁夀之良基不得谓太上道妙与圣治而两岐也主人曰道法自然为天地根老氏之学能飬其真流而成弊刑名放荡长生久视语益惝怳况神仙之杳𣺌气歴劫而难聚纵白日兮飞昇与世道乎奚补慨秦汉之徃事求方药而何愚用清净而获效宁化羙于皇初飬身夀人儒者有道保合太和何取黄老医术之臣进曰衆家纷纶各有所宜导和释结常守惟医虽方技之小道诚亲切而神竒自古炎农始宣药品形色必区性味攸审亦越轩辕继作内经运气惟叙部候聿眀岐彭扁俞振扬辅导君臣佐使之相须神圣工巧之毕到勒诸玉版典在灵兰遭嬴禁而无恙嫓羲易而永传尔乃鸑鷟鸣岐姬公制礼职领天官务宁王体调和食饮滋息本根精神欲其内守政体先乎理身左氏作传载秦和之诊视马迁述史序仓公之证治备演鸿术兼表竒事嗣是长沙贤守垂金匮之要句漏仙令集玉函之妙华阳别录太白千金逓相授学不辍披寻犹复从壶中之幽叟搜肘后之秘藏门带杏林而霏雪宅留橘井而浮香三世之名着十全之实彰以臣愚管仰揣圣躬非有阴阳胜负侵其外喜怒嗜慾伐其中特以怀万古之永图钟四表之遥情忧虑太逺则费神智计过周则耗精黙识成性偶难忆于忽遗通㣲必睿时不属于思维得上药以为助自壮盛而不衰西土浮阳作甘羙草式和羣品首资国老瑶光散彩人葠具形恒腾紫气亦闻唿声彤丝上布皓苓下生松腴不朽伏莵通灵苖名小草本为逺志醒心是赖出处非异尧韭天降昌阳引年百阴感气九节蟠根隰产惟苄地髓凝黄从下㑹意沉者尤良令应金蕋族辨苦薏龄延妙用露裛佳色藷藇脩脆月盘煮糜生则腻滑干収乃宜龙眼繁实粲若骊珠蜜脾无滓益智有余斯皆可以开心安神填精辅志久服轻身近验强记他若忘忧树之丹棘合欢赠以青棠犹以力㣲效浅未敢贡于尚方也至于筋力小勚血气异候乐不疲而觉强足容重而嫌后固无事于按硚更靡假于鍼灸虋冬蔓茂经验紫㣲日行三百有过鶱飞天精地骨枸杞还壮吠尨隐丛仙人作杖交藤如斗山翁成瑞髪重鬒黑歩逾便利伊仙灵辅足最神栁诗所歌不越盈旬穗象郗蝉性着逐马丹参曾试萧炳非假以之汤液去患若风之吹云醪醴取益若寒之回春凡臣所陈气择其平味简其良品无迂僻用必经常屏金石之多悍舍虫兽之微毒先甞奚待乎九折奏御方迓乎百福烦悁涣释动作轻安加由绎而思弥永循端末而记益全襟舒兮怀畅色泽兮体胖何必髙居深念鬰悒心颜乎主人曰古帝垂经以原其本良师立方以使之平能回气化有禆生生止祛疾疲匪驻年龄食惟谷味滋以姜桂若服药之过多反五藏之为累况乎出产殊地採造愆期质同效异物是时非试不获应久愈失宜甞探求者歴载犹影似而未眞欲综览以着书恐贻误于后人思邈有逹言飬性先自慎宁以忧畏为本勿惟药用是信于是有巖阿一老皓髯朴貎击壤行歌韬华閟耀稽首山庄之门上献刍荛之言曰诸臣所论恶足以知主人哉昔者唐虞三代之治也尧德曰钦君道之大虞廷交吁动色儆戒夏后克艰其政乃乂成汤慄慄临渊是慨文王烝哉敬止不懈武受丹书户牖铭诫谟诰雅颂歴古相传于赫天命眀徴圣言匪四海之为富将康济夫黎元匪九重之为贵将仰荅夫苍旻理庶官而无旷躬万㡬而必勤思艰鉅之负荷虽细微而靡捐不以天下为乐惟知为君之难今主人稽正学披徃牒溯百世之绪系亿年之业抚幅员之广博覩民物之繁稠日方中而恐悚雨未至而绸缪譬朽索之驭马喻洪波之载舟览青史以申鉴纡黄屋之深筹何一夫之可胜何一事之不可忧乎乃若内外建官贤才是树用牧闾阎用治军赋废耳目而任心岂英髦之可遇爰询访于羣僚曷由消夫党附或显名于卑秩逮位髙而改度倘审察之未精将轻信而成误又若蠲租赒食益下之经先时峙备廪庾宜盈本常平之良规参社仓之遗轨非纲纪之得人徒名存而实诡及临事而设施贵周宻于条理茍奉行之不臧竟何禆于井里法惟禁暴德在好生律令不用道化以贞自亲民之守令已莫必其得情况受谳于槐棘凭案牍之权衡罚虽薄而求当乃克慎乎祥刑每登中于嵗杪占贯索之空澄若此者自非主人离照不遗干纲独运则何以肃官方解民愠作元命申清问百工允釐有条而不紊乎主人曰隐者之言羙矣然终奚以释吾怀耶对曰王者之道父干母坤严恭寅畏罔间晨昏维天之怒风烈雷焞侧身脩行言省其愆维天之喜景星庆云婉容愉色以承其欢视无形而若见听无声而如闻俨精禋于二郊通志气于两间命变化其靡定福不可以倖干恒跼蹐而斋慄敢戏豫以自寛代天治物绥御遐迩睠此苍生实吾赤子彼鞠育之慈恩固疴痒其一体崇责任于元后曽何分乎毛里纵遥隔于帝阍如号啼之在耳果诚心而求瘼斯致颂于乐只宜乎举膳踰昃求衣待旦苦身劳形耄期忘倦卜天行之泰否审人情之萃涣善罔小而祥基恶罔大而旤臶履虎尾以操心渉春氷而虑患笑与频其不假处闲燕而斋庄恐潜移夫威福杜窥伺之在旁治与乱其倚伏迨眀盛而思防炳㡬先以逺照用巩固夫苞桑信盈虚之有数脩人事以为常筮艰贞以旡咎岂宴安之可尝感晚节之易改永垂警夫怠荒期初终以如一运不已之阳刚虽齿发之就衰尚黾勉以自强纵精力之渐耗讵惕厉之可忘是则主人之忧勤也天高地下与之偕极日徃月来周而无息举天下之人莫可与分其责而又何术以自欢何时之能释主人曰隐者之言实获我心有志未逮我思益深夙披诵夫尚书揽帝王之金镜君子所其无逸裕大猷以立政又观玩夫周易综㣲言于四圣能恐惧以致福兹得中而履正殷忧劳勚习与性成学于古训不敢荒宁前途之计后世之寄畴勤畴恤繄余是视兢兢业业不知老之将至皇清文颕巻首三卷首四钦定四库全书皇清文颕巻首四圣祖仁皇帝御制文连珠连珠朕尝观扬雄博综艺文叙述短章名曰连珠班固贾逵傅毅诸人相继有作昔人所谓辞丽言约合于古诗讽兴之义良不虚也效其体作数首以示侍臣虽亦假物陈义至于託寄髙逺殊让古人尔葢闻动静互宅所以乘隂阳之机张弛咸宜所以体刚柔之撰是以春温秋肃四时之玉烛常调山结川融八柱之金枢永奠葢闻海水纳其所岀故浩大而无涯车轮复其所过故广逺而不滞是以善由虚受而万物归懐徳本健行而上天合契葢闻仁义之性不因地而迁移贞白之姿不随时为丰啬是以兰蕙生于幽谷不以居僻而损其芳松栢产于茂林不以嵗寒而凋其色葢闻知礼乐之情者能作识礼乐之文者能述畴非圣而克开畴非明而弗失是以黄轩肇则道协隂阳姬旦承谟制叅忠质葢闻文治深则武功大恩施溥则徳威扬是以秦爇诗书再世而致咸京之炬周传官礼一戎而垂镐室之裳葢闻㤗岱为五岳之宗谓其居髙而不亢沧海为百川之长谓其兼容而有余何则过刚则凌物至察则无徒是以道主敬民若驭朽索之马心存爱物宁漏吞舟之鱼颂二典颂粤稽伏羲始画卦象而未有文词仓颉造字而篆籀之传亦多淹失上古文章之见于六经者殆无有先于二典者矣朕服习尚书景慕勲华之徳业羮墙见焉窃以为包罗千古之治术无有出其范围者朝夕涵濡用自励朂爰作颂曰煌煌二典邃古所传干纲坤维岳峙星躔如海负地如日丽天六经诸史肈开厥先钦明濬哲恭让塞渊至徳在躬光被八埏寅饯授时法创玑璇后之仪象咸取则焉巡岳考绩畴咨简贤后之命官率循罔愆文质而奥事简以全髙明博厚治象岿然夏商而降踵武鸿编支分派别谟诰丕宣散为万象流为百川仰瞻帝典若陟泰巅伊予夙夜诵习有年望洋测海弗惮精研遥遥统绪深愧仔肩永言祇颂躬自陶甄禹陵颂朕閲视河淮省方浙地会稽在望爰渡钱塘展拜大禹陵庙瞻眺久之敕有司嵗加修葺春秋莅祼粢盛牲醴必丰必䖍以志崇报之意时康熙二十八年二月十五日也缅惟大禹接二帝之心传开三代之治运昬垫既平敎稼眀伦由是而起其有功于后世不浅岂特当时利赖哉朕自御宇以来轸懐饥溺留意河防讲求疏濬渐见底绩周行山泽益仰前徽爰作颂曰下民其咨圣人乃生危㣲精一允执相承克勤克俭不伐不矜随山刋木地平天成九州始辨万世永宁六府三事政敎修眀㑹稽鉅镇五岳嫓灵兹惟其藏陵谷式经百神守䕶松栢鬰贞仰止髙山时切景行赞至圣先师孔子赞葢自三才建而天地不居其功一中传而圣人代宣其藴有行道之圣得位以绥猷有明道之圣立言以垂宪此正学所以常明人心所以不冺也粤稽徃绪仰溯前徽尧舜禹汤文武逹而在上兼君师之寄行道之圣人也孔子不得位穷而在下秉删述之权明道之圣人也行道者勲业炳于一朝明道者敎思周于百世尧舜文武之后不有孔子则学术纷淆仁义湮塞斯道之失传也久矣后之人而欲探二帝三王之心法以为治国平天下之凖其奚所取衷焉然则孔子之为万古一人也审矣朕巡省东国谒祀阙里景企滋深敬摛笔而为之赞曰清浊有气刚柔有质圣人㕘之人极以立行着习察舍道莫由惟皇建极惟后绥猷作君作师垂统万古曰惟尧舜禹汤文武五百余嵗至圣挺生声金振玉集厥大成序书删诗定礼正乐既穷象系亦严笔削上绍徃绪下示来型道不终晦秩然大经百家纷纭殊途异趣日月无踰羮墙可晤孔子之道惟中与庸此心此理千圣所同孔子之徳仁义中正秉彛之好根本天性庶㡬夙夜朂哉令图溯源洙泗景躅唐虞载歴庭除式观礼器濡毫仰赞心焉遐企百世而上以圣为归百世而下以圣为师非师夫子惟师于道统天御世惟道为寳泰山巗巗东海泱泱墙髙万仞夫子之堂孰窥其藩孰寻其径道不逺人克念作圣石鼓赞朕释奠先师扵国学观石鼓于庙门之两庑缅懐周宣迄今二千余年而中兴之烈岐阳之蒐俯仰如昨鲁壁汲冡缺有间矣此文此石独焕然与日月争光是三代法物之仅存者也今列在太学实斯文之盛尝寻绎榻夲推详其遗义有㑹于心焉乃为赞曰猗欤周宣缵绪文武一时从臣方叔召虎蒐于岐阳陈列斨弩镌功告成伐石作鼓以歌以铭载规载矩岂备考击致烦蒙瞽鼓鼙思将义葢有取歴二千年铄日蚀土蝌蚪失传剥落谁补车攻马同麀鹿麌麌晨星缺月完句可数天门詄荡岐山翔舞轩颉是班钟王敢伍陈在泮宫设于廊庑是切是磋匪击匪拊桥门观礼如对簋簠庶㡬文治再见三古箴讲官箴予企至道覃思简编朝夕讨习礼茂讲筵诗人有云显示徳行启沃惟贤庶㡬金镜尔列词苑峩峩在廷细旃广厦论史谈经体之行之朕躬是力载献载替尔职宜饬母务𠞰説母茍雷同毋缪扵正毋悖厥中在昔大儒称先则古臯䕫是师言规行矩谊贵翼励先正其心尔茍勿欺吐词足钦讵曰名义可以涂饰讵曰圣贤可以蠡测关闽濂洛炳矣心传撰述大㫖庠序宗焉用昭儒修用𢎞敎泽尔其勉兹尚无攸斁台省箴台省之设言责斯専寄以耳目宁取具员通眀无滞公正无偏党援宜化畛域宜捐洞逹政体斯曰能贤古昔诤臣风规凛然訏谟谠论垂光简编朕每览绎如鑑在悬居是官者表里方直精白乃心充广其识国计民生臧否黜陟凡所敷陈敬将悃愊风霜之任以惩奸慝抟击之威以儆贪墨毋摭细务茍塞言职母纷成宪妄逞胸臆书思入告当宁对扬沽名匪正营私孔伤或藏嫌怨谬为雌黄受人指嘱尤为不臧形诸奏牍有玷皂囊职司献替亟宜审详敬尔在公风纪巗廊箴词用朂诞告聨常督抚箴芒芒方域分理需人岳牧之选实惟重臣寄以封疆千里而逺地则星罗令犹风偃控摄文武统驭官司绳违纠慢宣徳布慈㢘善是旌贪黩毋宥小眚是矜呑舟毋漏彼昏而墨日削月朘或市徇纵以恣挢䖍泽不下殚民隐㒺恤政廼不和为时蟊贼曽是源浊而流则清曽是表正而景则倾职汝之由是曰旷坠轸我元元保釐奚頼天命天讨我不敢私朂哉有位敬聼箴词守令箴五等封建古今异宜郡县之制百王同规壤地磐牙提封棊峙大者一州小则百里有社有稷有民有人守令何职职兹拊循劝农课桑宣条设教偃风以徳从星惟好毋营筐箧毋急簿书悃愊之治嵗计有余莫髙匪天而卑其聼莫愚匪民而智其性民不可掩天不可欺一之不慎而戚自贻稽古治效嘉禾瑞麦勉能其官绍休前迹铭渊鑑斋铭搆室艺苑匪求堂皇六籍斯列百家斯藏聿求治道揽兹旧章古人逊志歉若望洋取义于渊源深且长浩演渟泓蓄之有常既澄其体复藴其光清晖朗映无物不彰于焉鑑之洞毫晰芒以兹发政如渉津梁以兹择人如鑑否臧我懐前哲陟降在旁见道于衡觌圣于墻实惟简编乃获周行披览之余奥义以详撷其精英以备遗忘斋名渊鑑昭示无疆目击道存文治永昌佩文斋铭尧纪文思舜称文眀文以经世天地精英河洛启祕圗书肇兴典谟垂则雅颂继声楷模百代统归六经干坤枢纽民物凖绳润如河海炳若日星简编具在黾勉服膺如寒待衣茧丝呈能如饥待食菽粟惟馨人伦日用匪此莫胜纫兰为佩楚辞可征佩弦佩韦柔刚互成亦有佩玉义取温莹予所佩者古训是程朝斯夕斯孔思周情味道之腴体泰志宁缥缃炳蔚巻轴纵横研求探讨澡祓性灵掲之座右恒视斯铭知稼轩铭史书大有惟国之瑞食为民天邦夲所系西苑有庐茅檐土砌风雨攸除桑柘蓊翳农祥乘春南荣晨莅嵗云秋矣流火西次于焉占星以戒农事物养于䝉禾保于穉验其勾萌在晦明际雷雨甲坼刚柔并试灌溉为仁芟薙为义二者不废颕栗可冀嵗之歉穰人力是视傥逢其时饥寒或遗闵兹农夫终嵗劳瘁在昔有邰嘉种手艺採入豳龡咏及纤细用铭斯轩庶㡬此志赋梧桐赋抚万彚之生成揽植物之畅茂见蔼蔼之梧桐为良材之仅觏当绮阁而结柯临玉阶而吐秀既託根以得地亦含灵而迎候扇淑景扵春阳振英华扵清昼扬蕤瑶树布叶金銮碧滋密缀翠缬深攅散澄晖扵帏幄濯鲜色扵琅玕被光华扵日月耀羽仪扵凤鸾廼有芝云上覆琼泉下浸长浥润扵丹穹永敷荣扵紫禁雨滴疎声风吹籁鸣乍响廻扵环珮已乐合扵竽笙若夫新条始引清露初流如洁清之士邈焉而寡俦挺节无挠陵虚欲上如謇直之臣介然而不党菶菶者其阴可以矢巻阿之颂音离离者其实可以广湛露之雅什韵虞氏之文琴絙轩皇之素瑟信天地之嘉生非凡材之能匹彼夫桃李之佳荫松栢之贞心甘棠蔽芾扵南国玉树青葱于上林虽留咏扵在昔讵埒羙扵斯今至扵峄山孤立之姿龙门百尺之干或擢本扵丘樊或渐色扵巖畔岂若兹树之曜颕朝阳植枝霄汉负耸壑之遐标増丽城之荣观也哉夜亮木赋塞上古木夜视有光遇雨益明移置室中即之可以烛物嘉其有异故赋猗嘉木之逈异垂四照之华英蜿轮囷于川壤萃盘错扵柯茎外禀巽徳内藴离精焕然夕皎灼尔宵眀晼瑞星之初丽炯璧月之渐生既腾辉于山谷亦扬彩于檐楹若乃灵根濯雨荣枝浥露芳泽加鲜澄晖逺布方隐之而弥耀旋即之而如晤洵昭质之无亏何㝠行之是惧尔廼金膏灺蕋鹤燄韬光独飞熛而振采长煜煜以煌煌吐琼文扵赤水悬瑶景于昆冈非朝华而夕谢殆积闇以能彰于是列之桂宫置以椒室流映金铺近烛缃帙岂浮艳之为容亮灵竒之足述庶含章之可贞虽在野而靡失玉泉赋若夫天产瑰竒地标灵迥融则川流峙惟山静抚风壤之清淳对玉泉之幽靓信芳甸之名区而神臯之胜境也尔其洞壑厜㕒巖阿丛复源出髙冈熘生寒麓瑶窦溅珠琼沙歕玉控以翔螭引之鸣瀑初喷薄以飘丝旋潆洄而曵縠既瀺灂于涧谿遂𣺌弥于陵陆侔色则素缬无㾗俪质则纤尘不属挹味则如醴如膏揣声则爲琴为筑于是长输逺逝澶漫演迤曲之为沼渟之为池拭一泓之明镜泻千顷之琉璃排玲珑之鴈齿跨蜿蜒之虹鬐拓澄湖而西滙环仙籞而东驰当其春日载阳惠风潜扇草缘初芽柳黄欲线卷百尺之湘漪拖十重之楚练䕃逺树之芊绵泛落英之葱倩及夫长嬴届节新涨平堤林霖夕歛岚彩晨飞抽碧筒以徐引缀丹的以纷披展含风之翠葆搴裛露之红衣若乃炎歊既回鲜颷疎豁泠泠桂间袅袅苹末见凫鴈之沉浮望烟云之出没掬皓魄扵晴澜散清晖于深樾至于凄辰中律水树萧骚木叶尽脱㣲霜始飘耿氷雪以流映拥贞萋而后凋揽六宇之旷邈寄予懐于泬寥是其为状也何时不妍何妍不极境近心逺目营神逸有林垧之羙而无待于攀跻有亭榭之安而无劳于雕饰岂所语于入华林者拟濠濮之逰渉太液者象蓬瀛之域也耶行殿读书赋东巡十有余日矣寒夜初永行幄清肃取大易尚书及前代史籍探索披览夜分乃休侍臣髙士竒每以过劳为请然朕勤政爱民之外惟涵泳乎诗书心契古人寤寐勿倦非此何以自乐耶乃作行殿读书赋以示之绍三后之令绪兮抚曩代之遗踪爰省方而设敎兮言时廵乎兖东轸予懐于蔀屋兮息予驾扵蒿宫发图书于行笈兮穷坟典于渊通遡帝王之余烈兮勤效法之深衷昔唐虞之询岳兮辟四门而眀目禹泣罪而下车兮汤解网以致祝文猎渭以求贤兮武迈邦以问俗景列圣之芳模兮希千秋之懿躅庶咸五而登三兮亦觐光而式谷惟时商秋甫谢寒律初寻风日髙肃云物萧森陈羽卫之清约兮憇幄宫之静深爱三冬之暇景兮惜万㡬之余阴于是心旷情怡气恬神摄玉虬书严铜蠡宵歇望山海之崇深兮凛载登而载渉讵博洽之自矜兮何菁华之足猎鄙虞初之属车兮陋河东之遗箧冀文敎之永敷兮播风声而四浃阙里古桧赋孔子手植桧在杏坛之侧金贞祐间无复存矣元至元三十年再茁故处眀𢎞治间又燬扵火今所遗者不枯不荣屹立霜露而秀色独异抚摩久之廼作赋曰维槎枒之灵质实钧化之所钟标扶舆之竒特峙先圣之故宫涵元气以不朽与至道而俱崇尔其黛干苍苍孤柯濯濯鹤骨初扶霜鳞未作俨茁轧以方舒类鸿荒之忽凿谢缛彩扵春华完淳风扵太朴天矫拂勃星临露滴枝无取扵樛樛叶全稀扵摵摵夕飈度兮弗惊朝旭烘兮如涤伊间气之潜滋惟神爽之咸集徘徊延却宛转断连蟠屈兮若佾羽之在列耸削兮若簨簴之待悬则有筑以崇封沃以膏壤方以周䦨角以文磉足缩心歔目给神赏萝烟夺翠松籁失响扵是楷因之而擢颖蓍感之而抽茎争葳蕤于絃诵之里齐扶疎于礼乐之庭朝菌惭兮一旦大椿让兮千龄上泝真宰之功逺契无为之代均云行兮雨施等干始兮坤载畴则出混茫之中而居耳目之外与三才以并植緜歴禩其长在亦有扶桑海表若木山巅东瀛西极掲日摩天迹虽夸于神异植非出扵文宣宜瞠乎其后矣邈无得而称焉木棉赋木棉之为利于人溥矣衣被御寒实有頼焉夫既纺以为布复擘以为絖卒嵗之谋出之陇亩功不在五谷下尝稽之载籍岛夷卉服註以为吉贝即其种也然止以充逺方之贡而未尝遍植扵中土故周礼妇功惟治蚕枲唐征庸调但及丝麻至木棉之种后世由外蕃始入于关陜闽粤今则逺迩贵贱咸资其利而昔人篇什罕有及之者故为之赋曰考吉贝之佳种披丘索以穷源道伽毘而逺来由秦粤而衍蕃倣崖州之纺织制七襄而无㾗傚宋人之洴澼比八绵而同温先麦秋而播种齐壶枣而登原宿黄云于万蕋堕白雪于千村落秋实于露晞轧机轴于星昏煖佐耆年之帛阳回寒女之门幸卒嵗之可娯乃民力之普存若应钟之司律正薄寒之中人月照牛衣之夜霜侵葛屦之辰家挟千箱之纩路絶百结之鹑曝茅檐而歌爱日赛田祖而洽比邻谢履丝之靡丽免于貉之艰辛故夫八口之家九土之氓无沍寒之肤裂罕疾风之条鸣时和年丰水耨火耕嵗落三钟之棉塲登百畆之秔同彼妇子乐此太平奚羡纂组之巧与夫缟纻之轻慨风诗之未录省方问俗将以补豳什而续授衣之经皇清文颕巻首四卷首五钦定四库全书皇清文颕卷首五圣祖仁皇帝御制诗四言古诗长至日祀天圜丘有述四章于穆天縡鍳观维赫播物无私佑于有徳髙皇受命膺符阐绎丕显太宗廓图登绩眷我皇考九围是式克享天心立民之极洪维景运集于眇躬南谐北燮君兹万邦夙夜敬止恒惕于衷毋曰髙髙聼卑则聪毋曰盱盱视逺斯通罔敢逸豫昭事必恭是月仲冬维日长至爰启泰坛肃将禋祀济济奉璋羣工在位牲玉既陈籥舞乃备对越有䖍百神攸暨云旓扬扬华星晢晢乃辨云物载观载书乃占丰年多黍多稌南陆曜采𨗳我归舆芸香始生景长以舒初阳来复相协厥居垂象是则奉若不渝五言古诗览贞观政要春阳淑以嘉流云洒几案及此聼政余缣缃获披玩寥寥三古后载籍亦炳焕俯仰千年余盛治数贞观脩徳偃干戈措刑空狴犴海外奉车书臣民登燕衎事徃迹尚存流风照觚翰洋洋四十篇可以一辞贯仁义有明效非由事击断鄙哉封伦言相去邈河汉时巡近郊悯农事有作芳郊景物丽淑气扇暮春灵雨应良节光风薄嘉辰省耕已届候夙驾方来巡前驱列式道羽卫罗钩陈时有田间子荷耒披车尘讥诃勿频数疾苦当咨询千耦幸终畆二鬴犹悬囷穮蓘尔勤动痌瘝予隐亲赒赐出泉府拊循属官臣行潦有挹器冽井无枯津所恵良未徧嗛嗛愧斯人懋勤殿读尚书至无逸篇有作元化斡四运淑景催芳年干干緫万㡬寸隂惜屡迁绨几散瑶帙阿阁飏鑪烟澄懐求至理孔壁存遗编公旦训无逸则古多所宣言念小民依田功稼穑先天命良匪易敬徳省厥愆法戒备近王炯炯斧扆前寤寐思古人千禩精意传端居不遑暇三复期勉旃咏观天仪器干象极髙逺孰者为纲维惟此贞恒理可以揆测知灵台有仪器云自古圣贻偃盖金粲粲饰体珠离离横玉筦其中激水相推移内挈黄赤道外互南北垂紫宸凝不动列曜如置碁制作侔造化法撰穷神竒昔在有虞氏以命和与羲七政顺其轨庶绩咸用熙后来代有述神明夫前规日官比申命钦哉重人时惟㡬恒自勑曰旦凛在兹五纬协位序燠寒无僭差永言答灵眷长与休祯期秋日出郊观稼秋气日寥迥万象皆苍苍朝暾被渥露草木含晶光西成方届候农事将筑场于焉省敛获令典重百王轻轩屏前置夙驾无严装郊原一以眺烟树纷成行微风𣪚深樾清流抱廽塘土脉秀且沃篝车欎相望新䥥粲如月刈此溪云黄捃拾复何幸遗秉满道旁鸟雀互翔集妇子咸恱康行将吹苇籥报尔千斯箱眷言三时勤艰难讵可忘茫茫视九壤岂尽歌丰穣二鬴茍不充予饥惄如伤幸兹乐有年时若雨与旸朂哉慎所丽田功庶无荒端宁殿斋居肃肃羣籁屏袅袅鑪烟舒诹日躬禋祀濯祓临斋居辉辉阁西日流影照绮䟽坐乆微风来泠然吹衣裾霁心观万象黙见天地初感神在至諴宁俟灌鬯余咏史四首鸿钧运元气万彚无私恩上徳贵醇闷容覆如干坤熙熙康衢老作息循晨昬耕凿食其力安知帝徳尊在宥物自理巧歴难为言下覧商周际颂声亦已繁其二三田嵗毕举用以荐明禋圣王戒暴殄郊薮游麒麟虞罗张复觧原野气已春六合岂不广一面何逡巡亳都百里间旷如天地仁寛政逮毛羽况乃蚩蚩民其三轩皇访后牧相道光璇枢精诚契𡨕漠在古岂有诬巍巍兴王佐竟与梦寐符天意靖殷邦岂为荣一夫缅彼耕莘叟后有版筑徒试观说命篇典则追三谟其四尚父抱竒略壮龄运不偶一竿清渭濵经纶在其手志欲网九州吞舟非所取卜兆示先㡬龙彲载车后白旄师既陈青社符还剖伟哉八百基肇自一钓叟二月三十日亲统六军徂征漠北惟天尽所覆眷命畀我清自予莅鸿祚恒愿销甲兵小丑窥北疆属国横相撄夙昔张挞伐兇丑皆颠倾赦之释不诛开网全其生怙终恣跳梁邉鄙揺羣情皇皇仁义师声讨必有名春雪洒贝胄朔风卷龙旌睠兹貙虎士金革劳逺征于铄振我武赫赫扬天声经明成祖勒铭处指示扈从诸臣朕率师行四十五日至我哨界界内外髙阜坡陀大扺皆黄白沙五色石北行十一里有石莹然独出明成祖北伐刻铭其上时则永乐八年庚寅四月十六日朕今过此适在四月十四日山原犹昔时日同符朕谓明成祖之率师而行也与今日异其时出边皆敌人也今蒙古悉我効力之人其时皆汉人歩卒今我兵悉骑士且熟习边外之行由此观之明成祖深入敌中数千里纵横若行无人之境亦诚难矣我军若不及彼良可媿也凡闻斯语者当人人自奋焉爰纪其事而系之以诗伊昔永乐年征马嘶朔风碛间铭片石苔藓磨青铜我行初拂拭夏节欣相同当时月在已今值清和中后先间两日彼亦一代雄我武讨不庭春发明光宫塞草绿微茁雨雪隂蒙蒙或言时尚早稍待边花红宁知英杰人所见良䟽通迅行掩不备兵法贵折冲军谋在帷殿士气如虎熊岂不资羣䇿惟断斯有功作诗纪其事聊以示臣工行殿示诸皇子师行日已逺边马风萧萧眷言靖疆宇宁惮道路遥彼宼邻北藩谲谋声动揺除恶必拔本稂莠隳良苗外攘内斯安务令金甲销吾民息转输丁男无敝彫一劳方永逸所戒怠与骄天心鍳此诚雨旸时以调厄鲁特之衆相继来归咸询其父母兄弟妻子为阵前所获者覔令完聚缔宇莅八表一视贵同仁茍有不得所此中常肫肫荒裔乃异类猘骜性顽嚚横戈临朔漠窟穴顿沦湮将士俘擒衆窜遁仅及身逋亡日来投稽首丹悃申念彼骨肉离咸为加抚询广谕命寻识使得完天伦欢声继感泣寒塞生和春绥柔寓大权万物归鸿钧黄河河源发于塞外流经万里余始由中土入海曩曽遣使探流穷源河之为利为害莫不洞悉近以廵省边隅驻跸湖滩河朔一水潆洄自西北来流不甚浊而波缓岸隘而土坚白草萧萧黄沙弥望其中环抱约地千二百余里草丰水羙便于畜牧明𢎞治间沦于外彛地逼秦境时相宼扰故诸臣每言不宜弃此衆议纷然人多不察恒惜其言之未用然使当日即用其言加兵塞外揆理度势岂遂能驱而逺之亦必徒劳士马耳朕尝以收复河套之论谓其心忠于国则可谓其灼见事㡬言之可行则未然也国家威徳所布龙荒大漠与河套尽入版图诸蒙古嵗脩賮贡奉职惟谨非务徳意绥柔讵兵力之所可致耶故临流増思诗示永乆洪流逺且长迢遥逾塞垣旋绕㡬曲折沙杂波涛浑渐下渐开拓建瓴势迅奔所经虽緜邈脉络自有根东南借輓输䟽瀹频讨论昔嵗省隄防淮济亲临轩今兹歴大荒羽卫成云屯崚嶒两岸间天寒落涨痕氷澌断更续晶晶耀朝暾此中地沃饶水草佳且繁昔人议收复斯举诚难言观俗抚幽遐老㓜争攀援殊方亦苍赤咸施沐浴恩期令归化意来者如河源昼夜入沧海包括弥干坤噶尔丹平后示诸臣莅㝢心无倦宁人虑每周一从沙漠扰时厪深宫忧日旰食始进未明衣先求或云小丑徒庙堂何湏筹或云自徃代兹类难锄耰念我祖宗基不与古昔侔沿边诸外藩奉軄如列侯一一効驱䇿非徒贡賮脩顾此豺狼种狂逞匿林丘侵欺我属国潜入我遐陬设竟置罔闻何以示绥柔因之违羣议秉钺麾貔貅扼塞伏偏师兼程裹粮糇事无巨与细皆为先绸缪五月入不毛破贼瀚海头遁免仅及身资帐咸躏蹂秋冬再临邉寒风透重裘方春更逺陟秦晋歴邑州乞降多诡词其意本夷犹孽子已成俘族党纷奔投未能悔厥心尚思延蜉蝣分道命禁旅夏肃气如秋顿尔膺天诛无庸施戈矛幕南与幕北图舆万里收华山可归马桃林宜放牛息兵培元气黎庶永安休于野乐稼穑于朝献訏谋交泰赖臣工长与蒙天庥凯旋言懐黄舆奠四极海外皆来臣眷言漠北地㷀㷀皆吾人六载不遑息三度勤征轮边柝自此静亭堠无烟尘兵革方既偃风教期还淳兴㢘遵昔轨崇文育羣伦所用惟才俊非仅荣簮绅尔俸与尔禄脂膏出细民永念固邦本不媿王国賔口外设屯耕植聚落渐成沿邉旷地多弃置良非䇿年来设屯聚教以分阡陌春夏耕耨勤秋冬有畜积霜浓早收黍暄迟晚刈麦土固有肥硗人力变荒瘠山下出流泉屋后树豚栅行之无倦弛定能増户籍古来王者治恐亦无以易七言古诗收复岳州作逆贼吴三桂既经天诛之后不数月而岳城恢复良由三桂背恩倡乱荼毒生灵经年以来死者相望于道路生者逃窜于四方积尸遍野民不聊生皆朕徳之薄不能抚绥之故也今赖皇天之眷佑祖宗之威福羣臣尽力将士用命前后恢复闽海两粤以至湖南岳阳诸处擒斩贼魁殆尽望风归正不可胜数所余小丑势如破竹觧吾民之倒悬行有日矣特赋长歌以舒其懐聿予凉薄莅洪荒遂使巨慝乱天常东南黎庶苦纷扰㡬年戎马蹂疆场临轩重简亲藩出军威万里风雷疾肆伐原因讨不庭専征大义昭星日卧榻安容有悖狂太阿岂好弛纪律再敕元臣佩虎符戈矛刬地生寒栗鐡骑骁腾拥楚云霓旌闪烁连江濆七泽三湘据冲要楼船壁垒屯诸军一时将士尽忿激人人都愿成功勲悬知叛逆衆所恶直湏吹气清妖氛顾此生灵负何罪流离转徙多饥馁处处田畴芜不耕年年桑柘无人採闻说荒榛遍野庐还伤老弱填江海每念边陲一怃然立身天地慙主宰未忍加兵戕我民深宫宵旰勤五载五载踌蹰常恭黙㑹当灭此乃朝食旗卷闽疆甲士降阵开百粤坚城尅已见懐光伏𡨕诛更㸔元济成俘馘鼙鼓旌旄定岳阳琱戈金镞清区域指顾能收六诏烟宣恩早布招徕徳书奏传来慰两宫乂安社稷开鸿蒙翼翼小心恒敬慎敢忘继述在朕躬期与宰司百职事共相砥砺克厥终自宁夏出塞濵河行至白塔乘舟顺流而下扺湖滩河朔作黄河之源难可穷滔滔来自遐荒中既入洮兰复西出飞涛浩瀚声淙淙来从边山逺䟦渉遣师輓饷兼採风廻銮欲假顺流便特乘艇舰浮奔洪潆洄大野势㡬曲沙岸頽突还巃嵸乱柳排生枝干宻中有巨鹿藏榛丛遥山转转行莫尽忽前俄后迷西东有时塞云催急雨晚天霁色横长虹旌门月上夜皎洁水光直与银汉通放櫂百里只瞬息迅于走坂驰骏骢中宵望见旄头落幕北已奏烟尘空兹行永得息兵革岂惜暁暮劳予躬长河緜延古鲜歴巡阅乃与区域同自此寰海乐清晏熙恬万国咸亨丰长安行河山天险古金汤都邑规模溯汉唐陆海膏腴本沃壤秦风慓悍称巖疆每因睠念劳中夜忍使时廵后一方逺幸冲寒访民隐终南太华遥相望豳岐不乏耕织业漆沮尚存蒐狩塲重农藏富屡诏谕雨旸时若歌丰穰雄兵超距贾余勇野老讴吟多宿粮要令遐陬沾湛露讵以无事弛边防大阅三军训甲士来朝诸部趋蕃王蠲租恤下恩未已共跻仁夀乐且康渭水氷消囬暖律南山烟霭动初阳停銮懐古还披巻宵旰勤求意不忘松花江放船歌松花江江水清夜来雨过春涛生浪花叠锦绣縠明綵㠶画鹢随风轻箫韶小奏中流鸣苍崖翠壁两岸横浮云耀日何晶晶乘流直下蛟龙惊连樯接舰屯江城貔貅健甲皆锐精旌旂映水翻朱缨我来问俗非观兵松花江江水清浩浩瀚瀚冲波行云霞万里开澄泓望焦山念已已曽登其上大江日夜波汪洋金山焦山两相望金山楼阁荡丹碧焦山竹树多郁苍境深流广人罕至徃年曽一登其冈顷者放舟仍北度壮哉滉瀁云低昂青巖翠壁幽且蒨图经名着传焦光何时瘗鹤在山足遗铭剥蚀存华阳葭洲白鸟忽飞出江花𡨕𡨕江草芳是日雨余气清淑夏首晴昼欣舒长倚槛四顾畅襟抱好风豁达来天阊海东青羽虫三百有六十神俊最数海东青性秉金灵含火徳异材上映瑶光星轩昂时作左右顾整拂六翮披霜翎期门射生谙调习雄飞忽掣黄绦铃劲如千钧激砮石迅如九野鞭雷霆原头草枯眼愈疾砉然一举凌髙㝠万夫立马齐注目下逐鸟雀无留形爪牙之任安可废有若勐士清郊垧晾鹰筑䑓存胜蹟佳名岂独标禽经松花江网鱼最多颁赐从臣松花江水深千尺棙柂移舟网亲掷熘洄水急浪花翻一手提纲任所适湏臾收处激頽波两岸奔趋人络绎小鱼沉网大鱼跃紫鬛银鳞万千百更有巨尾压船头载以牛车轮欲折水寒氷结味益佳逺笑江南夸鲂鲫徧令颁赐扈从臣幕下燃薪逓烹炙天下才俊𣪚四方网罗咸使登巖廊尔等触物思比託捕鱼勿谓情之常再游盘山蓟州城北黄崖前水甘土厚多平阡崇山特起矗霄汉栝栢夹路隂㕘天囬峦复嶂倍娟秀幽林邃谷时夤缘云藏古寺行未到树杪先有钟声传数峰突兀势陡絶上廹箕尾䨇星躔峩峩石状兽蹲立因风揺曵如空悬深潭清泠那可测知是百尺神龙渊钵泉恍惚有海眼潮井唿噏通百川不然泛滥亦易挹何为万古清涓涓神工融结天巧凿更骋逺目穷髙巅渔阳古郡最阻阨屹为左辅雄幽燕即今交河逺置候此实堂奥非临边太平粗喜有端绪石根沙碛皆原田偶兹登陟聊驻斾用寄襟抱题斯篇皇清文颕巻首五卷首六钦定四库全书皇清文颕巻首六圣祖仁皇帝御制诗五言律诗咏蝉饮露当凉夜吟风向晚晴乍移深树影又聼别枝声与物心无竞离尘翼最轻秋懐聊寄咏爱尔独能清入喜峰口一道鸣銮度三驱振旅还莓苔天半石松栝雨中山险设关门壮时清堠火闲孝陵佳气近缥缈翠㣲间夏日迎薰亭苑启时初夏亭阴午未䦨雨过池藻碧日绽海榴丹水木含清景禽鱼得静观薰风能解愠试取玉琴弹晓发古北口望雾灵山流吹凌晨发长旓出塞分逺峰犹见月古木半笼云地迥疎人迹山回簇马羣观风当夏景涧草自含薰塞外省览风俗莫道巖关险要荒总一家戍楼无鼓角战垒是桑麻野静知民乐时清见物华林中归径晚旌斾满烟霞过阙里銮辂来东鲁先登夫子堂两楹陈俎豆数仞见宫墙道统唐虞接儒宗洙泗长入门抚松柏瞻拜肃冠裳阙里古桧干耸朱甍外根盘碧殿阿竒文成左纽元气挺孤柯瑞与龟龙竝传来嵗月多徘徊看手泽不共劫灰磨出居庸关羣峰倚天半直北峙雄关古塞烟云合清时壁垒闲军锋趋朔漠马蹟度重山渐向邉城路旌旗叠翠间赐将士食万骑拥雕弓长鸣向北风龙荒弥旷逺虎旅正骁雄战鼓黄云外旌门紫气中朕躬方蓐食与尔六军同瀚海四月天山路今朝瀚海行积沙流絶塞落日度连营战伐因声罪驰驱为息兵敢云黄屋重辛苦事亲征外藩诸部落络绎来贺宴赉之诸部名王集扶携绕御营皆言清朔漠从此乐生成喜溢车书会欢腾鼓角声朕懐勤抚恤所志在休兵十一月三日泛舟黄河流凌始下舟行之顷河水莹洁波浪忽平黄涛何汹汹寒至始流凌解缆风犹𦂳移舟浪不兴威行宜气肃恩布觉阳升化理应多洽嚣氛顷刻澄入沙虎口秋末巡沙塞冬深六辔还野回千涧水云掩百重山猎猎寒风劲骎骎班马闲勤劳因国事计日对慈颜保徳州渡黄河入塞河声壮朝宗势拱环划疆分晋野隔岸是秦山城郭巅崖里旌旄浩渺间横流渡舟楫前路指萧关晚眺军门延夕眺云气澹遥天古塞千峰月平沙万幕烟旌旗寒色壮刁斗晚风传衅甲从今始功成靖朔邉过密云作秋气驱残暑青林堕叶稀马嘶凉籁动蝉噪夕阳㣲河绕遥通塞山回尽拱畿黍苖膏雨足嵗事念民依兴京霭霭兴王地风云莫可攀潆洄千曲水盘叠百重山瞻拜陵园肃凝思大业艰茏葱松柏茂瑞鸟满林间晓发嘉兴数里城依水千门路向田菜塍无近逺桑岸互绵连土沃勤为冣年丰俭欲先云开林野秀初日上行旃花山警跸来初地青山鸟道深风生松涧合云暗石苔侵静昼飞闲蝶余春噪晚禽空留支遁迹物外託宸襟仲子庙河口孤祠在千年祀典存当阶松半偃绕碣藓堪扪怀古题新额遗风想圣门行舟清昼永岸草採芳荪大城文安等处堤修完舟中驻跸王家口积水频萦虑长堤幸已成桑麻连井邑花栁近清明渐惬勤民意还深问俗情兰桡经过处布谷唤春耕七言律诗塞上宴诸藩龙沙张宴塞云收帐外连营散酒筹万里车书皆属国一时劔珮列通侯天髙大漠围青嶂日午㣲风动綵斿声教无私疆域逺省方随处示怀柔瀛台红䦨桥转白苹湾叠石参差积翠间画舸分流帘下水秋花倒影镜中山风㣲瑶岛归云近日落清霄舞鹤还乗兴欲成兰沼咏偶从机务得余闲滇平洱海昆池道路难㨗书夜半到长安未矜干羽三苖格乍喜征输六诏寛天末逺收金马隘军中新解铁衣寒回思㡬载焦劳意此日方同万国欢吕翁山是圣祖太宗文皇帝擒洪承畴处旌旗直卷阵云沉濠堑遗踪尚可寻十万健儿皆解甲一时大帅此成禽民情效顺当年事王业维艰圣祖心遂使关西如破竹至今战气昼阴森驻跸大凌河归骑云屯向晚过昇平笳吹动铙歌光揺幕火繁星灿影暗旗风野雾多兵气已销沙右所军声犹壮大凌河丰京老将还能説曽记前途自倒戈回銮抵古北口黄谷清河古戍间銮车此日省方还长林曲抱千溪水小径斜通万仞山地扼襟喉趋朔漠天留锁钥枕雄关时平不用夸形胜云物秋澄斥堠闲玉河春水春回冻解玉河清㶑滟晴光绕凤城翠岭雪消新涨阔绿杨风动晓波平派分星海千重逺色映银潢万里眀欲挽朝宗无限水徧流膏泽慰苍生后苑漫兴佳气青葱绕苑墙红泉紫岫胜云庄雕䦨细草经春满绮阁繁花入午香雨露生成随品类鸢鱼飞跃自低昻闲亭久坐浑无事静对琴书觉意长登岱巖巖岱岳髙无极攀陟遥登最上头路转天门青霭合峰回日观白云浮振衣嶻凌千仞骋目苍茫辨九州欲与臣邻崇实政金泥玉检不湏留泛舟西湖一片湖光㶑滟开峰峦三靣送青来轻舟櫂去波添影曲岸移时路却回春色初揺堤上柳惠风正发寺边梅此行不是探名胜欲使阳和徧九垓春寒轸念将士大漠春残雪尚飞从征车马正騑騑风回沙路迷金勒寒送冰花上铁衣每念折冲凭士气况从絶徼奉天威六军同奋赳桓志伫见晴曛满翠旂入关见雨膏润泽禾苖茂遂喜而有作甘雨时霖为洗兵恰逄战胜武功成军容万队初旋凯妇子千邨正馌耕天意要荒同职贡人欢闾井共昇平征途每忆民生事喜见桑麻惬此情入京见百官及耆民童稚欢迎道周星斿葆羽禁城闉雨霁郊垧不动尘旭日薰风归凯路黄童白叟太平人正逄师至经三月敢比苖顽格七旬从此普天无战鬭更将休养勗臣邻出塞沿邉山行冈岭﨑岖黄沙弥望因自榆林镇取道塞外沙浅途平水草咸便且十二日之程减半得逹安邉堡书以记之森森万骑歴驼城沙塞风清碛路平氷泮长河堪饮马月来大野照移营邮籖纪地旬余驿羽辔行邉六日程天下一家无内外烽销堠罢不论兵经泰山之麓曩于甲子冬日登㤗山之巅览秦汉以来故蹟俯眺寰区凭临沧海今兹南巡复税驾山麓因望岱宗而展礼焉耸巘髙峰记昔攀春回瀑水响潺潺万层石级云霄上千里烟邨缥缈间暂驻犹然思徃事凭陵直欲小人寰朱旗翠葆疎林外已见巍巍俯衆山入居庸关始和羽骑出重关风动南薫整斾还凯奏㨗书传朔塞欢声喜气满人寰悬厓壁立垣墉固古崃流泉昼夜闲须识成城惟衆志称雄不独峙羣山舟行野望惠风万顷下芳畦逺水拖烟晓状迷河上草新才覆地林间花堕半沾泥翩翾弱燕穿船入宛转芳莺隔树啼若问抚䦨端坐意黙思丰裕洽羣黎五言排律台湾平告祀孝陵有述缵武平瀛海诹辰谒寝陵翠㣲千嶂拱紫气五云凝圣徳光垂裕神谟大显承干坤资翕辟日月象升恒奕世讴歌集多方歴数膺逺犹思燕翼盛业想龙兴卉服皆来享鲸波自此澄眀禋稽旧典万禩肃尝蒸南苑元灵宫是世祖皇考建杰阁横霄峻清都与汉翔规模开壮丽星宿灿辉光碧瓦浮空翠金铺映日黄门当啼鸟静户有异花香细草沿堦发新槐拂槛凉纡回疏辇路藻彩绘雕梁警跸临仙境瞻依问谷王敬钦崇太昊继述忆先皇嵗月碑文古干坤事业昌茫茫扶大造皥皥体穹苍恭已身无倦斋心念不忘时巡非逸豫㡬暇岂逰荒卫骑骖驔列华旄宛转飏南薰披万物北斗启干祥瑞气庭前见佳辰书正长休歌白云曲吾道在惟康三月初六日告祭福陵恭述十韵瑞霭钟灵阙晴烟绕閟宫万山皆拱北百水尽洄东夭矫盘峰秀纡回磴道通俯看环衆象遥睇极髙崇松柏丸丸直冈峦面面同恢𢎞思祖烈建树本神功战术无前略谟谋启后衷挥蛇曽握剑定鼎有遗弓展礼威仪整申诚俎豆丰车书叨继统藐尔媿㣲躬五言絶句野望岭外茅茨小林端烟火迟田家耕凿意一一九重知次杨岭北半岭黄云合新凉画角闻羱羊沙草外落日自为羣湖心亭水上起楼台湖靣平如镜春风吹柳条逺与山光映自过江至常州府杂咏风平杨子渡举棹过长江暮色林低水晴光月照牕六言絶句水淀杂诗四首轻舟十里五里垂柳千丝万丝忽聼农歌起处满村红杏开时春水船行天上泠风雨过田家深树㡬声布谷晚晴千缕明霞衔泥䨇燕沙际唤雨单鸠树头昨夜桃花新水鲤鱼跃入兰舟为爱沙眀水逺更看柳軃花新草木禽鱼咸若河山民物同春平原冬晴柳叶未落潦尽寒潭初清龙镳千骑万骑雁队一声两声七言絶句由广泉寺至卧佛寺巖邉青竹低临水云外岚峰半入天僧舍无人常寂寂山门洄绕是寒泉初寒洒雪凝霜正渺漫晓来朔色满林峦何当吹遍邹阳律尽却人间黍谷寒尖峰山谷口作寒山秀出亦娟娟细路穿林碧磴悬却为晚来飞雨过数峰横翠入寒烟巡歴塞北杂咏叠嶂层崖一线开草深径路絶尘埃龙沙雨后滦河水日夜朝宗入塞来晓发虚谷帷宫雨后纳新凉虚谷风来百草香万里晴云任舒卷凭髙但见碧天长飞来峰巖岫崚嶒洞壑竒悬藤古木半迷离冷泉亭子清溪上谁识源头混混时惠泉寒云覆树昔年经再品山泉到此亭春水一犂农事足喜看膏雨徧郊垧春晴舟中作野水漫漫野岸长㡬行嫩柳带斜阳不知春色来多少但觉飞花处处香克鲁伦河上流雨后草生晚从岸曲驻前旌雨歇行营草怒生一望青青河上色平芜共听马嘶声班师次拖陵战马初闲甲士欢挥戈早已破楼兰弥天星斗销兵气照彻邉山五月寒南口銮舆歴逺度龙城已近郊圻一日程时雨润来山翠重更添髙下小溪声登鸡鸣山鸟道盘空近塞垣羊河如带绕山根停銮欲览沿边势石上藤萝手自扪山行古木荒山落叶稀寒流㡬曲漾斜晖马蹄行遍龙堆路总是金汤戸外扉晓寒念将士长河冻结朔风攒带甲横戈未即安每见霜华侵晓月最怜将士不胜寒经喀尔沁古木苍山路不穷霜林飒㳫响秋风临流驻跸归营晚坐看旌门落照红菜畦东南农事已春深菜陇花开满地金独爱小民勤力作马头堪慰省方心支硎山龙池东北古支硎石室寒泉句可听想得雨余悬瀑布飞流界破数峰青江行风帆来徃乱江流楼舻纵横拍浪浮只在艄工持柁稳曽将为政喻操舟春行爱此融融养育多平原髙下识恩波虽然迅速春难住四季何尝离太和未开新荷清和将尽未端阳时雨催擎珠㸃凉不染淤泥㸔净植虽无花气叶先香皇清文颕巻首六卷首七钦定四库全书皇清文颕巻首七世宗宪皇帝御制文论怨不在大亦不在小惠不惠懋不懋论圣人以仁民爱物为心自无歛怨之理以大公至正为道亦无避怨之方歛怨者咈百姓以从已之欲者也避怨者违道以干百姓之誉者也夫已之欲必不可从而百姓之誉亦不可干何也天下之人心不同则含怨之情亦异善者之所不怨者必恶者之所怨恶者之所不怨者必善者之所怨是以为人君者不在乎权怨端之大小以为重轻而在乎辨所怨之是非以为避就惟问我之所行惠与不惠懋与不懋而已吾果惠而顺于理果懋而勤于事则在已者信无可怨兆庶之广即中有怨之之人而无可怨之实则虽怨犹不怨也不能如是则不怨犹怨也实心爱民之君臣常任怨而有所不恤即如子产古之贤臣也为政之初百姓怨之迨及三年百姓颂之同一子产也同一民情也同一子产之政也而先后之间民情迥异如此然则为政者惟凖于理而已何所用其取舎哉序大清㑹典序自昔书契肇兴百官以治是知上古之代虽风气朴畧始制文字必垂典宪以昭诫有位用能允釐百工咸熈庶绩观虞书舜命九官具载训辞宏纲毕举则其节目之详于简册者可想而知也爰歴夏殷至周大备孔子言周监于二代又言殷因夏礼周因殷礼所损益可知周礼一书葢承唐虞夏殷之绪而加以文武制作之隆上绍古先下开来叶自是厥后汉唐宋眀膺运享祚者莫不着之章程布在方策设官分职犹师虞周之成宪焉我太祖髙皇帝受天景命经纶草昧太宗文皇帝肇基王迹创制显庸世祖章皇帝混一寰瀛礼眀乐备至我皇考圣祖仁皇帝载定太平功隆业茂是则我朝之兴四圣相承兼唐虞之勲华综豊镐之谟烈巍乎成功焕乎文章之并盛者也康熙二十三年圣祖仁皇帝勅命阁臣纂修大清㑹典起于崇德元年迄于康熙二十五年大经大猷咸胪编载圣祖仁皇帝厯数绵长又阅三纪敬勤愈至法制増修宪古宜今至精至备可谓规型之尽善仪典之大成而散在巻牍未及彚辑以蒇全书朕缵承寳位体皇考之心以为心法皇考之政以为政其有因时制宜更加裁定者无非继志述事之意绍闻衣德之思爰允礼臣蒋廷钖所请命阁臣开馆纂修自康熈二十六年至雍正五年所定各部院衙门礼仪条例悉行检阅照衙门分类编辑凡经九载篇帙告竣于是圣祖仁皇帝临御六十余年立纲陈纪之端命官敷政之要首末完具灿然如日星之炳照与虞书周礼并垂不刋夫制度之有损益随时以处中之道也书曰惟精惟一允执厥中易曰变通者趋时也中无定体动惟厥时斯圣祖仁皇帝所以干健日新为万世立极也朕兢兢业业永怀绍庭陟降之义尔在廷臣工能恪遵而时绎之上之可以程功次亦不失为寡过然其所以行之者必本于至诚非徒缘饰虚文奉行故事以为尽职也其交相懋勉忠勤不懈以赞襄我国家悠久无疆之泰运追迈二帝三王之盛朕于兹有厚望焉书经传说彚纂序朕思六经皆治世之书而帝王之大经大法昭垂万古者惟尚书为最备葢自继天立极精一执中二帝三王之心法逓相授受而治法亦因之以传今观书所载成天平地经国造邦建官立教礼乐兵刑之𢎞纲大用与夫赓飏都俞之休风嘉谟嘉猷之陈告凡所为永膺天命而致时雍协和之效者虽相去数千年尚可于方䇿中想见其钦眀寅畏之衷敷布经纶之迹后之君臣得奉为模楷以追踪于唐虞三代之隆讵不于书是赖哉我皇考圣祖仁皇帝圣学渊深治功𢎞逺存于中者二帝三王之心发于外者二帝三王之治而稽古好学于典谟训诰之篇沉潜研究融㑹贯通初命讲官分日进讲着有解义一编颁示海内复指授儒臣荟萃汉唐宋元眀诸家之说参考折中亲加正定广大悉偹于地理山川援今据古靡不精核为书经传说彚纂凡二十有四巻兹値刋校告竣与易诗春秋诸经次第传布敬制序文勒之巻首夫后世之天下唐虞三代之天下也而治法之垂为典章心法之原于性命者先后同揆百世之圣君贤辅未能易也故为君者必思比德于尧舜禹汤文武而后无忝乎为君为臣者必思嫓休于臯䕫伊傅周召而后无忝乎为臣朕夙夜兢兢冀克守主敬存诚之道以遂觐光扬烈之怀尤冀卿尹百执事共体元首股肱之谊殚协恭励翼之忱寅亮天工諴和民志俾薄海内外永底乂安于以逺宗圣哲而仰承皇考尊崇经学启牖万世之盛心顾不羙欤是为序诗经传说彚纂序朕惟诗之为教所以成孝敬厚人伦羙教化移风俗其用逺矣自说诗者各以其学行世释解纷纭而经㫖渐晦朱子起而正之集传一书参考衆说探求古始独得精意而先王之诗教借之以眀国家列在学官着之功令家有其书人人传习四始六义晓然知所宗尚我皇考圣祖仁皇帝右文稽古表章圣经御纂周易折中既一以本义为正于春秋诗经复命儒臣次第纂辑皆以朱子之说为宗故是书首列集传而採汉唐以来诸儒讲解训释之与传合者存之其义异而理长者别为附录折中同异间出已见乙夜披览亲加正定书成凡若干巻名曰诗经传说彚纂朕惟诗三百篇先王所以眀劝惩而行黜陟葢治世之大经而后世文人学士乃以风云月露之辞自託风雅学经者又溺于训诂辞章之陋习乌在其能眀先王之道也我皇考指授儒臣勒为是编期以阐先王垂教之意与孔子删诗之㫖学于是者有得于兴观羣怨之微而深眀于事父事君之道从政专对无所不能则经学之实用着而所谓用之乡人用之邦国以化成天下者亦于是乎行焉刋校既竣敬述圣意序之简端圣祖仁皇帝庭训格言序钦惟皇考圣祖仁皇帝性秉生安道参化育临御悠久宇宙清宁六十载圣徳神功超越万古凡为史臣所记注黎献所覩闻者固已备编于实録寳训珍藏于金匮琅函矞矞皇皇盛矣大矣朕曩者偕诸昆弟侍奉宫庭亲承色笑每当视膳问安之暇天颜怡恱每切恩勤提命谆详鉅细悉举其大者如对越天祖之精诚侍飬两宫之纯孝主敬存诚之奥义任人敷政之宏猷愼刑重谷之深仁行师治河之上略图书经史礼乐文章之渊博天象地舆歴律歩算之精深以及治内治外飬性飬身射御方药诸家百氏之论说莫不随时示训遇事立言字字切于身心语语垂为模范葢由我皇考质本生知而加以好学圣由天纵而益以多能举天地间万事万物之理融㑹贯通以其得之于心者宣为至教视聼言动悉合经常饮食起居咸成矩度而圣慈笃摰启廸周详涵育薫陶循循善诱朕四十年来祗聆黙识夙夜凛遵仰荷缵承益图继述追思畴日天伦之乐缅怀叮咛告戒之言既歴歴以在心尚洋洋其盈耳谨与诚亲王允祉等记录各条萃㑹成编恭名为庭训格言于戏圣谟𢎞逺包涵无际以今所纪揆昔所闻仅存什一于千百阙略甚多实深愧悚然而是编也文辞精要意㫖深长茍能引伸而扩充之则片语能含衆义只字可括千言虽巻帙简约而格致诚正修齐治平之道罔弗兼该尧舜禹汤文武周孔之传一以贯之矣爰奉秘书夀之琬琰以昭垂于亿万世书曰监于先王成宪其永无愆诗曰诒厥孙谋以燕翼子朂哉后嗣恪循祖训念兹罔斁受益靡穷世世子孙尚其永久敬承哉谨序圣谕广训序书曰每嵗孟春遒人以木铎狥于路记曰司徒修六礼以节民性眀七教以兴民德此皆以敦本崇实之道为牖民觉世之模法莫良焉意莫厚焉我圣祖仁皇帝久道化成徳洋恩普仁育万物义正万民六十年来宵衣旰食祗期薄海内外兴仁讲让革薄从忠共成亲逊之风永享昇平之治故特颁上谕十六条晓谕八旂及直省兵民人等自纲常名教之际以至于耕桑作息之间本末精粗公私鉅细凡民情之所习皆睿虑之所周视尔编氓诚如赤子圣有谟训眀徴定保万世守之莫能易也朕纉承大统临御兆人以圣祖之心为心以圣祖之政为政夙夜黾勉率由旧章惟恐小民遵信奉行久而或怠用申诰诫以示提撕谨将上谕十六条寻绎其义推衍其文共得万言名曰圣谕广训旁徴逺引徃复周详意取显眀语多直朴无非奉先志以启后人使羣黎百姓家喻而戸晓也愿尔兵民等仰体圣祖正德厚生之至意勿视为条教号令之虚文共勉为谨身节用之庶人尽除夫浮薄嚣凌之陋习则风俗醇厚家室和平在朝廷德化乐观其成尔后嗣子孙并受其福积善之家必有余庆其理岂或爽哉数理精藴序粤稽前古尧有羲和之咨舜有后䕫之命周有商髙之访逮及厯代史书莫不志律厯备数度用以敬天授民格神和人行于邦国而周于乡闾典至重也我皇考圣祖仁皇帝生知好学天纵多能万几之暇留心律厯算法积数十年博考繁赜搜抉奥微参伍错综一以贯之爰指授庄亲王等率同词臣于大内䝉飬斋编纂每日进呈亲加改正彚缉成书总一百巻名为律厯渊源凡为三部区其编次一曰厯象考成其编有二上编曰揆天察纪论本体之象以眀理也下编曰眀时正度宻致用之术列立成之表以着法也一曰律吕正义其编有三上编曰正律审音所以定尺考度求律本也下编曰和声定乐所以因律制器审八音也续编曰协均度曲所以穷五声二变相和相应之源也一曰数理精藴其编有二上编曰立纲眀体所以解周髀探河洛阐㡬何眀比例下编曰分条致用以线面体括九章极于借衰割圜求体变化于比例规比例数借根方诸法葢表数备矣洪惟我国家声灵逺届文轨大同自极西欧罗巴诸国专精世业各献其技于阊阖之下典籍图表灿然毕具我皇考兼综而裁定之故凡古法之嵗久失传择焉而不精与西洋之侏诘屈语焉而不详者咸皆条理分眀本末昭晰其精当详悉虽专门名家莫能窥万一所谓惟圣者能之岂不信欤夫理与数合符而不离得其数则理不外焉此图书所以开易范之先也以线体例丝管之别以弧角求经纬之度若此类者皆数法之精而律厯之要斯在故三书相为表里齐七政正五音而必通乎九章之义所由试之而不忒用之而有效也书成纂修诸臣请序而传之恭惟圣学髙深岂易鑚仰顾朕夙承庭训于此书之大指㣲义提命殷勤嵗月斯久尊其所闻敬効一词之赞葢是书也岂惟皇考手泽之存实稽古凖今集其大成髙出前代垂千万世不易之法将欲协时正日同律度量衡求之是书则可以建天地而不悖俟圣人而不惑矣音韵阐㣲序声音之道㣲矣天地有自然之声人声有自然之节古之圣人得其节之自然者而为之依永和声至于八音谐而神人和胥是道也文字之作无不讲求音韵顾南北异其风土古今殊其转变喉舌唇齿清浊轻重之分辨在毫釐动多讹舛樊然淆混不可究极自西域梵僧定字母为三十六分五音以总天下之声而翻切之学兴儒者若司马光郑樵皆宗之其法有音和类隔互用借声类例不一后人苦其委曲繁重难以骤晓徃徃以类隔互用之切改从音和而终莫能得其原也我圣祖仁皇帝亶聪首出天地万物之奥律厯象数之秘靡弗心解神㑹洞彻本原以国书合声之法出于自然足以尽括汉文翻切之要妙也于是指授大学士李光地拟定条例节目俾诸生王兰生纂辑之后复以尚书徐元梦董其成始自康熙五十四年迄今十载奏竣命之曰音韵阐㣲葢其为法也缓读则成二字急读则成一音在音和中尤极其和总出于人声之自然而无所勉强洵为简眀易晓从来翻切家所莫及而讲求音韵者习之良甚便也虽然此特就切韵言之耳尝观皇极经世书律感吕而声生吕感律而音生律吕倡和相生不穷以声音统摄万物之变说者谓其以声起数以数合卦而万物之理备焉我圣祖仁皇帝独见音韵之本原即用以审音定律作乐崇德其道举无所不贯葢睿智渊通更有极乎至㣲者夫岂羣下所能仰窥万一哉子史精华序恭惟皇考圣祖仁皇帝天纵聪眀秉上圣之姿而垂意典籍勤于稽古御极六十余年万㡬之暇披览巻帙不辍寒暑廵幸所至必以缃素自随逮于耄龄精研不倦延阁广内之藏搜讨无遗所谓好古敏求多学而一以贯之也欲以编辑成书嘉惠天下后世嗜学之士特命开书局于武英殿召集词臣歴嵗修纂每成数巻即上呈御览亲加指示前后所成充溢册府而子史精华之纂为最后朕缵绪之初尚未告竣敬承先志俾就厥功综观大凡其部三十其目二百七十有九自天文地理帝德王功礼乐兵刑之大人伦日用之常以及九邉之殊域二氏之异教方术技艺之巧草木鸟兽之蕃门分类别条理具备而采掇子史芟芜撷秀甚有禆于学者葢士之向学通经为先而博及于子史固不能若穷经之专一惟揽其精华而识之勿忘俾考古者于兹寻其绪则无虑于简牍之繁绩文者于兹取其材则有助于翰墨之富用力甚简而成功已多是圣祖皇帝埀教无穷之至意也剞劂既毕展阅全编敬为叙引昭示久逺用缀于篇端古今图书集成序钦惟我皇考圣祖仁皇帝聪眀睿知亶生知之质而又好古敏求孜孜不倦万㡬之暇置图书于左右披寻玩味虽盛暑隆寒未尝暂旷积数十载之久研综古今搜讨殆遍屡命儒臣𢎞开书局若周易折衷发四圣之㣲言朱子全书㑹羣儒之奥义皆禀自睿裁复躬加校定若律厯渊源推轩皇之神策叶虞代之元声皆亲行指授以天纵之能而凖于仪器凡註经考史选诗论文以及博闻多识之资所纂辑雕镌充溢于内府删述之功嘉惠无穷称极盛矣而又以为未揽其全乃命广罗羣籍分门别类统为一书成册府之鉅观极图书之大备而巻帙浩富任事之臣弗克祗承既多讹谬每有阙遗经歴嵗时久而未就朕绍登大寳思继先志特命尚书蒋廷钖等董司其事督率在馆诸臣重加编校穷朝夕之力阅三载之勤凡釐定三千余巻増删数十万言图绘精审攷定详悉书成进呈朕览其大凡列为六编析为三十二典其部六千有余其巻一万始之以暦象观天文也次之以方舆察地理也次之以眀伦立人极也又次之以博物理学经济则格物致知诚意正心治国平天下之道咸具于是矣惟我皇考法天行之刚健协坤德之含𢎞察于人伦眀于庶物尊六经而礼先儒釐六官以敷大政故是书之成贯三才之道而靡所不该通万方之略而靡所不究也我皇考金声玉振集五帝三王孔子之大成是书亦海涵地负集经史诸子百家之大成前乎此者有所未备后有作者又何以加焉敬藏石室寳垂久逺用叙其本末缀于篇首上以彰皇考好学之圣德右文之盛治幷纪朕继志述事兢兢业业罔敢不钦若于丕训云尔雍邸诗集序朕昔在雍邸自幸为天下第一闲人然所谓闲者非若箕颍遗世竹林肆志之类也朕生当国家鼎盛之时三逆荡平四方宁谧仰䝉皇考钟爱承欢膝下位列亲藩寝门定省之余无他事事境之所处闲矣兼之赋性不乐浮华既无庸皇皇于富贵更不烦戚戚于贫贱祗期消融机巧遂觉随处乐天情之所寄又闲矣虽然究其所以优游恬适得四十余年为一闲人者莫非我皇考教育深恩有以成就之也朕素不娴声律每于随从塞北扈跸江南偶遇皇考命题属赋勉强应制一博天颜欢笑初不计字句工拙至于䜩赏登临触物寓感有㑹而作因诗纪事借以陶写性情而已岂曰与文人墨客较论短长耶歳月积久裒焉成集迨壬寅冬恭承皇考付託之重临御寰宇封章重叠机务殷繁旰食宵衣犹虞丛脞夙兴夜寐莫敢求安向之优游恬适今则易而为惕厉忧勤花朝月夕之吟皆成祁寒暑雨之思矣检阅旧作曷胜惘然缅想曩日之闲境闲情奚啻邈若河汉也哉爰序于雍邸集首以示朕意云九日燕羣臣拟栢梁体诗序朕继大统惟朝干夕惕兢兢仰法皇考期贤哲盈廷民康物阜永承郅隆之圣治甞思古之眀良赓歌喜起君臣一德同心旷代为之欣慕今在廷臣工协𠂻以资赞理顾瞻济济皆为皇考数十年教育栽培之所诒也是以庶政具举兆民乐业朕实嘉赖焉康熈二十一年春圣祖于干清宫开昇平之䜩振赓飏之歌盛称一时羙冠千古今丙午九月节届重阳览百谷之斯登忻三农之有稔光风溢目海宇澄清爰集王公卿尹用陈几筵笑言勿禁威仪不拘相恱于一堂弗限夫三爵然礼着享燕之义诗有嘉宾之咏古君臣于饮食燕㑹间即具献纳拜飏之典也唐虞文武之世休风如昨朕与诸卿宜则效之今用柏梁体朕为倡始诸卿逓成篇什今日也非徒命酒徴歌扬华摛藻葢欲昭圣祖飬育之深恩朕廷泰交之雅㑹垂之奕世永传斯事云尔悦心集序朕生平澹泊为怀恬静自好乐天知命随境飬和前居藩邸时虽身处繁华而寤寐之中自觉清逺闲旷超然尘俗之外然不好放逸身心披阅经史之余旁及百家小集其有寄兴萧闲寓怀超脱者佳章好句散见简编或如皓月当空或如凉风解暑或如时花照眼或如好鸟鸣林或如泉响空山或如钟清午夜均足以消除结滞浣涤烦嚣令人心旷神怡天机畅适因随意採録若干则置诸几案间以备观览自总理万㡬以来宵旰不遑求如曩时之怡情恱目不可复得然宁静之宰不因物动恬澹之致岂为境移此乃可以自信者爰取向所採録彚为一书名之曰悦心集夫心者人之神眀所以为万化之源万事之本而劳之则苦扰之则烦蔽之则昏窒之则滞故圣贤有存心洗心之眀训佛祖有眀心寂心之㣲言无非涵飬一心之冲虚灵妙使无所累与天地太和元气浑然流行无入而不自得也如孔门之春风沂水仙家之吸露餐霞如来之慧雨香花以及先儒之霁月光风天根月窟其理同其㫖趣何弗同耶是编所录有庄语有逸语有清语有趣语有浅近语不名一体人有仕有隐有儒有释有髙名有无名亦不专一家总之戒贪祛妄屏虑释思寄清净心游欢喜地言近指逺辞简味长俯仰之间随时可㑹然而喧寂在境而不喧不寂者自在心徃徃迹寄清廓之乡而神思萦扰身处尘氛之地而志气安舒则见道未见道之分也昔朗禅师以书招永嘉禅师山居师答曰未识道而先居山者但见其山不见其道未居山而先识道者但见其道必忘其山见道忘山者人间亦寂也见山忘道者山中乃喧也㫖哉斯言知此义者始可与读恱心集皇清文颕巻首七卷首八钦定四库全书皇清文颕巻首八世宗宪皇帝御制文记圆明园记圆明园在畅春园之北朕藩邸所居赐园也在昔皇考圣祖仁皇帝听政余暇游憇于丹陵沜之涘饮泉水而甘爰就明戚废墅节缩其址筑畅春园熙春盛暑时临幸焉朕以扈跸拜赐一区林臯清淑陂淀渟泓因髙就深傍山依水相度地宜构结亭榭取天然之趣省工役之烦槛花堤树不灌溉而滋荣巢鸟池鱼乐飞潜而自集盖以其地形爽垲土壌丰嘉百彚易以蕃昌宅居于兹安吉也园既成仰荷慈恩钖以园额曰圆明朕尝恭迓銮舆欣承色笑庆天伦之乐申爱日之诚花木林泉咸增荣宠及朕缵承大统夙夜孜孜斋居治事虽炎景郁蒸不为避暑迎凉之计时踰三载佥谓大礼告成百务具举宜宁神受福少屏烦喧而风土清佳惟园居为胜始命所司酌量修葺亭台丘壑悉仍旧观惟建设轩墀分列朝署俾侍直诸臣有视事之所构殿于园之南御以听政晨曦初丽夏晷方长召对咨询频移昼漏与诸臣相接见之时为多园之中或辟田庐或营蔬圃平原膴膴嘉颕穣穣偶一眺览则遐思区夏普祝有秋至若凭栏观稼临陌占云望好雨之知时冀良苗之应候则农夫勤瘁稼事艰难其景象又恍然在苑囿间也若乃林光晴霁池影澄清浄练不波遥峰入镜朝晖夕月映碧含虚道妙自生天懐顿朗乗机务之少暇研经史以陶情拈韵挥毫用资典学凡兹起居之有节悉由圣范之昭垂随地恪遵罔敢越轶其采椽栝柱素甓版扉不斵不枅不施丹雘则法皇考之节俭也昼接臣僚宵披章奏校文于墀观射于圃燕闲斋肃动作有恒则法皇考之勤劳也春秋佳日景物芳鲜禽奏和声花凝湛露偶召诸王大臣从容游赏济以舟楫饷以果蔬一体宣情抒冩畅洽仰观俯察游泳适宜万象毕呈心神怡旷此则法皇考之亲贤礼下对时育物也至若嘉名之钖以圆明意㫖深逺殊未易窥尝稽古籍之言体认圆明之徳夫圆而入神君子之时中也明而普照逹人之睿智也若举斯义以铭户牖以朂身心䖍体天意永懐圣诲含煦品彚长养元和不求自安而期万方之宁谧不图自逸而冀百族之恬熙庶几世跻春台人游乐国廓鸿基于孔固绥福履于方来以上答皇考垂祐之深恩而朕之心至是或可以少慰也夫爰宣示予懐而为之记七曜会聚记天之垂象与人事相应诸经垂训惟敬与戒无他説也后世遇嘉祥之徴多纪年加号然或不求实应而徒尚虚文适为厥徳之累昔人谓应天以实朕有取焉雍正三年春厯官奏二月二日庚午七曜会聚为难逢之天瑞绘图以进于是廷臣援髙阳汉高宋太祖时事频请庆贺朕不之允且谕以经纬遇合之故祯祥昭示之由推皇考至徳之感及今日敬应之实再三详谕然后在廷之臣晓然知朕之意庆议乃寝据候验者奏称亥子之交日月符会合之度五星列聮缀之形荣光烂然汉志所谓如合璧如连珠者昭然在目及晨则天朗以清气和而穆见者闻者莫不欢忻传説以为旷世稀觏太平之瑞应顾朕自继统以来虽图治不遑而政皆平欤吏皆贤欤民皆康欤俗皆淳欤朕实不敢自信而何以致此自信且不敢又何以当此其惟益凛日跻之敬庶保天贶于永永也既谕廷臣谨记以示夫后云黄河澄清碑记朕闻上天孚佑生民日监在兹垂示休徴警觉有位凡欲使之懋徳勤政无怠无荒而修省加䖍用答嘉贶天人感应之理致不爽也我皇考圣祖仁皇帝功徳隆盛临御乆长厚泽深仁洋溢于薄海内外朕寅绍鸿图仰承盛烈䝉被福荫民物阜安数年以来嘉祥叠见乃雍正四年十有二月河道总督齐苏勒及副总河嵇曾筠漕运总督张大有河南廵抚田文镜山东廵抚塞楞额陜西廵抚法敏先后驰奏黄河自陜西府谷县歴山西河南山东以至江南之桃源冰开水清湛然澄澈其在陜西山西始见于雍正四年十有二月八日乙丑迄于雍正五年正月十三日庚子凡三十有六日其在河南山东始见于十有二月九日丙寅迄于次年正月十日丁酉凡三十有一日山东之单县亦清于丙寅至癸酉甲戌清澈见底而是月之二十二日已夘渐复其旧凡十有四日其在江南则始于十有二月十六日癸酉迄于是月二十三日庚辰凡七日盖其清也自上而下及其复旧则自下而上故时日之先后逺近渐次如是维时中外臣民佥以河清为千年罕见之盛事稽诸史册咸称上瑞况横亘三千一百余里緜歴三旬有余尤亘古所未覩合词恳请御殿受贺至再至三朕维上天之钖福降灾犹人君之用赏行罚感召之机分于敬肆一念甫动休咎顿殊朕祗若昊天敬慕皇考翼翼小心夙夜罔有懈怠因得仰邀皇考昭察黙吁苍穹钖兹福庆朕惟虑前此之受贶无因且恐将来之承庥不易朝干夕惕益深谨凛特命䖍告景陵以申忱悃专遣大臣致祭河神以彰灵应至升殿受贺沿袭颂羙之虚文朕所不取是以坚却不允而广推皇考钖嘏𢎞仁施恩中外羣臣有専职者咸晋一阶谆谕周详共加敬勉爰允廷臣所请勒石以纪夫天一生水实为天地之气所流通而河称四渎之宗上应云汉澄洁安流用昭嘉瑞天和协应必有自来诗曰文王陟降在帝左右盖言文王与天同徳而子孙䝉其福泽也我皇考配天之灵于昭在上眷顾启廸至深且厚朕祗承瑞应恐惧悚惶嘉与羣臣增修实政书曰昭受上帝天其申命用休又曰先王奉若天道君臣上下之间无忘戒儆朕亦惟是严恭寅畏不遑康宁庶几求无负于上天皇考钖予嘉祥之至意濡毫纪实镌勒贞珉用抒朕祗敬之诚永自儆朂云尔䟦耕织图䟦夫养生所亟莫过于衣食古者四民交能易作终嵗所入不过给于衣食而止故下士之禄亦仅比于上农夫而闾师之法不耕者祭无盛不蚕者不帛不绩者不衰所以宥民于农桑以厚其本也后世之民多弃本而趋末盖以农夫红女终嵗勤动而或盎无斗储身无完衣不若工商百技立致温饱而不耕而餍膏粱者转以胼胝为鄙不织而被绮罗者咸苦蚕绩之劳不知使世之人咸舍本而趋末岂特饱与煖之不可得更将何从而得食何从而得衣耶伏读皇父特制耕织图序云生民之本以衣食为天又云用以示子孙臣庶俾知粒食维艰授衣匪易盖欲令寰宇之内一皆崇本而抑末所朂诚深逺矣余昔侍丰泽园曾䝉颁示因萃衆工人之能事绘图各二十三幅暇时展閲若身在其中不觉目旷而心怡也因思竹屋茒檐之下桑畴稻壠之间男者耕女者织明而动晦而息出无簪组之系入无宠辱之闗嵗时伏腊鸡黍杂陈父母融融妻子熙熙若不识天之高地之厚也膏粱纨袴之徒乌足以知其境之泰然情之恬然而嵗月之悠然也耶余心乐之而身弗能之为是图也盖以敬承皇父重农桑以阜成兆民之至意而常念稼穑之艰难悯杼柚之劳瘁以检身于礼度也岂徒以是为笔墨之玩欤跋淳化阁帖后自古帝王临政之暇往往留意翰墨其间名臣喆士多工书法汉晋以下代有闻人后世採集勒石俾流传永乆银钩铁画照耀百世如三代彛鼎信可寳玩盖书学为六艺之一挥毫濡墨纵笔所如而波磔意度之间结构神采劲健古秀斯为上品朱子跋韩琦与欧阳修帖云书札细事而于人之徳性相闗程明道亦云某冩字时甚敬只此是学栁公权心正笔正之对载诸史策以临池之学精而论之足以通心性之渊微见学问之要㫖则书法顾可轻言哉宋太宗淳化阁尝集歴代君臣书蹟命侍书王着摹勒为法帖十巻榻以澄心堂纸李廷珪墨欧阳修集古録所谓官法帖是也我圣祖皇帝法书云辉星灿集古今之大成朕朝夕侍左右瞻仰天章时䝉圣训故留心书法最乆所见歴代法帖亦最多此帖乃四十年前为直隶巡抚崔澄购得以畀其壻法海计藏于佟氏者三十八年矣今以藏本进览纸墨润洁神气宛然真初榻之尤佳者如张芝草书内不辨行动潜处耳他本处字作不可二字王𨗳书内酸字酉中一㸃上挑他本皆下直王献之书内委曲字画聮络他本委字中断鸭头丸丸字中无㸃他本皆添㸃刘道士鵞羣鵞字一笔书成清真劲细他本鸟字头微肥而不甚分晓观此数处足信其为官本初榻无疑而再榻与别刻皆不能及也朕披閲再三心契神会如接古人于砚席益悟字学之精微见古法之严整书此以识企慕云碑文修建阙里圣庙碑文朕惟上帝垂佑蒸民笃生至圣先师孔子以仁义道徳启廸万世之人心而三纲以正五伦以明后之继天御宇兼君师之任者有所则傚以敷政立教企及乎唐虞三代之隆大矣哉圣人之道其为福于羣黎也甚溥而为益于帝王也更宏宜乎尊崇之典与天地同其悠乆也曲阜庙廷为孔子里宅毓圣钟灵之地神爽式凭庙貌崇闳由周而来乆且加盛我皇考圣祖仁皇帝徳符元化悟彻性天自羲农尧舜禹汤文武周公之道集成于孔子者一一体于身心宣为政治圣统在上应运而承康熙甲子东巡狩临幸阙里谒奠庙林殷礼隆仪汉唐莫及朕恭膺丕绪志切羮墻即位之初加封先师五代王爵诣雍释菜题额歌诗佩徳报功之愿夙夜罔释于懐雍正二年阙里圣庙不戒于火有司奏告朕悚惕靡宁诣庙致祭旋发帑兴脩命大臣専董厥役殿庑规模悉凖宫阙制器备物亦令绘图呈式裁酌协宜数年来谆谕执事臣寮经营周至纎毫无憾始惬朕衷七年冬有司具奏大成殿上梁前二日庆云见于曲阜合词称瑞朕以天人感应理固不爽而诚敬微忱讵能邀上帝先师之垂鉴用是祗将祀事倍增试额俾普天率土被圣人之徳化者同心感庆庶足以广教泽而答嘉庥而抚躬警勉恒朝夕凛凛焉朕尝谓帝王之尊圣尊其道也尊其道贵行其道居行道之位而能扩充光大逹之政令修齐治平得其要纪纲法度合其宜礼乐文章备其盛举凡圣道之未行于当时者悉行于后世虽去圣乆逺而心源相接不啻亲授于一堂之上黙证于千载之前如是钦崇褒显悉由于中心之诚服而治化日盛圣道斯尊且夫圣人之道一天道也天以牖民之责属之圣人删定赞修代天宣教彛伦敦叙礼法彰明后之帝王奉其道以治世师承罔斁资益良多然则尊天尊圣理原合一今兹之崇礼至圣正所以钦若昊天而于修建庙庭之重典有不至诚至敬者哉朕勤求上理宵旰孜孜冀以仰述皇考之鸿谟丕扬先师之厚泽爰敬推上天笃生圣人与圣人承天立教垂宪奕世之意勒文碑石以昭示臣民于无极而系以辞曰天心觉世圣治承天治法道法圣圣相传三五之隆以道致治峻徳𢎞昭丰功逺被闻知续统至圣挺生中天复旦文教昌明经纬三才陶融万象体具中和功侔参两表扬六籍程式五常如会沧海若揭秋阳惟我皇考聪明睿智苞藴图书滙宗洙泗徳与圣合礼为道崇升堂容肃过里恩隆绪缵朕躬勤图绍述至训煌煌箴铭宥密惟皇建极惟圣时中古今虽邈心理攸同作帝王师与天地配开辟一人神灵如在奕奕新庙辉映尼防金丝在御车服盈堂焕乎天文五云示庆钖祜者天承庥者圣敢云瑞应鉴厥微诚普祈洪贶永福编氓文治光华日星晶丽木铎扬声垂亿万世惠济庙碑文永定河古所称桑干河出太原经马邑合雁云诸水奔注畿南发源既髙滙流甚衆厥性激湍数徙善溃康熙三十七年我皇考圣祖仁皇帝亲临指授疏𨗳之方新河既潴遂庆安澜爰钖嘉名永昭底定立庙芦沟桥北题额建碑奎文炳耀河神之封实自此始朕缵绍鸿基加意河务设官发帑深筹疏筑之宜比年以来永定河安流顺轨无冲荡之虞民居乐业嵗获有秋岂惟人事之克修实赖神功之赞佑念石景山据河上游捍御宜亟爰命相择善地作新庙以妥神朕弟和硕怡贤亲王躬往营度得地龎村之西鼎建斯庙长河西遶而南萦峰岭北纡而左骛控制形胜负山临流殿宇崇严规制宏敞䕶以佛阁界以缭垣经始于雍正七年冬逾一年役竣复以芦沟神庙皇考圣蹟所在载加崇饰丹雘维新并增建杰阁翼如焕如称朕敬神惠民之意爰赐庙名曰惠济勒文贞珉以纪其事诗称懐柔百神及河乔岳河之有神备载祀典况永定为畿辅之名川灵应夙着田畴庐舍绣错郊圻其得安耕凿而乐盈宁者胥仰荷皇考方略之昭垂而明神显灵黙相孚佑蒸黎邀福孔多宜加崇敬今兹十里内庙貌相望䖍修秩祀尚其妥侑歆飨俾斯民康阜乂安以𢎞我国家无疆之庆岂惟朕承兹惠贶我皇考平成之骏烈实嘉赖焉朝阳门至通州石道碑文自朝阳门至通州四十里为国东门孔道凡正供输将匪颁诏糈由通州逹京师者悉遵是路潞河为万国朝宗之地四海九州嵗致百货千樯万艘辐辏云集商贾行旅梯山航海而至者车毂织络相望于道盖仓庾之都会而水陆之冲逵也虽平治之令以时举行而轮蹄经涉嵗月滋乆地势渐洼又时雨既降积雪初融之后停注泥淖有一车之蹶需数十人之力以资牵輓者矣朕心轸念爰命所司相度鸠工起洼为髙建脩石路计长五千五百八十八丈有竒寛二丈两旁土道各寛一丈五尺长亦如之其由通州新城旧城至各仓门及东西沿河两道亦皆建脩石路共计长一千五十余丈广一丈二尺及一丈五尺不等费帑金三十四万三千四百八十四两有竒经始于雍正七年八月至雍正八年五月告竣有司请为文以纪其事尝稽周礼地官司徒令野脩道遂师巡其道脩郑锷疏曰道路以通往来之途使賔至如归亦脩文徳以来逺人之意礼月令季春之月命司空巡行国邑周视原野开通道路毋有障塞典籍所垂凡体国经野之政至备具也朕临御以来详求治理早夜孜孜惟恐不逮近而郊圻逺而郡邑即遐陬僻壌之区其有闗于利济民物者莫不因地制宜以次脩举是役也逺师古圣王之良法羙意而斟酌乆逺一劳永逸良用欣慰庶使遵是路者瞻周道之荡平正直咸庆同轨之盛治焉爰志其嵗月而勒诸石云高家堰碑文黄河为运道民生所闗而治河以𨗳淮刷沙为要髙家堰者所以束全淮之水并力北趋以入河河得清淮则沙不积而流益畅故考河道于东南以髙堰为淮黄之闗键淮自中州挟汝颍涡汴诸水滙注于洪泽一湖荡激潆洄浩渺无际而淮扬两大郡居其下流惟恃堰隄以为障御所系讵不重哉我皇考圣祖仁皇帝为亿兆苍生筹万世永赖之计屡勤清跸指示臣工方略昭垂神谟卓越全河形势经书周详而髙堰隄工尤厪睿虑迄今数十年来河臣遵守成规列郡得安袵席者皇考圣绩神功之所赐也朕绍承鸿绪注念河防思髙家堰堤工绵逺保䕶维艰惟不惜多费帑金全建石工使髙厚坚固乆逺可恃斯于运道民生实有禆益朕衷黙定询度佥同爰特发帑金庀材鸠役専命大臣董其事经始于雍正八年二月越雍正十年六月大工告竣仰借神庥风涛恬静薪石云集工作易施增卑而髙培薄而厚易圮而新孔固孔完其增广皆有加于旧凡六千三百四十余丈延袤四十余里所费帑金一百一万余两于是髙堰之工屹然为淮扬巨障河臣上言大工之成不可无纪用俞所请摛文勒石以示朕宵旰畴咨之至意冀河流济运永庆安澜保障无虞民生安业以无忝皇考底定平成之绩云尔普陀山普济寺碑文普陀洛伽山为观音大士示现之地歴征灵应自梁贞明中始立佛寺宋元以来代加修葺我皇考圣祖仁皇帝巡幸浙西遣官兴建殿宇上为皇太后祝禧御题赐额勒文丰碑以纪其事山灵拥䕶圣绩丕昭朕缵绍鸿基于兹十载念兹山为古圣道场重以圣祖仁皇帝宸翰留贻尤宜敬谨崇奉爰特发帑金重加修餙専官往董其役经始于雍正九年九月雍正十一年六月告成朕惟天下名山大川皆扶舆清淑之气磅礴而融结普陀秀峙海壖迥立于天风紫涛浩涆无际之中尤灵秀所萃聚宜其为仙真之所栖息况大士以慈悲济物为心随声赴感无所往而不在其示现在一时实无时而不示现神通感应不可思议即示现与不示现举可不论也夫佛法广大无边大海包涵无际亿万百千里不足以测海之广而一勺未尝非海也亿万百千法不足以尽佛之相而一法无适非佛也今以大海视普陀一拳石耳而菩萨现象之场善衆皈依之地泛慈航于彼岸结寳筏于迷津证普度之慈縁显𢎞深之愿力珠宫在望香界重新宁不与鹫峰鹿苑均为浄域之名区也欤用为斯记镌诸翠珉以志灵山之胜概普陀山法雨寺碑文法雨寺者普陀山大士之别院也皇考圣祖仁皇帝既修建普济寺上为慈圣祝禧复念兹寺为海氛所震荡发帑重新俾僧徒得所栖止赐额立碑增辉瀛峤歴今已数十载宜加崇饰朕特遣専官赍内帑庀材鸠工不劳民力香林梵宇丹雘焕然与普济寺大工同时告竣督臣请摛文勒石以纪夫大士以慈縁普济度尽衆生为愿朕尝绎法雨之义谓济物之普徧者莫如雨当夫慈云布濩甘滂沱髙下逺近一时霑足凌霄耸壑之乔柯勾萌甲坼之微卉华葩果蓏无不濡被润泽发荣滋长畅茂条逹各遂其性而不自知假使物物而雨之朝朝而溉之将不胜其勤而终不足以徧给惟本大慈悲现大神力周徧一切在在具足所谓天降时雨山川出云肤寸而合不崇朝而徧乎天下者济物之功莫大于是神山寳刹缁侣云集自当有被时雨之化证心印而传法乳普利生之实用以不负大士随縁接引之慈恩而副朕𢎞振宗风䕶持正觉之至意者朕深有望焉祭文追封孔子五代祭文道尊往圣宜钖类以推恩牒溯前徽乃縁情而制礼丝纶聿贲俎豆维新仰惟先师孔子撰合干坤名髙日月纂修删定焕六籍之文明祖述宪章树百王之仪范朕夙承庭训向往实深诞绍丕基钦崇弥切惟徳全而业盛知积厚而流光爰命廷臣式稽谱系诒谋式谷洵笃庆于一门毓秀钟灵宜上追于五代并跻祀典特晋王封体皇考敬师之心𢎞先圣显亲之孝于戏金声玉振集今古之大成木本水源享烝尝之羙报灵其不昧尚克来歆圣庙告成祭文逹天尽性树万世之师模重道尊经焕千秋之庙貌肃将嘉祀用告成功仰惟先师孔子得圣之时由天所纵纂修删定启宇宙之文明祖述宪章综百王之统绪升堂入室洪施乐育之恩学礼诵诗永作义方之榘比髙悬之日月亘古莫踰喻出类之鳯麟生民未有朕奉遗编而钦企仪典务极其推崇循旧址而鼎新经营必尽其诚敬颁于国帑董以大臣每绘式以先呈乃按图而指授楩楠栝栢求大木于名山簠簋樽罍选良工于内府晶荧黄瓦凖制度于宸居璀璨玉圭俨威容于圣座悬标题之巨牓洒翰亲书建屹峙之丰碑摛文恭纪工程累嵗时深严恪之心栋宇宏规益备观瞻之羙华榱雕柱增辉讲道之坛璆磬金镛重振大成之殿数仭之宫墻逾竣两楹之俎豆䖍陈特遣皇五子𢎞昼等亲诣几筵敬行祭告于戏卿云糺缦已开丹雘之祥古桧贞坚伫望青苍之色惟祈鉴格式享苾馨皇清文颕巻首八卷首九钦定四库全书皇清文颕巻首九世宗宪皇帝御制诗五言古诗墨竹我亦爱修竹手植满万竿春丛抽新碧夏叶生嫩寒更宜当素秋萧萧舞檐端乃至入元冬苍然秀可餐带露裛晨光迟月弄夕爽烟雨快逸情风雪听幽响能备四时好永结平生赏搆屋豁轩墀面面曵风枝开窻张素琴凿池悬钓丝为縁情好笃寤寐懐清姿写真惊墨妙洒然涵幽芬似我园中箨緑雾凝苍云为诗歌此君聊以述所忻七言古诗题墨竹曾闻渭川千亩竹露梢霜节连云緑又闻湘江竹最佳龙形鳯尾凌空矗自昔江南好事家白楼谢馆分苗族竿竿碧玉戞吟窻枝枝湿翠侵书屋风晨雨夕韵堪听月色烟痕清可掬萧闲自不染尘氛浄扫浮华媚幽独东坡居士曾有言不可无竹宁无肉画师惟数湖州翁兴来爱写篔筜谷对此长茎复短茎寒碧精神光夺目叶不因风长欲动恍然有声溢纸幅顿觉爽籁发衣襟举觞一酌春生腹墨竹玉个个翠重重一湾流水北双板小桥东竿短竿长皆入画枝疎枝密总含风五言律诗大猎五校琱弓劲三秋野兽肥乗时讲武事大狝振兵威狡兔宁藏迹封熊悉入围猎归数军实落日照龙旗塞外秋兴二首路出闗山外秋空日渐髙清霜凝晓斾寒色透征袍风劲飞鹰捷川长猎骑豪皇威扬四逺边徼戢弓刀其二驻跸依林麓风多野水鸣旌旗飘暮霭铙吹咽边声鸡塞霜逾白龙沙月更清却看行殿外诸部尽欢迎初夏至玉泉山緑野薫风至夜来春已过扑衣飘落絮贴水出新荷浪暖鱼吹沫泥香燕作窠临泉聊命酒披拂爱烟萝功成囘銮恭颂二首指顾靖边烽懐生尽服从遐荒归禹甸大漠纪尧封庙算无遗策神功迈昔踪凯旋旌耀日光景霁天容其二翠华旋万里即日解征袍共仰神机邃深维圣体劳铙歌喧后队巷舞迓前旄拓土无中外皇猷恊覆帱侍从兴京谒陵二首承先崇报本桥道驻龙旗万国梯航集敷天雨露随精诚通寝殿肃穆奉宗彞敬仰松楸古昭森盛烈垂其二龙兴基景命王气结遥岑不覩艰难迹安知启佑心山河陵寝壮弓剑嵗时深盛典叨陪从威仪百尔钦水围春日猎汀洲欢声拍浪浮云樯排八阵桂棹竞中流鸣镝摧腾羽飞烟罨綵旒昆明夸水舰岂足拟宸游晓度杏山曙色催樵牧山崖径欝盘霜凝鸦背白沙印马蹄干海气笼朝旭林飈送早寒鳯城清漏隔遥忆寝门安望医巫闾山翠黛满云封遥看北镇雄壮观侔五岳峻秩比三公葱欝兴王气扶揺广莫风勒铭维祖烈瞻仰万年同再度龙泉闗遨游从浄土安稳度香城鸟亦通禅悦松如响梵声山岚朝夕幻闗栁去来迎鳯阙慈云近惟殷问寝情初夏扈跸热河行苑留仙跸层峦俨赤城烟光浓树色暑气散泉声地僻花偏艶山深梦亦清瞻依忻圣豫风物慰皇情口外山村鸟外窥烟树微茫碛路斜地寒宜种黍坡煖好栽𤓰比戸裁驼褐居人置兔罝谁将淳朴意传写入中华雨后凉雨晴偏好边秋气转清虹从林杪断月傍陇头生落叶飘含润囘沙熘有声仰看羣雁度寒影帖云明过䝉阴望里东䝉近微茫草树遮面城峯碍日绕郭水鸣沙户尽缲桑茧人多摘茗芽曾闻鲁酒薄村店一旗斜松矫矫拂云姿能教衆木卑苍鳞疑挟雨翠鬛静含飔花暖飘香粉膏流结紫芝千龄待黄鹤集此最髙枝竹緑染竿竿润青笼个个阴节髙寒愈劲气洁暑难侵密雨惊龙起清风引鳯吟幸邀君子号为尔解虚心寓目漠漠云无际茸茸草渐齐花繁从径窄溪涨觉桥低捎蝶巢梁燕衔鱼没浪鹈偶来松下坐斜倚看浇畦春深闲居长日惬幽栖轩窻面小溪云开徐自歛鸟歇又重啼爱水频垂钓看花偶一题坐怜春已暮望里緑阴齐池上待月水含夕籁静余亦澹懐空星彩低穿树花香暗度风初看幽径白渐露小桥红行到天心处清光更不同壶中天峯峻疑无路云深却有扉鹤闲时独唳花静不轻飞洞里春长驻壶中月更辉一潭空似镜碧色动帘衣母后升遐一週讳辰为念慈恩重难禁涕泪悬尊荣心莫罄恍惚嵗云迁物候常如此音容独渺焉寝门空在望一望一凄然母后二週讳辰自隔慈颜杳重临此日悲音徽徒有慕尊养已无时恩念劬劳重心惊嵗月驰朝来益为怆抚序泪空垂母后三週讳辰鞠我恩深重违颜梦渺茫三年成逝水百感对流光黯黯慈云在迢迢仙路长朝来又临讳含怆仰空苍立春晴光当户映淑气逐人来冻草苏先觉枯条暖自催荐新红甲菜应候緑英梅为问迎春吏农畴几处开耕耤无逸农功重豳风穑事先方春勤夙驾乗令为亲田夹陇千官肃扶犂百辟聮礼成终亩后父老庆丰年去冬无雪今春雨未霑足朕心忧畏莫可言喻幸于前五月十八日甘霖倾注枯焦顿解不觉喜而成咏节过五月半膏雨尚愆期昼夜忧农事精䖍吁帝慈风回云气合泽沛野苗滋田畯须勤课耘耔正及时皇清文颕巻首九卷首十钦定四库全书皇清文颕巻首十世宗宪皇帝御制诗七言律诗圣驾南巡自春徂夏瞻依心切恭赋斯篇春光荏苒薰风至圣驾勤民尚未还幸有壎篪随越舸愁无羽翼赴呉闗晨趋北阙螭头上夜梦南云豹尾间清跸恭迎堪计日几囘翘首潞河湾谒昭陵恭颂钟灵毓秀气佳哉宇宙从兹景运开帝统兼因文治广圣基岂独武功恢辽韩海永涵深泽松杏山髙接上台䖍肃奉觞恭拜毕五云飞处久徘徊谒福陵恭颂一峰天柱象崑崙圣武开基百世尊庙貌辉煌藏剑舄尘氛盪涤辟干坤赤龙遐举云留影石马宵趍汗渍痕赫濯声灵通僾肃春秋霜露感长存望海楼二首凌霄雄杰耸层楼碧海苍茫逺望收混一干坤云水濶濯磨日月浪花浮百川输委盈襟带万类涵濡任泳游闻道此中含帝泽几曾汪濊有停流其二朱栏画栋最髙楼海色天容万象收海底鱼龙应变化天中云雨每蒸浮无波不具全潮势此日真成广汉游仙客钓鳌非我意凭轩惟是羡安流望岱芙蓉万仞揷丹梯海上羣峰莫与齐九㸃青烟看野马五更寒日候天鸡云封峭壁松多古藓积残碑字未迷冉冉岭头笙鹤下仙坛曾此降金泥早起寄都中诸弟晓起轻寒透薄帷风光节物暗推移正当边塞秋临早况是闗山月落迟一雁孤鸣惊旅梦千峰攒立动诗思鳯城诸弟应相忆好对黄花泛酒巵热河闲咏山深地僻尘嚣隔斜映茅堂百尺松石壁有斑凭雨凿柴门无钥倩云封盘嵓曲磴留麋迹绕砌平沙印鹤踪梦觉南窓何所事独吟独酌尽从容月夜泛舟隄栁阴分举画桡数声呕轧盪轻舠芙蓉馆北香浮沼桑柘村西月满桥雪鸟冲烟孤鹭起金鳞破浪巨鱼跳溯洄一片清光里心会南华秋水謡拟渔樵耕牧四首渔舴艋漂摇随处家一篙緑水度年华风罾逐浪苹溪逺雨网冲烟栁渚斜在在躭闲盟白鹭朝朝买醉馔红虾团圞儿女欢篷底岂羡浮名举世夸樵一生踪迹在烟霞不植条桑不种麻翠栢斫来青带叶古藤担去紫垂花歌长时引猿窥穴归晚常乗月到家笑指云山为活计那须巵酒祝篝车耕茅屋疎篱翠蔓牵绕篱桑柘翳平田村中斑白闲无事陇上青黄喜有年比户机梭鸣月下一家儿女聚灯前那能更羡公卿贵蟹羙鱼肥稻熟天牧平原浅草澹烟和指㸃牛羊下緑坡逐队饮时泉响细偷闲卧处栁阴多长河曲岸悠扬笛斜日微风断续歌借问道傍骑马客何如犊背稳披簑甲辰十一月十三日霜露重惊嵗月侵抚时莫解感伤心慕思实切终身永恩徳难酬罔极深那得寝门重问膳每懐圣训更霑襟朝来囘忆前年事痛抱终天自古今暮春杂咏春云澹荡满平湖渺渺烟波接緑芜芳甸雨过花竞笑画桥风起栁相扶莺歌鸟语天然曲水秀山青自在图胜景已超尘世界何须驾海访蓬壶其二炉烟袅袅拂帘栊太液波澄晓镜融卜嵗喜看三月雨惜春深坐百花风红尘不到黄金阙香雾时遮白玉宫对此上林光景好清平愿与万方同夏日楼前栁布浓阴覆钓矶楼前翠帏緑成围骤过白雨长虹见㸃破青天一鸟飞闲处方知尘事扰静中始验道机微不烦驱暑摇团扇水面风生透葛衣山亭茑萝满树带烟垂筛月梳风作幔帷流水似琴还似筑青山宜画又宜诗饥鼯窃果縁枝捷乳雉唿羣出草迟独倚石栏舒逺目亭前幽谷起云时初夏西苑游瞩前廷午退紫宸班廻辇寻幽竹石间一息不停新緑水四时相对旧青山溪烟澹荡平台晚林影参差夕照闲鸟识禁园栖托稳每看飞去又飞还深栁读书堂避暑三庚节届祝融临闲对明窓閲古箴树杪莺喉调妙曲槛边蝶翅舞芳襟嫩荷香逺风频逓深栁阴重暑不侵移榻帘前何所思要赓解阜入虞琴新霁苑中秋色颇佳临流翫赏率成一律歩辇从容雨后临湖亭景物可追寻幽花戏蝶红芳晚密藻潜鳞碧涨深㵳泬天光空野马潺湲涧水静尘心闲游不用调丝管自有松篁奏好音夏日勤政殿观新月作勉思解愠鼓虞琴殿壁书悬大寳箴独览万几凭溽暑难抛一寸是光阴丝纶日注临轩语禾黍常期击壌吟恰好碧天新吐月半轮为启戒盈心秋日寓目成咏玉露金飈肃昊穹澄泓秋水映帘栊羣峰黛染呈寒碧逺浦霞明荡晚红风度桂林香满院月穿雁字影书空予懐喜慰西成候多稼如云处处同秋日登朗吟阁寓目缥缈遥峰带夕曛晴光歴歴望中分桥移虹影当溪卧风度蝉声隔岸闻数片晚霞三径菊一潭秋水半牀云髙亭避暑才吟罢又听金飈送雁羣雨后郊外泛舟雾敛西巖暑气消微风正好泛轻桡新晴燕雀低临水积雨菰蒲密碍桥到处湖山惟竹月数家烟火尽渔樵瀛洲宛在京畿右不羡仙槎去路遥偶题舜禹传心十六字执中一语贯精微漫从体用观真妄不向筌蹄覔是非大地春风扬妙道碧天秋月露清机箇中密谛何人会鱼自深潜鸟自飞朕因去冬未雪忧懐莫释夙夜竭诚祈祷于惊蛰后二日荷䝉上天鉴佑春雪下降朝野同欢因成一律用志欣庆霡霂愆期忧嵗俭临轩愁咏悯农歌三冬望雪心如渴此日飞霙气始和苍昊垂慈施恺泽黔黎占稔沐恩波遥思九土应同庆积素凝华知几多蓬莱洲咏古唐家空筑望仙楼秦汉何人到十洲尘外啸歌红树晓壶中坐卧碧天秋庙堂待起烟霞侣泉石还看鹤鹿游弱水三千休问渡皇家自有济川舟朕御极七载宵旰万几未遑他出已酉夏因命将逺讨誓师于南海子缅懐曩日侍奉皇考巡幸此地色笑俨在目前而龙驭杳然邈不可攀俯仰徘徊曷胜今昔之感爰成一律以述追思花开野甸不知名按辔依然辇路平细草当时随驻跸垂杨此日绕行营河山满目音容邈风景闗心嵗月更禁旅多年䝉教养畀予戡定作干城冬至斋宫晨曦炯炯洁斋宫一缕炉烟散绮栊暖气潜囘葭管律早梅先绽玉堦风中孚黙契天人理来复明彰造化功漫道书云成故事精禋惟借寸心通乙已仲冬恭诣景陵恭陈服御俨凭依拜奠菁茅凛不违四十年余恩浃髓一千日里涕沾衣寝园翠绕熊罴䕶陵树霜寒鸟雀稀翘首五云犹在望忍乗清跸告言归己酉夏南甸大閲陈师鞠旅卜良朝万里糇粮备已饶习战自能娴纪律临戎惟在戒矜骄剑莹䴙鹈清光闪旗绕龙蛇赤羽飘听彻前锋歌六月云台合待姓名标雨后九洲清宴望西山蒹葭叶上雨声过乍觉新凉飒飒多山色崔巍千叠翠湖光潋灔万重波游鱼避钓依寒藻翔鸟惊絃就碧萝莫讶金风催改序秋晖偏好快晴和五言排律瞻仰盛京宫阙念祖宗创业艰难恭赋二十韵奉命趋辽海猗欤仰旧宫逶迤龙脉逺詄荡鳯城雄念昔开洪造乗时建武功师征方自葛考卜重迁酆一剑风尘际三陲指顾中神威宣率土皇极协苍穹式廓弥增壮维垣遂克崇八门连阃域双阙竦髙空曵珮千官列输琛万国同兵农咸定制礼乐渐移风爰及纯熙介覃敷景厯融寰区欣奠鼎故里抱遗弓沛邑恩优渥舂陵望郁葱星躔争拱北王气本从东绵瓞钟灵盛凝庥后裔䝉圣慈殷孝享敕谕遣微躬肃覩兴京胜恭承祀典隆丕基劳栉沐奕叶荷帡幪松槚灵祗䕶檐楹肹蠁通祖宗光烈在明发惕愚衷述懐眇躬临亿兆兢业凛渊深先哲羮墙见前徽手泽寻弛张遵祖训赏罚顺天心庶绩勤宵旰私居慎影衾衞诗防湎酒夏训戒从禽每喜亲耕稼长懐劝织纴菽葵村落圃桑柘水边林民乃邦之本诚为帝所歆三冬盈瑞雪九有遍甘霖嵗稔田家乐河清渔父吟羣英㐮治理列士献规箴勉咏南薰曲多惭继舜琴七言排律我皇考深恩慈爱过于髙厚一旦背弃再觐无期遥想音容弥殷哀慕苫块之次言出痛忱非同寄情于诗文也于戏罔极之徳报曷能尽终天之慕词岂可宣此篇乃中心廹切不能自禁之词翰林诸臣各依原韵进呈朕览慕思君父泪千行四十余年顾复长髙厚恩深悲罔极瞻依情切託靡方天颜咫尺忽成隔庭训趋承难再望提命谆谆犹在耳樽彛肃肃总摧肠衔哀但觉苍旻逺举首惟悲白日凉展转心增风木恨劬劳忍诵蓼莪章仙軿已返层霄上夜梦仍亲御座旁海水可枯石可化终天仰恋讵能忘立秋前二日游湖亭放情幽兴付渔簑潇洒林亭乐太和每踏芳丛寻古句闲乗小艇泛清波烟凝翠黛山疑雾风蹙斜纹水似罗深砌蛩鸣残暑退髙梧蝉噪晚凉多炎云渐敛秋将近霁景才看夏欲过静听菱歌音韵好何须箫鼓济汾河六言词田家四时词春陌头栁叶初放溪上桃花欲燃处处青鸠唿雨家家黄犊耕烟牧童羣嬉挑菜饷妇自解撑船借问浪游城市何如乐业邨田夏带露叶盈蚕箔翻云麦熟田家白水千塍秧马緑阴几戸缲车日午鸣蝉逺近风薰飞燕横斜男女适均劳逸相逢只説桑麻秋风露微凉天气四乡一𣲖秋光荞吐东阡雪白禾香南亩云黄青刈园蔬足雨红收林实经霜举室欣逢乐嵗商量筑圃登场冬霭霭炊烟茅舍霏霏腊雪柴门阑静闲眠羔犊篱牢安稳鸡豚夜织梭鸣哑轧朝舂杵韵喧繁赛社村挝祭鼓歌唿新醸盈盆七言絶句懐边地将士天禄延儒方偃武长杨罢猎岂佳兵无端戍火明西塞劳我星旗向逺征月照天山玉帐髙风吹霜气透征袍年来倦听嘉禾颂一饭宁忘汗马劳玉门闗外草连天一骑飞驰到日边报道单于甘就抚羽林齐唱凯歌旋将军跨马拥戈矛壮士驱车久未休一纸捷书期早至黄金铸印待封侯竹月萧萧疎映月昏黄浥露凝烟晕素光阴转粉墙铺翠影湖州新写墨篔筜宴月花月依依入暮春坐花醉月绮筵新始知蟾魄无私照瓦缶金尊各一轮池月半亩池涵天作底一番风过水流金惊看锦鲤如梭掷织就横纹緑绮衾山月林深鸟宿夕烟暝玉镜扬辉不受扄夜籁寂然羣动息一轮飞过万山青皇清文颕巻首十卷首十一钦定四库全书皇清文颕巻首十一御制文论立身以至诚为本论夫诚者万物之原万事之本天所赋物所受之正理也故在天则为干元坤元而万物资始资生在人则为能尽其性参天地而赞化育然人咸具是理而鲜能全之故日蔽于私溺于习而天理㡬乎失矣圣人者出作君作师修道以立敎敎人由诚之之道以驯致至诚之域故曰立身以至诚为本岂非实理本于生初在人之自勉乎葢至诚圣人也诚之者择善而固执之者也旣能择善又能固执则可进于诚矣而身立矣夫立身不外于言行而言行不可以外饰言必期于有物则言可为天下法矣行必期于有恒则行可为天下则矣诚故也立身必先于忠孝而忠孝不可以伪为视无形而聼无声则飬志承欢可云无忝矣公忘私而国忘家则尽忠补过可称匪懈矣诚故也其要在克已已不克则私欲潜滋何以能诚其功又在慎独诗曰相在尔室尚不愧于屋漏先儒有言曰学始于不欺暗室良以独不慎则发念行事终为小人之归耳然则克已慎独者求诚之切务也厯观古来圣有安勉而皆本于诚书曰钦眀文思安安尭之至诚无间也又曰元徳升闻舜之至诚上达也仲虺之诰曰以义制事以礼制心丹书曰敬胜怠者吉义胜欲者从此汤武之勉而诚也勉而诚与至诚无异尭舜汤武莫不称之为大圣故曰及其成功一也然则欲诚其身当择善固执克已慎独以驯致于至圣之域以之参天地赞化育不难矣读书以眀理为先论天地之间万事万物莫不有理理者天之经地之义民之行也是故日月星辰之朔望躔次阴阳寒暑四时之推迁往来皆天之气也而有干健于穆不已之理主宰乎其中山川河岳百谷草木之丽乎地以生者亦莫不頼坤元载厚之理以为之根柢人性之仁义礼智赋乎天之正理也因之而见为恻隠羞恶辞让是非之情及变化云为万有不齐之事由是观之天下事物孰有外于理㢤故圣人之教人讲学亦曰眀理而已矣盖理者道也道之大原出于天其用在天下其传在圣贤而赖学者讲习讨论之功以眀之六经之书言理之至要也学者用力乎眀理之功以观六经则思过半矣所谓眀理者眀其所当然与其所以然所当然者父子当亲君臣当义夫妇当别长幼当序朋友当信之谓也所以然者父之所以慈子之所以孝君之所以仁臣之所以忠夫之所以率妇之所以从长之所以爱幼之所以恭朋友之所以责善辅仁之谓也知其所当然然后信之笃而不悮于岐趋知其所以然然后喻之深而不能以自已至于一事一物亦莫不眀其表里精粗与夫善恶是非之宜夫如是然后理眀而有所持循此大学眀眀徳之功必以格物致知为先中庸择善之目必在于博学审问慎思眀辨而先儒讲论亦必以讲眀为践履之本先圣后圣岂有二道哉虽然眀理要矣而既明之后则又在于行之之功茍或知有余而行之不足则虽精义入神亦无当实用盛徳至善竟何有于我㢤故致知与力行相湏为用而致知则在所当先何以言之知都㑹之壮丽而欲往观之必先悉其所由之路而后行焉悉其所由之路是眀理也身往由之是力行也茍不知之悉而往行之则有失径迷途之讥为学之功亦如是盖知仁为万善之本必不逞私欲而为利已害人之事矣知义为万事之宜必不自昧其羞恶之良而为偷安茍合之事矣此讲学之必以眀理为先也故书之称尭曰钦眀称舜曰文眀尭舜天下之大圣也而其所以成大圣者则以眀为本焉彼不务眀理而徒以记诵辞章自耀者是犹舎璞玉而贵碔砆而彼不知而㝠行者是犹去烛而夜行均为惑之甚矣雍正七年皇父驾临上书房亲洒宸翰恩赐御联题曰立身以至诚为本读书以眀理为先余兄弟盥手祗领谨悬座右爰以寳训着论二首庚戌之秋手録文钞即以此弁冕全集非敢云阐扬圣教特以纪过庭慈诲并志书绅微悃尔信而后谏论诗曰衮职有阙惟仲山甫补之夫仲山甫之补衮职也柔嘉唯则天子是若葢其诚信素达于人君而人君鉴其诚谅其忠故谏无不从言无不聼虽宣王聼言之美亦山甫取信有素也故子夏曰君子信而后諌可谓知进言之道矣盖君臣一徳上下志通然后可继都俞吁咈之盛而致治于熙皥故人君聼言之道固不可懈而为臣者亦当思所以善进其言之道焉夫人臣諌君非可易甞也必能进思尽忠退思补过职业修于莅官之后忠诚逹于未定之前然后法语不伤扵勐巽语不嫌于谀是故为人臣者必无恝而不諌之理但当素尽其诚使人君信之而已若素无忠诚之心则虽激于一时犯颜强諌而扵国事终无济也虽然信而后諌理也若事至扵危急一日不言则民受一日之害一日不言则天下之害甚于一日斯亦可以待其信而不言乎故魏徴之与太宗信而諌者也陆贽之与徳宗不必待其信而谏者也而后之人均是之者以贽虽不能信于徳宗而其忠诚天下后世自信之也修道之谓敎论道之大原出于天禀乎天之命以为性而因乎性之良能以为道故率性之谓道实天地自然之理也然性无不善感于物而动则有欲欲日以引而道或有所不行上天眷命作之君师使有以节民之情而复性之善以行其道故曰修道之谓敎非道之外别有所谓敎也葢人禀五行二气之灵首万物而具五性仁义礼智之徳忠信孝弟之行皆偹于我然圣者能之而贤不肖则有过不及之差焉古昔圣王之治民也渐之以仁摩之以义节之以礼和之以乐熏陶涵养使徳日进而道自修自十五入学廸以性之所固有老而靡他焉故仁让之风周于十室而人民惇厚后世莫及盖教之以孝友睦婣任䘏之行而仁道行矣分贵贱定上下眀赏罚辨等威而义之为教行矣乡饮社㑹以及冠婚丧祭莫不有礼而礼之为教行矣师友以解其惑学校以𨗳其趋而智之为教眀矣立此四教而使民日就月将无诡异之习诈伪之萌而信之为教得矣故君师之责修而道乃不虚三代以下致治之盛如汉之文帝唐之太宗宋之仁宗皆朝干夕惕勤劳匪懈然不图其本而务其末徒有恵爱之政而无教养之实方之汉唐则令主比之三代则庸君此无他教不能行则道无由眀于天下也夫天无不赋以性之人则天下无不能率道之人人君果能眀徳以新民修道以立敎则朝行而暮效矣何难之有哉而昏庸之君自谓不能而不行英眀之君自谓已能而不屑此三代之治不可以一日复而民之固有之道不可以一日眀也夫正身以正朝廷正朝廷以正百官正百官以正万民因民之善以立教即因我之教以复性而古先王所为牖世而觉民者在是矣其于复三代之治乎何有上下交而其志同论夫天下安宁治登上理必赖眀良一徳咨谋启沃然后上下一心庻绩允凝而万方顺则也易曰上下交而其志同可以觇治世之气象矣盖天髙而地下君尊而臣卑理势之当然也君之不可下于臣犹天之不可卑于地然天地之形不可交而以气交上下之分不可交而以心交故阴阳和而万物顺上下交而万民化此天地之常经古今之通谊也上下一心君臣相得则治反之则乱合若符节信如应响故尭舜之于臯䕫稷契成汤之于伊尹成康之于周召皆以圣眀之君交圣眀之臣而其致治之盛也勃焉三代下如齐桓之扵管仲昭烈之扵孔眀苻坚之扵王勐太宗之于房杜王魏虽未及上古君臣之以圣交圣然亦各以贤眀之资得贤眀之臣为之辅同舟共济言聼计从故其治亦得小康贞观之风后世称盛葢上下志交则天下乂安民受其福理不爽也至扵亡国之君莫不由君尊而臣卑志骄而意满臣之忠言不逹于朝廷国之大寳弃之于草野小人日侍左右而専事阿谀以取容虽有上下之分实无君臣之谊岂得谓之交㢤故二世之宠赵髙桓灵之任赵忠张让隋炀之用虞世基岂非交所不当交而逺所不当逺之祸乎故易之理无定而惟在于贞与君子交则谓之泰而吉与小人交则谓之否而凶书曰纣有臣亿万惟亿万心予有臣三千惟一心夫纣之所与朝夕共处者岂无股肱心膂之寄㢤然不交正人而所交皆小人故殷以之亡武王之臣皆周召吕散诸人一徳一心故膺天禄而保祚无疆夫人君莫不欲得贤才以自辅然而庻事未康至治不见者盖所谓贤非贤而才非才也然则果无贤才之可用欤曰彼所谓贤者乃善已者也所谓才者乃能以巧术奉上者也方是时草野之贤才深藏不出而已矣在位之贤才逊荒行遯而已矣间有硕果之存亦今日用之眀日黜之而已矣又何能久于其朝哉诚能举天下之贤才登之于朝而不疑诚以接之信以待之上下一心交修罔懈则天下有何不治而隆古有何不复哉虽然此特为为君者言之耳书曰臣哉邻哉邻哉臣哉古之大臣一日立乎其位一日尽乎其道陈善闭邪补衮职之所阙其用与舎惟君之命耳不谓君弗用而有懈惰之心夫如是然后上下相和得交泰之道而都俞吁咈之风日见于朝廷矣家人上九有孚威如终吉论治国必始于齐家而齐家又在于修身修身之道莫若以身率之待之以诚而不使之怨临之以庄而不使之狎则家道永昌以之治国平天下将无所不可矣易家人上九之爻曰有孚威如终吉可谓得治家久逺之道矣盖居卦终而有刚徳得威严之道惟卦终故以象家道之成惟有刚徳故能孚威以待下治家之道当慎于其始防之不可不宻故初曰闲有家谓及其志未变而闲之也又当善乎其终待之不可不诚御之不可不严在上曰孚威信与威相济则永得治家之道矣不但父子兄弟夫妇之间必如此而后得吉也凡家之中长幼尊卑皆当率是道以行孔子曰惟女子与小人为难养也近之则不孙逺之则怨夫惟以威御之则近而不至于不孙以诚待之则逺而不至扵怨虽然所谓威者岂鞭挞箠楚之加而所谓孚者岂煦煦焉徒事姑息为㢤自胜其私语言可爱行止可法而不蹈非礼则人自畏其威矣自勉以仁立爱惟亲立敬惟长妻子好合兄弟旣翕则人自感其诚矣此又反身之要而治家者所宜先也嘉言罔攸伏论人君表正万邦富有四海万㡬庻政日陈于前诚有所不至眀有所不周差之毫釐谬以千里古先哲王之眀目达聪咨岳咨牧者亦期嘉言之罔攸伏而已葢天下之智有不同而天下之理无一定故恃一人之智以为智不若兼千百人之智以为智人君虽眀足以照万邦烛万事然天下千百人之智又何能尽兼万事之至赜至动参错不齐者又何能尽眀所赖人臣陈善闭邪补衮职之所阙使嘉言谠论日闻于前然后眀微烛隐政无不通而眀无不照然人臣之能尽言者由人君有以启之耳茍人君孜孜黾勉乐受尽言则人臣亦何惜而不言哉故大禹之祗承于帝曰后克艰厥后臣克艰厥臣帝之答禹曰允若兹嘉言罔攸伏君难其位而好聼正言臣难其位而思尽正言此野之所以无遗贤而万邦咸宁也夫君如舜臣如禹而一时君臣之所共勉者惟在各艰其位而受尽言舜又不敢当以为惟帝时克则后世之欲图治者舎是岂有二道哉三代以降推汉文帝唐太宗宋仁宗为令主然文帝仁厚俭约有余而一时无大儒骨鲠之臣宋仁宗有韩范富欧诸臣而不能尽其用惟唐太宗以英武明智之资得房杜王魏为之臣终日陈言䋲愆纠谬太宗屈已从之贞观之风逺过于文帝仁宗者职此之由由是观之纳谏聼言顾不亟哉桀纣幽厉始皇之亡也其时之嘉言无闻焉岂果无嘉言之臣哉龙逢有嘉言而桀杀之比干有嘉言而纣杀之厉王设监谤之巫始皇有妖言之禁夫舜禹君臣兢兢焉惟恐嘉言之伏而此数君者方遏之絶之又从而罪之欲其不亡岂可得乎尚论者所以逰心于都俞吁咈之世也春王正月论春秋为尊王之书始自隐公不曰王春正月而曰春王正月者其意深矣盖春者天之所为也正者王之所为也欲王者表若天时诸侯上遵王法示大始而欲正本也是故以春生之气贯四时以王者之命正诸侯以正月之月统一嵗王者所行必上本于天不承天以制号令则无法故以春居王之首诸侯不尊天王则无正故以王居正月之首政者正也政莫先扵正始故以正月为一嵗之首所以教后之王者上承天以制法度下建极以制诸侯则政行而敎举矣至于体元调元之説既失之穿凿胡氏行夏时之说虽以伊训証之而夫子乃从周者况春秋所书春正月无氷春二月无氷若用夏正则无氷不足为异矣冬十月陨霜杀菽若夏之冬则不应尚有菽矣周之改月改时何待论哉作三军论周自平王东迁政令不行礼乐征伐自诸侯出于是朝觐之礼废尊王之典衰而㑹盟征伐一归霸主顺者安之逆者伐之王纲陵夷而天下之事不可为矣鲁自隠公至扵襄公凡九世而襄公之世三家始専政所谓自诸侯出十世希不失者也三家之専政始扵作三军三军者鲁先公之受扵天子者也鲁颂曰公车千乘公徒三万则三军为鲁之旧眀矣而云作者葢鲁已废三军为二军至是忽以私家之乘补公室之伍而为三军圣人谨书其作毁而季氏险戾无君之罪毕着矣盖季氏専鲁已数世至于宿而遂懐窃国之心故乘襄公幼弱託于増兵敌而作三军三分鲁地而十二分其民季氏得四叔氏得二孟氏得一而归其五于公以事大国徴师承贡则季氏沛然有余而公室用多二家力少其势不得不毁又显令于国中入季者无征入公室者倍征则二家之民属公室者如陷坑阱急思自脱故一旦尽夺之公民咸顺焉而公莫可如何也方作三军时公年始十三故叔孙虽知其不可而不敢固争至于毁之则四分鲁国之地与民季子得二二子各一不独君若赘疣而二子亦不得不属服于季氏矣其毁中军亦乘昭公初立叔孙身死家乱而急夺焉故余尝谓宿之隂鸷狡谲乃万世乱臣之渠魁而三军之作毁则田氏簒齐三卿分晋之前辙也故特发其义以补先儒所未云动亦定静亦定论天地之大徳曰生终万物始万物而万物莫不生长収藏之各得其时然其所以大生而广生者亦曰易简而已矣圣人体天以治其心以修其道以合体用而贯显微然其所以聪眀而时乂者亦曰定性而已矣定性者岂不思一事不虑一物兀若藁木而已哉动亦定静亦定乃其所以为定性也善乎易之咸九四曰贞吉悔亡憧憧往来朋从尔思贞者定也定则吉而悔亡矣憧憧往来者不定也不定则朋从尔思朋从尔思凶可知矣程子亦曰天地之常以其心普万物而无心圣人之常以其情顺万事而无情无心无情者非无心无情也无私心无溺情也惟无私心故心普万物无溺情故情顺万事非动亦定静亦定之谓乎君子之学廓然而大公静之定也物来而顺应动之定也静定故主一无适虗眀洞彻而内邪无自而生动定故顺理而行措施咸当而用志不纷于外内外兼修本末俱偹入圣之功岂外是哉陆贽论治有不生于治之日乱有不生于乱之时有国家者宜正其本而辨之于早也吾读史至唐徳宗之时谓朱泚之乱不生于姚令言而生于用卢杞复唐之功不在于用李晟而在于信陆贽天下之治乱社稷之安危在于人君用一人由是观之用人可不慎哉当奉天之难天下反者十四五藩镇拥强兵虎视中原而朱泚兵劲将强围城累月其破围觧难冐矢石触锋刃以救帝复国者固李晟浑瑊诸将之功而经营大计调和天下使诸镇人人思慕唐徳者非陆贽之功其谁之功欤余故曰复唐之功不在于用李晟而在于信陆贽也贽为人刚方严正而有经世之才其奏䟽皆可行可法措之于天下则有治安之效大抵以仁义为本根货财为末务论深切于事情言不离于道徳至于君子小人之分忠厚苛刻之别推诚任术之判未尝不反覆为徳宗言之故在奉天之时悉聼其言而藩镇畏威梁州再幸道路相失号痛如失左右手及天下略平大难略定乃置于闲散者数年虽命为相不能信用又聼裴延龄之谗而贬于逺州葢君子小人之分若此其难虽贽反覆言之而身亦不免于废黜也顺宗即位复欲用之诏未至而殁惜哉黄钟为万事根本论史记律书曰王者制事立法物度轨则一禀于六律六律为万事根本焉蔡沈书传又曰黄钟为万事根本夫顺天地通神眀类万物之情莫善于律然雄鸣有六雌鸣有六三分损益而次第相生者其数并起于黄钟黄钟正则十二律正而天下之声无不正汉志所以有律本之説也昔者黄帝使伶伦取嶰谷之竹生而空窍厚薄均者断两节间而吹之以为黄钟之宫班固曰黄中色也色尚黄五色莫盛焉钟者种也阳气施种于黄泉孳萌万物为六气元也其长得九寸其围得九分其积数得八百一十分在气为中气在声为中声岂非太极元气函三统为一而立天施地化人事之纪者哉且夫万事之大端有五一曰备数二曰和声三曰审度四曰嘉量五曰权衡而要莫不本于黄钟黄钟之数始于一而三之三三积之歴十二辰之数而五数偹矣黄钟之律九寸为宫缘此以定商角徴羽起十二律之周径而五声和矣黄钟之长以一黍之广为一分十分为寸积而为尺为丈为引而五度审矣黄钟之龠容秬黍千有二百十龠为合积而为升为斗为斛而五量嘉矣黄钟之龠重十二铢两之为两积而为斤为钧为石而五权谨矣虞书所谓协时月正日同律度量衡其以此也夫盖天下数必从其朔理必原其始干之初九一阳始生天地之心而理数之权舆也黄钟者于时为子其卦为复在人为喜怒哀乐未发之中是则造化之枢纽品彚之根柢得乎此以尽错综之数定变化之宗直一以贯之耳宜其为纯粹中之纯粹所由与天地同和者欤若夫定黄钟之管者京房以凖荀朂以笛蔡邕则以铜籥和岘则以景表以至或求之于度或求之于尺或求之于黍与铎甚至执指节以寻黄钟纷纭龎杂究莫得其指归惟蔡季通所云多截管而吹之以候律元者其庻㡬乎夫凭器考声者形迹之论也审声知音者神圣之藴也善乎马氏之言曰心之精微口不能授性所觧悟笔不能书惟人心自得其中和声为律身为度然后究极理数博考典章以合天地之元声此则宰万事于一心而探本穷原有存于律象之先者矣説复性説性者体也情者用也制情以从性性其情也拂性以纵情情其性也情其性则性为情矣乌在其为本性也然则如之何而后可曰有复性之道焉复之之道何居曰克已以复天命之本然使和其情以顺其性而已在易复之初爻曰不逺复旡祗悔孔子觧之曰不逺之复以修身也言性本无失有失而能速复则身脩矣在天为一阳复见在人心为本性复明岂有悔㢤孔子举此以赞颜子刘屏山举此以教朱子以其为脩身复性之要旨也六二曰休复吉孔子解之曰休复之吉以下仁也初阳乃天心之见仁也二近初阳有下仁之美言复之之道又在好徳亲仁涵养薫陶以日复其性而休休然有余裕也六三曰频复厉旡咎频复与不逺者殊科故厉然能复则旡咎矣六四曰中行独复卦五隂独四与初相应处衆小人之中独能与一君子合志同方不言吉而吉可知故孔子以从道美之至五之敦复则曰旡悔上之迷复则曰凶以此见复性之道当谨㡬察微不贰其过修身以克之下仁以休之独复以持之敦厚以居之而不使之频复而迷复焉则所谓天命之性五常五伦之美皆在我而不为习所逺矣吾故曰复性之道在克已以复天命之本然使和其情以顺其性而已皇清文颕巻首十一卷首十二钦定四库全书皇清文颕巻首十二御制文序贞观政要序夫三代以上君眀臣良天下雍熙世登上理自东迁以降风俗日薄天下无复熙皥之美虽有质美之主望治甚切而所以屈已从谏力行善政者终不能有以震古而铄今及唐贞观太宗以英武之资能用贤良之士时若房元龄杜如晦魏征王珪诸人布列左右相得益彰盖自三代以下能用贤纳諌而治天下者未有如此之盛焉史臣吴兢纂辑其书名之曰贞观政要后之求治者或列之屏风或取以进讲元至顺间戈直又刋其书以行于世余尝读其书想其时未尝不三复而叹曰贞观之治盛矣然其所以致治则又在于用此数贤而数贤之中又推魏征禆益为多然魏征不能自必信用于太宗以见其功业则又知太宗所以独信魏徴言聼计从而见效若彼者固人君所当服膺书绅而勿失也书中分目目中有条条之末引先儒之言而论断之其有望于后王也深矣人君当上法尭舜逺接汤武固不当以三代以下自画然观尔日君臣之所以持盈保泰行仁义薄法术太宗之虗已受言诸臣之论思启沃亦庶㡬乎都俞吁咈之风矣韩文公文集序天下之事有其艺则必有精于其术无论小大精粗能使机应于心技凝于神则外物不能纷而后之习其艺者皆奉以为师法养叔治射离娄治规矩师旷之于音声仓公之扵病匠石之斤公孙之舞皆造其堂而哜其胾传之后世而无竆夫文亦天下之一艺也精其术可奉为师法者周有左氏汉有贾谊董仲舒马迁相如刘向此数子者虽非见道之文要皆卓自树立不合流俗而其文之古朴亦非浮华浇漓者所能及迨自五代剖分文弊质穷天下之言文者务以藻缋为事娓娓如妇人言世道衰微人心由之伪薄至唐并天下蔚兴文教殆百余年而后昌黎以六经之文鸣天下由是言之文之系扵世道人心亦大矣盖昌黎之扵文所谓造其堂而哜其胾因文以见道以蕲至扵古之立言者也其自用之功在扵培养仁义以为立言之本而其所得之趣则气盛而言之短长与声之髙下皆宜至其不蹈袭前人一语不烦䋲削而自合规矩不顾世人之笑誉反刓以朴刬伪以醇粹然一出于正后之习文者皆奉为师法而莫有能加焉噫亦至矣虽然公非徒长于文者其道徳谟猷皆有唐一代之特出而不能大显于宪穆之朝者气运之迁流非人力所能挽耶抑使之少抑于一时而终扬于万世耶将全于此则不能全于彼耶孟子距杨墨而道以之传昌黎排老佛而道亦因文而见起衰反正始若未之信终大显于时苏子瞻以之上拟孟子岂过誉㢤杜子美诗序夫自上古康衢有击壤之歌虞廷有卿云之咏帝与臯陶禹益诸臣勅命赓歌拜手飏言于一堂歌咏之兴有自来矣爰逮姬周公旦公奭调宫协徴律其节族舂容乎大篇堂皇乎雅辞化自二南达于列国上自公卿下至黎庻至于变风变雅亦莫非忠臣义士摅其忠悃发为歌辞好色而不滛怨悱而不乱皆可以劝惩当时为敎后世诗三百一言以蔽之曰思无邪孰谓诗仅缘情绮靡而无闗于学识哉然三百篇之诗不拘格律而音响中度所谓大羮不和而有至味也汉变四言为五言间亦有七言之体至魏晋而音韵愈盛入唐而格律益精盐梅之设大羮之害也七窍之凿浑沌之贼也至有不言性情而华靡是务无劝惩之实有滛慝之声于诗教之温柔敦厚不大相剌谬乎是以言诗者必以杜氏子美为凖的子美之诗所谓道性情而有劝惩之实者也抒忠悃之心抱刚正之气虽拘于音韵格律而言之愈畅择之益精语之弥详其于忠君爱国如饥之食渇之饮湏臾离而不能故虽短什偶吟莫不睠顾唐祚系心眀皇蜀中诸作尤致意焉屈原放逐离骚是作后代尊之为经子美之诗亦因其颠沛流离抱忠秉义不究其用垂于诗以自见故后世宗之参之于三百篇之列若夫较一字之长争一韵之巧摛华藻于篇章夸博赡以耀衆者艺也非所以求子美也朱子资治通鑑纲目序孔子作春秋而乱臣贼子惧夫春秋亦一编年之书而曰乱臣贼子惧者盖谓彰善瘅恶比事属词诛奸谀于已往杜僭乱于将来使乱臣贼子不畏王法者读此书而知惧岂非有功于世道人心者哉三代而下孔子之道㡬乎息矣故臣叛其君者有之子背其父者有之而乱臣贼子无所忌惮子朱子生于周程之后修明絶学深痛而甚悯之祖夫子春秋之笔削因温公通鑑之书更创义例为书曰资治通鑑纲目其自序曰表嵗以首年因年以着统大书以提要分注以备言洵哉善善恶恶是是非非具扵一篇之中而无不备矣然后人知忠臣义士必获天休也虽不用扵一时而后世莫不褒叹效法之恐后也乱臣贼子必撄天诛也虽幸免扵当世而千载以下公议莫逃也彰善瘅恶比事属词虽不足以尽春秋之义抑其大畧则可谓同揆矣夫三代以下传世久逺者莫如汉唐当其盛时政教恩泽入民之深非不可称然其易代之际死君事者可数焉自修纲目之后士知顾礼义㢘耻以事二姓为辱故南宋之末忠臣义士捐躯而徇王事不肯忍耻偷生以求茍活者屡见于史策之中且元代宋明代元无分析割据如前五代后五代之乱者亦因忠奸贤佞褒嘉贬斥凛若衮钺人知有所惩劝惧见诛于后世也如是而谓之纲目修而乱臣贼子惧其谁曰不然送五弟奉命往祭阙里文庙序雍正八年冬十月新修阙里文庙告成殿庑门陛黄瓦丹雘旣宏旣隆圭瓒爼豆罇罍之器颁自上方圣天子亲书大成殿大成门匾额复命良工重摹圣祖御制文庙碑文孝思继述重道崇儒兼备于此旣成例宜遣官祭告皇父特重其礼命皇五子斋居洁诚治装减从以行余与吾弟夙夜之与俱饮食之与共讲习讨论之日亲至于今二十年兹往千里之外能无依依系恋而不忍舎顾思人自孩提以至于老大读孔子之书未必能志希贤圣穷理探源以至于知孔子之道也幸而知之矣而私累之未捐精进之不勇则鲜能行之既行矣未有不心慕孔子欲登其堂而入其室者吾弟力学敦修不敢自懈于圣人之道者有年矣今奉命往祭阙里瞻宫墙之数仞则欲得其门而入以见宗庙百官之美富也对圣貌之巍巍则思温厉恭安如在其上而自省其躬修也逰礼乐之区想见金声玉振之气象是行也不益以増其向往服行之心而为有生一大快乎皇父犹有后命命吾弟祭阙里毕即往致祭岱宗吾弟往哉昔孔子尝登泰山而小天下孟子述之盖谓得登圣人之堂与闻圣道之精深广大则诸子百家羣言皆小也犹之登泰山之髙者得观其嵚岑峻极则峛崺培塿皆不足言也吾弟既登圣人之堂又登泰山之髙诚敬之日积仰止之日深视瞻之广濶胸次之豁然古文人学士所谓逰名山大川以助其文思笔力者又乌足云哉稽古斋文钞序天地间有大本焉孝悌是也有大文焉诗书是也有本有文积于中而发于外有徳之言是也孝悌以立其本诗书以畅其支而因发为有徳之言英华畅逹而不可掩能全此三者寡矣至若生帝王之家居富贵之地子道臣道交萃扵躬夙夜匪懈笃念天显尊闻行知究极于髙眀光大之域非以道自勉者能乎哉吾弟少于吾甫三月皇父在潜邸时育吾二人于东西室及九嵗读书同受经扵傅先生至十二嵗时吾随侍皇祖宫中不能朝夕共处者盖半载及我皇父位登宸极妙选天下之英贤以教育吾二人凡八年于兹矣斯迈斯征日就月将以期不负皇父顾复燕贻之至意无时敢自懈也八年秋九月吾弟彚订其序论杂文诗赋凡若干巻而属序于余余曰吾軰所重岂止于文而已耶必若向所云三者皆克全之然后尽吾职焉吾弟在皇父膝下二十年爱敬恳挚从未有过愆与吾自孩提以至于今且孺且耽怡怡如也从诸先生敬业一堂既餍饫于诗书矣而发为文词观其言蔼如考其意不外古圣贤名儒之旨所云三者翼翼焉亹亹焉日进而无疆岂止以文自鸣者哉余既以同气之亲相亲相朂于平日晨夕之与俱笔砚之与共尔我形骸之悉化兹序其文其夷怿欣畅又当何如乎执中成宪序惟我皇考法天行健一日万㡬宵旰不遑犹以其间简命儒臣採録经史子集所载自古帝王元徳显功訏谟大训以及名臣奏章先儒语类深切治道者次第进呈皇考亲为删定命曰执中成宪始于雍正六年仲春成于十三年中夏未及刋布而我皇考遽遐弃臣民予小子㷀㷀在疚未之前见也嗣统既月勉从诸臣请躬涖庻政始发而读之既卒业然后知圣心圣学实与尭舜孔子同揆而汲汲于是编则専以启廸我后人示之标凖也间甞殚思大学一书窃见仲尼祖述尧舜之实义焉其所谓明徳者即虞书所谓道心也所谓眀眀徳者惧其为人心所蔽也所谓格物致知者严辨人心道心之界以尽万事万物之理即书所谓惟精也所谓正心诚意者力祛人心之杂以致道心之纯即书所谓惟一也所谓修身齐家治国平天下而止于至善者即书所谓允执厥中也然极乎执中之量则惟尭舜为无歉而中之散见于万事万物者则不惟三代圣王即秦汉以后仁厚英哲之君下及中主亦必有一事二事之合焉不独臯䕫益契伊傅周召孔曾思孟即近代羣儒文士亦必有一话一言之合焉故中庸曰舜好问而好察迩言执其两端用其中于民盖中之理无事无物而不具亦无人而不知是即眀徳之根于性而不息者而惟舜能察之惟舜能执之惟舜能用之故善与人同合徳扵天地我皇考编定是书自二帝三王之事古圣贤之言下逮羣儒文士之可节取者兼収而不遗用是道也皇考之治天下无一事不审其则无一物能匿其情即书所谓惟精大学所谓格物而知至无一时之不敬无一念之不诚即书所谓惟一大学所谓心正而意诚故凡施于政教者或予或夺或寛或严或抑扬迟速之稍有不同而无不立乎大中可为民极即书所谓执中大学所谓身修家齐国治天下平而明徳新民皆止于至善也而所以立纲陈纪更化善治其大者皆断自圣心而细者亦博採于衆议有其人不能皆入于善而一言之中必不废焉即中庸所谓好问好察执両用中也然我皇考聪眀睿智夙具于圣性而养成于圣学者已数十年故皇考之惟精乃不思而得皇考之惟一乃不勉而中皇考之执中而化成天下乃从容中道无为而成岂复有资于是书所以亲为删定者正恐在后之侗懵然无见扵执中立极之道爰示之以成宪也岂惟予小子奉以终身惟日兢兢无敢踰越哉世世子孙茍能服膺勿失而溯其渊源则于尭舜孔子之道一以贯之矣岂惟君人者舎是无以建其有极以消天下之偏陂反侧哉凡百有位果能是训是行则上之可辅理成化以着勲猷而下亦可以谨身而寡过于以谟眀弼谐共臻喜起眀良之盛无难矣日知荟説序日知荟説者取予向日日课所为文删择编次合而録之爰定之以名也予禀承庭训懋学书斋留连往复于六经四子之书求其义藴精微旁搜诸史通鑑考定得失区眀法戒以至儒先绪论词苑菁华莫不遍覧虽究心探索餍饫其中然考之古圣贤躬行实践之学盖恧焉而未逮自十有四嵗学属文至于今又一纪矣其间日课诗论杂文未尝少辍积成巻帙瑕瑜各半践阼以来万㡬待理岂复得如曩时専志笃学日与良师友敬业乐羣于翰墨之塲哉䌷绎旧闻念兹弗释因取其精去其疵録其正弃其偏合二百六十则釐为四巻而举凡道徳性命之㫖学问政治之要经传之渊源古今之事迹莫不畧见梗概夫日知之説出自子夏继以无忘所能必所知者日新不失而赓续以极于髙明乃为学问窽要若予向日所得尚非空言而无济实用则今班朝莅政之间岂不足自考其知行合一与否以发抒闻见逊敏敦修乎乐善堂全集序朕少读尚书见二帝三王以及继世之哲后君臣咨警惟是身心性命之本原其敷政命官亦惟根柢道徳而不规规于事为之末及考诗易四子之言凡论政者皆与书所称同其指归互为表里其后博渉诸史则虽眀盛之世所殚心竭虑者大槩详于事功而畧于本原敎化之升降治象之崇卑其分岐实判于此用是日有孜孜求所以取道入徳之门䝉皇考示以眀理立诚之大训而畧得其统贯又念修辞必本乎诚故凡见于古文诗辞者咸以是为宗而不敢有贰焉往者嵗庚戌曾録数年中所作序论书记杂文诗赋次为十有四巻置诸几案时就所言以自检其行嗣是所作盖四倍前继序以来躬理万㡬兢兢业业惟恐一事失宜负皇考付属之重思如曩时从容文墨之娱不可复得然少有余闲未尝不考镜经史以自观省爰取庚戌文钞所载存十之三续作未订入者存十之七总为一编共若干巻非欲以文辞自表着盖是集乃朕夙昔稽古典学所心得实不忍弃置自今以后虽有所着作或出词臣之手真膺各半且朕亦不欲与文人学士争巧以转贻后世之讥则是集之辑有不得已者记曰本诸身征诸庶民曩予自检所行以勉副所言者乃日用酬酢之常今之所行事无大小莫非政敎之平陂生民之苦乐相倚不可以中立者也因此益自警惕而克艰天位顾畏民碞庶㡬眀理立诚之学参前倚衡永永勿替也夫太祖高皇帝实録序粤稽自古帝王乘时建极膺天命而佑下民丰功骏烈垂诸史乘炳炳麟麟是以纪言纪事必详且核焉况于圣人首出开物成务经纬天地奠丽河山智勇沉深谟猷訏逺布为法则着为章程将使后世子孙继继承承遵循罔轶讵不重欤洪惟太祖承天广运圣徳神功肇纪立极仁孝睿武端毅钦安𢎞文定业髙皇帝以圣神文武之姿受天眷命诞兴东土爰縂义旅遹求厥宁九国连兵相向一怒而讨平之眀人四路来攻亦尅日尽殱于境外师出有名光明俊伟威爱并立近服逺懐当是时群部来归英豪响附奋迹辽沈之间而号令行于万里帝业之兴何其神也由是天人协应建国纪元修明庶政教育羣伦创国书分旗制申军令定礼仪经营缔造之际旰食宵衣不遑暇逸顾乃纲举目张传之亿万年而不可易心法治法与二帝三王有同揆也太宗文皇帝继天登阼命儒臣敬辑实録规模畧偹圣祖仁皇帝复加蒐考修纂成书尊藏内府并贮史宬惟是山川疆土以及臣僚名氏前后间有异同清汉之文㦯简㦯繁未经画一我皇考世宗宪皇帝惧有舛讹特开史馆重加校订按日进呈亲为閲定朕缵承丕绪仰体前徽用复洁诚披览巻帙如旧缮録一新祇祇乎觇开国之鸿模昭垂统之大业书曰监于先王成宪其永无愆诗曰昭兹来许䋲其祖武于以率攸行而保天佑其敢忘绍庭上下之思哉谨序太祖高皇帝圣训序朕惟神圣首出济世觉民立徳立功立言三者统而有之葢仁义中正之极定于厥躬布诸纪纲为巍巍之帝业颁诸诰令成洋洋之圣谟文教彰明覃被海宇炳乎如日月之照临穷天地亘古今而莫不仰焉于戏盛哉洪惟太祖承天广运圣徳神功肇纪立极仁孝睿武端毅钦安𢎞文定业髙皇帝体肖二仪量包六合应期受命肇建丕基叶云雷以展经纶法四时而宣教化六师顺动九有输诚拯生民于涂炭之中转宇宙为平成之运当是时缔造维新规模尽善武纬文经万物咸覩亦既布在方策传信亿年矣乃若心通造化道综百王吐词成经发声为律阐贞一之㫖明至善之宗论圣学则以正心修身为先辨君道则以求贤聼言为要昭晰乎上天降监之原无念不将之以敬畏申儆乎君臣契合之谊每事必体之以公诚以至班朝治军明刑制用靡不敷陈至理约而该复而不厌信乎有徳者必有言也我圣祖尝命儒臣编辑圣训四巻类聚条分灿然明偹朕绍膺统绪追契徽猷口诵心维匪伊朝夕仰见义藴之渊闳典章之画一庶政之周详直与帝典周官同其广大顾金匮石室之藏廷臣无由得见是用敬加剞劂宣示万方俾我子孙臣庶率而循之世世罔斁奉之莅政可以致治保邦凖以淑躬可以儆心寡过盖一时之制作而万古之世道人心胥赖焉非甚盛徳其孰能及此乎谨序太宗文皇帝实録序洪惟太宗应天兴国𢎞徳彰武寛温仁圣睿孝敬敏昭定隆道显功文皇帝徇齐敦敏广大寛仁早从太祖赞襄大业才徳冠世中外归忱迨乎嗣统之年敦宗睦族戢衆安民御将行师开疆拓土军威震叠而以不嗜杀为心武功赫濯而以善养人为务存朝鲜故土字䝉古遗氓眀政不纲天人共愤且旧与我国有隙于是应天顺人率师直抵燕京声罪致讨犹念彼为中国功垂成而弗取天性仁厚大度豁如固巳超越百王包涵六合矣至若建官分职推贤举能恺泽龎洪刑章平允设制科以崇文敎开言路以重忠良隆规鉅典巍乎焕乎皆一统之大猷百世之良矩也世祖章皇帝辑为实録六十有五巻圣祖仁皇帝命儒臣蒐讨订正缮録成编尊藏惟慎皇考世宗宪皇帝孝切崇先敬加披览以前后字句之未尽画一也复令臣工校对而躬为閲定焉朕仰承遗志庄诵绎思用竣厥事缅惟帝典商盘前王之懿范也天球琬琰宗庙之重器也昔之君珍为世寳奉以无坠矧夫典章所纪谟烈所垂造邦制治之圗启泰贻安之要煌煌简册世昭法守何止帝典商盘天球琬琰之寳重也耶谨序太宗文皇帝圣训序圣人之情因辞以见易曰修辞立其诚所以居业也葢以通天下之志以成天下之务本乎至诚施诸命令无意于辞而理臻其极厯观尭舜禹汤文武之世典谟训诰釐然具存后人奉之为经列在学宫为载籍首矧夫运际开天功存继志制作侔造化敎泽被生民天下之文章孰有大扵此者乎钦惟太宗应天兴国𢎞徳彰武寛温仁圣睿孝敬敏昭定隆道显功文皇帝英姿挺出圣武布昭大智如神渊衷若谷及登寳位疆宇日増厚禄以养贤勤身而率下恩威所及大畏小懐政敎所孚逺来近説皇哉何化理之神也至若敷陈治道诲谕臣民不尚虚文惟崇大体谓行善所以事天而逺利始能服衆阐伊尹一徳之训称曾参三省之言以劝农讲武为立国之大经以考古读书为服官之要务自立纲陈纪以逮服饰器物之间或即事以宣猷或因时而定制洪纎咸偹张弛攸宜盖察理精故见之也逺更事久故虑之也详用能承借丕基佑启圣哲是诚亿万年继往开来之极轨也顺治中甞因记注旧文纂修圣训一书未竟厥绪圣祖仁皇帝特命儒臣详加编辑事以类分凡二十有八言以条举凡一百一十有一彚为六巻体要着明朕在宫中䝉皇考恩勤敎育定省之时备闻祖训嗣膺大统志切缵承晨夕披陈寻绎仰见心符道要语中机宜㫖藴闳深函葢天地文辞昭晰彪炳日星垂裕后昆永昭法守用是勒为成书敬授剞劂颁示中外书曰圣谟洋洋嘉言孔彰又曰圣有谟训眀征定保我子孙臣庶其诵习遵循永敬承于世世哉谨序皇清文颕巻首十二卷首十三钦定四库全书皇清文颕巻首十三御制文序世祖章皇帝实录序我国家受天眷命统一万邦日月所照血气之属咸切尊亲亦惟是小心翼翼之忱有以通帝载而昭来许故乃朝廷宫府之政㒺不参稽古训溥协人心制定于一时而虑周乎万世重煕累洽至于今兹海隅苍生穆然想见盛徳信乎开国之规模诒谋逺而流泽长也洪惟世祖体天隆运定统建极英睿钦文显武大徳𢎞功至仁纯孝章皇帝神灵天亶冲龄践阼绍我太祖太宗丕绪懋建大猷勤思上理当是时流贼已入京师眀祚已成板荡遂因明将吴三桂之请命将士入闗定燕京殄羣寇挈斯民于水火之中而登之袵席之上爰主郊禋式颁正朔自古得天下之正未之有比也政令彰施百度具举涤前代之烦苛沛兴朝之膏泽治化翔洽达乎四表由是制礼作乐敷教眀刑虚已以尚贤推诚以纳诲斟酌损益秉至中而时措之着为谟训载在简编皇哉唐哉子孙世世守之以成久安长治之业于是乎在康熈十一年圣祖仁皇帝特开史馆纂辑实録凡一百四十六巻雍正十二年皇考世宗宪皇帝恭阅全书复令儒臣重加校订事未竣而龙驭上宾朕哀戚之余饬令陆续进呈敬加披览于戏覩世祖圣祖经纶之鉅典则知创业之甚难念世宗继述之深衷则知守成之不易方策可传者纪纲之成轨夙夜㒺间者兢业之一心敢弗绎思而敬承之以迓上天无疆之庥则是书也诚致治之权舆万年之鸿寳矣谨序世祖章皇帝圣训序古昔帝王应运而兴开物成务有君天下之规模凝命勅㡬有师天下之典则故言出而成经教思所被率土归仁歴观往代纪载肇乎二典彞伦叙于九畴罔不播为成宪炳若日星简籍具存可考而知也钦惟我世祖体天隆运定统建极英睿钦文显武大徳𢎞功至仁纯孝章皇帝秉岐嶷首出之资建永清大定之业冲龄践祚统一车书义问达乎梯航仁声徧于涂巷盛徳大业富有日新自唐虞三代以来史册所传罕有及者至若洋洋圣谟包涵万有大之闗伦教纲常之重而闾阎之日用饮食所弗遗精之在身心性命之微而宫府之制度典章所必饬巨细毕该纲维尽善要惟本精一执中之奥藴以成经世服物之鸿谟诞告多方严眀恺挚训勅有位深切周详意皆出乎至诚理尤协于克一用以光大前徽开万年有道之长夐乎与天地为昭矣我圣祖仁皇帝躬承先训命儒臣分类编辑计一百一十有三条彚成圣训六巻以传久逺我皇考念切绍衣宫庭宵旰追述先猷朕从温凊之时闻知维谨嗣膺大统志在觐扬朝夕披陈具见开国经纶超越前古诒谋燕翼垂裕无穷是用敬为剞刻昭示臣民俾海隅出日之逺咸覩光华寳之如图球信之如蓍蔡是训是行钦承勿替庶㡬道德一而风俗同唐之政要宋之寳训夫岂可同年而语者哉谨序圣祖仁皇帝实录告成序皇祖圣祖仁皇帝临御六十一年耿光大烈融烁古今积恵袭恩沦浃寰㝢功德之盛具载实录垂千万禩我皇考世宗宪皇帝御制序文推本上天孚佑下民列祖垂裕后嗣笃生至圣开邃古以来未有之盛业煌煌乎言之广大精密至矣蔑以加矣予小子寅承丕绪绍闻衣德兢兢业业仰思继述皇祖皇考成宪日于治事之先展诵列祖实录周而复始皇祖实录巻帙浩繁排日敬览寒暑靡间至自今凡数阅矣缅维尚书史记所载古帝王治化之隆各极其至而孔子于尧曰惟天为大惟尧则之荡荡乎民无能名焉于舜曰无为而治孟子则曰王者之民皥皥如也予尝推绎其㫖想见唐虞中天之盛乃今思皇祖之世之民有以知孔孟之言信乎其能知圣人也皇祖自亲政之始即手锄三孽荡定南疆滇黔闽粤之奥掲日月而扫氛雺海内赤子喁喁向化由是亭之毒之煦以淳风沃以甘澍浸以醲化甄以大钧数十年之间南奠䑓澎北犁沙漠命将肆征而闾左无征发之警亲临淮河指授方略歴吴㑹陟㑹稽登岱宗谒阙里西廵闗陇抵云中三觐祖陵观于东海嵗出塞外狝狩上都天行之健古无以加而庠序咏仁甿庶乐业市㕓殷阜卒伍服习熙熙然相忘于无所事事于焉正晷纬考律度定元声焕为宸章洒为奎翰集古帝王文治之大成而穆清宥宻凝然不见经营之迹简任公卿百执事器使而责其成俊夀魁硕布列有位外自节钺连帅以至守令贤否清浊立判剔侵蠧励亷平吏治蒸蒸无综核之烦而德意宣䆒蠲逋赈卹肆赦缓刑指挥湥宫之中风驰万里匹夫匹妇无不浸浔涵育鼓舞徳化而不能自已当其时诚所谓不识不知顺帝之则者耶歴今二十余年遗泽余烈深入人心固结而不可解廻溯鼎成之初讴思如一日夫乃恍然曰是所谓至仁如天民无能名者也无为而治恭已南面者也孟子所谓王民皥皥者也于戏四海九州之民无得而名予小子又乌能名之忆自㓜冲䝉皇祖抚爱日侍左右用人行政皆覩记所及简册纪载政如杓衡规天躔次测日可见者迹象而已于穆之运重离之眀终无能言其所以然者盥诵之次稽首敬为之序以志绍庭继序之忱于罔斁云圣祖仁皇帝圣训序自古圣人诞受天命为下民君师必亶聪眀睿智之资首出乗干以绥猷而立极凡其经纬万端敷之彝训者罔不深切着眀炳日星而章云汉典谟所载雅颂所陈唐虞三代之隆有如一辙钦惟皇祖圣祖合天𢎞运文武睿哲恭俭寛裕孝敬诚信中和功徳大成仁皇帝圣徳广运久道化成文治光昭武功赫濯薄海内外湥山穷谷之衆总沦浃于仁心仁政之中教思无穷训词深厚歴考熙眀之运未有跻此崇隆者也肆我皇考世宗宪皇帝以圣继圣用人行政一一仰法前徽既纂脩实录成书复分类恭辑圣训六十巻俾皇祖六十余年敬天尊祖经国保民农田学校礼乐兵刑之盛蹟见之都俞吁咈间者粲然常新釐然备具永贻我后嗣子孙亿万年昇平榘范盖皇祖性本生安道兼创守实集千古圣帝眀王之大成是以圣谟洋洋眀征定保宏纲鉅目有要有伦精一之心传荡平之王路胥不外乎此也予小子昔在龆龄早荷圣慈赐育宫庭祗聆训廸兹膺基绪绍闻衣徳之志兢兢业业不懈益䖍昕夕寻绎惟期懋遵祖训以无负皇考善继善述之贻谋顾金匮石室之藏中外无得见者爰命儒臣敬谨缮冩授之剞劂庶我皇祖圣祖仁皇帝建中表正牖民觉世之言昭垂寰宇羣工士庶咸得渐摩于圣训之崇闳而率由无斁也不亦休欤谨序世宗宪皇帝实录序国家受天眷命集庆垂光承承继继肆我皇考世宗宪皇帝荷三圣之洪庥祇绍圣祖仁皇帝丕绪宵衣旰食底区宇于和恒以茂衍亿万年无疆之祉厚徳隆功溢于简牒巍乎焕乎治平之盛轨未有逾兹者也皇考狥齐敦敏仁孝性成早嵗承欢圣祖友爱同气迨膺大统一切礼仪隆备庙号尊崇莫不定自宸衷符乎典则仰惟圣祖仁皇帝临御六十余年濊泽洽人心醇化流方外丰亨豫大之福极盛无加皇考承郅治之余因时制宜以善继而善述惟是本之以诚持之以敬行之以中正要之以寛仁用能杜玩愒于熙时绵昇平之泰运大经大法粲然为后世子孙法焉荐馨郊庙必躬必亲旁秩祀典懐柔百神间遇水旱微愆祈祷深宫㒺弗潜孚立应圣学髙深探性命之精操治平之要天徳王道一以贯之隆礼先师孔子增祀先儒右文重道之典超越常制犹复表章经术广励士风吁俊兴贤蔚有徳造辟雍钟鼓后先疏附之风殆无以过念用人为爱民之本自公孤卿尹下至庶司百职事登眀选公咸称任使而守令之亲民暨封疆大吏之司董率者尤厪圣心重抚字之方严贪墨之罚眀四目达四聪赐复蠲租农桑被野遂跻斯民于袵席之安刑罚者所以助政教之不逮也皇考如天好生既已刋布律令俾愚氓重于犯法复详定贵贱服色兵民昏丧礼制更阐明圣祖谕㫖十六条细加训注家谕户晓翕然从风河防之闗于运道民生也万里黄流滙以百川之水兖徐而下嵗苦沮洳皇考黙运神谋指示经画加长淮之石堰辟三省之引河涣发帑金厥有成绩又吴越海塘南北水利凡可以恵此蒸黎者悉因时而修举之先是圣祖亲统六师平定朔漠威灵所加青海札什巴圗儿等震詟承令因沛殊恩畀以爵秩垂三十年而罗卜藏丹津与吹拉克诺木齐等诞敢首造逆谋扰犯邉域皇考声罪致讨密授方略于阃帅戈鋋所指电埽风驱振旅献俘勒成功于太学准噶尔蠢动西陲数肆患于喀尔喀部落南方苗蛮蔓延行旅居民苦其侵掠皇考为藩服计久逺为遐陬图宁谧或命将兴师或谕文武诸臣随宜搜剿至逆夷悔祸输诚倾心纳土则皆宥其前愆而曲赐包答焉徳威并耀无逺弗届赐安南之地减朝鲜之贡俄罗斯南掌等国阻昩幽深胥渐被于声敎他若警怠荒矫浮薄求言纳谏教孝褒忠宗室天潢之胄多方造就八旂根本之地备予绸缪颁训谕于臣工饬官常也钖侯封于眀裔示殊典也丰盈徧万国而服御有经见圣躬之俭焉嘉应在庶征而忧勤益懋昭圣徳之谦焉盖我皇考诚敬之心中正之道寛仁之恩悉同符乎圣祖以绥猷而立极十三年中有如一日宜其治功之盛纲举目张荡荡平平乐乐利利传之愈逺而可法可守也欤予小子继序之初即命监修总裁大学士等董率儒臣稽歴年之纪载敬谨纂修次第进呈斋肃披阅迄今五载恭成世宗宪皇帝实录一百五十九巻在昔唐虞三代制治保邦之道备载于书惟我皇考际重煕累洽之盛励精图治良法美意歴久弥新玉简琅函实与典谟训诰相辉映用是装缮尊藏朝夕循诵以志绎思衣德之义垂裕后昆永永无极焉谨序世宗宪皇帝圣训序自古人君有盛德大业者其规画周详而贻谋悠逺则必敷之彝训以眀定保之征纪之简编以着经纶之蹟非徒为一时事功计也亦将以示后嗣昭法守焉我皇考世宗宪皇帝亶聪眀睿智之资建中立极茂登上理御极十有三年体圣祖之心以为心法圣祖之政以为政祇承郊庙惇睦宗亲整饬官方修眀法度正人心厚风俗文经武纬礼序乐和凡宏纲鉅目㒺不黙运于深宫干健之精神以图其乂安而计其久逺圣谟洋洋有典有则或因人以立教或随事以敷言存之渊然而有条理发之焕然而无凝滞其与二帝三王都俞吁咈咨儆诰诫之㫖曷以异焉允矣彪炳之纶音治平之模范也可不谓至盛者欤既命大学士等详慎纂辑恭成世宗宪皇帝实録一百五十九巻复于编年系日之中分类备录恭成圣训三十六巻仰惟皇考德合天地眀竝日月序参四时躬荷圣祖仁皇帝积厚之贻善继善述故乃保泰持盈諴民阜物寓惇大于眀作剂整肃以寛仁致治规条炳如星日岂苐予小子朝干夕惕之衷期于谨凛率由嗣守丕绪继自今亿万斯年子孙臣庶沾被煕洽之泽者庶咸有以遵圣训之光昭而颂鸿猷之允塞也谨序世宗宪皇帝朱批谕㫖后序皇考世宗宪皇帝天纵圣神精勤庶政四方文武臣僚具折言事者日或数人人或数事缄封直达御前手自批发或立见施行或咨询廷议善者温纶褒予过者训诫谆谆随宜指示悉出睿裁一字不假手于人御极十有三年常如一日粤雍正十年特检歴年批发奏折命内廷词臣缮录校理付诸剞劂彚成数帙輙以颁赐在廷羣臣工未告竣奄遘上宾予小子纉绍丕基敬展遗箧见所贮手批奏折不下数万奎画烂然充溢巨簏然以未经皇考检定不敢意为增益谨就检录己定者彚着为目前后凡二百二十三人分一百一十二帙统为十八函当时随检随发无先后伦次兹亦不复排类盖折奏浩緐不胜编录所刻仅十百中之一二略见大凡本非全览故也既告蒇事谨缀序言于后洪惟我皇考至仁如天至眀如日至诚如神简拔贤才任之以心膂股肱之寄开诚布公蔼然家人父子无不可尽之言诸臣之才具大小短长与性质之刚柔强弱克知灼见如权衡䋲尺之不爽片长足录亟登而进之有不及则激厉而开𨗳之稍肆焉则裁抑之其䧟于过始则训饬之能改则已不悛则戒儆之使知悔艾终于怙恶则亦未尝姑容然哀矜恻怛之意尚流溢于毫楮间也同一事而此或俞之彼或咈之非有所好恶于其间也盖俞之者必有可俞之道而咈之者亦必有可咈之端同一人而始或予之终或斥之非有所喜怒于其间也盖始有可予则予之终有可斥则斥之明烛㡬先坐悉情伪逺隔万里迟阅数年睿鉴所周范围莫越正人心厚风俗兢兢业业儆戒无虞虽屡丰见告瑞应频仍而惟是忧勤惕厉之心久而益笃记有之曰天道至教圣人至徳春秋冬夏风雨霜露无非教也我皇考之为治一天道之运行教泽所被百志惟煕即万世而下尚如日月之临照光景常新春风之煦然被物不自知其感动奋发而兴起也予小子寅承鸿业自惟寡昧无能企逮万一仰法皇考眀目达聪孜孜图治之心祗绍徽猷夙夜黾勉其服敎畏神警省弗怠之志讵敢以嵗月易耶谨序栢梁体诗序我皇祖圣祖仁皇帝皇考世宗宪皇帝尝集在廷诸臣于干清宫肆筵设席授以笔札御制首倡羣臣以次递成效汉代栢梁之体续虞廷赓歌之义光垂奕世猗欤盛矣朕敬承丕绪惟日孜孜期与百尔羣工共图治理言念股肱之佐卿尹之班何一非我祖考所贻以与朕寅亮天工者哉宗室屏藩之寄则又派衍天潢分所宜亲也宜有以笃亲亲之情叙堂㢘之谊廼者腊雪盈畴已兆二麦之稔光风应律初廻大地之春爰集王公卿贰授几赋诗一如旧制朕非欲夸词藻以耀羣臣倡为丰亨豫大之说也思祖考遗朕以昇平之业吾君臣何幸得优游以享之夫享昇平匪艰而保昇平为难羣臣其体朕意焉一宴㑹之乐尚思继祖考之休祖考之良法善政布在方策吾君臣其何以立纲陈纪煕绩宁人以觐扬祖考之光烈乎羣臣其体朕意焉授时通考序孟子言不违农时谷不可胜食盖民之大事在农农之所重惟时敬授人时载于尧典周公七月一萹于日星霜露之候昆虫草木之化详哉其言之故先王之民莫不震动恪恭于农以修其事者惧失时也我圣祖仁皇帝勤咨民隐首重农桑率育蒸黎涵濡徳泽六十余载户庆盈宁皇考世宗宪皇帝嵗举耕耤之仪率先天下兴水利广储蓄为万世规凡兹薄海苍生得荷耡馌饷优游陇亩之间乐生遂性衣食滋丰者何莫非我祖宗宵旰勤劳以贻乐利于无疆耶朕纉承基绪鉴前代生深宫之中长阿保之手诚知稼穑艰难日与中外臣工为斯民筹食用至计胼胝机杼之作苦日厪于懐因检前人农桑通诀农政全书诸编嘉其用意勤而于民事切也命内廷词臣广加蒐辑举物候早晚之宜南北土壤之异耕耘之节储偫之方蚕织畜牧之利自经史子集以及农家者流凡言之闗于农者彚萃成萹命之曰授时通考夫天道广运于上而四时行万彚生地道发育于下而庶品蕃百昌遂人事参赞其中而六府修三农殖辅相裁成固国家之大政也趋事赴功亦闾阎之本业也贵谷劭农服田力穑上下交勉弗懈于时以副朕阜成海宇之至愿览斯编者尚有取焉唐宋文醇序不朽有三立言其一言之无文行而不逺若是乎言之文者乃能立于后世也文之体不一矣语文者说亦多矣羣言淆乱衷诸圣当必以周孔之语为归周公曰言有序孔子曰辞达而已矣无序固不可以达欲达其辞而失其序则其为言奚能云粼波折而与天地之文相似也然使义则戋戋而言有枝叶妃青嫓白雕琢曼辞则所谓八代之衰已其咎同归于无序而不达抑又有进焉文所以足言而言固以足志其志已荒文将奚附是以孔子又曰言有物夫序而达达而有物斯固天下之至文也已昌黎韩愈生周汉之后㡬五百年逺绍古人立言之轨则其文可谓有序而能达者然必其言之又能有物如布帛之可以煖人菽粟之可以饱人则李瀚所编七百萹中犹且十未三四况昌黎而下乎甚矣文之至者不易得也眀茅坤举唐宋两朝中昌黎栁州庐陵三苏曾王八大家荟萃其文各若干首行世迄今操觚者脍炙之本朝储欣谓茅坤之选便于举业而弊即在是乃复增损之附以李习之孙可之为十大家欲俾读者兴起于古母祗为发策决科之用意良美已顾其识之未衷而见之未当则所去取与茅坤亦未始迳庭朕读其书嘉其意而亦未尝不惩其失也夫十家者谓其非八代骈体云尔骈句固属文体之病然若唐之魏郑公陆宣公其文亦多骈句而辞达理诣足为世用则骈又奚病日月丽乎天天之文也百谷草木丽乎土地之文也化工之所为有定形乎哉化工形形而不形于形而谓文可有定形乎哉顾其言之所立者何如耳勅㡬之暇偶取储欣所选十家之文录其言之尤雅者若干首合而编之以便观览夫唐宋以来名儒硕士有序有物之嘉言固不苐十人已也虽然尝鼎一脔亦足以知道腴之可味况已斟其雉膏哉协纪辨方书序粤昔帝尧命羲和敬授人时厥民知析因夷隩之节后圣有作推而弥广至于外事用刚日内事用柔日此皆载之经典百王不易者也厥后滥觞日以讹谬术士以吉凶祸福之说震惊朕师不可方物如褚少孙补史记所称彼家云吉此家云凶彼家云小吉此家云大凶茫乎不知其畔岸汉武以来已如聚讼而荀悦王充辈斥为理之所无弃而勿论者也虽然天以日月行四时人奉天而时若向眀而治向晦而息后王君公所以奉若天道也日出而作日入而息羣黎百姓所以奉若天道也否则不能晨夜不夙则莫诗人讥焉人人所知也然则举大事动大衆协乎五纪辨乎五方以顺天地之性岂无寸分节解以推极其至精至微之理者欤其支离䝉昧拘牵谬悠之说乃术士之过而非可因噎而废食者也钦天监旧有选择通书刻于康煕二十二年其书成于星官之手因讹袭谬见之施行往往举矛刺盾皇祖圣祖仁皇帝知其荒率不可以训曽纂为星歴考原一书刋刻颁行而未将监本改正盖以待夫后人圣人之心慎而又慎如此也以谕监臣监臣曰通书之谬允宜改正朕因其请谓及今犹有庄亲王等数人曾经皇祖指授稍眀此理使此时不加订正恐后此益复无可任使爰命编缉成书颁布天下较之旧本谬说少除然俗所久沿则亦不能尽去便民用也命名曰协纪辨方书夫协纪辨方者敬天之纪敬地之方也一作止一语黙天地实式临之况其大乎如日如是则吉如是则凶如是则福如是则祸则眀者所弗道也虽然敬不敬之间吉凶祸福随之矣是为序大清一统志序惟上天眷顾我大清全付所覆海隅出日㒺不率俾列祖列宗徳丰泽溥威铄恵滂禹迹所奄蕃息殷阜瀛壖炎岛大漠蛮陬咸𨽻版图置郡筑邑声教风驰藩服星拱禀朔内附六合一家逺至开辟之所未宾梯航重译歴嵗而始达者慕义献琛图于王㑹幅袤广古未有过焉圣祖仁皇帝特命纂辑全书以昭大一统之盛巻帙繁重而未成世宗宪皇帝御极之初重加编纂阅今十有余载次第告竣自京师达于四裔为省十有八统府州县千六百有竒外藩属国五十有七朝贡之国三十有一星野所占坤舆所载方策所纪宪古证今眉列掌示图以胪之表以识之书成凡三百五十余巻夫肇十有二州见于虞典禹贡一萹备列九州疆域山川土田贡赋物产实为方志之权舆周礼大司徒以天下土地之图周知地域广轮之数辨其山林川泽丘陵坟衍原隰之名物土训道地图诵训道方志职方氏掌天下之图辨其邦国都鄙四夷八蛮七闽九貉五戎六狄之人与其财用九谷六畜之数汉郡国地志与计书俱上太史厥后寰宇志记列于正史者代数十家盖将以观民设教体国经野表皇威之有截眀王道之无外匪徒备掌故征博洽已也抚疆宇则念肇造之艰稽制置则念经画之要采謡俗则念化导之方考循良人物而知治理之效念所以振兴而长育之核戸口田赋而察登耗之故念所以懐保而蕃殖之书曰皇天既付中国民越厥疆土于先王肆王惟德用和怿先后迷民用怿先王受命我祖宗克眀峻徳以有九有之师传绪在予敢不惟德之勤笃前人成烈其在我内外百职事慎固封守阜成兆民懋相予修和有夏亦越我后嗣子孙咸敬厥徳以昭受丕基万年惟无斁览斯编也其善体诸皇清文颕巻首十三卷首十四钦定四库全书皇清文颕巻首十四御制文记丰泽园记西苑宫室皆因元明之旧惟丰泽园为康熙间新建之所自勤政殿西行过小屋数间葢皇祖养蚕处也复西行歴稻畦数亩折而北则为丰泽园园内殿宇制度惟朴不尚华丽园后种桑数十株闻之老监云皇祖万几余暇则于此劝课农桑或亲御耒耜逮我皇父缵承丕业敬天法祖世徳作求数年以来屡行亲耕之礼皆预演礼于此乃知圣圣同规敦本重农用跻天下于熈皥之盛若瀛台之建于有明飞阁丹楼辉煌金碧较之此园固为美观而极土木之功无益于国计民生识者鄙之行一事而合于天心建一园而洽于民情身率先而天下丕变吾于是乎知皇祖皇父之为首出之圣也田字房记流杯亭之西南有田字房焉丁未四月十八日皇父万㡬之暇燕接亲藩游豫于此是地也西山逺带碧沼前流毎当盛夏开忩则四面风至不复知暑其北则稻田数亩嘉禾生香蔼闻于室盖我皇父重农之心虽于燕闲游观之所亦未尝顷刻忘也古昔圣王临朝视政之暇必有怡情娱览之地故灵台之诗羙文王也巻阿之诗颂成王也今田字房所以命意重农者岂徒怡情娱覧已哉至若黛扫山颠风来苹末麦畦浪起桞岸烟开驯鹤从容而起舞文鸳匹偶而泳游蝶裁五色之文蜂喧万花之谷物华景丽则思饮和食徳熙攘于光天化日之下而怡然以乐其或凉飈四起鸿㕍来宾白露如珠绿云改赤千家之砧杵遥闻百室之仓箱尽实则思遗滞穂谁遗寡妇之利而悄然以忧时引儒臣坐而论道或率诸王公子弟修家人之礼讲燕好之欢所触目而㑹心者我皇父之同忧同乐憇息于斯较之灵台巻阿意更深长矣谨为之记时应宫记夫天一生水坎精发祥凝灵聚液流为江海江海乃天地间物之最鉅者也江海之有神自三代汉唐以来莫不祠祀惟谨有宋大观四年诏天下五龙神并封王爵龙神之尊自是始厥后春秋牺牲之祀代有常典皇清受天命禋事上帝后土懐柔百神江淮河济五岳四渎之祀载在太常牺币之数俎豆之器既丰既隆神歆以格雍正二年天子以为龙神之位既尊宜特修宫观以致䖍祷乃于西苑内丰泽园北建时应宫所以致诚明神俾雨旸时若稼穑以成者也夏六月霖雨弥旬㡬至于涝皇父歩行徃祷其日即晴又明年黄河清百余里此非神人効灵河海清晏之明验乎夫以天子精诚通于神明以之事天飨帝罔不昭格而况于龙神乎信哉诚之能感物也是为记乐善堂记凡人之性未尝不善仁义礼智全备于我所谓得天地之正气而为人也然有智愚贤不肖之分者气拘之私诱之遂日以蔽锢而昏昧有能复其性者鲜矣人能自强不息以复性为功已有善念扩而充之人有善事喜而从之则本性呈露而有馨香之徳矣是故明徳之馨胜于黍稷芝兰鲍鱼与之俱化未有乐善而不能修徳者也余有书屋数间清爽幽静山水之趣琴鹤之玩时呈于前菜圃数畦桃花满林堪以寓目颜之曰乐善堂者盖取大舜乐取于人以为善之意也夫孝弟仁义乃所谓善也人能孝以飬亲弟以敬长仁以恤下义以事上乐而行之时时无怠则能因物付物以事处事而完所性之本体矣是故大舜圣人也犹存虚受之心闻一善言若决江河汉明帝尝问东平王在国何事最乐王曰为善最乐余虽不敏然赖皇父之明训师友之切磋于大舜之善与人同虽有志而未逮而东平王之为善最乐则不敢不勉焉是为记圆明园后记昔我皇考因皇祖之赐园修而葺之畧具朝署之规以乗时行令布政亲贤而轩墀亭榭凸山凹池之纷列于后者不尚其华尚其朴不称其富称其幽乐蕃植则有灌木丛花怒生笑迎也验农桑则有田庐蔬圃量雨较晴也松风水月入襟懐而妙道自生也细旃广厦时接儒臣研经史以淑情也或怡悦于斯或歌咏于斯或惕息于斯我皇考之先忧后乐一皇祖之先忧后乐周宇物而圆明也圆明之义盖君子之时中也皇祖以是名赐皇考皇考敬受之而身心以朂戸牖以铭也不求自安而期万方之宁谧不图自逸而冀百族之恬熙则又我皇考绥履垂裕于无穷也予小子敬奉先帝宫室苑囿常恐贻羞敢有所増益是以践阼后所司以建园请郄之既释服爰仍皇考之旧园而居焉夫帝王临朝视政之暇必有游观旷览之地然得其宜适以飬性而陶情失其宜适以玩物而䘮志宫室服御竒技玩好之念切则亲贤纳諌勤政爱民之念疎矣其害可胜言哉我皇考未就畅春园而居者以有此圆明园也而不斵不雕一皇祖淳朴之心然规模之宏敞丘壑之幽深风土草木之清佳髙楼䆳室之具备亦可称观止实天保地灵之区帝王豫逰之地无以踰此后世子孙必不舍此而重费民财以创建苑囿斯则深契朕法皇考勤俭之心以为心矣借曰祖考所居不忍居也则宫禁又当何如晋张老之善颂甚可味也若夫建园之始末圣人对时育物修文崇武煦万彚保太和期跻斯世于春䑓逰斯人于乐国之意则巳具皇考之前记予小子何能赘一辞焉游盘山记连太行拱神京放碣石距沧溟走蓟野枕长城是为盘山盖冀州之天作俯临衆壑如星拱北而莫敢与争者也昔魏田畴隐居于此故名田盘或曰古有田盘先生自齐来栖止焉地僻而山秀树密而谷深韩昌黎文所称太行之阳有盘谷者无从考其非是而其为隐者之所盘旋则一也山亦有盘谷寺自唐寳积开堂代有名宿憨山拙菴后先辉映为是山佳话然吾儒木石居而鹿豕游者田畴之后无闻焉四顾梵宇精蓝依山隐谷镂峯磨石刻画天真而乏桞州西山之文杜陵北征之作呜唿是亦可慨也已干隆七年秋因谒陵回銮便徃游之斥警跸减仪从轻舆朝陟搴萝扳磴晓岚豁开泉白山青飒然林空郁然松翠于是停盖驻辔怡情纵目者久之既而行漏催吟兴尽夕阳在山金吾整驾虽命省驺从而近御执事者汗雨挥而尘烟腾向诮隐者之絶少翻疑隐者之避而逺去耳乃知千乗万骑不可以游山偶一过之山灵将毋笑其不韵也耶䟦恭䟦世祖章皇帝御註孝经惟上帝眷顾我皇清克馨其徳太祖太宗丕显丕承逮及世祖提仁义之师救溺拯敝奄有四海天下已定韬黄钺卷白旄归马投戈讨究光王之道播圣人之训以休中外以育万民念孝经一书为孔子明伦治世之大法而自汉以来去圣日逺古文今文之互异注疏训释之未精迺集古名儒嘉言懿论考订採辑间出宸断名曰御註孝经备一经之体要明至性所周浃俾夫搢绅之士农野之民皆有以知孝为百行之本而爱敬尊亲笃挚有加虽古圣王木铎之徇路辟雍之鼔徴曷以加兹我皇祖圣祖仁皇帝上谕十六条以敦孝悌重人伦为首及我皇父嗣登宸极迪光继述衍圣谕广训之书于敦孝悌重人伦反覆开明惟恐人之弗知知之弗行而行之弗切以此见我皇清圣圣相承莫不以孝治天下依人性之本然以成淳美之俗而开宗明义则自我世祖御註孝经阐发天经地义民行之确然而不可易肫然而不容已者以昭示奕叶垂之无穷爰盥手而谨书于后云恭䟦皇祖圣祖仁皇帝千叟宴诗古昔圣王诞膺天命表正万邦建中立极渐仁摩义胥天下之民跻之仁夀之域者必其身为继天首出之圣人然后能歛福以钖民而受非常之庆帝尧在位一百一年帝舜三十登庸三十在位履至尊者又五十载时若禹臯陶稷契夔益诸臣同心同徳白首黄髪赓歌喜起于一廷之中而击壤老人含哺鼓腹耕田凿井于光天化日之中者莫不忘帝力于何有用登世运于郅隆而后世颂其巍巍荡荡三代以降淳风寖㣲惟殷中宗严恭寅畏天命自度肆享国七十有五年髙宗不敢荒宁嘉靖殷邦肆享国五十有九年周文王受命惟中身厥享国五十年然其时君若臣以至庶司百职及耕夫野叟同登寿域共宴一堂者自古无闻焉洪惟我皇祖圣祖仁皇帝久道化成深仁厚泽六十一年官称其职民恒其业羣生霑濡徳被乎方外所谓继天首出之圣歛福以钖民而受非常之庆也康熙六十一年春皇祖于干清宫开千叟之宴命年六十以上者乃得预惟时在位之臣自大学士以下至翰林御史凡七十人庶司百职及致仕之员近畿之民又六百六十人雅歌赋诗和乐夀恺皇祖命子姓孙枝百余人执爵献酬济跄在列逺追馈酳之义弗限三爵之仪臣时年十二嵗得与有事之荣觏兹盛典皇祖又作为歌诗命儒臣依韵迭和为图以夀世传之无穷雍正七年冬得诗与圗而披读之窃见我皇祖如天之徳如天之福与春阳秋露同其煦妪甘雨和风同其润泽合朝野臣民老耆期艾而钖之以宠光介之以繁祉方之帝廷赓歌之景象华封颂祝之休风规模宏且逺矣敢恭纪于后以志太平之盛事云恭䟦性理精义夫欲致天下于熙皥振风俗于隆古焕礼乐于三代兴孝弟于十室者必本之于崇王道而王道之崇则又在于尊儒学古昔圣王之治天下也设为庠序学校以教之毎嵗孟春遒人以木铎徇于路戴记司徒修六礼以节民性明七教以兴民徳凡所以重教化之道致天下于文明者也我圣祖仁皇帝崇儒重道仁民育物兴学校举孝弟励风俗崇礼让凡古昔圣王所以治天下之道靡不毕举而又谆谆勉勉黙契夫尧舜之授受孔孟之心传谓有宋诸儒上继絶学下开来裔实有功于世道人心乃因性理大全之书删去冗杂摘取精要命儒臣斟酌损益而亲为折中之乙夜披览歴久成书勒序简端以诏后世伟矣哉自三代以来未尝有也虽汉明帝之幸辟雍唐太宗之讲太学不过取羙于一时又何能开示天下后世为儒学之宗主接尧舜之心传实政鸿名辉灿于振古哉採羣儒之精华而去永乐大全之汎自明徳以及新民格物以至平天下先其本而后其末探其源而考其实周子太极圗通书明天地鬼神之奥张子正䝉西铭发万物一体之㣲至于皇极经世律吕新书皆自成一家言则总载之以成一巻而集羣儒之言分门别类又各于其类为之辨世次先后学问浅深宁纯勿杂宁精勿滥读是书者必先究心于论学之篇立志以端其本主敬以飬其中致知以穷理力行以践实然后玩味乎治道以明治民立政之方沉潜乎全书以见天地之所以显鬼神之所以幽造化之所以运行而无穷圣功王道之所以灿然而可循确然而不易夫如是则我圣祖仁皇帝造物育材之心化民成俗之意欲天下后世之共臻于理学之盛者不虚矣䟦大学衍义有宋氏兴五星聚奎实主文治钟灵毓秀而笃生周子以接歴圣之心传深探本原阐发㣲奥二程子见而知之子朱子闻而知之一脉相传圣道灿然门弟子相与讲明而衍绎之其学遂益显于天下其接五子之传而超诸儒者则又推西山先生盖西山之学私淑朱子者也其学虽不能尽用而立朝丰采事业表着于一时其平生所着书悉心力而为之者莫若大学衍义盖自尧舜禹汤以至汉唐以后之君自臯夔稷契以至汉唐以后之臣表里精粗本末巨细与夫忠奸贤侒因革得失莫不悉陈而详辨之所谓集羣书之大成而标入道之程式也近自修身逺及治国引古证今彰善瘅恶欲使人君由谨㡬慎动以措之于涖官理衆明刑敷教莫不本于敬天命而畏民碞羙矣哉非先生学有心得而将之以忠诚恳款其孰能与于斯乎读是书者由其书以求其事之当否由其事以观乎道之离合然后本之身而验之行事则所以修已化民者不难矣书李觏袁州学记后郡县有学所以飬士造材同风迪徳正其身心性命之原示以言行政教之凖育之平居无事之时以备国家之任使其事诚不可以茍安必牧民者殚厥心力期大成而不求小得导之以诚持之以寛要之以久然后材逹行修而可济于实用吾于李觏袁州学记盖不能不三致意焉觏之言畧于四代设学之规惟以忠孝大节进勉诸生至于慷慨激昂洞见肝膈使人有所动而有所畏其可谓明于学校之本者也礼乐百年而后兴当宋仁宗承咸平景徳之治用范文正公之言遂诏天下皆立学而守令犹有格不奉行絃诵不闻者独袁州毅然行之又得觏为之记为道学校之本若是岂非袁民之幸哉虽然自宋至今㡬千年矣牧民者诚能体上意尽心学校以为储才育徳之区训忠教孝以为制行之本如觏之言各勒诸石俾士子触目而知警以修厥身以激发其至性而为国家大有用之才亦世道之厚幸也恭䟦世宗宪皇帝御书法帖敬惟我皇考世宗宪皇帝天纵聪明文思光被奎章寳翰精诣入神夙承皇祖圣祖仁皇帝指授神运天随渉笔惟肖居潜邸时常以圗史翰墨自娱雅好临池陶镕晋唐宋元以来名家墨妙歴年所积充牣琅函迨继登宸极日理万㡬手自裁答章奏训迪臣民多至数千言少或一二字研朱洒翰运腕若神累牍连章未尝有一懈笔至于名山祠宇巨牓丰碑耆旧臣僚柱联堂额宠颁殊钖照耀寰区而屏素箑头长牋横巻题新篇摹古蹟者复数十百种葢惟我皇祖集书圣之大成超神入化莫可名言而我皇考以圣继圣事事善继善述作则垂宪贻万世规盛徳之至形于心画是以变化随宜不名一体虽一波一磔莫不矩矱天成神妙至于如此即以书法而言亦犹启承夏后武绍周文羲献専门固不足道也予小子日侍庭闱仰瞻天藻恭䝉慈诲未渉津涘手泽留遗悲深弓剑爰出内府所藏倣皇祖渊鑑斋法帖排类编次曰朗吟阁法帖者潜邸所书凡十有六巻曰四宜堂法帖者御极以后所书凡八巻通二十四巻砻石选工命庄亲王和亲王董其事䨇钩入石毫髪逼真摹勒既成恭识巻末以昭圣神立极垂范墨池琬琰圗球永珍世寳云杂着读鹿鸣至天保六诗尝读易之泰象曰天地交泰觧之者曰隂在上而阳居下君下交臣之义也又曰天地之体不可交而以气交君臣之分不可交而以情交古昔圣王所以维持世教平章百姓使万邦协和黎民于变者亦赖有此情以相维系耳故礼以节之乐以和之饮食以荐之宾主以亲之歌咏以侑之使惬其情而不流焉其在诗曰我有嘉宾鼔瑟吹笙人之好我示我周行燕宾客而欲其示以大道则君臣交儆之意亦寓于其中矣使臣奔走于王事故作四牡以劳之曰岂不懐归王事靡盬所以逆探其念父母之心而恤之备也皇皇者华教使臣曰其谘事而为诹乎谘难而为谋乎谘礼而为度乎谘亲而为询乎欲其备五善而事无违行也常棣之华燕兄弟也疏其所亲而亲其所疏失其本心者也故其诗曰凡今之人莫如兄弟又曰兄弟既具和乐且孺犹恐人之弗喻也又曰是䆒是图亶其然乎既乐兄弟且逮友朋焉曰相彼鸟矣犹求友声矧伊人矣不求友生人君以情接其賔客使臣兄弟友生者如此故其臣作天保之诗以答之其诗曰羣黎百姓徧为尔徳盖既颂且规焉乐而不滛上下和穆醉以酒而饱以徳吾于鹿鸣之什见之孔子曰郁郁乎文哉吾从周言其化行于闗雎麟趾而施及于天下礼明乐备岂非文武周公之余泽哉读无逸尚书自二典三谟以至商周之诰皆古先哲王明臣良辅相与咨儆一堂以为久安之图后之言治者舍是无他求焉然取其近而切明而审天子臣民皆当奉以为规则铭之于座右者则无逸一书又为最要无逸者周公以成王初政惧其知逸而不知无逸故作是书以警之也始言稼穑艰难重务本也次言前王之所以享国长久与后王之所以罔或克夀戒怠荒也次言太王王季文王之抑畏卑服者欲其法祖也又言嗣王无滛逸游田而以万民惟正之供者欲其无荒宁而省赋歛也又言古之人犹胥训诰胥保恵胥教诲者欲其纳諌也又言小人怨汝詈汝则皇自敬徳者欲其谨已而无责于人也终言嗣王其监于兹者言虽有尽而情则无极故丁宁反覆欲其永监也自天命之精㣲至畎亩之艰难无不备具岂独成王所当奉以为龟鑑乃万世之龟鑑也或曰苏子瞻谓周公作无逸上不及汤下不及武王以为成汤武王非圣人此固非经㫖矣然所以不及成汤武王者抑亦有说乎曰成王守成之君也无逸为守成之君而作也与守成之君言守成之事则欲其法守成之君故殷三宗皆继体之君文王虽维新周室亦继王季而为诸侯也故不及成汤武王者盖谓汤武伐夏灭殷固不可与守成之君一例耳诗咏豳风书陈无逸周公之教戒维慇成王之敬勤无怠八百之基定矣读董江都贤良三䇿汉承秦敝文教未兴髙祖拨乱返正文景休飬生息至于孝武表章六经兴学校之政首举贤良方正之士䇿之于廷而董江都以宿学硕儒实对其问首䇿陈天人相感之理二䇿言修明教化兴太学以飬天下之士三䇿劝帝法天尽性知仁义重礼节安处善乐循理盖内圣外王之道修已治人之方无不备于三䇿之中而所谓诸不在六艺之科孔子之术者皆絶其道勿使并进武帝用之以罢申韩苏张之学尤为有功于圣教使武帝信任仲舒大究其用则将有光于文景而贤相若萧曹軰俯出其下又岂有穷兵黩武之祸舟车缗钱之失哉而摈之江都以终其身君子读其䇿想见其为人盖不为江都惜抑为武帝惜也世之论者谓汉儒通晓经术宋儒深于理学夫穷经即所以明理而理学未尝不𠂻之于经术汉之董子宋之程朱又岂可以经术理学限哉程子曰董仲舒有儒者气象可谓的论矣拟胡安定置经义治事二斋记学校为养才之地所以淑其性情俾归于道徳明礼义亷耻之习兴孝弟慈让之行以备国家异日之用古者百官得其人万事得其理未有不由于斯也今天子圣神宰辅贤明建中出治使天下郡各立学学有教授之员以诱迪秀民膺斯职者宜体君相牖民觉世之心彰古圣成徳达材之教讲明正学陶冶羣英方为无忝余承命来是邦为多士师敢不殚尽心力以佐休明谨就学中立经义治事二斋其有学识开通潜心义训能辨同异不乖正道者入吾经义斋相与讲求至是而浮泛剽窃持其偏见者不与焉农田水利会计邉防事之不可不治者也明于此者入吾治事斋相与究切实用而拘牵不通与夫俗士功利之谈不与焉盖明经所以立本治事所以达用本不固则用何由精而用之所以能达端惟本立是頼二者虽不可以分而教者当各就其性之所近多士尚体予意穷经者必因经以明事治事者必因事以求经体用兼修本末一贯而不为空言则岂惟不负教者谆谆之苦心将见才成徳立济济彬彬异日立朝廷之上引经执礼守正不阿赞治分猷天工能亮者皆吾党之士也多士勉乎哉读宋史徐积传予尝读宋史徐积传载积孝行出于天三嵗父死旦旦求之哀母亡庐墓三年哭不絶音又称以父名石终身不用石器行遇石则避而不践未尝不三叹史笔之难得而怪脱脱軰之无史识也夫丛冗秃屑华而不实俚而不文如是者皆不可以当史笔无是病矣而一字之褒贬不足诛奸回于既徃发潜徳之幽光则不能出没人于千百嵗后是史笔非难史识为尤难也故大恶大善虽细行必纪反经由权虽嘉言亦黜积也孝书其生事死葬之尽诚尽礼足矣不应以其不用石器与避石不践之细行累孝子之大徳夫积不用石器不践石岂非以其触父讳乎讳亦出于礼而吾直以为累孝子之大徳者其亦有说盖礼云二名不偏讳言在不称徴言徴不称在是在徴二字单举之尚在所不讳必其姓与名合斯则讳而不敢称然亦孝之小节而已矣若以父名石而子不践石为孝则公子地之子当舟居而不履地乎父名石而子不践石人尚可能父名地而子不履地人所不能也诗曰孝子不匮永钖尔类大孝逹于天下必蕲人人皆如已之孝于父母孝子之心斯愉快焉今乃为人之所不能为以为已之孝过于天下人之孝岂孝子之心哉故大孝莫如舜不闻其见瞽目者輙拜而积乃今以不用石器与避不践石称岂非累积之大者乎然积非有心于为此以求名也观其读孝经輙泪落不止雪夜伏墓侧悲恸呕血是乃本于天性之自然彼遇石则憷然伤心而思亲亦其出于至性有不能自已者而为史者例当守千秋法则之正一字褒贬之公凡不合经常之行虽嘉可删设惜其湮没而无闻则自有稗官野史在吾故曰史笔非难史识为尤难而怪脱脱軰之无史识也摘庄子事为十二圗各题一章拟九歌体姑射神人云巃嵸兮絙崇冈峯碕礒兮叶丹黄藐姑射兮名谁名若有人兮处其中冰雪肌兮绰约容乗云气兮御飞龙游凌兢兮周八荒𦍑万物兮被礴旁羡莫见兮増慨慷庖丁觧牛彻胹鼈兮炮羔与安胡兮楚苖荐庖丁兮犓牛睇理觧兮崇朝既踦膝兮倚肩乃奏刀兮騞然经肯綮兮未尝况大觚兮是干繄游刃兮有余地曷试思兮其始难支离鼓筴嗟若人兮形支离肩髙顶兮颐隐齐五管在上兮髀为胁其餬口兮以鼓筴无逺戍兮免常徭以病受粟兮飬其身以不劳吾于是知神人之无用兮恒万古而逍遥壶子示机神之子兮曰季咸期夭夀兮若神曷壶子之犹龙诞犹喻夫三渊云出谷兮水行地彼宁知其谁何兮夫岂大块之有意郑人之㝠㝠兮第未觧夫四示讵吾宗之可常兮固知之人之未深思列子食豕归来兮列子蹇宅外兮不可以止忘糠缶兮浆觞知食人兮食豕既复朴兮纷而封驰万物兮无穷春兰滋兮时雨秋梧飘兮凉风吾方与天帝同游兮宁知日月之有终儵忽凿窍斡元縡兮造太清曰浑沌兮爰帝名何儵忽之二子独憧憧兮屡征彼报徳乃戕身兮人皆咎二子之不近情于乎儵忽兮独非浑沌之所生孰能保此太初兮膏吾车兮吾将从象罔得珠赤水兮崑崙峯硱磳兮波沕沦君于焉兮夷犹驻芝盖兮华轩遗元珠兮屡索异哉象罔兮乃可以得余㓜寳此竒琛兮年既老而不衰怳偶遗之若失兮幸屡索而得之吁嘻象罔兮得毋余嗤轮扁斵轮君读书兮堂上臣斵轮兮堂下君之书兮古人臣之轮兮臣者疾则苦兮徐则甘应心得手兮口不能言有数存焉于其间庸讵知臣言之非糟粕兮君幸恕臣之狂颠东施捧心有羙人兮山之阿溪若耶兮村苎萝常病心兮若思矉䨇眉兮修蛾姱曼睩兮层波彼何人斯强效为富闭户兮贫去之所以羙兮彼不知貌假借者盍鍳兹濠梁观鱼撰良辰兮游濠梁盻遡波兮风逥风流澹湛兮水草芳鯈鱼出兮㳺从容噞筹蓼兮之而张是鱼乐兮尔我同聊容与兮斯徜徉吾固知之兮于濠之上痀偻承蜩爰有人兮形痀偻居楚野兮山之幽仰丛薄兮枝相缭臂若藁枝兮日承蜩天地之大有所弗知兮唯蝉翼之是求盖有道兮不与万物为俦吁嗟斯人兮𦍑得全于天者流伯昬论射观君射兮信竒邻至人耶然疑登髙山兮嶻嶭临百仞兮渊漪背逡巡兮足垂外揖君进兮君辞君于中兮殆矣挟弓矢兮奚为纵余目兮青天寄余神兮九围永泊然兮自适歴万刼兮不知皇清文颕巻首十四卷首十五钦定四库全书皇清文颕巻首十五御制文颂九符粤若稽古典坟厥初生民低䖏者巢髙䖏者穴取草木皮革罗鸟兽漉水物以为衣为食君臣父子上下长㓜男女夫妇莫有伦纪圣人伏羲氏作始画卦以通神明之徳类万物之情造书契以治百官察万民政令行民用遵约束时则有龙马负图之应迨黄帝轩辕氏宰制羣动垂衣以治作甲子天用钖以日月合璧五星连珠造律吕播其八音而鳯凰巢阿阁与蚩尤战于涿鹿之野有云气止于帝上其后复有圣人曰尧治歴象置州牧四岳明峻徳以亲九族协和万邦时则百兽率舞廷生五色瑞芝舜承是道重华协于帝建学养老敕命赓歌卿云复旦鳯凰来仪上下草木鸟兽鱼鼈咸若暨禹汤文武祗徳建中无逸执竞时则有钖洛衔钩鸣鸟流乌之瑞揆古圣帝王㒺不得天嘉祥为受命之符亦㒺不在徳其惟时叙罔不克加抑畏用兢业于有邦以答天之眷命自时厥后由汉迄明英君谊辟天亦黙相厥徳眎其所履以为协应其有矫诬谀佞诈作符瑞以欺中外以惑蚩蚩氓天弗与民弗信也洪惟我皇清圣圣相承宅中图治以抚四海徳威并行汪濊暨讫天用钖以洪庥敬戒不怠用培我丕丕基雍正三年三月太史奏日月合璧五星连珠皇帝曰惟予丕显考圣祖克圣克仁克膺天佑予一人是頼有司其择吉荐牲以告景陵羣臣固请陞殿受贺不许嗣是嘉禾瑞茧庆云芝草醴泉甘露河清鳯仪之瑞先后叠奏我皇上祗承天眷弗敢自居或则归羙圣祖或则不以宣示且曰朕所喜者丰年为瑞及汝诸臣宣力四方斯朕志也臣谨按王者必世而后仁天人叶应嘉祥骈臻必俟仁而后益显故生民公刘之诗作于周召清庙明堂之什成于冲子我太祖太宗肇基新命我世祖圣祖克成先志永绥兆民功崇徳溥累洽重熙胜于成周我皇上归功圣祖盖本于世而后仁之义然非皇上以圣承圣觐光扬烈恩泽覃敷民饮其和天歆其治应感之符必不若是速也且周之盛时虽宅丰作洛抚有千八百国而幅员尚小孰若我皇清东至扵海南尽交趾西届哈密北之七十四部籯赍槖负致诚贡献者嵗嵗不絶自京邑大都以至山村僻壤耕凿顺则各勤所业武夫战卒有老不识兵戈者由斯以谈天之眷我皇清于周有加焉记曰圣王在上天不爱道地不爱寳人不爱情考之今时洵合其语天子犹谦谦自牧敬徳弗遑脩我人事抚我烝黎方将上溯尭舜钦明文思温㳟允塞之徳中考汤武表正万邦敬胜义胜之徽以措诸政令以为万载规敬迓天庥永永无极敢敬择其符之显奕者有九各系以辞以効颂祝之忱云尔合璧连珠昊天有命眷我皇清奄有九有暨乎八纮以养以恬灏灏和宁曰维圣祖文思钦明皇帝缵之濬哲丕承天鍳孔昭厥符惟祯自古在昔黄帝握歴璧合珠聨昭哉艺极旃蒙之嵗单阏之月聿见嘉祥其祥长发宿躔营室位在娵訾双璧轮囷五珠迆逦星台告瑞太史书呈帝曰休哉惟皇考寔膺爰陈扵词爰告扵陵有谦其躬有让其衷惟皇孝思格乎苍穹岂惟民哉届扵昆虫黄河清银汉焕光河精发祥九曲弥亘浩渺汪洋宿列崑崙流经积石匪澄伊黄浮天浴日曰既清止休符显奕徐邳淮泗千里静碧冯夷息浪河伯安澜五老上告紫盖缤翻涤而濯矣既清且泚漉其浊矣既迅且驶镜流弥弥素波涟涟上映下澈天水相鲜畴克澄其源畴克致其然贶自苍旻景福永緜以光我万年孝陵神蓍景陵灵芝煌煌神蓍奕奕灵芝百茎九光神物应期帝命东皇分植两陵无节而秀不根而荣润以仙露灿于寳城于皇世祖开物成务逺至迩安金瓯巩固皇帝敬承羮墻见慕斋戒神明建中饬度是用产蓍以应嘉祚于皇圣祖握符夀世育之以仁正之以义皇帝敬承同归一致乃文乃武以葆以艺是用产芝以昭上瑞芝既苍矣蓍既长矣贞符彰矣夀而臧矣暨万邦矣嘉禾有猗者禾在彼中田尔农来思越陌度阡芟之奕奕柞之泽泽五谷既播三时无失载甲载坼载长载褎载穟载实载硕载茂帝实顾矣稷实助矣风披擭矣雨灌注矣绥我屡丰言呈其瑞休我皇风言多其穂逺自滇南近兆帝耤匪双伊九匪寸伊尺先民有言食为民天百谷用成自古有年瑞茧帝念民依惟农与桑孰饥莫食孰寒莫裳雕镂必黜爰勤三农纂组是省用纾女工昊天惟显聿降瑞茧瑞茧惟何万蠺同簇曽不经纬曽不杼柚苑窳致力西陵効勤神功黙相嘉茧乃成尔纯尔素匪红匪紫尔质尔实匪锦匪绮言徴其应言发其祥祐此烝民成以报章太平之泽五十衣帛夏凊冬温太和充溢甘露奕奕吴都沃壤甫甫有苖有禾有丝有纻其农于田侯王侯旅其贾于市侯笑侯语维时之㤗饮帝之和含哺以嬉渥泽孔多上天钖瑞降兹甘露零我吴都祐我休祚其凝如脂其甘如饴湛湛瀼瀼如珠之垂曰既零止天下宁止曰既溥止万邦安止以兆嘉祥降福孔穰醴泉坤元载物厚徳安贞孕祉毓祚乃効厥灵有醴者泉载甘载㫖莫寻其源载清载泚惟泉之功养而不穷我皇之心濬哲宏通惟泉之泻流膏润下我皇之泽物无遗者惟泉之源用之日新我皇基命浩浩渊渊惟泉之发挹之不竭我皇虚已闻言若决在易井六勿幕元告劳民劝相中正作繘阙里庆云巍巍宣圣上律下袭祖述宪章斯文舄奕我皇膺命心契圣时以养以教作君作师爰新阙里庆云式焕糺兮缦缦郁兮烂烂廼映杏坛廼覆桧榦金枝蓊欎玉叶璀璨惟帝之诚致云之卿以彰我文明以贲我太平房山凤凰四灵之一厥惟凤凰感我圣化逰我帝乡帝乡之南聿有房山雝雝喈喈来集其巅亦集爰止惟皇之祉蔼蔼吉人惟君子使六象其体六府孔脩九苞其文九夷来柔明明上天鍳我帝徳朝阳叶应文明万国賛四贤賛圣门弟子三千其贤者七十有二人史记家语各为纪其姓氏考其事迹以垂之后世而能契夫子之心传得道统之正脉者则惟颜曽思孟四人颜子得克已复礼之说曽子与闻一贯之传亲炙一堂若尧舜禹之相授受夐乎尚矣子思师事曾子发明中庸之道而归其功扵为已谨独孟子当战国横流之时私淑子思距杨墨闲圣道而养气之论为前圣所未发昌黎韩子以为其功不在禹下有以也庚戌秋偶阅有宋诸儒传因思宋儒所宗者孔子之道也孔子之道赖颜曽思孟而传今圣庙祀典四子升配堂上为百代之楷模因各系以賛用志景行之私云尔复圣贫也者吾不知其所恶夀也者吾不知其所慕徳以润身孰谓其贫心以传道孰谓难老箪瓢陋巷至乐不移仰髙钻坚三月无违夫子有言克已成性用致其功允成复圣宗圣宣圣辙环在陈兴叹孰是中行授兹一贯曽子孜孜惟圣依归唯而不疑以鲁得之㑹友辅仁任重道逺十传释经超商轶偃念彼先子沂水春风渊源益粹笃实舂容临深履薄得正以终三千虽多独得其宗述圣天地储精川岳萃灵是生仲尼玉振金声世徳作求孝孙维则师曾传孟诚身是力眷兹后学示我中庸位天育物致和致中夫子道法尭舜文武绍乃家声述乃文祖亚圣战国春秋又异其世䧟溺人心岂惟功利时君争雄䖏士横议为我兼爱簧鼓树帜鲁连髙风陈仲亷士所谓英贤不过若是扵此有人入孝出弟一髪千钧道脉永系能不动心知言养气治世之略尧舜仁义爱君泽民惓倦余意欲入孔门非孟何自孟丁其难颜丁其易语黙故殊道无二致卓哉亚圣功在天地列代贤明妃后垂称奕世者取绘十二系以賛西陵敎蠺在昔轩辕正妃嫘祖孕虞毓唐发汤启武得姓十二如千子乳创制蠺织窳陵为辅衣被天下功垂万古后世文胜廼崇黻黼太姒诲子昬姻匹妃王化之始维周勃兴嗣徽太姒富而能俭贵而不恃载在风诗葛覃巻耳更勤敎诲有谷诒子昭哉嗣服武周济羙姜后脱簮黄裳六五以顺为正子有㡬諌妻宁无诤卓哉姜后宫闱之镜金镮进退𤓰瓞衍庆彤史攸司慎仪宜令鸡鸣朝盈脱珥待命樊姬谏猎先民有训聿戒禽荒卓彼樊姬感悟椘荘有肉弗御廼止王欲一语进贤霸功以卜不谓妇人克相其君邈矣邑姜十乱称臣燕姞梦兰乙始启商兰亦徴穆吉人在宫天使诒谷国香扬扬掌梦其卜嘒彼小星三心五噣椒聊逺条爰昌七郑多君子宣尼所录许后奉案后母天下首崇俭徳坤顺乘干柔嘉维则繄维许后贵而能抑不忘寒㣲车服是饬日朝长乐用脩妇职懿彼芳型永为后式媫妤当熊圏熊攀槛羽林惊迸得人则止谁与知命婉娈季女忠贞维性直前当之熊为戢横六官咸怍七萃交病万燕啣泥天旌懿行班姬辞辇王者求贤爰载后车左右前后正士与俱景仰休风三代之隆何逮汉季嬖媵辇従一言称善如圜斯转永鍳班姬逺彼婉娈马后练衣十嵗持户侯家整肃母仪天下六宫钦服练裙澣衣以率戚族俭徳之共绥将福禄车水马云明训在牍岂伊辉汉作则椒屋徐妃直谏元成有言愿为良臣流风丕振乃自宫嫔徐妃上书东征抗陈惜哉唐宗纳而弗断外事征讨内营宫馆顿忘初年如圜斯转昭容评诗玉秤降天乃生女子衡才汝耶孩笑而唯昆明赋诗綵楼落纸辞华哲匠月旦自彼千载骚坛一时牛耳展如之人文亦可喜曹后重农稼穑惟寳王政所崇袯襫耒耜必亲必躬维宋曹后播种扵宫彷彿亲蠺献茧效功克勷内治聿着芳踪嗤彼雕镂何事伤农铭乐善堂铭秉彛惟民气具理存圣愚曷异善恶是分其善维何仁义忠信知诱物化遂亾其正惟危惟微人欲天理操之则存舍则己矣曷惟其操是曰乐善动静弗违斯湏弗间我既受中我则蹈之我有秉彜我则好之闻人之善我则友之非徒友之又克有之鸡鸣而起孳孳不已至乐因心其味孔㫖乐正好善邹孟称优东平乐善厥徳允脩呜唿念哉善可乐哉乐而不倦天性其培诚能好之万福之根反是则殆衆祸之门爰作斯铭服之无斁朝斯夕斯果行育徳砚铭廼润廼坚惟渊惟黙韬采含精在几之侧用掩瑾瑜芳流翰墨端人与处长资畜徳多福砚铭惟古有训敛时五福敷钖庶民幽賛化育承天之序厥惟艰哉视民如伤孰释予懐毌曰九重之宫而安其躬念蔀屋之窃叹每忧心以忡忡毌曰八珍之膳而供其宴念粝食之尚乏嗟何能以下嚥钖福谓何遑云建极期愆尤之或鲜恒小心而翼翼我心如是我志在兹视此珉石贞坚不移庶天祖之鍳佑致风雨其咸时斯苍生之多福即予一人之多福永与薄海而共之座右铭维月在天常缺扵盈维水在器既满则倾古之哲人业业兢兢慎彼盈满若弗克胜意驰弗止防之若城言玷不为守之如缾无徃不复何陂匪平勿谓豫大而侈丰亨矧兹九五位莫与京何求弗得何为弗成縦欲安止凛渉春氷适口斯己那事脔鲭容膝亦安奚必雕楹劳扵求贤逸扵制情对天惟敬法祖惟诚忧其可恃惧其可矜我志若斯我行未能茍行弗能言何足称呜唿小子终始斯铭负扆铭大德曰生大寳曰位负扆荅阳天以民寄天视民视天聼民聼民欲天従影随响应何以守位曰惟求仁君止扵仁继天生民告尔小子夙夜敬止仁逺乎哉及之湏跂嘉量铭皇予圣祖建极宪天度律均钟洞契元声微显阐幽何天衢亨小子纉绪寰区抚临协时月正日同律度量衡制兹法器列扵大廷匪作伊述大猷敬承遵钟得度率度量成量为权舆律谐六英猗圣合天天心圣明七政是齐为万世法程如衡无私如权不凝如度制节如量祗平律得环中绍天明命永寳用享子孙绳绳我日斯迈而月斯征中元甲子干隆御铭箴七情箴喜万类静观意惬斯喜神动天随油然难已宣心之和𨗳气之滞不极不淫归扵有制礼乐以饰百度惟熙乐以天下奉此无私怒相彼天道有温有肃维人肖天喜怒倚伏情炎扵中莫之敢触所贵中莭雷霆亦福嗃嗃毌过悻悻勿迁和厥心性以师圣贤哀宣文有言哀而不伤感物切虑如川有防当其一徃啾怆懊咿㒺识止莭心悴神疲噍杀匪正毁灭匪宜闲之以则庶无倚毗惧万㡬待理知惧鲜失业业兢兢一日二日驭朽为戒临深是憷扵昭上帝相在尔室式兹不闻所其无逸惟敬胜怠动获贞吉爱人有秉彛徴扵好徳善善欲长贤贤易色所以孔子曰生也直䟽亦不忘亲亦不暱爱所当爱爵赏罔忒扩我天和容保万国恶性本无伪情生好恶爼彻鲍鱼徃训攸着毌设成心因物以付智镜在躬先觉有素郊遂是移佥壬必错中正和平万流景附欲养心有要道在寡欲従之则危淡泊宜朂缅维曩哲垂训窒慾非礼必斥奉身如玉一人居髙九有咸瞩不迩不殖永保天禄五事箴貌懿戒有训抑抑威仪洪范五事始貌终思动罔或愆敬义夹持作肃惟恭非礼弗为顾諟明命日监在兹辑柔尔颜友君子时屋漏有愧差之毫釐颗卬令望夙夜是祗毌尚巖巖咫尺天威毌示訑訑右史有司温恭允塞为徳之基树之轨范视此箴辞言恢恢寰宇一人是主维命靡常有徳斯祜王言如纶被乎下土无易由言惟敬作所彜训聿昭四方是矩卓彼前王树兹谏鼓柔亦不茹刚亦不吐进彼嘉言衮阙堪补声为之律毌逞喜怒白圭谨言玷不在鉅金人三缄非礼勿语従斯作乂敬兹九五视维目司视其徳曰明明有由蔽物引欲萌伊古有训五色目盲勿眩锦绣勤省农耕勿玩珠玉企望贤能知人则哲体察物情曰视有要视扵无形如水如鑑万象自呈静虚动烛其本必清垂旒端冕储神致精日月环照无幽弗莹克艰厥后永正玉衡聼宣圣有言非礼勿聼矧维建极承天永命惟精惟一敬胜义胜何以达聪容纳谏诤执两用中旌贤表正既髙乃聼亦逺彼佞五音耳乱乐必放郑九歌騐民八风体政亦越巻阿矢音有咏虽隔九重而知民病虽聆万言而执一柄毌俾聼荧尚其居敬思基命宥宻厥惟思哉翼翼小心为徳之荄是惟弗思思则弗囬勿狃宴安而遗逺懐勿侈豫大而弛心斋貌恭言従匪思曷阶视明聼聪维思是裁无党无偏惺惺灵台勿縦其欲縦欲成灾克己复礼四徳具该朝斯夕斯天鍳恢恢告我后人皇图永培文告风神文维神大元中精辅翊生成以吹以嘘百昌勾萌昔我皇考作是灵宇在紫禁巽方维歴有年所侧闻曩时旱魃为灾彭怒涨天继日以霾我考竭诚爰命宗枝曰帛曰牲祝史致辞遂蒙神庥骇飇为收禾黍沐泽乃亦有秋兹者雪旱扵冬雨旱扵春自春徂夏震雷无闻山川出云庆散扵风不惟其景乃惟其终曰予不徳小民何辜无麦无禾𣺌𣺌愁予曰维百神各有攸軄功在苍生乃庙而食用是陈词祈神之佑致是咎徴皆予之咎愿勅飞㢘速收其暴油云以作雨师前𨗳曰予不诚明神之欺降罪扵予予其敢辞屏息以待惟神之思皇清文颕巻首十五卷首十六钦定四库全书皇清文颕巻首十六御制文碑文泰陵圣徳神功碑洪惟我圣祖仁皇帝统承三圣之谟烈奄奠万方抚临天下六十有一年实兼开创与守成之事爰自绥靖南荒翦除三孽而后惟务以深仁厚泽沦浃中外俾涵泳优游四方従欲而励精图治悠乆无疆晚嵗之政尤欲申严庶务以正官方纠诘敝民以清礼俗以明作济惇大以莭制保丰亨故我皇考嗣承丕基凡诚孝中正寛仁之大原无一不与圣祖同揆至用人行政规模则稍有变通以求继志述事之尽善惟皇考神圣之姿黙契圣祖是以膺付託之重任而宏开夫万年有道之长惟皇考诚敬之徳简在帝心是以致嘉祥之骈臻而即騐扵四海于变之盛虽十三年之忧劳无一日一时少释扵宸衷而所以贻我子孙臣庶亿万禩之乐利无穷者诚如天地之无不帱载也皇考世宗敬天昌运建中表正文武英明寛仁信毅大孝至诚宪皇帝圣祖合天𢎞运文武睿哲恭俭寛裕孝敬诚信中和功徳大成仁皇帝第四子也母孝恭仁皇后在妊时梦月中仙娥授以神子既觉而诞生皇考皇考㓜而徇齐天性仁孝圣祖恩眷踰常八嵗时患腹疾皇祖方廵狩塞外闻之遽驰归一昼夜而至其笃爱有如此者奉事庭闱数十年深爱悫敬无一言一动不允当皇祖之心每语衆称为至孝先是旧皇太子赠理亲王之未得罪也皇考小心承顺恪尽臣弟礼而王恐圣祖眷爱日隆有妨扵己遂至以非理相加皇考每顺受之而刚正之气亦不为少屈律己则笃谨有加焉及嵗戊子王以罪废居常进谀者多背离相忌者率倾䧟祸且不测皇考多方保护以悃忱恻怛感慰圣祖之心而曲为王鲜始获矜容王乃愧悔自失东宫旧属咸洒泣惊颂圣徳方是时圣祖违和又以允禔允禩等屡作非彛以干天怒居常鬰鬰病势増剧皇考竭心孝养凡百躬亲靡昼靡夜逮四阅月圣躬乃安及理亲王再废圣祖春秋益髙诸王中私懐觊觎者徃徃矫饰名誉私树党援而皇考絶不以一事自表异友扵兄弟均平如一莫不同其忧喜轸其疾痛其自取咎殃者亦不避嫌疑力为调剂自内外族姻左右大臣以及近侍宿卫无一人徃来亲宻者圣祖用是灼知圣徳渊懿大义明着无党无偏足以膺宗社臣民之付属也及遭大故水浆不入扵口以干清宫东庑为倚庐素服斋居养心殿三年如一日每遇朔奠殷祭及献食夀皇殿悲不自胜哀动左右躬送梓宫安𦵏景陵仁夀皇太后升遐哀诚一如初礼凡太庙郊坛必躬必亲致斋致悫观者㒺不肃然起敬每遇水旱之祲輙愀然曰上天谴责朕躬命直省旬月奏报雨雪茍应时则喜动颜色或过期即减常膳元年五月京畿旱䖍祷扵宫中自晨至夕不膳霖雨立沛盖皇考㴱念所任受皇天暨列祖者惟兹天下之蒸黎故休戚相关如保赤子而民之所以安者存乎政政之所以举者存乎人故宵衣旰食日有孜孜尤以是为先务焉念民所苦病者莫若赋重而刑滥有司遇灾祲而不恤巧法侵渔或惰侈以自耗致民俗之日偷逐姦利縦淫乐聚徒鬭狠若是者皆盗贼之源也皇考即位之元年即大免直省逋赋陕西甘肃二省以军兴运饷其所供赋税无嵗不蒙豁免七年至九年轮蠲各省赋税有差自元季张士诚据苏松嘉湖陈友谅据南昌袁瑞与明太祖苦战扵江东西横敛以给军终明之世故籍未改特命永除数郡浮粮着为令典凡直省报灾朝闻发不待夕夕闻发不待朝每语近臣朕蠲租发赈如救焚拯溺犹恐灾黎之鲜有济也彼视民之伤与巳若无与者独何心哉常念水土为农田之本而救荒之政莫要扵兴工筑以聚贫民遂博求海内水利脩川防俾各省河渠湖泽嵗乆或淤塞为连州比郡农商害者咸开濬之京畿则命怡亲王大学士朱轼经理水利营田官开水田数万顷聼民自占者不与十余年中费数百万贫民皆取食焉洪泽湖都受淮流广数百里恃髙家堰为关键以束淮而潄黄下河七州县民命系焉发帑银百万尽改石工浙江松江海塘经潮水屡涨脩筑相继费数百万濵海之民始得安袵席无为鱼之患徃者封疆大吏好因事以自为功有司承迎以速进取之路凡有兴作及赈灾动称捐助或曰小民乐输皇考再三谕禁以苏民困州县巧取有禁门关苛索有禁而民隠之万难上达者莫不在皇考洞鍳之中每遇重囚即㴱厪睿懐屡饬法司必三覆奏好生之徳发扵不能自己者如此念刑罚所以济政教之穷必脩礼正俗乃可清其源详注圣祖仁皇帝谕㫖十六条亲制劝农种树之诏御书刋示四方命九卿详定贵贱服色兵民㛰丧礼制实举孝义贞莭分遣御史廵行直省常恐所任非人则虽有良法羙意徳难下䆒敎不虚行故搜扬俊乂立贤无方自唐宋以后秩禄不足以赡庶官不肖者各以他途取之用此苞苴盛行不可遏止皇考扵外省督抚以及州县亲民之官各赐养㢘较正禄数十百倍其在京师卿贰则赐双俸司旅并给饭费虽闲曹軄官亦凖俸银之数赐之廪谷而寡㢘鲜耻巧取以殃民者法亦有所必行焉左右辅弼及封疆重臣忠勤夙着猷绩彰闻则推诚倚任坦然不疑俾得展尽底藴而常戒以面従责以启沃优容宠赉十百扵寻常其有恃功骄蹇植党营私者则法立诛必而忠直善良即时有失误屡被谴诃卒保全其终始建贤良祠崇祀累朝硕辅其余着勲伐効命疆场者皆录用其后人又念士者民之表仪而庶官所由备也故广其登进之途而董之以敎元年命郡州县学官必用正途二年躬诣太学颁训饬士子文四年命直省督学举英才八年举通晓性理举人八人并赐进士各省㑹俱特建书院取之之广恤之之周如此兵者民之卫藩而国威之所蓄也故勤其蒐简之政而曲体其情命提镇考核将校必察其训练拊循之实毋得徇私提镇之优劣一以整饬将校训练行伍和辑兵民定之士伍则正粮之外别发帑银俾军帅营运以恤其㛰丧盖皇考涖官驭将勤民养士整军恤衆使文武并励中外相维制防曲尽如此重念八旂乃国家根本内外大小臣工士民军吏所观式也故所以敎之养之取之任之察其情而优恤之者尤详且备焉元年即命举人庠生之服公事者各还家専力扵学诵设八旂官学各就其方简其士之秀异者而官教之命诸王察举孝弟守分力学者以承平日乆生齿愈繁取八旂余丁四千八百人为敎养兵嵗给十七万有竒自五旂诸王不得以旂分人员多供差役擅治其罪下此正副都统及叅领佐领不得苛索外吏财物窃尝审䆒皇考治法之源流然后古圣王所为以天下为一家以中国为一人者其规模气象始可得而见焉皇考自宗亲戚畹勲旧以及八旂之士衆自京师畿辅以及九州四海之军民惟恐其疾苦之蔽壅礼俗之衰恶一如一身之中毛髪有触而必动虽外藩蒙古皆如家人父子其軄官并予俸禄兵衆咸给月粮土默特守台站人嵗时有赏用此凡有征讨外藩効命屡谕蒙古王贝勒宜爱民惠下其子弟之俊秀者或在内庭敎养之赐安南以隙地减朝鲜琉球贡物厚朝鲜俄罗斯国人之赏赉给琉球来学者归国之道赍不独泽流方外而声敎亦渐被扵遐荒十有三年之间宵衣旰食无晷刻之宁不谓天下已治万民己安而少懈夫朝干夕惕之皇衷故以事天之诚敬昭事百神而神无不格以法祖之仁孝钖类万物而物无不孚至扵孔子徳配天地尤加崇礼王爵之封上及五世跪献之礼首着上丁详定配享先贤増置五经博士皆前古所未有也敎养宗室而寛其拘禁者自登宸极即封理亲王子𢎞晳为郡王而扵理亲王未降一㫖未遣一使曰吾不欲受其拜并闻感恩之言也钖赉频仍惟命内监传送且敎以询所从来勿令告以上赐及王甍躬临哭奠追赠理亲王命𢎞晳进袭亲王爵分封供具特厚怡贤亲王之丧躬临哭奠哀恸乆而不己自戊子年后允禩允禟軰莫不妄兾非分结党树援尝触怒圣祖圣祖降朱批谕皇考及诸王云朕与允禩父子之义己絶及皇考嗣位重念弟兄情且知彼明敏能任事爰命辅政加恩信用兾以感悟其心宻封皇祖㫖扵内阁不以宣示外人乃允禩不但不改悔且心懐怨望怙恶不悛允禟在西宁多为不法显悖臣礼皇考虽申告中外明正其罪絶其属籍而两人犹得以天年终罚弗及嗣自御极以后瑞应骈至日月如合璧五星如联珠黄河之清自陕州至邳宿二旬有五日不变鳯集麟生庆云甘露灵芝嘉谷之祥不可胜纪皇考每见奏章必深自警惕咨戒臣工茍徳政之不脩虽天瑞不足恃也彰明人纪更定刑章凡继母虐杀前子以所生子抵法无故杖杀仆婢者分别重轻治罪访明太祖本支裔孙袭封侯爵以承其宗祀自明初绍兴有惰民靖难后诸臣抗命者子女多发山西为乐户数百年相沿未革一旦去籍为良民命下之日人皆流涕自凖噶尔扰邉圣祖仁皇帝宿兵西北陲以保旧属诸藩青海之平也彼又纳我叛臣虽屡加训告袭盗不休故定议濯征为一劳永逸计及十年大破之扵喀尔喀之地邉将争言宜乘时进𠞰皇考念彼逺处外夷武不可黩乃遣使谕告决意罢兵西南洞苖自古为附近州县之害自平定广乌蒙古州归义开地三千里而时戒邉疆大吏为善后之谋敬惟皇考自始至终所以涖官勤民敎士恤军安内驭外者无不体之以诚本之以孝用之以中持之以正育之以仁抚之以寛与圣祖仁皇帝若合符莭而更化砥俗使天下遵道遵路如优恤宗室而礼度必谨扵防维爱礼大臣而法禁必行扵贵近搜罗才俊而甄别不漏扵昬庸敎育士民而捕诘独严扵败类盖非此不足以移文恬武嬉隂私交结之风革吏蠧民偷险戾奸欺之习未尝非圣祖晚年整肃官方矫除薄俗之遗意也是以数年之后蒸然丕变外自郡州县吏私馈不行扵大府监司内而阁部院司台垣不敢以己事干外吏仓库侵蚀者所在充盈庠序鲜嚣陵之士门关无苛索之兵蠧吏散朋奸民徙业孔子所称善继人之志善述人之事者我皇考实克当之皇考即位之元年八月即手书建储事宻封宫庭布告羣臣八年六月圣躬违和特召臣及荘亲王果亲王和亲王大学士内大臣数人入见面谕遗诏大意谓朕夙夜忧勤惟体圣祖之心以为心法圣祖之政以为政因见人情浇薄官吏徇私㒺知改省不得不惩治以戒将来故有従前条例本严而改易従寛者乃原议未协朕与廷臣悉心酌定可垂永乆有従前条例本寛而改易従严者本欲俟诸弊革除之后酌复旧章乃知皇考圣智天縦灼见皇祖不言之意以就前功而随时取中用建民极盖圣祖时疮痍初复非徧覆包涵不足以厚生养而定民志皇考继承之初则政寛而奸伏物盛而蘖萌非廓清釐剔大为之防其流将溢漫而不可以长乆两朝圣治正如天地四时之运相推相代以成嵗功先儒所谓虽有改制之名而无变道之实者此也皇考圣意原欲大加整剔使弊絶风清人人皆知理法而后布恩施徳以培国家万年元气昊天不弔未假之年使十有三年惫精劳神之圣心犹未释扵龙驭上賔之日而广大欲沛之泽不及旁流汪濊以遂皇考之初志而亲见黎民徧徳之休也呜唿痛哉雍正十三年八月己丑皇考崩圣夀五十有八干隆二年三月庚寅𦵏泰陵小子谨拜稽首而献颂曰惟天行健运而不息隂阳甄陶万殊一则惟圣时宪建极宜民其用曷先曰义与仁当丰而亨蔀亦潜滋既大且豫必戒其随皇帝继序履盛持盈日晅雨润雷动风行皇天所付惟此嘉师四圣容保予承予依曰予作君在厚其生其灾其害我躬是膺曰予作师在正其徳其薄其顽我躬之忒设监置牧惟民之安茍非其人虑为民残心膂股肱信贤不贰庶司百吏开诚以示片言必录小善必登耳提面命毋或荒宁官箴之败交以贿成贤奸可易白黒可更植党背公诪张谲谁上下相蒙斯民曷望重増秩禄用絶苞苴私涂既闭邦经可胪旌㢘擢能俾钦俾慕诛恣惩贪俾愧俾寤九官承式庶事寡愆大府整躬百城晏眠敬刑明罚乱狱无滋嵗㑹月要出纳无欺救荒拯溺家沾户浃増防浚川役均廪给兴礼明敎以示之则禁暴诘奸以除其慝煌煌帝京政肃风清豪强屏息奸宄潜形博戱闘嚣鹑茵鸡栅竒技滛声儿童莫识近自畿甸周扵海隅山行野宿刁柝无虞曷占政成官称其职曷占民安鼓腹作息皇帝致治身为表仪由中达外诚一无私郊庙明禋洞洞属属阙廷涖政雍雍穆穆大孝备矣昭哉嗣服眷旧亲贤乆而弥笃近承徳意逺树风声父勉其子弟祗其兄未明求衣日昃不食一日万㡬是匡是饬天现其光珠聨璧合地効其灵河清川翕畆穂丛岐陵芝结纽凤翙麟逰近在郊棷皇帝曰咨毋安毋豫我君我臣惟戒惟惧遇灾而惧灾可为祥以祥为常志将日荒重道崇文徳心是懋张皇六师武不敢究天衢如砥万国朝宗开我明堂四裔来同盛徳之气生物之元扵时为春在人曰仁尊严之气物以凝閟扵时为秋在人曰义巍巍圣皇是则是效雨露雷霆㒺非至敎徳厚扵地智崇如天仪我后昆亿万斯年文庙碑文天生烝民若有恒性人道立焉亶生聪明神圣作之君作之师以厚其生以正其徳纲常之所以不坠伦类之所以相维相保扵天地间者斯焉是赖古圣皇继天立极君师之道兼隆夐乎尚矣继是以来虽代有君而克尽其为君之道者盖寡若夫同天地亘古今继徃圣开来世特立为师之道扵宇宙间者则惟我先师孔子一人敬维孔子集羣圣之大成祖述宪章垂敎万世使后之帝王建极绥猷得有所遵循以求道法治法之大全由之则治悖之则乱大哉孔子功㕘乎覆载明并乎日月生民以来未有盛焉者也我列祖抚御寰区叙彞伦明礼乐諴民阜俗一惟孔子所传之大经大法是矩是式微言奥义悉推阐而表章之统绪相承心源符契钦敬追崇之盛典超越徃代具在彛章予小子懋学书闱景行志切逮寅承丕绪祗奉先猷夙夜兢兢绎思圣道越干隆三年季春上日躬释奠扵先师前期饬官庀材崇饰庙貌特命大成殿大成门覆以黄瓦崇圣祠覆以绿瓦称朕慕道崇师至意记曰礼时为大宜次之称次之先王之制礼也顺扵鬼神合扵人心惟其称而己太学者帝王尊师之地尽礼备物以明尊也称其徳而不为过宜莫大焉抑非以炫耳目之观也钦崇至道敷政教以淑羣黎法祖隆师㒺敢或斁俾薄海内外无一夫不与被圣人之泽斯朕志也夫干隆四年己未用允廷臣之请勒文纪事以垂示扵奕世系以诗曰于昭道统渊源三五至圣挺生立极万古賛脩删定为帝王师天地悠乆斯文在兹惟我祖宗惇崇典礼爰谒林庙爰封祖祢予膺鸿绪彛宪是承释奠视学大昕鼓徴万仞宫墙圜桥首善笙镛斯陈爼豆斯荐耽耽翼翼鸟革翚飞制符宸居金碧流辉丕焕宏模神明所宅玉振金声永扬敎泽式眎兆庶式育才贤光宣文治亿万斯年重建泰山神庙碑文国家秩祀之典方望实惟最重而泰山为五岳宗长功用显彰为徳尤盛庙貌之在山巅者歴有年所夐乎邈矣欎攸不戒宜用鼎新粤以干隆六年特遣専官董建灵宇殿庭廊庑门序观阙崇闳壮丽鸟斯革翚斯飞耽耽翼翼琉璃丹碧辉映日星黼座璇题像设神御穆然其容范金惟肖山半为香亭寳鼎中峙覆以重檐载陟斯憇兴仰止焉鸠役庀材胥出内帑公旬不劳经费不损凡土木之工若干阅期有六旬而竣朕惟岱为方岳昉扵虞书列扵禹贡纪扵周官详扵春秋传盖河泲淮海川渎环滙扶舆积高之气磅礴藴结灵淑钟萃蔚为神皋奠坤维而翊天縡方位属震盛徳在木得造化生生之元故触石出云不崇朝而徧雨天下功至神也泽至漙也我列祖抚一海㝢懐保蒸黎一体天地大生广生之心为神人主明徳馨香神庥昭格余一人寅承基绪夙夜兢兢事神保民㒺不祗肃彼登封告成刻石纪号金泥玉检徃牒所夸矫诬侈大之事繄寡昧所不敢知而乂宁方夏阜殖羣生俾庶而富俾夀而臧尚其惠邀嘉贶钖羡介祉以笃我国家无疆之庆则所以崇礼展敬揭䖍妥灵其何敢后焉爰勒词琬琰昭示永永系以铭曰巖巖泰山骏极扵天有虞肆觐肇祀用䖍牲币祝号秩视三公匪僣匪凟曰以报功伊神之功霖雨万国载生载殖食我神力春也其时仁也其徳体干之元以立坤极奕奕新庙穹峙层霄易陶以金以御刚飈云生桂栋雨挟松涛俯瞰榑桑日观岹峣雕甍珠网铺金墄玉紫殿靓深黼衮端穆月驭星軿林霏馥郁灵贶孔时钖兹介福降神毓秀贤哲克生时旸时雨百谷以成陋彼陟封七十二代成民致神徃训是佩肸蠁斯通鑑格斯在祗荐明禋扵万千载安佑宫碑文序昭穆以祀其先祖有功而宗有徳建报本之义为万古之经者宗庙之制三代以上即有之继人之志述人之事者所当谨也设裳衣以如其生朔有酌而望有献尽事亲之礼抒不匮之思者原庙之制西汉以来始有之继人之志述人之事者弗敢废也后世神御殿亦犹汉原庙之义耶然汉之原庙不过月出衣冠一游耳至宋之时乃有神御之名盖奉安列朝御容所也上元结灯楼寒食设秋千其视汉为己备矣而崇建徧郡国奉祀或禅院识者多议其非礼焉我皇祖圣祖仁皇帝在位六十余年恩泽旁覃僻邑穷谷圆顶方趾之衆饮其徳而不知子孙臣庶躬被敎育者宜其讴歌慨慕而无己思也是以雍正元年我皇考世宗宪皇帝谨就大内夀皇殿奉安御容朔望瞻礼牲新时荐而于皇祖所幸畅春园亦陈荐如礼非轻为此创举也我皇祖有非常之泽及天下是以皇考合天下之情亦以非常之礼报之有汉宋备物备礼之诚而无宋代徧及郡国祀繁致䙝之讥也予小子嬛嬛在疚顾諟皇考之陟降敕明旦凛绍庭良法羙政布在方册者谨守而弗敢失既就夀皇殿东室䖍奉皇考御容以配皇祖念兹圆明园我皇考向日游观在囿在沼之地也其何忍恝视爰择爽垲之地具殿庑之规为室九敬奉皇祖御容于中奉皇考配东一室匪惟予小子㒺极之思羮墙之慕籍以稍抒亦欲使后世子孙凛觐扬之志勤堂构之基所谓礼以义起有其举之莫敢废也鸠工于干隆庚申而蒇事于癸亥所司以碑文请乃序其事如左而系之以诗懿兹苑囿皇考所作土阶茅茨遵尧之约匪夸丹雘有窅谿壑匪沸管絃有唳云鹤讵羙之求惟圣所乐我龙受之中心惕若宅是广居九有是度祖武斯绳宏规敢略爰相其地载斟载酌爰创其模载经载落庙貌巖巖堂皇绰绰有闲旅楹有梴松桷周之以郛其郛岳岳环之以池其池㶁㶁其水何有鸢飞鱼跃其宇何有网轩珠箔神御孔安心乎莫莫来觐来斋曰望曰朔于万斯年予诚永託皇清文颕巻首十六卷首十七钦定四库全书皇清文颖巻首十七御制文赋耕耤赋皇上御宇之五年青帝司方之二月春风普扇阳徳方亨天子乃耕于千畆之田礼也臣闻圣王务本耕耤以劝农功明主孝亲亲推以供祀事我皇上孝以事亲勤以率民二载甲辰既耕加一兹乂躬行耕耤之礼急粢盛重民食致诚匪懈其典则隆洪惟我皇上道洽天人化霑草木诞敷文徳广运圣谟渥泽周于羣生至治昭乎天壤乃犹频兴重农之典时勤保介之咨追厥唐虞播种之踪为彼率土民人之劝万衆观仪上农终畆迨厥秋成登于天廪荐之皇天供于祖考知皇天祖考鉴皇上之精诚歆皇上之大孝必钖嘏降祉永保无疆明徳惟馨聿懐多福不胜踊跃懽忭之至谨拜手稽首而献赋曰繄惟重华之命稷兮播谷实继乎禹功必烝民之粒食兮始风动而时雍亲耕肇于姬籍兮意往圣之皆同我大君之首出兮屡三推以劝农岂玉食之是享兮惟簠簋之䖍供秉耒耜以率先兮符泽物之元功于是春阳初布青帝司方嘉万物之昭苏值千卉之勾萌农祥既见土脉方昌协风应律阳气滋彰皇帝乃顺月令抚嘉辰念民力饬甸人当前期而致敬用有事于青春于焉载师清畿封人净路常伯献仪掌舎设枑尔乃青坛蔚其耸立华荜森其崔巍云移翠幕栁拂青帏启千畦之平壤欣四涂之腴肥逮夫元辰既届晓色方鲜天子则御藻冕佩苍瑌被龙衮鸣和鸾载青旗扬朱旃接游车之辚辚施梁辀之戋戋尔乃稷宫将近乐具班陈天子乃降御辇飨农神祈嘉谷焚燎薪礼成而退有事耤田衣被袯襫趾履陌阡王侯卫后虎贲导前太仆秉辔牵牛奉鞭乃歴广场抚御耦执縻手底不辞瘁乎三推载耒御间试躬亲乎千畆王公卿贰或五或九白叟黄童歌唿奔走维诚敬之聿昭知乐恺之孔厚于是黛耜方辍绀辕遂旋雨㢘纤以洒润风缥缈而净天侍从偕来睹天颜之有喜馨香上达卜庆兆于丰年夫元凤下亲耕之诏永平垂开耤之萹魏主望公田而发趾晋帝帅羣后以祀先尚传为古今之盛事并书之史册而烂然况乎我皇至仁大知既事治而府修亦成天而平地修稼穑以勤民谨神仓而蒇事所无逸以知艰重明粢而将祭三春暖兮播百谷四野宁兮进双穂也哉乃为之歌曰田之兴兮稷之功泽万物兮助鸿蒙我皇展事兮千耦其同和协天人兮一哉皇衷既耕既耨兮我稼其丰爰播爰植兮麻麦幪幪又歌曰思乐甸畿千顷其耦鸾辂载临躬耕其畆登于秋廪斯箱斯仓荐之宗庙供之明堂神之格思绥祉无疆一人没庆永奠万邦四时勤政赋惟圣人之建极兮法天运以自强歴四时以勤政兮亦日就而月将尧兢兢而舜业业兮萃芳轨于我皇禹惜隂而汤浴徳兮繄日进以无疆道既立而化淳兮美光天之徧育如云日之为瞻兮统要荒而臣服大哉帝徳辉光被乎八埏允矣皇风恩波沃乎四渎尔其一日万㡬宵衣旰食诵抑戒陈无逸昧爽丕显夜以继日既劳谦而匪懈亦健行而不息勤问夜于未央虽寸晷而犹惜若乃春居东以首嵗夏居南而执衡秋居西而司蔵冬居北而主成春动也物以之起夏任也物以之生秋收也物以之结冬冻也物以之贞圣人推本万物之理而钦象四时之行政刑准之以有度治教由是而皆平燠寒应候而时若雨旸顺序而咸亨此吾皇四时之勤政而用致九有之和宁者也又若政要书屏箴规刻珮日移崇政之餐汗浃延英之背彼古事之云逺覩今兹之盛代厪夕愓与朝干用持盈而保泰信日昃而弗遑岂臣邻之可贷圣主图治以励精庶政分司而用乂于是喜而歌曰九鼎奠兮泰阶平皇风普兮庶物亨万邦惟懐兮歌永清皇心犹戒兮无荒宁朝夕兢惕兮象天行钖极敷言兮惟至诚拜手稽首兮于王庭万寿无疆兮乆道成东郊迎春赋震宫初动兮青帝司辰勾芒节届兮木徳惟仁条风入律兮鸟厯纪新展东郊之盛礼兮观畿甸之迎春既备礼而备仪兮亦有则而有伦盖钦承上帝而敬授于下民者也尔乃迎春东郊既着于月令青珪礼神亦载于周礼斗柄东指而万物生地气上腾而蛰虫启出土牛以示农驾玉辂而䖍祀于是服苍玉载青旗宗伯前导王公后随有严有翼不疾不遅乐奏而凝寒顿减舞进而阳和自滋于是欢迎白叟笑舞黄童夹道霏微而洒雨平林缥缈而摇风喜鸿钧之气㳤知大有之年丰自南自北自西自东此皇都迎春之令典而万国莫敢不来同者也于是勅庶司决狱讼非终必赦惟祥是用象暖律之发生乃省刑而寛衆又若降制诏劳三农助萌阳劝田功法恩光之普扇布仁政以胥融于斯时也戸袅綵旛檐飞轻燕栁绿绮宫梅荣芳殿和风拂兮帘惹游丝暖日长兮莺啼睍睆金屏丽而帖写宜春寳扇开而漏传玉箭溥禁里之春光煦闾阎而皆徧乃为之歌曰迎东郊兮肃以将舞云翘兮歌青阳乗时布令兮徳施长亿万斯年兮纪春王喜雨赋客有驾輶轩乗云轺展軨乎南畆纵辔于东郊遨游容与徘徊逍遥尔乃白云起乎空谷甘霖降于崇朝震雷㸌㸌飞电熛熛乃往田舍而息焉有二三老人逡巡而前曰斯雨之降时则时矣膏泽之濡普而施矣抑谁之功乎请吾子明言以告之客奋袂而起曰猗欤休哉盛世之民也饮其徳而不知其力坐吾明语子方今龙飞九五圣人在位徳配干坤功参天地精诚通于神明政教化乎万类故上天眷命俾雨旸时若而万方以治乃至含哺鼓腹耕田凿井者实不知帝力之赐也老人曰圣人之徳某既知之矣请吾子赋雨之泽及苍生者可乎客曰若夫金乌收景层隂蔽空雷殷殷以振响电灼灼以摇红鼓河伯之惊涛涌海若之幽宫泻天池之巨浸走万里之长虹逺迷三岛近失千峰回生意于衆卉消渴望于三农此则雨之方作而其势最雄也乃其云开雨止霁景澄鲜山宛宛其染翠木蓊蓊其逞妍鸟嘤嘤其鸣树草芊芊其含烟栁暗归鸦檐喧干鹊槐影浓兮庭宇清花隂转兮帘栊薄纤歌动兮髙楼红䌷飘兮绮阁缃帙开兮芸编博山焚兮绣幕莫不欣膏泽之滂澍喜霤声之频落此又雨之既足而万方共乐者也至若乌犍耕白水之涯黔黎艺绿野之畆白叟欢唿黄童奔走土脉既滋兮禾麦如云灌溉不劳兮田畴以阜尔仓尔京尔荷尔负此又二三子所终日服事而知利我之孔厚也于是老人倚杖而歌曰雨玉不可食兮曷若嘉苗满目屯黄云雨金不可衣兮曷若五风十雨利耕耘惟天降康兮稽首苍旻惟皇感天兮永眷日勤千秋万嵗兮乐吾之君灯花赋夫何三冬之夜永兮聴玉漏之丁丁耿宵寒之不寐兮羌读史而论经对银灯之熠烁兮何用夫随月与囊萤松风萧萧于户外兮爰闭牕而掩櫺独兀坐于幽斋兮赖诗书之是娱引短檠而置前兮瑶篇卷而复舒注膏油以续余烬兮光灿烂而晃如何生意之忽发兮开花朶于斯须曽不根而自华兮焰炯炯而扶疎蕚蓓蕾而金辉兮葩晶荧而锦敷丹艶灼灼兮火蕋煌煌离精发瑞兮内隠外光飞蛾嬉其来往兮恍如蛱蝶探撷乎春芳乍蔽乍亏兮若续若离匪青匪绿兮参错葳蕤可逺观而不可近玩兮花无叶而有枝歴四时而皆荣兮又如火莲冬秀乎雪池尔乃钗缀玉虫兮枝堆寳粟光炫缣缃兮影摇帷幕度长夜之迢迢兮喜银釭之续续静对而意蕋欲生闲吟而笔花交错方作伴于形影兮信有佐于诵读若夫庭燎通晨九华逹旦鸡踏莲花之巧龙衔火树之艶丽乎未央之宫灿乎承明之殿斯金阙之壮观岂书斋之清玩又若帝城三五上元佳时鳌峰千仞金莲万枝缛綵与繁光共绚银花与寳炬争奇固游观之杂沓非静赏之所宜乃为之歌曰幻非幻兮色可亲实非实兮报先春朗瑶室兮席上珍照芸编兮日日新凤凰来仪赋惟圣皇之建极兮膺九五之寳命沛仁恩于四海兮教化洋溢乎万姓天不爱道而地不爱寳兮百福毕致而延庆乃威凤之翔集兮符一人之神圣嘉彼休徴应我王化向畿辅而髙鶱览徳辉而载下惟羽族之三百实超羣而莫亚圣徳惟纯祥禽潜感禀鹑火之灵曜资和气之融暖信鹿后而麟前亦鸡喙而燕颔必梧桐之是栖非琳瑯而不噉尔其九苞六象兮五色纷敷戴仁缨义兮蹈信惟孚负礼向智兮顺徳不渝晨鸣贺世兮飞鸣郎都行鸣归嬉兮止鸣提扶是皆斯禽之神异掩余瑞于瑶图者也若夫黄帝阿阁之巢雝雝喈喈帝喾六英之舞萋萋翙翙虞廷来仪而神人格岐山和鸣而圣道泰孰若当郅治之休明集王畿而逺迈旷千古而一覩昭徳感于圣代是以六府治九功成金瓯固泰阶平上瑞骈臻欢声徧乎闾里嘉祥叠奏喜气达于寰瀛乃为之歌曰凤凰来兮皇之瑞集天畿兮拱帝位帝徳光被兮灵祥萃圣心弥寅兮勤自治敬天贶兮罔或肆又歌曰吉士蔼蔼鸣鸟协应曷由臻兹我后徳盛万有千载遐荒安定重修阙里文庙告成赋丕铄惟清圣祖神宗既承显之式谷允精一而执中钦明文思克让允恭洋溢潏沕万国来同皇上御极是法是则焕天下于文明登九有于袵席重道而先圣是钦崇儒而素王惟式天鉴孔昭佑我一人谓阙里之经营既乆斯尼山之庙貌宜新借缔造于昭代贻制作于圣君天子乃命司空勅匠作尔经尔营乃量乃度走羣灵而驱八神鸠工徒而谘衆略劚无闾不注之巉巗伐泰峤嵩髙之㕘错良材川委大木神输授模定式审方辨隅陶埴锻厉之俱备丹青圬冶之咸胪凡工倕与匠石莫不奏伎而待须尔乃日嘉时良爰动鼛声锸徒奋力人充盈既陾陾而薨薨亦登登而冯冯大冶耀兮金烟霏屑喷兮琼英斧斤丁丁兮观捄度之胥法绳墨绵绵兮看约椓之咸平矫枉兮既直削腐兮用贞晓畚槖槖昼杵訇訇俄而确辉玉磶杗焕云楣丰融曼衍掲嶪陆离祕殿耸兮盘凤杰阁矗兮卧螭何巨丽之方建乃卿矞之呈奇曜藻流光兮郁蓊而承日丽悬华曳紫兮糺缦以布天垂斯固天文与人文并灿圣居与圣泽偕丕者也若乃级层阶于东西拱脩庑于左右大成殿大成门实御笔之亲书圣时门𢎞道门更睿思之口授圭瓒俎豆之式新牺牲币帛之加旧添配祀之羣贤増执事之奔走色瓦颁自尚方御碑摹以重镂丹楹列乎瓌材采桷揭乎纤绣则其为状也邈穹嶐以宏壮亘砰磷而窅㝠殖殖兮其庭哙哙兮其正宏卓烁以辉赫兮若烛龙蜿蜒而鬇鬡纷攒罗以崴磈兮若巨鳌赑屃而峥嵘斯翼斯棘兮属阁道之駊騀如松如竹兮卫钩陈之纵横倣巖廊而布象准魏阙以为程磢硙既坚知为髙之基下绮疏交映悟立诚之牖明至夫既落既成乃祭乃飨命王子而徂征昭一人之敬仰牲牷肥腯黍稷丰穰衣冠肃恭进退雍容笾豆既旅樽罍斯崇以间兮笙镛于论兮鼓钟神既妥兮和冲降多福兮隆隆盖尊圣之典无以尚统前后而莫有或同者也于是为之歌曰堂皇灵宇天子是新既轮既奂乃㻞乃璘杏坛葱鬰桧干缤纷宣圣是安佑我后人歴亿万禩丕焕斯文万夀日庆云见苗疆赋惟皇清肇三韩而定业巩盛京以立基既应天而昌运亦抚民而顺时世祖白旄黄钺仁义兴师于是乎抚有四海宅燕京而向离于皇圣祖作则生知正义育仁以驭世制礼作乐以定规六十一年之湛恩渥泽逮我皇而克享其雍熙丕铄皇徳圣祖是式精神通于神明声色允其恭黙勤政亶乎八年至仁敷乎万国击壤者歌何有之帝力含哺者顺无为之帝则昊天曰明鉴我皇情何祥勿应有瑞毕呈乃伪谦而自牧更持虚而若盈或归亲而不居或让美而弗称斯固一人之大徳巍巍荡荡而难名者也嵗在上章月惟渊献帝泽均施皇风普扇坤舆载辟红苗允致其共球版籍初登六里亦安其服甸乃宣布化诲之初辰实诞降吾皇之圣旦鸭保寨之大吏初临地良坡之苗民同忭池河营之猺獞咸臻万荣江之老幼共见异地而王命颁陈同时而卿云灿烂归诚之愚民稽首何异华封之祝三宣意之将吏倾心允似嵩髙之唿万氤氲捧日擘碎锦之千重缥缈丽天幻荣光于万变为楼为阁拱黄道以旁敷非雾非烟被清风而不散五文绚彩于璇霄十色流虹于碧汉此重译之来不闻奏于越裳七旬之格不闻歌其糺缦者也况于嘉时正午恰当景命之辰歴未及申允惬绵长之愿彼夫升堂于黄帝之时起河于伊耆之代入房于殷汤之宫浮洛于周成之载穆天子之王母为謡汉武帝之泰山纪再或一色而无文或旋聚而忽分岂如歴三时之久当圣夀之辰现新附之地昭归化之民又何足称函闗紫气帝乡白云哉乃为之歌曰于赫圣治兮格于苍天嘉瑞聿昭兮于彼苗田格愚孚顽兮王化普宣祝我圣寿兮亿万斯年指佞草赋铜龙晓启玉漏初传氤氲曙色缥缈祥烟朝万国之球璧列百辟之班聫爰有灵苗曰指佞草非时不见实天地之无私应候而生允皇王之有道则见夫峙丹陛而葱菁秀彤墀而缥缈金茎露洒润贞干之稜稜玉殿香凝霭斜枝而袅袅无心而应獬冠之触何殊有佞则知金镜之洞已早至若元恺登而佥壬化明良庆而庶绩熈虽间生于尧代实蔵用于明时对右平兮左墄承日照兮风披千官剑珮三殿威仪则屈轶亦呈其瑞而己矣又安得夫邪佞而指之六艺赋居髙斋以逺绍娱情志于典坟借义府之息游望宫墻其聿新伊六艺之为懿虽宿儒而必亲予下学其何知敢玩愒而不遵矧夫礼缘情以制物乐平情而返初射必先乎正直御必范乎驰驱书贵六文之不忒数穷大衍而有余于身为终始之伴于道为行迈之舆请为言其美备俾达者其聴诸原夫礼仪三百威仪三千既安上而治民亦纬地而经天其制之也必传道之圣其行之也必守道之贤郊庙有飨祀之典朝宁有聘㑹之䖍尊尊则衣冠拜舞亲亲则酬酢蕃骈尊卑赖以等杀进退恃以周旋是盖礼之大者而其细尤莫能以尽焉粤自轩辕云门定乐溯原必本于中和相济必分其清浊以歌则管声哕哕以舞则鹭羽翯翯五音六律之交宣八风九歌之相续审音兮既换羽而移官吹律兮复度商而揣角入耳兮躁心以释倾聴兮欲心以平虽宜观于韶舞必先放乎郑声以宣民志以和民情惟乐舞之至正斯风俗其可成若夫敦弓既坚四侯既均可缘此而观徳亦因之而序賔在泽在宫必有一定之制少算多算难紊不易之伦驺虞之节兮天子所用貍首之风兮诸侯是陈慎其所举取制于中圣王合射以明教男子蓬矢而桑弓在昔宣尼曰执御矣平心正体兮在兹自下奉上兮以此四黄既驾兮总辔分镳两骖不倚兮过都越鄙追电兮逐风发豝兮殪兕鄙组舞于东野羡辞乗之王良爱蘧瑗之过阙驰造父于康庄孰谓御为贱役非君子之所方哉至若画始羲皇字肇苍颉史载观于蹄迒易称代乎䋲结百官以治兮宣猷万民以察兮仰哲迨书契之大明快苞符之尽洩于焉籀斯造乎前驱羲献继乎后乗文皇飞白张颠草圣颜栁法严苏黄笔劲虽歴代有作者要悉归乎心正若乃司天之职推歩万端黄钟定其分至玉律辨其暑寒既参天而两地亦稽坤而考干下至内府外府之嵗㑹郊人廛人之定田无一则何以成十有百则至于累千参伍而其法备错综而其数全岂若商鞅近功始按人而立税𢎞羊心计算舟车与缗钱盖所以裕国计敬昊天惟损上而益下乃自古而云然懿兹六艺用借寻求若行逺兮驾车若溯川兮泛舟嗟不学兮面墻期佩服兮优游庶不忒兮我心用黾勉兮前修日方升赋伊苍旻之悬象兮焕二曜之重明丽中天以临照兮终万古而健行分宵旦之行蔵兮仰瑞应于升恒维光华之烜烂兮百昌欣以向荣伟魄渊之继照兮请仰观旭日之方升明万彚其伊始兮符天心之生生方其玉绳罢系斗杓收指望舒隠曜以西驰启明蔵辉而逺徙览东方其生白眄海水而焕紫沧溟罢浴驾羲御以遄征火驭载临迈天衢其自此璇图不忒兮正羲仲之寅賔玉律无差兮合容成之歩晷银虬渴兮烛龙翔阳乌飞兮曜灵扬出渤澥兮经若木歴旸谷兮拂扶桑瀛海燐燐洗寳轮而皎洁咸池炳炳拱神镜以汪洋玉衡隠约兮低度瑶华烜赫兮含章照彼鲛宫添轻绡之晃朗射兹龙窟増寳蔵之辉煌则见金门初启玉漏停传天鸡唤兮报曙寳鼎列兮生烟阳侯执辔兮炫彤墀之璀璨后羿扬麾兮催青琐之班聫云旗缥缈兮映百川之㑹海霞车陆离兮霭万国之朝天此出震一人之有庆向离敷治以无偏者也至若六街香雾九陌红尘曙色方升晋谒之骢駉駉晨光乍烂计偕之车辚辚瞻祥光之错落覩瑞霭之氤氲此王路驰驱之士鸾翔鹊起而欣欣者也又若幽人旷逸竿甫逾三学士清严甎未倍四梳翻云髻兮晓景透乎香闺经开贝叶兮晨钟鸣乎古寺舟横野渡兮惊月落而乌啼猎合平原兮喜黄牵而苍臂草木向曙以敷荣飞走和鸣而得意此又临照无私恩光遍及于万类者也斯时也后天一度而辉烛于大荒出地咫尺而宣耀于无疆夜光无所施其用火齐无可耀其光杖何为兮夸夸父戈何为兮称鲁阳蔀何用兮其丰绳何施兮其长考盈亏兮何与验中昃兮无妨若太极兮始判而将分如元㑹兮方流而未央又何必纪合璧于伊耆之代举抱戴于晋帝之堂侈谈王字之瑞徒称五色之光哉客有兴寄泰山之峤神游日观之峰睹初阳之炜煜揽颢气之冲融开懐抱畅心胸鄙熊曜瑯琊之迹追青莲登眺之踪将游心乎太始观造物之元功水轮赋削竹为管揉木为轮假广川之利润代膏雨之洪恩因时制宜奚必资乎匠伯泽民利物乃有待于梓人尔其东作云兴西成在望大田多稼或怀旱魃之忧宻云不雨每厪旻天之贶虽抱瓮之勤奚为即挈瓶之利亦让于是转岸上之飞轮汲江中之巨浪方来旋去诧机轴之周环己纳而吐欣洪波之奔放划如雷鼓之声翩若飞凫之状扬清激浊兮大泽旁通救患分灾兮连畦滋畅鄙桔橰之小恵殊辘轳以致功匪疾匪徐兮运旋而不竭突如来如兮灌注而莫穷盈科而进兮施有次第转毂而输兮用无始终流洋洋兮比润甘霖苗薿薿兮同舒律暖垂稻穂兮壠畆匀黄筑场圃兮篝车载满是知轮者木之体既㢲顺而有功水者坎之盈亦刚中而有信相资以济引重之象何殊因物而施救暵之功以迅敬陈泽物之奇勲用备风人之雅训文战赋甚矣人之好争也轩尤鼔怒于凶器羿浞鬭技于霜锋贲育逞力于举重般娄恃巧于雕虫良増骛智于刘项仪秦驰辨于横从是盖所居者髙则恶人之我并所操者异则嫉人之我同未有解搆释纷齐天地于一指和光同尘归大化之元宗者也吾意文人学士知命乐天谦卑自牧慎重为先其游心于淡也若太羮之味其丽泽相滋也若共济之船宜其煦煦为儒鱼鱼为贤不恧我之或后不憎人之或前而孰知所谓文战者更有甚于前言当其属词锋排笔阵万夫之雄莫拟六籍之奥并进彻札之镞必期乎中坚露颖之嚢何妨于游刃鹗视而张弛咸宜虎变而雷霆用震于是缃帙缤纷尽作鼓鼙之响绛帷掩映俄兴旌斾之思唿十二之龙賔发摅奇䇿挥五千之文字奋迅偏师临局早分其胜负当塲叠用其正奇弟子降心而歛手先生谈笑而解围是盖厉兵于学海蔵甲于文山请缨同弱冠之子投笔似定逺之班砚石如砥兮纪功莫尽霜毫飞白兮露布爰颁齐物子见而笑之曰是盖以文为战者夫文以载道而又何战乎请与子解干戈之扰而归洪荒之都景陵瑞芝赋盖闻王者孝慈则芝茂又曰君有至徳则芝生仁恩覃敷于率土草木爰叶夫嘉祯考夫瑞应之图稽乎符命之经未有治功允协乎郅理而祥应不验于山灵者也钦惟圣皇御世敬天法祖煦妪之泽比阳春汪濊之恩如膏雨亮工则克谐三事歌叙则允治六府凡溥大化于雍熙悉循圣祖之遗矩上帝是鉴灵瑞斯频河清海晏之纪麟游凤集之文与夫嘉禾甘露之迭见盖不可以指数陈是皆一人格天之元功而厚泽永逮夫生民者也乃若瑶光发辰象之精金色吐隂阳之秀衍鼎湖兮亿载休征巩福地兮万年鸿祐缤纷芝采表圣祖盛徳之常新焕烂芝房验吾皇孝思之孔厚金枝琼叶浥瑞露于寳城十色九光灿祥霞于仙囿镂珊瑚而作干葩盖髙擎肖龙凤以呈形卿云低覆氤氲并日月以争华蔚霭与松楸而并茂岂与夫生于石室产自珠宫王母之台虚纪宓妃之馆成空秀甘泉之庭而传夸晋帝产延英之座而称美唐宗也哉圣圣同揆徳惟其至既丕显而丕承信格天而格地嘉祉効乎百灵景运凝乎二气谨拜手而飏言赋太平之至瑞春蒐赋文武之道一弛一张政以则乎四季令如焕乎三光其礼则备其文则详虽寓意乎简卒亦致戒乎禽荒故当春气之始和行蒐礼而如常盖所以开三面仪万方岂云鱼必殱其鲲鲕兽必索其羊者哉于斯时也东作未兴犹是三农之隙孳尾未接岂妨百兽之生春蠢也爰宣威以象动蒐求也乃法古以考成进退疾徐固将明其纪律勾击搏刺亦莫过乎纵横借以整军岂惟逐兽六军之节制可观三畋之仪文斯究安不忘危兮经国之典斯存用而有节兮胞与之仁在宥乃足宾筵用供干豆此以见国家之大体可以比先王之蒐狩不然者茍非黩武即属从禽于是乎有风人之刺禹甸之箴子云所以赋羽猎相如所以讽上林又岂君人者之以天地之心为心者哉皇清文颕卷首十七卷首十八钦定四库全书皇清文颕巻首十八御制文赋书同文赋伟哉书契之盛也丽光天而有耀敷海宇而无垠掌之保氏而肇夫小学观乎人文而成彼大勲代结绳而为治因载道以称神洋溢之风普扇光华之治聿新书纪遵道遵路记称同轨同伦固草野咸钦其法式抑巖廊用布其丝纶繄夫庖牺造书仓颉创字蝌蚪成形鱼鸟志瑞原所始作不一其类迨后八体渐分六书遂制或篆隶而殊科或殳戈之异制或偃露涌泉而称工或离星垂珠以布势或揭象魏之条或质嵗成之计或游元圃之麟或折蟾宫之桂莫不依乎典则遵我王章错综以尽其术採摭以备其详藻耀乎典册之府辉煌乎翰墨之塲指事象形之中则协声转注之允臧润太平而有色宣文治于重光于是靖万虑之纷拏布一人之大化金殿春永而阁帖临余玉笔龙飞而黄麻草罢欲加㸃而无有讵一画之可假昭万里之同风自一人而逮下明廷敷奏曽无马字之讹在野遵从何有鱼书之诈则知圣人有作书文大同自南自北自西自东光如日月之烛遐届舟车所通布章程于画一阐治理于鸿蒙岂操觚而濡墨者徒工技雕虫也哉圣徳合天地赋圣人膺寳箓握灵图跻含生于富寿致万类之昭苏泽允覃乎九有道克奉乎三无钦明文思帝尧无以踰也温恭允塞虞舜曷以加乎纪巍巍与荡荡信一揆而同符天无不覆地无不载苍苍者昭丕冒之宏混混者顺发生之大窥博厚而难名测包容而无外是亘古此天地也而谁与为对待哉王者中和位育并立为三规模既同乎帱载对越尤致其精严故升中于天而鬼神格告成于地而恩泽覃茂以对时而行无妄卑以自牧而体福谦于是歌一徳之允若与二仪而脗合布政则温如春融育物则量同海纳明如日也丽九华以昭宣散如风也纪八节于阊阖然而髙明既被朝夕弥䖍昭事则几康是饬行健则元㑹永绵小心翼翼是曰法天若夫广大咸亨品物必遂既柔顺而利贞亦履仁而行义安土能敦是曰则地于是乎干坤合徳君师并修海宇仰崇髙之象羣灵乐静谧之休徧尊亲于血气成参赞之谟谋岂非与清宁而永奠合上下而同流者哉麦秋赋繄鹑火之司令疑商金之届期影度朱明始散芳于榴圃律侵白帝独抽穂于麦畦爱芃芃之连缬亦离离之下垂南畆正勤于此日西成偏纪乎兹时披梅风而含颗润谷雨而双岐是盖四时之代序而万物各遂其繁滋者也乃其隄上莺啼陇间雉雊芳草未歇而犹菲緑树成隂而始就何铚艾之奄观兮当隆曦之永昼覩黄云之满野兮惊白藏之应候溽寒露而朝濡兮潜隂吕而夕秀杂收敛于长养兮参结实于纷茂炎炎当令硕硕成行紫茎兮韫爽青穂兮含凉大有占而丰登肇象兮中和顺而陇畆飞香对银縚而偶穂兮散珠颗而分芒岂非化工之独运而为盛世之嘉祥也哉学问至刍荛赋原夫泰岱之髙不让土壤而尊五岳河海之广不择细流而纳百川载万物而不盈者曰地覆羣有而不居者唯天是以有大而能谦必豫见善而能迁始贤固至理之如此岂入道而不然盖自先民有言询于刍荛既下问之不耻乃大徳之孔昭野无遗才英俊弹冠夫廊庙政皆丕应庶人罢议于市朝固己五风顺十雨调集济济之多士覩师师于百僚然而谦谦君子延访不遗夫草莽穆穆元后诹谘乃逮夫薪樵是以禹下昌言之拜汤勤有莘之招髙宗恭黙而得左右于巖野周公勤思而传吐握于崇朝凡其守谦以受益用是居上而不骄尔乃设铎设鼗而蒿莱亦及爰咨爰度而草泽无余道至广也岂必备乎垂衣之主心之虚也乃旁求于戴笠之夫迩言不弃良材必选大度于是乎彰隆业因此而显戒损用以持盈得师期乎主善此圣王乐取之诚心而非徒规倣乎先民之旧典五六天地之中合赋繄鸿蒙之坱圠兮肇两仪而互应昭法象之崇卑兮纷万物其繁盛羌孰体夫天心兮伊谁契乎地柄揭造化之元枢兮示羣生以金镜粤若宓羲画卦而知一元之广运亦越周文系彖而明三才之有正于焉定嵗序乎星辰总以握纲维于祗敬尔其浑沦初分经纬斯究奇全偶半地天恰配乎朔南兼两函三刚柔各居其左右积五位以相乗合六爻而互就置闰则道在归奇积策则法惟用九载在周礼属大卜之攸同稽乃虞书实羲和之所授孰云一三二四之当前与夫七九八十之应后此盖隂阳定位其运乃神至圣观象用以前民来复而知履端于子交泰而识建统于寅觇气候于十有二月騐嵗差于三百六旬彼夫土圭铜浑之是制保章冯相之所陈或北陆而成嵗或东嵎以纪春岂能外大衍之名数总万有之纷纶若乃衍母衍子各殊其用大余小余不紊其时虽月窟天根眇忽难穷其象罔而干维坤络翕辟自着其端倪天五得其中也地六从而合之五挈阳枢五五二十五数而不忒六维隂纽六六三十六宫而咸宜于以协大中之运于以定保合之规乃其变化相寻权舆斯定天数六为用而五为体倍其五兮天干盈地数五为君而六为臣重其六兮地支竟气降为味兮聿观大化之所由敷民受以生兮乃识万彚之所从孕图呈龙马兮妙用协造化之奇象着龟书兮至瑞应宪天之圣辨方辨卦定至定分六甲为日五子维辰十一而道毕六十而数均极其数兮遂定天下之象通其变兮遂成天地之文阳奇隂偶兮合而言之曰易天圆地方兮中而处者惟人兹五六之迭乗兮实形生之槖籥惟中合之妙搆兮显天地之絪緼于是顺布五行修和六府言乎理兮健顺统㑹乎苞符言乎器兮权度不差夫絫黍用布令于提陬遂纪元于章蔀占鸟火虚昴而定嵗功乗震兑坎离以致时序岂其事事而为之则物物而为之所哉重曰居寰中以御极兮道在节宣察玑衡以齐政兮圣人我先愧参赞之靡易兮凛若氷渊頋民事之綦重兮时罔或愆敷五典与六职兮取法自然期无逸以勤恤兮钦若昊天恭祝圣母皇太后万寿无疆赋伏闻累洽重熙光启寿昌之运垂恩储祉庆延慈训之隆惟懿徳在躬以至仁为茂育斯降年有永自诸福之骈臻我圣母崇庆慈宣皇太后化协干枢恩周坤络兴妫佐喾申钖乆而长发其祥明徳宣仁垂裕深而并受其福兹值仲冬之月欣逢万夀之期禹甸春回尧封庆洽集衣冠于万国率拜舞于千官共称北斗之觞窃拟南山之颂谨拜手稽首而献赋曰惟坤徳之无疆乃自天而凝命既体顺以承干遹钟祥而衍庆王母受介福逺垂羲易之文京室纪徽音载咏周诗之盛礼崇尊养㑹下国之共球律转阳和运中天之玑镜桃熟三千之候爱日舒长山唿万嵗之声慈云髙映占南极之光华奉东朝之温凊拥佳气于蓬莱共钦瞻于慈圣徽号极域中之尊至仁为天下之母配天而䖍奉三无应地则含𢎞九有永弥性以优游介繁禧而昌后窃欣膝下之承欢就养无方于左右黄裳中正开长信而礼洽宫庭彤幄辉光出甘泉而瑞盈郊棷挹天酒以润芳蘐廻凤辇而萦宫栁临华渚以逍遥迈斗维之悠乆于时律中黄钟日临婺女验添线于金针候吹葭于玉吕恭逢诞圣之辰正协履长之序声传绛帻尚衣初进云裘光映朱霞列树犹然彩炬引璇宫之法驾盛仪卫于钩陈振丹陛之元音应铿锵于钟虡云开扇影瞻寳座而奏瑶牋香袅炉烟启芳筵而斟桂醑躬舞蹈以奉觞循玉除而容与欢腾薄海庆溢敷天旷代之苞符辐辏殊方之寳賮骈阗九叶金芝吐荣华于天秀万年玉册铭琬琰以神镌云绡呈织女之机七襄锦丽寳鬘缀仙人之珥四寸珠圆馔龙根而待御擘麟脯以烹鲜紫府之琼浆若醴华封之碧万如船尽入充庭之贡并登介寿之筵若乃车书南北尉候西东竞厠身于朝列随稽拜于臣工共晋九如之祝羣钦万福之同听仙韶之应节觇瑞霭之浮空凤舞鸾歌奏钧天而陈广乐云蒸霞蔚揖金母而拜木公花满瑶池之上筹添海屋之中信上元之资福绵景祚于无穷臣祗奉母仪俨同天覆幸当清晏之期喜值文明之昼游观上苑効扶侍于銮舆瞻望春晖焕斑斓于舞袖天开有道之祥星纪长庚之宿仰纯嘏之缉熙兮荷贻谋之孔厚愧颂飏而莫罄兮愿福禄之永茂自今以始兮八千春长祝慈帏兮无量寿建福宫赋居寰中以御物凛天命兮难谌惧大业之弗胜恒干惕兮小心戒峻宇与雕墙鉴酒池兮肉林愧饥溺其未解遑安逸兮是寻乃者新宫落初玉戺金铺剏名建福义何居乎盖是地也围于宫墙而弗加扩卑于路寝而弗増华畏炎歊之相偪乃託兴于清嘉俭不至陋幽而匪遐况在重华之右比之兴庆之宫未费司农之帑何劳庶民之攻经之营之募千夫而齐力如松如竹閲数月而成功于是殿方馺娑宫比骀盪长春长乐披青简而空传太和保和凭朱栏而相望千门万户兮想汉制之太奢茅茨土堦兮钦尧俭之堪尚轩号静怡兮期成性之常存齐名敬胜兮恐举念之或妄亭颜恵风兮欲膏泽之旁敷阁扁延春兮与羣生而咸畅触目警心兮守此志而始终居安思危兮常厪懐而筹量尔其文石矗立嘉木丛生罗芝田兮蕙畹来燕贺兮莺鸣披薫风兮思解愠对时雨兮乐向荣观太宇兮调元化育万物兮验农耕又何必焚隋廷之甲煎树汉苑之金茎歌陈宫之玉树听唐曲之新声而始称悦情也哉于时而春览生意而欣欣于时而夏逺烦暑而洒洒乃其秋也伟西成之可庆乃其冬也体贞元之凝命载色载笑奉慈闱而承欢来游来歌与艮臣而交儆于以承先厪肯构而勿忘于以示后庶斯言之是听重曰洪范有言敛时五福敷钖庶民与时茂育予宅是居心乎肃肃受天之祜匪借田烛建民之极匪侈华屋继绳光烈对越于穆进贤纳谏惩恶旌淑志茍懐安是谓不谷尚慎旃哉永膺天禄盛京赋尝闻以父母之心为心者天下无不友之兄弟以祖宗之心为心者天下无不睦之族人以天地之心为心者天下无不爱之民物斯言也人尽宜勉而所系于为人君者尤重然三语之中又惟以祖宗之心为心居其要焉盖以祖宗之心为心则必思开创之维艰知守成之不易兢兢业业畏天爱人于是刑兄弟而御家邦斯以父母之心为心也民同胞而物吾与斯以天地之心为心也孔子曰明乎郊社之礼禘尝之义治国其如示诸掌乎宗庙禘尝之典固先王继志述事之大经也然自圣人象大过肇封树以来上陵之制汉代己然我国家肇兴盛京邠岐之地桥山在焉昔皇祖六十一年之间三谒丹陵用展孝敬皇考在位百度维新日不暇给适西鄙有事徴役己劳又藩邸时曽奉皇祖命往谒祖陵是以十有三年中未举是典予小子缵承丕基惧徳弗嗣深惟祖宗缔搆之勤日有孜孜敬奉神器言念盛京为天作之基永陵福陵昭陵巍然在望不躬亲祀事其奚以摅悫忱而示来许爰以干隆癸亥秋恭奉皇太后发轫京师届我陪都孝思以申祖武是仰因周览山川之浑厚民物之朴淳谷土之沃肥百昌之繁庑洵乎天府之国兴王之㑹也昔豳居相度召颂公刘岐宅作屏周歌太王莫不于上帝之监观下民之君宗三致意焉故物以赋显事以颂宣既见于斯岂黙于言乎遂作赋曰歳大渊献时旦栁中协律无射辨方庚辛歴吉日以建旗驾应龙之龢鸾纷漓虖蕤蜿蜒旌䧺虹橦鸣鸢周乎神臯之壤届乎箕尾之躔循我留都杀禋珠丘懐精气仰徳流既备既申廼御黼座而觐臣寮维缔造之弥艰抚草创之鸿图曰于休哉是盖突载亳之子殷躐宅镐之姬周凭虚致讥于东约安处荐诮于西踰下此离为十二之国合为六七之侯鼎立瓜分者益琐纎旁魄不足以殚摅而孟坚平子太冲者伦方且艳陈崤函陇坻之隘盐池墨井之腴枍诣天梁之丽三条五剧之区极铺张以诡辨彼何辞廼称诸奚侔夫天作之皇宅又何借苌𢎞与魏舒于是谘文献考图册不恧不文爰赋其略聚精搆思挂一漏百粤我清初肇长白山扶舆所钟不显不灵周八十里潭曰闼门鸭緑混同爱滹三江出焉帝女天妺朱果是吞爰生圣子帝用钖以姓曰觉罗而徽其称曰爱新是剪是除匪安匪康乃有叶赫辉发界藩抚顺遂筑城于辽阳以为东国之宗天笃其祜载恢厥功天命十年相险宅中谓沈阳为王气所聚乃建盛京而俯关西故言其封域则虽始自秦汉历隋唐以迄辽金欤而举其规模则维新皇运膺灵佑之独深也仰符十度之尾实临析木之津得云汉之所垂维北极之所邻亦何异乎召伯相宅卜惟洛食奉春建策留侯演成哉于是乎左挟朝鲜右据山海北屏白山南带辽水沧溟为池澎湃㵽渨流汤汤赴弥弥撇渹廻浑渼浴日沃星莫测其始东尽使犬之部朔连牧羊之鄙启我漠恵之原扩我俄朶之址髙燥埤溼原田每每走大野而拱太室者万有余里其山则铁岭绣岭平顶降龙木查石门东水南双矗嵑聚嵏兮屴崱嵌兮峒兮嵃嵂兮嵣嵡蔽亏日月源流湖江既孕奇而盘郁亦含秀而隆崇故夫四蹄双羽之族长林丰草之衆无不博产乎其中蹄类则虎豹熊罴野马野骡鹿麞狍狍狼豺封驼狐貍貛貉跳兔婆娑鼢鼯艾虎貂䑕轻嘉其他牛马羊豕之资以日用者盖填闾巷而烝寝讹羽类则野鸡沙鸡鵞鸭青鹳鹤秃鹙维鹈在梁缩脖鸠燕啄木鹊鸧鹰鹞鵰鹘红牙商仓黄鹌䑕化白鴈霜横曰海东青出黒龙江林击则天鵞褫魄甸搏则窟兔走僵其他鸽雀铜嘴桃虫鸳鸯杂㳫纷泊腾轶翶翔其草则蒿艾香蒲芦苇萧荻章茅水葱红蓝绶虉马蔺知时木槿纪节厥惟人葠三桠五叶气禀地灵功符隂隲商陆茵蔯萹蓄葶苈蠡实兔丝均能巳疾其林则五针之松万年之栢重障隠天幽林蔽泽挺崇槐之曽青䕃柜栁之浓碧大椿以八千为春寿栎以不材为徳烂红杏与绯桃纷白栋与黄蘗山藤柔韧是资鞭䇿鸡桑落黄可供蚕织陆珍既牣海错亦繁鲤鲂鳟鳜鯼鲫鳙鲢鲦鲴鳢鳡鮠䲡鲇鱓比目分合重唇浮湛剑餙鲛翅栁炙细鳞牛鱼之长丈计带鱼之白韦编乌鲗之须粘石渡父之喙矴船他如䖳马驴狗豚獭豹貛出没乎汹涌潜跃乎游渊苍龙揵鬐而云作赤螭掉尾而波开老蚌含珠九光烛天神奇是韫瓌瑰是生虽山经与地志羗莫得而详焉懿兹奥区原隰畇畇厥田上中厥壤惟平抱海负盖跨辽欱宣浑河为带兴京为襟袤复陆而坦坦黋拓落而芸芸伟嘉祯之萃荟信槖籥之絪緼帝眷东頋用畀皇清而为万载之沛丰若其测圭臬度广轮依䋲尺疏渠川歌经始咏攸宁又可略闻矣天命天聪丕显丕继因其旧沈拓我新制规天矩地向明授时増八门之詄荡胁九逵之逦迤翼翼俾倪岧岧堞雉起圜丘于郊南单埢垣之洁祕钦柴飏槱陈玉荐币鼓云和升茧栗以邀肸蠁而昭祀事霜露在履春秋聿迁忾乎僾乎肇禋閟宫涤濯毛炰元酒太羮文祖神宗爰歆于斯符帝车之太乙正王宫于未央重三殿之实枚表双阙于阖阊阙名维何文徳武功殿名维何崇政建中髙楼望氛厥题凤凰后宫紫极交泰清宁闗雎麟趾化洽家邦维朴而安乃巩而臧岂其工㮰槛之刻镂岂其饰榱橑之焜煌岂其疏龙首之嵔嶪岂其叛凤翼之昂蔵匪有心于俭约乃潜揆夫陶唐大政当阳十亭雁行爰诹爰度日赞日襄吉君臣之一徳而扩我闼于八荒正号纪元以受天庆于是定两翼之位列八旗之方黄白红蓝有正有镶法其象于河鼓则其数于羲经神其变于三五握其奇于九宫大圣创制动协天象是犹易之书契乃观蹄迒焉树以屏翰驭轻居重本支百世昌我宗潢佐命之勲曰费英东额都希福绩茂萧张曰有坐谋曰有折冲既彬彬而济济亦赳赳而彭彭其余附凤而攀龙者盖车载与斗量爰制国书聿兴文教演义译音物取其肖允维大海克称检校虽絶域其必通即纎故其亦貌若夫人自为战王者无敌角严则百墉失凭旌挥则三邉定檄义不返顾勇不重壁是以敉四海而莫撄亘千古而鲜匹故班录于累世用以酬夫劳绩及其斗杓北指涉冬背秋爰狩中原我戎是修靡虹采袅蜺斿拖雾纛建云旂后属车前导游乗我良产屏彼雕辀右忘归之箭劲左繁弱之弓柔倩浰而雷动鸿絧而星流又何必王良执辔纎阿御軥也哉于是带甲之士百万尽发鹰犬而骤骅驑卑泰山之为橹跨渤海以张罘林林裔裔列列裒裒命地而后中应声而先掊散壄麋之羣友剔穴狸之伏畱骇巘麢之儦俟詟郊兔之佻偷既肩惰指倦而麌麌之羣犹縁陵蔽野比夏草之稠焉爰用三驱示无尽刘更命羽林佽飞之士手豹尾踞虎头搏洞熊殱泽䝏观壮夫之鹤跃快勐兽之貙膢乃献我成禽舍彼践毛择其上杀允惟左膘以奉宗庙干豆亨炮次充賔客乃荐君庖班获行赏讫乎舆僚是盖因天地之利习军旅之劳战则克而祭受福古者蒐苗狝狩之礼所为昭讵其害三时之土谷夺百姓之腴膏蹂桑柘之地广虞猎之郊如子虚上林之所嘲也哉将将蕃后夔夔列君奉贽来朝斋遫侍宸或稽首而请聘或倾心而纳姻于是乐以九奏飨以八珍迈唿韩之朝天踰颉利之舞庭合内外为一家自我祖而巳然垧牧之宜曰大凌河亘肥壤之博衍茁灵草之敷披夏蚊避境春泉漾波是以駉駉之牡蕃孳孔多尔其骊驈骓駓骍骐骆驒骝馰驔騧馯䭵骃騢或眠而馾或行而惟致逺之有赖亦扬威之无过畿甸既辟农桑是咨爰饬田畯爰励甸师物早晚之种辨髙下之宜男则耕耘是务女则织絍是谋抑工贾之末业勤衣食之本图故深耕易耨谷用滋也九夏三耘免污菜也雨我公田遂及私也庤我钱镈铚艾时也我簋斯盛实佳粢也我仓如陵庾如坻也服尚布棉奚纎美也器用陶匏戒奢靡也土物是爱神降嘉生黍维秬秠稲维糯秔粟维穈芑粱维赤黄解蠡胡麻来牟铃铛苏分紫赤豆有豌豇蔬则芸薹薤蒜萝卜韭葱蒌蒿蒲笋紫茎茴香壶卢蔓菁莴苣葵䕬鲜不斾斾穟穟唪唪幪幪驿驿厌厌緜緜穰穰惟脉土之独纯斯穑事之孔良农隙教战守御相望国以殷富兵以盛彊郁葱佳气盘礴无垠民风噩噩伾侁自然休有烈光格于皇天上帝其子之维有歴年是以我世祖因人心之归清顺天意之厌明扫驱除之闰位统子弟之精兵无亡矢遗镞之费而膺图正位乎燕京盖尝考千古之兴替稽百代之歴数拒符瑞之难谌信仁义之堪守斥逐鹿之蛊説审神器之有授乃知帝命不时眷清孔厚也不有开之何以培之不有作之何以得之夫其披荆棘冒氛霾歴艰辛躬利害无嬗代之迹而受车书之来者盖书所谓于汤有光诗所谓民之攸归矣皇矣陪都实惟帝乡乃命秉钺之帅乃置五部之卿民安郡县旗乐屯庄春秋耕敛我仓我箱朝㑹朔望跻跻蹡蹡昭万年之有道卜百世之灵长乃作颂曰于铄盛京维沈之阳大山广川作观万方虎踞龙蟠紫县浩穰爰浚周池爰筑长墉法天则地阳耀隂蔵货别隧分旗亭五重神基崇峻帝系緜昌周曰邠岐汉惟丰沛白水庆善兴王之㑹长白隆隆沧溟濊濊形胜之选奕世永赖俯临区夏襟控中外休养百年既丰而泰溯其始谋继序敢懈昔我圣祖三至斯土棽丽六飞森沉万旅孔硕九重不遑安处祗谒山陵亦临朝宁置酒故宫用酬父老乃霈恩施逮乎编户匪勤于巡良慕乎古闵予弗徳实缵丕基嵗时太庙陟降格思缅仰鼎湖惟瞻惟依荷天之龙际时之和驾言徂东络绎羽仪风举云摇鳞萃鱼丽我賔我臣我行是随载至神乡载觐园寝灵郁崇辉祥凝巨沈原庙衣冠霸陵食枕松柏云缦溪池流淰盪涤洪炉陶甄羣品石马悲风泪泉沾袵岂必羮墙一气是禀聿造故宫故宫赫赫聿升太阶太阶奕奕无彩之饰惟厚之积皜曜䨲照歙赩乌赤左墄右平坤阖干辟土壁葛灯遐哉俭徳诒我孙谋万年之宅乃开南端设席肆筵爰爵周亲及彼鸳鸾南阳故旧洒如言言惟此嘉师列祖之臣是噢是咻是贻我躬敬之敬之翼翼惴惴于亿万嵗皇图永绵皇清文颕巻首十八卷首十九钦定四库全书皇清文颕巻首十九御制诗乐府倣云汉诗体敬制雩祭乐章以申诚恳八章瞻彼朱鸟爰居实沉协纪辨律羽虫征音万物芸生有壬有林有事南郊陟降维钦瞻仰昊天生物为心维国有本匪民伊何维民有天匪食则那蝼蝈鸣矣平秩南讹我祀敢后我乐维和鼍鼓渊渊童舞娑娑自古在昔春郊夏雩曰惟龙见田烛朝趋盛礼既陈神留以愉雷师阗阗飞廉衙衙曰时雨旸利我新畬于穆穹宇在郊之南对越严恭上帝是临茧栗量币用将悃忱惴惴我躬肃肃我心六事自责仰彼桑林权舆粒食实维后稷百王承之永奠邦极惟予小子临民无徳敢懈祈年洁衷翼翼命彼秩宗古礼是式古礼是式值兹吉辰玉磬金钟大羮维醇元衣八列舞羽缤纷既侑上帝亦右从神尚鉴我衷钖我康年惟天可感曰惟诚格惟农可稔曰惟力作恃天慢人弗刈弗获尚勤农哉服田孔乐咨尔保介庤乃钱鏄我礼既毕我诚已将风马电车旋驾九阊山川出云为霖泽滂雨公及私兴锄利甿亿万斯年农夫之庆干隆八年秋朕奉皇太后恭谒祖陵还至盛京受朝钖宴夫汉髙过沛而歌大风情至斯动直已陈徳况予小子觐扬光烈能无言之不足而长言之哉爰作世徳舞辞十章章八句粤昔造清匪人伊天天女降思长白闼门是生我祖我弗敢名廼继廼承逮我元孙元孙累叶维祖之思我西云来我心东依歴兹故土仰溯始谋皇涧过涧缔此丕基于赫太祖肇命兴京哈达辉发数渝厥盟如龙田见有虎风生戎甲十三王业以兴爰度爰迁拓此沈阳方城周池太室明堂不宁不灵匪居匪康事异放桀何心底商丕承太宗允扬前烈倬彼松山眀戈耀雪以寡敌衆杵漂流血惜无故老为余详说余来故邦瞻仰桥山慰我追思梦寐之间崇政清宁载启南轩华而不侈巩哉孔安维我祖宗钦天敬神执豕酌匏咸秩无文帷幔再张樽俎重陈弗渝弗替遵我先民先民宅兹载色载笑今我来思圣日俯照爵我周亲荩臣竝召亦有嘉宾欢言同乐懿兹东土允惟天府土厚水深周原膴膴南阳父老于是道古有登其歌有升其舞我歌既奏我舞亦陈故家遗俗曷敢弗因浑灏淳休被于无垠勿替引之告我后人雉将雏行行麦壠边见一雉将雏雏儿才长成哑哑学母唿翅软未觧飞嘴嫩未能食饮啄与游翔皆赖顾复力儿兮依其母母兮爱其儿一朝羽翼全那料南北飞有童持长竿捕雏何遽遽老雉虽善飞绕匝不忍去雏儿颇有智藏伏荆棘间棘宻难探取顽童怅空还须臾童去逺老雉还来视母子得全活鼓翼心倍喜尔童一何忍尔雉一何慈孰谓天良心人禽乃倒之观物可会心抚古常自镜今朝忽见此大愧中牟令夜夜曲明月照我室清风拂我牀我思在何所伊人水一方清风拂我牀明月照我室肯寻长夜欢支枕诵无逸无逸支枕诵展转念民依孰饥兮缺食孰寒兮鲜衣饥寒切中人何事不可有頽风日以滋吁嗟谁之咎君子有所思行六章君子有所思所思悠且遐休哉浑噩风轩辕一梦余呜唿斯世兮何日成华胥君子有所思所思闾阎间耕九而余三有备乃无患呜唿斯民兮安得免饥寒君子有所思所思久以长猗欤至治世殷序周有庠呜唿斯道兮何以被黎甿君子有所思所思惄未已宛然水一方蒹葭徒采采呜唿斯人兮孰共缁衣羙君子有所思所思秋复春望道而未见简编良具陈呜唿斯后兮何以淑其身君子有所思所思切衷独羲经居玩辞曰旡往不复呜唿斯义兮保泰责谁属四言古诗冬至有事于南郊敬成八章章八句于昭天鉴眷于有徳佑我太祖东土是式帝命不显皇清不灵明徳惟馨以畀万邦赫赫太祖天笃其祜穆穆太宗丕显丕承骏徳光昭爰受鸿名建国纪元肇定大清暨我世祖混一区夏圣祖绍之容民厚下民安于耕物适于野六十一年惟天降嘏皇考翼翼思为君难立纲陈纪祗承克艰授位渺躬受命自天敬念绍庭敢忘寅䖍日惟长至爰卜南郊三斋五戒将事吉朝式瞻百辟玉佩金貂式䖍尔心无或逍遥爰升燔柴燔柴惟烈爰陈俎豆俎豆维洁惟予小子敬捧苍璧明明帝神尚其来格神之格思降福穰穰敢曰予小子诚通昊苍自我祖宗受嘏惟纯景命緜緜逮我后人伐鼓渊渊建斾翩翩祀事用成福禄来骈匪以祭而专匪以燕而迁对越昊天岂敢间兮干干万竿烟雨有猗者竹在彼渭川乃含宿雨乃带朝烟其色维何非媸非妍其音维何非管非絃有客坐对羌民之先其屋何有四壁萧然其手何持道徳一编逸民也欤吾何得而致焉五言古诗古风四首泰山不让土河海不择流为学亦如此取益在广求见恶当自戒见善期自修三人有吾师近取乃日休孟山何岧嶤有兽曰驺虞赋性本仁慈举趾惜蘼芜终为王者瑞见乃盛世符南山有勐虎食肉如食刍馋嗜饱腹肠何论有无辜一朝猎者至咄嗟丧其躯仁残天道显视此何所殊郭公觧布谷王孙能促织区区禽与虫因时亦有识人生性本灵充然备五徳私利一薰蒸灵台因窒塞譬彼瑶台月忽被蟾蜍蚀克已万理明处事乃不惑春风二三月花屿争芬芳出门踏青人车马沸如狂芳甸布绮席绣陌遗琳瑯幽兰在空谷讵肯生道旁地僻人莫赏谁识王者香我来採盈把归植读书堂同游不同趣对尔聊徜徉读西山先生大学衍义晴忩披典坟望古兴遐想眷惟希元翁体道粹涵养着有衍义书妙藴资寻倣大含亦细入渟泓包万象孔曾绪不坠千载揭昭朗读书思其人髙山欣景仰冬夜偶作三首天寒鸦归早月上人语静融融地炉煖纸窓散清影白日虽苦短迢遥爱夜永敲句和残更惕然发深省帘幙重重下兽炭旋旋然犹恐寒侵肌向火争趋前悬知玉闗外雪积层冰坚出征衆军士皲瘃实可怜况当嵗云暮家室情更牵所恃雨露厚兼赖主帅贤凯旋应指日永不戍穷边梅月忩外横漏滴响未了心闲吟思生境静俗情扫每从物理中畧识清心道拨火且烹茶一杯供软饱催耕鸟条风天宇布百昌欣韶熙村原趣已佳緑水明千畦秉耒耕南畆提壶饷东菑郭公何丁宁催耕田畔啼髙栖嫩栁梢低唤柔桑枝分明为一言东作当及时田老闲之喜胼胝非所辞田妇闻之喜馈馌职所司但愿嵗丰穰辛苦甘共之㡬度闻此声蚤起竭力为那似香闺中惊眠翻怪伊相马吟知人固非易知己良独难譬彼驾盐车太行阻且岏惜㢤骐骥良徒共驽骀餐一朝遇伯乐三鸣感多端秣甘饮清水饰之锦绣鞍西极崑崙墟东穷渤海漫追风四蹄轻飘飘如羽翰聊借酬知音不顾汗血殚伯乐不世出骐骥空自残谁怜伏枥者执䇿一长叹灌麦大麦五寸长小麦三寸半地干苗欲枯离披壠畆畔犹幸灌溉便近傍河之岸清晨课僮仆辘轳转双腕初看土湿湿渐觉流漫漫颁臾苗尽起生意良可玩尔仆聴我言莫怨体流汗不见万顷田农夫徧浇灌读范文正公神道碑用宋陈傅良原咏韵入夏南风薫花木围我庐我庐何所有揷架古人书希文古大臣不与伊葛殊特逹圭璋器心迹天日如今读神道碑更识为名儒中庸赖公显程朱继其余庙堂而江湖忧乐与民俱天章十条陈忠恳岂区区仁宗称贤主郅理亦可期叅政仅九月不及大有为徒令范老子声名播荒陲古风七首尧舜传心学危微十六字禹汤继其传执中与礼义文王躬亹亹不已功常粹唐虞三代初大道中天丽比屋皆可封无烦别义利诗亡春秋作风薄俗亦伪惟时王道衰人人骋私智天生我仲尼金声振洙泗删诗定礼乐尧舜功不啻一自泰山頽弥天布妖彗杨墨逞邪说申韩建私议邹峄乃扬徽奋然辟险诐战国逮嬴秦道蚀斯文坠祖龙轻狂儿輙敢燔典志刘季提三尺儒风岂云炽武帝始求贤董子明正谊三䇿醇乎醇天人理咸备昌黎称闻道犹未哜其胾自汉迄宋初道昏人如醉伟㢤无极翁粹然秉道气学不由师传理已臻极致二程实见知主敬标赤帜朱子集其成经天复行地缅维千载心授受本同契絶续逓相衍斯文统绪寄午运数恰中自协唐虞治作君兼作师吉士踵相继巢由避尧舜遯世心自安严光继其踪隐约富春滩光武曲成之髙节难跻攀东汉尚名义廉立懦与顽奸雄且顾忌千古一钓竿中天秋月皎四野秋风生庭梧一叶落隂虫相和鸣鸿鴈横逺塞音响一何清蝉嘒忽已寂又催刀尺声物理皆如此随时有枯荣东海有瀛洲仙人居其间安期羡门子九转成金丹自谓得长生飞昇如羽翰伦物茍遗弃孤生亦何欢濂溪惟爱莲渊明惟爱菊吾于羣卉中特爱渭川竹严冬草木枯依然挺青绿扶疎绕屋栽朔风鸣寒玉直哉君子节所守贞且笃秦王失其鹿英雄争逐之沛公入闗中三章法令施伟哉萧相国䇿力咸会时鸿门宴诸侯端坐衮冕垂一増不能用勇力徒尔为矧廼恣残暴衆志均乖离用贤兼爱民斯为王道基渊明既归田门前种五栁心与世俗隔读书快饮酒惟结山水縁那复恋五斗微意殊可风亮节不挂口过曲涧花香游流杯亭日知阁诸胜西苑旷且奥肇自明代作琼华万玉堆太液千夫凿平地起蓬瀛城市而林壑松篁㡬百年参天秀崕㟧秋深鸿雁鸣春暖桃李灼世庙求神仙林亭更开拓方士朝扶鸾虚皇夜飞鹤丞相冠莲花将军赤符縳鸡犬倐已昇殿宇还如昨盛朝建邦畿旧制因城郭何独废西苑姑亦存其略髙居非昔比偶幸行宫若雍正二年夏承恩开讲幕避暑供游息胜迹频探索湛湛芳草青泼泼游鱼跃葱葱梧桐枝烂烂莲花蕚或宴水云榭佳景开芳酌或赋迎薫亭妙句随兴落师友得从容昆弟善笑谑是秋猎塞北竒峯峭天削囬思此间山宛似日出爝因縁不复至抚景懐佳约时过玉蝀桥波光含漠漠烟际辨楼台松竹纷竽籥弹指十年间何异风鸣铎前日重来游未能穷其乐遥瞩淑清苑冻岸不可泊今朝好风景迟日中天爚歩自瀛台桥踏冰行硚硚干芦寻曲径虚殿开金钥穿云洞户深歩石川梁迮乃知洞里天自与寻常各冬深景寂寞翠剰琅玕箨闲坐流杯亭更登日知阁会心濠濮间唿朋嗒然噱其北乃假山巉巖何磊硌攀援径絶处深涧戏腾踔时我径过之我童犹畏却其上挂瀑布结搆俨庐霍飞沫杂氷流玉牙排龂㗁其池乃不冻疑有冯夷托当年观鱼亭尘土生珠箔归鞍适然返聊尔何住着我闻山水縁好者不为恶何必买山钱底须蜡芒屩前居水中萍兹游林里雀异日得清暇还教度畧彴海子外行围朝雾敛秋空遥天白如水猎骑出郭门寒郊行逦迤箭逐双鵰飞鹰伺羣雉起相逢倚杖翁农话斜阳里悠扬墟里烟淡挂疎林紫归鞍拂晚风猎罢心犹喜茅檐晓曝乌啼霜月落朝旭才三竿寂寂寒村景参差入遐观茅檐晴趣佳野老方负暄那知严风凄但觉爱日温是时罢三农绕膝围童孙快哉黄棉袄普被无卑尊熙熙太和世大哉天地恩至乐矜新得拟欲献金门冬夜偶作四首风帘送竹音月窓散梅影稍喜万㡬暇敲句寒更永栖鸦寂不鸣漏滴银壶静遥想谋利人夜半喧市井设非为衣食肯冐清霜冷饥溺圣人心抚躬常三省曩吾诗兴豪即景抒清思非云夸别裁借以道已意兹偶拂吟牋捉笔聊且置岂嫌推敲苦为恐杂心志吾志在何所望道犹惭未曾闻圣贤语躬行实匪易盆卉吐芳葩气转阳和新匼匝屏风开嶙峋兽炭焚缕缕篆文斜一室蔼如春却忆闾阎间比户窭且贫龙堆虽罢战尚有长戍人譬彼婴儿啼父母宁忍闻念此展转愁丙夜忧思频昔爱冬夜长随意消清福今苦冬日短剪檠批奏牍稍暇兀然坐诗兴亦局速岂无玩好资足娱耳与目开编对圣贤祗觉増慙恧暮春圎明园即景二首夜来膏雨足晓起倚前楹芳园景已佳百卉争鲜荣迷离栁丝重间闗鸟和鸣逺峯螺髻翠新涨镜面平依依陌上花向人如有情维我值㡬暇裁诗聊品评品评何所乐所乐足春耕心闲境自幽树老园更古况复近西山云气时吞吐结茅为屋宇欲识农家苦俯仰觉安和何必夸瑶圃时巡近郊见西成有象喜而赋此缅懐春之暮彼苍有旱意忧心惄如焚中夜望天赐赈恤发太仓绸缪无不备赋彼云汉诗展转讵能寐好生天之心一雨苏万类苗者日以秀秀者日以穂时巡屇初冬夙驾催六辔眄兹埸圃间颇觉仓箱积千畆幸有获二鬴犹未遂稍足慰吾心尚未惬吾志吾志伊如何教养非二事即今比户间岂尽知孝义披褐者农子前驱莫诃避疾苦当谘询痌瘝予増愧汝饥谁之由汝寒吾所致赒赐出泉府旬宣属官吏犹恐亿兆民未尽沾实恵际此薄有収聊可酬望嵗寄语为政者丰年实为瑞初晴晚照落景挂平林初晴景倍好霞连天际山风动枝头鸟闲心游物外逸兴託云表兹焉足自适何必寻蓬岛十一月初七日得雪时大雪节也喜而有作小雪雪霏霏大雪霏霏雪今年三白早喜复应时节朝来眄庭除皑皑堆玉屑上林冬欲半满树琼英缬曩余饶逸兴玩赏吟清絶值此六出飞岂不中心悦所乐在田畴望嵗念弥切裁诗为志庆那更论工拙华严洞勒壁别院驻銮舆瞻礼招提境清晓趂风凉扪萝登絶顶嵌石老松苍滴乳寒湫净初上若无路渐入多佳景豁然云木开古寺横山岭石龛月相闲檐铎风声静朱栏俯帝畿烟火富闾井旋憇华严洞飒然衣袂冷深窥潜窦黑微听幽泉泂何须一指参自觉万虑屏饲鱼临流坐石矶忘机鱼不避投饵试饲之引类纷然至却知非钓竿在藻心无忌清涟漾镜光一一堪数计因之识鱼乐长歌发幽思遐想天地间人物理不二有心鸥乃去去实人所致吁嗟庸衆流劳劳为名利有时丧其良反不如鱼智若令贪钓钩早作盘中味毎有吟咏輙以示大学士并南书房翰林等或命依韵迭和非以辞藻相夸尚㡬暇之余相与优游翰墨亦可以陶性情验政事比之征歌选舞不犹愈乎因书以示之宣尼曾有训羣居不及义况在君臣间尤贵同兹志譬彼舟楫具大川方堪济彼民有隐情孰为逹其意或政有偏颇孰为防其弊三百一言蔽曰惟无邪思可知诗教正其葩乃余事惟予忝民上奉三而出治所愧理未纯因之政多戾皤皤二三臣咸具经邦智济济翰苑英亦有责难谊因言匡不逮所益良匪细若徒献颂词恐滋后来议观获白露湛郊原西成候已至緑野满黄云紫茎垂绛穟铚艾兹其时钱镈良具庤㡬余临别院农务观次第值此嵗云稔实感天所赐念予恤民艰常凛祈年意积以三时忧今朝乃大慰读杜子羙集有感男子妬名禄女子妬颜色古今坐此病㡬丧人家国不惟庸衆流英才每被惑卓哉少陵翁独能秉谦徳当时言诗者非甫则云白观其寄李诗自谓如不及其实菽粟言何用夸竒特兹人嗟已往谁得其正胍独嘉不伐心永言以为式心逺阁秋眺示大学士及南书房翰林等一指当人前不见泰山髙离娄闭目时讵可察秋毫至人用心镜万物不能逃王者明四目智烛良独操兹阁名心逺寓意岂在遥结搆山之巅俯仰近云霄况值三秋深天气髙泬寥叶落万林踈凭眺心神超伊余有逺思匪恋物华撩或情有壅蔽或民嗟苦劳或贤当登进转令在下僚或时虽小安遽益志气骄见理有不周愆尤自此招辨言有未当是非致混淆心逺之谓何岂谓盼荒郊即事因自儆此乐非游敖昔闻昔闻盘山侧有谷名虎里白额任縦横居民皆逺徙有一云水僧结菴山之屺夜坐悟无生晓起担柴水忽然一虎至是僧瞋目视孽畜胡为来速去斯可矣虎果掉尾去如听彼指使自此衆乡民号之为佛子僧亦自谓神其实无他技无何虎复来咤之厉且訾逐逐行近前僧葸乃拜跪四隣争赴救虎去僧早死方知浪得名前畨幸偶尔有名无实人可以鍳诸此寒雀驱车涞水道野旷风萧萧日出岚雾敛村木森寒条冻雀三五羣依依栖霜朝晚穂收获尽饥寒苦无聊啾喞如鸣悲春阳愁正遥野鹤翔髙空清唳响云韶霜翎耐严冬稻粱不可招或时敛翮下千尺长松梢俯视衆寒雀嗟哉尔徒劳夜静观书㸔书如㸔山其境日日殊随境不会心多闻不如无况乎辨治乱因以别贤愚岂徒夸英华言行须相符念予志学时所慕君子儒诗亦尊李杜文亦宗韩苏要归践履实圣言非我诬即今持治柄岂不慕唐虞措行始知艰虑为空言徒裁诗铭座右庶㡬日警吾春日载阳土膏滋润努力东作正宜其时既命各省督抚勤宣朕意其有籽种不足者量借予之又成此诗以示重农务本之意去年冬雪少厪懐殊未置入春稍释忧霑足叨天赐更喜逺近同优渥遍大地东作此其时可不尽人事因命岳牧臣共朂勤宣意督耕䇿其惰借种施以惠惟此重农心匪慕驩虞治读朱子全书少时慕才华研精味辞藻微言探月窟逸兴横云表措思每废餐兀兀忘昏晓虽云俗虑无却被诗魔扰至理在目前弃而求深窈旷荡无所归怅怅盈懐抱近读文公书习气从兹扫因知九仞山一篑功不少作此聊自讼讵足云见道书法中最喜黄庭坚笔意因而有作羲之称书圣诸体无不有齐梁作者无李唐推颜栁惜哉世已逺赝者十之九宋元差可寻翰墨出亲手㡬暇戒宴安时或游艺薮就中名蹟伙惟爱鲁直叟倜傥无安排潇洒絶尘垢譬如百尺松孤髙少羣偶信笔一规摹运腕忘妍丑所师在神劲讵论形肖否伊余有深意笔谏曾谨守好尚茍不端丧徳良已厚所爱汲黯戅裁诗铭座右灯腾辉照绮席散彩当珠殿馥馥博山香迟迟玉漏箭影射桃笙流华暎虾须绚九枝非所贵分隂诚可羡方励焚膏志敢卜通宵宴剪檠阅奏章毋使目光眩南天门观音寺遥望古刹礼大士虚堂息劳身旋起凭栏望旧径还如新谷转见行骑山髙截片云是时秋始孟緑树犹繁纷两山辟仙境一路无纎尘袅袅旌斾影隐见出嶙峋逸兴一以畅转益忧懐频念彼随从者跋涉良苦辛塞上秋景卢龙风日寒况复临素节芸黄带露稀峯翠经霜洁宇空云影淡流冷泉声咽夙志慕髙清对此聊怡悦皇清文颕巻首十九卷首二十钦定四库全书皇清文颕巻首二十御制诗五言古诗古风三首建极抚五辰执中御八埏望道而末由朝夕增惕干曩余佩古训治理颇能言行之扞格多乃悟实践难克已茍未至其失已大焉如木斯有本如水斯有源源本或有乖设施亦徒然触目堪警心小子其慎旃重华协帝治辟门延英俊如茅斯㧞茹贤才乃奋迅其源茍不清所用安可信求者为虚声应者为干进譬珠在深渊鱼目难容混譬玉在完璞瑕瑜慎所遴履信而尚贤庶乎天助顺天道有循环培栽而覆倾人道有损益好谦而恶盈君子审厥几处夷乃若惊况乎持大寳骄满毋或生人君惟一心干者万计迎纪纲茍稍紊调剂安可凭忧其所可恃惧其所可矜善医善计者其道良足称路旁路旁一野老呻吟一何苦鸠面歩履艰单衣百衲补试问何方人云籍𨽻齐鲁犹忆少年时逃荒离故土佣佃聊度嵗又复病双股问翁业何有囊无一粒黍问翁室何有妻没絶男女㷀㷀只此身知死何处所我闻凄然悲所悲非野父曾记周诗云君子民父母敎养违其方黎民失恃怙命医施鍼砭或可离痛楚白金赒其窘屋居免露处固知煦妪仁所愧泽未溥鸠小轩夏云半嘉䕃诚清絶踈帘隔尘嚣翠簟含氷雪何来鸣鸠声得得出林樾拂雨过春时唤霖当夏月物各有天性人自生分别何喜噪檐鹊何愁杜鹃血何劳布谷催何悲乌夜咽而我闻鸠鸣亦复怡然悦卜雨惬我情稍觧中心结晓起晓起凭轩楹林泉供静怡假山凝宿润新花濯故枝洒然衣袂凉九夏如秋时俯仰足适兴何必登崇台是时甘雨足膏泽遍草莱念彼壠畆间新秧正含滋抚景厪重农岂以恣游嬉恭已奉三无澄心待万几学字长夏清且闲朝回憇池馆蕙风拂桃笙鹅溪挥玉管淡淡墨池云叠叠来禽版羲献去已遥颜栁真蹟罕追摹消永昼徘徊作清伴学敬语堪味笔正规尤善集晋陶渊明归去来辞字即效其体良辰春将及万物欣得时吾生亦几何遑遑欲安之巾车晨出游去留不自期丘壑聊流憇琴书心独怡壶觞羡有酒亲戚相问遗扶老而携㓜东畴命耘耔无心云出岫知还鸟倦飞寄傲天宇内行乐复奚疑秋日普觉寺金飔飐华葢露气逗晓寒西山景色佳驾言兹游盘羽骑度林樾和銮驻禅关两峰辟仙路其背衆岭环兰若百年余胜景非尘寰是时新秋霁黛色涤逺峦一川禾黍风西成诚可观金吾莫喧唿恐妨僧坐禅屏营礼大士而无心可䖍卧佛伸其足万刼常安眠菩萨羣拥立垂埀寳髪鬗旋憇方丈幽敲火烹山泉泠泠来牖下流为清镜澜杂英纷砌旁鳯仙与鸡冠尘心一以洒廻跸传林间比丘漫凝睇争如上方闲淮扬一带连嵗被水黎民阽危用遣髙斌周学健前徃赈恤兼求䟽濬之方濒行诗以赐之负扆奉三无垂衣御四陲殷殷何所念所念惟苍黎祈年厪宵旰惟愿晴雨时安得海宇间比户足食衣百姓敦亲睦农桑乐雍熙圆葢䕃仁恩迩来无征鼙若获嵗屡丰教化或可期乃者淮扬郡泽国古若斯年来多水灾黎民困阻饥旬宣勅大吏补救頼有司疮痍尚未起赈恤宜早施蠲租并截漕䟽流兼䕶隄凡百区画方实借衆力为吾恩汝其布吾民汝之儿何以瀹异涨化为秔稲畦何以拯苍黔免彼沟壑危予忧尔其释尔劳予应知勉尔经纶策慰予饥渴思两广总督庆复奏报广西太平府地涌泉水灌溉田禾喜而有作粤西火畬地尤厪时雨旸曾闻夏仲月旱魃稍为殃企望佳音报殷忧殊未央乃者荷天赐涌泉山之旁灌溉数千畆源逺流泽长潺潺敷广野决决活新秧丰稔欣有兆大吏驰封章有年愿率土况在鱼稻乡依稀寸楮间而闻饼糜香所乐在田畴非为夸嘉祥石门驿午过石门驿秋风吹广陌广陌正西成场圃地无隙与与带穂禾青青盈壠麦最喜秋雨足緑野含渥泽老㓜无菜色仓箱颇有积四顾生欢心青骢不湏䇿路旁一农父倚杖愁黙黙岂伊忧喜殊其言鄙而得前年夏无收所种供蟊贼去嵗薄有获仅供半冬食今秋倍去嵗铚刈殊费力租吏下郷来欵接完赋额吏去业主至逋欠坐求责吾农三时劳曾无一日适我闻凄然悲执政无良画井田与均田制颇垂简册行之时势异得寸还失尺㒺民焉可为恒产䆒安则翁其善保躯展转增叹息再题盘谷寺盘谷无定名太行亦有之是处两山环不知名者谁我来正清秋万树丹黄姿间以苍厓松尤比春林竒石磴熘鸣泉峭㟧云四垂佳景面面殊图画行行披依山辟新径扫苔㸔古碑尘心一以洒不觉归辔迟初冬北逺山村亭臯淡寒林坂原余残菊山村学溪荘竹篱围茅屋欲验农功勤时寓几余目值此三冬初乐彼五谷熟鸡犬静埘扉穂堆囷簏稍慰心中忧未释眉间蹙维扬尚阻饥秋来涨淮渎风冷棚居民几多向隅哭虽覃赈济恩岂能遍茕独小稔何足侈缅懐增怍恧读薛文清读书録孔孟既云没邪説浸昌炽祖龙焚阬之吾道益失坠汉唐千载间孰为传道器宋氏正学明乃能辟邪诐周程与张朱前后绪相継卓哉薛文清为学知取弃独宗五子语可谓得大意兹读读书録聿见平生志自云心所开取以相札记如香象度河歩歩皆实地澹泊味有余中庸行多愧所钦道圣贤文章乃余事春日泛卧游书室闲云缕逺空新水涨中沚几余弄桂舟盎然风物美书室何必室汲古探幽㫖时或眺西山卧游足万里鱼知春欲跳鸥为人惊起青青栁罥丝嫣嫣桃孕蕋篷牕踈宻櫺倐忽移电晷古人惜分隂固知良有以移花脉土滋春膏嘉种无不宜偶因省耕暇移花课花师园卉日以伙位置殊参差或芳隠岩下或丑露阿垂或以兰蕙质荆棘乃蔽之隠者出诸薮蔽者植之逵丛生丑露条斤斧稍剪治遵彼除莠训讵为伤仁慈湏臾各得所而吾心乃怡霏霏甘雨沾澹澹和风披不枉大造恩对之有所思所思知花易人兮岂易知玉巵謡如脂白玉巵既琢复磨之成器擅工巧恢恢圆中规岂以盛醇醪眠花醉月飞拟以荐明水玩䙝非所宜更笑博古家空尔什袭为永惟无当戒三复实我师风园林当首夏暖风日日吹拂云似席巻飘絮如雪飞繁蕋将辞条摧残胡疾为对之惄焉愁不为惜芳菲年来春雨艰多赋云汉诗去冬三白佳膏润被郊畿满拟二麦丰慰我三农饥亢旱虽未形待泽正此时先忧理则然后乐非所期隂酿泽云布空收威风返壑氛氲暗林峦黯淡静帘箔丰隆驰素驭金乌稍歛爚伫待灵雨零普苏甫田涸忆昨三白积满拟有秋乐春杪缺甘霖入夏骄阳熇纵迟五日期望润心如灼覧古企休征㤗阶调六幕连年忧旱涝信矣余徳薄彷徨立阶除翘首天衣脚晴闲云归逺峰髙空浄如洗亭臯清且淑纱牖玲珑启忧心此稍释暂覧风物美青青带润针馥馥含香蕊平林泛轻籁别渚涨新水湖山弄霁光霭霭吟望里念予经旬愁兹喜良有以犹虑泽未普天恩讵宜恃吾民衣食谋巨任将谁委以此数年来乐日堪屈指披图钦古哲兢兢惜寸晷况昧康乂术遑敢懈敬止永言励此心陟降监厥士初游香山作西山卫帝都胜蹟由来乆兰若何纷伙永安斯为首我来揽景概正值新晴后朏明发御园蚤食至巖口为境清且幽苔磴篆蝌蚪逺睇见窣堵近却蔽林薮寻径乃得入疑有山灵守豁然壶天开佳趣无不有挂一恐漏百为缩裁诗手林扃引清籁巉岏抱复陡到山息俗念穷探絶尘垢皈依礼法王如闻狮子吼旋启来青轩天藻瞻颜栁俯望畅心神碧浪翻千畆稍憇栖云楼岚烟羃纱牖但闻琴筑声泠泠滴阶右桃源与北山视此应觉丑徘徊不忍去耽静亦物诱驾言返勤政治理商臧否从无香山诗非是相辜负骋游吾未遑兹来亦其偶读书时雨既霑足园林清且幽麦畦含润佳药栏生香稠三农均豫悦而我稍觧愁觧愁夫何为惜此寸隂遒檐楹垂珠箔枕簟凉如秋揷架富图书义藴供探搜汲古仰前哲孜孜不肯休矧予乃下学安敢弛厥修文武道在人徳行速置邮斯民三代民胡日趋佻偷欲期教化行先裕衣食谋展转成寝薪嵗月不我留把巻发深省惧贻空言羞西海泛舟因至玉泉山轻云鳞碧空荡暄朝爽凑湖山静且嘉草木含芳秀小舠泛西海西峰如在囿招提隠岩阿金彩树间透沿流试寻探玉泉宛相就是时新雨后活活涌银熘拖为绮縠纹激作珠玉潄犹疑天上云飞自石边窦山鸟何间关林隂亦浓茂郊圻一骋望緑畴如错绣忧旱心稍释此焉遣清昼御门日方与大学士等虑及山东河南尚未得雨而山东报得雨之奏适至喜而有作忝继百王后俯临三代民民天实予责讵以逺近分所期赤㝢内比户利耕耘耕九而余三庶免沟壑沦幅员既以广大造安能均泽国正思旸山田犹望云诚哉天地大不能无憾人缅想畿辅间待㴻当杪春旱暵虽未形忧心已如熏旋得尺泽甘觧予愁绪纷麦秋转可望良苖争懐新爽气来轩除几席清无尘岂其慰目前忘彼齐与陈东郊需一犁午夜萦懐频惟兹共时亮二三休休臣负扆咨绸缪肯惜司农缗忽接方伯章降康知自旻泰山雨崇朝汶泗波粼粼乃知得禾书志喜良有因谁无望蜀念展转生戚欣尚虑鹑火墟此日膏有屯射燕角劲而柔楚棘直且长值此万几暇学彼六艺良风日散清淑佳䕃含㣲凉虎贲三千人抡材尽鹰扬鹿正依法设繁弱亦已张观徳诚在此为仁良可方伊余有㑹心图治思兴唐文皇譬脉理慄慄懐几康三复凛载舟数载徒望洋捕鳢鰋有懐鳢鰋之名见于小雅鱼丽鳢即俗所谓黑鱼鰋即鲇鱼盖鳞属中最贱且恶之种而捕之则甚难触目兴懐亦有所託云濬沼植菱芡围以陂与塘澄流深且濶鳞属恣潜藏在渊日以乆美恶类繁昌一朝事搜捕欲去其莠稂惟此鳢鰋种如彼兽中狼君子所不食太液安可容况食其比伦鲤鲫胥被戕独恨顽恶流偏足趋避方纲罶既难获竿丝亦弗上有人谓余言鱼居水中央截源涸其波彼丑安逃亡依䇿试为之重施隄与防鳢鰋伏污泥所陈鲨鲢鲂是谓思去恶反为善类殃世事有如此对之增慨慷热昔余究元理心地足清凉朱明任歊蒸一室如禅房兹余厪民瘼视民恒如伤时维暑雨候怨咨岂能忘炎气当亭午盾日方炽昌念彼壠畆间曝背正耘秧茅檐蚕事急经纬忙呉娘藴隆非所惮勤劬实可臧岂无九重居广厦帘垂湘氷盘与雪簟㶑灎翻寒光展转苦烦热心在黔黎旁日夕思其艰憷惕不敢康安能物外游逍遥学䝉荘夏日游香山二首逭暑思清凉暂憇招提境茂隂连穷冈廻风来复岭松篁何潇洒石泉弄澄冷妙髙真妙髙几席幽且静窻前老虬枝童童盘碧影尘念既云歇禅心亦以屏适然何依着付与闲云领重基占佳胜一覧富万概雨后朝爽凑谽谺新染黛髙楼俯碧川烟云呈变态檐树緑婆娑砌花红𤨏碎游心竹素园匪慕湏弥芥支公价诚论白傅山今卖懐柔县行宫对月当秋玉轮皎况将临望夕髙空无纎云银河写修白而我因上陵王路此于役行宫隣古县晚景归吟摭辕门息葆吹兰锜倚画㦸爱此清宵佳对彼凉蟾碧苍松韵金籁徘徊泛瑶席秋英何盈盈啼螀纷唧唧泬寥良足欣襟懐増畅适谁复寻前题俯仰论今昔临白河宻云古雄郡山川何壮哉白河襟其右圆流多洑洄野花夹岸红中泓镜影开是时秋涨过波声犹喧豗岂能驾虹桥临渡且徘徊因知投鞭言侈志祸之媒骈舟作舆梁横陈榆栁材力作尔毋亟非为游观来观荷我从御园来荷花半彫残此地乃关外荷花正新鲜离宫憇征辔镜浦逥游船䴔䴖时出没逺峰入清澜香籁拂我旁霞锦辉我前俯朶如欲诉倾珠学涕汍仰花似开靥对客呈笑颜朔塞多严风花事应早䦨是荷婀娜姿讵能全其天或云惜芳菲留与诗人观或云开较迟夏仲方田田晚荣亦晚枯至理然乎然闻近京一带得雨喜而有作行旅虑乆霖䟦渉沾涂泥南畆种麦人方望秋雨滋自我始于役二旬已有竒未遭滂沱苦率遇晴霁宜岂不利辎重中心有所思思彼壠畆间来牟正其时亢旸土脉干耰锄将安施忽覧封章奏膏泽自天垂四郊一犁雨雨公还及私良农既不悞塞路仍如兹雨旸各适可孰非大造贻悬悬差已慰芄芄犹可期回銮歴緑畴应有喜农诗夜雨塞山能作云峰头几缕布有渰始萋萋如丝肖霏雾数日苦尘壒喜此甘膏澍湿润忽被野延绵乃入暮牧马声渐息啼蛩乍如诉欹枕聼淅沥旷懐良可赋丙夜漏㸃阑㣲见星河露明朝发征鞍清切秋烟路对月思唐太宗辽城望月事即用其韵陇得复望蜀徴去尚存碣谁能效舜阶缤纷干羽缀今月犹古月千秋何盈缺壮志想当年萋萋烟草结情因寥宇寄光向踈林灭冬夜闲吟良夜渐添长斗杓亦旋北旌门笳吹奏大野人声息归辔辞藩阳乘舆指京国氊庐坐闲窻可爱新月色差无尘念萦㣲觉轻寒逼关山廵閲多歴歴皆堪忆扬鸾和铃中玉律忽已易悠悠今古人趁此驹过隙百年讵云乆寸隂实可惜际兹清宵佳况对寒蟾碧金鸭已结篆银檠半折堲却似去冬夜梅香递宣席所志嗟无成所学曾何得惟余此初心时时自兢惕再题澄海楼壁我有一勺水泻为东沧溟无今亦无古不减亦不盈腊雪难为白秋旻差共青百川归茹纳习坎惟心亨却笑祖龙痴鞭石求蓬瀛谁能望天倪与汝共濯清见耕者扬鸾鸣和铃芳郊经迤逦是时春将仲盎然风物美脉土既已滋于焉农举趾乌犍耕晓烟桔橰转新水携筐播嘉种曰穈芑秬秠徂畛侯主伯课业惟孙子有来思媚妇饷之用二簋停舆一问之所言良有以赋性质且芚难为韦带士况彼劳青灯岂易拾金紫欲为工贾流近利吾所耻所以四民中惟农良莫比土物诚可爱世世恒守此当春南畆苏修我耒与耜惟祈雨旸若仓箱还可拟御园亲耕皇考时屡行之当春举趾兹惟其时率循旧章并劝良农触景兴懐㸃笔成什姬周肇豳岐所勤惟穑事爱土物心臧八百基由是言考三代旋开国非一致岂无仁民君务农姑且置我朝得天下马上搴旗帜创武守以文耕稼尤留意皇祖绘为圗种获编次第皇考耕耤田嵗嵗禾双穂谓是御园中朝暮便亲视况匪司农掌毋庸甸人治近验雨旸时遥为仓廪备小子承遗教深惧徳弗嗣民天念在兹敢懈肯播志时云暮春初修我耒与耜谷种备青箱服犁曰黄牸既耕亦既种时雨仰天赐讵止劝良农子弟示勿替心逺阁作春谷未播种秋麦才抽颕食乃民命关吾宜为祈请明神靡不宗况兹妥灵境何湏玉帛陈一𠂻万营屏未瞻肤寸合转觉吹万勐信矣诚未孚惄如忧益炳稍憇心逺阁遥望东南顷题句忆旧年緑云正井井春懐诗漾澨南入江岂复西为汉朱轮坠桑榆讵返东而旦四时均易逝三春更难绊九十忽云过青韶亦已晏落英红贴波轻棉白堆案关闗南来莺遥遥北去雁萋萋草茸砌隂隂树隠岸怦然意靡寕遑乐清闲宴繄我非伤春所虑壠畆畔枯壌乆待泽终风日益扇播种惟兹时过候饥将臶何辜兮吾民凉徳增腼靣那无补苴䇿济少而漏半披衣立宵宇明星方烂烂繁虑赓长吟聊用摅三叹进宫见路旁麦苗待泽孔亟秋禾尚未布种惄焉有忧赋以自咎闻人亦有言甲子鲜丰嵗彼媕婀者流复举史所记云尧汤水旱匪为圣徳累此论信然乎试思君所司周官设三公尚有燮理寄矧子实元首休咎徴所致寰宇虽恢扩遐迩均在意耕九未余三安得称有备我自去冬半颙望三白瑞亦知时尚遥念念频萦系侵寻春徂夏益觉秋难置凭舆歴枯壌终风动氛翳麦苖将萎黄谷种迟布地此责竟谁诿此灾皆予戾忸怩对百工不啻陈六事短什用自咎讼语无伦次汤泉荷花暖熘饶地灵胜似逺公社芙蕖绽清和不待朱明夏女夷有私铸相争木奴冶裛风散芳馨照日含娇姹却譲别浦荷盈盈秋露㵼早盛亦速零寄语附炎者诣香山祷雨叠旧作初逰香山诗韵客嵗歴招提相隔倐已乆赤帝司南方清和斯夏首来牟秋已歉布谷时恐后惟民命系兹恃以餬其口蜥蝪竟难致空复验蝌蚪我闲神所妥率在深林薮是地有灵潭母乃苍龙守但祈溥膏泽屈礼吾何有播之未栖田耘之安容手歩祷攀烟萝遑计磴道陡霑衣汗已淋举袂风飏垢飞亷下元㝠轰砉雷应吼大士慈悲心甘露洒杨栁湏㬰遍九垓枯藁苏东畆旋憇来青轩为启来青牖昨夏喜农时草书悬壁右对之自忸怩不待他人丑见理既未确触物皆成诱返已试品评臧少而多否率此致咎征讵是明神负敢期雨必零尚㑹云相偶秋夜泛湖赋唐文皇爽气澄兰沼之句得诗五首依韵为次徂云净碧天金飔荡轻爽入夕几务闲玩此虚明象棠舟稳如屋鑑浦平于掌赋诗思其人髙山予所仰琴书乐有余天水涵无既咽露蛩语饶横霜鴈声未四时皆有月独以秋为贵歴歴翠锦堤递递芬陀气镜里坐空澄𣺌然思与凝朅来青雀舫爱此玉壶氷衣袂皆无滓胸懐亦絶胜逢瀛原不逺咫尺有人登遥疑霞有脚却过蓼花滩蝉韵将辞栁荷香尚赛兰晚山归静寄秋月本澄观稍适清闲宴匪寻长夜欢譲月云归岫报秋波澈沼将圆未满规歴汉常移秒此夕夫如何万里明未了姮娥忆贞观不改天心皎七月二十八日恭奉皇太后进宫路旁禾黍与与入覧欣此西成稍纾望嵗赋诗志喜亦歌其事也食人食于人事殊心则同较课雨与晴均此望嵗功忆我春夏交云汉歌藴隆殷忧厪慈寕歩祷诚乃通东阡霑霡霡南畆纾虫虫起枯而苏藁额手感彼穹朝穟饱玉露午颗摇金风髙原与下隰一例皆芃芃有秋竟可企非余忖度中奉侍大安舆欣覧䆉稏丛一笑慈颜豫信可慰予𠂻赋诗志农要匪为夸年丰南红门池上咏昔来池上游春日方载阳今来池上游蒹葭已苍苍逝者诚如斯因悟徃未尝吹波鲤鱼风垂垂蓼影长渔歌起烟外鸥波㶑河梁清浊谁致然有懐彼沧浪盆菊涂龟寕曵尾不慕藏廊庙山木寕栖崖青黄非所好黄华隐逸材倜傥寡同调卉谱偶传名艺苑谁能貌花师鲜法眼视比春葩耀杯水引滋溉圆盆作幽隩枝干受束缚犹诩人工妙杞栁为桮桊戕贼岂伊乐绳墨厥天然俯仰任其诏垂头绽冷芳恐被柴桑笑剪翅来孤鹤引吭一相弔顺义县行宫作将为田盘行趂此秋成闲旌麾歴冀野轮蹄背汤泉朝暾散晏温入我舆帷暄涂霜带冷白坂花垂紫殷枯树雀飞飞广陌兎爰爰刍棚隠茅落罢喘牛髙眠囷鹿户有积室家幸茍完所见扶鸠翁尚鲜怨祁寒由来嵗功成降康端自天行宫建胜地树石诚有年葺新成此日止顿因路便匪夸栋有芝讵必池茁莲记我书室名是处欣随安明牕受暖曦市语隔烦喧染翰藻思抒习静道心存惬适以为佳奚必居深山皇清文颕巻首二十卷首二十一钦定四库全书皇清文颕巻首二十一御制诗七言古诗铜鼓歌雍正庚戌秋九月广西抚臣金鉷进铜鼓一云民间垦田所得名诸葛鼓相传诸葛亮以鼓镇蛮云因歌以纪之赤帝失御火不燔冠以苴履翻坤干靖王后裔英且贤慨然奋义振中原南阳之薮卧龙蟠下车三顾意何䖍龙飞云路见在田君臣相得鱼水欢东使呉会骋辨言八十万衆成灰烟西入益州奠本根鼎足峙立固且完永安宫里龙髯攀调和宫府整而闲命师南指定獞顽七擒七纵服诸蛮铸铜成鼓永镇旃风雨侵蚀年复年数易时代陵谷迁下巢蚯蚓隣黄泉照临无复资魄渊濡润还沾雨露偏崇鼎贯鼎増斓斑独于厚地全其天由来竒物终播宣一朝光气腾荒阡施厥畚锸瓦砾翻有声鞺非丝絃宛然铜鼓形不刓洗剔苔藓光泽鲜惊看老幼何喧阗大吏表进九重前为陈檀案撤包氊聚观羣下充庭轩试加击伐声啍啍大鹏抟风长鲸喷上有四蛤狰狞蹲旁有双耳绶色緼龟纹虬篆隐隐存覆之黄缣加束纯方今舜目辟四门两间并献贞符繁不夸宝鼎出河汾讵数劔气沖斗躔我闻置鼓召谏臣访察民隐牧元元此应其兆无乃然坐见谠议日联翩镛钟大叩张宫悬读司马温公谏院题名记丰碑耸立髙寻尺银钩铁画生光泽累累若若同时荣莫混贤姦一片石天风凛烈护刚坚表列生平胜竹帛他年元祜钩党臣义形石工传安民岂知后世翻宝爱几与谏院题名邻君不见山可砺兮河可带桑田沧海还相代此名一留不复败自鸣钟扶桑日出海门红大秦西洋飏景风悬橦度索底贡同于皇声教敷天通梯航山海来朝宗厥献竒物自鸣钟铜轮铁絃凡几重机轴循环运其中应时滴响声舂容挈壶无所施其功精巧絶伦疑鬼工倕班流汗难追踪异哉兹物无始终週歴昼夜春与冬悬置几上胜金镛晚报日昳晓嵎东我闻宝贤宝物虽不同咸宾亦足效球共考时定律佐三农此钟之利贻无穷题宋宣和清明上河图用骆宾王帝京篇韵大禹敷水土导河过龙门漭泱万里间卓为羣渎尊流经积石走凾谷东过洛汭绕甸服土中自古称洛都襟带山河雄地轴维昔宣和全盛时寒食初过一百六澹烟轻雨清明天踏青嵗嵗侈华屋华屋朱楼金阙隈千门万户天邉开飞花香满宜春苑称觞献寿柏梁台佩响千官入山唿万乘来簪裾艶文藻云汉俨昭回梯航万里至辐辏日中市绮縠扬衯裶连袂如云起桞隂暗沙堤花光明御水宝盖蔡京车高牙童贯里中枢甲第起崇墉相国髙堂列鼓钟道君礼乐三千盛孱国山川百二重春入上林迎旭日云开水殿跃飞龙龙楼凤阁相辉映山城鼔吹春逰盛春逰处处多贵臣青骢駉駉车辚辚明月楼中邀上客紫薇花下宴嘉宾满堂珠履珍羞错从容欵曲金兰亲斜阳返照天欲暮汴水桥邉车马度桥边街市何喧阗万货千商夹道路路旁桃李纷芳菲逰人杂沓白马肥朝催玉勒花间去暮拂金鞭栁岸归颇厌锦绣服新裁白纻衣剧孟风未峻郭解力犹㣲平生但言凭义气舍身许友未觉非郊畿霭霭带晴云稻田桑圃望中分村墟景象多幽趣㸃缀蚩蚩忘帝勲妇子嬉无节长幼略无文常乐昇平烽火息霸陵闲却故将军栁堤逰客舣船待一櫂轻移山势改嫣红粉白夹岸娇兰桡画舫中流在中流竞渡各纷驰渡口鱼矶叠石为更有一川风景别身在蓬莱自不知蓬莱宫殿何繁华瑶岛琼台入坐赊仙人炉炼长生药羽客丹成九转砂灵素作安期遗我枣如瓜驱山走海丹青变笔底烟云纸上见神思妙艺出清新偶然展轴惊万人巧赡夺天工结搆含精气逺过顾虎头不数陆仙尉仇子此巻何为哉燕雀嬉嬉畵里来驱邻自召强邻侮繁华侈泰祸之媒牛车俛首受縳去冰天雪窖嗟徘徊即今歌舞地花发为谁开空留遗迹在凭弔费诗才德夀寺古鼎歌龙宫巍巍紫气轩辉耀榱甍焕崇垣寺名德寿菴罗园刹竿髙挂珊瑚旛停鞭卸辔山门前一滴欲寻曹溪源东瞻紫雾明朝暾清凉顿觉隔尘喧香浮宝殿谒世尊兀然古鼎吐云烟何人镕冶工雕镌金翠斑斓歴嵗年上文雷回下云纭狰狞状类狮子蹲籀书斯篆迹难分世次那辨癸与辛蝌蚪盘屈蛟龙奔周彞虞敦恍犹存葆精凝润疑琼璠寒光欲流不可扪日月照射轮朝昬洗濯全资雨露恩在昔盛事传横汾此鼎神异迈等伦我欲负之千蹄犍移向帝阙镇厚坤充以大武佐鱼豚万斤木火为之燔有实大亨养圣贤望雪行今年三冬未见雪同云苦被风吹撤夜观望舒如镜明晓看翔阳似冰洁秋麦全资冬雪培遥识农家望嵗切我闻三白兆丰年望霰先集心如结上帝穹窿坐玉京青女滕六分行列如何不一驾云车试剪飞琼喷玉屑飘飘洒洒顷刻间利我三农都喜悦春蔬春融地气如膏滑一畦烟甲随雷发檐前小鸟唤春眠裛露擕篮勤采掇早韭初菘纷列盘清芬细嚼冰齿寒淡泊有味取次领旦晚为尔还加餐君不见一食千金丞相府犹说区区难下箸雨前茶谷雨前春雷后色染鵞黄新上栁携笼男妇谿山走争试采茶三昧手日烘山腰暖碧云枪旗半吐摇酣春卖与商人博衣食徒劳曽未沾其唇伊予品泉逸兴赊啜罢还忆贫民家新丝新谷都已卖即今又卖新芽茶有鸟二十章孔子教小子曰诗可以兴又曰多识于鸟兽草木之名鸟兽草木中触我性情有兴机焉若徒追琢字句强裁声韵乌可与言诗哉唐元㣲之作有鸟二十章备载鸱鸮老乌诸恶鸟之可憎虽疾世之愤辞然不失三百诗人之㫖予读而慕之倣其体亦成二十章所咏者皆凤凰鹓鹭诸名禽微之以刺而示戒予以美而示劝其有助于性情一也至于风格之髙锤鍊之雅予固未能及古人观者取其意而略其辞焉有鸟有鸟百鸟王雄为鳯兮雌为凰朝栖崑圃饮玉露夕宿蓬岛餐琳瑯九苞六德耀文明恢恢天宇恣翺翔厥惟圣人修至德来巢阿阁呈嘉祥蔼蔼吉士驰王路千秋万载邦家光有鸟有鸟名朱鹭波静昆明常顾歩汉鼓曾标乐府声周舞亦载诗人赋振振有序羽翮联和鸣未许杂孤鹜玉笋班中识尔名由来博得人人慕有鸟有鸟双鸳鸯接翼交颈游方塘共宿兰沼何容与同飞镜浦相廻翔若有人兮翠袖裳思夫君兮天一方春朝歩兮春池旁覩佳禽兮增慨慷有鸟有鸟在水浒飞鸣行摇如相语如相语相急难相急难兮食不安逺罗网兮泛清澜啄芦头兮心共闲君不见悌有鹡鸰孝有乌人禀秀灵如不如有鸟有鸟声缗蛮迁乔求友出谷间楚楚金衣绿隂里谐鸣玉管呌春䦨髙斋日午帘幙悄侧耳徐听音未了生平不少素心人关山迢递予怀𣺌有鸟有鸟曰灵鹊羽族本天似先觉但不告忧惟告乐惠廸则吉宜忖度凭兹作喜易舛错鸟智人愚非见谑有鸟有鸟名布谷髙唤枝头村桞绿村老闻声急荷锄趁时耕作还相朂东隣西舍催耕遍喉吻苦干饮水曲不似笼中双畵眉巧言但博主人肉有鸟有鸟枝上啼啼声风送到深闺声声催织当春日织女听罢颦双眉饱蚕方作茧那易成新丝新丝还要卖匹帛安可期我愿拖绫曵锦者常念茆檐忍冻时有鸟有鸟如轻舟毛衣皓洁名沙鸥稳宿洞庭秋夜月闲泛潇湘烟水流将雏命侣颇自得对尔还似逍遥逰有鸟有鸟名鸿鴈秋去春来期不变成羣饮宿向沙洲芦苇萧骚波㶑灔古人重尔信义敦嘉礼亲迎用致奠如何世人转不如糟糠富贵分欣厌有鸟有鸟雉将雏雏儿声澁学母唿壠上风揺麦浪緑引雏拾虫却相逐大堤年少挟金丸见雉此意不肯弹弹雉雏儿谁为哺弹雏却怜雉心寒収弓掷丸不复㸔有鸟有鸟慈乌鸦飞集庭树声哑哑声哑哑引其雏羽毛翩翩尾毕逋尾毕逋雏亦长乌老更借其雏飬母为慈兮子为孝禽鸟亦识人之道有鸟有鸟清秋隼独韵金风利爪吻劲气狰狞似骏骢眼疾身轻双翅敏晴臯一下万山青狐兎燕雀藏伏尽有鸟有鸟名黄鹄轩轩霞举超凡俗矫翮翩跹来玉京却向太液池邉浴随仙去后空余楼入琹弹罢犹思曲㝠㝠灏气恣翺翔引我欲穷千里目有鸟有鸟云锦文巴山灵禽夙所闻的的彩色映日丽煌煌绘羽翻风新竒姿藻燿欺凡鸟雕笼饮啄为君老却胜埘头村鸡鸣瘦立风霜报天晓有鸟有鸟呈符瑞援毫作歌纪其事伊昔明皇即位初贝州飞蝗害苗穗乃有白鸟凡数千一一喙啄蝗尽毙当时姚宋作相公调和变理称郅治开元天宝易治乱玉妃擅宠昭阳殿禄山食人如食禾嗟此蝗兮可若何安得白鸟大如盖食此蝗兮安内外有鸟有鸟志不移啣石塡海无已时海却何时满石亦何时断但见羽毛秃兀爪喙疲咄哉汝鸟尚有志人而无志鸟所嗤有鸟有鸟双白鷴清秋玉立菰蒲滩踏波缓舞藻文动澄流照影翩珊珊性情髙洁如其色自首至尾无㸃黒俗眼欲㸔㸔不得有鸟有鸟金翠斑厥名孔雀产巴山产巴山来帝里屏张藻耀文明起羽仪为国献嘉祥不甘戢翼巖阿里有鸟有鸟云间鹤万年枝上欣所託劲羽梳风意态孤清声韵月响深壑常伴仙家丹鼎烟不虑虞人施矰缴有时洒翮一髙飞迢迢天路翔寥廓观刈麦麦苗入夏结穗黄东壠西壠硕且长老农此日走田忙腰镰遍割乐岁穰笑看黄云各成片密茎随手行行乱肩挑背负晒檐头饘粥有余他不羡唿儿莫逐飞来雀令渠亦识收成乐拟杜工部洗兵马行长云不隐关山月沙漠龙堆多戍卒壮士横戈古战场将军饮马长城窟长城水寒马不嘶刀环入梦多归思少妇楼头咽横笛一声秋韵临秋吹吹笛声髙复声下惊起匡牀髙卧者侧身吟望兴咨嗟向天长歌洗兵马谓天盖高听自卑电光倐忽雷车驰云师雨伯扬青旗阴昆水族功并施盆倾瓶注遐迩滋洗尽尘氛永息师男归其家妇育儿九州安堵乐雍熙壮士勇力亦奚为欲挽天河安用之夜卧听雨忆平郡王朱明届候天方永如烘暑气焦尘境座间挥扇手欲疲林下乘风吹不冷今朝一雨洗烦嚣入夜蒙蒙万縁静杨桞阴中罢暮蝉梧桐枝上收清影时有匡牀髙卧人一杯芳润浇苦茗夜凉霜簟好安眠芭蕉响滴残梦醒醒后悠悠动逺思思在龙堆连雪岭如心居士在军营年来王事劳驰骋即此清凉夜雨秋行帐残灯悬耿耿天心仁爱当偃师坐看絶塞狼烟靖百万健儿归故乡净洗兵戈只俄顷犹忆去年烟雨中緑簔共泛沧波艇清宵蝶梦亦偶然人生何必叹浮梗借有好风吹送诗知君应在三秋领丰碑行夕阳返照辉道周驱车古路西风秋路旁丰碑何其稠森森插笏盘龙虬谁能细考姓氏留但闻土民说所由明代貂珰威福擅司礼还兼御马圈秉笔曽标封事题内操更敎昆明战没后养子不扫坟羣埋此地多无算当时威燄剧熏人只今草掩流萤乱我闻此语识兴亡秦汉唐宋皆殷监私暱何曽念履霜窃权顿令愁飞霰勒石犹夸爵里高千年青史谁能逃辛勤汗马创业劳大半抛掷由若曹见桃树下栽松感而有作园中种树羣芳滋㡬年荣长纷葳蕤或列山侧或傍池同蒙雨露争参差阿谁位置失其宜山桃下植青松枝蜿蜒未放拏空竒甘爲蓊蔽嗟何辞春日抽条緑叶披势高独占阳和私葱茏待到嵗寒迟吁哉已过煦妪时我欲借问塲圃师种植颠倒意何为青松磊落龙鳯仪山桃弱质人所嗤胡居松上茂荫垂因循坐令虬枝萎自古抡才还若兹坐对感慨抒幽思安得槖驼妙手移或弃山桃付芟夷良材俾沐三春曦他年梁栋诚堪期同五弟月夜舟归湖波㶑灔当秋澄一轮寒浸秋月明上下清光星斗灿轻舠打桨中流行万籁閴寂天在水芦苇㸃㸃飞流萤长空泬寥堪妙会鴈行拈韵欣同赓诗成泊岸松忩卧还听沿阶蟋蟀鸣秋浦泛舟西风拂水烟波緑櫂过寒溪三四曲采采蒹葭飐白花临流惊起双鸥浴双鸥忽入芰荷丛可怜寂寞余残红锦帆畵舫披薰风犹忆竞渡夸天中转眼秋湖明似镜云山倒影澄波静岸桞寥萧咽晚蝉舣舟月挂孤篷正法海寺题壁百年兰若云封户山僧静坐絶徃还我来杖策寻幽胜啾啾山鸟鸣空山欲落未落枫叶赤乍断乍续秋云闲烟萝石径归路杳孤月已上临禅关题秋山行旅图疎林叶落羊肠绕凄凉旅况燕山道马蹄踏月人影斜炊烟未散霜花晓世人名利纷劳劳空敎惊起栖枝鸟题王谔丰年农庆图金飔萧萧枫叶落髙空爽气横寥廓如云多稼渐登塲欢腾西墅连东郭白鵞下水乌犍闲池田波静流潺湲秋原穗杂黄紫乍似春回万井间刳豚烹鱼为翁寿新粱炊饭香喷口三时拮据岂徒劳共喜西成获大有弱妇房中自理机砌蛩唧喞催寒闺可知衣食生民切辛苦终年无已时初夏日闻莺雨余新緑林初锁风传睍睆声声可临流度陌弄晴晖桞丝花片纷婀娜何处伤春不忍听谁人求友最关情双柑斗酒两无頼繁丝孤竹空复鸣参差流韵纱窻绿金猊半炧兰烟馥想见茆檐力穑人当作村头唿布谷瀛台木变石歌傚李长吉体大山穹谷崇且盘山头鹤驻曽栖仙岑峦岖峿扶孱颜金堂玉室相钩连云兴霞蔚吐紫烟含囊灵瑞如陶甄灵林㝠㝠冠其巅其幽丛杂多桂兰是为天宇宅天男乃有异木鎭厚坤蚖菕杜松非其伦蔽亏天日无朝昏为舟十数皆其孙匠石却顾持斧奔水龙喷泉沃厥根啼蛄弔月星漏㾗干云负霜枝曲巻灵鸧振翅毛羽鲜老桂漫夸呉质眠白榆空足沈卽钱栉栉银云车盖翩挂以双丸绕魄渊寿比散术已有年女夷不敢司厥权付之圆盖全其天枝离幻作秦女焉会观木石兹同坛为发为身一体全亭亭杰竖无比肩暖春生玉疑蓝田磷磷烂烂出五源女娲炼石兹尚存傍林插巖絶攀援竒礓讵妨山熘穿五丁不可夺其坚端州石工安足论移来曽受海神鞭五车能上束马牵都下倾城咸厌观方壶蓬岛资盘桓辞山不恋山木繁琼台璇室何丸丸罘罳风呌露掌寒汉唐池馆今依然为薪非火悟火传蓼花红蓼花红芦花白绯桃雪棃无颜色草木芳荣各有时韶华一去不复追君不见大禹惜隂争一寸吁嗟老大将何为关山月关山月秋倍明塞枫碛草凉飔生皎皎悬空漠海白沙蛩霜鴈寒声并关山月今异昔烽烟久靖田畴辟不似当年戍卒忆家乡亦或战塲覆没孤魂魄关山月昔异今即今秋蒐乗兴惟闲吟前车堪作后车鉴持盈保泰惕予心热朱明迟度丹霄上万籁无声静棼响暑气生侵玳瑁牀凉飔不到文罗幌砌裂苔纹破篆㾗戸饶梅润湿柱磉生憎蝉嘒聒耳烦况复鸠鸣悬念想岂无沈李与浮𤓰园林坐启层轩敞念彼公田待泽久耕犁未举将生莽笠底老农畏赫曦冰壶那忍独延爽吁嗟又复夏云半宵瞻云汉徒首仰侧闻上苍心好生解泽讵久迟长养扶桑涌现火轮红夜以继日劳怅怏锦样三春忽忽过炎炎永昼薰风盪何能习静学禅师丈室安心息纷攘望法海寺雨后西山翠如洗岚光浮座秀尺咫似闻钟磬林外鸣常有云烟峯半起就中法海古精蓝曾逰记得禅关美风戞松筠纷竽笙霜酣槲桕垂红紫旋开寳殿锁琅珰法王狮座䖍瞻礼偶然游戏探曹溪山僧为我参一指今朝望里试重寻昔犹非昔今岂是眺逺阁中一览时由来不隔彼与此耘田者老农炙背耘田苗汗湿田土如流膏广庭挥扇犹嫌暑彼何为兮独不苦独不苦兮无奈何未见应比见者多农兮农兮良苦辛慙媿身为玉食人神仙引骑龙晓赴三清朝翺翔紫府偕佺乔东逰海上唤太眞重舞霓裳按六么黄鹤赤鸾栖瑶圃神之君兮翩来下一声长啸万窍风㡬回洒涕三秋雨俯视齐州十三㸃沧桑屡变増吁惑壶中日月不堂堂洞口春光亦冉冉瑶为堦兮金为室中有至人不可识若把贪嗔痴念求秦皇汉武求应得阊阖篇詄荡天门黄道开层城十二光回回祥风吹扇旭影来两两列宿排三台五云耀彩春徘徊迎薰豁达彻九垓予心如是思深哉无所隐蔽宇量恢出入登进惟贤才题郭河阳雪山行旅圗天娥快剪剪薄纨琼华一夜缬万峦临风玉树枝簇攒大地变作银界观冻崃千尺白龙蟠溅壁大小皆珠丸㟏岈截嶪那可攀剰有羊膓路屈盘谁欤马背凌兢寒羸仆皲瘃犹堪怜溪桥滑刺手足挛冷风吹揭垫角冠名利子也何足叹谷廻路转茅屋连茅屋有客疑袁安披巻笑傲忘朝餐严威栗烈不可千河阳此法摹范寛当前劳逸凭君看秋夕南红门行宫对月去嵗龙沙试秋狝关山月色闲吟遣今宵桂魄还分明离宫照我无限情谁知几缺复几圆暗换今年与去年去年月即今年月何必视昔空怅然白露瀼瀼衣袂冷倚楹相对忘怀永凿冰放舟春入湖心冰力弱东风料峭何曾着镜掩鸾光黯欲迷璧剖羊脂分来薄碌碌冰牀声已收中流迟放飞凫舟零澌碎冻不可乱亭台寂寞榜人愁齐趁午晴唿什侣曲钩利㦸长柄杵截方裁角片片莹撑来仍向冰中贮忽疑银浦泛琼珂锦帆飞过太液波不比凌人载周礼还如汉使穷天河凿冰已过二之日匪纳謻门典何出朝寒仍复结琉璃侵晨工作冲严慄吁嗟黄头効勤良可叹瘃手皲足不忍看自今欲戒游观兴瑶编独对心神莹花朝无花之作昨岁花朝花灿烂今年花朝花信慢晓来佳节正春中忽见花旛缀别院瑶华琪树相鲜新嫣红姹紫枝头绚坐令女夷増光辉何湏剪綵陈家媛韶华透漏已如兹髙阁丁丁报银箭莫嗟畹圃少芳菲会看纷纷乱如霰十骏图歌羣空冀北星辉房天闲十二有骊黄赤汗流赭太一况就中最数万吉骦龙颙鳯耸诚昂藏骅骝阚虎威武扬四蹄椀踣腾康庄玉狮子贡自法王超拔蹑景驰晻上花间敲句移银牀俊逸尤让霹雳骧权竒俶傥孰能方龙沙一驰殪千狼是为渥洼产中良雪㸃鵰臂三冬凉狐兔奔避雉雀惶有驈有驈自在名朝骛蜀越夕齐梁徒传鲁牧駉有皇奔霄荏䥫驶异常不湏鞭䇿追星芒赤花鹰来大宛乡磊落独歩骥子英翩翩鸾凤云中翔籋云之駃驯且刚百里底用宿舂粮嗟予无徳御万邦肯学八骏穷八荒懔乎朽驭刻敢忘来宾用志祖泽长金辂玉仗开阖阊田车弗驾坐明堂驱驰乐圃游礼塲六龙时乘受天庆神木行孱颜穹谷羌天宇㝠灵大椿生是所天地精英神鬼辅化为邓林疑夸父燕京剏建明成祖搜索室奉为楹往摭之不中雷霆妬虎狼怒啮蛟噩雨千夫舁走日里许夷山堙壑坏屋庑难依绳尺梓弗取横冈偃卧安厥处閲歴嵗月殊今古径类修蛇围若堵骑人去来蔽弗覩之篆剥蚀虫与䑕谓云神木神其下我闻樗不天斤斧胡遭大斲辞岖峿视之柍桭差犹愈材不材间应见汝雨中焚香泛卧游书室霏霏细雨千丝悬沧波万顷含轻烟沚蒲岸桞濯新緑棠舟偶泛空蒙川浮波野鸥梳湿羽亚堤山卉垂幽娟卧游奚必披图画翛然清絶消万縁宣铜乳炉乌卿炽深深隔火安古钱不湏都梁五木品水沉细炷清芬便细参鼻观涤尘想却忆书室曽忘筌油云忽来天宇暝洒逈如闻飞瀑泉无色声香原即此笑伊兀坐求逃禅素丝行陌桑葚落成枯杈蓬屋咿轧鸣缲车缲丝缕缕长且白为织吴绫与越纱吴绫越纱薄似雾美人中裙裁纻布殷勤熨贴临溪浣惟恐纎尘或沾汚素丝素丝如君子太初之色通表里云胡黄黑任人为墨子悲之良有以观敖汉瀑布水我闻奥区天所秘疑信向半今信然浩浩万里沙漠塞乃有瀑水崇冈悬车尘方苦纷堨壒豁开壶里别有天侵寻峰岫罗嘉树渐润涧谷无埃烟是时仲秋曝晶日忽闻雷声殷前川坐令林峦失轻籁朗吟清眺万虑蠲大者明珠小者玑如倾栲栳投深渊虎狼骇走不敢饮下疑千载苍龙眠巨石横断无土壤粤生美箭竒而坚山叶红绿如错绣无名野卉相新鲜鹳鹄徘徊不忍去鼪鼯时向虬枝穿禹凿龙门未至此胡乃三级限鳙鲢吁嘻泉石诚观止赏咏自我𦍑谁先匡庐香炉无足喻山灵占此永不迁设置飞觞搦管地混沌窍凿应难全射虎行鬰葱万木森亏蔽豁开大泽天无际朝岚忽卷崿峰烟树色山光闘苍翠初来沛里拜桥山便途较猎遵先制鴈行两翼围密合貔旅八旗各标帜太平久经息兵革进退号令习军事日未移时肩已倦他他饶获麋狍类乍见白额出林丛鼻头出火人思刺期门佽飞骤骅骝驱之草浅平川地四围重排雪锋鎗负嵎空忆难回避唐弓夏箭出櫜鞬命中已决耽耽眦讵与汉将思争勇歴艰祖训期无愧耳食书生未目覩横议渉险鲜防备我笑羽林备过多壹发于菟却先毙昭陵石马歌在昔穆王八骏追云霞耄荒忘返天之涯太乙况汉天马来乐府曾闻产渥洼勤劳血汗事何有雌黄徒惹诗人口不如汉文却受千里驹吉行五十符阳九周家岐渭始勤农我朝三韩奋迹实弯弓由来受命虽有异艰难创业多齐踪太宗马上得天下房驷星辉天钖嘏大白小白协安吉至今立仗昭陵贻石马遐思我祖如唐宗陵园庙号先后同汗趋尝传杜甫句阐扬光烈千秋隆六御今年来故里贞观遗迹余荒垒文皇曾亦讨寒盟乘此双龙渡浿水文绥武服为藩屏万年正朔奉永清不似李唐东征悔失计仆碑重建思魏征所过连山塔山皆我太宗文皇帝用武之地而吕翁山则生擒洪承畴处也盖有明末季骤加辽饷至八百余万竭天下之力奉东南一隅未収片甲之用而兵食两诎人民离畔我太祖髙皇帝一举萨尔浒而辽左之业成太宗文皇帝再举吕翁山而关西之势定今因叩谒祖陵亲履其地思经营草昧之艰难爰㳟纪其事以示来许俾念祖宗得天下之不易益励守成之志亦以举其殷鉴明之鹿亡其必有所以失之之故也连山相接塔山峰沟濠壁堑凡几重以守则固以战胜将以勇气吞辽东増募戍卒号百万重臣经略操铁劵朝拜恩命暮缧绁举棋不定曾无算监军意气壮且豪凌驾朝士如儿曹绵山亘海排铁骑谓当唾手成勲劳太宗从容处以暇精兵已伏杏山下金支五色云上蟠明卒望见魂惊怕奔走御侮多英贤投石超距衆闲闲君臣一德功乃建人心既单必格天彼志离兮我志合如枯易摧朽易拉不数唐帝美良川祇今战气犹森飒陆血漂杵海尸浮乘潮雁鹜随波鸥一时破竹十三万伤我十人厮卒俦清流关侧擒皇甫煌煌大业开疆土河山带砺酬勲庸于烁云龙与风虎乃知皇天惟德亲桓桓谟烈告后人从来守成事不易殷鉴应思鹿失秦交则为泰塞则否九重宴安岂宜恃不见吕翁山畔上将降犹设椒浆莫忠鬼闻黄鹂轻棉飞尽池塘清緑阴槛外纷纵横繁丝急竹俱无頼忽闻仓庚三两鸣时至而鸣过则止万物生成各天理偏生分别是人心愁者听愁喜者喜愁兮喜兮两不知叶底关关殊未已霹雳骧歌霹雳骧者超勇亲王额驸策凌所进十骏中之杰出者也服御多年今病垂毙感物伤怀而作是诗天闲十二龙为侣骥不多得闻自古不称其力称其德德力双兼更难覩汝为骥子亶其然久冠骊黄在吾圉北穷鴈塞范驰驱东廵辽海周每膴资汝之力惜汝躯肯教下与驽胎伍腾骧犹具昔年心刍秣顿减瘏其跙耳竹离披目星落向我长鸣不能语呜唿自今秋郊之兽免陀佗惟有弊帷留待汝松花玉石屏歌鬼工磨刀劚山骨女娲乏材补天窟琉璃罘罳失颜色光夺青铜凛毛发不圎而方崒且屼都尉戅直绛侯讷勤思负扆其可忽蟠龙引我闻金陵自昔称龙蟠千秋形胜想像间奕奕瑶光照蓟野蟠龙亦得名兹山江南江北不异地天龙逰戏同归禅狮峰鹫岭讵狮鹫何如九二见在田南阳卧客吾心企敢夸乘六以御天青松行髻山行宫内搆书室数楹青松七株森翠当户留连抚吟兴在徂徕之麓矣冬来万木辞芳华暗抚时序惊逝波有翁矫矫异凡他不与桃李争嫮姱廼今本色露些些㡬楹书室架嵯峨适看虬影当窻纱怒涛谡起青云霞岩枫坂榆禁不譁或侧而立或坐跏竹林贤者一来过比秦大夫犹为多我来徘徊抚且摩汝诚逸民为我罗会心有在理则那皎皎白驹诗人歌皇清文颕巻首二十一卷首二十二钦定四库全书皇清文颕卷首二十二御制诗五言律诗春日雨后海子外行围二首雨后观新桞垂丝带玉珠村村生意足处处早春殊马健方堪骋鹰雏未解唿万家烟火里簔笠快何如绣陌连芳屿韶光十里繁绿深杨桞岸红暗杏花村时雨占年稔新晴爱日睻游观回勒晚残照落柴门东作东作三春始滋生万物稠公田平似掌新水绿如油虫卷柔桑叶针抽嫩颖头乘时功力备多稼定今秋恭和御制咏竹原韵藻砌纷青箨芳园满绿隂最宜时雨洗不碍嵗寒侵宸暇方游豫皇情畅咏吟年年常近日清节与虚心花信风欲识春来处先㸔花信风未揺枝上绿已绽蕋头红长养元功普吹嘘大造同何须催羯鼓列绣杏园东鹤迹曲径苔迷路幽栖鹤作隣舞阶犹惜影歩月不生尘印出留深迹翻将叠软茵松门未曾掩幸得接嘉賔春湖㴠碧碧水漾平湖空明一镜铺须眉应可鑑尘壒杳然无㸃㸃浮青荇䨇䨇下白凫春风浴沂水视此意何殊镜水荷香半夜芙蓉雨三间水月楼清香随处度风景一时収榦宻妨鱼跃花深隐鹭游诗情频入座不必问渔舟板桥霜迹隔溪亭子逈为驾板桥通秋老碧天白寒流枫叶红卷帘吟夜月着履歩霜风爱此双双迹扶笻过水东万年松劲榦挺森森窻前滴翠深依然临水石即此是山林香气蒙春雾华枝覆午隂瓶梅与盆竹聊结嵗寒心辘轳声绿水涨平湖春田转辘轳耳根鸣断续眼界乐霑濡漫厌繁音急从观生意苏机心缘力稼不与汉隂殊瀛台观木变石异质传何代天然挺一峰谁知三径石本是六朝松苔㸃犹疑叶云生欲化龙当年吟赏处借尔抚遐踪清簟㸔棋松枰消夏日竹簟纳凉飔任尔机心密皆吾静赏时鼎鸣涛泛峡香灺篆萦丝黑白分明㸔疎帘月渐移夏日园居即事四首园有山为郭斋因树作墻开轩惟欲敞引径不嫌长淡月梧桐影轻风萝薜香无心潇洒客胜地足徜徉宿雨润新葩红蒸一片霞㸔云闲借草爱客缓烹茶坐弄流泉洁眠当皓月斜子西得意句分付与山家绿竹令人逺青松逈出羣山眀眉乍畵溪暗带如分古帖闲来搨名香手自焚晚凉急雨过星汉淡㣲云为有披襟者林风拂面来芙蓉碧治丽杨桞夏亭开爱鹤闲移榻唿僮净洗杯徃来依石径半为爱苍苔万夀寺方丈小憇庭有参天柏堦饶匝地花鸟栖喧皓月鹤立对晴霞寥寂钟鱼静萧闲山水嘉阇黎公案熟让客赵州茶六月七日率王贝勒等泛舟即景胜地寻幽赏天伦乐事幷舟廻芳甸转云淡逺山横新霁田畴润㣲风景物清水禽飞上下总是乐生生己未夏六月恭进皇太后字扇一柄谨成玉漏林间度迟迟日正长问安承色笑抚景愿清凉氷簟堪袪暑薰风恐拂裳寸忱託轻箑长此效黄香六月十八日初霁恭侍皇太后园中游赏谨成一律膏雨公田足欢游禁苑多欣陪文母御不数汉王歌山向云中隐舟从畵里过慈颜添豫色至乐复如何月夜泛舟泛月开轻舫㣲风送棹歌一轮悬玉镜千叠涌金波鱼跃苹花动萤流烛影过犹闻箫鼓急别殿按云和雨二首细雨落还止油云断复行当秋着物冷洒逈织丝明溪口添新涨檐牙续旧鸣来朝直北望天净五云城麦壠绿菲菲秋苖润更肥因风鸣淅沥入夜聼霏㣲此际方增冷何人未授衣先民忧乐切讵隔九重扉登赏遇楼叠前韵为有松为盖因依石作斋云烟生砌润山翠入窻佳绿野咸供望丹梯即此堦拈毫舒逸兴至乐傲无懐秋日御园即景台馆含秋爽衣衫切晓凉乱荷红带紫疎柳绿兼黄砌草藏蛩语池波印㕍行凭栏无限喜千顷稻风香清河道中始发清河道将为塞上行㸔山青觉近问路景如迎风爽催征辔云光猎綵旌所思明旧制岂为骋游情秋日奉皇太后口外行围六首列塞腾千骑三秋驾六飞校蒐遵祖制问寝奉慈闱纚纚田车好祁祁原兽肥金风如有意爽气袭征衣代是熈和候秋当狝狩时风云森羽卫物象拥旌旗皎日曈昽照凉飔左右吹近光多父老前𨗳莫驱驰秋原零白露羣鹿应时鸣骇野车徒胜弥川草木平祗期军律整无取大庖盈谁献长杨赋临风忆客卿暮色满平川行宫景物姸砌蛩喧此夕梧月照当年皇祖曾停跸孙臣获侍筵㡬多承雨露追想倍悽然行漏催寒夜银檠虎帐悬霜笳鸣塞上星斗挂天边牧马闻唿聚飞鸿列阵旋禽荒曾有戒无逸诵终篇当秋鹰羽疾度塞马蹄轻目极山川秀诗含草木清天髙云带影风劲壑传声更值西成好沿途喜气迎避暑山庄行宫怀旧二首离宫对碧岑峭石耸成林壁有曽题字庭余独树隂帘帷秋日静彛鼎篆烟沉况是承恩地能无忆旧心幻尘同梦鹿佳境似游仙帆影留云在江声共月悬绿窻蛛织网粉壁鸟衔钿廻首惊心处流隂忽廿年除夕立春饯年兼饯腊迎嵗却迎春胜綵装屏丽盘椒献座新余寒退残夜韶景入元辰应律敷阳徳还思与物均夏日游玉泉山罗汉洞叠前韵宿具游山兴因来避暑频月光瞻古佛笙韵聼新筠空色原无二林泉自有真寄言尘俗客到此悟迷津萤雨后飞萤出因风散碎光梧堦流熠耀芦㟁照苍茫裁句吟清夜摊书卧晚凉那堪当夏半秋意到南塘望桃花寺疏山通鸟道间树出精蓝殿阁凝秋霭川原静晓岚钟声天半叩塔影镜中㴠尚忆十年事孤吟古柏南晓月茅店鸡鸣晓烟溪客渡津无须珠照乘博得影随身旅况饶千様长空祗一轮纎阿曾有约万古助行人草色软茵才叠砌细毯渐周阿旭照初含燠春廻久孕和带烟青罥絮无水绿生波彳亍胎仙过双䨇印隶科来青轩二首松栋久㣶徊遐心一畅哉禽言留客住山色送青来宿雨滴岩树轻岚拂砌苔绿畴千顷浪是我放愁才屏风背逺山畵障面平野邱壑静入吟松篁翠堪把闲云认岫归薄雾出楹冩倚槛眄苍茫辽天孤鹤下过玉泉轻籁荡平林晨乌隐晓隂山葩㸔野色树鸟聼幽吟初地因相访陈题此重寻渟泓俯灵沚借以涤尘心恭谒永陵追王传前籍遗庥逮后昆髙山瞻彼作徳水溯兹源疆理兴家室星辰卫庙垣㡬多瓜瓞感挥泪洒寒原恭谒福陵草昧起英雄维皇乃眷东风云龙虎㑹日月海天中帝业千年巩山陵万古崇永维无竞烈继序矢深衷恭谒昭陵早是天歆汉何曾鹿逐秦百年经五世一垒岂三旬太室蒸尝永元宫松柏新绍庭怀积悃展拜此时申敬观太宗所御鹿角椅天然鹿角椅合拱不倾欹制朴身常泰形端道可思奢惩珊枕伴俭似葛灯遗却忆艰难际曾无偃息时除夕送故与迎新东皇转化均良宵堪惜惜淑气始礥礥嵗里余三鼓春归已一旬流年何以饯思居倍增寅游潭柘岫云寺即事杂咏得诗六首攀云寻净地间树出祗园息我幻尘念游兹法海门灵潭徴自古老柘欝生孙欲拟留诗去诗中无可言春山绿如洗四面作佳隣黙对如如相慙为汲汲人天香凝篆细空乐韵松频古衲缾盂浄将无隐者伦乳窦淙淙注天窻小小悬千松排障外一水到斋前逺印云中岫平临谷口烟瞿昙无説説钵里茁青莲忆在天成寺禅房有句留山川原并羙嵗月㡬迁流龙卧深潭底鸟吟髙树头闲云知我意到处分相投小轩临絶涧朝暮写烟霞近席挹清籁虗窻碎白纱圣踪余想像题字走龙蛇谁演楞伽法能聼倩绿芭簇簇玉芙蓉嶟嶟当户浓岂因供揽结聊可盪心胸柏子窻间落石泉堦下淙徘徊迟去骑径转尚闻钟二月二十七日耕耤礼成得诗四首昭苏春气浓千亩正南纵劝穑倡羣辟明禋考秩宗轻云笼旭日殷礼享先农伫望甘膏沛㣲衷益致恭皇考勤农本年年盛典修春郊方淡荡穑事敢迟留野老披簔笠青坛觐冕旒颁恩劳终亩㫖酒羙思柔綵棚周沃壤葱犗服青犂京兆种方布皇州草未萋九三分位次黍稷按东西酿雨云容好应霑覛起泥祥风扇盎融金翼影方中阊阖千门启逶迤一路通心因绳武恪礼以重农隆蚕馆初诹吉勤民此意同雨后玉泉山三首宿润罨林颠澄心对玉泉山花皆喜色薜径絶尘縁藻底窥潜鲤枝头聼午蝉慿栏无限意绿壠正廻鲜行漏隔花稀山亭坐翠㣲湖光梳石髪峰色润苔衣薄爽林间度浓隂磵外肥对时思解阜不借五絃挥西山濯碧螺积翠一窻罗于此赏心遇所欣即事多汀葩红烂漫壁藓绿婆娑诗思今何许刚如雨后波颁朔二首閟宫蒸祀罢象魏授时颁旧嵗行将尽新年去复还时和讵可恃日久倍知艰所愿周寰宇官清民自闲试问司天史羲娥移不移璇玑谁可度珠斗若为推六合车书㑹千秋道法垂去年重入想崇政涖朝时恭奉皇太后幸汤泉翠辇驻云庄春晖载小阳灵波暄不冻胜地景偏长数八称功徳龄千益夀康不须分别见是水一如汤韵松轩三首是松山林中物而书室适建此暮把朝吟且以名轩诚得遇矣夫不有瑰竒卓荦之材君门万里不能自进者乎触目警心非有爱于是松也拏空露逺岑苍翠复隂森静是有声畵动为无操琴何须泉咽石自有鹤栖林悟对寥天一悠然获我心让竹称君子无松不大夫岂随春作态直与古为徒劲干天边倚真声静里输不因人作止信矣徳充符书斋结搆新黛色罨窻频每顾消尘念兴言得好邻伊谁知树性为我种龙鳞寄语如松者林中漫隐沦七言律诗赋得卧聼村村打麦声二首夏雨初过已有秋黄云片片拥来牟暖畦钱刈青茎乱晴圃耞翻紫穗稠舎隔西东声拍拍户饶饼饵乐油油髙斋亦识丰年景梦蝶牕头酒一瓯雉母唿雏隔野塘北牕初启学羲皇田间锦叠千重绉壠上涛翻四月凉场圃地喧耞板响邻家风送午炊香从容鼓腹尧天里为媿农人镇日忙雍正九年十二月二十日皇祖实录御训告成皇父陞殿恭受礼成羣臣庆贺恭纪三首寳袱金舆瑞霭盈恭迎帝辇出干清起居本是当年注纪载欣㸔此日成佑启万年隆国祚继承四海仰皇情告成应受千官贺金殿曈昽旭影明史馆修成圣典垂一畨欢喜一畨悲提携旧忆音容在忾慕今惊嵗月移光发琼嚢临殿陛祥开玉帙焕罘罳㡬回拱手丹墀立感事沉吟七字诗薄海霑濡雨露匀九重咨儆焕丝纶典谟从识唐虞圣功叙还同覆载仁忆昔追随宸极久祇今瞻仰史书新光天黎献歌思永况复躬承渥泽人海潮应月海亹初见一痕生突兀俄看雪岭横势状百千雷鼓震信符三五月轮明涛头逐马漫天涌浪尾归舟向海行偶现色形还寂静方诸看取水盈盈玻璃盘棐几无尘罽毯平玻璃盘子伴髙清一般皎洁羞云母四射光芒突水精巧质非縁周玉府嘉名讵数汉金茎几回拂拭澄如镜静对氷心一片明恭读皇祖御制避暑山庄三十六景诗并閲图感成长句五首天开胜境比卷阿浩荡春熈万物和祗为养亲温凊备非闗奉已豫游过迎凉台榭依山逈延爽轩窻傍水多颔领孙曾难数计扈游何幸沐恩波犹忆壬寅三月春随銮方始奉恩纶天颜近接承欢久日角时临赐喜频在耳徳音犹似昨开凾御笔镇如新祗缘深眷吾皇意爱育余波及小臣金泉避暑辟离宫行乐还期兆庶同书史硏求遵古训桑麻艺植爱豳风追陪六膳分银鲙趋侍三驱跃玉骢指㸃图中当日事鼎湖何处可攀龙灵台不见文王御仁夀空传唐帝宫楼阁帘栊虗夜月殿堂松柏老秋风当年游赏疑天上此日酸辛对畵中賸有宸章恭洛诵㡬回青睐忆重瞳鼓响舂音梦里迁披图不觉泪澘然诗侔风雅传千载畵聚烟霞扄一编爽籁秋风嘘大块云章星彩丽髙天冷窻课罢频唫讽回首光隂已八年题随安室壁浄心无碍所居安丈室争强拓地寛数轴牙籖悬座侧一窻风月入毫端壶中有水闲来㸃琴上无絃静里弹入夜跏趺还结坐宣炉火活炷沉檀洗砚搨罢兰亭日影移好将龙尾浴清池波漂云片随流急手洗烟痕欲去迟湖上翻沙惊燕子汀边呑墨饱鱼儿精心拂拭消余暇还忆斋头把笔时闻军营大㨗志喜二首旭日扬辉氛沴消光天雨露九瀛朝行间效命嫖姚霍斗畔推车相国萧沙漠忽闻収战马泮林伫见集飞鸮勒功一片留何处更过燕山万里遥辕门鼓角万军鸣执讯连连系大营日照三山光四垒风廻千队动双旌已闻鱼海全消燧更㸔天河净洗兵最是王师征不战金瓯永固万方清游蕉园氷牀声里过长湖逺㟁人行似畵图雪覆蕉园松突兀云生古殿路虚无南临太液风铃语北望琼华塔影孤屐齿㡬畨游歴处寒林己聼噪归乌赋得自锄明月种梅花溪畔梅花欲放迟数株分种傍堦墀锸翻夜月和香动手握寒根带影移花信漫愁催落蕋画楹初有照来枝何须秉烛寻幽趣举首氷蟾未堕时题米襄阳画云气蒙蒙暗逺天人家㣲辨水村边渡头风静帆无力溪尾春归浪有烟塔影平临千亩外城楼髙踞两峰前潇湘雨意凭谁识座上犹疑对老颠雪消皓素漫空映绮寮春回大地冻全消光凝玉树寒深浅水润兰阶影动揺梅已过时添旧蕋桞将应节放新条朝来最喜霑濡足指日芳畦透麦苖冬夜焚香空林寒噪慕鸦还霭霭沉烟袅博山一缕自来参鼻观三千原不出尘寰味余火冷灰残䖏兴在藤床月牖间莫漫丁东催漏箭髙斋消得暂时闲甲寅冬至上躬祀南郊恭纪二首驰道曈昽散曙光祥凝玉辂焕龙章精诚圣徳通干贶肃穆皇仪纪奉常黍谷灰飞方应律云门乐奏正迎阳㣲风不动柴烟直遥望天门辟九阊一线阳和何䖏生重重瑞霭映层城晓光彩映霜花动韶律春廻朔气清百福均随长日至九瀛并奉泰堦平上林已先东皇令殿桞宫梅欲向荣我皇考遐弃臣民遽易节序追思髙厚再观无期子小子夙承庭训懋学书斋用是苫块之次述哀痛之忱中心廹切不能自已敬成长律以志终天之慕云勤劳宵旰一人心痛念前徽泪满襟顾复深恩难可报纉承丕业敢忘钦堪嗟时序秋冬异竟抱悲哀嵗月深望断白云仙驭远还思仙驭式来临梦里鸡鸣惊问寝晓瞻帷幙顿生悲劬劳漫説终身慕徳泽诚留万古思聆训庭前犹忆昔承欢膝下更何时蓼莪读罢增沉痛继序艰难只自知十月三十日皇考圣诞辰也嵗嵗称觞献夀今忽于雍和宫缟素将事痛何如之敬成长律用志哀忱率土唿嵩庆六旬欢声顿歇哭声频谁知拜舞称觞日忽作悲哀致奠辰化普寰区咸遏宻心倾黎庶共尊亲皇灵陟降瞻霄汉尚恳余波惠子臣览旧作志懐芸帷书史昔留连今日拈毫属偶然剩有忧怀披奏牍那余逸兴赋诗篇漏声滴尽银壶箭香缕飘残寳篆烟输与昨年潇洒甚緑窻爱月正迟眠咏禁中红叶赋得霜叶红于二月花寥天爽气到枫宸恰有霜枝㸃缀新色借花栏红乍染影依玉砌冷初匀郁森未许游蜂集绚烂还教宿鸟驯更喜西成逄稔嵗万家雨露沐阳春丙辰十月十六日恭送皇考梓宫至泰陵奉安隆恩殿告祭还京悲慕如疑唿抢欲絶途次敬成长律四首以志深痛过隙光隂嵗已週龙舆朝驾痛难留缵承任重何由报顾复恩深未少酬雍邸回㸔宫阙寂桥山空对几筵愁尊亲寰宇倾心久夹道蒸黎总泪流两行衰桞羃寒烟一路悲风拂綵旃易水如添愁脉脉燕山不断恨绵绵未过虞帝廵方载犹少成王享国年梦里瞻依仍似昨问安常在寝门边枫叶初丹槲叶黄当前触目助悲伤鼎湖冉冉寒空静芦殿凄凄夜月凉忆断白云还杳𣺌望穷碧落转苍茫悲怀长此增沉痛忍别山陵路阻长虽是元宫未闭时可堪无处覩牀帷郁葱峦岫千灵䕶飒㳫松楸万籁吹仙驭渐离心未逺归鞍将去意多迟言旋正值称觞日空向慈容献夀巵十月二十五日得雪同云四野望漫漫瑞雪霏㣲失远峦麦壠乍欣占稔嵗茒檐还虑怨祁寒飘飖桞㟁飞轻絮㸃缀梅村剪薄纨最是上林饶景色小春时节玉花攅冬至南郊黄钟应律兆千祥喜见天心复一阳子夜灰飞旋淑气泰坛日丽散晴光明禋盛礼稽三代御世鸿猷愧百王祗祝精诚通帝载眷子寰海乐仓箱皇清文颕巻首二十二卷首二十三钦定四库全书皇清文颕巻首二十三御制诗七言律诗雨夜咏懐欹枕城乌唤曙时雨声渐急漏声迟㢘纎细润应含麦料峭轻凉欲透帷治理每慙先哲训忧懐未许侍臣知更䦨㸃滴难成寐万户饥寒静里思恭题松竹梅画谱埭畔凌冬傲雪株濡毫渲染发清娱松枝翠拂苍鸾尾竹实红垂火齐珠香散檀心欺蜡淡花悬磬口带寒敷作朋三夀㣲忱切生意长含看此图潜邸时读书之暇间亦旁涉绘事尝供此图进呈圣母清玩者松竹取其经冬而不凋梅蕚取其凌寒而益茂舒华耀实爱日暄妍盖用以献祝也今荷䝉圣母宣付装潢仍命题句于右爰敬述前意并缀韵言借昔人三友之名为子臣九如之颂聊以效稽拜之忱悃云尔栁色嫩緑柔黄取次添勾留韶色细眉尖池塘日暖初临水庭院烟浓半映帘绮句只愁歌谢韫销魂谁解赋江淹禁烟巳近颁新火好向村傍拂酒帘咏牡丹拟禁体叶概花姿天与真松为好友石为隣可知气韵饶羣卉肯以容华媚主人蝶醉未醒风似麝僧㕘初定月如银凭轩不杂笙歌赏恐使清标渐染尘甘霖普降特召大学士内廷翰林圆眀园泛舟游览即事成诗同诸臣面赋以志一时胜赏时干隆三年六月六日也偶因㡬暇事游观特许儒臣礼数寛霁现山容凝翠黛风披水面绉氷纨泛舟共朂济川训即境还思力穑难前日甘霖敷泽遍新诗分赋志同欢新秋泛湖一夜西风催溽暑满天爽气送新凉输将团扇三分冷赢得平湖十里光野艶沿堤秋卉簇残红亚水晚荷芳轻舟掉入烟波里爱聴渔歌引兴长秋夜南苑行宫懐旧偶行再经南苑动秋情别殿宵深景物清最爱寒光牕外映那无逸兴静中生闲阶乱草低萤火古寺踈钟叩月眀奏牍手批更漏永转教重忆旧经横冬至斋居偶閲旧稿志懐静聴迢迢更漏长齐居暂屏万㡬忙那无诗句娱清景恰有梅梢送冷香案积陈编闲检㸃志期旧学重商量灰飞子夜调元律又喜天心复一阳新正二日召集羣臣于干清宫赋栢梁体诗朕既首倡又成七言一章泰交堂陛列鸳聫日暖彤墀淑景鲜祗以赓歌鸣喜起非夸宴乐拂丝絃觞浮柏叶添吟兴笔洒琼华映绮筵更喜正元飘六出又増新瑞纪瑶编九日菊蘂舒黄枫叶红重阳还与去年同却惊时序驰驹隙漫惜芳菲逝水东落㡌输他夸俊逸宵衣惟我积忧忡朝来纵不登髙望万户饥寒在眼中登盘山天成寺江山一览阁作两峯天辟仙壶路到眼江山万派分树嵌丹崖空外合泉鸣碧涧静中闻縁堦箨走秋声细袅鼎香飘瑞霭纷今日身行图画里六尘幻有等浮云南苑新衙门行宫即事南苑重来羽骑驰离宫未御巳经时新诗消遣闲中兴旧学商量静里知花笑迎人夸得意鸟吟为我话相思留连不是眈风景却惜年华暗转移四月望后雨泽未足朕忧心如焚臣工颇有以春雨旣足尚可无忧者然而无以释朕懐也越五月丙寅雨泽旣霑命驾进宫见路旁如云而有秋者麦田也如油而茂夏者晚稼也乃快然以喜则知朕前此之忧不徒忧矣既以成诗爰命臣工和之望汉瞻云子夜中恩膏忽沛仰鸿蒙恰欣渥泽能蘓藁肯信浮词为省躬辇度麦圻黄幕幕盼廽黍壠緑芃芃薫风稍解吾民愠后乐先忧此意同夏日奉皇大后幸静眀园雨后园林景物闲六龙时幸奉慈颜花迎步辇饶生意峯入窻櫺濯宿鬟隔院疎钟偏得得㑹心好鸟亦闗闗亲承色笑忘烦暑多少欢欣栁外还登静明园古华严寺雨余晓岫矗新青㡬暇时临翠辇停为谒空王瞻月相却教飞盖傍云扃风铃常转莲花藏贝叶闲披金字经试问奏章陈积否隔林行漏巳泠泠雨后剪园中新蔬敬献皇太后谨成一律夏畦雨足緑霏霏莼茁如酥韭叶肥为验农桑临别苑借方菽水奉慈闱盘盛烟甲先秋冷手剪香芽滴露稀生意静观欣自得还思发育遍郊畿初秋偶闲㡬余赢得片时闲镜澈波光黛染山风挟秋来徧拂袖花因暑退亦开颜龙蟠户牖松千尺琴响阶除水一湾肯逐物华临别苑徘徊独立忆民艰皇考实録圣训告成恭纪长律四首儒臣槖笔久摩研赫濯声灵信史传法则昭垂千万禩勤劳想见十三年诚孚度索悬橦地象应聫珠合璧天寳録拜观钦涉降衷忱可胜凛氷渊实録端惟实政书敢将绘藻饰空虚推车有赖贤全网折鑑无烦莠早除敬凛盘铭汤刻器试挥薰雅舜垂裾绍庭难继勲华盛㡬度沉吟味访子讵止刑清政亦清徳威惟畏徳明眀列卿朝退宵书思野老春深昼课耕共仰精勤周庶物可知恩泽沛寰瀛趋庭早识绥猷本一字书绅道在诚音容五载隔云天乍捧琅函泪涌泉提命无能窥荡荡缵承有志矢干干万年孙子钦堂构四海讴歌被管絃法祖敬天心不巳千秋徽懿映瑶编秋日侍皇太后幸静明园奉圣母命敬成长律得佳字翠羽金舆拂晓排离宫别舘到秋佳野花随辇如春半行漏依人报午牌霜色风光凝䍐毕山容水态罨轩斋慈颜悦豫阳和暖薄海同倾爱日懐春池泛舟一篙新涨漾波眀蘸影金丝㺯午晴不舎如斯观妙道载舟可譬察舆情湖山入画迎人翠凫雁当春得意鸣不是嬉游废宵旰每从物理验生生细雨细雨㢘纎势正长清和膏泽被羣芳油云出谷藏山色乱㸃飞空接水光万顷黄添麦穗润千畦緑重稻苗香宵衣对此増干惕敢恃丰年乐阜康静明园即事树自青葱花自妍青山当户足云烟游因避暑常携巻坐爱烹茶每就泉风度钟声来岭外鸟啣果实落堦前乘闲更上西崖阁乐在桑郊稻壠邉途次见西成有象喜而有作暑雨祁寒苦怨咨金风玉露届秋时最欣比栉村村象恰向征途厯厯知场圃却听耞乱响原田还看多遗嵗丰更切干干意肯为从禽志少移要亭行宫晚坐一川景物鬬斜阳极目拈题兴渺茫平野风寒吹稻黍逺山日暮下牛羊笳声㡬处梅花落月色谁家秋思长更剪银檠披奏牍忧勤那得暂时忘秋山秋山雨霁别秾纎触目题诗逐便拈落叶风前自潇洒野疏霜后更清甜碛程辽濶行行逺树色丹黄日日添射猎归来廽望处红霞犹遶数峯尖重阳日喀喇河屯行宫侍皇太后登逍遥楼祎鞠云凝瑞霭光离宫侍辇值重阳槛临平楚岚烟淡窻入遥峯树色苍逺墅㡬家荒柴闭小桥独木野流长最欣度节邉闗外也有黄花献夀觞晓日晓日光寒白露凄马蹄借草不沾泥炊烟细袅村帘外残月犹悬岭树西塞上山川皆画意途中风景尽诗题枫林沙坂经行处不数苏公十里堤题瀛台随安室随安者取其随所遇而安之义故凡胜地虚庭眀窻净几无不以是颜其轩盖借以触目㑹心云尔书室依林俯碧澜文窻纱緑称遐观庭虚松柏泛清籁坐久衣裳生峭寒触目有懐皆逺俗忘言何处不随安炉烟昼永禽鱼适长啸一声天地寛晓行浓淡云容石笋尖马蹄踏处緑纎纎晓来逺坞依㣲辨雪后轻寒料峭添未至买饧思社鼔却饶沽酒认村帘行吟不为眈风景夹路桑麻取次觇夜雨寄兴刻漏初催乙夜筹风声渐息雨声稠梦囬行帐牵吟兴想到公田喜泽流不必緑蕉聴淅淅却因黄幄思悠悠金吾漫苦征衫湿多少三农卜有秋恭瞻泰陵圣徳神功碑告成感成长句贞珉万古䕶云烟拜覩羮墻倍怆然谟烈昭垂千百世忧勤想见十三年虑周暑雨祁寒际泽溥山陬海邉肯构无能绳圣武捧盈长此矢干干二月六日二月六日涞水滨马蹄踏雪无风尘瓦神社鼔尽随俗栁叶杏花俱待春山色一鞭如送客鸟声数咔解迎人蕨芽菜甲满畦緑景物却羡山家新夏日御园闲咏八首㡬暇登楼畅逺襟喜因南畆足甘霖松篁籁静青含润谿壑云深翠欲沉鱼唼花红浮水面蜗盘藓緑匝堦心篆凝金字澄懐永物理民情独自斟霁后园林夏似秋瀼瀼仙掌露华流溪声滑笏添新涨山色疏眉入小楼疑有片云生晚岫谁撑扁舫破烟洲昼长赢得清吟兴不觉鸡人报午筹风槐烟栁録成帷影度纱櫺午日迟暂向㡬余闲学草偶因吟罢亦敲碁曲池新涨分鱼子碧宇髙空放鹤儿最爱子西传好句依稀山静小年时偶泛扁舟晚濑眀风揺芦荻洒然清一天佳景谁为领㡬个闲鸥自作盟山木无言偏得意野花有分亦敷荣溪田爱看新秧茁緑水平畴正好耕相风金凤尾当南緑满文窻生意含昼永花香醺似醉雨收天色碧于蓝行看鱼鸟闲来适坐拥诗书静里耽日暮池邉还徙倚一钩明月镜中涵清晖阁畔㡬株松着雨虬枝緑更浓每爱涛声吹谡谡常看盖影䕃重重轩窻静对含朝爽乌鹊归飞带夕舂陆叶山华纷鬬艶坚贞只拟待三冬壶天佳景入窻纱翠幄千层衬彩霞林壑画圗疑伯虎池塘鼔吹奏官蛙天光云影供诗料鸟语花香长道芽讵乐萧闲弛干惕忧心时切万民家緑润红浇景倍新寻常行处草铺茵鸟花片惊眠蝶鱼傍蒲根避钓人漫拟闲情吟九夏那堪忧思度三春公田雨足心差慰生物从知天地仁喜晴挈壶莲漏百花中殿角㣲传朱雀风千畆正含膏泽润羣芳独喜晓阳烘梳翎鹤立悬崖翠唼浪鱼随落瓣红身在九重心蔀屋较晴量雨一般同曝书棐几氷㡡昼曝书古香馡馥透文疏难逢爽籁吹长夏肯使青缃饱白鱼谩拟闲情赋鉊椠凭将结习验居诸阮家竿布非吾事试展陈编若起予食荔支有感炎州佳种号离支巴崃泸戎未足竒色冩天霞连颗缀影留闽月带根移酪浆雪质无能比玉管云笺有所思梦里不知身是梦还如赐食寝门时七夕后一日立秋碧桐珠露共徘徊无那丁丁玉漏催白帝今朝传令至黄姑昨夜带秋来蝉声似让蛩声急月影依然镜影开底事人间儿女子蛛丝棕盒正相猜青龙桥晓行二首屏山积翠水澄潭飒沓衣襟爽气含夹岸垂杨看緑褪映波晚蓼正红酣风来谷口鸡鸣瑟雨过河源天蔚蓝十里稻畦秋早熟分明画里小江南猎猎金飔盪綵斿迎凉辇上露华流横桥雁齿廽朱舫逺浦兰苕起白鸥禾黍香中千顷翠梧桐风里十分秋凭舆喜动丰年永却忆三春午夜忧野景林野萧踈晓气寒金风过处草声干天髙云影留㣲缕水緑纱纹作浅澜雁字冩残青汉逈马声嘶㫁緑臯寛分眀去嵗邉闗景只少枫黄与槲丹心逺阁秋眺松柏青青槐栁黄登髙把菊作重阳卧楹冩雾轩窻逈飞观图云翰墨香檐铎风声传梵呗稻畦秋景貌江乡吟余试看前春句树影依然上粉墻今年直𨽻秋收倍常凭舆有喜因示接驾衆官抚字心劳我尔同西成欣閲异车攻应筹教化縁加富莫弛忧勤恃屡丰路不拾遗非郅治野多滞穗始淳风清时讵贵催科巧休养还期尽乃衷晓行秋日悬清丽太虚鸣鞭飒爽拂衣裾野花缀露溶溶润村树经风渐渐踈人指青市寻酒贳鸟衔翠羽带烟梳诗成不用奚嚢记付与横空雁字书落叶诗六首落叶因风不自由故枝好在恨难留傍崕巳分填黄土临水何妨付碧流笛里江城梅五月琴中沙浦雁三秋人间别有伤心处逐客离妻一様愁緑褪红稀緑更红当前幻色总成空生憎杂沓来飞鸟真惜飘零类转蓬桂父谩夸歌绛雪桃娘直欲嫁西风轮他松柏丰标在独立青葱晚籁中逐霜含吹本无心古寺空庭趣转深月下半牀还讶雪风前一树不成隂独怜辞榦惊乌寐讵类迷丛有蝶寻陆赋陶诗批㸃过千秋谁是最知音吹万寥刁越様殊千林陨箨只斯须即空即色㕘生灭是耶非耶若有无梦入华亭同怨鹤歌传夏口类栖乌凭谁倩得荆闗笔冩向疏峯四五株金飈玉律近如何拂栁飘梧力转多光逗一林湘渚月影揺千里洞庭波芳心巳尽思前蘖生意无能续旧柯蜡炬春蚕差比似黄姑谁道隔银河无情残卉却知秋最动骚人感赋愁讵拟椎轮生大辂果然落叶起龙舟帧头自是夸倪范洞口何能致阮刘莫认释迦拈不起由来天地一浮沤登盘山作金根遥指碧云隈磴路林扉迤逦开石里流泉闻不见烟中飞鸟去还来南临蓟野耕桑富北枕卢龙闗塞恢讵比登封夸豫大每思山水毓良材冬日瀛台即事二首禁城鸡树晓烟凝谿壑天然偶眺登积素坠枝全作雨悬流落涧半成氷丹楼翥凤三洲外玉殿疏龙五色层淮浦灾余筹卒嵗肯因清晏释心凭馺娑青骢踏玉华镜中轩阁列仙家步来梅圃疑新画坐久氷牀当小艖屈戍祥风浮篆细㲩晴霭入帘斜天心来复谁知觉有脚阳春巳动葭正月初十日立春青帝重阍当晓开银蜍朱鸟共徘徊簪来胜綵三朝复数尽阶蓂十叶才丰泽摘辛堆玉簋慈宁献夀捧金杯漫言闰月迟时令试看韶华衮衮来建福宫新春二首禁城景物报和韶初转寅方玉斗杓漏洩春光梅破蕾招揺风信栁拖条池心镜面冰将解墻角银根雪欲销掁拨诗肠量多少新年觉比旧年饶照壁熊丸灿九华祥烟浓作赤城霞土牛新看牵春至綵燕初飞掠晓斜腊雪犹然恋鸳瓦东风全不发绫花愿将建福宫中福钖与寰区万姓家御园仲春二首栁塘霭霭曵烟梢竹埭森森宇笋勹新水蔚蓝鱼涉冻逺林缛緑鹊营巢无邉生意归芳甸有象清明绘野郊小阁摊书玩周易体干时复九三爻春写园林灿绮窻流澌巳解潄琤瑽养花天气迟莲漏擘栁风光袅羽幢别院漫催排宴赏甫田旋念肇耕䎫㡬余只有诗消日篆灺蛟炉燄吐缸诣畅春园问安镜面湖光淡沲春云容山态巳宜人鸟䀪鱼颉清眀候鸾影猊烟长乐晨迟日有心徐入座软风无力不生尘瑶池信可瞻王母一棹兰舟达玉津春日泛舟过北逺山村二首山容染黛水澄泓面面江村画意迎迟日暖烟临上巳轻隂㣲雨酿清眀沿堤草色无中有拍岸波光坐里行最爱鳞塍方脉起扶犂叱犊一声声榆火村酥野坞邉物含春意也婵娟踈峯罨羃桃蒸绮逺浦迷离雨作烟手巻画中开别业水车声里过前川敲诗饶有厪农意不是寻花问栁船春日同諴亲王和亲王游宴御园作雨歇芳林万绮纷緑溪红映碧波文欣浮桂舫同追景何异芸斋共乐羣百和浓香熏艶卉数峯轻缕帯归云今年膏泽叨灵贶敢懈祈年夙夜勤聴唐侃弹琴仙籁平张梧几横澄心试聴指絃声古风犹见巢兮燧哇律都删琶与筝蟠盖㡬株吟韵谡垂虹百尺挂川晴愧予未解南薫愠领取春温和且平初夏静眀园法海东头西海西湖山佳处似苏堤云中古寺红遮树雨后新苔緑满蹊爱看黍畴牛拨壠尽教松栋燕御泥倦游得句鸣归櫂一帯横塘烟水迷栁絮五首緑云红雨日逡廵又见杨花㸃玉津未谱豳风歌七月却看北地殿三春纷如道韫诗中雪汚比元规扇上尘每对清和赋云汉长空宛转越愁人㳂塘囘首忆生稊倐忽轻棉黯欲迷试看逐风真荡尔可知辞榦𣺌愁兮烟中丝袅宋家殿浪里莺流苏氏堤谁似参寥游物外禅心灰尽喻沾泥簇砌铺阿色似霜从知驹影迅堂堂披裘无那王恭老泣路应怜阮籍狂洒雨飘飖迷蝶舞入池喁唼惹鱼忙花天月地粘还滞白白红红两不妨帘栊乱扑恁雰霏王谢应劳麈尾挥瓦雀半书案腻河豚欲上玉刀肥团风湘浦疑柑㸃映月秦楼讶雪飞独有村民思麦雨好将迷谷拟天衣春囬南国恨何穷别绪离情满碧空未必猖狂如浪子每看揺落让雄风下帏雅称观周易缚帚应湏命越童不似武陵源畔树糁波余得一溪红立夏习习薫风拂面来南讹平秩验恢台轻棉脱尽人眠栁规叶圆成䑕耳槐花里游蜂冲雨去溪邉狎鹭度云回黍畴麦壠皆需泽谁管韶华暗巳催读资治通鑑纲目抵押湘帘緑影斑时披青简度㡬闲千秋不尽兴亡故一念惟争敬肆间功继麟经谁复并文如迁史尚须删独予鑑古心恒惕俗虑尘縁未许攀御门日雨二首夜听渗瀶滴井桐连朝膏雨沭皇穹二牟苏泽差如愿万国闗心敢息躬望去长空霏霢霢欢来大地解虫虫常人漫苦巾车渍后乐先忧尔我同眀旦干干凛亦临忧从春杪到而今巳欣若药瘳时疾信是为霖沃朕心栁外乱珠随浪溅檐间细熘带烟斟侍臣莫拟张韩赋斋郑犹然待泽深香山示青崖和尚峯含宿润黛螺新一脉曹溪试问津憩彼来青之梵室对兹衣紫者山人却欣触目皆无滓不必谈元始逺尘坐久兰烟消篆字禽声树色总天真栖云楼二首为爱巉巖架木居风潭清泚朗吟余泉声入听淙苔砌山色迎眸罨绮疏性癖烟霞聊复尔心依谿壑偶相于晚来松栋归云罥不遣㣲鳞皴太虚峯围堂背竹梢檐雨后新年㡬个添佳景自然来座席宿云时复润阶帘粥鱼斋鼔寻常聴树色山容取次拈更喜麦畴青意好千家饼饵望中忺题瀛台旧书舎精舎遥看渚屿连依然书带緑窻前那无逸兴如今日剩有残题忆昔年树色溪光成静赏花香鸟语絶尘縁旋临勤政咨时务郅理迟登媿古贤六月十九日立秋只道光隂遇闰留却縁遇闰迅如流炎官后阵犹腾白帝头衔巳报秋蛩语渐从朝露絮蝉声多向晚风收司天谩进丰年验未至西成讵解忧七月初八日因往盛京叩谒祖陵恭奉皇太后始发圆明园作虞采绥旌次第排金风凑爽满天佳王途于迈髙秋净帐殿承欢爱日谐望里闗东多王气行经塞北畅清懐绵绵寳穑秋成近触拨吾悰讵有涯闗外山田闗外山田尽作梯汉南风景似江西水流野涧全无彴谷转荒村别有蹊乐事食𤓰兼剥枣生涯炊黍更蒸藜百年赤子经休养物土耕桑六合齐枫二首乍见新红三五枝停鞭还为立移时吟丹自我偿诗债突緑看伊入画姿松柏有心原共秀李桃无色敢争竒千秋知巳应谁是只有司勲杜牧之匪同乌鹊叹无枝一例寒林却耐时絶胜衰杨翻叶态还如老菊傲霜姿嫣红不数江花好頳紫惟应塞树竒自是山灵仪卫肃樵苏谁得斧斯之咏枫再叠前韵二首朔地依然越鸟枝恍如霜落洞庭时滑稽重忆呉江句衰谢谁知汉苑姿百嵗为人应是幻千年成虎巳标竒丹青天巧能渲染不借名工顾恺之最喜重吟绛雪枝酣红犹让昔年时讵因改緑訾无节却为施朱发妙姿平抹如看霞外影常酡似饮米中竒千林秋色知多少欲向山灵一问之野村二首野村临水复依山鹿柴蜗居镇日闲妇女溪头浣水出儿童牛背唱歌还年年黍壠常遗夜夜柴扉不掩闗更喜秋来羊酪美篘成新酿共酡颜河桥迤逦接旗亭八月霜迟草色青黍圃荳场今乐土黄沙白骨古严垧看余昼㡧何曽卷兴至吟鞭辄为停试问从来小隠客㡬人不负草堂灵秋蒐杂记诗五首嵗长九月有青芜共道常年似此无雾饮马头山逼面霜凝谷口树粘须射熊何虑先升木待兎焉劳更守株赳赳羽林羣命中诙谈却笑纪昌弧长白遥看数㸃青鸡翘五色韵旗铃腾骧八骏来天廏环供羣峯据地灵黄艶鵞儿新剪褶緑辉孔雀侧拖翎朝家武备千秋独太仆空传效展軨峯标木叶欝崔嵬水涨松花浄沲洄万骑云屯随豹尾三秋风景异龙堆周诗底用夸麋友晋赋无劳借雉媒更剪银檠吟七字属车赓和有邹枚连云峯影自婆娑雨后新看矗黛螺黄幄背风依树障朱旄面日出巖阿合围麋鹿愁飞羽出队狐貍骇猎猧薄暮旌门铙吹奏海青云里捉天鵞虎韔骍弓越劲秋平冈草浅骋骅骝雁行狗监牵丝鞚马上鹰师臂绣鞲风漾铃声金替戾雪开峯面玉雕锼批麻丙夜斟民事距为从禽蹔解忧望叶赫旧墟敬惟我太祖髙皇帝以十三戎甲奋迹于此复讐服衆遂成王业谨赋其事以示来许寒盟由彼义何甘甲士当时祗十三自是天心歆日角㡬曽虎旅借犀函折冲底用称韩信决策无湏聴耿弇创业艰辛千古独垂衣敢恃面临南御崇政殿碧海曈昽晓日昇金猊风静瑞烟腾元孙黼扆兹重御列祖威灵实式凭六世继绳惟敬畏百年含煦被藜蒸守成开创何难易只有忧勤与日増十月朔日宴宗室羣臣于故宫曈昽海旭丽银铺宴拟横汾湛露濡舞马不须夸紫燕剪沉常自袅金凫有椒共庆如兹盛无酒何妨谓我酤更喜皇州颁嵗朔小阳春律正昭苏夷齐庙卢龙孤竹城夷齐庙在焉史称夷齐耻食周粟饿死首阳诗云采苓采苓首阳之颠疏谓在河南蒲坂而庄子则曰首阳山在岐山西北曺大家云在陇西元和郡国志谓首阳山在河南偃师説文又谓在辽西则是首阳凡五各有证据而其为夷齐饿死之处则一也将孰之从惟辽史所载营州隣海军下刺史本商之孤竹今之卢龙即辽营州地也尔雅所举孤竹北户注谓孤竹在北周时幅员不广其以此处为极北固宜然则説文所谓首阳山在辽西者此为近之殆以诗在唐风而叩马而諌当武王伐纣之时由是岐陇蒲偃皆附㑹其説耳夫夷齐清风在天下何处非首阳岂争疆域乎冕旒而墨胎以祀者尤非其志因系以诗而考其説如此轩冕泥涂是本肠肯容儒雅汚冠裳薇苓依旧西山岵顽懦羞登夫子堂只为心慙踪异武敢将口实罪归汤岂争陇右还蒲左天下清风尽首阳将至京作曈昽晴旭丽华旗展谒回銮奉圣慈乐奏上回多喜意礼将长至肃亲祠田逢秋有酬农苦人觉途遥嫌马迟三月徂东异三载孔嘉新旧乃如之咏爆竹轧轧平原冻草萌却教非夏以雷鸣春从和朗声中报人在吉祥烟里行仙木骈罗増气色飞霙借助散瑶琼东皇鼔吹连宵发百福昌昌入凤城新春恭奉皇太后驾幸圆明园作二首栁眼花心各待春传言青帝驾青轮香霏寒圃飘金粉色转晴丝惹麴尘最爱风光迎午夜却离宫阙未由旬玉沟冻解琉璃滑恰与阳和布泽匀谁道仙家别有京依依爱日永蓬瀛鸣春鸟择昌条语画水鱼穿嫩藻行炬为迎蟾莲万朶梅因饯腊玉千茎芳年合有新诗咏物物春台总向荣春晓轻寒觉透薄罗纬寂寂琴斋春晓时半榻清闲聊复尔一天韶丽付伊谁禽声不辨间闗语花色才添四五枝我是宵衣筹治者那能髙枕镇吟诗二月二十二日清明花昌鸟聒日逡廵谁冩韶光一例匀二月已过三月节三分却判二分春緑云罨栁斜临岸红雨霏桃暗洗尘嫩酪新烟都负也只余幽绪入懐频午日诣畅春园问安蒲岸荷洲泛玉津铜龙双辟问安晨祗因悯雨遵慈训未敢称觞答令辰黄㡌龙舟闲浦溆緑枝虎艾缀楣振分眀旧嵗端阳景饶有新愁薄念频甘霖既霑诣畅春园问安仰慰圣母望嵗之诚并成长句恭志盛徳自古祈年厪陛廷㡬曽步祷见慈宁承欢滋愧心无那破闷真知雨有灵膝下先承多黍润阶前更喜散萱馨称觞始得申衷悃遥指南山入座青清音斋旷宇徘徊独畅情耳谋目观两无营山如净体无余净泉是清音中最清竹里数篇依籁读溪邉孤艇破烟撑近来稍得愁眉解露色风光卜顺成荔支至颁赐朝臣因而有感闽中佳实秋前到相对年年有所思酬节祗供原庙荐承恩非复寝门时飞来岭外炎风送斜倚栏邉掲露垂料得擎归旧鸳侣㡬多欢喜㡬多悲九日登髙性与秋光自觉谙登髙此日畅幽探荷衣巳破无从补枫颊才红尚未酣恰好得诗教鴈写不湏摘菊倩人簪晚来静坐寒窻下即景频频惕九三天成寺抚观干隆七年游盘山记因而有作虚窻四启晓霞流人在层巖最上头诗句偶拈今日暇风光宛似昔年秋泉淙涧底琴音冩峯倚天邉画景收独抚穹碑参结习转教心恧重来游幸翰林院钖宴赋诗复得七律四首并示诸臣欢腾芸署小阳春此日崇文引席珍顾我惭为房杜主岂伊独数马邹臣石渠典故应増旧壁宿光华更覩新影丽花砖争到八尽教霑醉酒三廵瑞旭曈昽霭扇鸾筵开翰墨㑹衣冠五车四库从来纪刘井柯亭取次看玉版挥毫盈凤沼花瓷赐茗擘龙团济川自古资舟楫便欲因寻学海澜昌辰天禄集鹓聫欣咏斯干小雅篇鸟革翚飞跻君子诵诗讲易共髙贤光凝黼座垂华藻篆绕猊炉散瑞烟咫尺玉堂清切地底夸瀛岛説登仙百年礼乐庆昭融保泰常持惕若衷漫以新诗鸣豫大谁将忠告赞钦崇傅巖梦赉应无借唐室赓歌讶许同心喜百僚知我意不将髙议诩升中清秘堂偶题崇文稽古岂虚名翰苑维新此落成羣彦数过十八㑹小春暖凑一天晴冬池淡沲犹澄鑑夏屋徘徊独畅情盆菊无言应有意自慙疎散也登瀛十月二十七日幸翰林院赐大学士及翰林等宴因便閲贡院乃知云路鹏程诚不易易也得诗四首翰苑琼筵酌令辰棘闱来閲凤城闉百年士气经培养寸晷檐风实苦辛自古曽闻观国彦从今不薄读书人白驹翙羽𫝊周雅佐我休眀四海春尽道文章接上台菁峩乐育济时才千秋得失非虚也咫尺云泥亦幻哉若有泪眶啼桂落那无笑口对花开凤池多少簪毫者都向龙门烧尾来万里扶揺正翮抟飞龙利见岂为干志贤圣志应湏立言孔孟言大是难见説经纶推国士从来桃李属春官但令姓氏朱衣㸃那惜三条泪烛残周遭围棘院沈沈景物当前总入吟材拟圭璋方特达文归雅正薄艰深禹门鱼变辞凡水乔木莺迁出故林寄语至公堂里客莫教氷鑑负初心雪迎年腊雪晓霏霏雪色年光丽琐闱二麦早占香饼饵九天真是洒珠玑龙楼作队银龙舞凤阁来巢玉凤飞底少絃歌娱宴暇心殷省嵗勅惟㡬皇清文颖巻首二十三卷首二十四钦定四库全书皇清文颕巻首二十四御制诗五言排律御赐书经传説彚纂恭纪二十二韵帝治布寰瀛天心佑永清奉三宏建极得一允居贞礼乐观明备诗书悦性情石渠抡硕彦天禄聚羣英谓是典谟语由来齐治程先朝曽纂辑今日重修明诸子收精粹羣言费品评孔门传伏氏汉代着康成自合抽丝细非如聚讼争紫阳经校定仲黙几研精多士承明命儒臣殚悃诚午窓几上列乙夜案头横几岁青藜照逾时全璧呈奎文光有蔚圣语奥难名非仅筌蹄得将俾天地平惠民符保赤卜相法调羮佑起明良盛栽培宅俊宏千秋传治典万国仰躬行喜荷缥缃赐恩叨雨露荣胪陈明国是往复绎歌赓识浅难窥秘心䖍等捧盈从知文治化海宇庆同声九日讲武恭纪四海徧雍熙三秋閲虎罴代当全盛际节应大蒐时日月中天丽旌旗旷野麾军容森甲胄垧牧物黄骊爽气浮仙仗卿云映御帷虎贲争硚硚戎御尽师师拂剑霜华动弯弓月影披马嘶黄菊野鴈过白云陲组练生光㷔衡镳中式仪九宫罗画㦸六甲载云旗舞锷游丝袅穿正闪电驰古来歌七徳今日炳重离圣治辉千载天威震四夷銮舆归紫极扈从咏周诗阙里祭器新成赐观簠簋铏登豆爵六色恭纪八韵代启文明炳崇儒圣道光皇心钦日月礼器备宫墻旧谱稽成式新图发尚方斑斓纷有耀簠簋列成行颁示来三殿传观遍两庠涵光呈玉质绚綵灿金相万国同文轨千秋肃典常从兹先后圣一揆颂吾皇石髪带缕浮春碧漪漪贴石初随波翻髻乱依藻漾流舒緑水供朝沐轻风当晚梳影窥惭浴鹭丝蔓碍游鱼镜里青春永仙家甘露虚何须叹霜髩即此万年余恭奉皇太后恭谒孝陵景陵敬成长律扈跸驰千骑鸣鸾驾六飞绍先思祖徳色飬奉慈闱爽气催征辔霜花散暁晖有秋欢里巷鼔腹遍郊圻松栢森元路云霞䕶玉衣鬯圭承凛凛冠剑仰依依言念开千古忧勤萃万几维清钦陟降瞻拜重歔欷南苑大閲谒元灵宫宫是皇曽祖世祖章皇帝建也敬依皇祖圣祖仁皇帝韵以志敬仰之忱时冬至月朔日閲狩金舆驾鸣驺赤羽翔千官分鹭序万姓仰龙光雪积平原白泥铺御道黄翠华来别苑初地散天香杳霭云生路萧森松泛凉星辰围斗宿丁甲䕶虹梁屏念瞻瑶殿䖍心礼素王若临钦在上作极愧惟皇祇以绍庭切何能与物昌律身懐监史敷化体穹苍文徳犹惭未武功不敢忘蒐苖遵古制逸豫戒禽荒簇簇云屯盛悠悠雾斾飏一阳初应律三白已呈祥渐觉条风扇新添丽日长觐扬吾未逮布治愿平康庚申仲秋丁祭先师孔子法祖恢文徳崇儒礼素王晨光开辇路露气浥旗常寅祀心恒凛丁辰日正阳皇皇陈礼乐肃肃对宫墻言念百王后身登夫子堂君师诚有愧仰止志方长恭閲太祖太宗世祖圣祖世宗实録圣训告成敬纪五言排律二十四韵丰沛贻谋逺天人应徳同明纲方扫地帝顾实维东用凈欃枪气徐开阊阖风庥凝皇有极徳厚祚无穷开创驾千古驱除仅一戎三韩恢旧业万国仰重瞳爰布明堂令方吹嶰谷筒顺时敷巽命驭物凛干衷徃者滇南乱曾烦八阵攻运筹尽伊吕奋力总罴熊奏㨗凭邉将颁恩自法宫平成歌圣徳熈皥戴神功道洽隂阳序时清礼乐崇诗书延俊秀恩泽彼昆虫茹㧞交成㤗芒销象应丰戎行甲沽酒村妇乳孳童六十一年久皇王帝治隆春秋旋气运张弛协苍穹日昃犹勤政民安更省躬懽唿遍白叟声教届乌䝉缅想承光烈端维予㓜冲绍庭励初志推斗頼羣工成宪犹堪鉴孚诚或可通永言钦陟降胜似拜崆峒辛酉仲春耕耤布政宜敦本当春乃劝农良辰耕帝耤膏雨遍畿封辇路华旌映城闉瑞霭浓明禋先致享神格益滋恭耒耜青箱列公卿法服从三推亲竟亩百室愿如墉皇考贻谋烈斋宫着肃雍无须陈夏谚即此仰尧踪三秋时序万寳告成命驾出口廵狩遵祖制也经过州县百姓扶老携幼欢唿夹路闾阎之间戸有盖藏场多穗深惬朕志爰下诏蠲免田租以示嘉惠元元之意武备由来重时廵意更深当秋排法驾豫日足甘霖旭耀旌旗影风传鼓角音停銮问农事献曝见民心戸有仓箱积人多乐豫吟舆情犹似昔祖徳到于今觧泽心无吝绍庭志倍钦兹行当黾勉讵止为从禽常山峪行宫忆昔髫龄际趋陪圣祖前于今廵幸至驻跸故宫邉湛露曽叨泽含饴想侍筵秋风悲此日轩屋尚当年鸟语如懐旧花香故逞妍恩勤终古慕承显一身肩再叠前韵经国猷垂后承家志继前三秋修武备万乗閲严邉胜地停銮御离宫启玉筵欣逄无事日喜覩有秋年插笏峰争秀披图景鬭妍永懐无竞烈景仰惧难肩至博罗河屯四十八旗诸䝉古王等来接天恩歌有岁祖泽頼无穷廵狩三秋日趋承万里风欢声毳帐合佳气幔城通来享同遐迩咸賔混外中诚输陈厥篚燕赐咏敦弓永念覃敷庆懐柔倍惕衷散馆试庶吉士赋得春蚕作茧蚕事当春月辛勤妇女咸候时鸠上下入戸燕呢喃松火燃村舍条桑採谷巖浴川身乍㓗食叶口方馋起箔新蛾长承筐素手掺三眠类慵懒八茧似封缄漫比抽思巧堪知为政凡新丝还待卖慙愧着袍衫赋得望云思雪意同云方出谷醸雪欲漫空未辨琼英白先藏羲御红流恩归槖籥协气渐冲融润逼梧堦侧香回梅坞中停骖祝屏翳筛玉候丰隆望里寒原肃祈年愿不穷赐江南总督尹继善之任淮沛今何似灾余不忍言迩来阙二鬴谁与办三飱敢靳司农帑还祈大造恩当春应举趾积潦尚留㾗民瘼遐观在心忧梦想存勉伊经画策为我活黎元雨和气当春洽甘膏傍晚零初飘千㸃白乍失万峰青妙洗桃心腻平添杏蕋馨新畴浑可望疎竹却宜听生意资沾溉烟容接窅冥涨痕侵碧沼绽蕚照红櫺乐岂縁花圃情应寄麦町欣承眀赐溥惕若对圆灵赋得折槛旌直臣玉䋲低鹤禁朱鸟焕螭坳鸾扇非烟散鸳班委珮敲佞臣方唯唯直士独嘐嘐自具松筠操难容泾渭淆撄龙鳞岂怯折鹿角曽摎奚用槛重辑还同罟不抛纳忠余宿将介节叹征茅企想都俞世盈廷喜㤗交夏至斋居即事黼扆迁常座明堂阖左扉抚辰懐嬗代勅命凛时几北陆将依晷南薫漫叶徽荡暄风习习烛郁旭晖晖斋处封章少遥闻昼漏稀敢期诚意假因騐道心㣲避暑山庄为皇祖临幸最爱之地亦孙臣受恩特深处也八年秋谒陵便道驻跸数日曷胜今昔之感诗以志弗忘云轩墀敞御园草树静高原游豫思仁祖庥和逮孝孙桥山将酹爵玉馆此停辕罨画山容在修蛇电影奔禽言欣客至蛩语诉秋繁堦篆苔纹暗碑诗钗脚存圣踪犹可想衷曲向谁论倍切干干志虞孤覆载恩静夜读书虎帐无多暇书林趣转嘉研精当夜静息虑忘尘譁别是中秋景依然旧月华陈编同汲绠精义喻披砂燄结银檠烛香生玉椀茶何须吟出塞四海久为家兴京姬室于豳日炎刘起沛时一人方缔造四海遂为基皇涧犹然在臯门尚可思屏藩堪示固宫室不言卑往者争雄际同归出衆姿秋风经故国膏雨遍新陂父老迎銮驭材官卫羽旗初来犹切切欲去更迟迟言念皇图缵端维厚徳垂凛乎同御朽告我后人知过广寕望医巫闾山恭依皇祖圣祖仁皇帝元韵海旭凝螺黛罡风削玉蓉灵竒经览乍圣蹟蹑寻重过客羣停辔仙人逈矗峰徒思山侧径未抚寺前松万古为幽镇千秋溯舜封崇功标地纪秩祀偶天宗嶻嶭疑鶱鳯巉峘突逴龙盈眸欣积素歩马迟娄胸山海闗恭依皇祖圣祖仁皇帝元韵取豫严扄钥思䝉拓海邉耕桑三辅接形胜两京连羽卫初冬度期门晓漏传桥山瞻此日龙歩想当年列巘余晴雪遥林散曙烟迎眸浑似画抚序正为权事异丸封谷心期舟济川拳拳思在徳大训更昭然澄海楼聨句干隆八年十月十六日自盛京蒇事还京道入渝闗登澄海楼望海雪霁千峰波眀万顷天容海色洵属竒观时张照梁诗正侍从因与聨句凡字画渉水部者概不用仿欧阳修咏雪禁体也康回昔凭怒使地东南倾太始本无始常盈是不盈䨇丸出其里元气鼓为营岛屿藐拳石轩楼敞绣甍巃疑贝阙彷彿见瑶京鞕石桥终断嘘烟市乍更星槎何处转鳌柱若为擎邈矣端倪豁雄哉气象峥禹功思四载秦业剰孤城万壑朝宗此纎珠茹纳幷由来无寸土亘古只空明直上到天险横陈据地掁目迷光皛皓耳骇声砰轰精卫填难尽长虹驾可成三壶逺萦带重岙销飞鲸赋羡木华博吟推玉局英平铺歴刼雪喜遇初冬晴望叹曽闻若来游谁逐蜻内光含煜煜隂火凉荧荧絶域随风逹方诸应月呈坎重不失信天一乃居贞比乐韶观止如山圣景行空传香象踏谬执窄蠡评有以谦能受虚将白自生苞干恢度量吐日焕晶莹永奠寰区宴仙乡底问程秋日奉皇太后游玉泉山周览西海近郊获事即景赋诗十四韵降丰欣此日行令及兹辰香辇周田陌嘉禾满鹿囷千官承䍐罼二鬴切咨询尧舜应夸宋风诗或比豳繄予徳菲薄懿教勉遵循忝在士民上能忘饥溺亲逢年慈愿洽爱日永懐申别馆晴霞际仙槎野水濵鹤容千岁古菊酒一樽醇锦障排丹树纱疏靣碧峋无央鸾凤队极乐静常身云写波中影山留画里真忘言袪俗逺即景得题新处处陪欢豫秋光总是春干隆九年十月重葺翰林院落成车驾临幸钖宴送大学士掌院事鄂尔㤗张廷玉进署以张説东壁图书府五律字为韵赋东字音字二首勅诸臣各分一字赋诗抚序权居北占星壁在东斯干歌翰苑于乐鬯儒风改殿当年异登瀛此日同三台司道筦二老亮天功乐具卿云奏筵开湛露融底希光旧史长此赞㣲躬木天临翠辇鸳侣集华簪广学心常切因文道可寻横汾隂岂昔来泮水犹今礼乐于焉盛觥罍取次斟诗惭得珍字辞喜献官箴返辔重城暮犹闻歌诵音观象台奉若钦维显研几凛曰明瑶枢调律纪珠贯騐天行翠辇临黄道星台据月城浑仪观建象神器惕持盈命羲仲和叔在璇玑玉衡授时熈庶绩敢恃泰阶平七言排律辛亥仲春上幸丰泽园演耕耤礼上躬四推命臣等终亩恭拟应制十韵大地阳和淑景韶潜苏土脉应风条鸿钧普扇百昌序大造均舒万物调翠辇临耕旗闪烁金舆载驾玉锼雕行行西苑停銮辂泛泛天池盪画桡帝耒四推膏壌沃皇躬一墢甫田遥先期已见寅恭懋终亩还思教泽饶种布期生连理穗壠开愿长九岐苖追思圣祖观耕地却值吾皇演礼朝丰稔岁功九有遍太和景象万方昭放勲久颂尧功茂协帝重瞻舜徳超赋得山鸡舞镜名禽闻説来荆国舞向菱花意转娴寳匣乍开看皎洁雕栊初对讶斓斒婆娑应节疑张锦嬝娜含姿半亸鬟小折腰时文绶乱大垂手处绛绡殷光悬桂窟虚堂畔綵绚霓裳夕照间顾歩多应怜藻耀唿朋好试语间闗讵同鸥鸟羣惊客却比佳人自惜颜云翼罢梳还独立星眸回盼许䨇攀一奁水月平分影几队鹓鸾共接班只为空眀矜矫翅便教饮啄忘栖山风翻翠带檐枝亚春暖重茵砌藓斑欲拟当前夸绰约可知箇里本舒闲谒陵礼毕车驾入盛京得七言排律十四韵羣山万壑总朝东王气为龙镇郁葱白水寿邱名不减作丰迁镐事应同当时提剑安黔首此日垂衣逮藐躬延伫闗山千里外每懐瞻拜八年中商飔送爽清驰道叠嶂排青列逺空上将随车金䍡名王执辔玉璁珑行宫视膳邀慈豫故国旋舆仰祖功只为上陵思马鬛岂縁校猎赋车攻六飞因幸兴王里百辟咸朝庆善宫讶许称觞来故老不教警跸骇新丰葛灯绡帐犹余俭执豕酌匏许献衷华曜景中鸾扇动若非烟里鸭香融孕虞育夏天心眷笃祜依京帝谓通万禩皇清绵寳祚扶桑初日海门红五言絶句裁衣寄从军者四首玉闗天气凉六月已飞霜惊理箧中素寄与逺行郎长短尚如初寛窄想非旧那堪孤灯下缝纫听寒漏中庭度金风缄刀着手冷叹息厚装绵行将寄雪岭裁衣何所愿愿郎早树勲郎为万戸侯妾作郡夫人平湖雨渡四首一堤杨桞树数里白莲花细雨霏霏处轻舟泛若耶烟云暗逺天独坐孤篷里飒然风满湖衣履皆寒水细雨满湖秋扁舟泛碧流平分诗景去恰有一羣鸥挂㠶风力健不须盪䨇橹遥望翠㣲峰蒙蒙乱烟雨古意四首春老金条脱尘生玉镜台分明陌头望不自陌头来明月入髙楼上有绰约人只见楼中秋谁知楼外春熏炉炷水沉拜月衣裳冷拜起歩阶隂桂香弄寒影青青杨桞枝淡淡和风吹忽见一枝折无情复阿谁问春风借尔催春蕋无劳妬艶枝入园应检㸃莫使一般吹春风答吹万本无心更番岂有意一需一疾间为风诚不易鸣玉瀬四首无风松谡谡有月金摐摐玉女洗头盆泻作芙蓉江林麓自潇洒烟岚多变态飞流下十寻砉然玉珠碎长虹饮素练圆潭澄见底时来听清泠尘念一以洗涧壑诚泬㵳松篁复萧飒把笔坐石头林泉相问答常山峪行宫八景八首緑樾径灌木盘山腰浓隂日蓊翳豁开壶中天逈异人间世虚白轩虚室能生白一气常函三闲情空外寄妙道箇中参青云梯青云信有梯丹崖暂延伫鹿豕出翠㣲逢迎务光侣枫香坂清吟歩修坂衣袂泛秋凉金风飒然过㣲闻山枫香蔚藻堂花木畅生意大地蔚菁藻忘言入静观忻然惬懐抱如是室如是如是室坐对清秋山游山室中人不费徃与还翠风埭野木不知名雨后増新翠谁云塞北山却有江南致凌霞亭危亭搆峰顶靣靣青㟏岈踏石片云飞去作天邉霞玉泉六首玉泉此为源泉源岂即此试问所从来只此一勺水玉名玉岂真泉名玉尤幻而我对玉泉如是幻真玩石髓澄堪潄烟萝緑可扪雨后溪流急山根带涨痕暴涨退亦急垂桞丝余湿惟兹有本泉终古长潗潗潺溪惬静聆清泚供幽眺心与境俱适何必苏门啸趵突声犹状匡庐匪当对垂虹旧传名吁嗟耳食軰六言絶句恭题鳯仙石竹画册二首冷露暗滋秋草着花红紫成堆小鳯贪餐竹实合教一处同开络纬送秋声至蜻蜓弄影风凉幽卉一丛舒艶都来石畔寻香七言絶句将猎南苑检㸃所携书籍天髙秋气肃郊垧南苑将除信宿停检㸃行幐整书籍不因郊猎废谈经三月十三日随皇父驾幸圆明园五首春园初见百花开日午欣随御辇来缬锦蒸霞呈丽景东皇雨露好栽培最是蓬莱浩荡春东风如剪物华新裙腰草合平于毯滑笏溪流色似银迩来甘雨润苖新走马天街絶㸃尘试策金鞭回望处翠条如染拂行人黄繖当中映午暾太平天子幸春园灵台灵沼同民乐夹道齐唿万岁尊御炉香暖惠风晴日映墀头唤上卿不是物华供玩少殿颜勤政意分明桞溪垂钓傍岸青青一带遥玻璃镜净拂烟条持竿不为贪鲈鲙天水空明万虑消从军行五首三邉烽火照军营十万丁男夜练兵但使腰间悬寳剑丈夫何处不成名辞家万里路迢遥龙虎军中夜撃刁底事成功如约早将军闻是霍嫖姚夜战洮河马不嘶无邉杀气与云齐偷闲一枕金戈卧半是人膏半是泥二十三番月缺盈君王恩重致身轻辕门试射谁穿的十万军中最有名戍儿约计看刀环对镜新惊髪半斑不是亲擒生颉利何颜复进玉门闗冐雨寻菊二首秋雨霏霏碧藓滋闲情今日歩东篱不知冷夜寒朝里开到西风第几枝我爱秋来菊蕋开天工偏为洗尘埃倚栏闲咏衣衫湿应是才从篱畔回村墟夜舂二首霜落园林时届冬稲粱全获罢三农田家作苦无休息更听村墟半夜舂万籁全收夜已分寒舂声急隔窓闻髙斋识得丰年景篆袅炉香独自焚盆鱼二首圆池蓄水不须寛依藻文鱼自觉安待到夜深㣲雨滴跳波还似跃层澜緑荇青萍可避隂一泓满贮足浮沉箇中也有相忘乐不羡沧浪万丈深题元祐党人碑元祐清流号浊流党人镌石石遗羞祗今欲补名臣传犹喜残碑姓氏留过淋河凭催诗思客途过得得轻蹄踏嫩莎拂靣春风三十里一湾新碧小淋河夏日书懐宫桞隂浓殿阁深氷㡡不受暑来侵南风未觧吾民愠慙愧苍生爱戴心秋日奉皇太后驾幸南苑即事六首虞人建帜甸人随南苑秋清好猎时閲武此来兼省歛香风饼饵拂旌旗万物熈和大造中郊原辉映苑门红承欢仰识慈颜豫祗为天恩钖屡丰羽卫森翘出帝城顺时清跸此廵行金吾底事频传警便欲周知闾巷情扈从长承爱日晖五云髙捧鳯舆翚问安戸外亲调膳手射郊原鹿正肥离宫月影透书窗法曲时闻画鼓摐题柱吟余思徃事不知绛蜡灺银釭从来稽古戒禽荒宵旰勤劳敢刻忘懽乐正饶还止辇属车侍从有东方郊外即事三首三秋野景寥天逈一抹斜阳晚照明最是丰年饶气象村村社鼓庆西成霜落平原好合围无心从兽玉鞭挥爱观富有千村景两字探原食与衣郊圻犬吠杂鸡号䇿马霜华㸃素袍收获才完仍播麦田家四季总勤劳山田三首禾黍芃芃遍岭巅停鞭欣看有秋年版图可识同遐迩塞外荒山尽辟田髙原宜黍稲宜低物土耕桑塞外齐茶幔酒旗山抱坞软沙湿草水鸣溪旧代长愁烽火惊于今此地有人耕混同中外皆天泽倍切干干保㤗情滦河捕鱼二首野滩片片起驾鹅盪桨中流乐意多髣髴江乡三月景西风红叶小滦河滦河水自上都流顺水行如风送舟最是闗仝得意笔苍山野渡正初秋出塞杂咏九首雕舆绣羽飒金风晓发都城旭影红十部箫韶翻似海三千车骑气如虹邉闗峰色翠芙蓉万古隄防笑祖龙守徳由来胜守险金汤礼义是提封静夜离宫月在窓独裁章奏灺金釭鴈鸣逺浦传霜信人过孤村引吠尨极北山髙近紫㣲片云常作雪霏霏黄羊白鹿铺平野好试今秋第一围龙沙八月似冬初献赋长杨满属车最爱枫林新似染折来题句手亲书铁骑番儿鴈字排霜锋掌様净磨揩新丰空有如渑酒辜负当年白鼻騧平明雨洗属车尘蹀躞骅骝称意驯濯濯烟鬟看黛重萋萋麦壠爱青新青兕黄牛满泽原欣看天饷助归辕戍儿夜半吹羌笛此日春风度玉门时廵讵止閲邉闗喜见年丰一觧颜揺飏翠华佳气满都中争道六龙还北郊礼毕回圆明园道中作四首薫风应律调元化膏雨知时利夏耕不独公田霑渥泽一花一木总敷荣缯燎光中葆吹闻廻瞻黄幄瑞氤氲㯶街歩出仙韶引槐桞隂浓緑似云黄繖朱斿鳯甸隈属车剑佩有邹枚天公赐与迎梅景绣陌青葱絶㸃埃垂杨十里窣青丝警跸声中驾六飞最爱霑衣朝气润轻云犹作雨霏霏射猎南苑即事六首靺鞈櫜鞬列羽林当秋文囿偶经临承平讵肯忘戎事万戸饥寒更惕心翼翼堆场皆早稑累累悬架足秋壶豳风底用丹青笔十里烟郊入画图北红门里仲秋天爽气㳺丝拂锦鞯行过鴈桥人似画踏来芳甸草如烟南苑宜秋宜猎时禾香风满赤鸾旗少年熟读相如疏每至欢娱鉴在兹榆槐黄染野花殷策渡时过水一湾千朶青莲万章锦却教人忆塞中山省耕省歛古曽闻望处西成意亦欣漫把丰年容易看几多忧虑厪宵分春水泛舟緑浸楼台水底明春湖初试一舠轻谁云鸥鸟无心者也向汀洲续旧盟清明后一日漫作二首湖山佳致暖烟饶稚緑嫣红态鬭娇看罢纸鸢甞过酪闲吟准偹送春朝东风吹绽含胎蕋喜揽芳华入吟里溪畔刺舟还怅然已有落花贴流水郊行三首荞尚青青黍欲黄金风时送粥饘香翠华揺曵纎尘净欢切郊行十里强野老扶儿望六飞停鞭问处话依依金吾莫谩频唿跸一向筹伊冻与饥滑笏溪流曲抱村游丝白日静秋原村翁不识銮舆过跣足科头倚荜门塞上行五首昔年今日此龙沙中外情聨久一家几处荒荆余败垒千秋兴废繋懐賖露浥烟芜欲作霜午衣犹热晓衣凉皇州此际残蝉咽已见南飞鴈一行马足駞踏马鞍廻看天外矗枪竿山灵有问如何答前岁诗盟未敢寒丹枫翠栢妙山容野墅溪村也间逢最是牧羊估马客于今都识重良农葆吹声声傍晚摐氊庐倚咏剪银釭春风己度榆闗外漫唱凉州水调腔腊月二十一日立春拟春帖子三首腊鼓摐摐奏雅寅不须人日始成人金屏玉帖迎青令甲子中元第一春铜浑钦验八风调喜绽宫梅白玉条更进词臣春帖子笔花飞处总含韶圆盖推迁信有灵璇杓徳晷已移星今年诗巻増颜色两度红牋咏始青春日郊行杂咏八首易水东头涞水西寒芜逺树总凄迷马知人意归蹄懒一片白云山与齐山村水郭洒然清不必前途借问程古寺闭门无客叩春田经雨有人耕逺峰层叠矗新螺㸃㸃牛羊恣寝讹扶杖老翁中社酒东阡归路醉颜酡桞色遥黄近尚无拂春着意几株株溪桥一带房山路最似诗中西子湖花朝前后景可怜花心桞眼争新鲜儿童底把春光趱未至清明放纸鸢我闻潭柘祗园美初到原如久住人却笑闇黎无好句频翻贝叶説根尘韶丽风光二月时新晴最可雨尤宜看耕不觉迟归辔西日铜钲拂綵旗掩映耕云种雨家金吾行处不教譁豳风图画谁传得海子门西十里斜云罩寺留题三首讶底层云不盪胸山灵为我辟云封开窓四靣延竒趣万叠屏风削玉蓉髙入天风顑万寻登临信可散幽襟常时画里遥观处独据匡牀自在吟林雾谿岚眼底浮风铃语我少淹留非闗胜处夸新句祗恐荒唐负此游皇清文颕巻首二十四皇清文颖卷一钦定四库全书皇清文颕巻一表恭进易经㕘解表张英伏以至道开于河洛发羲文周孔之微言奥㫖贯乎隂阳备彖象卦爻之精义㕘稽训诂託藜火而重编侧近光华食野芹而思献俯慙谫劣弥切冰兢兹盖伏遇皇帝陛下道法天行不息学同日进无疆尚书巳讲于经帏大易继陈于黼座神凝简册圣心探一书一之先博极图畴睿照启千龄之秘叨恩于禁籞祇奉钦明窃有志于韦编欲窥象数自田何京房而后汉初各有师传逮濂洛康节以来宋儒始为定论考亭本义之学洵可奉为宗风伊川易传之文尤有资于治理窃惟广且大者易之体岂容骤测其精微竒而法者易之辞未许遽窥其典要必在发明章句譬如探源者先索其流务期剖晰文词难言得意者遂忘其象爰考先贤诸説辑为叅解一书时逾两期巻分六帙如渉沧海而寻畔岸祇堪自砭其愚顽窃仰泰岱而竭尘埃讵谓有禆于高厚但念阅寒歴暑分细旃广厦之余闲浥露研朱居秘阁芸香之胜地虽极知其芜陋敢不冐为敷陈聊佐乙夜之览观庶备九重之清燕伏愿德符岐圣治轶羲皇履帝位而豊豫时登养万民而讼师不作观损益之义化自洽于中孚察消长之几世自升于大有对时育物端居见天地之心知崇礼卑抚巻尽干坤之藴矣为此具本谨称进以闻恩赐宫纱谢表张英康熙二十一年五月十四日䝉恩赐纱二端命编修杜讷赍付廷瓒送回江南恭设香案领讫望阙九叩首谨奉表称谢者伏以故里初归惊沐殊恩于天上圣慈垂顾逺分渥泽于田间展雾縠之轻华凉生荜戸披香罗之璀璨风满衡门叨异数而增慙抚愚衷而倍惕恭惟皇帝陛下徳配神尧勤嫓大禹文敎彰而六经启蕴武功偃而九服来同简儒臣于禁中置讲僚于座右猥以百生之竒遇际千载之昌期握筠管而侍彤闱抱芸编而趋紫闼备沾优渥曲赐矜容廼以衔土私情冒干宸听复荷如天圣度俯鉴微悰颁文绮于尚方钖精镠于内府龙颜宣室捧忠孝之纶音马首东郊拜平安之天语感深欲涕宠至弥惊自谢直庐遂遵河渚云深日近瞻冀北而怀思水涸沙淤望江南而莫达朝沿栁岸心依黼席之前夜泊渔矶梦绕金铺之侧逾四阅月始抵乡园适蓬蒿初返之时正绮縠遥颁之日荣生里巷争识圣朝礼下之隆喜溢亲知共指微稽古之赐冰蚕丽质当暑弥清雪茧轻绡临风欲举爰选金鍼玉尺花鸟新裁还同紫绮珍裘龙香什袭伏念自膳服叨于禁近如之被宠者独深迨颁赉及于家居似之䝉恩者益少钦承匪懈悚惕靡宁又伏思恩命由于内廷未敢缮疏称谢遂使瞻依片念徒然自结于衡茅感激微衷无由上彻于君父辗转宵旦难以即安敬借同官肃陈谢悃望层霄而虎拜犹如身侍红云处下里而蛩吟敢冀词闻丹陛伏愿圣躬纯嘏帝治龎鸿俗厚年丰民安物阜虽暂栖薮泽光华近戴尧天逺在江湖熙皥常依舜日愚不胜悚惶战慄之至谨奉表称谢以闻恩赐羊酒食物谢表张英康熙二十二年十二月二十三日䝉恩赐英羊二牵酒二罇鹿一雉八鲜鱼鹿尾各六给付男翰林院编修廷瓒望阙九叩首谨奉表称谢者伏以恩从天上蓬茅沾玉露而增荣春到江南枯蠧沐琼膏而起色忆昔囊书深殿每分辉于伏腊之时讵意卧疾空山复拜赐于嘉平之节泽愈征其优渥感自倍于恒常恭惟皇帝陛下文治光华武功赫濯运睿虑于穆清之上措邦家于磐石之安仁浃生民薄征徭而诵声在野义孚藩服韬戈甲而译使来庭近者纪圣略于球图昭回千禩焕天章于云汉炳耀六经宏猷允驾乎昔王芳轨逈超夫前代英葑菲薄植荷简拔于昌时樗栎微材随歩趋于经幄恩深十载宠溢多生仰瞻圣学高深获覩宸衷勤毖玉阶待曙早看三殿镫辉金钥传声夜聼九门漏彻层霄清切异数骈蕃翠釡银罂常饱调兰之馔珍裘紫绮还裁叠雪之衣锦雉分自御围良骥颁从内廐春风帘幙宫樱堆赤玉之盘秋水蒹葭河鲤出珊瑚之网每当除岁宫使早叩衡门罗列尚方珍味懽腾穉子庖登仙兽瓮发天香歴数殊荣皆成盛事臣英未有涓埃愚悃报圣泽之帡幪猥以草土私情违天颜于咫尺枌榆暂返寒暑再更听紫陌之鸡声近移茅舍盻觚稜之日影逺到田间虽负土之情少酧顾复而采薪之疾益觉纒绵盖桐以心虗未霜而落栁因质弱望秋而衰身虽杂于渔樵念旧恩而倍悚梦常依于君父欲奋飞而未能乃上厪睿怀垂注无殊曩昔近当令序流膏特畀幽遐爰开白兽之樽用励羔羊之素嘉鱼贡于辽海瑞鹿致自闗山昔忝词曹故有文禽之钖近栖山泽并分野雉之珍计颁赉于内廷正当雪候迨邮传于寒谷恰值春温宸眷弥殷衷益愧乍闻而心惕永念而涕零思旧侍彤闱惟切旷瘝之惧自离紫闼久无夙夜之劳父得奉龙章典礼贶嘉于泉壤英屡承天语徳音遥下于江湖虽糜顶踵之微茫而无能醻生成之万一者也伏愿景祐日升圣功时懋俗登三古治冠百王虽结伴山农同为击壤尧衢之侣倘得捐除宿疾再侍赓歌舜日之班不胜惶悚之至谨奉表称谢以闻恭进圣徳万寿诗表陈廷敬伏以徳并干行纯嘏允符函盖光齐日照遐龄永配曦轮欣逄景运之昌庆洽承平之盛阳春发育喜万彚之䝉庥化育和恒咏九如而献祝陈廷敬诚懽诚忭稽首顿首上言洪惟我皇上贞符诞握寳箓𢎞膺居正体元备圣人之全徳履仁蹈义跻天下于咸宁有生民未有之竒道隆三古兼前代未兼之业功盖百王文命敷而风教式于九围武烈昭而声灵振乎八极既高荡荡巍巍之绩复溥穹穹厚厚之恩偕闿泽于神人徧讴歌于中外盖以肇天极而修人纪用是阐皇纲而恢帝纮昔当初临寳祚之时正是孝事慈宁之日重闱问以为君何欲我皇答曰图治爱民曾传圣语于当年言为经而辞为纬果见太平于今日治巳定而功巳成犹思由后以视今每念谨终其如始廓明徳新民之量广钖类不匮之原存心养性以达天主敬立诚而体道容仪清穆肃雍殚昭事之䖍斋祓洁严享祀尽明禋之实危微精一接统绪于勲华濓洛关闽㑹渊源于邹鲁籖分甲乙探册府之蔵巻歴丹黄发图畴之秘西清东壁古今絶企夫天章二典三谟前后允推夫御制并虞廷之什义兼风雅之长超唐人之篇理取宋儒之正冠六文而首出迈八体以遐标玩程颐即此是学之言契神化于形声之内爱公权心正笔正之语运经纶于文字之中宫漏未移巳布千言于纸上封章才罢早廻万象于毫端贯乎百家而我学不厌游于六艺而惟圣多能玉尺仪天溥博如天之大土圭候日昭明如日之新春蒐夏苗适修军国之礼投戈讲艺不忘弧矢之威凡此躬行心得之精微具见帝徳宸修之广大奉东朝之鼎养允矣孝慈操北斗之玑衡皇哉作述龙楼凤阁光华朗映前星玉叶瑶枝芳馥长凝丛桂克勤克俭建昭代之仪型是训是行彰皇家之法守体节用之指约省百倍于前朝𢎞益下之规徳泽频施于万姓惜金钱于太府无非寛闾左征徭减玉食于尚方正以裕民间积贮时颁涣汗蠲逋歳至再三屡沛丝纶赐免动逾千万当爰书之覆奏必恻怛于宸衷祥风转草色于圜扉协气应星光于贯索夫自端居燕寝无时不以黎庶为心至于问俗观民随在必以补助为事銮车驾而需云布庆翠旗指而解泽旁敷河淮为国计攸闗疏瀹悉圣谟所示山川永奠春回禹贡之区漕輓咸宜人乐我朝之制良由无逺弗瞩视万里如目前以故靡举不神运天下于掌上在昔逆藩蠢动致劳天讨遐施一怒而安四海之民一举而靖三方之乱彼有元之余裔曾负固于穷邉奋我武之维扬七旬弗俟殄累朝之不逞弥月而平海不扬波郡县尽台湾之地野无斥堠享王来域外之人迨喀尔喀归依帱冒之中廼噶尔丹自弃生成之外神谋独断庙算无遗朔漠三临铭勒天山之表羽林大捷尘清瀚海而遥慕义向风日出悉冠裳之㑹同文合轨月支皆职贡之邦惟圣主过化而存神故王师有征而无战所以行焉斯效动罔不臧总明目达聪之休𢎞集思广益之美自执河魁之柄睿照遐周高披天镜之光物情毕鉴规模𢎞逺令甲宣昭转输通辽海之舟航水利兴西北之农亩积仓平粜以逮穷檐发粟截漕以苏泽国邮𫝊用恤而恩渥舆徒鹾税是轻而惠流啇贾頖宫璧水奉箴劝以欣荣鱼服豹韬感投醪而鼓励仕循资格而立贤无方才许荐扬而用人惟巳时施仁于后世每致悯其嗣人念臣子末路之艰见覆载兼容之大凡沾雨露思竭涓埃共荷帡幪罔酬高厚今者懽唿遍于率土忭舞极夫含生云灿星辉转洪钧于一气麟游凤集开寿域于遐荒八千歳为春秋筹增太乙亿万年齐甲子世跻华胥昔天保颂冈陵推诚受禄及豳风陈忠爱归向称觥廷敬黍列侍从之班幸际雍熙之代伏覩圣徳广运同欢万寿无疆谨献诗十二首管窥蠡测而莫罄歌衢击壤以难名不任瞻天仰圣踊跃懽忭之至谨随表㳟进以闻㳟进圣武雅表陈廷敬伏见我皇上抚御万方尽有四海内外恩徳鸿龎声教遐暨比年以来天下晏安而推溯武功所由戡定则诛三逆以平滇黔粤闽楚蜀外辟察哈尔台湾倭罗斯喀尔喀之地幅之广超越前古治化之隆巍焕莫竝今神谋独断圣武布昭伐罪救民躬行天讨大憝授首余党归诚厄鲁特全国荡平捷书至日雷动嵩唿中外臣工闾巷小民罔不欢欣忭庆盖是时车驾亲征驰驱戎垒凡三出朔塞矣当天衷决䇿初御六师中朝悚慄僚庶攀留以年力就衰䝉恩矜念弗允扈从之请自是以来祇遵成命不敢再凟天慈而违离圣颜日夕䖍惕伏念皇上为天下扫除残贼为边疆永致廓清跋歴穷荒经渉寒暑勤劳军务旰食宵兴而臣子安居略无寸効今巳无事言念国恩无所报称犹欲俯竭愚诚撰儗文句敬飏圣烈之无穷而媕鄙无学寻绎累日莫知所择窃惟自古帝王有功于天下其名声彰着于后世者方䇿之所记载金石之所刋录声诗之所流传后之人览其事而遐想其盛焉是以昭昭然若昨日事也然而称极盛者亦不数数觏矣坂泉涿鹿以还古今号善用兵者汉之高帝唐之太宗皆自兴事之始乘时遘㑹底于成功若我皇上圣徳而践天位躬居大寳志切生民仁育羣伦义正不譓尊临九重制胜万里天威所至攻战多方扑灭兇残荡扫巢窟宿宼遗孽一朝顿除伏廿载之逋诛树九邉之壮观殱其渠魁降其支党爟烽永息亭堠不施旷古难平之部落尽为臣仆普天所有之土宇咸入版图自此寰海清平兆民乐业集万年之鸿庆成千古之大功仰窥圣烈俯稽往古汉祖唐宗起于侧陋角一时之雄乘末流之敝虽精于兵事而我皇上圣徳神功文谟武烈实逺迈前徽矣若夫书册所载既有天下优游宫禁之中不过遣将兴师身居其逸坐收其效即问有亲征如宋艺祖之北伐明成祖之行边宋则失利明则鲜功是以方䇿金石声诗之文彷彿儗比可导扬盛羙之万一者盖徬徨震掉而莫知所择焉求之于诗惟周宣王身为天子南征北伐有定天下之功虽淮夷诸小敌未为甚难平之宼而玁狁之伐止于太原皆命臣士以行事蹟殊不类然其臣咏歌之词孔子有取焉唐臣栁宗元本其义作唐雅于向者滇逆之平不度固陋窃取其义进平滇雅曾上尘圣览今伏思后世铙歌鼔吹之曲未足以尽圣武之形容仍依古体谨譔大驾三临沙漠亲平僭逆圣武雅三篇缮录以进臣之愚意固以敷宣人事之盛美而其义则归本于天我皇上即天也覆载照临雷霆风雨天之所以为道栽培倾覆治乱侮亡皇上之所以为功彼噶尔丹自外于覆载照临之内干雷霆之诛絶风雨之泽盖所谓逆天者亡也我皇上天威所临贼始则沙场糜败阵戮其孥衆叛亲离孤雏就缚其卒也我皇上亲挥将士廹抵贼巢贼知逆天必诛仰药自殒遡始讫终我皇上驰驱万里劳苦艰难若非亲征大举必不克迅致肤功此人事也即天也至若晴旸以时灵泉表异水草应候百灵効祥旋师之先甘雨洒郊饮至之日云隂开霁臣僚拥道恭迎都人父老孺子瓣香欣跃凯乐庆成推本于天之义由兹益自信焉不任荣幸欢忭之至献平滇雅表陈廷敬廷敬尝诵诗见大小雅六月采芑江汉常武诸篇什皆言周宣王南征北伐兴治拨乱以定四方平天下之功尝窃叹以为如诗所载可谓盛哉后读栁宗元平淮雅表言宣王之形容与其辅佐由今望之若神人然此直以雅之故也按宗元意以谓宣王定四方平天下茍非其臣尹吉甫召穆公辈作为雅诗传之于今今虽欲望宣平之形容及其辅佐之盛其道无从而宣王定四方平天下之功亦不能赫赫必传于后世呜虖宣王之功世既罕匹而有及焉与过之又无有尹吉甫召穆公其人者播为声诗彰大其道如宗元所言铿鍧炳耀盪人耳目者其何以昭宣治蹟丕扬武功传之无极然则雅之作厥义綦重矣欤伏见皇上文武神圣天钖智勇光宅天下奠安八荒仁威所加率土内外罔不詟服乃有孽臣潜伏伺衅煽搆逆乱震摇我疆圉俶扰我人民皇上赫然一怒命将授钺顷年以来定秦陇降闽海平两粤收巴蜀天兵所向次第告捷而滇逆窃据南楚实为乱首皇上神机中断指授规模扫清湖湘进克黔南破坚摧险直薄滇城之下师久不解于是睿㫖督进金鼓一动震荡妖氛皆由庙堂动罔遗䇿是以疆场举必有功海外怖骇臣黎懽踊太平之㑹适当今日尝计滇逆之作乱干诛也耗糜赋帑私籍甲兵招纳亡命擅行威福尾大不掉反势已成正如汉削七国唐纵藩鎭早发则易图优容则难㧞故三藩之事圣虑先觉不辞大创之劳永奠万年之治即推较宣王之盛绩殆谓过之矧汉唐之遗事哉而大雅不作窃恧焉顾念朝臣至多岂无尹吉甫召穆公其人者譔为雅诗荐之㑹朝燕飨施之于后用以飏大清之盛美于无穷独何人敢专斯事又念宠光下逮最为优异而其官职尤在文章不得以能薄材谫不足以自効为解谨譔平滇雅三篇再拜以献廷敬诚惶诚恐稽首顿首谨言皇清文颕巻一皇清文颖卷二钦定四库全书皇清文颕巻二表恭进御书㸃翰堂法帖表陈廷敬廷敬伏䝉圣恩赐御书恭摹上石因赐㸃翰堂名弁曰赐㸃翰堂法帖廷敬谨奉表上进者伏以玉殿披书丽干文而绚采瑶池染翰炳睿藻以腾辉寳墨长新开万世光天之治御题载钖惬九霄捧日之心袭以缥缃珍逾璠玙之贵夀诸金石光同云汉为昭惟衔感其弥殷实赓飏而莫罄廷敬诚惶诚恐稽首顿首上言窃惟自古书契之兴肇始圣神之代羲皇宣龙书之妙藴轩辕窥鸟迹以成文嵝之穹碑虫鱼仅辨岐阳之猎鼔科斗犹存秦汉则篆籕居多魏晋而𨽻楷斯着贞观致治临池聆御府之章景祐承平飞白悬玉堂之署顾或艺池传播未云斧藻荧煌惟圣主之建临乃大文之巍焕兹盖伏遇皇帝陛下徳懋干行勲高皇古璇宫侍养特隆温凊之仪玉辂廵行数下蠲除之诏铭丰功于瀚海备志夫龙韬豹略虎旅鹰扬洒丽藻于杏坛逺轶乎李碣韩碑皮文杨记图成耕织民隐悉于毫缣学究典坟微言阐于濂洛巍巍帝徳文轨通荒朔之区洋洋圣谟黼黻备典谟之载更于万几之暇时勤八体之工手握玑衡运星辰于楮上体符造化霏雨露于毫端字字正心不假诚悬之对行行主敬直逾明道之书固巳琼检牙籖蔵诸秘府抑复霞绡绮轴赉及班行何幸得膺异数讲筵宣赐勒琰琬以成编禁籞趋跄荷琳琅之屡钖鲛人练素惊看龙爪之飞鱼子牋红蹙就鳞文之色或剡藤满幅标赤城十丈之霞或侧理横书琢崐冈盈寸之玉或布芝英于扇上仁风与甘露偕来或蔚云气于巻中墨彩共炉烟相绕或堂额三字晴晖映玉玺之红或门牓䨇题昼暖耀龙纹之碧或情怡往牒唐诗宋简纷纶璚管之余或制自宸衷水色山光掩映采斿之外风格间临乎米董神姿高掩乎钟王后徳出圣而入神故心画经天而纬地诚新月高峰之尽致而一波三折之兼工也廷敬䄂里骊珠奚止苏轼千金之赐戬边戈法无待世南半字之成顾玉简琅函恩霑于帝座而赤文緑字光耀于人间敢拭乌几以临摹祗泐青珉而流播启芸笈则奎明斗璨陋彼寳晋斋中拂螭版而璧润珠圆不数太清楼下谨弁嘉名于巻首永传鸿寳于寰中薖涧桑枢窥岳峙渊渟之笔深山环海睹卿云糺缦之辉廷敬柿叶空临蕉庵未学右文典重荷囊尝直螭㘭稽古荣深㸃翰叨颁象管堂楹瞻竦常浮菡蓞红云贝石飞腾时见霑濡墨雨恭缀芜词于后恪呈黼座之前惟勉葵藿之荩忱冀报涓埃于万一伏愿尧天永冐舜日长华夀考万年奠金瓯于孔固本支百世绵玉歴于无疆搜意象于简编既列左图右史勅亮工于寮署务俾大法小廉赤雀衔书弥着𢎞文之盛黄虹表瑞常征有道之祥矣无任瞻天仰圣激切屏营之至谨以御书㸃翰堂法帖装潢成帙随表上进以闻进呈御选古文渊鉴表徐干学管理修书总裁事务原任刑部尚书今给假回籍徐干学诚惶诚恐稽首顿首上言伏以运启文明式焕图书之色道隆述作载垂琬琰之华维论着实繁于衆流而折衷悉由乎睿断固足经纬天地协和邦家辉映山川光华日月者也诚惶诚恐稽首顿首粤稽书契之兴肇自鸿蒙之始羲文颉迹乃见权舆夏诰殷盘遂多制作纷纶六艺实为载道之书流衍百家弥广立言之㫖指归既别体制斯殊托始周秦之时以及元明之代累朝所积四库称多秘府所蔵千秋特盛然而中区纯駮辨介毫芒酌水别其渑淄闻音察乎宫角要无乖于义理庶各畅其条流叹夫兰陵首编雕虫遗议逮至华林继辑买璞䝉讥辞句亦有纯疵风气不无升降若乃陶钧万彚开造化之洪鑪翦截羣言提文章之玉尺自非经圣神之闳览何由成简䇿之伟观伏遇皇帝陛下尧文炳焕禹律铿鋐披緑帙之高词万籖并录搜紫台之秘典乙夜忘疲允矣敦敏之性成共仰聪明之天纵珠毫乍染同九经之不刋瑶札旋题传百世以为寳固巳昭回云汉辉丽星辰上耀三霄下饰庶物以故家知坟索被荣光之炜煌戸习猗那沐庆云之葩郁乃犹于万几暇晷覃思艺文百氏遗编咸归品藻务严决择用法来兹尽收兰台石室之蔵兼採蠧简竹书之记掎摭得失勾校锱铢手自丹黄亲加甲乙金壶霏涧萦烟雾以裁缣瑶管舂容绕龙鸾而拂素尽删瑕颣悉採菁英体或别于员方义同归于典则网罗大备可废九流七略之篇囊括无遗允为册府词林之秘复命等补加笺註再行校讐正故牍之乖讹先求依据增遗文之脱漏必务该详然后各冠御评赐名渊鉴譬涵衆川之广若照庶品之形悬日月以为昭树津梁而永济微言共掲奥㫖常新学殖庸虗性识椎鲁钩沈决滞惭经学之空疎起例发凡愧史才之融贯篇题东壁叨沐恩荣笔札西清亲承商㩁伏䝉诏㫖敢不竭其编摩仰禀高深得稍窥夫条彚排理既竣次第进呈伏愿瑞应畴图祥开象纬风驰化偃八方霑稽古之荣日镜天临九服享同文之治等无任瞻天仰圣激切屏营之至谨以校过御选古文渊鉴正集八十巻别集二十六巻外集八巻随表上进以闻恭进大清㑹典表徐干学某等诚惶诚恐稽首顿首上言伏以经纶懋建八方开大治之风谟烈为昭万世垂不刋之典维神圣之规模悉备斯臣民之法守聿新彪炳前休炜煌来范粤自太祖高皇帝开干辟坤首定大业太宗文皇帝立纲陈纪嗣建鸿图世祖章皇帝混合车书顺九垓而同轨整齐品式釐百度以惟贞润色奠太平之基文经武纬黼黻际休隆之㑹礼备乐明迨夫因革损益之宜一切制度云为之迹拟虞廷之亮采布在九官若周礼之分曹详于六职允矣有伦而有嵴粲然是训而是行但法久则弊生科条期于画一或时移则俗易规制适于变通是惟酌古以宜今庶几逺遵而近守垂诸简䇿播在章程当文明极盛之时正制作开先之日殷循汤典寳𢎞璧于琅函夏缵禹功奉和钧于王府斵方员者仰规矩视曲直者资凖绳国是攸闗朝章斯属此盖伏遇皇帝陛下得一凝图登三建绪调元丹扆备至徳于先天后天敷政瑶阶勤万几于一日二日量衡律度考五服而攸同食货賔师稽八政而咸叙圣人作而万物覩皇极建而庶民从顾以道一风同上本列朝之积累自此披图访典下贻奕禩之仪刑特敕纂修用开馆局编年系事既本立而末该起例发凡亦部分而门别至于析异从同精莫分乎铢黍去非即是辨或介于毫釐每仰禀于睿裁辄受成于宸断躬逢尧舜知二典之非空言亲见羲轩有三坟以明大道载经嵗月始竣编摩允为盛世之全书用裕后昆之令轨等学无根柢才愧庸虚麤窥太史之遗文讵识中朝之故事怀铅握椠分昭回云汉之光质义摛词仰藻丽龙鸾之采谨完巻帙莫赞高深伏愿益懋升猷𢎞开泰运世绵璇歴监成宪以无愆代启寳符学古训而有获等无任瞻天仰圣激切屏营之至谨以所修㑹典若干巻随表上进以闻进朱子全书表李光地兹者伏䝉皇帝陛下命等编校御纂朱子全书总六十六巻刋刻巳竣谨装潢成帙进呈等诚惶诚恐稽首顿首上言伏以道光载籍统承四子之传徳备文明象应五星之聚非为一时而出乐有后圣之知果不虗行殆同亲炙盖继天出治职兼总乎君师而稽古右文功乃隆夫作述五百歳之遥源斯在二千年之丕绪聿新等窃惟危微心法肇自伊耆终始大成集维元圣中间言天言性者则有禹臯成汤言徳言学者乃由阿衡传説丹书垂乎敬义周礼着夫中和逮洙泗而发挥无余歴汉唐而明昧相半直至濓溪黙契道体亲授二程爰得考亭剖析精言兼综诸子斯文頼以不坠后学由此弗迷然其道湮郁于江沱惟其书流行于海内前代虽颁行学校知徳者稀全编则剥蚀经坊研精实寡从未有绍其道传其心典极累朝尊异之隆文经乙夜校讐之久如今日者钦惟皇帝陛下心画羲爻身符夏度功巍文焕犹兢兢业业以勅几仁熟义精方矻矻孜孜而论道谓朱子为诸儒之醇粹不难以圣而下学于贤故其书为六籍之津梁将俾沿河而东至于海崇其礼秩方自庑以升堂荟其遗编乃命官而授简发凡起例无非禀圣心之裁成提要刋繁逐一经御笔之删定虽至微文碎义周览甚详转注谐声摩求必当沍寒蒸暑未尝辍诵于万几之余夜漏晨壶不闻停披于寸晷之暂是用规模画一条理分明自小学大学以开端渐及四书六艺合道徳性命而一贯极于圣统王功文约而弥该义备而不复权衡取舍必得其肻綮之精次第后先一凖于施为之序歴选六百年来编朱子书者其得详略轻重之中诚未有如我皇上者也非夫心心相继不隔丝毫圣圣相承如合符节孰能与此哉加以亲制序文冠诸书首大义㣲言之秘启发靡遗修身觉世之方㑹归一致于是颁诸宇内使儒林有入圣之阶梯布在学宫凡来者得穷经之指要教思若风行而雨化徯志自谷应而钟鸣等章句习深经籍道邈生逄尧舜尚惭比戸之民少学鲁邹谁是及门之士纂言不如韩愈惟荷训诲以成编校书逺逊更生幸籍指伪而识字身游道化之盛奋而忘愚名挂典册之端荣以为愧等无任瞻天仰圣激切屏营之至谨奉表随进以闻恭进大清铙歌皷吹乐章表高士竒康熙二十年十二月二十日士竒诚惶诚恐稽首顿首上言闻一人大圣武之昭无思不服万物被时雍之化有感必宣故虫豸㣲吟亦助天心之豫顺而刍荛毕献聿征王道之荡平怀尧徳而难名惟覩赤文成象觏虞廷之振旅敢忘朱鹭升歌㳟遇皇帝陛下下武膺图上苍眷命跨九州而无外乗六龙而建中文武圣神巍巍者广运之徳狥齐敦敏亹亹者敬跻之修孝奉两宫不异厨生蒲萐仁覃八表无惭苑有驺虞离照大于中天豫顺同于万国固巳横今絶古煌煌玉烛之调纬地经天奕奕金瓯之巩夫何封狼悖逆猘犬猖狂阻彼河山犯我颜行遂使鳄慿鲸势风生珠海之涛蜮受鬼驱气暗剑津之浦楚江南去彻夜烽烟蜀道西来终年羽檄肆天威之赫怒命我六师属上帅以诞将靖兹三孽七闽迅扫旣穷狡兔之谋百粤长驱遂翦乳虎之翼于是涸车前之鲋取井底之蛙望金马以扬旌指碧鸡而命衆人蓄频年之愤誓不与之俱生士无再举之劳灭此而后朝食有扈之恶盈贯莫逭青萍防风之骨专车终膏黄钺渠魁殱而衆志定羣丑罹而逺人怀露布自万里遄飞喜动龙颜之日天道値一阳来复祥流黍谷之春百蛮稽首以来王四海倾心而慕化扩再造之尧封益覩时和道泰陟无疆之禹迹载看海宴河清洵今古之隆规为皇王之极轨蓬蘽贱士樗栎庸材谬滥齐竽愧乏鹰鹯之逐徒含赵颕未知鹅鹳之形然饱徳而游康衢难忘帝力倾诚而向化日莫罄愚衷冀鸣休豫于熙朝用布讴吟于巴里敬效前代乐府撰为大清铙歌皷吹辞九章进呈御览夫宣之钲镯岂有芑薇江汉之工而被之管絃聊随籥雅歌豳之末于以敷扬骏烈纪述鸿猷虽琐琐蝇鸣无当元音之奏而锵锵兽舞弥怀因事之陈伏愿安益知危治不忘乱闻皷鼙而思将帅时深杨栁雨雪之情当昌盛而儆无虞聿进梧桐凤凰之咏则华平献瑞羞称寳鼎芝房而青鸐来鸣不数柏梁天马矣无任激切屏营之至谨奉表随进以闻谢授馆职表励杜讷讷叨䝉圣恩授翰林院编修谨奉表称谢者诚惶诚恐稽首顿首窃以鳌禁风清宜愼端良之选龙山地逈应推博雅之林恩膏特渥于凡材拔擢遂超乎常格宠维踰分慙乃倍增性本颛愚资尤谫薄鸡坛艺圃未探丘索之遗蠡测管窥莫抉典坟之奥是以章缝久曳兴歌鸣鹿以怀慙及乎芸阁𢎞开诏试雕虫而色喜衡茅下士俨载笔于石渠金匮之间铅椠微劳得附名于璚册瑶函之末已属三生厚幸复叨一命荣施行将鞅掌以终身愿矢葵诚而自効若夫甘泉供奉眞如仰企云霄至于玉署优除岂敢形诸梦寐兹盖伏遇皇帝陛下智协重华仁符广运功崇典学歴寒暑以不渝志切右文遇菲葑而弗弃弓旌贲于山泽可谓野无留艮车服盛于朝堂共羡王多吉士如臣者自维陋质仅同樗栎之材幸际昌辰敢坠蓬麻之志钦承隆眷留侍内廷奎画宸章时仰瞻于黼座金茎玉馔长拜赐于经帷天语承宣䄂拂红云亲凤扆仙台侍宴身依紫极近龙颜洵为不世之荣夫岂寻常之遇星霜数易未効尺寸之长雨露频垂正切氷渊之虑忽颁新命实媿汗以难承更署清班益惊皇而莫措思燃藜于秘府既非视草之才拟委珮于麟台更忝编摩之任懐鹈梁而滋惧顾蚉负以何堪纵効涓埃难酬高厚伏愿旁求俊乂广纳眞儒器使因才旷观于牝牡骊黄之外官方论辨务严乎燕石鱼目之分庶翼为明聼之休风比隆于往古萋菶雝喈之盛事再见于今兹矣无任感天荷圣激切屏营之至恭进明史表张廷玉伏以瑶图应运丹纶繙竹素之遗雒鼎凝庥玉局理汗青之业集百年之定论裒一代之旧闻歴纂辑于兴朝毕校讐于兹日垂光册府焕采书林窃惟论道首在尊经纪事必归揽史兴衰有自七十二君之蹟何称法戒攸闗二十一史之编具在继咸五登三之治心源不隔于邃初开万方一统之模典制必参诸近世况乎歳时绵歴载籍丛残执简相先合衆长而始定含毫能断昭公道以无私考献征文用备西山之祕属辞比事上尘乙夜之观钦惟皇帝陛下乘六御天奉三出治绍庭建极绥荡平正直之猷典学传心综忠敬质文之统观人文以化天下鑑物惟公考礼乐以等百王折衷必当惟兹明史职在儒臣纪统二百余年传世十有六帝创业守成之略卓乎可观典章文物之规灿然大备迨乎继世法弗饬于庙堂降及末流权或移于阉寺无治人以行治法既外衅而内讧因灾氛以启宼氛亦文衰而武弊朝纲不振天眷既有所归贼燄方张明祚遂终其运我国家丕承景命肇建隆基天戈指而扫欃枪王㑹图而陈玉帛涤中原宼盗之孽奠我民生慰前朝诸帝之心雪其国耻迄今通侯备恪俎豆相承依然守戸衞陵松楸勿翦是则扩隆恩于覆载既极优崇因之征故籍于春秋絶无忌讳第以长编汗漫抑且杂记舛讹靖难从亡传闻互异追尊议礼聚讼纷拏降及国本之危疑酿为要典之决裂兵符四出功罪难明党论相寻贞邪易贸稗官野录大都荒诞无稽家传碑铭亦复浮夸失实欲以信今而传后允资博考而旁参仰惟圣祖仁皇帝搜图书于金石罗耆俊于山林创事编摩寛其歳月我世宗宪皇帝重申公愼之㫖载详讨论之功等于时奉勅充总裁官率同纂修诸臣开馆排缉聚官私之纪载核新旧之见闻籖帙虽多牴牾互见惟旧臣王鸿绪史稿经名人三十载之用心进在彤闱颁来秘阁首尾略具事实颇详在昔汉书取裁于马迁唐书起本于刘昫茍是非之不谬讵因袭之为嫌爰即成编用为初稿发凡起例首尚谨严据事直书要归忠厚曰纪曰志曰表曰传悉仍前史之体裁或详或略或合或分务覈当时之心迹文期共喻扫艰深鄙秽之言事必可稽黜荒诞竒衺之説十有五年之内㡬经同事迁流三百余巻之书以次随时告竣胜国君臣之灵爽实式慿之累朝兴替之事端庶几备矣等才谢宏通学惭淹贯幸际右文之代获尚论于先民敢云稽古之勤逺希风于作者㳟蒙睿鉴俾授梓人伏愿金镜高悬璇枢广运叅观往迹考证得失之源懋建鸿猷昭示张弛之度无怠无荒而熙庶绩化阜虞絃克寛克仁而信兆民时存殷鉴则冠百王而首出因革可征百世之常迈千禩以前驱政教远追千古而上矣谨将纂成本纪二十四巻志七十五巻表十三巻列传二百二十巻目录四巻共三百三十六巻刋刻告成装成一十二函谨奉表随进以闻皇清文颕巻二皇清文颖卷三钦定四库全书皇清文颕巻三论屯田论果毅亲王允礼寓兵于农者井田是也寓农于兵者屯田是也井田为万世不易之法屯田为一时权宜之计遂可相提并论乎曰兵莫难于粮食师出于井则人自致其粮故三代以上见诸经传者止有用兵之法而无筹饷之䇿非无䇿也其规画已定于画井分疆之始车甲马牛一切皆取之裕如师行而粮自从之井田废而兵与农分召募之衆居则仰食于县官出则悬命于飞輓师可一唿而集粮难一宿而至此千里餽粮孙武子之所以为难又况用之万里穷边无人之境不毛之地哉呜唿虽有壮士不能自赍十日之粮三代以上幸而无玉门龙沙之役假使有之即井田犹存不赀之费难刻之期兵亦不能自办而自运也自有屯田化兵为农之法而后师可无饥粮可无餽国无匮乏之忧民无骚扰之患实与井田相为表里而且可以济井田之穷屯田之法试于郑吉之渠犂成于赵充国之湟中而实始于桑𢎞羊屯轮台以威西国之一言𢎞羊虽心计小人其法虽圣人复起不能易也自汉以来屯田之说未之或废有募民以屯者有弛刑徒以屯者而莫妙于即兵以为屯免罪人而屯之罪人不必皆农民其尽力与否又不可得而知募民以屯亦非游惰无籍之人不肯应募逃亡侵蚀为弊不一而又设官以统之设卒以䕶之窃恐所入不偿所出而或谓悬爵以鼔舞富民可不招自来而又恐富民转近边之粟以冐官爵主之者因缘为市而不实督其耕小有水旱近边之地米谷腾贵无益于兵而先有损于民也惟即兵以为屯则将校即统官比伍即䕶卒也一饥一饱生死系之欲不尽力于农不可得也而且劳其筋骨贤于投石超距也朝耕暮锄外不暇于私鬭内不暇于思家念逺也赵充国所谓留屯十二便者岂欺我哉若夫人出田马就草马军可以为游兵亦可以为斥堠此皆可以推充国之意而行之无弊者也抑井田之所以不可复者谓民之占业已久不可夺民田而更张之且丘墓室庐难于迁改耳塞外空闲之地弥望数千里画井分疆可为我所欲为而畎浍沟洫既备畜洩又限戎马尤一举两得者也宋臣柴成务尝言之矣其言以地方四里置一屯一屯之田开十六井方四十里置屯一百区南北四十里之间东西展二百里可以置屯五百列井八千其言可採而用也呜唿善屯田者其又可合井田而为一哉如得其情则哀矜而勿喜论果毅亲王允礼周官司寇断狱弊讼以辞听以色听以气听以耳听以目听其有疑狱则又讯之羣臣讯之羣吏讯之万民葢大惧情之难得也惟惧其难得故得之者或有喜心焉是君子之所宜内恕而自反也盖所由丽于法者情也而所以至于此者则更有其情焉先王之以善养民也使农夫寛然于井牧之中省耕薄敛春秋补助无仰事俯育之忧士聚于学商贾怀其资而又有士田贾田以殖其本工食于官而与民易事其廹于不得巳而为奸为盗者鲜矣教士以学农工商贾教之于州长党正族师闾胥所掌社禜酺蜡饮射读法政役丧纪之中而又有乡八刑之法以清其源有简不帅教者聚教罢民之法以遏其流使稍有恶萌即无所容其身管子所称闭其涂使无由接于滛非之地者此也尚安有不知而误陷者乎夫三代盛时所以养人于善而闭其邪者若此其备其丽于法则亦怙终不悛之渫恶民耳而狱辞之成犹命三公六卿公听之其致刑王犹不举葢体天地好生之心而无所不用其哀矜者至于此极也而况曾子之时政衰而民散久矣生不闻礼教而重困于饥寒大率多蔽于不知廹于不得己耳其情不重可悯哉而尚忍以得情自为功哉虽然此特为孟氏之士师言之耳设君大夫而有问焉则必以先王之道所以养民于善而闭其邪以驯致于无刑者告矣子产论果毅亲王允礼春秋之世成周之政教犹未尽泯二百四十年之人材皆周公所陶铸也故当是时贤人君子处心制事执礼陈辞皆有官礼之遗意焉管仲与子产又其杰出者矣管仲治兵用周官之重固而变为简易子产治国用周官之详密而加以辨察其道皆主于严明然子产之所为极难而规模尤近正其于管仲葢有过之无不及焉管仲用齐广土衆民晋楚虽渐盛而各守偏隅鲁卫宋郑陈蔡曹滕皆非齐匹也故节制之师方行天下而莫之能遏郑则倾侧于晋楚之间凡数世矣以自保其民社且惴惴焉若不能终日敢有四方之志哉齐桓公志大而识明委国于仲一听其所为旧如鲍叔重如髙国皆俯首而听命焉而郑简公非桓匹也子皮而外驷良带楚皆有争心其民辛苦垫隘而习于慆滛诬上行私不可曲止使他人处此廻翔无主抢攘衡决而国非其国矣自子产出事大国则守信而折之以礼制强家则审几而断之以果靖国人则执法而济之以威视管仲之严明则又过焉然丘赋之作非此不足以御晋楚也刑书之铸非此不足以辑雈苻之盗也故其自称曰侨不材无以及子孙吾以救世而巳观其入陈有礼不极逞其夙怨则灭谭戌遂降鄣迁阳之事或不忍为也以晋之强而不能屈则召陵之役必将伸大义以折屈完必不甘阴受其侮而隐忍以就盟也故曰子产所为极难而规模则较正焉若与管仲计功而论效则蔽于迹而未得其情矣抑于此见圣贤之论人也必探其精神之运心术之动而独见于衆人之表子产之用心虽叔向不知而孔子以为惠人葢火烈难犯即周公刑乱国用重典之义也诸葛亮治蜀其规模于子产为近而气象则深逺焉然终其身矻矻于兵师刑政之间而先儒以为礼乐可兴其诸有得于孔子之论子产欤善为士者不武善战者不怒论果毅亲王允礼汉太史赞老氏着书辞称微妙难识今读其书因应变化莫得其端倪而藴义广深览者可各自得焉其曰善为士者不武善战者不怒葢其知䧺守雌之学见于兵法者然也虽然亦视其用之者何如耳浅之乎言不武则韩信之屈于屠中少年是也若项羽气葢万夫威慑天下而髙祖避其锋分其势𢷬其虚乘其怠卒毙之如孤豚武莫大焉然能以衆小不胜为大胜者惟善藏其用于不武也浅之乎言不怒则曹操临阵意思安闲如不欲战是也以视魏相之所谓忿兵者固有间矣然等而上之如光武之开诚于陇蜀文帝之礼先于尉佗则其规模又巍乎其闳逺矣然若是者不武不怒耳未见其所谓善战也而以为善战何哉葢兵凶器战危事虽以义举亦不能不戕贼无罪以干天地之和若能不战而屈人之师和衆安民以制其敝虽迟之数年迟之数十年以有成功其谁曰非善战者哉抑观孙呉论兵隐情以俟时匿形以观变与老氏之指为近然其处心积虑则加险戾焉故虽取效一时终不足以定人国而其身且不免于刑祸以是言之则老氏之术较诸家为深逺然以圣人之道观之则皆小智自私一曲之说也成汤之武如火烈烈而莫敢遏文王之怒是伐是肆是絶是忽而天下归仁焉是皆与时偕行以协天地之性而与民同患又恶用是区区者哉一实万分论果毅亲王允礼孔子曰天下之达道所以行之者一也朱子以一为诚子思曰天地之道可一言而尽也其为物不贰朱子亦以为诚所以谓一为诚者一则以天道人道皆以诚言而知之也一则以诚者物之终始不诚无物知之也周子曰一实万分乃以证明太极图说所谓一实者万物统体一太极也所谓万分者万物各具一太极也其说正与孔子子思相发明葢号物之数有万皆天地之所生也其所由以生者皆一理之实所分具也其所以生者皆一气之实所分行也自万物中之一类而言其数亦累万以放于无穷所由以生者皆此理也所以生者皆此气也就一物而言其附丽萌生者亦累万以放于无穷如动物之毛发植物之华叶是也毛发之附丽皆血脉所周流华叶之附丽皆滋液所津润其萌生蕃衍于无穷者亦然其在于人则以一心而具万理应万事也不待言矣然必一实而后万可分茍不得夫天理之实则无由㑹于一其发于心者必或出或入于彼于此而不可常施于事者必或顺或悖或偏或过而无所凖人之于言也亦然古之圣贤异人异世而更相表里互为发明如出一人之说以一本乎天理之实耳异学之支离百家之纷放则通乎此而窒于彼明于一而蔽于十一人之书自相牴牾一时之语犹如矛盾此亦如血气不充而毛发为之变滋液不注而华叶为之枯也是故孔子子思之言道皆主于诚诚者太极之无妄主于一而行于万者也学者真知天理之实则自能一以贯之事虽万变而不失其常言虽万端而不违其则矣孙呉论果毅亲王允礼虽圣人不能废兵而口不言兵者诚有所不忍也自周室东迁王化不行诸侯力争而善战之士始各着为书以乱天下故凡兵家者流皆天下之忍人也春秋以来谈兵者凡数百家而孙武子十三篇呉起兵法为最然其言愈精而其心愈忍矣孙子小试勒兵斩阖庐之二姬呉起母死不归杀妻求将呜唿是可忍孰不可忍哉以天下至忍之人言天下至忍之事宜其书必不可以传世行逺而经秦火而不燬后世且尊之以为经此何说也葢君子不以人废言兵犹刑也言兵之书犹律也君子而不用刑则巳君子而用刑舍萧何之律奚从乎故就兵言兵则孙呉其善者也而孙子尤善之善者也然君子虽有时而用律而终不满于萧何葢与伯夷降典臯陶刑期于无刑则不可同年而语矣孔子曰我祭则受福战则克孔子岂尝用孙呉之法哉而可以操必胜之权其必有道矣孟子谓孝弟忠信之民可使制梃以挞秦楚之坚甲利兵则孙呉之书虽毁弃之可也故吾于呉子之书唯取其对武侯在徳不在险之一言孙子十三篇唯节取其卒章非圣知不能用间非仁义不能使间二语春秋论果毅亲王允礼五经之最难治者莫如春秋易道深微然程朱二子巳辟其门径学者可循涂而入焉诗书或朱子所手订或口受其传指戴记辞意显然惟春秋则二子尝深探力索自谓难通而废然返是以后之学者虽知旧说之未安而终惘惘然无所入也自周以后明于春秋者莫如汉之董子唐之韩子时有微言直探原本微二子则笔削之义不可通者殆半焉惜乎其未有成书故明者或能由是而开通焉而昧者终茫然不知其所谓也自赵氏啖氏陆氏孙氏刘氏二胡氏之书出条分缕析辨三传之纠拏依义理为标凖南宋及元学者皆师承而䌷绎焉其于王纲废絶之始终五伯心迹之同异乱贼公行之积渐是非褒贬显然可见者大体亦庶几不失矣而微辞隠义时措从宜者则鲜能开其窔穾犂然有当于人心所以然者春秋之教比事属词诸儒之说各就一事而观之非不可通而以同类之事㕘观则其义皆义牙而相抵故自明以来学者多宗韩子及欧阳氏之说以谓经不待传而通者十七八因传而晦者十五六欲尽置三传独抱遗经以叩其义意而升堂入奥者亦终无闻焉余少好左氏传及长常怪程朱二子何以有志于是经而业不终乃徧陈传说穷思毕精数易暑寒而心困于所欲知力屈于所未达然后叹二子之望道切而自知明焉用是复取二子之说而究切之始恍然若有所入也程子曰春秋不可每事必求异义但一字异则义必异焉朱子曰此经简奥立说虽易而贯通则难嗟乎是乃记所称属辞比事之本指也乃取经所书之事各为一类而按其词之同异循是以求三传及诸儒之说而牴牾者悉见矣循是以求董子之说然后知不书成宋乱则稷之㑹疑于欲讨宋乱而不能不书宋灾故则澶渊之㑹疑于欲讨蔡乱而不能乃所谓视人所惑为说以大明之而他可推也然后知齐桓之城三国鲁夫人之至鲁女之归其文各异乃所谓无通词随变而移而他可推也循是以求韩子之说然后知国君出奔而不言其奔之故大夫见逐而不言其逐之之人乃所谓存王法不诛其人身而他可推也循是以观衆说之牴牾然后知病其义之窒则必有其可通者在焉苦其说之纷则必有其可一者在焉而韩子欧阳氏所以欲尽弃诸传者乃于诸传之事义无不研详然后可一折以经义也所以辨衆说之纷纶者视此矣余多病少暇惧此生未得以与于斯也姑就所见开通其端绪庶㡬后之君子将有旁推交通而一以贯之者焉是则余之所望于能者夫苏公式敬由狱论和亲王𢎞昼人君治天下之大权有二赏罚而己赏所以劝善罚所以惩恶善劝恶惩而天下治矣若夫赏罚不中则善恶倒置因喜而赏不过开徼倖之端所失者犹小若因怒而罚则死者不可复生而政乱民残所失者大矣每读立政篇见命太史之词曰苏公式敬由狱未尝不美其知为政之本也夫人君统御万方必期于刑措此为上者之用心然狱正不可以不设也虽尧舜之治尚以臯陶为典刑之官况后世乎但常凛敬狱之心必使之得中而不滥自然朝无寃狱民有畏心刑措之端不必刑外求之也苏公其有见于斯乎苏公当武王革命之秋继商纣滥刑之后正立法伊始所尤当敬慎者使少不敬畏而或至过当与商纣何异哉苏公有鉴于斯是以以敬为主而用罚得中长我王国垂休百世不亦宜乎立政以典狱为重也周公恐用罚不中故唿太史而告以苏公之事欲其傚苏公之式敬也后世典刑之官茍以立政斯言为戒常举周公之告太史者如唿巳名而告之则苏公不独美于当代而周公之训亦不独一时为太史告也他山之石可以攻玉论和亲王𢎞昼天之生人也有君子焉又有小人焉非赋性不同而有所偏薄于其间也亦私欲蔽之习俗害之使然也乃世之小人多以害君子为心而君子又以去小人为念至于互相残灭视若寇讐并君子不能以独存岂知无君子固无以治小人而无小人亦无以成君子哉诗曰他山之石可以攻玉当熟玩而详思焉夫玉者天下之至美也温润清朗为世所贵犹君子之操存涵养为衆所尊也石者天下之至恶也粗厉昏暗为世所卑如小人之奸险蒙昧为衆所贱也然君子与君子如两玉相磨不可以成器必有石焉以磨之而后器以成故君子之与小人处也横逆侵加而君子修省焉畏避焉动心忍性焉如此而义理愈生道德日就彼小人者将欲害君子而反为君子之攻错不为美疢而为药石则是小人固有造于君子也总而论之民劳则思思则善心生逸则淫淫则忘善忘善则恶心生君子器宇素髙风度自别然非有小人于其间使其志不得舒心不得放安必其心之果动性之果忍哉是则君子固日进于善而驱君子使入于善者小人不为无助也君子又何必舍己之所当务而日以去小人为事反激怒小人使逞其毒而并已之志亦有所不得遂哉故大易于泰之九二曰包荒葢大人之事不独在屏小人也皇清文颕巻三皇清文颖卷四钦定四库全书皇清文颕巻四论禁原蚕论和亲王𢎞昼且夫天下之物有异类殊形之不齐则其盈虚消长之数亦互异有异类殊形而同乎一气者则其相为盈虚消长必有不能两大之势其互异者固彼此无害而生息日繁其不能两大者要在调剂得宜使无过盈过耗之憾而物理乃以得其平矣如周礼马质掌禁原蚕非所谓调剂得宜者乎请申论之今夫天有二十八宿而各有所属房为天驷称马祖焉宣王吉日之诗曰既伯既祷是也至蚕与马同属气于午又马为龙之类蚕为龙之精故月直大火则浴其种是蚕与马所谓异类而同气者也夫异其类固不妨于并育而同乎气亦不可以偏伤使蚕盛则马衰而地用无资戎车不给将何恃以御侮然使马盛则蚕又衰而丝枲不供衣服不备又将何恃以御寒二者均不可也是以马质之禁特为原蚕而设则初蚕可以共衣服而马亦无亏初蚕足民衣则家有挟纩之温而老者不缺于衣帛以禁原蚕养马气则军有腾骧之用而士卒不患于徒行互以相济而无偏胜之虞各不相妨而得遂生之乐自非通乎性命之正者乌能及此哉自周以后歴世乆远马质之官己废虽原蚕之禁近无明文然南方多蚕而少马北方多马而少蚕亦可见天地盈虚消长之理固有不期然而然者而圣王因之亦顺其自然之一道也司马不具职掌论和亲王𢎞昼或有问于余曰周礼序官以下皆各言其所司独于军司马舆司马行司马不言其事于是说者各一其见一以为先王耀德不观兵故司马不备载其事一以为成周六服承德刑且措而不用何况于兵一以为兵凶战危军法秘密是不可露是数说者窃有疑焉吾以为读书在辨是非明曲直易于师曰能以衆正可以王矣黄帝以来谁能去兵则曰耀德不观兵泥矣先王正已治人先使德教溢乎四海而天下归仁然周公曰克诘戎兵召公曰张皇六师未闻武备废弛至于失传也则曰刑且措而不用况于兵者迂矣且周家圣君贤相继继承承民皆化于仁风而无作姦犯科刑㡬措而不用然而秋官之中又何言刑如彼其详耶则以知兵即不用未尝不可言也若夫以兵为凶器战为危事军法秘密不可轻露比之他说则畧近之何也四征弗庭先王不得己而用之其他职掌司戈盾司弓矢以备器委人积人以备粮马质诸官以备马刍秣之事营栅之事皆有一定之制既歴歴具之以待用若军行而有军司马舆司马行司马等则要在临时制宜审机观变而发非可定为格式以绳之者自有所不得而详也奕之法曰古今无同局博奕尚然况军法乎吾故曰比之他说则畧近之笔公进规论和亲王𢎞昼人君一日万㡬庶政于是乎待理焉即宵衣旰食犹恐不及况强敌在外烽火不宁可以自娯哉魏太武纳古弼之规而不以㳺田荒戒备不以征发轻农功良有以也当时蠕蠕方强南寇未灭其畋河西也诏以肥马给猎骑古弼留守悉以弱马给之太武大怒欲斩之官属惶怖古弼自若呜唿不从君命以弱马给猎骑而君欲斩之若夫不备不虞乏军国之用又当何罪哉古弼为国逺虑不畏谴怒诚得古大臣风而太武辄从谏如流虽违己欲卒能自反亦贤矣哉后复畋于山北获麋鹿数千头欲发牛车五百乘以运之既而曰笔公必不与我未几弼表果至吁知臣莫如君太武之谓也畜君以爱君古弼之谓也太武与古弼能相与有成如此魏虽偏安一隅居然为万世宗宜哉或曰初畋于河西知肥马之备不虞而下诏欲给之复畋于山北知古弼之不发而又欲诏令运之将以试古弼之为人耶抑幸其或与而快己欲耶曰二者皆非也其所行之者不胜其私也后之不果者悔巳之过也若夫存尝试之心则太武为矫情饰诈之人而茍懐冀其幸或与之之念则必有怙过遂非之事矣读史者平心观之而不为之惑可也若夫刻薄居心自立主见以妄定古人之是非则无全人矣娄公盛德论和亲王𢎞昼孟子曰观近臣以其所为主观逺臣以其所主盖君子小人各从其类是以泰否之㧞茅连茹不同也如狄仁杰之见用以扶唐室由娄师德所荐观仁杰之所树立可以定师德之为人矣当武氏废唐簒立之秋宗族诛戮殆尽正士君子隐而难仕之时也而仁杰独能毅然自任若预知李氏之必兴武氏之必败而优㳺嵗月卒以成功呜唿此殆非常人之所能为也仁杰可谓忠矣而当时荐仁杰者实师德也师德在河陇四十余年恭勤不怠而秉性沉厚寛恕民夷安之论者以为师德之功于是乎在吾以为治陇之功小荐贤之功大民夷相安之功细而荐仁杰以复兴唐室之功鉅也师德㧞仁杰于衆人之中未尝少露其意于仁杰仁杰与之同僚而不以知人目之至太后言之而仁杰乃曰娄公盛德我为其所包容乆矣吾不得窥其际也吁自古荐人者多矣其荐之而望其感德引为羽翼者此下焉者也其荐之而宣扬于衆自夸推让者此中焉者也若夫忠而忘身国而忘巳知其贤而荐之不求彼之感发于中而言之不冀人之知此上焉者也如娄公者岂后世之所能及者哉或曰武氏簒唐之际年虽衰老而仁杰亦非强壮之时也设令不幸身死而事有不成则万世将以仁杰为何如以师德为何如也曰师德荐仁杰于朝而武氏信重之厥后张柬之姚元崇桓彦范敬晖等数十人卒成反正之功者皆由仁杰所引㧞是师德荐仁杰之功关气数之消长盈虚系唐室之存亡兴废忠诚之人自有天助以成厥功二公之事真非偶然也白孝德揽辔安闲论和亲王𢎞昼唐肃宗干元二年史思明分军四道㑹于汴州又使骑将刘龙僊挑战嫚骂光弼禆将白孝德请取之光弼壮其志遣之孝德挟二矛䇿马而进揽辔安闲吾读书至此美孝德之处大事而不乱服仆固懐恩之能知人而料事也于是抽毫而论之曰垂绅正笏不动声色者魏公之雅量也得㨗书围棋谈笑自若者谢安之胜槩也二公皆出入将相学识过人故其处大事也不动其心白孝德偏禆之将领将命而深入贼营在识量之浅小者战兢罔措畏缩巳见于执鞚䇿马间矣而孝德乃漠不动心安闲自若岂勉强矫饰中无所主而能若是哉其克敌制胜将必有成算定于前者而懐恩己真知灼见卜孝德所以必立功之故可谓能识人矣大凢自古有不胜任之人无不可成功之事逡廵退缩者适以偾事而失㡬从容坐镇者乃以定谋而决䇿孰优孰劣当有辨之者闻孝德之风凡庸懦之夫拮据于临事者可以知所愧矣敬舆之学真洙泗之徒论和亲王𢎞昼唐德宗贞元八年秋八月四十余州大水陆贽请遣使赈抚上曰闻所损殊少即议优恤恐生姦欺贽曰晋秦讐也秦穆公犹救晋饥况懐柔万邦者乎宁人负我我无负人也呜唿吾读史至此未尝不叹陆贽之忠诚也胡氏称敬舆之学真洙泗之徒讵不信哉今夫负人者人恒负之出乎尔者反乎尔者也失忠恕之道也在常人且不可况堂堂天子凡在区宇者皆赤子也为人父母坐视赤子之饥而不恤何以为父母乎夫九重深邃小民之困苦难闻而代君牧民者又阿谀取悦于上揣君所悦则张大其辞度君所恶则讳匿其事君即明照四海而防察之至隐匿随之皆此恐生姦欺一念误之也则过于明察尚恐有欺隠之弊况夫德宗信謟谀之言以为所损殊少不虑民之饥而欲靳其泽以是而防人之负我不亦愚乎陆贽以无我负人一言格君心之非真万世人君之龟鑑而为君尽忠谠之言如贽者亦万世人臣之龟鑑也且非特九重而己虽常人亦庶可免负人之恨哉黄钟理数论诚隐郡王允祉司马迁律书曰神生于无形成于有形然后数形而成声神者天地之元气发于元声者也无形者理也有形者数也此言非理则数无由生也又曰核其华道者明矣华者数也道者理也言必核其数之真理始可得而见也夫有黄钟之声必有黄钟之数有黄钟之数必有黄钟之理若无以明其理即无以精其数无以精其数即无以得其声盖理者数之体数者理之用惟理与数相生故人声与乐器相协而大乐以成焉按律吕新书黄钟九寸空围九分积八百一十分注曰天地之数始于一终于十其一三五七九为阳九者阳之成也其二四六八十为阴十者阴之成也黄钟阳声之始阳气之动也故其数九分寸之数具于声气之元不可得而见及断竹为管吹之而声和候之而气应而后数始形焉均其长得九寸审其围得九分积其实得八百一十分长九寸围九分积八百一十分是为律本度量权衡于是而受法十一律由是而损益焉朱子以谓本原第一章围径之数是最大节目盖上古圣人心通造化黙㑹中声制为黄钟适符天地自然之数汉晋而后凡究心于律吕者因未详考黄钟之真度是以中声无由而得今欲定黄钟之管必先定黄钟之度既得黄钟之度乃考其周径面羃积十之相生而较以容黍之多寡然后制以器审以音一一脗合则理之出于自然者无不归于大同矣卦图先后天论平郡王福彭天下之理有体必有用伏羲所画之易乃发挥天地之所以然体之所由立也文王所演之易乃范围天地之所当然用之所由行也体之所由立故谓之先天之学用之所由行故谓之后天之学然河图洛书相为经纬先天后天亦相为表里体用本不相离乌可岐而二之哉盖尝就先天图而论之干一兑二离三震四巽五坎六艮七坤八此八卦相生之次第也干坤定上下之位坎离列左右之门震东北而兑东南巽西南而艮西北此八卦所占之方位也由太极而两仪由两仪而四象由四象而八卦所谓八卦者谓于四象之上各加一竒一偶而为三画者八故曰易逆数也若所占之方位则自震之初为冬至离兑之中为春分以至干之末为夏至皆进而得其己生之卦也故曰数往者顺自巽之初为夏至坎艮之中为秋分以至坤之末为冬至皆进而得其未生之卦也故曰知来者逆观横图于以见画卦之立观圆图于以见卦气之行推之六十四卦其次第方位亦莫非自然之理邵子所为喫𦂳为人处也圣人岂有毫发之私意参其间哉至后天八卦乃入用之位邵子谓王者之法尽于是者盖干坤由南北而交再变则干退西北而坤退西南坎离由东西而交再变则离居正南而坎居正北巽与艮不交而当用中之偏震与兑始交而当朝夕之地此所为天地之用也观于坤蹇觧卦之象辞皆以东北为阳方西南为阴方可知此图之出于文王无疑矣盖自未有画之时渐而生之以至于六画皆备者伏羲之易也卦成之后推演其义以为坤求于干而得三男之卦干求于坤而得三女之卦者文王之易也究之后天之次虽与先天不同而其理未尝不一且非特先后天体用之不相离而巳先天之图固以河图为本矣而后天之图亦自与河图合如离得干位适当天二地七之火坎得坤位适当天一地六之水震木也而居于东兑金也而居于西木之成为巽故次震而位乎东南金之成为干故次兑而位乎西北艮当天五之土而居震与坎之间坤当地十之土而居兑与离之际所为寄旺于四季也其彼此符合殆有不知其然而然者学者诚反覆于此而有得焉其于三才万物之理思过半矣京房考功课吏论平郡王福彭黜陟之典载在于虞书者甚详周礼冢宰嵗终令百官府各正其治受其㑹听其致事而诏王废置三嵗则大计羣吏之治而诛赏之京房言古帝王以功举贤则万化成瑞应着宜令百官各试其功此其意未尝不善乃卒病于烦碎而为衆所排者何哉盖天下事贵持其大纲得其人以行之而衆目自不劳而治当房之时考课之法行之己久房顾独矜为一家之学上其弟子任良姚平愿以为刺史试行其法而房复通籍殿中为奏事以防壅蔽此其所陈必有异乎人者矣史文简畧无由稽其得失然大都烦碎之病房实有之宜有以来谗慝之口也昔晋泰始初务崇理本杜预以为疑心而信耳目疑耳目而信简书法令滋彰官方愈伪莫若去烦就简委任达官各考所统此苏洵所谓用力少而成功多法无便于此者也使房能因任自然劝天子综覈名实扬清激浊虽文景武宣之治不难以渐而复乃除为郡守逺离左右遂懐忧惧汲汲以乘传奏事为请㨿涌水为騐且自知议论为大臣所非复欲易置丞相中书令庶几考功事得施行卒为石显所䧟呜唿房可谓自贻伊戚者矣且阴阳䜟纬之学儒者所弗道史称房治易其说长于灾变分六十四卦更直日用事其本姓李推律自定为京氏由此观之其所作课事必且假经托类溺于小数而黯于大体故必其弟子而后能行其法夫必其弟子而后能行其法此其法之所以不可行欤皇清文颕巻四皇清文颖卷五钦定四库全书皇清文颕巻五论太极图论叶方蔼自易言太极至宋濂溪周氏作为图说始以无极太极发明圣藴紫阳朱氏复为之觧于是斯理大显谨论曰天地之阖辟人物之变蕃上古下今之转运不穷际无极有之推行不碍总一阴阳为之然阳不能自生阴不能自成有主宰是气妙合而凝之者当其无声无臭无形无色朕兆未剖之中万象森然靡一不具变化生息悉从此出而不知其所以然之妙此所谓无极而太极也则谓未有天地以前太极在气化既有天地以后太极在圣人在气化者不可见请就在圣人者明之太极非他即吾生生之心仁而已仁之未发寂然不动机缄苞固一浑沦之体仁之既发随感随应随应随足父子亲君臣义夫妇别长幼序朋友信齐家治国平天下出之无有穷措之无不当是故能尽其性则能尽人之性能尽人之性则能尽物之性能尽物之性则可以赞天地之化育夫至于赞天地之化育而生生之仁始无遗憾太极之妙全乎一心矣尧舜之如天好生性而有此仁者也汤武之朕躬有罪母以尔万方万方有罪在台一人反而有此仁者也其他以后之君莫不好生而得之不好生而失之于仁或离或合具其一端而乖其全体终不能仁覆天下而追唐虞三代之治葢生生之理在我则天下共恃以为生生生之理不在我则我先不能自生而何以能生天下世之论太极者囿于形器之中但知昼夜递更寒暑迭运四时行百物生以为气化使然与己不甚关属而不知反求诸身巻之不盈一握放之弥乎六合欲立立人欲达达人如是亲切而有味故之论太极举一生生之仁而豁然也或问曰仁于易为元配亨利贞于图说为木配水火金土太极者含四德苞五行而顾欲以一仁蔽之乎曰否易与图说之于仁偏言之也之于仁专言之也易之元而亨亨而利利而贞贞而又元其循环不已者何物乎图说之木生火火生土土生金金生水水又生木其孳息不停者又何物乎故曰生生之谓易图说亦言二气交感化生万物生生不穷夫生生之理其在圣人非仁孰足以当之分而名之则仁义礼智信合而名之则一仁仁则仁之爱义则仁之宜礼则仁之敬智则仁之别信则仁之诚实孔子曰天下归仁焉天下归仁而尚有不义不礼不智不信者乎孟子曰以不忍人之心行不忍人之政不忍人之政而可以不义不礼不智不信行之乎故圣人有时以喜为仁亦有时以怒为仁有时以生为仁亦有时以杀为仁无非此生生之机发于不容巳时而出之使无灭息己矣程氏以为仁如谷种其喻最切夫谷之为物能养人则似仁之爱种类各别则似义之宜交生不杂乱则似礼之敬不与衆草伍则似智之别春生秋获不爽其时则似信之诚实然是五者若不得种则无以为託程氏独以种喻仁其即所谓生生之仁乎其即易图说所言含四德苞五行之太极有二乎无二乎或又问曰仁为太极是则然矣然朱氏图觧谓物物各具一太极则太极尽人而具今独归诸圣人岂圣人有仁而衆庶无仁乎曰吁何说之陋也周氏言之矣图说曰圣人定之以仁义中正主静而立人极焉君子修之吉小人悖之凶太极有极人亦有极圣人人伦之至仁本尽人同具而立极则非圣人不能又以为圣人在下位则其仁可以立极而盛德大业不能顷刻徧诸天下故又在乗时行道之圣人然而立极之事难言矣虽有圣人不敢废求仁之功请陈其槩厥次惟五一曰凛幽独人主端居法宫念虑未起外不与臣工接内不与妇䜿接此图所谓无极太极之时乃生生之根柢而己与物所共託命者也理欲之名未立则浑乎仁而无不仁可喜者此时可惧者亦此时存养之功无如一敬书之安汝止惟㡬惟康诗之不显亦临无射亦保如是则清明常自湛然而非几不贡吾仁之本庶乎立矣二曰察几微人心至灵岂能常寂而无感方寸之顷忽然而触人虽不知而已则独知此图所谓阳动根阴之时也生生之仁实于是乎萌蘖为理为欲出此入彼间不容发过此不察遂有不及察者司马光有言水之微捧土可塞及其盛也漂木石没邱陵火之微勺水可灭及其盛也焦都邑燔山林维欲亦然故圣帝明王制未乱保未危虑必极其蚤而辨必极其精夫如是庶㡬弗迷所往而吾仁其不可淆矣三曰审言动人心既动乎中即不能不形乎外威仪词命实传吾之精微以告人此图所谓阴静根阳之时也生生之仁实于是乎发露吾虽能审其理欲矣而一时躭于便安习于茍且恐其猝发而不及制持守之功可不立乎非礼勿视非礼勿听非礼勿言非礼勿动圣门教人用力之方也然在人主声色玩好诱之于前左右嬖幸伺之于后莫不欲乘其一言一动之衅而入焉闲邪存诚之难又有百倍于恒人者持之以勇而决之以刚夫如是庶几弗挠所守而吾仁其不可夺矣四曰考实徳人主凛独以来根心生色畅于四支则其理在我自有躬行心得之妙此图所谓阳变阴合五行顺布之时也生生之仁实于是乎坚实吾仁中固有是仁义礼智信之五德矣然不知是五者之德果能全备于我乎试一思之必无不爱而后仁必无不宜而后义必无不敬而后礼必无不别而后智必无不诚不实而后信五者何以缺一而不可何以相成而不悖何以衆人皆全而卒不能全何以圣人克尽而我不克尽反而求之使自得之务令根原融洽而条理脉络周流贯通夫如是吾仁之体无不具而用亦无不足矣五曰验功化人主备仁之五德则有圣人之德即有圣人之功此图所谓干道成男坤道成女万物化生之时也生生之仁于是乎推行尽利吾既歛仁义礼智信之德于身即用是次第敷钖之而亲亲仁民爱物皆在是矣虽然岂易言哉四海甚大万类甚繁由戚以及疏由近以及逺由有知以及无知莫不待治于我人人养其欲物物给其求则必诚无不长伪无不消公无不伸私无不诎善无不举恶无不惩利无不兴害无不革凡所施为一一合天下同然之心理夫而后以飨天祖则天祖歆以惇九族则九族叙以釐百官则百官钦若以绥万民则万民从乂以长养百昌庶彚则鸟兽鱼鼈草夭木乔熙熙时若同在太和元气之内吾仁之全体大用兼该毕具生生之化在天地而生生之妙在一心矣凛之幽独以端其原察之几微以防其萌审之言动以谨其着考之实德以立其体验之功化以究其用五者之功周而复始始而复周日新又新千变万化不出一本故曰圣人以此洗心退蔵于密而求仁之功尽此矣人人可能而不能圣人能之而无其位则功化亦不能然则立极之事非乗权行道之圣人孰可当之哉太极之极先天之极也不求仁而仁也圣人之极后天之极也求仁而得仁也天地无心而成化圣人有心而无为有心者求仁之功无为者立极之妙故谓仁即太极而继之求仁立极之功以为惟我皇上其尽之谨按周氏太极图与今易之横图及方圆二图所为先天之学实相表里无极而太极云者即先天图之太极也动而生阳动极复静静而生阴静极复动云者即先天图之两仪也阳变阴合而生水火木金土云者即先天图之四象也无极之真二五之精妙合而凝干道成男坤道成女云者即先天图之八卦干与坤交而生震坎艮坤与干交而生巽离兑也二气交感化生万物而变化无穷云者即先天图之由八卦而十六十六而三十二三十二而六十四也圣人定之以仁义中正而主静立人极云者即先天图之皆从中起而万事万化皆生于心也盖自宓牺画卦文王周公彖之象之孔子传之翼之越数千年而周氏复为此图阐明斯义其云无极正见无形有理有理而实无形所以发挥太极之妙而岂有加于四圣之㫖哉朱氏不惮重复条分缕析而周氏之书始昭然于天下后之学者无所用其疑议矣然朱氏以为周氏以此图授二程氏而二程氏未尝示门人恐其驰心空妙而不能嘿识于意言之表又以为此图详于性命之原而畧于进为之目有不可骤而语者绎思之先天以往天命之性人不能与其事者也后天以来率性之道修道之教人所当尽其功者也故在今日论先天不如论后天较为亲切伏见论语曰仁大学曰明德中庸曰诚孟子曰性善而反求诸身生生之妙天地万物联为一体不越一仁疑此即太极生天生地生人生物之根本妄拟后天仁体一图以配太极列其功夫节次曰凛幽独曰察几微曰审言动曰考实德曰验功化由戒惧慎独以臻位天地育万物自然之极致使知吾身之一动一静即太极之一阴一阳其理未尝有一息之停其功不可有一息之间窃谓人能𢎞道非道𢎞人𢎞道之责断在皇上体后天之功以合先天之撰敢因清问所及一竭颛愚所恨学问弇鄙识见卑陋圣贤儒先之书未能熟读深思徒以影响浮泛之词挂一漏万于义理毫无发明此则泚笔之下既恧且惧者也方蔼谨记宋璟论叶方蔼易否之六二包承小人吉大人否亨象曰大人否亨不乱羣也夫以小人能包容承顺乎君子而君子断断然拒之不受岂好为巳甚哉权利害是非之介虑之精而见之甚确有不如是而不可者也昔唐至中叶女主擅国张易之昌宗之徒专权乱政天下从风而靡独宋璟挺然羣衆之中特立不挠然其时武后虽悍而于公则改容晋接有加礼矣易之昌宗肆无顾忌而于公则推位让坐事之惟恐不至矣小人之承顺如此而公絶之愈严天下之人皆为之惧不知其于是非利害之介虑精而见确合于大人之亨也夫小人之于君子如方员之不侔而枘凿之难入一旦卑躬戢軆以相倾奉岂真有尊慕道徳之心哉彼以君子者当世所重欲借之以饰其诈而济其私阳博折节之名阴图自便之实为君子者一不知而入其圜中彼直以私人畜我而颐指气使惟其所欲于此之际而思稍示同异不至于戮辱不止史册所载非一事矣李固之于梁氏荀彧之于曹公是也彧不足道固之刚明纯正岂依梁氏以求名者哉不能絶之于始而轻身就之驯至杀身而不悟良可悲也公固早鉴之矣且夫小人者虽其自处贪冐无耻其于邪正之数亦未尝不明也淮南王歴数汉臣丞相𢎞辈皆如发蒙振落而独惮一汲黯李师道辇金帛至长安而不敢登杜黄裳之门何则其严毅之气足以阴折其谋虽逆知必不为巳用而终不替敬畏之心也易之昌宗之惮公者岂异是乎假令见其一日之恭敬骤与交欢彼将玩弄我于股掌之间而以杨再思宗楚客之流待之又安肻卑躬戢軆以相倾奉也哉故夫君子不幸而近小人茍不至固彧之蒙祸未有不如再思楚客之诎辱而己者也或曰易之书成于孔子佛肸之召孔子且欲往焉何哉曰必孔子而后可非孔子断不可也孔子不云乎世之善学栁下惠者无如鲁男子孟子为齐使王驩朝暮见未尝与言行事孟子学孔子者也孟子且不能而况不如孟子者哉十三经注疏论汤斌自伏羲画八卦而象数着唐虞垂典谟而道统开姬公作礼乐而制度备孔子赞易删诗书作春秋而天人性命之理修身齐家治国平天下之道昭于万世矣秦火之后六籍残缺汉儒收拾补缀参互考订歴晋唐而十三经之注疏始定及宋元学道者益衆经旨益明其间得失详畧可得而论焉言易始于田何传于梁丘贺又有京房费直之学陈元郑衆传之其以彖象文言杂入卦中者自费氏始费氏兴而田何遂息陈梁以来郑康成王弼二注并列学宫郑则多参天象王乃全释人事天象难寻人事易习故郑学浸微而王注独盛其析义精深汉魏而降罕出其右而微杂老庄为两晋虚无之祖后儒讥焉然欲一槩废置则过也韩康伯邢璹之徒因而疏之唐孔颕达与颜师古撰正义亦以弼为本程子曰有理而后有象有象而后有数至微者理也至着者象也体用一源显微无间观㑹通以行其典礼则辞无所不备善学者求言必自近易于近者非知言者也朱子曰秦汉以来考象辞者泥于术数而不得其𢎞通简易之法谈义理者沦于空寂而不适于仁义中正之归求其因时立教以承三圣不同于法而同于道者惟伊川氏之书而己然伊川专于言理而本义则又兼言象占易有圣人之道四焉合程朱之书庶乎备矣其他若李鼎祚之纂集训解熊过来知德之殚力象数其亦辅程朱之不及者乎尚书则伏生口传二十八篇作传授同郡张生其后分为欧阳大小夏侯三家而欧阳最盛是谓今文鲁恭王得壁中蔵书孔安国校之得二十五篇是谓古文自汉迄西晋言书者惟祖欧阳氏安国训解晚出皇甫谧家虽当时大儒扬雄杜预之徒皆未及见故左传所引者预辄注为逸书独其训觧颇多疎浅往往与经旨不合朱子疑是晋宋间人伪撰有以也孔颕达正义旨趣多乖惟宋儒蔡沈集注颇得其要金履祥表注王柏书疑魏了翁要义亦多可採焉诗三百五篇遭秦独全者以其讽诵不独在竹帛故也汉初鲁有申公齐有辕固燕有韩婴又赵人毛苌自云子夏所传作诂训是为毛诗郑康成为之作笺齐鲁诗亡韩诗虽存无传之者惟毛诗郑笺至今独立其宣釐正风不可贬也疏之者惟刘焯兄弟为善朱子博考诸家断以已见取裁广而立义卓信超出百家矣独诋斥大小序最严门人多有疑者窃以为书序可废而诗序不可废即诗而论之雅颂之序犹可废而十五国风之序必不可废何也书直陈其事而己借令深得经意序不作可也雅颂之文辞易知而意易明也独风之为体比兴之辞多于叙述风谕之意浮于指斥盖有反覆咏叹联章累句而无一言叙作之之意者而序乃一言以蔽之曰为某事也且其说往往与左传合子夏左氏皆亲见圣人而闻其笔削之意岂尽无据乎朱子以二南雅颂祭祀朝聘之所用也郑衞桑濮里巷狭邪之所作也夫子于郑衞深絶其声于乐以为法而严立其词于诗以为戒其说诚正矣然左传记季札来聘请观古乐而弼鄘郑卫皆在所歌使其为里巷狭邪之作则鲁之乐工安能歌异国淫泆之辞而季札又从而听之乎故大小序毛注郑笺与朱子集注并行可也夫子春秋本文世所不见所编古经则皆自三传中择出耳然三传经文多有异同如公及邾仪父盟于蔑也左氏以为蔑而公谷则以为昧如筑郿也左氏以为郿而公谷则以为微㑹于厥慭也左氏以为厥慭而公谷则以为屈银至于君氏尹氏一以为男子一以为妇人将以何为是乎此三传经文之不能尽同也汉初胡母子都传公羊春秋董仲舒以公羊显于朝至何休作解说覃思十七年可谓专矣而多引䜟纬何可训也谷梁自孙卿申公五传至宣帝特好之范寗父子世守其业创名例百余条以规诸儒同异之说可谓善矣而论者犹以其学不经师毋乃刻与况乎徐彦杨士勋之疏为邢昺所是正者又何足道也永平中能为左氏者擢高第为讲郎贾逵服䖍并为训解而杜预注盛行于时预之言曰左氏受经于仲尼故传或先经以始事或后经以终义或依经以辨理或错经以合异将令学者原始要终乆乃得之其论至精且星歴地理必考其详方言謡辞皆穷其义后人不能易其说焉间有弃经信传者凡于传例不合不曰传之谬而曰经文阙漏则其蔽也其后沈文阿苏寛刘炫皆据杜说孔颖达正义则又依刘学而损益之此三传注疏之大略也至胡安国始以其意探圣人之心于千载之上其书固所以明纲常正人心定国是垂法戒非经生之作也若其书字书名称人削爵之例多有自相牴牾者谓尽得圣人笔削之旨不敢信也古今治天下之理尽于尚书古今御天下之变备于左传今取士专主胡传士子佣耳剽目刺取左氏之字句以充帖括盖有传业为大师射䇿为大官而目不覩三传之全文者矣其陋不巳甚乎六经之道同归而礼乐之用为急汉髙堂生传士礼十七篇又有古经出鲁淹中然皆止于士大夫礼其朝觐㑹同郊祀大享逸而莫考河间献王奏之朝合五十六篇宣帝时后仓深明其业为曲台记以授戴德戴圣庆普三家并立学宫郑康成宗小戴作仪礼注而庆氏之学至曹褒失传夫克巳复礼之功不出视听言动之间而动容周旋之际即性命精微所寓则仪礼一书岂非学者最宜尽心者乎独其文辞质奥韩愈犹病难读况下此者乎周礼之得入祕府也亦自河间献王始独阙冬官取考工记补之夫司空掌邦事居四民时地利考工何足尽之其得立学宫也自刘歆始杜子春因以授郑衆贾逵厥后马融作传授康成其有注也自康成始而其有释有疏也又自陆德明贾公彦始圣人致太平之迹独赖此编之存汉武以为黩乱不经何休以为六国阴谋既不足知之而刘歆用之以辅莽王安石用之以变法后人遂以为周礼不足致治亦巳过矣河间又得仲尼弟子及后学所记一百三十篇上于朝刘向检所得合为二百十四篇戴徳删其繁重为八十五篇谓之大戴记载圣又删为四十六篇谓之小戴记马融增月令明堂位乐记合四十九篇康成又为之注康成于三礼功最深考究名物象数曲尽其详朱子深许之晋宋以来皇侃熊安生礼业最着孔颕达据以作正义宋儒笃信遗经淳熙有俞廷椿复古之编嘉熙有王次㸃补遗之录陈澔採衆家以为集说呉澂合三礼以为考注其羽翼之功固皆有可言者朱子欲考定三礼请于朝不果行止修复王朝等礼丧祭二礼付门人黄干绍成其书曰通解汪克寛又因其成法为补遗今之学者倘以朱子之意折衷全礼彚为一经俾海内获诵习古礼之全则诸儒衞翼之功得收实用矣论语则何晏集孔安国七家注成之皇侃本衞瓘十三家说疏之孟子则赵岐注之张镒丁公着释之孙奭据以作正义当时并称精确由今观之于孔孟一贯忠恕性善尽心之旨视程朱犹霄壤也孝经为河间颜芝所蔵献王得而上诸朝凡十八章所谓今文也与尚书同出孔壁者凡二十二章所谓古文也孔安国尚古文刘炫宗之刘向典校经籍以十八章为定郑衆马融郑康成皆为之注唐明皇取王肃六家之说叅倣孔郑旧义为注邢昺作正义疏之司马温公范蜀公皆尊信古文指解朱子为刋误亦复多从古文明吕维祺作大全本义集诸家之大成夫子曰吾志在春秋行在孝经当立之学官与论孟并尔雅始于周公而成于子夏诚九流之奥㫖也自终军豹䑕之辨其书始行郭璞究心十八载草木鱼虫名物训诂昭然备晰盖古人之言所以难明者非但古人之义理难明也实古今之事物不同名号各异为难明也明尔雅则可以识笺注之旨归也可以寻古人之精义也外此论体制则有说文诸书辨音韵则有四声谱诸书皆所以辅尔雅而备同文之治者也可以其为小学而忽之哉总而论之汉儒去古未逺师友转相传授渊源有自后儒多因之若文质三统马融之说也九六老变孔颕达之说也河洛表里之符宗庙昭穆之数刘歆之说也五音六律十二管还相为宫郑康成之说也是知汉儒之学长于数得圣人之博宋自周程张邵逮于朱蔡天地阴阳之奥道德性命之微深究其妙不泥前人之说其学也得圣人之约合二者而一之然后得圣人之全经若偏主一家是汉儒宋儒之经而非圣人之经也岂深于经者哉二十一史论汤斌苏洵曰经以道法胜史以事辞胜经非一代之实录史非万世之常法是不明尚书之义春秋之旨也夫经史之法同条共贯尚书备帝王之业经也而通史春秋定万世之宪史也而为经修史者盖未有不祖此者也故道法明而事辞备此史之上也事辞章而道义犹不悖焉次也二者皆失斯为下矣尝读古今之史约略论之司马迁史记创为义例上下三千余年为五十余万言辨而不华质而不俚其意深逺则其言愈缓其事繁碎则其文愈简隠而彰直而寛非豪杰特起之士其孰能为之班固西汉书自武帝以前守其说而不敢变其所自为赡而不秽详而有体经纬错综了如指掌亦古今之良史司马之流亚也然自谓汉运绍尧以古今人物强立差等居摄不附于汉平孺子下列于新莽安能逭刘知几之所短哉王通曰迁固而下帝王之道其暗而不明乎天人之意其否而不交乎制理者参而不一乎陈事者乱而无绪乎呜唿难言之矣范蔚宗东汉书成自谓体大而思精由今观之论窦武诛中官为违天理论班勇使西域为遗佛书抑节义之董宣于酷吏升忍耻之蔡琰于列女志王乔之凫履记左慈之羊鸣诡谲不经文辞繁缛春秋之义于斯尽矣然论序详明不可诬也陈夀述事简严张华尤善之乃以父髠之故谓武侯不逮管萧以索米之故而丁仪遂不得立传且帝曹魏而寇刘汉所谓正大义以黜僭窃之义谓何使非习彦威辨之纲目正之大统不几终紊乎贞观时以何法盛等晋书未善乃据臧荣绪书增损之至宣武本纪陆王二传煌煌御撰何其盛也然而史官之事至以天子临之且志传分手丛冗骈丽语林世说尽入青编幽明搜神咸被採録何可不辨也宋书本承天之旧事杂魏晋失于限断沈约创志符瑞不经甚矣子显齐书实因江淹天文但纪灾祥州郡不着戸口思亷梁陈二书实卒父志祖父扬名言多不典然而仓皇变乱之际鉴戒颇多不可得而泯没也收之后魏借公报私毁誉失实百药北齐避讳略号迁就弗端后周牛宏惟务清言德棻继之率多抵牾后之君子何以览观焉李延夀南北二史删略繁芜编摩简径比之正史实为过之魏征隋书本末备举伦贯有叙陈夀以来罕有其俦刘昫旧唐书府兵无志藩镇无表是昧制度之原忘丧乱之本长孙与敬宗并书昌黎与禹钖同传则贤否无别功罪等观目刘蕡以文苑而直节泯然例呉淑以外戚而卓行蔑着则大节揜于细谨髙德蔽于阀阅此曾公亮之所以致讥而欧宋之所以釐正也新唐书虽事增于前文省于旧而削去诏令王言无征多用竒字读者易厌姓氏多讹年月屡异君子叹之矣盖欧宋平分学术稍殊固不若五代史之独出一人也其文简逺澹宕当云扰𤓰分之日而君臣上下之交治乱兴亡之故一唱三叹廻环不己盖与司马相表里矣史之有本纪史之纲维也古之史本纪立而全史具宋史举驳杂细碎志传不胜书之事罗而入之本纪发凡起例举无要领载事立传不辨主客互纪则复累而无章迭举则错迕而寡要且巻帙最繁而缺畧不少如韩琦传不载仪鸾司撤帘之事狄青传不记与曽公亮论方略之详又如史弥逺传但序官阀兼载奏章褒刺失据衮钺无慿何其疎也金史简洁逺胜宋辽盖元好问之原本佳耳元史虽才集衆长而削藁廹促夫龙门扶风父子相继梁书陈书十载告成而今限以条例要以时日欲成一代良史胡可得也史才实难自古叹之揭傒斯曰有学问文章而不知史事者不可与有学问文章知史事而心术不正者不可与然则必才备三长而克巳无我幽明不愧乃能诛姦谀而发潜德安得司马君实朱元晦其人而与之议史事哉经世大法在方䇿论魏裔介古之帝王承天子民未尝任其智术诈力以驭天下也唐虞授受之际言精言一然后命岳命官平章协和禹汤文武之王皆以一中心法口授耳传或以畴范或以懋昭或以缉熙敬胜故能犂举百度陶范万物以成忠质文三统之化然则先王经世之大法其即先王经世之心法乎先王虑后世怠弃天常流祸生民故殚精研思多为之所以布之于方䇿总之不离古文者近是乃数传之后浸以陵彝昔孔子叹周道衰于幽厉而汉儒董仲舒亦曰周道之衰非道亡幽厉不由也繇是观之不行先王之道虽金縢祕箓寳册鸿文亦且灭没于旷日玩时之下茍行先王之道虽片语只字断简残编亦可㑹通于精神徃来之间而况圣君明相所手授而心订者未尝不灿然昭垂如二曜之丽天四渎之行地乎三代既降秦孝公用商鞅之法奋其私智而不师古始皇承之听李斯之姦谋烹灭诸侯破坏井田焚烧六经自以为功超三王德过五帝然沙邱告终咸阳遂火七庙邱墟为天下姗笑何者仁义礼乐先王本天以治人乃斯须不可去者秦尽弃之而权使其士诈使其民是以搢绅之士积怨而发愤谪戍之卒奋臂而云合也汉之武帝表章六经一时学宫喁然向风可谓宣圣之功臣然内多欲而外施仁义汲黯已窥其隠唐之太宗励精图治贞观之政几致刑措然喋血禁廷终懐惭德皆有志于先王经世之法而未窥先王经世之本者也夫先王之法后世人主所由适于治之路九逵四术五都之市有目者所共覩舍而之乎灌莽坑堑之区则穷矣之燕者不南其辕之越者不北其舟况治天下而可瞀瞀以从事乎说者往往以一事之失以一人之谬乃遂訾议先王之法以为宜于古者不可施于今是何其不讲于变通之术也盖为治有本末养民有先后封建虽不可行若夫强干弱枝犬牙相错间以郡县藩衞王室则今犹古也井田虽难卒复若夫比闾族党寓兵于农限民名田以赡不足则今犹古也三公论道六卿分职亷善计吏以赞天子乌有不法先王之辟门吁俊而可为治者乎执爵而酳执酱而馈父事三老兄事五更乌有不法先王之尊年尚齿而可为治者乎推之明刑弼教期于无刑五典克敦九功惟叙凡先王之法垂宪万世者固不可更仆数矣即有黄老之虚无申韩之刻薄杨墨之邪慝浮屠之空幻纷纭迭起以乱吾先王之法而先王之法自昭着于金匮石室之间与天地同其夀呜唿美矣人主诚能招延英俊朝夕讲求大小兼举巨细靡遗措天下于乆安长治之盛易易耳虽然法在方䇿矣所以法法者不在方䇿也人主得其所以法法者而通之于法不为胶柱之鼓也则几矣皇清文颕巻五皇清文颖卷六钦定四库全书皇清文颕巻六论太极图论熊赐履上下古今一理而巳一气而巳离理无从见气离气无从见理此主其合者言之也有理方有是气有气斯有是理此主其分者言之也理外无气气外无理不可谓理此而气彼而特不可不谓理先而气后亦不可不谓理精而气粗此又主其分而合合而分者言之也易曰一隂一阳之谓道又曰形而上者谓之道形而下者谓之器隂阳器也即气也所以隂阳道也即理也斯固二而一一而二不可以分合言而亦不可不以分合言者也天髙地下万物殊散何莫非此气之充周此气之运行而此之所为充周而不遗运行而不息者葢莫不有是理焉为之主宰往复于其间而纵横上下过续往来无不如是而初无一隙之或缺一息之或停也然则求道者亦务明夫理而己矣自伏羲一画洩两间之机孔子十翼阐千古之秘斯道昭揭如日中天无何圣徂神伏异端䗬起微言大义委之草莾以董江都韩昌黎后先相望于千百余嵗之间而曾未能力穷其奥而明正其统轲之死不得其传焉宁虚语哉濓溪周子神契妙解不由师授为之建图立说俾造物极至之理庶几昭示于来兹其曰无极而太极也言本无是形而实有是理即易有太极之谓也曰太极动而生阳静而生隂也言是理之动静成形隂阳成象犹太极之生两仪而一动一静互为其根一隂一阳互藏其宅也曰五气布四时行也言是理之由一而二即由二而五犹两仪之生四象而二老二少自成其变四方四隅各得其位也曰干道成男坤道成女二五流行化生万物也言是理之行生发育无际无量气化形化形生气生无往而非干坤之摩盪六子之结撰六十四卦三百八十四爻之弥漫而亭毒也合而言之万物一太极也维天之命于穆不已大徳敦化为物不贰是也分而言之一物一太极也干道变化各正性命小徳川流生物不测是也究之万物一五行也五行一隂阳也隂阳一太极也太极本无极也所谓上天之载无声无臭不可以形迹求不可以方所拘无乎然而无乎不然无乎不然而无乎然者也则试仰观俯察原始要终凡有形有象皆气也二五万物是也凡所以形所以象皆理也太极是也所以形者无形所以象者无象无形者形形无象者象象形形者无形而无不形象象者无象而无不象则无极而太极太极本无极之说也理无欠缺气安有欠缺理无歇息气安有歇息至微至显即显即微至显至微即微即显无精无粗亦即粗即精无鉅无细亦即细即鉅其奥其妙不可以言诠不可以意解而实则凝目举趾触处皆是而正非有幽逺杳𣺌之难为测识者也而或者疑无极之说近于二氏以为出于陈希夷穆伯长李挺之辈之所传嘻抑诬矣葢太极乃至无而至有亦至有而至无者也至无而至有非佛氏之所谓无至有而至无非老氏之所谓有也佛氏之所谓无非吾之所谓无老氏之所谓有非吾之所谓有也先天图由一而二而四而八而六十四太极图由一而二而五而万洪范图由一而三而九而八十一数有多寡而理无同异又何疑于周子绘图朱子立解之指乎总而论之太极非他不过天地间极至之理而已天得之为天地得之为地人物得之为人物无有二也而就其最切于人心者言之葢是太极之理存之为五常之性发之为四端之情得之于心为徳行之于身为道推而广之举而措之天下之为事业放之六合用中有体巻之寸灵体中有用时时在在焉往而非是理之包涵条贯于其中哉邵子曰道为太极心为太极朱子曰心之动静是隂阳所以动静是太极此体道之君子存养省察明体达用其功不可湏臾之或离而周子特为谆谆致谨于君子小人修吉悖凶之戒而端有赖于圣人之主静立极定之以中正仁义也况人主膺图涖宇函三在宥巻舒协四气之和动静彚百昌之祉唯是得一以贞乘六而御清宫斋穆之中明堂敷布之际体干行健作则建中务使宥密单心无为至正绥猷钖福协应庶徴则体全用备登三咸五求之心极而无余事矣书曰皇建其有极敛时五福用敷钖厥庶民亦此意也夫韩愈深得春秋之㫖论张英夫春秋何为而作也圣人以顺天道明王事而立万世不易之则者也圣人悯夫王道之不明礼乐政刑之失所统而天下后世将不得与闻于先王之敎故明天道以治之以王者赏罚予夺进退之权一寄之于春秋而圣人忧天下后世之心益廹矣忧天下后世之心廹遂不得不力为之防深为之虑一言之褒一字之贬兢兢焉无敢失者非得已也韩子有曰春秋谨严程子以为深得春秋之㫖葢以其能识圣人不得已之心矣夫春秋继诗而作也诗之㫖主于温厚和平美刺之间优柔不廹类多託物以流连之咏歌而长言之即其间不无悯时病俗之非亦且怨而不怒初未尝指陈是非激切而褒刺之也而春秋之主于谨严也其于温柔敦厚之意何居不知诗之作也王者之政敎明于上仁义涵濡里巷之间皆有以咏歌乎圣人之泽即弼鄘而下称变风矣而先王之敎未衰善恶犹未冺于人心故其思深其思深故其言长若春秋之作也王者之政敎不作于上纪纲废坠虽桓文复作号称尊王而先王之泽已湮善恶之机将冺故其情廹其情廹故其义不得不着此春秋之谨严所由继于温厚和平之后春秋之敎一诗敎也今观其宏纲大义之所在或抑或扬或隐或显或屈或伸或予或夺无不凖之于天道本之于王事御之以帝王之大经大法呜唿何其慎也葢春秋一书以防天下之肆则立说不得不谨以止天下之僭则持义不得不严以一言立百世之经以一事立万事之则将以挽天命民彛于既冺使复与闻乎古先哲王之敎也则是于圣人之词益切而圣人之心益苦矣夫先王之治天下莫严于礼太史公曰春秋礼义之大宗也苏子曰春秋之所褒者礼之所与也春秋之所贬者礼之所否也圣人之作春秋一以礼为断先儒之论春秋一以礼为归葢将为持世之大防而不得不出于此也非即韩子谨严之说哉韩子识春秋之义故其于佛老竭力而排之其词直其义正使异端不得进而与吾道争也亦可谓能谨且严矣葢未有圣贤生而不为世道忧者也未有为世道忧而不凛然于人心之防者也凛然于人心世道之防而出于谨且严也岂得已哉知此则可与读春秋而亦可与读韩子原道之文矣王者以敎化为大务论张英董子之言曰王者南面而治天下莫不以敎化为大务善乎董子之言上自商周秦汉下迄三国五代唐宋以来国家所以延促之故卒未有能易其言者也人心之日流于伪如水之就下而不可止圣人以敎化为隄防尧舜禹之相禅以治继治人心淳朴未漓董子所谓继治世者其道同也汤承夏之敝伊尹称之曰肇修人纪夫五典之敷久矣至汤而言肇修者救夏之衰也周承殷之敝文武成康数圣人相继渐摩涵濡以革殷故俗书曰商俗靡靡余风未殄又曰既歴三纪世变风移化之若斯其难也秦人承战国之敝无一日之敎泽而加剥削焉是以再世而不振西汉之泽绵于文景东汉之治洽于明章唐之绪永于贞观宋之祚延于眞仁此数君者类皆能兴起敎化以丕变一世之人心风俗使子孙有所凭借以为固尝譬之天下大器也昔之人用之数百年日剥月削久而窳敝矣后之人取其器小而补苴之大而陶铸之称其力之厚薄以为所用歴年之多寡未有仍其窳敝谓可以无虑者或曰人心之日趋于輓近势则然也虽圣人不能返之使淳是葢未知天道矣夫秋气之萧瑟隆冬之沍寒斗杓一移万物煦煦譬如人立乎文景贞观之间回思嬴秦五代之世不犹乐阳春之和而几不知栗烈之苦耶是知天道无剥而不复之理人心无往而不返之机圣人执大权于上以天地为鸿钧以万物为铜冶以喜怒赏罚为屈伸唿吸使天下之人讹讹焉而动蒸蒸焉而化斲华而还朴去伪而即诚风俗淳美人心敦固耻于犯法悚于为非礼义之化浃肌沦髓如治器者坚好完固而后可以贻之子孙而为百世不拔之业也且治天下之需人材人主尽知之矣天下卓立特行之士不为世俗所移百而不得一者也古人有言曰天下之人中材为多故治世之本敎化为尚敎化行引中人而升之于君子之域敎化废推中材而纳之于小人之途故敎化者推之輓之之具也廉耻之道重而后有恬澹之士义利之辨明而后有气节之行躁竞之习除而后有难进易退之节侈靡之风革而后有守约洁已之操风行六宇蒸变万类鼓之舞之咸去故习所由风俗美而人材出以惟上所用故曰有敎化而后有人才有人才而后国有与立善乎董子之言为不可易也中和位育论张英读中庸者勿徒谓是圣贤言理之书也夫天地至广万物至繁日星河岳之奠丽飞潜动植之蕃变神竒而莫可测纷纭而莫可纪极天下之聪明才智而莫能知其所以然中庸谓以一心之中和而位之育之朱子释之以吾之心正天地之心亦正吾之气顺天地之气亦顺要皆浑言其理而未尝实指其事于是髙明者将游其心于空虚杳𣺌之域颛固者习闻其说又视为迂逺而不可信以为圣贤特如是言之耳间尝观洪范之所谓五事以貌言视听思而约之以肃乂哲谋圣配之以雨旸寒燠风推之于休徴咎徴极之于庶草蕃庑而后知圣贤之言有其理则必有其数理精而数亦非觕有其理则必有其事理实而事亦非虚其所以训天下后世者该乎至大而非夸通乎至微而非不可据也夫貌言视听思于一身备之肃乂哲谋圣于一心备之至于雨旸寒燠风皆不失其序则天地位可知矣庶草蕃庑则万物育可知矣圣人在上以一心运乎穆清之上辨上下以定干坤大施生以配覆载隂阳之愆伏寒暑之失次水旱之不时皆得以裁成补救洩其太过而助其不及故日月不蚀星辰不孛山陵不崩川泽不竭清者常清宁者常宁此天地位之实事也建立法度纪纲敎养生民使老耆以寿终幼孤得长遂撙节爱养草木鸟兽取之有时用之有道使各遂其性各蕃其生此万物育之实事也故称尧舜之功者曰地平天成称成汤之徳者曰鸟兽鱼鳖咸若上古圣人徳盛化神者皆然中庸特举而言之耳尝谓中庸之所谓至诚至圣必至帝王而后能极其量中庸之所谓参天地赞化育必至有天下而能显其功葢君心即天心也万物之託于天者有形之天万物之託于君心者无形之天人主一念之动而万类以为惨舒一言之发而四海以为休戚知此则知中和位育之理至近而非逺至切而非虚也如夫子居春秋之时躬备圣徳而位育之功不得加于上下疑参赞非儒者之事虽然圣人继往训开来学使天下后世晓然于天经地义之大仁民爱物之理虽不能位育一时之天地而其施益逺而其敎无穷葢六经者圣人参赞之事也故曰尧舜之圣功在当时仲尼之圣功在万世格物致知论张英大学一书统明新以垂训贯本末而立言而其说始于格物则格物之说亦诚重矣葢盈天下皆物也内而身心意外而家国天下显而彛伦物则之际大而天地万物之原隐而君子小人之情状以及于一事一物莫不有其当然之理与其所以然之故如此而不能眞知灼见则善恶之数未明是非之几未决邪正之理未判危微之机未审以之明徳则几微疑似不能洞达而无遗以之新民则设施措置不能每举而悉当又何以本末兼贯明新一致而号为大人之学哉大学之所以托始于格物者其学甚大而非无所统会也其学甚博而不入于驰骛也其学甚精而非流于虚𣺌也内而身心意若何而诚而正而修外而家国天下若何而齐而治而平人伦物则若阿而为恩义分合之端天地万物若何而为位育生成之故君子小人若何而为诚伪邪正之别以及一事一物若何而为至当不易之则于此格之使之表里内外洞达不疑格一物而一物之知以致格衆物而全体之知以致葢知者理之具于吾心者也而散见于物在吾心则为知在物则为理于物物而格之而后吾之知不入于昧不蔽于偏不流于虚而有觉之体全矣虽然格之者何格之以吾心之知也非吾心有知而何所恃以为格致之者何致之以在物之理也非在物能格而何所借以为知故知与物非有二体格与致非有二事司马温公以为格去外物是以物视物而不知即吾心之知所寓也王文成主于知行合一是以一格而遂无余事亦与大学之㫖有岐格物致知正吾学与曲学之所以分途而辨之不容不早且慎也彼离物索知而自矜顿悟者虚无异端之学也既不求于物则外视物矣乂安能不举身心意与家国天下而俱外之也哉大学之道所以统明新贯本末于一原者格物致知之说也太极图论张英太极之说始于易易曰太极生两仪两仪生四象四象生八卦太极居两仪之先则其为生天地万物之本无疑也至周子濂溪始建图立说于太极之上复益之以无极而太极由此而动静互为其根以至生五行布四时成男女化生万物而太极之义备矣先儒往往谓无极之说易所未发而周子发之或疑其说近于空虚朱子以无形而有理之言释之葢谓其有也而初不滞于形迹谓其无也而更非渉于虚𣺌后世纷纷之议折衷于朱子之图解而亦可无疑矣尝论天地之所以生隂阳之所以立五行之所以变化人物之所以蕃育何以往复而不穷何以流行而不滞何以亘终古而不敝此必有为之极者是即于穆不已之原继善成性之本乎故极中未尝无健顺之理而言仁义礼智信则分配乎五行独此一理浑然精纯而万变生焉万化出焉故谓之太极合而言之天地万物共一太极一气周流之内天地且不能外而况于人物乎此所谓合万殊为一本者也分而言之一事一物各有一太极即纎细之物俄顷之间而此理何弗周徧而不遗此所谓散一本为万殊者也易之所谓两仪即图之所谓动静隂阳也易之所谓四象八卦即图之所谓五行人物也易言其理图发其藴无极一言又所以善言乎太极而使人不敢以气化之相嬗者遂谓之太极然则周子与易有岐㫖乎而周子所以建图之意何居人与万物同涵此太极而惟人得其秀而最灵观于天地位则天地隂阳之极自人立之万物育则万物之极自人立之故一言以断之曰圣人定之以中正仁义而主静以立人极焉吾人性中之一动一静即配乎图之隂阳也吾人性中五常之徳即配乎图之五行也吾身之醻万事应万变即配乎图之万物也然则动静之未分五常之所不能名万事万变之未接而凝然中处者非即配乎图之太极乎君子欲使吾身之太极足以配乎天地之太极而动静生生不穷者葢有道焉不外乎周子通书之所谓诚与图说之所谓静而已矣太极虽兼动静而非静无以立其体太极虽浑万善而非诚无以会其原静则常正而太极之体立矣诚则不息而太极之用周矣体立用周则天地之极与万物之极自人立之是则周子建图之意也岂徒言夫理而不切于人事者哉洪范五为中数而言皇建其有极五行五事莫不从之矣惟中能建极殆亦先图而启其义者欤不知命无以为君子论张英夫子罕言命孟子亦曰君子不谓命圣贤之意葢不欲以气数之有定阻人进修之意启人趋避之心孔子又尝曰不知命无以为君子其义何居夫人之处世荣辱得丧毁誉进退之数类皆有天焉不知其为天而汲汲以求之营心于患得患失之途此小人之侥倖无足论者也知其为天而委心于因任置身于闲旷举凡进徳修业奉职循分之事皆置焉不讲一切听之于杳𣺌不可知之数以自谓知命而可谓之君子哉非也夫子之意葢谓知此而后君子可为也天下之欲为君子而不能为者荣辱乱其中得失易其虑毁誉眩其视听安危吉凶揺惑其素履由是沉静者转而为竞躁矣方直者化而为突梯矣亢激卓立者变为缄黙谨愿矣以福利为必可趋以灾异为必可避茍且妄营而君子于是乎不可为矣圣人告之以知命所以静其心澹其虑一其聪明夺其智巧而后其为之也纯诚敦一可以歴万变而不渝其正入万物而不易其识其进徳也坚其修业也勤其奉职也专其循分也恪独居而坦坦处羣而穆穆遇事而侃侃利害乘之而磊磊落落艰大投之而孜孜勉勉中无所疑外无所慑先后左右无所瞻顾却虑凡君子所当为之事皆得而为之则由其知命者素也进以礼退以义孔子之所以为孔子非徒曰得之不得曰有命云尔也士大夫之持身渉世其亦味乎斯言而已足哉读李文饶近倖论张英文饶论近倖之害举桓灵元成为至鉴以为人君少欲英明者则能反是如汉文虽有邓通赵谈所信者贾谊张释之袁盎此所谓少欲也武帝虽有韩嫣李延年而所贵者公孙𢎞卜式倪寛此所谓英明也故君听不惑政无颇类近则开元初内有姜皎崔涤以极宫中之乐外有姚卢苏宋以修天下之政得元成之欲享舜禹之名六合晏然千古莫及其故何也倖臣不得干政事也后代能如汉之文武及开元致理之要虽有倖臣亦何害于理哉文饶之意以谓人君诚能少欲英明则虽有近倖茍得骨鲠贤相辅理于外而亦可无伤于治理予窃以为不然人君既不能絶去声色狗马游晏沉湎之乐则此辈连茹并进託处于肺腑隐深之地必不能安分循理势且招权纳贿借僭威福以行其私此等之事又断不能为骨鲠大臣所容使此辈小人明愬于人君之前短长大臣而非毁朝政则人君虽至暗必不以近倖小臣微竖之言遽加罪于大臣则此辈之术亦浅矣惟投间抵隙窥貌伺颜或为无意之游谈或为侪偶之传说或因一事之短而类及其余或因一时之疏而搆成其衅人君方以为自己明察所及中外无遁情而不知已入小人之彀中而不觉矣文饶论文帝之邓通赵谈武帝之韩嫣李延年开元之姜皎崔涤无害于治理不能有加于当时之贤士大夫余以为此特举其小人之愿者耳如申屠嘉廷辱邓通而文帝不之问万一此数辈者皆狡诈奸佞之尤申屠嘉虽贤能终辱之乎江充初见被服轻靡及乎搆祸既深卒成犬台之祸天寳末年社稷倾危卒壊于近倖之手恭显处内萧望之以贤傅而不免于见杀人君之明果能如汉文汉武未可必也近倖小人之稍愿果能如邓通韩嫣辈亦未可必也以稍闇之主而近尤佞之徒几何其不颠倒邪正变易是非窃权干纪尽驱天下正人縁引奸邪不止也而谓虽有倖臣亦何害于理果通论哉文饶又谓得元成之欲享舜禹之名六合晏然千古莫及是谓游晏非僻无伤于理子窃以为不然人君之一心天下之权衡四海九州之明鑑也衡一差则轻重失矣鑑一翳则妍媸乱矣清明在躬志气如神以临御之犹惧有所偏有所弊书曰内作色荒外作禽荒甘酒嗜音峻宇雕墙有一于此未或不亡非谓此数者一事遂足以亡其国谓此端一开则縁此而进者不可禁御不可测度不可諌救以至于败亡必然也葢游晏非僻者小人之门也小人者君子之敌也小人进君子退小人亲君子疎小人衆君子寡乱亡之本也乃谓得元成之欲享舜禹之名是古帝王之兢兢业业母冒贡于非几者皆不知乐其身而过为检束以自苦也岂通论哉善乎苏子之论始皇彼自谓聪明人杰视斯髙辈刀锯之余智何足以惑我乱我而不知其祸若斯之烈也人君而知此则视此辈如鸩酒毒脯而不敢近之矣好名论陈廷敬尝言三代以下惟恐不好名此衰世之论非盛世所宜有者非谓名非盛世所宜有谓好名之流弊足以为盛世之累也三代以上之帝王其名最着于世者无过尧舜禹汤文武使君人者好尧舜禹汤文武之名求尧舜禹汤文武之实而因以成其名安见名之遂不可好哉即三代以下之贤君如汉文帝唐太宗宋仁宗三君者人主诚好其名而求其实虽或不能如三代之盛时亦可谓间世之英君谊辟也然而谓好名之流弊足以为盛世之累者何也人君之好恶不可有所偏使天下漠然不见其好恶之迹而天下之眞好眞恶出焉故庆赏刑威予夺黜陟一出以虚平公正之心而百官万民胥受裁成焉是以人君如天浑浑耳穆穆耳不言而四时成化无为而品物咸亨故曰惟天为大惟尧则之荡荡乎民无能名焉传曰不识不知顺帝之则又曰民日迁善而不知为之者知识且冺而况于名乎又安见其名之可用于民者乎书曰无偏无陂遵王之义无有作好遵王之道无有作恶遵王之路此之谓也若人君之所好一有所偏则其流弊不可胜言上好忠直之名则下多上书告密之事上好长厚之名则下多模稜脂韦之习上好廉介之名则下多布被脱粟之伪上好恬退之名则下多处士㨗径之巧上好眞率之名则下多囚首垢面之诈上好敏给之名则下多利口便㨗之姦人主茍一不察而贪荣嗜利之徒习为小人穿窬之行探其情而逄其欲则名实之眞乱矣故曰足为盛世之累者此也且上有好者下必甚焉传曰好名之人能让千乘之国茍非其人箪食豆羮见于色言好名之难信也又曰未有上好仁而下不好义者也未有好义其事不终者也又曰上好礼则民莫敢不敬上好义则民莫敢不服上好信则民莫敢不用情自昔圣贤未有以好名为训者故治天下亦务好其实而已矣或曰孟子不以齐宣王好货好色为非因遂欲引之于道名之不可好孰与货色乎昔衞灵公问陈孔子曰丘未尝学军旅之事孟子参乎权孔子纯乎经者也参乎权而不失乎经者后之人臣能者尠矣故以孔子之对为事君之法好名论下陈廷敬人君不可有独好其名之心不可使天下无好名之心好其实故不得独好其名因名以责实故不得不使天下好名今夫天下善恶二端而已矣治天下使天下迁善逺恶而已矣有善无恶者人之性名为善而喜名为恶而恶者人之情今使天下浑浑焉不知名之可好则善不足以为喜恶不足以为恶喜与恶不加于其情则其为恶也与为善无以别而亦渐失其性故夫名者先王动天下之微权也先王因民之所好而采章服物以荣之爵禄庆赏以劝之表宅钖闾以奨异之若曰使人迁善而恶自逺是以不纯任刑罚而任礼敎名与礼相近而逺于刑故名者所以助礼之行而操于刑之先者也孔子曰民可使由之不可使知之使天下之民日循循焉归于吾礼敎之中则刑罚可以措而不用而天下固已大治故曰名者先王动天下之微权也然其始特不可有自好其名之心自好其名则直以为名焉已耳自好其名而或靳天下之名此其意已近于刑而逺于礼欲天下之治不可得也故王道以无欲为本皇清文颕巻六皇清文颖卷七钦定四库全书皇清文颕巻七论春秋论汪琬春秋鲁宣公二年秋九月晋赵盾弑其君夷臯于是左丘明公羊髙谷梁赤三子以为弑君者赵穿也经之与传其说宜何从汪子曰三子者之说非有大悖于孔子也当是之时使穿不得盾必不敢行其事使盾不得穿必不能遂其谋何以言之予尝畧考史书所载簒国之臣若赵髙之弑二世也使阎乐司马昭之弑髙贵乡公也使成济成倅刘裕之弑晋安帝也使王韶之其弑恭帝也使褚淡之兄弟朱全忠之弑昭宗也使朱友恭氏叔琮夫是数人者欲为簒逆必先授意于其党其党亦乐为之用此与赵盾之事何异辟之于盗羣盗行劫其一虽不行而实隂主其谋是则劫之魁也反不谓之盗乎故三子者之说非有大悖于孔子也孔子诛其心三子者举其事也然则三传果无失乎曰有之左谷皆取董狐之言以反不讨贼为盾辠吾谓盾虽讨贼亦不免于书弑何也予更考魏唐之事司马昭既弑髙贵乡公遂收济倅兄弟杀之朱全忠既弑昭宗已而朝于京师亦杀友恭叔琮夫二人之心甚谲谋甚狡其杀济倅友恭叔琮者岂非欲自解于簒逆哉然天下后世卒不以此薄两人之辠故使人臣无弑君之心虽力不能讨贼亦必不以恶名加之茍有其心虽狡谲如司马昭与朱全忠者亟除其党以自解犹无益也吾故有感于欧阳子之论而为之广其说如此春秋论汪琬按左氏晋赵盾救焦遂自隂地及诸侯之师侵郑楚鬭椒救之遂次于郑以待晋师赵盾曰彼殆将毙矣姑益其疾乃去之汪子曰此弑其君夷臯之嵗也观于侵郑而盾不臣之谋见矣何也鹰隼之将撃也必伏其翼虎豹之将搏也必匿其形此无足怪也惟其不轻发于此是以大逞其毒于彼而莫之制也以盾率晋国之衆而合宋衞陈三诸侯之人成师以出惟敌是求何有于鬭椒之偏师哉然且不战而去之者非形弱势诎也当此之时内难将作既不暇相持于外而又以为战而胜则横挑强楚之怒战而不胜则无以慑服国人之心如是而欲行大事其谁与同恶者盾于其中固有深谋在焉故宁稍敛其锋强抑其隂鸷之气而不欲轻用之于楚也不然岂文公襄公之烈犹存而盾遽畏楚乎哉齐崔杼伐鲁北鄙鲁公患之孟公绰曰君何患焉崔子将有大志不在病我必速归既而果不为冦齐师徒归夫崔杼所用盖即盾之余智也特杼亲射其主而盾则假手乎人耳三传不察遂欲以不讨贼者原盾辠抑知盾之造谋也久矣与崔杼同辠而异其罚岂足为春秋之法邪吾尝论之自古悖乱之臣未有不合一辙者也刘裕既入关中可以速得志于西北矣而自谓根本未固遽引兵东归是时逆迹犹未形也然崔浩则先知之以告魏主浩之善料事亦何减于公绰之料崔氏哉今夫功利之在目前也是下愚之所昧而中智之所争也有人于此不贪近功不邀厚利其人茍非大美则必为大恶若赵盾侵郑而不战崔杼伐鲁而不寇刘裕至关中而不复西略此皆大恶无疑也葢其所欲者益深所图者益狡则凡目前之功利举不足以入其心而动揺其志惜乎侵郑之时列国卿士大夫无一人如鲁之孟公绰魏之崔浩能逆闚盾之本谋者可叹也然而邲之役荀林父不欲战则先縠不从鄢陵之役士爕不欲战则栾武子不从顾盾将去楚而其衆莫敢与之抗此又盾之积威足以劫之也夫河图论李光地昔者圣人之作易也明于隂阳之运察乎日月之纪穷乎鬼神祸福之徴究乎人事吉凶之兆故立象以尽意衍蓍以极变使夫知其道者则知神之所为而玩其占者亦足以获天之祐而动无不利然则圣人之于易虽微河图其可无作乎盖图者天之所以启圣人之心易者圣人所以承天之意天人之际未有不相符而可以有作者也自孔子大传所列十数五位若指诸掌又曰河出图洛出书圣人则之而究其藴则曰所以成变化而行鬼神也呜唿可谓尽矣变化日行于天地之间凡夫动静明晦开阖出入枯菀存化之杂然于吾前者皆是也而其所以然之机则谓之鬼神夫天地之所以为天地者以有鬼神变化也而河图具焉然则作易之精意亦舍图奚取哉仲尼既殁易道湮废自卦爻之辞昭然具存固已尽失其义又况乎天人授受之秘有在于语言文字之表者无惑乎其不传也汉之儒者虽不能晓畅精微而守之未失至于有宋经学为盛而异言转多刘牧以九为河图十为洛书比之旧传正为颠倒欧阳修不信大传遂与河图洛书皆以为赝而并弃之惟朱子表章发明而图书始显然自元以来挟异见而滋羣疑者尚不胜其纷拏故四千余年理义象数之宗书契文字之祖以至于今昧昧也愚学易十余载既知返之图书以求其端而窃疑夫为之说者何纷然其扰也于是尽去五行生克之论独以隂阳竒耦之数纵横而推之逆顺而播之然后始得不疑于图书之理与夫圣人所以则之之由盖河图之半竒半耦者两仪之分也四方者四象之判也一二三四六七八九互为内外者八卦之交也中宫五十者太极元气之所居也此其大致也以其分限言之则阳始于北而盛于东消于南而终于西故在图之竒数则北东居内而南西居外也隂始于南而盛于西消于北而终于东故在图之耦数则南西居内而北东居外也内者主之位也外者賔之位也得位为主而用事则日进而盈失位为賔而不用事则日退而虚夫自寒暑二气之所以升降日月明魄之所以死生大而元会之所以循环细而唿吸之所以出入无一非盈虚之变也无一非内外之交也君子小人之进退天理人欲之消长学术之所以邪正世道之所以污隆无一非盈虚之变也无一非内外之交也甘苦之相生忧乐之相因祸福之倚伏吉凶之反覆无一非盈虚之变也无一非内外之交也以易而言之则干龙之潜藏而天地之心见矣姤豕之踯躅而氷霜之势成矣内阳而外隂则为泰交之盛矣大往而小来则为敛徳之时矣是故内外之位賔主之分进退之势盈虚之理图者图此者也卦者画此者也以邵尧夫八卦之位观之则自震之一阳歴离兑之二阳以至于干是左方之卦皆阳内而隂外无异夫河图之左方也自㢲之一隂歴坎艮之二隂以至于坤是右方之卦皆隂内而阳外无异夫河图之右方也然则所谓则图而作易诚如合符而比节非天地不能开其先非圣人不能承其继也若夫五行之义四象之文生克之变老少之交得乎此者其于衆说统之矣欲归夫易卦之本指其无先以衆说乱之而可哉先天图论李光地自秦而后易图象之学不传其在传文可攷者则出震一章颇列八卦之位而终不䆒其说是故学者鲜用心焉而但縁文生义以穿凿于文字之间盖易之迷所从来也尚矣其偏为象数之学者又皆有单传别授非易之正如京焦卦气之法有侯辟公卿之位推易配气始于中孚此则扬子草元之所因歴家之所用其在汉世以象数言易者莫此为盛然终莫知其所自来也独后汉方士魏伯阳作参同契之书言养生之要其首章纳甲之法以震为朔旦兑为上弦干为正望㢲为既望艮为下弦坤为晦日其隂阳进退之候似颇与邵氏先天之旨相契盖朱子所谓方外之流隂相付受以为丹灶之术者其指此与然以愚攷之纳甲之说盖以十干始终之位推而得之伯阳又因月之朔晦弦望之方以配合其说其与先天所以得图之法迥然不类然则自尧夫以前先天之图其不传于世也审矣朱子又谓授受出自希夷其必有攷然而邵氏再造之功则实与伏羲始作相配自邵氏殁后此图稍出闻者皆创获而莫之信杨龟山曰八卦有定位而先天以干㢲居南坤艮居北卦气首中孚而先天以复为冬至凡若此类皆莫能晓也陆象山曰先天图非圣人本意有据之以说易者陋矣夫以龟山象山之贤而其疑若此况其下者林栗袁枢攻先天尤急盖当是时尊信而表章之者朱子一人而已自朱子而来至于今翕然无复异议矣然往往新学小生以为自孔子后眞有是图而不知邵氏之功如此其大朱子之传如彼其艰也可胜叹哉或曰先天之图果伏羲之本也与曰何为其不然也大传称易有太极是生两仪两仪生四象四象生八卦又曰因而重之爻在其中矣夫如是则一每生二者自然之理也隂阳交错者变化之妙也其方位布列则虽古未之见然说卦所谓天地定位山泽通气雷风相薄水火不相射者则其对待之体也雷以动之风以散之雨以润之日以暄之艮以止之兑以说之干以君之坤以藏之则其流行之用也其位与序昭然亦不可谓于古无初也以其数而论之则左右二方者寒暑之运也隂阳太少者四时之交也八卦者八节之分也二十四画者二十四气之判也三百八十四爻阳爻为昼隂爻为夜二分之昼夜平故积爻之算至于临遯之间阳四十八隂四十八犹春秋分之昼夜各四十八刻也二至之昼夜偏故自干以前积爻之算阳五十六分隂四十分犹夏至之昼五十六刻夜四十刻也自坤以前积爻之算阳四十分隂五十六分犹冬至之昼四十刻夜五十六刻也此其自然之象自然之数不待牵合而自无不应以视后世规天纪日之繁增除裁补之赘其相去不亦逺乎况乎其道之弥纶天地者不可以象数求也故君子之于先天殁身焉已矣后天图论李光地易有八卦因有八象其实则天地水火而已何则天地定位则行乎其间皆水火也水火之精则为日月水火之气则为寒暑水火之象则为晦明水火之变则为风电雷霆雨露霜雪凡夫腾降上下往来聚散皆是物也以易论之则天地水火之外为象者四风雷山泽也然风则天气之行下交于地者山则地形之隆上交于天者雷则火为隂所压奋而起者泽则水为阳所驱散而下者此四象者盖亦天地水火之交而已矣以卦画推之干之下爻变隂则㢲也坤之上爻变阳则艮也离之上爻变隂则震也坎之下爻变阳则兑也此造化之妙八卦之精也是故易首干坤中坎离而终以既未济或曰邵氏所谓先天之图者干坤定上下之位坎离列左右之门固也而其有始震终艮之图何也曰先天体也后天用也体则以天地为尊用则以水火为主所谓雷者火之方升者而已所谓泽者水之始降者而已隂阳始于春秋而极于冬夏故雷泽者水火之交也水火者雷泽之极也天地以水火之气行乎四时凉燠寒暑惟其所司焉风与雷相薄火之势所以行也山与泽通气水之润所以升也风之气本乎天山之形本乎地天地之用寓于二物而天地无功焉故一在坎之后一在离之前所以佐发生于东方而干坤退处于西成之地也或曰南北隂阳之正位也干坤在焉尊也黜居偏也乌乎可曰黜干坤以尊干坤夫辨方正位者分也分则不可易也若夫受事任劳者时也时则有少而出长之先卑而踞尊之位于是乎干坤有避而弗居者矣必也其受成之时乎夫受乎其成者则必处乎其后也又何害于尊乎哉然则大传言神妙万物叙六卦而不及干坤何与曰此所以为尊之至也前言其位故列之此言其用故去之是则干坤之在后天虽有位焉而无用也无用之用用之主也闻乐知徳论李光地礼乐二者皆圣人所以治天下之具然礼先而乐后礼以制治而乐以象成故曰于乐观其深矣言其本于性情流乎徳化其效至于沦肌浃髓而不自知故孝经曰安上治民莫善于礼移风易俗莫善于乐此知政知徳之说也且夫政与徳固相为表里之谓非政则徳无所施非徳则政无所本徳者人君所躬行而心得而礼乐则皆政之属也今以政归礼以徳归乐何哉盖本徳以敷政则礼于是行而民以节矣以其先也故言政者归之礼也政成而徳洽则乐于是兴而民以和矣以其后也故言徳者归之乐也虽然乐之所自作者非一有陈祖宗之功徳者则如商之元王相土成汤武丁周之后稷公刘古公王季后嗣述而歌之者是也有象已之功徳者则如韶乐作于舜大武作于武九成以象代尧六成以象灭商听其歌观其舞则知其当日之事与志者是也若乃朝会燕飨征行凯还则叙其交懽之心致其劝勉之诚道其闵劳尽下之意于以被之絃歌用之朝廷学校至于民间乡党闾巷之乐则多采之謡俗之所得如周有二南邶鄘以下十五国之什汉有赵代秦楚之讴而择其辞之美志之善可以语可以道古于以用之黎庶而以感民心以淑民身此则乐之大致然也然此四者源流之所自不同而皆谓可以观徳则又何哉盖祖宗之徳徳也已之徳亦徳也上下交而志同徳之行也感人心而天下和平徳之至也故曰闻其乐而知其徳也汉氏以还四者之迹仅存而其意微矣故郊庙宫庭闾巷之所用犹是也然班固谓汉郊庙诗歌未有祖宗之事则所谓陈祖宗之功徳者无矣武帝天马之歌汲黯之所不恱秦王破阵之乐魏徴之所不观则所以象已之功徳者悖矣君臣赓答之诗固多有之然颂美相恱之辞多而忠爱交勉之诚寡且又未尝叶管絃示臣庶也则朝廷学校之声衰民间沉湎郑衞之俗千年不变而乡党闾巷之音歇所以然者其立国根本既无积徳累仁之事而又礼法之不制敎化之不修三纲之不正九畴之不叙太和之俗不成故雅颂之声不兴使其乐犹在也吾知不必季札子贡而知其徳之凉矣然则乐之道其终不可复乎曰亦视其徳而已矣孟氏有言今之乐由古之乐也祖宗功徳不可强矣诚能制礼法修敎化正三纲叙九畴其本正矣然后取郊庙朝廷之乐润色其声音略论其律吕务使学士大夫皆能习其文而知其意拊其节而通其道至民间之乐虽未可以骤变然所谓黙成于风俗而潜移于人心者其理不可诬也风俗既成人心既移则即今俗乐而颇采姚江王氏之论取其有孝弟忠贞节烈之行而歌舞之以兴善志以助淳风以为复古乐之渐礼乐之道夫岂逺乎哉此之不务而列代修文之主好古之儒方且役智弊神于黍尺钟律之间似乎伶伦之筩不得而乐卒不可兴者此刘向臯陶之刑之论可为三复而叹息也太极论陆陇其论太极者不在乎明天地之太极而在乎明人身之太极明人身之太极则天地之太极在是矣先儒之论太极所以必从隂阳五行天地生物之初言之者惟恐人不知此理之原故遡其始而言之使知此理之无物不有无时不然虽欲顷刻离之而不可得也学者徒见先儒之言隂阳言五行言天地万物广大精微而不从我身切实求之则岂前贤示人之意哉夫太极者万理之总名也在天则为命在人则为性在天则为元亨利贞在人则为仁义礼智以其有条而不紊则谓之理以其为人所共由则谓之道以其不偏不倚无过不及则谓之中以其眞实无妄则谓之诚以其纯粹而精则谓之至善以其至极而无以加则谓之太极名异而实同也学者诚有志乎太极惟于日用之间时时存养时时省察不使一念之越乎理不使一事之悖乎理不使一言一动之踰乎理斯太极存焉矣其寂然不动是即太极之隂静也感而遂通是即太极之阳动也感而复寂寂而复感是即太极之动静无端隂阳无始也寂然之中而感通之理已具感通之际而寂然之体常在是即太极之体用一原显微无间也分而为五常发而为五事布而为五伦是即太极之阳变隂合而生水火木金土也以之处家则家齐以之处国则国治以之处天下则天下平是即太极之成男成女而万物化生也合吾身之万念万事而无一非理是万物统体一太极也即吾身之一念一事而无之非理是一物各具一太极也不越乎日用常行之中而卓然超絶乎流俗是太极之不离乎隂阳而亦不杂乎隂阳也若是者岂必逺而求之天地万物而太极之全体已备于吾身矣由是以观天地则太极之在天地亦若是而已由是以观万物则太极之在万物亦若是而已天地万物浩浩茫茫测之不见其端穷之莫究其量而莫非是理之发见也莫非是理之流行也莫非是理之循环而不穷也髙明博厚不同而是理无不同也飞潜动植有异而是理无异也是理散于万物而萃于吾身原于天地而赋于吾身是故善言太极者求之逺不若求之近求之虚而难据不若求之实而可循故周子太极图说虽从隂阳五行言之而终之曰圣人定之以中正仁义而主静立人极焉其示人之意亦深切矣又恐圣人之立极非学者可骤及也而继之曰君子修之吉修之为言择善固执之谓也而朱子解之又推本于敬以为能敬然后能静虚动直而太极在我呜唿至矣先儒之言虽穷髙极深而推其㫖不过欲人修其身以治天下国家焉耳学者慎无骛太极之名而不知近求之身也贾董优劣论陆陇其天下之士惟才学兼至者为上不幸而有所偏胜与其才胜于学也母宁学胜于才何则才胜之人明于事而熟于势人君用之则国体立焉国势安焉然其失也纯驳兼施义利杂用有可见之功而未必无可忧之虑学胜之人守于理而秉于义人君用之或迂而罕效焉或拘而难达焉然其得也道足以格主而操足以范俗无一时可着之效而有积久可恃之功明乎此者可以辨贾董之优劣矣贾生者汉之名臣也董生者亦汉之名臣也当文帝之时诸侯强于内中行说之徒谋于外而朝廷所以厉风俗厚徳泽固根本正体统者又皆未有其具上下恬然不知忧戚乃贾生独为痛哭流涕于其间考其所陈皆凿凿可行此固绛灌之所不能言而鼌错袁盎之所不能知也则贾生者岂非一时之杰哉武帝之时主骄而臣谀所事者征伐所尚者聚敛所用者严刑峻法见其利不见其谊计其功不计其道而董生独持正议于其间观其廷对之言于礼乐敎化之际未尝不反覆而陈之也于公私义利之辨未尝不正色而道之也于伤肌肤断支体之习未尝不咨嗟而戒之也此固公孙𢎞石奋之所不敢陈而张汤孔仅之所不欲闻也则董生者岂非一时之杰哉使贾生之䇿用于前则汉有久安长治之业董生之䇿行于后则汉有更化善治之休是二子者固未容优劣也然尝试以其言考之贾之言多及于利害而董则主于义理也贾之言多至于激烈而董则穆然和平也激烈者其中犹有浮躁不平之意而和平者其源本于庄敬诚恪之余渉于利害者与世运争胜负而一害去未必无一害兴主于义理者与性情为流通而义中自有利义中自无害贾之言其最精者在审取舍定经制而已所谓道之大原出于天者有之乎所谓正心以正朝廷者有之乎所谓正其谊不谋其利明其道不计其功者有之乎董之所蔽者独隂阳灾异之说耳使并此而去之虽与关闽濓洛比肩可也董岂贾之所及乎盖贾生者以才胜而董生者以学胜才学之分优劣之辨也鼌错之才近于贾生然其才益露而其败立见其学贾生而不得者乎贡禹匡衡之学近于董生然其学益拘而其业益卑其学董生而不得者乎学董生而不得犹不失为迂濶之儒学贾生而不得则功利夸诈而已末流之弊又优劣之辨也要之贾生亦何可及也以圣门言之董生狷者也贾生狂者也夫子思狂者而不得然后欲得狷者而见之盖狂而不学则不如狷狂而学焉则固出狷之上也呜唿使贾生之才而加之以学又岂董生之可及也哉论姚崇十事陆陇其大臣之事君也必先有以坚君意而后天下之治可成也君意未坚而欲与之图治则吾以寛仁进而君且流于残薄矣吾以弭兵进而君且溺于好大矣吾以防微杜渐轻赋节用之说进而君且不胜其牵引矣吾以尊贤敬士开诚布公之说进而君且目为迂濶矣是故始乎坚而终乎怠者有之矣始之不坚而能成其终者未之有也三代以来如伊尹傅说之于商管仲之于齐商鞅之于秦虽其王伯异趋纯驳异致莫不于其始进之日有以得之其君是故功成而不劳彼唐之姚崇其亦知之矣考崇所陈十事不过因当时所急者而言之彼见夫垂拱以来用法刻深罗钳吉网纷纷于时也而曰政先仁恕见夫边隅未靖突厥吐蕃未可力臣也而曰不倖边功见夫武韦之祸几危宗社而俳优宦寺乘宠恣肆也而曰监禄莽阎梁之祸曰戚属不任台省曰阉人不得与政曰佞倖犯法无寛见夫神龙之世赋敛无度奢侈淫泆公主媫妤多营佛寺也而曰絶田赋外贡献曰絶佛道营造见夫五王被戮萧岑继诛而王魏直谏之风日逺也而曰接臣下以礼曰使谏官无忌讳凡此皆因当时所急言之治天下之事固不止此而人臣之効于君亦不尽于此独其能以十者要说于上使人主之意既坚而后徐起而图之呜唿此其所以成开元之治也欤君志既定于寛仁则张汤赵禹之徒不得以严刑惑矣君志既在于弭兵则大宛月支之使不得以开边诱矣君有防微杜渐之志则外庭之事必不决于宫闱尚书之柄必不属于外戚𢎞恭石显不得主枢密张放李明不得侍游宴君有轻赋节用之志则雉头之裘不以入内府湘宫之役不以烦将作君有尊贤敬士开诚布公之志则黥劓之罪不上于大夫放逐之祸不及于台谏极天下之治皆始于吾君一念之坚而实始于大臣之有以坚之也是道也固伊尹傅说之所以成其王而管仲商鞅之所以成其伯也是故开元之时宋璟韩休张九龄皆称贤相而吾必以崇为首何也坚帝意者崇也使崇无以坚之则明皇之荒宴不待天寳而九龄之徒又何所施其力欤虽然崇能必之于开元而不能必之于天寳何也曰崇知有以坚之而未知所以养之也君志固不可不坚而又不可不养坚之者存乎一日而养之者在乎平居古之为大臣者日以道徳仁义进其君而又多选天下端人正士为其左右使其君日就月将而不贡于非几凡此所以养之也夫是以坚者愈坚虽有姦邪不能惑之故曰惟大人为能格君心之非明皇之惑于李林甫杨贵妃也是其养之者未至也不然岂其二十年忧勤之主而一女子一小人能使之颠倒回惑而不可收拾也耶君子是以不满于姚崇也崇让论韩菼行一物而衆善皆得者其惟让乎让徳之基也礼之端也亦即礼之实也孟子以无辞让之心为非人然而赤子之时间有而汨于利欲诱于习俗此心至于迷溺澌灭而不自知岂特不能充而已古有能让千乘之国而不能不见色于箪食豆羮者忽其所轻也輓近世直视箪食豆羮皆千乘耳岂待千乘哉且夫千乘固吾所应有所以云让若夫本非吾所必当有去之不顾乃其当然惟妄据以为已有遂不甘于让而乃敝敝焉与人争嗟夫争之途一开而五伦盖多故矣而仕路为尤甚故见于朋友间为多诗曰人之无良相怨一方受爵不让至于已斯亡不让求得也曷云亡也穷求之心逞忮之毒巧中敌我者以不及防因以得吾志而不知他人亦将挟吾之俯以伺其后也蝉得美䕃而忘其身螳螂方欲捕之异鹊又从而利之类相召也宁有既乎终亦必亡而已矣即间有固宠以自存而位愈髙则望愈减任愈重则补愈难君子不以没身为幸而以后世为忧奈何湛浊水而迷清渊也斯其故在祇知有已不知有人尤在祇知有官不知有已夫不知有已莫如反已士莫重乎有已也已而受官当实尽乎其在官者古人所以贵致身也如其不能或量力或知几三揖一辞吾去官而已故在矣盖委吏乘田亦有不容轻处者而又何竞焉徒知有已莫如平情人者已之推也我必欲胜人人亦将胜我如人犹此情也两情必当相平万一人无此情则俯视我为何等且夫君子欿然常若不足即薄技微长亦事事有不如人之恐而敢必加乎其上哉反已忠之属也平情恕之属也故欲正士大夫之心自能让始欲兴士大夫之让自忠恕始崇让论韩菼孔子曰能以礼让为国乎何有言教之本风之自也夫上之所倡下之趋也上以官为髙则官重上以让官为髙则官轻人情莫不趋于所极重者久之则官愈轻人皆思所以自重而让道成矣自然之势也尝检晋庾峻敦礼让表及刘寔崇让论皆推本于为国者以倡何有之化其言咸有补于当世峻之言曰圣王御世因人之性或出或处故有朝廷之士又有山林之士山林之士清劭足以抑贪污退让足以息鄙事先王嘉之臣愚以为古者大夫七十悬车今自非元功国老三司上才可听七十致仕其父母八十可听终养其有孝如王阳临九折而去官洁如贡禹冠一免而不着及知止如王孙知足如疏广莫若听时时从志寔之言曰人臣初除皆通表上闻名之谢章唐虞之时衆官初除莫不皆让也谢章之义盖取于此夫三司有缺择三司所让最多者而用之此为一公缺三公已豫选之矣四征缺择四征所让最多者而用之此为一征缺四征预选之矣尚书缺择尚书所让最多者而用之此为八尚书共选一尚书也余尝韪斯二说夫古者七十致仕固也然四十方仕计用其力三十年尔今有二十而已通籍者矣其亦可以六十为断乎至如王阳贡禹之流于今为不世出之士又不可以六十为限也父母八十听终养吁嗟晚矣父母不必皆八十也其有疾病又不论年也今令甲不以年限诚善窃闻诸道路或八十犹不以终养请此为无人道之尤者岂止不能让而已哉谢章得荐贤自代唐宋犹然今其法已荡然无存即间有徒费简纸者不过外任之大僚而京朝三品以上官皆闻命而即受事如召一吏何以劝让如寔言诚可励世虽然䝉有惧焉惧夫除官而许之荐官荐者之意尚未决而求者已盈门矣不得则怨是争之府也且使荐者而不公耶有识者固将唾之其公耶必从而效之如寔言所让最多者其必然也而彼欲争之者苐中以朋党之一言即一网尽矣故此法尚未可遽行呜唿孰使夫古贤臣之嘉言谠议而有所不可行其非人心之忧也与皇清文颕巻七皇清文颖卷八钦定四库全书皇清文颕巻八论三礼论韩菼礼之亡亡于周衰诸侯踰法度恶害已皆灭去其籍至秦益大坏汉兴六经之文皆未出最先议礼则叔孙通取合当世参酌秦法沿袭施行遂为故事终西京之世贾谊董仲舒王吉刘向之徒所以发愤太息而不能已也章和时曹褒被诏条正礼乐撰次天子至于庶人冠婚吉凶始终制度百五十篇仍杂以五经谶记之文㝷寝不行唐初魏征等为贞观礼李义府许敬宗增之为显庆礼萧嵩等复折衷之为开元礼宋初开寳通礼亦本开元礼增损之信斋杨氏所谓士大夫好古者止知有开元以后之礼者也夫自叔孙通坏弃古礼而高堂生十七篇者虽寻出第列于学宫而不足以助宏国家之制作欧阳氏云三代以后治出于二而礼乐为虚名岂惟治出于二哉礼与礼亦为二而朝廷所施愽士所藏讫不能相明也惟周礼一书刘歆发明之王莽行之而遂以大乱重以王安石之纷更制度託于周官而世儒遂疑此非周公之书出歆莽之伪为抑又过也夫古礼十七篇高堂生所传与淹中所出不殊其为古书无疑朱子谓仪礼是经礼记是觧如仪礼有冠礼礼记便有冠义仪礼有昏礼礼记便有昏义燕射礼皆然其说为至明确朱子晚年所以亟欲论定而又以属黄干终之也周礼虽若繁碎而广大精密非周公不能作独戴记之传试去大学中庸二书则其粹然者无㡬而今列于学宫者顾独小戴所删学者以非功令所习周礼仪礼浸庋高阁是古礼之仅存者幸经宋诸大儒之发明而又将复久蚀于后诚可痛也徃者有请以仪礼周礼并列学宫试弟子员者议格不行愚窃谓诚宜如朱子之意令习礼家一以仪礼为宗而辅以周礼礼记使学者勿忽于其所难读而深求古礼之意以佐国家制作度越前代之盛而自叔孙以来议礼因循茍简之失庶乎可以渐革矣仪礼论韩菼先王之治天下以至易简者立其体以至周详者逹其用夫天秩天叙人纲人纪其间曲为之防事为之制而三千三百教大备矣秦火之后高堂生传仪礼十七篇冠昏丧祭乡相见与夫聘觐燕射之仪文固不甚害于当时之诸侯而春秋以来犹有行之者学士大夫习其传者至汉初而犹在其书又蚤出则诸儒之附益葢寡于诸侯所去之籍及秦煨烬之余或千百之什一也昔者朱子有札子乞修三礼㫁以仪礼为本经而以礼记为其义说更欲杂取诸经史诸儒之说附本经之下而惜乎其未果也论者曰昔子太叔讥晋赵简子见仪而谓之礼杜预以为韩宣子聘鲁见易象与春秋而叹曰周礼在鲁是礼之旧经已亡今之周官非古书也其仪文之曲折有随世损益者圣人复起将必就今礼而去其太甚而十七篇者虽在葢无所用之呜唿斯诚不足与言礼者矣唐之开元宋之开寳非不盛行于一时者其治乱得失视古为何如葢尝读曾巩礼阁新仪序而爱其言曰礼者其本在于养人之性而其用在于言动视聼之间善乎得先王制礼之精意者矣又尝爱张载之言曰经礼三百曲礼三千无一事之非仁也可谓深于学礼者矣夫此仪礼之十七篇者以五礼言之嘉礼七宾礼三凶礼四吉礼三而无军礼以目录次第攷之士冠礼士二十而冠之礼也士昏礼士娶妻之礼也士相见礼士以职位相亲始承贽相见之礼也乡饮酒礼诸侯之卿大夫宾贤之礼也大射诸侯将祭与羣臣大射之礼也聘礼诸侯使卿相问之礼也公食大夫主国以礼食小聘大夫之礼觐礼诸侯秋见天子之礼也丧服子夏传自天子以下丧服年月亲疎隆杀之礼也士丧礼自始至既殡之礼也既夕士丧礼之下篇也特豕馈食士虞礼也特牲馈食诸侯之士祭祖祢之礼也少牢馈食卿大夫祭其祖祢于庙之礼也有司彻上大夫既祭傧尸于堂之礼也统而论之人道始于昏冠父子着代莫先乎此矣始以职相见有君臣朋友之义矣乡射乡饮正齿位宾贤能贵贵长长贤贤之义矣燕射聘觐诸侯上尊天子旁属与国下逮羣臣之义矣丧服士丧礼士虞礼人道之终大夫士之祭礼三所以报本反始者加详矣呜唿先王所以教民亲爱恭敬辞让而无滛佚慢惰之心焉此物此志也诚使行之今日不过其服物器用如𤣥酒醴酒鸾刀割刀贵本亲用之不同耳岂无所用之哉且即子太叔告简子之言思之其所谓天经地义乃夫子孝经之文则必以则天因地者为制礼之本明矣三百以为纲三千以为目纲举目张皆在一书之中也而顾以是为仪也非礼也哉夫礼之行也小大由之而或未知夫形而上者之在其中也故其后知礼意者少而习其仪者亦不敢侈然自外于规矩绳墨之外所得为已多也惜乎其存者止十七篇也故明沅州刘有年洪武时御史永乐中上仪礼逸经十有八篇若果淹中之旧也则仪礼之亡者全矣夫孝经古文乃在新罗日本谢承后汉书明末犹有见之者岂得谓古书之必尽亡故汉唐求逸书赏之以官购之以金而有年之书出非其时遂复失之呜唿此十七篇者世久以为迂阔无所用之矣虽存亦逸也而况乎其逸者也乐章论韩菼舜典曰诗言志歌永言此初命后䕫之言也其后大韶既作荐于祖考既已致鳯皇来仪之应而䕫言此音乐之和由于庶尹之允谐帝于是为之作歌而臯陶为之赓歌此其诗近于正大雅者也夏诗有五子之歌怨歌也孝子悌弟之言也其义近于变小雅而其音节则近于大雅者也虞夏之诗惟此二篇见于书而已其歌以为大韶大夏之节者不传也正考父校商之名颂十二篇于周太师以那为首至孔子之时又亡其七矣成康没而颂声寝变风变雅作及宣王再兴则有宣王之大小雅而无宣王之颂岂非其徳薄而有所不敢为哉诗云吉甫作颂穆如清风虽其自以为颂而其体制声调则不离乎雅也史克之颂閟宫夸诞而无实者也称姜嫄媚成风也称三寿媚三卿也称令妻寿母媚成风兼媚声姜也其曰庄公之子承庄公不承闵公他日夏父弗忌所以跻僖于闵之上以子而先父食者也周颂之所称扬者皆其祖父之功徳已然之事若祭祀之主人与显相则称其孝而已不闻以未然之事极其扬厉也故鲁颂作而乐歌之体坏为后世矫诬之滥觞矣其后则雅颂失其所矣其后则雅郑无别矣孔子告颜渊以放郑声反鲁正乐然后雅颂各得其所知雅之不可混于颂而郑之不可使乱雅乐也其诗然其声然矣自古乐失传而亡国靡靡之音不絶于世则虽后之作者未尝不写傚雅颂之语以为郊庙之乐章而谱以世俗之乐此又其事之相反者也沛宫原庙三侯之章汉祖自作其词安不忘危又未经李恊律等恊以新律斯为近古者矣迨武帝立乐府而蒲梢天马之歌荐之宗庙此则以郑卫之音歌郑卫之诗而欲祖考来格也故汲黯曰先帝百姓岂能知其音耶葢深讥之自余歌词出于司马相如等文虽尔雅未有祖宗之事而八音均调又不恊钟律后之作者虽如王粲傅𤣥成公绥张华褚渊沈约之徒亦不过如此所以然者其祖功宗徳固未之前闻而其致王之由揖让征伐之事亦未有如虞周者太平刑措之风又不足以㡬成康之盛此非可以虚文饰说为也则夫乐章之欲拟于古难矣若乃习其数者不能明其义为其词者不能度其曲此又后世之通患也杜䕫所传鹿鸣驺虞伐檀文王四曲施之郊庙罔知所应抑又名实乖异音节已非郑樵称梁武自晓音律又诏百司各陈所闻帝自紏摘前违裁制十二雅乐自此始定虽制作非古而声有伦凖十二律以法天成之数故世世因之而不能易也以愚论之梁武帝制佛法十曲名为正乐如襄阳蹋铜蹄之类又更造新声则其所制定者其果如汉儿寛所云天子建中和之极兼综条贯金声而玉振之者耶葢亦以当代所沿樵故不得而议之也唐宋以后其辞既平而近俚复夸而不实其清浊高下疾徐之节奏未必果足以髣髴于穆然大古之音而致神祗鬼物也岂知夫古人之作其篇章字句多少长短非有一定及诗之既成而后被之于乐异于后世之塡词度曲多少长短必出于一者也君子言思可道而况长言之咏叹之播之琴瑟管絃以对越于先王之灵者乎夫周颂之作亦有在康王而后者殷武之称奋伐荆楚乃在高宗之庙则后之乐章数传而无所増益者非古也夫本原事实以献于祖考形容爱敬以惕其子孙此作颂之㫖缀文之事审音之官皆宜留意者也诸儒语録论韩菼甞读论语一书不特可以识圣人之言又可以见门弟子之记圣言者简重而有体也先儒以为出于曾子有子子夏之徒所记葢皆得于圣人之深者其序次圣言谨严尔雅絶有体要今其书煌煌乎与六经相为表里发明矣孟氏之书亦非其自着其徒万章公孙丑相与记其所言耳今七篇者是也愚窃异夫后之学者之仅知记其师之说而不知所以传世而行逺也夫言以足志文以足言言之无文行而不逺文固言语自然之节必不可以已也所谓辞逹而已者亦谓其辞则然而非方言俚语亦可以为辞也自夫子没千有余年得程子朱子而道益大显其言无不可以羽翼圣经发皇幽𣺌而独其弟子无有能整齐比属使有文章伦理便于诵读而寻绎者也此固尊信其师之深亲承其謦欬不敢有一毫増损恐不得其真而独不知其不可以传世而行逺也夫程子朱子之书其所自着虽其小小题叙亦皆有法度不独书疏札子而已传世行逺亦足与六经表里发明而独其平日之言记自弟子者方言俚语随得輙录此诚未成之书而不无有待于后者也昔有问尹和靖者曰伊川答人问鸢飞鱼跃曰㑹得时活泼泼地㑹不得时只是弄精魂不知曾有此语否和靖曰是学者不善纪録伊川教人多以俗语引之人便记此两句葢活泼泼当时有此俗语僧家屡用之伊川岂用禅语者故和靖直咎记者之失也抑尤有不可者宋时僧徒陋劣乃有语録儒者亦效僧家作语録夫左氏有国语夫子论语有齐鲁两家亦有家语语録之称虽于义无害然而释氏之书始亦讳其不文而尝窃庄老之书以文之矣鸠摩罗什译梵书乃用说文尔雅可谓有志其后枝分𣲖别其说益繁而不能文焉又其问答所参即事指喝本属不经故直録其语不加剪截独怪儒者服圣教言圣言而其书一如释氏之书无为也自朱子而后诸儒之语録盛行与佛书交杂其言之无文同其书之义例同要为以儒而入于释之渐不可不愼也若扬雄作太𤣥拟经作法言拟论语学者非之今程朱之说非雄比也学者诚不能及曽子有子子夏而岂必出万章公孙丑下哉整齐比属以次于六经语孟之后而凡诸儒之言之足以羽翼发明者率倣此义例以成书而姑置其语録之名若此者所以传世而行逺也愚是以备论之春秋论朱彜尊春秋之义莫大乎正名何以正之正之以天子之命而已列爵有五公侯伯子男天子所命也其进也惟天子得进之其黜也惟天子得黜之孔子特据之以大书于䇿以明天子之命故邾附庸也而进为子滕薛来朝侯也其后滕降为子薛降为伯州虞郭小国也而称公杞本公也而或降为侯或降为伯或降为子或复为伯他若于葵邱宋以公而称子于温于召陵陈以侯而称子传者见称名之有异因之据例发义于宋于陈则云在丧未𦵏也于州于虞于郭则云非爵也于杞则云用夷礼也夫曰未𦵏称子则桓公十有三年卫之宣公未𦵏而书卫侯成公三年宋之文公卫之穆公皆未葬而书宋公卫侯僖公二十五年卫文公既𦵏矣而盟于洮书卫子是称子不系乎𦵏不𦵏也夫谓舎国灭国被执虽生齐之于死故称公则纪侯大去其国不当复书侯谭子弦子温子䕫子沈子胡子不当复书子小邾子执于宋徐子执于楚卫侯郑伯曹伯莒子邾子执于晋皆不得复书爵也其曰杞成公之卒贱之终其身也文公之来盟既已贱之矣其卒复书伯其义何也成公文公之书子也以其用夷礼虽大曰子也其先公降而侯侯降而伯其义何也之衆说者皆由尊圣人之过谓圣人可以意予夺之进以示襃黜以示贬测之愈深而离之益逺矣方周未衰诸侯不享觐者一贬其爵再削其地至于不朝者三则六师移之迨后战于繻葛败绩于贸戎而成周之禾温之麦可芟而践六师既不能移土地又不能削惟爵号之存犹可操其柄则因其罪贬之当日之诸侯未肯降心以从天子之命其盟会庆弔来告于宗国必仍其旧而莫之改孔子则因其时而考其事书其爵以正其名凡王之未甞黜者虽州虞之细犹得称公其既黜者杞虽二王之后迭降为子俾知王命之不可犯僭称之不足恃以取信后世而当时之乱臣强国知所惧焉故曰春秋天子之事也曰然则宋陈称子不以在丧未𦵏欤曰诸侯即位必命之天子既𦵏而称子未受命于王也受命矣则虽未𦵏可以书爵宋公卫侯是也子言之矣惟器与名不可以假人君之所司也夫以君之所司而在下之权得以进退予夺之则孔子先自处于无王何以使乱臣强国知惧而示信于后世乎顾羣儒之说犹纷纷附会之不一此乃孔子所云罪我者也诗论朱彜尊孔子删诗之说倡自司马子长歴代儒生莫敢异议惟朱子谓经孔子重新整理未见得删与不删又谓孔子不曽删去只是刋定而已水心叶氏亦谓诗不因孔子而删诚千古卓见也窃以诗者掌之王朝班之侯服小学大学之所讽诵冬夏之所教莫之有异故盟会聘问燕享列国之大夫赋诗见志不尽操其土风使孔子以一人之见取而删之王朝列国之臣其孰信而从之者且如行以肆夏趋以采齐乐师所教之乐仪也何不可施于礼义而孔子必删之俾堂上有仪而门外无仪何也凡射王以驺虞为节诸侯以貍首为节大夫以采苹为节士以采蘩为节今大小戴记载有貍首之辞未尝与礼义悖而孔子于驺虞采苹采蘩则存之于貍首独去之俾王与大夫士有节而诸侯无节又何也燕礼升歌鹿鸣下管新宫大射仪乃歌鹿鸣三终乃管新宫三终而孔子于鹿鸣则存之于新宫则去之俾歌有诗而管无诗又何也肆夏繁遏渠天子所以享元侯者故九夏掌于钟师而大司乐王出入奏王夏尸出入奏肆夏牲出入奏昭夏乡饮酒之礼賔出奏陔乡射之礼賔兴奏陔大射之仪公升即席奏陔賔醉奏陔公入骜此又何不可施于礼义而孔子必删之俾礼废而乐缺又何也正考父校商之名颂十二篇于周太师归以祀其先王孔子殷人乃反以先世之所校归祀其祖者删其七篇而止存其五又何也穆王欲肆其心周行天下祭公谋父作祁招之诗以止王心诗之合乎礼义者莫此若矣孔子既善其义而又删之又何也且诗至于三千篇则輶轩之所采定不止于十三国矣而季札观乐于鲁所歌风诗无出十三国之外者又子所雅言一则曰诗三百再则曰诵诗三百未必定属删后之言况多至三千乐师䝉叟安能徧为讽诵窃疑当日掌之王朝班之侯服者亦止于三百余篇而已至欧阳子谓删诗云者非止全篇删去或篇删其章或章删其句或句删其字此又不然诗云唐棣之华偏其反而岂不尔思室是逺而惟其诗孔子未尝删故为弟子雅言之也诗云衣锦尚絅文之着也惟其诗孔子亦未尝删故子思子举而述之也诗云谁能秉国成今本无能字犹夫殷鉴不逺在于夏后之世今本无于字非孔子去之也流传既久偶脱去尔昔者子夏亲受诗于孔子矣其称诗曰巧笑倩兮美目盻兮素以为绚兮惟其句孔子亦未甞删故子夏所受之诗存其辞以相质而孔子亟许其可与言诗初未以素绚之语有害于义而斥之也由是观之诗之逸也非孔子删之可信已然则诗何以逸也曰一则秦火之后竹帛无存而日诵者偶遗忘也一则作者章句长短不齐而后之为章句之学者必比而齐之于句之从出者去之故也一则乐师䝉叟止记其音节而亡其辞窦公之于乐惟记周官大司乐一篇而其余不知制氏则仅记其铿锵鼓舞而不能言其义此乐章之所阙独多也且夫六诗之序自周官鲁之次周商之次鲁不自孔子始也而后之论者若似乎私其宗国存其先祖而然尤剌缪之甚矣王制变礼易乐者为不从不从者君流今以太师之所陈大司乐之所教瞽蒙之所讽诵輙取篇章句字而删去之是变礼易乐也若移秦于魏唐之后桧后于陈豳后于桧其亦何所取义而孔子必更之噫衰周之际礼不期于坏而坏乐不期于崩而崩孔子方忧其放失考求之不暇而岂其删之以自取不从之罪哉理学真伪论张廷瓒且夫道之所以大明于天下万世者頼有圣贤真儒以维系之也三代以前道之统肇于帝王明于师相尧舜禹汤文武周公之治法其及天下也𢎞孔子孟子之立教其及天下也逺是以微危精一之㫖缉熙敬止之学道徳仁义之理体诸躬修措诸事业播于一时则有礼乐政刑之化垂于后世则成纂修删定之书煌煌乎如日月之经天江河之纬地靡不仰焉靡不归焉岂非斯道斯民之大幸欤然当其时已有杨墨之言告子辨性之说潜伏于道统昌明之日而理学真伪此其肇端也自汉以后董子韩子阐发微文屏斥异端註疏繁兴亦道统修明之一助嗣是而濓洛关闽诸儒出而尧舜禹汤文武周公孔孟之道着于伦纪明于六经昭然于天下后世迄今观周张之学归本于静诚二程之学切求乎仁敬邵子先天之学启圣人未言之㫖朱子传註之学发圣人已言之藴类皆躬践实行内外一致而不徒托诸语言议论之间其时宁有真伪之殊哉夫理学之所以分真伪者皆由浮夸之士徒有慕乎道徳之名而欲袭取其貌以欺天下后世其发议于廊庙之上何甞不侃侃言忠至问其靖共匪懈之忱则不知其安在也周旋于家庭之内何甞不切切言孝至问其服劳养志之事则不知其何属也以及处已接物之间危疑艰难之际或慷慨自言其介节或勉强责人以难行非不足以竦一时之听观一旦身歴其境而其畏葸趋避之状更有胜于常人数倍者盖由其人务名而不务实以欺而不以诚此真伪之所由分亦如孔孟时之有杨墨异端也夫朱子为有宋一代大儒今观其遗集所存味道之言发见于诗歌者不少而翰墨之留传人间者亦徃徃有之后世学者或有谓诗歌翰墨非理学所当务是葢无兼长游艺黼黻润色之才故为此语以文其固陋适足为天下后世笑而已理学真伪论沈涵世道所以常存人心所以不敝者何恃乎恃有理学之眞而已矣三代以前君师之统出于一尧舜之精一危微禹汤之祇台建中文武之缉熈执竞数圣相传实为万世理学之祖下至羣黎百姓家无异训人无异习无论理讲学之名而理学自昭于天壤当其时并无所谓眞也亦安有所谓伪者杂出于其间哉迨后世人心不古风俗日漓天生孔子以木铎斯民而易诗书春秋礼乐炳若日星子思孟轲从而光大之言心言性言仁言义其理益详其学益显岂圣贤之得已哉葢深惧天下之伪为理学而实非理学者贻害于世道人心至大故以忧世觉民之心着为扶衰救敝之论故曰六经之作皆圣人忧患之思也彼夫杨墨之徒以兼爱言仁以为我言义荀卿以性为恶伪学之弊至河决鱼烂而不可复止若非孔孟预知其弊而昭示之力拒之天下后世安知理学中自有眞者在耶汉唐以来儒者固多而真伪亦异如河汾昌黎于进退出处之间君子犹有遗议况扬雄之剧秦美新王何之髙谈庄老又不足言已逮及有宋眞儒軰出濓溪之立诚也二程之主敬也横渠之致虚守静也紫阳之格物致知也孔孟之传得诸儒而愈显厥功懋矣然使当时徒袭夫讲学论道之名而究无立身行已之实天下后世亦孰从而信之惟其言行相符名实相副是以理学至今而弥彰即如九渊之尊徳性守仁之致良知说者谓其近于禅然鹅湖鹿洞当时原未尝牴牾而文成功业炳耀庙廊岂伪学之徒所可并称虽皆谓之眞儒可也总之理学出于真则不言而躬行事君者不必以忠名事亲者不必以孝名持躬接物者不必以仁义名隐微天性间固自有至真者在也否则裒衣博带重席拥臯高谈忠孝而实悖于君父矜言仁义而实近于矫诬真圣道之蟊螣耳何足以言理学哉昔人云秦人焚经而经存汉儒穷经而经絶经学且然况理学乎所愿世之儒者日从事于其真而毋即于伪则㡬矣理学真伪论胡会恩自古帝王崇儒道为圣贤继絶业为万世开太平未尝不以表章理学为亟亟也然必严其辨而后矫餙者不得託正其趋而后似是者不得叅所分在心术之微而所闗及于天下国家之大诚恐名实一淆而流品莫定则风俗人才有受其弊而不知者此理学真伪之间所当取而论定之也尝试思之执中之传肇于唐虞垂教之统开于洙泗厥后诸儒授受代有师承初未尝立理学之名也迨有宋之濓洛关闽出阐先圣之微言振千秋之坠绪着书立说以昌明世教启廸羣䝉皆诸儒躬行心得之所及而学者翕然宗之则理学之名由斯立焉然尚其真则不惟无愧于诸儒而直可上希乎先圣渉于伪则不惟有悖于先圣而早已获罪于诸儒今夫真儒之为学也本之日用彛伦措之经纶事业忠孝非以立名亷节非以沽誉以至一言一动之间不縁饰以惊愚不矫情以鎭物无徃而非真则无徃而非理学也如其不然而袭端人之貌以为声援之阶修长者之容以便营私之术虽高谈性命矢口诗书而隐微食影之间不可问者实多则亦适成其为自欺之学而圣人所斥为色取行违之徒而已矣是以学者之立心也必先于立诚而谨于为已以和平中正之操而为光明磊落之槩不叅以作伪之念不杂于为人之私可以质幽独即可以质圣贤可以对屋漏即可以对君父则有理学之名可也无理学之名亦可也葢崇其实则可谢其名而尚其眞则必絶其伪㫁㫁如也虽然物情之不能有真而无伪久矣惟亶聪立极之圣人悬鑑衡以辨羣品考古镜今旁烛无疆必不使伪者得以乱真而真者或反绌于伪也斯其为理学昌明之㑹乎无极而太极论张廷璐易曰形而上者谓之道形而下者谓之器夫形而上则不可以形求也不可以形求而实为衆形之所由生而即为衆形之所莫能外夫天地之大万物之赜必拘拘焉执一形以求道不可以尽道也亦并不可以明道也道无形也道无形而必执形以求之则其视道也浅矣然则道终不可以形求乎道无形而天下之有形者皆道之所以形其形至虚也而涵天下之实至约也而贯天下之纷至无也而妙天下之有此周子无极而太极之说阐前圣未发之㫖而实为千古不易之定论也今夫天地吾不知其所由始也而道生之有天地然后有万物万物吾不知其所纪极也而道生之浑然一理运行于冲虚冥漠之中无声臭之可寻无方体之可执然而干坤之所以覆载日月之所以照临风雨霜露之所以动散而凝结山川之所以流峙君臣父子夫妇昆弟朋友之所以耦处而类聚以至于飞潜动植跂行喙息之属所以若其性而遂其生莫不各有自然之道以主宰乎其间则其所谓无声臭之可㝷无方体之可执者又岂非造化之枢纽而品彚之根柢也哉故析而观之物物各具一太极也统而言之万物同此一太极也万殊之所以分一本之所以合无体而无乎不体无在而无乎不在故曰无极而太极也或疑周子于太极之外复増无极与易有太极之言有未合也不知原太极于无极所以明其无形而有理而太极即在无极之中即无极而指其为太极所以明至理不可以形求而无极原不在太极之外故朱子以为黙识于意言之表张子以为渊源粹精秦汉以来所未有则周子斯言正与大易形而上之㫖相发明而何疑其有未合也哉黄钟为万事根本论张廷璐天下之事不得其中则施之而有所不通得其中则推之而无乎不凖葢中也者得乎天地最初之理而调剂于隂阳动静之平是以天下之大事物之纷赜虽千变万化皆莫不由乎此而无有踰于其外者此黄钟为万事根本之说诚古今不易之定论也昔者黄帝使伶伦取嶰谷之竹生其窍厚均者㫁两节间而吹之以为黄钟之宫制十二篇以聼鳯之鸣雌雄各六比黄钟之宫而皆可以生之均其长得九寸审其围得九分积其实为八十一分凡五音十二律六十调八十四声皆由黄钟而损益之此黄钟之所以为律本也由是以之审度而度长短积黄钟之十分以为寸各自其十以至于尺丈引本起于黄钟之长而五度审矣以之嘉量而量多寡黄钟之管容黍千二百为龠合龠为合各自其十以至于升斗斛本起于黄钟之龠而五量嘉矣以之谨权衡而平轻重龠所容之黍重十二铢二十四铢为两十六两为斤三十斤为钧四钧为石本起于黄钟之重而五权谨矣推之权与物钧而生衡衡运生规规圜生矩矩方生绳绳直生凖而规矩方圆绳直之属莫不由之以定矣夫天下之事未有外于长短多寡轻重者而长短多寡轻重即未有能外于黄钟者则黄钟之为万事根本不信然哉葢天地之间所以弥纶而无间者理也数也黄钟以自然之数察自然之理所谓纯粹中之纯粹者惟其中而已矣故其声则中声也其气则中气也法制由之以立礼乐由之以兴风恪由之以同道徳由之以一中庸曰喜怒哀乐未发之谓中中也者天下之大本也知此葢可以晓然于黄钟为万事根本之义矣日月五星行道论张廷璐自古圣人为治皆取法于天尧典始命羲和钦若昊天首举日月星辰舜典在璇玑玉衡以齐七政张衡灵宪云文曜丽乎天其动者有七日月五星是也葢经星之附于天者终古不易其运行之参差而立仪制器以窥测之者惟在日月五星耳七政齐而经星不必言矣顾七政之运行有迟速之分而其所行之道亦不一汉书曰日有中道月有九行中道者黄道也天之体圎如弹丸北高南下北极出地上三十六度南极入地下三十六度南北直径一百八十二度强赤道当天之中央去南北极各九十一度黄道半在赤道内半在赤道外北至东井去极近南至斗去极逺东至角西至奎去极中日行至于斗在赤道南二十四度则为冬至至于东井在赤道北二十四度则为夏至东至角西至奎行黄赤二道之交中则为春秋分此日行道之大略也月春从青道夏从赤道秋从白道冬从黑道道各有二皆斜出于黄道之内外其出入黄道不过六度故合黄道而谓之九此月行道之大略也五星皆随日由黄道行而盈缩迟速各异木为歳星故歳歴一辰火为荧惑行列宿司天道出入无常金水附日而动金为太白水为辰星常遶日旋转或前或却土为塡星歳行一宿葢五星之位有高下则度有广狭位近地者其度狭而易周位逺地者其度广而难周五星大小不同各依其行顺时应节但日月则运行而前五星则有留退留顺之异候天官家所谓见伏留行者是也此五星行道之大略也诸说具载于歴代史书宋儒亦备论之诗书传注皆可考然歴年既久而不能无差即以冬至言之尧时日躔虚三代则躔女春秋时在牛自汉以后在斗今且在箕矣葢由歳差之故举一冬至而其余不可类推乎要而论之朱子云天无体二十八宿便是天体故日月五星运行于天之下虽所行之道不一而同以二十八宿为次舍刘向所谓宿者日月五星所宿舍也古今之言天者详矣周髀宣夜之说已不可攷惟浑天独存汉晋以来代有仪器唐李淳风更为圆仪三重有六合三辰四游之名皆所以测日月五星之行度大约皆浑天之法即璇玑玉衡之遗制也葢苍苍者天虽逺而无所纪极而仪器可以推测而知惟仪器逾宻则推测逾精而日月之运行五纬之躔次皆昭然可覩不失累黍于以佐圣人奉若祇承之道为敬授人时之本何可言天道逺而无裨人事也哉皇清文颕巻八皇清文颖卷九钦定四库全书皇清文颕巻九论黄钟为万事根本论刘纶古圣人擅显庸创制之才彰物曲人官之用其所以经纬万端者虽事极乎至纎且悉莫不与以宰摄之大原岂事事而为之所哉亦以理必彚其元数必宗其朔即天壤之大古今之遥皆将范围不过而曲成不遗也请得详黄钟万事根本之论今夫黄钟者在气为中气在声为中声其得乎理者全也均其长得九寸径其围得九分积其实得八百一十分其赅乎数者备也故史记曰王者制事立法物度轨则壹禀于六律而六律之中物不得过事民不得过臣自有黄钟以为之君而按序递生即十二曲六十调不过错综以写其藴太和所以鼓盪于两间也气化所以节宣于万类也天时人事所以纲维枢纽于终古也由是以之通歴而缇灰有消长焉以之嘉量而絫黍有亏盈焉以之凖度而圭撮有嬴缩焉以之平衡而铢两有空积焉鬼神至辽𣺌也一吹息以格之矣鸟兽至蠢愚也一聼触以召之矣岂非其旁皇周浃厥用四逹而不悖者欤然窃意前之圣人声律身度正黄钟以推万事则一本散为万殊后之君子凭器考声执万事以求黄钟则大用乖乎全体彼嶰谷之竹亦天籁自发耳鳯凰之鸣亦物性自通耳而元音即有以纪之何者其神融故其迹洽也至于汉京房之用凖晋荀朂之用笛梁武帝之用通北齐信都芳之用轮扇皆不惜殚思沉虑庶㡬脗合夫黄钟而沿袭既差施用殊絶不亦舛乎善夫元定律吕新书之言曰欲求声气之中莫若就黄钟而多设之管每分递减更迭以吹律元可得兹固根本之论也若夫圣作明述宿悟神解潜运在希声之始而理无不精数无不贯休明鼓吹乐纬而礼经之俾天下皆受治焉所谓万事万化宰乎心其又当求诸根本之先也已黄钟为万事根本论于振天地之化必待于物为之区事为之制则不胜其劳而化育之理将有时而穷圣人之制必待于事为之处物为之给则不胜其赜而制作之妙将有时而绌然而天下之事固非圣人不能区画尽善也则圣人之处万事必有其本矣今夫律吾知其髙者髙而下者下也清者清而浊者浊也今夫度吾知其尺有所长寸有所短也今夫量吾知其斗之大于龠也庾之异于釜钟也今夫衡吾知其千钧之重不以铢两而移也是数者万事之所待理而百姓之所日用而不知者也然使圣人必斤斤焉今日治律明日治度又明日而为之量与衡在圣人前民利用固有所不辞然而圣人有所不必者何也圣人固知本者也昔者黄帝使伶伦截嶰谷之竹㫁两节而吹之制十二筩以象鳯凰之鸣雄声六雌声六律吕之生盖始于此顾六律六吕播为五音而益一以上生焉损一以下生焉四时和八风平功徳以是而昭符贶由是而集熙乎盛哉何由而致此葢有本焉则黄钟者是黄钟者子月之律也候律之法为室三重闭戸涂衅密布缇幔以河内之葭灰抑律两端冬至日一阳初复其灰自然飞动而黄钟应焉此固天地之气剥而必复圣人制器以迎之造物无心也圣人亦无心也由是而律吕正焉宫商协焉而百兽舞鳯凰仪无怪矣由是而九十分黄钟之长一为一分各自其十以登于引则度之长短视此矣由是取黄钟之管容子谷秬黍中者一千二百为一龠焉又十其龠而为合焉而斗斛以上类然矣由是而一龠之重则十有二铢焉又倍其铢而为两焉而钧石以徃莫能外矣推而至于谋衣食兴学校礼以节性乐以防滛凡所谓用天之时因地之利以导民之和者胥不外是故曰本也夫巨木之初生萌荄焉已耳土膏之所滋息雨露之所浸润以达其枝以茂其叶髙或百尺广䕃千亩者无他其根之所蟠者大而因之者有其本也黄钟之为万事根本也亦若是则已矣葢尝论之后世之人物物而为之所事事而为之制宜其施之无不当矣而上下之间弊弊焉察察焉日不暇给者古之圣人执其简以御其繁握其中而圗其要万事无能遁焉此黄帝尧舜所以垂衣裳而治成周之世所由致宇宙太和之盛也欤黄钟为万事根本论周长发天下之事万有不齐而莫不根本于黄钟以为起数之原大数协于十长于百大于千衍于万此其事几疑为繁赜之薮而不可纪极以穷其藴者矣不知肇始黄钟纪于一而三之三三积之厯十二辰之数十有七万七千一百四十七而五数备矣此其説有可得而申者焉昔者黄帝命伶伦自大夏之西昆仑之隂取嶰谷之竹其窍厚均者断两节间而吹之以为黄钟之宫制十二筩以听凤鸣而雌雄各六是谓律本自黄钟以至蕤賔六律为阳自林钟以至应钟六吕为隂参分损益隔八相生皆还相为宫以起数此所谓律娶妻而吕生子也夫律以起厯此又三统三正所由兆焉黄钟当半子初开之候一阳来复之时施种黄泉孳萌万物天统天正定于此也由是林钟在丑则为地统地正太簇在寅则为人统人正玉衡杓建天之纲也日月初躔星之纪也推之而小周大周小成大成月㑹嵗㑹闰法元法备基于黄钟之黍絫而天下之能事毕矣书曰同律度量衡葢以齐逺近立民信也因律而考之度本起于黄钟之长一黍之广度为九十分十分为寸十寸为尺十尺为丈十丈为引而五度审矣廷尉掌之量本起于黄钟之龠合龠为合十合为升十升为斗十斗为斛而五量嘉矣职在太仓大司农掌之衡本起于黄钟之重一龠容千二百黍重十二铢两之为两十六两为斤三十斤为钧四钧为石而五权谨矣权与物钧而生衡衡运生规规圜生矩矩方生绳绳直生凖是谓五则职在大行鸿胪掌之若此者其以黄钟为根本焉明甚然黄钟起数又不特度长短者不失毫釐量多少者不失圭撮权重轻者不失铢黍而已也在人心亦自具黄钟焉秉阳刚之气騐来复之机喜怒协乎温肃哀乐符乎惨舒而由否而泰由屯而亨由剥而复天人理欲判于几微其亦天开于子之精义乎所以按之五行而土属中央騐之五事而思以作睿体之五常而信以统终察之五音而君以作始即以万事之本为万理之根无不合也是可探河洛之数而起悟矣黄钟为万事根本论汪士锽天下之事不可胜举而必有其原天下之理不可胜穷而必有其要推其所从生而递以相嬗于无尽此继天立极之圣人创为法制垂诸后世而事以理起举无有能外焉者也昔者黄帝使伶伦取嶰谷之竹吹之以为黄钟之宫制十二筩以听凤鸣雌雄并六比黄钟之宫而皆可以生之是为律本刘歆着其说曰一备数二和声三审度四嘉量五权衡稽之于古今効之于气物和之于心耳考之于经传咸得其实靡不协同数始于一至于十百千万所以算数事物本起于黄钟也一而三之三三积之歴十二辰之数十有七万七千一百四十七而五数以备声者宫商角征羽也五声之本生于黄钟之律九寸为宫或损或益以定商角征羽九六相生隂阳之应也律有十二阳六为律隂六为吕合乐用焉歌奏用焉而五声以和度者分寸尺丈引也本起黄钟之长以子谷秬黍中者一黍之广度之九十分黄钟之长一为一分积十为寸自寸至引递以十升而五度以审量者龠合升斗斛也起于黄钟之龠用度数审其容以子谷秬黍中者千有二百实其龠以井水凖其㮣合龠为合自合而至于斛皆以十递加焉而五量以嘉衡权者衡所以任权而均物平轻重也其道如底以见凖之正绳之直左旋见规右旋见矩也权有铢两斤钧石之差焉起于黄钟之重一龠容千二百黍重十二铢两之为两十六两为斤三十斤为钧四钧为石而五权以制权与物均而生衡衡运生规规圜生矩矩方生绳绳直生凖凖正则平衡而均权是之谓五则也故书曰同律度量衡所以同天下齐风俗也陶唐命官授时以闰月定四时成岁允釐百工葢自伏羲画八卦由数起至黄帝尧舜而大备以天地之风气正十二律定黄钟起于子而终于亥终而复始天地之大纪该焉歴代以来讲求愈密而溯其始皆起于律史记曰王者制事立法物度轨则壹禀于六律六律为万事根本而黄钟者又六律之根本也夫作者之谓圣述者之谓明行而不着习焉不察斯莫识所由来耳如其因端竟委穷流溯源则起化有自时措咸宜引而伸之触类而长之天下之能事毕矣然则圣人之所以为法于天下可传于后世者其故可思也若夫纵黍横黍之辨汉斛魏尺之殊羣论纷纭莫所折衷非荀阮之神解李通之心契讵易测其渊微也哉黄钟为万事根夲论齐召南言道者必溯太极言数者必溯黄钟此非有精粗神迹之判也太极者黄钟之至理黄钟者太极之元气始生万物位居中央于声为宫于行为土于辰为子于卦为复于统为天于时为曰南至气之母而声之君也是以举天下千变万化之噐与数莫不由之以生即谓万事之太极也可㫖哉黄钟为万事根本之説也试论之黄帝制律以象凤鸣首曰黄钟其长九寸其数九九从而递相损益以极于应钟而十二律备黄钟正则十二律皆正而天下之声无不正大乐所以同和天地感格幽明类致百物移易天下之风俗而鼓舞至神者黄钟之为也然则谓十二律为乐之根本而黄钟为十一律之根本此亦善于言黄钟者矣虽然乌足以尽黄钟哉今夫天下事之大端有五备数审度嘉量权衡与和声并重者也而是四者则无一不本于黄钟数之纪于一协于十长于百大于千衍于万也夲起于黄钟积三之数度之别于分忖于寸蒦于尺张于丈信于引也夲起于黄钟积黍之长量之跃于龠合于合登于升聚于斗角于斛也本起于黄钟积黍之龠权之始于铢两于两明于斤均于钧终于石也夲起于黄钟积黍之重书曰同律度量衡冠律于度量衡之上凡以是也至于布蓍而挂扐卦爻应焉尚象而规矩凖绳应焉演为歴算而春夏秋冬之节气章蔀纪元之积分应焉推而族姓始于吹律军声辨于执籥星土凖于旋宫天下无有一事不夲于黄钟也者又奚啻括羲和廷尉鸿胪司农之所掌已哉以其为施种之初也故曰钟以其为五色之尊也故曰黄隂阳合徳气钟于子以化生万物故由孳萌而纽牙而引逹而冒茆而振美而己盛者生气之通自干初九以至上九也其由咢布而昧薆而申坚而留孰而毕入而该阂者生气之复自坤初六以至上六也变化不穷以黄钟为枢纽如木之始于根而布于叶以畅于枝如水之始于夲而流为川以放于海班固所谓䆒极中和为万物元又谓太极元气函三为一洵善于言黄钟者欤抑又有説有天地之黄钟有人心之黄钟天地之黄钟月令是也故孔子赞易曰天地之大徳曰生而于复则曰见天地之心也人心之黄钟喜怒哀乐之未发是也故中庸以中为天下之大本也处两大之中者为人宰四海之中者为君君之所以理万几而康万国者岂有他哉心而已君所以宅心者岂有他哉中而已致中以致和而天地协应兆民阜成百昌茂遂将所谓黄钟者不在区区之噐数而在道法矣书曰皇建其有极此即万事根夲之説也欤史论刘纶读诸史而不以正史爲考信则见必岐读正史而不以诸史爲参稽则识必固司马迁续父谈爲史记禇少孙补以景武纪等书裴骃觧之而苏子由作古史以纠之班固续父彪爲前汉章帝又命曹大家补八表天文等书颜师古註之而刘知几作史通以纠之蔚宗沿晋人轻俊之风似逊孟坚一格而思精体大与班并驱或曰前汉失之同后汉失之诞则荀袁二纪可并採已陈夀三国志帝魏而退蜀虽文中子司马公诸人俱韪之而大统实紊习凿齿所以有汉晋春秋之作而萧常亦正以续后汉书也夫古人史出一手至晋书乃共参着述其始创于何法盛等十八家其后修于房元龄等十三人房乔者即元龄也文多骈丽无亦兼採世说诸书之过欤李延夀之爲南北史也综八代于二书以成父志而沈约魏收子显思廉百药德棻之史瞠乎后焉然其复也可芟其遗也可检彚而脩之是固有待且南北史不作本志则如魏征隋书所编颜孔诸人之志尤属赅贯可佳而论史者专及五代何哉旧唐书权舆于韦述斟酌于刘昫仁宗时加删改新唐书则梅尧臣爲方鎭百官表刘羲叟爲律歴五行志宋子京爲列传而欧公综纪志之成进表有云其事则増于前其文则省于旧当矣乃刘元城正以此爲新书之病又岂无说耶至于欧公新五代史葢重修薛氏旧本者自朝廷取付史监而居正之史不行良由烦猥失实耳宋金辽之史不及前代如掲傒斯欧阳元所脩尤属不知正闰其庶几者陈桱之通鑑续编他若李焘长编陈仲微二王本纪亦不足多矣元史作于胡粹中洪武间命宋濂纂修尤多舛谬欲其追嫓前史之流风余韵葢亦难之岂古今人本不相及欤抑虽有史才而未尽协其用欤夫以司马班范陈夀诸人其才与学与识固超出于诸史万万也以子由知几凿齿萧常诸人其才与学与识未必不大逊于正史也然而正史之缺失亦有时不能不借诸史以捄之何者正史釐爲国宪有其醇必有其疵诸史列于各家有偏见亦有特见今诚以正史爲一成之案而以诸史爲互证之佐亦读史者之又一见也矧二十一史皆法尚书爲纪传体至编年之例诸家不同而莫善于司马涑水之通鑑胡文定作举要补遗所以正其失也刘恕复作通鑑外纪所以备其阙也紫阳纲目规仿春秋至严且明不在永叔五代史下金履祥通鑑前编得其意焉珥笔者宜于何取法已方今圣天子盛德休烈光于青简遴记言记动之司分系日系年之典而又纂修实录以扬扢我祖宗累世之丕绪一时册府芸香鸾坡凤掖葢皆有左黼右黻蔚爲国华用能垂万年之宪勒千古之书者矣其敢不拜手稽首以爲当宁献史论于振昔我圣祖仁皇帝以朱子纲目一书有禆于治道有益于人心特于敕几清暇丹黄甲乙着为成书刋刻颁赐俾天下溯流穷源以知春秋笔削之精义又以明史未竟特命开馆简选儒臣蒐罗旧闻以彰美备世宗宪皇帝监于先典复加考定伏遇我皇上干德龙飞生知天纵懋学日新羣臣之拟述一衷于圣明之裁定于是乎有明之史炳乎足以奄有二十一代之简编矣顾窃惟史之难有三非具渊通之学则无本也非有着作之才则非体也非娴于掌故则古今不具悉前后不相䝉古人云文章如面史才最难职此故也廿一史之名亦以其代言之耳正史之外如汉之袁宏荀恱晋之孙盛习凿齿及王隐臧荣绪逮后刘知几辈皆有述作蔚然可观亦曷可少焉虽然千古之史才司马子长其首也其文宕逸善叙事有牢笼万有之㮣始于谈成于迁补于褚少孙尚矣而班固乃逌然笑之谓其崇黄老进奸雄耳夷考固之为书自髙至武尽窃迁之旧六世之后资于贾逵刘歆其卒也曹大家为之竟其业则固之所自为盖无几耳然其文笔醇古朴茂又非后之所及范晔倜傥小才人无足取独其书体大思精所以与班马并称三史也三国之统自当以蜀为正陈寿无足责而涑水亦复仍之至紫阳作纲目而正统始定其为功于名教大矣晋书始于何法盛等十八家贞观中以法盛等所撰未允诏房乔与褚遂良许敬宗等再加撰次房乔者元龄也乔以宣武诸传论上所自为故曰制㫖而称御撰焉古者修书多出一家之言其成于衆手而归之御撰盖始于此前此则有沈约之宋书萧子显之齐书姚思㢘之梁陈书魏收之魏书李百药之齐书令狐德棻之周书之数子者非不各竭其心思才力欲与班马争席顾有纪传而无志书识者憾焉非有隋书为之补其缺畧何以信今而传后耶隋书者亦修于贞观与晋书并称良史者也盖由太宗因才器使以颜师古孔颕逹博通古今故授以纪传于志宁李淳风明于天文地理圗籍之学故授以志书総覈详明自沈约以来所未有也其时李延寿预修晋隋二书究悉旧事因效马迁体総序八代为南北史学者称之而沈约魏收诸家益微矣唐书始于吴兢刘昫因之繁畧不均是非失实宋祁欧阳修被命为新书事増于前文省于旧刘元城以为事増文省正新书之失云旧例修书止着官髙一人欧以宋为前辈并着姓名宋感其退逊或谓子亰用字竒澁欧公殆不满之故为此以表异耳今观五代史之作条例严而体裁正史迁之后此为嗣响视新唐书如出两手固非子亰所及也何况薛居正卢多逊李昉李穆等之繁猥无稽者乎宋有三朝两朝四朝等国史元初立国史院命史臣通修辽金宋三史为都总裁者托克托也为总裁者特穆尔达实及掲徯斯诸人也明洪武中命宋濂等修元史未期而成自辽以下史笔芜秽无足观者古今人才力之不相及信不诬也要之作史之体虽有编年纪事之分后代以来亦有起居时政之录然编年者当以春秋为法纪传者当以司马为宗至涑水创通鑑于前不过春秋纪事之成法朱子成纲目于后乃得圣人笔削之微权而遂昌尹氏永新刘氏或为之发明或表其书法皆所以尊史于经煌煌焉甚鉅典也槖笔无能簪毫有愧惟有励刘向燃藜之志懐子云给札之思引领彤庭庶几借文章以报国云尔史论张汉大凡人臣之进说于君也衷之以经术而已六籍之微言无论则三代而下硕儒名臣之嘉猷谠论无有逾于程朱以程朱躬承圣人之统者其先则汉董仲舒汉唐诸儒无有过是亦守先待后之人程朱之所许也请因明咨而敶之考管子以德当位功当禄能当官为三本以节用贤佐法度诛赏天时地宜为六务荀卿以仁义威为三具其四齐则其治法其佐贤其民愿其俗美之说也汉孝文时鼌错对贤良三䇿一以明国家大体一以通人事终始以能直言极諌孝武帝时仲舒三䇿则多援春秋经义天人治道之要明析言之盖正谊明道不谋利以计功其闻道者以是推之致君亦以是当是时贾董并称而治安之䇿不免于矫激之论与公孙氏同举而曲学阿世吏治縁餙以儒术其本原大有醇疵区区智囊之鼌错审机度务正不免计功谋利之习也夫岂可同日语耶至言世务书严安以礼度防风俗之奢俭徐乐言安危之要贤上独观万化之原各有所见不能大为优绌仲长统称崔实政论与荀恱申鉴五篇其详政体篇有五大抵兴农桑审好恶宣文教立武偹明赏罚其言可採施于时政不无有禆而亦未尽简核嗣是而十思之疏且详敶十渐者当以魏征为凖太宗致治虽不即几成康而纳谏如流有主圣臣直之美征不尽绳以古人之礼法而抗言切诤则有古大臣骨鲠之风可以上比于汲黯若夫司马光五规所谓保业惜时逺谋谨微务实其说皆守邦之要道唐姚崇元稹宋吕公着范仲淹程颢皆有十事之奏可法可传不能妄议其得失直与张九龄之金鑑録韩愈之奏表陆贽之奏议蘓轼上神宗书及以通鑑大学衍义进讲敶无逸圗以托讽者并传千古唐宋以来其可嘉与者尤不能一一详举也至程朱为御史里行及崇政殿说书焕章阁待制皆以古大臣自期故言先务以立志责仕求贤为急言大本则君心为要是以程颐方长不折说者以为特小失孟子引君当道之意而不知预养仁心则杜渐防微亦其见端朱子入告或以为正心诚意上所厌闻而必曰生平所学惟此四字以故在朝疏凡七十余上不虑其数且辱者得其本也执是可以入谏矣管荀诸人覇功也杂学也因时取济可耳岂王道之所贵而与纯儒比论耶愚以为谏君之道格其心而已积诚以动之明理以启之心平气和从容而详悉之仿都俞吁咈之风必期于信焉而后谏谏斯无迕然而古之谏臣亦有不必尽拘者信而谏有如魏征不必信而谏有如陆䞇而同归于谏行而言聼则又视乎其人以致之六籍所载微言孔多得其道而用之已尽于此天下安于磐石而歴万年有道之长以是故也不揣愚陋用敶区区之忱乞圣天子垂鉴而采纳焉皇清文颕巻九皇清文颖卷十钦定四库全书皇清文颕巻十论史论杭世骏史之有正史也自正闰之统标之也班氏承刘歆七畧以世本战国策汉事楚汉春秋等篇列于春秋之后而不列史名自齐王俭撰七志梁阮孝绪七録部分其类而隋书经籍志仍之有霸史有伪史有通史有实録有起居注有日歴有时政记自唐迄宋莫之能改必以班马诸人为宗何也谈迁彪固世领着作一则文直而事覈一则文赡而事详补之者禇少孙宣布之者杨恽相次撰续者刘向刘歆冯商卫衡杨雄史岑梁审肆仁晋冯段肃金丹冯衍韦融萧奋刘恂等校叙之者固女弟曹大家从大家授读者马融等作八表及天文志者马续觧之者徐广裴骃司马贞张守节之外又有司马彪邹诞生徐邈之音而史无疑义矣服䖍刘徳伏俨应劭郑灼李斐李竒邓展文颕张揖苏林张晏如淳孟康项昭韦昭刘寳臣瓒之外又有包恺萧该之音晋灼之集注蔡道谟之集觧大颜小颜之决疑集注而汉无隐滞矣汉自中兴以后为编年者四族创纪传者五家晋室迁徙三惟一存范蔚宗删七家之汉书及东观记自以为笔势雄放体大思精然表志阙如皇后称纪方术滥及神仙列女表帝蔡琰识者有遗议焉献帝以固书文繁难省诏荀恱依左氏传体以为汉纪立典有五志焉曰达道义章法式通古今着功勲表贤能范史以为文约事详论辨多羙唐贞观中尝以是赐交州都督李大亮下书曰此书叙致既明论议深博极为治之体尽君臣之义而科举试士亦以恱纪与史汉为一科晋末袁宏以东京史籍不伦惟张璠汉南纪差详因参摭记传以损益之比诸家号为精宻刘氏史通云世言汉中兴史者惟袁范二家而已陈寿三志魏氏称纪蜀主称书厥后孙盛为魏春秋于武帝亦称本纪习凿齿始正其误着论云若以魏有代王之徳则不足有靖乱之功则孙刘鼎立共王秦政犹不见叙况暂制数州之衆哉梁武帝集诸臣编通史吴蜀二主皆入世家刘知㡬独谓曹逆刘顺而以帝王之少康光武侯伯之秦缪楚荘比方昭烈欧阳修论正统而不黜魏其賔客章望之着朝统论非之司马光修通鑑而不帝蜀朱子作纲目正之张栻撰经世纪年献帝之后即系昭烈年号书曰蜀汉逮后主亡国而始系魏是即汉晋春秋谓汉亾仅一二年则已为晋之㫖也南豊吕南公吴兴郑知㡬永康陈亮尝有更定寿书而皆不就庐陵萧常元陵川郝经明晋陵谢陞相次编削进蜀以帝制退魏于载记三国之正统乃定大抵三史有得有失三志有短有长浅陋而不学疎畧而轻信此迁之失也苏子由讥之见识有限体致局弱此晔之失也叶水心讥之郑夹漈论固谓全无学术专事剽窃不无过激然古今人表断自虙羲神农贷殖列传及于白圭子贡是其史例已紊矣陈寿叙事质直较迁固或不如比蔚宗则有过况董袁刘吕诸传为范史开先乎晋氏修史从贾谧之议以㤗始为限断厥后公私互有着述迄于齐代数其可徴者陆机撰三祖纪干寳撰宣讫愍七帝纪束晳撰帝纪十志邓菜撰元明纪曹嘉之刘谦之徐广郭季产皆撰晋纪王绍之撰安帝阳秋讫义熙九年之事习凿齿孙盛檀道鸾皆撰阳秋杜延业撰春秋畧司马彪王隐谢沈虞预朱凤谢灵运臧荣绪萧子云沈约郑忠皆撰晋书何法盛撰中兴书庾铣撰东晋新书荀绰撰后书张缅为史抄萧子显为史草何劭为荀粲王弼传荀伯子为桓𤣥等传陆机肇始而未备王劭续末而不终干寳着论近乎王化根源其书简畧直而能婉犹时战浮譌㒺尽机要虞预生长东南不知中朝事多窃写王隐之书谢沈才学在虞预之右习凿齿裁正桓𤣥之觊觎非望以晋继汉明天心不可以势力强其词甚正孙盛梁益旧事访诸故老其书词直而理正而刘知㡬以为论王业则党悖逆而诬忠义叙国家则抑正顺而褒簒夺述风俗则矜夷狄而陋华夏邓粲湘州曲学有心典谟萧子云弱冠便留心传着臧荣绪虽无逸才亦足弥纶一代法盛中兴荒拙少气王隐徐广沦溺罕华沈约故造竒说谢灵运虚张髙论道鸾不揆浅才好出竒语大凡为晋学者王檀尤劣唐贞观中以前后史十有八家未能尽善诏房乔以中书侍郎褚遂良再加撰次乃据臧荣绪书増损之乔奏取太子左庶子许敬宗中书舍人来济着作郎陆元仕刘子翼前雍州刺史令狐徳棻太子舍人李义府薛元超起居郎上官仪等八人分功撰录着作佐郎敬播等四人考正义例太史令李淳风深明星歴所修天文律歴五行三志最可观採以宣武纪陆机王羲之传论上所自为故曰制㫖总题御撰自是言晋史者皆弃旧本竞从新撰者焉旧唐书云房乔字元龄新唐书云房元龄字乔宰相世系表又讹作房乔松此史文之不同也然史官多是文咏之士好採短部小书诡谬碎事如曹干二氏纪孙檀二阳秋皆不之取其中羙事遗畧甚多又所评论逺弃史班近宗徐庾竞为绮艶不求笃实史通所谓饰彼轻薄之句编为史传之文无异加粉黛于壮夫服绮纨于髙士矣自南北分疆而史官各矜所习岛夷索虏互相诋刺是非不衷于一李延寿预脩六代之史馆中坠稿仍存于宋见徐爰裴子野本于齐见沈约吴均本于梁见何之元刘璠本于陈见顾野王傅縡陆琼本于魏见魏澹本于后齐见王劭李徳林本于周见栁虬牛𢎞本于隋见王劭本故其所采多于本书矧八书自梁陈周隋而外多阙畧不全宋到彦之齐桂阳王铄传魏孝静纪皇后及神元平文昭成诸帝子孙明元六王太武五王景穆十二王诸传后齐文襄纪茹茹公主彭乐等传若非两史于何得其行事然好述妖异謡谶诙嘲小事不无繁猥又叙事过简刋落本书语反割裂至若天文五行之变异州郡之建置礼乐之损益职官舆服之因革经籍之存亡散在宋齐魏隋诸志者宜总为一而乃仅成纪传不求典故实迹是所短也故喜之者或叹为佳史而非之者竟诋为小说实当并存不可偏废如以十史重复别思有以更定之夹漈通志荆川左编可谓简而该矣究不得判然别为一史温公修通鑑六朝之事一以委之刘道原叙致既简徴引尤博事多十史所未备惜其限于编年不可析为纪传兴化李清尝以八书分注两史之下江左盛称其书而学士家终不得见茍能取是数者之长以益李氏之所短别为紏缪数巻则庶无遗憾矣隋书之志不以隋为限断何也贞观初有诏遣令狐徳棻岑文本撰周史孔颕达许敬宗撰隋史姚思廉撰梁陈史李百药撰后齐史至十年尚书左仆射房元龄侍中魏徴上梁陈齐周隋五代史纪传并目録凡二百五十二巻诏藏秘阁惟有十志断为三十巻寻拟续奏未有其文又诏左仆射于志宁太史令李淳风着作郎韦安仁符玺郎李延寿同撰其先撰史人惟令狐徳棻重预其事南补梁陈北补齐周最为该备至髙宗永徽九年太尉长孙无忌进奏俗唿为五代史志其编第虽编入隋书其实别行故也以旧唐书为短者林駉晁公武也以新唐书为短者刘器之唐庚也旧书不出一手或一事而两见或一文而两载或一人而两传或一言而前后错出或两人而彼此囬䕶以阳城之直谏而入隐逸以张易之昌宗之佞幸而附张行成以薛懐义之滛乱而入外戚以孔颕达司马才章王恭马嘉运之说经而不入儒林刘敦儒宜入孝友而在忠义传庾敬休请于归州置廵院勾当收管诸色钱物送省竟得列于忠义大凡顺宗以前其事较详宣宗以后其事多畧宋嘉祐重脩欧阳修为纪志宋祁为列传范镇王畴宋敏求吕夏卿刘羲叟皆着作之才同预编纂废旧传六十有一増三百三十有一志三表四文省事増然欧公学春秋每务褒贬子京尚小学刻意文章用事僻澁文彩太过谯孝宁评其失韩子中辨其惑吴镇紏其缪有以哉亭林顾氏尝谓当兼二书刻之为二十二史如宋魏诸国既各有书而复有南史北史是其例也宋开寳中宰相薛居正监修梁唐晋汉周五代之史多至一百五十巻欧阳修以其繁猥失实重加修定有因旧史所改者有仍旧史所阙者有补旧史所无者褒贬义例仰师春秋国史称其以继班固刘向而人不以为过乃其着论是非徃徃不公梁为唐之簒臣王彦章实济其恶而列于忠义元行钦不屈于唐眀宗乌震不降于张文礼而独冐不韪之名至其书皇伯敬儒以正晋出帝即位之非是犹沿濮议之误也惜乎新史行而旧史久废官私所藏无从收拾在官者散见于永乐大典一书在私者海内更无副本惟姚江黄氏有之而已荡为煨烬矣宋史过繁约之则其事不完辽史过畧徴之则其文不足金源世凡三变天㑹皇统之间一变大定眀昌之间一变南迁而后又一变前多凭于实録后乃质之野史论世者欲定其优劣难矣元史其史之最下者乎闾巷之所述编之乎史册而不更案牍之所陈措之于文章而不易重见错出繁芜特甚虽有觧缙之正误许浩之弼违胡粹中之续编莫能救也岂非廹于速就之故哉编年之法肇始竹书左氏其粹也荀袁纪东西汉之始终吴曽类南北朝之征伐而司马氏之通鑑功最为大集衆手而成歴十九年之久观大目录知年经国纬之昭晰观修书帖知抉擿校计之精详观考异知旧史小说之同异公自谓平生精力萃于此书殆非诬也朱子因温公举要胡文定公举要歴补遗两书别为纲目表嵗以首年而因年以着统大书以提要而分着以偹言凡例既定付门人讷斋赵氏接续成之讷斋属笔尚欠详谨间有脱误失其本意朱子葢欲更定而未暇也其后遂昌尹起莘作发明祁门汪克寛作考异望江王㓜学作集说上虞徐昭文作考证武进陈济作集说正误建安冯智舒作质实永新刘友益作书法皆不免于迂陋洵乎纪载之难也补温公之阙者金履祥王宗沐薛应旂也拾朱子之遗者陈桱商辂南轩也以云通知其意则可若以论着作之大则瞠乎后矣统而论之隋志正史六十七部唐志正史杂史七十五家宋志亦不下八十余人或纪一朝或兼前代工拙既分是非互异梁武通史事备而例疎王通元经义严而词短苏辙古史掘腐迁之旧科李焘长编烦史馆之编审事如积薪理同悬鑑非能明于得失孰能平爱憎以评其优劣乎我皇上兢业承天稽古出治延揽着作之才以备承眀之选胸无一得才乏三长承制下问敬以夙所研习者为我皇上覼缕一陈焉史论周长发作史者有三长曰才曰学曰识非才无以笼罩百代非学无以穿猎千古非识无以辨贤奸邪正是非得失之所在善乎刘知㡬之言为万世不可易之凖也圣朝辟天禄迩英之阁启金匮石室之藏列圣实録敬谨撰修国史起居偹加注录纂修眀史详加裁检彬彬乎多良史才焉我皇上登极初元慎选侍从以偹着作之选躬际昌期敢因明诏所及而敬摅管窥焉史记作于司马谈其子迁嗣为太史令起而成之上自黄帝迄于炎汉作十二本纪十表八书三十世家七十列传扬子云称其书辨而不华质而不俚其文直其事核不虚羙不隐恶诚实録矣然论大道则先黄老而后六经叙游侠则退处士而进奸雄述货殖则崇势利而羞贫贱诚有如孟坚所议者又无惑乎司马贞索隐王若虚辨惑所由起而摘其瑕也汉书始于扶风班彪后其子固续成父业为十二纪八表十志六十九传未竟表志和帝诏固妹大家就东观踵成之今观其书不激诡不抑抗赡而不秽详而有体蔚宗称之非过也又制作之工英茎咸韶音节超诣洪迈许之非诬也然传元讥其论国体则餙主阙而折臣忠叙世教则贵取容而贱直节述时务则谨词章而畧事实又何以说焉頼颜师古寻波讨源始称善本而蔡谟总二十四家以集其觧㳺秦辨一十二巻以决其疑皆有功于是书而应孟苏文之注又无论矣后汉书作于范晔凡十帝纪八十列传意欲矫袁张之偏驳正薛谢之陋疎自谓体大思精实天下之竒作宜唐髙宗时令章懐太子贤与刘讷言等同为注释也然採王乔凫履左慈羊鸣事已属不经而于窦武何进之诛宦官目为违天理张骞班勇之使西域以为遗佛书抑董宣于酷吏升蔡琰于列女殆任私意为进退乎夫前称马班后称班范义包微婉嫓羙素臣乃王充甲班而乙马张辅劣固而优迁张衡摘史班之舛滥傅元讥后汉之尤烦掩其鸿裁而摭其疵病倘亦春秋责贤以备之义与陈寿撰三国志虽王充称其髙简有法范頵表其有益风化裴松之注言铨叙可观然负求米之论致修怨之言奉当涂之正朔既异于凿齿春秋编昭烈为世家不如梁武通史是当参阅山阳载记司马彪九州春秋鱼豢典畧张勃孙吴之录而后知张枢刋修之当谢陞改作之由也晋自陆机作三帝纪而后有干寳何承天何法盛王隐臧荣绪等一十八家而檀王为劣贞观之际君臣有事纂修于是言晋书者皆废旧本竞从新撰然而逺弃史班近宗徐庾亦以合房元龄褚遂良敬播衆人之手再加撰次而终无觧于冗丛之诮焉南北诸史沈约宋书因何孙山苏之旧补缀所遗制成杂史然兼载魏晋失于断限其创符瑞不经王劭谓其喜造异说以诬前代萧子显南齐书天文但记灾祥州郡不列户口祥瑞多载䜟纬南丰谓其才本率下虽刻雕藻绘不能掩其更改破析之迹焉姚思㢘撰梁陈书歴三世传父子更数十年而后成而梁用何之元刘璠陈用顾野王傅縡推其自作葢亦无多也后魏书始于邓彦海而终于魏收収感杨遵彦之助许作佳传受尔朱文畅之金灭其父恶腾讥秽史衆口同声北齐书作于李徳林而成于其子百药武定臣佐降在成朝河清事迹擢居㐮代邢邵辟雍一表窜取李文孝昭寝疾手书有乖颜训条其踳落非仅数端后周一书大统有栁虬之执简开皇用牛𢎞以立言令狐徳棻斐然继作然其书文而不实雅而无检褒贬失中迄无定论夫自典午过江而后叔寳未䘮师以前王业偏安羣雄割据邱恱着典畧分陈齐周为三国长孙无忌监隋史兼梁陈周齐为五代正朔之称千古未定李延寿乃起而调停之南慿四史北用三书删芜秽之词化偏党之见宜涑水之叹为嘉史也葢三五毕纪肇自周南一姓代兴例当专史子长叙十代之兴亡延寿列八朝之治乱援古证今庶㡬可比志经籍者列之为通史叙正统者别之为霸朝论世至此非史家一大统㑹也哉继南北而号为良史者则有隋书魏徴总其事而师古颕达授之纪传淳风志宁授之书志南续萧沈北继魏收本末兼眀釐然具举同时虽有责偹之言学者当为折中之论也有唐史官逺轶前代贞观以后则有栁芳吴兢韦述开元以后则有于休烈令狐峘大歴元和以后则有崔龟从韦澳或作矣而不传或传矣而不永晋革唐命丞相刘昫监修国史总辑成编所谓旧唐书也宋庆歴中更诏儒臣刋修于时宋景文欧阳永叔皆称大手笔书成奏御以为事増于前文减于旧所谓新唐书也旧书帝纪自宪宗以上详略得宜自文宗以下多所缺漏非纪注之失职即实录之不存新书整齐详赡而于四表不复因仍旧册固自卓然成家顾遗徳宗兴元之诏列韩愈淮西之碑诋讳辨为纰缪録贞符之希恩此王氏辨其惑吴缜紏其缪刘元城病其僻涩别有成书不暇备述也至欧阳修因扈䝉薛居正之旧史合五代而秉笔改恩倖为伶官宦者变外戚为家人义儿褒贬义例仰师春秋况上下五十余年贯穿八姓十国笔力驰骋不在子长下然韩通无传致刘氏之疑钱氏有嫌滋马荩臣之辨虽复陶岳补录徐无党觧间可发明未能救失宋辽金三史皆总裁于元丞相托克托而辽史最先创稿统和以后灿然大备中州文献鼎成完颜张柔归金史于其先王鹗辑金事于其后十帝之实録未亡四朝之圣训犹在壬辰杂编亭名野史浑源掌录志号归潜矧乃釡水焕其遗文黄华耀其碑版削繁刋累羙不胜收一代章程宜其备也宋享祚三百年九朝国史六陵遗迹隆平之集朱墨之本尊尭之录东都之畧治迹统类大事讲义裂帛无期杀青难竟乃一再期而即告成合五百巻而仍脱漏恭是非而去取则犹是空言也权丰约以损益则尚多过举也在明中叶祥符王惟俭临川汤显祖莆阳柯惟骐迭有修明祗知刋落甚矣作史之难也元史为宋濂王祎所裁甫六月而告竣为时既廹重复颇多此朱右补遗陈济节要觧缙正舛正不能为二人讳也二十一史之异同如此夫史体有二曰纪传曰编年纪传本于尚书编年本于春秋纪传自龙门史记始而编年则自司马光通鑑始上起战国下终五代年经国纬以备检阅别为目录恭考异同光自谓精力尽于此神宗御制序以冠其首且以为贤于荀悦云微显前人规切当世居然春秋义例然帝曹魏而冦蜀汉帝朱梁而㓂河东纪武后之年黜中宗之号皆不能为温公觧免也朱子之作纲目也表嵗以首年因年以着统大书以提要分注以备言纲倣春秋兼採衆史之长目倣左氏稽合诸儒之说褒贬予夺严于衮钺千万世所奉为素王之功臣者朱子一人而已要之作史者上任夫人贵行乎四事则重委任假歳月专职业访遗书也下之任职贵稽乎五志则达道义彰法戒通古今着功勲表贤能也此荀悦之论也而且叅之以三科则叙沿革眀罪恶辨邪正也此刘知㡬之论也果其才足以证今学足以考古识足以持衡百代于以黼黻昇平润色鸿业一本通鑑纲目以为凖作史其庶㡬乎史论沈廷芳闻史之为书体宏义宻事核辞该采之务其博而择之务其精葢史者人君之动作威仪朝常之是非得失悉着于篇以为昭鉴不特备歴代之典故而已世所谓正史者廿一史也昔司马迁世为太史令本其父谈之书以成史记起黄帝迄获麟之嵗上下三千年事暸如指掌洵为纪传之首其中景武纪礼乐律书等十篇元成间褚少孙补之河渠等书司马贞补之作音义者徐广作集觧者裴骃也后汉兰台令班固亦承父彪家学倣迁史为汉书其女弟昭就东观给札辑校内八表天文志皆其所补也其书发凡起例华缛整赡卓乎一代之史裁注之者二十四家颜师古为最范史虽与班马号三史然文繁于质视二史非其伦矣窃尝以班之讥迁范之讥固而叹作史之难葢蔚宗之所采又皆琐碎之书且赞辞佻巧于史体为何如哉陈寿三国志嫌其太畧裴松之为注事颇明悉寿之帝魏退蜀正统已紊其识见可知矣晋书为臧荣绪本贞观中以何法盛十八家晋史不善诏房乔等再加撰次当时同撰次者褚遂良李淳风李延寿敬播诸人而凡例多出于播天文律歴淳风专之乔以宣武纪等传论太宗自为故总题御撰惜史论杂以骈俪多沿六朝余习䆒非正体也南北史成于李延寿删繁补阙过八书本史逺甚隋书魏徴等撰徴自为序论天文五行律歴三志淳风独作又诏于志宁等修五代史志编入隋书先儒称其极有伦理本末兼明梁陈齐周之事偹矣刘昫因韦述之书成唐书烦畧不均若新唐书则欧阳修撰纪志惟务褒贬宋祁作列传刻意才章是以一书而体制各异其登诸十七史者即其表中自称事増于前文省于旧故也五代史本薛居正书欧阳修编成新史文法史记考核独详较诸史为优欧本出而薛本遂废史之巻帙富者莫如宋畧者莫如辽金史得元好问稿本差胜宋辽二史然总不及前代元史八阅月而成后以顺帝无实录可徴复遣使采凡渉史事者令郡国上之重开局半年乃讫功虽以宋濂总其事而舛谬特甚后人每欲删定而当时国史传者葢寡无从正其是非也若夫史有二体曰编年曰纪传编年本春秋之法司马光用其例以修通鑑而朱子纲目一书则纲倣春秋目倣左氏洵可谓金鑑前编陈桱所辑续编商辂所辑皆效朱子体例为之文颇繁赜而遗意犹存他如荀恱之汉纪袁宏之后汉纪诸书虽得失详畧不同皆可偹正史之所未及至于史之传信后世实非易易观刘知㡬三长之论袁松五难之说则一代之书必成于巨手而后作者之精神炯炯长在简册乃为良史草茅末学见闻祷昧仰承明诏谨据管见以对无任战慄陨越之至史论汪士锽古者天子置史官以纪言行言则左史书之行则右史书之周礼所称太史小史内史外史御史凡有五焉诸侯各有国史分掌其职若晋太史齐太史见于春秋传者是也春秋孔子所修虽史也而尊为经矣武帝置太史令司马谈父子世居其官探采前代断自轩皇逮于孝武成史记一百三十篇虽史官之旧而体制独创后世作史者咸宗之补之者褚少孙集注者裴骃也班固汉书继父彪而作八表及天文志未竟和帝诏其女弟昭就东观藏书踵成之颜师古注觧世称班史忠臣范史自言体大思精矜诩太过然类次整齐格律精深所以继班马而并称也若荀恱之汉纪辞约事该袁宏之后汉纪损益精严皆号佳史陈寿三国志初成人称其善叙事帝魏者以承晋之所承耳未可以厚非也晋书一百三十卷唐房乔等撰贞观中以何法盛等十八家晋史未善诏房元龄与褚遂良许敬宗再加撰次乃据臧荣绪书増损之又命李淳风李义府李延寿等十三人分掌着述敬播等四人考正类例其书成于衆手有丛冗之讥焉若沈约之宋书萧子显之南齐书姚思廉之梁书陈书魏收之后魏书李百药之北齐书令狐徳棻之周书备数以纪一朝而已自李延寿南北史出删繁补阙论者谓其过本史逺甚故八书虽不废而延寿之作巍然杰出矣隋书惟志最善本末兼明极有伦理由善用志宁淳风等之才也旧唐书多所阙畧故宋仁宗诏修之欧阳纪志宋祁列传书成称事増文省宜胜于旧而非出一手未为全善列传字多竒澁识者訾之旧书不得列于十七史以崇新而不敢收旧故也梁唐晋汉周书开寳中诏修之薛居正监其事后欧阳修以其书繁猥失实重加修定殁后始闻于朝取以刋行人称能继马史故薛氏之书寖微矣宋辽金史比于自郐以下元史义例多缺实以成于仓猝后人欲为删定非网罗遗轶胸具别裁者未能从容濡翰也夫正史莫着于二十一史者以皆纪传之体也若编年之体则沿起于左氏继之者为汉纪至宋而通鑑成于洓水纲目正于紫阳编年者无能出其范围矣金仁山之前编商辂等之续编式遵前轨亦自可观世谓作史三长其论发于知㡬诚无以易史通一书诋诃古人鲜能免者而刘所自运未有以表厥长知之非艰行之惟艰不其然欤读史者诚留意于因革损益之宜兵农食贷之制举千百年之典故了如指掌洞悉胸中将不徒擅长于兰台石室而所以润色皇猷以襄朝廷之隆理者固有在矣史论齐召南自尚书春秋准左右史之法各为一体而汉以后之史体亦分为二司马迁效尚书创为纪传班固因之以成汉书后世为史者勿能易今所称二十一史是也夫以一代之史作者多至数十家其后乃推一史为正累代皆然然求史才如迁固不可得也求迁固不可得况求驾迁固而上之乎彼迁史不始迁也父谈开其先而又褚少孙补也固史不始固也父彪开其先而义女弟昭踵成也迁史有裴徐邹许刘之音觧而唐司马贞之索隐为最固史有服应孟晋崔孔诸葛夏侯包萧诸家之音注而唐颜师古为最二史尚矣蔚宗后书自称体大思精毋亦班固刘珍之纪传崔实边韶延笃朱穆卢植马日磾蔡邕杨彪之述作本自详赡谢承华峤谢沈袁山松之后书各有可观萃衆长者易为力乎然以较二史则有间矣荀恱汉纪三十篇词约事详袁宏后汉纪三十巻号为精宻特以世方目纪传为正史故以编年为旁书也陈寿负良史才致张华称善夏侯辍笔范頵赞其词多劝戒固亦不诬而纪魏传蜀终乖大统后儒讥之然足与三史颉颃此书而已晋史自陆机王隐干寳何法盛臧荣绪而下作者十八家唐太宗谓其才非良史书亏实录乃诏房元龄褚遂良许敬宗来济陆元仕刘翼李淳风李义府薛元超上官仪崔元功辛元驭刘允之杨仁卿令狐徳棻李延寿张文恭李安仪李懐严等二十一人或分掌着述或考正义类而凡例出敬播者为多然广採世说搜神赞论俱尚骈丽非史体也沈约宋书萧子显齐书姚思廉梁书陈书魏收魏书李百药北齐书令狐徳棻北周书皆为一代专史而南北分土彼此相訾词皆失实李延寿继成父志乃括宋至陈为南史括后魏至隋为北史唐书称其逺过本书然好记稗官小说而于志阙如又不若宋齐后魏三书于典章制度为该备也魏徴等撰隋书其志三十巻用于志宁李淳风诸人之所长歴久始就故晋隋之善在乎志而隋志尤足上继班书唐自令狐徳棻吴兢韦述栁芳于休烈等赓续撰述事迹稍偹石晋宰相刘昫为纪二十志五十列传一百五十说者谓其繁简不均多所阙漏宋嘉祐中欧阳修宋祁新书成表称文省于前事加于旧虽子京语尚僻涩取讥当时然其于旧书也废旧传六十増新传三百三十一又増志三表四刋正补缀之功斯亦勤矣必谓新不如旧岂通论哉薛居正五代旧史胡旦以为褒贬失实欧阳辑之如家人五代之臣死节死事一行杂传皆自创义例有关纲常文章之羙㡬与迁固同风而实事或阙是以后人艶其才而亦不免或思旧史也宋辽金三史俱出元臣托克托等辽史疎畧其无足怪宋史繁冗特甚寻常之事功亦有专传数见之奏疏敷衍成篇巻㡬五百而轶事仍多葢新唐之弊在节省宋史之弊在铺张过犹不及其失均耳金史于三史中最称明简以野史之亭归潜之志具有可徴故也史之讹舛至元而极或一事互书或一人两传皆未暇审定夫以宋濂王袆与汪克寛胡翰陶凯陈基赵汸髙启徐一䕫等三十人俱耆儒宿学观其凡例纪凖两汉志凖宋史表凖辽金传恭酌于累代亦云善矣而其书则并宋与金之不若何哉限期太廹以十三月而成一代之书虽迁固不能工也史之善莫如世其家次则莫如专其人又次则寛其嵗月迁固世其家者也李徳林百药姚察思廉李大师延寿亦世其家者也陈寿范蔚宗沈约萧子显魏收及欧阳修于五代则专其人者也至开局分任衆臣自唐修晋隋二书始而唐书宋辽金元之史如之然修元史之嵗月促矣是二十一书有史官之史有文人之史有小人之史迁固其史官之史乎陈寿简质犹为近之李延寿琐碎则史而流于禆矣蔚宗小人也其书文人之史也欧阳修君子也其书亦文人之史也北齐北周梁陈皆然而陈周为优南齐最下此固曽巩之论所谓才不可强者耶晋隋唐宋以至元史皆杂出于文人而晋隋之志则史官之史矣宋魏二书以小人而为小人之史何足道哉若夫编年之书汉纪之后代多作者亦与正史埓宋司马光奉诏撰通鑑得刘攽刘恕范祖禹以分其任修之十九年而书成起周威烈王至后周显徳治道得失如指诸掌朱子因而纲傚春秋目倣左传天道明而人事备笔削谨严能正通鑑之失而芟其繁麟经而后未有若此书者也总之史才最难非刘知㡬所云兼三长者未足当之而其人非有圣贤之道公正之心虽具三长犹未尽善史岂易言乎史如迁固至矣迁失而固讥之固失而蔚宗讥之王通且谓史之失自迁固始编年如通鑑至矣而帝魏冦蜀不能引习凿齿萧常之书武后中宗不能援沈既济孙樵之议其余差谬得纲目而大义始明又况外此之纷纷撰记者哉正史之外旁史野史杂史每书艺文经籍志其篇目浩如烟海其可佐正史而备缺畧如古之汉纪后汉纪元经唐鑑南唐书东都事畧隆平集名臣事畧诸畧恭考互订岂无待于博雅之士欤浅陋不足以应明诏之问谨对复见天心论万松龄尝思易之为书广大悉备而八卦始于干坤干之彖传曰大哉干元万物资始坤之彖传曰至哉坤元万物资生元者何仁也仁者何天心也干坤不外于一元即不外于一仁干能统天坤之资生又不外于干之资始是易之所包者至周而易之所敛者至宻夫亦以天心统之而八卦之义偹即六十四卦之义亦无不偹然则复见天心之一言诚善于言易者也试论之夫复者阳之始生也有象之先隂含阳故河图之数常用偶剥之尽而为坤阳气已生于下积之一月而一阳之体始成故称复焉有象之后阳先隂故洛书之数常用竒坤变而为震阳动于下而以顺上行自是而为临为㤗则天地交而上下通矣复之为象外坤而内震震非干也而彖曰复见天地之心此其义何居乎葢隂极而阳生刚徳方长而有日进之势故震之初爻即干之初爻也一阳生五隂之下而圣人贵之以为此天地之心之所在诚以一者万物之所从始也仁也仁统四徳而常存春贯四时而常在故亨者元之畅遂利者元之歛藏贞者元之坚固四时不能离春以成四徳不能离元以立也亦明矣夫阳有方长之机隂即有日退之势万物莫不胚胎于此焉故曰所从始也邵子有曰干遇巽时为月窟地逄雷处见天根天根月窟闲来徃三十六宫都是春地逢雷即复之象也一阳乘令而衆隂退而听命焉故不独阳卦为阳即隂卦亦无非阳也举三十六宫而八卦尽于此矣则复之初爻为八卦之所从生亦较然可覩矣故以象而言之则谓之根合理与气而言之则谓之心天根即天心也且复之为卦于律也为黄钟于月也为冬至邵子又曰冬至子之半天心无改移言天而地该乎其中矣雷方出地干乃统天万物未生机则已着然则复之初爻即谓六十四卦三百八十四爻之始可也体仁之君子惟能明乎资生资始之义知八卦不外乎干知干不外于初爻由是而尽仁由是而尽义与礼智则天徳全而王道偹矣礼以养人为本论王㑹汾盛王之治必以礼为先者非徒乐其威仪之羙度数之繁也必将有不容已于天下者而后制之以为法于天下此当世所以羣焉乐趋至于传百世而不冺者也葢自古敦龎淳厚之治非一切法制禁令所能成惟探乎风俗人心之本而一一有以维持而固结之然后斯民可与为治而不可与为乱汉儒刘向言礼以养人为本请论之夫民生一日不安则天下不治将欲安之务先养之而养之之具将安出哉民具血气心知之性而即有声色臭味饮食男女之欲随时而动逐物而迁凡可以养其身者无弗致也逞嗜慾而侈忿争力胜则相搏智胜则相残其所以异于禽兽者葢无㡬耳圣人以为听民自养而不使之善所养则四肢口体皆足以伤生而害性欲使去危即安是孰有善于礼乎礼也者内主于敬而外极其文敬则有所不敢而惰慢邪僻之气无自而入焉文则有所不可已而一切周旋进反等级隆杀之间必为之立中制节焉凡其委曲烦重皆世俗之所谓拘苦而难行迂濶而不情者而先王必曲尽夫精微用以柔其傲气防其愤心闲其逸志流示于耳闻目见之地而渐渍于肌肤性命之中诚惧隄防一亏而斯民将有一旦卒然不可救之患也夫是以智者循理愚者守法兵革不用夭札不兴其始甚难故其终有所甚易其始也郑重迟回而不敢以骤合故其后也至于久逺而不废先王所以蟠结人心纲维世俗驯至于大顺大化者恃此而已矣荀卿曰礼者养也人徒知稲粱五味所以养口椒兰芬茝所以养鼻黼黻文章所以养目而不知恭俭荘敬乃所以养安也万物安民生遂型仁讲譲舍礼无由是故王者贵焉若夫庆赏以劝善刑罚以惩奸非顾不用也然禁之于已然之后不若制之于未然之先故曰教化所恃以为治也刑罚所以助治也废所恃而立所助岂得谓知本者哉夫鍼砭但施于一时而刍豢实供于朝夕未闻药石之可代膏粱也贾生谓导之以徳教者徳教洽而民气乐敺之以法令者法令极而民风哀哀乐之感治乱分焉董子亦言阳常居大夏而以生育养长为功隂常积于空虚不用之地诸儒之说足相发眀养人者亦务求其本而已矣皇清文颕巻十皇清文颖卷十一钦定四库全书皇清文颕巻十一说八音乐器说诚隐郡王允祉八音之乐各从其类而制器尤宜探其体要书曰诗言志歌永言声依永律和声八音克谐无相夺伦葢生于人声成于乐器而宫调运于其中所以节人声而裁乐器也古圣人初制律吕以和五声然后被之八音金石有厚薄重轻之差匏竹有空窍短长之别丝音则徽柱散实以分声调土乐则中空容积以较度分革木虽止一声亦皆有所由起要之莫不以律吕五音之倍半凖其损益葢丝与金石为一类假人力以生声者也竹与匏土为一类假人气以生声者也革与木为一类所以为乐之节奏者也然八音之中偹律吕隂阳之体叶宫调声字之全惟丝竹为最要何也金石之器以律吕实积容受分量较其厚薄重轻古有特钟特磬编钟编磬又有镛钟镈钟金錞金镯金铙金铎后世变为方响云锣之类其为体也虽各不同而为用则一器独限一声而已匏之器曰笙曰簧大者为巢小者为和又曰竽盖古者皆以匏攒衆管而近世不用匏以木代之月令曰调竽笙箎簧则与竹音并列久矣土之器惟壎有颂壎雅壎之异乐记所谓徳音之音也其声生于空窍其分定于容积与竹音同革木之器虽不以律吕之法为凖则而其度分亦皆依黄钟而得数记曰鼓无当于五声五声弗得不和其大者为雷鼓灵鼓路鼓鼖鼓鼛鼓晋鼔小者为鼗鼓应鞞相鼔鼔又变为要鼓杖鼓羯鼓铜鼓国语曰木以节之上古惟柷敔后世増为舂牍又变为拍板要之革与木皆所以应和乐之始终节奏耳夫六经所载八音偹具然堂上之乐贵人声而以丝音为主虞书戞击鸣球搏拊琴瑟以咏乐记清庙之瑟朱絃而疏越一唱而三叹是也堂下之乐贵人气而以竹音为主商颂所谓嘒嘒管声戴记所谓下管象舞夏籥序兴是也凡升歌笙入间歌合乐未有不以丝竹为要领者竹之声在虚虚之多者声浊少者声清而多少之数定于中空之围径短长丝之声在实实之多者声浊少者声清而多少之数定于丝纶之巨细分度所以然者竹音之乐十二律吕为之本相与比例推求而取其声由于比例推求而得其数其围径长短加分减分总不越乎十二律吕之范围大者用其大体本形之度分小者用其小体本形之度分而后竹音诸乐之声字各归于律吕之位而各应于律吕之宫调焉其器之最古者惟排箫具十二律吕之正加以二倍律二倍吕共为一十有六管各一声备声字清浊之二均合于钟磬而为诸乐之主宰其余为箫为笛为箎为管之属而匏之器同施于竹其制为笙要之其体皆自黄钟之倍半而生其设孔也则又自律吕相和而成故备声字清浊于器而得适于用焉葢竹音诸乐依人之气而生声故本之中空容积之多寡而无与乎形体厚薄之度分也丝音之乐五声二变为之本相与比例折取而察其声由于比例折取而得其分其丝纶巨细徽柱逺近总不越乎五声二变之范围大者用其大体本絃之度分小者用其小体本絃之度分而后丝音诸乐之声字各得五声二变之位而各应于律吕之宫调焉其器之最古者惟琴与瑟后变而为筝为筑为琵琶为月琴之属而琴瑟最正记有大琴大瑟中琴小瑟三礼图又有雅琴雅瑟颂琴颂瑟之类所言体制虽殊而大絃则皆起于下徴之分取音必合于三分损益之法其声位始正葢丝音诸乐依人之力而生声故本之丝纶之巨细长短而无与乎形质之大小也今列诸乐器所得之度分所应之声字而辨其体用必使丝竹之器一皆协于十二律吕五声二变之正而衆音之器所应宫调声字又皆协于丝竹之音然后诸乐之大本可得而论焉古之乐器不得其实即今之乐器而索之律吕宫调其声字无不符合者正由三分损益之理为之体而隔八相生之义为之用故也至于诸乐之器数形体孔径度分古今稍有更变者葢缘古者一律一吕各为一声而后世备衆声于一器当其一律为一声则合七律为一均而不见有余及乎备衆声于一器则一器名为一均且或一均而该衆调而不见不足今古虽殊其器一也器即不同其理一也是以声音之微妙全在虚实之分虚者气之所发而实者体之所存气与体鼓动之间而天地之和应焉在气数或阅因革而有变更声气之元则亘古今而无新故寓诸八音而气以行焉体以成焉推之六合之内四海之外此音同此理同也推之百世之上百世之下此理同此音同也是故不知古乐而溺于今非特不知古并不知今也必复古乐而不屑于今非特不知今终亦无从复古也爰考古今诸乐之异同详其制于各篇之内因取八音之大纲约于一篇而总序之云尔古今易说陈廷敬易于六经最古遭秦烧书以卜筮独得存最为完书最古而完而今所传者特为淆乱视他经为甚焉乐既㪚亾二礼经晚出虽阙然幸不为后人所乱书得之孔子屋壁诗頼讽诵以存虽不无残脱然考诗书之序或皆系于篇末或自合为一篇其始皆不乱于正经书自孔安国诗自毛公始别序入经冠之篇首朱子除其序各合为一编以置经外而复诗书之旧焉春秋一经三传初皆别行汉以来儒者欲省学者两读至以公谷配经左氏分传附经之年朱子虽未及详定而亦别出左氏经文葢将以复春秋之旧也经之存者五惟易最古而最先乱已而幸正之卒又乱焉艺文志云易经十二篇颜师古谓上下经及十翼葢古经也汉费直以彖象释经附于卦后今干卦起大哉干元至用九天徳不可为首是其例也虽其初加一传字以别于经然十二篇之经直已乱之矣汉郑康成注易合彖象于经而所谓彖象不连经文者犹在也至魏王弼注易用康成本又増入干坤文言虽加彖曰象曰文言曰以别于经然直之所既乱者弼又从而乱之若说卦等篇仍其旧总曰系辞自是世儒知有弼易而不知有古经矣程子作易传因弼本未暇更正嵩山晁说之考订古今釐为八巻卦爻一彖二象三文言四系辞五说卦六序卦七杂卦八而吕氏大防周易古经上经一下经二上彖三下彖四上象五下象六系辞上七系辞下八文言九说卦十序卦十一杂卦十二王氏原叔家古易本卦辞一彖辞二大象三小象四文言五系辞上六系辞下七说卦八序卦九杂卦十东莱吕祖谦则定为经二巻传十巻上经一下经二彖上传一彖下传二象上传三象下传四系辞上传五系辞下传六文言传七说卦传八序卦传九杂卦传十朱子本义从之故朱子曰经则伏羲之画文王周公之辞也并孔子所作之传十篇凡十二篇中间颇为诸儒所乱近世晁氏始正其失而未能尽合古文吕氏又更定着为经二巻传十巻乃复孔氏之旧云按朱子之言幸古经之复正也明永乐时修五经大全易则从程传元本而本义则以类从夫以程子未及更正之经取朱子从古经说易之辞割裂参错于其间使古经已正而复乱而最缪戾者简首仍载朱子幸古经复正之说而又不言其不从古经之故是则所谓复孔氏之旧者果安在乎至使前贤之意乖剌不明至今三百年余未有能正之者也成化间奉化学教谕成矩谓世之读易者先本义而后传遂独刻本义行于世今家传户诵者成矩之书也夫朱子因古经作本义明初诸人以本义参附于传而一之已失朱子之意矣然犹日此集诸儒之说非专朱子之书也今矩所订之书俨然朱子之书世之学者遵信之而不复知其舛譌之若此也葢易之最古而完者及今犹可考见故与世谂焉春秋为史法说陈廷敬春秋圣人之史也非经也后世谓之经也有史官之史未经笔削之春秋是也有圣人之史既经笔削之春秋是也圣人之史古无此体乃夫子断自圣心创为义例为万世不刋之史法也杜预曰遵周公之遗制又曰明周公之志以为明周公之志则可以为遵周公之制则不可桞宗元言杜预谓例为周公之常法曽不知侵伐入灭周公之盛时不应预立其法栁子可谓知言矣故春秋者由周公以来未有此体也圣人为史法以诏万世曰其文则史而后之人名之曰经名之经者其意主于尊圣人而后世遂专以经尊春秋而不知为圣人之史于是圣人之史法遂亡春秋有达例有特笔达例者史官之史也特笔者圣人之史也圣人之特笔如化工之生物不必骈枝俪叶节节而生之而全体已具史官之达例欲图日月而绘天地不已难乎曰圣人为史法以诏万世后之为史者以春秋为法可乎曰奚为而不可有圣人之才则可无圣人之才则妄也曰然则如之何曰姑为史官之史焉乌知后世不有圣人者出与勤政说徐干学伏读月令明堂十二室天子以时适居所以法天之行顺时之纪勤民事而出治道非独侈隆其制已也葢古者皇居取象辰极义取自强不息之意焉今皇帝景昊天之成命法祖宗之恭俭凡宫室制度自非国本所闗政事所出无替于前无侈于后兹勤政殿在西苑以嵗之夏日听政于其中每旦接对羣臣批览章奏少暇则䌷绎经典繙阅圗史某起家侍从待罪公卿之后常因奏事殿中得奉清燕流览寓目殿不甚闳敞视正殿絶差前为长廊中辟层轩体制朴畧羣臣仰颂圣徳以为唐尭土堦大禹卑宫殆无以过深惟天行无息之义以为人主惟能勤而后能俭勤则清明之气胜物莫投其所好故不与俭期而俭至不勤则晏逸之志胜物得进为之主故不与奢期而奢至由此观之相因之理必至之㡬也窃覩皇上深宫问夜未明求衣至于日昃不遑上自宫府下逮黎庻外及山陬海澨日入月出之所惟恐一事之未理一物之未安即位二十五年兢业常如一日间者鲸鲵荡定兵革偃息海宇乂安民生乐业羣工体宵旰之勤词人进太平之颂愿怡神暇景闲日视朝皇帝赫然震动竦然吁咈益励忧劳无敢怠惰功业已盛而常惧其荒民庶已安而独居其瘁是以侈心遏絶俭徳益光汉臣有言古之王者未有不始于忧勤而终于逸乐窃观诗书所载雅异于此周公进陈无逸文王日昃终身未闻其以逸乐继也然则䖍始之道方自今日载笔之臣岂能纪其万一昔华林有清暑之赋骊山着九成之碑并铺张巨丽有乖典则躬述圣徳上窥大易自强之义逺览尚书无逸之训推陈尭禹不与之衷发明文王小心之徳虽未能编之诗书亦庶㡬垂示来者谨拜手而为之说周礼三徳六徳说李光地大司徒以乡三物教万民而賔兴之一曰六徳知仁圣义中和二曰六行孝友睦婣任恤三曰六艺礼乐射御书数至师氏以三徳教国子则一曰至徳以为道本二曰敏徳以为行本三曰孝徳以知逆恶教三行则一曰孝行以亲父母二曰友行以尊贤良三曰顺行以事师长保氏则养国子以道而教之六艺又大司乐以乐徳教国子曰中和祗庸孝友夫其名之若是其不同何也曰此正成周之盛育材造士之方小大有品而先后有伦不可不察也夫乡三物之教者乡学也所谓小学也师氏保氏之教国子者国学也所谓大学也若夫大司乐掌成均之法而合国之子弟则正典乐教胄之司皆所谓大学也小学之教则先行而后文孔子谓行有余力则以学文是也大学之教则先知而后行孔子所谓博学于文约之以礼是也然皆以身心性情为之本故又有养之于文行之先者所谓徳也此则不以小大之学而有殊者也乡三物之教先之以徳次之以行次之以道艺其序明矣若师氏之教大司乐之教则不离乎三物而有深于是者其曰至徳即修其知仁圣义中和之谓也徳修则有以进乎道艺矣故曰以为道本其曰敏徳即勤于礼乐射御书数之谓也学明则有以措诸躬行矣故曰以为行本其曰孝徳即笃于六行之谓但自民闲言之则有婣睦任恤之事自国子言之则以取友亲师为要故彼六行与此三行为不同也行笃则有以治人之悖乱矣故曰以知逆恶然则三徳即三物之事也以其皆欲得之于心故皆贯之以徳以其欲修徳明道而不徒为匹夫之行也故先道于行也凡经言道者即谓六艺故每以徳行道艺竝称而保氏教之艺者即其养之道之实也至于大司乐之六徳则正与师氏相表里葢知仁圣义必以中和为极故中和即至徳也六艺之业在敬而有常故祗庸即敏徳也六行三行皆以孝友为先故孝友即孝徳也由此言之名虽有异岂不同条而共贯哉孔门之教文行忠信文即六艺也行即六行也忠信即中和而所谓至徳者是也异日又曰徳之不修学之不讲闻义不能徙不善不能改是吾忧也又曰君子不重则不威学则不固主忠信毋友不如已者过则勿惮改是皆以徳为道本而以学为行地周公孔子之道其揆一而已矣或曰圣之道大矣列为六徳以教乡民何也曰六徳而充其至皆圣人之事也不独圣之一字然也然愚尝疑圣字乃礼字之误葢不应四徳俱全而独阙一焉且循贞元之序求之亦当作礼字四徳俱备而贯之以中和中庸之蕴也敬义说李光地自古圣贤相传心法之要大率不外乎两端虞书钦明钦其体也明其用也安汝止体之静而正惟㡬惟康用之动而宜也禹作洪范九畴其要在敬用五事葢自一身貎言视听之则以至万物万事之理无非事者然必以敬为体而后五事之用可以各尽其职汤武因之是以有以义制事以礼制心之诰有敬胜怠义胜欲之书太甲成王反乎此而自讼故曰欲败度无义也纵败礼无敬也维予小子不聪敬止亦此意也以及中宗之严恭寅畏天命自度髙宗之恭黙思道皆是尭舜禹相传心法夫子特着其㫖于易曰敬以直内义以方外敬义立而徳不孤不孤云者体用兼流其徳不偏也曽子之学独得其宗其述大学主于诚意以明明徳于天下为善去恶谨独之说虽若专以义言者然非敬则不能谨非有本体之诚则亦不能随事而致其诚矣葢自养之小学已教以恭谨之道既入大学复进以穷究之功庶㡬心存理明则遂使之谨独以诚其身葢包乎敬与知而竝进非截然而有彼此先后之殊也子思之作中庸自戒谨恐惧以致其中自诚明而尊徳性以至大徳敷化而同乎至诚之归皆由敬而造之之事也自谨独以致其和自明诚而道问学以至小徳川流而极乎圣人之盛皆由义而充之之功也孟子七篇多示人体验扩充之要然非其心惕然而存则不能察仁义之端而充广之必矣故其所谓操存得养求放心立大体存心养性云者以为专以持敬言固不是以为有义无敬有察识扩充而无操持涵养亦非也就其对举言之者则存其心以操持其心言也养其性以充长其仁义言也亦敬义之说也周子通书首言存诚敬之事也下言谨㡬慎动义之事也故后又合而言之曰君子干干不息于诚然必惩忿窒慾迁善改过而后至程子谓涵养须用敬进学则在致知又曰敬则天理明又曰未有致知而不在敬者又曰佛氏敬以直内则有之义以方外则无也既无义则其直内岂有是处其论孟子之养气也以为必先有事于敬然非集义则亦无事皆此意也朱子之言尤极剖晰葢曰致知不以敬则昬昧纷扰而无以察理义之归力行不以敬则頽坠放肆而无以践理义之实则敬与知行浑然合一相须竝进亦可见矣今人以为敬自敬知行自知行而不知其相为表里而未始相离也其以中庸戒惧慎独两节俱言持敬而未及知行者此固拘牵文义不通之说其或知省察之兼乎克治矣亦未敢讼言谨独之即为行又复不知其中即有穷理之功也且以首节属之静次节属之动静则用敬动则用谨自古圣贤相传夹持心法皆支离割裂而不可㝷矣原夫道不可须臾离之意则敬盖为义而存不然则是异学之操其心不足尚也故不特念虑之起事物之交义于是乎在而必敬以察之由之当乎万感不至百虑未萌而此心昭然坐立必端举止必谨固即敬与知行夹持之效而为应用之根歴考朱子平日用功之要及其章句或问之言微指精义可以推见惟其讲贯详宻而听问之下鲜能好学深思以意逆志者故语类所记时多出入使览者莫知一是之归而各以意为说章句既常戒惧而于此尤加谨焉两语骤观之似畧分晰然其意则以为既常存其心矣而凡善恶之㡬尤必省之治之以致其谨正如周子所谓不息于诚又必惩忿窒慾迁善改过而后至者得其意而读之其说固无弊也或问之言读之亦如章句之指无不可通惟大学谨独章句以意为心之所发学者不能无偏于动之疑殊不知诚身工夫日用之间一动一静无有欠阙非专就发处言也葢方其寂然未感之先而惺然之念自在当此之时动容整貎而不使有惰慢邪僻之干亦即所谓谨其独而诚其意者若必待其念之有所着于事而后谨之则工夫有所脱漏而诚之本反失矣葢意者心之用而主于心贯乎动静而常存非必其应事酬物义利鬭进之时而后有也观章句言欲自修者知为善以去其恶则当实用其力而禁止其自欺则直以知为善去恶之念当意字矣固不专就发处言也其以心之所发为训者葢即所谓心之用而主于心者耳以是而推中庸两节知其皆包动静以立言葢自覩闻以至于不覩闻无不敬自隐微以至于显见无不谨也或曰子以敬义分属中和且以后章诚眀尊徳性道问学言之矣今言一动一静敬义合一而不可分则中和者未发已发子思子固分之矣曰敬以直内而主心敬非中敬而无失所以中也义以方外而主事义非和精义流行所以和也且静之中非无义而主于心言则以敬为体故可属乎致中也动之时非无敬而主于事言则以义为用故可属乎致和也诚明与尊徳性道问学之说亦如是而已矣葢凡圣贤之言两端者如诚明敬义知行之属若隂阳在天地间虽一息未尝相无而亦各有迭王之候黙而识之无以执一而废百焉则其若相反者正其所以相为发明而又何悖乎河图洛书说施闰章道浑浑而无形也而或见诸象象頥而不可纪也而或该之以数象数既形而道存乎其中故道之大原出乎天而天不能秘道散见乎物又或假物之尤异者以呈象数而圣人者仰观俯察逺取近思于是河图洛书之说着焉其事至神竒其理则至平也何也天地之道尽乎隂阳有隂阳则有竒偶有竒偶则有相生相代错综变化循环于不已皆天地自然之数也自河出图而两仪四象八卦之象皆出其中故庖牺因之作易自洛出书而范之初一以至次九之数悉出其中故神禹因之叙畴其理皆以数见数有多寡之不同理未尝不一也图以五生数统五成数书以五竒数统四偶数似异矣而自一六以至五十其相配则无不同图之生成同方书之竒偶异位似异矣而同方者分内外异位者同比肩则无不同图得数之全书得数之九似异矣然图之有十以五得五而为十初未尝有十也书虽无十而一九二八之对皆含十亦未尝无十也天地之数皆五而图书皆以五居中其文之所谓七前六后戴九履一者环绕于其外则隂阳竒偶配合以生成南北东西运行以参互者位次若有定而变化无终穷其数皆始于五之居中也虚五之中即太极也图主生数其中五即具五生数之象书主竒数其中五即具五竒数之象则所谓五十有五与四十有五者皆具乎五数之中虽书之为数似缩其十然河图而虚其十即为书之四十有五洛书而积五与十即为图之五十有五图之一六为水二七为火即范之五行范之九畴之目又即河图之总数也数之盈乏或殊虚其中之十五与五则隂阳又各得二十而均也刘歆所谓河洛图书相经纬八卦九章相表里者是也宋儒辨之尤详至九峯蔡氏谓图经四圣而象已着范钖神禹而数不传于是覃思极变作范数八十一章而其义理殚尽虽更仆不能数也安俟一一而剿说之㢤欧阳氏又起而疑之则吾所不敢知也要之隂阳一理干坤一画羲不待洛书而画易禹不祖河图而衍畴程子以谓即无图书八卦亦须作葢言天地隂阳之理已具于圣人之心也若夫易范既成则其通变化而行鬼神者昭然若日星即不言图书亦所谓善易者不言易也改过说汪琬魏环极先生教予以读书改过予故为是说昔者圣人之作易也有竒有偶其用则为刚为柔刚柔互居其位而后吉亨利无咎凶厉悔吝之象生焉葢教人趋避之道至矣而又于䷚颐卦之后系之以大过其在颐曰山下有雷君子以慎言语节饮食圣人以为言语饮食特细故耳及其不慎不节则必为过之大者故以大过继之孔子为易系辞曰颜氏之子其庶㡬乎有不善未尝不知知之未尝复行夫知而不行此即改过之道也吾谓善改过者始乎悔而成乎勇昼之所为夜而思焉少盛之所为壮老而思焉举凡言语之不慎饮食之不节以失其身取怨尤于人者不可谓不多矣自非刚愎之士思之其有不悔者哉然悔之未㡬而因循揜护之念复作不曰姑竢诸异日必曰此不足以累我及其甚也至于败名裂检而不顾岂有佗哉患在于不勇耳吾尝辟之此其执若江河然当其将溃也不过一篑之土数尺之隄足以维持而控御之释此不为则将汜滥四出而无所底止天下之人尝忽之于未溃之时而欲救之于无可如何之后孰知埶之所至固有一败而不可复返者也过之不改何以异是吾故曰必乗其悔而以勇承之其斯为善改过者矣忠恕说汪琬子曰参乎吾道一以贯之曽子曰唯子出门人问曰何谓也曰夫子之道忠恕而已矣苏子曰一唯之外口耳俱丧而门人方欲问其所谓此系风捕影之流何足实告哉汪子曰此非子瞻之言也洵如此言则是疑曽子为妄语也而可乎子思曰天下之达道五所以行之者一也朱子释之以为一则诚而已矣葢古之圣贤微而敛诸身心性命广而放诸天下国家无不根柢于诚者惟诚故能通惟通故能久曽子之学传于子思子思之后则孟子所得为尤深其曰万物皆备于我矣反身而诚乐莫大焉是即一以贯之之说也强恕而行求仁莫近焉是即忠恕而已矣之说也故圣人之所谓一者惟诚学者之所谓一者惟忠恕由忠恕以为诚也是犹取谷而舂之而簸之而炊之以为食取丝而缫之而织之而纫之以为衣日积月累未有不至者葢始乎勉然而终乎自然是亦圣人之学也已故曰诚者天之道也诚之者人之道也忠恕违道不逺惜隂说陈迁鹤读史得晋陶侃之言未尝不肃然兴起也大禹之惜寸隂也缉熙光眀于道徳陶侃之惜分隂也踊跃奋迅于功名要其不自暇逸之心圣人豪杰之所同而已矣夫天与日月循环运行阅晦朔歴嵗时统而为元㑹莫可纪极自其微而察之欲求须㬰瞬息之间而不得则皆寸隂分隂之积也古君子之为学也七年而为小成九年而为大成其功非可以旦夕至然而致知力行强立不返摩厉其心志调习其气血观天察地考证万物以自通于性命之原者未尝一日不恪恭震动而或出于玩时愒日之为故其学日以勤而其徳日以进自其微而察之岂惟日进而已哉朝而考业昼之所得则有异焉昼而讲贯夕之所得则又异焉葢至一语一黙一视听一出入之间新故不相袭而变化生于心矣自其为士而至于为圣贤日新月盛不自知其所以成则皆寸隂分隂之积也其出而为国家之用也事无大小务竭其力而尽其材前无所诿后无所待不敢有顷刻之偷惰是以所行则必至所向则有功古之人所以不可及者岂徒才徳过人哉亦恃夫惟日不足之精神廹于中而奋于外也孔子曰学如不及犹恐失之又曰后生可畏皆善言惜隂者也夫禹大圣人也然其与臯陶相警戒也禹曰思日孜孜臯陶曰思日赞赞则寸隂之惜未尝一息㤀也以陶侃之才而皇然淬厉有事则木屑竹头经其擘画无事则运甓以自劳分隂之惜可谓得圣人之意矣然则为学而不知惜隂必不能困知勉行而成人一已百之功服官而不知惜隂必不能负重致逺而成趋事赴功之效易曰天行徤君子以自强不息记曰君子荘敬日强安肆日偷君子不以一日使其躬儳焉如不终日诗曰我日斯迈尔月斯征言乎时难得而易失也茍或稍自寛假而谓一晷刻之懈初何所损遂至因循渐积日就于荒落而不自知迨其后也即一旦觉悟而茫茫嵗月已不可追矣可胜悔哉因为惜隂之说铭之座以自警焉仁义字说李绂仁字从人义字从我仁之为言人也义之为言我也恻隐之心尝厚于已而薄于人故必克乎己而后可以及乎人仁者知有人者也羞恶之心尝责人明而恕已昏故必不屈乎人而后可以伸乎我义者知有我者也知有人而后为仁知有我而后为义故曰仁之为言人也义之为言我也仁之字从二从人能兼乎人而后为仁也义之字从养省从我能养乎我而后为义也故说文义字从我部至正字通始改归羊部不知字意者也虽然仁之为人中庸言之孟子又言之天下共知之而共信之矣董子谓宜在我者而后可以称义故言义者合我与宜以为一言以此推之义之言我也又曰爱在人谓之仁宜在我谓之义仁主人义主我也故曰仁者人也义者我也春秋繁露之言未必天下共知之而共信之也且不独义之觧从我义之音亦从我也书云无偏无颇遵王之义表记云仁者右也道者左也仁者人也道者义也葢仁之于人义之于我六书之制㑹意与谐声兼而用之也或谓仁义字并谐声则中庸谓仁者人也义者宜也岂宜亦谐声乎曰宜亦有我音也诗云左之左之君子宜之是也发明本心说李绂朱子因陆子教人有发明本心之说遂以顿悟目之而其实非也陆子全集二十八巻余家所藏宋本与明朝荆门州儒学藏本抚州家祠本并相同无片言増减尝繙阅数十过絶无顿悟二字其生平教人好举木升川至专以循序为主积小以髙大盈科而后进即鵞湖之诗必曰涓流积至沧溟海巻石崇成泰华岑此天下所共见共闻者其不为顿悟之说也明矣至于发明本心并非顿悟孟子论乍见孺子入井即所以发明恻隐之心论嘑蹴之与不受即所以发明羞恶之心而不辨礼义而受万钟者则谓之失其本心陆子发明之意不过如此非如朱子所谓一旦豁然贯通而衆物之表里精粗无不到也故尝因杨敬仲扇讼一事谓是者知其为是非者知其为非即敬仲是非之本心此即发明之一证也其所以必欲发明人之本心者葢专以效法先觉言学则中材以下必且以资性诿为不能惟知仁义礼智皆本心固有非由外铄然后夫妇之愚不肖者皆可以与知可以能行而人皆可以为尭舜无庸自诿亦无可自弃此发明本心之教所为不可以已也自圣贤之学变而为科举之业剽窃口耳不复以身心体认陆子之书未尝经目而道听涂说随声附和咸曰陆氏为顿悟之禅学不知陆子全书具在絶无此说而循序之教则无时不然无人不然正与尚顿悟者相反学者试取陆子全书读之则知娶寡女者不可诬以挝妇翁矣或谓陆子既非顿悟之教其弟子慈湖杨氏何以专言觉悟曰觉非圣学之所讳也先知觉后知先觉觉后觉孟子不尝言之乎惟觉悟之后功夫正多既察识必存养必扩充以四端保四海以亲长达天下终身之忧俛然日有孳孳而敬仲一觉之后纯任自然故有过髙之论梨州黄氏云象山以觉为入门而慈湖以觉为究竟此慈湖之失其传也以慈湖为失传则知陆子之传不如是矣天下之人试即吾说求之其于陆子顿悟之诬庶㡬释然已夫皇清文颕巻十一皇清文颖卷十二钦定四库全书皇清文颕巻十二解禋于六宗解叶方蔼六宗之说何其纷然未有定也欧阳及大小夏侯言所祭者六上不谓天下不谓地旁不谓四方在六者之间助隂阳变化实一而名六者其说茫昧而无据孔光刘歆以为干坤之六子水火雷风山泽然山水泽即山川之属其说又拘硋而难通贾逵以为天宗三日月星也地宗三河海岱也既望于山川矣何为复有地宗之祭乎马融以为万物非天不覆非地不载非春不生非夏不长非秋不收非冬不藏此为六宗既类于上帝矣何为复有祀天之举乎郑康成以为星辰司中司命风师雨师则不应所祭惟星辰张廸以为六代帝王则不知已该于羣神之徧张髦以为三昭三穆则不当独指为宗庙之祭杜佑作通典以为昊天上帝合五帝而为六要于上帝之类终为重复似皆非笃论也惟蔡沈本孔安国引祭法之说曰埋少牢于泰昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也以是为六宗则庶得之矣窃犹有疑焉何则坎坛雩宗非所当祭也坎坛以祈禳为事言寒暑之有过不及则禳却而祈求之而已雩宗以嗟祷为义言水旱之为民患则吁嗟而请祷之而已是寒暑宜祭于愆期之时水旱宜祭于为灾之日舜之摄位而礼百神也何用乎无故而禳祈嗟祷哉曰如是则六宗者何舜之咨四岳曰有能典朕三礼谓祀天神祭地祗享人鬼也地祗莫尊于后土人鬼莫先于宗庙今言望于山川而不云后土徧于羣神而未及宗庙夫后土其母而山川其子宗庙其主而羣神其賔舍母而祭子舍主而祭賔有是理乎六宗者曰时曰日曰月曰星辰曰社稷曰宗庙尔既类上帝而祭时日月星辰则天神之属无不祀矣有社则有稷当时徐州贡土五色以供大社之用是社稷者帝世之所重也既禋以祭后土而又望于山川则地祇之属无不祭矣既告文祖之庙而其余诸庙相次祭告以至徧于羣神则人鬼之属无不享矣意者三礼皆备而无遗乎学者以禋望皆为合祭则时日月星辰社稷宗庙一时并举似非所宜不知禋望各于其所泰昭祭时不可兼祭乎日王宫祭日不可兼祭乎时东望而祭泰山无庸兼望乎西西望而祭华岳无庸兼望乎东而何独怪于社稷宗庙也哉㦯谓祭法出于礼记乃姬公之定典今反以臆说明其不然可乎曰古者一代有一代之礼凖乎情酌乎义则同而其制度则不必尽同殷因于夏礼所损益可知也周因于殷礼所损益可知也夏殷周且不同而何唐虞之有必舍有虞氏之三礼而别取祭法以为断此诚不能无惑也春秋谨严解李光地韩子云春秋谨严深与孟子惧乱贼荘周辨名分之㫖合然他日诗云春秋书王法不诛其人身无乃谓圣人犹有所含隐如答张籍书所谓深其文辞以避咎者而与谨严之意异与曰答籍之书有为言之也若夫书王法而不诛其人身则正所以为谨严之至也且如弑君之贼州吁华督以下莫不大书而斥言之宗国有讳礼然而不地不葬之类义例亦已明矣羽父共仲之絶罪人亦既得矣不斥言之者称国弑称人弑说者因谓罪累上而圣人之有恕辞呜唿是可恕也孰不可恕也盖春秋之为信史也从乎告讣而伸大义焉彼乱臣贼子之戕其君父肯显然闻于诸侯哉弑不可掩也必将有所诡其辞诿其罪者矣幸而国有南史董狐之直则已非然未有不以微贱愚竖当之者也孔子于此将求其实与非从讣之体也将从其讣与其为失贼大矣今州县之中有杀人者而适为贵族桀大其力足自解脱因而委罪于微贱愚竖官吏甘为之掩覆者多矣将得其大憝则无徴直以微贱愚竖充之则废法于是立疑案曰某州某县有杀人者庶几大憝有时得而王法未尝废称国弑称人弑春秋之疑案也疎而不漏之义也故书王法而不诛其人身乃所以为谨严之至驺虞解李绂以兽训驺虞者註疏之误也毛传云驺虞义兽也白虎黑文不食生物有至信之德则应之后世因以驺虞为西方白虎以配苍龙朱鸟元武然毛传又谓虞人翼五豝以待公之发郑氏笺云君射一发而翼五豝者战禽兽之命仁心之至既以驺虞为义兽矣又以比君心之仁仁与义究安属乎孔疏称郑志张逸问传曰白虎黑文又礼记曰乐官备何谓答曰白虎黑文周史王㑹云备者取其一发五豝言多贤也射义注及答志皆言得贤多引诗断章也一发而得五豝犹一求而得五贤贤多则官备按驺虞之诗别未有引用者惟见于节射戴记谓武王散军而郊射左射貍首右射驺虞又曰天子以驺虞为节驺虞者乐官备也此自是驺虞本义若以驺虞为义兽仁兽于官备之意何涉乎以其不相渉遂目为断章盖孔疏傅㑹毛郑未可以为定解也欧阳公作诗本义引贾谊新书曰驺者文王之囿名虞者囿之司兽也陈氏据射义乐官备之说以証之朱子诗叙辨亦并存其说夫以虞为司兽于官字之义合矣然未见其为备也且文王之囿曰灵囿以驺为囿名他书无所攷窃意驺虞皆官名耳周礼夏官有趣马掌王之马政诗所谓蹶惟趣马者也趣亦作驺戴记季秋之月天子乃教于田猎以习五戎班马政命仆及七驺咸驾注云七驺谓趋马主为诸官驾说者也疏云天子马有六种种别有驺则六驺也又有总主之人併六驺为七故为七驺春秋左氏传晋悼公即位使程郑为乗马御六驺属焉使训羣驺知礼是驺为官名审矣其官至汉犹存后汉书梁冀传桓帝使黄门令具瑗将左右廐驺虎贲羽林㦸士合千余人与司𨽻校尉张彪共围冀第注云驺骑士也淮南子云喜武非侠也喜文非儒也好方非医也好马非驺也盖自三代至汉以驺为主马之官未之或改田猎之事虞人则翼兽而七驺则差马文王之政对时育物故葭蓬茁而豝豵五驺与虞皆得其人诗人因赋其事以羙君不言文王而言驺虞者不敢称君而指其侍从之臣如后世称执事左右之义小雅军士怨王而唿祈父亦此意也若虞之为官名则尤不一而足自益列九官己见唐虞之世周礼太宰九曰薮以富得民注云薮上有虞掌其政令地官泽虞掌国泽之政令礼记天子之六府一曰司木注曰司木山虞也月令季春之月命野虞毋伐桑柘孟夏之月命虞人入山林毋有斩伐鲁语云大寒降土蛰发水虞于是乎讲罟罶鸟兽孕水虫成兽虞于是乎禁罝罗晋语云叔向退召舟虞与司马盖山林川泽园囿之官无不以虞名者故曰驺与虞皆官名也齐诗章句则直以驺虞为天子掌鸟兽之官然未若分为二为得官备之意若以驺虞为兽自汉以后始有其说最前者为山海经称林氏之国有珍兽名驺虞司马相如封禅文云囿驺虞之珍羣亦似本于山海经然山海经所记皆神仙鬼怪荒忽之事始见于东方朔对异鸟及刘向对贰负之臣至新莽时刘歆始上其书于朝方朔事武帝好言神仙鬼怪之事安知非朔軰所伪撰如神异经十洲记诸书乎古来笺释之书备五经之觧释鸟兽之名无若尔雅而释兽一篇若貘白豹甝白虎俱己备着不应驺虞为西方白虎而独遗之也吾故一言以㫁之曰以兽训驺虞者註疏之误也经解刘纶闻述经于汉以上者以宣圣之表章为断穷经于汉以下者以考亭之订正为归按经之名经不见于经大约秦焰之余为诸儒叙列各家所系㦯云荘周天运篇已有治经之目要未可为确佐也昔者孔子删定赞修六经始着其称五经者以周末乐亡故至分二礼于戴记为七经则汉文翁遣相如东受七经者是増孝经论语为九经则后唐镂九经本于国子监者是他如五经五纬为十经六经六纬为十二经而十一经有孝孙之问对其分十三经者盖亦自唐始此厯代相传之大略也蔵经之家则有孔氏颜氏诸人上经之家则有共王献王诸人註经之家则有安国康成诸人疏经之家则有颕达公彦诸人此又诸经显晦之大凢也易以卜筮不废于秦矣而神农连山以首艮得名夏用之黄帝归蔵以首坤得名殷用之若周人之易虽主宓牺小成而太卜所掌二易盖并列焉汉世施孟梁邱京之学始焉或分或合继焉或盛或微要以论易于四家之前则文王卦词周公爻词至孔子而大备论易于四家之后则周子太极邵子皇极至朱子而兼赅也伏生授尚书三十三篇晁错写以汉𨽻是为今文欧阳大小夏侯传之安国得孔壁古文多伏氏二十五篇皆科斗字传之者梁栁臧曺而梅赜上之今天寳定本则卫衡所合定而朱子命蔡沈为传者也辕固齐诗亡于魏矣申培鲁诗亡于晋矣韩婴韩诗仅存外传矣就三家而论虽鲁诗较优合毛传而言惟郑笺为当朱子驳序后世亦有疑之者然其考衷固不可易也春秋三传汉儒好尚不一惟范寗去其所滞择善而从之说至为无弊他若邹氏则无师夹氏则未有书铎氏虞氏则离合互异其得麟经遗意者非朱子纲目弗善也后仓说礼于曲台殿凡一百八十篇大戴删为八十五小戴删为四十六先儒谓大戴旨趣短浅不及小戴此说良然至汉末马融则补以明堂月令乐记而为四十九篇矣考工一记陈氏以为不足补冬官之缺而俞廷椿王次㸃则又剜取地官数职以补之岂不悖哉若夫古礼经五十六篇献王得之鲁淹中矣而二戴黜之遂至亡逸今独存髙堂生士礼十七篇亦复未称完善朱子所以有请修通解之奏也传齐论者曰王阳传鲁论者曰张禹自孔氏为传郑氏为註而齐论亡自何晏集之邢昺疏之而鲁论显然非朱子则无与集其成也大学古本通体本自啣贯自朱子章分节解之而今本一变孝经上于颜贞凡十八章名曰今本隋王劭于亰市得古文则又多闺门一章而庶人分为二曾子敢问分为三共二十二章至元宗採辑旧註仍以十八章为定从司马正议也张揖以尔雅为周公作矣今按本文有瑟僴美卫武猗嗟刺鲁荘之句先后失伦似非周公之制扬子云曰孔门子夏之徒所记以训诂六艺者不为无见也冯休删孟温公疑孟固近不经而陆筠翼之虞允文尊之其说亦未甚备也至学庸二篇礼记中独为精粹其列诸四子则又自程朱诠释经传始也我国家列圣相承崇经学以广教化服古之士蒸蒸喁喁盖百年于斯矣而皇上复申命开馆纂辑羣书折衷万世所以阐尼山之奥窔扬徽国之清芬者曷以加兹恭读圣训孜孜下询无任战慄陨越之至谨摅管窥之见以对经解于振自书契肇兴而文眀日唘三坟五典八索九邱楚之良史犹能传之说者曰坟大也三皇之书也典常也五帝之书也八索求其义也九邱九州之志也此载籍之最古者然圣人删书断自唐虞岂非以其荒逺而不可稽欤连山首艮归蔵首坤周易首干不相袭也乃古三坟一书所云山坟气坟形坟亦有八卦之说盖出于伪作而夹漈信之陋矣当秦之燔籍也易以卜筮独全诗亡其六篇或以为笙诗未尝亡也春秋间有阙文然三家传录已多龃龉非秦之咎惟书百篇殆失其半至礼记成于曲台多后儒所为秦焰之所未及也然则圣人之经如日月丽天江河行地虽经焚爇而其光辉炳燿千古不磨至医药卜筮诸书虽秦所特㽞而传于后者曽有㡬耶经也者常也圣人之典也五经分而乐经亡或加以周礼仪礼或益以论语孝经孟子尔雅或析一经而为三或合两经而为一自汉至唐代有増损要期于昌明经学非有所轩轾也汉兴悬金以购圗籍而河间献王所得独多善本以献诸朝鲁共王壊孔子宅闻金石丝竹之音得古文焉两亰四百年间醇儒軰出如董仲舒刘向刘歆贾逵郑兴郑衆马融郑元之属及唐之贾公彦孔颕达等皆有传道解惑之任训註笺疏之功至于宣帝令诸儒讲五经同异于石渠阁増置梁邱易夏侯尚书谷梁春秋博士一时以为荣然梁邱乃䜟纬之学以符应得幸图形麒麟阁则汉之失也易始于商瞿子木传桥庇子庸再传馯臂子弓三传周丑子家四传孙虞子乗以至田何子装是谓田何之易何授丁寛寛授田王孙以授施讐孟喜梁邱贺由是有施孟梁邱之学又焦贑长于灾变分六十四卦更值日用事而京房习之非圣人之指费直之易取文言大小象分入诸卦中王肃王弼等註之由是大行费氏行而诸家遂熄然易有圣人之道四焉而辅嗣等崇尚清言矜名理而遗象数则偏而不全非程朱后出何以正其失乎书之今文传自伏生古文得自孔壁然伏生口授女子而其书反多艰澁孔安国𨽻古定本之蝌蚪而其文反多平易殆不可晓欧阳大小夏侯传今文梅赜姚方兴等传古文朱子属之九峯蔡氏而古今合辙矣齐诗始于辕固而翼奉匡衡等传之鲁诗始于申培而韦贤暨子元成习之韩婴之诗则王食长孙承其流毛苌之诗则马融郑元大其绪然毛诗出而三家并微非以其传自子夏故源逺而流长欤夫公谷春秋亦传之子夏者也左氏㝡晚出而有三长然不得立贾逵言非左氏无足证图谶明刘氏为尧后者乃卒立焉立左氏是也所以立者非其道矣公有严颜谷有范寗而杜预为左氏功臣康成之发墨守针膏盲起废疾犹未免书生之习邹夹𤨏𤨏又何足云周礼亦晚出五家之儒皆不得见至刘歆而始显冬官残缺河间献王以考工记补之虽不类然唐太宗知其为圣人之作程子以为有闗雎麟趾之意朱子谓周公运用天理烂熟之书虽其间不无可疑何至如何休苏辙軰所诟耶俞庭椿乃取五官之属近于冬官者辑为一卷截鹄添凫削足适履是向之周礼虽缺而五官尚存俞之冬官虽具而五官并缺矣郑氏曰周礼为本圣人体之仪礼为末圣人履之贾公彦又曰周礼为末仪礼为本本则难明末则易晓之二说者宜焉从也朱子以仪礼为本经礼记为义疏乃作经传通解以仪礼为纲而附礼记于后其说㝡当至于后仓所授庆普所传小戴所删则大戴之书耳若夫齐论鲁论本非迳庭而传之者张禹为优大学即戴记之篇时有错简朱子正之孝经古文出于孔壁今文传自颜芝尔雅创于周公成于子夏昔人以为九流之奥㫖孟子之圣亚于颜渊又岂冯休之所能删而又何待于虞允文之尊之也哉汉唐以来虽尚经学而其取士时有醇疵我朝以四子书试士而又昌眀经籍洪惟圣祖仁皇帝御纂四经以为千秋鸿寳至世宗宪皇帝继志述事时赐近臣我皇上道叶羲图心涵奎璧绍闻衣徳稽古右文分颁各直省学宫俾得敬谨摹刻以便编摩又纂三礼以纳天下斯民于轨物从此四海九州家絃尸诵以澡其身以浴其徳以一道而同风莫不由此是我国家经学之盛千古未有也等依日月而觐龙光敢不勉陈固陋以副对飏之盛典乎经解杭世骏自汉以前有六学六艺之目而不立经名唐陆龟蒙谓经解之篇句名出于戴圣王辅嗣因之以易为经杜元凯因之以春秋为经孔子曰学诗乎学礼乎易之为书也原始要终知我以春秋罪我以春秋未尝称经称经非圣人㫖不知志在春秋行在孝经孔子尝自称经矣六经陈迹之语见于荘子天运篇泽于四经之语见于管子戒篇始乎诵经终乎读礼之语见于荀子劝学篇是纂修删定以后已立经之名矣六经始扵经解易诗书礼乐春秋是也汉兴制氏善为乐世世掌太乐官但能纪其铿锵鼔舞而不能言其义故立博士祗于五经至蜀文翁使相如东受七经盖斯时孔壁之论语孝经已出故也唐初号谷那律为九经库似九经之名至唐始定而沈约志宋书之百官则云周易尚书毛诗礼记周官仪礼春秋左氏传公羊谷梁各为一经论语孝经为一经合为十经洎唐刘孝孙作为问对而十一经之名定矣陆徳眀撰经典序录祗称九经而亦为孝经论语孟子尔雅撰音是十三经已萌芽于此但其末附以老荘二子则经之名反隐故开成刻石长兴镂板亦祗有九经斯时孝经以石台别行尔雅为书学専习故不兼及耳孟蜀广政毋昭裔等渐次刋布逮宋淳化始得毕功然孟子尚阙宣和间席旦刻于成都学宫而后备李至判国子监五经之外请修七经之疏以备刋刻仍未及于孟子也明嘉靖万厯间南北两雍前后幷刻而十三经之名遂徧海宇矣此诸经分合之大略也秦政焚书易以卜筮独存书礼晚出㝡为残缺孔恵蔵古文尚书于屋壁至孙临淮太守安国为之传遭巫蛊事未献东晋豫章内史梅赜得而上之齐建武四年有姚方兴者又得舜典二十八字合之河内李氏所献泰誓书之古今文备矣礼出淹中刘向父子所校有眀堂阴阳王史氏惟士礼以后仓周官以河间献王传平帝时又有献逸礼毛诗左氏春秋者而诸经毕出矣经之有章句者诗则齐之杜抚赵之毛苌礼记则马融卢植春秋则服䖍论语则包氏周氏孟子则赵岐是也其以注称者郑元王弼韩康伯之于易郑元之于三礼郑兴郑衆之于周官犍为文学刘歆樊光李廵孙炎郭璞之于尔雅唐眀皇之于孝经是也其以疏称者孔颖达之于五经杨士勋之于谷梁徐彦之于公羊贾公彦之于周礼黄孟悊之于仪礼元行冲之于孝经皇侃之于论语孙奭之于孟子邢昺之于尔雅是也其以传称者孔安国之于书毛苌之于诗是也其以解称者杜预之于左氏范寗之于谷梁何晏之于论语是也惟郑康成解诗称笺鲁申培赵毛公说诗称诂张华云圣人制作谓之经贤者着述谓之传刘勰云传者转也转受经㫖以授于后又云传者转师注者主解宅情曰章位言曰句刘知㡬云传者转也转授于无穷注者流也流通而靡絶孔颕达云诂者古也古今异言通之使人知也吕忱字林曰笺者表也识也郑以毛学审备遵畅厥㫖所以表眀毛意记识其事故特称笺六经奥论云笺之为言魏晋间所以致辞于皇太子诸王者也郑尝以君师之礼待毛公而不擅改圣人之经眀矣邢昺云章句者训解科段之名惟疏定于唐初其名无所诠解或以为后儒觧释之书名曰正义今通谓之疏也论其列于学官者汉初书惟有欧阳礼惟有后仓易杨何春秋公羊而己至孝宣复立大小夏侯尚书大小戴礼施孟梁邱易谷梁春秋元帝时复立京氏易平帝时又立左氏春秋毛诗逸礼古文尚书旋罢不用东汉建元时増至十四博士而罢谷梁立李封为左氏博士魏黄初中设五经课试之法又为谷梁立博士典午受命増十九人至江左复减为九因荀崧之议増至十二曰周易郑氏王氏尚书郑氏古文尚书孔氏毛诗郑氏周官仪礼礼记郑氏春秋左传杜氏服氏论语孝经郑氏以谷梁浅俗不足置㑹王敦之难不行宋又增至十六人不复分掌五经而谓之太学博士齐置郑王易杜服春秋何氏公羊麋氏谷梁郑注孝经沿及魏梁皆置五经博士唐开元间归崇敬请以礼记左传为大经周礼毛诗为中经尚书周易为小经各置博士一贠其公羊谷梁文疏少请共凖一中经通置博士一员开成元年判国子祭酒宰臣郑覃奏太学新置五经博士各一人宋有九经五经三礼三传诸科元祐时以诗礼记周礼左氏春秋为大经周易公羊谷梁仪礼为中经绍圣元年复立春秋博士崇宁又罢之元皇庆中始制经问大学论语孟子中庸内出题设问并用朱子章句集注诗以朱子为主尚书以蔡氏为主周易以程朱为主兼用古注疏春秋用三传及胡氏礼记用古注疏明仍其制而注疏少衰矣三易掌于周官太卜连山宓戏归蔵黄帝山海经云伏羲氏得河图夏后因之曰连山黄帝氏得河图商人因之曰归蔵列山氏得河图周人因之曰周易吴姚信曰连山氏得河图夏人因之归蔵氏得河图商人因之伏羲氏得河图周人因之三者之说皆合第信以夏易为出于神农周易为出于伏羲与山海经不同皇甫谧帝王世纪云夏人因炎帝曰连山殷人因黄帝曰归蔵与信说同郑康成注周礼连山似山出内气也归蔵者万物莫不归而蔵于其中贾公彦疏云连山易其卦以纯艮为首艮为山山上山下是名连山孔颕达作易正义引郑云夏曰连山象山之出云连连不絶郑锷解周礼则云连山言如山之相连或以为云㦯以为山说者未尝衷一而归蔵则无异同易正义解周易云言易道周普无所不贾公彦云以义名易则周非地号周易以纯干为首干为天天能周布于四方故名易为周也郑锷则兼疏二义言如天覆无不周而变易无穷是周之义与孔贾合而以变易言易脱康成易简不易之义正义又按世谱等书神农一曰连山氏黄帝一曰归蔵氏并是代号周易以文王所衍故谓之周易犹周书周礼题周以别余代沙随程氏晦庵朱氏本其说遂有周为代名之解三易称名不同如此易自商瞿五传而至田何何授王同周王孙丁寛服生四人王同授淄川杨何齐即墨成广川孟但鲁周霸莒衡胡临淄主父偃皆以易至大官要言易者本之田何丁寛复从周王孙授周氏古义传授同郡田王孙王孙授施讐孟喜梁邱贺由是易有施孟梁邱之学张禹彭宣之学本于施而施氏之学多言隂阳灾变之说梁邱之学又本于京房迨后费直又合文言十翼于是遂有费氏之学今文尚书者出于伏生口授以𨽻书写之故也古文尚书者出于孔壁以竹简写蝌蚪文朱子疑其较今文易读又晚出而独无譌损故吴棫罗璧陈振孙王柏吴澄归有光罗喻义等纷然皆着辨焉诗分四家于鲁则申培公于齐则辕固生燕赵间言诗者本之韩婴颇与齐鲁间殊要之一也鲁国毛亨赵国毛苌皆为诗作训诂传毛氏行而鲁诗亡于西晋齐诗亡于魏韩诗虽存无传之者郑樵以为亡于五代也春秋汉初有四家之学邹氏无师夹氏有录无书铎椒虞卿之微见于刘歆七略盖为左氏而作汉兴不立博士故不果传礼有五传高堂生授萧奋奋授孟卿卿授后仓仓说礼数万言号后氏曲台记授沛闻人通汉梁戴德戴圣沛庆普曲台记凡二百一十四篇戴德删之为八十五篇戴圣删之为四十六篇明堂位乐记月令三篇则马融所益也礼记正义云孝文时求得周官不见冬官一篇乃使博士作考工记补之马融云孝武开献书之路周官出于山巖屋壁汉书谓河间献王得之非孝文时也宋王安石黄度皆不之信阙而不觧俞廷椿王与之邱葵陈友仁舒芬等五家皆谓周礼得于秦火之后官宜少不宜羡今天官及春夏二官之羡者九地官之羡者十有六秋官之羡者五从其羡而求之冬官皆不亡于是割五官以补之而周官复裂而不完矣仪礼孔壁古文多三十九篇存者十七篇外有天子廵狩礼朝贡礼王居眀堂礼烝尝礼朝事仪见三礼注学礼见贾谊新书古大明堂之礼见蔡邕论元吴澄尝取二戴礼为礼经补逸其实与古所逸之礼𣺌不相合汉初论语三家鲁人所传曰鲁论语常山都尉龚奋长信少府夏侯胜丞相韦贤父子鲁扶卿太子太傅夏侯建前将军萧望之并传之名家齐人所传曰齐论语视鲁多问王知道二篇其二十篇中章句颇多于鲁少府朱畸瑯琊王卿御史大夫贡禹尚书令五鹿充宗胶东庸生并传之惟吉名家又鲁共王壊孔子宅于壁中得古文论语凡二十一篇有两子张篇次不与齐鲁同博士孔安国为传后汉南郡太守马融注之安昌侯张禹授鲁论于夏侯建又从庸生王吉受齐论择善而従号张侯论㝡后行为世所贵大学在小戴礼第四十二篇原无经传之分二程子始以已意更之而朱子为之章句董槐叶梦鼎王栢则谓致知格物章未尝亡欲还知止物有本末于听讼之上王守仁尊信其说为旁释一巻以发明之其实注疏之本字句脱简石经之本又出譌撰不若朱子所分节次为易晓而可习也今文孝经出于颜贞古文孝经蔵于孔恵而古文有二有长孙氏所传有郑氏所注颜本十八章长孙氏多闺门一章又衍出三章凡二十二章郑氏得于王劭定于刘炫分庶人章为二曾子敢问章为三亦多闺门一章而先儒所记传闻互异孔安国为之传者长孙氏之本也以为亡于梁乱矣至唐刘知㡬曷为有行孔废郑之说宋司马光曷为有指解之书元行冲为之疏者刘炫所校之本也曷为歴五代及宋待日本僧进献而始着自晦广刋误出而古今文之不同者定矣茂陵郭威以尔雅为周公所制然猗嗟刺鲁荘淇澳羙卫武皆在周公之后扬雄以为孔子门徒游夏之俦所记以觧释六艺者刘向以为张仲孝友之文后人所足张揖以释诂为周公所作释言以下或言仲尼所増㦯言子夏所益或言叔孙通所补或言沛郡梁文所考邢昺疏云皆解家所说先师口传疑莫能明也冯休删孟司马光疑孟继荀卿之非王充之刺而加甚者也陆筠翼孟虞允文尊孟仍刘轲之旧辟李觏郑原苏轼之论而辨之者也中庸自汉儒己有为之说者艺文志所列二巻是也梁武帝制㫖作中庸讲义故其理较大学独着宋天圣八年始以大学赐新进士王拱辰元丰中䌷出列于四书朱子为之章句或问辅广饶鲁为之发明章㫖以暨元明诸儒析文约理何啻百家我皇上接道统于唐虞阐微言于洙泗由脩齐以致治平西山眞德秀琼台邱濬两家之正论其必有所取也夫皇清文颕巻十二皇清文颖卷十三钦定四库全书皇清文颕卷十三解经解刘藻经者常也万世不易之常道也圣人以觉世牖民之心阐日用彜伦之理皆不得已而有言故六经并圣人之所作而当圣人之世不名经戴记经解及行在孝经之言乃后人之附会则经之名实承学者见其理之不易也而崇奉之词考其时葢在孔子之后纬书之前也易诗书礼乐春秋为六经周秦之际已有此称后乐经失传而汉武帝置五经博士宣帝讲五经同异遂有五经之目五经之内分周礼仪礼为七经汉初文翁遣相如东受七经还教吏民其时尚无周礼仪礼之名也七经之外益以孝经论语为九经唐所校以刻于太学者是也九经之内去春秋入三传中成三经合之为十一经又益以尔雅孟子为十三经盖始于唐衍于宋而终于明之世云易在秦以卜筮得存诗以讽诵不独在竹帛故亦不废孟子之犹留者以在诸子中也春秋以口说尚存学士徃徃能道之至尚书礼经论语孝经皆得之孔壁实孔鲋所蔵其孝经之出自颜贞者则颜芝所蔵也礼古经出淹中周礼上自河间献王左氏出张苍家盖自武帝除挟书之律开献书之路而经籍前后继出终汉之世简编尽复其旧矣易之传自孔门商瞿始五传至田何汉施讐孟喜梁邱贺之徒皆宗何此古易也焦赣易第述隂阳灾异之言京房传之其术尤精费直易以彖象文言分入诸卦郑康成传其学王弼为之註而田氏焦氏易遂废大卜掌三易连山首艮象山之出云连连不絶也归蔵首坤即坤以蔵之之谓也周易首干所谓易者取交易变易之义而郑氏又有易简不易之说是三易歴夏殷周而异其名乃古三坟天皇有连山易人皇有归蔵易地皇有干坤易虽出伪造然亦可徴连山不始于夏归蔵不始于殷周易不始于周矣书有欧阳氏学乃欧阳生得之伏生以授儿寛者又有夏侯都尉徔济南张生受尚书以传族子始昌始昌传胜为大夏侯氏学夏侯建师事胜又事欧阳髙间徔五经诸儒问与尚书相出入者牵引以次章句为小夏侯氏学汉始立欧阳尚书宣帝复立大小夏侯博士永嘉之后诸学并亡而孔传始兴置博士郑氏亦立博士一人今文先出伏生口授鼌错之二十九篇是也武帝末得诸孔壁者为古文孔安国以校伏生所诵为隶古写之増多二十五篇又伏生误合五篇凡五十九篇文者字也汉所谓古文者科斗书今文者隶书也唐所谓古文者隶书今文者世所通用之俗字也诗传于子夏衞宏宗之本以作序马融郑衆各有发明郑康成为之笺其学大行汉初说诗者四家齐诗始于辕固而盛于匡氏鲁诗始于申公而盛于韦贤韩婴之诗曰韩诗王吉传之毛公之诗曰毛诗则马郑所祖述者也魏晋之代齐鲁并亡至隋而韩诗内传亦亡毛遂专行至今矣汉初立春秋公羊博士宣帝乃立谷梁学贾谊作左氏训故传至尹更始而左氏始盛刘歆校秘书得而大好之欲立学官不果行和帝元兴中郑兴郑衆奏上始立左氏学贾逵作左氏条例二十一篇杜预为之註而左氏益明公羊之传自其元孙夀授胡母生生与董仲舒并以公羊顕何休作解诂覃思十七年而引谶为多谷梁之传自荀卿歴申公江公以至翟方进其学渐㣲晋范寗为作集解徐邈因之为註多可观采者然三家之学纷然聚讼治公羊者谓髙亲受之子夏治谷梁者谓赤鲁学髙齐学宜兴鲁学光武时公羊之徒诋左氏益力此邹氏夹氏所以与铎椒虞卿各不相下也周礼在孝成时刘歆始表章之冬官失传歆补以考工记王莽时置周官博士董仲舒谓冬官未尝阙隂居大冬积于空虚不用之地故曰司空俞氏亦谓冬官错列五官之内无待于补其言似皆未允通周礼者有河南杜子春郑衆贾逵徃受业焉郑康成作周礼註多引杜子春郑大夫司农之义后贾公彦又撰周礼䟽五十巻更为详备礼传自髙堂生文武周公之典则粗具于是此礼之本经也至后苍而其学益顕戴徳戴圣庆普䓁转相传述所谓士礼即今仪礼也仪礼古经五十六萹与今十七萹文相似及明堂王史氏记多天子诸侯卿大夫之制仓传十七萹失去三十九萹夫所称士礼者特略举萹首以明之若燕射朝聘则非士之所得行也礼记则七十子各撰所闻二戴得后仓之传并以博士论石渠大戴取先贤礼书二百四萹删为八十五萹曰大戴礼今存者始三十九终八十一仅四十三萹耳圣又删徳之书存四十六萹曰小戴礼士礼戴礼孝宣世已立学官马氏又取小戴礼补以月令乐记明堂位为四十九萹列于学官而大戴不行仪礼周礼并郑註贾公彦䟽朱子尝谓郑康成註三礼考究典章大为有功然则有志于考古者不可不究心也汉初有齐鲁论之说以齐人鲁人所肄萹章不同而异其名张禹本治鲁论晚谙齐论遂合而考之删齐论问王知道二萹以二十萹为定号张侯论包氏何氏为之章句马融为之训诂郑康成註之陈羣王肃皆为义说何晏又为集解陈梁之间郑何并立国学至隋因之而郑氏大盛于人间孝经为孔门弟子所录在汉长孙氏江翁后苍翼奉张禹皆名其学孔安国为之传马融郑康成軰各有註解唐明皇采缉六家自为之註颁于天下元行冲因而䟽之古文凡二十二章今文十八章则刘向所校定及唐人所标题者也尔雅或以为出于周公然就其中如切如磋道学之类观之则非周公作无疑㦯子夏之门人为之耳汉叔孙通订之文帝为立博士自终军豹䑕之辨其学始行为之註者有刘樊孙李数家犹未详尽郭璞註觧学者宗为善本逮邢昺䟽之而草木虫鱼山川名物益昭然矣孟子自后汉赵岐始发明之因而为註析作十四萹唐陆善经合为七萹为之䟽者孙奭为之释者张镒也然而后之学者议论烦兴冯休删之司马氏疑之独刘轲翼于前陆筠翼于后而虞允文又作尊孟五卷信乎读书者贵有知人竆理之识也学庸二萹皆载于戴记大学古本通为一萹又与今文先后之次不合一经十传乃今本也宋以前戴颙有中庸传二卷梁武帝亦作中庸讲䟽一卷宋之世司马光亦有中庸大学广义之书又张无垢有中庸说六卷大学说二卷但力为表章以与论语孟子列为四书则自程朱始以上十三经授受源流註䟽同异之大略虽见觧岐出醇疵参半要不可不叅互考订以究其所以然之故至宋儒出而诸经之学粹然一出于正矣我皇上圣学天縦其于经传之旨趣固无不兼综条贯而范围进退之乡曲末学何敢仰测髙深于万一但敬承清问用循次敷陈以备刍荛之一得焉经解周长发圣贤觉世牖民之道备载于经灿乎如日月之䴡天沛乎如江河之行地千百世奉为典训其源流同异盖可考而知也我皇上天亶聡明逊志时敏绍千圣之心传遵百王之法守此真经学昌明之㑹也仰承清问用敢敬献其说焉经之名于何昉乎自家语有孝经之目曲台列经解之萹而后儒遂尊为蓍蔡汉武帝初设五经博士自时厥后益以周礼则名六经乐经散佚益以仪礼礼记则名七经益以孝经论语则名九经分春秋为三传则名十一经加以孟子尔雅则名十三经古有三易谓之三坟郑夹漈曰伏羲本山坟曰连山神农本气坟曰归蔵黄帝本形坟曰坤干其书汉魏不传至宋元丰中始出于唐州北阳民家或以为张商英伪撰也夏有连山其卦首艮商有归蔵其卦首坤周易首干文王为彖辞周公为爻辞孔子为十翼汉初言易者一则始于田何以授丁寛再传而得沛人施讐东海孟喜瑯琊梁邱贺二则始于焦延夀而东郡京房受之二则始于费直而郑元王弼等皆传之至唐孔颕达作正义独取王弼之学李鼎祚之集解则取郑而舍王陆徳明之释文则宗京而尚数及程朱出而后理与象两明焉尚书遭秦火后百萹亡缺幸得济南伏生口授二十九萹谓之今文而传之者欧阳大小夏侯也其后孔安国得孔壁所传蝌蚪文字定为五十八萹谓之古文而奏立学官者梅赜姚方兴也当时为之传註者在汉则有儿寛刘向之軰在隋则有费甝刘焯之徒至朱子所取宋註约有四家然王安石伤于凿苏轼伤于略吕祖谦伤于巧林之竒伤于烦乃以属九峰蔡氏而书传得所归矣诗之传也分为四家鲁诗始于申培而盛于韦贤齐诗始于辕固而盛于匡衡韩诗始于韩婴而盛于王吉毛诗始于毛公而顕于郑元嗣后䟽之者何𦙍全缓軰而惟刘焯兄弟为殊絶宋欧阳氏苏氏诸家皆有训释至朱传出而其说始定焉春秋三传而外有邹夹铎虞诸氏邹氏无师夹氏未有成书铎虞两家亦未传于世三传之作党同伐异初齐人胡母子都传公羊春秋后授嬴公再传而有孟卿眭孟严彭祖颜安乐诸家厥后何休又作觧说传谷梁者自孙卿申公至于江翁凡五传汉宣好之遂盛行于世自汉魏以来註解有尹更始唐固孔寅江熙等十数家至晋范寗集解出而诸说寖衰左氏出于张苍家本无传者梁太傅贾谊为训诂授赵人贯公贾逵服䖍并为训解晋杜预又为经传集解后人目为左氏忠臣而预亦自谓有传癖也自后论之左艳而富其失也诬公羊辨而裁其失也俗谷梁清而婉其失也短宜何休有墨守膏盲痼疾之作也而郑元则以鍼与起发三书以排之至后啖助赵匡之解疑每援经以击传希声长㣲之通例每合异以为同迨程氏之传作而圣人作经之㫖于斯可见矣礼之为经有三周礼一书固为礼之纲领至其仪文度数则仪礼乃其本经而礼记其义䟽也周官经六萹亡其冬官以考工记足之郑元以为周公致太平之迹故其学遂行于世元之传出于扶风马融而叅取杜子春郑大夫郑司农之说此文中子唐太宗皆叹为圣人所作也彼何休以为六国隂谋之书林孝存以为凟乱不经之说欧阳氏疑其设官太多陈氏疑其与周官不合苏颕濵有三不可信之评胡五峯有无一官完善之论则皆未窥圣人之精意也仪礼出于孔壁其先仅十七萹汉兴髙堂生得之以授瑕邱萧奋奋授孟卿卿授后仓仓授戴徳戴圣是谓今文后鲁恭王坏孔子宅得古经五十六萹蔵在秘府是谓古文为之注者郑元为之䟽者贾逵也韩子苦其难读朱子喜其绪甚善后儒徒以推士礼而达之天子以为残缺不可攷之书过矣礼记为七十子共撰古经得于淹中河间献王収集余烬始获全书髙堂生后仓㝡明其业乃为曲台记而梁人戴氏沛人庆普于是大戴小戴氏三家并立其河间所献者一百三十一萹至刘向攷校经籍检而叙之又得明堂位隂阳记三十三萹孔子三朝记七萹王氏史氏记二十一萹乐记二十三萹大戴删其繁重为八十五萹小戴又删为四十六萹马融传小戴之学又足月令明堂位乐记合四十九萹今所用者陈澔之集说也朱子为通觧集说勉斋成丧祭二礼则其义备矣然三礼之学其所以讹异者约有四端有出于前人所行而后人更之者墨始于晋髽于鲁庙有二主始于齐桓朝服以缟始于季康以至古麻冕而今用纯古缩缝而今衡缝之类是也有出于圣门而传之各异者曽子裘而弔子游裼裘而弔小敛而奠曽子曰西方子㳺曰东方异父之服子㳺曰为之大功曽子曰为之齐衰之类是也有后世诸儒损益前代自为一朝之典者吕不韦为月令祭祀官名不纯于周汉博士欲为汉制封爵不纯于古之类是也有专门之学各自名家而以臆见为先代之制者如以霍山为南岳以太尉为尧官以商之诸侯为千八百国以周之封域为千里者四十九之类是也此不可不辨也大学孝经出于孔壁者为古文孝经今文倡于河间颜芝注之者凡百家孔安国尚古文而刘炫宗之郑元主今文而陆澄讥之朱子刋误一出而始有所凖矣论语有齐鲁之分齐论多问王知道二萹张禹兼通鲁论而包氏周氏章句出焉郑元益以齐古而王肃何晏之徒宗焉至朱子集註行而诸家尽废孟子之註赵岐分为四十四萹陆善经合为七萹其音释张氏丁公着两家而已若冯休删孟荀卿非孟王充刺孟司马光疑孟苏轼辨孟均未窥其指归而虞允文尊孟则得所宗而不惑矣尔雅一书或以为周公所作或以为子夏所传自得终军豹䑕之辩其说始行郭璞究心十八载而草木虫鱼训诂名物昭然具析考古之学其彬彬焉十三经之源流同异班班可攷也国家典学右文崇尚经术圣祖仁皇帝继天明道荟萃心源纂修周易书诗春秋四经世宗宪皇帝特命颁发学校砥砺羣伦皇上丕显丕承善继善述天徳王道一以贯之探河洛以启苞符考文章以颁制度特命儒臣纂修三礼彚为一书颁示天下经学休明实千载一时之盛也学者志在竆经惟尽採汉儒之註䟽以辨其典章精研宋儒之训觧以析其义理而且判其醇驳定其従违则内外胥融体用一致而圣人觉世牖民之意庶㡬歴万世而常昭也哉经解沈廷芳闻古之载籍极博六经崇焉如日月之经于天江河之行于地炳炳烺烺光昭宇宙夐乎尚哉盖经也者径也典常也如径道无所不通可常用也故刘勰曰三极彛训其书曰经此恒久之至道不刋之鸿教也上古虽有坟典邱索无经之名戴记始有经觧之萹孔子尝谓老耼曰丘治诗书礼乐易春秋六经以为文是可证也经之名数各殊五经始汉武帝七经始汉文翁九经始唐郑覃十一经始唐刘孝孙十三经始蜀母昭裔孙逢吉诸人至宋淳化而始定自秦燔后汉兴始除挟书之禁文帝武帝表章于前宣帝肃宗论于后其为功甚鉅唐命孔颕达等纂义䟽至宋而有濓洛闗闽之学其于经义多所发明可谓集传注之大成矣若其颁立学宫或先或后各有源流今请胪其大略焉自宓牺画卦文王作彖辞周公作爻辞孔子作十翼而易道大备周礼太卜掌三易之法一曰连山二曰归蔵三曰周易郑元易賛及易论曰夏曰连山殷曰归蔵周曰周易释云周者言易道周普无所不备今按世谱等书曰神农一曰连山氏黄帝一曰归蔵氏既并是代号则周易之称乃文王当殷时作易名周以别殷也秦时易以卜筮得存汉有田何传易施讐孟喜梁邱贺实传之又有京房受易于焦赣施孟梁邱京氏四家并立号为最盛费直之易独为一家名古文易马融郑元为之传注又荀爽别作传魏王弼注之古易分上下经暨十翼为两本王弼始以彖象文言归各爻之下实非古也上世帝王之书凡三千余篇孔子删为百萹孔腾当秦时蔵于屋壁汉文求能治书者济南伏生胜曾为秦博士后以二十九篇教授齐东帝使鼌错徃受文是为今文尚书厥后鲁恭王得孔子旧宅蝌蚪书是为古文尚书孔安国作传欲上之秘府遭巫蛊事未立于学官东晋梅赜始奏于朝而舜典稽古帝舜二十八字则齐姚方兴得于大航头者隋刘炫列诸萹第而书始全然考髙堂隆所称有曰若稽古帝舜曰重华建皇授政改朔则魏时已传有其文矣司马迁称古诗三千余首孔子删存三百十一萹汉有齐鲁韩毛四家齐诗起于辕固鲁诗起于申培韩诗毛诗则燕人韩婴赵人毛苌为传四家竝故训之学毛诗因河间献王而盛行齐诗亡于魏鲁诗亡于晋韩诗唯存外传然其义颇与诗旨殊如关雎羙后妃之徳而韩以为刺他可知矣春秋传凡七家在邱明造膝亲受撰所闻为传故事实该洽公羊髙谷梁赤皆受经于子夏者也公谷行㝡早左氏晚出而传注独盛三传之外铎氏㣲虞氏春秋则左氏之支流也汉初邹夹与公谷并行迨西汉末二氏失传惟三传列为三经礼始于髙堂生后仓明其业作曲台记百八十萹戴徳删之及徳従子圣存四十六萹为小戴记马融又足月令明堂位乐记三萹郑元传其学河间献王得周礼阙冬官一萹购之不得乃以考工记补之先儒谓冬官有百工而本无官职有谓记虽非六典之旧然亦秦以前文字有谓冬官杂在五官之中俞廷椿作考古编邱葵因之作周礼定本以五官中之类于冬官者荟成一篇六典适各得六十属究无定论仪礼存十七萹士礼居多朱子尝以周礼仪礼为经戴记为传作通解集说惜其书尚未完备论语至汉而有齐鲁之分传齐论者王阳名家传鲁论者张禹㝡显禹又删齐论问王知道二篇以订鲁论名张侯论更有古论语与鲁论同第分子张为二萹尔学庸俱出戴记朱子谓大学曽子所传为补正其阙略中庸㝡为纯粹诸儒皆无异说孝经为颜芝所蔵其子贞出之又有古文孝经多闺门一章刘向定为十八章司马光重古本为指觧朱子作刋误以今文六章古文七章前为经后为传遂成定本尔雅汉志不着撰人名氏陆氏以释诂为周公作今所传二篇云自孔子所增或云子夏所益其书虽笺释虫鱼而博综浩汗必圣贤所制或疑叔孙通作则妄矣孟子七萹汉志入儒家类诸家之论不同疑之者司马光删之者冯休翼之者则有陆筠尊之者又有虞允文自元丰中程子尊为四书后朱子着集注而始无遗议焉総之羣经林列笺注纷罗昔人云经犹四渎四书犹四海也由渎而入于海始得其指归惟圣贤之是尊乃折中于至当我国家治化休明太和翔洽圣天子绍闻衣徳稽古典学八纮六合悉成渐仁摩义之区出日无雷尽为诵读絃歌之国彬彬乎与唐虞三代同风奚翅超汉唐而轶两宋之盛㢤经觧汪士锽闻经者常也万世不易之常道也古圣人继天立极作君作师事编于简言书于册诏示来世永为法则歴代承之㒺敢失坠尊之为经羣儒修明习久逺传守而不废周时诗书礼乐称曰四术东迁以后王道不着孔子删诗书定礼乐赞周易修春秋遭秦燔书惟仔易卜汉恵始除挟书之律文帝时始有尚书武帝时邹鲁梁赵间颇有诗礼春秋于是五经畧具宣帝时石渠阁五经同异章帝时考详于白虎观熹平间正定五经刋于石碑树之学门七略称六艺者六经也兼乐记而言也七经之名则尚书毛诗三礼春秋左氏论语也九经则兼周易孝经十一经则增公谷十三经则益以尔雅孟子也昔者伏羲始画八卦重之为六十四及乎三代夏曰连山以首艮而言殷曰归蔵以首坤而言周曰周易以别夏殷而言杜子春云连山伏羲归蔵黄帝康成释连山曰象山之出云连连不絶释归蔵曰万物莫不归蔵其中释周易曰周普无所不备然其说实无眀据也周易文王作卦辞周公作爻辞孔子作十翼秦火后失说卦三萹河内女子得之自鲁商瞿子木五传而授田何何授丁寛寛授田王孙王孙授施讐孟喜梁邱贺由是有施孟梁邱之学又有京房费直髙相三家至后汉髙氏已㣲晋永嘉时梁邱之易亡孟京费氏人无传者惟郑康成王弼二註行世暨宋而邵程继起朱子集成理数兼该其义逺矣尚书自汉文帝时伏生传二十九萹其后为大小夏侯之学古文者武帝时出于孔壁凡五十九篇孔安国作传王肃尝为註觧至晋元帝时孔传始出而亡舜典一萹齐建武中吴姚方兴得其书奏上舜典始全註䟽而后推蔡传为㝡诗自子夏传后汉兴分而为四鲁申公曰鲁诗齐辕固生曰齐诗燕韩婴曰韩诗皆列博士毛诗者出于河间人大毛公为之故训以授小毛公为献王博士郑康成作笺三家之诗遂废春秋公羊兴于景帝时谷梁盛于宣帝时又有邹氏夹氏为四家而左氏终西汉不显迄扵东汉邹氏无师夹氏无书而铎氏㣲虞卿㣲二书皆失传至章帝时左氏大兴公谷寖㣲然俱立于国学焉髙堂生传士礼十七萹今之仪礼是也古礼经五十六篇出于淹中后仓传十七萹曰曲台记所余三十九萹名为逸礼仓授戴徳及徳従兄子圣沛人庆普于是有大小戴庆氏三家戴徳始删古礼二百四篇为八十四篇戴圣又删为四十六篇马融益以月令眀堂位乐记为四十九篇郑康成受业于融为之註李氏得周官上于河间献王阙冬官一篇购以千金不得遂取考工记补之至新莽时始置博士以行于世自刘歆及安石行之一再阶乱后儒疑之然治法俱存朱子叹其广大精宻诚笃论也论语三家鲁论者鲁人所传凡二十篇齐论者齐人所传凡二十二篇古论语者出自孔壁分子张为二篇故有二十一篇张禹初授鲁论晚齐论合而考之去问王知道二篇従鲁论为定孝经古文二十二章出屋壁中河间人颜芝得孝经蔵之以献河间王今所传十八章是也唐眀皇取王肃等六家之说参仿孔郑旧义行于太学至宋司马君实宗古文为指觧朱子又为刋误传于世大学中庸本载戴记程子特表之以配论孟朱子取之故古本大学改为今本特补格致一传孟子七篇又有外书四篇后汉赵岐註而删之惟存七篇宋冯休着书十七篇论孟子书中有门人附益者冝删去之司马光着疑孟一卷盖论性不尽以孟子之言为然也陆筠着翼孟音觧九十一条周平园称其笃志虞允文以司马疑孟及李觏等非孟故辨之为五卷又二卷则攻刺孟者及议论与孟子异者可谓孟氏之功臣也尔雅陆氏释文谓释诂为周公作今世所传㦯言孔子所増㦯言子夏所益㦯言叔孙通所补或言梁文所考皆觧家所说先师口传疑莫能眀也要之经以垂训于后汉儒収拾于灰烬之余功为㝡鉅至唐而诂觧益宻歴宋而更参夫性命之㣲穷经者可无遗憾焉夫以经籍大备之余遭逢盛治正学昌明惟博观以广其识硏究以择其要阐发以眀其藴则竆经之道得而经世亦岂外乎是㢤经解齐召南闻两间不易之常道曰经在天为日月星辰在地为江河海岳在人为仁义礼智信之徳为君臣父子夫妇兄弟朋友之伦而其在典籍则为圣人之言所以载两间常道更万世而不可易者也称易诗书礼乐春秋为经自经解始而称五经自汉武立五经博士始然秦宓言文翁遣相如东受七经是武帝以前称经不止于五而宋李至之言七经则五经外请校二传二礼孝经论语尔雅也刘敞七经小传又举诗书春秋三礼论语焉唐陆徳眀释文序录合孝经论语为九经开成中刋定九经于太学始及尔雅宋设国子助教十人掌十一经其易书诗三礼三传皆分而孝经与论语合称为十经又与孟子尔雅称十三经此其大畧也遭秦灭学周易孟子不在焚中而尚书古礼论语孝经赖孔氏后人蔵于屋壁其老师宿儒田何伏胜浮邱伯申培髙堂生颜芝軰汉初犹在若楚王之受诗张苍之传左氏髙帝时经学渐已萌芽文帝诏鼌错受尚书立孝经孟子于博士贾谊之传训故徐生之善为容韩生之内外传经学寖广洎孝武聼仲舒对䇿表章六经建蔵书之䇿置写书之官孔壁淹中科斗竹简㦯上秘府㦯进河间自开献书之路凡数十年而后萹什稍备上有䧺才之英主下有好学之贤王故宜儒术蔚然复兴也经文讐正始于河平刻石始于熹平镂板始于长兴至开寳端拱相继校刋颁布遍山陬海澨矣汉儒授受确有源流博士之试以家法弟子之学以经师专门者氏而不名着录者编而为牒是以前后儒林之传授受同异一展卷而了然即其解经章句如易有施孟梁邱书有欧阳大小夏侯韩诗有薛汉春秋有公谷论语有张禹包咸注如书大传周官仪礼礼记有康成孟子有赵岐传如易有周氏书有孔安国诗有后孙申韩毛公周官有马融觧如书有大小夏侯诗有伏湛景鸾左传有服䖍笺如毛诗有康成诂如周官有贾逵三礼有卢植左传有陈元诸家不同之大致亦皆班班可考自唐作正义每经专用一家之说孔颕达于易用王弼韩康伯注于书用孔安国传于诗用毛传郑笺于礼记用郑注于春秋左传用杜预集觧贾公彦于仪礼周官用郑注而徐彦䟽公羊用何休学杨士勋䟽谷梁用范寗集解宋邢昺䟽孝经用唐眀皇注䟽论语用何晏集解䟽尔雅用郭璞注孙奭䟽孟子用赵岐注而百家之学废矣汉取人必曰经中博士盖各守其师承唐则以正义为眀经之式为途已隘然以注䟽字数多寡分别为大小中三礼三传分而习之未尝废一自宋熙寕变法而春秋且废矣自元延祐用八比取士有明因之于是诗书五经之外礼与春秋俱存一而废二矣然则崇重经学固莫如汉世乎㢤三易掌于太卜周礼明有可徴夏建寅而连山首艮殷建丑而归蔵首坤说者谓神农黄帝已先名之而周之名易则程朱之言当矣汉传易者施讐孟喜梁邱贺并出田何京房本于焦赣四家皆立学官费直与髙氏易苐行民间后汉费易盛行四家渐废尚书今文伏生所传汉博士三家是也古文出于孔壁未列学官至东晋梅赜始奏行之诗则齐始辕固鲁始申公韩始韩婴皆立博士毛氏后出而后世独行春秋则公羊先着谷梁次之左氏至东京始立博士汉初有邹夹二家并三传为五然邹氏无师夹氏无书至建武中皆絶若铎椒之铎氏㣲虞卿之虞氏春秋其皆左传之羽翼欤礼自髙堂生传萧奋孟卿后仓以至二戴所传者仪礼也后仓之曲台记仪礼之注觧也二戴所删亦仪礼之注觧也若夫以礼记为小戴之书其误始于隋志然汉志本自判然盖即所谓记百三十萹七十子后学所记者刘向尝校㝎之至东汉盛行马融又补以月令明堂位乐记今礼记四十九萹是也李氏献周官于献王冬官独缺献王遍购不得因以考工记补之后人谓补自刘歆亦非也士礼十七萹髙堂生所传者耳淹中古经五十六卷及隂阳明堂王史氏记多天子诸侯卿大夫之制是仪礼之逸者多矣今所传如觐聘大射燕礼不为士设则十七篇疑亦非髙堂之旧不然汉志何以有古经及记犹愈仓等推士礼而致于天子之说乎论语齐二十二篇鲁二十篇齐论名家则有王阳鲁论名家㝡推张禹今所传鲁论也大学古本据礼记孝经古文出孔壁朱子则分为经传焉尔雅十九篇䟽谓释诂周公所作释言以下㦯谓孔子所増子夏所足叔孙通所益梁文所补讫无定论孟子于孝文时即立博士东京赵邠卿后注觧见唐志有六家昌黎论孟子功不在禹下至论也冯休删孟原无足道以司马光之贤而作疑孟识见顾出陆筠虞允文下何哉大学中庸原在礼记而中庸别行自汉世即有中庸说矣至程朱以配论孟四书之名始立五经者羣籍之渊海四书者又五经之轮辕也两间不易之常道于斯焉载是犹象纬之昭囘山川之奠定矣我皇上治法唐虞道遡洙泗纬地经天观人文以化成天下经学昌明炳炳烺烺振古未有伦比又何汉唐宋之足云皇清文颕巻十三皇清文颖卷十四钦定四库全书皇清文颕巻十四序工部事宜册序果毅亲王允礼粤稽成周六官之职惟司空之篇逸论者以谓事典乃五官之根柢也以之体国则郊庙坛壝宫庭环衞朝市官府学校城郭衢巷仓廪廐库之列乃政教所由施行人心所由维系也以之经野则山林川泽邱陵坟衍原隰井牧疆潦之辨沟涂闗津桥梁防堰之设乃百物所由蕃滋万货所由通阜也以制数度则宫室车旗服器髙下广轮多少文质之别乃民志所由定礼让所由兴也以考度程则六府之盈虚出入八材之质伪苦良制作之得失精粗工性之勤惰巧拙乃物用所由利坚泉布所由撙节也孟子曰诸侯恶其害己也而皆去其籍司空之籍尤汰侈贪冐者所不便故去之尤力而后世无传焉我皇上嗣登宸极振饬邦经釐清百度内自郊庙神壝宫庭学校官府次舍仓廪廐库城郭门闗桥梁沟衢栅枑或稽古以创建或修旧而更新外则相天地之宜以通山泽之气近自畿辅逺而吴越秦陇凡在四海九州之内所宜疏川峻防以除民害潴水营田以为民利者不惜帑金鉅万应时兴作又以其间整军经武修储戎器凡车甲旌旗五兵火具无不功致轸念边戍衣裘鞍韅皆嵗颁于内府慕古之士咸谓成周典法复见于今而司空之职尤备于斯时也乃以菲材荷兹重任受命之日忻悚合倂寝食不遑数月而后具识其大纲期年而后徧详其细目凡城堤河隍之深广堂室之崇修可以丈尺赋物材量功程计夫役定为经常而永永不变者皆奏请廷议勅下所司其兴筑之各以其时物价之各因其地讫工之久近奏销之淹速有司胥吏不得巧法以侵渔者亦如之至于嵗事之常赤必与二三僚属董其懈惰察其饰诈核其质良简其差忒酌定规条俾有式可守事无细大要期便民而吏不能欺循法而财无可冐恭承圣训朝夕孜孜数年中幸无大缺失又恐令久则易弛吏更则难谙乃奏请刋刻以示诸司庶几贤者得尽心于法之中而不肖者亦不敢妄意于法之外此余所以彚定是编之意也虽然立法以禁私乃所以驭史胥与不才之小吏耳官之师旅朝有着位当常怀体国恤民之心竭诚殚虑议事以制得法外之意然后能尽在物之理而不过焉圣天子登贤进良十数年以来起诸司旬嵗而服大僚者踵相接也生逢盛世不能祗承德意以致忠勤显勲绩而乃诡法以行其私此心尚可自问乎愿诸司争自濯磨而毋堕乃力也孝经易知序汤斌孝经註释笺註凡数百家近惟新安吕忠节公所着本义大全最称详备吾友登封耿逸菴先生家居讲学复着易知一巻其言简而尽明显而精切与忠节所着互相发明诚后学入德之津梁也余镇抚吴中见其士风文藻盛而实行衰思有以挽之乃聘耆儒于明伦堂聚生徒讲孝经小学适张君牖如旧为登封令与逸菴讲学嵩阳擕有易知抄本乃锓板属余颁示诸生俾朝夕肄业焉余乃为之言曰古昔盛时人重伦常家敦仁让故风俗朴茂治道还淳太和之气洋溢宇宙輓近之世教化不明本实不敦殚精竭思皆枝叶浮华虽名誉动人而本心已失象山有言亲师取友为学力行皆从好事中来故虚而不实此言切中学者病根而吴中为甚经曰天地之性人为贵人之行莫大于孝朱子少年读孝经题其上曰不如此便不成人孟子曰人之所以异于禽兽者几希吾人奉父母之遗体当思父母生我之身无一体之不具生我之心无一理之不全何以保守成其为人不至放失沦于禽兽此不可不深长思也自学路久迷䧟溺日深重以侈靡之习淫佚之説功利之谋所知所行皆人欲而非天理夜气之良偶一醒悟真堪痛哭流涕而不能自已者奚暇雕绘浮藻驰求声誉乎天下万善同出一源人能孝则事君必忠事长必顺交友必信居官必亷临民必寛故事君不忠非孝也事长不顺非孝也交友不信非孝也居官不亷非孝也临民不寛非孝也进而言之暗室屋漏一念自欺非孝也应事接物一念怠斁一念刻薄非孝也事亲能养矣而未能养志知从令之非孝矣而未能谕亲于道养生送死尽礼矣而未能事死如生事亡如存其孝犹为未尽也故事亲事天一道也尽伦尽性一理也孝之道大矣哉诚能尽孝之道则精义入神参赞化育不外是矣一人尽孝则一家化之一家尽孝则一国化之推之天下皆孝子四海皆仁人则民气和平灾害不生祸乱不作尚何忧治道不唐虞风俗不三代欤余因牖如之请为书简端读者畧加省察以无负逸菴註觧之意与牖如镂版之心其于立身为人之道未必无小补云顺天乡试録后序熊赐履嵗在庚子京畿复例应賔兴礼遵新令通列诸臣名以上维时羣工济济咸鹄立于朝门肃心静听罔知所属前此未有也朔八日辛卯上命赐履贰同官朝生徃典厥事伏念三楚鄙儒学识浅黯丁酉荐于乡戊戌举于春官器窳才劣文质无所底谬䝉皇上亲简俾读书中秘己亥孟冬南原御试计未二朞而又荷特简授今官早夜图维方惧报称无地兹复膺命抡才蚊负维艰心益惕且京师首善之地四方之所观瞻又天下士之集辇毂下者皆乡之隽也岂谫陋所能胜任而愉快乎心用是益惕顾犹贰也谓可因人以塞责然自惟去蔬屩甫三载耳倐承乏相天下士即殚思尽瘁尚虑亡以仰答髙厚敢曰贰也而任让居半以自诿乎拜命之日先试期仅半晌遂戒道入闱严锁重扄焚香矢誓经公閲一如新定典则靡弗恪恭肃慎以共襄辟门大典既録成例得飏言末简窃惟从古帝王慎简贤良廓清雅化未有如今日之盛者也我皇上励精图治加意作人丁酉之嵗赫然大创顿袪夙弊以澄清文治登进真才科指法制廓然一新在朝在野靡敢不浣衷涤志兢业祗承且今秋初减额之半减则其数简而其法益严严其法所以慎其选约其制所以谨其防限其额益所以重其考覈之权而端其始进之路皇上之釐定新规慎重简㧞者意何如其至而诸臣之洗涤乃心与诸士之洗涤乃心以应盛典者尚有不砥砺濯磨以副我皇上侧席旁求之至意者哉故之不克胜者任也而之克自矢者心也自矢其心以冀诸之共矢其心即以共矢其心者相诸士之文而因以相诸士之心文醇正者厥心贞文典茂者厥心厚文严峻者厥心亷文显白者厥心和易文闳肆者厥心洞达而光明观其文而其人可知其人之心亦可知矣当夫同堂较閲壹志虚公辨色濡毫竭精覃力时凛凛于宠灵之在前而简书之在后笔光烛影之余恍若与多士相遇于精诚徃复之际是与诸之相士者以文而与诸之所以相士者以心诸士之与与诸遇者于其文遇之而诸士之所以与与诸遇者亦即此治文之心而遇之也虽然既以文相诸士心矣宁遂以文信诸士心乎在易之渐曰进以正可以正邦也今日者可谓进以正矣然惕于法寕若惕于衷慎厥初曷若慎厥卒诸士曷亦念今兹之先资拜献与上之郑重简遴者如是其难且慎而即此一日之遇合终身守之弗变险易不以易其操崇卑不以踰其守持躬亷毅砥志敬公将笃棐之忱饬悃幅之行澡衷浴德永矢弗谖以不负吾心者不负吾君是文与心符诸士治文之心与与诸相士之心皆可大着于天下矣茍或璠玙其表碔砆其里鞶组其外败絮其中质窳貎泽背公营私俶载循轨中道改辙以至显晦易节措注乖方是心与文违而治行之心又与治文之心违矣诸士何以对与诸何以对我皇上哉故不能不深祝诸士以今日治文之心为异日治行之心慎厥初终以上报一人吁俊之至意也若与诸惟是殚竭愚忱以对飏我后耳他何计焉三载以前视诸士无以异幸侧侍从之班立交㦸之下遽承简命夙夜氷兢深恐陨越以贻盛典羞敢不以区区至愿敬告尔多士哉㑹试録后序熊赐履嵗癸丑复当大比天下士上命赐履偕侍郎文然贰阁立德礼鼎孳典厥事伏念荆楚竖儒媕谫无似年来滥竽禁近罔效涓埃兹复膺命抡才蚊负维艰益滋汗仄既拜命弗获辞遂从诸后勉矢公慎用竣厥役録成例得飏言末简更复何言惟进多士申醮之而己窃惟国家登造贤良与士子策名委贽舍科目无由以进顾不重且鉅哉苐上之人汲汲焉欲得斯人而用之下之人挟所怀来以期见用于斯世此其为务岂漫易焉者而顾皆取决于风檐尺幅之一旦以为执劵之罔弗验也则岂其然故试士以言洵末也而势固不得不以言言者心之声也六经四子何莫非是也茍其淑于仁义泽于典坟精粹积于中声光溢于外挥毫伸楮皆有以发挥圣贤微奥之所在而无或谬于上下古今不易之矩斯其言为有德之符载道之器也而奚得以区区词章帖括之技目之独是世教衰凌士习頽靡大道不着实学鲜闻父生师教初未尝悬一的以就其归举先王之泽圣人之㫖不啻蔓草视之而曾不知一为之注意平居椎牖伏案殚力敝精祗求工于八股之空言以侥倖一第之获隽而后已而其所谓八股之空言则又其榛芜舛盭絶不切于理道之説及其一登仕籍不复进求或投之以任试之以务而课其实则茫焉举莫知其所以而平日之所殚力敝精以求工者葢无一之可适于用而亦遂畧不计念于上之举而庸之者之何为唯取夙昔所为侥倖希售之一念而扩充之以迄于慆淫邪僻之无不至而亦未尝不傲然自命为科名甲第之人此人材之所以日衰风俗之所以寖替而治效之卒莫古若也乃议者遂致咎于制义之寡用扄闱三校之未为善而思以变之也亦岂得为通论哉宋元迄明真儒軰出巍科显蹟麟炳汗青谓科目不足以得士乎诬矣今多士之言固居然有德之符而载道之器也诚能因其言以践其行上之明体达用务几于中和位育之域次亦执德衞道不失为饬躬寡过之伦举而措之约而操之皆不至悖戾于今兹拜献之言庶几克副朝廷汲汲焉欲得斯人而用之之意与多士挟所怀来以期见用于斯世之心则多士之幸而亦得少附于以人事君之义矣不然者如前之所云将制科几成赘疣经事等之瓦砾曽不如中正九品诸法之犹可得十一于千百也则多士何以自觧即何以觧免于多士耶然则与多士惟交勉焉期无负科名以无负国家而己矣更复何言恭进易经叅觧序张英窃闻易之为书贯彻二仪囊括万类微以穷隂阳之变化显以系人事之吉凶幽以明鬼神之情状探赜索隐彰徃察来读者得其中微言大义之一二可以服之终身而无尽况取四圣人之所发挥而朝夕涵泳其闲者乎又尝窃观先儒论易其大者极于扶阳而抑隂夫天地之有隂阳犹四时之有寒暑日月之有昼夜也以气化言之万物不能有长而无消人事不能有得而无失运㑹不能有治而无乱举世不能尽君子而无小人是以卦之爻三百八十有四阳爻居其半隂爻即居其半虽圣人安能损益于其间哉然圣人兢兢业业于阳刚也则扶之进之于隂柔也则抑之退之此固六十四卦中无在不存斯义而于否泰剥复夬姤诸卦之辞尤其深切着明者也圣人不能使四时有春夏而无秋冬而制为室庐衣裘以御之不能使日月有昼而无夜而制为灯烛以继之不能使万物有长而无消而制为度数以节宣之不能使人事有得而无失而示以修省戒惧以补救之不能使运㑹有治而无乱而立为纪纲法度以维持之不能使举世尽君子而无小人而立为教化刑罚以劝惩之易之中数者备矣此则圣人扶阳抑隂之至意隐见于六十四卦之中所谓叅赞化育裁成天地者岂有他哉故曰天地之性人为贵必读易而后知圣人之尊且大也草泽微材至愚极陋遭逢圣天子崇儒典学之时叨随讲幄入侍禁中恭覩我皇上孜孜图治未明求衣躬理庶政退朝即御便殿讲诵经史至漏下数刻不辍祁寒盛暑率以为常自顾学植浅薄惟切惶悚侍从之暇伏读周易望洋测海茫无津涯欲纂辑训诂一书期先通晓章句然后徐求其精义爰奉朱子本义为标准而诠觧训释则惟取于大全直觧诸书芟其繁冗务存简切至于释卦名义则程传最精故节取以载于本卦之首大全诸儒之説发明经义有裨讲席者并采録之閲两期而成名之曰易经叅讲条分缕析一以先正之言为矩矱絶不敢叅臆説于其间因质性愚鲁着此一编借以自备遗忘荒陋粗疎深知不免又念在禁中修辑之书不敢不上尘我皇上睿览亦以见文明化成在上小臣亦有不敢自弃之私非云于经㫖有所阐明羽翼足以献之当宁也谨序恭进书经𠂻论序张英窃惟人君之以道治天下至尧舜禹汤文武之盛而极矣人臣之以道事其君至臯䕫伊傅旦奭之盛而极矣迄今相去数千载当日之言论谋画纲纪设施与夫忠恳诚爱之心谐弼绸缪之计虽散见于六经旁流于诸史而𢎞纲鉅节之所统㑹则莫备于尚书使后之人犹得于方策之中想像唐虞三代之君臣如见其形容若聆其謦欬不觉有时代旷逺之隔者则由其文至古其意至厚其㫖趣至𢎞逺流连徃复而可以不穷也自供奉内廷之初正值我皇上讨论二典三谟穷究精研无微不彻由是而下逮商周誓诰之篇靡不再四寻绎凡昔人之所谓苦其奥博而难通者皇上必深求义理之归而亦不辞夫章句诵读之劳二帝三王之言与夫古圣贤之所以告其君者朝夕沦浃于圣心至深且渥也故以言乎典学则髙宗逊志之勤以言乎服逺则虞廷干羽之格以言乎六府三事则九功之时叙以言乎官人亮采则九德之日严皇上以圣学之渊涵发为治功之醇茂岂仅稽古不倦而已哉质愚学陋寡识𣺌闻窃从讲筵余暇退入直庐伏读尚书偶有一知半见録以纪之积久遂至成帙非敢自持臆説皆取𠂻于昔人之言谨依篇章次第分为𠂻论四巻又因在内廷编辑之书不敢自藏其短冐陈九重乙夜之览伏念我皇上于尚书全编心源脗合精义黙符毎发一议逺超汉宋诸儒之説忝侍左右闻之熟矣如谫陋肤言类培塿伏于泰岱之前爝火耀于日月之下弥自増其悚惕云尔谨序讲筵应制集序张英英谬以疎贱谫薄际昌时遘景㑹以康熙六年丁未成缪彤榜进士授翰林院庶吉士是年冬以先大夫忧去九年庚戌服阕补原官十一年壬子秋授编修次年春充礼闱同考官三月上幸南苑命英偕同官史鹤龄扈从于行宫进讲诏献南苑赋嗣后每廵行必侍从或独徃或与侍读孙在丰偕是时扈跸多在南苑新宫緑槐髙柳掩映丹甍千幕周罗六师环列衞霍金张以及期门羽林之士翼豹尾而处者云蒸雷殷深严𢎞丽不可殚述以书生抱简牍其闲晨则委蛇丹陛夕则退处直庐承颜邀睐恩遇无比时从幸晾鹰台观试马紫骝赤骆蹑云追电天子第其驽骏以赏劝诸王公大臣则献试马歌一日漏下十余刻上御行殿秉绛蜡作大书使人问二臣知在直庐观书命作良马诗以献或风日和美上率左右虎贲讲武平郊歴上兰践甫草出则朱旗舒徐入则铙吹震发凌晨侵夜必召二臣讲论经史殚究义理日有程课罔以寒暑间自顾虽陋劣无似然每得以圣贤载籍陈説于君父之前视古人奉属车清尘诏献甘泉上林赋者窃以为荣此则圣天子典学之勤俾臣子有稽古之益也是年秋授日讲起居注官其后学士臣熊赐履入典阁事内殿进讲专命及在丰从事鸡未鸣时从长安门步至左翼门祗候少顷东方渐白楼鸽羣起星稀殿角露浥阶墄偕奏事诸臣方曵组而入至干清门候诸臣奏事毕内侍传入𢎞德殿殿中左右列图书南向设御坐北向设讲官席皆用黄絁幕中设罏焚香讲官既入则侍从咸退讲官再拜北向立敷陈经义时有所谘询既退命赐茶于干清宫门如是者三年由左春坊谕德优擢侍讲学士先后同在讲筵者则泽州学士陈廷敬崑山学士徐元文叶方霭接天颜于内殿䝉顾问于黼席图书翰墨貂绮之赐嵗数至焉是时也海内寇贼未平天子方宵旰殷忧四方将帅咸禀承庙畧措兵筹饷无虚晷且日御讲筵与等讨论古昔于此窥圣度之髙深睿学之懋敏太平之所以立致也因辑歴年所进诗若干首为讲筵应制集而并叙其所遇如此内廷应制集序张英康熙十二年癸丑春天子御讲筵从容与学士言朕欲得文学之臣朝夕置左右惟经史讲诵是职给内庐以居之不令与外事其慎择醇谨通达者以闻时举名入对上心识之自是再四谘询对者无异词迄十六年丁巳冬有内庭供奉之命赐邸舍于瀛台之西辰而入终戌而退干清宫之西南隅曰南书房上旧所御读书处也命处其中饮饍给于大官执事使中涓笔墨侧理器具之属皆取于御府珍果饍馐之撤自御馔者日数至焉御干清门听政后则召至懋勤殿辰巳前讲经书午后读史谘询对扬辨论之语详于南书房记注自丁巳冬迄壬戌春未尝一日少闲伏念自古人臣闲从殿陛一见天子数语达于宸听终身以为荣幸如臣者侍从燕闲趋承经席陪奉宻勿前后近十载细旃广厦之间陈典谟谈易象博综前史上自洪荒下暨輓近握丹铅于香案听钟漏于华清霁颜温语恒如家人父子谓非遭逢之极则恩遇之殊轨哉时或着为诗篇以纪述盛事甫脱稿则陈于御座之侧吮毫授简成于俄顷者多有之唐郑亚序李文饶制集有曰牙管既轻芝泥将熟尝于席前亲授笔札公亦分隂可就落简如飞固不敢追踪赞皇而殿陛之闲一时情事则亦古今之所同也二十一年壬戌春请假归葬先大夫屡降温纶渥被恩赐俾得暂休沐于乡里因辑四年以来诗为内庭应制集二巻其中词句粗疎浅劣当时多不暇㸃窜今皆悉仍旧稿存其实也昔欧阳公既老归淮颍之闲辑内外制而序之因念平生仕宦出处且谓瞻玉堂如在天上今得奉恩筑室于龙眠山中与田夫野老称説圣天子盛德儒臣宠遇抚今思昔感激咏叹更复何能自己哉御制文集拟后序陈廷敬葢闻天行垂象则云汉昭囘地德含章则山川经纪此河洛呈其精藴苞苻阐其秘奥也圣人参两仪而则二曜该物序而察民彜演为图畴以教万世则人文化成之道懋焉是知觉世牖民开物成务必赖亶聪首出躬文德以表建于上而昭宣于修辞立训英华发于和顺笃实着为光辉然后三物以惇四术以备户佩诗书之泽人游儒雅之林而一时之生其际者即山陬海澨靡不涵濡盛化以近天子之光则岂非上圣之宏规太平之骏烈也哉钦惟皇上逊志典学励精勤政德业之隆治功之盛赫赫巍巍不可殚悉自莅祚迄今斋庄祗肃对越天祖孝敬两宫勤劳天下兴起教化修明制度文经武纬礼序乐和寛冲以体羣下之情惠怀以普黎庶之德销金革而四海永清垂衣裳而八荒在宥至若天时之盈虚地利之险易邦用之丰约兵师之因革民风之情伪吏治之贪亷莫不悉归睿照潜纳皇𠂻故凡施为建立见于诏号命令之中出话吐辞之际所谓二帝三皇之言语行事而典谟训诰之文也若圣藻天葩形诸篇翰时而咨儆有位元首股肱之歌也时而讽谕民俗荡平正直之训也时而切指物类户牖杖履之铭也时而流览景光阜财觧愠之奏也葢惟皇上狥齐性成缉熙时敏质本生知而犹好学圣由天纵而又多能以故蓄诸中而彰诸外者抒写化工浑涵元气镕裁古今陶铸万彚炳煌焜燿至于此极叨尘法从久侍经帷每聆玉音推觧经传奥㫖发前圣未发之微言传古人不传之深意下及诸史百家罔不旁通曲畅而深宫清燕未尝一时辍书册不观固知圣谟洋洋并六艺而昭诸天壤者洵有所原本而然也虽义藴髙深同体冲漠神明于意言之表非臣庶所能仰窥万一而即而求之引伸而䌷绎之则仰观俯察之机时行物生之妙可以想见端倪沐浴鼓舞于不自己矣然而至德谦光富有若虚久藏缃近因廷臣敦请再三始命彚次编为四十巻将见流布寰区昭垂典则咸得瞻日月之末光挹河海之余润彬彬乎有所感发兴起以永成夫道一风同之治猗与盛哉皇清文颖巻十四皇清文颖卷十五钦定四库全书皇清文颕巻十五序癸丑武㑹试録后序陈廷敬嵗癸丑九月天下贡材武士于京中枢臣请举㑹试奉命拔骑步射及格者七千有竒上曰尔廷敬其副卿冯溥徃衡其文前此未有以词臣副执政大臣典㑹试者葢异数也谫劣闻命战栗黾勉祗役既取数如额録当献得缀言末简惟国家取士文武殊科然革前代武学师太公之陋学统于儒师统于孔子文不兼骑射武顾兼䇿论何也此非难武士也诚重之也夫武而不文其人任卒伍而不足任偏裨任偏裨而不足任大将者也兵家者言毋逾孙吴吕李司马尉缭诸书今武士合而治之闱中发䇿则汉唐宋诸名将已然之迹与夫天下塞障耕屯保伍诸事旁及莫遗又明示以七书之外之书无不当肆力矣士茍雅能明习得其要领发为文辞具有伦贯异日干城貔虎之选取诸此不已裕哉且夫麤犷桀骜者武士之习也一变其习使人不得以﨣桓目之而庶几于古之雅歌投壶羽扇纶巾者非沐浴书䇿渐摩师儒不为功若此者非皆论䇿宜重之明验乎葢自古承平既久势渐轻武不惟文士轻武武亦自厌其武驯至尽隳武备而不可振今重武兼重文正所以常重武而不至于轻也草莾鄙生妄谓先之骑射武士所事也重之也至于论䇿则已略允若兹当其罄控纵送无不及格尽收之奚不可而乃决去留于操觚不亦可以已乎于棘闱中从溥后慎简诸士所作登其可者冀或可仰佐得人以无孤任使至意复着其説喻天下继起诸士使皆知国家文武无畸重决拾之暇即咿唔而不敢有略文之心昔周之盛也左之而文无不宜右之而武无不有方其奉璋峩峩髦士攸宜皆卿大夫之材及其淠彼泾舟烝徒檝之皆将帅之选知自今以始人材蔚起克文克武虽成周之盛无多让矣癸未㑹试録序陈廷敬钦惟我皇上统天建极治定功成于今四十有二年嵗在癸未春二月当大比天下士礼请典试事者自陈昏瞀既列状上奏上弗允命廷敬偕赐履涵汝霖典厥事廷敬闻命仿偟震悚移日伏念备官铨曹侍直内殿恐滋陨越常怀氷兢兹当校士之重寄敢弛夙夜之初心且多士来自草泽山陬海涯皆知圣人在上道济羣生文明之化光昭下土夫既人思淬砺俗向陶甄又何敢不益自鞭䇿以上思答夫圣恩下不愧于多士乎今锁闱毕事録文以献例得飏言篇端不敢为枝言芜辞谨识其大者仰冀省览焉葢今奉命而论者文也夫文以载道道命于天传于人知天之所以命知人之所以传夫然后道尊而学正学正而文兴则今日道统之传文运系焉此其大者也谨识焉惟天隂隲下民笃生神圣作之君作之师自伏羲神农黄帝尧舜禹汤文武皆以圣人之德居君师之位以行其政教道统之传常在上而不在下也若有其德而无其位则不得君师之位以行其政教之实故自孔子以来道统之传常在于下揆之天降生民之意岂适如此哉且夫天道贞观无徃不复故知今日者道统之传果在上而不在下矣在下者传之师儒仅寄于语言文字而在上者则见诸行事之实我皇上以圣德而居天位天下大治生民乂安故知道统之传果在上而不在下也昔孟子谓五百年必有王者兴歴叙其传亦大率以五百年为断以今考之在上者莫不皆然而在下者则或不尽然也然而其始之自上以及下其后之由下以归上者亦莫不皆然也孟子谓由尧舜至于汤五百有余嵗若禹臯陶则见而知之若汤则闻而知之由汤至于文王五百有余嵗若伊尹莱朱则见而知之若文王则闻而知之所谓在上者莫不皆然也又谓由文王至于孔子五百有余嵗若太公望散宜生则见而知之若孔子则闻而知之此所谓始之自上以及下者莫不皆然也又谓由孔子而来至于今百有余嵗自是以降或千有余嵗或百余嵗或不必百余嵗若周子若二程子若朱子此所谓在下者或不尽然也若是者何也天之郑重夫在上者之传故以五百年为断其不必五百年者葢仅寄之语言文字以衍斯道于絶续之交特在下者之事耳惟是师儒之统转而属之帝王则五百年之期断然其不爽者将复合焉此所谓后之由下以归于上者莫不皆然也葢自周子二程子朱子而来至于今五百年矣我皇上论世知人崇朱子之学颂其诗读其书存诸德行见于文章举而措诸天下之民使尧舜禹汤文武之道常在上而不在下故道统之传由下以归于上者此正其时也此乃天之所以降生下民之意也尝伏而思之天下之士涵濡于雅化鼓舞于皇风者亦已久矣而圣人之道传之在我皇上者天下之人将皆知之而其所以朝斯夕斯实用其力者天下之人或未能窥其详也日侍内廷因得胪举焉皇上总揽八纮日有万几举凡立纲陈纪制治绥猷诸大政事发于圣𠂻行于天下者既莫不与古先圣王之道异世而同符矣而勤思至道博极羣书燕闲之顷躭情六籍慈诲青宫训督皇子诗书讲诵殿陛之地俨若邹鲁之乡作为文章巍巍乎与典诰同风至于帖括之文百家之艺尽在圣明之鉴岂非道统所归实有本末兼该源流共贯者与今日者亲得圣人而为君师虽不敢与于大道之传而亦幸在见知之列将见由文王以来济济之多士蔼蔼之吉人复生于王国以上佐夀考作人之雅化而时雍风动万邦黎献共惟帝臣驯至于矢谟赓歌亮采惠廸之风以几乎唐虞郅治之盛则道之在上而下被其政教者将永永焉传之千万嵗而无穷又岂五百年之可以数计者哉谨以告多士者为黼扆献焉御选古文渊鉴后序徐干学皇上万几余暇稽古右文选定古文渊鉴既成命编注别为三集上之御制序文冠诸篇首范围羣籍弥纶道要焕乎之章蔑以加矣今年春干学以䝉恩赐假奉辞便殿皇上面谕譔为后序以进祇命屏营退自循省本下里末儒学术浅狭遭逢际㑹备员禁林得纵观四库六阁之秘恢廓闻见犹恐无当圣心陨越成命而猥以爝火之光仰附星日涓滴之流助润江河虽愚昧犹自知其不可也然观自古之有选本始于西晋挚虞文章流别一集自后作者继轨于今所传若萧统姚铉吕祖谦诸家而外孔逭为文苑之选谢沈有名文之集唐志楚辞别集总集着録者八百一十八家莫不上禀朝命彚成鉅典至考其删缉之㫖其出于宸衷之裁定者十无一二矣我皇上神明天纵尤殚心于致知格物之学本源而及流体道以尽器多识畜德衡量在心故以之讨论今古洞若观火自之缉此书也每篇奏御必亲加评隲指示瑕瑜大抵近道则虽拙犹存悖理则虽工必斥备䝉提诲始悟读书为文具有体要资以去取借之成书私念古人着录之本今巻帙零落所存不多其存者又未必尽传而决是书之必传者以悉经圣鉴之裁定足为后法故也以微末获操铅椠以从事斯局者六年于兹敢敬述所自窃附于见知之末云进易论序李光地惟易之为书也大而言之则六经之原天地鬼神之奥也切而言之则动息语黙酬物应事修之吉而悖之凶盖有不可斯湏去者然其为书始于卜筮之教而根于隂阳之道故玩辞必本于观象而不为茍言占事必由于极数而不为茍用非徒以象数为先也象数而理义在焉于戏易岂易学也哉钦惟皇上讲学勤政孳孳不息则应干之行厚德深仁视民如伤则配坤之道进君子退小人则察乎否泰之几忧盛危明则协乎日中之戒皇上之体易者可谓至矣神武不杀固已见诸施行自天祐之吉无不利又已受其显报皇上之用易者可谓神矣乃者特命儒臣以此经逐日进讲仰见圣智之黙运上符三古之心传歴数近代以来未有留心于性命之原研虑于天人之际如我皇上者也臣学易将二十年幽居潜玩之余不无一得然生质愚蔽不足以窥絶学之全闲或札记所知系之每卦每爻以为异日精思明辨之地中遭寇乱未究厥业仅有易论数篇大抵皆理义象数之渊源易之所由作者也恭逢圣世不敢自匿譬则萤烛之微照太阳虽不为之增光然而积草加膏之勤亦将以之炯炯自秘此臣今日献书之喻也伏惟皇上裁其可否而进退之臣又观夫序卦杂卦皆以未济终篇非欲其终于未济也谓夫虽当己济之时而常存未济之心此则所谓惧以终始易之道也故六十四卦三百八十四爻而一言以蔽之终日干干是也伏惟皇上垂意焉进读书笔録及论説序记杂文序李光地康熙十有九年闰八月之五日皇上退朝御干清门顾问臣光地家居所作文字若干臣不胜惶惧归而收拾旧业大抵皆经生家言不足以尘乙夜之览又不敢以虚清问谨以读书笔録数十条及论説序记之闗于学者十篇缮写为一巻进呈而恭为之序曰臣惟学之于天下大矣自古未有言学者言之自殷髙宗与傅説始彼其所谓多闻学古时敏逊志与夫教学之相半终始之克念又曰非知之艰行之维艰此皆自后世聪明才智之士所不屑留意于其间者而彼以天纵之君帝赉之佐孳孳相勉若将不及是以君则继成汤嘉靖于殷国臣则与阿衡嫓羙于有商学之闗于治道有如此盖古今之言学者莫不曰帝王之学与儒生异臣以为不然夫溺于技艺滞于章句以华藻自娱以涉猎相髙岂独帝王哉虽儒生非所尚也若夫穷性命之源研精微之归究六经之㫖周当世之务则岂特儒者之所用心帝王之学何以加此葢髙宗所谓恭黙以思者性命之源精微之归也其所谓学而有获者经训之㫖也其所谓监而罔愆者当世之务也此古今言学之宗亦古今为学之准也肆我皇上天挺其姿神授之识生知乃复好古将圣而又多能然皆习焉而不留过焉而遂化诗文字画歴算工巧莫不精其道焉而无所滞于心其所以潜思实体朝讲夕诵积年累月而不懈寒暑风雨而不休则非尧舜之道不使陈于前也非天人性命之书不以游于意也臣愚无知窃谓皇上非汉唐以下之学唐虞三代之学也臣穷海末儒蔽于聪明之不足局于闻见之孤陋四十无闻殁身为耻今太阳之下烛火益微抱巻趦趄陨越无地然臣之学则仰体皇上之学也近不敢背于程朱逺不敢违于孔孟诵师説而守章句佩服儒者屏弃异端则一巻之中或可以见区区之志焉臣又观道统之与治统古者出于一后世出于二孟子序尧舜以来至于文王率五百年而统一续此道与治之出于一者也自孔子后五百年而至建武建武五百年而至贞观贞观五百年而至南渡夫东汉风俗一变至道贞观治效几于成康然律以纯王不能无愧孔子之生东迁朱子之在南渡天葢付以斯道而时不逢此道与治之出于二者也自朱子而来至我皇上又五百嵗应王者之期躬圣贤之学天其殆将复启尧舜之运而道与治之统复合乎伏惟皇上承天之命任斯道之统以升于大猷臣虽无知或者犹得依附末光而闻大道之要臣不胜拳拳进大司乐释义及乐律论辨序李光地臣惟古之王者治定功成则必有作葢非茍为弥文以饰观听而已礼乐不可斯须去身亦不可以一日不行于天下是故尊卑上下截然有制民志定而逊让之风行者礼之实也君臣父子蔼然相亲人心和而敦厚之俗成者乐之意也笃其实而举其文厚其意而修其节则礼乐之用所以着因其节文而求其实意则礼乐之道所以存自汉以来礼乐崩坏不合于三代之意者二千余年而乐为尤甚葢自诸经所载节奏篇章器数律吕之昭然者而纷纷之説终不能以相一又况乎精微之㫖所谓与天地同其和者哉臣逃乱空山之中仅以十三经自随闲以暇日叅取经文之及于乐者㑹萃成编深思极索追求古人作乐之本与夫羣言㫖趣之同葢有互相发明者自大舜后䕫以至武王周公若合一契信乎大乐之必易而今之乐由古之乐者斯言不我欺也居尝别为乐理乐节乐章乐舞乐器乐律六篇以诸经之文为主以史记汉书淮南以下诸説为辅将以下成一家之言上备有司之采条贯已具润色未完其已脱稿者则周官大司乐释义及论説数篇窃不自量缮写为一巻进呈伏惟皇上纯诚至孝舜之所以感神也于铄王师武之所以求定也文德武功巍然焕然今四方粗靖稽古礼文之事势当相沿而起昔鲁两生谓礼乐百年乃可兴也臣窃疑之葢两生知髙祖之轻儒术故为是言以避召命耳若夫礼乐则岂可一日不行于天下而必待百年不可知之化哉今四海靡靡风声頽敝等威无辨而奢僭不可止联属无法而鬭争不可禁奢僭者犯上之阶也鬭争者作乱之本也由此言之辨上下以定其志教亲爱以导其和此诚礼乐之实之意其讲之岂可一日缓哉记曰无本不立无文不行神而明之者本也举而措之者文也为宜搜召名儒以至淹洽古今之士上监于夏商近稽自汉唐以降考定斟酌成一代之大典以淑天下而范万世臣虽区区末学犹将执持所见与诸儒上下其议论焉至于建中和之极者一人之事专其业精其艺者世官之守非微臣所能知也诗所序李光地古者学校四术及孔门之教皆以诗首为其近在性情察于伦理而及其至也光四海通神明率由是也言志之义始于虞典夏商之间诗不槩见岂其代逺篇残抑忠质之世发于文者希与周自文王有作周公继之郁郁乎文哉于斯为盛矣今攷三百之篇出自文武成康者百二南风之自也小雅治之经也大雅德之本命之符周颂功之成教之至也其篇皆以文王冠惟周公之诗自为国风笃世业勤王家葢周室之所以安危上配文王者也邶鄘以下之为风六月民劳以下之为雅王德降焉政俗衰焉然下则有抚已言伤之音上则有忧国陈善之作葢性情之不可遏文武之教在乎人心故皆可以兴可以观可以羣可以怨迩之事父逺之事君而其究归于思无邪者此也朱子郑衞之説诸儒以为不然今独信之者谓非是不足以见乱之所生为二南之左契抑虽其流至此犹有秉礼知义无文王而兴者夫然后可以极无邪之变矣惟节南山以下为东迁楚茨以下为豳雅载芟以下为豳颂乃前儒所未定而今创説者夫子曰吾自衞反鲁然后雅颂各得其所今观大雅时世明矣小雅之乱而无绪殆不可诘如毛氏传三百年间为篇才七十余而出于幽者将三之二是岂足信乎孟子言颂其诗者必论其世今失其世则又赖有诗存而可以推而知旁引而得也既知得所之义然后章求其次句逆其情称名赜而不可厌也叠文复而不可乱也始于夫妇之细而察乎天地之髙深发于人情之恒而极乎天载之微妙夫如是则三百之繁言四始之宏纲小大兼举矣夫子教人学诗近则在于墙面逺则使于四方要其指则曰可以兴责其效则曰可以言呜唿反之于身而可哉孝经天子五章衍义序韩菼按孝经古无章第篇名自皇侃标天子已下五孝之目而五等之序截然以明葢孝为王道之本万化之原故曰夫孝置之而塞乎天地溥之而横乎四海施之后世而无朝夕推而放诸东海而准推而放诸西海而准推而放诸南海而准推而放诸北海而准然而无所不包者其体施之有方达之有渐能足乎其量而无以加者其用其体则足乎赤子之心无憾于匹夫之贱蔬粟饮水与尊养四海其致一也其用则各有其地之所得为与其分之所不可过诸侯不敢拟于天子卿大夫不敢拟于诸侯士庶人不敢拟于卿大夫其势然也夫惟天子之尊足以立乎其体而称乎其量推一念之爱达之于无不爱无不爱斯能爱其亲推一念之敬达之于无不敬无不敬斯能敬其亲斯湏之不爱为刻覈为残忍为法令繁宻为赋歛无艺将不胜兵刑之祸而天下有重足之忧斯湏之不敬为傲慢为逸乐为侈靡无度日泰然于上而天命人心去之矣故天子之孝非特谨小节勤细行已也在天下安社稷固否耳此爱敬之实也古之圣王如大舜之䕫䕫斋慄禹之勤劳汤之立爱立敬文王之日昃不遑暇食皆本孝道以光大业致盛治至于武王郊祀后稷以配天宗祀文王于明堂以配上帝制礼作乐文章备具凡其礼百神和民人而御万物者乃至纎悉具举而皆可法然夫子要而赞之曰武王周公其达孝矣乎言爱之至敬之至也自圣王不作人伦废坏即勤于为治之主不过以政教刑罚整齐天下而内治缺然葢教化之意微矣夫子举先王之至德要道切着之为经而三复其文于天子之孝本之以爱敬二人而推之通神明光四海兴礼乐移风俗纳谏诤羙政教其于事亲之仪节葢畧焉而至于诸侯以降则第勉以奉宗庙承祭祀为言行无过服劳奉养而已矣葢其所施固有广狭大小之殊而丁宁之意亦少杀矣书曰一人有庆兆民赖之夫天子尽孝于上则诸侯卿大夫士庶人莫不尽孝于下而治化成矣此自然之序也虽然由天子而诸侯而卿大夫而士庶人此治之有其序也由亲亲而仁民而爱物此序之又有其序也而或者骛于汎爱博施之説托于一视同仁之大则与异端之所谓无差等无人我者意岂异哉夫子固曰不爱其亲而爱他人者谓之悖德不敬其亲而敬他人者谓之悖礼且夫不爱其亲者亦必不能爱人不敬其亲者亦必不能敬人譬诸水然沟浍者可立涸也如草木然根拨则枝叶必害也人君诚鉴乎此而专以孝亲为心久之仁心渐熟义理精明不敢恶人不敢慢人之一念油然自生发之不御而充之不穷于天下也何有不然千㝷之木旦夕而长有是理哉若夫诸儒所定十八篇前后次第多异同按开元间题章名及正义所云皆以三才章以下为广叙前六七章之意则朱子刋误定为经文者为不易今一以是为宗衍经不衍传者传从经也不衍传故传之章第但各存之不复论而传文之义固已悉具云平定三逆方畧序韩菼皇帝御极以来政教覃敷恩泽翔洽薄海内外㒺不率俾方偃戈衅甲以文德怀柔四方煦妪生息休养万姓兼容并覆销弭孽芽时二三藩臣久分阃于外便蕃钖予异数有加虑或怙宠而骄盈深欲保全其终始因其乞骸之陈请爰有劳还之简书处其田庐丰其廪饩道里刍秣之费悉戒于有司俾归故乡长享茀禄生民无餽饷之艰士卒无逺戍之苦如天之德甚深甚厚乃滇逆吴三桂背恩反叛闽逆耿精忠粤逆尚之信相继煽乱生民荼毒奄及八年当是时兇渠陆梁䲭张豕突丑类蔓延蜂结蚁聚仰荷天威赫濯六师四征战守机宜悉从指授三方窃踞次第削平三桂穷蹙首伏冥殛精忠之信既降复谋叛先后皆伏诛独三桂孽孙世璠犹困守一隅逋诛逆命至康熙二十年冬十月大兵平云南世璠授首十一月露布至京师上命宣捷午门择日告郊庙社稷复躬谒列祖山陵念中外军民劳苦德音诞敷洪恩湛被诸王贝勒大臣暨外藩王等咸谓功德隆盛恭请上尊号上谦让至于再三未之听许御史臣戴王缙因疏言圣武布昭削平祸乱宵旰经营永清大定耿光盛烈旷古罕有请彚纂成书昭示无极疏上下内阁翰林院集议以闻礼部尚书武英殿大学士臣觉罗勒德洪等谨议闻歴代纪载功烈俱有成书迄今可考者唐兴元间有纪功述元和间有平蔡録平淮记㑹昌间有伐叛记宋建隆间有龙飞日歴天禧间有圣政记熙宁间有经武要畧明洪武间彚征伐次第为日歴藏之金匮彼或借箸臣下不皆独断之功亦或蠢兹小丑有如摧枯之易犹揭之简䇿炳耀可观岂若我皇上神机独运扫除大憝廸屡弗靖多方之衆降灭无遗孽告厥成功八载之间纎毫无遗算师不宿老方内乂安至仁大勇巍巍超越前代文之一怒武之七德罔不攸兼于兹兹事体大顾阙而不书虽圣德髙深不自居而觐扬于奕禩者或无以得其详且何以使夫万世之为乱臣贼子者惧御史言良是等昩死以请制曰可于是宣付史馆歴次用兵以来平定方畧自康熙癸丑十二年三月始讫于辛酉二十年皇清文颕巻十五皇清文颖卷十六钦定四库全书皇清文颕巻十六序焦山古鼎圗诗序汪琬古之祀典有彜器彜之为言常也頫者为钟卬者为鼎钟鼎固彜器之大者也左氏传曰诸侯有勲而不废有绩而载则抚之以彜器此天子所以钖有功也然则焦山之所蓄与二王子之所咏殆即其类与予尝论之古器之与法书名画并重也自宋代始盖当累世承平之后朝廷无事士大夫读书好古如欧阳永叔刘原父者争以博雅相高沿及政和宣和之间天子更剏礼乐亦寖慕三代之法物摉竒索幽取而贮诸殿阁者不可以数计于是李伯时黄长睿薛尚功赵徳甫之属复相次而起莫不规摹其欵识研穷其字画而讽味其文章绘之有圗述之有谱夫然后钟鼎之器益见尚于世今二王子从登眺之暇摩挲鑑赏作为诗歌以传道之不啻数百言迹其风流好事其何减于前宋诸君子哉抑予有感也昔春秋桓公二年书取郜大鼎于宋说者曰取者不当取也又曰得非其有之称也夫鲁桓宋庄其人皆孔子之所深恶然则一赂一取其辱此鼎也多矣此可谓鼎之不幸也至于焦山所蓄者虽尝见汚严氏父子然犹幸而得反其故深自蔵匿于穷巖絶壑浮屠氏之精舎固不可以郜鼎者相提而语辟诸山林隐遯之士遭罹患难而卒能洁身以自全岂不尤为可尚也哉予故并论之若二王子之诗雄伟竒丽俨然子美退之复出则有程通判雷山人之评隲在瀛台赐宴序潘耒闻地天垂象泰交之道以成木火系爻鼎养之义斯着乐有征招角招之奏礼存三爵二爵之文彤弓湛露播在风诗鄷水钧台标于传记自昔哲王有飨有宴将以训㳟俭而示慈恵昭文章而辨等威非直黼黻升猷润色鸿业而已也至如汉宫长乐依绵蕞以为仪晋代华林缘祓除而成俗柏梁兴枚马之辞曲水盛颜谢之制昆明池上笔墨横飞华蕚亭中觥筹交错流湎之涂寖开庄敬之风邈矣然犹形诸声诗被之金石铿锵炳焕千载可观我皇上亶聪濬哲允武允文法夏后之卑宫师姬文之昃食歳下蠲租之令朝颁省罚之科转圜从谏鼗铎遍于宫廷侧席求贤弓旌周于巖壑兢兢业业无怠无荒用能绥奠寰区削平僭逆一苞三蘖之寇骈首槛车射天逐日之渠传膏齐斧跨沧溟而斮鳄掩碧落以弋狼治定功成仁渐义洽于是推恩臣下加赉具僚及万几之余闲施三接之隆礼歳在作噩月惟孟秋有诏廷臣特垂曲宴惟瀛台者天府之奥区宫城之陆海疏玉泉而作沼象蓬岛以为台洪波浩瀚浸其隈茂树䓤茏䕃其曲红蕖緑菼吐纳烟霄绣栱璇题蔽亏日月天子恒以炎蒸之节清暑于兹羽卫森严周庐交属攀跻所莫逮簮裾所莫经幸沐㤙荣来逰来瞩于是泛兰桡浮桂檝彷徉乎灵渚浏览乎芳林溯灏气之空明凌神颷而轻度升降脩坂徙倚平臯临清涟以振缨借细旃而凝睇俄而珥貂宣诏宠钖自天出内府之织文烂天孙之云锦题名署氏望之有辉叠雪披霞服之无斁尔乃间花张幕倚树开筵授几以班设俎有序瓮人执馔膳夫进羞鲙鲜鲤于蓬池菹芳莲于玉井胹熊臛豹之味充衍方圆调兰醖露之珍厌沃芗泽然后流金尊腾羽爵云浆百斛琼液千钟降天语之温淳临重臣以敦劝在公载燕不醉无归然而肃雝在庭俨恪在序舍爵有油油之色迁坐无跹跹之容迨乎日晷西靡树隂东徙相与整冠约带鹄立凫趋瞻拜阙廷雍容成礼以退斯可谓和乐而不滥恭敬而温文者欤㣲幸生昇平之代为侍从之臣属在末班预逢旷典岂可使湛㤙沛泽郁而不宣虽戴髙履厚帝力难名而叩缶击辕微忱少展云尔甲子科湖广乡试録序毛竒龄皇上御极之二十三年值元会初开干支初辟之始礼臣以賔兴大典恪遵成例开列诸臣应任选者仰荷睿鑑命偕某典试三楚伏念天下当荡平之际东渐西被海波不扬而三楚介在南服自荆门以南逺至五岭中间数千余里前代雈苻跆借不遗尺寸赖世祖皇帝方行克诘耆定武功江汉之间幸有宁宇而潢池盗兵又适当黔巫之冲浸滛衡岳凡铺敦师旅悉集之襄樊谷邓以下与湖湘为控驭卒之六师张皇皆借我皇上圣文神武裒荆罙入持玉斧而噼之澜沧之外洞庭上下重见天日迄于今文徳振兴贤书进献者又三年矣古者生聚敎训必湏时日而皇上以存神过他与斯民更始如风之刁嘹而万窍齐发不数年间巖居谷处悉受披拂虽驽劣亦何敢以文命覃敷不加宣布独是三物六行互相比较惟恐以浮文虚夸致妨徳艺是必于程朱较墨之间使言行相副始不负我皇上求贤至意用是惴惴惟谨乃暑雨宵晨既底其地即与二三臣工载厉厥事惟时监临廵抚中外劼毖纲纪肃然而提调则布政叅政经理精详监试则叅议佥事防卫周悉爰集同考试官决题发䇿进提学佥事所取士而三试之垂帘于堂合衆视而通以一心一若心入重渊而目营四海积若干日得若干人以覃㤙广额増若干人并取乙巻贡成均者附若干人而录文若干首以献谨拜手稽首飏言简端惟国家致治莫先用人用人之要在乎言行故三代立贤必以言扬行举为旁求之则而成周三载选士必大比其徳行考询其话言而后升诸宅俊以贮为世用此无他言者行之表徳者言之本也自西京取士有举有试而分徳与言为二然且试士之目犹尚躬行如所称贤良方正孝弟力田者简拔之中仍不失砥砺之㫖故两汉得人较后为盛暨隋唐以还广立科目但以天子亲试者谓之制科而别立秀才进士明经诸科为有司所试舍此以外别无他途为进身之地而于是以行求言而言见以言求行而行不可必见夫立言者既欲借言以表其所得而求言者亦即欲因言以定其生平则疏其辞矣必其情也其情矣必覈其义也覈其义矣必觇其情之何以通与义之何以立也夫如是而衡文之难也甚矣曩者汉庭制䇿首重儒术然晁错内习申韩外应文学虽孝文之眀犹不辨其醇杂宋代启髙文辟诡习顾刘晖私制新体而应试则谬为方正之语以尝有司则虽欧阳之聪亦且为其所䝉昧而絶不之觉况今人之文不逮晁错有司之职逺逊欧阳而欲以尺幅之间烛照数计坐见其败也乃者兢兢业业殚精敝思自谓可以告鬼神而终不能少释于寤寐者以为因言以求人仍不若因言以求言盖言有伟肆而非夸者终不若醇谨而不流于固言有绮丽而非靡者终不若清真而不隣于薄言有勃窣而非僻者终不若简易而不沦于一望而易尽则文字虽微亦即为维持气运变易风俗之大道而况高文华国正圣世廸文敎所有事哉夫文体不同要归一致前代取士多途总皆以登选之一意行之虽明经明法不一其科三年二年不一其候两省礼部不一其地帖括经义不一其业然其为求贤之㫖则一也况今者家共一书人共一艺上以是求而下以是应闭门造车出戸而合登明选公夫岂有二姑无论其他即楚材晋用起自春秋而其后三楚人物汉唐軰出诸如黄香孟宗以孝行着易雄李芾以忠义见黄琼郭翻之方正胥偃郑獬之气节龎徳公刘凝之之髙尚孟浩然皮日休之旷达以致干办如龎统向宠品量如孟嘉罗友力学如车𦙍潘京该博如黄琬李善词翰如李邕欧阳询文章如罗含习凿齿王延夀杜审言辈何一非生其后者所当法式而其合不一以归于至一有如是也然则言行虽殊求之惟一而至于文体之变犹次焉者矣臣之所自勉以勉多士者如此若夫有事兹役有吏臣若若例得并书歴代名儒传序朱轼尽天下之人别其业而命之士农工贾四者而己而士独以儒称重之也亦责之也战国异端蜂起其最甚者为杨墨挟其为我兼爱之说以诬民而与儒抗顾其为术浅陋入人不深孟子辞而辟之二家之患亡矣汉初学者惑于黄老之术儒道大衰迨后佛敎兴其所论着较老氏之恍惚杳㝠为尤甚而信从者益衆韩子曰古之民四今之民六古之教一今之教三吾谓天下之人不归老即归释二氏之学徧天下而儒敎几乎息是敎二而民五农也工商也缁流衲子也无所谓士然非佛老之过儒者之过也今圣天子崇儒重道超轶汉唐尝谓朕所重者大儒真儒所恶者小儒伪儒也觉世牖民之盛心至矣尽矣孔子训子夏曰女为君子儒无为小人儒即此意也彼佛老方张大其说以为弥天盖地而莫能外又竭力殚心以工其术而儒者以其小且伪者当之有不退然沮丧者乎吾思大儒真儒一也而小与伪有别焉圣人与天地相佀惟其公而已彼小忠小信小㢘小谨煦煦之仁孑孑之义皆挟私用智之为害也然小也非伪也一渉于伪则无所不至矣是故有儒而阿谀取容者公孙𢎞张禹是也有儒而依权附势者马融王肃也有儒而毁礼灭义者王弼何晏也若夫不逞之徒以邀名市利之心假托仁义道徳之説以惑人听闻久之而一倡百和别户分门同者党之异者伐之甚而恣其横议变乱黑白犬吠枭鸣无所不至犹自号于人曰吾儒也何恠乎学者以儒为污而相率入于二氏乎漳浦蔡闻之先生尝与余言儒之杂揉谬乱痛心切齿余曰尧舜在上黜邪崇正千载一时顾欲尽去杂揉谬乱之秽习莫若表彰先贤使学者知儒术之有真而浮伪者不得而託庶少赞一道同风之圣化于万一于是倣大全编次诸儒之例录汉至元儒者凡若干各订其本传彚为一编曰名儒传书成有难者曰何休之黜周王鲁王文中子之僭经恶乎取之曰过不掩功也小戴以贪去官刘向以献书进不录可也曰圣之去官忤何武也或曰九江太守徳也非圣也向父得鸿寳祕书于淮南向欲不献而不敢非以干进也始于汉而终于元者何汉儒拾残经于灰烬之余有功于道术不小晋唐如范寗孔颕达之徒类能发明经义以辅翼圣教至宋而濂洛关闽诸儒直接邹鲁之传前乎此者开其先后乎此者皆绍其绪者也明儒未有史传故弗录也传以名儒称何也犹言纯儒真儒君子儒也学术邪正之分途名与实而已无所为而为者为君子有所为而为者小人也学者诚能体察于身心之间存理遏欲进进不已则圣人可学而至何有于名儒乎所贵乎儒者为其学而至于圣人也明乎此而章甫缝掖之士能不顾名思义乎歴代名臣传序朱轼名臣传始汉留侯迄元董抟霄凡二百有竒或曰人才莫盛于虞周五臣十乱尽之矣夏禹启间类皆先代之臣殷伊尹仲虺伊陟臣扈巫咸甘盘傅说外他无闻焉今编名臣若干毋乃滥乎曰必如臯夔伊傅周召而后谓之名臣则得与斯选者几何且取法乎上仅得乎中集中所载皆上法古人而卓自树立者也孟子曰有安社稷臣者有大人者有天民者如汲长孺魏文贞者非所谓社稷臣乎汉之武侯唐之宣公宋之韩范司马第其品在天民大人之间欤或谓武侯宣公韩范司马之有功圣道者不少何以不列于名儒曰天生圣贤以为天下未有功名不本于道徳亦未有道徳而不发为功名者不幸而着书育才以守先待后非得已也程朱之不为名臣有以夫是故有尧舜而后有五臣有文王武王而后有十乱汉唐以下遭际不同声绩亦异总其要归多由元首我皇上尝训廷臣谓非臯夔稷契成尧舜尧舜实成臯夔稷契吾君臣其交勉之㳟绎圣言夙夜警惕自念遭遇圣明不能感发刻励附日月之末光垂荣施于无穷可谓上负吾君下负所学矣爰录名臣都为一编审其所值之时所行之事所守之节所建之业或俊伟光明直行已志或委婉曲折务达其心之所诚然而后已虽不能与臯夔伊傅周召等量而齐观要从此日以尚友千载高山景行其长人神识志气者岂少哉夫求珠者必于渊求玉者必于山适伯乐之廐者纎离緑駬惟驾所适愿览斯集者各取法于上而设身处地叅观效法以自奋于尧舜之世书曰汝翼汝为汝明汝听诗曰有冯有翼有孝有徳行将旦暮遇之矣歴代循吏传序朱轼传曰循吏仍史目也吏者涖也为天子涖此民也自牧伯监尹下逮一州一邑之长统谓之吏吏得其人则民安民安而天下治矣顾必如何而后为得人曰亷曰才曰慈恵曰强干四者尽之矣而史传不以四者名吏而标其目曰循循之为言良也舎四者无所谓良而卒不得谓之亷吏才吏慈恵强干吏者然则所云循良者可会而知矣论语记仲弓子夏诸贤之为宰尝问政于孔子而其为政无可考子贱子游以鸣琴弦歌传其他亦未有闻焉汉史称龚黄卓鲁之治郡多异绩吾不知其为政于圣门诸贤何如也宋张观自谓守官以来惟持勤谨和缓四字又云世间何事不从忙后错过盖为其事而辄计其效则进鋭者退必速即幸而有成而急遽茍且终遗后日之悔彼悃愊无华之吏循守绳墨而程能效功日计不足月计有余况煦育涵濡以养以教事不烦而民享和平之福此王道之所以悠而久也循良之目其谓是欤顾吾犹有虑焉庸庸者自託于简易镇静以文其迂拙固卑卑不足道其或慕古人之雅化而优游无为即使子贱鸣琴而理而怨咨愁苦之声不息虽日奏南风之曲能使阜财觧愠乎有恒产而后有恒心假而终歳不饱而欲使家弦户诵吾知子游有所不能也我皇上念切民依勤求吏治尝谓司民牧者存一沽名市誉之念将有廉而矫激寛而姑息者矣朕非敎人以不亷亷且不可而况于不廉乎非教人以不寛寛且不可而况于严乎惟中道而行实政实心上为国而下为民莫善于是大哉圣谟无以复加矣盖中者尧舜禹汤文武之所以传心施之于政事即洪范无党无偏王道平平荡荡商颂不竞不絿不刚不柔敷政优优之谓也由乎此则处为颜孟周程出为臯夔稷契悖乎此虽一郡一邑可得而治乎今传循吏若干其所为治虽未必尽有合于圣训而优游无为与矫激姑息以立异者槩不录焉读者循览体察庶于吏治或有少补欤乐善堂全集序朱轼雍正元年我皇上绍登大宝特命朱侍皇子读书时皇四子皇五子年甫十三歳已熟读诗书四子背诵不遗一字已乃精研易春秋戴氏礼宋儒性理诸书旁及通鑑纲目史汉八家之文莫不穷其㫖趣探其精藴由是发为文章实大声宏彬彬乎登作者之堂矣雍正八年皇四子自订其所作诗文为一集名曰乐善堂文钞命为之序固陋如何足以知皇子之文伏念皇子以乐善颜其堂又以名其集读者徒以文视文虽扬扢讽咏咨嗟叹赏乌足测斯编之涯涘乎凡人为一事而或作或辍者所乐不存焉耳皇子之于文穷年累月抽思探赜俛焉日有孜孜诚有味乎其言之矣然皇子之所乐者善也非文也如以文而已矣虽如宜僚之弄丸庖丁之觧牛得心应手亦徒虚车之饰耳于善乎何与哉乐善之说见于孟子所谓善者仁义忠信而已専言仁则为心之全徳而义在其中兼体用而言则仁为体而义为用对忠信而言则仁义又为用而以忠信为之体茍存诸中者有一毫不忠不信求几于仁义可得乎易曰立天之道曰隂与阳立地之道曰柔与刚立人之道曰仁与义隂阳刚柔之流行不息迭运不穷者诚也圣人之于仁义亦如是而已矣自圣人言之则为诚诚者天之道也自学者言之则为忠信忠信者思诚也人之道也思诚之功维何格致以启其端克复以践其实戒惧以立其本慎独以谨其几循循于下学以渐几于上达久之而私欲潜消理与心融而乐生矣生则乌可已也乌可已则不知手之舞之足之蹈之天下娯心快志之事孰有过于此者乎钦惟圣祖仁皇帝徳合干坤功参化育我皇上钦明缉熙圣以继圣本精一执中之心法发而为荡平正直之皇猷万方臣庶是训是行矧皇子天禀纯粹志气清明晨夕侍奉之下其薰陶涵育于圣徳圣训者固已日新月盛莫知其然而然矣从此敬承无斁优游厌饫戒于思虑之未萌恭于事物之既接进徳修业之功孰得而窥其所至哉尝闻皇子之自言其文也曰诗歌赋古三百篇之流吾将以为山水以为乐音以养吾心焉耳㫖哉斯言凡知者之乐水仁者之乐山以及先儒乐观天地生物气象无往非善即无往非乐无往非乐即无往非养也书曰非知之艰行之惟艰夫无所得于中而强而行之则不胜其劳茍从事于穷理尽性而涣然有得亹亹不倦夫何难之有皇子勉之哉谨序乐善堂全集序张廷玉雍正元年皇上绍登大寳命随侍皇四子皇五子讲读经书蚤夜趋承仰见我圣祖仁皇帝垂光钖祚舄奕绵洪我皇上敬承庭训以裕后昆圣学相传缉熙光大皇四子粹质天禀明敏博逹而功力缜密朝有课夕有程寒暑靡间有非専攻文学之儒所能希其万一者自经史百家以及性理之阃奥诗赋之源流靡不博览精择讲明而切䆒之每发一问立一义辄超出于思议之表而皆前人所未发覃心实学者之所宜辨析也含咀酿郁蕴蓄富有时发抒其胸中所见着为论说诗赋诸体之作常不假思索一挥数千言立就清词邃㫖首尾烂然数年来俱不下千余篇皇子自加选择得如干首彚为一集以示受而循绎焉大抵意义渊深文采博赡而笔力之雄俊健捷迈越等伦所阐明者圣贤之精蕴宇宙之名理而所吐露者经籍之膏腴艺林之芳润自昔以文章名家者莫能逮焉皇子之于文可谓才超而学邃矣抑尤愿皇子之不以此自多也闻之文所以载道古圣贤修已治人明体达用之大要胥于是乎在匪直工其文词以为美观也故曰非言之艰行之惟艰皇子以天授之才博通古今之学循循乎祗遹圣训敬勤无斁诚于载籍之指要平日口诵心惟者既能言之又允蹈之自此进徳修业日新歳益所乐得而扬其美盛者讵有涯哉御制乐善堂全集序张廷玉闻文以载道而道本于身故必实能明道而文始可贵必实能身体而道始能明我皇上躬濬哲之姿夙承庭训缉熙光明圣学渊茂自雍正元年䝉世宗宪皇帝㤙命得侍左右于今十有余年伏睹我皇上稽古逊修研精经术于六经四子之书儒先之绪论诸史之成蹟博观约取剖晰精微举天人性命之理政治之所从出皆得其大本大源之所在寒暑晨夕矻矻孜孜融洽贯穿与道大适故发之于文日新富有麟炳矞皇充溢缃帙曩者亲定乐善堂文钞十有四巻既承命而敬序之矣御极以来勑几清宴乃合前后所着选定编次为乐善堂全集受而读之其义藴之宏深则经纬天地无乎不包其辞藻之赡博则镕铸古今无乎不备仰泰岱而知衆山之卑观河海而知行潦之细诵圣言而知百家衆说之凡浅巍巍乎煌煌乎洵宇宙之鉅观也仰惟皇上圣学高深固非拟议所及而窃谓其所以发而为至文者由道之蕴积者深也夫道岂独为文而已圣贤本是道而垂彜训帝王体是道而成治功皇上本皇极之敷言既已见诸行事中外欣欣文徳诞被矣而犹夙夜孜孜因言考行所谓圣天子建中和之极金声而玉振之者诚在今日而是编也天徳王道合为一焉干坤之容日月之光与诗书相表里而世为天下则又何疑哉校录之次伏读御制序文窃有以知圣心之所存兹奉命缀言简末仰至文之炳蔚而拭目以观至治之日升海内臣民涵泳圣泽偕登大道区区蠡测所及盖不能自己云皇清文颕巻十六皇清文颖卷十七钦定四库全书皇清文颕巻十七序明史地理志序张廷玉自黄帝画野置监唐虞分州建牧沿及三代下逮宋元废兴因革前史备矣明太祖奋起淮右首定金陵西克湖湘东兼呉会然后遣将北伐并山东収河南进取幽燕分军四出芟除秦晋讫于岭表最后削平巴蜀収复滇南禹迹所奄尽入版圗近古以来所未有也洪武初建都江表革元中书省以京畿应天诸府直隶京师后乃尽革行中书省置十三布政使司分领天下府州县及覊縻诸司又置十五都指挥使司以领卫所番汉诸军其邉境海疆则増置行都指挥使司而于京师建五军都督府俾外都指挥使司各以其方附焉成祖定都北京北倚羣山东临沧海南面而临天下乃以北平为直隶又増设贵州交趾二布政使司仁宣之际南交屡叛旋复弃之外徼终明之世为直隶者二曰京师曰南京为布政使司者十三曰山东曰山西曰河南曰陜西曰四川曰湖广曰浙江曰江西曰福建曰广东曰广西曰云南曰贵州其分统之府百有四十州百九十有三县千一百三十有八覊縻之府十有九州四十有七县六编里六万九千五百五十有六而两京都督府分统都指挥使司十有六行都指挥使司五曰北平曰山西曰陜西曰四川曰福建留守司二所属卫四百九十有三所二千五百九十有三守御千戸所三百一十有五又土官宣慰司十有一宣抚司十安抚司二十有二招讨司一长官司一百六十有九蛮夷长官司五其邉陲要地称重镇者凡九曰辽东曰蓟州曰宣府曰大同曰榆林曰宁夏曰甘肃曰太原曰固原皆分统卫所关堡环列兵戎纲维布置可谓深且固矣计明初封畧东起朝鲜西据土番南包安南北距大碛东西一万一千七百五十里南北一万零九百四里自成祖弃大宁徙东胜宣宗迁开平于独石世宗时复弃哈密河套则东起辽海西至嘉峪南至琼崖北抵云朔东西万余里南北万里其声敎所讫歳时纳䞇而非命吏置籍候尉覊属者不在此数呜唿盛矣论者谓交趾之弃未为失圗而开平近迁则守卫益薄虽置万全都指挥使司不足以镇服山后诸部故再传而有土木之变然睿皇自以失律䝉尘非由经制未偹景帝任贤才修守御国歩未移乘舆旋复由是观之三卫者一隅之隘而无关大计也审矣至其季世流寇首祸于西陲浸寻蔓延中原为之糜烂金汤之固不足以制土崩昄宇之广不足以成犄角疆圉不蹙于曩时形胜无亏于初盛而强弱悬殊兴亡异数者天降䘮乱昏椓内讧人事之乖而非地利之失也语曰在徳不在险讵不信夫今考其升降之差沿革之故具着于篇作地理志甲辰科会试录序张廷玉钦惟我皇上亶聪作后至治諴民运际中天文明炳蔚旁求俊乂惟日孜孜御极初元特设乡会㤙科以广乐育仍命癸邜甲辰正科于次年举行甚盛典也越雍正二年秋八月会试礼部贡士奉命偕轼暨敏贻直同主试事伏念世受国㤙躬䝉殊眷崇阶屡晋宠渥逾涯元年两与棘闱荣惧交并祗遵圣训幸免罪戾乃以两年之内三秉文衡遭人臣不世之遇深恐无以仰副委任至意谨与诸臣共相戒勉昼夜搜閲得中式文若干巻复甄佳巻之限于额者进呈钦定再取若干巻事既竣例当录文以献谨拜手稽首言曰士不惟科名进取之为荣而遭时之足幸夫圣帝明王旷世难遘彼唐虞之际百僚师济野无遗贤成周盛时菁莪棫朴之化行而巻阿鸣凤之音继作读其书者未尝不流连感慕思一置身于其间逮数百千年以来未有能跻登兹者岂非时之难得也欤皇上以神灵首出之资当重熙累洽之运继圣祖仁皇帝夀考作人之盛恢道徳之鸿规盖唐虞三代之治于今再见矣而多士得以其修之家者进而为国家用千载一时其庆幸为何如也抑于多士更有进者自元年与南宫之役至今仅十阅月耳今之取者其什之六七皆向所遗也诸生之文岂尽此妍而彼媸此工而彼拙之鉴又岂闇于前而明于后然而取舍殊而得失异者盖有数焉不可强也夫知得失之悬于数则今之得固可忻而向之失可无憾即今之未得者亦可以自安矣多士登朝服官异日显晦升沈淹速逺近之致万有不齐得失之数无以异于今日惟恪修厥职而安于义命庶不流于茍且不肖之归而进之即可为臯䕫周召之佐亦借以报称万一有余荣焉圣明在御如日中天弊窦肃清士习端谨多士既不敢以不正倖进而犹谆谆以守职安命相戒者感圣主之遭逢以今日之时之难得而深望多士之始终一辙自勉而勿怠也乐善堂全集序鄂尔泰善者一心之主宰万化之根源事理会归之极则也然非实有所乐乎此则见之不真信之不笃而其发为文章着为事业者终不能笃实辉光可传于后世皇四子寳亲王性资纯粹自幼为圣祖仁皇帝所笃爱特召育于宫中薰陶徳敎皇上切义方之训广延师保谘经稽史惟日孜孜所以培养徳性恢闳学识者既厚且深矣以封疆之臣入叅政事恭承㤙命获侍讲筵窃见皇子动容出辞温肃之气具备偶聆议论则穷本探原有经有纬未尝不私庆皇子秉元善之徳而诚心体道不独文学逈出乎寻常也间出乐善堂文钞若干巻以示开章二篇则曰立身以至诚为本读书以明理为先此我皇上御书以训勉皇子者而即首以命题所为念兹在兹以廸元徳而会衆善者莫不基于此矣至于推阐经义尚论古人穷极事理辨析羣言实有特出之见超乎前贤思议之外其或敷扬功徳吟咏性情可歌可诵使读者忠孝悱恻之情油然而生盖皇子乐善之诚充积于中而英华外发有不知其然而然者昌黎韩愈所谓原于仁义而其言蔼如者于是集见之矣窃考六籍所载言善者甚详而乐善一语独发之孟子与道性善称尧舜之㫖更相表里皇子诚由斯集而充之明善以诚身本之心而验之事则精一危微之训上接列圣之心传者莫不于此会其极而世际昇平太和翔洽皥皥焉各相感于至善之中而可以被之赓歌垂之简册者其善为何如其乐又何如也谨序壬戌会试录序鄂尔泰皇上御极之七年鄂尔泰恭承丕命再主春官之试于时羣士之集都下者五千九百九十三人三塲毕煳名易书以达内帘者五千七十三巻敬偕副考同考诸臣殚心甄别录定正榜三百一十九名明通榜六百九十名榜既揭例取义法尤合者锓板以呈御览窃惟科举之设盖倣有虞氏敷奏以言及周官以三物賔兴兼用六艺之遗意然后䕫典乐必以直温寛栗为先乡大夫兴贤必以六徳六行为本故后世设科取士诗赋论䇿皆不若制艺为得其宗盖使䝉士束发受书即日诵五经四子之言则忠孝仁义之大原可以粗知其意至为文以代古圣贤人之语则其理之出入离合学之纯驳浅深分寸毫釐不能自掩自揣摩之説起而实学衰凡乡㑹试命题所不及者虽本经四书之传注多置而不讲其他经史子集盖有终其身而未尝一见者矣世宗宪皇帝悯俗学之卑靡特颁圣训制义必以清真古雅为宗我皇上引而伸之谆谕文以载道与政治相通宜务质实而言有物圣谟洋洋岂惟于制义之根源阐括无遗即古帝王典学兴贤之本意可以一贯之矣盖必研极经书潜心传注明于理而后文能清真必博观载籍挹取羣言优于学而后文能古雅至于质实而言有物则必性质高明学有根柢济于实用然后可庶几焉故曰即末以操其本可八九得也别择闱艺实持此以为䋲墨权衡其尽合者虽不可多觏然必偏得其一端始收而录之盖尝鉴观前代科举所得之人才其能以清谨奉职者其文多修洁而安详其能以猷畧济时者其文多沉雄而闳达其能以忠贞抗节者其文多卓烈而光明所谓文以载道与政治相通者于斯可畧见矣之所未能自慊者迩歳精力渐衰虽矻矻披览而此心怦怦未免有屈抑英才之惧耳故因进试录推原古今敎学之源流明彰两朝圣主陶冶羣材之徳意庶几士之己进者争自濯磨未遇者识所祈向而凡有职于文敎者皆可以自审焉学规类编序蔡世逺中丞仪封张先生以伊洛之传开闽中正学仰体皇上崇儒重道训饬士子之意特设正谊堂于三山㑹城手订学规类编一书示学者以从入之方用功之要书成命世逺序之因述先生之意而窃有言曰尧舜禹汤文武周公之道至孔子而大明孔子之道至孟子几息而复明孔子孟子之道至周程张朱久息而复益明凡其循循启廸皆使人复其性而已其要有三曰主敬曰穷理曰力行不主敬则无私之体何以澄之不穷理则天下古今当然之则何以考之不力行则所谓道听涂説而已何由有以复其性之本然哉明儒有言道学不明士子或趋于势利或溺于词章或流而入于禅学世逺窃以今世之病大半在于势利词章其后焉者也禅学又其后焉者也士子束发受书凡父所以教其子师所以教其弟者不过拾科第取利禄为急务身心性命有如外物甚或攀縁趋附以为进身之阶幸而得志则以持禄固位肥身保家为长䇿其有能卓然自立成一家之言足以垂不朽者有几人哉宋之睂山明之北地词章之雄者也虽其于道未能有闻然素所树立类皆高自位置有所不为岂肯与夫已氏者决荣辱得失于夫夫之口哉今之以词章自名而不杂于势利者实未数数见故曰今世之病词章其后焉者也宋朝当理学昌明之会周程张朱数君子比肩而起徳性问学之功昭昭若揭于天壤学者有厌苦于格物穷理之烦者倡为心学之説恃其超悟凌躐等级一以致虚立本为宗其弊不为佛氏明心见性之学不止是以有心斯道者起而攻之然其为人大都义利辨取与严出处正特以学术之差有以误天下后世不能不急为辨耳今之人方且营营逐逐于外而无所止尚虑其流入为明心见性之学哉故曰禅学又其后焉者此也先生以一代醇儒当倡明絶学之任欲返禅学于道药词章以正而力起夫势利者隠微深锢之病首刻是书尤为深切着明学者茍能纯主敬之功穷理力行以复其性之本然将歴圣相传之道万古犹一日也洛闽之学其复兴乎古文雅正序蔡世逺康熙乙未歳余自京师囘闽家居数载评选歴代古文自汉至元约二百三十首子弟及门私自抄诵未敢以问世也雍正元年特召入京与同志李君立侯张君季长叅论考订又是正之高安朱可亭先生迨季长作令长洲取以授梓余因而序之曰是选也採之各家文集者若干巻採之二十一史者若干篇若汉魏之丛书文选文粹文苑文类以及名臣奏议偶有所喜则登之文虽佳非有关于脩身经世之大者不录也言虽切而体裁不羙备则贤哲格言不能尽载也其事则可法可传其文则可歌可诵然后录之不及三传檀弓者檀弓经也三传虽传经也不及战国䇿者多机知害道之言也荀韩庄列不载者斥异学也呜唿虚车之饰与犬羊之鞹交讥也不加体察躬行之功徒夸闳博雕镂之用先儒之所羞称也言不能以足志文不能以行逺亦大雅之所弗尚也措之为君臣父子夫妇昆弟朋友之伦发之有经国大业不朽盛事之美言为心声辞尚体要斯集之所由选乎凡余所评论自写心得不伦不次贻笑大方弗恤也名之曰雅正者其词雅其理正也皇五子奉命祭告阙里文庙序蔡世逺尧舜禹汤文武周公之道至孔子而集其成汉唐以来尊崇效法各致其隆至我皇上而立其凖心源契道法昭封五代以报功诣太学而亲享巍乎焕乎古未有也雍正八年九月重建阙里文庙告成黄瓦画栋悉倣宫殿制度搏拊干戚罇俎豆笾之颁自上方皇上御书碑文勒石垂之永久礼部奏请遣官祭告上特重其典诏皇五子承命以行世逺与皇子晨夕相讲论者八年于此矣可无一言以敬献乎夫清明在躬志气如神希贤圣而则古先皇子平日之澡浴者然也兹奉君父之命以往未事之先蠲洁其心志俨恪其身容齐肃有加焉入圣人之里逰圣人之门仰瞻大成殿大成门皇上之御笔也门曰圣时曰𢎞道皇上之所手定也瞻圣人之像貎盥荐奠斚明禋拜稽如睹其温良恭俭让之休也如聆其金声玉振之范也如亲其博文约礼之敎也共祀一堂及两庑者为四配为十一哲为七十二子为汉唐以来诸儒示我周行如临师保颜子之克已子路之喜闻过孟子之集义皆可师也汉儒之传经宋儒之体道皆可诵而可法也先哲后贤内圣外王其揆一也皇子念之哉礼毕谒孔林如泰安州祀事泰山夫孔子之道犹泰山然登泰山之巅必由泰山之麓精义入神必始于敦伦体信孔子曰孝弟之至通于神明光于四海无所不通孝弟其至近而可循者乎会子传一贯之㫖以告门人曰夫子之道忠恕而已矣忠恕其至切而有要者乎此与登山之说何异皇子念之哉肃将君命祗谒圣居近取诸身心道行于家庭对越昭事罔有斁焉此之谓有恪此之谓受福此之谓敬亲此之谓法圣广西通志序李绂地必有志所以大一统征文献备王会之盛而尊朝廷也其事甚难僻逺则尤难广西在岭以南禹迹所不至然南交之宅首见于虞书尧山舜祠在焉通冠裳不可谓不久陈祭酒父子起苍梧治春秋请立左氏学文章烂然江以南着述未有先于广西者也顾其地杂猺獞狑狼土府州县峝砦与流官相半号为难治自秦史禄凿灵渠𨗳湘漓二水始开其地戍卒旋歼汉罢朱厓至马新息而后安唐启南服设总管颇镇定至宋侬氏之乱邕筦以北守土率弃城走有明藤崃之役韩襄毅称伟绩田州岑勐衆至十万合楚粤师数歳莫定起王文成于家始抚定其衆併破八排磨崖纪勲伐其难治若此故唐虞以来三四千年而文物未能拟于上国山川磅礴欝积之气固必待至盛之时而后开也我国家威徳之广超越三古世祖皇帝一统海宇圣祖皇帝深仁厚泽六十余年朔南暨讫三代以来所未有今皇上圣明继述道一风同自国初至今垂百年广西无枹鼓之警寅邜之乱呉耿逆命蔓延南土广西处其中傅将军𢎞烈以戍卒一唿九郡响应较滇闽首先反正则其沐浴于圣化也深矣雍正二年余奉简命抚兹土宣扬帝徳与民人更始辟书院训课诸生多士彬彬几与邹鲁等念山川风气应昌明之运光天之下蛮烟瘴雨氛消沴息今之广西非昔之广西也考文徴献以备王会一统之盛典时乎其不在兹乎广西有志始于吾乡先达周督学孟中继之者南海黄公佐其书并亾今存者前廵抚定州郝公浴所修兵燹之余粗具崖畧而已因走伻载家所蔵书三千余部延友蒐纂以诸史为宗政事之余亲加商𣙜别立凡例山川风土沿革建置刋正譌误数百条乡贤増十之五名宦増十之七艺文増十之九藁方脱旋奉总督直𨽻之命乃以校刋属按察使甘君君以名进士起家乐观厥成明年有诏命君抚广西君为之益力比秋来告曰书成矣愿序其端因书其縁起以见山川风气之盛待圣明之时而后大显盖诚有时焉而非偶然也壬戌会试录后序汪由敦圣天子观人文以化成天下兴贤育才声敎四讫吁俊賔兴之典以时举行干隆七年歳在壬戌贡士之集礼部者五千余人皇上特命大学士伯鄂尔泰尚书刘呉龙主试事由敦偕副都御史仲永檀副焉既竣事得士如钦定之额循例緑文二十二篇恭进御览窃惟国家旁招俊乂布列庶位进士实为高选是故甄于庠序贡于乡会于春官程之以三试严之以煳名易书与是选者临轩而亲䇿之最其甲乙而授之职凡为是委曲繁重以肃登进之途者非故为难也重其选则取之不得不严取之严则辨之不得不审夫将起草茅而萦以爵禄政事之是圗民生休戚是寄安得而不难诸安得而不慎诸承是役者上以念圣朝作人之徳化如是其厚也求才如是其诚也异日之任用如是其优也下以念多士之踊跃功名思挟所有以自效又如是其廹也斤斤于去取之际毫釐之未慊则仰无以副简任而俯无以对多士且臣闻之文章关乎气运持风㑹于全盛之日视起衰为尤难光岳气完人才軰出智能瓌异之士百出其心思才力以角一日之长而或横溢而不𠂻于度或寻虚逐微而不当于理其新可喜其怪可愕为所眩而不之察慕效者以是为诡遇之捷径旁骛而不可止伪体流传经术之蠧也风会所趋归其责于衡鉴之不审其奚所辞咎我列祖敎泽涵濡重熙累洽圣天子建中和之极金声而玉振之庆霄在上万物五色郁郁乎文明全盛之会倬彼云汉昭回于天周文公所为歌棫朴也蔼蔼王多吉士维君子使媚于天子召康公所为颂巻阿也求贤用吉士用劢相我国家其道在慎持之而己幸从二三臣后黾勉将事于所谓难之难慎之慎者窃斤斤焉录成敬以缀于简末明史功臣表序汪由敦自昔帝王受命驱䇿羣力以有天下迨区宇既宁醻庸论功列爵崇报一时攀鳞附翼之士奋起兜牟之中剖符析珪爰及苖裔徳意厚矣唐宋以来稍异曩制房乔逺势首让世封是以英卫子孙齿于甿隶而宋代勲阶祗崇虚号祖孙父子各拟名邦初无世及之文非复承家之旧至明祖开基乃旷然复古凡熊罴之宿将帷幄之谋臣生着号而没袭封茅土之颁殆逾百数驯及季年党狱蔓延刬削芟殊存者不及三四然观铁榜所列训诫之辞则河山之誓白马之盟初意固不其然高危满溢亦其自取焉耳乃若文皇差靖难之劳英宗懋夺门之赏迹参佐命籍次元功以视开国诸臣亦曷可同年而语乎世宗中叶开册府之旧藏修继絶之坠典于是鄂曹卫信之裔复列彻侯延其世绪天下翕然归厚虽宋颍韩淇终于勦絶而自余推诚宣力名载丹书者奕叶貂蝉保守禄位典宿卫领京营镇陪京督漕运寄隆方岳阶晋公孤家分典瑞之荣朝无酎金之罚较诸西京世胄殆将过之今考其袭替歳月见于实录者作功臣表以与纪传相表里或牴牾散轶时世无可考稽则畧而不书固史氏阙文之义云耳明史儒林传序汪由敦粤自司马迁班固创述儒林着汉兴诸儒修明经义之由朝廷广厉学官之路与一代政治相表里后史沿其体制士之抱遗经以相授受者虽无他事业率类次为编宋史判道学儒林为二以明伊雒渊源上承洙泗儒宗统绪莫正于是所关于世道人心者甚鉅是以载籍虽繁莫可废也明太祖起布衣定天下当干戈抢攘之时所至徴召耆儒讲论道徳修明治术兴起敎化焕乎成一代之宏规虽天亶英姿而诸儒之功不为无助也制科取士一以经义为先网罗硕学嗣世承平文教特盛大臣以文学登用者林立朝右而英宗之世河东薛瑄以醇儒预机政虽弗究于用其清修笃学海内宗焉呉与弼以名儒被荐天子修币聘之殊礼前席延见想望风采而誉隆于实诟谇丛滋自是积重甲科儒风少替白沙而后旷典缺如原夫明初诸儒皆朱子门人之支流余裔师承有自矩薙秩然曹端胡居仁笃践履谨绳墨守儒先之正传无敢改错学术之分则自陈献章王守仁始宗献章者曰江门之学孤行独诣其传不逺宗守仁者曰姚江之学别立宗㫖显与朱子背驰门徒徧天下流传逾百年其敎大行其弊滋甚嘉隆而后笃信程朱不迁异说者无复几人矣要之有明诸儒衍伊雒之绪言探性命之奥㫖锱铢或爽遂启岐趋袭谬承譌指归弥逺至専门经训授受源流则二百七十余年间未闻以此名家者经学非汉唐之精専性理袭宋元之糟粕论者谓科举盛而儒术㣲殆其然乎今差别其人凖前史例作儒林传有事功可见列于正传者兹不复及其先圣先贤后裔明代亟为表章衍圣列爵上公与国终始其他簪缨逢掖奕叶承㤙亦儒林盛事也考其原始别自为篇附诸末简以备一代之故云皇清文颕巻十七皇清文颖卷十八钦定四库全书皇清文颕巻十八记宗学记果毅亲王允礼粤稽唐虞以元徳显功埀光奕世号称元恺者皆髙阳髙辛之世胄及周文武谟烈光昭左右承弼之臣勲在王室纪于太常半岀宗姓成康之际以六卿上兼三公者仅六人而姬姓居其五见于春秋内外传者若子臧若国侨若羊舌肹若季札髙世之贤大抵多周裔也盖世运之隆贤者多生于上岂惟隂阳五行之秀气所藴钟者异哉其观感于皇极渐摩于教化牖廸于师友者既非士庶所得同且凭託世业俯仰寛然无衣食之计以累其心无樷细之事以分其日力其务学也专其成材也易故性资杰出者所蓄尤深闳而博逺也我皇上圣徳天纵通贯三才躬履至道以为大小臣工中外士民之表仪敷天之下莫不翕然从化重念我宗室子弟尤教育所宜先特谕立东西二学于禁城之左右自王公庶位以及凡有属籍者其子弟愿学则入焉即周官立学于虎门之外以教国子弟之义也伏读圣制以劝学兴行谆谆戒勉务明于礼义廉耻之根源即洪范所称皇极之敷言是彝是训于帝其训也立教之方以逺恶从善为本而稽经诹史以及学书习射具有程式即师氏保氏所掌三徳三行六艺之遗教也日有讲授月有课春秋有试五年大比髙等量材授官下者申教三年歴十有一年再试而无改焉然后屏之学而归其家使族长保受之即乡大夫兴贤兴能简不帅教者之法也典教之官其正其贰皆取诸宗室非学优行敦者不与分局而教者亦如之或选于羣士或择于诸司复董之以翰林侍从即大司乐所掌之学政必有道者有徳者乃任以教事是也我国家受天休命自太祖太宗世祖圣祖以来本支繁衍至千有五百余人系籍宗学者凡二百余人而能自择师肄业于家塾者弗计焉兹非世徳绵洪积厚而流光之验与凡我子弟幸生重熙累洽之余蘟藾先业俯仰寛然身心无累羣萃于髙轩广厦之中请业有师讲习得朋书册纸墨之需食饮膏火之费皆取足于官中不索而自得之于斯时也尚不能㳟承圣主敦叙宗亲陶冶曲成之至意而玩日愒时自安于㳺惰尚何以归对其父兄而自託于朋齿乎歳秋八月余䝉恩领宗正事凡春秋校试及五年大比实主其高下黜陟故列序科条而究宣其义使学正以下与闻教事者具知所法守而我子弟益兴感于祖宗积累之深圣主教思之切是训是行日有孜孜茍非下材皆可谨身寡过以自効于百司庶府之间而资性杰出者材达徳成将有如古人之可纪者焉俾海内向慕以为近天子之光而㑹其有极归其有极以为中外臣民倡者自我宗室子弟始则余亦得借手以仰答我皇上委任责成之重也夫刈麦记诚隐郡王允祉国以民为本民以食为天故无逸首称先知稼穑之艰难乃逸也百谷俱于秋成惟麦熟于仲夏而自江以北赖以为生者犹江南之重稻也皇父避暑塞北山庄逰豫之暇寓目农功每种谷麦稻黍于亭榭之旁或引山溪以溉田或因地势而为洫一耕一耨皆亲临观焉乙未之嵗自春入夏㴻雨应时祥风协律况兼山川衍沃土脉肥饶所艺诸田日见丰茂而陇麦日至之时皆成熟矣于是命驾中田躬临刈获视其本则实苞实褎足征人事之具脩观其实则两岐三穗益信天休之滋至天颜乐之盖乐天下之丰亨皆如此麦也天下臣民之乐惟在饱食煖衣而皇父之乐以天下臣民皆得饱煖为乐是合天下之乐而乐抑何大焉书曰嗣尔股肱纯其艺黍稷奔走事厥考厥长用孝养厥父母诗曰十月获稻为此春酒以介眉夀此皆古人服劳奉飬家庭欢乐之谓也等幸际昇平位叨屏翰每序天伦之乐时聆庭训之传正宜励志诗书怡情翰墨逢吉日佳时而优游于熙皥之域是又等之乐也今覩君父之乐而知此乐之大惟愿仰蒙君父之乐而乐则乐亦共永于无穷焉尔读书斋记叶方蔼予以癸夘十月复补国史院编脩僦居顺城门外老屋三楹稍葺治之以其西一楹贮书数千巻而名之曰读书斋予官号无事平时上直辰入已出既性疎拙酬应俱絶因得偃仰休息手披口诵乎其间意忻忻也尝念皇清兴二十载武功之被薄海内外罔不震叠矞乎盛矣而礼乐制度在廷之臣尚未有所称述以恢𢎞国家之规模又虑天子一旦开明堂临辟雝搜三代之文访六艺之㫖或令羣臣论撰祖宗功徳与诗书相并作为歌颂荐之郊庙而圜顾中外无有起而应诏者此亦学士大夫之羞而吾徒之忧也昔人谓汉承秦之后以文帝之恭俭谦让武帝之雄才大畧皆不能因时改创以更化善俗成郅隆之治独幸其臣贾谊董仲舒刘向扬雄之徒前后崛起称先王道古昔虽其言不尽施行然至今诵其书想见其时以为商周而下言文明者莫与汉比吾于是知开代之主崇文右儒非粉饰太平之具也盖褎衣博带之士不可一日不立于朝久矣夫士束发就傅即思读书缵言卓然有以自见矧予早窃国恩叨列侍从官以文学为名其又将何以自诿耶然则予之尽心于此匪独从吾所好庶㡬他日侥倖有成竭其驽钝少备兴朝之驱使俾后之传儒林者获挂名其中而不使圣代有无一士之诮此区区之志也嗟乎贤公卿在上比肩贤士在下比肩皆不之忧而予独鳃鳃焉忧之斯言也予即不自以为谩世其眞以为谩焉尔矣潼闗楼刻诗记汤斌潼闗古桃林地也太华峙其西崤凾踞其东秦山回合万峯刺天河渭屈盘千壑奔㑹崖谷岗岭环抱丛倚道路狭峻车马如束眞天造奇险为秦阃阈且南控武闗之隘北扼蒲津之阻握函夏之枢纽鏁川陇于堂奥汉唐以来莫不倚为巨镇以资藩屏兵火之后城垣圯倾楼橹半缺废址荒烟过者为之踌躇而悽怆顺治十三年斌奉命饬兵兹土自顾庸菲不足当斯重寄恒惴惴自恐仰赖朝廷徳威遐被数千里外如在辇毂之下故承乏三年兵强吏驯士习民安乃谋寮属重建城楼赀皆蠲俸役罔妨农工既成集古人过闗题咏之词自唐明皇以下凡一帝十有八人为诗二十九首刻于东门楼壁鸣唿当明皇停銮闗上与侍从唱和其时君臣乐豫海㝢清宁登嵩蹑岱勒石铭功可谓极盛未㡬而渔阳变起雄师告溃闗塞失守六龙西幸岂山河之险不足恃与抑成败之故皆自于人也孟子曰地利不如人和呉起曰在徳不在险有国家者脩徳以懐逺和人以守国则雍容樽俎偃戈休甲彼放牛归马之盛此非其故墟哉后之君子登斯楼也眺山川之雄胜览昔人之咏歌古今兴衰之感制治保邦之要亦可以慨然而思矣重脩苏州府儒学碑记汤斌康熙二十三年歳在甲子天予以治定功成行古廵狩之礼冬十月车驾至苏州询问民俗告诫有司还至曲阜祭先圣庙拜献之仪视前代有加亲洒宸翰题其庙额诏天下脩葺学宫颁赐御书海内蒸蒸罔不从乂斌时奉命抚呉祇谒庙学见殿庑门垣日就頽弛明伦堂岌岌欲倾虑无以仰承圣天子兴学重道之意受事方新未遑兴作明年二月蠲俸倡始藩臬庶僚饬材鸠工黾勉襄事杗栋栌桷楹础之残缺者易之丹艧髹漆之漫漶者新之祠斋庖库之久废者兴之缔构坚贞典制具备泮水疏通逺接太湖松桧椅桐之属种植千本閲十月而讫工于是躬率僚属行释菜礼定期讲学于堂诸生执经问业逺近咸集又明年三月斌奉辅导东宫之命濒行进诸生而告之曰此地自范文正公建学胡安定立教于今六百余年矣名卿巨儒项背相望诸生肄业于斯其所以绍述先哲仰答天子作人雅意者果安在乎国家兴治化在正人心而正人心在崇经术汉儒专门名家师説相承当诗书煨烬之余仪文器数之目删定传授之㫖犹存十一于千百且其时选举不以词章通经学古之士皆得上闻朝廷定大议㫁大疑博士据经以对故其时士大夫勇于自立无茍简之心孝弟廉让之行更衰乱而不变此重经术之効也其后虚无寂灭之説盛声律骈俪之习工而经学荒矣宋濂洛闗闽诸大儒出阐天人性道之源流故天下知性不外乎仁义礼智而虚无寂灭非性也道不外乎人伦日用而功利词章非道也所谓得六经之精微而继孔孟之絶学又岂汉以后诸儒所可及欤宋史学道儒林釐为二传盖以周程张朱继往开来其师友渊源不可与诸儒等耳而道学经学自此分矣夫所谓道学者六经四书之㫖体验于心躬行而有得之谓也非经书之外更有不传之遗学也故离经书而言道此异端之所谓道也外身心而言经此俗儒之所谓经也宗洙泗而祢洛闽人心之所以正也家柱史而戸天竺世道之所以衰也今圣朝尊礼先圣表章正学士子宜知所趋向矣吾恐朝廷以实求而士子终以名应也茍无骛乎其名而致力于其实则亦曰躬行而已矣故学者必先明义利之界谨诚伪之闗则贫富贵贱之非道不处不去必划然也造次颠沛生死祸福之间不可移易者必确然也母为枉尺直寻之事毋作㨗径茍得之谋宁拙毋巧宁朴毋华宁方毋圎戒惧慎独之功无时可间子臣弟友之职不敢不勉不愧于大廷亦不愧于屋漏如此则发为议论自能息邪距诐而乡愿杨墨之教不得骋也出为政事自能尊王黜霸而管商申韩之政不得施也其斯为眞经学其斯为眞道学也已否则剽窃浮华茍为譁世取宠之具讲论践履析为二事即诵説先儒世道亦何赖乎当文正公时中庸犹杂戴记中公独举以授横渠则公之深于经学可知矣安定之教以经义为本当时太学取以为法宋世人才之盛实基于此诸生为乡邦后进来逰来观其亦有所兴起乎苏郡人文实四方所则效也所以佐成圣朝之治化者予实有厚望焉诸生请书其言为记斯役也江苏布政使章钦文苏松督粮道副使刘鼎苏州知府胡世威或总理工费或分司督察而心计指授巨细不遗者鼎之力为多司学事者教授呉世恒训导张杰也例并书睢州移建庙学碑记汤斌睢州儒学旧在北城濯锦池上明末黄河决城遂沦于水有司权奉先师主于南城民舍地甚湫隘殿庑之制不备堂斋皆缺诸生无所肄业屡议改建以财用匮乏莫有毅然任其事者康熙十年知州事程公始至虑无以兴学育材仰承朝廷徳意期年政通事简乃相庙东有地据冈面阳水环如璧羣情咸合州之荐绅诸生量力捐助先建大殿次及两庑㦸门櫺星门各如制明伦有堂启圣名宦乡贤有祠树以崇坊缭以周垣位序丹雘应图合礼其相规制稽出纳久而不懈者学正魏君也既讫工公率乡大夫士行释菜礼而属余为记余不获辞乃言曰脩学有司职也诸生之逰于斯者亦思所以为学而求进于古人之道乎抑徒饰文辞溺训诂冀茍得利禄以夸耀一时已乎夫朝廷庙学并建固期学者以圣贤为宗也夫圣贤之学其要存心而已存心者存天理而已微而不睹不闻显而人伦日用皆天理所在也尧舜禹之相授受必致辨于人心道心之危微孔子十五志学至七十始从心所欲不踰矩然则圣人之异于人者惟在朝干夕惕自强不息遂至与天为一耳成汤文武之为君臯陶伊傅周召之为臣以及颜曾思孟诸大贤时至事起功业各不相同而其深忧大惧不得已之心则千古一揆也是以行无辙迹言无倣效总以此心纯一粹白相证于于穆之表而非从勲业文章一一较论也濓洛闗闽以来大儒相继辈出风㑹所值指授各殊而道本于心先后若一学者不体验于性情践履与古人相见于精神心术之间则为已功疎屋漏难慊即着书满家于道无当也惟知道之大原出于天而体用具于吾心存飬省察交致其功信显微之无间悟知行之合一喜怒哀乐必求中节视聼言动必求合礼子臣弟友必求尽分藴之为天徳发之为王道此学问之极功而尊信圣人之实事也然有难言者正学不讲俗痼日深利慾之根难㫁巧伪之术益工茍非乗本体之偶露急加体认扩充之力如火始然泉始达悠悠玩愒歳月㡬何转眼迟暮硚跖同归大禹之所以惜寸隂而尚书有取于若药瞑眩岂不以此欤若曰吾志在于科名惟事揣摩帖括他不暇计焉是视圣贤六经祇为富贵利达之资异日备朝廷任使安能秉道絶欺忧国奉公不㡬负朝廷建学立庙之意乎余乡人也诚愿与乡之后进互相砥砺使贤才辈出以报君恩敢述所闻以告之遂为记公名正性乡贡士四川万县人魏君名湛顺治戊子举人河南孟津县人嵩阳书院记汤斌嵩阳书院在登封县城北建自五代宋初与睢阳白鹿岳麓号四大书院其地负嵩面颍左右少室箕山诸峯秀矗云表中天清淑之气于是焉萃至道中赐九经子史置校官生徒至数百人称最盛二程子尝讲学于此后人因为建祠明末兵乱倾圯殆尽国朝崇儒右文知县事黄州叶侯封建堂三楹祀二程朱子而以地隣崇福宫凡宋臣之帯崇福宫衔者皆祀之叶侯既迁京职邑人大名兵备副使逸菴耿先生介家居讲学以程朱为道统所宗不当与诸贤列复蠲赀建堂三楹迁主崇祀又作讲堂三楹颜曰丽泽旁署两斋曰博约曰敬义书舍若干楹庖湢门垣具备自康熙十八年春至次年秋讫工知县事长洲张侯壎以兴起斯文为任月吉讲学课艺其中多士彬彬向风逸菴作书属余为记余适承乏史局方恨不得从事几席与闻绪论其何敢辞然逸菴之意岂欲余记营建歳月而已乎或欲有言以告多士也窃以孔子教人之书莫详于论语当时及门称颜子为好学尝与终日言而不违者今所记不过问仁问为邦二章而已然天徳王道备矣颜子谓夫子循循善诱博文约礼今他无可考即二章思之意者虞夏商周之礼乐制度即所谓博文而克已复礼之训即所谓约礼与特学有体用问有先后耳中庸言明善诚身而列其目亦自博学审问始孔子言知不废多闻多见而语子贡以一贯则又以多学而识之者为非其所以一贯之㫖终隐而不发即与门弟子言求仁之方为仁之要多矣而仁之体则罕言也岂圣人之过为隐与及读易干卦彖传与中庸首章而后知道之大原莫明于斯也盖道之大原出于天而仁者天道之元也知天人同原则知吾心与天地流通而往来无间民胞物与之念油然而生而戒慎恐惧自不容已故程子谓学者湏先识仁以此也然仁之为体非可口传耳授也在人之黙识耳孔子自十五志学至能立不惑五十而后知天命也以大圣人而若此则知命亦难矣今之讲学者聚数十百人于堂而语之曰天命云何心性云何将大本大原皆为口耳影响之谈学者于俄顷之间与闻性道之祕其不至作光景玩弄视诗书为糟粕礼仪三百威仪三千为粗迹也㡬希矣斯亦讲学者之过也夫道无所谓髙逺也其形而下者具于饮食器服之用形而上者极于无声无臭之微精粗本末无二致也孔子语颜子曰非礼勿视非礼勿聼非礼勿言非礼勿动而语樊迟曰居处恭执事敬与人忠圣人与上智中材所言皆不越是盖以天命流行不外动容周旋而子臣弟友即可上达天徳所谓无行不与者此也所谓知我其天者此也今功利词章举业技艺之习䧟溺人心士子穷年矻矻志在利禄名誉而天之所与我者茫然也是其学迥非圣人之学矣夫中庸之博学将以笃行也颜子之博文将以约礼也大易之穷理将以尽性而至命也大学之格物将以脩齐治平也今滞事物以为穷理未免沉溺迹象既支离而无本离事物以言致知又近于堕聪黜明亦虚空而鲜实学路久迷习染日深偶尔虚见未为真得非黙识本体诚敬存之绵绵密密不贰不息前圣心传何能㑹通无间故曰茍不至徳至道不凝焉呜唿岂易言哉逸菴之学以主敬为宗以体天理为要可谓得程朱正㫖矣吾惧学者之易视之也故因记书院而详言之欲其深思而自得之焉张侯明经起家治行多可纪于逸菴相与有成尤足嘉也吾又惧来者之不能继故备书之以告后之君子游辽阳千顶山记张玉书康熙二十一年歳在壬戌海寓削平庆典具举春三月车驾至盛京告成功于列祖三陵毕谒廵涖边塞特敕扈跸部院诸臣留都祇候玉书叨与侍从自兴京奉命返辔时日休暇将徧歴州邑诹访旧闻㑹积雨中阻不获逺渉辽阳城南五十里为千顶山迤逦盘互夙擅奇胜望后十日持幞被杖筞以行比过辽城获覩太祖高皇帝驻师筑垒据河克敌之遗蹟又延问故老得年八十以上者二人指述旧事尤详越宿冒雨入山既至风日开霁恣览纵陟往返凡八日山多奇峯巑岏稠叠不可指屈故名千顶僧寺最着者五曰祖越龙泉中㑹大安香巖志无纪载或曰唐贞观中征髙丽曾驻军于此语多附㑹据元皇庆中直学士陈景元撰僧雪庵塔记言僧自毉巫闾驻钖大安后移居鸭绿江复还香巖具有异蹟今香巖寺西有雪庵塔而诸山所传名胜亦往往以雪庵着则五寺旧址虽不可考而其创建在元以前兴起在皇庆以后亦可信已夫辽阳为国家肇基重地陵宫相望百有余里此山蟺蜒瑰异嫓之往代当在东都瀍涧西京霸杜之间而闗塞辽逺轮蹄罕及致使灵峯鹫岭郁而不彰玉书来逰来观欣叹希觏随即所至用志梗概山不胜纪仍以五寺系焉循辽城而南里许山色凝碧篱落类江左至八里村有棃数百株雨后吹白如雪踰石门度七岭东南行为汤泉泉近浊可涤不可饮也入山经邢崖径路逼仄万峯回互鸟鸣树底杂卉蓊翳梨最盛弥漫溪谷七八里不絶过南塔有官亭遗址胜国时将吏宴游休暇之地又数武至祖越寺寺环山而搆面俯背倚左右拱揖髙輙数百仞峦岩洞石各各肖形有神人仙佛莲月盂钵螺髻狮象之属惜无髙人胜流持择评品虽称名近鄙仍而不变也由寺东缘磴而上脱㡌杖藜盘礴沙磔数百歩得巨石石形如丸围径以丈许兀踞峯顶凌虚耸特不欹不仄石上为松坡为石佛崖为罗汉洞洞对峙曰振衣冈磨崖大书苍润可爱名氏已芜蚀畧见彷彿而已又里许歴危磴数百级至巅凿壁为斗室颜曰无梁昔有老僧精梵律者常栖宿其地他僧处之或触鬼物或虎啸于侧中夜惴慄辄㩦军持而下僧浩然云自祖越折而西可五百歩两崖夹峙划然如门既入泉流潨激泠泠如撡石琴溯流而上一径盘纡古木间植达龙泉寺闻粥鼓声与泉声应而軥辀鸟语杂㳫其中泉出寺后弥勒峯峯左有石洞方幅数尺珠光喷涌穿涧而溢寺僧截木承之刳腹类竹引入牖下有若悬熘凡祖越所见西北诸峯皆在寺东峯势诡异险幻正侧殊状逰者心目骇荡不谛视不能辨也寺延袤仅数亩其筑室架壑皆依山偃仰有清越环映之致故山径峭窄而取境特奇寺为故相国范文肃公旧逰地其子忠贞公所书字存藏经阁中寺僧寳而藏之出以示客结搆严冷如见其人龙泉距中㑹不十里山径旷衍林隩畅蔚虎迹交错竟日无行人晨兴循龙泉东麓折而南有牝鹿十数注坂徐下僧曰此鹿就饮溪涧水耳畋猎罕至故与人狎然时堕虎口至中㑹寺寺前为水阁方广半亩夏秋之交霪潦演溢九峪之水滙注于下阁因是得名其盛时水石交映禽鸣渔沫颇极登临瞻眺之胜今阁久废仅存石址而水势亦湮塞寻所谓九峪水故道无识其源流者可为太息中㑹在五寺为简寂禅宇剥落无复旧观僧耻若辽阳人有学行筑室数楹书史盈案龙泉西南诸山皆倚室东隅而松苔峯西峙与粥鱼庵故址相望岚气环匝视静而聼逺坐移时窅然深也出中㑹行十里许草树藂密溪流锵然水穿石中时露时伏是为大安寺山址又里许径路盘纡下马拾级而上行五百余歩径渐平复骑距寺半里许奇峯叠嶂耸出云表如立如踞如拱如戴孤挺峭厉率去地数千尺寺枕山之中前俯后仰万象盘郁入寺憇五峯丈室阁铃松韵时发异响坐久之邀两僧导游人授一藤杖循百佛堂过薛菴至璎珞峯峯突兀无梯膝行而上有泉出石旁如盎既下入万松林逶迤里许隐蔽日月野卉数十本色丹而妍错互于古松之隂幽丽特甚自此山益奇径益偪沙砾杂糅积叶盈数尺怪石怒攫下视无际心然而危乃令两僧前挈后掖䇿杖其中同行七人穿丛莽排株朽累累然趾背之相错也行十余里至罗汉洞洞深五六丈悬崖后阻藓壁对峙有明嘉靖中华学士察题石出洞口折而西遥望石穴如牖为云封洞背云封过马蹄㠗当衆山之中南面通明北俯中㑹若襟带然又百余歩经石门渡岭天风乍起山木尽号仰睇仙人台一峯斗絶空际疑不可即循磴道徐上约数十寻至台趾左深潭右絶壁环顾诸山尽在肘腋之下台距趾二丈许上布石枰栁栁州记仙奕山庶㡬似之而其矗立万仞之巅崚奇诡飞鸟垂翼虎豹却顾海内诸山所罕觏也此峯居大安中㑹香巖之间山脉之所荟萃故逰大安者指为尽境折而下则去香巖为近于时夕阳在山隂气惨肃不及还大安遂寻香巖而西距仙人台二百歩有径东南行孤峯旁突为观音阁阁久废而其地特胜衆山环列苍霭毕㑹蔚然巨观又东为夹峯元僧雪庵栖息之地峯下为洞洞口正黒倾亚不能措手足扪一穴仅容膝两石离立横木其中背石履木下见深堑侧身而入攀穴而出极山行之险甫出穴复对立一峯架木为梁濶仅踰尺引絙乃度夹峯之名以此峯顶有巨石有古屋有㫁碑峯外道絶仍触险出洞口歴鹦鹉石雨花台循锦绣坡至香巖日已暝矣僧言深夜常闻虎啸绕佛阁数匝而去遂墐戸就宿晓起扪石碑得元直学士陈景元撰雪庵塔记碑覆土中百余年掘土得之苔藓瘢胝杂以尘垢字画漫漶不可辨强起衆僧钩剔涤除纤翳尽去所刓缺者才七八字文载雪庵始末甚详字体亦遒润诸寺碑版之文此居第一由山后循旧径度岭又寻别峯东过双井抚朝阳寺碣折入松林经大安而返千顶胜概以大安为最而山径奇特实在香巖大安交㑹之介以道出诸山之背䆳奥深隐故多见侧势登览者惮其僻逺往往避险而就夷皆未能穷极兹山之胜者也重脩东林书院记熊赐履东林宋儒杨龟山先生论学处也明神庙时梁谿高景逸顾泾阳二先生倡道东南遂因其旧址构为书院偕同志讲肄其中四方之士多归之于是东林之名满天下天启中魏珰煽虐大诛戮海内正人特指东林为党籍书院以燬及珰败有㫖脩复而丧乱之余倾圯如故仅道南一祠頽然凉烟衰草间而已今天子隆重师儒崇奖道术近特允言官请诏各直省营建书院为士子观摩地于是景逸先生之从孙节培集里中戚友申请于有司庀材鸠工广行购募越期月而落成讲堂学舍规制悉备诸生以时诵习不异曩时节培乃走书至金陵属予为文以纪其事予盖俯仰今昔而不胜世道升降之感也从来书院之设本与学校相表里晚近以来往往以讲学之故致干时君时相之怒鸣唿此何为者也夫学也者学为圣学为贤也讲也者讲明所以为圣为贤之理俾知所从事也因其迹以考其心岂非宇宙之常经人生之切务而君师天下者之所乐闻而亟许之者乎乃或者从而嫉恶之至设为厉禁焉禁之不已遂不惮诛夷殛窜之加以流毒于当世呜唿此果何为者也粤自削迹伐木而后吾党之祸一见于宋绍圣再见于庆元嘉泰之间迨至前代熹宗之世而其祸弥烈矣世道沦丧国事随之覆辙相寻曾莫之悟是可不为之寒心乎哉虽然抚今追昔反而内求吾党亦当有分任其咎者矣盖小人之忌害君子也非必有深怨积恨誓不可竝生于天地间者也惟是平居立身制行殊途背驰不啻若薫莸氷炭之不相入而所为君子其人者则又待之甚严絶之太过致若辈无地以自容又不幸吾党之声誉日隆交游日衆一时标榜附和之子或未免名实乖违首尾横决遂未足以服若辈之心而适予以可攻可议之衅此同文党锢之狱小人每悍然为之而畧无所顾也然则讲学一事顾可以终废乎是盖有道矣方今泰运方亨宇内坛席之盛蒸蒸蔚起呜唿此诚斯道昌眀之一大机㑹也则愿吾党有志之士以嘿识为真脩以笃行为至教勿口舌轧击以矜能勿意见纷拏以长傲尊贤容衆嘉善矜愚偕逰于大道为公之世而絶无所为怙已凌人之弊开当世以雌黄我辈之端此则国家化民移俗之至意而亦从古圣贤开物成务之极功也操斯术也以往将讲学二字永为千古美谈东林名胜直与天壤竝存可矣予生也晚尝从先世遗书与闻梁谿之绪论兹幸逢是役之竣也为之盱衡往事不禁感慨系之因着为反躬刻责之言以自勉励且为吾党劝也吾党其亦有以许之否是为记赐金园记张英予以康熙二十一年壬戌二月请急于朝为先大夫谋邱壠天子念十年讲幄之劳特降手敕褒以敬慎勤劳赐以白金文绮甚渥予以赐金之半置墓田庋其半将以谋山林数亩之地为憇息树艺之区避烦嚣休晚暮志恩泽也龙眠山去城郭五六里许巗峦层折谿壑深秀过石马潭媚笔泉则益増水石之胜叠嶂盘互一径而入中忽平衍田庐散布予二十年来欲卜居其中形于篇咏者数矣壬戌之归此愿益廹故人左子橘亭遂成予志畀以斯壤有池可渔有山可樵有田可以耕获有圃可以艺植有堂可以燕息有松竹梅栗桃杏之属可以资其䕃而揽其华爰因旧庐葺而新之堂向西山为西轩梅花下屋在堂之稍东为东轩别搆南轩北轩盖夙昔有四轩之志今粗备其制则香山所谓具体而微也古屋素题石堦土壁无丹漆之饰无台榭之观门且触额径不容轨独其掩映于嘉树美箭之中曲折于翠巘芳池之侧平畴如绣村落环向皆凭轩槛可得而瞩昔贺季真投老归山隂赐以鑑湖一曲心艶其事而尚惜其去之晚也予遭逢恩遇出入禁闼为侍从亲臣且得捧天子之赐金归而营优㳺燕闲之地以朝夕寝处其中虽自顾文采风流不足以髣髴昔人而揆其所遇岂得谓古今人不相及耶予齿未衰而多疾性畏喧躭寂经歳之闲居城市者十之一二当风雨寒暑则掩闗读书时和气暄则散歩畦陇眺览云物延赏卉木衣粗茹淡识分知足期以终老于斯因以赐金名园濡笔而为之记所以志圣主之恩述良友之谊示子孙于不忘耳赐游西苑记陈廷敬康熙二十五年秋七月九日上在西苑召左都御史廷敬侍郎干学学士英侍读学士士奇编脩杜讷赐设于苑中近侍导廷敬干学入自勤政殿左门殿门皆北向辟以顺时宣令上亲题额自警御以聼政事非犹夫避暑之宫追凉之殿也盖虽驻跸所在未尝一日不与羣臣相接见炎景仄而方食曙星在而求衣惟勤惟专由辅弼暨百司丞令之属承宠问被清光亦无一日不得至于斯殿也自殿角趋南陟横廊径小轩以西上讲艺论思㳺息深严之地稀有得至者轩裁广一楹颜曰知稼出知稼轩疎篱草花被径周阿萧然有闾井林野之思迤西数武秋禾方亩望之如云前有亭曰秋云英士奇杜讷三臣者先在焉阶而升鹄立以眺维北之院曰丰泽维西之轩曰嘉颕自知稼至嘉颕盖皆取诸农事为义或采椽斥题不斵不枅或白屋版扉不施黝丹无绮寮重庑文鎞镂槛之饰盛矣哉尧之土阶文王之栝柱大禹之菲薄卫文之节俭也后稷公刘之所树艺而无逸豳风之所书载也顾诸臣而言曰于戏上圣徳至矣吾属庆遭逢辱恩礼其何力之能报诸臣皆相与讃叹皇恐稽首即亭中秩坐时久雨新晴激波映空动植遂畅鱼鸟欣悦顷之芳筵载列而等凌兢震越就匕箸如不胜滋惧素餐食已中使就赐御书及内制法瑯涂金香炉瓶合各一玉轴寳题云章烂然炉烟尚温合有香实顾惟恩出非常心魂慙悸中使既复命等九叩首以谢既退窃自念曰古者人主推食加笾或宠以翰制或钖以御饰器物所以劝劳能待贤彦也田野穷贱才质璅微擢歴台司日侍禁闼饫赐便蕃歳时霑被未有寸尺禆补而上意叠至如此此所捐糜难报之恩也已又念贤圣之君必恭俭勤民恭俭故亲贤礼士勤民故重本兴化而飬贤及民维古志之尝诵诗而通其义焉觧诗者言由庚人君调隂阳育品彚万物得由其道也南有嘉鱼乐与贤也崇邱万物得极其高大也南山有台乐得贤者由仪万物之所生各得其宜也诗之更相互见明得贤所以飬物也既天下无事泽及四海故次以蓼萧湛露而燕赐之盛兴焉以见夫得贤之效至此为极而为天下之所歌乐矣故又终以菁菁者莪也此非贤圣之君其曷能之兹者上恭俭勤民圣徳之至巍巍无极不以等之非贤而过礼遇之如此则夫巖穴道徳之士孰不思接迹王廷效忠竭智以䇿功名而显当世哉此又之所深庆者也故窃附诗人之义既为诗五章以咏歌盛事又谨记之如此云皇清文颕巻十八皇清文颖卷十九钦定四库全书皇清文颕巻十九记干清宫读书记徐干学我皇上膺图受命徳盛化神文轨齐于勲华至治恊于轩昊正朔颁八荒礼教徧六合自开辟以来所未尝有矣而皇上所以致天下之极治若此之盛者惟是勤学好古极图畴精微之奥通天地浑沦之理穷古今之纷赜观万物之屈伸礼乐贯于百王运数探于元始因革损益灿然备陈制度文为犂然具举自书契之后简编烟海深宫禁籞广厦细旃之间昕夕披览亹亹忘倦是以内圣外王之道无所不该文经武纬之宜无所不裕合乎天而孚乎人发诸迩而见诸逺举而措之易易也伏读尚书至説命乃始言学曰王人求多闻时惟建事学于古训乃有获盖王者之多闻欲以见之事业也非徒资闳览称博洽而已三代谊辟罔不皆然顾后世人主或厌弃诗书或初勤终辍以是治功亦逊前古若汉武帝表章六经东汉显肃二宗临雍亲讲唐太宗留情典坟意悟冲迈宋真宗仁宗手亲经史丙夜不辍史册流传以为美事而治不臻于极盛者以其所学之道非二帝三王之道也孰有如我皇上之合道法以出治与天合撰自强不息者哉惟干至健也天得一以清干之象也解者谓一者专一而不挠纯与不已之谓也穆清宰乎上而日月星辰经纬错列气化流行循环不已夫天岂有息时哉亦岂有强之使然者哉惟自强不息故健之用为至神一息即非健矣孔颕达正义云天体之行昼夜不息周而复始无时亏退君子以人事法天亦如天之至健而自然不息无㡬微之或间是以仰观俯察穷搜博览弥纶宇宙酬酢神人虽功用莫之能测而范围不外于一心盖皇上之心即二帝三王纯亦不已之心也皇上之学即二帝三王惟精惟一之学也无一时不典于学即无一事不合于道由是而致治之盛逺迈往古岂偶然哉谨承命为干清宫读书记云瀛台恩宴记徐干学圣天子御极之二十年九叙歌七徳鬯雈苻销声鲸鲵潜伏遗孽就殄诸方底平威弧将韔灵旗欲偃雨旸时若歳其大有天子以秋七月壬申燕羣臣于瀛台盖异数也羣臣入自西苑门乗船渡至石桥侧序立以俟天子遣重臣传谕曰惟兹在廷诸臣宣力有年恩数未徧今朕驻跸于兹召诸臣合㑹为欢以永今日鱼藕菱芡之属出苑中所有无费犬官又念秋露始零各赐文绮表里用制时服非比法筵大赉其共悉朕意诸臣以次拜赐伏而奏曰等备员多过无有毫末劳勚方惧陨越于下今天子加恩便蕃在廷沾洽跪聆温纶益用悚慄涓埃之忱难禆海岳等无任惶愧者奏已谢恩就席天子复有命曰古者君臣有献酬也今者之饮朕不及遍劝羣臣其畅情极欢无或不醉诸臣再拜稽首就坐饭讫改席设肴核赐上尊人一巵又命勲旧大臣学士劝饮无筭爵于时天气爽澄树色茂欝秋兰香发谷鸟声和诸臣既醉谢恩各擎所赐以出既㸃承华之署获与斯荣又以执笔侍立螭㘭谊当有所撰述伏考仪礼有燕礼于五礼属嘉其一为君臣无事而燕其一为卿大夫有勤劳而燕也今诸臣幸邀天子之宠灵而际太平无事庙堂之上玑衡神运使万物得所四海䝉泽诸臣方奉职不逮其何勤劳之有此所以大小臣工受恩感激踧踖不自宁者也又读小雅鹿鸣之篇小序以为燕羣臣嘉宾也既饮食之又实币帛筐篚以将其厚意故燕礼歌鹿鸣而郑康成注以为君臣讲道脩政之乐章贾公彦疏鲁颂振振鹭鼓咽咽醉言舞于胥乐兮之诗亦以为君臣相与明义明徳而燕也饮有酬賔送酒之币食有侑賔劝饱之币三代盛时上下和乐君臣之间如家人父子论者以为泰交之盛致治之本在是自秦汉以后此风邈不可覩矣然则天子所以施恩臣下饮食之而侑以筐篚令其不醉无归者恩至周浃礼至隆厚与雅颂所云先后一揆矣自三事以及庶司有不戴圣徳之髙深沦肌浃髓以圗报于万分之一者乎臣故述兹荣遇系以五言古诗四章以为瀛台恩宴记云御赐书记徐干学皇上以侍讲学士尹泰有问学操行俾在内庭供事不数月以其勤也赐之内府秘本秦汉文一帙㤗既受赐累日喜见颜色则向学士干学言曰泰少而读书仅通记籍长而麤知大义未尝窥圣言之窔奥自侍禁庭见皇上聪明时宪孜孜亹亹聼政之暇研精覃思于六经之要妙与夫前史得失之林毎召泰面加训谕凡古人文章一字一句稍有疑端天语发明洞若观火泰侧而聼焉伏而思焉如是数月而心有所开今之泰非昔之泰也皇上以泰为可进于学而赐以是书又重之以宸翰泰虽不敏将终身焉䌷之绎之以益其神智传之子孙世世寳藏焉子为我记之干学窃惟自古人主留心艺文者多矣未有如我皇上好学深思精㣲广大者説命之言时敏周颂之言缉熙无以过之也干学薄劣无比遭逢际㑹得侍讲幄及造内庭仰见细旃广厦夙夜有密之圣心而泰朝夕供奉式克钦承扬休近光密迩咫尺宜其涵濡于帝徳之广运而自淑于厥躬也又伏念人臣受君父之赐尺寸莫不以为荣惟赐书最为优渥车服有时而敝金贝有时而罄惟书则贻之永久是训是行不啻天球河图之璀璨而世世守之若河山带砺之绵长也宜泰之感激之深而爱重之至与东宫将出阁上特擢泰为詹事眷倚益厚泰益思进徳脩业以报非常之恩他日洊登三事宠赐便蕃尚当为君记之勉旃自爱赐游西苑记徐干学康熙二十有五年秋七月初九日平明羣臣奏事毕奉诏赐廷敬干学逰西苑环衞导行由勤政殿之左歴小径入门为知稼轩轩之外疏豁爽垲心目开朗数武至秋云亭英士奇杜讷拱立亭外以待其西则嘉颕轩上披閲章奏及进膳之所南则狎鸥亭平临太液䦨槛鲜澄如画可望而得也其际则泱漭荡漾极视无涯清流环引被以荷芰青红掩映汎景翩风鸳鸯鸬鹚飞鸣自若池之隂植稷禾果蓏数畦方秋颕苕秀色成揽有辘轳髙井膏液潜通清泉不竭迤西朱墙以内为丰泽园上退朝读书之室水潆廽阶下规制朴雅总无雕餙等仰见皇上于政事学问日昃不遑念民依勤稼穑所其无逸之心虽在清宴未尝顷刻少辍侍衞宣传温谕赐上方珍馔二筵未㡬赐廷敬干学御书各一幅天章炳焕龙翔鳯举又赐等五人法琅香罏瓶合各一制作工巧五色绚烂香烟袅然等咸稽首顿首谢恩乃出窃惟前代杨士奇李贤诸臣皆有赐逰西苑记比于周之宴镐汉之横汾唐之兴庆播为美谈流传简牍往者尝心慕焉以为遭逢之幸何意躬事尧舜之主得以持槖簮笔出入殿廷亲见天子恭俭仁圣勤政讲学功徳巍巍而又荷被眷遇至深且厚一介竖儒才学不逮曩代诸臣加孤踪薄植与世寡谐猥䝉圣主特达之知实逺出前人万万所为扪心知媿戴恩罔极者也深惟㳺览所见禽鱼飞跃草木蔚茂虽一物之㣲皆以地近日月顾恋恩私矧粗知诵读厠列侍从宠踰涯分日夜思惟才短识闇无以称塞方诸物类命贱恩深徒娯暇景无益明时然区区之心何能但已每思古人虽处俦匹之中一饭之徳谊无相负况于荷天之宠隆施稠叠虽小雅鹿鸣所称承篚式燕以待嘉宾者殆过之焉顾何人惜此顶踵若使之自矢稍渝一节便为虚此遭逢辜负圣恩为世大僇至于经术材器于朝右最为后人但犬马惟知恋主葵藿亦能向阳抱此区区冀报效万一而已既以自励且与诸臣共朂焉翰林院题名碑记徐干学翰林院设于唐开元中自诸曹尚书下至校书郎均得与选入院者概称为学士有待诏供奉之名宪宗时置学士承㫖在学士之上至宋始定制资浅者为直院暂行者为权直而学士之职始贵为院长明初又设讲读学士讲读脩撰编检诸员其制大备时入院者不专进士科至天顺间李贤建议始尽用进士我朝因明之旧间损益唐宋明初之制辟荐者得入翰林天子加意文学才士蔚兴儒林文苑之官多至不可胜数夫翰林为朝廷文学侍从之臣居禁近掌制诰公辅之望由此其选非可以雕虫篆刻之才当之也予自庚戌释褐先后官翰林垂二十年自信朴僿无他长惟是一言一议亦欲溯其原究其用本经术以经世务期不媿于自古在昔立言不朽之义方力焉而未有逮也其敢以虚名譁世乎尝论有明馆阁文章之盛莫如洪武太祖蒐罗元世文献之遗征辟在列如髙青邱陶主敬宋景濂王子充张志道方希直及练黄诸公渊源相禅不特文章尔雅亦多以节义表见者永洪之际则有三杨二王南陈北李勲业政绩卓然可传至于成𢎞之世久享隆平风流𢎞长于时懐麓沧洲张其赤帜白沙定山分道扬镳熊峯圭峯振之东江軰世人比之苏门六子者大半在词林他如柴墟鹤滩俨山升菴二汪皆以读书为能事导扬风雅表仪词垣降至隆万东阿临朐犹能学有根柢词知体要不失前人矩度自是而后才隽軰出竞以浮华相矜诩枝叶愈緐流趋愈下言文章者至以词林相訾謷则政事可知已予在史馆论次有明一代文章政事升降之故不禁概焉叹息尝怪文学如道思应徳熙甫功名理学如廷益伯安徳温诸公皆不与馆阁之选其在馆阁者鉅儒伟人又或不出于科目胡仲申赵子常徐大年王常宗以布衣预脩国史名烂天壤其由进士为词林者二百七十年中何止数千人其传者可指而数故知人能重官官不能重人也天官家谓柱史一星在勾陈帝座之侧为翰林之象予幸遭际休明兄弟踵武入翰林为希世之遇顾予老将知而耄及无能报称其在列诸公当必有逺胜曩代者上应昌期而举臣职抑尤有望于后来者也故敢援据旧闻錞于申之以文题名之石告后之君子翰林院教习堂题名碑记徐干学古之造就人才如周礼大司徒乡大夫宾兴之法戴记文王世子大乐正之教国子其制备矣其后考亭西山分年读书法讲求尤详然皆未仕以前也其教于士既出身以后则莫如翰林院教习之法初明洪武时选天下举人年少质美者张唯等十人擢翰林院编脩入文华堂肄业诏宋濂桂彦良为其师帝政暇輙临幸考业亲第高下光禄给馔太子诸王迭为之主赐白金鞍马冬夏衣裘及永乐二年遂选进士二十八人复益以周忱一人就文渊阁进学给笔札分钞赐第隆礼过之时荣其选谓之二十八宿其中如王文端直李忠文时勉陈文定敬宗周文襄忱后皆为名臣徳业文辞照耀一代称极盛已自此每科庶吉士皆教习以学士为师然沿袭既久学堂程课仅同邨塾师生相习为软熟套烂之文今所传馆课文字是已以是士气奄奄卒于不振然其害犹未甚也自正嘉间姚江立教以象山之心学兼永康之功利徐文贞当国私便其説至张江陵为馆师令庶常日见上计吏咨访利病接引宾客渐事招揺而士气一变矣赵大洲之为教习也则导士子以讲诵楞严经引释入儒㓕裂名教此得罪吾道之大者流风牵引不知底止其祸至今未艾矣我皇上道徳冲备益之圣学欲复天下之人心一归之于古以为翰林侍从官备启沃顾问尤不可以无加意于是常赐考试亲第甲乙如旧制时召对便殿讲説义理良久乃罢乙丑春既赐进士及第出身选入庶常有差所司以教习请上特命予以内阁学士与院长共涖其事明年夏迁礼部去有司请更代上命之如故自惟孤陋洊膺异数循省悚惶忆予之入翰林也馆师孝感公痛辟异端昌明考亭之絶学于既晦之后斯文頼以无坠乃本其意撰为条例十余则进庶士而告之大抵以立志希圣力崇正学为第一义季有程月有课所以磨厉而董率之者不敢蹈常习故茍且塞责也务使其见于言者一以六经四子为归而立徳立功皆足以储为天下国家之用以无负皇上惓惓作人之意而已而数年以来予所见一馆之人才亦既彬彬足观矣然而前人之为此者其才其学皆足以十倍于予而缺然未有题名则孰知其教之所自也因畧稽开国以来姓名鑱石壁间若以予之偶尝尽心于此而汲汲于后之视今则意之所不敢出矣刑部题名记徐干学外自提刑按察司所定三流以上罪内自八旗五城御史诸案牍统归于刑部十四司每歳报闻而轻重决之至于新旧条例宜归画一非时矜恤务广徳意天下督抚之所帅以奉行者惟视刑部之所颁下而已盖易之取象刑狱者有五明在上威在下曰噬嗑威在上明在下曰豊噬嗑象曰明罚敕法先儒以明罚者所以示民而使之知避敕法者所以防民而使之知畏此皆设于未用刑之前故明在上威在下正今刑部职也若威在上明在下则曰折狱致刑特奉上之法以致之民良有司之职而已故刑者人命所系而天下人命尤系于刑部之一官可不慎哉我皇上御极兢兢惟刑之恤每歳论囚多所寛赦临决之际涕泣减膳犹时谕三法司以无枉滥失入好生之徳洽于人心宜乎致刑措不难矣然予观自古臯陶为士终身不迁其官若汉之于定国陈宠何比干皆家世治律明习法比故吏不得因缘为欺今部掾史长子孙其中轻重之例惟意所拟居官者对案茫然但徼倖无事速去而已予兄弟先后䝉恩迭掌邦禁虽稍欲有所施设亦以迁除之急未尽展布也以是求刑之无寃以仰称圣天子清问之至意岂不难哉虽然不可不尽心也一案之误动累多人一例之差贻害数世不惟其时之久暂也梁统以重刑一疏而祸湛门族路温舒求尚徳缓刑子孙显宦殃庆之积不待其久也且身有去留名姓不灭百世而下悠悠之口谁复相借乎观此题者庶亦惧而知警刑部题名碑记徐干学先王之治天下岂不欲胥一世而归诸礼乐之中优游涵濡以共跻仁夀之域然而五刑之制唐虞不能废帝之命臯陶曰惟兹臣庶罔或干予正汝作士明于五刑以弼五教期于予治刑期于无刑民协于中时乃功此可以见五教之敷刑其不率而后人心可正风俗可成也刑者先王不得已而用之虽用之期于终措而不用也予尝读刑书而叹古人制律之深意犹存先王之旧非明于礼教讲于心学辨烛毫芒者不能议民之丽刑各有其质援律以定名一狱吏事尔然而此非其情有操刀剚人胠箧探嚢而不必为首恶者有歛手安坐从容指挥则重科之有㓂盗奸宄犯同而罪异犯异而罪同者有一人而区前后一事而区彼此则异科之此过故之分而诛意之法也惟文理密察哀矜审克乃以得其情周官五声之聼两辞单辞而外至于色聼气聼可谓㣲矣而又有耳聼目聼之法不第用已耳而察人耳不第用已目而察人目先王以为不如是而下有遁情者矣人藏其心至不易知刑之施视其心以为轻重而外之所犯抑末矣故刑书所着皆治心之法而非仅以治其身也儒者猥以名法家言而忽之一旦亲吏事决疑狱焉定其能不失入哉予以宪长迁西曹每举是以告其属临决之际多所平反而要之上体我皇上如天好生之徳罪疑惟轻无杀不辜故于此加兢兢焉皇上临御以来屡涣慎狱之徳音恒歳谳决奏上必反复详审求以生之求之不得而后刑之歳不过一二十人而又屡歳肆赦与以维新其矜哀恻怛仁民爱物之意至矣备矣虽尧舜之惟克天徳作命配享蔑以加矣予虽未学断狱然先王敬狱之道刺宥之方自少习闻汉儒引经决狱最为近古今所沿唐律皆本于经㫖予兄弟居平尚论每叹古人无不以经术为吏治顾后世知之者少也予解部务未久吾弟立斋亦以宪长迁西曹予兄弟洊受国恩先后司风纪掌邦禁其职可谓重矣予受事日浅未竟施设吾弟与诸君子尚勉㫋哉仰佐我皇上无刑之化旧政必告予敢申其㫖于题名碑石礼部题名碑记徐干学朝廷有大制作大辞命天子不以干学为不肖常被咨询俾与参详而各馆编纂教习庶常诸务又总领如故私惟荒陋之质一切埤益逾溢涯分偾败是虞是用未明而兴夜分而寐屏絶人事专国家之任使期月以来庶政稍稍就理凡部中沿袭弊法如直省乡试歳科试磨勘解卷及内外闗白文移异时官吏赂遗掊取诸陋例悉奏除之又奏免歳贡赴京廷试及改正科塲条例人以为是诸如此者不一是岂干学一人之能亦赖同事诸君子一乃心徳重相諈诿肆得爬梳其积习经画其新规也迨予迁宪长解部务之日诸君子毕至无不挥涕相送依恋不忍遽释于乎此亦足以徴诸君子之贤而予之多幸矣方予在部时天子亲洒宸翰书博学明辨四字如斗大特以宠赐捧拜恩荣惶恐无地窃念生平无他才能学问又极弇浅惟于古人脩辞立诚之道义利之防不敢不以自勉此学辨之一端臣子立身事主之大节区区之诚明旦自矢不虞上䝉圣知褎宠过甚尝考宗伯之官非道艺徳行备具者不称兹任学之不博辨之不明何以彰厥仪章综兹同异而其要统之以善其本归之于诚媿予之不克副也书以贻后之人以为题名碑记詹事题名记徐干学考官制东宫官属置詹事府以统衆务置左右二春坊以领诸局三代以后莫备于唐歴纪相沿迨我世祖皇帝御极初载有仍弗替惟时储位未立官属虚冗始议裁去比皇上继统之十有五年建立皇储乃仿旧制复设是署泽州陈公来掌詹事予为賛善规画制度一切草创陈公命予实经理之二十三年冬予以侍讲学士䝉恩特赐擢用以十一月受事复脩陈公之政明年迁阁学以去予居是职虽未久顾其始也际复设之初得从贤端尹后剏制条纲张举节目非同他时祗以优㳺坐受成事迨于其后皇太子睿质日昭敬脩时敏予又幸得备位宫僚仰见皇上所以训廸皇太子者至详至备遭逢盛隆属有厚幸钦惟皇上万㡬之暇究览经史未明而兴漏下不辍凡皇太子一言一动必皆皇上躬为之表率昕夕课程亲加校勘祁寒溽暑不少间自古储教之严未有如我皇上者也尝伏思之古者教太子之法太傅在前少傅在后入则有保出则有师傅以传之徳义保以保其身体师以道之教训而又选天下孝弟博闻有道术者以与居处是以教习审而言行见闻无一不正居斯位者甚不易也今世詹事春坊之官即当时保傅之任今且谕教之责在御总揽为臣子者咸得禀受成规赞翼于下较之古昔难易判矣然古时宫僚人受厥事赋厥功其职分今惟詹事得以进讲其职一古时出入宴逰与太子偕为时久今惟进讲得以陈説为时暂前代人主之学明于大或畧于小治其粗或遗其精若我皇上圣学隆懋大小兼举精粗悉备巍乎若瞻天者之莫穷其高浩乎若观海者之莫测其深为臣子者即禀受成规而欲以堪賛翼之寄视诸前古盖有独难者矣思其难以副其职窃愿居斯位者之同有是心也皇帝亲耕处恭记李光地皇上御极之四十有一年春省耕畿南廵视宿麦劳勉农人廵抚光地及境内文武诸臣扈从以行维二月壬申圣驾次于博野因东作之兴念稼穑艰难躬秉犂器即功竟亩令知县开铨即按其畺场表识圣蹟追维自古盛帝显王皆以农为兴徳之本周礼王籍掌之甸师月令孟春天子亲载耒耜参置保介御者之间其在成王亲与世子出观农事又为饎以馌之尝其㫖否不以命之从行之臣雅颂矢歌声传至今洪惟我皇上圣徳神功度越有周克勤小物为亿万年子孙之贻谋其作典常播声诗者非一邑所得私也然圣蹟所存则博野小邑其名一旦遂望于寰内非常之幸盖自建置所未有又近在郊甸光地适为长吏帅属耕耨摄官承乏与际宠荣焉爰立贞石具纪其盛以垂无穷臣又窃惟受事之日即得内府耕织图之赐今兹扈从特被殊钖复得临唐太宗书劝农诏天章一轴仰窥我皇上宵衣晏食必以务本力穑是先庶㡬益求庶民所急竭诚谋度时请圣谟训勅以釐于成则教农趋时方由博野而始光地既躬送圣驾遣归郡邑诸臣皆以此申戒之用并铭勒以自朂御书太极图説西铭恭纪李光地恭惟皇上道与尧舜禹汤而相绍学则洙泗闗濂而同归政抚万方之烦心传千古之秘而且穷象数之赜隐订唐都洛下以无讹揽文艺之菁华裁汉魏江东而还雅顾天纵之睿智实兼多能而圣作之文章悉源性道以是万㡬一日之暇独宗六籍诸儒之书虽㳺戱于墨池必翺翔乎学海御书太极图説西铭前后凡数百本歳二月南廵守光地扈驾渉天津屡䝉召见因出御舟中所书二轴以赐谨拜手稽首秪受而寳藏之伏惟二编为近世学术渊源比之上古之图书中天之易范也歴代虽经儒者之表章然必百世以俟圣人而大着昔者朱子为图説首句国史误增两字累欲请之于朝刋改而终弗获及其论西铭则为林栗弹劾以去道之难明书之难传也如是今我皇上笃嗜深契兴絶表微宸翰所挥天章所贲昭兹来许千古有光在皇上则为以圣而下学于贤将天下皆知沿河而东至于海斯文之幸千载一时儒先复生不知何如其忭庆也媿凡陋弗克钦承恭纪恩遇勒之贞珉以惠天下学者皇清文颕巻十九皇清文颖卷二十钦定四库全书皇清文颕巻二十记御试干清宫读书记韩菼粤稽古圣恭天成命嗣无疆大歴服皆擅神灵之资生知安行允臻厥道必孜孜于典学稽古以多闻集事施于有政治绩大彰然自尧舜以来性之之质既鲜而厥修未纯亦或勤而罔继即有令辟治不古若过此以往尤蔑有闻天启圣人斯道攸托我皇上躬尧舜之资允执大中即位以来惟敬天法祖用布諴和于四方知千余年不传之绪罔不在于遗经既得之自性尤加以圣心阐图书之秘溯濂洛之宗日慎一日缉熙光明以莅万几细大具举间者小丑乱略四征弗庭敷文徳于堂阶之上昭神武于敷天之下用济大师之克以成万世之功夫湛恩普被至渥也鸿猷骏烈至伟也载稽往策彰文治者或诎于武功而大业成者或弛其初服故舜之徳至矣臯陶祗称之曰罔愆禹之功至矣孔子祗称之曰无间文武之谟烈彰矣而诗歌之曰无缺夫数圣人乃振古之所未能几而仅免乎人情之所时有葢若斯之难也小雅六月诸诗多叹美宣王然至沔水鹤鸣而微辞见矣我皇上兢兢于大命之不假易成功之不居以不已之诚行不息之健时未闿明御干清宫延接儒臣陈説古训四子五经将以次阐绎天言往复靡奥不穷及视朝之暇深宫渊黙研精味道松云栋牖酬对先圣相悦以解常夜分忘寐以至于挈壶告时鸡人司旦犹弗辍也夫接见儒臣暂也而夙寤晨兴之弗皇宁者韦带之士所犹难也披寻往牒迹也而精微之独授受者大贤以上所弗能窥也葢圣心惟恐有愆有间有缺或如宣王令徳之不终用是退省以质诸数圣人云尔微臣陪法从之末无能仰测髙深之万一顾记言记动其职也形容盛徳以期于永永勿替亦臣之分也谨拜手稽首略次其所及知而恭为之记以偹左右史之余篇宝翰堂记汪琬前礼部尚书王崇简偕其子今工部尚书熙延琬过其私第第有堂三楹颜曰宝翰葢熙构之以敬匵世祖章皇帝所赐御札及书若画之所也于是导琬俾与观焉轴以象犀袭以文锦发圅启帙烂焉盈目琬既毕观则崇简又命之曰女其记之尝逮事孝陵不敢用固陋辞谨拜手稽首为之记窃惟我世祖章皇帝以天纵之姿神武之烈受天成命西剪巨寇南平小蠢十余年之间薄海内外罔不賔服天下既定然后躬屈至尊数引见左右侍从通今好古之士讲译诗书修明礼乐举郊祀之典考求籍田幸学之仪以肇兴文治当此之时日不暇给矣及其万几稍闲则又能屏絶他好㳺戏翰墨之林挥洒淋漓渲染生动竒葩异藻间见层出讫于今日其藏弆天府者固不知凡几而寸缣尺素流传人间公卿大夫之家皆装潢而宝惜之夫亦不为少矣熙起家禁苑既用文学才望受知于上于是出典制书入备顾问游猎廵幸未尝不在交㦸扈䟆之次如此者凡十有四年而尤以恪恭勤慎独为天子所亲信故数蒙书若画之赐视他侍从所得殆有加焉然后知君臣相得葢自晩近数百年以来未有及熙所遘之盛者周书君牙之诰曰惟予小子嗣守文武遗绪亦惟先正之臣克左右乱四方古王者所期望于大臣如此若我世祖之在御也功崇徳懋亦既措天下于乂安而又慎择一二腹心心膂之佐如熙辈者用辅毘我后人其知人不可谓不明诒谟不可谓不逺且大矣然则竭股肱之力奉扬嗣天子丕显休命以无忘先皇帝之知遇而侈宠钖于无穷是皆熙之责也书又曰世笃忠贞服劳王家于王氏父子见之矣台湾载举賔兴记陆葇疆宇贵于日辟者非仅籍户口府山泽计也不忍其人之不并育将取鳞介而衣履之且以诗书驯彼犷悍之性也岁庚午奉天子命主校九闽惟台湾每科额中至字号一巻始于康熙二十六年丁卯迄今四年获隽者二人矣于是伏见我朝立法之善声敎所被𢎞以深而遐迩勿间也既撤棘询台湾之风土于诸父老父老踊跃而前曰微太史问固将借輶轩以入告其谓此一方民日渐渍于声敎而全闽百姓得以含哺鼓腹无鸡犬惊戴圣朝之日月世世罔有纪极葢其地在彭湖屿之东延袤约二千八百余里古称鸡笼淡水者其一也其人依山聚族以居名为土番无官长徭赋丁多者雄椎髻裸逐男子穿耳妇人束皮布裙蔽体婚娶不以媒妁遇长者于途则背立俟其过以展敬有事集议亦使长者居上宴㑹则团坐以竹筒酌酒跳舞而歌乌乌无歴日文字视草青为岁首性好勇裹籐善走履棘刺如平地村落相仇则以兵诘旦解嫌和好如初不习舟楫故畏海捕鱼仅缘溪涧而善用镖镖长五尺有咫竹桿铁镞铦甚镖鹿必中冬日无不饱鹿者射雉则拔尾以为帜弃去不食地多产竹巨者数拱长十余丈伐以构屋恃鹿耳门九曲水以为险土宜五谷不以水耕硫磺富于巖壑之下兼以曝盐爇炭利其生估客流氓廛居列肆珠玑布帛钱刀之属恒以时聚亦有鬭鸡走狗箫鼓琵琶之嬉而读书识文义者无一人焉葢自古以来声敎不相及也我皇上徳威所播正朔所颁西洋荷兰暹罗琉球以迄海外诸国咸不待谕而自至岁贡罔有阙顾兹弹丸黑子奚裨职方氏之版图而逋寇未靖往往乘隙以扰海濵陇陌又立法苛勐虐用其民台人吾人宁袵席外弃之乎自康熙二十二年癸亥勅镇率一旅降其将卒收其土地上之于朝爰立监司分长吏设学校重师儒一切规画与内地等八年之间生聚敎训岛俗丕变皆知有品逊爱敬之道爼豆揖让之礼每科輙举乡贡士一人以应賔兴受天子恩至渥也父老之言如此猗欤盛哉声敎无外亘古所未有也抑闻之内固者必有外蔽树藩戢篱所以绸缪牖戸也闽之有台湾犹甬东之螺峰吴之姚刘沙粤之黎母山也崇明建则崑虞安堵琼管置则番禺息烽定海设则四明箙矢此封守之明效大验也台湾鼎立郡邑而金厦铜鳌间畴昔之边防外汛恬然拊诸户庭之内矣可以奠金汤可以遂耕凿然则一隅所系不綦重哉书云海隅苍生万邦黎献共惟帝臣此之谓也谨记大同府威逺衞重修学记朱彝尊庠序学校之设非王政之本与三代盛时其地自党遂达国都莫不有学其人自天子之元子以及士庶人子莫不入于学其典礼政令则自释奠释菜习乡习射执酱执酳以至献馘献囚莫不备举于学又择君子之儒仁义忠信乐善不倦者以为之师士之入乎学者爼豆筐篚象勺干籥有其器鞉鼔椌楬笙镛琴瑟有其音屈伸俯仰盘躃缀兆有其度藏修息游有其所而师氏以三徳三行敎国子司徒以六徳六行六艺賔兴之上无私师下无私学此三代之学所以盛美而大备也后世学日以弛典礼政令听州郡吏专制之于上不必尽举于学其仅存不废者春秋上丁庙祀孔子释奠释菜而已为之师者未必尽择君子之儒徒块然自处学宫使之不由其诚敎之不尽其才士亦隠其学而疾其师视学校为不急之务由是学宫坐以倾圯至有终岁不游于学者呜唿学校王政之本至视为不急之务而听其倾圯此君子之儒为人师者所甚忧也威逺衞当大同关塞之冲士之习于文事者葢寡自边隅晏安士始以絃诵相励而敎谕王君复能以仁义忠信之説善谕之衞故有学岁久将圯王君率诸生某等新之诸生咸乐趣事堂庑寝筵欂栌榱桷㦸门璧池莫不具饰不侈不陋工既竣向予请记呜唿三代之学其得存于今者仅矣自夫师之不严而道不尊士于是失端本之学不知顺行以事师长则无良师为之也若王君者乐善不倦可谓知本之君子矣昔鲁侯既作泮宫诗人颂之有曰无小无大从公于迈又曰济济多士克广徳心至学校之废郑人刺之则曰纵我不往子宁不来诸生能广王君之心日相与藏修息游于是讲其徳行习其文艺孰谓三代之学不可几于今日也哉杜尚书疆理闽粤记朱彝尊皇帝受宝命一十九年海波不扬金门厦门以次列戍于时总督福建军务都御史启圣上言今投诚之衆率前迁徙界外之民勒归农则无田可给势将复去为盗莫若以界外田地按籍给还并弛海禁收鱼盐之利给军食疏下廷臣议佥持不可二十二年夏靖海将军琅克彭湖岛秋台湾平㨗书至皇帝嘉悦解衣赐琅并制诗褒美焉诞诹吉日告祀孝陵冬十月戊寅皇帝若曰海壖之弗靖权画地以民迁民之荡析朕䀌伤于心久矣兹海澨永清界外田亩宜给还耕垡咨汝工部侍郎世鑑副都御史呀思哈偕往江浙吏部侍郎臻内阁学士石柱偕往闽粤钦哉其善体朕意定军之制图民之艰于是杜公拜命出是月己丑发京师明年正月踰大庾岭皇帝申命进公工部尚书公乃诹日展界自钦州之防城始遵海以东历府七州三县二十九衞六所一十七廵检司一十六台城堡砦二十一给还民地二万八千一百九十二顷复业丁口三万一千三百定悬军之营二十八而广东之疆理复矣自福宁州西分水关始遵海以东历府四州一县二十四衞四所五廵检司三关城镇砦五十五给还民地二万一千一十八顷复业丁口四万八百定悬军之营三十三而福建之疆理复矣是役也公往还岭海舟车之跋渉不啻三万里蛮烟瘴雨毒雾之交侵蛇蛟之屡舞公与傔仆六七卧起油幕虎触其藩不慑鬼啸于林不惊佥谓公之大勇贲莫及行则射麋以为粻缝蕉以被体安于恶衣食而不求温饱忘一身之辛劬劳来安集俾氓反其宅商趂其墟苖秀于田水归于壑牛宫豕圏鸡栖鸭䦨各得其所甫终岁告成于阙下公虽不自言功而功已葢于南国矣当周盛时召康公以重臣克亲民事诗人懐之曰昔先王受命有如召公日辟国百里其后穆公继之诗人又咏之曰式辟四方彻我疆土于疆于理至于南海夫以二公之奏绩于先后者公以一人兼之宜为至尊注意而六卿掌其四也公既归田考终特未邀易名之典彝尊公之里人也虑公廵视本末未上诸国史因追忆闻于公者鹿举其大纲作记焉瀛台御试记徐元正瀛台在外朝之西碧水摇空林峦隠约类瀛洲之胜故以瀛台名中为勤政殿皇帝尝听治其中左图右史大朴不雕存茅茨土阶之旧焉甲戌閠月上召词臣及部臣之曾在翰林者赐食于殿前葢异数也是日也旭日澄鲜晓风和霁銮舆将至羣臣跪迎道左上为垂顾诸臣遂附清尘入苑门而左屏息以俟既而方舟翼然自烟林中出摄衣而登望浮桥曲折时隠时现于苍葭绿苇间如游龙蜿蜒水面朝霞映入波光皆成五色舟至勤政殿前分左右班上命列坐丹墀下柳翠拂衣槐阴荫席尘土得奉主恩侧身瑶岛真肺腑皆濯冰雪矣已而六膳三浆络绎以至中使复传天语体恤周渥如太和之鼓万物人皆向荣宴毕谢恩讫复导至丰泽园园无丹雘雕锼之制一望田畴土疏水灌塍畦绣错绿苖摇偃纵者为阡横者为陌髙者为场圃深者为沟洫麦陇阴阴驯雉鸣也水田漠漠白鹭飞也藻荇披纷游鱼乐也渚浦蒙宻凫鹥集也井落之制宛然树艺之规咸备仰见我皇上首重民事宵旰不忘奚待绘豳风而始知稼穑也至于缭垣修庑之间碧篠丛篁檀栾橚矗既滴露而迎风或拂云而映日清严禁籞之中逺过淇泉渭川之胜葢惟我皇上涵濡茂育徳无不至故草木畅遂百物咸若东南竹箭尽献瑞于帝苑耳于是遐览既周设席陈几随地布列或荫竹林或依茂树或倚广榭或遵曲沼细至赫蹏湘管睿虑无不详尽御题宣后复人赐酒果粔饵沆瀣琼珍皆出自大官异制或有懐之而归者以为荣宠羣臣感激惶悚各奋乃志抽管搆思上为训定日未移晷随所呈而甲乙之不爽铢黍是日徳意隆洽恩礼兼优不特近今所希遘抑且往古所未闻礼容以接泰交之象也式燕以誉在镐之义也矢音以陈巻阿之盛也微末咸周逮下之仁也不但此也知稼名轩所无逸矣耕获有省敬天时矣阶茨无华重民力矣一举事而超轶古今类如此臣感被隆遇莫报涓埃天颜咫尺之下瞻视惟谨不敢备览谨以所见退而敬为之记皇清进士题名碑记吴苑自唐制以进士取人相沿百千年至于今不废其为法也益密其为途也益严天下莫不种学绩文延颈企踵辐辏并进以庶几一遇葢朝廷之人才由是以升者十居八九而士大夫之所尚亦恒在于是焉唐李肇国史补云进士为时所尚既㨗列名于慈恩寺塔谓之题名窃意诸进士曲江宴游聨镳接席飞文鬬酒时聊以志其同授身名朋友相与之乐事而已然士子之所尚如是而上人所以风厉其下者亦遂因之以示意焉故国家有进士题名之碑虽不知始于何日要其从来旧矣苏文公曰治天下者审所尚范文正公曰三代以下士惟恐不好名圣王之取材也兼收并蓄无择于胥靡管库然其所尚者可知已庠序学校以董之诗书礼乐以习之师儒父兄以督课之贤卿相大夫以鉴裁之大农水衡之钱耗于举子者无算其重如此而及其既第之后无所别异泛泛然萍浮于仕宦之途其身虽贵而其名亦已湮矣则何以示所尚而劝天下士乎夫士人抑首雒诵屏户外弗事笺疏传注穿穴蠧腐如此其勤且劳也升于乡者百不得一焉隽于礼部者十不得一焉或白首穷经或少年盛气幸而一遇则其精神文采流露而表暴虽不足几于古之立言者而其所业亦不朽之一端也为之大书深刻列其姓名以传之于世则其遇者可以自荣而不遇者亦未尝不可以共劝此砺世磨钝之道也然则是碑也其专为士而设乎且夫朝廷之所取材者多矣非其上之所尚则其贤固可录而不肖者亦可忘也今有人焉董之庠序学校之中习于诗书礼乐之事督课于师儒父兄者久鉴裁于贤卿相大夫者精而又尝耗大农水衡之钱如是以进者则上之所以望其竭忠効能首公砥节孳孳矻矻以图利于国家者为何如哉则下之所以竭忠効能首公砥节孳孳矻矻以图利于国家者为何如哉茍可听其没没而无闻则其人亦竟可没没而遂已也今亦既大书深刻列其姓名以传于世矣其贤不肖方为天下所指名孰敢不淬砺鼓舞鋭营职业以蕲不辱乎其名不辱乎其名则国家之事固已集矣然则是碑也其抑为国家而设乎我世祖章皇帝廓清海宇文明焕开十八年间握铅持椠之士由科第取卿相者殆不可以数计今天子钦明文思圣学邃深迈唐轶虞比隆三五菁莪之所乐育鹿鸣之所荐送云集辇下射筞中程者其名氏籍于礼部烺然可稽葢自顺治丙戌讫康熙辛未为科十有八矣然惟丙戌为龙飞首科碑亭岿然壮丽继此未及踵行康熙二十六年御史疏言请令本科进士见为京官或其子孙在朝者立石并刻殿试榜文制书一道于碑额以彰国恩上俞已久迄今数载未及鸠工叨典成均谊当董倡因筭石料工价书丹篆额之费凡需白金若干两告之在朝诸君子莫不荐货以集事经始于康熙壬申落成于康熙癸酉其碑用青白石髙八尺二寸濶三尺厚七寸五分座髙二尺濶四尺厚一尺五寸皆与前制相准已事而竣既整且坚观览之余肃然生敬因为叙其系于士与国家之大者如此以见非若唐进士宴游题识无关轻重云尔国子监题名碑记陆肯堂康熙二十四年春皇帝策试礼部贡士肯堂等一百五十人赐肯堂等及第出身有差例得详其甲第名次姓字属籍书石而鑱诸太学夫太学乃天下士之所聚而游而制科为朝廷取士之大法以朝廷之大法而立石于天下士属耳目之地葢有作兴劝戒之义存焉非徒偹旧典而已也我国家以制科取士久矣天子圣神文武礼乐修明自党庠塾序以上达于王都辟雍钟鼓之盛洋溢海内而天下之士皆靡然向风故三年则兴其贤者于乡又聚直省所贡士数千人试之于礼部而拔其尤者以进于天子之廷然后天子临轩筞之而定其甲乙葢朝廷所以取士之法一听诸有司进退之公而储以为天下国家之用其制数十年循之而未有以异也迨乙丑春举行㑹试上既择左右大臣总领厥事乃独颁御题者再钦定榜名赐勅者一多士风檐帖括皆得上邀睿鉴而后复临轩筞之而定其甲乙葢是科取士更不同有司进退之常而圣天子慎审精详以光大棫朴菁莪之治者为自有制科以来所未曾觏五月朔日上御保和殿选庶吉士毕复命大学士等宣诸士而诚之曰士子平日读书稽古原欲穷经致用乃一登仕籍往往营求干进丧厥懐来今尔多士宜守其初心勿渝素履凡受内外职任当益加黾勉清操自矢恬静寡营循分尽职洁已爱民以副朕造就人材至意煌煌天语闻之者无不耸惕震慄感激奋兴退而相与叹圣天子之所以取士者慎审精详而等以一介之微受朝廷知遇之恩诚旷世所未有也葢上之所以求材者惟其法而下之所以应上之法者惟其材然人之材有非法之所能周则必有以鼓舞振励乎其心然后天下皆欣欣然乐就于所趋而不倦惟圣天子恺悌作人而夐然出于常法之外故有司之所相循为故事者亲举而撡之譬诸天以刚健不息之心而流行发育乎万物也鼓之以雷霆润之以风雨而物无精粗鉅细莫不各成其材圣天子以至诚恳恻之意毕贯乎至纤至悉之间操之以至精取之以至慎而又申之以诰诫之严于是草茅新进之士一旦拜手于天子之廷而赫然见上之所以期之者如此其深而求之者如此其重也则天下之能者孰不思以材自见其不能者孰不奋发砥砺而惟恐自弃于不材其受知遇之恩而仰承休命者孰不相劝为贤相戒为不肖此亦如天之曲成万物而不遗而非有司之奉行常法者所能操其尺度而收之也且夫太学固天下之人材所聚而游者也其立石于兹不徒使士之释奠释菜其中者览遭逢圣世之隆而慨然以慕且将使后之人数其名而刻责以求之以较其立心行事之实孰为材与不材而于上之恩孰能称与孰不能称也此所以耸惕震慄感激奋兴而兢兢惧不克负荷也故书石鑱之以示作兴劝戒之义肯堂谨珥笔而为之记诸罗县学记蔡世远诸罗县学原在善化里之西茅茨数椽康熙四十三年甲申凤山令宋君永清署篆诸罗因县署移归诸罗山始就罗山议建丙戌郡丞孙君元衡摄县事建大成殿櫺星门戊子宋君复来署篆建启圣祠乙未遭飓风屋瓦门墻皆圯今令君贵阳周侯怃然曰是吾责也是岁十月兴工修庀破壊大成殿启圣祠则易故而新之又建东西两庑以祀先贤先儒东有名宦祠西有乡贤祠启圣祠之东建明伦堂西建文昌祠迤西为学舍以便肄业櫺星门之外周以墻榜曰礼门义路墻之外为泮池皆前所未有也靡白金千五百有竒侯独肩之不扰民丙申六月告成世逺时应中丞雷阳陈公之招主鳌峯书院吾友陈君梦林客游台湾周侯介陈君以书来求记且曰诸罗僻居海外诸生观化聿新愿有以教之也世逺寡陋何知爰即鳌峯诸友相与砥砺者而告之曰君子之学主于诚而已矣诚者五常之本百行之原纯粹至善者也人之不诚者无志者也人之无志者由不能尽其诚者也诚以立其志则舜可法而文王可师其原必自不欺始程子曰无妄之谓诚不欺其次也其功由主敬以驯致之程子曰未至于诚则敬然后诚也敬也者主一无适以涵养其本然之谓由是而谨几以审于将发慎动以持于已发则合动静无一之不诚也虽然由明以求诚之方惟读书为最要朱子曰读书之法当循序而有常致一而不懈从容于句读文义之间而体騐乎操存践履之实学者率此以读天下之书则义理浸灌致用宏裕虽然非必有出位之谋也尽伦而已矣孔子曰爱亲者不敢恶于人敬亲者不敢慢于人吾父子兄弟肫然蔼然尽吾爱敬之忱也克伐怨欲之心何自而生哉始于家邦终于四海皆是物也庸近之士不能返其本思其终但以为读书得科名而吾名成矣荣闾里利身家而吾事毕矣其幸者得一第其不幸者则老死于布褐而已矣其天资厚而习染轻者居是官也犹可以寡过其天资薄而习染重者则贪墨焉而已矣夫此身父母之身也天地之身也民物所胞与之身也以父母之身天地之身民物所胞与之身顾可不返其本思其终以贻父母羞以自外于天地以为民物所诟病哉诸罗虽僻处海外圣天子治化之所覃敷三十余年于此矣巨公名人相继为监司守令其间风俗日上今若萃一邑之秀于明伦堂相与讲经书之要㫖体宋儒之微言告之以立诚之方读书之要伦理之修经正理明则善人多为国为民胥于是乎頼非徒科名之盛也陈君为我言周侯清修干固百废具兴引人于善惟恐不及吾知所以长育人材化民成俗者必有道矣敕修夏禹王陵庙碑记李绂虞书有乃圣乃神之颂故帝王之徳曰圣徳功曰神功然自古帝王之兴皆得称圣人其以神称者则帝惟炎帝称神农王惟夏后氏称神禹意其所重在功徳非思虑所及所谓圣不可知者耶删书断自唐虞神农氏或疑荒逺禹则虞帝所称万世永頼而孔子所谓无间然者葢圣人之功之盛未有过于神禹者也禹葬㑹稽始见于越絶书吴越春秋然司马迁自叙已称上㑹稽探禹穴刘向亦言禹葬㑹稽不改其列而史记正义引㑹稽旧记以窆石証葬处故累朝祀典凡祭禹陵必于㑹稽宋干徳四年始诏吴越立禹庙置守陵五户绍熙三年重修明洪武三年复大加修葺五百步内禁樵採有司督近陵人看守葢帝王代兴并致尊崇然未有若我朝之盛者也康熙二十八年圣祖仁皇帝南廵閲视黄河慨然念神禹功徳特幸㑹稽致祭发帑金二百两赐其后裔增守祠二人复御书地平天成四大字悬殿额又书江淮河汉思明徳精一危微见道心十四字榜于柱大哉圣言百世以俟圣人不能易一辞矣旧庙像设修伟殿陛嵯峨龙尾螭㘭辇道斋宫咸偹岁久渐就陊剥雍正十一年世宗宪皇帝诏所在防䕶历代帝王陵寝浙江大吏始谋修葺经费未定十三年总督郝玉麟因修海神庙成欲以余金助修布政使张若震料量修费需白金一万二千两有竒是冬大学士嵇曾筠奉今上特㫖至浙江监修海塘即兼管廵抚事遂缮疏入告下部臣覆准以干隆元年三月鸠工庀材明年告成恭遇世宗皇帝袝庙配天分遣卿贰祭告历代帝王陵寝而詹事李绂适奉命祭告夏禹王陵八月朔昧爽恪将祀事敬瞻新庙佳气郁郁葱葱黝含烟云丹耀日星神灯睒明威歆享百灵欲欻閟宫有侐咸有助焉礼既成若震述曾筠言属绂为修庙记绂才薄识闇不足以铺张国家盛典因以对扬圣天子尊崇古帝王之休命惟是庙始落成而绂首奉祭告之命趋跄灌献于殿陛之间葢不易得之遭逢不敢以不敏辞谨叙重修端末系之诗以示后之任封疆者得取法焉诗曰天位乎上地位乎下人参其中三才乃着继天立极是惟圣人圣不可知乃进于神惟夏后氏开王之始继帝之绪独称神禹玉帛万国㑹于涂山㑹稽陟方乃葬斯原代致奠礼国朝益备新庙奕奕祗荐祀事窆石发左菲泉滥前丽牲之碑纪以兹篇万世明禋陵寝是恃后有作者念兹勿替驾幸翰林院记裘曰修国家储材之地厥惟翰林长安门东南隅院署斯在岁久且圯今兹甲子春上命发太府金钱重葺之冬十月既竣事上手书颜其堂曰稽古论思曰集贤清秘是时掌院事者大学士鄂尔泰张廷玉上诏所司卜吉送入院日庚午具鼓吹扬旌斿驾发自干清宫由午门出至则先诣祀孔子祠肃穆如礼爰升座羣臣次第上谒毕各就位乐作钖宴用唐张说丽正书院诗分韵上得东音韵二首以倡坐于堂上者惟三十有六人咸和又为柏梁体聨句凡籍翰林及尝为是官者与焉葢百有六十五人酒三行乐阕上因举十八学士登瀛洲事谓尔泰廷玉曰卿等庶几无愧房杜矣顾朕弗及唐太宗耳又曰翰林之职非特文章已也因文可以见道尔诸臣当明体此意尔泰廷玉惶恐谨避席奏陛下过唐太宗逺甚等谫薄亦思上佐尧舜兴中天之治然材分不逮窃自媿出房杜下羣臣皆顿首谢复赐乐善堂文集性理精义各一部又名茶文绮及他物有差上起如清秘堂羣臣趋出候驾于沙隄之东未移晷吏部尚书公讷亲捧御制七言长句四首宣示则上又于更衣次所援笔立成者也羣臣跽诵之余懽喜赞叹以为此自古帝王所未有须臾驾出钦承天语更郑重于末章戒谀崇实之意唐哉皇哉一堂咨儆直比隆于赓歌飏拜之庥风焉我国家定鼎百有一年于此矣圣圣相继历于四朝礼乐之兴宜在今日夫翰林者文章道徳之府而学校之本风俗之原也説者谓自百辟卿士下逮一命之吏皆有所应尽之职而翰林一官独从容琐闼间若无所事事者而朝廷待之又最近且优以为是葢清华之选此岂无故茍以荣其身欤人臣幼学壮行遇合尝不可必而今得遭逢昭代亲炙圣人此古人所毕世不能酬之愿廼幸亲得之然则思所以仰称德意者非特分所应尔亦后世史册中无穷之责望也官翰林又偹员讲幄记动记言兹为职执简志之岂以诧词臣稽古之荣哉来牛石城记常安都江古州之径流也由诸葛营而西为上江其源出都匀独山州由诸葛营而东为下江其流通粤之柳州沿江尽苖薮也下江多峝苖上江多山苖而山苖尤悍上江山重箐密地极险阻雍正七年勦抚叛服不常亦上江为甚底定后议置营汛于上江设一协镇辖兵二千二百名驻水陆扼要之区曰来牛辛亥撤师题建土城予闻其地土疎易圯土城恐不足资扞蔽癸丑以改建石城入告䝉俞㫖允行爰饬新设通判邓澜董其事且谕之曰苖新向化慎勿以鼛鼓滋扰而附近居民苦苖蹂借凋残之余不堪重役务厚其值以徕佣者庶工成速而苖与民皆无伤甲寅春二月工竣计髙一丈女墻髙四尺下广八尺上六尺周围六百三十九丈有竒城门四东曰阳和西曰庆和南曰薰和北曰化和于是都匀之父老子弟忻忻然来告曰来牛石城成矣官兵永驻于此以控制诸苖而今而后谁复敢入我村落掠我子女牛羊者乎谁复敢张毒机奋长矛伺我于林莽夺我财而戕我命乎入安枕席出履康庄吾侪小人何其幸哉且崇墉仡仡不特为吾一方万年之利即逺近隣邑皆可恃为犄角以无恐兹城之功不其伟乎曷可忘其所自始也请记之余因思来牛为上江扼要之区向无城垣故崇山湍水皆为苖险今石城既成天造之山为我屏障激荡之水为我堑壕由是上江固而下江亦固下江固而丹江清江靡不固圣天子南顾之忧不借是少摅乎孟子曰地利不如人和传曰衆志成城是城可恃而尤有可恃者在守其可恃者而更无忽其尤可恃者余能无望于后之君子哉时余有抚江右之命不敢以行速辞遂记之皇清文颕巻二十皇清文颖卷二十一钦定四库全书皇清文颕卷二十一跋书朱子五朝名臣言行录后果毅亲王允礼朱子所编五朝名臣言行录其事与辞皆取之并世人所撰次汎覧之若无以异人及究其所以劝惩之义然后知非有道有徳者莫能裁也赵中令之谋国功莫并焉而其忮害贪冒之私弗讳也王荆公之误国毒民甚矣而内行之修弗遗也至议差役则非司马温公而是章惇盖过以功覆则启才士以恣睢之心瑜以瑕掩则名亏者将怠扵善大贤也而一眚之不隐大奸也而一言之当必录然后君子益自严而小人不甘扵暴弃其他平列嘉言善行者虽多而指要类如此夫据事直书而善恶细大表里毕见惟春秋为然故韩子称为谨严下此记事记言莫良扵左史而左氏是非多蔽扵俗论故病其浮夸而文中子推史记为实录然观其侪卫霍扵佞倖而进朱家郭觧为贤豪则亦不能无激扵意气之偏而失其实矣朱子法春秋作通鑑纲目义例其徒承而修之虽未能尽合经意而所发诸史之蔽实多是编乃手订也其有得扵谨严之义宜矣用此知记事与言亦非有道有徳者莫能任也御制葡萄诗跋诚隐郡王允祉葡萄出自西域传扵汉史咏扵唐诗至今传为盛事然张骞间关万里仅得种以归我国家威徳远播四海归仁哈密国者版图之最近者耳入贡葡萄至有十种至尊既赐儒臣赋诗纪事亲洒宸翰赐及祉捧读之下岂徒奎章璀璨云汉为昭抑以见我国家懐柔之广喜起之休远超于前古矣谨为之颂曰西域佳种汉世初传皇仁广被万国尧天飞潜动植献瑞呈鲜不寳远物所寳惟贤恩颁硕彦璧耀珠联天章挥洒凤翥鸾骞永言瞻仰夙夜敬虔眀良交泰辉煌简编御制文集恭跋张英英窃闻文者载道之器也尧舜禹汤文武之心法道法其最着者莫如钦眀濬哲勤俭智勇肃雍敬胜后之人得因其所传以遡其所存而知其徳之盛者则惟赖乎典谟誓诰风雅之文炳日星而烂云汉也钦惟皇帝陛下宗二帝之心传跻三王之治理海㝢光天之下罔不率俾景运隆祚覃固龎鸿万几听覧之暇輙着为古今诸体文章诗什积时既乆编为若干卷伏而读之有言性道之文焉危微精一经纶参賛皆探其源而抉其祕直以圣心之所藴蓄者发而为文远而洙泗近而濂洛关闽无不同体而共贯也有言政事之文焉眀作惇大百度维熈休戚痌瘝万物一体直以圣政之所敷钖者发而爲文其中正宏偹则周官立政之遗轨也有两宫祝颂家庭牋奏之文焉立敬立爱纯诚笃厚合万国之欢以天下爲飬无非圣孝之所流而不能自已者也有诫勉臣下之文焉劳来匡直扶奨诱掖使咸入扵君子之域则放勲之所以教也有流覧景物抒写性情之文焉则对时育物涵濡万类昭蘓羣品如造化之亭毒凡飞潜动植之微无不畅遂扵其际也惟如是故不事雕镂纂组而自然麐炳矞皇若斯之盛譬诸天地之景星庆云沧溟岱华光华屹峙亘古及今极天下之至文岂有能逾之者哉侍从左右伏覩圣人之学博而无所不该而必以六经为根柢故圣制诸篇穷极高深得易之奥典重鸿硕得书之大渟泓藴借得诗之厚褒贬谨严得春秋之法条理畅达得礼之序又从而博综诸史穿贯百家而指归不外乎是以经学为文章固宜乎文之麐炳矞皇而不可尚也猗欤盛哉英不揣固陋敢拜手稽首而敬识扵简末御制夏日登景山诗跋后张英康熙十七年五月十一日皇上以几务之暇偶幸景山命英士竒侍从上揽辔登景山之巅周覧四郊俯视宫阙东望蓟门西眺桑干烟树苍深河流浩漭近在指頋之间天颜怡畅二臣咸得寓目焉时则禾稼被野方待优渥之泽俄而云起西麓雨过龙楼圣心頋而悦之御制诗一章有时雨将来之句诗中之所谓君臣同乐者盖有乐乎此也自䝉恩入侍禁庭天章云汉时得而捧读之大约篇什之中必以四海八荒为念苍生赤子为心上述祖徳躬展孝思悯农事之艰难劳征人之况瘁揆诸古昔虞帝喜起之歌武王户牖之铭其曷加焉故虽一豫一逰一篇一咏而心不忘乎百姓如此则凡触乎圣衷而发爲睿藻者皆扵此可类观矣岂独光丽日星声谐金石足以超往牒而轶前轨哉七月十八日上御迎凉之殿挥洒宸翰书此诗以赐二臣楷法精严龙翔凤峙此希世之鸿寳二臣何敢私焉敬勒之贞石以眀圣心之所在独重民时亦以幸二臣之荣遇千古不多见而愧汗惶悚之不能自已也御书千字文跋陈廷敬惟书称尧文思舜文明禹文命昔者史臣将纪一代之至徳至道大经大法必先首称曰文文綦重矣而伏羲龙书神农穂书黄帝云书爰自三皇已崇书道书綦重矣我皇上宏帝王之治统阐神圣之心传天文覃敷御书昭贲绍隆皇古济美唐虞盛哉弗可及已尝见万几余闲手不释书炜煌圣制煜曜斯文良由天纵生知加以时敏典学故盛徳日新大业丕顕如斯其至也若夫亲御翰墨旬月所书数踰万幅祕府之蔵充函属栋时䝉赐赉臣工鸿寳流传光被天壌矣至御书千文真行草书已有数种各极其妙顷示临米芾千文仙毫结字奎藻联篇如日月星辰之丽扵天而高莫能穷焉如岳镇海渎之奠扵地而厚莫可极焉等前所谓体势则经天纬地风采则出圣入神也璧合珠连龙翔凤举八文六义应手从心运阖辟之枢机用文章之矩矱髙掩东晋直轥㐮阳等前所谓无美不臻靡法不偹者也神完气足㡬动天随俨然太乙下观自有百灵潜卫等前所谓千言长幅立刻挥成自始至终无一懈笔也遂以是卜圣祚之遐昌庆嵩龄扵亿万凡此赓飏之实洵为遭遇之隆等前请橅勒贞珉恭缀跋语荷䝉俯允敢布愚忱廷敬不胜瞻仰荣幸之至御书后跋陈廷敬伏覩我皇上圣神御极勤政典学文治光昭声教遐讫粤稽往古载籍所称若斯之盛者其在唐虞之际乎尚书称尧钦眀文思安安允恭克让称舜濬哲文眀温恭允塞曰眀曰文纪其盛徳之彰着者也曰钦曰恭纪其盛徳之积扵内而立其夲者也故凡推而行之大经大法举而措之一事一物罔不由是我皇上绍执中之统阐精一之传见于政治而发为文章者洵已恢二帝之鸿纲冠百王而首出矣至若燕闲之顷亲书册洒翰墨凝神穆清天行日晶下饰万物规橅往昔独运宸衷则依然圣学之心传也昔人谓书者心画栁公权告唐宗曰心正则笔正而程子有言作字须敬即此是学自昔贤臣大儒莫不以书道为心法所关故其大要亦惟以敬为本是则敬者圣学之本原万事之根柢也在内直一日见手敕示诸臣曰人非敬则百事无成虽百工技艺之末非敬亦无以自立况立身行已之大乎大哉圣言此尧之钦眀允恭舜之温恭允塞也自尧之命舜曰允执厥中执中者敬也舜之命禹益以三言而申尧之説曰人心惟危道心惟微惟精惟一允执厥中精一者敬也厥后成汤懋昭大徳建中于民以义制事以礼制心皆敬也而仲虺之告汤曰慎厥终惟其始钦崇天道永保天命慎也钦也皆敬也周公之称文王曰于缉熙敬止武王之告康叔曰惟文王之敬忌又曰敬胜怠者吉则是二帝三王无不以敬为相传之心法者彰彰其如是也今日者光天之下至于海隅圣文圣书靡弗照被万邦黎献悚息仰观佥曰圣人在上焕乎文章抑知有所原夲而然与谨奉恩赐圣书恭摹勒石因推言主敬之义纪于简末盖所曾见于黼扆之前用以传示子孙垂之永乆不任荣幸之至起居注册后跋陈廷敬伏覩皇上仁爱生民勤劳庻政弥历年嵗罔有闲怠至诚感孚天人协应以故顷年以来驱除祸乱奠乂烝黎所向奏功今年十月逆渠授首滇南大定封疆万里灌燧销烽措天下于袵席之安数职贡于车书之㑹尽天所覆悉享悉臣武功燀赫超踰往古此虽决䇿庙堂信威域外将士恪秉成命集此大勲而揆其所以制胜之由实皆夲于皇上忧勤惕厉仁民爱物之一心故受捷之日有戚容而无喜色羣工请上尊号至于冄四而谦譲弥坚至徳益广珥笔之臣执简偹书与有光曜至若涖阼迄今严郊祀事两宫谨天戒急赈恤慎刑狱以惜民命重文学以兴士风优礼儒贤好问好察嵗所册记无虚日旷时皆班班可考匪有文饰而独谓征伐之功由于仁民勤政之所致者盖惟仁者无敌于天下书曰皇天无亲惟徳是辅民心无常惟恵之懐其在唐虞君臣相戒曰兢兢业业一日二日万几夫保治戡乱其道同也孰谓武功耆定非仁民勤政所由致哉继自今皇上益思上天所以辅徳之意答下民所以懐恵之心念一日二日万几之不可以不慎而加之以兢业使美实光辉日新嵗益书之典册垂休无穷至于万世永为法则其不亦伟与御赐诗恭跋陈廷敬康熈戊午秋七月廷敬奉诏扵大内修书英士竒以其夏日侍从登景山御赐诗示廷敬拜手言曰呜乎盛哉此有虞氏喜起之歌也二臣何以致此历观自古帝王功徳着扵当时声名称于后世者必其君臣之间有鱼水之欢无濶絶之迹至于文学论思之臣尤引而近之相与赓歌褒以篇什所以示宠异通孚感而礼贤重道也三代以降惟唐之文皇宗之太宗为最着我皇上诞纵圣能虚懐善下优遇儒臣超轶唐宗以来之英君谊辟而宸章睿翰天光昭回绚采神霄下被万物洵卓絶前古矣今伏覩圣制穆穆焉洋洋焉既曰君臣同乐而又曰时雨将来盖其相得益章诚即眀良喜起之义而所谓绸缪未雨丁宁诫儆之㫖未尝不寓其中二臣宜何如为报哉是宜鑱诸金石与典谟训诰之文传之无极英士竒俾识于后谨盥沐书焉是嵗九月甲子廷敬恭跋起居注书后徐干学伏惟皇上御极之二十一年逆孽削平王师奏凯偃息兵革修眀礼乐天人合应书轨齐同宇内乐康天下宁一四民遵业万类蕃滋二气和而风雨时五谷昌而仓廪实威已无不加徳已无不被皇哉唐哉此至治极盛之象也乃皇上亲诣奉天陵寝昭告成功思祖宗创业之由溯王气发祥之始车驾所至赦罪蠲租万姓颙颙欣欣无不衔戴圣泽至扵听政御讲寒暑无间惧开臣僚燕安之渐申戒再三期扵天工无旷百职修举赏功与能简贤出滞小善不废片言是褒诸如治河理漕恤兵爱民尤倦惓致意当此永清耆定益为乆安长治之图诚有书之即可传垂之皆可法者虽尧咨舜儆亦莫能过而岂区区汉之文景唐之贞观所可仿彿万一者欤等偹员珥笔日从侍直之余仰瞻天表饫闻圣谟窃谓扵皇上法祖勤民之至意似与中外臣工仅从用人行政诸大端窥见如天之度者稍为加详焉而媿不能一一记之扵册也夫致治之道曰诚曰一诚则乆而不息一则贞而不杂皇上好生之徳浃扵幽遐可谓诚矣兢业万几始终无间可谓一矣君心之所系即政治所以乆而无弊书曰一人有庆兆民赖之国家亿万年无疆之休端在于此谨执简屏营而书于后恭跋御制避暑山荘三十六景诗后张廷玉康熙五十一年六月等恭注御制避暑山荘三十六景诗仰见皇上圣学崇深含经味道纯粹以精发爲诗歌上继雅颂嚢括百家等学识弇陋管窥蠡测未能宣扬盛美兹䝉恩谕俾得附名简末且喜且愧不容于心钦惟我皇上声教覃敷极天所覆尽入版籍要荒之外率同畿甸自京师东北行羣峰回合清流萦绕至热河而形势融结蔚然深秀古称面北山川多雄竒东南多幽曲兹地实兼美焉盖造化灵淑特钟于此前代威徳不能远孚人迹罕至皇上时廵过此见而异之念此地旧无居人辟为离宫无侵民田庐之害又去京师至近章奏朝发夕至综理万几与宫中无异乃相其冈原发其榛莽凡所营搆皆因巖壑天然之妙开林涤涧不采不斵工费省约而绮绾绣错烟景万状标其尤者凡三十有六清凉爽垲扵夏为宜每至盛暑则奉皇太后驻跸焉泉甘土沃居此逾时圣容丰裕精神益健盖皇上忧劳万民徳合扵天故天特开灵境以待皇上之游息也等忝列侍从时赐䜩逰诸景皆尝目撃而莫能摹写及伏读御制诗则林泉苍霭一一涌现于胸中盖此地之景乃天地山川自然之气所发着非皇上化工之笔莫能传也而等尤有厚幸者伏读御制避暑山荘记及诸诗奉慈闱则征寝门问膳之诚凭台榭则见茅茨不剪之意观溉种则念稼穑之艰难覧花莳则騐隂阳之气候玩禽鱼则思万物之咸若凡读者因诗以求诸景之胜岂独未见者如亲厯哉即皇上敬天勤民与覆载同流之气象可以昭示天下万世永永无极矣恭跋日知荟説张廷玉在昔三代圣王之治皆由学而成凡散见于诗书者其根源可寻绎而见也汉唐以后眀哲仁厚之君非无性资之髙求治之切者而终无以跻于三代之隆盖由学焉而未探其根源故所以濬其知者不能深而致于行者不能笃耳我皇上徇齐敦敏夙承世宗宪皇帝之教自问寝视膳而外耳目心志一用之扵学而他无间焉故扵五经四子之书早洞见其根源而叅考汉唐宗元诸儒之义䟽以折衷扵至当循是以观诸史其治乱安危之几无㣲不察也循是以慎取百家之言其出入离合浅深之数无隐不烛也循是以悬衡人物推极事理皆灼知烛见而无匿情用是发为文章言髙而旨远理达而气昌得心应手俄顷立就而逈出扵前贤思议之表廷玉奉先帝恩命简侍讲读十有余年实亲见焉曩者彚集衆体为乐善堂文钞既承命而为之序近𣸪别择论辩之文二百六十条为日知荟説仍命跋之伏见皇上继序以来凡见诸政教者一凖乎天理而应乎人心之不言而同然是以数月之中近自邦畿逹扵海隅山陬莫不欣欣然若时雨之沃其心阳春之被其体盖我皇上好古敏求日有孜孜以致其知者既深且固故今之宵衣旰食以行所知者笃实充周时措咸宜由是以往法天行健恒乆不已则徳化所成直比隆于三代岂惟远过汉唐而已哉读是编而为天下臣民庆者弥厚且远焉微特依日月之光挂名简末而与有荣施也日知荟説跋鄂尔㤗孔子大学一书用传古圣王眀徳新民之道其所从入以致知为始事而诚意次之盖未有意不诚而能修齐治平一以贯之者也未有知之不极其至而意能诚者也见于经传者至汤武君臣始相与言学高宗成王尤勉勉焉汤武上圣而孟子以为反之盖圣学之难纯如此然非谓性之者遂无所为学也观尧舜禹相传所以审辨扵危微之介者非致知之学乎所以致精致一以守其中者非诚意之学乎获侍皇上讲诵于今五年矣曩者尝承命序乐善堂文钞其义藴之深闳风格之高古有目者共识而窃观我皇上镕经液史所以究兴衰治乱之根源察邪正是非之幽渺者皆不袭前贤之绪论而必求自得于心又时就所言反求诸身私庆圣心实能以致知诚意之学体騐于当躬而重为四海生民幸也御极以来动应民志实政实心忾乎天下用能以数月之中俾老幼贤愚皆忻忻然自得于遐荒万里之外近者几务余暇复自择论辨之文前集所未载者为日知荟説命等各缀跋语而御制序文谓录此以騐诸行事伏念我皇上今兹治教之日兴乃曩者典学致知之眀效也而犹不忘素学时以自体察又设诚于内而致行之之大騐也夫汤武以尧舜为必可学故能为汤武高宗成王以汤武为必可学故能为高宗成王以圣性之高眀圣学之渊粹而加以圣心之诚一三代圣王之治将复见扵今矣少偹宿卫未暇殚心载籍谨就所夙闻扵絃书者达其愚悃言之不文而以承宠命为愧而已乐善堂全集跋张廷玉闻文以载道而道夲于身故必实能眀道而文始可贵必实能身体而道始能眀我皇上躬濬哲之姿夙承庭训缉熙光明圣学渊茂自雍正元年蒙世宗宪皇帝㤙命得侍左右于今十有余年伏睹我皇上稽古逊修研精经术于六经四子之书儒先之绪论诸史之成蹟博观约取剖晰精㣲举天人性命之理政治之所从出皆得其大本大源之所在寒暑晨夕矻矻孜孜融洽贯穿与道大适故发之于文日新富有麟炳矞皇充溢缃帙曩者亲定乐善堂文钞十有四巻既承命而敬序之矣御极以来勑几清宴乃合前后所着选定编次为乐善堂全集受而读之其义藴之宏深则经纬天地无乎不包其辞藻之赡博则镕铸古今无乎不备仰泰岱而知衆山之卑观河海而知行潦之细诵圣言而知百家衆説之凡浅巍巍乎煌煌乎洵宇宙之鉅观也仰惟皇上圣学髙深固非拟议所及而窃谓其所以发而为至文者由道之藴积者深也夫道岂独为文而已圣贤夲是道而垂彜训帝王体是道而成治功皇上本皇极之敷言既已见诸行事中外欣欣文徳诞被矣而犹夙夜孜孜因言考行所谓圣天子建中和之极金声而玉振之者诚在今日而是编也天徳王道合为一焉干坤之容日月之光与诗书相表里而世为天下则又何疑哉校录之次伏读御制序文窃有以知圣心之所存兹奉命缀言简末仰至文之炳蔚而拭目以观至治之日升海内臣民涵泳圣泽偕登大道区区蠡测所及盖不能自已云乐善堂全集跋福敏福敏叨陪侍从谬厠细旃广厦之间十有八年于此矣亲见我皇上以天縦之聪眀殚日勤之学问自六经四子以及诸史百家无不登其堂入其室哜其胾味其腴于道则宗二帝扵法则统三王扵学则承孔孟凡作为文章以及偶尔吟咏皆蔼然以万物为一体而与天地同流御极以来以仁心布为仁政四方万姓莫不喁喁向风从欲丕变向也见之文章今也行之政事洵典谟之继响雅颂之嗣音匪徒有其文确有其实也夫圣神之徳作式万邦今天下臣民皆以躬逢圣世为至幸而不惟逢其盛且近其光不惟仰瞻殿陛之间而且侍从左右积嵗积时至扵如此之乆盖视天下臣民为尤幸也闻傅説之告髙宗曰知之非艰行之惟艰魏征之告文皇曰始之非艰终之惟艰皇上举平日所常言无不见之扵实政则其知生知其行安行行既与知一则终必与始一如天不已应地无疆断可知矣又闻古人言礼乐之兴俟以百年王者之仁要诸必世我国家定鼎以来列圣相承于今百年正礼乐大兴之会而我皇上好生之徳洽扵民心立之斯立动之斯和渐仁摩义捷于影响虽衰朽无能未克仰賛髙深犹得优游禁籞曲沐慈仁与海㝢群黎共逰昇平盛世作为歌诗以咏王化之成岂非至幸中之尤幸也欤区区至愚不胜厚望焉日知荟説跋杨名时谨稽在昔中天之世聿垂典谟之文其间执中一语举心法治法一以贯之诚圣学之枢极王道之纲维也凡典谟中所纪钦天授时知人安民亮工熙绩诸务何一不从执中流出者乎恭诵我皇上御制日知荟説一编寻绎反复始获稍窥端绪首言政事则自体元长人探治夲以及治具于任贤储材教养兵刑之属一一提其领要而归扵谨徳礼导和敬以化成天下为之在优游而循其序持之在兢业而要诸乆至哉言乎蔑有加矣继论心性遡自于穆流行絪緼化醇之始暨人生而静感物而动之余五行禀爲五事五性达于五伦善复其初者在眀善而固执主敬以存诚天人一理体用一原洵文简而义该言近而指逺也至扵阐发经学尤为剖晰精㣲开示眀切独得圣贤之心而不泥其辞善会古人之意而不袭其迹期扵体之身心纯粹而不杂措之治理溥徧而宜民披拨浮华以见夲根陶铸百家以归大雅从兹一道徳而同风俗悉扵经术之昌眀决之矣若夫上下千余年间美任贤从谏惩用佞剥民褒正直忠厚斥佥邪险僻崇敦夲务实之图破迂庸肤末之见悼仁贤之不究厥用惜眀良之难以适逢望古慨然及身思见殆情激而懐长何识高而度逺布之邦国天下有不奉为千秋之寳鑑振古之鸿篇者乎抑由皇言而仰窥皇心盖扵执中之指不啻神相授面相稽矣外而发之政事内而藴之性情精而剖经义之异同大而鑑人伦之得失莫非本一中为体騐而灼见源流一中为权衡而不爽毫髪者良由我皇上天亶聪眀逊志懋学以至徳而凝至道正值我国家重熙累洽之期行见海隅日出尽跻于风动时雍有不觉太和元气洋溢于宸章睿藻间矣不胜忻悚輙忘其弇鄙矢口而飏言焉日知荟説跋邵基闻帝王之学必求端于天天以刚健中正运行不息而成嵗功帝王法之精一执中懋昭厥徳如禹之思日孜孜汤之圣敬日跻周成之日就月将悉皆遥接心源恢张治道而先天后天与时偕行以驯致乆道化成之盛我皇上纉承大统建极绥猷于用人行政阜民敦俗之方犁然各当盖由夙遵世宗宪皇帝庭训逊敏敬修熟复六经四子之书旁及儒先之绪言诸史之义法靡不深探力索洞其根源故举平日所藴蓄见诸治教体立用行与在昔圣帝眀王若合符契自辛亥嵗侍直内廷敬读乐善堂文钞广大精㣲櫽括道统嗣后诗赋古文日加裒积基亲见皇上引笔洋洋千言立就而论説尤多自身心性命国政民生以暨衡论古人一经研剖精义卓立星辰丽而江河行兹以万几余暇亲拣择若干条定爲日知荟説夫日君象也易曰日进无疆诗曰如日之升皇上徇齐典学缉熙光明精神贯注于亿万斯年而朝干夕惕法天行健迪知而允蹈焉心源治道一以贯之凡是书所载包含万有囊括古今洵典谟之矩矱官礼之菁华也就日近光早得霑沐圣训景星庆云先覩爲快今复赐读成书承㫖附名巻末益钦盛德大业富有日新而材质谫陋仰荷陶成于敷言钖极之中诚属遭逢之厚幸云御制圆眀园四十景诗恭跋汪由敦等恭注御制圆眀园诗仰见皇上圣性渊涵钧陶万有阖辟元化斡造物机星汉昭回日月糺缦臣等注辑之次如陟泰华而见云霞峯㟧之竒秀泛溟渤而睹洪澜瑰寳之玮丽目眩心震莫能名言等窃惟周书无逸言文王自朝至于日中昃不遑暇食用咸和万民而大雅灵台之篇盛称其台沼苑囿禽鱼驯兽之乐盖惟有文王之勤乃以有文王之逸而文王之乐其乐固文王之缉熙光眀穆穆不已扵敬正如天道健行不息而四时行百物主鸢飞鱼跃一化机之洋溢鼓盪而不自知也我世宗宪皇帝葺圣祖仁皇帝赐园以为豫逰临御之所尝御制为记偹述縁始皇上因其旧而居之亲洒天章敬为后记继志述事后乐先忧圣心所存昭示天下后世者既详哉其言之矣慈闱视膳之余万几听览之暇仰观俯察畅洽宸襟触绪兴懐形诸篇什爰仿避暑山荘诗例标举胜景分题绘图序而咏之凡四十篇等伏读御制后记有曰宫室服御得其宜适以飬性而陶情失其宜适以玩物而䘮志大哉王言夫岂惟宫室服御为然研声律务博览先儒亦以为讥唯寓意扵物而不为物役斯无入而不自得焉皇上敬天法祖勤政爱民自御极以至于今旰食宵衣念兹在兹未尝稍释偶有寄託发为声诗熏风晨露之歌天机盎溢非作意雕刻而为之者然即是诗敬读之临殿宇则思鸿业之克纉凭亭榭则思俭徳之贻谋閲农圃则思教稼之遗规覧动植则思栽培豢飬之厚泽登眺摅写掞藻扬葩何往非绍庭衣徳之孝思对时育物之圣意哉等弇陋肤末挂漏实多幸得挂名简末敢推圣天子缉熙敬止穆穆不已之徳自然流露扵诗者究极言之以志管窥蠡测之万一云御制盛京赋恭跋汪由敦等伏䝉皇上宣示御制盛京赋三千三百余言等依文辑注统若千万言仰见睿藻矞皇晖丽云汉函宇宙综古今炳典谟镕图籍自书契以来着作之府鸿章鉅篇未有盛于斯者也洪惟我皇清凝受寳命奠亿万载丕丕基肇迹神皋抚临中夏发祥流庆实始盛京等窃尝诵诗周文公召康公推述先王先公之始基靖民自有邰漆沮皇涧过涧陟降原隰以至作丰迁镐筑城度室之事皋门应门灵台辟雍之宏规于耜筑场索绹祭韭执豕酌匏之故俗㣲而松柏厉鍜周原堇荼囿鹿潜鱼备形于雅颂凡以明着祖德遐畅皇风荐扶舆之嘉祉巩继序之永图岂徒侈都邑之隐轸夸陆海之膏腴铺张眩矅藻贲觚翰云尔哉钦惟我皇上缵列圣之鸿绪际三登之景运修懿典迈旧京备法驾奉金舆罄历载之积诚谒桥山而展孝礼成肆觐会同有绎以燕以赉中外禔福望幸之黎庶闻和鸾而欢唿扶杖之耆老瞻翠华而相庆祖宗之灵斯格臣民之和允洽于是本觐光扬烈之忱溯基命造邦之统揽形势之浑雄仰宫阙之素朴缅英贤之勲绩怀风化之忠厚华实之毛充牣澍濡之泽鸿厖穆然远念知夫天作帝省之勤所以孕虞育夏甄殷陶周者厥有所自爰摅寳墨掞奎章思若涌泉笔不停缀勒爲斯赋垂示无极干坤之容日月之光云霞之采山海之藏覩化工而雕缋纂组不足以爲色闻韶濩而铿锵考撃不足以爲声彼研京十年鍊都一纪者曾何足仰企万一哉等征金匮之祕稽延阁之储旁罗四库缀缉二酉疏举征引多慙漏畧附名简末荣以爲愧皇清文颕巻二十一皇清文颖卷二十二钦定四库全书皇清文颕巻二十二辨三老五更辨平郡王福彭戴记天子视学释奠于先老遂设三老五更羣老之席位焉郑註三老五更各一人乃年老更事而致仕者也蔡邕则以三老三人五更五人且以更作叟按古者养老之礼外饔掌割烹酒正共酒稾人共食罗氏共鸠方其养也登歌清庙下管象武天子袒而割牲执酱而馈执爵而酳冕而总干其节文为甚繁使老更不止一人则天子所馈所酳者亦不胜其劳矣盖尝观乡饮酒礼以年之㝡尊者一人为宾其次为介又其次为衆宾则天子养老亦必以年之㝡尊者一人为三老次者为五更又次者为羣老无疑使一堂之上杖履杂沓祝哽祝噎前后纷如则礼无特尊心无専敬岂所以称教孝弟之意乎考汉明帝时以李躬为三老桓荣为五更安帝时鲁丕李充灵帝时袁逢皆尝为三老魏髙贵乡公时以王祥为三老郑小同为五更后魏孝文时以尉元为三老㳺明根为五更后周武帝时亦尝以于谨为三老虽其礼未必尽合乎古而歴代相沿老更之各一人彰彰明矣至陈氏礼书又谓建国必立三卿养老必立三老故礼曰三公在朝三老在学三公非一人则三老五更不当为各一人矣按礼运三公在朝句上尚有宗祝在庙句老必有三岂宗祝亦有三乎今以三公三老对举其说似可据试连宗祝句读之则三公自三三老自一不得以彼而例此也然则其以三五为名者何也据郑註云取象三辰五星或曰三老知天地人之事五更知五行更代之事盖皆不足深究云春王正月辨汤斌圣人之书明白简易而后儒推求过甚遂成不决之疑者如春王正月之类是也註春秋者不下数十家置春王正月四字不论者固有之其以周改月兼改时者则汉孔安国郑康成至明赵子常王阳眀贺景瞻也以周改月不改时者则宋程伊川胡康侯至明刘文成也以周不改时兼不改月者则宋蔡仲黙魏华父至明章本清也诸家引经据传自以为确不可易而余则直以春秋本文断之而已矣春秋桓公八年冬十月雨雪十月者以周正为建酉月故雨雪为非时若夏之十月建亥雨雪亦常耳何足书成公元年二月无冰此建丑月也若建卯月无冰又何异焉庄公七年秋大水无麦苗如周不改月不改时麦苗何得至秋定公元年冬十月陨霜杀菽若夏之十月菽己获矣陨霜亦非失时如此之类甚衆更有可证者僖公五年左氏传曰春王正月辛亥朔日南至日南至者子月也此又改月改时之的据也夫子特书曰王正月而左传亦释曰王周正月者盖明其为周天子之正月非夏之正月殷之正月也而又于二月三月亦系之王见丑月为周之二月寅月为周之三月非同于殷正同于夏正也过此前代无以之为正者则亦不必书王以别之矣或曰四时之序夏正为善周公大圣人也以冬为春可乎曰阳明言之矣阳生于子而极于已午隂生于午而极于亥子阳生而春始隂生而秋始自一阳之复以极于六阳之干而为春夏自一隂之姤以极于六隂之坤而为秋冬此文王之所演而周公之所系何不可之有胡氏泥于冬之不可为春也故有夏时冠周月之说以为孔子告颜渊以行夏之时此为见于行事之验则又谬甚如胡氏之说周改月不改时是虽以子月为岁首而四时之序犹夫夏也以冬为春乃自孔子始以夏时冠周月非所以尊周以仲冬为孟春岂可谓行夏之时乎不夏不周之间孔子何以自处焉夫行夏时者师友平日论道之言所谓损益百王垂训万世者也春秋者圣人尊周室明王制之书也王制固未有大于正朔者孔子为当时诸侯强横大夫陪臣僭乱而作春秋乃首改周天子之正朔也恐圣人亦有所不敢矣或曰孟子不云乎春秋天子之事也庸何伤曰所谓天子之事者谓赏功讨罪以明天子之法使诸侯不敢悖天子大夫不敢悖诸侯耳非必变易四时之序改本朝正朔而后为天子之事也胡氏以此为垂法后世吾恐法未可垂而先犯为下不倍之戒矣且此亦空言耳乌在其为见诸行事之验乎故周不改月则孔子必不敢以十一月为正月以十一月为正月则周之必改月可知也周不改时则孔子必不敢以周正月为春以周正月为春则周之必改时可知也曰豳风亦周诗也何以用夏正曰周之先世以农事开国后稷公刘以来固虞夏商之诸侯也为虞夏商之诸侯必用虞夏商之正朔且豳风述民事夏正为切而春秋明一王之大法尊周为重未可以为例也曰诸家引商书元祀十有二月以为商不改月之証何欤曰书缺有间矣商之时制固无従得而考要之不可以例周与其杂引他书以释春秋固不若即春秋以释春秋也左氏公羊谷梁皆周人也于此独不加论焉亦以为不必论也使当时以正月为冬而孔子独书曰春三子能已于言哉儒吏㢘吏辨魏象枢吏有辨乎曰有有之斯可为吏凖矣凖乎儒与㢘而歩之趋之于是指峩冠博帯称说先王者曰此儒也指矫情镇物饰名励节者曰此㢘也噫名所贵也而士所标也贵其名以立之标又安能禁天下之不依似而窃附哉夫辨吏者辨其心而已矣鸣琴单父絃歌武城者着矣自博士具官待问斌斌多文学之选于是通经学古之吏出焉拔葵燔机妻子不免饥寒者着矣自㢘吏岁计有余食禄者不得与下民争利于是奉法循理之吏出焉儒吏尝见为㢘迁史称临淮守十余人皆曰㢘节称辕固曰㢘直称倪寛曰㢘智有以簠簋不饬坐者岂儒哉㢘吏尝学为儒范史称鲁恭清平曰化行称卓茂恬淡曰乐道称杨震清白曰好学有以簿书俗吏嗤者岂㢘哉虽然儒以循为能而㢘以才为用吏而循患不儒不患其不㢘也吏而才患不㢘不患其不儒也京兆桴皷不鸣渤海剑刀自觧循吏事耳是岂尽失名誉者颍川先教后罚零陵兴利教俭才吏事耳是岂全暗经术者问其名则异考其实则同以絶不相䝉之迹求之絶不相戾之心所由异政而同治异治而同功也既其实不既其名则李斯之徒有吴公不亦㢘乎张汤之后有安世不亦儒乎胡质父子之清异而㢘有异乎桞公绰逺近之治殊而儒岂殊乎既其名不既其实则儒之名寛寛则近于通㢘之名严严则疑于刻于是有儒而不㢘者矣赵绾马融以贿败躬行安在乎有㢘而不儒者矣尹翁归赵广汉以强毅闻蕴借安有乎有儒而伪㢘者矣公孙𢎞之布被以为诈发䝉不已有议乎有㢘而伪儒者矣倪千乗之引经以为长者束湿不已有讥乎真则既其实伪则冐其名既其实儒与㢘真也儒而㢘㢘而儒亦真也冐其名儒与㢘伪也儒而㢘㢘而儒亦伪也绾墨绶效花城则庸可冐儒循不可冐儒饮贪泉垂介石则墨可冐㢘才不可冐㢘然而儒与㢘之名实终亦不可冐大约儒可兼㢘而㢘不可兼儒其兼之者既其实不既其名也何也儒者使人两得者也平日澹泊宁静洞悉乎天人之分际君民之大义皎然以㢘隅自持求为上不负君下不负民中不负所学其于取舎得失经权是非之道见之也极明则守之也亦极固守之也极固则发之也必极従容而暇裕是故分一邑守一郡施一治着一书当时奉为蓍蔡后世诵为典章区区埋羊还鱼之节终不可与儒等盖儒者使人两得者也汉儒曰盛名之下其实难副黄允史叔賔皆有盛名郭泰觇其非真以为必败王衍口不言钱而营三穴遂为天下苍生之祸故数百年来以老庄冐儒者多矣若夫身列荐绅口谈气节薰心于利欲而道䘮其㢘耻名之不存安问其实此又在老庄之下不可以冐㢘顾可以冐儒耶然则儒吏㢘吏之辨亦辨其心而已矣学术辨陆陇其阳明以禅之实而託于儒其流害固不可胜言矣然其所以为禅者如之何曰明乎心性之辨则知禅矣知禅则知阳明矣今夫人之生也气聚而成形而气之精英又聚而为心是心也神明不测变化无方要之亦气也其中所具之理则性也故程子曰性即理也邵子曰心者性之郛郭朱子曰灵处是心不是性是心也者性之所寓而非即性也性也者寓于心而非即心也先儒辨之亦至明矣若夫禅也者则以知觉为性而以知觉之发动者为心故彼之所谓性则吾之所谓心也彼之所谓心则吾之所谓意也其所以灭彜伦离仁义张皇诡怪而自放于凖绳之外者皆由不知有性而以知觉当之耳何则既以知觉为性则其所欲保养而勿失者惟是而已一切人伦庶物之理皆足以为我之障而惟恐其或累宜其尽举而弃之也阳明言性无善无恶盖亦指知觉为性也其所谓良知所谓天理所谓至善莫非指此而已故其言曰佛氏本来面目即我门所谓良知又曰良知即天理又曰无善无恶乃所谓至善虽其纵横变幻不可究诘而其大㫖亦可睹矣充其说则人伦庶物固于我何有而特以束缚于圣人之教未敢肆然决裂也则又为之说曰良知茍存自能酬酢万变非若禅家之遗弃事物也其为说则然然学者茍无格物穷理之功而欲持此心之知觉以自试于万变其所见为是者果是而见为非者果非乎又况其心本以为人伦庶物初无与于我不得已而应之以不得已而应之心而处夫未尝穷究之事其不至于颠倒错谬者几希其倡之者虽不敢自居于禅隂合而阳离其继起者则直以禅自任不复有所忌惮此阳明之学所以为祸于天下也泾阳景逸深惩其弊知夫知觉之非性而无善无恶不可以言性其所以排击阳明者亦可谓得其本矣然其学也专以静坐为主则其所重仍在知觉虽云事物之理乃吾性所固有而亦当穷究然既偏重于静则穷之未必能尽其精微而不免于过不及是故以理为外而欲以心笼罩之者阳明之学也以理为内而欲以心笼罩之者髙顾之学也阳明之病在认心为性髙顾之病在恶动求静我观髙子之论学也言一贯则以为是入门之学言尽心则以为尽心然后知性言格物则曰知本之谓物格与程朱之论徃徃龃龉而不合者无他盖欲以静坐为主则凡先儒致知穷理存心养性之法不得不为之变易夫静坐之说虽程朱亦有之不过欲使学者动静交养无顷刻之离耳非如髙子困学记中所言必欲澄神黙坐使呈露面目然后有以为下手之地也由是观之则髙顾之学虽箴砭阳明多切中其病至于本源之地仍不能出其范围岂非阳明之说浸淫于人心虽有大贤不免犹蹈其弊乎吾尝推求其故天下学者所以乐趋于阳明而不可遏者有二一则为其学者可以纵肆自适非若程朱之履绳蹈矩不可假借也一则其学専以知觉为主谓人身有生死而知觉无生死故其视天下一切皆幻而惟此为真故不贤者既乐其縦肆而贤者又思求其无生死者此所以羣趋而不能舎呜唿纵肆之不可易明也至于无生死之说则真禅家之妄耳学者取程朱隂阳屈伸徃来之论潜心熟玩焉其理亦彰彰矣奈何不此之学而彼之是惑乎班马异同辨徐干学闻史之为书体闳而义宻事核而辞逹采之博而择之精如是之谓良史不系乎文与质繁与简也司马迁之学本于父太史公谈又负气好竒登龙门探禹穴网罗异闻杂采六经世本国语国策诸书及诸子百家之说以成史记其文恣肆广博综括百代诚旷世杰出者也后汉兰台令史班固亦承父彪家学倣史迁为汉书发凡起例或芟或益华缛整赡烂乎一代之书此范蔚宗陈夀以下所不能逮者矣然其间同异得失学者乗间抵隙指瑕攻坚纷纭未已宋倪思为班马异同一书标其字句而胪列焉刘辰翁加以论断至有明许相卿本其意作史汉方驾为之衡量而调剂其言皆有条理粲然备矣臣请得而辨之司马迁项羽本纪载起兵时及鸿门事千载以下歴歴如见班固多从裁省似少脱畧矣髙祖本纪亦然垓下之战孔将军居左费将军居右诸语勃勃气色而班固删之如此类甚多此班之不逮马者一也表者兴亡理乱之大畧而固之表则犹谱牒也迁诸侯年表以下以地为主故年经而国纬以观天下之大势髙祖功臣年表以下以时为主故国经而年纬以观一时之得失汉兴以来将相名臣年表以下事为主以观君臣之职分而固皆变其例此班之不逮马者一也班固欲以整齐胜迁之诙谲如鲁国诸生裒衣博帯言动规矩而彼大人者方逰埃壒之表其不同可知矣且其所谓整齐者亦有可论刘知㡬谓神玺在握火徳犹存而居摄建年不编平纪之末孺子主祭咸书莽传之中此何以云也张汤之后有大司空纯固以纯故不以汤为酷吏并杜周皆从末减欤此班之不逮马者一也更河渠曰沟洫夫沟洫非汉制而班以表其书名实不相当矣易封禅曰郊祀而不载原庙荐享之事宗庙迭毁之议毋乃太简乎易平凖曰食货以𢎞羊均输罔民之术而比成周泉府之法毋乃刺谬乎此班之不逮马者一也更天官曰天文两曜之运行羣星之错布非闗汉朝一代之事古今人表自伏羲以来分为九品非系汉一代之人而八表中姓氏多荒唐悠谬或一人名字分列两处此司马氏所无也班之不逮马者又一也昔者郑樵为通志极斥班孟坚失于过刻刘知几互有褒贬稍右班氏以为言皆精练可为史家祖述王充论衡则又确奉兰台以为作史之绳尺以为班之不逮司马亦既较然矣而后代之史求如固者寥寥未之有闻盖迁采诸书而自成迁之史固袭龙门而自成固之书文质繁简随世迁流而千载作者之精神烱烱在简册者读者深思而自得之不俟词费也我皇上右文治洽𢎞开史局之固陋欲竭涓埃以报万分之一每览前人之着作随手之变难以辞逮枉承明问流汗浃踵敬述其梗槩以献春王正月辨李光地春秋夏周正之事自朱子不能决虽然此四字者不明则全经不可得而读也释而不思置而不讲可乎哉盖程子之说曰建子非春也假天时以立义耳意谓三代不改时而改正周之正月冬也而孔子系之春以寓行夏之志云尔胡文定祖其说而又引商秦之书以谓月亦不改此则朱子疑而辨之矣愚切思之则朱子所谓并行者是也不独十二月数为周夏并行盖四时之序亦周夏并行也行周者以改正朔示革命故书时事颁列国则用之行夏者以殷天时存古制故作礼乐垂宪章则用之豳风一诗有一日二日矣是周正也有七月九月矣又夏正也小雅之诗四月维夏六月徂暑是夏正也孟子之书十一月成杠十二月成梁又周正也此其月数并行之征也周官冬日至圜丘夏日至方丘是夏时也泰誓十三年春大㑹孟津又周时也此其时序并行之征也金縢秋大熟未获说者以谓是夏之秋然熟于酉戌者独今南方稻田然耳若北地之黍稷则大熟未获正在未申之月又何嫌其为周之秋乎由此观之则与大㑹盟津者又一证也盖泰誓金縢所谓书时事者也孔子春秋所书所谓颁列国者也用周制焉所以示革命而一正朔也周官祭祀所谓作礼乐者也豳风农桑所谓垂宪章者也兼夏制焉所以存古法而殷天时也吕氏月令固非经比然所述者多周典也此又周人之礼乐宪章不改乎夏之一证也孔子作春秋以尊王而大一统故不独月数不敢改乎周时序亦不敢改乎周也盖自周先王之颁列国者则然而孔子从而因之若曰周不以建子为春而孔子春之以寓吾行夏之志则不独与尊王之意从周之语相悖且以建子为春是变夏时自夫子始也又何志之寓乎然则孔子之书此也遂无意乎哉曰有之夫月王之月也则时亦王之时也今于月而系以王明乎王朔可得而改也于时而不系以王明乎天时不可得而移也王朔可得而改则从周之义可见天时不可得而移则行夏之志又可知以王正正天下此一经之名分所以定也以天道正王道此一经之大义所以起也故孔子之言曰殷因于夏周因于殷及其所损益可知也其或继周者虽百世可知也子思之赞孔子曰吾従周曰宪章文武又曰祖述尧舜考诸三王而不谬周子亦曰春秋正王道明大法也孔子为后世王者而脩也然其志虽寓而事则不可乱其实其义虽明而词则不可失其体其道虽为天下万世之所折中而其分则为昭代臣子之所遵守故通此四字而全经始可得而读矣风雅颂辨陈迁鹤诗三百篇曰风曰雅曰颂其部分区别由来久矣然而着训既殊彰义亦别有示人以可疑者卫武公一人之身而传诗有三淇澳美于风宾之初筵载于小雅抑登于大雅公刘兴王之什而别类有二七月之诗豳风咏之笃公刘之诗大雅歌之二雅及颂皆扬先王之功徳也虽其文辞或重而繁或奥以简而小之大之雅之颂之亦安见其所以然也哉曰其说先儒尝辨之盖有事有体有声而三者分焉何谓事言一国之事系一人之本谓之风言天下之事形四方之风谓之雅言成功而告神明谓之颂故先儒曰雅者正也言王政也政有大小故有小雅焉有大雅焉颂者美功徳之形容也此其以事而分者也何谓体风者讽也援物剀事而不直言之也雅则直言之而有典有则者也颂则直而不偪曲而不屈如季札所述且以为节有度守有序者也先儒曰诗体既定后有作者各从其旧依小雅体而作者附小雅之末为变小雅焉依大雅体而作者附大雅之末为变大雅焉邶鄘卫以下之为风鲁之为颂犹是也此其因体而分者也何谓声诗各有体体各有声太师辨体以叶声故可以聴声得情而知其本意周南为王者之风召南为诸侯之风聴声而知之也鹿鸣之三以燕宾客文王之三以享元侯升歌清庙以舞大武不独取其词义盖声各有攸宜也雅不系周而颂系周者孔子加之以别商鲁更以明周之声与商不同此又因声而分者也夫诗之教宏矣先王以正人伦成教化美风俗极而至于动天地感鬼神皆于诗乎取之夫其取之必有以合之也记云寛而静柔而正者宜歌颂广大而静疏逹而信者宜歌大雅恭俭而好礼者宜歌小雅正直而静㢘而谦者宜歌风人之歌诗必问所宜况乎格神祗安宾客来逺人致动物而有不从其类哉昔孔子云吾自卫反鲁然后乐正雅颂各得其所夫未得所者事违而体紊体紊而声乖而风雅颂无辨也得其所者诗协乎事事协乎体体协乎声而雅与风颂与雅皆有分也三百篇具存依类以求次第可见不然部分区别之不辨而何以悟其意逹其教耶皇清文颕巻二十二皇清文颖卷二十三钦定四库全书皇清文颕巻二十三策问山西乡试策问三道魏裔介问世有圣智之君则有贤良之臣相得而彰功业以𢎞乃臯陶氏歌曰元首明哉股肱良哉庶事康哉而舜之歌曰股肱喜哉元首起哉百工熙哉若是乎致治之道固有以交相成欤在易干下坤上为泰坤下干上则为否上下交不交由于志之通不通其相通之义何居汉文帝止辇受言夜半前席贞观之政谆谆勉勉无非告其臣下以直言极谏并着之史册为世艳称明之大诰亦以君臣同游为开巻第一义古之敷化一时余烈千古者岂有异术耶我皇上冲龄天纵内外臣工嘉谟入告无不立见施行但以焦劳万几未暇赐清燕之闲从容讲论羣臣循法守职封皂囊伏青蒲者罕得亲炙龙光岂九重明见万里髙居恭默自可致熙隆之上理乎抑兼聴并观尚有资于忠谠之论欤夫𢎞奖虚受上扩山薮之度献替启沃下抒媚兹之忱聮堂陛之谊奏昇平之化果何道而可也易曰纳约自牖又曰有孚盈缶格心之学或在于积诚自致而不闗仪文之繁口舌之数欤尔多士望金马而作賔行且司喉舌调鼎铉其极言之无隠问帝王受天之命临御天下其间相与有机昔武王克商下车访道箕子陈洪范九畴初一曰五行次二曰敬用五事庶征之应较然不奕然则先王克谨天戒自古记之矣说者曰圣王之世天不爱道地不爱寳诸福之物可致之祥无不毕致然尧水汤旱皆旷世未有之灾而卒康奠羣黎他如太戊武丁汉文帝宋仁宗灾异叠见顾何以正位凝命克尽人以囘天欤春秋二百四十二年之间日食地震陨星雨雹李梅冬实鸜鹆来巢之类无不备书或谓说天者莫辨于春秋其大指亦可敷陈与易曰震来虩虩笑言哑哑是遇灾而惧乃所以致福也然与否与我皇上缵绪宅夏仰承天命无不克谨桂海氷天咸跻熙圃五事无愆则五福协应谓宜天和毕集乃迩者四月五月日月薄食飞蝗雨雹六月大水数十年所仅见秋禾沦没百姓昬垫果适然之数无因而致与抑恐惧脩省有资于人事之补救也太史公曰精祲之交太上脩徳其次脩政脩救脩禳其实亦有可言者与尔多士学博天人岂无董仲舒其人者盍详着其理借以献之当宁问致治莫先于养民养民莫先于足食古帝王知稼穑之艰难故三壤九赋取以什一为制盖重民故轻赋轻赋故民生乐而国家亨治安之盛也后世竭泽而渔当国用不足或以加赋为长计乃赋愈加而用或愈不足岂国计与民生有二体与汉初㝡为近古唐宋贤君敛亦自轻然则加赋起何代也桑孔言利析秋毫然平凖均输算商告缗其于经费之宜果有禆与明之国初正赋屡蠲民受其福末年邉饷加增至二千万有竒敲脂拷髓遂至土崩瓦觧前事不逺其得失亦可指陈者与我皇上巽风觧泽仁恩洋溢尽除明季额外之征深山穷谷莫不鼓舞圣徳顷以军兴旁午赏赉频颁乃复征加增之饷唿荒逋之粮岂度支纷纭非此莫应与书曰民为邦本本固邦宁易曰损上益下其道大光自上下下民恱无疆何损之乃所以益之耶兵燹之后弥望草菅西北尤甚流移未复疮痍未起民力竭矣后将安继国家诚欲登太平之业要必以农桑为本圗或严驱末作或优恤力田或设劝农之官或兴水利之政其亦有藏富于天下而朝廷自收丰亨豫大之效者与诸生蒿目民隠乆矣借箸以筹其尽抒所懐以占尔康济之谟武闱策士第二问魏裔介问轩辕制井田以寓兵法故七十战而常胜三代因之未尝有改也其后惟宇文周氏仿古剏立府兵深得三代之遗唐因之以削平海内暨唐兵三变而国势弱不可振矣明之初年设屯田万户府所在建卫有事则战无事则耕欲使养兵百万不费民间一钱乃招募用而卫所仅为空名源流因革之故亦可得而缕陈与我国家以八旂治兵即古六军之制也计口授田而赋以甲即古轩辕之法也以故将帅之命于朝者有敦礼说诗之风士卒之奋于伍者有敌忾同仇之气过于前代甚逺然此法惟行于满兵而汉兵实未之讲岂果古制之不可复欤连岁以来添设兴屯道以招徕失业之民而生谷之土未尽垦甚者强割民田揑报虚数言者以为诟病岂军屯与民屯原不可胶柱而鼓欤五代周世宗时亦常设专司以督民矣而旋设旋罢者何也议者欲尽裁卫所归併州县然江淮之輓输方急邉徼之沿袭已乆岂通变之要有宜于此而不宜于彼与今将欲一满汉之制复农战之宜俾屯政有兴复之实行伍无坐食之弊于以壮一代之军威巩千年之金瓯顾安得坐而言之起而可见之施行以不虚借箸之殷殷也多士其敷陈无隠将以觇治安之略浙江乡试策问二道熊伯龙问三代后非郡县不足以为治治天下而不察郡县之吏求其致太平难矣置御史监诸郡自秦始然吏治近古莫如汉既设部刺史以六条问事又専遣绣衣直指可独曰秦用法严与汉刺史居部九载称职者举为守相其初固以下大夫临二千石也中间或谓轻重不相凖更为州牧卒従朱博之议以为秩卑加赏咸乐功劝进而置刺史如故及八使分廵刺史有罪亦得奏闻权更重矣此八人者何官与明之各省按察比古刺史而秩过之其举劾専逹终不敢望御史而御史考满则或参于藩臬或出为太守盖犹然举为守相之遗意焉凡此者分非勲旧职则激扬朝廷信之天下安之其故何与古之以遣使为下策者惟苏文忠言最痛意者有激于当时四十余辈兴利之使而非今之察吏者比与我皇上以察吏付廵方而奉职无状罢之诚便矣然犹不得已而别议遣又不得已而暂议缓皇上念恻民生熟思审处如此向者之罢岂非恶其人而不恶其官与夫恶其人而非终可废之官将无官可存与不恶其官而非尽可信之人将无人可择与抑官方淆杂由来者渐每念古人无失名誉之言问遣洛中之事窃叹为吏之难也意者吏信纪纲察吏者信诛赏则虽仍是官仍是人而未尝不效而不然者人心风俗如故胥吏格例如故而堂上易一大吏遂大异于前者之为与愿诸士熟计其便率臆以对一行作吏不敢言矣问古之治天下者何为而出于刑也将以生人何用重典与将以杀人何用轻典与宋叶适有云人诚君子则议刑必轻人诚小人则议刑必重乃刘向曰自古眀圣未有无诛而治者诸葛武侯以蜀刑不肃为戒而欲威之以法独非君子之言与肉刑始于蚩尤歴数代圣人因之不能废至汉乃除彼所称有虞氏画衣冠异章服以为戮而民不犯者非与一律令也刘向引古之议事以制则以铸书讥侨郑昌惧后之政衰聴怠则以删定启汉一赎金也唐虞好生而施之鞭朴何其慎穆王耄悔而并及五刑何其寛一赦宥也肆赦着于典文不以为恵姦而贼良委辔喻于管子则忧其小利而大害岂古今异宜轻重殊势有不可以一定论者与路温舒之上书缓刑也惟于治狱之吏叹息痛恨者三焉无亦有定者法无定者人峻深故之诛厚雪寃之赏则五刑虽设而不用与夫朝廷者治狱之吏之耳目也史称廷尉之贤者至民自以为不寃赵盖韩杨固不在一民之数与贞观刑措几比成康卢张延颈就戮果求其生而不得与晋刘颂有云君臣之分各有所司主者守文大臣释滞人主权断三者可详其说与方今恤刑使者四出矣汤之觧网禹之泣罪视我皇上何加乎而议者窃谓本原之地恐未尽乎此也诸士其深思所以下民迁善大夫无刑者以开广徳心粹然王道断狱数百断囚数百何足云江南乡试策问三道朱彜尊问圣人之学莫备乎经汉世専一经者立博士而兼长经义者莫若郑康成然多以汉法觧经又採䜟纬之说为后儒所憎唐孔颕逹等撰五经正义仪礼周礼则贾公彦成之至宋邢昺疏其未备而经义始完欧阳修谓所载既博所择不精异乎正义之名请悉删䜟纬之文使无驳杂今五经取士一本宋儒之传注可谓醇矣考之明洪武中科举程式春秋不遗三传书主蔡传而不遗注疏礼则专主注疏是汉唐诸儒之说仍多兼习今注疏虽颁学官而士之肄习者鲜矣或如欧阳氏之说删其驳杂饬经师讲习而兼通之不更愈与余若易初主程朱传义其后本义单行而习程传者渐寡春秋初主胡传及张洽集注其后胡氏传单行而治张注者无闻亦宜酌其旧俾两家互为发明可与且宋元之说经者多矣孰同孰异孰繁孰简孰无悖于传註孰能发明传注所不及其概可得而言与五经大全论者谓惟春秋㝡善盖本于汪克寛之纂疏其余诸经所采羣儒之说果其大备而一无剰义与抑尚有待于补缉与我皇上圣学懋勤蚤夜孜孜与儒臣讲绎羣经既以四书尚书讲义颁示天下文武大臣兹者易义又将刋布其于诗礼春秋当次第编纂夫儒生诵习经义其首务也探其渊源必能举其条目其详言之毋隠问江南田赋较他省独多赋额既多逋课不少下江诸郡积欠动盈万亿说者谓害酿于贾似道经界推排之法或谓明太祖憾吴民为张士诚固守籍没豪族田按私入之簿以为征额故赋特重其后因廵抚周忱之请苏松等府官田凖民田起科行之二百余年矣今旧额未增而民力日敝何与意者有司之催科未尽善与徃时岁额不完疑为巨室豪右抗缓不纳自奏销处分一案所以惩创者至矣江南绅士惟恐输将之后而岁额不完如故何与或谓西北大郡赋额不过数万而江南一邑有多至四十余万者宜其日事催征不足夫松江之华亭不尝析为娄县乎既析之后未见征输之如额则又何也比者旱溢频仍不得不以荒岁之逋赋请帯征于嗣岁然田壤之收获止有此数嗣岁未必屡丰则旧逋未完而新课又欠矣将何术而使国用民力交无绌与至若大江以北邳徐凤泗蒿莱弥望隶之军而军不屯归之民而民不垦招徕开垦之法又何策而可稍几于江以南诸郡与多士见闻所习利弊必洞然于心盍具陈之是筹时者所欲亟闻也问黄河之患前代山东河南或有时冲决今则江南独被其害矣明永乐中陈瑄转漕东南欲避遮洋之险凿清河县南之淮与河㑹而淮黄遂为运道之咽喉国家漕运仍明之旧而频年河患倾堤溃防岁费帑金累数百万明代河溢于淮则病在运河溢于泗则患在陵今治河者无陵寝之虞惟运是亟则力所专司宜其事半功倍矣顾工力之烦岁月之久反有艰于昔者何与隆万间潘季驯凡四治河河无不治惟守固隄束水借水刷沙之法今其说具在惟是河挟沁汴泗沂诸水其势易强而淮水源独流长其势易弱然则借淮刷河之说诚不足恃欲河之治必循季驯故智而后可与抑分黄导淮别自有策与徃时盗决河防者罪止杖与徒而已后以法轻易犯改从充军今之法较昔愈严矣乃冲溃日告且新堤方筑而故堤旋决绸缪何法而使新旧交固与淮扬之田半为波臣所汨此江南之大患也淮流何以遏归仁髙堰何以䕶云梯之闗何以通河之害何以去诸生其悉陈利害以为当宁献顺天乡试策问四道徐干学问古者帝王置敢谏之鼓植告善之旌垂戒慎之鼗立司过之士求言纳谏如此其亟岂非以致治之要莫此为先者欤然自古抗颜以诤虚已以听者何其少也夫公卿列士献诗瞽献典史献书蒙诵工谏庶人传语有可以匡君徳而禆治道者盖无不可言之人洎乎后世直言极谏列于取士之科拾遗补阙有専司之任而效不逮古亦可见矣明时不専设谏员而寓其责于科道邱濬谓国家不以谏诤名官欲使人人得尽其言也然欤否欤皇上励精求治黎明听政百官以次奏事又不时引见召询虽虞舜之好问察大禹之求善言无以过矣而尚或敷陈有未尽者岂鼓舞招徕之道犹有所未至欤汉文帝唐太宗求言纳谏可谓至矣然贾山谓用其言而显其身士犹恐惧而不敢自尽刘洎谓面加穷诘非奖进言者之路其说果有合欤夫言之繁琐杂进者固未必皆当因其不当而设为科条若制防之即其以言为职者不过寥寥数十官而凡有论列多沮于所司之议致使台谏称缄黙为老成而诸不在言路者益以纳忠为戒自古政治之得失未必不由此矣昔人尝云谏者多表上之能好谏者直示上之能容故谓言者沽名必其可以取名者也谓言者市恩其言必非刻薄伤治体者也一再思之必然省绎然则为臣下者得无有习为故事而不思其要格于成宪而不尽其用者欤何以作骨鲠之气而广聴受之益其详言之无讳问先王之制天下也为之礼乐刑政以统一之天下莫不囘心而向道及乎后世诗书六艺之文朝廷刑赏之典非不粲然备也而风俗之漓起于有位人心之变积于无形始以贪冐相髙而卒成祸乱岂渐渍于失教被服于成俗㢘耻之道不讲而至于是欤圣天子恭已于上凡欲与百尔在位砥节砺行以与天下更始所以讲求之者唯恐不及焉顾今日中外臣工果可谓无负欤传曰上与让则下不争又曰士君子宁处其厚母处其薄厚薄争让较若黑白然而世之趋者常在彼而不在此何欤汉有崇厚论晋有崇让论史称其感时浇薄㢘逊道缺乃着论以示风然卒不能砥頽俗而挽积习则何说也荀子曰尧舜不能去民之欲利而能使欲利之不克其好义也吏道杂则志不壹志不壹则㢘耻不兴今欲使之敦㢘重耻返厚而明让其本安在则激励不可无术欤或谓崇尚简默亡补经术虽规言而矩行亦昔人所云刻木而官之者耳国家奚頼焉夫奖节操抑浮嚣固非欲得迂疎无当斤斤盗虚声鲜实效者也三代以后唯西汉治称近古寛仁长厚如孝文使朝廷之间耻言人过而其时政事未尝有废坠综核名实如孝宣使文理之士咸精其能而其时人才未尝有倖进何修何营而克臻是意者法制明肃清议盛行然后士大夫争引㢘耻为重而风俗可几于厚让欤抑敦礼以教忠重禄以养㢘在今日亦当亟议者欤愿深明所以然之故而悉陈其所当务毋有所隠问歴代国史之作其所由来尚矣春秋左氏以后司马迁班固综其体要后世因之粲然并列原夫三国以上犹作者自为及晋宋而还则鲜不被诏唐太宗天纵之才留心史籍自晋迄隋中更南北而史之成于贞观者五斯固英主之为也石晋用兵之时宰相刘昫犹纂唐书宋太祖开寳六年即命薛居正等脩五代史明洪武元年十二月命宋濂等脩元史明年二月开局八月书成又续脩庚申君事洪武三年二月开局七月书成盖以前代之兴废即本朝之劝戒故歴代以来既有天下无不亟亟于胜国之纪载我国家定鼎燕京混一区宇已三十年则纂辑明史非今日所至急者欤宋濂之脩十三朝纪也发所收金匮之藏而聘汪克寛胡翰髙启赵汸等十四人为之其脩庚申君事也则遣使采之北方而聘赵壎朱右贝琼等十五人为之总裁必任宏博之儒则事词覈纂脩兼用遗逸之士则议论公故任不可以不专而用不可以不广今自史馆而外故老遗贤岂无熟知前代掌故如汪克寛赵壎诸人者乎洪永累朝一代大纲备在实录惟启祯独缺然实录所载或有粉饰之词而杂志野乗衆说如林参稽必备惟是讳忌之疑莫能自释岁月既乆散轶亦多作者既自託于名山之藏守者或误比于挟书之律何以网罗旧闻无有遗憾亦当如洪武时専官蒐采以资财择欤茍不及时圗之得无耆旧凋零遗闻放逸乆而愈失其传欤多士其明言之问盗贼之兴起于不察故周礼野庐司厉之属其法每加详焉盖其闗于治乱之数岂不大哉顾去盗如去疾从其本则自己徇其末则杂出而成结轖之患我皇上宵衣旰食饬司牧以靖盗安民可谓勤且至矣而内自畿辅迄于各省督抚诸臣以盗告者岁无虚日其故何欤民虽至愚无故而为盗孰不知法所必诛乃甘以父母妻子所頼之身至于婴禁网而犹不可遏彼独非编户之民好生而恶死者哉抑固有驱之使然者也今者弭盗之术谨戍防严捕治而犹惧其慢也复重考成之格以督之一渉盗案有司积岁不迁而降革随之斯亦至宻矣得毋弭盗尚有本源深思其故而先事求之之为得欤昔龚遂之治渤海愿便宜従事至则先罢属部逐捕吏而卒收止息之效孝武时遣绣衣发虎符之兵以击盗又作沉命之条盗不发觉及发觉而捕不满品者罪二千石以下至小吏主者然而盗乃寖多此其故亦有可得而推言者欤向使用龚遂于孝武之世亦将有成绩否欤胠箧之子始以一捕尉逐之而有余有司习而安焉徃徃合而不可散此法轻之弊人之为国与民常不如其自为罪将及已则上下相䝉或匿多以为少或文彼以掩此而盗之脱者亦多术矣是以穷之者纵之则又法重之弊何道而使轻重各得雈苻晏然欤或谓兵以御盗而兵即为盗廵抚宜治兵则其令下也臂指相应或谓饷缺而兵饥骄悍之卒瞋目攘臂持主将之短长有将领不能诘者何以核兵理饷使兵民相安欤其并着以备採择焉皇清文颕巻二十三皇清文颖卷二十四钦定四库全书皇清文颕巻二十四策问戊辰㑹试策问五道徐干学问孝经为孝治天下者述也分五孝而以天子至尊标居其首教化之主也故天子之孝曰就言德被天下泽及万物始终成就也然则五孝并须天子而成审矣乃扵诸侯卿大夫士庶人各有训辞岂非尽力随分人各自勉者与抑天子既极爱敬必臣下能奉行其教乃成也我皇上躬行大孝竭诚备物孺慕同于虞舜三朝过于文王可谓通神明光四海者矣为臣下者幸生圣世其勉思夫立身事君宜何如与孔子以孝为至德要道又曰教之所由生又曰天地之性人为贵然则孝经性道教之书也中庸亦举大孝逹孝然则曽子子思之传皆本于孝与天子之孝以爱敬为纲其目可得而胪举与五孝自致养而后尤莫重于致哀致严曽子所谓民德归厚者固必本于此与其何以不愧于天经地义而自奋于至顺之治多士研精孔郑有日矣愿统论其条贯枢要将敬听焉问国家当务之急在知人安民百官得职斯万姓䝉利古者咨于四岳谋及卿士庶言同则绎罔弗罗衆人之耳目为明逹之用然如臯陶谟言载采采盖覆其事以求其人而人固有所以所由所安之不同若何而果得其真与书又言慎简乃僚盖朝廷择长官长官择其属择之之法云何唐之陆䞇宋之曽巩言之详矣抑更有敷佐其说者否也夫文王之朝士让为大夫大夫让为卿古者让而輓近世乃趋于竞矣竞端一开举者与为所举者交私焉古今人絶相殊者曷故毋乃亷耻不兴清议或缺以至斯极与唐制常叅官上后三日举一人自代犹有让道焉然特具文尔欲收实效何道之从我皇上念安民之要在择大吏故尝畴咨在廷访求俊乂而诸臣往往所举失实弥厪宵旰之劳今欲洗心涤虑破除锢习何以去推诿之弊絶偏党之萌何以立其诚使勿欺灼其知使必当试言之无隠问兴贤育才古今异道论者谓三代以后淳漓朴散乡里选举或未出于至公不若一归于学校科举将听言可以信行因文可以见道然与否与东汉以后策试孝亷有不中科而刺史太守免官者夫以实行取之而以空文试之得乎抑亦孝秀自名而未之学何以觧于闵马父之讥也书言学古入官议事以制记曰学士冬读书典书者诏之然则兴亷举孝与夫读书穷理岂异人任乎自教术多阙人材呰窳朝廷郡国有一事谘问愕眙不知所出识者病之熙宁中程子尝建议革末流之弊朱子师其意作学校贡举议设德行之科以齐其本又立分年试诸经子史时务之法使士无不通之经史而皆可用于世议未上闻而天下诵之今我皇上崇儒右文终始典学而士之占一经以试于有司者往往未足以对扬休问今若仿朱子之议而行之意人才必鼓舞振作试条举其説以对问孔孟既逺道在遗经汉初以来诸家专门墨守师説而未皆合于道千余年间仅称董杨王韩然亦尚多訾议要其传经之功果可尽冺与至有宋濓溪特起二程承之横渠太高正䝉太虚不如周子太极龟山则并疑西铭其説何与共城之学贯彻天人或又以为象数而岐之何也宋史道学传备载程朱高弟其行义可详举与朱子同时敬夫伯恭其羽翼也至于金谿陆氏论太极无极之㫖则牴牾特甚其同异之故可得而悉数与元时金华诸子得朱子之传明初理学未坠河津渑池特为正宗而余干继之读书存疑居业三录造诣何如与其后新㑹姚江独崇象山之学㤗和高陵无钖起而辟之皆名儒巨擘其源流可详论与我皇上缵尭舜之心传𢎞周孔之至道士生今日必有能明诸儒体要者其分析言之将为黼座献问仰观俯察为帝王经世之大法司马作天官河渠班氏益以五行地理自后或阙或详何也古者以土圭测景其推歴本于章蔀纪元今里差嵗差或有不合何与占候分野其说不同唐一行以山河两戒云汉中分其果至当与宋元占天之家孰优孰劣今所用泰西之法讵不胜于曩代与至于冀州黄帝所都京师之地上应紫㣲邱濬谓地之势以北为极其可得而扬厉与五岳之名古今不一四渎之流分合不常桑钦郦道元之说亦有可言者与国家设占天之官推騐灾祥歴象其备员者率多庸琐至于都㑹邉徼山川阨塞之数士大夫能心识口述者寡矣夫古者南正司天北正司地皆圣哲流亚用能絶地天通无盖鳏寡今奚以无其人也将无儒者肄其文有司守其器道实不相谋与抑当饬海内髦士专心讲习与夫崇效卑法儒者事也好学深思厥有源委便摅胸臆言其梗概己丑㑹试策问四道李光地问先儒论学之㫖一曰主敬二曰穷理三曰践行此三者为学入德之方亦即尊主庇民之道是故其敬纯则所以不欺幽独靖共夙夜者在此矣其理明则所以通逹治本周悉世务者在此矣其行粹则所以洁已奉公忧国体民者亦在此矣我皇上学贯天人道符尧舜于近代程朱之书尤惓惓表章焉良以其标持敬以为宗掲知行以为要有黙契于圣神之心者也夫义理不穷则于圣贤精㣲古今事变不能知也践履不笃则于特立独行遗大投艰不足頼也然必先之以敬者何与敬为知行根柢朱子论之详矣而或者以析知行为支离提主敬为増添然则朱子之意其亦可寻源极委而亲切言之与唐虞命臣必曰钦哉传曰君臣主敬则敬之一言于事君尤所重易之干三言诚坤二言敬程子又曰诚则无不敬无乃存诚者即居敬之实与二字所以分合之㫖又何谓也夫脩身致主同条共贯多士涵濡圣泽数十年于兹所以讲于儒先而为自献之资者必有在矣其抒所学以对问周官之法沟洫以防旱潦委积以备凶荒盖统天行人事之消息而爲之计意至周也我皇上于河渠水利之要穷极精微曰者南北二河悉经圣谟指授濬渠修堤环千里水泽荒区淤为沃壤矣又推之江浙列郡使大吏廵行相度因地势高下建闸启闭潦有所洩旱有所资诗所称原隰既平泉流既清者何以加焉复以积贮为生民大命常平之外又推行社仓之法无非所以责成有司加惠元元广蓄储而豫赈救也夫河渠之大者患其溃溢则隄防宜急小者虑其填淤则疏濬宜勤常平之筦于官者则主守之出纳宜严社仓之贮于民者则乡正之选择宜慎将无讲画之详者存乎法行法之善者存乎人欤我皇上宵旰民瘼虑周万世而有司奉行良法未能尽着成效者何欤汉召信臣之水利耿寿昌之常平所以使民称便者其要安在朱子之社仓行之数十年而一县无忧荒歉者何道之遵也诸士异日皆有民社之责者其矢心竭虑以对问经道污隆与世盛衰故汉唐宋明之兴莫不敦尚经术所闗可谓重矣我皇上所以尊经崇道者独至而且笃信周程张朱之书以统壹诸儒之説经学之盛千载一时也夫经者天下之公理非一家之私言故有后人发明之功不可诬者亦有前人传述之劳不可冺者考五经传註朱子手定易诗二者而已夫京焦卦气孰与邵图王弼清虚何似程传朱子宗程邵以作本义其视前儒浅深醇疵之致可以约畧指欤齐鲁韩婴之诗不传而毛氏孤行其説果尽孔门之旧欤考亭东莱之辨孰为得失也余三经者朱子未有成书而或者盛诋尚书古文以为赝作訾议春秋三传以为谬于圣人之意至于黜仪礼疑周官莫不推之为汉儒之过也夫禹谟伊训说命传道之书可得而诋与春秋三传去圣最近可得尽訾与仪礼周礼周公经世大法可得疑且黜与汉儒守先待后之勤朱子盖屡称之后学纷纷之论其果有当欤夫溯圣经之源流辨先儒之同异信而好古以仰赞尊经崇道之化学者事也其敷陈所见于篇问歴代史书多有律歴一志所以授人时而兴王道也论者谓二事相为表里则然矣然其立法纷纷从来靡定至我皇上歴数在躬声律身度以故天官之职超迈古今其于律吕隔八之法围径之数莫不审究根源考定宻率诚千古疑误至今日而始明者也夫歴法古称地平今则曰地圆古立嵗差今则曰恒星行古推赢缩今则曰高卑度古纪五纬顺逆伏留今则曰星轮非今之故为异实测则然也其所以然之故可缕而指欤黄钟律管司马迁曰八寸一分班固曰九寸吕览又曰三寸九分三家果不同与抑未尝不同而其说各有当与胡瑗蔡元定知蔡邕围径之非其所定律管则仍径一围三之䟽率也不遇圣神孰审其真与夫律歴二者皆生于算古算术有勾股有弦矢于以割圜测弧亦綦密矣今则有勾股直角又有鋭钝二角而三角之形始全有弦线矢线在圜之中又有切线割线在圜之外而八线之用始尽二者之算又皆归于四率而比例以得之其理精㣲岂无能明言其致者与夫礼乐歴象儒者宜知九章之名列于六艺多士或言其理或陈其数以仰佐制作之盛焉乙卯顺天乡试策问五道韩菼问古之治天下者莫不以学为先务学也者所以学为治也二典言尧舜之德而所详者皆其政事亲睦九族平章百姓协和万邦尧之所以治即尧之学与辑瑞觐牧廵守考绩封山濬川命德讨罪舜之所以治即舜之学与傅説之告高宗也曰斆学半曰事事乃其有备豳风无逸之诫成王也皆使之知稼穑之艰难意者帝王之学诚与韦布异必急所当务而措诸实用斯内外本末合一之道与我皇上躬神圣之资孜孜问学讲习勿替一日万㡬措之宜也真所谓圣性得之又加圣心行之以实而不以文者四海之内即无由知圣学之高深而躬被德化固知足以上接尧舜之心传而嫓美于高宗成王者矣顾圣不自圣犹若望道而未之见者则夫可以仰禆万一者云何其可约畧指与洪范九畴列五皇极而承之以乂用三德正直之用一刚柔之用四盖圣人抚世酬物因时制宜阳舒隂歛之妙用所以独揽天下之威福者也而先儒以惜纪纲谨法度重典刑戒姑息为人主之正直勇于救天下之弊果以断天下之疑为人主之刚不骄不侈虚心访道任用贤杰为人主之柔其义果足发明乎否与书曰稽于衆舍已从人又曰予违汝弼汝无面从求言纳諌固人君之先务也而以次召对羣臣谘谋善道其故事亦有可以举行而无弊者与先儒又谓人主读经则师其意读史则师其迹读经尚书为先读史唐书为首夫书以道政事固万世不易也而读史则于今可以佐圣天子从容清燕之览观者宜先何书与诸士讲闻治道之要乆矣其熟之复之各殚其所闻问古之治国用分掌于三府而统之以太府经之以太宰以九赋歛财以九式节用而军食不与盖井田之民皆兵井田之赋皆饷兵食咸足之道也自汉有水衡少府司农之职暨唐设转运使宋置条例财用司言财愈急而用愈绌矣廼萧何在闗中宼恂在河内当征伐四方而饟运相继即唐之刘晏于用兵之时而能转输不竭者其斟酌盈虚固有道与抑其遗意犹有可踵行者与我皇上慈恵元元不忍一夫失所间者军旅数兴日费大司农金钱而一不以及民恩泽甚厚惟是捐不急省浮费酌俸入覈经制而嵗登之额犹不偿出也将何策以济或以为宿兵太多则浮冐宜核比者亦尝清军伍矣刍茭糗粮以次核减而犹多烦费也得无节之之道已无可复讲又或节者已至而生者犹未尽与歴代赡兵之法咸资屯田议者多以为迂以其利积于嵗月之乆难旦夕效也然赵充国之屯金城诸葛亮之屯渭濵邓艾之屯夀春羊祜之屯襄阳皆烽火相望枕戈帯甲之区也且战且耕卒以制胜岂昔人行之固别有道与抑今古势异容有难行者与骑兵慓劲诚不可以耕若歩兵若守兵若所汰之老弱月廪县官而无事也去其伍籍又无以生也果可授地以屯与至夫中原旷衍之区诚多未辟之土或以为师行供亿盖劳苦矣其犹有㳺闲者可劝之耕与议者又谓冶矿之利不加赋而用足得毋利一弊百徒烦扰百姓与夫利析秋毫诚非所以恤民生而崇大体若夫庚癸之虑亦所当未雨而绸缪也意必有不伤民不绌用可以生财之大道试条其可者问致治之本首在安民安民之要莫先择吏葢以守令之职布上德而逹民隠至重也汉宣帝加意吏治尝曰与我共此民者惟良二千石乎有冶效者辄以玺书勉励或爵至列侯猗与何风之隆也其致治良以此与我皇上抚临宇县子恵庶民凡县令治行闻者得擢补台谏而郡守之良者亦辄跻显位所以重司牧而大激劝者尤非輓近世所能㡬矣往者尤简慎其官非正途不与非待次不与非保举不与所以恤民生而谨致治清浊之源也间以军兴聼督抚大臣选授惟其才不惟资格尤见鼓舞人才登进无方之至意顾何道而使举皆得人人皆称职与夫安民之吏悃愊无华日计不足月计有余而矫䖍者则以苛为察以刻为明一切取办而民生重困得毋牧民之道诚在此而不在彼与古良吏皆良将才也如龚遂刺渤海张纲守广陵虞诩长朝歌一时盗贼衰止潢池肃清论者谓其才勇过人迹其行事惟循循然劝耕作崇教化一循吏之所为将御冦之策即寓于抚民之内与今者疮残初起流散初集如秦楚江闽之交藩镇所恢复督抚所招徕户口不下数十万我皇上如天好生既出诸水火而赐以矜全噢咻而雨露之惟守令焉是頼督抚所补诚才也贤也即不以次何害万一少有未当其别有司察之方与昔唐之盛时县令皆命廷臣推择又妙选京朝官为刺史赋诗劳遣以宠其行今或者倣荐举之法以严其官行召见慰劳之礼以作其气明赏罚以必其效寛文法以尽其才其果有禆于吏治民生否与抑倡率者果有在而未可独责守令与多士试昌言之以为国家爱养斯民之一助问古者道德一而风俗同虽世异人殊作者之衆其相为发明表里如一家由虞夏以来可考而知也圣人既往诸子各以说乱其宗而人心之祸亟矣夫学术之异同系世道人心之邪正试穷源溯流与诸士商质焉可乎盖百家言黄老黄帝之书儒者不道顾今世所传其㫖絶类老氏其诸老之徒为之耶抑固其真与杨墨无老子同时杨又师老墨盖宗师大禹先儒谓孔子悖德悖礼之训已是辟墨洁身乱伦已是辟杨然与老子而后有法家名家旁出为纵横家然寖不显独庄子一出挟老氏驾杨墨竟为崇尚虚无所自起其放何与庄老之言莫盛于晋佛书亦于时滋多特其言鄙陋为庄老者不以助其师说而尽窜入释氏之书以立之帜又所未觧也佛之讲义既盛寻又扫而为禅学要亦清谈之余习则庄老已尽亡而併于禅而儒与佛犹二也自宋蘓氏以儒佛为同南渡后张子韶又阳儒而隂佛朱子斥之为邪径为䧟溺为甚于洪水之酷然则陆之学固亦有所自与子静不言禅而禅机最深其离合出入之际能使人入其中而不知亦可直穷其根柢与明之儒者如敬轩敬斋循循然一于下学也自江门之学一倡俨然释氏静坐体究之说此固宋室之子韶而姚江特更扬其波与晚年定论一书谓朱陆始异晚同今考其年月絶相反其舛戾之故可得而知与名法家乆不传然如申商者岂不足济一时非禅学比而朱子于永康之言事功又深辟之得毋王覇谊利之辨有在㡬㣲者与我皇上表章正学罢黜百家扶道统而正人心度越千古也诸士必择守之有素其着之篇将以知所向方问史有六家尚书春秋左传国语史记汉书是已其后则归之二家左传史记是巳编年左氏家也纪传子长家也各有优劣前贤评之详矣抑有可得而推论者与编年之书自汉迄隋作者四十一家余失名者尚多有然则唐以前之史编年者衆耶涑水通鑑编年之总也而紫阳又别为义例増损櫽括为纲目表嵗以首年因年以着统大书以提要分注以备言一笔一削皆春秋之遗绪也后之儒者取宋元之史依倣其例则不逮逺甚且此固游夏之徒所慎也而杨维桢着宋辽金正统辨甚惜当时脩史者不能举纲目之大义则其传诚不可无续与或者又谓其书未易成姑如李焘之续长编者以待后之君子其可与世所称二十一史皆史记家也而莫难于表志昔贤谓司马迁功在十表班氏尚不通旁行邪上何与志之大原起于尔雅司马氏曰书蔡邕曰意华峤曰典张勃曰录何法盛曰说皆志也而夹漈郑氏谓尽尔雅之义者盖鲜何与昔刘知㡬欲削天文艺文而増都邑氏族方物志夹漈又参以十五畧得毋时异俗殊固可以意为沿革增加而由今论之其不可阙如者又何也正史之外古者必有杂史参行如偏记小录琐言逸事之类作史者靡不猎其繁芜要归正道然则逸书之徴诚不可不广与烦简取裁自昔非一欧阳氏新唐书自谓文减于旧事详于昔史通则谓宜随世事之厚薄不必限篇第以多少又孰当与圣天子操制作之权为万世法程悯胜国之事絶而弗传将勒成书以示于后则讲闻切究正在兹时故畧举所闻冀笃学嗜古心知其意者有三隅之发焉戊午科顺天武乡试策问一道韩菼问司马九伐之法所以声有罪彰天讨故征之为言正也自黄帝以来先正而后竒先仁义而后权谲然世传黄帝有握竒文而孙子亦云兵以正合以竒胜岂王者有征无战之师亦不废兵家权谋之用与间者兇渠肆逆天兵所指底定可期而蜂结蚁聚之衆犹稽旦夕之诛则奋扬我武握竒决胜固亦贞正之借也新书云已二而敌一则一术为正一术为竒已五而敌一则三术为正二术为竒此竒正素分也然有谓大君所命为正将所自出为竒者有以合战为正后出为竒者有以歩为正骑为竒者其说果孰长与抑亦临时制宜而后可以变化如环无端乎夫竒正者所以制敌之虚实虚实之不知无以得其情而制其命兵家以五间为神纪其方畧可得而言与古者军中必有地利三人主逺近险易水涸山阻故兵法言地生度度生量量生数数生称称生胜孙子有地形篇又有九地篇今果何阨何易其要害之处云何深入宜何向何以攻其所不守何以使吾与战之地不可知以多方误之若此者皆避实𢷬虚竒正相变之大要也诸士试条若指掌画若聚米以为国家凯歌示喜偃武修文之一助皇清文颕巻二十四皇清文颖卷二十五钦定四库全书皇清文颕巻二十五策对殿试对策马世俊臣对臣闻治天下者当全盛之时而为善建不㧞之计非破庸俗之论以鼓豪杰之心则其道无由昔唐太宗与房魏论创业守成之难易而曰与我取天下者知创业之难与我安天下者知守成之难周书曰若昔大猷制治于未乱保邦于未危今天下正所谓兼创垂之盛而持危乱之防者也人才不可谓不盛而未尽所以取才之方吏治不可谓不肃而未尽所以驭吏之道惩贪不可谓不严而未尽所以止贪之术俗尚亦数变矣而未尽所以靖俗之谋兵制亦甚精矣而未尽所以弭兵之要故有谓今天下为已安已治遂可晏然无事者皆庸俗人之论也臣窃尝见夫古来全盛之时不可以数遇而往往弊之所伏即伏于其盛而又窃甞慕夫贾谊之策陆䞇之议苏轼之对皆能举一代之治而断其何以治何以乱何以治而不乱何以乱而复治盖有一代之治必有一代之才以应之臣有志焉而欲陈久矣今当拜献之始岂可自诬其所学乎钦惟皇帝陛下翠妫承符紫微正象协运而兴辛壬肇四日之祥矣拟乎敬承之世岂止四百载而颂吾君之嗣实赖启贤体元以御子丑正三才之统矣嫓乎中乂之朝何啻三十世而考昭子之刑咸称诵圣克艰厥后敦茂质于冲龄汝翼汝为汝明汝听济济然见安止弼直之休无竞惟人树𢎞规于首出有辅有弼有疑有丞秩秩然成无为至正之范今且晋此多士询以纶言岂非已治而益求其治已安而益求其安者欤礼记曰文王以文徳武王以武功汉书曰功莫大于髙徳莫大于文周之兴也先文汉之兴也先武我国家文武并济以有天下太祖之肇基启祚太宗之积功累仁至于世祖以沉毅之姿而兼以明断之识以恢廓之度而兼以绥辑之才一年而平兖豫一年而下江淮一年而定荆襄一年而檄巴蜀不数年而五岭望风滇南稽颡此开辟以来所未有之盛也天下文武之臣莫不愿毕志竭忠以待用人才亦已辐辏矣而臣独谓未尽所以取才之方者何也古者人才既用而甞有末用者存于既用之外故尚书曰有三宅有三俊而诗曰赳赳武夫公侯干城今天下岩野川泽之中其隐然备公辅之器者谁耶泛然而取之泛然而应之又泛然而任之取之者不知其何以取应之者不知其何以应任之者不知其何以任欲兵则兵欲刑则刑欲钱谷则钱谷古之圣人一人止任一事者今则以一庸人兼之而有余古之圣人终身不易其官者今则一旦应之而亦无不足是亦理之所难信也今即不必用九品四科之制而州郡之荐举将帅之征辟似亦不可少也若乃掣籖而使按资而陞贤愚同科茫然无据彼论而后官量而后入独不可稍存其万一乎程才莫先于计吏而臣谓未尽所以驭吏之道者何也古者亲民之官莫重于二千石有以公卿而为之者唐宰相出为刺史李泌常衮皆然若夫守令尤为亲民不可不择今之郡县官大抵如传舍与民情漠不相接监临使者顾盻威动所荐未必贤所紏未必不肖其趋谒勤者即为才其应对捷者即为敏则何若耑重郡县之责外听责成于督抚内听考核于铨部而用唐虞三载之法以黜陟之彼监临之所荐所紏不亦可以已乎且今天下可汰之吏亦甚多矣势有不能尽汰者虑庸人之无所容耳夫不虑庸人之无所见而反虑庸人之无所容此从来之积弊也即以今日之计吏言之亦莫亟于惩贪矣而臣谓未尽所以止贪之术者又何也凡人之溺于赇赂而不能脱者太抵有田园妻子之见以惑其中也故有昔居环堵而今则拥甲宅昔泣牛衣而今则列姬姜昔无半顷而今则连阡陌诘其所从来不贪何以有是耶诚能稍限其田宅媵妾之数而为之禁其有敢于踰禁者即坐以僭肆不敬之罪彼有私金于筐箧而受贪墨无耻之名虽愚者亦必自笑其所为矣臣尝见败壊风俗之事必自卿大夫开之而后愚民从而效之此臣所谓靖俗之谋犹有未尽者巫风淫风有一于身家必丧今之卿大夫多为淫靡无益之事煽惑愚民而后侲儿舞女之装寳马画船之饰探丸跳剑之侠刺猴刻楮之巧靡所不至甚且富者必有术以求其贵贵者必有术以求其富而圣人驭富驭贵之权皆何所施乎今富者之必贵既有严谴以禁之而贵者之必富独相习而以为固然如是而欲风俗朴厚敎化兴起不可得也且夫天下驯服于敎化而不能变者无事则赖文有事则赖武今日师武臣之力亦可谓肤功毕奏矣而臣独谓用兵虽精未尽所以弭兵之要此又非无説也处今日而欲如古者遂人治野之法酇长旗鼓之节藏兵于民则诚迂然必使兵与民习民与兵习一旦有事毋论兵勇于闘而民亦有各䕶其田畴庐井之心此不战而自胜者也今则兵之所轻者民而民之所畏者兵一旦有事则民自为民兵自为兵天下未有民自为民兵自为兵而能久安长治者也宋艺祖留意赏罚平蜀之役赏曹彬而罚全斌夫亦赏其与民相安罚其与民相扰者而已矣行间之功罪即以此定之可也凡此者皆臣所谓当已安已治而亟亟焉为善建不㧞之计者也虽然治天下有本有末得其本而治之则无不治矣所谓本者何即制策所云纪纲法度是也司马相如曰风轨简易易遵也湛恩龎鸿易丰也垂统理顺易则也宪度着明易继也甞取歴代之典章而考之其可得而损益者不过质文之异其尚耳不过隆杀之异其制耳不过寛勐竞絿之异其用耳若夫纪纲法度者不可得而损益者也纪纲法度治则吏治以肃民俗以淳文徳于焉诞敷武功于焉赫濯创之有其基而守之亦有其渐者也纪纲法度乱则吏治以乖民俗以壊文徳伤于优游武功失于争竞创不可以宪后而守亦不可以承前者也故曰纪纲法度者不可得而损益者也我国家之典章至简便而至精详至严明而至仁厚似无以加矣而臣尤有进者唐贞观时天子问山东闗中之同异而其大臣曰王者以天下为家不宜示同异于天下裴度既平蔡即用蔡人为牙兵而曰蔡人即吾人今天下遐迩倾心车书同轨而犹分满人汉人之名恐亦非全盛之世所宜也诚能尽捐满汉之形迹莫不精白一心以成至治则赞赞者皆臯益之选也桓桓者皆方召之俦也将见江南静横海之戈而冀北息桃林之乗即以跻于唐虞三代之盛亦何难乎臣草茅新进罔识忌讳干冐宸严不胜战慄陨越之至谨对殿试对策缪彤臣对臣闻帝王之统御天下而绵歴服于无疆也必有其为治之本焉必有其致治之要焉夫用人不可以不慎吏治不可以不清赋税不可以不均此三者固治天下之大端也而犹非其本也抑犹非其要也盖所谓本者何也人主之一心是也所谓要者何也人主之以一心行仁者是也故仁以举贤而爱惜人才则收用人之效矣仁以择吏而澄清吏治则成㢘洁之风矣仁以理财而抚循百姓则致丰亨之象而臻乐利之休矣唐虞三代之盛所以庶政毕修民生克遂而登上理者此道得也故善治天下者不恃有驭天下之术而恃有治吾心之道不徒有爱百姓之名而贵有爱百姓之实以是内之百僚有师济之盛外之羣吏有㢘法之操上之府库有充盈之积下之闾阎有康阜之风是尧舜三代之丰功茂烈不难再见于今日者也钦惟皇帝陛下鸿图克懋龙徳方升孝思永言隆祖任母姜之尊飬恵泽普被备文谟武烈之显承文教着日出之区武功及海隅之表四方皆巳底定天下皆巳治安而犹圣不自圣进臣等于廷而谘以用人择吏之道足国裕民之方虽帝咨王访宁有过欤以臣之愚陋非有藻鑑羣流之识何敢言人材之用舍非有封疆牧民之责何敢言百官之短长非有钱谷大农之计何敢言财赋之充诎然臣尝闻桞宗元曰思惟报国独有文章又闻欧阳修曰士患不见用及用也又曰彼非吾职不敢言是终无可言之日也今煌煌清问实式加之其敢不竭千虑之一得以对扬休命乎臣尝缅懐上理追念先猷而知古帝王为治之本无过内治之心而治心之要无过吾心之仁何也盖有纯王之心斯有纯王之政言政之必本乎心也有闗雎麟趾之风斯可以行周官之法言心之可以立法故欲求国用之足未有不由民生之遂而可得也欲求民生之遂未有不由吏治之贤而可得也欲求吏治之贤未有不由用人之慎而可得也欲求用人之慎未有不由皇上之仁以立心而可得也惟我皇上夙夜氷兢期于俊乂充廷亷能着绩以裕国计而慰民生者诚莫踰于此矣伏读制策有曰国家简任贤良以共襄治化必如何用当其才人称其职此我皇上辟门吁俊之盛心也朝廷选用人才非茍慕其才而富贵其身也殆将用其能以理不能用其明以理不明者耳其在诗曰菁菁者莪在彼中阿言所以长育人才之道也故方其未用也尝患其多及其既用也恒患其少与其用不足而后取何如多取以待用凡有人而不用与用之而不当皆可惜也故贤能不可不惜也以内而言之台省之内升本以贤能而升者反逸之山林之内升而候缺不如遇缺后升久置之拾遗补过之列非无益也外而言之监司郡县之转迁亦以贤能而升者又留以未竟之案有功而升者仍以有过而留苛求于钱谷刑名之间亦巳甚也总之知人则哲惟帝其难必得知人之佐而行以保任之法然后真才辈出矣每见今之在位者见一贤焉若亲与迩不敢举也见一不善焉若疏与逺不敢去也问其故曰避嫌也避嫌之念生而积行之君子壅于上闻矣臣故曰仁以举贤则爱惜人才而可以収用人之效者此也伏读制策有曰贪风未息诛求下吏以奉上官遂至不肖有司私𣲖横征民生益困何法而可革其夙弊兴言及此真百姓之福也夫今日之百姓诚苦矣苦于有司之剥削也今之下吏亦苦矣苦于大吏之诛求也大吏之取于小吏必饰其名曰公费不知藏之私槖之中者为公乎为私乎有司之取于百姓者饰其名曰乐输不知得之敲扑之下者为乐乎为怨乎臣恐虽文致其辞而终无以掩人之耳目也于是一田之入而有两田之出使吾民曽不得卖丝而粜谷焉一定之税而有无定之征使吾民曾不得聚庐而托处焉耒耜方思东作而输将不待西成使吾民曾不得水耕而火耨焉贪吏之弊一至于此民生安得不日困乎以臣计之惩贪之法不可不严也惩其吏之小者不若惩其吏之大者夫大吏之贪不止赋敛无度巳也其位愈尊其害愈大其害愈大而人愈不敢言即有不畏强御之臣出力而排之不过举其大槩而不能悉其实也莫如访其贪之最者而惩之彼贪冐无耻止为室家妻子计耳以今日居官之所得为后日平居之所乐何惮而不为之惟行汉世惩贪之法宋人禁锢贪吏之制彼又何利而为此耶此非过于刻覈也盖除吏之蠧也去民之害也杀一二人而天下皆生也是天下之至仁也臣故曰仁以择吏则澄清吏治而可以致㢘洁之风者此也伏读制策有曰国用浩繁繄惟正之供是赖乃催科不善者每昧于抚字兹欲使草野免追唿之苦而度支恒足此以见爱民裕国之𢎞模也夫今之赋犹古之赋也今之民犹古之民也何以古则上有余而下无不足今则上未尝有余而民又患不足岂非抚字催科之道得则俱得失则俱失者乎故善催科者必为民治农桑焉必为民广畜牧焉必为民缓刑罚焉必为民通有无焉如是而民力裕矣民力裕而上之所求无不应矣不善催科者惟日夜取民之财穷民之力日削月朘寖以大穷将元元安所归命㢤臣尝观小民之家其初牛羊菓蔬熙熙然若为子孙百年之计也者一往过焉则为墟矣再过三过焉则又为墟矣问之其隣或曰逃亡也或曰赋重而不能守也是非催科之所廹而然耶故抚字之道不可不讲也惟皇上𢎞岂弟之恩立慈恵之师使天下之为吏者寓催科于抚字之中则上有仓盈庾亿之庆兼抚字于催科之内则下有家给人足之风臣故曰仁以理财则抚循百姓而可以致丰亨之象臻乐利之休者此也然臣反覆深思欲为皇上更进一筹而终无易于仁以存心之为要也书曰皇天无亲惟仁实亲又曰民罔常懐懐于有仁此之谓也草茅新进罔识忌讳干冐宸严不胜战慄陨越之至谨对殿试对策韩菼臣对臣闻帝王欲举治天下之大法必先有以倡天下之人心夫心者万事之权舆至治之根柢也世有百年必敝之法而有万世可以无敝之心为政而不本之以心虽举唐虞三代之法施之而无一可古之圣王不能以身劳天下而惟以心劳天下其分猷布化则寄之百官有司其兼总条贯则付之纪纲法度而其子爱元元忠厚恻怛之实心必有余于用人立政之外者以劝其羣臣之递相倡也以率其下渐磨陶冶淬厉鼓舞务尽出其精白不欺之心以为天子拊循斯民之具何者当兴何者当革若何而可若何而否张弛寛勐休飬生息君臣相与早作夜思无往而不得其当由是衣食足而积贮充敎化行而狱讼息暴民不作兵革不试即有水旱不时之虞无改乎闾阎乐利之旧驯至四方从欲协和风动人事修于下天休应于上隂阳以和风雨以时则惟圣王能帅其臣以实心行实事之所致而非徒法严令具一切随事补救润饰吏治之所可㡬也钦惟皇帝陛下得一居贞兼三出震定黜陟而澄吏治逺嫓云师龙纪之遗因燠旸而念民依务协毕雨箕风之好覃敷文敎而益讲于道徳仁艺常使史诵诗士献箴底定武功而不忘乎狝狩蒐苗共美右驺虞左狸首淑问既己扬于疆外湛恩既巳普于羣生庶绩既巳受成百神既巳顺职乃犹进臣等亲策之以府事未尽脩和治道末臻醇备而欲䆒于仁让之化休飬之泽审㡬度务设诚致行之源此真公听并观悬鼗设铎之盛心也臣请得而备陈之臣惟狱者天下之大命和气之所由致灾沴之所由生也我皇上深矜庶民之不辜时沛更新之恩屡下停刑之令而且寛失出之罚重矜疑之典禁惨酷之刑所以戒枉滥者至矣而民犹或多寃者何也制策曰引律多烦驳察诬良时见叅奏臣以为今日刑狱之刻正在于驳察苛于前而叅奏随其后也古之治狱者盖使之议论轻重慎测浅深寛然得尽其心焉今自臬司上谳毋论或重或轻而必以驳察为例有司苦于其上之苛刻缴绕也乃逆窥意指之所向而文致罪人之辞以求一当究之出于罪人之供者实非出诸其人之口者也而上下文移公名为妥招夫招而曰妥是徒幸免驳察而不顾生民之命者矣臣谓宜少寛假臬司之叅驳而第慎择其人焉以寄一方之民命则庶乎其可也而臣尤有请者在减例而一从律古者律一成而不可变而复有疑有比是律之中已不胜其权衡变化而不必增例以预拟之也今常例之外条例日增徒使轻重上下得易以为奸而巳矣且夫法亦顾用之若何耳劓刖椓黥蚩尤之刑而唐虞仍之不闻其或滥五刑三千法莫详焉而周之中叶不闻其召祥刑之当否果不在法之详畧也又况今之律所谓以准皆各其及即若八字之义亦巳尽乎小大之比岂犹不足而复议例乎恭惟制策念积贮之当务而洞晰夫常平之设多属虚文赈济之恩奉行不实臣以为今日欲行古者遗人委积之法则迂如近者频下赈济之令亦难为继欲倣古者平籴之制又恐有结籴俵籴括籴之弊若欲一恃于常平则出纳敛散之不时蓄积之不实今亦既见之矣而臣窃以为今日惟社仓之法犹可行也诚各委一方之守令俾请其乡之耆宿有才徳者劝民量输其粟而时敛之而时出之少加其息以偿腐耗其行之也以酇鄙而不以县其主之也以乡人士君子而不以官其劝之也以忠厚憯怛而不以督责苛急于以御凶荒也其庶㡬乎若夫制策所云耕九余三即有灾祲而民不饥者此则足民之本计也臣谓今日足民之道有三曰减赋曰缓征曰减饷今赋税既有定额似不可复减然古者十而税一又或十五税一三十税一则今他省之额最轻者犹为重也而江南一省之入至六百余万欠釐毫以上輙罪之及上计簿而欠者亦数百万也此数百万者民不敢欠而官不能有也则安归乎夫征发急则奸欺易生条目多则侵蚀难诘势不得不议停亦不得不议蠲则曷若少留有余于民之为利乎臣请即一省以例其余权其轻重茍有可少寛减者减之藏富于民即余富于官此时务也缓征之説诸臣请之数矣言之切矣皇上亦欲行之再三矣而格而不遽行者以协饷之故则臣请言减饷之説古者一州之入必足当一州之出姑以战国时言之飬兵百万而不仰给于他国今天下大定而餽饷不絶如岁岁用兵竭中原民力之供辇输于岭海之滨絶逺不毛之地而所在雄藩大镇外挟一二窜伏山澨之余孽以自重而内以邀于朝廷日耗司农不生不息之财以厌其子女玉帛无穷之欲此岂可为继而輙因循而不变乎臣请于兵之可撤者撤之其必不可撤者则留屯田古者常且战且屯今正当飬兵不用之时其力尤可用且往者兵在湟中则屯湟中在淮则屯淮在许则屯许在振武则屯振武在乌孙伊吾则屯乌孙伊吾安得借口无可耕之田乎或犹有不足则姑以近省之饷量给之俟行之数年佃作盛而军实充乃尽举协饷而罢之协饷停而征可缓赋可减矣缓征减赋而民有余财则可以耕九余三遇灾祲而无菜色矣凡此数条臣敢因圣策而尽其愚虽然为政有本致治有要则臣以为必先于倡天下之人心以实心行实政而后可也宋儒朱熹有言世有二敝有法敝有时敝法敝可救之以法时敝必变之以心今百僚师师庶事具举然诸臣或畏罪之念重而踊跃之意轻功名之虑深而忠爱之谊薄推委瞻狥之情多而公忠任事之气少则或者御臣之道亦有未至也臣谓宜推忠信以结之寛文法以优之破资格以异之丰禄饩以劝之崇尚圣贤之实学以砥其礼义㢘耻之防试以当世之要务以观其经理才干之实渐磨陶冶淬厉鼓舞而向之数条者可以付之其人有余矣然其本要在皇上之一心诚夙夜讲学一本于戒谨畏惧之至意则徳业益充矣恭已出治而一将以吁咈咨儆之实心则万㡬益勅矣侧身修省斋居渊黙而一出于敬天之诚则嘉祥致矣冬寒夏暑祈福请命而实格以爱民之心则生飬遂矣此所谓以仁心行仁政而政成化洽无一物不得其所以进于古帝王协和风动之治者也臣草茅新进罔识忌讳干冐宸严不胜战慄陨越之至谨对第一问万松龄通经所以致用治不本于经术非治之至者也虞舜咨牧曰食㢤维时洪范八政首食与货豳诗言治田尤详盖农事之于治綦重矣先王体国经野其制备在周官太宰以九职任万民一曰三农生九谷郑司农谓三农者山泽平地固以地为别矣然山泽之中难以种谷惟康成云原隰平地农民可于三处营种其説殆不可易而或谓上中下农夫三等以人为别则非也禹贡则三壤以定赋雍州黄壤得土正色厥田上上冀州白壤厥田中中扬州涂泥故列下下而他州胥凖此矣孔颕达谓九州之内视地之肥瘠为上中下三等以成贡赋之法其实一州之内亦有三等周礼一易再易之别虽雍冀间亦然而所授一夫百畆之田要惟以不易者为凖尔雅之三田自一嵗以至三嵗曰菑曰新田曰畬所耕愈熟则得谷愈多上农夫可食九人递减而至食五人勤惰既殊则收效亦异故及时趋泽农民亟焉若夫井田之法一夫百亩夫三为屋屋三为井遂人凡治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以达于畿九州之广起于六尺经界正而爵禄可平三代以上之治所以廸斯民于康乐也至鲁宣公履亩而税春秋讥之何休註公羊谓井田之义在无泄地气无费一家同风俗合巧拙通财货五者具备年丰裕阜民乐其业而颂声作焉井田存而先王之泽未湮也周礼大司徒以土㑹之法辨五地之物生山林川泽邱陵坟衍原隰物各有所宜生分别五土视其髙下因地之利以为树植也以土宜之法辨十有二土之名物分野十二邦上系十二次相民宅而知其利害也以土均之法辨五物九等五物者五地之物九等者骍刚赤缇之类是也至载师所掌六乡之外有九等之田廛里场圃之类是也他若九土见于左氏九地见于太元名目虽殊而要不离乎五地九等者近是是载在经籍者固班班可考而班固之志艺文也农凡九家书百一十四篇虽出一家言而亦与经并列诚以农者民生日用之常经所闗为至鉅也今观于管子吕氏春秋淮南子等书言农事甚悉皆原本周官而多託于神农后稷之言以伸其説顾其法之最善者莫过于代田区田代田之法始于后稷甽长终亩一亩三甽一夫三百甽而播种于甽中嵗代处故曰代田亩欲广以平甽欲小以深正其行通其风凡苗其弱也欲孤其长也欲相与居其熟也欲相扶故三以为族苗乃多粟苗生稍长每耨輙隤土以附根比暑盛陇尽根深能风与旱其在诗曰或芸或芓黍稷薿薿芸以除草芓以附根故薿薿而盛也汉武帝时搜粟都尉赵过行其法嵗收过缦田亩一斛以上善者倍之区田之法始于伊尹田长十有八丈分十有五町中间十四道其法有三等以上农中农下农为别汉成帝时议郎氾胜之奏曰昔成汤时伊尹善区田敎民粪种嵗收粟亩百石胜之试为之得四十石此见于诸子史传以佐经之所未逮者又班班可考也自是而后有贾思勰之齐民要术李淳风又演之唐中和节有进农书之例宋景徳有农田勅之颁胥以农事为兢兢我皇上宵旰勤劳无刻不以田功为念而又特命儒臣编辑农书昭示天下为闾阎久逺计是则井田虽不可复惟取代田区田之法随地相宜审量而善用之以经术为治术上追周官周礼遗意使民务本乐业衣食滋丰由是导之以礼义泽之以诗书虽唐虞三代之隆不是过也幸遭逢圣世敢不抒所见以为黼座献乎第二问万松龄自古名臣之进説于君者其大指所在要惟欲其君涵飬徳性以为出治之本详平政体以为致治之方而巳古之君天下者尧舜禹三圣相继同一执中汤以义制事以礼制心文王敬止武王执竞而其时臯䕫稷契为之臣伊莱周召为之相上下之间交相儆戒者胥以懋脩厥徳为要故风动时雍之盛太和大顺之征非后世所可及诚以治天下有本焉本者何在端其心而巳三代而降急于言事功而缓于言性道此孔子所以小管仲之噐而荀孟不得并称也虽然管子之言三本曰徳当位功当禄能当官犹有古官人之意焉而其言六务必以节用为先亦不谬于食时用礼之指荀子之言三具仁义是矣而必继之以威是假仁义之説以行其督责固王者所深恶也而曰欲王则王吾不信巳宜其所谓四齐一因任乎法而望民愿俗美讵可得㢤孟氏既没董仲舒三策为能独见其大而其立説谓王者所为宜求其端于天天任徳不任刑王者奉天以从事亦宜任徳敎而不任刑其言粹然一本于王道而矫战国功利之习故后世醇儒必以江都为称首若夫鼌错本学申商刑名故其上书以知术数为先及选贤良所对三策以五帝三王五覇并论而其意指所向惟欲以覇术辅其君此则董子之所羞称也严安徐乐皆上书言世务乐之意在于脩徳瓦解土崩之喻足为千古烱戒安之意在于捄弊而制度以防淫使贫富不相燿以和其心犹有一道徳同风俗之意焉至崔实所着政论指切时要而仲长统称之荀悦作申鉴五篇有曰道之本仁义而巳五典以经之羣籍以纬之又曰为政先屏四患乃崇五政皆浅学所弗能道诚有足採者焉自后贞观之治号为极盛一时房杜诸贤而外直言极谏有致君于尧舜之心者莫如魏征十思之疏首曰见可欲则思知足夫君能窒欲则思过半矣太宗行其言不数年间时和嵗穰此仁义之明效大验也司马光五规之论终之以务实而致儆于忘逺元祐之政不竟其用良可慨矣其以十事入告者唐宋诸臣多有之如姚崇所论在先仁恕元微之所论在广聪明范仲淹所论始于明黜陟终于重命令程明道所论始于朝廷终于乡里因时择术言各有所当非茍而巳也而惟吕公着之十事曰畏天爱民修身讲学任贤纳谏薄敛省刑去奢无逸其义至纯其词至备可为千古人君之凖则焉伊川有言曰当世之务所尤先者三立志也责任也求贤也而三者之中复以立志为本紫阳封事有曰天下之大本心也其説虽平易无竒而臯䕫稷契之臣伊莱周召之相所以致君于尧舜禹汤文武者举不越此而惟董江都正心以正朝廷之一言深有合焉此程朱所以直接孔孟之传也彼管荀者覇佐才耳何足语于此㢤欧阳子云三代而上礼乐政治合于一知礼乐之外无政治亦可知徳性之外无事功矣我皇上天亶聪明日跻圣敬躬体尧舜之道而犹朝干夕惕望臣隣之弼直徳性日益醇政治日益洽风动时雍之盛太和大顺之征不难复见于今也生逢斯世者何敢以三代以下之治上尘天听乎第一问朱荃臣闻致治之君首以农事为重欲兴农事先勤劝课欲勤劝课先辨土宜盖土宜辨而后树艺成树艺成而后民财裕先王体国经野之规莫大乎是然而陵谷递迁古今异势经书所载虽详至于物土之宜而布其利则又在乎变而通之者矣粤考周礼九职自三农以迄闲民各职其业而农为之首三农云者前郑与后郑説各不同一以为山农泽农平地农也一以为原农隰农平地农也按司徒掌葛以时收絺绤之材于山农征草贡之材于泽农援此以証则前郑之説可信要皆以地别非人别矣禹贡之三壤盖因水土既平取九州谷土而品节之定为上中下三等周礼之不易一易再易则以田之肥硗定授田多寡之数既以均其赋税亦以休其地力若尔雅之曰菑田畬田新田又以一嵗再嵗三嵗之异而命之者耳孟子王制皆言上农夫食九人下至五人盖粪多而力勤者为上农其次以是为差与小司徒之上地家七人中地家六人下地家五人此为人功彼为地力各为一义而其説正可两存至于井田五义何休言之盖详曰无泄地气无费一家同风俗合巧拙通财货以汉唐后地势考之其法巳不可复行然善学古者不必泥其迹而未始不可师其意盖泥其迹则虽先王之制适足以滋纷扰师其意则虽异同之论皆可以备参稽也五地见于周礼所称山林川泽邱陵坟衍原隰者是而管子又有五粟五沃五位五蘟诸名九土辨于禹贡所称白壤黒坟赤埴泥涂之类是而淮南子又有农土沃土滔土并土肥土中土成土隐土申土诸名九地详于左传异义所称山林之地九度当一井薮泽之地八鸠当一井京陵之地七辨当一井淳卤之地六表当一井疆潦之地五薮当一井偃潴之地四规当一井原防之地三町当一井隰臯之地二牧当一井衍沃之地九夫为井者是而扬雄太元经又有泥沙泽地沚厓下田中田上田下山中山上山诸名九等者上中下各三等即据五地之内分为九等而汉书叙传亦有髙下九则十二土者即十二分野之土而后汉书注亦云地有十二分按之于今正不必其尽合要皆辨方物土者所宜博考而详究者也我皇上情殷九扈念切三农劝课之诏遍及闾阎然幅员既广五方之土性不齐是宜酌古証今辨其刚柔燥湿之宜勒成一书垂诸永久俾斯民凿井耕田而共忘帝力岂不休㢤第二问朱荃百家之论政尚巳大抵言之得失视乎识之浅深而识之浅深又视乎学之纯杂其以功利起见者才臣之言也以民社起见者忠臣之言也以义理起见者纯儒之言也自古在昔不乏嘉谟嘉猷而惟六经之辞有纯无疵此无他其本端耳管子以徳当位功当禄能当官为三本以节用贤佐法度必诛天时地宜为六务荀卿以仁义威为三具以治法佐贤民愿俗美为四齐其言纯杂互见而均有俾于治术要亦经之支流余裔也汉儒以董子为最非鼌错比错之论兵事及言守边备塞劝农力本剀切详明皆合经世之务然所论列惟于利害加详则犹是才臣而巳至其贤良对策颇近贡谀董子则于经术独深天人之理见之真而言之切观其敷陈敎化推本王心道之大原出于天一语实开宋儒理学之先三代而还未易多觏若严徐之陈世务则等辈耳严安之论多本贾谊徐较警切亦驳而不纯未足置优劣也仲长统称崔实政论特以矫一时之弊荀悦申鉴五篇于政体为详今採入后汉纪及资治通鑑者乃其尤精要者耳唐室谏臣魏征最着十思之疏尤切格心如云思知足以自戒思知止以安人思谦冲而自牧思江海下百川思三驱以为度思慎始以敬终思虚心以纳下思正身以黜恶思无因喜以谬赏思无因怒以滥刑卓乎谠论与圣贤省克之功何殊太宗虚巳听纳以成贞观之业实征之力也宋则司马光之五规分着保业惜时逺谋重微务实其议论词意正与魏征相埒责难陈善二子可无愧焉至于十事陈説则唐姚崇宋范仲淹吕公着李纲皆有之而范吕之言为最着若夫明黜陟抑侥倖精贡举择长官均公田厚农桑修武备推恩信重命令减徭役此范所陈也畏天爱民修身讲学任贤纳谏薄敛省刑去奢无逸此吕所陈也论各不同要皆致治之模立徳之本若王安石亦甞以十事入告则意在要君虽经术纷纶可无取矣迨乎理学昌程朱出伊川言先务在立志责任求贤朱子戊申封事言急务者六而曰天下之事千变万化其端无穷皆本以人主之心此则大儒之言体用兼备明徳新民一以贯之可与六经并传岂汉唐诸子之所能及㢤愚昧不能尽䆒羣言得失之故祗承清问撮其大略以对无任战惧陨越之至皇清文颕巻二十五皇清文颖卷二十六钦定四库全书皇清文颕巻二十六议修史议施閠章史不可一日无也良史才则旷世不多觏也左氏之后史汉并称良史纪表志传之体马迁创始班固继作其法遂不可易魏晋以还惟陈夀之三国志欧阳修之五代史差为近古然夀之短诸葛也比于雪怨而索米见诋抑又甚焉欧阳不为韩通立传苏公亦甞讥之夫嵗逺则异同难明代近则恩怨多乖徴实则有目睫之虞矫诬则有人鬼之谴故以昌黎之才亦逊谢不遑史固难言㢤我皇上天授亶聪祖经祢传既修皇清玉牒实录又纂辑四书讲义皇舆攷人物考诸书文治丕茂又将有事明史监前代之得失以信今而传后诚盛举也且胜国诸史未有不成于后王者逺不具论宋金辽三史元臣脱脱总其事而元史之成则宋濂王祎为之今国家膺图秉箓三十年余矣明史废而不修后将何稽㩁而论之其难有八一曰考据后汉纪传发源东观梁陈二书父子继成盖创始者难为功因旧者易为力也明史如大政纪吾学编宪章录诸书皆起自洪永讫于万歴启祯二朝信史阙然此考据之难也二曰裁制马迁叙三千年事五十万言班固叙二百年事八十万言非固详而迁畧而多寡悬殊唐书修后事増于前文省于旧按明二百七十年纪表传志动湏累尺繁则芜杂畧虞挂漏此裁制之难也三曰核实所见异词所闻异词所传闻异词有疑必阙古圣所称前朝载籍佚于兵燹而子孙志传类多曲笔鉴定衡平吾斯未信此核实之难也四曰定论议礼则子张桂而绌杨罗讲学则祢紫阳而祧新建百喙争鸣㡬成聚讼尤可异者杨左崔郑黒白较如而三案旋定旋翻知我罪我志在春秋此定论之难也五曰门户甘陵之部分自清流蜀洛之党成于贤哲明季门户清浊判然事异往昔然张汤以后贤不入酷吏寒暑笔端古今同叹此门户之难也六曰牵制古人修书出于一人之手成于一家之学班马是也后此分曹共局是非牴牾议论蠭起腐毫辍翰相持不下此牵制之难也七曰忌讳事渉本朝崔鸿匿书不出因避唐讳百药甘受世讥盖文字常伏危机吹毛动成大戾彼亡虞之佐或以兴秦吠尧之犬本以忠桀弃则失真着恐触忌此忌讳之难也八曰程限班掾承其父彪端绪积思二十余年犹待女弟昭以卒业宋祁出守成都许以唐书自随盖以事在千古非可取办嵗月也若急就之章绳以八法疾行之歩律以采齐当不然矣此程限之难也要以作之者数人议之者千万人嫺词赋者乏史裁善记问者短笔札工捃拾者罕定识严综核者少持平所谓擅三长而去五失盖难之难者也皇太子视学议徐干学古者释奠有六凡释奠则天子必视学始立学释奠一也四时释奠五也师还释奠于学六也记曰凡始立学者必释奠于先圣先师其行事必以币凡释奠者必有合有国故则否此始立学而释奠也文王世子曰凡学春官释奠于先师秋冬亦如之又曰天子视学大昕鼓征乃命有司行事兴秩节祭先师先圣周礼大胥春入学合舞秋颁学合声此四时释奠也王制曰天子出征执有罪反释奠于学以讯馘告乐记曰武王伐殷为俘馘于京太室京镐京也太室辟雍之中明堂太室此师还而释奠也三代之时王子皆亲自入学记曰乐正崇四术立四敎顺先王诗书礼乐以造士王太子王子羣后之太子卿大夫元士之适子国之俊选皆造焉凡入学以齿又曰凡学世子及学士必时春夏学干戈秋冬学羽籥皆于东序故汉臣贾谊亦曰春秋入学坐国老执酱而亲餽之所以明有孝也此三代太子入学之大畧也东汉永平中元间帝数亲幸太学行飬老礼而太子视学无文可检唐贞观二十年诏皇太子于国学释奠先圣先师皇太子初献国子祭酒亚献摄司业终献开元礼皇帝皇太子视学前一日所司洒埽学堂内外尚舍设大次于学堂之后守宫设皇太子次于大次东皆随地之宜并如常仪尚舍设御位学堂上北壁下当中南向监司设讲榻于御座之西南向设执读座于前楹间当讲榻北向尚舍又设皇太子座于御座东南西向北上设文官三品以上座于皇太子东南重行西面北上武官三品以上座于讲榻西南当文官重行东面北上设侍讲座于执读西北武官之前东向北上设论议座于讲榻之前西阶下典仪设版位于东阶南西面执经于西阶南东面侍讲执读执如意等于执经之后重行东面北上学生分于文武官之后皆重行北上设典仪位于东阶之西赞者二人在南差退俱西向又开元礼载皇太子释奠仪皇太子释奠于孔宣父守宫设文武侍臣次各于便次之后文左武右又载皇子束脩仪束帛一篚五匹酒一壶二斗修一案三脡皇子服学生之服至学门外陈三物于西南少进曰某方受业于先生敢请见执篚者以篚授皇子皇子跪奠篚再拜博士答拜皇子还避遂进跪取篚博士受币皇子拜讫乃出闻之先儒云古者天子视学为飬老也虽东汉犹然自汉以来飬老之礼寖废而人主之幸学或以讲经或以释奠葢自为一事矣皇太子视学之文见于经史畧可考者谨条次之如右愚以为三代皇太子入学亲师之礼此太古久逺不可行于今者也开元皇子束脩仪虽近古然今日宫詹诸臣辅导皆有専责束脩之仪亦不必行于今者也惟开元礼所载皇帝皇太子视学释奠之仪于今为近诚考旧礼而折衷之裁酌损益成一代之隆仪举累朝之旷典则于皇太子飬正谕教之功未必无裨补万一矣谨议北郊配位议徐干学康熙二十四年某月太常卿徐元珙条奏北郊之礼皇地祗位北向祖宗配位当以西为左东为右请察政和礼改正奉皇上面谕令学士干学菼考论古时所行典礼撰拟以进者等窃思凡祀典有正位方有配位配位之左右不同正位向南则东为左而西为右正位向北则西为左而东为右谨案北郊配位自汉光武中元二年始地祗南向薄太后配位东设西向唐开元二十一年祭地方丘地祗南向髙祖配位东设西向此地祗南向居左之证也至宋政和四年用北墉答隂之义改地坛向北配位从正位而改故宋太祖位西设东向葢地祗既北向则配位以西为上西方即左也此地祗北向配位居左之证也明嘉靖九年建方泽坛于安定门外用宋旧制地祗北向则当以西为左矣而其配位犹设于东与古礼不合本朝因之未曾更正但明制配位止一太祖我朝三圣并配所设祖宗位次尤宜详为考定今廷臣惮于改作不考政和之礼託言地道尚右谓不必更张似非笃论其曰地道尚右者乃周礼注疏解左宗庙右社稷之义郊坛配位从未尝以此为断谨案嘉靖祀典考云礼臣进呈陈设图式方丘坛皇祗北向配位居左是嘉靖时尚左而不尚右明矣顺治十四年礼部题请奉安神主配享方泽礼恭奉太祖配位于左太宗配位于右是本朝之制亦尚左而非尚右明矣盖嘉靖议礼诸臣原知以左为尊而礼官误执以东为左当是有司之过有待于本朝釐正者也至有以社稷坛尚右为言者谨案社东稷西异坛同壝主皆北向各自成尊其来巳久然魏晋社坛间或南向惟萧齐武帝时何佟之建议社坛北向稷坛东向是稷为配社之坛岂非配当在左乎唐开元礼太社太稷北向设后土于太社之左设后稷于太稷之左俱东向夫曰左则非尚右矣曰东向则在西方矣岂非以西为左而配必在左乎宋政和五礼及孝宗时社稷配位皆西设东向以居于左明世宗实录嘉靖九年正月亦有勾龙后稷西北东向一条惟㑹典所载东西方向稍异耳足知社稷北向则配位常在西方盖虽与地坛之制不同其配位居左于理则一此正可以参稽而得者也若夫唐宋明郊社亦有三祖二祖并侑之礼皆以序设位一方不分左右莫若降敕集议采用旧典无使三后在天之灵稍有未安等浅学尠识仰承明问不敢不以所闻具对谨议祀地无配位议徐干学干学菼既上北郊配位议复奉皇上面谕朕考古制祀地不同南郊可不设配位否其采经史旧闻以对朕当详思之钦此谨考易豫卦先王以作乐崇徳殷荐上帝以配祖考案孔颕逹云以祖考配上帝若周夏正郊天祀灵威仰以祖后稷配也配祀明堂五方之帝以考文王也俞琰云配以祖考如商汤祭昊天而配以喾祭五帝而配以契也此言以祖考配天帝不闻以祖考配地祗也周礼大司乐明言泽中方丘之礼矣而注疏皆不言地之有配尚书召诰丁已用牲于郊牛二越翼日戊午乃社于新邑牛一羊一豕一案孔安国传曰用牲告立郊位于天以后稷配故二牛也又王肃作圣证论以难郑康成云召诰用牲于郊牛二明后稷配天故知二牲也又云社于新邑牛一羊一豕一明知惟祭勾龙更无配祭之人先王祭帝于郊所以定天位祀社于国所以列地利社即祭地而祭地无配也诗序生民尊祖也后稷生于姜嫄文武之功起于后稷故推以配天焉思文后稷配天也昊天有成命郊祀天地也我将祀文王于明堂也噫嘻春夏祈谷于上帝也案雅颂诸篇明明有郊祀明堂祈谷之神而诸家不言所以配地可以知礼意矣太平御览晋起居注博士孔晁议礼王者郊天以其祖配周公以后稷配天于南郊以文王配五精上帝于明堂经典无配地文春秋左传襄七年夏四月三卜郊不从乃免牲孟献子曰吾乃今而后知有卜筮矣夫郊祀后稷以祈农事也是故启蛰而郊郊而后耕今既耕而卜郊宜其不从也案冬至之郊是迎长日报本反始之祭也启蛰而郊在建寅之月是祈农之祭也后稷配天有此二祭亦不言配地公羊传郊则曷为必祭稷王者必以其祖配王者则曷为必以其祖配自内出者无匹不行自外至者无主不止案此言郊之有配也何休云天道闇昧故推人道以接之王者尊天而亲地地不同于天义固各有在也礼记郊特牲帝牛不吉以为稷牛帝牛必在涤三月稷牛惟具所以别事天神与人鬼也万物本乎天人本乎祖此所以配上帝也郊之祭也大报本反始也案郊祀后稷以配天故祭上帝者谓之帝牛祭后稷者谓之稷牛参考诸书则稷之配天明矣而地祗用配不见于经三代而上言有配者曰天曰上帝而巳矣祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊㝠祖契而宗汤周人禘喾而郊稷祖文王而宗武王案虞夏商周郊庙之礼昭昭可据如此凡言郊者皆祭天之郊古无北郊之文自汉匡衡始称南北郊也古者天子之社一在库门内一在国外盖未有以祖配者有则必见于经矣孝经圣治章昔者周公郊祀后稷以配天宗祀文王于明堂以配上帝案孝经无祖宗配地之文独纬书钩命决云郊祀后稷以配天地祭天南郊就阳位祭地北郊就隂位后稷为天地主文王为五帝宗是也此纬书之説荒唐谬悠不可信从邢昺释孝经削而不取而贾公彦礼记疏引用其辞杜氏通典遂云祭地亦配后稷其实经无明文也孝经云严父配天不言严父配地也汉书武帝元狩二年天子东幸汾隂祠后土宣帝神爵元年五凤三年幸河东祠后土元帝即位东至河东祠后土成帝建始二年始祠后土于北郊永始三年复汾隂后土祠案汉世汾隂后土之祭总非正经起于方士巫祝䜟纬祷祠之术其配祭有无史记汉书并未之载不可得考独魏髙堂隆云汉文帝初祭地祗于渭阳以髙帝配武帝立后土祠于汾隂亦以髙帝配马端临駮之以为孝文时无祭地渭阳事杜氏通典亦言汾隂祠配髙帝不知其何所据要亦未可以为训也葢古帝王郊祀之礼至汉世而黩乱诗书礼郊社之説至汉儒而纷纭故八神五畤之属五帝六天之殊皆当以经正之者也文献通考汉平帝时王莽奏夏日至有司奉祭北郊以髙后配光武中元二年祀地祗位南靣西上髙皇后配魏景初元年诏祀方丘所祭曰皇皇后地以舜妃伊氏配北郊所祭曰皇地之祗以武宣后配晋泰始二年定地郊先后配咸和八年立地郊以宣穆张皇后配梁武帝制间嵗祀后土坛上以徳后配陈武帝以皇妣昭皇后配北魏亦以后配案汉魏及南北朝祀地北郊往往以皇后配地称地为媪神其䙝巳甚则不如其勿配也三代之礼此时巳不可知而光武诸臣号为通经者穿凿附㑹茫无依据若果有祖考配地之明文岂肯舍先王成宪不一修举因仍谬误以贻讥后世㢤窃观唐世以来天地或合祭或分祭虽未有无祖宗配位者而较之三代以前诗书所纪虞夏商周之遗去之甚逺宋元诸儒如胡宏王炎袁桷軰直云社即祭地别无北郊之礼刘汝佳则言以皇祖配地祗于礼为䙝其言皆有证据惟是事闗鉅典未敢轻议更易皇上稽古定礼务求至当圣谕煌煌真足考三王俟百世非愚浅见所能仰测万一兹承明命谨据所闻以备採择不胜悚惧之至郊祀分合议徐干学天地合祭始于汉元始中其后东汉建武唐天寳宋建隆迄于熙宁及明嘉靖初年皆因之而宋元丰之始议分祭也置局议定而后行然冬至亲祀夏至但遣官行礼则地祗反不与亲祀之典故元祐七年复议于南郊设皇地祗位至八年苏轼引昊天有成命为合祭明文发六议以难羣臣于时主分祭者四十人主合祭者殆百人绍圣三年遂罢合祭诏以夏至亲祀北郊而卒未行也明洪武改用合祭嘉靖中以给事夏言言分建南北坛然一祀之后并南郊亦未尝亲祭矣此自古郊祀分合之大凡也夫昊天有成命据国语为祀成王之诗小序之荒谬朱子多駮之固不足以为信矣而倡为合祀之説者王莽也彼徒附㑹王者父天母地之文而遂以天地之大等之夫妇同牢之礼其为凟侮不亦甚乎故合祭之非不待辨而自明也不合祀则宜用分祀矣然主合祀者固失而主分祀者亦未为得也夫论一代之典者必期合于先王之制先王之制存于今者不出乎六经所记载也茍考之于经而未见其合矣而姑臆为説焉以附之先王之制则无以服乎好异者之纷纷也故愚谓合祀固失然而分祀之亦未为得者亦以其説之不尽合于经故也郑氏祭法注禘谓祭昊天上帝于圜丘郊谓夏正建寅之月祭感生帝于南郊此圜丘方丘与南北郊之分地而祭者其説盖本于大司乐不知大司乐所谓冬日至于地上之圜丘奏之则天神皆降夏日至于地上之方丘奏之则地祗皆出者盖言乐作而天神地祗人鬼皆感而至犹书所谓虞賔在位凤凰来仪百兽率舞耳于祭何与而妄増两丘于南北郊之外此是不合于经者一也然晋太始间尝并圜丘方丘于南北二郊矣后一袭用于唐而今竟罢之固知其説之无足据矣若夫郊之有南北则古今以为得分祀之正而未有明其非者也匡衡曰祭天于南郊就阳之位也瘗地于北郊即隂之象也愚考春秋书郊者以十数曰郊曰卜郊曰用牲于郊未有兼地言者亦未有以南郊称者盖王者虽父事天母事地而礼数则不同礼宗子祭父支子不得祭父而得祭母母卑于父也天子祭天诸侯不得祭天而可以祭地地卑于天也故曰祭帝于郊所以定天位也祀社于国所以列地利也古者无祭地之礼有祭社之礼寓地之祭于社而社之祭与稷并举不与天对称者尊阳抑隂之道也社有二王为羣姓立社曰大社自为立社曰王社大司徒设其社稷之壝又曰以血祭社稷则大社也封人掌设王之社壝军旅宜于社则王社也王社设于宗庙之右而大社立于国中既曰祭帝于郊又曰祀社于国一郊而一国则知大社之建不于北郊明矣郊特牲疏社祭一嵗有三月令仲春命民社诗甫田曰以社以方谓秋祭月令孟冬大割祀于公社三时举祭不以夏则知无以夏日至祭地于北郊者矣此其不合于经者又一也案南北郊之説考之于经既无其事祭社之説证之先儒五峰胡氏等言则歴歴不爽今若欲如古礼必废北郊而复立大社于国中以春秋冬一嵗三祀之而不敢与郊并然后可以尽合乎先王之制而大服乎好异者之心然而古今异尚礼贵变通王者期于敬天奉地之无失则巳矣必欲取歴代之成法尽变之纷纷更作此势之所不能也若世儒之论以两郊分祀为先王之制则然也是不可以不辨皇清文颕巻二十六皇清文颖卷二十七钦定四库全书皇清文颕巻二十七议歴代乐章配音乐议毛竒龄本月十三日承令查歴代乐章配音乐者详覈旧文断以已议某谫陋不能指析就里且私宅并无藏书难借考覈但据臆见所及胪次成说以报眀问窃谓歴代乐章无不可配音乐者其乐章分部全昉乎诗而其所配之法则舜典详言之若其歴代因革是非得失则歴代史书乐志自能备载他书冗杂皆非所据也大抵乐章分门祗有风雅颂三部而以重轻为先后则其一曰颂其二曰雅其三曰风如乐部有郊社明堂太庙小庙诸室及雩祀先农先蚕朝日夕月太歳百神诸祀其乐歌宜凖乎颂盖思文为郊祀配稷之乐我将为明堂配文之乐清庙维天为太庙乐载芟良耜为社乐髙山载见昊天执竞为分祀诸室之乐閟宫为小庙乐清庙维清为歌词桓勺般赉为舞曲门部秩然西汉至武帝始定郊祀庙祀乐歌如祠太乙于甘泉为祭天祭后土于汾阴为祭地而其乐章则司马相如軰所为乃其词全不颂天地祖宗功徳祗以斋房赤雁诸瑞应诗实之惟庙乐名安世乐词有体要然其名安世乐即房中之乐在诗为风在汉后乐府为三调相和歌词诸乐専以此祠庙己为不伦而后汉明帝即又改名郊庙之乐为大予乐夫大予之名则何所据且反以雅颂乐名为辟雝飨射之用则风颂倒置门部紊矣魏初令王粲作乐章原属未备嗣后则得杜䕫所传古乐四篇一鹿鸣二驺虞三伐檀四文王遂倣鹿鸣作于赫篇以祀武帝倣驺虞作巍巍篇以祀文帝倣文王作洋洋篇以祀明帝则全以雅声作庙祀乐矣宋郑樵曰清庙祀文王执竞祀武王皆是颂声今魏家三庙全用风雅可乎其曰风者以驺虞伐檀虽雅声实风诗也晋初权用魏乐比之周室之称殷礼止更定乐章而宫悬如故苐其乐章则较汉魏为整备有夕牲迎送神飨神降神诸歌而六朝因之宋加登歌及颂太祖配位之乐并五方帝乐齐又改为肃咸引牲嘉荐昭夏嘉胙昭逺休成及诸祖宣烈配飨凡荐豆呈毛升坛还殿诸歌又较整备但周颂升歌祗歌清庙彻祗歌雍祗歌二诗汉初此意犹存故迎神曰嘉至皇帝入曰永至皆有声无诗此后歌愈繁乐愈杂其去古愈逺若梁代乐章则武帝自为之将南北郊明堂及太庙三朝乐歌尽改名雅如皇雅諴雅类则颂声尽亡且即以雅诗为天地太庙君臣人鬼通用则失之尤失矣北齐北周大禘圜丘五郊诸祀皆用周礼九夏之说多以夏名隋亦因之不知诸夏本雅诗用之朝㑹宴飨国语所称金奏肆夏天子所以飨元侯也且其诗已亡全不是颂后儒误以思文执竞时迈三诗妄实之耳至唐则槩改曰和有豫和顺和诸十二名宋则概改曰安有髙安静安诸十二名而欧阳修修唐书乐志误以宋时十二安次苐与唐相凖亦以豫和为祀天顺和为祀地永和为享庙肃和为登歌以次分用而唐时所传乐章自中宗以后凡昊天五郊二丘太庙社稷先农先蚕祈谷雩祀朝日夕月蜡百神昭徳皇后庙隠太子庙九宫贵神诸乐歌皆杂列豫和肃和雍和舒和诸诗每祀皆有其名但不全用耳且尚有福和昇和歆和延和同和宁和诸名在十二和之外与乐志不合而宋十二安以祭天为高安祭地为静安祭庙为理安天地宗庙登歌为嘉安云云而景祐中又改定其名増诚安仪安等十四名后又増淑安柔安诸名为皇后礼仪而英宗光宗诸朝又代有牴牾如正安曲为太子王公出入而有时用之为郊坛亚献干安曲为帝升降而有时用之为夀王上夀至建炎初则盥洗升坛进舞望燎皆奏正安八壝升降还位盥洗皆奏干安全无定准明则参酌乎和安之间郊庙用和朝飨用安多不过九曲皆太祖亲制之虽成祖世宗亦多更定然皆用诗词与朝飨杂用金元曲子稍别至今太常亦尚有沿袭其文者此则颂诗一部为歴代郊庙乐章之所𨽻彰彰如也至于元旦大㑹冬至初歳小㑹飨射賔客及上尊上夀食举与黄门鼓吹军中短箫铙歌诸乐章则𨽻之雅如鹿鸣燕享瞻洛朝㑹四牡遣使天保上尊出车奏凯车攻大阅斯干作室湛露元旦大㑹彤弓重臣専征其门部本自备具故魏初食举奏杜䕫所传鹿鸣四篇大和中左延年祗传一篇以为元㑹之奏所谓东厢雅乐而晋后各造乐章名为四厢乐歌梁更为三朝雅乐歌则皆名雅惟唐初朝㑹元日冬至庆贺皆奏破阵乐庆善乐悉有歌词而其歌者则每杂先代清商巴渝入破排遍水鼓子婆罗门诸曲髙宗时有清乐有燕乐开元后有散乐于是分雅俗二部皆非古音至宋则列朝朝㑹及御楼囘仗上尊册寳诸乐章皆短歌唯六变一曲稍曼然犹五字长古诗也逮元明而全用曲子凡朝㑹万夀侑食诸乐虽亦有圣安治安等曲然别有曲名如水龙吟新水令沽美酒千秋歳类其词最俚初尚有本曲音节至后则音节亦失较之唐之俗部犹下之矣若横吹铙歌则本属二乐而合用之虽旧云有箫笳者为鼓吹为朝㑹燕飨乗舆卤簿之用有鼓角者为铙歌为祠兵振旅饮至凯旋之用然其说未确汉作铙歌一十八曲魏后则各取其调以诵美功徳列代皆然使用之卤簿与军中马上则铙吹有之从未有歌其词者是虽有诵美而亦安所见故明王景拟朝㑹乐章亦倣铙歌为嘉禾进黄河清诸词是铙歌亦朝㑹燕飨之乐宜与四厢乐歌三朝雅乐同列观唐乐亦有清商巴渝诸乐皆有歌有吹可验也若横吹则军中卤簿本皆通用然与朝㑹燕飨反无渉汉和帝时有陇头黄鹄诸诗梁有企渝瑯琊王鉅鹿公主慕容捉搦诸词多用北调故唐时军中乐承北魏北歌名真人歌皆马上之声取其雄悍其乐章名有曰慕容可汗吐谷浑部落稽鉅鹿公主白净王太子企渝类多本六朝而词不甚传若宋时则合黄门军中而全以诗余调为之有导引六州十二时三名凡车驾出入朝飨册寳及命将出师皆用之元明则全用曲子亦谓之铙吹曲然皆𨽻雅部至于风部则即周之所谓缦乐散乐者汉魏后有相和歌词吟叹曲四絃曲平调清调瑟调楚调大曲清商曲词江南乐上云乐诸乐章而唐名清乐有法曲道曲商调天寳乐曲新曲如凉州伊州甘州类皆用五七絶句而宋时清乐则概以诗余杂体为乐章所称大晟乐府是己明则教坊承应如鼓子词杂剧爨㺯凡宫中所奏皆是特前代清乐亦多奏殿庭后魏孝文取清商乐为燕飨之用而隋文亦更造乐器审定律吕名清商署唐时如勤政花蕚诸游幸李龟年以新声杂进而宋时赏花钓鱼亦每以新词被乐皆可见也此则乐章之大凡也至若乐章配音乐则舜典详言之如曰诗言志歌永言者则但作诗而吟咏之以成歌是也曰声依永则遂以歌而被之五声㦯为宫或为商皆得以声依之而于是曰律和声则合十二律以和其声或合黄钟之宫㦯合夷则之商而于是曰八音克谐夫然后以金石丝竹八部乐器倚而成曲则以乐章配音乐者一在审声一在定律一在制器所谓审声者何也凡有字必有声如宫声宫字吟在喉间便为宫音此字审声也至通句吟之倘征羽字多则宫字之转须入轻清以从征羽此为句之审声而合观其词㦯为宫用㦯为商用倘为商用则又将酌之重轻清浊之间而使宫不函胡羽不狄杀而归于商调则又为曲之审声此即乐记所谓声相应故生变变成方谓之音者盖调虽一定而曲有转圜所谓以有定之调押不定之音是也乃宋儒谓协律祗以首尾定调如关雎关字是无射调字则结尾亦用无射调声收之葛覃葛字是黄钟调字则结尾亦用黄钟调声收之七月流火七字是清声调字则结尾亦用清声调声收之信然则起调用字收调用声既已不伦且起调之字亦多有不得通处如庾信创周乐章为五声调曲其宫调曲以气离清浊割一句起则气字非宫音而魏征虞世南为唐造五郊乐章首章名黄帝宫音其肃和章首句曰眇眇方舆则眇字亦非宫音全然不合况唐诗中如甘州羽调伊州商调叹疆塲宫调之类其首字皆不如所言盖起调与收调皆当审声如甘州羽调则起调之声当以羽始而结尾亦以羽声收之但论首调不论首字庶为得之且协调有不止首字者如乐苑有思归乐本商调曲也而次首犯角如意娘本角调曲也而误入商调若祗论首字则安有全首误犯之事乎且诗之配乐不同有先词而后声者如唐李贺作申胡子篥歌贺但作诗初不自知入何调使朔客吹之谓合善平㺯刘禹钖造竹枝词亦祇作诗按其音中黄钟之羽是也有先声而后词者如魏杜䕫播鹿鸣驺虞四诗先有调法遂作于赫巍巍四诗以代之汉铙歌朱鹭上陵一十八曲原有乐录然后魏更以楚之平战荥阳等晋更以灵之祥宣受命等是也有调同而歌异者如吴声西曲同是清商调词而吴声为吴音其歌缓而清西曲为楚音其歌狄而急是也有歌同而调异者如宋鼓吹曲同用导引六州十二时三曲名而大飨所合为黄钟宫山陵所合为正三调神驾还宫所合为大石调是也有歌调同而词曲不同者如横吹梅花落有五字有杂言而江总为七古散乐清调平调有单章有复解而李白清平调为七絶是也有曲调词俱同而乐部不同者如七月一章时为豳风时为豳雅明君词一首时为闲絃昭君时为上舞昭君是也有一句而数歌一章而数歌者如清庙一唱三叹则一句而歌四句唐诗入破三叠则一章而歌三章是也有曲调之中有倚歌曲调之外有送声和声者如孟珠青阳度为倚曲採莲每句送举棹与年少二字欢闻歌每章送以欢闻否三字襄阳蹋铜鞮和云襄阳夜来乐神功七徳舞和云秦王破阵乐是也有无词之乐而不歌有有字之乐而仍不歌者如宋儒谓笙诗无词六朝东西厢作乐皆有先后襍弄而无乐歌宋导引曲给之卤簿则不歌明铙角引声俱有曲词然未尝歌是也其配乐变化不可一例而要之以文成曲以曲成调以调成乐全在五声五声不备不能协律故自周迄今调有时阙而声终不阙如周礼祭祀祗用宫角征羽四调而无商调然商声自在也隋唐以后定二十四调但有宫商角羽四调而无征调然征声如故也其无商调则以周王木徳恶商金之尅其无征调则以征属夏火忌阳火之洩而要其声则歌曲所及无时不周故司马君实谓近代无征音并无角音而朱子非之谓无征角调非无征角音也若谓隋时无宫声以其无君明末无角声以其无民则皆属附㑹不稽之谈虽见之史书而倍征其妄天下有五声阙一而可以成调者乎且亦何能阙其一也若夫审声在定律旧以十二管定五声之转五声配干十二律配支既有定位复为旋宫国语所谓立均出度者而郊祀庙祀大飨朝㑹则各以其宜施之如天神用圜钟地祗用函钟类汉时李延年略论律吕为八音之调而张华荀朂軰多所论列然当时所传四厢乐歌祗用黄钟太簇姑洗蕤宾四律而不及其他至隋唐宋元则用箫管㝎律去其不能协调者于六十调中减为四十八调又减为二十四调而二十四调之中又并其髙宫与中管者而减为七调此即国语七宫之说而今时用之然则今时之去古乐未尝逺也自儒者不察妄论律吕必谓古时宫调与今不同不知五帝殊时不相沿乐唐虞金石原不可考于今日况定律在声既得其声则金石虽变其声则一如必拘扵古而妄议今乐之失则唐时分雅乐俗乐番乐三部初未尝不贵雅而贱俗及其后番乐最难习俗乐次之雅乐最易遂以番部伎为坐伎俗部伎为立伎乐工肄业者坐伎不通然后发为立伎立伎不精则使习雅乐此岂贱古乐而贵輓近哉诚以雅音失传虽有絃鼗行缀肄习其间徒应故事而不必有所用心故也故定律之法自司马班固京房以后歴代儒臣皆有论説而皆不可行如律管长短班马不同上生下生诸家各异杜䕫紫玉不能铸钟荀朂张华终昧管籥隋万寳常善讲尺度而律法不着宋范镇房庶单辨黍粒而施用全乖至魏汉津竟欲量徽宗中指以定黄钟则可笑孰甚昔人云智者造律明者听律愚者算律自宋元至今儒者论乐动辄算数全不晓以律作度量而反欲以度量作律辨秬黍考管籥凖尺寸定丝毫着书盈尺而皆无一可裨实用故骤繙其书而算数满篇毫纟秒忽触目皆是者其书必不通夫黄钟与宫声圜取皆应虽有定音亦属大槩原未有胶固泥执强立一声以为此黄钟者夫乐以人声为主假如歌者矢声既从喉出契音收韵亦复重缓不可谓非黄钟之宫而被之钟石与一定黄钟稍有参间则将硬守一定任其参间乎抑将圜转取应变调而从其声乎此甚明之理也况同截一管长径厚薄皆己齐一而声多不齐同治一钟铜齐觔两皆相准一而声必不一妄云黄钟之絃其丝八十一黄钟之钟其铜十二觔究之蚕茧惨湿硝炭强弱势必不等况繇此而太簇之絃太簇之钟以递相准求其次第圜转一如其算此必不得之数而欲以此定律此竖儒之所以见笑于神瞽也盖定律有三一用金石一用絃索一用箫管杜夔以金石定律京房以絃索㝎律荀朂以箫管定律而予谓金石必不可定律者夫乐之有五声七均十二律也非谓一曲可用一声一调可用一律也一曲之中而五声相逐七均相转十二律相周始可成调若用金石则金止一声石止一声百叩不能变亦何以知此为黄钟此为太簇此为姑洗蕤賔哉故六朝得周景王无射钟乐官以无射笛龡之不相中反中夷则又西厢钟有古夷则钟以夷则笛龡之不中反中南吕是二钟与笛皆下二调求其故而不得谓是宋泰始中使张永凿去铜多故其调啴下夫凿去铜多则其声当益轻清乃犹下二调则不知未凿铜时其调之相去何许而反云去铜而啴下以文其不合之故此大谬也故杜䕫铸钟在晋巳不能用而宋时李照杨杰専攻钟律乃先儒谓李照为景祐造钟太常歌工病其太浊歌不成声私赂冶官暗减其铜齐使声稍清然后畧叶歌音而照卒不知杨杰为元丰造钟欲废王朴旧钟乐工不平一夕私易其钟去而杰亦不知然则金石之不足慿如此故胡瑗阮逸改造钟磬处士徐复笑曰圣人寓器以声不先求其声而更其器其可用乎乃説者谓以絃定律当胜于金京房造七均琴彷国语立均出度之説其琴用十三絃第一絃乃全律之黄钟也以后十二絃则由黄钟起至应钟每律为一絃欲取其声则分刌其絃而柱以榰之如瑟然当时即以此为定律之法且五声七音皆见于絃从来论律不及七音故隋时制乐即牛𢎞何妥苏䕫軰自称淹博尚惊疑其説与郑译争辨即郑译初间亦不晓七音且考之乐府钟石律吕皆无变宫变征名色故七声之内三声乖应及得龟兹人苏祇婆弹胡琵琶者其人从突厥皇后来入中国听其所奏一均之中间有七声问之曰西域习传调有七种以其七调较之七声㝠若合符于是以七音之说而更立七均均立一调遂为七调合之十二律每律有七遂为八十四调其调至今用之则是诸调之作皆从絃始可知也特五絃之琴必加二絃始成二变既不能使七音一气环转且丝有强弱时有寒煖气有燥湿一絃之张早晚各异正声变声随时取凖即欲取准亦必借管笛之吹以定之故京氏七均琴本准黄钟而范晔云絃有缓急并有清浊欲定黄钟非管莫准则是定黄钟者仍借乎管又何如直用管而不用絃之为愈也盖定律之始在管黄帝使伶伦伐竹断竹两节之间以为黄钟之宫而虞舜作韶以箫定律谓之箫韶故八音之器各有变制而管独不变今之管即古之管也其小变者曰笛即古之篪也其兼乎竹者曰笙即古之笙也朱晦菴谓管律以中声为定但讲周尺与羊头山黍虽应凖则然不得中声终不是也大抵声太髙则噍杀太低则盎缓以此求中庶㡬得之而蔡元定谓欲求声气之中莫若多截竹筩以拟黄钟之管更迭以吹则中声可得此为直截之法故黄钟九寸原属后儒臆説不必即与古先王乐律相合必不得巳而用其法则截十二管而以黄钟之管定十二律之中声旋即以每管之体中定每管之中声中声既得则取十二管通之其黄钟管以中声为宫者即以中声上一字为大吕之宫与大吕管之中声相合则即黄钟一管中巳具有七管之宫圜转相应而其他五管则从此加进不必全用大抵人声有限其至髙至下至清至浊无有加于七管之外者盖乐止七宫宫止七调调止七管如国语伶州鸠对乐但称七宫而隋后八十四调止用七调此自然之数非有所矫揉而后然也至于制器则统以八音虞书戞击鸣球篇巳略尽之如云戞击鸣球搏拊琴瑟以咏者球为石琴瑟为丝此堂上二部器也下管鼗鼓合止柷敔笙镛以间者管为竹鼗鼓为革柷为木敔为土笙为匏镛为金此堂下六部器也如是而位置亦见矣汉后屡为增益八部秩然如方响水盏不越金石筝筑笳篥仍是丝竹簧土嘂无非匏土鸡娄板拍依然革木况后人所制反有絶胜前人者虽宫悬与登歌鼓吹诸器皆有象数位置凡簴案多寡东西次第歴代争论纷纭不决然亦但约略大槩不必穿凿如郊祀庙祀则皆有古制可考不甚相逺惟杂乐则各自増减如晋后四厢金石用之大乐而清商三调则杂弄几行乐器几种歌絃㡬部送絃㡬部皆歴歴可记即明代承应撺掇亦明载笛㡬板㡬戏竹几韸子几杖鼓㡬且宫悬几面钟磬几簴或左或右皆有一定然亦稍作按验畧为部署而其事毕矣是何也则以所重不在此也宋乐志云论乐者不论声而论器今太常雅乐器具在也试入观之其钟磬埙篪之形羽籥干戚之制何尝不古而听者不知为何声作者不知为何乐宁不知今世所传之器之适用而昧者必谓古为雅而今为俗雅者当尊而俗者当摈则试思大辂起于椎轮龙艘生于落叶其变使然也古者以俎豆食后世易之以桮盂古者簟席为安后世更之以榻桉虽使圣人复生不能舍桮盂榻桉而复俎豆簟席之旧也且孔子曰放郑声亦唯其声可放故放之若论其器则郑器犹周器也亦安有舍周制而别为溱洧之钟簴也哉故以今器而奏古声即为古乐以古器而奏今声即为今乐师延播鼗鼓未是那诗泰始拊泗濵原非大夏茍欲用管则但多取今管而审其声之协律吕者即欲用钟亦苐多铸今钟而择其声之协管笛者而由是而推之丝匏土革随器审音亦随音相器而乐庶几矣所云以乐章配音乐者亦大槩尽此矣至若乐章有舞曲则舞时所歌也其在舞前与舞后者谓之阶歩其在当舞时者谓之舞歌故汉有武徳舞歌词六朝配庙皆有乐舞歌词北齐有武徳昭烈文徳宣政文正光大诸舞周有山云舞皆有诗唐奏武文二舞有七徳九功上元而宋明二舞有元徳升闻天下大定表正万邦车书㑹同诸舞皆有诗然皆倣武乐六成为之特舞曲则郊庙大飨三朝可并用与乐词不同其他杂舞若铎舞鞸舞皆所执器如籥翟之类而皆有诗如巾舞以衣拂舞以袖旋舞以旋杯槃舞以杯槃戴竿举榻舞以戴竿举榻今乐府有鞸舞歌词巾舞歌词杯槃舞歌词及莲花旋舞歌戴竿舞歌诸诗皆可验也但其所舞亦皆有定数虽庭陈百戏然亦非漫列者今天下大定功成乐作考订钟律正在此时苐太常旧部未经谙习凡一切篇什增损簴植沿革宜因宜改不敢妄论祗就明问所及乐章之配音乐者而窃议如右谨议三老五更议张廷玉伏思三老五更之名始见于礼经盖古养老尊贤之礼也考养老之礼如王制内则所云则虞夏殷周皆然又云五帝宪三王有乞言则伏羲神农黄帝以来巳然是其典为最古至所云食三老五更于太学天子袒而割牲执酱而馈执爵而酳冕而总干是其礼为最隆我皇上至道在躬式稽前典以三老五更之礼下询甚盛心也顾礼待人行事因时起妄叅臆议以为未可举行者约有数端盖皇上至德渊怀圣不自圣何难屈礼臣下但天子有所施必令臣下有可受如所云袒而割牲者其始亲袒衣割牲以为俎食也执酱而馈者其继执酱以馈熟也执爵而酳冕而总干者既食毕又亲执酒以酳口且又端冕舞位而以乐舞侑食也礼如是不已重乎古有斯礼而今未行似非皇上殷殷复古之意如特行此礼度臣下谁敢受者此其难行一也汉宋均曰三老乃老人知天地人之事五更乃老人知五行更代之事者各以一人为之所谓知天地人之事者盖上通天文下彻地理中察人伦三者明一亦已难矣况兼之乎所谓知五行更代之事者如伏羲以木徳王故风姓代之者火也炎帝以火徳王故曰炎帝以火纪官代之者土也黄帝以土徳王故曰黄帝之类此非洞逹天人之际孰能知其所以然者惟其有如是之徳是以天子隆以宾师之礼三公九卿皆在执事之列今此礼果行必求其人以当之窃思致事诸臣及现在居职者谁克任之恐皇上即下明诏而其人必悚惕慙惶而不敢应此事之难行二也考汉以李躬为三老桓荣为五更魏以王祥为三老郑小同为五更周武帝以于谨为三老其时五更无人苐未审诸公如前所述之三老五更果克副其名而无愧乎圜桥观听汉明帝时极盛然先儒胡寅讥桓荣仅能授经章句不知仲尼修身治天下之微㫖故所以辅翼其君者徳业不过如是观先儒之论是桓荣犹不免讥评下此者何足以当鉅典三也三老五更之名虽见于乐记祭义文王世子诸篇不言何代如以为虞夏殷周皆然则二帝三王大经大法载于尚书二典三谟不见有老更之名如以为惟周有之则保息养老见于司徒献鸠以养国老见于罗氏以财养死政之老见于司门三百六十如是之详且悉何亦不载有老更之名愚以为养老之礼古时典制可稽至所谓三老五更者疑属汉儒附㑹此其事未可尽信四也是以唐宋至今己千余歳此礼未曾举行即本朝世祖圣祖世宗皇帝重道尊师明经造士事事度越前古而扵老更之礼亦未之及盖以典至古而礼尤隆名实难副倘有几微未称不惬观听则必滋论议之端岂不䙝至尊而羞大典乎此事似应停止举行不必勅下廷议谨陈管见伏惟圣鉴皇清文颕巻二十七皇清文颖卷二十八钦定四库全书皇清文颕巻二十八疏进呈大学衍义疏熊赐履经筵日讲官起居注翰林院掌院学士兼礼部侍郎教习庶吉士熊赐履谨奏为进呈大学衍义以𢎞圣学以光圣治事盖致治惟在力行而修身必先穷理我皇上逊志典学单心基命与商宗周成后先一揆滥竽禁籞备员劝讲猥献芹藿之忱少效涓埃之补窃惟大学衍义全体大用之书也宋儒真徳秀书成表进辞曰使吾君之心炳如白日于天下之理洞若秋毫虽共兠杂进于尧朝岂魑魅能逃于禹鼎又曰为人君者不可以不知大学人君而不知大学无以清出治之原为人臣者不可以不知大学人臣而不知大学无以尽正君之法至哉斯言圣人弗易矣明太祖允其臣宋濂请命大书于庑壁朝夕观覧嗣是列辟俱寘之讲筵奉为筮鑑诚以是书洪纤包举法戒具备千圣授受之真百王化理之要蔑有能外焉者矣兹等仰遵前㫖翻译缮写恭呈乙览伏乞皇上邃宫之中清燕之暇注意存省留神翫阅务期洞厥微奥措诸施为则内圣外王之道修己治人之术宁俟他求焉仍请敕下衙门䖍付剞劂广行颁布俾八旗子弟诵习讲求眀体逹务备国家异日之用则正学表彰人才炽盛君徳日进于髙明而盛治丕臻于光大矣等不胜拳拳之至岁终彚进讲义疏陈廷敬康熙十六年十二月十五日经筵日讲官起居注翰林院掌院学士兼礼部侍郎教习庶吉士陈廷敬题窃惟积日月而成嵗不巳维天合经史以为功其勤者圣盖典学行政道本相资温故知新事须交尽我皇上亶聪亶明之资实由天授好学好问之笃度越前王出临正朝则躬理万㡬深居大内则潜心羣典隆寒盛暑不废丹铅缀衣虎贲皆通章句逮扵讲幄尤切皇情每当敷奏先从天语发挥凡有咨询逈出诸臣意表兼之虚怀若谷温语如春讲毕有再拜之仪特䝉赐免频年有便繁之钖更荷重颁此皆亘古所未闻而今兹所始覩者也等叨预顾问之荣班愧乏涓埃之微助嵗华欲满旧例宜循其四书讲义己扵康熙十四年闰五月遵㫖先期彚进今将讲过通鑑讲义缮写装潢题明进呈伏愿圣心折𠂻扵诵读之余发挥于施行之际文武之道备在一人尧舜之治永传万代矣等不任谆切之至进呈刋完日讲四书解义疏陈廷敬康熙十六年十二月十八日经筵日讲官起居注翰林院掌院学士兼礼部侍郎教习庶吉士陈廷敬题等于康熙十六年三月十三日恭侍𢎞徳殿进讲䝉皇上面谕四书巳经讲完讲章应行刋刻钦此等叨尘法从日侍经帏伏覩皇上圣躬亲讲典学弥殷天语下询访道愈笃凡在六经诸史靡不极意研精至于四子之书实备百王之道比年以来次第进讲歴寒暑而罔间积日月以成编固已体验于宸表抑且发挥于政治除按日进览年终彚呈尽在御前时厪睿照迺者思垂永久亲降纶音爰令校刋宣布中外窃惟皇上圣学崇深真足超轶往古等经术浅陋曷克仰助涓埃顾邹鲁之大义微言炳如星日而师儒之参稽互订着在简编尝慕宋臣以半部佐君先明敬信莭爱愿学朱子以四字入告亦曰诚意正心即致斯世于治平不外明徳新民之理而使吾君为尧舜敢忘责难陈善之思仰惟宵旰之勤劳不辍宫闱之诵读永光典训示则臣民等谬效编摩复加删润校锓成帙装潢进呈惟我皇上常垂乙夜之观存诸几席允怀千圣之道如晤羮墻将见焕四海文命之敷𢎞万世光华之治等不胜区区之意谨具题恭进以闻翰詹谢恩疏韩菼题为圣世文治光昌教思广育儒林宠溢恭谢天恩事窃惟圣人以作君而作师合道统为治统要在文思光被教泽深长故九徳采于虞廷三物兴扵周礼乃自词曹之设本以储养羣材端尹之司亦尝遴简妙选而宠荣徒寄训诫罕闻要未有揭圣学之精微焕斯文之宗主天言包括如八卦之盪摩寳墨光华倍五云之绚烂旷乎万古庆始圣朝恭惟我皇上徳纵自天学稽扵古心勤宥密靡不广运旁通极建中和咸克兼总羙备盖性天之奥即布为万殊故翰墨之工皆归于一贯江山辉映已徧留碧落之题卿尹翘瞻常拜舞紫薇之字而词臣清切宣赐尤多咸拱作堂颜珍为巻轴顷复眷念兰台秘省人才端在濯磨芝苑仙班大冶须加陶铸特召大学士玉书赐履暨吏部尚书廷敬至干清门出御书道德仁艺四大字赐翰林院德业仁义四大字赐詹事府更虚怀下询商酌当否玉书等咸各赞叹谓浑涵足蔽夫万言精切适宜扵两署既自然而不可易亦极至而无以加乃命颁赐等衙门等䖍捧自天仰答无地窃思道与艺合而徳备业随义尽而仁全我皇上集往圣之大成以曲成万物挺一人之先觉以𢎞觉羣迷寻又恩赐题辞阐扬厥㫖字字抉可闻不闻之秘言言示此心此理之同缅昔朱熹之作箴不逢圣主岂期帝歌之结契録此嘉言等虽列宫墻仅习章句未能知味徒为饮食之人昭若发䝉顿开日月之照从此西园东壁矢朝夕于曩编秋实春华交悚惶于岐路至若龙骞鳯舞如覩神禹绛霄之碑墨妙笔精逺过太平玉堂之额莫能名象总属化工谨当金碧雕锼双悬公廨更复贞珉摹勒永寳万年等不胜踊跃欢忭之至为此合词具奏恭谢以闻礼部谢赐训敕士子文题明颁发疏韩菼题为恭承寳训戒饬黉宫祗领欢腾遵㫖颁发事先该部等衙门㑹覆准直抚李光地疏恭请御制教条发直省学宫奉㫖依议部寻请皇上万几余暇焕发天章更求御书部恭行国子监及直省一体勒石各学奉㫖候㫖颁发各钦遵在案今月十九日吏部尚书陈廷敬左副都御史励杜讷编修查昇恭捧皇上亲书御制训饬士子文一道交经管衙门者窃惟学校乃明人伦之地士习为正风俗之关恭遇我皇上秉圣人在位之权为万世斯文之主加养而加教作君以作师乆覃恩于正人心尤倡化于端学术凡兹抚所请早在睿照之中恩许天言惠兹多士玉音初下率土巳切翘瞻寳翰今颁羣蒙顿开聋瞶字字若春温而秋肃言言挟雷动而雨施大书特书逺追虞夏典谟之训心正笔正嫓美黄炎云穗之章焕日月之光华增宫墻之羙富不特一时寓耻且格之妙用抑亦千秋立贤不肖之大防等伏读不禁欢欣鼓舞之至谨遵颁发前㫖恭行国子监摹勒上石辟雍之钟鼓从兹一新圜桥之听观日将万计俟搨善本上呈御览行衙门转颁各直省督抚照式酌量一体勒石学宫可也为此题知翰林院落成谢恩疏张廷玉为恭谢天恩事干隆九年十月南书房承㫖重葺翰林院落成车驾临幸钖宴送大学士掌院事鄂尔泰张廷玉进署以张说东壁图书府五律为韵赋东字音字二首勅诸臣各分一字赋诗又赐鄂尔泰张廷玉御书二额悬于院署阅日又奉㫖朕幸翰林院既与大学士等用张説五律字分韵赋诗顾人数为字所限编检庶常吉士皆不获与因复为栢梁体朕倡首句俾人赋一句用联上下之情钦此伏惟殊荣贲于册府睿藻辉煌恺泽沛扵词林恩华稠叠旷千秋而纪盛偕庶尹以腾欢钦惟皇上濬哲性成钦明光被接羲轩尧舜之统德乃日新掞星云河岳之文圣由天纵璇玑斡运际甲子之重开寳箓迎祥继雍熈之累洽丕焕右文之典用彰稽古之荣繄是词垣素称清秩本崇政集贤之重地沿迩英丽正之遗规朴斵宜勤栋隆惟吉爰颁㢲命俾予鼎新藻井芝栭欝虹梁之特起璇题寳画揭鳯榜以髙悬亭号瀛洲真成方峤地连华盖名称玉堂属广厦之初成展钩陈而夙驾帝车纡轸光临奎壁之垣日晷腾辉彩彻台阶之次鹓行云拥屹黼座以中开豹尾星陈启琼筵而肆设云璈锦瑟聆广乐于钧天翠釡金罍酌衢尊扵丹地摛章宠示韵分燕国之篇染翰联吟制仿西京之体金声玉振集条理之大成干端坤倪冠苞符而首出镌诸琬琰掩八伯之咸歌逖考缥缃陋三侯之成咏斯文极盛振古希闻等幸遘昌期叨尘秘省仰王言之郑重勉効论思诵睿制以惊惶多惭寅亮戴巍巍之至徳莫申天保报上之忱思蔼蔼之吉人共志巻阿来游之盛宠深逾分感极难名凡兹与䜩诸臣共喜普沾异数在昔缬袍莲炬尚焜燿于曩编与夫玉署金銮苐铺张于往载岂如今日覃被恩施寻巢犹记鳯池同荷需云之渥释屩甫来芸馆均瞻复旦之华拜稽窃附于歌虞醉饱还逾于宴镐波添瀛海恩重鳌山惟当共赞夫休明冀以稍酬于髙厚所有感激微忱理合公同具疏恭谢伏乞圣鉴施行札子御制论诗发示覆奏札子李光地李光地谨奏本月十六日传示御制理学论一篇汤泉应候诗一首反覆奉诵切惟易曰穷理尽性以至于命盖事物之理即吾心之性也吾之性即天地之命也然欲尽性至命者必自穷理始此大学之教所以先于格物也世儒言理者伤扵繁碎故㦯拘牵文义摭拾名物而不知㑹通于性命之真言性命者渉于空虚故㦯直指人心好言超悟而不知实验于事理之着是皆不能合内外之道而得圣人之指也我皇上推极理之本原至于天命率性而以格物致知穷其至理之当者为尽性逹天之路盖合大学中庸首章之义而一以贯之不但朱子宗指不为俗儒曲学所乱愚谓圣人复起不易斯言矣尝观朱子平生着书最重者大学大学之说最要者穷理百余年来陈献章王守仁軰破除穷理之论而易以认天理致良知之说故士无实学而世无实用辟之者又但滞于名物粗浅文义支离之间亦安能有以正之哉皇上此论宜刋示万世以廓清洙泗洛闽之统绪现在刻朱子全书大学己将告竣谨请以圣谕一章特系大学之后其于道术人心诚非小补汤泉诗情意恳恻音节髙妙盖圣心无日不与天地民物同流故触景怡情莫非真机之所濬发非学士词人敢望其规制也愚素不能诗然生逢唐虞成周之世饱聆赓歌雅颂之音勉索枯肠奉扬圣作钟镛之下杂以鼃黾其为颜厚何如惟冀皇上恕其老朽荒拙不胜幸甚请刋通鑑圣论札子励廷仪奏为御览通鑑既䝉颁刻谨呈圣论并请发刋垂训万世事钦惟我皇上道贯千圣学统三才躬先觉以牖民观人文而成化万几宵旰之暇犹复好古敏求于经史性理诸书无不乙夜披陈丹黄手勘尤以通鑑纲目法戒攸关凡御笔㸃定之处义例着明条分缕晰其间流传谬误㦯字简错落一经校正炳若日星真内府之秘编史家之寳籍业䝉颁付抚宋荦照式刋刻仰见我皇上大公垂教之圣怀至深逺也抑更有请者父励杜讷于康熈二十四五年间恭侍皇上御㸃纲鑑大全及通鑑纲目全编敬聆圣论记注成书举古今治乱之源人事得失之故忠孝节义之隠礼乐制作之微一一阐发精深品评确当为儒先所未及并谟典以不刋虽经奏准颁发史馆而臣庶士民无由得见伏思诗书六艺折衷端在于圣人彞训万年敷言必本乎皇极惟圣谟之昭布斯大义之宏宣今御笔㸃定校正纲目全编既付枣梨请并将圣论刋列其上俾览者触目警心震聋发瞶上识圣天子建中立极之本下识人心天理是非善恶之公不惟一世之训行相率于无偏无党即万世子孙黎庶亦咸知大中至正之则于以植纲常而厚风俗皇上之教泽与天地无疆矣回奏乐律札子张照伏䝉天语垂问古乐今乐雅乐俗乐之变律度量衡之曷由同乐音乐字之本末同异编钟倍律及有设而不作之故章句鲰生不学操缦其于律吕目剽耳食而非有真得于心承问茫昧震惧失图切惟古乐自周而废仲尼以前鲁犹守之季札观乐载在左氏迨师挚适齐在鲁者亦遂沦坠论语所记记乐亡也魏文侯与子夏问答语在乐记时去师挚适齐未逺列国犹有吉光片玉至于七国入秦而澌灭尽矣虽然观子夏言乐与音相近而不同则知乐之与音犹识之与性性不离识不渉识识不同性不异性乐不离音不渉音音不同乐不异乐识在则性固无所亏音在则乐亦无所阙性虽无亏而必俟空有双融始能见乐虽无阙而必俟欲净理纯始可作縦使搏拊考击之法笙镛钟鼓之制于今冺焉而宫商角征羽出于天然非人力之所得与则岂世代今古之所可殊古乐安得而亡况黄钟之管曽经圣祖仁皇帝考定而乐器制度散见于经史者犹可沿流以溯源哉惟在人存政举而已乐经曰以乐徳教国子中和祗庸孝友以乐语教国子兴道讽诵言语以乐舞教国子舞云门大巻大咸大㲈大夏大濩大武闻之师曰体中逹和所谓至徳也敬业有常所谓敏徳也仁孝友悌所谓孝徳也此与师氏之教同养士之本也兴者于物兴怀道者自述其意所谓诗言志也倍文曰讽以声节之曰诵所谓歌永言也发端曰言答述曰语所谓君子于是语于是道古也云门以下黄帝至周歴代之乐也盖乐徳则以理义养其心乐语则以声音养其耳乐舞则以舞蹈养其血脉古人所谓以乐教者如此所以声音之道与政通也后世不知乐为教之事故其职领于有司而己学士大夫鲜有知者其精微之㫖不传而徒索之铿锵莭奏巳不足以和神人况太常工人记其髣髴用之郊庙者存什一扵千百耳其施之民间日用莫非子夏所谓及优侏儒猱杂子女则其所化之民所成之俗当何如耶此固有教养亿兆之责者所为蒿目乎斯世也然则三代以下非古乐之不可复特无复之之人耳得其臣如万寳常如蔡季通者又不用于彼时若我朝列圣相承功成治定恭遇圣祖仁皇帝心契天地之秘手握声气之元考定黄钟正歴古之讹谬则又有君而无臣迄于今普天之下雅颂之声未作而淫乐郑声亦未放此我皇上所为抚世而兴叹也溯自列国时古乐既废俗乐繁兴桑间濮上之音流入宫掖左氏所称撞钟舞女吴越春秋所载越夫人教舞史记所载优㫋优施之属自朝廷以至闾巷以娱心志以恱耳目莫不用是惟郊庙所用则略存古乐之铿锵百姓不得而知则谓之曰古乐亡也亦宜非乐亡也乐教亡也使铿锵之节同于古而即可谓之古乐则孔子不当云乐云乐云钟鼓云乎哉矣使器必蒉桴土鼓歌必鹿鸣四牡而后可谓之古乐则孟子又不当曰今之乐犹古之乐矣孔孟之言必同而无异则古乐在今匪存而匪亡断可识矣迨汉髙祖入秦有制氏者世隶太常记其度数叔孙通因之制为汉乐髙祖好楚声唐山夫人为安世乐实楚声用之房中安世乐秦名夀人或曰即关雎之度数至文帝时以奉髙祖祠庙而楚声又混入古乐矣汉武帝以讴者李延年为协律都尉造新声制乐章述己功徳陈之宗庙为太一天马等歌汲黯谏丞相公孙氏斥黯诽谤先儒以古乐之亡断自汉武焉嗣后俗乐音节尽入古乐如油入面越世愈久愈不可考歴代虽欲脩眀无征不信人自为説莫能断其是非史氏但以用之宗庙朝廷者曰古乐雅乐其虽在朝廷而本出于里巷者谓之今乐俗乐依古有雅乐部俗乐部前明以来亦有太常部教坊部其源流沿革文虽烦赜而亦具有条贯濂溪周子有言乐声淡而不伤和而不淫入于耳感于心莫不淡且和焉淡则欲心平和则躁心释此数语者状古乐之音最为明尽夫目之司视也口之司味也凡悦目悦口之物未有不败道而伤生何独于耳而有殊故凡乐声激烈慷慨流荡靡曼则耳必悦之若淡且和何悦之有古之作乐于以养徳后之作乐于以悦耳所以三代而下朝廷之上奋然欲正乐复古者屡矣而卒不能者盖以反乎周子之言而未尝于此加之意欤至于度也量也权衡也皆本于律尚矣黄钟为声气之元象数之本度量权衡皆于是受法度量权衡正而人生日用万事筦焉皇上深惟事本而期四海之同诚立政之要也按汉书律者分寸尺丈引也本起黄钟之长以子谷秬黍中者一黍之起积一千二百黍之广度之九十分黄钟之长一为一分十分为寸各自其十以陞扵引而五度审矣量者龠合升斗斛也本起黄钟之龠用度数审其容以子谷秬黍中者千有二百实其龠以井水凖其槩合龠为合十合为升各自其十以陞于斛而五量嘉矣权衡者权重也衡平也铢两斤钧石也本起黄钟之重一龠容千二百黍重十二铢两之为两二十四铢为两十六两为斤三十斤为钧四钧为石歴代诸儒考古制者胥以此为鼻祖焉夫黄钟元声自在天壤而造律之尺难得其真蔡元定律吕新书所载有周尺汉刘歆铜斛尺蔡邕铜龠尺建武铜尺魏杜䕫尺晋田父玉尺姑平古铜尺汲冡玉律尺刘曜土圭尺刘宋钱乐之浑仪尺后魏元延眀尺后周玉尺梁景表尺隋开皇水尺五代王朴律凖尺宋和岘尺李照尺胡瑗阮逸尺邓保信尺大晟乐尺共二十种其同异则宋史详之至于量周制则见考工记㮚氏为量章汉制则见汉书律志至梁陈则以古升五升为一斗后周获晋古玉升仿其制颁天下径七寸一分深二寸八分重七斤八两以彼时官斗较之多三合四勺隋开皇以古三升为一升大业后复古升嗣后史无其文至于权衡汉志虽详而不知其器之何似石勒十八年造建徳殿得圎石有名曰律权石重四钧同律度量衡云又后魏景明中并州人王显逹献石铜权一枚具有铭二七十九字识者云皆王莽所造也梁陈以前犹依汉古称齐以晋宋时一斤八两为一斤开皇时以三斤为一斤大业中复古称贞观时铸铜斛与古玉尺玉斗同符玉尺玉斗藏扵大乐署武后时亡之宋淳化间诏以秬黍依古法较定权衡史称其制为精备颁之天下奸弊无所措元明两朝无闻焉我圣祖仁皇帝心通天矩学贯神枢既以斗尺称法马式颁之天下又凡省府州县皆有铁斛收粮放饷一凖诸平违则有刑又恐法乆易湮且古法累黍定度度立而量与权衡凖焉度既不齐黍数即不合躬亲累黍佈算而得今尺八寸一分恰合千二百黍之分符乎天数之九九于以定黄钟之律尺既定矣又恐不寓诸器则法不可眀乃于御定数理精蕴书内载其法以金银制为寸方着其轻重而度与权衡之凖了如指掌雍正九年列之为表载入大清㑹典颁行天下诚百世以俟圣人而不惑也我皇上以度量权衡天下犹有未同勤惓垂问仰见平均四海之至意以为在今日非法度之不立在奉行之未能请命有司按表成造尺秤法马斗斛颁行天下再为申眀违式之禁务使画一并令直省将㑹典内权量表刋刻颁布使人人共晓或亦同之之一法也夫五方风气不齐民俗所便各异然在官者有一定之程则能以我之至齐者齐彼之不齐而不齐者亦齐其所不齐亦无害昔闻于圣祖仁皇帝者如此今䝉圣谕虞舜廵狩同律度量衡唯其时亦有不同者是以同之若其皆同何同之有然而在我者安可不同至哉圣言信乎先圣后圣其揆一也又谓立法固当深讲而用法自在得人度量权衡虽同而官司用之入则重而出则轻以为家肥其鄙陋更甚者转以此为国利譬如平粜以谷贵故平其价也往者有司转就民间贵价之数略减五分以卖官米则加以银色法马使费之数必转贵于现在之贵价矣于是米价以平粜而愈贵鄙陋之见曰此乃国之利也否则曰如此乃可告无罪也岂不与平粜之意适相反耶行之在上如此百姓至愚必以为度量权衡国家本无定凖浸假而民间各自为制浸假而官司转从民制以为便此歴代度量权衡所以不同之本也夫期民间之恪守先从官司之恪守始愚见如此伏候圣训至十二律五声工尺乐字同异谨㑹同和硕庄亲王校定声律谨按孟子曰不以六律不能正五音是知六律六吕所以为五声之筦凡物之声有低有髙低可至于希微髙可至于霆震皆声也而不可以为乐故以六律六吕筦之去其两端而用其中则其声成文乐记所谓声成文谓之音也音有清浊愈浊则亦愈低愈清则亦愈高划髙低为五分谓之宫商角征羽然而天数五地数五五音之间必各有半声自然之理也尔雅云宫谓之重商谓之敏角谓之经征谓之迭羽谓之栁即半声也即有律之必有吕也又此五音必有余分闰位而余分闰位必在阴阳互易之地故必又有二变亦自然之理也合五音二变谓之七音则国语所谓以七同其数也然国语所谓七同者谓自子至午七律皆阳律也而自午至子亦有七律是故倍五为十加二变为十二则六律六吕备二变又各有阴阳则二七为十四十四位成则阳律七阴律七可以比音而乐之矣乐记所谓比音而乐之谓之乐也夫黄钟宫也而大吕即为清宫太簇商也而夹钟即为清商姑洗角也而仲吕即为清角至于蕤宾一阴生矣而时方五月阴尽午中而即生于午故蕤宾为变征而林钟即为清变征夷则征也而南吕即为清征无射羽也而应钟即为清羽十月阳气尽矣而阳无可絶之理故应钟至黄钟之交又有半黄钟半大吕之位为变宫清变宫然后声音旋转不穷与造化同符焉皆非人之所能为也自然之理也自黄钟以至半黄钟名之曰律自大吕以至半大吕名之曰吕其自宫与清宫以至变宫清变宫者则皆音之名也律以筦音音以协律然论其名则异举其实则同也乐工记数不便扵用则以其声相似之字而又笔画少易于标识者易之为十四字其曰工者即宫黄钟也其曰仜者即清宫大吕也其曰凡者即商太簇也其曰仇者即清商夹钟也其曰合者即角姑洗也其曰六者即清角仲吕也其曰四者即变征蕤宾也其曰五者即清变征林钟也其曰乙者即征夷则也其曰亿者即清征南吕也其曰上者即羽无射也其曰仩者即清羽应钟也其曰尺者即变宫半黄钟也其曰伬者即清变宫半大吕也查字仜字亿字仩字伬字五者本无其字则知其止以记数而即黄钟等律即宫商等音非实有是字别有义例又可知也然而其来旧矣楚辞大招曰四上竞气极声变只则周末已有之也上声歌注曰或用一调或用无调一者乙字无者五字则梁时又有可証也但其位分虽有十四而阳七隂七阳自为阳阴自为阴不相叅离则虽十四而仍止七也又七音必旋相为宫调乃可转而又必除去二音调乃可成则七音仍止五音也然则虽加二变为七而仍止于五虽倍五为十而阳为阳阴为阴亦仍止于五也其编钟一架上八下八上为阳律下为阴律向来考击之莭若南郊庙祀及临朝大典皆用黄钟为宫若北郊月坛则用大吕为宫用黄钟为宫则止撃上钟不撃下钟若用大吕为宫则止撃下钟不撃上钟临期以下钟易置上位而撃之非下八钟不撃也掌仪司向无应撃下钟之典是以不知下钟亦有时而撃若太常寺乐工则知之矣然而其所以然之故则各不能知也若上八钟内又有三钟不撃者则以八钟原止七音黄钟为宫即当以倍夷则起调为上字调倍无射蕤宾夷则三钟不入调无可考撃是以不撃将来元旦节若以太簇为宫则三钟皆当考撃而黄钟夷则无射三钟又当不撃矣是上三钟亦有不撃者因歴来俱以黄钟为宫故为考击之所不及而非设而不作也儒生不知音律谓黄钟为声气之元万物之母郊庙朝廷必须用黄钟为宫否则有碍不知黄钟为宫其第一声便是下羽除征不入调外商角羽声必胥迭用若声声皆是黄钟则晏子所谓琴瑟専一谁能听之况大武之乐即是无射为宫载在国语无射乃阳律之穷而武王用之则十二月各以其律为宫无所不可亦明矣况明代及我圣祖仁皇帝未经考订黄钟以前并称以黄钟为宫及考定之后始知一向误以太簇为宫而明代盛衰不一我朝隆盛如斯则迂儒之论不足信又甚明但自黄钟以上音必渐髙自黄钟以下音必渐低其八音谐和与否非歴试不能明晓容等详悉查考办理再行请㫖谨先将源委具陈伏候圣训回奏丹陛乐导引乐用鼓起音札子张照本月初十日等奉上谕今按中和乐及坛庙所用之乐皆柷起而敔止鼓以节之惟丹陛乐与夫导引之乐则用鼓起音此始自何时意书云下管鼗鼓谓堂下之乐也丹陛导引皆堂下乐故乐工等误用鼓起耶即今俗乐亦皆用鼓起可细查其颠末也钦此等谨按㑹典中和韶乐乐器图有柷敔丹陛乐器圗无柷敔乐必有作止之节柷作之敔止之今丹陛乐无柷敔故以鼓为作止也丹陛乐所以无柷敔者明代无之今因之也明代所以无者古者堂上堂下皆柷敔至隋时以四厢乐柷敔同时并奏转至喧杂遂废不用唐季并废堂上柷敔宋仁宗因王珪言下礼官议始置堂上柷敔而堂下仍无之四厢乐犹今丹陛乐所谓堂下之乐也故丹陛乐无柷敔相沿至今至夫不用柷敔即以鼓起衆音者鼓为衆音之帅其来旧矣周礼太师大祭祀帅鼓登歌令奏击拊注云击拊瞽乃歌也拊形如鼓以韦为之着之以糠又云下管播乐器令奏鼓注云鼓管乃作也小鼓也汉风俗通曰鼓者郭也春分之音也万物郭皮甲而出故谓之鼓又汉白虎通曰鼓震音也万物满盈震动而生其本在万物之始耶故谓之鼓是知鼓为衆音之帅也乐记曰鼓无当于五声五声弗得弗和以比学之于五官师之于五服然则以之为作止以之为节奏宜矣国语曰革木一声汉宋诸儒皆谓金石丝竹匏土悉具五音若革与木则惟一声而已故八音之序以革木为最下然而髙以下基洪由纤起质为文本一为万之母革之器为鼓为五音之节奏木之器为柷敔为五音之作止无柷敔则鼓可代亦自然之序也若拊鼓即是古乐中之拍板以为乐句拍板木音也堂下之乐及今俗乐以拍板代古乐鼓之用犹夫以鼓代古乐柷敔之用皆原于革木一声之理也皇清文颕巻二十八皇清文颖卷二十九钦定四库全书皇清文颕巻二十九碑睢州节烈祠碑汪琬睢州节烈祠在城西隅距州治可一里故建以祠诰赠恭人赵氏恭人盖诰封中宪大夫陜西按察司副使汤公讳祖契之配前江西分守岭北道布政使司右参政今翰林院侍讲斌之母也琬谨按前明崇祯中流贼李自成㓂开封归德间所向残破骎骎及睢恭人闻之谓其家人曰州为兵冲未易保也脱变起则吾夫上有老母不可死吾子又宗祧所系不可死吾直以一身行吾志耳徐语中宪公命斌读书于北郭外斌依依不忍去輙叱遣之已而睢城果䧟又急语中宪公俾负其姑许夫人以逃而身自坐堂皇召家人谓之曰吾家世名门万不可受辱阖户经于梁家人惊解之复投于井又出之恭人怒誓曰贼至不死非节也死不以时非义也贼寻入环刃相向恭人厉声大骂不絶口遂遇害崇祯十五年三月某日也年三十有七斌方踰城号哭以蹟恭人而恭人则已拒贼死矣知之者无不太息泣下越七年为皇清顺治五年河南提学佥事李公震成始檄知州房君星晔建祠故居之东每嵗率官属往祀又十二年廵按御史李公粹然始具其事上于朝奉㫖旌恭人之门如故事州人老穉闻有是命咸讙唿奔走拜迎祠下且酌奠以告于是知州戴君斌顾瞻徘徊叹其地之湫隘弗称非所以侈上恩厉末俗也乃率州之大夫士与汤之宗老及其子姓议改筑而迁焉卽今祠是也鸠衆庀材自门而坊逹于前堂后阿其旁㫝牲有所庖湢有房彻藏祭器有库俱次第讫工颜其南荣曰节烈栋宇靓深丹垩増丽畚埽清洁奉享以时用以揭䖍妥灵昭示逺迩俾无遗国家乌头绰楔褒扬大节之意甚盛典也顾丽牲之碑既伐旣具乆犹无辞以刻㑹斌与琬偕奉荐举之诏来集京师斌遂以属琬琬自分文学驽下固让不获命始腼颜执笔为之辞窃惟春秋歴十有二公孔子书内女之贤而以烈着者宋伯姬一人而已今归德故宋大火之墟而睢其西境也恭人生于伯姬守礼之郷相距二千余载卒能躬蹈白刃忼慨不诎顾视屠毒甘之如饴以恭人之死于兵例诸伯姬之死于火庻几其易地同符者揆以春秋之指其当得书也审矣至于恭人其佗懿行莫不可纪具详吴祭酒伟业孙征君竒逄所譔传中概不备书特书祠之本末俾刻焉以勤来者系之诗曰上帝降衷乃叙彞伦妇也事夫臣也事君臣忠妇节二者则均弗挠弗汚恒性斯敦世衰道降如川之溃或惧于威或訹于利俛首曲䣛孰劝于义佩绂者然巾帼奚议恭人之贤是实女师克孝克勤克淑尔仪尔命不犹遘时艰危舎生赴死克全厥归呜唿恭人永矢贞正平居从容素志先定呜唿恭人睥睨兇锋㦸手奋诟有气如虹宁碎我首宁揕我胷肯玷髪肤而犬豕从呜唿恭人遗爽不没凡厥忌辰隂氛四塞飈驰雨撃陟降怳惚雾车云旗莫之可测煌煌高闳天子表之潭潭新宫守侯考之春禴秋尝恭人下之于豆于登于荐苹蘩恭人饮食福尔子孙岂惟子孙徧惠州人拟勒铭拖诺山恭纪圣武神功之碑张玉书维天丕覆春生秋肃化弥宇宙惟圣法天仁育义正道洽垓埏圣恩浩穣重译毕至莫敢不来享圣威如霆四征弗譓莫敢不来庭蠢尔狡㓂僻处穷荒肆扰邉堠悖天虐氓蔑誓拒命洊启逆萌相彼狂咥恩不可懐德不可结度彼兇谋如虺斯螫如苖有蟊天子曰吁蔓草易滋予其亟图之师难遥制克敌在机子其亲涖之廼筹军幄诸路并驰或犄或角廼刻师期中夏毕㑹勿疾勿迟廼命转粟载输载輓勿惮皲瘃廼命度泉载浚载凿罔避深坚廼治道涂廼设邮驿我军用苏廼置斥候廼谨逻侦敌情斯售庙谋备矣明誓六师所向迅鸷昭告神祗以禡以軷百灵咸熙爰建旌斿爰蒐卒乘爰饬戈矛前矛戾止中权鋭止后劲厉止虎旅啴啴捷若风雨奋若羽翰军声烈烈剪彼鸮林轹彼鼠穴彼昏实愚谓兹沙碛泉涸草枯王师不挠有相自天马腾士饱彼昏实憃既覩王师骇自天降巻甲而逋遄奔如骛弃及乳雏西师洸洸逺渉瀚海注矢天狼贼兵猝邂军锋大鏖移时立败俘廼甲兵籍廼军械饲廼牵牲幕庭犂矣贼衆擕矣斯授首期矣旌门献捷衆声若雷宸谟悉协天子曰俞自兹邉鄙庶无后虞絶塞无垠纵横扫荡不逾七旬邉沙如垒建威销萌何翅万里维山迤逶式名拖诺黄钺是麾于兹停跸于兹振旅允宜纪实我皇决胜衆议弗淆羣疑弗聼我皇握枢效顺则抚搆逆则诛威以仁行谋以智神功以断成肆殊方重译歴世千亿永覩兹石拟勒铭狼居胥山恭纪圣武神功之碑张玉书圣人在宥函宇帡幪丕洽文德载扬武功文以抚衆武以锄兇稂莠既刈良苖斯丰缅彼朔漠狡冦跋扈昔修贡职世窟厥土自絶于天邉圉用侮聚若鸟兽散若风雨我皇覆露徳音频仍悔罪内向庶汝用矜厥心不惩神人怨憎皇赫斯怒挞伐是膺乃总貔貅躬亲韎䪒直驰中坚预阨归路困兽犹鬬穷猿卒仆贼势大摧罔敢枝梧粤自北遁巻甲西奔收合余烬或伏或蹲食尽而饥逋窜孔繁皇曰急击芟枿耡根銮铃冬狩减御约赍丰州之北大河之西降人踵至羣丑内擕执迷者灭炳若烛犀爰及早春三临朔塞羌来归俘鸮鷇就逮爰饬我旅爰敌我忾军锋两道鐡驷千队烈烈神武先声载涂洊逼灵朔载张威弧贼悔噬脐贼惧切肤一夕自毙讫就天诛惟皇濯征时经一载出入万里洪河瀚海捷书驰闻军心乐恺瞻仰睿谟绩嫓因垒睿谟维何早设三覆纮网恢张狡智莫售如鸟在笯如狖在囿以纵以擒神机盪冦方师始出整斾建旟九重经画储峙百需㕓无辍市田无算车过师十万如行康衢今军旋归饱糗秣藁片甲不顿斥堠环保日晶月荧氛翳迅扫蛮戎羌氐悉遵王道圣心仁爱鋭意止戈一视中外立拯痏疴各谨尔职各宁尔家皇则钖福自迩讫遐繄我藩臣四十九部竝塞族居画疆守宇既剪蜂螗既殛䝟貐尚协乃心载瞻我武岳岳狼胥史册着闻神威遐畅亲驻六军惟天时佑惟神助欣磨崖深刻用昭大勲大勲告成皇益布德地博天崇生民允殖圣神文武惟帝时克于万斯年祚永无极光禄大夫总督江南江西文武事务兼理粮饷操江兵部尚书兼都察院右副都御史赠太子太保谥清端于公祠堂碑韩菼我国家监古王官之伯出大臣以总一方两江地襟带东南赋烦积重又闻苦兵革休息长养董统齐壹以纾顾忧恒难慎其人康熙二十年我永宁于公以畿内廵抚特简来节制其地公素以清望着威名至是操益厉幞被单车布衣疏食吏慑望风民悦载路视事二年条教大行絶苞苴止僭滥清狱讼肃军伍除稂莠安愿良有不便之者流言布闻不恤也以暇兴庠序习礼让数辟书院讲学其间俗方彬彬焉天不憗遗夺我寿耉在厥服天子敉功闵劳葬赠有加亲制祭文书以赐其家维时两江数千里百万生齿保抱擕持焫香望哭哀音相属不絶而我蘓之民彫攰之余视他郡为剧幸衽席于公尤不胜婴儿中路之悲摧号殒慕久益不忘则相率为祠以祀公子来丕作地翦其隙材庀其度工一其力劳歌不兴欢成若灵旗纛麾幢飞扬肹蠁父老子弟杂肴进蔬惟序维时而属其乡人韩菼文其丽牲之石菼旅进拜谒而言曰公之劳于外也久公之福于民甚溥尝试言其大者从两苍头招孑遗之民俾有政有居公之为政于罗城也民罹贼惨脱之水火大工大役身服其劳而民不扰公之为政于合州也削平巨盗以固巖疆公之为政于黄也㑹计数百万之饷不乏军兴而身不名一钱公之为政于闽也申保甲以清盗薮锄彊御以甦民困尤推荐属吏今左都御史于公府尹卫公两公起而活民又无算公之为政于畿辅八州也继自今孰不爼豆公我邦之民即时思召伯之棠尝堕岘山之泪顾安得而私公焉虽然方公在时中外罔有大小逺迩屋漏衾影莫不有公或相恐曰得毋公来乎或又曰将毋不来所不到之地犹若或临之也况其在宇下者匹夫匹妇又公平日之所恻然今者黄童白叟杂然而祈赛于一堂固公之家人父子尔庶或享之亦神之志也夫菼既退而书之石复诗以系之以当迎享送神之曲容歌而荐之其辞曰帝勤南服寄公安危公献其身有劳有施维卒不渝孰磷与缁王言如綍表以素丝滔滔江流曷云其逝肃肃桞荒参差哀不言不辞灵徃勿亟勿捐我玦或遗我袂吴侬望思庙河之浒弗敢𢎞杀取庇风雨匪致匪坚裁去鸟䑕妥公平生萧然环堵嘉荐普淖粢醍在堂胼胝我余不遐降尝有苦有薇以芼以湘侑公平生唐园满肠我社于斯我腊于斯天子有命公实来尸曷间存殁神无不之千秋兹土食无我违廵抚慕公免役碑韩菼太子少师兵部尚书副都御史慕公抚江南承民困乆拊循休息扶伤救敝张弛缓急大纲万目咸剂其宜盖上体圣天子爱养元元之盛心而行之以诚济之以权其忧民之忧若急焚溺其形民之力若䕶元气凡督抚重臣所不敢请者公必力言之或言之而格不行者公常独奉中㫖报可以行于中外皆䝉其便者比比也始公当官即有济天下之志既受重任念当世民之积困在赋与役而江南赋甲天下公为之请减请蠲请缓既更罹水旱力请赈往往不待报而以便宜发粟所全活无虑数百万万役法乆壊自公均役以便民事简费轻减往时十分之五㑹滇黔闽广相继煽乱王师四出舳舻蔽大江而下所需夫役牵挽动以千万计公所以调䕶之者万方所全活又无算而调发烦数民犹不堪其苦康熈十八年秋公乃疏于朝力陈其状大畧言自军兴以来纤夫率僱募民间给银夫一钱民闻兵来争逃匿不应募不得已计里均𣲖先期拘集封闭公所守候日乆官钱不敷里中赔贴又不敷以致饥寒踣顿相属此兵未临而备夫之苦及兵既到计船给夫悍兵及刁恶船户横索财物搜剥衣粮沿途鞭挞多致死伤莫可䆒诘此兵既临而当夫之苦臣今酌议𦂳急军机唿吸难缓者仍给纤夫外其凯旋回京及各省调遣归标官兵每船应夫若干以其直给船户令僱足水手则夫可罢凡民间货载无夫亦行兵船无夫不行坐水手不足船户得夫之直于僱募易且资日用有余自乐从事此法若行直省一例循照无悞师行以恤民力甦积困便上命廷臣集议皆是公言行直省着为令自是之后王师取道荆湘江广闽浙以至山东西河南所过相望不絶而民间或不知或相扶擕以观无何问者而江南当孔道师尤旁午又属屡祲民之丁男老弱须叟未死亡之身得无调发之烦以复从事南亩或就旦夕之饘粥以生以养无惊恐者孰非公此举之赐乎盖公之规画不于其一时必其可乆不独惠一方必及天下如是也涂于舞巷于歌皆曰公活我四方远者传诵公之疏皆泣下曰公活我菼无奚斯吉甫之才职在史氏侧闻民之欢声可懐也爰写其情而韵之其辞曰五材迭用金行为兵蠢兹不譓桓桓徂征宵旰拊髀怒以安民一夫不获轸我皇仁黄龙青雀在河之隈疾若使马如霆如雷百丈邪许厥声喧豗謷謷役夫亦孔之哀走藏无所吏唿何怒公家有程死生前路饥寒皲瘃彊行旋仆执朴以抶黔晢谁诉三年鬼方鼓怨咨哀我惮人命委鞭笞舟人之子职劳不来敢告司仆遑恤我私蔼蔼我公敷求民瘼触目隠心妙用盘错昔也鸣絃曾试其畧挹彼注兹譬若泂酌舟流靡届下上自如估客万斛寕有后期篙师好手罢民何为官益尔缗尔自度之上章得请征夫归止率土之濵式狂以喜夫完其妇父拊其子流亡以还尫羸以起昔我往矣谁艺谁树今我来思为农为圃昔我往矣市㕓其空今我来思举袂成风公在东南公泽侯甸嘉谷膏雨崇朝而逺公仁自今公及世世斟酌泉源其流不匮谋猷尔嘉于惟显良公谢不居圣心无疆一德㑹合动罔不臧曷不和羮平我万方邹县重修亚圣孟子庙碑朱彝尊尧舜禹汤文武周公之道传之孔子孔子传之孟子昌黎韩子之言天下之公言也当其时孔子没而微言絶七十子没而大义乖曾子之徒有吴起子夏之徒流为庄周周再传而为孙卿盖有以鬬问于墨翟者而孟子受业子思之门人舍冉闵㳺夏愿学孔子其言醇乎醇其色粹然见于面盎于背施于四体其气塞乎天地之间而毋馁于滕世子道以性善于齐王先攻其邪心于梁去利而先仁义春秋弟子不能赞而孟子发其微性与天道弟子不得闻而孟子畅其㫖此之谓名世此之谓大丈夫此之谓豪杰之士自韩子功不在禹下一言百世之论定矣乃世儒以其矫枉过直有不知而续其书者或刺之或非之或删之或诋之或疑之至或比于忍人辩士仪秦之流几于侮圣人之言也已明之太祖颁其书于学官当吴元年即谕许存仁曰孟子专言仁义使当时有贤君用其言天下岂不定于一乎又敕文学之士曰朕闻孔孟于世利济之心虑恐不及谕桂彦良曰孔孟一圣一贤自汉唐以来称之谕赵晋曰孔孟之道卿幼学壮履大哉王言必孔孟并举其命刘三吾节文者为发题试士恐启诸生讪上之端尔乃无稽之言谓帝欲废孟子钱唐进谏以腹受箭野史近诬不足信邹县为亚圣故里庙在县南门外由来已久其初褒崇之典未及宋元丰六年从吏部尚书曾孝寛之请诏追封邹国公政和五年太常议以弟子十八人配其后季孙子叔罢祀配者堂上一人庑下一十五人彝尊三谒庙见栋宇摧頺乆圯不治心焉负疚若疢疾之入于懐也嵗在乙丑丹徒张公以右副都御史廵抚山东始庀材以葺庙明年工毕遗彛尊书大㫖谓子之论文六籍之外七篇是宗庙成宜有碑曷操竒觚以志歳月彝尊不敢让谨以闻于师者具书于石兼取外书遗意括为歌诗其辞曰大人藐之白羽之白轻兮杨墨距之白玉之白贞兮万钟去之白雪之白清兮源泉混混盈科后进㤗山巖巖云天是参昔先王肈祀三迁之里春秋俎豆邹峄之趾遗像在屋坐以千年林有灌木井洌寒泉懿矣张公抚兹东土维正学是崇靡废勿举生民以来盛于尼父圣克亚之秩祀斯所重修泰安州东岳庙碑朱彝尊礼山川之祀以望其既祭也则以牲玉庪而县之于林沉于水未有升髙祀者其后易坛壝为庙而五岳皆于山下恒山祀上曲阳远在数百里外犹不失古望祀之义焉东岳庙在泰安州治西北隅寔岳之南麓前三门门三涂楼峙其前神之居在五重端冕秉圭一如帝者之仪议者谓五岳秩视三公然周礼有兆五帝之文宰五行配五色后盖分祀五方而青帝得祀于岱章服之盛非僭也书嵗二月东廵狩至于岱宗尔雅释山曰河东岱应劭曰岱始也宗长也万物之始隂阳交代故谓五岳之长相传神掌死生之籍故曰齐度游四方各登泰山箓盖自九皇六十四民以来秩祠不改彼嵩华恒霍特庙祀一方而已神则祀宇徧天下生民之奔走威福者疑神崇标峻极是处由是山椒岳顶各饰神祠金碧焜煌于松栝之表至州城之庙载诸祀典祈报者或未之过焉惟朝廷有大典礼特命使臣祠告外则州之有司春秋致祭一洒扫而已庙以是久不治呜唿抑知百神受天子职必祠官祀典所载乃其所以凭依也与皇帝践位之六年躬揽大政告于海内名山大川爰命秘书院学士宛平刘公修岱宗之祀使旋寻奉命抚东土既至檄知州事林君修治扵是三司以下靡不率钱为助采大木于江淮由运河辇于庙明年竣事城之雉堞殿之垣墉户之枨枢土者为台木者为榭皷钟之楼齐湢之所杗廇楶槉瓴甋罘罳莫不毕治穹碑断碣踣者复立鬼物青红夹门左右州之男女逺方之人咸来览观小大稽首爰礲贞石以书岁月公授简彞尊曰斯文也非子不可彞尊伏念岱宗为先王省方之地观民设教于是乎在有孚颙若惟神是依治神人以和上下建神示以保邦国观化之理一也万物出乎震妙万物者莫如神天地之盛徳仁气备焉神之灵爽既妥百物以谐四时以序协乎先王望祀之义将遐迩之祈报者不于彼而于此焉庶无戾于古矣乃作诗曰万彚之生孰秉其权隂阳相代有化必迁巖巖乔岳善气所宣降娄之躔天柱左海羣山是宗莫之与等惟神司职克配真宰陈书于虞考礼于周鲁公三望纪于春秋百王之祀岂其崇邱嗟世之人不稽祀典键此重扃峦磴是践神房寝地覆之苔藓穆穆天子既亲万几使告于岱诞及海沂亲臣代祀叩神之扉帝有恩言爰抚青社小东大东绥此劳瘅有淑者旂有鞶者马乃廵于野乃舎于郊乃诹司牧爰暨庶寮浮木于江斲石于嶅公来奉符五宿山麓新门有伉四阿重屋亦有寝宫陈其牲玉有苍者璧帝睟其容百灵来㑹尔侯尔公奕奕者庙神罔时恫欎欎唐槐丸丸汉柏树以丰碑昭神之徳使山如砺报祀不忒虸蚄庙碑朱彞尊天子之大蜡八其祭坊与水庸之辞曰昆虫毋作诗曰去其螟螣及其蟊贼无害我田穉故以方以社报祀于田祖祈年于天宗先王之勤农事可谓备矣予考之周官凡夭鸟蛰兽貍虫水神蠧物为民厉者莫不掌之以官牡蘜牡橭象齿蜃炭方书灵皷其攻荣之术必详顾昆虫害稼者不及焉何与岂其有所未详者与非然也盖鸟兽庶蛊之妖世不恒见则攻禜之术罕传不有司之无以祛民之惑若昆虫害稼农人咸知所以敺之农之所不能敺者官亦不能去也故特责其事于田畯致其祈于田祖为之秉畀炎火而害可去先王治人事神之道盖无不宜也虸蚄庙去汾州府治一十五里歳丙午八月予谒神之宇观廊庑所树碑率鄙俚不文里有隠君子胡庭者请子曰子盍为文纪之予惟神之名号未显于前代而主民穑事近乎古之田祖至虸蚄者害稼之物陆机以为螟之属也神以是名犹翨氏蝈氏之命其官尔矣呜唿自浮屠道士之说兴先王祀典所载神示物鬽之号往往潜为所变易世之祈报者久而不复察焉往予儿童时江南飞蝗蔽野见所禳神皆出二氏无稽之说蝗亦卒不去既心知其非尝有慨乎儒者之不能师古輙为二氏所惑也若神之名号则犹循古之遗而土人之载牲击鼓致赛于是者去祈年方社之祀不逺微庭之言固将以是告世之君子其或不幸而罹㐫旱螽蝝之灾则当以此邦之人事神为法以无戾先王报祀之义而不为浮屠道士之说所惑庶乎其可已系之以诗曰彼汾之阳其原膴膴曰虸曰蚄痒于而稼神司厥职名用不惩大田既臧蠲之豆登农夫之祈维黍及稌农夫之报自陬越涂我从籥章载歌豳雅辨神之号告诸方夏皇清文颕巻二十九皇清文颖卷三十钦定四库全书皇清文颕巻三十赞易赞李光地易之为书源流己逺至于近今为説家满衆星繁系必辨纬曜羣言纷错孰执其要我论圣统则折诸贤胡心是师曰余单传折中贤者又以圣断圣虽邈矣㣲辞有烂圣欲加年愚者须几徒有日孳至毙乃已缅绎圣训观彖可知姬公有言文王我师故知称名始自文考忧患有兴系辞已晓六爻之作于是取材位之凶吉时哉时哉夫子之传莫先于彖彖意既得爻斯过半其次释爻片言摘抉梦寐周公如合符节大象之立推类广引或离卦意皆卦之緼载稽三传祖文宗周又通其象使理周流复总全经通论其要易简之精干坤之奥河洛苞符蓍卦圆方系辞义例学易典常广大精㣲着明深切如网在纲若车有辙厥后三篇出自河内图隐象湮千载明昧首定其类次变其通序之杂之触长无穷朱子像赞李光地尧舜之道二典仅垂孔氏六经至秦而灰汉唐之间道坠文丧董韩王杨晨星相望宋之中叶其学大醇及乎夫子程周弥尊闲圣之严忧世之厚頽澜稽天独执其咎刋去枝华务见本根菽粟麻丝至味大文肆开堂戸示我奥宅茍有能者便达天徳于戏五百之运歴古而同建武贞观一时之功天为万代金口木舌夫子之生于汤有烈方明之初一术专师风流笃茂夫子是资诡説汨之于圣则畔夫子道㣲贞元亦散孰陟嵩华越彼平冈孰能渉海而弃舟航夫子之道与时屯泰婺女之墟光耿长在凡我后裔瞻仰来兹古人有言心向往之御书翰林院扁额赞韩菼大书特书天文发䝉序如爻系经义昭融警觉提撕振古洪钟圣徳浑全艺事旁通干体日强笔健飞龙得心运手元气化工御书都察院扁额赞韩菼唐虞盛世赓歌喜起宸章垂训中天齐轨文符二典书兼八体象干行健臣邻仰止钦乃言职之纲之纪晨夕对扬圣颜如咫御书詹事府扁额赞韩菼圣谟洋洋阐扬洙泗进修徳业率由仁义逺迩高卑昭示所自挥毫遄赐时雨之至荣光万丈际天蟠地夀世无极赤文绿字十骏赞志在千里吉行五十曵匹练以飞光夐玉花而屹立匼匝金支覆氤氲宝香裛阊阖独歩炯如月入歛絶材以就闲宜休祥兮重袭右万吉骦张照丹霄紫燕云龙降精雄姿杰出勐气横行腾山跨壑毛羣震惊于莵之族凭险谁撄林传风啸薄隐星睛天驹怒突振鬛长鸣爪牙缩衂颠陨谿阬威神崇衞警跸尘清右阚虎骝梁诗正狮子玉龙为友尘不动风来陡情万里心一人坐文殊拥吉云玉其色狮其力毛且物俱无匹蹄雪寒耳竹秋成地用与天游可君意受君恩日无事冬又春右狮子玉张照龙马华文朱两翼轩纪来从太蒙域凌云超忽奔虹织踠踣云雷输疾亟腾光瑞圣闻畴徳即今服皁天闲侧六飞角壮看竒特一团旋风桃花色右霹雳骧梁诗正秀含月窟精降星房桃花汗赭夹镜瞳方四蹄先鸟一座如床流水日永行云风翔般般麟若㸃㸃雪装灭没䟃𧽼卬首高骧鴥彼飞隼庶几颉颃右雪㸃雕张照天子之马允资徳骥在越影与超光念乗奔而谨辔比玉辇之闲安懿九花之上驷腾逸足以无前婉柔心而驯致惟衔橜之不惊斯以信逍遥之能事右自在驈梁诗正地无惊烟海千里太平百年丰有芑肉騣空老天闲里九旒旗下五花羙尔独当御龙颜喜一嘶羣马皆竦耳超光趋影去天咫足底矞云红黄紫右奔霄骢张照感朔思兮风萧萧影灭没兮朱霞飘秋隼横厉兮盘青霄大羽猎兮灵之囿徼轻禽兮逐狡兽飞鞚兮惊沙电掣兮前遮廻靶兮纵镝不遣霜拳兮破空击右赤花鹰梁诗正展倜傥以权竒聊逍遥以容与横秋风而流英扑春云而如舞涵淑徳于逸才正当年而遇主殊七十之冯唐比廿四之邓禹右英骥子张照逸景孙天马子骨开张姿淑诡凌云气轻万里上天衢追日轨顾飞龙争尺咫秣芝田饮蒙汜环九垓歴块耳归有徳势风靡骖象舆歩金戺太一贶匪今始右籋云驶梁诗正三希堂图赞梁诗正书品称圣无过逸少家法是贻官奴特妙奕奕东亭韵流椽笔蹑迹云龙抗行齐匹镌华永式墨本无多竟完片璧神物撝呵几余甲乙研精宝笈採掇菁英居然鼎立堂仍温室颜曰三希仙毫记述妙绪云飞厥义维何物以少贵缅企遐宗转含道味与古为徒与天为徒进徳游艺于此焉俱心画神营旁叅笔阵却笑米家但夸宝晋琅邪羣从风流着闻披图静对未沫遗芬称制评书右军传赞睿思渊微义超贞观三希图赞汪由敦皇上得王羲之献之及王珣三人真蹟因颜所贮堂曰三希御制为记复命董邦逹合写为图由敦敬为之赞曰古人有言文章小技区区翰墨又其余事乃卓乎立极于千古穷神入化巧不可阶而力不能至羲称书圣献之克嗣法䕶朗朗才复不易至于今二千余年矣而一鳞片甲神物呵䕶者虹光宝气犹上烛乎天阊而邀睿赏于神契盖一善不遗故慨慕流连既挥翰以铭堂复图形于清秘闻之达者于物寓意而不留意窃独谓天纵渊衷本末一贯初无分于道器艺犹如此况等而上之于墻于羹孰能测神心之精邃披斯图也将逺懐自有所寄而非徒寤想晋人之高致也耶眀史列传赞汪由敦徐达常遇春赞眀太祖奋自滁阳戡定四方虽曰天授盖二王之力多焉中山持重有谋功高不伐自古名世之佐无以过之开平摧锋䧟阵所向必克智勇不在中山下而公忠谦逊善持其功名允为元勲之冠身依日月剖符钖土若二王者可谓极盛矣顾中山赏延后裔世叨荣宠而开平天不假年子孙亦复衰替贵匹勲齐而食报或爽其故何也太祖尝语诸将曰为将不妄杀人岂惟国家之利尔子孙实受其福信哉可为为将帅者鑑矣张宁等赞御史为朝廷耳目而给事中典章奏得争是非于廷陛间皆号称言路天顺以后居其职者振风裁而耻缄黙自天子大臣左右近习无不指斥极言南北交章连名列署或遭谴谪则大臣抗疏论救以为羙谈顾其时门户未开名节自励未尝有承意指于政府効搏噬于权珰如末季所为者故其言有当有不当而其心则公上者爱国次亦爱名然论国事而至于爱名则将惟其名之可取而事之得失有所不顾于匡弼之道或者其未善乎顾宪成等赞成𢎞以上学术醇而士习正其时讲学未盛也正嘉之际王守仁聚徒于军旅之中徐阶讲学于端揆之日流风所被倾动朝野于是搢绅之士遗佚之老聫讲会立书院相望于逺近而名高速谤气盛招尤物议横生党祸继作乃至衆射之的咸指东林甘陵之部洛蜀之争不烈于是矣宪成诸人清节姱修为士林标凖虽未尝激扬标榜列君宗顾俊之目而负物望者引以为重猎时誉者资以梯荣附丽游扬薰莸猥杂岂讲学初心实然哉语曰为善无近名士君子亦可以知所处矣魏允贞等赞朋党之成也始于矜名而成于恶异名盛则附之者衆附者衆则不必皆贤而胥引之乐其与已同也名高则毁之者亦衆毁者不必不贤而怒而斥之恶其与已异也同异之见岐于中而附者毁者争胜而不已则党日衆而为祸炽矣魏允贞王国余懋衡皆以卓荦闳伟之㮣为衆望所归李三才英迈豪隽倾动士大夫皆负重名当世党论之盛数人者实为之魁则好同恶异之心胜也易曰涣其羣元吉知此者其惟圣人乎御绘诗经全图赞梁诗正伊古垂训左图右书览观鉴戒如与游居我皇稽古道存目击无逸豳风高张殿壁娱情翰墨清燕余闲万象天秀随元气还诗三百篇绘事流羙惟马和之超宋书史风雅攸寄尚有典型匪删匪逸不见全经爰整曩规羣工待诏仿旧补遗拟追笔妙能品备矣未进于神仙毫㸃染飞动疑真乃睠左方御书章句逺迈思陵诸体毕具南陔以降束晳补亡周情孔思更撰篇章几暇从容程功勿亟七载集成萟林动色生气逺出镕冶化炉遗文总录合璧聫珠糺缦烟云昭回星汉万丈光华天章萦贯神心逺迈大义载宣匪曰游艺进徳在焉五际六情条纲可述理趣环深藴涵㣲密写气呈貌属采附声羙刺审象心开目明受诗卒业求端要止大㫖所存闻子朱子斯图重炳可兴可观开巻自得无劳仰钻由缺得完因文见道旧蹟流传俨然师保稽首大哉王言妙阐经义徳成教尊形四方风系一人本但凛陈诗何烦补衮丹青法戒蒙瞍诵箴此焉竝举不显亦临盛徳形容千载一遇歌颂无文聊充传註歴代帝王道统图赞钱陈羣伏羲龙马负图道统开天遇圣而授设位成能立极惟后丹图五五罗星错绣蓄秘储精神物孰寇河流浑浑龙驹昂昂赤文绿甲背负腾光攷序作卦观变隂阳文辞未立理藴已彰神农遍尝百草帝念蒸民得生而乐教畊耒耜济病医药二仪变化蕃庑聚薄鞭之以赭有长无落气均大地数应周天五华二实性别形迁辛温克调痟疠斯捐人心和平夀考永年黄帝画井制亩继神农氏黄帝垂裳因民耒耨肇域井疆披山通路省下土方四道八宅民居以康歩测章亥数推隷首师兵往来原隰左右冕旒相度蓑笠奔走百度渐兴经始陇亩帝尧钦若授时惟天为大惟尧则之敬观悬象授民以时羲和既命玑衡廼窥分至中星是正是推三光扬精五气顺叙民无忧患燥湿寒暑作息食饮乐恒安处问帝之力何有于予帝舜凤仪麟舞玉瑞既班琴絃斯抚九成箫韶两阶干羽应律风平谐音石拊麐凤为宝来仪率舞羣后至止虞宾在斯扬帝之华典乐唯䕫敷教行赏象刑方施薫风自南恭已无为夏禹随山刋木禹敷下土四载是乗决濬因势力靡弗胜爰暨益稷功能克承祗台之徳不伐不矜既道山川乃定贡赋钖圭告成赐姓表胙百神用飨民宗度数惟日孜孜惜隂成务后稷教民稼穑有邰之兴际唐虞夏厥有相道匍匐知稼尧举农师民力廼借嘉种是登陈常赞化险阻既逺民居方夷奏庶艰食布物土宜粒我亿兆以慰其咨肇祀嗣岁以迄于兹成汤网解三面成汤正域克寛克仁若秕惕罪视水懐民出见张网与物同屯曰为更祝温然阳春爰释三方用驱一面高下左右惟欲所便失禽不诫圣徳始见汉南诸侯闻风归善殷高宗梦赉良弼彼筑者谁衣褐带索芒芒虞野风云寥廓殷王恭黙景命睠亳贤臣入梦不迕而遻用作霖雨爰起骨靡天同神比孰左右之惟尔纳诲庶其辅台克绍乃辟殷祀永绥周文王发政施仁圣人之仁物无不爱急先务者泽必下逮惟此无告万状千态我覆育之勿令终废至哉西伯化被六州振乏宣滞敷政优优枯骨瘗矣孔迩求矣维岐之治实启有周周武王访箕衍畴天以一清厥朔生水禹顺治之九畴是矢推衍增益实惟箕子书不尽言与图同㫖衡纵十五会于中央钖福者后建极者皇访于商耉周祚用昌彜伦攸叙治道大光周成王卜年定鼎武登豳阜实求天保三涂岳鄙顾瞻周道爰审雒伊天室载考公旦摄政业隆襁褓自周朝歩命召经营乃卜年世兆食献伻鼎定郏鄏和会休明二诰既成越裳是庭汉高帝大牢祀圣孔子至汉二百余年藏器习礼鲁邦世传高祖过之太牢祀焉令诸从政肃谒必先维至圣道其大难誉后世追崇典礼弥着初隆释奠戎器犹除马上治之斯言殆庶光武钖封褒徳汉哀平间密令卓茂举善而教子民恐后病免归欤钟鼓孰右光武即位重赏首购命就太傅钖之侯封克奨循良廼靖烟烽云台济济车服酬庸兹先论徳百尔益恭唐太宗屏书刺史汉二千石唐之刺史畀以化权用致上理茍非其人政亦挠骩虞廷考绩黜陟臧否太宗君国实重此官屏书姓氏聿求乂安安民要矣知人则难风移俗易史艶贞观宋太祖洞开重门既定荆潭亦克岳朗揆日作宫民应如响营宇有制仰师詄荡岂居是崇实心克广爰坐寝殿令开诸门如方寸地宁莫余扪端直通豁反侧以安惴惴危㣲千圣同源右歴代帝王道统图赞其图为母陈书所作窃猥以庸才叨荷圣主洪恩豢养禁廷仰见皇上典学功纯于古帝哲王懿行嘉言笃嗜遥集深契精㣲谨将母画册计十六幅幅缀以赞另制一册进呈御览敬申献曝之忱用志乗韦之义钱陈羣恭识箴明善箴熊赐履善本降衷是为天命体用浑全曰情曰性大本达道心为之柄动察静存无将无迎气拘物蔽表里交病不鸾而鸮不麟而獍举目棘榛动趾擭穽塞义充仁生心害政何以明之知行兼併去私存公闲邪养正树徳务滋除恶务屏天理既纯人欲亦净澄若止水湛如明镜心君泰然百体从令言为法言行为懿行富有大业日新月盛一念或差遂分狂圣一事偶违亦闗殃庆念哉念哉道在主敬本体工夫斯其究竟主敬箴熊赐履厥敬维何曰惟主一永矢靡他庶几弗失战战兢兢庄庄慄慓㣲显一原初终一律曰钦曰恭功存宥密圣圣相传惟兹的实周孔之书程朱之笔一言终身敬哉无逸铭杂铭熊赐履几设之安授乃佚隐而卧忘予恤彤席慄画纯溢蟠木乌皮胜雕漆杖扶危定倾维汝之行辅耆翼徳维汝之职藜兮青笻兮赤投九节托六尺鑑鑑汝形明汝性形必端性必正莹若水朗如冰宜玉匣畏青蝇白发日生丹衷日清鑑乎鑑乎恶知予之幽贞盘颒面涤尘盥手除垢方寸㸃汚繄谁之咎澡身对人洗心对天功夫无间维秽之湔见水思渊惧溺也见冻思寒惧慼也带横金则慙镂玉亦讪缟素委蛇无灾无患埀绅志正书绅道存屦毋由径毋临壑秋露寒春冰薄枕高则安欹则忧碎琥珀赋柟榴鸿宝之书不须搜拂蝇莫近尘莫沕郑侠当年只此物千载而下名不屈屏风立则端直处必㢘方善哉李尤其言孔彰榻非其人不设非其人不下砚方圆备苍素分清如池翠若云是之谓天地之文墨习习兰津融融松液万岁千秋凭斯一掷如之何弗惜笔犀比锥锋同矢中书君管城子班生投安世珥夣花文获麟止毛颕传尽之矣纸白简见青蒲变文愈衍道益衒是以君子慎所撰文房杂铭十二首陈元龙中书劳勚载寝之牀我方腕脱尔倦朱黄俾尔小休以养毫铓动极思静道在善藏右笔牀墨海既潴硏山尤峻纹如波皱质同玉润在昔米颠署之宝晋墨云滃然横开笔阵右研山玉蜍一勺涓滴几许散作墨花天孙机杼古貌是式虚中是注肤寸而合为天下雨右水丞管城所都譬犹武库麟角䑕须居然成聚或刚或柔亦细亦鉅随材器使绰有余裕右笔筒楮生有文宜主以静式金式玉抑浮戒横如砥之平如珽之正借尔端方以为镇定右镇纸光分太乙短檠毋弃玉漏初长兰膏方腻霏霏煜煜吐燄结穗三余所资不遑宵寐右书灯雪花打窓紫玉冰结染翰濡毫倩谁呵笔㣲温始泮春盎流溢生意融和爱如冬日右研炉悬腕斯贵枕腕斯易指法既运且休吾臂即墨膺封管城晋位乃召此君作掌书记右臂阁墨去其积言去其陈涤除旧染锋颕弥新质莹神完体洁用醇挥毫落纸清无㸃尘右笔洗比之律度为天下式在易维坤六二协徳乌丝紫䦨纵横若一受材不欹好是正直右界尺书贵瘦硬代笔以铁快剑长㦸缪篆纠结龟驼压纽秦残汉缺清閟萧闲古香郁烈右图章盛以水玉和以琼液流耀含英内映外觌爰佐书史如圭如璧千秋丹篆筞尔勲绩右印池宝座铭徐本大宝曰位底定四方圣作物覩恭已垂裳黄屋丹宸世有典则膺箓受图懋昭令徳南面而听居高临卑声律身度惟敬之为曰礼制心曰义制事记动记言史左右侍雕龙餙螭追琢其章保定孔固恢廓纮纲承式百官平章百姓万邦时雍万年表正未央宫瓦砚铭汪由敦炎祚开紫宫新陶甓良垂千春宜毫墨壁府珍铜雀台瓦砚铭汪由敦神雀轩举藏歌贮舞高台既倾惊沙宿莽万瓦鳞鳞遗此片甲质莹而泽什袭宝匣岂无良材龙尾凤咮閲岁逾千曷若汝夀又汪由敦伊昔之鉅丽瓦也有余媿而今之遭逢登几席以雍容陈秘殿松华汎台安在哉瓦为砚是可鑑未央宫瓦研铭梁诗正元云蒸苍璧获未央瓦酇侯作轶甘泉藐铜爵刀笔意早相託到于今伴图籍播清芬石渠阁温室瓦研铭梁诗正卯金销留瓦注鸳鸯影已分蟾蜍气方吐犹记当年簪笔人廵檐黙数庭前树铜雀台瓦研铭梁诗正铜雀䨇鸣五谷熟幻化长留砚田宿墨池清泚星光属依稀照影漳河曲又梁诗正建安片瓦今依然神工遣结文友缘珍逾苍玉千秋传何似当年灿金碧台荒空惜参差迹皇清文颕巻三十皇清文颖卷三十一钦定四库全书皇清文颕巻三十一对昊天与圣人皆有四府其道何如陈廷敬闻惟天尽物惟圣尽民能尽物谓之昊天能尽民谓之圣人昊天圣人一而已矣然昊天能尽物而不能尽民圣人能尽民而亦能尽物故曰惟天下至诚能尽其性能尽性则能尽人物之性可以赞化育而参天地故又曰天地位焉万物育焉易大传曰易简而天下之理得矣天下之理得而成位乎其中矣昊天圣人其道讵有二哉邵子曰昊天之尽物圣人之尽民皆有四府焉尝求其义春为生物之府夏为长物之府秋为收物之府冬为藏物之府谓之昊天之四府也易为生物之府书为长物之府诗为收物之府春秋为藏物之府谓之圣人之四府也昊天以时生长收藏乎万物故能尽万物圣人以经生长收藏乎万民故能尽万民是昊天之时圣人之经其道一也是以又曰昊天以时授人圣人以经法天若邵子可谓善言天人之际者矣夫天能生长收藏乎万物而不能生长收藏乎万民圣人能生长收藏乎万民而亦能生长收藏乎万物故曰天能尽物圣人能尽民亦能尽物若是者圣人岂有加于天哉圣人者天之所生也天生圣人以生长收藏之权委之圣人而天不与故春而生也夏而长也秋而收也冬而藏也人见其尽物焉而已圣人法天以生长收藏之权委之经而圣人不与故易以生之书以长之诗以收之春秋以藏之人见其尽民焉而已然何以谓圣人能尽民亦能尽物也天不言而圣人言之易书诗春秋是也春无言而易存夏无言而书存秋无言而诗存冬无言而春秋存易之言如春书之言如夏诗之言如秋春秋之言如冬春夏秋冬天之所以尽物也易诗书春秋圣人之春夏秋冬也圣人之所以尽物也故曰圣人能尽民亦能尽物圣人者一天而已矣且夫昊天与圣人既皆有四府也谓昊天有大府圣人亦有大府何言乎大府也盖天有四德元亨利贞圣人有四端曰仁义礼智元之德见乎春亨之德见乎夏利之德见乎秋贞之德见乎冬仁之端见乎易义之端见乎书礼之端见乎诗智之端见乎春秋亨利贞之德统乎元义礼智之端统乎仁元亨利贞之德统乎干仁义礼智之端统乎性元亨利贞之德不可见而见之于春夏秋冬故春夏秋冬者昊天之四府也仁义礼智之端不可见而见之于易书诗春秋故易书诗春秋者圣人之四府也元亨利贞见于春夏秋冬不能无所统而统于干是干者春夏秋冬之大府也仁义礼智见于易书诗春秋不能无所统而统于性是性者易书诗春秋之大府也故曰昊天与圣人皆有大府也惟圣人法天之干尽人之性虽与昊天各有一大府实与昊天同有一大府也前所言惟天下至诚能尽其性以至于赞化育而参天地者其谓此与我皇上尽性达天仁民育物作君作师参两天地等䝉清燕之余俯赐延问学识荒陋不能仰副圣意不胜皇恐谨对昊天与圣人皆有四府其道何如徐干学闻天不言而岁功成圣人法天而王道备其理一而已矣故邵子曰昊天之尽物圣人之尽民皆有四府焉四府者何在天为春夏秋冬在圣人为易书诗春秋春以生物而易以生民夏以长物而书以长民秋以收物而诗以收民冬以藏物而春秋以藏民葢昊天以时授人圣人以经法天天时人事互为经纬者也其谓之府者蓄之而无不具用之而不可穷万物万民莫能出之谓尔窃论之穆清之宰黙成神运其德刚健中正纯粹以精即太极之藴于无极而二气五行由之推迁百昌万彚由之鬯逹自发生以至归藏皆干之性情也圣人体干以为德纯亦不已大中至正而范围天地曲成万物天下託之以为命于是顺时行令温肃舒惨各协其宜东西南朔遵王之路此与天之胥生胥成也何以异哉故河洛之数天苞地符圣人画卦演象系辞而顺性命之理发阴阳之奥生生之谓易盖言此也农轩而后气运方开圣人埀为典谟着为训诰勲华之文教三代之制作礼乐声名变蕃极盛矣其诸天地发育万物之候欤若夫诗者夲天地自然之元声以发其温柔敦厚之㫖六义之精微协于律吕恳恻纒绵长于讽喻要其归极于收敛人之性情长其善而去其邪以归于正而其妙有使人迁善逺罪而不自觉者此亦如天地之揫敛万物落其华而收其实也春秋继诗而作圣人尊王立训以笔削定是非使天下凛然知王纲所在名义至重而不可犯盖事至于成而善恶着焉善恶着而赏罚行焉春秋者圣人以是非为赏罚所谓有春秋而天道无僭忒万国合轨者也自汉以还专经之家如王弼费直孔安国毛苌杜预何休范寗之流并以训诂解经而经义或几乎晦惟邵子及濓洛诸儒发挥义藴溯合渊源其理则隂阳五行其性则仁义礼智其道则五伦日用其事则礼乐刑政可以㑹诸心而体诸身见于事而示则于后而后六艺之全体大用如日月之经天江河之行地天道王道一以贯之又何疑焉抑闻之皇帝王伯相为循环如天之有春夏秋冬也世运之盛莫如三皇天德之盛莫如春生圣人之幽赞神明莫善于易春为四时之首易为五经之源易也者造化之枢纽而万事万物所从出者也自易言之元为资始自岁序言之春生万物而要之君心之至仁足以上契天道如伏羲农轩至矣至于气化流行周而复始质文升降圣哲迭兴歴观载籍若尧钦恤舜好生禹泣罪汤祝网文王视民如伤武王大赉四海㒺不以一念之仁与天合德当斯之时万物已登春台太和时在宇宙又何必画象结绳而后为至治禅通疏仡而后为邃古也哉是知旋转造化乃亮天工辅相裁成实资人事而圣人之所以为心帝王无殊道古今无二理以人合天欲之斯至之矣我皇上膺首出之隆际贞元之㑹睿学渊深直契造化与天同体之功用有不待拟议而自合者谨述其概以对书答李举人论以史证经书汪琬昨足下见琬春秋诸论遽䝉手教之辱谓古人以经证史不以史证经解经诸作不当参以后世事其説甚辨然非琬所敢安也琬不能探援祕籍以相醻答试举里塾诸䝉童所恒诵者为足下言之幸足下少降心平气而听焉昔子程子之传易也于屯之九五则引魏高贵乡公唐僖昭二宗以证之于师卦则引淮隂矦于六五则引郭子仪相州之败以证之于否之九五则引王允李德裕以证之于遯之彖于未济之九二则又引王允谢安子仪李晟以证之于坎之六四纳约自牖则引汉四老人之定太子为之反覆其故而痛切申明之此即解经者以史证经之明验也如其不可以为证则淮隂侯以下诸人之事岂皆不出于史乎至于杨廷秀易传引史尤多其佗若胡康侯之传春秋郑伯谦之论周礼举莫不然彼欧阳永叔蘓明允诸作偶不及史耳非其果不可以证经也如果不可以为证则易春秋传与太平经国书决不妄引汉唐也明矣抑琬又闻春秋经中之史不当用易诗礼三经为比今之士大夫果能上下数千百年悉取春秋与汉唐宋之所以安危治乱以讫君子小人之用舍进退或同而异或异而同者无不哆口抵掌驰骋往复其间而又能着诸文章成一家言以为后世有国有家者之龟鑑此亦旷代之轶才也虽使借经立説而参之以后世之事谓之以史证经可也谓之以汉唐宋之史证春秋之史亦无不可者其殆子朱子所云解经而通世务者也惜乎今犹未见其人而琬又学识憃陋不足以任之耳足下宜早自奋勉用此倡导后生而顾为之词曰史不可以证经然则琬尚奚望哉昌言无忌希赐裁答答问东西房书毛奇龄据礼註郑氏谓天子诸侯有东西房大夫士则有东房无西房此不见经文原是谬註而黄梨洲主其説谓士冠礼冠者于牖西拜宾而宾即于西序答拜惟无西房故西序与牖西近有西房则西序在西房之尽相距逺难交拜矣又昏礼醴妇赞者于西阶上北面拜送而妇于牖间席西东面拜受惟无西房故阶得与牖西相当不碍授受有西房则西阶在西房之下妇与赞背面难礼接矣推其説则竟以牖间之西西序之东为西房将庙寝三间而以楹西之右一间当之此非无西房直无西庙寝谬之谬矣顾庙制无明文可据但就其所云冠礼推之似东西房在庙寝三间之外别附一间即尔雅所云有东西厢曰庙者其近北一半名曰夹室近南一半即谓之房如冠礼将冠先陈服于房中西牗下此东房也何也以冠子于阼在东阶上也然而曰西墉则房西有墻矣此一墻与寝堂间隔即尔雅所云东西墻谓之序者其在墻西谓之东序在墻东谓之西墉是东序在户东而东房则又在东序之东西序在牖西而西房则又在西序之西与梨洲所言正反也故尚书顾命位次有在牖间南面者此王朝位也在东序西面则养老燕飨之位也西序东面则听政位也乃别有一坐在西夹南面为亲属私宴之位则正是西房以其夹一墻故谓之夹以其有夹故亲属私宴得以掩蔽向使如梨洲所言在西序东则与牖间南面一位两坐并抗既非仪法且殿堂何地其可以亲眤燕私之乎是以下文有之舞衣大贝鼖鼓在西房语孔氏谓西坐夹东盖只此一间而北夹之坐居于正中则南房所列当在东墉此犹之冠者居东房之中而冠服所陈当在西墉可对证也但予谓大夫士亦有西房与梨洲所言又反者以丧礼推之按初丧袭敛奉尸侇于堂则男位尸东女位尸西至殡于西阶则大夫䌈地士埋土皆依西墻为柩堂西无地矣故男主位在殡东而女主则不得不入于西房南面拜客所谓不下堂者惟君夫人与女宾之尊行者至夫然后下堂而拜于阶下此则大夫士庙制明有西房之经证也况所证必不止此也答问笙诗乐师书毛奇龄据问笙诗有诗则乡饮酒礼笙入三终将以笙笙诗耶抑亦别有歌诗者而仅以笙应之耶此问最善从来辨笙诗未有辨笙其诗者夫所谓笙诗谓笙必有诗非谓笙诗之必有歌也凡诗可以歌亦可以笙所谓笙诗有诗谓笙诗之必可歌非谓笙诗之必不可以笙也盖笙与箾与籥与管四器皆主声诗皆应歌之器皆在堂下原无徒器者但有歌而器有不歌而器总必有诗其歌而器如乡射礼之工歌于上而堂上堂下之笙瑟皆应之即乡饮酒礼之合乐是也此有歌之笙也不歌而器如大射礼之管新宫始奏礼之管象堂下俱不歌而俱以管笙声其诗即乡饮酒礼之笙入间歌是也此不歌之笙也是以春秋传有歌钟即颂钟颂磬所以应歌尚书有笙镛周礼有钟笙即笙钟笙磬所以应笙夫笙又有应则笙即歌矣此如汉横吹东西晋大角皆用之军中并无歌工而曲中有词如上之回思悲翁等则岂有笙管而反无词者故往以不徒器折其无词谓不如步瑟调笙之慿虚作声无字音耳非谓其有字而不歌也若又问歌工上下多寡经无明文则汉后歌工多而授器少古则授器多而歌工少即如饮射一礼或四工则两歌两瑟六工则两歌四瑟而笙管之数不与焉然而歌工必在上即笙管钟磬皆列堂下而皆可以应其歌是以合乐之法工歌闗雎则堂上之瑟堂下之笙管皆羣起而应之其歌葛覃巻耳鹊巢采蘩采苹皆然旧註所谓合乐者合金石丝竹以歌之金石者钟磬丝竹者瑟与笙管也乃孔颕逹误註乡饮酒义谓上歌闗雎下笙鹊巢以应之则世无有以张家之声合李家响者来问所云各诗各章长短不齐此明了之语註经之儒于此不晓宜乎六乐一经歴万古如长夜也但世有过为分别者谓歌工必堂上堂上之瑟必不如堂下之以器器诗则又不然射礼至命射时歌工皆迁堂下而乐正命絃者曰奏驺虞则瑟工亦不歌而但瑟驺虞之诗以主鼔节所云鲁鼓薛鼔者是歌工亦居下琴瑟亦器诗上下有尊卑八音无贵贱也至又问歌必在前舞必在后特不知舞曲与歌曲同终抑舞曲之余又有歌曲则有以舞曲终者春秋传季札观乐见四代之舞而即观止是也有以歌曲终者仲尼燕居序大飨之九节以献宾乐作为一节宾酢乐作为二节升堂歌清庙诗为三节下管象武即舞也为四节夏籥序兴谓以籥吹又以籥舞也为五节荐爼而乐又作为六节将行歌采齐七节宾出以雍彻以振鹭八节九节是歌后有舞舞后又有歌况燕礼有无算乐将歌舞迭更而无算数即燕飨一礼且然至于祭祀之彻馔送尸其歌雍歌夏皆在舞后更无论也若琴瑟七絃分正清向未即答以病不及也嗣后即有答书而又不能寄今见来书所録备正清之説于七条十三刌之中虽与仆説稍未合然故不碍声律所谓汎滥言之而五六皆见斯已耳诗问诗问汪琬问者曰九夏果周颂与曰南陔白华华黍由庚此笙曲也九夏此金奏之节也葢皆有声而无词大射礼歌鹿鸣三终奏肆夏新宫三终周礼钟师凡乐事以钟鼓奏九夏夫有声有词工所讽诵者歌也有声无词工所播诸笙管琴瑟钟鼓者奏也九夏乌乎颂问者曰然则肆夏非时迈与曰非也先儒谓肆夏一名樊时迈也昭夏一名遏执竞也纳夏一名渠思文也又谓肆夏为一诗樊遏为一诗渠为一诗皆臆説也吾未闻一诗而三名者也且时迈有肆于时夏一语适与肆夏合犹可借之以相附㑹若昭纳二夏则于执竞思文奚取焉孔子子夏不言也仪礼左氏传不言也后人亦何从知之吾亦何从信之哉诗问变汪琬问者曰变风变雅之终也其亦有义例乎曰有之王道陵夷周公召公不可复作风诗之终于东山破斧诸篇也所以见天下之思周公也雅诗之终于召旻也所以见天下之思召公也考九河考平郡王福彭九河之迹着自许商商为汉成帝时河堤都尉上书曰古记九河之名有徒骇胡蘓鬲津今见在成平东光鬲县界中自鬲津以北至徒骇其间相去二百余里据商所言徒骇在成平胡蘓在东光鬲津在鬲县徒骇最北鬲津最南三河既知其处则其余六者以尔雅九河之次推之太史马颊覆釜必在东光之北平成之南简洁钩盘必在东光之南鬲县之北无疑此其大畧可知者也若条分而缕析之一水必指一处则记载纷如可得而述孔疏徒骇河之本道东出分为八枝于钦谓漳河即古徒骇以今舆地考之漳水自鉅鹿至天津入海中间所歴皆徒骇之故道则齐乘之言似得其实太史自昔无考明一统志云在南皮县北马颊覆釜通典云在平原郡界平原德州也胡蘓于钦以沧州南之大连淀当之汉志云东光县有胡蘓亭简河正义云在贝州歴亭县界歴亭今东昌府之恩县是简河反在鬲津之南谬矣金地理志云南皮县有洁河钩盘通典云在乐陵县东南鬲津元和志云在安德南七十里于钦以滨州之士伤河当之自汉以来讲求九河者甚详然许商止得其三其马颊覆釜钩盘三河至通典始得之由宋迄明而后简洁太史三河遂皆胪列可指以汉人所不能知者而后人考之独详其果可信也欤蔡註以为或新水而被以旧名或一地而互为两説皆似是而非无所依据诚哉是言矣独是蔡註亦有可议者简洁本二河故考亭註孟子亦分之为二蔡註乃合之为一且议先儒不知一为经流何其疎畧之甚也徒骇为河之本道孔疏之説甚明故班固云自兹距汉已亡其八枝则其一存者即徒骇也岂别有所谓经流耶至尔雅释水并无一曰二曰之文郭註于简下註云水道简易于洁下註云水多约洁则简洁之必不可合而为一也审矣今欲自实其説遂自一而数之至八若尔雅之文有固然者诬蔑古人罣误来者多闻阙疑殆不如是至于九河之迹既不可复识而王横遂谓与碣石俱为海所渐夫许商所指三河见在之地今河间交河县东有成平故城东光县东有东光故城济南德州北有鬲县故城皆汉县也则所谓为海所渐者王横之臆説又乌足信也哉税畆丘甲田赋考韩菼宣公十五年初税畆成公元年作丘甲哀公十二年用田赋此春秋所纪用民财力之制毎变加重而诸儒之説各有不同者也税畆有二説以为是时民患上力役懈于公田公田之所入薄是以宣公履畆而税未尝加于什一之外但以其非古者借民之力私田稼不善则非吏公田稼不善则非民之旧制是变法之始故讥之者左丘明公羊高糓梁赤三传及何休范寗註皆同而胡安国本之者也以为公田之外又履其余畆十收其一正哀公所谓二吾犹不足者始于杜预及徐邈糓梁註而朱熹论语集註哀公问有若章引此宣公税畆为説也大抵税畆以前説为是王制言古者公田借而不税註言借民力治公田美恶取于此不税民之所自治孟子言八家皆私百畆同养公田故朱熹亦言或但耕则通而耕收则各得其畆也今宣公自六年至此三遇螽灾频仍水旱是秋先书螽而后书税畆是通行踏勘检校荒熟择其善者非复收公田之租矣依糓梁之説计之古者公田为居井灶葱韮尽取焉则公田中去庐舍二十畆田秪八十畆今履畆而税则是以八十畆而与百畆者通算已浮于十一之外而又烦琐伤体故曰以公之与民为已悉矣以但收八十畆之入较之公于一井之中多入几一十八畆也若谓变法之初遂至倍取于事理决不然矣丘甲有三説以为四丘为甸赋车一乘毎乘七十二人甲士三人凡二十五人为一甲本四丘共出三甲今作丘甲即一丘出一甲者诸儒之説多同而极主之者胡安国传是也谓邱出甸赋者杜预是也谓农工各有职以事上甲非人人所能为今鲁使丘民为之者公羊糓梁及何休也丘甲固当以胡传为正而张洽以为每甲士统步卒二十四人必无增甲而不增歩之理古者于六十四井之中出长毂一乘甲士三人步卒七十二人四丘共出三甲今使一丘出一甲是于五百十二家之中而更取二十五人为兵但其或三甸而增一乘或每乘而增一甲则不得而定也若谓一丘十六井一百二十八家而使之出长毂一乘甲士步卒七十五人比甸之赋则顿加于常制四倍又必不然若公谷所谓则是使农夫造甲义无所承葢不足辨也田赋有五説以为田主出粟而赋则于商贾之里㕓本收区域之征以备牛马车乘此赋止于里㕓而今并赋之田故讥之者胡安国传据国语稯禾秉刍缶米之文也谓丘赋之法因其田财通出马一匹牛三头今别其田及家财各出此赋者杜预范寗之説也以为丘赋犹未足又以田赋之家出一人以为兵者陈傅良之説也以为井出丘赋者贾逵也谓田为一井之田赋者敛取其财物若汉家敛民钱以田为率者何休之説也五説惟胡传以末业幸免之説为得之以周礼九赋考之益信矣据庐陵李廉以为古之甸出一乘者但出此一乘七十五人观春秋传所载临事而授甲授车则知马牛之属亦非邱甸所出葢赋之区域官为之备临事而授之民事已而还之官也岂以丘出一甲之后三甸当增一乘其车辇马牛甲胄之属里㕓之赋不足以供而又为是计田而敛取民财以充之欤蜀杜谔云别其田及家财各为此赋明是前此田财通为一而此别为二乃是平增一倍非更分别其有无而李廉但驳之以为家财之有无难均亦未也经文明言田赋正谓不当赋之于田耳如杜説则当云以财赋不当云以田赋也九夫为井四井为邑四邑为丘四丘为甸甸出一乘一乘三甲士凡四丘一甲古法本于五百一十二人中而出七十五人自丘甲之后一丘一甲于五百一十二人中而出一百人今若家出一人则是五百一十二人尽为兵于古法为七倍于成公时亦五倍也贾逵所为一井之田而欲出十六井之赋则是视邱赋又增十六倍也皆必无之事也何休言敛取民财以田为率者近之特未言此赋之当出于里㕓耳胡传于三事皆得其觧独于哀公所谓二吾不足者终属游移于初税畆条则云讥宣公废助法而用税其后作丘甲用田赋至于二犹不足是谓丘甲田赋之后未尝谓税畆即取二也于田赋乃云二犹不足故又以田赋其説前后相违矣考之于经公即位以后未尝有水旱螽蝝之灾自十二年春用田赋而冬十有二月螽十三年十有二月螽论语所记哀公问于有若曰年饥用不足如之何明是因螽灾而年饥其谓二犹不足明是田赋之后始为什二矣岂得谓二犹不足故又以田赋哉要之税畆则取民之财者废公田助法少溢于什一之外然而变先王之制而作法于贪后世因之有加无已丘甲则用民之力者加三之一既已计丘而增兵矣田赋则又计田而出其财正縁兵既增则取之于里㕓者不给故也自此则尽民之财竭民之力一倍古制矣经于税畆之冬书蝝书饥于田赋之后叠书螽以为天道也夫子曰不度于礼而贪冒无厌则虽田赋将又不足明乎此非致足之术而必至于又不足者也故于税畆书初丘甲初也田赋亦初也然不书初者谁生厉阶其末有必不可以止者也故圣人甚慎乎其初也书大传攷李绂书传自汉魏以来并遵今文之学无一人见所谓古文尚书矣故亦无一人见所谓孔氏传者自梅赜二十五篇之书出唐人据以为疏颁之学官而伏氏尚书大传遂亡不传考汉书艺文志载伏氏胜尚书大传四十一篇隋志尚有三巻其完缺不可知嗣后史志更不复见惟晁氏读书记称今本四巻首尾不伦则虽有存者已非完本而今併是而佚之矣伏生之学歴有师承其经固可信其传亦当得经文本义不至如后人解经率慿私臆乃叶氏梦得谓伏生尚书大传言不雅驯至以天地人四时为七政谓金縢作于周公没后愚谓即此二端亦足征大传立义之精非后世训诂所能亦非伪孔传所及而叶氏狃于习见不能虚衷折其至是盖成见之为害也尝试论之政者国家所行之事即尧典钦若昊天歴象日月星辰敬授人时是也歴象钦天有天之政期三百有六旬有六日天行气盈之数以管窥天测之即天之政也分宅四极以定日晷嵎夷南交西朔方地之政也东作西成南讹朔易人之政也殷仲春殷仲秋正仲夏正仲冬四时之政也天地人四时各有应行之事故谓之七政其事见于周官详于月令后世犹守之至于日月五星古未闻有专理之政事尧典所谓日者日中日永日短所谓月者指闰月言之葢皆岁月日时之日月也太阳之日象虽有出日纳日之文亦以正卯酉之时耳若太隂之月象则始终未尝及之而五纬则非所用月令虽秦书实本于夏小正去唐虞政治未逺所纪四时中央各纪其日其帝其神及其虫与音律数味臭祀祭凡五之别皆在独未尝及于五纬至周末石氏星经始以五纬星列于日月之次然则金木水火土五星不得列于唐虞之七政也审矣伪孔传以后世之见释古书不知唐虞之世未尝有治五纬星之政也若以五行当之则既已与糓并称六府不应又与日月同称七政且孔传固以五星释之未尝及于五行其训释之词谓察天文齐七政以审已当天心与否则直启后世禨祥谶纬矫诬上天之説尤所未安岂若伏氏之传为得钦天授时之大也哉至于金縢一篇虽出今文然程正叔疑其文不可信而括苍王廉熙阳作论谓金縢非圣人之书其论不为无见而实则未见大传所解故耳古之纪者无有所祈孔子疾不祷而周公祷之故疑其不然然子路请于孔子故孔子止之若周公则自以为功未尝告之武王且告之祖考欲以身代臣子廹切之情宜无不可惟是周公身秉国政乃令史臣记其请代之功又记风雷之异则孙肤之谓何此圣人断乎不为者也若云公既明农然后王令史臣纪之则无端而作亦恐未然惟大传以为成王葬周公适有风雷之变因追念前事之异叙而纪之则君有念功之美而臣无矜功之累即程与王之疑亦可释矣伏氏大传为后人所驳者其立义之精尚如此则其余精义湮没不传者可胜惜乎偶因叶氏之説而辩之如此俾有志于通经学古之士知今日举业所治未足以定经义慎无拘于墟而笃于时也江源攷李绂江为南条大水与北条之河并称河自发源至积石入中国境以今方舆路程图考之已七千余里而歴来溯江源者悉本禹贡岷山道江之文止就岷山言之虽博奥如桑氏水经郦氏注精详如程氏禹贡论亦无异辞余独疑江水广与河等深则数倍并横亘中国江尤有天堑之名而岷山在陜西废叠州为中国境内何其源之近而小耶窃以为禹贡言岷山道江犹道河积石止就神禹施功之地言之江源不始于岷山犹河源不始于积石也昔人尝有以北金沙江为江源者其源在西番境内莫得其详余典试云南以南北二金沙江发䇿问士亦莫有能言其源委者后䝉圣祖仁皇帝颁赐方舆路程图则北金沙江源委井然既开方以计里又测极以凖度其法为古来所未有实圣人嘉惠天下之盛心使通经学古之士不出户而知天下也按图考之岷江与金沙江㑹合于四川之叙州各自叙州逆溯其源岷江源出岷山当北三十四度西十二度行五百余里过黄胜闗至松潘卫入四川境又南行五百里至茂州之长宁堡有黑水河来㑹又南行六百里经成都府西境至嘉定州青衣嘉定二江来㑹又二百余里至叙州与金沙江合自发源至此仅一千八百余里若北金沙江则发源于西畨之阿克逹毌必拉必拉者江也当北三十二度半当西二十度经毌鲁斯乌蘓之拜图都浑共南行千八百里过里雍河屯始名金沙江又东南行九百里过塔城闗至云南丽江府又南行四百里至陶营廵检司又东北行千里至雪山入四川境又北行千二百里有打沖河来㑹又东行三百里至凉水井折而北行七百里又东行四百里至马湖府又东行二百里至叙州府与岷江合自发源至此已六千九百余里较岷江之源逺三四倍凡水以源逺者为主而源近者附之今自叙州㑹合之处逆溯二江之源修短悬殊如此乃不以行六千九百余里者为江源而以行一千八百里者为江源此理之必不可者也按黄河发源北三十六度当西十九度与金沙江南北相距仅三度半东西则止偏西一度而河源之南金沙江源之北皆高山耸峙葢即所谓崑崙山也河源在崑崙之隂江源在崑崙之阳而特微偏西二百余里也又有一源名雅礲江即所谓打沖河与金沙江㑹合于马湖西境者也雅礲亦发源于西番北境与青海南境接壤当北三十四度西十八度与河源南北相距仅二度东一度中阻高山葢亦崑崙之阳而微偏东二百余里者也其源从平地涌出源泉百十道与星宿海相同西番人名以察楚必拉䝉古人名以七察尔哈那衆泉㑹流为大川南行二千里沿途纳东西大水十余处经四川西境始名鸦礲江又南行六百里入四川境过三渡水始名打沖河又西行三百里又南行五百里与北金沙江合又一千六百里至叙州自发源计之共行五千里较岷江之源亦几至三倍而水势盛大亦倍于岷江以源之逺论当主金沙江以源之大论当主鸦礲江然不如金沙为确葢金沙较鸦礲又逺千九百里源逺则流无不盛者若岷江则断断不得指为江源也又按江河并发源于崑崙河源在其北者已东趋陜西又折而北直趋塞外鄂尔多斯又东行千余里然后折而南由延安入陜再折而东以入于海江源在崑崙南亦东南行已与四川相近复南行直趋云南东行千余里然后折而北由雪山入川再折而东以入于海两大川始而相背继而相向有若黻文亚字亦天地之奇观江源者亦可以无憾矣皇清文颕巻三十一皇清文颖卷三十二钦定四库全书巻皇清文颕巻三十二杂文粤西平露布汤斌闻版泉振旅于皇家煇煌玉简苖野奋戈于帝世照耀金封盖文德丕播不因秉旄誓钺而増崇而圣武布昭正兼执玉舞干而益大沧海全归禹贡沦纹岂増万里之波祝融久戴尧封寸地亦尊昊天之命非臣猷之克壮咸与维新实圣德之如天无逺弗届㳟惟皇帝陛下宣昭义问敉宁武功垂裳秉珪而天下向风动颜变色而海内鎭定黄旄右指劔阁云新玉仗南临衡湘波静白环西献流沙积石之乡楛矢东来洧盘日出之郡卿云烂漫山林无紫芝之歌日月光华太史着河清之赋独此粤西星分宿末地近日南白象陵山孔禽蔽野西京之王㑹不通周礼之职方罔载今河山奠矣谓宜梯山航海而来王岂日月出矣犹然鑚燧凿榆而自照苍梧惨澹鲛人泣明月之珠平乐萧条估客弃桃枝之簟等恭承玺命逺播天威组练发而星斗明旌旗张而云日晓楼船轻度细栁营开大将某指麾明月禆将某劔㦸秋霜皆右义左仁佩忠戴信乃布德宣令而纁组来迎韬戈束而壶浆恐后桂林象郡悉成鼚鼓轩舞之民瘴雨炎风尽为祝华唿嵩之地日无私照南邦永以无虞海不扬波北户宴而不闭幽荒絶壤始知天子之为尊六慰三宣共识圣人之在位盖王师无战龙城勒铜柱之勲大武维扬薄海靖兵戈之气此皆受成庙计慿借天声不然何以熊斾未开犀甲未振而鹅山之险尽作藩篱烟瘴之墟永为狐兔也君之德也果如叔向之言何力哉岂曰郄縠之让等无任庆忭激切屏营之至谨奉露布以闻拟为司賔答问辞毛竒龄康熙二十三年六宇荡涤中外无事皇帝奋桓拨之烈廓清南徼迤及东澨画地溟海之外版涨籍渤凡九垓八裔雕身画頟诸国咸奉辰朔皇帝轸念民隠谓君有斯土抚育几三十年而不一周知其地观览其山川风物则绥要万里何自通浃惟古昔王者当天下初定有廵行县㝢省方问俗之制自三代迄今未之有改顾事颇烦重度支水衡坐费检㑹且千乗万骑虑无或铺张盛大为司行奔命按王制廵幸诸礼自职方戒途太驭掌较以后凡车骑铃栾宫城梐枑以及坛壝堂房珪璧玉帛黄驹赤犊皆有储偫然且勾陈五校所在警跸扈垒卫仗周环百里尝考文中子言虞舜一嵗而廵五岳国不费民不劳者何也以兵卫少而征求寡也然而语不古合民无征焉我皇上以非常之元创非常之举因天事天因地事地因人顺人然而三王不竝轨五帝不袭治考建因革而礼制行乎其间盖一人顺动万人幸之之谓幸一人庆行万人豫之之谓豫如必造明堂而后可以觐后则辑瑞何期必设輶轩而后可以採风则观方何待皇上纳羣臣所言特练时日倡举廵幸减从官省行军採大禹四载之需折虞廷五年之典随不逾万人时不满百日登岱观河浮江渉淮经阊阖诣阙里所至问民疾苦父老扶杖儿僮妇女率负戴来观卤簿不谯有高年者则抵钱慰劳之先为肆赦令薄海内外咸霑丰㤙及所过州县民㕓市庐又皆有捐复宠赉芸鉏不变鎌获如故市估行贩及道路师旅马臝楫筏俨返家衖何其盛也昔东汉光武廵游南阳置酒高㑹召吏人饮食复其租赋以为羙事而章帝南廵诏所经地无得设储胥命司空自架桥道其诏有云方春所过无有伐杀车可以引避引避之騑马可辍觧辍觧之至今史载犹叹诵其言勿衰今车驾经行屏却供亿州县起居悉絶所餽献即行在茇止亦竝无宫悬籞仗钟鼓铃柝之设而民之引领望幸者相属于道然犹亲视河溢立洒宸翰殷忧悼叹不数瓠子即当释奠宣圣仪物备至临行惓惓尚复贻曲柄御繖以申向慕此虽金绳再出必绌帝俈为封禅起周成为廵狩亦岂有过诚恐诸儒不谙动循掌故将引虞书王制觐典祭义以及元嘉之仪开元之礼重相谘询因设主客往复倣东方客难扬雄解嘲班固答賔戱夏侯湛抵疑之文拟为司賔答问辞以晓譬之庻后之君子可考观焉其辞曰司賔大夫与四方客使集王㑹之堂理职贡之事主当壹是国信方物披图眴节悉具纪㑹方斯之时华虫各辨等卉越皆就位四方客使有诇于其列者曰古者圣王御世四海晏然则因而廵狩廵者循也民可循则因而廵之狩者守也为我守土者吾从而循顺之然而动习矩错着有法则曩时五载十二载天道大备升中告至先为造类于是修职有其戒犯軷有其义土训夹车而问形掌道审言以诏辟定方明于司盟布绵蕝而表位夫苐以坛壝观之三垓八通太乙环五穿蒲褁草上无风雨然且明堂岿然以天齐主就其文而纪其事则公男升降中阶阼阶有其等后王逊让天揖时揖有其数桓躬谷蒲以五摈四摈为节罇罍篚羃以一进再进为度其烦我奉常而需我掌故有前事矣矧宫城所舍昼树笋簴藩篱外䕶夜振錞于或习礼以射牛或布币以代驹设燔而炙玉检瘗驷而陈木禺临学校则执羽鹭祀邱壑则用干鱼然犹车驾之次考及同琯槱燎之末享逮先厨故以登封而廵河则负薪担石者有之以祠畤而幸学则说经讲易者有之以师行而及游畋则耕定陶蒐泾潭者有之以祀社而及祠贤则封乐毅祭桓谭者有之是故铭石颂功德古王未免陈风纪羙盛圣主不嫌今皇上抚有四海治极三古声教振开辟规制轶区宇百礼斯洽万类咸叙承天搢斗纪节布度当八风悦豫之时乃顺应而为四廵之举则是西鸟东鱼里禾鄗黍符瑞之应报飨之数无有若今日之富者此管仲所谓物有不召而自至者十有五焉然而出不盛车甲行不饰金鼓羃鼎不夕张帷宫不鼌御躬省方俗清问疾苦升禋岱宗洒澹河浒登习礼之堂探藏书之府塞决水以石菑撤通天之权火然且百日之间而南浮江淮东至齐鲁是岂古皇不足法与抑何掌故多未预也且吾闻銮辂之南翔也行不除道耕不辍疆女不下机织市不易盖藏儿童讙于衢巷估贩偃于舟航然且皬发黄口如葵倾阳或牵以牺或捧之觞轮蹄踵趾驰骤康庄则向使肆觐而辑圭玉报燎而坐明堂既审权于三市亦奏律于四厢治邸奉高之侧捐租崇邑之傍将不止绍神灵于轩顼比功德于虞唐而又何事物之罕备考建或未遑焉司賔大夫廼斗然却立瞿然而改容肃然而正告之曰子徒知三古之当遵而不知一王之制之自有章也且子亦闻廵幸之何意乎皇上以为六阖一统万国来㑹则民后之情不可以不接中外之势不可以不通乃或礼过繁而力匮制过赜而用穷费时日则机务不给多导从则供亿不充此前古之所以易行而夏商以后遂间世而不一逢也夫创制显庸务在独断因监损益贵乎折中故汤武用干戚不需揖让姚姒有子弟未尝分封彼夫刘氏之兴二月而西廵十月而反东廵者限于时也后魏继世北廵及中山东廵而止及桥山者绌于地也贞观幸底柱以治河为封嵩而书之旂勒之石者介于事也建隆平潞叛以行师兼询俗而先劳军后捐租者阻于势也是故游观无定形廵幸无定仪省察补助无定经方行典礼无定辞必画井田于郡县之日则畸矣讲车战于骑射之年则踬矣倣垂裳结绳于刻书削契之世则欺矣施俪皮尺布于九圜六品之时则骩矣议守社捍牧于车书大同轨辙齐至之际则誖矣往嵗鬼方弄兵天讨其辜铺敦萃旅底于昆弥挺铍四伐而未尝傚征苗之师间尝取士诏下征车临轩亲览特简仲舒是本制举而不必循选造之遗乃者甫驯龙驭先树鸡竿大号乍涣洪㤙骤殚以巽风行作解雨观何必崇朝遍彼泰山即其陟乔勿修坛壝金匮石䃭却之若遗黄蛇不属白璧是瘗赐车劳酒羣唿天齐此岂禅礼所得庶几当夫观河有事玉马羣臣从者宰执以下咨嗟抑鸿赋此皓皓不搴苇茭但借禾稼升盐斗酒彼安用者周之翕河逊兹盛事汉武筑宫于斯为下尔乃九旗南指方江厉淮板䑽黄蔑非龙艘材造舟震泽缆石吴台民之望之有如嵗来丹阳可驻黄金谁埋六代残构视若刼灰惟彼故寝加以封栽䘏殷优恪自古所希汉高过湖祭周王祠方之于今岂得嫓之矧瞻阙里言观罇匏登堂习礼为斯文昭俎豆未湮宫墻岂遥祗因重道景行孔劳临行留仗羽葆翠帱奚止过鲁祀一太牢且吾闻蒐狩之典不能常举以旗致民载旜誓鼓苖田茇舍总类振旅虽曰从禽实比卒伍以是大阅嵗无一有乃当鸣銮偶尔建铎暂启和门自有坐作车不诡遇兽无私获笑彼司马枉事表貉且夫儒生博士之言亦安足责哉在昔列王将廵有谓编蒲褁车勿伤山石扫地而祭席用葅借则帝主闻之已充耳而勿怿即高世比德欲效九皇颇采儒术上告登封然且拘牵诗书扳引畦畤羲轩所垂夷吾所记大夫文学争辨不已绌偃斥霸遂罢封议此眞泥曲傅㑹无所考适之已事也故以廵行之礼而茍袭旧闻则无一而是彼夫职方行令修涂辟境而后之效之者非大治驰道则长开荡渠掌舍治宿设藩置篱而后之祖之者非圜垣四面即离宫百区故板城幄殿丹青轮轴此土方所拟似也昆仑神楼枪车铃柱不可谓非明堂之遗制也故五玉三帛极之为贡金献币笼香篚药之端劳酺赐布类推之即为装钱路饩以及军工羽释紫茸赤罽之所由以捐是以结綵楼演百戱实由行殿之陈悬始之布香台排画瓮牵青绳闲赤楯悉从壝门之大次小次启之故王人一帅属而后且尽统其诸王百官与夫蕃人贡使之族羣后一表绥而近且増之以羽林车骑金吾铠仗而犹以为不足然则礼当极弊亦何非率由之始所滥觞者而动言掌故斯已瞀矣乃以法驾之出控神虬跨龙騵雨师洒道风伯清尘靊窿为之启驭羲氏于焉捧轮材官不刷鬛骑士不解帉八鸾秩秩九组駪駪不百日间而东渐南暨所至若神浸假吉行五十必拘礼文则大旂金辂将有一年四廵即遄镳急节而不能造其阇与闉者此眞圣人行事法则兼至即偶然举动有非臣民庸衆所得窥伺而戴天忘高履地忘厚挟莛而撞嵩高把蠡而测海澨此神圣之所以难名而帝德王功遂当有其万世也演连珠十首彭㑹淇闻穹窿职覆合万彚以资生博厚能容萃百川而归海盖道大则畛域不分量𢎞则洪纎毕载是以化隆无外雕题凿齿以胥来治统一尊岳贡川输而㒺怠闻日月流辉光穷蔀屋之下雷霆振响声沈蛰伏之辰何则智以不徧物为照威以不数见而神是以黈纩悬旒益养聪明之用垂衣结缦弥留沕穆之眞闻黼黻为章则綦丝匿采韶韺迭奏则下里辍音必圣神克建文明之极惟庙堂乃称着作之林是以马负龟陈启苞符于天地星糺云烂流雅韵于古今闻太阿在匣神妖慑而藏形明镜在悬物丑望而却面是以义取于止戈而虑深于忘战故玉瑶㻫琫在原匪曰驰驱车马斾旌于敖岂为游衍闻江湖普润挹之也靡涯雨露流膏施之者无厌故恩以积而弥深泽以广而斯遍是以仁风翔洽不害禹霖汤旱之年淳化蒸濡犹切舜儆尧咨之念闻斗杓东指则氷腹失坚火曜西流则井梧飘榦气至斯逹四序所以不愆令出惟行万几所以立断是以王言之布象其如纶大号之颁同于涣汗闻物违其性㒺克有济器适于用不必相通故弃短录长蒙瞍可以辨律因小致大洴澼可以习攻是以六相宣猷各定阴阳之位九官効职分司水火之功闻细莛虽轻亦发洪钟之响飞尘虽薄思増泰岱之高惟虚中者能受故集益也不劳是以葑菲不遗哲后殷勤而止辇刍荛可献圣王郑重而悬鼗闻璇玑在列不羲和而占时规矩具存不工倕而制器何则应物以神不以迹而传世以法不以意是以俪皮之礼未足昭圭璧之忱尾之音未足极管鼗之致闻养嘉禾者必剪莠稂䕶幽兰者必芟荆棘盖薰莸并器则芬郁潜移泾渭合流则澄清终塞是以象恭既放五臣遂绩奏虞廷伪辨始除三月已化行鲁国原教朱彛尊始为三教之说者谁与其小人而无忌惮者与生民之初草衣而血食露处而野合圣人者出教之田里教之树畜养生之本既具然后修道以明之其理身心性命其治家国天下其端礼乐刑政其文易诗书礼春秋盖自庖牺氏作而伊耆轩辕尧舜禹汤文武周公孔子以数圣人损益之而教已大备初未尝有所不足必待佛老之说以济之也佛老者持过高之论行不近人情之事不耕则无食不蚕则无衣无男女则生人之道息无上下则纷争之渐起以彼其说行之国中盖有时而穷则相率聚于中国食人之食居人之庐阳叛圣人之言而阴収圣人之教之利愚者不察遂惑其说至等圣人之教三之呜唿彼之所奉者一而我之所奉者三曽彼之弗若矣天下之理出乎刚则入乎柔出乎阳则入乎阴出乎君子则入乎小人未有两是者也惟内无所主则死生祸福战于中其初守道不笃持论两端其究归于无所忌惮而获罪名教当是非可否之际倡为调停之说者未有不流为小人者也且所谓教者何哉君臣父子兄弟夫妇朋友之教而已矣舜命契曰敬敷五教孟子曰使契为司徒教以人伦故曰教以孝所以敬天下之为人父者也教以弟所以敬天下之为人兄者也教以臣所以敬天下之为人君者也彼二氏者既已弃絶其人伦事物之常将何以副教之名哉子路问为政夫子告之以正名谓名之不正至使民无所措其手足若是其甚也世之儒者诵圣人之言而安于三教之目其亦罪人矣夫原刑朱彛尊墨劓剕宫大辟非舜之五刑也舜以命臯陶者流也鞭也扑也赎也贼也象以典刑五者是已甫刑曰苖民勿用灵制以刑惟作五虐之刑曰法斯则劓刵椓黥之谓肉刑之始矣刑者一成而不变圣人之所甚不忍也故就典刑命士流者宥之鞭扑者赎之若夫怙终不悛则法在必诛贼之为言杀也春秋传晋侯使鉏麑贼赵盾是也相古有虞之世画象而民知禁赭衣墨幪别其冠服使触罪者知耻悔过得以自新自五虐之刑作残其形毁其体肤断者不可复续终其身不敢与士民齿将无所用耻焉彼夫劓刵椓黥在苖民发闻惟腥舜方哀矜庶戮之不辜务遏絶之岂反效尤而以至仁用至不仁之法乎荀卿有云治古无肉刑而有象刑斯言是也班固汉志援俗说着论以为禹承尧舜之后自以德衰而制肉刑昔者郑子产铸刑书叔向非之其言曰夏有乱政而作禹刑商有乱政而作汤刑其云禹刑汤刑者初未尝指为肉刑而班氏实之孔氏书传称吕侯以穆王命作书训畅夏禹赎刑之法夏刑大辟二百膑辟三百宫辟五百劓墨各千不知何所据依殆无稽之言尔愚考肉刑夏莫之用商亦无明征伊训臣下不匡其刑墨出古文尚书未足深信迨周官分职乃掌之司刑墨者守门劓者守闗宫者守内刖者守囿然则肉刑其昉于周与穆王阅实其罪许罚以锾是亦不忍人之政矣盖至汉而文帝始除之仁人哉俾五虐之刑絶于世可谓尽心焉已顾腐儒之论尚谓肉刑当复岂不谬哉作原刑告后之君子治书者兼可明孔传之伪焉原教李绂教之说何昉乎中庸言修道之谓教道恶在君臣父子夫妇昆弟朋友是也道在于是则教在于是矣教莫古于唐虞其使契为司徒敬敷五教也亦曰父子有亲君臣有义夫妇有别长幼有序朋友有信而已孟子叙述三代之教谓设为庠序学校以教之皆所以明人伦也人伦明于上小民亲于下然则舍五逹道弃人伦无所谓教也鲁论称子以四教文行忠信文者修五伦之礼节也行者践五伦之实事也忠信者以亲义序别信之实心而修其礼践其事也周礼大司徒以乡三物教万民而賔兴之一曰六德智仁圣义中和即中庸之知仁勇所以行此五逹道者也二曰六行孝友睦婣任恤孝即父子友即兄弟睦者兄弟之推婣者夫妇之党任恤者朋友之交其教之而兴之者君而承其教而升焉者皆臣也三曰六艺礼乐射御书数皆五伦之所有事所以相治相养而遂其亲义序别信之心者也圣人继作其教递详教之以佃以渔焉教之以耒耨焉教之以懋迁交易焉教之以衣冠焉教之以舟楫焉服牛乗马焉断木为杵掘地为臼焉教之以重门击柝以待暴客弧矢之利以威天下焉教之以上栋下宇焉教之以葬以封以树䘮期有数焉教之以书契百官治万民察焉其为教甚繁而总其艺之概则曰礼乐射御书数皆五伦之所有事而已其人之等虽有君卿大夫士庶人之分其人之业虽有士农工商贾之别而总其人之类则曰君臣父子夫妇昆弟朋友皆五伦之所缀属而已是故天下无伦外之道即无道外之人天下无道外之人即无人外之教自二帝三王以来莫之或易也沿及后世乃独目圣人之教为儒而又有异端邪说与儒者之道分行畸立而多为教之名者何也曰二帝三王之时教主于上作之师者即作之君者也至周文武而下道在周公则移而之臣矣然犹行其道于朝廷之上也至孔子而移于士矣儒者士之别称不必皆能为圣人者也故孔子谓子夏曰女为君子儒无为小人儒儒行出于汉不必实为孔子之言然哀公问儒服而孔子犹不以儒自居至战国时有杨墨之言然后以学周公孔子之道者为儒墨者夷之所称儒者之道是也而孟子亦曰逃墨必归于杨逃杨必归于儒而儒之名于是乎乃立杨氏为我墨氏兼爱未尝遗弃五伦也而推其流弊之所极至于无父无君孟子以其有害于人伦也故辞而辟之至后世乃有所谓道与释者出焉而后天下乃有伦外之道乃有道外之人乃有人外之教夫所谓伦外之道者何也人之一身有理有神有气有形仁义礼智信者理也知觉运动者神也屈伸唿吸者气也耳目口鼻四肢者形也以理宰神以神运气以气运形施之身措之世而人伦出焉所谓道也若释之道则静守其神而已知有神不知有理惟恐一物之扰吾神故空诸所有虽遗弃五伦之人而不顾也极其静之明可以彰往察来而动则昏道之道专致其气而已知有气不知有理惟恐一事之损吾气故清净无为虽遗弃五伦之事而不顾也极其专之用可以却病延年而劳则败是所谓伦外之道也伦外之道无与于家国天下故曰道外之人道外之人无与于修齐治平故曰人外之教昌黎韩子欲塞而止之则孟子放距之说也欧阳子欲修其夲以胜之则孟子反经之说也然吾谓不必塞而止之也彼不塞而吾之教无不流也彼不止而吾之教无不行也亦不必修其本以胜之也不修而吾本自在也吾本在而无不可以胜之也何也吾儒之教圣人之教也圣人之教修五逹道之教也圣人之教而有一日不流不行不修焉则不足以为圣何也无君臣焉则强凌弱衆暴寡而天下乱矣无父子夫妇焉则生人之道灭而干坤或几乎息矣有父子夫妇自不能无兄弟而朋友则亦彼之所不能无也是吾儒之道固万古流行于天地何必取彼二氏者塞而止之而后流且行哉或谓圣人之教后世未必能如二帝三王之修之也本之不足则从彼者衆乌在其能必胜也曰本固未尝不修也后世之修之虽实心实政亦与时为盛衰然未有舍五伦之说而可以治天下者也是吾之本无日而不修也本无日而不修则儒者之教无人而不遵而胜不胜不足道矣子疑二氏之衆而守儒教者之少耶儒不必冠章甫而衣逢掖也凡南面而临天下者君也即儒者也承流宣化于下者公卿大夫士也即儒者也趋走而在官者府史胥徒也即儒者也耕且歛者农也即儒者也懋迁有无执艺事以食其力者商也工也即儒者也何也彼皆有君臣父子夫妇昆弟朋友之道者即皆圣人之教也彼遗弃五逹道而为道与释者特养神养气之一术盖千万人而一二人者也千万人而一二亦焉能为有无而又何胜不胜之足言乎吾故曰天下无伦外之道即无道外之人天下无道外之人即无人外之教也皇清文颕巻三十二皇清文颖卷三十三钦定四库全书皇清文颕巻三十三颂昇平颂张英窃惟自昔国家席累叶之鸿庥抚守成之大业承平既久类必有非常之功以荡涤瑕秽而镇抚生民然后皇威遐鬯社稷奠安有泰山四维磐石苞桑之固焉在诗有之曰薄言震之莫不震叠在书有之曰其克诘尔戎兵以陟禹之迹方行天下至于海表夫以成康之郅隆犹以张皇六师为大训载于诗书信有徴矣汉以兵力定七国文景之业弥光尤已事之最明者哉盖国家之有师旅征伐犹天地之有霜雪雷霆也非霜雪则万物烦嚣之气不肃非雷霆则四时堙郁之气不宣非师旅征伐则乱臣贼子无所詟服惩创而不敢肆故霜雪所以开阳春也雷霆所以启晴霁也师旅征伐所以靖祲氛致太平也天地仁爱万物之心与圣人仁爱万物之心皆不得已而託之乎此者也我国家自世祖皇帝戡定大统皇上抚御区夏以来待藩臣之恩良渥矣处之以重镇视之以心膂睦之以懿亲极之以髙爵显秩豢之以膏腴腆禄乃物太甘则自蠧兽久畜则思触富贵极而骄悍生骄悍生而反噬起平居则怙势席宠以荼毒朝廷逺方之赤子及下尺一之诏则环视而起一方作俑诸方应之以盗弄天子之戈于潢池举平日朝廷所付之疆土所属之将士所简阅之器械所赉予之金钱悉借以抗天子之命据固阻险伏莽跳梁是非大奋我武以芟刈而薙狝之何以昭臣子万世之经而彰我国家四征不庭之罚乃自始乱以来授钺天潢分驰禁旅虎臣四出鹰扬奋兴以渐次削平迄于今八载海内荡定昭明无纤芥根株之遗可谓盛矣窃念身依阙廷趋承讲幄者五年简侍近密者又四年其逺方兵威克捷之竒战胜攻取之略戈甲组练之华折冲陵轹之势臣虽未得而闻且见也若我皇上八年来宵衣旰食之心则臣知之最深念赤子罹于汤火急欲一旦出而登之袵席之上每复一城一邑必严谕以无扰百姓至仁也武臣进止皆恭请庙算以行万里之外视如眉睫之间凡一经圣虑则险者平难者易成功奏绩刻日而应至神也简任将帅以武勇智略为经以持重寛爱为纬畴咨而举推毂而行至慎也减膳撤悬力崇简约以佐天下兵食之需故军兴歳久常赋不益至俭也阃外将帅时赐手敕申诫其有能靖㓂抚民者则洒宸翰制诗篇解御服以襃异之至厚也数年来屡避正殿朝贺一方底定宫中必焚香亲告天祖至敬也未明求衣昧爽聼政日昃不遑暇食夜分省览章奏不辍以筹画天下至劳也捷书至必敬告两宫亲承色笑懽声溢于殿陛之间至孝也歼渠魁而舍胁从逆命者诛之归命者抚之赦过宥罪布大诰于天下至信也天下之人但见八年之内殄灭羣冦绥靖地方震古跞今武功若此之盛而能尽知我皇上深宫之中神武胜算焦心劳思如此之不易易哉今者十月克复云南贼渠授首十一月十三日夜露布至皇上时御干清宫览奏臣等叩头称贺御榻前天颜悦甚顾谓臣等曰朕今日为天下万姓喜追思逆乱以来官民咸被荼苦更复恻然于懐臣等谨合词对曰皇上仁爱之心通于天地斯所以为万世开太平也圣衷之一念不忘百姓者举类此臣因伏念古者雅颂之作以昭徳纪功周宣王平淮北而江汉兴歌唐宪宗平蔡州而淮西有颂若以方今日之功力不足以当百之一当时之臣犹能撰述诗颂铺扬国羙垂布金石焜燿史册况我国家数年中东戡闽粤西定陇蜀北平察哈南靖滇黔竒功茂烈炳炳麐麐不可胜纪职居惇史载笔左右其敢以固陋自覆而不勉缀赓飏之末班乎谨撰颂八章曰平闽平粤平察哈平陇平蜀平滇各指一事言之也曰泰阶平归功庙谟也曰武功偃乐成功重休养也统名之曰昇平为万世无疆庆也诗曰吉甫作诵穆如清风则臣滋愧也平闽闽峤峨峨闽海泱泱滩石剑立篁丛弩张狂童逆命爰阻我疆势连长鲸浊乱海邦王师奋武载斾皇皇东由姑蔑西经豫章如霆击枯如发撄铓系颈以组俘于明光厦门逋宼归我㠶樯一民不歼神武孔将平粤古称百粤象郡羊城昔建南藩以奠东溟乃生䝟貐怙势凭陵不孝不弟为乱之萌天戈所指游魂载惊既归而命既抒而诚狼子反覆黄钺斯行枭巢尽毁瘴海弥清毒潭鳄扫合浦珠明五岭烟蛮南拱神京平察哈北岳为镇东海为垠部落环卫绣错鱼鳞中有察哈旧我育民居我肘腋为我藩臣蠢兹负徳忽煽烽尘元老秉钺我马駪駪师惟一战命不重申歼彼强寇不返只轮魁渠函首献于紫宸太宗戡伐前烈维新平陇陇西泾阳俗剽民劲乱臣反戈河北咸震我师旣出逐北乘胜顿于坚城歳靡有定帝曰元老往敷朕训示之以威懐之以信矢不遗镞兵不折刃崇墉夜开頫首归命投戈而謼悔罪思顺秦陇千禩惟以歌咏平蜀古维西蜀国号鱼凫剑阁嶙峋云栈﨑岖一夫扼险万夫叹吁况峙糗粮千里沃腴贼实借之稽我天诛将军凭陵蚕丛坦涂既克保宁遂入成都孤雏咸殪腐䑕莫逋夔门巫崃重釐版图徳威赫赫时听巴歈平滇诞惟滇宼倡乱之先攘臂昆池窃踞湘川王师萃止如云蔽天威武挞伐声震八埏巨兇既殄余烬犹燃寄命孤城析骸经年元戎奋武伐鼓渊渊铁桥失险滇城摧坚翦彼鲸鲵膏我戈鋋乱源祸始藁街特悬泰阶平六军振旅九服来同桃林归马扶桑挂弓星辉云缦岳朗川融休哉鸿烈谁其始终辅弼之英貔虎之雄祇受成命谟由圣衷智勇天钖濬哲亶聪握机镜要神运枢中仁慈恭俭昭格苍穹巩万世业定此肤功武功偃我有弓矢愿言櫜之我有戈矛载衅藏之膏泽万物云行雨施譬彼稂莠翦伐无遗今此良苖滋溉攸宜仰承帝祜俯恤民疲崇文敦敎返于恬熙仁风恺政浃髓沦肌至徳𢎞仁颂张英稽古称幅之广曰东渐于海西被于流沙朔南暨声教讫于四海可谓盛矣然东南以海为域西曰流沙则犹在今甘肃之境朔方亦未尝明言所至之地三代以来歴汉唐宋元明求其王化之所及车书之所通梯航重译之所至皆未有如我国家今日之无逺弗届者也皇上视荒逺之人无异于畿甸之赤子凡跂行喙息者皆欲令其生养安全而纳之轨物之中尽两间之所覆载不忍一方一人不获其所书所谓光天之下至于海隅苍生万邦黎献共为帝臣岂非圣人之心前后古今一辙哉曩时喀尔喀君长僻处遐陬虽屡通职贡未尽躬修臣节今者向慕徳威倾心内附愿列藩臣皇上鉴彼精忱厚加存恤给地安置豢以牲畜刍粟以资其生恩至渥矣爰以康熙三十年孟夏之月车驾亲自拊循期门羽林之士云卫景从五月初吉至于边徼之地七旗喀尔喀君长率其衆数十万人归诚效命于龙旗鸾斾之前莫不扶老挈幼稽颡流涕感颂唿吁朝见伏谒如仪皇上育以至仁涵以至徳钖宴颁赏咸从优渥发徳音下明诏嘉其向化之诚予以世守之爵其宗族皆赐秩有差复为之申法禁布规条晓以祸福廸以干年俾与四十九旗同沾恩泽永逺生养猗欤盛哉皇上之徳怙冒此天地照临并日月会合如风云濡泽若雨露昭明法纪如三辰之丽天底定方隅如四维之奠地恩赉礼成羣心欣悦普天率土莫不讴颂前史纪载罕觏斯盛臣忝居惇史之班敢对扬休羙恭献颂曰维彼逺人虽处漠北自天覆之岂有方域罔克奠居圣心悯恻好生之仁惟帝时则靡惮暑雨跋履山川安人是亟懐逺宜先涤其荼苦赉以生全稽颡至止欢动八埏何以宴之㫖酒维清何以钖之庭实百朋龎眉皓首扶杖来听天膏所沛万类皆荣自古仁人继絶举废存其名号勿殄厥世永为北藩版图是隶帯砺之封爰及苖裔圣慈蔼蔼申令煌煌维仁是育维义是匡教以亲逊尔毋胥戕食我茅土率我典常我徳旣敷我武孔扬如云如电戈甲腾骧如虎如貔骑官蹶张天威赫濯震肃遐荒自兹逺人保聚生息如溺斯拯如藁斯植耕田凿井维帝之力钖爵分珪维帝之徳驾转六龙云生九陌甘雨载涂泽我疆埸人和致祥敷天悦怿盛举永光昭于简册圣武三临絶塞荡寇功成颂张英皇帝承天景命临御宇内劳九重之宵旰谋万姓之乂安所以抚绥而敎养之者至矣备矣蠲柤之诏嵗必数下史不絶书嘉恵元元动以数百万计积贮之令行于丰稔遍于州邑所在有数十年之储凡此无非为百姓计也曩时三逆盘结为天下蠧必致荼毒生民于是大奋威武翦除而廓清之盖圣人之心欲使薄海内外戴发含齿之氓咸遂安养共乐生成同登仁夀之风永底时雍之化深宫睿虑之所孜孜图维自朝至于日中昃不遑暇食者惟在乎此也乂安中土之心切则不得不安边徼欲安边徼则不得不除冦贼荒逺之区脱有梗我王化伏莽跳梁之人则将来必益为边患为边患则必调发转输以逺烦禁旅劳顿九州之民圣心所以惓惓焉为国家计久逺为生民谋休息为万世立太平必欲荡涤此狡寇厄鲁特噶尔丹者所以安邉塞也威逺人也实所以乂安中土也维丙子季春圣躬亲御六飞逺度瀚海戈甲耀日旌旗蔽空风驰云集俯瞰贼垒如自天而下为狡宼之所不及料披靡奔溃兽骇鸟散劲旅堵截一鼓而草薙禽狝之贼虽遁迹荒逺而部曲尽矣牧畜空矣奄奄之息何能久存庸衆之识似更不烦车驾之再临王师之久驻乃宸算制敌逈出寻常留将军于塞上以困蹙震悚之圣躬以丙子冬复临邉塞渡河至鄂尔多斯之地经画布置丁丑春又亲至寕夏驻跸于狼居胥山遣师搜勦车驾逼临彼之部曲惶骇离畔振如雷如霆之威兇渠自褫其魄沛如雨如露之泽党与咸贰其心所以俘其子而来献者彼之邻国也遣使而输诚纳款者彼之腹心也贼虽狡悍斯时四顾无亲入地无路以膏斧之躯为饮鸩之计惟有自即殄戮尔安能出圣谟成算之外哉总由我皇上躬亲指示竒正兼施恩威并用视絶域于掌上罗犷兽于阱中故成功若斯之盛也盖非至明无以审机而不惑非至诚无以歴久而不倦非至断无以成功而不疑而总归于圣心之至仁视边方为一体而不忍数罹其灾也登寰宇于袵席而不忍以一事烦苦吾民也是以三临絶域跋渉山川冒触寒暑亲举玉趾恒饮浊泉风雪则屏除帐殿减餐则俯同士卒挥黄钺以先驱擐甲胄而逹旦指麾形势则极在巘在原之劳筹画机宜则穷九地九天之秘焦劳烦苦不可殚述圣躬皆亲歴之仁天下子万民之心至矣蔑以加矣今者逋寇悉平荒逺无不臣之国邉烽尽息诸蕃皆乐利之年大功告成盛典斯举以副我皇上乂安中外之心成我国家太和熙皥之化永永万年至于无极窃惟圣武三临絶塞殄宼寕民焜燿史册上下千古无与比隆谨撰颂九章以述盛烈颂曰维丙子春神武丕扬组练十万气吞朔荒帝亲率之沙碛腾骧歼此猰㺄膏我斧斨维朐胪河逺帯荒服自天临之泉甘草绿立覆其巢挥戈西逐万古不磨圣人之躅寇方奔突西遇我军风扫霆击狐兎披纷饱我卒伍殄厥丑羣神谋指授耆定大勲维丙子冬雨雪在涂黄河曲岸銮辂驰驱除恶务本宜絶根株时哉勿失洋洋圣谟河流浩浩虎旅云屯震之以武绥之以恩风驰青塜化洽乌孙唿韩接踵稽颡至尊天与不取昔人所嗤张我精锐烬彼饥疲乘机维哲扼要乃竒圣人之智匪衆所窥维丁丑春经武西偏狼居胥山古史所传天子韎韐威畅八埏逺陋西汉勒铭燕然都邑聚观孽子成俘鸱张鉅寇一夕殄诛彼胁从者咸输尔孚巍功骏烈振古所无玉闗万里靡尘不清覆载之内咸震天声外安中乂亿载功成金函玉检永颂昇平平滇颂孙在豊皇上圣神文武徳盖八纮功函九有薄海内外罔不暨讫御极二十年继序集勲恢宏煌炜跻昇平遏乱略奄甸海表盪涤南疆自西自东刬刮羣姦天戈所指既翦既除惟兹滇南孽丑窜穴孤城延喘嘘息王师三十万既集云南城下九月辛未诏谕诸将督趣攻拔睿算指授至㫁至悉于是大将军臣章泰臣赖塔等既受方略率师贾勇登银定山扼上游环布四面列树云梯乘埤入隘矢锋雨集礟声雷鍧十月丁未拔其城逆渠呉世璠自尽传首京师获其丑类歼之军中降其衆五千余弗杀军民悉定云南平十一月丁卯露布至京午门宣捷臣民懽跃咸仰皇上天威遐畅妙运在心坐照万里之外了如目中指诸掌上俾诸将得受成画奏肤功肆靖八荒永清四海成功若此之燀赫也臣稽前古汉武拓地置郡唐䝉治僰道浮船牂牁而不下王然于辈分道四出莫能逹厥后昆明习战以为羙谈唐开六诏武徳贞观间韦仁夀检校南宁寄治越巂颜师古以诸州内附遂图王㑹宋艺祖玉斧画图置大渡以西不问盖自二千年间英主间出于西南徼外犹难之我皇上神武布昭靡逺弗届骏烈无前卓冠百王远轶千古已臣窃惟向者滇南闽粤诸土分置藩翰垂三十年久将滋蔓皇上睿谟神智至深且远收其部衆诏许乞还待以恩礼且以省供亿寛民力至仁也乃滇逆首祸自取天讨搆及闽粤以速诛戮帝用赫怒大张挞伐六师四出次第削平闽宼盗弄者三年系颈而致之阙下平南克终臣节厥子逞狂者伏诛两粤草窃悉就殄灭滇逆所犯秦陇以西楚疆以南黔蜀诸地一时呌讙大军整旅而前逆氛鸟兽骇散贼桂先殪嘬锋砺锷掇衡岳披辰沅南定黔中跨云栈擘剑阁西踣蜀道又以一军略梧桂而西长驱滇界诸军毕会尽薄城下覆其穴巢孽䜿授首八载用兵㑹朝奏绩天地神人笃其庆山川河岳效其灵昆虫草木罔不䝉休而被泽猗欤盛哉圣天子有大而谦乃曰惟天惟祖宗之灵实佑庇之爰告郊庙昭事惟䖍颁诏中外湛恩霈澍车书万国悉庭悉臣四海晏如民用休息帝徳丕冒嘉恵元元遐陬荒澨莫不涵泳至化皥皥熙熙羣仰帱载以䝉亿万世无疆之休永永无极臣恭遇昌期懽忻舞蹈发于声歌不敢以猥陋阙职颂曰帝徳广运抚兹万方天威肆靖圣武维扬穷域极边西南之荒四征不庭曰安曰攘风嘷虎啸云拥龙骧人三十万整我戎行决䇿如神九重制胜诞告师中能以衆正维师武臣咸克用命灭此朝食一皷而奋江擘金沙山揺银定覆巢压卵以莫不顺逆渠自仆刃取头颅献馘于京悬首于衢党恶就歼已伏厥辜倒戈不杀归命其苏滇人帖然顿颡讙唿坐筹万里实惟帝谟赫赫声灵西南逺徼自古为难前史所道水战昆明风烟南诏画斧披图解貂用劳孰与神武明威并昭一举风清蛮天海峤在昔逆丑实违于天帝念兆民谋其干年坐糜餽粻莫甚于滇次之闽粤诏可其还蔓草之图犹其后焉奚乃逆命是惟就歼六师及之行天之罚逆伺沅湘旁煽闽粤騃竖猖狂闽天䑕窃降走传车以承鈇钺维彼平南终亮其节锄其不类殄其不率初征滇逆于岳于衡天之明威首诛不宁既干赫怒莫逭天刑是翦是刈率湖之濵迅卷而南楚疆以平既抵贵阳亦越武陵云栈西连蚕丛鸟道剑阁天开玉垒风扫拾蜀如遗偃黔犹草粤西一军五岭之表惟坚是攻惟虚是𢷬㑹取滇池马腾士饱诸军云合万旐星飞月中三捷天外重围潜狐何窟溃蚁何归烽消烟灭旌旗一麾献功郊庙布诏天陲建櫜衅甲万邦以绥惟帝之徳諴和有衆稼穑民依车书宾贡功叙九歌道尊三重苖以雨膏物以风动囿茁驺虞郊游麟鳯天子万年式歌且颂平滇颂徐干学肇自圣人首出握干符俯坤轴函括㝢县车书混一海内无事惟二三藩臣犹拥兵重镇糜大司农金钱嵗鉅万皇上欲以脱剑建櫜加之恩礼赋杕杜劳还之诗然后辑干归马蠲租给复施近古未有之寛政以故俞诸镇之请使使宣慰皆还诸朝嘉与祚嗣共保吉康何图贼臣狡焉思逞滇为首逆二隅效尤尔乃宗贤授钺宿将建牙肃将天威徂征厥罪皇上亲授方略分道飇驰神殛鬼谋渠魁自毙蚁屯蜂聚跳梁傅㑹之徒送欵通章络绎而至闽粤诸路以次底平稜威遐厉扫荡黔蜀于是党与㩦离胁从解散惟滇遗孽负隅婴城我皇赫怒责攻益急令诸将分道并进焚巢踣穴歼厥丑徒爰以康熙二十年冬十月进逼其城围之数重逆孽呉世璠暨伪将郭壮图穷蹙自杀余衆悉降滇南以平先是至尊进羣臣命之曰自军兴以来未忍加赋以重困元元顾一切用权宜集事予一人绎思未有攸济惟欲永清耆定以无宿兵于三方夙夜弗遑于兹数稔今尚刻期戡定其所以休养斯民者罔或后时至是捷书闻皇上告祭郊坛太庙发政施仁示天下更始湛恩渥泽与赫声濯灵俱遍逺迩普天率土歌咏昇平匪直巂谷之中方吹暖律昆明之上始消兵气而已尝逖览载籍于古今治忽之故察其源流本末盖非沈几不足以图功非果断不足以集业传曰末大必折尾大不掉理势所至可烛照数计唐时藩镇根柢纒结虽以子仪光弼愬燧之徒名将驰骤究不能剷灭荡涤祸且与唐终始此无他无大有为之主恢谋远算以作之于上也我皇上睿谋神运制胜堂皇选将征讨七八年间诸叛削平如吹藁叶版图尺土罔不肃清自今亿万斯年太平玉烛诏秩宗审定典礼乐正宣播金石贞符洊至洪庥无疆之职司乃兼载笔窃以易言髙宗伐鬼方三年克之其在于诗则有殷武一篇宣王之伐淮徐则雅有江汉常武唐宪宗之平淮西不过一州之地而韩碑柳雅崒然耸观当时臣子所为扬厉铺宣以美盛徳告成功者着之于经垂之于史其揆一也不胜葵藿之忱谨作颂以献凡十有六章皆指事实録以明彰皇上聪明睿智神圣文武迈古髙宗宣王非唐宗之俦所可企仰万一至仁厚徳荡荡巍巍嫓羙炎黄比隆尧舜于以流传奕禩垂则无极颂曰维帝元祚文轨既同盘江洱海版𨽻驿通填压维藩敢贪天功宿兵麋饷未复于农假窃威灵张官置吏物产豊积潜为姦利腹忮貌恭噢咻为恵圣哲几先帷幄谋秘宸衷独运衆虑或殊宣厥旋归宁棘毋徐彼戢其翼其究将舒寝谋则暂革心则无几不可需事不可狃养痈终溃其毒孔厚天语温然恤其劳久有弗共命雷霆在后彼昏神昧恃力猖獗敢行称乱干我黄钺蠢尔狂且听彼诱胁一时猬起姦宄草窃于赫皇威整我禁旅攻车同马震叠荆楚么么小虫奋臂我拒我夺其壁冞入其阻贯盈于髦天夺其魄釡鱼槛兽技穷能索天监趣罚畀于鬼伯裂肩分髀以俟刑磔维兹闗陇维兹边庭维兹两粤维兹瓯闽维黔维蜀咸曰底平折首获丑王师有征王师有征殄彼凶竖曀曀滇方如闇斯曙如热斯濯如暵斯雨如渴斯浆如馁斯饇四时代谢亦有金行民用五材谁能去兵帝缵武功既克告成武功告成帝曰息民息民伊何民力殚矣输将告困惟师之以矧师所处实多转徙中田有棘不见秬秠帝曰施仁给复赐租斥闗去禁养老字孤涤瑕洗垢咸在赦除登贤进良载广厥途小大之吏必以亷善允釐百工各守尔典武功爵级不叅铨选贵游执经论秀艺苑羣工咸曰丕休万年登三咸五鸿号光前圣情固让于祖于天郊坛都宫禋祀告䖍如天之仁覆帱八荒受福王母有庆元良在廷肃敬济济巖廊夀域日跻纯固敦龎猗与醇风臻于刑措昔陈原野惟滇之故滇功既奏天下大酺于昭颂声来许垂裕平滇颂尤侗皇帝御极二十年命大将军贝子章泰绥逺将军总督蔡毓荣等进兵逼云南诏若曰此穷寇不足膏齐斧兵法攻城为下勿肉薄伤士卒殄及平民其筑长围困之必自毙自二月至于十月城中食尽畔衆皆譁我师进克子城逆孽呉世璠蹙自刭伪党开门降迎王师以入百姓前歌后舞壶箪载道或相与垂涕曰不图今日复为王人见太平也幕府上露布至京宣捷午门外羣臣咸拜手飏言曰于铄哉此非师武臣力繄一人如天之福无疆惟休盖自三桂倡乱八载于兹踞滇为窟狡焉启疆窃我黔阳䧟我巴蜀封豕长蛇荐食三楚波及豫章之界蹂躏我城郭疮痍我人民不寕惟是又招八闽勾两粤诱我蟊贼以荡揺我边疆东南蠢动靡有寕宇于是天子赫怒禡牙誓师大发禁旅并良家彍骑连营百万度支转饷半天下舳舻牛马终夜有声钲人伐鼔一月三捷大憝稔恶天用勦絶其命贼徒骇溃闽粤之人震慴流汗匍匐乞命朝廷下制书赐尚之信死以尺组縳耿精忠致阙下二方底定璠犹不悛收合余烬自窜丛棘孤雏腐鼠保首领之不暇卒取覆亡为万世僇其伏罪亦已晚矣夫以堂堂天朝踊跃用兵歼厥小丑摧枯振藁何忧弗克然当其始也一夫抗命三蘖连衡若火之燎于原不可扑灭矣以皇上天威率其股肱心膂之臣熊罴虓虎之佐运筹帷幄折冲樽俎一战而举荆襄再战而收衡永西师絶连云之栈跨剑阁捣成都东师破辰龙闗席卷贵竹直抵苴兰城下摩旗㸃苍之垒饮马盘龙之津风驰电扫谷静山空自征伐以来未有驱除若斯之速者也且滇虽一隅僭始荘硚闭巂昆明不通中国蒙社并有六诏蚕食滋大郑赵杨干号令三嬗终归段氏迨元始入版图明遂郡县其地然以世祖之雄略颍凉西平之壮谋加以十一总管三宣六慰而伯忽舍利畏造变于前阿资思任搆衅于后蛮争触鬬日寻干戈何者夜郎不知汉大声敎阻絶嗜杀怙乱其习俗然也况叛臣敎之啸其兇族逆我颜行驱市人于锋镝朝箕暮歛糜烂其室家此邦之人水深火热若枯旱之望雨今陛下义征不庭提赤子出沸汤之中使登袵席髳人濮人回首面内胥沾闿泽甚盛徳也虽虞帝之格苖民殷宗之克鬼方何以加焉然后振旅而还告庙献俘班朝饮至勲庸铭于鼎钟名号昭于史册不其夐乎于是天子沛然改容曰予一人敢不荷天之宠承祖宗三后之庆顾自军兴宵旰不遑诸大夫勤劳于内诸将士暴露于外烽燧所至毋乃惊惧子弟忧患长老其他飞茭輓粟疲于奔命者不可胜数朕心悯焉赖社稷之灵以遏乱略罪人斯得庶几息平兵革与海内更始其颁爵赏蠲赋役赦殊死以下天下闻之佥谓皇上武功赫赫既如彼文命洋洋又若此愽恩广施逺抚长驾车书混一符瑞响臻道侔乎干坤业隆乎三五虽鸣和銮奏雅乐封泰山禅梁父夫何恧哉侗备员珥笔退而作颂一篇爰扬至尊之光烈用告太师歌以舞万颂曰皇淸受命歴无疆上畅九垓下八荒大共小球皆来王北至肃慎南越裳天子穆穆坐明堂载櫜弓矢秉圭璋蠢尔强藩何跳梁射天逐日肆披猖二竖从之同颠狂彭彭大车拒螳蜋吾皇一怒威神张天戈下指开天阊凿门推毂授斧斨砺乃锋刃峙糗粮雷辎星驷启戎行势如勐虎驱跛羊大首旣陨羣犇亡遂挽彭蠡廻潇湘蚕丛鸟道辟康荘木瓜金筑归疆塲竞牵铁索渡澜沧井蛙遗息走且僵藐然山鬼伏箐篁铜鼔一鸣魂魄䘮长鲸就戮短狐戕前徒倒戈争投降君子小人篚壶浆竹王祠下迎三郎六军齐辔临城隍鞭指卭笮挥冉駹牂牁㽛町遥相望碧鸡昼啼金马骧彩云飘飖昆池旁平滇洱海成田桑市㕓不改耰耡长僰僮唱歌传白狼翠毛象齿贡梯航㨗书飞羽奏明光天颜有喜夜未央百工来贺舞且飏帝曰嗟咨心如伤贼臣不道犯天纲良民何辜罹其殃居者裹负行羁缰哀我人斯亦孔将刑狱几何念桁杨钱谷几何问仓箱亟放赦令覃恩章后以诰命施四方乃开石室纪太常彤弓卢矢间珮珰龙旗和铃鞗革鸧朱鹭铙次登庙廊职方㑹同统万邦王道荡荡臻平康大武止戈佳兵藏逝将归马华山阳功成治定礼乐彰秩宗黼黻䕫笙簧龙图龟书出低昂郊游麒麟苑鳯凰黒秬黄兆丰穰青芝赤箭呈祯祥仰观玉烛俯金汤羙哉丕基亘皇唐宜升介丘答穹苍云云亭亭风雨翔金泥玉检书辉煌探䇿占之夀永昌皇清受命歴无疆平滇颂陈维崧恭惟我皇帝陛下履㤗承干继离出震春温秋肃徳符苍昊以俱穹西被东渐绩比黄舆而并愽巍巍荡荡帝徳难名祇祇威威皇灵有赫卿云似盖晨团姚后之乡甘露如珠晓湛姬王之瓮声敎讫九围之内典章迈百辟而前固巳遐陬异域献状鸿胪絶徼殊邦编名属国验东风而受隷碧弩充庭测海水以来王赤车集阙者矣独此狡焉忘其蕞尔凶踰射月久倔强于九隆六诏之间恶甚诅天渐咆哮于㽛町哀牢之国始也兎惟营窟俄焉虎乃负嵎加之羣藩逞犄角之图因而三蘖鼓连鸡之势杜弢之衆不过流民马腾之军无非乞活髦牛作马遘此沦胥靡莫苴兰遭斯荼酷此则普天率土咸切同仇负气含灵要为共愤三辰之所不祐九伐之所必惩然而帝曰无庸王惟不怒弯雄弧而誓将首殱蛇豕声援倚长剑以兴师先揃蚍蜉种类苍头长鬛叱咤风云战舰戈船凭陵霄汉蠭旗西指则崤函之千嶂都开犀角南征则瓯越之百城俱下一挥青兕交广归诚再濯黄龙巴巫効命属渠兇之稔恶寻巨憝之逋珠王敦跋扈讵漏天殃蘓峻枭雄先婴鬼僇爰是梯冲乱舞以蹙危疆鼔角狂吟而追枉矢霆轰电砉影翻铁索之桥海走山飞声震铜标之柱母波襍种立致土崩荘硚何人终于兽骇遂以康熙二十年十月二十八日恢我边疆入其郛郭蚩尤肩髀狼籍于深蹊密箐之间袁尚头颅颠踣于邃谷残崖之次惸惸狂穉赴此灰钉孑孑童騃随为葅醢僰僮万指欢唿于葛相祠边蒟醤千罂大酺于㸑王碑下山川重秀天地再清盖逆贼呉三桂者胜国微员前朝末将向者跖穿膝暴原无勃苏报主之诚当时击楫临风寕同祖逖勤王之志徒以耽情优笑蛊惑妖滛石崇之嬖幸辱在兵间羊侃之侍人归于幢主穷而投我饥则附人鲁国竖牛之恶肇始童牙魏时司马之心彰于行路且夫圈牢小物祇工鸣吠之长绦旋微姿仅备驱除之用本朝坦懐覆帱大度优容本无疑忌启汉皇信越之嫌并鲜雄猜召明室胡蓝之衅是郡处之冗散犹当衔感如天秩以寛闲尚足蒙羞入地况非亲非懿宠被河山尔公尔侯勲侔帯砺爵冠樊郦而上名参寇贾之班毛郕鲁衞视彼亲藩羽葆旌旄升于大国湛恩巳甚宠眷原奢而乃妄矜螳臂滥干赤族之诛恣效鸱张自作湛宗之孽假僭窃以肆其无聊作披猖以益其老悖危亡相续糜烂为期能无刋之九鼎凖梼杌以同姦鉴在千秋与共吺而比慝者欤欣逄盛事敢矢雅音颂曰于烁皇清孚于凾夏爟火升禋焫萧奏嘏凫人缦乐笙师吹雅万邦棣棣执笾侑斚腊祭而膢旱祭而雩陇多驯雉泽有驺虞誓衅尔甲誓卧而枹曰靡有蘖苞庶用奠厥家逷彼蛮髳窜于炎荒梗我声敎侮我彞章弗宾弗庭为蟊为痒曰尔居维何昆池澜沧昆池浩浩育此鲸鲵澜沧漼漼舞此醯鸡糜我刍茭哀我旄倪谁生厉阶八年于斯帝赫斯怒爰奋厥武䖍刘貙豕张皇虓虎蹙蹈巴巫腾骧荆楚百万紏桓屯于城下匪坚曷攻弗攻而摧匪峻曷踰弗踰而开降其胁从歼彼渠魁㸑舞渝歌山唿子来捷书宵奏敬告山陵类于上帝时我尝蒸燄紫嘘呵随风而升渎鬼岳祇戃怳凌兢乃赦天下俾大欢喜复租赐爵刷磨垢滓甿蜡于郊商歌于市皇清有祜于万千祀平朔颂尤侗恭惟皇帝陛下御极以来揆文奋武徳化威神既平三孽下台湾定俄罗斯收复七旗喀尔喀东西南北无思不服矣独厄鲁特噶尔丹者蠢尔么䯢大邦为讐辱我使臣诱我属国以荡揺我边疆侵及乌䦨布通之地王赫斯怒召问廷臣佥曰此小丑不足诛但当颁尺一谕之或曰遣将出师彼必慑伏天子曰吁此而不治后将滋蔓遂饬禁旅朕其亲征丙子二月车驾从中路出命大将军费扬古等西路并进由巴颜乌䦨追至台木多败之噶尔丹望见黄幄布城大惊遁去委弃辎重器械无算降其衆逹木巴哈什等二百余口王师凯旋留大将军驻兵喀伦将军愽济都统乌南逹提督孙思克等驻兵兰州皇上复于是冬渡河至鄂尔多斯噶尔丹台吉丹济刦粮为官军所败其党寨桑人等先后来归噶尔丹亦遣格垒姑英赍奏乞降皇上以此宼不灭终贻后患仍留兵于大同俟明年进勦丁丑二月自京出塞次云中直抵宁夏大集将士禡牙誓师指授方略衔枚疾趋登狼居胥山一望沙漠幕南无王庭焉哈密回人争先自効生擒噶尔丹子色不腾巴尔朱俘献行在谛巴亦遣使谢罪噶尔丹同族瑚瑚脑台吉济农亲臣丹济喇阿喇布难丹津汪布等并来投诚愿朝贡如旧噶尔丹自顾势穷逃窜无所遂于闰三月十三日仰药自杀丹济喇携其遗骸及男女人口三百戸稽颡闗下军中皆唿万歳天子曰此逋寇不足膏斧钺天用勦絶其命令其子若臣悔祸来庭姑舍之以劝其后庶㡬息兵革边境靖安与天下百姓更始乐业不亦休乎于是振旅而还饮至告庙望祭天地山川颁诏肆赦四海万民深山穷谷黄童白叟无不欣欣然把酒相贺者以为圣天子戡乱致治重覩太平虽唐虞三代之盛蔑以加也伏处田间不胜大庆虽老且病不敢辞拙谨撰平朔颂一篇献于左右以备史䇿之末简稽首顿首无任惶恐之至其辞曰于穆维清受天子命东西朔南暨九围底定肆于时夏覃及遐方四十八部莫敢不来王辟彼大田蠕生蟊贼匪我族类曰厄鲁特惟厄鲁特有噶尔丹狡焉启疆始阶僭乱天子有诏俾汝来归赐汝酒浆畀汝裳衣丹曰者者忽去忽来来则诺去则否骄即跳梁穷乃逋逃帝谓尔丹是不可羁縻舎予斧斤荆棘将日滋乃召卿士大閲车马我车彭彭我马白赭峙我糗粮刍茭盈野铁甲如墨石礟如火彤弓千斯卢矢万斯青帜朱常间以绿旗赫赫业业繄天子之六师既占吉日遂凿凶门肇发京畿直逹塞垣天子出征营在中央载命诸将分徂西方曰汝扬古总领三军汝济汝南达率满兵自秦汝思克兼用汉人左犄右角前茅后劲爰由图喇至克鲁伦鸣钲伐鼔尔丹震惊一战而败豕突狼犇遥望黄幄御寨临城仓皇鼠窜匍伏荒原衆曰往哉急追勿失帝曰还归予其少息汝扬古等暂驻兰州背秋渉冬朕复来蒐朔风凄凄雨雪霏霏驾言行狩田车四围渡河莅止鄂尔多斯天寒草枯尔丹告饥刦我余粮官军逐之台吉寨桑角奔来归尔丹亦云愿为属国其言虽甘其心叵测帝曰舍之岁云暮矣以待来年必剪灭此偃戈歇马收于大同春日载阳大师克攻军行塞外驾入云中次于寕夏以修我戎狼居胥山汉家所封天子登之壮气凌空亦城归化以为受降满人汉人哈密回人貔貅百万踊跃用兵生擒王子名色不腾献于行宫用干不庭谛巴闻之遣使谢罪瑚瑙济农朝贡受吏亲戚叛之丹津丹济嗟尔独夫进退无计𠢐面恸哭仰药自毙呜唿噫嘻岂非天耶天讨有罪用祚我邦家头目兽散郎主载羓生不朝帝阙没归我中华及其三百户牛羊马驼悉从入闗羣唱凯歌汤汤瀚海漠漠龙沙万里无人暴骨如麻庐帐閴其弃甲则那谁骑野马谁卷芦笳由是厄鲁特国屏之地角天涯蒙古部落实繁有徒巴林奈曼敖汉乌朱无小无大咸𨽻版图烽烟永息边鄙无虞室家相庆道路欢唿天子燕喜归而振旅爰治坛圻爰修笾俎爰釐圭瓒爰钖筐筥以答我皇天以衎我烈祖以劳我将师以谷我士女饮我㫖酒飨我钟鼓九叙惟歌七徳是舞羣臣百姓上尊号者皆曰陛下登三咸五大徳广运圣神文武吾皇谦让固辞弗许满而不溢超絶前古我闻在昔七旬禹伐商髙三年周宣六月汉服唿韩唐臣突厥虽奏肤功尚留遗孽皇王烝哉于今为烈粤稽是役乘舆三驾起前仲春迄今孟夏杨栁方华黍稷既稼忧在朕躬不自逸暇我行迤北其程数千周游城郭跋涉山川征夫劳止予敢晏然不惮险阻岂敢迁延诗亦有言一月三捷斩将搴旗伏尸流血吾皇大威神武不杀摧枯拉朽不战而屈一夫作难殃及子孙崑冈火炎玉石俱焚吾圣慈祥放麑示仁获此小丑尽作王人凡斯韬略一人所授以战则克以守则久丰草在前流泉在后风雨以时自天之佑帝命虎臣虎拜稽首四海永清天子万夀彼师武臣何力之有帝曰俞哉朕行天诛三后在天尚克相予社稷馨香降福寰区百年逋寇一朝扫除亦赖臣工同力驰驱嘉与庶民耕凿田庐巳清沙漠寕忘海隅朕将南廵採风轩车父老子弟偕乐大酺上帝降鉴岳渎献符太平玉烛金石典谟云云亭亭成封禅书平蜀颂翁叔元康熙十九年正月将军良栋进寳等分道入蜀收复成都保寕等处报至宣㨗午门不胜踊跃庆快稽首顿首闻天之所弃虽据险而必亡人之共讐即在逺而终戮况以顺讨逆应天顺人不得已而用兵自有征而无战钦惟我皇帝陛下天纵圣徳神授英谋阐文徳以臣八荒崇武功以定六合自古在昔不庭之族及我先世未臣之人莫不稽首来王奉朔请吏方当挽长河而洗甲饮瀚海以休兵廼逆臣三桂槃瓠为妖沈黎作慝衆恶咸具辄用凭陵庶僇不辜罹其凶害金铃大㦸纵横六诏之山明月朱旗弥满三湘之浦负其地险乱我天常惟三巴庸蜀之郊实两戒河山之首铜梁斗絶外控诸蕃玉垒天开内屏中夏既依以为固则藩篱有可守之形未克其所争则腹心无必溃之势方欲煽移七部蠢动三秦置阵闗东妄拟鸿门之㑹窥兵陇右隂图亟谷之封惟天佑我皇家惟神褫其姦魄文篱武落电扫颷驰募壮士于三河选良家于六郡恭行天罚诞加灵诛遂乃乘间设伏分道致师浇沙聚石之营浴铁喷金之骑始通流于资溆旋夺险于岷峨诸军背水而攻百道缘崖而上于是穷川叛邑髙城夜开涸水游魂隂山昼哭平填隍堑踰越闉阇献图归细桞之营系组入长杨之馆民归复业安市肆而不惊户解倒悬捧壶浆而在道锦江过楚舟楫安波剑阁通秦车徒接迹皇帝念征人之久役痛赤子之无辜幸鸟道之已开喜枭音之既革㨗闻中外宣示臣民务与物以安恬登斯人于袵席亿兆之衆共戴一天海隅苍生咸唿万嵗铜柱建标为界越裳重译而来武功懋焉仁闻彰矣臣惟轩有青邱之誓尧有丹浦之师姬发难于三监汉树威于七国罔不传诸琬琰播在管絃荐郊庙以格鬼神侈雅颂以光史册盖丑莫大于犯顺凶莫甚于阻兵仁莫溥于除残武莫威于禁暴政莫急于柔远徳莫厚于招携是以书载征苖诗称伐密天山既定壮士长歌淮蔡削平昌黎奋笔我皇帝陛下负不世之资建无前之烈而謡诵阙然乐章未布记言之史载笔何辞仰窥庙算俯察舆图睹进止之机宜知神武之独运盖自军兴以来六年宵旰百战经营控天水之冲塞陈仓之口戍彞陵之道扼潭岳之津玉牒亲藩建牙楚泽盐梅上将开府秦闗访金牛之旧踪按隂平之故垒以建瓴之势成破竹之功臣三千而一心战一月而三㨗若斯胜算岂曰人谋臣自惟谫劣莫赞髙深谨託不文之辞用志无穷之烈谨拜手稽首而作颂曰于惟烈祖诞迹神荒河图受箓昌期告祥造设天地开辟混茫功髙初耜道冠始裳太宗继之随流而攘雷轰电击龙起云翔逮我世祖聪明时乂削平僭乱光宅宇内山输海纳日升月队含牙载髪重译欵塞功徳巍巍湛恩濊濊绵歴无疆与天地配皇帝临御全受所覆万国归仁羣生在宥不废懿亲不遗故旧羣臣奉法同轨辐辏内除闗梁外弛斥堠同我太平毕来恐后蠢兹小丑逆节萌生作为不靖负险阻兵跨荆据益出岷窥秦泛舟湖湘据守天彭并包百粤倡率齐盟一唿衆和万夫同声维时皇帝端拱穆清神谋独运羣公仰成指授方略剪刈鲵鲸三方犄角四面凭城穷兽排突槛猨骇奔帝有成言耀徳不兵哀我人斯困于军兴杼空不织军屯不耕约我将士母践稻秔解散胁从镇抚獠氓中夜徬徨废书太息作为诗歌淋漓御墨赐我元老佩兹无斁无勲不酬靡罚不公以天之灵如日方中士卒用命将帅和衷白斾央央苍兕戎戎冒刃䧟敌徒手仰攻剑阁峩峩羣峰插天白盐赤甲鐡锁沉渊我舁临冲往造崖巅或入隂平或经阆川曾不崇朝规其幅员降其奔师堑山盈原农不辍耕市不易㕓将吏表闻归功于天惟帝不有悯念恻怛曰桂负恩遗孽乱略其民何辜死生契濶曰予受成鬼神恊赞尚赖同徳克平余难计功赋赏行庆施惠母淹旬日毋格吏议六师熊熊万邦熙熙民不知役惟帝缓之天山之歌淮蔡之碑金石刻画臣何能为全蜀既定百粤归心越裳献雉铜柱标岑炎风朔雪闇昧阻深毋乱天纲毋长氛祲曷其来思我有好音平蜀颂彭孙遹闻仁声沦洽徳以覆物为𢎞义问宣昭功以安民为大所以舞干羽于两阶尚有徂征之命执玉帛者万国犹行后至之诛由来神武之朝不废驱除之略况乎八荒在宥六合为家尉置东南广斥朱䳒之境候通西北逺包元莵之亭皇帝握宝筴而拜图履泰符而凝命紫微帝座独运机衡赤县神州咸归户闼靡不跻之仁夀煦以阳和山栖谷饮之民喁于而向化歳贡终王之后拱揖以从风而乃卭谷旣王聚兵肆毒且兰被发距命兴戎上负国恩下滋民害胁驱我吏士摇荡我疆陲于是张九伐之威鼓同仇之气先平闗陇旋定瓯闽青海来归苍梧内附金戈西指则洋鳯风靡铁骑南驰则衡湘草偃制胜庙堂之上成功俄顷之间若乃蕞尔蚕丛狡焉兎窟园名橘柚未修贡于职方舞号巴渝莫觐容于乐府悬巢之燕自矜堂奥之安蹈井之鼃妄诧江湖之大岂不以双流漭沆五屼巑岏逋我刑诛寛其嵗月者乎然而幅员万里何论黒子之偏隅天下一家忍见苍生之涂炭爰申天讨用播皇仁将军王进寳躬自先登志无后顾度金牛之崃力不假于五丁据石燕之峰坂无虞其九折长驱剑阁进克阆中伪将尽歼渠魁就縳提督赵良栋气吞狂寇身启戎行褁犀革以攀崖遂开栈道浮木罂而絶渡竟涉嘉陵截白水之上流百濮襟喉尽扼克锦官之要郡三川版籍全收遂乃卧矢櫜弓击牛酾酒芋区不扰花市无惊右粥左飱玉垒之秋毫靡犯前歌后舞锦江之春色依然从此破竹先声建瓴直下扬旌洱海弭节牂牁二十八宿张天维于井鬼之躔一十二州绵地络于筰卭之域在昔临冲之举因垒而崇降常武之勲陈兵而徐服以今方古曽何让焉夫庸蜀之区夙称险逺公孙因而跃马刘牧于以闭闗峻阻自防剪除不易今则壶浆迎道枕席行师冲飇击鸲鹊之巢齐斧抉蛛蝥之纲三巴殄定曾不淹旬虽曰师武之功实则圣天子之威灵所致也侍从阙廷获观斯盛谨稽首顿首而献颂曰于昭有赫祚我皇清天人协赞河岳呈贞柔逺能迩修文偃兵摄纲九有振维八纮蠢尔西陲蔑常乱纪乃奸王略以烦疆吏矫矫虎臣授兹雄剑鞠旅陈师有征无战一收阆郡再举蜀都渠帅受戮逆臣就俘波激山摧飈驰电驶㡳定三川扬威万里至仁𢎞贷旧染咸新民归如水圣泽如春彼溺斯援彼饥斯哺王师之至式歌且舞䕫巫东略卭雅南来人皆乐土田不污莱释甲投戈义风逺扇絶徼输心好音革面昔在殷武用伐鬼方四方式辟亦羙宣王矧兹梁益非云荒服清问下民其何不速出师献馘后不淹时国无刓印人不知罢书同轨一垂拱以治千秋万禩式巩皇基皇清文颕巻三十三皇清文颖卷三十四钦定四库全书皇清文颕巻三十四颂圣徳神功颂毛竒龄惟是皇清嗣世抚育方夏东越溟澥西薄栁谷南底于窏汗而北极之莾䍚无垠之地其在水居者雕頟画臂率为良民版画其波涛而租其鱼蛤其在瓯脱居者大幕以南皆保塞称藩环向为属国自是而外虽车舟未到人力鲜达亦且仰天地之㤙昭日月之信风声逺播同量一噐独是弥迤以西洿裸么小如彼厄鲁特噶尔丹者倚恃荒昧託迹榛旷与噶尔札萨唇交齿互不思睦邻䘏族内奉约束而乃自舍阸陿顿加夷陆侵陵我㰚卫暴殄我藩服东西爪揃罔顾礼义皇帝不忍加诛屡饬以法俟其湔涤勿追夙染乃复鼠穴自大终致负固伏念皇上曾驻跸喜峰登临慷慨赋黄土崖大石矶二诗以宸翰书之巖间兼谕侍臣谓是地皆前朝戍屯烽堠相望我太祖太宗创业宏逺夷夏一统致䝉古四十八部皆爲臣仆朕毎过此未尝不念丕烈焉是埏纮万里无非缔造游豫所到犹厪先烈其可令螽蝝肆喙蚉䖟鼓翅渐至于此夫无疆历服匪易嗣也前人之光不可以遏且佚也况古圣贤经文纬武虽揆奋有人犹身挺铍铎手秉白旄以故黄帝亲战于坂泉而文王北伐畎落躬承卢矢以彼神圣何难命将出师髙居深拱以操制胜而乃安不忘危勤思戡乱忘万乘之尊习三单之效哉诚以君不亲将皆叔世浮文而非古王毖戎之本意也是以庙谟盈庭贵乎独断征伐之权出自天子乃遂张皇六师大申克诘羣䇿不足挠衆谏不爲沮集虎贲而悬豹尾肆类于上帝昭告宗庙徧望诸山川百神禡牙畿纛练时日凿门以恭行天罚先遣抚邉大将军由沙河抵塞克期并进越归化历乌䦨河朔遏其归路以会大军于幕北而羽林佽飞从独石同时出闗师行三十里躧克勒隃髙齐渉敖汉越乌朱目秦凡蛮夷君长外藩诸部王可汗贝勒贝子公台吉等先后会朝以壶浆箪食迎于马前其他北庭荐居去胡来王者悉环列跪道左观军容不辍廼絶大幕进拖林调兵谷车餫使武刚氷不絶于路虽卤舄之地毎乏泉水而灵源疏凿所在湓涌会饮马川西忽得故明成祖勒铭纪功之石于水厓灌而视之有永清沙漠之句上曰真永清矣遂于中夏三日直捣其境犁其庭扫其闾鸟逃鼠四窜之巴颜乌喇而西路之遏其奔者迣击于昭木多鄂尔浑河之间以比干环盾大破其勃卢之阵擒其子砲㷊其妻孥追杀三十里斩首虏二千余级生得数千人乞降者以日至虏获马牛羊驴驘鬴鍑械仗无算乃大展皇仁任其零骑数十人负创而奔而我士卒无离伤者皇帝乃驻跸黒鲁仑河封拖诺之山禅之土喇遂班师焉先是禁旅初行时两浙官民念七萃劳苦旗门逺辟不无宵旰䟦渉之艰乃宿衞綦严眺听秘谧行间消息不洩于外因晨夕引领北向以冀布凯骤传管侍卫内大臣暨大学士祗奉谕㫖而和硕康亲王亦遂有启请班捷之奏流抄到浙浙抚臣榜之通国官民大小皆懽忭踊跃男女聚族转相庆告遂于康熙三十五年六月十五日抚臣率司道臣以下会将军都统暨乡官士民数万人焚香稽首贺㨗于军门旋请史馆详叙肤功颁示両浙立石于东海之濵而以故职史官属抽笔作颂以俟载事伏思太舆诞大广运靡极三古至今亦惟视君国大小以爲修陿是故功徳大者地亦大功徳小则地亦小乃自五帝三王以后汉魏迄今其历国已一十七姓而大一统者亦复有几即汉唐元明四代嵬然式廓而唐以藩服僭处中致歉损曾未有徳髙日域功盖月如本朝者既已提封万国奄有八极而皇上复恢扩而张大之不惮躬亲安攘以葆此逺塞一时之劳万世之利圣徳神功莫可纪计宜立石四裔以爲我子孙亿万斯年之法因不揣鄙陋谨拟爲东海立石颂文以垂于勿壊其文曰粤自三古长此六服径轮广袤视功与徳汉唐元明尽有阸塞晋宋偏安比之列国惟我皇清辟土浩濶西隃崦嵫东近日出虽复继世兼创始谟再夺昆诏三开叶榆甫复东越旋收番禺声暨南服教讫海隅遂扩疆宇至于彭湖物皆安居民乐终产㤙肥土域泽溢朐衍纲纪百饬聪目四逺桐生本豫禾偃能反浮苴以南并我保塞岂惟篱落原属经界肯容小丑闇爲虫壊造谋借兵作邉鄙害皇仁有容谕至于再是虽𣺌末渐不可长无庸受脤徒命将徃帝徳神勇圣世广朗借此晏安习以鞅掌武丁南征王季西攘师中丈人百国所仰岂如叔世髙居称朕不计大酖而纵小蠢文法是崇兵革不袵谏即牵裾甚者割纼以至丛脞或就削弱珠崖徒捐金墉巳却萧闗烽火几至宫闼所以古王最重挞伐河魁二百太乙三千星门大辟靁车陡牵铜斗兽警铁骑蝉聨白泽逺导朱雀在前是以初发云兴百万继且飈起如日斯旦箕张翼舒虎攫龙战小丑伏听早鸟兽散因之番长逺近来谒饰彼玉具赐以匹帛覩兹天威相顾翕舌道旁观者莫不太息乃转车粟亦载鬴鐎一鼓传餐千军共醪纵过硗舄兼履不毛画地成井沿山生蒿垒若棋峙旗似电合九伐既济三校咸发投石于林抽刃出柙触车鳞碎近辐瓦裂巖谷显漏木柴僵落譬诸㤗山下压卵石嵼土迸陷瀚海坼竭何必声罪归曲直责以是摘莾任彼升陵帐絶乌鸟士摧豕熊右卫聨校前军折冲庙堂之算乃在军中爰度梓岭转破苻离陈以槖驼驾之豺貔虏其人畜俘厥子妻尺寸堪此锄夷遽收因杅翻遇军曲男悸影女孕堕殰潜山匿水相向而哭受降之城何啻三筑伊昔明祖亲廵缘邉三犁王庭至饮马川勒石天山比之燕然一沈水厓一升山巅文词昭晳符䜟不諐永清而已他何有焉独是虞廷七旬苖格髙宗鬼方三年始克何如神武指顾顷刻历候三月恍骋八极祗我朔暨已及祝栗蜣肱虮胏奚足介棘惟兹方域九有以宏内偹箫勺外毖戎兵金琖弗阙玉烛以明自兹以后泰阶昇平皇皇八柱勒功徳铭万方齐瞻四海永清甲子纪功徳颂翁叔元闻自古帝王言爲尚书行爲世法尧兢舜业纪盛徳于勲华禹俭汤仁録鸿功于谟诰迨周官有左右史之设汉世有起居注之司日历时政之编摩流传弥广石室兰台之撰述纪载宏多职或领于他官书必藏于柱下历考前人之信史非无着作班班欣逄今日之成编乃出寻常万万钦惟我皇上天纵圣徳神授英谋崇武功以靖八荒阐文徳以臣六合等干施之帱覆答坤载之灵长并日月之垂明应风雷之涣号时惟甲子历启上元四海无波九垓同轨俗渐登于仁夀治已进于唐虞乃犹未明求衣坐而待旦或临民以求莫或望古而兴懐或撤膳以省躬或在舆而访道缥囊玉轴时繙甲乙之书掞藻摛华洪启天人之秘銮舆所至民物于焉乐康礼乐具兴天地爲之炳焕才惭珥笔欣传宵旰之忧勤职忝载言幸纪都俞之盛羙爰自春孟迄今嵗除勒为成书凡十二巻附以渺説载在篇终而又念古者臯陶歌虞奚斯颂鲁皆以㳺扬盛徳褒赞成功幸列侍从之班事尧舜之主而功徳不纪雅颂无闻谁之咎欤窃见皇上早朝晏罢夙寤晨兴矢万几无旷之诚拒五日御门之请故天下咸知皇上之勤作颂一统禁卫而治兵射以观徳命蒐田而讲武安不忘危故天下咸知皇上之武作颂二省方观俗清问徧于闾阎解网蠲租仁恩及于庻类故天下咸知皇上之惠作颂三拯黎民于昏垫精卫塡流障河渎之狂澜哀鸿宅土故天下咸知皇上之仁作颂四崇本抑末返淳俗于区中利用厚生移浇风于南土故天下咸知皇上之俭作颂五过鲁而祀孔子儒术弥光讲学以训生徒天章载钖故天下咸知皇上之敬作颂六励氷霜之操自结主知钖繁庻之荣用嘉臣节故天下咸知皇上之明作颂七谒前代之寝园奚止历桥山之祀命有司而维䕶岂徒置守冢之家故天下咸知皇上之厚作颂八睿藻天开多寄情于民隐奎章日丽或託兴于山川故天下咸知皇上之文作颂九动霜露之感时诣山陵冐风雪之严不辞险逺故天下咸知皇上之孝作颂十颂曰惟天行健四时不忒惟皇法天自强不息勿懈于位寸隂是惜自朝不遑至于日昃徳乃日新以熙庻绩无怠无荒万国来极右勤政皇矣至徳聪明神武用戒不虞治兵振旅乃率三公下逮卒伍横云置陈考钟伐鼔四侯如树序賔不侮九功既成七徳咸舞右圣武粤稽舜典五载时廵不惟逸豫惟以勤民我皇时迈大泽流殷纳民袵席煦以阳春衢歌巷舞就日瞻云车书同轨天下归仁右省方在昔夏后濬畎距川六府孔脩乃奏艰鲜我皇临幸相度后先增卑培薄指示井然下迨海口治之用专民宅其居物安其天右治河人亦有言俭徳之共锦绣纂组是伤女红戒尔守土驱民于农无崇侈靡以即康功敦本息华比屋可封阜财解愠被此薫风右正俗雝雝泮宫翼翼孔庙亲师释奠崇儒论道曲盖用章光逺有耀昌明六经张皇幽渺多士景从尚克用教万世之师人伦之表右崇儒惟吏牧民立之师保敬尔在公不贪爲宝清风洒然白日皜皜建官惟贤封廉録孝眷言存殁宠钖劝劳以风有位是则是效右奖亷缅惟明祖肇造区夏三百余年流风代谢鼎湖龙逺樵牧其下我皇恻念忾焉命驾肃拜几筵进酒三斚敬哉抔土庻无躏借右追祀尧称文思舜敷文徳发挥宸章淋漓泼墨驰思入神横视八极音传钧奏声被金石焜燿名山星离云翼振古无前爲万世式右文章春秋匪懈恪恭祀事顾瞻陵寝享尝勿替霜寒马早风饕雪厉倍道驰行曾不知瘁永言维则是曰孝治通于神明置塞天地右上陵神功庆成颂顾祖荣闻春温秋肃均爲造化之仁武偹兵威即裕安民之略故天地之大徳不外好生而帝王之逺谟尤先戡乱跻黎庻春台之上奠㝢图磐石之安钦惟我皇上乃圣乃神允文允武日临月照统万国之车书云行雨施讫八荒之声教曩嵗威申斧钺平三逆于遐方迩年风扫欃枪收七旗于逺碛端拱运垂裳之治世颂永清熙皥歌鼓腹之天时当大有历考诗书所载国家称治从无今日之承平即有天地以来方域虽遥莫非天朝之广大乃有厄鲁特噶尔丹者自恃遐荒弗恭明命初鸱张于榛莽遂䑕窃于藩篱罪合四征法难三宥我皇上仁同覆载义切包容念大军之奋武必殪雕题凿齿之伦倘小丑之投戈岂靳革面涤心之宥特申巽命明悬肆赦之文谁谓㝠顽不悔盗兵之罪于是皇上赫然震怒躬统六师㫁自干纲亲行九伐铜符虎节宁烦借箸之机宜红粟青刍不借开屯之方略白旄黄钺日月生光青羽赤茎云霞灿彩参旗河鼔开鱼丽鹤阵之图月斧星弧驾虎奋龙骧之士师行以律天効其灵甘泉湛白雪之流芳草接青天之色和风丽日行紫色之阳春青霭红云瞻翠华于瀚海于时狐绥胆落狼顾宵奔犹逞飘忽之踪欲逃广漠之野岂知圣天子料敌若神藏机于宻早示龙韬之略预张兔脱之罗遇我西师断其归路朱旗乍指廻赫日以裂春氷白刃初排驾霜飇而扫秋箨笑顽梗之陆梁几崇朝而扑灭我皇上犹以逆贼未靖邉民弗安既当奏凯之时仍分犄角之势旌旗相望羽檄交驰遏狡寇之奔逃扼穷荒之要害釡鱼待泣岂有潜踪幕燕就焚竟无生路迨至三冬再勤万乘夙兴旰食宸躬先军士之劳沐雨栉风圣体后征人而逸其时青蛇别部请效从王赤马遐陬咸求入贡即兹丑类亦上降书而皇上察其非诚破其狡计遂以献春之吉逺临宁夏之区大閲师徒宻分机畧贺兰山下倚天之剑气摩空兴武城边匝地之戈锋耀日兵威进逼已成山压之形贼变内生岂有瓦全之计家余孽子既束缚以成擒罪负违天遂惊惶而仰药邉戸燃脐而雪愤荒陬拜手以欢唿从此大漠销兵不照玉闗之狼燧异方重译岂劳铁甲于龙沙六合澄清三灵绥奠此皆由我皇上天地不违之徳智勇兼偹之神三度临邉爲生民而躬历寒燠一年底绩荡劲寇而独运神机立千古未建之竒开万世无疆之业是岂殱有苖于丹水遂能并此鸿猷殪蚩尤于青邱可得符其盛业者哉偹员史馆叨列班行虽才惭露布未随虎旅于龙城而日近天颜得聼铙歌于凤阙遭逄泰运载飏喜起之风扬厉神功敬上昇平之颂谨拜手稽首而献颂曰圣皇御极徳迈唐虞文明敷治神武垂谟普天之下莫不来享薫风解愠尧天击壤蠢兹小丑弄兵潢池负㤙逞逆爰整王师圣人濯征干城是辅爲熊爲罴鹰扬奋武风和日丽水碧莎青帝徳广运天奏神灵如霆如雷天威所指望影而奔不烦一矢大哉睿畧动出万全授机西路露布驰宣赫赫声灵星罗云布愿效从王黒山诸部云中经画兴武亲征栉风沐雨爲尔邉氓孽子系缨渠魁仰药风驱电扫澄清大漠妖氛既靖神功告成垂裳而治永颂昇平海宇欢唿箾韶奏美典谟载书昭垂万祀皇清睿略神功定万世太平颂杨大鹤康熙三十有六年皇帝自将讨平厄鲁特噶尔丹凯旋告庙武功底定左春坊左谕徳杨大鹤谨拜手稽首飏言曰天命有徳君临天下膺箓缵图创业垂统莫不英谋沈㫁长驾逺抚戡㝎祸乱诛锄梗顽以阜成兆民乂安九有懋建勲绩显烁炳麟声名垂当时风美扇来叶然历选列辟罔克纯偹虽古先圣皇时事各值运会未臻不能无所遗憾自开辟迄今垂千亿年穆清鉴观笃生至圣该百王鸿业集千圣大成定万世太平而坐理之殊尤絶迹赫声濯灵包干括坤至隆极盛生民以来未有如我皇上者也盖天下甚大羣生甚衆东至若木西抵崑崙南过朱垠北越戴斗必无一隅不承流无一夫不被泽无一物不得所浸淫衍溢㤙普徳洋然后称极治于古殆未尝覩也洪荒之初纷纶草昧万国𤓰剖幅员未广羲轩以暨夏商明圣之主虽多而职方舆图出赋税通贡献者数千里地而已诸侯世封即已各自爲政况要荒旷絶所云来享来王仅以虚名相结安得奉法遵轨风流令行然则治化虽隆未能溥洽也汉唐而降英主间出而因循茍安有同架漏生民陿隘熙皥无期夫上遡狉獉下迄近代不获一日称极治昊苍之藴含蓄积酿和储祉以昌期㤗运待我开天立极之大圣人爲自古帝王补缺畧爲寰海黎元图治安爲后世圣子神孙启无疆大历服岂不甚重矣哉是故以日月之照以雨露之㤙以雷霆之威以九垓八埏之髙深以四时五行之变化悉畀我皇上兼该而并包乂用而时出而我皇上以圣徳之纯法天行之健以圣徳之勇法天道之刚以圣量之光大含洪法天心之仁爱以圣学之推行通变法天体之周流凡所以运量于心意之间措施于政事之际天徳王道合同而化绥猷敛福履中蹈和渐民以仁摩民以义惠鲜懐保乐育养恬偕斯世于荡平纳苍生于富夀固已无地不渗漉无人不霑濡无物不滋润矣徃者三逆跳梁煽动南服庙谟指授以次削平台湾负固啸聚海隅王师濯征遂𨽻版宇察哈儿乘隙倡乱西陲天戈迅指即时剿絶于是琉球诸国海外旷隔之区也且遣子入侍俄罗斯诸国碛北荒邈之域也时欵塞修贡良由圣天子体天安民至诚感格故能定算庙堂而鞭笞桀骜狝薙兇顽跨沧溟以爲沼苞絶漠而爲苑境廓于章亥之所歩力通于禹契之所书纳賮效琛府无虚月辐辏并进鳞集仰流而恐后也卓哉咸五登三超累代帝王而首出已噶尔丹者僻处遐裔犷悍矫䖍与喀尔喀交相讐杀乃敢䦨入近地皇上命将出师大败之于乌澜布通惩艾而去谕以内附昏迷不悛牵率丑徒窃踞巴颜乌喇属藩邉塞骚动不安皇上仰揆天心俯轸民瘼深惟国家社稷之计兹乃祸魁乱阶剪扑不可姑缓赫然震怒自将六师以征之閲嵗再春三临塞外渠魁陨毙荒徼永宁方銮舆之初出也羣臣未测睿谟交章谏沮大抵谓漠北苦寒氷霜侵烁不宜亲烦至尊且荒野穷邉踪迹无定缓则蜂屯急则鸟举形势寥廓未易剪除而不知皇上发谋出虑之初逆计厥终早在掌握必推锋陷坚斩馘其徒衆然后能使之弱必扼吭据险㫁絶其声援离散其党与召致其腹心然后能使之孤武不可以不耀谋不可以不沉计画不可以游移机宜不可以坐失惟威乃克惟㫁乃成一人劳而亿姓逸一方奠而万邦辑豫见成效而爲之无不晷候应而符节同者夫使六龙不行惟遣将帅即壮武如衞霍岂能一旦奏功皇上所以躬率羽林栉风沐雨左属平乱之鞬右握灭逆之矢鹳鹅熊罴千乘万队铁马金甲歕山欱野直抵窟穴扬兵拖诺山贼渠见军容焜煌自天而下相擕溃窜不敢抗我颜行而我以正兵攻以竒兵伏右翼之帅邀而击之斩首无算僵尸若陵贼仅只身幸脱始知天子威灵之不可犯也自春徂夏八十余日而战功成非天下之至勇其孰能与于此迨战胜之余倘姑务休息致彼裒兇鞠顽终贻后虑皇上所以凌冬办寒西廵朔方至鄂尔多斯相度形势布置方畧近邉阨塞分兵戍屯断其乞援之路西北区落遍示㤙信絶其唇齿之望贼饥无所得食谋刦饷车又爲我军摧败其党方内携且闻皇朝寛大招抚降人给之禄秩靡不稽颡厥角争先输欵噶尔丹亦惶惧请降而中懐犹豫我皇察知情伪遣使以觇之麾军以逼之贼已在覊络槛穽中而未能觉悟也非天下之至哲其孰能与于此贼势已蹙或谓创残余衆无足措意不知一日纵敌数世之患安邉靖民岂恤况瘁皇上所以飈驰电发复廵河湟自云代以抵银夏驻驿狼居胥山乘春和草生命将分道深入天声丕振武节逺耀塞外遐国请受缨縻哈宻擒献其孽子贼已巢倾卵破延命刻漏而其族属亲信并皆归附天朝方将推刃狼头剚锋豕腹噶尔丹贯盈数尽服毒自裁而厄鲁特部落殄絶无遗类一年之内殱此巨寇域灭区殚势同破竹非天下之至神其孰能与于此尝质之诗书攷之传记轩辕逐荤粥伊耆荡丹浦虞帝征有苖夏后戮防风殷髙宗克鬼方周宣王伐玁狁汉斩郅支唐擒颉利虽皆威绩显着擅羙前録而我皇上亲征絶域指顾廓清刻铭于瀚海天山置吏于龙沙鹿塞功与古齐而神武过之所谓该百王之鸿业者此也称尧者曰钦明允恭圣神文武称舜者曰濬哲文明温恭允塞称禹者曰克勤克俭不自满假称汤者曰智勇天钖寛仁彰信称文王者曰亹亹翼翼日昃不遑称武王者曰不泄不㤀执竞无竞我皇上法宫宵衣丹扆聼政道隆徳偹罔有缺遗而当此仗旄秉钺除残遏暴之时休有烈光兼具诸美所谓集千圣之大成者此也古来治日常少三苖荆楚叛服无常三代而前毎多儆戒周家甫定洛邑而多方即廸屡不靖汉氏数百年与匈奴相终始唐突厥吐蕃回纥更盛迭衰卒为邉患息兵之难盖如此至我皇上今日而后敷天敉寕可永永不见兵革櫜弓衅甲归马放牛四方万国莫不率俾寸地尺天尽皆入贡东渐西被北变南谐航浮索引之区火山水寓之域沐浴膏泽同仁一视发号出令而海裔承徳意谕色授而寰表趋风协气横流休征踵至白环银瓮山舆泽马独角三嵴华平朱草方将纷纭络绎以告金绳玳检之符显号荣名闳休伟绩讵止并辙齐轨于七十二君而已哉所谓定万世之太平而坐理之者此也夫颂者美盛徳之形容以其成功告于神明者也兹当丰功耆定振旅班师开邸献俘告祀郊庙下寛大之诏宣浩荡之恩赏禁旅之勤劳恤边民之供亿扇仁风以谐九㝢矢文徳以洽四国销金罢刃云润星晖暇豫优㳺作乐崇徳正宜咏神圣功铺张扬厉播诸管絃钟鼔以荐馨香珥笔禁林职司纪载不揣庸虗谨撰圣清睿略神功定万世太平颂一篇以献文义芜浅不任悚惶其辞曰天生圣人爲万民主首出庶物如日当午天生至圣爲羣圣宗首冠帝王与天比崇溯邃古初以迄近代厯服递承垂千万载昌期难叶上理谁臻山区海澨喁企鸿钧笃生我皇徳兼列圣立天地心立生人命版图式廓轶漠踰沙八荒我闼六合爲家仁育羣生义征不譓爲国兴利爲民除害剪是三蘖奠此鲸波年丰人乐府修事和祝栗濮铅西王日下悬度绳行山梯海架献琛内府贡玉天朝騐风受吏九译迢遥日照月临云行雨施动植飞濳熙熙盛世蠢兹小丑独背太阳性惟慓狡质本跳踉黄碛引弓黒山候月豺牙自磨鸱翼窃发根株隐伏卵育滋蕃祸心叵测规煽我边我邉如何属国万里栉比鱼鳞军若臂指诸藩部落等内地民载抚载育痌瘝一身孰容汝奸逞凶肆毒爰轸皇慈整军大僇白旄黄钺自将亲征告庙宜社雷动天行金甲雕戈龙旂日羽百万王师熊罴貙虎直压贼巢逼使窜奔潜军截击挥刀纷纭雨血风毛膏赤原野网一面开以待降者渠魁瑟缩罪重如山屡赐恩言彼昏卒顽戮枭斮鲵势不留种匪违好生虑复骚动遂勤六飞载临朔陲竒谋万端深秘莫窥招徕叛徒推诚布信咸输欵诚内首顺命屯兵要害左遮右邀贼饥且穷尚希倖逃西北遐荒诸部星列昔与汝通今归盛徳外援路絶同恶情携鱼游沸鼎鸟寄危枝韎韐三临河湟之表因利乘便天戈亟剿狼胥嶫御帐攸营分麾两道深入北庭封狐将擒乳麛早捕胆落魂悸自罹颠仆泰山压卵炎火燎毛讵有寸垤以存汝曹戈于汝喉斧于汝颈汝先仰药职汝之幸兇渠既毙厥党咸归屈膝稽颡降附累累西荒之西北荒之北土设田官亭开戍卒自初禡纛暨今凯旋役仅三举期惟一年殄灭妖氛按时克日寰宇昇平溥天宁谧我皇大智如镜斯悬鉴遐烛暗洞在目前我皇大勇如霆斯击积铁俱摧重巖尽裂我皇大仁如日斯春既温且煦穷塞欣欣厚泽酿膏周匝天壤殛凶靖良生息休飬伊古尧舜暨周汉唐孰绥絶幕如中土疆万世太平自今伊始累洽重熙久安长治御门受贺奏凯陈俘讴吟塞路箫铙载涂涣汗聿颁丝纶广被湛露蓼萧羣芳浸渍灵台偃革天河洗兵车书礼乐文物声名道薮弥恢儒林益广五纬光聨六符阶朗般般之兽濯濯之麟㳺郊集圃乐我皇仁端拱明堂升中岱岳休烈丰功辉煌显烁帝王极盛万古一人皇哉唐哉文武圣神圣徳神功告成大庆颂韩菼皇帝诞保万民迭用五材徂征逆命俾殄絶无遗育以宁中外甫二载三临絶漠而大告武成先是师之初出也大破厄鲁特于昭木多之地噶尔丹遯走既班师命大将留喀伦宿劲旅肃州犹颁㫖以好生之徳不遐遗于叛人许其自新开示以丹青之信虑贼畏罪蓄缩或奔逸求援他部乃戒诸将列据要害遮防由是贼党益散势益蹙皇帝曰时不可失莠之不薅而蘖是牙其不足复留种乃于九月复发京师渡河至鄂尔多斯申布天威来者赦后者诛余贼震怖来降不絶其间道乞怜于同恶者所在亭障要遮无一线通悉就擒始贼饥困甚瞷我余粮在道遣其亲信将丹济喇等䝉死徼倖一犯颜行复大败走至是其台吉寨桑人等皆来归噶尔丹亦遣格罍沽英赍奏乞降皇帝曰吁是非欵诚特冀缓须臾死不可以纵乃留禁旅驻牧大同期明年春进兵三十六年二月车驾复发京师次大同命诸将取道塞外皇帝廵行縁邉城堡哈宻生擒噶尔丹子献行在三月至宁夏诸将皆会皇帝大閲士马指授方畧进次狼居胥山喇麻谛巴遣使来谢罪瑚瑚脑尔台吉济农等奏请朝贡丹济喇及其党俱输诚纳欵噶尔丹脱逃无所欲面缚恨晚自知旦夕诛乃于闰三月癸已仰药死厄鲁特亡始贼横行诸部无与抗者我师致讨灭不旋踵西北絶塞数千里自上世所不臣之国无不詟以服盖自初出师以至于今皆禀庙谟受成算兵出于不得已而后动机乘于不可失而即行遂乃从天降而若神趣师期而不老渉地角河源之逺如履戸庭逐鸟兽飘忽之踪如就羁馽纳七旗数十万流移之口欢若忘亡收千二百有余徼外之城完如归璧䇿狡诈之情而运诸掌握奏克期之功而捷于声响皇哉唐哉于铄骏厖古未之有也六师顺动义切同仇超距投石踊跃用命而诏书屡谕大帅以下军士良苦饷惟额惟时毋私囊槖于其衣服饮食盖不待劳之于还役之后与出车之时要爲千万世飬兵不用而厚其力以作其气者胥不可以怠至于膏泽在民渗液沥漉何歳不育及乘舆出幸尤加惠无已所过蠲田租一年以优其劳供亿储偫一无所与复爲之咨穴居沙碛之苦乐陂池水泉之饶且时进父老子弟与谋农桑衣食之原勗以诗书经术之谊而又深虑吏治淆浊或徳意壅于下逮殷勤恻怛惄然于懐在易有之地中有水师君子以容民畜衆皇帝在师中有容畜之道焉师也通于井矣井飬而不穷也井收而勿幕也继自今薄海罔有内外元元万民若一家子乃至跂行喙息蝡动之类莫不咸若长治久安岂有穷极唐哉皇哉湛㤙恺泽又未之有也大功赫濯大徳光昭鸿号显名匪賔伊实羣臣拜扬万邦燕喜皇帝谦让却而弗居神禹之不矜不伐帝尧之无怠无荒结自圣心映流竹素浑功名于无迹如天之何言履泰豫而自强如天之不已斯尤已治长治已安愈安之大原大本足爲亿万斯年无疆之大庆菼至陋诚不足比于管窥蠡测顾忭跃不胜同于率舞谨缀述自銮舆再驾以来非常可纪之大者不自揣其挂一漏万复贡颂十章章十六句以足成前歌妄托于古赓载之义颂曰层氷万里峨峨雪白玁狁之故皇帝北伐流沙不毛若螘若蠭玁狁之故皇帝自东寒暑载离匪棘匪纾祗为民劳不遑启居锄彼顽梗一我车书功成于今握胜在初稽古师行尚矣轩辕大风青邱厥绩烂然綘囊玉帐其书不传皇帝将兵天授非人一心运用如环无端无敌爲经不测爲权事后皆服借箸谁前一张一弛九地九天我车我马载驱载驰次于兴州会师月支唿衍须卜骨都谷蠡乞活稽首弃其撑犁𤓰沙是来献其屠耆三十六国徃来羁縻今我玉帛逖矣译鞮葱岭以北王闗之西登狼居胥慨然思古不封不禅如我梁父空峒鸡头访道何所白云间之精神告语惟整惟暇晏然樽俎彼昏乍觉敢汚齐斧兽毙于槛鱼烂于釡欃枪氛扫廓我天宇降不胜城山不胜铭大荒西北不吠不鸣弭节而旋大礼庆成告于皇天河岳百灵对于三后福嘏用增宁夀东朝尊飬倍荣瑶函宝册敬上徽称陛下万年大莫能名大而能化皇帝乃圣睿智通明珠囊玉镜是用大介罔干予正大谋大猷画然定命皇帝曰吁予惟执竞莫之或斁莫或不敬万国以宁一夫犹病好风好雨予其勤政圣不可知皇帝乃神有作物覩如日而云祗今肃杀以布我春昊天四府一气洪钧皇帝曰吁事当尽人性与天道未之敢闻不识不知莫匪我身日用饮食子其乂民赫斯一怒皇帝乃武徃平诸叛功难悉数今遏乱略渠魁是取余不一问党者歌舞皇帝曰吁受天之祜军士大夫亦克具举方语爪牙戒以祈父方念征人伤以杕杜明明令闻皇帝乃文徃敷徳教大化絪緼今偃武功鼓钟于论脱剑明堂蔚我虎贲皇帝曰吁勿兹啍啍民犹未厚吏犹未勤予欲劝歌待谟于隣予欲敷言伫范之陈穷髙测深竭羣臣愚圣心万有不加赢余肫然至诚穆然太虚中外㫁章抑而未舒放勲重华史笔如图请开玉局请论石渠两年始末万禩典谟斯讵能辞光我寳书幸阙里颂陈廷敬皇帝康熙之二十有三年是嵗甲子东廵狩谒孔子林庙先事皇帝曰事先师礼重且严汝廷敬实惟予旧讲臣其与议所宜行从诸后议具上诏曰俞及恭覩礼成臣不胜懽忭震跃仰惟皇上圣神首出化洽万邦君师之统千禩一时乃犹屈已求贤询舆访道广厦细旃之上册书精研勤逾儒素遐瞻东鲁慨想宣尼希代旷古前未有也其时三事大夫飏言曰昔者刻玉游河披图廵雒襄壄之驾涂山之会皆能焜燿简籍垂于方来今兹万国既同诚宜宣省风教展义鲁邦下塞衆望皇上凝睿思延廷问久之廼曰朕慕圣道历久于兹敬因省方诣先师宅里其毋重烦吾民供亿于是肆赦轸农蠲租已责𢎞敷恺泽于天下乃历吉日协灵辰壄庐警路宫正设跸玉舆晓升帷殿夕御前驱朱旗属车日羽以临乎岱宗是时未轃夫阙里也飞斾江淮观民设教月届黄钟旋轸南陆聿来圣居览观山川云物庙寝图书之盛严恭将事礼行乐奏圣歆如荅廷敬虽不得偹从官之列缅懐宫墻逖稽掌故太牢特祀肇自西京褒成裸将爰及东汉贞观定朝会之仪开元钖文宣之号噐物之赐渥于广顺陪位之班诏始祥符至和加衍圣之称承安始曲阜之令凡爲崇儒重道是以异代同符若我皇上崇圣重道万世师表之称则与干坤同其悠久也六经表章之泽则与日月并其光华也留凤盖于㦸门车服礼器所未偹也颁龙章于乡校普天率土所共瞻也矞矞皇皇莫与京矣颂曰惟圣体道生民㧞萃徳踰位兮惟帝则圣统壹万类位斯配兮龙飞于天周览八极嘉凤徳兮圣作物覩垂祀万亿视鲁国兮帝开明堂于羮于墙坐则见兮帝㑹方岳东西南朔来殷荐兮銮车戾止锵锵穆穆金丝肃兮驻跸古亭云霞委属清泉澓兮上公稽首笾豆奔走昭世守兮暨四姓后博士童耉恩滂厚兮赐所过租歌腾于涂惠我人兮惟帝福我我神其妥戴大君兮莘莘髦士百尔济济颂声美兮于赫帝功与天比崇无终穷兮幸鲁颂陈元龙嵗当甲子㑹合贞元六㝢昇平八埏底定皇上睿周四海念切羣生廼于是嵗之冬肇举时廵之典燔柴肆觐名山増日观之辉省敛採风蔀屋散春台之泽㤙膏斯溥典礼用成法驾南还星旄北指历奎娄之野近圣人之居皇上雅尚崇儒虚懐重道髙山俨在仰止惟殷驾言徂东爰至于鲁鸾旗风动烟岚缭绕于绸杠羽盖香浮草木葳蕤于绣绂负洙面泗素王阐道之区凤翥麟游先圣发祥之地越舍郊而齐宿始有事于质明入归徳之门閟宫伊迩瞻大成之庙灵殿岿然一人肃穆以天行百辟森环而星从礼隆释菜两楹供芹藻之馨乐奏迎神六合偹宫悬之曲因师而屈修降拜于坛墀爲道而恭摄衣裳于阶陛覩山河之异彩恍觌音容接尧禹之天姿若亲揖让于是过燕申之室登诗礼之堂剑佩凫趋章缝麟次臯比独设具讲席之隆仪缃帙初陈发韦编之大义遂传观旧迹历览遗踪砚几班稠车琴制古雷尊牺象纵横礼乐之藏漆简竹书隐约金丝之奏杏坛无树曲栏空文甃之华桧植余根左纽作青铜之色观川波逝尚立空亭习射圃荒犹留故井天语谘询者屡矣皇情眷恋者久之巳而泝沂水之阳问昌平之墓鸟禽知敬望彩斾而髙飞荆棘避诃近雕轮而欲却树封四尺见堂斧之崇髙昭穆三坛表神灵之奠丽寻设裀而展谒更驻辇以徘徊寻先贤筑室之塲惟扪古楷问昔后停车之地更读残碑遂乃旋辔郊原回銮上序天颜霁怿睿藻纷披四韵铿锵琢玉追金之句数行璀璨银钩鐡画之书方夸宸翰之颁更荷殊恩之赐曲茎羽葆分仙仗于中阶文绮金貂贲温纶于甲第土田加钖租赋频蠲辟雍施帐而传经誉髦弹冠而结绶异数均沾乎四氏隆恩旁及于诸姬且也银牓髙悬御墨焕虬螭之彩贞珉载勒天章镌赑屃之文颉字龙盘羲图马负永作中天之旦弥増秋日之辉信其伟而夐乎盛矣粤稽史籍代有褒崇不乏美谈迄多遗议汉髙亲祀安事诗书光武驾临时崇谶纬开元有诣宅之祭道举贻讥祥符留驻跸之亭天书获诮仪文偹矣实效阙焉惟我皇上狥齐天纵不恃生知逊志敏求惟勤好古研索阐图畴之秘表章传述作之心圣学精矣琱戈初偃木铎弥宣返华靡于淳朴却登封而谦让操觚童子知斥异端挟册小儒能嗤杂覇圣治洽矣寤寐性天依晰仁义陶铸百王之礼乐绍接千圣之心源闻见相承后先同揆圣功懋矣而且日昃不遑望道未见钦圣枉七驺之驾隆师屈万乘之尊仰倣惟殷觐宫墻而如遇歩趋罔间接薪火以相传固已亲炙其精微岂特暂窥夫堂奥况乎复发天葩之藻河洛逊其苞符扬奎壁之华星云资其糺缦尤足甄谟陶典驾古铄今洵开辟之鸿庥皇王之极轨也菰芦下走弇陋鄙儒忻盛典之遭逄光荣莫并壮斯文之炳蔚统绪常新蠡测管窥窃自愧于濡毫之列衢歌戸颂不敢后于含气之俦颂曰于皇我后建极用中文谟武烈景铄有融至治蒸洽九域既同匪功是伐惟道斯崇其道维何生民之始列圣相承几希而已王风寝熄微言中圯天拯頽纲笃生夫子奎娄之精海岱之灵廼传一贯廼定六经身虽潜晦吾道则明皇王万世是宪是程帝念尼山精㣲之府企懐圣风表厥疆土洙泗一区灵光终古驾方东廵爰税于鲁防山匪髙诞圣则尊沂水匪深毓粹则神鸾旂淠淠玉车辚辚百辟咸从瞻望清尘閟宫巍峩天地同寿我皇至止言献其茒登降益䖍循墙而走岂曰爲恭隆师惟厚隆礼维何言登其堂诸生济济説经琅琅咨访遗蹟故府所藏有服有噐有图有章爰有灵柯先圣所植摩挲文理缅懐手泽郁郁松楸陟彼林域神风肃然驻辇憇息典礼既崇㤙膏斯被帝钖上公土田毎毎绣衣赤舄貂冠文绮洽我宗支遂及四氏倬彼云日敷藻自天煌煌谟训有光熊然既追既琢琬琰是镌屹立阶墄炳焕万年圣道明明长夜方旦我皇体之秋阳弥灿百家腾跃风雨散涣大义昭掲如濯江汉惟皇偹道参贰两仪驾姚轶姒追轩蹑羲删述而后统在闻知此心此理黙契者微若火与薪相遇斯接若水与乳注投斯合入室僾然肸蠁如答端拜一堂后先合辙虽有象魏不如鼓钟虽有邮传不如徳风依仁蹈义四方景从教思用溥文治弥隆济水洋洋泰宇岳岳俎豆常馨宫墻俨若化协珠囊道隆木铎渐被奕禩颂声是作圣徳同天颂励杜讷钦惟我皇上好生至徳笃于天懐髙拱九重则虑周薄海时廵六服则清问下民惟恐一夫不被其泽一物不得其所懃拳恳挚求所以安全而利济之者固无㣲不至是以湛㤙沦洽于寰中声教暨讫于域外举凡梯山航海来王来享之邦靡不仰沐仁风同游化日矣惟喀尔喀部僻处䝉古遐陬七旗族属实繁有徒不能和协日寻干戈皇上恻然轸念曰是虽荒逺颛䝉亦在胞与之内安忍膜外置之爰遣重臣谕令亲睦犹不知悛至于挫衂廼感镂帝徳肃戴天威于时向化归诚者凡数十余万请附四十九旗同列藩服诏畀土田畜粟俾得宁处乐生虽顾复㤙勤何以加焉洎虑其素无纪纲不由法度爲之设官制刑以及赏罚事宜胥待圣衷裁定用是法驾亲临欢声动地羽林星列禁旅云从喀尔喀等自王以下咸于行殿匍匐稽颡朝见如仪爰赐大宴大赉受恩感激至于涕零复论功以次钖封一二姑存旧秩余则宠以王爵递至台吉下逮族属悉付所司区别举行甚旷典也仍颁勅谕训廸肫诚务期谨度䝉庥勿罹罪戾仰维天泽既已稠渥规画更极周详是皆我皇上爱育生全之盛心韫于中而不容自已尔夫以数十年未附之国悉𨽻藩臣数十万来归之衆遽歌乐土伟烈𢎞仁炳麐霄壤洵足笃福祚于无疆爲敷天所同庆也叨际昌期欣逄盛事谨稽首顿首而献颂曰惟天广运覆冐无垠惟圣承天懐保斯民八纮九有沐浴深仁献琛贡賮服教畏神繄彼西鄙仅云革面族属自残誓言屡变离析来归乃膺渥眷安之集之爰处爰居饮之食之以赢以余聿登袵席其乐只且数十万衆诚悃竞输帝念逺人曷忍遐弃总总林林亟烦调剂用设专官爲之统系用列科条爲之节制腾欢额手愿觐吾君延颈跂足枫陛攸闻轸懐向化爰饬六军翠华葆羽逺临紫塞甘雨滂沱霱云叆叇载路嵩唿趋迎行在幔城𢎞敞帐殿巍峩周庐环布仙仗交罗龙骧虎旅焜燿山阿名王部长蒲伏㦸门张筵式宴钖以上樽耄年扶杖雪涕衔恩便蕃徳意大赉宠颁章服赫奕锦绮斒斓分圭赐爵封拜崇班㢲命重申俾同藩服训谕载宣永保尔禄字里行间霭然肫笃仁至义尽于惟我皇兴灭继絶予之土疆图维善始终焉允臧历稽载籍至徳莫京登三咸五福极寰瀛同符苍昊荡荡难名皇清文颕巻三十四皇清文颖卷三十五钦定四库全书皇清文颕巻三十五颂皇帝亲平漠北颂高士竒闻识炳几先坐策万里庙谟独断变化因心天下之上智也扶危定倾除㐫遏暴行大不忍以安海内天下之至仁也干刚自强震雷在握削平遐裔永奠八荒天下之神勇也三者兼而圣人之徳备然后可以建万世之功垂万世之治绵万世无疆之歴贻万世子孙之安自古圣帝哲王始基开创深谋逺算葢能及此乃或时势有所不暇迨守成令辟继体蒙休可以式廓鸿图恢张景烈而往往太平坐享惮建非常武徳未彰萌芽窃发蔓延既久剪剔为难或威灵不震于边陲或勲伐仅成于将校歴观史册旧辙相沿未有文武圣神以守成兼开创超百王而独絶迈千古以立隆如我皇上之巍巍赫赫者也皇上临御三十有五年圣化覃敷仁风翔洽讴歌遍于圅夏声教讫于遐荒曩者三蘖跳梁指授方畧以次诛拔扫荡无遗台湾海氛煽延数纪定谋捣穴悉就生擒皇威震叠武功煊濯幅员之广逺逾前代南谐北爕西被东渐琉球乖隔大洋选俊就学俄罗斯僻处絶域职贡时通诚以圣天子厚泽深仁徳洋恩溥各欲仰邀覆载不忍自弃生成用是辇賮航琛麕至辐辏乃有背常乱纪鸷戾狡顽如厄鲁特噶尔丹者本与喀尔喀壤地交错搆怨纷争喀尔喀慕义来归在我邦域之中列于要荒之服彼宜争先款塞同沐煦濡否则永释私嫌各安部落而乃负牛羊之力蓄豺豕之心恣毒摇锋侵凌扰虐屡颁训诰昏迷不悛昔年王旅徂征剪扑未尽遂益枭张幕北乐祸懐奸窥伺塞垣兇谋叵测皇上奋然赫怒曰是殆不可化诲不可抚柔犯顺者无赦于国章除残者㒺限于边服予其亲总六师以征之羣臣百寮佥以狡宼宜殛而皇上履间闗犯霜雪栉风沐雨非臣子大谊所安遂交章叩留固请命将皇上神谋内决定策亲行于是诹日禡牙练师誓衆命东宫权监国事昭告郊庙社稷因亲统大兵从中路声讨而以内大臣伯费扬古为抚逺大将军与扬威将军舒恕振武将军孙思克由西路分道出师尅日并进虎校八屯骑卒数十万山苞川流飇转霞骛黄麾金钺驾六飞以运中央戎服之辉煌军容之赫奕自启行以迄振旅焜耀宇宙照烛原野而其间机宜肯綮阖辟操纵一一本于圣断绸缪计画务底万全有以迓天和感人心裕军实严师律懐蕃服扼地险绥降卒穷贼情大则包天括地细则谨小慎微精神无一息之晏闲措置无一节之未当固可缕陈确指扬扢盛美焉夫边沙碛卤每以水草乏絶为虞皇上伐暴安民昭格上帝百灵䕶呵意动响答亲览地脉疏凿井泉畚锸甫加清澜湓激且弥山布谷青草茸生骏马骄腾霜蹄无蹶此我皇上所以迓天和也精甲名马时给勇鋭用壮折冲御馔频彻以均将士龙颜温霁天语纒绵慰劳拊循有加无已此我皇上所以感人心也塞北苦寒雪霰时作勅谕殷勤谨视驼马周匝防衞百无一损转粟千万民力不劳车箱衔尾殷雷动地此我皇上所以裕军实也出师以后军令屡申行则部伍秩然止则壁垒森列疾徐进退唿吸相应亭烽火亲巡警察数御帐殿简閲卒乘约束坚明屹如山岳此我皇上所以严师律也塞外诸部率师来同从容晋接恩礼隆摰既渥之以仁膏又耀之以武节覩夫龙旌鸟旟雷礟云车玉弩金戈辉天映日翼翼绵绵相与讶为天兵披肝沥胆愿世世干城帝室此我皇上所以懐蕃服也小丑负固恃险与逺缓之则或有备急之则必不支皇上熟悉舆图了如指掌扬兵絶幕直压贼巢山川形胜悉为我有戎马驰逐靡有挠沮此我皇上所以扼地险也高山深谷丑徒跧伏之所皇上发纵指示往辄捕获赦其胁从开布诚信谕以蚑行蠕动皆吾赤子凶枭面縳犹在哀矜穷鸟投林必蒙涵育于是厥角旌门企踵相继此我皇上所以绥降卒也俘囚侦谍洞开营垒令彼熟视使知仁义节制之师不行诡道五花八门之阵莫可端倪又纵以生还赐之服物俾随使者诏谕渠魁葢显示军威明破敌胆浩荡如天地光霁如日月震动如雷霆迅疾如风雨彼螳臂蜣甲焉所用之此我皇上所以穷贼情也且夫舍黄屋端拱之清严而驰驱紫塞至劳苦也去罗珍列鼎之厌饫而减馔食粗至不适也颂唐尧者曰茅茨土阶而已未必其风霜之饱尝述周文者曰不遑暇食而已未必其㫖甘之峻却而我皇上履行絶徼日御一餐极天下人情所难堪经古今帝王所不歴葢严恭钦翼发于至诚刻厉艰难安之若素本自奉之约以𢎞御下之慈殚一身之勤以作万衆之气大圣人之勅天惟几率作兴事物我一体贵贱同观有如此者宜乎衆心成城贾勇争先仰报皇仁于万一也蠢兹小腆聚蚁屯蜂夺攘矫䖍恣行狂悖妄谓穷边絶塞寒露荒沙必无天子自率羽林躬行九伐之理倘惟遣将兴师犹可裒凶抗拒今者天威不违咫尺譬泰山之压卵如烈火之燎毛锋刃所加必无噍类遂乃魂惊胆落战栗悚惶陨絶山谿填坠坑谷者先不知其凡几矣五月上旬我师逼克鲁伦河贼徒计尽力穷望风宵遁皇上亲统大军进勦噶尔丹尽弃辎重冀图倖脱皇上审其穷蹙必欲痛絶根株更简骁勇入阻追搜彼方奔迸踉跄谓可蹔避天弧于晷刻而不知庙畧如神早张犄角西师突出以遏其要葢皇上夙授成算邀贼兵之疲极而取之诸将遵奉王猷纵卒鏖战斩首俘馘不可胜计追奔逐北之余遁者无复几人妻孥帐落器甲牛羊己悉为我师所获矣当夫创议之始衆见雷同或虑丑徒迁徙靡常最难扑灭而圣明逺照筹策无遗度其眷恋水草必不能早遁用是大军直捣霆抨窟穴兵法所谓攻心也又度其震怖天戈必空巢碎溃用是设伏西陲截其归路兵法所谓竒胜也兵情主速故席卷长驱深入则専故不惮艰阻治衆如治寡故节度明视衆如婴儿故军士奋上下同欲首尾相应作势九天之上转石千仞之山皆得兵法之精而用之是以计时未及八旬而妖氛荡平大勲克奏永清朔漠休歇黎元凯旋告庙铭勒鼎钟增祖宗谟烈之光衍社稷灵长之庆是岂儒生末识拘守旧闻所能窥测也哉窃惟开创之与守成固无异道必兼知仁勇之全徳而为万世之计则守成即开创而圣人之丰功伟绩显懿昭烁传之无穷兹皇上所以冠万古帝王而立极也臣鄙陋庸愚㒺知大计虽随圣驾未得逺歴行间窃覩万乘至尊亲涖幕北犬马私恋不知所云及乎治定功成炳燿今古始知宸衷黙断逈非寻常所及欢欣悚惕交并于中推原圣天子所以乂安万世之深意谨撰亲平漠北颂十八章拜手稽首以献曰皇帝在位三十五载泽流兆民恩及四海朝廷穆清臣庶乐恺物皆得所靡有危殆先天弗违手握真宰雨旸顺序瑞应咸在严恭寅畏勤政无怠旰食宵衣干惕百倍周览区宇既固既安南朔东西金瓯孔完重译来朝作我藩翰谁为蘖牙欲开祸端荒陬丑类天诛是干昔嵗讻㓙抗我纠桓禽狝未尽游魂蚁攒不可诲谕实呶实讙皇帝曰咨是宼宜扫失今不图后难扑剿日益煽延滋蔓犹草剔其根株必振天讨曰诘戎兵曰建旟旐发言盈廷所见皆小独断宸衷洞瞩幽𣺌六师载涂二月之杪天子自将军容焜煌和鸾雝雝旄斾央央唐弓夏箭犀圅虎韔羽林之兵投石挽强天闲之骏电飞龙骧长㦸百万分屯按行雷动云蒸翼舒箕张照耀层霄山川有光车马卒徒绎络先后黄麾在中直捣㓙寇相彼细妖狡如铤兽穷则鹿奔不我师遘睿谋深长预设三覆曰命大将壁军其右亲往蹙之必遁而走邀其窜逃悉殄麛鷇西师既迈大军遄征驼马衆多铠仗鲜明浚彼广渊泉流以清牧彼平沙庶草怒生兹岂人力昊苍鉴诚川祗岳灵翕集送迎蕃服王侯㑹师来庭覩我天戈讶为神兵我有甲裳衣我壮士犉羝骐骥分给无已骋赐之策刲赐之七赐之御筵忍独甘此劳苦务同与下卒比日御一餐㒺饫珍㫖刁斗中夜亲巡军垒辛勤淡泊慈恵岂弟凡我貔虎气凌风云荷此深恤䝉此渥恩感沁心骨不能告言喜极而涕曷报我君砺刅簇甲贾勇㦸辕愿捣贼巢戮彼游魂狼胥可刬瀚海可吞誓竭死力荡空北垠皇帝圣明洞谙韬畧变化云鸟莫可测度纪律严整止齐坐作尺寸勿越短裁䋲约动如江汉屹若山岳箭道同的弩机共彍五花八门矞皇景铄啴啴焞焞以絶大漠爰入险阻破其藩篱树我栅壁扬我旌旗万帐千营罗星布棊斧钺矛鋋照耀幽涯王师之来彼昏㒺知迨其既知虽悔曷追骇汗如流环泣以悲岱峯压卵其何可支皇帝寛慈擒寇不戮予之饮食被以冠服恩言汝宣好是仁育归告汝长转祸为福牵羊抟颡贷汝脔族飞鸮革心集泮之木汝降于师作我臣仆汝不急降汝惟几肉命使前往指示可生贼党跃跃愿言归诚兇渠内憷罪恶贯盈蹙极而降重干大刑左右心离孑然孤惸仰窥我军雷电砰轰狂走捷窜不计道程弃厥辎重及其孩婴皇帝神武遣旅追捕鋭骑精甲共禀威怒期殱封狐务获狡兎贼徒善奔靡间朝暮器械氊毳狼借衢路皇帝曰咨予返天步彼遁而西罝罟夙布控扼要害必与遘遇贼方奔迸果逢我兵祇奉庙谟执殳先登雄剑砍阵光芒纵横锋猬斧螗颠损坑流血膏野斩馘若陵牲畜数万脍脯臛羮俘获妻孥囚槛系缨京观嵯峨筑封长城捷书报闻万衆欣悦殪此巨寇如汤沃雪浃旬之间灰飞烟灭拔去稂莠削平窟穴秘图天授设伏邀截蹴投网中坐蹂颠蹶竒正相辅中权右翼兵机了然天子圣哲敌垒已破边尘不飞皇帝曰咨休汝戍衣念汝将士载渴载饥急雪凄风宵征晓驰予虽汝同汝劳未施事闗苍生匪一已私汝竭荩诚成功逺陲汝和凯歌振旅以归王师既旋海内咸喜于庙于郊以次告祀朔漠永清无或干纪销烽罢候坦道如砥穷髪以北同伦共轨外设田官内置蛮邸始自今日暨于奕禩四方万国咸颂天子圣人举事即初计终一劳永宁敢恤我躬上智之识至仁之风以济神勇岂惟武雄守成创业艰难与同贻厥孙谋代享郅隆葢天闳休铺张曷穷拜飏万世之功皇帝释奠于阙里颂彭孙遹闻三才懋建作极者惟皇六位时成亶聪者惟后故有礼乐刑政以为宰世之权有中正仁义以为绥猷之凖自河洛苞符以后暨帝皇禅继之年莫不兼作君师总司治教龙章观象即开道法之宗凤扆当阳迭启见闻之绪皇皇乎郁郁乎斯无得而喻也周徳既衰典章攸斁夏正归藏之学溯二代而无徴缉熙执竞之心歴数传而寖晦于是玉麟授简洩天瑞于素王珠纬储精吐灵征于至圣秉觉民之木铎握定世之珍符系易象而作春秋删诗书而正礼乐王事备天徳明轨则咸昭彝伦式叙葢九皇之轨躅独萃平乡七圣之源流同归洙泗矣两楹告梦诸子杂兴正学衰微羣言淆乱非无英君谊辟恢大业于方新学士大夫探微言于将坠而道风犹鬰治化未醇然则代閲千年绪分百氏而欲六五帝四三皇阐虬图揽凤徳使景星庆霭晖丽于中天玉节金声铿鍧于终古自非圣人而在天子之位其道无由也皇帝纂述丕基抚定方域聪明睿智质亶于生知文武圣神徳全乎广运天策内摅而八纮风动威弧外指而六合云行黼幄澄懐则宸镜彻图书之藴彤泥发检则奎章摛日月之华緼瑟而协气同流垂裳而兆人自理大猷升矣皇风穆焉然后慿轼南巡结旌东迈躬临阙里谒视尼山诎万乘之尊修严师之敬威仪允秩典礼有加睿藻铺宣大文炳煜褒衣博带之士踊跃而趋风瞻云就日之民咨嗟而观化臣以谫劣备职禁林遘会休明宜有宣述兹又钦奉谕㫖校对幸鲁盛典一书窃以为皇帝徳化嫓于唐虞道统承于洙泗以圣合圣以心契心鸿章鉅典洵简策所希闻而古今之仅觏也璇枢启㤗琼䇲迎长三阶有谧七曜重光丹蓂集陛紫菌生房道洽政治洪惟圣皇上会下絺左干右羽荟萃礼园翺翔书府衢室採风明堂稽古万彚顺成百昌蕃庑至仁普漫淳化庬鸿受球冀北鸣鸾兖东泛瀛絜广践岳侔崇谒祠宣圣展礼滋共乃戒乃傧乃洗乃盥广乐在悬黄流在瓒荐号几筵登歌絃管俎豆之容愉愉衎衎若越邃古仪象初垂以治以教作君作师羲轩首出勲华代推禹汤文武羣圣同规岳岳尼山洋洋泗水祖述先型宪章往轨斯理未冺百世以俟道统攸归在今天子河珍剖韫洛宝开键道贶静契徳符动宣光阐经术宠贲儒先声渐教被民陶物甄贞观者天贞明者日炳炳皇猷巍巍圣徳厠禁庐丹铅是职稽首颂飏式示无极圣驾幸阙里颂徐干学闻礼乐之祀百世不絶道艺之宗万禩永守泗水松楸之地殿接灵光稷门丝竹之堂里通归徳玉弩载惊而后俎豆攸崇金书递出以还牲牢无阙我皇上以神圣之姿致雍熙之治两阶乐正箫韶昭秉歴之符三礼秩宗珪璧有成功之瑞山川协应日月光华用征肆觐之仪遂行时巡之举于时星纪司歴阳户动管矞云不散荣光竟天驻跸之亭翼如讲树之坛既扫行宫停辇致享灵祠旧宅扪碑式瞻古殿徘徊乎万仞陟降于两楹三献告终六乐具举智源湓涌文桧茏葱集四氏以加恩进诸生而讲艺爰挥睿藻丕焕宸章悬针垂露之书缀玉编珠之句云霞标举星日昭垂加以锦绮紫裘绿函朱额恩施至渥赐赉有差至乃撤羽葢之九斿留诸殿寝损太仓之万廪捐彼田租肃将公旦之祠徧秩羣贤之祀事有旷而特举典无鉅而不修且夫褒扬至道洪业也崇礼先师上仪也万乘屈尊盛节也四方观化极治也于以嫓轨迹于羲农臻宪度于韶夏含齿戴髪滭浡乎礼乐之中反踵贯胸匝洽乎诗书之泽荣号显名遐不懿哉干学忝窃庸虚叨逢景烈违史谈从岱之愿效吉甫颂周之情颂曰防隂祥发泗水源分天垂黄玉神降丹文荒涂典籍漆室丘坟谁开雺霿实揭星云大野穷麟幽宫走兎堂閟金丝坑销竹素烬灭江陵波沉底柱五厄频遭六经非故非无显徳亦有干封祥符驻跸建武临雍三牺备具六乐舂容治非极轨礼故殊踪道以人𢎞圣由天授于铄熙朝洪惟我后骊栗扶轮羲轩把袖乐御徳车礼耕仁耨羮墙至道梦寐微言登山卑垤观海知源时临经席屡幸桥门皇情纡眷圣意逾敦总揽前规旁叅故礼议合容台断由绨几推策仲冬披图甲子秩于岱宗旋临阙里葳蕤豹尾飒沓龙斿千乗欱野万骑断流山寒树直天濶云稠言停翠葢莅止华辀桧径晨除杏坛夙设璧水鳞纹玉堦肪截趋跄五氏森罗十哲祝史词陈司筵笾洁爰观缀兆乃奏和宁循墙弥肃荐俎惟馨昔读其书今陟其庭渊源一气登假无形俯仰松楸徘徊榱桷展敬封茔还披讲幄孝先便便充宗岳岳同异相叅精微互驳煌煌典诰烂烂奎章银钩飞动玉轴琳瑯凤观虎卧鹊顾鸾翔辉流翠栱丽溢缥缃惟兹羽葆实陈卤簿顾谓司仪留诸殿庑有纩皆挟有粟斯雨恩先四姓膏流万户大礼备矣皇曰旋归云回黼帐风卷朱旂瞻言绣壤昔有衮衣苹蘩遣告灵爽斯依钦我圣徳巍乎鬰律义峯造天智源盪日登三为四袭六而七小臣作颂摛诸石室勅修阙里孔子庙告成颂颜光斆葢闻门标归徳赤虹征黄玉之符道焕崇文绣绂表丹麟之异奎娄朗照窥七曜于中阶泰岱遥瞻蔵五云于大阜表天经而环象纬通地络而树轩庭重檐复壁丝竹如闻学易删诗简编斯在琴书奉于千禩飨祀传于百王问艺者必登其堂尊师者咸式其里自鲁公作诔祠宇肇兴汉祖巡方牲牢始荐魏代立侯之诏隋时修庙之碑迨唐宋而体制崇隆歴元明而规模轮奂㦸门奎阁图书连斗宿之光藻井虹梁松桧拂云霞之色一堂之鼎彜常肃两楹之俎豆犹陈然而庑序丹青仅传子姓坛墀洒扫半委有司车服可寻刻石之风渐冺宫墻在望赐金之礼无闻虽荆棘蓬蒿不上昌平之墓而丝簧金石空悬阙里之堂抚榱桷之罘罳或虞坠地拂柧棱之风雨将恐摧梁葢世逺时湮事难稽乎前代故崇儒重道礼必备于圣朝我皇上天衷纯粹圣学渊深绍惟精惟一之心传守不愆不忘之古训观人文而成化经筵靡间于春秋垂法象以统天讲幄不撤于左右又复亲劳警跸下访闾阎过制礼作乐之邦问讲道传经之座五星罗列环碧墠以飞光万乘尊严望素王而致拜阐遗言于多士义并防山颁大赉于羣儒润同泗水制诗题额象云汉之昭回颂勅树碑垂唐虞之谟训式瞻寝庙如见羮墙羣情鼓舞方营驻跸之亭帝念周详特降回銮之诏颁金于内府授成于司空迺度厥工迺揆厥吉挥斤运削技効班倕敷碧涂丹功分水土頖宫翠柏具栋梁柱石之材射圃红梨中楶栱栾栌之用千寻异植名辨楩柟六尺方坛势增瓴甓瑠璃晓辟明明雀目之窻玳瑁朝悬灿灿虵鳞之桷左规右制俨授矩于缁帷俯察仰观缅遗风于曲几仪型莞尔似闻沂水之歌列侍誾如再奉农山之对事隆一代工竣两年既不替于前规复大𢎞其伟制遂使新宫铭颂重开星日之华路寝营基旁引风云之气百家踸踔辟户牖而同归十哲渊源溯门墻而共贯洵足妥灵昭祐崇徳象功并海岱以壮观亘古今而称盛者也东山贱士陋巷鲰生长于邹鲁之乡出际唐虞之世曾迎翠辇承霁色于天颜幸侍丹宸愿倾心于帝座欣逢旷典敢献风谣颂曰大化絪緼鸿源翕张一元之运圣道会昌皇帝御极允文允武雷厉飇驰敷天率土光昭日月幽赞神明披图叶瑞垂拱受成时惟省方宪垂万世道重师儒过鲁肆祭石磬在御金镛在悬佐以玉豆加以琼笾笾豆既彻爰歴宫墙是断是度睿谋孔彰鲁邦所瞻万国咸仰乃召司空钦哉继往范土于泽程材于山不烦民力内帑用颁业焕其新规仍其旧指斧挥斤趍前跄后方者中矩圆者就规绳墨载削丹漆载施如翚斯飞乍翔乍舞有庭有楹有堂有庑穆穆先圣于堂之中羣贤肃肃各居其宫峩峩礼门奕奕寝庙松柏丸丸介我驰道告厥成功肃肃王命教隆勿替岂私一姓圣明举事度越百王闾里之荣邦家之光匪曰𢎞猷实惟峻徳煌煌大业勒诸金石猗欤休哉地辟天开神人欢洽古莫与偕龙兴而云虎啸而风亿万斯年于乐辟雍泰山巖巖泗水洋洋式歌且颂徳音不忘南巡颂王士祯闻王制天子五年一巡守以其嵗四仲之月周行方岳柴而望祀山川觐诸侯问百年者就见之命太师陈诗命市纳贾命典礼考时月定日同律礼乐衣服正之葢自有虞氏逮于成周罔不由兹以观民风而察其好恶夐乎尚己钦惟皇帝陛下践阼三十有八年宵衣旰食无逸作所曩者削平僭乱自陇蜀荆湖讫闽粤滇黔之地咸被圣化比又剪戮边㓂永清朔漠薄海内外悉主悉臣乃黄淮为患未底安澜皇帝披图閲奏曰吁岂不在予予其敢自暇逸爰狥廷臣之请亲临荒度更以吴越为财赋要区自往嵗巡行越今一纪民风吏治不可不察廼诹吉日类于上帝宜社造祢先期又谕有司戒一切供亿与民无扰二月癸夘驾发京师奉皇太后登舟以行于是八神警跸交龙翼舟既届淮上皇帝相度形势诏河臣指授规画立奏平成因轸念濒河黎庶不免艰食特截留漕粮二十万石于淮扬诸郡邑减直平粜分峙复以二郡被灾九州县昨嵗丁粮部议循例减免特破格沛恩凡银米三十万有竒悉蠲贷之浮江而下遂至吴越金陵所过童叟遮拥咸得就瞻云日鼓舞太平皇帝覃心求莫一一谘访因尽蠲江浙康熙三十四年已后逋粮暨凤阳十一县今年田租遂发涣号宥山东江浙三省系囚而守土之吏有因公挂弹议者并与开释又目击商困于各鹾使闗使加增𣙜课悉行停罢豁免两淮盐司康熙十六年已后加课四十万两之半永着为令更念江浙人文渊薮特广郡州县学博士弟子员各五人以彰鼓励归经山东免泰安二十七州县康熙三十六年逋粮仍缓征三十七年正赋俾共沾濊泽缘途军役镇卒赉赏有加又召见耆民年七八九十以上者赐金慰劳且廪鳏寡䘏孤独而悯其无告是役也凡所经三省数千里内自文武僚吏以逮士农商旅其所欲与不便者皆罢行之五月囘銮都人忭踊神祗悦康雨旸寒燠㒺不时叙三五之隆再见今日蒙被恩泽职司风纪复叨殊遇日在顾问之列是宜率先作歌诗以敷陈骏烈不可以文辞浅劣为解輙献南巡颂一篇凡八百字据事直书备述圣天子所以勤民䘏商兴贤造士者一凖古巡守之典而变通之不徒为游豫之观而己用以昭示中外耳目垂之无极其辞曰于显我皇奄抚万邦既守既创缵绪弥光孕虞育夏轹武陵汤往者三逆扇乱南服圣武廓清鲸鲵就戮边宼鸱张六师亲鞠三接三捷剪尅咆咻脑髓沙漠席卷云收襁负賮贽重译共球既靖炎氛亦销朔燧陆詟水慄迩安逺至慎厥成功春氷惕厉乃眷民依宵旦维勤奠居率育谁与安全天厚皇帝益试以艰维彼河流患自终古氾滥瀎潏迄无宁所越淮与扬适当其下决排濬筑屡遣往釐出钱太府费而不治羣公眙㒺有逺谋佥曰沈灾非圣莫办在昔随刋聿止浩瀚惟帝躬临庶几巳患帝曰俞哉予其攸视哀此烝民沦胥鳣鲔爰度爰咨务息瘢疻乃诏太史占协灵辰廷臣景从天行星陈夙诫供亿毋扰我民睠言吴越东南奥壤俗之淳漓旷弗戒奨其遂巡行俾沾浩荡月维圉如日躔降娄华钟铿鲸峩舸驾虬雨师泛洒风伯飕飗千艘飈驰万橹波騞恭奉圣母定省无阙瞻眺山川懿情用怿淮黄汤汤实惟巨浸手画口咨孰塞孰浚一禀庙谟川祗叶顺吁嗟垫溺艰鲜是虞玉粒廿万或粜或储左餐右粥尔氓其苏龙艑浮江至于吴会召见父老流观阛阓今昔殊形力毋己惫清问维殷帝心用恻赐复赐租厥数万亿爰自江南讫于江北肆广皇仁遂及商旅征发期会汝其重苦不有休息曷称乐土𣙜鹾𣙜闗厥惟重务不能其官商瘠课蠧罢其赢余平平皇路氓之蚩蚩无知罹咎木凤衔纶胥脱械杻赭服膏流圜扉草茂于时浙民瞻望翠华老稚引领岂独我遐帝曰恵来拊循摩挲正供繁赋悉与蠲除不苛不滥酌剂盈虚均恩普泽凖此三吴懿此吴越士风彬郁化广作人菁莪棫朴济济英贤实宁王国乃发泉货乃酾牛酒大赉甲士溉沾黄耉恵鲜鳏寡内之在抱悠悠旌斾言返自东泝㳂济泗陟降龟蒙载纾旧赋亦缓新供于维圣泽云滃雾塞上畅八纮旁敷九域男力耕耘女修絍织农饱而嬉商抃于涂兇顽盪秽争植廉隅党庠术序羽籥诗书凡此徳音仁滂施厚上天降祥休征辐辏白麟黄龙躨跜苑囿皇帝圣神混一区夏东西朔南山车泽马于万斯年孰敢违者皇帝勤俭周知民隠䘏患䘏灾有富无窘于万斯年黍禾充囷皇帝大孝友恭愉怡奉皇太后夙夜维寅于万斯年夀与天齐皇帝至明彰善瘅恶顽谗革心耆贤踊跃于万斯年庶僚明作沐庥泽恭际昌期敢拜稽首献是歌诗在佚思劳不失肃祗兢兢翼翼永保嘉师南巡圣徳颂李天馥巍巍纪帝徳也我皇上之徳光于天地遍于干坤至圣至神民无能名焉巍巍我皇天纵厥徳聪明睿知建其有极法天敬胜自强不息勤民立政朝日中昃左凖右绳身度声律功被八荒恩霑九域巍巍我皇其仁如天视民如伤懐保恵鲜网解暍䕃薰风五絃痌瘝恻隠安飬生全不尽不竭渊泉如渊诗书所称曷以加焉巍巍我皇功隆四巡升中明庶懐柔百神大泽既施顺时之春苞元履位育徳振民何恩弗周何仁弗臻舎彼唐虞谁其比伦右巍巍三章章十二句萐蒲纪圣孝也白虎通曰王者孝道至即萐蒲出不摇自扇以昭至徳焉菁菁萐蒲生于御厨芳芬郁烈甘露沾濡助圣人养承颜孔愉就养宫庭寝门日三至徳要道化洽恩覃爰扶凤辇布徳东南大孝不匮行吾性真志养钖类善则归亲合万国欢水智仁山右萐蒲三章章六句崑崙河有成功也皇上亲临河隄指授方畧河臣奉行遂以大治焉崑崙之高其高万里河源所出变幻竒诡通天潜地合渭贯济经流既长溃决无已禹乘四载九州安流厥迹既湮南徙弗休既合于淮转漕是由谋夫筑室亦鲜良筹天子曰嘻河决淮泗扬其下流田弃弗治下民昏垫朕念㒺置兹其往哉敢惮劳勚銮舆既来临视决河相其筑塞羽衞频过圣算周详阳侯歛波陋彼瓠子宣房作歌爰集河臣躬加指授为㵸为䟽孰先孰后了如指掌事简功茂莫测性天亶聪惟后禹徳祗台御灾除害我皇继之尽力沟浍亿万斯年是利是赖功施宇宙尊亲式配右崑崙六章章八句庆洽肆𤯝也大徳曰生与民更始焉庆洽生民𤯝灾三宥涣汗朝飞黄云应候荡涤邪秽纳之仁夀感激自新悔初易旧刑措不用圜土草茂何以获兹时巡徯后右庆洽一章章十二句春皇蠲逋负也江浙赋役繁重民多积欠悉寛免焉春皇发生万物怡怡至教至徳以奉天施青阳一临春风徧之蠲租百万其数有竒吏无追唿民无茧丝必也圣乎恵我无私右春皇一章章十二句猗欤天人交应也圣徳感被符瑞毕臻民乐太和焉猗欤盛欤帝命溥将道宝㒺爱和气嘉祥四灵为畜景庆流光賔连平露郁郁煌煌帝曰不然惟吾徳昌猗欤盛欤天佑圣人以天法天维新日新九年之储千仓万囷亲亲长长重道明伦帝曰休哉繄吾徳纯右猗欤二章章十句江滔万民感也民戴至徳乐以无穷焉长江滔滔其来万里圣人之泽与之无已泰山峩峩其高万寻圣人之徳生我烝民三时雨泽氾布濩之亲见圣人三临恵之乐只父母覆帱如天中心爱之亿万斯年右江滔四章章四句天施臣报上也皇上御书颁赐兼赐服物羣臣感激効忠焉天施不言日被万物物其受之岂敢言徳人臣有善皇建其极皇则顾之而康而色宠赉既加侑以饮食大哉王言亲御翰墨奨励兼承世法世则君恩若斯何以称塞右天施一章章十六句承徳太平也帝徳覃敷四方㒺不率俾从欲以治天下太和焉列辟承徳赫濯皇猷九功惟叙百度惟修作乐成象感人格幽箫韶凤凰振古谁侔持盈保泰永集天庥右承徳一章章十句皇清文颕巻三十五皇清文颖卷三十六钦定四库全书皇清文颕巻三十六颂南廵治河布徳施恩颂王鸿绪闻圣王之勤民也徳隆而敎备仁周而恩洽动必规成乎百世泽必普氾乎羣黎故常循行以牧人损上以益下虽治臻隆盛而不敢自逸豫其身盖惧逺近不同化民患未尽除则无以慰下土而答苍穹也此其道备具于皇古载籍之传矣易曰先王省方观民诗曰允犹翕河敷天之下裒时之对又曰时迈其邦懐柔百神及河乔岳礼曰王者必廵狩尊天重民也他若虞书羙肆觐之典春秋着展义之文畴违斯㫖而克治畴循其实而弗昌矧诣崇于神圣功冠于三五者其劳厥躬而恵元元又何能一日巳哉钦惟我皇上符秉干坤光昭日月羣生并育不譓胥平协气旁流威灵震叠诸夏同轨百蛮奉琛醇膏所濡上畅九垓下弥八极固己合宇宙于太和㒺一夫之弗获矣而圣心咨警治益圗治念山海虽咸归命遐迩虽尽蒙庥顾此洪河频年冲决淮扬州县昏垫为虞非峻加疏塞底绩曷奏况东南乃财赋要区运道为国储攸繋平治不早厥患滋深特是排瀹之方隄防之术缓急疾徐宣蓄髙下孰宜弃险而就易孰宜斟今而酌古所司顾茫乎其未有得也用是南国臣庶无不延颈举踵企望翠华之一出而圣天子早皇然计曰予其敢惮劳弗恵济此一方民又以宫庭孝养晨昏靡间今时际昇平奉迓慈帏观览謡俗省方设敎之中即寓钖类𢎞慈之道因敦请皇太后銮舆偕幸中外臣工益踊跃懽忭而睿虑周详惟恐供亿孔繁惊动闾左肆颁帑金备饬储偫至扈従之赠遗则有禁军士之绎骚则有禁是以六飞届临工不改市农不辍耰黄童白叟夹道欢迎以仰瞻乎圣颜既驾涖河干详审黄淮之强弱江海之蓄洩水维之出入隄岸之髙低疏以导其源塞以节其流数千百里湍悍情形一一指示河臣无不契叶神机识参天表仿之大禹随山刋木距海决川千古并茂彼沉马束楗筑宫宣房曽何足云行见川后効灵安澜永庆亿万烝黎共享平成之福圣天子廵省所赐徳至渥矣乃犹轸念穷檐疾苦大沛仁恩留漕粟以赈饥蠲正供以恤涝除逋责以寛催科豁羡余以纾行旅减鹾课以裕经商诏㫖一下动以数百万计更若赦罪囚止讦告免诖误赍军役徳音肆被靡不受获洋溢汪濊莫可涯涘当斯之时三吴两浙闻风景従垂绂韦布之士戴笠秉耒之夫焚香顶祝络绎者千万衆翕然云集日环请于行宫曰大圣人奚为后我于是俯顺舆情博求幽隐循淮甸而下䢴水迈铁瓮而止金阊施恵钖祉殆无虚晷及遵武林复大颁涣汗蠲租肆眚鸿慈渥膏一与江南等洎廻玉辂言临建业施恩无稍异同而躬祀明代寝园褒扬徃烈昭示万禩尤彰至圣伟度若夫恤鳏寡存孤独礼髙年蒸髦俊广泮林士额奨岳牧吏治厚文武赉予优搢绅体貌云汉奎章炳耀天地自大僚一命士农工贾以及爪牙介胄巖栖谷饮之徒莫不霑仁而蒙泽含和而饫醇然曽无寸丝粒粟下扰夫闾里为也是以銮音既止凡兹兆姓又惟恐遄发必叩头吁留至数十次不可己每于名山胜水相率罗列野芹致其爱戴而皇上则亲奉慈圣从容流览㒺辞玉趾䖍侍琱舆承愉婉悦豫之情备视膳问安之莭亿兆同声颂扬纯孝稽诸古帝盖何能絜盛哉夫爱敬广敎至徳也洒沈澹灾圣绩也发仓己责渥恵也赦过宥罪隆仁也图书焕烂天哲也一时廵而万善备焉虽六经所纪何以侈兹臣生长南邦滥尘禁地感激湛恩遍敷桑梓不获偕吴中父老献曝输诚谨稽首顿首撰南廵治河布徳施恩颂聊摅下悃但学浅才芜不足铺扬盛治万分之一濡毫伸纸曷任悚惶其辞曰皇矣圣清恵绥万国侯甸要荒偕臻禔福惟兹洪河自古为害南徙挟淮金隄輙败嗟嗟淮民鱼鼈其隣谁能奠乂企我圣神天子曰嘻禹乗四载朕岂惮劳而诿不逮时其迈哉慈闱曷省亲奉岳廵朝野胥幸预勅储偫勿烦民力箪食壶浆懽迎清跸皇涖淮浦荒度土功滔滔二渎障之使东举锸如云束薪如阜璧马不沈永塞决口敷治聿竣恩普徳洋我农我士我工我商逋则弛责饥则泛粟𣙜既减徴鹾复寛督一时赋税蠲贷孔多追唿弗事膏雨滂沱帝尤好生载矜罪人𢎞开汤网俾得自新更念羣吏或劳抚字过误悉贳车服是畀青青子衿峩峩搢绅户㧞其良家钖之珍耆龄大耋繄惟人瑞扶杖来观咸答厥意亘古至寳莫如天章龙圗丕赉日月同光言瞻钟山明陵斯在躬祀加葺徳崇三代计驾之南自齐而吴自吴而越和风顺舻每逢佳胜肆展御筵恪侍圣母觞举万年小民有言惟天子孝爱敬备至示我以敎小民又言惟天子智导河乂淮贻我以利小民又言惟天子仁寛租减徭恤我之贫小民又言惟天子圣宁失不经宥我之命猗欤斯廵畴不被徳仰祝圣夀时万时亿皇帝省方圣政颂王九龄皇上御极之三十八载三灵协八风平瑞英生阶扶桑献賮鸣琴响彻于松云击壤歌腾于衢路沕穆追上古膏泽流遐裔矞云映日荣光烛天时则勾芒佐令之辰太簇验灰之候我皇乃启青阳之左个临紫极之中垣设兽樽以进嘉谟悬象魏而颁新歴羣公卿士百寮庶尹暨甸侯绥要牧伯连帅执圭瑞而朝正叙彤墀而肃拜登五方风俗之书上比闾歌咏之章我皇乃顾而咨曰斯民乐乎劳来匡直辑宁咻噢匪特尔诸臣之责顾予一人其乌容自逸惟是举行虞廵之典以钖嘉祉于亿兆人兹当首春布和农夫红女望泽滋甚礼官其诹吉辰建南辕车骑卤簿毋络绎焜燿使百姓咸知天子勤民事而出之意乗舆将发复申谕诰诫所厯郡邑毋以供亿为民累糇粮嚢槖咸自饬庀从官郎吏毋取民间寸丝粒粟以干罪戾于是青徐齐鲁江淮吴越之民跂首举踵承休下风知大恵之必及己也翠盖启涂钩陈翼卫星行雷动陟于济岱之间缅赐履之雄风览海邦之沃野恩先雨浃泽与春融蠲来嵗之正供惬乐郊之上愿车轮电骛马首骈阗提筐扶杖之伦载笔执殳之士趾相错肩相摩也六飞所经汶泗澄波七萃前驱黄淮抑浪河宗献斗渊客捧珠沈璧无虞浮桑息患我皇乃酾酒渡江省方陟馆姑苏台畔载启帷宫灵鹫峰前爰开帐殿因臻镜水遂憩稽山谒拜禹陵聿酬明徳驻跸不踰信宿还辕广沛恩膏东南都㑹之区江浙绮靡之地财赋甲于天下雨露先于八埏田租鉅万悉赐蠲除此圣徳之恵黎庶也菁莪棫朴广辟网罗此圣徳之渥于庠序也饬闗市之禁而近悦逺来此圣徳之施于商旅也𢎞肆赦之仁而泣囚解网此圣徳之遍于囹圄也细过勿䋲长官捐一眚之愆寸长必録亷吏被异等之擢贱役蒙恩卒徒挟纩蹟逺迈乎汉唐事逈超夫三五至如同律度而定权衡观民风而察好恶合符前典式示来兹史不胜书羙难殚述所以绹檐忭舞蔀屋懽唿万户焚香千村结绮吴歈越吟齐讴鲁颂贯珠累累相继不絶而我皇乃御龙艑登鳯䑵沿隄饫聴而従容归格矣夫生极盛之时际难逢之㑹何幸备员簪笔而不克揄扬盛烈鼓吹休明㣲忱之所不能抑大义之所不敢安也遂拜手稽首而献颂曰青律初颁皇情逺畅日丽彤墀霞蒸彩仗九重暇豫茂举时廵和鸾应节芳甸生春云转尧阶风驰禹域吴㑹承流东南仰泽首春诹吉前驱启行臣工跄济父老欢迎道济踰汶望洋挹岱驻跸恩光赐租徳沛青齐苍赤邹鲁文儒桑麻徧野讴謡载涂浩荡皇仁深逾溟渤沃土流膏如川之溢淮淝春涨合𣲖洪河地当楚尾声接齐歌竹下淇园隄连瓠子昔障中州今通南纪我皇涖止河伯懐柔搴茭不患沉璧奚忧月皎广陵风和京口龙舸分花霓旌拂栁山青钟阜草緑姑苏云帆江国绮陌吴都绫选异文香搜百和设案标闾拜迎銮辂吴山在望镜水遥通书名越絶碑传禹功江左浙西绣圻接逓诗礼风同闾阎俗异㑹稽竹箭句践山川倾都老稚望幸争先五玉诸侯纷纷辑瑞仪度章程权衡甬盖较量画一俾民永遵遂颁异典特布恩纶南界瓯闽北通淮泗日沐洪波星驰诏谕法网悉解逋赋咸蠲闗无停旅庠无遏贤宥过以寛官方自饬録功示厚军心胥恱舆台贱𨽻恵必均霑工师小民恩必尽渐甘露之濡浃于肌骨于万斯年尔畋尔宅我皇乐只整斾言旋欢唿颂祷声溢江天旄纛辉煌楼船灿烂手叶舜琴耳聴夏谚拜手敬颂皇仁揄扬鸿烈敢后崔骃圣徳十颂徐潮恭惟我皇上秉至仁御宇宙上勅天命下求民莫徳嫓唐虞功髙三代外王内圣之传䋲武贻谋之事㒺弗统㑹一身兼羙尽善用是树无前莫外之绩创重熙累洽之基逺迩乂安民物康阜功业之盛记注具存行且着为典谟垂为训诰炳炳麟麟羙不胜载窃胪其大者撰为十颂一曰敬天二曰法祖三曰孝养四曰道统五曰典学六曰勤政七曰知人八曰安民九曰武功十曰谦徳虽管窥蠡测无当髙深然皇上单心寔政布在见闻歴观前代之主得一二端己称令辟况兼斯衆羙者乎谨对扬休命敷陈盛羙用以光昭海㝢宣示来兹廼作颂曰天维显思圣志与通曰明曰旦夙夜禔躬郊雩祈谷有典必恭珪璜琮璧肸蠁丰融聿懐多福昭事攸崇天人合徳格彼苍穹创业维艰守成匪易以守兼创实殷睿虑垂精游神储思积意絣扬懿铄善述善继述之维何偕时匡济继之维何贻谋永世长乐慈夀汉宋令式讵如我皇祗承靡忒尊飬两宫孝思维则万国欢心以报㒺极如冈如陵如松如栢配地无疆万年愉怿大成至圣觉蒙启愚自汉迄明祀亦有仪我皇重道振古良希作君作师功俪徳齐敦崇殊礼世敎是维心传永接相悦以怡执中肇启精一以传缉熙安止就将仔肩卓哉圣学启后承先泝源涉流深极几研无微不阐有奥必宣斯道重光如日中天易首自强书称无逸一日万几兢兢翼翼奏对以时羣工翕集问答从容纎微洞悉惟几惟康有因有革自昔忧勤其何能匹九徳载采陈自虞廷立贤无方道在知人帝聪昭朗烛靡遁情惟鑑斯明惟衡斯平䋲材制器因物赋形曷以拟之大造鸿钧民有痌瘝谓天盖髙我皇省方不惮躬劳惩苛涤烦蠲赋轻徭风俗以正积贮以饶延颈跂踵竚軨望旄侯不迈止孕育甄陶三逆酿祸各峙一方尾大蘖芽飬痈虑长嗟此赤子胡独罹殃爰赫斯怒命我戎行雷烈电熛烬灭影蔵维扬我武永奠无疆圣神文武史颂放勲汉唐之季尊号以兴惟彼中主亦受羙称我皇巍巍功徳莫京辞让再三干惕靡宁卓荦万古视此仪型南廵颂李振裕钦惟我皇上仁育万邦恵周庶类好生之徳同符大造明刑弼敎详慎协中每嵗廷讯奏请上必亲覧谳词务宏钦恤寛重僇以五流议轻典于八辟简孚敬忌刑期无刑膏泽被圜扉休嘉协区宇姦猾感恩而悔过善良畏法以检身俗易风移四方従欲慈祥恻怛沦肌浃髄视天下有一夫之不获不啻痌瘝之在身也廼者黄河泛溢下民其咨皇上念事体重大非河臣所能胜任自甲子亲閲己已再临指授濬筑机宜两河渐次就乂兹因霖潦沮洳重轸圣懐爰命车驾三廵南邦荒度土功拯此昏垫念切慈闱定省躬奉皇太后銮辂以行侍膳扶舆㒺间晨夕所在恤民隐覈吏治比由齐鲁抵淮扬循察河形相度水势睿虑周悉兴利弭灾式垂永久又因吴越父老望幸谆切遂下金阊逹武林经歴之区善政毕举赒艰赈乏蠲租减税奨吏育士寛商赉兵恩波被于里闾讴吟徧于衢路而臣振裕以庸愚无似承乏秋官康熙三十八年三月恭接十三日上谕山东江南两省罪犯除厯赦不宥外概予寛释续捧接上谕浙省罪犯寛释如之臣伏读徳音遵行惟谨仰颂皇上如天之仁煦妪含覆至于如此踊跃懽忭莫可名言甘露霖雨有时而竭阳春恵风有时而止惟太和之元气鼓籥于层霄薫蒸于庶彚流行于终古亭育于两间感之即通触之即应昆蚑由此蠕动草木由此萌芽幽蛰由此发舒藁枯由此滋润易曰天地之大徳曰生惟天大生惟地广生惟圣人好生天不能无雷霆而常以长养为事地不能无险阻而常以持载为功帝王不能无威刑而常以哀矜寛恕加恵民生所谓赞化育而参天地者此也我皇上心天地之心事天地之事至诚以育物尚徳而缓刑六飞所临涣汗立沛以观之省方观民为解之赦过宥罪知明意羙恩溥徳洋驺虞麟趾之风蔼然溢于天綍奉宣诏谕不特为三省黎民庆幸更生得游浩荡实以见九围八表逖聴风声易面革心风流笃厚熙熙皥皥沐浴圣慈行且赏悬而不用罚设而不试三五以来未有臻斯盛治者也爰拜手稽首恭撰南廵颂一篇仰尘睿览我皇上行庆施恵羙不胜书仅举恩赦一事铺张扬厉以志职分所系少竭悃忱云尔颂曰皇帝御宇鸿仁普施矜此下民法网易罹平反寛恤矜释罪疑岂弟慈恵渐被海涯武定边塞文恬区夏万物熙熙无天阏者士欢于朝民忭于野睿虑渊冲在宥天下吴楚之交黄淮合流洪波撼堤昏垫是忧帝眷南顾载咨载筹玉舆三廵俾民有鸠龙旂贲临恩泽布濩发粟赐金蠲租减赋自天降福澍雨膏露雨露之濡如咻如噢羣黎百姓环拥属车争献壶箪载其耘锄我田我井我室我闾惟帝仁覆有蓄有储帝曰念哉嘉我善良葵藿之倾煦以太阳人惟杂糅嗟彼愚狂草芽未萌其忍折伤爰自齐鲁洎于吴越三省黎元有丽明罚罪宜惩创情足矜恤画地为狱宥之而出寛大之诏发自行宫五刑有赦孰敢怙终帝徳好生上格昊穹翾飞末族游浩荡中忝理官职惟虞士拜捧诏书雀跃凫喜大号其涣日四百里祥风披拂枯藁立起皇帝大圣平刑惟寛沛我仁恩易彼贪残囘心向道禁网弗干室家以宁耕凿以安碧草芊芊长自圜土黄云翳翳䕃于幽圄刑措不用治叶三古含哺康衢夜勿闭户重华之代喜起盈朝飏言赓歌独在臯陶愧菲才谬长秋曹敬献芜词用佐风謡南廵颂查昇我皇上御㝢之三十有八年嵗在屠维支逢单阏三辰朗曜河呈刻玉之祥四渎安澜谷献膺圗之瑞芒芒禹甸尽沐仁风荡荡尧天俱游化日昨者琱戈靖乱滇南之妖眚全消迩时龙马廵邉漠北之祲氛尽扫莫不成之宸算断自庙谟乃犹念切痌瘝思深宵旰十千偶匮即行赐赈之条大有频书犹下蠲租之诏固巳阳和遍地有物皆春膏雨弥空无方不润者矣乃者治益求治安愈圗安民胥乐矣帝视如伤巷且歌兮皇心更切谓夫穷桑南去水以激而弥雄酸枣东来河就庳而益驶内府之金钱百万不惜经营子来之力役三年嗟其况瘁皇上神功广运解泽𢎞敷相地势而合宜顺天时以乗利隆兹委寄简厥贤能不惮一日之劳用成万年之逸然而或原或隰必经睿虑以加详若决若排须俟圣裁而乃定爰是九重侧席未暇安居万乗首途还思求莫春氷始泮便勅登舟晓涨才添遂令驾艇而且长聆懿训敬奉慈宫己知六合为家宜以万方为养金根既驾入辇道以扶轮玉食方调进行宫而视膳爰是金铙殷地风和青雀之艭绣䍐摩空日丽黄龙之舳扬舲济濑转柁淄川洑流出地尽是恩波岳色兴云无非仁泽蚁行而拜爵跃而迎总总林林熙熙攘攘皇帝乃舍艛艓驾龙骊歴览河干周咨水道斯时也灵鼍应瑞妖鳄潜形云物清明湍流淡沲于是亲加相度躬自廵行按舆志以周详进河臣而告诫共知禹凿式睹成功陋彼汉祠徒循故事犹以地当水潦民困凶荒撤己贡之天储足未周之民食当年齐地宁借发棠此日长孺无须矫诏千家欢笑咸为我后所遗万户饱腾皆拜君王之赐若夫地隣甓社路出秦邮舟楫则排如雁齿阓阛则比若鱼鳞然而凤舸经行桥上依然成市龙旗所驻津头不禁维舟谓此邦之商贩恒多计所入之羡余不少减其半额俾得均霑推彼地方视兹成例由是扬帆而下毘陵当川泽之喉击汰而南茂苑实梯航之㑹摩肩而望似百水之朝宗翘足而瞻若嘉苖之兾雨帝乃慰兹舆愿扩此殊恩拥画楫以遄飞拨兰桡而径渡拦街父老刻玉为鸠塞巷儿童裁筠作骑齐上万年之颂争传三祝之词由是吴云入越地即钱塘鲁柝闻邾山名葛岭谓圣人岂甞后我幸百姓复得见天才㸔鹢彩欢欲成雷乍聴鸾声观仍如堵帝心悦豫许为迟留经信宿而方还沛丝纶而未己恩无不逮徳岂胜书若夫山泽设税闗市有司自昔而然于今不废特命计臣概行议减由是津梁估舶讥察无苛水市茶舲缗钱不费长年共乐商旅咸歌至乃紫泥沛泽丹笔矜辜一开汤网尽属良民初定虞刑即宣司刺以至体恤民依激扬吏治双钩森洒黄帕擎来八法精严金函捧下封疆大吏歌湛露以増荣林壑旧臣浥卿云而起舞而且求贤诏下吁俊门开广收竹箭之良聿起菁莪之化圣恩洋溢盛典光昭谨稽之徃牒攷厥曩编见夫廵河浮洛首行时迈之文泰畤汾隂仅纪游观之羙皇上道光前圣徳冠百王涣泽流于八纮巽风布于四极为生民以来所未有实千载一时之创闻赋质庸樗备员翰苑揄扬圣治才媿马班鼓吹鸿庥时逢尧舜望帝车之南指未随扈跸之尘瞻日驭之北旋敬献迎銮之颂颂曰皇驭九有奕世丕光祥徴玉纽瑞映珠嚢庆云诞敷恵风遐畅南通朱垠北届幽壌三江既道四宅攸宁坤维奠位河伯效灵汤汤洪河其流东泻电激井墟雷轰斗野膴膴淮甸地形则洼或决其防害及桑麻皇心恻然下土是恤命官徃釐乃董厥职乃瀹乃疏乃塞其冲乃濬其淤乃计其功乃寛其期乃考其绩勿惜一劳期于永逸皇曰念哉是诚在余孰忍赤子而勿宁居乃驾龙船乃乗凤舸一水津门开帆转柁皇念慈圣有瘁其容爰请于宫万福攸同至仁爱物大孝尊亲一人钖类四海仪型乃敕羽林勿惊巷陌男不辍耕女不辍织载廵载歴于济于淮爰谘爰度克明克谐皇谓河臣其体余志勿疾勿徐用毕乃事嵗有漕粟截其万庾藏之民间为毕嵗储昔时淮民水患是急孰拯其溺惟皇之徳昔时淮民杼轴其空孰赈其穷惟皇之功屹屹吴㑹百雉䯱髵壶浆道迎望共云霓皇诫左右勿辟勿除欢声动天圣颜蔼如既莅吴郊复临越地吴民于于越民跂跂皇曰徃哉余勿尔遗于陌于阡老扶幼携穆穆我皇胞与一切如日斯温如雨斯泽赋有常额天家是输畴实贫窭积此宿逋皇恤兆民恩言屡下徳音既孚讴歌遍野逐末者商恶其専利今昔相仍什一其税皇曰寛之物力孔艰量减其徴通其贸迁孰为守臣善率厥属皇心用嘉便蕃优渥宸章载钖鳯翥鸾停臣拜稽手罔不敬承皇之赉恩实励百司各敬尔位育我嘉师荡荡祥刑明允是鞠孰为败类以干罪戮皇曰钦哉上帝好生释彼前愆俾得自新皇亦有言咨尔髦士天之生材为国任使爰广其途爰辟其门菁莪棫朴江汉懐恩穆穆我皇靡泽不逮保合太和弥沦无外百灵咸贶八风载宣我皇作则亿万斯年丰泽园御试纪恩颂汤右曽闻郅隆之世爰启赓歌明穆之朝时形雅颂是以丝纶宻勿之寄出自中宸文章翰墨之司传于前古黼黻鸿业歌咏太平列侍従之清班与枢机之华选亲承顾问班固之读书禁中引论古今世南之更直殿里曲江亭上甲乙第夫羣僚积翠池边赋咏専乎一事以至词倾兰叶凉入薫风不乏清芬原多丽藻近臣后苑之应制传于兴国之年奉诏赏花而赋诗纪自雍熙之代殿开澄碧裁逸韵于直庐园启玉津叶清文于湑露出则抽毫豹尾入则簮笔螭头此皆西清东壁之羙谭用为凤沼鸾坡之胜事钦惟我皇上干健乗符离明御厯研絶学于衍圗访范率土光华灿高文于日丽星陈敷天照耀慕诗书而鼓箧逺及占风候月之乡被声敎以归琛遐覃乌弋黄支之国盖圣神之化遍万邦而礼乐之风同六合矣又复琅函缃帙象架牙籖瑶席启夫经筵细旃开于讲幄毎隆异数先被儒臣比者复命分班入承内直晴开碧落获聮佩以同趋地迥丹霄许含毫而遂上近依黼座惟虬漏之时闻亲奉御床觉龙香之欲染天颜惟穆睿语加温地接铺金宴分馔玉真属遭逢之殊遇己为臣子之至荣乃九重复颁屡下之恩俾一时频沐非常之典火云徂暑节还长养于南讹歩辇迎凉诏许游从于西苑于时晨曦初映瀼露未晞环流而万派潆洄绕树而千章蓊鬰乍移凤舸如秋汎于綘河遥漾龙池恍天连夫瑶岛凫雏鹤子唼喋于波光云影之间荇叶菱丝浮沉于荻浦莲塘之上遂攀桂庑遥陟芝房兰窓启而影入重峦萝幌开而晴浮细霭踈兮苑栁拂绣栱以揺风宻䕃宫槐傍雕栊而翳日传玉音于霞表泽自中宣颁珍膳于云边恩流下漙于是逶迤复榭周厯重轩以至乎丰泽之园则皇上重农勤民之所而刈禾观稼之地也低连曲阁逺架孤亭匪琢匪雕识茅茨之俭徳载芟载柞询钱镈之土风滋春雨以移秧翠苕擢颕及秋风而结实金镂垂芒瞻覆陇之青青俨连阡之薿薿既播嘉谷还树柔桑宻叶蚕宫浓隂茧馆田家场圃相错于蓬山瀛海之中乡遂沟塍忽移于紫禁黄扉之内良以寒耕暑织常轸恤于皇情所由黛耜青裳并骈罗于帝苑至矣哉豳风之序时物无逸之陈艰难莫得而名矣遂乃萦纡遶槛迢逓周廊云栋栖光璇流飏影丹蓂翠萐悉是灵株紫脱黄麰无非仙颕冐霜停雪挺琅玕之数寻待月含风舞篔筜之万个润金茎之露更益清隂溉玉泉之波弥添翠色于焉或倚嘉树或傍清池捧香案之篇题给尚方之笔札辨理学而分真伪得修身莅事之大原被润泽而普丰亨识政本民天之至意又复象樽载钖法酒频倾味饫㫖嘉筵陈羞错蒙湛恩之汪濊被厚泽以霑濡未悉词条空惭艺圃幸际文明之世思繙羣籍以报国恩滥充纪载之班尚媿诸生之试家法欣逢旷典敢献芜章谨拜手稽首而献颂曰圣人御宇久道化成府修事和礼备乐明文恬九服光被八纮琼章寳字戛拊咸英倬彼云汉万物永贞维兹侍従首被辉荣瀛台之西波涵丹极辟地省农殷是稼穑惟民所重在衣与食惟帝所勤务耕与织史书大有万世法式仁溥尧年俭崇禹徳栾栌楶梲匪曰雕镌清池滉瀁修竹㛹娟爰给隃糜爰授云牋肴分神鼎膳撤琼筵三爵油油君恩聿宣报称无地宠渥自天膺兹殊典永戴高厚棫朴作人或薪或槱朱草生阶灵芝产牖醴泉出源嘉禾被亩神功圣徳伊古未有于万斯年以颂我后嘉禾颂宋敏求嵗次涒滩时当清灏凉风被野碧飘金井之梧玉露横空丹挹银蟾之桂佐蓐收而执矩万寳荐釐击土鼓以歌豳百华升瑞乃当宁绘屏于无逸宵旰彤廷且乗舆命驾以忘劳廵行紫塞义归柔逺岂比长杨五柞之游典重省方宁羡在镐横汾之燕翠华过处箕伯清尘缇幕移来屏翳洒道睠彼绣壤特产嘉禾擢颖菁葱上䕃五云之丽抽芽灼烁旁霑三露之滋碧透玲珑斡大钧之巧运红翻䆉稏钟造化之神功珠实敷荣异穂彷合欢之树玉芒焕彩同茎如连理之枝盖八极为家一稃表应而两仪在握双米呈符猗欤圣世之休征允矣清明之上瑞懽唿比户翕万姓之聚观踊跃周行望六龙而拜献爰传天语驰示廷僚捧出凤楼髙缀连珠之色徧观鹓侣争披三秀之英紫颕纷敷发霞光于瑶砌黄云满握映藻彩于璇题谓仁卉升华事不妨于徴信即彤编志瑞道无取乎侈扬迓滋至之天休仍巍巍而不与瞻撝谦之帝徳益荡荡以无名臣才愧雕虫识同窥管垂绅琐闼欣分玉粒之膏委佩花砖喜睹金精之采粤惟方策代有传闻稽疏仡之遗编灵开炎帝溯放勲之轶事瑞钖神尧异秀同条长发流徽于姒箓三苖一穂思文志庆于姬圗此皆世逺年湮未免疑多信寡洎于汉生广殿晋得华林固始济阳合颕常书于史牒醴湖新蔡九茎数见于方舆徴祥虽厯代同称纪瑞实熙朝独盛陆离斗缀光分天汉之星错落珠莹秀夺阆风之树胚胎元化孕结灵根肖六合之同心验三才之一气是固离治涣方升之照万彚咸丰泰阶临既济之期百昌益萃仁耕义耨涵化育于心田坤转干旋发休嘉于徳产者也谨拜手稽首而献颂曰于皇我皇登三轶五立我烝民受天之祜闿泽覃敷湛恩汪布懐柔神人缉熙纯嘏金商淅淅瑞露瀼瀼乃驾六龙乃廵朔方尘清玉塞日丽周行謡衢击壤忭舞趋跄无髙不播无平不殖眷彼良禾厥种非一青甲敷兮紫芒耀色有芑浮白有荐赤中产嘉谷异穂同茎二气之华五行之精百昌之最九土之灵承荣辇路熠燿其英父老撷之献于天子天子视之为民色喜谓是寻常弗居盛羙仰惟至徳益光国史粤若稽古代重嘉祥景星庆云驺虞凤凰旅獒越雉寳鼎芝房物华人瑞方䇿铺张孰若斯禾治理根本可荐馨香可登仓廪验气呈和占年表稔屈轶徒竒蓂荚莫并金茎合秀琼蕊分披以彰圣治无偏无陂以征圣化海航山梯天子万年福禄永绥临雍礼成颂张廷玉钦惟我皇上以天亶之姿懋日新之学兴道致治文敎覃敷东西朔南㒺不暨讫干隆三年春三月甲寅躬行视学之典释奠于先师先日致斋百礼咸秩大昕鼓衆环集于桥门皇帝整法驾従百官言诣辟廱自大成门降辇而入升阶就位俨恪有加奠献既行乃御彜伦堂命儒臣进讲经书王言昭示广大精㣲自王公卿尹以及六馆生徒四氏十哲子孙环列拱聴莫不愉怿鼓舞思自振励以近天子之光而沐圣人之泽煌煌盛典千载一时臣谨按记云古者建国君民敎学为先言人君致治之本之必由于学也书云学古入官议事以制言人臣辅治之术之必由于学也故説命之辞曰念终始典于学又曰学于古训乃有获孔子生知之圣不废敏求用能兼综百王师表万世我皇上聪明睿智文武圣神薄海内外无不知圣天子道徳髙深超越隆古而臣叨被殊遇日侍禁廷当深宫毓徳之年即己备员讲读亲覩我皇上懋勉功深基命宥宻敬体世宗宪皇帝明理立诚之寳训敦行不怠日就月将以徇齐敦敏之质而加功之宻进学之勤有非承学之士所能及其万一者是以御极以来敷政宁民无非夲天徳而行王道作君作师一以贯之实有以接洙泗之心传而臻二帝三王之治兹当临雍释菜大典丕昭臣幸得亲随灌献之末恭承圣诲用敢质言所见作为歌诗纪述羙盛非徒袭扬扢之具文实将以昭式多士流示无穷臣不胜踊跃懽忭之至谨拜手稽首而献颂曰惟皇敬学表正自躬文思光被化理聿隆风敎之本厥由性功缅企先师心源则同至矣素王规天矩地受命端门斯文是寄列圣相承钦崇弗替帝徳重光礼明乐偹峩峩庙貌翚革奕新宸翰髙悬辉映星辰肃将祀事维暮之春鸾旂戾止言诣成均鸾旂央央㦸门斯启拜献登阶牲牢备体有睟其容有秩其礼百尔趋跄师师济济祀事既备乃开讲筵圣谟洋洋如日丽天诏尔儒臣是究是研俾尔庶士是陶是甄皇帝曰都后先一揆入圣之阶如涂有轨讲学敦行遹观厥羙凡此秀民咸喻朕㫖亹亹吾皇继天立极位育其功钦明其徳成性存存小心翼翼发为训辞为万古式太和翔洽贤俊彚升薪之槱之髦士用蒸文治亶敷隆隆其兴亿万斯年百禄是承皇清文颕巻三十六皇清文颖卷三十七钦定四库全书皇清文颕巻三十七颂日月合璧五星聫珠颂张廷玉闻太平垂象万年开昌炽之休至徳召祥八表钖清宁之福察璇玑以齐七政治协人时握金镜而式九围道孚帝载是以两仪顺序绵景祐于皇家五纬成文烛荣光于盛世连珠合璧焜燿唐虞聚井会奎辉煌汉宋考鸿编之纪瑞传奕叶以流芳钦惟我皇上表正建中重华复旦功深化育配两大以成能道济隂阳兼三才而立极备修已安人之学百度维新本敬天法祖之诚一元敦化显懿昭于寰海缵圣祖六十一载之隆徽礼教贲于中天启熙朝亿万斯年之景祚瞻云就日合东西南朔以观光航海梯山徧侯甸要荒而辑瑞揆文则髙悬珠斗五色霞腾奋武则一扫欃枪三台气肃应时而出香飘甘露和风有感遂通秀擢竒葩异颖天心笃佑嘉瑞频征尔乃节届中和日临庚午八絃如镜玉宇澄清七曜同躔烟霄霁朗周天三百六十五度当营室以交辉去地九万一千余程环京畿而拱极芒寒色正银河映清浅之波玉润珠圆碧落散斑斓之采固已五风十雨天下皆春兹且万户千门人间不夜琼华错落雕几陈图玉管玲珑瑶台测影仰一人之有庆识万类之咸亨乃皇上圣敬日跻允恭克让永思不匮谓有开之必先执徳弥𢎞念方兴之未艾坚辞贺典弗尚虚文祇告景陵用扬前烈然而作述济美先后同符在圣祖贻谋衍庆之余为皇上受祜迎禧之始所以鸿蒙一气帝座之唿吸可通宇宙重熙璇室之休征毕至况值清庙告祫之会合万国之欢心又近天田耕耤之期焕三辰之丽景精纯上格积厚流光大孝神通诚中形外生逢泰运躬际昌时圗书领玉府之班版籍忝地卿之长日照月临之下心切瞻依干施坤载之中恩承陶铸五事修而皇极建越四千余嵗迓此𢎞庥三光正而泰阶平统亿兆黎民受兹介福由是文眀久照瑶枢永握以弥昌经纬孔彰玉烛长调而广运于斯为盛自古无伦洵惇史之宜书以标珍贶叨近臣而作颂窃效赓歌圣人御宇徳炳日星效天法地合撰清宁三才之义万世之经璇圗凝祉大化流形日兮月兮合轨同轮五星烂兮环共北辰惟徳动天惟诚感神贞符上瑞钟于一人吉日惟午瑞应景命积厚流光天人叶庆五气既和四序咸正端拱垂衣以齐七政皇帝曰咨肇祥有由圣祖懋徳上下同流膺兹天眷申命用休荐馨祇告式昭贻谋于惟圣祖久道化成圣复承圣天下文眀大观在上灿灿玑衡洪钧一气六宇澄清大孝备矣神眀幽赞善继善述励精宵旰道济天下光华复旦乃赓载歌昭囘云汉粤稽世纪歴嵗屡千放勲盛轨七曜同躔𢎞开泰运直接中天驾彼汉宋焜耀简编巍巍昊天惟帝则之圣徳神功作君作师仁风恺泽浃髓沦肌纯嘏天钖法象昭垂大哉皇帝谦徳弥光照临下土经纬煌煌四方来贺山海梯航抚于五辰受福无疆日月合璧五星聫珠颂励廷仪闻哲皇建极两大共其无私圣徳升闻三辰为之叶应葢天行本有常度而上瑞必际昌期彼夫悬象着眀莫大乎日月分精布气莫重于五星粤稽上古之时肇始髙阳之代森八元之在列朗七曜以同躔复旦兴歌仰重华于舜世首山凭眺纪五老于尧天三代以还斯祥罕觏彼汉帝入闗之嵗与宋祖建隆之年虽东井奎躔曾并书于往牒而五星日月非告瑞于同时葢恭遇我皇上体上圣之资值中天之运绍闻衣徳炳谟烈于千秋敬天勤民懋缉熙于寸晷大孝通神眀而无外深仁合覆载以同符是以至治馨香格于上帝天庥滋至验在阳春乃雍正三年二月初二日庚午钦天监奏日月合璧以同眀五星连珠而共贯宿躔营室之次位当娵訾之宫谨按易坤灵圗曰至徳之萌日月若连璧尚书考灵曜曰五星若徧珠则风雨时又按天官所载营室为天子之宫娵訾乃天门之象旁连奎壁兆启文眀总因我皇上孝徳光昭贞眀感㑹以一身备仁义礼智信之全体故五纬聫木火土金水之淳精此诚羲轩以后所希闻奚止汉宋之时为莫逮于时阳灵初上素魄偕升垂寳珞于云间绚荣光于天外重轮辉映䨇呈赵氏之连城五曜齐眀错列魏侯之照乘八方共仰佥颂有道之长百辟腾懽愿上无疆之夀而圣天子弥深退让归美先皇谓上天今日之垂庥皆圣祖当年之昭格纯熙嘉瑞愿与天下共之敦实矢诚更勅诸臣交勉鞠跪丹庭恭聆寳训敢再拜稽首而飏言曰大哉王言功成不有匪崇推让之虚文善必归亲益表孝思之纯笃是宜垂诸史册永昭大徳受命之符被以声诗用继天保巻阿之后但念职惭窥管才匪探渊劒珮趋朝忝预星辰之列丹青蘸笔难绘日月之容敬上颂言十二章恭祝鸿圗千万嵗其辞曰皇矣上帝鉴观维徳徳之休眀以引以翼报以休征表兹皇极三辰顺行宿离不忒容成司象羲和授时土圭正景浑器着仪七政运行或速或迟同躔并舍厥待昌期亹亹我皇受天休命丕缵鸿基重熙累庆睿知聪眀文武神圣继序其皇灵承维敬至诚感召诞降庥祥三年二月春日载阳二曜同度五纬齐光连珠合璧炳朗辉煌合璧维何化成丽正若木初升清辉交映玉兔金乌双圆并莹隂阳和同天人叶应连珠维何五色相宣嵗为春木纪一周天先居亥宫四星从焉晶荧的皪绳贯丝聫和璧隋珠会于营室清庙肃雝天门荡詄前列羽林旁罗奎壁赫赫眀眀天文尧则继眀以照日月在躬水火金木土徳居中五事敬用厥类从同我皇仁孝执徳弥沖曰余一人缵承大统夙夜兢兢万㡬是总敢曰徳馨荷天之宠瑞本先皇太平垂拱纯禧骈集钖祚垂光绵绵善庆百世其昌致兹嘉瑞七曜同行肃告陵寝陈时福祥维此福祥钖厥臣庶上下交䜣中外纯嘏六府孔修五行顺布百谷用成庶草蕃庑三灵既奠万福斯来司喉舌拜舞蓬莱敬颂万年日星昭囘美矣盛矣唐哉皇哉日月合璧五星聫珠颂田从典闻惟徳动天有孚斯应惟天祚徳列象攸彰互照重辉之盛上纪昌时聚房居翼之祥逺稽帝代皆由至道充备而绥祉聿臻元气𢎞敷而嘉征丕着然未有二仪宁谧三辰表式序之期万类咸亨七曜焕连编之彩昭然上瑞皎若合符如今日者也钦惟我皇上治迈唐虞仁同覆载禀知临之宜徳备乎有容有执有敬有别具广运之量诣极乎乃圣乃神乃武乃文泰交洽而咨儆臣邻巽命申而敷陈彛训临雍讲学揽金声玉振之大成耕耤观农亲黛耜朱纮之盛典广虚受之益圣不自圣而犹勤𢎞好生之心刑期无刑而弥慎四海梯航重译贡越裳之鸟万方玉帛南车消涿鹿之兵神蓍翠菂之生云霏雾集瑞麦嘉禾之庆嵗见月彰兹御极之三年届仲阳之吉月葭管候气而律应夹钟蓂荚依时而荣舒二叶表祥符于峻极式元象于髙穹珠聫五纬之光璧合双轮之丽辉煌瑞色上映丹霄炳耀澄晖遥瞻碧汉位当营室翼清庙之巍巍宫在娵訾肃天门之霭霭一隂一阳之道鼓舞以尽神合眀合序之机黍累而不爽协气周夫八极祥光入于九重粤自颛顼歴元以来推夫羲和嵗成之后于今尤盛自古为难乃圣治极于光华皇衷肃于临保惟知敬以作所岂止谦而弥光旦眀则昭事惟严陟降而丕承无斁载瞻嘉贶笃念贻谋爰考典仪展忱孝享馨香俎豆用偕至徳以升闻璀璨丝纶聿俾普天而同佑夫神雀甘露尚纪编年寳鼎芝房犹闻乐府垂诸史册奉为美谈何况握金镜而照六虚斡璇衡而齐七政聚而成象昭寳运之昌隆焕乎其文协至人之光被臣愧参调鼎未识挈壶荷遭际于圣朝饮和最渥幸躬逢乎福祐志庆宜先瞻天弥峻无假称美之文就日增荣愿效赓飏之义诚惶诚恐稽首顿首而献颂曰皇自敬徳协于太清光宅大寳茂育羣生湛恩汪濊万化顺成摄提有纪分野是经玑璇衡应擢曜抒英眀眀象纬归我章程月在夹钟春阳载始五星并躔二曜合轨天汉光华阁道迤逦营室之次两两相比康阜告征文眀志喜圣主垂裳干坤储祉歴宗肇纪实自髙阳盛徳而应厥惟陶唐东井奎壁千载相望合璧抱彩连珠耀芒顺合其则动而有章式昭圣瑞神应无方于穆天命宅中有孚发扬景运握持昌符丽天久照拱极华敷环回辐辏黍累不渝心通帝载功齐化枢元吉在上光被海隅乘干抚运履泰临宸祥风淑气厚泽深仁蟠际上下协和人神三五隆轨繁祉荐臻眷念鸿烈肃尔眀禋显显令徳福禄天申皇极有建钖我民极累洽重熙休光允塞天地清宁三辰受职郅隆既登敬修弥饬履厚戴髙赓歌帝徳夀域𢎞开于万斯亿日月合璧五星聫珠颂福敏维圣天子御极之三年大化旁流仁风翔洽上天嘉应昭示休祥乃仲春二月庚午之旦日月会于营室五星聫络晨见占象者曰是谓日月合璧五星聫珠上古圣世尝一见之旷千百年不可得遘我皇上至徳格天适逢斯会庆莫大焉一时在廷诸臣合词称贺请御殿受朝皇帝抑而弗居曰此圣祖仁皇帝六十余年福善积庆之余也其荐告景陵以昭嘉祥所自朕惟兢兢业业嘉与大小臣工矢诚心敦实政仰答上天之眷祐祇承皇考之𢎞猷若张大崇饰侈陈贺典朕无取焉羣臣恳请至再皇帝再沛徳音坚让弗允于是羣臣相与言曰干象之昭眀若彼而圣意之谦冲若此等既不获拜舞殿陛抒懽忻之情茍缄黙遂已无以示后如虚逢景运何乃相率为颂歌以献冀昭兹简编扬厉万一叨沐恩光最近且久幸覩嘉瑞恭绎眀纶仰见我皇上圣徳广逺有昭事上帝之诚心焉有善则归亲之孝思焉有遇祥而儆不侈符瑞度越百王之卓识焉以此三徳钦若昊天灵贶所臻必且崇衍鸿龎钖美无极臣不胜懽忭谨拜手稽首献颂曰倬彼七曜为章于天次舍有度其仪不忒不期而聚亘数千年昔髙阳氏定为歴元精英旁薄转斡玑璇我皇神圣建极乘干适膺景运兆符于前夹钟应律鸟翩翾日月所会营室是躔五纬同次娵訾之垣阳精宵朗华晷晨鲜璧影交映珠辉骈聫杲杲晧晧荧荧麟麟瑞色映霭祥光清妍二气䜣合万灵同欢嘉贶炳焕帝徳广渊天眷有自予何敢专修徳弗懈展孝益䖍礼官承命祇告寝园荣光奕奕松栢丸丸陟降帝右钖福孔蕃安阜殷盛昌炽绵延协和上下洋溢寰埏超轶万古焜煌史编日月合璧五星聫珠颂蔡世逺闻天开景歴表仪象以垂庥徳协干行彚祥符而昭应惟神眀之黙契自经纬之潜孚凡当极盛之朝必显非常之瑞然而司天入奏惟是星辉云烂之文太史登书无非日丽风和之兆乃若三光聚舍七曜同躔合星辰日月以聫晖应元会运世而罕见溯休征于上古传盛美于伊耆欣承隆运于中天快覩嘉祥于圣世钦惟我皇上尧天复旦舜日重华行健励精赞两仪而成化体元广运乘六位以当阳时维御极之三年令值春眀之二月仁风普洽阳徳方亨庆两曜之重光瞻五星之聚彩恍天衢之辑瑞琮璧炜煌俨玉殿之齐衡璇玑璀璨海天涛涌双丸如夹镜齐飞斗极云开五纬似编珠并缀祥光缭绕遍八表以腾辉瑞霭缤纷近三垣而拱极而况日维吉午恰符景命之辰时正清晨实际升恒之始舍在娵訾之度位属干宫次当营室之躔星名清庙将行吉礼示至仁大孝之征特显苞符昭峻徳鸿功之应虽曰聚奎聚井曾标汉宋之书至若且合且聫逺嫓唐虞之代百寮竞覩一时嵩祝喧天万姓均瞻四野欢唿动地而廼干𠂻益懋巽命谦承辞大美而不居表䝉庥于圣祖却贺牋而弗受谨告瑞于景陵是天意凝禧洵独超于万古而圣心跻敬更逺迈于百王矣世逺猥以庸愚备员禁近瞻云就日慙握管之难窥纪月编年喜簪毫之多庆谨拜手稽首而作颂曰太极浑沦两仪肇分五行顺布递嬗絪緼其气在天斯成七曜其理在圣斯成王道王道之成会其有极惟纯乃备无非天徳惟天之徳圣祖肖之圣祖之徳皇帝绍之皇帝膺箓放勲嗣喾天心黙佑钖兹祉福钖之维何猗欤孔多山川清晏风雨休和诗咏降康史书大有穟穟嘉禾盈于千亩祈谷圜丘同云沛泽先天弗违应念斯获惟兹庶征至治之辉乃瞻上瑞纯徳之归纪年当三嵗次在已朝野昇平赓歌喜起时维卯月万彚句芒和风翔洽澹荡春阳吉日庚午天齐七政灿灿旋枢何征非应其应维何浅莫测之管窥一二若或得之晓筹初报曙色曈昽咸池腾旭焜燿珠宫曰若圣祖合体干刚皇帝敬承健行有常缉熙于烁周于八埏是用会合为章于天粤有太隂同度齐行俨如双璧异彩晶莹曰若圣祖中和参赞皇帝敬承刚柔合撰以位以育继照重光是用会合如珪如璋木徳之精厥名维嵗其位东方丰登之瑞曰若圣祖仁育黎首皇帝敬承恩敷九有年谷顺成恱豫且康是用来聚降福穰穰南方有烂伊维火徳居丙位离文眀是宅曰若圣祖丕承礼教皇帝敬承于昭大孝声律身度经曲灿列是用来聚有文有节位中央者厥名曰镇土徳所钟光眀黄润曰若圣祖秉信立极皇帝敬承至诚无息格于上下神人以愉是用来聚万邦作孚西有长庚徳旺于金齐其躔度光彩森森曰若圣祖精义入神皇帝敬承裁制洪钧惟精惟一执中以运是用来聚宣昭义问辰星在北清影泽泽是惟水徳渊涵澄澈曰若圣祖睿智首出皇帝敬承亶聪若一普天坐照如日方中是用来聚昭眀有融惟兹日月协于隂阳惟兹五星应于五常若龙之圗爻象显设若龟之书九畴灿列是昭至徳广大精㣲爰标竒瑞集福承祺伊惟上古陶唐之世璧合珠聫遥遥盛事道统冶统尧始眀之四千余载皇帝成之丕显丕承其道大光钦眀恭让光彼平章昊天垂象符兆显然二仪叶度亿万斯年日月合璧五星聫珠颂张廷璐闻感应莫捷于天人嘉祥必彰于神圣故精诚孚格则七政均平至治光昭则三辰式序升扶桑之赤驭抱珥流辉映仙桂于银蟾重轮叠彩分躔次舍五行之秀气凝精同色顺方列宿之庥征着兆是皆表光华于象纬所以昭运会之昌眀然而时不易逢美难兼备惟治化当郅隆之世斯天文标萃聚之竒钦惟我皇上大孝绥猷至仁御极敬天法祖深宫严对越之诚育物諴民寰宇戴弥纶之泽抚五辰而凝庶绩道合干坤调二气以叙九功业隆参赞教崇四术鸾旂莅而璧水香浮礼重三推鳯辇临而青畴色润昭武功之赫濯逺域来庭焕文治之光辉遐方入学维圣祖六十余年之怙冒既累洽而重熙我皇上一日万㡬之精勤更继志而述事洵徳化之昌隆已极故苍穹之笃爱弥殷祈年而甘雨应辰秉耒而祥禾被野寝园钟庆灵草丛生内殿迎熏嘉莲并实瑞方频见史不胜书今者节届中春度推营室日月同躔而璧合五星聚舍以珠聫当干宫集曜之辰正吉祫告䖍之会层霄朗霁耀精彩于㣲垣淑气冲和灿荣光于北极逺稽盛事直接唐尧载考陈编更逾颛顼汉初聚井未足拟此嘉符宋室会奎岂能方兹珍贶葢诚孚一气皇上惟以继圣祖者继昊天则庆协三光昊天即以眷圣祖者眷皇上诞膺多福洵有感之必通特着竒祥信于兹而极盛乃皇上孝思不匮谦徳弥光归至善于贻谋肃将禋祀徧羣黎而钖福爰布徳音却称贺之虚文励交修之实意黼扆之钦承倍切瀛寰之懽忭同深惇史摛豪辉腾汗简献颂敬附衢歌颂曰维皇御宇体元建极以圣继圣重华懋徳勅天之命寅恭严翼惟时惟㡬宵衣旰食心周八表明昭九区徳威遐畅声教覃敷文经武纬天苞地符泽洋恩溥海澨山陬庶绩咸熙一人有道作述同揆猗欤大孝通于神眀天心感召繁祉纯禧惟徳是报隂阳以序风雨以时双岐九穗嘉颖纷彼丰年穰穰民物恬熙贲若草木咸着灵竒二月初吉司天告瑞娵訾之宫营室之次二曜同躔五纬咸萃规璧双符寳珠聫缀琼霄澄湛丽彩缤纷祥光布濩瑞气氤氲焕乎垂象蔚矣成文沖融晨霭绚烂晴云位属干宫曰当景命阳徳方宣春和布令天庙荧煌三垣辉映万福之符万方之庆中天瑞应粤在陶唐四千余年上元相望欣逢泰运重覩嘉祥史臣载笔焜燿缣缃圣心弥谦圣孝弥笃推本前徽庆钟诒谷嘉与黎元共兹介福大美不居皇衷渊穆惟天眷徳惟徳动天圣祖积庆有开必先我皇绍统景祜绵绵升恒临照亿万斯年万年颂徐本闻徳协清宁永建亿年之景运勲函宇宙式膺万载之贞符穆穆淳风仰溯循蜚疏仡彰彰鸿业遐稽鸟纪云官从来神圣之挺生必得冈陵之上夀乃自陶唐之后干支之承叙昭然载陈无逸之书殷周之歴年可数始知寳箓瑶圗之笃庆至今日而加隆三辰五岳之迓祥冠中天而首出钦惟我皇上广运齐尧光华轶舜心参化育宏陶铸于三才道贯苞符焕经纶于四府格穹答昊勤宥密之缉熙缵绪承谟凛仪型之夙夜薄海厪尊亲之戴普天䝉仁夀之庥史册之所絶无古今之所仅有尔其徳由天纵道积渊修集金声玉振之大成一中允执综东壁西清之秘要万巻森罗濬洙泗之长源师表尊夫万世揭紫阳之正学俎豆列于四科天藻辉煌制作逈髙百代御书炳耀荣光上烛九霄经筵勤典学之规岸先登而弗懈律歴显探㣲之论镜屡照而常澄文柄宜严慎选提衡之任贤闗既敞益𢎞登俊之途圣人之诞敷文徳也廼若削平藩镇跨唐时雪夜之功扫盪海氛轶汉世楼船之绩永清漠北殊方服威徳而奉天朝逺震西陲絶域荷生成而编属国或六军亲总行间瞻神武之布昭或一将宣威阃外赖宸谟之指授祁连积石俱传振旅之铭崑崙析支益谨织皮之贡圣人之耆定武功也至于深筹疏瀹北河垂永定之名仰赖平成髙堰障清淮之渎使畿辅咸为沃壤东南胥庆安澜而且修问俗之文举省方之典广励臣工勤施政事小亷大法内外无不饬之官方纲举目张鉅细无不熙之庶绩圣人之开物成务也及夫环九州之域递赐田租酌太仓之储并蠲漕运计数輙踰于千万施恩不啻于再三况嘉石风清祝网而频加寛释圜扉春盎按律而屡减重条治期底于无刑仁每加于法外圣人之行庆施惠也由是道隆而福备徳盛而化神受小共大共受小球大球梯航毕至莫敢不来享莫敢不来王冠带骈罗天马狻猊悉归苑囿华平朱草纷秀堦墀而皇上以民安俗阜为嘉祥以嵗稔时和为上瑞屏封禅而弗事辞鸿号而弗居操持主敬之心周浃好生之徳动静咸归于至正谟谋必计夫万全极刚健中正而粹精配博厚髙眀而悠久惟至诚之无息信久道之化成兹者嵗纪重光甲子周而复始歴开万叶纯嘏引而弥长八纮腾华祝之声六幕会嵩唿之响三垣拱北璇玑映南极之辉万派朝东嶰竹叶西池之琯天人洽庆海宇同春世沐恩波深叨覆露矢心感激竭志赓飏谨按小雅天保之章诒福而称万夀大雅江汉之什钖祉而颂万年昔为祈祝之词今騐绵长之实谨拜手稽首而献颂曰皇帝御极恭已垂裳仁育义正徳洽万方保定孔固长发其祥尧眉益夀轩歴弥昌睿知聪眀上达天徳圣性安安圣脩翼翼声律身度不闻亦式缉熙光眀繄敬之力造我区夏山川砥平道兼创业光启守成栉风沐雨嵗时廵行自强不息干健是程南郊告䖍眀堂宗祀必躬必亲斋心敬止对越馨香精严祝史万国骏奔钖福受祉九重典学乙夜加勤经经纬史旁罗艺文奎章挥洒焜耀卿云羣臣雒诵亿载扬芬夀考作人誉髦斯士于论鼓钟传于璧水载歌鹿鸣载䜩闻喜人文化成彬彬遐迩帝扬武烈睿算如神扫除三蘖海岛悉臣天山挂弓属国归仁奠安荒服玉闗无尘帝念民依恩敷禹甸绥万屡丰蠲租嵗徧桁杨久卧和风永扇闿泽大来海隅清晏地平天成以水为端北河南堰底绩廻澜六龙屡幸圗民乂安功髙姒氏敷土随刋帝勤万㡬尤敦俭朴日是不遑衣存澣濯崇政迩英日亲讲幄咸五登三皇猷卓荦祥符瑞应溢于简编帝心所向孝弟力田严恭寅畏勿懈益䖍堂堂夀域光被八埏玉歴无疆昌辰欣觏阊阖洞开箫韶迭奏大小臣工奉觞辐辏天子万年与天齐夀河清颂朱轼钦惟皇上御极之四年嵗丙午十二月黄河自龙门迄徐沛淮宿二千余里湛然澄清歴有数旬河臣齐苏勒等次第奏闻廷臣再疏恭请皇上陞殿受贺圣徳谦冲诫勉羣臣交相儆惕惟念圣祖仁皇帝在天黙佑之灵䖍告景陵并祀河神以答灵贶仰见皇上祇承天休敬之至也善则归亲孝之至也轼以菲才猥䝉恩眷日侍内廷瞻仰穆穆之光皇上学贯天人道符易简奥㫖㣲言时形于讲论臣敬诵而服膺者素矣今景福骈集诸祥备应成于圣治之感孚尤本于圣心之昭格窃愿推眀其理以为飏颂之实焉自古论治者以天心仁爱为言而宋儒又云天地无心而成化此两言者皆善言天者也天本无心而谦则福惠则吉其应如响人君受福于天亦人君自有致福之道焉尔恭聆皇上之训曰天心何在即在君臣之身而已大哉圣训天人之道备于此矣葢圣人以中和之徳成位育之功天地之位即天地之中也万物之育即万物之和也天地之中万物之和即圣人之致中致和也是故天地清宁而寳道呈非髙逺也乃圣人之自茂其栽培万物亨嘉而灵竒出非神异也乃圣人之自勤其笃祜景星庆云犹根心而生色川珍岳贡犹睟面而盎背麟郊鳯薮器车银瓮之属犹之施于四体四体不言而喻也皇上继天出治聿懐多福日月五星珠聫璧合嘉禾叠产至有九穗十三穗之竒其余休应不可胜纪今复有河清上瑞皆皇上盛徳大业之所自有非天之所得而操其柄者也程子定性书有云天地之常以其心普万物而无心圣人之常以其情顺万事而无情廓然而大公物来而顺应夫能廓然大公则此心极其清眀而与天相似矣要惟至圣达天徳者能之皇上秉天纵之资而勤于典学择精守一左右逢原尝于周易及四子书中训示数条开发䝉瞶谓无极而太极太极即无极也太极生两仪两仪即无极太极也太极之外无两仪两仪之外无无极太极中庸言诚者物之终始物即诚也体物而不可遗者即物而体具非物在而别有以体之也孟子言恻隐之心仁也羞恶之心义也人心清眀之体湛若太虚无所谓仁无所谓义时而恻隐而仁之端见时而羞恶而义之端见若先安排一仁义于胸中恐仁非仁义非义矣臣学识浅陋不能窥测万一然恭绎至论探本穷源彻上彻下较定性书所言诚有深切着眀者仰见圣天子洗心藏密一理浑然纯粹以精而渊泉时出发见当可以是事天事亲自郊庙对越以至出入起居至诚至敬不显亦临无射亦保推之用人行政之间黜陟命讨协于大中因革损益归于尽善斯所谓廓然大公物来顺应皇上之心与天之心实有相似而不违者昔羲皇之心与天合河出龙圗则而画之为八卦孔子赞之曰无思无为感而逐通葢八卦之理如是羲皇之心体亦如是大禹之心与天合洛出龟书法而陈之为九畴箕子衍之曰是彛是训于帝其训葢九畴之理如是大禹之心体亦如是今河清之瑞与河洛苞符同一感召八卦九畴之理会通于圣心而发皇于万象干元之圣作物覩先天弗违皇极之钖福庶民会归有极无有逾于今日者矣率土臣民莫不舞蹈踊跃欢声雷动而皇上谦让弗居诏示中外谓此祖徳也神贶也朕何有焉又进廷臣而命之曰弼赞盛治以辅予一人惟诸臣是赖其益加儆惕以迓天庥从此丰年穰穰家给人足化行俗美斯为郅隆之治斯为莫大之祥也猗欤盛哉皇上以爱育元元为心而广大髙眀敷于四海百尔臣工以皇上之心为心而靖共正直公尔忘私日月照临之区凡有血气之伦亦莫不以皇上之心为心而从欲风动于变时雍合君臣上下之心以契合乎天心太和洋溢协气旁流保佑申命曷其有极不胜诚欢诚忭拜手稽首作颂以献其辞曰天得一清地得一宁显仁藏用并育并行在天成象在地成形圣人首出范围曲成格于上下四表光被寳道叠呈贞符备至遐福无疆不可数计惟兹黄流复献嘉瑞吕梁之湍龙门之驶潆风澄彻荡涤渣滓凫鹥荡漾游鳞可纪累旬如斯二千余里时维嘉平阳徳方亨吹豳饮蜡鼓和鸣衢巷歌祝喜起盈廷欢唿雷动跻堂称觥皇心广运徳盛礼恭曰兹休应匪惟朕躬钦我圣祖黙启天衷䖍修祀事崇徳报功受天之祜惕若弥坚用诫羣臣尚其勉旃缉熙敬止广大配天兆民永赖于万斯年河清颂张廷玉皇帝御宇之四年冬十二月初九日黄河澄清自陜州至于桃源二千余里濒河之民白叟黄童踊跃趋视以为竒瑞至五年正月尚澄澈如前河抚诸臣相继奏闻于是诸王文武大小臣工懽忻抃舞合词而称曰此圣治之祥符也表请御殿受贺皇上涣发徳音训谕羣臣却颂美之仪文眀感应之至理推嘉贶之所自仰圣祖之垂庥特命祭告景陵以展孝敬复以隄工甫竣瑞应适彰致祭河神以崇报享又以天祖钖福皇躬爰推恩泽溥及臣下圣徳谦冲恩施浩荡诚自古所未有也维时文学侍从之臣作为歌诗纪述盛事恭进宸览叨掌院篆职宜敷扬美盛为羣臣先臣闻传纪所载黄河水清圣人之应然稽之往代千载一觏且为地甚近又暂时偶见而已今则境连四省期迈三旬史册所传莫能嫓美况我皇上御极以来海宇清宁太和翔洽天休滋至上瑞骈臻在天则有日月合璧五星连珠甘露瑞雪之应在地则耤田嵗产嘉谷多至九穗直省所在见告乃至十有三穗他若山川寳玉上林草木之祥不可胜纪今兹河清之瑞复超越前古葢我皇上以至诚之心至敬之徳孝事圣祖钦若昊天以及敷政宣猷建官察吏振纲肃纪激浊扬清四海之广九州之大民生之所以厚民徳之所以正仁渐义摩礼陶乐淑宵衣旰食日理万㡬眀目达聪惠周六合无非本至诚至敬以运之是以上帝鉴观休嘉叠见昭昇平之大瑞为载籍所未闻而我皇上圣不自圣益以至诚至敬承之天祖之申钖方隆黼宸之寅恭倍切其在书曰至諴感神又曰勅天之命惟时惟㡬诗曰小心翼翼昭事上帝聿懐多福葢古帝王所以凝承景贶基命宥密者胥在于此臣日侍内廷伏覩我皇上诚敬之心洵有如诗书所云者固宜迎善气以迓鸿庥绥福履而绵寳祚矣而且圣慈溥被谦徳弥光念百职之㣲劳沛恩纶于中外昌符嘉应我皇上以至诚至敬之心致之者而归美于臣工之襄赞则内外诸臣叨沐恩荣黾勉夙夜其所以仰体皇上诚敬之心以自殚其诚敬之道者又当何如也且夫躬盛徳者召嘉祥嘉祥既集而盛徳益崇则福应亦必愈盛天人感召其理灼然着眀我皇上当福应蕃昌嘉祥毕集之时益懋圣徳存诚主敬日进无疆覩已往之休征验将来之福庆将见纯嘏繁禧单厚多益振古希逢之瑞悉见于今诗云如川之方至以莫不增河清其先兆矣臣恭聆眀训亦不敢袭颂扬侈大之词干凟清聼谨敷陈圣徳拜手稽首而献颂曰巍巍圣皇徳合天地兢业为心励精圗治维诚维敬孝思不匮监于成宪格于上帝万邦咸和百嘉鬯遂川渎呈祥于昭上瑞瞻彼黄河源于天上星海腾波崑崙叠浪积石潆洄龙门激盪横亘坤维百川所向九曲逶迤秋涛春涨快覩澄清实为神贶爰当圣世阳侯効灵素波浩浩碧漪泠泠光连银汉滉瀁渟泓日星辉映冰鑑晶莹以彰至治以应太平圗箓所纪咸曰休征昔闻其言今果觏此自豫及徐二千余里期越三旬湛然彻底兆姓欢唿万目共视臣工忻庆瀛寰忭喜瑞超往牒光腾青史钦惟圣祖陟降在天我皇大孝思慕弥䖍善继善述夕惕朝干诚敬感孚鉴观昭然上苍眷佑钖福绵绵天符地产嘉应骈蕃圣治益隆纶言申戒咨儆倍加精勤弗懈昭告景陵恭承嘉赉钖庆臣僚湛恩汪濊祇若天心诸福来会保佑申重于万千载皇清文颕巻三十七皇清文颖卷三十八钦定四库全书皇清文颕巻三十八颂河清颂励廷仪臣闻至诚尽性清宁昭賛化之符大孝格天保佑协栽培之理故书羙尧勲首颂钦眀格被史称姬徳争传河洛荣光凡以干坤一气天人一心至治流通上蟠天而下复际地休徴洋溢干献瑞而坤必効珍我皇上缵绪当阳膺图御宇圣以继圣迈中天复旦之光华安愈求安厪日昃諴和之隐念大纲小纪庶绩咸熈逺至迩安百昌皆遂本开诚布公而服物由孝思钖类以推恩是以仁义沦浃于肌肤声教𢎞敷于寰海诸祥叠至万福来同七曜则合璧连珠嘉禾则一茎数穂寳玉特呈其光彩草木悉献其珍竒固已备盛代之嘉徴极史书所未觏矣兹雍正四年十有二月河清献瑞为地则二千余里为时则一月有竒绵亘四省湛然澄清猗与盛哉斯尤旷代所难逢必待昌期而后见者也谨按水居五行之先河为四渎之首上通霄汉光启图书易干凿度云天降嘉应河水先清拾遗记曰黄河千年一清至圣之君以为上瑞臣遐稽史牒上考天心乃知物以类従祥由徳致我皇上盛徳光天逹聪眀目缉熙居敬宥密单心主徳清矣百工布化承流穆眀交勉官方澄叙精白一心政本清矣直省仰承圣训砥节素丝涤虑洗心奉公守法吏治清矣四方幸际昇平共逰熙皥沐膏咏泽食徳饮和民风清矣是以河伯输忠阳侯表庆转黄流之浑浊显碧水之澄鲜千年一觏之竒适逢此日天苞地符之盛併在两年上以答我皇上御极以来宵衣旰食勤求上理之纯心下以开我国家亿万斯年累洽重熙之景运讵非诚孝之感孚神眀之黙贶㢤尔乃圣心冲穆睿虑渊深既遣専官敬酬神贶因䖍斋袚昭告景陵念先皇启佑之谟实贻繁祉示盛世持盈之道弥切寅恭却朝贺之文广推仁之泽既朂以尽心奉职旋钖以加级殊荣大哉皇恩至㢤天徳法干行而不息叶谦吉以常亨因坎水之呈祥施巽风而申命诚孝所格上下同流矣臣快覩殊祥欣霑渥泽拜扬有愿思同击壌以鸣欢受宠无功弥觉素餐之滋愧敬上河清之颂少申衢祝之私颂曰于赫我皇参天两地诚孝作基中和既致内外宁谧羣生咸遂和气攸蒸休嘉叠至日星河岳一气陶钧维皇建极辅相裁成馨香上格七曜光晶恺泽下漉洪流载清载清维何河身允翕二千余里表里澄澈竹箭金波桃花玉液似镜斯眀如泉斯洁临渊俯瞩贝阙珠宫色侔清济光耀吴淞已周月荚不改昭融殊祥异瑞特表尧封徧彼河源来従西极沙石交流易淤难洌沈玉搴茭桑干或啮清宴嘉符必待有徳上善若水广大涵濡含生负气是毓是嘘陶之汰之是瀹是疏朝廷清眀燕及方舆大钧无私维徳是相神之悦之致兹灵贶昔指崑崙今观蓬阆振古希闻八方同仰父天母地岳渎公侯皇猷允塞靡逺不周崇效卑法敦化川流诚孝所格跻此有由乃遣币牲乃严斋袚昭告景陵永懐眀发履盛思谦宸𠂻弥惕钖福臣工㡬康交勅允矣圣徳迈周超唐清宁永奠亿世其昌臣司喉舌志切对扬拜手敬颂万夀无疆河清颂蔡世逺臣闻圣人在上天不爱道地不爱寳是故河出图包羲则之以画卦洛出书大禹则之以叙畴盖天地一元之气分而为隂阳播而为五行五行之生以水为先而四渎之水以河为大嘉祥骈臻兆自河洛理固然也钦惟我皇上四徳根心五气顺布孝以事亲本爱敬之心以推暨乎百姓诚以事天体元善之长以涵濡乎羣生澄叙官方扬清激浊而百官以治心周蔀屋恺泽旁敷而万民以察乃雍正四年十二月自陜州至徐邳淮扬等处黄河清二千余里歴有数旬臣闻阳气生扵冬至而盛扵春清于十二月者阳气浸盛岁功方成贞元㑹合之时也清于豫徐扬兖间者宅土中央万𣲖同流四方之所和㑹也经数旬如一日者皇上中天之治日新月盛光被弥极也惟诚则眀故湛然澄清惟主静以立人极故廓然至清仰惟圣祖仁皇帝深仁厚泽涵育天下六十余年皇上丕承而光大之以言乎心则清眀在躬以言乎治则清和咸理观乎人文以化成故日月五星徴其应人情以为田故嘉禾瑞麦发其祥兹又见黄河之聿清昭圣人之大瑞天气感动而地气应之地气宁谧而河伯効灵此三才合撰之至理一徳感孚之眀騐也乃天眷弥隆圣敬日跻羣臣请陞殿受贺皇上谦譲弗居谓事天如事亲受宠若惊敬畏匪懈善则归亲䖍告景陵恩推臣下交儆懋脩诗曰昭事上帝聿懐多福孔子系大易之卦曰履信思顺是以自天佑之我皇上干惕益深位育益𢎞翼翼谦谦巍巍煌煌所谓多福而天佑者莫大乎此臣叨侍禁廷珥笔起居领训周详受恩深重欣逢道寳之昭彰窃慕赓歌之盛事谨拜手稽首而献颂曰巍巍帝徳上通穹昊髙眀博厚诞膺大寳惟徳之徴五行顺布川媚岳辉昭囬呈露百神受职四灵来逰五纬垂象万派安流惟河之清千年罕觏上瑞聿彰光启宇宙皇心缉熙雍雍穆穆江汉秋阳以濯以曝至化所孚洪澜渟泓清且涟漪正在嘉平河従西来星宿濯波既踰葱岭积石攸过北绕河湟亘于地轴龙门磊砢澔涆洄洑元气和㑹诞降嘉祺白鱼赤鲤朗映鳞鬐一碧长空素练成绮阳亨岁成荣光在此贝阙何眀珠宫有烂晶洁莹辉爽彻霄汉豫徐兖扬歴二千里越有数旬其清未已凡兹臣工欢忭盈廷曰惟我皇荡荡难名自建极来嘉征懿铄是宜致庆聿懐多福惟帝曰俞天实贶予予加抑畏永念前谟皇考陟降在帝左右乃眷既渥申以保佑䖍告皇考以彰瑞应笃叙眀昭丕承有庆维时臣工肃然敬听谦尊而光圣不自圣孝思维则归善于亲推㤙钖类交儆臣隣昔在包羲寳图聿献亦越轩辕鱼人来见黄龙螾蜿当舜之时徳水现灵禹则觌之我皇首出迈帝轶王有开必先以有斯祥谁则澄之河伯呈之河伯则辞匪克为之曷为不滓洪钧是使洪钧不居伊谁之司究厥渊㣲惟圣成能太极在心即物即诚廓然太虚静正灵莹孰先感召天一所生四渎之长爰効其灵功峻崑冈泽浃寰瀛稼穑惟寳眀徳惟馨三事允治万象光亨于千万年永奠清宁河清颂鄂尔竒皇帝御极之四载徳无不被恩无不周万类熙熙百灵効顺休嘉之应史不胜书乃睿虑广渊宸修益谨至诚无息宵旰干干扵是复有河清之瑞纪日则逾三旬纪地则接四省考诸载籍振古希闻百尔臣工莫不懽忻抃舞咸硕稽首阙庭恭申庆贺我皇上执徳弥谦宅心加谨却朝贺而弗受普钖福于臣工大哉雨露之仁涵濡无外矣臣欣逢上瑞躬被殊恩洪惟致瑞之由有源有本实由我皇上鸿图丕绍以来敷政宁人立纲陈纪无事不以继述纉承光大先猷为念无刻不以严恭寅畏奉若天道为心建极即敛福之原大孝乃格天之本感应之理自然而然是以圣祖仁皇帝鉴此精诚启迪苍昊钖兹祉福恵我无疆且以福佑一人者并福我臣民于无既也臣以史册所未闻者身亲见之庆幸之情不能自己是以忘其芜陋拜手飏言谨作颂辞以献颂曰惟昔帝世地平天成脩和府事徳润羣生溯彼河源崑崙是出维禹之功安澜底绩荣光四照纪在周年自兹以后瑞牒希传上天降祐笃生圣祖乃圣乃神光昭万古我皇嗣之绍闻继志圣徳纯全诚孝并至上帝曰俞钖之嘉祥诞膺多福俾炽而昌猗欤上瑞惟徳是符日月五星合璧连珠瑞玉嘉禾竒徴叠告雨雪孔时丰年屡兆上帝曰俞徳修益懋宜申命之以昭笃祜丙午之岁月在嘉平绵延四省匝月河清皤皤黄发逮于童幼载道懽唿従前未有云则缦矣星则灿矣濯彼中流光其烂矣何其洁欤似雪之莹何其皎欤似镜之眀凡兹臣庶佥曰嘉徴乃忭乃舞翔于帝庭维皇曰俞来汝臣庶益谨厥修保兹纯嘏煌煌圣训光于典谟上超周汉逺迈唐虞作颂敬效嵩唿亿万斯年式巩皇图河清颂任兰枝皇上御极之四年海宇昇平治功洋溢至诚感召景贶时昭维十有二月河清告瑞地越数省之遥时歴三旬之乆在廷诸臣踊跃欢忭咸以圣徳崇隆蟠天际地致兹繁祉迈古超今合辞恭请皇上陞殿受贺圣心沖穆辞而弗居永念上天眷佑优崇钖以非常之瑞皆以圣祖仁皇帝功徳隆盛致斯积庆之诒爰举眀禋䖍申昭告训谕股肱耳目一徳一心夙夜祇承愈深寅畏阐㣲言于天人感应之理扬奥义于赏罚曲成之间大哉皇言典谟同焕矣更以一人凝庥之至徳大布维皇钖福之𢎞仁内外臣工普加爵秩殊恩覃被百尔腾欢孚舒寸管以飏言敬祝无疆之圣夀夙直内廷尤霑渥泽近縁使事之竣旋轸趋朝路出潼闗之东澄波入望民居商贾载道歌唿计目击之区更在陜州之上则知河流澄澈所至呈祥实合普天率土以同昭并非道理疆界所能限洵属生民未有而旷古希闻者也窃惟天人之际唿吸可通我皇上以睿圣之躬建中和之极诸祥悉致衆善咸臻前此星辰着应于奎躔嘉谷丛生于御耤苞符叠唘既有眀徴矣兹复河伯效灵澄清告祉徳洋恩普源逺流长上瑞也羣臣愿伸贺悃圣天子譲善弗居昭告景陵永懐眀发至孝也保泰持盈有加弗替几康交勅广励羣工至敬也钖福臣僚无间中外堂亷一气和乐欢忻至仁也纯之不外一诚合之实兼万善五行顺序百谷丰登亿万斯年清宁永奠盖诚无心祈福而福应弥隆大徳格天而天庥滋至者矣欣逢泰运叨被洪恩敢不勉竭愚忱导扬盛羙以自附于天保巻阿之义衢謡封祝之伦乎用拜手稽首而陈颂八章其辞曰于昭上帝厥命有赫诚感诚应所眷惟徳我皇圣神建其有极用致嘉祥表兹廸吉嘉祥维何降福孔多七政炳耀寳玉瑞禾竒徴叠至复騐洪河浑流万顷忽觏澄波澄波维何逺近同色镜纳天光泉流玉洁涉彼潼津目覩莹澈道里孔长万民欣悦渥哉天贶答我太平八方宁谧四海永清福以类从厥象昭眀皇心黙感惟秉一诚诚于奉天钦崇时宪诚于事亲忾闻僾见宵旰勤劳如伤在念翼翼小心懋膺天眷惟兼衆善乃集衆祥至诚不息悠久无疆干行曰徤谦尊而光庆归圣祖祀典辉煌大孝深仁永钖尔类雨露涵濡湛恩汪濊兑以説之普天同戴共咏九如嵩唿万岁自兹以往福至如川雨旸时若大有书年金瓯永固寳歴绵延㣲飏拜敬颂尧天河清颂李徽皇帝御极之四年冬十有二月九日陜豫徐淮河清二千里越五年上月澄澈如前斯久道化成之瑞徴也用拜手稽首而献颂曰圣人在上地平天成五风十雨百瑞俱呈凡此百瑞维道之贞元气之㑹盛徳之亨珠聫璧合七政同行坤舆万里长河载清昔在包牺道开龙马性命源流烂然一写五位生成至诚不假兽文鸟迹谁与并者九畴之传水德而下水徳攸宗长河是也倬彼云汉为天之经星源万里地纬斯形西南分派道本坤灵行成九折得一其宁下通溟海上贯天星激浊扬清视我帝庭先儒有言清浊之理清其本然浊为后起当其浊时清亦在只及其既清浊非他徙过化存神释囬増羙于变时雍昭兹河水自陜入豫天地之中自徐及淮仁徳在东道起于中万国之通徳渐于中四海其同自西自东镜澈水融转移造化天子之功自复而临天地之心自临而泰内阳外隂天地㑹同道化之深隂阳合徳和乐且湛三阳浸长五色其簮浃辰洊岁以迄扵今天以象告地以情宣银河在望白玉为川运符千载义属先天因其固有复其自然崑崙伊始邃古而前还淳返朴亿万斯年道徳仁义王化之原无为清静异论之门相彼异论黄流自吞仰惟圣学直返灵源阳开隂阖秋肃春温化浊为清旋干转坤一人首出作君作师推诚御宇荡涤浇漓佑兹一徳振彼四维官方澄序世教潜移道宗元古化浃清时盛徳大业日新是期河清颂周学徤皇帝嗣位四年徳协上下天心克若扵时百灵效顺干符坤寳超图溢牒粤十有二月黄河清自陜迄徐余二千里河臣以告佥谓此万年瑞宜庆皇帝廼深原祖徳上崇天道下懋臣工神眀之贶譲勿居也谨按干凿度天降嘉应河水先清三日又拾遗记黄河千年一清至治之世以为上瑞传称尧舜荣光烛河舜受命设坛河侧荣光起亦如之逮成王时河清兹皆至徳光昭太和㑹合天地交应若符契国家大泽汪濊逺迈虞周间者七曜九穂嘉祥屡仍天瑞既兆地应复出博稽今古卓哉曷克方兹夫平成绩奏䕫乐是作允猷翕河周人兴颂羙盛徳咏泰阶史臣职之不文谨揆斯义迺献颂曰浩浩河流四国之纪振古于斯繄徳之竢祗我皇徳如天斯穹自北自南自西自东四海㑹同天子之功穆穆天子上帝右之四圣之绪皇诞受之惟曰懿我后嗣仁考之似陟降帝庭用钖繁祉大河汸汸载流载黄嘉平之月有司入告厥波惟宅厥色惟碧如鑑如氷如练如拭柱䇿所闻千年适获匪适获只惟天降厥羙匪降自天皇实启之时维嘉㢤顾瞻渭汭粤瞻有淮逾二千里亦孔之皆有鳣有鲔鬐鬛泚泚有藻有荇白石齿齿士曰猗欤绥爰衆居民曰乐且康我室庐衆惟绥矣泽之舒矣民胥乐矣泽之博矣亹亹我皇为民之则扬清激浊恵此方国天钖皇帝璇图玉䇿亿万万年九围是式官臣拜手天子圣神皇曰俞哉先后徳之纯施及朕身暨三事大夫莫敢弗钦懋哉惟勤廼蠲以禋格于仁考逮兹臣邻用钖纯嘏俾恵我民俾而安而敦俾而和而平四海永清受天之成圣驾东巡盛京恭谒祖陵大礼庆成颂鄂尔泰皇帝御极之八载岁在癸亥月纪孟秋诹吉日饬乘舆奉皇太后东幸盛京展谒祖陵礼也先时雨师洒道浃旬优渥従官侍臣虎贲羽林七萃八校之士毕䍐旄头钩陈壁垒千乘万骑之衆夙装以俟比大驾行云开天霁和飈拂旗皇帝曰惟天惟祖宗佑予一人耿耿祉哉廼循畿甸出北口抵热河遂廵省外藩诸部度白狼踰乌桓桥潢水径龙沙诸部君长名王下洎且渠当户千百为羣治道供帐奉迎厥角行负弩矢前驱居环黄幄宿卫奉觞上夀进膳献琛赐赉所加舞蹈唿嵩之声殷地彻天闻乎数千里之外皇帝曰于我祖宗盛徳大业至矣㢤自祁姚化所弗暨汉唐威所未詟我疆我索一尉一候谧如也廼入栁邉廼沿混同瞻长白之峻极度纳緑之蜿蜒谷邃山髙水深土厚扶舆郁积王气攸钟神臯奥区上应析木形势龙蟠虎踞掲八荒而包六合我太祖太宗栉沐风雨规矩干坤披荆棘刈豺狼画井里蒐军实所为创业垂统作则万世者山川城邑悉载赫声濯灵土俗俭勤室居朴素有陶唐氏遗风焉皇帝周览遐观喟然动容曰此我朝景亳邠岐也猗那濬哲之颂生民𤓰瓞之歌钦念哉斋心凝神忾闻僾见廼以九月丙申有事扵永陵越六日壬寅有事于福陵翼日癸卯有事于昭陵祠官掌仪太常奉引皇帝穆穆躬执玉瓒酌秬鬯以灌显相辟公翼翼陪列庶司百职蹡蹡济济咸骏奔走执豆笾穷天产与陆珍縁博施而备物扬燎斯光炳玉烛升香遂瑞蔚庆云乘龙在天髣髴肸向九献具举百礼是洽廼御崇政之殿清宁之宫以朝以宴遂下诏书颁中外湛恩鸿龎恺泽汪濊留都皤皤黄发之老扶杖而观击壌歌衢异口同辞賛叹曰盛哉乎斯世自圣祖东巡以还又数十年而载睹属车之清尘也皇帝曰予一人承丕丕基觐扬祖宗耿光大烈惟祀与戎国之大事可勿毖廼修祀典神示羣望暨功宗元祀书太常者若庙若祠若墓牲币酒醴咸秩无文廼纉武功教大閲申以三驱勒以八阵如山如川有严有翼廼整旌斾鸣和鸾度辽河循山海熙熙融融肃肃雍雍以旋乎紫㣲之宫告至太庙盖自有简䇿可纪以来未有祀事光显合万国之之懽心极两间之悦豫如今日者也以奉命留京不获与于扈従际此大礼庆成繁禧总至天章灿烂日星为昭不敢以弇陋不文黯无纪述惟上天眷佑我大清圣圣相继累洽重熙薄海内外罔勿率俾自肇造以迄于兹百二十有余载矣积厚基崇谟烈既超迈往古皇帝以大孝鸿仁作求成孚尤非自古守文之君所能及即今恭谒陵寝至诚至敬上眀下察无所不通往来两京时踰三月之久天晴日煦气蔼如春和风舒徐荣光煜爚醴泉膏露随地滋涌天心之感格协应既如此其昭彰臣工景従士马踊跃父老欣欣望幸属国喁喁倾心自辇毂以至海澨山陬饮和食徳若逰华胥人情之爱戴悦服又如此其广逺然则致治隆盛固已驾商戊轶周成追羲轩嫓颛昊彼汉代侈言眀章过沛幸宛曽何足以比拟万一乎哉孝经有言圣人之徳无以加于孝大学有言为人君止于仁大雅有言绳其祖武于万斯年受天之祜皇帝孝通神眀仁被草木太和洋溢万福攸同敬以卜我大清亿万年无疆之休也谨稽首顿首而献颂曰天作髙山曰维长白三江濬源地轴之嵴天眷大清此维与宅殷土周原是垦是辟廼疆廼塲建邦有奕天命太祖载斾秉钺既扫辉发爰㧞哈逹吴喇斯灭叶赫斯伐莫我敢遏聿造帝业荡荡辽沈峩峩宫阙允文太宗武烈是承东征北讨莫我敢膺松杏麾戈如日泮氷诒谋宏逺大猷允升京邑相望曰盛曰兴赫矣一统普帱八埏骏徳鸿功三后在天皇帝缵绪昭格有䖍曰维旧京山陵在焉驾言徂东王道平平廼谒永陵开运葱葱廼谒福陵天柱嶐嶐廼谒昭陵隆业崇崇武库之剑桥山之弓扵穆清庙有侐閟宫萧合羶芗清尊大房以格以享绥我思成工祝致告祀事孔眀天钖皇帝万夀无疆时雨时旸丰年穣穣廼坐眀堂以临下土礼仪既备恩泽周溥内自州郡外及蕃部黄童白叟式歌且舞曰皇帝孝光绍列祖至諴感神自天祐之川祇岳灵助我孝思皇帝所居景福维祺自秋徂东周徧两畿丽日和风春䑓是跻春台是跻普天胥乐顺徳之孚覃被广博东鲽西鹣南交北漠式化从风入息出作曰孝曰仁福禄攸酢皇帝之孝万邦是式皇帝之仁四海秉徳皇帝之福与天无极咸五登三嘉瑞毕集卜祚绵绵时万时亿圣驾东巡盛京恭谒祖陵大礼庆成颂史贻直闻物本乎天人本乎祖故孝子之事亲也致爱则存致悫则着而圣王之御宇也以义率祖以仁率亲其在庙也有日祭有月祭有时享有岁祫其祭于陵寝也近者或閲岁一举逺者或间世一行至于朔望节序上食之礼则掌之祠官引而近之亲亲之谊也书缺有间矣若夫汉唐诸君谒陵上食诸仪载在史编可考而知也前代诸儒泥于章句不能縁情制仪以垂扵后或是古非今或穿凿傅㑹名为聚讼无所取材洪惟我朝钟祥长白源逺流长列祖列宗积徳累仁经营缔造暨乎世祖受天眀命遂朝六合抚绥万邦中外一家继继承承扵今百年懿休乎史册所书未之有也伏见我皇上临御以来敷政宁人无时不以敬天法祖为心无日不以绍闻衣徳为念善继善述丕显丕承迩者恭谒园陵特脩祀事鼎湖弓剑厪僾闻忾见之思原庙衣冠动春露秋霜之慕追维世徳仰溯先猷用以见累朝创业之艰难列圣贻谋之光大萃万国之欢心以肃雝显相至孝也霈敷天之膏泽以覃及中外至仁也周览尽桑麻鸡犬之俗有以知邠岐之勤俭王业所由兴享王及氊裘毳服之伦有以知镐洛之声灵皇威所由被以视夫扬雄之夸羽猎相如之赋上林安足以方斯骏烈嫓此鸿休也㢤承乏铨衡兼司秋部不获躬随卤簿厠奉璋虎拜之列葵藿之爱无由自展不揆菲陋爰拜手稽首而献颂曰癸亥之秋七月初吉皇帝时廵六龙扈跸岂曰盘㳺大礼是秩巍巍沈辽日华云霱长发其祥有邰家室銮舆未发零雨其蒙属车既驾皎日丽空油油缙云习习祥风塞垣迢逓塞草丰茸先天弗违帝眷皇躬于烁列祖肇基俄朶天钖嘉符鹊衔灵果惟天降命敢不负荷北倚长白南控辽左岂不懐安四方徯我洪惟太祖积徳累仁清虽旧邦其命维新躬擐甲胄漠北无尘维时中原既否且屯帝曰念哉吾矝其民太宗嗣服舆图式廓崇政当阳髙山荒作旗列八方云屯万幕其时中原愈削以弱帝曰时哉惟徳胜虐肆我世祖壹着戎衣矢无亡镞天命有归圣祖受之夀考维祺世宗缵绪海㝢恬熈亦越我皇百禄是宜伊谁之为列祖之贻我皇大孝孝思维则东望鼎湖聿懐祖徳桮桊既陈膋膟既勅春露秋霜岂惟憷惕绳其祖武庶㡬不忒自朝至昃不遑暇食兴京翼翼阊阖岧嶤乃陈法驾乃集百僚乃设九賔乃奏云韶中外一家莫不来朝倾诚仰化丰毳轻貂歌风比舜就日如尧在昔圣祖三谒园陵我皇法之是遵是承念兹神器业业兢兢亰邑相望王业所兴列圣在天灵爽式凭桑麻被畎禾稼盈塍亿万斯年大猷允升中天之盛喜起赓歌际兹景福是曰太和林无伏莽海不扬波在廷献颂云委肩摩䝉眷九列婆娑岂不抽思非才则那彤墀拜手但媿巻阿右十章五章章十句三章章十二句二章章十四句圣驾东巡盛京恭谒祖陵大礼庆成颂彭维新闻徳惟仁孝能飨帝而飨亲治有本原务尽伦而尽制故爱存悫着已致于礿禘尝烝而僾见忾闻更求诸陵园寝庙自昔累朝谒祀有举虽书至若万国尊亲惟今特盛钦惟我皇上道隆继述徳洽神人値百年礼乐之兴膺一统车书之盛无逸作所时切民依主善为师永懐祖徳以列圣为皇天所祐树亿世之规模而盛亰为王迹所基系八方之枢纽协灵辰而告庙诹吉日以启行日霁秋旻尘清御路恭承慈圣勤定省于行帏深惬皇情騐丰登扵绣甸周巡紫塞虎卫骈阗簇捧红云鹓行络绎邉庭之劲部咸稽颡以瞻天属国之名王并献觞而上夀凡夫所覆所载罔不悉主悉臣逓近神臯胜彼周原膴膴频纡天赏迈于殷土芒芒洵山川气脉之英灵为风雨隂阳所和㑹颙趋寝庙恭谒鼎湖俨蓬岛之三山融鸿钧之一气王公卿士骏奔走以执豆笾绥甸要荒聆笙镛而従拜跪礼超汉制乐协虞韶我圣祖巡方展祀以还复睹曽孙绳武我宪皇奉命荐馨而后兹来孝子升禋鉅典告成荣光徧溥推恩钖类留亰集王㑹之图行庆施仁寰㝢跻春台之乐孝思标物则觉白山沧海非遥睿藻焕天章眎研都练亰为陋今値一阳来复咸钦万乘言旋臣民皆懽忭靡涯懿羙讵名言可罄恭逢盛举深愧菲才爰集诗书之辞用效升恒之颂谨拜手稽首以献曰皇天上帝祐我烈祖丕冐海隅出日绥厥士女用集大命地平天成表正万邦永底烝民之生丕承基绪惟皇作极亶聪眀作元后兆民允殖勅天之命动惟厥时庶绩其凝百志惟熙帝徳广运无逺弗届声教讫扵四海安民则恵克寛克仁惟精惟一兢兢业业所其无逸眀徳慎罚亮采恵畴敬授人时水火金木土谷惟修四海之内平康正直各设中扵乃心归其有极政在养民惟民従乂惟徳动天天休滋至帝曰钦哉惟时惟㡬绍闻衣徳言予思日孜孜三后成功在兹东土若日月之照临多歴年所戒尔卿士克慎厥猷用奉若于先王往哉惟休祗见厥祖憷惕惟厉邦伯师长百执事之人惟恭奉币八音克谐箫韶九成懋昭大徳至諴感神纪于太常则亦有熊罴之士不二心之臣同力王室其克有勲人惟求旧惇宗将礼惟忠惟孝以功作元祀𤯝灾肆赦宥过无大保釐东郊鳏寡无盖时庸展亲始扵家邦乃曰觐四岳羣牧诞告万方侯甸男邦采卫罔不承徳奉先思孝万邦作式一人有庆格扵皇天天惟纯佑命惟曰欲至于万年右集书辞十章昊天有成命受言载之维清缉熙福履绥之有命既集正域彼四方昭兹来许长发其祥本支百世以似以续燕及皇天受天百禄世徳作求昭哉嗣服念兹皇祖钖兹祉福七月流火零露瀼瀼卜云其吉爰方唘行六辔耳耳八鸾玱玱百辟卿士烝烝皇皇山川悠逺幅贠既长无此疆尔界自西徂东畇畇原隰我稼既同黍稷彧彧麻麦幪幪洽此四国时迈其邦莫不震叠莫不率従来献其琛受小共大共裒时之对不吴不扬㑹同有绎弓矢斯张一发五豝是用孝享夙兴夜寐式遄其行三后在天继序思不忘乃觏于京既庶既繁相彼泉水瞻彼溥原此维与宅大启尔宇景员维河奄有九有诒厥孙谋绳其祖武克昌厥后有秩斯祜自古在昔天作髙山髙山仰止峻极于天作庙翼翼松柏丸丸穆穆厥声濯濯厥灵陟降庭止赫赫眀眀于穆清庙克配彼天天子穆穆鬷假无言享祀芬芬百辟为宪式礼莫愆乐具入奏崇牙树羽籥舞笙鼓既和且平衎我烈祖既优既渥徳音不已在公载燕孔燕岂弟言旋言归既多受祉孝孙有庆上帝是祇于万斯年自今以始右集诗辞十章圣驾东巡盛亰恭谒祖陵大礼庆成颂裘曰脩干隆纪元之八年上侍皇太后自京师出古北口诣兴都谒我列祖陵寝猗欤盛哉斯诚鉅典粤维我皇帝陛下临御海宇凡所施设为万世矩念尊祖敬宗帝者首事夙夜东顾懔乎不敢康兹奉皇太后㫖诹吉启行肃将祀事遵圣祖遗轨承世宗宪皇帝志也三陵翼然神其攸宅上廼升坛荐馨以次告祭备仪备物弗懈益䖍灌鬯既毕褒功劝忠旁逮扵従龙之佐维时诸外藩王子部落骈集踵至臣民亿万万皆跽瞻圣容同増感慕礼成驾兴霓旌翠麾日华云灿鳞次闗儌之上蜿蜒逦迤驻清跸扵东都上益周览従容景与神㑹穆然遐思睪乎髙瞩我祖宗经营缔造之迹咸在心目御正殿受朝钖昇平之嘉䜩恩纶载驰中外和㑹回銮道山海闗旋亰师是行也逾秋涉冬风日清朗上召问耆老谘访土俗辇路所经普赐膏泽在行之人均荷恵赉农乐于野师忘其劳往还数千里如在户闼仰维我朝起自东土肇造区夏发祥之始实同邠岐自永清大定以来又百年于此薄海内外都为一家圣圣相承依古无匹皇帝临一统车书之㑹当百年礼乐之期扬烈觐光合万国之欢心以事我皇祖典盛礼崇神人胥庆是宜播之赋咏传于无穷顷者既歌诗以献又窃以固陋之词不足扬扢圣徳伏惟皇帝陛下述作协扵隂阳动静侔乎天地与诗书雅颂所称羙同符合节谨掇辑五经成语为颂十六章陈之黼座文章报国何敢云顾濡笔属词诚懽诚忭亦且自庆其遭逢焉颂曰帝徳广运绳其祖武至治馨香承天之祜礼乐眀备惟帝时举以致其禋祀俾缉熙于纯嘏念兹皇祖乃疆乃理东至于海邦畿千里肇十有二州罔不率俾继自令文子文孙介以繁祉皇建其有极万国咸宁纂乃祖服与时偕行霜露既降可以升山陵旂十有二旒钖鸾和铃时乘六龙亦右文母视寒暖之节悉率左右徽柔懿恭徳音是茂内平外成克开厥后奠髙山大川建无穷之基路寝孔硕神所凭依至于寝门外如将见之有孚颙若永言孝思诞我祀如何直哉惟清荐用玉豆雕篹洁粢丰盛既备乃奏箫韶九成用能协扵上下以为礼之大经帝省其山骏极于天原田每每王道平平盛徳大业有开必先羙哉泱泱乎君子万年礼行于祖庙济济翔翔侯甸男邦采卫具饬衣裳辨色始入观国之光载笃其庆俾尔炽而昌云上于天零露泥泥燕以示慈恵饮酒乐恺乃命有司大赉于四海崇徳报功贵亲而尚齿涣汗其大号庆赐遂行百辟卿士公侯干城行爵出禄以莫不増省囹圄止狱讼刑期于无刑帝光天之下受小球大球四夷咸賔匪绍匪逰皆再拜稽首以承天庥民大和㑹如川之流乃武乃文克笃前烈岁云秋矣习射御角力三驱之余以数军实展也大成天威不违颜咫尺帝庸作歌吐词为经对越在天遹骏有声文物以纪之与日月合其眀丕显哉丕承哉永底烝民之生祭则受福入而振旅其道大光昭兹来许以化成天下有秩斯祜煦妪覆育万物爰得我所山川出云雨雪霏霏兆于南郊自天祜之圣人至徳而风雨节寒暑时冬大有年大君之宜顺气成象福禄来为继序思不忘圣敬日跻乃赓载歌无疆之词天子当阳上帝是依圣驾东巡盛亰恭谒祖陵大礼庆成颂王太岳窃惟禘祫之义同于圣揆山原之仪踈扵曩作妥帖藏魄嘉愉降灵焉矣然钖圭授启鱼雅而下璇阶刻璧稽尧泮涣而临雒汜升中柴望则膋焫张皇展义来蘓则邱陵津逮天衢地辅森景柏之丸丸星毕云捎旷原荼之膴膴虽迈邦有赫而造祢无勤非以率见克配裒敷来孝䟽接下武之祺恢通周监之轨至廼桐闱辟曙饮酎计寮繐幰披寒荐鞠禁媛箫铙猋发憇鄠杜而夷犹廐府云阗拜阳平而局缩盖春华贲缛殊非下鳯之煇澥枣腾鱻剧爽飡鸾之实皆不足以比附丕朝永世之经依约我后笃恵之畧伏惟皇帝陛下升熙握枢受丕出震缵列圣之釐成造千龄之乐闿纯蕰经地艮趾钦其凝承光道驭天神鳞协其控送进反百代之度絫黍而詧黄钟纡余后昆之谟中尊而待衢酌荒臣庶妾洞闳闼以瞻贤戚楙亲彻夤埏而并树禹金在铸往无谿麓之迷舜璧衆蠲求有水火之赡譬之桑林一注燥湿骤均简珠肆县元白各暎抑扬万龡协于八飌之鸣经纬千流洪扵四溟之滙皇乎夐㢤可以躞蹀轩庖之塲欱吐姚姒之响者矣頋廼挈器维冲凝旒若慕㳺神旁周衔虑孤竦曰余不敢遐谭绍衣博骛荒古也含醇履素咸中遂懿维我祖厥有成缔降在孠人式畀鸿阯瞻念朽索缅言荷薪皇天后土置余跼蹐之躬髙山大川环以饥溺之抱憢憢翘翘栗栗如也洎夫尧闰三题姬朔八授黄裳朝委素徽大调讴歈之归莫辞盂帯之契已詧恭已何象但有昼日之纾百昌遂登亦觉元造之乐宸仪外睟渊思内邈擥茂绪之所垂嘅灵风于既衍睠兹沦化岂非宗祏之灵迓其纯钖弥俨庭止之陟且夫轩鼚万品之用基藻末以扬芳衡从五纬之文澡璇源而唘莹是故少典作而髙辛昌穷蝉衍而重华兆嵞山祖顼元王勤商牒铺观左符若合国家膺五百之景休乘四七之前㑹华胥神母初定祥于俔天白水眞人即叶灵于啖月肇祖首出三圣绍兴太祖太宗丕承丕显筌宰寄矣馨业绥矣方夫截所裁基规员展域憯澹人鬼之谋从容戈马之烈素鳞未跃连山之歕海重波丹翨初投接地之垂云五叶麾斥八极淑清日月之光犇走千灵豁逹风靁之气既而大龟告契光宅斯皇疈肪玉而召鹰扬漂雨珠而钖粒食蝥弧卓地掲蛇虎以羣翔图契开天进鱼龙而合负五礼六乐声光衔烛之门厚利龎仁根蔕文衢之䕃然后隮景若华之颠重规穹幕之表袭正阳而号四履廓墋黩而回六幽砥属烝徒共揖羣辟三千长迈铿鍧不战之征八百如归汗漫不期之㑹盖以畅元春之茂施受偃草之羣顺迄我世祖一戎衣而有之吁其乆也然则设都来辟勤懐旅楹胥㝢生民必邍自土良繇礼不忘本乐乐自生仁祖六十年之三驾宪考十三祀之匪康规势虽判在恳罔殊矣故曰丽正之运戴抱而轮重运掌之纪事述而志继夫进可以接降原陟巘之逺䠱退可以协嶞岳翕河之迩犹比于在庙而凭依为亲举之间歳而大礼不渎斯宣喆之所憴憴孝理之所亟亟故廼进礼官按恒式太卜诹吉冏伯选徒使者先駈名物式序天子扬銮太紫之庭指斾中黄之宅皇皇三陵具礼容而眀祀事盖在昭阳次岁而邠风授衣芒乎铄哉夫其灵鼍迅发珥象威夷梯罼䍐以髙摩驷虬螭而遐运辰旒乍举九霄之列缺千撝祫辂方驩十地之靊隆一簇葳蕤豹尾觇景附于樊山蠼畧鸡翘应雄鸣于陈寳醇流鬯溉涷未洒而埃蠲协气鴹英汉无章而景湛钩躔转卫帷宫敞无外之家羲御㐮征帐殿肃向眀之理鱼䀪鸟颉秩宿序于三阶岳运川回走云骈于七萃斯则阳开隂闭不穷轪之灵鼻㱃头蜚莫极扶轮之旅尔廼戾旧都揽荒作百雉岿然千畇如旧桑麻㥯㥯出湛濊之精神鸡犬依依共熙怡之血气绕云髫于若绶歌咢迎釐进霜耉于脩幡嗟咨送韪扵是斋袚孔䖍质眀皆作容卫肆具幽宫静嘉三祇奉引八神左右盥奉溪后之盘香掷祝融之燄觩䚧鳞次倾皇涧之温波泔澹珠隳合甫田之仁粒金支晃夜缉鱼火于重幽玉豆馨晨匹樵蒸于大昊宏排詄荡纳合軆之馨香大耸熛讹下靡争之鬷假夤仪选而鸳鸖䟴穆羽调而龟麟舞用能袭鸿眀于朔拱接云气于西徂混江错绮载思乐以浺潆白岳撑霄叠祯氛而嵂崒羽缀觧华树辍祝嘏既备彛宪载张坐眀堂而涣祥纶辑伍符而建萧钺十伦缉化大泽下于煇胞三表徴规都肄敶其荼火鳯衔七色散苍陆之阳暅鱼丽千屯按元娥之隂箓露萧郁郁罄一草一木之驩日羽芒芒总九地九天之烈阆风写庆簸太液而波頽大介扬稜指欃枪而气詟南阳之赉既博司马之仪既闲五材并用盛徳贞金木之符六位时乘妙有体阳龝之总抑又所以式挞武而巩皇维借胪欢而甄灵贶于斯时也畨禺謌椒涂舞月竁纳光日际属爌横汾颂义荐麟玉以镌芳击筑歌风协龙铃而布矣然后方神转毂岳将送旌回涂乎荡平憇襟乎仁夀殊徽自扰骖泽马以扬镳神运不劳夹山舆而结辙珍丛瑰族不加于域大之灵璧月华星匪震于干元之色至仁简简宫府小大具僚进止之常至乐夷夷妇子仓箱里闾宴衎之事所谓神规齐俗妙宰宅虚锤鑪万有而无忧磐石亿祀而莫纪然后知反本敦宪不叓云云之封烈照重芬厥由翼翼之显夫揄扬上徳以昭声实于崇今综纂见闻以永绳表于遐叶此臣下之义不可损之情诚薄劣生长于懋俗蹈舞于懿则意者广曜所被翰豪之纎采皆摅恵凯所宣柯杪之零音并扇忘其戅愚輙有拟议庶㡬尧衢之风比于羙芹之愫裒列丹藻状干坤而末由钦挹渊崇頋㳙尘而滋恧臣不任区区吟咏之极敢昧死再拜而献颂曰地无歇流天无孑曜圣人之生緜煇衍浩皇矣上帝骏恵有清我皇时保念祖兢兢九极疏扃万域砥道穴蛰渊㳺谐津罄照于化既丰在工载熙我皇南面绥珮迎釐天之无为七曜旋螘淳理楙经五季展义周邦时迈厥攷维天曽我列祖莫造莫䖍于皇我祖造邦东瀛黄铉下奠紫㝢髙清道扇风芳气驰䨓霍人去载胥天推式廓穨祥之阯㸌㸌陪都苍精下纬玉电撝枢寳胄緜千萝啚阐万惟此烈光重规沓宪我皇念祖恪止瑄芗神祐时飨既夀永昌大舄朱弓天函地袭念此孔脩心焉如摄伐皷既坎和鸾既鸧钩膺翼翼夙驾洋洋霛杲烜龝协风珥御帝迈旧邦百灵相语灏瀚龙趋緜岳鳯翼神眷佳闉宅斯无极我皇戾止有忾其心席芳眡履问晷凝襟羲和振镳广轮肃穆芬树僊僊金房彧彧梯霄架栱控极排櫋祥熏裂燠蔼照麾寒冲牙轇轕列羽飘萧笼姬辨礼跨妫铿㲈牲牡既省鬯瓉既涤享荐一人息屏百辟都荔遂芳芳以眀徳辑賮同琛廼荐嘉璧浚照璚源夤蔚璇条龙光时荷孠服斯昭皇之对越慄矣䕫䕫洞幽属显日跃云绥兮我䎹色兮我覩匪上斯旁匪堂斯武神之宴娭声芗北迓陈寳球图缤纶来下霛斿乍侨神去夷犹元玑遗耀垂贶灵脩烝哉皇孝蔚矣懋仪本天旉造罄地攽釐干冐有端坤受有域我皇笃祜孰究以极桓桓虎旅作屏旧亰三枢晏谧八表声灵黒齿阗庭黄支契轨撢澥思航占飌知頍震鳞题朔般足巡垧摄提从纪玉烛文眀海截丹绳日隮翠箓有清兆祀同斯景福皇清文颕巻三十八皇清文颖卷三十九钦定四库全书皇清文颕巻三十九赋耤田赋和亲王𢎞昼闻礼经考索云国以民为本民以食为天故虞舜命后稷曰播时百谷周公陈无逸曰先知稼穑之艰难诚所以厚民生固国本也昔汉文帝诏赐天下田租之半议赈议贷黎民乂安治最近古唐太宗亲祭先农躬御耒耜当时天下无事五谷丰登百姓和乐几至刑措钦惟我皇上重农贵粟子恵元元深仁同天至徳匝地御极之二年甲辰春仲躬亲耤田率三公九卿秉耒而耕至诚蒇事嗣是耕耤之礼每嵗举行至勤且恪用以迓天贶享祖考阜人民典鉅庆隆丰年屡兆六府着修和之媺万方兴盈亿之歌唐虞三代之盛未有加于此也谨拜手稽首缮赋以献其词曰繄稼穑之匪懈兮食乃万民之天惟我皇之重农兮稽鉅典于前编敬粢盛而饬御耦兮用作式于八埏乃祇事于九宫之位兮遂躬耕于千畆之田祥光灿于膏壤兮瑞气发乎郊鄽万姓欢传兮如百川之朝海千官布列兮等衆星之丽天懿哉我皇勤思田功诹吉期兮幸东陆斋三日兮告神农内外兮清谧上下兮肃雍是日也水漏声残东方欲晓南面凝旒御炉香袅鸾仗兮具陈景钟兮徐考俄而阊阖启寳扇扬六辔齐举八鸾鸣锵披緑野兮条风和瞩青郊兮嘉卉芳帷宫启兮春日丽黛耜具兮稼器详执洪縻兮在手御绀辕兮㳺场四顾兮沟塍砥平三推兮土脉苏昌若夫公卿大夫进耕以次或五或九祗肃㒺肆庶人终畆劳酒以赐胥上下以致恭遵礼经而蒇事于是金鞭方辍玉辂遂旋雨㢘纎以清路风缥缈而散烟侍従偕来睹天颜之有喜馨香上逹卜瑞兆于丰年统神人而胥悦庆福祉之交骈缅夫后稷播种夏禹躬耕取诸豫而顺动应乎干而时行书传乃粒之羙诗有生民之赓仰惟我皇敬诚充盎耒耜躬亲降福孔穣萃九有之欢心展一人之孝享洵咸五以登三与天参而地两数耕耤田兮绥万屡丰匪且有且兮乐利咸仰又従而献颂曰我皇重农弗自暇逸御精躬耕身先为率东作西成获之挃挃晋献宗庙享于克一上元观灯赋和亲王𢎞昼繄阳律之乍转瞻斗柄之初移勃佳气之鬰葱正阳春之届期解祁寒于百室扇条风而和熙快媚景之始陈惟桃李之先知矧上元之佳节列灯树于九逵布风光之妍丽咸流翫而忘疲尔乃明昭上帝受福则那双茎九穂珍祉骈罗庆民安而物阜悉巷舞而途歌时清兮太平有象春融兮乐事孔多罗胜新裁人人綵绚闹蛾争耍处处肩摩忘箭移于玉漏爱蜡艶于铜荷维时明月上夜景妍士女集车马聨撙撙绎绎轰轰阗阗铁市铜街鬬银花之璀璨红楼翠馆映火树以㛹娟箫鼓溢昇平之响黔黎游丰乐之年此固合九州而一轨统四海而皆然者也至若皇都佳景更为隆丰春先得于万国恩早沛于九重比户受盈宁之钖连闾扬和乐之风故应莭而春灯盛祈年而胜赏同九枝延追古之佳号百叶翻炫今之巧工或团圞兮似月或蜿蜒兮犹龙撤鱼钥于五夜兮天街荡荡渡星桥于九陌兮人影匆匆若夫居尊临卑执一御万玉烛调兮泰阶平东风至兮韶景换人无徃兮不和民有乐兮争献张綵架于六宫炯炬辉于三殿鳌山对峙龙蜡烜其葳蕤凤阁层开星毬布其灿烂摅愉悦于宸襟又万方之所同愿夫其夜明似昼月照如霜万户千门羃祥烟之晻蔼五光十色闪鹤燄之荧煌画槛兮金虫坠影纱笼兮蜡穂吹香锦绣纷敷俨胜万花绮谷笙璈错奏宛齐瀛海仙乡夫岂犹人世之可拟而尘坱之足方也哉然而致斯盛也一人垂拱九有大同万物并育百谷屡丰致黎庶于康阜萃民气于和雍宜乎登春台而胥恱同民乐于无穷爰颂我皇受天百禄嘉符迭臻金瓯永卜庆天地之长春敷阳和于百族年复年兮化日舒嵗复嵗兮兆姓乐睹良宵与胜事快风熙而景淑欢唿抃舞燃长明不尽之灯就日瞻云申万夀无疆之祝学问至刍荛赋和亲王𢎞昼为学在乎下问审问贵乎虚心不下问而终成自弃非虚心而集益不深逺覧遐搜惜寸隂于暇日广咨博採彚硕论于冲襟然后献可替否作砺为霖彼询于刍荛之训可谓昭徃古而耀来今矣原夫日新谓徳多识是贵自用则小矜满宜汰不临深以为髙敢居约而为泰迹其过乎自卑正其所以成大是以有而不居谦而不忲盖未有自以为是而不受害者粤稽先哲博观徃训尧称克让舜推好问大禹传昌言之拜发于至诚孔子当闻过之时引以自幸夫岂徒髙已卑人守一身之独学眇闻寡见致四方之令闻也哉尔乃并观兼聴推诚布公乃明四目聿逹四聪谟猷日陈乎殿陛咨度下逮于蒿蓬于是朝廷之上薮泽之中靡不进谠论竭愚忠小夫献一得之善太史陈四方之风讵止迈乞言于宪老而纳明谏于瞽蒙于是学既得宗问惟务广内不懈兮道积而修来外多闻兮用中而酌两纎毫不弃如大海之纳细流片善必收等泰山之容土壤敢言之路日开虚受之𠂻内朗此一人所以集庆而为臣民之所共仰者乎荔枝赋和亲王𢎞昼原夫大宛蒲萄上林楒栗平陆甘𤓰江陵紫橘玉井之雪藕欺霜洛阳之朱樱耀日钟山之李大如瓶信都之枣甜于蜜征嘉果于羣芳咸应时而垂实乃有林檎为兄石榴为弟禀乎炎精依乎火帝殻染丹砂衣裁锦帨角昴见而绽灵葩云日镜而流火齐枝悬万颗等璎珞之纷垂霞丽千房俨珊瑚之交缀繁生闽粤之乡着羙渝涪之际肇嘉名曰荔枝非凡果之可嫓尔其为色也或称陈紫或命蓝红始雕青玉旋镂丹铜琼膏兮内孕绛罗兮外蒙赤罽初收脱晶丸于掌上朱嚢乍觧卸氷茧于盘中宜乎领状元之号而膺一品之封若其为香也贯肤膜彻表里氤氲可寻掩冉难拟纪江緑之馝芬传宋香之旖旎剖残赪颗溢芳霭而袭人噼破氷肌散清芬而染指此薫艾纳者不足方而含鸡舌者庶可比至其为味也谈香心醉数种涎滋津寒兮似雪肤腻兮如脂沾唇而甘流僊醴入齿而冷沁华池小核中含快嚼丁香之实莹瓤外朗润同琼岛之芝若夫厥种攸分品题独絶龙牙凤爪之殊双蒂侧生之别枫亭兮自昔称竒闽峤兮于今为烈蔡中郎之谱誉以无双白香山之圗夸为第一固宜人人同嗜处处争传方之绛雪拟以神僊诗诵髯苏狂情饕餮赋成王逸丽句芊绵此纪芳名于千古而擅嘉实于八埏者也方今圣泽无方神功及逺极无外之要荒亦尽归于圗版借方物以输将讵辞劳于徃返圣心祗惕兮异物弗珍臣子敬恭兮嵗供恐晚颁玉府兮殊钖九天褁黄帕兮承恩上苑咽天浆而饫徳孔深谨献赋而丹诚借展爰为之歌曰嘉实之生依此芳树嘉实之来致自王路欣沐赐于九重得分甘于瑶圃看嵗献于炎方庆蒸黎之永附皇太后万夀无疆赋诚隐郡王允祉皇上御极之三十九载恭遇皇太后万夀花甲一周祉偹位屏藩得飏言颂祝伏惟圣母凝庥钖嘏永万年之厯睿思𢎞孝尊亲垂百代之光奉玉食以含饴承露掌开列缤纷之环珮被山龙而戱綵钧天乐奏来络绎之车书添筹算于未央荐兕觥于长乐治道式彰乎孝徳慈颜并永于坤维率土咸欢普天胥庆祉学惭沛献欲将介福之词才谢陈思敢进母仪之颂惟愿流霞绛雪佐玉膳之琼浆朱草醴泉効椒宫之灵瑞斑龙捧驭萃松乔期羡而偕称五福之觞青鸟啣书合方壶蓬瀛而共贡九如之什臣不胜夫欢忭愧无能于赞扬谨抒葵忱聊伸嵩祝谨作赋以献赋曰维圣世之清宁萃祯祥而叠献既治化之旁敷徴皇极之克建合大顺以致尊亲集振古之洪禧躬盛徳以崇圣母立兴朝之彛宪我国家车书同轨大一统以为家圣祖母六甲甫週协二仪之永健天人咸应以休徴子孙得伸其至愿贡献踰山海以梯航颂扬极臣民之亿万伏覩我皇上纯孝性成圣徳天授定省晨昏恭勤左右怡慈颜于椒闱承欢心于灵囿奉鸾舆莅汤沐之里旃裘毳帐贡琛而献賮者骈阗导凤舸临吴越之邦白叟黄童巷祝而衢歌者辐辏命驾则丰隆洒途御舟则天吴肃候神祗因孝徳以効灵山川愿嵩唿而献夀恭惟皇太后鸿仁溥被渥泽涵濡周借姜兴开天而佐圣祖任惟姒继配地以大皇圗兹执徐之纪嵗值花甲之方逾玉殿风和仰卿云之似盖金茎日丽浥甘露以如珠皇情幸母后之安康而喜慰圣懐极家人之礼数以欢娱人亲其亲人子其子已合四海以成一人之孝人知奉亲人知克子又即一人以示百代之模实前古之稀觏允近今之所无于是南极耀景星光神鸟集瑞凤翔萐蒲自扇蓂荚呈祥盖六合含齿戴髪之伦尽荷推恩之濊渥八极翾动蠕生之属同涵钖类之汪洋遡煦育之洪慈已共黄舆之㒺外合羣情为大庆自同坤徳之无疆乃若孟冬届节干风初度万物凝成嵗华贞固方初月之生明喜昌期之适遇大典合万国之欢圣孝诚五十而慕龙文焕彩唱天长地永之词螭陛欢腾上日升月恒之句儒林何幸得珥笔以飏言藩列虽㣲亦趋庭而学步欣遇圣明之世欲纪盛而无能敢従簪绂之伦抒㣲诚而献赋万夀赋诚隐郡王允祉惟昊苍之无私佑元后之建极六合待其范围五福由之敷钖故瑶光华渚受命凝祥日角电枢开天叶吉然称祝莫尚陶唐祈年独侈周厯自今以较前徽圣皇实为首出盖久道爰观乎化成纯嘏毕集于盛徳今将赓天保定尔之篇请厯数夀考维祺之实我国家自太祖丕基缔造至太宗舆圗式辟世祖凝鼎命以维新皇上则大显承而正域质既擅其神灵学复传乎精一圣功干健圣徳日新隆两宫之孝养肃九庙之明禋光辉被乎四表懐柔遍于百神治本乎黄唐虞夏道贯乎濂洛闗闽乃进石渠之彦天禄之臣阐圗书之阃奥析谟典之真醇广敎思于宇内布讲义于成均且宣谕而立训俾化俗以兴仁寰中顺则海外来賔覆冒丕周佥颂右文天子声敎四讫咸尊有道圣人至若神武震乎八区皇威赫乎九有弧矢用而市不易肆欃枪销而农不更畆南服廓清北藩稽首遂使龙庭毳幕隶留守之版圗鼍窟鲛人増海邦之户口扩中外以为家合垓埏而在宥念殊域之倾诚并帡幪于髙厚龙旗指瀚海之区虎旅环隂山之阜铙歌朱鹭七萃同声旅振白狼百僚拜手遐迩同欢梯航恐后迈汉唐而莫京越三五而谁偶犹以保泰在乎持盈励精逾乎初政悯淮泗之其咨频省方以申命躬授平成之䂓永着河渠之令桑田无恙而允翕可期璧马不捐而安澜告庆且勤昧爽以圗几辟明聪而广聴延访下逮于刍荛垂箴用励夫谏诤岳牧阃帅俾述职以近光守宰偏禆得伏蒲而仰圣怜才则宏开使过之仁奨亷则立寄封疆之柄计典不烦而吏自整肃军政预饬而士皆果劲百工有允釐之休庶绩有咸熙之盛至若耕织早绘于深宫恵泽必周于海甸雨旸未爽桑林之祷黙修丰歉未形常平之储早办闗陇颁少府之朱提淮扬仰神仓之白粲课额减而商灶均霑𣙜税寛而懋迁共劝宿逋尽免累豁者数十州赐复频闻嵗蠲者数百万且念深于钦恤法详于奏谳巽风扫地幽枉皆春解泽行天生全无算刑不滥而几措网虽寛而无玩爽鸠芝秀于圜扉贯索星澄于碧汉此皆徳意浃乎肌肤岂史臣所能纪赞更有盛事足冠古今鉅典永辉简牍廵狩则定省无违逰豫而花萼必䔍阙里之轮奂聿崇先儒之遗裔毕録胜国亲修礼敬之仪贤祠特钖馨香之粟他如东藩请籴转输之般舶聨翩北漠望哺赈贷之车牛相续浿江平壤欣鼓腹者千村木叶临潢庆更生者万族又若巴渝外徼溪洞殊俗皆百代之所不臣千祀之所未服诏书下而永戴尊亲驿使临而愿依覆育即今四十二载巍焕之规已裕百千万年清宁之福时则协洽纪嵗姑洗律廻花明琼岛栁拂金台莺歌玉树燕舞瑶堦庆云屯于六甲佳气绕于三台瑞启当年占为五龙七凤欢同此日洽于八埏九垓内则六宫瞻黼座而上无疆之祝列藩随主器而贡万夀之杯外则勲臣世胄九棘三槐折冲干城之选盐梅舟楫之材八表之车书共集万方之玉帛偕来海澨山陬欢唿动地衢歌巷祝颂祷如雷则见夫南极辉于丙位太乙耀于璇宫仙仗齐而龙墀济济钧天奏而鼍鼓逢逢合宇宙爱戴之情结葱葱之瑞霭聚天地太和之气布习习之条风従此醴泉洋溢甘露沖瀜驺虞驯囿朱鸟栖桐物皆上瑞嵗咏屡丰玉烛调而星躔式序金瓯固而风俗皆同含哺者忘帝力珥笔者纪时雍臣敢附九如于雅什继三祝于华封谨稽首顿首奉觞以进曰盛徳鸿功覆载同符而莫并大年寳厯干坤共永于无穷解愠阜财赋平郡王福彭君代天以理物圣出治而宪天至治行乎无事大化着其诞宣倾者扶滞者出和气薫蒸乎六宇求有获欲有遂休嘉翔洽乎九埏恵薫兮和畅氤氲兮聨緜万民兮雍动四野兮殷阗凿井耕田帝力忘于何有崇墉比栉史官志其有年缅勲华之上理符大造而无偏尔其时届中天圣人在位辑瑞来同共球毕至卿云兆其糺缦四表蒸其光被煦煦乎大块之噫气既鼓物而无凄油油乎空穴之娱人亦饮醇而如醉歌于涂舞于巷民十室而九康积于野登于场禾一茎而六穂家无暑雨之咨户有珠玉之赐府修事治溥乐利于四民云烂日华庆平成乎天地皆斯风之煦妪代君王而抚字若夫其出自谷其来自南汎兰如臭卷雾为岚若浮若沈乗烟云为嘘吸如升如降随光景以沈涵木当之而擢秀草拂之而成毵冻遇之而融融露值之而湛湛鬰者舒而忧者喜何愠之难堪至于箕主簸扬物为解涣欣然枯苏渊然冰泮吹棘薪兮为凯宣槖籥兮非散従星好兮沛霖导协气兮去暵与与翼翼任满载乎篝车穟穟芃芃溥盈宁于里闬玉粒兮香浮珠圎兮白粲家安温饱胥士女而噢咻户乐仓箱极千万而无算珥笔而纪昇平皆斯风所毕贯信乎列于六子导乎四时着人眇眇鼓物垂垂理隂爕阳佐圣人之经纬迎休导嘏助气化而敷施绵绵兮金粟猎猎兮玉枝动物兮不暴宣气兮咸宜合四方为薫蒸成两大之致用因八至以鼓盪识造物之无私我皇上至徳动天休祥福物风声逺播风敎四讫宣仁布义统庶类而甄陶礼备乐和胥群氛而除祓东极沧海西抵流沙徧六合以攸同上及太清下及太宁盈两间而遐迄顾大化无外圣心不居谓予一人顺隂阳以调剂合二五为煦嘘巩金瓯而式固调玉烛以恬如民熙熙而道荡荡还醇风于太初奠丕基以凝帝命垂奕禩而有余颂曰穆皇风兮化均调四气兮以淳和而能至兮物靡不亲圣时若兮福物与民周八极兮浩无垠皇清文颕巻三十九皇清文颖卷四十钦定四库全书皇清文颕巻四十赋璇玑玉衡赋叶方蔼夫干苞阐祕袭气母于羲皇神䇿迎长占斗纲于轩后南正司天之载五纬同躔东嵎迓日之年四时成嵗乃肇浑天之制爰垂歴象之名邈矣悠哉夐乎尚矣若其灵承帝眷敬授民时基命夙夜之心效法聪明之徳先圣后圣其揆一也我皇上凝休紫极昭受璇穹上治而协健行下交以成泰运珍符雾集聚房㑹井之精景贶云臻合璧编珠之瑞犹且单心不懈奉若加䖍推玉律以调八风授灵台而占五候星球乍启不踰分至之司圭表初悬无爽隂阳之景缇宫吹管即应黄钟嶰谷鸣筩奚烦黑黍此惟清宁同撰日月合明故仰昊瞻天久在渊衷己裕勑几观象不越反躬而求矣若稽勲华之代首崇平秩之规是有玑衡用资测騐以之考宪而七政攸齐以之亮工而五辰斯抚固称隆于曩昔实合契于今兹敢竭疎庸敬陈斯赋天徳健行圣躬时宪悬象昭囘泰阶巍焕并明照以升恒握神机而清晏揽贞观之同符羙勲华之再见审厯象之仪型考玑衡之旧撰尔其干文中列坤质外包机缄毕设网纽斜交既辖之以圎轴又筦之以横箫饰蠙珠之的皪琢崑玉之英瑶输激水以自运旋灵枢而不挠三重之仪而六合莫之外一寸之管而万象不能淆其为体也规如弹丸其为用也㨗如转圜其为象也三百六十有五度之广其为数也一百七万一千里之寛黄道赤道界其内南极北极持其端日月廻环于其际星辰萦带于其间东游而苍龙晨驾西㳺而玉露宵溥景长而朱曦送燠景短而清风戒寒辨早晚之异候察盈缩之殊观虽浑涵于一气实森布于周垣智非同于窥牖情宁等于扣槃彼夫洛下初摹鲜于爰度测灵宪于张衡营铜仪于钱乐承天淳风之改造一行郭公之制作莫不研渺虑于毫釐覃巧思于㝠漠法加宻于前人理终资于先觉纵能析夫天象之至㣲犹未喻乎圣心之所託也盖璇玑之所纪者名玉衡之所窥者形形非道之妙名非理之精道则刚健而中正理则元亨而利贞是天体之所以宰乎化育而至徳之所以合乎穆清故乃上瞻峻极仰则髙明旁规二曜疏观列星占以五事验以庶徴以言乎日太阳之精纯离之质圣人法之以施刚徳负丹扆以答阳临彤轩而辨色洞万物于幽遐统羣工而祖识焕昭明乎四方布晖光于九域以言乎月内政之修隂教之协圣人法之以安柔节循晏晦以有时慎紏䖍而罔忒致少采以修刑谨后宫而辨列起风化于关雎絶燕私于女谒至夫五纬行天日月之余彼迟留而伏匿即消息与盈虚虽疾徐之各异及次舍之悬殊要观祲而禳灾必修徳以临诸惟嵗星之为木主东方之甲乙年浃辰而一终揆进退而罕失适春阳之始舒聿体仁而播徳发仓廪以振乏絶饬田事而定凖直睇东作以瓜见土膏待下流而承大泽荧惑司火其日丙丁周天行以二载主夏令之畅盈乃有遂良赞俊之典劳民劝相之行断薄眚而出轻系嗜欲静而晏隂成养壮佼以顺时定心气而永宁若填星之位乎中央其日戊巳而寄王乎季久居之国福厚薄焉者反是所以统四时而合度总五行而成位㑹隂阳风雨之和收稼穑作甘之利节火耕水耨之勤纾金毁木饥之弊爰有太白之曜庚辛是主嵗一周天附日而处惟金行之秋令肃天地于区宇诘暴而来逺方勑法而缮囹圄建都邑以备囷仓易闗市以柔商旅辰星水徳壬癸司衡环阳丽日至隂之精乃迎寒于北郊时闭塞而冬成爰恤羽林之孤寡审龟筴之吉凶命百官而眡盖藏考工师而按度程是曰三辰亦名七政惟在下者召其和乃在上者彰其应匪天心之偶违从实人事之多逆顺皇皇乎不闻亦式穆穆乎非言而令必敬凛夫旦明若俨承其提命斯轨顺而阶平庶玑明而衡正为象纬之贞符昭皇王之景运非甘石之能窥讵羲和之足问繄我上圣端拱垂旒倣天体之广覆向明堂而爥幽喜怒形乎寒燠刑赏协乎春秋貌言视聴以咸饬工虞水火之交修肖干坤易简之易演皇极歛钖之畴是故天不爱夫寳道神永献以嘉庥徳有动而必叶感无羙而勿遒定永年之歴数荷帝钖之共球眺荣光于徳水产蓂荚于皇州受昭华龙叙之器赓卿云复旦之讴嫓陶唐之茂烈方虞后之徽猷又何假乎玉仪铜浑之制与夫保章冯相之俦璇玑玉衡赋张玉书仰干象之昭融周寰宇而黙运成嵗功于灵枢烛人事以垂训遐览古初隂阳轨顺五精呈符三光朗润诞受图于荣河爰协筩于时令嗣在髙阳八风叶应载洎帝喾五官司正中星辨于伊耆七曜齐于帝舜于稽虞制曰玑曰衡玑设象以环映衡窥机而中横睠宻纬之粲列虽铢黍之毕程饰夜光以测度既规圆而体精琢良玉以为管亦外泽而中莹古厯云亡星官失术越有浑仪是纂是述凖尺寸以经营传玑衡之髣髴其为体也六合外围辰㳺内设指二轴以直距烛低昻于毫末其为用也分天嵴以立极跨地平而定隅持南北之两端激机轮如转枢若夫日躔黄道与赤为界半入其中半出其外晷长至而牵牛是经景短至而东井斯在辨娄角于春秋实二分之交㑹此日行之轨阳舒而隂杀者也月行九道黄道则一周列四维随方易色经其南为朱经其西为白经其东为青经其北为黒分内外而错居并中道为九则此月行之轨阳消而隂息者也至于验五纬之凌厯分嬴缩于歩躔惟金水之附日常一嵗而周天火再嵗而秉令木一终而司权填中央以主福閲二十八嵗而一迁其间顺逆留伏循环无端伏行最急留行则延顺厯而东行则合逆轨而西行则偏此五星之度有常道亦有变愆者也大抵日月之行以天为辐星纬之道以日为毂天左旋而常嬴日丽天而差缩天视日为有余日规天为不足积经嵗以为期斯日㑹天而来复繄太隂之行缓按躔次而可推计一日之所退常十三度而有竒月一周而交㑹实日速而月迟惟星官之歩厯谓进度为难稽指逆数以握算若右旋其易窥倘折衷于至当实左旋其不移夫天度有常观象斯在天命难谌惟徳克配昔者圣人之答幽明序五行也昼考乎日气协纯阳象以修政积精于刚垂离照于庶事振遐览于八荒夕考乎月体含纯隂象以修徳退宻洗心既内庭之式序亦宵衣之是箴尔乃启春令于东陆属重华而为木溥仁泽以嘘枯配青阳之覆育秩夏令于南讹属荧惑而为火敷礼敎以牖民范羣蒙之偏颇凉风既至太白司金象秋令以义正肆赏善而罚淫严霜乍陨辰星司水象冬令以智临爰植纲而置纪令行季夏中徳为土四星迭运填不易矩坚大信如金石捷令甲于风雨于是乎有治沟洫设潴防疏川谷谨关梁之水政有司烜爟颁禁律改国火救时疾之火政有戢淫邪严五刑诛暴慢厉五兵之金政有掌薪蒸禁林麓司器用慎储蓄之木政有辨物产课树艺定土圭度地势之土政凡以观文察变协序抚辰或灾沴之偶告即修救以荐馨虽礼详于三代实道启于虞廷观于命九官分庻职儆天工协羣力㒺非察恵逆于神人相玑衡而因革此所谓钦若之渊源厯千圣而同徳也天祚圣皇丕膺休命衍箕畴行夏正格神明尽物性握苞符以建极召箕毕而环应惟睿虑之玑衡不假器而垂镜于时天门肃穆泰阶清平俨衆星环共而仰紫极之威神焉百职受成四海陶冶譬二十八宿之森列而司九州之分野焉朝视政以勤民夜考经而省宪两曜之旁瞩无垠而宰之以至健也轸旱潦以涣号宣幽滞而逹情五纬之代更逓旺而总之以好生也继自今以协气旁流嘉生蕃殖大泽沾濡声灵允塞固不必连珠合璧之祥五福庶徴之集然后知郅隆臻于三五而天人接于唿吸也己璇玑玉衡赋王鸿绪维天运之无垠仰苍苍于终古秉干健以立徳普覆帱于六宇殚智虑而难窥借法天之圣主粤稽轩辕受命披圗作覩大挠占斗纲𨽻首立算数容成作盖天臾蓲推荚蔀𦍑星官之罗列顺四时而歩天武传自陶唐彤车白马爰造玑衡分经凖含钦若勿违授时函夏揖让有虞祗承玉厯仰观俯察朝干夕惕碧汉髙低星辰的皪目营心维斯程是适尔其为玑也如轮如毂象天之圆缤纷合沓碁布星躔煌煌煜煜璀璨编连擥夜光之径寸缀琼宇之澄鲜尔其为衡也取质荆山是琢是雕中空外坚羙丽琼瑶似截瑯玕之竹如横鳯阁之箫用以斜窥夫列宿睨视乎层霄至南极北极作天枢纽出地入地或昻㦯否衆星分罗如臣拱后天穹窿而旋左日月星辰错落而旋右总度数之棼如皆于是焉观其休咎若夫曜灵东浴玉兎西生拂扶桑而沈细栁扬素娥而泻银瀛一则乍嬴乍缩一则半亏半盈时而重光重润时而或犯或凌茍按器以潜思洵烛照而有徴廼荧惑处南重华居东太白西而辰星北填为土徳宅乎其中既禀性之各异亦徐疾之不同月隂精而具阳日阳精而秉隂金水受光于火日木土资生于水金他若羣星之隐见盈万罗寥廓而森森无不挈灵机而知数倚玉管而探寻于考中星实辨昏晓秋虚冬昴夏火春鸟譬循环之无端犹翔龙之旋绕定四序于代更割隂阳于忽杪至稽行道之黄赤分内隂与外阳蟾魄之青朱黑白羲御之冬短夏长一南而百物彫朽一北而万彚煇煌等瑶梭之交织傃七㐮而成章皆玑衡之妙用察天道于微茫何三代永守以为寳遭函闗一炬而消亡迨经营始于洛下铸象肇于夀昌钱乐造为铜浑猗尺度而寸量更若仪名六合制起三辰侧立斜倚分其位黄环白环运其轮俨四游之在内凖直距而维均恃衡管之俯仰占晷刻于冬春洎仰仪简仪之迭变候极立运之纷纶师古帝之遗法旷千载而同论茍厥徳其不囘何妨乎创制之维新我皇上文武圣神诞膺景命体天行而作则顺民时而立政合二气以相宣调万年之金镜念干符下孚于君徳必皇衷上契乎穆清故前民而开务谨时宪于元正离光腾而物照氷轮现而景澄则宸躬之日月常升恒也视为目而主明貌为水而主恭听为金而王聪思为土而主睿言为火而主従则君心之五行恒肃雍也无形之七政运行㒺息在中之玑衡不闻亦式虽上极夫皇王之盛治畴得以累崔巍之至徳将使日月循纬五星同色比重华之逰河入昴同放勲之睹景出翼相与㳺乎卿云之缦缦畅九垓而弥万国璇玑玉衡赋汤斌闻蓂荚初生古帝识明时之义泽火成象大易垂治厯之文朝廷之政令未施奉若之仪规先备盖敬天即勤民之本而法天实凝命之原自容成定握算而六术已昭黄帝聴合宫而五行较着南正司天北正司地重黎釐职于隂阳旸谷候春昧谷候秋羲和致严于分至莫不仰观俯察上律旁罗然存其理而缺其仪未尽观占之哲有其数而无其器难成察稽之功尚考虞书聿垂伟制躔度窥于寸管文星运于圜机聚山泽之精华极人工之贲饰诚授时之要术歩厯之宏规也然而至徳难闻成模渐斁精思罕遇不无章㑹之讹参騐㦯淆遂有统元之悞以建申为建亥鲁人之月令无凭以食夘併食辰齐廷之度数何舛太初厯称邃密夀王犹议其非干象术号精深韩翊尚指其短固由天行之难定实亦制度之未精观㑹通于古今应彰明于昭代恭惟皇上履端建极丽正凝神日就月将光华协于天地朝干夕惕奋迅象乎风雷道在钦崇凛曰明而曰旦功深宥宻谨亦保而亦临时宪之厯久颁永年之法新勒合元㑹运世之终始辨五十二家之残丛将见合璧聨珠嵗书太史大章含誉日纪灵台乃复尚稽典谟究明遗宪旁招庶士敷奏鸿词将假翰藻而明三才借笔泉而协五纪罔窥理数素昧天人幸际昌辰敢辞芜陋谨献赋曰缅鸿蒙之初辟邈莫知其纪极仰寥廓而无垠识苍苍之正色渺终古而左旋畴转轮而不息罗万象于周廻建极纽于南北三垣表内外之宫庭列宿画中原之邦域圜九重兮谁营里九万兮孰测维邃古之神灵肇观天而作则揆茫茫之元化总睿圣之范围粤重华之膺箓绍放勲之巍巍初受终于文祖乃躬覧夫万几方类禋之未举首申命于衡玑盖执中以体㑹于渊穆自观察而效法其精㣲亦犹七十载之光被四表其功用惟本天治人而不违若夫魁衡招揺之宻运隂阳寒暑之潜移非参稽之不爽何庶绩之咸熙矧乃天鸡晓唱羲驭昼踆朝浴沧海夕耀崑崙景近极而炎暑景逺极而易昏居牵牛而一阳来复舍降娄而春风自温烛龙未足夸其光彩夸父无由效其骏奔至夫继离宵曜夜光融融朒朓警阙朏魄示冲应潮汐之消长従箕毕而泽风日退度于十三遂置閠而成功再如木徳行仁太白秉义荧惑主礼辰纬藏智惟填司信位王四季㦯期嵗而周天或累年而迁次或方进而复留或既分而忽㑹信薄蚀之有常乃伏见之难泥初偶乖于絫黍久渐易其机枢何以测算不失于晦朔气数㒺愆于盈虚惟至人徳合苍昊制凖干图玑运外而规圜衡当轴而虚中两极相望于直距九行环绕夫紫宫大梁实沈之周列鹑首鹑尾之丽空四游两环定经纬表里之凖三辰六合挈夘酉子午之针运躔离于晷刻转造化于尺寻东作南讹毕协于节序摄提孟陬宛肖夫天心随波降升似昭囘之银汉与日环绕象灵乌之迅飞昼晦重隂而仪度不愆烈风雷雨而僭忒不讥饰以鸿寳缀以羙玑琼璧精莹云霞之色可挹夜光璀璨星宿之芒依稀虽曰以管窥天何能持小而测大要之因衡察象实可殊途而同归后若苌𢎞子韦之探赜索隐梓慎禆灶之极渺穷工殷周之巫咸史佚魏齐之石氏甘公王朔唐昧之观星候气尹臯吴范之视日觇风汉唐则夀昌一行之术宻宋元则沈括守敬之业崇其用器也踵事而増华敷衍而不穷或造轮扇而刻木或倚浑仪而铸铜或削莲花以传箭或斲觚稜以盘龙谁能不祖奥㫖而述成规遂可察气数而合苍穹岂若倚盖弹丸蚁旋磨转术家之微渺无闻法象之探索犹浅彼张衡之藻翰称工洛下之经画推善灵宪之圗书犹存嵗差之考稽难舛损益适宜缩嬴合撰足以验同气于天人通至诚于幽显是以帝王俯察人事仰观天则时几必勑视聴母惑常扶阳而抑隂更缓刑而尚徳雨旸寒燠若其序嵗月日星顺其职皇猷玉润而东壁聨辉帝典金清而左角不忒煌煌乎执大象而抚地中面稽天若卜年万亿敬抽毫而作赋若身随臯夔之班而逰唐虞之世璇玑玉衡赋梅文鼎至哉浑仪之为器也体天地之撰类经纬之情极深穷高阐㣲致精殆更仆莫殚其藴累牍难悉其形者矣粤自道生宇宙肇为大圜健运无息东西斡旋七政错行宿离紏纷交光罗络终始相嬗虽有离朱孰闚其端圣哲挺生继天立极开物成务叙畴作易俛詧仰观赜探隐索谂六虚之旷邈讵目营兮可获廼范金兮为仪縦若衡兮八尺厯以之治兮象以之覈尧命羲和四隅分宅制闰成嵗釐工熙绩匪有器以御之孰所凭而推䇿虞帝受之玑衡以设敬天勤民两圣一辙嗣三统兮迭更兹重器兮㒺䙝陈东序兮天球惟河圗兮为列盖先圣之法物岂司天之可阙嬴秦力政蔑弃天常迁周九鼎焚燬旧章球圗湮没莫知其乡厯纪乖次伏隂愆阳及夫汉造太初浑天初置惟意匠兮经营莫详徴乎昔制曽黄赤兮未分矧嵗差兮能治厯唐逾宋代有讨论小异大同踵事増新説存诸史约畧可陈外周六合八觚三轮平圎象地以域昏晨子午双环枢纽中尊夘酉交加日月之门是立郛郭以挈三辰黄倚赤而相结剖二至与二兮判发敛兮南北距紫极兮为言小环四海又居其内左右周闚两箫更代低昻斜侧折旋唯意仪三重兮共枢亶推步兮精义亦有铜球实惟浑象列星缀离三家殊状或附益之两曜类蚁行兮磨上迟速行兮一机或水转兮磨盪非不研精覃思穷神尽智象重大兮易胶每机闗兮弗利仪重环兮掩映㦯未宜兮窥视加以代易人湮乍成旋废造之也綦难用之也匪易若乃元祖初服广徴硕儒有羙鲁斋王郭之徒既作授时备累与书髙表四丈承以景符简仪候极离立扶疎二线代管分杪乗除庋百刻兮天腹旋立运兮四虚闚几兮测月莲花兮挈壶正方有案兮定南北悬正坐正兮九服之须仰仪兮虚而似金度斜络兮南极攸居可谓酌古凖今洵羙且都者矣厯年逾百有明膺命虽大统兮殊称实授时兮为政属作都兮石城旋京邑兮北定既观台兮屡迁地更寘兮乖应岂仪器兮多迕抑畴人兮弗敬宁弗善厥初兮嵗荐更兮滋病经生既非所习兮又圉之以禁令占测算各分科兮或承譌而罕正设官司厯㡬为文具交食或乖谁知其故尔乃海西之士万里来賔奉其师説备其谘询如礼失兮求野似问郯兮识官实闇符兮周髀此久缺兮彼传于是吴淞太史仁和水部夜译晨钞心追手步亦得请而开局集欧逻与儒素撷西土兮精英入中算兮鑪铸屡清台兮襍候多宻合兮可据憷巧拙兮相形新术良兮羣妬歴既成兮弗用书十年兮徒着何人事兮多违或有待兮天意兹遇隆时体干出治颁朔正时上符古帝洞新法之合天可永遵为定制既测验之无差岂中西之有异哂陋儒兮泥古骋小辨兮讥评若盲不杖兮聋别竽笙斯术之无弊兮经指摘兮益明乃诏大史乃咨在廷谓新厯兮允臧顾仪器兮未成式采铜兮名山鸠哲匠兮上京备制兮六仪各钖兮嘉名赤道兮法动天之西转黄道兮顺七曜之东行古二道为一器兮聊彷彿其斜横今别其用兮法以简而倍精黄既丽赤而左旋兮复右还以计程纬度之各异兮亦异其经黄自有极以运兮测距度以为徴日心正对兮逰表是承时时可騐节候兮若响于声地平之仪辨方正位转线参直三光所至出没之度渐升之意秒忽㣲茫具可别识象限平转兮测髙与庳割圎八线兮于是焉施合四为一兮周天在兹度惟九十兮厥数已全纪限六十兮于以参焉正反隅角兮靡幽弗宣用稽距度兮两星之间弧三角之法兮推其所然五者相资多人分测片晷之余各尽目力假变行之迅速盖须㬰之罔忒别有浑球全赋星躔循黄之极碁罫珠聨列曜逺近南北入度小轮之限凖斯无捂亦依赤极出地有恒或正升兮斜降或正降兮斜升晰伏见之先后信里差之足凭黄纬之列兮百世无改宫分迤差兮恒星东滙以度计年兮六十六载下设旋轮兮应时周动刻漏罔僭兮机发于踵爰有髙弧系之天顶地平经纬相为形影或象限兮平观或纪限兮斜距或黄赤仪之所窥絜之球而参遇烂若轩辕之寳镜兮缩圜形而周布衆仪得其散兮球徴其聚正求兮反映宛转兮廻互测量有书兮或不能句摩挲斯器兮旷如掲雾更旋宫兮十二随道里兮攸殊际地之极南北兮以为之枢子午及平环兮以限四隅隅各三宫兮东方为初次第右环兮大权以区三合六合之照兮凶吉分途惟斯球而可睹兮考歩笇之宻疏致用万端未克枚举洵天府兮竒珍昭大法兮来许若其镕金有术弃滓取精磨砻砥砺光辉荧荧旋之中规直之中䋲擘划匀细大半畸零重心巧测铢两无嬴惟寘仪兮合度虽久逺兮无倾趺交之以铜龙兮或海兽以相擎为水凖与螺柱兮常消息焉取平天矫兮腾踔攫拏兮狰狞讵羙观兮一时永奠定兮千龄乃至崇台百步回出阛阓周以储胥纎埃不至上列六台方圎式异相依兮交譲旋观兮㒺阂施窥筒之竒巧盻千里兮如对昼候兮日面之星夜占兮句已之态折照浮光兮气水水气清蒙厚薄兮地心相配交食浅深兮起亏进退地景厚薄兮青緑明昧视差有多少兮命天九重月有弦望兮太白攸同抱日为轮兮互入相容超西法之旧兮信天能之弗穷登斯台也轩豁洞逹耳目开通挥斥兮八极广揽兮无终意气兮飞扬凌虚兮御风习其器也陆离潇洒缤纷容与烂缦兮卿云昭囘兮星野照曜兮焜煌周流兮轩翥戄临汝兮旦明逰吾心兮太古帝载之于穆兮陟降其所垓埏之辽絶兮敛之一黍匪重黎之遗迹兮曷其臻兹要眇邈祁姚之不作兮畴复探斯奥窔伊崇效而卑法兮协至徳于太灏定百代之犹豫兮踵惟精于帝道毕逺臣之巧思兮备前王之所少璇玑玉衡之不传兮乃今而获圣人之大寳乱曰巍巍穹窿帝所则兮小心昭事惟合徳兮写以良金如肖像兮父干母坤斯瞻仰兮子之于亲视无形兮对越在兹曷敢以宁兮兢兢业业承天休兮奉若不违升大猷兮祈天永命从兹始兮亿万斯年昊天其子之兮瀛台赋叶方蔼惟皇清受命混一海㝢建邦设都开疆启土焕紫宫之矞皇辉丹阙之耀丽五云郁其上浮九重屹其雄峙固己运中央设万国奠六鳌巩四极树无外之宏模立不骞之遐则者矣尔廼皇上聴政之暇思以鬯睿情洽宸欢颂匪日咏斯干爰循故国之遗址聿起新朝之壮观岿乎其所谓瀛台者是台也耸金墉之西隅环玉河之四滙矗鸿蒙而建标映觚稜而交彩俯云雾以槛楯扪星辰以户椳廓遐覧于九州迓景福于千载宁良工之役其鬼神直上宰之移其蓬海观夫紫戺霏微碧基深窅层栌掲蘖飞梁夭矫阳马骧腾于四荣隂虬躨跜于八表芝栭焕其戢孴桂柱挺而踔硚烂朱緑之璘㻞缋仙灵之缥缈金鳌玉蝀连阁道以纡廻雕碧文珉縁御墀而窈窕中复藏温室理曲房兰牖藻井螭梠凤牕琼寮珠户玉陛瑶珰青璅葳蕤夫绮疏丹雘歙赩乎雕梁既岧峩而䨎窲亦蜒蜿而轩翔瞻瞩周旁俯仰上下其翼然者为亭其旷然者为榭其幽然者为渊其呀然者为罅鸾箫象管奏天乐于芳朝云锦霓裳奉宸游于清夜山则林麓深䨹冈峦参差崄巇岞峪峣屼嵬嶷玉女捧盆而上睨仙人引掌而下垂涌寳地而杰立非神变其谁为水则发源西山泝流渤海汎滥洄潆砰奔骇走碧沙以油沺激白石其磊磊似弱水之荡潏乎神居望琼楼珠阁而叆叇则有珍树敷荣瑶草含秀迷谷洊开华平长茂肃慎贡夫雒常拘弥献其变昼纷沓苍郁左右前后畜九真之祥麟圉林氏之驺虞驯条峯之仓鹿闲大宛之赤驹鸿鹄鹓鸾互颉颃于霄汉䴔䴖鸂鶒争啑唼扵菰蒲青鯈裔与而遂其羣育白鱼跳跃而应其贞符时维春也勾芒司令太皥乗权万木纷其向荣百彚呈而鬬妍条风披拂淑气囘旋天子于是御苍玉之辇载青帛之旃望籧筐于桑野省钱镈于农田襭菁华以敷贲逹幽滞而昭宣㦯赏花而作赋或垂钓而摛萹时维夏也长嬴序临祝融炎煽平畴麦登凌室氷荐羙嘉木之留隂赏芳莲之发绚天子于是弹五弦之琴挥七华之扇驱浮壒于太空引神飈于绮殿既解愠而阜财亦览时而察变岂绣岭之能方而甘泉之可羡若夫白帝改候青女戒时百物告瑞万寳荐釐天子乃复出重霤降层墀骖大丙拥羣祗讲狝狩之典习战阵之仪八旗雷动七校云移曜霆掣电搏熊射罴弧弯而苍隼落剑舞而白猿驰凡以顺金令之肃杀而代造物之威施至于北陆迎晖南方见昴虹影既蔵云物斯考天子乃复扄神紫㣲栖心元颢爰燕息而深居用恭嘿而思道牙籖锦轴朱文緑字之竒玉匣金縢大贝赤刀之寳周庐环䕶夫百灵宥密静通乎万肇于戏斯真所谓斟元化顺亭毒揽金镜调玉烛酌两仪之节宣统亿万于掌握爰穷髙而极深自膺福而绥禄故能奢未及侈俭而不陋规遵王度动中得趣搆成灵阙结为神宇拟玉虚之清都恍太乙之紫府观者目眯而精摇闻者神动而色沮斯固侍从之方朔不能驰辨而逞词待诏之相如毋庸掞藻而抒丽者也尔廼下里之士负书珥笔挟筞周京观光上国踯躅鹓班之后徘徊象魏之侧喟然兴曰夫诗书所陈史册所纪唐尧茅阶虞舜蒿柱混沌淳闷不可久处若夫周有灵台而兴秦以阿房而废未央建章临春结绮神仙长年艮岳琼宇或借之昌或荒以圯惟居业之不同斯处室之各异今我皇上端而虚俨而伫髙拱九元洞瞩万里咨臯夔访伊吕解网縦禽吹律囘黍貌言视聴祓其思嵗月日星符其序雨旸寒燠四时若其官食货賔师八政修其纪是以庶徴应百福绥逺为和风近为朝曦及物物解被人人怡练太和于神明动欢欣于四支虽一㳺而一豫亦可咏而可思夫台之以瀛称也唐有瀛洲之荣宋有瀛馆之选皆以处夫石渠之英而集彼金门之彦顾何草茅末品蓬蔂㣲贱亦得翺翔碧霄眺瞻清殿绕龙鳞而识圣颜移雉尾而窥宫扇深荷髙厚之神施敢矢涓滴之㣲愿请为作歌以志舞抃歌曰维皇有道无反无侧维皇有路荡平正直皇在灵囿熙熙长旦景星纷陈卿云是烂皇在灵沼泽沛恩浃海水无波江涛有截皇之出兮百神骏奔雨师洒道风伯清尘皇之入兮元一守户以翼以于是笃是祜惟圎钖盖惟方献舆惟岳输固惟溟效濡亿万斯年我皇乐胥懋勤殿秋兰赋叶方蔼方蔼于七月二十四日入直南书房臣英士竒示懋勤殿秋兰赋二篇窃念兰微卉尔得沐禁近之清光荷天颜之一笑何其幸也臣又闻十室之邑必有忠信十步之内必有芳草山陬海澨含英孕竒者何限物倘有知欣欣向荣之情曷能已乎于是广此意而为赋曰览大钧之播化察卉木之殊类庶土所滋缤纷荟萃或品下而栽荣或质幽而地顇惟懐芳兮处崇斯扬蕤兮呈瑞相彼幽兰精英淑粹当其萌茁于山陂也灵根所託不髙不卑陋下泽之沮洳厌层巖之崄巇倚翠㣲之径曲縁碧涧之水湄含华吐秀芬敷色披背葹与薋蒻暎杜蘅与江蓠夫其抱馥虽殊应候自若冬索春敷夏茂秋落乃有类同禀异贞姿晚萼勾芒升而缃叶始抽蓐收御而朱英方折衆皆黄落以萎摧此独流馨而绰约贞洁兮似抱徳以待时晶英兮类协期而知托依赤墀入紫阁长结䕃于玉除永栖影于金谷且夫懋勤之为殿圣主于是乎宁神端拱怡情典学撷先哲之菁华藻圗书而丹雘绮疏日上兮铅椠累累櫺槛风来兮芸香漠漠延载笔之儒臣褰穆清之渊幕于时松牖始秋梧宫未霜莲潭变彩竹院生凉苍苔萦砌瑶草拂廊开琅函而气爽抽凤藻而思飏尔乃绮牕之下绨几之旁翠枝缥蒂紫茎绿穰天香流兮拂拂幽藴发兮扬扬至如阳晖早曙露濯清宵鹤羽初警蛩吟乍撩蚪檐晚静蛛网昼寥挹孤芳兮若逺若近玩贞姿兮永夕永朝遏青裳之薫郁黜将离之艶妖亭亨兮如謇谔之臣矢氷心以环列左右纚纚兮如洁修之士敷玉藻以掩映宸霄彼夫度索之桃实三千扶荔之甘蕉十二陵邱蝉聨臯泽揺裔者不可胜纪皆摈置而不陈独此兰之绕砌于以见崇质而斥华尚徳而贱艺栽培乎素履之林掇採乎晚成之蒂根深而其膏必沃植厚斯其功弗替岂无縁山被阿枝丛叶岐怨空谷之莫采经霜霰之凄其则与麋鹿偕处腐草同萎空寄生于野人之圃或分莳于山谷之坻虽烟霞之赏爱奚崇髙之见知臣闻去萧艾惟虞未尽艺蒲兰常忧不荣何难罗三湘之秀擥七泽之英尽九畹之种空百畮之羣上穷嵯峨之颠下澈清泠之渍拂之拭之兮咸登有道圣人之侧俾流徽于宣化之闼崇礼之廷而且林总兮万品之蓊郁扶疎兮千世之葱菁㑹同馆赋盛符升若夫风雨之交河山之固帝王所以宅京也车书之㑹道里之均遐迩所以来庭也故北镇始封流沙西被而东矢既贡骈乗南行惟八荒之在宥斯九译之咸臻服纨牛而驯露犬供珠树而献素禽以至飞车乗毳没羽浮金賮虞周所未賮臣轩顼所未臣莫非太平之盛事因为一统之常经至于懐方有氏象胥有官治其委积致其饔飱皆昔王所以崇礼数重邮传也我朝肇域东方亲附莫先于蒙古自白鹤之梦应扵秫田玉玺之祥收于察部而相率来归者㦯义属一家或恩周万户即今四十九旗之衆奉贡请安者嵗时踵武所以理藩有院特为开府他若賔服之三方则㑹同馆为之主也原夫共球肇启东自朝鲜节贡者三年贡者一其臣事为㝡先赤萤朱提比扵三品兰千罽㲲拟于絺纎豹獭取织皮之备纸米当秷之全而其仰被恩施者特厚赐金印赐裘马免鹰免弓减粟减绵所加礼者己六十年西有吐鲁番则囘族也地本车师闗通嘉峪昔争哈宻而搆难于前朝今合五城而入贡于甘肃所进者西马羚羊金刚玉璞亦有驼鹰蒲萄旃罽刀弓之属朝廷念其荒逺贡为递减而赏従优渥由粤西而入者安南黎氏也龙编雉贽数欵祥州玉莭星轺时临富水期两贡之并进定六年以为纪厥贡南金博炉烛银缕簋加以薫陆沈笺犀角象齿因其君臣能慕义以献功仰承宸翰有忠孝保邦之褒羙至于粤东之贡道非一其南而西者为暹罗地多犀象俗贵香茶翠毛雀尾紫梗椒花纷织文与白氎兼药石之繁多其西南之絶逺者为西洋旧有古里鎻里三十余国散居海疆若今之波而都瓦为前代所未详数其庭实亦有珊瑚琥珀哆啰伽㑲象齿犀角油露诸香后以贡狮复至义更重于来王今其人之向慕华风者多留处岙门之阳而十万里外更有异士星歴擅长生在拂览劳绩尤彰其由闽而入者为东南之琉球也居马山而依鼋屿厯彭岛而入湄州二年一贡臣职克脩封使再遣礼节殊优复轸念其地瘠自铜琉海螺而外槩谢却而弗收而中山世土之题牓天章炳炳于遐陬兼许其陪臣子弟雍序来逰斯文教之逺被足司契于懐柔其昔道粤东而今由南闽者为荷兰地居险逺贡以八年充庭之盛过于诸邉如珊瑚琥珀玻璃玳瑁皆珍错之骈阗及哆啰哔吱洋布矮縀复纨绮之斑斓杂以刀剑鞍马檀椒香露番花番蔻毛毯毛氊而海氛未靖之日又能移兵助勦功成夹板之船所以彤弓载钖嘉其至而劳其还他若西陲之有番寺乃土番故地也元为郡县倘尚浮屠明初因之改立僧寺今之在洮岷者二十六在西宁者九来则各加恩赐其乌斯藏为稍大或称王或称法王或称国师或称禅师厥号各异地由滇蜀以逮秦陇义取外扞而兼内卫此又効顺坤维甘肃以南之屏蔽也方今海水恬波扶桑衔日商舶环通泉流外溢将银瓮竹杖之咸臻亦凤穴麟洲之可陟则又有四译之馆以待殊方之遥集虽吴客之称大归西賔之谭无外安足以罄其颂述哉职次礼官预闻南馆有通事以待朝鲜有司賔以通四逺致饔致饩之俱详掌环掌讶之是典更有三馆二厰聚其马駞收之牧苑虽析为有司之职守无一非圣泽之流衍也颂曰环馆开卉袵来趾相错兮玉虎鸣银麞入増式廓兮越火枝浮瑶水穷禹凿兮或冠带或椎结纷戍削兮梯航㑹筐篚陈竒珍烁兮六节通九牢具恩优渥兮守四裔家六合绵地络兮东戸启南薫奏长宴乐兮皇清文颕巻四十皇清文颖卷四十一钦定四库全书皇清文颕巻四十一赋喜雨赋张英康熙十有七年季夏之月经旬不雨暑气烦蒸火云丽空炎景烁物骄阳可畏恒燠有徴帝心惕然念雨泽愆则难冀丰穰之庆隂气鬰则恐为灾沴之由爰发徳音下眀诏悬鼗铎求昌言严恭寅畏斋祓于宫肃穆精诚祷祠于帝致斋之次日乙酉隂云四合电掣雷轰雨沛于中夜祷祠之次日戊子凉飔倐至烟霏雾结雨澍于亭午于以涤烦润藁育物宁人皆圣心为之感而天心为之应也英近侍内庭备详宸虑軄居惇史宜志天庥猥以芜词忝兹盛美敢拜手稽首而作赋曰苍苍无垠者有象之天天心之所属兮则在乎璇宫之侧黼席之前盖君身所以配帝而主极所以承干故眀作而幽賛兮若璧合而珠聨月维季夏律叶林钟司辰者赤帝乗权者祝融覩阳景之南至仰大火之昏中维斯时也炎歊蒸欝炽日藴隆上无纎云下无微风阳坂飞烟于火井羲轮衔耀于烛龙气欲流金威能烁石濯寒泉而犹温对冰壶而如炙力已倦于蒲葵衣不胜夫絺络万戸千门六街九陌咸流汗之成浆或狂唿而动魄谓今兹之溽暑实罕遘于畴昔虽迎凉之殿寒露之台珠帘髙巻绮窓洞开其如畏景暄赫烈日昭回但炎威之四至鲜薰风之南来列子何以御之而泠然椘王何以临之而快哉是盖夏无时雨阳愆隂伏积此亢旱凝为烦燠胡以慰我三农长我百谷四野望之而警心万夫因之而蒿目天子曰咨在予一人雨旸有忒矜此兆民沛王言之涣汗垂清问于丝纶爰咨卿贰民瘼悉陈辍朝撤膳兴于朕身将有事乎南郊先致洁于眀禋于是端居穆清蠲虑澄志上逹穹苍㨗如符契云油油而被天雷隠隠而出地雨霏霏而入帘凉依依而生袂听静夜之霑濡覩宫槐之含翠此盖睿念之方兴已获上灵之报赐致斋三日时维厥眀天子乃御轻辇聴鸾声享圜丘礼太清荐紫坛之圭璧奏玉琯之韶韺穆穆乎皇皇乎合千官之肃而咸师一人之诚法驾载旋爰居爰处惟徳动天翼日而雨石燕双飞商羊对舞云兴于西日之方午始而度鳯城过龙楼气霭霭而如暮声飒飒而兼秋既而滴沥飘扬滂沱汪濊细珠溅于罘罳飞㸃侵乎绮缀其泛碧霄而下也若九天之瀑布髙转于银河其縁鸳瓦而注也如百道之飞泉下垂于玉砌天子坐广厦启彤扉歌有渰之凄凄咏兴雨之祁祁任轻霑于瑶席従飘洒于御衣天泽无疆宸颜有喜爰命侍臣凭髙眺视优渥遍乎九垓霑足同于万里岂止畿甸沐膏泽之施三辅获田畴之美而已哉古称雨金雨粟雨玉雨珠曷若灵雨澄映涵濡凉逾琼液甘若醍醐良苖乍起酷暑潜驱登斯民于富夀之域而又奚有贫札之虞盖由我皇之徳馨香上闻故其动于中也肤寸而雨遍天下絪緼若泰山之云更何借乎土龙之屑屑与巫史之纷纷古人之言谅哉曰人主应天以实不以文懋勤殿秋兰赋张英金风流火白露迎凉云浄天髙秋空气爽君王宵旰燕闲爱兹澄景御图书之秘阁发清商之雅音乃有丛兰独荣秋殿芳香自发枝叶相扶植以青瓷围以朱槛斯亦托根之至荣者也朝夕经帏味彼芳洁敬成芜赋以奉宸懽其辞曰闻兰之生也隠于空山被于幽谷故其守贞也虽无人而亦芳其徳馨也不因风而自续是以尼父兴猗兰之歌郢客和幽兰之曲当其植根九畹毓秀三湘昔作骚人之佩古称王者之香名楚台而留赏启汉殿而发祥养亲续兰陔之咏燕賔泛兰渚之觞莫不惜兹嘉卉钦彼幽光慨自人夸春艶莫采秋英蔽深林而寂处偕衆草而丛生戱隂崖之翡翠侣芳洲之杜蘅惟敷华于山泽敢结想于蓬瀛一旦跻琼阶登玉宇拂珠帘迎绣戸泛上苑之风光含长秋之暮雨诚何羡乎兰皋岂更思夫蕙圃于时秋也萤光熠熠蝉声嘒嘒梧叶初惊飘揺文砌碧筒渐老将残玉井之莲金粟犹迟未发小山之桂尔独披纷翠叶葳蕤紫茎花繁露重体弱香轻姢姢自赏既嫓美乎幽人之洁亭亭独立复比徳于君子之清以此髙致怡我皇情内殿深严左图右史久袪凡卉独留琼蘂枝垂宫砚色侵文几何馥馥之袭人每帘动而香起天子丙夜陈书漏沉宵永风入戸而虫鸣月临轩而人静绕灯开歴乱之花隔幔送㕘差之影更怜落卉借以雕盘置绮筵而留盻惜余芳于未残喜君心之见珍荷遭遇之良难幸处乎朱门与紫闼永违乎长坂与层峦将寄言于薖轴敢託咏于崇兰遂作歌曰有香草兮华且滋邻玉树兮与紫芝自椘泽兮来轩墀枝挺生兮花离离感君恩兮欣自持观秋兰之独茂兮岂微草之无知驾幸阙里赋张英皇帝御极二十有三载重熙累洽区宇乂安文徳覃敷声敎曁讫乃稽古时迈肇事岱宗谒祠阙里典礼崇重恩泽优深臣庶懽欣逺迩嘉叹夫元和盛年咸平昌世仅奏六代之乐修再拜之文犹垂式简编流辉今古讵有逺御六龙亲诎万乗展隆仪于稽拜施殊敬于儒先圣徳显隆如今日者焉洵足以超轶徃牒焜耀前纪也幸际昌时得瞻鉅典虽固陋谫劣不足以发挥鸿藻然珥笔承眀职兹纪载颂扬休媺敢旷司存谨拜手稽首而献赋曰于烁惟皇继序纂光本仁祖义昭宪考章奠玉衡于神轴握金镜于天阊调四气以通正龢八风而协祥于是西踰细栁东跨扶桑交河北徼比景南乡靡不丹梯走传碧海浮航输琛太府𨽻名职方耀幽遐以日月袭鳞介而衣裳越万里以入贽重九译而来王是以化洽太和道隆邃古纳九垠之管钥总堪舆之扄戸参天地之清宁俪贞眀之作覩文轨合而謡俗同跂喙恬而草木庑轶埃壒而包混茫驾羲轩而凌三五焉天子迺髙拱垂裳中央运斗容与义林优游书薮河寳丕宣洛符诞受典学宏文铭楹箴牖探珠渊之秘筌陟玉山之髙阜徳荡荡以无名治熙熙而何有既乃沖然永念穆然深思曰仪象肇启道法昭垂寖眀寖炽惟君惟师羣圣一揆六经同归王泽下竭颂声式微孕星钤于上瑞钖麟绂于昌期毓龙蹲之至徳挺鳯跱之殊姿集大成于千古开絶学于来兹溯平乡之懿躅景阙里之崇规庶㡬哉闻见可接羮墻在斯举时巡之坠典秩释奠之隆仪尔乃乗大路控金鑁搴翠羽捎文虹属车按节繁吹鸣筩七萃鳞附千官景従驰道则五里十里旌门则一重再重集于泗水之上幸于尼山之宫斯时也清羽司音初阳应律葭管烟霏芝房露茁气不慄以时寒序将周而朔易抚景物之澄鲜揽风云之眀瑟旌旗卷而广野回春帐殿开而暮山凝色遂乃肇举吉祀肃奉精禋春卿賛采祠官眡牲朱火西藴元酒东陈嘉笾广豆丰粢洁盛振羽籥之六舞合咸英之九成荐祝号之眀信导神纮之降迎穆穆宸容廱廱天縡殊礼展谒隆文钖赉觌灵爽之长存俨哲人之如在感神契以潜孚体道贞而昭对洋洋乎僾僾乎与珠庭月角授受于千载之间玉节金铿醻答于一堂之内也礼度有严威仪告竣登堂入奥规周矩还瞻圣里之屼峍憩广庭之静便布两楹以翼耸峙双阙以星悬借杏坛之修䕃挹璧池之素涟偃息于道徳之府遡泳于图书之渊于是芝盖重葩龙斿曲柄贵拟一人尊侔万乗述素王之嘉讃发五言之睿咏海岳逊其髙深星云并其辉映斯则圣天子藴道之淳风崇儒之殊敬也簮缨陪位衿佩圜桥长裾雾㑹仙组云彯始横经以讐问旋拊石而吹匏嗣遗言于姬孔沐雅化于唐姚礼让之容咸近光于黎献岂弟之泽庻作人于誉髦斯则圣天子风声之四讫文治之丕昭也曲阜名区鲁原旧聚陪敦土田复除繇赋増讲肄之常贠沛匪颁之异数推恩则徧及师儒钖爵则旁流支庶五经博士不遗凡蒋之封九命上公奚啻褒成之胙斯则圣天子崇徳之盛心兴贤之宏务也于时采甸侯卫公卿大夫期门式道执㦸荷殳文学掌故之士垂髫戴白之徒縦观典礼跄济天衢涵濡化泽属猒道腴既雀跃而抃舞亦凫藻而懽愉万人一口声满公车惟我后之东巡修百王之令式答珍贶于三灵听衢谣于百室郄琼检以勿祈屏银绳而讵饰驺従清严仪文简质吏不讥呵民无供亿协时正律埓虞氏之省方纳贾陈诗俪姬王之述职既陟山以裒对还翕河而问俗採晳阳之旧歌晞荣光之新烛朝宗滙江汉之波玉帛奉涂山之箓非汉日之搴茭乃尧年之刻玉若乃庆恵殷流湛恩四周给租赐帛省刑释囚虚衷清问博延广诹如天光之下济如露浓之上浮始汪濊于五土旋奫沦于九州今又茂眀至道导扬正学虎炳龙章金追玉琢浴我以诗书宏我以礼乐盛徳登闳大猷辉卓幎六合而被英蕤鼓八纮而排氛浊诚振古之隆规开天之伟略也天子方且回舆亰室倚佩轩墀道岸先陟徳契自持庀政考业基命敕㡬辨色以临黼扆视夜而启彤帷定仁义中正之极稽因革损益之宜不懈冰渊之念弥勤鼗铎之思所以泰阶顺轨干荚迎禧上理隆洽茂化雍熙治方侔于砥属俗已进于循蜚四海夀康恬于鹑居之代万年鼎祚巩于鳌极之仪朝陵赋孙在丰皇帝御极之二十一载声敎浃乎遐陬威灵震于天宇荡滇黔之顽兇殄闽粤之狂竖鈇钺既施典章具举崇徽称于两宫洽欢心于九土爰溯缔造之鸿基修山陵之禋祀进太卜而诹嘉辰兮诏宗伯而稽礼经戒丰隆以洒涂兮敕招揺使陈钲阁道直汉以澄辉兮天驷挟䇿而耀精羽林罗列以云布兮钩陈炳蔚而霞蒸时则斗柄夘指望舒景盈草芊芊以向荣麦茁茁其擢英廼驾苍龙鸣鸾铃驰玉轪仗霓旌宗正陪乗亲藩奉较掌舍设枑虞衡庀幄刍藳储于司农太常陈其广乐词臣珥笔以随镳通侯巡徼而秉矟六卿之属备官七萃之屯列幕焱焱煜煜披拂以轇轕兮翠盖金枝之旖旎也总总汨汨雷轰而电掣兮千乗万骑之繁伙也启阊阖而度郊圻兮道上谷之名区踰巉巖而径雄闗兮循阳侯之所居灵龟负图以献瑞兮神龙蚴蟉而奉舆天吴躨跜以趋跄兮烛隂熠燿以先驱爰抵豳岐以瞻荒作覛丰沛而眺枌榆其地形则连冈崔嵬峻岭嵲屼广岫四开平原中廓近拥巫闾巨镇嵚岑巖髙洞深拓阳翕隂遥揖长白绵亘峭辟渊潭窈㝠动植焜碧他若华表通眀木叶紫荆蜿蜒环旋孕仙窟灵幽恠神奇不可殚形其水泉小则松花锦川鸳湖㳫渚淤为淖泥潆为浦溆大则襟带鸭緑磅礴混同沧溟东滙衆水归宗惊涛浴日骇浪浮空其灌溉所滋地力所聚则沃茂稻粱硗丛蓒芋菓美榛松药珍参附其鸟则鴐鹅鹳鹤鸿鹄鹙鸧鹈鹕睨水而聨翩鵰鹘挟飈而髙翔其兽则青䑕黄羊蛩蛩距虚獭麕貂狐野马騊駼睹畜产之蕃滋洵山海之要都若夫洞辟八门周回百雉丽谯天开雉堞鳞次其内则陌通巷接比舍连墉兰锜柄植乎广衢象阙耸构乎云中有临崇政有翼笃恭阁开翔鳯时乗御龙闗雎麟趾有侐其宫左宜文徳右昭武功栎栌错列汉之星枌橑拖垂天之虹其外则冈阜蟠䕶欝欝葱葱山河绣柱风雨蚪松仰陵园之在望识王气之所钟则有分陕之卿陪亰之守闻翠华之莅止竞率属而趋走又有髫龀之童皤皤之叟咸辍耕以望幸纷骈阗而恐后则见夫鹓班匐伏雉尾中开干情顾瞩而愉怡龙驭弭节而徘徊屯云䍐舒玉绥排金戺陟瑶阶嘉树威蕤以纷披重闼温清而邃俣端斧扆于辰居肃容卫于崇庑乃与臯伊之伦丙魏之侣敛精澄神斋心涤虑既吉蠲之允臧遂致觐于列祖建捎星之㫋树歴天之旗驾踰辉之神骏翳曲茎之华芝翕赫曶霍蠖畧蕤绥卿賛采史诵诗宰割牲祝陈词扬戡定之赫奕溯谟烈之燕贻玉帛陈神人畅荐馨香格灵贶鸳鹭骏奔以肃穆兮瑞霭氤氲而弥望进觩䚧之圭瓉和泔淡之秬鬯肸蠁旁融焄蒿在上槱燎熛灼于穹窿兮芬苾沛逹乎漭沆既通诚而感幽兮知景福之攸降于是歴神州而巡边陲乗阳气而讲春蒐羃漫天之毕张竟野之罘罿蔚接陂罦罠掩邱列缺施鞭蚩尤挽钩緑沉砥锋天弧贯鍭骑跃房星之精车追造父之躅矢选夏服之簳刄淬昆吾之锷凡藩落之所窒蹙罝罗之所絓幕义簇之所搀捔流镝之所㩧飞无遁翮走无逸足廼因前禽而示服勐借格兽以示锄兇舍翳荟之鹨麑縦巖薮之豜豵搜其吞噬之伦屠其牙爪之雄爰有勇逾五丁力若乌获带鲛函披兕革翋犷猤袒裼徒搏拉虎蹂貔屠狼蹵貘挫拗怒而遁潜改咆哮以踧踖遂頫首而革面卒詟伏而就磔尔乃前网开飞羽停宋鹊止驰韩卢不惊设纚沉罾射蛟捉鲸鲿鯋既罶鰝鰕就罟鲔鲤斯陈鲲鲵勿拒衆兆云获觞行赏举酤醴㩼燔炰㚌澍雨应时嘉禾斯播天子则勤思乎东作睠念乎万㡬廼返斾扬麾旋虬縦螭赤汗追风叱拨争蹄钟砰雷廻莅郊畿劳五校赉九扈课农桑询疾苦𤯝灾肆赦湛恩斯溥臣隣懽欣士女忭舞惟时职忝濡毫才惭稽古熊馆趋行豹尾随伍马载钖乎天闲身长依乎辇路时瞻云以咫光毎就日而承煦逢鉅典之矞皇沐深恩而振诩拜手稽首爰作颂曰于皇上天眷至徳兮圣武神功昭万国兮显承纉述馨香格兮滂沛恩膏蚑喙殖兮宣豫惟时式厥则兮垂衣端拱精宁一兮明良赓飏百宪饬兮万龄夀昌永无极兮汤泉赋徐干学古者辞赋之作所以铺扬鸿业咏歌盛治然窃怪司马相如扬雄之徒矜夸车马侈陈羽猎组织虽工于主徳奚裨焉夫帝王之至徳要道无逾于孝曾子曰孝者置之而塞乎天地施之而横乎四海大哉其言之也备员史馆伏见我皇上奉事两宫先意承志听微察渺可与虞舜姬文比烈矣汤泉之幸亲承懿㫖銮舆所过宜有纪载私恐后世不察以上林长杨之制相为比拟殊失厥㫖栁宗元云思报国恩惟有文章不揣弇陋敬摅芜词虽未足测髙深于万一庻㡬矢报答于㳙埃云尔赋曰皇帝御极十有一载庶徴协应羣生毕遂鸿鴈来賔之候律中南吕之月霜清东野斗指北阙云既浄而天髙潦将收而水洁天子于是坐总章戒臣工宣长乐之懿㫖问温井于无终乃驾鸾辂载龙旗千乗雷动万骑云驰石铠犀衣之士连七萃而雾巻珠旃日羽之兵亘五营以星移其时旭日霁野庆云霭天飞㢘雨师洒道驰烟宓妃嬴女奔走后先玉帐开而秋野生春寳炬列而暮川増曙香生枪垒之间綵绕枌榆之树圣心维则意切承懽慈宫在路出入盘桓遇险道则亲扶雕辇奉甘㫖则手进珠盘见玉色之愈和必柔色而问安欲坤贞之永固假炎液以除烦诚孝思之不匮非往代之游观故吉行而徐进爰驻跸于温泉夫温泉者为域中之珍瑞亦天地之神灵白矾上彻丹砂下沉非神鼎而长沸异龙池而独深五云之浆比润三危之露同清控汤谷于瀛洲濯日月于中营谷神不老川徳弥盈湔洒肠胃澡雪精神醴泉消疾闻乎建武之世神水蠲疴不数咸康之辰诚一沐而再浴延永算于千龄于焉停仙跸设行宫楼枕岭而倒影殿当川而抱虹长墉跨于障塞列岫揷于鸿蒙閟邃而寒暑隔岧嶤而云雾通绣帷四幕层城九重水澹澹而岸花紫烟微微而野树红鸣文鹢于波面奏龙吟于水中玉女乗车而进帨神人灼水而擎钟已温和之恱体自茀禄之在躬慈圣既安皇情愉恱乃讲蒐苖饬羽猎张竟野之罘设垂天之罼虎落三嵕崇山作碣围经百里羽林罗列驰朱汗之马校黄金之埓紫燕晨风红阳飞鹊凡有名驹无不毕集为之擢倚天之劒弯落月之弓金甲霜鸣于旷野虹旗电掣于长空羽毛扬兮九天绛猎火然兮千山红乃有参伐之精负隅林莽喑呜哮口阚摩牙甜掌川谷啸而风生林峦闻而振荡天子为之抽金戈挥玉矢刄若星流簇如电驶南山白额应絃而毙谷振千羣山唿万嵗谓圣武如我皇岂往代所能拟然后登九霄之台宴八纮之圃管鸣而娇鸟不飞簟拂而轻花自舞五蹄仁兽以扶轮九翼威禽以节鼓是皆圣孝之祯祥宜受昊苍之福祜乗舆旋返倾都聚观欢声振地红尘障天散貔貅之万骑聚鸳鹭之千官皇上方且心存得一学务函三问寝龙楼听政未央𢎞孝思之钖类谋寰㝢之乂安以河海为袵席脯麟鳯为瀡甘合万国之欢心极尊养之多端彼夫汉帝之游灞浐唐家之幸醴泉岂足以比隆圣世齐歴大年也哉西山赋徐干学国家荷天休命声敎四讫川岳効职百神纳贶芸生品物各得其所我皇上膺累洽之运宣重光之徳缉熙执竞孜矻图治万㡬之暇向意文学将以扬风扢雅润色鸿业猗欤休哉职在载笔爰极愚陋作西山赋一篇其辞曰粤巍都之鼎建资作镇以表疆环宅中以闳伟应形胜而光昌猗兹山之秀杰允卓荦乎冀方傍神京而称奥衍控险阨而带康荘乗兊方以定位钟王气而克当比金陵之牛首拥雍土之华阳夫其横据居庸之塞直接太行之尾天夀嶟崪乎其前芳湖渟毓乎其趾蜿蜒绵亘络绎斐亹苕苕亭亭奕奕暐暐或竦或峙或立或起㦯浅或深或俯或企或嶻嶫而崱屴或盘礴而徙倚互日月而蔽亏受烟云而揺曳融怡容与坦迤迢逓周以流水间以疏泉澄泓澹荡潆绕洄漩露白石之齿齿滴玉乳之㳙㳙瀺灂吞吐于谽谷硠坌涌于巉巖石磴欹斜而造岭飞梁横跨而渡川则有珍禽异兽诡熊奇族毛羽缤纷齿革歴录䴔䴖鸳鹭猿鼯麋鹿黄鸟飞鸣雌雉饮啄啁嘈睍睆之音狡狯奔腾之足虬姿松柏鳯林梧篠枣柿茂宻杶栝窈窕芍葯荣敷丁香缭绕春杏霏红而倩粧秋枫铺锦而如烧殆难得以备稽不能悉以名貌若夫寺宇之盛金碧之观丹楼霞蔚绀殿云寒饰錭锼以彩画错珊瑚与木难耀栋榱而烁烁缀帘栊之珊珊慨承平之物力抚陈迹而廻环睇碧云之飘缈过香岫而流连瞻来青之题额缅翰墨之犹传更逺懐于往古考碑碣之残篇记金辽之轶事惟双塔其宛然至于胜国诸陵邱墟莽互销沉华表之隂灭没冬青之路玉鱼帝子之宫金椀茂园之墓一吟禾黍之诗永鉴兴亡之故洵矣壮观灵宅奥区我皇顾之其乐只且风物繁盛气象丽都人民来往肩摩车驱游人如云而萃至行客眺听而踟蹰伊天作之有自固指顾之凭依览山河于襟袖识帝眷之在斯宜我皇之髙望更穆尔而逺思绍谟烈于文武享景福于神祗升陑识徳授简称诗笑秦始之陋刻嗤汉武之靡辞巨灵兮式歌且舞山岳兮载懐载柔秉心抑抑布政优优燔柴望秩仁覃九州嘉祉骈臻恺泽殷流含情珥笔拜手吟讴乃为颂曰倬彼西山崇冈巨阜百里京师在帝左右紫气常新地灵单厚欝欝蒸蒸离离黝黝于万斯年受天之祐圣驾时巡赋徐干学恭惟我皇上尧兢舜业宵旰时㡬运不息于干枢应无疆于坤轴焕乎文思赫斯武怒敷天率土辇賮航琛俗已登于淳古世已跻于仁夀矣犹恐郊圻之外幽隠之域民有不得其所者将亲拊循之于是举正望秩之礼式遵时迈之文损益旧章皆应经义虎贲羽林简发省约勾陈将启涣号肆赦已逋给复湛恩布濩乃遣祠官备物典册懐柔百神翠华所至始于东岳岱宗爰及钟山眀太祖陵还过先圣之乡皆躬致祭焉经涂㡬于万里往来曽不踰时供张弗烦有司刍茭勿费百姓商无迁肆农不辍耕恤菑患问疾苦惩贪墨奖㢘能观民设敎省方之义备矣自虞周以来三千余年复见今日预载笔之末敢忘盛徳之形容哉谨上圣驾时巡赋一篇惟二十有三年秋九月天子时巡于东礼也帝徳广运壹体遐迩灵旗既偃威弧既弛鲲溟启而我疆兮卉岛来其侍子廼奇祥异瑞之洊臻兮何茅黍鲽鹣之足纪圣人端拱京邑翼翼奉三无私建五有极协恭同敬守官遵职府事已底于歌叙兮听览犹勤于朝昃将采风而观民兮必展义而徧徳若稽虞典载陈周诗司南行漏权舆震维职方先我于修守兮太卜习吉以告期玉辂徐动夫清尘兮金鸡先降夫紫泥従官咸精骑而轻行兮縁道毎纡轸而解騑于是天行云转风轻日丽山祇传警水后称跸梐枑再重貔貅七萃问土训九州之图饬形方华离之事后骑方动乎畿甸前驱已届乎齐地华注矗其削成泺源激其觱沸抵介邱而遂上屏銮辂而歩至笑八骏之无庸嗟四载之已瘁修礼秩于视公陈祝册而非秘尔乃访謡俗就髙年靡幽弗耀靡隠弗宣进秀民而勉之向学兮召农畯而告之力田加庆让于司牧释怨愤于闾阎星斾晓移云䍐昼迁笳吹引路銮音度阡香稼岐穂而夹轮兮朱实交柯而承盖睇万井之生烟兮眺千岑之凝霭属车无尘而肃肃巻阿従游而蔼蔼或来歌而载赓以中孚而交泰也天子顾侍従而言曰翕河长渎肇自皇初洒沉澹灾相协厥居羣臣拜手稽首曰都禹之眀徳其逺矣乎天子神圣纉禹之谟尔乃亲循版筑周览厮渠叶润下于洪范兮幸徳水之归墟桃花泛而无害兮竹箭疾而何虞皇情豫以缱绻兮天眷切以踌躇陋汉帝之负薪劳使者于河堤图有兰叶之瑞歌非瓠子之悲信安澜之在望知钖圭之有期然且畴咨水利民隠是恤覩淮南之巨浸访海陵之陈迹五湖积潦而横流六港淤沙而久塞匪疏濬以为功恐畎浍之莫洩将命冬官博谋长策庀器鸠工不愆于日俾慎始以图终期一劳而永逸当斯际也降辇御舟维绡鼓枻万乗飞渡六龙迅掣祥飈送颿宸衷怡恱询井络之滥觞念导江之往辙升盘巖兮设旌命戈船兮成列指南徐之睥睨俄北固兮截嵲昔者山头匹练直视吴门今也扶老携幼徯望至尊九华眀烛百和然薰綵旃锦幄载路填闉威颜咫尺清问下民顾葢藏之实寡兮惟故俗之未新何风土之靡靡兮致天语之谆谆留再日而后发兮沐千载之殊恩由朱方次曲阿兮歴连冈与髙原见旧京之城阙临前代之陵园樵苏往而不禁寝殿岿然独存天子曰咨有司之过繄元纲之既頺自匹夫而有天下不阶成旅杂用王覇流泽既竭迁殷革夏弓剑犹蔵洒埽毋涴吉蠲为饎精意奠斚懿矣夫至圣之纯一而至徳之广大也然后扬舲捩柁还辕结轨问峄山经泗水憩阙里修典祀想龙蹲兮如在识马鬛兮于此溯图书之亮章实孔繇之立制惟𢎞业之映晖歴元精而孚契洒奎藻之洋洋与卿云而并丽俨对越乎两楹加颁赐于四氏秩元公以嫓素王述眀光而追统纪可以知先圣后圣百世一揆者矣于是葭灰飞琯适当中冬千乗廻薄万骑従容法驾言旋起居两宫临轩穆穆问寝雝雝爰申戒乎百司蠲疵疠以兴庸省方之典既成痌瘝之恤靡穷已布徳而遍徳即康功与田功斯万民之所以咸和而万国之所以来同者乎敢作颂曰景运四叶宪章时巡无射应候农隙是因践履凋枯行苇之仁天以顺动煦然皆春省成守课劳问农畇兴言禹功率彼河漘江表望幸往恤其民峩峩日观触石出云英雄逐鹿圣哲获麟昭答灵贶荐祼享禋钖我福极协于神人皇矣天保恭已抚辰不敢暇逸出为民勤陋彼封禅七十二君长白山赋吴兆骞猗兹山之峻极眇羣峯而独尊秉青阳以出震标皓灵而爥坤掲龙乡而作镇頫鹏溟以为门㕘二仪兮永峙屹九成兮莫伦徒观其大势也则嶻嶭崟穹窿塘峡窈邈嶙坛漫莽䍚回漠漠以横被崛峣峣而极上岠辽甸畷朔壖輢挹娄瞰朝鲜亘乔基于千里造曽椒于九天赫兮寡仇峭兮迥㧞岭轮紏以争互巖岿嶬而相峯千仞兮缟曜璧万寻兮琼洁欝骋险兮干雰訬负髙兮螮霓洵东极之神隩讵西崑之可埓尔乃循览四麓攷其周缀爰有苍松巨林镺蔓黝邃羾天有极横地靡际既䝯坂而连延亦笼冈而嶊嶉根欐佹以鳞罗叶緁猎而羽翳拏茎含飈以欝蓊攅柯罥雾而丛倚䨠兮沉沉䨴兮黖黖歘隂火于空心蹙阳波于槎枿乍顿道而欹卧忽嶊壑而侧植信亥歩之未迹知禹栞之莫暨于是黛凝复嶂烟暝虚岚森梢陬互㙷崭嵒景晻㫲兮䍐曜涂㳴兮増湍帀曽隂于遥巘髳荒径于修峦杳慌㒺兮书含暮儵寥窲兮夏凝寒其中廼有黒鵰青鹞苍鹰素鹘皎鹄碧迅鷣俊风腾勐脑霜披劲翮咔吭軥輖奋翰䎀或命俦于杪颠或接巢于枝格瞵金眸兮髙睇厉青骹兮下撃缁采翠辉殊材票质喧聒相惊淰跃自鼓觜距以増响毻羽毛而成积极翔羣之诡错咸沸卉而斯集若夫甝之俦昆駼之属伏长啸豪豨奔触麕麚昏髟于积岨熊彪睒瞲于丛木豺貘龂龂以勐噬豵豜惊透而纷逐般首劲角圜题従目昏嘷晨呴风驰雷䟮慄林振壑殷巖駥谷至乃青鼲黄鼬华貂文豽挺修毫之温润含雕采之炜烈豆目睗睒麦髯狎猎栖迹曽冰罥踪盛雪窜木末而腾趠穴巖而竞㨗羌托体于寒陬畴効修于华阙伊寄类之伙够嗟难得而殚说尔廼林径欲穷迒蹊半墤转千盘而渐髙出九折而逾碍纡寋产竦㟋豁修渚响湍濑萦濯龙之沧渊欲纳莺之双派殷雷地底倒景天外骇河流之凌薄划巖垧而澎湃栈欝盘于廻溪路厜㕒于巉涧凝空兮谁渉崖践虚兮俨对于是豁开直裂嵽嵲如凭抗术阡于鸟际超轨躅于云层邈半汉以上跻轶隆巅而究升周歩山极肆目巖陉旷若砥原坦若广庭纎条不竦卑枝䍐茎寒芜莽莽石道㝠㝠何嶒崚外峙而唐坛内平尔乃羣峦结瑶以峻起千巖削玉以攅立頵砡含皓以埢垣𡊇缭素而丛集簉五石以相焕环百里而周羃类瑶台之偃蹇宛琼山之崱屴仰重霄兮可扪俯下方兮无极互隂晴于肤寸揽星辰于盈尺伏岑㟼而返眺讶雷雨之下黒爰有千年之冰太始之雪嵌空并凌庨岊六尺皑皑袤丈嶫嶫迎素秋而竞飞渉朱炎而自冽嶰壑森凄以月鉴峐峤炯晃而镜彻乍消长于新故畴殚究其融结纷衔耀兮逺映何吹律兮可热尔其混同之本鸭绿之原谺为神池以宅乎其间曽澜广潒灵液沦涟振以曲碕之巉崪缭以襄岸之骈田含靓如拭积眀若空乍风披以潋灔倐霞蒸而溃渱凿翠启鳣湍之径蹑云构蛟人之宫尔乃疏隘陿穴匳硿跳潜沫駴奔潨汨喷阿而滈瀑霅砅巖而澒溶徂南骤北趋浥聚谼淯灵源于千顷瀹神委于二江若其堪窦之所潜演穹㕎之所澓激漼似碓投洞若机疾并腾倾而洒珠遂奔扬而缀璧羣流既渫四派廼驰瀺灂崇岑喧豗峻岐飒㳫雨集潎洌烟霏挂流曽碧之表沦波空翠之隈倒银潢而半泻矫皓蜺而迥飞于是澹泞安翔䖤蟺四㑹溔溔混涛滮滮振濑抑鱼龙之余怒集大扺而为滙㴸兮永指皛兮徐迈出乎松花之陬注乎鸟龙之外所以宣天纲之含布壮朔野之襟带若攷其瓌奇之所窟宅珍玮之所景彰则夜珠流照于素波頳玉摅采于青冈人葠抗茎于椵隂良楛挺笴于松阳灵蚑骖螭而容与羽人抚鹤而栖翔毕山经以撰异莫兹岳之灵长至其出纳望曦懐吐云雾苞隂阳以灵秘通元漠而神䕶小衆山于堥敦渺七表于指顾岖则千市未殚缥素则万重纷聚顿挺㧞之地轴俛嵯峩之天柱故能上当辰曜仰福帝居抗基卓荦翔势扶舆踞苍门而表神宅并青岱而辟仙闾赩彤云之昼聚焯紫气之晨敷孕造夏之玉字识临代之寳符启式廓于祖烈増景铄于皇图蔵瑶牒兮可竢涌金精兮讵诬瑞我清兮亿载永作固兮不渝皇清文颕巻四十一皇清文颖卷四十二钦定四库全书皇清文颕巻四十二赋有事于南郊赋韩菼皇帝即位十有二载天休洊至治化既洽夙夜祗畏不皇康宁勤民奉天百度庀饬祀事孔眀必敬必时冬十有一月日长至以其日有事于南郊礼也先是诏礼臣集议致祭所宜辰及斋戒处所礼臣以周人祭日以朝及闇及歴代斋于别殿之礼以请诏可先期有三日皇帝斋于别殿凝精澹虑穆若天通戒百官有司于其署宿散秩金水桥礼臣治祀事皆豫及期未眀皇帝出宫百官皆従大臣陪位掌次导至氊案临皇邸有司亲事益䖍暨厥眀升柴告天礼秩备举既卒事越翼日皇帝朝两宫还御太和殿羣臣毕贺则礼美而文志敬以和神眀之感通上下之交泰迎天祜协庻徴具此时也菼竖儒次羣臣后伏覩皇上恭天成命着存先烈恪尽于礼本天本祖之义实万于昔之展采错事者岂以国之常典旷而不书顾既已备诸史氏恐犹未铺扬极虑为后世观辄不自量搜极愚惫述而赋之其词曰于皇维清列圣相继底定四方以栉以薙五十余载内外㒺一不譓庻绩咸秩靡大与细礼备乐和风移若捩凌殷铄周曽不芥蔕固已膺皇矣之眷顾奠万年之统系扬配天之𢎞庥荐告功徳之显懿者矣肆维吾皇嗣服无疆日监于命之不易神飨之弗克有常视听惟民日宁而亲之弗敢怠遑立政以简选贤无方典学维勤缉熙用光爰除秕莠以起羸尫以产以假或揫而蔵仁覆如天厥徳孔眀帝其用嘉祚以降康不盥而孚时克用享于维仲冬律应黄钟贞元相嬗槖籥无穷烟煴权舆昭报维崇礼迎长至以逹昊穹皇上乃先时而戒事集礼官而折衷吉蠲何所辰良何従既酌隂阳而定朝闇复即别殿而拟斋宫是时犹未底夫郊祀也游心储精无垠无极渊蜎蠖濩孔静幽墨七日三日散致神眀之徳施薜荔以为席兮郄红鸾之重叠旷碧绡以为帱兮屏寳帐之甲乙盛颜失其清卢曼声辞其觱栗奚蝉翼而翠珍将苏黄而茹白独沆瀣之精英与清音之噏吸洞洞乎肃肃乎礼神之囿颂祗之室有闻乎其声若接乎其色百官以次听库门之戒受泽宫之敕往慎乃司各䖍厥职尔乃元籥气应葭管灰飞香草初荣水泉俄滋惟冬实中惟子是孶鸡人传警夜如何其天子乃叶灵辰命銮舆登翠鳯翳华芝六素蚪四苍螭靡奔星之旃翻眀月之旗伏钩陈以翼卫召颜伦以驱驰挥蚩尢以秉戚趣王良以属车驯天狼以彏弧捎夔魖而低垂摧靡蕤绥綷縩旖旎翕赫幓纚駍应陆离泛金波之穆穆袭玉露之霏霏肃灵坛而莅止惟敬将于天威质眀乃荐圭璧延祝嘏升玉牲酌翠斚奏云门舞大夏詄荡荡神之来风习习神之下俨裵回神之右忽焱逝神之左神之留光逐星神之驰籋若马既乃芳薪上彻焫膋肃光东烛沧海西照扶桑南矅丹崖北熠大荒于时帝心飨答㞕然式凭仙云五色旭日重轮和风雥集协气歊蒸维三后之在天轶下武而并配乃孝思之维则允神孙之克对坐绀席以居歆俨祖帷而謦欬寂玉衣其翻飞慰大风之慷慨洗鐡岭之风烟涌珠河之流抹枯泉注其香洁芳草忽其薆薱姚乡之盖旋浮原寝之珠重坠既礼䖍而告成肆玉轪而旋反紫烟萦盖而霏微羣灵扈跸而蝘蜒磕雷鼓兮骈阗眇天乐兮逺近博临行淡乎下房景光弥烛乎长坂膺百福之穰穰敬展谒于两宫㳙诘朝而进觞祝圣母兮恒嵩告大庆于履长嫓孝养于南风上食则进灵瓜于绛实献夀则添长线于女红乃御太极而受朝集车书之大同于时间平诸王郕霍宗室通侯小侯天揖时揖或进羔鴈或奉珪璧肃肃习习各以其秩期门羽林佽飞执㦸梐枑设卫戈楯夹立勇踰貔虎旗拂云墨枞枞裔裔各以其色四方计吏二公牧伯来自屏藩献贽天阙巍巍栗栗各以其绩雕题凿齿乌皮黄弋丈夫女子左言侮食来享来王不维不絷纷纷籍籍各自其国礼仪既备仙乐斯彻逺陋秦仪近迈汉蕝长跪者三应山中万嵗之声叩头以九赴虞廷箫韶之节缅神贶嘉答其若彼洎羣情忭舞其如此奠万邦燕谷之温熙百姓春台之始豫元正兮太和布天下兮大喜宁独示一人之庆私奉郊之县而已于是懐铅握椠之臣簮笔持槖之士眩耀晖光味饫嘉㫖伟盛徳盪盪其寡俦竭愚瞀毣毣之微指旅进而称曰陛下绍五三之逸绪绵亿万之大业孝弟昭格于神眀王享咸来乎有截陋赤熛灵威之非经哂玉女仙人之尤悖谢郊畤之烦兴斥讴巫之相接絃五十息其悲思楼十二失其岌嶪五星之次如珠斯编八神之树测晷斯协咸愿歌功镂徳不啻于书云铺张扬厉比伎于献韈盖际乎时之盛而忘其词之拙也天子乃穆然而思曰吁朕其可以或泰惟天其眷我祖考之洪烈显徳尚克相予予其庶㡬蒙赉予夙夜祗惧㒺或不戒于盘匜㒺攸敢弛于祮禬予熟复古训穷讨制作调元气于相妪开治化之曶昩七日之复用是观心初九之干敢不若厉于是屏烦营饬斋精谨阳生审谦盈肃眀眀归干清南苑赋王鸿绪猗燕畿之雄服据九土之奥区直尾箕而画野控渤澥以定都侯绥仰止而和㑹圣人御焉而膺图爰有南海欝欝国阳带以滦易滹卫之水襟以玉泉翠微之冈绕以蓟邱督亢之饶沃重以千秋胜国之遗疆其外则铚总藁秸称三辅之腴土焉聚落碁置列灌绛之别墅焉原隰鳞次编羽林之园囿焉缭以长垣搆以崇墉涂以西蜀之丹润以赤堇之铜象营室之絶乎天汉似天田之属乎紫宫逺而望之烁乎如初升之璧月烂兮如春霁之修虹其内则广皋狭畦直涂曲畛千顷鳞鳞羣动蠢蠢欝嘉木之披离挺乔柯之轮囷峩修阜之逶迤歴洼谷之蔽隠俨重扃之轩豁罗奇珍而渊藴其水则陂髙梁之流液涵素波而澒洞待太液之游鹄嫓乐池之集鳯浪云浮锦波霞浸冻氷泉凝沍玉涛廻动中则紫茭绿萚碧蒲翠萍泽芝玉蕊鸡头紫茎田田似盖齿齿若鲸文鱼媵婢珠蛤含星上则凫鹥春舞鸳鸂晴宿虞蓼披红芙蓉垂绿其树则有长生交让连理合欢灵松菌桂神梓木兰绛桃素柰青柽紫檀夏侯之所赋嵇含之所叹汉帝之所移植魏王之所游观莫不菁葱鳞耀樛结蚪蟠其草则有杜若巻施缥兰紫蕙慎火离离迷迭穟穟或润露而朝阳或迎风而借地其鸟兽则有苍鹤千嵗文翚五色䴔䴖唼乎灵沼孔雀贡于南域濯濯白银之麕龎然黄金之鹿鹰隼之所摧搏獹㹱之所腾逐珍禽奇兽或充牣而扰畜山虞不能录其名兽人不能殚其族于是层楼蔚起柘馆㕘差笼榱耀日鳯桷侵霓周庐交列帷幕宻施宫则眀光建章之制殿则九成兴庆之规凌瑶光而扪太乙横赤道而掩黄旗盖六龙巡幸之暇而爰居爰处者实在乎斯若夫景暄妍兮有曜风习习兮自南鸟睍睆兮和啭林隂欝而毵毵觏芳辰其韶淑景河洛之美谈写宸情兮怿豫命龙驾而戒鸾骖尔乃建翡翠之旗鸣灵鼍之皷缮招揺而指河魁面朱雀而背元武容容与与千乗万骑而戾乎其所乃命八校之长七萃之士骋渠黄腾騄耳张越棘释卢矢素鷴戈白雉一发兼豵三驱殪兕覈命中之上下而课其能否既而室弓服羽军事攸毕神武遹皇山海宁一羣臣于是跄跄跻跻而上万年之觞陈貙刘之礼歌吉日之章召扬雄于甘泉命司马于长杨赓武功以文徳易肃杀而恵以吉康盖其冬狩夏苗以儆军实而非以游翺也春巡秋省以物土宜而非以驱骋也隂杀阳生以若时纪而非以轶情也献赋歌诗以贲太平而非以敖嬉也欹欤皇哉并西陲之灵台驾东京之甫草陋汉后之游汾乐姬宗之在镐故能使七泽逊其胜九薮让其奇华林芳乐媿其徳椘賔齐客失其词惟鸿恩之翔洽畀万族以熙熙爰合符于轩虙遂垂拱而治之西山赋顾祖荣维神京之鼎峙耸碧嶂于西隅接太行而绵亘拱紫禁而环趋峯回川抱云宻烟疎既春花之若锦亦秋实之如珠境以幽而林静地以旷而天虚瞻兹山之秀色实平皋之画图尔其石迳迢迢溪流曲曲碧云之寺则絶璧盘空香山之台则奇峯削玉来青之云气常留松盘之岚光新沐裂泉之潭影临虚卧佛之泉声相逐吕洞之奇石璘璘石景之崭巖簇簇平波阁畔暗茂树以当窓秘魔厓前冠云峯而架屋或盘曲磴于林端或敞琳宫于平麓响钟磬兮随长风晃金碧兮迎朝旭其山之为状也嵚㟢竦削曲互崇隆丹青插汉苍翠浮空峯腰云蔽石色苔封直如挺笏横若游龙草织地而铺缬柯穿涧而飞虹削芙蓉于天半秀螺髻于云中其水则湍激空眀玉泉成沼浦散青萍洲垂红蓼嫩绿引而荇叶方长残红谢而荷香欲老绕幽谷而潺湲注平湖而浩渺浮逰鱼于镜中挂飞泉于树杪朝移渔艇若槎客之泛银河夜照萤光若繁星之垂琼岛至于时当春夏灌木䓤茏繁花擢秀老干凌空霞暎水而成绮云出岫而蔵峯碧粘天而无际翠贴地而焉穷芳草发兮山路仄繁英落兮溪流红送禽声之髙下兮晨风袅袅含岚影之氤氲兮春雨蒙蒙又若时届秋冬景物澄澈木落峯眀天空露白林翳山而丹染石凝寒而氷结叶萧萧兮影踈虫凄凄兮声咽万叠隂云千峯飞雪渺沧海之惊涛混长空之一色随四时以改观叹兹山之夐絶缅巨灵之开凿伟造物之孕奇三山隔于弱水五岳奠夫坤维或峻极则攀藤力弱或幽逺则䇿杖难窥孰若兹山之效灵独拱卫于亰洛快览眺之非遥实登临之足乐敢濡墨而含毫效天台于孙绰芍药赋顾祖荣青阳弛令离火乗权繁红销影新绿鬬妍花事过荼蘼以后风信到芍药之前于时紫陌尘轻翠郊雨过连塍接壠分篱别路目迷五色香成百和逺而望之郁郁纷纷浓如锦绮浅如烂银碎如剪绡厚如叠茵如火如荼如比如邻彷彿兮朱草金芝灿烂兮景星庆云近而接之或分或聚或火齐之堆盘或金茎之承露或霓裳起舞臙脂之雪微飘或绿叶争扶翡翠之风自䕶非一状之可名亦镂心而难赋是时也则有侍臣休沐上客开筵酒徒挈榼词人噼笺香车绎络骄马聨翩日欲落而未落逰将旋而难旋三枝两枝插帽沙际水际廻鞭尔乃压担盈车辞根入市或融蜡而封蒂或连泥而剰蕊或棐几之作供或瑶堦之位置初来则价重朱门渐出则香残野寺此固春色之㝡奢奇葩之居殿者也考之往古偏靳濡毫咏黄花于晚节谱香草于离骚即舒李文成共数牡丹之名种欧阳品就亦推洛邑之奇苞何将离之佳卉乃弃等于鸿毛岂知载在风诗嘉名㝡古羣芳可冠小草莫伍况夫托根帝里俨上苑之芳菲得气栽培沐九天之雨露宜其名谱之所採录凡卉之所却顾者乎邓尉梅花赋彭定求姑苏西山梅花胜处邓尉为㝡近自銮驭南巡临幸兹山被圣泽之鸿龎沐天章之藻耀益令香林濯彩芳卉晞荣式听舆歌谨为小赋维青阳之毓粹见玉树之含芳风台横绕月观轻飏一枝兮春晖早逗㡬树兮凡卉莫当靡不摅逺韵挹清光孰与夫千巖揺曳万谷廻翔离离乎如逰衆香之窟霏霏乎如探羣玉之藏吴㑹江乡姑胥山郭缥缈烟峦青葱林壑过石鼓之嶙峋接铜岭之磅礴波间眀镜空澄桥畔彩虹双落迤逦崇冈嵳峩杰阁歴邓尉之周遭梅英遍于丛薄尔乃韶光乍启暖律初回南枝潜发东风暗催则有连村盈坞漫岭延隈璚姿交暎仙蕾争开深雪扄寒姑射之神忽降横参耿碧霓裳之舞争来盖地本膏腴花宜林麓繁植同千亩之禾丛生倍万竿之竹先杏蕊以舒荣掩兰皋而藴馥揽胜万峯之巅眺逺太湖之曲渔洋叠嶂晨迷乌钵层峦晓沐疑素练之盈波讶白云之满谷若其皓容倚月冷蘂当风欲霁而眀晖千文其雨则暗雾万重绕屋而枝枝连巻嵌石而树树摩空磴道窈折涧戸潜通氤氲百和之香真是娑罗树下汗漫恒沙之数非惟薝卜林中是以精蓝递兴化城作供霁旭融和流渐解冻骚人攀树而神怡烟客投林而色动闻笛里之孤吹和琴中之三弄何殊官阁之珍不减罗浮之梦然而氷霜淅沥山泽清癯非同上林之植谁邀帝泽之敷縦轮囷于林谷止飘落于江湖何幸苍龙夙驾翠葆前驱爰访崆峝之蹟方探河洛之图遂令山灵延伫品彚昭苏樵牧腾歌齐闻华祝鼓钟鸣豫竞说嵩唿迓天颜于芳树邀睿赏于仙跗信贞心其有托知皓质之不孤于是御座云凝奎章日丽珠离玉缀羣疑阆苑之逰柏影松声尚想勾陈之卫叠巘龙盘飞泉鹤唳鼎盈三实之资枝献万年之瑞缅懐景物恬熙黙企圣心仁知山中踏雪奚夸金谷之荣树下咏花还作陇头之寄宸翰天章赋胡㑹恩闻日星绚采咸瞻法象之垂河洛升祯肇启苞符之秘圣人乃章为经纬斯世用廸夫昭眀建极敷言则万禩循夫彝则观文造契亦四表沐夫光华盖哲皇发越之精英皆造化同流之元气也恭遇我皇上睿握羲图神澄轩镜泰阶叶兆盛徳覩其日新离照当阳多艺由于天縦合帝皇王而贞运五位攸崇统天地人以绥猷三才首出顾乃万㡬在御黼筵不辍夫牙籖乙夜懋勤寳墨时霏于玉检殷盘禹鼎发金匮以流徽岣嵝岐阳较银钩而集美宸章焕发天藻时颁云汉流晖既宣四库七畧之奥奎圜叶象复究三苍八体之源皇哉振古之鸿文伟矣无前之圣则也久厠词苑夙侍起居亲瞻云日之辉莫罄管蠡之测谨颂扬盛美而献赋曰猗圣皇之凝命当人文之化成赓庙堂之喜起际海宇之昇平允敎讫而恩洽洵礼备而乐眀奎璧布其躔曜河岳罗其精英法干符之得一含协气于穆清乃辉光之下烛森万象其毕呈洪惟圣学精深皇衷睿哲旷识天开英词飈发接道脉于勲华藴文思于羲颉博综图籍以无遗挹注江海而不竭是以机务之暇覃精文翰黼藻纷披龙章绚烂碧落昭融卿云糺缦愚鲁未足以窥所撰也仰观寳画之昭垂固已莫知所讃叹矣圣兮神兮筦天钧兮炜兮煌兮倬天章兮譬上蟠而成象亦下际而呈形何鳯翥鸾骞之足喻匪龙跳虎卧之能评运神眀于体制集书学之大成波磔雄兮金鐡屈斧凿化兮真宰惊于时宫砚沉碧山鑪泛清瑶管抽兮春葩丽金壶渍兮瑞露凝游渊悟兮入浑穆洒神翰兮畅皇情窃覩夫表章六经阐发列史剖千圣之奥蔵一万古之听视掲日月兮提𢎞纲析微茫兮抽秘㫖焕乎钟鼎长垂郁乎球图并美神动天随云蒸霞蔚皆精一之心传讵铅椠之能拟洎夫崇儒重道宣敎眀彛神山圣域绣牓丰碑烛星垣而振耀镌琬琰以流徽以至研歴数之精微订钟吕之譌谬甘石所不能窥夔伦所未及究经元后之亶聪廸羣蒙而启牖皆干文之发舒驾百王以驰骤乃若寓奎章于丽赋发睿咏于瑶笺金声玉振璧合珠聨韵叶虞庭之紫鳯辞髙解愠之薰絃翠辇时巡逺迈横汾之作紫宸端拱时挥复旦之篇莫不铿鍧韶濩歕薄云烟元音奏而和风应律丽则敷而霁旭呈鲜臣工拜赐而荣渥靡弗蹈舞于尧天繄圣制之矞皇兼御书之精妙理无隠而不宣法无微而不到真足冠邱坟跨典诰掩五纬耀二曜是以荣光奕奕徳音秩秩银绳启而草木敷荣翠轴展而河山润色谛观虞夏以还歴数汉唐谊辟虽复逸思雕华清才迅发卓烁乎词章研精于翰墨又乌足以仰厥清光而臻斯极则者哉是以东际扶桑西尽昩谷南横炎海之表北踰祝栗之族被圣人之文敎觐光华而沐浴尽一道以同风遂无思而不服是虽日侍琅函时亲玉局固未能测至道之根源而窥天心之所藴蓄者也乃再拜稽首而系之曰濬哲惟皇发神秘兮披文相质衆美备兮偃波垂露㑹寳意兮体含飞动恊符瑞兮摛掇菁华摅渊懿兮永勒丹筒垂绿笥兮敎化笙镛振大地兮光昭于天被万类兮万夀无疆赋彭㑹淇维天心之纯佑兮爰笃生夫我皇亶聪眀以首出兮绵歴服于无疆秉常新之离照兮体不息之干纲信久道之化成兮閲五纪而弥昌当大衍之全䇿兮符皇极之中央居青阳之右个兮回銮驭于东方属春和之普畅兮迎丽景之舒长日扶轮而耀彩兮风拂斾而悠飏川岳贡其珍符兮云物纪其嘉祥草木效其华滋兮鸟兽献其文章矧含生而负性兮灵万物而近光羣饮和而食徳兮能不忭舞而趋跄则有天潢华胄宗盟懿亲鳯毛翙翙麟趾振振彤襜翠幄碧幰朱轮金羁玉勒绣韀锦茵贵剖桐封之瑞荣敷花萼之春繁弱宻湏屡分天物凫鹥行苇时醉牺樽听鸡鸣而趋长乐随龙辂而朝寝门挹霞觞之㶑灔斟琼液之氤氲齐班行而上夀乐笑语之缤纷亦有元凯名家伊巫望族丰沛驰驱豳岐栉沐十叶貂蝉一门华毂爵承世秩之庸俸仰天庾之禄姻连帝室似萝茑之依松职侍禁廷俨繁星之丽旭荣施祖父之勲劳庇及子孙之齿录身依日月思髙厚而知慙运际风云望龙光而敬祝若夫通籍官寮登朝膴仕周室六卿汉家羣吏委珮跄跄弹冠济济或黄发而备公孤或方刚而膺任使或登槐棘之班或受封疆之寄或分軄于巖廊或効能于都鄙秩有崇卑情无遐迩享鼎烹之奉固切懐忠叨升斗之糈亦图报礼幸圣节之方临识天颜之有喜葵思向日敢忘爱戴之忱管欲窥天莫罄揄扬之美若乃辟雍士子胶庠生徒鸿都词客虎观通儒衣犹缝掖座接簮裾席珍待聘被褐懐瑜观光而逰上国挟䇿而赴京都望清尘而献赋拥辇道而陈书懐乐育之仁夙知忠孝仰文明之化倍切歌歈聨袂褰裳首四民而踊跃担簦负笈轻千里而翘趋银瓮移来镂出万夀之字芝函捧去装成五岳之图至若村夫巷竖白叟黄童江湖贾客里井耕农生依阛阓迹逐西东巖栖谷汲夜宿朝饔忘帝力于何有瞻天表而无従咸欣在宥永荷帡幪乐春台之皥皥爱夀域之融融指长安于日下识紫气于云中莫不尘飞増岳草偃従风环区称庆比戸唿嵩繄含哺而鼓腹拟颂祷于华封别有异域冠裳殊方幅舄凿齿雕题洞胸刺额衣毛茹血之伦穴处巢居之国亦皆望气归诚闻风奉职庭设九賔道通重译大一统之车书㑹万方之玉帛献琛贡雉庆寳歴之悠长航海梯山凛天威之咫尺信中外之同心合天人而交格盖由仁周六㝢谁忘覆载之恩泽被八荒肯负生成之徳冈陵之愿不介而孚芹曝之私经时弥积敷天喜气即是祥烟瑞雾之茏䓤匝地欢声不啻琅瑟云璈之考撃岂若嵗星金马十洲劳武帝之求王母瑶池八骏骋穆王之迹者哉颂曰春日晖兮淑景眀和风扇兮海宇清天垂象兮地效灵含誉垂芒兮耀玉衡沆瀣为浆兮滴金茎跻公堂称兕觥愿吾皇兮常康宁亿万载兮乐太平重曰穆穆我皇承休命兮垂裳四纪天保定兮万㡬时勅三辰正兮百度维贞八方靖兮臣民戴徳腾歌咏兮欣逢圣节朝野相庆兮诞受多福日新而月盛兮吾皇之夀并天地而无竟兮浙江潮赋沈三曽惟太极之端倪肇一元之翕辟天得气而循环水随天而潮汐阳舒而为日精隂敛而为月魄惟日往而月来应灵潮之出入观其俯阳燧而抽光临方诸而吐液鱼脑凖其盈亏蚌胎资其润泽騐物理于自然岂一气之偏隔考氷池焦釡之论搜海志山经之辑徒惊化鲲之涛孰覩断鳌之极王充䑛笔而多遗卢肇和铅而莫识尔其至神也震不测以为灵至信也秉不爽以为徳方气升而地沉固乗时而洋溢暨气降而地浮亦应期而不失当夘酉之日则隂阳之交也气以交而盛故潮之大也势以鼓而弥劲当朔望之后则隂阳之壮也气以壮而升故潮之至也机以激而愈腾应乎干则天一之所生效乎坤则地六之所成习乎坎故洊至而不争说乎兑故得秋而自盈然而䢴涛未睹琼海莫经百盈百涸曽传漏汋三溢三竭但述安宁要不若钱塘之闳览足慑魄而移情爰考钱塘之为江也逺接瀛壖遥通碧落束岛屿之濚洄互扶舆之磅礴赴天目之蜿蜒纬富春之绎络扼婺歙之咽喉襟宣饶之根角上流披严子之裘旁邑採桐君之药名传越絶之书地控句吴之索樟亭四望面面峥龛赭两山朝朝激搏灿玉砾之光明曝银砂之闪烁滙窟宅于龙螭壮盘涡于鲛鳄故其包含品物酿郁菁英珊瑚眀月紫贝瑶瑛丹虬采介神鲤华鲸殊形诡体万彚千名固编蒲之所不能载亦然犀之所不能明惟夫天吴先导海若骏奔龙伯起舞蛟宫欲吞狂雷隠隠喷雪纷纷走百里于瞬息飞一线于海门逺而望之乍如玉虹之横银汉徐而竢之飈如鐡骑之骤中原朗朗乎排瑶圃开琼岑洞灵合㳫幢节萧森驾阆风之缥缈驱贠峤而来临姢姢乎如驰玉女扬素娥明珠翠羽皓齿修蛾见生尘之罗袜怅微歩于凌波浩浩乎如长矛利㦸鞭弭櫜鞬貔貅万幙组练千屯厉前茅与后劲俨玉帐于龙幡隆隆兮如洪钟疾撞大吕争鸣闻韶鲁国张乐洞庭总八音之并举肆戞玉而枞金但见砰磕奔腾激扬浩荡挟鳀壑以俱来贯牛斗而直上跳沫则重城欲浮惊湍则衆峯皆让波撼石而吸三灵势极天而浴万象勇士见而嗫嚅勐将立而惝怳撃电轰霆之下笑人语之不闻排山倒海之前喜轻舟之无恙徒观其水力之所到盖不知其㡬千万丈于是乎起子迄午呐景纳光尹公叱而地吼阳侯怒而风狂素铠当前识灵胥之旗影银花镇后疑覇佐之锋铓维钱王之万弩独犀利而莫当射涛头使东向廼筑堤而捍塘俨天门与碣石峙狂澜之隄防绍禹功于千载共山髙而水长乃有弄潮之夫迎潮之子舴艋飘揺凫鸥容与蔡襄戒而不应冯夷见而窃喜疑木心与石肠习骑鲸与跨鲤更有寳马千羣钿车十里集江浒而来观列茶棚与酒市帘窥吴岭之青座对越山之紫指雪浪而笑语喧望银涛而䦨干倚乍日暮以归城覔遗香于堕珥此观潮者之胜槩也亦以见潮之神奇而莫比要而言之方其噫气交作蜃势凭陵日月浮动山川欝蒸足以増壮夫之气而振侠客之膺洎乎骇浪就平洪波舍次旷天宇之澄清静江花与岸芷亦足以使躁人怡情而贪夫知止是其消息㕘乎四气进退运乎六时满而能抑谦为之持动而不括静立其基渊凝澄彻往复张弛久矣斟酌元气而为万物之滋矣况乎六飞时御万乗前驱南巡越甸东瞰吴趋表章功徳混一车书河清海晏云行雨濡泽溉扶桑之国恩流若木之墟轶陶唐之刻玉迈沩汭之披图登瀛忝窃学海徒虚矢济川于说命惭作楫于商书论水羡蒙荘之有识观涛知枚乗之非诬幸生长乎泽国曽流览于海隅极沧溟之伟觏乏潘陆之陈敷敢临池而染翰有望洋以踟蹰太液新荷赋方韩序维仲夏律中㽔賔薰风初拂时雨方新树绿隂而冉冉水碧浪而粼粼乳燕穿花而上下逰鱼唼藻而浮沉上林则葱菁交䕃御堤则清逈无尘盖天下之平久矣人物皆熙熙而自得卉木亦欣欣而向荣浩浩玉泉滙为太液斜绕宫墻遥连禁掖练光万顷天宇一色平开晓镜之晶荧静映晴空之澄碧汎疮海于襟带泻银河于几席环台榭以濚洄漾蕖荷之的皪方其茒蔤既植菡蓞初生田田剪翠片片雕琼出渌波而霞照揺绮浪而云蒸回风荡沫似弄珠之夜出映日澄鲜俨濯锦之晨兴洸朝晖兮潋灔裛夕露兮清泠晴与雨兮俱涤华并叶兮齐馨芳香可赠咏菱江之初月方舟共採结锦缆于长汀但见晴凫出浴纎鳞吹萍神龟逰于叶上文鸳宿乎花隂感万物之得所想茂育之生成今夫莲皭然不滓渊然内泓根有节以自固茎中虚而不盈辞烟蘅兮泽畔振华藻兮蓬瀛叶着如规之目花称君子之名盖以根植灵治迹连梧冈浥九重之湛露沐圣人之波光宜其香薰水殿藻溢银塘并金茎兮吐秀与芝草兮呈祥齐木禾为上瑞偕幽兰为国香讵同夫折之葺袂搴以为裳羣薜萝而为伍昩葵藿之倾阳也哉皇清文颕巻四十二皇清文颖卷四十三钦定四库全书皇清文颕巻四十三赋夏云赋张廷瓉青阳既饯絺衣渐成徴音恊律火徳司衡继长増高启明堂而布令含桃尝麦荐清庙以将诚隂阳所结云气初呈炳陆离之异色任巻舒于太清既从龙以徐作亦触石而旋生风动影移㸃缀凤鸾之彩山蒸川润飘扬珠玉之精助函关之紫气鬭霞标于赤城示文章之竒丽比巖岫之峥嵘若乃万象熙熈一阳杲杲丹心倾乎素葵晴晖照乎碧草始焉迥抱映皎日以増华渐觉纷纶亘长空而布藻衆峰之断续相参孤峤之稜嶒欲倒入宻林而如织纷出岫以高搴若澹若浓雨丝随之而飞洒乍离乍合雷声乘是以回旋散轻隂于大地沛汪濊于高天覆平畴而増緑冒逺树而生烟迨乎天光欲霁檐熘旋干夕阳㣲照昼漏将残苹末之风拂轻衫而渐起冰轮之月挂碧落而初团望横空之漠漠忽片影之漫漫轻如染黛白若飘纨傍踈星而缭绕依银汉而盘桓数朶参差莫辨羣山之何属浮空变幻乃知造化之无端尔其为状也轮囷氤氲天章纂组散兮若升歛兮若俯缓兮若锦幄之方张疾兮若翚翼之轻举浮沉兮若沧溟之惊涛攒簇兮若天朝之绣黼恍天孙之夜织兮濯七襄之锦于明河俨海若之春游兮吹蜃气之楼于孤屿况复聚散徐徐徘徊自如虽垂天之足览岂定在之能拘本无心之变化不留滓于清虚夏非云则炎蒸曷润云非夏则瑰丽安舒顺自然之时序乃尽态而无余是以黄帝纪官师之名穆满有瑶池之赋䕶汾阴之宝鼎缀栢梁之甘露拥王母之坐则香散楼台望沛公之营则气成龙虎凡史策之所载固更仆而难数恭逄泰运帝徳承干两仪定位七政相宣解愠阜财薄海洽南薫之奏光华复旦羣臣飏糺缦之篇值土气之方润正离火之欲燃腾清辉之叆叇浮积气之蜿蜒秀色连蜷驱虹霓而直上竒姿惝恍应箕毕以开先瞻荣光之干吕与景星而并悬岂不足以发干象之炜耀而侔睿藻之联翩哉喜雨赋张延瓉闻国家根本在农必借雨膏之泽帝王稼穑为宝时深水旱之忧盖统天下于一身视民间若外府为农请命自天降康随感能通如响斯答我皇上道握干符恩流豊蔀捐珠抵璧维勤黛耜于西畴赐粟蠲租屡出朱提于左藏时当春日念切田功东作方兴甘霖宜霈特遣天潢之胄致祠西岳之神斋祓精诚辄减官庖供亿仪文简质无劳驿骑驰驱岂同望祀之恒规实属明禋之旷典更颁丹诏分命礼官各励精心肃将祀事务使诚在幽而必格勿谓天为逺而难知果尔至徳濳孚重苍恊应旋召离星之月忽移贯斗之云树色烟笼逺望西山飞瀑栁丝风织平添太液新波虽降泽于紫霄实流膏于清禁盖山灵河伯皆奉天子之威灵而甘雨和风咸本圣心之仁爱臣幸居史职敬志天庥谨作赋曰节迎首夏时届朱明祝融秉歴赤帝司晨炎曛自始火徳方新揽沟塍之绣错布原隰之龙鳞青苖吐秀嘉颕垂芬需兹甘㴻黍稷生春田父瞻云于桑陇一人旰食于枫宸于是发徳音下明诏陋巫史之纷纭殚精诚而感召遣帝室之亲贤肃华隂之昭告务期挥霖雨于仙掌之峯洒甘露于莲花之峤更命宗伯秩太常修雩祀考彞章蠲虑静志叩于天阊扇㣲风兮弥隂壑翳轻云兮韬阳光乃宸𠂻之甫动已上逹于穹苍是日也天光亭午日影乍收气滃霭而如暮声飒洒而兼秋雷阗阗而皷急雨霡霡而丝稠溅珠光于绮缀挂玉屑于龙楼已足扫红尘而清六合滋黄茂而卜有秋矣越翼日之晨涧隐晴霓林鸣隂鸟始攒团于天际终萦洄于林表其縁鸳瓦而注也若匹练之高悬其浮碧落而来也若银河之欲倒红沾上苑之花翠湿玉阶之草香糅寳鼎之烟波溢昆明之沼天子乃坐广厦启珠扉歌有渰之萋萋咏兴雨之祁祁听铜龙之响急望金掌之云飞忘玉衣之沾湿乐民愿之无违若乃观彼禹疆眺兹尧宇空蒙逺岫周流平楚含爽气而迎凉廻炎曦而却暑吐歕薄于珠泉散纷披于氷缕走急潦于横塘滙奔流于洲渚羣致庆于神庥共腾欢于华黍是以土膏资其霡霂嘉禾蔚其繁昌迎金风而荐秀挹玉露而含芳垂颕歌夫比栉落实樍夫仓箱结緑悬黎充牣乎里闬隋侯明月错落于绮疆夫孰非圣天子无逸以崇稼穑一徳以荐馨香而致此哉都邑父老荷锄馈馌之俦沐膏泽而咏太平者为之歌曰圣人在宇兮临万方恭黙潜孚兮格九光走神龙兮舞商羊驱云车兮洒天浆同茎异穗兮迎青霜蕋珠金粟兮盈秋场盘中粒粒兮君恩长耕田凿井兮无相忘饮且乐兮夀而康于万斯年兮戴帝徳之无疆玉河新栁赋曹鑑伦尔其标瑞荚于彤墀植华平于瑶圃比汉世而芝发斋房对尧天而松生栋戸君迁古度兰成之所胪陈玉树青葱马卿之所纂组榆垂天上之光桂长月中之树灵凤之所栖迟祥乌于焉翔舞纵摛藻以搴华非见闻之所能谱若乃九门日朗万雉云辉玉河如带碧水生霏何以拂灵雨弄晴辉罨红楼而婀娜临紫陌而芳菲于是殷柽始栽朱阳乍满穉态迎风柔条飏暖惟日月照临之地在鹓鸾披拂之中分琼岛之韶华重城不隔借液波之沾润流水时通拂面依依便疑张绪逢人濯濯旋类王恭叶叶轻黄染檀痕而新画枝枝浅緑蘸黛影以初融则有貂蝉小队来繋花骢夸命中于百歩贯杨叶于雕弓亦有词客停车流觞迢递歌上已之风光赠栁圏而修禊乃其金丝旖旎翠带翩仿赋笔于华林春旗一色绘风流于汉苑弱体三眠或朝囘而走马或公退而垂鞭出春明而掩暎过宣武而便娟栁宿重光照城南之尺五栁枝一白陋东府之三千岂与夫亚夫营里京兆街前金城路侧㶚水桥邉但攀条以寄兴託风物而流连想江南之万树争罥水而飞绵何限藏莺之缕徒牵载酒之船望云霄之列植羡雨露于九天长乐之钟声不尽丽谯之漏㸃遥传销春光兮嵗岁被化日兮年年春省赋沈朝初若夫三农百谷七陌九阡式观食货繄实民天望杏瞻蒲之候祁寒暑雨之占于耜举趾菑亩新田藨蔉勤于力作与翼颂于豊年圣王所以戒农官而勤民事廵郊遂而惜春暄枉千乘于陇首示万国以帅先者也尔廼北斗朝天东风拂地太皥司辰勾芒定位曦轮乍暖阳随彭泽之禽淑景初舒谷满析温之气池开青荇之波花染黄莺之翅绛云作片杏一笑以烘霞碧玉为条栁三眠而曵翠芳林蒸日灿灿英华香草緑隄毶毶委被値上苑之青葱正耕耘之始事当夫田畯至喜家室相欢挥镃去莠筑堰浇兰馌饷纷于士女畚锸荷于林峦葵腰鎌而乍采秧䇿杖而时看风笠纠举烟簑灭漫引甘泉于逺浍浮翠梢于清湍愿嵗时之无易思种植之维艰于时天子勤民事重农畴务穑劝耕顾劳心于稷契授时度地弥急务于殷周循先农之贻榘恢骏发之逺犹驾金根于玉轸䇿骊驷于苍虬启凤扉于鸾阁开雉扇于龙楼千官星列万骑云稠歴东郊之骀荡经南郭之广袤隄畔王孙之草花前珠勒之骝染轮蹄于瑞霭和铃响于鸣鸠遵紫陌而乍转度青门而歴游巻芳尘于林薄动神光于旌斿遂攸介而周咨蒸髦而慰语考俗观风量时较雨视畦径之如绳覩新苖之若缕旣深漑而疾耕爰湿稌而燥黍㣲飈漾于青苹轻霭留于赤杜骈肩陇上之铫聨袂桑间之筥白叟含哺黄童翔舞然而圣心轸念天懐噢喣一夫未泽九廻靡巳虑蔀屋之无资倘穷檐之失所仓庚拂而凄其布谷鸣而延伫徒亩浍之星罗何手足之胼胝既东作之艰辛奚西成之亿秭散财发粟家盈戸弥非栎阳而雨金似陈留之下黍袯襫用勤桔橰斯举东塍西陌簇保介而咨茹上陇下畦悉曽孙之秬秠从此无荒畛而遗隰无珠粟而桂薪甸原野而思夏徳覩颖栗而念周仁蹔奉宸轩冀春王之再至小留仙跸寛寸晷之行廵遂使比舍骈鄽荷耰鉏而载忭九州六宇合主伯以克勤非圣主之重农赐恤何恩膏之髓浃肌沦是以驺虞麟趾之兽羣游苑山䨇岐百穗之禾挺生畎壑芝房轮囷而玉英景云璀璨而金萼祥麟游乎湍濑丹鸟吟于观阁览庶绩其洪凝嗣赓歌之浩作樱桃赋杨大鹤时惟朱夏百果含荣而樱桃独以先时而熟称为嘉植故古者徃徃树于芳林荐之寝庙其见珍也宜矣窃效昔贤体物之意裁为小赋以写其致其辞曰缅时物之应候有朱实之离离方辞春而吐秀乃迎夏以标竒陋成隂之桃李效倾阳之露葵圆瑛缀颗宻叶成帷非徙植于西京之园即移根于含章之殿乍抽条以似蓝俄凝实而若茜衔来御苑之莺栖共上林之燕自大官之採撷供寝园之春荐染悬黎以垂树琢珊瑚以成丸盛有金丝之笼供惟赤瑛之盘映日而繁星不散研朱而清露犹团廼其圆匀质美酸甜味足比若木则多滴歴之珠拟红莲讵逊玲珑之玉信饱食其不妨有蔗浆之可欲夫物以应候为荣非时则失冬何取乎枇杷夏何思乎卢橘沉碧李而情怡浮翠𤓰而美溢彼朱柰与安榴各逄时而不一况当清和而曜采先百谷而扬英就丹宫而早熟出筠笼而见擎若兹樱之烂漫固竒葩之挺生既罗羞于王公亦待聘于席珍惟尝新之足贵洵夏浅之胜春顾樗栎之陋质徒负愧于良辰抚嘉果而体物敢继响于昔人玉河新栁赋李孚青皇都春早紫甸寒轻苑花穿蝶宫树流莺披玉河之新栁袅弱质以盈盈夫其芽㸃嫩黄稊抽浅緑好风之管领无边皓露之沾濡才足红墻东侧匼匝一湾碧沼西头迷离几曲晓烟卷去分明春水㣲波夜月含来亦似秋天初沐纤秾骨格忍被亚夫营里之名婉润丰标不作何妥巷边之族踠地金缕弥空麴尘歇小侯之寳马䕃华胄之雕轮揺飏龙池十里之亭台隐隠休㣲凤阙千门之篝瓦鳞鳞江北江南梁苑之花似雪三眠三起汉宫之树名人原夫如线如丝宜晴宜雨等腰最削赏眉偏嫌攒青两岸中淹兰叶之舟浓黛一堆旁罨桃花之坞评量才质云堦月地之品流检校风情骚客词坛之宗主旣种性之殊恒宜结根之得所乃有汉南抛掷㶚上攀牵关山何处洛中可怜溧阳酒楼无端三月武昌堠馆重来几年此则短叶披尘凄心䍡长条拂路摧意缠绵者矣至若中散门前柴桑宅里桐分䕃以满斋槐夹植而成市栁刺史桂林江上嵗嵗栽培杜拾遗秦州道中连朝徙倚金城揺落拥肿十围板渚栖迟绵延千里虽邀顾盻之欢未极遭逢之美别有上林池馆乐游绮罗坊名永豊殿号灵和毬场昼躤舞榭晨搓帯蝉正好翻燕如何映酒欹枝全身似舞隔帘吹絮逸韵疑歌然而京兆街心章台楼角纵极目以延缘究殊情于今昨睹此日之芳菲羃御沟而绰约先禁籞之朱樱压堦墀之红药停寸晷以徘徊记千株之约畧神州沃壌帝里醲膏甘泉浃润太液分饶缀景瀛洲肯藏鸦于宻叶飞华露掌寕系马于柔条一桁西山岚翠淋侵乎御陌八星南曜光芒腾射乎魁杓归院曽迷揷门亦可子城隂处零残雪以犹霏东面风过摆长衢而倍亸王恭濯濯对月争妍张绪依依临风独坐一夜緑绦新剪能忘畴昔之染衫五更寳炬如城却忆清明之赐火南郊瑞雪赋王沛思葢闻万物本天运化机于北极一阳动地肃祀典于南郊风飘黍稷之馨炉烟馥馥气散云和之响竹管锵锵祀日至以迎初阳隆鼎烹而享上帝扫坛为祭昭事在洁笾肃豆之中积敬以将凝休于荐币陈牲之外心和则神钖之福徳盛而天且不违以故明禋上升云兴雾起因而霏㣲下逮物润土滋瑞协三冬被野而千林辉映花飞六瓣弥川而万顷玲珑陇麦资生搃沾濡乎禹甸农民志庆争忭舞于尧衢仰元化之纷纶识太和之感召非能占騐时逄量日之初幸在趋跄义窃书云之比爰濡笔而赋曰维黄钟之应律睹景色之呈祥授时而土圭测影占候则宫线添长于卦观其来复于气騐其生阳水泉动于子月天心见于微茫王者所以配天而崇郊社报本而肃享将也我皇于是修祀事迎阳日或列黄琮或陈苍璧或用陶匏或肆茧栗彛尊寳鼎肃肃荐馨玉戚朱干雍雍舞佾匪云邀福有感必通用以告䖍亦文而质于斯时也柴方燔而气欲成雾斋既致而诚可动天同云倐布瑞霭争妍初犹㣲霰之乍集旣廼宻雪之廻旋随风则忽飞忽舞落英则若絮若绵迷离乎坛丘之上淅沥乎辇路之前乃霑濡既纷气象愈净喻其朗洁色与玉鬯争明拟其飞扬气与葭灰相应树叶重而栢枝尽垂积辉凝而燎烟不胜已而地将盈尺花飞蔽空映陪祀之千官皎如鹭序照飨坛之万瓦灿若瑶宫片片晶盐疑造物为之调剂霏霏玉屑似化工为之磨砻惟圣天子之积诚对越肃志升中斯能应时和以承灵贶召嘉瑞而利农功猗与盛哉葢雪之为义也隂气上蒸阳气下溅融于夏则为雨为霖结于冬则为冰为霰数成地六故花六出而翻飞水生天一故本一元以贯串于以顺时解滞利物厚生舒两间之欝结鼓庶彚之勾萌润枯泉而不竭消旱蝗于无形纵使雨玉遍乎郊原雨珠盈于邱壑号寒不可以衣被啼饥不可以咀嚼孰若此之膏泽旁流天人交格为豊嵗之先资而欣阳春之有脚也哉乃作歌曰帝徳精诚兮感穹苍瀌瀌湙湙兮瑞雪飏逺阡迩陌兮麦苖昌预占大有兮庆穣穣民气胥乐兮圣泽长荔枝赋畲志贞伊圆穹之瑞精焕星景与云卿濡灏气于草木遇品物以流形随坟壌之攸产挺嘉卉之葱菁钟岭南之奥区蔚荔枝之丛生长嬴节届鹑火星移浮𤓰沉李暑雨凉飔縁岸圃兮寓目结朱实之离离尔乃团团布宻状如车葢羃涧蔽亏轇轕晻蔼缃英黛叶同虬松之不凋绀理紫文入阆苑而曜綵缀之琼干累累明月之珠荐之琱盘灼灼玳筵之贝况复实骈火云味酌天浆润侔和璧竒踰五黄逺而望之粲若繁星丽碧落迫而玩之皎若朝霞映太阳虽有侧生之诮终无忝上国之光至如珍族博传淑类不一陈紫宋香方红江碧凤爪龙牙变态百出承甘液之零露凝如水精饮豊润于醴泉融如绛雪香肌腻肉髣乎姑射之姿寒玉冰纨穆矣琅玕之色则有侯家甲第梓泽芳园穿池岸曲蓄水河源千株毕植万颗俱圆火齐照耀滴乳凝鲜觧烦已相如之渇辟谷得留侯之仙又有期门公子泽宫弱冠修景纳凉乘间纵翫税龙马于金隄命凫舟于江畔怜树端之陆离爱悬黎之璀灿更有东都幽人西园嘉客珍果新尝清香欲絶红绡玉肤写入海上之诗绛嚢晶丸载在风骚之籍美芙哉向使独秀上清之境不落人间之世同蟠桃之结实与鹣鹣而并至足使蓬岛増辉尘寰延伫岂非超衆果而独贵嫓羣彚而尤丽者乎歌曰迤逦海峤荔子丹兮萋萋馥馥烟雾翻兮外朗内洁匹明珰兮芳心甘气沆瀣寒兮欲绘名品媿陆潘兮赐宴瀛台赋倪灿辛酉孟秋皇上驻跸瀛台䜩赉羣臣昭异数也于时江海不波山泽并晏泰阶既平昭华爰献天瑞降而银瓮呈地符升而器车荐调五纬于灵台靖八维于赤县飞声腾实礼传布政之宫直畅旁施乐奏总章之观吹鳞没羽之族稽首来王赤蛇青马之区望风请吏岂止狎素游赪团膏潄醴半景青赤孳歴亏盈而已哉于是天子乃陬吉日命良时启西苑俯瑶池张广筵受天禧羣工百职济济师师听金钥而戒旦警银汉而趋墀于斯时也玉露方降少皥司秋眺嘉林之緑蔚睇菡蓞之红浮后先继至拜舞攸同爵引躬桓之五等班随剑履之三公碧磴红泉识苍龙之过雨螭头雉尾见朱雀之凌风其为殿也层台妙迹仙署宸居学茅茨之不翦直清禁之宵余写冲襟于月崃昭太素于烟墟抚檐楹而论道对水镜而披书既而旁观逺峤斜瞻黛壑复道烟廻攒溪雾错叠辇路于盘龙响奔涛于控鹤萍徙楚江之蒂花转崐墟之萼兰飘君子之香松比大夫之爵栁坠露而鱼惊浦含珠而鸟落前临太液弥望广渊灌注灵沼发源玉泉彚羣流之浩淼凌万顷之波澜龙口仰而喷沬虹梁亘以造天瞰金鳌之鬐鬛羡玉蝀之婵娟紫菌前媚朱柯耀鲜渚浮杜若堤被香荃更有承光秘殿瑶华别岛古栢挺干而蜿蜒广寒散彩以窈窕峯深夜久潭静秋新荷抽水盖薜引山茵雪芝献液紫卉倾津乍栖神于窅𣺌恍游目于太清其旁则有丛竹之亭藏舟之浦鸾鹤之羣龙凤之舸蓬壶再觐于寰瀛溟渤若移于庭戸长风激而奔雷飞瀑下而成雨若夫崇智临猗政和乐成亭台交错殿阁纵横树竒抱石枝新吐茸䴔䴖鸿鹄丛集平其中至于香分太乙之坛圃种优昙之树掌擢䨇立之金茎盘结三危之琼露遇松乔于广轩揖羡门于天路屑玉英以长存岂膏梁之足慕时而葆翟交垂羽旗斜指水嬉泛其沙棠银塘廻其兰舣扬帆北渚放缆南涯凫惊鸥动云起雪飞湘娥闻而隐现河伯见而躨跜何轻舟之徃返犹寸晷之未移然后钓鲂鲤攫鰋拾紫贝取文鱼网开荇藻镜映琉璃庻石华之可掇似海月之堪携斯诚阙庭之胜概而宇内之奥区也于是云䍐载临羽林清旷风传警跸日辉天仗乃有簮笔从官文昌上相词赋则东马严徐勲业则臯䕫尹望画省之俦惟两尚书之班独上簮裾奕奕颂鹓鹭之具瞻剑佩锵锵傍瑶阶而相向位次既齐大赉爰沃出内府之竒珍颁天家之雾縠悬机巧緤云不去而恒飞变䌰新丝蘂虽寒而不落于是太师合奏司正论功云开甲帐苑绕璇宫豹胎割翠虬脯燔红煮丹穴之雏凤膳越岭之珍熊梨称缥蔕李字黄中挥虞絃于九陛醉尧酒以千钟咸感恩于湛露愿扬藻于雄风我皇上安不忘危乐犹致戒旣耀徳以观兵复同箴乎交泰洵太平之盛事扬休声于千载爰作颂曰穆穆我后万龄作圣武定元基文清宝命波恬四海明宣七政息衆以宁绥荒以令飞龙继迹鸣凤重光乂安寰夏迭用柔刚戈船泛月剑骑横霜风驱海石电扫黔阳我后崇俭深戒侈靡力役罕用疾苦是咨朝堂肃穆簮绂委蛇勤政豊豫广览遐披禁籞西偏内廷右掖复道纡廻长林蓊欝平楚流青逺峯耸碧游晏神臯仙灵室宅乃踵旧制乃创新模乃䟽幽壑乃引清渠瀛台既启穹表云衢匪崇雕饰取法唐虞赐宴羣臣长筵是抚玉觞分赐周规折矩不借鸣琴无劳㑹舞上和下悦情怡神聚我后之徳偹致嘉祥八风从律朱草豊唐惠流蔀屋泽曁遐方㣲臣作颂蠡测难量赐宴瀛台赋陆葇皇上励政之二十年文徳诞敷武功遐畅一日二日万几不自暇逸百尔臣工罔敢弗钦承我后之意以靖共乃位猗欤夐哉明良喜起参唐虞而鼎盛矣当夫徂暑之月驻跸乎西苑层台凌霄緑波萦之望若员峤然非以乐游观安逸豫也葢极尊亲之孝养以秪奉璇宫问寝视膳既朝夕靡间而且侍凤辇于琪林泛龙舻于蓬沼薫风生凉甘雨洒泽天人懽协祯符衍祥乃复昧爽而兴进三公九卿百职事于云牖之下考政治之得失辨论人材而进退之不啻延英之召对也圣虑所周俯念臣庻顾兹台沼将与羣工偕乐其有爰居肇秋吉日惟申召宰相以下暨六曹员外郎以上入瀛台而燕飨之先布纶音钖以表里既饱之余申命醉止莫不感悦舞蹈殚量毕懽肃肃雍雍成礼而退诚泰交之气象亘古所未有也不职以史馆㣲员忝预班末杯杓不胜如蠡测海欣忭之下谨拜手稽首而献赋曰粤惟帝清之诞膺景命也维玉绳而建极廓析木以立京法太㣲而临座象辇道以经营统干徳之广大奠八埏以永贞于时三阶昌明重庥累洽体天时而出政顺物情以作哲谐箫韶之九成解六服之炎暍莅庶事以率兴御讲幄而不辍乃瞻赫曦丽天中挥五琴歌南风天子于是乗夏令应林钟思以居高明而定心气处台榭而合昭融则惟西华之近苑为紫垣之右辅实宻迩于宸居作坤维之禁籞中有昆明濯龙之池太液唐中之渚绮散霞夕镜莹星曙晴泓一碧飈荡鳞聚纎霂漂丝骤澍笼雾浩浩泱泱潆洄灌注尔其緑杨涨烟断岸若连菡蓞约秀芙蕖逞妍红白相属金碧相宣低光夜舒分枝合欢之美绣错乎其间下有厥稜峭鸡翔虾股猬苞雁头累累珠裹伊凉燠之性殊聿参差而结绪凫茨借姑鹄泻剑蒲葭芦交丛以蓊荟菰蒋轇轕而纷披荇牵并带藻漾鸡蘓属玉连拳而雪映升蕖唼露而茵铺象扶桑与蒙汜列瀛洲与蓬壶其上则崇楼飞阁金凤铜爵丹艧虹垂罘罳珠络花萼之气常通太华之峯如削洵蘂宫之莫睹恍乎窥綘霄而仰碧落兹乃于临御之偶暇奏对之既休相月孟爽大火西流言集羣臣来豫来游列鹓行于苑路秩雁序以登舟乗仙槎而汎银汉附彩鹢而问牵牛榜师鼓楫衔尾南浮溯流沫之响牐泊凝碧之芳洲遂升桥亭仰象阙聆皇言之蔼如俨天威于咫尺出含章之缯綵颁未央之通帛示章采之有差均多寡以沾泽于是扶疏覆帟张幂承云鱼魫燕尾妙香氤氲肆筵设席穆然以欣笾人实笾醢人实豆分玉粒于尧厨登珍膳以维偶脍炙美而处外殽胾列于左右鉴簠簋之必饬矧异数以命宥歌饱徳以乐胥普受福之孔厚旣陈馈以倍八复烹鲜而荐副沐在藻之恩膏嗤一割其何陋爰撤余俎罢初筵䕃倚万年之树侧听灵芝之泉望水亭之太素想茅茨之在前并鼓腹于天衢而轩舞之翩跹于斯时也日之方中清飔初起鸣蝉嘒嘒声曳层翳爰旅殽核爰钖酒醴则有绥山绚红融峰结紫纂枣撰栗赤心黄理马乳移种于西凉骊珠贡珍于越篚罗嘉果以维馨纷黄帕之斯启跪受金爵琥珀其光继以缥甆再覆再扬内卿宣劝洗爵飞觞不醉勿归湛露洋洋畴不春融眼缬赭渥颜酡玉山峙而弗頽云冠切而不俄虽燕衎之式忭矢温恭而靡他曰既醉止油然旅退薄晚霭于林晖凝秋容于岚翠栁径转而欲迷虹梁渉而思憇则又有緑房含菂氷丝缠臂轻身延年除烦益气方采沚而堆云咸荷贶以钖类思夫盛典之希觏也昔夏姒飨钧台之上炎刘宴洛阳之宫贞观庆善之洽礼开寳㑹节之从龙秪以循殿陛之故事介寿岂以雍容快于田而张乐恩自近而非公至若幸金明以选胜集芳林而燕喜惟宰贰与宗姓廼得邀赏赉而沃嘉旨岂有处清䜩而轸念股肱合小大而永膺多祉若斯际之懽洽爲旷代之轶轨者乎摛词未赡宫锦在膺积愧素飱贶重朱樱负荷绵陨醉饫缶盈仰惟我圣皇之垂拱握璇玑而叶咸英届有苖之格化宥品物以含𢎞伫见九苞集苍虬迎醴泉涌神芝荣眞麟在薮洛甲效灵庆赐酺与击壌萃万国之欢情纪隆遇而靡罄曽何廻波于蒍之足称赐宴瀛台赋毛奇龄皇帝御极之二十年六幕既熈万象咸晳内有辑绥之治外宣揆奋之文讲筵陈允执时见羹墻授阃播懐柔重敷挞伐将奏要荒之耆定进观华甸之清宁然犹处治思危万几克毖居高善下一徳相期缅兹九重宵旰之劳翻以百职后先为念君无忘几康臣无忘喜起同有赓扬大臣为坎舞小臣为衎歌共相礲砺因借巻阿之酾酒暂临曲水以浮桮鸿酺合乐偕来兴庆宫前文喜开筵不在长春殿里当此金昊乗秋之际玉衡指兑之时九龙门外梧树常隂百子池头荷花初落蓬台万顷淡波与帐殿俱开阆苑千重紫水共楼船并转画桡齐举还看水面凫鹥锦缆同牵原是班中鹓鹭挂长绡于汾水不待为歌汎碧琖于昆明非关习战乃以黼藻华裳之钖展兹吹笙鼓瑟之情龟甲青罗传于㡛氏麟文绣锦出自宫中依然束帛之承筐俨发衣裳于在笥缬袍未覆漫教韦绶裁成霞绮难名苐遣封敖领去草头铺紫罽就瑶浆林下盖青油判将银埒夏屋设公家之鼎秋兰发王者之香乳中分䗶烹为龙凤团花茶内加苏散作琉璃细眼朱虬堪入脯需赉同昌缥玉可当醪曽呈裴令尔乃敕酒正掌颁醪之礼诏大官习钖膳之仪鹅䴏脾排从锦带羹前玉鲙金虀褁在红绫饼内虽汉南之鹑雀不入腥肴而海之蠵螺乆淹葅醢肉泥流翠釡恒夸朔塞明驼肌雪落霜刀几化秋林飞蝶况复大梁供米旧号金鎗太液登鱻新批玉鬛炊彫亨豆撷露稗之通茎聂鲙加铏瀹河鲂于在藻匪独侍馂飨天仓之粟将使从官餍蓬岛之鱼尔且醴设六清无烦监史饮过三爵尚授催筹谓尧仁之浩荡一日非狂而舜泽之澶洄千钟犹浅纵曰有偕其饮谨闻之大射筵前其如不醉无归亦载在朝元诗里然犹藕船十丈玉井留甘莲露三危金盘献乳簇蜂房于繖下洗象骨于波间擘圆茧则清瀣俱流嚥壶氷而沉疴顿减种同鴈实颁之觐鴈归时窠覆马蹄捧向马头载出固上林之宝植罕到人间亦惟圣世有金茎长贻天际在昔镐京燕饮诗诵嘉宾洛汭觥觩史传盛事遡轩皇之张乐纪绩于容成即陶后之斟膏授箓于籛子是以邺舘着抽词之美栢梁夸俪句之能如渑有唱候服尚兴廻波作词后王不鄙岂有珪璋韎韐同在游歌严乐渊云并叨䜩赏而不矢音于高冈称诗于华薄将使衮裳筐筥无须採菽为吟陈馈分饎未见其桐作颂南国鲜鲿鯋之可丽北山乏杞李以相欢则是式金式玉在形民无醉饱之心而如阜如山疑天保缺冈陵之祝亦何以俾匡时之佐负鼎爼而说王功向化之民援土桴而歌帝力是用捃摭荒芜对扬优渥借东头之賸管纪西囿之鸿恩奇龄不胜踊跃欢忭稽首顿首而为之赋夫以台室冲嬴之㑹天街晃朗之辰六合八荒受治九州四海称臣侯甸有同文之俗遐荒无抗徳之伦诗歌江汉之纪诰传彭濮之宾颢土之媪舆旣辟明堂之王㑹维新尔乃君儆无虞臣歌访落上法天行下导民瘼昕切求衣宵戒聚利在必兴疑则废格喜豢鹓鸾怒剪鲸鳄田董甾畬室务丹艧在宫在府一以振作圣心干干既勤且恪翻谓臣工劳者惟若从来官师规用木铎温纶谆殷有如砥错将借游豫庶几酬酢爰设酒醴相予宴乐时则摄提初指乎金方夷则乍转乎铜律清露徐涂乎阶除凉风时起乎天末皇帝御少皥之宫临蓐收之馆将以理白藏调素节司秋起驾颢正按法时惟秩成道在相月霜柯澄鲜清景涣发瞻上林之㙷兮睹太液之沧茫迤三州之藻薄兮涵万顷之波光石鲸偃而低棹兮湖鴈飞而南翔顾隰荷之赩翕兮喜臯兰之正芳嫓千叶于华井兮滋九畹于江湘佳人掩其翠盖兮君子发乎幽香杂凫淡而映蔚兮㧞藏茛而独存于是俯拾虹梁傍依璚树彫航嵯峨绋纚廻互汎漭沆之流波向蓬莱而问度旌衔凤舰之乗竿有龙绡之布驾云母以迎风辑榜人而击素拂出水之菰蒲起前汀之鸥鹭林间敞殿齐明云缺危楼微露仿祈年之在前盻函徳而难泝总蒿宫之既成犹采椽之故歩渚虽转乎沧浪石无分于灔滪任锦䌫之所牵望瑶台而不知处尔乃葱绫雪丽贝锦云明天孙剪就鲛人织成八蚕并澣百䌰齐萦团花间缀繁繐相生缋或朱而或黒丝一纵而一横绚布龙鳞之彩纎如鸿翼之轻覆黄罗于玉箧开画袱于金籝揭尚衣之纪印罥长籖而署名禭以表乎素贞绮乃发其峥嵘温比毳旃之荷荣来华衮之婴较翠锦而自失何盘雕之可营若夫掌和受齐大官捧膳鬴有铏芼之羹案设楚苗之馔割东海之鲜蠡斮南园之斥鷃煎惟芍葯能和腊以萱苏为荐按云鸿于罼罗惊雾豹之刍豢象膏白以莹霜猩唇红而染茜矧凤液之嘉鱼为灵沼所仅见分腮襍芦笋之枝切鲙落桃花之片尔廼採江陵之藟以为虀淅梁山之黍以作饭玉菽星攒金麸雾散𢷬罂葅于紫海之泥濯龙饼若春江之练马羊酪觉甘露之俱生凤饼龙圑虽沃水而无患况夫珠林窈窕布以氍毺银塘宛转青幢是舒太清之酒酾如珍珠瑶浆玉醴瀼瀼露濡金盘甫继杂出雕觚比之大斗以燕以娱监正屡劝仰传圣谟谓此㫖酒好乐不渝有即醑我无亦可酤不闻晚近犹有赐酺金门下士幸非淳于张昭虽醉容止自如起拜稽首不掎不扶含芬咀滑拊躬而思圣恩浩荡直如江湖独怜何徳当诸廼企渊沦之深广兮叹沧波之不测被翠幔与碧衣兮想瑶池之所植𣺌秋风之䬀䬟兮澹晓露之霡霂上有莲房之戢戢兮下有藕枝之濯濯外备七星之罗胸兮内含衆窍之在臆诏其衆赉此臣庻兮匪止为佐是酒食一片固足消疴厉兮三浆可以解鄙啬独是菂苈之週通兮即汚泥亦不费拂拭宛高节之多梗刺兮亦素丝之能直虽其心苦之自知兮乃根柢而见牙角第湛恩之当矢报兮兼大惠之不宿谨捆载而亲捧持兮漫缩滋而破薏念此涓滴之难嗛嗛兮于眇忽乎何力乃钖予之有加而靡已兮望沧瀛而末极皇清文颕巻四十三皇清文颖卷四十四钦定四库全书皇清文颕巻四十四赋喜雨赋陆葇尔其清和首夏祝融司令暑气未溽朱明斯盛招揺南指龙雩东应羽振博糓颈延戴胜爰告农祥惟兹晨正土膏既疏耒耜维竟爰需天泽粢腯思敬百职靖共协和神听惟时綘霄下济卢坟上腾絪緼相合霭气流行渡狶有影审蚁多情金乌敛翮银蟾息精肤寸乍起轮囷旋盈五里非雾羣岩若蒸茫茫原隰晦晦㕓甍纎尘不起歊烟以清俄而光去兰丛文生苹末少女神童相应而发隂鸟翔鸣枝间啁唽栋撒紫霙松梳黄鬛节按箕师辔驰飞伯启彼土囊洩其洞穴乌竿欲撼朱旛空列觧愠挥琴歌薫肇悦于焉作觧奋豫号令以宣列缺睒闪丰隆喧阗不霆而怒非火而传虎鸣旦惊蛇掣宵然除害兴利应铎秉鞭施布阳徳涤荡隠愆非出金门髙下有年盖自仲春宜发至于是而始振其权也乃召𤣥㝠乃驱屏翳始而霺佐以霏缀叶垂玑飘檐曵缕灵液惟饴神浆且㫖濯彼繁条碧鲜如洗润及浮埃康荘若砥屋霤欲滴庭洼有弥父老神怡郊圻志喜既而风激雷奔秋凉昼昬注若建瓴倾若翻盆飞镞集野跳珠蔽渊陇亩霑渥畎浍潺湲泛堰瀑沛决渠雪喷稚苖哺乳饥禾饫飱芃芃嘉颖斾斾芳荪谁云甘醴而乏根源于是二十六城之田畯式歌且舞以为我后之徳加恵于三辅元元也维雨初零月之既望族云䨴绳津滉漾冰镜含眉玉毫濡项终夕空蒙诘朝溢浪市价均平舆情舒畅泊乎三日晴隂交让泉流变声林烟殊状蝃蝀东指霞曛西上天子犹然肃穆于斋宫敬天庥而受神贶也方兹甘澍应祷滂沱形影不速音响靡他纶言斯出穹听则俄是以商羊失舞石燕依阿鸠未逐室蜧尚濳波龙角乍奏驼童骤过盖天人交感未有若斯之神速者也桐铿华簴桴撃灵鼍雷火洩石星丸注坡维麦有秋载卜嘉禾雨金雨粟史臣作歌大西洋国贡狮子赋徐嘉炎圣皇践祚一十有七载声教讫于重译西光曜乎月窟东震虩乎日域仁风衍而外骛谊方耸而遐赫披王㑹之昌繁接梯航而络绎极絶徼之飇举夸幽荒之辙迹昔者龙马负圗出自风皇飞黄伏皁隆于轩帝熊罴当大禹之辰麟趾振成周之际自汉以降帝箓罕昌间得珍禽遂号嘉祥般般驺虞白质黒章龙鬐宛宛麟彩煌煌大宛之马黄支之犀圜题赤首修项朱蹄形殊谲诡俶傥瓌奇变幻恍惚不可端倪虽逸伦而絶覩犹彷彿乎恒姿乃有勐毅髬髵师子是名既奋迅以跃武亦逰戱而通神非见闻之能及渺衆虑而靡羣㦯疑其幻㦯诧其灵第称名于谱牒亦饰象于圗经驯于文康之室扰于妙光之乘尔其异号狻猊殊名白泽钩牙锯爪铁首铜额金精之光毛羣之特帝徳逺而来賔贤人见而始出圣朝重熈累洽洋溢亥歩南交输其珍賮西旅贡其赕布白狼槃木之乡黒齿金邻之部若摧厥角伏弩先路建格泽之长竿设金猊之广座于是身热鼻饮缓耳头痛之域四载之所未经二亥之所莫识穷发之国建徳之都是有国土西洋之区絶域殊方三万有余界絶罔邻天末是居长老惊相告三年海不波中国有圣人我土则那爰自疆理及于他境岑崟蔽亏纡余崄峻弯﨑之坂临硎之岭既谷伏而云迷亦巖栖而风劲乃命马人龙戸精夫姎徒之伦布弋设罘䝉盾负竿袒裼触蹶䠑踽盘桓伏镆鎁而张罝夸云罗而壮观扼勐噬于雄窟围枳落而突棘藩徒观其天骨雄诡星眸腾上拉虎吞貔裂犀分象茸毛斗鉅飞轮电闪刚镞不磷霜殳不染喜则尾掉怒则齿齴混苏合于僧伽疑都梁之近逺至其体凝露肃威感风稜朝发越裳暮踰玉门哮吼月氐翔跃崑崙拔地轴凌天根骇浪急腾虹奔方趫迅而㨗疾将慑息而惊魂孰徒搏而䧟脰凌重巘而翩翻虽中黄与育获且缩朒而难言非皇威之震叠寕弭帖而遵辕于是辚輑圏鼻缨络笼筐彩鹢浮江云轺蔽冈轶八蛮而入贡超百兽而来王仪驯观魏灵囿康荘牝慴牡伏彩奋神扬虎予僵于北山龙伯遯乎西荒供玩乎甲乙之帐奠安乎申未之方灵威熛怒猋旋垧牧狡兎忘其扑朔巨象遗其橭木矧全力之可撄即余勇其曷触迸百斛之湩乳失千里之逸足寕止筋絶桐丝吼翻林木卧而蝇不敢集其尾踣而豹不敢食其肉将使天吴遏其神穷竒息其毒销两间之兵气钖四灵之遐福然而明王慎徳义正仁育不贵异物不寳殊族神灵所至懐柔詟服谲种怪类骙瞿悚恧梏贰负于疏属之山絷支祁于胎簮之渎矧兹僄丑盪胸蛊目庙不可以奉犠牲御不可以供骖服尔乃置藁街之邸委上林之囿资其膏以疗疾圗其形以御寇无供役于耳目任优㳺于林薮与陇山之雪衣亦息机而濡咮诏舌人与象胥慰逺人之劳疚使者再拜稽首永誓来享与来王乐天皇之万夀大驾南廵赋徐嘉炎粤我皇清之总三才而袭气母兮歴三圣而冠百王惟圣主之首出乎庶物兮鼓槖籥而播隂阳当甲子青龙之元㑹兮赫景命而召祯祥诞五徳之纯精兮开万禩而辉煌耕猎道徳而为苑囿兮驰骋仁义以为津梁光无幽而不烛兮泽无徃而不彰绍盘羲而代嬗兮孕苞符而统混茫既四海之寕壹兮乃兆人之如伤作雷雨之觧而在宥兮象风地之观而省方尔乃建蚬旌张鳯斾云䍐日斿虹幢羽盖万骑纷纭千乗繁㑹廼先沛膏雨于垓埏集羣生于覆载倣天乙之弛罗仪镐京之大赉蠲万国之仓箱望东州而赈贷推恩数于羣臣賔化育于无外于是背秋渉冬寒气始升焦溪渐涸汤谷将凝水泽之腹既坚不周之风斯兴木脱叶而童童草觧节而稜稜吾皇于是驾云龙之飞辂张秋隼之华旟饰军容于七萃申武卫于三驱隆隆记里之鼓辚辚相风之车散辔于渔阳之野校戎于龙之墟则有屏翳清尘望舒悬象饬驰道之离宫辟修途之榛莾有䡾䡾之攀跻非昈昈之𢎞敞眷北顾而逶迤凭南云而下上值三农之休暇惟六龙之是望极九有之神功爰告成于岱宗嗤齐桓之望瑞陋汉武之干封为民储祉秩叙惇庸望天孙而至止仰日观而雍容爰祗诚而徒歩乃独致夫䖍恭乗舆屏而勿御騕褭却而罔从县崖垂二分之足絶壁俯万寻之松似扪参以歴井若凌虚而御风羾天门而驰阊阖经千树而瞰三宫胼胝均勤乎大禹焦劳重见乎神农时则卫士严装从臣启路釐室儆晨斋宫戒暮庆成乎荅天之礼敷告乎勤民之故神人允协其休和臣氓式遵乎矩度鵾车东振阘㦸南翔渡沂光而行迈渉汶泗而飞扬廵河濵而周徧思潄水之沟防玩璇珠于漆泽屯楗石于宣房招河伯以效灵顾海若而望洋南际䢴沟北始汜光嗟泛滥之愁人致污莱之卒荒经营乎溃决之陂疆理乎横流之塲必凿海而归墟斯我田之既臧何水衡之足惜为当效此一方驾艅艎之乗舟杭一苇而南游任长风之破浪亦㳂波而泝流荡日青龙之舰排云飞燕之楼组练耀昆明之浦帆樯聫彭蠡之洲牙旗桂檝赤轴银钩泳游则羣山遥指溯洄则百川倒浮尽干坤于一瞬坼吴椘而为沤缅六代之繁华经千年之建业瞻虎踞于名都指牛头为天阙隘紫盖之偏安狭金车于季叶瞻故国之山陵乃追扬其谟烈稽运㑹之始终崇唐虞之盛节致隆仪于轶代戢军氓之翦伐斯无前之至徳实靡有之轨辙惟经纶天下之大经廼旷世同符而莫越南眺吴㑹清嘉之宇俗号秀民地非沃土念转运之京坻恤烦疲之廪庾襟茂苑于具区帯海濵于江浦仰泰伯于千秋起言游于三古稽山在望胥涛惊眼勤望幸于黟江伫光荣而宛转睠两宫之暂离遂六飞之旋返植梧鳯于冈陵斮修虵于坟衍驰延属之纡道陟峛崺之峻坂洒宸章于妙髙登浮玉而遐覧黄童襁负以待泽黎庶讴吟而送逺观乎人文久道化成感终古之教泽廵阙里而式凭大猷是经先民是程崇帝师而下拜志尊道以𢎞文晰欃檀雒离之木辨鸡彛龙勺之铭翠古桧之菁葱抚楷模之轮囷汤汤乎洙泗之流屹屹乎防阜之城结山河之两戒钟地脉于百灵于是世胄谒礼诸生肃兴倣累朝之賔监崇元圣之云仍制既隆于绍嘉恩更亶乎褒成盛三雍之上仪崇百代之休称是日也天子考五经之统纪思六艺之折衷爰披圗而志绩论报徳而酧庸笾豆舞佾之繁银镂琰琬之隆是未足以光天徳赞圣功乃留曲盖之凝严轶葩瑵之巃嵸诏祇寅乎禋祀纷肹蠁而丰融广钖类之孝思𢎞论説之儒风歴汉元以迄今兹谁尊圣之克同爰乃廻驾旋轸飞軨整斾鳯盖玲珑麟毫棽丽张广乐于洞庭舞咸池于北冀千钧之簴力洪万石之钟音偹赋忠厚于行苇歌太平于既醉千疆靁赴万里星奔东熿沧海西耀玉门奠斗辰于中极布星宿于崑崙日南则威加穷髪漠北则武震乌孙重舌缓耳之国雕题黒齿之氓莫不来王而慕义稽首而称臣皇帝犹祝时雍之速届俾风动之遄臻廼下明诏励羣臣崇学校饬儒绅道徳文章济济振振遐陬密壤过化存神是以敷天之下率土之濵含文抱质履素懐真歌风舞雅蹈义咏仁沐浴乎诗书之泽翺翔乎礼乐之英郊畿父老迓望属车千官纷㑹雁列凫趋懐银黄及玺绂佩玉虎与金鱼颂省耕省敛之举上丰年大有之书猗欤甚哉皇帝王三嬗之运唐虞夏递降之余惟我皇之至徳歴万古而难踰颂曰煌煌圣祖创维艰兮洎我章皇开八埏兮皇帝圣徳𢎞先业兮既觐文先扬武烈兮三蘖既殄毒痛除兮海不扬波同车书兮殊方贡琛入质子兮震叠懐柔百神慰兮思我蒸民际太平兮或虞幽隐壅上闻兮省方陈风观我生兮登岱祈天志忧勤兮经纶叅赞遵先圣兮道一风同克永命兮有虞五载廵狩徧兮亦越姬周十二年兮我皇法古纯不已兮时迈其邦昊天子兮献颂介景福兮圣子神孙永天禄兮懋勤殿赋汤斌黄扉日丽寳笈云开帝座之光华正灿东壁之淑气迎来道衍图书法象观乎天地学深坟典奋迅拟乎风雷我皇上岐嶷敏睿丽正凝神本精一以立皇极建中和而定羣伦纳谏不遗葑菲招贤旁及隠沦武库森严挞伐悉遵庙算九功歌叙民隐日逹枫宸固已树仪型于百辟贞仁夀于千春若夫焕太乙之矞皇曜句陈之晖丽黄云紫盖轮囷郁其上浮兰戺金茎灏𣺌翔于天际珠宫贝阙复道斜通银牓璇题交衢迢递飞重檐以切霞烱丹壁而流霼龙舸泛万顷澄澜长杨带千章蓊郁斯又足奠六鳌而巩四极应三垣而驭五纬尔乃广辟别殿宏贮缥缃鸿蒙矗而竦峙觚稜启而景彰揭组幔于棼楣垂绮锦于虹梁甲帐之月光如雪秘幄之芸火生香瑶函左列竹素盈牀五库标目于西清四类充帙于东厢犀籖重积玉轴焜煌未足矜宛委之宝册何湏论天禄之蕴藏当夫金门朝罢宣政宴余鸾珮声逺凤扇影徐名儒招从白虎大雅延自石渠䆒道系于洙泗证心法于唐虞无党无偏阐维皇之敷钖天秩天叙绎臯陶之訏谟既朝干而夕惕复无倦而有恒顾民碞之可畏识当位之利贞尊所闻而行所知髙明广大有治人斯有治法深切着明斯乃懋勤之实政匪仅肇钖以嘉名矧夫歌叶雅颂文俪诰盘悬针倒薤戏鸿腾鸾云气芝英之简渊渟岳峙之观汉武望而废牍章帝顾而辍翰以此乗㤗运而御六龙映晨光而翔五凤采太史之陈诗第羣臣之嘉颂而时几勅命祁暑思艰心㳺农野道契先天夜如何其夜未䦨瑶编万巻宝炬残流月曈曈兮素华满北斗低昂兮殿阁寒岂比夫甘泉晖章长乐未央凌霄飞雨茝若披香九华仁寿百福灵光列棼橑以布翼荷栋桴而髙骧雕玉瑱以居楹裁金璧以饰珰祗矜制度之炜煜何敢希道德之辉光况乎文教敷宣天威遐被都护方开剑阁云将军己定三湘地碧鸡金马之修祀无劳蒟酱橦华之输将遂易百礼具兴万舞咸备皇情悦愉羣臣既醉降絪缊调元气阜财解愠薄赋寛徭踰于穆之缉熙耳击壤之歌謡天下弃伪而返本敦朴而去浇追太始之元化偕华胥而逍遥谨摛辞而颂圣主敢自托于王褒西山赋邱象随伊坤元之广厚兮气含阳而凝山既磅礴以四塞兮窅嶙峋而上干矗名山兮三百纷支山兮三千雄九州而称镇兮峻五岳以崇班仙灵托其窟宅兮封禅纵以逰观乃西山之绵亘兮拱皇都而髙盘落太行之迤逦兮贯辽海以弥漫谅灵秀之所㑹兮亦安穷其际蟠冈载起而载伏峰若散而若连萃土脉以郁蒸滙西湖而飞澜既㶑灔而澄彻亦泱漭以潺湲荡瓮山于涯涘穿䝉密而盘桓翳清尘而磴削倚圆静于崇峦左田右湖人烟相抟菱芡皆粮灌溉多欢诚山农之野乐宕予兴以弥寛缅赐金之遗蹟蹑功德之巍然洪波衍其东幽林出其前纷古木之茂干围四十而始圆尽樷薄而空豁到声光于玉泉𣺌若素练鸣絶壑宛若晴虹饮碧川迸若明珠㵼合浦皎若星汉垂苍天通华巖以深窈探三洞而稽延黝一窍之隂黑传胜迹于名仙终曲折而却歩疑神蛟之幽潜徐平林其我迈兮回晻蔼而寂歴腾树树以明辉兮染山山而黛色顾香台之在望兮破白云而髙入叠峻岭以数匝丛修木而万积开九轨之径凃兮耸观阁于三霱飞丹青于太虚兮越钟磬于林石盻风树之从容兮兴流泉而共得俯横桥而徙倚兮鱼鳞鳞以迎客殿五重而穹窿兮盘烟岚于磴级幻楼台之髙下兮随山势以踈密收全胜于四览兮凭来青而咸集允翠色之独佳兮彻西瞩而莫极回无量于遐瞻兮亦梦泉之犹识松䕶驾以谡谡兮干虬舞而如铁台祭星而巍巍兮遹轩豁以朗洁炉袅袅其余香兮永氤氲而不歇抚丁丁于棋盘兮想偓佺以对奕生蟾蜍而偃仰兮方怡神于灵蹟乃沿山极望而纷红兮则杏花之霞赤转峭削攀萝藤上嶻嶭入窅㝠列槐蔽翳危径崚嶒碧云在上金银结成丹璀碧璨盪揺光精虹蜺驾栋蛟螭蟠楹四阖八牖庑接廊迎罗云宿雾玉阙化城琢壁镂桥营窟精灵泉流香积声散林垧赐碑藓剥卓钖泠泠爰洪光以载探兮极松盘之隂凝枝横偃而交拱兮叶屏障而中行逼香光与声触兮悉古栢而遮盈乃玉华之弥髙兮折十八盘而仰登瞻石塔以岧嶤兮卧法王于无声来寳树于西域兮扬娑罗以飘零卓三围而九花兮妙七叶而三棱复溪盘而石倚兮茂琅玕之菁菁笋盈文而犹箨兮逼孙枝于太清樷苍筤而緜邈兮接隆教之渊泓恍野烧以凝睇兮垂丹柿如繁星寻水源之尽头兮遥觱沸其来听下清响于苍岚兮激细泉于乱砰踰广泉而旷絶兮摩五华以云平送悠邈于翠巖兮陟中峯之峥嵘一阶砌以白石兮恣坐卧乎晶荧巳选胜于晏祠兮创独见以经营崇上圣而尊大儒兮凿石龛以藏经岂鲁壁之遗矩兮亦木铎乎二氏之纵横翳名山而独占兮崖秘魔以髙凭解旱魃之倒悬兮沛灵雨于䨇青何龙湫之莫测兮神道力于卢僧蹈石屑而西歩兮压烟峦以万层豁平坡于山㘭兮留䨇屐而暂停耀夜光于宝洞兮复照岩而珠明住济胜以徜徉兮更穷探乎瀴溟尔乃戒坛邃肃极乐缥缈近翠逺黛八洞缭绕龟伏鱼㳺龙驯猊扰固顽石之幻趣亦灵境之独表曽海眼之不潭尤枯柘而长矫瞩石景之天然粲金阁而搆巧缀苍黄以南帯聿浑河之灏淼波雷殷而云涌岸危迅而如扫横蜿蜒于板梁俯中流以𣺌𣺌斯诚尘世之胜赏而都城之雅抱也旷不海濶近亦市絶异禽纷翔怪兽错列草气皆香树名莫别雾雨晴零霜风夏冽迳断云封寺迷烟截鸟一时而百鸣花经岁而不辍任车马之喧阗几因人而肯热得天地之金精故飞爽而髙彻乃京华之胜景首兹山之霁雪夫岂蕴春夏之气而宜收藏之节者乎我尤爱其驻夕阳之在山而以迎皎皎之初月南苑大閲赋施闰章天祚圣德地尽皇舆爰膺玉歴坐抚神区维赫濯于新命踵幽燕之旧都岱宗位其东藩大行峙其西隅枕居庸而带沧海象天阙之辰枢亶建极于垂拱岂躭逸于康娱然而逰豫征于夏谚畋渔肇于羲易姬文有灵台之诗汉武侈甘泉之制盖将以观云物节劳逸振师旅讲武事借田禽之多获简军实以有备乃有西苑瀛䑓近取禁内树列千章山称万岁俯玉泉之清泠挹西山之紫翠眷别苑于南海伊密迩于王畿壤连天以旷莾水浴日以涟漪插崇墉于云汉清辇道于郊圻睇红门之嶻嶪想帐殿之参差其陆则涂通九逵轸连三辅金䑓扶毂督亢接武碣石逺而来朝翠微近而献妩眺平楚之苍然乐原田之膴膴其水则潏沸沆瀁澹沲渊泓桑干输𣲖溟渤效灵岛湮渚溢风静波鸣囊括太液缾揭昆明闪旌旗于河伯动鳞甲于石鲸邈乎若乘槎之浮银汉彼哉哂求仙之汎蓬瀛于是菰蒲沉绿菡蓞敷红䴔䴖翡翠仙鹄賔鸿唿羣鼓翼唼雨鸣风属玉翔而上下赤鲤戏而西东雉兎麏麚逰集乎其外虎犀熊兕腾跃于槛中玉树蓊郁佳果连巻张公梨茂朱仲李蕃葡萄卢橘珠缀火然上林间居之赋尔雅方物之编穷侈极异不可殚言时登髙而骋目乐四野之芊眠是时百谷告成八荒賔服西旅贡以厥熬于阗献其浮玉龙马来于大宛象师致于西域天子治不忘乱安不忘危乃诏虞人营虎落乗戎辂戴白旗千骑电发万乗风驰用三驱以祝网命八校以前驱竟陵谷以张罼界河海以为阹佽飞贲育骋其拳勇韩卢雕鹗恣其指挥俄推山而抨石卷四野而合围气吞麋鹿手搤熊罴皆应弦而命中若俯身而拾遗风毛雨血括雄併雌由是割鲜殷轮委禽蔽地程校多寡殿最次第勇怯分明惕威衔惠鸣铙振旅归而饮至天子乃推绛灌之宿将询旦奭之訏谋尚想颇牧之贤旁览孙吴之书敷文德于荒服定胜算于当枢姬有荆舒之惩商有鬼方之诛画䇿则烛照而数计殱寇则拉朽而摧枯令严则过王师于衽席功成则告列祖以献俘然后班张枚马惊听駴睹或奏赋于长杨或歌㤙于湛露颂拟白狼歌传朱鹭镂德铭功垂诸竹素天子乃所无逸戒禽荒佩虞书九德之盛咏豳风七月之章眎异姓若赤子以八荒为萧墻猗允文而允武亦知柔而知刚将麟游而凤至永万夀其无疆牡丹赋施閠章瀛台之西太液之涘天作一邱鸾停龙起玉泉遶流燕山侧峙宸游禁苑实据其趾山唿万岁园称百菓珍禽翼接异卉花妥潘岳闲居不能列其名相如上林未遑载其颗罗羣芳于四时推国花之独冠既丛植于芝房复骈延于兰馆信竒葩之可懐萃根株之无算若夫梅英才落栁絮将飞东风洊暖叠蕋初开盈盈灼灼郁郁皑皑千枝万朶拂槛翻堦云殷别苑霞绚髙台白拟玉版赤类丹砂既真珠之九蕋亦千叶之莲华夀安潜溪以地异添色倒晕以种夸品尽洛阳之美数过庐陵之谱胜玉树之菁葱岂人间之所睹天子乃佩苍玉幸离宫移歩辇就芳丛翠华旖旎周覧肃雍或绀蕊扶踈独号朝天之紫或露苞灼烁名擅御袍之红或临风昂首晨露未晞若向荣而吐气耸翔歩于金闺或回飈侧景朝雨方滋若承恩而既醉还霑洒于朝衣列树争妍若六宫之奉颜色异彩缤纷又若冠裳之来万国尔其修廊回幔日暖烟含青阳斜映绿暗红酣于斯时也天颜一笑万卉咸欢香吹合殿色射青山杜鹘屈膝桃李无言锦鸡失艶南威丧妍时则授简侍从渊云之彦赏花赋诗飞英濡翰亦有重臣出使逺人朝见引入禁林恩霑芳宴剪插玉壶则婆娑几砚折赐宫僚则宠光缱绻虽松有大夫之号兰为王者之香拒霜有美人之面秋菊为隠者之粮芙蕖泽处而绰约将离质弱而徬徨莫不低眉却歩逊谢颉颃臣拜手稽首为之歌曰处艶兮不冶含芳兮不夸不与时竞兮大肆其华岂遗世兮独立欲并美兮不可得舒大文于东皇兮揽春晖兮何极平蜀赋潘耒皇帝御宇十有八年冬命奋威将军臣进寳勇畧将军臣良栋同建威将军臣吴丹率师讨蜀寇密授方畧分道进攻十九年正月癸丑进宝同吴丹克保宁伪将军王屏藩穷蹙自尽擒吴之茂以下二十余人前三日庚子良栋自龙安进克成都伪廵抚张文德降蜀地大定丁已露布至京宣捷午门外在廷之臣咸以皇上庙算恢闳坐见万里激励将士建兹竒勲相与踊跃唱叹形之声诗臣遭遇殊恩载笔史馆颂扬成功职不敢阙谨献赋曰溯前王之烈伟挞伐之谟奸无鉅而弗剪兇无逺而弗锄霆发声于丰隆星耀芒于威弧鲸吞舟而就斮蛇抟象而见屠法春生与秋杀有霜落而露濡必武功之遐畅乃文教之诞敷惟我皇之圣仁廓天地以为量王道履以平平天门开其荡荡彼么䯢之小丑敢作逆而衡抗类射天以弯弓似逐日而投杖蛙处井以陆梁螳当车而倔强依岚箐以为巢凭崖谷以作障巖巖梁益实号金城地辟蚕丛山开五丁劔阁梯空以悬度栈道循絙而上征天井盘廻而窈黑地网绵络以纵横水以虎牙赤甲为咽喉陆以龙门鹿头为门戸挺一戈以当闗非万骑之能取当天光之分耀有草窃以偷处曽六合之一家敢守险以拒旅雄虺九首苞蘖三牙传烽巴阆筑垒褒斜惊百城于风鹤变一军为虫沙初屯蜂而聚蚁旋鬭䑕而战蜗思明殪于河阳少诚殱于淮表彼逆孽之逰魂若枯茎之待扫何丑类之睢盱尚横距而张爪倚嶂岭之千重谓天险其可保皇赫斯怒整我六师招揺为戈参伐为旗审制胜之在将料夺险之用竒㧞虎臣于行间建髙牙而授之曰汝进寳貔貅如云东趋阆中毁其重门曰汝良栋突骑风雨西走隂平抉其后戸分道交攻竒正相权或犄或角动于九天惟东军之骁腾凌七盘而径度夺朝天之巖险葭萌空而不戍分劲旅为三行令异道而同赴摧坚阵于背城殱突豨而余怒积甲齐乎锦屏投鞭断乎江路迨禁旅之薄城斩门闗而齐骛兇渠毙于穷猿逆党擒于脱兔盖累累籍籍衿甲面縳者不知其数西师巻斾以横迈据密树之重闗出间道以𢷬虚俨氊裹而林攀争白水之阸塞破铁门之孱颜忽浮马而渡江张赤帜于菁山朝耀兵乎江油夕严阵乎绵竹讶天兵之飞来俄攻心而溃腹开锦地之峩峩竖降幡之一幅收竒功乎浃辰若风雷之迅速捷书并奏飞檄交驰锋不再淬矢不再披刬劲寇如振藁举名都若拾遗天子乃升紫宸之殿读露布于彤墀千官萃乎阙下望天颜之怡怡莫不鼓舞赞颂曰盛哉乎武功振古未覩兹也惟此劔南代有反侧堑山烧栈便同絶域若汉室之取公孙晋氏之斩李特宋主之擒谯纵唐宗之诛刘辟皆用坚攻瑕以顺讨逆风行电扫罪人斯得然皆水陆夹攻首尾并击伤损将士穷竭兵力踰岁淹时仅而后克未有不顿一兵不折一㦸骇若发机震若霹雳旬月之间廓清西极如今日者也天子将将大将将兵既得龙骧复有营平师以和而后克功惟㫁而乃成规万里若指掌故无战而有征夫蜀国者滇黔之项领也蜀平则破竹无前建瓴直走蒙诏亡魂贵筑不守将遂定卭僰略犍为兼冉駹收沈黎简巴渝之劲卒与彭濮之鋭师浮舟牂牁饮马泸溪峨嵋为镡㸃苍作锷罝罘叶榆围掩蒙乐伐铜鼓之砰訇驱金马之腾趠血凿齿以衅锋膏猰㺄以染镬然后前歌后舞班师而还受成庙社荐功皇天包干戈以虎皮却走马以粪田沛旷荡之恩下复除之诏与万姓相劳苦哀疲氓之无告拊摩瘢疮长飬凋耗劝耕课桑兴亷举孝蒸斯人于太和咸咏仁而蹈道基隆平于万年袭三五之休号岂不盛哉遂作颂曰天钖智勇为君王兮神武不杀诛猖狂兮运筹决䇿自庙堂兮任属贤将齐鹰扬兮天戈一麾销欃枪兮遂清大憝克鬼方兮长御逺驾包八荒兮刋山表柱垂无疆兮东廵赋励杜讷粤考载籍省方之文着于易廵狩之典备于书时迈裒对之颂叠见于萹什则是古之帝王未有不廵行方国以察逺迩之风俗恤亿兆之痌瘝俾得各遂其生成以登一世于郅隆者也自汉唐而后歴代之人主莫不髙拱黄屋以养尊处优时廵之义久废而不讲即或玉舆远驾亦必清跸戒涂其时之黎庶虽欲就日瞻云希至尊之清问岂可得哉所以望九阍如万里而闾阎之疾苦壅于上闻朝廷之德意不能下究其来旧矣我皇上圣仁如天智勇如神深黜近世之积习逺法隆古之宏规廵幸郊畿省耕省歛既已湛恩汪濊周洽靡遗犹以四方之幽遐山陬海澨或有一夫不获之虑廼命驾东廵由瀛州过歴下济河渡江诣建业而驻跸焉凡六飞所至无论通都鄙壤必谘询民生之利弊俗尚之淳浇吏治之臧否草野愚贱皆得仰觐龙颜亲承天语以各摅其所欲言额手嵩唿欢声彻数千里即华封之祝圣人曷可以方此至于擢亷能拯水患蠲租税格神祗祀曲阜之林庙礼钟山之陵寝善政累累恩施稠渥奎章宸藻宠钖名区皆唐虞三代以来所仅见之盛事洵足焜燿天壤而昭垂典册臣滥竽史职不敢以荒陋自匿谨竭驽钝拜手稽首以献赋曰维圣皇之御㝢握干符而阐坤珍侔羲轩之化理冠道德而履纯仁声教诞敷于薄海品物共乐乎鸿钧尚厪如伤于蔀屋不自暇逸于枫宸郊圻时幸补助维频念疆域之浩浩户口之溱溱或有懐而欲诉忳郁而难申爰筮吉日涣明纶先恩覃乎九有以徃省东土之民于是星旄聿建霓旌前指凤盖霞张鸾旗云起天子乗渥洼之苍螭天闲之素虬而弗御乎金根之轭玉辂之轨将揽辔以周谘接编氓于尺咫除警跸之禁严播瑶音于遐迩过唐叔之故封经舜泉之遗址时徘徊乎道周采风謡于都鄙时维十月候逾肃霜既万寳之告成咸筑圃而涤场妇子熙恬于百室亚旅释耒以徜徉闻翠华之临幸莫不踊跃于康庄若夫诗书弦诵四民之良久沐浴乎膏泽而喜近日月之光尔乃子衿缝掖依帐殿以谭经白叟黄童傍龙骖而论俗得聆天问之肫肫仰见圣容之穆穆或拜神鼎之琼珍或沾蓬池之玉䔩抑且供亿之不闻戴恩波于信宿蠲豊稔之田租倍家给而人足泱泱乎大国之风当盛世之渐摩而益归于淳朴载华旍而发驾由渤海以渐东歴冈陵之蜿蜒瞻千仭之芙蓉巖巖㤗岳灵气所钟东方为万物之始故名之曰岱兹山为五岳之伯乃称之以宗逼层霄而嵂崒纡盘磴以巃嵸必借篮舆而仰陟或竟一日以扶笻我皇为苍生而祈福斋心肃肃而雍雍步辇既郄晷景三移而已跻乎四十里之危峰登天门而临日观蹑神府以访竒踪白云在下碧落俨通卫士竭蹷玉趾从容斯神灵所呵䕶而旷古之所未逢乃摛天藻挥宸翰镇石表烛苍穹既鄙探䇿求仙之故事更陋金泥玉简之登封逈出乎七十二代之上独标万古之髙风遂延览于青沂时咨诹而噢咻悯朴遫之山农期人登乎四鬴惟洪流之在望乃徃观乎河浒原夫亘地而经天用遡神功于大禹虽九折而洋洋每涌溢于中土酸枣瓠子多劳费以修防贾让延年究空谈于徃古敇戒金隄岁烦藏府犹虑夫濵居赤子或未免乎畚锸之劳运輓之苦停云䍐以流恩俾穷檐之有补若夫狐貉之祭璧马之沈皆无闗于实政而非圣人之所取遂渉淮浦溯䢴沟弗忍田庐之昏垫爰发䟽瀹之逺犹维吴下之劳于贡赋萦宸𠂻而恤其隠幽一如东山之黔首竞忭跃于花洲建康名郡民物杂稠六朝都㑹之地有明创业之陬稔习乗舆之难近法驾之尊优获睹天颜以抒情愫巳夸异遘而动歌讴况乎深仁之洽被恺恵之翔流至于幸钟山之林麓轸胜国之陵邱饬明禋而颁嘉制戒典守以䕶松楸尤髙深之至德卓越乎千秋洎旋轸于秣陵望鲁郊而至止宅心道秘久释奠于西雍悦志儒修更致䖍于阙里肃太常以偹乐集圣裔而习礼升觞折爼列奉璋之峩峩鬯灌登歌识睟容之亹亹设车服以详观出琅函而尽启日临洙泗以垂轮云绕杏坛而皆紫凡列庑之名贤胥洁蠲以分祀御墨煇煌于庙廷钖赉缤纷于筐篚章缝在列以増荣野老环桥而色喜斯行也仁恩洪畅纲纪毕张勤同虞帝德嫓陶唐仰圣晖者侈斯生之厚幸徯我后者咸延颈以相望固合寰海而风动岂惟被泽之一方当兹珠斗北临实沍寒之节序乃玉鸾载路敷暄景若春阳是诚天休滋至瑞应丕彰将钖圣子神孙以无疆之福开亿万斯年有道之长宜乎赓卿云烂缦之颂光华复旦之章瀚海石子赋励杜讷寳待时而用彰圣遇物而必格兼收徧及于山林愽採勿遗于川泽聿维瀚海爰生珍石托体龙荒呈姿沙碛吸日月之光华映星辰之精魄茍鉴㧞其莫由几沉沦之足惜懿彼美质天成晶英内蕴云霞璀错象万物以赋形锦绣陆离配五行而合脗其为色也既滋绿以焜黄复涂朱而施粉其为体也掬之盈把璧连城而可方其为光也玩之夺目珠径寸而相近用无不遗或饰佩以鸣珰功有足多能蠲疴而解愠尔其际遇圣明有长必录僻壤遗村毎邀天瞩网珊瑚于东海遴杞梓于南服然而所宝惟贤不尚珠玉郄辇賮与航琛祗课畊而贵粟胡斯石之䝉恩迈竒珍于结绿维时天子总六师操弧矢靖朔漠勤玉趾小丑立殄天颜有喜奏铙歌以凯旋顾斯石而嘉美于是属车争攫似编贝以盈裾锦橐交盛复流霞而散绮逺观之则缤纷错落而难名把玩焉则尽态极妍而莫拟星斗风云花木山水鸟兽虫鱼蜃楼海市无不毕肖其微茫岂徒略得夫疑似非意想之可到斯绘画之絶技用是依文藻恊芳芷侔芸窗供棐几充雅玩于文房非斯石其何以若乃光腾笔彩气吐砚山吸朝露之清润含秘阁之幽闲竒文郁郁秀色斑斑势如髙峯之壁立影涵曲涧之潺湲是皆圣武在御逺播天威智勇赫濯雷电驰飞瑞应毕至万寳齐辉想蕴灵于大钧故尔中坚外润迨见用于盛世不殊方璧圆玑企皇化之及逺仰渊𠂻之察微献芜词于文石之陛弥觉大哉尧德之巍巍皇清文颕巻四十四皇清文颖卷四十五钦定四库全书皇清文颕巻四十五赋丰泽园赋胡会恩猗圣皇之受命浃至化于寰区履润泽而大丰羙兮皆帝徳之覃敷登羣生于熙皥兮跻盛治于黄虞惟茂对之时勤兮匪苑囿之足娱歌薫风之觧愠兮仰淑景之常舒奉宸游于清暇兮扈臣工而乐胥値千秋之荣遇兮幸叨附于簪裾感隆恩之莫殚兮讵翰墨之能摅繄西苑之为胜也浴太液之晴波峙瀛台之盛槩鲛宫日丽以淳泓龙壑云蒸而澎湃俨蓬阆之仙都兮游泰清而餐沆瀣瞻佳气于层霄敢褰裳而夙戒夫何承嘉命揽晨晖欢迎翠辇肃候彤闱槖载词臣之笔香凝侍史之衣洽深仁于蠕动霑和气于翾飞尔乃兰舟乍引锦䌫徐牵似涵光于轩镜总拜舞于尧天玉馔传颁饱饫大官之膳珍肴罗列宁惟蓬鲙之鲜郢水仙醪光凝碧琖上林嘉菓芳郁琼筵渥典频施荣光载钖喜桂苑之初披値龙楼之晓辟则有文窻窅窕畵槛玲珑参差碧瓦灿烂珠宫垂清霄之竹露扇碧沼之荷风循玉砌而逶迤仙葩的皪度金沟而延竚嘉树茏葱若夫扬鬐唼藻尽文囿之游鱼拂羽含花疑瑶池之神鸟漾锦浪兮浴烟汀立玉砂兮栖碧草凡兹丽景皆竞秀于宸居毎值芳辰尽争竒于仙岛既供四时之赏尤宜长夏之天槐隂成幄榴火初然荷皇情之悦豫愧臣职之多愆懐盛事于巻阿游歌足志纪良游于在镐颂羙堪传况夫圣虑勤农天心贵谷植禾稼于平畴恍田功之在目咏离毕而神怡瞻云汉而遐瞩知九重时切于民依而举念不遗于蔀屋者也臣等才慙班马学谢邹枚授简濡毫莫殚颂飏之悃瞻云就日难言侍从之才徒知感圣徳之幪帡沐恩波于溟渤虽复竭微忱殚笔墨安能名穹壤之高深而述荣施于万一耶丰泽园赋沈涵猗圣主之勤民兮维稼穑以作寳当禁苑之奥区兮辟华园于灵沼滙太液之潆廻兮注玊泉之灏溔爱土物以臧心兮匪耳目之竞好既桑柘之成隂兮复莳艺夫香稲尔其沟堘四逹阡陌中分土膏应暖农祥戒晨提壶晓唤布谷宵闻绀坛既祀东作方殷施漑则荷锄如雨播种则奋锸成云既而杨栁拖黄芙蕖清暑耘耔攸勤嘉禾膴膴蒸榴火而弥馨扇蒲风其如舞耕歌同蚕缫以相闻穗叶映桑枝而并吐更灵雨之瀼瀼贯百川而布濩涌丹壑之滮流润碧霄之瀣露皆睿心之黙祷遂感通而大澍若乃凉风䧏白露霏木叶脱百卉飞黄茂实丹颗肥万寳告成原隰有辉覩公田之嘉谷先衆壤而陆离于是云黄满目刈获是始或歌连颖之竒或诧两岐之羙抚环亩之几何忽万亿其维秭田畯入闻天颜有喜匪幸此地之有秋实卜丰年之同轨然则是园也以供粢盛以荐明禋瞻终歳之干止识民力之普存故义取乎天泽之下逮而象征夫豫大而豊亨岂若甘泉华林仅耀游观之美玊津九成徒夸壮丽之荣而已哉于是天子凭黼扆排阖阊当万几之暇日抚百彚之繁昌集垂绅之鹭序招珥笔之鹓行相与陪游于县圃之侧而授简于水殿之旁重为诗曰巍巍禁苑兮𣺌𣺌蓬瀛匪敖匪纾兮黍稷维馨农夫之庆兮我后之诚于万斯年兮大有书呈丰泽园赋陆葇丰由徳兆泽以心敷时虽清燕念切民瘼当恢台之长夏处高明以非娱聆时鸟之好音观百卉之向膴鸣流泉于涧曲缘石磴于周涂爰涤修垄艺嘉禾勤桔橰课耘耡緑苖芊芊油油以舒润之以膏雨舞之以阳乌天子廼驾丹毂驻灵囿光风扇和庆云濩昼天渊一色瞻彼南亩进儒臣而赋之将以歌丰年而占大有也闻在昔之典礼纮耤田以孔阜祈谷止于元日事三推而释手即省耕于郊圻亦交错乎林薮何若覩胼胝于晨夕騐长养于在宥阅田畯以志喜胜躬稼而维耦缅惟斯园之创始在瀛䑓之坎隅象天一以生水为植物之所需栁织丝以覆羃竹凝碧以环渠却遐陬之珍异禁网取乎珊瑚允栽培之咸若昭俭徳以旁孚固不啻书无逸于庑壁绘豳风之古图然而广厦在前左经右史曲房周通疏廊徙倚惊银汉之遥溯俨蓬壶之觏止既饱琼糈载斟香醴饫苾芬以孔时歌令徳之夀岂比在渚之凫鹥乐依蒲而莘尾于是授素茧发隃糜欲抽毫而鬰塞将殚思以萦纡竒木之对未析连理之词罕腴惟有望良畴以轩舞披渠藻而怡愉敢不咏徐黍以祝和丰沛圣泽于寰区将与诸臣溯田功于姬箓而颂府修于禹谟丰泽园赋张廷瓒惟紫禁之鼎建抗燕山而启都罗周庐之千列设寮垣之百区隔潇湘之缥缈拱环衞于宸居开薇垣之胜地聊广覧而逺舒乃有禁籞西偏华林右掖路盘曲而纡廻树丛宻而蓊郁日月吐纳云烟羃䍥平楚流青修柯耸碧径以幽而若逺地以静而如僻颜丰泽之嘉名实园林之安宅尔其前瞻太液遥望广渊贯注兰沼发源玊泉滙羣流之浩荡叠万顷之苍烟眺波光之澄彻俨氷镜之初圆是盖天子重无逸而念民依悯艰难而崇俭徳观稼有怀农庄斯设秋云亭畔则华黍飘香嘉颖轩南则翠痕如滴鸡声隐丛竹之篱犊路入柔桑之宅罗袯襫于上林杂腰鎌于华阙隐白屋于朱扉粲青禾于紫陌一犂春水连朝添时雨之波十亩秧针徧地散晴岚之碧此所以蔀屋之辛勤经四时而遍歴惟睿覧之咸周非九重之能隔者也至于佳卉分丛芳草成簇同心之花连理之木或倚石而纷披或拂槛而堪掬琼枝与碧树相依紫蕚与朱苞并属芝塲蕙圃之青葱葵径兰阶之馨馥长风度而五色俱飞微雨过而百花都沐移来鳯竹当长夏以生寒发茁龙孙吹筠香而凝绿篔筜千亩何殊渭水之濵琳瑯万竿不数淇泉之曲此又丽景之怡情而芳菲之触目者也至于逶迤百柱宛转层楹琢文石以延路架素椽以成亭櫺槛留大朴之致栋宇无金碧之形圣徳惟俭天道同清岂非百代之矩矱万世之法程哉我皇上万㡬在御宵旰深宫当蕤賔之协律値炎景之方中御迎凉之殿阁临清沚之帘栊沛湛恩之汪濊训珥笔之臣工念长桥而路曲许乗舟而御风颁天厨之尚膳赐㫖酒于花丛感自天而沛泽惭无地以措躬瞻紫霄之佳景愧薄艺之雕虫愿藜燃以奋志亦葵向而抒忠丰泽园赋彭宁求美上林之鉅丽启禁苑之芳菲惟皇心之勤恤念稼穑为民依因陂池之潴蓄倣陇亩之町畦每省耕于东作亦观获于秋期俨江乡兮在望施普惠兮及时轶乐成之旧宇为丰泽之新规尔其秘殿𢎞开曲廊囘互玊磶朱甍疏窻洞户既启钥于重门或移形于跬歩借尺水而兴澜叠小山而起雾循除㶁㶁泉鸣阶下之流绕砌娟娟竹䕃墻隅之路花含笑而迎人草成茵而浥露移瑯菜于仙家植绮葱于瑶圃鱼游沫于清池鸟弄簧于芳树洵景物之恬熙娱澄晖于朝暮平畴环列荷锸成羣春和始布淑气方匀绀辕将驾黛耜毕陈建青旗以涖止如出舍以观民洎乎田塍秧茁陌上风薫人皆力作苖亦怀新睹烟簔于清晓听牧笛于斜曛有渰萋萋雨洒亭臯之润出日杲杲晴看陇畔之耘若夫时届西成奄观刈获被野兮云黄迎寒兮霜落输歳入于仓箱乐遗于乌雀即苑内之多收占民间之丰乐盖自玊泉之水太液之池滙为广泽散作文漪泓碧千顷沆四垂可以资灌溉可以备耕犂因山川自有之利相神臯物土之冝故草木纷敷百卉尽观其荣茂土膏脉发九谷尤快其华滋我皇俭徳图维永頼居逸思劳席丰戒泰木不雕锼室无藻绘虽身处乎法宫常神周乎郊外以此知昔人之弄田钩盾者犹未勤而我皇之亲耤朱纮者意未艾也彼夫华林胜矣而非实政之修玊津丽矣而非民事之谋岂若兹园惠泽滂流狭制度于文囿传休声于夏讴丹水紫渊无劳乎厉禁兰塘蕙圃不假乎收罘愿荷彤墀之槖长承清跸之游丰泽园赋史夔我皇上御极之三十有三年闿泽覃敷恩波汪濊瑞露如珠卿云似盖风和觧愠之琴光湛常盈之㑹固已雨旸咸若百室庆其盈宁寒暑调均万国欣其履㤗而犹无逸时陈豳风屡绘周知稼穑之艰难歴覧闾阎之穟斾修堤防而四海无波除螟螣而三时不害盖其所旰食而宵衣无非念苍赤而筹畎浍也若夫城连上苑路入平坡月泛瀛洲之岛云廻太液之波参差水蓼掩映风荷喜嘉生之得地纷芳卉其何多维时节届朱炎时逢夏闰日躔当至后之辰星次属中官之正榴花已绽复吐丹葩蓂叶全稀还舒翠鬓人欢夏景之长天钖太平之庆圣天子于是嘉茂对鼔南薫乐年和而歳稔时稽古而右文爰命儒臣各怀铅椠仰窥天宇之崇饱食大官之馔俄听传唿赐之游覧载瞻丰泽之泉林极目和风之荏苒尔其平沙似毯细草成茵攀柔桑之鬰鬰䕃田畮之畇畇望黄云之蔼蔼俯緑水之鳞鳞散漫盈畴彷彿春江之景茏葱蔽野依稀蓬岛之濵瑞稼揺风若吐黄金之色纎芸擢露冝因黒壤之淳岂独十亩千钟上林早得阳和之气已知两岐一穗万载长霑雨露之仁学媿雕虫才非梦鸟叨陪侍从常赓复旦之光华清切黼扆时睹红云之缥缈而乃恍疑仙境忽到天边嵩唿以拜鱼贯而前猥措躬之无地荷授简之自天银管分题未得罄揄扬于万一嘉禾献赋愿常歌多稼于大田谨拜手稽首而为之颂曰玊烛调兮万彚昌黍稌多兮呈嘉祥惠风扇兮甘露瀼苕颖纷披兮实仓箱荐之祖庙兮郁馨香圣夀无疆兮瑞穣穰丰泽园赋沈廷文园在大内之右西苑之中巨构𢎞开规橅太素程材庇宇就下因高木不雕锼饰无藻缋虽茅茨俭朴不资人力之劳而山水萦环未减天工之胜我皇上万几清暇翠辇时临听政勤民于是乎在泛舟仙沼弭节灵䑓拂云罕之棽离皆成湛露振芳蕤之的皪尽是天葩爰咨翰墨之臣用纪林臯之美夫探竒策府非无羣玊之峯选胜名区亦有三神之境虚传美丽无禆髙深岂若今兹有逾曩烈用竭管蠡之见敬陈颂述之情自愧芜词无当胜槩皇清之握象阐珍钖图凝歴包六合以为家总八纮而作极贞符曜明泰阶宁谧旣天室之攸芋亦名园之是即位临西兑而义取屡丰地接东瀛而声𢎞大泽盖自玊泉之水太液之池滙为巨浸散作文漪泓碧千顷苍莾四垂日月吐纳巖崖蔽亏雕梁界道锦甃交门鳯标翥羽鲸石翔鳞控玊蝀以喷雨跨金鳌而啸云霞波如绮苹吹无尘景山之巖岫巃嵸琼华之洞壑玲珑磴道窈折涧户幽通屛障罗列环玦琤琮峰迎仙仗谷应晓钟欲霁而林晖千状其雨则岚霏万重乃有丹梯盘互曲廊悬度隰衍原平隄廻川注激水鸣舂藏舟纡浦葆翠桑浓麦黄云聚层䑓之晖近日萃琳碧以为粧绀宇之馥迎风散氤氲而成雾于是林峦迤逦川陆纵横缨冈带阜缭白萦青楼观崒殿阁峥嵘璇题璧磶绣栱雕甍苕苕逈出翼翼孤擎跂飞鸟以斯厉佩长虹而若萦轶云雨以下度排星河而上征可以仰餐颢气俯揖羣灵重以新荑璀璨芳卉纷蕤芝房三秀兰畹九滋梧则菶萋生冈竹则檀栾映池桃李则不言成䕃松栢则后凋挺姿般般之足翙翙之仪棷驭白泽囿扰黄支凫雁翺翔于修渚孔翠翻飞于茂枝既乃品彚恬熙景物明淑睇万里于纎毫揽九州而盈掬紫塞斜萦红螺森矗聚燕风恬掠莺霜肃隐现桑干之河缥𣺌香山之麓金䑓有骏骨之羣泰畤见神光之烛升高望远四维一瞩栢梁无以絜其观灵囿于焉方其躅若乃丽旭始升惠风初扇时鸟嘤鸣繁英葱蒨黛耜正陈绀辕将劝辨云物于嘉辰播雨膏于芳甸暮春合射之仪元已流觞之宴殿中扬白兽之樽水面捧金人之劔又若南讹应律祝融司天清晖拥榭翠涨平川龙鬐齐奋鳯咮争鶱凌雕文之畵舸曳湘縠于轻烟荷碧筩以猗靡榴綘实以鲜妍葵丛生而就日蒲九节而延年逮夫清商乍奏爽宇乃澄栁寒月皎桐疎露清挹仙茎之沆瀣听天籁之竽笙省歛则玊田秔熟招饮则小山桂馨暨乎重隂应候役车既休天同云而一色水凝氷而不流瑶玊盈枝比剪綵而较逸琼华堆砌笑埓地其奚求岂止歌黄竹而恤祁寒之困咏来思而轸远戍之愁是以端居九五游神八荒靡远弗届何施不臧览动植之机以广仁慈之氾濩悟流峙之理以侔道徳之精刚既书同而轨一乃化美而治光罢烽堠于寰海受共球之骏龎摅卿云而复旦呈含誉以垂芒遂乃弥性游翺从容咏陶学山探奥艺海廻涛缉熙懋建俊乂勤招履高思下居逸念劳岐阳鼔钟之盛巻阿车马之饶陟斯园以同乐抗徃哲而为昭小臣作颂用补风謡颂曰天垂辰象地敞皇州抚兹胜境夐乎建游餐华日近吸英霞浮匪风则御亦云与游同规方丈比美瀛洲六龙莅止视远听周圣心孔怿庶政载修惟徳峻极上与天侔百常允陟景福来酬瑞繁山委嘏集川流润泽丰美万禩千秋丰泽园赋刘灏维金墉之西隅纳清流之四㑹激湍萦乎其中乔木䕃乎其外郁积翠之沉沉覆轻云之蔼蔼地远应夫方壶象高侔夫圆盖相彼名壤豫我王心映山为圃削木成林庭移嘉卉苑育珍禽挥七华之扇抚五絃之琴感南薫以奏曲迎北户而披襟廼其华不为奢俭不至陋桂柱芝栭琼䑓玊甃飞梁天蟜而相扶拱楶耸翼而匪镂开芙蓉于别殿骨罘罳于中霤峙亭榭于上下环池沼于左右夸秋水之横汾眇岐阳之灵囿我皇上居深穆思稼穑念茅屋之艰难重田功之生殖择隙地之纵横培嘉种以黍稷爰分陇畦旋疎沟洫度南东而成亩依保介以为式望阡陌之𣺌弥睇稻粱之岐薿于是或芸或耔时雨时风风摇麦浪雨洗禾丛与花宫而掩映迎旭日而曈昽秉钱镈而是利拟袯襫而能工则有鸠唿碧树雉翳苍烟来从远泽栖近平川绕栁边之画鹢匝塘外之新莲载飞载鸣看䴔䴖与鸂鶒以游以泳杂鲂鲤与鲔鳣莫不依青丛之艺艺乐碧叶之田田我皇上揽兹休嘉游当余暇茂顺歳时潜调元化察燥湿于高卑騐寒燠于春夏覩决渠之潺湲快垂实之䆉稏亲尝玊粒之香如履茅绹之舍既农事之周知复恩纶之屡下于是精诚上格大有频书奏五色之云物通九州之河渠秀一茎之九穗错旧亩与新畬见崇墉之仓庾成比栉之田庐皆曰天心之爱悉由帝力之余是知九重匪远七月时歌畅宸游于别馆惕治道于巻阿怀闾阎于寤寐想情状于笠簔沛丰泽于下土偕雨露而滂沱于是人人欢于草野嵗嵗沃于恩波相与仰君心之无逸颂皇居之有那嘉谷赋彭宁求皇上运当清晏治奏歌功勤恤民依畴咨政理大沛蠲施之惠兼筹积贮之方厚泽深仁沦肌浃髓至诚孚格嘉谷兆祥濯玊露以芄芄含金风而栗栗地当燕北是阳囘吹律之区节届秋成方令肃凉飈之候洁斋用荐即供御廪之藏燔燎升馨何啻玊山之种洵瓌竒之非寳惟土物之冝珍羣臣谛观并深雀跃夫莲开合柎徃册犹纪祯符𤓰实骈根昔人尚垂歌颂况兹休瑞着兆丰年乐民事之顺成卜天心之纯佑臣虽愚昧私窃懽欣敢竭疎庸敬陈斯赋赋曰昭昭璇极眷我圣皇诞䧏嘉种寰宇悦康观灵苖之滋阜知卒歳之丰穰琼粒方苞叶瑞应于黄黒秬篝车是载乐歳输于高廪神仓由帝心之求莫能昭格于穹苍繄昔盛王高蹈遐轨不以金车银瓮为珍惟以时和歳丰为美所以书述归禾诗编华黍同颖表于周年六穗书于汉史或以两岐连秀兴谣或以一稻再实着纪降休于荏菽禾麻辨种于秬秠穈芑凡以明年谷之丰登遂羣生之干止岂比粒自琼山禾来北里鄗上之黍称竒不周之粟示侈惟天鉴圣布徳施仁蠲租发帑给廪赈贫动盈千而累亿务家赐而户均厪艰难于宵旰筹预备于仓囷湛恩汪濊闿泽奫沦绨几九重图绘尚陈乙夜朱纮一墢祈年首重三春积诚感召爰鉴精禋属三农兮望泽流协气兮氤氲沛雨膏兮渗漉发土脉兮植坟犹复勤思九扈周爰谘询建翠华以出狩度榆关而北廵拥六飞而腾跃环七萃之钩陈虽弊禽而表貉兼省歛以观民方夫红旗驻辇黄茂如云睹瑞谷兮滋植喜禾黍兮铺棻皇情顾而悦豫宣嘉庆于臣邻尔其翘颖扬芬纎芒吐秀含实蕃滋擢茎丰茂浥露揺风交绮错绣其㧞地而出也森矗兼寻其并垄而生也分岐烦富葳蕤棽离兮如结绶与流苏璀璨错落兮若连珠与列宿觉一稃二实之非竒惊一茎九穗之重遘彼夫厨生舜箑阶秀尧蓂花开紫脱木号华平朱章丰于中唐神芝产夫九茎竞呈祥而献瑞称盛世之休征然而无禆日用罕济民生岂如兹谷预兆丰亨千仓万箱兮普作农夫之庆墉崇栉比兮讵惟天庾之盈垂休光于史册昭明徳之惟馨百尔羣工聚观乐豫卓矣贞符渊乎睿虑惟稼穑之为寳惟田功之是预徳产之致精微明昭之赐显着爰歌大有乐康年吹豳雅赛秋田共含哺于圣世同击壤于光天欣逢乎上瑞愿载赓夫多稌多黍之篇玊河春栁赋彭宁求伊鳯城之繁丽何草树之纷披挺灵芝于玊殿敷瑞荚于瑶池苑内则星榆掩映宫中则月桂参差嶰竹植上林之囿岳莲开太液之池维兹玊河潆洄城畔派衍珠渊光揺银汉波纹蹙兮如罗水面平兮若案爰有垂栁千株扶踈両岸本大角之灵根实眞陵之嘉干尔其灰飞鳯琯气转鸿钧覩光风之启序知迟日之临春寒氷折玊芳草舒茵喜灵和之遗种独倚候而精神依依犹旧濯濯如新乍抽芽而鲜碧旋布叶而缤纷羃轻烟兮漠漠叠浅浪兮鳞鳞遂迺飏晴丝凝翠霭秀色堪餐清隂可爱细裁金剪之云浓染香奁之黛碧看螺子无殊黄与鵞雏相配一颦一笑疑拈览镜之毫三起三眠顿减旧围之带穿燕缕而无踪调莺黄而斯在玊虹隄外金水桥边傍紫城而婀娜俯碧涧而蹁跹笼轻条于沙岸垂宻䕃于平川影乱春莎之髪光飞紫荇之钱浴鸟乘隂而顾慕游鱼避日而盘旋态悠扬兮月下姿绰约兮风前衬明霞而増媚沐细雨而加妍低拂维舟之缆斜萦走马之鞭对王恭于此日想张绪于当年于时翠辇髙临天街遐瞩驻鳯盖于兰塘引霓旌于绮谷赏斯栁之乗时抱清芬于水曲瞻日月之光华揽山川之秀淑身乆沐夫恩膏材岂同于朴遫枝枝尽绕于紫宸叶叶还飞于丹屋依曈昽之北阙万缕黄金对晻霭之西山千条碧玉岂若章䑓落絮㶚岸飞花朝朝繋马夜夜蔵鸦移在营前仅号将军之府种于宅畔或传处士之家所能同其胜㮣比此风华也哉乃为歌曰旖旎玉河侧垂杨踠地新清光映荷芰亮节比松筠共知雨露天邉近宻叶踈条总是春天行健赋史䕫雨仪奠极高卑以陈干元资始得一以清立崑崙之华表合太乙之阳精罗万象以成化涵九野而无形苍苍者色之正湛湛者鑑之明中秉枢而莫测外转象而常盈此则于穆者天之命而黙运者天之行也若夫连珠合璧二丸相配络黄赤之九道纷总总其交㑹列宿碁布而成章三垣因之以定位自鸿蒙之始判转机缄于圜葢阅铜史之洊更物混成而无外应节宣威随时觧沛莫不统纲维于泰元鼔鸿钧于一气此则天行之旋转于胚浑而包括乎元㑹运世者也粤稽上古钦若昊天尧曰广运舜惟至諴在玑衡而齐七政鼓南薫而阜八埏君子体之以自强不息圣人则之以辨义行权钦惟皇上秉粹精之徳符易简之能道春生而夏长运日升而月恒居紫微之宫则翼翼穆穆蔼蔼融融钩陈肃整以环卫经纬参差而翼从烛方隅之幽隐总万几于清𠂻故能朗杓魁而消氛祲舒干㫁而协化工涣皇居发大号祇神人极丕冐赫濯兮声灵霆驰兮电扫徳容睟然旁搜典诰挥宸翰则翔鳯随戈摅睿章则流珠入奥露雷风雨施膏泽以无偏云汉星辰灿昭囘而有曜尔迺时勤廵省咨访郊墟幕黄云之屋乘雕玊之舆应龙受辔招摇翼辀朱鸟执节而前导云䍐从风而飏斿羽林河鼓象台垣而拱立二十八宿趋执事而周流信帝徳之法天纳含灵于在宥垓埏奠丽无烦八柱之承寒暑调均悉协四时之候寸隂不废晷按度以常贞函盖靡涯泽应期而下䆒聚五星于奎曜文明之化丕昭占六符于泰阶至治之祥悉奏是故推厯象测躔垣以三百六十五度者为天运之常而以与天同运万福攸同者为吾皇之夀允犹翕河赋周金然皇上御极二十有八载四海乂安兆姓乐业东渐西被声教讫乎九围武纬文经典章迈夫百辟青云浮洛祥征翠妫之川荣光塞河瑞应黄图之箓来朝宗于万国铭如带于千秋大泽覃敷湛恩汪濊迺者洪流既已奠定善后犹厪畴咨輓运千艘动闗军国大计委输一线端资疏瀹良筹集廷议之纷纭仰烦宸断重土功之荒度俯允躬亲爰用诹吉南廵遂以首春夙驾所过无供亿之扰引领望翠华之临瞻近日之方中归市弗止欣时雨之来䧏扶杖徃观进主伯亚旅以言情举士农工商而胥庆塡衢溢巷喧传帝徳无私忭舞欢迎快覩天颜有喜由三辅而经千乘厯两淛而返三吴健若天行迅如电发周知闾阎之疾苦昭宣吏治之激扬谁为请贷祈蠲特施𢎞赦岂由绘图冩状立沛殊恩是冝地効其灵因兹人呈厥瑞重农屡劝温纶蔼春雨之郊大赉频颁戍卒挟阳和之纩犹虑民风之奓㑀每殷天语之丁宁尔迺驻跸中河观澜高堰润泽逾乎九里临渊朂彼羣工凡冝先事而堤防务法前规而修治授之方畧春流稳泛桃花俾乃专司绣甸平添麦浪三唿塡道千峰余嵩祝之声五老呈图半夜溢银潢之彩此实时廵之盛典旷代之隆规也幸际昌时备员史职欲纪河清之颂敬陈裒对之章寡陋为虞赓飏莫罄谨再拜稽首而作赋曰屠维荒落献歳发春抚条风之应律値青帝之司辰囘斗杓于端月调玊烛于元正左个则三阳协气东郊则万彚芸生天子乃进三公咨九卿䆒吏治稽民情考闾阎之休戚权政务之重轻念东南之财赋输寳粒于神京缅淮黄之峻流实转漕之攸经洒沉之绩既逺开塞之智奚凭辨䟽障之当否冝按地而审形俞佥同之上请用荒度以躬亲诹首春之吉期御雕玊而南廵爰布恩纶下明诏史臣载笔而纪事虎旅槖粮而偫藁扉屦咸屛井邑无扰斥供亿于侯牧虑绎骚夫父老钩陈夹卫以肃穆飌伯先駈而迅埽万骑殷辚百灵扶导前朱雀而上招揺侍羽林而翼嫖姚天晶雾轻日暖霞蒸草霏霏而承翠盖云澹澹而拂霓旌缇帷綪茷三属重英出鳯城而言迈遵芳甸以遄征整车徒以次舍张貂帟以如城厯三辅之黄图践二东之青社过平原而酾酒面厯山而驻马挹璇原之波潏倚泉亭而心冩署擘窠之伟观运银钩于腕下寄深㫖于作霖即浏览而通造化凭嵯峨之雉堞阅海邦之广野溟岛则万家蜃蛤沂兖则千里桑柘沛徳音于俄顷供正赋其蠲罢天语布羣心娱黄童白叟接畛充衢提筐拥轊夹马扶藜鲁人进颂齐人献讴腾社气于日出播和风于海隅岱岳具敖徂徕龟凫蜿蜒聨属千岭嵩唿我皇乃御六飞扬鳯旗耳沿堤之颂声踰汶泗而抵淮淝旷泽国之溔渺泻河流而灌输帖稽天之巨浸拯万族于为鱼既成效之足恃有劳绩之可图筑金堤而捍滛潦疏水门而导黄淤聨巨版以嶻业洵鐡城之不如顺时令以蓄洩又奚患于沮洳辍瓠子而弗歌簸桃浪其无虞快澄澜之东注庶旰食其永纾遂下广陵度邦水顾芜城之壮杰觌蜀冈之迤逦聼竹西之歌吹戒肆鄽之绮靡出𤓰歩以骋望驭风樯于扬子渺长江之天堑界南纪之山川吞汉流之九𣲖遡嶓冢之遥源卷浪而鲛宫震盪鼓涛而地轴廻旋繄䨇龙之夹檝凌皎镜而洄沿昔淛西之疆理画南徐而界焉总标名为吴㑹惟绣壌之参连延陵季札之区惠井闾阎之地泛龙舸而经过瞩姑苏之秀丽虹桥虎邱鸡陂鹤市十里五里笙歌鼎沸遵徃歳之寳训既敦素之可嗣轸宸虑之绸缪更殷勤而饬诲循沪渎而左顾溯钱江而汔济镇吴山而带淛河鬯南国之都㑹偃六桥于湖漘展嫩荷于水裔非省方之所关固𤨏屑而不足计维禹蹟之所纪辑侯瑞于㑹稽开秘图于石室呈如月之碧珪受正符于帝命得随刋之寳书用谒陵而展拜奠三礼而荐牺美平成之伟绩揭嘉号于崇祠升秦望而观海遂囘舟乎剡溪计廵幸之为期曾未淹乎匝月何羙政之咸备书事言其盈册诵煌煌之恩綍尽执香而感泣江左粳稲之乡东吴财赋之窟荷皇仁之浩荡并捐除而己责家余三鬴之资门无一吏之迹清畎泠风杏花菖叶谷我士女介我黍稷恐余之导奢勅谨惜夫物力春社鸡豚高年肉帛食以时而用以礼慎盖蔵而勉节啬期革薄而还醇勿波靡于积雪迺简亷能之长吏畀拊循之重责又守令之小眚俾乆任以勤职凡尽力以首公咸轸劳而加秩彼愚氓之无知或自罹于罪辟令汤网之𢎞开罄棘林而荡涤佥乐育于春风似庶草之甲坼启文明之景运首储需夫人材惧士林之隽彦或沉汨于蒿莱况吴越之菁英腾文光于壁奎系四方之趋向为风㑹之所开扩上庠之取数冀无失乎龙媒家咏菁莪人歌芹藻圜桥门而观听求严师而问道儒冠昭耀于吴㑹子衿舄奕于江表云霄之路可梯沦弃之士絶少他若敂关之估舶持檝之役夫执殳之禁旅荷㦸之公徒或被鸿慈而钖赉或俾迅发于中途㒺令一夫之不获奚啻五日之赐酺用是讴吟满郭忭舞载途迎马首以就日结绚綵以充闾虽屡禁而弗絶光霅煜于通衢覩云旓而喜溢望黼帐而争趋握铅者献颂负耒者挈壶忘草野之卑贱希攀留夫玊舆天子虑百姓之烦费但慰之而未俞至如熊轼诸侯龙骧上将分茅剖符劳来休养能辑兵以安民洵治世之攸尚赐驼羔与挏酒羣拜舞于仙仗省方礼毕整辔遄囘览胜浮玊之岑倚槛妙高之䑓集水犀于中流肃钩拒之规模赤羽若日练甲如荼楼船焜燿旄帜纷敷役海童为水手命渊客而首涂晃金支与翠旗接妫渚之正图转㠶石头观风建业虎踞龙蟠形势天设陋典午之清谈想明祖之余烈礼寝园而亲奠献谨守视而禁樵伐泽及故国之邱墟尤颂圣仁之超越放船于燕子矶头懐古于鸡笼山侧捐间架之旧征免芦洲之税额信恬波而捩舵矗高橦于直北载经淮浦重憇楚州喜髙堰之完固欣洪泽之伏流亮怀襄之永奠摅善后之皇猷络堤塘与港䃮森碁置而星稠彼盐潮之焦稼亦滋润于下游化渚田为沃壌行浆乞而酒酬正河宗之献斗溢荣光而上浮贡东海之苍乌漾星槎于远洲然后道鱼䑓渉通济扬锦浪而送云㠶望神京而返旌斾彼中途之颂祷曁阡陌之箪食自江国而逹都门沿接盖数千余里于是乎照临之下莩甲之微沐恩波之汪濊咸欣欣而自私幸旷典之时举毋五载以迁期相与志庆曰乐哉乎斯世信游栗陆而遇轩羲幸被云日之辉光安畎亩之恒业含哺鼔腹而歌唿耕田凿井而饮食抑浮侈而还太素谨嗜好而遵训饬舍伪趍诚敦本崇实亷耻之道兴贪竞之源塞辟外户而不闭封比屋而无择上华封之祝词乐舒长之化日惟曰至于万年宜子孙兮千亿簪笔而载飏镂盛美其何极皇清文颕巻四十五皇清文颖卷四十六钦定四库全书皇清文颕巻四十六赋丰泽园脩竹赋陈元龙猗欤修竹幸託青穹根盘阆苑叶覆琳宫风烟独厚雨露偏浓影揺金而掩冉声戞玊而玲珑尔其袅袅紫筠娟娟青绮矗立凉馆之前森标崇台之际或䕃林臯或临水涘一抹淡烟万竿新霁扇轻飔以流畅含明月以秀峙节亭亭而霄上隂霭霭而云翳翠色纷披幽丛深窈笋破紫苔箨辞绿篠横斜漾灵沼之㳺鯈罗列隠周原之香稲青阳至而晕碧朱炎升而凝缥经素商而劲质弥坚凛元㝠而霜姿含峭洵体元以仪天亦虚中而象道故夫易着苍筤书称职贡卫风咏于淇澳楚材美夫云梦渭川则千亩翠连梁园则数林黛重投葛水以化龙栽丹山而巢凤长笛写嶰谷之音炙简有汗青之用别有縁崇岭嫓长松循原隰竦层峯围绣闼晃帘栊呈葱蒨结蓊茸莫不参差掩映揺曵琤琮然未若兹竹之閟景清都抗迹天中香吹细细气郁葱葱映青苹与绿荑杂浅绀于微红润滋密径之莎响吟曲槛之风当此休辰丽景衆芳芬馥砌草若茵井桐如沐上下熙恬羣生乐育惟我圣皇乘干御六泽覃八纮仁敷九服普尧日于苍黎嘘舜风于林麓而兹园也云轩旁睇月殿遥临松栋不饰茅茨两层非考室于轮奂实示俭于蓬瀛隠辚则奥区篠簜旷望则广衍沟塍桑麻绣错疆场绮分夏至而嘉禾垂颕秋登而玊粒告成清渠渺渺以皱縠水田漠漠以铺芬是乃天家农圃神臯穜稑文囿之所极观豳风之所颂祝羡托根之得地斯企心于兹竹想其檀栾滴翠陆海揺寒拂金楹以振响和珠泉以鸣湍动豫游于雕辇邀宸幸于彤轩凉生碝磩色间旌旃萧森珍馆映带瑶坛漾水纹而澄练衬霞片而飞丹韵悠扬兮寳瑟光皎洁兮琅玕挂枝而难寻么凤戢羽而莫辨祥鸾美哉斯竹实维嘉植擢秀琼宇之旁布濩仙垣之侧歴氷霰而莫改不扶持而自直盖有取乎坚贞之性匪徒尚其青苍之色以是知陂池泉石之开苑囿园林之设乃圣主所以务本宣风淳朴厚泽宁乐太素无烦雕饰每寓意于栽培亦寄情于阡陌惟是民依之不忘终俾农用之滋植故夫人知所本士知所励薰陶于大和之中乐利于时雍之世此见圣人育物之心茂对之意小臣幸际昌期欣兹荣遇休宠曲钖沛泽下暨饱饫嘉羞沾濡芳醴得赐瞩乎清英乃𣅿乎禁籞敢继芜词于清风以扬至徳于万禩经筵赋宋大业皇上体备生知圣由天纵嫓轩皇之敦敏迈岐后之诞登勤政諴民亲贤好学千圣百王之统悉滙于心传五经六艺之文咸通于神解牙籖夜拥穷甲乙而忘疲彤幄晨开歴春秋而靡间岁当作噩月在夹钟爰启经筵特陈讲义阐中和之性理探河洛之㣲言罔不敷扬用资启沃虽藴函髙厚非蠡管之能窥而运际文明实颂扬之莫罄幸列仙班覩天颜之有喜欣逄圣典仰帝徳之日新敬献赋曰猗圣王之受命接道统于羲轩发珍符而秘启䆒宝筴而苞宣绍唐虞之曩烈抉周孔之遗编道下济而交㤗徳健行而协干殚就将于夙夜勤学问于经筵于时丽景垂天青阳应律献节初开仲春始吉命宗伯以诹仪咨灵台而撰日立铜史以司声候玉绳而辨色开阊阖于彤扉拱云霄于紫极瞻凤盖之晨飞见鸾舆之晓出乃以千行卤簿三署严更翔鹓列陛振鹭充庭曵棽离之虹旄飘狎猎之霓旌繖如云而五色扇似月而重轮建九斿之仙仗㑹千官之火城丹墀兮綘阙绮疏兮交错瑞霭兮絪緼祥光兮景烁宫漏袅兮出花迟炉烟萦兮垂栁弱焕奎壁兮旭日华奏箫韶兮钧天乐皇帝乃御文华之殿陈九摈之仪发琳瑯之秘吐珠玉之辉上公执简名卿侍帷微言析奥深心剖疑搜羲文之精藴穷性道之渊微既海深而岳峻亦天髙而听卑虽鼗铎之有採讵尘露之能禆冀刍荛之可择庻葑菲之不遗乃倾葵心乃摅竹素仰企渊𠂻昭兹王度披玊宇之祥风挹天章之调露矢一徳以飏言戴九重而抒愫抗古迹而为昭荷云衢而生慕若乃琅函玊轴锦帙芸编夜分循覧日昃流连掇仙葩之璀璨掞睿藻之芳妍洒十行之珠翰染七襄之寳笺洽文徳于四国被风声于八埏学既隆而加殖心善下而弥䖍储精沖穆宅思优㳺考庸世室受䇿介邱定三统之建稽五徳之畴明堂辟雍之化洽升中廵狩之典修翺翔于仁义之林薮沉酣于道徳之源流含咀于艺文之英萃斟酌于儒雅之谘诹扇芳烈以届远贶贞符而阐幽被光华于四表巩歴服于千秋簪笔乎盛世用敢作颂以扬休颂曰于铄我皇徳茂隆兮励精夙夜昭有融兮作君作师亶明聪兮允㳟克让心谦冲兮讲幄时开亮天工兮思以作睿懋圣功兮化被六合流醇风兮一人有庆万方同兮喜雨赋徐元正岁当癸酉月在清和皇上殷念麦秋爰祈甘雨法宫尽斋祓之诚郊野获土膏之润丰隆列缺若奉令而争驰风伯雨师似征符而即至是非精神之黙契唿吸之遥通孰能洽灵贶于滂沱兆丰年于颖硕也哉用是盥手濡毫敬作赋曰彼夫薄雾蒙蒙㣲风习习细非破块亦润物而无声密比散丝徒沾衣而不湿用欲逮乎滋培气尚郁于原隰未若夫萋祁有象先征础润之竒飞洒将来忽徙蚁封之急雷霆激而常鸣蛟龙怒而不蛰陂渠水足徐抽麦陇之针仓廪云髙预作蒸民之粒是皆岁星之在酉幸逢圣王之当阳并穗连茎极颂声于鼓腹三年九蓄每厪念于垂裳谓陌上亷纎但滋花栁天边霡霂未溉农桑甫下刑鹅之令立瞻石燕之翔岂管辂之占风智烦推测若栾巴之噀酒事属荒唐惟诚格乎天斯徳孚于帝重农寳谷遥通㝠漠之间沛雨油云立召嘉祥之瑞垂檐百道似巖头瀑布之形溅瓦千声想水面跳珠之势拾遗游处诗被凉催刺史来时亭因喜记从此与与翼翼知黍稷之咸登薿薿陈陈获坻京之大利方快覩夫丰年共娱游于盛世斯时也帘栊湿透殿角凉生玉女空中衣飘揺而欲举阿香去后车歴碌而常惊抚槛外之花枝新沾润泽听梁间之燕子亦贺生成世守砚田时有含哺之乐频游书圃惟将负曝之诚嘉禾赋王之枢康熙三十有一年皇上省方古北口外銮舆所道百谷蕃殖中有嘉禾丛生一茎数穗实颖实栗聨畴被亩爰命驿致阙下昭示羣工伏念书所记惟徳动天茍非圣徳渊粹通于神明岂能使日星霜露之精畅被草木以成竒瑞矧兹粒食蒸民所天非若萐蒲蓂荚朱草华平徒称瓌玮盖天所以慰圣人之忧勤而垂恩储祉也臣昧学少文讵克美盛徳之形容扬英声以腾茂实徒以躬逢盛事愿效衢歌亦犹测量天地绘畵日月云尔谨拜手稽首而为之赋曰惟我后之神灵实超迈于古先心亶仁以濊义躬阐坤而握干烈龎鸿以巍峻恩布濩而绵连膏润滋乎后土恊气奋于山川无一夫之失所暨万物而皆然和三灵与百福畅九垓与八埏以宵旰之靡宁思民隠之弗宣借省方以为观遂时行而应天当秋气之清朗披金风之淅沥轥碧草之萋萋閲丹枫之歴歴望关云之晓舒听河流之夜激泽马镳连山车毂击旄建雄虹斿横雌霓飞芝盖于隰原转风乌于亭壁道穰陇以停骖闻豳歌而控靮涧复林长阡纡陌逖塍疆刻镂菽荏缕绩风布叶以离披露垂条而涓滴则有嘉禾呈异侍从传譁挺生上腴族类竒葩每一茎而数颕盖本合而岐斜根密䝉以攅立枝重累而交加沃夜瀣以凝实迎朝阳而吐华真太平之竒瑞镌史册而争夸尔乃皇情歛抑睿虑𢎞图不矜千里之骏罔珍照乗之珠却贡则氷纨火罽免输则玳瑁珊瑚谓双岐之特出视九穗以无殊勿张皇而失实勿扬厉以加诬偶因从官之采撷命载轻轺之逶迤集鹓班之济济开雉门之峨峨朱宫翠霭紫禁香多离离缀蕾采采含科欢腾有位喜溢鸣珂知符应之不虚信嘉祥之有以彼夫蒿宫谱经芝房歌史孝竹之颂有声瑞木之文如绮纵表异以示竒皆浮夸而谲诡又若种异不周符称北里九熟四熟之竒元山玉山之㫖虽信美而无征何嘉名之足侈惟我圣皇敬天之命合契剖符内霑外润省夏甸以为度操南风而解愠几有开而必先徳无倡而不应异穱为陶虞之祥同颖乃成周之庆歴百世而同轨洵后先而比圣伊微物之托生亦遭时而得举日月播精雨露资茹含英则嘘噏山川练质则经过寒暑偶衆穟以丛生独亭亭而自处兹乃㧞起田间辉煌天府近帝都之光仪承九重之笑语排金门而入玉堂杂珪璧而亲衮黼典司则什袭为珍拜舞则千官如组皆以圣人有道念切无逸和气凝祥惠风廸吉即让美而弗居终腾光于有飶载牒府以书年被宫商而应律昭灵契于来兹贻休声于罔极宸翰赋汪灏岁在甲戍閠五月十八日于起居馆随诸词臣之后恭瞻御书题嵩山嵩髙峻极题禹庙功存河洛题淮渎灵渎安澜题孟子游梁祠昌明仁义大字四纸焕若神明莫可伦比维篆𨽻以后楷法斯兴歴代帝王翰墨所留载在诸帖者粲然可纪要皆行草数行大不盈幅求其纵横排宕流传榜额者未之前闻我皇上天纵聪明万几之余间临楮墨金生玊润体备法完不第驾钟轶王凌颜轹栁即从古英君工于临池者未有与颉颃者也至题额十六字格搆森严兴象飘逸造化生心云烟在手骨理天成毫无润饰圣诣所及更创辟前代所未有照耀万古而不磨者矣不揣芜词乐纪其盛爰拜手稽首而成赋文开日月徳被山川展瑶笺之璀璨覩寳翰之盘旋龙奋鳞而腾趠凤鼓翼而凌鶱光揺银海喜动鹓班原夫镇地配天维岳之徳疏河导洛维禹之绩奠四渎以安流征百神之受职惟仁义之道明斯杨墨之风息允功业之皆崇宜表扬之孔亟尔其选言既定茧纸待题染毫虽衆搦管难齐擘窠未审题署犹迷或指巧而臂拙或寸合而尺暌气临池而索莫笔落纸而漓澌纷涂鸦与墨豕谁渴骥而怒猊于是臣工稽首载求明赐维圣藻之昭垂既天文之广被照泺水而蛟腾辉尼山而鸾峙濓洛则云汉昭回关闽则宸章闳丽非挥洒于一人何照耀乎百世于是万几之暇俯答羣僚拂玊几铺金绡探裘钟选鹿毛涤凤咮之砚磨麟髓之膏舒硬黄之古楮濡错寳之秋毫乍兎起而鹘落旋烟霭而电熛香绕金炉之外光腾珠斗之髙其为状也山岳巍峩风云结聚圆转银钩森标玊柱顿则山安导则泉注奋则龙挐立则虎踞气举千钧力穿七属端如古圣兮劔佩严逸若仙人兮丰神裕骤观飞舞惊一气之浑成徐视停匀钦四时之分布匪惟超乎人工若有得乎神助盖縁悟通一画理穷万象善审低昻妙分背向或鋭而争或隠而让洞八体之精微创六㸃之逸宕小懐素之如斗陋宜官之径丈乃知得神契于毫端亦如运天下于掌上若乃遥颁汝洛分榜阶廊斐亹晻暧熠燿煇煌峯峦星焕栋宇翚扬壮淮渎风云之色生亚圣俎豆之香民所瞻兮欢万国神所依兮降百祥黙扶世泰共翊时康岂止一十六字之炳蔚留千百万禩之矞皇华山仙掌赋刘涵维西岳之嶙峋镇汉畤而嵣㟿眺天半之髙峯见云间之仙掌振险固于金方覆培嵝于赤壤原夫巨灵初擘仙迹微扪仿柱擎天辅鳌立坤依崇巖而设象据峭壁而留㾗排红霞于夕照接紫气于朝暄尔乃壮压关门髙连天汉拓终南之蜿蜒障黄河之浩瀚渺千仭而巍巍亘终古而旦旦翠入握而常凝岚盈掬而不散若夫山光叆叇烟雨缤纷发声为霆鼓气成云草舞轻罗之䄂风吹彩缬之纹谅宇宙之在手随转运而絪緼亦或霭散天青云开日霁仰操持兮森严欲攀縁兮迢递孤标承露之形奋蓄㧞山之势五丁受其指挥百神归其节制盖华峯者峙九霄之外据万象之巅灵竒诡秘状貌精䖍车箱入谷箭括通天徒仰岧嶤之色谁寻玉井之莲是以天示仙踪山成悬度常抒捧日之心直指登天之路扶两仪而屃赑抟九州而镕铸岂止握关辅之形胜壮秦封之巩固方今寰区混一海甸昇平山川奠定表瑞呈祯屹崔巍而相向拱翼戴于神京况兹掌之神竒尤下土所瞻视灵居五岳之先秩比三公之位备指臂于天家效膂力于巽地行将引懐柔之神只导宸游之天驷喜雨赋鲁瑗月维首夏序属恢台麦浪飜风巳改青童之节桑田零雨宜行赤帝之符偶杲杲之经旬致祁祁之失候飏晴丝于绮陌云毂常迟悬朗镜于瑶天雷门未启虽不比暵旸之岁亦恐妨稼穑之功爰厪念于九重特戒期于三日陈牲赞币雩坛之礼未行倒井翻河郊圻之泽巳遍欢腾绿野喜溢黄舆仰圣徳之潜孚颂甘霖之立沛职居东观望切西成早簪笔而记年丰特拜手而占国瑞赋曰维和气之上应识景运之遐昌考鸿猷于姚姒溯盛业于轩黄称明良之有庆颂覆载之无疆均调兮六气焜耀兮三光伊岁时之豫顺亦民物之丰穰岁当作噩月维仲吕太皥解符长嬴司序桐井兮微薰槐庭兮初暑维兹燕蓟之都偶浃旬之未雨日燄燄兮青郊霞飞飞兮紫籞宵瞻玉免兮徘徊晓望彩虹兮延伫虽未妨于农畴巳轸情于当宁于是敕僚采谕职司扫社稷治坛壝礼官择吉祝史诹仪乐正修鼗鞞之器舞童习云汉之诗将致斋于三日竭祷祀于灵祇乃宸念之精诚早合符于㝠漠坛中之圭币未陈天上之油云巳作石燕应候而将飞土龙乗时而欲跃听鸣鼓于天门触扬飈于林壑挽碧汉以如倾挹天浆而共酌挂长足兮郊原织斜文兮帷幙初洒屋而丝飞旋垂檐而熘落即畿辅之滂沱谅八方之优渥若夫涧涌新流山攒积翠九陌润兮烟凝六街湿兮雾渍居人无沉灶之虞行客有垫巾之致滋草色兮澄鲜霑花光兮妩媚鱼迎浪兮扬鳞鸟投林兮垂翅洒变化兮墨池播珠玉兮荷芰俨雪浪之翻天忽银河之泻地于时良苖诞种秀麦将登披神浆之霡霂散骄阳之郁蒸既叶润而枝濯遂浍溢而川增洵天心之仁爱实盛世之休征吾皇徳被方区虑周疆理对此甘霖天颜有喜膏露降兮同传庆云见兮并纪惟圣人念切于民依斯上帝恒钖之嘉祉欢腾庻采庆溢羣生陈风诗于殿陛聆謡颂于寰瀛欣彼苍之沛泽卜品物之咸亨畇畇原隰穰穰春耕五风十雨共乐昇平沗东观之列谨载笔而庆西成瑞禾赋汤右曾维圣主之膺图体干坤而合撰调六气于虬床叶三辰于芝简开九戸而揖祯符环四瀛而絶垠限荣光烛兮驷津瑞霭凝兮豹产髙廪无际明星有皖洛水潆纡嵩山嵼地届隂阳之㑹课入田歌天开宇宙之和移来谷板普灵贶之为昭乐骈枝其并绾彼夫连塍被陌修畛曲隅一日二日而黛耜举四月五月而紫芒敷葱翠弱叶疎遫圆株亭亭而抽芳实蒨蒨而牵蔓于花吐月魄房含露珠陇分上下土别坟垆黍稷其馨既稂莠之不害稼穑惟寳倐忭舞之载途谓岁功之有序迺天休之黙符秀擢三桠滋衔一本嘘噏槖籥絪緼根苑影参差而日华态纎靡而风偃方于同心之义颕合离离比诸连理之祥枝排䔿䔿终呈竒于䆉稏始挺质于藨蓘仙人珠树岂并施于丝萝海上蓬山或同根于芝菌庆俪三秀荣开九畹望北里兮玉禾植西山兮琼巘于是田畯色喜甸人致词当白藏之履节值青要之届期万寳告成功还贞于品物百谷皆熟灵乃効于神祇喜气临而平畴动色祥烟拂而厥土惟宜淑气肇于互根本由无而得有嘉名拟诸并蒂还自偶而之竒沐雨膏兮殊形合体挺沃衍兮黙宰潜移岂不以生为上瑞出应昌时惟一人之穆穆繄百僚之师师尔迺赛彼田祖卜兹吉日同漆枲于贡包进琅玕于天室灵种析而分条神用符而耸质照九阿兮绕霏霏齐万顷兮揺瑟瑟良仁感于彼苍故精通于我穑覆鳞隰兮欹垂动星田兮牙出匦函献而畵史繙图雅颂成而词人拥笔占岁取之亩千信交孚之徳一考自上古迺见旅生香分琼粒色耀华茎朱草繁而景风应灵芽发而泰阶平多稌斯咏双米载赓九穟升而雀衔炎帝三苖获而雉献周成元秬黄汉臣颂其灵宠银縚金缕唐世赋其休祯孕神膏于木王溢盛气于刀耕将辉前而映后洵齐芬而共荣于焉铜铺肃卫银牓端簪九賔之仪偹万国之恩覃颂帝力兮侯甸采卫解民愠兮东西朔南衍干元而用九㑹皇极以居三赐复蠲租子惠之泽溥履慈止孝中和之徳涵兆乃形于终亩功偶効于作甘仙渰华而嘉彚殖卿云䕶而休气含识动植之情恊悟神人之道参岂止茅称三嵴麦传两穂谓干庆之有归乃神符之所萃获之秷秷有飶爼豆之香烝之浮浮用光瑚琏之器肃几筵之将享洁粢盛以昭事美时和而年丰维天工其人治五云抽润而紫鹓调六琯同和而朱凤至殊徽狎臻祥图莫记斯则忻九熟而謡歌绵万年而昌炽者也瀛洲亭补种新槐赋汤右曾清切曹司澄鲜省署绣栱霞皴黄帘月泸卓亭子于中心是玉堂之佳处森罗桃杏凌百卉以非宜杂置蘅芜计十年而何与爰封殖夫新槐作蓬瀛之嘉树彼夫髙柯矗缩密叶茏葱铁石坚骨冰霜錬容皮鳞质黝条毵隂浓道周夹栁殿角环枫比榆檀而挺节偶松栢以摩穹礧砢十围崖蟠谷跨隂森百尺雾鎻飈冲此则梁栋待构山川借雄者也禀粹星虚吐芽春尾当百五日节的的免睛经二十番风茸茸䑕耳兼两旬而成叶閲三时而结子黄中黛表品流非金缕之俦昼聂宵炕种性岂青裳所儗葩纷南陆离明之晴朗相辉翠匝东都溽暑之熇蒸尽洗华滋湛实功先氷涧之雪腴寳液凝丹味压云房之石髓则有汉宫香馥秦里隂连承华门外御史台前江东则千株攒秀洛阳则一树单妍殷仲文典午风流低徊寄慨庾肩吾萧梁才子服食几仙垂管氏之遗制录荘生之内篇忆曩岁之观光入桥门而负笈三十区之学舍树树烟含十二街之帝城行行雨湿静坊键戸屋头之影晨遮精舍钩帘檐额之隂午入睠老根之盘郁励志幽贞睇修干之峥嵘矫心植立冷淘逸味每延客以同清钻火芳辰或望古而遥集届温飈之扇序花破蕚以舒黄糁离离之金粉飘漠漠之暗香带夕阳之一坞㸃乱书之半牀丽景绚空郁烈因之助暖生衣被体芬菲转为招凉正萦懐于夏课每縁花而益忙荷遭逢于紫禁尚追摹而不忘升俨雅之石渠界逶迤之金水焕丹碧之榱题枕缥缃之图史覩扶踈之緑槐列朱廊而若市又益之以新栽更廻环而徙倚嫩于初栁猗若女桑俊颖才擢柔茎未苍参差八九树疎密两三行湛露方承适俗之姿巳远祥飈渐拂参霄之势难量碧槛青疏擅风情于藕渚兰塘之上宫壶法酒迎懽䜩于柯亭刘井之旁三岛烟霞凉宵掩映十洲鸾凤清昼廻翔天上白榆相将碧落苑中卢橘各自红墙滋息因材栽培得地芳馨种类只傍瑶墀华贵丰标定依文陛院㕔秘邃看风舞以自如𤨏闼崇闳覩云屯之方始向堂阶而种植有人占奕世之祥奏笙磬之声音正面辨三公之位梧桐赋刘灏伊梧桐之灵材蔚疎林以擢秀干郁律而孤生枝婀娜而远覆发风韵于幽堦动云光于晴昼当朱夏而隂浓拂丹霄而势茂尔其秉姿髙洁结体贞坚不绳而直匪规而圆中以虚而能响外虽朴而弥妍暎苍松与修竹絶萝附与藤縁盖其族出于峄山根生于南岳朝阳之所煦临沃土之所旁薄依峻岸而生滋据苍岑而栖托故能表异于龙门蓄荣于凤阁至于华阳春季叶落秋初素芬徐吐繁影㣲疎按消长于时节惊徃复于居诸亦或剪偶成珪绩能为布昔开唐叔之封曾入牂牁之赋冯翊献以九枚华林栽以三树至若选材作瑟截尾名琴含山水之趣叶宫征之音托朱絃以送目扬白雪而平心则有甪里幽人衡门髙士屋北窗前台边栏里傍玊井而成帷盖银床而如绮晨露滴而尤凉夜雨洗而増美爰朝玩而夕吟每情恬而意憙乃其修柯峭蒨古质轮菌净如绿玉老似苍鳞足令夫尘氛歛息鸟雀逡廵若夫移根上苑之旁布影彤庭之侧峙菶菶之伟标垂离离之嘉实应虞舜之雅歌集祥鸾之彩翼斯其効黼黻于清时岂肯等葳蕤于凡植琼岛春云赋黄叔琳试仰望兮春云溶溶揺曵乎琼岛之中逐烟峦而不定驾晴岭以浮空连残雪兮近北借微风兮从东维时栁飏轻丝草萦长带识岛屿之春生见云容之堪绘杂五色兮含烟入三山兮张盖氤氲宫殿之旁缥缈蓬莱之外岛假势于断云云横阵于层巅垂鹏以近海象鱼鳞而在天自无心而能化洵有态以增妍樐十洲与三岛曽不离海上之神仙尔其来也不疾不徐其少进也若密若踈减竒峯之兀突类余霞之巻舒或灼灼兮曜流或皜皜兮素积覆春树兮萦青暎春水兮凝碧树瑶影于上林水涵光于太液与斯云乎徃还共朝昏兮晨夕既而丛彩不散竒状难名髣髴琼楼之重叠依稀金阙之充盈非绮罗之绣出即丹青之染成带晴烟兮疑重披薄雾兮犹轻陟帝郷兮不远起封中兮预结光隠隠而弥沉影緜緜而不絶有山光之掩暎无蜃气之出没故能触石于肤寸不崇朝遍九州而自合而未知霭霭之春云时徃来于阊阖刻漏赋揆叙原夫天地之形虽昭融而易见隂阳之理实悠远而难明时忽忽其代序岁冉冉而递更茍无七政之考辨安知二曜之期程爰稽考于徃古固茫昧而无凭自轩辕之初造创神器于邈㝠迨成周而始备穷制作而研精分挈壶以命氏劳推测而经营倚玊衡以定制铸铜壶而听声运竒功于水火审晷度之虚盈规模虽着于周礼制度则盛于张衡精思变幻握算竒零既有分乎昏旦夫何碍乎隂晴虽仪形巳因其草就而精巧未臻于大成若其律吕偶殊锱铢或异傥不辨于髙卑便贻差于躔次徒怅恨于曩时幸遭逢于盛世薰琴应候何殊虞帝之隆瑞荚生阶远轶陶唐之治见玊烛之均调仰黄云之毕萃乃咨保章之官命灵台之司考异同于寳歴成斯器之恢竒金徒抱箭铜史候时量方圆以立体因吐纳而成规视三光之出没察四气之推移算竒嬴而无乖累黍辨晷刻而不失毫釐果出神而入化本杳㝠而难窥尔其回波激射顾影参差隂虫夭矫而直上灵虬蜿蜒而倒垂信律吕之不爽如圭撮之无疑不出轩楹而凉暄易晓恒居室宇而晨昏可知何前贤之所不得及而后世之所莫能为者与若夫推测之精详位置之整密流传久絶于东方神妙逈超于西极虽丁缓莫得逞其材班输无所试其力诚天上之灵机可通而人间之能事巳毕矣至于献赋甘泉校书东壁沧海非蠡酌可穷碧落岂管窥可识铭殊孙绰悲玉马之无功赋愧陆机笑金舟之何益徒伸纸以濡毫实汗颜而赧色况复五行适时八岁顺徳凤凰翔于轩阁之旁麒麟游于大囿之侧愿比义于华封颂洪庥于万亿塞上观获赋揆叙维圣主之勤民法行徤而巡幸运万象于辰枢驻六龙于边境扩八荒在闼之模昭四海为家之盛关严虎豹迎黄屋而区脱春廻塞接蠮螉临丹跸而兠铃撤警时则金逢庚伏鹤露未零火向西流鹰风先冷白藏应候迓朔吹乎三陲黄茂连云兆乐岁乎万井爰符夏谚之一游遂乗秋歛而再省徒观夫松漠之野榆塞之旁咸载芟而载柞成我理而我疆性则兼乎坟垆埴壤种乃粪以狐鹿牛羊方其春耕正及土膏之渗漉及其夏耨益以甘澍之汪洋乃有唐稷所播农帝所尝赤穈白芑黒秬黄粱天竺四熟之米日南再种之粮融臯则一旬自植长沙则五里闻香莫不接畛畦而擢颕被疆场以垂芒衍农政于箕畴一曰食兮二曰货奏田功于豳雅千斯仓兮万斯箱我稼既同田畯至喜侯主侯伯侯疆侯以争乐事而赴功犹波注而云委游惰罔见于闾阎拮据不遗于妇子携来钱镈耦骏发以十千盛用篝车数且溢夫倍蓰丰登幸际乎金穰劝相况劳乎玉趾水耕火耨得邀万室之盈焉出作入息咸荷一人之赐矣皇上乃弭云䍐曵红旃歴南陌履东阡喜边氓之勤穑遵圣化以力田能使改沙漠之区并成乐土抑且编寰宇之广共庆丰年黍稷稻梁处处沐和风甘雨东西南朔人人戴舜日尧天撃壤衢謡竞进天子万年之祝歌功颂徳永传豳风七月之篇赐观瀚海石赋钱名世上林荷槖清暑磨丹宣玉音而共谕颁文石以同观囊甫开于锦匣光先射于玉盘细才雀卵轻侔弹丸百枚珠琲一寸琅玕含云气而欲吐裛露华而未干珊瑚凝采水晶透寒莹如朗月初照簇若繁星互攒分南宫袖里之数片㸃北苑毫端之万峦帝传命曰此瀚海之石採诸紫塞而携自雕鞍者也尔诸臣侍彤墀趋釦砌其可勿操觚染翰乎哉名世拜手稽首伏而言曰事有小而征大物有微而关鉅庆兹石之呈华颂我皇之文武盖统百万之貔貅渉龙沙而入阻此轩辕氏之武定羣方而以师兵为居处也抑睹竒彩于幽遐停銮辂而揽取此有虞氏之文光八表而以衣裳施藻黼也至于旁收广厉之盛意更有逈超乎千古者焉想夫黄钺亲征三犂朔庭万队浴铁九霄震霆鸳鸯之泺饮马鸡鹿之塞扬兵临絶漠而径度骋荒沙而不停运神谟以殄封豕展庙畧而斮长鲸乃小石之微𤨏忽仰动乎圣情按寳鞭而笑指遣虎旅而争录散漫兮无涯披寻兮满谷荦确兮半襟块垒兮盈掬淘沙内而得金披巖璞而知玉夜光剖于蚌胎钟乳流于石腹讵若兹掇拾之不劳而取携之至速雨雪侵而质性弥坚尘埃扑而光芒转蓄凌追风蹑电之马蹄带绣澁斑斓之箭镞缅太湖与仇池谅岝崱其同族繄阆州之锦石庻比形而齐躅磊落晶荧轮囷歴碌前驱挟而神邱勒铭归骑挈而铙歌奏曲圣天子武功大定文徳诞敷唱舜歌而垂谟典彰羲画以阐苞符万几暇则羣经搜讨寸晷间则六艺游娱炉清麝气帘卷虾须瓌寳尽罗乎册府纎尘不到乎蓬壶琉璃砚匣之旁翡翠笔牀之侧置此石以相辉绚陆离之五色或通体琼明或半边瑶碧或散㸃岚黛或斜霏云白或过雨天青或临池水黒雕一物于沉檀耿七星于北极盘螭夭矫旋螺明晳秋叶烟含春花露滴云龙交映而彩飞人物在中而影隔莓苔驳小筑之山珌琫贲容刀之饰芝英吐以煌煌榴实垂而的的摘丹荔于闽天撷红豆于南国他如靺鞨颇梨玛瑙琥珀五云之润咸滋七寳之光遍射莫不极嫭尽妍涵津清液画史无从绘摹巧匠不能刻画盖由我皇上有才辄擢无竒不搜礧砢每邀夫鉴赏坚顽勿吝夫雕锼励臣节必共盟铁石效衆长则不弃遐陬禀贞心与劲骨既克副乎敷求况含英而吐曜更恩宠之最优纵巖栖而穴处定赏隽而㧞尤懐璧者无韬光之虑献珍者无刖足之羞昔则泥沙委置今则崑阆优游饰万钉之寳带濯三岛之清流惧碔砆之陋质难混迹乎琳球矢愚忱之匪石长共奉乎瀛州御赐砥石砚赋查慎行维圣主之右文当中天之盛际朝有善而毕登野无贤之或弃于是地不爱寳物胥呈瑞凡抱质与懐材咸手额而踵跂思乐育于昌时冀效能于圣世窃闻盛京奥壤峯回海环藴扶舆之清淑标峻极之玮观孕秀于松花之江钟灵于砥石之山爰有佳石出乎其间其为质也温兮如玉滋液清泉含姿邃谷表坚贞而外彰歛精华而内蓄其为色也云蒸霞郁分吉光于翡翠灿目彩于鸜鹆贮秋水而痕清浮春峦而眉绿维时万乘东廵周览神臯采彼美产用砺容刀发芙蓉之锷莹䴙鹈之膏觇良材于歴试遂宠被以荣褒迺召良工斵以为砚雅制斯成文茵斯荐既特逹而受知爰辉煌于台殿洵大智之创物同擢微而举贱尔其同材异状罗列琳瑯刻以云雷之纹映以奎璧之光或圜规而方矩或全珪而半璋滑不拒夫隃糜腻不留夫毫芒固巳剔厥瑕而萃其精良圣天子方寿考作人澄懐有主赐以铭词载诸册府惟以静而永年标大义而纲举配二典与三谟垂日星于万古首颁元辅圣训是钦再及宫僚丽泽弥深以至供奉文昌之署图书翰墨之林如雨露之霑濩俨象纬之照临于是乎拜自瑶阶捧出琳宫丹霄之梯千尺红云之殿九重下以夸示于子孙上以炳耀乎祖宗孰不感有生之荣幸庆兹石之遭逢盖自书契以来下逮宋元之季砚之为品谱不胜纪凤咮以山擅竒龙尾以溪表异红丝与眉子殊称紫玉与青花并俪彼后来而居上推端州为最贵然皆产自遐陬出于荒澨讵若发迹之竒近在兴王之地甫离巖穴便亲廊陛磨砻告竣于文房铭赞式承乎御制一人崇儒而徧赉百尔山唿而拜赐夫岂寻常之匠石所可嫓其位置者哉材同砾弃质愧瓦全膺千载之殊遇实仅觏于简编抃舞于诸臣之后拜恩于黼座之前竭㣲忱于飏颂非笔墨之能宣惟仁者之必寿象有取乎乐山託磐石之巩固祝天子之万年圣驾三巡塞北荡平赋吴襄皇上御极以来八垓春丽六幕风清圣帝有真玉镜曜垂裳之宇王师无敌银河扬洗甲之波三蘖氷消九边烽熄杜鹃啼去鸟道烟空精卫填来蜃宫浪静金瓯永奠玉斗长晖既衆徃以成王自止戈而为武前者噶尔丹狼心莫洗螳臂空张骚万里之归藩劳六师之驻驆仁人不杀无非拯此一方大造好生未必寛其三面频临紫塞永净黄沙日斧斯挥星旄顿落降旛一片俘来擣穴之儿铜组千蟠撃得专车之骨功成漠北庆溢天南露布遥飞铙歌竞奏谨拜手稽首而为之赋其词曰将欲规天盖以为畿矩地舆以作宅代日月以曜灵助雷霆以殄逆车书通崑汜之垠玉帛遍綖纮之陌画成禹甸无弹丸偶漏之星补尽尧天鲜粒黍不周之石则必瑞应河清膏同海溥致治而囿蓄祥麟戡乱而庭驱虓虎同归玉版难容小丑之跳梁一奋金戈遂卫羣生而安堵臣尝稽麟牒攷龙图三钖蓄衆七政行诛版泉门蚁涿鹿鸣狐青邱擐甲白浦援枹东越则防风就戮南郊则有扈旋俘维彼五帝三王之驰骤亦借四征九伐而驱除赫矣熙朝烝哉清宴紫逹丛花华平发箭玉马集而销兵驺牙来而息战天子方挥绿绮于兰宫披丹书于枫殿临百子以和汾歌启九成而开镐燕而乃蜡丸告警羽檄交驰尘迷北戒烟起西陲几阵铜焦吹来紫塞一军觱篥响近龟兹白马如风类成蛾贼青袍似草恰肖鸦儿蠢尔相残鹬蚌交持而起衅狡哉犯顺鹊鸠互逐以支辞乃犹三军未誓一纸先遗示皇疆以有截申天语而无私岂有潢池一任么么之好弄非无斧锧姑怜小子之无知讵意鹰饱思飏猿亡拒捕边雾仍屯戍云复布兇罪既盈天威斯怒义激兰锜声腾甲库征嫖姚檄都䕶告九庙以兴师驾六飞而远驻未遑述孔武之军容也而先对扬如神之睿虑念兹寇也䑕首藏奸䲭张肆虐担鲁横蹂固麻纵掠稍容乌合必致连鸡不奋鹰扬终成犄角絶肩臂而援孤扼咽喉而魄落黄沙白草无坚守之严疆骍酪羱醐有难填之饥壑竒竒正正腹受敌而背已攻实实虚虚进撄危而退复郄衆才万甲纵铜胫铁额其奚强士有亿心虽虎箭貒弓而亦弱网无三窟任脱兎之斯奔釜岂西江笑游鱼之自若乃若天边破斧地角飞轮传餐雷动列甑星屯宁塞外之黄茅偏生圣米何关中之白粲立转劳薪威斗铿锵万灶之烧云不夜留犁鞺千军之浴铁如春至若驹腾赤水骥产乌孙金覊久控玉勒遥奔兰筋则朝疲沙碛血汗则夜滴荒原歴百战而追风预憇桃花之足冲千羣而掣电时丰苜蓿之飱而且玉垒棋罗铁骑云织站设炖煌泉飞疏勒纵雉尾而火蛾翔张蜃弧而饥鸱集卷地蛇蟠之阵日照旗红横空雁子之都风号箭黑狼居胥峯堪刺日积甲还低火敦脑浪欲黏天投鞭可塞凡兹金城百胜之威莫非玉趾三巡之力当圣驾之初巡也斾扬牧野瓦震昆阳开巖关以御寇渉天堑以平羌裂前锋若敝竹堵归路如铜墻靺鞨翻红万顷之龙沙似血刀锋毕白六月之塞草犹霜然而师出穷边军方一捷贺兰剰垒尚巻零旄嘉峪残营仍藏败甲搜牢缓则豕突难防扑剿神则狼奔自蹶此则以天低玉帐重临马邑之城月满雕弧再射龙堆之堞也尔其冲氷夜渡褁铁晨征寒花淬剑瑞叶萦旌雪宻如绵压紫貂而作铠云浓似墨团绣缦以成城万骑刀横怒雹撃蠮螉之塞三更弩吼惊风乱鹅鸭之声于时秃髪茅靡朱眉粒絶欲掠飞刍徒蹈覆辙望雨粟而唿天嗟倒戈而啮雪彼幕南之属国莫不勤王岂朔漠之余逋尚容苞蘖纵复表乞全躯词哀饮血亦安能少缓压境之师而免繋降车之绁也哉爰届初春急趍宁夏虎贲外环龙骧中驾铁山则八校星驰玉泉则九斿电射汉云五色争笼帐殿之髙秦月重轮恰补边墙之罅因而崇台閲将絶堡筹边剖银菟于后劲标铜虎于中坚扛鼎雄夫张八旗以斫阵翘关健旅挝六鼔以分甄傅介子气吞楼兰奋夏箭唐弓于塞月卫仲卿誓扫冐顿壮鄂刀褒羽于蛮烟维彼封豨穷同鼯䑕獍叹亡羣枭悲失侣势随风萚以相摧罪拟邱山而莫举天诛贼子以报思明人愤兇渠先擒庆绪谁云肝脑难污辇下之灰钉料彼头颅自列军中之鼎俎知衔璧以无生嗟离罦而莫拒狐思正首漏鸾刀百磔之刑鸩自屠肠应清酒一壶之诅从此霾天乍霁瘴雨全飞牵獒致贡捧雉争归綘帕当胸山唿动地頳罗蔽膝虎拜成围奏普梨而黄钟答响舞回纥而白鹊同挥风马云车夹鸾旂而回玉阙铜标铁峡镂鸟篆以铭金微紫绀分来酬跃马平淮之绩银章铸就壮从龙分陜之辉布木凤以沛甘霖恢八荒之法网息金笳而舒化日覆九有以戎衣计自陈师以迄饮至捷告惟三时周未四鄙五十二战之偏劳哂二十七征之失利无烦铁筯以前筹免约白衣而并辔阗颜纵捷岂尽空玉塞之庐髙丽虽征宁立㧞银城之帜积百王之旧愤至此方平建千古之肤功应推无二维豫鸣夫大武正咸临夫太和鳌撑地轴龙绕天戈垂纶音而开朱鸟御黼座以献金鹅四阿则星斗聨珠象天朝之畛界八闼则云霞散绮绘絶域之山河武偃文修乗白骡而发太平之笑风和日丽弹紫电而吟大捷之歌歌曰景星烂兮紫孛消天风鼓兮参旗揺翠华北指兮南有杓展神谟兮廓四郊膏流中外兮无淳浇又曰六龙驾兮环九鸿氛祲净兮戢武功云和鸣兮开羣聋帝基巩兮垂无穷圣万禩兮天之中皇清文颖巻四十六皇清文颖卷四十七钦定四库全书皇清文颕巻四十七赋日月合璧五星连珠赋鄂尔泰雍正三年二月庚午司天氏奏称日月合璧以同眀五星连珠而共贯宿躔营室之次位当娵訾之宫为从来未有之瑞诸王大臣请陞殿庆贺上辞弗许惟念临御二载遽覩此嘉祥皆由圣祖仁皇帝所致爰遣各官祭告景陵并付史馆颁示中外与臣民共庆之臣乃闻而稽首飏言为序其事曰日月五星者天之光华也人君徳动天鉴则日月五星各效其灵传曰至徳之明日月若连璧又曰至徳之萌五星若贯珠五星所聚有徳受庆四海昭理中国安宁子孙蕃昌此其占也而营室之宿其位在亥主乎宫庙星眀则昌娵訾者则日月所㑹之辰在亥曰娵訾尔雅所谓娵訾之口营室东壁是也考其分野则司马迁以为在兾并之域班固以为在燕代之间今我皇上圣徳光辉瑞应所征上之格乎祖宗宫庙之地而下之周乎畿辅逺近之区谨博稽典籍凡经史所载以逮诸子百家天文䜟纬之书衆矣其言歴代五星之瑞者盖详至若合璧连珠同聚一方虽知其为非常之应而三皇既邈后世无闻惟宋书有之曰帝尧在位七十载经星岀翼日月若合璧五星如连珠乃归功于舜由此观之岂非以二帝相继光华所萃若合若连与天同符之眀騐哉顾其事不见于虞书而纪于二千余年之后此必得之孔子删书之余信而可征然后载之正史岂诸家襍説比乎我皇上以圣继圣正如舜之绍尧此重华复旦再见今兹矣圣祖仁皇帝在位六十余年即帝尧之七十载也我皇上御极以来于今三载正舜之格于文祖之日也圣祖仁皇帝神圣文武广运无方成功文章巍焕已极是千古以来又一尧也我皇上眀目达聪庶绩咸凝光天之下及于海隅是千古以来又一舜也是以太和之气上应天心而征乎天象岂偶然者哉夫自古帝王虽眀君贤主凡于祈祥符瑞之事苟获一事一物如白麟寳鼎神雀五凤廿露黄龙之属方且登泰山禅梁父大赦改元赐爵纪勲甚至作书以示瑞矧夫日月五星之光昭昭离离为四海九州之所同照而共仰者乎我皇上乃恬澹无为谦让弗居皆以功徳上之圣祖仁皇帝而已不与岂不巍巍乎大哉于是伏而思之徳动天鉴至诚也颂扬先烈至孝也景陵告祥至敬也宣示史馆至信也敷钖臣民至仁也庆赏不行至谦也登封不事至眀也不矜不伐修徳不怠至健也即此一举我皇上深沈之徳其足比羙于舜者固已至矣况乎万㡬之敕其所以承天命而永天休者又将奚极也为臣子者幸生尧舜之世得以依日月之光华覩星辰之烂缦其何以孜孜赞赞黼黻休眀以覆冐于照临之中也哉不揆肤陋敬援笔而为之赋云龙飞御极之三载凤歴司春之初吉用告瑞于今宵遂呈祥于翼日夜未半而鹑火之象方昭天将旦而娵訾之光忽霱圣徳上矗乎紫霄嘉祥毕聚于营室二曜同明而共丽宛如合璧之双悬五纬共贯以偕跻俨似连珠之并繂遡自三皇聿辟七政焕发虽符瑞之多端欲征信而咸阙逮及颛顼之时爰有歴宗可核亦仅纪异于五星未闻効灵于日月稽诸正史惟一见于尧舜之迭兴谱其休祥又岂独为汉唐之莫越若夫五星之瑞歴代鲜合或井娄之次同躔或奎壁之垣共踏上自殷周而征验多淆下迄宋元而传闻亦杂欲如珠璧之共炫曽不能彷彿其二三但若星宿之荐禧何难综覈其卄卅尔迺帝徳诞敷王心无斁绍世祖之丕基缵仁皇之懿迹大业更羙于先朝鸿休増光于在昔播膏泽于荒陬洋湛恩于遐僻无一夫之颠连登九有于袵席思王度而仰式玉式金觇圣学而颂如圭如璧比钦明于唐代洵莫测其髙深拟精一于虞廷无由窥其罅隙于是超帝迈王登三咸五至徳协乎天心仁风翔乎下土瑞霭盎溢于层霄光辉照彻于寰宇金乌玉兔感二气之华而同升太嵗长庚率五行之精而骈聚见夫璇玑告吉仪象呈灵天枢启其钥清都辟其扃开祥光于阊阖覩瑞色于苍㝠九阂显其昭灼万彚仰其晶荧非仅两珥重轮之异逺胜三台五老之星映于万川如圭璋之可握烛乎四岳似球琳之作屏诚以諴能感神徳可动天以氤以氲非雾非烟萃光华于二五现气象之万千或离离而并照或累累而如连挹其澄鲜溥天为之加丽瞻彼璀璨大地于以生妍于戱非甚盛徳曷致嘉符中天而外亘古所无方之勲华而宁让号曰雍熙而非诬赓飏莫罄其形容衢謡难喻其欢唿求诸千圣百王而罕俦谁能嫓羙其巍焕垂之亿龄万禩而弥耀得不上续夫典谟日月合璧五星连珠赋徐本财成天地驱驭阴阳徳动三光之鉴兆开七政之祥位直乹宫是号娵訾之地象占清庙正躔营室之乡征一人之有庆应元㑹之光昌原夫二曜之进退有常五星之迟速异候运行则一暑而一寒循环则为夜而为昼中道回旋九行纷辏长庚每前镇星弥后求躔次之适符歴古今而罕遘缅彼颛顼瑞叶履端摄提有纪是为歴元聚东井则汉髙乙未之嵗聨奎宿则宋祖丁卯之年言乎数数际休明之运考乎时时逄交泰之天兹惟我皇勲华为偶文武圣神髙眀博厚物喜阜昌民多仁夀致有道兮丽层穹奉无私兮光九有宜天道之下济与人事而相维灵台察候冯相占时已卯之月庚午之期双轮重重而表异五纬累累而呈竒万里风清九霄云霁繋连城于天中悬照乗于海裔睹黄琮之烟暖蔚矣锦章仰紫贝之光寒焕然绮丽璧惟两而合则同眀珠有五而连之并照荆山之产未足比其清辉合浦之珍讵能方其朗耀宜乎兆庶雀跃道途卿士凫趋廊庙皇上迓天休而多让辞大美而不居溯感召之有自实积累之所余善继善述兮保乂寰宇有伦有则兮宪章典谟惟天降祥于元后惟后钖福于八区颂升恒于万嵗验正平于六符幸依日月欣瞻星斗际大观之在上垂史册而不朽拟缋事以成文愧邹枚之赋手日月合璧五星连珠赋徐杞维皇御极至徳合天召休征于日月呈瑞应于星躔或层叠以摩盪或错落以钩连集于崇朝二曜着明而仰止㑹于营室五纬次苐而灿然亥子之方仲春之月不盈不缩度适合以无愆有叙有伦舍相依而㒺越时也景气开霁天宇清虚用稽躔次爰验居诸黄道并行两两连城之寳辉光相映累累照乗之珠浮云莫翳瑞霭恒舒郁郁纷纷蓝田之烟郁若煌煌煜煜合浦之产骈如倬彼天文焕兹珠璧楚山遥映和氏惊而莫知洛水如临衆灵採而难获宜同云物以书无俟土圭以测卑哉汉宋仅传聚于井奎邈矣黄颛庶无殊于今昔惟一徳感通斯嘉祥洊答五行顺布匪疾匪徐二气推迁乍离乍合天子乃圣乃神乃文乃武齐七政而赞两仪奉三无而修六府文明以止治已发其光华纯粹以精道更超于三五两瑞同呈万物咸覩仰丽景兮灿中天布徳辉兮光下土彼夫嵗星居心黄云捧日瑞露成文东风入律偶钟灵于一物尚珍异而夸竒视効祉于三光自比拟其难匹而乃孝思纯笃圣度渊泓溯降祥之有自更朂勉于在廷洋洋训谟涣如纶綍巍巍功徳炳若日星将见醴泉出蓂荚生玉衡正泰阶平灵囿麟游丹山凤鸣可致之祥毕至诸福之物咸呈身厠艺林学惭武库仰普照之清光际昌期之休遇敢蠡测而管窥谨濡毫而为赋日月合璧五星连珠赋许王猷徳动三辰祥呈七曜瞻天章之璀璨钦皇𠂻之诚孝真无响而不应知有感之必召遐稽符瑞上讫髙阳授时成叙征厥嘉祥唐帝昭其至治周道庆其遐昌汉书东井之应宋纪奎璧之光若夫二曜同躔五纬齐轨辉煌四照荣光并美应景运之独隆亘古今而谁拟我皇上功崇位育徳备中和万㡬是敕九叙惟歌耕耤则民勤稼穑临雍则化洽菁莪固已祥征灵蓍瑞应嘉禾民气之欢腾无已天心之钖福弥多惟时律应夹钟日惟庚午司歴呈图率土咸覩俨乎琢荆璞而成双灿乎探骊颔而得五尔迺聨形宛转叠彩逡巡金乌蹲璧玉兔含珍悬中天之夹镜碾厚地之重轮双丸之影交辉兮五徳之精毕集晶晶荧荧彬彬熠熠惟镇星之为吉曜兮偕金水而辅日木火亦同其次舍兮纷光芒而并岀散之则错而为五兮贯之则聨而为一均不盈而不缩兮又何迟而何疾绕重明而効异兮灿娵訾与营室焕琼树以増辉兮映瑶台而添色于是蓝田减耀照乗韬鲜夜光失丽连城输妍非刻画所可致岂编缀而能然覩此纯禧之协应实由帝徳之合天黄童白叟咸颂一人之有道山陬海澨羣歌圣化之遐宣矧簪笔于螭蚴覩昌运于尧年敢不志普天之庆以陈颂飏之言爰拜手稽首而作颂曰圣人御宇至徳矞皇敬天勤民惟几惟康时雍风动治化孔彰天惟鍳斯七曜征祥归羙圣祖谦尊而光臣民胥庆钖福无疆日月合璧五星连珠赋于振人能𢎞道造化无私诚至则形故在天而成象志壹则动故先天而弗违此天人之一理盖振古以如斯我皇上御极以来敷政宁民存诚主敬九有仰其照临万物正其性命紫微北拱焕瑞气于句陈华盖中悬耿祥光于斗柄覩钩钤之明润知为大孝之征察斗斛之平量识是屡丰之庆文昌半月缀七宿以聨辉帝座平衡履三阶而居正壁是图书之府天下同文昴为耳目之官百司从令俄闻太史用奏殊祥惟月之吉惟日之良登云台而观物测土圭以分疆尔迺七政齐辉三光并焕如璧斯连如珠斯贯才离海峤俨双镜以晶荧渐拂扶桑比列碁之璀璨实史牒之所罕闻亦名言之所莫赞于是相如珥笔枚叟摛文奏宫商于严乐戞金石于渊云共咨嗟于异数窃纂纪于邱坟原夫二曜之垂象也日为阳徳月乃阴精日有中道月有九行三百六十五乃周天之度九万一千里为去地之程至夫五纬之经天也风伯之师则乍前而乍后苍帝之子亦时缩而时盈或岀于东或岀于西时惟大白或候之晨或候之夕命曰辰星中央为土主静斯宁亦称之曰地候常作镇于天庭若夫诗美升恒书称复旦重光重轮贞眀贞观星聚于房于以兴姬及周之季复聚于箕汉祚初开遂骈罗于东井宋图乍建爰环集于文奎然而南北殊途春秋异晷考之于汉二曜㑹于营室而星象不随稽之于唐五纬集于尾垣而着明易轨岂若熊熊旦旦耿耿离离贞摄提而晃朗歴娵次以参差曙色澄鲜讶双悬于琥玦晨光眣丽纷灿列乎璇玑加以天酒凝甘卿云似绣紫气浮河荣光列宿山龙黼黻蔚为天汉之章土鼔篑桴谱入薫风之奏自非符乹之健得圣之时一以清而一以宁表清宁之合撰二为经而五为纬着经纬之咸宜安得际兹禔福庆此昭回也哉不敏柱下是司挈壶窥管歌以飏之歌曰圣人作覩时惟日兮贞恒作配时惟月兮仁以育之木道光兮嘉㑹合礼火徳昌兮金曰从革万寳告成水曰润下春意乃生穑稼惟土周原膴膴歛时五福受天之祜眀明日驭穆穆金波斒斓珠斗歴落星河莫大惟天则天惟圣糺缦光华万方有庆日月合璧五星连珠赋尹继善一人建极四海永康道隆首岀化洽胥匡至治感通乎天地大徳合撰乎阴阳其时百灵効顺庶类繁昌山河奠丽麟凤呈祥星辰昭其景庆日月发其辉光固以见太平之验亦以开有道之长昔营室聚星髙阳正位七政攸齐陶唐御世汉书纪东井之文宋代应奎垣之瑞自亘古为希逄迄于今而悉备钦惟我皇上膺图岀震秉箓乗乹仁民爱物法祖敬天崇儒重道吁俊兴贤夙夜凛克艰之戒宵旰诵无逸之篇体信达顺福祉绵绵生蓍草产佳莲一茎数穂遍满农田五风十雨屡告丰年而且安益求安圣不自圣克俭克寛必诚必敬一徳洽于羣工孝思本乎至性祈谷则瑞雪缤纷勤民而甘霖立应既已绥来动和化神徳盛嵗功叙而玉烛调庶绩凝而璇玑正兹者夹钟应律候届春生百昌发育万彚敷荣恵风和畅天朗气清日逄庚午嘉祥毕呈五星连珠以成象日月合璧以齐明奕奕同躔累累若贯位依斗极体昭云汉九道顺行六符炳焕聚奎聚井未足拟其光华重珥重轮总难比其璀璨兆泰运之升平歌中天之复旦是宜合下土以嵩唿恊盈廷以交赞尔乃宪宪令徳秩秩宸𠂻正以作则谦以居躬谓休征之协应頼圣祖之神功眀禋昭告陟降潜通宣付史舘垂之无穷声教四讫南朔西东遵一道播淳风仰广运戴帡幪五行以叙万福攸同此诚轶后超前为生民未有之盛卜年卜世绵亿万歴数之隆也乐戴尧天幸依舜日谨稽首以陈辞未颂飏于万一日月合璧五星连珠赋帅念祖陟灵台以周览倬哉云汉之天章涵一元而羃䍥运六气于混茫擎八山而立柱分九野以画疆则有两曜列序五纬成行昭宣七政炳燿三光盖周九万八千里而共仰行三百六十度而有常繄惟圣人在上御阴调阳朝日夕月五气廻翔夐哉隆哉曜灵呈彩蟾魄舒芒黄旗紫盖武库文昌灿宫中之柱史焕座后之诸郎时则箕风毕雨春露秋霜既顺时以成化爰垂象而征祥尔迺旃䝉纪年四阳应序月属夹钟日惟庚午张表吐丸吴刚执斧羲和扶轮望舒按部金乌接影而髙翔玉兔聨辉而对舞水权火衡木规金矩中央执䋲厥惟后土引元龟兮起朱鸟招苍龙兮奋白虎㑹轩辕而五之躔娵訾兮以相聚炜兮煌兮合双璧于蓝田玓兮瓅兮贯羣珠于合浦晶光两映金缕交纒玑璇攒簇经纬盘旋始则瑶环相摩以乍接继则寳镜互照而双圆枰上新碁暖玉数枚铺歴落盘边樱实赤瑛一色映天然夫祥麟威凤灵芝醴泉形诸曩昔尚着简编孰与夫阳畅隂纯精气相宣五徳五事融贯醇全布太和之有象昭瑞应于在天盖自髙阳氏以来未之见焉于是保障陈图羣工称瑞天子谦冲咨儆有位归先徳之灵承永孝思于不匮夫功原所自继述之诚也徳盛而谦惕厉之情也瑞至弗贵基命之精也天体虚而行健故象纬明圣孝昭而日新故化育成巍巍乎荡荡乎又何可得而名也重曰曜则七兮极则一兮感之召之迪其吉兮既迪吉兮心无逸于万斯年如一日河清赋凌如焕帝眷下土笃生至圣天清地宁民諴物顺百度惟贞一人有庆岳渎于以职方神祇为之召应缅厥黄流根源积石自天而来得人以治歴雍兖而经豫徐辟三门而分九𣲖壮大陆之竒观郁巨川之胜槩粤稽典册长发其祥图呈羲昊昴化陶唐朱文焕采玉简腾光书纪八年告成功于元后清逾千载呈瑞应于哲王惟圣祖仁皇帝神谟继禹道法宗尧六十年平成底绩千百世日月为昭时陈法驾巡视长河驻龙旌兮沙渚举玉趾兮陵阿睇黄淮之交㑹劳指授之功多于是阳侯効命河伯呈灵水安其宅民乐其生钦我皇之嗣服善继述以凝承用中建极主敬存诚宵衣旰食工釐绩凝爰型方而训俗亦激浊以扬清藴中孚之羙备召福禄而来并则见夫瑞麦呈嘉禾献蓍草生卿云现连珠合璧萃聚在一时者乃旷古所未闻苏禄荷兰梯航来万里者实于今而创见尔其嵗歴三余月逾长至阳和肈启之辰万寳毕登之㑹驰驿使于东南奏河清之上瑞银涛㵼润迎腊雪以交辉玉镜融波映寒蟾而共冽稽其地则跨吴疆而界秦甸分野同规考其时则举八蜡而献五辛连旬浃月可大兼可久清光与云汉俱长无极复无疆清风合朝野为一盖惟圣心包涵太极故水为动象而静虚之本体湛然常凝圣功保合太和故黄为中徳而通理之长流莹然位列游麟仪凤洵足嫓羙光华神雀仙芝未许方斯盛烈若夫至治弥崇皇图益固祇承上帝之宠绥笃念先皇之垂裕福縁善庆惟持兢业以迓天庥乐与人同特荐馨香而昭国祚煌煌训谕撝谦弗尚隆仪济济臣工晋秩羣霑异数运际昇平恩承雨露谨希喜起之休风共效赓飏而献赋河清赋留保皇上御极之四年盛徳覃敷治化翔洽布经纶于睿虑钖十五国之甘雨和风运造化于宸衷成亿万年之民安物阜休嘉之气蒸为太和豫顺之征叠呈上瑞凡史册之所罕载旷古之所仅闻者莫不羣臻毕赴孕秀毓竒故骈枝九穂地献嘉禾璧合珠连天开景运萃千载难逄之庆为一人有道之祥于嘉平月中该臣奏表恭报河清自陜州境至江南凡二千余里才识谫劣词句庸俚愿效赓飏之盛敬抒懽忭之忱谨为河清赋以志瑞焉维大河之发源亘崑崙而洄洑环坤轴而如带每千里而一曲桃花散漫百川之波浪同归竹箭奔流数斗之泥沙常浊位先四渎色占中央星海分来道己通于赤壤蛟宫映去光长借夫朝阳歴龙门而滉漾下积石而汪洋尔乃瑞雪初晴圆蟾正朗晶晶银波溶溶翠浪阳侯拜舞开氷镜于清流河伯奔趋写鱼龙之竒状天光云影两旬之湍瀬胥澄水碧沙眀千里之渟泓极望龙马负图之日逊此休征流星入昴之年未逄瑞象惟我皇上至圣法天绍精一之心传眀同日月广裁成于黙运量并坤乹集千圣之大成学深如海裕万年之纯嘏福至如川雨润露滋徧羣生而霑濡占风望水来百国而骈阗然犹兢业为懐时㡬是敇独运经纶尤勤继述饬官方而植楩楠轸民依而亲稼穑百万之赋恒蠲三章之条屡释杜朋比以正人心屏浮嚣以端士习发太仓之红粟尽饱闾阎支太府之金钱宏开沟洫是以时呈丰稔家庆昇平小亷大法俗羙风清喜溢八埏正元㑹离眀之世祥凝庶物极髙卑恊应之形惟河清之瑞应岂往牒所曽经天不爱道地不爱寳水面云霞波间荇藻清洄熊耳之山洁映钟吾之道源从天上歴逺境而逾澄行自地中值隆冬而弥皎昔传至圣之殊祥果见千年而应兆诚哉气类之感通允矣天心之烛照臣观澜无术望若徒羞幸沾千顷之润莫辨细涓之投覩频臻之上瑞喜叠至之鸿庥识金隄之孔固知玉检之应留灿灿荣光映恩波而共焕绵绵徳水沛圣泽以同流敢献芜词窃效歌衢之义敬摅忭悃愿同撃壤之俦河清赋钱陈羣皇帝御极之四年冬十有二月河臣及近河所在守土大吏各奏言由豫之陜虞等州邑至邳徐等州及淮上绵亘二千余里黄河清至今湛然澄澈读京房易传云河水清天下平易坤灵图曰圣人受命瑞应于河衆説所称咸推上瑞盖由我皇上徳备生安治登隆郅万善荟萃诸福咸臻膏泽同于雨露照临并乎日月用是天不爱道地不爱寳凡三见卿云连珠合璧禾九穂麦双岐嘉祥叠至普天率土人人欢喜自幸生逄圣世得覩太平有象即重洋逺岛遐陬极域莫不重译梯航接踵恐后臣伏思三才一理有感必通平成者参赞之实功也嘉祥者位育之征验也乃圣徳谦冲复申命自天告成于祖垂履泰持盈之戒广行庆敷钖之仁尧之允恭禹之祗承何以加兹遭际昌期歌咏盛事以眀符瑞之由乃拜手稽首而作赋曰鸿蒙既启渎源孔长路折于阳纡之峊𣲖分于陵门之冈岀崑崙而蹄涔露白见积石而土色同黄三门逈兮浩浩九曲缭兮浪浪授图应箓芝检荣光洵诸瑞于以征集瑰异之所窟藏也尔其绵绵亘亘逶逶迤迤冐石门而箭激包砥柱而风过抱秦络晋襟豫帯鲁南㑹乎淮泗北入乎滹沱润物长族振藁起枯既广济乎舟楫还分液于田禾受明禋而効顺爰后海而先河其为流也直者不滞伏者不停羣鳞之类栖託而岀没万年之河揉杂而包并笑寸胶之余技曽何足以窥其一萍惟圣徳之感召乃湛然而澄清似眀镜之鍳物非沧浪而濯缨扶杖而观者万衆应期而至者千龄则见夫迅而不骇徐而不迁波恬兮湜湜流缓兮涓涓河伯受命于苍昊令百神之我先大鱼折熘而隐见黄龙䠠水而洁蠲氷夷握帚兮腾骞于后琴髙秉扇兮盪涤于前折则眀玉润回则孕珠圆洵亘古之罕觏昭圣治于中天维时泽腹方坚吹豳饮社际此嘉平降兹福嘏湮渭一色纳济水而同清日星朗照映银汉而如写覩涟漪之可爱悟昼夜之不舍维黄舆之献瑞播大喜于天下倣元㑹之盛事乃升歌而进雅歌曰圣人在上叙五行兮怀柔允翕感至诚兮河水湛然应文明兮万物得理激浊扬清兮家用平康百谷用成兮五风十雨泰阶平兮庶可歌兮不能名兮河清赋尹继善聪明惟天时宪惟圣覆冐无私旦明必敬徳泽周乎羣生孝思本乎至性和四序而平八风顺五行而齐七政惟诚必通有感斯应覩万物之咸宁昭一人之有庆盖由精一遥传中和交致建极作则以绥猷秉道乗乹而岀治成位育之鸿功尽圣神之能事逺宗近守既迈帝而超王合撰同流复参天而两地是以庥征叠见品彚咸昌民跻夀域嵗乐丰穰山川呈其秀灵经渎献其嘉祥万象渊涵早浄桃花之浪一泓澄澈影连银汉之光尔乃马图复岀龙采全昭率土上平成之颂普天来清晏之謡皎洁则徧二千余里绵延则袤四省而遥稽从前之瑞牒诚独盛于圣朝底定逺过于夏禹放勲嫓羙乎唐尧若夫梯航入贡沧海无波清同甘露瑞胜嘉禾光添玉珮羙润菁莪溥博渊泉而声名洋溢咏歌沐浴而治化渐摩抑且金沙皆洁歴久犹清波恬日朗水凈沙眀当奏疏之入告益保泰而持盈答鉴兹于求莫副贻谋于观成蠲吉眀禋永笃率由之念晋阶钖福钦闻咨儆之声中祕叨荣寸长未擅共庆天庥渥承主眷以瑞应之光昌卜歴年之亿万效康衢之讴吟望彤庭而拜献乃敬作歌曰景运方隆兮圣人在位百神懐柔兮羣流和㑹河澄清兮民物泰诸福骈臻兮欢腾中外河清赋张廷瑑圣王御极四海永清恩泽周乎六宇休养徧乎羣生扬武威兮逺徼矢文徳兮太平庆着穹苍灿光华于七曜祥征大地产嘉谷之九茎尔乃月在嘉平河流献瑞看清水之沦漪喜碧波之无际岗峦逺映沙禽髙举以双飞藻荇丛生锦鲤浮㳺而作队粤稽往昔之载籍四渎首重夫黄河溯发源于星宿歴积石兮扬波过龙门而澎湃千里经底柱而激湍偏多禹乗四载始奏安澜之绩汉勤万乗徒吟瓠子之歌自昔河防未易濬治惟期疏导以安流罕见澄清之克致今者上下天光更无纤翳歴久而微波不兴三旬而湛明未艾大吕表嵗功之成洛邑为中州之㑹绵长道路欣看二千里之遥直注东南蜿蜒十数郡之地水连淮渎以晶莹早识恩波之汪濊于是羣工拜手竞上龙章嘉瑞旷千年而始遇竒祥着歴数之遐昌咫尺是传乎史册矧兹绵亘而久长海不扬波尚颂成周之盛治河流澄澈益表帝徳之辉光天子乃道积弥谦圣不自圣宵衣旰食惟勤宇内乂安夕惕朝乹共见修已以敬不事笺贺之繁文务广覆载之实政载敕班聨而共勉用答昊天之瑞应爰举祀典宿戒仪曹瞻景陵兮肃笾豆陈芬苾兮奏箾韶维我圣祖灵爽匪遥相上帝而钖兹繁祉实陟降之神眀孔昭敷湛恩于臣庶沛大泽于九霄百尔咸荷进爵之荣靖共益励志乎盛朝圣徳弥纶乹行以健继志述事羹墻时见维重熙之累洽爰上瑞之叠现景运共庆夫昇平宠命更承乎恩眷握管以扬休用伸微𠂻之欣忭不揣谫陋之文敢效衢歌之献河清赋赵大鲸皇帝御极之四年冬十二月黄河澄清自陜州至徐邳淮宿二千余里地连四省时歴数旬诚太平之嘉瑞自开辟以来所未有也谨拜手稽首而献赋曰时当泰运瑞见河清湛洪源而皎澈涵万象以澄眀治恊修和聿着圣朝之嘉应祥征清晏益昭天下之隆平尔其天一滋生坤元涌溢尊为渎宗号称水伯岀自崑崙导从积石既遥引乎星精亦下萦乎地脉分两源而积势逶迤疏九𣲖而旁流润泽三门逺注徒闻浊浪之黄六斗曽量未见春波之碧若乃川祇效顺河伯呈祥澄澜浩浩素液汤汤拂祥风而涟漪𣺌弥临瑞日而清泚汪洋一望空明映氷壶而见底千寻朗彻湛玉水之流方涵碧落而镜光如洗遶金隄而练影偏长星斗辉澄恍三秋之银汉云霞彩漾疑五色之荣光息巨浪于桃花晶莹一片照翠川之兰叶洞晰毫芒诚以凝两间之恊气而表帝治之光昌尔乃世际文眀时登至治值寰宇之澄清仰勲华之格被调寒暑于四时普蕃鲜于庶类玑衡朗润象纬既见于中天经渎安澜濬涤复彰于厚地惟景厯之方隆正嘉祥之叠至粤考灵源之神应屡着符命于瑶编玉检金䋲三公临观于舜世飞星入昴五老呈瑞于尧年緑字授而禹功方告白鱼跃而姬箓开先惟帝王之诞畀呈河洛而相传乃溯洪流歴四千余年而底定欣闻清驶亘二千余里而连延斯天地太和之气周流而洋溢亦宇宙郅隆之运轶后而超前乐九州之熙皥抚万国而陶甄敕㡬康于业业荷福佑之绵绵荐明禋而昭格沛渥泽于班聨巩金瓯于寳歴调玉烛于薫絃敬咏懐柔于周颂而歌景庆于尧天河清赋李清植闻河清者圣人之大瑞其説见于易纬诸书盖河为云汉之精川渎之长故其休征与圣神相应也我皇上御极以来仪象咸熙苞符骈集兹于敦牂之年嘉平之月自陜州及淮扬二千余里河清累旬载稽舆志河之泙湃底柱为最陜州即其境也陜以上渭㑹河于潼陜以下洛㑹河于巩济㑹河于成臯则此二千余里间正滉瀁溭淢之区而乃激浊为清易浑为练由我皇上道演羲图功崇禹蹟实躬上圣之徳以成千年之运用能臻斯上瑞时羣臣表请受贺圣谕谦冲䖍告景陵以答嘉贶顾荷恩㫖羣臣咸晋一阶窃惟以善归亲孝之至也以恩逮下义之隆也谦尊而光礼之柄也受宠若惊智之符也皇上所以迓庥于无疆者四徳备矣臣目覩殊祥躬逄庆典诚欢诚忭谨稽首而献赋曰眷徳自天凝休惟圣千祥云集值运㑹之方亨九曲波澄普寰瀛而同庆溯其灵𣲖西来洪澜东暨泽濡九里本资天稷之精秩长百川实视诸侯之位能启昌符以光郅治惟夫祚逄轩昊政嫓虞唐昇氤氲之佳气燿炜煜之荣光玉检金䋲龙负图以蜿螾阳参阴两马呈数以腾骧则绛潦収而晶涵明镜绀流澈而色漾澄霄皓月来时涌潭心之丽彩云华映处灿波面之琼瑶盖经千年而希觏亘万古而为昭者也我皇恩覃海表治轶衢歌敷文则奎光炳象扬武则葱岭止戈既风行于星宿之海遂祥生于牛女之河维时日躔星纪月是嘉平方欣阶泰迺庆河清𣲖别萦流恍似沧浪之水槎通天上依然天汉之精况复上自洛川下连淮甸祥开伊阙稔周歴之常绵瑞见泗滨应虞悬之入献遂使万顷桃花三门竹箭湛尔而莹滺然若练二千里之珠液一泓亿万年之金隄永奠于是四表腾懽百僚表瑞自幸遭逄之盛愿效山唿用彰飏拜之休长占川至我皇犹秉谦衷永懐孝思溯丕显丕承之烈善则归亲推至爱至敬之心恩能钖类本徳馨而致告焕乎文章敕寅亮以凝禧夐哉睿智圣敬日跻天庥滋至遍埏垓以归向航海梯山尽覆载以尊亲髙天厚地河清赋吴兆雯闻水先五徳通一气于清宁河滙九州被两间之润泽图书而后神应遥传纪载以来澄清罕觏钦惟我皇上功隆位育道备中和溥浩荡之恩膏泽沾兆姓集崇鸿之景福瑞应万年合璧连珠仰髙苍之垂象两岐九穂覩大地之呈竒至徳感孚嘉祥洊至惟此河清之应尤彰圣治之隆幸列班行欣逄上瑞墨池得气䝉大造之涵濡云汉为章借鸿钧之陶铸谨拜手稽首而献赋曰灵区绵亘河水迢遥澜飞东注波合南条达崑崙之衆𣲖接星宿于层霄度龙门而漭漾经积石之岧嶤迤髙陵以逞势滙沧海以来朝洪惟我皇上膺景运抚寰瀛天地合徳日月同眀八方宁谧六宇昇平恒缉熙以承祖徳益乹惕以法天行精神昭格善气来迎帝用申钖河効澄清尔迺数郡如环两都若练歴雍豫以潆洄接黄淮而丽奠当四方之㑹极于地尤灵涵万象以清辉维天所眷时逄永日序近阳春射晓光而森森澄夜气以逡逡星耀丹砂而有㸃月开玉鑑以无尘万顷平潮经数州而一色千层碧浪浃累月而如新于是河臣驰奏于金门史笔特书于玉署咸志喜而矢音倍洗心而涤虑维时天子旰食未遑宵衣在御谓上帝之宠绥頼先皇之黙助察休咎于微茫敢须叟而暇豫沛恩泽于臣工腾欢声于朝宁乃知光大业集鸿庥功髙而心愈下徳峻而福弥遒四灵効顺百神懐柔考荣河之所自盖晏清之有由是宜与凤舞麟游并纪太平之象醴泉膏露同昭至治之休不揣固陋敢载拜而作歌曰猗欤我皇孝徳全圣祖鉴察吁昊天载钖繁祉如源泉河水立见清且涟遣官祭告心倍䖍从兹亿万寳祚延衷窃愿効微涓抽毫进献河清篇皇清文颕巻四十七皇清文颖卷四十八钦定四库全书皇清文颕巻四十八赋甘霖赋陶正中葢闻至治之世雨旸时若王者徳协两大功施九有上天降康以彰厥应理数自然致不爽也维兹季春方当荐鲔祈麦粒我农人大泽涵濡一雨三日率土臣庶咸欢欣鼓舞受天之祜皇心载欣授简缀赋以献辞曰惟景运之累洽秉至徳以升闻溥化育于苍黎殚子惠之恩勤仁风翕习协气絪緼懐保知依轸切干年之妇子治平有象非闗景庆之星云尔乃严宥密通穆清玉烛调泰阶平两曜㑹合五纬交并轶史牒之纪载超三五而莫京臣工拜手而陈词惟曰一人之庆我后流谦而答贶遹求兆姓之宁兹霖雨之及时更钖福于天行有渰凄其下济弥惬适乎皇情时则姑洗纪律脉发膏土咏春日之迟迟望周原之膴膴将懋力于耘耔庶屡丰之再睹咸食徳而饮和爰五风而十雨先夏三日农功甫聚上天豫以顺动式沾洒以周普气泱泱以云垂泉涓涓而熘吐必流润乎海壖先优渥乎畿辅将令杏花菖叶敷霡霂以滋培行见清甽泠风被汪濊而鼓舞于斯时也天子穆然深念旷然遐思俯八荒之在闼繄昊天其子之余左右乎有民乃昭受而抚绥际斯和㑹并沛徳施伊吴㑹之财赋甲天下而弗支揆物力以休息减嵗贡之朱提损上益下因时制宜合天地以周流溥美利而弗居大业丕承克艰载凛嗣歴服以无疆用諴和兮庶品乃庆仓箱乃占庾廪告上瑞兮在兹措安全于席袵卉木知荣既桑沃而桐茂禽鱼有喜亦林飞而川淰庆流方甸荣集朱绂布惠恺兮上蟠下际载恩膏兮东暨西讫登春台以发育难名圣徳之浑涵逄化国以优游莫肖神功之茀蔚符干始于不言彰行生于时物仰继照颂作求溯邦本之攸宁惟率育于来牟矧丕基之绍述以民事而诒谋此际烟霏雾敛风举云流勾出萌逹緑野青畴女执籧筐佃翳罝罘善万彚之各得挹芳润于齐州岂不足以征景命之有仆昭百禄之是遒尚求端于㝠漠信克缵夫大猷固陋授简大廷沐膏泽兮无际濡湛露兮载零掞藻天垣文谢天章之玮丽挥毫春殿笔非春水之清泠乐洪钧之陶铸归模范以流形愿得颂仁声之洋溢窃染翰以屏营惟天聪明赋夏之芳惟圣王之御宇实受命于维皇揽抚绥之𢎞化先昭徳于彼苍干元协极泰运方昌本一清以握纪御六气以周方大化超无言之表洪钧挈亘古之纲清宁奠乎八极文明炳于三光凡此覆帱之功罔外皆其聪明之徳所彰尔其遡厥洪蒙翳惟太始统驭隂阳系维躔纪廻轮轨而不倾布斗纲而不倚真精郁积以运旋元气浑沦以周被语声臭则冺于空苍凛旦明则通于最迩聿天鍳之时悬乃普照其未已夫惟真宰常存清阳上荐察帝命之有原识干行之至徤圆灵含不贰之精橐籥立大中之撰易简而理得正大而情见神通复于一元诚絪緼以万变位穹窿而𢎞莫外之仁垂亭毒而普无心之眷縁阴隲之皆公乃形声之尽遍惟天至聪实辟羣䝉无声可听有响斯融不唿吁而物情尽逹匪听闻而帝谓常通惟天至明实察羣生有形皆彻无鍳不莹洞八荒而隠显毕见照六合而族类咸宁由是浑浑沌沌离离炳炳万象以该两仪斯定以四气为号令之符以七政为鍳观之凖焕日月于珠璧灿星辰于奎井萃箕毕以类情昭风雷以示警神符翕赩而宣化景祉联绵而耀影皆所以显法象之昭垂为人事之修省若夫功专资始徳溥流形𢎞敷化育洩发精英或煦妪而长养或清肃而严凝或施徳而栽培或垂象而玉成四时代嬗百物丛生蠕动喙息甲坼勾萌同游灵造共仰穆清莫不昭苏洞逹澄澈晶明纷鸿蒙于品彚妙鼓铸于形声尔乃天心永着帝载无偏仰宸衷之至契钦睿鉴之高悬既通灵于阊阖亦赞化于陶甄稽庶征之协应考衆曜之同躔思光华之复旦感嘉祉之来骈几康益敕对越尤䖍明及乎万里之外聪彻乎万籁之先清问则衆情悉㑹烛照则羣幽毕宣徳敎光于象纬政令齐于玑璇扩四序之和于四表逹八风之气于八埏灵承兮与天合徳奉若兮与天周旋庶景运歴万年而不息乃休嘉永契乎苍天四时勤政赋吴应枚圣人御极寰宇昇平三辰朗曜四海永清政每成于宵旰功每顺乎玑衡合两仪而参赞嫓四气之生成广运与健运同符弥纶太极五事与五行相凖涵育羣生原夫至诚者无息至公者无私日月得天而乆照阴阳顺序而兼施仰鸿钧之有物恒布泽以乘时秋肃春温王政尤详于月令农功蚕务勤民载咏于豳诗騐庶征之协应知善政之咸宜绛帻司晨慰天心而曙声常早羲和测景体君意而昼漏恒迟惟圣宪天鸿犹广被既肃官方尤殷民事万几时勅安益图安庶绩咸熙治弥求治宁民察吏慎乃攸司大法小㢘儆于有位为寒为暑兢业无间于宸衷宜雨宜旸举念常周于万类于以见上徳之懋昭而四时之气皆备也若夫绥猷钖福夕惕朝干方春而始和布令入夏而觧阜风传秋则庆西成于平秩冬则颂月吉而迎年本一敬为敷施节宣有序本一诚为昭事夙夜惟䖍当彩旭之初明早觐龙颜而就日迨银蟾之既朗犹瞻斗极于中天于以见渊衷之顺动而四时之用俱全也是以民歌乐土吏守官箴道明轩镜治洽虞琴眺祥光于芳籞凝瑞霭于华林不独游目骋懐借以共鸣夫悦豫惟愿时和嵗稔因之遍溢夫讴吟日新又新跻成汤之圣敬克勤克俭惜大禹之分阴时有四时统以行健之徳道不贰道归于主一之心粤稽二典纪羙平成君咨臣警益赞臯赓惟日孜孜彰泰交之志合乃言采采昭喜起于谟明葢敬授人时骏业每成于无逸斯钦承天纪景运聿肇夫隆平维我皇之勤政实逺迈夫虞廷于是在朝之臣从而颂曰我皇勤政典章肃兮礼乐明备光炳郁兮与时偕行溥茂育兮天子万年膺百福兮于是在野之民从而颂曰我皇勤政制度详兮临轩敷治辑万方兮日升月恒永就将兮亿万斯年庆明良兮谦受益赋王丕烈粤稽圣哲惟谦是执心秉其虚徳臻于实退然而衣若不胜讷矣而口如不出礼让统为国之全徳柄叶六爻之吉有容乃大悟集益之良谟以下为基信律身之要术观乎天道曰谦是崇阴阳以和而迭运寒暑交让而有功日虽秉阳而有中有昃月不恒满而示阙示冲观乎地道惟谦斯泰承天而行以顺爲宰河汉以茹纳而深乔岳以蕴藏而大然则谦之为义本诸天地而不违统诸人道而无外者也仰惟圣天子道隆作覩天亶聪明弥纶六宇普被寰瀛乃犹懋钦若重凝承厪求宁观成之志深虚已聼物之诚询刍荛而惠畴若采执恭俭而慎宪省成虽复上瑞频臻嘉祥叠应极府事之修和益旦明之笃敬重熙累洽膺泰运则有而不居徳盛礼恭仰冲懐则谦而弥圣斯所以迈千古而独隆绵万年而集庆也乃知允恭克让者自然之道戒盈守约者下学之修抑抑徳隅则不僭而不忒温温道范则无咎而无尤心惟期于不亢福亦存乎自求宜其凛若临渊卑惟法地觉虚受之有功惧骄盈之为累景考父之鼎铭监周家之欹噐樽节退让则得乎礼之大全优柔平中则备乎乐之至粹高不危而满不溢心逸日休有若无而实若虚功成勿替敬而无失卑以自牧不惟善处身世之宜居位必让受宠若惊斯为克守恪恭之义不矜不伐而功能愈崇若拙若愚而徳辉弥着尔乃玉以比徳心亦有田始则约而鲜失驯致恭而能安挹虚衷其若谷征多福其如川惟一心之内歛臻百行之浑全敬人而人恒敬后身而身自先斯理不易兮祗此秉志秉身之学千古常昭兮无过福谦福善之天求贤赋钟衡圣人御宇贤路宏开旁招俊乂广进英才十六族之哲人皆至千百国之杰士毕来蓬荜偕升尽冯翼孝徳之彦禁闱初启胥盐梅舟楫之材观夫师师济济羣贤争赴感风云之㑹合共奋天衢欣茅茹之彚征咸登皇路比上瑞于鳯麟簉清班于鹓鹭合楩楠杞梓以齐收等圭璧琮璜之并聚骋骅骝之逸足不闻伏枥长鸣发瑾瑜之竒光岂致懐珍不遇是皆由圣世之旁求斯以覩人才之乐附我皇上取人若虞舜得士法陶唐分职命官朝无不登之硕彦惠畴亮采野无不选之秀良奉贤书而献者遍及于茒檐蔀屋彯组绶而来者毕致乎清庙明堂固已人思登进士快明扬矣乃犹志切临轩情殷侧席宏其延揽之条广其升庸之格千里百里集万国之梯航一徳一心降九重之纶綍谓多士之挺生俾在位之咸列爰开珊网广罗沧海之珠用彻冰壶长照荆山之璧协梦卜而求士物色遍逹于巖阿勤吐握以见贤菁英悉钟于川泽春华秋实括六合以无遗行举言扬统四门而咸辟岂不以堂㢘非逺惟徳是崇克知三宅三俊端頼四目四聪占一善者无不録名一艺者无不庸东箭南金萃羙于苍龙阙下西琛北賮献珍于金马门中培九万以齐征羊角遂天池之运击三千而并上羽仪庆瑞世之逄此人才所由胥奋而髦士于焉景从也乃知治国先在求贤而得人所以致理故或开选举之科或招鸿博之士或束帛贲于邱园或弓旌逮于闾里无不广集羣英旁搜衆羙彼轩皇六相征治业之恢宏舜帝五臣扬休风于喜起殆前后同符古今齐轨者欤敬拜手稽首而献颂曰我皇御极治休明夔龙稷契盈庙廷股肱元首歌载赓崧生岳降萃竒英咏杕杜兮赋鹿鸣登良选俊劳睿情野无遗贤盛业成于万斯年垂太平无逸图赋宋楠闻惟精惟一者列圣之鸿图无怠无荒者百王之大法考明良于帝世君咨臣儆聿有传书遡授受于周邦大烈耿光丕绳祖武粤若成王嗣服敬闻家相陈谟载在周官篇名无逸逺溯三宗之享国着得名得夀之征上陈三后之开基昭卜世卜年之本以寅恭而匡主徳以稼穑而念民依一篇之中三致意焉我皇上勤求治理念切痌瘝厪八荒我闼之心广天下一家之量遂授彤廷之秘简赓飏唐室之新图借寳绘以抒忱情依北阙被薰风而式化治轶西京不揣固陋谨拜手稽首而作赋曰惟王建国惟圣法天敬以敕几凛小心之翼翼勤以立政励终日而干干学于古训者有获监于成宪者无愆载以青箱知箴铭之足式垂之翰墨俨图绘以堪传原夫政在周官书名无逸勅天命则戒夫荒宁凛民碞而周知稼穑遐观殷鉴遡三后于在天绍我先王见一人之廸哲于观于逸深严恭寅畏之思康功田功尽懐保惠鲜之实岂不以功崇惟志业广惟勤鼓明作有为之气绵至诚无息之神考成䂓于徃哲缅遗烈于前闻为制治保邦之本见责难陈善之慇亦越后王良臣光赞师政绩于成周笃匪躬于姬旦霜纨静拂凝毫素以辉煌绨几闲披耀丹书之璀璨着勤劳于邦本千秋之金鑑为昭绘作息于农人一巻之豳风可按由是珍诸緑笥列在芸编玉轴初开彩动紫宸之殿缇囊乍启辉流兴庆之泉葢欲知小民之隐愿必先绍哲后之心传也逖稽往牒治道攸同或钦明而光被或濬哲而温恭或丹书昭其敬徳或玉简纪其丰功盘盂镂其寳训几杖惕乎皇躬惟鉴观之不逺匪藻缋以为容亦有图美庆云画垂嘉谷流观山海周遮六曲屏风诏写乘黄蹀躞千金骏足虽摛革掞藻趣偶渉乎渊衷而东作西成计未周乎蔀屋岂若道光圣化念切民依识三农之疾苦流奕世之音徽援古以证今恍闻二代咸和之盛因图以立义如聆一廷诰诫之词洵足以缵承夫往昔而昭示乎来兹我皇上钦承无逸继序不忘建极以敷钖庶民泽被于东西南朔观文而化成天下风行乎侯甸要荒然且望道未见视民如伤云陛宵深亶聪明于巻轴松窻夜启究治忽于缥缃前席而问苍生斯谋斯猷则惟我后之徳求衣而亲藻衞是训是行以近天子之光洵业隆乎姚姒而化协乎平章何俟图悬无逸廼足以跨越成康也哉奉三无私赋董邦逹维圣皇之御宇规两仪以立程扩知临于无外与悬象而着明八埏资其怙冐庶类仰其作成理何隐之不烛鑑何时之不莹等涵濡于亭毒符昭旷于穆清容保为懐道契直专之藴偏私悉化徳敷离照之精葢实以一心之昭事而溥至徳于无名职覆维天是曰大圆于穆之命不已行健之徳为干保合靡穷妙万方之鼓铸流形有象神一气之运旋职载者地隤然以示既含物以化光乃顺承于不贰物本之而亲下从类皆宜道大生于不穷统形尽利积气之光日月为章照临下土正辔中黄金波扇影水镜凝霜以迈以征共识流辉之自逺相摩相盪并昭旁烛于无疆凡此三者天道运以隂阳地道布其柔刚彼二纪之灵曜亦亘古而煌煌黙转一元大亨以正潜搘八柱直大以方曰贞明而贞观觉生民而立常繄大造之无私顺应皆一人之奉若不遑尔乃仁能育物厚以畜民继离出震化被无垠范围而不过鼓舞以尽神大施生于阖辟体隂隲于洪钧高兮明兮效帡幪之大徳博也厚也协持载之深仁握钦明以立极普乆照于羣伦奠六㝢于袵席开万古之䝉屯惟奉三无以驭世斯昭治化于长新我皇上圣徳并天地文敎灿云霞涵八荒于在宥合四海以为家浩乎覆载之寛无以拟其广运昭乎日月之丽未足喻其光华乃犹法干行而自强不息宵旰常殷应地道而日进无疆安敦益裕逹四聪明四目冀民隐之毕宣康庶事励庶明期物情之毕露裁成有事民悦不劳纬理无为因物各付是诚运干坤之橐籥变化从心发日月之晶光昭明有朗自荡荡而平平亦无偏而无党干以易而坤以简尤彰辅相之功日重光而月重轮永睹升怛之象惟无私之至始人遂其私必奉三以临斯徳参乎两小民游则天之盛世歌化日以知长忻就日之私忱戴光天而共仰律吕相生赋张映斗圣天子智周六合道洽八纮理涵太始数契神明运会开乎元造制作得其大亨礼敎昭宣执玉帛者万国乐章纯备舞箫韶之九成式如玉而式如金丕显文明之化声为律而身为度洪敷易简之精四海承流既见清和之咸理九重授简载赓律吕之相生原夫两间有自然之音二气鼓百昌之族显之为万籁之鸣微之在一阳之复惟轩后之神灵得伶伦之允肃求中声于太虚启元音于沕穆逹隂阳之气肇自律筩定清浊之音截兹嶰竹调和四序通万彚之光昌周流六虚参三才之化育尔其精含橐籥律转鸿钧和声协管稽数周轮三十六宫端其始八十四声藴其神振大响于铿鲸节奏启钧天之秘聴和鸣于翙鳯雝喈验协气之纯用三分以为凖隔八位之维均参而伍之阳变阴合而律吕自成条理统而㑹之阳倡阴和而律吕互为引伸理究图书神气先征其应合数兼畴范苞符亦得而指陈葢干坤以生物为心宇宙以太和为干凡二仪之絪緼皆一元之统贯阳极于已而阴生午中阴盛于亥而阳生子半金水歛物而成言乎艮故应候而毕宣木火生物而相见乎离斯成文而愈灿五音以此而昭六律从兹而按相生原于相配错综自得其归变声召乎半声踈密亦通于算在气数之敷宣悉真精之泮涣是故阳以下济为徳阴以上应为功黄钟之数至多损二十七而合林钟之管南吕之数至寡益一十六而合姑洗之宫数有乘除布之自成其协应声有高下比之皆得其和同一阴一阳自推迁而成嵗一唿一吸即清明之在躬均调六气宣畅八风熙庶绩而惟歌惟叙统万物而成始成终此皆相生之妙用有以宣景运于天中要之律吕之克谐悉本宸衷以㑹极惟仁义中正之是安斯乐易均平而各得我皇上诚敬图几钦明作式本和节以理万民用和宁以导百职无声之乐独契于渊微大顺之情长操乎恭黙治世之音安以乐彰亿兆之欢愉敬心所感直以㢘逹臣隣之悃愊神人以和而格于百兽胥气盛而化神光天之下而至于海隅悉饮和而食徳振三雍之钟鼓更陈干羽于廷阶调六艺之笙簧还聼和鸾于镳轼所以嫓咸英韶濩之休风用以垂亿万斯年之盛则藏珠于渊赋陈大受繄晶莹之瑰质托澒洞以深藏委淤泥而毓秀泳滋水而储光孕异彩于蛟宫月魄逐圆灵之景扇清辉于贝阙海人游虚白之乡映牛斗以宵腾去天尺五搆蜃楼而昼涌在水中央体自空明本无心于媚泽神惟澂澈非有意于垂珰蛉头讵假鱼目宁方日浴清而加粹畴伺睡以能攘原夫徳至渊泉海出明珠素李既产馆陶酸枣亦出夫余象不燥而不湿芒若有而若无静以常流俨若八环之转动而得正何有九曲之纡匪捋羊之可得知弹雀之为虚増重价于五城漫夸结绿炫空花于一掬难恃离朱有化神之足尚岂投闇以相于然而寸阴自竞百斛非须聼沙漠之自至却汉阳之来输悬向明堂虽云制火之热还诸赤野依然入水不濡浦悠然其来复岸渥若以不枯㑹漆园之微妙见心性之最初若夫圣人有作大道斯全开金镜而外朗懐珠囊而内鲜玉海方澄閟之无声无臭之内璇源独濬精之有形有色之先萃灵明于紫府深保合于重渊象罔索自轩辕扬华百国鳯仪啣于少昊旁烛中天累累一贯者足乎聪明睿知离离四照者偏乎东西朔南家拜百琲之钖人披七曜之函但羣瞻帝光之格被而孰测圣衷之渊涵若乃不贪返朴无欲去奢全浑沌于剖凿养天地之萌芽三丈靡衔于双阙一枝莫餙于九华泽及枯鱼岂望报池边之索恩周赤蜯肯问津海上之槎仰惟至徳之一节益征全量之无涯是知身如珠树心即渊峤潜伏孔昭含章有耀其机活活随九品以赋形其息深深贮百灵而待召真元自揽于天君圆折奚求之海徼等微爝徒然寸丹黙运际珠斗之高标瞩瑶光而得近忝拂拭于席珍佩精纯之寳训源同废井质慙敝緼曾何足探溟渤之浅深而窥璇玑之奥藴藏珠于渊赋赵大鲸明珠朗耀赤水潜藏惟渊流之深静能涵蓄乎光芒象以含章斯灵莹之妙谛方之有羙乃比拟以昭彰懿夫世之所寳莫贵于珠天精独秉地产攸殊径寸晶莹表夜光而有耀盈盘的皪似月彩之旁敷其託体也圆而不滞其为质也净而不汚斯宜含蓄于清泠之府而韬光于邃穆之区尔乃物从其类溯厥生初惟储精之独异每寄迹于元虚碧浪奫沦漾明辉而不定澄波𣺌弥涵瑞彩以相于斯灵光之不昧就昭质之能如故夫珠光皎洁藏彼深渊随川流而毓秀依水徳以呈妍寳气中涵隐幽潜而如贯清光上彻映空水以相鲜其得于天者独粹而禀于性者独全无精不藴无羙不含比方流于羙玉显圆折于澄潭位次析津似联辉于斗北还从合浦独振采于日南虽保真之素裕孰索照而幽探是知物其有矣生也无涯湛露如凝乍浮光于瑶草明星有烂恍倒影于玉沙秋水至而蚌胎渐长春浪暖而龙气舒华异彩玢㻞映三宵之瑞霭寳光煜爚夺五色之明霞故得秀应三辰光垂四照藏之者深似渊微而莫测蓄之者裕乃静存而有要既源源而不穷亦物物而相肖非深识者孰能喻其微非朗鑑者孰能领其妙圣天子睿哲性成文思广运御物昭光被之勲居心本钦明之藴金镜旁烛于无疆珠囊永挈而朗润孰不叅南华之妙义而遵皇极之彜训也哉藏珠于渊赋张映辰圣天子御六合抚万邦心思周浃乎庶类声敎暨讫乎遐方其为万化之主宰者藻鑑有如神之用而涵方寸之虚灵者渊衷有不尽之藏原夫理定若止水心清如玉壶非潜遁而不曜不逆亿而自孚观万物之自得识大道之非迂彼元㝠之司天得一以生水而精华所结川含媚而成珠尔其天池之濆大河之湑泽曰薮泽区曰具区为异物之所宅疑神人之所居葢地灵与天产交聚而珠光与水气相于则见夫冯夷剖之于蚌鲛人泣之于渊或神鼍之窟所孕或骊龙之穴所穿月朗星辉胚胎夫精气银涛翠浪荡漾乎珠蠙宛似烛龙之耀恍如璇玑之圆想其波光上下珠贝浑含任有心之擕取聼斯世之搜探与泗磬淮鱼而并贡者地不限于泽国极朱崖儋耳而来琛者郡不尽于海南即渊薮之静藏无尽而南华之寓意可叅岂不以心之所宅宜静理之所寄靡涯惟理在心而备涵乎精意如珠在渊而静歛其英华息之深深贵洗心而藏于密光之煜煜实普照而无以加我皇上太虚之体中涵神明之徳坐照寂然不动若无思而无为感而遂通必先知而先觉渊泉有本时出而不穷智珠在胸光逺而有耀葢躬握夫化原而心契乎理妙夫是以体干符秉泰运聪明不遗于遐闻见不蔽于近至诚立天下之本至精发圣人之藴喁喁向风者羣钦圣治之光昭而亹亹不已者益懋宸衷之学问皇清文颕巻四十八皇清文颖卷四十九钦定四库全书皇清文颕巻四十九赋五六天地之中合赋刘纶皇帝御极之元年闿泽澍濡庥征洊洽珠囊既启玉烛方调披东序之图不数元包洞极布南台之筞何知宣夜周髀猗欤其所谓上参天下贰地登五位御六乘颢气所涵及物物解太和所鼓被人人怡者已逖稽汉志兼採唐书知阴阳之数定自二中歴象之原通于一合是以术同窥筦还随豹尾以抽毫技逊挈壶猥进螭头而受简赋曰繄一元之推嬗维三才之有正超鸿蒙以开天首狉榛而立命廵河拜洛剖万象以成苞迎日占星揽四时而为柄粤偻句之眎范元王叙之以惟钦伊旋毛之负文宓帝受之而式敬于是胚胎既分经纬斯究地天叶配乎朔南火水䜣合乎左右衍母衍子列其方大余小余揆其候彼一三二四之在前与七九八十之在后固竒耦之轇轕亦生成之辐辏惟兹五六之元枢是为中合之妙搆或蓍之揲也属太卜之攸司即觚之握焉系保章之所授尔乃履端于子得统于寅北陆成嵗东嵎纪春离谢兑乘见朱鸟之夕指坎交艮代觇元枵之夜陈以及长至短至之糺乎四游蹑天根而探月窟与夫日中宵中之辖乎二表占兎腹而验乌踆葢五挈阳枢阳之纯者因而资物六维阴纽阴之老也廼以成民若夫次五奠型方之轨次六衷驭世之宜势则或内以或外形则有正而有欹虽五并居中亦中央之沖炁六皆在北亦北极之纲维乃罗之五行而异宅即𨽻诸四仲以殊司昔在九峯知洛数之不传于禹越惟邵子识图象之独辟于羲嬴乏乘除遂尔综两间之䇿元㑹运世于焉釐万禩之时以故亶圣惟天宪天惟圣制作契乎铜仪爕理符乎金镜仰观俛察单厥心旋干转坤根乎性倍其五而天干成重其六而地支竟孳萌肇赅阂之首五子按部以分功揆统出甲之藏六甲循环而布令夫固悬正坐正不足输其竒抑且天球天环无以擅其盛犹复区理数别天人酌三统而书夏斟四序以绘豳谓雒下以律吕为衡不少尘毫之忒即守敬以晷影为度难言分刌之均独一行之所定惟大衍之是遵二始开而刚柔旋判二终纪而閠位可循日㑹于大气盈以五日而绌月㑹于日朔虚以六日而伸是其手即化工非假乎隷首臾区之揣测心维太极奚烦夫归竒挂扐之纷纶用能使八政修九功叙周干规折坤矩转一气之洪钧釐百工而时序我皇于是辟天府以罗观象之儒登灵台而集稽天之侣致土景于秉圭齐钟管于累黍兹葢法天五之得位实五极其建之时规地六之成方洵六位时乘之所也斯时也神鳌扶柱羲驭鸣鞭蓂以迎抽荚葭因送田耎吹烟以凖律元则鳯仪兽舞以通歴本则璧合珠连五六分而天地之中见十一合而天地之道全夫岂非圣天子之明时以革行徤惟干陶甄百族镕铸亿年乃以发机缄于无始之始而宗法象于先天之先者哉五六天地之中合赋于振道原于天性本于命理足而数不能违道存而器莫能竟是以羲呈龙马荣光起而上浮姒畀龟书休气辉而四映一为竒而二为耦葢由于理势之自然五为生而六为成总归于性情之各正此皆造化之苞符有待于圣人之主敬原夫数之所始也太极之先自无而有俄动静之攸分倐阴阳之渐剖图行而左书转而右数极于十章终于九一生二二生三三生万物非巧厯之所稽仪生象象生卦卦统羣爻岂恒情之可究惟圣人道洽于清宁故妙悟无烦于指授于是理穷其秘藴析其精扪天心而探月窟阐干符而握坤珍五为天之中而地来比之惟其两也故能化六为地之中而天亦应之惟其一也故能神阳之发微而不可见者所以藏诸用阴之充周而不可穷者所以显诸仁葢不徒以緑字朱文演畴而观象殆将以龙官扈正利用而前民尔其往来相错经纬互施一与二三与四五与六七与八九与十若琴瑟焉而无虞专壹一与六二与七三与八四与九五与十犹臭味也而何敢差池葢分而言之则天以参地以两天地之撰固昭然其不紊而合而言之则竒之积偶之积天地之中乃居然其可知以数而言则参伍错综适符乎道之则以理而言则刚柔健顺更协乎圣之时是以玉烛常调金绳永正鸟火虚昴四序脗合于尚书醎苦辛酸五味不愆于月令用之蓍䇿则道济三才窥以璇玑则功存七政自羣言之日淆执师説而互竞或以谶纬而乖先哲之经或以清谈而酿浮华之病猗理学之昌明必折衷于至圣圣人在上抚于五辰太和保合万物皆春天生之地成之圣人与之相参皆一中之运用天至易地至简圣人与之相似显大化之弥纶所以鼓腹之民就日希光奏松云于檐栋垂裳之世编珠毓贶迓景福于神人若乃萤室䜿儒粗知章句虞喜安天之论未渉其藩邵雍经世之书鲜穷其绪幸长夜之悬黎比衆星之向所究之性率乎命命本乎天植鳌维而永奠法亭毒而不愆合羲文周孔为一人道何分于上下滙河洛龟龙为一理图何别于后先允矣哉兀圭钖麟符启炳吾道于亿万斯年五六天地之中合赋杭世骏原夫子建天元丑为地柄试推䇿于二篇实肇基于三正帝出震而成艮一元之运皆本中徳以流形星伏戍而见辰四序之行必于合神而布令析之是名九星统之乃云七政数得主而有常道无为而不竞抚辰惟勤授时在敬竒全耦半积五位以相乘兼两函三合六爻而互应尔其积寸该分课虚责有生成备而变化行神鬼交而刚柔剖五则一三七九相后先六则二四八十居左右探天根者必以为圆葢之心溯地极者必以为方舆之纽马拳毛而图浮龟坼文而书授大衍置闰以归竒皇极居尊而用九求天产则音以出清声唱而浊声酬求地产则管以成阳律终而隂律奏验空积于忽微穷嵗差于章蔀是故自阏逄以至上章随干道而错行由星纪以讫元枵叶坤维而比夀三才鼓盪一气陶钧天枢之行五五二十五数而俱合地轴之奠六六三十六宫而皆春元功不宰大化转淳天之五合于地而六气为之磅礴地之六合于天而五味为之氤氲穹苍于焉发散沆砀于焉列陈海结为错山融为珍彼夫阴阳风雨晦明之殊状者顺施逆受无非穆清之元化酸醎辛苦甘之効精者逓生互尅壹皆富媪之元神丕成大运绥兹烝民气结为味六情所以无拂味禀于气五性所以克驯用以叹㑹通之妙极交错之文特是财成有道辅相有宜五徳之当王者尊则利道而节宣者有序六物之成功者退则和齐而斟酌者有机功先截竹令戒愆期绳方应矩径员象规卦剖分以应候圭测景以成仪音有君而有臣律一雄以一雌六管各有同而参以二变则七始兼夫八十四调五子厥惟倍而虚其中央则四维周夫二十四时和声缪声之不忒大余小余之毕齐于以见声音之道直与天彻而厯象之志罔与律违暨夫玉烛调璇玑定懋对之功以成愆伏之虞毕罄惟交泰者大同亦有感者必应天运则春生夏长秋歛冬藏罔乖夫九纪之宜民生则水润火炎木滋金克备兼夫羣产之胜百神是以有明徳而凟扰不闻兆民是以有孚诚而慆淫俱靖夫律居阴而治阳原凖乎五部之盈虚歴居阳而治阴实闗夫六府之歉盛天五下降则生数即以开成数之端地六上行则成数即以为生数之竟羲和占日常仪占月臾区占星善言天者所以验于人伶伦作律大挠作甲𨽻首作算穷其理者所以至于命则夫苞符之运固日着于天壤而参两之功能不归之睿圣洪惟国家之钖福实承三后之作君鸿业超于古昔学统彻夫天人辨律而发径一围三之误则房范之争尽息调歴而通圆田勾股之邮则中西之惑俱冺羲仲春而和仲秋作讹成易之咸叙南正木而北正火神祗物类之惟寅正方顺布六宇同欣物有菀枯以元气而消其夭札时分消息即方寸而施以陶甄是以百福之祥在宥三王之世如春皇上秉祗肃之纯心伟神明之接武以中正者调钧以合同者握矩六官修而五行之气无愆五福兼而六峜之宜以序泰阶之星流符北辰之杓居所饔飱牢醴养贤及民厯象玑衡敬天笃祜于是上探五辰之秘遐综六术之传理参乎大易之大数演乎先天之先或前疾或后留大中者黙运夫隂消阳息或东盈或西缩有合者潜协于右转左旋媿管窥之末学探三统之遗编洵高深之莫赞敢玩索以穷年五六天地之中合赋刘藻闻两仪浩博待哲后以财成三统乘除归元功之调爕太昊图呈龙马聿先象数之苞符夏王书启神龟再发干坤之槖籥一竒一耦厥位惟均五生五成其机迭嬗起消息以正闰法始容成立章蔀而得天䇿归黄帝五家怫异宜溯太初之元四序循环共信一行之确顾太初起冬至于牵牛未精考验一行附节气于蓍䇿亦属紏纷谨按汉志曰天之中数五地之中数六二者为合又曰天六地五数之常也五六天地之中合民所受以生则知函三为一统六虚而周流法九实三行十日而运用我皇上参天两地静阴动阳得虞书钦若之原履端举正合周易明时之义凝绩抚辰左右方圆大衍釐于指顾错综参伍畴范就其经纶斯固羲和之所不能窥班范之所无从识者也心同牖见难读精藴之书技止管窥谬诵商高之对自天授简伏地悚惶惧无当于敷陈殊有惭夫丽则缅鸿蒙之初开奠高卑而各正伟不宰之神功秩形象而定命主极者理鼓元气以流行效动者才分全数而纵横健也顺也竒耦以管摄夫阴阳经之纬之易简实神明于圣敬懿夫天数有五本一以陈地数有五惟二之因由一至九三三所积自二而十二五斯均顾一为阳之始生其气初复二为阴之甫判其机未申三四者方圆之径围求全而未得其半七八者阴阳之少位渐老而日趋于新逮九而阳已极至十而数终旬调钟律而或失讵能被于生民葢天地之数止得其一偏而未底于中正故天地之情虽不无所合而未彰其化醇也乃若全图之位五实内守六奠其下象卦之姤一仰而承一俯而就一与十为之营二与七冠其首三八翼于东四九辅其右惟渊居以沖然罗四表而在宥天起一而终廿五皆本五而积分地起二而终三十实由六而推究或乘为八百一十律叶黄钟或乘为六百四十声符太簇至如终则有始徃而必复天以六妙其显藏地以五通其营腠辨六气之降生滋五味而殷富妙无过不及之用孰察其所由然大专直翕辟之能难名其所自授尔乃动静相感变合乘时天降其气地受其施六为虚而五为声周徧兮歴十二辰而无或遗也六为甲而五为子参错兮符六十日而不可移也二始以位刚柔二终以纪闰余总㑹于中而律吕夫妇纯固兮琴瑟之两相宜也五以降为五行生数六以徃为五行成规置数于中而表里朏朒和同兮元气之放而弥也嵗功以起元纪以推羃䍥兮珠联璧合之无或差池也作讹不爽分至以釐氤氲兮缇室葭灰之以息相吹也然而觉世为师时宪惟圣必握符以察玑乃序辰而齐政圣主乘干正位凝命协理气之自然验存存于成性保章守典证宿离之弗违太史陈书调风雨而从令惟中是凖宁用挂扐归竒之文有余以归直溯斟元陈枢之盛其存之也惟诚其行之也惟敬不偏不倚帝则潜孚于无言无思无为王心常守其至正于是考三正励羣臣肃百度惠兆民统万物而咸若与四时以皆春中则常贞敷钖弥于两大合则不贰歛福备于一人其引伸也最微其成功也至鉅定晷影于毫芒较中星于累黍上律者不爽其候来备者各以其叙羙归徳而不留任一寒而一暑淑风转处感大造之无私斗柄廻时凛深宫之作所固知徳无弗至有开必先不知天地之本始莫得授时之大全伟矣五六之数灿于卦爻之篇惟大圣人为能用易直探夫一神两化之前故举一事而顺五行之序纯一念而绍万古之传欤敬为颂曰在天成象在地成形惟形惟象有数以通惟五惟六天地之中是曰合之以肇嵗功我皇御极上下合同宥宻缉熙㑹元统宗四正四隅以生以成幽赞羲䇿气动尧蓂理数同得万世之型又歌曰皇徳无私天地配兮四气不愆泽汪濊兮建中表正七政乂兮惟数精微事不悖兮三角八线息衆喙兮弦矢割切待进退兮万物熙熙共茂对兮反于上元亿万代兮五六天地之中合赋汪士锽伊睿哲之抚临端开天以敷政符元化于大钧契两仪之中正观万彚所由生聿钦若而祇敬探奥窔于隂阳测端倪于动静槖籥旋枢权衡运柄竒耦攸分生成交併综章蔀纪元之无方㑹物象滋数之靡竟固致逺以钩深由厚生以定命时乘以御鸿蒙示兆而体元悬象为章凤职编年而守令原夫律歴相通风气应候三正递传五纪协懋孕育㝠昭包罗宇宙创自容成命于轩后彼参伍而错综羌成数之可究自一而至九者天以埀施由二而终十者地以承覆五与六其居中乃妙合而相遘象虽判乎刚柔理不隔乎先后位既得而益彰气以交而弥厚五合六而干支之运周六合五而气味之生茂推温肃于木金稽永短于宵昼验沖盈于三旬之中审次舍于廿八之宿必羲歩之不差庶底日以相授尔乃孟陬贞位摄提司辰南正北正有秩有伦青阳始而朱明续西颢行而元㝠因参天之数判生长收藏以迭用两地之数交子复午姤而更新五五相承布为七十二候六六递嬗浃乎三百六旬乘除而分至启闭之按节加减而晦朔弦望之适均履端乃不违其序举正斯无惑乎民归竒零于盈缩置闰余以引伸繄周流而变动爰往来以弥纶挈干坤之纲维感翕辟之潜移孳萌以逮赅阂大明终始出甲而迄陈揆不爽毫釐溯权舆于嶰谷断两节以吹之度既均夫厚薄鸣遂协夫雄雌长九寸而筒十二同心一统律娶妻而吕生子损益成规五声莫尚于宫函阳气而施种六律以黄为色象君服之昭埀十一而道已毕五六而物咸资纷负隂而抱阳受中各得其宜中无偏而无陂合不杂而不漓五行以协而羣生遂六府以修而百昌滋成乎变化贯乎云为术不违天政不失时乘干出治而百官轨仪釐工亮采而庶绩用熙乃知河献图以钖瑞洛出书而启圣图则五正位而六之奠于坤者以宁书则五处中而六之贞于干者自靖陈畴建极雨旸寒燠以征休推䇿知来璧合珠联而互映合三统于一元调八风而谐咏宿离不忒恒炳耀于璇枢始和以布弥朗澈于金镜以明六礼之修以复五常之性天神格而地示享兆民頼而一人庆仰苍苍之正色睇堪舆以无垠越流行而各正类金冶与泥钧区秀顽于五体洽离涣于六亲戴高未解夫蚁旋之次履厚谁测乎鳌极之轮匪中枢之执要孰保合夫贞纯矧文明之炳蔚沛渥泽于斯人正亨衢兮绥泰运握干符兮阐坤珍六合为家摄纷驰于同轨一中允执肃环共于钩陈懿夫盛治洊升圣明当宁百度贞九功叙五纬叶六符举占星辰调寒暑和风应甘露湑迹接梯航畴盈禾黍协气旁流芸生得所刚健以运天行照临而开遐阻五敎敷于胶庠六乐谐于律吕立均出度大挠𨽻首之俦齐政明时臾区常仪之侣玑环籥仰合万㝢以同风轮映阶平照三光于秉炬夫然则盈虚合轨正朔靡愆隆规迈古成宪鍳先务周详以缜宻亦广运乎自然出震见离文章标于云汉巽申兑説恩膏浃乎渊泉贞七曜以有常从毕雨箕风而适愿抚五辰以熙载赫帝车御宿而高悬故合夫四海九州之衆无不共戴乎崇効卑法之全五六天地之中合赋齐召南寻图书之秘奥知律厯之相因有生成之中数为隂阳之适均阳为竒兮自一而递于九隂为耦兮自二以浃乎旬竒则三与七俱同列以进耦则四与八亦聨翩以陈惟中数之得位见作合之相亲天以五兮分一隂一阳于十日地以六兮布一刚一柔于十二辰支干合而成嵗纪气味合而普化神溯降衷于上帝遍受中于兆民图则五连六于坤而奠于北书则五友六于干而趋乎寅揭中宫之土徳开子半之阳春虽自然之法象待推衍于圣人步始大挠算由𨽻首验摄提于丑未纪困敦于甲戊测弦望于羲娥察缩盈于星宿有中法之可稽参五六以考究六以当期嵗之寒暄五以辨月行之宵昼爻以六纪周流三十六宫日以五迁顺布七十二候积八百一分即得章数之元歴二十四位仍起牵牛之旧浑仪则赤交黄㑹东角西娄土圭则夏短冬长子复午姤五加六则十一握终始之根六除五则太一包行生之富五其六可符共毂之旋六其五亦合一舍之守现端倪于穹壤推开辟于宇宙虽三统之循环总一元之相授得中而举正靡差有合而对时始茂若夫量盈虚于辟卦别清浊于神絃声维五兮象夫五行之生尅律维六兮助以六间而具全即有变徴变宫二少原无殊号虽列编钟编磬堵肆第曰在悬五生六则十二之筩以制六正五则六十之律以传凤鸟嗈喈而雌雄叶应华鲸鞺鞳而宫羽昭宣然而五声上宫惟宫居天五之中位六律尚黄惟黄为地六之中权拱至尊于含少肇滋育于幽泉在木角金商之上开未林寅太之先中处之数积阳为九九八十一合徳之数至亥实十七万七千任方田与粟米极勾股以测弦乗除于河图而有凖加减于洛书而靡愆于黄钟之宫也见天地之合焉原夫唱始施生无细无巨五参天以为规六两地以执矩曰负隂而抱阳聿成男而成女俱太极之孳萌共旡妄之物与臧府具而汤液宣性情凝而彛伦叙信为本而仁义礼智不虚思作睿而视聼貎言咸举悟妙合之有原识致中之居所天地交矣大君则之黄实冠乎五色土兼旺于四时臣民事物同心以为役前后左右普照以无私盖天数至五而生之功已就地数至六而成之量方滋合生成于裁成辅相参易简于覆载高卑维圣宪天维天启圣握珠囊朗金镜乐如天以同和礼法地以合敬执厥中而六府修建皇极而五福併敷五典而帝载熙驭六辔而官方正握六符于泰阶抚五辰于斗柄调玉烛于辰居考葭灰于月令启苞符以焕八荒在玑衡以齐七政赫文眀于离照溥恩膏于巽命信合撰于清宁与勲华而比盛方亿万以斯年赓一人之有庆五六天地之中合赋周长发皇上握干符基鼎命抚三辰齐七政日月并其升恒星云昭其景庆河洛溯太极之原象纬运四时之柄天自一以至九而五执其枢地自二以至十而六顺其性惟槖籥之昭宣知气机之协应理推其朔本隂阳竒耦之相乗数积于㣲累百千万亿而皆定占验有待乎明通而分命必原于主敬懿夫健顺攸分絪緼初姤体动静之互根察声音之迭奏始牙物于黄钟旋纽阳于太簇或积气于凤琯克谐或宣幽而鲸钟可扣天以五施种五声适上夫宫地以六孳萌六气皆循其候由居中而悉协清宁斯㑹合而转旋左右既叶律于音官亦占时于刻漏此伶伦有嶰竹之吹而唐帝重玑衡之授盖以龙师纪令凤鸟司晨大挠始定洛下初陈六甲运日五子分辰知十一之胥㑹悟参两之相因五五则二十有五衍其数六六则三百有六纪其旬推章中统中之悉备识元法通法之皆真总转环而起子当賔饯而惟寅窥端倪于两大勤率作于兆民尔廼仰观天象俯察地维验诸盈缩考厥疾迟按木火金水之节定东西南朔之司立一闰再闰之法凖三年五年之期㑹甲子于一元非宣夜周髀所能测建斗柄于三正讵霍融姚信所能知居明堂而颁朔统薄海以明时于是我皇参赞两仪临御万姓手挈珠囊胸罗金镜河海宴清星躔辉映五为竒而五徳之运不穷六为耦而六合之周无竟原对待以相衡亦流行而不竞苞符之藴毕宣主宰之精皆孕惟一中之脗合无分斯万物之权舆自正理通邃穆以顕㣲睿澈神明而作圣原夫一元真宰万彚化醇三才之并立无间一气之摩盪皆春列五纬于五方而宿离不忒运六虚于六幕而化驰若神始穷理以闚朕兆继倚数以测弥纶以五启六生成罔替以六承五流衍日新此所以开窔奥于千禩而仰作睹于一人也是以藴自胚胎积自累黍五六适得其中天地遂顺其序温肃协乎春秋雨旸调夫寒暑履端则五事契于五行审音则六律生乎六吕数计而灿若列眉烛照而洞如观炬五位时行六阶敦叙泰运聿新宏纲具举为能效不息于健行而凛无逸以作所廼知示简惟地示易惟天宅中立体环合无偏仰苍昊而覆帱自广披黄舆而持载克坚揲神蓍于牺易占灵荚于尧年验初阳于黍谷探精义于瑶编与银瓮金车而并出偕赤文绿字以俱传当执中以歛福见翕合以乗干无不颂万年有道之祜而直溯乎一画演卦之先指佞草赋万松龄繄圣人之首出见瑞草之舒英质葱茏而秉直性荏苒而含贞懐触邪以挺干用树徳而抽茎郁郁承阳以焕采亭亭对仗以输诚蠲忿难齐矫若薰犹器异迎凉莫屈居然台阁风生尔其毓秀赤墀腾辉丹牖经霜霰而不惊培雨露之独厚愿葵藿之同倾鄙菉葹之非偶萐蒲揺而不止兮兹无浮动之心蓂芙落而复生兮兹有神明之守羌既抱此内羙自许无私乃肇钖以嘉名从来希有原夫真灵独尚精炁相于得乎天者独也正迁其地而弗能居不受沟浍之润泽无取尘土之吹嘘玉砌初萌已思攀槛金铺乍拂早切引裾特立本无俦未假蓬蔴之助宻孤根还可用不妨槐棘之交疎于时庭燎初昕更筹未罄临轩之藻黼荧煌诣阙之簪缨绵亘官师岳牧分猷以告成功水火工虞竭志以邀清听惟兹羣后一徳相孚讵有孔壬偏长克胜此草当门煜如照乗无㣲不烛如响斯应若车之南向眎其鍼而方隅以分类斗之北居凖其杓而次舍有定不闻当路而妨贤乃见无言而指佞盖道莫高于古帝勲莫盛于唐尧感中天之正气长㧞地之灵苖断不从风而靡逈殊厥草维天夹陛浓铺俨青蒲之自伏凌空直上同白笔之高标宜其发华滋而独茂敷正色而不凋顾惟人本难知草为弱质诚则能明名宜附实一茎虽切于效忠百卉无从而致诘为贤为佞安知所指之是非若曵若揺孰辨斯人之得失是知秉心则哲乃昭瑞应于伊耆属物有神兼识灵根于屈轶谓小草之足观惟真鍳之可必我皇上徳隆九有业朗三阶任贤惟当熙绩允谐葑菲不遗而羣情自献茹茅尽㧞而大道与偕瑞木华平川岳之珍毕至九茎三嵴海山之贡无涯所以擢秀满巖廊抡材皆杞梓栋梁竞搆其宏材柱石特隆于金戺滋兰树蕙悉吹艺苑之芳椒佩蓉裳共志文林之羙宸衷以睿知有临百尔以忠诚受祉是以羣材悉励咸知匪懈于当官即使瑞草重荣不将无佞之可指也哉指佞草赋朱荃遡中天之盛治肇瑞草之嘉名傍赤墀而竞茁依阿阁而樷生抽直干之亭亭居然白笔布芳蕤之纚纚不数华缨既通灵而献瑞亦禀性以懐贞方竹箭之凌云弥彰劲节比葵心之向日转益丹诚尔其敷英列陛布叶重阶初萌碧颕渐挺丹荄茅三嵴兮难与共花四照兮非其侪独有㢘泉堪资灌濯但逢介石合与差排不借吹嘘自仰涵濡于帝泽长征弼直爰昭瑞应于天街当夫兽闼初开龙楼乍启九棘连行三槐对峙瞻肃肃之衣冠集煌煌之劔履被紫懐金之辈并诣云阊垂绅搢笏之伦同趋璐戺乃斯草之效灵覩佥壬而必指琼苖偃处纷矣如林碧簳翻时直㢤如矢灵根有觉初不谬于毫釐小草无心亦何私于彼此故宜名登瑞牒兆叶球图与萐蒲而并出偕蓂叶以相于不事蔓延羞同葛藟依然特立絶少葭莩经疾风而逾劲零严霜而不枯如将盆盎盛来便疑丹匦倘遇封章伏处即是青蒲既正直而不挠亦纵横而罔失茍囘邪之稍萌将指斥其可必贤士遇之而赏心佞臣遇之而増慄澄仕路以肃清代天家而品隲惟兹上瑞实昭格于放勲乃播嘉声永流传夫屈轶是知祥为徳感气以神调草昧既开独尊古帝钦明作照首颂唐尧哲以知人本在天心之曲鍳静能观物用孚灵草之清标冠百卉以当阶逺辞葹菉承千官之委佩如缉兰椒用能叙班聨之济济随器使以昭昭今天子懋徳升贤并观兼聼仰藻鑑之精莹运神明之淡定当㡬之哲既彻㣲而洞幽先事之防惟去谗而逺佞故臣工悉化其偏私而物类亦昭其瑞应爰有朱草生庭嘉禾被亩连跗之木擢秀于华池百茎之蓍扬蕤于郊薮惟大化之覃敷致羣情于醇厚贤良之彦咸效命而争先便佞之夫亦格心而恐后纵屈轶之罗生指清班而何有皇清文颕巻四十九皇清文颖卷五十钦定四库全书皇清文颕巻五十赋秋郊大猎赋梁诗正惟圣作覩乃文乃武智勇天钖逺迈前古道洽化淳覃敷下土继志述事遹追皇祖缅惟谟烈之垂于铄蒐苗之举乘农隙而诘戎兵歴周原而临津圃时廵经五十余年賔服曁四十八部匪徒乐乎从禽实以资乎讲旅尔其寒虫作语残蝉咽鸣域中气爽塞上秋清开广野而百里耸叠嶂之千层露㸃山枫丹黄成幄潦收石涧清洌无声草浅兽肥则儦儦而俟俟风高马健斯龎龎而駉駉抚凉晨之方届应令典之时行天子迺简尔卒徒卜焉允吉六师载陈万乘以出旌帜飞扬骍骐走䭿循一迳以逶迤喜百昌之茂实雄闗瞻眺则马上赋诗广陌谘诹则林间驻跸戒金吾之漫惊无害我田禾诏赋额之量蠲克知吾民恤遂乃萦纡沙碛攀陟巃嵸飈凌百谷雾隠三嵕奋一人之神武拥千衞之罴熊左右贤王负弓弩者从公于迈渥洼名产效服襄者我驾旣同行聫雁翅势总鸿絅森鹳鹅阵之图法严赤白羽之军容绮霞耀色皜日临空壮﨣桓于七萃讫声敎而四通则见夫野豕连羣黄羊弥陆雉兎星流麞狍波属始则环林箐以成围继乃骤冈峦而争逐任骇兽之驰奔临至尊而慑伏惟时我皇佩乌号挟夏服泽射麋林即鹿蹂躏封豨捎接鸑鷟鹰逞攫拏卢供唿蹴风翎掣耳霜锋睒目灌莾丛揺飞乌颈缩看一发之威张仍三駈之恩渥受殪者流血朱殷逸围者惊魂觳觫用循狩野之文借供登爼之肉陋上林于汉武嗤七泽于周穆于是大绥罢抗上杀纷䭾计鲜数兽甡甡孔多两牡之从莫比三狐之获奚过特赏聿酬乎虎旅余恩兼逮夫鸾坡刀割火燔鳞次骈罗厥仪以备其礼则那此圣主载觐耿光非侈雄风之赋而从臣欣传盛事欲赓吉日之歌者也夫圣烈克善继绳大孝尤垂永乆有事武功敬将文母黍禾低拂扶辇塍间幕殿高张问安门右升幔城而怡色笑旣豫以康视御膳而晋肥鲜维㫖且有方閲秋中冉经重九受琛呈艾纳之香介夀荐菊花之酒虽大漠其偶临徴尊飬之弥厚臣职司槖笔行効服装数奉清尘于豹尾获瞻伟绩于龙骧力乏策鞭弥慙短驭才非作赋雅慕长杨不谙释氏之经未尝止杀曾读相如之疏颇鉴垂堂窃绸缪于未雨愿儆戒乎作荒凛登危之明诫怀御朽之良方永为后式廸惟前光乱曰时畋兮奉祭祀戒不虞兮习戎矢考旧典兮礼经焕新猷兮天子仰丕烈之于昭兮奉慈颜之有喜凉风戒涂兮法驾北指云䍐兮轻移塞垣兮戾止羽林夹扈兮连镳畨部来同兮结轨大围兮周环沿谿谷兮逦迤屹如山兮逝如水百兽匿兮深林里月弓星礟兮惟君之使落飞鸢兮殪大兕法汤仁兮网廼弛大庖充兮娯慈宁旌门钖兮劳将士简军实兮柔逺迩苞桑永固兮千万纪圣驾东巡盛京恭谒祖陵大礼庆成赋张鹏翀皇帝御极之八年秋七月奉皇太后鸾舆䖍诣奉天展谒列祖陵寝逮及从龙诸勲戚一体酹奠礼成御崇政殿颁诏加恩用光祀典周廵藩落顺时狝狩冬十月车驾还京帅臣备员讲官軄司记注窃以我朝发祥长白创业东京中原定鼎以来丕显丕承祖功宗徳实式凭焉我皇上治洽重熙孝隆继序兹行也继世宗之志述圣祖之事煌煌乎国家之鸿仪鉅典不可无述而志也不揣谫陋窃采成周雅颂之义广汉代上陵之辞而为兹赋谨拜手稽首飏言曰猗与祎与我皇清之受天眷命而光宅四海也盖积功累仁乆矣黙孚于真宰值明祚之将衰犹玉步之未改旣馨闻乎上下益懋敬而无怠宜其龙飞鳯翔蔚然炤燿乎符采是知万邦之翼戴维新列祖之诒谋斯在比有邰之肇兴同后稷以无悔斯圣子神孙所繇瞻拜桥陵而永怀于亿载也圣皇奉图受玉率祖攸行孝思隆于下武濊泽洽乎羣生永思维艰旣克肩乎宏鉅陟降左右每仰瞻乎穆清单厥心而肆靖俨夙夜以储精水千年而一色山万岁以同声列祖之园陵在望一人之祗谒惟诚岁在癸亥月躔庚申阊风应候萧露零晨恭侍金舆喜映慈帏之色笑遥迎玉辇长衔圣主之恩纶万乘启行于北阙兆人欢跃乎东廵尔其原隰畇畇黍稷薿薿近郊则烟霭万家逺障则晴峦千里城头之晓月如弓塞上之晚霞若绮貔貅列帐拥星庐而刁斗森严虎落三嵕动金铙而弓刀奋起时廵翠㡌瞻云日以就圣人藩服旃裘渉风沙而从天子舟惟玉以及瑶想当年之䟦履峯明纳绿翻荼火之旌旗塞接银潢壮星辰之壁垒雕弧射鹿驻舆而先献慈宁玉醴浮觥率舞而同赓燕喜盖桂轮将满适当万夀之辰而海屋重添正应九皇之纪依圣母以承欢偕中宫而受祉是则祖宗之笃祐永绥陵寝之垂庥未己者矣旴衡列塞控驭九边时孟冬之将届圣驾廼莅乎奉天王迹所肇兴京在焉英额之门屹若隆恩之殿巍然三百里内三陵葱郁而相连羣工于是骏犇走执豆笾萃万国之懽心冠裳翕集炜五陵之佳气鸾鳯相鲜寳劔玉衣缅英姿之飒爽金戈銕马挺壮气以廻旋洒落君臣至契信符乎鱼水馨香爼豆精灵不隔乎重泉此圣主矌世之仁爰及苗裔而兴朝无疆之恤有永万年者也祀事孔明典礼备举御玉殿以庆来章降丝纶而隆钖予蠲租赐复惠深京邑蒸黎进秩酬庸荣被中朝簪组是皆继述之大端举运量于皇𠂻而率循乎圣祖于焉周览风土徘徊旧基燕衎而勲戚咸集赐酺而邦人宴娭乐遍五行之舞歌阕三侯之辞吾皇于是睪然而高望穆然而深思缅葛灯之旧制抚茅土之堦茨能不惧后人之增华而踵侈坠前王俭朴之留贻乎松山杏山过征战之故垒髣髴乎躬擐甲胄栉风浴雨而驱驰后之人其可忘创业之艰难守成之不易而隳茂世之洪规乎盖骏命靡常天难谌斯自古圣王防险戒逸居安思危昭示来兹昔辽左之一隅聿兴鼎业今金汤之万里不限华夷虽曰旣安矣旣治矣能不终固之又固之此我圣皇所为凛若春氷不敢躭深宫之燕佚烱传寳箓如闻夫列祖之嗟咨者也惟帝眷怀是咨是度长白峩峩高山天作四郡旣开三韩渐拓入编伍而旂分聼指挥乎部落望祀有秩怀柔是若灵爽肹蠁豊功懿烁云雷屯险溯草昧之经纶日月光华粲隆平之礼乐是以陪京驻辇致观风问俗之殷行殿捧觞备爱日娱亲之乐扬旌駊騀而剑舄流连弭节纷纶而威仪有恪诚足以荷灵贶之绥成称裒对而无怍岂止眺山川之雄竒玩物产之饶沃海波滉漾呈径寸之明珠地气华滋劚三桠之上药而已哉彼夫汉高丰沛光武南阳太原启圣上党兴王皆归功于创建数畴昔而慨慷逮易世之多故每纒悲于露霜独我朝之圣圣相授实逺迈乎汉唐吾皇嗣统之八载临跃龙之旧乡百年故基问遗老其旣尽云孙累叶调玉烛以弥光岂非古今之仅事而圣代所独彰者与矧吾皇之绳圣武而法干行也卜岁叶吉练时孔良百灵呵䕶十骏腾骧宜雨而雨宜旸而旸轫初发而清风披拂斾将廻而瑞雪飘扬天人恊应百福千祥猗与吾皇将何以敬天庥而答神贶乎汉家勐士守四方荩臣念祖扶周邦愿吾皇帝勤侧席无遗忘忠言苦口利用尝伏蒲悃欵排天阊愿吾皇帝咨交儆无怠荒不矜不伐式夏王不迩不殖仪成汤忧丛脞勅几康愿吾皇日慎一日师虞唐丕休哉吾皇敬慎常若此燕皇天昌厥后万年景运有不昭融祖徳灵长哉黍列赤墀之下缀青𤨏之班虽未奉属车在后如长依玉殿中间昔闻玉帛初归铸九州而作鼎今见金瓯永固罗四海以为闗仿汉上陵羽卫未妨农扈法周廵狩车攻逮及禽颁愿奏囬銮之曲徐看振旅而还映日成文敢次从臣之嘉颂掞天作赋惟循圣藻以回环重曰圣皇继軆大承干兮仁风畅普膏露溥兮开基奠鼎溯艰难兮桥陵在东锵八銮兮礼隆乐备郁封峦兮永思追孝履霜寒兮勚勤纉武儆游盘兮六龙廵幸兆人欢兮荷氊被毳仰荣观兮震威怀徳拱尧坛兮万年嗣服永奠安兮圣驾东廵盛京恭谒祖陵大礼庆成赋窦光鼐干隆八年秋七月皇帝时廵于东祇谒三陵缵旧服也臣闻之孝经曰昔者明王以孝治天下故得万国之欢心以事其先王王者家四海子万姓民康物阜备腯咸有所谓馨香无谗慝也我朝肇基辽阳奄有区夏圣圣继承肃将祀事皇上孝思惟则聿绳厥武奉皇太后而东肇禋迄用有成肹蠁周浃神人洽畅钖类推恩懽唿雷动仁孝之义备矣窥天测海仰见万一拜手稽首爰献赋曰于皇时清祖宗濬哲钦明苞四叶之葳蕤殷二圣之光灵绵𤓰瓞于东土陶复穴而靡宁荷帝耆以启运规方舆而作京于是我世祖乃仗大顺扬天声扫畔换荡欃枪敷皇极以创业拯苍颢之頽纲钦若圣祖离明重宣裒对化洽缉熙心单觐耿光于列圣识王业之开先溯钟灵于辽沈加崇树于陵园荐明徳以升馨推燕及于皇天仁风所被羣生靡然穷发以北越裳以南陆詟水慄而来賔焉有不享其贽币者六十一年亦越世宗奉藩底绩驾言徂东祭告是饬洎乎践祚康田功而无暇逸者十三年如一日惟我皇上累熙洽于世业承显懿于先徳瞻堂构兮依然俨羮墻兮髣髴凛陟降以保明永夙夜而祇栗者盖八年于兹矣于是肆觐羣僚广沛纶音宗伯议礼天官恊辰敕堪舆使䕶野兮属方神以梁津戒飘风以清道兮召冻雨而洒尘然后建辰旒结翠盖曵云梢张霓斾飞九斿走七萃戢駍隠齐沛艾奉慈宁而御金较发皇舆而䇿天驷蕤绥蠖畧漓虖襂纚焱焱煜煜鱼颉而鸟䀪兮云軿华芝之旖旎也总总撙撙雷轰而电掣兮千乘万骑之雄诡也排阊阖而启行兮挹云山于缥缈陟高衍之嵱嵷兮超纡谲之浩淼望舒夹毂而飞光兮羲和廻鞭而流杲水后傅警而躨跜兮山灵称跸而窈窕白虎右踞而轩鬐兮青龙左旋而夭矫夔魖潜形于黮兮獝狂闻声而蹶倒于是总六校用三驱横干将仗锟铻弯乌号发天弧妙更嬴踰蒲且捩雄虺扫封狐跨野马蹍距虚格奔兕摕飞鼯阗云罗震地庐淫淫裔裔轇轕轠轳指顾倐忽属车充盈解罘开网振旅天行威詟荒徼稜憺王庭旃裘魋结之长稽首称藩献琛执䞇来享王于塞下者盖数万以二然后蹑边月御朔风缘林簿翍䝉茸渡析木而羾箕尾兮骈结辔乎天东瞻高山而履夷行兮缅荒作之神功尔廼长白崔嵬巫闾巃嵸欱歕鸭绿磅礴混同滙以天池之竒亘以地轴之灵蟠以螭龙之窟拏以虎豹之扄及乎烟云巻舒挥霍出没霅然阳开帅尔隂闭风雨之所和㑹日月之所旁魄雷霆之所鼓盪星斗之所伾仡霞駮波沏䝉合雾集葱葱然郁郁然拥帝陵而孔固挟王气以成霱于是大丙弭节六军衔枚鹓班匐伏雉尾中开干情顾瞩而愉怡礼官奉御而徘徊屯虹旃于辇路排仙仗于瑶阶重闼寥窲以栉密茂树蓊郁而气佳乃搜逑索偶序贤择能相与澡心涤虑澄神歛精返聪明于蠖濩之室清徒骥于锱坛之宫靡薜荔以为席兮吸琼芳之露英侔神明以为资兮契元符于杳㝠廼诣永陵开运穹崇包孕元气吐纳鸿蒙有邠馆荒度之基焉廼诣福陵天柱翠沓跨蹑百貊横被六合有岐阳式廓之规焉廼诣昭陵閟宫云竦隆业居尊蒲莲星拱有丰垣攸同之治焉作求世徳来许昭兹元祀惟称百礼孔时麾葩瑵举洪颐错白茅班黄彛洁葅醢修明粢割五牲效三牺上卿赞采太史诵诗庶官献币六祝陈辞扬戡定之赫奕兮溯谟烈之燕诒天子穆穆以鬷假兮显相骏奔而宗祈尔乃尚气尚臭于隂于阳徳产毕致神保是皇进觩䚧之圭瓒和泔淡之秬鬯嘉栗无违普淖斯飨苾芬旁融樵蒸焜上萧芗升兮熛讹焄蒿感兮悽怆于是我皇上游神于漠合气于幽心存色授目想形留流水汨汨崇山矗矗禹甸畇畇周原膴膴此我列祖之所开疆而拓土也筑室翼翼四方之极轩黄熊墟祈帝陶邑此我列祖之所正方而肇域也琬琰天球刀训河图斑陆上下光越璠玙此我列祖之所阐珍而握符也黼纯席几绘绣缤纷精矅华爥如生如存此我列祖之所衣徳而绍闻也环顾百僚济济跄跄东戣西刘左右奉璋此我列祖之所誉髦而思皇也睠言万姓林林总总耕水耨火助我粢盛此我列祖之所惠懋而敉宁也精属属以徃来思勿勿以微探耳返听于閴寂兮忽忾乎其闻叹目收精于广莫兮羌僾乎其有见洞广开兮帝阍纷其乘兮白云灵皇皇兮来歆吐瑞气兮氤氲傧暗蔼兮褊殷灵风兮冲天乘太清兮降监委繁祉兮如山于是皇仪曁孝思展羣欢洽式谷戬报地灵所自钟遡天潢所由演怀柔神祗望秩山川诸侯三公所视维䖍槱燎熛炀上致高烟硕麟含辉黄龙吐炎五精歆馨而顾徳四灵效顺而攸安廼莅盛京云䕶日边九市开塲万家起烟居靡近逺人无后先黄童奔走白叟徃还士女颁斌衣冠联翩莫不动容发声引领骈肩咏盛徳而献谠言歌曰帝之来兮云飞诞我祀兮聿归望龙旂兮裶裶怀吾人兮觐德辉天颜咫尺兮其不违天子顾而嘻曰咨尔父老兮殷子相望永言不忘兮惟梓与桑予其夙夜兮恒勤思于平康廼鸣和铃遵通衢敞华阙启宸居有严崇政有翼笃恭左冝文德右昭武功闗雎麟趾永奠清宁阁开翔鳯时乘御龙蔼蔼周亲济济臣工趋丹陛而近日伏玉墀以唿嵩尔乃鼖鼓殷雷华钟发鲸孤竹间奏空桑和鸣列八佾抗五声尽六变齐九成韶武隠辚钧天铿鍧僸佅兠离并附云英气盛化神旣和且平于是命膳夫开琼筵御嘉珍穷芳鲜沛宫父老把酒极驩南阳故旧载笑载言于焉歌豳稼穑艰难跻堂称觥万夀祝焉于焉歌雅泉原庶繁酌匏执豕君宗颂焉当斯时也云叆叇兮雨滂沛恩鸿溶兮泽汪濊纶綍颁兮车书会讴吟同兮雷声礚哤䀨乎寰中馺沓乎阙外羣臣醉徳揖让而退皇上观衆庻之説豫览福应之繁昌仰维鸿烈雍容揄扬控天地以选义综古今而成章萃人文以化成丽景纬而道光畅皇风于亿载被金石而流长文徳旣昭武节是宣选徒大閲戎经申严赤羽日临白羽月悬戈鋋星罗铠甲霜寒次和树表牙旗高褰鹰扬陈钲虎虓张弮浸淫蹵部阵势蹥踡鵞鹳鱼丽箕翼鲜扁变出竒正体合方圆山苞川流地吸天旋然后收军㑹衆翼翼绵绵若电收风举翕赫乎数百里之间时则黑精司正律中应钟虹藏冻地日次尾中万乘廻簿千官扈从仰瞻雄闗峣屼巊溟俯临沧海烟恬波平扶桑隠映炙毂上征巨灵赑屃冠山而兴神龟翕忽负圗而迎返斾扬镳还我神京假于太庙告厥成功临轩穆穆问寝雝雝可不谓元徳之盛而至治之隆乎而圣主犹昧旦丕显夕惕朝干飞聪驰明兼听并观抚兹兆庶祖宗之臣念兹释兹衣食之源黄壤白坟何以奠之插云渠雨何以劝之祈褫禳灾何以先之流火授衣何以赡之惟小人之所依思无逸之所叹审天听之在卑知配命之维艰是以明徳慎罚宥灾除𤯝常畏民生之伤也取财用物赋政任役常惧民事之荒也匹夫匹妇不获自尽若已纳之于隍迨至陶甄无遗雍熙有象老有所终㓜有所长穷有所归废有所养风恊五日雨依一旬牧人梦鱼桑女听禽曾孙之醴洽祖农夫之鼔御神京师之钱贯朽太仓之粟因陈守闾阎者食梁肉为吏者长子孙家涤瑕秽之俗人生亷耻之心上絶竒丽而不御下抱元化以含淳我皇上于是泊乎无为恺乎乐康谱虞弦于挥桐听尧仁于击壤讲徳于昇平之圃登功于穆清之堂问道于崆峒之上考治于汾水之阳使君子小人奕世无疆贤贤亲亲乐乐利利咏歌前王于不忘者如水奔海如云从龙如风偃草如网系纲此真所谓我皇上合万国之欢心以事先王也若夫登封泰山降禅梁父徒篆功而纪瑞无闗敬亲与尊祖由今揆之亦犹棘林萤耀而与夫寻木龙烛也复安可以语哉臣忝预载笔之末推本孝治奉扬仁声敢敷陈其事而美盛徳之形容颂曰天作高山启王会兮列圣笃生信厥对兮光灵在天杳旭卉兮惟日在中司厥契兮聿追来孝承大糦兮民力普存融芬懿兮神其攸歆骈献瑞兮仁恩滂洋浑中外兮垂衣端拱式则大兮明良赓飏熙帝载兮一人有庆兆民頼兮圣子神孙丽万世兮皇清文颕巻五十皇清文颖卷五十一钦定四库全书皇清文颕巻五十一诗乐府皇雅四篇叶方蔼方蔼顿首再拜言伏惟皇帝陛下赫然一怒陇右闽南相继底定叛者柔服复为良臣二方之民如无兵革窃谓故典所载讨乱成功者有矣必右剪左屠殱其类丑芟薙而蕰崇之甚者禾苗稂莠不择而锄大难虽平民气破伤征役怨咨之感未能尽息岂如今日初无鲸鲵之筑京观之封转危为安易乱而治致效疾速捷于景响侍从殿廷命将出师之日亲聆徳音巨憝而外勿僇一人倒戈来迎许以不死勤恳谆谕至再至三以故至诚感孚豚鱼知格方之古昔惟舜舞干羽而苗格文王因垒而崇下庶几近之史官载笔宜有纪述宣示遐迩伏念臣待罪翰林以文章为职业而谫菲固僿无以称扬徳媺窃闻诗有六义在朝宜雅故有六月采芑车攻吉日江汉常武诸篇所以志武功昭文徳示后人以则傚俾继序思不忘辄不自揣着为雅诗四篇虽不能如尹吉甫之万一亦不敢为相如班固符命贡谀之词因事述言多所挂漏但区区之心欲令天下万世知皇上仁勇天钖超轶前后更祈益加勤勉载沛威恩使反侧之徒旦夕殄灭以塞臣庶之徯望之此诗得附宠灵以不朽诚不胜大愿方蔼昧死上泾邱受降也泾邱崇崇安定龎龎我有虎臣以折以冲老罴卧矣狢子曷过矣以固我圉以静我野矣安定洋洋泾邱攘攘我有虎臣化为豺与狼谁其飤之俾饥而噬矣谁其绦之俾飏而逝矣羣恇其兇羣饵其诱贼我主师戕我卢首民人毒痡甚爇于炉甚溺于涂以号以唿唿天无辜帝念斯庶孔颠奚释乃命臣海惟尔作朕弼尔惟一徳太清之縡实眷西顾往绥残黎式完颈脰彼携者子始心非贰大敢逋播其引领望贳尔承命勿替徃与之湔贼可坐而狝徃与之祓衆可招而获海拜誓师次于秦郊我马硚硚我士嚣嚣孔武且豪搏贼以敖有兇有孽将螫将啮我斾方设则已颠蹶乃傅其垒元臣是临弛我武刑谕以徳心徃能思服其保尔族待女以不死否则孥僇侮可邀禔吝则终辱隳胆束躯惟尔之福唐子知归崩角𠢐靣敢怙而抗爰顺以巽臣罪不可赦刎颈以谢陇头之水流声呜咽元臣止之女无庸自絶皇帝慈仁其度如天曰忍以一夫俾百族颠连维国有恒宪维子有殊恩洗女瑕疵濯女垢瘢女冝自图以盖厥愆其危旣安如乳获母戈鋋倒载衅甲卧鼓昔也衡命衆号以咷今也输诚衆讙以哓昔也负嵎有垒犹墟今也革心卧起于徐帝念秦陇噢之咻之绥彼携贰辑之柔之非我受降为民受降应地之坤顺承含𢎞非我宥慝为民宥慝雷雨之觧百糓之泽薄言震之陇右肃清元臣莅止疆场克宁我民有父母我君有臣喻彼飞鸮曷怀好音上帝式临无遐尔戎心泾邱十二章二章章八句四章章九句四章章十句二章章十二句闗陇平陇右也闗岭茫茫陇流汤汤纡余逶迤峥嵘崄巇面蜀肘凉辅车相将狡焉启疆震惊我一方闗岭兀兀陇流潏潏彼泾启戎乃蠢兹蟊贼为虺为蜴为螟为螣卬首张臆助逆抗有徳如猬之集如豨之突泾原旣靖乃羣贼大震睢睢盱盱延旦夕之命帝命臣海为陇民徙灾帝命臣勇师自西陲帝诏臣海女速渉坂出彼朝那为勇军援犄之角之㳫之蹙之除民之慝俾妇子其适尚嘉乃之绩海渉河泾言腾㶚浐秦山矗突嵚﨑陇坂踰邠越凉飞旓扬斾扶舆猗靡云䍐綷䌨雍部阻长敢惮痡瘏式遏寇虐以宁尔室家勇自河西啣枚疾指来从酒泉转战天水矫矫虎臣一乃心力摧坚挫锋盪彼蟊贼兵车百万汹汹雷震横㑹方州为行为陈东西合围贼在釡底其智斯竭其魄斯夺勇率其麾崖诛谷讨曰臣思克曰臣进寳赳赳奋武为王干城勇实帅之桓桓于征于征何所于巩于临道阻坂长蔽亏岑崟罙入其阻禽狝草薙申用三驱根株断刈余贼窜蜀游魂犹悸西夏以绥贺兰其乂胁从蚩蚩亦孔之哀寛其诛锄予以惠来维海与勇刚克柔克勇也帅师为辟为祓海也敉民为慰为集北地上郡稽颡归命如旱望霓海实绥之义威戢武奠我西陲剖蜩斮猬人畏以怀秦民嘘呵化为讴吟殄熄暴悖克广徳仁经战伐区蠲除租簿问孤弔死周匝宏溥廓我皇恩义声先路帝徳振振陇山旣平陇流旣清惟天子之桢陇山旣伏乃黔粤滇蜀敢不詟伏如翰如飞万里来威维臣之力维师之武长驱洋洋莫予云拒絷缚巨憝争刌脍脯塞神人之怒黔首喁喁式歌且舞亿万斯年笃我皇景祜闗陇十二章二章章八句二章章九句一章十句一章十一句四章章十二句二章章十四句南纪平闽也闽山屹屹南纪雄藩呉越之㑹交广之门维山嵬矣女其为砺矣维海湃矣女其为帯矣山则有罴水则有蛟其物维何工为孽与妖鼓盪我藩臣诱为唇齿以揺我疆理谁贪其饵百世之族一朝而圯帝念藩臣女祖女父勲在盟府惟女孙子曷敢越乃武根柢之拨枝叶则病予有肺腑臣乃不克令庶邦奚正维钺之兴翦焉斯定乃命亲王视师于东金节煌煌玉矢朱弓兕甲熊旂荷天之宠谋夫纵纵武士充充以翼以冯共㐮厥功王师浑浑言渉于江旌斾悠悠江水不扬贼旅如林望风奔狂负固革心庸胥后㑹受彼顺命殄彼衡命三军齐作进规退矩战不贪诛禽不滥数㑹稽南部投戈来附仙霞之闗鸟道天挿一士拒险万夫莫越我师度之如履房闼师既戾止彼亦悔止乃觳乃觫乃匍乃匐泥首拔髪搥胸出血率其臣妾萃于军茇俟龚行天罚天子曰咈繄大功之后其宥十世尔负一𤯝予其忍尔治忘人之过记人之功予为大君其敢不聪昔尔有车旂今予再钖之昔尔有土宇今予再辟之非常之恩不可数得夙夜省厥愆以懋乃绩臣拜稽首承帝命无斁闽方为乱帝则伐之既伐来归帝则活之闽乱既平闽方既定帝俛而思思此疲甿简其徭征弛其𤯝刑代虐以贞涤秽以清闽民歌唿帝为我来出我荼苦煦我瘢痍祝帝之纪后天罔坠祝帝之寿与地同乆曷徒祝之心诚笃之施我后人世世告之南纪十一章一章八句二章章九句四章章十句四章章十二句巨浸驱海㓂也巨浸稽天滔滔如何天呉罔象倚以为家有鲸有鳄有鲛有鼍摧橦决帆血人于牙中国有圣人尔独扬其波蠢彼䵷黾亦杂此处曰予胜国后诞敢纪其绪借瑕蹈衅窥伺肘腋知大邦有疵载逞凶慝离间我臣仆盗据我家室于兴于泉于汀于漳乃扬沸汤乃噪蜩螗我有城郭倐为沮洳我有民人倐为鯈鲋忍死须臾后来其苏王承帝命建大将旂鼓我冠带之国忍鳞介是伍我牖既绸我户既缪与子偕作与子同仇悉率左右殱此羣丑暨暨藩臣一心一徳讨贼自赎不即巳恤堑山堙谷马腾舟驶亲率其旅以临蒙汜陛下曲赦臣臣敢不效死将士和睦有凫在藻既获敌师如饥斯饱或㧞其角或脱其距或斧其吭或截其膂贼穷见窘无地自处彼彊者跳我攘我逐彼溺者死我殄我戮神惎之毒鬼连其覆如探鷇殻如振藁木匪我黩武取彼残已足前徒既奔兇渠束手知女上策惟有一走茫茫烟岛为逋逃薮仁无必取义不尽杀屏诸穷发毋汚我王钺四州士女来迎王旅君子维何元黄在篚小人维何饔飱在筥于时言言于时语语复为王人以耕以仕歌帝之徳诵王之武帝徳溥将涵负吐纳百谷来王天与地㳫干端坤倪太虚包括何人不绥何物不怀何戾不蠲何善不嘉皇仁熙熙云何不来皇帝在位受天之箓东西朔南无思不服其有不服自膺显戮献馘于泮献俘于庙武功旣昭文徳用绍史臣奏雅来哲是诏巨浸十一章八章章十句三章章十二句铙歌鼔吹曲徐嘉炎闻蚩尤方破遂传㭎鼓之章有苗旣来即上卿云之颂六成八变太和之象光昭七徳九功神武之灵赫濯选声表盛寓物铭庸振古如兹由来尚矣况乎泽覆油云征同时雨八荒四海之内共覩飈飞一元三古而还谁方云骛桓桓之旅后舞前歌喁喁者流东征西怨谋非稽衆役仅淹时虽王者之师有征无战而雷霆所击不疾而驰殊猷伟伐史策之所未称盛徳大业篇章之所罕记茍非絃匏递奏借空桑丝竹之音金石相宣振路皷靁鞉之响何以告成功传后世哉夫自干戈始用书契以来贼子乱臣阻兵抗命豕心鹰眼之族弗率于古帝之朝蜂目豺声之徒自絶于盛王之世或窃一隅之地致稽数世之诛者盖自昔有然矣皇上仁育羣生厚载万物轶汉髙之大度迈艺祖之渊𠂻期杯酒以销兵用苴茅而钖福惓怀走狗惩葅醢以戢韩彭永念从龙指山河而安綘灌蠢兹逆丑肆厥兇渠翫两朝帯砺之恩为千里逋逃之薮丛鹯忘其豢飬饱决枋榆桃虫恣其拚飞毒成辛螫乃搆九隆之种妄嘘六诏之灰俗沿盘瓠几欲奋喙吠尧地接㽛町辄思刻木叛汉尔乃茫茫墋黩溃溃沸腾蜀黔之破獍羣狂闽粤之鸣狐洊起赤眉青犊旋开嚣述之邪红巾白莲渐启张陈之燄拔陵逆作杜洛周相继称兵侯景变生陈寳应闻风搆难皇上神谋独运禁旅四征选士马而如云命公卿之惟月上公出镇西府専牙宗子登坛东藩建阃虽彭亡歙刺将有舆尸授命之忠而张齿颜拳臣多骂贼捐生之烈于是军威烜赫庙畧深沉始平辽海北庭之叛宼身殱继讨闽山南纪之降王面缚虺虵之衆次第削平鲛鳄之氛逡廵底定旣而天厌其毒神惎之谋怀恩自伏㝠诛姚苌还为鬼殛傕汜未灭先燃董卓之脐安史虽存已溃禄山之腹于时邯郸卜者假託子舆瑯琊名族间生处仲旣絷肘而剪翼渐唇亡而齿寒然后跃黄龙以越洞庭驱金牛而登剑阁歌渝击鼓西极三巴破竹倒戈南连五管顾乃穷猿无择困兽犹惊王元拥立夫隗纯高尚依慿乎庆绪方舟并济同恶相求据大渡之河浑忘玉斧毁盘江之索便谓金瓯讵知葡萄江上寒水胶舟楠木溪边温泉饮马煌煌天语无迟豢㓂之师翼翼宸𠂻肯缓滔天之戮北极遥颁乎庙算南人竞慴夫天威百足死而就僵羽党尽矣三驱前而不诫亲戚畔之爰是临淄旦开河中夜缢沈黎摧角獞僰倾心洗兵于洱海之傍天清日晏习战于昆池之侧雾散烟消碧鸡偕金马重辉露布与云旂竝丽昔鬼方尺土高宗克以三年淮蔡数城唐朔隔于二纪若斯之风行草偃景逸云驰岂不神哉未之覩矣于焉升中上帝告类明堂折馘献俘礼琮璜于七庙振旅饮至䖍圭鬯于羣神百度惟新诏封三钱之府兆民偕乐欢腾五父之衢猗欤休哉其敢不肃聿自铙歌鼔吹之制始于西京乐府之章其后魏有缪袭之篇呉有韦昭之作傅休奕声称于晋代何承天表着于宋朝代不乏人咸称作者虽移声换调不皆蹈袭前人而谱徳象功总是显扬时烈飏之堂上皇然郊庙之音采之闾中即是风謡之选嘉炎离竒蟠木空荷青黄拳曲缲丝慙施苍赤值千秋之异数膺三载之殊恩虫难语氷马宁识路徒事丹铅之役终为章句之儒旣未能飞羽檄于军中佐隂符于幕府系缨于苴缅之域勒石于㸃苍之山若乃歌咏鸿名昭宣盛轨扬无前之伟烈附不朽于来兹臣之志也亦臣之职也是用不揣固陋作为铙歌鼓吹曲一十四章选词徴事因事立名非敢播之管弦聊以遗夫翰墨云耳圣皇出皇帝受命也圣皇出披皇图绍武烈承文谟造草昧嗣唐虞地符吐天苞舒神其格人所愉四海域八纮孚歌击壤舞康衢迈禹迹遵尧涂蠢凿齿蹈天诛扪参井干狼弧帝降威轰雷车斮脩虵羂猰㺄斗极拱㤗阶居功无加徳有余告太平乐于胥右圣皇出一章章三十句句三字辽水奠平察哈尔之乱也辽水纡流紫塞傍混同长白郁相望有㓂狡焉逞不祥罔顾懿亲为国殃师行转战尅大荒戎首死𦵏之以礼陛下仁至义尽与天无疆右辽水奠一章章九句五句句七字一句三字二句句四字一句六字安陇右平王辅臣也陇头水东西流牙旗玉帐出秦州逆臣间谍隂相投顿令部曲寻戈矛戈矛起白日晦五岳动百川沸始不戒后乃悔天子圣仁贳汝辠罪臣愧愤头抢地陇山永安无不利右安陇右一章章十四句六句句七字八句句三字豫章翻定江西贼也豫章翻云惊白日昏章江与贡水骇浪腾虹奔荆楚扑余氛窜迹吉与袁野火纵灌莾乘风思燎原煌煌我宗子赫赫崇维垣钲鼓震地轴力若排崑崙获丑服上刑胁从乃无论芒角渐以消拱手奏至尊右豫章翻一章章十六句一句三字十五句句五字扫七闽平耿精忠也闽山丹闽水碧东望琉球天咫尺怒涛羣飞海水立有鸟钩喙傍距趯攫抟徒程勇唼喋思强食鼎沸三山间贪人还自贼妖氛涂炭浙东西彗星横扫天南北㹠子瘈狗真何益徒使我民不休息降王系组亲王功督臣撑拄东瓯东吁嗟范叔真纯忠右扫七闽一章章十六句二句句三字十句句七字四句句五字海波平驱海㓂郑锦也海波荡漭海水浡淈维彼蛟螭为妖为孽天呉罔象跳盪震越二世逋诛毒痡苞蘖东南民力几为竭帝赫斯怒驾鼋鼍为梁射鬐断鬛扫燄吞光金门厦门波不扬曈曈日出穷扶桑右海波平一章章十五句十一句句四字三句句七字一句五字平五羊讨尚之信也五羊城南接朱崖西桂林香山海门蜃气深駃騠超母行从禽枭子啄父毒氛侵坤维反侧来相寻忘恩反噬昧照临负且乘危薰心通逆书阻贡琛殱忠良寃沉沉谁烹鱼漑釡鬵金戈指白日隂贯甲驰卒成擒岭南瘴开启版宇阗阗振旅渊渊皷勒勲纪绩铭铜柱右平五羊一章章二十二句十三句句三字九句句七字桂水深定广西乱也湘江南连桂水深粤西泷冈郁沈沈鸟飞不度兽不临黔阳溪流多毒滛嗟尔孤军惟女子赘壻不臧身徒死国家兴增如山崇説筑傅巖诚国士右桂水深一章章八句句七字殱渠魁呉三桂伏天诛逆党渐自解散也渠魁倡乱胁从多滇池夜郎阻天戈襄荆沙含毒短狐风号闽粤皆扬波念尔功微赏已过辄背信誓揺山河天用斩厉正厥辜鬼瞰神怒诛独夫惠廸则吉从逆凶逆臣安获邀考终天家王鈇威无穷庙谟符合声应响先天弗违如指掌君不见王敦崔杼皆前死斵棺剉骸无漏网右殱渠魁一章章十五句十四句句七字一句十字洞庭湖平湖南郡县也岳阳楼洞庭水连云蔽冈征尘起舳舻辎軿绕千里贼烽西自辰沅来渚宫彻夜惊戎垒云旗猎猎下长沙蒲帆矗水风交加贼营平地木斯㧞连山白骨真如麻元戎奉诏徃直望无要遮朱旗綘天甲暗日流沙染血成红霞廷臣拱手服庙谟坂泉丹浦威无加右洞庭湖一章章十六句二句句三字十二句句七字二句句五字收成都平全蜀也岷山之英为井络万里黄云踰劒阁蚕丛鱼凫树国乆不通秦塞疆戎索后服乆需圣人出先畔或因王者弱本朝教讫西南陲从駹朝冉存卭筰三窟毚兎营独狡五丁金牛遂同恶隂平道嘉陵江桓桓将军智畧双水行陆走羣力扛势同决帆与摧橦锦江玉垒仍我邦桂浦金沙月照忩右收成都一章章十七句十五句句七字二句句三字克黔阳定贵州也罗施僻一隅桂竹林篁间山行杂苗箐路险丛溪蛮妖氛阻声教相率为犷顽王师火烈烈闪斗朱旗殷云屯红欱野雾积雪喷山直将搏貙兕一徃肯骤还水西无平沙修涧曲湾湾奢安胜国际十载师当闗何如此神武俛首谁抗颜獞歌百千声唿号相追攀趋吉悔自凶不若絶神姦右克黔阳一章章二十句句五字定昆明诛呉世璠平全滇也西南天末皆覊縻六师云集风驰一隅穴䑕困鬬何为徒析骸易子罗栖掘蛰生无时天子明见万里使臣诏促师期军中发愤一皷气作阵云杼轴深迷蟊贼内讧相危逆孽穷毙戚自伊贻胁从倒戈来追随壶浆箪食迎王师奉徳音赦过宥罪涣号𢎞施元戎十乘惟骐捷书露奏京畿八荒震叠天威圣皇至徳如斯惟永清垂拱穆穆无为右定昆明一章章二十三句四句句七字十一句句六字六句句四字一句十二字一句五字文徳舞告成功也穆穆无为照临下土奏武功歌为文徳舞敷天与率土頫首皆来庭际㑹欣六合望风仰太清二仪同造化地平而天成风云与时感日月同其荣羣臣咸在列济济多颂声圣皇惟干干夙夜敢荒宁孝治奉两宫谦冲徳不盈至诚感穹苍爰以致太平祗承文命谟思日庭坚赞永怀舜日亿长侍尧年万右文徳舞一章章二十四句四句句四字二十句句五字皇清文颕巻五十一皇清文颖卷五十二钦定四库全书皇清文颕巻五十二诗乐府平滇铙歌十章袁佑皇清丕膺天祚祖宗迈厥徳肇造区夏我世祖章皇帝荡荡则天烈踰三后奄有滇疆至于三危㒺不臣服皇帝圣冲践位乃吏治之伏惟皇帝陛下执中广运睿圣文武绥和庶邦臻于至理滇逆三桂作藩于斯㒺承圣化部伍繁有徒匮竭天庾民罢财赋皇帝恤民依诏俾班师辑其徒旅民劳用息肩逆故昬兇輙干大刑贼我民人叛我疆域诱其类狂毒肆刼皇帝命出师钖钺彰天讨彤弓金节虎旅祁祁徃必克我人如望雨皇帝曰咨天祖之威不敢弛火炎于崑焚厥玉子一人弗忍缓乃师许其自悔祸旣弗悛帝赫斯怒秘畧神断秦闽粤东西湖湘汤汤蜀黔絶险悉以平逆桂隂伏诛其党提其遗孽世璠走闭昆明我师合围贝子臣章泰实总军皇帝曰尔泰统我六师惟我文武卿士在军张厥挞伐以袵席我赤子除兇务尽克有赏稽我师者罚弗宥朕承天祖子民夙夜祗惧尔徂征是力泰拜稽首受命进师破其城南关据高俯城中困兽弗敢突逆党以矢射我军乞降反戈攻世璠毙之伪将相并授首捷闻臣庻欢舞诞被万国昆虫草木靡弗向劳用昭对于郊庙天祖来歆雨雪惟时太皇太后皇太后乐豫寿恺家国天下时雍光被振古未有廷臣扬盛美佥上言议加尊号皇帝让弗遑曰惟兹薄海方宁民困待苏予一人厪如伤发令施仁尚其懋勤弗怠皇敢自矜于惟圣徳神武化协高厚虽尧舜蔑加焉史臣执简宜傚尚书大雅宣昭休问示于来兹愚弗胜乃为平滇之歌十章恭献黼扆夫黑水三崇之山陶唐氏之荒域其水倒流曰滇故其地臣叛不恒自汉唐来代有僭据足徴已皇帝一麾平之六诏九隆革心悦服黑雉白雉来賔圣子哲孙永隶图贡夐乎上哉臣谨稽首顿首以咏我皇帝昭清之骏烈圣同天圣同天徳诞脩河洛瑞钖之畴统系承精一求垂藻火子方区臣民洽敷政优嘉禾出肉角游及河岳怀且柔狡逆命天所讐殱厥渠犹穿窬喜起赓击壤讴永天眷万亿秋出师初圣𠂻亦云劳俭玉食宵衣而朝忧吾民之忧民乐陶陶万几率作股肱有䕫臯不震动声以色典学罗俊髦敷文舞两阶格有苗不忍遽诛缓师抚以招八年恶不悛天威用昭皇矣皇矣文徳赫武功削平巴蜀黔粤通桓桓大畧运掌中贼衆溃北级如墉围城退闭智力穷飞勑宵出甘泉宫霆发电扫徂三崇六师旄旍卷朔风贼臣倒戈诛元兇髳人濮人何喁喁椎结耕田乐年豊自西自南车书同于烁于烁王师我皇匪黩武蒟酱邛竹那足求弄栋楪榆皇祖手辟之疆土贼臣窃据之焚溺我人宁不绥我士女赫赫禁旅我皇发纵得所一当十百况如云雨我皇受祐于天廓清六合乃穆穆挥絃而御六合无一顽丕承我皇祖民亩民亩税不增军实亦不寡我皇如神迈虞夏定纪经章风雅徳弥盛威靡假勤逺制胜靖原野嗟尔孽险何为者恃险空设师如虎缥碧之鸡金精之神马我师相羊于其上我师鼓歌于其下昔夜郎逆昔戍夜郎耗国糜糗粮羣黎膏与血饱飤豺与狼谿壑不可厌输将亦孔伤我皇轸民物措施各有方师还民休息讵不均恩光贼夙怀异谋胁衆滋䲭张短狐何依附连鸡何飞扬頼我圣人平遐荒万方平万方平澜沧浊水清冉駹白马内附敢闭嶲昆明我师仗庙畧立墉㸃苍下瞰城炙䑕拔草食暴殄金银寳玉昔何骄盈乱贼诛无赦举宗就天刑身毒之国咸谓中朝有圣人朝有圣人荡荡葱岭间贯胸交迹稽首胥来賔胥来賔我皇慈仁绵绵无期民质风俗醇内咸一徳佐外皆慕义臣逆命禠其魄服威神普天之下莫敢不尊亲于都于都我皇之功虎臣﨣﨣戮力于疆塲帝曰俞臣拜稽首我皇之庙谟臣其供奔走上之我皇皇不有维我两宫大徳至仁太皇之圣母我皇孝思悦圣母之心长生永寿告于天地岳渎皇祖式临之神其黙相左右我皇偃厥武福禄是受审天心凡兹臣庻上当审天心彼㝠不知畏僭于衡天大震雷以风雨滛滛雷震击其梁栋折其楠天鉴有赫我皇徳具备函载高深声教讫朔南彼逆之徒空如林卒艾除之如猎短兽如弋禽青蛉㽛町之域我皇永照临山石山石何磐磐河有流波安澜光被四极百尔弹其冠喤喤辟雍鼓钟士翺翔于頖罔不欢我师乐室家弢弓脱马鞍农夫横经而耒蠲额除烦和风习习雨圜扉草青青彻其垣泽及虫鱼鸟兽般般濯濯来奔礼乐兴灵畤嘉坛功徳盛未有乃圣神武文搀枪落纷纷前星辉紫微端圣人有子重矞云振振睿且喆我皇贻燕后昆亿世海㝢乂安东廵雅十三章徐元文上帝临鉴贶我皇清我皇秉圣三后遹成克諴九区交畅六英美哉皇度翼翼明明维岁甲子冬日载融皇时省方届于大东鸾辂震野芝旍翳空清济渐车灵岳望风峩峩灵岳表镇曰岱驰走百神苞并万态陋彼升封虞柴是配登览云物欎何霭霭洪河泱漭长江荡潏龙舰星移及吴之域惠彼小民湛我皇徳还御六虬衮服是即陪尾之阳四源交泻水哉水哉不舍昼夜皇过川上神契元化瞻望阙里仆臣趋驾麟踪旣邈鳯徳何长教泽𢎞衍翊我圣皇万乘至止夫子之乡章缝迎路簮黻升堂于赫夫子濯濯厥灵肃将苾芬祀事孔明郁鬯龙勺象彛牺尊八音克谐羣后骏奔寝宫䡾䡾夫子所憇皇陟于庭探索琴佩芳飏猗兰青浮铁桧见于羮墻其容有睟防阜之林百顷交隂异国珍产蔚为同岑文楷轮囷以杖以樽擥其丛蓍穆哉皇心穆哉皇心更御雕几爰命毓圻秩尔孙子肆列俎筵进讲以次遗经再展皇心燕喜皇钖毓圻锦衣貂裘庭列曲盖以飨春秋毓圻稽首天子万寿皇诏毓圻保艾尔后东野支封禽父是宗钖之冠带以康周公两圣作师文其在兹敦儒阐道千载一时惟星则煌惟云则烂圣藻光辉辉于天汉懋建有极登道之岸昭示万邦如日斯旦圣武雅三篇陈廷敬伏见我皇上抚御万方尽有四海内外恩徳鸿龎声教遐曁比年以来天下宴安而推溯武功所由戡定则诛三逆以平滇黔粤闽楚蜀外辟察哈尔台湾倭啰斯喀尔喀之地幅员之广超越前古治化之隆巍巍莫并今神谟独断圣武布昭伐罪救民躬行天讨大憝授首余党归诚厄鲁特全国荡平捷书至日雷动嵩唿中外臣士闾巷小民罔不欢忻忭庆盖是时车驾亲征驰驱戎垒凡三出朔塞矣当天𠂻决䇿初御六师中朝悚慄僚庻攀留臣以年力就衰䝉恩矜怜弗允扈从之请自是以来祗遵成命不敢再凟天慈而违离圣颜日益䖍惕伏念皇上为天下扫除残贼为邉疆永致廓清跋歴穷荒经渉寒暑勤劳军务旰食宵兴而臣子安居畧无寸效今已无事言念国恩无所称报犹欲俯竭愚诚撰儗文句敬飏圣烈传之无穷而臣媕鄙无学㝷绎累日莫知所择窃惟自古帝王有功于天下其名声彰着于后世者方䇿之所纪载金石之所刋录声诗之所流传后之人揽其事而遐想其盛焉是以昭昭然若昨日事也然而其盛者亦不数数觏矣坂泉涿鹿以还古今称善用兵者汉之高帝唐之太宗皆自兴事之始乘时搆㑹底于成功若我皇上圣徳而践天位躬居大寳志切生民仁育羣伦义征不譓尊临九重制胜万里天威所至攻战多方扑灭兇残荡扫巢窟宿㓂遗孽一朝顿除伏卅载之逋诛树九邉之壮观殱其渠魁降其支党燧烽永息亭堠不施旷古难平之部落尽为臣仆普天所有之土宇咸入版图自此寰海清平兆民乐业集万年之鸿庆成千古之大功臣仰窥圣烈俯稽徃古汉祖唐宗起于侧陋角一时之雄乘末流之敝虽精于兵事而我皇上文谟武烈圣徳神功实逺迈前徽矣若夫书册所载旣有天下优游宫禁之中不过遣将兴师身居其逸坐收其效即间有亲征如宋艺祖之北伐明成祖之行邉宋则失利明则鲜功是以方䇿金石声诗之文彷彿儗比可导扬盛美之万一者盖徬徨震掉而莫知所择焉求之于诗惟周宣王身为天子南征北伐有定天下之功虽淮夷诸小敌未为甚难平之㓂而玁狁之伐止于太原皆命臣士以行事蹟殊不类然其臣咏歌之词孔子有取焉唐臣柳宗元本其义作唐雅臣于向者滇逆之平不度固陋窃取其义进平滇雅曾上尘圣览今臣伏思后世铙歌鼓吹之曲未足以尽圣武之形容仍依古体谨撰大驾三临沙漠亲平僭逆圣武雅三篇缮录以进臣之愚意固以敷宣人事之盛美而其义则归本于天我皇上即天也覆载照临雷霆风雨天之所以为道栽培倾覆治乱侮亡皇上之所以为功彼噶尔丹自外于覆载照临之内干雷霆之诛絶风雨之泽盖所谓逆天者亡也我皇上天威所临贼始则沙塲糜败妻孥磔屠继则衆叛亲离孤雏就缚其卒也我皇上亲挥将士廹抵贼巢贼知逆天必诛饮药自杀遡始讫终我皇上驰驱万里劳苦艰难若非亲征大举必不克迅致肤功此人事也即天也至若晴旸以时灵泉表异水草应候百神致祥旋师之先甘雨洒郊饮至之日云隂开霁臣僚拥道恭迎都人父老孺子瓣香欣跃恺乐庆成臣推本于天之义由兹益自信焉臣不任荣幸欢忭之至惟天初临沙漠安邉靖㓂破敌大捷行庆于民振旅还京武功盛也惟天惟帝惟帝乃天尽天所覆我徼我邉何彼逆骜为我人患帝自伐之徃取其残衆曰至尊母劳万乘我师武臣孰不恭命帝曰吁哉自昔弔民如水斯溺如火斯焚帝谓卿士朕必亲徃彼恶贯盈煽虐滋广擣其腹心离其支党安我荒服除彼狙犷诹春吉日是类是宜圣谟先定叶于神祗旣攻我车旣秣我马峙我糇粮于塞之下六龙遄飞闗云四开师行如山如霆如雷蠲租已赋民有庆哉属国讙呀天子自来茫茫荒碛伐薪孔遐湿烟不㸑万灶以譁我军之行晴空洋洋雨师避道宜旸而旸帝减尚食哺我士饥饮我士渴朝斯暮斯野旷无水何以为糜玉鞭所指灵泉弥弥无人之乡絶辔之野五日穷追贼衆觧瓦彼狂何知游魂暂假不谓帝来初犹笑哑㓂昏以惊闻帝自将兽穷突奔心胆堕䘮军扼于途大殱巨创瀚海尘扬天山簸荡筑颅于邱波血于河九州百蛮为鉴孔多燕然之山苍崖嵯峩伐石纪功万载不磨都人黄耉扶携来迎铙吹所歌告武之成桑麻在郊民熈以耕戎衣一着四海永清惟天十有一章章八句皇矣再临沙漠相机宜抚降人安兵民武功再盛也皇矣圣功边氓孔安惟帝念兹冀即于完自我来归由暑迄寒旅师在野雨雪其漫天初生民岂择莠良帝徳好生并包八荒从化者存不龚者亡汝尚能来无或汝戕汝家糜矣汝徒婺矣羁孤单栖云何嬉矣汝尚能来食之衣之天无不帱地无不持怙终者诛国有明纪彼顽不悛盗我储峙师进逐之原野万里皆我职方何奔何止皇命于廷是砺是攻拔本塞乱惟义之中朕不亲徃边人㷀㷀我怙我恃岂惮征行朔风萧萧卷我斾旓翠华载临俨渉我郊藩落老稚箪壶以劳帝来抚我于险于遥或拥道周或控马首帝颜霁温下拊以手如燠如春恩语勤厚坐使来前薄飨其有言幸师营言廹贼垒烜赫天声贼党破徙其降如归其趋如市来者既多惟恐后至帝待降人曰彼大辜汝则何罪罹彼毒荼致汝于锋致汝于屠其来汝拔爰止爰居帝谓降人我黎我赤草枯于原氷坚于碛蔼蔼阳和于疆于陌尽降其人大丑斯获我士我旅岁其云迁帝念我人言归言旋凯声载路士女阗阗帝威帝徳振古无前皇矣十有一章章八句武成三临沙漠禽其孽子殱其渠兇余党归命武功大成也武成自初三援天戈惟皇之命神人以和长彼蟊螟奈此嘉禾旣化其类胥颠其窠载祓载严式张我武云旗飘翩日绕熊虎风飈烈烈扬于金鼓旅矢朱弓不殊干羽皇眷西土我理我疆于闗于塞于边之墻于陇于亩于河之阳下民何幸近天子光皇抚吾民以覆以载是幸是临恩逾汪濊帝来人欢帝行人思六师所过言钖我釐帝行天中如日正车咨遣两师以翼漠沙尅日并进毋谓逺遐角之犄之天威所加爰陟爰止狼居胥山四顾藩部于川于原皆我在宥矜兹弹丸如毒斯螫如爪斯搴彼枭日蹙孤雏栖栖我禽狝之槛致于畿人之无良不保妻子惟汝之为求祸自尔我师日进言廹其巢卵倾翼折枭困以嘷腊斯焚斯不复逺跳乃如之贼为戒兹昭戮尸于军传首于边变容慄股孰敢不䖍皇赫斯怒逺人所观如砺如帯如石之磐载驰载旋言归凯乐于以庆成于郊于庙载沛徳音四方是告帝开明堂万邦毕照惟天同符以清以宁自此无事泰阶永平惟帝之功与天无极斯岁斯年于万于亿武成十有一章章八句皇清文颕巻五十二皇清文颖卷五十三钦定四库全书皇清文颕巻五十三诗乐府平北雅王士正于昭上帝眷徳申祉穆穆圣皇缉熙敬止文徳观成武功缵始藩之屛之磐石之似芟之刈之四郊以无垒睠彼沧溟波恬其岛睠彼昆池鱼咏于藻自东徂西同风偃草蠢尔荒裔干天之道式遏寇虐肃将天讨鴥彼飞隼矰缴射之跃彼毚兎韩卢获之狡彼兇逆天方蹶之矫矫虎臣薄言伐之皇网则寛纵乃活之有鸮有鸮集于桑林食我桑椹犹懐好音彼鸮不若为梗至今匪殱其丑孰革其心天子于征六飞骎骎臣哉邻哉发言盈庭佥谋止辇帝鉴汝诚维天僤怒彼毒贯盈天欲殛之敢惮徂征肆其靖矣率土攸宁歳维丙子仲春辰良类之禡之神祇告祥我马骙骙我车彭彭戎旅啴啴旟旐央央如雷如霆于彼之疆帝介六马亦简元戎或军以西或军以东左之右之黄钺秉中谋夫孔多帝断之𠂻师压其境以折其冲熊罴林林貔虎虓吼既掎其足又角其首鼓之击之如枯如朽僇之俘之十薙八九一鹿铤险暍将安走帝曰还归彼逆将顺奚狡而顽觊收余烬炎炎不息燎原将焮龙旗载扬雷鼓冬震肃肃其威雪戈霜刃阳和布徳鹰己为鸠彼眼不化将鸷于秋毕之罗之迨此春蒐耀我组练锻我戈矛三驾乘舆西𢷬穷陬彼巢覆矣又失其雏彼翼折矣云何不孤天壅其盈遂降之诛靡逺不服靡恶不锄疆宇式奠卧鼓弢弧象辂囬銮敬报天祖飨祀升歌亦韶亦武王猷允塞仁义干橹功成谦益为函夏主亿万斯年受天之祜圣武神功荡平漠北铙歌鼓吹曲十二章杜臻皇上御极之三十五年春圣驾既亲统六师䟦履沙碛震扬天威出奇制胜夏五月大败厄鲁特噶尔丹于召磨多之地于是蜂屯蚁聚之衆斩馘执俘乞降而外所存无㡬不可复支噶尔丹窜伏穷荒茍延残喘皇上仍命大将军费扬古等驻军喀伦将军博济孙思克副都统阿南达提督李林隆等驻军肃州遏其奔窜其秋九月车驾复亲临塞外济河而西渡坚氷凌霜雪至鄂尔多斯经画军务既密且周其党丹济喇刼我余粮我师奋击败之厄鲁特台吉寨桑等先后望风归顺皇上厚加抚恤并授官职待以不疑噶尔丹赍奏乞降圣明洞照奸狡一无所施嘉平之月车驾还京于是贼党散贼势困贼计穷今年春二月丁亥车驾发京师歴云中榆林察吏治询民隐大小将弁阅其能否而黜陟之沿塞垣行西抵宁夏驻跸狼居胥山数军实整戎行转输糗粮靡不丰给指授诸将方畧分道搜剿哈宻回人生擒其子色不腾巴尔朱尔俘送阙下谛巴奏请谢罪瑚瑚脑尔台吉济农奏请朝贡即其亲信之丹济喇及阿喇布滩丹津汪布等咸输诚归命于是贼党益散贼势益困贼计益穷噶尔丹惊闻车驾复临朔塞自知罪恶贯盈人神共愤雷霆所击计无复之遂于闰三月十三日仰药自杀厄鲁特部落尽荡平万里之外无不纳欵天朝禀声教焉伏念皇上至圣至仁量同怙冒无念不以爱民为心无日不以安民为事蠲租赈䘏平狱缓刑好生之徳洽于民心普天率土固已湛恩汪濊矣乃躬擐甲胄踰险阻不惮万乘之劳大张天讨者诚以稂莠不除无以培嘉禾暴逆不翦无以安良善兇冦灭则外藩安边民安中国愈安宵旰筹之熟矣且噶尔丹非寻常寇盗比其国习于战闘昔年蚕食土鲁番哈密诸国凌弱暴寡吞噬无厌喀尔喀以七旗数十万之衆䘮亡畧尽皇上屡颁勅谕令其和好噶尔丹不念圣恩之浩荡不遵睿㫖之谆详凭凌我属国侵犯我边界乌澜布通之役贼虽败遁宸𠂻未尝一日忘武备也用是大奋干断鋭意亲征出塞三千余里临赫鲁伦土喇之地贼出于不意望见天子旌旗大军云集乃䘮胆夺魄昼夜西奔西道谙将邀其归路克奏肤功固由祗承庙畧实慑于天威也匝歳之内乘舆三临塞外从天而下至神至速乘其溃败之时即用勦絶其命毋使滋蔓务尽根株圣谟卓见为民生除害至深逺也元兇既除边尘永息戢矢櫜弓宇内之民莫不凿井耕田含哺鼓腹共享昇平之乐武有七徳禁暴戢兵保大定功安民和衆丰财于斯备矣臣窃观史册逺莫盛于三代近莫隆于汉唐然郅支斩颉利擒皆遣将出征而非天子自行鬼方之伐淮戎之平又九州之内非疆索之外且必俟用兵数年劳师动衆角力争雄而后克成厥勲若皇上睿谋独运胜算如神扫积年之逋寇不踰崇朝安絶塞之残黎登之袵席方之上古轩后之擒蚩尤有虞之伐三苖先圣后圣其揆一矣五月乙未振旅凯还大驾自居庸关入京文武大小臣工以下士庶军民耆老数十万人夹道拥观咸唿万岁欢声雷动伏阙上书请加尊号而圣徳谦光三上不允在廷诸臣及文学侍从之官莫不抽毫染翰作为歌诗思以抒欢抃之忱润金石而咏太平臣臻忝列中枢受恩深重愧无报称目覩圣武神功之盛谨拜手稽首献铙歌鼓吹曲辞十二篇庶㡬永昭皇猷盛美于无穷焉睿谋干断亲征至黑鲁伦灵泉涌庶草蕃天威逺震噶尔丹惊魂溃遁为扬圣武第一圣武布大义扶讨不庭张威弧豫顺动万灵趋苍兕跃朱鹭娱平沙弥望后来苏濎濙瀺灂甘冽膴芊眠铺芬变荒涂徳馨畅皇谟訏申九伐用三驱堕挺险慄负嵎巴颜空土喇枯惊风鹤宵逺逋仁无敌亶匪诬右扬圣武二十六句师出三路宸𠂻预料寇必由西路逃遁遣将堵截果遇于召磨多大败噶尔丹斩获无算为神㡬捷第二神惟㡬畴与通惟至圣协于中万㡬裕应无穷诛小丑貔虎雄四甄布七翼罿九伏攫八门笼躏三窟罗犷猣料西路寇懵懵张我军气如虹脱厥角摧枯丛批亢捷𢷬虚工召磨多铭皇功右神㡬捷二十四句贼既溃遁仍命将驻旅喀伦肃州指臂聨络睿算深逺万非常识所测为峙金汤第三占敌遁幕乌鸣听吹角知溃声载古籍美厥明千载我皇定玉衡鲸鲵已截弥布纮前茅踔后劲喤横云却月遥峥嵘丈人吉叶师贞掎角势贼闻惊釜鱼息螳臂横维神武扫天狼贺兰髙拂云晴阅细栁廓旃旌钦睿谋密且精右峙金汤二十五句丹济喇盗刦余粮复为我军追逐奋击败之为踣猘兽第四逆天诫万古垂况余烬曷能支戮温禺衅鼓糜斩谷蠡膏长铍期门奋天䇿竒黄纛莅中权曦翠葢临絶漠祗饿枭喙徒妄窥彼游魂堕釜锜虽囬斾留熊罴残必毙宁乆为告胁从毋自底右踣猘兽二十四句圣驾丙子冬复亲临边方渡河至鄂尔多斯经画详宻恩威并用贼党尽归命为天驷煌第五星鋋辉月羽贲钩陈绕动天驷载斾师凌朔吹河氷坚鸟章织皇之威严霜同惴皇之恩挟纩共被寨桑軰接踵至膏大泽乐生遂悔从前如梦寐寒者衣饥者饲仰皇仁消偏陂右天驷煌二十二句今春圣驾复临边方西踰宁夏驻跸狼居胥山震扬天威分布禁旅为天行徤第六豫雷奋嵩唿齐解泽敷塞卉萋韎韐有奭震路鼙王旅啴啴六蚁何迷转天键含天倪塞草被光润春溪骅骝嘶六钧剡木七属函犀灵銔三举金仆共觹耀紫熖太白西殱封豕若醯鸡抶巨魖类穉麛望黼座厥角稽叩旌路厥首泥睹天颜云日跻右天行徤二十八句睿算如神指授诸将方畧擒贼子槛车械送瑚瑚脑儿軰又率衆来降为穽孤雏第七睿作圣伐谋遥握胜算指招揺卢矢授彤弓弨诸将遣罟丑么狼河堵雁塞剽欲逃死何方趫覆巢罄毁卵凋自贻戚共灰熛大鵰陨况鹪鹩语逆漠归天朝归朝咸乐土仁天同戴尧右穽孤雏二十二句天威四布贼气竭途穷噶尔丹仰药自杀余党来归厄鲁特尽平为伏天诛第八牙璋灿羽葆悠枪櫐布储胥遒彼狡犷命焉留枭噪絶狐鸣蹂凡败类尽䖍刘仰药死堕鬼幽尽殄灭等散沤蔚嘉禾去贼蟊旗影隂山静笳声落照浮日月髙曜永照金瓯突梯鼠首遥悬竿钩荒烟朔雪万载清浏右伏天诛二十四句圣驾三次临边调兵筹饷冒暑冲寒备极烦劳功成回銮百官万民感刻夹道欢唿为衢歌繁第九六飞遄往三驾徊翔羽林十二昭囬生光桓桓将士电掣龙骧仰华葢耀紫芒庙谟密阵堂堂飞菽粟千斯箱綂虎贲殿中黄歴炎曦冒雪霜惠我人斯春风春雨帝车之回夹道抃舞黄童白叟名香顶炷恩斯勤斯敢忘复顾右衢歌繁二十四句神武覃敷逋寇絶灭党与尽皆归顺普天胥庆永乐昇平举行典礼昭示中外为武功成第十扬休光涤棼遍垓埏昭无外欢唿山欲动歌舞路霭霭亿兆同心气结鸾舆盖羣灵助顺祥笼羽仪淠荣光沕穆呈佳气郁律㑹绿甲三阶融紫膏万顷泰轩罂露结瑞葩云生栋神贶嘉典礼盛景福遐右武功成二十句耆定大勲实为千古帝王所不及行徤如天度㡬如神编辑平定北寇方畧昭示无极为光芝检第十一秬郁馨格皇天云亭石昭万年泽马献路车连金泥焕玊检宣命太乙昭瑶篇烈火炽鸿毛然疾风飈秋箨捐鐡山碎扩幅员亘神武日月悬倚剑埪峒外巍峩贞珉镌右光芝检二十句絶塞数万里外自此更无不臣之国不服之人太平盛业益增太平为陈王㑹第十二共球盛万国歌干羽舞两阶和旅獒贡歴山河越雉献重译过䊵牛露犬珍异四罗兹白乘黄庭实孔多睢盱嗢咿睹天颜霁天马蒲梢极天无际环海十洲如带如砺来享来王及其苖裔双觡共觝同柯连理亿万年王㑹丽右陈王㑹二十四句皇清文颕巻五十三皇清文颖卷五十四钦定四库全书皇清文颕巻五十四诗乐府圣武功成铙歌鼓吹曲十章陈论皇上怙冒遐荒徳威丕着肆征弗庭㒺不耆定为圣武昭第一皇建极临万方九功叙六师张克逆藩斧其吭清海氛波不扬神谋秘畧由庙堂逆节尽芟夷风雷万里驰穷荒絶徼声教阻天戈所指均披靡稽典籍黄虞时威四盗定三危我皇功烈烈如此以今方古何云奇海内有不顺者灭亡自取之右圣武昭之曲二十二句狡冦厄鲁特噶尔丹怙恃险逺扰乱西北边屡败屡窜未抵厥罚皇上决䇿亲征为行天讨第二蠢兹逆孽为塞垣贼虓虎猲獢自矜无敌我武维扬灭此朝食布告中外穷边亲渉羣工留驾彤墀搏颡帝曰汝曹所见殊爽朕无成算朕肯轻徃决机制胜贼在股掌黄钺白旄气吞㒺两嗟尔㒺两不早释仗右行天讨之曲二十句尅期誓师遂洁诚禋祀天地宗庙社稷告以为民除害至意为䖍祭告第三皇泽渥皇心仁不肯无故劳征人逆冦茍不除肆虐荼边垠乃择上戊乃择上辛祷厚地吁苍旻宗庙灌献齐精禋惟尔有神尚克相予以济兆民明徳惟馨通帝闉髙灵降歆钖福新迅扫逋冦如飞尘右䖍祭告之曲十五句鸾驭未驾先遣大将军费扬古及孙思克等分道四出以遏贼归路为命将帅第四雄虺虽猖颠猘必挠如掩诸困兽先防其遁逃时皇帝坐法宫简车乗集元戎此扼其西彼掩其东面授方畧如运之掌中殱贼讫授汝钺放贼脱唯汝罚貔虎熊罴张挞伐指挥既定六师乃发右命将帅之曲十九句圣驾一涖边庭沙漠絶塞泉涌草茁万象皆春为嘉祥应第五苦寒地西北边野无草坎无泉平沙万里空人烟六龙降临春来自天玉珮声泉涓涓緑罗色草芊芊马腾士饱争阗阗昔祯祥史册布飞卿云洒潏露不过耳目娱何关军国务吾皇诚感天乃顾灵泉瑞草真堪赋右嘉祥应之曲二十句上轸念边氓亟为除害三十五年春至拖林冬至鄂尔多斯三十六年春又踰宁夏抵狼居胥山不惮殊劳克成伟绩为三出塞第六昔为君坐秘殿居深宫沕穆端拱凝休隆今我皇沐塞雨栉边风积劳茹苦成奇功天山云岭再三出緜歴寒暑更春冬湏识圣人心不在耀威武除稂莠以惠嘉谷要使边氓乐安堵解衣推食激士心百万兠鍪尽如虎吁嗟边氓尔何知知乐太平式歌且舞右三出塞之曲十九句帝徳同天宣布絶域厄鲁特台吉寨桑人等慕义来归者相属皆厚加豢养兼授官职为广招徕第七虺可化猱可驯矧彼含齿带髪名为人倾耳听感皇仁湔除旧染图维新叩头齐欵塞愿得侪编氓帝勿汝杀悉汝禄厚其恩养加章服鹰眼化为鸠挺险胡为工走鹿传语我长我父兄弃逆効顺俱来廷光天化日过此生毋守土穴随鼯鼪右广招徕之曲十六句狡冦就歼西北塞数千里悉我臣妾荒徼絶塞间更无不顺不附之国为大无外第八国家八荒臣一切独此么䯢偷作孽偷作孽自取灭鐡额铜头镕一血天兵电扫无遗孑从此率土钦皇风东西南北章亥所歩尽来同譬如长天无㸃翳蔚蓝万里日正中譬如大海环东南江淮河汉万派都朝宗幅员广大振古少昌期景运兴隆隆微生何幸获躬逄右大无外之曲十五句边烽既靖上悯将士行间况瘁下令班师为凯歌还第九南风熏淑景清班师振旅还神京鐡甲耀金戈明千乗万骑如云行俘累丁壮兼孩婴前唿后应凯歌声至尊法驾入国门千官万姓夹道迎山唿动地如雷鸣一人劳四海宁女安织男安耕放牛归马庆昇平右凯歌还之曲十六句诸臣民以皇上功徳夐髙崇上尊号勤恳再三上屡颁谕㫖谦尊弗居为辞尊号第十皇上功徳亘古得未有震虩同雷霆覆载齐髙厚羣臣万姓黄童白首顿颡向枫宸至再至三勤恳陈巍巍荡荡至徳难名賛天诵日罄愚诚九重幸无拒庆徧率土滨皇帝曰吁焉用之摧枯振落何云奇安愈图安廼所期官曹饬簠簋田亩勤耘耔薄海内外保昌期古来郅治推轩羲岂有殊号传今兹右辞尊号之曲二十二句平北雅三篇宋骏业成命篇第一天子自将出塞靖边尘安万民也皇受成命惠此万方我诒黍稷我时雨旸维山乃栈维水乃杭寄鞮象译㒺或不王彼狂不顺敢盗我边聚顽啸兇蠭疾蚁延帝命惠来文告往先彼狂卒迷廼絶于天皇奋厥武太常建羽以类以禡帅是罴虎皇誓于师亲执路皷鸣镯振铎缮我士怒皇命虎臣出车于西乃翼乃角乃䥽乃皇猷允塞袵席过师彀我天弧以射妖蜺王旅啴啴踰彼沙碛小大顿颡蕃畿来格有草斯甘有泉斯溢士饱而歌同仇是索王旅啴啴如川如岳进次于河拔其距角千夫一勇是鞣是㧻血馘以衅皇功维濯兇徒既讧拉如枝披窜于穷野遻我西师酋矛重弓兕甲虎旂载踣载跐载剜载劘师干之武神谋丕奠万里风披有征无战龙荒狼望眎我畿甸仰父俯子式歌以䜩威振西戎朔庭遂空边甿燕喜上帝钖祉麻麦幪幪禾黍芃芃亿万斯年维天子功右成命九章章八句皇祐篇第二天子再出塞料军实决机宜也皇祐下民亦既劳止顾兹兇丑穷荒作痏既剪既蹙靡觉靡悔震霆殷天巖处塞耳一鸟兽之伏越有噬攫顾彼兇丑其跧或跃皇命虎臣整我疆索敬修我戎张皇武畧爰峻爰守爰徧爰诱地纮斯张天毕斯覆王言炎炎先迷予宥孰是赤子絶于父母皇有正命往廵北边出谋发虑制胜于先朔风觱发泽腹既坚恵是黎庶乃莅乃前左纛斾斾和鸾哕哕皇于修戎于塞之外振我天䇿灭此狡狯边氓歌舞繄皇之赉兇丑駾矣且颠而僵游魂或变窥我糗粻王师奋击干坤雷硠为獍为鸮往作尔殃其殃孔亟部擕族伦左蠡右贤鸟伏兽蹲归命于皇既悔既悛皇曰尔来尔维我人天子曰嗟予其休士还军于代代人咸喜或咢或皷于涂于市旄倪骈阗媚于天子蜡月维吉皇乃还归父老稽首愿留毋违皇用勤民服是戎衣外靖内安维徳之威右皇祐九章章八句天监篇第三天子三出塞兇丑穷蹙服天诛集大功也天监有赫繄徳是亲维皇翼翼至诚格神蠢尔小丑敢梗不驯皇三震之鼖鼓金錞维皇勤民于山于川匪徼匪棘天讨是䖍毋纵寇虐以靖我边武车绥旌陟降连连皇莅于凉格我多士桓桓多士维天子使我徒我车我行孔舒荡其穹庐至于狼居维狼居胥朔野之极皇亲莅止舜禹是则贽寳请臣徧于蕃国岂伊武功上帝与徳彼兇有子乃縻乃俘彼兇有臣莫究莫图震我师武戎兵是袪震我徳音腹心是输天地大矣彼兇㒺匿自戕自残伏天之殛蠢蠢余丑心与面革蛮夷蕃镇遑敢作慝乃谕乃拊载歌载舞北荒即序允皇之武皇武既张皇风既扬区外万里我阶我堂皇乃振旅至于京师献社告学于庙受釐櫜弓衅甲文徳是施仁风滂洋万邦洽熙皇勤于民弗遑启处殄此兇丑边患是纾上帝眷之富以麦黍惠我万邦既夀永昌右天监九章章八句圣驾北廵铙歌四章沈涵抚万国颂皇上天威北指厄鲁特逺遁庙算宸谋度越千古也当汉拥离天子抚万国爱护原无私强者不得肆弱者与扶持要使宇宙含生受气属尽为赤子同熙熙厄鲁特尔何倔强沙漠陲荒碛自跳踯尔安尔生吾不治奈何凭陵与国窥伺籓篱命大将拥熊罴直临瀚海翦谷蠡遣使先将威徳谕抗逆不譓天兵随金鼓震戎车驰大钺一麾妖氛靡挫彼勐噬勿穷追成汤祝网施洪慈咄尔厄鲁特何不稽颡来朝同沐天子徳肥牛重锦黄金覊自窜穷漠将何为惕息匍匐良可悲右抚万国一章章二十有七句乘法驾颂皇上大驾廵边喀尔喀等恳切抒诚愿同四十九旗一例也当汉君马黄乘法驾出紫清曵鸾旂张龙旌羽林金甲耀虎贲绣韎轻薰风满道飘笳吹万乗临边御虎城归命侯王厥角拜感恩君长负弩迎扶老更擕㓜感泣共抒诚尽言往歳苦奔窜荆棘无聊生复言今年乐牛羊蔽野马纵横出我汤火登袵席秋毫皆頼帝力成世世愿附为编氓天子嘉乃欵大赉加恩荣醴酪千钟赐鱼龙百乐呈至尊含笑临其营顾令按辔徐徐行大者封王小台吉佩章纡绶表忠贞推将赤心置人腹谁不鼓舞颂圣明一人舆暂驾万里尽销兵庆赏毕回玉京明堂端拱享昇平右乗法驾一章章三十有四句紫坛髙颂皇上徳合天人銮驾还宫甘霖屡沛万民胥悦也当汉芳树紫坛髙结凌苍穹灵符牒徧蛟龙宫潭中老龙不一应咨访民莫勤丹枫湏臾炎飈散煜燠白昼隐隐雷声通雷声渐殷雨骤至上林万树皆空蒙诘旦郊农报霑足麦苖菜甲俱芃芃讙唿万乗北地廽雨师风伯先驱雄乃知天心感至徳特为圣主扫旱爞周王除残雨随至吾皇抚弱雨亦从诛残抚弱事虽异仁心感应理则同皇衷自有千年泽不用蜿蜒潭中龙右紫坛髙一章章二十句六龙旋颂皇上敬天勤民还宫三日斋祓告䖍亲诣北郊行礼也当汉上陵翠旗飏暑六龙旋帝徳无外中心干抚绥事毕祀典先预修斋祓居甘泉将于地祗致精䖍海日欲起曈昽鲜玊辇涖止方丘前从官灿列星丽天既灌焚燎升紫烟乐奏咸池琴瑟宣百灵翕集歆几筵介以景福屡丰年右六龙旋一章章十有二句圣驾南廵风謡十章彭㑹淇斗东指兮初春撰吉日兮良辰条风布兮解冻细雨霏兮洒尘吾皇来兮夙驾快盛典兮重新涣大号兮先庚重轸念兮民生禁供亿兮费省简骑从兮装轻吾皇来兮不扰瞻辇路兮风清潞河泮兮流澌笳鼓鸣兮解维阳侯助兮斾举羲和驭兮舟移吾皇来兮容与纷扈从兮追随金根度兮芳洲凤舸乗兮安流侍晨昏兮定省借山水兮优游吾皇来兮有喜隆孝养兮千秋日迟迟兮景舒路坦坦兮道除眺浮云兮海岱指树色兮淮徐吾皇来兮孔迩适我愿兮匪虚揽万几兮维康急先务兮河防桃花泛兮千里瓠子歌兮一方吾皇来兮相度为斯民兮虑长紫云葢兮重重碧波漾兮溶溶牵锦䌫兮堤緑映画檝兮林红吾皇来兮乐只勤清问兮从容波浩𣺌兮江清宛中央兮浪平抛玊尺兮鱼跃耸琳宫兮山迎吾皇来兮揽胜歌喜起兮载赓布谷鸣兮杏花菖蒲叶兮稻芽襍车骑兮耒犊倚旌斾兮桑麻吾皇来兮观稼乐妇子兮喧譁龙舟停兮云凝銮辂举兮日升箫管吟兮细细香烟结兮层层吾皇来兮至止满衢路兮欢腾大驾南廵乐府四章赵执信康熙二十八年春正月大驾南廵三月至㑹稽而还兹行也省方问俗布惠施仁凡诸美政考之书传实所罕觏臣以弇鄙食禄无效谨为歌诗四章随衆録进非敢曰揄扬万一期于纪实云尔东南春道路无扰也青帝前驱廽日轮万乗行布东南春马蹄初踏近郊雪龙旗半卷遥空云岱岳峯连㑹稽起鸾辂如天葢千里金吾不警清路尘羽卫无声映江水山川景色欣相催至尊六年一再来东风先期作供顿江南二月梅花开白叟奔迎黄口笑共指香烟辨天貌何似汉代诸老人扶杖但听君王诏岁星谣蠲租税也岁星荧荧行危虚东溟作带聮三吴诏书有似应时雨一瞬万里同霑濡齐儿饱食乐鉏耨意满不虑明年湏江淮人家逓相贺洒然宿痼新痊除门前县吏噤不唿长官威重今蔫迂村村社鼓竞春酌欲陋葛天凌黄虞田父击壌歌作息谩道毫釐非帝力但愿吾皇一岁一来游笑语妇子何用忧江水清吏知法㢘也河水何洋洋江水何汤汤谁能引北斗挹此清流长六龙行天挟雷雨雨作懐柔雷作武天吴为导灵怪潜不用然犀照牛渚二月水暖菱蒲青东风无力春江平楼船漾影入云际飞鹭游鱼时自惊中流安稳迟兰桨应笑横汾意卤莽待将百谷付阳侯千古浊泥胥涤盪桃花然变民俗也江上桃花如火然人家染帛如桃鲜春来酒熟鱼米足饱暖莫问囊无钱一朝喜迓銮舆至锦綵成行竞儇媚岂知夏后恶衣心不取吴儿竿木戏分明天语闻咨嗟唐风举似俭可夸始信至尊惜物力肯教西北豓繁华秦淮青斾摇明月西湖白絮飞晴雪刑轻赋减家赢粮管絃壶榼嬉何妨皇清文颕巻五十四皇清文颖卷五十五钦定四库全书皇清文颕巻五十五诗乐府田家太平乐词史䕫勿剪松树枝勿伐桃花林桃花好颜色松栢多贞心惟彼樗与栎可以砺斧寻束薪送山店浊酒独自斟醉枕涧边石醒披风际襟满身带巖翠晚唱余清音右樵夫词前头两黄犊后头一乌犍陇上戏相逐筞策挥长鞭口吹芦叶管手簸榆荚钱扳角上牛领解衣卧蒲韀牛饥有细草牛渴有清泉牛肥吾已足不去蹊人田右牧童词莲房如蜂窠莲实如蜂子月下唱歌来莲舟轻如纸半篙清浅间一镜空明里红衣落已稀翠葢欹还倚暗香如静女素质无泥滓长懐不染心归来读秋水右採莲词小麦穗双歧状如燕尾张大麦丛芒白状如马鬛长黄云徧四野飞蛾不敢伤䥥刀响霍霍刈割齐登场打晒当及晴霏霏白于霜饱食太平饭家家饼饵香右打麦词雨前雀舌短雨后鹰爪拳茶人相和歌隔坞闻清闲时平蛇虎遁春深风景妍茶租以时歛茶山即良田上芽为带銙中芽为压甎惊雷掀百草比屋焙苍烟右採茶词圣驾幸阙里乐府十二章金居敬圣皇若稽古金辂时东廵望秩礼璋瓒肆觐享桓信采风察幽隐徧徳逮黎民行行指吴㑹设敎天语谆父老扶杖观过化俗已淳扬舲渡大江羽卫转钩陈顾问诵训氏师表志龙蹲还跸经邹峄原泉契道眞稷门驻六飞芹藻先知春帝心祗夙夜祠官戒惟寅经籍有典祀释奠先圣师尼山集大成麟绂端门期宗祊屡改筑睟穆存当时法驾在斋宫宿设骏司仪奉引导卤簿庭燎俨威熹我皇既下辇从官行如驰有严升献斚拜典三肃祗雅乐传登歌礼器列象牺太常读祝版自天亲制辞望瘗神歆歆皇帝受蕃釐典祀已告备还幸诗礼堂欲观圣人后论说宜精详鲁儒悚天威鹄立黄案傍虎贲尽听讲阶序翼冠裳展书命敷陈圣聪达洋洋三纲具八目十翼披首章体用惟一原内圣而外王典学亶缉熙虚受来赓飏天语如春温嘉奖教泽长申命诸子弟守先㒺不臧礼成诚己格圣心重低徊八音闻鲁壁六籍出秦灰二千有余年泉冽井幕开奇表四十九肖者其谁哉古桧发故根旋纽如手裁摩挲垂睿想作赋耀昭回祥符诸赞在屹石立崔巍汉魏及隋唐碑刻数枚枚惟圣事师古垂问及尊罍从兹一顾恩旧物拂尘埃天仗出北门云旂映洙水直视若斧封列栢二三里榛芜本自除辇路平如砥至尊拜稽首酹酒爵再洗文鸟雝喈鸣奇木纵横理生蓍自幽赞植楷从弟子山祗欣望幸灿然呈衆美瞻言驻跸亭苔藓上阶戺自从祥符来寂寥向千祀皇徳干比崇髙标越前轨大典登矞皇湛恩施汪濊先后其揆一喜起际交泰时迈临鲁邦鸾声载哕哕道古嫓轩羲万年颂嘉㑹琳瑯天葩芬葳蕤曲柄葢篇章昔曾有孰似圣谟大麾仗昔曾留孰似今皇赉丹书炳常新函覆极无外荣光烛蓬蓬白云纷霭霭还令望气者瞻仰莫能绘上天降丰泽人待于下流赐书出中秘寳翰焕层楼九章钖上公蒙茸貂鼠裘四姓与执膰金绮沾渥优申以好爵縻组绶若若裒爰进诸父老嘉乃服先畴无出今年租负载休车牛自今劝力穑谨节供㫖羞阡陌齐欢唿常愿奉宸游与天并巍巍雨施徧遐陬天子有后命宠光比进律洒扫给百户卒史实统率自从建宁来举废待今日礼乐与兵农一命咸朝秩兎沟虚幽宫马鬛安且吉繁衍袝域兆累累华表密至仁及骼胔顾此宸𠂻恤制曰增式廓先圣所贻翼传之亿万载特书史臣笔帝纪二十三孔世六十七承祀间平贤继絶大号涣姬爻系干惕圣功勤宵旰太极置御座西铭表宸翰契合今古同殊数自圣断元公启鲁宇末胄负薪叹二儒修烝尝青衿奉荐盥皇情为轸恻次第天书烂新庙载奕奕睿藻垂琰琬世官奉俎豆胥乐式燕衎连及濓与闗颂声溢璧泮惟圣始知圣谥号无庸加开元及祥符制词罄褒嘉天言发要奥纶綍同宣麻奎章效悬象龙虎势攫拏拜手扬天休琢玊笼绛纱恭请诏天下不敢私一家帝乃可其奏置邮环海涯殿版灿金薤重檐标丹霞师儒得纵观轩车塞闉阇中郎太学碑琐细不足夸粤自唐武徳篆刻传赑屃迄乎明三宗制辞属睿思缮写付中书曾未亲书字皇帝崇圣师斋沐撰碑记神腕运八法游艺兼龙穗採山斵贞珉方舟随水致陆载还兼两使华实董治彫镌出供奉摩画称天意御亭耸霄汉碧瓦上方赐穹嶐暎紫薇镇鲁俾昌炽千龄表圣瑞九域颂皇猷重道纡帝车紫宸临奎娄中和建有极备至靡前俦草茅充载笔鑚仰喟末由邃古纪典谟执简非常流下逮元和中韩栁扬歌讴两仪施莫谢二曜誉难侔含毫几欲腐掩巻徧谘诹揄扬万分一昭揭垂鸿休顾惭多挂漏抚已心怮怮大驾亲平沙漠还京凯歌七篇姜宸英臣闻王者之师有征无战其不得已而用兵非为生民除患害为万世诒治安则弗举也我皇上文武圣神之徳度越前古自御厯以来削平三孽内消藩镇尾大之患开郡海疆外控浮航万里之国神枢阖辟出天潜地庙算所指雷动飈驰固已遐至迩安中外禔福遗万世无疆之祉矣厄鲁特噶尔丹者向䝉国家覆庇厚恩不知感戴反肆其爪距屡惩不悛罪大衅极自取灭亡皇上恻然思为民除之以为不一劳则不永逸于是上稽于天内断于心遂下亲征之诏命所司储峙既周分师三路帝车中运禡牙之日祥风来应军行出境属国羣瞻自初发迄于廽銮首尾才八十日已絶大漠渡克勒河朔徧躏贼境至于拖诺山逼巴颜乌喇贼方惊我师从天而降喙奔不暇而皇上所遣两路大兵已分师逆击大破贼于昭木多之地矣夫亲屈万乗之尊逺临絶辔之野劳身损膳以为民扰患至仁也军兴之际不挠衆说不避险艰平行大漠若从枕席上过师黄钺一麾所向披靡三月之间顿成扫盪至勇也至于选将授律决胜帷幄因机制变鬼神莫知此非天下之至明至圣不足以与于此臣谨按周礼大司马王师有功以恺乐献于社大司乐王师大献则奏恺乐恺乐者即后世铙歌皷吹之所夲也汉世谓之恺歌臣愚不敢妄拟前人唐雅之作輙制成恺歌虽辞义浅陋惧不足以发皇圣功万一特其区区欢爱之诚懐不能已或亦使天下之仰慕景烁者谓臣身依辇毂耳目所亲闻见以视他日金石之奏史册之传亦有足考信将来者也谨稽首顿首撰列如左皇矣颂宸断也师出之际羣臣恳留不允銮舆一驾逐以成功皇矣受命㒺不臣仆孰为狙犷扰我边域爰整我旅爰饬我车赫赫皇犹与天同符经纬密勿筮龟叶谟羣臣合辞以遣将请皇帝曰吁朕志先定既类既軷六师爰发汔锄元凶维天子功右皇矣十八句有山崔巍述贞符也明成祖永乐八年北征树碑塞外山顶云四月十六日壬子大讨过此上亦以是月二十七日壬子驻跸此山有山兮崔巍缅䧺图兮此裵徊翰海镡兮天山锷告我㡬先兮谁所作四月壬子皇亦临止匪神曷徴唯徳是俟莫莫广野畴牧其马于万永清兹山之下右有山崔巍十二句从军乐恤将士也上军行每至险道加意拊循与士卒同甘苦御膳日止一进时彻膳令将士㑹食以是士益感奋从军乐莫问寒与饥上下山坂侧临洄溪十歩九诘曲雨雪沾人衣伐薪不得然何用斧冰持作糜忽闻天语降拊循多苦辞尚食一御当食思彻我盘中餐与尔共哺之三军同挟纩顿令万灶生炎辉拔剑勐气纵横驰身不尽敌今何为右从军乐十七句絶大漠颂神武也上以五月初九日亲临大漠十二日追贼拖诺山知已先遁时车驾亲追己五日矣乃留平北将军马思哈率兵穷勦躬帅大军迎粮而还絶大漠鏖窴颜昔闻卫与霍岂如六龙驾来九天飞㢘作御列缺鞭五日蹴倒祁连山流鋋㩧飞刃倐烁禽惊兽喘魂悸魄落晨皷中严传号令我师西来寇方病矫矫平北于汝命俘厥巨魁视军正皇曰旋归万邦庆右絶大漠十五句二仪乐好生也上以抗命者惟噶尔丹一人其余胁从皆吾赤子开示诚信谕其归降二仪剖判爰初生民混然一气孰遐匪亲尔㓜尔螫尔长尔碛驱之锋镝令我心恻顺来勿迟衣之食之观望回惑后罹其灾厥类惟伙传语福祸曰惟天子活我无不覆兮天之大茫哉幽谷鸿恩沛右二仪十七句雄狐美诸将能禀神算成大功也初上遣费扬古等从西路逼贼至是噶尔丹计穷西走大军扼之于昭木多合战大破之斩戮俘馘无算雄狐掉九首自矜窟穴多途穷廹奔窜触处遭网罗将军振天声举手阹江河当其跳踉时悬命在斧戈熊罴从西来鼠突从东过相逄叱咤间积尸髙嵯峩四野树降旌逃命惟六驘游魂岂终朝狂孽贻天诃弓卢为我池狼居为我阿明明庙堂算螳臂其奈何右雄狐二十句歌恺旋乐寇平大驾早还也是月九日积雨新霁驾由得胜门入臣僚士庶拜觐天颜讙唿塞道歌恺旋乐成功我出我师摄提指东我师聿归鹑火正中致天之伐于彼有罪皇弗宁居敢告劳勚日下棽丽凤葢翔弓矢载櫜三辰光填城懽舞迎道傍短箫横吹笛清商铙歌奏溢万方溢万方祖考格第有功章有徳用虎臣于外封豕行自殪九译来同羣生咸遂于胥乐兮自今嵗右歌恺还二十五句圣武远扬青海平定铙歌三章钱陈羣皇帝御极以来文徳诞敷武功赫濯凡有血气之伦莫不向化恐后乃罗卜藏丹津者枭獍之性饱则辜恩虺虿之心生而肆毒神人共愤九伐宜申命将督师讨之甫旬日而肤功克奏葢由皇上运独断之明炳先㡬之哲收聚米之形于掌上定破竹之势于禁中不顿一兵已俘小蠢语云仁者无敌亶其然乎捷闻之日布喜天下恭效唐时铙歌体敬赋三章以纪功徳庶㡬歌咏昇平志万方同庆云尔我师深入直捣贼巢罗卜藏丹津窘廹逃窜为麋之穷第一麋之穷窜荒谷一歩一跌离尔族弃尔羃䍦服妇服皇威震贼势蹙长绳万丈行就縳自罹咎匪予戮上天岂尔遗覆育饮我马整我师釜中鱼徒尔为土茫茫欲援谁夺魄者凖噶儿右麋之穷十八句贼党渠魁既被擒又获贼母阿尔泰喀吞为贼母俘第二首飞蓬面冻黎贼母俘青海西䑛鎗誓风凄凄今被获冰未澌将军寳刀膏䴙鹈不数汉家金日磾子奔窜母含悽未孥戮待金鸡圣武耀封鲸鲵右贼母俘十六句捷音奏闻适皇上诣学大礼庆成臣读鲁颂泮水之三章云顺彼长道屈此羣丑鲁侯服也何足以嫓美至徳而国与天下义有同焉为屈羣丑第三维剪与鏄刈稂莠兮维鈇与钺屈羣丑兮帝临辟雍荐嘉卣兮翩翩飞鸮集我林薮兮来献其骢亦恐后兮百辟卿士拜稽首兮桓桓虎臣万里是守天子之徳逹于九有右屈羣丑十六句皇清文颕巻五十五皇清文颖卷五十六钦定四库全书皇清文颕巻五十六诗乐府圣驾恭谒祖陵大礼庆成敬赋乐府十章沈徳潜我皇上临御之八年懋建皇极天人协应万物由庚礼乐明备念国家创业开基起于辽阳祖宗功徳艰难积累报本追远敢忘昭事园陵在盛京者礼应展谒爰召宗伯诹吉日奉皇太后于孟秋初旬乃发乗舆百灵呵䕶羣工景从道途所经万方纵观千里如堵城邑连欢川岳生色既至盛京祗祓斋宫洁清坛壝时维质明肃将祀事豆笾鼎鼐牲牢壶濯莫不陈列五等六服羌戎蛮貊咸来助祭皇上愉愉勿勿洞洞属属俯兴稽拜穆乎有容祝以孝告嘏以慈告列圣在天之神来飨禋祀俨若相接水源木本一气感通由曽孙仁孝之心着存于秉圭执鬯间也三陵既周燕喜受祉诸蕃来朝共球并集海隅日出頫首享王既已文治溥浃矣皇上复振作武功宣威中外进退凭旂鼓变化备阵法同岐阳之大蒐寓于敖之讲武而又推仁钖类覃被远迩大礼告成六飞乃回以逹孝暨天下以惠泽利万人祖考宠绥天地明察祭则受福永膺纯嘏圣人所谓通于神明光于四海者乃于今日遇之也备员史职弗获扈从乗舆敬拟乐府十章以备瞽蒙歌诵辞曰圣人大孝继绳世徳世徳伊何发祥长白天造鸿业乃眷与宅列圣在天园寝孔安桥山汾阴守以祠官地维巩厚王气郁盘报本崇先溯源自古幽明可通孝思为主遥遥沈辽言廵东土志继乎世宗事述乎圣祖右圣大孝一章二十句练时日吉且良奉慈仁启天阊发銮辂随龙骧帝问省侍鳯辇心斋栗容愉婉驰苍虬扬云䍐大丙卫勾陈肃岳引旌川随毂过都邑省风俗垂白老擕儿女欢雷动民歌舞手加额亲尧禹天颜喜慈语温出关隘回阳春望园陵蒸祥云右发銮辂一章三十句盛京乐民风厚亩盈黍稌窌积红朽四民鳞集既蕃既阜盛京乐惯田猎从狼发豵弓弯马捷割鲜烹肥家餽户馌盛京乐乐雍熙衢尊春台登之酌之昔闻圣祖之报本今觐圣孙之受釐吾民何幸得生圣人之时盛京乐乐不可支右盛京乐一章二十二句朝鲜挟陵之左山海控陵之右龙鳯拱而盘翼精灵朝而趋走孝孙秉礼告䖍陈设豆登尊卣焚萧膋兮升香荐嘉徳兮珪璋三后飨兮明堂垂邃延兮衮裳神欣欣兮乐康僾然忾然闻见俨恪不遗余奠报曽孙以百福昭式礼于孔熯监孝思之烝烝卜昊天之眷眷右谒三陵一章一十七句敬瞻永陵始祖所式凭姜嫄履武后稷廼笃生敬瞻福陵太祖此永宁太王居岐肇基廼勃兴敬瞻昭陵太宗之佳茔文王勤止养晦逾光明我皇昭报对越以精诚躬膺图箓翼翼而兢兢缔造艰难继序在守成勤恤匪解天命以永凝右懐祖烈一章二十句鬷假通神明礼成万舞备颁胙遍宠钖肆筵设高㑹天厨稠叠出大官牲牢既飨纷炰脍饱徳醉酒聨华戎六合一家无内外皇泽浃羣臣拜盈廷欢娱万方宁泰高台置酒歌大风汉高区区乐丰沛右礼成宴一章一十四句建中朝堂我皇当阳抚临下方乐浪东陬椎髻氊裘咸和咸柔云合龙趋水航陆駈竞来陪都贡賮献琛兠离佅任鸱鸮好音追随鹓鸾拜舞称藩同汉唿韩助祭辟公来朝输忠肃肃匑匑詟义服神蹈徳咏仁万年主臣右羣蕃朝一章二十一句文徳贵绥懐武备戒休燕一人韎韐作六师狝狩合围还教战鸟蛇翔赴箕翼舒张雾连云散阵分圆方止齐兮堵墻跳盪兮飞扬弓满月兮戈雪霜剽禽狡兽难遁藏荼火日月威疆场下大绥收壁垒四校唿七萃喜悉率左右燕天子海隅清晏缵武功祖宗王业由此起右大狩閲一章一十九句钖类者必广乎仁孝推恩者不遗乎民人颁赉赏而沛乎徳惠速置邮而布乎丝纶滋液渗洒润物者雨渐摩噢咻育物者君居圣人之大宝曰位普天心之爱物曰仁观百族之沐膏浴泽由天子之尊祖敬亲右永钖类一章一十二句六龙发兮凉露金风之萧爽六龙廻兮清霜玉雪之飘零歴唐山过滦河抵神京臣民頫首颙颙拜迎乃奉圣母归慈宁御太和殿千官朝贺彤廷谓圣皇孝治天下凡有血气修孝徳于环瀛东鹣西鲽不足贵紫芝银瓮何足称雨旸时若家给人足奏上治于隆平右六龙廻一章二十一句圣驾东廵盛京恭谒祖陵大礼庆成诗万承苍臣闻圣人之徳无以加于孝宗庙之礼所以祀其先夫孝置之而塞乎天地溥之而横乎四海惟圣人而在天子之位者气盛而化神情深而文明为能极其量焉因心致爱由近逹远中庸不曰祀其祖而曰祀其先明不可以世数限也汉儒议祀礼者皆谓藏魄于墓迎精于庙故宗祧之制特详而陵寝之仪不着臣窃疑之夫圣王之于其先也无所不用其敬虽一裳衣一器皿犹必世世奉之况形体之所在乎史记称武王九年上祭于毕斯即谒陵之明证楚茨诸诗言成王之能奉祭也有曰絜尔牛羊以往烝尝古者庙在王宫之左不当言往意即祀文武于杜中而经传未明言之耳汉高帝有天下于先世所居之国若秦晋梁荆皆设祠祀官长陵特建原庙至明帝永平二年幸长安祠高庙遂有事于十一陵三年奉光烈太后祠章陵自时厥后兹礼遂显蔡邕以为天子事亡如存用心周密其礼虽烦而不可省者是也我朝肇基东极奄有万邦圣徳神功彪炳宇宙邠岐之境三陵在焉世祖章皇帝定鼎燕都驾发盛京恭申祭告圣祖仁皇帝在位六十余年三谒祖陵礼仪大备亲制碑颂光勒贞珉世宗宪皇帝昔在藩邸奉命代祀列祖来假报本追远奕世孔䖍我皇上缵承洪绪祗肃明禋礼乐蔚兴治化翔洽缅思先烈夙夜无忘爰以八年之秋戒百官具鸾辂恭奉皇太后而往谒焉于时兆庻懽腾神灵悦豫微云歛翳天高日晶从者溢涂瞻者夹路以兴京开运山直盛京东北水源木本先后有伦廼由热河取道边塞览其风土耀我声灵䝉古诸藩趋迎列侍昔也用武之地今则豫游之郊所过山川如在户牖九月乙未至于永陵升自东阶九三奠王公陪位百尔骏奔翼日丙申大祀志洁仪丰苾苾芬芬神保是格工祝致告福禄来崇壬寅恭祀福陵癸卯恭祀昭陵行礼如初致悫弥着僾乎忾然若有见闻廼盛京启清宁之宫陞崇政之殿䜩王大臣及诸藩君长延问宗室耆旧庆赐遂行湛恩汪濊黄发之叟白屋之甿莫不欣喜相谓我侪生长留都幸得见太平天子不图礼文之盛徳意之周至于如此也皇上思开创之艰难乐民物之殷阜欢留信宿赋咏盈编睠念万㡬星言回跸于是祗告列祖循山海关经永平以至京师谒太庙而告成事焉是行也往返四千余里皇上诚敬积中忘其劳勚侍奉圣母起居以时每日御行幄听政如常车驾所经省方观民劝农讲武有司无供亿之烦而民胥受泽盖圣天子一举事而万善咸备焉猗欤盛哉偹员史馆侍直讲帏恭遇盛典焜煌宜有纪述伏读元鸟长发皇矣生民诸诗皆因所祭而歌其先祖勲徳其他篇于汤孙之将孝孙有庆尤三致意焉臣窃取斯义撰古诗十章恭呈睿览蠡测管窥未罄万一不敢自拟于颂第欲敷陈其事云尔诗曰上帝鉴观四方孰徳发扬积厚流长将全畀所覆俾亿万世有常我肇祖克当之兴祖荒之景祖康之至于显祖弥炽而昌则钟其祥则衍其庆佑启无疆天眷佑我清太祖蹶厥生仁武且明恢拓八纮躏鹅浑城鏖九国之兵明将来犯衆四十七万一鼓殱之四路烟散遂都盛京皇猷炳焕建官定制万世为宪于赫太宗至诚至仁敷教以文任官惟贤西柔䝉古东奠朝鲜明政不纲兴师于燕燕城垂克帝命勿棘并冀兖青所向无敌神武不杀于戏帝徳顺治初载盗入明籞帝命师旅救民水火诛其盗首明之遗老率彼士女前歌后舞迎我世祖作神人主亿万斯年六合同宇二祖绩用有成上帝则宁维清受命世有圣人皇帝仁孝圣祖之孙圣祖之孙世宗之子奉时辰牡明粢清醴至于东海以享以祀列圣在天实歆且喜诞我祀孔诚有硕其牲或剥或亨黍稷斯馨匪黍稷之馨维徳克明穆穆在上济济在下精意周普假于列祖报以纯嘏万年受祜帝出乎震受天景命圣祖制颂斯言攸定三才奠位圣以继圣我皇承序干道中正维二祖之徳绵于无极维二祖之功昭于无穷巍巍盛京昔二祖攸宅宫殿觉觉城墉岳岳百礼既洽于䜩于乐钟鼓爰作献酬交错维此臣工威仪有恪维彼兆人胥受渥泽帝顾陪都民风淳朴地大物丰亦孔之乐郊祀届期驾言还归小大稽首载瞻载依帝谓汝民守高曾之遗庻绩咸熙翠华数来大礼既成告于太庙肃奉明禋维皇祖是傚廼御正殿徳音播告钖类施仁视民兴孝四海懽欣羣工舞蹈于万斯年典章焜燿右帝鉴十章一章十三句三章章十四句六章章十二句皇清文颕巻五十六皇清文颖卷五十七钦定四库全书皇清文颕巻五十七诗四言古诗赐游汤泉应制徐元文山阜既结爰有神泉阳气攸钟是成温谷类能消疴涤烦澄懐澡徳盖寒燠之所以交宣二仪之所以妙物也遵化州西北四十里有山曰福泉温泉出焉按水经注渔阳郡北有温泉即其地也林峦茂挺洞壑廻环雄扼关城密䕶陵寝荣光于以缭属王气由之结蟠地脉敦龎川原秀润是以白云上合丹砂下閟融为炎液流为暄澜比龙池之迅腾譬神鼎之长沸太皇太后翟辂式临睿情加泰皇上钦承慈指启宇庀工去雕甍绮疏之壮丽追尧阶舜牖之淳朴因仍旧址攸跻攸宁惟二十年春二月以皇后山陵大礼臣等扈从至马兰峪皇上始至䖍谒孝陵望松路以遥酸对幽巖而陨涕具臣陪列悽怆不胜方待事石门遂閲旬日三月己未命大学士臣明珠召臣霨等二十有二人赐游兹泉并宣谕所以修缮之意濯清潄芳逍遥永昼味同甘醴色若玻瓈周以贞珉承以莲蕋涵碧虚而方折吸溟渤之飞流灵液徐清曲熘旁驶玉龙骧首吐纳分滙神臯胜地斯云至矣夫甘泉赋于永始曲水序于元嘉以及华清豫逰九成避暑类皆登陟之胜视听之娱尚思扬厉篇章褒成休美况我皇上展孺慕于陵园奉色养于睂寿而事不烦民动无侈费讵非迈轶往古式训将来者乎臣窃不揆弇鄙谨赋诗十二章章八句其音节未谐乎六义于以美盛徳之形容或庻几于万一云尔皇清受命覃制万方威倾月窟徳浸扶桑紫蒙入贡穷发来王际天罄地归我昄章龙门兰峪是称左辅昔惟边陲今也庭户陵宫言言考卜其所比洛瀍邙方雍霸杜我皇纯孝通明洞幽展谒园寝神怆涕流仰瞻弓剑祗奉松楸靡高不即靡深不求嵸巃崇山逶迤濬谷环廻冈原如拱如伏碧树芊眠彤云陆缛毖彼温泉实涌巗麓灵砂内沸阴火潜然蒸为暖液奋迅盘旋轮冲毂转雪莹珠圆色澄空碧气馥兰荃阴阳陶甄刚柔摩盪幽赞神功畴能测量汤谷温源暄波灼浪曩闻其名兹烛厥状祥以类感符以兆形地不爱宝神泉效灵蠲疴保性驻老扶龄琼膏甘露孰与比馨翠华来廵爰涤爰盥浴徳澡躬踟蹰永玩王母介福袆衣有焕思挹灵浆上绵慈算乃濬洪源清池泱泱乃甃文石䟽温纳凉引之不竭沃之弥盈千春永御寿恺乐康自昔汤泉恒闻临幸水殿岐阳烟宫骊岭浴日腾波蒸云结影雅咏余铿奎章垂炳景从千官星驰六飞何如我皇致孝宫闱雕栏绣柱璧砌瑶墀何如我皇崇俭立规惟孝格天惟俭作则小臣来观式诵嘉徳神运无方圣功不息迓祉凝休于万斯亿圣徳神功诗汪霦皇帝既躬率禁旅再犂北庭大败厄鲁特之衆于拖诺山天威所临电击风扫遗孽逋亡假息穷壤复念除恶务尽不大创则不永宁于是具糗粮简卒伍开道置顿百务具饬需春乃发岁二月北廵驻跸狼居胥山临边授律诸将帅禀受进止盖至是六龙凡三驾矣噶尔丹溃北之余鸟獝兽駴其胁从诸部相继乞降势穷技尽计无复之子既就俘身亦随毙自兹穷海以西大漠以北荒远不经职方未载之地永无有私立名号以外于声教者而数十年之逋寇以平五月振旅还京师自王公以迨士庻匍匐欢迎于道者交臂接踵不可以数计皇帝乃飨庙饮至与民休息遐迩禔福神人以和太平之业靡有纪极猗与盛哉臣窃窥前史自古帝王戡定僭乱着有武功往往载在简册然或询老成之谋或假武臣之力非必独决成谟躬歴险远即有功烈皆浅薄不足道犹且铺张扬厉侈为仅事独厄鲁特之役羣臣狃于故常咸以为穷荒小丑不足劳万乗发言盈廷如出一口皇帝睿虑先觉果断不疑必欲亲莅行阵一举而廓清之洎乎声罪伐谋摧坚擣虚制胜机宜如烛之照如数之计合节应期不爽铢寸谋定于数年以前功成于万里之外然后知大圣人之所作为谋臣宿将有不能窥测其万一者且大功克集不以永清耆定鸣一时之盛而励精求治弥懐永图辞鸿号而不居归成功于眷命惟奖亷惩贪右文重道务使四海之广千万年之久咸沐浴于诗书仁义之域隆矣至矣功徳之盛自循蜚疏仡以还所未尝有也臣生际昌期覩赫赫之伟烈遭逄之幸千载一时而自被知遇以来得簪笔懐铅厠侍从之列及充乏成均又以经籍教导为职雍容揄扬记载休美以传示万世者史臣之责也其敢以不文黙而自己敬譔圣徳神功诗一篇凡千有二十四字极知词义芜陋不足尘睿览亦庻以尽文章报国之分云尔其诗曰皇帝受命统一区宇惟位乗干惟日当午声教暨讫悉臣悉主大徳函覆温肃顺序跂行喙息物各得所孰于其间狡逞角距是惟北荒有蒙者瞽徳威明明闇曶无睹介恃险远豕突蚁聚创衂余孽未伏质斧帝车三驱尽犂其部二庭遂空属国安堵搜株剔根俯若拾取不有顽梗曷彰神武繄噶尔丹实惟兇䜿随牧转徙旃裘湩乳旧通职贡十百其旅假窃宠灵雄长碛卤贪若饕餮暴若䝟貐磨牙喷毒择肉而咀弱为强食积骸成莽肆力并兼城以千数爰震其邻及我藩辅𠢐面来奔告败恻楚桓桓天朝万物父母一夫不获曷慰冐怙乃颁诏㫖开示心膂来享来庭一视公溥尔无愤盈缩甲则可彼昏卒狂阻兵乐祸帝用赫然震电冯怒询谋于廷积习是狃咸请择帅往任勦抚帝曰咈哉予其致果诹日亲征郊祀用牡是造是宜是类是禡遣告河岳百灵效助六飞晨动匉訇天鼓龙旗鸟章日月其羽兽盾犀札珠弓玉弣期门佽飞导骑駊騀元戎启行张翼二拒中权自将决胜樽俎白旄在右黄钺在左列缺奔驱屏翳环扈丰草争茁灵泉乍吐师行洸洸冞入其阻止如山岳动如风雨或颠其巢或燔其贮或殱其酋或殪其侣或扼其角或折其股有触必摧有冲莫御遂蹴祈连回望杓斗瀚海萧条天幕四野谍来告言贼窜近薮天兵蹑之眙束手庙算先觉寇必西走设覆犄角潜扼隘口猝遇我军魄禠胆堕式遏归奔如猎狐䑕馘彼阏氏余衆系虏遗畜盈川弃甲成阜渠魁仅免假息穴土帝曰还师六月徂暑予其少息休此士伍灭迹扫影以俟后举朔塞风高顺时冬狩大閲车徒益峙粮糗秣马厉兵置顿建堡誓告师期坚冰迨剖韎韐躬亲屡习劳苦遂出云中遂踰寕夏雪塞飞狐风寒石虎谷暗沙鸣悬车束马帝实先之曰予率汝凿空开道遮险伏弩驻狼居胥屯营嶪峩天罗四周逃死无处维彼逆子既系以组既槛以车俘致阙下维彼胁从弃逆来附丁壮面縳妇稚背负贼失其党若蛩离駏若蛙在井若鱼在釡天絶其命身首溃腐盪涤氛祲巩固牧圉六师凯旋永纾北顾上自王公下迨黎庻夹道而跪迎帝卤簿踊跃欢喜式歌且舞饮至告成典礼鸿鉅荡荡巍巍功无与耦崇上尊号屡表勿许中外喁喁延颈以伫皇帝至圣绍尧缵禹覆焘无私羣生和煦兴亷任能惠及鳏寡天钖皇帝诞受纯嘏太平之符登陟三五皇帝至神亶聪作后邃虑前知神识内守大化疾驰覃被九有天钖皇帝百福单厚民物恬愉并跻仁寿皇帝允文万象在宥天章粲然星云融冶登山勒铭鑱削礧砢功成作歌以南以雅天钖皇帝于乐燕胥丹鳯赤鳞起应搏拊皇帝允武太阿手拄剪除三孽截彼海浦奄有漠北八荒庭户鞭笞万里无敢龃龉天钖皇帝候尉齐轨越裳献雉肃慎贡楛帝徳之广覆载𢎞普帝徳之运升恒永久福谦报祉神所相予师克屡丰庻徴时叙登封云亭考古垂矩明堂辟雍文徳藻黼臣率国子旧职训诂洋洋庙谟具在册府帝载恒赫臣辞爝火纪绩歌功震耀万古平蜀诗十三章朱彝尊伏见皇上即阼以来仁风溥洽凡在海外重译来格迩者巴蜀负固蕞尔叛寇神人交愤六师所向何坚不摧我皇上先之以徳化未即咸刘乃兇渠既殒余孽罔悛天威赫怒爰命虎臣分军而前冞入其阻日未浃旬保宁成都千里底定正月丁巳捷书上闻诞集文武臣工宣于阙下佥曰蜀寇之不靖于今六稔皇上休养民力湛静不絿金镜在握朗照万里之远山川险易了若掌中庙算恢宏指授方畧以师则武以时则利以将相则和调用能不日成功圣武布昭远迈隆古臣以布衣被䝉恩泽拔置史馆粤稽曩昔刘辟既擒韩愈进元和圣徳诗明之平蜀刘基亦作颂以献臣虽䝉滞躬逄盛际于以颂扬丕烈其何敢后乃拜手稽首而献诗曰皇帝圣哲靡远弗瞻南谐北爕西被东渐蠢尔不庭凭阻滇黔爰踞巴蜀以逞戈铦皇帝曰咨元戎是勅欲宣武功诞敷文徳冦衆来挑我坚垒壁匪久其师恤民之力民力既恤士气孔扬我车我牛我仓我箱刍茭菽粟在巘在冈万夫豫附万马腾骧魁渠肆殄枭谋日沮帝曰可哉命整云旅分镳以驰扬旌负羽或搤其吭或击其膂赫赫奋威师度七盘既下葭萌入阆中关桓桓勇畧鸟道钩援绵井既收遂复锦官如彼东瀛用注萤爝如彼冲风用巻秋箨昩雉斯经穷兽乃缚彻其帜竿清我堠柝蜀之黄发植杖以遨蜀之黄口连臂而谣壶则有浆箪则有醪或徯于野或迓于郊廼疆廼理桤林棘路尔宅尔田轻尔徭赋巴贡其牋賨输其布栈谷梯山千里褰泝捷书远奏逹于宸聪午门斯启宣示羣工小大稽首蹈舞攸同庭燎晰晰光如日中我出我师正月初吉至于益部曽不旬日矫矫虎臣殆罕其匹帝心是嘉首用迁秩人亦有言师克在和惟此成功庙算实多贰者勿族降者勿苛皇仁之溥四海是吪井络既平坤垠式奠䝉诏牂牁载归赤县皇帝神武俾修组练亦有昆池于焉习战圣有恒训儆戒无虞凡百有位职思其居勿谓外宁官守或渝作诗以赞訏谟皇清文颕巻五十七皇清文颖卷五十八钦定四库全书皇淸文颕巻五十八诗四言古诗神功圣德诗高士竒皇帝圣德与天为一日照月临禀朔奉职博恩普施歛福建极魁柄独握宏纲自挈风流令行心搏志戢有奖者顺有诛者逆昔奋大讨锄剪三蘖以次销铄如汤沃雪海岛逋寇波涛濶絶戈舡濯征版宇式辟四方敉宁德敎洋溢驰义沙外震威漠北罔不钦承孰敢僣越附塞欵闗范我䋲尺曰惟皇仁是生是植乃兹蠢顽荒犷弗率性资豺狼情状鬼蜮咆勃气势负恃膂力雄长外区并吞诸国与彼同壤咸被侵轶驾言寻讐用恣饕餮钩爪锯牙择肉而食鹿斯之奔无地伏匿扶服来归仰我存恤我皇如天矜此饥踣煦之阳春俾遂生息兇渠呌呶假衅开隙怒其臂螳以犯天殛翾飞近边窥伺疆索命帅爰逐将殄而逸我皇曰咨是当扑灭匪弯天弧妖星谁射大兴六军自将击贼丙岁之春卜日诹吉禡牙誓师有䖍秉钺虎贲期门禁衞积卒石铠金甲琱戈畵㦸二矛重弓龙盾鹤膝宝剑长铩犀剸蛟截千乘万骑焜燿赫奕朱旗鸟章彗云拂霓月骥天驷玉瓖珠勒逸熊飞凫趫迅灭没星陈天行舆辇杂㳫俞骑先路王良执策爰陟边庭聿渡沙碛壁垒精严亭障修饬鱼丽鹳鹅张箕舒翼陈图兵机皇猷允塞风云龙虎变化出入兵扬九霄逈瞰巢窟蚩蚩丑徒虺蟠蚁结忽临天兵落胆夺魄相携窜奔欲避锋镝我皇曰嘻汝窜奚适既张之罗复掩之毕果逄右拒奋勇电击大唿以鏖䧟坚破敌氷刃俱绛铁衣尽赤弃骸谷量获械山积妻孥戮俘厥魁倖脱筑封长鲸京观嵽嵲王师聿班候届炎热我皇曰嘻灭寇可尅恶木遗根有肄必茁锄深剔幽务絶株橜于兹岁冬法驾再出廵边渉河朔方驻跸灼兽之穷计虑惶惑乞援他邦觊助单孑廼命诸将分兵控搤凡要害区戈鋋林立鞮译所通万里传檄汝皆我臣毋右嚚慝闻风仰流毕会赤帟请効职贡乘黄兹白嗟汝贼党胁从伊慼譬如昆虫仰望膏泽沦弃荒昧不见白日曷不我归恩岂汝惜诏书煌煌沁腑浃骨羣相欢告有感以泣扶老提幼叩辕匍匐我皇曰咨兹可轸恻赐之食饮授以禄秩熙阳太和德渍幽蛰欵附累累鹗音并革贼势离散尚逞刚愎迁延不降罪大心憷鼎之沸鱼日就煎逼肯容游魂寛诛漏刻复于今春三整师律榆中右转灵武西接川原旷荡岭嶂崷崒大河坤隅兰锜四列宣威定谋尽殄回遹两甄并进霆轰飈疾自彼氐𦍑胥我爰即古之伊州今曰哈密乳麛是经迺捕而絷献诸天家槛致京阙巨憝震惊破卵倾穴汝子已擒谁汝亲暱区落溃叛左右离逖鞠顽不振乞活无术坐膺斧膏行就车裂徬徨窘缩惴恐股栗服毒自杀悔祸靡及部党内附大造埏埴自西旋师早洞情实河湟上源远泛舟楫沿波顺流以示恬谧首恶果殱奠此反侧中途凯歌烝庶悦怿龙荒廓淸日朗天碧成神圣功昭文武烈断自宸衷匪借叅决商轺不征民赋不益师不久淹役不再籍忧勤一身自朝至夕氷霜歴践风雨沐栉山险水淖宵跻晓渉与衆均劳焦思倍切日亲万几从容不廹穷幽絶遐烛以濬哲计程按期若合符节邀遮纵禽百无一失狝此封狐鞭箠絶域安民荅天视古勲百八表同风六宇合辙皇哉唐哉惟天与埒饮至告庙刻铭勒石空前轨躅为后法式微臣扈行职司珥笔颂飏天声传千万亿圣武远扬靑海平定诗八章杨椿闻圣哲之君建非常之绩垂光载籍者若诗皇矣叙伐密伐崇殷武常武纪荆楚徐方来享来庭之盛其事咸炳耀赫濯昭烁今古伏惟皇帝陛下即位以来觐光扬烈丕冐四表近又不十五日荡平靑海用兵之神成功之速推校徃昔莫可伦比诚宜播诸声歌丕显无前之伟业椿职司载笔窃不自揆恭撰平靑海诗八章谨拜手稽首以献赫赫我皇惠兹西土命将徂征桓桓其旅爰类爰造爰宜爰禡左之右之无不恭者皇谓帅臣汝师于边式和尔军以抚远人甘松高高洮水滔滔我抚我招我弓是櫜彼惛不悛轻蹈我疆如豕斯突如鸱斯张胜之两川师武之力师武之力惟皇之德皇德彰止我武孔扬靑海茫茫我天子是疆乃震乃摄乃伐乃克我敌则刘我降伊释其降既多或咏或歌携厥髫耉襁负娑婆煦之育之天子辑之百万之衆一朝纳之乌兰之西噶斯之北是巢是窟是倾是踣将士一心咸奋仡仡贼远遯逃潜踪域灭皇师奏凯三月之朔自我出师月哉生魄我行未久我功聿多我功既多天子攸嘉天子嘉止惟西陲有成西陲有成皇心载宁乃爵乃赏乃播德音荐之郊庙庆我太平干隆四年圣驾南苑大阅恭纪张照谨按诗三百篇采薇出车杕杜文王时诗也后遂为周天子命帅凯旋饮至之乐章江汉常武宣王时诗也美宣王同淮夷平徐戎若夫太平无事安不忘危寓习武于田猎因以大阅甲兵于传有春蒐夏苖秋狝冬狩之文有艾草为防纒旃为门战不出顷田不出防之典此皆成康之遗规文武之方策也而文武成康时并无诗惟传成有岐阳之蒐而已至宣王时乃有车攻吉日之什岂当周盛时每岁行之故为常事不书欤抑旧有篇什而逸之也或曰彼茁者葭壹发五豝于嗟乎驺虞是即文王春田阅武之诗而后世遂以为燕射乐章记曰天子以驺虞为节是也其殆然欤我国家圣圣相承重熙累洽皇帝敬天法祖勤政亲民庻绩咸熙万方咸宁干隆四年十一月大阅于南苑率由旧章布昭圣武神灵欢喜耋艾歌咏夫周宣太平之业未足比成康也今日轶成康而上之奚问周宣乃车攻吉日之篇美宣王复古之绩流耀古今列于学宫其在三百篇外者又有石鼓之文为今昔词人心艶口语嗟非后世所几及夫君上有盛德大美十百周宣而臣子学不逮古不足以发扬腾踔垂示万世与车攻吉日等诗比士大夫之耻也虽然老人击壤童子歌衢寂寥短章宁得与后世词人赋颂絜其文采而唐哉皇哉若日月之俯视衆星则系乎尧德之大而不系乎老人童子之文辞也明矣依此以谭则虽以臣之不文其亦可以有述欤爰拜手稽首而献诗曰于铄皇淸万国玉帛亘地罄天咸登袵席七德既宣櫜戈衅甲春风春雨大化翔洽三后在天若尧舜禹我皇嗣服乃文乃武法仁皇仁遵宪皇宪扬烈祖烈受上天眷雝雝在宫肃肃在庙秉耒耤田横经学校缉熙单心终始典学力是闻知忘其先觉敷政优优不刚不柔万类咸若以育以休田畴耕耨车牛服贾士一行义工用规矩八风孔时雨旸寒燠夏葛冬裘左飦右粥惟帝曰咨四海宴清系于苞桑先民有经天生五材利用厚生废一不可谁能去兵百岁不用一日莫忘嬴缩变化与神同方招摇之下天下良药其胜以慈其生以弱利适器至用敌敎尽处女脱兔由练由训乃诏司马作我六师南有甫草驾言涖之如荼如火如雷如电如箕如翼如江如汉白羽咽原霜锋照野千旓霞飜万马波泻马止阵合斑其相纷五色陆离百花发春帝乃大徇迺拊迺勉圣日华耀金支宛转啴啴禁旅仡仡元戎悉率左右天子是从鼓动而进钲动而礟一线熻赩玉女巧笑万霆怒击大海涛奔烟埃涨天若云非云九进九伐礟乃连环好整以暇仪静体闲九天之上动于无眹九地之下守于无畛烟开日明鸟虎蛇龙其余握竒偏伍弥缝设右为牝益左为牡九方七圆周旋无䆒演陈既毕整旅舒舒若云归山震憺依乌帝乃释甲还宫大赉投醪挟纩一时虎拜皇帝神武在于不杀守在四夷未尝用钺若子归母若肢䕶首若川并海若无运有我以我仁彼识彼义四海万年异人同气旗纛旄麾干戈戚扬惟以习劳无伐可张学士照三朝禁直载撝金管咏歌盛德干隆三年圣主躬耕耤田诗闻棠干隆三年中春之吉皇上廵行东郊率羣后躬耤千亩重民事也列辟卿士咸仰勤政务本之至意作为诗歌吟咏德化臣辞语浅薄不足以美盛德之形容顾侍从之臣职以文辞自效讵敢阙如敬拜手稽首颂诗十章以附歌衢击壤之末诗曰皇帝在宥播物咸植如春斯融如雨斯泽岁功其初农事孔亟居高履卑用示民则太史顺时于古有训春阳沮洳地气含醖睠焉郊畿德乃广运趋民于勤风本自近民之服畴耕凿比比帝力不知顾我疆理春无遗勤秋有厚偫讵忘先劳羣动斯起东方少阳星殷朱鸟祠官涤除田令洁兆飞亷屏翳夙爽清道蕃庑庶生职是泰媪天田一星象帝之耤元风恢恢灵泽奕奕箕扬其精牛奋其轭惟农丈人亚若主伯帝御六驾贲于郊廛澹澹流水翳翳远烟蛰户初启春人尚闲周覧物化穆然德渊春畴载融膏脉营腠三推有仪礼义耕耨庶氓终之雨决云骤施生化工天付我后躬稼既毕帝盱曰咨九鳸农正竝毋后时尔食尔力尔田尔治尔瞻南亩甘雨来思神臯葱昽风日多暇麦秀黍华膏露如泻粢新醴甘以荐庙社于屡丰年龡豳饮蜡猗欤我皇敬德作所田功越周沟洫循禹沐膏咏勤圣作物覩于万斯年承是福祜圣驾东廵盛京恭谒祖陵大礼庆成诗汪由敦闻奉先思孝必隆报本之祀怀永图艰必宏述祖之典是以景员松栢藻歌商楹高山漆沮腾轨姬箓阐祚由其卜昌釐风以之归厚于皇圣清俔天钖羡拓迹开统重光缉熙若水降祥之地绕枢电而湛星虹桥山閟兆之都拥熊罴而荫云物瑶台嵼外大国之幅皇涧潆洄笃公刘之缔构珍符欲集宇宙搆其氤氲运会将开山川郁其磅礴神臯奥区福地昌衢创古迄今靡得侔焉巍巍天陵天设地成左辽右沈盛京建焉九鼎既奠是为陪都狭沛里而陋谯乡掩妫墟而轥邰室三垣晳晳天街分箕尾之躔九野芒芒地险跨幽营之阯削成长白抗终南太华之峯沆漭浑同滙温洛荣河之气俗泰华胥风厚豳野形胜天府华实上腴赫矣壮乎斯太紫之殊庭坤灵之宝域也若其重轩双阙之丽参涂九市之殷千庐八屯之周百㕓万雉之密粲乎隐隐与京师同制展足以奉陵邑而固皇基隆上都而观万国者乎我皇上燕天嗣构敬日凝图恩累爱之化成稽古宪章之烈盛协气之所翔游淳化之所甄冶文明之所震耀声敎之所布濩沦深格高畅垓泝埏景铄鸿祐殊徽茂祉穰穰简简硙硙即即百年膺庆钟明备之期七世恢基考祖宗之德固已道蔼配京勲炤绍庭矣犹以象耕灵隧展軨之路方遥龙鼎幽宫升香之礼未举苍苍毕陇郁郁舂郊永言弓劔之遗有积露霜之怆昔我皇祖躬勤三廵有恪执事上以崇本报功答列圣在天陟降左右之眷下以觐岳省方知民风土俗王业艰难之自斯乃国家旧章神圣远图不可阙也岁在昭阳月旅夷则登谷告期载尝伫典皇上乃奉皇太后发轫紫宫淸埃辽左黄麾紫盖出霄甸而驭风雷赤芾金貂扈烟途而序鹓鹭静帷宫于緑野仍勤问膳之仪肃帐殿于黄图尚展含饴之乐桑麻彧彧夹辇路而铺芬黍稷与与委珍阡而缛锦若乃取材讲事顺时令而耀威神举柴收禽赞梁邹而登俎器谅轨物之所经岂游娯之为壮于是风驰雾集长驱虎踞之乡天旋云游直指龙飞之宅桑梓依然枌榆在望晬容有穆孝享用蠲洞属幽喻肃雝显诏官职有序骏奔秉德黄彛玉豆告嘉栗于灵阿金支秀华接神斿于詄荡苍云布地丰融享右之符萧光烛天晻蔼渊祥之贶于斯时也穆穆焉皇皇焉爱悫咸致僾忾若接腾汉典于视奁跨唐规于献服者矣既而存问高年採访谣俗酹褒鄂之陪茔徧方望之羣祀御总章布纶綍中阳白水仍沾赐复之欢羽琌钧台共饫恺乐之燕所以承灵亿而拥休嘉隆孝熙而示慈恵也尔乃七驺厉饰肃禁旅而习威仪三表鸣铙稽政典而明坐作军容以礼成大阅以义举因斯以詟泰武于遐外憺威稜于藩维震叠之用斯宏柔怀之经弥远然后振旅神都回麾云峤千旌鳯转翊大辂而前驱万骑龙趋遵康衢而复路邦基有维岱之安鼎业有如冈之福懿铄之蹟猗欤炜哉且夫追远格祖配天绥嘏鸿庆也时迈车攻观风会同茂典也大礼大乐神人允若治本也乃文乃武威福率土化权也用能经纶万枢雍动八表道凝克绍垂衣驰玉检之功义极如存指掌谧珠曩之运比廵游于徃事则汾射韬芬第嘉颂于从臣则巻阿避德臣沐浴元化叨尘近侍虽未获参扈淸跸而窃幸遭逄盛典远希生民皇矣思文淸庙之作雍容揄扬降慕长卿孟坚退之子厚之篇铿鍧炳燿辄採古意勉课末音谨为雅诗十五章上献诗曰昊天有成命集我皇淸爰降帝女钖朱果以茹笃生艺祖肇是爱新𤓰瓞衍绪长白导源运启高山郁郁永陵峻极于天赫赫太祖勃兴东土甲士十三我仇是殱既殄我仇我戎孔修羣凶沸腾王师濯征殪厥戎首方域以宁九姓摧止五部归止覆育列国帝号徽止天祚大邦辽水之阳既溥既长考卜惟皇曰时曰止于沈之涘宅是盛京万年攸始明纲既隳四路集师皇奋其武天戈一麾五日三捷大皇清之业诞受四国巍巍福陵垂裕万叶太宗嗣服仁濡义肃平壤漠漠朝鲜臣伏杏山矗矗明师载覆如飈斯驰至于靑兖匪利天下弗刘弗翦武功既煇文明矞皇乃创国书乃秩典章八纛央央百僚跄跄使鹿使犬重译来王于昭昭陵长发其祥保人斯无疆皇矣世祖统一九区式睠旧京肇启帝图景亳生商丰镐造周元戎禁旅卿尹府僚以衞山陵以固皇都越我圣祖六飞三临用展孝诚翼翼以兴大朝鄷宫思滂景从亦越我世宗来觐于东三后在天肸蠁昭明不显不灵佑启我后人皇帝御宇于兹八年于郊于庙对越有䖍惟列祖丕绪时予仔肩聿追厥先敢曰远而皇祖有明宪予敢缓而肃奉慈御龙婉婉而至德要道崇化本而鸾旗晨发旭日杲杲山祇岳灵徯望翠葆载饬我旅戢我徒圉分部徐驱母躏我稷黍爰歴古塞爰驻山庄追维祖德摅慕天章銮辂东指藩服之履来迓来衞来庀储㣥帝顾曰嘻毋汝劳只匐伏固请奔走趋俟狩于平郊选徒不嚣麀鹿儦儦有熊斯趫有虎斯嗥天弧一发勐兽在庖诸蕃震愕相顾告语闻诸我先曰圣祖神武永世追慕今皇天威宛圣祖重覩仪式刑祖宗之德莫敢不服扬祖宗之功莫不率从言循三江言陟重冈自东徂西三陵相望旖旎云旂煜爚神光绥予孝孙歆是孝享言逮功宗言徧羣神我皇烝哉言次盛京路寝奕奕羣后肆朝会同有绎式宴式赉湛露滋液施及陪贰游泳皇泽礼告备矣德施穊矣遄言还跸敬我事矣于庙告至拜列祖明赐经途屡千经时累月如游庭除靡戒靡蹶若艾若稚扶擕走谒亶列祖之诒绎时孝思于万斯年介我纯熙于万斯年巩我丕基圣孝光昭诗德龄大哉我皇上之以孝治天下也孝德之着于政敎者无一事不下惬于民隐孝思之展于祭享者无一念不上格乎天心是以郊社宗庙之祀既已竭诚尽敬昭应特着近甸陵寝岁必躬奉皇太后恭诣展视以申思慕之情至于列祖山陵在东土者道里悠远戒饬既备乃于干隆八年秋七月卜吉上陵特命道由塞上以避禾黍在亩兼振旅大狩以讲武事是时秋霖正盛比大驾将发庙告之日天朗云开羽衞启涂常逄澄霁扈从之官下至舆台圉牧莫不踊跃欢欣外藩䝉古仰见圣主神武上天灵佑咸鼓舞震詟输诚效顺惟谨时迈所届皇上怡怡愉愉祇奉皇太后起居慈怀豫悦弥庆康宁暨至园寝肃恭将事具礼有素列祖格飨惟怿大典既成中外忭庆以为典礼之行天心民志协应若此皆皇上大孝至诚之所感召旷古以来实为仅见珥笔之士无不咏歌盛事传之无极职忝卿贰兼同大学士臣陈世倌敎习庶吉士分宜率先歌颂上德谨献四言诗一篇计一百韵言虽不文然事皆纪实用述圣孝之隆昭示四海焉恭惟我皇大孝备矣提虞挈周超迈曩轨孝以缵承笃怀靡己孝以愼修敬用五事孝以率由庶绩咸底惟时惟康夙夜顾諟有截政敷无垠化被万邦协和一本推暨陶匏茧栗式用泰畤对越惟虔报本返始于穆淸庙礼官既庀鬷假无言苾芬秬秠赫赫列祖云蒸龙起肇业开基不堦尺咫率育疆界无有彼此大统既集镐由丰徙武功载扬文德永矢有奕山陵环畿凝霭岁奉慈宁敬恭展视景彼留都高山天峙桥山谷林郁葱佳只圣祖绎思远荐簠簋福祉既膺庆覃海涘巨典煌煌光于国史我皇继述以纲以纪孝思维则心源一揆永言不忘大礼惟履慈旨尤殷思斋任姒道远维勤既经既理干隆八年维岁在癸爰筮吉日肇修禋祀其时孟秋日次鹑尾霖雨时行以汎以洒皇帝干干有䖍勿怠届日告庙云开雨止乘舆起行周道如砥淸旸溥照林木曜绮天心之格至诚之恃志气交应协于宫征扈从讙讴蒸黎忭頍帝念中疆被亩穈芑属车纡路边塞迤逦白草犹靑暄霁千里爰廵爰狩以阅武士七萃千旗星流电驶手格游骐足蹵生兕雨血风毛谿谷塡委皇帝神武箭不虚指上杀中心干豆是以旃裘万帐争随鞭弭或贡其獒或献其雉抟心戢志奉觞拜跪罔不震叠媚于天子燕赏有渥以莫不敉帝奉慈舆周览遐睇翕河乔岳有康志体行宫帐殿定省甘旨慈颜载忻圣情弥喜长白医闾嵯峨㟴环以鸭緑混同江水诸陵宅焉万神攸棐九月吉日以次襄礼祠官备物瑶爵玉几于豆于登用洁滫凝承世德馨香澄醍文母纯纯敬荐脯醢孝思允展以介藩祉皇帝斋戒主兹鬯匕僾然忾然仰榱俯戺石马欲骧玉衣常玭觐光扬烈洋洋如在缅昔先臣艰难共济嘉彼三勲躬赐奠醴次者遣祭报厥功伟笃旧之恩古未有比巍巍盛京日晶霞蔚御崇政殿以觐休采詄荡门开小大拜稽宴钖需云仁敦行苇廼阅师徒镯铙表垒廼犒廼赉欢腾鉾铠九天作解书衔鳯嘴闿泽周流勤施表里海宇霜澄闗门气紫廼旋銮辂告至祖祢皇帝之德惟孝永依大礼之成毕具诸美曰雨曰旸上符帝载被于四裔怀畏惟倍不匮之征天人合启圣躬凝之翼翼亹亹兢惕有加德业弥暐浸润羣生沦浃肌髓载稽瑞牒朱草薿薿德至山陵斯拱而俟皇天永眷宠钖层累天子万年元元寿齿大有屡书万亿及秭臣龄作歌不辞巴俚敬宣圣孝以播遐迩圣驾东廵盛京恭谒祖陵大礼庆成诗刘纶皇上御极之八载敬天尊祖諴民格神治具毕张大化翔洽仰惟列圣东土肇基陟降在庭之近俯念陪京父老延颈举踵喁喁望幸之诚廼以七月上旬勑礼臣备法驾恭谒永陵福陵昭陵甚盛典也臣谨按诗诵发祥书陈观德自昔丰功骏烈莫不推本前徽如轩辕桥山颛顼附禺伊耆谷林重华珠邱并足集庆垂光用存景慕至考上陵之礼详于炎汉之年盖以原庙衣冠寝园弓劔先王所为创业垂统嗣世所由僾见忾闻皆于是乎在我朝受符上帝圣人首出卜年卜世奕叶重光逮我太祖太宗笃祜凝庥鸿图式扩梯航所届悉主悉臣缅维辽海神臯实钟王气建邦启宇墨食于兹固已嫓豳岐而轶丰沛世祖定鼎自燕留都并峙高山天作流泽孔长瞻望龙兴隩区松栢丸丸宝城奕奕亿万禩昭假明禋之感是继是承圣祖在御时廵躬亲展谒隆仪叠举所为志敬节具者备载史书皇上世德作求肇称殷礼诹辰夙事有翼有䖍供奉皇太后行则侍辇居则问安敬爱兼摰翠华所过秋宇澄霁川原弥望百昌成遂自从官以及候吏远近欢趋廼至诸藩后先辐辏周庐星拱跄跄济济咸帣鞴鞠而进万寿之觞也古称枌榆乐土讵足伦比惟时圣衷渊穆按册披图于砺山带河昄章胥集见规模之闳远焉于栉风沐雨胜蹟依然见缔造之艰难焉于民物淳龎军实整缮见古风之可爱而本根之益固焉惟天惟祖宗眷念子孙臣庶畀以生成皇上一体天祖之心治之是以升香瘗璧而肸蠁通舞德歌功而精诚洽祀事既蒇垂裳当宁受羣臣朝涣汗特颁小大稽首所以行一人之庆所以合万国之懽循古制也崇家法也昭钖类也示怀柔也皇皇哉大孝至仁备矣臣滥竽词馆夙効编摩伏覩史宬金匮之藏先猷炳焕有踰徃牒兹复以职司舆仆恭遇和銮淸跸道左跪迎属在工寮并得陈诗纪盛窃未敢以弇陋自解谨献诗曰我皇践阼缵列祖之德有典有则是崇是式见于郊庙祗祗翼翼永言孝思维丹陵是即天降大宝命眷时沈阳笃生高后肇造厥邦闼门潭潭导我三江奄有九有耆定下土方天戈麾矣禆王抚矣闲闲禁旅陈樽俎矣嶪嶪寝成县簨虡矣继继绳绳百神是主矣皇纲帝纮归我圣神四十有八部面内咸賔暨使犬使鹿冠带侁侁帝曰钦哉维创守道均祼室兮露重斋房兮芝茁于昭兮仁皇茂典兮是秩驰道兮弦开鎭山兮笏列笏列兮崔嵬凝景命兮延洪哉嵗建亥兮星在栁皇绳武兮泽单厚扬德旌兮启文囿诣璇宫兮奉圣母迎鸠杖兮拜马首称上瑞兮皇则有原田每每兮长禾被亩皇帝至止封树来云煌煌象设忾乎如有闻载罗鞸琫载具典坟丕显我下武继序我思文九功歌七德舞蠲刚日荐淸醑閟殿峩峩三光牖户俄朶之城漠惠之野酹从龙兮讫分虎萧芗絪缊兮皇受祜及我嘉师兮亦其福汝祠官告备廼慰廼宣曰敦本茂实维圣所先训练以时既精既研攷牧以时既蕃既便以廸我四民服高曾之传沐日浴月环沧瀛兮干经坤络开上京兮井庐栉比周原砥平兮弋山渔泽厥壤可畊兮德产精兮万宝成兮赫赫兮王居洋洋兮圣谟上赅兮雅颂下括兮京都绘天赋海兮睿藻抒维洛宅有诰兮维邠原有图遂开明堂圣人当阳赐酺一日赐爵一级尔禄尔糈皇则予之尔丝尔粟皇则复之及尔耆耉曰馈之酭之及尔圜嘉曰省之宥之列祖之光维我皇之庆时万时亿承天之况皇清文颕巻五十八皇清文颖卷五十九钦定四库全书巻皇清文颕巻五十九诗五言古诗入山左境见流移归复㝛麦被壠喜而有作理密亲王允礽维皇育万物湛恩徧嘉师饥溺若在巳幽蔀必洞知昔年齐鲁境积潦民其咨老羸莫自保载道多仳离至尊恻然念明诏下所司蠲租数百万截漕为餔糜犹恐守土吏不免侵渔私特选亷辨才俾往监涖之精镠出内库车乗络绎驰大小量口给饔飱计日支其有未归里部送罔或遗各令家室聚赐以庾廪资顿起沟中瘠白骨重生肌户版悉登复东作勤耕菑兹来侍御跸道经卫水湄但见四境中鼓腹羣熙熙二麦被原野出土扬青蕤昔无藜可糁今有酒可酾晨驱犊向壠暮逐鸡栖埘父老罗道旁感极翻涕洟亿兆得再活实頼圣君慈恩深难报答泥首唿苍祗敬祝无疆寿福履永永绥臣于问视暇获覩天颜怡纪实无百一愿赓丰年诗赋得清气朗山壑恒温亲王允祺曦车转西陆商颷动长林顾兹巖壑间宁有氛埃侵积翠湛虚明触景咸萧森良晨豁我懐爽气盈我襟谁从黄叶中扶䇿来相寻浩歌对高山情与白云深观鱼乐果毅亲王允礼金塘縠水间碧藻文鳞跃游泳彼如如心神此落落小亭开浩渺倒影浸寥廓吟罢一凭阑宛然濠濮乐题茂林仙馆图果毅亲王允礼飞流界空青天风导大窽隂森六月寒蓊郁九冬暖兹山非人世合付眞灵管宫室何缥缈云是列仙馆门外枫叶深峯头白云满岂惟人踪絶兼恐鸟迹罕欲揖浮邱公松关不可欵虽怅竒境隔顿觉尘心澣缅懐羽衣客人外寄萧散题画果毅亲王允礼我闻吴楚间逶迤富山水巖岫不湏高平远即可喜烟波岂用濶潆洄斯为美青枫何郁郁白石何齿齿林密隠招提岸廻露墟里时见秔稻畴屡逄鱼虾市池边畧彴横竹里茆亭峙乌犍屋角鸣青雀门外舣朴但话桑麻秀亦课书史生计付樵渔乐事胜园绮我欲往从之云山何处是谁穷千里目图此盈丈纸心赏方在兹卧游从此始牕间一以玩春风香研几咏史四首果毅亲王允礼叔孙道委蛇颇亦解希世緜蕞寻旧章胪句传显制合殿静无譁方识天子贵应笑鲁两生安能知此意济南老伏生曾为秦博士壁藏先圣经兼复记端委九十难正言传敎令女子属读诘曲间错误良有以仲舒经术士三年独下帷春秋究奥窔园舍何曾窥天人三䇿对鳞甲腾之而郄嫌着繁露穿凿非所宜匡衡始家贫分光乃凿壁射䇿九不中佣作仅给食及其为丞相不负稽古力说诗解人颐鼎来眞莫测题画果毅亲王允礼古树凝苍烟菰芦映寒碧扁舟何处来踞篷吹短篴共坐夕阳坡远望征鸿寂落叶下萧萧江空𣺌无迹鳯县果毅亲王允礼宝鸡巳无声仙鳯犹鸣岭阁道亘虚空木末过人影天梯屈曲连扪参还歴井骖镳歘断续散队如旋绠石作竒鬼狰崖露青锋颕吼云朔风劲潄玉飞泉冷古戍松林深高隐紫栢静大谷新开道斗絶武休境秦山势欲断陇水声方哽关河忻渐谙土俗得周省惟与帝乡遥回颷时引领励志果毅亲王允礼耕当问之奴织当问之婢古语不吾欺鑑人如鑑水朝与申穆俦夕与枚马齿家国有常经齐治有定理尊重老成人斥远轻薄子集思广衆益安歩轶前轨晓发通州至燕郊鎭二十里愼郡王允禧一盏琉璃灯晚龛同弥勒去住无定因晓发通州北暗尘荡夜氛残星送曙色秣马初渡河腾踏浮桥直村墟沙雾黄烟景意犹啬日光地上动林霭纷如织豁逹野天开苍茫望何极欲趂打包僧中饭燕郊食初夏偶成愼郡王允禧庭草日夜长堦苔日夜绿柳影散清圆幽禽更相逐有形寄大块得时善亭毒纷华非可矜所乐在游目堂宇絶尘辙种花复种竹花自悦人性竹更医人俗况此清和时天气少寒燠齐纨裂团扇吴绫制单服一饭饱有余时把旧书读灌花慎郡王允禧堦砌罗羣芳宛然如藻缋照日相新鲜临风各相背莲邀茂叔赏菊受渊明爱心茍有区画遇境生取废何如忘忧子澹然此相对荣谢寄流转采色看迭代园丁汲井栏时时自灌溉藤花愼郡王允禧庭前紫藤树敷荣亦青苍根株有所托枝蔓浑能长轻阴荫棋局落花飘酒觞欣然乐时物日夕恣徜徉对雨愼郡王允禧青苔上墙垣细草迷行路长日客来稀倚牕时索句雨声自东南先入高桐树枝柯洗更青悠然足良晤不离城市喧自得幽居趣烟云秀可餐徘徊共朝暮汤泉愼郡王允禧天地毓灵气山川藴神浆涌此朱砂泉乃在兰之阳方池甃白石皛皛涵日光万斛吐珠玑源深流自长端应奉至尊一派入红墙行殿枕碧岑简朴惟焜煌洑流任通塞膏泽何汪洋蔀屋共霑被亿兆同延昌喜雨贝子𢎞普连朝苦炎蒸欲避浑无䇿户牖来温风倍觉曦光赫何当展冰簟流汗时浃嵴散髪挥素纨脱帽身还赤雪藕复调冰烦襟犹未涤倐覩油然生片片遥峯擘殷殷雷作声湿云塞空窄沾溉顷刻间神膏发地脉草木自精神物我皆调适衢路净纤尘池塘涨澄碧沟浍既巳盈平陆俱盈尺行看润秋田且喜苏麰麦农人击壤歌负耒振袯襫市廛及道路相与手加额我时抱疲疴披襟脱然释当此清凉境游屐忻可即好看雨后山慰我躭诗癖朗吟颂丰年披襟暑无迹赋得秋日望银山贝子𢎞普风吹恒岳云蓟邱峙层碧爽气逼眉宇仰瞻何奕奕云连秋塞黄树带霜巖赤飞流洗峯椒夕照烘峭壁在昔次仲隠林岫妙姽婳斯人久巳往遗迹留落翮嵚崟石玲珑缥缈云络绎壮哉此形胜屏翰帝王宅千山藐培塿万古壮疆场思游目其顚宛披古圆籍既尠子乔凫难蹑谢公屐徙倚临北牕眼界暂为辟山灵变气候万状呈几席助我啸咏懐慰我烟霞癖犹冀绕丹枫然短笻䇿斋中即事辅国将军博尔都天末秋欲生微觉絺衣爽清风吹槐花飞堕书案上昨夜疎雨零尘净天初朗僻径无行踪虚堂发新想事罕人自闲树静蝉逾响聊复遂幽栖一枝任偃仰松韵轩初成倣古辅国将军博尔都爱兹林泉趣端居寡所营耕凿皆帝力俯仰荷生成好风自南来微云冉冉生夹溪翳深柳嘒嘒蝉初鸣偶尔乗小艇闲随渔者行飘飖聊适意焉敢薄时荣竹坞幽篁半畆绿阴䝉翳风月佳时清影萧瑟予之小渭川也辅国将军博尔都抱琴竹里坐万籁正凄清风起竹响碎月来竹影横时复七弦上偶尔作秋声中洲尔雅水中可居曰洲云中君蹇谁留兮中洲参同契太乙乃召移居中洲吾室既成欣然乐之亦不知因何留而被谁召也辅国将军博尔都草堂面绿水舟楫往来通烛明花隙月帚拂柳稍风独坐南牕下疎散乐无穷赐游汤泉应制张玉书皇上御极之二十年岁在辛酉序属仲春车驾廵行左辅驻跸马兰峪展谒孝陵典礼既秩椒宫园寝有待蒇事维时扈从大学士霨等十有九人列幕石门祗候进止三月六日巳未上特命大学士明珠召扈从诸臣暨内廷供奉学士英等三人偕诣福泉山麓赐游汤泉玉书备员宫僚幸觏殊遇既至周循温谷环覩石池瞻近行宫徘徊殿砌臣明珠因宣述谕㫖以兹泉气和阴阳候均寒燠太皇太后銮舆贲止倍增庆豫爰庀馆宇用洽睿懐而庭楹无崇侈之观栋牖无金碧之饰期于仰承懿徳黙佑寿祺盖慈孝相成华俭适度史册所纪未有若斯之盛者也臣又窃综载籍考镜源流古右北平郡徐无城北庾水出焉西南流与灅水合又东南流与温泉合故魏土地志云徐无城北有温汤而水经注言温泉水源出北山溪是今福泉山疑即温源也南流百歩伏入地中又折而东南迳石门崃是即今石门口也洪惟天笃祯符孝陵叶卜山嶞谷抱龙蟠虎蹲而石门絶壁划开如表双阙飞流倒泻衆派同趋则兹泉灵竒瑰异亦可覩矣频岁以来皇上屡驾朝陵致齐斯地凝神澡虑攸芋攸宁岂非圣孝格天神泉应地既密卫乎陵寝复丕协于休徴以视仁寿峥嵘华清娱燕固有不可同语者乎职司珥笔谊应摅辞谨赋五言古体诗四章恭纪盛事神皋结灵异温谷泻飞泉百派绕山麓累累殊光旋甃石滙为沼玉鑑凌空悬积霭荡青碧蒸液浮暖烟俯瞰丹砂沸仰瞩银汉连日月递呑吐倒景环其间胜境表殊状幽响争竒妍渟泓杳难测帝泽涵深渊离离灌木冈芊芊芳草址别馆引暄澜茅茨覆堦戺松云自生牖宁假雕釦侈眷言奉重闱敦朴惬慈㫖星轩一以御淑气纷兰芷四序鳞次周春波常如绮濯龙侵晓辟銮铃时至止笃孝叶神符千秋绥福履遥岑带长薄曲渚连西畴融风万彚滋瑞泽孰与侔迢递石门崃淼漾灅水流兹泉互回伏涌秀成奥邱郁郁望孝陵岭接烟岚稠翠华䖍展谒肃此驻宸斿斋祓心神莹遐览物象收扶舆浩旁礴王气蟠神州竒蹟絶跻攀矫首天际隔温纶忽下逮神山欣咫尺盥涤烦疴蠲饮吸疵疠释三巳良未远追禊许共适宸心轸荒遐流润及蚁蝈爰𢎞慈孝理徧濡膏雨泽载溥仁俭恩尽起沟壑瘠四海登春台庥声永金石恭纪驾幸阙里诗熊赐履尼山秉教铎千秋斯道彰悬象揭中天微言复光昌表章赖哲辟载籍纪前芳汉高修牢享唐宗荐衮裳褒崇并祠祀宋制备胶庠岂无右文主沾沾循旧章至理鲜孚契仪节徒铺张我皇天纵圣渊黙接羲黄宸衷太极涵舒巻叶阴阳以兹隆化理一一迈前王甲子贞元㑹薄海庆平康肇举东廵典礼秩崇珪璋帝心尤重道法驾贲宫墻䖍修释菜礼钧奏何洋洋儒生讲席开尊俎倍辉煌万世仰师表亲题御墨香天章挥藻翰贞碣亦琳瑯爰逮四氏裔恩泽施无疆隆礼兼异数宣示布周行六宇尽欢唿斯文日月光愚臣慙谫陋叨随太液傍値兹鉅典成拜手事赓飏扈从南廵诗八首张英车驾至畿辅道上民有献嘉禾数岐者以示从臣春风转韶律时廵歴郊原王道广周谘冀以康黎元衢歌撤警跸羽卫祛殷繁万姓趋马首塡塞窥井垣皆言年谷好比岁丰鸡豚嘉穗发数岐敢以陈至尊圣心益怡悦慈颜弥霁温民天在粒食农事古所敦稼穑允为宝珠玉安足论再拜纪惇史大哉眞王言观趵突珍珠二泉济水性沈劲隠见多伏流趵突歴城隅喷薄声飕飕澄波涵曲沼玉峰对层楼雪涛涌银瓮朱槛翔白鸥或类鲛人窟百琲珠光浮参差文藻漾瀺灂纤鳞逰清寒沁心骨四时常若秋昔巳邀天歩今复驻綵斿宸章炳星日光芒射潜虬先后两辉映特为名泉留登金山沧江浩无际乃自岷山来浮玉一拳石砥柱何崔嵬北迎𤓰歩口南接润城隈廻波忽涌立激薄声如雷皎若鸥鹭羣灿疑冰雪堆海气驾奔涛阁影势欲摧有时风日丽潮落江烟开波光类澄镜灯火明香台仙跸驻上头胜地欣追陪峰顶大字石云汉同昭囘登虎邱虎邱一片石乃在阛闇间王珣旧时宅清沚相廻环游人歴今古石色常自闲剑池如削玉绣澁苔痕斑中涵清浅流花底时潺湲层邱莽廻互数歩劳跻攀长廊临大壑紫翠何其殷邨落爱平远极目入烟鬟上有万岁亭卓立当兹山吴人歌乐胥嘉惠频年颁登邓尉山泛舟出吴㑹越岭趋香林村居接花屿长桥跨碧浔溪怜木渎好山爱铜坑深一径入桂巖千树对梅岑吹香满高阁积雪照湖阴乔松翳古寺惟闻钟磬音数㸃渔洋山便娟当波心㠶影时出没湖光弥绿沈邓尉隠此山流传空至今欣逄天仗来感激生长吟登吴山吴山俯城闉石径登嵯峨翘首云物丽极目河山多层峦滴幽翠晴光卷白波一片明湖影掩映隔乔柯春潮如雪岸朝夕满江沱万井若鳞次葱郁知时和丹梯耸飞阁苍磴接崇阿至尊移歩辇雨霁此经过云霄画图句古调永不磨㣲臣草虫吟敢继大风歌渡钱塘经过云栖虎跑泉飞来峰东风动涟漪鼓枻渡钱塘沿缘歴沙渚山径多㣲茫林峦转幽邃数里青篔筜映水绿娟娟戞玉声琅琅紫兰被山谷日暖吹微香西渡虎泉侧因过鹫岭傍竒峰削云根凌空如飞翔澄溪廻数折灌木罗千章钟声度白云阁影摩青苍万乘一回顾巖壑生清光登北极阁走马登崇冈东西临冶城万瓦连九陌淡沲春云生至尊凭杰阁眺览纾皇情苍苍夕阳落耿耿银河清象纬天阙近奎璧相纵横圣心罗七曜指㸃示诸卿盈缩通造化高论云霞惊弧偃天狼息斗转泰阶平南极悬日表久为仁寿祯今夕觐天子芒角增光明瀛台恩宴诗四首徐干学嘉㑹属休运泰阶景昌期文轨南北际侯尉东西垂昆明适违命丹浦暂兴师五材民并用庙算百不遗止戈闻自昔脱剑方及兹两岐既书瑞六穗盈华滋皇矣降丰年膏泽无偏私圣情始悦豫宴镐戒有司沧池多菡萏菱蔓漾清流崇台临水榭爽气当新秋圣人坐迎薫巻阿欣来逰太液波泱漭容与櫂兰舟嘉树荫文石碧涧通潜虬长筵一何绮尚方多珍羞雪藕才出水锦鳞始上钩紫苞及緑房累累错觥筹静言圣泽厚涓埃孰可酬筐篚有劝侑具僚愧嘉賔拜赐欲就席有命自天申古也无算爵宰夫为主人兹㑹尚烦缛蔼蔼罗朝绅但使无不醉毋为辜良辰油油三爵余欢言共饮醇既醉无虚归分擕席上珍顾瞻九陌上日暮纷车尘观颐自飬贤徐乃徧里闾庻物既衆多圣人方那居紫极偶几暇㫖酒及嘉鱼今日乐相乐何当更大酺弛力且给复薄税仍捐租万井皆晏眠无闻吏追唿两阶舞千羽庭鳯仪有虞萐蒲知送凉蔚然生御厨沧溟为九醖大尊置尧衢惭无雅颂笔聊用陈区区出山海关三首孙在丰少年重游侠投笔论三边居常不思越行亦不恋燕长歌出塞行而废郊陜篇于兹奉清跸驾言从甘泉城窟饮马来千里出燕然豁焉盪胸臆浩浩平沙天天地一翕辟干坤开混茫草昩起休运经纶度大荒皇哉东京邑奕奕丰沛乡坐拥北沙漠俯临南溟沧枌榆高社日杨柳生春光沃野千万里可以事农桑广莫丽神州乐土以无疆云霞海色曙翠华正临关羲和执辔来光彩依龙颜海若为屏息三唿响万山悠悠巻旌斾飞扬青海湾小儒愼驰骤骎骎豹尾间长城孙在丰秦政并六王骋望何荒唐仁义乃不施收兵铸咸阳临洮亘辽水长城万里长驱山廻碣石驾海凌扶桑遂令山海上雉堞连崇冈雄关天下险恃险不于常悠悠照汉月漠漠飞边霜行者千载下驱车览大荒始知惟衆志成城乃金汤圣武功成诗徐秉义皇帝受天命荡荡威徳恢玉衡齐七政金镜悬九垓观文焕奎璧出震施风雷南池沧海宴北牖青邱开甄陶转一气万物皆成材飞走奋翼觡草木罗根荄奈何彼㐫丑阻崄作祸胎鸮鹠聚鸣啸貙䝟羣喧豗造化至广大洗涤乃招来岂彼狙犷心不拜轩辕台帝怒为安民声罪奋挞伐路鼓振雷霆太常建日月五校勇可贾七萃气俱发挥锋鐡山碎踔马瀚海越天地合我谋鬼神助我罚网野制骇窜罟山遏痴突两甄鱼丽缀中权斗杓揭重围日逐殒连弩阏氏蹶睿算扫妖氛神威震穷发边氓颂来苏霖雨救旱暍天网难屡寛神武谁敢抗奈何彼㐫丑迷惑失所向鸮逆不革音鹰饥反远飏殄灭在此时机捩不容放睿智天所启临边坐武帐兵形在目中贼势规掌上义勇激多士围堑勅诸将鲸鲵暴涸泽狐兔困空圹雄畧既长驾仁风亦旁畅襁负争来归讴歌满亭障维春二月吉大驾发神京列缺扈后乗屏翳抗前旌双龙翼飞盖八骥扬丹衡清跸莅五凉誓师召六卿云蛇阵百里貔虎屯千营鼓震黄流却士叱雄风生遂登狼居胥北斗东南倾龙庭一炬燎戎帐万马平蛮鞮献图至赞普顿颡迎表此姑衍山千古腾天声兵锋轹五山皇心绥四国渠魁既尸窜脇从皆面革贽宝湔瑕垢截发表胸臆设穽获小獥囚槛献短蜮凶丑势穷蹙作虐还自贼毒谿长鳄毙絶壑封狼踣千剸来野夫万啄聚鸟翼明则受天讨幽则伏神殛遗种悉投弓稽颡仰威徳关门夜不扄烽燧从兹息挞伐张圣武忧勤本皇仁銮舆乃三驾絶漠凌霜晨劳此尧禹躬惠彼陇畆民斮鲸斩梼杌息鼓休金錞剑㦸铸农器牛马放海濵班朔跨狼望纳賮来鲛人银麞夜入贡紫玉朝旅陈功高殷武伐徳迈汉庭賔神丝薮泽遍瑞谷沟塍匀愿斵巉巗石垂曜亿万春皇清文颕巻五十九皇清文颖卷六十钦定四库全书皇淸文颕巻六十诗五言古诗太祖高皇帝实録告竣进呈睿览皇上渊衷独运手敕亲裁美善兼臻洪纎具悉臣莱幸叨编纂获覩高深敬赋古诗恭纪盛事乔莱维皇御八极化理还淳熙履兹休隆运缅怀谟烈贻长白郁嵯峨鸭緑水漫弥三灵相环䕶笃生上圣姿太祖起海北浴日乘黄离赤手辟宇宙歴试多艰危甲士十三人复仇更勿疑所向无衆寡决胜如其期有时忽深入不遣匹马随横刀屹然立万骑安能追大勇人莫敌大智人莫窥诛锄遍九国地尽东北陲坚氷结秋仲红云随征麾观此百祥集休命良在兹时惟万歴季谋国如累棊但恃幅员广讵料天心移兴兵分四路间道中宵驰我师徃来击一镞无所遗乃于五日内殄彼十万师乗胜隳名城守者安可支辽阳沈阳地奚啻邠与岐城堡各归附父老壶浆持大义顺天人岂曰杀伐为祁祁建都邑济济盈熊罴下诏集哀鸿痌瘝问疮痍顾兹疆圉廓实肇混一基当其缔造日匪徒恃鞭箠武功赫声灵文治肃纲维国书手所制神解侔庖羲庻事任五臣军制张八旂强者习战鬬弱者安耕菑法严崇礼让俗美戒浇漓政令若偃草爱戴如倾葵逺迩衆百万自古难博施宁知圣人心不忍一夫饥诏禄兼授产厚薄各有差鑑古穷百代垂训法两仪规模何𢎞逺创守无不宜凡此神圣功一一宜为辞微臣滥史局纂述职所司妄测溟渤寛乃欲勺一蠡焚膏竣编摹爰值嵗晏时诸司各休沐至尊独畴咨缃帙日进御披阅良孜孜遗编见祖武不匮敦孝思圣学实渊深巨细劳指撝笔削入微妙臣愚安所知况复覩寳翰灿烂蟠蛟螭遂令金石藏永与天壤垂盛羙絶形容聊复播声诗平滇铙歌六首汪楫圣人驭八极神智包万年嗟哉反侧子乃自絶于天螳蜋奋𤓰角草木分戈鋋当其初弄兵颇亦劳烽烟宸𠂻屹然定百职徒便便卒令叛者头一一天街悬一鼓靖楚蜀再战收黔滇始知大有为决㡬非目前垂统固不易光前良亦难思一劳永逸乃转危为安露布告陵寝维时方沍寒八骏兼程驰不假鸣和銮要使在天灵闻之生喜懽至孝成大勇一诚久郁蟠让善开宝册肆赦陈鸡竿海宇庆更新钖类永不刋釜鱼空复游槛虎安能鬬顾兹几上肉将烹犹望救将军恤军命当闗不忍叩煌煌降天语泄泄戒养寇民力今己殚合围此其候一时士气腾尅日肤功奏乃知审机宜不在亲介冑功成书竹帛允矣颂我后古人重邮传四牡歌騑騑师行与吉行计里常苦违请看插羽者不让鹰隼飞军书发六诏介马扬天威草头一㸃尘势如弩发机入秦月初上踰陇露未晞遥遥万里程何异驰郊畿所以帷幄筹瞬息随指挥四郊尽讲武九重方右文繙书领其要意若无寇氛辟门举文学盛会称风云人言钱刀利毛锥安足云岂知垂裳意万古无与羣文德格有苖诞敷建奇勲大文出神武允矣雄九军圣谟实洋洋蠡测徒纷纷师行不裹粮腾饱仗积聚皇仁取有制大盈非所慕度支酌权宜踌躇还却顾三叹念斯民终焉未加赋转输岂不劳竭蹶无怨怒方州既大定懽唿满行路深林有穷鸟广渊有涸鲋及兹阊阖开一天皆雨露扈从恭纪励廷仪北河耎儿渡屡决致萦宸虑爰改疏一道以适水性舳舻利渉田舍无虞千秋奕禩永戴洪庥恭纪五言古诗一章天怀轸饥溺深居念万方谋登之祍席不独淮与扬繄维通惠河决口尤难防畴昔苦汎滥田畮势汪洋流沙不易塞修筑歳以常乃致劳宸衷谟画精且详相度经久计改凿故渠傍较视旧水程翻近千里强坚堤耐剥蚀利渉迅帆穑并岸罗井灶比户安耕桑积患快永脱圣泽流俱长微臣曩经过村落己荒凉扈行闻歌讴羣黎乐而康戴恩擕妇子稽首庆无疆静海地处九河故道动罹水患仰荷圣恩蠲赈频施万民嵩唿迎谢臣从舟继至不获随诸父老后敬赋古诗一章用摅颂悃静邑一弹丸况乃濒斥卤年谷屡不登民食艰二鬴何幸生熙朝爱育劳圣主宵旰悯痌瘝慈仁超邃古膏泽徧八纮轸恤先畿辅十载九赐租贱直发仓庾赈饥复煮糜恩勤难悉数荒歉虽频仍穷檐赖安堵亿兆庆更生感深镌肺腑童叟祝万年欢声动河浒微臣稽从舟未及随编户作颂慙芜陋聊以当拜舞赋得崇文聊驻辇沈涵大君抚洪运文敎肆丕显时乘万几暇游心契坟典石渠罗羣英金殿莅华辇日永火方中漏尽风初转列坐排琼几仙㕑给芳膳临池觇素蕴擘韵抒新撰皇情既优渥天语复淳勉努力崇令名荣遇庶能践秦中谣汪灏瑟瑟金风鸣鸿雁还故巢稻粱亦以繁故土原乐郊老农葺墻屋妇子除蓬蒿旧隣喜新聚覼缕慰劬劳各诉幸生还他乡免萍漂向微金粟颁羸腹能久枵纵使天时转沟壑骨己焦相彼田中禾粒粒皆天膏夐哉圣主恩华岳不为高右农夫土焦禾不生风暵桑亦萎伤彼懿筐女食不给糠粃仳离出里门啜泣何能己一旦返圭窦杼柚仍在倚窗前有明镜憔悴容嬾理凉月照薄帷午夜无停指岂不知苦辛竭蹶良有以向者不还乡远作人织婢稍待有新丝元黄成锦绮先取朱孔阳酬恩献天子右织女贫士逄凶年怯夫遇勐虎𣺌渺将残躯俛仰难自处负笈远就食焉敢定齐楚中道见冠盖帑金插飞羽媻跚返闗门春色满遥浦得此一囊珠室家忽相聚恍疑梦中逄喜极涕如雨晚田尚可获庶几免冷釡剰茅补旧檐杂蔬种新圃欲报更生恩修绠勤汲古更愿心同葵终身向圣主右士八水空明星九衢尽牂羊瓶罍皆己空囷簏无余藏耗斁多疠气道殣惨相望视息图茍延扶擕散四方中途不相顾时或弃路傍冀阙发祥云雷迅开天仓更赍万饼金招唿徕流亡夜集似沙鸟朝逐如雁行遥望闗门树鸠鹄争翺翔莫愁耕无牛湿湿供服箱莫忧种无谷栗栗盈槖囊蟏蛸除我户耒耜入我塲感此肉骨泽何以报君王三秦百万家化日春台长右民读书二首孙勷韶光媚晴曦百草己含緑地静无尘嚣芳菲映书屋览古惬素心澄怀极遐瞩前修渺难攀抚己良自朂淸时淑气洽浩浩徧煦育记载借寸觚导扬思接续努力事丹铅优闲正休沐一雨洗轻暑凉颷飒然生披襟临除砌杂树摇秋声茅斋记夙昔研北勤畬耕研神测精奥中夜心怦怦銮坡一蹑足图史纷纵横胜赏有余乐旁搜无佚情平生毫楮愿瞻顾徒峥嵘圣武平北大功告成诗十二首彭始抟天授我圣皇无疆大歴服缵承三后烈立极绥民福甄陶合元化煦濡涵异族万国洽同文比屋联婣睦己镕矿在冶久偃矢于箙偏隅蘖芽蕃稂莠滋遗育蠢兹噶尔丹负恩不可蓄戈镞以止戈胜算有成竹唐帝伐靑邱轩后战涿鹿一怒而安民无烦师久宿浊乱洒然除干坤气淸淑帝非轻用兵顾己维之熟惟彼昏不恭乃包藏祸衷侵陵我属国桀骜逞兵锋蜗争牛之角爵为鹯驱丛遂犯我内地掠入乌澜东狡焉恣出没时传塞上烽我皇眷西顾长劒倚埪峒遗息留虿尾辛螫余拚蜂叵测煽诸部豨突骚边农尘飞甘泉骑月照天山弓然此遗憾圣武未临戎圣德实好生广大与天俱犹然沛恩膏寛其后至诛谓尔居塞外孰非斯人徒市贡许其来曷忍外一隅尚冀无怙终卧桴边氓苏岂意祸未悔草蔓滋难除怙其犷诈习瀚海驱騊駼复寇克鲁伦边境滋觊觎天子顾之叹赫然抚湛卢躬按金城略言寻玉闗图刻期定扑灭亲征出庙谟庙谟樽爼间制胜在万里往者平逆藩芒刃婴髋髀闽粤缚长蛇滇黔仆封豕咄嗟定乱略唿吸挥鞭箠圣人神武姿英略古无比南偃鲸波白比眺雁塞紫举天之所覆均为我赤子岂容长城外别部异军垒六月出王师采薇歌柔止特闻遣将帅不见躬鞭弭我皇亲戎行韔弓而房矢韎作军容此为三驾始初驾出塞时羣疑颇谓难穷隂入泻卤盛夏层氷寒葱岭隔雪山积沙皓漫漫狡寇号荒忽去来固无端辎重阻险巇石磔飞沙湍毒溪丛蠚雾驰马多摧残食糒歴三时饥渴不及餐我皇自天祐道左涌泉澜穷荒不毛地庶草皆以繁南幕直北徙北斗向南看斾旌自悠悠骆马复啴啴狼烟映飞鸿长驱鸣和銮长驱既己入征行亦己劳至尊恤卒伍分甘复投醪谍闻黒卢伦贼垒坚且牢天子自驰之三更剷贼壕擐胄出和门雪沙拥弓刀衔枚度峻岭士马寂不嚣是时月正黑千山风怒号万瓦响霹雳雷声殷鼓鼛轰传从天下六驘惊遁逃仓皇遇西师甲齐熊耳高何如燕然㨗不数臯兰鏖我马肥苜蓿我士醉葡萄葡萄植汉地杨栁盈塞壤横笛入乐府鼔吹重霄朗逸者倒其戈降者稽其颡取其驼牛羊不须烦内饷回望征战塲黄云郁苍莽惊釡纵游鱼刻鼎假魍魉天子曰还师吾己扼其吭沍寒氷渡河复见临天仗驻跸鄂多斯经画指诸掌务使穷根株伏莽一涤盪絶塞被光华露寒日滉瀁即见春草菲马放天山上春菲二月初緑草萦乗舆牙枿翦旁轶虮蝨劳爬梳斥堠严要害枪垒营储胥歴三受降城河套环肥淤皆为我内地瓯脱成菴庐五原出塞外直抵狼居胥立马衆峯巅极目万里余萧条无遗寇白日当空虚蕃长挠留犂上赐荣比余天子自行边往古不得如何有尔小丑狙诈徒区区狙诈亦何为狼狈失所据羝羊自触藩欲退不能去威稜憺西荒鞭笞到日御哈密献其子行在俘笼笯谛巴亦悔罪俯首奉戒谕逆颜有风霆内向䝉煦妪无与为同好谁与为同恶矢菆鸣于房猬集相撑柱三月闰之余云中下露布蚩尤断其首一旦消毒雾不使兽败羣如令木去蠧汚染一廓清纲纪归王度纲纪正万方勉勉惟我皇救民拯焚溺翦伐为安攘不骇虑始难毅然建非常亦如堙洪原洒沈归灏茫当其廹惊涛渤海翻吕梁蛟蜃喜澜汗邑庐忧怀襄神圣立人极举世还虞唐不见经营初垠崖摆雷硠𢎞济于艰难巨刃摩天扬大勲今耆定氓蚩安耕桑枹鼓静海宇烽燧销边疆讵识挞伐劳宵衣犹不遑宵晨巻甲趋减餐止蓐食至尊三出边辛苦征絶域峻德格上下武功燀旁魄翦伐在一隅雷动消反侧边庭千万里无有不臣国乌弋临弱水大爵献安息西极马向东南车指自北两阶干羽陈共见矢文德告成郊庙奏歌功金石勒方略出圣谟编纂史臣职煌煌册府垂永为奕叶式奕叶颂放勲靖乱絶尘氛恺奏鸣朱雁铙吹歌白麟尊号谢弗居大德孚苍旻秋肃风霆行气至雨露仁沛然流江河万古常日新形象各昭着辉光灿星辰及其握元化槖籥原浑沦岂有大造施而居覆载恩荡荡干象覆茫茫坤舆垠玊叶云五色金波月重轮亲逄尧舜世穆穆望紫宸徒幸荷帝力无能名圣神玉蝀桥望西山爽气黄叔琳西山佳气来万态换日夕长经郊原望杳霭弥紫陌况从禁苑看崚嶒接宫阙玊蝀架飞梁山光互出没云浮千峯靑波浸一天碧是时玊河边天宇凈无迹皎若隂霾开焕若宿雾拨连延千万重苍翠堆咫尺傍映黄金台斜照白兽闼如卷水晶帘锦绮俨罗列如矗珊瑚枝晃朗耀晓日晴岚迎晚霞一一难状述幸游蓬莱间缥缈常不隔散歩恣游观旷然心目豁南廵圣德古体诗六首汪士鋐皇帝岁己卯仲春乃时廵维时平朔漠遐陬畅皇仁万物咸熙熙中外德化均水患惟河流盪激淮之漘竹楗命水官三䇿徒纷纶皇帝曰吁哉毋乃伤吾民一物不得所是在予一人况当土膏动于耜行歌豳涣汗发明诏相度朕必亲大泽待下流四海希阳春慈宁极尊养圣孝昔所无文思奉文毋方舟遡洄纡问安与视膳未觉深宫殊有时掖金根徐歩安且舒周览庶物阜和气涵寰区煦育歴年所缅想缔造初慈颜益以慰皇帝色转愉廵行在敎孝敎孝民不渝河流日南注淮水方平堤御舸自北来黄龙从靑蜺阳侯憷天威约束水势低皇帝问下民犹恐妨锄犁随刋并神禹樏輴行山泥何烦搴长茭沟塍分町畦结念沮洳泽极目沧海西决排与疏剔异用理则齐援笔成河图指示穷坤倪黄流行地中亿载安蒸黎东南得深春履帱良无遗为怜东南民力作当春时蠲除积岁逋不异甘雨施宁惟省期会耘耔亦有资底须粜新谷且得贮旧丝无吏夜催租有儿朝哺糜耕凿安尧天此乐不可支白头诸父老十载长怀思扶藜辇路傍载拜歌皇慈省方为农事食乃民所天菜壠铺黄金满地烟芊眠微风蹙麦浪驯雉方回旋皇帝戒从官行勿侵农田引车与解騑事实迈古先亲洒观农诗琬琰还雕镌往年写耕织睿吟今再宣勤力事稼穑岁岁歌丰年庶政既举行盛礼逮养老引见及百年彷彿入蓬岛酳爵来天浆琼液润枯藁饱食拜御前华髪总皓皓圣容敷春温惠气展晴颢乔松海鹤姿挥毫落宸藻黄封裹朱提赤印蟠御宝厚俗与保和举世咸寿考题赐莲图为同年蒋廷钖励廷仪把君赐莲图抚昔感衷抱忆在嵗乙酉召入蓬莱岛委珮十三人同时钖鸿寳宫窑绘龙文红装驾翠葆倐忽五载余朋好如摧藁五人留馆阁台席仅二老披图懐旧恩兹义良足讨维莲能虚中离立色愈好维藕有清节处污质逾皓于以砺臣心于以规友道君子风可掬冰壶徳堪澡眷懐尔我间百年式相保出古北口二首蒋廷钖诘旦飞云霓连峯忽中凿蜒蜿一线开葱青下萦薄山城据雄势睥睨俯万壑真同秦崤函宁异蜀剑阁圣人大无外天险非楗钥居民俨庐井闗吏无击柝乃知至治世元化日寥廓和风迎面来逺烟吹漠漠石路车声髙青林深且邃重山互回抱淡日照空翠小桥架潺湲恍然辟天地夹衣生微寒顿觉气候异书生处海滨见闻仅一二竒观新耳目羙景豁胸次同官五六人谈笑竦轻辔多幸事圣明恩波广霑被三塲试毕检阅从此始矣述怀三百字奉同事诸君子鄂尔泰干隆岁壬戍二月举宾荐再命领春闱惕息增惊惮自惟荒落姿学植无偏擅况乃衰病牵心摇目昏眩聚奎仰高堂旁求殷祕殿持此衡量才奚翅忧咎谴所愿同事贤深感皇情眷巨眼推老刘汪仲并高选分校十八人一一瀛洲彦学优行尤方力充才不衒流派穷渊源元音审正变推是足经纶何有于摩研念兹复欣然手足忽欲旋从来科目塲功过常居半毷氉饰风标卤莽矜月旦论文貎雌雄憎命形欢叹渠伊寸晷长余吾五色眴得人良独难失者孰称善愿言体诚求有祇殚心办中不中云何无然乘懈倦文章品类殊秽妙各眞赝拙朴合离竒秾华併孤干或瘦而温腴或短而精悍但令气味存妍丑皆生面可畏非人言人言等谐谚凡百瑕与疵吹求自躬先惟虚明斯生惟明公斯现虚明两或亏一公讵能判无心以为心见见原非见朂哉熨帖平庶以答恩盼故里夸岱奉命谒先茔回车经故里吾宗尚务实农居事耒耜村村闻我来处处要我止疎林带远山茅屋横烟水壮夫招田间老叟候门里村妇盈墻头争看承恩使亲情厚且直乡俗朴可喜慰劳强拽臂絮语争聒耳或採东山蕨或网辽河鲤提壶灌小麴入牢缚大豕或苦疾无医恳恳乞药饵老夫岂无赠倾囊杂锦绮少长纷喧哗天伦乐太始昔奉玊辇来羽猎乡闗屺田园识同姓握手坐序齿颇觉尊长多少小无若己瞬息三十年惊唿半生死今朝集畎畮他日隔城市咸言会面难薄设聊足耻举杯更属谁坐叹吾老矣九闗台夸岱在锦州府北百四十里隶义州清和门界与䝉古查哈尔地接康熈甲寅年查哈尔布尔泥据义叛命大将军图海及信郡王讨平之拓疆百里建闗凌阿之阳插栁为边义州城西北㟮屼见孤峯峯下凌河水宛如饮涧龙河侧土为门行旅徃来通编栁作墻垣望之亦何雄忆昔甲寅嵗首逆乱滇中九闽及两粤路阻㸑烟空庙算神无遗殄灭诛元兇是时东北隅小丑逞顽凶据地弹丸区蜉蝣撼乔松天子命虎旅电掣奏崇功未忍戮余党大徳宏包容扩疆建此闗守戍森罴熊迄今七十年千里断烟烽茅茨遂安堵击壤等华封圣主眷边鄙保赤厪宸衷敎养欲兼施中外鲜殊同辟地设长吏劝善儆疎慵讵用勤催科乃期臻淳风所望闾阎间黾勉答九重和韦左司拟古二首储在文秋气满郊垧白日扬清辉霁极天宇廓闲云亦依依忽念崆峒游苍茫不可期开巻抚氷雪愿与古人违入户风瑟瑟虚堂理瑶琴万籁此中寂感人非声音心定忘百喧抱膝还微吟修绠不可汲方知海未深都江道中吕耀曾星轺发平明山水转竒峭湱声如雷崱屴看髙峤古洞封白云谁能测深奥桃杏红欲然梅雪互映照老榕大数围时闻羣鸟噪谡谡松风生竹溪多窈窕薄暮遍苍烟野村明晚烧佳景观靡穷异域初难料因知天地心大徳生为要一气洪钧中无殊视边徼仰荷朝廷恩安全厪廊庙本务贵力田况乃设学校沐浴古诗章小子当有造我行万里余重译以相告山谷动懽唿扶老兼擕少苖人勿諠譁来日开丹诏题松吹读书图德龄天籁寂无声地籁号衆窍吹万有不同洩尽无声妙猗彼云端松时和苏门啸风涛乍作止声闻通至道嗒然隐几仙心听领其要非寂亦非喧于焉得深造爰筑读书堂示人以阃奥此堂不远人门外谁能到皇清文颕巻六十皇清文颖卷六十一钦定四库全书皇清文颕巻六十一诗七言古诗塞垣对月理密亲王允礽赤乌才下黄金丸碧霄飞上白玉盘边城盛夏无暑气凉夜清露何溥溥长空万里浮云净圆光素影如悬镜行宫此夜满琼瑶人间天上相辉映词客漫言边月苦白草萧萧塞上土只今四海总为家雁塞龙沙驻翠华但见居民安本业曾无戍卒忆天涯寒辉顿觉炎威失彷彿珠光射银阙今宵心迹喜双清试咏新诗对月明恭和御制见龙行理密亲王允礽长川大泽龙所都飞空上下风云俱我皇干健协龙徳坐清海若驯天呉是时江流净如练蜿蜒百尺垂萦纡伏朝御座鳞甲动指挥似有神灵驱昔闻黄龙出江浒负舟犹复儆神禹岂如圣徳造化参郊薮来游翔且舞㸃翰惟严顾諟心中正粹精居九五祯符叶应非偶然万国臣民欣作睹双峰歌恒温亲王允祺剑台北望得䨇峰巍然耸出青芙蓉彼此相依偏逈絶参差并峙何玲珑枯藤屈曲蟠其上仰㸔体势如虬龙迳仄岂容樵牧至石高时见云霞封就中瀑布倚空泻淙淙声应千林松游人到此竒絶处顿令洞目开心胷倚树徘徊不能去冷然暮色无行踪青沟此去知不远禅关未见先闻钟定州果毅亲王允礼太行西峙海东络驿路云开博陵郭寒风猎猎靡桡旃唐河飞渡千缇幕典午璇图江左移鲜卑曽此一成託五木夸祥束藁燃定武千载空庐落只应明月与清风鸡台高送烟霄鹤正定果毅亲王允礼中原左界标大郡被山带河井闬盛峩峩北岳天作镇蜿蜒率然首尾应滹沱折旋晋冀来飞腾沃荡势奔迅河北巨浸此称首弥漫浩淼平如镜星昴殷冬水势落乱流潎冽轮蹄竞参差金碧倒影垂隆兴宝相人天敬铣鋈金容七丈强大千沙界雄无并仁皇御制勒贞珉屃赑穹趺神力劲赤文緑字日月辉鼎书云篆龙鸾映永鎭高山与大川千秋咸仰生民圣岐山果毅亲王允礼泰华以西名山七崚嶒地乳当其一太王荒作文王述王业巳定元公出规天条地前无匹神灵永永此庙食娑罗白杨扶殿极清泉一泓治则湜轻轩于役廹冬日遥睇宫墻缅至徳二南风化期无斁碑洞果毅亲王允礼飞龙氏后史继作胚胎妍穷元漠伐石摩丹示万世岐阳岣嵝神工错嬴刘而下何班班有唐初载尤超寰鳯翥鸾鶱竞翀举至今落翮成邱山黉宫前后胪苍碣或露或覆森林立窅窱俨如洞壑幽磊砢半与土花碧圣经中列崇堂皇其余篆籀环堵墻眞行𨽻草各殊势招揭日月连星芒奏置忆自宋元祐鸿都太学同争购雪叠溪藤墨凿池诰朝烟散风驰骤经石呵䕶有神灵诸刻未免随升沈或时骊珠抵乌鹊间用琬琰充甃瓴眞迹巳遥初搨少留遗可听随荒草我朝加饬守土臣䕶视歴久仍完好即今宸翰品入神一波一折前无邻唐规晋矩何足数几暇不废临摹勤赐书常得窥笔法奄有百代流风洽自非博览徧诸家谁从巖窦穿云崃朅来奉使剑外行还辕载歴周西京讲閲事竣启文庙肃谒先圣观诸生因得周视碑版处古气磅礴蛟龙剧剜剔苔藓出节角别白同异识题署强半虽从搨本看雕镌对玩神光完雅俗妍媸不一例杰作自诣干坤端报命有期遑细剖往复摩挲难释手规橅鸿笔劖一拳槐庑庻託长不朽观盐池并谒池神庙有作果毅亲王允礼参井分野郇瑕封唐都南畔虞畿东岳渎宣精钟巨浸府海不让明神功纵迩横遥幅百里澄淳黝窅灵源通疏列畦塍错绣壤酾渠瀹注波浺瀜甘卤密液潜漉一宿霜练氷长空炫转晶荧耀天日鍜椎圭璧堆玲珑轺装駞载均民食远近给足公私丰引水首夏迄秋仲成实自有灵旂风讵假熬波漉沙力惟勤斥堠坚垣墉知者剏物巧者和总借天贶回昭融圣朝百神并崇报一方秩祀尤优隆云榜高揭志信向庥光永愿涵璇穹汤山春景果毅亲王允礼苔色青青遍山谷澄波无滓春水緑东风飘荡小池平惟爱沦漪清可沐地灵有意泻温汤岂因冬夏变寒燠四时佳景属阳春鸟啼花放满林麓澹烟霭霭数峰青登眺湏穷千里目瑞雪谣愼郡王允禧北风料峭云纷纠一夜雪深三尺厚紫宸朝罢昼归来道傍偶遇担柴叟冻梨皴错苦禁寒挽衣及胫帛勒首此时家家尽闭门问叟何为此奔走叟言生遇太平时春种秋收乐畎亩及此三冬农务闲卖得枯柴足餬口今岁雨旸更时若小麦百钱换一斗东家西家多盖藏儿妇圑圞酌春酒粜粟输租百事完闭门那有三更叩冬来雨雪稍愆期未雨绸缪安可后人生百岁贵辛勤胼胝余三必经九今朝偶尔出门来鹅毛雪片盈林薮漫空珠玉眼中投入地蝗蝻泉底朽明春毕竟是丰年好培嘉禾除稂莠含哺永作太平民华封愿祝吾君寿老叟言毕倐然去我闻此言立良久九重无逸坐明堂挟纩恩覃惬黄耉文囿先知稼穑艰作民父母惟元后补入豳风七月篇永乐昇平歌大有题翁照春篷听雨图小像慎郡王允禧一夜春涛打船尾雨声破梦催人起推篷晓失四山青柔橹摇摇水云里借问扁舟何处归去来长在钓鱼矶幽人事业浑如此卧看江天白鹭飞晓起登画笥楼望西山晴雪慎郡王允禧三更滕六翻雪车香篝宿火重帘遮街鼓冬冬破初日廵檐起视庭前花弄寒作暖两无赖东风潦倒纷腾拏振衣高楼试骋目柳丝不见黄金芽城头好山如揖客界天一道霞光斜何处三百六十寺老松压折空查了我欲䇿杖访流水屐齿破冻穿谽谺雪消忽闻作檐熘嗒然坐对春无涯薜茘愼郡王允禧薜茘条长散烟翠缠松络石纷如织离披轇葛复腾拏影月翻风足幽致寂寥尽日掩柴关恍似千巖万壑间更待夜凉残醉醒虚窓高卧弄清寒颁赐诸王大臣瓷器恭纪平郡王福彭大哉君恩及㣲细簠簋形呈物采备羣工拜赐捧多珍出椟陈庭分种类烂银为质莹玻璃研青入骨塡翡翠鹅黄鸭绿鹤顶丹贡土烧烟五色翠画师缩笔染云螺参差几案明星罗千峰万壑靡不具虬松怪石萦藤萝尺寸之地潆江海手中往往生烟波倾壶逐一恣玩赏竒絶功参造化多古今蒸窑差甲乙定有芒兮汝钉密鳯凰山下官与私柴董精粗颇不一由来埏埴归鸿图阴阳为炭天地炉一器之成判良楛瑚琏汝器端型模不欹不覆圣所训前民利用恩泽殊持盈执玉臣㣲躯长年歌咏尧樽衢雪后平郡王福彭君不见圆者为圭方者璧漫漫无际粘天白旌旗巻冻龙蛇飞列骑嘶寒猬毛磔又不见銕衣戞戞褁层氷氷丝万缕须眉凝荷殳永夜不敢寐雪山有急三军登吁嗟紫塞走封豕圣人用兵不得巳忧劳不倦宵旰心十万貔貅皆赤子勉㫋将士歼犬戎投戈早晚奏肤功归而饮至朝阳宫九州衣被春融融瀚海石歌平郡王福彭瀚海石晶华侵几席雕琢天工无痕迹明星之髓月之魄大珠小珠蚌胎辟精白梨花浮浅淡春流碧硬黄擘彩笺深青染嘉麦有时红豆丹砂赤斑斓异色杂琥珀表里明通照絺绤剖之定走琼浆液我闻石者气之垓漾水团沙元气积又闻瀚海在荒碛羣鸟解羽伏大泽北邻阴山寒苦剧纯阴胚结匪一夕熙代筐篚走重译万里贡输累千百瀚海石云蒸霞蔚光奕奕他时化作圭与璧蓟门辅国将军博尔都燕关一夜秋风生黄云吹堕渔阳城剪烛无言起愁坐万户千门唯月明忽听天边笛声作隐隐随风度罗幕鸿雁遥从塞上来月明倒影楼头落阑干倚徧夜婆娑杨柳曽伤攀折多玊笛能传千载怨就中愁听武陵歌月夜闻筝辅国将军博尔都十二楼头宵漏永霜月斜穿碧窓冷乌鹊南飞夜有光星河西下秋无影此时主客心徘徊秦筝侑酒倾金罍朱丝绣柱初掩抑忽然殷起南山雷俄顷沈雄变陆续飒飒凄风动梧竹铁笛惊残陇上梅银砧敲碎阶前玉拨拉一转仍激扬恍如铁骑奔沙场急雨琤琤溅碧瓦轻尘袅袅飞雕梁入曼余音尤荡漾四座无言久相向银甲频挑转郁陶鵾絃欲断还惆怅更深筵散月倍明翻教哀怨难为听何人制此关山曲冩出伊凉离别情宝刀行辅国将军博尔都我有太乙鸣鸿刀一函秋水青绫韬流传突厥几千载至今铦利堪吹毛静夜擎来光照室似有啾啾鬼神泣洪鑪淬就锦江波良工磨用阴山石当时跌荡少年场宝装玉珥何辉煌铜街横拂秋霜色金埒斜飞晓月光岂意我今须髪暮虫网缘窓鸟巢树抱病不闻车马声结庐却在蓬蒿处君不见干将镆邪本巨观龙光直射斗牛端张华既往雷生老飞去延津风雨寒松花石歌辅国将军博尔都吾家有竒石乃是松所化空谷几千春移来傍亭榭园林从此多清氛苍藓玉节依然存日斜窓外满寒翠月明帘下熘层云我至盘桓长手抚似带幽巖旧风雨虬枝无复波涛惊霜皮半染莓苔古锦纹素质含菁葱堦前仿彿山灵通只知今日成黄石那解当年是赤松皇清文颕巻六十一皇清文颖卷六十二钦定四库全书皇清文颕巻六十二诗七言古诗南苑德寿寺寳鼎歌张玉书德寿寺前晓日暄紫烟穆穆吹晴旛抠衣入殿访灵蹟陆离光映珠缨繁编钟夹案总殊絶中央寳鼎双夔蹲竒文雕摉穷物象晶荧变现蟠肘跟琪花镂树凝雾湿璚台飞栋疑云屯忽作虬鳞腾贝阙忽揺鳯翮垂天门羽毛爪鬣自生动日精月魄时吐吞真气淋漓不一状隐隐欲上丹砂痕古来彞罍无此制屈指䜌餗何堪论白头老僧谙旧事此鼎实沐先皇恩指㸃倕工儗般巧廿年手泽今犹存小臣近前三叹息屏气骇目难重扪归来幽光满胸臆睇望异彩弥朝昏爲祝寳鼎精英应星纬离宫万载栖云根御书恭纪张玉书淑景春融敞深殿帘卷朱丝昼清晏侍臣入对䝉殊荣拜赐云章出天半天门晓色笼御床诸曹夹陛陈封章日高奏罢讲幄启经函史籍纷璆琅懋勤逶迤接宏徳讲退随闻亲翰墨玉案常栖锦笔新中官跪展牙籖直御书神妙谁嫓踪骋态极象非人工细比秋鹰筋入骨巨如矫鳯飞凌空万轴缥缃腾异藻荣光上烛青旻杳片羽欲覩千黄金宸翰由来宣赐少学士手捧骊龙珠径寸芒照十乘余累累一百三十五不敢逼视奎文舒亲题巻尾倣苏轼对临不与钩摹匹意匠结撰藏丰稜蹲锋拨镫具神力噫嘻轼也摇落辞江城临岐一阕离懐倾谁意中更数百载忽枉鳯藻飞琼文渔簔社饮甘草莽至尊抚巻动殊奖自是怜才睿虑殷岂独清词激天赏如今四海登亨衢堂亷胶漆昔所无爲愿诸臣努力佐文治直轶晚近追唐虞扈从登澄海楼观海张玉书遥寻碣石不可见振衣直登澄海楼长城迤逦到海尽海楼横接城东头楼高百仞星汉逼海势欲压楼堞浮苍茫颢气几万里空碧回互摇双眸干坤震荡浸一色日月夹镜悬中流惊澜卷地掣电急怒号沸鼎奔雷收荧光变幻吐飞动错采儵忽骖龙虬巨灵惝恍杳难测精魄散豁消烦忧延颈咋舌叹殊絶恨无羽翰凌风逰云根隐隐见覆笠烟际渺渺疑浮鸥缑城贝阙竟谁是神人巨迹徒冥摉海风引帆帆忽去方士语怪术谬悠节食却病良至理丹砂黄金将安求盛时百川永清晏饴口饱腹娱春秋蓬瀛方丈咫尺耳何事海外穷九州一片石张玊书䧺闗岳岳控海隅隂风吹沙啼晓乌片石曽傅旧烽堠王师跃马行天诛羣贼歘来等聚蚁四海糜烂嗟焚如黄巾白波骋痡毒连旗大斾纷支吾鼃声紫气竟干正乌合狂逞恣长驱是时六军正西指鐡丝劲箭龙马驹红花野戍转战急青笳落日张蝥弧二十万衆麕雉窜半膏原莽半累俘噫嘻中原全盛力坐同巾帼输雈蒲天戈一指贼胆迸鹪鹩片羽燎洪炉傅檄势比飞鸟疾耆定大业曽湏臾我非瞽史识天道师行不杀人徯苏百族蠕动润膏雨三章约法除秋荼干坤整顿六合一作京肇宅开天衢矫首闗门重慨叹古来设险徒区区松山张玉书古戍春深晓飞霰马首云低拥征传松杏山经百战余旧闻厯厯眼中见坡陀隐伏雉堞頺层峦㧞地何崔嵬弯弓带甲十三万曾此空弮委尘埃红罗山头归路絶青海嶂边战流血角声入云锦水枯湘累迎降气呜咽脱囚释縳居上筵丰貂翠幕鹊印悬南冠稽首纷雨泣効死誓日旌门前开天神武𣺌衆虑四海英雄归驾驭衮衮将相图丹青奕奕骅骝竞骞翥于今亭堠生蓬萧平芜沙软狐兔骄往事浸寻四十载共驱耕犊来春樵想像山城仗黄钺虎帐经营几嵗月万年形胜收雄闗千里边云接溟渤朝陵两度辇路平百灵跂翼随行旌经过铁马金戈地时作潇潇风雨声萨尔浒张玊书长河百折径欝盘遥山夹岸飞沙寒山隈河畔野火出落落茅舎依林端舎旁老叟辞朴䔩战塲指㸃犹在目荒城入夜生青燐夹路于今埋白镞当年敌骑明钩膺梯冲杂㳫云气腾四部军来跞塞草千羣甲度蹂层氷左师结陈称王杜吉隣山头横万弩睿谋䇿胜须攻瑕辙乱旋看散如雨崖边逐北黄云愁战骨揔入浑河流周麾一唿三路覆鼓声再竭孤军收就中上将綎居首援亡矢絶眞束手耳食犹传剑槊名舆尸竟等蝼蝈朽乃知天戈所向同摧枯迅扫万骑风雷驱自此闗门拓土宇中原指顾归干符废垒茫茫栖白鹘沙塲脉脉照新月遥岑木叶春隂高匝地英风吹未歇试马歌张英天闲万马嘶新秋碧草无际黄云流清晓翠华驻南苑下诏眀日观骅骝晾鹰台畔平芜绿房星中夜光可烛金羁玊勒珊瑚鞭云锦千羣丽朝旭国家马政前代稀刍秣蕃息过秦非玉闗葱岭久通道渥洼异产今来归圣人神武六龙御黄金幄敞频廻顾王公将相各呈竒赤骝紫燕纷无数平沙夹道旌旗开千骑逺自红门来经过长杨厯甫草势如电激声如雷诚哉天马称汗血红尘不动影先絶骊驹蹀躞看流云照夜奔腾类飞雪中有龙种何蹁跹神闲先到高台边超羣致逺有余力五花蹴地眞连钱须臾数马复奔逸飞黄騕褭皆竒质前冈影动方微茫转盻人前鸟同疾圣人顾此天颜怡三千騋牝皆权竒就中四十更雄特吴绫蜀锦优赉之国家典礼有深意恐有盐车困骐骥便是金台市骏心伯乐一顾空幽冀小何幸从驰驱欲写神骏増踌躇试马由来寄军政拜手秋原赞庙谟天府寳翰篇张英秘阁西头古锦囊时时寳鸭薫天香雕函什袭虬龙抱玊匣标题翡翠装君王清燕常留翫不寳珠玑寳书翰往代名笺色尚莹千秋遗墨光犹灿学书无过王右军天门鳯阙逈无羣萧踈内景神仙字娟秀曹江孝女文懐素上人笔如鐡漏痕钗脚皆竒絶藤影盘时鹤欲栖剑铓舞处蛟堪截平原雄劲若有神内制犹存寳篆新晋唐墨迹人间少由来一字堪千缗端眀学士黄州客作字还如畵竒石山谷偏余潇洒姿南宫独创嵚㟢格骨气苍严数晦翁偶然藻翰皆能工始信真儒自淹贯临池原不比雕虫子昻雅得兰亭意江左宗风犹未坠近代华亭说剑篇落笔轻圆饶逸致阁帖初年搨本竒玉堂手记拜恩时澄心旧纸廷珪墨海内流传第一碑古人眞蹟良难遇一片精英凝尺素鸿寳常腾奎壁光灵物从来鬼神䕶圣主典学开承眀旁搜文翰佐昇平譬彼珍竒贡川岳沐日浴月光华生累朝妙墨藏天府圣情如厯琼瑶圃温室临摹敲砚氷风亭展对飞檐雨侍从词臣许纵看惊心骇目夸雄观㤗山俯视皆云气沧海平临尽紫澜先教拂拭青玊案捧持须用蔷薇盥书家今得见山隂如遡河源入星汉再拜稽首恩无疆晴窻寓目神飞扬天球河图世世寳上与景庆同辉光温泉歌张英苍山层叠东方来揷天万朶芙蓉开中有幽峦自盘互温泉觱沸灵山隈遥见白云覆巖谷波光日暖寒松緑四时天气总春融双泉数武分凉燠静如眀镜石池平泻入房栊取次行兰香㶑滟膏千斛碧色深沉玊一泓定有丹砂结泉底仙灶绵绵倾石髓阳乌浴彩咸池波烛龙衔照空潭水天生灵异岂偶然近瞻世庙桥山巓土脉精英恣磅礴鬰蒸佳气通源泉常听空山传警跸畿东胜地时廵日来逰弥切望陵思岂爲临流赏清泌慈宁圣人鹤发垂有时鳯辇出龙墀乐逰原上温泉畔风土清嘉圣体宜规模简朴留陈蹟半亩方塘甃文石缭垣翠巘䕃长松行殿土阶沿素壁却笑华清侈费多连云宫阙漫嵯峩何须刻石成凫雁岂待镂金作芰荷圣朝举事皆有则敬爱爲心俭爲徳宁亲常愿葆天和结搆恒思惜民力今年扈从碧山岑赐逰佳地荷恩深每懐袚濯尘缨志时望天波挹注心䝉赐御笔临米芾长幅恭纪张英圣主求宁致清宴坐拥图书千万巻省覧机政日中昃典学稽文意靡倦微臣嵗久侍华清讲席经帷燕常见避暑多在甘泉宫栁风槐露迎凉院几畔秋兰袭袂香堦下新荷映波茜圣情怡豫对清流微飔不用移宫扇日挥鳯纸恒百幅退笔爲山墨爲淀逺自篆籕逮晚近缥囊玉轴罗羣彦漏痕钗脚法益竒虎卧龙跳势屡变御笔腕下集大成俯仰千秋称独擅临摹最爱米与苏古人重见开生面襄阳野老旧知名异代遭逢数称善当年承诏入深宫落笔惊竒响春殿米颠豪放本不覊紫袍自裹端溪砚长牋流传入内府侧近龙香荷宸眄字大如碗近数百淋漓潇洒吴淞绢钟王颜柳各有态尽入豪端供结撰劲笔轩翥摩丹霄竒情夭矫蹑飞电珠玑万斛神采殊珊瑚百尺霞光绚念臣朝夕傍棐几特与疏恩及愚贱兹幅拜赐出明光寳翰煌煌倚深眷荣光夜烛蓬蒿庐奕世家珍共钦羡大西洋贡狮子歌应制王士祯古云狻㹸日走五百里逺隔流沙生月氐康居䟽勒曽一献丹青顾陆矜神竒夙闻其名思一见玉闗迢逓天西陲况复野干日鸣噪安得一吼惊咿圣人有道十七载景风海外舟车驰元龟象齿纷置驿文犀桂蠧罗庭墀大秦之西国絶域悬橦度索来数期厥有神兽修方物波涛逺迸蛟龙随海人泉客尽避徙朱衣绛帻不敢窥形状瓌诡气奋迅目光睒䁑毛耏耏巨髯毵㲚尾如斗劲毫柔毳相离披发声殷其雷破壁顾盼已却千熊罴乳虎牦牛望辟易何论六驳兼文貍搏象搏虎具全力威在齿尾非毛皮上林昼开射熊馆诏付象胥有职司圣朝寳徳不寳物百兽率舞良所宜五风十雨兆民足驺虞在囿麟来嬉写入职方旧图绘二南万古传风诗圣驾南廵诗汪霦皇帝御极之三十八年武功耆定文命覃敷声教所被无逺弗届时则和气翔洽年以顺成太平之象书契以来所未有薄海内外佥曰休哉除天下之大害者享其利任天下之至劳者居其安圣天子以守成兼开创劳形焦思者三纪于兹治定功成物靡不得其所继自今以往歌风而理从欲而治其无烦宵旰乎皇帝曰噫无逸者逸居休弗休维兹黄运泛决民罹其灾嵗糜大农金钱无算且江淮吴会财赋所自出也十年弗省䘏䘏乎念之爰于中春诹吉奉圣母南迈其隆孝养也则问寝视膳靡有失节山川所经民人之繁庶风俗之茂美皆借以怡恱圣情极尊养之至愿其简扈从也虎贲御期门羽林之士才足以给使令而已其省供顿也糗粮脯脩帷帐槃匜悉出内府所有不以纎芥烦吾民也其饬河工也则开引河疏清口筑堰导湖塞下流诸坝口授手麾莫不中机要合缓急河臣祗服厥事不迷于所往其重农功也所至田野輙进父老询以天时丰啬地利肥瘠人力勤怠委曲周详不啻主伯亚旅之相爲谋也其振文教也念东南人材薮泽再广进取之额輶轩所贡片言只字足备採揽者必和颜色以受之其脩武备也凢禁旅之出戍者绿旗之守御者至则蒐军实简卒徒校其进退坐作之节以爲军帅之赏罚士伍振刷靡不供命其饬吏治也自封疆大吏以逮一命之士具悉其亷贪敏惰治行稍称者輙宠以宸翰用示鼔劝其寛文法也凡三省之民殊死以下情罪可原者悉子荡涤囹圄空虚民以和乐其宏蠲赐也大江以南比嵗之积逋不下数百万悉除悉贷毋令农民困于追唿盐筴之因时量加非经制者弗征永着爲令商得休息官无所侵渔是行也大驾届道凡百有五日数千里之逺兆民之衆万事之殷繁莫不秩然就理夏五月还京师臣窃惟我世祖章皇帝以开天之圣缵太祖太宗之丕基殷忧缔造始能统一海内光宅天下迨我皇上沖龄践祚深惟三后肇造之艰难不敢稍自暇逸消国家无形之伏莽廓振古未辟之疆圉智勇天钖莫与爲比而且仁育义正惠养元元隂阳燥湿工虞水火下至日用饮食之细无一不与民相流通故民之戴之也不戒而孚不谋而合今者恭奉圣母由畿甸至于海隅穷乡僻壤之民莫不扶老携㓜喁喁穰穰环行宫而向慕者日以亿万计以天子之尊尊其亲以天下之养养其亲圣母顾之而后喜可知也至矣哉孝乎知人安民继述之志事也文经武纬显承之谟烈也合四海顺豫之情以无忘世祖付託之重丰功伟烈举于此尊养之一念廓之矣若夫纪定省之常仪摭哲惠之善政形容盛德以爲足以窥圣人之万一此犹闇者依光而不知由于日月渇者饮河而不知发于崑崙也岂能罄其光华通其条贯哉臣浙人也以需次国门不得与农夫野老恭迎江浒瞻穆穆之清光又不获簪笔属櫜与从臣之列然歌咏圣德俾千万世有所纪述者史臣之职也其敢以不文黙而自已敬赓有韵之言用纪无私之徳词虽下里义等康衢云尔其诗曰我皇德迈轩与羲覆载照临三无私揆文奋武万国治在昔三叛兵弄池庙谟翦薙若拾遗扶桑底定波不靡罗鳯郡县非羁縻惟北有蘖雄恣睢帝车三驾庭三犂民气和乐遨以嬉六七十翁如小儿继今垂拱真无爲大开眀堂坐治之帝曰咈哉子其咨一夫不获若已推宣房未筑河弥弥淮之左右悬釡炊大农金钱嵗虚糜矧兹吴会财赋资民亦劳止愁南箕十年望幸安可辞东风解涷春日迟乃乗时令扬苍旗御舟容与平如移龙头豹尾纷葳蕤谁其从者丞与疑柱下之史簪笔随进退左右各有司直沽环卫天东维沧洲瀛海爲藩篱扬舲直下济与淄地过徐兖星娄危黄水冲决楚岸庳躬自测度沿沙坻河灵効顺来冯夷天清地定江涟漪蛟龙拜舞瞻天麾吴都三月春和时迎銮馥郁蕚在枝是时正值万夀期老弱拜跪相携持三浙父老仰圣慈夏旱望云冬待曦天鍳诚悃临江湄乘舆再向钟山陲牙樯北指薫风吹维夏五月还京师史臣颂德穷于词约畧纪载昭来兹譬窥以管测以蠡皇帝至孝恋慈帷尊亲继志咸无亏山川周覧皇情怡皇帝至俭福所褆饍馐服御行者赍勿以供顿劳羣黎皇帝至眀继重离治行殿最靡弗知亷者钖服贪夫褫玉衡金镜手自提皇帝至勤干健姿河工阅视忘胼胝口授方畧指以撝疏瀹决排慎所宜河臣再拜膺成规皇帝至仁雨露滋空索祝网涤垢疵大德曰生民用孳俗吏期㑹爲茧丝积逋累累民力疲悉予寛贷无唿追淮民煑海谋刀锥官吏徃徃营奸欺减赋停𣲖苏疮痍皇帝文武德并垂观风问俗陈以诗片善皆得来轩墀维吴与越多英竒生徒増置各有差小子有造佩以觽天章云汉光纷披结体夭矫盘蛟螭千秋墨寳时一窥不二之士惟熊罴干城重寄罝在逵一朝飨之乐有仪简閲歩伐射与驰汝不供命厥罚施军垒变色无敢戏卓哉至德沦肤肌皇心视民犹溺饥诏下百辟思复思谓天盖髙听以卑太平有道开鸿基乐只君子福履绥天不爱道露如饴地不爱寳灵出芝民登春台乐不支从今八万四千嵗普天率土歌雍熙皇清文颕巻六十二皇清文颖卷六十三钦定四库全书皇清文颕巻六十三诗七言古诗澄海楼孙在豊长城压山山倒海海楼直倚天山外飞梁浮柱俯十洲凭虚凌空小两大佹壁立结构牢天风万里啸海涛吹落人间万古月簸清天上一秋毫十二玉阑足恐失茫茫愁思海天溢湏臾千顷琉璃堆荡无垠蛟龙窟伊古未凿混沌初此水原从无时无一勺歘焉浸六合天轮地轴转相扶蓬莱清浅方朝暮碧桃花开春几度只见扶桑析木东年年不向东流住三山宛然我旧逰秦皇昔日常相求对面苍苍烟雾里沧波灭没空回舟银台金阙亦何有卫叔卿今无恙否回头一别三千年双挟青龙犹在手碧城高与海天齐飞蜃爲楼云作梯虚窻玊女天吴接浴日吐月生虹霓谁云九州大但觉五岳低我来澄海楼头望一㸃浮萍东海西一片石孙在豊一片石燕闗左海茫茫土膴膴请从石上纪神功神功开辟无前古眀季政不纲中原坐愁苦已灰汉室东西京犹守甘陵南北部黄巾羣盗竖如毛铜盘仙人泣如雨苍黄天地暗烟尘天下嗸嗸唿父母唿父母得我所四海一声后来苏待起疮痍手摩抚此时妖氛正满山此日指麾安率土虎旅迅于风鸿毛燎于火二十万级血成流三百年中气为吐片石落欃枪八方行案堵圣人出万物睹时雨耕耘在野深重熙干羽当阶舞鳯吹律兮响云门麟游郊兮茁芝圃海之澨山之薮河之源江之浦咏歌沐浴兮亿万年铭功此石兮天爲补登封白玉之牒不胜镌七十二家安足数壬午三月二十九日禁中侍观宸翰赐御题清芬堂匾额纪恩歌胡㑹恩祥风甘雨青郊遍天子端居紫宸殿昼漏舒长淑景融麦秋佳气迎芳甸都城东南岱岳宫长养万物惟神功落成清庙隆秩祀璇题绣榜宜加崇琼笺叠雪宸章耀结构如椽风格妙千钧笔力透中锋万㸃墨花霏四照赐观中禁集儒臣仰瞩奎躔颂日新金薤银钩超亘古晋唐以下空纷纶承命濡豪汗流背敢乞天文豁蒙昧蓬茅傥得被春晖㸃画常如亲帝诲宫门俄顷拜恩殊七臣各获三骊珠蚪龙蟠结沧海润云日焕烂光天敷体法森严神肃穆彤墀捧展开心目元气融和精理充吾皇万夀于斯卜鸾绫砑玊映琳琅芝泥穗篆増辉煌此时邸舎天香满他日田庐圣泽长曩参扈从曽霑赐回首门闾题寳字清班还得诵清芬直爲㣲臣表家世矢竭涓埃报称难抚躬尸素愧当官焚香晨夕瞻天近咫尺荣光奕叶看敬拟七德九功舞歌效白居易体翁叔元康熙二十年十月官军收滇南海内底定十一月宣捷午门十二月颁诏中外与天下更始随允羣臣请恭上太皇太后皇太后徽号复布告天下泽逮臣庶懽动区宇大哉休烈巍巍煌煌充满天地近古以来所未有也臣伏惟我皇上义征不譓仁育羣生独运神谋式遏乱畧殱渠魁如霓扫破兇党若冰离八载忧劳一戎耆定武功伟矣布行庆施惠之文下尚德缓刑之令展孝思而钖类观人文以化成纲纪宣昭声教暨讫文徳敷矣粤稽古者治定功成必播之声诗形之律吕以发扬鸿休总章箫韶之奏遐哉尚矣近考唐宗亦有文德武功之舞武曰七徳文曰九功而唐臣白居易作爲诗歌传示后世臣不文敬拟其词爲七徳九功舞歌一篇凡八十句五百五十八字以献未敢附风雅之遗聊以备瞽曚之诵云尔七德舞九功舞武纬文经耀千古朝廷干羽在两阶天下车书尽九土我皇御极垂衣裳四方万国来享王自朝乃至日中昃尧兢舜业不敢康爲念斯民亦劳止丹诏夕封驰万里咨尔强藩且载戈释甲归来见天子苞有三蘖方凭陵一朝敢弄潢池兵荡摇滇黔连楚蜀䖍刘闽粤驱鲵鲸驿闻天子赫斯怒皇言一宣天日午誓将灭此后朝食取彼兇残畀豺虎临轩命将亲推毂中有天潢建牙纛日射春旗万马鸣云开晓帐千军肃一从荆鄂向三湘一自江州下豫章西指秦川临剑阁南经吴越渡钱塘王师所至如风电合围掩羣开一面狼奔䑕窜皆倒戈市肆不惊芸不变王师所至多谣颂行者愿赍居者送天语殷勤再四宣毋令南亩妨春种一年转战雍梁间二年克敌威荆蛮三年扫清瓯与越一皷遂进仙霞闗四年官军收闽地逆臣稽首归藩位五年贼渠死岳阳六年百粤胥置吏七年一举入成都夹击东西疾渡泸八年荡扫昆明穴普天率土归皇图羽骑宵驰传露布从此江山复如故侍臣拜手贺昇平武士鸣铙歌大濩我皇恭已开眀堂木鳯衔书下八方嘉与吾民共休息欲偕斯世爲陶唐思齐太任及太姒翼子贻孙既受祉恭上徽音万国欢再沛恩纶与更始昔时民间苦被兵鸟乌声乐多荒城今日言旋复邦族闾里不闻愁叹声昔时民间苦征役男子辍耕妇休织今日公家免践更鼔腹行歌仍作息欃枪灭迹三阶平我皇宵旰犹未宁手披目览釐庶绩早朝晏罢勤苍生天纵聪眀兼圣学研精书史穷邱索着述开天冠百王四海文眀生礼乐舞七德舞九功虞廷之琴歌南风愿令世世陈王业王业艰难万古同敬瞻御书河南四大匾额恭纪沈涵圣人御厯寰宇宁岱宗河海皆告成阙里尊崇志鉅典禹陵秩祀腾休声矧兹豫域去天咫百灵望幸能无情嵩山巍巍峙中极三台二室凌苍㝠淮流溯源自桐柏禹绩千载犹辉宏孟氏功不在禹下游梁遗蹟存丹楹中州抚臣从衆欲一一修饬同峥嵘稽首奉章进紫殿乞赐悬额标髙闳诏简璇题十六字挥洒仍命诸在廷字形濶大越寻丈衆臣操笔皆悚儜金丹换骨苦无术闭户累日穷心旌书成进御数十幅瘦者荦确肥彭亨纵有姿态失程度岂堪照耀八州氓佥伏楯陛不肯起愿覩圣藻豁聋盲至尊谦抑顾未许谓予翰墨非専营万几总揽常日昃奚暇肆力加研精反覆申奏始得请凝神端拱在穆清薫风画永握珊管墨海吸尽蛟螭腾轰雷骇电悉奔赴一笔横扫万象呈须臾硬黄天上落光彩翕赩举眼惊缩首咋舌敢仰视久之髣髴见精英屹如乔岳镇厚土壮如巨灵噼重坪萦如澜廻复渊潴端如佩玉垂簪缨元气流行四时偹讵有一美能専名禹皇岣嵝久茫昧汉帝草圣同勾萌唐宗御书最超絶世南戈法犹仰承我皇笔力跨万古后者无偶前无争不独法程垂奕代共占福祉绵苍生神完力厚天所赋圣寿圣祚皆永贞遥知金榜髙悬处岳拥河趋巩玉京喜雨诗曹鑑伦孟夏之月日在毕赤骝朱辂临天衢帝念农功急甘雨麦秋将至思沾濡紫宸一德契真宰精心宻祷感应符兴云泄雾徧岳渎万灵受职争驰驱造车砰雷出奋迅投壶笑电纷欢娱千山得势动鳞甲百泉发响酣笙竽飞甘洒润散膏泽石燕翔舞羣龙趋来牟接畛沐优渥溟蒙一气连朝晡黄云翠浪浩无际郊原眀秀俨画图緑蓑青笠治田具野人击壤传歌唿渔阳两岐安足喜姑臧九穂徒区区胞与在宥泽万物频年有诏勤蠲租爲民请命抱至意劝农祈谷严春雩肃然有请得嘉澍普天如赐玊与珠含桃未荐蚕事偹以彘尝麦乐且需芝房寳鼎不爲瑞矞云湛露方昭苏珥笔殿陛侧伏闻民事劳訏谟休徴肃乂备洪范仰见皇极天人孚三十六雨周嵗足屡丰大有多黍稌薰风长被垂裳治阜财解愠曕唐虞石鼓歌吴苑辟雍钟鼓罗俊竒忝临六馆重臯比庙楹洒扫释菜毕顾视石鼔环庑墀彭亨菌蠢数盈十刻画文字符鼎彜文百二行字五百从甲至癸完无遗始终纪述渔狩事中载䇿命诸臣词细文浅刻坚且好阅三千载光娥羲曽经缺啮受风雨岂用蟠负承鳌螭韦韩二苏染大笔助流寳气长赫曦周宣王时史籀作车攻吉日堪肩随篇章排比类吉甫体源质古超相斯谁何小儒恣评驳不究根本多然疑先秦西魏驾空说嗤㸃欲使成瘢疷自来神物多隐见晚出往往千秋垂周官左氏佑六籍卯金専门丛诋諆至今首冠甲乙库儒生穮蓘如畬菑抚兹鼓质最龎厚琱琢山骨穷㕒厜雍城城南久托迹蛟鼍鸾鳯藏瓌姿辞严义宻难讽读句竒语重谁思维鸿生鉅学茫不识任春烟鎻秋风吹纵敲牧火砺牛角却免摹搨伤皮肌譬如深山石荦确嵗月久逺无成亏文王纽在禹追蚀其故岂属声音爲自唐迄今始的皪日星云汉光天逵髙驼巨舰凡四徙终然碁置文宣祠百灵呵䕶神作合传万万世遐无期方今天子阐絶学玉函金版皆繙披讵惟瑰辞追雅颂直使铁画侔繇芝黼帷丹扆多制作庆云五色纷葳蕤黄皮乌弋逺受吏海外来学航于兹峩峩髦士拂芹茆轨度肃整趋委蛇圣谟文治四洋溢浩荡匼匝无津涯讲蒐前制载编牒或按周典扬戈麾威灵宣畅詟函夏秀弓彤矢斑陆离从臣才艺敢夸诩稽首拜献成功诗天球琳瑯刻金石润色鸿业攀姚嬀炳麟煌炜照六合焯然此事有职司研搜故实更参考名爲石鼔良乖宜建康天发石三截暨禹岣嵝堪旁推石形似鼓制非鼓狥迹忘本差毫釐摩挲彷彿古人意定作阅武岐阳碑古柏行吴苑夫子庙柏数十株託根自与寻常殊霜实时时垂玉琲风枝徃徃鸣笙竽含贞挺节亭亭竦俨如冠剑森相拱小者犹留十数围交柯屈铁烟涛涌一株参天势更竒欝蟠元气何淋漓摩挲嵗月犹可识许公手植非传疑蛟龙攫拏雷雨作黛色翻从半空落斑鳞㸃尽秋后霜百片青铜光灼烁新甫山头樵径封武侯祠堂碧草丛西川东鲁逺莫致何由突兀撑晴空当年元儒推第一遗经辛苦穷编葺嘉树栽培用意深周模孔楷千秋则至今偃盖拂云端雍容子弟趋盘桓岂徒材大资梁栋直欲香清集鳯鸾君不见上林崇台千尺髙青棠赤椑皆凌霄若论嵗寒卓坚骨坐使万木惭丰标雝池管领真遭际南荣嵗嵗涵葱翠苍干櫺门映日寒素华璧水萦波细攀枝摘叶有所思六馆三舎应尔师豫章七年人始知不然丹漆将安施江西试事毕过庐山白鹿洞谒礼圣殿敬瞻御笔学达性天匾额复登御书阁观颁贮经史恭纪长歌陆肻堂大江东流波淼茫忽揷庐阜横髙苍层峦复嶂四围合灵境每向烟萝藏后屏山南洞门辟百间广厦森开张断樵旁鎻白鹤观飞瀑直下犀牛塘使车弭节少游憇未暇石窦窥云房抠衣端拜礼圣殿擘窠樿榜悬宸章霞蒸雾蔚四大字星垣奎壁天煌煌蛟龙岌纒有余势中峰琢出璆琳瑯韦王局缩闇无色岂与宋代论苏黄琼霄绨几时挥翰遍颁州邑颜宫墻山扉僻左荷球璧风励学子诚难量有如太阳照六合奥区纎隙皆东旸地灵呵䕶百神守圣蹟万禩传无疆瞻仰正亲切此都人士来升堂聚观玉皇香案吏思以典记提相商御书阁上甲乙库缄縢扄鐍蒙缣缃委宛金函羽陵䇿天家石室儒生仓探源星海归渤澥要搜派别分条纲当年谏议此韬迹学成望重如鸾凰江州领羣忆旧隐筑台看鹿花环廊宋淳熙末考亭至访求遗趾山之阳卧龙冈头石齿齿小三崃口流汤汤风泉云壑絶佳处弟子十四同徜徉哦诗作赋日不辍雅歌余韵犹绕梁葩流文采逺辉映皴霞酿露填奚囊从来大儒有实学鼓吹六艺逾笙簧至今鑱石错真𨽻银钩铁画霏寳光桥亭碑碣带烟雨苔皮嵌緑垂千霜山行考古恣游目满前草树飞巖香虬鳞万甲涛势壮珠沫百斛溪痕长老人峰头五绀髻一㸃螺旋天中央寒岚截住不得上列仙夜醉淋琼浆白鹿一䨇峭崖走红鹤百只遥天翔翰林书斋司马灶皆贪山翠老不忘况兹洞学有规制官书坞田侔上庠圣人琬刻右文㫖急探义苑穷经箱采风过此意何尽一重一掩畴能详秋晴岭叶间苍赤佩壶稍坐松隂凉邮程汲汲敢稽缓明日南浦排风樯仰瞻天笔庆霄里荣光五色辉虞唐御书匾额歌刘坤文思天子开天章金泥玉检播八荒噼窠大字径丈强昭回碧落银汉旁惊鸾舞鳯纷飞翔龙蟠笔底蛟腾骧皎如日月悬晶光列宿敢与分寒芒繄古哲后垂琳琅岣嵝山尖薤叶长丹文緑字镌髙冈雨淋日炙苔苍茫龙章一出増辉煌排空笔阵凌书航悬针垂露皆粃糠不数仓籀宁钟王我皇宵旰忧羣方万几清暇罗缥缃挥毫拂素搨硬黄珊瑚笔格玳瑁装緑沉漆管隃糜香烟云落纸惊飞扬登床乞得侔珪璋宵来光气冲天阊繁台少室环文昌维岳元精居中央胎簪之源神告祥随山刋木功不忘孟子继禹非夸张题以宸翰万古彰铭书石鼓陋岐阳彤廷捧出金玉相鹓行鹭序看堵墻森严矩矱矜且庄骊珠十六遥相望褁以云锦织七襄俯惭蚓结窥龙堂心摹指画劳徬徨遥知我皇圣夀昌寳书云笈传无疆圣驾南廵恭纪许汝霖圣朝政理恢干纲巍巍上参虞与唐禋宗辑瑞典鉅丽五嵗再举勤省方孟陬吉日日维子法驾南向乗青阳不闻舆徒传警跸却指驰路开康庄清尘戒道虑滋扰天语严饬先煌煌尚方玉食行自备所过不待储糇粮此来本意咨疾苦爲民而出忍使妨春旗飘飘指畿甸官栁未拂宫袍黄隔年嘉种献䨇穗地不爱寳呈祯祥北陆仁风被稌黍东畴丽泽收豊穰齐邦鲁邦重望幸有诏预免来年粮名泉厯下七十二併作霖雨膏遐荒诸川脉络厯可数济泗沂汶河淮江先时黄流绩未奏异同衆议纷巖廊圣眀俯狥羣下请亲厯勿惮循隄防告成果与睿筭合上下疏濬渐周详懐柔胥效百神职东注大海波不扬爰临碧渚移畵鹢左右整娖罗缥缃云烟千顷浮震泽山水一道趋钱塘几家映花起楼阁随处截竹调笙簧闾阎已享太平乐帝念轸恤犹如伤数百万租同日赐积逋更贷三吴偿白头年髙加粟帛赤子罪薄弛桁杨恩殊讵数汉文景刑措直踰周成康别寛小眚存政体新播大赉旌官常金花绶香綵萦袖玉斚醴设琼分浆文臣武臣腹心视竝侍曲䜩联班行风霆雨露亦间作甄别实用褒循良余恩又看文治广髦士济列东西庠巳敷声教洽渐被遂溯眀徳追懐襄会稽名郡留禹蹟崇山古庙邱陵苍欲凭千载通肸蠁亲屈万乘䖍升香成天平地洒宸翰藻采绚烂云爲章斯湏廻銮复西渡老㓜扶道争徊徨攀留肻爲一日住匍匐少慰羣黎望日中交易自㕓肆陌上馌饷还耕桑𤓰蓏果蔬杂菽麦忠爱似可微芹将向来颗粒本率育野味特许田间尝霁颜咫尺霭然接有目尽识重瞳光去奢崇让凛面命土俗立望还敦龎金陵再传修祀典铁瓮大閲雄巖疆时平形胜归一览愈觉万里江天长黄龙导舟允由翕虹气上驾鼋鼍梁六飞遄返光掣电仰视霄汉鸾鳯翔时廵三月礼告毕仙仗行复排天阊具僚济济各献赋天子穆穆仍垂裳韩碑栁雅不胜颂夏谚周什谁能飏未叨扈从列珥笔纪述职所当有生幸托覆载内蠡管窥测诚难量瑶阶拜稽祝万夀惟愿嵗嵗开眀堂皇帝圣神威武三出边塞永清大定歌胡任舆太平天子提天纲慈仁威武奠八荒西临海西弱水洋东观浴日穷扶桑竒肱儋耳𨽻职方不问肃慎与越裳南金大贝供篚筐厥贡砮磬璆琳瑯重译万国咸賔王谁其桀黠敢陆梁魑魅魍魉白日藏有一不率必大创滇黔巴蜀楚衡湘以次刬刮踰海邦彭湖厦门一苇杭设官制郡増樊墙桃林放牛不服箱休归万里华山阳煦妪百姓游乐康约束丑类如驱羊蠢尔狡寇横披猖如彼稻田长莠稂有邻其居本颉颃怒而欲取如探囊以衆敌寡势莫当愬与上邦殱厥强彼何人斯等夜郎谕之不率真病狂天子奋武戒戎行羽林矛㦸森开张龙旂鳯葆垂文章浮光上照太白芒勐士短衣服上襄金鼔一振百鸟翔前飞鹗鸱后鹙鸧参逐骇兽纷奔忙一箭正中麋猪麞游鱼釡底惊沸汤踉跄䑕窜羣拖肠月氏授首日逐僵献俘系组腾龙骧蹑以后队无逃亡连兵或恐民卒痒许尔悔罪肉袒降彼昏不知病膏肓潜师夜袭我粮天子震怒斧尔吭一扫西鄙无渴羌寒冬再整期门装氊庐积雪飞严霜设麾建旐风飘扬驾以駉马马斯臧长城万里百夫防草窃那敢爲寇攘厥角稽首行宫傍跪献挏酒迎壶浆兽穷无所归何乡匿迹粪壤同蜣螂降幡欲竖犹徬徨终当一炬炎崑冈时维仲春百草芳于軷于祭星在房三劳万乘临河湟金城迤西达五凉登狼居胥殪天狼趋陟险阻如康庄俯视九有如秕糠临流渡以万斛航十行之诏辞炜煌如何负嵎不自量岂知戚好还相戕恨不脔肉共饱尝巢倾卵覆命不长显有诛戮幽祸殃玉闗之西葱岭旁永絶烽燧消戈铓遐思往古追轩唐青邱丹浦何堂堂后王筹运资庙廊谁能果断如我皇隂符玉帐在御床安用借箸韩张良帝车回来万象彰奔走士庶趋工商铙歌万叠声铿锵如聼天乐开天阊苹花朱实来告祥仰看阿阁巢鸾凰普天率土沐濊汪赐以大酺行千觞从官麻列佩珩璜槖笔直欲凌长杨不学空含香无才敢拟古战塲方今天子圣道昌净扫兵气回天光櫜弓槖矢卧緑枪箕畴钖福正溥将遂开眀堂肃官常金瓯玉烛长无疆大驾东廵幸阙里恭纪姜宸英轩皇垂裳得天纪七曜聚合如璧珠经嵗四千五百六贞元之会今同符康熙纪元天子圣二十三年文教敷临雍雷振灵鼍鼓拜洛天浮龙马图舜干乍挥荒服静神鞭再投海水枯爰议时廵降清问礼官具仪帝曰俞德音始涣万物泰所过尽赐眀年租礼崇望告首东岱制度一一准有虞简省舆卫止除道奔走父老宁需扶既陋五土事封禅亦笑八骏徒驰驱阙里临幸有故事跨汉轶唐礼数殊泉林游泳证道妙鲁门未到心先输有司宿戒壶濯陈羹铏饭簠笾脯朐笋簴鳞臝编磬备和以琴瑟笙箫竽乐工肄成太常部三十六舞纷萦纡是月仲冬日乙夘轸中朗穊眀前栌风和气暄翼云䍐冕旒肃穆中殿须云靁之尊牺象二祭器罗列商周模祝辞亲制皇帝献告䖍币嘉酌清酤赞称九拜献三跪此事今有古所无烟燎既举神洋洋千官并起锵瑶瑜皇帝更衣御行幄胪传进讲骈生徒如聆金石壁中奏复见诗礼庭前趋谛观象设展图绘始知妙手神眀俱帝乃载歌歌五言音成雅颂文典谟摩挲手植生意尽化工廻斡欣重苏鸾旂北指庙扉阖羲和停辔俨未晡墓门髙揭大庭库石梁径渡城隂洙千年隧道絶荆棘四方移种饶檀榆黄玉一閟不复见惟见羣鹤鸣相唿举酒三酹复再拜草间翁仲闻都吁灵蓍目击心自契隂阳变化谁能摹六师乆严先辂动皇情欲去増踟蹰青云留拂翠华葆垂露交辉金榜乌四氏承恩拜稽首填观万姓皆睢盱踰年庙碑复载往睿藻挥洒翰墨濡碑用西山夺玉石白镪赍运出中帑盖用琉璃瓦兼两树之金声门右隅排抉幽扄焕长夜晶悬杲日当天衢百家腾恣仁义塞可怜圣路荒榛芜元和大中祗文具汉镌唐榻空糢煳我皇好道不旁骛但言鲁国惟一儒岐阳峄阳先后圣嵬峩并列穹龟趺从此胶庠盛经术絃歌讵独邹与邾人文化成休气应阳和鼔动天地炉羣臣不知所报荅陛下万嵗长懽愉皇清文颕巻六十三皇清文颖卷六十四钦定四库全书皇清文颕巻六十四诗七言古诗扈从出古北口张廷玉晓日未出山烟昏冷风直透重绵温长鞭鞭马过峻岭綵旛近指南天门线路不足容两轨狰狞怪石狼虎蹲揽辔高吟颍濵句前途山色非中原长城直与鸟巢似云边隠见頽垣存前朝防戍疲士卒枕戈荷㦸忘寒暄瘴雾漫漫霜月苦一声羌笛如唿寃青燐散野白骨聚至今想像犹销魂圣朝声敎逺莫外黄皮乌弋皆称藩候台不设了馆废穷边来徃如庭轩羊年避暑厯兹土笑迎銮辂山花繁书生珥笔良厚幸六随清跸邀殊恩朝岚夕霭供览瞩巉巖危磴从攀援盛事真足傲千古昔人出塞安足论驻跸密云赐观御书大学全部敬成七言古体诗一首蒋廷钖晴云五色连长麾凉风霏霏吹墨池白檀山下驻黄幄天心行健无息时手书大学二千字寸幅初展光陆离精微逺契羲帝画古朴直迈岣嵝碑悬岸邃谷起鸾鳯折波奔浪腾蛟螭古传钟王仅驱使下至唐宋真糠麋循环百遍究深妙浅识未得窥毫釐从臣相顾惊赞叹稽首拜献词大学遗书出戴礼经文孔子传子思化成天下始家国功由诚正先致知帝王统要悉包举古今大道相扶持教兼内外通上下圣贤之本仁义基吾皇衆理㑹一贯智周万物权纲维缉熙圣学已富有日新盛德无纎疵宅心天渊主诚敬深宫夙夜常思维上承欢颜下教育周文止孝复止慈政修事举备制度化行俗美歌闗雎发扬理道阐经义异学祛扫滛诐辞万几有暇愽典籍坐忘日影移龙墀新民眀徳着功效烟云落处心手追古来人君偶染翰红袍笔写屏风诗云蓝侧理咏风月岂与政治相培禆何如圣人动合道令德显与人民宜愿勒金石赐学校亿万万载爲君师双塔峰歌蒋廷钖逺山月落天鸡唱长风吹云度层嶂雾花作雨十里香扶桑鞭促金乌上断云忽露两峰尖半隐半眀失顾瞻太阳髙照隂霭散塔影双揷惊排籖红云一握递迎送糁金石色光浮动谁将玉斧中噼开比肩而立相伯仲左峰彷彿生紫烟镂开三穴皆天然山根疑与凿圭窦上穴大小珠窝圆日光直射圆镜赤玲珑透漏仇池天右峰稍低如拱揖浮图相对神功全须臾马首齐向东两峰体合如一峰石屏方正卓然起峰巅緑树隂蒙蒙行行二里山脚走右峰转左左转右嵌空突兀亦非常面面皆惊峰势陡忆从先臣宦粤省梅花村上罗浮顶百二十里老人峰没膝黄云盘石磴复记前年登华山莲花朶朶云霓间仙人掌送露寒石玉女头盆堆翠鬟今朝所见真大观半空落下青琅玕山廻溪转双塔隐行人马上回头看生平足迹探竒秘饱眼山川皆帝赐愧无米芾画石笔写出双峰挂帆势上幸额勒苏台大猎恩赐观围恭纪蒋廷钖秋高弓劲万马肥千山红叶连霞飞外蕃部长率帐落来奉君王大合围平川几㸃人如豆渐见乌栏画逺岫青旗引路时飘扬四无人声约歩骤峰腰变出常山蛇羣马斑驳杂五花阵脚欲转势未合草间出没惊麏麚东偏飞骑下林麓山顶人排城堵矗围塲圆放十里寛四面回还衣帯束儦儦俟俟何处来长角大耳跳蒿莱仓皇急欲突围走扬鞭噪逐喧春雷羽林掠围静无扰马密人齐围转小云麾五色八门开盘屈游龙头尾绕十寻黄纛吹长风晴天皎日光曈曈山祗地灵共鞭䇿悉率羣友居围中绣鞍玉勒疾驰骋干草霜蹄逐风影天威手挽八石弓十四把长余箭铤前鹿已中金仆姑雕翎洒血红糢煳后鹿一发中其项髙坡仰仆鸣呜呜须臾连射二十鹿箭服曽无遗一镞天网还开三面恩下马撤围教止戮秋冬狝狩古所传我皇圣武纵自天仁风已卷鹤丽阵勇气尚挂鱼须旃外蕃健儿千二百忽扫云屯散无迹疾徐进退心力齐知是吾君恩所格始信天下一家语絶域遐边总畿辅袖手得赐鲜敬继岐阳歌石鼓康熙四十二年正月初二日荷蒙皇恩赐观朝会乐器恭纪七言古体诗四十韵查慎行云门咸池及大章制作肇自炎与黄后来韶夏继濩武声容缀兆犹相望或以象功或象德宫悬一一传太常自从秦汉寖失古器虽尚设音微茫儒生好事强傅会苍龙朱鹭徒揣量流传徃徃入乐府遂荐郊祀陈明堂岂知元音闗运㑹出与盛世鸣光昌国家功崇徳深厚上有尧舜垂衣裳八风从律星告瑞亭毒四序昭三光一人穆穆庆交泰多士济济赓元良朝干夕惕日不暇庭燎复勤夜未央肃雝临保本家法俨奉列圣同羮墙化成久道治累洽民俗康阜仁风翔懐柔河岳盟带砺抚驭畿甸廵遐荒北清狼望息斥堠南拓鳌背开封疆圆颅方趾悉受吏丹砮白雉争来王麒麟在郊鳯巢阁不贵异物夸祯祥太和元气弥宇宙正赖雅乐爲宣扬吾君神智况天纵圣学孰测渊源长精通纬数穷亥歩博极坟典追羲黄黄钟累黍辨清浊太簇按节分隂阳文成云璈发金石诗出月窟谐宫商伶伦却立衆工伏御制亲授恊律郎岂惟神人共悦豫兼采法曲收遗亡每逢朝贺必并作左右罗列东西厢臣昨蒙恩预元㑹抠衣肃拜丹墀旁柘黄帕拂黼座近咫尺頫首心徬徨广庭雪光吐蓂叶双阙日气暾扶桑乍闻钧天动九奏缥缈散入炉烟香始终条理讵能析但觉盈耳声洋洋归来恍惚疑梦寐鲁壁一夜聆铿锵明朝诏许观乐器始信大乐非笙簧编钟编磬别簨簴楹鼔田鼓齐辉煌旌麾竒綵绘龙虎箫管逸韵含鸾凰埙篪柷敔状各异据图考证安得详有生耳目不虚畀帝钖闻见开聋盲虞廷当时传搏拊鸟兽应节犹低昻幸逢昌期邀异数及与百尔偕趋跄欢情不觉同率舞拜手敢谓希赓飏矢音作歌纪盛事万年愿奉南山觞瀚海石歌查慎行瀚海去国门亭堠千有余君王神武勤逺驭伐叛特欲安边隅归来玉斧画大渡属国东西一都护羁縻不设瓯脱闲何者能邀至尊顾异哉有神物产自此海濵溯从开辟混礓砾直到水底今扬尘女娲补天炼五色散落人间人不识年深道逺莫致之瓌寳仍爲天上得禁林过雨山苍然緑窓窈窕生紫烟越罗蜀锦开什袭诏许重陈玉案前湏臾捧下通眀殿耀眼平生惊未见碧砮竒气蓄风云铜楔飞芒绕雷电七星挂斗何煌煌六十四象随圆方绮霞縠雾错采章白璧自白黄琮黄或如荔垂枝又如榴拆囊或如镜留影又如芝植房或如牺牛角蠒栗或如虾蟇入月颔颐张或如青螺或文蛤或如马肝止血瘳膏肓或如珊瑚出网丹出鼎松脂出地琥珀凝坚光赋形畀色靡不肖化工之巧尽洩无留藏臣闻积水类生石瑟瑟波揺红靺鞨潮淘汐战亷角平蜃吸鳌呿光怪发黔南白鹭洲文登弹子涡偶披千万遇什一毓秀孕灵能几何孰如此石来自遐荒外磊砢英多殊可爱携来共庆前席珎采处曽蒙后车载石兮石兮尔岂无知空抱质顾盻恩深同剪拂回思万古委泥沙方信圣朝无弃物赐砚纪恩诗宫鸿厯扶桑晃朗通九区日浴先照天东隅襟山带海阨塞地郁葱佳气开雄都丰京镐邑萃灵秀徃徃孕结琼瑶瑜銮车时廵省方岳百神受职羣山唿砥石巉巖若砥柱夭乔飞走俱魁殊藴玉山辉传自古美璞岂得同碔砆世无卞和识神物地不爱寳谁能刳爲础作砺等闲事何异石鼔疲舂揄帝咨工倕登此石即墨封比躬桓蒲劖云劚玉有制作中规合矩随形模玉堂新様琢磨出肌理滑笏坚而腴金声玉德洵兼备呵冰蓊蓊云衣铺蒸栗黄间鸭头緑白虹紫电萦星枢鹆眼村俗马肝劣鳯咮龙尾真其徒方箱大槖后车载山灵夜徙秋云孤寳跗光芒玉几凈丙夜拂拭研铅朱圣文典诰诗雅颂逺跨周汉殷唐虞龙章迅扫千兔秃昭回银汉悬天衢髙碑大碣遍抚勒人人竞寳隋侯珠未登朝士籍挦撦章句惭通儒断砖破瓦每自惜砚蟾注水行将枯朅来金门初待诏果腹珍馔传天厨宠新地近但悚慄重以朽钝烦洪炉何期涣汗沛膏泽得与词馆同霑濡受赐百拜纳懐袖一方软玉如凝酥三重缇袭慎包裹砚北却立心踟蹰守静尚黙乃可乆不缁不磷无玷汚品方质厚砚之徳岂以瓦合矜时趋敬披御集读砚说寒蛰一一回昭苏作人造士轶三古宁有才俊留菰芦我朝太平矢文徳共球八表来将输摩挲寳器不轻用用作眀堂王会图赓歌喜起赞圣徳青藜照席看操觚传之千秋奕叶后上嫓稷益臯陶谟恭颂万夀无疆诗一百韵吴士玉皇帝端拱垂衣裳德合尧舜迈禹汤经干纬坤烛三光浑元广运霑毫芒油油云覆甘露瀼宏开夀域被八荒咸和万民食不遑轸念饥溺咨河防瓠子自昔劳宣房千年一清今告祥圣谟指授何洋洋清口不灌河流黄翠华频幸弥周详平成万古无懐襄龙图五采呈天章金绳玉检纷炜煌帝迓天庥日初旸祥飈瑞霭开颿樯顾瞻东国祈丰穰布徳施惠廵南方驾六苍蚪翳鳯凰华芝羽盖乘云翔光连少海属天潢豹尾掩映黄头郎烝徒鼓楫欢声扬讵有供御烦劻勷浮玉海涌一徜徉御笔淋漓天藻香天心最眷惟吴阊省方五度沛泽滂黄童白叟熙春阳圣主俯视犹如伤郊原遍厯亲农桑春旂杨柳飞黄鸯丽日光天圣夀昌大宇同庆福漙将詄荡天门翠幕张重离辉辉紫极傍臯䕫岳牧趋鹓行山唿雷动济以跄咸池六英奏浩倡鼓钟瑟琴笙竽簧仙音法曲声锵锵万姓齐欢献玉觞遥闻天笑从风飏帝泽如春恩濊汪嵗租屡赐千仓箱劝善宥过除锒铛寛仁叠沛通工商絃歌户户登虞庠赋政懋嘉召伯棠羣生游泳化日长惟帝休烈冠百王仁育义正交柔刚中外宁谧安且攘三蘖既翦邦本彊朔漠三驾靖彼狂瀚海无波天苍苍圣图广大极梯航销锋灌燧乐时康勒石太学谨寳藏懐我好音示不忘武功既宣文德彰干羽籥翟陈两厢经籍万轴披缣缃天文训饬士习良行思爲表言爲坊封植嘉谷化莠稂兰蕙满畹敷芬芳髦士峩峩宜奉璋慎简哲匠鍳否臧还念考试歌慨慷帝心爱士増徬徨王言丕焕翰墨塲辟门吁俊恢宏纲楩楠杞梓罗千章骅骝緑耳争腾骧祥鹏翙羽鸣梧冈搜剔幽隐升巖廊后车连载马与扬旷典盛节皆殊常寿考作人不可量懵学媿面墙一编兀兀居穷乡沐浴咏歌志激昻窃附击壤赓陶唐祯符瑞应垂琳琅三灵蕃祉运所当愿封㤗山祀明堂英声茂实高颉颃器车泽马来康庄玉环银瓮入篚筐三秀煌煌生殿旁一茎六穗荐黄梁白麟朱鴈游林塘荣河温洛流泱泱卿云烂缦遥相望产祥降嘏方未央亿载万年戴圣皇天长地久永无疆甲辰閠四月十五夜喜雨鄂尔㤗三吴长夏风披猖经月无雨愁骄阳身爲方岳寄民命潜引汤火煎中肠吁天祈神典礼旧晨朝寮宷羣趋跄卜月之吉匍匐始微诚敢必通穹苍是日晓色变凄𦂳侵寻午景成摧藏山云油油覆城郭江雨䬃䬃吹轩堂初惊高檐悬数丈渐喜中庭积一方我时公退未暇食恍援北斗吞天浆隔牖已觉目开朗廵阶自讶神飞扬病身却坐黙叹息讵有感召来仓皇忆从去秋衔命至正当久旱罹凶荒补救有心起沟壑拮据无术盈仓箱冬春荏苒饘粥给窃幸比屋无流亡眼看薄俗欲移易其奈沈痼迷膏盲粉黛流连徧初地歌管杂㳫交欢场六慱潜踪学鬼蜮四郊攘臂多豺狼从容我但用文告狡悍尔自求桁杨雷霆既震势小定事与霖雨宁相妨深闺咒咀市儿诟怨气共说腾天阊人情向背本难一帝心降鉴安可量今朝毕祷得大霈一洗万口诸昏狂暮灯既眀声转急势欲穿屋侵匡牀唿儿出酒劳賔佐酒气与雨争淋浪兴酣不寐向丙夜蛟龙渐与收锋铓沈忧顿豁生逺思驰梦已到丹墀傍拟追贺雨才力薄况今官守非词章圣主精诚与天合垂意南国崇农桑旬宣报称首何事所期年嵗恒丰穰化民成俗可次第颂声谤口俱荒唐待唿大舶具铙吹出观四野青茫茫恭读御制题王谔丰年农庆图诗敬和元韵鄂尔㤗覆车黄云交碧落万井欢腾动寥廓手䥥腰索齐登场孰辨环山与带郭童犊喫喫老牸闲溪棱塍垫写潺湲广粮门下一无事墉崇栉比相间间赛神报社互称夀割肉在手歌在口由来膏泽多丰年大布新衣矜富有挑菜儿归女下机浑家饱饭喧通闺此图此庆颇难覩宵旰侧窥披咏时杏山行塞尔赫杏山山上石屼杏山山下水㵳泬山前山后沙土红疑是当年覆军血忆昔将军未上马羽檄交驰遍天下衆号十万出闗来遮日旌旗满原野画鼔三通不交战觱篥声中轨先乱二千铁骑俨天人大箭长弓一当万霜摧败叶草偃风血流染海波涛红马前不诛长平卒祗今竹帛褒元功吁嗟推毂竟何补俘将解缚拜圣主有人东望尚招魂衣冠哭葬燕山土松山歌塞尔赫锦州城南多㟪路入坡陇低复起行行旷望见广原一掌平开浑如砥东南突屼耸髙阜行人指说松山是松山之上一松无风过涛声清入耳此山得名不记年半土半石形迤逦汉魏北燕辽金元有眀至今一弹指人民城郭凡几更此山依旧苍然峙我来山下访旧事当年战垒无遗址缅邈崇徳五六年神兵御敌渡辽水弯弧洞铁气如虹俯视将军埓羊豕千骑转战杏山前路隔松山十八里战鼓惊天海浪翻百万覆军强半死凯旋牧马沈水阳天助龙飞良有以今日田园古战场万缕炊烟墟落里沉吟懐古向秋风残照松山凝暮紫山海闗塞尔赫飓风吹海云涛翻排峰削玉森戈锬一闗雄据山海间险阻不亚秦崤函东控鸭緑襟三韩清流百道纡回环一夫当闗谁敢前那用封之请泥丸讵知天意胜地利直教假手移神器义旂西指辟草昧含灵归仁息鼎沸列圣相继覩重华而今四海方爲家出入惟凭一片纸闗吏呵令行暂止干隆三年圣主临雍礼成恭纪张湄斑麟赤雀天降祥水精之子爲素王九州木铎声喤喤日月代烛修夜旸三千七十会冠裳羣川宗泗岳拱防笔严衮钺吾道昌要使万世皆虞唐自有生民谁颉颃绵绵统绪属今皇韦编漆简勤表章心法治法源流长覃敷文教暨八荒鹑居鹄饮与偕臧矧兹辟雍宅中黄东西南北遵路康两楹数仞屹宫墻彩虹夭矫丹翚翔参霄松桧郁葱苍蟠铜屈铁森千霜骈罗石鼓来岐阳奎文睿藻交焜煌重以金碧琉璃光猗与美富埒朝廊大昕警衆击鼔镗虡业既设崇牙张鸾旂翠盖云飘扬箫韶鸣入金丝堂莘莘俎豆洁祼将溪毛躬荐流芳香一人低徊礼器旁天容肃穆神斋庄咨尔左右同奉璋追趋舞字轩乎鼚春弦夏羽登畯良缁帏讲肄发笥藏咀含六艺如宫商桥门风暖槐露瀼子衿环听青成行原天稽古晰微茫中和条贯典训彰礼超聃郯乐挚襄受裁奚止东鲁狂日跻上理圣敬强化移疏俗延殊方干坤轩豁振雷硠献琛纳賮賔蛮羌际盛沐恩滂咏歌拜手继臯飏祝君寿考祚无疆圣驾东廵盛京恭谒祖陵大礼庆成诗金甡维清缉熙宣重光帝握金镜开珠囊文谟武烈崇觐扬绍庭继序无时忘七朝观徳严烝尝鼎湖龙气随轩黄厥初生民徴发祥坤舆灵脉蟠东方髙山天作横大荒气摄辽海恢全疆作丰迁镐王业昌留都近接珠邱旁千秋弓剑桥山藏遹追来孝维皇王感物増思懐秋霜睠言旧里沛与丰乘舆亲奉慈宁宫厯吉日兮以东行荐新承糦丰年穰嘉禾委积连坻京郊原初筑圃爲场如弦驰道遥相望千乘万骑龙腾骧鸾旗翠盖风低昻疎林掩映丹青装登临引兴摛奎章行围纵獠嵗有常三田秋狝礼固当云罗天毕纷舒张白羽㨗发攒飞蝱霜蹄撇烈殷雷硠百禽㥄遽走且僵他他借借阬谷量三驱弭节母胥戕择取上杀除面伤用储干豆烹羶芗威弧照野狼收芒絶幕万里皆康庄渊旋云被临神乡佳哉王气郁葱葱都广之野务隅阳神灵陟降凭元堂肇称殷礼行升香延帷接枑罗斗匡季秋之月日在房晨瞻鸟注垂中央朱霞盪海眀榑桑金蜩列侍齐冠裳骏奔祗奉汤孙将青酟既载调和羮九州珍错陈纵横歆馨顾徳神来飨澄心凝思亶徊徨几筵如在余悽怆洪鑪盪涤提天纲河山风雨劳斧斨灵旗石马争飞飏松楸万古瞻龙兴缅仰祖徳何灵长念兹绳武敢不蘉礼仪告备旋天墉髙临崇政启南端羣工蹈舞前称庆玉巵初进万年觞云天徳施萧露瀼钖宴亲旧隆异粻鲵齿鲐背骈趋跄醉酒饱德咏太平皇欢既浃陈缥缃阐扬光烈穷形容盛京一赋垂琳琅世徳舞奏音锵洋三侯裁足羣儿倡庆成大礼丝纶降恩覃中外熙春旸文德既昭武节彰选徒大阅传牙璋飈駴云迅俄方攘天行星陈高颉䀪敦营七萃环武刚黄龙大牙常处中申严号令昭戎经虎拜曰召鹰扬姜武夫併是干城良教达禁成节制严如飞如翰如汉江洗兵蚤已挽银潢藏险于顺威靡亢元莬真番暨乐浪东震日域咸稽颡保塞属国兹益恭事毕功宏泽沛滂逶迤仙仗方廻翔山川望秩酬灵贶归格祖祢循寳城闗辅络绎驰骑迎翠华至喜铃鉠鉠景云丽色开天阊先问起居朝寿康遂升前殿临济将雕辇止跸还东厢声眀文物増辉煌昔始往矣菊未英今来照水收虹梁征途回逺时节更师无疲露情徜徉先期规画罔不臧日月垂照无逺障睿谋神运非賛襄旷典具举殊安详瑶图万叶流芬芳圣徳广大弥穹苍敬宗尊祖凝羮墙展亲钖类荣宗祊发扬孝治光昭眀春温秋肃恩威双声灵赫濯踰溟沧坐见九译来梯航尧仁舜孝孚万邦何幸亲虞唐皇清文颕巻六十四皇清文颖卷六十五钦定四库全书皇清文颕巻六十五诗九言诗万寿恭纪九言诗百句沈树本圣皇御宇四十有二载初逄大衍五十跻长年万国咸宁欢声徧厚地一人有庆景福齐高天况値河流底绩垂永久更喜春和被物増暄妍蠲租宥罪四海泽均溥省方问俗两浙恩尤专钦惟吾皇德越万万古聪明睿智齐圣更广渊轶商跨周陵汉陋唐宋步尧趋舜驾禹追黄颛上则问安视膳修尊礼下而春育秋养无私偏九重穆处垂裳戒逸豫六符拱极端冕罔游畋允恭克让堪作百世法谨身节用以为天下先重道崇儒宫墻隆爼豆育才章教庠序罗英贤圣不自圣小心殊翼翼新益求新终日惟干干甲观陈书寅𠂻勤往古酉山启钥乙夜穷韦编惟其笃学敏修极精粹遂有鸿章鉅制纷流传箴铭赫赫羣工承诫勅训诰煌煌多士䝉陶甄尤工染翰纵横飞玉管每爱临池挥洒堆银牋鳯翥鸾翺直超仓史上龙跳虎卧远过钟王前台垣卿月天章均宠钖名山胜蹟御墨都高悬经天曰文文德既巍焕止戈曰武武业还腾骞曾闻六师亲统靖鲸孽旋见八荒効顺销狼烟北极流沙享王献琛矢南穷溟海宾服韬矛鋋化被雕题凿齿尽臣妾威震扶桑若木皆幅丰功伟烈刻碑纪铜柱赫声濯灵勒石铭燕然佥谓已治已安可长乐犹且曰咨曰儆多忧悁旰食宵衣黎元同疾苦撤悬减膳惸独怀矜怜屡解桁杨三又嗣三赦频除租赋赐半复赐全狴犴恩流仁风开网罟穷檐泽沛化雨廻迍邅同登寿域含哺亦鼔腹共上春台凿井兼耕田相亲相睦民生胥厚矣不识不知帝力俱忘焉顷者黄河奔流稍泛溢深烦睿虑规画频敷宣特简良臣外廷授方略不惜厚帑内府颁金钱排淤决口疏通归大海筑堤捍塘蓄洩成平川上资国计千里逹漕运下禆黎元两岸安庐廛钖圭告成六飞亲閲视辑玉时巡万乘来骈阗时方阳春气序正煦茂仰覩荣光照耀连奎躔丽日和风迎人倍欢畅崇桃积李夹道争芳鲜伫看华祝三多声接踵遥听嵩唿一路人摩肩俯慰羣情朱旂临浙水载隆时迈翠葢停湖边臣僚上寿趋跄擎玉醴亿兆称觞焕烂张琼筵竞指丹麟白凤集灵畜行见八公十叟朝羣仙东海擕来七尺进香枣西池捧出十丈开金莲骖鸾奏曲飘飖蓬岛畔控鹤吹笙缥缈缑山巅共祝无疆皇图弥巩固咸知有喜圣祚方永绵年年介祉脩龄并河岳岁岁添筹积算超彭籛有如天皇寿考过一万岂独大椿岁月纪八千常调玉烛淳风惟皥皥永奠金瓯王道真平平良由圣德高深无可量克迓天庥凝谧滋长延草莽微菲材愧愚陋瞻天仰圣夙夜心殊䖍世受隆恩生成念弥切身䝉厚泽感激思常牵忻依仙跸咏歌随舞蹈幸际昌期踊跃频廻旋行偕白叟黄童祝万寿九言献颂用代九如篇干隆三年圣主躬耕耤田九言诗呉应枚皇上爱育黎庶诚求民隐干隆三年特行耕耤大典以供粢盛至孝也以倡农功至勤也惟时春雨霏微川原含润神人徯志兆年谷之顺成宜有篇章导扬盛美惟大禹飏言九功惟叙九叙惟歌又曰劝之以九歌而天保诗人所以颂其君者旁称远引兼及如数以纪之皆取诸九昭阳德也臣不揣芜陋敬效斯义作为九言以献诗曰圣皇膺图御宇万象昌泽被茅檐蔀屋胥乐康勤民之心推暨海内外顺序所布咨儆时雨旸惟兹六府孔修谷为重亦越八政具列农尤详爰命秩宗稽古定典礼勅京尹备物陈彛章器合耰耡钱镈靡不举种分秬秠穈芑咸相将乃择元辰履亩参保介将行庆赏蠲吉承馨香时当二月仲春日辛亥斗指震方卯位神勾芒淑气旁流甘霖方应候金根待驾庭燎犹未央一人宵旰不遑思穆穆百尔夙夜匪懈趋跄跄郊外蔚葱翠华浓引翠雨中灿烂黄幄润添黄霏烟与羽葆龙旂掩映积霭共銮仪芝葢廻翔命驾靑坛抒诚为黎赤斋心紫殿合漠感穹苍有司奉牲荐币敬必饬大乐摐金戞玉铿以锵先农来格降福及时夏后稷肇祀率育宜陈常于焉弭节鸾和临绣壤即看捧鞭鹄立来巖廊天子亲驭洪縻葱犗健帝耤首开东作黛耜良宸𠂻愉畅地脉愈滋沃百神翼衞庶彚齐芬芳贻我来牟广场敷玉粒播厥穜稑嘉种盈靑箱先之劳之岂独遍千亩恩斯勤斯固已周八方层台观稼班联欣接武平畴额手衮绣瞻垂裳三推五推九推辨轨物甸服侯服绥服祈农穰自王公卿尹下逮耆庶咸恪恭整肃愿効劻勷羣工络绎扶犁仪不忒衆耦踊跃终亩纷成行二十四花信风宜长养三十六禾词调合宫商从此载芟载柞畯至喜会见实发实秀田皆臧非惟昭报秋成储御廪是用䖍供禋祀登神仓大君明农教稼仁孝备兆姓瞻蒲望杏享阜彰千村传报土膏及泉动三春溉足雨泽兼露瀼乐岁或耘或耔游暇日丰年多黍多稌饶余粮大礼告成欢唿彻远迩衢歌巷舞沐德先畿疆闻教民树艺育万世姬年八百肇迹开农祥易垂劝相书陈所无逸豳风雅颂穑事言弥长大有必书麟经志务本秉耒作则月令宣靑阳至汉以后旷典不数举纵或遵循旧制徒铺张懿昔世宗釐成禾献瑞迄今㝢县墠壝遥相望猗与继志扬烈在元后允矣躬行实践维我皇年来蠲租减赋逾亿万时复贷金赈粟施汪洋膴膴周原为民溥美利畇畇禹甸率土承休光每从螭㘭珥笔纪盛事夙慕虞廷亮采思赞襄所期几康时勅永无斁载咏屡丰多稼同赓飏皇清文颕巻六十五皇清文颖卷六十六钦定四库全书皇淸文颕卷六十六诗五言律诗上苑观灯理密亲王允礽刻漏迟银箭燃灯灿玉京凌空珠作树不夜火为城盘鸭轻秦制蟠螭陋汉名尧天星斗丽长照万方明塔山理密亲王允礽朔吹盈川谷萧萧动羽旄草枯迷兎窟风急脱鹰绦箭落寒云重山鸣畵角高承恩出关塞跃马气逾豪过开山庙理密亲王允礽东去指徂徕廵行亦壮哉人从千嶂度路想五丁开云气连秦观烟光接汉台春阴岚翠润溪转径迂廻黄河理密亲王允礽黄河天下险万古亘干坤不覩灵涛壮安知禹力尊风雷无定响江海欲全吞此际乘槎稳安澜荷圣恩赋得润物细无声理密亲王允礽亷纎初应候风定洒千丝但觉寒阴重旋看树影垂一犁霑足处万彚发生时不到春郊望恩膏那得知夏日园中恒温亲王允祺溽暑人俱惮清凉我自谙四山晴献翠一水晚拖蓝爽气先秋集禅机尽日叅莲花如解意开到板桥南侍宴观灯恒温亲王允祺昨宵方入直今夕又承恩陪宴来中禁观灯过上元星桥林外直莲炬水边繁併作昇平象怡然奉至尊晚发汤山途中口占恒温亲王允祺晩发汤山道弥深定省情春烟含远树银汉转初更新水长桥急宵钟野寺鸣前途知不远灯火望中明二十七日归恒温亲王允祺征途值腊尽气候转萧森埜渡氷封草孤村火透林边鸿无息羽老马有归心纵到家园里悽悽岁暮侵禁中直宿晚晴见月淳度亲王允祐独坐黄昏后遥闻玉漏声正当云影散忽见月华明凤阙光逾净龙楼色更淸为因新雨好亦爱晩来晴奉和兄雍亲王暮春元韵怡贤亲王允祥好景当三月红云㸃緑苔莺啼垂栁外鹤舞曲池隈丽藻毫端发熏风指上回尧阶多雨露棠棣四时开恭读御制耕织图诗敬成二律怡贤亲王允祥歴歴三时况如陈七月篇秋云靑甸里春雨緑畴边圣政先无逸皇心重有年孜孜宵旰意总向画图传玉帛梯航远山龙绘绣工岂知寒女事犹入睿吟中勤俭昭淳俗劳思爱古风垂裳开至治衣被万方同春昼怡贤亲王允祥物候深春好迟迟昼漏长栁塘新水緑花雨小帘香波暖看鱼跃泥融喜燕忙熙然俱自得游泳頼轩皇銮回恭迎敬赋怡贤亲王允祥紫塞回銮近瞻依隔半年记从初夏候又及小春前村落丰收好郊原霁景妍圣躬多悦豫喜共万方传西山怡贤亲王允祥霁色来西爽云端见远峰翠含新雨重靑爱晩烟浓逸兴登山屐淸音隔寺钟何时探胜迹泉石纪游踪试马怡贤亲王允祥名骥来天厩翩翩过苑门风轻朱鬛动沙浅碧蹄翻纵有驰驱力宁酬豢养恩长嘶频顾影矢志效腾骞夏日山庄应制庄亲王允禄山庄宜夏日五月似秋凉瑞草随风动名花裛露芳鸟啼靑嶂下燕掠碧溪傍佳景陪宸赏惟思献寿觞泉源石壁应制庄亲王允禄十二层城里仙云日日过泉源长喷薄石壁更嵯峨碧影函明镜晴光湛緑波乘槎何足羡身已到银河恭赋梅候宫中树应制庄亲王允禄葭管初迎律宫梅候已还不随羣卉放自占一阳先冷艳凌霜洁凝寒傍雪鲜御园春更早雨露近天边春和堂果毅亲王允礼春光檐际满景物共暄和日午花香逓风轻燕影过沖融怡静体浩荡洽恩波坐觉琴心远怡然发啸歌赋得秋山极天净果毅亲王允礼山色秋来净岚光欲接天纎尘吹不到一碧望无边宿雨初收后残阳未落前凭轩纵吟眺爽气入诗篇蒲州果毅亲王允礼龙门一曲处风气萃蒲津关险全临晋山形半入秦楼窥飞鸟上柏郁大河滨祗有重华日环廻万古新热河三十六景诗果毅亲王允礼四面云山高亭依翠巘石磴恣攀跻但觉层霄近囬看衆岭低瑶芝云每䕶玉洞鹤常栖纵目宜空旷平临万树齐北枕双峰亭占峰峦胜凭高俯衆山路穿深树里人在翠微间红叶巖前锦苍苔石上斑白云时出岫常共此心闲梨花伴月乍入梨花峪依巖架屋成一天明月淡万树艳云晴楼阁凌空出峰峦映戸生垂垂秋实美大谷止虚名七月八日游瀛台登西南楼成咏果毅亲王允礼泛舟来太液还上西南楼四面生凉意孤怀入爽秋远山凝黛色湖水接澄流景物依然好频年此独游桃和亲王𢎞昼我爱夭桃好偏盈露井傍临风开笑脸趁晓炫红妆春接仙源近秋经阿母尝年年期结实借得奉君王积书巖和亲王𢎞昼河北钟灵气巖深积卷虚名山真作藏石室恍遗书轴秘云岚合文残苔藓余茂先推博学对此定何如赋得千章夏木淸怡亲王𢎞晓一片淸阴合红尘静不生槐阴偏漏月栁荫自藏莺云淡疑无影风微渐有声凭栏无箇事闲眺足余情晓行即事怡亲王𢎞晓秋雨初晴后风来动早凉疎林犹挂月细草已凝霜曙色含高岭朝烟笼曲塘长鞭时拂马指㸃説山庄扈从畅春园途中作诚隐郡王允祉微雨应秋晨銮舆出紫闉晚田霑更翠广陌润无尘雾色迷前岭溪流响近津西成看已告共庆太平人咏竹四首慎郡王允禧爱此千竿碧能消盛夏威浓阴深䕶榻淸影半笼扉粉节含香雨烟梢淡暮晖日长高卧稳纨扇未劳挥擢秀自成隣风竿间旧新交加难论箇散布欲无垠穿迳枝妨㡌行吟翠绕身会裁靑玉简持赠白云人静碧连书幌轻凉䕃食单扑空香翡翠绕地紫琅玕遮莫侵兰沼偏宜近药栏山童能解事日日报平安旧根来水国移种近香茆雨洗穿篱干风梳拂牖梢色添杯酒緑声逐局棋敲落落凌寒意松梅足旧交早秋慎郡王允禧玉律报新秋园林爽气浮牕风桐叶落山雨火云收蛩接蝉吟露萤和月上楼人家岚树外砧杵自相酬秋日漫兴慎郡王允禧禁苑秋光媚楼台爽气多风檐松偃蹇月宇桂婆娑荷老余香在云闲片影过登瀛有佳客观物动高歌初夏憇淸芬庵后禅院慎郡王允禧童子迎人到僧收贝叶文境幽云不散钟定鸟成羣树影西峯接花光上苑分禅牕四月好小坐午风薰雁慎郡王允禧相传是阳鸟秋至即南征天地风霜日江湖旦暮情云飞殊自得水宿漫多惊菰米苍苔㟁三湘处处淸夜坐课诗慎郡王允禧寂寞双扉掩夜寒霜气淸人闲诗味远境静道心生瓦铫茶初熟松窻火更明微吟数更漏㸃㸃下严城夏日闲居用杜甫过何将军山林韵十首慎郡王允禧临池时学字倚杖饱看云自註虫鱼谱常持氷雪文果从村叟送茶爱岳僧分心迹淸如水知无俗累纷春日新霁镇国公德普连朝雨雪兼淰淰复日脚黄初见苔痕緑倍添晚晴收宿霭积水映垂帘坐爱阳和景题诗信手拈秋夜镇国公德普病叶萧萧下闲门扫更封虚窻啣落月残梦带踈钟咽露蛩吟砌巢云鹤在松隔江秋色晚相忆有芙蓉北林秋咏次姚少监县居韵镇国公德普堦下苍槐树婆娑十丈齐淡烟随雨散踈翠压檐低睡觉摊书坐诗成扫壁题白云看不厌闲倚一枝藜春日游西山镇国公德普寻幽过曲径林密日微通崕草週遭緑山桃寂寞红苔痕侵古壁春色满花宫随意添吟兴淸尊孰与同西山道中镇国公德普日斜靑嶂外寺远翠微间山色自千古人心不暂闲风霜消岁月药饵驻容颜准拟移家住无劳数往还村夜镇国公德普晚投村路急茆舍觉幽深冷卧惊寒梦长宵耐苦吟疾风鸣败叶斜月照空林平日遨游地重过意不禁晓行镇国公德普十里经过处长宵四五更近村闻犬吠出郭未鸡鸣夜气侵衣冷星光照水明不须愁跋涉道路自多平盘山辅国将军博尔都策杖攀危磴萧萧万木声云过衣渐湿泉沸马频惊怪石当轩立枯松隔路横浑疑尘世外真觉道心生探春花辅国将军博尔都深阁藏竒树瑶华冐冷开半垂知腊尽丛发待阳囬素色明残雪幽香间落梅暖风飘碎玉一洒望春台戒坛古松辅国将军博尔都戒坛松最古苍翠日氤氲偃葢承朝露乔枝惹暮云蛟龙半空起风雨四山闻把酒成竒赏盘桓到夕曛枫庄新咏辅国将军博尔都引泉刳竹引泉远清泠日夜催每从深树出时带落花来响作空山雨凉生古石苔明朝欣酿黍香冽藴新醅结亭筑室苦卑陋还营木末亭座㴠云气白檐接树光靑对酒闻沙鸟摊书度水萤相嘲何用解不署草元铭种树我欲植嘉树分移自远林土埋红荚软水润绿根深微细含生意婆娑展寸阴他时逄雨露峭拔自森森艺花百卉多区别栽培事不同因之征月令足以见天工种向町畦播根须雨露䝉芳菲自有候好待栋花风次淸爽斋韵宗室福静玉律调朱火芳园结翠阴径幽无暑到竹静有风吟清朗数间屋虚明一片心高情与地称琴鹤作知音皇清文颕巻六十六皇清文颖卷六十七钦定四库全书皇淸文颕巻六十七诗五言律诗扈从圣驾南苑閲武应制冯溥训武乘农隙春蒐典制同甲开光吐日弓劲响随风九陛都俞切三门礼让崇微臣叨侍从珥笔愧难工秋日瀛台即事应制二首冯溥芳湖当玉殿奏对芰荷香山色开朝爽花阴带露凉微风迎翠辇初日隐红廊曵履蓬莱路赓歌兴味长待漏百花芳君王问未央星辰催曙色鸳鹭接班行学士收封事词臣进讲章游鱼时出听雅制协宫商廷试武进士閲卷即事冯溥拊髀旁求切遴尤简命申晴云开殿陛英气动星辰技是穿杨旧花知梦笔新熊罴罗鳯阙不待属车尘阊阖云霄逈英雄奏对来丹书原佐命武库旧竒才貍首雕弧劲螭头彤管开天颜应有喜絶足羡龙媒武闱对雨梁淸标秋堂涵澹色危坐雨牕孤丹阙风云集靑天鹳鹤唿行间思卫霍纸上校孙呉俎豆儒臣事何能佐庙谟海内论兵日中朝拊髀年鱼龙喧午夜雕鹗起秋天阁照靑藜火书繙黄石编球琳与竹箭愿贡凤楼前赐宴西苑恭纪张英离宫烟浦外幽赏禁垣西瑶岛孤峰秀华林万树齐水生杨柳岸春满杏花蹊不觉怡情久仙源到易迷水亭浮画栋高敞若凌虗云影揺珠箔天光动绮䟽药栏栖皓鹤石瀬戏文鱼圣主挥絃处薰风化日舒讲筵纪事陈廷敬崇政经帷秘延英玉陛高声容肃中禁宠渥厚词曹天语开黄巻干文上彩毫万言亲讲诵或恐圣躬劳燕寝罗缃帙高居御气淸泰阶悬朗照干象法时行燎火千门望诗书五夜情未央常待旦求理为苍生早朝即事陈廷敬远坊鸡未唱疲马夜行迟漏㸃催金钥珂声动玉墀朝班存近侍官职在文辞正喜勤封事君王召对时天坛斋宿候驾恭述王士正穹宇中宵启斋心上日䖍星河明㤗畤燎火动甘泉紫禁传淸漏靑松覆御烟行宫空拜望不数汉皇年康熙十年二月二十八日䝉召入𢎞德殿出西伯求贤图命题赋五言近体应制沈荃白发垂纶叟丹书佐命臣风云宁预料鱼水自相亲驻马高林晩扬旗碧甸春慇勤后车意旷代有同伦瀛台侍宴泛舟赏荷应制四首叶方蔼夏后璇台上周王瑶水前何如逄圣主开宴集羣贤云壑真丹地冠簮俨列仙千秋传盛事光耀史臣编御座霞为幄花林玉作台更无凡迹到只许近臣来睟穆依天表光荣浃上台太平欣正永长日得追陪诏许仙舟泛人行一镜中象从河汉接气与斗牛通荇藻翻轻影凫鹥接远空朝宗皆到海心共百川通光风动水际异采发华滋翠盖亭亭立红衣冉冉时淸波轻泛鹭密叶暗藏龟微物生多幸终年荷圣慈南廵圣德诗六首韩菼圣德时廵运婵嫣龙起年诸侯虞玉帛四载禹山川日御方从震云行总象干东南何厚幸次第泽敷天筑舍臣三策忧民予一人历廵尧甲子廷少夏庚辰立马鼋鼍窟停餐风雨晨湍波泥滑滑宁识圣躬亲书圣推今圣多能圣又该戈从神武运画自帝羲来丽藻中天逈荣光万象开沾恩挥落处字字笃羣材农事省春深村村桑柘隂鸟催秋后玉花发马头金早麦迎风浪初秧待雨鍼几章豳雅颂四语见天心花幡迎十字寳炬列千门敢越官家禁聊酬天地恩旌旗闻北指信宿恋南辕幸赐如汤沐年年奉至尊江心天揷寺高瞩俯神州海涌三千界云重十二楼百灵趋黼帐御气满珠邱莫大文章在龙书最上头冬日驾幸南苑恭纪二首王鸿绪禁籞期门发戈鋋散曙晖三驱横猎阵七校合行围碧汉星鵰健香巖月兎肥君王廵幸地巖谷满光辉驰道黄金埒离宫白玉扉兕裘千队列毳帐五云依田犬衔铃去银麞带箭飞始知氷雪候灵囿自芳菲上步祷天坛甘霖立霈恭纪二首王鸿绪甘雨皇心切圜丘礼太淸省刑寛赤县䖍祷答苍生晓日沈芳甸浓阴绕翠旌自天膏泽渥真傍六龙行至德穹苍应油然万岭云升坛才霭霭润叶已纷纷丝散天衣湿烟含野穗分丰登瞻帝力击壤九衢闻五月初九日赐游畅春园观荷花复命中官同泛舟游览毕赐宴兼赐千叶荷花一瓶恭纪八首王鸿绪内直依天苑薰和殿阁风日陪丹禁里身在碧霄中岭树遥分翠池荷映晓红忽闻传召入聨珮接芳丛西岭千重水流成裂帛湖分支归御苑随景结蓬壶玉蝀凌波逈瑶台入汉孤上林曾有赋于此见真图秘阁临流峻花矶就涧低荷呈千瓣艳叶覆一池齐舞蜨知香恋游鱼唼翠迷旷观天上景自有若邪溪湖映千林绿山围一苑靑花间开凤阁树杪出龙亭香气无边散莺声不断听更看幽絶处渔网挂烟汀既历芳巖胜中珰引畵船烟波靑镜濶杨柳碧丝悬朱鹭晴遵渚金鳞昼跃川兰桡经百转何境不栖仙翠巘依雕槛银塘敞玳筵接茵同昼卜式燕自天传酒借波光绿肴含花色妍今朝风景好喜荷渥恩偏上苑芙蕖种尘寰眼未经艶姿何灼灼密瓣自亭亭折取从灵沼分颁贮寳瓶拜恩瑶磩下光采耀仙扄尧舜雍熙世生为侍从臣言听熏瑟奏来赏芰荷辰重绿全迎夏殷红半夺春看花能到此蓬岛复何论圣驾南廵恭纪四首徐潮圣代时廵重欣逄熙皥年寒轻犹北阙春逈已南天仗入江云远旌连海日悬万民齐引领罗拜翠华前飞輓供京国长河卷素涛地官难作计天步不辞劳刋涤踪非远平成绩并高江乡好安枕睿鉴悉秋毫初日照江城城边鼓吹迎何知九重远真见六龙行结队疑山势羣唿作海声翻劳圣天子爱惜到欹倾问俗崇淳古遥闻诰诫严君王先尚俭长吏敢忘亷旧习风斯变丰年瑞屡占从兹比戸庆藏富在茅檐赋得淡日非云影徐元梦秋空移白日淡漠不关云寂寂当轩照霏霏隔树曛何须惊彩晕早已絶尘氛自愧瞻尧久拘墟滞见闻春风限韵徐元梦拂地初融冻㳂溪乍解澌徘徊千树底藴借百花时惯逐阴晴变频兼雨露垂自然生意好披对涤烦思春雨次前韵徐元梦春云生沼上细雨㸃流澌隐隐红滋处鳞鳞绿起时璚膏随地布珠颗满林垂播种农夫庆因知慰圣思赋得雪夜书千卷徐元梦窻白生寒久灯明散帙初幽情参六出清味在三余盐絮知谁咏丹黄祗自如夜深浑不寐水月浸吾庐塞外晓行徐元梦野宿何曾稳中宵趁伴行马蹄随月影人语乱溪声草露沾衣湿山云绕径生地幽饶景象容易逗诗情扈从驾幸五台恭纪成德杳杳丹梯上迢迢翠辇回慈云笼戸牖佛日现楼台珠树参天合金莲布地开共传天子孝亲侍两宫来西苑入直成德望里蓬瀛近行来阆苑齐晴霞开碧沼落月隐金隄叶密莺先觉花繁径不迷笙歌回辇处长在凤城西景山成德雪里瑶华岛云端白玉京削成千仞势高出九重城绣陌廻环绕红楼宛转迎近天多雨露草木每先荣蕉园成德见説斋坛閟前朝太乙祠莺边花树树燕外栁丝丝宫籞人稀到辞臣例许窥今朝陪豹尾新长万年枝赐宴西苑恭纪二首高士竒亭榭水云隈轩楹面面开地疑圆峤近人自玉墀来驾凤雕甍出䟽龙磴道回赋成惭庾信忝窃侍臣才远胜东堂㑹何殊曲水游早莺啼太液芳树遶瀛洲北接层霄峻南临万堞浮此中涵帝泽端愧济川舟渡浑河高士竒浩淼看无尽沧波滚滚来浮桥齐渡马大地不生埃势接黄图壮流从碧汉廻寻源虽有志终忝汉臣才登戒坛高士竒絶巘横初地鸣銮曲径通旌旄分远近楼阁倚虚空坛静山松冷巖深野卉红游廵重农事偶陟梵王宫恭和圣制赋金莲花韵励杜讷在昔随仙跸金英灿碧谿名虽同菡蓞根不染污泥移植来淸殿深恩荷御题园林凡卉满难与此花齐恩赐禁中骑马朱彛尊鱼钥千门启龙楼一道通趋翔人不易行步马偏工鞭拂宫鸦影衣香苑柳风薄游思贱日足茧万山中壬戌除日保和殿侍宴朱彛尊珮结绯鱼后樽开白兽先呈能勾乐队密坐润炉烟紫路频除夕靑灯异往年谁当颂椒㑹犹侍圣人前癸亥元日赐宴太和门朱彛尊垂衣逄盛际辑玉尽来庭白醖三光酒靑归一叶蓂新年恩较渥昨日醉初醒九奏钧天曲风飘次第听皇仁绥远诗四首朱彛尊雁路缘沙碛鱼云接幔城鸣銮七校从吹篴六军行俗本通鞮译人今息战争纷纷携老稚遥望属车尘纳欵陈千帐班朝式九围不图瞻日角转自慑天威重马驼金槖茸裘换锦衣早知恩赉渥慕义久先归钖䜩原殊礼官庖出上方自来盐谷少初得㫖甘尝位近周靑马诗题汉白狼远人何所报齐奉万年觞羽卫三千士龙媒十二闲扬旗平似水布阵屹如山胆已寒蕃部欢仍启圣颜始知师以律悔恃七旗孱皇清文颕卷六十七皇清文颖卷六十八钦定四库全书皇清文颕巻六十八诗五言律诗平滇诗严绳孙昭代当熙洽天王本圣神车书山海共玉帛岁时新城角军麾偃宫花辇路春两阶干羽日端拱见皇仁圣治方韬甲天心未厌兵贼臣眞负主大将且专征鹰隼乘风疾鲸鲵失浪轻家家春酒熟从此贺昇平六诏南交地昆明控百蛮天连花马国山拥碧鸡关雨露知新泽疮痍动圣颜诏书怜父老扶杖泪㾗斑万里瞿塘崃天清战鼓闻久知蹂躏苦应待抚绥勤波静珠江水风开玉垒云今朝谕蜀檄不用长卿文海国惊妖雾南闽结蜃楼豺狼方济恶猿鹤自同仇飞檄榕阴暗归鞍荔子秋水晶宫外路依旧月如钩陇坂高无际函关百二雄阵开秦岭北烽举杜陵东方畧尊皇极安危倚上公九重初饮至一为奏彤弓老弱愁供亿丁男问转输帝忧民力瘁人乐主恩殊汤火羣黎急云霓我后苏功成知庙胜千古奉黄图俯仰干坤大平成覆载寛紫宸朝万国青𤨏拜千官赐酒霞觞重陈诗露掌寒天颜时有喜数近御屏㸔恭读御制咏金莲花诗沈涵灵种关山北瑶华禁苑西翻阶云叶吐拂槛露枝低濯秀疑临水含香不染泥一经宸翰赏凡卉邈难齐恭读御制懋勤殿读尚书无逸篇有作沈涵金殿昭皇极琅函启禁闱书陈元圣训念切小民依睿藻传心逺天章阐道微姬年绵八百今日倍光辉恭读御制咏观天仪器诗沈涵寳算开昌运璇图惬睿怀八风调舜瑟五纬灿尧阶莲漏鸡人报葭吹凤律谐宸章垂象处奎壁朗天街端午日应制沈三曾令节开重午薫风拂九门研朱羣瑞集结艾百灵尊向日榴花艶飞香蒲酒温芳兰何必贮沐浴有深恩丹扆正当阳天中节序昌虎符悬藻綵龙镜照辉光宫扇和风动仙葵上苑芳不劳施色线化日自舒长望西山吴晟山泻琼池胜披图按水经洞名疑小有泉品类中泠缥缈朝烟白微茫晚岫青涓涓通太液终古赴沧溟农蚕杂诗二首陈元龙禹贡闻收秸豳风重筑场人逄丰岁健田比去年穰白粲连仓积红鲜出甑香日斜桑柘影箫鼓赛神忙右收获柔软生香细纒绵引绪长齐纨输沁雪吴纻愧含霜盆手盘银缕缫车曵练光时清崇洁白为咏素丝章右缫丝赋得清如玉壶氷陈元龙洞彻疑无质晶莹自有眞虚明能鉴物贞洁不生尘寒色交相暎清姿可共珍当筵能避暑表里见璘珣赋得静有图史乐陈元龙长夏欣无事开筵见性原观图穷彖系读史慕羲轩嘉树阴常满幽禽语不喧悠然千载上得意已忘言赋得窻戸贮清阴陈元龙夏木窻前绕重重葢逺张展书浮翠影拂砚借清光有日帘常卷无风座已凉寸阴须寳惜圣诫岂容忘赋得闲看玉表验分差陈元龙铜律曾先辨葭灰莫暗吹占时分晷刻测景计毫釐消息闲中见虚盈静里知分明尧典在敬授有成规万寿诗徐元正尧年多化日禹甸告成功肆赦民无讼蠲租岁屡丰物游春泽内人在太和中解愠还兴念琴挥五月风治同天有象德与寿无垠五色芝为饭三山瓮是银神僊呈秘笈佛日巩金轮帝谓无须尔予怀在万民臣献无疆颂民歌极乐天行田观刈麦过市听摩肩樵牧随銮后茶瓜供御前龎眉齐赐予人比地行僊九重陈瑞玉南极见星辰紫殿千门晓黄图万里春飏言皆舜牧酌斗是豳民满泛长春酒嵩唿祝圣人洗桐谢陈常竦榦凌霄逈银瓶汲井深洗时翻瘦影高处得清阴露叶香云湿霜根碧玉沉风来传逺韵永昼和微吟圣德省方诗刘涵玉烛泰阶平同文海甸清九重天葢覆万里日昭明紫禁求民瘼苍生轸睿情省方虞典重时令及春行输輓由河运千夫版筑工频年劳物力何日覩成功堤堰高低处淮黄逺近中要须亲閲视未暇息予躬濵水淮扬地飞鸿集野田天心深岂弟帝泽为矜全普散千仓米平添万灶烟茅檐蓬戸外稽首望星旃虎卫乘春发龙舟进缆徐儿童瞻翠葢父老近銮舆笛鼓喧村社桑麻翳草庐採风闻击壤应得圣情舒丰泽园御试纪恩诗刘坤路入蓬壶逈波连太液深许乘青雀舫逺眺碧云岑翠黛含朝旭烟岚带夕阴风来曲院里时听有虞琴亦有条桑地霜栽拥岸沙枝长万戸映叶密一村遮云绿铺蚕薄风清响纬车宸游频涖止杼柚念田家紫陌判西东飞泉百道通浮青萍贴水摇翠稻翻风静念三时顺遥期四海同休徴知有应太史卜年丰况复含哺衆郊原于耜劳皇情时缱绻农务悉纎毫祗觉耕烟近那知桂馆高端居时极目风雨轸蓬蒿圣驾南廵恭纪四首查嗣韩青韶开凤歴紫极驾龙骖天指星辰北春随卤簿南鸣銮风乍暖洒道雨初甘佳气旌旍外羣山拥翠岚地势东南下河身西北高不须沉璧马已见奠金鳌屹㡳中流柱狂回大海涛平成经睿虑亲歴不辞劳灯火船船月笙歌岸岸楼莺声连紫陌花气䕶芳洲戸有昇平乐车因父老留山唿齐拜舞长愿奉宸游安澜思禹德㡳绩颂皇功今古神谟合干坤奠丽同崇山辉凤藻遗殿镇蛟宫无事勤疏凿朝宗万𣲖东村居杂诗二首刘灏歴歴皆茆屋相依谷口傍人稀村路细野逈水田长巖落千寻瀑墻围百本桑风来春社后处处稻花香野岸长堤曲高林一径通鱼翻荷葢露蝉噪柳塘风山色牛羊外人家秫豆中更堪图画处向晚雨蒙蒙皇帝北征大㨗凯旋恭纪汪倓臣闻王者五兵之制乃用四征圣人一怒之威遂安六服是以青邱丹浦亦载陈师观扈姺邳尝闻誓衆颂歌殷武着载斾于三年雅诵周宣美出车于六月师非得已皆出有名罚必恭行自然无敌我皇上之御宇也躬有为之畧运无心之化四方无拂戴至德以如天万国攸同効欢声而动地尧封赤壤版载职方禹贡白狼图陈王㑹柳室氊裘之长知北面以来王雕题凿齿之区验东风而受吏然而物衆地大虽在葢函残蘖余萌犹留伏莽蠢兹厄鲁特噶尔丹者肆其蜂趸之毒逞彼螳螂之智称雄马上天作穹庐窜迹草间人惟鬼蜮讐其唇齿之国莫挫凶锋辜我卵翼之恩尚延余息阻兵三载蔑视诸蕃是用九重赫然奋武选烝徒而禡祭诹吉日以视师天断不疑借箸无烦于力牧神符多算挥戈必抵于先零遂乃健卒长驱鋭师深入临边天子新开细柳之营出塞将军并过连钱之骑马头新月势学弯弓帐外飞霜光浮淬剑渡北鞮而饮马登稽落以祠神于是川泽効灵天人助顺泉飞若醴涌滴沥之神浆草茁如荠鬬芊绵之翠色连营虎旅悉感投醪属国乌孙俱供挏酒前锋既突指天山以合围后队仍驰斩楼兰而报命神鎗子母电击雷轰兽盾纵横云移月合遂使小丑仓皇望天戈而胆落羣凶错愕遇突骑以䰟惊方一战而穴蚁皆逃不再鼔而城狐悉窜焚巢鸟雀望断长林日暮牛羊曾无归路犹欲孑身北徙妄冀偷生不知遌我西师果然走死天外之烽烟突起尘中之罽幕皆空裂月氐于马前系名王于帐下降俘塞路骨载专车献馘盈邱脐然原野寘颜山下已令不返只轮赵信城边正见齐唿万嵗神输秘计岂敌圣谋天授英姿方成庙略眞同一月之捷书直迈七旬之文德春城杨柳去日迎銮边笛梅花来时入唱从此阴山诺水俱瞻天子之光华马邑龙城咸沐皇朝之雨露朱干载戢并贺轩台金甲俱销还成农器此八荒之所拜舞而九有之所懽忻者也倓谬叨词馆未奉戎行提枹于翰墨之塲犹惭横草执㦸于诗书之府敢谓搴旗忻闻勒石于燕然喜见铭功于瀚海白鱼朱鹭思赓振旅之歌石鼓金笳愿继平戎之曲祗申雀跃窃效虫吟覩五色之卿云常瞻神瑞祝万年之宝祚共庆昇平恭赋五言拜手以献玉陛来陈事彤庭为请留有征知独断无敌本神谋春暖开行殿晴阳拂綵斿逺追轩后烈涿鹿斩蚩尤内廐龙媒跃连营虎士趋帝眞劳一怒王自用三驱俨列云台仗无烦竹使符禡牙还祷马禁旅出天衢万象依宸极三灵䕶壁门风雷天子令雨露圣人恩塞外龙蛇起军中虎豹屯赐衣新挟纩寒谷见春温燀赫军容整趫腾士气扬白旄麾上将朱组系降王堠障寒收柝欃枪夜落芒外蕃齐拜舞天䇿靖龙荒露布传三㨗班师计七旬芙蓉迎小队杨柳忆归人天际朱旗色云中紫塞春丹青慿好手图取献枫宸迢递榆关路飞扬翠葢飘雅歌赓杕杜铙吹杂笳箫刁斗穷荒静烽烟絶域销君王自神武休问汉嫖姚徃者军符急端资庙略神指挥收岭粤涤荡抚巴秦金甲为农器巢车息战尘漠南重一举剪逆为安民皇清文颕巻六十八皇清文颖卷六十九钦定四库全书皇清文颕卷六十九诗五言律诗恩赐御书诗扇和家学士夸岱遥念颁宫扇君恩正及时炎凉随手变宠渥但心知月展庖羲画风生大舜诗应怜披拂好秋意尚迟迟大凌河应制夸岱大凌河上水犹自起悲声曾以三千衆来摧百万兵指挥钦圣畧驾驭尽羣英吾祖擒明将奇勲一箭成南苑晚雪应制法海文囿停銮日同云簇暮天银花符瑞腊玉粒兆丰年睿藻歌宜麦天心重力田由来勤恤意忧乐万民先从幸扬州天宁寺应制法海彩仗临仙梵香帆引凤舸由来竹自好况复雨中过春日莺花盛诗人禅衲多扈游分赋日天籁发高歌圣驾南廵阅河省方布德诗四首陈璋仙仗出神京春风拂斾旌河氷正月泮辇路百花迎下采臣工议遥知父老情恩膏万方洽先到阖闾城黄河天上落淮水地中分雪浪翻红日风涛卷白云畴咨尧虑切荒度禹功勤万世平成绩安澜荷圣君帝烛穷檐隐眞同日月高绎骚防吏卒供亿恤秋毫天语闻㕓市民情望羽旄官箴须共恪莫负圣心劳旧日繁华俗甄陶借化工服畴敦本计师俭返淳风圣德如天大阳春与物同九州齐击壤帝力洵无穷恭拟初夏新晴较射汪士鋐较射及新晴风清画鼓声弸云近日丽的晕入花明饮羽三联妙鸣弓叠中惊圣朝方教让决拾敢谁争春日侍直畅春园卽事四首张廷玉侍値蓬山侧春光又一年绿芜酣宿雨红杏破轻烟燕羽穿帘幕禽声答管絃摊书忘昼永钟漏隔花传灵台风物好和气自成春在藻鱼吹浪衔芝鹿近人繁花迎翠辇芳草借雕轮最爱寻芳蝶蹁跹趂钓纶锦石桥边路簪毫日日过柳阴春水曲花外暮山多雨洗檀栾竹风流窈窕萝银河天上泻下界沐宏波闲堦容小立露草有余芬松影团成幄花光散作云远霞高处见清籁静中闻徙倚牕前石衣沾紫藓纹干隆三年圣主躬耕耤田诗六首张廷玉钦惟我皇上治应璇图功调玉烛绍重熙之统绪昭广运之精神学耨仁耕法干行而不息春生夏长符厚载以无疆德意滂流恩膏沦浃万方在宥弥深宵旰之忧勤六府孔修惟冀雨旸之时若颁来纶綍畴咨何啻于再三赐出金钱赈恤已逾于万亿薄海戴解推之德敷天蒙乐育之休犹复厪念田功经心穑事卜上辛而祈谷诹吉亥以躬耕常伯陈仪甸师赞事炉烟夜泛方廻扇影于斋宫漏箭晨催蚤听銮鸣于御路和风卷斾林霭光浮澍雨随车土膏脉起千官剑珮掩映于烟村露墅之间七校骅骝蹀躞于麦壠桑畦之畔言循紫陌载涖靑坛修祀事于先农致斋心于后稷香飘寳篆瞻淑气之氤氲乐按云琅听仙音之缥缈洁粢盛而告偹神降康年陈酒醴以居歆帝膺福祉遂乃更衣大次秉耒中田服苍犗以遄来随绀辕而逓进杏花旖旎遍拂珠旒菖叶纷敷亲承玉趾靑箱启处播嘉种以蕃昌黛耜移时敷上腴之沃衍皇心无已数宁限于三推礼制有经功更勤于一墢爰停缥轭旋陟丹台观禹甸之畇畇乐周原之膴膴载芟载柞公卿班爵以服畴曰畬曰菑兆庶赴功而终亩恍见烟蓑雨笠绘无逸以成图如亲蔀屋茅檐谱豳风而入颂宸𠂻用豫衆志咸孚乃瞻北阙以言旋犹顾东郊而在目靑圻赤壤均沾帝泽无私白叟黄童共识天颜有喜自此膏流御廪屡丰占妇子之宁行看粟满神仓繁祉钖曾孙之嘏臣廷玉情深望岁功愧爲霖授耒当年亲睹艰难之业扶轮此日欣瞻继述之隆敬献芜词用扬休美五日风十日雨长符有道之昌期千斯仓万斯箱永卜太平之景运诗曰宣室勤民事春郊驾六龙占辰周太史撰器汉司农翠幕连云布靑坛列陛重下方频送喜耕凿尽尧封给复频年诏敷天雨露滋农方储九稔帝更念三时警跸传宫正催耕掌甸师绀辕行渐近春意满东菑缥缈云韶曲朱衣引就班公卿随凤盖父老拜龙颜绣壤扶犂去芳畴布种还太和弥宇宙宵旰尚思艰瑞雨飘林际千邨极望同西山岚翠合南亩土膏融笠影秧田水歌声柳岸风皇情多悦豫秀麦倍靑葱终亩方旋斾如䋲砥道平草㾗抽绀甲禽语啭仓庚帝德崇无逸天心鉴至诚雨旸看应候岁岁咏坻京劳酒先霑赐觞行近御筵调羮惭燮理珥笔幸承宣世已登三五人忻取十千愿将神保惠敷钖遍垓埏恭和御制咏竹元韵鄂尔㤗万竿蔽千亩深翠缬繁阴自有凤鸾集曾无苔藓侵虚中涵妙理疎节动高吟日月移寒暑终年祗此心敬和御制六月十八日初霁恭侍皇太后园中游赏元韵鄂尔泰兰殿慈晖永龙池霁景多一人崇色养六月纪欢歌花笑鸟争舞荷香鱼戏过骊珠四十颗手捧乐云何热河纪事八首励廷仪蜿蜒环翠岭高下建宫垣拱极千山伏朝宗万壑尊边陲天广大民物日孳蕃总被阳和泽冬泉水自温地占佳山水离宫辟一隅花繁怜熘暖谷稔喜田腴宵旰只民事官曹必汝俞孰云万方远唿吸念肥癯风土敦龎地天敎界两京湖山据胜景图缋钖嘉名花比蜀中锦禽欺陇上鹦几回登岛屿不复羡崑瀛好景帝开先从游踰十年鹿鸣窥舞鹤鱼跃狎飞鸢船舫廻兰棹骅骝立锦鞯㑹邀天一盻万象解登仙屋斜无定向随意筑林邱城市千峯逼山村万井稠有居仍逆旅无客是闲游伏暑崇朝雨凄然敌九秋清切依山殿𢎞文启别庐溪云霑砚席巖翠滴衣裾旣惬烟霞性重栖鸾凤居自惭还自喜故旧得应徐数来山厌熟屡僦爱居新行阙罗英彦晨星数旧臣合围窥苑树刺眼叹花身珥笔人垂老重番扈北廵云归山雨足风泛药苗香退食从容后时鲜次第尝南荣施翠箔北戸展书牀一卷眞消受翛然六月凉恩赐砥石山绿砚一方励廷仪良砚颁词馆殊荣满艺林雅能随珥笔时复伴淸吟质润神逾静光凝湼不侵千秋资利用从此砺臣心万寿诗六首蒋廷钖帝德超千古斯文迈百王典谟同睿制云汉仰宸章丽日辉尧殿薰风集舜廊万年调玉烛击壤咏时康覆载同天地皇心本至公法寛皆乐土租免屡年丰戸戸阳春里人人化日中圣恩无以报三祝效唿嵩上苑莺啼日宫墻柳绿时烛花翻寿字阶草结神芝北阙迎仙驭南山进玉巵祥云开雉扇端拱美无爲初日曈曈晓龙楼曙色开景星明北极紫气满东来玉帛陈阊阖冠裳列上台万方齐拜舞欢忭动春雷春色蓬莱阙金炉起瑞烟瑶光十四月椿树八千年舞凤歌琼席轻花拂御筵从臣皆饮德相与醉钧天圣代祯祥集山川报太平碧桃迎日艶垂柳飏波晴紫雾金门霭红云玉殿明无疆歌万寿功德大难名恭和圣制初夏新晴较射蒋廷钖绿草射塲平西山乍雨晴角弓开月影飞羽劲风声手敏频穿鹄心和不失正雍容揖让意观德协皇情汤泉蒋廷钖白石丹砂水延年并菊泉阳从天性发暖得地功全气蕴千山雨膏流万顷田汤盘有述作圣德日干干恩颁御苑各色牡丹敬读圣制恭赋蒋廷钖选取名花种移将御苑栽万枝云锦合五色画屏开深浅随风见高低映月来皇情吟咏处草木感恩培圣寿万年诗八首查愼行瑞霭凝丹陛祥烟䕶紫宸万年三月节四海一家春礼乐调元化讴歌属圣人敷天多望幸特爲举时廵睿虑周遐迩皇猷冠古今尧堦三尺土舜乐五絃琴德自重熙洽恩因寿恺深万方均雨露造物本无心见説山东叟欣观德化成蠲租怜嵗俭赐粟惠春耕不息天行健无私帝好生活人踰百万轸䘏荷皇情翠岫三千丈崔嵬上岱宗金泥除汉策玉检陋秦封旂拂天门树云开日观峯仙山留五老拥盖候飞龙川岳怀柔后干坤奠丽中安流归圣算平土奏神功桑柘连村远来牟接畛同不敎传警跸到处听唿嵩一览江天濶长流圣泽深晴霞开海面塔火照波心御墨蛟龙势仙韶鸾鹤音扶桑占喜气来徃快登临千顷玻璃色重爲明圣开奎章悬日月睿藻焕楼台桃柳乗时放烟波拂棹来湖山眞有幸直似小蓬莱秦淮民望切归路又重经二水春波绿三山爽气靑香烟迎不断翠辇过还停爱戴心如一争看万寿屏五月五日侍直畅春园䝉恩赐馔恭纪二首钱名世榴火朱明节蓬山紫府天膏分仙鼎味香帯御厨烟蒸暑消淸籞恩波湛玊泉侍臣俱饱德异数一时传别苑尘氛外灵池岭翠旁有花皆向日无树不招凉綵缕千丝细蒲根九节香天中开午运霁景正舒长皇清文颕巻六十九皇清文颖卷七十钦定四库全书皇淸文颕卷七十诗五言律诗甲辰仲春上祀朝日坛恭纪钱以垲大采春光丽寅宾曙色鲜槐坛迎御仗桂燎起祥烟帝典昭钦若王宫举吉蠲曦轮新献瑞重珥纪尧年恭谒福陵吕履恒太祖龙升处巍巍近斗杓南天千岫拱中夜百灵朝廊庑丹如昨松杉翠不彫仰瞻佳气聚常在五云标石匣刘巖千巗磐石匣一线宛蛇行出塞无多路防秋有旧城马依残垒卧人入乱山耕犹听斜阳外呜呜畵角鸣古北口刘巖古戍勒兵屯千峯拥一门犬牙交塞口鸟道揷城根寒燠天分划山川气吐呑夕阳驱马过烟满碛沙㾗鞍子岭刘巖天畔揷山稜盘盘㡬百层石危循磴歇峰峭拨云登朔吹旋崕瀑寒声裂窦氷未曾镌姓字孤负碧崚嶒黄土梁刘巖后岭连前岭天根倚石根峭崚熊耳㟧穹洞虎牢门鸟路穿云过骖蹄踏雾昏中原囬睇处宁独华嵩尊台拱卽事吕耀曾禹甸山河外遐陬𨽻版图有苗皆向化无处不懽唿絶域风雷动皇仁雨露濡莫言台拱逺已见好规模赋得帐殿欝崔嵬应制阿克敦野净秋光里云开帐殿中双旌摇晚照万马动西风烟重山逾紫霜轻叶未红时廵当嵗稔圣藻仰天工哈宻阿克敦蕞尔伊吾地西通路正赊衣冠别䝉古城市类中华引水能知稼分畦善种𤓰圣朝深䕶惜村落有人家使囬伊里阿克敦絶域皇华使双旌岭外看廿年兵事息一诏逺人安虎穴探非易巖关闭亦难圣谋天意合归路少春寒东科尔寺徳龄一统华夷盛三秋旌斾遥市城通古塞绥抚到天骄西极烽烟息东科海雾消雍容持节客羞説霍嫖姚大通河徳龄山断得平路揺鞭渡大通千峰晴入画一水澹涵空狐兎营深窟鹰鹯识顺风惭无绥远略观猎赋徒工浑水徳龄塞水含泥浊源泉出石淸波摇博望节岸撤亚夫营已见洗兵甲还期润偶耕降胡过万帐烟火乐西成浑源州高斌八水源泉浑河流日向东千峯云岭路一径雁门通山蓄元灵气人涵太古风冀方沾徳化帝力颂无穷读书高斌山水林泉兴春江花月吟细寻天下乐䆒竟读书深朗诵湏危坐研精自惜隂还应手加额多谢古人心干隆三年圣主躬耕耤田恭纪六首熊晖吉运启三阶泰时和万国丰升馨亲穑事无逸重田功天廥阳辰合农祥土脉融勤民称盛典忭舞尽唿嵩祈年春首举农祀更相仍报本崇司啬陈辞命祝丞神光纷烱烱阊阖矗层层秬鬯惟馨逺精禋意已升穜稑储先岁犁鉏出尚方作甘爰稼穑敦俗在耕桑柳拂霓旌转花迎羽盖翔天田邀驻辇野老亦承光绀幄霏微里瑶台杳霭间桑麻通井邑雨露遍河山终亩齐簔笠从耕列珮环眞看入藻绘有喜动宸颜龙衮瞻云近鹓班就日髙丰亨由帝力宵旰爲民劳嘉植骈珠穗良畴浸玊膏拜飏羣贺瑞九奏叶仙璈枫陛勤如此茅檐意若何犁云趣引犊耕雨急鸣簔铜雀徴祥早鳐鱼纪瑞多普天皆力穑大地畅年和干隆三年圣主临雍礼成恭纪八首梁诗正云汉昭囬日光华糺缦年一人承大统景运迈中天典学君心切临雍圣道宣儒林纷有喜忭舞荷陶甄道徳符宣圣文章接素王崇儒风愈古视学典重光凤辇桥门驻鸾旂璧水扬莘莘看彦士迎拜辟廱旁黄屋隆华构笙镛入奏频观光増裔胄释奠及王春舞列威仪备尊罍濯溉新载稽三献礼天子特躬亲圣圣心相契尊崇礼日跻宫墻伊古仰藻翰自天题徳表尼山峻光悬列宿齐祗今瞻谒次炳耀序东西礼备生徒集升堂讲幄开昕徴循旧典雨化被羣材性道探微㫖钦明仰睿才一人崇圣学奎斗朗中台钟鼓三雍盛趋跄庶尹多圜桥俱俊秀敷化叶菁莪钖赉周衿佩恩华被玉珂圣朝文徳洽伦叙奏熙和共庆儒风畅从知士气兴典隆羣辟奉教立万方承盛与鸿都埒荣逾虎观升育才诚本计天府重贤登自分循墻陋荣叨侍从行右文遭圣代习礼纪虞庠统识源渊合恩流芹藻香遂歌忻有愿才乏愧长杨干隆四年圣驾南苑大閲恭纪八首汪由敦干羽尧天洽车书禹迹同顺时稽令典撰日整元戎七徳扬神武三驱振古风不湏刋石鼓盛烈迈车攻淸跸向长杨鸣镳出建章九旗悬日月万骑蹴氷霜帐殿氍毺暖旗门组练光骁腾健貔虎肃肃羽林郎地是周灵囿城连汉上林华旃驰日驭绀宇伫天临沙路飞尘净松臯积翠深离宫时暂驻端不为从禽甲帐拱中枢辰旗辨正隅玉鞭驰騕褭宝纛拥蝥弧令举吟龙角营开合虎符气酣金鼓外雷动万人唿日角瞻天表亲廵骠骑营秉旄森豹尾按辔俨龙行韎韐威容壮戈鋋节制明六军同抃跃挟纩此时情周官司马法风后握奇经迭进娴师律环生变阵形千行飞电紫万道涨烟靑却望高台上森严衞百灵六钧神力劲一发耀天威旋斾仍余勇唿鹰更合围采翎迎日丽锦翼傍云飞恩赉叨蕃钖欢同奏凯归诘戎非耀武偃革诞敷文喜气融成雪和风卷阵云阳囬轩律正歌阜舜絃薰谟烈承三后垂衣仰圣君圣驾南苑大閲恭纪二首程盛修南苑蒐苗地三朝翠辇临保邦原在徳御衆不㤀钦栉沐开基逺绸缪属望深雅歌传睿藻犹是绍庭心帐殿中权肃天威震叠时百年丰镐泽万队虎貔师钲鼓团精鋭风云听指挥太平櫜戢久仍见鄂褒竒圣驾南苑大閲恭纪四首宋楠禁籞丹霄逈帷宫翠嶂开虹梁飞放泊仙岛水云隈豹尾千官集龙旗万乘来至尊亲讲武初幸晾鹰台七校羽林郎鸣镳出建章风霆驰号令日月焕旂常阵合军容整师贞庙算长泰符星象正弧矢注天狼甲帐临芳甸霓旌翊桂宫车徒司马法千羽有虞风睿藻光文徳戎衣念武功丕承扬大烈忭舞万方同阊阖和銮入钩陈肃队还淸霜乘北陆霁雪在南山太液恩波渥重门羽衞闲昆吾连御苑囬望五云间圣驾南苑大閲恭纪四首鹤年轩管迎阳日虞琴解愠年九围声敎洽七徳武功宣綵仗龙游转华林虎旅骞圣朝修古制万骑赴平川云物开新霁銮舆指幔城蓂敷三叶翠雪丽六花晴金鼓轰雷动旌旗耀日明师中严号令气象壮昇平天子亲敎射驺虞应节详期门咸踊跃羽衞各腾骧龙虎千军列风云八阵张指挥雄畧逺盛事迈岐阳国典蒐苗大皇猷继述隆选徒扬政令振旅被仁风雅韵天葩发懽声圣泽融銮囬齐虎拜震叠万方同圣驾南苑大閲恭纪六首观保有严共武服无逸太平心元化兼温肃神功冠古今礼颁修战法乐奏凯歌音南苑旌麾满军门翠辇临宇内直宁谧多年颇牧闲王师常不用兵法愈能嫺虎豹三千士骅骝十二闲廵营亲玉趾行阵屹如山咫尺近天威红云映紫微星连君子鹄箭出九重闱端冕临牙纛垂裳易甲衣嵩唿诸将列一一授兵机冬日如春日君恩挟纩温龙光千仗合虎拜万云屯风劲笳声壮星明斾影翻欢腾营幕彻牧马散平原复诏从田狩旌为左右和网开三面濶禽落九霄多驻驆麒麟苑前驱苜蓿坡遥瞻宸翰洒朱雁被絃歌洗兵呈瑞雪不独报丰登允矣文谟显钦哉武烈承明明珠斗见奕奕剑光腾举动天人合千秋运景兴皇清文颕卷七十皇清文颖卷七十一钦定四库全书皇清文颕卷七十一诗七言律诗渊鑑斋观鱼理密亲王允礽㶑灔波光傍玉除修鳞游泳自舒徐依蒲借藻羣相得舞濶揺深纵所如百道飞泉当槛合一泓清镜入牕虚临流到处歌于牣总被汪洋圣泽余太液新柳理密亲王允礽御苑垂杨二月时银塘曲曲正流澌囬环水映靑罗带浩荡春融碧玉枝一片轻隂依凤沼千条嫩叶拂龙池灵和昔日风流甚不及当今雨露滋庆雨理密亲王允礽三时农事重时和圣主精诚感召多梅雨平添三尺水麦秋还听两岐歌神臯积润融靑壤绣陇清风荷绿蓑芳草垂杨村畔路可知沾洒尽恩波陪驾幸五台山理密亲王允礽凤刹虹幡碧落悬盘空磴道白云穿上方恍在诸天外积雪疑从太始前山号淸凉澄法界地开功德引飞泉曼陀花雨纷纷落总爲君王种福田菩萨顶雪月理密亲王允礽山川皎洁一时匀始信空王道力眞蓬海三千皆种玉绛楼十二不飞尘侵衣夜色浑疑昼绕座寒光未觉春总为圣神徴瑞应万年有道福骈臻金莲花理密亲王允礽塞外奇葩带瑞烟却从陆海吐金莲名同西华原无别色借中央倍觉妍映日似分黄繖影临风欲傍御袍鲜承恩入夜还䝉召宝炬先排法驾前恭侍圣驾閲视河隄理密亲王允礽河干芳草正萋萋辇路逶迤接大隄新緑渐添杨柳岸春烟多在杏花蹊行宫日近千官集平野云连万幕齐淮浦昔闻忧水国祗今瑞麦满平畦湖心亭理密亲王允礽凤艒龙艑任溯洄波心突兀起楼台盘旋水向中间绕淡远山从四面来照眼云霞随日丽忘机鸥鹭拂波廽笙歌迭奏宸襟合愿挹梅花献寿杯玉兰理密亲王允礽茏葱芳树倚云端仙掌亭亭映玉栏开处毎知春欲半飞来却讶雪初残瑶台日丽生香暖湘浦风高入珮寒一自天随题句后木兰舟上好同看榴花理宻亲王允礽上林开过浅深丛榴火初明禁院中翡翠帘垂新叶绿珊瑚笔映好花红画屏带雨枝枝重丹灶蒸砂片片融独与化工迎暖律年年芳候是薰风樯灯理密亲王允礽㣲茫暝色起前川万盏红灯飐浪圆高拂林梢明碧汉倒廻水底丽珠躔光澄烟雾遥如觌影射蛟龙夜不眠知是御舟经宿处衆星尽拱北辰悬过天津衞理密亲王允礽津门形胜帝京东襟带沧瀛左辅雄际海云霄瞻日近满城烟火庆年丰千村盐荚熬波白万里帆樯浴浪红最是昇平王㑹盛梯航络绎此来同赋得青归柳色新理密亲王允礽春光淡沲午风和一色垂杨碧缕搓浅黛乍沾新雨足轻隂偏傍野桥多坐当密处莺先觉染到深时水欲波造物无私如有意片帆未遣拂烟过吴中农家多蓺菜春深黄花徧野偶赋理密亲王允礽细筛金粟缀瑶簪短陌长阡一色深斜带柳隄黄不辨界开麦陇緑微侵香来四面栴檀海绮散千郊锦绣林未识东皇陶铸巧风光总入荷锄吟飞来峰理密亲王允礽灵鹫高峰俨画屏飞来竺国记图经危梯下瞰唿猿洞逺霭遥连放鹤亭树不辨名浓淡绿石如染黛浅深靑意行更喜泉声彻琴筑泠然尽日听竹花理密亲王允礽爲爱临流凤尾斜不将丹粉鬬春华贞姿已放千梢翠修干深垂万箨花月影忽筛纹错落风茎未改骨槎枒多应预兆江郎梦班管纷披五色霞冬至陪祀南郊恒温亲王允祺金阙钟鸣夜未阑南郊济济㑹千官乘舆已命苍龙驾卤簿遥趋太乙坛自幸随班瞻盛典正逢吹管送严寒河清海晏年年庆每向圜丘侍玉鞍皇太后万寿无疆诗恒温亲王允祺西池广乐奏钧天凝望璇宫起瑞烟梅吐一枝香正永蓂舒三叶歴方绵须知寳殿承欢日总是慈闱强饭年自愧称觞无以佐惟歌小雅九如篇干清宫侍宴恒温亲王允祺仙禁初舒一叶蓂瑞云时向玉阶停尧樽香满春前举天语温多醉后听无限恩光分几席始知乐事聚家庭年年此际陪欢宴四海雍和万类宁奉诏举家得游御园诗以志喜恒温亲王允祺无限恩光下九天欣看尽室赋游仙漫从瑶草琪花里直到银河阆苑边楼阁开时霞气涌山峦起处日光悬君王定有那居庆稽首还歌在藻篇恭和御制饯大学士李光地暂囘闽省诗淳度亲王允祐理学渊源诵大儒位隆鼎鼐赞皇谟虞廷昔日都俞美圣世今朝德泽敷暂向南闽歌泰运还瞻北斗忆干符恩荣此际赓歌盛睿藻秋风饯远途玉兰花应制淳度亲王允祐艶阳春霭正芳时凤阁花开碧玉姿彷彿淡云凝宝树依稀白露缀琼枝氤氲香气浮烟篆皎洁清光泛水池得侍膝前同胜赏咸歌膏泽沛恩滋热河夏日卽景淳度亲王允祐四面垂隂覆緑杨深深庭院昼方长半牀古帖从容赏一缕清烟自在香卷幔不知炎日苦披襟正値午风凉闲来一望无穷趣帘外山光接水光赋得殿阁生微凉淳度亲王允祐好风应候自南方习习吹来殿阁凉苑外毎摇杨柳緑水边时送芰荷香消将暑气都应尽解却烦心顿已忘长日飘飘人自得远天不觉又斜阳畅春园夏日应制淳度亲王允祐佳辰又喜逢深夏是处园林带早凉岸外緑杨垂似带枝间好鸟啭如簧人家共被薰风远物类齐欣化日长岁岁年年依膝下晨昏咫尺接恩光扈驾祀方泽淳度亲王允祐炎炎九夏景方中喜见方丘大礼崇长日更劳天子驾顺时特报地祗功羣瞻肃肃馨香荐共睹雍雍俎豆丰自是至诚能感格和风甘雨乐融融南郊礼成恭纪淳度亲王允祐龙楼向晓銮舆发肃肃郊坛举旧章仰看九霄星尚灿喜逢万国日初长乐和并奏箫韶响礼献同瞻俎豆光有道太平开景运相观云气尽凝祥望陵淳度亲王允祐祥烟佳气拥层峦郁郁葱葱作大观四野廽环如凤翥诸山高耸似龙蟠规模直向天中起形势疑从掌上看整辔遥思前代烈兴朝基业万年安扈驾谒陵淳度亲王允祐迢遥一望郁苍苍烟霭云岚带瑞光万代共瞻先泽远一人亲展孝思长山前细听箫韶奏松下时陈俎豆香尽仰发祥从此地自今永世卜遐昌桃花寺行宫淳度亲王允祐桃花古寺接崔嵬郁郁烟云带晓开塞外新瞻行殿耸天边常喜翠华来人过池影氷初合僧诵经声日㡬廻处处太平风景好宸游独幸得追陪早朝淳度亲王允祐晓入天街漏未阑遥瞻瑞色满朝端辉煌银烛连星灿缥缈红云带露看仗下龙旗纷五色殿前鹭序集千官太平圣主垂裳日拜舞唿嵩万国欢送驾淳度亲王允祐欣逢圣世举时廵况复良辰正小春肃肃旌旗悬日月悠悠道路净埃尘沾恩拜舞连千里戴泽欢唿遍万民共喜阳和生帝辇太平处处沐深仁迎驾淳度亲王允祐圣朝雨露遍遐方天上銮逥日月光自是人间心共慰况当膝下喜弥长千官敬迓云旗下万姓欢唿玉辇傍遥识瑞烟兼紫气相随一路报嘉祥恭祝兄雍亲王寿怡贤亲王允祥朱邸筵开介寿时九重恩眷集繁禧纯诚自是承欢本仁厚端爲受福基三岛露浓培玉树小春风暖䕶璚芝年年愿傍青鸾队拜献南山祝嘏词奉和兄雍亲王早起寄都中诸弟元韵怡贤亲王允祥凉风习习卷纱帷花影刚随日影移纨扇罢挥知暑退袷衣初试觉秋迟喜闻鱼雁传芳讯更捧珠玑慰逺思屈指邮亭迓归骑洗尘先奉酒盈巵奉和兄雍亲王山居偶成元韵怡贤亲王允祥莲漏无声鸟不譁山中习静味偏赊间寻别院新栽竹坐数前溪未放花小岭日高松影直方塘风过水纹斜太平盛世身多暇着屐擕笻踏浅沙奉和兄雍亲王春园读书元韵怡贤亲王允祥紫燕穿帘西复东一庭柳絮飏春风书开缃帙迎新绿砚试端溪㸃落红雨霁霞光明户牖日斜香篆出房栊分隂珍重攻文史益信前贤蕴不穷题乐志图庄亲王允禄安荣全荷圣恩周乐志园成不外谋勺水拳山藏曲折小亭疎槛足优游野花随意凭开谢嘉客忘怀任去留大隐湏知城市稳个中容与更何求子𢎞普荷圣恩颁赐名茶綵扇等珍物诗以勉之庄亲王允禄擎来珍品自瑶宫尽室欣传圣泽隆咫尺天颜聆寳训片时温语沐仁风伏知帝德眞无际仰报皇恩在此中感颂衷情难悉展惟宜黾勉读书工嘉陵江舟行果毅亲王允礼千里江声一艇收水牕烟景接山邮桃花新涨惊雷转石黛苍波到海流秀叠锦屏长不卷天清月崃曲相投朱栏靑壁重重数絶胜凝眸望喜楼热河行宫应制果毅亲王允礼滦河北拱万山层别殿轻飈扫郁蒸清跸朝从黄道出天阶遥见紫云凝披襟风拂瑶林树入座凉生玊盌氷观稼省耕眞乐事舜絃声里颂升恒嘉谷二首果毅亲王允礼六御廵秋出上方中田省歛重农祥零瀼玉露连茎秀掩冉金风五穗香龙尾赐观夸颕栗豚蹄称祝满仓箱嘉禾篇帙今遗逸愿续豳风谱乐章国宝民天重岁时嘉生同颕自离披江茅无用夸三眷陇麦还㸔秀两岐谷熟名乡称上瑞禾兴改邑叶昌期圣朝原不徴符纬寒暑惟求免怨咨新燕果毅亲王允礼草香微透绿萋萋掠地红襟一剪齐帘影乍晴春社雨梁㾗仍带去年泥客心恋主非无定絮语依人不厌低试逐流莺寻好处上林近在凤城西帝京十景诗果毅亲王允礼琼岛春云靑帝逥銮入太微瑶峰面面覆云衣爲霖有意晴还湿出岫无心暖未归乍见金枝蟠翠岭旋看紫盖䕶彤扉从龙霄汉非难事五色时时傍六飞太液晴波荣光五色帝时多鱼藻诗成发棹歌织女机丝通汉水影娥台榭瞰汾河翠华高揭空中月彩枻遥添雨后波浪説瀛洲遶禆海蓬莱一水碧嵯峨居庸叠翠太行东下势如奔三叠高台虎豹蹲到海仍鞭苍石去际天惟度白云㾗车书万里通南服锁钥千秋壮北门逥首狼烟都不耸桑麻影里罢边屯蓟门烟树蓟邱雨过碧云横远树迷离逗早晴日射柔条含霭重风吹眠柳着烟轻透春娇鸟花间咔碾碧香车镜里行最是阳和多景物浮埃不动酒旗平西山霁雪羣玉山头望欲空帝城云母列屏风花开琼树轻烟散玉满蓝田晓日烘芝草谷深迷四皓御炉香煖醉三公仙郎白雪今犹和尽与终南景色同卢沟晓月太白离离北斗横修途舆马戒装行凄迷寒月征人影断续荒鸡旅店声南服长征通鲁衞东流分𣲖入幽并石栏桥下周京路十里晴沙似掌平金台夕照萧条落叶隔溪闻寂寞荒台一径分暮霭横空遮远树归鸦将子入重云雄师已压齐东郡骏马应空冀北羣惆怅千年一囬首高城白草自斜曛玊泉垂虹石磴盘纡走白虹泠泠环珮和松风乍看㶑灔空中泻应有江河絶顶通练影平分高碧翠落花低逐御沟红镐京自昔神灵宅瀍涧东西辑瑞同南囿秋风十二离宫木叶稀宸游玉辂绕朱旗秋分银汉传清露天上金茎傍紫微御栁眠时新雁过渚莲稀处野鸥飞邹枚侍从多情豫别苑时时望衮衣东郊时雨春日横塘翠瀫添菖蒲如㦸緑芊芊燕栖茅舎泥犹湿鸠拂桑林羽未便南陌游人双屐雨东畬田叟一簔烟隂阳无复忧愆伏珥笔应书大有年春草果毅亲王允礼不辨江蓠与杜蘅东风吹处一时生西湖冉冉寻芳路南浦萋萋送客情细雨迷离添杳霭夕阳掩映更分明垂鞭最忆花时节河畔靑靑纵马行题唐六如画渔翁即用六如自题原韵果毅亲王允礼一櫂烟波是胜游投竿举网日悠悠歌残桃柳三更月醉遍蒹葭万顷秋雨滴孤篷应破梦风飘长笛总无愁全家尽识沧洲趣啸傲同登舴艋舟赋得风来花自舞諴亲王允祕衆卉鲜妍不染尘和风披拂到阶频千枝骀荡全无力万朶轻盈别有神曲径飘来香婉转方塘映去体停匀春园到处皆堪赏何事歌台羡舞人冬至早朝諴亲王允祕律转升新佳气催玉绳遥报早春囬日临锦戸初添线雪霁香阶欲放梅晓景氤氲凝殿阙云光灿烂䕶蓬莱千官拜舞瑶墀下华祝嵩唿献寿杯赋得斜日半江明諴亲王允祕一片澄波晚霁鲜斜阳掩映半川前晖残逺岫横江度影入归帆傍㟁牵水色溟蒙连暮霭山村羃䍥带炊烟楼头极目长天外转讶隂晴着景偏赋得草色入帘靑諴亲王允祕禁院风和曙景微一帘晴影带朝晖阶前细草承金佩砌下芳茵映锦帏緑杂苔㾗长入户晓含露颗欲沾衣小斋自觉延幽赏彷彿平郊麦浪肥松风諴亲王允祕㡬度风吹庭院淸松枝潇洒泛涛声浓排山面千重嶂翠扫林间万壑鸣野鹤惊飞凌碧落仙人乘驭下蓬瀛最怜入夜供淸听还胜新篁奏管笙春波泛艇諴亲王允祕淑景衔波滑笏流晴光霭霭泛轻舟逺横畧彴如虹影緑涨平塘似鸭头烟柳舒条垂短岸新萍牵蔓漾芳洲数声欵乃临溪度惊起前滩两两鸥霜柳諴亲王允祕瑟瑟微飔度柳寒霜摧落叶满溪滩烟浮逺岸秋容淡风过疎林碧缕残㡬处靑山空暮霭一湾碧涧自淸澜逥思旖旎三春日倐忽经今不忍看皇清文颕巻七十一皇清文颖卷七十二钦定四库金书皇清文颕巻七十二诗七言律诗重阳干清宫侍宴赋诗恭纪和亲王𢎞昼九日筵开焕彩霓承恩叨侍未央西韵分秘册亲臣送序洒天章御笔题献瑞金英凝雨露传觞玉液浸玻瓈载赓既醉歌无极捧日红云绕殿低栁絮和亲王𢎞昼垂杨千树翠成围踠地柔丝拂落晖春晚渐催花信去絮轻还傍緑隂飞随风荡漾侵帘近度水飘揺㸃石稀几度余寒还料峭可堪供缉薄绵衣赋得柴门临水稻花香和亲王𢎞昼隐隐江村有数家柴门向处稻初花陇头经雨香才透塍畔迎风穗欲斜溪水一湾临晓镜笙歌千部聼鸣蛙今年弥望平畴好祝满篝车愿未奢十月朔颁时宪书和亲王𢎞昼正朔颁来瑞气新仙蓂一荚长枫宸垂衣拱手瀛寰治钦昊勤民节序均九有山川归禹服万邦时月协虞廵在廷稽拜齐赓祝寳祚长绵万岁春晴雪早朝和亲王𢎞昼积素凝辉绕禁林丹墀济济列冠簪天边轻散初阳彩殿上遥传雅乐音佩玉声传残漏度炉烟暖辟晓寒侵九重德意如春普虎拜同倾向日心燕山八景和亲王𢎞昼巃嵸琼岛矗层空㸃缀春隂胜画工瑞气缤纷瑶草緑祥光缭绕玉芝红露华不坠高峰湿烟翠轻披茂树笼最是宸游佳丽处时闻箫管五云中西风凉入景澄鲜太液波揺散曙烟乱飐荷珠惊白鹭斜催雁字没遥天岸傍蝉咽疎林响水面鱼吹翠带牵无限遐心何处着蒹葭玉露思悠然凌空泻处玉龙飞霭霭晴云掩映宜似练逺从千涧落如虹直向九天垂停泓原有盈科势溅沫非无润物时坐对更添吟赏趣斜阳红抹影参差千岫参差帝阙西银屏一𣲖素辉齐树枝尽是琼葩缀樵路都为玉屑迷淡抹晴霞浑似绮暗融朝日未成泥丰亨来岁端堪卜叆叇祥云入望低迢递郊原古蓟门森浓树色带烟昏长空低接迷浓淡逺郭平拖互吐吞渺渺緑芜连帝里重重翠黛映山村南楼极目浑难辨一幅青山渲染㾗晨钟初动晓苍苍月照芦沟白似霜车马纵横连倒影星河踈淡黯清光往来人迹长桥上断续鸡鸣曲岸傍指顾帝城佳气绕千村灯色已辉煌居庸万仞势峥嵘地设天开巩帝京树影笼葱烟乍散山光紫翠日初生古原近带溪流急碧落遥看雁阵横形胜何须夸百二好凭渥泽被寰瀛崔嵬遗迹仰金台燕赵山河一望开闲挂斜阳催晚去还看暮影逐烟来余霞片片浮红绮归鸟声声度緑槐厚礼招贤成已事乐生端的不凡才赐柑恭纪和亲王𢎞昼千头封蜡自江南异味新甞齿頬甘皮灿朱囊香细细瓤分琼片数三三颁来祗觉清芬满擘处还看翠液含自是圣恩常广洽上元未到便传柑赐哈宻瓜恭纪和亲王𢎞昼圣泽旁敷岂有涯西藩土物献皇家禁中荐处初呈味盘里分来并拜嘉香雾霏霏清扑鼻甘泉䔩䔩冷侵牙旧闻五色传佳种从此东陵未足夸赋得青山长对巻帘时和亲王𢎞昼院落无尘惬素心苍苔緑树映森森门迎黛色层峰近帘巻春风列嶂深横绕岚烟三面画暗分峦影一堦隂闲来书简披吟处字里长疑翠色侵雍正七年十一月某日阙里文庙上梁前二日庆云见上躬诣太学致祭用答鸿庥恭纪二首和亲王𢎞昼銮舆夙驾瑞烟披华盖缤纷映彩旂天赐祥云辉阙里帝陈盛典飨先师隆文万古瞻昭代释奠三雍仰令仪自此儒风光日月钦崇不数汉唐时庙貎新崇焕栋梁庆云五色丽祥光非徒糺缦呈佳瑞可识离明动上苍圣主钦儒隆典制英才际㑹合腾骧只今释奠成均日炉霭纷披礼乐彰古柏和亲王𢎞昼古柏横斜布翠隂卧龙盘鳯欎森森髙枝百尺凌寒壑黛色千重映碧浔翠傲风霜知劲节纹纒苔藓见贞心孤高未许寻常友只有庭前緑玉篸喜雨二首和亲王𢎞昼云气㝠蒙欲润衣及时灵雨洒霏微香衢轻压红尘静麦坂齐翻翠浪肥巧燕恋巢飞屋角牧童袖笛向柴扉濯枝润叶饶生趣圣德通天天不违精诚何用祷西宫黙感穹苍慰圣𠂻万顷平畴揺碧浪一天霖雨降鸿蒙无风却喜今朝足不卜应知此岁丰流泽如膏堪载笔南山翠黛瑞烟笼海潮应月和亲王𢎞昼钱江渺𣺌夜萧寥看到轮圆识早潮浪叠直如堆白雪月盈眞欲透清霄桂宫蟾兎浮苍色碧海蛟龙逐怒涛千古竒观劳羡想何时登覧越山椒雨中山翠和亲王𢎞昼西山耸峭列屏风雨后看来逈不同高岫半藏朝雾里翠螺遥㸃碧霄中数重树色苍苍绕几朶云峯淡淡笼那得生绡长十丈临牕泼墨倩颠翁赐读御制冬至斋宫诗第二章奉命恭拟敬呈御览和亲王𢎞昼干干惕若宿斋宫黙贯天人夙夜中祗以寸心通上帝总因万姓祷苍穹律囘葭管丰年兆气转鸿钧大地融崇祀精诚昭感格躬膺福禔永无穷干清门侍直怡亲王𢎞晓五更斜月见鸦飞旭日将升启曙晖金阙向明钟乍动玉墀待旦漏初稀瑞云绕处开黄道湛露凝时近紫微鸳鹭班齐承诏㫖御香偏染侍臣衣暮春即事次韵怡亲王𢎞晓园中小筑似农家十里舟行看落花夹岸千条杨栁线绕堦一簇牡丹芽轩开北牖飞春雨门对西山映暮霞待到夜䦨人静后蓼滩深处聼鸣蛙元日早朝口号诚隐郡王允祉太平景物乐春光元日趋朝拜圣皇银烛辉煌开万户金炉缥缈转千廊和风微动簪缨队曙影徐分鸳鹭行玉帛来同齐献祝樽倾北斗庆年芳秋日干清宫应制诚隐郡王允祉九重宫殿秋初届瑟瑟凉风彻禁林暑向西山全歛退云飞北阙半晴隂玉阶澄净浮尘逺丹陛辉煌瑞霭深自愧庸才承诏命拜飏何幸抒微吟中秋扈跸塞外校猎诚隐郡王允祉塞垣红叶晓霜催櫜鞬严装扈跸来满月琱弓飞鹭羽嘶风鐡骑震龙堆晓峰云影千旗合夜火星连万帐开秋狝圣朝循故事飞熊还载后车囘圣驾南廵䝉恩以途间御制诗文赐示恭纪二首诚隐郡王允祉帝歌瓠子即平成宵旰精勤更省耕物在春台皆自乐野张行殿见舆情民瞻彩舸花前拜马避嘉禾栁外行过沛横汾徒羡美宸章全是为苍生时迈乘阳辇路遥宸游非为物华饶河沉璧马波涛静诏下金鸡贯索消万国冠裳迎圣禹四方云日觐神尧篇章训诰皆师古徒解敷词笑六朝随銮驻跸于桦榆沟行宫恭纪诚隐郡王允祉山林佳趣自然生塞外离宫选胜成滦水东流琴韵切嶤峰西上梵音清野花含笑新霑露茂树乘时正向荣扈跸初来逢午日愿将蒲酒贺文明赋得禁城春色晓苍苍应制诚隐郡王允祉率土同欢大地春车书人物共维新金门早布阳和令玉宇均沾造化仁淑气晴光开晓日祥风丽景庆佳辰御园绕贺三元节寳殿还歌万寿椿癸已岁皇上六十万寿大庆恭祝二首诚隐郡王允祉华渚虹流景运开中天云物正昭囘北辰环见诸星拱南极光连帝座来品类欢心归寿域干坤佳气满春台万年枝上宫莺啭惠日和风遍九垓日新干健庆皇躬垂拱无为致郅隆万物生成资厚德一人天地让全功六旬花甲循环转五纪恩波逺近同不用廷臣金镜进共知宵旰在深宫元日早朝愼郡王允禧斗柄先回帝座春喜逢黄道㑹元辰气融海岳干坤晓光满楼台日月新雉扇徐开瞻紫极鹓行拜舞觐枫宸圣皇有道生为德早共阳和布泽匀渔人愼郡王允禧平铺春水碧粼粼好在浮家泛宅人杨栁风轻晴晒网杏花雨细晚投纶棹歌互答青山近铁笛闲横白月新自是此身无繋恋一帆何处不通津雪后早朝愼郡王允禧积雪清消紫陌尘银杯逐马带随轮光分明月千门晓枝缀琼花万树春九鼎香烟飘彩仗五云晴色拥枫宸太平预卜丰年瑞早识垂衣圣治淳丁未四月十二日恩赐御园避暑读书恭纪二首愼郡王允禧朱明应令暑气方殷遽被温纶仰䝉天眷恩深太液在尧天舜日之中居近清都挹瑶岛蓬池之胜竹埤避暑寕知赤日当天藻砌招凉不㫁清风入戸挥毫芸阁花香与墨气俱浮肄业纱牕松籁共书声逺叶乃赏欢之未已忽惶愧之曷加凡以三夏之嬉游俱系九重之爱䕶爰疏短引敬赋七言非图擅文藻于当时只欲矢涓埃于他日已耳承恩直拟上清虚瑶岛频年赐起居夭矫苍松眠古鹤连牵文藻趁嘉鱼一帘花雨催吟笔十亩浓隂䕃读书到处莓苔皆可坐不须洒扫到籧篨雕梁乳燕学呢喃池靣荷抽緑渐添深树笼云湘簟冷闲堦过雨石苔纎披书静喜山当牖琢句清看水隔帘竟日炎威飞不到晚凉庭院玩新蟾上元夜愼郡王允禧九陌祥烟夜景賖通宵寳马度香车月明银汉三千界灯艶春城十万家星焰别飞天半彩荷开不作水中花游人共道昇平乐处处笙歌笑语譁送僧住西山愼郡王允禧寥天孤鹤任鶱飞一钖年来卓翠微入定自铺黄叶坐闲行应伴白云归林间素侣经行惯物外心知见靣稀拟向杼山问诗法擕笻蜡屐叩禅扉桐露堂十月望后夜集愼郡王允禧松火炉红玉漏迟轻霜剪剪扑帘帷人来月白风清夜酒熟橙黄橘緑时共许谭诗留欵洽何妨説劔骋雄竒重煨芋栗开残酌星斗䦨干坐莫辞元日陪驾叩觐慈宁宫崇庆皇太后礼成恭纪长句愼郡王允禧太平天子拜慈颜虎卫鹓行趋百官日丽萱堦笼瑞霭风廻兰禁扫春寒寰中共覩千年胜膝下新承万国欢何幸两宫清切地追随长在五云端盛京四首平郡王福彭王气葱茏拥鳯城开天景运在陪京山环水绕雄闗立虎踞龙盘帝业成瀍涧卜居垂大统邠丰启宇着先声至今竹帛传无敌一旅师当百万兵龙盘鳯翥拱三陵长白山绵瑞霭凝天授神明眞主出家承谟烈圣人兴烟霞塞外岚光逈楼阁云端海气腾咫尺寳城䖍告祀巍峩仙阙歴阶升宫殿重重紫禁端维皇建极肇三韩栉风沐雨规模大辟莾披榛社稷安论定礼仪崇七庙分颁功赏㑹千官歌风沛邑増遐思奕禩长承创业难营州东与冀州连往代相承有革沿箕子益封新版宇公孙分𨽻旧山川烟尘秦汉纷争苦城郭金辽割据偏此日车书成一统太平风化被无边途中中秋䝉驿赐御果恭纪平郡王福彭见説清秋节令佳月明银汉浩无涯九天捧诏云程逺列马腾风驿骑赊湛露淋漓甞御果深恩委曲念皇华一时异数传营幕感激三军不忆家甲寅元旦平郡王福彭亦有遐荒献岁杯和风可共斗杓囘占时岁德三寅聚稽首单于万里来翠色遥临仙仗栁清香应发上林梅尧天泽沛朝元日塞草都因淑气催庚戍元旦贝子𢎞普节启三阳岁籥新东皇佳气布芳辰锦城瑞霭千门丽大地韶华万户春隔牖鸟声初睍睆傍檐花色已精神朝来六宇沾恩泽何限龙光接紫宸九日登香山来青轩步杜工部九日蓝田崔氏庄韵镇国公德普豁目层峦宇宙寛登临九日有余欢泛瓢共浥茱茰酒探菊同簪桑叶冠落日浅衔红树晚横溪深鎻白云寒飘然忽动烟霞想石屋山房次第看早朝辅国将军博尔都洞门晓启接天安剑佩琳瑯拥百官北极晴云连树暝西山落月上衣寒疎星影动明金阙残漏声沉度玉栏独愧无才兼岁晚圣恩回首报应难小至日斋宿天安门晓望辅国将军博尔都律转阳回祀㤗坛禁门清漏肃千官星河欲落神宫静剑佩无声晓帐寒树隐残霞标露柱乌惊明月绕仙盘五云阙下遥相属佳气登台次第看喜长沙岳州捷音踵至辅国将军博尔都惊涛疾下恢三戸竹破长沙与岳州岳麓毒岚三箭定洞庭风浪一帆收江通蜀道原输锦海隔珠崖本贡球早晚成功报天子好擕图籍载轻舟南苑辅国将军博尔都城南御气动昭囘羽葆参差帐殿开落日归来盘马埒春风吹上晾鹰台长杨苑侧金笳发细草原头画鼓催自有词人夸羽猎眼中多少上林材万栁堂辅国将军博尔都高堂翠绕栁千条振䇿登临入绛霄日影渐移云覆槛泉声不散雨过桥山盘曲径看人小花布重隂隔市遥莫怨章台攀折手月明还有客吹萧喜晴辅国将军博尔都缓歩园林爱晚晴云开斜日袭衣清高天乳燕迎风语老树寒蝉带湿鸣门静尘随车辙减堦闲苔逐履㾗生衔杯幽独无余事赖有残花照眼明皇清文颕巻七十二皇清文颖卷七十三钦定四库全书皇清文颕巻七十三诗七言律诗南苑扈跸恭纪四首张玉书离宫落日驻和銮槖笔惊闻召讲官匹马频嘶沙路软千林遥拂暮烟残天低翠幔星疑曙月转朱旗漏未䦨最是宵衣勤访道经函常向夜深看长槐夹陛捧瑶编入对分班拱细旃帘卷朱丝风自静函开金殿日初悬身依咫尺龙颜近字叶宫商玉㫖宣空愧管窥无寸补朝朝香案染炉烟平沙玉勒拥龙媒豹尾风清万乘来羽㦸连云花外立琱弓如月栁边开伫看露布驰三㨗遥播天威下九垓寄语征南诸将士甘泉早奏凯歌囘晨装警跸苑风清大纛飞文射日明绣衮遥瞻霄汉逈牙籖还向御筵横罏香肃穆飘轻幄銮辂从容出幔城却讶从官分队列三千犀甲一儒生孝陵陪祀恭纪三首张玉书鼎湖春断廿年余几度朝陵动玉舆此日寝园申裸享遥天风木重欷歔词官礼肃牺尊荐侍从班齐雁翼舒谒罢攀号纷雨泣野乌啼咽夕阳初丰碑突兀御阶傍玉轴丹青石室藏令甲自高唐六典规模直陋汉三章南金东箭输天府垂矢和弓列尚方缔造恩深贻燕逺宵衣大业付今皇迢递周垣隧道崇削成双阙表幽宫龙依奥宅千峰绕神拥诸天一气通石马夜嘶银海月朱旗朝闪碧䑓风徘徊曲磴松楸路咫尺音容想像中南书房赐膳恭纪张玉书寒星拂曙漏声徐清切天门候起居温㫖召趋丹禁闼御香同展锦函书珠盘六膳晨餐渥雪椀三浆旰食余臣朔饱恩翻自愧廿年槖简术全疎耕耤礼成恭纪三首张英东郊淑景转和风穜稑朝来献六宫禹甸三千开穑事姬年八百肇农功云依銮辂金根外春满龙旗黛耜中自古惟陈无逸训君王亲与万方同乘时秉耒践尧封九扈齐飞拥六龙陇畔授鞭京兆尹坛边进耜大司农青旗千畆公卿集缥轭三推父老从俭德由来兼孝德迎神此日撤歌钟协风遥迓翠华新正是农祥应律辰粟荐神仓亲享帝恩流御廪重勤民祀农坛畔三时庆观耤䑓边万寳陈华黍登歌书大有遍将劳酒赐诸臣南苑讲筵恭纪三首张英行宫清閟晓垂裳棐几先陈黼座傍圣主勤民兼讲诵儒生报国借文章乍含鸡舌瞻天表近傍龙鳞识御香况是土阶崇俭德图书道已接羲皇细旃广厦集簪裾正是甘泉避暑初阁启迩英朝进讲筵开崇政早陈书栁风细拂炉烟外莺啭稀闻昼漏余喜见孝经通卫士诵声常聼满星庐圣主崇文轶古今缥囊随辇入华林春秋不辍符天健寒暑无分见帝心千树周庐青入座五云垂葢结成隂虞廷蓂荚初开遍好迓薫风鼓舜琴南苑扈从讲武恭纪二首张英平时讲武近岐阳甲胄春蒐出建章洛水旌旗周甫草面京词赋汉长杨御围云气成龙虎天廐星精本骕骦画㦸雕弓森羽卫射生羣与奉君王畿南地旷接滹沱宸跸来游淑景和马散平原春草緑幕连芳树晚烟多云边影疾鞴鹰落栁外风鸣猎骑过日暮天清西岭出居庸层嶂逺嵯峨赐樱桃恭纪张英讲筵人退五云端分得含桃出禁䦨荐庙祗因先百果承恩旧许赐千官锦林初傍宫云摘翠笼犹沾晓露漙饱食盈筐叨圣泽火珠光映水晶盘赐白樱桃恭纪张英朱果频经赐上方忽看素质满瑶筐堆从玉椀初难识泻向银盘但有香鸟未敢衔疑雪片冰堪相映总珠光水晶帘下初擎出风味宜含晓露甞赋良马二首张英天闲龙种本星精一片桃花万里行金勒乍衔疑电绕玉鞭初动觉云生逺随日驭过青海遥逐霞光度赤城幸傍銮舆称上驷调良独擅渥洼名顾影天街灿锦鞯骅骝得傍圣人前华山归马修文日冀野登䑓市骏年芳草每衔仙仗里红泉常饮禁云边从来骐骥如君子伯乐欣逢与共传康熈十二年十月十二日特赐讲官紫貂白金文绮时同赐者学士赐履侍读学士正中臻廷敬侍讲在丰编修方蔼鹤龄英八人张英霜华晓日映龙楼讲幄帘开玉殿头温语九天传鳯诏轻寒十日赐貂裘颁从御府香云绕衣傍炉烟紫气浮冰雪顿㤀皆圣泽阳春偏荷主恩优清班日侍禁廷隂温饱无求本素心珥笔方惭糜重禄承恩况复赐南金九龄曾上千秋鑑藴古还陈大寳箴自愧涓埃全未答但镂银管効讴吟紫殿披香带晓开青缣内府出新裁山龙幸际垂裳盛缝掖惭无濯锦才宫绣缤纷云外卷天章璀璨日边来愿将俯念诸臣意衣被苍生遍九垓扈从南苑䝉赐直庐饮馔恭纪二首张英侍从晨趋御苑东直庐特赐傍行宫顿㤀野色风霜急眞觉皇仁覆载同卷幔正逢明月满摊书相对夜灯红儒生何幸分帷幄常在鸾旗豹尾中丹地年年愧素餐躬承渥泽海天寛侍朝每得分仙馔扈跸还教领大官赐粟恩光沾玉粒调兰香气出金盘毎从退食公门后覆餗常忧欲报难除夕养心殿侍宴张英深殿宵沉寳炬然岁除欣侍五云边歩随仙仗陪鹓鹭坐近天香聼管絃栢叶分行传玉琖椒花送暖入琼筵渐知温律阳春早拜手君恩又一年元日养心殿侍宴张英暖日和风漾鳯城履端清䜩在承明楼前晴雪消金掌玑上春星转玉衡三殿班聨同恺乐万方歌舞祝昇平欣沾元日恩辉早聼奏钧天第一声上元侍宴恭纪二首张英干羽虞阶海澨清传柑时节宴承明檐低星月千灯绕庭舞鱼龙百戯呈天保颂飏因乐恺皇情欢豫在昇平请看此夕同民处九陌笙歌满鳯城宵临别殿敞琼筵画鼓声催火树然碧落烟消双月映紫澜风定万珠圆千枝忽涌金波桂十丈频开玉井莲叠赐竒观眞异数浮槎星汉忆当年五台山新贡天花至特颁手勅分赐恭赋张英灵岳珍蔬贡尚方欣从紫禁沐恩光清芬逺带山岚色鲜洁犹含石髓香圣藻温纶深雨露仙厨异味重琳瑯同时宠赉成佳事千禩流辉照玉堂恩赐高丽人参恭纪张英紫团名重旧神京琼液金枝色最莹山泽常看云气䕶海天朝映日华生俯怜弱质宜仙草特赐灵芽荷圣情时饫甘香同湛露胜含鸡舌在西清恩赐御笔临苏轼诗一巻草书唐诗二幅恭赋二首张英君王清燕侍臣知棐几常临白玉墀披巻爱当明月夜挥毫多在晚凉时湘帘香绕书千帙春殿云生墨一池地近九霄饶雨露名笺新赐曲江诗坡仙楷法今犹在草圣新题墨未干秀色松筠千岭上竒姿鸾鹤五云端叨寳翰重颁渥人比瑶光一见难自幸此身依日月拂牋常奉万年欢恩赐内府綵丝药物恭纪张英节近天中景物和琼琚沾赐出鸾坡缤纷色映临风佩飘𣺌香侵叠雪罗圣泽岂需灵药䕶君恩还较綵丝多玲珑宫样人争识似曵云霄紫玉珂侍从西苑进讲恭纪四首张英清时避暑驻离宫竹坞花溪辇路通水殿凉分芦荻雨山亭香满芰荷风坐临空翠鸣絃里静聼飞泉讲幄中圣主一编犹在手干行不息与天同云影天光自窈㝠蓬莱宫阙俯沧溟緑槐枝覆鸳鸯瓦碧涧光揺翡翠亭乳燕掠波穿绣户水禽接翅过芳汀窃侍迎凉殿拜手甘泉敢勒铭龙旗飘拂照盘涡芳景来游御画舸云度石桥微雨歇波生莲渚晚凉多嘉鱼喜傍兰桡跃溪鸟欢迎翠辇过水木清华幽赏地仙源端可接银河陪辇行宫讲诵余隔溪欣得傍宸居垂杨影里摊书巻流水声中掩直庐晓露新荷开沆瀣夕阳高树对扶疎传唿小艇花间泊观稼亭西近玉除䝉恩命供奉臣周道写臣小像装潢成轴特赐恭纪二首张英十载清曹近玉墀经帏秘阁许追随忽闻恩泽传宫使为写仪容遣画师香近御炉薫绢素墨和仙露㸃须眉三毫頬上频添取多在天颜指顾时潘岳中年髩有星自将疎野叹仪形披裘只合栖山泽鸣玉何堪着殿庭麟阁勲名惭竹帛瀛洲文学媿丹青惟惊蒲栁沾恩渥敢傚丰裁问九龄䝉恩赐内廐鞍马恭纪张英中夜房星降紫霄长鸣顾影独萧萧花骢逺自西川贡金勒新从内廐调嘶入宫云看揽辔光生衢路羡聫镳朝朝栁下青骊穏蹀躞春风玉蝀桥平滇南诗六首张英皇帝御极之二十年滇南既平俘馘来献寰海内外截然宁谧盖自屡年以来经营四方上厪宵旰至此底厥成事羣臣飏颂神武比于无竞之烈皇帝谦冲弗居临轩申命以谓天心眷祐祖宗灵承以克臻斯耆定又念四方赤子疮痍初起袵席未安将士荷戈八载劳勚待泽吁恩并在今日于是展告郊庙崇号两宫发德音下明诏沛维新之大泽布休飬之深仁所以巩固丕基嘉惠元元者至矣盖武功之后焕以文德戡乱之余继以致治圣心未甞以天下既安而稍自暇逸也既祗献昇平颂以扬廓清之盛复敬撰律诗六章叙捷闻之懽忭美庆典之矞皇铺事纪实昭鸿骏焉君王指顾定滇中絶徼炎荒圣泽通益部火云天际扫昆池鲸浪日南空投戈喜惬休兵志因垒眞成不战功步辇早趋长乐苑慈怀先与慰深宫次第讙传遍九逵侍臣先许贺彤墀丹屏方见天颜喜赤子还萦圣虑慈万户刍茭输驿路八年戈甲顿王师亲聆倍觉愚衷感拜手仁言百代垂帝德如天本好生惟教貔虎瞰孤城釡鱼自见鲸鲵灭箪食仍闻士女迎六诏何曽惊夜柝百蛮犹不废春耕乌䝉乌撒咸归化洱海波澄看洗兵昇平大典庆如林底定还劳睿虑深肃借明禋扬祖德勤将肆类答天心恩周九服光图史孝逹重闱冠古今舞勺歌雝追盛事功成一代纪元音遥聼鳯诏万方同温律吹从玉殿风狱纵赭衣求讼简赋蠲赤县恤民穷花村鹊报茅檐喜棘寺鸾栖犴户空兵气尽销佳气满普天甘雨庆云中盈庭喜气集臣工经纬訏谟仰圣聪云合羣方归旧服星罗宿将定元功羽干载舞期同乐华黍登歌愿屡丰手建太平千万禩无疆寳祚庆龎鸿皇清文颕巻七十三皇清文颖卷七十四钦定四库全书皇清文颕巻七十四诗七言律诗赐假南归恭赋纪恩诗四首张英心寸草由来久未敢封章逹至尊每见青郊陈麦饭思乘春水到柴门上书幸恕愚情廹当宁偏承诏语温廻忆此身依日月芸编香案十年恩典学筵开久侍观龙绡棐几碧云端风亭展巻都㤀暑温室披图岂避寒日旰坐当楼影直宵分聼彻漏声残法天行健诚稀觏蠡见惟愁测海难自离疏屩入觚稜碧落丹霄十二层别苑毎随临水殿御筵常近读书灯静从秘阁聼铃索晚向天街望玉䋲检㸃平生恩遇地涓埃酬答媿无能鸡舌乍辞文石陛羊肠重踏碧山岑陈情敢有懐乡意拜命弥増恋阙心缱绻难违芸阁侣低徊还惜禁庭隂年来供奉衔恩句暂向东臯泽畔吟丙寅七月初九日赐食于西苑并赐法瑯炉瓶匙箸香盒各一具同被恩赉者五人左都御史廷敬礼部侍郎干学侍读学士士竒编修杜讷英时为翰林掌院学士张英西巘秋光满上林传来赐食禁庭隂芙蕖照水红栏逺秔稻吹香御苑深湛露同沾明主泽豳风作颂侍臣心几人曾到甘泉馆栁岸花蹊取次吟内制薰炉出禁阑镂金错采碧琅玕御筵移得香犹在温室分来火未寒沉水烟常凝玉篆博山云自起龙团赐书百卷家藏久棐几湘帘与对看昌瑞山晚眺张英地接东溟海气黄桥山弓剑枕崇冈千林春色还秋色万岭朝阳与夕阳云近园陵多叆叇月临闗塞逈苍茫几廻歩屧鸾旗后涕泗西风辇道傍乙亥六月二十日奉召至畅春园赐食于韵松轩赐宴于渊鑑斋宴毕敬观御书于佩文斋赐御笔书扇并红白千叶莲各一瓶恭赋四章同召者户部尚书廷敬原任左都御史鸿绪学士藻少詹事士竒太常少卿杜讷督捕理事官㑹恩侍讲学士䕫庻子岳颁及长男侍讲学士廷瓒张英时和鸣鸟聼雝喈避暑亭臯惬圣懐苑栁凉生宣政殿渠莲香绕读书斋林幽地静烟霞古径转谿廻水石佳惟有侍臣恩眷渥木兰舟泛到蓂阶万几临御久精勤暇日皇情涉典坟窓度竹风弥静逺帘垂花气更氤氲芸香披巻侵晨色莲漏观书逹夜分水变墨池何足讶琳瑯千轴尽奎文遏云亭畔列芳丛景物人间逈不同玉蕊乍惊天上树荔枝初见岭南红雕栏鸟语曈昽日水殿兰香澹荡风总是生成饶雨露擢英竞秀碧霄中自昔诗称玉井莲锦堂今见露华鲜重䑓异种蓬壶客碧藕竒姿太液仙缾贮荷香分渥泽舟移花影度晴川一从拜赐芙蓉阙日日清芬几席前侍宴外藩郡王赐石榴子恭纪陈廷敬仙禁云深簇仗低午朝帘下报班齐侍臣蚤列名王右使者曽过大夏西安石种栽红豆蔻火珠光迸赤玻璃风霜歴后含苞实只有丹心老不迷讲筵赐紫貂文绮白金恭纪三首陈廷敬去岁含毫侍玉墀锦裘天上拜恩时衣冠曙色交龙衮鹓鹭春温集鳯池禁苑久依簪笔地直庐重咏赐貂诗微劳一髪何曽効轻暖频年媿圣慈紫襭青绫出尚方恩深奏谢阁门旁机丝巧度金梭月刀尺频霑锦绮香袖拂螭头炉气暖步随龙尾珮声长许身衮职无能补空睹宫衣满箧箱荣光赐予报重重内里分金勅御冬赤县尚镌初进字瑶函才启御前封记恩未忍输泉布索米重教罄釡钟不羡长门工卖赋腐儒执简庆遭逢奉命祭告北鎭陈廷敬使星十道出王城独奉函书到上京大漠北来砂碛尽神山东望海云生莺花旧日朝陵路杨栁春光出塞情曾是翠华游歴处临轩故遣侍臣行世祖章皇帝御书正大光明四字上御制题䟦勒石赐观于内殿恭纪陈廷敬曾侍先皇近玉除龙鸾重捧九霄书两朝寳翰辉天府奕叶奎文映禁庐典册星云光绚烂勋华日月气扶舆还思开国规模逺金匮藏编在石渠圣德万寿诗十二首陈廷敬伏惟德并干行纯嘏允符函盖光齐日照遐龄永配曦轮欣逢景运之隆庆洽承平之盛阳春发育喜万彚之䝉庥化域和恒咏九如而献祝廷敬恭覩我皇上祯符诞握寳箓𢎞膺居正体元备圣人之全徳履仁蹈义跻天下于咸宁有生民未有之竒道隆三古兼前代未兼之业功盖百王文命敷而风教式于九围武烈昭而声灵振乎八极既高荡荡巍巍之绩复溥穹穹厚厚之恩偕闿泽于神人徧讴歌于中外盖以肇天极而修人纪用是阐皇纲而恢帝纮昔当初临宝祚之时正是孝事慈宁之日重闱问以为君何欲我皇答曰图治爱民曾传圣语于当年言为经而辞为纬果见太平于今日治已定而功已成犹思由后以视今毎念谨终其如始廓明德新民之量广钖类不匮之原存心飬性以逹天主敬立诚而体道容仪清穆肃雍殚昭事之䖍斋祓洁严享祀尽明禋之实危微精一接统绪于勲华濂洛闗闽㑹渊源于邹鲁籖分甲乙探册府之藏巻歴丹黄发图畴之秘西清东壁古今絶企夫天章二典三谟前后允推夫御制并虞廷之什义兼周雅之长超唐人之篇理取宋儒之正冠六文而首出迈八体以遐标玩程颐即此是学之言契神化于形声之内爱公权心正笔正之语运经纶于文字之中宫漏未移已布千言于纸上封章才罢早廻万象于毫端贯乎百家而我学不厌游于六艺而惟圣多能玉尺仪天溥博如天之大土圭候日昭明如日之新春蒐夏苗适修军国之礼投戈讲艺不㤀弧矢之威凡此躬行心得之精微具见帝德宸修之广大奉东朝之鼎飬允矣孝慈操北斗之玑衡皇哉作述龙楼鳯阁光华朗映前星玉叶瑶枝芳馥长凝丛桂克勤克俭建昭代之仪型是训是行彰清时之法守体节用之指约省百倍于前朝𢎞益下之规德泽频施于万姓惜金钱于太府无非寛闾左征徭减玉食于尚方正以裕民间积贮时颁涣汗蠲逋岁至再三屡沛丝纶赐免动逾千万当爰书之覆奏必恻怛于宸衷祥风转草色于圜扉协气应星光于贯索夫自端居燕寝无时不以黎庻为心至于问俗观民随在必以补助为事銮车驾而需云布庆翠旗指而解泽滂敷河淮为国计攸闗疏瀹悉圣谟所示山川永奠春囘禹贡之区漕輓咸宜人乐我朝之制良由无逺弗瞩视万里如目前以故靡举不神运天下于掌上在昔逆藩蠢动致劳天讨遐施一怒而安四海之民一举而靖三方之乱彼有元之余裔曽负固于穷边奋我武之惟扬七旬弗俟殄累朝之不逞弥月而平海不扬波郡县尽䑓湾之地野无斥堠享王来域外之人迨喀尔喀归依帱冐之中廼噶尔丹自弃生成之外神谋独㫁庙算无遗朔漠三临铭勒天山之表羽林大捷尘清瀚海而遥慕义向风日出悉冠裳之㑹同文合轨月支皆职贡之邦惟圣主过化而存神故王师有征而无战所以行焉斯效动罔不臧总明目逹聪之休𢎞集思广益之美自执河魁之柄睿照遐周髙披天镜之光物情毕鉴规模𢎞逺令甲宣昭转输通辽海之舟航水利兴西北之农亩积仓平粜以逮穷檐发粟截漕以苏泽国邮传用恤而恩渥舆徒鹾税是轻而惠流商贾頖宫璧水奉箴劝以欣荣鱼服豹韬感投醪而鼓励仕循资格而立贤无方才许荐扬而用人惟巳时施仁于后世每致悯其嗣人念臣子末路之艰见覆载兼容之大凡沾雨露思竭涓埃共荷帡幪罔酬髙厚今者欢唿遍于率土忭舞极夫含生云灿星辉转洪钧于一气麟游鳯集开寿域于遐荒八千岁为春秋筹増太乙亿万年齐甲子世跻华胥昔天保颂冈陵推诚受禄及豳风陈忠爱归向称觥廷敬忝列侍从之班幸际雍熈之代伏覩圣德广运同欢万寿无疆谨献圣德万寿诗十二首管窥蠡测而莫罄歌衢撃壌以难名不任踊跃欢忭之至㤗符运启帝图昌还识流虹绕电祥鳯歴纪元天并永龙飞当午日初长仙桃结子春三月御栁垂条岁万行正是艶阳逢圣节红云髙捧玉炉香日暖花明紫禁林风廻青鏁漏沉沉万几宵旰三天事四海昇平五夜心雨露恩流金阙外桑麻春长玉阶隂亿年齐上无疆祝总为忧勤载深圣质天齐凝寳命神霄地逈照人寰山河环拱罘罳上日月髙临藻火间八表驩声歌帝则万年春色驻龙颜皇图开拓要荒外柔逺何曽闭玉闗讲席经函列御筵渊源尽阐鲁庭传文成伟论髙谟典诗就新篇逹性天载咏光华同舜旦深明歴象定尧年仰观俯察鸢鱼妙道契羲皇一画前丹地金铺淑景新绮疏明净对花茵九霄清晏心无事万巻诗书笔有神璀璨宸章悬斗极龙鸾圣藻丽星辰六文八法流传盛光被谁能比一人龙文五色䕶瑶牋拜赐恩华自日边开处春风弥宇宙捧来瑞气出山川香含月树枝枝秀朗照骊珠颗颗圆琬琰恭橅埀寳搨维南同寿永留传神威征伐久旋师灌燧销烽正此时一自三廻临朔漠遂令万禩靖边陲玉鞭昼举灵泉出金甲宵明御寝迟北斗天南囘望处于今中外尽雍熈节俭皇家迈昔王圣心原为恤农桑止须制用供天府直使流膏徧下方叠见金钱蠲百万还思玉粒自仓箱阳和到处人欢乐春日春随日正长耕织新诗出上䦨情殷稼穑咏艰难恩添瀛海波澜濶人到中天岁月寛绣壌风轻飞玉燕瑶池水暖浴青鸾吴绡并写来王㑹若木流沙总奠安黼座慈云下碧空普天人在太和中祥刑德与唐虞并育物心将造化同丹鳯九重衔赦草金鸡一夕报春风遐荒尽是康衢地处处讴歌逹帝聪荷耡倚杖野农情每聼音车为省耕瑞日早迎仙跸上彩云时傍翠旗生华封人进三多祝嵩岭神传万岁声江北江南长望幸五年今得见廵行虞廷威鳯喜来仪麟趾文祥福履绥旷代光荣逾镐饮万年祝颂叶邠诗春云瑞雪迎三正甘雨和风顺四时仰荷栽培同寸草蓂阶还与露华滋召见干清门承㫖充日讲起居注官恭纪史鹤龄几年儤直禁庭隂夙夜常懐捧日心宣室忽随仙仗入承明初拜主恩深毫分五色簪成笔书上千秋鑑是金治比虞廷方鼔瑟赓歌何幸入韶音扈跸南苑应制史鹤龄晓随仙仗出神京爽气欣看翠岫横豹尾聨镳依日丽龙舆驰道御风清栁垂金殿千丝袅水落银桥万玉鸣圣主廵游来上苑天衢云净马蹄轻南苑进讲恭纪史鹤龄猎马平原正夏初銮坡朝罢更陈书儒生敢谓三冬足圣主弥勤五夜余御鼎浓香浮殿陛宫槐清䕃满彤除文章早诵相如赋报国宁容上子虚赐白樱桃恭纪史鹤龄樱桃原出上林红忽讶氷姿万颗同宿雨漫教琼玉莹晓霞常映水晶融宫莺欲啄疑珠露綵燕惊翻避雪风今日承恩天泽渥翠笼擎赐自瑶宫皇清文颕巻七十四皇清文颖卷七十五钦定四库全书皇清文颕巻七十五诗七言律诗康熙辛酉季春上驻跸马兰峪召扈从诸臣赐观汤泉应制四首李霨烟树苍苍古蓟门山川竞秀发泉源灵沙暗潄云根暖玉液潜通地轴温孝奉慈宫时进御泽流寰海尽承恩共瞻别殿祥风转朴素还钦俭徳尊马首岚光翠染衣温汤胜境望中微久霑圣泽松杉秀频沃灵泉芝菌肥环卫令严千骑肃寝园地近五云飞侍臣趋召承天语拜手欣传盛事稀俯鉴纤毫百尺明银塘石甃自天成翩翻舞蝶金钱下觱沸跳珠玉椀盈暖律何烦吹黍谷醴源尤羡傍佳城翠华频至非廵幸霜露应知感圣情福泉云岫冠黄图何幸叨陪法从趋香雾已㸔蒸沆瀣天池殊胜濯蓬壶阳和徧满春台乐游豫讴吟化日敷宠渥同霑凡骨换长令翘首忆仙都汤泉应制三首梁清标碧殿新从胜地开塞垣霁色入春台侍臣并挹金茎露黍谷何烦玉琯灰翠岭笼烟迎凤辇黄鹂过雨啭宫槐六龙岂为宸游到早晚慈帏问寝来巖栢森森翠影蟠桃花春泛响流湍缭垣制古无雕绘水殿泉香胜畹兰清鑑晓开云雾湿绮忩夜宿斗牛寒叨陪法从同瞻眺十九臣如挟纩㸔旧游风物尚依稀何幸承恩傍翠微廿载泉声重入耳千峰岚气欲生衣澜廻玉砌鲛人吐手散青蚨蛱蝶飞矫首丹厓频驻马璇宫树色绾斜晖汤泉应制三首魏象枢氤氲佳气蔼阳春一鑑中涵应圣人浴日全归千尺水分流合润九州民晴烟暁覆行宫树夜雨先清辇路尘自是君恩时下济余波渥处及衰臣大壑层峦抱碧隈汤泉胜蹟拟蓬莱山龙隠跃徴文物地徳温和助夀杯云拥翠华廵幸出星髙水殿问安廻慈宫颐养多嘉悦孝治端从圣主开阳和满地豁重隂诏钖臣工次第寻甃石四围池贮水傍巖千树栢成林桥山弓劒瞻依近蔀屋桑麻拥䕶深不比华清传胜事吾皇举动万年箴汤泉应制二首项景襄铜龙门外翠旗开凤辇声从长信来只爱沸潭能益夀不烦承露起髙台祓除水面宜春日警跸山头隠昼雷常庆萱花荣北阙愧无兰草补南陔别殿重轩近接溪羞将丹刻侈铜鞮半墙碧瓦朱䦨外一带青松翠巘迷止有玉绳低鐡凤更无金璧饰璇题温泉宫室曾称盛难与尧阶圣徳齐汤泉应制三首蒋𢎞道山开兰峪建旌门瑞蔼茏葱拥至尊徳澡汤盘经嵗月泽通舜海倍潺湲一池影自连云碧万斛波因浴日温流到人间余润逺㡬多草树沐荣恩别苑承欢仰圣衷巖边水殿逈凌空九天遥发重闱驾万夀期延文母躬澹荡风薰汤谷外澄鲜月映福泉中规模依约茅茨意不比华清更筑宫天语传唿赏碧浔得瞻胜地主恩深暖同黍谷曾吹律洁比汤盘共洗心鱼藻池中纷隠跃鲸波海外渐消沈愿将神水分河润洒作人间旱嵗霖汤泉应制四首吴正治郁盘佳气拱神京胜地时经御辇行夹道烟岚开帐殿凝空苍翠闪霓旌谷吹暖律春常在水泛阳和泽自盈天语钦承忻赐瞩临流应识豫游情金根移驻六龙从松桧隂森结盖重汤沐分来赤县近暄波通处綵霞封璇宫爱日还调膳绣甸祈年好劳农帝徳性成隆孝养瑶池长映月明峰祥风澹荡拂潺湲细草秾花媚圣颜修禊恰当谷雨后濯缨疑在斗牛间阶仍旧址茅茨朴碑记遗文石藓斑彷彿荣光呈瑞色浴龙池畔绣旗闲崆峒曾说降轩皇叠嶂凌霄接大荒势扼关河占脉厚形蟠园寝发泉香遥闻钟磬谐韶夏怅望弓裘感露霜缥缈丹梯谁可到幸陪仙仗五云傍汤泉应制四首李天馥一路垂杨畵里津祗园喜奉玉音频逶迤绣巘来仙梵宛转青谿䕶谷神胜地効灵资逺泽名山毓瑞庆长春共惊造物真竒作大陆茫茫彚广轮苍松紫柏望重重燠透云根傍火龙迸熘倒倾银菡萏澄波深浸玉芙蓉烟岚瓦碧鱼鳞合露藓阶青雁齿封淑气茏葱涵夕照浑疑身在祝融峰共染氤氲礼福泉层峦环拱翠微天流霞澡徳资纯孝灵液痊疴永大年细颗浮花珠媚日回栏排镜玉生烟重修都本茅茨意不费官家少府钱天然位置自巍峩犹是香巖旧补陀似借烟霞成锦绣不将金碧易藤萝祥光欝作桥陵瑞暖气蒸为宇宙和深幸小臣逢盛事追随还欲赋巻阿南郊陪祀王泽𢎞九霄仙乐向空浮缥缈香烟动翠裘淑气一阳廻缦室神光五夜烛圜丘星辰近接瑶台上阊阖遥从绛节游最是休徴趋盛徳百灵奔走尽懐柔先农坛陪祀王泽𢎞明禋自古重先农路转千旗从六龙青栁已霑郊甸雨暁云常䕶石坛松精䖍特展皇家祀肃穆遥瞻圣主容从此史臣书大有万方歌颂乐时雍南廵诗八首田雯骀荡春光二月同霓旌畵檝帝城东潞河新栁参差緑上苑晴霞罨霭红七校平分芳草㟁千帆斜挂杏花风十年未及廵南国每为苍黎动圣衷金隄竹楗碧痕侵灵府还劳璧马沉乙夜长繙沟洫志宣房先赐水衡金犇腾渐息河公势底定皆知圣主心玉检赤文传庙略澄清重见属车临黄不分流淮不东肯教中泽有飞鸿喜闻布谷鸣盐渎深锁支祁闭水中江左苔生圜室碧淮南粟发太仓红宅田三载寛租调无待豳诗播国风山市春隂水市霞緑畴襟带受风斜地官早上职方志天语长询农父家甪里林泉留奥旷石湖烟水赏清华道傍听唱迎銮曲牵缆芳洲放楝花越角吴根一水分隔江风动迓南薰桥边花亚飞龙辔亭腹波涵控鹤军帐盖平连湖屿色布金遥散讲堂云诸天鹫岭皆欢喜法雨香来满径闻平林西望秣陵关钟阜春花满地斑仙仗全依石城树春旗半巻六朝山长干市下歌汤网旧墅衢前识舜颜渺渺秦淮如带水恋恩犹自日潺湲乗来画舸胜金舆水槛香浓翰墨舒风雨忽生青镂管烟云欲润玉蟾蜍篇章清庙生民什文藻王谟帝典书扈从诸臣皆有赐天章琬琰纪恩余法驾初归槐序宜芊眠麦信午风吹回颿次第喧金鼓绕殿斑斓簇羽旗玉案红云传刻漏银台碧树引朝仪儒臣递进河清颂不数巻阿召伯诗东廵扈从三首孙在丰蓟州道中望盘山天门缥缈树㝠㝠巖作云根翠作屏终古幽泉泠磵壑何年春雨劚芝苓东廻沧海连三岛北拥桥山䕶万灵闻道禅关七十二望中遥指一峯青渝关渡临渝水问渝关旧是唐宗甲马还兎走芜田飞羽落人耕沙碛戍楼闲燕然千里寒无树卢谷三边镇有山辇道春风廻洒处氊裘细着雨痕斑辽河句骊一𣲖此朝宗源绕涂山百谷中地向岐丰成带砺水分瀍涧作西东金鳌浪拍连沧海铁凤云髙舞大风自有神鲲归帝网渭川应是载非㷱绥逺功徳诗四首王掞庆集共球万国同绥边筹䇿庙谟雄一人独展懐柔略絶域随收底定功武烈风行沙漠外恩膏春徧幅中遐荒亿载无㩦贰早见天山挂柘弓翠华飞处望来苏夹道喧阗万嵗唿襁负欢迎无小大壶浆拜伏共妻孥周庐日丽旌旗合帐殿云开劒珮趋重译来朝争贡篚俨然王㑹一披图雨露雷霆控驭宜赤心推置为分旗直教身臂相聨属祇有恩威与絷縻旧号析圭资带砺新衔班秩比星碁从兹永作天家翰保塞输诚听指麾阗阗振旅度龙沙匼匝风云辇路賖已见羣方销举燧更㸔絶塞息鸣笳名王跪拥狼头纛天马牵随豹尾车饮至䇿勲湏布告相期共草玉堂麻五月十日上命侍直南书房恩赐御书临苏轼书陶潜诗一幅恭纪二首徐嘉炎诏许儒臣待执经薰风长日拂云屏图书玉架晴繙碧殿阁缃帘昼拥青羣捧龙章尊训诰欣承凤简作仪型深惭独荷瑶牋赐奎壁芒寒贯紫庭陶公髙洁赋归来苏子当年冠蜀材应识宸衷褒逸操悬知天藻赏竒才烟浮茧楮霞添绕墨洒麟毫翠欲开何幸传家珍緑笥近光长得倚云裁滇南荡平恭纪六首励杜讷十万貔貅拥斾旌先锋早已㨿金城戈挥斗极妖星落劒叱风云瘴疠清汤火㡬年思救㧞箪壶遍野竞趋迎残黎喜得瞻天日踊跃军前颂圣明欣传紫甸兵销日正值黄钟律转时仰慰重闱纡睿虑𢎞恢九有际昌期敷天胥庆崇尊养率土同欢展孝思自是功成多燕喜千官拜舞集彤墀久悯炎荒陷溺深金戈铁骑拯苍黔求宁元是皇天命靖乱尤为列祖心精意凝承应贶答洁蠲禋祀自居歆万方来贺昭神佑航海梯山日献琛军声逺震螺山外甲士长驱洱海邉电击鲸鲵冲雾雨飈驰貔虎破蛮烟凤城计日班师入麟阁开时奏凯旋载戢干戈兴礼乐长调玉烛万斯年浮云五色焕丝纶象魏遥颁帝泽新喜见八纮咸履泰顿教六合尽回春桁杨共被恩施厚草野同沾徳意均仰荷生成游大造昇平奕禩戴尧仁九重宵旰图神畧万世苞桑赖圣谟旁午军书时进讲如云餽饷屡蠲租已㸔耆定清函夏犹切其咨念匹夫坐致休隆登上理生民何幸际唐虞四月十三日赐游碧云香山诸刹恭纪二首励杜讷名山咫尺绕皇州十载蹉跎寄梦游扈跸幸来依玉渚赐闲又得到丹邱芙蓉天半千峰出兰若星罗一望收为爱碧云阶下水寻源徙倚向龙湫香台胜地说来青盘磴纡廻歩㡬停祗对荣光瞻御藻漫从上界问遗经忩开巖际流云湿花满谿邉带露馨不是君恩催蜡屐尘踪端的负山灵恩赐内府綵丝药物恭纪励杜讷风薫日丽届端阳令节恩波自上方药制九霄成凤彩缯纒五缕带龙香擎来圭璧充瑶笥捧出云霞焕佩囊珍重还家荣主赐荜门悬处有辉光皇清文颕巻七十五皇清文颖卷七十六钦定四库全书皇清文颕巻七十六诗七言律诗滇南荡平恭纪六首髙士竒康熙二十年十一月十三日夜滇南奏捷士竒谨同学士英至干清宫御榻前叩首称贺皇上天颜欣畅谕臣等曰朕仰邀天眷四方大定今日诚为天下社稷而喜但念用兵八年道路转输黎民困苦又复恻然于衷大哉王言当干坤再造庆出非常之时尚以一夫不获为念此皇上好生之徳上感天心式开亿万年无穷之太平也在光天化日之下爱戴难名既撰圣徳神武颂奉扬鸿业忭舞之私有所未尽更赋七言近体六章并呈御览虽巍巍荡荡莫罄万一而朱鹭之奏康衢之謡均有所不能已尔葭飞玉琯一阳回快听天南捷奏来鱼钥特传宵禁启凫钟催动曙光开万年元㑹占庥歴六宇清宁本睿裁孝慰两宫情备洽懽生殿陛响春雷百道军符赤羽飞同时闽粤载天威鲸山甲帐先输欵珠水楼船又解围破竹已知长䇿在投鞭旋报凯声归频年戍鼓依杨栁六月还须奏采薇凝笳叠鼓刬孤城满路壶浆市不惊枭獍已摧余孽尽搀抢直扫巨妖清牂牁南去通重译阿僰西来罢逺征野老扶藜歌帝泽熙熙皥皥乐昇平宵衣旰食切宸衷将帅无慙授钺隆传檄乌蛮归正朔勒铭铁柱纪神功藁街已见诛元济辇下喧闻殪李雄从此至尊南顾释羽书不到建章宫双龙阙下布丝纶泰运初开宇宙新顿起疮痍恩似海𢎞敷雨露物皆春九州治绩须羣吏万姓懽多赖一人省却军供民力缓借筹不用度支频欣从香案侍彤云司马惭无谕蜀文青笮风謡时欲献碧鸡典礼意徒殷寰中凤綍传新诏阃外龙韬䇿上勲珥笔但将铙吹谱赓飏常戴圣明君车驾出达希喀布齐尔口喀尔沁廓尔沁诸部落率其所属伏迎道左髙士竒直北幽崕早向诚不须更筑受降城职方纪载梯航路王㑹传唿拜舞声红绽边花迎雉扇青揺巖树转龙旌太平游幸非征伐岂是元封自勒兵五日西苑泛舟侍宴恭纪四首髙士竒新蒲刺刺满瀛洲令节欣陪圣主游日出金支明两岸云移玉仗向中流嘉鱼已惯迎仙鹢好鸟偏能识翠虬香溢尧尊倾湛露恩深漭沆总难酬红屿青林阁道重凌晨霁景散千峰牙樯锦幔悬翔鳯水殿金铺隠濯龙仗外轻隂当槛静筵前积翠入杯浓此身疑是来天上瑶岛风光彷彿逢髙张广乐播南薰宝幄楼船剑佩分玉涧鸣泉云际落璚箫奏曲水中闻槐烟宻羃依巖障藻影纷披写浪纹共喜昇平饶景象岂同汉武宴横汾仙艾灵丝传五日兰餚玉爼挹天浆荷浮小叶团青盖榴吐新花簇綘囊自有轻舠争夺锦不须骏马献穿杨含情拟进江心镜多恐名惭鹓鹭行恩擢翰林院侍讲恭纪二首髙士竒右银台路曳华裾兴庆池头赐直庐羽翼难同阿阁鳯飞腾早化北溟鱼花开绣岭春随辇月满金銮夜着书千载良际㑹漫劳词赋比相如莺迁碧落日初升出谷惊㸔宠命膺岂有才华千尺锦直惭名姓一条氷凤书特降纶扉诰鹤绮新颁内殿绫此际恩波真浩汗鳌峯顶上许先登夏日直西苑恭纪四首髙士竒碧网丹甍阆苑中六龙驻辇翠微宫云牕近处衣常润水槛开时楫可通路接三山疑泛海台髙百尺逈凌风周庐禁卫森严列隠隠仙璈下逺空辇道青莎软作茵丛樷葭菼徧芳津苹湾销夏偏宜雨桂馆招凉不受尘虹跨长桥排雁齿阁连飞宇次鱼鳞自疑岂是登瀛侣珥笔叨为侍从臣蓬壶窈窕隔尘凡曲渚斜开锦石嵓红蓼晚凉清竹簟緑葵晨露湿絺衫游鱼得水闲依荇画鹢迎风自引帆正喜遭逢承御幄光天未敢荷长鑱勤政楼前㡬暇时古槐夹路影参差趋朝瑶浦唿舡渡退食天闲赐马骑出水莲房初结子沈波菱叶细牵丝何须作记游西苑日日螭头一献诗南书房侍直咏春雪二首髙士竒紫禁浓隂辟晓扉髙空黯黯雪霏霏飘来满地梅初落吹向漫天絮乱飞阿阁余寒迷昼影遥岑积素送清晖年丰未报三冬瑞盈尺今㸔遍帝畿乍剪轻绡洒玉尘流光淡宕总阳春润添百草萌将坼融入千林叶未新自与氷霜同皎洁岂随波浪作沉沦欣瞻御藻歌黄竹抚景先忧及兆民恩赐御书千字文巻莱衣昼锦扁额恭纪六首髙士竒綘阙巍峩霄汉间螭头龙尾又跻攀恩纶特自云中沛日驭初从河上还淑景融怡开夀域晴光明媚霁天颜回翔别苑无穷胜缓歩仍随供奉班七曜奎文丽日星笔端造化藴空灵挥来千字成俄顷力转鸿钧作典型逺泝遭逢超载籍拟传渥泽勒碑铭亲题缣尾昭谦徳数语真宜比圣经回思少壮直彤墀矢竭驱驰答主知微效岂云勤夙夜孤踪常得託培滋蒲经秋雨摧何早稊被春风发已迟今日天言怜旧事感极转増悲三畨漠北扈龙镳将母陈情荷圣朝寒暑屡移更緑鬓山林虽逺恋丹霄倾阳葵藿心徒切抱节松筠志未销忠孝本来无二事始终期不负唐尧十年鳏独守荆扉母子㷀㷀晓夕依乞得闲身荣昼锦暂从野水悦春晖欣逢八表唿嵩节肃拜重瞳觐日归自此草堂多庆豫乡人争㸔着莱衣叩辞黼扆就征鞍欲报恩波倍觉难头上纵教増髪白胸中犹自耿心丹再瞻龙衮嗟身逺坚守鱼矶保嵗寒怅望觚稜㡬回首摛毫先已泪汍澜恩赐杭州新贡岕茶二器恭纪髙士竒琅函嫩碧贡云衢嘉瑞封题第一殊顾渚春生白石乳香林名重紫琼腴烹来明月光初满饮后清风暑却无嵗嵗恩霑三百片晚甘滋味胜醍醐辛酉二月引见干清门命充日讲起居注官恭纪秦松龄曈昽暁色启天关玉陛传唿侍从班廿载重来趋凤沼三年今始识龙颜渊衷黙契图书表琼翰髙悬日月间忝拜新恩叅讲席纎埃何以益邱山夏至陪祀方泽施闰章雨后仙坛碧草芳遥闻玉辂出芝房崇墉栢带青霜气方泽波含明月光天仗旌旗严咫尺精灵岳渎走苍茫朝来回辇西山见五色晴云接建章晓入西苑施闰章新蒲古栢晓隂隂太液昆明接上林翡翠层楼浮树杪芙蓉小殿出波心人歌凫藻衣冠㑹水奏箾韶鼔吹音欲望天颜真咫尺露台廻合彩云深御札赐内直侍臣天花和王侍读施闰章灵卉䝉将丽藻夸惊分珍馔出天家秀疑汉殿铜池草洁比云霄玉树花生摘余香如带露烹来仙液胜餐霞共传藜阁承㤙重不数东陵五色瓜勑赐翰詹诸词臣鲜藕恭纪施闰章水殿传唿特赐荣词臣拜舞集承明真从太液仙源出肯数莲峰玉井生列案一藂氷共白堆盘千片雪同清枫宸鱼藻恩何限葵藿长懐就日情平滇凯歌八首陆葇南诏昆明旧有池逺开幕府属清时相期入殿朝三帛岂意当关誓六师鹑帝夙沙终受版熊皇指雾早悬旗蛮云瘴草从风偃香栢还沾雨露施长沙反侧羽书多天与风云壮止戈箐岭欲遮庾岭树盘江遥蹴晋江波已传乌石俘王郢那许花田葬尉佗猎罢郊原三窟尽回㸔毚兎舞婆娑斾斾青旌指越嶲赦书终不宥鲸鲵开疆依旧通花马奉使无劳祀碧鸡都统印悬罗部北羽林军返夜郎西妖氛一着戎衣定诸葛山髙息鼓鼙霜戈雪铠渡天桥溅水梅花篴外飘石燕城边开玉帐木莲树底建金标征南将令严无犯逐北军锋胜不骄僰爨彩云重见䖏百蛮罗拜汉嫖姚渡泸甲骑夜投鞭龙虎争如八阵坚尽道巴人惊草木肯教䝉氏领山川朱旗雾向苴兰卷赤箭云从石赕传早识西南皆故郡仙槎勿复问张骞阵云烽火彻龙关计日长杨听凯还壁垒精严连白帝版图辽濶𨽻乌蛮十行飞札标三洞一片鸣钲响万山挽尽银河兵甲洗月明不用指刀环妖星一夜落寒芒共乐天朝化日长绣靣蛮丁芟紫棘花眉苗女摘青桒贡琛土俗图王㑹授钺勲劳册尚方帝徳照临原自逺雕题凿齿尽梯航葡萄江水接金城露布星飞只㡬程銮辂乘时当讲狩凤楼宣捷共闻钲嵩唿劒珮来重译乐奏箫韶合九成从此宵衣垂拱治康衢击壤颂昇平瀛台赐宴诗四首陈维崧粤以嵗次重光支逢作鄂南薫谢令西颢乗权皇帝方居清暑之崇台御招凉之邃馆用颁大赉载衎羣工若夫路入东华桥通西苑莎偏泥泥秋未露以何晞树只骚骚夜不风而自响霏㣲残月银弓犹挂于髙城历落踈星珠斗尚斜于逺岫坐平沙之似毯肃俟传唿借嫩卉以如罗遥凭宣唤赤乌毬跃鱼钥争鸣丹凤书衔龙楼早辟鸡人喔喔飞绣鞚以遄催虎士駪駪翼珠珂而并入红门䆗窱水靣巳维青雀之艭紫掖逶迟栁丝先隠黄龙之舳俄传泛艇尽许登舟斯时也太液波红一奁靺鞨上林烟碧满坐玻瓈黄头拥画檝以平揺长鬛拨兰桡而竞发千衫艾叶映水蓼以弥鲜万绶桃花杂风荷而倍嫮䴔䴖唼呷四围皆王母灵禽竹栢微茫一片悉姮娥宝树中流遥瞩青为好畤之田极浦凝眸黄是昭阳之瓦谁知帝室皇居之畔别自成村未审南唐北宋之间畴工此画行到琼楼玉宇天上晴多除将凤艒龙艑世间秋少爰乃停綵笮弭牙樯陟陂陀沿峭蒨屡遵辇路距帐殿以非遥㡬折缭垣隔幔城而不逺山唿以拜鱼贯而前时则曈昽绮旭赭袍随绣繖交辉赩赫彤霞御榻屹花砖相向忽覩纷纶之状陈于殿庑之间夫其叠缯成峰吹纨散雾千箱霜雪割完碧海之绡百篚云霞贩尽平陵之綵鹤头绫织自尚方局内毬路锦漂从裂帛湖旁双心檀晕三殿赍来五福钿窠九重飞下珑单复拟绮毳以逾温綷䌨纵横笑丰貂之未暖虽使量来玉尺莫罄恩长纵令负用铜山难胜贶重何期昼永月堕懐中讵信秋初春还袖底擎来水涘鸳鸯解妬以争啼捧向林皋孔雀生惭而辍舞无何而雁翅筵排鱼鳞幄比沙明水浄飘飏张纰幕三千野旷秋清重叠列华茵十二红兰压架恰照文廊紫蕚成丛偏揺黼帐银罍告濯翠釡云调然而羊臑雉醢未便称珍鸭粣鸡纎何由示美即或弋来紫鹄落隽永于云端猎得黄獐致羶芗于海上羔湘锦带饼褁红绫牢丸既弱似飞绵薄夜亦柔如积素抑犹未足以夸禁脔之甘而夺侯鲭之丽也繄尔臣僚夙餍江湖之味惟兹卿尹半居鱼稻之乡傥遂庖虚鲂鲤曷用为欢若其爼乏鲿鯋安能取饫䲣师芳饵乍投纶于百子池头饔宰雕盘旋斫鲙于九成宫外假之雷雨银鬐飒爽以能飞济以盐梅锦鬛轩腾而欲动于是频颁琮斚满沥金觥百壶急送风前之喝盏参差三雅横飞树底之行杯络绎酒痕缥碧都粘学士之袍酿色鹅黄齐上叅军之袂漏沉虬箭寻日影之将斜风卷鹓班倐珮声之欲散重申天语倍荷圣慈尧阶忭舞氷藕堆空文囿趋跄碧莲委地盈襟菱芡平抛兴庆之琲珠一握葡萄徧洒平阳之银豆䭾装寳马共鹓绮以缤纷擕出铜龙满凤城为欢笑九衢迎问何来方朔之桃万户传观不数河阳之果缀微班猥叨异数才惭鲍俊菖蒲赓燕镐之诗文逊班香芍药奏横汾之曲西苑新晴晓色开凉飈瑟瑟凤城隈千官秋泛芙蓉舸七月春生琥珀杯碧甃红墻临镜出金箫玉笛拂云催天家殿阁清如水不信真从此地来黛幙参差绀榭通君王新幸日华宫四围劒佩山光内一簇貂蝉水色中雪瀑酿来粘緑箬锦鳞斫䖏映丹枫筵前忽讶秋花满冷艳霜欺叶叶红缤纷綵币满朝班赐出龙纹霄汉间乍抚霜纨氷滑笏遥擎霞绮月弯环丝从濯锦江头晒衣向穿针节后颁为听九门鸳杵急宫袍分给侍臣还尽日天香染紫微鳯皇阙下拜恩晖才惭入雒年非少人到游仙遇总稀缥蒂㩦将菱芡重雕鞍压得芰荷归天南又报铙歌竞早晚彤弓劳铁衣瀛台赐宴二首徐釚翠辇朝临太液池祥云多绕万年枝㸔花诏许鹓鸾并宴赏偏承雨露私缓放兰桡波荡漾骄嘶玉勒影参差侍臣拟献长杨赋簪笔先歌在藻诗栁㟁旌旗拂晓风辘轳声转近离宫鸟衔鱼子冲波白燕蹙莲衣坠粉红缥缈楼台疑海上虚无箫管出云中钧天一醉浑如梦犹识忧勤感帝聪甲子元日赐宴南书房归上复以肴果二席赐及家人恭纪朱彝尊才承曲䜩侍仙闱又撤琼筵到北扉嵗酒更番移席劝主恩一念感心微比邻漏下惊窥户儿女灯前笑揽衣闲向金坡说遗事全家赐食古来稀驾幸五台山恭纪二首朱彝尊图经曾识五台名想见云从帐殿生节物乍分春恰半登临最好雪初晴林香紫鸽翻风上月黑金莲照地明定有山灵唿万嵗不徒龙象下方迎花宫髙下绕台懐铁鏁层层雁齿堦代郡云山连朔郡北街星斗划南街千夫试转清凉石二月如燔泰岱柴望秩百王曾不到天教宸藻首磨崕恩赐内纻恭纪朱彝尊上阑初日映帘犀天语听传紫阁西织自珠宫加熨贴擎来红纸騐封题折枝花讶临风竝掉尾鲸㸔戱水齐端绮入春恩再洽称诗弥愧在梁鹈恩赐御衣帽恭纪朱彝尊鹤纹初启尚衣封藤㡌朱丝自九重日角乍辞宫様稳氷纨不散御香浓玉堂掌故传他日清镜衰颜话旧踪回忆沧江六年事笋皮荷叶钓船缝赐鲥鱼恭纪朱彝尊京口鲥鱼二尺肥黄梅小雨水平矶乍黏越网千丝结早见燕山一骑飞翠釡鸣姜才勅进玉河穿栁旋擕归乡园縦与长干近四月吴船贩尚稀上御瀛台赐翰林诸臣鲜藕恭纪四首汪楫托根灵沼自年年绿叶金房敢较先华井虚传花十丈瀛台真见藕三千擎来只似移琼树踏出浑疑採玉田从此碧城添胜事肯教珠实擅芳鲜藏蔤无嫌託体卑沉沦不厌出身迟浊流那得污清节百折终然见素丝满目空明秋水外一庭虚白晚凉时金盘玉筯谁堪比雪椀氷瓯且共持㧞出泥涂仗至尊搴芳岂必在髙原纷披五色终成碧落尽繁花始见根青玉案边银浪涌水晶帘外白云屯遥㸔敕使传唿处百道清芬出禁门䴙鹈膏与佩刀融片片寒光落腕空共拟截肪同莹白惊㸔切玉得玲珑西池旧种千年碧太液初销十里红最是承恩逢晦日只疑捧出月明中皇清文颕巻七十六皇清文颖卷七十七钦定四库全书皇清文颕巻七十七诗七言律诗万夀省方诗二首韩菼四载亲乗继禹谟盈廷咨访屡吁俞白云篇里河渠志黄鹄舟中玉笥符已导狂澜归渤澥还分余润及江湖功成不待宣房筑自有黄龙洛水图香街十字篆烟青祝圣欢迎户不扃野老壶浆争上食诸生皇极诵传经秋毫輙禁民咸便供帐縁攀驾少停陛下従今千万嵗畵乌处处有旗亭圣驾幸阙里恭纪八首韩菼朝看阊阖影曈昽万乗东临御六龙不用金泥崇泰畤独来鲁壁抚秦松宫悬叠奏声髙下罍齐亲调礼肃雍今日廵逰因释奠陋他云起汉皇封一代堂亷论道时天章云汉肃昭垂传心直接千秋统翼圣遥尊万世师徳契周情兼孔思人瞻舜目与尧眉龙旓玉辂光东鲁争颂神明礼乐姿奎文阁下日华生承圣门前御辇行翠盖红云迎雉尾瑶函寳册拥霓旌罘罳璀璨檐前色丝竹铿锵壁后声有喜天颜刚一笑和风进讲鲁诸生九成乐奏倍光昌牺象云靁列两行访道肃然瞻礼器披帷宛尔遇羹墙须眉黙契存金石卤簿亲留重庙廊殿上圣人躬赞拜不须太祝与斋郎堂庑崇髙碧汉齐太初遗石想端倪杏坛桧影垂璇制栢叶槐枝焕御题十丈丰碑青染黛一泓圣水碧无泥壁书想像曽留处故宅金丝蹟未迷圣林门外欝崔嵬气象峥嵘壮八垓云木秋髙敷碧草宫墙日丽浄蒿莱楷林亭畔闲瞻眺洙水桥西足溯洄起辇齐声唿万夀圣人陵上圣人来晚出思堂歩辇过忾然余慕沛恩多祭田増后丰珠粒文币颁时耀绮罗赐额中闺旌节操拜官哲嗣永山河吾皇重道踰前典万嵗千秋泽未磨早従洙泗証心源过鲁追从永不谖东郡推恩増凤诏西山采石劚云根郊坛肃祀贤王礼庙貌巍峩圣主恩化日两楹阵爼豆素王万古道逾尊戊午二月保和殿侍宴恭纪王鸿绪琼筵日午上蓬莱金殿平临五鳯开云近衮龙当北绕春随天马自西来条风入槛先飘栁香气沾衣併放梅盛世蕃王俱欵塞千秋汉武漫雄才戊午二月保和殿侍宴赐玉案红枣一金盘恭纪王鸿绪筵开紫殿俯晴空絶塞梯航玉帛通花傍蓂阶初濯露香浮蒲萐正含风擎来火枣心同赤拜捧金盘日映红莫羡安期尝海外侍臣饱食未央宫秋日早朝王鸿绪燎光晨起禁城乌阊阖秋声下碧梧乐奏琼楼传鳯吹云开丹陛彻嵩唿龙媒珠勒排天仗仙液金茎引帝壶闻道雄藩移节钺宵衣频按九边图驾幸西苑观荷赐近臣䜩恭纪四首王鸿绪芙蕖一片饮龙川此日身逰银汉边绕岸峰峦云外出傍流楼殿镜中悬青青田叶迎仙珮宛宛池香入绮筵何幸叨侍従愧无词藻奏甘泉从官抃舞拜殊恩绀幄传来帝语温自是太和流玉陛不湏天乐奏云门尚方重整芙蓉宴中使还添琥珀樽幸仰宸襟歌在镐硕将雨露满干坤已沐君恩等赐酺却催龙舸泛芳湖薫风徐动牙樯转暁日晴悬水榭孤拜捧樽罍皆玉醴坐来云浪是蓬壶临流还咏嘉鱼什圣泽知应水旱无昆明重泛霭晴晖潭影巖光入紫微傍舰鱼龙潜复见近人凫雁浴还飞花间风起飘朱斾波上云生绕御衣万国雄图同恺乐更看宸藻倍芳菲乙亥六月二十六日廷敬士竒偕鸿绪恭诣畅春园谢恩英杜讷曁内阁学士藻兵部督捕理事官㑹恩翰林院侍讲学士廷瓉䕫右春坊右庶子岳颁并宣召同至韵松轩赐馔馔毕命登舟溯山涧至渊鑑斋观荷列席赐名酒时果复令内侍引至斋后遍观嘉卉遂命至佩文斋恭阅御书数百幅各赐千叶荷花一缾恭纪六首王鸿绪中涓引土木兰舟御苑风光结伴逰两岸栁垂青嶂宻一川花泛碧泉幽云开似入桃源径棹转犹迷杜若洲应胜乗槎浮汉渚更瞻仙仗列蓬邱瑶斋髙瞰玉河平百顷波光似镜明西岭翠微连槛合东瀛云气拂帘生何须牛女留银汉谩说风雷动石鲸圣主临渊惟鉴古泠泠山水舜琴清渊穆宸襟契太虚翛然尘外水云居经营灵囿勤民暇歌咏巻阿听政余案上緑沉三代物床头黄素六朝书回翔阆苑真何幸枚马雄才愧不如向阳黼座对烟岚座后轩亭碧树龛满院藤隂炎暑散一帘香雾午风含嘉禽雪羽来天外珍果丹葩自日南学士总饶花鸟兴上林竒种未曽谙机务清闲翰墨研牙籖玉轴满瑶编蓬莱山作藏书馆太液池为洗砚川八体縦横叅造化六文挥洒入云烟因知睿笔超神圣曽写鸾龙九万笺捧阅奎章到日斜更従浦溆挹明霞莲房细展千重瓣水殿分颁五色花翠管摘来同岳井银罂擎出赐天家圣朝异数何优渥留作瀛洲盛事夸赋得百籁坐自吟徐元梦兀坐髙斋昼漏沉于喁忩外发清吟千般灵籁俱堪听一派天机何处寻起灭漫驰空际想悠飏忽动静中心老聃章句分明在谁识无声是大音赋得凝冰结重涧徐元梦宵来飒飒起天风冻结川冰顷刻中浩影千寻开匹练清光一道卧长虹印沙鸿爪㸔何在殷地涛声聼已空下马徘徊诗兴发恍如身到水晶宫已未正月二日召聨栢梁体诗与宴内廷䝉示御制瑞雪近体诗恭和元韵徐元梦内朝扶杖入班聨新霁逾看万象鲜髙倡正宜方白雪余音併欲绕朱絃耄龄忝预颁金管春昼欣逢敞玳筵飏拜总知交儆意非夸胜事倣陈编朔漠荡平恭颂四首彭定求睿畧宣扬致太平万方送喜集神京鸾旂絶塞书三捷凤管中天奏九成禹迹𢎞恢谋独断尧封广辟徳难名逺伏沧江外慙悚无能效请缨干行豫动协天时瑞应祥徴御气随草向沙场青䖏少泉従陆地涌来竒隂隂瀚海临旄钺漠漠天山集羽旗闻道师征原不战银河洗甲㡬曽遅紫塞金河欵圣朝枕戈擐甲帝营遥饱均战士裁天膳寒恤将军解御貂穴蚁欲逃那可得鼎鱼余息故难邀降旛竖䖏俘苞蘖汤网𢎞开武倍昭狼居胥顶幕乌飞百万貔貅受指挥岂谓嫖姚弓早赐便如细栁辔徐归縦擒互用推神筞竒正交攻握秘机瞻仰圣躬劳独甚昇平何以报恩晖䝉赐御书恭纪胡㑹恩文治光昌庶绩熙万㡬清暇每临池发挥神藻山河耀沾被深仁草木知元气淋漓风格劲中锋含蓄露华垂圣人书学还跻圣天縦吾皇百世师书家歴代漫縦横圣笔琳琅美莫京衆体咸精知法备毫芒无憾信天成万钧神力行间运百道荣光象外明谁向晋唐夸絶艺千秋琬琰独峥嵘渊鉴斋中㳤气新至尊染翰对芳春花朝洛水流觞日草圣兰亭縦笔辰寳幄炉香凝睿思璇题墨妙注清神骊珠四百光华烂渥典何当逮小臣天马篇垂寳字多风云变化总骈罗文传雄骏思唐牧名叶嘉祥忆汉歌鉅丽天葩真创辟谦冲圣徳示临摹吴兴承㫖何堪数沧渤能涵万壑波圣徳神功诗六首翁叔元圣皇文武太平年至徳如天服九埏禹贡白狼来玉帛尧封赤壤隶山川西方逺戍雄千骑北府神兵训十连每聼鼓鼙思将帅治安曽不忘戎旃金城虵豕扰臣藩告急军书入玉门荒服只因隣大宛至尊亲欲救乌孙五花谁许窥神算万国惟知感圣恩自是天心西頋切宵衣清问日临轩春寒太白压萧关玉帐牙旗指顾间羽檄晨驰光禄塞传烽夜照伯颜山地先春草三千帐天供灵泉十二闲司马大书军府上长留胜蹟在人寰翠辇行宫召佽飞龙韬指授敢轻违云桥青海惊横渡铁骑天山已合围狐兔穴焚难假息牛羊日暮竟无归献俘博望齐三㨗好荅昇平颂徳威金笳兵气入黄云传箭边声和马羣赵信城前唿万嵗李陵台畔响三军风揺玉靶龙头转日闪雕弓豹尾分従此域中销战甲好乘春雨事耕耘上林嘉树翠玲珑天骑西归甲仗雄暁月斜临九华帐春风犹系六钧弓南山谁比龙城迹北幕还轻马邑功幸际昇平何以报万年称夀未央宫太学纪事诗四首彭㑹淇谒庙夙昔蓬山展拜䖍移官喜近圣人前雍容导引罗衿佩亲切趋承到几筵末学愧分新綘座儒臣荣溢旧青氊回思释褐春风日叨被恩光十七年释菜曈昽殿角唘朝暾月吉亲师古礼存肃若朝仪齐虎拜颁来法醖献牺尊教先鼓箧歌鸣鹿洁荐溪毛赋采蘩桦烛影揺羣吏散緑隂深锁映朱垣斋宿初擕幞被入西厢半榻琴书静夜张圣主斋宫亲祝册清署自焚香铃声到枕风吹阁栢影横阶月转廊隠隐晨鸡才动聼桥门劒履已成行陪祀春秋秩祀重雍宫庭燎光齐卤簿同鸳鹭随班先九列牲牢将事尽三公欣従爼豆趋承下得厠冠裳拜舞中分胙携归叨圣泽也登鼎实荐宗工驾幸瀛台宴赉羣臣诗五首张榕端皇家别馆属瀛洲藻井梧飘爽气流琪树千章依凤阁澄湖一带抱龙楼遥天岚岫浮空翠近水芙蓉照素秋瞻望无殊蓬峤胜干坤宁复有丹邱簮裾暁集凤城隈鱼贯登舟击汰开彩鹢乗风排荇渡锦帆截浦荡荷廻松林如盖衣霑翠莎岸成茵佩映苔佳气逈浮仙仗外六龙早御九重台拜恩班退入鸳行绮席𢎞开太液旁照水繁花明劒舄含风杂树奏笙簧茗传尚食琼浆饮馔出天庖异味甞翘首丹霞深锁䖏九重应进万年觞瑶池列幕带廻塘午宴重霑栁䕃凉果腹已叨银缕脍酡颜尽覆紫霞觞蹔舒笑语情方畅终秩威仪乐未央虎拜当筵歌既醉隆恩早已下明光叠捧温纶拟饮醇泰交盛事恰臣邻㡬年载笔蓬瀛署此日乗槎牛斗津已见戈鋋清戍垒还㸔礼乐庆昌辰莫言近御偏承宠伫沛恩波四海均畅春园引见恭纪张廷瓉西山苍翠䕶宸居簮佩趋承到玉除地接平畴观稼穑窓迎深緑拥图书栁丝细织春烟外莺啭初调昼漏余身入上林深閟境挥毫献赋媿相如太液池张廷瓉御苑清流唘巨川沿隄树色逺含烟晓风细织氷绡薄夜月晴浮玉镜圆菱叶平分双桨出藕花低覆白鸥眠移家太液池头住得沐恩波十五年召试丰泽园纪恩四首张廷瓉暁日曈昽启建章六龙迎䖏锦成行锵锵劒珮罗丹阙渺𣺌烟波渡綵航黄鸟啼残新栁岸轻鸥浮过白苹乡行来萝薜清隂径三夏炎曦渐欲忘十亩桒隂覆竹门离离嘉颖绕华轩谁知紫闼宜春苑别有青畴布谷村蚕室丝纷氷缕色稻畦风卷碧波痕圣人无逸崇民事罗列豳风在禁园澄澈池开一镜圎流纹如縠到阶前千竿修竹森苍玉㡬㸃新荷贴翠钿蝶翅幽花红雨润蝉声髙栁緑云偏长廊邃馆无雕饰风景清芬本自然列坐濡毫满禁林御题含义总渊深薪传真伪敦儒术农事艰难轸圣心尚膳荣颁文陛侧天浆香散百花隂皇仁乐育真无极拜献徒慙瓦缶音圣驾南廵诗六首张廷瓉青阳吹律入春迟圣主东廵正此时事重省方符舜典制遵时迈叶周诗层霄早看勾陈转薄海欣逢化雨滋夹道肩摩齐下拜天颜岂独近臣知仙乐遥闻落九天金舆来自五云边春回芳草围行幄风送微波放画船一路鸾声花外出五湖旌影镜中悬不教警跸先除道童穉还依凤辇前黄河春浪拍天浮伊阙龙门控上头千里鲸波归大海万方玉粒达神洲隄防纷献盈廷议疏凿深烦圣主忧不似汉皇夸盛事宣房瓠子尽安流禹陵迢逓越山中龙衮亲临祀典崇此日黄流劳驻跸当年洚水荷成功天香细结丹楹雾仙仗清含翠栢风千载空山廵幸少一时邱壑尽春融和风甘雨应时看俭徳深宫减大官比戸久知歌乐利天心犹自悯艰难租蠲喜溢苍生望诏下声腾万姓欢作息总忘辛苦意君恩常在野人餐六师轻束羽林装天上旌旗掣电光父老遮留还暂住壶浆争献亦亲甞九重驾出梅初緑三月銮回栁乍黄端拱山龙温室里昇平佳气照巖廊西苑御试恭纪圣恩诗二首曹鑑伦薫风太液自逶迤重见仙蓂第四枝文鹢真従天上坐缃筵遥向镜中窥明窓但觉云霞润髙栋无劳彩缋施仰止帝心崇俭徳尧阶物色带茅茨上林笔札㡬回颁委珮趋承侍従间宝馔遥分鹦鹉粒金炉添爇鹧鸪斑身偕彩鳯巢阿阁㤙重灵鳌戴巨山拜手屏营思砥砺叨闻宸训订愚顽圣武北征大功告成诗六首曹鑑伦豹尾鸡翘出玉京凉州大阅振威声半天鼔动河流却万灶军欢屋瓦惊鵰鹗堡前朱斾绕鸳鸯泊上綵云横太平天子真神武止杀还须用五兵风雷隠隠䕶周庐五綵龙文拥帝车泉出旌门珠瀑巻草迎行殿緑云舒九盘夜渡黄河水三略朝提玉帐书汉将莫夸临瀚海圣人亲已到狼胥圣武临戎贼胆寒威惊鸷鸟避旌竿楼兰西去关门逈姑衍南来地轴寛朝发尺书降賛普暮驰单使服唿韩畨戎顿颡军麾下尽荷生成载道欢欃枪既扫沛皇仁羣丑投戈尽束身汤网恩深三面解轩台威耸百蛮驯蕃歌人踏关前月铙曲风传塞上春直画青邱为北户不湏戒鼓节金錞銮舆三驾建霓旌总为苍生致太平欵塞已看来万国受降何用筑三城晨廻雁碛云迎马夜度龙沙雨洗兵従此殊方归化域年年争路贡瑶京鹭鼓前驱振旅还告功祖庙涣恩颁千羣龙马来西极万里天山鏁北关播谷缫丝农事竞击辕鼓腹野人闲普天齐享昇平乐炳燿神功史册间圣武北征荡平诗四首李孚青黄麾绣盖出天家仙氅春风引翠华切玉昆刀装玳瑁连钱金铠䕶桃花月明严壁传刁斗云罨髙坛拥纛牙盛事军容干气象先声早晚到龙沙殊方神异启威灵天为王师扫朔庭列灶泉供花乳白连营莎接栁牙青椎牛享士传餐遍驻马劳军按部聼虎旅衔恩争淬劒欲屠鲸鳄靖沧溟铙歌千匝气鹰扬圣虑犹劳设重防漆甲已开铜柱路绣旂重拂玉门霜何难兵气销金虎尚赐天书赦白狼收尽衔刀诸党部臯兰直北列降王百万明光耀羽林风传画角阵云深牵羊岂解弥天罪饮鸩犹非战士心命合燃脐膏白草赏悬函首赐黄金黑山青海歌尧日照彻龙荒大漠隂圣驾南廵恭纪二首李孚青频筹䟽瀹每轩临特诏颁来内府金万里安澜知帝力九川底绩见天心功同星宿源俱逺恩比沧溟水更深不用秋风歌瓠子六龙到䖏起讴吟自有祥风送鹢凫挽牵岂必待烝徒安流不觉周千里厚赉偏教及万夫仗引欢声盈道路棹传讴咏满江湖従今烟雨垂杨岸童叟年年望舳舻出郭望西山彭宁求终年挟䇲事吟哦偶向城西侧帽过漠漠晚烟横石磴泠泠朝梵出云萝千寻碧嶂栖眞近百转清溪入梦多帝里自饶林壑胜㡬人蜡屐到巖阿皇清文颕巻七十七皇清文颖卷七十八钦定四库全书皇清文颕巻七十八诗七言律诗圣驾北征凯旋诗四首史䕫钩陈肃肃䕶黄麾电转云屯百万师决策庙堂抒独见运筹樽爼破羣疑靑郊选士春蒐练紫殿论兵旰食迟亲总六军深意在机宜不遣外廷知云䍐霜旌照泬寥万灵呵䕶百神朝春泉脉动波横溢朔雪花轻冻渐消为带余寒弓力劲缘滋嫩草马蹄骄藩维部落欢唿拜圣武敷天自布昭天兵耀日震边陲雷动星陈絶幕时王会羣矦环赤帟军容千里闪朱旗霜笳云火连亭戍金柝铜刁匝殿帷武节焜煌师律整祕图谁测八门竒诸道分兵本庙谟妖星一箭落边隅逆天岂得逃寛网背德终当受显诛地极空桐廻北斗日临穷发似东嵎鞭梢一拂三千里尽仰神威旷代无赋得云里帝城双凤阙史䕫金掌铜楼直望遥钩陈肃穆万灵朝千门碧瓦排银汉八表华星拂绮寮松栋烟霏衡岳柱芝楣霞绕赤城标侍臣日在红云里不觉衣裾染绛绡赋得雨中春树万人家史䕫罨畵层岚匝远岑黛云缭绕子城阴短桃巷陌红犹湿新柳亭台绿已深屋角墻头流霭霭桥南溪北涨涔涔烟簑雨笠春郊路桑柘千村父老心南廵赐第恭纪圣恩诗二首孙岳颁频年赁庑叹蹉跎忽向人间上大罗阀閲敢期容驷马门庭应许接鸣珂久耽朴素除丹雘仰荷荣光到薜萝广厦庇来欢自足帡幪世世感恩波自昔徒闻甲第荣承恩今日倍峥嵘频施雨露庭阶润绝远尘嚣耳目淸近侍风驱传帝命微臣雀跃感皇情有懐报称惭无地惟愿端居咏太平奉命赴畅春园写扇䝉恩特赐笔墨恭纪四首孙岳颁别馆深居西郭遥水廻山抱建霞标卿云偏拥林峦秀佳气中含景物饶避暑暂违靑琐闼封章仍奏紫宸朝承恩宣召趋跄急何意层层歴绛霄凤舞龙飞仰御书临池真媿奉宸舆扇分斑竹千竿秀画展湘江八景余放眼山林神淡远寄情花鸟笔萧踈恭题祗觉难相副珍重应怜腕未舒文物遥传映日华捧持给赐出皇家松烟纹簇双龙嵴镂管毫生五色花岂有法书邀鉴赏敢当天语重褒嘉拜恩弥觉滋慙汗优礼儒臣洵莫加谁云乌玉久如新谩説䝉恬造自秦讵似龙香调御墨宁同翠羽饰湘筠㑹磨端石承零露好写藤笺绝㸃尘从此茅斋增气象祥光隐隐丽三辰神武北平诗八首陈元龙祥开寳歴应璇枢翕辟神功焕帝图九译环裘归正朔两阶干羽叶元符久知薄海恩皆渥岂有殊荒教未孚天末一星余毕昴重烦玉弩振威弧借箸盈庭总未工天开祕略自宸衷靑邱丹浦书空纪洛水徐方事不同七萃有声知禁旅五云无际是行宫莫言万里流沙远只在皇纲咫尺中阵云不散结黄埃箭落惊看候骑廻十万蛇鳞新浴日三千鼍鼓竞鸣雷峯盘束马从天降路转悬车凿空来设险早从三覆在前军已扫白云堆雨雪遄归又出车依依杨柳映銮舆王庭坐待三犁后别部争收七纵余宛转黑河人渡急崔嵬阴岭马行徐圣朝不是勤雄略只为苍生鲜定居忽报军书夜刺闺朱旗已过五庭西指挥俄见旄头落谈笑翻惊太白低砺尽戈矛人共怒蹋平关塞马犹嘶拂云祠下年年酒从此秋高罢鼓鼙振旅狼山度翠旛龙舟天外溯河源大荒自古无人渡断岸从今有棹痕斗象南看皆奉朔流沙西去亦称藩穹庐悚息同编戸不用黄云塞上屯闲尽墩台见月轮贺兰山外断惊尘边关不唱从军曲蕃长新为守土臣声教已看周地轴威灵直欲逼天垠从来异域书难信今日舆图远更真倒倾银汉洗天兵更觉干坤气象明不用披图横玉斧尽收绝塞作金城山川一气归仁寿云物千年纪太平陬澨有知齐击壤好将歌颂佐咸英南廵扈从恭纪五首陈元龙康熙二十八年正月初八日驾由南苑行围出南红门城南膴膴是周原路转桥通入苑门斾拥三辰环日驭营分五校列云屯马驰朱汗围初合兎带靑茎草乍翻日暮晾鹰台下过香尘匝地不闻諠十三日立春驾驻德州斗柄初随玉辂东春神捧日晓曈昽条风乍拂朱旗上瑞霭先回翠幄中卫水冰消微隐绿平原草暖暗生红豫游到处恩膏沛欢洽靑畴乐未穷十四日驾驻平原县七里舖特发谕㫖蠲免东省明年正赋靑齐又见度金舆省俗重烦问里闾共覩民风安作息还传天语沛蠲除推恩宁待廻銮日草诏频催下马余闻命濡毫先拜舞从今汗简不胜书十六日驾幸济南廵抚署内观珍珠泉命扈从诸臣各书匾额诸臣仰请御书留题以光名泉上亲洒宸翰书作霖二大字鹊峯晴雪映龙旌六驭飞临歴下城紫气乍从珠熘转靑阳初向碧潭生虚能鉴物廻天眷淸可澄懐悦睿情一自亭边排綵仗灵湫千古被荣名二月初二夜泊钖山碧山如畵是梁溪綵幔华灯处处齐百和香风随枻转千条银烛隔林迷霏烟彻夜围黄幄微雨明朝展绿荑不是江南晴日少随銮膏泽沛春畦南廵圣德诗陈元龙钦惟我皇上御极三十有八年膏泽殷流德风遐畅文思光被武烈昭宣五典慎而百度贞七政齐而九功叙怀生含气均被太和喙息跂行并霑汪濊声教暨讫罔不率俾囘面受吏者越漠而踰沙执贽贡琛者栈山而航海比岁肃淸瓯脱迅扫欃枪剷壁垒于遐荒熄烽烟于边徼关山万里长无横草之惊区夏亿年永绝鸣尨之扰中外禔福神人洽和惟是淮扬诸郡漕輓攸关岁委金钱时闻冲决用疏用塞徒陈贾让之言治委治源莫定桓谭之议俯允臣僚之陈请亲御玉辂以廵行更以呉会淸嘉东南奥壤兼行补助加意抚绥河岳怀柔百神从令惸嫠歌舞万姓慕恩而我皇上治功久洽于寰区孝德弥隆于宫寝虑省方之将出或视膳之久虚海晏河淸喜奉慈闱而养志途吟野忭敬扶宝幄以观风维时惠风条畅淑景舒迟妍卉敷荣新荑挺秀桑鸣戴胜正虞书觐岳之辰水涌桃花值禹橇濬川之日言从淮右届乎平江乃自浙西歴于建业所至条狼之士弗唱辟除戴鹖之伦罢传警跸炷香夹道设綵连衢士女颁斌连槸而瞻豹尾旄倪杂沓企踵而仰龙颜正属三春恭逄万寿卿云翔而捧日神光起而烛天里溢絃歌涂交酒醴我皇上布天泽宣綍音法网解而囹圄空田赋蠲而闾阎阜关征盐筴并沐恩波耆老秀民咸霑湛露𢎞多士登进之额开长吏自新之门民事艰难无微不照田间沦弃有美必收王言如丝下应如草农蚕賔旅泛习习之凯风呉越靑齐被祁祁之甘雨三辰合庆九宇同欢惟我皇上体休戚于穷檐通寒暑于丹禁夙兴宵寐念切痌瘝立政用人计安黎庶俯临淮海亲辨疏濬之宜细察黄流指示决排之策神谟广运厚泽沾濡夏长春生显仁藏用瞻依爱戴者真如赤子之慕庭闱蹈舞讴歌者几忘至尊之临愚贱自唐虞而降未覩此风即开辟以还罕闻其盛臣西淸末品东观庸才幸叨侍从之班亲覩时廵之典拟濡毫而作赋莫能名圣人之仁愿搦管以摅词讵足扬天子之孝欣逢盛事聊效衢歌谨撰七言近体拜手以献兴朝孝治被寰瀛此日廵方盛事并长乐宫开移畵扇金根车动出层城绿波晴泛牙樯远香荇风廻鳯鹢轻养志怡颜隆圣母神厨应见萐蒲生黄流势与运渠连冲决常糜太府钱禹橇昔曾行水土舜瞳今复閲山川源流一览宸谟定修筑随宜睿算全从此河宗长效顺千樯漕舸往来便平江一水即呉趋风会淸嘉实奥区文物总由陶铸盛桑麻凭仗雨旸扶十年心忆銮旂幸三度恩邀法驾纡虎士前驱除警跸万民齐仰睿容愉鸡翘豹尾泛安流周览郊原庶彚稠宫扇影揺桑日丽天衣寒上麦风柔祗循绣陌移靑雀不许雕鞍破绿畴自是圣心怜稼穑扶犁野老拜龙斿北溟南极寿无疆阊阖行宫淑气翔五色日悬天上瑞万年人进御前觞斑文锦缀交衢幕鹊尾炉焚夹道香民力从来劳轸恤不教父老费壶浆末作辛勤亦可怜皇心轸惜次农田关门泽逮轻轺算盐筴恩流减籍钱商舶贾帆覊滞少水邮山驿踏歌连红亭鼓吹諠阗处甲煎香浓结紫烟勾陈容卫晓骎骎比戸欢传法驾临槛外绿波麰穟秀马前香锦菜畦深野人满饱天厨味耆叟归擕太府金更许蕃民还旧国伫听八极徧讴吟沃野春深景物滋省方到处念农时杏花菖叶留宸瞩桑扈耕犁入睿词笔洒龙鸾腾墨海韵锵金玉焕文思寸阴还惜船窻暇风度牙籖桂棹移辛丑元日纪事二首陈元龙康熙辛丑恭遇皇上六十年寳祚初周早朝庆贺礼毕偕相国马齐松柱萧永藻太仓王掞华亭王顼龄及遂宁张鹏翮大司农阳城田从典大宗伯贝和诺德淸蔡升元大司马孙柱大司宼頼都韩城张廷枢总宪党阿頼十四人诣干淸门献寿时华亭年已八十松萧太仓三相国遂宁阳城皆年七十以上马相国贝宗伯孙司马頼司宼党总宪及元龙年皆七十蔡宗伯年六十九张司寇年六十八真一时之盛退朝漫赋以纪其事轩纪初周六十春华簪白髪对丹宸太平天子真仁寿矍铄臣工仗圣神窃禄幸逄全盛日趋朝相庆古稀人耆英不向林泉老大位高年笑致身未许悬车又退朝雍雍金紫髪萧萧鸳班首列皆黄耉虎拜欢声在绛霄近沐阳和天上坐不知岁月暗中销沍寒未解迟春信徙倚闲庭望斗杓南书房侍直䝉恩引至西煖阁俯垂淸问命题赋诗作字恭纪二首徐元正十载含香傍凤池承恩常得上彤墀班聨左史频簪笔召对深宫命赋诗衣露未消闻昼漏玉琴在御引凉飔何幸陪前席愿竭葵衷报主知郁葱佳气满皇宫宝篆凝香袅碧空委佩时看瑶草绿抒丹还映石榴红挥毫悚切云霄近授简惭非邹马工却羡流莺飞禁树数声睍睆向薰风咏院中古槐刘坤扶疎修干拂云长振叶揺风得午凉树绿最宜深院好花黄犹似昔年忙新开兎目当寒食久结龙鳞照上阳不用子山新赋作良材端是际时昌皇帝圣德神功亲征荡平诗四首查嗣韩赤羽遥翻豹尾红至尊亲出总元戎琱戈电闪苍龙近玉勒风飈华盖雄尽辟山川开辇道共依云日就行宫谁知天子麾黄钺甘苦先偕士卒同边城百道走军符上将纷来听庙谟三覆掩时藏玉弩八门启处伏金弧地中雷鼓师无敌天上旌旗战有俘纵悔厥心何太晚噬脐今已累妻孥辎重漫山委道旁六军传箭射天狼宣威瀚海鲸鲵观耀德中天日月光塞北风云开正朔幕南版籍尽要荒休从事后惊神武几度招擕自陆梁箫箛争共凯歌陈况值班师饮至辰斗昔囘南今更北朔原无燠近逄春烽烟不动沙如镜候火空悬月似银已注东瀛消一爝普天何处不来臣院中读书二首汤右曾槐㕔铃索静无喧金钥传来启掖门五粒晓松寒夹路三眠晴栁绿当轩披华振秀繙官库渍墨硏丹尽主恩囘忆十年吟诵处靑氊何似紫花墩文窻窈窕见觚稜阁在西淸第几层金鳯印成题诏纸玉虫缀满读书灯坐深香篆萦衣过赋罢雕阑任意凭敢道近䝉稽古力文章报国苦无能来靑轩伏覩御书恭纪三首汤右曽丹梯翠磴引跻攀忽到天开地辟间别有楼台连碧落尽消烟雾出靑山光涵象外千重影气结空中五色斑奕舄华轩悬御扁墨㾗鲜润似初颁千峰入槛势全卑裂帛流成洗砚池法自古传才独纵笔经天授格尤竒赤文科斗开羲画绿树猿猱识禹碑万丈光芒三尺字扶桑逈出最高枝岚浮树豁郁苍苍佳气凭栏满帝乡红日晓生天一角银河秋挂殿中央词臣忆载随游笔老衲曾披御赐香岂独名山留睿藻干坤万古贲奎章䝉御赐书澹逺堂三大字恭纪二首查昇春殿融和淑晷长欣瞻玉管洒天章九霄翰藻辉三曜八法精严迈百王拜领中宵腾宝气归传奕世沐恩光锦函珍重茆堂上盥手先焚百和香跃龙卧虎仰神明造化从心体势成澹泊益期坚素节服勤永远切丹诚庭帏曾取当时义黼座容伸此日情未得捧归蓬径里愿镂心版励琼莹圣驾南廵诗六首姚士藟天仗勾陈出玉墀廵方春日正迟迟阳和遍野冰先解淑气迎舟栁自垂西北欃枪亲扫后东南膏泽普存时追踪古帝浮河洛刻玉披图受瑞宜圣母彤闱蘐草荣承颜游豫见昇平龙舟爱日相依发鳯舸春风自在行视膳江鳞调玉馔尝新岸笋进香羮仁慈钖类民归厚芹菜壶浆夹道迎天上黄河九曲淸千年早为圣人淸负薪难御桃花涨投璧空闻瓠子成世际帝尧忧洚水功高神禹拯苍生循堤相度商疏凿早庆安澜宅土平土膏初动事耕耘布谷催春处处闻新洒绿簑原上雨遍驱黄犊陇头云扈銮军不惊黎庶馌饷人争覩圣君无逸豳风时讲诵更劳亲省念农勤半壁东南注圣心为询民隐驾遥临无烦供亿丝毫力转与蠲除百万金吏不到村鸡犬静人多在野黍苗深长教妇子盈宁乐击壤康衢鼓腹吟东封南幸几经年父老欢迎御舸前江树重沾新雨露墨花长镇旧山川闾阎揖让风逾厚比戸诗书泽久传四海九州瞻望切廵行呉越荷恩偏皇清文颕巻七十八皇清文颖卷七十九钦定四库全书皇清文颕巻七十九诗七言律诗圣德神功诗四首孙致弥圣朝宵旰重勤民特展时廵出紫宸蓟北柳丝初欲放淮南花蘂已争春龙舟乍发层氷泮锦䌫遥添淑景新驿路三千齐望幸欢唿扶杖太平人永定河边倚棹看横流非复旧桑干白鱼跃处波涛静黄鹄歌中士女欢上䇿九重亲指授神功两月胜随刋勿言水患元难息得沐君恩便不难法宫图绘旧曾颁稔悉农家稼穑难一自圣人过陌上顿教春色徧田间瞻蒲望杏应须早耡雨耕烟莫放闲从此年年书大有黍徐长载满车还呉风越俗渐还淳敢忘天王巽命申凿井耕田皆帝力条桑布谷乐天眞频逢稔嵗人人喜已过花朝处处春北望五云争引领翠华今日又南廵康熙己卯春二月二十三日济宁迎銮蒙赐召对恭纪圣恩诗四首孙致弥翠华临幸徧阳春异数何期及十载重瞻天咫尺九霄亲拜帝丝纶和风乍拂垂杨软好雨旋滋细草新自幸生当明盛世难将高厚颂洪钧勅使传唿近御前泥涂忽讶上青天草茅名姓重瞳识蒲柳容颜圣主怜献赋得依龙舰侧承恩转忆凤池边休官尚沐非常宠何异金门侍从年鸾舆曾发玉虹光圣代崇儒冠百王九拜特隆新典礼两楹重焕旧宫墻庸材滥备金壶选盛事应归石室藏帝德如天书不尽十年珥笔杏坛旁一统文明海外通诏随龙节下天东徧收图籍归书库兼采歌谣补国风特许决科温素业难忘将母厪宸衷皇恩深重知何似直比沧溟与华嵩畅春苑侍直王原三月春光醉上林晨趋儤直立花阴鸟矜新霁流黄小柳耐寒烟贮碧深剑佩下时仙乐近楼台逈处水云侵忝缀文螭陛謦欬亲承识圣心咏砚池氷王原月衔片石晓凝寒香歛缥囊古墨丸影合蛟龙雷未动眼明鸜鹆镜同看慿添玉册千行白与照氷心一寸丹取次凤池春有信天葩五色吐雕翰恭纪圣恩诗四首沈宗敬素业相承有一经当时端尹侍彤廷文章报国邀宸眷翰墨开函傍御屏旷典至今犹郑重陈编留箧总清泠寸笺独进天颜喜温语褒嘉翠辇停天章何幸及儒林中使宣传宠赉深愿挹清风歌圣德敢将兰雪涤臣心六经广孝眞彝则千字成文有座箴玉轴㩦归惊异数涓埃莫报倍沉吟纨扇辉煌出尚方许将末艺进巖廊难描帝室山河壮漫写江南烟水苍巖为宸逰凝晓碧林随辇路发天香三吴击壤歌衢意图绘慙无六法良偶将笔墨逹微名诏抚丝桐理正声行漏鸣时相和答繁音指下自澄清九成功德天朝奏四海絃歌大化行南幸年年望切薫风从此祝昇平癸卯正月五日奉命之秦中祭轩辕氏以下诸陵恭请圣训纪事钱以垲泰运乗干礼百神恭承圣训侍枫宸螭头日丽铜龙晓雉尾香浮秘殿春万里明禋金节重尚方祝册寳函新微奉命趋原隰天府山河特向秦祀黄帝轩辕氏陵钱以垲桥山㧞翠路盘纡沮水回环衆壑趋近郭高原三百里绕陵栢树一千株昇仙台古存遗迹问道宫遥失旧途圣代明禋崇鉅典云旗绛节耀天衢北鎭吕履恒营州作鎭肇封疆恒岱遥同祀冀方北极星光分野濶东京王气亘天长迢迢松响闻空际漠漠山形入大荒盛代精禋迈三古灵风甘雨祝农祥大驾南廵诗八首刘灏东南民事轸皇情廵守还依舜典行自昔九重无暇逸况今四海久昇平减裁羽衞随云䍐储偫金钱出水衡文鹢轻帆从简易绿杨烟里省春耕宫扇云旓下玉除恭随文母奉宸舆时调寝膳依行在日按晨昏问起居江岸雨晴烟树𣺌春风波暖画帆徐慈颜豫后天颜喜孝思眞同孺慕初驻跸淮黄缅禹功云帆水静正春风几年疏瀹烦人力此日訏谟出圣衷伫看千艘啣鹢尾已知百丈徙鲛宫金堤玉斗荣光满长载恩波万里中欣欣老穉日相偕匍匐山根与水隈自讶此生田野里何缘亲见圣人来更无严禁当仪衞时有欢声出草莱盛世太平眞景色丹青如对画图开江城巖邑递经过阛阓熙然陌巷和碧树青烟村外市绿秧紫穟陇头禾笙箫处处迎銮曲桴鼓家家击壤歌古史传闻犹羡慕于今眞见更如何诏书宥过及微祝网兼闻赦小民黍向寒时还就暖木经枯后复知春簪缨同日皆生色耕凿从今得此身臣励亷隅民向善相期同作报恩人已沾行在主恩深更仰慈航圣母临自是一人崇孝治遂教万国被徽音臣民争效冈陵颂草木难酬天地心检㸃从来青史内几闻盛事似如今银管生香玉版新船窻翰墨动如神披云向日宣天语带露含烟赐近臣共喜开缄光奕奕还惊垂训意谆谆漫将鹄跱鸾停拟比较王谟帝典眞龙池春草刘灏暖积廻塘碧草匀萋萋帀岸及芳晨迎风低接宫花露向日平铺辇路茵色映御沟光自逺根滋灵沼泽常新年年感激阳和力散质容随上苑春渔樵耕牧诗四首刘灏渔生涯老向五湖过风挂芦篷雨着蓑孤棹随时移浦溆全家终日在烟波晨炊近折秋菰便夜火遥惊宿雁多盘有白鱼尊有酒满滩明月一声歌樵家依山下本长贫山上﨑岖独採薪细路攀缘常畏虎空林来徃不逢人行经老树缘衣惯坐向清矶砺斧频偶看围棋临玉局一声鹤唳出松筠耕又是春郊播种天带耝荷耜出村前雨昏布谷鸣深树风过乌犍徧野田馈饷每谙中妇苦劝农更喜长官贤陇头聚坐还相贺丰稔今年似去年牧平郊漠漠雨昏昏逺近长㩦笛一根尽日梦依芳草地三春路熟杏花村簑衣着得偏能称牛背骑来未觉喧满眼闲云林木外归从小径认蓬门早春出西郊颜光斆岸梅溪柳欝交横煖雾霏烟着处轻乍听村农喧社鼓遥看山畔试春畊解氷野水穿塍过报饷隣鸡上树鸣为语康衢诸父老秋粮有诏更蠲征万寿诗二首黄叔琳运应昌期转玉璇光分南极仰星躔尧阶气象成雍睦禹甸山川广幅日丽九重多瑞草春融万井入祥烟垓埏久已歌丰豫行健天心正体干蠲租诏发未央宫鼓腹兴歌德化隆秉穗尚余塲圃外鸡豚堪入画图中时和每浥腾轩露气暖全薫解愠风云表翠华开雉尾迎尘稽首共唿嵩圣武平北诗六首高其倬星辉云烂际时昌圣主尊居卜歴长至德九天明日月神威万里肃风霜版图已见昭无外声教何容阻一方三御六飞欣底定从兹海岳尽梯航歌传笳鼓拥回军三月犂庭昔未闻铭勒燕支彰大武谋成犄角靖余氛一鞭已近长安日万骑犹屯朔漠云大沛仁恩寛党羽招徕遣使日殷殷为民总不惮艰难十月重临朔塞寒毳帐千羣来化外降幡一片入云端从前空恃山川险此日方知雨露寛遂自云中回警跸不教壮士困征鞍飞驰露布奏行营极北烽烟万里清佳气连云浮豹尾祥光散綵䕶龙旌华峯指日看归马青海无波待洗兵濯濯声灵咸震叠防边不用筑三城和风甘雨净飞尘凯入千灵拥画轮事出万全非用武师行九伐为安民冠裳夹道天颜近铙吹连云法曲新野老壶浆咸鼓舞唿嵩无限太平人庙谟断决自宸衷匝岁欣看异域通塞外有天皆舜日寰中无地不尧风云霄大业千年事竹帛鸿名百代功歌咏终慙同白雪愿随率土乐年丰圣武平北诗四首汪漋行营万灶拥貔貅三路分兵独运筹天子自提轩后剑将军欲饮月支头弥山瑞草连云翠匝地神泉傍马流川岳百灵齐效顺銮舆到处协天庥才见天兵奏凯旋军营重列玉关前貂裘御腊冲边雪寳剑经寒入塞烟逆部已全归壁垒游魂何日脱戈鋋指挥四面无遗䇿定戮蚩尤马首悬阗阗振旅入重关警跸清尘万乘还遮道壶浆迎羽卫盈城父老拜天颜三军鼓吹铙歌发四海欢唿露布传共庆皇威宣絶域金戈一指定天山紫塞兵声永不闻磨崖万古勒竒勲宁同窦宪燕然碣逺胜周宣石鼓文御墨昭回悬日月丰碑嶻嶪起风云边城比戸安耕凿南亩新看五德耘万夀诗八首周起渭太平天子夀如天天帝高居不计年日月总行黄道里星辰常䕶紫微前梯航接踵朝金阙花柳长春傍御烟阊阖云中歌吹满遥同万里祝增川百叠祥烟绕帝宫玉阶仙仗晓曈昽铜池芝草年年长仙圃桃花岁岁红夏屋连云千里合春台送暖八方同还看天意如人意十日甘霖五日风正朔遥颁十二楼九州之外又神州地通香海环流处人到蓬山最上头蓂叶莫穷天甲子蟠桃长记帝春秋红云岁岁依香案岳渎朝宗拜冕旒光风冉冉凤城隈山色浓如献夀杯金埓几程过阆苑玉泉三匝绕蓬莱崆峝山向青天入太液波从碧汉来圣祚绵延春日永百花齐傍御筵开宫柳含烟百子池仙花簇锦万年枝金茎雨露山河润玉藻衣裳日月垂羲画开天龙马出虞琴解愠凤凰仪从今十屋添筹算甲子千回总盛时减赋蠲租岁未停深宫子夜尚谈经禹粮尧韭俱登馔周鼎汤盘总勒铭天上七星持斗柄人间五岳绘眞形华胥世界春何极日日东风百草青高楼大艑欝嵳峩衔尾千帆次第过九曲安澜天作堑百神受职海无波风飘杨柳牵丝䌫水泛桃花净绮罗但使江河同圣夀永教千载奠江河雍雍礼乐更桑麻王会衣冠道路賖乔岳已看船是藕海山新贡枣如𤓰千秋岁月同春书万国河山总帝家从此八荒开夀域年年今日醉流霞奉使朝鲜杂诗五首揆叙初出都门风薫燕市雨初收近郭村村绿树稠恋阙廻瞻天北极计程直向海东头碑传箕子遗封在地访檀君旧蹟留行徧渊波江畔路归途迢递指清秋中前所石佛寺芍药郊园红药已纷披意外禅扉见数枝此地迟开如有待他年重翫与谁期最怜野月当头映莫遣边风掠面吹为语山僧须割爱临分眞合赠将离过摩天岭炎官火繖正当空峻岭摩天地势雄曲磴廻环青霭外乱山高下绿阴中沉沉云合浑忘暑栩栩身轻想御风却笑白衣劳转战只今异域尽来同立秋日平壤作浿江云歛万峯青亦有梧桐一叶零还徃山川谙异域迁移时序验虚星蝉鸣渐较秋前切虫语初从夜半听便觉微凉侵枕席不须重上快哉亭肃州肃宁馆观荷花石径无尘暑气清水花齐放趂秋晴香吹翠葢含风细粉湿红衣坠露轻短䇿驰驱明日路小亭延竚暂时情金塘玉溆多幽赏不负丸都岭外行夏五月恭闻上因旱减膳至八日时雨大沛适下直于西山别墅推窻望雨喜而有作夸岱精诚信可与天符逰豫欢从万姓唿云壑空蒙山意逺原田膏雨稼苗苏自公退食闲潇洒与客慿轩兴有无不用丹黄能绘手天然一幅米家图沈阳夸岱欝葱城郭信佳哉尚见当年王业开絶塞屏藩皆北向二陵山水自东来余荒作洫犹堪亩即社为仓可备灾海上鱼盐边上牧经营须仗济时才春日驾幸南苑四首法海銮舆晓日肃钩陈羽卫骖驔扈近臣嫩柳韶光新有色春膏和气净无尘飞芝细傍重城转猎骑遥连六辔匀鎭国寺前回首望草桥齐渡小河津逈野连空入望賖春氷初泮印平沙云移仁网开三面风逐霜蹄散五花金勒控弦持郑重玉鞭连骑逺周遮千旂猎罢平林外驻马南庄日欲斜鹰师狗监列行围猎猎霓旌趁早晖东郭草间遮脱兎南山云外落飞翚重环共説韩卢俊鸷鸟曾歌尚父威今日君王多霁色欢声齐逐马蹄归春日灵台驻玉銮羽旄钟鼓万人欢刍荛雉兎原无禁监令丞司各有官畿内更嫌文囿小编氓深喜圣恩寛词臣亦有金门赋莫作扬雄羽猎看恭和御赐山庄避暑诗扇二首觉罗满保万几清暇驻山庄民莫关心睿虑长十雨五风周甸服千巖万壑绕岩廊自天湛露螭头渥当暑微颷殿角凉珍重骊珠五十六擎来御墨尚留香太和元气聚山庄石磴松筠辇道长轩栋呈祥云入牖尧阶崇俭竹为廊研朱㸃韵丹文丽挹露挥毫玉宇凉犹记徃时陪法从经函长傍御炉香恭随圣驾北廵自畅春园驻跸汤山恭纪觉罗满保羽林遥映翠微峯绣野云开奉六龙温液香浮烟正煖熏风晴拂瑞初浓村连幕影云千叠陌散林光翠万重紫塞招凉叨珥笔恩波浩荡此先逢春分即事应制觉罗满保晴临古淀讲春蒐整顿军容睿算周千鹢齐飞鸿雁阵双旌围绕杜兰洲平分玉漏当春永共仰恩波并海流日觐天颜瞻圣武祝衢愿进万年讴圣驾亲视河淮廵行江浙恭颂八首姜宸英十年舆望切前旌咨警长留圣主情祗为神谋存北伐故教天意缓南行竒探虎穴狂氛静怪鎻蛟宫浊浪平今日双龙趋翼卫春风摇曵出皇城舳舻南指路非賖楫拥烝徒静不譁行漏晓供长信膳廻帆初放紫宸衙渔樵得意瞻容卫鸥鹭无心避鼓笳中道时闻寛大诏懽声雷动万人家涂泥自古记淮扬已束洪流似带长绿字朱文穷宛曲隤林楗石陋宣房精诚感动鲛人泣方畧潜驱㒺象藏会有灵图符圣瑞波心泛㶑发荣光濒河犹自愁艰食诏截东南十万艘更免旧逋纾郡邑同霑新惠出波涛家家秋潦成堤堰处处春田响桔橰比量皇恩眞似海百川奔赴不辞劳祥颷吹送大江流一望南天瑞霭浮蓬岛侍书羣学士涂山辑玉万诸侯同瞻日角歌冈阜喜觐旌门拜冕旒谁是旬宣多政绩内传新赐黒貂裘东吴佳丽廵逰处风景微伤不似前秋获未经开百室天恩重与赐三千宏恢帝网金鸡舞广厉儒宫木铎传试看六龙新幸后明湖草木倍鲜妍三山凝望日光辉讲武台前翠幙围细草平沙开马埓黄云紫气䕶龙旂将军命中夸猿臂校尉登塲号佽飞次第千官同拜赏廻銮争献万人衣天章绚烂动星辰洒落银钩气象新烟火万家才极目登临半晌已萦神江山迢递归渊宇人物熙和浃大春樗散无由叨扈从陈诗聊和壤歌民圣驾南廵纪德诗张元臣柳舒金缕拂龙旌画桨兰桡趁晓行千里和风吹浪暖一天丽日映江清巖花处处增春色蔀屋家家识圣明至德弥纶畴与并神功万载庆平成皇清文颕巻七十九皇清文颖卷八十钦定四库全书皇淸文颕巻八十诗七言律诗奉命供奉南书房恭纪张廷玉箕裘弓冶不胜任又许鹪鹩託上林两世直庐明主泽廿年书局老臣心山樗敢望依神荚土鼓偏教傍帝琴惭听六宫人尽说苏瓌有子荷恩深扈从喀喇河屯䝉恩召入行宫赐宴徧览苑中诸胜恭纪四首张廷玉槖笔羣叨钖宴荣簪裾联歩到蓬瀛䨇溪水绕平桥远万壑云依御座生台榭参差随地筑山川环列自天成阆风换尽尘凡骨俯仰都教耳目淸尽收好景在庭除一幅豳风总不如湛露无边滋稼穑万几余暇玩图书天渊体道鸢鱼趣山水怡情仁智居五色宸毫光万丈仰瞻银榜胜琼琚层台高陟若凌空人在苔痕树影中夹岸林峦含宿雾隔溪歌吹逐微风芊芊草拂渔矶緑㸃㸃花飞钓艇红到此始知文囿乐时当秋爽若春融承恩更泛木兰船特设芳茵御陛前法醖自天倾石髓宫庖隔岸送琼筵几人得听金璈曲两袖都擕玉篆烟自是太平多盛事塞垣同赋蓼萧篇召游行宫后苑恭纪张廷玉涧草巖花映碧萝五云长䕶万年柯迎凉楼阁依山逈避暑轩窻傍水多卧石几重横玉几飞流千尺泻银河谁言天汉无人到已许乗槎六度过扈从塞外䝉恩特赐御书澄怀二大字恭纪二首张廷玉琳瑯宝气出华林羲画尧文重古今久沐恩波依帝座更将止水励臣心宸毫直并云霞丽圣泽眞如江海深簪笔几人叨异数同时拜舞禁庭阴传经天语昔钦承又对澄怀永服膺蓬荜高腾千丈熖姓名难称一条冰家声清白期无忝雅量汪洋愧未能窃愿洗心遵圣训何时道岸许先登万年寳祚诗四首张廷玉无疆宝祚庆延绵花甲初週六十年厚德永贞功配地至诚不息道同天人游禹甸尧衢里世跻三王二帝前草木长春当令节卿云糺缦照琼筵物阜民安託圣朝帝功巍焕治光昭守成创业经纶裕垂拱时廵雨露饶重译梯航来万国两阶干羽格三苖自从府事修和后歌叙亲闻奏九韶宥密精神贯八荒犹勤宵旰勅几康先忧后乐身弥健保泰鸣谦德愈光但欲农桑安作息不教芝鹤献祯祥九重歛钖繁多祉日月升恒海岳长雍熙奕禩庆昌辰环转干支第一廵久道致成三古俗太和分作万家春欣逄仁寿休徴溥重会贞元景福新拜手称觥同野老载歌百禄自天申恩赐御书宫扇一柄恭纪张廷玉五明宫扇制玲珑拜赐欣瞻御墨融珠玉有光眞世宝烟云无迹本天工三庚似植迎凉草四座如披解愠风自愧饮和先万物纎毫无力答苍穹雍正二年圣主躬耕耤田诗六首张廷玉钦惟我皇上躬膺宝箓手握璇枢合二曜以齐光参两仪而立极厚生正德殚至诚不息之功重道尊师创自古未行之典雨润日暄之风教动罔不臧宵衣旰食之精神所其无逸凡以致黎民之于变总期奠寰海于久安邦有本以必先食为天而最重特勤穑事肇举耤田尧年正値夫甲辰舜日敬诹乎癸亥春官视典京兆淸畿协风应律于东躔淑气蒸膏于南陌芝舆华葢当坛宇以星陈豹尾龙旗匝街衢而电转千官扈从金根耀晴旭之光兆姓观瞻苍马荡祥烟之彩壝宫驻辇幄殿凝銮奏天乐之屡丰孚诚后稷展皇䖍于三献合漠神农香霭金鑪爰更衣于大次云移宝扇遂命驾于甫田葱犗绀辕缀横车之黛耜嘉禾瑞麦开贮种之青箱于时四野晴和纎埃不动百神翼衞丽景无边一墢初移发大地广生之德三推渐讫动阳春长养之风仰帝力之维勤轸宸𠂻而未己启沉腴之土脉用劝三农运强健之天行欲周千亩比前徽而倍越遵古礼以有加弭节从容俟臣工之协力升台临眺欣氓庻之赴功原隰沟塍绣壤纷披于禹甸茅蒲袯襫画图俨绘于豳诗迺警跸以言旋仍望耕而未远掎裳连袂争蹑踵以瞻云击壤歌衢尽观光而就日从此五风十雨天田登御廪之储伫看两穗双岐帝耤满神仓之蓄臣职居司稼心切课农跪捧稑穜方愧未分于五谷恭持耒耜更叨承乏于九推敬撰芜辞肃将鄙悃年丰人乐长编大有之史书地厚天高永享昇平之岁月诗曰朱霭天垂万井春勾芒应律庆芳辰九重稼穑开民事四海耕桑仰圣人宝辂光迎霞彩丽华旗翠拂栁条新六龙行处乘时令甘露祥风遍八垠深宫宵旦念民天丹陛频闻鳯诏宣舆颂欢腾双阙下圣心劳在万方先德符古训崇无逸祀重农坛祝有年广乐雍容金石播太和元气溢垓埏畇畇原隰候停銮黛耜靑犁拥百官一墢恩流千亩外三推春散五云端爱看田器君王喜得近宸颜父老欢比岁赐租过十万昇平膏泽海天寛绣陌风光俨画图乌犍黄犊散平芜杏花舒蕚天时畅芳草抽萌地脉腴睿虑悉同民隐合神功潜与化工符仓箱有庆粢盛洁仁孝兼成万世模九奏箫韶见鳯仪更闻三十六禾词烟簔雨笠终千耦航海梯山贡两岐率土正逄行庆日普天同是谢恩时儒臣拜手书惇史彷彿豳风七月诗薄植徧承帝眷隆从耕欣得次羣公养民窃愧司农职劝稼曾无保介功亲见南郊劳玉趾久知东作厪皇𠂻愿随鼓腹康衢叟载笔年年咏屡丰恩赐纱葛袍服二袭恭纪励廷仪樗栎深惭扈跸行宫袍重钖拜殊荣文腾异彩看来丽袖带天香着处轻当暑淸凉分宠渥长途彼服感生成莫効涓埃报谨凛持身答圣情恭纪南廵圣德诗五首励廷仪平成聿奏岁华新善后机宜待圣人泽国蒸黎齐望幸东山花木尽熙春庆云瑞霭迎天仗甘雨和风凈路尘俯鉴舆情勤法驾九霄巽命喜重申言从问俗歴齐东到处民情彻帝聪四境总教游化日一隅犹自頼仁风饥穰本属天行数补救旋施大造功特赐金钱留运漕闾阎欢舞兆年丰霓旌仙仗压春山辇路花明水一湾击壤唿嵩歌乐土瞻云就日觐天颜市㕓不扰村庐静鸡犬无惊草木闲满载后车供玉食那教丝粒扰民间牙籖翠轴拥行宫午夜常彼宝炬红名理日探登道岸宝书时洒绚天工亲裁诏旨闗民隐面饬官箴厪帝𠂻自是至诚原不息干行万载庆神功宿迁南下水盈盈容与中流御舰行四载忧勤昭禹绩万年熙皥乐尧氓不辞风雨亲临阅为喜淮黄渐奠平千里飞鸿咸乐业岸花隄栁畅皇情枫林效香山体励廷仪吴江风冷越江寒梧叶萧疎枫叶丹春色何如秋色好无花却胜有花看高依禁苑低依岸远拂征车近拂阑玉露晓零浑欲醉霞蒸云簇影珊珊热河直庐与赐毫笔志感励廷仪摊书终日对铅黄镂管分颁出尚方簪处不胜羞短发归途犹喜壮奚囊元和脚好多新様下里歌残只旧章老学分应无好梦尽将才笔属江郎次韵蒋酉君恭咏御制木纸扇励廷仪人间匠作一时空便面新装夺化工剪羽已输千缕碎裁纨宁许半铢同㧞从木屑羣材外得近龙香掌握中舒巻漫随团扇伍挥毫犹待写薰风赐莲房志感励廷仪玉井花开百尺枝緑房初结早秋时圆分海蚌探珠宝香擘蜂窠沁蜜脾消渴不烦僊掌挹清寒恰比蔗浆宜三年又拜承明赐甘苦中心祗自知伏前一日赐普洱茶励廷仪曾赐云龙一品鲜玉堂人困记当年月团再拜薰风后雀舌休夸谷雨前旋拾松花添活火试烹瓦鼎泛新泉烦襟未信清如许习习凉生六月天御试咏千叶桃蒋廷钖千叶桃开簇簇红剪裁重叠费天工轻脂欲晕非闗雨薄粉初消最怯风晓露滴时添绰约暮霞飞处鬭玲珑续吟韩愈桃花句不是西淸即禁中赐数珠恭纪蒋廷钖委佩拖绅媿未宜九天今又钖牟尼骊龙颔下明珠颗赤水山头玉树枝四品一时惊异数八人同日受恩私从兹退食休忘事记念章身愼所思分赐入直诸臣御书诗扇廷钖分得圣制西湖夜月诗恭纪蒋廷钖重拜殊恩出殿前珠玑错落洒鸿篇仁风扇处春生谷寳箧藏时光烛天东国月明歌有道西湖波静泽无边六龙廵幸多题咏从此呉山一倍妍驾发腰亭跕至栁林蒋廷钖一轮晴日四围山细草干沙路几弯地涌潮河穿两界天开北口鎭雄闗黍苖日长同青荠石骨年深缀緑斑曾是胜朝经畧地太平有象戍旗闲夜光木蒋廷钖乍见星芒映室中喜看藜火照窻栊夜明帘薄来西域径寸珠圆出海宫淸似晶融还贯月碎如萤散远随风此身恍入琉璃界宁羡金莲蜡炬红恭诵御制立秋日喜晴诗恭纪蒋廷钖重叠山岚雾霭深凉风一旦豁浓阴喜看霖雨成甘雨仰见天心合帝心四野晴光舒化日遥空爽气入高林圣人忧乐先民隐绨几微吟对碧岑恩赐佛手柑恭纪蒋廷钖远自东闽称上贡赐来塞外获奇珍黄云叆叇金光现香雾霏微佛指伸不向空拳论背触还从合掌悟陶轮直庐此日夸殊典六月先分海峤春恩赐蜜渍荔支蒋廷钖岭南三度荔支芳蕉核钗头塞北尝入眼乍惊红玉颗剖开犹记绛罗囊十分崖蜜霜添味万里银盘露带香满口甘腴同拜食九天今日饱琼浆初夏西苑观麦应制王式丹上苑鸾旗淑景移晓披麦浪影离离靑林碧沼环千亩甘雨和风秀两岐胜日宸游同省稼丰年嘉瑞恰乘时即今谱入南薫曲新采来牟率育诗奉韶增修皇舆表院中即事次韵二首王式丹瀛洲亭畔静阶除匼匝槐枝亚碧虚池面轻风迎散帙檐牙初日照繙书共知定本推前軰未敢传钞付小胥东观从容参典校騊駼载笔媿庸疎栖尘帘阁喜新除秘册骈罗几席虚周室职方传旧志汉家年表效横书要从鞮鞻增图籍岂为华离问史胥理罢缥籖方永昼埀鞭归拂晩风疎文庙释褐查愼行数仞宫墻霄汉连两楹爼豆故依然曾陪鼓箧三千士重到桥门二十年末学岂增科目重菲才特荷圣人怜较他侪軰䝉恩早独在靑衫未换前畅春苑谢恩查愼行初着宫袍拜禁林碧梧翠栁望成阴可知圣主栽培意即是天工长养心千顷池边看鼓鬛万年枝畔听鸣禽从来日月无私照一物含光感自深恩赐玻瓈眼镜恭纪二首查愼行玉比晶莹镜比圆忽敎披豁睹靑天明珠吐晕泥沙外爝火分光日月边名纸尚堪题细字秘书仍许对新编此生视息眞何幸双眼摩挲敌少年霁月光风傍紫垣重欣天赐出玙璠潭空秋水淸无底壶贮春冰薄有㾗絶胜金鎞囘晩景不烦藜火照黄昏曾经隔雾看花后老恋余光尽主恩分赐南书房入直诸臣瓶中牡丹愼行得鞓红一朶恭纪查愼行扶桑初旭映曈昽联歩晨趋入直同紫闼恩光连上苑玉阶芳气袭东风人来汉殿莺花候春在尧天雨露中五色云端亲捧出仙葩争看一枝红西苑观麦应制钱名世农务时劳宵旰心淸和令节偶登临流滋太液膏逾茂色映长杨緑转深穟重最宜沾晓露苖新更喜沐甘霖来牟率育羣方遍共奏成周雅颂音赋得三十六宫都是春赵熊诏庖牺奥义费研摹六六相乘卦画殊卦本象仪因有数画分竒偶亦同符地中雷起阳初动天下风行阴渐敷识得循环生意在干坤随处是洪罏恭和御制上元前二日立春赵熊诏韶光先映九华灯腊尽轻寒气尚凝蓂砌未全舒晓叶玉河应渐泮春冰堆盘生菜尝新味剪綵为花让巧能喜値芳辰瞻睿藻靑郊火树卜丰登雪中入直陈鹏年六花飞作帝城春紫殿金铺一色匀万顷镜中难着影九重天上本无尘亚枝密想探梅路饥雀寒如寓直人兽炭龙团皆拜赐同将雪水试茶新晓殿陈鹏年淸旭笼烟晓殿开欝葱佳气满蓬莱波光鸭緑晴初动栁色鹅黄暖渐催赐茗香分仙掌露陈诗喜上万年杯红桥风月迎銮辂无数春从辇路囘圣驾南廵视河恭逄万寿圣节敬颂长句八首呉廷桢端拱宸居念兆人翠华二月视东廵日临黄道时方泰帝御靑阳物尽春望岱燔柴祠岳后游河刻玉奠波臣怀柔専为祈民祉先路仁风拂软尘待旦埀衣敞御筵十行温诏殿头宣云雷春奋求言铎藻火宵明解愠絃检玉赐书旁问俗摐金征斾远蒐田勤民兼事行时令遥望恩光下日边前驱列缺后丰隆步玉遥临拥衞同韎韐早闻收漠北冕旒重见幸江东威弧弦上天山月法驾轮扶海甸风拓地归来勤省土方行万里尽离宫平芜弥望涨㾗边岁潦殷忧下泽偏降趾九重亲陇亩劳身四载奠山川沉珪润比黄流瓉楗竹森如碧玉椽早使河渠承圣算宣房万福应今年长淮𣺌𣺌接河津睿虑勤求故道循为问披图廵甲子何如探简命庚辰歌征黄鹄陂当复宿应苍龙水亦驯待涸春泥催布谷雕轮碾处旋生尘十载江湖望阙情今朝重得拜霓旌吏民安堵三章法父老唿嵩万岁声珠树转灯明夜市綵棚围锦暗春城静街自有金吾导罗繖前头缓辔行康衢端冕采甿谣比户腾声彻庆霄分野一星占得岁钧天九奏感闻韶式闾粟帛高年赐贲路弓旌大隐招共应乘春施德惠东风入律听长调靑郊夙驾省农祥壠雉朝迎扇影翔栁底转旗过水市花间驻辇到山庄悬池的的金茎露荫亩童童羽葆桑还似祈年躬帝耤春深泽国又移秧南廵阅河恭进圣德神功诗四首王图炳五色云端万岁声太平天子庆廵行梅风暖傍牙樯动芝草香依玉辇生禹甸河山开黼藻尧封雨露洽舆情欲知宵旰勤劳意布德乘春又省耕西来葱岭势萦纡千里清澜镜面如竹箭声中飞画舫麦苖风里聚田庐訏谟远胜河渠志成绩还超禹贡书自是随刋皆帝力川珍长効万年余淮水迢迢彩鹢通总因怀保慰三农源分桐柏浮晴翠浪息蠙城听夕舂东会秩然如析缕南条从此尽朝宗民依经久烦宸算指顾千村桑柘浓雨过茸城春草滋从天卤簿见隆仪峯靑九朶开莲蕚泖碧三条绾带丝胜地恰如逄镐燕醇风还似绘豳诗特蠲逋赋恩膏渥万姓欢声夹道随皇清文颕巻八十皇清文颖卷八十一钦定四库全书皇清文颕巻八十一诗七言律诗圣武远扬靑海平定诗六首徐元梦维我国家受天眷命版图式廓远过汉唐九服宁一万姓恬熙絶岛穷徼罔不慕义向风争为臣仆我皇上膺图立极缵承列圣之绪仁孝光昭湛恩汪濊凡有血气之伦胥戴生成之徳诚哉天下归仁四方以无拂也罗卜藏丹津者靑海部落偪近甘凉自其先世内附有年圣祖仁皇帝嘉其归诚宠以王号兄弟数人皆膺显爵讵乃阴怀狡黠敢肆跳梁潜通逆寇策妄阿拉蒲坦首䑕两端悖徳灭义同气自戕皇上矜乃㝠顽不忍加诛遣使开谕至再至三小丑执迷帝赫斯怒指授方畧命将出师雷轰电掣所向摧靡越今年二月我师乘机深入昼夜兼行胜气兆于风云威声震于原野批空擣坚犁庭扫穴生致罗卜藏丹津之母同恶之贝勒台吉等先后就擒所得辎重人畜不可计算贼窘廹无归易衣宵遁是役也兵不过数千人为时仅十有五日较之高宗之伐鬼方不需三载方之虞舜之格有苖未及七旬庙畧远颁肤功立奏洵亘古之所未有也捷书上闻圣意嘉悦晋封加秩推奖元戎辇赐帑金均劳将士普天臣庶舞蹈欢唿请御殿受贺皇帝谦让不居曰是惟皇考简用之将豢养之兵克宣乃力用奏肤功朕何有焉但朕躬即皇考之躬俟祭告诸陵勉从所请伏惟我皇上亶聪首出睿算周详神机独运动合天心圣祖仁皇帝陟降在天唿吸罔间丰功骏烈于是益光赫濯声灵无远弗震由此边尘扫荡氛祲廓淸櫜不战之弓造可封之俗申有截之威受无疆之福薄海承休永永无极臣等叨侍禁廷受恩深重愧无江汉常武之作扬厉神功谨各赋近体诗六章拜手稽首以献熙朝文轨庶邦同靑海从来候尉通早列屏藩承正朔久安沙碛沐皇风跳梁忽轶生成外负固难容覆载中万里驱除非得已神机宻运付元戎丑类宁敎恣蔓延师中钖命睿谋全韬钤宻授元臣畧节制遥伸大将权刁斗森严开玉帐羽书徴调簇金鞭圣皇本不矜神武为扫尘氛靖九边纷纷驰骑近西凉螳臂撄车不自量勐虎怒来无豕突神鹰搏处失鸱张气凌山岳人争奋阵列风云势莫当何地尚能容假息追奔威已震遐荒正是层氷积雪中熊罴百队势排空长驱直入军声壮分道穷搜士气雄组练有光寒映月骅骝得路夜嘶风总因豢爱恩难报刻日能成不世功朔吹惊沙扑面迎犂庭捣穴骇神兵牛羊徧野随征纛甲仗如山杂去旌尘外趋风争附欵马前罗拜乞更生应知此日收殊绩制胜神谟頼圣明寝园躬荐正春深行殿欣传报捷音大烈允昭先世烈皇心即是在天心殊方自此无传箭重译于今尽献琛共仰怀柔文德远还陈干羽玉阶阴圣武远扬靑海平定诗六首朱轼万国输忱戴至尊仁风披拂满干坤诸藩久沐生成德小丑偏忘覆载恩才见师中天讨赫俄闻阃外凯歌喧九霄温律囘寒碛春色融融满玉门车书一统会冠裳何事么么敢陆梁命将专征乗豫顺居中制胜仰干刚朱旗焕烂云霞色紫塞昭囘日月光辇下欢唿声动地捷书昨夜报飞章七旬一月溯奇功奚似平边半月中虎旅分行扬武衞龙韬万里授元戎全销兵气霜降日尽惕天威草偃风正値辟雍光大典蓼萧方奏又彤弓皇仁浩荡播休和圣武丕昭庆止戈云拥旌旄淸朔漠霜严刁斗靖闗河齐归风敎天无外尽禀声灵海不波从此九边闲将吏军中惟唱太平歌宠赉遥颁自九天千军拜命钖金钱芙蓉小队闲排甲杨栁新堤缓着鞭上澣受成中澣至铁衣出塞锦衣旋王师十万无遗镞箫管悠扬入酒泉脱剑櫜弓憇六军百官齐贺靖尘氛神谟奋断承先志至德谦尊表大勲天地助灵彰赫濯山陵昭告荐淸芬巍巍骏烈光千载鳯阙长凝五色云圣武远扬靑海平定诗六首福敏波澄靑海净氛尘遥听军书送喜频反侧早怜轻自絶指挥共仰捷如神建牙钖号推名将授钺持权倚重臣不是开边勤远畧须知王化本无垠藩封奕叶圣恩长昧义无端忽启疆不谓执迷劳命使尚甘跋扈阻来王潜通远寇依声势近扰隣封恣陆梁一物岂容遗覆载长驱铁骑扫欃枪底用横行十万师前军一战定边陲士縁宿饱能深入将为酬恩屡出奇干羽七旬闻帝典戎轩六月记周诗何如指日肤功奏不见闗山雨雪时白草黄沙压阵云名王面缚已纷纷受降喜气连营动奏凯歌声徧野闻革笥蝥弧看满载明駞骏马勒成羣若非庙畧神无敌那得元戎第一勲寒食朝陵孝祀䖍翠华行处玉音宣飞来羽骑传三捷信是王师出万全紫塞已看沾雨露金方从此靖烽烟非闗克敌龙颜喜喜荐丰功慰在天告庙升中大礼成晋封加秩荷殊荣勲名合上麒麟阁恩赉还均骠骑营阊阖衣冠齐献颂明堂琛賮竞输诚皇威本与天无际亿载讴歌乐太平甲寅元旦立春雪竟日明朝晴霁王大臣称贺时祈谷斋期召入西暖阁恺切训示恭赋长律一章用志忻忭鄂尔㤗元日迎春春便雪囘寅恰复会三寅丰登有象天颜喜符兆初陈睿㫖谆直剖灾祥闗政事重申敬怠朂臣隣辛盘赐出斋宫肃大瑞何须纪鳯麟赐游西苑恭纪鄂尔㤗干隆三年春上初幸圆明园率同庄亲王和亲王宁郡王平郡王暨张相国廷玉大司马果毅公讷亲领侍衞内大臣常明大司农海望大司空来保泛舟看花徧游内所尔㤗触景伤怀悲喜骈集不觉涕之沾巾也退直赋诗用志悚仄仙馆蓬洲早入门宴游重许侍严尊惊看故我怜今我惭谢新恩感旧恩万树桃花红在眼一湖春水碧无㾗问津何处思前席囘首山村泪欲扪甘霖普降特召大学士内廷翰林圆明园泛舟赋诗恭纪鄂尔㤗溟蒙已布次泷涷告足微愆早勅躬伏奏既霑时节雨䜩游初领芰荷风恩随画舸流光远波及平田惠泽通益信天心感诚德作霖有愧祝年丰恭读御制面赋诗敬依元韵鄂尔㤗蓬莱洲许侍流观一櫂玻璃海様寛色笑中筵颁玉管珠玑满斛写缃纨川舟朂望于今切鱼水遭逄自古难岂独近臣忻幸极岸花林鸟亦淸欢已未新正二日干淸宫侍宴赋栢梁体诗恭和御制元韵鄂尔㤗栢梁春宴领班聨睿藻新裁墨尚鲜忭舞争看擎玉盏颂歌应与被丹弦昌年重贺元正雪小会同登圣主筵喜起一堂眞盛事愿将宝训记图编恭和御制咏瓶中新荷元韵鄂尔㤗翠盖轻欹露㸃粗玻璃满注育灵株疎櫺香细闻犹远锦样花多看似无净妙睿襟延玉井淸凉仙骨濯氷壶芙蓉别殿承恩久静挹容华敢自娱已未六月六日上赐玻璃瓶荷恭纪一章敬依元韵鄂尔㤗会于图画见犹粗爱出天然供几株好相不殊空里色眞香恰似有中无妙莲华注琉璃界太液波分藻镜壶捧赐归来心似水书窓漏永颂康娱恭和御制登盘山天成寺江山一览阁元韵鄂尔㤗缨峦叠巘天成境翠辇才临气象分四正庄严呈色相三盘烟霭入声闻丛霄路近尘寰小洞壑风来玉籁纷知有仙灵羣从在蒲团箬笠总如云敬读御制幸盘山寺阁诗囘忆旧游如梦如觉用抒鄙怀仍依元韵鄂尔㤗廿年希到田盘路天眼糢煳地角分忽捧奎章忻见见却从法界注闻闻烟迷孤巘横尤出风搅空林静不纷何日亭然风顶上白云满䄂瞰靑云夏日侍诸皇子瀛台读书偶成长句一首用以示劝福敏高栁修篁四面阴纎尘不到讲筵深细旃广厦无烦暑要道微言须会心物我相闗方是学骄矜偶见便非钦子臣交责非容易莫为嬉游废讨寻已未正月二日干淸宫侍宴赋栢梁体诗恭和御制元韵福敏开年嘉会集班联㤗运忻逄云日鲜遐迩蒸黎登寿域融和淑气应鸣絃靑阳令节方三始黄耉耆英在四筵一德从来能致瑞好将大有纪芸编多年踪迹厠班联玉案亲承睿藻鲜黾勉共期崇圣学优游未敢奏繁絃研求经史探精义贯彻天人御讲筵今日仁恩徧寰宇持盈更进十思编已未冬至前三日病中䝉恩特赐七言近体诗一章谨用元韵恭纪二首福敏罗雀门庭过客稀忽传天语到林扉宸章巨丽惊殊宠圣意高深敢重违人笑龙钟趋殿陛自怜顚倒着裳衣病身正似寒松色煦妪端须旭日晖知遇由来帷幄重林泉何处胜朱扉精勤夙学衰年废卓荦初心老病违怀旧惧生经过梦感恩泪洒解余衣可怜迟暮今如此病草难邀春日晖淸潭应制阿克敦宿雨全收拂晓晴碧泓新涨更涵淸波分天外云光淡影带洲边草色明傍水亭台炎暑却隔溪荷芰远香生翠华临处尘埃净自有渊渊惬圣情过他尔气岭阿克敦雪满阴山势自横中通一岭类闗城飞泉百道从云落乱木千重绕涧生巖仄有时难并辔石欹无处不遮行蠢顽恃此成巢穴化洽行看险亦平拟馆试为爱寒花晚节香德龄葳㽔翠叶拥花黄灿映晨霞冷带霜故向高秋标正色不妨孤赏后羣芳餐英人瘦神俱淡透月篱疎影亦香古盎移栽深䕶养要看岁暮鬬梅粧自武闗至留坝道中德龄果熟红黄栈路香征鞍高与雁南翔巖花淰淰縁云湿涧树沉沉压水苍一线林光深见日千寻山骨迥含霜马蹄缩涩羊肠险猿鸟秋淸引兴长初夏登楼有怀德龄雪尽河湟水漫流緑杨枝外有高楼欲为登眺消长昼却对云山动旅愁通德门依天北极䕶羌人在海西头一家兄弟三年别偏倚长风忆少游供职内廷寄呈伯兄高斌夙夜兢兢侍禁闱凌晨趋入戴星归楼头每惮更催漏马上常愁露湿衣意兴懒随庭鹤舞梦魂劳逐塞鸿飞遥怜万里同明月兄弟相思两地违秋日奉差乐亭偕同人夜行四十里至海边观日出高斌乘兴探奇渤澥旁驰看红日出扶桑霞光彩彻连霄汉云净秋空接大荒靑鸟不来仙迹杳蓬瀛何处海天长魂惊沙㟁涛声急极目徒劳叹望洋雍正十二年春䝉恩补授仓场侍郎再赴潞河官署舟中恭纪塞尔赫袭袂和风起白苹荻芽蒲叶逐时新掉头踪迹成闲梦到眼鸥波即故人草色平铺堤上路栁花飞送镜中春恩波湛与长河永浩浩流来自玉津恭和圣制已未元旦韵应制塞尔赫糺缦卿云瑞叶联曈昽初日曙光鲜掞将玉藻辉三殿播作熏风入五絃白雪阳春歌圣泽紫宸淸閟侍恩筵遭遇隆如此愿傚康衢载简编沈阳塞尔赫郁葱佳气望中浮沃野膏腴万落稠向阙羣峰皆北拱朝宗诸水尽西流高连长白标天柱俯瞰沧溟敞鳯楼城郭峥嵘民俗古巍巍形势帝王州恭赋御制东作勤耕劳衆力张廷璐乗春力作向东菑穑事方兴未敢迟麦陇荷锄烟雨外栁阴驱犊夕阳时催耕鸟唤平畴迥馌饷人归穉子随最是田家辛苦意闵农深荷圣人知恭赋御制风枝欲动不闻声张廷璐渭川千亩碧葱茏谁写烟梢尺幅中疑有㣲风来几席似㸔清影拂帘栊墨㾗澹处湘云动香篆萦时宿雾笼漫说化工能肖物可知生意满宸衷恭赋御制田田荷叶雨声齐张廷璐叶叶新荷贴水平轻风拂处晚凉生银塘忽过霏微雨翠盖遥传淅沥声金掌露凝擎沆瀣玉盘珠落听琮琤应添太液恩波渥霡霂还知慰圣情恭和圣制三月三日得雨诗徐本芳时百谷茁根荄甘雨新霑远近皆迸玉跳珠千顷合扶犂荷笠万民谐风飘绣陌红香润云覆春畴碧色佳法驾不嫌旌旆湿宸章挥洒一舒怀雍正二年躬耕耤田诗四首徐本万户千门听晓钟六龙飞处五云从靑坛莅止䖍崇祀玉趾亲临首重农九扈职分瞻肃穆三推礼具仰从容我皇宵旰原无逸稼穑心劳事益恭旭日旌旗辇路分肇开东作迈思文燃萧黙祝千村雨秉黛深锄一片云栁渐鸣鸠春意满杏初飞燕午风薰衮衣成礼临黄幄次第公卿致力勤鳯城环绕緑畴多羣仰躬耕驻玉珂兆姓尽知敦本意老农齐唱得年歌两岐定见舒新麦同颕欣㸔长瑞禾帝德天心相契合丰登寰宇共諴和春台昨夜察农祥播种偏宜黍稷良补助恩波民广被辛勤穑事帝先尝周原膴膴盈千亩夏甸靑靑裕万箱不待涤场田畯喜欢声早己祝无疆靑海平定诗四首徐本运际勲华仰化成如天覆露福苍生八纮敷敎都怀德九域宣诚一举兵靑海风驱隂雾净紫垣星耀㤗阶平旋师听唱铙歌彻桴鼔声停沙漠淸王师挞伐似摧枯命将平羌握虎符兵接前锋方胜策窟搜深箐已全俘敌情狡狯经宸断军令分明出庙谟去岁今年频报㨗圣朝神武古来无几姓羌浑未合围出奇制胜得先几黄云满塞横金槊皓月临边挂铁衣阵设疑兵惊鹤唳幕殱残寇见乌飞三军凭仗天威远共庆功成振旅归曈曈日丽九重门宣示边功诏语温仗下献俘呈斧钺殿前行赏脱櫜鞬元戎秩晋三公贵上将封崇五等尊万里烽烟从此息雷霆雨露总天恩河清应瑞诗四首徐本洪河迢递自天来清晏欣逄景运开星渚似移银汉近荣光疑并玉绳廻澄波荡漾逾千里佳气氤氲遍九垓治协勲华多上瑞安流更庆净纎埃圣世怀柔及百川祥呈四渎仰乘干长占海宇澄淸象共沐恩波浩荡天瑞雪三冬争皎洁卿云五色映沦涟从敎率土沾濡遍恺泽同流亿万年平地成天府事釐源淸流洁应昌期瑞逾太皥披图日德迈伊耆刻玉时波静定知尘不染光莹直比鑑无私由来史册称稀有鳯舞麟游未及斯一片澄泓万象呈舟航如在镜中行流从砥柱三门远气浃扶舆九曲淸协应苞符天眷厚敬承谟烈帝心诚鹓班此日传丹诏晋秩千官荷宠荣甘霖普降特召大学士内廷翰林圆明园泛舟赋诗恭纪徐本甘霖乍喜遍郊畿诏许新晴览翠微万井膏腴方被泽一园草木已含晖波随櫂影初生縠凉沁荷香暗袭衣幸奉良游瞻圣藻畴咨念念切民依皇清文颕巻八十一皇清文颖卷八十二钦定四库全书皇清文颕巻八十二诗七言律诗干隆三年圣主躬耕耤田恭纪八首史贻直干隆三年二月辛亥皇上躬诣耤田享先农行耕耤礼臣职在农官备位百寮之末不胜欣幸窃惟平秩东作始自尧年秉耒南郊详于周礼洁粢盛以事上帝其典特隆敦稼穑以劝民时其仪大备汉则建于乙地宋则位在辰方展祀则踵乎上辛蠲日则取乎吉亥青坛翠幄恒骞栁陌之风缥轭绀辕并借春旗之色陈于京尹掌自司徒钦惟皇上仁育羣生智周万物奉三无私以出治行五达道以諴民蠲租赐复之诏岁逮于闾阎省耕课稼之条徧行于郡县犹复畴咨民瘼肇举彛章月在夹钟日惟渊献翠华幸而黮云密布朱纮戒而澍雨载零肃奉明禋神听有和平之福躬亲御耦农歌皆熙皥之声土膏润而生意胥涵地脉融而根荄毕达从此杏花菖叶村村饼饵生香重穋䨇岐处处桑麻动色缲车不用知为多黍之徴秧马初分早叶维鱼之梦北里之禾再至鄗上之颕方来菽麦未分糠粃自媿欣逄盛典迈五帝而轶三王敬励官常率百官而生九糓用矢巻阿之颂爰赓大有之年拜手陈词不胜凫藻禁苑春浓地脉苏碧莎微润緑茵铺三农乍喜甘霖渥万乘初临徳意敷栁曵长条迎豹尾桐埀细乳拂鱼须芳塍此日瞻仙仗便是豳风敎稼图崒立崇坛陛枑重我皇陟降礼先农香烟合处知天眷云气凝时仰圣容升献三成勤玉趾乐歌九奏震金镛和平荐徳神昭庆果见千郊雨露浓锦幄高张绮陌新杏花微飐画旗春霏霏香雾连平隰习习条风动远尘御耦三推因劝穑王耕一墢为勤民帝心逸豫农欢乐黄发扶鸠祝圣人韶和应律土膏融吉亥时乘卜屡丰肃肃钩陈环禁闼迢迢华盖御斋宫官僚俨立青坛外父老欢腾紫陌中草服荷衣咸拜手共随京尹效唿嵩鸾旗夙驾圣心䖍远树经春翠幄悬风动霓旌乌细转云依雉尾鳯徐鶱芙蓉水泛莲花漏榆荚钱飘栁叶鞯共识宸逰非玩物由来哲后敬民天劳酒宣慈感圣恩百僚虎拜沐春温祈年频戒苍龙驾纳谏常开白兽尊䆉稏生香敷禹甸黍苖擢颖被周原遐阡迩陌都如画乳燕翻飞入茧园微备位忝农官叨与隆仪得壮观如稼有秋千户稔似葵向日寸心丹均平九式承慈眷游豫三春奉睿欢蚉负只今怀祗惧度支无术分难安雨余秧马欲分窠圣主勤民感太和已见彤庭生瑞荚还看寝庙荐嘉禾陇头渐觉闲游少犊背惟闻笑语多幸际中天明盛日始知先陛有赓歌圣主躬耕耤田恭纪四首陈悳华钦惟皇上深仁浃洽至德光昭孝思肫笃于晨昏诚悃肃将乎禴祀三才叶应化被垓埏一气涵濡荣敷草木乃犹心勤稼穑念切农桑时当御极之三年节届阳春之二月农祥初灿土脉方融爰肃祀事于灵坛用即田功于芳甸緑畴如砥华衮躬临葱犗引犂洪縻手试公卿并赞小大咸从勤开一墢而加推喜溢兆人而终亩维时和风徐扇细雨轻濡杏花菖叶涵紫极之恩光社鼓田歌播皇州之淑气要使人知务本统四海以耕耘从兹户庆逄年登万方于仁寿叨陪鹓序幸从鸾舆深惟教养之勤莫罄赓飏之愿尧天难绘祗同击壤以兴歌周甸亲游窃效载芟而奏咏敬陈七律恭纪鸿庥昇平典礼重勤民千亩欣逄玉辇廵恩泽早闻周四海田功肇即择元辰雨旸在念殷忧切稼穑维艰劝相亲正是仲春东作候青箱黛耜出枫宸灵坛笾豆礼先农鞭耒亲持映衮龙芳甸乍融春雨细彩旗徐转瑞云重健行欲倍三推数趋赞同时百职从稽首台前奏终亩十千亚旅洽欢悰春满干坤二月天桑麻乐利溥无边愚民但愿丰登继圣主长懐率作先草印金根浮玉露林揺豹尾袅炉烟仓庚布谷知人意百啭催迎大有年霡霂如酥秉耒时孚诚直与上苍期太平有象安耕凿大造无私眷缉熙帝徳俭勤超汉室民风淳厚续豳诗从兹盛典年年举不羡开元但具仪圣主躬耕耤田恭纪六首梁诗正圣人继治重耕桑夙夜勤民问未央诏恤三农恩屡逮政储九稔虑弥长谣衢早识流膏遍秉耒尤征举典详緑野即今春已及天田星现待游场长养风披紫甸多土膏春动气全和田功最厪君王念帝力时闻父老歌钟彻朝阳千骑出旗翻曙影百枝过銮舆徐向郊原驻宿润犹霑辇路莎笙镛旋听奏斋宫黼座精诚㝠漠通黄幄敞来苍璧荐青坛启处紫烟笼典因民事陈仪肃帝鉴君心兆岁丰最是应期甘泽降馨香从识感元穹禾词歌彻竞扶犂如砥平畴播种宜花绕帷宫风乍暖树连春野雨旋滋芳畦尘静停葱犗绣浍萍开漾緑漪好及元辰兴御耦陌头稼器献农师兰场染屦拂芳烟天子亲农井邑传修耤共知千亩重加推端为万民先喜㸔亚旅擕锄至递见公卿抚耜前借力不忘趋事早率耕歳歳趂春妍一尊劳酒进耕余从此丰穰应不虚总铚讵惟供御廪京坻还见纪乡闾祥光缥缈浮芳甸喜气充盈动属车亿载朱纮埀令典长瞻景福萃天居圣主躬耕耤田恭纪八首呉应棻三载仁恩浃万年一中主极绍心传授时尧典敷平秩卜世姬宗重甫田春满干坤开泰运风和阡陌动祥烟为乘阳气勤民事轻暖轻寒二月天天意君心一气通先期洒道有神功一犂红杏枝头雨几阵桃花信后风零露湑兮农具润春泥湿处土膏融试听仙乐声和协先奏咸丰后屡丰郊宫祈谷礼初成又见金根载耜行后土显然呈地宝先农黙为助春耕那知耡雨犂云候悉载尧咨舜儆情䖍奉粢盛供孝享俱从夙夜殚精诚圣世明农远肇基艰难穑事帝周知中宵时厪茅檐虑郊外欣传玉趾移山野农人齐拜衮文思天子自扶犂劝畊何必三推限五度神龙䕶彩旗芳甸宁夸万彚妍亲偕袯襫下春田丰登惟望余三九骏发争㸔耦十千民气畅时民力阜圣心劳处圣躬先禾词语语闗民瘼若较豳风倍恪䖍坛外轻烟湿菜花台前风物更清嘉神臯共仰千秋举御廪应多十倍加但见民情依日月岂知天意重桑麻殷勤肯便回銮早白叟黄童满道遮樗材廿载近蓬莱小草欣承雨露培杨栁阴中随辇至箫韶声里劝农来平畴雨洗秧旗动绮陌风微社鼓催一幅昇平好图画熙然同乐上春台春郊礼毕气和融原隰畇畇辇路通比歳赐租过亿万今朝履亩到南东已㸔击壤盈畿甸从此勤农遍域中惇史年年书大有永埀盛典纪皇风圣主躬耕耤田恭纪四首许希孔民事艰难我后知春和耤亩肇隆仪农星耀彩天文丽谷雨流膏地脉滋化洽高深归主极勤先亿兆仰君慈载歌三十六禾句如诵豳风七月诗日月交旗出鳯城太平天子劝深耕青坛岳立丹霄上黄幄云开緑野平草近琱舆含露润花依玉藻带霞明天颜有喜农夫庆匝地懽唿嵩岳声上辛昔拜衮龙衣吉亥今瞻六御飞共识皇心殷稼穑时劳清跸驻郊畿先农既醉黄流瓒保介趋随玉节挥一墢三班成礼后知时好雨转霏霏帝耤茏葱霭瑞烟明昭受赐屡丰年诚孚黍稷居歆日敬在粢盛播种先暖日花村闻鼓籥氷天桂海靖戈鋋扬庥共进思文颂纪盛还歌于乐篇圣主躬耕耤田恭纪四首邹升恒昌期致治在勤民稼穑开先事必亲祈谷己行元日礼耤田仍及土膏春风光二月连三月帐殿千人拱一人共喜干行乘巽徳早㸔鸾辂出枫宸后稷思文配彼天斋宫淳濯倍昭䖍先时嘉种呈穜稑此日升香肃豆笾翠柏森森笼宝幄青榆歴歴荫天田司农大尹斋心待埀栁阴中进綵鞭天子亲耕一墢开两行鹓鹭翼登台旂翻绣幙千层锦鼓动春塘百面雷清畎泠风吹细籁緑簔微雨净纤埃良苖也解怀新泽不用村村布谷催敎孝明农鉅典彰王畿仍作四方纲民欢补助先成谚天鉴精诚屡降康春雨一犂秧水緑秋风万里稻云黄愿领瞻蒲衆酌兕同称万寿觞圣主躬耕耤田恭纪八首于振淑气初囬禁苑春皇心无逸为劳民千官肃穆趋青甸万骑雍容出紫宸栁叶细裁知令序桐花微绽识芳辰应时甘雨随天仗父老欢歌祝圣人绮陌芳堘雨露浓青坛岳立礼先农时和鸟唤千郊曙春丽鲸铿万石钟展席乍㸔朱戚舞燔烟疑有白云封由来降福皆神赐知是天心眷九重辇路纡廻细草萦斋宫静閟漏壶清皇心作肃惟居敬圣徳持盈在立诚九列师师嘉礼备三公翼翼泰阶平侍臣鹄立更衣殿日月昭囬衮绣明黛耜恭陈锦甸开绀辕在御百僚陪欲敎兆姓皆三鬴不惜皇躬尽五推仙仗缤纷辉綵幄农歌来徃徧春垓金钲画鼔声初罢天歩旋临视稼台公卿秉耒土膏融漠漠轻埃剪剪风九谷允为王道始千畴还待庶人终剧怜雨后枌榆緑预卜秋来䆉稏红云物芊绵占太史昇平时节兆年丰銮辂金根出建章羣黎徧徳觐龙光老农拜手随京兆百辟趋墀引奉常朱草紫华同蓊鬰黄支乌弋尽梯航津茎润叶眞嘉瑞万彚昭苏帝道昌阡陌纵横缭粉垣先皇会此抚青辕道隆继述斯为孝泽洽蒸黎岂有谖从此巍巍歌圣徳即令膴膴颂周原嘉禾九穗寻常事要使淳风迈帝轩太寝深严绮户张一人恭已坐明堂凫趋欲效三多柷虎拜羣称万寿觞大地阳和归几席钧天广奏叶笙簧銮舆廻处闻清跸五色卿云扈九阊圣主躬耕耤田恭纪四首金相钦惟皇上御极之三年择元辰载未耜躬耕千亩为天下先是日也灵雨霏微休徴协应皆由我皇上孝思诚敬千古无与比伦故能上格天心降兹渥泽天人感应之理尤为显着者也臣躬逄盛事目覩嘉祥不揣谫陋谨拜手稽首而献诗曰九重春霭晓曈昽黛耜亲耕鉅典隆解雨时行䝉圣泽地雷春奋仰神功司农撰器先期告太史占书应律同最是吾皇敦稼穑好将图画咏豳风布谷声喧品彚昌昇平天子重耕桑云迎翠辇依坛近花拂青旗夹路香玉趾按行先虎旅金鞭徐举灿龙章侍臣共覩天颜喜为卜丰年万国康御廪神仓备耤田奉先思孝倍心䖍青箱种播春膏润緑野云披昼景妍三爵油油分劳酒百僚济济侑嘉笾须知圣主勤民意祗为苍生祝有年细雨蒙蒙陇麦滋禾词引唱最相宜灵坛烟霭方呈瑞绣壤甘霖恰应期东作西成民力普茅檐蔀屋帝心知从今不数元和事乐谱新传贺雨诗圣主躬耕耤田恭纪四首嵇璜闻诗咏千亩礼载三推敎孝所以尽诚劝农归于务本先时有协风之应后车有甘雨之随惟敬洽于天人斯泽流于上下乃若元辰载耒经传祈谷之文吉亥修仪台有观耕之号唐则多增坛壝宋则屡改乐章往册所传盛仪希觏我皇上本敬天勤民之心普府修事和之化情殷稼穑屏书无逸之篇俭着松云座绘豳风之象固已尽力沟洫皆属我疆我理之经犹念供奉神仓务体必躬必亲之义値阳春之仲序览景物之芳菲御玉辇于东郊驻和鸾于南亩青坛岳立九旗飘神鼎之烟翠幙云凝六律应钧韶之响明禋致祭聿享先农掌次进衣廼咨保介服朱纮而身劝载黛耜以躬临维时诚孝感于天心阴阳和于元气爰布春云之漠漠聿兴时雨之祁祁公田艺而地脉俱融嘉谷播而土膏毕发于是登台亲阅喜千耦之同耘劳酒频颁识普天之共庆神都湛露正羣工拜赐之辰薄海春风斯万国被恩之日既田功之克即乃井养而不穷铜雀徴祥协三十六禾之祝鳐鱼贡瑞超七十二代之编惟时行以应干故顺动而成豫新仪式焕旧典加隆承恩清禁喜闻大礼之庆成扈跸灵坛思效庶人之终亩道扬仁孝愧无潘岳之词鼓吹昇平窃附宋祁之颂云尔星见天田淑气回青郊法驾为民来三时耒耜春和始万井耕桑帝力开绮陌香云连宝幄鳯城烟景䕶崇台元辰方届修仪肃农扈畴咨徧八垓父老扶犂夹道遮游场清跸静无譁青箱嘉种含云液缥轭春旗帯露华何幸田间瞻日月遥闻天语问桑麻悯农最切祈年望竚听丰穰祀满家曾占好雨恰知时春野轻匀散似丝礼重加推明穑事乐和衆耦谱禾词仓庚声里金锄举緑栁阴中碧甸滋岁岁率先劳玉趾何须七月更陈诗劳酒初行庆典新廻鞭不动属车尘由来望杏瞻蒲候即是吹豳饮蜡辰沛泽三农勤补助荐馨九庙洽神人载笔赓华黍与物同歌浩荡春圣主躬耕耤田恭纪四首张若霭农坛佳气接斋宫銮辂亲耕典礼崇四海久应忘帝力九重犹自念田功青旗浥露郊原近翠幙连云阁道通簔袂笠檐纷在目不须便殿绘豳风平田漠漠䕶春阴履亩躬劳降辇临趋事已知民乐业兆康潜卜帝居歆丝鞭拂处萦烟转黛耜移时带雨深一墢乍开沾洒足早㸔緑意遍芳林布谷声中驻六驺翠华不为奉宸游苍生预慰篝车望黄屋常先妇子谋千亩流膏敷帝泽四时备享答神庥归来劳酒频宣赐新喜沾恩次小侯全家诏禄出尧厨奕世承恩朶殿趋力穑日闻天子训耕犂亲见圣人扶青箱载启三农利缥轭加推百代模从此曾孙长介祉年年橐笔纪苞符皇清文颕巻八十二皇清文颖卷八十三钦定四库全书皇清文颕卷八十三诗七言律诗干隆三年圣主躬耕耤田恭纪二首徐以烜圣朝善政首勤民耕耤元辰问礼臣诏下扈农皆就列仗移耒耜已先陈花迎车葢千村晓栁染旌旂一色新才出郊圻甘雨霈九重一念格苍旻禾垂九穗麦䨇岐上瑞从今可预期竟日沾濡天有意平畴长飬地无私囘銮共仰皇情豫终亩还邀丽泽施此日东郊叨待从含毫齐赋载芟诗圣主躬耕耤田恭纪四首阮学浩秉耒农祥礼肇行星罗万井正敷荣上辛早为民祈谷吉亥还劳帝教耕好雨知时随玉辂芳田含润度霓旌圣人举事孚纯佑俶载功宣报顺成御耤亲推礼意䖍青箱穜稑㪚朝烟千重栁绿清明后一路花浓谷雨前缥轭驱犂膏乍起绀辕週亩景无邉大常乐奏春旂飐淑气氤氲覆广阡庶氓终亩力耕娴京尹徐分亚旅班最喜君王临绣陌得令父老识宸颜杏花菖叶相将发雾笠烟簔肯放闲始信为农眞足乐神仓粒粒出人间皇情懽畅兆民知佈霭流芬雨及期春树人家新沐候天田云物正佳时已占周雅千仓庆更介豳风万寿诗长此闾阎书大有年年岁岁纪鸿禧圣主躬耕耤田恭纪四首沈慰祖上腴千亩凤城边无逸传心稼穑先耒耜利兴方二月馨香诚格已三年祥飘霡霂青坛雨瑞霭氤氲翠幙烟此日土膏添润泽东皇贶荅圣衷䖍先期撰器戒农曹率作宁辞玉趾劳布谷声中仙乐奏垂杨影里羽旂高绿蓑环拱瞻青辂黛耜频推动赭袍献得盈箱穜稑种嘉禾应纪产神臯跄济班联御耦旁许敎野老觐龙光授时早叶元辰吉终亩还沾劳酒香共喜金根廻绣甸悬知玉粒裕神仓豳风景物无须绘新辑农书睿虑长祈谷曾劳翠辇临民依纤曲轸宸襟三春重命亲耕驾四海应知教孝心保介咨茹宣德意明粢将享卜居歆禾词唱彻康衢乐长飬风来拂舜琴圣主躬耕耤田恭纪四首吴华孙皇上御极之三年春二月辛亥有事于耤田甘雨时降大礼庆成百辟羣黎㒺不欢悦臣伏惟圣王先成民而后致力于神耤田之礼綦重周语所谓上帝之粢盛于是乎出民之蕃庶于是乎生事之共给于是乎在龢协辑睦于是乎兴财用蕃殖于是乎始敦龎纯固于是乎成是以圣王必躬亲之皇上敬事天祖勤劳百姓膏泽洽于羣生咨儆殷乎民事辑农书以垂万世法履千亩以为天下先仰惟世宗皇帝每岁耕耤加三推礼为四爰乃再进一推所以䖍明禋重民食继序其皇兢兢勤勤之心恩德甚厚精意上通灵贶斯答澍雨之祥如期而降盖诚敬孚而休征之应见也昔成周盛时王道洽而颂声作有载芟之春耕斯有良耜之秋报相继歌咏告成功于神明铿鍧炳耀垂之无穷然则覩圣天子盛德之符占年大有作诗歌以㜶雅颂斯其时也非载笔之臣遭逄之荣幸欤谨拜手稽首而献诗曰雨洒春郊栁拂隄苍龙夙驾为蒸黎尧年舜日三辰正禹甸周原万井齐喜见麴尘清御路恰添新水润耕犂皇心祗念民依切辇后新看耒耜擕功开一墢重躬耕陇畔欣瞻典礼成父老共扶丹耦出公卿咸御绀辕行高翻翠霭旌旂影半趂和风笑语声嘉种乍分生意足预占大有慰皇情升台临眺景冲融袯襫还㸔共劝功三十六禾词宛转亿千万里亩南东早知观稼天颜喜咸乐瞻云衆念同一望烟蓑偕雨笠村村风景画圗中皇仁眞比海波深宵旰常勤稼穑心才见郊坛苍璧荐又瞻帝耤翠华临礼行劳酒沾恩泽乐奏箫韶播德音幸际昇平陪法从康衢击壤效讴吟圣主躬耕耤田恭纪四首宋楠闻辰角丽天九扈着省功之典勾萌出地三农遵秉耒之期遡平秩于伊祁首程东作繋艰难于姬箓独切西畴粤若帝耤之亲耕必涖南郊而肃事以荐明馨之德则上帝居歆以开率育之功则蒸民乃粒掌在甸师之职详于载柞之篇有其举之夐乎尚已我皇上陶钧六合茂对羣生尘静波恬保介屡咨于南亩经阡带陌农书特辑乎西清远惟我圣祖仁皇帝泽被闾阎昼谷宵丝悉绘豳风之岁序嗣我世宗宪皇帝恩流坟壤骈枝附颖㒺非洪范之休徴我皇上继序其皇恫瘝在抱既三年而即吉遂一垡以兴民肃迈兰场䖍临绀幄云中布谷偕凤管以齐鸣陌上垂杨映龙旂而一色金根车动玉笋班联萧烟缥缈于层城杏雨沾濡于广隰青箱乍起流珠颗于芳田缥轭初廻溢天浆于沃壤从此五百里粟五百里米备粢盛醴酪之供伫看八千岁春八千岁秋纪日月河山之寿七言恭赋四律俱成康田无逸凛深宫新展龙旂御亩中二月躬耕循典礼五朝家法重农功祁寒雪后萦宸念闵雨春来切圣衷不似汉唐依故事祗将玉辇玩芳丛禾词宛转彩斿轻凤吹遥连击壤声万耦犂云环帝耤六龙飞雨过春城香飘翠甸花丛湿绿入芳郊辇路清陛楯不应嫌露立天衣霑洒为苍生饧箫社鼓太平年薄霭轻衣长养天玉液远滋清甽露洪縻低拂绿杨烟豳风内苑观周稼钩盾西京置汉田丰泽御园曾履亩宸章奕奕五云边紫陌春和万象舒华滋久已溢衡庐蠲租并岁传恩诏发粟连圻走传车遍勅花封咨保介别开词馆辑农书亲耕总为民天计珥笔眞慙退食余圣主躬耕耤田恭纪四首程钟彦寅賔日出应玑璇盛治昭明穑事先耕凿八絃同湛露农桑万井乐光天膏流嘉种青箱外春蔼帷宫黛耜边圣主乗干隆典礼民功首重协康年瑶坛岳立蔼和风禹甸周原骏发同翠辇路分烟笠外青旗影动雨犂中九重肇举三推礼千亩先劳一墢功十万提封齐荷锸多鱼有兆叶年丰丝鞭飏处景迟迟节鼔声随劝稼词稽古首崇无逸训陈风应继载芟诗细辕履亩千官集玉粒盈畴九穗滋谷我生民由帝力鸿钧雨露自无私广陌横阡一望开葱茏佳气蔚层台祥风远拂青畴过好雨新随彩仗来黍稷万年馨帝德仓箱百室阜民财礼成还跸传清漏五色卿云䕶辇廻圣主躬耕耤田恭纪四首冯元钦青郊时雨洒芳垓保介前驱万乗来千亩菑畬华耦集九天珠玉翠畴开生民本计由多稼盛世农功定阜财明德荐馨还祝岁忻看典礼重亲推望耕台畔拥千官兆庶讙唿夹陇看带雨苍龙依绀幄犂云葱犗傍青坛膏流沃壤花村静春满芳田蔀屋欢共识圣人宵旰意稔知稼穑最艰难长畦雨过碧氤氲陇首依稀涌湿云天体圣心施霡霂人因帝力重耕耘农祥恊应三时顺布谷频催四野闻此日万方同秉耒定看嘉种答辛勤重农贵粟仰皇衷大有频书万宝丰颕合嘉禾红䆉稏岐分瑞麦碧玲珑吹豳祭蜡年年事俗厚风淳处处同珥笔糜岁禄惭无鸿笔纪康功圣主躬耕耤田恭纪四首曹秀先粤稽耕耦之由来尚矣其谓国之大事在祀民之大事在农百谷用成丰年隆礼将以大报本洁明禋煦妪休养蕃息齐民治化胥本诸此洪惟我朝受命恪重田功世世相承礼逾古昔我皇上御极以来务本重农有加无已特命儒臣纂辑农书臣尝恭诵睿制豊泽园有记田字房有记耕耦田有赋有诗大哉王言一哉王心天下之福也于是三年即吉之初仲春月躬耕耤田自三王九卿逮夫农官耆老各如礼报事礼成邦畿悦服万衆欢唿佥曰天子绍述大典率作以为天下式祀事孔明孝思维则平秩东作敬授人时在此举也臣职司载笔不揣固陋敬赋律诗四章犹夫耕田者乐康衢饱德者咏太平云尔五辂星驰驻翠坛西南郊外拥千官鸡翘豹尾因风动玉带银鱼拂晓寒缥轭乍廻千亩润青箱始播万人欢香飘九陌春常在天子先知稼穑难盛典初成吉亥期阳和徧地总无私六龙带雨郊原湿九扈蜚声野老知短短桃花萦跸路青青桞色飐春旗观耕台上还凝望絶胜豳风七月诗清川碧树互晴隂二月莺花满上林初向郊关田祖迓即时歌舞太平音廻銮五色飞云绕劳酒三公执爵斟齐上春台称万寿万家生命圣人心耕织嘉禾各绘图我皇继述启苞符星明五谷开银镜露浥三危浸玉壶太史簪毫书大有老人鼔腹在康衢荐馨至治昭全盛清庙生民播远谟圣主躬耕耤田恭纪四首张映斗金根捧日驾苍龙圣主亲耕备礼容王业开基尊后稷天田秩祀重先农青旂载道晨光丽紫陌连塍晓露浓一御洪縻登万宝早开耕凿遍尧封夹钟应律日辰良芳甸初开绣错长花拂銮舆迎黛耜春浮穜稑出青箱旌旗互转需云合歌咢频催兑泽瀼帝恤民依神贶厚正逄甘雨赞农祥观耕台上赭袍明千亩遥连九野平绕岸绿杨阗士女联班红纼叙公卿锄云农具随行耦觐日耕夫拜宠荣太寝何烦重赐宴已蒸和气作欢声康田自古启鸿模元气眞须御手扶岂独民生关帝力由来髦士即农夫先春已举祈年礼午夜犹观无逸图三十六禾齐合颖从今岁岁纪苞符圣主躬耕耤田恭纪四首陆嘉颖农祥韶月映春城帝念民依耤礼行黼座顺时勤稼穑斋宫先日重粢盛云开䨇阙瞻銮辂瑞溢三阶引翠旌晓树渐看翾九扈早闻击壤颂昇平青坛岳立抱非烟佳气絪缊绕御前乐奏屡丰神贶洽祀隆七献圣心䖍至诚自与隂阳会无逸能通造化先好雨知时工发育为迎清跸到天田龙衮朱纮睿德昭东阡西陌序羣寮四推加礼神功溥一墢含春地力饶斾影葳蕤交衆亩禾词宛转彻层霄林间布谷催耕未万井笙歌荷圣朝观耕次第遍三农千耦应收亩一钟地是神臯原陆海天开沃野总提封薰絃韵叶仁风远劳酒恩霑湛露浓玉粒自今皆帝力沟塍遥䕶九如松圣主躬耕耤田恭纪二首刘纶帝耤春囘斗柄东青坛夙事重皇躬上辛已卜升萧鬯吉亥旋诹献稑穜千亩桐华清跸雨一林鸠羽画旗风为传太史频时瓜见瑞霭遥连祗祓宫土脉香生御耦推南山云物上观台禾词迭谱三终奏劳酒齐斟九酝杯并使簪缨知袯襫即看菽粟等琼瑰丰年何处占农喜万井春声社鼓催圣主躬耕耤田恭纪四首齐召南祈年祈谷总躬亲宵旰勤劳念下民乃择元辰当吉亥曰咨羲仲掌中春油云自羃斋宫地丝雨全销辇路尘知是大田深望幸杏花开处倍鲜新青坛岳立绛霄边禋祀先农郁裸䖍华葢影笼芳甸雾彩旗香拂御炉烟耕开陇色移周耜唱彻禾词叶舜絃率土臣工钦率作屡丰应觏万斯年台观丹耦列东菑次第公卿及甸师土脉自看田上上恩光眞与日迟迟种从御廪青箱播祥卜环邱玉粒垂父老从容瞻睟穆天颜有喜兆人知鸾声和度周原逺龙角明占晓色初搜粟行分都尉节教田新辑议郎书要令郡国千春乐不止司徒九岁储烟火相望万余里于今随处满篝车圣主躬耕耤田恭纪四首朱荃东风吹雨满春城太室朝来飨礼行岂以物华供睿赏祇因农事轸皇情绀辕过处烟光合芝盖翻时翠霭迎午夜斋宫隆感召先将灵贶福苍生青郊路近接金隄凤辇遄来列仗齐甫陟瑶台开宿雾旋推黛耜润春泥堆黄早卜云千顷皱绿新添水一犂好是勾芒方应候分来嘉种遍芳畦曲䦨披拂栁条斜行近耕台驻翠华已许农民陪御耦欣看田器出天家千门碧色闲芳草一路轻隂䕶杏花要识太平原有象春深何处不桑麻微云转日逗斜晖才听宣传整六飞四海雨旸皆帝泽九重宵旰切民依应知介福神先享预喜祈年愿不违从此农书添纪载三推加二古来稀圣主躬耕耤田恭纪三首洪世泽九衢歌舞入韶年天子青阳巽令传共覩光华升舜日羣将耕凿乐尧天神功允洽千仓庆王业仍陈七月篇讵乏良农供御廪为亲穑事即康田祇肃粢盛鉅典崇九重无逸儆臣工春官是月闻吹籥太史先时奏协风千亩潜迎天气降六飞遥履土膏融康衢此日讴吟遍万国欢心兆屡丰肃肃青坛驻翠旌言乗春令达勾萌礼加周典三推上乐继豳龡九奏成淑气依迟随玉趾祥风细转拂朱絃神仓从此多香飶更覩丰年起颂声圣主躬耕耤田恭纪四首王㑹汾太史先寅撰令仪司农陈器土膏时花迎翠幕晴光转岳立青坛宿露垂一墢聿昭天子孝千箱兼与万方期谁编汉志农家説第入周王访落诗玉扆勤民念永图灵星晓祀设茅蒩种颁椒掖嘉生遂绣裛缇原大块苏劳酒自辉周典礼赐租不数汉规模桑烟柘火穷瀛海卤泽畛沙总上腴苍龙夙驾下天阊葱犗遵涂引奉常清甽泠风通御气杏花榆荚㪚年芳三登协应鸣铜雀九域贞符贡玉羊㑹见词官陈普淖嘉未连穟陇云黄农鳸颁春促岁功塍开秀色亩南东神仓待贮曾孙稼豳管还吹列祖风膴膴原田霑帝泽陈陈高廪接年丰火畬水耨臣能説愿羾颷轮达圣聪皇清文颕巻八十三皇清文颖卷八十四钦定四库全书皇清文颕卷八十四诗七言律诗干隆三年圣主临雍礼成恭纪四首蒋溥銮舆晓度傍櫺星统合君师式典型万仭宫墻辉释奠九天云日照横经先登道岸尊前圣独契心源示在廷乐备礼明恩浩荡春流芹藻有余声坦坦贤街接礼门升堂展敬帝容温虬松舞翠枝逾古鸳瓦流黄制倍尊物备两楹车服盛爵陈三献礼仪敦无言自有羮墻契北面亲师对越存鸾旂翠葆映霄雯午夜生徒伫大昕香霭氤氲披御座霞光灿烂仰天文敷扬性命传洙泗尚论钦明重典坟名理㑹心期共喻圜桥冠带蔚如云圣朝文治洽胶庠更企宸修卜运昌三殿瑶籖垂制作六堂宝架焕文章渊源早识传心法俎豆重㸔发道光今日讲帏沾教泽无私化雨徧遐方圣主临雍礼成恭纪六首于振天子敷文首辟雍崇牙虡笋树钟镛乐羣敬业尊师氏説礼敦诗在瞽宗槐市横经皆彦俊杏坛鼓箧尽舂容欣逄干德光昌日圣学髙深万国颙文庙巍峩德所基春秋俎豆饬儒师庠分上下轩楹爽序列东西藻缋施自是羮墻勤寤寐俄瞻榱桷焕琉璃星躔奎壁文明盛糺缦卿云五色埀春仲阳舒届上丁銮舆晨莅烛光荧虞庠再展三雍礼尧陛新开二叶蓂授几升阶缘养老临轩前席为谈经圜桥鹄立知无数百济新罗总在庭洪惟圣学溯唐虞精一危㣲敬是枢已见松云生栋牖还铭几杖凛盘盂日知荟萃窥心奥乐善编摩仰帝圗一自彤扉䝉宠渥草茅频得拜嘉谟帝眷儒林雨露频不教沧海有潜鳞才闻玉殿胪句唱又见天门蕋榜新重坐岂惟三十席授经何止八千人幸得偕仪凤两觏元辰觐紫宸珥笔金门愧不才临雍盛典庆趋陪悬钟待叩聆天语琢玉成功禀睿裁仗马有知犹振鬛游鱼无翼亦扬腮㣲生未竭涓埃报虚负昌时説马枚圣主临雍礼成恭纪三首林令旭文明肇启应昌期赤绂瑶光系睿思至德千秋原契合清时三月肃威仪铜龙漏转銮舆动翠柏春浓彩仗移共喜昇平传盛事圣人君拜圣人师璧水增辉黄屋新礼隆三献重明禋笙镛雅奏金丝叶笾豆馨香玉醴陈匝月龙舆看再至两朝鸿训实相因躬耕才毕躬临学济济桥门集凤麟盥荐升堂圣敬昭旋开讲幄御香飘书呈玉几开黄帕露浥金茎下碧霄位育功深原性教钦明德被继陶姚心传道统遥相接云焕龙章仰盛朝圣主临雍礼成恭纪四首徐以烜盛朝文治契儒宗重道躬先涖辟雍三殿春旗千骑拥十行丹诏五云重宫墻东鲁思车服虡业西周振鼓钟大礼率由成宪在九天仪度正从容胶庠释奠荐馨香禋祀尊崇迈百王睿藻髙悬庭焕采閟宫重整屋施黄包涵学海兴儒行仰止高山上孔堂经术源流亲印証欣瞻云日大文章文华殿启御经筵视学重将宝训传述圣首章寻孔思放勲开巻廓尧天行生并寓无言教声振如闻大乐宣从此儒林呈瑞色菁莪歌颂满新篇圣学由来似海寛普天乐育涨文澜圜桥化雨沾槐舍讲席春风接杏坛后裔云仍皆受赐中朝鹓鹭尽腾欢尊师时切羮墻慕珥笔深惭纪述难圣主临雍礼成恭纪四首阮学浩干隆二年冬十二月皇帝诏曰先师孔子圣集大成教埀万世我圣祖仁皇帝世宗宪皇帝咸诣辟廱释奠诏讲朕祗承丕绪向慕心殷特易圣庙以黄瓦用展崇敬其俟工竣将亲诣焉于是所司廼详据旧章诹三年春三月甲寅上视太学释奠如仪爰御彜伦堂祭酒司业官以次讲中庸虞书之首篇既宣御论环聼者数千人靡不悦服越翼日纶音焕沛钖庆有加礼也洪惟圣天子躬生知之质好古敏求实与圣祖仁皇帝世宗宪皇帝心源继续远绍大成统绪以故崇儒右文至诚至敬颁布圣祖御纂经籍暨御制文集于学宫多士是训是行蔚有德造今年仲春上丁之祀亲致斋禋恪行三献复御制匾联悬掲若星汉兹未匝月清跸再临猗欤盛哉揆诸雅颂薪槱中阿鸾旂泮水曷能企焉叨列侍从亲道德之光华敢托矢歌以扬厉我国家亿万年文明之治诗曰古柏隂森翠拂空櫺星门启瑞烟笼辉煌庙貌侔中禁璀璨天题贲学宫重道眞逄尧舜主尊师合陋汉唐风钩陈羽卫凌晨发槐市喧阗烛影中上丁二月展明禋视学重烦秩祀申九奏元音金石备千秋法物豆笾陈大君诚敬先多士天子羮墻见圣人一脉尼山归列祖我皇继述右昌辰环集生徒礼数寛诗传于迈尽腾欢上公陪祀来金阙博士观光近玉銮璧水莺花三月晓桥门冠带万人看只缘稽古多荣遇未觉瞻云路果难芹藻香清剑珮旋礼成稠叠圣慈宣玉壶浆泛云霄上彩绮霞分日月边惠溢兼金凭钖予额增蘂榜待联翩恩晖湛露栽培普定有鸿文石鼓传圣主临雍礼成恭纪四首张若霭黄屋新开万仭崇銮舆视学出斋宫祗因百代心源合愈觉三廱典制隆凤幄翠分庭柏影鸾旂香满沼芹风青袍道左争迎拜一体君师教育同炉烟漠漠霭彤墀翔歩升堂盥献时已向两楹陈俎豆如闻四壁应金丝留连车服看犹昔对越羮墻俨在兹红燎光中亲展礼天颜肃穆侍臣知合乐声终扇影廻儒臣先侍讲堂来绣袍黄繖从天下绨几牙籖对御开共覩钦明光格被久知位育道全该尼山宗法唐虞治并列瑶编仰睿裁铜街簇仗驾飞黄仙跸才移昼漏长万国共欣瞻凤藻诸生新得觐龙光统开八百车书㑹人在三千弟子行遥见金根随化雨殿槐坛杏一时芳圣主临雍礼成恭纪四首齐召南显谟承烈际重熙圣主端居讲艺时礼乐百年光旧典文明千载启昌期心源自与唐虞接道脉遥从洙泗垂视学季春依月令于论钟鼓谱歌诗虎闱灯烛集儒官声报灵鼍夜色寒博士四门齐鼓箧诸生六馆尽弹冠浓瀼露待沾槐市糺缦云先䕶杏坛漏刻渐催天半曙分班鹄立候鸣鸾太平天子涖芹宫夹道旌旂映日红正是芳时逄谷雨共欣清跸引薫风典文稽古三雍备家法尊师六拜崇不尽高山瞻仰意精禋直自比升中彜伦堂绕玉炉烟论説司成赐坐氊占得飞龙干五位肄来鸣鹿雅三篇宾兴更展春官额俊造同分太府钱率海誉髦观盛德恩波还胜永平年圣主临雍礼成恭纪四首任端书鼍鼔声中簇仗齐虎闱春暖灿鸾旂太平自重三雍礼天子亲瞻百代师肃肃虞庠兼授䇿煌煌周雅盛歌诗东郊故事无烦説车驾从容晓诣时紫芹芳茆璧池香释奠初成大道昌气象云雷光卣鼎精神丝竹动宫墻儒臣奉引陪行幄天语遥闻彻讲堂喜覩薪䕴深雨露奉璋何处不辉煌圣主熙时敬典勤乞言端冕在成均一星大启天东壁六籍重昭斗北辰柏舍日迎芸辇丽杏坛风绕翠华新共看冠带辉文物济济圜桥亿万人雨润隂轻学市槐六韺清奏露门开诸生已见重云集侍子还从属国来鸿业百年兴礼乐灵台千载象昭囘欲知稽古荣多少不数春郷汉代才皇清文颕卷八十四皇清文颖卷八十五钦定四库全书皇清文颕卷八十五诗七言律诗干隆四年圣驾南苑大閲恭纪四首徐元梦盛世休和景命隆皇风沦浃遍寰中遐哉山海梯航至乆矣尊亲覆载同圣主检身勤夙夜帝心无逸诘兵戎恭逢干羽虞廷化江汉何须赞武功先期瑞雪报初晴仙仗遥临淑气迎南苑烟开屯虎旅崇䑓日朗耀龙旌已知师律符臧吉试听舆人颂圣明见説秉旄廵壁垒六军挟纩动欢声弧矢神威自昔留弛张兼用睿谟周因承累洽重煕业益谨容民畜衆谋陟迹书称扬武烈绥邦诗颂屡丰休皇心端为几康凛共仰垂衣肃冕旒下武周诗溯哲王钦惟列圣在穹苍皇躬作配昭孚式帝命灵承岂泄忘起沛遗昆皆虎拜大蒸世胄尽鹰扬老臣筋力惭陪从心切鸾旂豹尾傍圣驾南苑大閲恭纪四首福敏休祥奕叶庆重辉景命祗承式九围泽润衢樽闻击壤歌传轩陛仰垂衣明堂脱剑销兵气象译输琛慕德威吉日蒐苖遵旧典吾皇神武嗣前徽鸣笳清跸白旄扬曙色遥分组练光络绎征徒趋甫草嵯峨石鼓勒岐阳雍容但顺三驱礼节制宁夸七校长简练元戎昭圣武威灵旁畅入遐方风云南苑䕶高䑓御驾亲临八阵开金勒传符征颇牧彩毫分简命邹枚林披余雪寒光薄律转初阳暖气来大典新成歌大武朱干玉戚共昭回翠葆云旓夹路迎天门回辇日初晴铙歌朱鹭军容壮瑞应驺虞德化成本为师田昭礼让遂因旗物辨声名欢情旁洽皇风畅经纬鸿猷属圣明圣驾南苑大閲恭纪四首徐本瑞雪凝辉协仲冬乗时行狩整军容屯云虎旅排千帐闪日龙旂下九重赫濯声灵皆典则觐扬光烈倍严恭良辰扈从趋南苑万姓讙阗喜气浓文治休明冠百王诘戎礼举道弥光折冲樽俎由渊黙挥霍风云合昊苍就位金貂都鹤立分行羽骑各鹰扬恭承大閲随清跸森肃威仪网在纲万壑龙吟画角催临观亲上晾鹰䑓五兵器习光于电八阵形开奋若雷预备㡬曾忘伟畧承平自昔飬雄材请㸔白羽频穿札首应驺虞乐节来圣武初随节候宣宸章早共日星悬要知祝网开三面未异垂裳拂五絃比戸恬熙胥有象羣方清晏镇无边禁中颇牧臣何敢羽舞忻歌亿万年圣驾南苑大閲恭纪四首陈世倌洪惟我皇上天钖勇智表正万邦文德宣昭武功丕着爰于干隆四年冬至月举行大閲礼六师欢腾万民忭舞世倌谨稽首拜手而飏言曰礼有六而军礼其一军有五而大閲为要周官大司马中春教振旅中夏教茇舍中秋教治兵惟中冬农事已隙则通三时之教而并举焉是谓大閲葢承平之时行大閲之礼以简择之则以别材力之强弱技艺之能否心志之离合由是兵知将意歩伐疾徐有节攻战进取有方此圣帝哲王所以义取师贞而威武震叠于天下也皇上膺上天之眷佑承列祖之鸿庥内宁外顺远至迩安然犹不忘武备命所司具仪集诸军于南苑之原是日也瑞雪初晴风和日曜皇上亲擐甲胄指授方畧诸王大臣环侍左右都统将领督帅歩伍威仪悉备少长咸列训以鹳鵞鱼丽之形导以折冲击刺之法龙翔鸟飞行阵肃也霆激电骛卒徒奋也万镞齐发角射艺也六军罗拜効嵩唿也师整而坚士闲而鋭赫赫厥声濯濯厥灵周礼所谓寓军政于四时之田而戒衆旅修战法独详于中冬之大閲者惟今日圣天子之举行大典为然夫岂上林之射昆明之习骊山之讲所可同日而语哉臣窃惟文德大备于成周而陈兵讲武自永清大定以后未尝废而不举其在成王蒐岐阳而㑹诸侯亦越宣王因田猎而选车徒一时臣工若史佚史克吉甫仍叔莫不作为诗歌以羙其上铺张扬厉俾薄海亿兆人庶共覩太平鸿烈臣幸际诞敷载缵之时敢忘貍首驺虞之义谨赋四章以抒忱悃召穆公曰天子万年周文公曰绥厥兆民是乃臣矢音遂歌之㣲忱云尔六合尘清纪帝功更从吉戊讲车攻銮舆晓引曈昽日彩仗晴飘广莫风阵列千军铙吹震营开万骑角声雄臣民共仰天威肃却在阳和大化中晓移行幄向闲田驾近遥闻警跸传禾稼秋登开禹甸郊原气肃朗尧天骅骝竞骋三花鬛霹雳争飞七寳鞭越棘大弓亲命中星辉五曜协珠联云丽层霄舜日光六师遥认赭袍黄龙骧肃肃鱼成队虎卫森森雁列行颁赉尽叨三日酺唿嵩羣祝万年觞不忘武备勤宵旰猎碣岐阳未足方戎政修明典礼成圣人讲武协师贞要令寰海安耕凿净挽天河洗甲兵列祖垂谟隆继述万方乐业享昇平拜飏愿托臯赓后文教遐宣庆永清圣驾南苑大閲恭纪四首尹继善六琯葭飞万物春诏传閲狩肃清尘金舆赤羽云中出银甲朱斿仗外陈文德覃敷光正远武功丕振烈尤新绍庭不尽忧勤意睿藻先教示近臣晾鹰䑓逈接层霄虎帐开时直斗杓玉座高临虬纛整军营徧歴马蹄遥千山瑞雪连天净四野和风应候调建旐设旄循旧典非徒抟兽咏于苖南苑晴晖向晓开旌旗簇簇阵云堆驱驰变化龙骧奋歩伐从容羽骑廻有喜天颜敷雨露无譁军令肃风雷熙朝不废修戎事赫濯声灵万国来夏谚于今意自亲吾休吾助赖游巡欢声挟纩回阳律喜气投戈洽兆民文囿驺虞仁最溥禹阶干羽化弥淳飏言更进无荒戒忧乐关心仰一人圣驾南苑大閲恭纪四首留保貔貅百万卫神州法驾风清十二斿辇路遥连黄道正御炉徐引瑞烟浮握机一卷承皇古显比三驱卜大猷武备修明全盛日黎元额手庆宸游轰雷掣电火连营叠礮丛鎗共一声响彻八门开紫极云排两翼现金城神弓自教诸军射御马常先衆骑鸣甲胄诗书䨇济羙吾皇智勇是天成赐酺有诏出离宫甲士欢腾列拜中幸际太平瞻典礼不徒大武象神功先春暖挹三阳丽积雪光涵万斾红如虎六师齐挟纩铙歌声里仰鸿蒙元灵邃阁倚南浔驻跸时懐作述心诗继仁皇同典训业遵列祖并高深武功文德垂金鑑纬地经天作宝箴惭愧踈笔阵敬从飏拜颂咸临圣驾南苑大閲恭纪六首田懋圣人恭已迈垂裳鸾辂时廵辟九阊文德覃敷歌凤翙武功聿奋重鹰扬爰徴月令诹良日更考天心应一阳华葢平临行漏转惟闻复道㪚奇香日丽金门淑气通旋移仙仗向帷宫三时务毕知民乐六出祥呈识岁丰霁色千郊平辇路晴烟九陌转和风始知帝力难名处只在衢歌夏谚中璚宇琳宫缔构宏圣心钦若转屏营绍庭永矢羮墻慕景行弥深继述情丕显丕承崇往烈一逰一豫厪民生宸章题处星辰丽糺缦卿云得载赓行营肃穆广塲开清跸传宣万乗来虹曵旌旄辉五色云屯壁垒应三才干矛森处明于电钲鼓喧时隠若雷歩伐止齐严纪律日华深捧晾鹰䑓角力呈材士气扬桓桓虎旅尽腾骧纷纭骑拥风云转灿烂锋生斗宿芒弓挽六钧惊霹雳矢穿七札靖欃枪太平休养军多暇武节遐宣国运昌天厨颁赐饫芳鲜抃舞雍容奏凯旋地逈正宜唿俊鹘风微不用载鸣鸢折冲樽爼非忘战赏获论功在得贤何幸观盛礼还期夙夜懋干干圣驾南苑大閲恭纪二首塞尔赫雪晴南苑净氛埃大閲钦瞻万乗来飒㳫羽林皆虎旅腾骧寳骑尽龙媒礼崇旧典三驱洽旂展鲜云八阵开文化更忻兼武畧亲临指授迅风雷一声清跸肃连营赫赫河魁太乙兵七校按行分雁翼五云作队引龙旌霜原日霁吴戈耀垧野风飞夏箭鸣神武作君钦庙算丕扬谟烈庆昇平圣驾南苑大閲恭纪二首吕耀曾乘时閲狩重三驱法驾龙骧徧九衢析羽旌门昭圣武拥麾幄殿肃皇图千官鹄立霜戈耀万乘云屯玉甲趍继述同符遵典礼觐光扬烈显訏谟风和雪霁动轻寒圣主临轩七校团德耀两阶光舜日典昭九伐凛周官琳瑯珠玉挥毫见龙虎风云列阵看共仰天威颜咫尺唿嵩舞忭奉宸懽圣驾南苑大閲恭纪四首张廷璐昇平职贡九垓同武备时修厪圣衷云集千官趋帐殿星罗万象䕶行宫旌旄色漾和风里铠甲光生丽日中画鹄初陈飞赤羽君王亲引六钧弓畿南冬狩敞军营辇路新开玉勒行羽卫森严环列宿花骢蹀躞导前旌龙骧自昔称中垒虎旅由来重禁兵咫尺天威叨指顾期门甲士倍光荣野旷沙平㪚马蹄雕戈画㦸拥东西烟光匝地千声合鼙鼓临风万队齐气壮六军腾虎豹旂分八校耀虹霓武功文德兼昭代久已车书达象鞮羽林夙昔荷恩殊简閲尤沾雨露濡赐帑更颁天庾粟传餐同饱大官厨长杨汉苑夸逰猎甫草周原记选徒何似圣朝隆典礼欢声雷动遍尧衢圣驾南苑大閲恭纪四首吴应棻畿南云气接宸居东望扶桑挂日车天意放晴迎玉辂山容展黛拱金舆城鸦有队随阳舞苑桞无言待腊舒今夜滹沱应解冻百灵环卫翼周庐元灵宫阙倚崔嵬赓和奎章顷刻裁龙虎气从千帐出凤鸾声自九天来箫韶已奏平成业鼙鼓还思将帅才百里莱田标似锦列营齐对晾鹰䑓貔貅十万耀戎装共仰龙鳞照日光马控流星红赭汗弓开满月绿穿杨旂稍风飐花千簇鹿角云排卦八方两翼中间罗万象盛朝军制迈轩黄恩纶大赉羽林军踊跃欢声动地闻将士渥沾三日宴山河底定万年勲陋他汉武金铙曲拓得周宣石鼓文大狩礼惟司马职葵心一㸃捧红云皇清文颕巻八十五皇清文颖卷八十六钦定四库全书皇清文颕卷八十六诗七言律诗圣驾南苑大阅㳟纪四首凌如焕旗门鼔吹曙光融万乗銮舆出绛宫霁日全融驰道雪晓烟轻泛上林风铁衣队队鸣金镫羽骑森森拓寳弓文徳久敷军政肃太平天子秉元戎甲胄躬亲按辔行黄金万叶色晶莹琱弓满引穿杨技御骑遥廵细柳营气奋貔貅云翼展光腾组练雪花生徳威共仰天颜近将士无譁号令明帝座星临耀九垓高张黄幄晾鹰台登坛角吹龙骧合匝地营横雁字来一片雷声红日里千竿旗影白云堆止齐歩伐谐钲鼓九进连环次第催囘驻营门八阵安静方动直卦圗看诘戎序应三农暇纪嵗丰腾万井欢赐食赐金罗甲士从龙从虎列儒冠身沐天恩渥簮笔从容咏大观圣驾南苑大阅㳟纪四首钱陈羣瑞雪初晴辇路开觐扬典礼肃风雷寒凝貔虎千官集云拥郊原万骑来绀殿丹青思缔造奎章金碧仰昭囘吾皇继序兼䋲武袵席从知庆八垓禁旅兵枢慎所司亲承指授下丹墀阵通变化终归律法合韬钤在出竒文徳久敷寰宇内武功敢忘太平时军中共覩黄云近韎韐躬临视六师不数驺虞赋五豝礼成恩赉复频加玉匙饱饫大官米金错分尝哈密𤓰圣主衞民心最切诸军奉徳聼无譁欣曕凤藻从天下墨色澄新映晓霞一人亲握帝王符天纵多能裕睿谟玉帐开时光日月龙旂展处伏孙吴九重宵旰惟无逸八政賔师戒不虞珥笔声诗惭吉甫为传虎拜与山唿圣驾南苑大閲㳟纪四首张廷瑑圣武惟扬六㝢平选徒南苑驻霓旌简稽令典崇周礼羽猎雄风陋汉京地接滹沱瞻野阔日躔星纪庆阳生顺时禁旅森行跸糺缦荣光五色明晾鹰台敞势穹窿肃穆天颜寳幄中组练六师心向日貔貅万旅气成虹令严钲镯申三略阵协星辰式九宫惇史即今书盛事文经武纬迈车攻雪霁沙平浄碧天骅骝千骑蹴寒烟森森戈甲迎霜丽爚爚旌旗暎日鲜军肃旧嫺司马法恩浓新赐水衡钱驺虞共咏皇仁溥雉鹿都驯绕玉鞭班聫此日侍彤闱喜见和风拂羽旗睿藻载赓䋲祖徳琱弓频挽焕天威于今邦政基磐石自昔诗篇赋采薇盛世不忘修武事儒臣长扈六龙飞圣驾南苑大閲㳟纪四首春山晴旭天开映九重翠华南苑阅军容露凝仙仗香烟细风送鸾旟瑞霭浓龙虎六军随日御貔貅万队协云从盛朝振武勤于迈吉日车攻喜再逢离宫昨夜道新除珮玉鸣珂奉属车万畆栖云登稼后一阳应律报蓂初晶莹积雪明金甲杳霞晴霞䕶紫虗簇簇军屯环拱处三申令肃岳山如羽林列衞幔城开天筞中权虎豹才五色云旗张广幙一声画角动层台弯弧彻札天威播擐甲廵师圣武恢俞骑材官争踊跃摐琤金鼓似轰雷师中有律士无譁赫奕兵威圣主嘉八部龙骧腾武库五言凤藻散天葩绍庭已识声灵逺振旅还看渥泽加纬武经文瞻睿略金瓯万叶巩皇家圣驾南苑大閲㳟纪四首邹升恒太平天子莅元戎十万旌旗飐朔风雪尽马蹄飞电影日晴犀甲耀霜空雕弓九合威仪盛画鼓三声歩伐同一自至尊亲敎战六军超距气増䧺子月刚逢大閲期和门双㦸丽金枝三驱号令周三队八阵风云应八旗殪兕共传天子武割鲜均荷圣人慈清时衅甲非忘战看取桓桓尽虎罴讲武遐思祖烈长神宫亲谒肃冠裳即看似火如荼阵先睹锵金戞玉章一徳赓歌齐虎拜两阶文武簇鹓行欣占五色凝华盖韎韐丛中寳翰光山河表里巩金瓯赫濯声灵遍九州樽俎折冲归礼乐功名鼓舞出兠鍪师师久已宣文教将将仍欣仰睿谋槖笔词臣逢盛典万年稽首颂皇庥圣驾南苑大閲㳟纪二首沈荣仁翠辇初临拥瑞云广场开处鼓铙闻翼聫左右军容盛队列东西阵影分执鋭披坚辉舜日辨方定位叶羲文天家羽衞皆殊选忭舞人人奉圣君高台黄幄正当中八面森排七校䧺霞蔚云蒸旗焕彩星驰电掣礟飞空平时敎养恩逾渥此日骁腾艺最工更仰皇心无暇逸躬擐金甲试雕弓圣驾南苑大閲㳟纪四首徐以升天垂景庆帝垂裳文教覃敷武奋扬南北賮琛归禹贡东西鹣鲽入尧疆亦知世治兵无用谁道时平战可忘简閲特行冬中典羽林千万尽龙骧铜龙漏晓属车行寒柳晴融乐鸟声云䍐高擎霞气紫霓旌横拂日华明千条马埓如弦直百歩莱田似砥平坱莽神臯䧺壁垒羃天锦绣五花营鼔旗十二晾鹰张天子亲临日月光九地龙虵萦曲直八门鱼鸟制圆方无譁霜凛干戈气有烂星罗劒佩行共仰中央云一朶氤氲红绕御炉香六军温诏乍传宣内府恩流百万钱灵囿唿嵩山谷应和门挟纩鼓铙阗风清玉辇龙颜喜露湛彤弓豹尾旋圣世观兵原耀徳金瓯长卜太平年圣驾南苑大閲㳟纪四首朱良裘阅狩乗时出建章畿南风景宛岐阳御围乍合河山壮甲仗齐开日月光铁骑星流青羽箭珠幡云绕绿沈枪昇平㑹覩军容盛睿念还期切觐扬六军鼔吹叶欢雷天子亲廵壁垒来黄钺临时冬日暖玉鞭指处阵云开钲鼙有节申师律部曲无譁辨将材猎猎旌旗风自肃翠华直上最高台殷天动地迅霆威镗鞳铿锵振铁衣戈㦸舒芒临雪耀骅骝逐影岭云飞朂哉歩伐齐三表允矣勲华被九围庆协天人徴悦豫欣看文物有光辉时和雉兔盛原田敕许从禽御幄前虎旅张弧悬皓月龙骧试马踏连钱漫传貍首驺虞节宁诩车攻吉日篇圣徳经文兼纬武两阶干羽入薰絃圣驾南苑大閲㳟纪六首彭启丰阅狩銮舆驾六龙布昭神武控提封礼隆吉日循宵雅典重周官届仲冬偃月旌旗罗阵法凌霜组练壮军容共瞻清跸临南苑飨士先垂雨露浓貔貅羽衞䴙鹈刀金甲葳蕤䕶赭袍行列森严廵虎旅阵圗合变仰龙韬平原雪浄骅骝骋广泽风寒鹰隼高从此军门超细柳指挥亲见圣躬劳连天鼓角殷轰雷駊騀扬旌飒㳫回昨日隂云凝大野今朝霁色丽高台重光祖徳丕基固黙契天心万象开四海销兵长洗甲和风故遣靖繊埃灵囿方看雉兔肥天山早説卷戎衣网开一面敷仁泽制合三驱耀武威常以蕃昌占阜物偶因校猎肃行围宸衷更切垂堂戒弭节从容驭六飞七校屯云依翠䍐二虞莱野厉黄涔割鲜分赉由中禁给札挥毫出上林敎选车徒筹有备辑柔干羽化弥深武功自足昭文徳铙吹如闻奏凯音诘旦囘镳道再除都人额手望鸾旟岐阳万古夸䧺骏汉苑长年颂乐胥赐重挽强荣禁旅恩深挟纩饱天储愿进车攻什不学相如赋子虚圣驾南苑大閲㳟纪四首林令旭雪霁初开辇路尘翠华夙驾凤城闉蒐苖法古军容肃游豫乗时武徳新七萃旌旗光耀日三驱笳鼓气先春恩深挟纩人超乗帐殿前头颂圣神吹角旌门列骑轻雕弓抱月铁衣明穿杨电激围中赏飞礟雷轰掌上声旅萃貔貅兵甲利营连鹅鹳阵图成金汤万里天威播气扫欃枪识太平龙骧虎旅昼鸣笳士马云屯静不譁蹀躞锦鞯分内廐辉煌金甲衬明霞两阶干羽声容盛万国共球职贡遐玉管吟成钦睿藻长杨羽猎漫相夸不动天风雉扇移晴光旭日䕶龙旗军声逺振铙歌奏御气遥通赤羽驰应识止戈昭圣武曽闻无战是王师韬钤祗向闲中习四海于今自靖绥圣驾南苑大閲㳟纪三首徐以烜驰道清尘法驾移羽林排仗整鸿仪曈昽日耀黄金甲广莫风翻赤羽旗立鹄千官瞻肃穆穿杨百歩仰神竒玉骢周视军营遍纪律森严帝者师君王临御晾鹰台七校分行八阵开鎗试连环光掣电礟飞子母势轰雷龙旗徐引千军合画角齐鸣万骑廻洛水岐阳何足拟布昭圣武迈䧺才和门振旅礼初成正值条风应律生马踏晴郊残雪尽幕连寒树暮云平经文纬武昭隆治弭矢櫜弓庆永清才愧邹枚叨珥笔敢将词赋拟西京圣驾南苑大閲㳟纪四首吴华孙文教覃敷圣泽周更瞻讲武颂天庥西山翠映朱旗动南苑晴辉霁雪浮阵簇羽林屯虎豹兵环神䇿肃貔貅欣逢鉅典当农隙万国嵩唿彻帝州红云捧处奏韶钧凤辇躬临简閲亲万骑腾骧开晓仗六军飞动饬勾陈排空霜㦸含锋鋭丽日星旗绘象新节合驺虞鸣羽镝勇钦天钖迈羣伦芳郊瑞霭气氤氲玉帐千官鹓鹭分衞接九天依日月营开八阵合风云骅骝色鬬金环辔铠甲光生锦绣纹共覩虞阶干羽集圣朝纬武即经文节应芳芸化日长礼遵王制乐平康龙韬独藴归神武凤藻高翔仰矞皇跸驻郊垧濡湛露銮廻禁旅被恩光幸厠清班末珥笔何能罄颂扬圣驾南苑大閲㳟纪四首梁文山翠盖金支撼碧霄顺时行狩六龙调云开北阙銮舆动雪尽平原猎骑骄珥笔鹓鸾周柱史选徒貙虎汉嫖姚三军拥处招揺出一路氤氲瑞霭飘华林胜地接郊圻禁旅森罗䕶紫微队合貔貅昭圣武旗摇龙虎肃天威抨弦不使星狼逸绕仗争看月兔肥自是于苖遵古制骅骝百道踏云飞铠甲光寒射晓暾翠华指顾歴旌门天临上苑威风转地逼宸居瑞气屯霜仗云麾迷日月霓旌电掣耀干坤于今不数西京赋万国来庭拱至尊礼重三田羽斾扬更闻天语敕几康习戎却是崇文世勤政何分讲武场不羡周王廵甫草沓轻汉主猎长杨愿随豹尾鸾旗里作颂时亲黼座傍圣驾南苑大閲㳟纪二首张映斗昇平海宇庆同文讲武仍关睿虑殷大阅久垂司马法中朝特重羽林军三冬日暖宜蒐乗七萃云屯伫䇿勲阃外乍传天子诏已瞻华盖应霄雯犀渠组练灿成堆鹤列平分八阵开赤羽干云盘绣谷黄龙捧日上金台排空鼔角从天下照海旌旗卷地廻忽聼鸣弦连破的君王亲射锦标来圣驾南苑大閲㳟纪四首张为仪彤云深䕶晾鹰台圣主亲临阅武来万乗旌旗明日月九天号令肃风雷阳生缇室春光早暖入红桥霁色开最喜六花犹贴地平飞铁骑浄无埃鸣铙振铎选车徒指顾龙蛇展阵圗晓日晶莹明组甲朔风劲烈入雕弧马嘶平野腾骧阔旗列诸方锦绣铺更向五云高处望太平天子握兵符城南苑囿路逶迤雷动星陈简六师洛水裳华传盛事车攻吉日咏新诗弭兵久遂昇平乐讲武还勤暇豫时韎韐临戎昭有奭君王福禄正如茨振旅归来日未晡曈曈晴景照高衢军容共识䧺三辅王㑹遥知徧八区律吕早宣天藻盛金缯重沐圣恩敷六军喜气通霄汉太乙钩陈拱帝都圣驾南苑大閲㳟纪四首金徳瑛敷文懿徳载櫜弓冬狩因时閲武功吉日应占蒐卒乗期门奉诏集罴熊风云四面储胥合日月中临阁道通鹊尾香飘徐按辔太平天子统元戌组练飞驰㨗羽翰城南草浄列营寛六师尽识尊尊谊万乗亲升将将坛鼓角涛喧惊野外旌旗云合映林端正当雪积霜凝候挟纩恩深士不寒兵制深严仰圣朝烝徒不数霍嫖姚环生阵势随舒卷山立军容敢撼摇共荷皇威争自奋夙嫺师律寂无嚣一人彀矢连穿札万骑嵩唿动碧霄振旅还旌我武扬止齐歩伐自知方清时久已销兵气余勇犹看骋猎场士饱马腾襄盛典金声玉振颂宸章昇平文敎覃无外永固鸿圗寳箓长圣驾南苑大閲㳟纪四首秦蕙田昇平大典重车攻上苑亲临吉日中龙虎作羣随寳纛貔貅列队韔雕弓声威逺净千峰雪气色高骞万里风干羽久昭文徳盛乗时肄武耀神功六军山立䕶神京七校星罗拱御营天廐夙调皆上驷羽林宿衞縂亲兵声腾钲鼓河山壮光绚旌旗日月明盛世军容彰赫濯威弧气已靖欃枪赤羽飞扬散五花韬钤风后重専家三申有令王先制万队无声士不譁壁垒精严过细栁指挥倐忽走长蛇神机火器尤无敌殷地雷轰转电车驻辇高台翠葆翔经文纬武日重光三驱云拥飞龙驭七札星流属羽芒帐殿挥毫瞻圣藻和门槖笔奏长杨消兵窃有平生愿五色彰施仰舜裳圣驾南苑大閲㳟纪四首胡中藻天家创业一戎衣山海梯航坐指挥寳锷留尘封玉匣长城如米聚金扉铭勲旧有麒麟阁讲武新开虎豹围谁道承平循故事今朝草木想神威禁旅宵严出建章武功无事亦难忘千官捧日随天仗万骑屯云踏晓霜枪垒斜分沙岸濶辕门高揷玉鞭长平明试聼行军令铁驷风翻簇寳装玉勒徐行五垒中六军拥䕶试䧺风且看雪羽光堪照无限霜英日渐融八阵风廻图逺势两阶干舞想肤公犹传校猎挥余勇箭簇三花野草红天池洗马觧花鞯月偃琱弓漫挽弦缇骑八门非用武折冲千里不临邉将军且许传杯酒甲士犹劳出赐钱洛水周家称盛事重咏六师篇圣驾南苑大閲㳟纪四首齐召南七萃朝严玉帐深九宫中位紫微临旌旗云䍐高龙纛壁垒天星动羽林百道长虹环剑气八方䧺兽抱钲金由来文徳兼神武万里烽销碧海浔禡牙金甲照南山军令重瞳晓自颁三阵指挥天地合百年清晏虎貔闲笳风羽箭千雕落苑雪桃花万马还共説至尊雄略盛射蛟亲取大弓弯云承华盖驻旌门威控招揺壮㦸幡㑹士汉年临渭曲衅车周月在天鼋灵鉟震起冬行狩㭎鼔雷腾晓卧辕千载雅诗赓猎碣不闗江汉咏铺敦星戈月羽肃森森虎旅鱼丽万贝綅亲整六师天子事长安四海圣人心礼成大閲春卿典誓在中军夏徳深正报一阳廻玉琯尽听铙吹起和音圣驾南苑大閲㳟纪二首王㑹汾龙旓长引电锽铓讲武平时挍玉堂天子䧺仪高上将帝星符彩动文昌参斿戎路岐山晓白马朱鬃渭水阳共説西京多故事不闗钤䇿授渔璜南苑沙平海色新天开晴雪映华林控弦赤羽风翻雹鏁甲团花日碎金都尉落雕初献获将军铍虎合颁禽至尊英略兼雄藻谁赋长杨倚剑镡圣驾南苑大閲㳟纪二首孙宗溥农闲振旅耀南畿一帯晴峰入翠微万骑踏云随晓仗六军捧日识天威旗分荼火连营垒将号熊罴听指挥金甲躬披光灿烂鼓鼙声里五云飞旌立和门左右陈琱弓画㦸一时新狩从文囿同民乐网祝商郊与物春玉帐夜闻行漏箭珠旗晓净属车尘銮回警跸天街肃万嵗嵩唿达紫宸圣驾南苑大閲㳟纪四首裘曰修阊阖晨开六辔闲层霄星拱太微间光生彩仗排成锦笙立天营望若山赤羽分旗森虎衞黄金擐甲觐龙颜阁门昨日传温㫖犒赐频仍次第颁晾鹰台矗拥千官黄幄亲临驻马看鋭走雷霆声震叠捷驰风雨势弥漫六师奋武军容整万里销烽海宇寛天下太平无一事至尊犹念守成难已占来嵗陇头春瑞雪平铺大地匀候应一阳稽月令礼遵九伐举时廵兵农交重垂邦宪文武兼资识圣人信是居安常有备独先兢业朂臣邻高原四望喜丰年满路欢声振旅旋亿姓有心皆向日一人每事必承天辉煌祖徳悬金镜焕烂宸章泐寳牋此际回銮歌饮至侍臣同进九如篇圣驾南苑大閲㳟纪四首庄有㳟尧阶干羽洽重熈修武欢歌吉日诗驾出明光陈宿衞烟清平乐丽朝曦龙騋电掣腾千骑熊虎风廻动九旗即此声名扬近逺知方有勇是仁师和门鼍鼔一声开碁布军容实壮哉鱼阵伍缝编列队雁行两翼绕高台平沙地濶轰雷驭黄幄天临正斗魁﨣﨣干城欣有託六师俱是出羣材兆呈三白晓初晴紫气黄云䕶列营谷暖不知氷雪冷天澄愈觉斾旌明觐扬祖徳懐神武揆奋皇图息逺征军法自来遵古制从知耀徳寓观兵声灵赫濯迈岐阳典礼修明正万方徳囿凤麟来有象农田狝狩戒无荒镳鸣自协驺虞节乐奏宜登白雉章幸厠西清传盛事抽毫未敢效长杨皇清文颕卷八十六皇清文颖卷八十七钦定四库全书皇清文颕巻八十七诗七言律诗干隆八年圣驾东廵盛京㳟谒祖陵大礼庆成诗十首陈世倌洪惟我皇上御极之八年庶绩咸熙礼明乐备当累洽重熙之㑹溯经营缔造之初念礼隆报本合万国以抒忱孝首尊亲䖍一心以昭格况豳岐开基业之始典倍切于追崇而园陵蔵弓剑之区礼尤严乎禋祀于是以虞舜之大孝符周武之配京序值清秋时惟七月䖍诹吉日恭谒祖陵奉侍慈帏夙驾銮辂于时百灵拥衞庶官景从县㝢腾声四野歌唿齐起川原生色万郊禾黍俱丰出古北之䧺关诣沈辽之重地千重岭岫遥瞻王气之絪緼万树松楸羣仰神区之葱郁閟宫祗祓典礼灿陈帐殿斋居质明将事孝推一本孚爱悫于僾闻忾见之余诚彻九原通神明于陟降上下之际皇上肃然止敬穆乎无言缅祖宗创造维艰地辟天开允垂卜世卜年之久念子孙继承不易膺符受箓敢忘克勤克俭之模礼徐遍于三陵忱每将夫一敬告成大祀乃燕明廷助祭百工均颁酒脯输诚六服咸与几筵大官之水陆毕陈饮御之公卿既醉尔乃衮垂藻火面南离以当阳廷肃鹓鸾共北辰之居所黒齿趋跄于王㑹雕题拜舞于天朝徳敎遐宣奋扬斯举火荼日月黄麾动而七校齐开龙虎鸟蛇画角鸣而八阵咸合左射右射并宣天子之威大绥小绥仍戴圣人之徳而且推恩无外钖类多方自王公以逮军民槩沾膏雨由京邑以连荒徼普煦阳和既时迈而伸殷荐之诚乃回銮而理垂裳之治此皆皇上徳孚苍昊孝通神明乃与圜丘祀天方泽祀地之礼并隆千古也沗掌丝纶徒尘政府谬司敎习无禆吉人弗获随从乗舆式观典礼时逾三月未聆训行于天言身领百寮莫效肃雍于相祀敬成七律聊抒恋主之愚忱㳟赋十章用志飨亲之逹孝云尔熈朝区夏肇东瀛天作高山启大清三后神灵时陟降一人綂御际承平祖宗文武垂先烈原庙衣冠想旧京报本不忘亲享祀旋看奏假赉思成鹓班拜手送銮舆帝侍慈闱问省余神列勾陈随辇后时当零露届秋初闾阎共庆宁居乐稼穑羣觇大有书更喜太平真气象出闗民物似华胥王气苍茫属沈辽陪都东去路迢遥浑河曲折环邉极鉄岭峥嵘接斗杓龙虎万年长拱抱精灵五夜每趋朝桥山弓剑归蔵地时有红云上九霄祠官典礼叠相承列圣居歆俨式凭僾见忾闻通一气水源木本溯三陵粢盛洁处斋心逹膋膟焚余香霭升圣祖昔年殷荐后又看䋲武肃尝烝履武姜嫄推圣母笃生始祖事神竒燕天高帝初光宅纉绪文皇实肇基王业艰难垂世徳皇心干惕协灵祗閟宫盥荐抒诚恪有道曽孙对越时燕喜一堂羣受祉天厨稠叠湛恩宣汉高沛邑歌风日建武南阳置酒年长白岚光遥对席松花江色霭浮筵君臣宛似家人㑹既醉欢欣黼座前殿名崇政肃朝绅稽拜信桓及逺人鹗立鹓翔齐舞蹈黄支乌弋并尊亲八荒在闼聨中外六合为家笃主臣应遣畵师阎立本图成王㑹献丹宸雍容典礼敷文徳震爚川原耀武功阵合鹳鵞缘大閲军分荼火为临戎网留一面汤仁在禽失三驱易象同却笑扬䧺夸羽猎何如吉甫咏车攻恩诏颁来速置邮徳音汪濊徧神州聼将匝地欢唿动知是经天惠泽流钖类定能孚血气宣威不独鼓貔貅圣朝至治归仁孝庸行从来即大猷告成大礼返皇畿路过滦河望六飞发驾金风方飒爽廻銮玉雪正雰霏舞成七徳扬翚羽庭列千官拜衮衣赤凤白麟休献瑞太平端拱自巍巍圣驾东廵盛京㳟谒祖陵大礼庆成诗八首于振我皇上御极之八年泰阶既平百揆时叙礼乐明备朝野熙恬于是述祖徳颂宗功有事于三陵礼也窃惟谒陵展孝为典最鉅载籍虽逺然汉唐以来可得而稽也汉尝以正月上陵百官四姓公主诸大夫外国朝者侍子郡国计吏咸㑹至期昼漏初上大鸿胪设九賔于寝殿钟鸣谒者引客就位如仪乗舆自东厢下升阶展拜大官尚食太常奏文始五行之舞郡国上计吏以次前当神轩告其郡谷贾人所疾苦欲神知其动静焉唐礼朝陵之先日设黄麾仗周衞陵寝至日质明七庙子孙及诸侯百僚蕃服君长皆陪于司马门内上至小次降舆入门再拜躬亲执馔閲视先帝后服御之物引诸功臣并入执爵进俎奠讫乃复盖孝子事亲曲尽爱敬之心有如此者汉唐诸君去古已逺然未尝不缘情制礼以为法于后世故垂诸史册以昭令式良有以也伏见我皇上御㝢以来尽孝尽诚善继善述体祖宗之心以为心法祖宗之政以为政僾乎如见忾乎如闻盖未尝一日释也洪惟我朝发祥长白奄有中外肇万世无疆之休实由我列祖列宗积徳累仁承天景命丰功骏业昭垂奕禩肆我圣祖六十一年之中三谒园陵恪脩祀事孝之至仁之极也我皇上敬䋲祖武诹吉日飞六龙奉慈宁备法驾百官咸㑹六师景从遂届兴京举行盛典于时天澄其气日朗其精松楸蔚然閟宫肃穆皇上萃精神严对越孝敬之至通于神明洞洞然属属然视于无形听于无声念经营缔造之维艰思夙夜敬承之不易笾豆既饬肸蠁如闻皇哉唐哉亦孝之至仁之极也昔周之王也定鼎郏鄏卜世卜年承承继继然姬公陈王业之艰难述农夫红女衣食之事以推本风化之所由兴必以始基靖民归之后稷十五王而文始平之十八王而康克安之盖创业垂统若斯之难也故曰周家世笃忠厚以成其福禄而启佑后人我祖宗亦世启鸿图以昭兹来许而垂诸万祀皇上席重熙累洽之盛而不忘小心昭事之诚以视思文之颂后稷于邠之咏公刘惟此王季貊其徳音至于文王维新厥命光懿显烁何以加焉彼汉之衣冠出游唐之荐衣献服直琐琐耳曽何足以嫓此鸿庥光斯盛烈也哉臣沗列词垣滥竽律馆虽未获躬随法驾预于骏奔之末而朝夕论思日月献纳抒下情以通讽谕宣上徳而尽忠孝虽学殖荒落然雍容揄扬比于雅颂亦其职也夫盛徳所孚枥马犹知仰秣太和感召游鱼尚觧扬鬐况庸愚敢忘舞蹈因不揣芜陋拜手稽首而献诗曰万乗东廵展孝思鸣鸢前载漾微飔湿云顿扫开芳甸晴日平临满畵旗汉代歌风追镐洛周家卜世溯豳岐起居晨夕依行殿仍似深宫定省时高山天作发祥初长白荣廻结隩区鸭濬仙源瞻王气鹊衔灵果启鸿圗黄麾宿设周庐仗赤伏还陈受命符载抚桮桊钦祖徳宸襟弥自敛盘盂万峰岝㟧蔼松楸郁郁葱葱佳气浮寳祚无疆知地脉曽孙有道荷天庥衣冠拜处朝仪肃纶綍宣时惠泽流春露秋霜方憷惕欢声早已动皇州雉堞峥嵘杳霭间睿谟握胜控䧺关南临渤海兼辽海东接松山与杏山应运功成遗垒在太平日久戌楼闲即今鸡犬桑麻地飨蜡吹豳自往还悠悠旌斾静无譁来享来王縂一家到处如安记里鼔遣归不假指南车鵞黄褶丽随天仗狐白裘温扈翠华欲倩龙眠高画手摹成王㑹示荒遐朔风凌竞马骖驔鹳鹤鱼龙士所谙伏札能穿何论七前驱不诫縂开三千屯月上霜威冽万幕云深雪意酣日暮放罝钲鼔卧又闻帐殿启经函万几清暇富文章顷刻龙鸾天际翔赋就盛京思劒舄舞成世徳念羮墻宫悬肄业皇猷壮琼笈镌摹御墨香蠡管讵能窥圣学愿偕仪凤记铿锵冬序初回是小春一阳来复届芳辰鸾舆过处衢歌溢凤辇归时巷舞频共识盛朝隆典礼咸知纯孝格天人小臣愧乏卷阿颂鼓腹聊同撃壤民圣驾东廵盛京㳟谒祖陵大礼庆成诗八首王㑹汾伏见皇上御极以来至治覃被浃于中外鸿文盛仪靡不徧举孝思烝烝格乎天祖今年秋七月车驾幸沈阳奉皇太后谒陵庙祗祗翼翼大礼纪成傍推典章所宜柴燎望秩羣祀山川咸享明荐爰暨开国勋劳之臣亦酹尊爵仁义嘉孚上下协应时则有属国逺藩名王侍子翖侯贵人咸驯我声敎憺我威灵亘涂万里鼓舞修职皇欢载洽大号用孚湛恩滂洋幽逺胥洎廼孟冬吉日旋跸阙庭备福受祉百官兆人懽喜歌唿共庆无疆万年之庥谨稽古者天子有大功徳大典礼则在位者作为歌诗扬举懿美流连勿忘所以备朝廷之彜宪逹羣下之至情不可已也况圣天子陈常立极巍巍孝治迈古有光舞之蹈之宜在今日臣以愚陋荷特逹殊恩得列近侍拜飏庥烈臣实軄之虽辞谫理薄不足仰颂圣明于万一尚愿随辕童壤翁之后抒其咏谣以羙上徳之至盛光千载于礼仪云尔东廵秋灿九重霞黄道天开引翠华父老望深丰沛地礼仪光盛帝王家龙旂紫塞悬弓月虎旅青霜拂剑花见説欢颜动文母我皇亲侍彩鸾车晴色千林宿雨收望中禾黍翠盈畴香迎豹尾塍云合影转蜺旌穗露浮已报丰年书太史便行秋稼指神州从臣共识皇情豫驻辇时时赋满篝漠云如海散朝烟皎皎青霄赤日悬遥望气䧺元菟郡更欣春照紫蒙天唿嵩动地名王拜震电惊霆大号宣万里星躔拱宸极盛朝威徳被无边祖宗神武奠鸿功灵命长祥帝所钟万嵗山光谷林树千年云气鼎湖龙堆明金粟曕冠劒路驻仙斿绕柏松此日精䖍奉嘉荐乐歌清庙叶黄钟寝殿崔嵬閟九闗遗弓瞻省动龙颜青邱丹水经营地禹甸尧封气象还星宿久澄霄汉上熊罢长守翠微间寺思孚感无穷意相照金碑玉藓班南阳白水睹真人旧里今朝景物新天汉流精延析木医闾修职贡玗珣大风表海明楼殿絶岛浮洲帯凤麟一自重瞳临眺后山川全觉露精神六龙时迈焕宗周鉅典环文次第修为想丹青开骏烈已知川岳遍懐柔露萧车马东都㑹香案烟云北阙浮天上诏书衔凤觜飞来春色满神州太平天子上陵廻晴日千门万户开星纬珠囊増润处凤仪璚管应风来金瓯永固占神䇿玉烛平调仰睿才共庆孝思绳世徳苍生流福咏康哉圣驾东廵盛京恭谒祖陵大礼庆成诗八首夏廷芝熈朝孝治久昭融绪纉前徽帝徳隆垂创艰难追骏烈声灵赫濯溯鸿功桥山松栋千春巩原庙椒馨一气通翠辇亲临崇报本渊源黙契縂相同清时典礼重明禋驾拥龙旂正及辰沙碛千山森壁垒羽林万骑肃钩陈已看琛賮来重译并使懐柔及百神絶徼欢阗宣徳化黄旄朱节纪东廵揷天长白耸丹霄鸭緑潆洄江水遥州接青营䧺地轴野分箕尾焕星杓素题朴桷风犹古白马彤车绩尚昭列祖神宗贻䕃逺千年俭徳溯陶尧寳城葱郁䕶云烟肹蠁初升对越䖍玉匣衮龙垂奕代寝园弓劒感当年宸衷肃穆抒三献典礼精诚奉百笾至徳中孚能合漠仁恩从此洽垓埏祝嘏频闻告孝慈中和雅奏启纯禧百年礼乐涵濡日九庙神灵悦豫时往事何须追灞杜永年直欲迈周姬推恩更自酬房魏寄酹长深佐命思黄花丹叶正清秋仰奉慈颜颂作求视膳终朝陪凤辇承欢晓日近龙楼九天作赋光霄汉万国唿嵩拜冕旒大孝由来天下养亿年色笑进觥觩景物陪京衍庆长五云开处坐明堂风清帝里黄圗㑹秋满真人白水乡宠渥需云颁虎旅恩深湛露徧鹓行先时况有蠲租诏蔀屋茅檐共乐康蕃釐已降礼初成斾转千貔野不惊十月阳春回海㝢九重孝亨洽幽明黄榆紫塞敷天泽东鲽西鹣遍颂声光烈觐扬昭万古珥笔矢歌赓圣驾东廵盛京恭谒祖陵大礼庆成诗六首胡中藻太平开国本岐丰四海车书此㑹同天列星辰朝斗比地趋龙虎抱闗东贻孙册府存尧字似祖舆圗尚禹功最是桥山冠劒在每逢霜露厪宸衷馨香园寝戒明粢典礼时廵䕶六师祝史刚辰蠲九月牺人牲帖报先期萧闗北拥风云骑沛上东开虎豹旗令节雒阳徒故事荐新朔望陋常仪艰难王业咏生民沈水川南析木津五夜斋心符后甲六龙御辇戒初辛庖霜可补周三礼灌玉还陪汉九賔父老嵩唿齐拜舞太平天子肃明禋奏罢咸池思邈然朱华朝拂引回鞭要知侯国酎金日犹是涂山执玉年黄目光流侵月露祥云风袅篆炉烟曽孙别有馨香处世徳寻求荅在天殷土芒芒控九州昔年麾指定诸侯高山已作天东顾瀚海无波水北流龙斾巻舒随辇辂地灵今古䕶松楸散斋行殿重回首云气苍苍五朶浮列祖精灵想像间留都周览悦天颜歌风御笔东京赋燕镐从官六膳颁遂有需云同九埜先瞻觧雨下三闗回銮奏颂多文藻染翰慙随供奉班皇清文颕卷八十七皇清文颖卷八十八钦定四库全书皇清文颕巻八十八诗七言律诗恭和御制驾幸翰林院赐宴分韵聨句后复得诗四首并示诸臣元韵鄂尔泰日丽风和宛似春诏筵清秘念儒珍才非房杜懐三徳身际唐虞愧十臣奎壁每瞻星晷近蓬瀛乍覩物华新恩叨醉酒深难比亲赐香醹重一廵辨色开晨集孔鸾抠衣槖笔尽弹冠词林礼乐千秋㑹册府君王一例看细草衔恩青茁茁高梧向日碧团团方塘却少源头水鱼藻欣添太液澜文渊道脉本参聨宸睠频宣雅颂篇葵藿心倾惟翊圣盐梅寄重愧非贤鳌头北面霑时雨豹尾南移拂曙烟沙路万人齐额手东王公领玉堂仙风云契合乐融融襄賛谁堪慰圣𠂻天自居高心益下书方出洛道逾崇崆峒逸事真无借洙泗清源喜大同誓答恩光惊老至橘阳纪月日禺中恭和御制驾幸翰林院赐宴分韵聨句后复得诗四首并示诸臣元韵张廷玉太和蒸作玉堂春得近琼筵饫鼎珍徳仰羲文今圣主心仪房杜古名臣须臾鳯藻从天降咫尺龙光映日新俯伏花砖承指顾载聆荣誉重逡廵特许瀛洲集鳯鸾簮毫雅称进贤冠席容玉笋分行坐酒赐金罍带笑看共聼箫韶仙乐举近瞻黼黻瑞云团随风咳唾皆恩泽刘井中涵太液澜垂垂白发首班聨拜捧虞廷喜起篇职沗三公惭论道身依上圣敢称贤传家富有金泥籍满袖浓携寳篆烟更愧摄官居秘省日趋香案领羣仙乆已干坤协气融日跻圣敬抱渊衷持盈每鉴登封侈鸣豫深嗤望祀崇辞贵立诚垂世则政斯行健与天同不须太史书邦瑞㑹见麟游上苑中恭和御制驾幸翰林院赐宴分韵聨句后复得诗四首并示诸臣元韵福敏木天高处占先春镐宴荣叨席上珍一代文章开秘府千秋遭际重儒臣金銮近接光华逈芸署偏霑雨露新欢洽鹓班歌喜起独隆今古此亲廵霜明仙仗动仪鸾广乐调时尽振冠斑管佩携应并记花砖座接得频看薇垣夜烛奎光烂珠树明浮扇影团珍重赐书留壁府词源还许识波澜云汉为章玉作聨光添藜阁灿瑶编殊荣漫拟夸稽古盛事宁惟数集贤天酒浓分金掌露朝衣齐染御炉烟紫霄香案由来説咫尺瀛洲便作仙文物昭回瑞气融持盈常自凛虗衷百年礼教皇谟洽一字心传圣敬崇泰运休明三代上英才陶铸两仪同高深莫嫓何由賛祗在唐虞典诰中恭和御制驾幸翰林院赐宴分韵聨句后复得诗四首并示诸臣元韵陈世倌皇仁煦妪气如春川泽含辉岳效珍奎璧有光聨日月宫商协律应君臣百年礼乐规模逺一代文章运㑹新特与词垣昭旷典受恩逾重转逡廵上苑花开待孔鸾朝廷雅意重儒冠玉堂瑞霭千官集寳翰辉腾万衆看风袅雀罏香细细云开雉扇影团团瀛洲亭畔重题句似海词源富绮澜华簮奕奕耀班聨既醉同赓湛露篇但即文辞能见道从来圣主必求贤鳯池演漾涵晴旭鸡树茏葱羃晓烟顾影自惭双鬓雪头衔犹许领羣仙阳月暄和喜气融从容䜩赏洽宸衷仰承睿泽心弥凛共励儒修志益崇三叶尚留尧荚在五絃应与舜琴同欣逢圣世光文治交泰咸孚一徳中恭和御制驾幸翰林院赐宴分韵聨句后复得诗四首并示诸臣元韵史贻直瀛海波廻浩荡春鹓班分列御厨珍已将酒醴欢多士更以盐梅朂近臣式燕礼成麟阁重赓飏恩入鳯池新开诚广益皇心切不数封山纪扈廵丹地深严集孔鸾盍簮人尽庆弹冠隆恩层疉三山似睿藻辉煌七曜看法酒擎来仙露润宫袍赐出锦云团从知此后登瀛客齐向文河溯水澜仗下清班焕璧聨木天重整荷龙篇门连青琐宜分草阁近丹梯号集贤五色鳯书凝瑞霭三花马鬛拂晴烟重来廻忆编摩地廿载曽叅玉局仙喜睹天颜瑞气融惭无启沃答宸衷细流难益洪涛壮土壤何増岱岳崇讲易今逢交泰盛赋诗还庆笑言同文明圣治隆千古兢业弥深宵旰中恭和御制驾幸翰林院赐宴分韵聨句后复得诗四首并示诸臣元韵任兰枝玉堂近接掖垣春石室圗球百代珍鸟革峥嵘动华屋工倕经纬壮虞臣槐㕔领院恩光重珠榜题楹气象新法从迎銮皆鹄立喜瞻飞盖引逡廵羽葆葳蕤拂鹭鸾堦除拜舞列貂冠天廻十月阳春好地带三山瑞色看宴比传柑璚醴满乐和孤竹紫云圑睿才频见飞鸿藻不借银河万顷澜南宫甲帐珮珂聫荣许同赓大雅篇文学信知平世贵论思终羡古人贤映来芸阁吹藜火携得金炉惹䄂烟颁赐重叨天泽渥愿招巗谷引儒仙圣主敷文大化融旁求英俊仰皇衷材储卿相经纶逺道访䕫龙事业崇自识西京清问切应看贞观旧风同树人已徧收麟鳯泰卦占爻日正中恭和御制驾幸翰林院赐宴分韵聨句后复得诗四首并示诸臣元韵彭维新恩溥蓬山早得春縂敎凡品化殊珍文章讵竟儒门事遭遇欣为圣主臣丹地栋梁増绚焕木天阶戺倍清新词林望幸心咸切五夜层檐几度廵仙仗旌旗袅凤鸾沙隄鹓鹭肃衣冠海升日色桥边曙署建霞标画里看御辇一临光有耀玉堂是处锦成团图书万卷资陶冶障取文河涴演澜环依黼座列班聨侍宴均歌湛露篇疉暏天章文载道频烦帝训士希贤声和逺协虞廷奏香重平连禁苑烟即此便成蓬阆境无须海外问神仙云烂风恬景象融帝歌喜起鬯渊衷巴词那叶钧天韵土壤何裨泰岱崇夕惕朝干靡有间北门东观岂能同礼成赏洽纡銮辂芝盖焜煌日正中恭和御制驾幸翰林院赐宴分韵聨句后复得诗四首并示诸臣元韵张照由来天笑物皆春况乃文江集妙珍礼乐百年归吉主图书两序领元臣御光涵日龙成采仙筦调风鳯试新拜钖琅玕开月窟虫鱼莫问舍人廵栋间廻鳯更翔鸾五色荣光珥复冠河汉昭回如有意烟云飞动不容看七分入木仙豪健肆笔成书垂露团赋述千秋推窦衆奚曽目渉此䧺澜句截黄金玉刻聨瑶华札降捧宸篇诗同汉帝七言倡韵取唐臣五字贤情有余芬还得句笔无停趣下非烟今朝五色云多处若个真同脉望仙腾华照宇日初融神动天行渊黙衷穆若思文还下武朂哉宋璟更姚崇泰包四徳宜惇勉坤系三言尚克同由豫盍簮恩泽渥交咨即在䜩欢中恭和御制驾幸翰林院赐宴分韵聨句后复得诗四首并示诸臣元韵汪由敦氷署先吹暖律春御筵香霭荷分珍晴霞晓散蓬瀛境湛露恩均侍从臣东壁诗篇追自昔延英乐府记畨新欣逢盛典叨殊渥芳醖亲颁第八廵研丹㸃笔灿翔鸾高捧光腾近侍冠清秘深堂才蹔憇矞皇宸藻已传看九霄星彩珠为斗五色云机锦簇团自是圣涯涵溟涬望洋何处溯文澜玉音辰告肃班聨风雅渊源典诰篇保泰百年钦主圣赓歌一徳励臣贤缤纷更拜承筐赐馥郁同携满袖烟欲笑金銮传密记祗从游幸诧羣仙元气均调圣泽融儒风遐鬯仰天衷凤池波比沧溟濶鳌顶峯逾泰华崇廿载廻翔私感切千秋祭㑹衆心同惟将稽古孜孜意永戴尧仁业业中恭和御制驾幸翰林院赐宴分韵聫句后复得诗四首并示诸臣元韵刘统勲翠辇移来翰苑春储材深望得殊珍付将调燮经纶手领此文章侍从臣师济官寮周道拥庙廊钟鼔一时新沙堤何幸承天歩豹尾云旗匝几廵阿阁宏开集凤鸾六曹三省列儒冠谁知文苑英华盛便作周官典制看诗就千言波灔灔榜悬七寳月团团词臣同此亲芳矱观海人曽见紫澜隆恩稠叠到班聨温语如闻湛露篇钖爵岂惟明尚齿承筐兼以示求贤宫商韵叶朱絃奏鼎鼐香凝玉篆烟甘露亲从天上得纵敎凡骨也登仙开霁天光旭日融葵忱倾向矢丹衷西清敢诩词章富黄阁方齐相业崇隆礼难酬千载遇敷文已见万方同朂哉珥笔承恩者夙夜勤思夏屋中恭和御制驾幸翰林院赐宴分韵聨句后复得诗四首并示诸臣元韵阿克敦翰苑风和气若春御筵清乐足芳珍兰台栋宇光云汉鳯沼簮缨集侍臣圣藻欣瞻同日丽宫罗初启拜恩新登瀛自昔传佳话几见枫宸降辇廵仙仗凌晨动彩鸾炉烟浓处进贤冠直同飏拜千秋盛莫作歌风一例看书赐瑶函春细细扇开雉尾影团团皇情到此知何极万里澄波海上澜清班列坐俨星聨玉署人歌湛露篇长使巗廊多俊士肻敎草野有遗贤屏开黼座留华省堂钖嘉名带碧烟何幸身依云路近不须蓬岛问神仙天语亲承淑景融好将笃棐答宸𠂻传心不以词章重纪盛还知礼乐崇诗诵缉熙期日进书陈兢业敢雷同自慙卅载簮毫吏姓氏重叨蕊籍中恭和御制驾幸翰林院赐宴分韵聨句后复得诗四首并示诸臣元韵梁诗正日华晓贲鳯池春学海千寻彚翠珍自古崇文归论道即今圣主得贤臣荣光上映圗书秘景运重开甲子新旷典宠惊前史罕几畨拜舞重逡廵蓬山深处集鹓鸾槖笔争峩学士冠要识云霄殊异数莫将科第等闲看谱传乐府箾韶奏宴钖官厨湛露团懽洽更聆天语切圣门无涘一观澜榜署天题珠璧聨诗成更赋柏梁篇幸䝉此日荣稽古却胜当年号集贤玉醴斟来亲御案绮文捧出带炉烟瀛洲旧住神仙侣今更名标最上仙东观多才道化融勤思则古厪渊衷书探宛委方称富学贯天人信可崇月露漫夸千首丽堂亷合庆一心同幸随元老叨赓拜身在唐虞二典中恭和御制驾幸翰林院赐宴分韵聨句后复得诗四首并示诸臣元韵钱陈羣琼筵晨启坐生春圣主亲贤比握珍鸿运百年兴礼乐鹿鸣初什答君臣袖中鳌禁香烟袅庭际瀛洲草色新揷架赐书千万轴小留天歩到檐廵璇题云构好栖鸾环侍羣仙七等冠优渥恩纶真异数琳琅新句许传看文光直上应千尺和气融来是一团不漏蓬壶清浅水也随学海助波澜赓歌体制拟珠聨百六诗成第一篇歩辇初临叅至圣头㕔并遣谒唐贤曈昽日影浮鸡树澹沲风光上鹤烟不到五云清秘地那知人世有神仙共钦圣徳日昭融提命谆谆感寸衷纵有心期思树立惭无学殖答登崇承筐赉予恩光徧申宴叨陪茀禄同楯陛千行谁不羡几生修到玉堂中恭和御制驾幸翰林院赐宴分韵聨句后复得诗四首并示诸臣元韵徳龄暖律吹廻十月春皇恩稠疉重儒珍奎文宠贲清华地睿藻欢赓侍从臣仙掌逈开霞彩曙绮疏深网日华新史官濡笔书荣遇豹尾鸡翘见特廵仙客纷来跨碧鸾峨峨尽戴切云冠佳辰邀得銮舆幸胜地真同蓬岛看留覆锦袍怜彩缬送归莲炬见花团何如雨露今尤徧凤沼光涵万叠澜拜手欣随鹓鹭聨抽毫载和庆云篇信知已治仍求治况得多贤更尚贤爱日晴薫书带草绪风轻转愽山烟圣心黙与天心契无事升中议集仙玉署晖晖协气融更于钦若仰宸𠂻穷檐恒入经纶切艺苑先叨礼数崇既醉尧樽荣帝钖叠霑周露媿臣同欣逢泰运观文化蔼蔼堂㢘一徳中恭和御制驾幸翰林院赐宴分韵聨句后复得诗四首并示诸臣元韵塞尔赫香烟荣雾暖疑春仗马星罗杂綵珍南极晓开青琐闼北门宵集紫微臣曈昽瑞照云衢朗轮奂巍瞻翰苑新遥想千秋清秘地几曽能得六龙廵隐隐层霄吹紫鸾汉庭公辅进贤冠艺林雅许千官入盛典容随万乗看槛畔琪花香冉冉檐前寳盖影团团太平天子崇文日湛露恩深凤沼澜珠琲䦨干锦共聨辉煌睿藻冠鸿篇由来至圣超羣圣未必前贤迈后贤丽景三竿升秘阁沉檀万缕篆祥烟人间信有蓬瀛路今日承恩便是仙日耀微躯暖更融殊荣踰格感皇衷即看虫乌犹知化不是云霄莫比崇虞夏精诚难再见汉唐高议岂能同从知圣学寛如海尽在涵濡长养中恭和御制驾幸翰林院赐宴分韵聨句后复得诗四首并示诸臣元韵秦蕙田恩到蓬山别作春集贤稽古重儒珍勲华正启文明昼雨露偏霑侍从臣芸阁画梁虹彩焕銮坡晴日镜光新簮裾幸际垂裳盛异数今逢第一廵綘阙平明下玉鸾龙门鹄立进贤冠人从瀛海洲中见景向壶天画里看礼圣博山香篆细唿嵩霄陛朶云团琼筵此日瞻依切渥泽平添鳯沼澜奎章朗照蘂珠聨落笔旋惊典诰篇直以斯文昭大训惟将实学励希贤九成乐播中和气一脉薪传邹鲁烟仰体至尊流示意莫敎空负玉堂仙旭暖风轻瑞霭融羣欢天意契宸衷名言莫賛高深量至治胥觇圣敬崇鳯哕和声三岛合云蒸喜气万方同自惭寸草曽何补并荷栽培化育中恭和御制驾幸翰林院赐宴分韵聨句后复得诗四首并示诸臣元韵励宗万文敎涵濡已百春山川贡瑞士懐珍治超贞观年间主心慕凌烟阁里臣史馆亲临从未有玉堂佳话一畨新赓歌燕衎存咨儆不用登封续汉廵乐奏箫韶集孔鸾千行剑佩列簮冠如春温语环阶听有喜天颜侍坐看拜赐名茶烹鳯饼捧归文绮剪花团瑶编更共云笺钖学海均沾百尺澜五字宸题似璧聨宴成走笔更裁篇岂将黼黻夸词苑欲以箴规励集贤扫去浮华空月露自然藻丽涌云烟瀛洲珥笔人何幸一食金丹骨便仙小春风日湛恩融训士慇懃仰圣衷所贵因文而见道须知业广乃功崇礼隆洙泗心源合世际唐虞景运同自此菁莪看益盛连茹并进石渠中恭和御制驾幸翰林院赐宴分韵聨句后复得诗四首并示诸臣元韵张若霭銮引晨风辇路春簮裾夹道列儒珍帝非游豫轻嘉䜩恩不偏私逮衆臣芬馥满庭香篆细铿锵两部乐悬新析波浮醴瀛洲署柱史从容记数廵珠树阴森集鳯鸾瑶阶跄济侍貂冠尊前燕笑趋承切座上龙光咫尺看奎藻春生藜火艶御袍黄映菊花团辘轳转尽淳泓水难比恩波百尺澜赓歌百六韵初聨拜赐还陈湛露篇天眷独钟黄髪老臣愚深愧黒衣贤千丝心茧霞成绮八饼头纲雪泛烟更展瑯函窥御集等闲食字已登仙阳和十月气冲融天鉴明良一徳衷圣度不知沧海濶微尘讵益列山崇云封芝检从来谀鳯翙梧冈此际同履盛未忘吁咈意唐虞景运日常中㳟和御制驾幸翰林院赐宴分韵聨句后复得诗四首并示诸臣元韵嵩夀暖意微含十月春圗书府启数家珍簮毫首列瀛洲客领袖还推柱石臣藜阁探竒人自昔花砖攅彩迹重新恩波覃被深如海御酒黄封又几巡蓬瀛仙侣集鹓鸾帝阙争弹贡禹冠署启玉堂衔命到烛移莲炬带恩看依天清切红云捧直夜深沉碧月团圗史满床供讨索潘江陆海滙波澜明光通籍备官聨儒雅风流诗百篇东观千年蔵秘册西清永日集羣贤金铃静听増疎韵寳鼎微添袅篆烟天仗近因叨扈从含毫献赋职应仙日照香阶瑞气融右文时复切皇衷经帷召对恩纶渥艺苑聨吟礼意崇羲画禹书神自合周情孔思道还同万几余暇挥宸翰坐见民生大化中㳟和御制驾幸翰林院赐宴分韵聨句后复得诗四首并示诸臣元韵张鹏翀寒林花木逗芳春绮席歌䦨更赐珍列坐赋诗徴喜起承筐侑酒洽君臣雍容侍从人文盛宏整词垣气象新俄顷天章复垂示欲呈巴曲重逡廵仙苑朝来驻八鸾玉阶环拥肃衣冠道因文显毋岐视古作今型好谛看鳯沼新泉声㶁㶁鳌峰老树郁团团论思清祕蕲无忝未许寻常㸃墨澜鹓行黻佩影聨聨赐帙心睎学古篇倘信臯䕫书未读可能房杜相称贤䦨邉小鳯烹清茗阁外飞鸿散紫烟独愧樗材䝉眷渥叨分官职是神仙曝日常思献暖融惭无素藴答渊衷文章少日传王勃经术中朝重戴崇醴设本縁聨上下宴酣还拟证和同日斜池上鸣归珮犹在龙光炤燿中恭和御制驾幸翰林院赐宴分韵聨句后复得诗四首并示诸臣元韵刘纶蓬岛先回十月春长筵叨饱御厨珍簮绅次第随仙侣几杖从容眷老臣宿聚魁三占象逈天临尺五拜恩新风乌细转谐金奏铃索声稀报酒廵奎藻缤纷翥鳯鸾柏梁赓韵盛儒冠吟安窃媿含毫久奏进还容厀席看家有赐书分玉轴人携宫锦剪花团斋房诏许颜清秘飞白腾光映翠澜重申天语饬班聨见道长垂劝学篇石室遗文寻汉代金泥故事陋唐贤槐㕔静对移砖影香案浓生惹袖烟献纳殷勤关睿虑谩夸翰墨署神仙丹地新成丽景融鳌头占籍戴葵𠂻昌黎作社仪兼备宣圣亲祠典更崇部列丙丁䝉赉渥星廻甲子庆文同直敎下士观光遍鹄立青袍候日中恭和御制驾幸翰林院赐宴分韵聨句后复得诗四首并示诸臣元韵嵇璜十月阳回氷署春荣颁银榜字悬珍丹扉降辇隆殊眷黄阁兼衔重老臣千载渊源瞻礼肃一堂清秘钖名新重逢甲子占文治元㑹初开第二廵画檐夭矫起翔鸾云拥仙曹肃珮冠七字柏梁台上续九成䕫乐日邉看瑶觞暖泛松醪满绮席香分菊蕋团晷影未移飞睿藻早倾瀛海入文澜赓飏一徳庆班聨岂乐羣歌在藻篇稽古集成从懋学因文见道勉希贤至音雅叶钧天奏寳篆晴霏瑞旭烟幸侍玉皇香案畔底须蓬岛作诗仙清才承诏愧王融惟有阳葵一寸衷锦市移来叨赐渥彩牋捧出拜恩崇书探册府瑯环秘茗瀹㢘泉沆瀣同簮笔尧阶传盛事康歌遥赋九衢中恭和御制驾幸翰林院赐宴分韵聨句后复得诗四首并示诸臣元韵张映辰驾临艺苑俨乗春此地曽储廊庙珍见説人才关国运从来圣主得贤臣蓬壶乆沐恩光渥台阁重瞻气象新钖宴从容謌既醉不敎委佩共逡廵兰署廻翔集鳯鸾一时荣路庆弹冠璇题彩自云中焕睿藻高从天际看词以艰深多理障书因通贯释疑团百川学海同归海浩𣺌瀛洲好溯澜奎光五纬似珠聨拜手赓飏拟汉篇报国文章期实学立身事业在希贤圗书尽许窥中秘冠珮常教惹御烟今日所䝉稽古力漫言金箓㑹羣仙黍谷春生暖气融木天高䜩畅宸衷文因见道言须立颂不忘规徳愈崇酒醴笙簧恩礼洽公孤卿尹后先同风吹僊仗銮廻处一朶云飘桂苑中皇清文颕巻八十八皇清文颖卷八十九钦定四库全书皇清文颕巻八十九诗七言律诗恭和御制驾幸翰林院赐宴分韵聨句后复得诗四首并示诸臣元韵裘曰修丹地恩华酿作春阶陈百戏席罗珍兕觥晋酒昇平宴鹤髪垂绅弼亮臣光贲尚方云锦丽香分仙品露芽新便蕃异数簪毫纪义手槐㕔日㡬廵奎章舞鳯字廻鸾捧出齐峩七等冠一串珠玑天际落两行缨绂日边看黄金铸额霞成彩白玉为堂雪作团任是汀洲鸥鹭侣都来瀛海泛澄澜莫论璧合与珠聨宁独风云月露篇此日眞成千载遇后来还数㡬人贤探从碧落非无路歩入蓝田更有烟为问三山定何许不将缥缈羡神仙一堂和气乐融融天语钦承识圣衷当宁即今劳寤寐吾侪何以答髙崇百年恰値文明盛三接从知礼数同香案前头齐拜手珮声眞在五云中恭和御制驾幸翰林院赐宴分韵聨句后复得诗四首并示诸臣元韵陈邦彦词馆叨荣四十春白头重预御筵珍因文见道承谟训拜手赓歌契主臣亘古未逢恩数异至尊亲幸物华新百年文治今逾盛甲子初开第一廵仙署虹梁集鹭鸾玳筵高启重儒冠雕盘玉馔盈前列广乐钧天对御看风递歌声才数转日移扇影巳如团奎章累幅成分晷㸃笔疑倾万丈澜簪裾璧合与珠聨宴镐还歌鱼藻篇共勉杜房扶雅化湏知沈宋亦前贤颁来文绮荣章服分得冰绡染麝烟何幸大罗天上㑹廿年闲散复登仙寒花迎辇被春融瑞旭祥云洽圣𠂻万巻赐书缃帙富五行颁赉湛恩崇波添鳯沼风光丽泽满瀛洲雨露同文物京华陈雅奏圣明声教溢寰中恭和御制驾幸翰林院赐宴分韵聨句后复得诗四首并示诸臣元韵鄂容安槐堂新构动阳春仙掌淋漓饱御珍讲易渐逢来复候题诗重赐集贤臣云霞日丽文章焕甲子天开礼乐新千载崇儒悬旷典非闗封禅咏时廵木天尺五驻仪鸾阶下从容进徳冠花入小春钟外暖日融羣玉镜中看侍臣分韵裁宫锦内使擎香剪月团文宿七星环斗极瀛洲千顷助诗澜宸章飞洒湛珠聨周雅灵䑓又四篇地接西清承雨露身依东观愧材贤三竿日转闻天乐十月风和驻御烟华葢晴晖凝不散衣冠楼阁总神仙青㝠契合动昭融干惕弥深圣主衷信以吁俞成典诰毎于风雅见修崇星边使节东都至日下分笺北序同泮水于论心独切瞻依长在五云中恭和御制驾幸翰林院赐宴分韵聨句后复得诗四首并示诸臣元韵观保景风何处不流春旷典传为翰墨珍文运逢时归大雅君恩破格到儒臣木天但觉三冬暖芸叶都含五露新从此蓬山添故事玉堂曾被玉銮廵缭绕霓旌控紫鸾槐㕔罗列拜貂冠云中乐奏从容听天上诗成络绎看酒泛宫壶心醉徳筵开鼎鼐锦成团欲知帝泽深何许千尺波廻太液澜薇垣奕奕五星聨嘉宴争歌在藻篇学海难窥天子圣师门惟淑相公贤赐来云锦分宫綵望去银毫篆墨烟顾影乍惊凡骨蜕瀛洲今日㑹羣仙清冰朗映玉壶融一片虚明属圣衷声教讫于寰海逺恩光直与斗山崇唐虞之际将母似秦汉而还未可同五色云边廻辇过日华恰好丽天中恭和御制驾幸翰林院赐宴分韵聨句后复得诗四首并示诸臣元韵于敏中集贤初启泽如春灿烂琼筵列八珍岂但词林传盛事果然圣主得贤臣文聨东壁图书满诗叶南山松竹新此日天颜知有喜听来鹊语绕檐廵高梧翙鳯竹栖鸾仗下西清集珮冠宴镐恍同天上坐登瀛逺胜画中看薰絃再抚卿云烂法酒频斟湛露团圣学渊深涵溟渤酌蠡何幸得观澜堂陛情敎上下聨侍臣同咏栢梁篇肯持薄技矜词藻愿凛躬行志圣贤黼座千秋思进鑑金泥五色陋升烟由来官职因人重敢説蓬莱地是仙殿头天语似春融从此词垣奉折𠂻百六十人恩并渥亿千万载道弥崇记言窃喜昌期遇保泰还钦一徳同试向西奎瞻北斗紫微佳气碧霄中恭和御制驾幸翰林院赐宴分韵聨句后复得诗四首并示诸臣元韵董邦逹璇霄大启玉堂春盛世川岩并效珍恰喜干行逢泰运从知圣主重贤臣兰台宠钖图书富册府光华礼乐新法醖遍霑歌既醉不湏监史绕筵廵沙堤一帯集鹓鸾喜溢层云日戴冠上相台阶容接座钧天法部许频看颁来琼笈兼文绮捧岀花笺并月团稠叠天恩眞异数只惭学海未观澜堂陛赓歌一徳聨云霞绚采仰鸿篇尊师已见崇先圣朂徳从敎企昔贤䜩罢金茎滋湛露归来锦袖惹香烟词林掌故应重纪底説坡仙与谪仙甲子瑶图淑气融九重干惕切渊衷登三咸五神逾凛舜儆尧咨业倍崇华葢腾辉天意恊鳌峯忭舞衆心同窃幸依瀛海长沐恩波浩荡中恭和御制驾幸翰林院赐宴分韵聨句后复得诗四首并示诸臣元韵宋楠御墨曾题阆苑春骊珠字字总兼珍重挥金薤琳琅句遍及瀛洲侍从臣天禄余光垂照逺玉堂佳话纪闻新独慙圣制高难和濡徧霜毫日㡬廵左安门外集鹓鸾拜赐齐峩日下冠寳纻欲寻刀尺制龙缣仍入画图看高丽纸砑轻云母普洱茶分小月团秘笈琅函尤郑重敬从学海溯波澜华盖星光七曜聨玉书重叠典谟篇桓荣车服由稽古张説文章在集贤乆向池头霑雨露可无笔底走云烟房谋杜断千秋业未要人唿是谪仙读书气习渐消融想像唐贤好折衷无逸图曾摹宋璟济时策尚愧姚崇天根月窟阶原峻道籥言筌理本同仰覩干文常炳耀离明垂象日方中恭和御制驾幸翰林院赐宴分韵聨句后复得诗四首并示诸臣元韵鹤年天临清署乍囘春川岳瑰姿尽献珍共庆文明开册府频将优礼及词臣赐来玉轴羣书富望入璇霄湛露新待漏北扉鱼钥动森森剑佩敢逡廵日华东畔集鹓鸾翠辇过时尽整冠玉佩亲承天子顾云韶特许侍臣看龙章寳篆金为字碧网朱甍绣作团喜起一堂霑圣泽鳯池倍觉长文澜栢梁嘉燕肃班聫侍从羣歌既醉篇赐锦巳知逾旧典登瀛实觉愧前贤日边彩耀金莲炬衣上香飘御鼎烟彷彿身游阊阖上何湏蓬岛始称仙运际昇平万象融夔龙硕辅庆和衷谦怀肯袭金泥陋睿虑弥兢寳位崇直拟醇文追典诰未湏访道向空同欲知保泰无穷意尽在天章七字中恭和御制驾幸翰林院赐宴分韵聨句后复得诗四首并示诸臣元韵吴应枚冰曹帝赉十分春莲炬金辉岂足珍亲莅蓬壶排绮䜩特隆辅弼领词臣翚飞剏见櫩楹灿架揷欣看巻轴新千古巻阿差嫓羙游歌还只为时廵夙驾遥闻哕哕鸾登瀛门外肃衣冠三霄泽较琼林胜五色云连艺苑看湩乳酒醪香作液新声旧蹟锦成团笙簧奏罢丹墀静泉涌纷飞笔底澜双瞻宝翰日星聨寸晷从容可百篇不独挥毫诗入圣从敎见道士希贤朱题捧岀凝霞彩黄帕传来带篆烟一自近光聆至训儒流何必艳称仙典册渊涵义类融精研理藴复虗衷底湏封检词踰侈所望箴规徳进崇三馆独叨珍赏备举朝齐庆泰交同飏言莫罄葵忱向愿溥阳和徧域中恭和御制驾幸翰林院赐宴分韵联句后复得诗四首并示诸臣元韵徳保六龙到处即阳春宸翰高悬照夜珍奏赋漫言惟汉帝登瀛已觉愧唐臣风云际遇赓扬古甲子昭囘礼乐新鸳鹭叨陪瑶席末他时玉辇望重廵鳯池新筑迓鸣鸾典礼雍雍俨剑冠万舞箫韶徐入听九章衮冕近容看风和大地旗光定日丽中天扇影团拟向君王歌白雉秖今四海庆安澜无缝天衣不屑聨俄看珠玉已成篇縁思俊彦开清秘为致英才辟集贤迟日渐移金辂影微风细袅玉炉烟擎来绿篆云霄上菲质深疑阆苑仙干坤瑞气蔼融融圣帝元臣喜合衷先后共由斯道觉古今初见此恩崇嘉賔醉饱无差等王制尊卑有异同宴罢羲和扶日驭仰看紫极五云中恭和御制驾幸翰林院赐宴分韵聨句后复得诗四首并示诸臣元韵秦勇均翠葢擎来满署春欲从册府探奇珍道光二典文明主礼重三朝馆阁臣宏敞木天规自昔辉煌丹地象初新玉堂典故多传纪曾见金根到㡬廵敢谓瀛洲集鳯鸾朝阳眞喜庆弹冠宫悬韶濩堪同听秘府图书许共看宴傍御筵香绕座綵连云栱锦为团恩波深沛储才地网底珊瑚岀海澜昭囘云汉五星聨大雅宜歌寿考篇圣藻流辉文见道皇情图治宝惟贤薪槱也共芝承露巖壑还看玉吐烟一徳交孚黄阁老盛朝眞有地行仙芸阁飘香瑞霭融宠光逾分荷宸衷共知有喜天颜近愿赞无疆帝业崇左右史书霑化乆古今图籍赏心同观文肇启千秋运虞陛欣瞻日正中恭和御制驾幸翰林院赐宴分韵聨句后复得诗四首并示诸臣元韵栢谦芸署风光早迓春延英最重庙廊珍星辰光启图书府雨露恩周侍从臣地接龙光云日近声传鳯沼管絃新宸游信惬来歌意秘苑先邀翠辇廵翙羽聨翩集鳯鸾升阶拜舞肃朝冠筵开分钖清班韵句就齐陈黼座看晓日光华张锦幔瑞霞明丽映花团天颜有喜重挥翰学海难穷万顷澜杯浮玉瀣锦茵聨恺乐还歌在镐篇调鼎允宜崇旧傅登瀛何必让前贤藏书东观充云栋珥笔西清引篆烟亲见大罗天上事霓裳同咏聚羣仙文治光昭景象融训词敦切厪宸衷材如房杜名无忝理究程朱学始崇宠赉有加承泽厚感恩交勉此心同矢音欣继巻阿咏常在和风化日中恭和御制驾幸翰林院赐宴分韵聨句后复得诗四首并示诸臣元韵张映斗三霄长借玉堂春焘育羣才拟国珍光映台阶连壁府颂申圣主得贤臣钧衡翊赞人惟旧户牖箴铭徳又新咫尺蓬瀛邀玉车犬崇文式化迈时廵梧桐栖鳯竹栖鸾拜舞循墙共整冠法曲便从天上听寳书长向月中看龙鳞偃水云流影燕綵飞花锦作团湛露均沾恩泽厚总归圣海拓文澜帝歌先引韵分聨孔思周情仰睿篇契合薪传文载道埽除稗学士希贤云开黄幄调珠露日丽彤墀起玉烟式䜩礼成颁赐渥璘㻞十赉轶眞仙康衢歌鼔逗春融保泰勤惓切圣衷官进三台增壮丽礼隆一徳备优崇天家雨露储才广国计绸缪作室同独愧无补报葵忱惟庆日方中恭和御制驾幸翰林院赐宴分韵聨句后复得诗四首并示诸臣元韵杨述曾帝车东指蔼生春册府图书廊庙珍直以夔龙咨硕辅不将严乐许词臣明良巳庆堂廉叶文物应同日月新岂似开元夸盛典祗希玉检议时廵式燕赓歌集鳯鸾金貂此日羡儒冠箫韶九奏行云遏龙衮三霄近日看香茗分擕甘露渥青绫拜赐丽花团玉河咫尺荣光满蓬海何湏溯紫澜羣玉琳瑯插架聨光躔巍牓耀鸿篇愿书万本勤稽古不愧千秋号集贤况沐恩波深雨露频颁睿藻捧云烟文章报国惭无补敢拟人称阆苑仙阳和十月俨春融化入絪緼惬圣衷巳被需云霑泽润还期泰陛翊功崇光华代値文明昼翔洽欢征品类同仰望日轮皇鍳逺葵心长捧五云中恭和御制驾幸翰林院赐宴分韵聨句后复得诗四首并示诸臣元韵钟衡六龙翔驭紫微春光照儒林列异珍已勅金莲归锁院还书玉署付词臣登瀛自昔文章盛钖䜩于今雨露新礼乐百年成鉅典雍雍清禁喜逡廵阿阁新巢集鳯鸾羣臣拜舞肃衣冠风吹箫管云中听日射旌旗树里看寳鼎分来流玉液琅函赐岀簇花团侍臣初试红丝砚沾得恩波助笔澜瑞霭文明星斗聨颁来宸翰玉为篇瀛台典籍新承㫖册府图书旧集贤鳯诏九华临日月龙章五色灿云烟应知圣主储才地不着蓬壶别院仙赓歌喜起色冲融业业兢兢仰圣𠂻直以泰交期道广还将谦受致功崇周王镐饮差堪比汉帝汾歌未足同千载一时洵旷典百僚瞻拜五云中恭和御制驾幸翰林院赐宴分韵聨句后复得诗四首并示诸臣元韵程钟彦阳和早逗帝台春册府图书启祕珍道徳光华依圣主昇平翊赞引元臣銮鸣上应星杓丽翚跂羣瞻夏屋新万古贞符金简在蓬山咫尺纪东廵桐䕃高冈集凤鸾五云阁下进贤冠珠躔毎効辰居拱寳箓先呈乙夜看南浦朝云飞作栋上方春綵结成团九霄瀼露宣恩泽滙向瀛洲作紫澜七政祥开珠璧聨赓飏稠叠和瑶篇天心独契文为道儒品还期艺且贤国寳球图辉日月人材台阁接云烟文明鼓吹由经术岂让璈琅振列仙璇题寳翰日华融奖励恩勤仰圣衷义笃臣邻风自古心怀兢业徳弥崇长昭着述千秋盛且喜諴和万国同载笔抠衣歌在藻作成还记定方中恭和御制驾幸翰林院赐宴分韵聨句后复得诗四首并示诸臣元韵邹一桂玉堂良月早囘春秘笈传来册府珍四库分书荣禄阁三㕔讲幄重元臣登瀛事续当年盛赐宴筵开此日新咫尺木天闻警跸凫趋鹄立共逡廵铜街旭日听和鸾冰署争弹贡禹冠钧乐喜聆宸座奏云章得近御屏看茗颁六诏黄金嫩锦钖三吴紫鳯团最是天书擎捧岀洗眸开帙庆观澜柏梁裁体比星聨七字留传乐府篇张説诗名唐代律邹阳才愧汉廷贤盃凝湛露承金滴笔染炉香袅篆烟十载台垣分籍乆今朝重㑹大罗仙英英壁宿瑞光融肃肃鹓行简帝衷疏瀹词源儒术裕主持文教圣功崇六经鼓吹鸣庥盛万国车书仰大同赓拜明良新甲子玑衡舜日正天中恭和御制驾幸翰林院赐宴分韵聨句后复得诗四首并示诸臣元韵孙灏东观纶宣蔼若春吾皇重道引儒珍赓歌拜手逢昭代启沃推心倚硕臣鳯羽雍容丹地密翚飞灿烂玉堂新欢同宴镐隆仪肃执爵油油礼㡬廵曾叨侍从接翔鸾复预恩光戴法冠玉轴琳琅三殿钖奎文重叠五云看声锵仙乐钧天奏坐绕花甎旭日团縻爵亦思酬尺寸涓流何以测洪澜华葢亲临鹭序聨龙光宠赉蓼萧篇文闗忠爱宁无本学但词章未即贤芸馆丁冬铃索语槐㕔缥缈玉炉烟开元岂擅论思室不取慿虚号集仙垂衣黼座日沖融颂不如规感圣衷莫侈仙班蓬岛近期增微壤泰山崇升贤殿改苏裴和高议泥封汉宋同独仰宸章谟典合愿持兢业一言中恭和御制驾幸翰林院赐宴分韵聨句后复得诗四首并示诸臣元韵杨开鼎葱郁光浮阆苑春崇儒宠遇庙廊珍中天云日瞻明圣东观文章重老臣祕籍只今弦诵永寳书此日墨华新一囘拜舞赓歌后诗满霞笺酒满廵綵仗横空起翠鸾微臣新着惠文冠虫雕七字含毫献鳯吐连篇搢笏看至意交孚春蔼蔼湛恩汪濊露团团漫言伴奂巻阿乐翰洒文波见学澜君臣交省意绵聨不岀尧咨舜警篇春酒镐宫传盛事秋风汾水陋前贤玉堂铃索揺清韵宝槛帘栊袅素烟此日西清多乐地都人争羡紫霞仙一徳明良瑞日融笙簧酒醴乐和衷牙籖义阐程朱祕绮绣光分黼黻崇乐奏九韶音许似诗裁二典意堪同体元天子调元相文敎昌明允执中恭和御制驾幸翰林院赐宴分韵聨句后复得诗四首并示诸臣元韵周孔从六龙飞御玉堂春恩钖琼筵盛八珍讲侍金华优上相光分太乙属词臣赓歌雅叶宸章丽提命重颁睿藻新欢洽盈廷沾既醉蓬山好景乐周廵金铺瑞色集鹓鸾环列华茵拜冕冠礼乐三千欣共覩画图十八喜重看瑶筐再捧丹霞锦碧椀新烹紫鳯团泽似玉河流浩荡总归瀛海壮文澜星辉璧合与珠聨殊胜菁莪棫朴篇要识时康呈国瑞端由主圣卜臣贤摩挲石刻文垂露披拂牙籖字带烟三岛十洲何足羡长依紫禁即眞仙喜霁天颜暖日融䖍瞻黼座凛葵衷西清式燕恩波渥东壁聨吟典礼崇贺燕迁莺今日共翔麟翥鳯万方同圣情有眷箴无逸一徳明良景运中恭和御制驾幸翰林院赐宴分韵聨句后复得诗四首并示诸臣元韵邵齐焘堂廉交泰泽如春燕喜荣分御府珍天上铿锵闻帝乐阶前赓拜慕虞臣百年学殖栽培旧九载文思砥砺新刘井柯亭光睿笔仰承恩宠共逡廵蓬山赐宴㑹鹓鸾髦士峩峩共正冠璇命对扬稽首拜琼章晖丽举头看太阳俯鉴葵心向小草均霑露彩团顷刻九重飞帝唱文河齐许导漪澜欢迎六御肃班聨拜赐羣称天保篇文裕经邦宣大道荣邀稽古迈前贤葳蕤秘籍餐鸿宝纷郁宸章薆庆烟葑菲滥陪香案吏登瀛人説是神仙昌期文物道光融舟楫盐梅简圣衷伴奂游歌归岂弟频蕃钖予荷珍崇臣才忝厠邹枚后帝徳惟应尧舜同珥笔揄扬难遍述我皇经纬在时中恭和御制驾幸翰林院赐宴分韵聨句后复得诗四首并示诸臣元韵窦光鼐蓬岛初迎十月春圣皇崇奖庙廊珍簪毫幸际敷文代授简荣称博物臣金镜光华千载耀木天堂构一番新琼筵法酒甘于露心醉浑忘第㡬廵艺苑摛华集鳯鸾浑如新沐共弹冠北辰星聚知环拱东壁书全得饱看静听梁音三日绕荣分锦段百花团天恩浩荡眞同海观海无能但溯澜煌煌宝训朂班聨匪但词追雅颂篇谦受徳崇兼志下泰交主圣望臣贤资清试酌冰瓯茗气直欣看玉鼎烟身到蓬山惊且愧凡才何以侣羣仙太和宇宙气冲融调爕还资共济𠂻百谷转忘沧海大一拳也赞泰山崇松扉飏拜遥堪嫓玉检荒唐逈不同湏识右文归重道宸襟披豁圣谟中恭和御制驾幸翰林院赐宴分韵聨句后复得诗四首并示诸臣元韵张泰开湛露需云蔼若春蓬山式燕集儒珍遥听哕鳯欢多士欲作和羮重老臣日到花甎犹是旧星开壁府巳催新兰台自古储才地得奉銮舆次第廵琼林只合待栖鸾敬仰天章共整冠字轶钟王隆钖予诗成珠玉许传看裁身宫锦分鸳绮沁齿天香散鳯团瀛海恩波原㶑灔今朝新为注银澜璇牓金题壁宿聨瑶笺复又璨鸿篇王言涣汗崇稽古帝念殷勤为集贤墨沈万年枝上露香萦太乙殿头烟幸得陪簪笔始信人间自有仙月应阳春日正融昇平曲䜩惬宸𠂻恩霑雨露由来渥身傍云天未比崇讵有文章供润色畧知帖括愧雷同赓飏更识王心一尽在持盈保泰中皇清文颕巻八十九皇清文颖卷九十钦定四库全书皇清文颕巻九十诗七言律诗恭和御制翰林院宴毕驾幸贡院七律四首元韵鄂尔㤗万嵗千秋记此辰棘闱寥寂比荒闉㡬闻玉趾移亭午来自词垣论臼辛量校不收无行客奨成深许读书人蔷薇桃李皆含泽中候凝和岂待春政术频烦喻鼎台科名殷望属英才南朝风月徒为耳北斗权衡有是哉欲网鳯麟希世出黙祈忠孝待天开文章报国谈何易端委须从性道来鸿翥鵰盘祗自抟底曽云路可相干饱温无意偿三试轼辙称名匹二难国噐半为贫贱士栋材常起末㣲官恩懐甲乙惟贤俊衣钵矜传局巳残试院停銮午漏沉奎堂吟续壁堂吟樷山木羙工求大埳井泉㣲汲戒深持玉尺衡迷五色授朱衣柄譟儒林兼衔早媿知人哲精白长应矢此心恭和御制翰林院宴毕驾幸贡院七律四首元韵张廷玉参差万瓦丽霜辰鎻院森沉俨列闉礼乐重光逄甲子文章乗运化庚辛三年黄卷讐书日五夜青袍槖茟人共道圣朝深雨露菁莪同领四时春帝车五色焕中台冠剑雍容集衆才从迈鲁诗赓戾止和歌虞陛咏明哉兰台画㦸凌晨启蕋榜春华计日开当代崇儒超徃牒棘闱惊喜至尊来杳霭青霄坠复抟科名曽说渃方干荆山有泣前人惜沧海无遗自古难雪案辛勤怜素士氷衡公慎赖専官宸章敬诵纒绵语忍使孤桐委㸑残柝铃周匝漏初沉七度龙门听苦吟鵰鹗盘云秋翮健琳瑯堆几夜堂深敢云一頋羣空翼但愿多材萃作林此日属车叨侍从拜飏仍矢昔年心恭和御制翰林院宴毕驾幸贡院七律四首元韵福敏珠斗辉澄仰北辰城鱼舒钥启重闉崇文共识天开甲食徳浑忘力学辛鳯举鸿轩皆翌运玉衡金鑑定知人翠华是䖏争先睹早觉阳和徧小春百僚济济步三台总是中阿乐育才礼乐于斯为盛矣文章亦幸有神哉珠呈沧海荣光耀玉剖荆山朗鑑开争羡风云多㑹合韬藏曽向雾中来九秋健翮趁风抟气象应教彩茟干直上龙门原不易秃来兔颖亦良难懐文更望能寻道学古方无忝入官努力明时湏爱日桂林多少怅花残返辔重城日未沉锦嚢随辇入髙吟文坛气映风云壮才士恩沾雨露深欢动青袍迎彩仗欣㸔丹桂倚华林兴朝盛事书惇史观感能无报称心恭和御制翰林院宴毕驾幸贡院七律四首元韵陈世倌文明景运应昌辰鎻院巍峩接帝闉万里风云期际㑹十年灯火最艰辛诗书㳤世还成俗科目抡材在得人自是皇心周士类亲临盛典纪千春明明魁柄指三台珊网期收俊杰才针芥暗投非偶尔鵾鹏能化亦神哉禹门浪撃桃花暖月殿香飘桂蕋开从此士林湏努力至尊曽幸棘闱来云程空濶待鹏抟谁道弓旌可易干文体要从心术正功名无愧主恩难特隆贡举参羣议为待贤才设衆官敬读宸章生感奋定无人叹㸑琴残明远楼高漏㸃沉捻髭欲断费搜吟千门月色人声静万舍灯荧夜气深名姓忝曽登蕋榜恩荣遂得厠琼林回思四十年前事生植均闗造物心恭和御制翰林院宴毕驾幸贡院七律四首元韵史贻直棘围光气逼星辰翠葆霓旌拂绮闉圣世不忘罗俊彦儒生谁敢惮艰辛徘徊沧海探珠地惆怅荆山献玉人桃杏花前樷桂后恩波无限逗阳春奎斗星明接曙台恩纶稠叠励羣材谁为国士无双者共仰王心克一哉人说登瀛仙路逈帝殷吁俊仕途开龙旂还向龙门度鳯辇㸔从鳯沼来九万鹏程向此抟云连矮屋月䦨干漏催蜡泪终宵易茟走蚕声得意难校艺塲中迎黼座儒生队里拥从官躬逄圣主旁求切莫恨柯亭㸑竹残分题握管暮沉沉曽向檐帷剪烛吟幸际风云依禁近多惭雨露沐髙深圣朝㑹见麟游囿㤗运方㸔鳯在林礼乐百年瞻至治荐贤为国有同心恭和御制翰林院宴毕驾幸贡院七律四首元韵任兰枝翠华临幸动星辰鎻院光辉照画闉帐影连云移甲乙琯声调律换庚辛周官久重賔贤地汉典勤求射策人共仰皇情富追琢菁莪诗里露垂春霞标千仭丽天台特敞东堂待俊才骏买金台㸔正尔鳯鸣桐树咏良哉粉袍鹄立秋飈爽文阵虹腾曙景开万舍峥嵘添气色龙旌曽驻此中来争言雾变与风抟珊网层层寳气干鹊抵崑山论璧易蚌沉沧海覔珠难榜期龙虎皆名士事羡欧梅作考官旧忝深恩持玉尺南宫连署粉毫残学市槐䟽花影沉风檐四璧起长吟文章报国情原切俊乂招弓道更深採徧琨瑶皆入贡收来梓杞自成林大科从此人相贺鼓舞咸知圣主心恭和御制翰林院宴毕驾幸贡院七律四首元韵彭维新盛事连绵集令辰鸾声哕哕指东闉羣瞻日驭当亭午更向风檐恤捣辛圣意厚期天下士儒流寕譲古时人棘闱旧是兴贤地玉辇经临䖏䖏春文昌躔次近三台月露风云祗费才不媿科名斯卓矣无求温饱讵难哉朝经暮史根源在秋桂春花接续开结网殷勤非漫尔皇家元待鳯麟来扶揺九万积风抟根托髙山见射干登第敢言酬志易持衡当念得人难㡬多春梦耽荣路莫遣冬烘诮试官岂乏殊材涵古淡知音应惜㸑桐残食叶蚕声夜漏沉烧残桦烛尚㣲吟从来云路艰辛䖏何意天临轸恤深翰藻荣辉垂试院缥缃勑赐徧儒林列行缝掖瞻龙衮四表欢传乐育心恭和御制翰林院宴毕驾幸贡院七律四首元韵张照槐花落尽及氷辰龙䍐纷蕤拂绮闉何事至尊遥戾止为怜士子絶艰辛打头屋矮风兼雨落手蛟腾天与人胥入重瞳廻注里拈毫洒作艺林春消磨髪背作黄台犹向春卿举茂才方寸难忘余习耳三千斯击亦悠哉月含清泪光如泻茟有真花梦亦开涤虑束身归义府未妨得得十回来蓬梗因风万里抟雷搥何碍倒题干读书始见民情易穷理方知帝命难棫朴小材湏就育圭璋大徳不名官文昌风月三千界莫使仙枝取次残如鳞万舍杳沉沉想见风前墨吻吟人乐簮花谐所愿帝怜刖璞意何深欲教麟鳯游郊薮先要琅玕溢泮林贤有司今寰海遍尚敷文徳叶皇心恭和御制翰林院宴毕驾幸贡院七律四首元韵汪由敦三霄湑露渥昌辰仙仗重移向绮闉直为蓬山均恺泽更从棘院轸囏辛绣楹寳帖荣观国玉版奎章懋作人试㸔和风吹长飬八纮随䖏布阳春奕奕虹光烛斗台百年罗网育真才鳯凰鸣矣梧生矣元首明哉士朂哉月窟桂飘仙路逈春江杏倚上林开谁知鳞次风檐隘特荷君王玉趾来鹏背曽㸔九万抟门高讵敢寸私干披沙不道求金易抱璞应怜献玉难黎献万邦传帝典宾兴三物本周官词源学海敷彛训未许区区但守残鎻闱昼静漏森沉㡬度煎茶记旧吟桦烛敢辞通夕倦氷衡频忝被恩深珠玑百琲涵沧海杞梓千章蔚邓林多少迎銮鱼雅士欣欣就日见葵心恭和御制翰林院宴毕驾幸贡院七律四首元韵刘统勲盛事喧传共此辰一声清跸彻重闉词垣巳庆新丹雘棘院还䝉念苦辛在藻依蒲辞旧侣担簦蹑屩有劳人天文朗耀悬珠斗徧烛鳞鳞万舍春聚奎有象应星台勉尔旁求得俊才王国为桢洵羙矣臣心如水尚钦哉菁莪不向私门颂桃李偏连上苑开何幸青衿瞻黻冕至尊亲到礼闱来云鹏有路九霄抟燕雀休慿弱羽干价比连城真赝别目迷五色鉴裁难训言剀切垂贞石典故殷勤问礼官多士㡬人能立志遗经长对短檠残风檐想像漏声沉䟦烛含毫入夜吟此地㡬经文思苦今朝一頋圣恩深璠玙噐重光崑圃梁栋材多茂邓林三复宸章同拜手洪钧陶铸见天心恭和御制翰林院宴毕驾幸贡院七律四首元韵阿克敦恰逄阳月最佳辰特典传宣遍九闉才向花砖亲翰墨更从棘院轸艰辛搜罗每下求贤诏㐮賛终期槖茟人此日翠华劳警跸千秋文苑总含春文昌司命属三台玉尺金台校衆才天地笃生寕偶尔国家培养亦深哉谁将羙锦心为制漫道红纱眼未开好待春风秋露日持衡一矢洁清来养成毛羽自飞抟厚禄休将末学干海底千层收欲尽竿头百尺进犹难曲江髙㑹题仙籍雁塔芳名重礼官次第上林花信到莫教嘉实鸟衔残芹生玊井碧香沉海宇欣传御茟吟下士有懐无不逹圣情能鍳一何深焦桐留韵归宵雅秀木储材积邓林共识垂衣敷大化钧陶万类荷皇心恭和御制翰林院宴毕驾幸贡院七律四首元韵梁诗正銮舆临幸及霜辰棘院深严傍帝闉四海早瞻文焕烂九重犹念士艰辛风檐晷促通经彦云路梯攀射策人从此恩流登俊地阳和分取艺林春奎光煜煜烛干台自古瑶林萃衆才三载贤能书盛矣百年礼乐运皇哉鱼龙变化随春动桃李缤纷向日开金牓更垂天茟丽旁求令典式将来万仭琼霄鹗羽抟青云入望尽思干漫言塲屋科名易湏识朝廷拜献难白首一经怜下士丹铅三复重帘官升沉祗判持衡手莫使搜芳桂独残冬冬院漏夜初沉犹记当年抱苦吟宫烛分来催草就句胪唱罢被恩深久咀橄㰖回初味敢侣鸾凰忘旧林他日倘教量玊尺勉承明主爱才心恭和御制翰林院宴毕驾幸贡院七律四首元韵钱陈羣灿烂文昌拱北辰垂芒下照帝城闉时清真见才师济主圣偏知士苦辛桦烛闪风吟巻地青衫似草计偕人拜瞻天仗闻天语辇路如随有脚春人间有路接中台鎻院曽量斗石才试巳至三亦足矣㧞能得五尽佳哉晷移蜗舍千行列云拥龙门四扇开最忆年时文战北蹒跚六七番曽来羽仪王国待扶抟不是寻常挟筞干擢秀邓林心匠巧求珠赤水夜光难澜翻舌本推文杰氷作头衔属试官珍重至尊延伫意摩挱莫厌漏声残花开桂落写升沉七字宸章万遍吟求士何妨求骥比爱才真与爱民深华簮自昔怜初服玉笋经春恋故林寒畯一时齐忭舞敢将志业答皇心恭和御制翰林院宴毕驾幸贡院七律四首元韵徳龄吾皇吁俊练良辰鳯斾虹旌集锦闉祗为贤能劳寤寐特于科第念艰辛虞门穆穆传宾俊周雅芃芃赋作人十月芳华香拥座浓恩暖应小阳春昇平有象恊三台蔼蔼廷多黼黻才己遣旌旄问姝者更同喜起咏熈哉苍龙彩抱宸章动若木华连睿藻开自昔骅骝矜一頋争㸔千里籋云来直上清秋翼并抟伐檀那复置河干石多似玉分须急金必披沙拣最难郊遂己㸔移不帅賔兴惟待论为官圣朝乐育同天地何况琴材㸑未残井亭桐叶影沉沉曽记当年事苦吟奔走未酧官爵重文章讵报国恩深嘉祥久兆芙蓉镜盛事弥夸桂树林幸上星辰随曵履惟期不负读书心恭和御制翰林院宴毕驾幸贡院七律四首元韵塞尔赫銮舆临幸趁良辰棘院崇墉接绮闉三载方窥鱼变化九重先念士艰辛兴贤选俊明廷典篝火听鸡皓首人爱物天心挥玉藻龙门十月暖于春三公昭徳映三台济务湏慿选逹才进退于兹岂偶尔股肱自古重良哉春风二月夭桃发瑞露三秋丹桂开愧愚顽仍分浅未能此地唱名来青衿鹄立拟云抟射策原非禄可干多士漫矜登第易昔人端底叹才难翻飞遮莫腾双翮陨越常忧旷一官只为懐恩勉衰老肯随霜叶就凋残聚奎堂外晓烟沉辇路箫韶龙鳯吟诰诫常聆天语切栽培益感帝恩深抡才自此澄冰鑑摛藻应㸔焕艺林千载一时期共勉莫教辜负圣君心恭和御制翰林院宴毕驾幸贡院七律四首元韵秦蕙田瀛洲雅䜩洽良辰帝辇还廵鎻院闉九陛温纶垂涣汗一时寒士释酸辛容光不隔通㣲照棘地初传警跸人旷典千秋书甲子龙门十月普阳春奎垣瑞气近三台圣世宾兴礼上才烧尾浪高非偶尔穿杨心苦亦㣲哉人称冀北骅骝壮天与文昌日月开此际风檐瞻翠葆殊荣偏喜话从来培风荘叟羡飞抟直上青云未易干下乗只今愁任重治朝从古说才难正期志莭侔三代讵以文辞贸一官寸晷厚叨勤恤意寒窓忍爱雪灯残紫陌廻镳日未沉光昭云汉丽髙吟百年典寄权衡鉅七字恩同覆载深画烛那知辉鳯藻青衫从此重鸡林昇平盛事荣稽古情竭难传报称心恭和御制翰林院宴毕驾幸贡院七律四首元韵励宗万霓旌翠葆拂星辰一片非烟散绮闉特幸文塲观整肃深怜举子备艰辛日邉气吐青云客山外观回泣玉人四首宸章勤慰劳枯桐残桂总含春慎遴冰鉴自奎台力屏嚣浮㧞异才九载旁求思切矣㡬回申命曰钦哉化承累洽滋培厚运始中原气象开注记一时多旷典赓歌才自玉堂来鵰鹗乗秋奋击抟何曽老去屈方干尽除宿弊持衡易特命新题剿说难入彀文虽知有数抱才人不患无官鸡窓自此都勤学书卷寕供蠧蚀残三条烛尽漏声沉记得风檐拥鼻吟侥倖昔年为学浅科名奕世受恩深渐㸔暖律回寒谷又听嘤鸣满上林万彚均归陶铸里倾阳惟有竭葵心恭和御制翰林院宴毕驾幸贡院七律四首元韵张若霭百年容易值兹辰拜听新纶出禁闉鸾辂乍临争舞忭鸡窓回忆倍艰辛典隆献筞明经地念轸风檐雪案人何幸天颜亲指頋一时矮屋尽逄春文昌炳炳丽中台岳降嵩生有茂才举矢成骄良巧矣茹荼得蔗亦佳哉珊瑚网宻殷勤䕶桃李隂浓次苐开圣治休明儒术重观光争向日边来碧汉迢遥彩翼抟鹏飞谁复敢私干风云际㑹翺翔易雨露涵濡报称难夜永朱衣隂相士春游紫陌待除官盛朝最慎量才尺那惜三条烛蕋残铜壶听彻漏沉沉庑下人还拥鼻吟得第讵忘云路逈崇儒今荷主恩深明珠喜见来沧海小草先教托上林从此单寒依广厦昭回云汉答天心恭和御制翰林院宴毕驾幸贡院七律四首元韵嵩夀帝徳乗干抚五辰制开棘院丽城闉云程千丈真腾跃雪案三冬歴苦辛茟落风生能肖物衡悬氷鑑故由人即今上苑㸔花满多是寒枝后试春祥云瑞霭䕶三台天佑明时钟异才金鼎调羮能办矣龙门发轫信竒哉如椽鉅茟千钧立射斗文光一道开圣念特怜多士苦棘闱欣见翠华来长风共拟学鹏抟遇合由来不可干温饱志曽除却未科名籍要克当难探香月窟推佳士揺珮金銮拜列官漏尽清宵文思涌恬吟那计烛光残参差雉堞影沉沉鎻院风清入夜吟骏足应圗来絶逺珊瑚启网出重深爬罗文采丝抽茧澹荡韶光花满林温语数行宸瞩近春和育士圣人心恭和御制翰林院宴毕驾幸贡院七律四首元韵张鹏翀禁苑行觞燕吉辰棘围飞斾涖严闉荆山玊璞呈和氏燕国金台致剧辛健翮当风培万里弱毫结阵扫千人昌时加意勤清问莫负纷纶井大春斗魁髙㨖接星台首善人文上国才科苐摘髭诚易耳英䧺入彀信竒哉鹄袍有泪临风洒虎榜无私傍日开更喜观光承御跸欢迎夹道拜恩来光华日月聚抟抟綵茟谁将象纬干风雨鱼龙相混易风尘簦屩脱离难司徒六行非空举宵雅三终早肄官圣主旁求申命切肯教㸃额恣摧残鲲桓雀跃意飞沉当宁咨嗟动逺吟马勒朝衔千壁静鱼鳞夜簇万灯深珠玑讵抵贤为寳梁栋先储士作林不薄读书真有味皇言肫切感人心恭和御制翰林院宴毕驾幸贡院七律四首元韵刘纶堂开鳯咮际昌辰华盖遥临望帝闉此日宸游増物色经时文战忆艰辛风云并䕶三千籍雨露先霑十八人踏徧槐花秋报罢行㸔珊网结来春干将有气叶中台黄牓齐登重茂才文史三冬应足矣名经千佛信佳哉祗知溟北风多便争许终南径别开自此登龙真得地至尊亲驾六飞来脩翅垂天任击抟谁矜采茟昔游干每懐宵旰求贤切弥觉文章报国难筞射天人推汉制书升道艺重周官扶轮大雅资真赏不独芸忩饱蠧残明逺楼前漏欲沉五通十帖记披吟频年幞砚惭材拙両试持衡感遇深敢以㣲㳙量学海祗期弱草借华林鏁闱聴谱迎銮曲万品钧陶荷圣心恭和御制翰林院宴毕驾幸贡院七律四首元韵嵇璜光动魁躔纪瑞辰銮舆新贲鎻闱闉求贤圣主如饥渇挟筞真才独苦辛玉尺平量期获隽金针暗度属何人龙门此日纡宸頋寒谷吹嘘总是春黼黻文章耀鼎台朝廷立政在储才知人则哲诚难矣观国之光尚朂哉天茟大书珠斗焕帝歌庸作庆云开从今郭隗台邉路不数千金买骏来前程九万尽扶抟忍困藩篱不上干五色赋成迷目易三条烛烬称心难惟凭雅正师多士肯以浮华炫试官博得天颜回一笑短垣犹剰墨痕残棘院行行景象沉廵檐凝睇想幽吟政先釐剔頽风挽泽漙滋培至意深逺溯源流澄道𣲖尽刋枝叶振词林千秋衡鑑应相励报国先酧造士心恭和御制翰林院宴毕驾幸贡院七律四首元韵张映辰鸾旂玉辂耀三辰万骑喧阗溢帝闉文运宏开週再甲棘闱亲幸值先辛清班共集蓬瀛宴绮陌曽传龙虎人糺缦光华歌复旦不徒桃李满城春奎璧星明映斗台珊瑚铁网试真才三条风烛偹尝矣万里云鹏不易哉丹桂有香从月落碧桃和露向春开天街筞马㸔花徧莫忘门前鹄立来云翼乗风九万抟丰城光气属吴干文如翻水成偏易中拟青钱选极难自昔贤书传盛典即今圣治重儒官右文雅意知辛苦好向芸编共抱残铜龙水咽漏声沉记向螭㘭珥茟吟三殿常瞻金阙逈五云回首玉堂深追陪宴序游文圃赓和诗才媿学林叨被殊荣何以报壶中一片矢冰心恭和御制翰林院宴毕驾幸贡院七律四首元韵于振儒风有幸际昌辰欣迓銮舆出紫闉自是一人勤教育非闗多士叹艰辛谁知云栋繙经日时厪风檐刻烛人拜颂天章多感泣禹门鳞鬛尽回春妙简名臣伫鼎台三年大比为抡才试思不媿科名者此志寕惟温饱哉桃杏己随佳日种芙蓉亦向小春开三千弱水天风劲曽见飈轮㡬度来溟海天池尽控抟何曽草泽老方干果如饭颗躭吟苦不患阳春赏识难帝世四门明舜目盛朝六典重周官春风苦啖红绫饼勿笑虫牙老齿残潜鳞健翮异飞沉蟋蟀经秋亦觧吟琴遇钟期思愈切骥逄伯乐感弥深从教乳燕栖文栋兼许巢乌集上林雅意旁求罗俊彦天书昭掲圣人心皇清文颕巻九十皇清文颖卷九十一钦定四库全书皇清文颕卷九十一诗七言律诗恭贺御制翰林院宴毕驾幸贡院七律四首元韵裘曰修棘闱光采动星辰鸳瓦鳞鳞接紫闉运际龙飞天甲子风髙鹗荐日庚辛论文自诩千秋事挟筞争来万里人漫说此中桃李盛吹嘘都属上林春祥凝五纬聚三台应运谁为特逹才经术一时推学者股肱他日待良哉天章遍许儒林诵仙牓新从艺圃开曽是诸生攻苦地不圗亲见至尊来阆苑翩跹鹤影抟瑶台十二碧䦨干试㸔雷雨经纶起未觉风云际㑹难首辟四门符舜典载申三物重周官圣朝玉尺高悬䖏不使良材㸑下残搦管曽惊昼影沉春蚕食叶忆孤吟有懐漫比涟漪浄被泽真同渤澥深谬谓文章抵钟鼎不将廊庙负山林风檐旧梦惊回首犹是青灯十载心恭和御制翰林院宴毕驾幸贡院七律四首元韵陈邦彦奎腾东井应昌辰帝辇遥临下紫闉才向鳯池歌宴衎又从棘院阅艰辛千行试舍邀宸睠万类洪罏荷圣人一自翠华逰幸后鹏霄莺谷尽生春贤书自昔寄中台选骏频收驭逺才五色文章非易也九重㢲命曰钦哉青灯夜雨连宵课红杏春风傍日开攻苦寒窻䝉睿咏恩随墨沈自天来漫説长风万里抟从来诏禄岂容干生逢圣世飞腾易身入贤闗报称难俊乂辟门符舜典明经多士拟周官銮舆己度龙门影棫朴登歌尚未残天意怜才诗思沉檐风寸晷动高吟至公堂上秋云淡明逺楼中碧月深甲乙品题归水镜珪璋磨砺得瑶林还镳追忆红绫梦更凛氷渊精白心恭和御制翰林院宴毕驾幸贡院七律四首元韵鄂容安玉堂高㑹近星辰试院鸣鸾紫禁闉巨典鸿文超令甲景云旭日正先辛从容天步登龙路辛苦风檐立鹄人瑞气珠宫浑不散贤闗草木尽囘春地凭北斗映三台桂籍槐㕔引彦才君子游歌眞乐只文章场圃亦雄哉风檐月烛千廊寂意蕋心花一院开贡树分香天语接他年公辅此中来长风羽翼试高抟气象虚传彩笔干诚正由来与巳切才华到底报恩难镐丰雅颂尊周士贾董风规贡汉官省识寸心关得失秋江应不怨凋残霓旌鳯咮昼沉沉云路鹏程入圣吟千载持衡天鑑在百年养士国恩深芙蓉敢有先传镜桃李谁言自得林科第湏从忠孝副云霄仪羽九重心恭和御制翰林院宴毕驾幸贡院七律四首元韵观保至徳垂裳拱北辰恭惟仙仗越城闉颁来丹诏逢先甲算到良时届下辛零露巳霑仪凤侣和风兼拂聼莺人棘闱咫尺金坡路十月春如二月春遥望丹梯接曙台网罗欲尽碧云才遭逢如此人知否辛苦犹䝉帝念哉万岁三唿千载㑹重瞳一顾四门开桞边蹀躞金台骏知为庥明作瑞来敢道凭空一鹗抟培风讶许九霄干花因向日开常早草喜逢春緑不难屈指四年膺宠命衡文三度典寒官追陪此地恩尤切报称常思五梦残星台崒嵂玉玑沉北斗城边万籁吟天运左旋清漏逈日华东出庆云深毕箕风雨从民好奎壁文章彻艺林一豫一游闗系重帝王心是化工心恭和御制翰林院宴毕驾幸贡院七律四首元韵于敏中斗牛光气应星辰尺五天南接帝闉文运百年周甲子秋期八月过庚辛为临丹禁蓬山地还念青衫席㡌人鎻院盛传车驾幸一时寒畯总生春聚奎堂逈接中台此地三年一选才漫説功名偶然耳亦知科第岂徒哉金台本为求贤筑珊网原因吁俊开寄语槐花忙里客好从洗髓伐毛来璇榜天题一气抟两行珠琲耀阑干若论观国才非易语到知人哲最难万选伊谁如学士三升自昔重周官却忆当年事㡬度风檐听漏残日丽龙门晓雾沉文昌风景入高吟花开桂落怜甘苦云路鹏程閲浅深持鑑敢忘清似水储才还冀盛如林万间广厦千秋遇总是君师敎育心恭和御制翰林院宴毕驾幸贡院七律四首元韵董邦逹文敎昌明际此辰五云佳气䕶层闉奎垣正耀重开甲㢲命时申自纳辛巳集蓬池传镐宴更临棘院作周人多将万㸃恩波雨洒遍千山桃李春清时灼灼启英台帝念殷殷育俊才儒术眞堪经世也制科岂是为名哉三秋蟾影香初馥二月仙姿红又开多少风檐辛苦泪翻从感激圣恩来积厚方将九万抟可容轻易向时干传薪有学斯无忝翻水成文未足难自古辟门开盛典熙朝敷政属儒官程才大小周时用莫便迂疎但守残贤闗咫尺判升沉囘首当年鏁院吟忝与持衡惭识浅肯敎张网畏渊深昭囘云汉钦天藻乐育菁莪满士林屡被恩膏难报称愿将氷雪励臣心恭和御制翰林院宴毕驾幸贡院七律四首元韵宋楠才看水署集星辰又见銮舆转鳯闉校士此间分甲乙撤闱前月纪庚辛洵知上苑鸣珂侣原是风檐剪烛人两地儒绅俱望幸珠斿随处佈阳春蕊榜人多位鼎台经纶端借出羣才文期有用为佳耳士听无譁尚慎哉壁府占祥星再耀史臣纪事帙重开干隆九载初冬吉大驾亲临贡院来鹏背长风九万抟摩霄有路岂湏干氷瓯雪椀盟心易月斧云斤措手难题目禁中由御定主司帘内异麤官千金得士期登用莫注虫鱼但守残等闲云路判升沉甘苦何期入睿吟一代制科风尚贵百年文敎濯磨深龙章并仰书垂露莺谷行看羽出林共庆生民来未有帝王如此爱才心恭和御制翰林院宴毕驾幸贡院七律四首元韵鹤年誉髦斯士庆逢辰仙仗争看溢巷闉棘院亲临逢再甲风檐遍览念多辛飞鸣益奋抟霄翼应无失路人鸾辂所过如挟纩不闗候値小阳春宝翰辉煌照斗台旁求至意属眞才无私鑑物湏渊若有志观光尚勉哉词馆清华门益辟蓼萧誉处宴新开相期握瑾怀瑜軰尽入瀛洲座里来文阵湏将大力抟䄂中行巻漫轻干弊清帘外蒐罗易题岀宸衷拟议难自此诸生归就学更无捷径去求官三年养得凌云气不怕天香桂子残龙门咫尺判升沉特轸皇情寄雅吟辛苦三塲天不负渐摩百载泽尤深愧非经笥叨师席漫向鳣堂课士林弦诵各教敦实学菁莪仰副育才心恭和御制翰林院宴毕驾幸贡院七律四首元韵吴应枚驾莅瀛洲燕喜辰载廵棘院绕阛闉词曹荣并卿和相甘味囘思苦共辛放眼选塲谁是佛殚心举业始成人小春旭日迎仙仗赐与青阳左个春奎光万道接三台百载陶成间世才云汉为章歌倬彼海隅时举咏康哉桂培蟾窟先期种雷动龙门特地开多少青袍齐额手今朝亲见翠华来三干水击羡扶抟綵笔曾闻气象干市骏有台还郑重梯云得路本艰难直从根柢端儒术常以公明朂试官要副九重临幸意敢希弋获守丛残銮辂廻翔昼漏沉鹿苹鱼藻矢清吟红云一朶瞻天近桦烛三条想夜深如璧如圭珍待聘树人树徳蔚成林玉堂遥望恩同戴汲引惟期表素心恭和御制翰林院宴毕驾幸贡院七律四首元韵徳保銮舆初降棘围辰士气文光满帝闉倩补衮龙修黼黻拟调鼎味试酸辛焜煌翰墨昭千古赫奕谟猷仰一人致嘱朱衣详㸃额培成桃李待先春昭明奎壁接三台天步廵行重劝才际遇明君将仕矣韫藏美玉待沽哉崔巍虎观千寻上阊阖龙门四逹开定有英贤孚帝望贲然㑹见白驹来仙仗来临五凤抟縁求鸿鸟渐于干共知入仕如今易始信为君自古难圣意周详怜士子公车感激奋王官洪钧鼓铸斯文运不比寻常补缺残昭融和霁昼沉沉景物欢承睿藻吟士习敎成敦古朴天才神纵仰高深莺声㡬处鸣幽谷春色新年发杏林从此恩波笼鎻院观光应勉致君心恭和御制翰林院宴毕驾幸贡院七律四首元韵秦勇均鸾旂飘拂灿星辰文士欢迎傍鳯闉欣覩棘闱辉气象更烦瑶翰咏艰辛十年寒暑横经客万里闗山献䇿人自入宸衷加爱惜萤窻雪案总阳春文昌光气近三台玉尺平量盛世才军梦火山祥兆矣城飞聊矢意雄哉龙门转盼桃花丽蟾窟遥瞻桂子开从此挥毫添得意并夸曾接圣人来展翮羣思九万抟最怜及第似方干莫言千仞登梯易曾怅三年入彀难伯乐未逢空入市卞和㡬次献当官两廊灯火今囘忆七札穿来月影残渊底珠光岂乆沉五云多处听龙吟层霄奎壁流辉逺四国菁莪被泽深法驾经临欢士气宸章传诵宝儒林草茅聼説叨光宠倍矢倾葵报国心恭和御制翰林院宴毕驾幸贡院七律四首元韵栢谦三载从传贡士辰试闱常傍禁城闉玉堂幸沐新恩渥棘院宁忘旧日辛通籍正宜思故我濡毫原是此中人欣瞻鳯辇亲临幸纎草齐涵大造春科名自古应奎台衡鑑还湏别茂才云汉作人非偶尔菁莪养士岂徒哉十年面壁蓬扉扄一日登云蘃榜开甘苦休言人莫喻曾看此地翠华来垂天羽翼任鹏抟鎻院森严未敢干萤火聚光窥惨淡蜂房酿蜜识艰难青云得路趋双阙白首穷经効一官多少幽情归睿鑑底因迟遇惜衰残科名得失判升沉下里休淆白雪吟景庆喜符昌运瑞文章思报国恩深赐观睿藻趋瑶陛逺播纶音遍艺林㑹向金门看释褐输忠谁不罄丹心恭和御制翰林院宴毕驾幸贡院七律四首元韵张映斗蓬池鱼藻乐嘉辰载幸文闱近绮闉台笠四周瞻气象銮舆一顾念艰辛青云纳履非无路白首怀铅大有人帘月灯风湫隘地宸光煦照即阳春席㡌随身志鼎台㡬经磨砺盛年才心追作者良难耳论少卑之曷尚哉织锦毎夸新様改栽花休问故园开龙门莫怅秋涛冷瀛海恩波汨汨来鵰鹗俱从云路抟礼罗岂屑雉媒干明珠十斛平量易宝剑双精鉴识难三䇿天人光汉诏九年选造重周官法宫正鼓云和瑟肯使焦桐㸑下残海天鱼鸟各飞沉叨与看花马上吟昔梦尚惊三榜发新篇载纪五云深昇平润色归经术大雅扶轮广学林玉尺金衡天赐予儒臣长合矢氷心恭和御制翰林院宴毕驾幸贡院七律四首元韵徐景熹养士抡才抚五辰翠华晓日岀重闉风檐晷度双丸速桦烛光添五夜辛南省探花曾有使秋林攀桂更多人纷纶经术邀知遇试问谁如井大春文昌列宿耀三台云汉为章肯育才匣有寒芒归识者匵多美玉尚沽哉骅骝自见驰驱稳桃李还欣烂熳开珍重书升成旷典棘闱喜迓六龙来展翼皆期九万抟原知天禄不湏干名经千佛题非易健翮三秋奋未难抱璞乆应邀巨眼席珍果识重儒官风云多士霑恩渥感激天心滴泪残锁院森严夜柝沉捻髭抱膝费清吟璠玙可有良工琢杞梓眞邀大泽深桂蕊芬时环寳树杏花开处上春林作人棫朴逢熈运简在均宜报圣心恭和御制翰林院宴毕驾幸贡院七律四首元韵杨述曾纪元甲子际昌辰云汉昭回丽九闉鳌禁濡恩歌宴乐龙门纡念涉艰辛华筵此日簪毫侣短䇿当年席㡌人特贲紫泥移鳯辇一时艺苑总廻春㢲地三条映斗台圣朝罗网重英才振兴士气俱升矣稠叠王言实大哉棘舍万间云色灿风檐四面日华开那知烛泪烧残处也入重瞳盼睐来培风鹏翮任飞抟勿以求心逐野干便腹五经眞不易摘须一第未争难文成黼黻方华国笥有衣裳省服官三尺短檠看尚在书囊无底读更残春蚕食叶昼沉沉凤咮堂前㡬度吟名次胪云邀简擢家仍禁籞荷高深一条氷系膺华选二丈光分照上林更咏诗篇薪棫朴金相玉琢答皇心恭和御制翰林院宴毕驾幸贡院七律四首元韵钟衡蓬瀛宴罢値良辰凤跸欣过帝里闉官舍深严无请谒棘闱料峭倍艰辛应知他日登龙客不负当年题柱人万里鹏程从此始弹冠共庆玉堂春荣光熠熠耀三台为国湏求俊乂才氷鑑玉壶长在否龙雕虎绣实雄㢤三条烛尽文星灿五夜风清锁院开最是月中攀桂客聨翩俱赴鹿鸣来风檐咫尺欲鹏抟十丈文星射镆干曽是槐黄情最切由来棘緑景犹难清华有路堪酬志明主怜才不惜官身际圣朝文物盛莫敎岁月易摧残明时吁俊念升沉得失云泥入帝吟三载賔兴宏典礼百年培养沐高深一行凤诏颁中禁五色龙旂出上林黄闼同拜献赓歌敬体圣皇心恭和御制翰林院宴毕驾幸贡院七律四首元韵程钟彦龙光燕喜庆芳辰帝引奎雯驻绮闉杏苑南宫储甲乙桂轮西颢应庚辛长开科目登良士广贮圗书待学人銮辂亲临宏沛泽成蹊桃李巳含春银汉光芒接斗台作人雅化起英才致身云路诚荣矣稽古行间尚朂哉道域已随天步辟贤闗特荷圣恩开蓬山儤直挥毫彦都是鸿钧陶铸来扶揺九万效鹏抟白雉青云直上干阆苑迢遥瞻亦近天门詄荡到非难神凝如坐清华舘心静谁移耳目官摹得庙堂钟吕韵砰鍧未觉漏声残聨翩席舍昼隂沉下笔闻声戒朗吟自古文章崇正始从来浅陋即艰深天池芹藻涵宏泽上苑莺花异衆林承乏掖垣宣徳意竹梧长表向阳心恭和御制翰林院宴毕驾幸贡院七律四首元韵邹一桂棘闱临幸及兹辰翠葆风和接九闉入彀英才争踊跃思文圣主识艰辛廵游宠被龙门客拜舞恩霑雁塔人钖下彤章云五色难敎白雪和阳春文章天禄曜三台珊网宏收报国才共体乗干常惕若尚思稽古凛钦哉红绫宴自篝灯集丹桂香因种徳开今日持衡旧怀璧莫忘甘苦此中来万里扶揺岂易抟青云有路不湏干摊书五夜穷经苦破浪三门歴级难理发程朱如月印文卑屈宋是衙官更知为国求贤意仕学兼资读未残功名得失岂浮沉把巻还湏仔细吟鹿苑看花承燕喜凤池归烛受恩深逺栽桃李敷卭筑旧采参苓入桂林此际从游来艺圃敢忘冰玉励臣心恭和御制翰林院宴毕驾幸贡院七律四首元韵孙灏鳯沼衔恩宴吉辰龙津驻辇瞰重闉频瞻日表天巍焕顿改风檐地苦辛玉笋竞夸门下士纱笼曾䕶榜中人争如雨露培根渥桃李金城万树春文昌座逈冠三台帝为苍生伫上才第一官求谁可者无双士贵岂虚哉宫蟾乍喜凌云接林杏先思向日开盛比桥门观听万锁闱惊见翠华来沧溟六翮此鹏抟立鹄孤寒又若干顾盻自天儒不贱典文从古见犹难风前画烛然深夕笔底春蚕动试官氷鑑丁宁劳圣训夜珠投恐目光残桐井朱门列棘沉宸襟清暇入高吟乡三物后书升重国百年来养士深仙仗云排光席舍天章日丽照儒林窥管知诚陋吁俊惟期永徳心恭和御制翰林院宴毕驾幸贡院七律四首元韵杨开鼎日旌月羽拂三辰警跸来游雉堞闉欣展舜颜临太乙竞瞻尧颡类髙辛沙堤方宴登瀛客棘院来观负笈人夹道欢声腾御气小春今正胜阳春文昌六宿接三台珊网宏罗四宇才共矢氷心惟谨尔敢忘寳训往钦哉半檐低处祥光拥一鑑悬时景运开説与横经诸髦士龙门信有六龙来六月培风万里抟青云綵笔也能干怀中瑜瑾酧金鑑字里珠玑胜木难自昔天人推汉䇿由来俊乂属周官离蔬湏副旁求意莫向空山啖芋残银河一抹夜初沉画角声中费苦吟玉尺平衡多士奋龙文轩翥五云深收罗经术归藜阁珍重科名比桂林自佩乌囊何所报皇猷愿赞育贤心恭和御制翰林院宴毕驾幸贡院七律四首元韵周孔从奎文璀璨应昌辰鎻院重重拱帝闉幸倚玉堂叨宠眷敢忘云路共艰辛鹿鸣芩野歌君子凤翙梧桐咏吉人总为崇儒增旷典翠华行处蔼阳春云凝华葢映三台璇曜灵钟命世才文治薫蒸风尚矣重闱葱郁气佳哉黄槐结䕃含秋爽红杏催春报晓开海底珊瑚澄铁网一时争道献琛来坐看云鹏九万抟镜湖那复滞方干情知老鹤冲霄易肯信新莺岀谷难吁俊四门光舜典宾兴三载重周官皇情更轸风檐苦不负春蚕食叶残香焚紫案晚烟沉校閲曾分剪烛吟细领文情秋月朗难描风景夜堂深光含宝气侵珠匣露浥清芬满桂林重捧天章云汉表羣才乐育圣人心恭和御制翰林院宴毕驾幸贡院七律四首元韵邵齐焘棘闱荣幸値昌辰凤盖鸾铃歴翠闉儒雅衔欣资化育宸居彻邃念甘辛衡梁攸寄皇多士云汉为章圣作人甲子恰逢新日至帝车指处即阳春早为他年慎铉台鎻闱行幸重抡才前旒俯察诚明矣元首赓歌曰喜哉桐梓维桢知地敏山川欲雨睹云开英贤从此相望出何待箕星入梦来九万风区大翼抟清时爵禄不湏干惟贤自以身为取则哲谁云帝所难利见飞龙瞻首物书升司马慎论官丁宁寄语观光士磨砺寒窻共抱残春秋代序此飞沉虎啸龙兴蟋蟀吟乐育多方食徳旧旁求在念荷恩深弹冠好劝贤能驾炤艺敎游道徳林惭愧预斤斵永持清慎答皇心恭和御制翰林院宴毕驾幸贡院七律四首元韵窦光鼐盛典初开选吉辰诘明凤驾岀重闉聨珠共睹奎光灿馔玉偏知蓼味辛濶到海波能育物明如天火受同人直敎未脱蓝袍者也沐阳和大地春熙朝元化接元台崇雅无庸轻艶才乐备礼明观止矣兰馨桂馥气佳哉周三物要诸生备虞四门看此日开山岳由来资土壤尽容一得罄怀来摩空健翮倚云抟恺悌凭将百禄干合有魁儒推学富免敎圣主叹才难文章自要争千古科第宁惟博一官万事心花能结撰墨花开处烛花残三条烛尽漏声沉嚼征含宫费苦吟谁似贾生能䇿治漫希扬子好思深圭璋有价谘都市梁栋湏才访邓林自古人文闗国运虚公端合体皇心恭和御制翰林院宴毕驾幸贡院七律四首元韵张泰开鎻院奎躔恊五辰日华门外凤城闉欲培士气归长养尤爱儒生耐苦辛礼乐百年隆吁俊明良千载在知人蓬山宴后龙旂岀宠贲风檐万国春延英讲席接元台为辟贤闗擢俊才传世文章特末耳匡时事业岂徒哉丹心自有氷壶洁宝气先由铁网开糺缦天书丕焕后共将衡鑑记从来鹏程自昔趁风抟未许蜩鸠妄意干得失总由人事判推敲应觉匠心难含经便欲穷三箧对䇿非徒効一官多少儒臣随凤辇濡毫犹忆烛花残十番棘院愧浮沉长对青灯拥袖吟幸拔泥涂骧首后方知雨露沐恩深骅骝合与开先路燕雀何期托上林此际倾葵图报答承明莫负圣人心六言律诗镜水云岑应制赵熊诏近水遥岑交映镜光云影相涵平开一片皎洁乱㸃长空蔚蓝鑑洗独澄秋月霞披常对晴岚天然别苑图畵佳处全凭静探皇清文颕巻九十一皇清文颖卷九十二钦定四库全书皇清文颕巻九十二诗五言排律瞻仰盛京宫阙念祖宗创业艰难恭赋理密亲王允礽祗命趋辽海崔巍仰旧宫严凝天气肃盘踞地图雄念昔开王业乗时奏武功师征方自葛城域又迁丰一剑风尘际三陲指顾中神威宣率土求莫协苍穹式廓弥增壮维垣遂克崇八门连阃域双阙拄髙空曵珮千官入输琛百国同兵农旋定制礼乐渐移风爰及纯熙介逾看景歴融中原欣奠鼎故里抱遗弓陶复追家室舂陵望欝葱星辰咸拱北王气本从东幸是余休渥还令后裔䝉圣慈垂闿泽敕遣谕微躬逺歴关山峻来亲祀典隆丕基劳栉沐奕叶荷帡幪松槚灵祗䕶枌榆社饮通有懐长不寐明发惕渊衷赋得万壑泉消夏千峰翠作秋应制庄亲王允禄万水回环集千峯次第连披襟实乐矣纵目更悠然翠写秋容出清将夏暑捐凉风生密树爽气满遥天仁智情应洽生成道巳宣随銮行幸日俯仰兴无边鹤果毅亲王允礼旧号仙人骑蓬山路未岐九臯通碧落一举到华池宛转青鸾舞雍容白鳯仪在隂声可和警露夜先知入帐非无术衔珠会有时缁衣谁制作缟袂想风姿食有芝田粟栖应若木枝鹓凰频接羽丹穴许同窥骊山温泉果毅亲王允礼西邮来奉使经此古温泉沸讶阳氷涣潜疑隂火然溅波千㸃雪澈底一泓天可使纎埃浄能教积滞捐神功元一气灵蹟俨双仙盪涤洪罏翕沧涵银汉连虚无来素女彷彿遇丁芊风珮揺声细云鬟照影妍鸿蒙浮玉海㶑灔泛珠渊下上华清月东西绣岭烟寳箴张道济绮语杜樊川宫忆初唐建名垂贞观年扈驾省农果毅亲王允礼洛水披图日弇山纪石时八荒归雅化九域奠丕基拓地过隆古观风举盛仪金舆彰顺动玉琯叶昌期负弩趋疏勒飞书召郅支塞云萦紫盖边月映红旗北陆风霜洁西郊秉穗遗翠华还上苑玉辂过东菑止辇求民瘼逥銮问土宜云锄纷似织露积簇如坻旷野逢耕耦中田见秉犂草零藏雉叶桑翳宿鸠枝遂仿三推礼长歌七月诗鸾镳花外驻玉趾陇边移照以春䑓景暄之黍谷曦何劳先甲戒不减上辛祈嘉谷来麰布恩膏土脉滋欢唿田叟列忭舞从臣随国寳尊农业民天托甸师艰难三古继训诫百龄垂实栗应连亩方苞定两岐有年赓雅颂无逸着箴规翠釡羮长满红莲饭可炊苍黎惟击壤黄髪喜含饴蜡腊民无缺羔豚嵗有资漫夸封㤗岳却胜宴瑶池徳比神农教功超保介咨微臣陪扈从濡笔奏雍熈励志果毅亲王允礼若木分枝近银潢衍派殊清宵螭陛侍长日鲤庭趋月露飘红桂天星种白榆含光希玉璞飏彩羡鹓雏少小惟耽学生平不贵谀惜隂思逺道爱日励修途遂恐檀为谷终期石有瑜劬劳思朴斵诵习在盘盂奥理探心性天伦敬髪肤优游为善乐珍重不赀躯拂几心偏适调琴意亦愉相期惟传癖所鄙只钱愚分陜周公旦裁桐晋叔虞未能同尺寸何敢较锱铢制作窥神搆仪型仰圣模谈经秦博士挟䇿鲁诸儒绣虎虽才俊雕虫岂壮夫拈诗频即席问字或趋隅燕翼钦诒厥鸰原重友于萝纎依柏直蓬弱頼麻扶天上恩波濶寰中政教敷皇仁频洽浃帝泽乆霑濡徳被寻常地风行百亿区华萍开舜沼翠萐长尧厨海甸颁王瑞河图告帝符春风人乐恺化雨物昭苏殿阁抠衣入郊园揽辔纡晓风杨桞眼晴旭杏花须腷膊碁鸣墅琤鋐矢揷壶林亭饶逸兴砚几得清娱蓬岛曽游未仙源得似无竹留餐雪个松挺傲霜株扈跸千军动陪舆七萃唿边风调冀马塞月挽燕弧云路三千里天街十二衢野云连草树寒日淡烟芜秋尽从禽乐时平教战须觧绦抟健鹘举网截奔狐事偶陪蒐狩心常寄典谟临书先起草㸃笔试研朱接要提文柄探元握道枢不煎氷作水肯买椟还珠极口篇章共殚心竹素俱情縁渉世澹貌以苦吟癯直道青松在闲心白鸟孤英贤如不弃欲絷食塲驹和题西湖韵和亲王𢎞昼览巻懐佳胜名区未许同平湖开㶑灔精舍倚巃嵸九夏晴光泛三春瑞气融云山浮秀色景物夺天工暮霭添烘染朝烟倍欝葱有花皆烂熳无雨亦空蒙却胜宜春苑还过避暑宫中流凌浩𣺌絶顶叹穹窿波共长天白霞连夕照红万松排岭面千堞绕湖东孤屿寒香发虚亭翠黛笼招提凌碧落岩壁引飞虹鸟噪斜阳外钟鸣古木丛葛翁留故迹丹叟有遗风玩月乗轻艇寻芳跨玉骢往来无俗客传说到村童白傅长堤上苏公往蹟中披图如巳到吟眺兴无穷题西湖画扇慎郡王允禧今识西湖面丹青顾陆同移山来笔底决水入毫中深处行难尽髙原望去通峯头含暮色林表见春工洲渚形廽抱楼䑓气欝葱野云皆叆叇晴霭半空蒙緑桂诗人宅青莲释氏宫长桥罗近逺古塔起穹窿烟亘三潭白霞分万岭红星龛松羃䍥雪窦石玲珑坞有烧丹叟亭迟放鹤翁药窻苔藓合樵径薜萝丰城郭清辉徧村墟碧树笼隠闻钟起寺恍见涧垂虹岫合猿藏壑花深鸟在丛游船邀落日客袖得清风嫩草随芒履长堤引玉骢椰瓢分蜡酒蛮榼从山童胜迹神能领竒观意自融从来诗画兴对此转无穷赋得龙池春草平郡王福彭上苑阳和早龙池百卉鲜萋萋青匝地冉冉碧连天浓染花梢露轻霏树杪烟细丛依曲岸踈影落清泉色映金阶静隂随翠荇牵香尘栖嫩緑芳草鬭新妍奉命督修福陵水法恭纪平郡王福彭自天申㤗运卜地肇王基佳气东京壮祥光北极垂皇图原镐洛大业遡豳岐堂构经纶逺勲华建立竒一成开草昧尺剑定边陲景命天兴汉干符箓受姬作求绵世徳绍述际昌期长岭蟠龙脉浑河遶鳯池鼎湖攀不及弓剑镇于斯阊阖通霄汉烝尝峙鼎彛烟霞呈瑞霭草树毓灵芝逺岫青罗列遥峰碧逶迤纷纷排彩仗奕奕拥旌麾弥𣺌江兼海苍茫派与支㑹归俱有极环抱更无涯但觉霛源涨㣲嫌故道移菲材膺鉅任宠命被恩私奉诏臣初至鸠工力渐施増髙云路绕培薄土膏滋曲岸金堤固圆流璧月窥沦涟澄藻鑑㶑灔净琉璃羣渎朝宗日千条一贯时涵泓生厚泽广大扩宏规垣禁诸星拱明堂万马驰寳城瞻帝阙乔岳奠坤维磴道连层级松林接茂枝典谟镌緑字功徳矗丰碑黎庶腾欢颂君王格孝思恪恭承圣训抠谒肃朝仪万世无疆福庥哉燕翼贻香山辅国将军博尔都万木欝苍苍逥峦碧照堂云来山寺暝花覆石门香攀树登峯逺穿崖引涧长傍檐藤作壁近水竹为牀清啸临芳甸髙吟向大荒弹琴鱼觧聼拂席鸟争翔尘世浑相隔身名竟两忘醉余幽兴剧归路满斜阳福陵陪祀恭纪张玉书大漠龙兴日边庭虎歩辰白山浮王气黒水渡真人一旅璇图廓千秋景运臻宅都森拱卫卜域涌嶙峋拜手瞻丹驭攀髯忆紫宸禡旗师应律筹幄动如神塞北收俄顷河东定浃旬射鴽辽海岸猎兕嫩江漘骏马诸藩贽编珠絶岛珍莠锄张圣武嘉植饮皇仁书契文初炳耕桑诏屡申英雄来草泽庙社辟荆榛绵蕞仪追古豳风俗旧淳地寒银碛雪人燠翠华春肇迹垂鸿永开基翼燕新衣冠藏石隧弓剑䕶霜筠殷享祠官肃成功祝史陈双峰窥日月虚殿拱麒麟盖代规模濶敷天翊戴均痛余趋磴下想像属车尘昭陵陪祀恭纪张玉书玉歴归真主祯符际盛期丕承髙庙烈式廓太平基仙驭追应杳神游俨在兹山河垂睿畧日月仰天仪开国经纶密当阳雨露滋声华陈羽卫俭徳示茅茨献纳龙墀引图书鳯阁披爱贤通燕笑拊卒问疮痍训切投醪事恩深挟纩时两勤南汉驾频趋北庭师水划熊津濶山廽雁碛竒旌门罗贡賮毳幕拥降旂环岛收唇齿縁边戍虎罴雕弓临塞劲铁马度辽驰指顾中原计艰难缔造规令模传寳箓遗范镂丰碑先帝羮墙慕今皇陟降思荐馨浮酎醴展苾溢松脂芝草周垣茁春隂匝殿移五云囬望𣺌霑洒有余悲长至日上躬祀南郊恭纪张英至日躔南极初阳纪仲冬绣裳添綵线玉琯应黄钟庆典同函夏明禋掌秩宗斋宫香雾绕㤗畤碧云封视版临深殿亲郊出九重霜华迎翠辇爟火照寒松登降闻天语堂皇仰帝容瑶台三后配黼帐百神从茧栗燔柴犊星辰䕶烛龙祠官调寳瑟舞羽间金镛一徳符穹昊羣僚秉肃雝遥瞻苍璧荐共覩紫烟浓䝉赐观圣制诗集恭纪张英圣藻盈缃帙髙吟秘殿清端居因感物㡬暇偶怡情字掩三辰丽词探六义精含毫当紫闼结念在苍生瑞雪歌银瓮华星咏玉衡艰难怜荷锸辛苦忆从征句毎临轩得篇多驻辇成烟霞邀盻赏巗壑记廵行气溢河山壮思翻海岳平规模凌雅颂律吕叶韶韺寳树千寻直珠光万斛倾幸容依黼席窃许聼金声日映丹霄近奎悬碧汉明赐观恩数重捧读寸心惊仙露臣同渥卿云帝载赓愿偕芸阁侣常纪柏梁名扈从谒孝陵恭纪张英鼎湖龙乆去冠剑託幽官地接东溟日山藏大漠风入云浮寳幄跨涧落银虹寝殿周庐绕园林辇路通关城花自发温谷水常融松栋思尧徳龙门颂禹功千峯争侍跸万岭俨唿嵩典礼遵前制经营殚圣衷望陵廽玉仗瞻宇却花骢宗伯陈牺象祠官献稑穜懿亲陪奠斚故老恸遗弓石马嘶何处寒山夕照中阅农应制陈廷敬圣作勤三事天行启四聪有年惟帝力无逸即田功桑柘扶銮辂茅茨驻玉骢野花穿仗发山翠拂旗空壤绣纷交错川长引欝葱嘉禾方剡剡瑞麦巳芃芃莺度濯枝雨桞眠吹絮风周原千畆緑汉粟万箱红下济光明逺髙居造化工年华丹禁里烟景幔城中粒食増尧匕薫絃倚舜桐九农应送喜歌舞海隅同五月十二日赐观圣制南廵诗巻恭纪陈廷敬鳯纪天长乆龙飞日正中万年三月序九叙两河功典礼虞廵重江山禹甸雄帝歌垂睿想民俗入王风翕辟干坤共罏锤造化同词源方浩瀚元气益冲融丹笈廽云篆沧溟散彩虹璧连还缥缈珠缀自玲珑香影瑶编动鈆分寳字工莺花供御藻雨雪志年丰玉律飘阳管金声韵峄桐衢謡欢故老巷舞走儿童恩与留题遍荣逾钖命崇道周神理贵物感至和通谟烈超千古文章逹四聪祥云盈巻帙瑞色上书筒雅颂恢皇统英华发圣衷石渠春㶑灔藜火晓曈昽髙厚思隆遇迂踈愧匪躬併将飏拜意稽首祝苍穹礼闱校士得十四韵陈廷敬数到抡才地承恩自禁林才移经席仗犹殷属车音白首冰衔晚青春鎻院深昔游思短褐荣路愧华簪银烛三条尽铜壶午夜侵苑花应冉冉闱棘自森森帘下经过断风前语笑沉楼明金榜月䑓转玉衡参屡辍中宵夣囬怜儤直心香凝新绣网寒恋旧绫衾忝窃繁文字蹉跎细讨寻池边蹲岂鳯书里穴成蟫典职堪迟暮登贤欝滞滛不辞钩校切有暇得㣲吟正月二十七日闻大军收复成都保宁午门宣捷恭纪徐干学禁城寒律转仙阙斗杓东蓂落过元夕星廽验八风疲民劳睿虑荒服厪宸衷妙筭三军禀飞书万里通威行梁益部捷奏建章宫九陌欢唿遍千官舞蹈同忆初骚贵筑未乆沸羌髳贼队纷于蚁妖氛黯似雺威弧元灼烁晴旭正曈昽闽粤旋归命泾原敢怙终游魂余絶徼逆孽剰狂童王应犹虮蝨刘稹本蠛蠓两川形最险六载寇方讧锁断巴江碧烧残阁道红一夫为猰㺄七姓作沙虫井络天悬缒彭门地凿谼鼎鱼骄圉圉窟兎走憧憧顿甲环三辅飞刍过九嵕折冲多燕颔制胜在重瞳庙畧神批亢天威迅发䝉锋车驰学士密勅授元戎鳯纸装缣袠龙文袭锦幪恩踰操玉斧宠胜钖彤弓乍聼鸣笳鼓俄看扫螮蝀先声㧞栅勐竒计裹氊雄铁骑重关㑹金钲两道攻葭萌趋阆郡平武向资中江过嘉陵曲山临玉垒崇青川开阸塞白水失艨艟一鼓收緜雒崇朝定梓潼锋驱突阵豕鞭截饮江虹藁叶迎风坠春冰见晛融前茅排鹳鹤禁旅接罴熊精甲从天降兇渠入地穷长虵膏剑锷困兽缚车釭马服真名将龙骧属上公同时资羽翼一瞬转飞翀不数岑吴绩休论会艾功壶浆来僰妇歌舞杂巴童昼柝安庐舍春耕播稑穜闾阎应衎衎禾黍渐芃芃此地遭青犊当年剧乱蓬人家葵井在城邑芋田空荆棘封磐石狐狸啸射洪哀絃聼杜宇廋语觅芎䓖三纪劳生聚千村稍欝葱那堪重躏借何计慰疲癃驱迫偏荼酷疮痍切惨恫生涯愁骇鹿物力叹枯㯶泛泛巢林燕嗷嗷呌泽鸿及兹濡雨露多幸脱樊笼再覩云中日重甦㸑下桐輶轩将李郃轓盖拥文翁乱定欣徭息时平祝嵗丰支机披蜀锦酿酒醉郫筒恵化停车邓威名坐树冯径须开鹤甸不独剖蚕丛破竹锋迎刃磨崖柱勒铜仁声渐洱海武畧震崆峒玉烛调时序金泥告岱嵩普天沾润泽涣号走靊霳受賮咨重译垂裳逹四聪格苗虞化溥征扈夏勲隆拜手陈诗颂含生仰化工官军收复成都午门宣捷恭纪陆葇闻滇贼弗庭迄兹五稔幽谴既伏顕戮尚稽我皇上旋转在中张弛并用六师所临罔不从风区区西南徼外之地形同黑子以兵取之易于反掌而犹窜迹鬼方闭关拒命祗以两川之险向为贼守也今断自宸衷简书申励爪牙之士奉扬国威分路前驱一乃心力汉中甫下直趋保宁龙安纳欵成都底定军锋若飈彼萚尽巻虽汉帝之灭公孙宋祖之禽孟昶未能如此神速克奏肤功者矣由是通道西羌顺流三崃犄角此寇腹背夹攻料其游魂惶骇莫遁倘不肉袒归罪则内变将作必有枭逆䜿之首以献者臣材质最陋忝窃史官歌咏之事固其所职也恭闻㨗音喜而不寐羣工作颂何敢后焉敬赋斯篇以纪其盛黼黻光干徳枢机握㢲权金瓯完锁钥玉斧辟垓埏夺险军威振恢纮庙筭全俄闻三战捷骤觧一方悬霭净春霄逈风廽露布宣火城如待旦丹诏恍从天咫尺龙颜喜东西虎拜䖍鹓行欣缓歩鸠杖慰华颠漏下闉镮启珂鸣陌炬阗辉辉含誉粲缦缦庆云鲜欲纪旂常绩湏操翰墨研营初屯大散寇或踞飞仙唿癸输频绎开丁崃乍穿因粮多得助转鬭更无前士巳欢腾饱民犹効饩牵壶浆斜谷遍屝屦栈江沿合势谋猷壮分兵着数先崇牙踰白水别队绕红川骁骑排鹅鹳腥波斮鲔鳣与峯齐积械逐鸟共扬鞭缚凌寒度枚啣取胜偏在和师必克以律阃诚专夹击鸡踪后长驱鹿岭巅七盘愁实据八堵疾攻坚不泝岑侯舰还推邓尉氊轞车来重霸枝栅碎任圜飈发潼南屋冰漂灌口船刃由铁槛接旗至锦屏搴叠雁摧嘹呖潜龙断蜿蜒马勲终受戮谯纵枉同捐蓂吐陶阶十榆收陜地千非凭声赫赫谁履道平平往者羌偕叛盈时罪罔悛賨人随李特米贼附刘焉节使甘䝉面书生忍负肩犍佳何弗拒頼简总堪怜莫洒璩瑗血都沾蛮触涎柘黄骄跃辔黥黒乱披鬈键户封箕斗栖巢倚剑绵但思婴阻隘那肯虑囬旋泥坂丸徒守蚕丛茧自纒碉笼上住匼匝甑中眠铸币空铜穴徴缗困麴钱酢醅荷叶裹粔籹蜜香煎醉赏遨床宴高援树阁椽处贪堂鷰乐命冀釜鱼延𤓰舖沉沉雾松州寂寂烟花蜂销亿囷估客叹虚渊杼轴应停织郫筒也废传贩樵删桂种宿莽宅畬田赤岸霞成缕朱提石似拳遗风浑索寞疲俗倍愚颛裠屐持犀柄潢池弄棘鋋吠晴纷市犬啼夜满林鹃逆党奚难罄洪流未可湔挠肤殊癣疥恻念此饥瘨干止将宁汝奸兇讵舍㫋固云除恶尽亦谓救焚然折匕申严约囊书载短韀夏侯鼙鼓静诸葛阵图圆旱切云霓望名惊疟疠痊垂帘人坐肆走辇货充㕓甲枕巴文洗铭梯盛字镌置邮归版籍授钺选材贤驭听危崖叱帷经晓郭褰趣装携瘦鹤到部饮亷泉扶茘新疏圃蹲鸱旧越阡裁芙围绘绣造粉縠清涟溉远资耕凿祠荒复豆笾蔗畦苗渐茁盐井脉相连涪扇澄蓝纸橦花换翠钿竹枝歌婉婉渝舞足跹跹贡罢璆兼磬神浮杞与楩闾阎驯䑕雀亭长耻鹰鹯庶矣苏残烬期于戒削朘元戎能辑衆左相善筹边近拊牂牁背遥批僰㸑咽灯檠謡易验篆板䜟宜诠筚路通荆硚秋槎泛汉骞及锋当贾勇扞圉絶攀縁计日诛䝉诏环星拱蓟燕职方王㑹月瑞木太平年感遇羞糜禄趋跄忝具员朝班裘豹饰俊彦珮蝉联互搦湘筠管佥题侧理牋韩诗音逼古桞雅句争妍仗立容疲蹇麻生挹蕙荃请缨懐向往磨盾力拘挛引领依宸极抒忱忆广筵逡廵承暖曝愽厚纳埃涓采藻蓬莱苑赓飏谟典篇宓畴宗象画薫吹拂韶弦始觉寛宵旰行知即凯还股肱咨尔弼胼胝问于畋圣武昭桓拨皇仁溥恤蠲心虽矜仆固法不宥髙骈悉剪鸱张翼穷追豕突跧指碑遑祓过系组谅惩愆干羽苗顽格商奄洛邑迁竚看驰檄去亟为定昆滇御试省耕诗朱彛尊长乐虬钟启端门羽仗排良辰元巳近暄景暮春佳帝念勤民切羣情望幸皆苹风吹近逺兰泽洗氛霾衔尾中流鹢拳毛内廐騧农舆沾雨露俞骑束鞞靫沙桞津亭岸山松驿路牌西畴一以望东作此时偕于耜分原上提筐馌水涯杏花殷似火菖叶小于钗巷静饧箫市烟低土锉柴仓庚飞习习布谷语喈喈乐事纡干顾丰年协睿懐歌时成夏谚行处即尧堦帐殿开黄屋人家绕翠厓定知先稼穑力为减徭差吉日宣王祷空同轩后斋星躔齐北拱声教巳南谐曲渚宜浮洛芳樽逈胜淮宸逰多悦豫振旅入天街大驾重幸直北校猎时冬祭后三日恭纪施閠章九庙明禋重初冬爽气髙停銮才盥荐出狩又旌旄组辔王良驭珠弓羿氏弢六龙真逸足三辅旧神臯问寝纡宸幄于田佩寳刀共知勤部勒岂谓骋游敖霁日迎僊仗朱霞炤御袍合围熊馆破决中虎贲豪野获穷山谷弦鸣落羽毛皁雕云外尽赤豹槛中嘷齿革资军实豺狼念贼壕是时求俊乂侍卫继英髦五柞离宫盛甘泉彩笔操计禽分勇怯讲武寓甄陶虞甸争除道郊圻待献醪省方天藻发渉逺圣躬劳帐殿霜生剑骑营夜属櫜铙歌箫鼔竞宴赏羽林叨汉主夸宛马姬书训旅獒兴朝谁谏猎蓄意忝含毫汤泉应制明珠汤泉在遵化州西北四十里福泉山下寛平半畆泉水沸出傍有冷泉均其气候诚养徳和神之用也上以地近孝陵频经临幸兼奉太皇太后嵗时游赏建宫其上朴而不华康熈辛酉三月驻跸马兰峪召扈从诸臣观于温泉命宣示上意使得周歴游眺诸臣懽欣鼓舞咸颂皇上之孝思俭徳规模𢎞逺足为千百世法乃各赋诗应制以愚陋不获赓飏万一然身际圣时私愿託附不朽勉成二十四韵复序述其事以志幸焉御天来鳯辇浴日启龙池淑景黄图早朝晖紫幄披落花萦綵仗初桞拂珠旗野逈纡皇览銮停拥地祇翠巖深䆗窱琼搆欝参差萝磴时留跸松门不剪茨方塘含皎镜文甃净涟漪却望陵园近弥深弓剑思山川开丽瞩草木得华滋豫悦千秋洽阳和庶物宜毎勤长乐养独奏广㣲诗熘暖春频驻波暄律罢吹逾涯㴠帝泽曲逮被臣私并命观温渚相将陟涧湄气凝浆五色味絶露三危凛节何由度恩光实在斯赤鳞游自异锦雁餙奚为瑞巳徴灵液祥应颂玉芝逺侔尧徳俭只法禹宫卑孝理能驯鹿仁风遂化鸱抚躬多窃幸好爵乆相縻喜共清泉挹如从丹洞窥濯磨欣有赐调爕愧无竒愿託潺湲水年年奉圣慈汤泉应制杜臻闻水火者隂阳之精阳得质而隂得气为凉为燄隂得质而阳得气为泉为汤则汤泉者实炎润之相资为坎离之既济包含元气保合太和由来尚矣遵化州西北四十里福泉之山汤泉出焉甃石为池方平如鑑不火而燠遇寒而温色白铅溪泛珍珠而成串烟青铜浦注甘露以扬芬喷薄则鱼目虎须流膏则醴泉玉液蠲疴益夀厥功茂焉皇上问安视膳既无间于宫闱养志承颜更时深于廵幸以兹泉之润可以致遐龄兹土之宜可以适圣体乃营别舘特缮瑶池暄波逥绕于曲阿淑气充周乎清禁爰游爰止攸跻攸宁洵尊养之独至者矣且也山连昌瑞地接寝园冀北渔阳则神京之左辅焉石门兰峪则孝陵之近郊焉皇上感霜露之凄清肃烝尝于祼献松楸在望经隧道以怆懐弓剑当年忆龙髯而雪涕齐明盛服沐浴华池又孝思之独切者也况制崇淳朴境远尘嚣不剪茅茨仿唐尧之俭徳无烦轮奂俨夏禹之卑宫岂比夫曲水昆明侈陈宴饮华清兴庆徒事游观巳哉嵗次重光月临姑洗等恭承嘉命仰黍谷而生春跪聼温纶挹恩波于在藻徘徊青驶盥潄芳馨濡毫乏庾信之文授简愧傅咸之句不揣芜陋莫罄揄扬有诏赋诗凡二十有二人臣臻敬赋五言排体一章其辞云胜蹟开温谷名山滙福泉坤舆畿辅拱王气寝园连熘暖春常在波暄火似然琉璃围石甃蛱蝶落金钱镜澈空明月珠浮淡泞渊丹砂中藴地赤道上经天难老宜眉夀长生驻偓佺延龄功独盛济物理仍全圣主晨昏切慈闱定省专有时移鳯辇别舘下云旃神女调香液瑶阶遶瑞烟莺歌临水处花笑舞觞前帝孝真无极皇情更自牵瞻依桥岭近悽怆玉衣悬裛露懐松柏惟馨肃豆笾宸游非逸豫孺慕㡬廽旋不改宫垣旧还除粉绘妍芳规诚卓越俭徳永流传窃愧清班忝俄承睿㫖宣弹冠齐祓濯晞髪爱潺湲快覩氤氲色欣逢景庆年滇池安鼎沸瘴海罢楼船泽润垂千叶风和被八埏湛恩霑既渥染翰効㣲涓汤泉应制沈荃紫塞风云壮黄图禁籞长銮舆临蓟甸羽卫警渔阳兰峪严关矗汤泉逺岫苍神臯原峻拔瑞霭自廻翔特诏观仙液连镳度碧冈遥瞻烟叆叆近聼玉锵锵鑑入千峯翠霞蒸五色光喷珠纷上下舞蝶宛中央焦釡流波灼丹砂着体香甘宜频盥潄洁可坐徜徉古院栖幽胜穹碑仰焜煌有怀探岣嵝无句续琳瑯载绎天言重弥钦圣孝彰晨昏勤定省左右适温凉暖谷疑调鼎瑶池俨奉觞延龄轻玉醴却病胜神浆允矣重闱庆休哉景祚昌林峦森并列陵寝欝相望黯黯松楸逈依依弓剑藏岂因供眺望庶以肃烝尝甃石浑仍旧缭垣不改常茨阶昭朴质馆宇诫雕墙俭徳超三古仁心讫万方如天真恊帝又日更师汤祓濯蠲民慝涵濡裕物康洗兵蛟海外染翰鳯池傍下济簪裾洽来歌采藻扬豫游行补助赓拜继明良汾水宁夸汉骊山直陋唐灵源叨寓目盛事耿难忘皇清文颕巻九十二皇清文颖卷九十三钦定四库全书皇清文颕巻九十三诗五言排律瀛台赐宴恭纪孙在丰皇建咸归极时乗用御天龙飞春二十鹭序俊三千作覩风云际光华日月邉衣裳垂治理廊庙重材贤悬象辉双阙敷文盖八埏当阳陈玉醴惟月丽星躔燕喜趋朝列鸿恩布广筵帝心惟懋赏臣职作恭先休沐时无暇訏谟定有年羣氛经涤盪率土正陶甄万国车书㑹三农稼穑㕓经旬驰羽檄是处静戈鋋闽海鲸鲵息炎州翡翠鲜昆明收水战南诏渡泸船雨洗桄榔树风清卭笮烟来庭诚恐后决胜气无前卷甲标铜柱持衡在玉璇安邉思永辑修内实维䖍易系云天象诗歌湛露篇西池三岛曲北斗五云连缥缈蓬山上空蒙瀛水漩彩虹桥作帯青雀棹鸣舷映旭雕菰秀因风翠荇牵緑盈依岸苇红露早秋莲鱼沫潜游泳鸥波觉静便剑蒲分翠锷盘芡簇花钿灵沼容投钓丹邱可得荃那居歌在藻于牣跃于渊狎饵红鳃鲫吞钩缩项鳊汀芦风飒飒沙草碧芊芊拂地垂丝绕围塘匝树圆梧应栖鳯鸟丛合待鹰鹯爽气吹竽籁芳声弄管絃悠扬看舞蝶空濶见飞鸢矫矫晴云翼潺潺碧涧泉依枝思翙羽抱叶薄寒蝉緑树红楼见银河绮构县䑓迎积翠色亭结望云椽似水臣心切如纶帝语传无欺身可致匪懈志同坚庶绩咸熈载羣工尚勉旃鹓行齐拜舞鱼贯就班聨宣劝飞觞急排当列鼎骈八珍充绮席六膳溢嘉笾瀹鳯行庖爼烹鲜有鲔鳣盐梅羮入口兰蕙气流涎既饱天颜喜无归玉㫖宣百壶留燕笑四座少拘挛鹊尾樽重泛龙团茗载煎青磁含雪莹官果作花鑴成礼威仪肃忘形逸兴遄上阑珠斗直午夜玉䋲偏一吸川方至交酬坐屡迁徳将情燕衎仪一褏褊当世逢尭舜前身岂偓佺驽非天上驷臣是酒中仙逐队随珠辔无能受玉鞭尝羮知异味在笥省多愆枉扫三钱笔虚摹十様笺步随青琐出身向紫霄旋赐绮逾华衰承筐压锦鞯恩常叨叠被忠欲效微涓报国文章尔循躬职分然眷隆心耿耿才薄意戋戋青瀚弢弓矢黄图广幅精微成典诰法象得坤干白璧休悲楚黄金巳筑燕化驰神若骏道重直如弦无逸思求瘼豳风绎献豜野应多滞穗民用即康田疾苦时为轸租庸半赐蠲猗欤贲草木沃若润山川冯翼巻阿什贞元河洛诠明良欣一徳王道自平平干清宫御试纪恩彭孙遹轩后垂裳日姬王脱剑年贞符弥宇宙广泽浃垓埏问俗因廵岱勤民为濬川自然成带砺仍此沛云天租调频寛复烦苛尽涤蠲崇儒还释奠重道必兴贤万里渐文教羣材入化甄克知需藻镜并命集花甎共仰氷衡朗重䝉玉勅宣入门徒踧踖俟屦敢迁延授简螭㘭上摛毫鳯扆前缤纷披彩仗清切近彤筵绣槭承蒿柱文榱拂蕙櫋玲珑珠缀遶错落绮疏圆圣徳觇恭俭宸居挹静便讵湏同禹室终未改尧椽太素规模逺初春气候先韶光空际转淑景午余妍寒色销兰路晴晖散桞躔瑞云丛捧日芳树淡笼烟细霭霑衣重流霞染案鲜笔牀红窈窕砚沼碧沦涟百和研香麝双番擘粉牋移时宫漏下薄暝禁钟传殿隠鸳鸯甃帘垂翡翠钱露浮栖爵外风定相乌边紫篆春长润丹蕖夕更然从容天语怿稠叠主恩偏琼茗教承饮珍肴出赐笾属厌情自饫消渇病应痊祇愧㣲才劣难窥睿学全读书穷阃奥论史破拘牵华黍吹笙遍青坛荐璧䖍未能探海岳空自守蹄筌霄汉三宸丽璇玑七曜悬人人垂眷渥一一别丹铅细似抽丝茧明如烛蕊渊大钧无枉互朽质有雕鑴叨被诚深矣钻摩庶勉旃葵心虽荏苒匪石亦长坚干清宫御试纪恩乔莱咫尺瞻丹扆深严歴紫宫网轩迎丽日复道属长虹瑞结阶前菌香飘仗外枫绮疏廻窈窕珠户照玲珑寒逐千门敛春还万象融尧蓂生次第汉桞隔溟蒙寳鸭晴烟度银虬昼刻通特教连佩入更许噼笺同注砚金茎露披襟玉座风千秋开学府三策伫文雄虎观讐今古龙门冠始终探搜殊草草敷奏敢匆匆棐几移窗緑兰灯吐壁红从容闻睿语优礼出宸𠂻拜手螭头下衔恩豹尾中香茶神鼎沸法膳大官充梓杞宜清庙驽骀亦锦幪㡬年慙刻鹄今日进雕虫甲乙天题湿云霞寳翰笼愿言文报国珥笔赞成功西域贡狮子纪事秦松龄絶域来王㑹竒毛献鳯城上林生气色薄海兆昇平扶㧞原同类后猊只异名含章资土徳受性本金精隅目悬双镜修毫利五兵力堪摧勐兕心欲掣长鲸歕欱千山气梯航万里情藏锋随綵仗敛吼望丹楹汉代闻修贡姬王纪逺行来从乌弋重养傍玉津荣表瑞游东海乗风下太清形标林邑战乐谱教坊声旧史宁频见兴朝自逺呈赐观开禁苑图画满神京迹比郊麟美名羞越雉轻象犀方慑服狐兎敢峥嵘秘殿挥毫丽盈廷作赋成非珍难得物直鍳小邦诚圣徳真无外皇威尚有征西鹣与东鲽指顾入蓬瀛干清宫御试纪恩彭定求干曜琼霄丽奎文绀宇明赓飏依圣藻陶铸切皇情秘殿初分牍璇宫又秉衡恩同宣室召宠倍上林行瑞霭开中禁祥烟俨太清凝神瞻肃穆垂拱仰昇平松栋云方缦虹梁景正晴丹书呈有象铜漏聴无声缃帙穷三箧瑶函富百城隃糜供内府象管给延英砚滴蟾蜍润笺披锦縠生赐餐皆玉馔啜茗是金茎喜接天颜霁深叨礼数荣夕香闻麝液宵烛见莲檠积雪消鸳瓦春星转绣甍十年曽释屩兹日胜登瀛每愧雕虫技真惭倚马名菲葑宁有弃葵藿亦知倾式序随仙露传歌和早莺愿言勤砥砺长此荷裁成康熈十七年三月皇上遣侍臣封祀长白山恭纪吴兆骞配极神山峻修封帝命崇金函新建岳玉检此升中咸秩遵虞典昌期答汉功星轺瞻二使云燎视三公戴斗原承北苞袛独峙东千年今值圣万嵗昔闻嵩地接兴龙近天开翥鳯雄嵯峨分气象䆗窱辟鸿蒙五畤仪还陋三祠礼自同宗禋通肸蠁展宷契昭融圭璧陈缇帟辛驹豁锦幪日华遥合扇云气迥成宫列嶂辉琼雪双流亘玉虹壮哉符寳域赫矣丽璇穹仙霭凝巖紫高霞镜野红何湏传纵雉巳见永垂鸿芝术祥侔岱枌榆祀比丰紫坛三望徧綘节百神通运喜逢文命书慙献所忠圣皇长有道灵秩庆无穷喜雨颜光斆一气天人际三时宵旰中精诚原不隔唿吸自相通云暗宫城树尘清辇道风恩流双阙近泽被四郊同甘液倾盆速隂膏润物融黍苗光薿薿麦穗势芃芃动植多含态高低各占樷是谁司造化真见发羣䝉浩荡沾敷土苍茫仰太空可能忘帝力端合慰皇𠂻良耜歌周室灵星纪汉宫欢声畿辅外瑞景日华东国计时方泰农书嵗屡丰村村归饷妇戸戸走樵童共享盈宁乐难窥发育功惭献颂拜舞效唿嵩嘉禾颁示羣臣恭纪谢陈常綵仗廵方日嘉苗表瑞年地灵从土沃谷熟得天全玉穗纵横发金茎左右骈芃芃垂广陌彧彧布平田彩逐云霞起恩承雨露偏香多迎翠辇颕秀拂金鞭行殿祯祥睹康衢歌诵传㑹因田畯喜合使从臣宣共讶龙枝异齐声鳯蘂聨豫游同夏谚觧阜合虞絃赐酺逾三日蠲租到八埏归禾应有颂拜舞共尧天咏葵汤右曾少室初分种西川旧得名疏曽传草木植每傍堦楹霜后龙珠实春前鸭脚萌四时皆备气五色竞敷荣腻欲调金粉繁看㸃綘英匀施朱的的文暎玉晶晶蜀锦俄裁出吴绫细织成檀心能百结翠蕚觧双擎宻谢多岐叶疎縁独立茎露承深浅盏月映短长檠本自齐姚魏从教拟杜蘅乍添梅雨润㣲飐葛风轻比艾迎门緑如榴照眼明含薰酬淑序蓄味芼香羮顾此邱园质惟应筐筥盛所懐丹一寸只向太阳倾栽竹汤右曾碧篠生孤径幽姿抱一樷春移膏旋动晴种雪初融低小茆檐称葱青藓砌同枝疎常得月叶宻暗尘风罗户森相束窥窓影欲笼静揺金琐碎㣲戞玉玲珑引蔓朝萦翠欹花晚亚红每疑烟羃羃时见雨蒙蒙底用论千亩惟湏拓半弓不凋思古节特立爱虚中宫徴徐流韵檀栾渐拂空觧苞攒石隙抽笋短墻东粉洗娟娟静香流细细通瑯玕云肆植箘簵贡包充长养资元化栽培仰嵗功龙吟栽嶰谷鳯实下樊桐无暑清凉行宫即事法海汉苑传三殿唐宫说九成谁知临紫塞别自有蓬瀛太谷羣山合高原一水潆地形钟秀异气候得和平榛峪新开馆山庄旧赐名峰竒分向背泉净俯澄泓就下湖开镜因高石作城苑中多钓槛湖外有松棚图史仍天禄论经迩集英轩开晴亦润楼敞雨还明帘幙熏风静长林赤日清朱明如素律夏卉似春荣裌服还湏试蒲葵不用擎三庚先降露六月始闻莺舟比艚小车逾歩辇轻蜿蜒石径转蝃蝀板桥横太液来鸿雁芝田驯鹿麖瑶台兰蕙发灵沼芰荷生曲渚遵温洛嘉鱼陋石鲸覆椽惟素瓦结宇不雕甍座拱巖岚色窗飞瀑布声茅茨曽示俭浑朴想持盈滥拟风人颂惭陪避暑行但欣调玉烛游豫际时亨恩赐笔墨恭纪张廷玉职忝文林贵身依黼座亲懐铅春复夏吮墨暮还晨尽覩瑯嬛秘还分御案珍彩毫光灿烂乌玉色玢璘栗尾双枝重松烟万杵匀濯宜秋水洁制按歙川真毛颕为秦令陈元本綘人梦花开五色问价值千緍锦绣圅先启珊瑚架早陈逺胜鸡距健常觉麝香新簮去趋华省磨时选结隣照形如可鑑运腕若通神青缕何堪数元霜未足伦纪恩书鳯简稽古愧龙賔敢说临池好无劳画荻频硕随惇史后嵗嵗侍枫宸恭颂万夀无疆诗四首励廷仪皇恩敷率土圣徳俪高天仪象玑衡设斋坛圭璧䖍钦承昭秘义奉若肃真传七政齐经纬三辰协后先隂阳咸顺序寒燠永无愆玉烛调元化金瓯巩大千麟洲佳气满鳯阙瑞云聨九域欢情洽霞觞祝亿年列圣留家法皇𠂻奉典常顕承功自懋创守道兼长迈古经纶羙垂庥歴数昌鸿图元巩固骏业益辉光堂构𢎞模振羮墙世徳章声施传奕禩賮贡徧遐荒礼乐贻谋逺和钧制作良时雍开景运圣夀庆无疆寰宇恩膏普深宫俭徳光履丰心自约守朴道弥彰每念中人产宁思午夜羊茆茨洵嫓羙澣濯足传芳物力偏深惜民劳讵少忘化原留美利本务重农桑天地开成大朝廷品节详盈宁遍四海额手祝仁皇九重勤问夜六合仰垂衣拯溺劳频驾临河理万㡬亲征穷朔漠问俗徧邦畿行健通元命乗干运化机旦明澄睿虑宵旰念民依奏对迟宫漏经筵辨曙晖图畴陈左右象纬晰精微无逸天同夀称觥上禁闱恭赋千林叶正肥励廷仪夏木千章合葳蓁满禁林光翻犀甲厚浓罩翠烟深不畏三庚日能藏百啭禽静疑听夜雨高始出遥岑叶展蒲葵扇条抽碧玉簪望中常欝欝行处自隂隂万亩垂嘉䕃长林带逺音滋培含帝泽时有向荣心勅修万夀寺告成恭纪蒋廷钖净土长生境天神䕶卫成俯临春涧濶遥接御街平殿阁重霄出旗旛緑树迎寺传天万夀钟铸佛千名细雨红尘逈春阳碧瓦晴狮猊装寳座龙鳯画丹楹拜处飘香气斋时有磬声桞堤看系马竹院坐闻莺游赏皆真趣登临逺俗情深廊朝日映古木暮烟横西去通山径东来拱帝京亿年灯火盛长向佛前明十二日上亲射金钱豹恭纪蒋廷钖朔塞云深候南山雾隠年韬文藏白草焕采发寒烟爪利腾张勐身轻跳跃便志贪全鹿饱路值六龙旋木叶千林矗尘飞一骑先出房金镞疾弯月寳弓圆鸷性思拏肉天威易縳绵奔逃已股慄僵仆见腢穿置负明驼背携归行殿前惊看人聚堵环立衆摩肩须劲垂霜洁毫斑带血鲜旧曾闻艾叶今始识金钱雪㸃胷间色风腥口上涎真堪雄并虎宁止倍于豜孔武羔裘句长杨射猎篇幸随豹尾后窥管颂秋田赋得时雨引和风吕谦恒和气滋寰宇皇心恊化工涣居承觧泽巽命鼓随风殊异鸣条烈旋看润叶功飘来蓂草偃膏向黍苗芃沾洒屏翳御轻飏少女宫遥天吹习习广陌望蒙蒙渐满三农硕欣占五稼同涓能添太液清可扇芳丛林逈丝犹飏帘踈响易通朱明方改律素颢正流空披拂如开雾霏㣲似发䝉因知交㤗象万寳庆年豊干隆二年夏四月五月乆不雨风霾间作麰麦失收自惟奉职无状致此愆阳重贻主上忧日夕负疚内热如焚皇帝深虑预防贬食散利蠲租赦罪责巳求言一诚所召嘉霔普应六月十三四等日大雨滂沱连绵霑足畿辅逺近亦叠报甘霖髙下周徧病中霍然喜赋三十韵用代吾民击壤云尔鄂尔㤗圣徳先民瘼天心转嵗功鸣檐春布濩浃壤昼溟蒙气合桑林外膏回麦陇中人方书当暑农且望滋丰冉冉朱阳近蚩蚩赤子懵朅来杲日甚旋与宻云同龙井源犹伏雷泉润不通明星瞻有嘒倬汉亘长空田坼龟隣䑕林烘貉引熊黍苗堪萎翳鹑首正隆虫巫率雩为礼伤闻痛在躬悬鼗无逸殿减膳未央宫疎网温纶下蠲符厚泽隆媕娿姿老惭愧切瘝恫别勅留鸦舳中仓出玉穜算应防馁在忧似及饥穷象甲迎仁术占辰叶道冲诚求基夙夜昭格际苍穹倐忽隂霞敛霏㣲晓雾䝉树飈飞绕电池熘薄奔虹接夕鸠唿雨连晨马滴騣滂洋看緑缛优渥伫青葱始识徴皇极端湏简帝𠂻八荒归内宅万寳本精充列职虚调化叅衡负代工猥承恩衮衮祇是虑忡忡荐璧沾汤雨和絃被舜风维鱼殷牧梦多稌洽龎鸿未克安愚分何能效大忠天人唿吸里悃欵月华东雍正二年圣驾诣太学恭纪徐本圣主垂裳日崇儒礼最先敷文光普被建极道无偏泗水源流逺尼山统绪绵褒封隆爵秩追祀备纮綖首善风声树成均雅化宣尊师劳法驾视学列班聨东鲁诸生集阳春吉日蠲瑞开蓂一叶暖趁桞初眠银阙千门晓璇霄万骑阗卿云晴䕶辇朝旭彩浮旃丹鳯城迢逓青槐市欝芊上公容振鹭扈从冕髙蝉簮佩迎銮肃圭璋执事䖍两楹陈法器八佾应宫悬缇盎金茎露琼罏寳篆烟萧通肸蠁酹鬯达渊泉盥荐孚颙若羮墙恍见焉讲堂黄幄启御座紫微连咫尺垂清问敷扬阐妙诠仪曹持案进祭酒执经前缥笈缃文锦瑶函白玉编治平功有序精一理徐研徳是新民本中为作圣传庶僚咸陛立羣俊尽桥圜士气欢无地緼纶降自天大官传赐食太府出颁钱俎豆升前哲冠裳逮后贤賔兴歌簉迹论秀庆随肩两序增唐舎三雍广汉员凡材䝉雨露举世荷陶甄帝范丹青炳皇言琬琰鑴儒风𢎞海宇徳教浃垓埏象协三阶正时成六位全玑衡调鳯歴奎壁映龙躔拜舞陪鹓列赓扬拂彩笺摅辞忱莫罄惟颂万斯年入直南书房恭纪张廷璐秘阁深严地文窗接御墀侍臣趋直后中使下帘时釦砌朝烟散金茎晓露滋薫罏珍鹊尾棐几净乌皮缃帙光浮动瑶函锦陆离阆瀛仙侣集宛委异书窥珠箔香云绕铜壶漏㸃迟调兰分法膳脍鲤出蓬池细果金盘饤香秔玉粒吹鱼依灵沼荇鸟借上林枝自顾驽骀质深惭山泽姿一门恩愈渥两世遇尤竒守拙承先训懐迂荷主知簮毫惭视草向日愿倾葵铅椠当清昼编摩矢寸私叨陪鹓鹭后拜首颂皇慈皇清文颕巻九十三皇清文颖卷九十四钦定四库全书皇清文颕卷九十四诗五言排律干隆三年圣主躬耕借田恭纪敷文圣主勤民切躬耕典礼优神仓占沃壤御耤敞皇州吉亥千官集元辰百度脩既郊除近甸于耜遍遐陬华跸祥光绕方坛淑气浮明农隆祀典敦本裕深谋晓发骖青辂晨兴驾玉虬啬夫陈播植太史备谘诹时雨霑仙仗油云拥翠斿东㕓行驻辇南亩伫停驺穜稑繁多种耰锄遍列侯霞旌明绣野芝盖覆营畴京兆纷趋事司空早预筹三农齐抃手千耦尽凝眸陇畔驯葱犗林间唤乳鸠绀辕行复止缥轭去还留膏泽连宵沛甘泉匝地流三推瞻祗敬一墢见勤求农正祈多获天官祝有秋粢盛知必饬醴酪咏思柔大武陈天上思文颂道周省风胥协吉劳酒互相酬发趾青旂展回銮翠幕稠叨侍从赓拜荅宏庥圣主躬耕借田恭纪孙灏闻帝廷敷治垂六府以厚生王政勤民重三农而颁职春居左个千亩之甸斯开地税南郊三推之仪肇举姬周则礼隆躬秉炎汉则诏下亲耕洪縻颂太始之年清甽炳永明之䇿莫不命阳官而戒典按春扈以诹辰代着鸿章事昭往牒钦惟皇上日丽尧衢风熏虞陛湛恩汪濊本人情以为田至治馨香用民和而降福乃绍基之三载将展事于六飞寅宾当羲仲之春举趾届豳风之日青坛大启畮画东南缥轭初廻推分五九时则至诚黙运禋祀潜孚昭大顺于隂阳协休征于感召芳塍习习轻吹应律之风绮陌芊芊润洒知时之雨敞四涂而引瞩逺翠俱流邀五辂以停轮纎尘不动万丝斜㸃杏花偕菖叶分妍千耦匀沾青笠与緑蓑交映载芟载柞周知稼穑之艰难于豆于登早卜粢盛之丰洁质均糠粃学愧菑畬欣逄亲载之䖍衷思纪劝农之令典涓埃㣲细难形山海之崇深云日瞻依莫罄干坤之绘畵庶同歌于撃壤拟效祝于唿嵩肃献葵诚懽聫雀舞诗曰尧朔当平秩周郊抚载阳春深资木徳星正协农祥帝耤开畿甸亲耕莅广场元辰先事择吉亥上仪详知稼陈无逸求衣问未央嵯峩丹阙晓缥缈瑞烟翔缓听虬钟启匀排羽仗长芳原华辇驻沙路锦帷张衮冕山龙灿旌旂日月光斋坛临穆穆雅奏韵锵锵修祀萧茅洁歌丰灌献荘陌阡纡黛耜穜稑叠青箱一墢咨成式三推过昔王公卿缘序徧亚旅沐荣襄逺目崇台逈休徴庶彚昌重峦蒸霡霂甘澍洒苍茫㸃散农人笠丝飘馌妇筐乍惊榆荚雨徐看稻苗香润喜沾犂足浓逾浥露瀼至诚昭黙感上嵗卜神仓致孝粢盛告登新黍麦甞翠畦珠作穂沃壤绣连疆力本邦基厚勤民圣泽彰嵩唿交四野虎拜肃千行庆洽邀清跸恩覃考旧章纶言宣劳酒黼座仰垂裳玉食膺诸福金瓯巩万方俭惟师大禹仁已颂陶唐蒇事隆文偹班朝鉅典臧慙珥笔纪盛附赓飏圣主躬耕借田恭纪郭肇鐄淑气弥芳甸皇州转化钧农祥闗睿虑帝耤荷躬亲享醴斋宫毖明禋祝史申祈年先覛土卜日得元辰七校云麾𨽻千门榆火新青箱储玉粒翠葆度香闉地敞宜晴旭风和静麴尘龙旗看渒渒虎旅正駪駪绮陌花迎幕平原草似茵预占嘉礼洽行识化工春缦缦仙班集森森稼器陈町畦纡若绣原隰次如鳞一墢绀辕举三推缥轭驯腴田膏欲发香稻布来匀率作先卿士陈修逮庻人扶犂耕泽泽喜雨甸畇畇允矣农夫庆俞哉圣意纯迎銮箫鼓合劳酒象尊廵盛典从今肃隆仪奕代振讴吟来父老鼓舞遍臣邻瑞霭依黄幄祥光护紫宸八垠胥撃壤七月待吹豳享帝神仓富勤民御廪均作诗歌有嵗长此荷皇仁干隆三年圣主临雍礼成恭纪刘藻圣世文明启敷天教泽宣虞廷垂旧典阙里溯薪传观化人文盛当阳雨露便三雍钦矩矱万国荷陶甄仰止心弥切崇儒道必先丹青新结搆金碧映堂筵殿庑罘罳丽宫墙栋宇连赤螭分纠结青凤郁聫翩瓦灿黄云色池流翠藻鲜松筠含古泽丝竹发真诠仰见干衷惕频闻巽命专先期严饬备届日事明蠲旭景浮金阙晴光起玉泉炉香仙仗外扇影禁城边上巳良辰近三春淑气妍秾花轻着雨细栁淡笼烟燕剪当风掠莺梭拂露穿戒涂森羽衞在庙列宫悬执鬯皇情肃凝旒睿志䖍馨香流碧荇疏越发朱絃分奠公卿逮趋陪鸳鹭聫观光州十二习礼衆三千祭酒横经地论钟造士年朱衣开绛帐紫幄对青编顾问龙颜喜飏言虎拜拳钦明稽古帝性道绍前贤大义昭如日神机启自天恩波方浩尔治象益巍然一徳明良会三阶福履骈闻风思鼓舞名艺就雕镌典制垂千载车书被八埏叨侍从拟上辟雍篇圣主临雍礼成恭纪何其睿运际文明会人游教育中心传悬日月思服遍西东华宁荣光被熙台淑气冲花环青𤨏外菜释素王宫伊昔圜观盛于今念典隆芝兰春馥馥棫朴雨芃芃造士恩诚溥尊师礼更崇肃将先日致颙若至诚通入庙翔仙仗乘桥蹑彩虹矞皇昭气象绮丽照玲珑璧水新漪浄槐街宿雾空香云承露湛文杏倚云红喜听鸾声哕旋闻鼍鼓逄翚飞黄瓦焕鼎设紫烟笼百尔趋跄谨诸生磬折同升堂书授简登席珮鸣璁事以敷陈切㡬由讲析融危㣲征懋学位育着纯功大道承悠乆精言契折衷干坤标六籍今古振羣䝉翰海沿江汉文山仰岱嵩式瞻心不二移易道为公凤徳辉千仞龙飞动八风慙吉甫献颂达宸聪圣主临雍礼成恭纪王会汾接统千龄合雝宫万化先神扶文思运徳迈永平年乙夜探瑶牒鸿都灿玉编会应兴礼让更用表陶甄云拥金根丽天廻璧水圆翠隂槐市近茜绶鹤纹聫爼豆森成列钟匏俨在悬儒臣同拜手髦彦亦随肩振振灵鼍响愔愔玉琯传告䖍行释菜命讲即开筵章甫人三代淹中士八千材官都挟䇿侍子解䌷笺景曜髙辰动洪源百谷连霑濡遍榛楛鼓舞及鱼鸢旧宪㽞惇史精心启道诠永惟邹鲁业直纂姒姚篇絶学今方懋从风物自迁絃歌声匝地杞梓䕃垂天晓日桥门路非烟紫盖边于论争献颂周雅并昭宣干隆四年圣驾南苑大閲恭纪张廷玉圣世文明焕清时武略全习勤非校战崇典为承先古礼中冬閲前期大号传九重方念雪六出巳盈阡恵泽膏农亩光风齐野田耎鸣钲齐部曲列幕按星躔斾展云随散旌飏日正悬金舆瞻涖止贝胄各森然瑞霭凝芳苑明霞耀锦鞯百灵随宝骑八校捧瑶鞭御箭星穿叶雕弓月满弦欢声唿万嵗讲事重三田虎旅神皆竦鹰扬奋欲前登台旗肃肃引队鼓渊渊浴铁光缭绕轰雷响接连军容观整暇阵势布方圆但使娴鱼复何须折兽骿喜融春似海暄觉日如年谁道三冬景都成二月妍回銮仙仗逈挟纩羽林旋衆志和而乐皇心静且专敬邀天祖贶益展庙坛䖍仁孝开千禩恩威徧八埏经纶敷盛化赞画愧前贤敢侈长杨赋欣赓甫草篇大成君子徳宁仅迈周宣圣驾南苑大閲恭纪鄂尔泰方夏敷文会中冬教閲期璇宫亲考典莱野肃乘时吉戊诹三日先庚饬六师沙龙承御辇翠凤引銮蕤列仗勾陈转笼霄宝盖移钲鼙轰顺动校萃灿纷緌飈静鸣铙振霜清画角知贝装旌析羽玉埒㦸交枝映水吴钩淬摛霞楚练垂射堋围晕的犀革贡黄支都尉身轻鸟材官笑却罴纵横分雁翼偏伍合鱼丽地奋雷霆轴天曛日月旗碧纷翻猎猎金鎻烂披披爪士娴钤略神谟妙握竒何须夸骏足真欲陋昆池辨晓沈云豁弥原霁雪迟严尊増豫悦韎韐缓驱驰次舎躔中道周廵挈四维烟髙临䍐毕露散走南箕挟纩成暄景推心洽睿慈闻声思宿将䋲武溯前基往者经纶始猗欤帷幄规传炊曽露沐擐甲亦风纚一自收羣䇿无烦折尺箠百年深濯浴万国乆恬熈斥堠埋烽燧期门卧虎貔彯缨仍齿胄讲艺及牙禆兆是观成贲占当继照离徳威原广运法驾俨隆仪返斾欢声沸韬戈闿泽施上枢陪祕钺令史饰华覊行殿瞻云近濡郊湛露滋精神乔岳耸气象渎川麾鼓润皆鸿造弛张岂异宜一阳初届候万彚己和吹羽舞懐虞赞车攻谱籀诗情田培脉厚礼囿澹神怡铁甲皆农具笙镛典乐司八荒昭圣武端拱受重釐圣驾南苑大閲恭纪王安国帝徳兼文武军容迈汉唐仲冬修狩礼大閲简戎行凤阙排仙仗鸾舆出建章雷霆开道路日月动旂常雪映郊原秀川环壁垒长和门收积霰幕伍丽晴旸列队鱼鳞集周庐雁翅翔翘材欢踊跃宛马饱腾骧征伐惟天子神威仰圣王赭袍云烂缦金甲锁辉煌九节诗篇奏三侯画的张琱弓䧺贯革羽箭直穿杨衞士鸣鼙鼓圉人驾骕骦坐悬葱玉辔御鞚紫丝缰躬览师徒健廵行器械良五兵咸整饬七萃总轩昻部曲分牙帐驰驱复上襄酋矛伸鹤膝宝劒带干将劲挽千钧弩坚持百鍊钢招揺朱雀帜铦利緑沈枪叱拨追风雨兜鍪耀雪霜八门旗正正万骑阵堂堂歩伐娴规矩奔趋类颉颃交绥成犄角接靷试锋芒越石身材捷超车旅力刚唿声涛沸海礟燄火焚冈将帅饶谋略貔貅竞武扬指麾身使臂统领网从纲少长登髙辨偏缝按次详胆由忠作胄心以智为囊勐鋭前无敌纵横势莫当匪惟强本榦实可镇边防甫草攻车地长杨校猎场骅骝齐蹀躞鹰隼骤飞飏纉祖昭英烈承宗觐耿光方行齐禹迹裒对识周疆蒐狩详司马师田自古皇玉璜传渭水石鼓勒岐阳国是勤宵旰兵机握庙廊屏藩环北极畿甸制中央六合烽烟静三朝轨物彰采薇宣伟绩天保佐垂裳元首先羣䇿声灵震四方一人亲阃幄万载固金汤圣驾南苑大閲恭纪䨇庆地接神臯重时逄嵗务闲有年丰巳兆冬狩令初颁旧制遵文囿前驱肃禁阛霓旌飘析羽鸾辂振游环云集森严簿星聫扈从班晴郊开禹甸别苑渺瀛寰径转临丹阜桥横跨碧湾出林台崒峛遶郭水洄澴帝则崇无逸宸游念克艰陈师营梐枑讲武辟榛菅虎拜来都阃龙骧列上闲戈鋋明若雪壁垒峻如山画鼓霆轰激琱弓月抱弯合围皆擐甲角技悉翘闗霜洁雕翎影尘清豹尾斑千庐廵卫密八校止齐娴翕赫昭军实从容悦圣颜诘戎咸震疉耀徳孰追攀命赏嵩唿会承恩歌吹间太平惟载笔恭纪颂声还圣驾南苑大阅恭纪张鹏翀天衢龙在御灵囿凤髙翔围合干坤大兵销日月光顺时循狝狩命驾控骊黄雪映金支丽花迎玉辂香明禋申肃穆晓景逗清凉貔虎森周旅鼋鼍静禹梁三驱非尚武九译自来王类禡依风雅畋虞法圣皇网开施泽逺猎卜得贤昌借以绥黎赤因兹答昊苍绸缪真有具险阻愿无忘干豆承千祀威弧靖八荒黄图増赫奕翠气满悠飏备豫人䝉福时和帝降祥珠囊昭顺则玉烛兆灵长燕坐鹰台上军声乐恺康威凤岐阳集神鹰梦泽翔中冬行狩猎南苑歘辉光海子凝澄碧都人候赭黄弓刀方欲奋翰墨早流香纩挟如回煖氷纒未觉凉平沙连翠幕积水度红梁七萃䧺多士三田迈古王队分旗绎络环合阵堂皇效获天颜喜求宁帝业昌垂精思漠漠降鉴色苍苍磐石安弥永苞桑备弗忘膺期钟下武控驭极遐荒弭节旌杠巻迎銮铙吹飏元符端献瑞云物复呈祥燕赐恩胥洽赓歌韵更长圣心宵旰切申命勅几康圣驾南苑大阅恭纪刘纶銮辂勤时阅鲸钟动晓晴三驱来凤苑七萃绕龙城涂是孅阿启尘从屏翳清熊罴森入队鵞鹳互连营衞列钩陈象军分太乙名崇台扪尺五大纛绘重明披练雪初霁弯弧月始生天容方粹穆士奋尚纵横百万胸罗壮三千胆錬精登麾双㦸阖蹴部一驺鸣摐罢金音肃桴余鼓气盈因兹占庙胜且以叶师贞聿自星杓转行看日御迎诹辰当出甲夙事已先庚驻跸摛宸藻赓歌洽睿情从禽今有戒率狩古攸行奕奕恢文囿辉辉建徳旌九宾陈贝賮六羃静欃枪鞠旅征司马颁缗诏水衡行间真挟纩农隙好称觥信矣师无战休哉御不惊舞干仍在陛猎鼓亦充楹甫草稽周甸长杨轶汉京随载笔永纪泰阶平圣驾南苑大阅恭纪何其睿万乘临畿甸三驱率典常代当文教洽礼载武功扬广漠风行肃中冬月令详五音谐羽奏六琯纪云翔平乐开南苑华林辟广塲陈师时应律别墠位因方日炫苍虬动霜清翠凤飏琱弓披月影宝钺映星芒雁翼营连垒鵰盘技截杨腾骧看正合变化识竒藏法从威仪盛元戎节制强敦诗赓雅什束帛拜瑶筐海宇欣无外斋宫念不忘诘戎恢禹迹立政发姬祥胜算收羣力承谟觐耿光总干原大定辑瑞各来王缥缈天花璨絪緼御藻香仰惟徴不息犹自戒无荒兢业归神武修和在庙堂柔能懐逺迩长与奉垂裳圣驾南苑大阅恭纪吴嗣富芳甸南原敞熈朝武备详三余农事暇九伐国威彰物候方含肃天时乍转阳龙旂飘细栁鸾辂驻长杨星列营初合云屯幕徧张万灵齐拥护百辟总趋跄晴丽旌旗色寒生组练光音从清角逺声续鼓鼙长山岳遥相峙风雷迅莫当转移俱应律坐作俨分行结阵成荼火扬矛耀雪霜虎牙依北极豹尾镇中央节制严三表威仪整八方抚循如挟纩恩谊比同裳珍膳官厨供金钱内府藏匪颁周逺迩拜荷异寻常竞捧朱提贵同沾緑醑香载言多侍从簪笔附赓飏欲识天颜喜还看士气扬武功知备豫文治乐平康圣驾东廵盛京恭谒祖陵大礼庆成诗叶酉槖籥三辰正车书四海澄发祥知有自积庆岂无慿忠厚垂光逺艰难创业𢎞垣墉丰邑作弓劒鼎湖升邰室𤓰绵瓞桥山树绕藤竒氛连太乙彩雾耀诸陵往圣珍符启今皇宝箓膺遂蠲庚午吉爰卜戊辰烝报本情偏切廵方礼足徴仗移星北拱辇动震东乘日闪干旌曵雷輷万骑輘名王効琛賮属国竞鞲縢七校军声壮三驱士气腾蹄轻五花马眼疾九秋鹰兔起弦开月狐惊箭释掤戈矛森献伎卢鹊各呈能甫草差堪拟长杨讵足矜戎兵真克诘堂构看丕承不用云亭禅何烦泰华登浑河波滉瀁銕岭势崚嶒正位元宫閟崇冈禁籞层守祧严象设驻跸拥觚棱登降百灵衞幽明一气凝精诚通㝠漠水木仰髙曽肹蠁巵盈酒馨香鼎实脀或燔兼或炙于豆复于登肃肃金镛奏锵锵玉瑟縆宸容钦盥荐睿虑凛氷兢礼乐明还备天人感必应丰穰康屡降保定谷骈増率土讴吟遍当年缔造称徇齐生不世盪涤力能胜旄钺乗时奋干坤一怒冯诗歌皇矣赫史纪勃焉兴继体传恭俭蜚声播简缯架悬听政鼓帷集上书幐稼穑终须念观游夙所惩勲华隆作述谟烈裕云仍幸荷孙谋永欣将祖武䋲洪惟陛下圣日月共升恒圣驾东廵盛京恭谒祖陵大礼庆成诗胡宝瑔展谒心䋲祖精禋孝格天殷祥从启后周祚溯开先宝命三才合琼源一气连辨方符出震配极协基干式廓由仁累维新在徳延流虹将毓圣长白预徴仙武履吞朱果星临贯紫躔笃生风表异乘运日华悬丕搆初桓拨羣䧺尽伏跧十三推劲甲百万却飞鋋拓土声威壮瞻原本实坚舟瑶勤相度襟带势洄沿再卜今辽沈千秋古涧瀍亶聪能缵绪列圣念稽田大统兼函夏神都乃定燕经营光宙合抚御跨嵩滇乆道瓯长固重熈㦸改煎我皇懐肇迹继志重仔肩松柏瞻依切羹墙对越专先期询帝典诹日应虞璇清庙申䖍告隆仪考实诠爰移雉尾扇逺飏鱼须旃奉侍慈宁庆驰行福履骈霱云随羽葆香霭䕶珠軿雨霁尘氛净风和景物妍洁齐心翼翼定省意北口千盘拱南天一线缘严闗通虎气髙塞靖狼烟行殿依层障离宫仰旧椽凭轩先泽逈染翰睿情牵不为廵游至非因逸兴遄觐扬时惕若陟降每兢然大狝徴徒盛脩戎振旅阗双鞬攒韎韐万骑接连钱阵整花团槊塲寛栁拂韀秦成争执㦸许少逞衔弦络野驰偏挺罘山逐更翾将藏仍触蹶欲纵又聫猭扼勐僵生兕追奔挫巨狿青骹腾白鹊素练㧐苍鹯自觉皆闗辐何曽待步鋗叠双穿绣羽羣友散腥涎月满乘飞接星流带走搴共惊天智勇齐庆日充填甫草诗徒侈长杨赋苦研何如勤讲武不比乐游畋祖制宜常守遗风莫暂捐诸蕃羣引领候驾㡬佪儃永念懐柔徳均归统驭权壶浆看簇簇刍糗効惓惓厥角还输马雕题亦献豜晨车循水曲夜帐结山巅咸戴天家泽俱称衆部贤名王邀眷遇国戚重姻聫鳒鲽同胞与梯航总幅昔无私覆载今岂薄虚孱尽在生成内宁令雨露偏凡兹皆世徳长以固䧺边声教讫如此恩威讵偶焉御题标胜地睿藻贲悬泉雷若山阳殷虬疑水窟眠巖腰梳叆叇石齿泸潺湲喜气匀寒燠时光赖节宣草青秋露润林绚晚霞褰辇路依原隰沙程让陌阡天和骈玉穗嵗稔获霜私处处吹豳乐家家鼓腹便昇平思缔造恬养本钧甄到此皆疆理行来异毳氊塞门随撃毂辽水复牵船栉沐闻尧腊风尘记禹胼遥睎形駊騀颙企气蜿蜒景彼松楸茂从兹𤓰瓞绵千峯朝启运四祖庆光前肸蠁陈登豆翘襟洁几筵先河尊自出卜洛溯营迁峻业垂无极鸿基永不骞矗如云郁蓊亘若霓连蜷既仰龙东护还钦凤北翩金银隆地轴星宿耀河壖文祖方昭格神宗复吉蠲栢城藏劒舄琳殿奉杯桊书谓材宜雘诗闻桷有梴瑶光腾釦砌瑞色拥珠櫋鳌戴三山柱螭盘四宝砖祠官严辨省宗伯戒愉綖执事鸳鸾肃陈牲茧栗巻观孚咸有秩萃假洵无愆履位昭中正凝神表涤湔洪歆诚巳达介福德加䖍僾忾通心结形声㝠意筌焫膋萧燿燿灌郁鬯涓㳙礼毕华芝动风行翠䍐旋余香烟羃䍥夹道树葱芊雉堞分楼橹蜂房富市㕓庄馗平似砥列队宻于缏象阙规模旧臯门体制全即看霞缭绕并暎日炎燀圭地黄舆正仪天紫盖圆一尊聫海甸万类统垓埏舜簋惟和土尧题喜不枅衣裳犹什袭图训尚连编示俭捐纨绮垂型却玉磌依依钦手泽圣圣共心传阊阖迎晨启旌旗拂曙鲜早朝银箭仗待漏赤墀鞭忭舞闻宣诏嵩唿敬上笺维城锵劒珮列陛肃貂蝉钖类蠲千庾流恩注百川绢颁仁共煦竿植过容悛枌社均霑被云台最繋挛厥初争附凤应运翊鸣鸢铭鼎推同体援旍念控咽三勲亲奠斚诸佐使加笾镇岳横青壁灵源汇碧涟惟神将璧帛承命荐牲牷廼令熊罴会旋观组练挻军容齐郅偈武节集鲜扁后距成山立前茅拟水漩电驰戈闪闪雷动鼓鼘鼘莫讶辀能挟兼夸札尽穿鹳鵞风欲巻荼火锦初纒庆劳铙声奏唿腾凯唱还于焉开大酺是用宴华颠丰沛兴歌日邠岐望幸年骈罗肴尽蕙照耀烛皆莲眷顾容酬酢言情任笑嘕后人犹食旧先志并垂怜所遇咸欣跃无谁更结悁餐和春以妪交让性宁颛耕凿安淳朴渐摩异巧儇培深徴皥皥化洽近蹎蹎但觉心恒习都缘目乆擩深丛繁果实沃壤秀禾弮苏子灵槎接松花宝石溅三桠珍玉茁万颗璨珠蠙是水成甘醴其材悉杞楩射熊驰蹑影酿鹿护长鬈肪截摛冠雉银翻缩项鳊土饶嘉产错人厚古风扇自昔能时保奚烦虑月脧无名诚荡荡有道信平平逖听常翘首腾欢㡬曲拳文涛涵渤澥笔露渍兰荃赋就瞻羲画歌成叶舜絃惟馨光典册至治握枢键用述前谟大兼窥圣德渊盘杅期日儆金鑑愿心镌绍衣符三五绵长纪万千回銮咸有庆敬献上陵篇皇清文颕巻九十四皇清文颖卷九十五钦定四库全书皇清文颕巻九十五诗七言排律读性理有感理密亲王允礽自启苞符河洛川日星垂曜丽中天溯从洙泗源流逺逓接濂闽统系传薪尽一灯时可续月随万𣲖总成圆盛朝道法崇前圣正学昌明炳昔年经训菑畬勤讲殿儒宗阐绎表遗编潜心拟向针芒析观理还期阃奥穿桂苑凉生风拂座兰堂昼静影移砖寸蠡响滴铜壶㸃睡鸭香飘宝鼎烟棐几每陈缃帙满牙签徐展缥囊鲜存诚爰识干坤始立极能开象数先直取图畴包二五俄看礼乐备三千功兼敬义须交朂候别知行贵不偏铭列东西皆要旨篇分内外悉真诠伟哉槖籥含元化宛尔羹墙对昔贤盥手丹铅恒矻矻服膺指趣特拳拳浮华渐觉巵词浅窅突凭将胜谛研细味如抽丝茧绪旁搜似烛蕋珠渊玉盘缀露晨常浥莲炬腾辉晚更然鞶帨岂云资诵説钻摩庶用弼仔肩就将夙夜求无忝探赜钩深尚勉旃御苑恭赋慎郡王允禧蓬莱别馆郁苍苍帘幙薰风日正长自有清机生水苑更无烦暑到山庄窻前宻竹添晴翠池面新荷度逺香落落星巖飞瀑布隂阴辇路夹垂杨衔恩好鸟迎仙仗戏藻文鱼近彩航岚气祗疑临户牖苔花似欲染衣裳平台雨过同秋爽髙阁云归起夕凉最是万㡬方暇晷援琴早识兆民康奉命统师北路示诸幕僚平郡王福彭万里专征着战袍㣲材私愧特恩邀亲承睿算辞丹禁独领王师出绛霄熈代武功垂逺略潢池小丑㺯天骄旌麾耀日龙鳞动翡翠凌云豹尾飘虎旅三驱连铁骑熊罴千合接银镳庙谟乆巳膺戎狄文徳今将格有苗作颂情钦周吉甫收边事异霍嫖姚令严笳鼓威仪肃营列旂常部伍招精鋭六军功易建往还万里路非遥至仁耆定知无敌好画凌烟答圣朝南苑大阅恭纪张英翠辇乘时驻翠㣲六军讲武近南畿礼嫺蒐狩遵王制梦叶熊罴合御围七校腾骧夸虎旅三驱指顾视龙旂弓弯明月垂金勒人度春风动铁衣铠甲光疑林雪满骅骝色鬭岭云飞普天雷动钲声出卷地风鸣猎骑归翡翠旌麾翻晓日珊瑚鞭影入斜晖玉盘晚进黄羊熟金弹新开白兔肥盛代丰岐皆宿将清时颇牧在彤闱选徒自昔闻蒐乘治外当今赋采薇常借羽干昭圣徳还将戈楯耀天威儒臣载笔慙讴诵纬武经文歴代稀赐宴瀛台迎薰亭纪恩陈廷敬右掖南薰水殿凉宸逰此日命瑶觞宜春小苑通平乐太液神池接建章金琐北连驰道合银河西绕禁垣长依稀昼漏传鳷鹊宛转霓旌下凤凰映晓红蕖难辨影廻风碧落只闻香巳同葵叶倾朝日不与春华竞艳芳山杂夏云峰四起林含时雨树千行仙查逈拂沧溟外锦石曽支日月傍雁沼芙蓉开别馆龙楼花蕚集诸王公卿渥泽来丹陛侍从殊荣値玉堂宵旰至今劳圣主拜飏从此见明良移将綵仗趋长乐不待箫韶出上阳翠渚张筵云幕湿雕盘列爼绣绡黄天杯泛露承仙掌宝鼎调兰饫尚方深重皇情同海岳逍遥睿赏在林塘蓬莱嵗月春何限鱼水君臣兴未央会见赐酺欢父老巳看燕乐遍巖廊诗成宴镐如周后曲奏横汾陋汉皇御藻昭回腾紫极词曹翰墨侍明光清时不献长杨赋此日讴歌国步康瀛台赐宴纪恩诗彭孙遹皇帝践阼之二十年七月二十一日召满汉诸臣五品以上及翰林科道官赐宴于瀛台侑币既颁上尊是钖温纶叠布慰借有加礼成复有莲实菱藕之赐羣臣咸醉饱而出稇载而归感戴皇仁沦浃肌髄小臣也猥以备员史官䝉被恩泽优渥踰涯罄竭涓埃髙深莫报敢循官司之掌窃申颂祷之情敬上七言诗一首凡千有四百字为一百韵具述圣天子所以劝勉臣下徳意至深至厚庻宣羙于今兹益扬休于来叶诗曰瀛台仙衞展皇仪瑞霭氤氲曙色披方切怔营瞻紫极忽闻宣唤出彤墀滥竽执简惭官守钖宴承筐荷主慈是日山河殊爽垲神州景物正恬熈飞葭玉琯仙飈应聼竹金门素律移残暑回凉晞湛露薄云笼晓漏朝曦共欣下济光明会并命来游陟览时西极嵯峩银作牓北溟漭沆璧为池丽城逈接朱霞表复道斜萦渌水湄太液中开波浩荡缭垣遥属路逶迤芳荃桡傍圆沙驻彩鹢舟从曲岸檥歘尔乘槎疑近斗偶然泛海欲排碕双丸吐纳隂阳剖万象溟蒙宇宙弥似有河源千里注更无地轴九垠垂稍穷津涘舒孤眺渐近川原辨四维轻櫂随流㳂复泝清晖入抱憺相怡白苹袅袅潇湘渚翠荇丛丛雁鹜陂百尺修缗搴瑇瑁一奁明镜拭琉璃练江不动纎萝影珠浦长涵片月姿鼓枻重教缘菼薍䟽渠别为贮澜漪颇饶菰蒋纷漂泳最好芙蕖静旖旎嫮质雅堪香雾耀靓粧㣲向午风欹瑶翰竞㺯沈浮态琼翮留栖婀娜枝戏叶喁喁腾锦鬛巢茎往往跃苍龟旧传阆苑应非幻亲到钧天却自疑便拟凌霄听广乐妄希刷羽渐髙逵丹梯黛壁环相映绀宇红亭恍在斯钩盾田塍原绮错建章宫观恰星摛楼迎灏气融铜掌殿倚晴空敞绣楣缇幔徐褰翔凤咮画桥平偃宛虹鬐槐隂结盖苕苕立兰气生襟细细吹佳卉芊绵青羃䍥层岚缥缈碧厜㕒景移栝柏娱澄旭籁发松篁韵逺飔是处祥烟浮藻井数行緑树隠罘罳当轩始爇煎螺篆遣仗初收拂霓旗文囿何妨来雉兔尧阶仍未剪茅茨因无阙政封章少为有元音刻漏迟倚佩尚思求共理挥絃犹复致畴咨圣朝不隔堂㢘义天语犹申慰勉词镕埴由来归大冶恪恭咸此赖洪施合樽旋召华裾集束帛惊看宠赉随八茧新缫三就采七襄旧纴五总丝比闻王化追覃葛尽斥秾装曵薄絁况遇至尊凝黈纩仅教致羙在宗彝弋绨自御班朝服织贝偏充好用资弥觉皇仁被体重敢渝臣节上衡持蓆衣遂得䝉安燠旅食还当示等衰坐接孤卿交履舄人偕伯仲和壎箎蕙纕暂觧何容裔艾绶争悬倍陆离小借柔苮罗席几半拈弱钖就盘匜宰夫饬具羞铏豆酒正程材荐醴酏炊出雕胡光可鑑溲来粔籹滑于饴馔行鵞炙芗薰品羮芼莼菹草木滋糁入茱茰名上酱齐成芍药作凝脂洩宣辛烈需椒桂雕镂㢘深视鼎鼒自是烹人调水火非闗肉吏别渑淄再逄列籞供蕡实适値司罍授缥瓷会见繁昌徴物产并将恭俭训官师赤心先饷重针枣雅操谁当饤座棃的烁珍苞歕秀液缤纷硕果挹寒澌分甘乍喜身多幸佐饮真令乐不支蒲坂桑醪攅琥珀酃湖芝醖泼酴醿漫劳膳士酬加觯特遣亲臣劝媵巵执法讵须忧豸史属车宁必羡䲭夷涤烦顿释相如渴沈陆堪忘曼倩饥欲对酒鎗成蜾蠃剧怜茗椀莹蛟螭龙团乳暖春盈握雀舌香浓雪满匙酣洽可无吟蟋蟀低徊又见薄崦嵫侵寻执烛防情溢伛偻循墻厪职思卜昼礼成皆醉饱自公辞退又将贻析酲藷蔗徒虚语消食槟榔亦谩辞荷本贞萋芬未沬薏尤清苦涅难缁咀餐菱藕能苏肺凛冽氷霜直沁脾岂意枯肠甞禁脔他年饥吻厌园葵樵苏不㸑应休琏鲑菜长贫庾杲之説饼曽闻思糗饵献鲜空诧想腴鳍宾筵幸覩壬林盛俊味还探丙穴竒折俎也知恩独厚加笾窃恐分非宜祗惭菅蒯孤生贱猥受圭璋特达知归院㡬经花底度戴天私作管中窥徳逾轩昊犹谦抑泽覆垓埏益渗漓勒岱铭嵩升懿烈觐文扬武际昌期两宫尊养无疆庆贰体元良有谷贻夙夜常存惟道岸暄寒不辍是经帷躬修浑器符干曜手纂舆图奠地祗廵幸只缘亲稼穯蒐苗端为肄熊罴象鞮早巳输琛賮卭筰俄看下杖箠嵗値鸡竿䟽讼狱时悬豹簴採箴规商霖每应桑林祷淇竹奚烦瓠子祠蠲赋恩稠仍赈廪赐酺诏下更行糜勤民喜见丰年屡招隠欣将好爵縻上相谋谟咸缉亮无司擕仆各委蛇璇穹恍惚来储祉宣室从容坐受釐景况昭回神合契宸居肃穆治无为太平时节多闲暇交泰君臣有燕私灵沼笙镛同乐岂巻阿车马尽闲驰恵沾翔泳初何限润及区萌讵有涯絶胜壶觞修洛禊陋他箫鼓祀汾脽嘉鱼赋叶崇邱咏鸣鹿重赓小雅诗愿被六英飏盛事长歌七徳巩洪基恭颂万夀诗宋荦万年天子太平春大衍欣逄协洽辰表里山河真孔固升恒日月自常新虹流华渚先征兆电绕枢星早降神有命自天皇建极无为而治俗还醇从来十有歌君子自古三多祝圣人虞夏商周开夀域东南西朔转洪钧赤符握后雍熈奏青简书来羙善陈歴服无疆能缵祖孝思不匮在尊亲寝门綵舞龙楼夕阆苑萱舒凤辇晨慈圣贻谋传永永元良垂裕庆振振桂宫言动闻诗礼鹤禁温恭慎笑颦丕显丕承师不逺重辉重润瑞相因克昌厥后金枝衍则百斯男宝训谆亲睦平章光上下畴咨吁咈敬臣邻春秋絃诵敦庠序郊庙馨香洁祀禋刑省三千执法简条颁十六教民淳官方考绩征龚遂舆论优贤借寇恂无党无偏遵路直有冯有翼弼谟诜缅思三蘖干天纪遂发千驺动地尘迅转秦车驰畅毂大鸣越鼓扣金錞王师声罪清渊薮大将临戎扫棘榛韎韐未曽瞻至洛黍苗先巳慰来郇星旗耀日全吞蜀霜㦸凌风直到闽箭射六麋飞电刷军摧九虎疾雷震西开僰道绥蛮徼南辟梨闗奠海漘铜柱珠崖齐向化龙湖象郡悉来宾铁桥巳立韦臯垒玉斧还通荘硚津紫盖黄旗降巳晚青丝白马悔何悛走林尽窜昆阳象营窟全除东郭㕙况附台湾收岛屿也随职贡逹江岷敷天共服皇猷壮羣帅能钦庙略遵何意狼烟明絶塞又烦鸾辂出重闉桃花露拂朱旗染杨栁风牵翠葆纫三驾隂山奔骏虎一临瀚海伏穷鳞讵裒荆旅淹三载祗格苗顽逮七旬西賮南琛纷硚硚梯山航海互踆踆象胥谁敢不来享龙徳方知自有真天不阶升髙莫并地非尺度逺无垠堂㢘虽肃犹三接衽席能安及八夤有此武功何赫赫矢其文徳更彬彬日新学问居无逸天纵聪明圣莫伦火照青藜宵不夜珠探赤水旦方寅左䋲右矩禔躬密玉振金声履道纯六艺精㣲尊曲阜五经同异析成均每嘉文学如游夏更饬儒修判孟荀孝秀书升罗俊髦圭璋特达黜嚣嚚干干终日宵衣屡矻矻穷年旰食频赤县有储常豫积苍生无告辄周询省方裒对临吴越辑瑞懐柔莅晋秦赐复普天恩荡荡蠲租率土室溱溱𤯝寛棘木春鹰化仁沛桑田野雉驯己贮常平供大赉复留转漕劝吹豳连年徐泗冲波亟五载淮扬赈廪匀南亩百千羣贷粟西江十万逺输囷泽飞鸿雁人安堵吏牧牛羊农乐畇寅畏治民齐太戊普施利物嫓髙辛闗讥末作通平凖税恤商车不算缗采菲受言因止辇悬鼗闻善即书绅万几多暇奎章焕二酉余闲睿制伸云汉昭回文濯锦蛟龙飞舞笔钩银诗如雅颂饶温厚书使钟王失宝珍更切随刋乘橇檋常勤咨警涣丝纶桑干啮岸狂澜横瓠子冲隄故道堙铁锁支祁齐下竹璧沈河伯捷楗薪渠成燕赵神为助水滙淮黄绩不冺草木知春先望幸梅花如雪又时廵汾隂宝鼎轻沙砾成纪黄龙比蛭螾岂若皇心安海宇转忘帝力奠河濵去年全免江东赋今嵗除征皖右民应见虞廷仪鸑鷟会觇文囿舞麒麟南山翠色长蟠岳北极瑶光自照旻四十二年恩愈渥千三百载羙谁臻俯慙门胄叨余䕃窃附青云早致身鼎定干坤归一统任参调燮宠先臣螭头交㦸鹓班侍豹尾随车虬漏逡报国愚忠䝉鉴拔居官曲谨仰陶甄滥竽旄节跻荣膴揽辔封疆事拊循未及郑荘能荐士仅如庾亮不私姻深惭懐抱褒清朗寔愧諴民奨恵仁巳际时雍收棫朴尚图嵗晚励松筠都忘栁质因霜悴惟矢葵心向日申驽钝岂追千里马品题空负九方歅幸逄春日歌鱼藻敢托秋风想鲙莼但以乡行堪授杖或邀国典许悬轮天髙地厚铭丹悃海晏河清颂紫宸三万二千成一嵗㣲臣长愿戴灵椿圣武逺扬青海平定诗徐葆光皇威逺播八荒遥青海㣲尘巳尽销举族就擒惟一战飞章奏捷只崇朝睿谋制胜成功速英武安边振古超式缵皇图临万国丕承祖烈被三苗煌煌逺略恢西藏赫赫䧺师截外徼葱岭悬车行冒雪盐池飞渡索为桥保全善类收余烬扫浄逰氛絶细么御碣鸿文长镇国安床佛子乍垂髫邉开逓顿连星海火报平安上泬寥蕞尔蚁封犹内属蠢兹虿尾乃轻揺恩加先世非常渥爵授新封越次邀月赐朱提増廪秩嵗加章服累金貂鞴边饱后鹰先掣辕下鞭稀驽亦骄隠匿屡彰容洗濯㣲劳不弃録刍荛竟忘圣徳如天覆忽骋穷边作犬猋丑类䲭张徒取戮流言簧鼓遽成訞八家狐党原同恶余部株连却被要何物蜣螂偏㺯雹无端羊角骤扬飈盗兵寸壤横藏险蚕食邻封㡬见剽石崃一门通属国金城五郡领嫖姚湟中早练防秋卒塞外尤严撃夜刁士养三年皆宿饱骑团万队尽成骁前锋技勇能擒豹都尉头衔总落鵰八阵整来停似岳六花变处涌成潮明驼嗅地知泉脉牧马归营识夜标畊作连屯均让畔薪茭栖亩共分樵枕戈待衅心咸奋超距争先气更趫推毂元戎亲按部誓师新令更颁条逺廵斥堠排亭鄣近固边陲壮丽谯坚壁制人常重闭羸形示敌不轻佻狡焉思逞惟争利倐尔来侵若就枭镇海堡边池鸭警青唐城外寇尘嚣天兵欲合旌旗闪神礟将轰砂砾飘金鼓一鸣齐耀甲钩环万马互连镳惧诛抱首怜穷鼠吞刄号空惨沸蜩既在围中徒决骤巳逰釡底尚惊跳蠭屯只与三驱尽莽伏咸凭一炬烧黑水岸傍云漠漠白龙堆下草萧萧六师声讨惟诛宛一箭飞书便下聊面缚军门形䠞蹜胆寒衅鼓语啁噍指天悔过心难剖刑马重盟福再憿都护尚需留郑吉援兵誓不借张乔廹从党羽心皆革败北渠魁罪更昭有恶务须除类尽不疑何待卜龟燋军中罴虎推韩范阃内韬钤运贾鼌冦穴须寻虚处𢷬敌形贵向胜前料宸谟素秉先㡬断将略常称驭衆调遂选鋭师专用勦径申天讨不须招一朝徧慰云霓望万帐将成风雨漂虎迹可寻巢易即氷城欲壊水难浇积薪鼾卧将然火危卵嬉安未折苕铁骑星驰旂半卷潜军晦合月方朓闇中揺足投机穽梦里惊雷触电熛詟伏受擒收一一穷奔走崄逐儦儦云中矫翼皆遭网木末飞猱亦见撩俘及二毛枭有母诛无噍类孽方龆比肩戢戢将膏斧缨项累累尽曵彯元恶自知终授首逋诛敢望尚全腰普天逃罪原无地白日羞形且遁宵自比四凶投昊北竟成一脚走䕫魈焚巢穷鸟归无所乞食游魂鬼亦枵残胔饥乌来啄啄荒庭呌雁去嘹嘹虺除余落皆安枕彗扫长空永絶妖畊徧草青时泽泽风行日入处迢迢天开神井膏常溢地过王师木不凋碛上收军同浩瀚山边卸甲并嶕峣矢无遗镞班师乐铙有新声载路遥旗外白翎惊鼓吹军中朱鹭叶笳箫专车槛载魑兼魅归骑鞍捎鵞与鹞絶幕轻赍还累累浃旬振旅尚麃麃畜量谷后分千足酒涌泉中酌万瓢栁塞马归青乍放天山弓挂雪初消山陵方谒闻三捷露布遥传示百僚吉语恰逄宣祝版馨闻正値奠兰椒荡平朔漠扬前烈昭告西藩复旧傜谦徳难名还覆载功成归羙献宗祧劳还有礼恩斯遍庆泽无私赏更饶廿万帑金开内藏上公爵命走轻轺荣亲厚钖颁天锦赐答温纶满御绡咨汝莫辞优宠异知卿能保令名劭功从采芑诗中叙画待凌烟阁上描儆戒无虞惟稷契修和有夏在颠夭止戈大武除三蘖伐罪余威振八辽伊里黠酋虽逺伏玉闗欵使巳来朝侧窥云日颜先汗骇看鱼龙舌尽挢九陌香衢迷锦树三层阿阁眴䟽寮井蛙到海方知大螳臂当车敢再憍定向条支求瓮卵伫从弱水贡文鳐七旬干羽同虞舜四表光华协帝尧志广职方编泽薮图成王会列僬侥虎贲带下龙泉脱神臂中玉靶弨诞告武成追版涿乆宣文徳象咸韶官箴并饬工无旷圣训重宣民不佻在野白茅连茹拔中田维莠带根穮宾兴大典𢎞开榜耕耤三推亲把铫龙窟云油随卤簿竹宫神火应燔燎孔门溯本先尊圣鲁颂懐音巳集鸮果见献囚归泮璧旋闻燕捷踰昆瑶八方环拱瞻辰极万古衡平正斗杓此日礼成齐拜舞天颜有喜仰重霄赋得山鸡舞镜刘纶山禽自是饶珍致舞入银华意更闲乍启雕笼惊的烁旋开宝匣讶璘斒空明仿彿寒潭上来往依稀夕照间顾影未须怜刷羽窥奁何计忆栖山风翻锦翼才飘袂日映花冠却整鬟赴节婆娑矜独立回身绰约喜䨇攀空花蹴处檐枝亚虚翠交时砌藓斑似拟投林齐戢戢可能对语便闗闗云廻雉尾还呈态月转螭头尚照颜如许揽辉依凤阙定教接翅起鹓班山梁纵説栖迟好画槛宁辞饮啄悭氷鑑倘容长耀采㣲翎虽倦岂知还赋得山鸡舞镜于振明眸翠羽出荆山影入菱花借好颜似逐惊鸿来复去却疑翔燕往仍还娉婷廻雪诚多态绰约凌云本夙娴璧月正圆増皎洁锦衣乍展更斒斓光分汉殿如垂手照比秦庭欲拥鬟黄鸟隔林徒睍睆青禽拂树自緜蛮能言鹦鹉容为伴息翼鹪鹩未许攀倘为酬恩聊顾印若缘报徳愿啣环㣲躯敢侧鸳凰队陋质羞随鸾凤班不爱稻粱谋既拙止依枳棘分宁悭心懐故里思空切拟沐新容意亦闲圣世露浓霑庶类来仪犹得觐天闗赋得山鸡舞镜汪士锽焜煌文羽泽深山照映髙堂明镜间五色翠光揺碧槛䨇飞綵翅出仙寰菱花开处霞章丽鸾架张来绣绂环溪上谁为图锦绮台前自爱好容颜扬翘赴节髙随下舒翼周规往复还日映盘龙依绛帻风廻舞凤妥青纶形分一水盈盈隔队忆层冈渺渺湾整暇原同鹓鹭序翶翔不共鹤鸥闲云移宫扇临丹地华绘天衣射紫闗振迅芳崖曽照耀葳蕤雕砌更斒斓空中藻并登塲艳象外文腾满目班物色总归宸鉴逺九苞骞采愿追攀赋得山鸡舞镜齐召南虞罗逺致珍禽集覊客难窥舞态娴明镜巧悬光照灼丽容惊睹锦斑斓似临曲涧澄空翠却忘雕笼认故山文耀彩鸾欢并翥冷嫌独鹤兴偏悭凝眸顾步轩仍轾妬貌舒衿往复还莭应桑林呈合变工同榆曲度悠闲铜台晓日翔觚爵洛浦凌波响佩环啸侣命俦猜孰是分躯共景绘应艰闺人袨服休垂手座客华裾笑解颜共讶廻风生羽翮早传竒采动江闗形图月殿清虚界影入银河碧落间好趁宾鸿来圣代髙攀仪凤出尘寰赋得山鸡舞镜杭世骏谁将翠羽出花闗朗对青铜意态闲宝匣旧含辉皎洁雕笼新照翅廻环锦衣未必输文绶金爪何劳罥玉环阆苑不栖春晏树苍苔犹印雨余斑乍窥宛转霓裳拂作对蹁跹紫燕翾翘尾影疑宫扇合举头光讶翠裘弯晴舒绣臆空中见风刷疎翎望里还啼处祗怜交颈好看塲谁惜折腰艰剧知意惬闗生动直爱身轻似转圜饮啄乆甘依麦陇飞翔何幸近蓬山已归朗曜初呈技岂假清溪始照颜紫禁若容聆雅奏九苞随仗愿跻攀赋得山鸡舞镜沈廷芳文禽振羽出名山喜对菱花妙舞娴皓魄乍开光熠燿绮霞初映色斑斓标竒蓬集兼云绕动影风来复雨还火齐承冠分角睐锦帷张翼鬭花鬘姱姿长焕文明会逸态横生意象间五采彰施呈瑞质䨇翘璪耀启朱颜妍超灵鹊乘圆月捷异驯鸥傍碧湾漫忆林泉矜耿介自知毛羽最鲜殷鸾台渐近休廻步鹭序非遥欲就班得接清辉明炯炯讵偕凡鸟啭闗闗越裳翡翠应相并衮服山龙拟共攀见説彤廷时饮啄更看仪凤徧瀛寰赋得良玉比君子万松龄圣代欣逄人瑞出逺方仍贡物华来崐冈灵质千年藴瀚海荣光万里开炯炯氷心偏皎洁熊熊虹气更昭回懐中璞已经雕琢席上珍方待鉴裁自信圭璋宜特达争传瑚琏是良材晶荧瑜采潜生暖的皪琼姿逈辟埃清庙声堪谐磬管斋房食可佐盐梅秦风比徳思君子陆圃储文属俊才忆钓周璜从渭水宁藏燕石在梧台帝廷琮璧朝羣后王会共球辑九垓地涌璇源通太液天滋琪树绕蓬莱锵鸣凤阙冠裳集百道祥光护上台赋得良玉比君子朱荃羙质由来羞自衒荆山良璞为谁开湮埋讵屑同珉石剖琢何妨出草莱祗有纯儒堪比徳但须巧匠与呈材磨砻不遣留余颣拂拭从教絶㸃埃性禀坚贞凌水碧姿含温润胜琼瑰加功每得他山助待价时凭贾客猜将命登朝先束帛荐馨告庙并樽罍年深楮叶雕初就品重连城换未来藏处定应函黼匣赐时元合在金台如虹气蚤萦霄汉照夜光看烛上台自信持身同拱璧也知考器似抡才玉工若向明廷献愿作南山万夀杯赋得良玉比君子张汉昆仑县圃积崔嵬抱璞人看出草莱比玉原知君子贵执圭喜觐帝廷来精神共指山川见追琢还需匠石裁要使光辉常照耀能消瑕玷未嫌猜不贪有道归吾宝欲贾无端耻自媒信与琮璜征瑞应洁同氷雪净尘埃价髙本是丰年物品重旋登圣世才赤检封泥供玺印黄流煮鬯注蠵杯悳成温润兼能栗质许坚贞定不回青琐佩揺苍水动白虹影贯碧天开衡齐星象资璇饰乐止金声作磬材席上有珍尝待聘赐环感荷遂趋陪赋得薰风自南来陈大受昼景舒长仁宇广薰风披拂日边来垂衣南面开清韵觧愠中天仰睿裁但觉冲融弥大地最宜煦妪被羣材悠扬玉殿声初起荡漾氷帘影乍开倐度青苹看绮縠俄经緑蕙绕芳荄炉烟细细飘罗幙宫树隂阴飐緑苔共向离明资发育频申巽命荷滋培铜乌漫转龙墀静羽帱纷从凤扇廻指上丝桐归长养望中云汉共昭回讵闗箕伯能宣滞自是重华为阜财暖气袭人期五日庥征应律协三台太和宇宙今亲见愿扇祥风徧九垓赋得薰风自南来赵大鲸日月光华泰运开南讹应律协恢台正逄永昼瑶堦肃恰喜薰风玉殿来爽气乍从朱网度㣲凉潜拂绮疏廻飞飞静觉铜乌转隠隐遥随莲漏催长养自能滋庶彚暄和应得逹芳荄清音向午传丹籞嘉䕃凌空散緑槐花影入帘浮淑霭墨香萦几絶纎埃虞琴雅奏期从欲帝治时雍叶阜财暗起青苹敷偃草还唿澍雨殷轻雷离明煦妪飘三岛巽位流行被八垓五日圣时调玉烛九重佳气绕蓬莱窃幸依光近乐育均叨圣泽培赋得薰风自南来张映辰炎精应候方司令无限祥飈紫禁开位列祝融居火宅星标鹑首自南来㣲传林杪纷披至细逐炉烟次第催着物如熏真煦妪时风曰圣好栽培鸣条共觉千家静从律应教五日回髙转金茎何缥缈虚飘玉砌尚低徊遥从天上分清籁吹落人寰絶㸃埃最喜云生当户牖有时雨过长莓苔歌赓帝世征交泰化洽虞弦乐阜财铃索宵悬闻阆苑觚稜晓起拂铜台由来澹荡恩如许未必吹嘘弃不才侍从窃叨长自愧敢言流韵继邹枚皇清文颕巻九十五皇清文颖卷九十六钦定四库全书皇清文颕巻九十六诗七言排律干隆三年圣主躬耕耤田恭纪陈大受钦惟我皇上干德体元泰符凝命备中和而建极合参赞以成能出十轩九舜之间攸隆郅治驾两汉三唐而上丕着鸿规府修事和大帡幪于有截仁育义正同覆载以无私湛露洒丹霄屡下蠲租之诏薰风披紫闼频赓解愠之章举鉅典于上辛祈屡丰于嘉谷茅檐庆洽蔀屋春温尤念王政不外于养民而民功莫先于教稼乘天因地务开衣食之源东作西成冀睹盈宁之盛时维二月躬率三农玉轪遥临陟青坛而展采土膏初起秉黛耜以亲耕盖自我圣祖仁皇帝知民为邦本凡耕夫织女之胼胝作息合十二月而总系于宸衷曁我世宗宪皇帝以食为民天尤贵粟重农而辅相裁成歴十三年罔或愆于穑事驻龙旂于一墢家法犹传辟绣壤以加推前徽克绍荐馨清庙既以承先者奉先布令春郊即以敬事者述事被天膏之优渥好雨知时卜年谷之丰登如云徧野欢腾陇亩咸称我后之仁喜溢簪裾共仰吾君之孝谨拜手稽首而献诗曰天心仁爱在斯民圣主躬耕举上春千亩加推敦本计三农望岁庆元辰祥开曙色龙旂卷瑞霭云光凤辇巡候晓鹓班知有喜前驱羽骑凈无尘和风习习生轻幰协气融融满画轮常伯追陪依豹尾庶寮蠲洁萃鱼鳞空中桂燎氤氲合坛上瑶笾次第陈芝盖俨临歆肇祀兰塲广辟荐明禋乐鸣太簇仙音朗酌进匏樽玉醴醇绣壤膏腴环翠幕珠宫穜稑灿竒珍柳边葱犗金为络花底丝鞭綵作纫民力知勤歌帝力圣人作则劝农人崇台咸仰天容肃御耦羣瞻地脉匀礼及公卿今更备亩终黎庶制仍遵津茎㴻雨乘时发待泽良苗入望新咏起甫田闻雅什感深湛露徧朝绅农祥光映青旂转春扈阳回绿野均共识文心诚翼翼争㸔禹甸正畇畇牧人梦叶多鱼吉太史书占大有频粟荐神仓昭圣孝恩深御廪颂皇仁先知稼穑前谟远祗念耕桑帝德纯自以太和还宇宙惟将率育答苍旻权衡国计恒教足酝酿舆情悉尚淳朋酒跻堂欣介寿康年报蜡喜龡豳幸随缥轭观隆礼愿捧葵心向紫宸圣主躬耕耤田恭纪梁文山熙朝继述美重光浩荡恩波被八荒圣德巳知同覆载宸衷尤自重耕桑九重无逸巡千亩一墢惟勤率万方考古田功兴后稷劝农岁序顺勾芒烟郊雨浥芳尘静野甸风清湛露滂台畔公卿为主伯坛边父老待君王俄传凤阙华钟发共仰龙舆翠盖张夹道骅骝争蹴踏属车鹓鹭尽廻翔浓隂夜覆春城重密雾朝笼御路长北极近瞻佳气满东㕓遥指彩云飏种分穜稑宫中献色丽旌旂陇上扬祈谷告䖍通陟降捧璋致敬肃趋跄精诚直达牺尊外率作旋来翠幕旁京兆授鞭呈缥轭司农布种执青箱花迎仙仗明于锦鸟和农歌巧若簧金耦频移耕泽泽绀辕微动佩锵锵为祈九土函斯活爰效三推礼更详在昔吹豳陈穑事于今举趾望农祥劳先兆姓勤芟柞瑞应昌时若雨旸但愿黍稌歌大有更思蠲洁荐烝尝爱民重祀兼仁孝法古遵先凛宪章此日荣光依黼座一时喜气溢穹苍泥涂尚觉沾衣履乐利行看遍井疆大有频书盈百室屡丰载咏庆千仓恭逢鉅典欣无似可许巴音志不忘睿虑方殷俾率育飏言更欲诵几康圣主躬耕耤田诗陈兆崙干隆三年仲春之月皇帝躬耤千亩礼也维时甘澍初降晨飈飔然至诚感通信有征矣羽衞既陈圣驾将发乃少开霁云光溶溶若有待者天子于是歴广塲抚御耦王公卿大夫以次从事礼成上还宫雨复降春旂露重而陛楯不濡紫陌尘清而炉烟自霭氛缊肃爽神人以和畿辅内外六乡六遂之氓咸以为有秋之兆云夫欲绥万邦而屡丰年必先贵五谷而贱珠玉我皇上䖍恭寅畏无时不然即事征心具见全体以承天时至敬也以奉祭祀至孝也以劝农功至勤也以达庶政至顺也凡在礼畊义种之中敢忘云行雨施之泽用是踊跃欢忭拜手稽首而献诗曰时清九陌韶光好泽润千塍宝穑开天赐有年绥万国圣勤无逸肇三推披图宣室宵钟动列仗端门曙色催豹尾䙰褷随凤辇虎贲蹀躞走龙媒蒙蒙香雾炉烟合冉冉流云扇影廻净扫瑶坛增肃穆森瞻华荜逈崔嵬霏微雨解偕神降宛转风知应律来黛耜色分堤上柳绀辕声殷泽中雷周遭绣野延宸赏取次灵苗荷帝培秧马似飞排远阵土膏如酿发新醅南东亩合区先后五九班应递往回匝地欢唿环父老迎眸生意露根荄十千自是联维耦颕栗方将胜有邰行漏渐移亭午影前旌还驻望春台逡巡仙跸传归骑詄荡天阊絶㸃埃遶禁平林呈晻暧承恩细路长莓苔巳知优渥周三辅湏识生成徧九垓被陇何时无霡霂依山是处有台莱万年疆畎今咸理百族情田此悉该玉食犹然躬率作尸素愧非才圣主躬耕耤田恭纪汪士锽迎和举趾重民天诏命阳官备礼䖍已庆上辛崇大祀旋诹吉亥履王田青坛岳立封人掌翠幄云张甸帅传农正恪恭千亩始法宫斋祓百僚先层城琼钑来阊阖夹道霓旌过井㕓銮辂安驱齐度陇龙旂骖乘远临阡佩谐苍玉崇基上壤润芳塍广阼前苇籥竞吹喧秉辔秧歌齐和簇鸣鞭奉宸葱犗麾肱赴导驾洪縻在手牵犁御协风杨柳外耜霑时雨杏花边方欢霡霂膏弥渥不怯泥涂步易邅播殖早湏农器撰垂裳乍睹帝衣褰三推更进光前典一墢重加迈往编济济循行排鴈鹜跄跄按序集貂蝉绀辕缥轭开畦远白叟黄童举袂连翠笠从公风古朴绿蓑终事业精专烝民率育天颜喜保介来咨德意宣劳酒庆行歌击壤衢尊恩溥逮摩肩鲸钟雷动钩陈转豹尾星环法驾旋东作圣情期彧彧西成睿想切干干因储御廪神仓积即㸔崇墉比栉延嘉栗居歆充宝器飶香禋祀实文笾宸居端念豳风咏黼座时陈无逸篇春豫皇轩躬劝稼都人忭舞颂康年圣主躬耕耤田恭纪王钖璋二月融和物候新耕耘肇举及良辰艰难稼穑关黎庶宵旰勤劳厪圣人甫睹经筵开殿陛旋瞻耕耤出城闉花迎銮辂红初绽柳拂旌旂绿乍匀麦陇新苗平织浪芳堤浅草细铺茵三推广辟千年业一墢祥占九野春甘雨连村神有贶暖风被物路无尘余粮定见先登圃上瑞由来庆满囷敬奉明粢崇报本恭承嘉德自宁民宸衷昭格时方泰帝力敷宣俗倍淳湛露普天沾渥泽韶阳遍地沐皇仁舆情此日咸欢畅紫陌年年望幸频干隆三年圣主临雍礼成恭纪汪士锽御宇绥猷抚万方风行首善莅宫墙经筵早探文书府璧水新隆礼乐塲甫歴疆原躬耒耜更期絃诵集胶庠稽仪卜吉咨宗伯奠币鸣球诏太常露湛桐花迎仗发春深芹叶荐筵芳鸾旂映翠临东序云䍐摇青出建章门辟櫺星金碧焕庭陈石鼓鼎彜光天书璀璨题银榜殿瓦琉璃照画廊俎豆明馨诚意格笙歌备奏德容彰三阶登降瞻龙衮两翼簪绅俨鴈行黛栢连云祥霭护金支载道惠风扬莘莘国子随仙跸济济儒林侍讲堂綷䌨巾裾循律度葳蕤劔珮谨趋跄云屯鳞萃班初定星共辰居幄正张御几平移丹地近琅函旋展绿绨装微文阐发霞敷采大义昭宣斗耀芒研讨千秋传玉检谭论六艺启珠囊谆谆帝训敷言远赫赫皇谟施教详性道渊源符往哲勲猷格被驾前王瞽宗惇祀幽光表侧席旁求俊彦翔庶彚甄陶归典则姱修调爕协柔刚圜桥观听槐街合夹道欢唿羽葆飏多士依依鱼在藻羣英翙翙凤鸣冈欣逢盛典鍧钟鼓文物昭回泰运昌圣主临雍礼成恭纪观保景运维新灿八埏尊师旷典辟雍传峩峩松桷丹墻近片片琉璃翼瓦连燕贺雕檐笼淑气翚飞峻宇耸晴烟重临圣阙从丹阙才御经筵又讲筵紫诏从容颁凤彩素王统緖接蝉联右文直辟诗书囿论道重开礼义田掌舍肃仪清甸路春官秩礼奏鸿篇三霄滴漏闻银箭九陛腾声拂玉鞭蓬岛彩移仙仗近公卿衣㸃露华妍菁莪共率三千士缝掖咸瞻尺五天钧乐六茎陈管磬钟镛两序扣筳篿文章光被唐虞际位育功归性教先薄海诵絃风永播诸生鼓箧业逾专炉烟馥郁芸香细睿藻辉煌墨彩鲜圣学巍峩尊泰岱湛恩深厚沐渊源作人巳自明经术祝鲠犹兼重养年有赫威仪真穆穆无疆寿考更绵绵丰京岂独歌灵沼彤史于今喜并传干隆四年圣驾南苑大閲恭纪梁诗正奉德圣朝文化洽止戈帝世武功修觐扬不忘钦前烈继述常思缵令猷凤綍晓颁传大閲銮舆夙驾戾崇邱霞烘鳷鹊初阳丽塞拱蠮螉远翠浮宝仗日边排簇簇珠旟风外飏悠悠雪消南苑摇金辔尘凈西山映画斿承㫖前期威令肃犒师行在圣恩优饱腾士马先欢舞罗列车徒备噢咻方召莅师综禁旅熊罴分队耀兜鍪九旗烂熳云屯谷三校森严气食牛天子戎衣亲歴阵虎臣弁服自持筹鼓行旋见龙蛇动甲擐齐将弓矢抽围合风云弥九地弦鸣霹雳中三侯连营哮口阚山疑震飞礟匉訇火迅流碁布六军新壁垒鲸奔千骑敌貔貅中权岳畤牢难撼后劲飈驰疾不留七变星门犹摝铎五成牙帐再传枹指挥在在符机畧进止人人协将谋缇彀申驱神独王佽飞贾勇力常遒喜看揷羽兵容饬忽听鸣铙纛影收营卫散时烟鸟下干戈櫜后囿麟游一人有喜祥和致四伐无愆赏赉稠牵去骅骝皆上驷载来金帛满文辀﨣桓遍德戎行乐侍从陈诗主眷酧谟烈自今长焕烁声灵从此永怀柔勾陈启处三阶泰歌颂昇平荷帝庥圣驾南苑大閲恭纪周学健干坤清丽圣图长日月光华帝道昌干羽两阶文德布车书一统武威扬巳櫜弓矢陈时夏犹选车徒率典章红线牵丝将测晷绿畴纳稼旣盈仓仲冬雅际三农隙大閲从知七校良诏发元戎屯细柳躬擐甲胄出长杨前期司马申兰表是日飞龙控锦缰彻夜鸾声腾斗极向明劒气聚星芒霓旌欲傍螭头转御仗遥瞻雉尾翔诗咏东都寻甫草驾临南苑驻旂常云生华盖羣峯紫地入平原万马黄内府旧藏朱组甲中林新试绿沉枪虎贲森立期门侧麟趾欣承辇道旁乍听严威传鼓角旋观列骑动钩钖犀函竞骋吴江练绣毂齐停朔岭霜左启雕弓开后劲右和银韔绕中央频宣玉镯驰驱正载击琼钲步伐详鱼鸟献形通豹畧鹳鹅附翼舞千行珊瑚未拟连钱速珠辔初回杂宝装爰缴髙矰翔月兔更纡急箭下星狼轻飈不扰朱旂静旭景刚浮翠幄张河岳百神俱震叠风雷一夕共低昻熊罴欢溢殊恩洽鸾鹊书成睿藻彰字嫓典谟罗笔阵音谐雅颂擅词塲勲华事业声明盛周孔情思翰墨香在昔会同歌有绎于今申钖正无疆赤騧北向归灵囿丹凤西来集尚方辑瑞乘时朝黼扆挥絃协律坐明堂自凝玛瑙重霄露永绘龙山五色裳从此金泥呈委宛岂惟石鼓纪岐阳圣驾南苑大閲恭纪鄂容安宅中驭外谋湏豫纬武经文国有常大阅礼行蒐狩后仲冬占协日时良紫宸朝启銮舆驾赤甸平临翠葆扬九伐素颁司马法六师齐会羽林郎营穿细柳申军政阵展长蛇试广塲四塞山河过洛邑九天钟鼓迈岐阳鹳鹅作队连三驷龙虎为符出两厢百万貔貅明早旭十千组练压清霜旌幢尽挟风云气刁斗全依日月光天子有严亲韎韐大官无事裹糇粮黄旂至止班声肃赤羽擎来远势张特启和门趋大帅独当驰道引亲王五花并骤金騠駃八纛俱从绣裲裆宣令直教山岳动腾唿眞拟海波长纵横遥亘飞虹影会合同瞻戴斗匡风后握竒传上古轩辕振武仰吾皇神臯形胜推南苑劲旅精严萃朔方薄海共应师纪律遥天本自扫欃枪威行以德几常敕安不忘危道永昌忠信在躬为甲胄农桑遍野是金汤叨随仙仗瞻雄武得傍行麾愧赞襄自是龙城停草檄偏宜豹尾控丝缰国恩莫报惟簪笔世业难忘学挽强长喜九边钲鼓静日陈干羽庆垂裳圣驾南苑大阅恭纪于振圣主膺图宪百王时巡郊甸法陶唐訏谟久已昭文德睿畧还应继耿光律转金门鸿北向阳回黍谷鸟南翔龙旌缥缈来平乐銮辂雍容出建章霜意乍酣清辇路雪花微缀兆农祥云依御铠千官列日丽天弧万幕张笳鼓竞时鹅鹳合戈矛森处虎貔扬五兵用举蒐苗礼九伐爰甄器甲良殷地雷声咸震叠嘶风骏足尽腾骧唐弓引满舒猿臂垂矢争抽饮石梁貍首驺虞原有节输攻墨守总无方鸣鸢不载香尘细紫燕徐回锦陌长共识宸游宣纪律犹闻天语勅几康周官悬象颁朝典月令祈年谨葢藏酆水凫鹥思往牒涂山圭璧踵前芳礼闱书圃皇心豫芝检银泥帝业彰尧栋松生征在宥舜廷絃抚庆垂裳青圻便欲蕃麟趾丹穴行看集凤凰稔岁并占延喜玉太平常卧绿沉枪簪笔趋仙禁拜手惟赓泰运昌圣主南苑大阅恭纪曹秀先喜睹修文乐太平仍传讲武近神京中冬大阅稽周礼吉日时巡练府兵太史正书三白现圣人亲驾六龙行轩辕台上垂衣拱虞舜阶前舞羽呈初试唐弓名九合新抽夏箭号三成龙媒驯习腾天驷豹仗飞扬拂柳营三万公徒环帐殿六千君子重干城摐金伐鼓仪容肃逐队分镳纪律明如见孙吴嫺阵势即同颇牧立勲名铁衣晃处凝寒雪宝劔开时掣海鲸衞霍少年才不忝幽燕老将气尤横桓桓巳遂瞻云愿济济争闻动地声北向皆山唿万岁髙悬惟斗接长庚传宣中使徽纶下广挹三危玉露盈云上于天开宴乐地中有水象师贞投醪挟纩今犹古按辔登坛静不惊神武风髙来外域天颜日照共新晴从来军政关为国不待王师更有征蒐乘简徒懐往训觐光扬烈见皇情宸衷无逸超千载睿藻如春布八纮还许和吟偕侍从早传温语及公卿长杨羽猎卑前汉貍首驺虞协雅笙岁纪恰轮葭管出游歌试听凤凰鸣囬銮南苑欢声洽愿上豳风万寿觥圣驾南苑大阅恭纪董邦达圣主乘时简六师翠华南苑驻行麾平林雪霁千旂绕广甸风清万骑驰霭霭朝光浮綵仗熊熊晴旭丽金支代当全盛烽烟息候是元冬阅狩宜颇牧近归天策将貔貅雄列羽林儿声传鼓角军都静令肃风雷政不私七萃连营排雁翼八门分陈合鱼丽大侯旣树形成豹列队横开勇若罴亲挽琱弓昭睿武羣瞻玉帐凛皇仪暖回纩挟春疑早寒解冰纒景欲移校罢欢声腾虎旅轸旋佳气满鸾旂已安磐石天维眷犹念苞桑帝曰咨旧典无忘追列祖先期有事展崇祠禽荒戒豫抒宸藻猎卜征贤动主知忆昨六龙临太学于今四海诵文思昌时喜覩麟游薮瑞应从看凤在岐礼示三驱埀法则舞隆七德播声诗车攻底用夸周鼓铙吹眞堪陋汉词雅化久敷环渤澥武功不试静边陲载笔慙韬畧献赋逡巡拜玉墀圣驾南苑大阅恭纪周长发太平远畧仰承干讲武南畿凤诏传霁雪乍融辉豹尾晓暾初起映龙旃星旄珠䍐开千嶂画㦸琱弓出九天校猎长杨超汉武选徒甫草迈周宣时当农隙登稌黍礼备冬烝实豆笾羣吏执鼙先戒衆虞人立表早莱田建旂列镯车徒肃进鼓鸣铙壁垒坚衞简羽林森十二人雄虎旅萃三千霜花淬劒仍分舞杨叶弯弧定可穿霞缬光生红韎韐风骔势骤铁连钱五兵七校皆依旐八阵三单尽拂鞭鱼复军容规坐作豹韬师律象方员正竒悉欲遵成法神武眞能统大权风㸃铜钲声自振霜清银铠色逾鲜和门左右旌犹树宝幄周环斾复悬万骑踏云腾騕褭六军迎日耀戈鋋未妨轶兽仍开网还见珍禽即应弦赤雁白麟游瑞圃黄羊元鹿满甘泉熙朝颇牧韬弓矢圣世夔龙叶管絃天保采薇安内外鸿图巩固万斯年圣驾南苑大阅恭纪周玉章翠华夙驾载旌旃讲武南畿甲仗鲜十二羽林银作铠六千君子锦为韀躬擐韎韐辉金碧乐奏铙笳异管絃司马恪居陪位列亲王礼率总戎先扈随鹓鹭环黄幄号令貔貅指玉鞭攒㦸和门光烁烁振鼙中垒响鼘鼘彩斿髙展摩天影火器争开卷地烟成列雕弓弯满月突围铁骑控连钱一声雷动山疑撼万㸃星流札尽穿荼火分军齐步伐龙蛇结阵变方圆韬钤莫测宸衷密坐作胥从古法传更喜禁庭多颇牧由来宿将盛幽燕典隆狝狩方差马技试畋䲣又献豜七德何烦观舞缀三驱原不为游田常修组练昭神武永靖欃枪乐干年习战昆明逾汉帝选徒甫草迈周宣止戈自尔威中外遵道于今仰荡平盛事敷陈惭珥笔愿赓天保九如篇圣驾东巡盛京恭谒祖陵大礼庆成诗朱佩莲当阳圣主运乘干祀典宏开孝格天殿上衮衣垂日月寰中绣壤奠山川重光谟烈文承武一德明良圣得贤布政九霄当宁日合欢万国上陵年仰承大统羮墻见俯御雄图带砺全复覩唐虞州十二聿遵周孔礼三千肇基迹自留都始大孝躬劳庶物先抚有万方民物富来同九牧贡输骈春晖报德临朝后仁粒思文受命前共戴慈宫尊养至式瞻列祖祀禋䖍昌时特举巡方典戚里欣承大飨筵周武杜中曾献勺汉髙渭北亦陈瑄上监往代参经纬独盛熙朝不袭沿耕耤南郊供簠簋蚕缫东苑理纮綖官脩内外昭诚敬日练刚柔告吉蠲奉物参时将玉食敷天裒对走花駽羣僚从祀黄流瓒圣母先迎紫罽軿原庙衣冠游旧里寝门饮膳问中涓享岐有事偕勤止陟巘无劳念愼旃黙契璇宫开月扇喜临华渚度花砖黄麾渐引祥光启彩仗齐排瑞霭连灏气远围秋澹沱冰轮逈映月婵娟疎桐呌露斜行雁髙柳嘶风两岸蝉光霁上开新气象霏微四敛忽吹扇三霄澄景悬东壁万里晴晖发北燕清晓衢歌传白屋斜曛野笛挂乌犍欣瞻圻甸禾栖亩远卜要荒黍被阡驿路不妨耕陇业沙隄别取牧塲塡腾骧出口飘云䍐迤逦延边望海堧红杏城髙分石碣黄花塞险扼喉咽卿云似盖文稠叠王气如龙势蜿蜒南部侦逻先抃舞北蕃候望尽喧阗万年天子欣临境中国仁人喜莅边汜扫中涂成坦坦导游王路履平平往来瓯脱遥呵护瞻仰韦鞴正婉婵芝盖纡徐丹嶂合虹旗缥缈白云穿悬崖遥指飞猿挂絶壁争看技䑕缘行近芳林鸾护尾立当青草鹭擎拳因乘秋气行时令爰往东都奋大畋田豕垂文原利执天狼观象尚张弮鸣笳边将雄擒虎负弩蕃儿媚献豜沇沇溶溶犇大兕儦儦俟俟窜封猯合围鹿塞芟蒿蔚周落麞山柞杞楩望里合兰河瀇潒环中蒲类海萋芊神姿自控三花鬛远畧徐摇七宝鞭照夜白翔寻影迅海东青耸入云旋秋原莎靡骄媒雉大漠风扬纵爪鸢乍格游骐收羂结转钩飞豹入拘挛曰驱有令从开网命中方唿倒应弦叠获豵豝惊纵送盈庖脯腊贮肥鱻貙膢何止娴车马园寝从敎执豆笾蓊薆枌榆森里社巍峩廊庙素题枅球图玉府先瞻切劒舄桥山乍目擩帝子梧髙风往复大夫松老浪洄漩金波凫鹤阴翔集银海龟鱼暗濯湔駊騀冈陵台座埓葱茏林麓鼎趺联尧茔窀穸封如斧殷武宗祊角有梴梐枑中铺张礼馆旌辕外建衞斋员莲花漏彻晨波涌萧叶香升晓火燀圣德钦瞻龙绣衮母仪肃整凤文钿太官上食承蒿柱大乐宣音绕蕙櫋清液一泓浮郁鬯红霞几朶透炉烟有孚盥荐昭颙若如在精诚见僾焉风马飞扬来晻濭云旂摇曵下褊褼居歆玉宇含丹渥具酌金尊漾碧涟德是馨香非黍稷道能肥腯到牲牷呈祥祕殿瑶芝秀应瑞长楸玉露鲜开创规模劳想像缵承怀抱屡沉研百年礼乐方兴矣一统河山岂偶然今日巡游俄朶址当初祥发闼门渊帝生东震原居位天作髙山最上巓自辟鸿䝉成宇宙向疑窟宅住神僊姜嫄毓秀推人极亶父开基肇地偏海甸郁盘崇体势辽濵奥衍远连延四围广漠疆寛拓三派澄江水曲踡与宅乐郊蕃薮泽建邦膏壤导䰻佃驾龙春日賔旸谷跃马秋风战坂泉木拔道通开草昧蹶生质讼化䝉颛威张楛矢山林启䖍秉彤弓讨伐专缔造雨风经栉沐艰难手足瘁胝胼小怀大畏仁风布迩惧遐惊武烈镌上国旧推东海表王畿嗣涉大河迁绸缪家室从沮漆和会阴阳卜涧瀍矩地向方仁气正规天分野尾星躔增城詄荡飞楼橹作庙崇闳架杙椽河鼓双旗分羽翼阴符八阵总包纒圣神定鼎资先识文武持筹具妙诠海截东藩三箭定山连西域大旗搴神臯坱圠占昌世肇域鸿龎握治权爰拯生灵登袵席尽收品彚入陶甄贻孙翼子天无极报德崇功嵗必耑刚拜几筵前烈笃伫瞻宫阙旧章悬虎臣矫矫重唿跸髦士峩峩共佩瓀侍奉金舆擕斗柄和调玉烛靖风祅弸彋吹幄声徐转婀娜扬旂态有翩城指鹅浑频彳亍江遵鸭绿几佪儃漫山文玉抽竒木弥水华苹透瑞莲芦絮烟霞朱雁集菭衣云锦白麟眠芬菲如适羣香国璀璨疑游万玉田入境偕来瞻帝座升朝俨若抚天璇齐云三殿星垣灿夹曜端门凤翼骞大展珙球王会礼髙悬坟典帝京篇葵倾巳遍东西崃蛾伏无分大小开鹤野仙臣瞻朶殿龙沙遗老拜乌氊金罍颁下疑琼液玉馔分来厌麦饘大酺庆成丹诏下鸿恩喜沛紫泥传侍僚宣力俱增级秋赋经巡槪赐捐被德臣隣膺祉福渐仁士庶念桮桊承平自极文明盛保治毋忘武衞宣讲旅凌河看整暇陈师渤海戒轻儇礚天髙树灵鼍鼓拂汉遥扬彩凤旜鹅鹳合离成队伍墨荼竒正入弢键观来似海军容壮撼去如山阵势坚耀雪鲜明擐铠甲捎星浩汗拥戈鋋悬知奋武鹰鹯逐一自扬威虎豹㾓散卽飈风弥垧野巻为收电凈郊㕓花江襟带鲛人集绣岭屏藩雁戸编灵药採来葠五叶丰貂罗取珥双鬈村村家碓长腰米处处人穿缩颈鳊浪跋牛鱼红泼刺草游蛇马碧蜷风强壮士弯铜弩俗朴齐民衣木棉地美絶蚊还絶蝎年丰无蜚又无蝝金汤永固东京乐鼓舞欢留大驾还来日沛宫髙帐饮归时辇路绕攀牵苍生爱戴宸游豫紫陌方长睿赏便一路承欢回玉勒有时迎笑傍珠韀鸡翘夹道歌连臂豹尾交衢望叠肩饶乐郡边飞盖弭婆娑州外绣帷褰含情岚翠浓堪滴薄醉林光秀可怜城上遍围蓉锦幄道旁齐放菊金钱百昌接辂争呈媚万彚迎銮竞斗妍榆塞霜花轻㸃袖荆关红叶薄飞笺黄童鹤跃云成望白叟豨唿雪满顚多效壶浆呈野簌或擕筐筥献香荃还朝飏拜沾尧酒奏治薰时入舜絃远近人风欣过化往还农隙莫期愆象舆乍驻三灵协雉扇重开五曜圆颂上赤蛟绥奕奕曲成朱鹭鼓鼘鼘河清海晏追三古华祝嵩唿遍八埏载笔歌万寿圣人仁孝永绵绵皇清文颕巻九十六皇清文颖卷九十七钦定四库全书皇清文颕巻九十七诗五言絶句秋月恒温亲王允祺秋月漾清辉溶溶映薄帏堦前闻蟋蟀冷露满裳衣白云寺恒温亲王允祺山髙每出云有寺在山上谁向寺中游白云自来往西照寺恒温亲王允祺流水自淙淙山深䕃古松斜阳回照处古刹一声钟咏桂应教怡亲王𢎞晓桂树生南国移根傍画栏芳香披拂处疑向月中看憇田家愼郡王允禧田家鸡黍情坐爱牛羊返柴门风动声残阳四山满山居鎭国公德普云抱万重山桥横半溪水红树接茅檐掩映斜阳里乔木辅国将军博尔都乔木缘溪水踈篱隔草庵门前停画舫风景似江南清池辅国将军博尔都清池映皎月沉沉素波静游鱼亦悠然况兼竹栢影夜坐辅国将军博尔都抱琴花下坐对月竟忘机曲终万籁寂花影上人衣题王石谷画辅国将军博尔都湿云遮远山急水喧横石有客卧草堂闭门读周易山荘四时应制诗四首徐元梦回跸无多日山荘春已深依依芳草色似望翠华临翠华一临幸触处得清凉雨过千山碧风廻百草香风雨欣时若端居倐复秋圣心闲适处麋鹿总优游霁色遍遥峰凝寒又逼冬九重心目近不忘后彫松北征大捷铙歌八首狄亿开天文武绩首出是轩皇弧矢兼书契垂为万载光海波流太液滇水注昆池只剩燕然石君王更勒碑朔漠寒难释欣铺绿草茵讵因吹律转皇世本如春江河流两戒直北少源泉指顾飞甘醴坤舆亦转旋屡颁天廐马频赐御厨餐宸渥何由报惟将宝劔看刁斗三更夜征笳万障秋圣人亲按垒雪㸃紫貂裘负固荒沙外﨑岖万里程雕戈霄汉落始信是天兵南望回杓斗春风度玉门至尊停辇处时有瑞云屯七言絶句白牡丹理密亲王允礽鹿紫鹅黄自昔传天然本色倍鲜妍琼为楼阁层层现玉作盘盂朶朶圆绿牡丹理密亲王允礽雕锼苍玉起楼台红紫丛中巧样裁碧叶承花花似叶绿图还有凤衔来赐荔枝五株恭纪理密亲王允礽丛生丹实缀琼枝鹤顶殷红逈异姿移植不教违物性清芬如在海南时红叶理密亲王允礽数株槲叶间丹枫一抹秋山入画中纵使霜风能㸃染也教都傍日边红夜坐恒温亲王允祺风撼帘衣月照床人声静处漏声长此间趺坐清如水一巻楞严一篆香中和节恒温亲王允祺三分春色二分初又见阶蓂一叶舒闻道中和推令节唐人曾进劝农书西爽阁晚眺恒温亲王允祺因登小阁对斜曛匝地春光远近分更喜西山供眺望数峯如画复如云有怀恒温亲王允祺雨过苔深絶㸃尘鸟啣桑黮过西隣麦黄秧绿柴门静独立斜阳忆故人日观峯恒温亲王允祺巍峯突兀接云霄二月春融雪未消夜半鸡鸣红日出海门千尺涌金潮䝉恩赐联句心作良田百世耕恭赋淳度亲王允祐灵台方寸卽良田家法新从圣主传贻向本支千百世耕耘岁岁是丰年山翁奉和兄雍亲王怡贤亲王允祥山翁家在白云中鹤发萧疎坐晚风门径扫时幽藓碧杖藜扶处落花红渔翁奉和兄雍亲王怡贤亲王允祥渔翁常占蓼花湾俯仰心同白鹭闲放艇有溪皆入画得鱼无日不开颜奉怀兄雍亲王随驾热河避暑四首怡贤亲王允祥清暑山荘近塞垣年年扈跸羡承恩林亭水殿云霞里日侍天颜笑语温沙隄雨过净无埃深柳阴中辇路开风动葛衣香满袖行宫侵晓问安回墨池香雾涌波涛落纸云烟格总髙指授亲承应更进彤轩长昼侍挥毫磬峯髙耸片云留万木萧森白露秋屈指回銮期已近趋陪欣喜话前游泛舟呈兄雍亲王二首怡贤亲王允祥曲屿平桥掩映重兰舟荡漾意从容花香午送和风暖草色朝含瑞露浓轻舟容与碧溪浔㶑灔清波几许深尘念到来消已尽始知山水有清音月夜怡贤亲王允祥虚廊晏坐夜沉沉偶得新诗喜独吟万籁无声风不动一轮明月印波心西郊怡贤亲王允祥夹道千行御柳斜青青芳草衬晴沙春风十里西郊路开遍墻头处处花圆明园䜩集呈兄雍亲王四首怡贤亲王允祥绿水名园倚綘霄欢联华蕚应嘉招跻攀不尽登临兴阆苑蓬壶路未遥西山泉水入池新池上松篁翠色匀瑶岛静涵千顷绿琼林长䕶一园春芝榜髙题御墨鲜阳春烟景浩无边圆通妙谛谁能会一片光明照大千路入仙源逈不同披襟面面受和风向荣花木欣欣意同在尧天长养中题画六首怡贤亲王允祥参差远势望难分笔底烟岚逈不羣千涧泉声千涧雨万重山色万重云赤栏桥外柳毶毶千树桃花一草庵正是春光三月里依稀风景似江南片月啣山出远天笛声悠飏晚风前白鸥浩荡春波濶安稳轻舟浅水边碧海三山入望赊金银宫阙映丹霞生身只合蓬莱住桃实千年又着花前村后舍意相亲社飮团圞杂笑嗔此是昇平眞景色收来画里更精神瑶圃琼台玉作田髙人策蹇㶚桥边诗成自为丰年喜沽酒寻梅亦偶然咏荷花怡贤亲王允祥银塘珠露月三更风静荷香远益清为是出尘心不染亭亭独立逈含情蔷薇果毅亲王允礼寂歴幽香透绮疏日晴风暖蝶来初从君乞取花间露浣手临牕读道书书牕夜雨怡亲王𢎞晓片片云凝压凤城苔阶细雨润无声栏前只有芭蕉叶一夜萧萧直到明送家兄奉使出塞怡亲王𢎞晓花蕚楼前两弟兄每从擕手问安行诗歌折柳频相送一在龙沙一凤城凝香斋怡亲王𢎞晓紫白花开鬭粉粧檐前轻燕绕回廊清幽眞觉尘难到只有香风送画堂赋得秋露如珠怡亲王𢎞晓东方渐启满庭秋仙掌髙擎露未收自是湛恩天上足明珠万斛不湏求咏万年青怡亲王𢎞晓茏葱嫩叶最宜人薄植能留天地春移向案头常作伴不凋应得比松筠题画四首愼郡王允禧杉皮屋子枕溪头燕尾春波碧玉流一片轻云作微雨随风流出下滩舟林边一径傍巖隈水阁风亭掩映开应是此中无暑到瀑泉髙自半天来古树连踡带石坡夕烟山霭两相和老僧拄杖踏黄叶秋在白云深处多玉水瑶山一抹同六花飘坠晚烟空地炉茶鼎幽人屋夜半牕间宿火红山荘清晓图愼郡王允禧落落长松滴清露㶁㶁流泉穿坞去数声山鸟唤人醒飞下空青不知处题王石谷松牕读书图小幅愼郡王允禧鹳啄参差覆绿苔长松阴里坐书台山人只合山中老争似闲云出岫来桃花寺辅国将军博尔都山寺凭栏对夕曛寒烟暮霭互氤氲数间茆屋围红树一曲清溪出白云东臯泛舟辅国将军博尔都乘兴兰桡泛碧溪渔歌惊散水禽啼白苹渡口烟初暝红蓼滩前日渐低南苑应制吴伟业绿杨春绕栢梁台羽盖梢云甲帐开知是至尊亲讲武日边万马射生来车驾亲征朔漠铙歌六首张玉书铙吹声髙朔气融凯歌人仰庙谟功宵衣决策深宫里万里军情指顾中春风曾不度龙沙罽帐常霑六出花却喜雪融催草绿马嘶声壮隐边笳鹰扬环拥御营傍刻漏声严夜未央北斗当头天似水乱山迎面月如霜万里眞同咫尺看啴啴铁骑耐霜寒沙塲竞唱从军乐瀚海何忧行路难去日枯条未放春归来榆柳绿初匀平沙草燠行围蚤猎得黄羊赐从臣近边六月晓风和红药金英匝路多应为关门春蚤谢秾华留待属车过武功告成铙歌十首张玉书灵泉匝地浸春芜纵目连营日正晡红柳万株新月吐一轮冰镜挂珊瑚银麟古鎭阅沙陀千里军容静鹳鹅无定河边孤戍冷受降城外属藩多汉唐渠水绕青畦烟火千家板屋齐统万城头天一顾永销兵革事耕犂鐡驷明驼列廐陈轻舠击檝大河濵官家纎悉皆储峙闾左何烦算一緍万里边情等察眉九重宸断折羣疑早从玉帐筹兵日预决楼兰授首期河经几曲镜波平御座中流水自清到处鱼鳞衘尾集总随龙影负舟行丰郡山围古树稠黄河水带黑河流旧屯边戍连秦塞好灌腴田似夏州三经脱脱城边路此度风清解铁衣飞鸟向人疑旧识乱山随马送将归鸣鸠羽拂桑田雨布谷声催麦浪风父老杖藜遮道望太平天子五云中凤诏同瞻天北极雕弓长挂海西垂千秋汗简神功纪百丈磨崕圣武碑知稼轩暑中侍直纪事四首张英稻畦𤓰陇翠芃芃移入城西御苑中静听桔橰深柳外不湏丹藻绘豳风秋云亭北谿如带嘉颖轩南柳作屏陌上新逄时雨过秧鍼菜甲一齐新数丛葭苇接芳汀作队鴐鹅泛雪翎清浅波中金碧影小桥斜过狎鸥亭五月温风过雨时田田初见绿参差惊看蘸水红蕖艳百朶先开太液池奉命泛舟西苑观取鱼并䝉颁赐恭纪六首张英兴庆池莲照水红恩分青雀御微风几人曾到甘泉舘来往波光㶑灔中好雨连朝长暮潮轻舠缓转木兰桡西山指㸃青如黛不觉经过玉蝀桥秋早凉从水殿生鱼罾收处柳风轻纵横藻荇流船滑时听鲜鳞泼剌声新蝉乍喜报秋清灵沼风和见物情绿树阴中啼翡翠白莲花底宿䴔䴖空明䨇桨击澄潭烟水菰蒲性所躭怪底夜来凉雨后鱼荘蟹舍梦江南锦鬛银腮满泛船盈筐拜赐荷恩偏谩言玉鲙东南美亲割华林第一鲜恩赐新贡龙井天池珍茗二瓶恭纪三首张英春山雷荚绿参差驿使南来供御时千片月团天上味清芬先许近臣知披云和露出层峦雀舌名芽欲购难家住江南曾未识得分珍味在长安晚窻自煑石泉清静听松风第一声喜沐君恩分玉液不将仙露羡金茎扈跸西山至南苑纪事十二首张英遥望飞尘一线轻平郊歴歴引䨇旌皇情最爱田畴好万骑传唿逐队行击壤歌衢乐自如不教鸡犬避皇舆山僧出定闲披衲野老来看勌倚锄古潭石碣藓㾗斑常迓銮舆到碧山只为蛟龙留窟宅能将霖雨遍人间隂崕尽日掩芳丛退谷亭幽曲径通单骑不教传警跸山泉声绕玉花骢空蒙云气生虚壁远近岚光入小亭几度凭䦨看不厌山容野色总青㝠凴虚髙阁俯松端千顷平畴入望寛山色自青云自白河流苍莾古桑干翠竹烟梢碧玉姿傍崖临水绿参差皇心珍重凌霜节题作篔筜第一枝宝翰偏宜洞壑藏山光云影入天章一经洗笔溪头水清涧长流御墨香上林回绕是清渠北渡平桥映碧虚圣泽长同灵沼乐柳风生处看逰鱼落照西山猎骑催长风驾雨自东来玉鞭动处云随马十里离宫顷刻回宫使频看驿骑催遥从长乐问安回宝弓亲射林中鹿为进慈宁御馔来灵境招提御柳边紫金炉制本天然细看翡翠龙纹里犹记先皇铸鼎年讲筵纪事五首陈廷敬缥带红籖钿轴齐御书房在殿廊西五经同异诸儒别一一重瞳自品题玉几丹霄昼漏长讲章才罢即封章芙蓉别殿秋将晚新补歌风奏栢梁阁门钥入进书来红蜡光中对御开知是至尊勤夜读三更燕寝月徘徊第二螭头㸃笔时起居亲切近臣知年来神藻光青简日歴长编御制诗蛾眉供奉别东头铜鸭香深䟦烛留下直玉阶天汉上金明门外月如钩赐樱桃恭纪陈廷敬清晓朱樱进内园每从丹禁饫频繁云霞百子池头色风露三霄殿上恩赐观人葠植本应制陈廷敬三稏玉蘂三珠树五叶铜池五色云不是乍从天上见多应空向世间闻三月二十六日赐折枝牡丹恭纪三首陈廷敬八方风雨长灵芽朶朶红云散綵霞天意未曾私一物上阳花胜洛阳花乐天三度见花开曾惜花开老暗催卅载芸香香案吏白头惊捧赐花回鞓红魏紫总天香兰佩还宜薜荔裳归去轻纱笼暖日濳溪绯衬御袍黄北征大捷功成振旅凯歌陈廷敬日者皇上北顾边陲永惟戡定圣心独断决䇿亲征羣臣震悚陈表请遣命将士毋烦车驾远行䝉诏制开喻弗允廷敬伏念皇上为天下勤劳歴涉沙碛躬莅战阵而臣下顾乃晏然安处其何以自宁于是谨诣宫门奏乞扈从䝉天心矜怜谓年力就老恩㫖下颁恭听之顷不觉涕零伏念臣以衰薄不克备戎行効职役今者天戈一指兇丑破灭朝至暮捷功成漏刻敷天率土罔不懽忻受恩髙厚无所报称思惟撰述文句以导扬盛美于万一而愧非其才惶恐踰时复不能自己伏见皇上覆育四海抚有万邦东西朔南怀仁归义声教所通遐荒异域侯王君长稽颡阙廷至若圣畧天威武功丕显御极以来平察哈尔定三逆取台湾服倭罗斯收喀尔喀扫荡边尘廓清疆宇固巳烜赫炳耀亘古今而昭天壤緜歴服而奠生民矣迺厄鲁特噶尔丹者违我德化自絶生成枭獍猖狂侵陵属国洵法所必讨师出有名皇上躬御六龙亲䕶诸将驱鹰扬螭虎之士临大荒尽穷幕风行电激声振雷霆而天申显佑百灵効顺风雨不惊水草应候时日吉良士马利赖殱廿年逋诛之寇建万世不㧞之功此诚开辟迄今简册所宣布宇宙所流传圣绩神猷旷古无匹者也臣虽不能侍行幄歴营垒亲见翦獯屠戎之盛犹欲形之篇翰制为咏歌以敬飏我神武之光明亦之至幸也谨按王师大献奏恺乐周礼始着其义释者曰恺兵乐也司马法云得意则恺乐所以示喜也汉有短箫铙歌魏克官渡晋征辽东皆制歌曲被之声乐凡以讽道战伐之事而申写三军凯乐之情柳宗元有铙歌鼓吹曲宋有姜䕫圣宋铙歌曲皆其所自作以进之朝廷此皆古体诗也然自岑参刘禹钖诸人巳自以今体为凯歌声调具有风雅之遗今窃取宗元䕫进诗之义诗用参禹钖之体作北征大捷功成振旅凯歌目虽昏眵勉自缮写字画芜秽仰尘慈鍳不任荣忭不任兢惕之至萧萧龙笛出关声云斾晴翻朔吹轻十万羽林眠夜月廻看北斗挂南营月上旌门映细旃旄头影落断狼烟尚衣髙鎻黄金甲长记龙韬决胜年漠漠云随露布生青宫送喜拜天行朝衣半湿苍龙雨㸃㸃分明为洗兵廻军吹角罢连营叠鼓风多破阵声写入天朝新乐府流传神武见昇平武功文德并崔嵬圣藻篇章每独裁万古燕然留片石磨崖亲与勒铭廻春归苑树别长安六月龙沙草露漙边柳千条花万朶一时留取待回銮今来杨柳正依依昔去关河雨雪霏鱼海轻隂犹未散五云常绕六龙飞天廐骁腾汗血斑嘶风别去籋云还𤓰时不遣黄龙戍苜蓿青青意自闲剑花弓月拂云还归路边庭障塞闲数首新诗翻鼓吹凯歌声里旧关山九边万里抱神京地尽遥荒戍不惊夜夜关门开晓月天家本不用长城铙歌田雯千峯送雨塞雷鸣天赐流泉绕御营豹尾远连山翠湿龙旗斜转海云平平滇凯歌四首孙在丰十月王师靖远边将军马上奏平滇九天日照三危地万里风清六诏烟带甲蛮天十万师洗兵云海羽林儿盘龙江外关山曲杨柳歌残雨雪时云津桥度碧鸡关鐡马金戈巻甲还玉案山头尘一扫图披王会㸃苍山白帝云连玉垒浮雪山烽照锦江流直教蜀道平如地踏破蚕丛劒外收大凌河孙在丰一碧清流饮马过沙明水白大凌河千年泣血张兵备风起犹闻不二歌十三山孙在丰羣峯㸃㸃碧云间削出连城玉一般只是簪来无綵笔珊瑚一架十三山凯歌六首王鸿緖周礼大司乐王师大献则令奏恺乐大司马若师有功则左执律右秉钺以先恺乐献于社古者讨不服征不庭武功旣成飮至告庙必奏献功之乐所以娱神格祖而禁暴戢兵安民和衆讙䜣鼓舞导豫达顺之意胥于是具焉乐诗逸不传疑不离雅颂者近是汉魏以来代有铙歌鼓吹词备载乐府句调长短铿锵激昂卽恺乐变制唐开元岑参始用七言絶句作凯歌六首音节中和克谐律吕递相祖述蔚然艺林我皇上圣武神功讨平絶漠边鄙无警民生永宁戢矢櫜弓陈常艺极鸿庥景运与天并久鸿绪愚不敏谨倣周恺乐汉魏铙吹之遗用岑参体式撰上凯歌明纪功德冀备筦絃之末而巍巍荡荡不能铺扬万一拜手虔奏惟滋惶悚其词曰天王三将羽林兵紫塞黄沙万里行雷电共看腾虎旅风云常自䕶龙旌蒸土城边凤辇行恩波浩荡溢天声左餐右粥降蕃骑后舞前歌出塞兵九重六甲裕戎韬千载昇平一日劳禡纛早曾轮指算䇿勲初不爽秋毫氐𦍑尽乐太平年天子神功靖九边试看龙沙千万里秋风何处有狼烟万队齐歌破阵归金河玉塞遍春晖关门老将无征战闲话耕耘卷鐡衣亲临雁塞拥星旄久握雕弧御战袍却为万方频送喜凯旋犹使圣躬劳时廵歌十首王鸿緖闻诗有六义颂者美盛德之形容以告成功而风者民间之歌谣以见治化之旁洽然则歌与颂固不可遗一也谨述颂辞铺叙圣泽矣兹复採诸民情騐诸舆慕事皆征实文无虚美恭撰时廵歌十章用被管絃之末极知弇陋聊以託里巷风谣之遗云尔铭功瀚海靖烽烟膏雨和风被八埏泽国桃花偏轸虑更劳荒度奠山川亲乘四载阅洪河沉璧宁烦瓠子歌渠雨臿云周睿筭金隄竹楗伫恬波孝治雍和万国安璇宫色养日承懽为观一统山河盛躬奉慈宁御玉銮敷天尊养答慈恩孝德三朝侍寝门玉趾步行扶宝辇移风不待涣王言羽卫森森豹尾旁扈行严跸劝农桑引车辍马频宣勅不使春畴一草伤周官自昔贡形盐汉𣙜唐征取次添今日熬波寛算额海濵飞雪裕穷檐重关水陆肇羲皇特免竒赢较槖装雾渚烟津帆似织晓风安稳度千航弭棹金阊驻黼帷东南民隐细周咨吴讴彻晚声相接尽是华封祝圣词石头盘郁势嵯峨二水三山胜赏多极目长江天万里一时都化作恩波问俗从容睿藻摛言泉墨海浩无涯争传大雅巻阿什尽绘豳风七月诗瀛洲亭补种新槐纪事四首顾祖荣天上分明应列星阴阴密叶接柯亭也知不比闲桃李曾见三株绿满㕔绿㾗先上最髙枝得地才知雨露宜巳卜他年钻火候好分余影当青藜托根何幸傍瑶京好护枝条待长成想到浓阴凉似水晚风吹过读书声长养多归尺五天春城无际是晴烟扶踈亦抱凌云意拟向文昌殿里传圣武功成凯歌六首胡会恩流沙瀚海静无波大漠频传奏凯歌巳扫北庭回斗柄更临西极挽天河制胜訏谟烛古今鹓行谁喻九重心直从治定功成后始识宵衣握算深桓桓禁旅驻河濆刁斗声严静夜闻边树周遭如列仗齐看帐殿起松云仁威远布拓尧封异域咸收列附庸浩荡玉关西望远河源九曲本朝宗龙堆北去地形髙犹记凌寒度不毛断碛青青肥苜蓿随銮春雨润如膏乘时迅速便安边四序才周振旅旋却笑诗人歌挞伐鬼方小丑待三年铙歌六首顾藻君王韎韐御戎衣虎骑龙骧激电飞越险不辞亲陟远先声万里过金微绣旗翠葆接行台肃肃钩陈翊卫开共望除兇同望岁边民歌舞六龙来紫塞欢迎过赫连平沙漠漠列戎旃缘知圣武勤绥远黄钺亲提万里天飞斾遥临海色青鸣镳万马黑河腥试看指顾排狼窟驻跸居胥待勒铭鼓叠城头玉垒清欃枪顿落阵云平铁山风静看归马武德歌翻入塞声庙畧乘时出万全威行絶域握几先吾皇神武功成日不数金城旧拓边皇清文颕巻九十七皇清文颖卷九十八钦定四库全书皇清文颕巻九十八诗七言絶句滇南凯旋歌六首王士祯钧天乐动五城楼玉辂前行十二斿亲见万方频送喜翠华三度幸卢沟将军收取旧山河饮马澜沧万里波珍味天厨人不识禁中特遣一封驼升中大礼视圜丘黄幄天清宿雾收朝罢将军先受赏尚方催进紫貂裘都人夹道看旌旄万里归来血洗刀鞲上竒鹰皆带角仗前天马尽拳毛原庙衣冠二十春太平今见上陵辰象犀玳瑁新供祭巧使安南备九賔清时王㑹徧诸方絶调昇平嗣柏梁从此汉家新乐府白狼添咏又三章瀛台赐宴㳟纪六首王士祯朝来勅赐宴淋池桂檝兰舟待水嬉度尽云沙囘首望緑杨风外飐黄旗越罗吴锦尚方来黄纸书名绣作堆次第鹓行齐拜赐凉蝉声里谢恩廻御舟往往舣沙汀琼岛中流日㡬经不是华林乐鱼鸟慈颜近在五龙亭中㫖频传内大臣龙眠学士命重申捧觞跪起华裀上苹末风来㪚酒鳞崇兰风汎共徘徊九畹扬扬取次开郑重天香擕满袖移从𢎞徳殿中来太液池中百子莲花开十丈藕如船酒阑宣赐归鞍重错认沧洲太乙仙赐贡茶二首王士祯朝来八饼赐头纲鱼眼徐翻昼漏长青篛红签休比并黄罗犹带御前香两府当年拜赐回龙团金缕诧竒哉圣朝事事寛民力骑火无劳驿骑来赐樱桃浆㳟纪王士祯色映琉璃得未曾凉风长日拂觚稜人间不识嵰山雪天上相逄玉井冰上陵歌三首王士祯令支廻合万重山闪日旌旗虎豹闲东望风云过沛上西来车骑出萧关辽水东廻北镇斜龙盘虎踞帝王家依依最是关门桞十二年前拂翠华艰难王业本岐丰扶杖来观父老同诏赐大酺还给复一时歌舞徧辽东扈从纪事四首励杜讷献岁才过命驾行不縁佳序缓期程省方问俗乘农暇瓠子桃花趂浪平勾陈羽卫临畿甸带郭连村抃舞迎野老自言蠲赋后家家余粟足春畊麦满田畴望雨时欣传甘㴻迓龙旗观风钖宴新晴报徳合天心事事冝花牋分列牓髙张选句摛辞効颂扬一路春风蓬户外争书圣寿祝无疆懋勤殿芍药春前盛开㳟赋二首励杜讷艶阳才许鬭芳菲何事冲寒蕚巳肥松栋自来多湛露不须栏畔待春晖漫夸魏紫与姚黄几见春先入建章早绽丹楼饶正色得随琼蕋侍君王御制咏杜鹃花诗赐士竒恭纪三首髙士竒满院薰风拂绛跗亭亭孤干托仙铺吟成寳墨流香沈㪚作重霄雨露濡鹤林移到自何年一片朱霞玉槛前弱植己甘巗畔老翻因野逸得天怜龙燄堆成火齐盘光摇釦砌晃琼阑嘘培难荅阳和泽捧日惟舒一寸丹扈跸登景山恭纪二首髙士竒细草新莎生碧甃古槐高栁暎朱楹薰风才过端阳后听得鸣蝉第一声茏葱仙境九成台石磴螭文暗绿苔圣主朝朝勤听政看山一月几囘来夏日扈从圣驾幸西山南苑恭纪十首高士竒悬崖百尺俯高稜扪葛攀萝最上层跨马不愁登陟险身依日月气凭陵荒山古寺夕阳边万木清隂一涧泉啼鸟嘤嘤迎綵仗野花灼灼㸃金韀帐殿风微暑气凉夜深清籁发幽篁亭台影里人声静皎月新悬满壁光深深古洞絶跻攀洒翰题诗碧汉间返照入林添气色半天旛影飏青山行殿虚明月似银髙张绛蜡坐华裀夜分独自披章奏内㫖连催召辅臣问安近侍频驰马视膳中官每进鲜心恋慈宁天性切朝朝遥忆绣闱前巍巍高殿入云孤寳地琉璃翠色铺得附六龙廵上界此身早巳到清都雨湿宫槐晓雾开今朝传幸晾鹰台炉烟香绕龙牀净犹待词臣进讲来风送蝉声直到门空庭寂寂见苔痕绿隂一片方亭午半晌清凉造物恩骏骑嘶风寳辔明苍麋射得早归营年丰还讲三驱礼时有安危系圣情赐金盘时菓恭纪三首高士竒新香拂拂摘芳林澹碧微红藴素心故事休传王逸少青嚢何用乞来禽莲菂新收太液池黄金盘里玉参差几囘细嚼寒浆迸想像红衣裛露时紫角青包水府鲜中官初进御筵前野人那识瀛洲味翻忆西湖过雨天瀛台赐宴诗十二首尤侗君王消夏蘂珠宫垂柳垂杨面面风绿水青山遶殿阁千官影立畵图中新秋零露乍浓浓晓启天门照烛龙十里香风吹不㪚遥知兰泽採芙蓉玉泉一𣲖注流淙太液池边隐畵艭自有恩波成五色浣花不羡锦名江并泛兰桡度玉墀分明阆苑接瑶池大官预办钧天宴内殿先颁金屈巵御林深处绮筵开轰饮无烦黄纸催挹酒频从北斗望五云千朶起蓬莱吴绫越绮望如云捧手疑沾百和薰正值银河初渡后天孙织锦就廻文梦到瑶京弄紫鸾红楼十二碧栏杆多因挟纩君恩厚一夜西风不觉寒灵囿分齐鹓鹭班云堦月地许跻攀登高试上琼华岛看尽齐州万㸃山休沐初闻罢早朝长杨五柞暂逍遥外人若问吹笙曲先是彤弓后蓼萧水殿风微翠幄凉丛兰九畹飏芬芳离骚纫作幽人佩今日方称王者香岂乐曾闻宴镐京羣工独饱雉头羮小臣愿借金茎露还献吾皇万寿觥河汉宸章彩凤衔盈廷歌咢胜韶咸短才本乏凌云赋欲报慙无五色函圣驾南巡视河吴越欢迎曲八首徐倬淮黄合注几千春璧马临河感圣仁天钖九畴开禹贡时逄二月协虞巡岁岁田收畆一钟鸡豚醴酒足三冬南村北舍欣相告天子亲来为劝农太平时节盛莺花碧水丹山贡物华遥识天颜还有喜江南无地不桑麻菖蒲新緑杏花红鸡犬桑麻辇路中陌上吴歌真夏谚民间细事绘豳风轧轧机声绕绿芜揷秧时节水禽唿农家作苦官家晓尽在新颁耕织图南郊士女踏阳春手执豚蹄祝社神粒粟寸丝皆帝力五风十雨尽皇仁桃李今年故放迟凫鹥共乐太平时休夸湖水三千顷可比天家太液池锦缆牙樯接绛霄江神河伯尽来朝山唿万岁逾千里声夺钱塘夜半潮恭纪圣恩诗八首徐倬伏惟在位之靖共维一侍从尤亲立朝之报称虽同投闲倍切光依日月曾到云霄影戢江湖不忘廊庙况恩施于父子先后拜飏且泽及于妻孥家庭顺聚斯诚遭逄所希有而咏歌之莫罄者也洪惟皇帝陛下功宏帱载徳迈生成𢎞钖类之仁孝称不匮体羣臣之隐道在无私虽枯木朽株尽沐阳春之泽凡黄童白叟胥逰化日之中倬学慙朴遫年及耄荒简擢清班曾上花甎之直矜全末路得安草野之生燕雀春风相将妇子鸡豚社日共乐昇平但念十载潜踪自分浮沉于下泽犹幸一经授子希图报効于涓埃子翰林院侍讲学士元正者屡荷荣迁两颁寳翰职斯有忝恩巳无涯而犹越分陈情妄干天听以倬同妻年跻八十路隔三千猥縁乌鸟之私乞从銮舆之便特恩俯允温谕有加且令鼓棹前驱轸及于脂车秣马遂得担嚢早至欢生于送腊迎春囘淑气于穷檐色萦寸草起祥光而开箧赋写高松一室团圞如登极乐之国贫儿拜舞还疑春梦之中倬何人膺斯隆遇谨率妻子孙曾恭排香案望阙叩头谢恩讫拟欲涓诚缮疏披沥愚𠂻复因畎畆闲身不得拜陈奏牍幸遇六飞之南下得随万姓而欢迎瞻仰之余敬呈芜句其词曰虞巡四十二年春就日瞻云万万人谁独感恩情最切青衫白髪老儒臣仙凡逈隔是蓬瀛身到三山近太清长忆通明香案下玉皇亲自㸃微名万国观瞻属四门圜桥礼乐有渊源三千弟子横经侍再拥臯比是特恩传家慙愧凤池毛两世深恩歴史曹身在江湖心在阙梦魂飞入五云高十年身隔凤凰池一夜啣恩介酒巵谁道八旬眉案下重添半百老莱儿驿路三千道里深骅骝未度意沉吟乘船骑马㝷常事也费天王俯恤心围炉如昼烛如银儿捧辛盘献老亲绛县漫夸尧甲子今宵恩抵八千春昼静真如对紫庭夜深呵䕶草堂灵平添奎壁光多少牛斗中间见几星圣驾南廵诗二首杨瑄春风辇路草芊绵望幸舆情又十年听得南廵宣谕到家家引领五云边路入京华绣壤平翠华巡歴为春耕时禽也识勤民意桑壠隂隂布谷声恩赐玻璃眼镜一副恭纪三首杨瑄珍逾照乘胜悬黎妙制新传自海西亲向九重宣赐出人间何用刮金鎞并州快剪剖轻冰碾得如规碧月澄从此纸窻灯火夜长牋小字写秋蝇摩挲䨇缬感年华蕙圃春风似隔纱一片空明尘翳净今朝真见上林花畅春园书堂春日即事二首徐元梦春光浩荡是天家五色迷离处处花探讨自应忘岁月云窻巻帙足生涯花光栁色䕃晴川讽咏何期此地偏黄鸟也知人意乐朝朝啼向艶阳天蒙恩赐新笋数枝名鴈来笋恭纪二首张廷瓒春林鴈笋露华滋驿使封题贡御时自昔京华曾未识分颁塞北遇尤竒觧箨香生绿玉痕得尝珍味荷君恩宵来清梦留人处家在江南水竹村南廵扈从恭纪四首张廷瓒春流如縠片帆开晚浦明霞锦作堆错落红灯浮水面直疑龙献夜珠来赭黄华葢软风吹童叟争看鹢首移羽卫不教传警跸天颜岂独近臣知棐几珊瑚架笔牀吴舠清昼拥书嚢芸牋五色频挥洒春浪长流翰墨香桑麻四野㪚和风父老讴歌击壤同天诏犹言民力竭如伤只在圣心中观河布徳诗十二首王九龄昇平圣主坐埀裳万国共球集庙堂治至神尧无一事尚烦帝念是懐襄省方古帝有成谟奥壤如今説五湖此去观河兼问俗望中风物入吴都三农元后重春畦爱听山村布谷啼伫见杏花菖叶里躬乘青辂问锄犁乘流彩鹢向江关缥缈鸾旂霄汉间白叟黄童咸拜手春风三度识龙颜躬视河流日几囘欲将沈灶作春台任教白水黄茅地龙马冲泥尽到来烟波何处植桑麻六马欣瞻驾日车天子自行沈璧玉宁愁春浪涨桃花车驾乘春省俗时秋毫无扰肃诸司渔庄酒肆浑如故万乘雷行总不知四民辛苦首农功春省吟成睿藻工自是宸𠂻崇稼穑陈诗不待献豳风望幸云霓渇九霄地连吴越岂迢遥太阳自识倾葵志早见恩光徧六桥桞营校閲集熊罴挟矢争看射㦸枝盛治揆文兼奋武观兵冝在太平时金山千丈削芙蓉翠辇经时驻碧峯笑指长江鱼竞跃妙髙台上有真龙春蔼龙翔鹢首东天囘绛阙正薰风请磨千仞吴山石䖍勒南廵万世功皇清文颕巻九十八皇清文颖卷九十九钦定四库全书皇清文颕巻九十九诗七言絶句无暑清凉汤右曽碧树周阿夏景清三才万物厪皇情每寻解愠歌薰句已觉凉飔殿角生万树园汤右曽遥青不断緑云铺万木苍然緫画图对面千林有瑶岛蓬莱髙处望方壶趵突泉汤右曽洑流喷薄雪成堆润物资生一窦开直送恩波到东海俱从天上发源来石矶观鱼汤右曽穿蒲戏藻自㳺行集网垂钩了不惊自是至仁周万物一鳞一鬛总生成瀑布汤右曽曽从庐阜寻岩瀑忆到黄华问水帘今日银河天半落恍疑两地一时兼石壁汤右曽廻崖沓嶂翠浮空峭壁巉巉揷水中直是五丁开不得天然叠出锦屏风曲水流觞汤右曽波廻芝岸接菱汀曲水流杯眼乍经总为帝书真第一恍从兰渚到兰亭双湖夹镜汤右曽夹镜澄明倒碧虚四山晴翠绕周庐分明图画西湖景此景西湖较不如稻田麦陇汤右曽稻垂麦仰足隂阳土厚泉甘草木香㑹吐双岐衔九穗一星天上应农祥西岭晨霞汤右曽轩窻面面纳虹霓左是丹台右玉梯每惜寸隂勤乙览晨霞红映数峯西芝迳云隄汤右曽殊形特似产芝房行尽云根别有庄横截一堤银汉绕大罗天在水中央金莲花汤右曾移根幸植玉阶旁寳地莲台万品香天与十分端正色承恩先借御袍黄恭读御制麦秋诗汤右曾墨海云烟五色鲜宸毫洒向麦秋天自今金匮瑶函里併入豳风豳雅篇南廵圣徳诗五首汪倓苹汀藜渚雨还风四载勤劳神禹同今日河圗亲指授竚看宛委告成功时廵御宿应星躔章奏恭呈玉座前五夜手批常逹旦辉辉宫烛动朝烟一曲南风舜操传香薫寳几展瑶编濬川廵狩征前事恰是虞书第二篇廵行旧典及春畋礼射从容玉帐前一曲铙歌才奏罢君恩先赐酒如泉万叠文漪涌翠螺三千香界压银河江心遥识天临处㸃㸃华灯照玉荷懋勤殿恭纪三首法海天阶玉烛有光辉五夜披星到紫微自谓侍臣趋直早不知深殿已宵衣昼漏稀闻出玉墀春风暖阁日迟迟干清宫里图书满尽是君王御笔批每有㣲风到玉墀九重广逹四聪时闾阎莫谓君门隔民隐深宫尽得知恩赐鲜鱼恭纪三首张廷玉弱嵗相依鳯阙居邀恩常得食嘉鱼何期今日亲承赐手捧银鳞下玉除叨随鹓鹭侍甘泉初割蓬池第一鲜昨夜多鱼曽入梦定知寰海兆丰年日日裁书付锦鳞湛恩传语白头亲喜闻眠食都如旧好作春江把钓人雍正甲辰夏日奉命随皇子读书避暑于瀛台即景纪事得诗十六章同事者恊理大学士事臣元梦吏部尚书臣轼学士臣敏侍讲世逺张廷玉泛舟疑入水云卿天钖氷壶六月凉乆向鳯池霑渥泽恩波新喜傍银潢帝子天成麟鳯姿分隂珍重日长时经旬不复窥园囿佔毕儒生总未知缥囊绨帙灿如林奥义微言日探寻更向龙楼闻寳训孔庭诗礼圣人心恩纶特钖五云端多恐衰慵步屧难每到苑门才系马扁舟先待藕花滩叨沐天家雨露私抱书两世傍瑶池白头老监相逢话犹记先臣进讲时碧树隂中绀宇开应时甘雨润蒿莱銮舆祗为苍生驾不是看花避暑来千重金碧参差影一片玻瓈㶑灔光曾忆白家诗句好蓬莱宫在水中央画屏山色层层见寳鼎香烟细细添几案何湏勤拂拭纎尘不到水晶帘拥书坐爱北窻风珍果恩颁自法宫露在金盘香在室珠囊先擘荔支红氷瓮风生玉雪涛浮𤓰沉李兴偏豪置身已到神仙境更啖绥山五色桃天孙昨夜试龙梭织就红绡万㸃荷晓露未晞烟未散彩云多处一船过溪邉日日泛舟行溪鸟亲人若送迎廊庙江湖兼占取青鸾队里白鸥盟丹巖百叠绣芙蓉竒石装成宛转峯石畔苍松几千尺临流欲化葛陂龙帝念民依重力田别开幽径苑西偏稻畦百畆桑千树一幅豳风画宛然晚风习习下藤萝白石桥邉振玉珂行过朱阑回首望凉蝉髙处夕阳多弯环月挂古槐枝归去休嫌短櫂迟擕得芰荷香满䄂緑杨矶畔下船时驾幸钓台钓鱼赐馔恭纪六首蒋廷钖晓山迎日灿铜青夹道香蒿湛露零豹尾光中朝气緑半峰髙筑钓鱼亭緑崖一迳俯长川趋步何殊上九天百尺翠屏开水殿滦河环遶画阑前嫩雉鲜鱼赐上方金盘饱啖大官羊日来异味多尝遍碧海红莲第一香天然平石坐清沦才下长竿出锦鳞仁义为钩恩作饵游鱼鼓跃入丝纶山光倒射緑萍开作队骈头上饵来满缶柳根惊泼剌还将杨栁贯鱼腮一缕烟云起翠微凉风披拂钓鱼矶词臣奉诏先归去不教催诗雨湿衣二十七日上命登兴安髙处逺眺恭纪四首蒋廷钖马蹄得得踏寒莎日色云光两盪摩穏立兴安最髙处青天左界看山河花飞短荻云千叠叶落黄松玉万株无数春蚕沙上卧絶胜平逺范寛图掠掠风从脚下生始知身已接空㝠直将目力穷千里着地天垂一线青盪胸云气开秋色奔马沙痕卷怒涛此处重阳无几日山头先已赐登髙恭谢圣恩诗四首汪灏康熈四十一年十二月二十八日灏同何焯荷䝉圣恩钦赐为壬午科举人一体会试等遭逢盛世异数殊荣制科以来实所未有感激切至俯伏思惟我皇上学尊洙泗治驾唐虞重道崇儒大文徳于武功之后爱才隆士广赓歌于飏拜之时圣藻炳若日星犹博搜夫葑菲天章灿如河岳尚𢎞採乎蒭荛宵旰万几不忘翰墨精勤五夜尤重文章圣嗣趋庭日课以诗书礼乐亲藩受教时探乎邱索典坟加解额于棘闱多士羣叨乐育取异能于锁院五经别録才华明目达聪既毫釐之必晰因心作则更小大之兼收洒湛露于九天真寰区所共祝布春风于三殿尤史册所希闻臣技愧雕虫文惭窥豹生昇平之代徒慕简编长逺僻之乡未嫺铅椠贤书无分负七度之风檐大比长劳守三更之雪案亲年渐老梦隔云山壮志未抒情殷君国乃幸邀圣朝特眷遂得沾盛代深仁缝掖书生槖笔许登宫禁草茅贱士摛词获傍彤庭圣制煌煌容瞻天而敬和睿词奕奕时就日以赓歌御笔俯赐于丹霄宸章仰窥于碧汉蘼芜上逹竟荷天褒葵藿漫陈幸叨圣鑑复念困顿乡闱蹉跎塲屋皇仁深厚仁超资格之中帝泽涵濡泽及寻常之外徧搜乎二十一史无此竒逢歴览乎百千万年罕兹异遇拜纶音而激劝难喻蛇衔对天使而欢欣莫禁雀舞蟾宫桂发皇恩生轮外之枝鳌禁梅开仙榜粲台前之蕚九州海外争传此日新荣万载史中长颂今时特典情踰矢口感极镂心敬拟恭谢圣恩诗四章隐微莫逹唯长祝圣夀之万千愚陋堪慙未足表洪钧之一二臣不胜衔恩感激拜手稽首恭呈太平圣治迈陶唐重士崇文沐宠光一様桂花香万国独颁金粟两枝黄腊月寒枝剰几丛破除氷冻是东风瑶阶一夕生春草都在皇仁雨露中特将定镜辨媸妍何幸髙天碧月悬一自圣人亲䇿士人间玉尺总无权塞上烟云卷地平已拚百里宰邉城谁知飘泊秋风后雪里槐花一夜生南书房敬观宸翰纪恩诗六首查愼行康熙四十一年十一月初八日皇上御干清宫发御书一千四百二十七幅命大学士张玉书吏部尚书陈廷敬工部尚书王鸿绪副都御史励杜讷右谕徳查昇展閲分类以备颁赐微慎行适奉命召试在南书房候㫖因得随诸后仰瞻天日之光洵有生之竒遇而人世所希觏者也钦惟我皇上天亶圣姿日新大业体干行之健殚帝徳之勤学懋功纯光华炳耀深宫无逸㳺艺入神自真书以及行草由小楷以至擘窠或临倣各家或亲书御制有美毕萃无体不兼此虽极古今来专工八法终身矻矻自名一家从未有如是之多而且精者是皇上之御书固已超羣圣而驾百王矣而愚于拜观宸翰之下仰见我皇上神功圣徳冠絶千古者更有蠡测焉伏读御制北征凯旋诸诗庙谟独断胜算万全殱厥渠魁余寛祝网辟版图未辟之地臣史䇿未臣之邦我皇上宏猷伟畧冠絶千古者其一也伏读御制廵视河工省方问俗诸诗奠九有以敉宁恐一夫之不获万姓已共安于耕凿一人恒自处于先劳遂致河海安澜淮黄底定我皇上仁民爱物冠絶千古者又其一也伏覩御书大学圣经一章以至徃哲先贤格言铭序抉其精微揭其奥义采诸儒之懿训成昭代之典谟独于程朱二子则不书其名我皇上崇儒重道冠絶千古者又其一也伏覩御书自晋魏六朝以逮唐宋元明诸臣名蹟无不手抚心赏至再至三类皆弃所短而取所长集书学之大成为帝书之第一而纸尾必署云临某某书我皇上圣不自圣冠絶千古者又其一也一介微贱遭逢盛事千载一时舞蹈讴吟自不能已譬取秋虫春鸟生覆载之内亦知鸣天地之恩恭赋短章以纪荣遇玉检初开五色烟淋漓元气满中天宵衣旰食无多暇更洒云蓝十万牋咫尺丹霄映玉清觚稜日上入牕明忽闻风雨来天半知是君王落笔声一画真成万世师捧来千幅更神竒银河直与宸居接无数蛟龙起墨池霞蔚云蒸露未干尽驱造化入毫端万钧腕力皆天授拟学虞戈一笔难良工巧匠日砻磨渊鉴新镌胜永和不似当年淳化阁帝王法帖笑无多书诀端从主敬来数行御札日星开可知笔正由心正入直多承圣训回赐扇恭纪鄂尔泰一握蒲葵雅自珍五明题赐墨痕新南熏不是风风力到手深惭把柄人辛酉暮春薄游盘山三首徳龄隂隂桑柘鸟声幽渺𣺌平滩带緑畴谁傍名山成小筑枳花门巷岭西头诸天楼阁画图中乱石幽泉一径通知是僧厨烧槲叶红檐轻飏落花风叅天松栢影纵横占岫娇云放午晴小坐僧牕证闻见万株寒翠木鱼声湟中暮春词徳龄破裘农父趂春晴白髪垂肩驱犊行山顶雪融田似玉一犂直上乱云耕夏日海防閲工书所见四首髙斌熏风炎日歴长隄茂草茏䕺路欲迷似唤劳人声最好緑杨深处鹧鸪啼行趂微凉晓月妍清光一缕澈长川偶然自解诗中意月在河心影在天遍地蒲芦苇荡营村村篱落见花明海隅风物扶桑近咸有葵心向日生海日初生万井烟相迎童叟尽欢然使君骑马经过处笑指髯翁是地仙义州曲二章塞尔赫大凌河水遶城流到海应知是尽头白日荒荒照南郭行人为唱古凉州医闾山前淑景微医闾山后黄云飞白沙北去望无极塞草春来马又肥圣武逺扬平定青海诗八首鄂尔竒捷书三月奏甘泉上将专征破虏还万里玉闗明月好汉家勲业纪燕然雨雪曽传赋采薇年年征伐忆金㣲何如杨栁春风里早报元戎献捷归羌女羝奴次第擒更看叶䕶系征轮戎王投甲齐归日青海从今无叛人烟歛牙旗昼正晴天风吹送凯歌声湏知盛世酬功重緑绶新颁大将营几日恩纶下建章万年天子正埀裳鸾书会见来中省玉剑无烦请上方降虏中宵感再生共传天语羡承平宸心覆载原同量京观应除纪武名宵旰经年切治安圣朝家法接殷盘丹宸日日陈无逸创守身兼自古难丽日卿云覆玉阶万方送喜进蓬莱侍臣早拟编皇雅惭愧元和司马才青海平定凯歌六首吴襄圣主当阳六幕清西陲万里震天声竒功一战收全部露布星驰奏玉京庙堂独断整王师大帅遥遵节制竒捣穴倾巢多算胜神谋惟有圣人知霜花十月照刀镮三捷军声七日间白草黄沙谁牧马天兵不放只蹄还鐡骑乘机复践蹂茕婺就縳党全收降旂猎猎春风卷百万羌番拜马头贡獒献雉竞相从脱剑投戈永息烽壮士锦衣方奏凯圣人黄幄正临雍讲学谈经干羽陈格苖不用到三旬洗兵自有天河水更洒甘霖到八垠皇清文颕巻九十九皇清文颖卷一百钦定四库全书皇清文颕巻一百诗七言絶句雍正丙午重九日干清宫赐宴恭纪四首徐本赓扬喜起值簪萸诏许鹓班渥大酺绰立螭头分左右珮声徐引上金铺爽气横秋遍九垓门开阊阖映朝囬百寮次第看分韵丞相亲身授简来宸章欣赏九秋佳颁示羣臣乐孔皆一气洪钧调四序天心原与帝心谐才看蕋榜出天门又侍彤闱诏语温惭愧儒生叨珥笔螭头立近最承恩干隆三年圣主躬耕耤田恭纪十首徐本臣闻易称耒耜厚生之利爰昭诗咏来牟肇祀之文斯着知稼穑之为寳民食居先念黍稷之维馨亲耕特重钦惟皇上徳洽尧天仁周禹甸神人交协本继述之精诚府事聿修并清寕之焘育屡下蠲租之诏恩流海澨山陬勤修劝课之经计悉茅檐蔀屋特以重农之政惟率作以方兴孝享之仪必躬亲而始偹乃于向明出治之首式詹耤田秉耒之期节届中春辰传吉亥诫事既严于官守致斋独豫乎宸衷于是善气潜孚休徴立兆甫协风之应律恰好雨以知时芝盖承花浥余芳于南亩春旗罥柳涤新翠于西畴用涖崇坛告䖍先穑冀三时之不害致百谷之咸登笙簧与苇籥同音羽佾共勾陈并列明禋已肃农器备陈天子乃履似绣之芳塍启如膏之沃壌控引而犁星运力黄道平分驱驰而牛宿効能青阳毕逹三推具举一垡爰周俟庶职之逓加借子来而终亩由是乗兹霡霂播我秬秠转斿旐以悠扬唱禾词而络绎识天颜之有喜知钖福以无疆而况望气登台乗阳行令继省耕而省嵗欲观象以观民两穗并岐固平时之习见五风十雨庶顺化以迎庥从此东作西成感民情而悦豫祈年息蜡叶神聼以和平臣职忝赞㐮心惭劝相荷恩荣于盛世每聼衢歌叨扈从于崇班益钦帝力五辰常抚敬抒瞻仰之忱百福来同窃附赓飏之末百度修明首重农经邦本计在田功帝廷下诏亲耕耤太史先期奏协风夙夜斋心契穆清预将祝版进承明青箱黛耜都亲览总为勤民一念诚禁苑深沉玉漏催聼传铃索九重开翠华才驾千门晓天际浓云送雨来平畴队仗拥初齐环卫无譁马不嘶振鹭衣冠趋进耒衮龙袍袖看扶犁雨后登台看耦耕土膏胍动水泉生献来穜稑分秧早不待催人布谷鸣緑杨枝密藏莺羽红杏花深引燕雏指㸃烟蓑敲社鼓分明绘出太平圗频年沛泽遍遐方赐复蠲租数莫量今日三推劳帝力欲教民廪似神仓但感民心便格天万邦绥定屡丰年直湏豫拟歌豳籥报答君王首耤田覃敷美利承天眷徧召嘉祥惬圣心吹彻欢声扬喜气凝成瑞霭作甘霖万几日体干行健千亩躬耕穑事亲拜舞共欣尧舜治追陪还愧股肱臣干隆三年圣主躬耕耤田恭纪尹继善正嵗祈年閲上辛农祥有兆自元辰青鸾衔出躬耕诏玉琯融风满帝闉云䍐星斿簇仗齐斋宫屹峙坛西一人亲夙苍龙驾万戸春声聼晓鸡来牟率育颂思文荐醴升香秩祀殷一片精诚昭格处霓旌平接四山云黍稷馨惟明徳馨知时好雨验从星清尘细洒千门逈夹道榆杨尽放青深树鸣鸠劝荷锄金根绎绎饬农车天田曙色分方罫正是豳风入画初田功自古重人时暑雨祁寒轸怨咨此日朱纮亲秉耒艰难稼穑是真知绀辕千亩驻轻烟已聼司农赞进鞭父老浑忘簔笠贱扶犁恭导圣人前御耦加推数更优春隂敷緑满平畴民间作苦亲尝徧犁犊还驱未肯收布谷声中复间歌词成三十六嘉禾阳囬寸草皆生意不独丰年黍稌多观耕台畔列千官迩陌遥塍互欎盘次第青箱分献种至尊一一霁颜看郊原风景足清嘉㕍齿班成静不譁秩秩银潢齐载耜明农知已遍天家槐棘曽叨三九行言随葱犗课农桑勤劳职在分宵旰庶绩惟思日赞㐮畇畇终亩及农夫主伯欢趋亚旅唿共识皇心珍土物不夸玉粟与珠襦仙乐空蒙近九霄咸丰有奏叶韺韶还将徴角推民事不是游观转玉镳细草回看辇路明香尘不动午风轻田家景物归仙仗採入农书分外清万家生命属时几望雨祈晴念不违莫谓深宫无耒耜痌瘝切切是民依干隆三年圣主临雍礼成恭纪十首徐本臣闻大君观文以成化圣人明道以开天是以典重尊师秩节必隆于先圣教崇讲学鼓徴致警于大昕斯成均有释奠释菜之文而璧水志于乐于论之咏也我皇上御极之三年纲举目张徳洋恩普声教覃敷于六合勲华逺被于八纮当政成化洽之时正乐备礼明之日思缵承乎列圣遂丕振夫前猷二月雷行并祈年于耕耤暮春和应踵诣学于经筵维时黉序聿新庙堂増焕桥门恢廓煌哉四辟之模殿宇巍峩丽矣中央之色炳天章于紫柱字偕二十八宿以成章翔圣藻于华楣义取三百六旬而合撰爰迈六龙之驾肃瞻万仭之墻发广乐于金钟如闻韶响宣嘏词于玉册恍睹麟书景行非遥俨后先之一揆动容胥中证今古于同堂极一时致敬之忱昭旷代稀逄之典隆仪大备讲席爰开圣藴精深洗羣儒之陋説天颜睟穆协多士之环观契位育于中庸法钦明于帝典心传洙泗治效唐虞䟽经术者万言悉睿思之一贯忭舞风生而雷动拜飏雾蔚以波腾发蒙者掲朗曜以经天遵路者顺长河而归海悦服于兹极矣栽培弥有加焉观光畀以荣光钖极因而钖福行见英才軰出教思彰道徳之化神景运宏开文治并干坤而悠乆臣叨依云日谬次盐梅幸传韦氏之一经未备孔门之六艺仰覩作人盛事豫闻至教精㣲赞助无能对扬莫罄肃将芜咏敬矢葵忱云尔圣学渊深迈百王统传洙泗道弥光辟雍肇举尊崇典銮辂亲临爼豆香天气清和景物昌晓钟声动霭苍苍云移鳯辇层霄路风飏銮旗数仭墻摛词染翰动星文凤翥鸾翔逈不羣翘首宸章悬日月辟雍佳气晓氤氲象尊龙勺斓斒列涧藻池芹次第陈䖍奉尼山香一瓣湏知昭格在明禋入庙䖍修释奠仪备陈钟鼓列尊彛礼行逺迈千秋典道在心钦万世师礼成乐备日方中绀幄遥开瑞霭笼君道难名师道立棠梨花下坐春风从容学圃爱三余不数兰台与石渠今日衮衣升讲座牙签亲展圣人书尧典钦明冠古今孔门性道阐精深从知位育平章业都在雝宫肃庙心文思天子振儒宗哲裔趋陪六馆从观聼万人环碧沼緑槐阶下拜山龙大沛恩膏涣徳音恬熙气象感羣心归来静坐丝纶阁黙念天家教泽深干隆三年圣主临雍礼成恭纪八首尹继善章天云汉灿奎光门启櫺星爼豆香夹道松隂新欝翠重檐鸳瓦焕离黄才见明禋格上丁更诹吉旦荐惟馨礼修释奠䖍三献教在亲师阐六经哕哕锵鸣建羽仪翠旌迎处见恬熙欣传圣道昌明日正是光华格被时宸章绚烂丽银钩赞化功能洵莫俦不是心源相契合焉知天地与同流无言盥献逹精诚玉豆雕笾设两楹大乐从知臻善美始终条理太和声数仭宫墻入望中教垂万世仰崇隆欲观美富门难得特许儒臣助祭同黼座亲繙玉笈开一时云物覩昭回睿思包尽圗书秘不借崆峒访道来骏奔执豆荷恩荣济济云礽耴次行钖赉有加踰往制欢声传遍鲁诸生干隆四年驾幸南苑大閲恭撰铙吹歌辞三十首励宗万臣闻弧矢用威早着羲农之世兵戎克诘爰垂谟诰之文无战为王者之师止戈乃圣人之武是以洛水㑹同六师偕作岐阳蒐狩十鼓犹存既櫜弓矢以息兵戎犹聼鼓鼙而思将帅况春秋着蒐红之义大易垂即鹿之占晋鼓则百二俱陈虞罗则东西并下因农隙以讲事供干豆以告䖍固非若长扬羽猎夸禽兽之多子虚上林侈车骑之盛已也钦惟我皇帝陛下仁凾覆育道藴苞符巍峩之事业扬烈觐光炳焕之文章经经纬史寻橦度索之国尽奉车书雕题凿齿之乡咸遵正朔犹以清宴既登易弛武事㑹同有绎始肃军容乃命仆臣乃召司马虞表先期而戒事虎臣简乗以扈从时值中冬典行大閲循飞放之旧泊不事周阹按晒鹰之古台无庸丽饰周卫祗严而储偫法驾雍容以启行日丽鳯凰之楼雪残鳷鹊之观和气所蒸天人协应敬恭将事上下交孚念祖宗之创业圗维厥艰抚天地之成功健行不息既申禋而用享遂擐甲以躬廵旗分以八应八风而修荼火之容鼓作者三申三军而肃鹳鹅之队首尾击而互应方圎变以无方士奋马腾仁者之师无敌风行雷动圣人之勇如神因开网以驱禽遂张旃而数获圣主挥毫而洒藻从臣拜手以飏言在昔王子安之颂二十四章马相如之书七十二代皆止于粉饰太平铺陈侈丽寕足以彰丰功之赫濯美盛徳之形容累世承恩幸得身依禁近喜听笳歌之竞拟陈铙吹之余情有溢于长言才弥惭乎短绠不胜踊跃祗益屏营南苑晴曛朔雪融六龙遥指汉回中太平天子亲师旅万乗龙旗拂晓风待漏千官聼禁钟鳯楼晴雪瑞烟浓天街廿里鸣鞭晓五色云开驾六龙云阙巍峩树寳幢灵宫禁籞肃戈鏦昇平尚忆兴王日紫气浮来鸭緑江列祖英灵陟降时肄兵曽此驻龙旗曽孙有道天人助韎韐重来作六师晒鹰台上㸔鹰飞金甲葳蕤照鐡衣勒马至尊亲入阵万人歌舞拜天威海子周阹百里余金元旧泊富供储圣皇早切禽荒儆不待词臣諌猎书旌旗如火复如荼钲鼓初陈八阵圗擐甲六军齐虎拜圣人神武挽雕弧歩伐从容应止齐圎规方矩妙难稽连环九转呈神技万骑匀圎簇马蹄千帐聫行㕍齿排宛虹䨇暎五云阶遥瞻圣主临黄幄御赏恩浓酒似淮燕京神骏胜龙媒飞骑初齐猎骑催不独逸羣空冀北神鹰还自海东来三田法古合围新络绎迟充尚食珍御箭一时传得鹿先飞羽骑献慈亲中冬和气暖氤氲玉律调阳布五云驻马至尊亲洒翰絶胜燕镐与横汾弓剑深藏閟寝园尚垂仁爱息黎元四朝玉烛亲调日圣武长传万叶孙中夏扬旌驻玉銮誓师青海肃登坛先皇大烈今如在簪笔恩深旧从官飞龙十二满天闲万里奔腾瞬息间天马歌成齐叶和侍臣有喜识天颜仁虞旧院嵗游畋七十红桥暎水边圣世自来游幸少只今海子半成田旧时南苑禁渔樵灵囿年来乐采荛此日至尊亲讲武祗闻嘉颂和歌謡阳廻缇室近南郊缩酒先时贡嵴茅多品祗应供备物三田原不为君庖侍臣优赐玉翎毛羽卫森严簇寳刀重译万方齐欵服扬兵未觉圣躬劳八方清宴乆包戈弭节还同唱凯歌奨士恩浓沾饫赐铜山锦市不争多廻銮容与士无譁欢喜都人候翠华四海英雄争入网黄金台筑更谁夸四校神兵猎羽翔汉家雄武出长杨即今圣主开汤网只卜飞熊问钓璜和门昼静礼初成班马萧萧卷斾旌从此军营超细栁万年赫濯仰天兵策府勲名照汗青武臣蒐乗在郊垧金城万里如安枕不用燕山勒旧铭鸾辂龙鳞乐府増九如歌颂日初升山唿万嵗人情喜铙吹声喧羽骑腾弭节雍容拜冕旒百神拥䕶尽懐柔帝城万井吹豳暇共説颁禽徧五侯万里梯航效献琛鸣鸮多化泮林音臯陶淑问无湏奏一百年来惠爱深祖烈优游圣泽覃文章炳耀武功戡葳蕤四叶光华满日月经天海气涵云日交晖薄海瞻九功七徳圣谟兼身在卿云里三世恩浓雨露沾天鉴明昭感至諴皇猷显烁鳯书衔昇平亿载铙歌奏不似岐阳石鼓鑱圣驾南苑大閲恭纪十首陈大受盖闻轩皇建斾百灵效制胜之符风后扬旌八阵阐握竒之秘揆文奋武功不后于平成天保采薇治实综乎内外是以夏官掌政典重西京冬狩应时礼隆大閲诘戎兵而申九法裕宅中圗大之模亲韎韐以作六师宏保泰持盈之计我皇上智临万国道济羣生敷渐仁摩义之功绍累洽重熙之治振笙簧于六艺雨露均华静鼙鼓于九边风雷顺轨既已徳威惟畏犹然儆戒无虞缅维创业之艰难弥切深宫之宵旰栉风沐雨祖徳深长槖矢櫜弓天庥笃厚用光我武存华山归马之师徒世选尔劳皆辽海从龙之子弟诏糈优裕生齿殷繁律用丈人师贞长子虽时平运㤗罔干九伐之皇威而士饱马腾应讨四时之军实乃于仲冬吉日亲閲八纛羣材集南苑之神臯按北辰之方位时则天髙雾豁军用悬旌日暖风㣲士皆挟纩天子乃躬擐甲胄戎臣已亲执鼓桴伍两正而风雨驰歩伐齐而山岳峙麾幢四合皆熊罴之士不二心之臣号令三申观士卒之能师武臣之力腾戈展翼平分太乙之旗飞礟连环上应钩陈之宿陟金台而开黄幄髙标豹尾于班心注玉矢而彀琱弓亲射旄头于空外覩君王之神武増徒御之欢唿所谓以战则克大得民和用律惟臧实由天授者矣于是宣威既逺布徳弥洪属车分玉食之丰陪乗饫金盘之味探支刍粟较裹粮授甲而有余特赐金缯比饮至策勲而加厚圣主先成鉅制思祖功宗徳之隆从臣共纪鸿猷陈赫声濯灵之盛觐耿光而扬大烈远过石鼓之铭勲矢文徳以缵武功宣播金铙以合乐臣叨贰卿曹欣逢大典备位曽供笔札幸得追随禁近之班承恩特畀封疆勉圗绥辑兵民之畧仰瞻军容之美盛振古无畴赓歌帝道之光华敷天共庆愿继凯歌之作用谐盛世之音体用截句七言十首深惭谫陋曷胜悚惶太平天子揽戎机号令先庚出虎闱冬狩有仪天运合六花先象阵云飞礼隆大閲着周官禾黍全收上地寛连日雪晴阳气逹六军云集不知寒桂观灵祗实式凭缅懐祖徳寳章腾我皇智勇由仁孝武烈文谟丕显承刚日初诹协吉詹髙空雾歛出峯尖丹崖翠嶂层层合玉帐珠旂队队严日丽髙台朔气和虎牙龙额接陂陀天容肃穆擐金甲军令分明按玉戈云蒸霞蔚簇戎旃两翼平开万骑连龙虎鸟蛇谁辨识个中指授契先天寳纛飞扬结势雄五兵齐奋奏肤功佽飞技击饶余勇庙畧全归整暇中御幄平开瑞日明驺虞乐作玉弧鸣九天彀矢连翩中海岳齐唿万岁声返斾廻戈伫策勲师中振旅未斜曛君王亲授轩辕律华盖重重绕吉云纬武经文国有常承平山海自梯航欲徴铙吹超千古説礼敦诗徧八方圣驾南苑大閲恭纪八首蒋溥南苑髙扬大纛风雪消日暖启曈昽六飞过处天威振自握龙韬御九戎千官扈跸拥鸣鸾万骑云屯试寳鞍讲武太平无事日绍衣常念守成难冬仲星官告吉辰一阳初动气如春圣人亲被黄金甲策马来廵壁垒新一尘不动静浮埃忽候鸣笳卷斾来九进却㸔符九伐火光中迸万声雷紫烟光起接连环竒正纵横变化间鹤翼鱼丽排阵法辕门鼓响令如山龙骧虎跃阵云横勇气骁腾百倍生十万军声齐一震中权以律又鸣钲将识钤符谙御防兵娴纪律荷龙光皇仁钖赉恩膏遍挟纩欢腾士气扬大典初成日未西从銮归骑蹴霜蹄五云影里龙颜豫万嵗声中虎拜齐圣驾东廵盛京恭谒祖陵大礼庆成诗十六首宋楠一统河山正百年开基遥遡镐丰前龙旂十乗亲承糦载咏思文后稷篇艰难王业起闗中展祀欣看大驾东十日为霖天忽霁共知圣孝格元穹爱日依依翠幰开秋原玉露浄飞埃松花江水明于镜照见红鸾扇影来海上神山戴巨鳌桥陵剑舄彩云髙芗萧焫处天光合五色曈昽暎柘袍真庭肃肃下灵旗缥缈云韶奏假时干羽两阶昭世徳鳯楼重见鳯来仪玉府丹书百世存河山帯砺俨新恩鸾舆亲酹功臣墓又见髙皇六叶孙名山望祀百灵趋积翠中天翊圣圗应似白云封内起山祗万嵗効嵩唿宫殿龙眉迹已陈秋山木落自嶙峋从官一骑颁香币异代犹䝉钖类仁行殿遥闻昼漏清龙賔十二灿芝英彩毫珠玉三千字亲洒云笺赋盛京讲武还登将将坛黄旗开处五龙蟠君王神武真天授列阵先应慑可汗平沙毳帐俨分行稽首齐称万夀觞一自华山归马后百年瓯脱尽耕桑需云蔼蔼宴枌榆辽沈今年并赐租鳯诏九重天上至一时歌舞遍康衢一行贡使自朝鲜诏许承恩侍广筵归向东瀛夸盛事尧樽亲沃圣人前八年勤政揽宵衣肯为时廵废万几依旧緑章躬省览朝朝批荅下纶扉元㝠应候玉花攒铃索无声漏向䦨遥忆塞垣当此夕六龙天近倍髙寒尧阶蓂荚四回开日下欣闻玉辂廻最羡千官随豹尾红云遥捧日车来皇清文颕巻一百