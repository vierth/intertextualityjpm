成唯识论集解X卍XXX成唯识论集解序成唯识论之难究也不独糅百为十词约义丰而巳是虽正释三十论而实摄摄论集论杂集论二十论广百论辨中边宝生显识转识五蕴掌珍手杖佛性佛地俱舍金七十胜宗十句诸论无虑数百卷虽瑜伽显扬至多然但可以证此论而不可以摄此论呜唿渊矣博矣蔑以加矣况其中立正义摧邪见每用三支比量触处而是而今世讲师透彻因明者绝少若又不熟究诸论融浃于心遽解此论其不郢书而燕说者几希如首卷破胜论实德业三句二比量缘彼宗计瓶衣等物身根所触眼根所见是五识境现量所得即身触眼见是因现量所得是宗色声是喻故以有质碍无质碍二宗共一因出其不定之过此计不出胜宗十句论而出广百论中又如次卷破三有为相后约三世破为小乘执生在未来而过去现在都无生用故以来同去破之此执不出于百论而出俱舍及清凉钞中如此之类不可枚举目力一不到率尔下笔则有自误误人之咎呜唿可不慎哉余既潜心此论攷求诸典有所标识而阙疑尚多后闻巢松缘督诸师结侣焦山徧检大藏将释此论遣使迎之二师先后至余谓何不作补疏为后学指南佥曰X非得一雨师来不可余即遣使迎一雨师会以他事覊不至因循岁月合併甚难而余亦出山矣追寻此约巳将十年缘督巳作古人而余亦老病伏枕二秊殊无起色然研味此论未曾蹔舍今年夏一雨师新解成以前五卷刻本寄余其书曰近世解内典各出巳见者多第性宗理圆作聪明註释亦无大碍相宗理方一字出入便谬以千里矣不侫虽有臆见目未曾经考证口未曾经商确者皆不敢入解今入解者不过摭古人言句以成文耳不识能当明公之心否呜唿此正余之心也余恒谓陈那护法诸菩萨皆果位圣人在贤劫千佛之数其造诸论皆现量心中流出吾辈顾以分别心揣摩卜度自以为比量而不知皆非量也不以至教量印之乌乎可故余拙解取名证义意正如此师可谓得我心之所同然矣及阅其书则遇立量处一一提明虽不解因明者读之无不了然其散见诸论凡余心目之所及者师皆先及之且有余目之所未及者矣然后知师用意之精如此而巢松缘督之推许岂虗哉余闻紫栢大师言相宗绝传久矣鲁庵泰法师行脚避雨止人家檐下闻其内说法声听之则相宗也亟入见乃一翁为一妪说师遂拜请教因留月余尽传其学而去疑此翁妪非凡人盖圣贤应化而现者雪浪恩法师即鲁庵之孙也缘督又雪浪之孙而一雨巢松二师皆得法雪浪称高第弟子其授受渊源有自矣余承法师片言指X点受益良多但其欲尽削繁文独存护法正义数语未免惮烦乐简之病故其平生着述绝少然有诸弟子灯灯相续着书满天下亦孰非法师之着述哉病中久癈笔研偶因赞喜而走笔序之亦不知有当于师心否万历壬子孟秋五日念西居士王肯堂力疾书唯识集解自叙一代时教虽逗机不同户牖各别要其所归性相二字该括无遗矣曷谓性谓不生灭无去来离四句绝百非者是楞伽所谓寂灭一心楞严所谓清净觉性也曷谓相即清净觉性中瞥尔不觉遂流而为识结而为色胶而为执荡而为空于是色法分为十一则有眼耳鼻舌色声香味等相生焉心法分而为八则有了别之相出焉心所法分而为五十一则有触等欲等贪痴等相出焉不相应法分为二十四则有得失生灭等相出焉无为法分而为六则有虗空择灭等相出焉百法丛生众相横出清净觉性郁而不扬矣于是凡夫见相而不见性用识而不用智根尘识X三交驰互逸头头羁绁处处粘着外道小乘迷头认影不达自心谬执心外实有诸法复执诸法实有自性向空华上分淡分浓于兔角边较长较短部党羣分互相牴角此大乘唯识正宗立破之义所由作也且此论以唯识为宗者谓色等十一法是所缘唯识故识等八法是自性唯识故心所五十一法是相应唯识故不相应二十四法是分位唯识故无为六法是识性唯识故是知五位百法统名唯识离识之外无片事可得故以唯识标宗也以立破为义者如立色等十一法为所缘唯识者是破外道小乘计心外实有诸法也立八种识为自性唯识者是破小乘执六识三毒为生死因数论胜论等计神我胜性等为生死因及一类菩萨拨识亦无之执也立五十一心所法为相应唯识者是破小乘误执离心无别心所之执也立二十四不相应法为分位唯识及无为法为实性唯识者是破小乘执得等虗空等为实有自性也复立十因四缘为生起因者是破自然外道无因而生诸法也是故索其旨趣究其始终皆以立破为义立破之义既成则知万法元从巳出不自外来悉假缘生亦非实有于是九十六种外道悉竖降旗一十八部小乘争扶象辙乘其启窾导入无疵授以新方驱其痼疾是以收百法归相见摄相见属依他若从依他而执我执法则没溺痴河若了依他元无自性则优游觉海故复明转识成智束智为身也呜X唿古尊宿见性之后或捧或喝或伸或欠或拈搥竖拂或吐舌扬眉或张弓架箭或舞笏辊毬或掀倒禅牀或趯翻饭桶或作驴鸣或为犬吠无非游戏神通发明般若者莫不皆从相中打出识里透来故全相是性全识是智方得真实受用左右逢原随流得妙谁谓相宗非要哉是知性之不明者相之不彻也故欲明性先须彻相相彻而后性自明矣今见性者既不可得而复弁髦其相问其性则指胸点舌竖臂擎拳曰无非是道问其相则口如匾担眼似流星曰我无用此颟顸儱侗甘坐自欺诸佛慧灯于兹渐熄不亦大可哀邪然此论自奘师糅成之后口授基师基师作疏以释其义当尔时耳提面命家喻户晓故自唐以来弘之者广而见性者如麻似粟触处皆是至我明而疏义湮没此论亦寘之高阁相宗一脉黯然不彰即见性者亦如麟角故知见性虽不在相寔由彻相以见性是则相宗为见性之明灯亦是欲到菩提法性城中一本路程图也恶可少哉润自落䰂披缁滥厕讲场即与二三同志窥其门户第根性钝迟而闻见复寡于易了处一句入心如渴沾甘露津津有味忽遇聱牙诘曲则喻如嚼蜡故旋阅旋止后披宗镜始得斩其疑关抽其暗钥从是徧探楞伽深密等经瑜伽显扬广百杂集俱舍因明等论及大经疏钞其中凡与此论相应者輙手录之间有眼力未及者X必参之有识方始搦管积有数年彚成此解实不欲以臆说误人故命之曰集解第愿后之学者借是解而了相而破相而离相则幸矣若据是解而泥相则蛇足之诮余复何辞是解也自巳酉冬于虞之秋水菴缉成六卷至辛亥夏日于湖之福山兰若续成四卷续成而捐赀请刻者云山居士觉僊也时万历壬子夏日书于藤谿之草堂X成唯识论卷第一护法等菩萨造唐三藏法师玄奘奉诏译金庭长寿寺沙门通润集解梵语悉底唐言成成者安立成就义安立教理成就胜义故梵语么怛喇多唐言唯唯者独义心外无法故梵语毗若底唐言识识者了别义八识皆能了别自分境故梵语奢萨怛罗唐言论论者分析义分析五位教诫后学故论字是能成唯识是所成能所合目故曰成唯识论自世尊覩星之后说法四十九年谈经三百余会统而言之总以一心八识而为宗体因缘和合变现世出世间种种诸法而诸小乘外道不达三界由乎自心万法原于本识妄计心外实有诸法妄立种种异因为诸法本邪说谬解堕堑落坑所以诸大菩萨兴慈运悲据大乘经造颂造释成立唯识一宗诱引外道小乘出邪见河复归性海故有斯论然此唯识二字有十种义一遣虗存实义谓徧计所执之境唯X虗妄起都无实体应须除遣以情有理无故谓依圆法体是实有是根本后得所缘之境应须存留以理有情无故良由一切异生小乘无始时来妄执我法为有清辩菩萨妄拨理事为空今唯识观中以空遣有以有遣空以非有非无双遣有无故言唯识二舍滥留纯义谓心境二法相倚而生由境有混滥舍之不称心体既纯故言唯识故下文云识唯内有境亦通外恐滥外故但言唯识三隐劣显胜义谓王所俱能了别心所即劣依他起故心王即胜所依体故隐劣不取故言唯识二十唯识论云此说唯识伹显王胜理兼心所如言王来非无臣佐四摄末归本义谓収摄相见二分还归本识自证分体故言唯识解深密经云诸识所缘唯识所变五遣相证性义谓相用遣而不取体性证而不除故言唯识摄论云依绳起蛇解见绳知是无证见彼分明方知明性乱六境识义谓所观境由识变现境不离识故言唯识阿毗达磨经云鬼人天等所见各异七教义即能诠教说有唯识楞伽云由自心执着心似外境现彼所见非有是故说唯心八理义即道理唯识本颂云是诸识转变分别所分别由此彼皆无故一切唯识九行义谓菩萨在定位作四寻思观皆不离识瑜伽云菩萨于定位观影唯是心十果义谓佛果四智及菩萨所有功德皆不离识庄严论云真如无境识是X净无漏界如上十义性相境智教理行果有漏无漏等皆是成就唯识胜义故云成唯识论卷者舒卷义舒则览其文卷则思其义从义边说故云卷也第谓次第一者数之始论有十卷此居其首故曰第一护法等菩萨造唐三藏法师玄奘奉诏译此出造释论併译人之名也如来灭度九百年后六师竞作邪说炽盛于是天亲菩萨撮瑜伽之要义造唯识三十颂亲胜火辩同时造释千一百年后护法德慧安慧难陀净月胜友陈那智月八大论师相继造释各成十卷前后合之总有百卷故后人以天亲为本论主十大论师为末论主而末论十师中又以护法四分为准故以护法为首其余论师则以等字该之自后奘师糅斯十释合为一部勒成十卷若一师之所制即斯论也三藏者经律论藏也法师者三藏精通人所师法故译者易也易梵语而成唐言也稽首唯识性满分清净者我今释彼说利乐诸有情此一偈上半是论主归敬三宝之辞下半是论主自陈造释之意言稽首者稽至也留也以首至地停留少时所以展敬也唯识性者所证之法也满清净者佛也五住究尽二死永亡名究竟觉故分清净者僧也分断无明分证真理名随分觉故此二皆能证之人也问何故论初必须归敬三宝答X最吉祥故真福田故有大力故生胜心故能加被故应须归敬问性相二法互显并陈何以偏敬其性不及其相答唯无漏故唯真谛故法实性故圣所证故迷悟依故所以偏敬问云何故法在佛先答师资相因法先佛后以法为诸佛之母一切诸佛皆从此中流出故他处言佛法僧者显说相因佛先法后人能弘道故问云本论师既有三十颂巳何因缘故复造斯释答云所以释彼三十颂者正欲令一切迷谬有情得大利益得大安乐故今造此论由断碍解所知障故得大菩提自此至故作斯论一段是论主自述造论因缘以明利乐有情之意言二空者我空法空也二空是一论之纲领故首言之言迷谬者外道不解名之曰迷小乘邪解名之为谬既迷且谬正眼瞢然论主所以造释令邪知谬解之徒得真知实解故问生解有何利益答生解为断二重障故障者覆碍义覆蔽真心碍智不起故障有二种谓烦恼所知烦恼者何谓见思惑恼乱有情长处生死所知者何谓诸无明障所知境令智不生此二种障同是根随二十六惑由根随等有烦扰用名烦恼障有覆碍用名所知障故欲断障先须生解解生而后行起行起而后障断故问云此二种障从何而起答由我法执二障具生执是封着不舍义由诸愚夫坚执诸法实有主宰又执心外实有诸法名我X法二执因有二执遂生二障由我执为根生烦恼障法执为根生所知障所谓我法生而障起也问若尔此二种障何由而断答若证二空彼障随断谓能观五蕴法中本无主宰谁是我者即是我空复观蕴法亦非实有谁为法者即是法空既能证入二空彼二障者应念化成无上知觉所谓我法空而障尽也由执而障成空而障断既从地倒还从地起故问断障有何利乐答断障为得二胜果故由烦恼障障大涅槃令诸有情轮转生死故断续生便证解脱言续生者谓结生相续即润生无明也由所知障障大菩提令诸有情不得正觉故断碍解便得菩提碍解者谓法执不忘所证净解即是碍故又为开示谬执我法于唯识理如实知故此约二执别显世间迷也开谓开发示谓指示我法本无而妄执故曰谬唯识本有而不知故曰迷我者如世间执有情生命者知者见者外道执作者受者思者等法者如数论师执二十五冥谛胜论师执六句义等此皆迷本有之唯识谬执本无之我法故诸论师高建法幢立真比量破除二执指示二空使迷唯识者达真现量故复有迷谬唯识理者得如实解故作斯论此约四执别显圣教迷也前于相见执我执法故称迷谬此于境识计有计无故亦称迷谬或执外X境如识非无者如小乘执有宗依十二处教执心境俱有或执内识如境非有者如清辩依密意空教拨识亦无或执诸识用别体同者如一类大乘菩萨言八识用虽不同体唯是一如一水镜多波像生或执离心无别心所者如经部觉天所计但有心王都无心所以经言士夫六界染净由心无心所故虽于蕴中亦有心所但于识上假立分位非别实有如上四师或偏于有或滞于空或略其用或缺其所所见不同所执亦异皆未能达唯识妙理故诸论师为遮其执令于唯识深妙理中得如实解故造斯论上明造论因缘竟下正释三十颂若唯有识云何世间转谓随缘施设有异问云世俗之人不了唯识妄执我法可尔圣教之内了唯识者云何亦言有我法耶次举颂总答论曰下释颂世俗所执名世间我法圣教施设名圣教我法此二我法俱是假立非实有性以世间我法无体随情名之为假圣教我法有体强设亦名为假故云何名为无体随情假以本无实体妄情所执虽无如彼所执我法随执心缘亦名我法此名无体随情假云何名为有体强设假虽有法体而非我法以法体无名强名我法不称法体随缘施设此名有体强设假我谓主宰者主有自在力宰有割断力主是我体宰是我用故又主是俱生X我任运自在属第七识我宰是分别我有割断故属第六识我法谓轨持者能轨自相能持自性故彼二俱有种种相转彼二者指我法言俱有种种相者言我相有多种而法相亦有多种故曰俱也我种种相者谓有情命者等者等取养育者数取趣生者见者知者外道所执作者受者思者此世间无体随情我也预流一来等者等取三贤十圣三乘五性二十五有此圣教有体强设我也法种种相谓实德业等者等取二十五冥谛及大梵自在时方本际自然法此世间无体随情法也蕴处界等者等取缘起根谛有为无为有漏无漏一切善巧诸法此有体强设法也转谓随缘施设有异者言如上种种诸相皆是随顺众缘施设各各有异然皆不称法体悉是假说巳上总明世间圣教二种我法皆是假立以释颂初二句如是诸相若由假说彼二离此无所依故问云如是我法种种诸相皆是随缘假说依何为体而得成就答彼我法二相皆依诸识转变而假施设非实有体识谓了别者了谓了达别谓分别诸识皆能了达分别自分境故问心所亦能了别何以不及答此中识言亦摄心所定相应故此中者指颂中说言颂中但言识所变而不及心所者以心所恒依心起与心相应故但言识必该心所也变谓识体转似二分相见俱依自证起故言识X体者通指八识自证分言以自证分上变似能缘谓之见分变似所缘谓之相分此二分者名依他起依他自证而生起故愚者不了依此见分施设我执依此相分施设法执故曰依斯二分施设我法也然则见相二分为所依我法二执为能依离所依无能依故曰彼二离此无所依也问既一自证变似二分相见二种是同是别答亦同亦别同者即一体转似二分如一蜗牛变生二角故可言同别者见分是自证分义用分开故离识外别无有种相分必以识为所依变相分种似相而起是故相分有别种生问相分既别有种何名识变答不离识故内识变时相方生故巳上别明世间我法从徧计生或复内识转似外境缘此执为实有外境此显圣教我法从内识变也或复内识转似外境者正显我法从内识变非是心外实有故云似境此之似境虽由内识所变其实亦由我法现种交熏之力故内识生时能变其似诸有情类不达我法似境从内识现其体本空而反计似境以为实有正如患梦之人以自梦力现种种相似之物不达梦境不真而反执梦中相似之物以为实有殊不知正梦之时此物未甞无既醒之后此物未甞有也故经云如梦中人梦时非无及至于醒了不可得巳上释颂第三句X愚夫所计实我实法然似彼现故说为假此结世间我法是世间假圣教我法是圣教假一是妄情施设一是内识所变故外境随情而施设故所依事故亦胜义有此以外境内境会归唯识问云何故心外实我实法都无所有唯有内识答外境是徧计所执随情施设都无实体犹如兔角非若内识之幻有内识体是依他仗因托缘而有犹如空华非若外境之都无由此外境体性非有内识体性非无便遮外计离心之境实有增执及遮邪见恶取空者拨识亦无妄空减执唯识之义于此昭然问外境既是妄情施设可说为假内境实是内识所变何故亦假答内境虽是内识所变非是全无依世俗说名为假有内识是假境所依之体依胜义说名为实有故知世间圣教二种我法悉是假有全归唯识离识之外无别有法故曰通玄峰顶不是人间心外无法满目青山云何应知实无外境潜转身中作事业故问世间目根身器界皆是心外实境云何谈唯识者以内识为有内境为似外境为无答以世间所执实我实法悉无体故故知唯有内识所变似外境现问现前世人能知能见能说能行能造能受皆是此中实有主公潜施默运方能成就如何实我不可得耶答世间所执我法虽多略而言之但X有三种一大同虗空我即数论师所计受者我胜论所计作者我二卷舒不定我即兽王及徧出所计三量小极微我即无惭外道及尼干子所计此名六师三计余九十种总不出此初且非理所以者何所修证法一切我合故先破大同虗空我也先出外量云我是有法体常周遍是宗因云随处造业受果故同喻如虗空此量宗犯能别不极成因犯法自相相违喻犯能立法不成故因明云能别不极成者如佛弟子对数论师立声坏灭法自相相违因者如说声常所作性故此因唯于异品中有是故相违能立法不成者如说声常无质碍故犹如极微次立量破云我是有法常遍为宗因云应不随身受苦乐等喻如虗空故因明疏云对敌申量三分圆明开晓于宾名真能立斥量非圆弹文有谬示悟于主名真能破对敌申量三分缺谬非晓于敌名似能立妄斥非圆弹文有谬不悟于主名似能破由彼敌对申量而三支有谬不得圆满故先出其量次即借其量以破之即彼为似能立而我为真能破所谓夺贼枪杀贼也次约同异破又若所执我体既同虗空周遍一切则汝所执我体与彼有情所执我体同耶异耶若汝所执之我与一切有情同一体者则一有情作业时一切有情亦应同时作业一有情受报时一切有情亦应同时受报一有情成佛X时一切有情亦应同时成佛若尔便成大过若汝所执我与一切有情我各异者一人之我体周徧多人之我体亦徧既更互相徧则一人之体与多人之体混而为一既混为一则一人作业受报时应名一切作受以一切我同在一处无别异故若谓我体虽遍而作受各有所属决非一作一切作一受一切受者亦无此理以业果身三与诸有情我体和合而为一故既和合为一不得分为彼此各有所属若谓属此而不属彼则与常徧之理又不当矣必也一作一切作一受一切受一解脱时一切亦解脱所修所证与一切我合然后可名常徧今既不然常徧之义不成安立中亦非理所以者何故彼所言如童竖戏次破卷舒不定我也先出外量云我体常住不定为因随身大小有舒卷故如油渧水此因亦犯法自相相违过次申量破云我体应非常住有舒卷故如槖籥风槖籥者鼓风之器鼓之则风出不鼓则无故若谓我体定随身者身有多物应可分析何者为我色是我耶受想等是我耶若可分析便成多体如何可执我体为一故彼所说如儿童竖子戏谑之谈岂有实义乎哉后亦非理所以者何诸有往来非常一故三破量小极微我也先出外量云我体常细潜身作业犹如极微次申量破云我量至小决不能令X大身徧动如蚍蜉撼树若谓我量虽小而能速疾巡身似徧动者犹如火轮若尔则所执之我亦非一体亦非常住诸往来者是生灭法是和合法非常一故巳上六师三计由彼宗因自相矛盾故不动于戈立见其败又所执我复有三种三者与蕴非即非离此出小乘所计我有三种一者即蕴如言即色是我即受是我等此正量部所计二者离蕴如离色是我离受是我等此经部所计三者与蕴非即非离是犊子部所计正量部亦有作此计者初即蕴我理且不然如虗空等非觉性故先破即蕴我也先约五蕴破我应如蕴非常一故者常堕无常常亦无常故一堕于五一我成五故立量云我若即蕴非常一故犹如五蕴次约五位破内色有质碍我无质碍故立量云又内诸色定非实我有质碍故如外诸色心心所法待缘而有有间有断我恒相续故立量云心心所法亦非实我不恒相续待众缘故犹如瓶等我有知觉余行余色并无知觉立量云余行余色亦非实我非觉性故知虗空等言余者除心心所及内色外所余不相应行及外色也中离蕴我理亦不然应如虗空无作受故次破离蕴我也我蕴相离两不相干如眼与声了不相触立量破云我若离蕴无作受故喻如虗空X后俱非我理亦不然故彼所执实我不成三破与蕴我也言汝既许依蕴而立实我今既非即薀又非离蕴断非实我故立量云我非即蕴亦非离蕴定非实故应如瓶等瓶等不即泥团不离泥团故又既下破犊子部中计此部立三聚一有为聚二无为聚三非二聚又立五法藏三世为三无为为四第五不可说藏我在其中以不可说有为无为故然此一部诸部论师共推不受唿为附佛法外道以诸外道所计虽殊皆立我故故借彼例破云若汝既知不可说名有为无为亦应当知不可说为是我非我明矣岂有非离非即之中而有实我哉又诸所执实有我体故所执我理俱不成上文分破外道小乘所执都无实我下文总约根尘识三种破谓汝所执之我是根耶尘耶识耶先约识破故曰思虑立量云我若是识应是无常有思虑故如心心所我若非识应是无知无思虑故如虗空等又诸所执实有我体故所执我二俱不成次约根破故曰作用立量云我若是根应是无常有作用故如手足等我若非根应非实我无作用故如兔角等又诸所执实有我体正见翻令沉沦生死此约境破故曰所缘先征次释云若我体非是我X见所缘之境则汝执实我者为猜度为妄说若我体即是我见所缘之境则凡有我见者当称正知正解不应目为颠倒众生以真知灼见实有我体故又若必以我见为正则应无我见者为邪如何圣教皆毁我见而赞无我谓证涅槃者皆无我见有我见者沉沦生死岂有着我见者不沦生死而证涅槃无我见者不证涅槃而沦生死者哉又诸我见不缘实我随自妄情种种计度此总破能缘所缘皆非实我以显正义立量云我见是有法不缘实我是宗因云有所缘故喻如缘余心又量云我见所缘是有法定非实我为宗因云是所缘故喻如所余法如我见不能缘余心则我见不能缘实我若余心可缘则实我亦可缘如所余法既非实我则我见所缘亦非实我若所余法是实我者我见所缘亦是实我故知我见所缘非实我而我见亦不缘实我也广百论亦云我见决定不缘实我男女等相所杂糅故如缘身等起男等相所杂糅心又我见境非是实我男女相心之所缘故犹如身等问我见既不缘实我是缘何等答但缘内识变现五蕴似我之相随自妄情周徧计度以为实我然非真有实我可缘也然诸我执数数脩习胜生空观方能除灭此下略示二种我执生起之处及脩断之相言俱生者与身俱生任运转故言分别者思虑计度而X生起故俱生我执下正显俱生异于分别也十地论云远随现行不作意缘无始至今任运而有不假作意分别寻伺如小孩皃见母生喜是俱生贪见人啼哭是俱生瞋不假别缘任运起故古德云学道之人不识真秖为从前认识神无量劫来生死本痴人唤作本来人轲书所言赤子之心良知良能皆此类摄此有二种一是第七托第八见分为本质自变影像为相分境缘此相分执为实我名俱生执此执念念无间名常相续二是第六缘五取蕴或总缘为我或别缘为我言总缘者谓第六託识所变蕴相而为本质自变影像为相分境缘此相分执为实我别缘者谓执色为我执受为我等皆是託质变影而为所缘执为实我亦名俱生此执或起或灭名有间断此二俱生细故难断从无始来任运转故直至脩道位中脩习胜生空观地地渐断至金刚心方能断尽言胜生空者拣异见道生空故曰胜也问云何以不言我空人空而言生空答若言人空不该余趣若言我空有执外法以为我者故言生空以混融之分别我执观一切法生空真如即能除灭外缘者对内因言即邪教邪分别也邪教所说蕴相我相即前外道小乘所执心外实蕴实我此二我执麤故易断见道位中初地初心生空徧行真如现在前时一时顿断X如是所说一切我执五取蕴相妄执为我此结二种我执也如是所说一切我执者牒上二种我执也自心外蕴或有或无者宗镜云能缘缘不着处即名心外疎所缘缘第七计我心外之法或是于有以第七未转依位必仗外质故第六计我心外之法或是于无此识行相勐利于一切位能自在转故自心内蕴一切皆有者能缘缘得着处即名心内亲所缘缘不问即离计为我者影像相分必是有故是故下结示然诸蕴相从缘生故一切皆缘五取蕴起问云五取蕴相与所计我孰有孰无立量答云然诸蕴相决定似有仗因托缘而得生故犹如幻事又量云妄所执我决定非有横计度故如毕竟无故契经下引证色等五法具摄有为众缘积聚共所作故无有少法一缘所生故名为蕴烦恼名取蕴从取生故名取蕴如草穅火或蕴属取故名取蕴如帝王臣或蕴生取故名取蕴如花果树实我若无云何得有于汝有失非于我宗此破我有三世难难云世人以有我故则能忆过去识现在诵习未来益我损我为恩为怨等事今言我非实有则忆念三世者谁耶先约体破言汝所执之我既常不变三世皆如则是现在同于过去过去亦同现在若是现在同过去者则我体常无若我体常无三世恩怨亦应常无谁为忆识诵X习若是过去同现在者则我体常有若我体常有三世恩怨亦应常有何须忆识诵习所以者何以后与前体无别故次约用破若谓我体本无变易而我之用前后变易而有忆识诵习等事者理亦不然以体与用不相离故用不离体体常而用亦常则我用不应有变体不离用用变而体亦应变则我体不应言常进退推求不得言我能忆念诵习三世恩怨等事次显正义云然诸有情恩怨等事是本识中任持一类相续不断之种子由此种子与一切法更互为因念念受熏故有忆识诵习恩怨等非谓实我能缘也故楞严云汝等昔年覩一奇物经历年岁忆忘俱无于后忽然覆覩前异记忆宛然曾不遗失则汝精了湛不摇中念念受熏有何筹筭故知实我不缘三世若无实我谁能造业造业受果于理无违此破我能作受难难云若无实我谁为造业谁为受果先立量破云实我不能作受无变易故犹如虗空又量云实我若能作受有变易故应是无常次出正义云然诸有情能造受者皆是八种心王及诸心所发业润生内因外缘熏习之力故有善业恶业受报好丑等事非是实我能作受也我若实无谁于生死愚者于中妄执为我此破我有厌求难难云若无实我谁沦生死谁证涅槃先立量破云我体既常无生灭故犹如虗空X何为厌舍我体既常无苦恼故亦如虗空何为求趣故彼所执我体为常是为自害次显正义然诸有情因烦恼力造诸恶业故有轮回因患生死厌三界故求趣涅槃由此故知定非实我能为生死涅槃苦乐因果但有诸识前灭后生因果相续如秤两头低昂时等故知一切因果不离本识然由妄熏习故似我相现愚者昧此执为实我所以论师一往破除我执直显我空良有意也如何识外实有诸法是实非假现量所得上破我执巳竟此下正破法执问云世出世间种种诸法皆是离心实有如何谈唯识者离识之外更无一法可得耶答外道余乘所执外法以理推究皆非有故又问云外道所执云何非有且数论下先答出彼计梵语僧伽此翻为数数即慧数数度诸法根本立名从数起论名为数论论能生数亦名数论本源即是迦毗罗造金七十论即自在黑造二十五谛是其计也准百论云从冥生觉从觉生我知从我知生五唯量从五唯生五大从五大生十一根神我为主常觉相处中不败不坏摄受诸法今依金七十论释二十五谛总略为三处中为四广为二十五初总略为三者一自性二我知三变异自性是第一谛亦名胜性未生大等但住自分名为自性若生大等便名胜性用增胜故智论云谓外道通力至八万劫八万劫外冥无所X知故称冥谛从此觉知初立故二言我知者即第二十五谛神我也三变异者中间二十三谛是自性所作名为变异故有三位处中为四者一本性无变异二大等亦本变三十六但变异四知者非本变一谓本性能生大等故名为本不从他生故非变异二大我慢五唯此七亦本亦变异大从本性生故变异能生我慢故为本慢从大生故变异能生五唯故为本五唯从慢生故变异能生五大故为本三五大五知根五业根及心平等根但从他生故唯变异不能生他故不名本四知者即我知为体故不从他生亦不能生他故非本非变广有二十五如百论所说然都有九位就其中二十三谛自有七位一大二我心三五唯量四五大五五知根六五作业根七心平等根兼其初后故二十五问云自性不可见云何知有答因大等事从自性生有三德故问自性云何能与诸法为生因答三德合故三德者梵语萨埵剌阇答摩旧翻忧喜闇新翻贪瞋痴由此自性三德合故能生二十三法自性是作者神非作者问若非作者何用我为答为证义故义之言境证于境故谓二十四谛是我所知我是见者而非作者余不能知问自性是作者我非作者何因和合偈答云我求见三德自性为独存如跛盲人合由义生世间言我求见三德者谓我有如是意我今当见三德自性故我X与自性合言自性为独存者我是困苦人唯有能见故自性为他令得独存如跛盲人合者自性与我合亦如盲与跛合以我为跛不能作故自性为盲不能见故此二合故能生世间与我受用如跛盲各达所在各得分位我见自性时即得解脱令我独存问巳说和合能生世间是生次第云何偈答云自性次第生大我慢十六十六内有五从此生五大谓自性先生大大者增长义自性相增故此大亦名觉亦名想亦名智大次生我执我执者自性起用观察于我知我知须境故亦名我慢亦名五大初次慢生十六者即五唯量五知根五作业根及心平等根此意总明十六皆从慢生就十六中先生五唯五唯生五大五大生十一根初生五唯量者一声二触三色四味五香此五各有体有能有缘量故唯是定故定用此成五大故从声唯生空大触唯生风大色唯生火大味唯生水大香唯生地大次五大生十一根者先生五知根次生五业根后生心平等根云何五大生五知根谓声唯生空大空大成耳根是故耳还闻声触唯生风大风大成身根是故身根还受触色唯生火大火大成眼根是故眼根还见色味唯生水大水大成舌根是故舌根还知味香唯生地大地大成鼻根是故鼻根不闻地而闻香次生五业根者一语具二手三足四小便五大便即执步戏笑除也心X平等根者分别为体故论云分别为心相是相即心事六具五唯成通缘诸境故二十五我知者以思为我云何知有我积聚为他故他者即是我由三德是生死因由所转变扰乱我故不得解脱知二十三谛转变无常生厌脩道自性隐迹不生诸谛我便解脱故偈云我无缚无脱无轮转生死以无三德故无变异故无作者故问若尔谁为系缚谁为解脱答轮转及系缚解脱唯自性由自性变异故缚若得正徧知即得解脱意明知二十三谛为正徧知明缚与脱不由于我言我解脱者约自然解脱耳此中言执我是思者是彼所执无缚无脱之神我此神我能受用冥性及三德所成大等二十三法以自性与三德唯能作二十三法不能受用能受用者是神我故然彼所计大等二十三法虽由三德合成皆是实有是现量境亲得受用故即今此方所计浑沌如老子所云杳杳冥冥其中有精恍恍惚惚其中有物庄子云至道之精杳杳冥冥至道之极昏昏默默者皆冥谛也此总认一团无明为至道翻此冥谛便成大光明藏矣彼执非理所以者何如何可说现量得耶先斥次征次立量破言大等二十三法一一都借三德和合而成如军林瓶车和合而有便非实法如何可说现量得耶故先出外量云大等是有法是实非假现量所得是宗因云三事合成故此宗X既云是实非假而因是三事合成是宗因自相违矣故敌者反其宗以破之立量云大等是有法应假非实非现量得是宗因云三事成故喻如军林等又大等法若是实有转变非常为例亦尔此以能生所生互破也本事即三德意谓大等二十三法是实有者则同能生三德非三合成不得称三德所生大等矣以所生即如能生故遂申量破云大等诸法非三合成是实有故如三本事若三德即是二十三法则三德亦当有三德合成以能生即如所生故遂申量破云萨埵等三亦三合成即大等故应如大等转变下例破谓本事既能转变大等亦应转变立量破云大等诸法亦能转变是实有故如三本事大等既是非常本事亦应非常立量破云萨埵等三亦应非常即大等故如大等法又三本事各多功能余亦应尔体无别故此约体用相同破功能用也若此三德各各能造二十三法则此三德各多功能功能既多则此三德体亦应多以体与用不相离故体即自性广百论云如是所执自性最胜一分有用变成大等余分无能无所转变是即自体应成种种成种种故定是非常又三自性一一皆有明躁昧等众多作用自性作用既许体同以性随用应成多体自性X最胜无差别故是则最胜体亦应多体既成多应如大等定是无常若谓三德之体既徧一处一处起用转变诸法余一切处亦应同时转变以三德之体徧而无别故许此三事体相各别故不应言三合成一此约体相各异破纵许三德体相各别不相徧者如何和合共成一相若谓未合成三合时变一理亦不然合与未合三德之体无差别故岂有未合成三合时成一之理耶若谓三事其体虽异而相是同故和合时成一相者便违巳宗体相是一若谓体异相同无斯过者则应体如相而冥然成一或应相如体而显然成三如是则应一体合成一相或是三相合成三体不应说言三体和合共成一相一相二字若此中体相对辨则一相是能变若下文总别对辨则一相是所变由此一相成彼一相实无二也又三是别大等是总总亦应三如何见一此约总别相同破三德是别相大等是总相以三德共生一法故若总别二相既混合一处则一不成一三不成三云何三德和合共生一相若谓三德虽变实不和合成一相者三德变时既不和合与不变时无有差别亦不应言成一色等如何现见三德成一色耶若谓三德和合而成一相则三德别相即应亡失别相既失三德之体亦应随相X而失体相既失是将何物而成一相若谓三德各有总别二相故虽成总相亦不失别相者亦不然以不可说此三德各有大等总相及三德别相故以大等总相即是三德之别相故若谓总相即别相者则大等总相上各各应有三德别相如何但见大等一色总相不见三德别相耶若谓三体各有三相体亦应各三以体即相故此约三相和合破若谓三德之体各各具有三相和合混杂不见其三但见一者理亦不然既三体各有三相宁有三相俱在而独见一者耶既见为一则成一相又如何知三事之有三相差别哉若彼三德一一皆具三相即随有一德能成色等诸法何所乏少必待三德和合而成耶若谓必待三相和合而成一色应一一事皆有三体以体与相无别异故又大等法皆三合成但是妄情计度为有此约众果皆同破能造三德为因所造大等为果唯量即五唯量诸大即五大诸根即十一根意谓能造三德既同则所造大等诸法悉无差别之相是则因果等法皆不得成既无差别则一根应得一切境如眼根亦能闻声齅香知味等或应一境一切根所得如一色唯眼亦可见耳亦可闻等如是则世间尽合为一而无现在情与非情净秽好丑等物亦无现量比量非量之境则犯自教相违X及世间相违过故下文云便违三德我等体异亦违世间诸法差别故彼所计皆非实有胜论所执实等句义多实有性现量所得此六句义即卫世师所计亦云胜论以六句义最为胜故其能造人即成劫之末外道嗢露迦此云鸺鹠仙人即百论中优楼佉也亦云米脐以収碾场糠粃中米脐食故六句者实句德句业句大有句同异句和合句也言实者谓诸法实体德业所依名之为实德业不依有等性故实有九种谓地水火风空时方我意也德谓道德有二十四一色二香三味四触五数六量七别性八合九离十彼性十一此性十二觉十三乐十四苦十五欲十六嗔十七勤勇十八重性十九液性二十润二十一行二十二法二十三非法二十四声如地有十四德水有十四德火有十一德风有九德空有六德时有五德方有五德我有十四德意有八德等言业者作用动作义也有五种谓取舍屈伸行如地水风火意是有动作空方时我是无动作言大有者谓实德业三同一有故离实德业外别有一法为体由此大有有实等故言同异性者即实德业三种上同异性如地望地有其同义如地望水有其异义地之同异是地非水水等亦然此同异性亦离实等外有别体性言和合者谓诸法和聚由和合句如鸟飞空忽至树枝住而不去由和合故X令有住等然此有性同异二句互有开合如清凉开有性为二句合同异为一句胜论开同异为二句合有性为一句据胜论释同义者即有性由实德业三同一有故以同有实德业三实体故有诠智因此即不离实德业之有性也言异义者即离实德业外别有一法为体以离此外别有体性故有遮表之言此即离实德业外之有性也此外道计此六句皆是实有现量可得彼执非理所以者何应非离识有实自性此约常无常二宗破先斥次征后破且汝所执诸句义中诸常住者能生果否若能生果便有作用应是无常遂申量云诸常住者应是无常有作用故如所生果若不生果应非实有遂申量云诸常住者应非离识实有自性无作用故如兔角等诸句义中诸无常者有质碍故若有质碍定非实有遂申量云诸无常法非实有性有质碍故有方分故可分析故如军林等若无质碍应非实有遂申量云诸无常法应非离识有实自性无质碍故如心心所如上两宗各有二量前量约所执破后量约唯识破又彼所执地水火风亦非眼见实地水火风此约因宽不定破碍无碍法皆共此因故立量破云地水火风是有法应非有碍是宗因云实句义摄身根所触故喻如坚湿暖动又量云即彼所执X坚湿暖动是有法应非无碍是宗因云德句义摄身根所触故喻如地水火风以身根所触之因既向有碍地水火风实句上合复向无碍坚湿暖动德句上转遂成不定故有碍地水火风即如无碍坚湿暖动无碍坚湿暖动即如有碍地水火风以同是身根所触因故又地水火三是有碍色青黄等色是无碍色若俱是眼所见为因此因既与有质碍色合复能向无质碍青黄色上转亦成不定遂申量云又彼所执地水火三应非有碍实句义摄眼根所见故喻如青色等即彼所执诸青色等应非无碍德句义摄眼根所见故如地水火三故因明云共不定因者如言声常所量性故常无常品皆共此因是故不定为如瓶等所量性故声是无常为是空等所量性故声是其常故知下结破又彼所执实句义中许色根取故如地水火风此约碍无碍破申量云实句义中有碍常者应是无常皆有碍故如麤地等诸句义中无质碍法应皆有碍色根所取故如地水火风巳上总破实德业三句又彼所执非实德等故彼有性唯妄计度此破大有性也大有性者谓一切实德业句义和合一切根所取于实德业有诠智因是谓有性此有性有二种有不离实德业之有性有离实德业之有性故因明云有法自法相违因者如说有性X非实非德非业有一实故有德业故如同异性此量本鸺鹠仙人为五顶子说自悟六句法初说实德业三当体是实五顶皆信及与说大有性句能有实等离实德业外别有自体五顶疑云其实德业体性不无即是有性宁离三外别有大有耶仙人见疑复为说喻如同异性此性亦离实德业外别有此同异性五顶虽信同异之义然犹不解离实德业外别有大有于是仙人立量云有性是有法非实德业是宗因云有一实故有德业故喻如同异性故因明破云此因如能成遮实等如是亦能成遮有性俱决定故此中先约唯识破谓此大有性既离实德业外决在唯识内以非是实等所摄故若离实德业之大有性不离唯识则离有性之实德业亦不离识以非是有性所摄故遂申量云彼所执非实非德非业之大有性是有法应非离识有别自性是宗因云非是实等所摄故喻如石女儿离大有之实德业是有法亦非离识有别自性宗因云以非有性所摄故同喻如空华二喻一是毕竟无一是幻有以有性是徧计实德业是依他故次就彼宗自许破又彼所执大有性离实德业外无别自性以彼自宗许大有性不离实德业故立量云大有性是有法应离实等无别自性宗因云许非无故喻如实德业等次约有法差别相违破若离实德业外别有大有性应名非大有性X以彼自宗许异实等决定非有故立量云离实德业大有性是有法应非有性宗因云许异实德故喻如毕竟无故因明云有法差别相违因者如即此因即于前宗有法差别作有缘性亦能成立与此相违作非有缘性如遮实等俱决定故下例破如大有性自许非无离实德等无别有性如何复说实等离大有外有别有性若离实等有法有别有性应离非实等法有别无性既离无法无别无性应离有法无别有性然彼所执离实德业别有有性现量可得者妄也又彼所执实德业性故同异性唯假施设此破同异性也同异性者谓常于实转依一实故是遮彼觉因及表此觉因名同异性此同异性即实德业性也言彼所执同异性亦非离实德业外有别体性故曰不然以决无同异性是离实德业而有故若同异性异实德业而有则应实德业亦离同异性而有故立量互破云若此同异性是有法非实德业性是宗因云异实德业故喻如德业实则应实德业是有法非实德业摄是宗因云异实等性故喻如德业实既同异性非离实德业而有则实德业亦非离同异性而有地等下次准破地等诸性者坚湿暖动也地等体者地水火风也若知离实等体无同异性离同异性亦无实等体则知离坚等性无地等体离地等体亦无坚等性X立量云地等诸性是有法非地等性是宗因云异地等故喻如水火等地水风等是有法非地等摄是宗因云异地等性故喻如水火等如实下次例破如同异性离实德业无别同异性则实等亦应离同异性无别实性等若离实德业有同异性则应离非实德业有非同异性既离非实德业无非同异性则离实德业亦无同异性故知离实德业别有同异性现量可得者但有言说都无实义广百论云如胜义师执同异性等是现量境其理不成牛马等性分别意识于色等法假施设有越诸根境非现量得徧诸所依无差别故如和合体彼计第六和合句义其体是一遍诸所依非现量得同异等性其义亦尔又彼所执和合句义由前理故亦非实有此破和合句也和合句者谓令实等不离相属此诠智因名和合性先立量破云彼和合句定非实有是宗因云非有实等诸法摄故喻如毕竟无彼许下例破设执下纵夺破然彼实等非缘离识亦是随情妄所施设先立量总破所缘六句非现量得以彼自许是所知境故所知即比量也以现量境离筹度心无分别故次立量破能缘六句智亦非现量智摄实等智者即德句中觉也悟一切境故广百论云又彼论说有实句义是现量境理亦不然所以者何瓶X衣等物分别意识于色等法假施设有云何执为现量境然彼论说瓶衣等物因德业实同异合故为眼所见及身所触故是根境现量所知此必不然因德所引实智非现量摄谓因青等暖等诸德所引实智定非见触现量所摄非业同异实所引生依随余相合所生故如因香味所引实智乃至因同异性所引实智亦非见触现量所摄依随余相合所生故如非实等所有诸智由是应知一切句假合生智皆非真实缘彼现量谓缘实智非是真实缘实现量假合生故如德等智如是乃至缘和合智亦非真实缘彼现量假合生故如实等智故不应执六句义中有现量境然外道所计现量皆是非量故斥云皆是妄所计度非真现量有执有一大自在天亦应顿起因常有故此投灰外道由见世间有情不随欲转故作此计所以者何现见世间有情于彼因时欲修净业不遂所欲反更为恶于彼果时愿生善趣不遂所欲返受诸苦由见此故彼作是思世间诸物必应别有作者生者及变化者为彼物父谓自在天为万物因能生诸法故斥破云彼自在天若能生者是有作法决定不常不常则不徧不徧则非真实若谓彼体必常必徧体中自具一切功德故能生者则应一切处一切时顿生一切诸法不必借彼所欲及众缘和合而生矣若自在天更待彼欲及彼X众缘方能生者便违自在一因之论若谓自在徧生诸法即欲与缘亦从自生不借彼者如是则欲与缘亦应顿起以彼一因常具足故俱舍云谓诸世间若自在等一因生者则应一切俱时而起非次第起现见诸法次第而生故知定非一因所起若执自在随欲故令此法起令此法灭应非自在亦由乐欲差别生故或差别欲应一时生所因自在无差别故若欲差别更待余因不俱起者则非一切唯用自在一法为因或所待因亦应更待余因差别方次第生则所待因应无边际若谓自在欲虽顿生而诸世间不俱起者由随自在欲所生故理亦不然彼自在欲前位与后无差别故余执有一切大梵生一切法皆同此破有执大梵天者即第四韦陀论师及第五安茶论师所计韦陀计那罗延天能生四姓安茶计梵天能生万物提婆涅槃论云从那罗延天脐中生大莲华华上有梵天祖公彼梵天作一切命无命物从梵天口生婆罗门两臂生剎利两䯗生毘舍两足生首陀计时者即时散外道执一切物皆从时生以见种植等众缘和合有时生果有时不生时有作用或舒或卷令彼条等随其荣悴是时虽不可见以节气花实等故知有时计方者即第五论师计从方生人人生天地灭后还入于方故方是一是常是涅槃因计本际者即安茶论师言过X去初首世间唯有大水有大安茶出生形如鸡卵颜如金色后为两段上则为天下则为地中间一梵天能作一切有命无命等物案三王历云天地浑沌盘古氏生其中一日九变神于天圣于地天日高一丈地日厚一丈盘古亦长一丈如此万八千岁然后天开地辟盘古龙身人首首极东西足极东西左手极南右手极北开目成曙合目成夜唿为暑吸为寒吹气成风云咤声为雷霆盘古死头为甲喉为乙肩为丙心为丁胆为戊脾为巳脇为庚肺为辛肾为壬足为癸目为日月髭为星辰眉为斗枢九窍为九州乳为崐崙膝为南岳股为泰山尸为鱼鼈手为飞鸟爪为龟龙骨为金银发为草木毫毛为凫鸭齿为玉石汗为雨大膓为江海小肠为淮泗膀胱为百川面轮为洞庭韦昭同记曰世俗相传为盘古一日七十化覆为天偃为地八万岁乃死此亦髣髴西域计梵天韦纽之类故叙于此计自然者即无因论师计万物无因自然而生自然而灭此自然是常是万物因如剌棘自纤乌色非染鹄色非洗或时暴风卒起或时止息或时暴河弥漫于一时间顿即空竭或时果木敷荣或时衰悴由是故起无因之见此方庄老大略亦同虗空者即第九口力论师计虗空是一是常是一切万物因从空生风风生火火生暖暖生水水生冻坚作地地生五谷五糓生命命没还归X虗空我即前所破者皆同此破者例前自在破之若欲详明须阅广百显扬等论有余偏执明论声常如瓶衣等待众缘故明论者即五明谓因明内明声明工巧明毉方明也定量者决定不易圣言量也此即声论师单计五明声论表诠诸法计以为常次执一切声性是常不从缘生待缘显发如钟皷待桴而响金石待考而鸣文义待吐宣而显故因明云如立声为无常所作性故对声显论随一不成以声显论计声相常住无生无灭然由吐宣方能显了下斥破云二俱非理次立量破云且明论声应非常住许能诠故如所余声以明论声与所余声同是声性故次量云余声声体亦非常住待众缘故如瓶衣等有外道执地水火风虽是无常而体实有计极微者有二一即外道路迦耶论师计心法色法皆极微作然四大中最精灵者能有缘虑即为心法如色皆是四大而灯发光余则不尔故四大中有能缘虑二者计极微常由不如实知缘起故谓由极微能生麤色渐析粗色即极微性是故麤色无常因量是常言麤色者即是子微因量者即父母微最初极微名父母微聚生诸色故所生即是子微子微虽是无常不越父母微故是实有彼亦非理所以者何如何可说极微常住先破极微不成常因立量云所执极微体应非实X有方分故如蚁行等次破极微不生果色立量云所执极微应不共聚生麤果色无方分故如心心所三破极微非常住立量云所执极微定非常住能生果故如彼所生又所生果不越因量如麤果色处无别故四破果色不越因量立量云又所生果应非眼等色根所取不越因量应如极微以彼计极微眼所不取故五约因果相混破先牒转计若谓果色与因量合非麤似麤定是色根所取者立量破云所执果色无麤德合同因量故应如极微或应极微亦麤德合处无别故如麤果色若谓果色遍在自因由此亦非色根所取六约果如因破先牒转计若谓果色遍在自因之中而自因之体非一可名麤者立量破云所执果色体应非一处各别故如所在因果既如因虽麤亦细是故麤色亦非色根所取若果多分合故成麤则汝所执前后相违八因如果破先牒计多因下破若谓麤色不由极微以果多分合成麤色是色根取者则多因极微亦可合成粗色如此则极微因色足可成境为色所取何待果色合成麤色方成根境耶若麤果色既由多分合成应非实有则汝所执因果前后相违又果与因俱有质碍但是随情虗妄计度X九约因果不相受入破先立量破可知次牒转计若谓果入因而因受因入果而果受如水入砂而砂受药入铜而铜受者次破云谁许砂能受水铜能受药次纵夺破若谓因果既相受入诸分支离如相离物不共生果而自变成麤色者若尔不得为一为常以果色越因量故又纵夺破若谓因相虽多而果相是一体者则得一分时应得一切分以彼此皆一故一即一切故若不许一即一切便与理违若许一即一切便与事违故彼所执妄计而巳然诸外道品类虽多色等应无青黄等异此总破四执先叙执有法即所造之法有性即能造所造有法之有性彼执下破勿一切法即有性者事理不可执一故理虽一而事则异故故百论云若青等色与色性一应知色性其体皆同若乐等声与声性一应如声性其体皆同若诸根与根性一应如根性其体皆同应一一根取一切境应一一境对一切根是则汝宗所立差别皆不成就立量云若有法与有等性其体定一体无差别皆如有性若尔便违巳宗亦违世间亦违现量以青黄等是现量境故二执有法与有等性应如声等非眼等境先叙执彼执下破勿一切法非有性故者事理不可分二故立量云若有法与有等性其体定异体X不可得如巳灭无以异有性便同无法故便违下出过同前应如声等非眼等境如声与眼了不相触亦违现量故百论云若青等色与色性异应如声等非眼所行声等亦然异声等性应如色等非耳等境是则一切所立句义皆不得成便同拨无邪见外道三执有法与有等性而执为实理定不成此勒沙婆师所计先叙执彼执下破若有等性与色等一同数论过与色等异同胜论失次约相违体同破一异二种若言相异体亦应异不得言一若言体一不得言异则一切情与无情不成安立然决无一切法同一体者或应一异是显一切法假而不实故作是说而汝不知执以为实若据理推决不得成四执有法与有等性诸有智者勿谬许之此若提子所计先叙执彼执下破非一异执同异一者言此执与前亦异亦一之执同也以非一即异非异即一故若言是表应不双非者如立非一以显一立一以显非一谓之表今既双非复何所表若但是遮应无所执者如立非一以遮一立非异以遮异既是遮过而设不得更有所执亦遮亦表应互相违者遮则非表表则非遮故非表非遮应成戏论者既非遮表复何所益何异世间戏谑谈论下出过又一异相世共知有汝独拨无违世X间失亦违自宗然作是说正欲矫乱以避过耳巳上四句是外道之所依依此四句竞执横生离此四句百非俱遣故破执之后总以四句收结余乘所执离识实有及诸无为理非有故上破外道法执竟此下正破余乘法执先总问次总斥破色即十一色法不相应行即得非得同分命根无想定灭尽定无想异熟生住灭无常名句文身随眠十四法无为即三无为也小乘不执心心所法故不及之且所执色总有二种如何可集成瓶衣等先破色法也色有二种谓有对无对色也有对色者谓眼耳鼻舌身色声香味触也无对色者法处色及无表色也屡观众色观而复舍故名为眼数数于此声至能闻故名为耳数由此故能齅诸香故名为鼻能除饥渴数发言论表彰唿召故名为舌诸根所随周遍积聚故名为身愚夫长夜莹饰藏护执为巳有计为我及我所又诸世间依此假立种种名想谓之有情人与命者生者意生及儒童等故名为意数可示现在其方所质量可增故名为色数宣数谢随增异论故名为声离质潜形屡随风转故名为香可以舌甞屡招疾苦故名为味数可为身可证得故名为触遍能任持唯意境性故名为法此十一法各有一二三四五六七八九十等瑜伽广辩其相经部计有对色是极微所X成能成极微是实所成根等是假以实成假故眼缘麤色不缘极微萨婆多计能所皆实故先破云彼有对色定非实有以能成极微非实有故次约有质碍无质碍破立量云谓诸极微是假非实有质碍故应如瓶等又诸极微如何可集成瓶衣等无质碍故应如非色又诸极微若有方分故有对色实有不成此约有方分无方分破方谓方所分谓分位谓此极微若有方所分位便可分析既可分析便非实有若无方分则此极微不属色法云何极微合成麤色而能承光发影耶现见世间日轮初出照柱等时东西两边光影各现逐日光移随光影转承光发影随处不同则汝所执极微定有方分若日轮触壁等物则光影在此必不在彼在彼必不在此故知极微定有方分既柱壁等是和合物皆是极微所成故知极微定有方分既有方分便失极微上借果色以显极微有方分下直明极微有方分又诸极微随处必有方隅若不尔者便违汝执极微共和集义若极微无和集义者则尘尘皆可涉入是名如来殊胜妙色不得名世间质碍麤色今既不尔故知极微定有方分且汝执有对色即诸极微和合而成若无方分则山壁土石皆可直入应无障隔若尔即是四果圣人所证之色决非世间障碍有对色可比今既不然定有方分有方X分故定可分析既可分析定非实有故有对色实有不成五识岂无所依缘色自识所变为所缘缘下显正义问云外有对色定非实有则前五识岂无所依之根及所缘之色耶答云虽是有色不从外来却是内识自所变现谓之内色问云识无质碍色有质碍如何内识能变色耶答谓内识生色之时非自能生亦由本识执持色等相分种子熏习力故变似眼等五根色等五尘为相分色即以相分根等为识增上缘依以相分色为识所缘问云根等色等既是内识所变是现量耶比量耶答云色等五尘是现量得眼等五根以能发识是比知有非现量得言现量者现谓显现量谓量度取境分明离筹度故如见山便知是山见水便知是水不假分别故名现量言比量者比拟量度而知其然如隔墻见角见烟便知牛火以有比度故名比量然外五尘属现量而五根属比量者以五根有一分发识功能以意度量比知是有故所缘缘论云识上色功能名五根应理故知此根但是内识所变色上功能非是外色所造问云何而知色是内识所变答外有对色以理推求既不成就当知定是内识所变问既眼等是识所变何故眼等名根又名所依答以能引发眼等识故名眼等根即此根为俱有依生眼等识故又名所依也问此X根色等是谁许内识所变答此眼等识外所缘缘理既非有应许自识所变为所缘缘言应许者是大乘自许以小乘但许离眼识色不许不离眼识色故大乘加自许之言则免随一不成过谓能引生似自识者勿第二月等能生五识故此破经部师将外和合假色作所缘缘也问云我经部师以外和合色作所缘缘亦能引生似自识相何故汝大乘自许内识所变内色作所缘缘答汝言外和合色以能引生似自识相故汝决定执彼外和合相是此识之所缘缘夫言所缘缘者谓能缘识见託彼生带彼相起具此二支名所缘缘不但以能生一支便可名所缘缘也若以能生一支名所缘缘者则因缘增上缘无间缘皆有能生一义亦皆可为所缘缘乎今既不然故曰勿因缘等也下纵破和合色可以为所缘境不可以为缘而生识若谓和合之色可以为缘能生识者是义不然和合者和顺辏集义如瓶如盎如瓮如甖等皆是积集众微而成若一一分析瓶罂等相悉不可得眼等五识了色等时但缘和合似色之相此和合相皆由极微积集而有离诸极微无有实体能生识者既无实体则所生之识何自而有哉彼和合相既非实有可与五识作所缘不可作缘以和合色如第二月捏目所成非真月故故宗镜云设许汝眼识带彼麤色相许作所缘不得名缘以汝X执假色无体故犹如眼识错乱见第二月彼无实体不能生识和合假色亦复如是遂立量云汝和合麤色是有法设为眼识所缘非缘宗因云汝执假色无体故喻如第二月故云和合于五识设所缘非缘彼体实无故犹如第二月非诸极微共和合位色等极微非五识境此破正量部师执极微为所缘缘也正量部救云和合麤色虽则是假而有能成一一极微此是实有各得为缘能生五识何故必待内识变色为所缘缘答非诸极微共和合位可与五识各作所缘以眼等识上不带极微相故犹如眼识不带眼根相其眼等五根但能生眼等五识然眼等五识即不能缘眼等五根将根为喻立量云汝和合色等能成极微是有法设为五识缘非所缘宗因云五识生时不带彼相故同喻如五根故云极微于五识设缘非所缘彼相识无故犹如眼根等非诸极微下正明极微上无和合相也以无和合相故设许为缘不可为所缘有执色等一一极微况无识外真实极微此正量部师复双计极微和集为所缘缘以遮二失也有执下先断前立之非有执色等一一极微不和集时非五识境以识上无圆微相故共和下次陈今立之是言共和集位等者谓诸极微和集一处互相资借有麤相现随其所有多少极微各X各皆有一和集相彼相实有可作五识所缘缘故论云有执色等各有多相于中一分是现量境故诸极微相资各有一和集相此相实有各能发生似巳相识故与五识作所缘境此乃双支皆具免前二过下斥破云彼执非理共和集位与未集时体相一故者言极微和合与不和合体相是一眼等识上无彼极微相故眼等识上既无微相定无集相纵可以为缘不可作所缘论云和集如坚等设于眼等识是缘非所缘许极微相故以现前极微形尘不覩如坚性润性等故瓶瓯等物极微等者缘彼相识应无别故者论云瓶瓯等物大小等者能成极微多少同故缘彼觉相应无差别言瓶瓯等物虽有大小而极微是同无有别异故彼所生之识亦应无别共和集位一一极微各各应舍圆微相故者论云若谓彼物形相别故觉相亦别者理亦不然项等别形唯在瓶等假法上有非极微故彼不应执极微亦有差别之相所以者何极微量等故形别唯在假析彼至极微彼觉定舍故非瓶瓯等能成极微有形量别舍圆微相故知形别在假非实又形别物析至极微彼觉定舍故非麤相识缘细相境等者既和集位有麤相生为此识境生似自识则应麤识可缘细境眼识可缘耳境如是则一识能缘一切境矣许有极微尚有如上许多过失况汝所执心外极微如龟毛兔角本X非实有而欲作五识所缘缘哉故知外色非五识所缘缘必是内色其理极成由此定知自识所变见託彼生带彼相故以前二师皆不立相分唯立本质心外法故于极微处即阙初支于和合边即阙第二故彼所执皆不得成今立内识所变似相分色双支皆具故见託彼生可以为缘带彼相故可以为所缘论云内色如外现为识所缘缘以彼相在识及能生识故别行钞云所缘缘者谓是心之所虑处故名为所缘只此所缘境有牵心业用是心之所託故复名为缘即所缘为缘名所缘缘然识变时随量大小皆识变现非极微成问内识变色为随量大小顿现一相耶为是别别变作众多极微和合而成一相耶答内识变色时随前尘本质境量之大小一时顿现大小之相分非若汝等别别变作众多极微然后和合而成一相分也问若此极微非实有者何故佛说令其除析答然诸经说令除析者为有一等愚法之人妄执麤色以为实有佛愍其愚故说极微令其除析以明空耳非谓麤色中之极微是实有也诸瑜伽师受佛语故以此麤色用假想观七分七分作意除析至不可析处假说极微然此极微犹有方分若更析之便似空现不名为色非谓实有极微和合而生麤色由此下结破X余无对色是此类故而可说为真实色法此破无对色也即前五尘落谢影子亦名法尘故曰是此类故亦非实有立量破云余无对色定非实色许无对故如心心所诸有下例破表无表色岂非实有表示心故假名身表此下破有表无表色也有表者谓内发胜思外现身语有所表示故此有二种谓身表及语表也身表者如杀盗婬等及不杀等曲跽合掌进退揖让之类语表者如妄言绮语等及不妄言等无表者如贪等及不贪等即受所引色此在受戒之后思种上防恶发善功能为体以本无形色而能表显故名无表此有二种一律仪无表色二不律仪无表色俱舍云若住律仪由胜烦恼作杀缚等诸不善业由此便发不善无表住不律仪由淳净信作礼佛等诸胜善业由此亦发诸善无表名无表色问外有对色是有质碍可非实有表无表色非有质碍岂非实有答此非实有所以者何且身表下破先破立有宗以形色为身表业有宗云身表许别形故形为身表由思力故别起如是如是所有身形形即是表表善恶故表即是业此之形色依身起故名身表业论主破云若言是形便非实有形是长短方圆以长短方圆等是假非实谓依多显色假立长等若分析时长短极微不可得故次破正量部以行动为身表业动是折旋俯仰回头X转脑处说以身动时由业动故论主破云若言是动亦非实有以行动时即属有为一切有为皆属剎那当处出生随处灭尽无容于此转至余方故不可言动名身表有为法灭不待因故者俱舍云待因谓果灭无非果故不待因灭既不待因才生即灭若初不灭后亦应然以后与初有性等故既后有尽知前有灭故三破有宗转计心所引色为身表业出计云我宗别有一色名身表业非是眼根所对青黄显色亦无长短方圆形色是我心根力大发动胜思引生此色能令手持足动即以此色为身表业论主斥云此亦不然此引生色以何为性若言以动为性如前巳破若以动因为性动因即是风界以动作施为皆是风力所转故然风无形相亦无善恶是无记性故无表示不应名为表色以俱舍说身表唯通善不善性不通无记以无记心势力微劣不能引发强业既风非显色是无记性非身表色则触等三亦非显色皆属无记亦非身表故俱舍云十有对色除色及声余八无记谓五色根香味触境不可记为善不善性故名无记余七心界法界及色界声界若善不善心力等起身语表摄是善不善余是无记问此身表业既不属形不属动不属心所引色何由而起答然此身表是内心为种子令第八识所变手足等色作善作恶趋转不定虽非实动似有作用表示此X心假名身表非谓离识之外别有一法名身表也语表亦非实有声性假名语表于理无违次破语表亦非实有言语虽有表显而非实有声性以从喉脐七处一剎那间出此声相此声上无屈曲之音故无诠表言语必由多念相续审虑决定方发语故此言语者既属多念即属生灭便非实有此语言者既属声相便属有对外有对色前巳破故然因下示正义例身表可知表既实无无表宁实现行思立故是假有此破无表色也言有表显者尚非实有况无表显而实有哉问此无表色从何而有答此无表色是从受戒之后立胜思愿誓断一切恶行一切善以此分限假立无表胜思愿者谓愿此身不作杀盗婬是名胜身口不行妄言绮语两舌恶口是名胜语心不起贪嗔痴名胜思惟由此防恶发善种子渐渐增长故立此名此名依种子边立或依定中能止身语恶现行思故立此名此名依现行边立以有防发二种功能假名无表世尊经中说有三业唯有内识变似色生问世尊处处经中说有三业今拨身语为无岂不与圣教相违答不拨身语为无但言身语非是汝等所执实色思有三种谓动发胜思审虑思决定思以动发胜思能动身发语与身语相应名身语业审虑决定二思唯与意识相应由彼意念一动X之后审虑决定然后能动身发语故名意业此唯意识最为殊胜故曰动身发语独为最也成业论云由外发身语表内心所思譬如潜渊鱼鼓波而自表问身语动作有所表显可称为业意念无形无所表示何故亦名为业答以动发胜思能发起身语作善作恶说善说恶有此动发作用亦名为业又动发胜思亦是审决二思所游履处通能起善恶业通能招感苦乐异熟之果亦名为道游履者谓六道受报也故曰引满能招业力牵也故知不独身语为业为业道即意亦名为业为业道不唯意业思为自性即前身三口四皆以思为自性也或身表语表皆是中思所发假说为身语业或身语亦是内思所游履处假名业道俱舍云十业道中后三唯道业之道故立业道名彼相应思说名为业彼转故转彼行故行如彼势力而造作故前七是业身语业故亦业之道思所游故由能等起身语业思託身语业为境转故是业之道立业道名离杀等七无贪等三故由此下结无外色不相应行亦非实有如余假法非实有体此下破不相应行也此不相应行有十四萨婆多计不与色心相应皆是实有是故破之言不相应者非能缘故不与心心所法相应非质碍故不与色法相应有生灭故不与无为相应拣异四位故名不相应也得非得等者等取下文十三法也得X者成就不失义谓色心生起未灭坏来是生缘摄受增盛之因说名为得非得反此此十四法不如色心心所实有体相亦非异色心心所别有作用故知即是色心心所一分一位假立此名定非实有故立量破云此不相应行是有法非异色心心所有实体用宗因云许蕴摄故喻如色心等许蕴摄故者分位唯识故又量云不相应行定非实有或心心所及色无为所不摄故如毕竟无又量云不相应行非实有体或余实法所不摄故如余假法余实法即真如实际如来藏等且彼如何知得非得现在必有善种等故此破得非得非实有也先大乘反诘契经下小乘引经证言补特迦罗者此云数取趣谓数数造业取恶趣故十无学法即正语正业正命正念正定正见正思惟正精进正解脱正智也成就者即得也异生者即六趣众生也阿罗汉者此云杀贼亦云无生杀烦恼贼永不生故不成就者不得也以契经有成不成言故知得不得为实有故俱舍云若无有得异生圣者起世俗心应无异生及诸圣者建立差别岂不烦恼巳断未断有差别故应有差别谓诸圣者见脩道力令所依身转变异本于彼二道所断惑中无复功能令其现起如是圣者所依身中无生惑能名烦恼断或世间道损所依中烦恼种子亦名为断与上相违名为未断诸未X断者说名成就诸巳断者名不成就先斥其谬证次例破轮王七宝者轮王有四如金轮银轮铜轮铁轮金轮王四天下银轮王三天下等七宝者谓轮宝象宝马宝牟尼珠宝女宝主藏宝主兵臣宝七宝中象宝马宝主藏宝主兵臣宝女宝是他身其余是非情若契经说成就等名实有者契经亦说轮王成就七宝岂轮王实得他身之身成就无情之物乎若谓轮王不成就他身非情是轮王具大福德而于七宝有自在业力应念而有假说成就非实得者则前所引善恶等法何不许其有自在业力假说成就而执实得若谓七宝现在有故假说成就宁知善法恶法及无学法非现在有耶以离现在实法决定无有补特迦罗及无学法现在必具善恶诸种子故由此义故则知成就善恶无学诸法亦是假说非真实有又得于法有何胜用得实无故非得亦无上破得无实体此破得无实用若此得是诸行生因有能生之用则应现在有情具此得者于生灭有为法中应生不生不灭无为之法今何不尔若从先来一切无情之物未得生法此既无有生因之得应永不生何为不然若未得此得者及既得而巳失此得者则应皆永不生胡为现见生起若谓现在有俱生得为因而生起者生与生生复何所作若谓此得是诸法不离散因者一切异生具X善恶无记法得既俱有彼虽相违则应三性一时顿现在前若不顿现而更待余法为因则俱生得便成无用若谓此得是一切法不失之因有情具此得故成就种种世出世法者亦不然以诸可成之法皆不离有情而由有情成可成法何关于得若离有前而别求得实无得者展转推求故得于法俱为无用得既非用非得亦然然依有情可成诸法于诸圣法未成就故此显得非得正义然依有情可成诸法分位假立三种成就者瑜伽云若于引发缘中势力自在假立为得以此自在为依止故所有士夫补特迦罗虽彼彼法巳起巳灭若欲希彼复现在前便能速疾引发诸缘令得生起是故亦说此名为得当知此得略有三种一种子成就若所有染污法诸无记法生得善法不由功用而现行者彼诸种子若未为奢摩他之所损伏若未为圣道之所永害若不为邪见损伏诸善如断善根者名为种子成就二自在成就者若加行所生善法及一分无记法生缘所摄受增盛因种子名自在成就三现行成就若现在诸法自相现前转名现行成就不成就者于三界四谛下见道所断分别惑种未曾永害假立非得以未得圣法未入圣流名异生性俱舍云言生得善者不由功力脩得故加行善者要由功力脩得不由功力脩得者若所依中种未被损X名为成就种巳被损名不成就谓断善者由邪见力损所依中善根种子应知名断非所依中善根种子毕竟被害说名为断要由功力而脩得者若所依中彼法巳起生彼功力自在无损说名成就与此相违名不成就如是二种亦假非实故所依中唯有种子未拔未损增长自在于如是位立成就名无有别物复如何知异色心等分位差别假立同分此破众同分非实有也先大乘反诘次小乘引证此经下斥其谬证若同下展转辩破钞云同分者同谓诸有情身形等同分者因义谓由此分能令有情身形等同言有情者同分所依拣非无情若谓同智同言因同分而起故执同分为实有者则应草木瓦石无情之物各各皆有同分亦能引发同智同言亦应实有若谓唯于同分中起同智言名为实有非异类者既同智言因同分起则同分复应起别同分如天同分复起天同分人同分复起人同分等如是展转成无穷过今同分既无别同分起此同智言何借同分若谓以同分为因而能起同事同欲故知同分是实有者理亦不然同事同欲皆是宿生习气熏成故有同好何关同分故俱舍云有别实物名为同分谓诸有情展转类等本论说此名众同分此有二种一无差别谓诸有情有情同分一切有情各等有故有差别者谓X诸有情界地趣生种性男女近事苾蒭学无学等各别同分一类有情各等有故复有法同分谓随蕴处界若无实物无差别相名同分者展转差别诸有情中有情有情等无差别觉及施设不应得有如是蕴等等无差别觉及施设不应得有若别有实有名异生同分何用别立异生性耶非异人同性别有人性故又非世间现见同分以非色故亦非觉慧所能了别无别用故世虽不了有情同分而于有情谓无差别故设有体亦何所用又何因不许有情同分诸谷麦等亦有自类互相似故又诸同分展转差别如何于彼更无同分而起无别觉施设耶又应显成胜论所执彼宗执有总同句义于一切法总同言智由此发生彼复执有同异句义于异品类同异言智于此发生毗婆沙师作如是说彼执于此异类不同以说一物于多转故然此同分皆依有情身心相似分位种类差别假立此名非是实有故瑜伽云云何名众同分谓若略说于彼彼处受生有情同界同趣同生同类住性形等由彼彼分互相似性是名众同分亦名有情同分广说乃至邪见者望邪见者杀生者望杀生者正见者望正见者预流等望预流等乃至如来望如来如是更互说名同分复如何知异色心等住时决定假立命根此破命根非实有也余乘于识暖之外别执寿为X命根死此生彼以为实有如世人以命尽为死故引经证此经下先斥谬证次以色例破又先巳成离识无色则知离识无别命根次以三蕴例破若命根异识非实命根应如受等异识无实受等立量云又若命根是有法非实命根是宗因云异识实有故喻应如受等问云既离识外无别命根只应说识云何经说识寿暖三答义别说三谓阿赖耶识相分色法身根所触名暖阿赖耶之种子名寿阿赖耶之现行名识三法义别故别说之非谓别有体性如四正勤以一法分四如未生善令生巳生善令长未生恶令不生巳生恶令断以生善断恶义别故分为四亦名四正断虽分为四但是一精进数问既寿暖不异识者住无心位既无有识寿暖应无何故此身不坏答岂不经说识不离身无心位中暖息虽无寿识犹在故身不坏如无色界身虽舍暖余二不舍故问既言识不离身如何名无心位答彼无心位所伏灭者是第六中麤相转识非是第八微细相识以有识为因故有二无心果此在二卷广明此阿赖耶足为三界六趣四生之体以此识是徧一切处恒续不断异熟果故无劳离此识外别执命根死此生彼然依亲生第八种子能连持往昔自业所引同分色心不断功能差别住时决定假立命根由功能差别故世间有穷通由住时决定故世间有寿夭穷通寿夭X虽是往昔自业所引悉由第八种子连持故令色心不断若第八种子散坏则无生灭灭生之理故即以此连持不断功能假立命根瑜伽云云何命根谓由先业于彼彼处所生自体所有住时限量势分说名为寿生气命根复如何知二无心定故此三法亦非实有无想定者谓此外道厌想如病忻求无想以为微妙立此定名灭尽定者令不恒行心所及染污第七恒行心所悉皆灭尽立此定名二定皆依厌心种上遮碍转识不生功能建立无想异熟者由脩无想感彼天果名无想报意谓此三若无实性何以便能遮此心心所法令不得起由此二定能遮未来诸心心所令暂不起如堰江河故知实有若无下先例破次立量破又遮碍心何须实法假亦能遮如提塘等谓修下显正义定加行者定前方便也厌患麤动者无想但厌前六麤动灭尽亦患第七王所发胜期愿遮心心所愿力渐增麤动渐细以此微心熏蒸第八遂成至极增上厌心由此厌心种子损伏麤动心心所种麤动心等亦不现行依此心心所现行伏灭分位假立二种定名此由熏恶种而成善种故定亦名善定也无想异熟由无想定前求无想果执彼以为最极寂静发胜期愿而欲得彼以微微心熏异熟识成厌心种遂令麤想不行招彼天异熟故于此处立无想果虽X得此果异熟不空故于四百九十九劫中想等不行如夹氷鱼如压石草由此果依异熟识立得异熟名故此下总结三法非实成唯识论卷第一成唯识论集解X卍XXX成唯识论卷第二护法等菩萨造唐三藏法师玄奘奉诏译金庭长寿寺沙门通润集解复如何知诸有为相无为相体应异所相此破三有为非实有也先反诘契经下引证瑜伽云生灭系属因缘是名有为正理云众缘聚集共所生故是因缘所作色心诸法也三有为者即生住灭也言世间因缘所作色心诸法皆有生住灭相故彼执此三以为实有此经下斥其谬证次约体相不异破非第六声便表异体者声有八转谓有体名体声有用名业声有器具名具声有因中名为声有相从名从声有系属名属声有所向名依声有名名唿声今言第六声正指属声言有为法与三有为相更相系属元不相离无有别异非第六属声便有异体可表以色心之体即色心相X故有为法体即是有为相故俱舍云第六转声谓色之生受之生等次例破非生灭相异色心相勿坚相异于地相湿相异于水相故若有为体异有为相者则无为体亦异无为相今无为体不异无为相则有为体亦不异有为相何故离色心外别执有为三相为实有耶又生等相若体俱有彼此异因不可得故次约三相俱不俱破若生住灭三相俱有实体者则应三体一时齐兴作用同生同灭若谓三相各各相违不同时者则三相之体亦不同时安得俱有体既不俱则生住灭亦不俱起既不俱起安得实有若谓能相所相不待因缘体皆本有如是则生灭之用亦当本有以体与用无别性故若谓体虽本有不待因缘而用非本有必待因缘和合而有者所待因缘既非本有必从外来则汝所执待缘而有生灭亦非实有便为无用若谓色心诸有为法是恒有故而与生灭相合则应无为法亦是恒有亦有生灭以有为无为同一因故立量云三有为法与生等合所相恒有故如三无为三无为法与生等合所相恒有故如三有为今既不同无为则有为所相断非恒有所相尚非恒有况能相生灭而实有哉又去来世非现非常后一是无故在过去此约三世以破三相无实体先立量破次互破若X以生名为有则生应属现在不在未来若以灭名为无则灭应属过去应非现在若以灭为非无应以生为非有又灭则非住住则非灭灭住宁执同时住则有生生则有住生住何容异世三相不同三世各异云何诸法实有三相故彼所执进退皆非然有为法是伏因托缘而得生起故一切法缘合则生缘散则灭表异无为假立四相非谓实有瑜伽问云若有为法生住异灭四有为相具足可得何故世尊但说三种答由一切行三世所显故从未来世本无而生是故世尊由未来世于有为法说生有为相彼既生巳落谢过去是故世尊由过去世于有为法说灭有为相现在世法二相所显唯现在世有住可得前后变异亦唯现在是故世尊由现在世于有为法总说住异为一有为相问何故佛圣弟子于诸蕴中随观生灭而住不说随观住异性耶答生及住异俱生所显是故二相合为一分建立生品即说随观一生相住于第二分建立灭品即说随观一灭相住如何无法与有为相是故四相皆是假立问灭相是无应入过去无体法中云何得与现在诸有为相答不是过去灭法令现在有法成无是过去灭法表现在有法后必成无此虽灭法与有为相亦何过失且此四相各有所表无而忽有故以生表有而后无故以灭表生而改易故以异表X暂用不常故以住表此在有为虽俱名表各各有异故于一法假立四名非是实有此依剎那念念不停假立四相若约从生至死一期果报分位短长亦有四相初出胎时名生命终名灭生巳或三十年四十年只是此身相续不断名住即此相续中间自少至壮壮而至老迁变不同名异是故此四亦是假立复如何知异色心等执能诠异语天爱非余此破名句文身为实有也先反诘次引证名身有十二种一假立名谓于内假立有情命者等名于外假立瓶衣等名二实事名谓于眼等色等诸根中立眼等名三同类相应名谓有情色受大种等名四异类相应名谓青黄等名五随德名谓质碍故名色领纳故名受发光故名曰等六假说名谓唿贫名富等七同所了名谓共所解想八非同所了名谓与此相违九显名谓其义易了十不显名谓其义难了如明呪等十一略名谓一字名十二广名谓多字名句身者谓名字圆满此有六种一不圆满句二圆满句三所成句四能成句五标句六释句不圆满句者谓文不究竟义不究竟当知复由第二句方得圆满如说诸恶者莫作诸善者奉行若唯言诸恶则文不究竟若言诸恶者义不究竟更加莫作方得究竟即圆满句所成句者谓前句由后句方得成立如诸行无常有起尽法X生必灭故寂灭为乐此中为成诸行无常故次说言有起尽法前是所成后是能成标句者如言善性释句者谓正趣善士字身者谓若究竟若不究竟名句所依故曰字身正理师执声上屈曲是名句文体异于声而是实有现见有时得声而不得字有时得字而不得声故先斥谬此经不说异声实有若名句文异声而实有者则名句文便同色香味等不可谓之能诠以离音声无别能诠故立量破云名句文身非实能诠异声实有应如色等次纵夺破若谓即声能生名句文者则此声上自有音韵宛转屈曲可作能诠何用别执名等为能诠次例破若谓此声音韵屈曲即名句文异声实有名能诠者则应色上形量屈曲应异色处别有实体亦名能诠若谓声上音韵屈曲如絃管声不能诠表非能诠者则此语声音韵屈曲亦应如絃管声不能诠表不别生名等问声是能诠人所共知是谁说彼不是能诠答声若能诠则应现前风铃木铎等声应是能诠今此言语声与彼风铃等声互相校量俱无诠表不别实生名句文身故知语声非实能诠下责之云汝何独许语声能生名句文身异声实有执为能诠何故不许唯语即是能诠不别生名等耶问既语声不别生名等据何道理定知能诠即是言语宁知不假语言亦有能诠答语为能诠人天共了以欲界以音声为佛事故X欲界人天皆借语言而为诠表若说能诠不是语言唯是色界光音以上等天不兼乎人故说能诠即语然依语声分位差别妙香味等假立三故下明能诠非实有然此名句文身皆依语声多少分位假立差别如斫刍等故不离语声又不即语声以名声假实有异故由此四无碍中法词无碍境亦差别法对所诠词多对机说名声故声与名等蕴处界摄亦各有异声是色蕴摄名通四阴故声是声处声界摄而名等法处法界摄故然此三者且依此土安立此土以音声为教体故非谓一切皆依声立余国土中有以放光为佛事即以光明为能诠有以妙香味等为佛事即以妙香味等为能诠故知能诠各各有异非谓悉依声立也有执随眠异心心所准前理趣亦应遮止此执相应随眠为不相应也言随眠者谓烦恼种子随逐有情眠伏藏识彼执是不相应行蕴摄先斥非理次破云既名贪等种子即与贪等现行相应非是不相应明矣立量破云所执随眠非不相应名贪等故如现贪等次例破别执有余不相应行者如流转定异势速时方等准前理趣并应遮止诸无为法离色心等离色心等实无为性此总破三种无为也前三皆名有为者皆有造作X皆有生灭故名有为今此三法无造作故无生灭故故名无为此三无为是唯识实性萨婆多计离色心等实有自体故先立有为三义以例破不待因成者言此二法不待宗因比量而成现知是有故由彼彼用证知是有者如眼之用在视耳之用在听以能发识比知是有言有为法具此三义尚非实有况无为法无此三义而实有耶立量破云无为是有法不应执为离色心等实无为性是宗因云所知性故或色心等所显性故喻如色心等无为是根本智所知之境又是二空所显之性当知即是色等实性非离色等而别实有又虗空等为一为多执彼体一理应尔故此破虗空无为也先约一体破若曰空体是一而能徧一切处者必能容受色等诸法复能徧与色等诸法相合则此虗空体非是一应成多体若曰空体是一当合一法不应与余法合若不与一法合而合余法者则应诸法互相周遍以虗空悉入一切法故若谓虗空是一不与诸法相合而合一法者则应虗空不能含容摄受如余无为以余无为不能摄受诸法故立量破云虗空无为是有法应非容受是宗因云不与法合故喻如余无为又色等中有虗空否若有则空色相混而不分若无则空色相离而不遍次将择灭非择灭例破云若虗空是一体者则应断一部一品结时不但得X一部一品择灭余一切部一切品择灭皆得一法缘阙不生时不但得一非择灭应得一切非择灭由其体本是一理合如是言一部者如苦部集部等品者如上中下等结者八十一品思惑也若体是多便有品类应如兔角非异心等有次约多体破立量云虗空体多非实无为有品类故应如色等非徧容受余部所执者即后三种无为也下总破无为非实有立量云又诸无为非异心等决定实有许无因果故应如兔角然契经说有虗空等与一切法非一异等下出正义六无为有二种一依法相业识变现假立一种谓曾闻说虗空等五种无为法闻巳然后复假观法数数熏习之力流入八识田中故业识王所生时变起似虗空等无为相现此无为相变带而起前后相似无有变易假说为常非是实有释曰此无为等而无本质唯心所变犹如极征假而无体二依法性假立一种谓证人法二空无我所显真如此非有相非无相非非有无相非有无俱相非一相非异相非非一异相非一异俱相言语道断心行处灭亦非实有是法真理故名法性故诸无为非定实有下结显六种无为悉是假立是诸法真实之理故曰法性豁虗离碍无物所显故曰虗空择灭者亦名数缘灭数谓慧数由慧为缘择灭诸惑能显灭X理故三藏翻为择灭谓择力所得灭名为择灭此以离系为性由无漏智断诸障染远离系缚证得解脱假名择灭非择灭者亦名非数缘灭非由慧数灭惑所得但以性净及于缘𨷂之所显发故言缘𨷂者俱舍云永碍当生得非择灭谓能永害未来法生得灭异前名非择灭得不由择但由缘𨷂名非择灭如眼与意专一色时余色声香味触等谢缘彼境界五识身等住未来世毕竟不生由彼不能缘过去境缘不具故得非择灭释云谓眼缘色时耳等亦合缘声等以专注色故耳等不缘声等同时声等剎那巳谢故令缘声等识更不复生以前五识唯缘现量不缘过去故不动者离前三定至第四禅离三灾出八难无喜乐等摇动身心所显真理名不动灭想受灭者谓巳离无所有处欲超过有顶暂止息想作意为先故诸不恒行心心所灭及恒行一分心心所灭所显真理名想受灭此五皆依真如假立而真如亦是假名谓言说之极无有可说故强名真如然诸契经立名不同或说有说空或说真说实皆是对机伹有言说都无实义如说有者遮清辩之拨无说空者遮化地之执有说实者遮徧计之虗及依他之幻说真如者离外道之倒及二乘之妄不同余宗离色心外别执常法以为实有名曰真如真如既是假立前五可知X外道余乘所执诸法如执外境亦是法执先立量破彼所缘之境不离唯识立量云外道余乘所执诸法是有法异心心所非别有性是宗因云是所取故喻如心心所心所不离心所取之境亦不离心故次破彼能缘心不缘离识实境立量云能取彼觉是有法亦不缘彼是宗因云是能取故喻如缘此觉故宗镜问云若无外境应无现量能缘之心若无现量能觉云何世人说有如是觉我今现证如是境耶答云现觉如梦谓正起现量五识证色等五境时唯能证所证之境不能觉现量能觉之心所以者何觉能觉法是意识以正随起五识时尚无意识故不能觉现量之心至第二念正起意识觉前念五识现量时所觉现量五识及现量所觉之境并巳谢灭以诸识不并起故意识起时现量五识巳谢灭故问云色不相应及无为法三位皆无心心所法必是实有立量答云诸心心所非真实有依他起故亦如幻事问云诸心心所既非实有何故又说唯识答为遣彼外道余乘所执离心心所别有实境故说唯识遮彼心外之境非是实有非谓实有唯识也若复执彼唯识为实有者即与外道余乘所执外境为实有者等无有异亦堕法执中矣所谓执中无权犹执一也故转识论问X云遣境存识可称唯识若境识俱遣何识可成答立唯识者一往遣境留心率终而论遣境为欲空心故境识俱泯是其正义此境识俱泯即是实性实性即是阿摩罗识亦可率终而论是阿摩罗识也然诸法执略有二种依他起性如幻事等此略示二种法执及脩断之相此法执与前我执若约大乘分别我法二执初地初心一时顿断俱生我法二执地地皆断一分至金刚后心一时顿尽故云分别我法极喜无六七俱生地地除第七脩道除种现金刚道后等皆无若约小乘初见道时顿断分别我执即证初果断尽俱生我执遂证四果而法执始终不与焉自心外法或有或无者踈所缘缘能缘或有也自心内法一切皆有者亲所缘缘能缘皆有也是故一切法执皆缘自心所现似法而愚法者执以为实问云所现似法与所执法孰有孰无答一是依他一是徧计有无不同立量云诸似法相决定是有从缘生故喻如幻事所执实法决定非有妄计度故如毕竟无故世下引证如是外道余乘所执习气扰浊心故似彼而转此总结前文离识所执实我实法皆非实有故心心所决定不用离识色法不相应法及无为法为所缘缘以离识外色等皆无实体故亲所缘缘必依有体实法故若非自变色等诸法决非亲缘即X以现在内识例眼聚心心所法不能为耳聚亲缘以彼本质各有属故立量云现在彼聚心心所法是有法非此识聚亲所缘缘宗因云他聚摄故如非所缘不但彼聚不能为此聚亲缘即同聚心所亦非同聚心王亲缘以王所各有实体故立量云同聚心所是有法亦非亲所缘是宗因云自体异故如余非所取若约后文诸识有互缘义如第八与前七为所缘缘第八相分与前五识为所缘缘第六以第八二分为所缘缘第七唯託第八见分为所缘前七不与第八为所缘缘第八唯缘自三类境为所缘缘不托前七为质故何以故若约自识变影缘则一切法皆可为亲缘故此聚彼聚有互相缘义若约踈缘即同聚心所皆非所缘缘以彼各有本质故故云自心外法或有或无自心内法一切皆有由此下结是故下引证有作是难若无离识如何说心似外境转外难云若我所许离识实我实法既非实有则内教所许不离识之似我似法亦不可得所以者何谓假必依真事似事共法而立以有真物及相似物而后有假物故下喻明如有真火喻真事也有似火人喻似事也此人有赤色勇勐如火之法喻共法也由此三事然后假说此人为火今既不许有实我实法从何而立假我假法假既不有似亦不成以有似而后有假故似既不成而说心似外X境转者岂非自语相违耶彼难非理离识我法故知假说不依类成此破假事不依似事立也言类者即相似义火之赤勐能烧一切人之赤勐虽似于火而能烧之德不与火类若人无能烧之共德而可假说为火人者则应于水等物亦可假说火等名若谓赤勐法虽不类火有能烧之德然赤勐之人与火相近而不相离故可假说为火人者亦不然人类赤勐现见亦有互相离者即如现今勇勐火赤之人初未甞与火合也然则火人不依似事立明矣故结云若说依类而成此人既无能烧之德又不与火相亲然亦有假说此火为火人火法者故知假说不依类成也依实假说理亦不成由此假说不依实成此破假事不依实事而立故曰不然实事即共法也以勐赤之德人与火不共有故谓勐赤之德在火则能烧在人则心烦燥热其火体不同其所依则无情有情亦各别异故若无共德而假说火人者则亦应于水等假说火等名矣若谓人火不同暖德相似故可假说为火人者亦不然以今说火人不说火德故若以火德名人则人人有暖德人人可名火人矣故知假说火人火法不依实成也又假必依真事立者是故彼难不应正理此破假事不依真事立也自相者是诸法之自体X唯无分别现量智亲得其体如火以热为自相水以湿为自相必待自巳亲得其体而后知火之为暖水之为冷不假言说非假智所知之境故共相者如言火水人皆比知火性是暖水性是冷是有分别比量智所知之境然说水火时不得冷暖之自相此冷暖自相是身识现量所证境故又如眼识缘青色时得青色之自相若后念分别意识起时作青色解便是共相比量才作解心即带名言堕在假相故此假智诠亦非离此共相外别有方便施设自相为彼所依然假智诠必依相似言声而起声不及处此假智诠便不流转由能诠所诠俱不能亲证自相故知假说不依真事但依似事而转似谓增益非实有相者以见相二分五位百法皆伏托因缘方能变现谓之增益似事若以真如法性观之本无是事直如头上安头故总名增益非实有相也由此言声必依增益似相上转故不可说假事必依真事而立是故下结难不当然依识变对遣妄执故于识所变假说我法名问既假事不依真立此假我法从何而起答云虽不依真然依内识变现而有由彼外道余乘妄计心外实有我法为对遣此执故说似我似法是内识所变以翻其案耳然此假字亦是强名此段近结当文远结前文颂中由假说我法有种种相转彼依识所变三句由此下引证X识所变相虽无量种名为异熟非谓一切此释颂中此能变唯三谓异熟思量及了别境识三句先释三种名言内识所变之相总则五位百法别则有无量种而能变之识其类唯有三种一谓异熟者谓变异而熟异时而熟异圣而熟异类而熟具此四义故名异熟唯属第八虽第六亦有异熟而唯一分此识偏多故曰多异熟性二谓思量思谓思察量谓度量属第七识恒审思量第八见分为我法故虽诸识皆有思量而不恒不审唯第七识恒审思量故三谓了境属前六种识虽七八二识亦能了境依内门转唯了细境此六能了麤相境故颂言及者显前六识合为一种前五取境必有同时意识故次释能变义一因能变者谓等流二取习气及异熟诸业习气二种现行名因能变等流习气者即前七识三性种子各生现行熏第八种而令增长唯除第八非能熏故异熟习气者由前六识有漏善恶现行熏第八善恶异熟种子而令增长唯除第七以第七无记非异熟因故此中生长即能变义前后转变至成熟故二果能变者由前二种习气力故引生第八相应心所见相分等及苦乐异熟种种现果名果能变由前七等流习气为亲生种引生第八及相应见相分差别体相名等流果果似因故如见分善种生善现行烦恼种生恶现行相分种生无记现行由果X与因同故名等流果异熟果者由前六善恶业种为殊胜增上缘招感第八酬引业力恒相续故名异熟果言引业者引谓牵引谓业有力能引总报故即前六识造善恶业牵引第八受善恶报相续不断名异熟果满业者满谓满足谓业无力唯满别报即前六识造善恶业能满第六善恶二果故第八名总报主而前六名别报主也然前转识无记性者从总报异熟识起名异熟生不名异熟有间断故以引果识徧三界故常相续故六识不遍无色界等无心定等六识皆无有间断故唯第八识具三义故名真异熟一徧义简前五识二相续简第六三业招简第七具此三义名真异熟即前异熟及异熟生皆名异熟果异因故者以因通善恶果唯无记故此异熟名虽有多义今伹约第七我爱执藏及能持善恶二种异熟因能变善恶二种异熟果由此三义故名异熟非总该异时异圣变异等义也虽巳略说能变三名恒转如暴流阿罗汉位舍上略释能变三名下广辩能变三相先问次举颂答先辩初能变有十二门阿赖耶识是自相门异熟是果相门一切种是因相门不可知是不可知门执受处是所缘门了即行相门常与触作意受想思相应是相应门唯舍受是受俱门是无覆无记三性门触等亦如是心所例王门恒转如暴流X因果法喻门阿罗汉位舍伏断位次门也自此以至后文二十三颂半广明唯识行相论曰初能变识藏初过重是故偏说此释初能变自相门也大乘教谓阿毗达磨等小乘教谓增一经等阿赖耶此云藏具三藏义故曰赖耶谓能藏所藏我爱执藏也能藏者即是能持义犹如库藏能藏一切宝贝等物故此能含藏杂染种故故名能藏此约持种边说言所藏者即是所依义犹如库藏是宝等所依故此识是杂染法所依处故此约受熏边说执藏者坚守不舍义犹如金银等藏为人坚守此识为染污末那坚执为自内我故名执藏又起信钞云第八能藏义者谓根身等法唯此识能含藏故如像在珠内故曰欲覔一切法总在赖耶中欲覔一切像总在摩尼内次所藏义者谓此识体即以色心等为所藏处以色心等是此识之相见二分故如珠在像内故曰欲覔赖耶识只在色心中欲覔摩尼珠只在青黄内所谓能藏自体于诸法中又能藏诸法于自体内也谓与杂染互为缘者谓能藏所藏展转为因故曰互也瑜伽问云互为因相建立云何答阿赖耶识与彼转识为二种因一为种子生因二为所依止因种子生因者谓诸所有善不善无记转识生时一切皆因阿赖耶识种子而坐所依止因者谓由阿赖耶识所执色根为依止故五识身转非X无所受又由有此识故得有意根由此意根为依止故意识得生譬如依止眼等五种色根五识身转非无五根意识亦尔非无意根复次转识与阿赖耶识为二种因一于现法中长养彼种子故二于后法中为彼得生摄植彼种子故于现法中长养彼种子者谓随依止阿赖耶识如是如是善不善无记转识生时于一依止同生同灭如是如是熏习此识由是为因缘故后后转识善不善无记性转复增上转复炽然转复明了而得生起于后法中摄植彼种子者谓彼熏习种类能引摄未来即此异熟阿赖耶识如是种子因故依止因故长养种子故摄植种子故是名建立阿赖耶识转识互为因相有情执为自内我者释执藏义以第七为有情识者以与第八念念相续不暂离故此三藏义是初能变之自相彼以摄持因果为自相故摄谓收摄持谓执持摄是能藏所藏义持是执藏义谓能摄藏一切杂染因果等法令不失故复为第七执藏以为自内我故此识自相有多位多名然藏初过重是故偏说故下文云最初舍故过失重故今此但举一端后出名文中广辩此是能引诸界趣生异熟实不共故偏说之此释颂中果相门也由前六过去修五戒十善等业招感天人总别异熟乐果若前六因作十不善业招感三途总别异熟若果由此义故名为异熟X由依此识相分种子假立命根又依此识身心分位假立同分若无此识则一切命根及众同分异生胜异熟果不可得故摄论云谓即依彼杂染品法无始熏习此识续生而能摄持无始熏习是名果相此识果相虽多而异熟唯此识有他识所无故偏说之此能执持诸法种子略说唯有如是三相此释颂中因相门也因即种子阿赖耶识由彼杂染品类诸法熏习所成功能差别为彼生因是名因相以此识执持诸法种子他识所无故偏说之初能变识下结也一切种相应更分别假法如无非因缘故此别释一切种也言种子者即是第八自证分上一分亲生现行功能谓之种子此种属相分此与本识及所生果不一不异本识是体种子是用故种子是因现行是果故此之二法理应如是不一不异若是一者不可说为有体有用有因有果今体用因果各各不同故非是一若是异者应见分种能生相分如糓种能生豆等或是体灭方应有用以许因果体用一向异故今体用相似因果必同故非是异此之种子虽与本识及所生果非一非异而是有体实法非是假法以假法如毕竟无非因缘故此与诸法非一非异非无记性所摄异熟X难云若提子所计有法与有等性非一非异斥之为假今此种子既与诸法非一非异亦应是假遂立量云此与诸法是假非实非一非异应如瓶等若此种子既是假有真如亦应是假以种子通漏无漏故若无真如胜谛亦无应成断灭答云然诸种子皆依世俗谛中说为实有不同真如以真如离一异有无戏论相故下释种子是实非假言种子虽依第八为体即是第八相分性境而非他物以是第八见分所缘故虽非一异而是有体实法不可言无问若尔此第八识与诸种子三性之中何性所摄答若约依体门说此有漏种与异熟识体无别异同是无记性摄以摄相归性摄用归体故若约功能差别门说因果皆通三性以此种子能成现因能发现果问有漏巳知无记性摄若无漏种是何性摄答诸无漏种异熟不摄非是无记故因果皆是善性所摄故摄论云第八种子总有二位一是有漏无记性摄二是无漏唯善性摄难云既无漏是善性摄不属无记非异熟性何故决择分说二十二根皆异熟种皆异熟生言二十二根者眼等六根命根男根女根五受根信等五根未知欲知根巳知根具知根也答虽决择分说皆名异熟而非第八同无记性谓此二十二根皆依异熟名异熟种如眼等识依异熟故名异熟生皆是异性相依非是同性立量云无漏种子依有漏X识异性相依如眼等识或是无漏种子由熏习力转变成熟立异熟名非是第八无记所摄异熟故无漏种唯善性摄此中有义一切种子如是建立因果不乱此清目等立漏无漏种皆是本有无新熏义由熏习义但令本有增长成熟如契下引经证喻伽下引论证一切种子皆悉具足者染净二种皆本有也𨷂三菩提种者清净种子具而不发也五种性者声闻缘觉如来不定阐提种性也楞伽云云何知声闻乘无间种性若闻得阴界入自共相断知时举身毛孔熈怡欣悦及乐修相智不脩缘起发悟之相是名声闻乘无间种性缘觉乘无间种性者若闻说各别缘无间举身毛竖悲泣流泪不相近缘所有不着种种自身种种神通若离若合种种变化闻说是时其心随入是名缘觉乘无间种性如来乘无间种性者谓自性法无间种性离自性法无间种性得自觉圣无间种性外剎殊胜无间种性若闻此四事心不惊怖者是名如来乘无间种性不定种性者谓说彼三种时随说而入随彼而成各别种性者谓一阐提也三无漏根者未知当知根巳知根具知根也知者即真见道义由熏下立因果义言第八识中本有种子由诸转识熏令增长不由别别熏令生起种起现时种因现果现起种时现因种果如是建立因果不乱若许新X熏漏熏无漏无漏熏漏善与不善亦互相熏因果紊乱故有义种子皆熏故生依当可生非巳有体此难陀立漏无漏种皆由新熏非本来有言皆熏故生者即本有亦熏生也如契下引经证论说下引论证外种熏习或有者是众生依报乃是众生共业所感亦名熏习或无者以自有根种展转相传故名言等三种熏习者名言习气有二种一表义名言二显境名言我执习气有二种一俱生我执二分别我执有支习气有二种一有漏善二诸不善此有漏种皆借熏生有漏既尔无漏亦然问若无漏种非本来有何故而有种性差别答种性差别不依无漏种子有无是依有障无障建立如瑜伽下引证圆觉亦云一切众生由本贪欲发挥无明显出五性差别不等依二种障而现深浅云何二障一者理障碍正知见二者事障续诸生死云何五性若此二障未得断灭名未成佛若诸众生永舍贪欲先除事障未断理障但能悟入声闻缘觉未能显住菩萨境界若诸末世一切众生欲泛如来大圆觉海先当发愿勤断二障二障巳伏即能悟入菩萨境界若事理障巳永断灭即入如来微妙圆觉满足菩提及大涅槃若诸众生虽求善友遇邪见者未得正悟是则名为外道种性邪师过谬非众生咎是名众生五性差别问若尔何X故瑜伽复说地狱成就三无漏根答是依当来可生无漏非谓本来巳有无漏种子体也有义种子各有二类此即名为习所成种此护法正义立漏无漏皆有本有新熏二类种子各生现行非有前后亦不杂乱若新熏遇缘即从新熏生若本有遇缘即从本有生二义俱取善符教理问若种子各有二类岂二类种同生一现答诸法虽有新旧二种当生现时或从新生或从旧生名为二种非谓二种于一念间同生一现若尔即有多种共生一芽过问若总未闻熏时此本有种从何而生答谓从无始与身俱生如外草木等种若唯本有转识不应更互为果性亦常为因性若唯本有无新熏者前七转识王所皆具能熏不应与第八为因缘性下引偈证诸法于识藏言诸法者即前七也识谓本识藏谓第八为能摄藏诸法为所藏也识于法亦尔者谓前七为能摄藏而第八为所藏也更互为果性亦常为因性者能熏为因所熏为果能生为因所生为果正谓前七与八种现交相熏发也此颂意言阿赖耶识故唯本有理教相违此释偈也如炷与焰展转相烧者譬如明灯焰炷生烧同时更互谓一剎那灯炷为依发生灯焰是则灯炷为焰生因即此剎那焰复能烧所依灯炷X是则灯焰为炷烧因由炷生𦦨喻种生现由𦦨烧炷喻现生种又如束芦互相依住者喻种生种如是显示有俱有因由此种现相生互相依住方是亲生因缘其余虽名为缘非因缘故立量云阿赖耶识与诸转识是有法于一切时互为因果是宗因云展转相生故互相依住故喻如炷与焰亦如二束芦若言种子唯是本有不由熏生如何前七与第八识互为因缘若谓种子本有由熏但令增长故可说为因缘者然非熏令增长名因缘也若谓熏令增长可名因缘则应善恶业感异熟果皆是因缘不名增上故知虽是本有亦由熏习若执种子不由熏习便与教理相违若唯始起有为无漏故无漏法非无因生若唯新熏无本有者有为无漏无因缘故应不得生有为无漏者即下四智菩提也自性真如可非种生四智菩提必有种故若无本有无漏种子不应四智菩提从有漏种生有漏不生无漏种故若有漏种可生无漏应无漏种亦生有漏若许无漏生有漏者则应诸佛无漏种中复生有漏烦恼善种亦应生不善种分别论说心性本净等语一往观之似有漏心性能生无漏不劳别有无漏种子细而察之则心性本净一语即是心空所显真如而为四智菩提之因故无漏法非是无因而生定有种子在也X而心性言彼说何义种子现行性相同故此展转辩明心性本净一语相宗以集起名心心空所显真如为性故反问云彼分别论所言心性本净是诠何义若说空理为心性者空理不是无漏心之种子以空是常法无转变故遂申量云空理是常法定非种子无转变故犹如虗空必是剎那即灭有胜功能方成种子故若说性即是心为无漏因者应同数论彼以冥性三德为能生因三德之相虽有转变而冥性常一无转变故遂申量云性即是心相虽转变而体常一犹如数论若说性即是心此心即是无漏因者则恶心与无记心皆应是善以有漏种是异熟无记性摄无漏种是善性摄若不分善性恶性无记性而汎言性即是心则性之一字通善恶无记故恶无记心应成善性若许恶无记心成善性者则应与信等十一善法相应若不许恶无记心成善性者是恶无记不与善法相应也恶无记心尚不能与善法相应安能与无漏种子相应乎且有漏善心既称杂染性非无漏则与恶无记心无有别异定不能与无漏为因遂申量云有漏善心性非无漏是杂染故如恶心等故有漏善心不应与无漏为因勿善恶无记三性互为因故若谓有漏心之实性是无漏种者则应无漏心之实性是有漏种一性之中求其差别因缘不可得故若谓异生心是无漏种者则X应在异生位所起现行皆是无漏应名圣者不名异生若谓异生心之实性虽是无漏而异生之相尚在染位不名无漏无斯过者是亦不然以异生之相既是有漏则心与种子定是有漏何故汝论说有异生唯得成就无漏种子若种子成就现行亦然以种现性相必无别故故异生位应名圣者然契经说心性净者有漏法种类此应知此明正义心性净者是说集起心空所显真如此真如者即是此心凝然不变之实性此之实性无作无为无染无污名性本净又说此心之实体不堕烦恼染污中名性本净非谓有漏心性是无漏名本净也由此心性本净诸有情类无始时来有无漏种不由熏习法尔成就后至资粮加行位中借闻熏力熏令增长故见道位断分别惑无漏现起必伏此真如清净无漏种子为因而成现行无漏现行既起展转熏成一切智种由此义故定有本住新熏二类种子无漏既尔有漏应知诸圣教中虽说内种方便说为出世心种先通前执问若尔何故论说内种定有熏习故通云圣教虽明内种定有熏习然熏习义唯通增长而不定说一切种子皆熏故生宁全拨无本有种子然虽本有若无熏习之力不得增益茂盛不成胜果必须熏淘渐染习与性成方能得果故说内种定有熏习其闻熏习闻正法时不唯熏起有漏X法种亦能熏起本有无漏法种展转生出世心此闻熏习有二种缘若熏有漏法种因果不忘能感二乘殊胜异熟之果与出世法堪作胜增上缘至脩道位此种可断若熏无漏法种与出世法作亲因缘此因直至佛果位中无有间断以本有故非所断摄问若闻熏习是增上缘何故能熏出世心种答此无漏种正因缘性微细幽隐不能了知故假託麤略显明熏习性中胜增上缘方便说为出世心种其实出世心种是本有无漏正因缘也依障建立种性别者各有本有始起二类复通前执问若尔何故论说有情本来种性差别不由无漏种子有无但依有障无障建立差别种性故通云以由无漏种子有无故显障有可断不可断义若不由无漏种子有无彼二种障依何为因而有断不断耶然无漏种子微细幽隐难可了知故约二障以显种性差别非谓全无无漏种子也若谓法尔有此二障建立五性差别则无漏法种亦应法尔有别何故不许若谓全无无漏法种则三乘圣道无由而起是谁能断二障种子而说依障立种性别既彼圣道必无生义则无漏种皆成断灭而言当可生者定无是理然诸下总斥其非由此下两出巳是然种子义略有六种不可说有能生用故下明种子六义剎那灭者显是有为有转变义于X转变位能生现果方成种子此拣无为法及长时四相并外道常我不得为种以常法无转变不能生一切法故二果俱有谓与所生故但应说与果俱有问云若剎那灭为种子者应前念种望后念种或应过未相望皆可为种答要果俱有谓此种子要望所生现行果法俱现和合方成种子现者谓现在现有和合者谓一身同时唯种生现异类不同两不相违一身一时有能生用名果俱有此遮前后相违及定相离若种生种是自类相生前后相违必不俱有问种现相生是异类体何故俱有若种生种是同类体何故不俱答种望现果虽是异类两不相违故许同时种望种果虽是同类自相相违定须时异虽种生种亦名转变而无因用非果俱有须是种现同时现在方有因用名果俱有若是未来未生过去巳灭是假法故非实有体无能生用不可为种故摄论云巳灭生果如死鸡鸣问何故异类不违同类便相违耶答如子望母子不是母是异类故同时俱有母自望母名为同类故于一时无二身并故摄论云言俱有者非谓过去亦非未来亦非相离得为种子何以故若于此时种子有即于尔时果生故今依能生现果立种子名不取引生自类名为种子故但应说与果俱有不说与因俱有也X三恒随转谓要长时此显种子自类相生问云若种子要与现果俱时而有方名种子前七转识现行亦与果俱何不名种答要恒随转谓要长时相续其性一类直至成佛异熟位舍方名种子此遮转识现熏种时虽与种果俱有非恒随转以间断识三性互起非是一类长时而转故与种子法不相应唯第八识有种子义此恒随转是显种子自类相生问云若言一类相续如何说有寿尽相答此约生果有限名寿尽相种体非断四性决定谓随因力生异性果有因缘义问若恒随转得名种子应善等种生染等现行亦名种子答要性决定谓前因力生后现果前后善等决定无杂方名种子此遮彼异性因生异性果不名种子摄论云谓此种子各别决定不从一切一切得生从此物种还生此物问云若异性因不名种子如何说因通善恶果唯无记答彼说增上此说因缘故不同也五待众缘谓此要待故种于果非恒顿生问若自性因生自性果名种子者应此性因于一切时顿生此性亦名种子答要待众缘和合功能殊胜能起现行方成种子此遮外道自然顿生多果众缘者即四缘也如心法四缘生色法二缘有又余部小乘执缘恒有今待众缘正遮缘非恒有故种于果亦不顿生摄论云谓此种子待自众缘X方能生果非一切时能生一切若于是处是时遇自众缘即于此处此时自果得生六引自果谓于别别执色心等互为因缘问若待众缘名种子者应一因生一切果或心种生色果答要引自果谓自引生自色心果方名种子如色种生色果心种生心果等此遮外道计一因生多果又遮余部执色心互生唯本识中功能差别是共相种所生果故正结本识中一分差别功能具上六义方成内种其余皆不能成问外谷麦等亦能生芽生茎生叶可名种子何故不成答由稻谷等皆是众生共受用业之所招感实是内识所变依世俗说假名种子问何故非实答色种无质碍麦种有质碍故然此内外种子望所生果有二功能即为二因一能生因谓初剎那亲能办果二能引因谓有余力令所生果相续而住至究竟故如内识种亲望名色名为生因转望六根少壮衰老死丧至于尸骸未尽巳来相续而住皆名引因若外种亲望于芽名为生因转望抽茎发叶开华结果至枯藁时相续而住皆名引因摄论云此中内种乃至寿量边际为能生因外种乃至果熟为能生内种能引丧后尸骸外种能引枯后相续由引因故多时续住若二种子唯有生因此因既坏果即应灭应无少时相续住义若谓剎那展转相续前念为因后念随X转是则后边不应都灭由此决定应有引因此二种子譬如放弦弯弓为因箭不堕落远有所至放箭为生因弯弓为引因放箭得离弦远有所至若但以放箭为因不以弯弓为因则箭不得远若言前剎那箭生后剎那箭故箭得远则箭无落义外内种子亦尔由生因尽故枯丧由引因尽故灭尽也内种必由熏习者如无多闻熏习之因必无多闻之果外种熏习有无不定故置或言如稻麦种从稻麦生何借熏习无性又云如炭粪牛毛等次第生彼苣胜青莲华根及以蒲等非苣蕂等与彼炭等俱生俱灭互相熏习而从彼生如是外种或无熏习如苣蕂等与华鬘等俱生俱灭由熏习故生香气等如是外种或有熏习故外物必借外种为增上缘以最胜故外种若欲办果必以内因为彼亲缘以外器界是多人所感共相种而此稻麦等从共相种生是故内种离外无别名世俗有依何等义立熏习名令种生长故名熏习摄论云言熏习者如苣蕂中有华熏习苣蕂与华俱生俱灭是诸苣蕂带能生彼香因而生又如所立贪等行者贪等熏习依彼贪等俱生俱灭此心带彼生因而生或多闻者多闻熏习依闻作意俱生俱灭此心带彼记因而生由此熏习能摄持故名持法者阿赖耶识熏习道理当知亦尔问能熏所熏各具几义得熏习名答能熏所熏各具四义X故名熏习问八识之中谁为能熏孰为所熏答前七皆能熏第八独所熏问前七三性皆能熏为复不定答除无记性𨷂有胜用不能熏种其余善恶及有覆性皆是能熏问何故第八独为所熏答所熏四义唯第八有是故第八独名所熏何等名为所熏四义性不坚住故非所熏问第八所熏四义云何答夫为所熏识者必须一类坚住相续不断能持习气令不散失乃是所熏今前六转识五位无心有间断故既非坚住定非所熏第七在有漏位中虽无间断在无漏位亦有解脱间断故非所熏第八虽是有漏因中体无解脱虽是无覆无记不妨亦能持无漏种得名所熏应立量云前七转识是有法非是所熏宗因云不坚住故喻如电光风声等二无记性若法平等唯带旧种非新受熏问云若言有坚住性是所熏者如佛果第八亦是坚住应名所熏答夫名所熏须是一类无记即不违善恶二性方受彼熏今佛果第八既是善性即不容纳不善无记性熏非是所熏以佛果第八善性圆满故若不善性即是烦恼又不容纳信等善性熏由互不容纳故非所熏唯是第八宽心大量故能容纳一切善恶习气有此义故方名所熏故云善染如沉麝韭蒜等故不受熏无记如素帛故能受熏问无漏第八既不受熏诸无漏种何从而X得答若如来无漏第八净识唯在因中曾所熏习带此旧种非在佛果位中方新熏也应立量云第八净识非是所熏善性摄故喻如沉麝三可熏性若法自在依他坚密故非所熏问若言有坚性及无记性名所熏者且如第八五心所及无为法皆具二义应名所熏答夫所熏者具法自在性非坚密方是所熏言自在者止简难陀许第八五心所受熏以心所是依他生起不自在故非所熏性言性非坚密者即简马鸣菩萨真如受熏以真如体无为坚密如金石等故不受熏唯是第八体性虗疎故可受熏应立量云第八五所非所熏性不自在故喻如臣等真如无为非所熏性性坚密故喻如金石四与能熏共和合性可是所熏非心所等问若言有坚住性无记性可熏性是所熏者应可此人第八受他人前七识熏以此人第入是可熏性故答要与自巳能熏同时同处方名所熏今此人第八望他人前七不同时同处无和合义故非所熏亦遮经部将前念识熏后念识亦不同时故非所熏应立量云第八不受他人前七识熏不和合故如眼与声何等名为能熏四义无生长用故非能熏问前七能熏四义云何答夫为能熏者剎那剎那具有生灭方名能熏今前七识是有为法有生灭X义有能作用乃是能熏此拣无为前后不变无生灭义无生长用故非能熏应立量云此无为法非是能熏前后不变犹如虗空二有胜用若有生灭势力羸弱故非能熏问云若有生灭名能熏者且如业感异熟生心心所色不相应皆有生灭作用应是能熏答要有胜用今前七识具有三性势力增盛有殊胜用能引习气乃是能熏此拣业感异熟生心心所势力羸弱无强盛用故非能熏色法虽有强盛之用而无缘虑亦非能熏不相应行二用俱𨷂故非能熏应立量云异熟心心所法色法不相应行法非能熏性势力羸弱如将死人三有增减若有势用前后佛果应有胜劣问若有生灭及有胜用名能熏者即如佛果前七具此二义应是能熏答要有增减唯是前七有殊胜用可增可减可善可恶能成办事方是能熏佛果前七是平等性无损无益故非能熏果位前七若能熏者便非圆满前佛后佛应有胜劣应立量云果位前七非能熏性无增减故喻如虗空四与所熏和合而转具此四义方是能熏问云若有生灭有胜用有增减名能熏者即如他人前七亦具如上三义应与此人第八为能熏性答要与自巳所熏和合方是能熏今他人前七望此人第八不同时处无和合义故非能熏应立量X云前七不熏他人第八不和合故犹如耳色问前七心所何故同王亦为能熏答四义具故问第八心所何不同王亦为所熏答𨷂自在义故问心所不自在心所非所熏心所不自在何故为能熏答为因据有力心所有力故是故为能熏受熏须报主心所非报主是故非所熏问云为因言有力心所便能熏为果应有力心所亦所熏答心所为果时无力非所熏若第八王所一聚六皆受熏凡一能熏熏起六种若遇缘时六种则应顿生六现如一有情顿生六现成六有情则违圣教说众生界无有增减便成大过问能熏第七一聚心所有十八法缘第八时齐熏十八本质种何无顿生十八果失答能熏虽多一处受熏唯生一果如一麦中有多面尘共生一芽此亦如彼应法合云麦粒一而面尘多共生一芽持处一而种子多同生一果问前七能熏熏第八识四分之中约熏何分答前五能熏第八相分种第六能熏第八见相二分种第七能熏第八见分种问前七四分何分能熏答见相二分能熏种子以此二分有作用故问相分是色何能熏种答但是见分与力令相分熏种见分是自证分与力如枭附块而生卵如是能熏与所熏识如熏苣蕂故名熏习此总释熏习义言熏者资熏击发义习者生长成熟义苣蕂本是炭多时埋在地中变为苣蕂即胡X麻也如苣蕂与华俱生俱灭由熏习故便生香气西方若欲作涂身油先以香华及苣蕂子聚为一处淹令极烂后取苣蕂压油油遂香气以胡麻本无香气因华熏故生以喻能熏所熏和合一处生灭俱时令所熏种方得增长立量云能熏所熏俱生俱灭种子增长如华熏苣蕂能熏识等从种生时是谓略说一切种相此明能熏所熏俱时和合种现相生为亲因缘先立量云种现二法是有法因果同时宗因云展转相生故同喻如炷焰种子是法复能生种是宗因云更互相依故喻如二束芦种现相生如俱有因得士用果俱有因者于心随转俱时而有果与因俱名俱有因士用果者谓诸作者及诸器等成办种种事业名士用果若种生种自类相生如同类因引等流果同类因者不随余类因果相似故等流果者谓善不善无记三性为因引同类果名等流果如第八三性种子各生三性现行果与因同故此二与果是亲因缘者结成因缘也此二者俱有因同类因也除此二因皆是增上设名因缘应知假说是谓下总结一切种相问云种生现现生种如父生子子生孙定是亲因种生种何理亦名亲缘答前念既灭后念巳生即前念体亲引后念前念后念即是一体岂不至亲问现引现亦是前念亲引后念应是因缘何故却说是真等流答巳X有种子故谓前念种子生前念现行其种至第二念时还生第二念现行故知后念现行不是前念现行亲生如戴花人向前行时其花不曾自向前行伹随人向前故云三类亲因缘四类真等流是知染净无体随熏所成若离能熏之缘无法可得若无所熏之体何法可成即知无有一法不从心生随善恶以染成因熏习而为种似褁香之纸染芬馥以腾馨若系鱼之绳近腥膻而作气况乎异熟本识坚住真心闻善法熏则净种增长因恶法起则染种圆成是以内具正因虽本然有外为缘助须仗新熏遂能起果训因为凡作圣如木中火性是火正因未遇人工不成火用如身中佛性是佛正因不遇净缘难成妙用熏习之功可得缓乎此识行相所缘云何行相仗之而得起故此释颂中不可知门行相门所缘门也先征次举颂答次释了谓了别者即是本识能缘见分也处谓处所者即器世间是本识所缘相分境也根身种子亦是本识所缘相分境也第八自证分上一分生现功能谓之种子有根之身名为根身根身所依世界如器名器世间相名分别习气者释种子也相即业习气属相分名即名言二种习气属见分分别即我法二种习气属徧计即五法之三也色根及根依处者释根身也色根即胜义根所依处即色根所依之处此二皆是识所执受摄为X自体同安危故此二者正指种子及根身也执受各具二义执二义者一摄义二持义即摄为自体持令不散受二义者一领义二觉义即领以为境令生觉受第八缘种子时具执一义持令不坏具受一义领以为境第八缘根身时具执受四义一摄为自体同是无记性故二持令不散第八执持此身令不烂坏故三领以为境此根身是第八亲相分故四令生觉受安危共故第八安根身亦安第八危根身亦危若第八缘器世间于执受中具受一义领以为境以是第八疎相分故所以不摄为自体持令不散器界成坏时第八亦不同彼安危所以亦不令生觉受若发毛爪齿等虽近亦同外器亦不摄为自体持令不散不生觉受由此第八或持或缘应具四句一持而不缘即无漏种二缘而不持即器世界三亦持亦缘即根身四非持非缘即前七现行问第八何故不缘前七现行答有多过故是以不缘若变影缘即犯第八缘假过若是亲缘即犯唯识义不成过以亲取他心故又犯有情界增过以变起前七现行有两重第七故阿赖耶等者言第八以因缘力得生自体即复自变三类性境为自所缘而了别之见分又仗此所缘相分而得生起也上总明下别释此中了者谓异熟识能觉所觉分各自然而转此别释行相门也此下是护法楷定唯识之义必X具四分先破安慧立自证一分不立相见之非安慧据论云此自证分从缘所生是依他起故说为有见相二分不从缘生因徧计心妄执而有如是二分情有理无更变起我法二执又是无故密严偈云愚夫所分别外境实皆无习气扰浊心故似彼而转故知伹是依实自证分上起徧计妄情变似二分其实二分无有实体但是愚夫不了妄执为实问曰若言相见是假且如山河大地是相分收现见是实如何言假答虽见山河是实元是妄执而有实理而推不离自证故楞伽云由自心执着心似外境转彼所见非有是故说唯心故知离自证外无实相见二分故护法破云自证分中必具见相二分故曰有漏识自体生时皆似能缘所缘相现若心心所无所缘相则能缘见分应不缘自所缘境自所缘境者如眼识见分以色为自所缘余则非自能缘见分既不缘自所缘则一一皆能缘一切境如眼识见分亦能缘耳识鼻识相分等以眼家即是耳家相分耳家相分即是眼家相分故立量云若心心所是有法无所缘相是宗因云应不能缘自所缘境或应一一能缘一切喻云自境如余余如自故若心心所无能缘见分则应顽然无知如虗空等无能缘用若谓虽如虗空亦能缘者则应虗空亦是能缘立量云心心所法应不能缘无能缘相故如虗空等或虗空等亦是能X缘有能缘相故如心心所故知心心所法必有能缘所缘二相下引证一切唯有觉所觉义皆无者言一切法皆是唯识变现离识之外更无实境能觉所觉分各自然而转者言虽无心外实境而自证分所变相分见分不假强为自然而转故知自证实有相见不得独许自证为实相见为无也执有离识所缘境者即能量及果彼三体无别次破难陀立二分而不立自证之非以出陈那立三分之是先出难陀立二分之非言彼不立自证分者以心外本质为所缘境王所所变影像为相分即以王所之体名见分此总以见分体相为见相二分也又为彼释云何故彼以外境为所缘犹彼不立自证分即以外境为所依根及所缘境行相相似者王所所变相分同是影像故事虽数等而相各异识受想等相各别故者事即见分数即心所言心王与心数虽同以见分为体平等无异而了别领纳缘虑之相各各不同故以见分体相分见相也由彼不立自证故境不自内出直以见分缘本质即以见分体相为见相也次出陈那立三分之是达无离识所缘境等者由彼达自心之外无别有境境是内识自证分所变故以自变相分为所缘而以能缘见分为行相识以了别为行相故即相见所依自体名事此事即自证分若难陀但立二分而不立自证者即见分心心所法X不能自忆如见分心不曾更境此于后时必不能忆故更犹经历也如现行色曾被见分缘者后时必能记忆若不曾为见分缘者后时必不能记忆以能缘见分于过去世及现在时但缘相分不曾自缘前巳灭心既入过去有何所以而自忆持以于昔时不曾反缘自见分故今许今时心心所法能自记忆明知昔时决定有自证分缘于见分证彼缘境作量果故故今能记忆耳立量云此自证分是有法若无是宗因云应不自忆心心所法喻云如不曾更境正知眼识见分忽然缘青时不缘黄缘黄时不缘青皆由自证为量果故令见分缘境不谬故知必有自证也心与心所同所依根者如眼识依眼根等所缘相似者以内色如外现故曰相似不同前师以本质为所依所缘也行相各别者以王所见分作用各别故不同前师以影像行相为相似也事虽数等而相各异识受等体有差别故者言王所自证之体虽皆平等而王所之相用各各有异以八识王所各自有体故不同前师领纳等相各有差别而同以见分为体也然心下准陈那三分之是以前安慧立一分但有体而无用难陀立二分但有用而无体皆互不足陈那三分体用兼收故以相分为所量见分为能量自证为量果喻如尺量绢绢为所量尺为能量记数之智名量果今见分缘相分不错及能自忆心心X所法皆由自证而作量果故知八识各有三分若无自证相见亦无若有二分自证必有自证如蜗牛相见如二角故如集下引证又心心所若细分别此中见者是见分故此下护法菩萨立第四分以补陈那之不足若无证自证分别𨷂第三量果故今陈那以见分为能量有了境用即将自证分为量果者今自证分亦有能量照境之用又将何法与自证为量果耶故曰此若无者谁证第三也心分既同应皆证故者以见分是心分故有自证分自证亦心分应有证自证故须将第四证自证分为量果也若无证自证则自证分应无有果诸能量者必有果故若不以证自证为量果不应见分是第三果见分或时非量摄故以见分通三量故有时取境分明有时度境无谬有时比度不着故由自证分是心体得与比量非量为果见分非心体不得与自证为量果由此见分不证第三证自体者必现量故次明内外见相为外者能所取故后二是内者唯内证故次明能所缘相分是所缘余三皆能缘以第二见分但缘第一相分不缘后二由彼通三量故第三自证分前能缘见分后能缘证自证第四证自证唯能缘第三自证不缘第二见分者以证自证但是心体不起用故不缘见分前二通比非后二唯现量故心心所若立一分无能所失若立二分X无自证失若立三分无真如失今立四分具能所缘有自证分有真如体无无穷过故知见相虽不即自证而又不离自证分自证虽不即证自证而亦不离证自证也次引证众生心二性内外一切分者即是内三分为一性相分为一性合之即是心境二性也能取所取缠见种种差别者能取缠即能缘见缚所取缠即所缘相缚若以内三分论见分则有种种差别后二则无以彼见分通三量故如是四分或摄为三了别即是识之见分此会通前文摄相归性言虽立四立三立二立一种种不同然各有旨趣不独立四者为是即立一分者亦未甞非也如入下引证既曰唯是自心则外境都无由执着故似外境转非是实有故知离心之外更无一法可得如是处处说唯一心一心必摄心所故前文言了别者即是识之行相行相即是见分岂可以相分名行相哉所言处者谓异熟识如众灯明各遍似一此别释所缘门第一类性境也谓此器界山河大地是异熟识所缘性境即有体相分色是诸有情共相种子成熟力故变似色声香味地水火风八法所成器世界相此能造四大及所造色以在外处名外大种非离心外且诸种子总有二种一是共相二不共相言共相者多人所感故问云此器X世界既诸有情共业所感则应在此器界同受一果今诸有情总在一界而有染净麤妙苦乐之境受用不同何得名为共业所感答虽诸有情共业所感共生一界处所无异然必随自不共业力故所变受用苦乐染净麤妙之境各各有异然器界之相则未有不同者故得说名共业所感言处所无异者共中共也言所变各别者共中不共也喻如灯明各徧似一者灯喻有情明喻处所无异各徧喻所变各别似一喻而相相似立量云虽诸有情是有法处所无异是宗因云所变各别相相似故喻云如众灯明各徧似一问云山河大地共业所感亦何所据答经云譬如三千大千世界非以一缘非以一事而得成就以无量缘无量事方得成就所谓大地依水轮水轮依风轮风轮依空轮空轮无所依如是皆由众生共业及诸菩萨善根所起令诸有情各随所宜而得受用又云一切有情增上业力种成熟故大虗空中起金藏云乃至世界次第成就染净麤妙随共业力受用各别又云断截妄想大种生内外地界等又云觉明空昧相待成摇故有风轮执持世界等故知皆是众生业感若离心外无别有法谁异熟识变为此相诸业同者皆共变故问云既异熟识变现器界此器界相是谁异熟之所变现有义一切者言圣凡共变也此月藏义也X所以者何征也如契下引经证有义下护法正义也若此器界是一切有情所变则应净土圣贤可变秽土秽土异生可变净土以一切言包圣凡故又三果圣人厌离有色锁碍入空生无色界必不复来生欲色界纵变此土复何所用以理推详此一切言是现居此土及当来生此土者异熟所变由现居故生居秽而佛居净故无诸佛变秽异生变净之失由当生故故无无色圣者变下土之失经依少分而言一切非谓总包圣凡也有义若尔器将坏时鬼人天等所见异故月藏复质云若一切言但说异生不及圣者则三灾将坏世界之时众生都在无色界中既无现居及当生者是谁异熟变为此界若谓无色界人变此土者则诸异生既厌有色而生无色现在既无色身变此色土复何所用设使无色界人变成色身受用色界然有色界与无色界麤细悬隔不相依持则无色人变为色土何益于身护法复答云然所变世界本为色身依持受用故尔变现若于巳身有依持受用于巳有益便变为彼由是义故无色界人设生他方无色界时彼异熟识亦得变为无色自地而得依持受用若彼土杂居设生此土杂居彼识亦得变为此土杂居而得依持受用故器世界将坏初成之时虽无现居及当生者而此器界亦得现有此约一切共受用说若别受用X准此应知者言虽同生此界而所受用果报各别此名同业别报正如一水天见琉璃人见为水鬼见脓河鱼见窟宅余趣余人不共用故诸种子者谓异熟识如真如性不违唯识此别释所缘门第二类性境也有漏法种是识性摄者是第八无记性摄故无漏法种非此性摄者善性摄故非无记性识所缘境故虽非此识所缘而与此识不相舍离如真如性是识实性不违唯识申量云有漏法种是识所缘识性摄故犹如色等无漏法种不违唯识虽非所缘不相离故如真如性有根身者谓异熟识不尔应无受用他义此释所缘门第三类性境也有根之身故曰根身前器界是诸有情共业所感共所受用故曰共种此之根身是诸有情各别业种所成故名不共相种变似色根者清净大种所成胜义根也名不共中不共此胜义根唯自识变故名不共唯自受用复名不共及根依处者即胜义根所依浮尘根也名不共中共自第八变名不共他人亦得受用名共虽此根身是不共种所成然于不共种中复有一分共相种子成熟之力能于他人身处亦变似彼他人浮尘根为巳受用不尔应无受用他人之义此中有义亦变似根彼余尸骸犹见相续X问本识各变自根还变他根否有师云不但变自根亦能变他根以论中说似自他身五根现故既曰他身五根即是能变他人浮尘胜义根也有师申正义云此本识唯能变似他人浮尘根为我受用决不能变他人胜义根为我受用以自巳不能受用他人胜义故问若尔说自他身五根现者如何得通答论说似自他五根现者是自他阿赖耶识各自变为根非自变他根也若谓自巳能变他根则诸巳死何不变彼五根如故而令彼烂坏耶故生他地及涅槃者彼余尸骸犹见相续未即顿坏者犹是自识引因之力非他人变故知但能变似依处决不能变他人胜义也前来且说业力所变及堕法处现实色上言业力所变器身此言定力所变器身即堕法处色也前来且说众生业力所变器身界地自他各有差别不能移易以彼众生定业所感故若是圣者定慧神通等力所变器身界地或自身为他或他身为自或自界为他或他界为自则不决定若约所变身土自受用故穷未来际无有尽时故多恒相续若约放光动地等事为利他故随众生缘感之力得发起故多分暂时是故不定下总结四类性境略说本识所变之境有漏种子一也有根之身二也五尘器界三也堕法处所现实色四也以定果色亦是法处色所摄故亦名定自在所X生色如十徧处定乃至鱼米肉山长河酥酪大地黄金等皆此色摄何故此识不能变似彼识亦缘此色为境此明本识二变中是因缘变也问云此识既能变似依处而为所缘何故不变似心心所相应无为等为所缘耶答有漏识变略有二种一因缘变谓由名言习气及先业习气任运生心不由作意所变之境名因缘变即前五与第八随其名言种子为亲因缘异熟业种为增上缘仗此因缘势力所变之境为体实相分为性境得真实受用二分别变者谓都由作意筹度生心所变之境名分别变即六七二识随自分别作意生故此分别势力所变之境为影像相分为独影为带质但可为境无真实用此二门者一是生起二是变起今此本识是因缘变但变实色不变影像相分心等以彼相分心心所等无实用故问变心心所是假相分第八不缘三种无为与不相应何不变缘答若实无为因位未证若变无为亦无实用故不变缘不相应法分位假立亦无实用亦不变缘故异熟识不缘心等但缘实色然此亦约有漏位说若无漏位第八然熟转成镜智虽无分别而镜体澄净故诸影像虽无实用亦从彼现不尔诸佛不名正徧知故故有漏位此异熟识在欲色界皆缘三类性境若无色界唯缘漏种不缘身器以厌色故无业果X色故根身器界十有漏色皆非所缘唯堕法处定果实色是彼所缘彼界异熟以此色为境故亦具三缘不可知者谓此行相无想等位当知亦尔此释不可知门也行相见分也内执受境如器世间三类性境也由此见相二分微隐难知故所以者何谓阿赖耶识于欲界中缘狭小执受境于色界中缘广大执受境于无色界空无边处识无边处缘无量执受境于无所有处缘微细执受境于非非想处缘极微细执受境由此识缘境微细世聪慧者亦难了故故曰不可知也如何下征如灭下约灭定以显不可知以灭定中恒行心所与不恒行心所悉皆灭尽尚云识不离身如有心等则知八识之相微细幽隐甚深难了故申量云灭定有识有情摄故如有心时故楞伽云如脩行者入禅三昧微细习气转而不觉知而作是念识灭然后入禅正受实不识灭而入正受以习气种子不灭故不灭以境界转摄受不具故灭无想下例知故宗镜云此体不可说微妙最难知周徧法界而无住心任持一切而不现相如空中飞鸟虽往来鶱翥而疏不可寻似眼里瞳人任照瞩森罗而眼终不见若月含一色徧分万像之形等日曜千光普照四天之下类摩尼无思而雨宝广济群生犹磁石无觉而转移周回六趣密严经偈云藏识持X于世犹如线穿珠亦如车有轮随于业风转陶师运轮杖器成随所用藏识于诸界共力无不成内外诸世间弥纶悉周徧譬如众星像布列在虗空风力之所持运行常不息如空中鸟迹求之不可见然鸟不离空颉顽而进退藏识亦如是不离自他身如海起波浪如空含万像藏识亦如是蕴藏诸习气如目有瞳子眼终不自见藏识住于身摄藏诸种子徧持寿暖识如云覆世间业用曾不停众生莫能见又云诸仁者一切众色皆阿赖耶与色习相应变似其相非别有体同于愚夫妄所分别诸仁者一切众生若坐若卧若行若立惛醉睡眠乃至狂走莫不皆是阿赖耶识乃至如磁石力令铁转移虽无有心似有心者阿赖耶识亦复如是为生死法之所摄持往来诸趣非我似我又颂云能持世间因所谓阿赖耶第八丈夫识运动于一切如轮转众瓶如油徧在麻盐中有咸味亦如无常性普徧于诸色是以凡圣之身净秽之土皆从识现成唯识论卷第二X成唯识论集解X卍XXX成唯识论卷第三护法等菩萨造唐三藏玄契法师奉诏译金庭长寿寺沙门通润集解此识与几心所相应以是遍行心所摄故此释相应门五遍行心所也先问常与下次举颂答阿赖下次释赖耶未空名为未转凡圣总该名一切位言徧行者徧四一切心得行故谓徧三性八识九地一切时也上总明下别释触谓三和分别变异如受等性非即三和触谓下先出体用谓根下次释言三和者谓根境识体异名三不相乖反更相随顺故名三和然触依彼三种而生又能令彼三种和合一处故说触所为彼三和合位也言变异者以有触故能令此三皆有顺生一切心所功能故名变异变异即生也如心生诸法皆名变异故言分别者谓触亦似前三顺生心所功能说名分别分别即是相似异名根变异下特显根变异之力胜于识境问何故三和唯根独胜答一由主故有殊胜功能故二由近故能近生心所故三由徧故不唯生心所且能生心故四由续故常无间故境识不尔境体虽能X生心心所以非主故又非近故偏𨷂二义不名为胜心虽是主近生心所不能生心非徧义故偏𨷂一义故亦不胜境识皆无常相续义识由境生境因识有故故唯根为独胜也故集下引证和合一切心及心所令同触境是触自性故曰令心心所触境为性既有似顺生起心所功能则受想等依之而起故以受想思等所依为业下会通经论起尽经说受想行蕴一切皆以触为缘故而得生起由斯故说二和生识三和生触四和生受想行而不言思者以行之一字总该七十三法故五蕴论云行蕴有七十三数五十一心所中除去受想余四十九法及二十四不相应行皆名行蕴故曰一切皆以触为缘也瑜伽论但说触与受想思为所依不言行蕴者思于行蕴为主胜故俱舍亦云行名造作思是业性造作义强故为最胜是故佛说若能造作有漏有为名行取蕴但举一思便摄行蕴问何故心所法中除去受想余皆行蕴答受着诸欲想着诸见味受力故贪着诸欲倒想力故贪着诸见又生死法以受及想为最胜因由耽着受起倒想故生死轮回由此二因故别立受想为蕴集论复说触为受依而不言想思者以触生受近而胜故谓触之所取与受之所取极相邻近引发胜故问触既能令根境识三和合而有此触即是三和假立岂实有体答然触之自性是实非假六X六法中心所性故身足论云六六者谓六识六触六受六想六思六爱也如眼触所生受乃至意触所生受眼触所生爱乃至意触所生爱故又是四食中触食性故又七十四法皆以触为缘故又十二缘中触缘受故如受想等各别有性非即三和若即三和应同得等立量云触所自性非即三和六六法中心所性故是食摄故能为缘故如受等性作意谓能警心为性应非徧行不异定故作意下先出体用谓此下释警觉有二义一令心未起而起二令心巳起者引令趣境问作意为在种位警心为在现行答在种位以彼自性明利虽在种位若有境至而能警心令生现行喻如多人同宿一室外有贼至中有一人其性少睡便能警觉余人此人自身虽未曾起而能警觉余人令起作意种子既能警彼诸心种生现行又能令心现行趣所缘境初是体性次是业用故问何故作意但能警心起现不警心所答虽引心所心是主故但说引心不言心所有说下出偏义有以令心回趋异境为作意者有以持心一境为作意者二俱非理若令心住不异别境定心所故若言回趣应非徧行所摄性故言回趣异境者谓正缘此境复转趣彼境也受谓领纳顺违俱非名境界受不共余故X先出体用领谓收领纳谓容纳若领纳违境则起心欲离若领纳顺境则起心欲合若领纳非违非顺境则起心平平虽不欲合亦不欲离此受性也为欲所依故能起爱是受用也有作下叙异见一境界受者即前领纳违顺俱非者是二自性受者即是彼所执领纳俱生触者是以触生受受即领纳故曰俱生此受不纳外境唯纳俱生之触即以触为自性名自性受唯自性受是受所缘自相之境不与心王共缘故若境界受王所共缘故以缘境界者名境界受缘俱触者名自性受也下先总斥非理以受定不缘俱生触故未有父生子而子纳父故次破触非受自性若谓此受似触而生故受能领触名自性受者则触为似因而受为果则凡似因之果皆是受之自性乎触为受因而生受者应名因所生受不得名自性受以触非受之自性故若谓如王食诸国邑等者王喻受国邑喻触言王食国邑如受能领触即彼领触所生之受名受自性不以触为自性者是亦不然以彼执领纳俱触为自性故今以触所生受名为自性则受无有自证之境彼执俱触为自相境故若谓受虽领触不舍受之自性名自性受者则一切法皆不舍自性岂皆受之自性乎故彼所说但诱婴儿次明境界受为受自相然境界受是受自相非共余相以彼但能领纳自巳所属之境名境界受非领纳X一切境亦非王所共缘也想谓于境取像为性方能随起种种名言先出体用谓要下释安立者即取像义谓此意想先于色声等境安立分齐而取其像由取像故后起名言此是声是色等楞伽云若处所形相色像等现是名为相若彼有如是相名为瓶等即此非余是说为名施设众名显示诸相是名妄想思谓令心造作为性所缘事等故名相应先出体用谓能下释思者谓能取境正因邪因筹量可行不可行是其自性驱役自心造善造恶成邪成正是其业用问作意与思何异答作意如马行思惟如骑者马伹直行不能避险就平以由骑者令其避就思惟亦尔令彼作意不得漫行脱邪就正曰思无邪又云慎思之又云三思而行此五下释五所决定与藏识相应以彼徧一切心故此触下释相应义问心与心所各有行相何名相应如第八以了别为行相受以领纳为行相等答此触等五与异熟识行相虽异而定同时起同依一根所缘亦等自体相似故名相应此识行相极不明了如无记性善恶俱招此释受俱门也有三释先约行相定舍受受有三种谓苦乐舍若是余识是苦乐受决定明了此非苦乐故不明了若是余识必能分别违顺境相此无分别取境定故若是余识行相必麤必是易脱X必有间断此唯一类相续而转故知唯与舍受相应次约业招定舍受异熟是一期总报主是詶引业皆随过去善恶业力之所招感不待现在业缘是故唯与舍受相应若苦乐二受唯是前六异熟生有待现缘故是别报主是詶满业不与此受相应三约执藏以定舍受此识是末那一类执为自内我故无转变若与苦乐二受相应者便有转变末那断不执为内我以第七亦是舍受是故唯与舍受相应问此五徧行受何别开不及余四答受体虽一义用有三是故别开余四不尔例如无记有覆无覆义用不同故亦别开问此识既与舍受相应如何亦是恶业异熟答以舍受不违善恶故既诈善业能招恶业亦尔若苦乐不俱于人天中应无乐果于三途中应无苦果立量云此异熟识善恶俱招苦乐不违如无记法故知第八真识常如舍相似任运之缘合恒常之道不为垢法之所染宁为净法之所治非生死之所羁岂涅槃之能寂是以称为识主故号心王祇因一念无明遂起七识波浪既生心所遂失心王皆因强觉觉明分能立所起明了之解心境历然运分别之情自他宛尔因兹有情心内逐憎爱而结冤亲无情境中随想念而标形碍遂使外则桑田变海海变桑田内则亲作怨由怨为亲种互为高下反覆相詶从兹业果恒新苦缘不断若欲还真反本旋妄冥真但X一念不生前后际断分别心灭轮回业亡报尽根枯因空果丧无始之情尘识垢应念全消本来之佛眼常身随真顿现如何此识非别境等有间断故定非异熟问此异熟识何故伹与徧行相应不预别境五位答以别境等互相违故问如何相违谓别境之欲希望所好乐事此识任彼善恶业转无所好乐故不与欲相应胜解是印证守持决定之事此识昏昧不能印证持守亦无决定故不与胜解相应念是明记过去曾习之事使不忘失此识昧劣不能明记故不与念相应定能念心专注一境无有异缘此识任运别缘三类故不与定相应慧唯简择德非德事此识微细昧略不能简择故不与慧相应且别境者别别缘境而得生故此识唯是一类相续故不与别境相应也此识唯是异熟无记非善性故不与善十一相应非恶性故不与烦恼等相应恶作等四虽通无记非一切时常相续故定不与异熟相应然不遮异熟生异熟生中有此四故法有四种谓善不善此非善恶故名无记此释三性门也无记有四一能变无记即无记心心所法二所变无记即诸色法及诸种子三分位无记即二十四种不相应法中假无记法四胜义无记即虗空非择灭无为又就第一无记中更有X四种一异熟无记二威仪三工巧四变化异熟无记者异谓别异即因果性别因通善恶果唯无记故熟谓成熟此唯属果因果合说名为异熟问四法之中阿赖耶识是何法摄答此识唯是无覆无记法摄以此识是异熟性故既是异熟定非善染二性所摄若此识是善染者流转还灭应不得成以非善染故能随善染而成流转还灭此约异熟显无记也此识是善染依而非善染此若是善应非染依此若是染应非善依由非善染故能为善染依此约善染所依显无记也此识是所熏性以非善染而能受善染熏若是善染应非受熏若不受熏则应善染因果皆成断灭此约所熏显无记也具上三义证知第八唯是无覆无记性摄言无覆者覆谓染法有障碍义有盖蔽义障碍圣道不得生起盖蔽真心不得清净此识无此二义故名无覆言无记者谓善因感可爱之果恶因感非爱之果彼二皆有殊胜强盛之体可记可别此识无此二义故名无记触等亦如是者六眼识等俱时生故此释心所例王门也有三义首言阿赖耶是无记性摄五法例同亦是无记诸相应法必与心王同性故此义为正又触下第二师计触等五如阿赖耶亦是异熟性亦是行相所缘俱不可知亦缘三类性境亦与五法相应亦是无覆无记性摄有义X下第三师言触等五如阿赖耶亦是异熟及一切种乃至无覆无记以亦如是言与阿赖耶无简别故护法总斥二师云彼说非理以触等五所依识而有如臣依王非若王之自在也且触等五即与善染诸心所同何能受熏如何同识能持种子故知受熏持种必是异熟而五所不预也遂申量云触等不能受熏依识不自在故如贪信等若五所各能受熏持种应一有情有六种体种体既六果起从何种生终不应言六种同生一果多种一芽曾未有故若谓果从一种生者则余五种便为无用又不可说一一种中次第渐生六果以王所同时而熏势力均等无次第故又不可说一时六种顿生六果勿一有情一剎那间俱时同生六眼识等故谁言触等亦能受熏随所应说非谓一切救云谁言触等能受熏能持种耶返诘云若不受熏持种如何说言触等如何赖耶亦是异熟及一切种等复救云我言触等如识及一切种者谓阿赖耶缘种子时相应触等变似种相领以为境名一切种非如第八能持真种以触等五与阿赖耶同一所缘至无色界触等虽无现行根身器界为所缘境亦以似种而为所缘以亲所缘缘定应有故遂申量云此似相种是有法非识所依是宗因云不为因缘生现识等如触等上似眼根等亦如X似火无能烧用斥云彼救非理以触等所缘似种似根等相必须赖耶既受熏巳然后得有种子根等执持领受触等方能与识相例若第八未曾执受真实种子则触等似种依何变起由此前颂说一切种定目能受熏持种二义不说所缘为一切种若不尔者前说种子既是所缘此执受处又说所缘则本颂有重言之失下破无简别若谓亦如是言无简别故咸相例者则赖耶能了别触等亦能了别赖耶有五所相应触等亦与五所相应有是理乎由此故知亦如是言随所应说非谓一切咸相例也阿赖耶识为断为常犹如暴流因果法尔此释因果法喻门也问阿赖耶识为断为常答曰非断非常以恒转故此是相宗要关以此立宗以此破执只在恒转二字言恒者谓此识一类相续常无间断以依此识而为根本故能施设三界五趣四生所以能施设者以彼赖耶是无记性能坚执持一切有漏种子令不散失故转者谓此识念念生灭新新不住因灭果生果生因灭前后变异非常非一由非常一故能受熏是知由恒故转由转故恒由恒故能持种由转故能受熏恒以体言转以用言恒以遮断灭之见转以遮确定死常立量云阿赖耶识是有法非断非常是宗因云恒随转故同喻如暴流以彼暴流波相水相不相舍离X故云阿陀那识甚微细习气种子如暴流如暴流水非断非常故说此识恒转如流先以暴流喻此识为三界趣生之本由此识故令诸有情漂溺生死海中不能出离故楞伽云如来藏是善不善因能徧兴造一切趣生譬如伎儿变现诸趣次以暴流喻受熏故楞伽云外境界风飘动心海识浪不断三以暴流喻持种由此识故或生天上或生人间而诸种子与触等五未曾舍离正如鱼草随流上下而不舍流性如是下双结法喻言无始者以此识果生因灭因灭果生甚深微细无有端倪故曰无始此法喻正约现在第八一剎那间为因为果遮断遮常成缘起义故说此识恒转如流非约三世过去未来既非实有何假去来方成非断此破萨婆多部一切有部雪山部等所立法有我无宗也彼执三世及无为法皆是实有悉无有我先出彼难难云因果之法复三世不断方成因果过去为因现在为果现在为因未来为果今大乘因果既约现在一重生灭灭生为因果义不立过未若过未既非实法现在亦尔可立非常既曰非常便成断灭安得非断断岂得成缘起正理大乘答云汝言过去未来皆是实有可名非断既曰非断便是死常安得非常常亦岂成缘起正理论主复云我非好为辩说斥他过以成巳义但邪说不X摧正理不显不得巳耳且汝不解大乘现在因果相续缘起正理执为断灭我更为汝重明梗槩然我前言因灭果生是约现在前因灭位即有后果非谓待因灭尽而后果生也若待因灭而后果生可成断灭今因果同时种现相生更无前后安得断灭正如秤之两头低昂时等秤喻本识两头喻因果低昂喻生灭时等喻剎那不异如是现在因果如暴流然无有间断何假去来因果方成非断因现有位后果未生诸有智者应顺脩学小乘复难云若因果不约三世唯立现在因灭果生为因果者若谓因是现在因者后果未生此现在因为谁作因若谓果是现在果者前因巳灭此现在果是谁之果既因中无果果中无因是成断灭安得谓之离断离常大乘答云若非同时因灭果生而执因时巳有后果果既本有则应是常何待前因然后有果且因本詶果既不待因果从何有因果既无岂离断常故显扬论云若谓因中有果者我今问汝因果二相为异不异若不异者即无决定因果二体由此二相无差别故而言因中有果不应道理若异相者因中果体为未生相为巳生相若未生相者于彼因中果犹未生而说是有不应道理若巳生相者则果体巳生复从因生不应道理是故因中非先有果然要有因故待缘而生由斯理趣汝义不成若欲因果义成必依现X在有法作用而得显示故我前云果生因灭相续如流如秤两头低昂时等今汝以三世因果而生诘难此非预我大乘缘起唯识正宗所以者何由汝执体用因缘皆是本来实有堕在死常常无转变因果定无是故应信大乘现在生灭缘起正理然此正理本无言说岂有因果即彼因果亦是假设不似汝等定为实有假说云何谓观现在法有引生后果之用假立当来果以对现在因观现在法有詶答前因之相假立过去因以对现在果是则因果不离现在而何定立三世为哉问此假因果依何建立答谓依生灭现识似有因果相现然非心外实有因果法也若离现识生灭而别立因果此便是心外取法便落断常矣故楞伽云譬如明镜现诸色像现识处现亦复如是如斯因果理趣昭然远离断常契合中道智者当学大都二义小乘约三世一期因果异时说大乘约现在一念因果同时说此与前文有为四相相似然此二义俱不可废若约心心所法因果决定同时若约色等诸法三世因果未为不是有余部说虽无去来俱现在有理必不成此破大众鸡胤等七部所执法无去来宗也彼计实有现在法及无为法其过未法体用俱无虽无去来就于现在一法体上有生灭二时之相故有因果恒相续义谓现在极迅速法如石火电光等X者犹有初生后灭二时以初生时詶过去因以后灭时引未来果虽有初后二时不离现在一体前因正灭后果正生生灭之体相虽殊而是实有非若大乘之假施设曾因当果既体是一则离断常二时俱有又无前难岂有智者舍此而信余宗之说哉此宗立现在一体二时皆是实有者一以避余乘三世无体之过一以出大乘过去未来之假岂知终堕断灭之见而不能出也彼有下斥何容下破先破现在一念无二时以现在一念属生不属灭故若谓念灭属现在者则应念生属未来若谓一念有故名生是现在者则应一念无故名灭宁非过去若谓过去之灭属现在有则应现在之生属过去无若谓生时名现在有则应灭时名现在无由是而推现在一念具有生灭二时决无是理又二下次破生灭相违不成一体生灭二相敌体相违则生相无灭灭相无生如何可说一体而有生灭二相即以世间苦乐论则苦时无乐相乐时无苦相岂容现在一念而有苦乐二相具在者乎三破二时一体不应同立若谓生灭是一则生不异灭灭不异生不应复立二时若谓生灭是异则生属现在灭属过去不可谓是一体故显扬云若谓去来是实有者去来二相与现在相为异不异若不异者立三世相不应道理若异相者性相实有不应道理又此三世法为常无常若言常者X堕于三世不应道理若无常者于三世中恒是实有不应道理故生下结破经部师等因果相续因果相续缘起正理此破经部说假部所立现通假实宗也彼立现在之法在蕴为实在界处为假但依六识三毒建立染净因果相续不断以彼不许阿赖耶识执持种子故然因果相续理必有种由种生现由现生种是名相续岂有无种而能生果因果既无谁为相续故曰理亦不然由此下结劝生信此识无始恒转如流成阿罗汉及如来故此释伏断位次门也先问次答罗汉因果位次有五一资粮位脩五停心观别相念观总相念观言五停心者五处停其心也谓多贪众生作不净观多嗔众生作慈悲观多痴众生作十二因缘观着我者作界分别观多寻思者作想自心观是名五处停心观言别念者谓观身不净观受是苦观心无常观法无我以于四法起各别想名别相念总相念者总观四法皆是无常苦空无我名总相念二加行位谓暖顶忍世第一也言暖者四念住后有顺决择初善根生名为煖法能烧惑薪圣道火前相故名为煖如人钻火暖初生故此煖善根分位长故创观四谛十六行相每谛有四故成十六初苦谛下四行者谓无常苦空无我也初无常者谓观五阴因缘新新生灭故苦者谓观五蕴为无X常所逼故空者谓观五蕴无一异相故无我者谓观五蕴中我我所不可得故集谛下四行者谓集因缘生也一集者谓观有漏烦恼能招苦果二因者谓观六因能生苦果三缘者谓观四缘能生苦果四生者谓观还受后五阴身故灭谛下四行者谓尽灭妙离也言尽者谓观涅槃种种尽故言灭者谓观涅槃烦恼火灭故言妙者谓观涅槃一切第一故言离者谓观涅槃离生死法故道谛下四行者谓道正迹乘也言道者三十七品能至涅槃故言正者三十七品非颠倒法故言迹者三十七品是一切圣人去处故言乘者三十七品能运行人至三解脱故由此十六行观成下品三善上二界合观成三十二行言顶者此煖善根下中上品渐次增长至成满时有善根生名为顶法可动法中最殊胜故此位即观前三十二行中品三善为成熟故言忍者此顶善根下中上品渐次增长至成满时有善根生名为忍法印可谛理此最胜故此忍有三谓下中上下中二忍与顶法同谓具观察四圣谛境及能具十六行相上忍者唯一剎那重观欲界苦谛一缘与世第一相隣接故由此义故煖等善根皆能具缘三界苦等义巳成立无简别故由上品忍无间生世第一世第一者如上品忍亦一剎那重观欲界苦谛一缘此有漏故名为世间是最胜故名为第一此有漏法世间中胜是X故名为世第一法三通达位者世第一后心苦忍真明于上下八谛下发八忍八智盖法智法忍在欲界而类智类忍在上界总十六心谓前有门第十五心无间道时名预流向第十六心解脱道时顿断见惑证预流果名为见道四脩习位初果空门第十六心名真见道自初果进修名脩习位若于欲界九品脩惑断至六品六无间五解脱道名一来向第五解脱名一来果若断后三三无间道二解脱时名不还向至后第三解脱名不还果若断上八地七十二品至七十二品无间道七十一品解脱道时名阿罗汉向从初果正住果后进脩巳来齐此无间道时是脩道位五无学位至第七十二解脱道断尽脩惑证五分法身名阿罗汉果也此中阿赖耶识至阿罗汉位方究竟舍以彼巳断三界见思烦恼分别俱生我执种现皆巳尽故此中所说阿罗汉位不但声闻通摄三乘无学以阿罗汉有三种故所谓杀贼应供不生三乘无学皆有此义通得此名问云何知然决择下引证三乘无学皆舍赖耶集论下引证菩萨名阿罗汉菩萨登八地断烦恼现行得菩提时方断种子故若尔菩萨烦恼种子此亦说彼名阿罗汉问云若菩萨成菩提时烦恼所知一时顿断则菩萨未证菩提之前烦恼种子未曾永断皆有赖耶非阿罗汉何故决择分中说不退菩萨亦不成就X赖耶答此不退菩萨是指二乘巳断烦恼回心趣大菩提者说以彼必不退起烦恼故名不退以彼进趣菩提故亦名不退此不退菩萨即摄在此阿罗汉中不违论义又不动巳上菩萨如善慧法云等觉皆是不退以彼俱生烦恼永不行故俱生法执任运转故行行无尽无有间断念念进脩无有懈怠故名不退然此菩萨虽未断尽异熟识中烦恼种子而缘此识我见爱等现行巳伏不执内我故亦永舍阿赖耶名名阿罗汉有义初地巳上菩萨尔时便入无余涅槃此出偏义有师指初地巳上菩萨巳证分别我法二种空巳得根后二种智巳断分别我法二种障巳脩一行一切行为利生故虽有现行烦恼而无过失此等菩萨亦名不退然此菩萨虽未断俱生巳断分别由斯亦得舍赖耶名亦名罗汉故集下引证不作烦恼过失呪药喻定慧诸毒喻烦恼论主先斥后破七地巳前虽断分别尚有俱生我见等执第八为自内我如何得舍阿赖耶名若断分别名为舍者则预流等亦断分别应亦名舍次转辩云地上菩萨得殊胜智巳有正知故虽起烦恼不为过失岂可与预流等相较量耶复破云虽地上菩萨断分别惑不起诸见于第六识能起正知不生过失而第七识中俱生未断任运执藏宁不与彼预流等同故知非理复难云若阿罗汉名为X舍者应得无余何故不尔答然此中言舍者谓彼俱生烦恼种子悉巳断尽不执为我证阿罗汉名之为舍非舍一切第八识体以彼异熟未空尚持俱生法执种子故若谓罗汉悉舍一切则应罗汉无持种识便入无余何须复难然第八识虽诸有情此等诸名通一切位此下论八识之名有通有局由前云不舍一切第八识体故因及之言通者凡圣皆有故言别者别别舍故先释通位或名为心能熏积聚诸法种故或名阿陀那有三义一执持谓能执持诸法种故二执受谓能执受色根依处故三执取谓能执取结生相续故亦名所知依三自性等染净诸法所依处故学大乘者所应知故或名种子识含藏积集诸法种故谓因中持漏无漏果上唯持无漏如上四名通凡通圣或名阿赖耶解脱一切障圆镜智相应次释别位或名阿赖耶此唯异生有学不通无学及不退菩萨或名异熟此通异生至等觉位皆有此名唯除如来或名无垢识谓此识至解脱道金刚喻定现在前时顿断有漏善种并劣无记所熏无漏种子转异熟识而成无垢名阿摩罗白净果识此识既纯无漏不摄一切染法种子及一切有漏善法种子唯是最极清净无漏法种之所依止此名唯在如来地有不通余位以异生无学菩萨X位中皆有异熟持种受熏未得善净第八识故唯如来位方有此识如契下引证阿赖耶名过失重故心等通故随意应说上明位有通别此明舍有先后问云既八识有种种名何故唯先舍阿赖耶答以赖耶具三藏义异生位中过失最重是故先舍异熟识体菩萨金刚道后方舍无学位中入无余时舍无垢识体无有舍时若夫心等通一切位者随义而说不必局也然第八识总有二位镜智徧缘一切法故前释种种名此文约名立因果二位以有漏位摄前赖耶异熟以无漏位摄无垢识若有漏识无记性摄唯与徧行相应缘三类境若无漏识是善性摄与二十一心所相应谓徧行五别境五善所十一以五徧行徧一切心故乐观一切法平等故森罗万像一法所印故普观久远犹若今日故那伽在定无不定故松直棘曲皆了元由故故与别境相应富有万德故与善心所相应荡无纤尘故不与根随烦恼相应无散动故不与四不定相应此亦唯与舍受相应言此亦者言因中如此果上亦然问因中非善非恶得与舍受相应今果中既与善所相应何故相应唯与舍受答佛果位中虽行一切善若空谷答响春工肖物平等转故无着心故得与舍受相应问若尔何故因中唯与徧行相应果上复加别境善十一答因中唯缘三类性境X故唯五所果上能缘一切境故与别境善十一相应以大圆镜智无法不照无法不现故云何应知此第八识离第八识皆不得有论师唯恐小乘不信有此识以此识甚深微细非思量所知唯如来究竟知地上菩萨分知余皆不知但可比知或约教而知故引三经四颂五教十理以证有此识云何下征圣教下答谓有下引颂证此第下释颂以作用而显示者如转识论云此识行相及境不可分别以由事故知有此识此识能生烦恼业果报事譬如无明相境不可分别亦有欲瞋等事知有无明此识亦尔自性微细故以作用而显示之先以因缘用显此识界是因义者释初句约种生现现生种展转相续亲生诸法为因依是缘义者释第二句等为依止者等谓平等无论色心染净善恶因果皆依此住如邦几千里唯民所止之意然所以为因者谓能执持诸种子故所以为缘者与现行法为所依故具此二义故能变为彼及为彼依云何变云何依谓变器界为根身依变根身为五识依变第七为第六依故曰即变为彼及为彼依也且小乘不信有末那复立量以示之立量云末那意识依俱有根转识摄故如眼等识是谓下结次以依持用显此识由此下释第三句言顺流转法即有漏善恶法也由善恶因感善恶果故问云趣及惑业皆属流转何故颂X中但言诸趣不言惑业答虽惑业与苦生皆是流转而惑业是因苦生是果果胜偏说或诸趣言双通能所以惑业是诸趣之资粮器用故亦得趣名诸惑下结及涅槃下释颂中第四句言顺还灭法者即一切无漏善法也有说此证得涅槃是说能证得道之人不说所证涅槃以涅槃法依无垢识不依藏识故或此但说所证是脩行者尅期求证故或此双说能证所证此二皆是还灭摄故由能下结又此下重释颂义界是自性义初句是显自性恒有次句显无始来有此识性能与一切染净法为总依止后二句显染净别依止或复下重释此识为三性依止今此下总结即彼经中复作是说非诸转识有如是义先引偈证由此下次释偈中前三句非如胜性转为大等者言不似外道所执相虽转变而体是一果虽生灭而因常一也今有赖耶含藏法种从种生现从现生种因果二体非即是一以种属第八现行属前七故能依所依俱生俱灭非即是异以因灭果生果生因灭故与杂下解见前文巳入下次释后一句得真现观者现观有六谓思信戒智谛边智谛究竟现观即菩萨见道后所起根本后得智也得此智巳名为胜者以能证解赖耶故我世尊为彼开示虽地前未能证解而加资二位巳能信解唯识性相发胜乐心求彼转依亦名胜者X故世尊亦为开示以故十地菩萨是所被机非诸下结显解深密经作如是说唯第八识有如是相先引偈证以能下次释偈初句阿陀那有三义一执持种子二执受根身令有色根身无有失坏尽寿随转三执取结生相续结者系也谓中有身见父母和合处爱染之极于母胎中一念系心自识揽其流液如磁石吸铁一剎那间执取而住即属于彼根尘等种从自识中亦生现行名执取结生生者即于胎中种生现也具此三义名阿陀那瑜伽云结生相续略有七种一缠及随眠结生相续谓诸异生二唯随眠结生相续谓见圣迹三正知入胎结生相续谓转轮王四正知入住结生相续谓诸独觉五于一切位不失正念结生相续谓诸菩萨六业所引发结生相续谓除菩萨结生相续七智所引发结生相续谓诸菩萨言无性者不信第八为诸法自性故若无第八即无圣性亦无佛性故名无性阐提也西天外道由不信此识为诸法本或执冥性或执大有性或执常性或执断性莫穷其底故名甚深趣寂声闻不达其相计六识三毒为诸法本故曰甚细是一下释第二句缘击便生者如眼识九缘生等譬如大暴流水若有一浪生缘现前唯一浪转若多浪生缘现前有多浪转然此暴水自类恒流无断无尽阿陀那识为依X止为建立故若于尔时有一眼识生缘现前即于此时一眼识转若于尔时乃至有五识身生缘现前即于此时五识身转凡即下释后二句凡愚对前胜者说唯第下结显入楞伽经亦作是说故知别有第八识性第八如海外境界风飘动心海恒起种种转识波浪然则波相有间断海水常相续转识有间断第八恒相续故知别有如海藏识也此等无量大乘经中如增壹等至教量摄由彼小乘执小乘教不信大乘是佛所说故委曲开导言我大乘所说不异小乘诸大小乘违顺同背趣同赞毁同表遮同唯是发大心行大因证大果乐大乘者许能开示无颠倒理余则不能然此大乘皆是契理契机之教如增壹等经皆是至教量亦是契理契机之教故遂申量云诸大乘教至教量摄契经说故如增一等又圣慈氏以七种因极成有无有对治异文故既引现在释迦作证复引未来慈氏七因以证大乘是佛所说以见佛佛道同以起小乘信根故一先不记者二乘执大乘经不是佛说佛灭度后有诸魔外欲坏正法故作是说故云若大乘是邪说魔说者何故世尊不先谶记于某年间有何等魔应作何等可怖畏事破坏正教等二本俱行者大小两乘被二等机机既有二乘何唯一三非余境X者谓此大乘为发最上乘者说非余小根魔子所知故不为彼说说亦不信故四应极成者今佛余佛无二道故五有无有者若有大乘应生信受若无大乘小应非有六能对治者以大乘法能引正智对治烦恼七义异文者大乘趣深义远不得随语生解而生诽谤余部经中亦密意说定唯显此阿赖耶识此引小乘四部亦说此识但汝不知大众部部名阿笈摩经名此经密说第八是根本识言密说者谓非显说未甞不说言根本者依此识而生眼识等如依树根而有茎有条有叶故分别论者是解经之论俱密说第八为有分识以此识为三有因故楞伽亦说无始虗伪妄想习气种种诸恶三有之因化地部密说此识穷生死蕴以第八恒徧三界九地但有生死处即常徧为依至等觉无间道烦恼种子断尽时方得舍故谓色界无色蕴故不穷生死受想灭故受想不穷生死不相应行离此色心不可得故行蕴不穷生死然则穷生死蕴舍第八而谁耶一切有部增一经中密说第八名阿赖耶是贪总别三世境故者谓第七末那贪彼第八总别缘彼为三世境立此四名爱是总缘余三别缘谓乐过去我欣现在我喜未来我谓此第七与彼第八有情如此故认假为真念念贪着为真爱处决不执取五蕴为真爱乐以生苦处者虽于X自蕴极生厌逆而于自我未甞舍离故知所厌在蕴所爱在我五欲亦非真爱着处为生初禅者不爱五欲而爱我故乐受亦非真爱着处以脩四禅具静虑者虽离妙乐如弃杂毒然犹爱我勿令彼乐染污于我故身见亦非真爱着处谓初果以至三果断分别惑身见不生未尽思惑犹执内我故转识亦非真爱着处谓脩灭尽定者虽厌前七犹执我故色身亦非真爱着处无色界中虽不爱色亦爱我故不相应行亦非真爱乐处无实体故问云现见有情爱着诸蕴及乐五欲等何非爱处答是依蕴等爱阿赖耶非爱蕴也如人爱着其家以为我家其家火焚弃之而走为爱其身此亦如是上引小乘四教宛有第八何以滥执唯前六识异生下总结巳引圣教当显正理故持种心应别有既以大小二教引证复以理推证其必有先以持种推第八名义虽多持种为首故先及之先引经证集起名心者集诸种子起现行故若无下次立第八为持种心谓诸下次立量破前七转识非持种心立量云前七转识是有法非可熏习不能持种是宗因云在灭定等有间断故根等作意善等类别易起脱故不坚住故喻如电光言灭定等者等取五位无心言根境作意者生识之缘各别言善等类别者善恶等性亦别由类各别故易起易X脱次推第八是持种心立量云此第八识是有法是可熏性是宗因云一类坚住恒无间断故喻如苣蕂等一类简类别无间断简有间断恒简易脱坚住简不坚住次总推若无第八受熏则彼所起染净现行不熏成种既无种子则应所起现行之功意成虗弃何以故以无第八受熏故若前七不熏第八不受熏则无因种既无因种则染净诸法起时应同外道执自然生次推色不相应不能持种立量云色不相应不能持种非心性故如声光等次推转识心所不能持种立量云转识相应诸心所法是有法不能持种受熏是宗因云易脱起故不自在故非心性故喻如识间断有说六识无始时来故彼亦无能持种义此破小乘执前六识及彼贪等烦恼前后分位熏习成种不由第八也先叙计言依根境等前后分位者谓前六识别别所依别别所缘别别作意及烦恼随烦恼等前后各有分位不相杂乱事虽转变而类无别是所熏习能持种子者谓虽作意烦恼随烦恼等熏习诸识见色闻声各各不同而诸识类前后是一无有差别是则烦恼等为能熏识类为所熏亦能持种由斯染净因果皆得成就何要建立第八受熏持种彼言下先斥破执类下约假实破若执识类是实则同外道所计以彼执冥性胜性皆实有故若执识类是假便无殊胜作用X安能执持诸法实种故摄论云若立眼识贪等烦恼及随烦恼俱生俱灭此由彼熏成种非余即此眼识若巳谢灭余识所间如是熏习熏习所依皆不得等次约三性破又汝所执识类三性之中属何性摄下立量云若此识类是善恶性应不受熏以有记故犹如择灭以择灭无为拣择善恶故若此识类是无记性忽尔善恶心生则无无记尔时识类应成断灭若谓前五事有善恶而此识类是无记故能持种者亦不应理无有事善恶而类无记者以别类必同别事性故三约间断破若谓识类可能持种至无心位六种转识皆巳间断此类定无将何持种谁为受熏四约漏无漏破若谓识类能受熏者应阿罗汉熏成有漏诸异生性熏成无漏以不立第八圣凡皆同无记识类故立量云阿罗汉心受诸染熏类无记故如异生心又异生心受无漏熏类无记故如阿罗汉五约根识互熏破若谓识类无别则眼等六根例眼等识应互相熏摄论云若谓此识种类如是虽不相应然同识类亦得相熏如是例余应成过失谓余种类例亦应尔以眼等根同净色类亦应展转更互相熏此意说言眼耳两根同有净法二净展转应互相熏余亦如是然汝不许虽同净法异相续故不得相熏识亦应尔虽同识类何得相熏六约事类前后破若谓事类前念熏于后念成互熏者理亦不然X以彼二念不俱有故既不俱有非定相应犹如隔念无有能熏及所熏性以能熏所熏必俱时故摄论云譬喻论师欲令前念熏于后念为遮彼故说言二念不得俱有无二剎那一时而有俱生俱灭熏习住故释曰眼识不得熏习眼识何以故一时中二眼识不得并生若不并生则无俱灭故熏习义不成是故眼识等不为欲等大小诸惑所熏亦不为同类识所熏立量云六识事类非互相熏前后二念不俱有故喻如隔念汝执六识俱时而转为所熏性为能持种由前理趣皆不得成有执色心色类无间非所熏习前巳说故此破经部师执色心前后自类相生不由第八先叙计谓彼执言从前剎那色能为种子后剎那色因彼而生前剎那心能为种子后剎那心及相应法因彼而生此中因果义立不必受熏何用复执阿赖耶识为诸法因故先所说集起名心为染净种为证不成先斥次破云以有种子熏习方生现行今彼色心自类既无种子熏习定无现行如何可执前为后种若无种子则间断者应不更生如无色界没色复生时前色种子能生后色理不得成色久断灭无色种故从无想没想心生时及灭定等出心生时前心种子能生后心皆不应理以久断灭无心种故若执前剎那色心为种子能生后剎那色心二乘罗汉应无后蕴终不能得无余X涅槃色心两因永断尽故由彼不以八识为种而以死位色心为后种故死位既无色心以何为种而生后蕴其谁复证无余涅槃殊不知前色望后色前心望后心容有等无间无有因缘也亦不应执色心二法展转互为种生色法不能熏心种心法不能熏色种如前根识等不互熏故有说三世诸法一切因果皆不得成此破萨婆多部等所执三世诸法皆是实有为因果性先叙计彼以过去诸法为能感因现在诸法为所赴果现在诸法为能感因未来诸法为所赴果如是因果皆得成就何劳执有第八持种大乘难云若无第八能持种者何故经说集起名心能持种子答然经说心为种子者以彼能生染净诸法势力最强故说心能持种先斥次立量破过去未来非实有性非常现故如空花等又量云过去未来非因缘性无作用故如空花等既过未不属现在又非常法又无能生之用岂可执为亲生种子而生诸法故知若无第八持种一切因果皆不得成有执大乘遣相空理彼心即是此第八识此破一类大乘菩萨执遣相空理为究竟者谓众生执有佛说空以遣有相非究竟法愚者不解执为究竟便谓无能断之智无所断之惑无所证之果无能脩之因但有言说都不可得岂不违害圣X教成大邪见何以故以外道毁因谤果亦不谓全无如兔角然但执因果非是实有若谓生死涅槃一切诸法皆非实有菩萨不应为断生死于一僧祇积集菩提资粮期证佛果是何异愚人欲除幻敌而求石女儿为军旅耶故应下劝信问若如所说则八部般若皆是遣相以显空理岂非邪见答此性宗大乘真空门也但性相二宗总是佛说立义各别若不会通未免矛盾故演义云第二名西域者即今性相二宗元出彼方故名西域谓那烂陀寺同时有二大德一名戒贤二名智光戒贤远承弥勒无着近踵护法难陀依深密等经瑜伽等论立三种教以法相大乘而为了义即唐三藏之所师宗谓佛初于鹿苑转四谛小乘法轮说诸有为法皆从缘生以破外道自性因等又缘生无我翻外有我然犹未说法无我理即四阿含等是第二时中虽依遍计所执而说诸法自性皆空翻彼小乘然依他圆成犹未说有即诸部般若等经第三时中就大乘正理具说三性三无性等方为尽理即解深密等经是故于彼三时初堕有边次堕空边俱非了义后时具说遍计性空余二为有契会中道方为了义此依深密所判二智光论师远承文殊龙树近禀清目清辩依般若等经中观等论亦立三时教以明无相大乘为真了义谓佛最初鹿苑说小明心境俱有次于中时为彼中根说X法相大乘境空心有唯识道理以根犹劣未能全入平等真空故后第三时为上根说无相大乘辨心境俱空平等一味为真了义又初渐破外道自性等故说因缘生发决定实有次初渐破小乘缘生实有之执故说依他似有以彼怖畏此真空故犹存假名而接引之后时方就究竟而说缘生即空平等一味然此二三时并不能断一代时教以各有据互相违故各别为于一类机故深密经意为于一类飡般若者闻平等空拨无因果不了空有无二故第三时为其分析于一法上空有之教其妙智经则于一类闻说三性迷唯识者未能忘心观缘起者定为似有故令总忘心境即事而真得斯意者则不相违然欲会二宗须知二宗立义有多差别略叙数条一一乘三乘别二一性五性别三唯心真妄别四真如随缘凝然别五三性空有即离别六生佛不增不减别七二谛空有即离别八四相一时前后别九能所断证即离别十佛身无为有为别且初二义法相宗以一乘为权三乘为实故深密三时教初皆不成次一向成是为若过若不及皆非了义第三时中有性者成无性不成方为了义又胜鬘经以一乘为方便故深密以一乘是密义故故知是权又十轮经说三乘各定差别性各定五故楞伽亦说五种性故善戒地持二经说二种性一有种性二无种性无种性人X无佛种故虽复勤行精进终不能成无上菩提伹以人天善根而成熟之若法性宗则以三乘是权一乘是实法花经云十方佛土中唯有一乘法无二亦无三导师方便说又云初以三乘教化然后但以大乘而度脱之以性唯一故故云诸法常无性又云一相一味究竟涅槃常寂灭相涅槃云佛性者名为一乘师子吼者名决定说决定宣说一切众生皆有佛性凡是有心定当作佛又云一切众生同有佛性皆同一乘同一解脱一因一果同一甘露一切当得常乐我净是名一味上约二宗各有所据则互相违反若会释者亦不相违谓就机则三约法则一新熏则五本有无二若入理双拂则三一两亡若约佛化仪则能三能一是故竞执是非达无违诤大集五部虽异不离法界涅槃各说身因佛许无非正说若约所说法相初小乘藏教中但说七十五法但说人空纵少说法空亦不明显但依六识三毒建立染净根本故阿含云贪恚愚痴是世间根本等未尽法源故多诤论部执不同二始教中广说法相少说法性所说法性即法相数说有百法决择分明故少诤论说有八识唯是生灭依生灭识建立生死及涅槃因法尔种子有无永别是故五性决定不同既所立识唯惑业生故所立真如常恒不变不许随缘依他起性似有不无非即无性真空X圆成说经空义但说所执既言三性五性不同故说一分众生决不成佛名生界不减真俗二谛迢然不同非断非常果生因灭同时四相灭表后无根本后得缘境断惑义说双观决定别照以有为智证无为理义说不异而实不一既出世智依生灭识种故四智心品为相所迁佛果报身有为无漏如是义类广有众多具如瑜伽杂集中说三终教中少说法相多说法性所说法相亦会归性所立八识通如来藏随缘成立生灭与不生灭和合非一非异一切众生平等一性但是真如随缘成立依他无性即是圆成生理齐平故说生界佛界不增不减第一义空该通真妄真非俗外即俗而真故虽空不断虽有不常四相同时体性即灭缘境断惑不二而二有能所断二而不二说为内证照惑无本即是智体照体无自即是证如非智外如为智所证非如外智能于如世出世智依如来藏始本不二则有为无为非一非异故佛化身即常即法不堕诸数况于报体即体之智非相所迁如是类义亦有众多次第对上如楞伽等经起信等论若会二宗广如别说故知性相二宗各有宗旨据实而论立相正为显性则X心境俱空尤为切当故诸论师虽互相攻击其实暗扶心境俱空之旨故前云为遣妄执心心所外实有境故说唯有识若执唯识真实有者亦是法执故般若经云若取法相即着我人众生寿者若取非法相即着我人众生寿者又云过去心不可得未来心不可得现在心不可得彼经此论若合符节若不会两家宗旨而妄谓大乘遣相空理为邪见者是真邪见也若未实证空理而妄谓一切皆空者是邪见中之增上邪见也具眼者当自得之勿得干戈相待又契经说有异熟心彼心即是第八识前持种心约因此异熟心约果以异熟是善恶业所感果故先引经证若无下次立第八为异熟心谓眼下次破眼等非异熟心立量云眼等诸识非异熟心有间断故非一切时是业果故如电光等又立量云异熟不应断而复续无斯事故犹如命根命根既非断而复续异熟可知问眼等六识亦有一分善恶满业所招名为满果是别报主何非异熟立量答云眼等六识业所感者是有法是异熟生非真异熟是宗因云非恒续故喻如声等故知定有真异熟心酬牵引业为总报主徧而无断内变为身外变为器作有情依令诸有情内依根身外依器界诸相应法无有实体故不可变诸转识等非恒有故亦不可变若无真异熟心谁变身X器身器既无复将何法为有情依下约身受推破又诸异生若在定中无思虑时身便轻安则生乐受若不在定有别思虑身便劳损则生苦受然令此身生苦乐受皆由第八执受此身若无第八执受此身彼位如何有此身受不应在定后时身有怡适不定后时身有劳损以除佛之外其余在善不善位者必应现有真异熟心持此身故问若真异熟既遍一切佛亦应生身受何独为无答如许佛亦有定不定时亦起苦乐受者不名为佛是有情摄以金刚道后异熟巳空故唯除佛一人其余一切皆异熟摄又契经说有情流转故知别有此第八识前明因果相酬此言趣生之体以有因果必有体故次言之先引经证若无下次立第八是趣生体谓要下次推前七非趣生体谓要实有恒徧无杂四法成就彼法可立正实趣生言无杂者彼此异熟不相滥故若无具足四义真异熟法为趣生体而立余识则趣生体应皆混杂如住人趣胎生法中忽起他趣余生法故次推色法非趣生体诸异熟色者是第六善恶业所感无记异熟果色及前五识中一分善恶业所感无记果色皆不徧趣生以无色界无彼色故次推二善非趣生体诸生得善者谓先脩习为因缘故后于此中生便即得名俱生善不待脩成性中本具故业所感善者是过X去脩善业所感者此二种善虽徧趣生亦无杂乱但有间断而非一类恒有亦非趣生下推出趣生之体唯异熟心心所具此四义是实趣生若无此异熟法为趣生体生无色界起染污善心皆同佛果应非趣生以无异熟趣生体故染污善心者谓能爱味名为染污有等至故名为善也设许有趣生体摄有漏种子生无色者忽于有漏心中发起无漏彼世间心尔时皆灭则彼无色趣生之体不由功用便应舍离自然证得无余涅槃所摄异熟空故若许无色空异熟识者便违唯佛一人无趣生体若不立异熟为趣生体既犯前不徧不恒等失又犯无色无趣生失若立异熟诸失皆无下明唯佛一人非趣生体异熟空故如来亦非三界所摄巳尽诸漏故巳舍苦集谛故巳断名言种故是故如来不属趣生其余皆是趣生体摄故知下结显又契经说有色根身彼心即是此第八识趣生无杂由有执受故次言之先引经证若无下次立第八为执受心谓有情有五色根身以是第八亲相分色故唯第八方能执受若是余识即无此能谓五色根及根依处过去未来巳灭未生故无执受唯现在世有实体故定有执受有执受故决定应有能执受心先推异熟是能执受唯异熟心是由先世善恶二业所招引者是无记性非善X染等故于善恶趣中一类能徧相续执受有色根身眼等转识无执受义问云若唯异熟一类相续执受色身佛无异熟诸佛色身应无执受答此言反显眼等转识无执受义非谓执受唯异熟心以诸如来无漏色身亦有无垢识执受故故执受名通一切位然能执受有漏色身唯异熟心故作是说非谓诸佛无漏色身无执受也次立量破转识无执受义立量云诸转识等不能执受有漏色身现缘起故如风声等现缘起者假现在缘而得生起谓眼识九缘等次破三性非执受立量云彼善染等不能执受非业引故如非择灭以三性是自力招非业所引正如非择灭无为是自性清净非由智力断惑所显三破异熟生非执受立量云异熟生者不能执受非异熟故非遍依故不相续故如电光等四破心所非执受立量云诸心所法不能执受与诸心识定相应故喻如唯识转识既不能执受转识心所亦不能执受故五破色与不相应行亦非执受立量云诸有色根不相应行不能执受无所缘故如虗空等无所缘者以彼色根不相应行非能缘心故不能缘所缘不能缘所缘安能执受故应下结显又契经说寿暖识三彼识即是此第八识言不但持根身且持寿暖故次言之先引经证若无下次立第八是持寿暖识寿暖等三等者暖即X阿赖耶相分色法身根所取故此识种子名寿以能生识故现行是识由此三法更互相依更互相持得相续住若无第八无识能持寿暖久住谓诸下次破转识无恒持用不持寿暖立量云谓诸转识是有法不可立为持寿暖识是宗因云有间有转无恒持用故喻如声风等次推异熟识有恒持用能持寿暖立量云唯异熟识定可立为持寿暖识无间无转有恒持用喻如寿暖问云契经说寿暖识三更互依持或是诠有间转识何由定知诠无间转者答经说寿暖识三更互依持若寿暖二法既是一类无间相续而识独是有间转者岂得符合三法更互依持之理故以理推必是无间转识也复问云既说三法一类相续更互依持则此三法或皆应徧皆无间转或皆不徧皆有间断何故唯许暖不遍界不许识有间转此以理推不为过难答谓若是处具有三法于中必有一类无间无转恒相持者为异熟识若无此识则于寿暖无恒持用前以理推定知三法所说之识必是一类无间异熟非诠转识有间转者纵使举暖不徧三界而为诘难岂坏前理以舍暖时余二不舍余二若舍暖必随舍故我以前持寿暖者为无间异熟其理极成若谓三法中持寿暖者必是有间转识非无间者则三法中暖寿二种既唯有漏彼转识者亦是有漏定非无漏忽若生无色界第六转识X起无漏心转成无漏尔时何识持彼有漏寿种由此定知有异熟识能持寿暖又契经说诸有情类故知定有此第八识现持根身暖寿犹有疑混唯有受生及命终时去后来先一毫不得假借故次明之先引经证若无下次立第八为散有心言散心者谓生死位诸心离散唯此识有名散有心非无心定以有心故若无第八生死散有心不可得谓生下推生死时无转识谓生死时明了意识悉皆惛昧如人熟睡极闷绝时明了意识必不起故立量云生死位时明了意识是有法必不起现是宗因云身心惛昧极闷绝故喻如睡无梦明了意识独指第六言也又量云又此位中六种转识是有法定不现行是宗因云行相所缘不可知故喻如无心位问云何故生死位中六种转识行相所缘皆不可知立量答云又此位中六种转识若定现行行相所缘有必可知故喻如余时言余时者寻常时也以六种识寻常现起行相所缘皆可了知至于生死位时定不现行故行相所缘皆不可知下推生死心定是异熟问死位第六行相所缘既不可了名为无者死位异熟行相所缘亦不可知云何非无答真异熟识极微细故行相所缘俱不可了非谓无心名不可了以此异熟是詶前六善恶引业为总报主一期生死相续恒无转变是故色心散坏此识不X坏名散有心非无心也古德问云劫火洞然大千俱坏未审这箇坏不坏答曰不坏曰为甚么不坏答曰为同大千正此意也下破小乘执受生位无散有心彼以第六为散有心故先叙计有说受生位中定无五识所以者何意识取境或借前五为明了门方取境故或借他人言教方取境故或借定力而取境故此皆生位意识之因今生位三因既不可得故受生位意识亦无云何说言受生命终必住散心下破云若受生位无意识者则诸有情生无色时既无五识又无他教后时意识永不复生若谓虽无五识它教以定为因得引起者此亦不然定心亦由散乱意识方得引起今五识他教无色定无散乱意识亦无由起既无散意定心亦无定心无故意识亦无然今无色在定散心时时现起何得言无若谓彼定不由散意引起而由意识寻常久串熏习定力后生彼界率尔现起者则彼初生无色界时亦应串习率尔现起无色既尔即欲色界初受生时串习意识亦应现起何独不然若谓初受生时串习意识由昏昧故未即现前者即此昏昧便是不可了知生死散心何劳别说若谓生死位中别有一类微细意识行相所缘俱不可了应知即是如来密说第八识也非是第六以彼第六行相所缘皆可了故是极成义非不极成下破死位无散意识若命终位无散有心则X应上下身分冷触渐起如善业从下冷恶业从上冷以造善者必定上昇造恶者必定下坠故又如顶圣眼生天人心饿鬼腹旁生膝盖骨地狱脚板出如此多义皆不得成以转识尔时虽附此身不执身分故眼等五识尔时或不行故第六意识不住此身所见之境亦无定准皆乱缘故由彼一向遍寓此身为恒相续不能为主亦不执受不应冷触由彼渐生下明唯异熟识为命终心唯异熟识由先世善恶业力恒徧相续执受身分由彼执受身有暖触舍执受处冷触便生以寿暖识三不相离故冷触既生虽是有情成无情物以彼第八虽变亦缘不执受故故知下结显第八是散有心又契经说识缘名色故彼识言显第八识前约正生正死位此约中有投胎位此位在命终之后受生之前先引经证若无下次立第八为名色外识识缘名色者名即是受想行识四蕴色即初受生羯罗蓝等色瑜伽论云若初七曰内巳凝结前内稀名羯罗蓝二七曰内表里如酪未至肉位名遏部昙三七曰内若巳成肉仍极柔软名闭尸四七日内若巳坚厚稍堪摩触名徤南五七后皆属形位即此肉团增长支分相现名钵那賖位从此巳后发毛爪现名发毛爪位从此巳后眼等根生名为根位从此巳后彼所依处分明显现总名形位此之名色与识相依而住不相舍离立量X云名色与识更互为缘相依住故如二芦束此识即是第八问云何知此识为第八而非第六答以前六转识摄在名中若非第八则彼所言识缘名色是说谁为识耶若谓名中之识是五识身而识是第六者此亦不然以羯罗蓝时根未具足境未现前无五识故故知名中之识即是第六而名外之识即是第八纵许名中之识是前五而名外之识是第六者即诸转识有间断故无力恒时执持名色宁得说与名色为缘故能持名色定是第八也成唯识论卷第三成唯识论集解X卍XXX成唯识论卷第四护法等菩萨造唐三藏法师玄奘奉诏译金庭长寿寺沙门通润集解又契经说一切有情彼识即是此第八识前约生灭位此约住位故次言之先引经证次立第八为识食次引经释段食者段谓分段食有资益任持义资益任持有色根身故变坏为相者以欲界段食必须香味触三种变坏之时方能资长X诸根四大由变坏故色处不摄段食以变坏之色无有用故摄论云段食者是能转变由转变故饶益所依触食者触境而为其相谓有漏触才触境时即能生受领纳喜乐资长色身能为食事摄论云触食是能取境由暂能见色等境便令所依饶益生故佛告阿那律云一切诸法依食而住如眼以色为食耳以声为食鼻以香为食舌以味为食身以细滑为食意以法为食等问此触与何识相应答此触虽与诸识相应属六识者食义偏胜以能触麤显之境能生喜乐二受及顺益舍受资养之功六识胜故七八俱能触微细境全不能生喜乐二受唯生舍受虽不为损亦无益故意思食者以希望乐欲而为食相如人希望世间可爱乐事遂能废寝妄飡能为食事摄论云思食者是能希望由希望故饶益所依如望灰囊而存命瞻积沫以延时等此意思食虽与诸识相应唯独意识希望最胜是故偏说识食者执持为相由前段食以资身触思二食以养心更有第八执持之力而令身心势力增长能为食事摄论云识食者是能执受由执受故所依久住若不尔者应同死尸不久烂坏此识亦通诸识而第八识食义偏胜一类相续执持之力为最胜故由此论说四食三蕴等摄四食三蕴摄者段食一唯色触思二行收八王唯识蕴四食五处摄者段食香味触触思二唯法八X王归意处四食十一界摄者段食香味触触思二唯法八王归七心即六识界及意根界前六心王当六心界七八二识皆归意根界也此上四种虽各不同然皆能持有情身命令不断坏故总名食性下推破前三食不恒不遍非有情依段食唯于欲界有用上界不用此段食故不能徧恒触思二食虽遍三界而有间断故不能恒眼等下推破转识不能恒持亦非有情依无心位中有间断故设有心位随所依根及所缘境而于三性三界九地一切时皆有转易不徧不恒亦非有情依汝诸小乘执无第八诸契经中依何等说一切有情皆依食住若谓无心位中现在无识依过未识为食而住者立量破云过去未来识等非无心位为食彼非现常无体用故如空华等又量云过去未来识等非无心位为食设有体用非现在摄非食性故如虗空等若谓无心位中入定心等与诸有情为食而住者立量破云入定心等不与无心位有情为食住无心时彼巳灭故过去非食巳极成故如巳灭无故摄论云非入定时诸心心法可名为食巳灭无故亦不可说无想定等是不相应行摄即与无想等有情为食而住段等四食不摄无想定等故又无体故如是而推决定无有六识于彼有情能为食事汝执为有甚为非理若谓灭定等有第六识为有情食者下文广破又彼说言生上二X界无漏心时以何为食若以无漏识等为食无漏识等破坏有漏于彼身命不可为食若谓无漏识中有有漏种即此漏种为彼食者无漏识等不能执持有漏种子种尚无有宁为彼食立量云无漏识等不能执持有漏种子破坏有故犹如涅槃亦不可说上界有情以身持命以命持身身命互持即互为食以四食之中不摄身食命食故若谓身命相持互为食者无色界中既无色身持命命无能持应成断灭云何为食又不可以同分为食众同分等无实体故云何为食由此定知异诸转识别有异熟执持身命令不断坏故说一切有情皆依食住问云若一切有情皆依食住如来亦是有情亦依食住耶答唯依取蕴建立有情诸佛取蕴皆空不堕有漏非有情摄设使诸佛作有情类亦依食住当知皆是大慈示现非实有情不依食住既异下结显又契经说住灭定者可了知识入此定故前依流转门显第八此以还灭门显也先引经证住灭定者三行皆灭而寿暖根识不灭正显有第八执持也次立第八名不离身识若无此识住灭定者心行既灭眼等诸识皆不应有若不许有一类微细恒遍执持寿暖识在依何而说识不离身小乘云此不离身识是灭定位后时复生非第八识遂立量云住灭定识是有法名不离身是宗因X云后时还起故喻如隔日疟大乘云若尔契经不应说心行灭以汝说言识灭后时还起则心行灭后时亦应还起以识与想等心行起灭同故若谓识灭后时还起者则寿暖诸根亦应如识后时复起便成大过立量破云寿暖诸根是有法名不离身是宗因云后时还起故喻应亦如识曾见有人暖寿诸根既灭而复生者乎故知非是住灭定识名不离身定有第八名不离身识次约无情破又此位中前六既灭若无第八执持此身便成无知之物岂得称彼是入灭定之圣人乎立量破云住灭定者若全无识非有情数应如瓦砾次约无执受破若谓灭定位无异熟识者立量破云住灭定位诸根寿暖皆应灭坏无执持故犹如死尸若尔则后时之识如隔日疟者必不复生既不复生而言识不离身是何物附属于彼而得生邪以彼异熟识舍此即托彼无再生故次约无执持破又若此位无持种识后识不生以无种故必有第八持种然后如隔日疟者方始得生又推不相应法非实有体不能持种色等无为及心所法离识皆无不能持种故知定有异熟名持种识总申一量云住灭定等无心位中定实有识具根寿暖有情摄故如有心位由斯理趣定知灭定位中别有不离身识为第八也小乘难云住灭定位但灭前五不离身识即是第六何必第八斥云此亦非理以此X定亦名无心故入此定巳恒行心所及不恒行心所皆灭尽故若谓无前五识名无心者则应四禅八定皆可名无心定诸定皆无五识身故且意识摄在六转识中此灭定位若无五识意识亦无立量云灭定位中意识非有摄在六转识中故如五识身又此位中不离身识甚深微细行相所缘皆不可了故知灭尽所余之识决非第六立量破云此位中识非第六识行相所缘不可知故如寿暖等若无心位尚有可知识者应如四禅八定非此位摄何以故以入此定者本为止息可了知识故非为欲了知此识而入定故立量破云此灭定位非此位摄有行相所缘可知识故应如余位又若此位有第六识如色等法亦非心故此下约心所有无以显第六有无心与心所必相应故若此位有心所者经不应言住此定者心行皆灭一切心所皆属行故亦不应名灭受想定以受想是大地法故救云此定位中加行有三一身加行谓出入息入第四定身行则断二语加行谓寻伺入第二定言行则断三意加行谓受想入灭心定心行则断此定加行但厌受想故此定中唯灭受想以此受想二心所法资助心强诸心所法独名心行今灭受想说心行灭有余心所何所相违此正抱赃呌屈破云若言但厌受想独灭受想二数不灭前六名灭尽者则无想定中但厌想故X亦应独灭想心不灭前六名无想定然汝不许无想定中有六识者何耶且汝既知受想二法资助心强此受想灭心亦应灭汝何偏执受想灭而识在乎此正借手行拳转救云寻伺语行灭语则不转若身行灭而身犹在以此相例则受想心行虽灭而心犹在何必要令心与心行同时灭耶复破云若如所言身行出入息灭而身犹在则应语行寻伺灭时而语亦在汝又不许何耶然身语意三行有徧不遍不可拘泥而论若徧行灭时则法定随徧行灭非遍行灭则行虽灭而法犹在何谓非遍行谓出入息以此息不徧身法故有息灭而身在者寻伺于语是徧行法故寻伺灭时语亦定灭若以寻伺例受想受想既灭心亦应灭以受想是大地徧行法故立量破云受想于心亦徧行摄大地法故许如思等岂有受想灭而心在者乎复以心所例破既许思等是大地法受想灭时思等亦灭思等既灭则善染等此位皆无如何说言受想虽灭而余心所犹在耶殊不知无则总无也必汝执言虽灭受想思等心所犹在不灭者则受想等断不应灭以受想与思等总是大地法故以有思等必有触以触是心所之根故有触必有受以触能缘受故有受必有想受想二法不相离故所谓有则总有也转救云如十二因缘之受缘爱者此受若见可喜可乐之境然后缘爱若见可憎可厌X之境此受决不缘爱岂一切受皆能缘爱以此例触生受亦然触可意之境则生喜受触不可意之境岂亦生受乎故汝所言触为大地法者其理不成下斥云彼说不然不可相例以触受二法有差别故谓佛自巳简别唯是十二因缘中无明触为缘则生诸受受为缘能生爱此唯简受缘爱有爱有不爱者曾无有处简触生受有受有不受者故有触必有受有受必有想其理决定是大地法故知受想不灭思等亦不灭也立量破云此灭位中受想亦不灭有思等故如余有心位若汝许有心便违此位心行灭言亦不得成灭受想等若此位中无心所法识亦应无心所与心不相离故大地法灭时心法亦灭故若徧行灭而法不灭者受等不名大地法故心所灭而心不灭者此识亦非相应法故若许心与心所非相应法则应此识不得言与心所同所依根同所缘境同时同事便如色等立量云此识应无所依缘等亦非心故如色等法又契经说意法为缘无想等位类此应知前约心所破心王下约心王破心所先引经证有心必有心所以有意识必有触有触必有受想等故故云未入定时根境识三和合有力成触生触因触能起受想思等由此定前厌患心所之力故在定位三事无能不能生触触既不生亦无受等X非谓连识亦灭名无心定破云若尔此定即应名灭心所如何但说灭受想耶转救云由入定时唯厌受想此二灭时心所皆灭依前厌患受想故立定名立量破云若尔住灭定心亦应俱灭所厌俱故如余心所若受想灭而心不灭者如何名为无心定耶大都灭定有此二名灭心无王灭受无所故以二定双收王所下约三性破又此定中若有意识是何性摄不应是染及无记性诸善定中无此染性及无记性若有此二必有心所故本意厌染而脩善不应厌善而起染本意厌散而求寂不应求寂而起散故摄论云此定不离身识决非意识以善不善及无记性皆不成故若非不善定是善故无想定中尚不许有一切不善况灭尽定而有不善亦非无记若许此中是无记性则是成立阿赖耶故又此意识决定是善非不善者此善是何若相应善应心心所要与惭愧及三善根相应方成善性若不相应善性不成若谓此识不与三善根相应而与自性善胜义善相应者亦不然违自宗故以自性善唯惭与愧及三善根入其数故由彼体性是善犹如良药不待相应及等起故若胜义善唯有真如涅槃是决定故谓真解脱以涅槃中最极安隐众苦永寂犹如无病故若谓此心非自性胜义二善是等起善由加行善根之所引发不由无贪等善根之力者亦不然等起善者谓X果中圣人以加行善根发起神通等事名等起善加行善者谓依止亲近善丈夫故听闻正法如理作意脩习净善法随法行名加行善论主云若尔亦违自宗以自宗灭定厌患麤动想等不行不由加行作意善根引发若由加行善根引发则如余善心不名等起立量破云住灭定心是等起善加行善根所引发故违自宗故如余善心善心无间起三性心者俱舍云如欲界善心无间生九谓自界四心色界二心于入定时及续生时生善染心无色界一于续生位欲善无间生彼染心不生彼善以极远故及学无学等既善心能起三性心如何善心由前等起是加行善根所引发耶故心是善必由善根相应之力摄论云或复有执加行善根所引发故定心名善不由善根相应之力此与彼论由相应力心得成善安立相违若尔则此定心必与三善根相应既与善根相应亦应必与受想相应无异因故故曰非无心所若无心所心亦应无如是推求眼等转识于灭定位决定离身其不离者定是第八以入灭定时正为止前散动眼等转识不为止息极静执持识故问入灭定时唯灭散动转识不灭极静执持识者亦有心定何名无心答成业论云心有二种一集起心无量种子集起处故二种种心所缘行相差别转故灭定等位𨷂第二心名无心位如四足马阙一足故亦名X无足灭定既尔无想应知又契经说心杂染故此不成故后亦不成此总收前九章义前九不出流转还灭故先引经证次立第八心为染净本先总明以心是染净诸法之因故亦是染净诸法所依故心能受彼染净诸法现行熏习又能持彼染净诸法种子故次别明杂染法有三种谓烦恼造业受果以此三法种类各别是故分三若无第八持烦恼种无想天中转识巳灭后彼报尽来生下地下地烦恼相应转识复生现行此识现行应无种子皆无因生前此无有持种识故摄论云若从无想等上诸地没来生此间尔时烦恼及随烦恼所染初识此识生时应无种子由所依止及彼熏习并巳过去现无体故若诸烦恼无因而生则三乘无学烦恼久巳断尽亦当无因皆得生起此既不然彼云何尔若无此识能持业果种子则三界九地往还不断如披毛戴角针喉鼓腹人天鬼畜诸业果报亦应无因以他识不能持种不能为因故若诸染污业果无因可生则应入无余依者业果烦恼还应复生有是理否次破无十二因缘若无此识持种则行缘识应不得成行者谓正感后世善恶之业熏习本识而成亲生当来异熟种子在本识中相续不断至入母胎而成名色今言识是第六非第八者既无本识无法能持业种识种则行缘识决不得成X此既不成则结生染识亦不得成以第六不能受熏不持业种既无业种谁生名色问结生染识何不行为缘耶答结生染识非行感故设尔行感亦有何失答时分悬隔无缘义故十二因缘类分三世过去二因现在五果现在三因未来二果若行缘名色则是过去缘于未来若此一法不成其后诸法皆不成故诸清净法亦有三种诸有智人应深信受次明净法亦有三种世出世道断果别故地前名世地上名出世若无此识持清净种异类心后起彼净法皆应无因者异类者即异生类净法者即三贤十圣所脩法也若此异类心中无第八识执持本有清净道种彼清净心何因生起故摄论云谓未离欲缠贪未得色缠心者即以欲缠善心为离欲缠贪故勤脩加行此欲缠加行心与色缠心不俱生灭故非彼所熏为彼种子不应道理又色缠心过去多生余心间隔不应为今定心种子唯无有故是故成就色缠定心一切种子异熟果识展转传来为今因缘加行善心为增上缘如是一切离欲地中如应当知如是世间清净若离一切种子异熟识理不得成若二净道可无因生入无余巳彼二净道现行复生以彼二道所依种子亦应无因而得生故或出世道初不应生以无第八持彼本有无漏道种故问云有漏种子亦可生出X世道何必法尔无漏种子答有漏无漏二类各别有漏种不生无漏故若有漏种生无漏者是无因生以无本识法尔种子故既无种子则初不应生出世道后亦不能生出世果是则三乘道果皆成断灭若无此识持烦恼种转依断果亦不得成以有第八持烦恼种故转依道果初现起时烦恼现行及彼种子悉皆乌有明来暗谢智起惑亡故若无第八断果何来问道相应心应持彼种何烦第八立量答云道相应心不持彼种自性相违如涅槃故过去未来得非得等不相应行非实有故不能持种若除异熟余法持种理不成故既无种子惑智亦无惑智既无依谁由谁而立断果故知惑由此断智依此生果依此立生死因解脱本尽在乎此是则第八为染净根本明矣若谓断果不由第八而立由出世道力一现前时遮碍后惑不得续生假立断果者则初见道时便应遮碍后惑不生不劳脩进即成无学后诸烦恼皆永不生以无异熟持种子故许有第八一切皆成故知别有第八能持染净种子证此下劝信如上广引经论共立第八本识广大无边体性微细显心源而无外包性相以该通擅持种之名作总报之主建有情之体立涅槃之因居初位而总号赖耶处极果而唯称无垢仁二本后之智地成自他之利门随有执无执而立多名据染缘净缘而作众体孕一切X而如太虗包纳现万法而似大地发生如是则何法不收何门不摄但迷一真之解作第二之观初因觉明能了之心发起内外尘劳之相于一圆湛拆出根尘聚内四大为身分外四大为境内以识情为垢外以想相成尘无念而境观一如有想而真成万别若能心融法界境豁真空幻翳全消一道明现可谓裂迷途之致网抽觉户之重关惛梦醒而大觉常明狂性歇而本头自现如是巳说初能变相阿罗汉灭定出世道无有先结前起后初征次举颂第二能变十门答言末那者释名门依彼者所依门缘彼者所缘门思量为性相者即体性门行相门四烦恼常俱等者染俱门及余触等俱者余相应门有覆无记摄者三性门随所生所系者界系门阿罗汉位舍等者伏断门也论曰次初异熟能变识后为近所依故伹名意由前颂中此能变唯三谓异熟思量前释初能变异熟巳竟此释第二能变思量识也先解释名门是识别名末那者末那此翻染污与四烦恼恒共相应杂染所依故余识皆有染污而此独名染污者以恒审思量胜余识故问第八亦无间断第六亦有思量何不名意答有四句一恒而非审谓第八虽无四断不审思量我法故二审而不恒第六虽审思量而不恒故三非恒非审前五俱非故四X亦恒亦审故独得意名问此末那意识与第六意识有何简别答有三义别一此末那意识是持业释以彼识体亲持恒审思量业用故识即是意即如第八得藏识名以彼第八识体亦能亲持含藏业用故识即是藏立量云末那意识是持业释识即意故喻如藏识彼第六识名意识者是依主释谓意识为能依以第七意识为所依是依彼生故不同也立量云第六意识是依主释识异意故如眼识等问若尔何不即名染污意识而独名染污意者何故答然诸圣教名染污意不名意识者恐滥第六意识之名故于第七名染污意二名意者为简第八名心前六名识以积集劣于第八了别劣于前六故三名意者显此第七与彼第六意识为俱有依故具此三义故名意也依彼转者显此所依恒依彼识取所缘故此释所依门也彼指第八言七以八为俱有依者圣说此识依藏识故问七依第八为依现行为依种耶一师言第七依藏识种子为俱有依不依现行以彼执第八种子为自内我亦恒亦审无间断故不依现行方得生故一师言第七以彼藏识种子现行俱为所依以彼第七虽无间断然亦有时转变改易转识摄故既有转易亦依现行为俱有依此义方足转谓流转者流是相续义转是生起义谓依第八或种或现相续生起取所缘故X诸心心所皆有所依离自因缘必不生故统论诸心心所各有所依也所依有三一因缘依者对果得名因即是缘此因是果之所依故即现行名果能生种子名因缘问因缘依与因缘何别答依狭缘宽若因缘即有三义一种生现二现熏种三种生种若因缘依唯取种生现一义是真因缘依若现熏种种生种但名因缘不得名依以是异念因果故定须种现同时方名依也问云且如现熏种亦是同念因果何不为依答现行熏种虽是同念然又𨷂因沉果显义故非因缘依要具三义方可名依一是主即种子是简现生现二因沉隐果显现即简现熏种三因果同时即简种生种问此种为因缘依者取何法为能依答诸有为法皆托此依谓一切色心有为缘生之法皆须托自种为依有此种故一切色心现行方始得生离自因缘必不生故二增上缘依谓内六处离俱有根必不转故问增上缘与增上缘依何别答若增上缘即宽谓通有力无力亲踈四种若为依即狭唯取有力及亲增上以五色根并意根为增上缘依即简外六处以外六处望心心所法但为增上缘不得为依问此增上缘为依即何法为能依答诸心心所皆托此依离俱有根必不转故言诸心心所即简色不相应无为法皆无此依也X三等无间缘依名有所依非所余法问等无间缘与等无间缘依何别答等无间缘即宽通心心所若等无间缘依即狭唯取心王有主义故谓前念心王有力能引后念一聚心心所法以力用齐等又无自类而为间隔故名等无间缘依问此依以何为体答以前念八识心王为体前念心王与后念心心所为依问前念心王巳灭无体何得为依答彼前灭时巳与后念为开导故谓彼前念心王临欲灭时有其力用能引后念心心所法令得生起作此功能毕巳即灭此取现在一念有体法为无间缘依非取过去巳灭无体法为依也问若前念心王有引后念力用名为依者以何法为能依答诸心心所皆托此依离开导依必不起故谓一切心心所法定须托此前灭意为依方得引起问心法四缘生何故但立三缘为依所缘不尔答三缘有常义主义故亦缘亦依所缘缘但有常义而𨷂主义故但为缘不为依也唯心下结显此三心心所有余法所无初种子依有作是说定各别有种子所依此小乘经部师计因果异时以种坏巳芽方生故集论下引证有义下此大乘以因果同时破彼偏说言彼集论所云无种巳生者彼依前种引生后种是种生种故有前后非谓种灭而后果生也彼种子生芽亦约世俗假立因缘非胜义中所诠真X因缘也然种灭芽生岂极成之论哉下引喻以明种现相生如炷生𦦨喻种生现如焰烧炷喻现生种此二互为因果必同时故然种子自类虽是因缘前后相生因果不俱以异时故若种生现现生种决定同时下引论双证二因言他性者是种子对现行说以因果各异故曰他也言自性者是种对种说以因果相同故曰自也又引摄论独证种现相生必俱时有设有处言种果不俱有前后者皆是随机转变方便之谈非实论也如是下结次俱有依有作是说要託末那而得起故此师计前五识皆以第六意识为俱有依以五识现起时必有同时意识故不许前五以五根为俱有依彼计五根即是识种故下引二论证成五根是前五识种子七八二识无俱有依巳上皆谬第六意识以第七为俱有依且信一半有义彼说理教相违便与一切圣教相违此师总破前师以根为种一约色心相违破若五色根是五识种则十八界种俱成杂乱以彼色心互相生故殊不知色有色种心有心种色心二种不互相生岂有色种能生识哉二约相见相违破若五色根即五识种各各能生相见二分为执相分种为眼等根耶为执见分种为眼等根耶若见分种为眼等根者则眼等根是识蕴摄若相分种是眼等根者则眼等根是外处摄许则便违圣教X说眼等根是色蕴摄而非识蕴是内处摄而非外处若以理推则五根有一分生识功能假名种子非亲生种三约二缘相违破又若眼等根即五识种者五根即是五识亲因缘不应圣教说此五根是彼五识增上缘四界地相违破若鼻舌根即二识种二识唯欲界系则应鼻舌二根唯欲界系不应通色界系以根随识故今二根既通色界则应鼻舌二识亦通色界以识随根故若眼耳身根即三识种则应眼耳身根唯二地系不应通上三地今根既通五地则应三识亦通五地五约三性相违破又五识种既通善恶则五色根应通善恶不唯无记六约执受相违破又五识种是第八识领以为境持令不散而无摄为自体令生觉受二义若五根者具此四义今五根既是种子应非第八执受七约根识相违破又五色根是五识种应六识种即是末那第六以彼末那为根故同法即根也八约依𨷂相违破又论说言眼等五识皆具三依若此五根即五识种依唯有二𨷂增上依九约种现相违破瑜伽又说眼等五根皆通种现根既是种不通现行便与一切圣教相违有避如前所说过难故彼所言非为善救此师为前师遮过转救云前言五色根为种者是异熟识中能感五识增上业种名五色根非是亲生种子言增上业者即前五识善恶所熏异熟习X气能感当来异熟果摄无记五识即是有情一切工巧智能造世间种种器具者皆此业摄如眼识有此工巧智种后时眼识现行便能造作种种器具故以业种为五色根作增上依助生五识非是将五色根作亲因缘为能生五识之种子也若以增上业种为根既合唯识根唯自种亦契缘论即色功能又顺瑜伽三依皆具下先斥次破若以业种为五色根应五色根非无记性以业种通三性故又彼五根非有执受以五根是第八执受增上业种第八执而不受故又彼五根非唯色蕴摄亦通识蕴以彼业种通识蕴故又彼五根非唯内处摄亦通意处以彼业种通意处故又鼻舌二识唯欲界系不通色界眼耳身识唯通二地不通三地今随业种鼻舌二识应通二地眼耳身识应通五地若感五识者是眼等根感意识者应是末那意识以末那为根故若业种既不通现行眼等亦然又应眼等非色根摄业种摄故又若五识皆是异熟业种所感则应五识皆无记摄不通善恶以异熟业种是无记故善等五识既非无记业感则前五识应无眼等为俱有依以执业为五色根故故彼所言非为善救又诸圣教处处皆说自能立故无俱有依前广出其过以显不极成此出极成色根作俱有依言契经处处皆说第八藏识能变根身器界如X何汝等拨无色根为俱有依且汝既许眼等五识能变似色声等为相分境而不许眼等五根藏识所变是许子能生孙而不许父能生子也何异既迷眼等不从识变而又谬执眼等是增上业种岂不深违教理问云若尔何故前二伽他中一说种子为五根一说功能为五根答此正为外道小乘定离识外实有色根故说藏识所变似眼等根此似根上有一分生识之用假名种子及色功能故曰色从自种生又云识上色功能名五根应理非谓色根即是感五识之增上业种也故知极成五根为五识俱有依下又出第六明了意识以前五识为俱有依以彼起时必与五识俱起故若彼不依前五前五亦不依彼彼此相依势力等故下又出第七以第八为俱有依前师云第七八识无别此依恒相续转势力胜故故此通云第七虽无间断至菩萨见道位六七分别顿尽至脩道位六七俱生渐渐除灭亦有转易既有转易应如六识有俱有依若第七无俱有依不名转识便违圣教故许第八现行为俱有依下引瑜伽证成八为七依七为六依又出论意云彼瑜伽言第七以现行藏识为俱有依不依藏识种子是亦不当以种为根若言第七无俱有依彼论应言有藏识故意识得转不应言有藏识故得有末那末那为依意识得转由此论意则彼所说以种为根及第七无俱有X依教理两违是故下断定谓前五二依缺染净根本第六一依𨷂根本第七一依第八无依故曰前五二六一七一八无依有义此说犹未尽理亦依能熏余如前说前师虽补出第七有俱有依此师补出第八现行种子皆有俱有依故先斥彼究理不尽次复破云第八既同余七何故唯许余七有俱有依不许第八既七八二识恒时俱转更互为依则第八定有俱有依汝何不立现起藏识既依种子则此种子亦应依彼第八现识为俱有依汝何不立异熟识种既依前七能熏而生而长而住则异熟识种亦应以前七能熏为俱有依汝何不立又异熟识有色界中依色根转以能执受色根故既异熟依色根转汝何不立为俱有依下引经证成第八遍依色根次引瑜伽明前六不遍依次立量以显第八遍依量云若异熟识不遍依止有色诸根非能执受应如六识或眼等六识亦遍依止有色诸根非能执受应如异熟以此非能执受之因向前六识上转犯不定过故曰或所立因有不定失今眼等诸识既各别有俱有依则此第八何独不然是故藏识若现起者必以第七为俱有依准前类余识故在有色界亦依色根即以色根为俱有依准前徧依色根故若第八识种子定以异熟为俱有依准前识种亦应许依现识故初熏习位亦依前七X能熏准前能熏异熟为生长住依故其余皆准前说有义前说皆不应理若作是说妙符理教此护法正义也前三师所立或狭或宽皆不合式以皆未了所依与依别故盖依宽而所依狭前师所论半入依中但不尽入所依尔言依者谓一切有生灭法但有因缘皆说为依立量云一切生灭诸所仗託皆说为依互相依故如王与臣若所依者必具四义以各有所简故一决定义此正简前明了意识以前五为不定依以有意识时不定有前五故亦简五色根与第八为不定依如生无生界即无色根故又简能熏七现与所熏种子为生长住依以能熏七现有间断故亦是不定问若有决定便是所依者如四大种命根五尘及种子等皆是决定应是所依以第二义拣之要有境言能照境缘境方是所依今四大种五尘命根及种子等虽是决定𨷂第二义故非所依问即如徧行亦具前二义应与心心所为依将第三义拣要为主今遍行虽具前二义而𨷂为主故非所依问且如第八现行望识中种子亦具三义即此八识种子应与现为俱有依将第四义拣要令心心所取自所缘乃是所依今第八种子无缘虑故不能取自所缘亦非所依唯内六处四义具足方名所依问此内六处为俱有依与彼六根体义何别答此内X六处唯取现行不取种子𨷂有境义若言六根即通种现立量云此内六处乃是所依余非有境定为主故此但如王非如臣等故诸圣教唯说心心所法名有所依以能依必是六识所依即是内六处故非色法不相应法及无为法亦有所依以色法等生时住时但有因缘依即得定无俱有依以色法等无境可缘故自体又非能缘法故又非心与心所互相为依以彼心所无主义故然亦有处依与所依互相说者皆是随宜方便之谈非决定也故能依所依有四句分别一唯能依非所依即心所法二唯所依非能依即内六处三俱句即八识心王四俱非即外色等由此五识有四俱有依谓五色根六七八识以同境分别染净根本所依各别故言同境者如眼根照青色境眼识亦缘青色境等言分别者即第六识能与前五为分别依同缘境时起分别故瑜伽云有分别无分别同缘现在境故即第六名有分别前五名无分别言染净者即第七能与五识为染净依第七在有漏位中与前五为染依若成无漏时与前五为净依言根本者即第八识前五为枝条第八为根本故又第八能持前五识种种方生现故然圣教说前五唯依五根者以五识所依之根各别不共余故又根识同境近相顺故第六意识有二俱有依谓七入二识不言五根者不决定故圣教唯说六依七X者以第七为第六染净依又同转识摄近相顺故第七以第八为俱有依者更互相依故问云既言藏识恒依末那藏识既是恒徧相续末那应尔何故颂说阿罗汉灭定出世道无有答此依有覆染末那说非无净七如言罗汉独觉菩萨如来皆无藏识亦依染说岂应便无第八耶八既非无七亦应尔问前云有色界中第八能执持身依色根转今不言依色根而言依第七者何故答虽有色界亦依五根而不定有生无色界则无色根为所依故问色根虽不决定而识种是决定何故亦非所依答识种虽有决定一义而无第二有境义识种不能缘取自境可与异熟为依不可与异熟为所依问心所具上二义应名所依答虽心所具有二义而非为主以随识故故心所所依随识应说如前五识有四所依心所亦然六识二所依七八各一所依心所亦然复各加自相应心者何等心所随何等心王也若作是说不与教理相违皆合符节后开导依有义五识但以自类为开导依此难陀以相续识与间断者为开导依也五识自他前后者一识为自余识为他巳生为前未生为后如眼识为自对耳等识为他以前五有间断第六无间断故前五唯以第六为开导依第六虽是前念引后念自无间断亦由前五引生故兼自它X为开导依此二义偏七八二识自无间断不假他识引生但以自类为开导依此义恰正有义前说未有究理皆不违理由前说故次安慧师难破难陀云汝言前五自他不续唯用第六为开导依者如凡夫未自在位可如所说若自在位中六根互用时任运决定不假寻思求索彼五识身宁不相续又若五识率尔遇境可不相续等流五识岂不相续且如眼识初堕于境名率尔堕心同时意识先未缘此今初同起亦名率尔故瑜伽云意识任运散乱缘不串习境时无欲等生尔时意识名率尔堕心初卒堕境故有欲生时寻求等摄此既初缘未知此境为善为恶为了知故次起寻求与欲俱转希望境故既寻求巳识知前境次起决定印解境故既决定巳识界差别取正因等相于怨住恶于亲住善于中住舍染净心生由此染净意识为先引生眼识同性善染顺前而起名等流心言作意势力引生者作意正起由四因故一由欲力若于是处心有爱着心则于彼多作意生二由念力若于彼巳善取其相巳极作意心则于彼多作意生三由境界力若彼境界或极广大或极可意正现在前心则于彼多作意生四由数习力若于彼境界巳极串习巳极谙悉心即于彼多作意生若异此者应于一所缘境唯一作意一切时生又非五识身有二剎那相随俱生X亦无展转无间更互而生又一剎那五识身生巳从此无间必意识中第二决定心生由此寻求决定二意识故分别境界或善或染等今等流五识既为决定染净作意势力引生是则等流五识专注所缘善恶之境无少顷离如何不许多念相续下引证前五不用第六引生故瑜伽云由眼识生三心可得如其次第率尔寻求决定初是眼识二在意识决定心后方有染净此后乃有等流眼识善不善转而彼等流眼识不由自分别力全由决定染净势力与此同时意识同趣一境不趣余境以决定故经尔所时眼意二识或善或染相续而转如眼下例同诸识彼意下以巳意释瑜伽谓论主作如是说定显经尔所时眼意二识俱相续转既曰俱相续转定无前后是则有眼识时非无意识非是意识引生前五亦非前五引生第六则汝六识互相续义两俱不成又难破云若非胜境或不相续若增盛境宁不相续如炎热地狱勐火炽然逼迫身心动经劫数受极苦事此五识身岂不相续又如戏忘天受极乐事此五识身岂不相续下又引证前五不用第六引生故瑜伽言若此前念六识灭意为彼后念六识作等无间缘即施设此前灭意为开导依非谓互相引也若汝执言五识前后定有意识为开导依彼论应言若此前念第六一识为彼后念六识作等无间缘若汝执言X五俱意识亦由五识为开导依彼论应言若此前念六识为彼后念第六一识作等无间缘彼论既不作如是说故知五识各自有相续义非谓意识与前五识作开导依也五俱意识亦自相续非谓前五引生为开导依故知五识起时必有前念五俱意识能引后念意识令起何假前五而为开导巳上破前六不互相开导次立第六以七八二识为开导依若谓五位无心意识既断后复起时必由七八亦应以彼二识为开导依何用前五若彼第六不用七八用自类者五识自类何不许然乃执第六为开导也下立七八互为开导若谓第七平等性智相应末那初转依时必由第六入二空观导引彼智令得现前如是则第七识亦应用彼第六为开导依何故不许又第八净识初转依时必由六七二智方便引生未转依位此异熟心恒以第七为俱有依或依第六悲愿相应善心既尔亦应许第八以六七为开导依何故汝又不许上既难破下立巳义应说五识前六识内随用何识为开导依即知前五唯一重依第六用前自类或第七八有三重依第七用前自类或第六识有二重依第八用前自类及第六七有三重依由前所说皆不违理有义此说亦不应理故自类依深契教理难陀执前五互为开导第六七八自类相续安慧X反前义谓前五有自类相续第六七八互为开导故护法菩萨折衷前说以立正义先斥破次立义开导依者谓有缘法为主具此三义能作等无间缘三义各有所简初之有字拣不相应行彼无体故次缘字拣色法及无为法彼非能缘故三为主二字拣心所法彼非主故言等无间缘者能所无间即唯自类及自前念也拣前二师异类之识为自类依及拣自类后念不与前念自识为依问此开导依名属何义答此于后生心心所法开辟引导名开导依此但属八种心王有此缘义非心所色不相应及无为法得有此缘下破异类为依以显自类俱起若此类识起不容彼类俱起可说此识与彼识有开导力则用异类为开导依一身八识既容俱起则此与彼无开导力如何将此异类而为开导若许异类互为开导一身八识应不俱起便同小乘异部心不并生以经部师谓诸色心前后次第相续生故又一身中诸识俱起或二三四乃至七八多少不定若不简异类于诸识中随用何识而为开导则应色等异类皆可互作等无间缘便违圣教所说等无间缘唯心心所色等皆不可立等无间缘不等生故难云既等无间缘唯心心所何故摄大乘说色亦容有等无间缘答是纵夺言谓诸小乘以色心前后有等无间缘夺我大乘因缘义故摄大乘论说色亦容有等无间缘X夺彼无因缘义非谓色法真有此缘彼小乘云从前剎那色后剎那色无间而生从前剎那心后剎那心及相应法等无间而生此中道理成就何用复执阿赖耶为诸法因为遮此执故假纵云若尔无色界后色界生时前色种子能生今色理不得成久断灭故从无想后心想生时及灭定出心生时前心种子能生后心皆不应理久断灭故是故色心前后相生但应容有等无间缘及增上缘无有因缘若非纵夺而谓色心前后定相生者则此等言便成无用殊不知等之一言是遮彼异类识不定多少皆容齐起故言等耳色等何与得有此缘若谓非遮多少伹表同类故言等者亦违汝执异类识作等无间缘是故八识各唯自类前后为开导依自类必无俱起义故心所此依随识应说者识开导时彼亦开导故难云此识彼识异类俱起既不许为开导依此心彼所亦是异类俱起云何乃许王所而为开导答虽心心所是异类并生而互相应和合似一定俱生灭同所依缘具此五义故一识开导时余所亦开导是故心与心所心所与心所展转得作等无间缘诸识不然不应相例问若王与所异类相望既为开导则所与王异类相望应为开导答然诸心所非开导依是彼心王所引生故无主义故问等无间者前念一法引后自一名之为等今汝一法引后一聚何得名等X答若心心所等无间缘各唯自类不许心王及心所等展转为依则七八二识初转依时相应信等十一心所此缘便𨷂无自类故若尔便违圣说诸心心皆四缘生问若七八二识初转依时相应信等依彼引生无心等位意识既断七八二识应为开导答五无心位意识初断若后起时不依七八依前自类间断五识亦依自类以无自类心于中间隔名无间故问自类既断谁为开导答彼六识先灭时巳于后识为开导故自类为依义极成就何烦异类为开导依故知汝执第六与前五互相引生又以七八二识为开导依者非也难云若尔何故佛地等论说前六识互相引生或说第七依第六生或说第八依六七生答皆依殊胜增上缘说非等无间故不相违问何故瑜伽论说若此识无间彼识决定生等答言总意别以此彼二字言虽总而意各别一往观之如六识异类互相开为导依若细而察之此彼二字是此识自类前念与彼自类后念为开导依故自类依深契教理无劳复问大意难陀安慧八识相望互为开导护法八识用自类开导傍论巳了应辩正论或开导依易了知故傍解三依巳竟此正释颂依彼转三字言此识虽具三依而依彼转三言但显因缘俱有二依谓此识以第八为俱有依即以俱有依而为所缘又前X二依有生识引识殊胜之用故独显之或开导依人所易知故不显也如是巳说此识所依圣说此识缘藏识故此释所缘门也问第七缘第八本质见分是实是假答第七缘第八见分不着但缘得中间假我相分是假非实问中间相分是实是假答中间相分无实种生但从两头起此相分仍通二性若一半从本质上起者是无覆性若一半从自能缘第七见分上起者是有覆性伹从两头心法烁起成一相分密合一处若是第七但自执妄起徧计有覆性假相分为自内我不执无覆性相分如水中盐味但执是水不执于盐水与盐味元不相离问第八缘八是何量摄答是非量境摄不称心故以第八见分本非是我妄执为我即不称本质又亲缘第八见分不着变相分缘相分本非是我又妄执为我又不称相分即两重不称境故知非量故密严经偈云末那缘藏识如磁石吸铁如蛇有二头各别为其业染意亦如是执取阿赖耶能为我事业增长于我所复与意识俱为因而转谢于身生暖触运动作诸业饮食与衣裳随物而受用腾跃或歌舞种种自嬉游持诸有情身皆由意功力如火轮垂发干闼婆之城不了唯自心妄起诸分别身相器世间如动秋千势无力不坚固分别亦复然分别无所依但行于自境譬如镜中像识种动X而见愚夫此迷惑非诸明智者仁主应当知此三皆识现于斯远离处即是圆真实有义此意缘彼识体非实有物不违圣教先难陀师说第七缘第八王所如次执为我及我所次火辨师说第七缘第八见分为我相分为我所曾无处言第七缘第八五心所故三安慧师说第七缘第八藏识为我种子为我所不缘相分以五根五境是色蕴摄非识蕴故若第七缘相分者则应第七非内门转应同前五缘外五境又如第六同时意识亦缘五尘共境故既缘根身起我所执应生无色者不执我所故以厌色故生无色界不变色故应说此意但缘藏识及彼种子如次执为我及我所问云第七不缘实境云何缘种答以种即是彼识上一分生识功能非实有物是故可缘有义前说皆不应理彼既极成此亦何咎此护法正义独缘第八见分为我先破安慧所执言汝执第七缘种子者色等种子是实有法非识蕴摄七不能缘执种非实又违论故若说种子是假物者不名因缘以因缘法必是真故次总破三师同计执我我所第七俱生我见任运一类恒相续生何容别执有我我所无一心中具有种识断常二境若有二境岂能别执而俱转耶若谓前断后常相续而执不俱转者此俱生见从无始来一X味恒转无有前后何容二执相续而生下立正义云应知第七唯缘第八见分不缘心所相分种子以彼阿赖耶识从无始来一类相续似常一故恒与诸心所法为所依故似常故不断简相分种子皆有间断故七不缘不异故似一简心所有多法故七亦不缘故第七识唯执第八见分为自内我定无我所前师难云汝说第七不执我所何故大论说第七识我我所执恒相应故答论承语势说我所言如说弟时便言兄弟或此第七执彼第八是我之我所则意即是我藏即我所故于一我见说我我所下结云若作是说善符教理何以顺教多处唯言有我见故何以顺理我我所执不俱起故问何故不俱答我我所执犹如王臣如正为王决不为臣故故知第七未转依位唯缘藏识初地巳去既转依巳入无漏心亦缘真如及余诸法平等性智十种平等性者佛地经云一诸相增上喜爱二一切领受缘起三远离异相非相四弘济大慈五无待大悲六随诸有情所乐示现七一切有情我爱所说八世间寂静皆同一味九世间诸法苦乐一味十脩植无量功德究竟证此性巳即知十地有情胜解意乐差别能起受用身之影像说法利彼故故曰如来现起他受用十地菩萨所被机问既尔何故此中但缘藏识答此中但言缘藏识者约未转依说故局以悟则境通迷时境局无X我则境遍有我则境不遍故问如何此识既依彼生仍复缘彼答如后念识依前意生复缘前意前灭意是等无间缘得与后识作所缘缘此所依缘是增上缘作所缘缘亦复何咎问第七何故但缘第八见分不缘内二分答内二分作用沉隐难知故见分作用显现故问第七自有相分如何不缘反缘第八见分为我答言缘见分者即是踈缘问设许第七缘踈缘者且第七自识于何法上起执答于自识相分起执颂言思量为性相者亦审思量无我相故此释体性行相二门也摄论云思量是意意即是性了别是行相行相即是见分体性难知故以行相显其实思量即是行相以体即是识蕴摄故初地巳前二乘有学恒审思量我相名有漏末那巳转依位亦审思量无我相故名无漏末那问第七有四分何分名思量答有二义第一义见分名思量不名意二分名意不名思量思量是用故见分能思量我无我意是体故内二分不能思量我无我第二义见分是思量相相者谓体相相状二分是思量性即内外皆名意三分皆名思量但除相分是所量境无能缘用故问见分缘我相分即思量我可名思量自证分不缘我相分如何亦名思量答自证分证彼见分思量我执故亦名思量也此意相应有几心所故彼此文义无乖返X此释相应门也先问次举颂答此中下释俱义谓从下释相应其四者何重问谓我痴下重举颂答我痴下释我痴者谓无明谓不了第八之体本无实我妄计为实迷无我理故名我痴我见者谓不了第八本非是彼之我而起我见妄认为我故我慢者由执为我遂令骄倨自大贡高飞举故我爱者一执为我躭染爱着不暂舍故言并者表我慢我爱定与我见相应以我慢恃我见而起我爱亦恃我见而起故慢与爱决定相应此遮萨婆多部计爱慢见三不得俱起无相应义由此四种昏烦之法扰乱内心令外六种转识不得清净恒成杂染有情由此于生死中头出头没不得出离故名烦恼问烦恼有十此识何独具四答有我见故其余四见皆不生起何以故无一心中有二慧故诸见皆以慧为体故问何故此识要有我见余见不生答见戒禁取邪见三种是第六识分别我执此在见道巳顿断故我见本是俱生我执修道位中方得尽断故不与彼三种相应我所边见要依相应我见方得生起故有边见决有我见此相应我不依边见是故不与边见相应故知此识不作意而向外驰求唯任运而一向内执者我见之力也问何故此识不与疑瞋二种烦恼相应答由我见故审详明决疑无容起故不与疑相应由我爱故深生躭着瞋不得生故不与瞋相应是故此识十X烦恼中相应唯四问云见慢爱三如何俱起答行相无违俱起何失问瑜伽论说我贪令心卑下我慢令心高举一高一下宁不相违答分别贪慢贪着外境而陵人傲物此二属麤故不相应俱生贪慢贪执内境而恃我生憍此二属细故得相应彼瑜伽论约分别说此论约俱生说两不相违此意心所唯有四耶一类执我故非彼俱此释余相应门也先问次举颂答有义此识唯九心所谓四烦恼及触等五大地法定相应故问云既与触等相应应云及与触等俱何故言及余答以前异熟触等五所是无覆性恐此五所混同第八亦是无覆故置余言及是集义前四烦恼后五遍行定相应故解余字非解及字半是半非问此意何故不与别境相应答欲是希望未遂合事此识恒与第八和合缘以为境更无希望故不与欲相应胜解事在未定起决定解印证持守此识决定恒执第八为自内我更无异念不烦印持故不与胜解相应念唯记忆过去所习事业此识恒缘第八现境不烦记忆故不与念相应定唯一意专注一境此识任运剎那念念别缘不专不一故不与定相应慧即是见故不别开上四解是解慧字非问何故不与善十一心所相应答善是净故此识染污故不与善相应问何故不与二十随烦恼相应答随烦恼者必随根本烦恼一分一位差别X建立此识唯与四烦恼俱故不与随烦恼相应此说谬甚问何故不与四不定相应答恶作是追悔过去所作事业此识恒缘现在第八无有疑悔故不与恶作相应睡眠是借外缘辛苦勤劳身不自在心极昧劣有时暂现此识一类内执第八为我不假外缘故不与睡眠相应寻伺者寻谓寻求令心匇遽于意言境麤转为性伺谓伺察令心忽遽于意言境细转为性此识唯依内门而转一类执我不假寻伺故非彼俱有意彼释余义非理故此余言显随烦恼此斥前师余义不当以此颂中自明此识有覆无记故又𨷂此识与随烦恼俱故既有根本必有枝叶故故此余言是显与随烦恼俱不简无覆犹是混说此中有义五随烦恼无余心所义如前说此师据集论说有五随烦恼在一切染污品中恒共相应若离无堪任性不寂静性秽性懒惰性纵荡性则染污性不得成就烦恼起时心既染污染污位中必有彼五故必与五随相应问掉举一法遍诸染心何不列入四烦恼中而入随烦恼位答虽遍诸染心而贪分为多但说贪分以贪得无厌者心易动故正如悔眠二所虽遍三性而痴分为多故但属痴分问余处说有六随十随徧诸染心此何说五答虽瑜伽说有随烦恼或六或十遍诸X染心而彼俱依别义方便说遍非若集论说实遍也谓依二十随烦恼中解通麤细二惑徧染二性通障二轮相显说六徧诸染心如后文不信懈怠放逸失念散乱恶慧是也以十小随相麤第七相细故简中随是不善性第七是无记性故简大随中掉举障定昏沉障慧第七于定慧中亦恒执我故简唯是大随六种相应若依二十二随烦恼中解通麤细二惑徧染二性故说为十以除小随十中随二独取大随复加邪欲邪解故说十随与第七相应然彼说六说十而此说五各自有义非互相违次断定故此意俱心所总有十五谓五徧行四根本五随并别境中慧也问前云慧即我见如何此中别开答我见虽是别境中慧所摄而在五十一心所法中义各有别以我见唯染慧通善染故开为二问随烦恼有二十何故此识无余心所答谓忿等十行相麤动此识微细故不与小随相应中随有二唯是不善不徧染性此识无记故不与中随相应大随有八而无散乱不正知者散乱驰外此识执内故不与散乱相应不正知是随外门起三业行不合轨范此唯内执故不相应此二语错四不定併十烦恼中余六皆如前说有义应说六随烦恼无余心所如上应知此师据瑜伽说此识与六随相应去掉举惛沉二法加失念散乱恶慧三法若无此三此四烦恼无X由生起烦恼起时要由过去曾所缘境久失念者令彼发起遂生恶慧由恶慧故方起贪等四种根本烦恼烦恼起时心必流逸放荡皆由于境起散乱故故知此识必与六随相应问何故不与惛掉相应答惛沉掉举一动一静互相违故不遍染心论说此遍染心者亦约别义非是实遍以此五法解通麤细二惑唯与善法相违纯通二性故问何故不通余惑答谓十随麤而七识细故拣中二唯是不善性与善相违不通无记故拣以纯随烦恼必通二性故今此六随既通不善有覆二性故与第七相应瑜伽又说遍十随者义如前师所说然此意俱心所十九谓四根本五徧行六随併别境中念定慧三复如惛沉问念与忘念何得相应加定惛沉又何如说答以忘念唯染念通染净如前慧释我见是染慧通染净故复加定者以此识决定专注第八为自内我曾无舍顷故加惛沉者以此识无明最重故除掉举者此与惛沉正相违故无余心所准上应知有义复说十随烦恼无余心所如上应知此师亦据瑜伽说与十随相应大随之外复加邪欲及邪胜解故由贪烦恼于所受境必借乐欲或合或离及有胜解印持事相然后方起问疑烦恼中无有胜解互相违故云何能遍答疑者于诸谛理犹豫为性诸疑理者未必疑事如迷法者未必X迷人故疑相应亦有解胜若于所缘色等事上生疑惑者必无胜解以迷人者必迷法故如疑人为杌此疑不在俱生烦恼中摄是分别烦恼中摄故今第七识是疑谛理故有胜解问何故余处不说欲解遍一切染答以欲希望未遂合事解是印持曾未定境由此二法缘非爱事故麤烦恼决无欲解今第七缘第八为自内我是真爱乐是真胜解必无疑惑是故定与欲解相应非麤烦恼故其余心所互有互无义如前说此意心所有二十四谓四根本五徧行十随别境五有义前说皆未尽理若作是说不违理教前四师或过或不及此护法立义为正先辨破若言疑事必无欲解疑理定有欲解相应者且如第七疑第八他世为有为无则此第七于彼第八有何欲胜解相而执为自内我故知第七无疑欲解又知疑与欲解决不相应烦恼起时必与大八相应昏沉掉举第三师不许相应故辩破散乱失念不正知第二师不许相应故辨破余五不辨者三师皆许故忘念不正知各有二性若以念慧为性如前别开者不徧染心通净心故非唯染心皆缘曾受皆有简择即一切净心亦缘曾受亦有简择故若以无明为性者决遍染心任运现缘无曾受故一类执我无简择故瑜伽说此一切染心皆相应故次立义然此意俱心所十八谓四根本五遍行X八随及别境中慧无余心所及论三文者集论一文立五随瑜伽二文立六随十随皆准前释成唯识论卷第四成唯识论集解X卍XXX成唯识论卷第五护法等菩萨造唐三藏法师玄奘奉诏译金庭长寿寺沙门通润集解此染污意何受相应恒于所缘平等转故此释受俱门也先征次答有三义一师言此识唯与喜受相应恒内执第八生喜爱故谓喜阿赖耶爱阿赖耶等故第二师言若第七唯与喜受相应者应许喜受遍至有顶便违圣言喜唯二禅此识应与四受相应若生三恶趣中应与忧受相应以受三途苦报故若生人中及欲界六天初禅二禅者此识皆与喜受相应以初静虑是离生喜乐第二静虑是定生喜乐地故若生第三禅唯与乐受相应以此地是离喜妙乐故若生四禅乃至色究竟天皆与舍受相应以是舍念清净地故第三师言此亦非理此识任运一类唯执内我无有转变不与忧喜乐诸变异受相应故又此识与前藏识X义各别者则本论主皆别开明如七八二识俱是无记而分有覆无覆若此识与四受俱则本颂中亦应别说既不别说定与藏识同是舍受此识未转依位与前十八心所相应巳转依位与二十一心所相应转依心所既与第八相同亦应与彼转依第八同是舍受任运而转以彼证得十种平等性故恒以十种为所缘境平等转故前二说偏后说为正末那心所何性所摄若巳转依唯是善性此释三性门也先问次举颂答是有覆无记非余三性次释以此末那恒与四根本烦恼及大八随烦恼相应既能障碍出世圣道复能隐蔽妙明真心故名有覆此识既非善性又非不善无可记录故名无记问根随皆是通染二性第七唯无记性安得相应答例如色无色界虽有根随烦恼而由定力摄持藏护虽是不善亦无记摄此意根随亦尔虽是不善由所依识极微细故无强计度任运而转亦是无记若巳转依唯善性摄末那心所何地系耶若巳转依即非所系此释界系门也先问次举颂答谓生下释谓藏识若生欲界则现行末那及诸心所即系属欲界第八乃至藏识若生有顶现行末那及诸心所即系属有顶第八以此末那任运恒缘自地藏识执为内我不缘他地藏识执为我故若欲界藏识复起X上界詶先引业异熟藏识现在前者此之藏识虽在欲界名生彼地则此末那亦缘彼地藏识执为内我此染污意即是系属彼地藏识亦名彼地所系故曰随所生所系或是虽生此地或为彼地根随系缚亦名为彼所系若巳转依即非烦恼之所系缚故非所系此染污意无始相续因义等故不别说之此释伏断门也先问次举颂答先总释永断暂伏位阿罗汉者此云无生以彼烦恼永不生故三乘者一声闻乘二独觉乘三菩萨乘虽三乘根有大小利钝断惑则同故总名无学此无学位末那种现俱永断灭故名无有次释暂断位若有学灭定及在修道见道位者虽亦研真断惑俱是暂伏故亦说无有非如阿罗汉之永断而不生也次别释出世道暂伏灭义问无学位中此识永断可名无有有学位中俱暂伏灭如何亦名无有答谓染污意识一向流转界地所修皆属有漏不能伏灭至二乘见道位中有伏灭义故亦名无有谓从初见道位前发真无我胜解脩习胜生空观至初地初心违分别我执转得根本智得根本巳后得无漏观心现在前时此后得智是彼根本等流亦违此意以真无我解及后所得智俱成无漏名出世道次别释灭定暂伏灭义灭定既是圣道等流俱生我执巳不现行极寂静故此亦非有由未永断此X识种子故从灭尽定起现行复生乃至此识未永灭位恒相续转故知见道脩道位中皆名暂灭下别释无学名真灭义然此末那及相应烦恼是俱生惑非是见道所断是染污性又非是非所断是修所断故问何故必在修道断耶答由此染污王所极微细故所有种子与有顶地九品惑中下下思惑一时顿断问何故七十二品一时能断答以此染污相应烦恼虽极微细势力等故故大小乘观察断惑皆至金刚喻定一现在前顿断此种方成罗汉名无学位永不现起故下文云第七我执三乘见道后或行不行若我执种二乘金刚喻定一时顿断若是二乘无学面趣大乘者从初发心以至等觉虽是菩萨还名罗汉因断烦恼与罗汉等故不别说此中有义末那唯有烦恼障又说为识杂染依故此安慧师言第七染净俱无名灭尽定以灭六尽七故问此何所据答由说七唯烦恼障故对法中说三位皆无烦恼故显扬论说四惑相应不说净位有故摄论复说为杂染依不说为净依故凭此教理故说出世灭尽无学三位皆无有义彼说教理相违非无第八此亦应尔此护法正义唯无染七名灭尽定灭六净七故先立量以证有净七量云出世末那经定说有定有俱生不共依故如有染时染时六八皆以七为俱X生不共依净时亦尔故摄论云此识是余烦恼识依止此烦恼识由第一依止生由第二染污释云第二识名染污者烦恼依止故若人正起善心亦有此识次引瑜伽证成七八俱生若住灭定下显灭定有净七住圣道下显出世道亦有净七问若尔何故显扬论中但说四惑相应不说净位答言彼虽说恒与四烦恼相应然有论师翻彼相应恃举之行为平等行者恃举为行则是染相应平等为行则是净相应故知此意通染净位不特染也若由下显阿罗汉位亦有净七又诸论下显佛果位中亦有净七以转第七成平等性智故彼平等智亦如成所作妙观察大圆镜智定有相应净识若无净识彼平等智亦应无有以智是能依净识是所依非离所依有能依故既无相应净识为彼智所依不可说彼平等性智依六转识彼智各依自分识故立量云此平等智定有所依相应净识非离所依有能依故如余三智又无学位若无净七彼第八识应无俱有依第八以七为俱有依故如余识有俱有依第八亦应有故又以二执例三位皆有净七又如异生有学未证人无我必有我执则应无学位未证法无我应有法执此识若无则此法执依何识起不应法执依第八识彼第八识是无记性又无计度分别慧数不起法执由此应知三位皆有净七以未证法无我故又诸论中X以五同法证有第七为第六依五同法者如眼识依眼根乃至身识依身根申量云第六意识定有俱生不共依极成六识随一摄故喻如五同法今三位若无第七第六便无所依则宗犯能别不极成过因犯共不定过若第六无所依则前五亦无彼既有依此何不然是故定有净七恒行不断问云若尔对法论中何故说三位皆无第七答说无染七非无净七如说四位无阿赖耶非无净八八既如此七亦应然此意差别略有三种余不摄者皆入此摄此下通明染净先总标三种次别释初通一切有漏心位意缘赖耶而起我见未舍赖耶故次通一切法空智果不现前位意缘异熟起法我见异熟未空故三通一切法空智果现在前位意缘无垢异熟识等起平等智故问何故我执虽除法见犹在法见若除我见不起答我见必依法见而起要先迷法方起我见故如夜迷杌等方谓人等故故虽除我见法见犹存以迷人者必迷法故问我法二见既不相同用亦差别岂不相违答我法二见用虽不同而体是一故不相违以我法二见同以一慧为体由慧而后起见生执故譬如眼等五识体虽是一而了别色声等用各各不同亦不相违立量云我法二见是有法同依一慧是宗因云用虽有别而不相违喻如眼识等下明我法二执伏X断不同二乘有学圣道灭定现在前时法起我伏有学顿悟菩萨在脩道中及有学渐悟菩萨在见道中生空智果现在前时皆法起我伏若二乘无学阿罗汉及钝根渐悟二乘法空智果不现前时皆法起我断八地巳上一切菩萨亦唯起法执我执皆永不行或永断或永伏故下引经证此所知障是指现行非指种子若言种子岂唯所知即烦恼种子亦应在故以八地菩萨虽不执赖耶为我犹有异熟微细我执非断一切我执故问大小两乘法执俱在谁名染意谁名净识答法执俱意大小具有但小乘器劣志在断烦恼证人空而巳故于法执不名为染不名有覆非彼智分不障彼智故若菩萨志在断二障证二空故于二乘所谓不染无覆者在菩萨名染名有覆正障彼智故是故此法执俱意在菩萨名染在二乘无学名净也问此识既随异熟所生所系依彼缘彼亦应是异熟果摄答是异熟生摄以从异熟恒时生故名异熟生非异熟果问何故六七皆名异熟生答以异熟生名通一切故此异熟生如四缘中增上缘所摄者广三缘所不摄者皆此缘摄此亦如是余处所不摄者皆异熟生摄云何应知此第七识恐厌广文故不繁述小乘不信有此第七谓未来名心过去名意现在名识义别有三实无别体问云何应知此第七识X离眼识等有别自体答圣教正理为定量故先引教证谓薄伽梵处处经中说心意识三种别义如是三义虽通八识而随胜显若以积集解心八识皆名心若以集起解心唯属第八集诸法种起诸法故谓为一切现行所熏是集诸法种种子复能起诸现行是起诸法故若以等无间解意八识皆名意若以思量解意唯属第七缘藏识等恒审思量为我等故谓因中有漏唯缘藏识为我境无漏位中恒思无我及缘真如果上许缘一切法故若以了别解识八识皆名识若以了别别境以解识唯属前六麤动间断了别转故易了名麤转易名动不续名间断谓能了六尘差别之境故得别名如入下引大乘经解脱下引小乘经颂证前二句颂有漏后二句颂无漏彼经下释颂前二句对治下释颂后二句巳引圣教当显正理许有末那便无此失次以理推谓契下先引证若无下理推第七为不共无明若无染污意识缘起经中不应言有不共无明微细恒行故谓诸下释分者时分义分位义谓诸异生于一切时一切位恒起不共无明念念执我迷无我理遂令真如覆而不显慧眼障而不开下引伽陀证前覆真义言真实义正当生起之时常为障碍不得起者皆由不共无明于一切时念念俱行无间断故是故契经说异生类皆为无X明盲其慧眼惛醉缠其实心所以恒处长夜曾无一念醒觉若异生位有暂时一念不起此无明时便与圣教相违以此迷理不共无明念念执第八为自内我无有一息间断故名微细恒行汝等小乘不信有此染污七识依何识说不共无明若谓此不共无明依六识者恒行之义决不得成以第六识有间断故彼无明者恒染污故许有末那便无间断之失染意恒与四惑相应如无明故许亦无失问云染意恒与四惑相应此意俱无明何以独名不共第一师答此俱我见俱慢俱爱非根本烦恼所摄此俱无明是烦恼摄名为不共有何过失第二师斥云若如彼说则违理教若此三者既非根本烦恼所摄纯随烦恼何不说之况此三者是十根本烦恼中摄染污必与四烦恼俱如何此三而非根本应说此四俱是根本烦恼而此四中无明是主故独得不共名也问我见慢爱既与染污相应俱起亦名不共何故独主无明答虽此三亦与染污俱起应名不共然而无明独称不共不及余三者以从无始恒内惛迷痴执第八为自内我曾不加一念省察无我之理唯其痴极独得此名此俱我见及爱慢三虽亦是无明而非痴极故无主义应名相应若约生死流转贪爱为主若依障初圣道不受圣教见慢为主见则偏执一理安肯受X教慢既恃巳岂复他求故此三者若为主时亦名不共如彼无明许亦无失有义此痴名不共者独行不共此彼俱有一师言此痴名不共无明者如不共佛法唯如来有余人所无此亦如是唯此识有他识所无第二师斥云若谓唯此识有他识所无名不共者则应他识所有此识所无者亦名不共然此不共依殊胜立非谓此有彼无名不共也殊胜义者谓此无明念念障彼当生无漏智令不起有此胜用余识所无唯此识有故名不共问既依第七有殊胜义立不共者则此余三亦依第七有障智用应名不共何得无明徧名不共答谓此第七相应无明是障平等性智之主故独得此名若余三躭着高举执我为主时彼亦得名不共今但对彼余识相应无明立不共名下明不共差别一恒行不共谓与第七俱者名为恒行不与第六间断者共名为不共故摄论云谓能障碍真智生愚此于五识无容说有是处无有能对治故若处有能治此处有所治非五识中有彼能治于此见道不生起故非于不染意识中有由彼此应成染性故亦非染污意识中有与余烦恼共相应时不共无明名不成故若立意识由彼烦恼成染污者即应毕竟成染污性诸施等心应不成善彼烦恼相恒相应故若说善心俱转有彼烦恼是即一向与彼相应余不得X有此染污意识引生对治不应道理若说染污意俱有别善心能引对治能治生故所治即灭应正道理故曰余识所无宗镜又云唯此无明为长夜体余识皆无长夜之义唯此独有故名不共此有四句分别一有是长而无是夜如七俱贪等三及妙平二智相应心品等二有是夜而无是长如前六识相应无明三亦长亦夜即七俱无明四非长非夜即前六识余贪等今此七俱无明不但不与余识共兼亦不与自聚贪等三共虽与同聚贪等共起而贪等三无长夜义以贪等以染着等为义故此以长夜为义与彼不同故名不共二独行不共此识非有者宗镜云六识中者无恒时义有独起义亦名不共又云不与贪等俱者名为不共下引证瑜伽云无明有二一烦恼相应无明二独行无明非无愚痴而起诸惑是故贪等余惑相应所有无明名相应无明若无贪等诸烦恼缠但于苦等诸谛境中由不如理作意力故钝慧士夫补特迦罗诸不如实拣择覆障缠褁暗昧等心所性名独行无明此又有二一是主独行不与忿等小十俱者名为是主何以故忿等十法自类不俱各自为主此之无明既不与各自为主者俱独自行时自便为主故曰是主此属分别故在见道一时顿断如契下引证非主独行者与忿等俱名为非主由忿等各自为主自无主故此通见修二断以随X忿等通见所断故故结云恒行不共余部所无独行不共彼此皆有也俱舍云部有五部谓见苦谛所断具十随眠见集灭谛所断各七离有身见边见戒取见道谛所断八离有身见及边执见修所断四离见及疑如是合成三十六种前三十二名见所断才见谛时彼则断故最后有四名修所断见四谛巳后后时中数数习道彼方断故如是巳显十随眠中萨迦耶见唯在一部谓见苦所断边执见亦尔戒禁取通在二部谓见苦见道所断邪见通四部谓见苦集灭道所断见取疑亦尔余贪等四各通五部谓见四谛及修所断今言恒行不共唯脩所断不通余四部独行不共五部皆通故云彼此皆有也又契经说眼色为缘极成六识随一摄故先引经证若无下理推第七意根为意识俱有依谓如下例释谓前五识既有眼等五根为俱有依意识亦应有俱有依若无此识彼第六识便𨷂此依小乘难云我宗以肉团心与第六为依何要别执有第七识大乘破云亦不可说第六意识依于色故肉团是色法末那是心法岂有意识不依心法而依色法耶必若意识以色为依则此意识同乎色法应无随念计度二种分别遂成顽蠢无知之物有是理否救云我宗五识根先识后故即前灭意识发后念意识无别第七为俱有依破云若X此意识无俱有依则彼五识亦无俱有以彼五根与识俱时而转如芽依种起芽种俱时影借身生身影同有今六识无根从何生识遂申量云五识与根决定俱时必同境故如心心所由此理趣意识决定必有不共俱有所依立量云极成意识是有法必有不共显自名处是宗因云等无间不摄增上生所依极成六识随一摄故喻如眼等识眼等五识既依五根各自有名有处则第六意识必有不共意根显自名处故等无间不摄者是拣小乘不许第七为依而生第六以第六前灭意为根生后念意识故增上生所依者以前灭意是等无间缘根是增上缘故极成六种识各随增上五根所摄决非等无间缘所摄故又契经说思量名意巳灭依此假立意名先引经证若无下理推思量意是第七识小乘云思量名意即是第六等无间意此前灭意即能引生后念意识名思量意何要别执第七为思量意耶谓若下破云且如第六意识现在前时等无间意巳属过去彼思量意定不得成既尔如何经说思量名意若谓此思量意虽则巳灭是假说者理亦不然无正思量依何立假若谓虽属过去现在曾有思量故名意者理亦不然以现在时若有思量即应名识宁说为意要待过去方名意故此皆借口出气以彼执未来名心过去名意现在名识X故是知第六之外别有末那恒审思量名为意者由彼恒审无有间断诸识前巳灭念依此而生假立等无间意汝等云何弃本而逐末耶又契经说无想灭定是故定应别有此意先引经证谓彼下破若谓但有六识无第七者则彼二定六识体数俱灭无有别异体数者即王所也若无染污意识于彼二定一有一无则彼二定圣凡何别殊不知一有染污名凡定一无染污名圣定也若谓无想界地依四禅故凡灭尽界地依净居故圣中间加功用行不同故二定各有差别无关第七者理亦不然以彼界地所依差别之因正由染污有无而立若无染污界地差别不可得故是故定有染污末那名为意识又契经说无想有情由斯贤圣同诃厌彼先引经证若无下理推第七是染污谓彼下破若谓止许第六不许立第七者即如无想天中入无想定彼天长时无六转识若无第七谁起我执何处见有具烦恼者一期生中即无我执若无我执便同诸圣涅槃不应贤圣诃斥厌恶遂申量云无想有情若无我执便非圣贤同所诃厌应如涅槃小乘救云无想天人初半劫灭后半劫生初后皆有第六故有我执应无过失何要别有第七执我耶下大乘纵夺破云若谓初后皆有六识而起我执无如是过者中间长时四百九十九劫中彼六X识心心所巳灭是谁执我岂非有过若谓过去未来有六识执我故无如是失者彼六识既非现在定非常法巳属无体安能执我岂非有过下申正义然此无想一期因果皆由染污第七得名若无第七则彼所得无想异熟与彼能得无想定悉成乌有以此无想因果皆属不相应行摄前巳遮破若无染污第七不但无想因果皆无亦无藏识藏识既无谁为受熏既无受熏一切因果皆不得成岂止无想故应别有染污末那于无想天恒起我执圣贤诃厌又契经说异生善染而识类别实有八种先引经证若无下次理推第七名我执谓异下次破谓异生类善恶无记三性生时虽前六转识在外门转作善染业而由内七念念执着我能作善我能作恶遂令六识外门所起施等六度贪等六染不能亡相下引瑜伽以证染污末那为第六识染净依止由彼染污未灭念念执我致令前六转识见分为相所缚不得解脱末那灭巳第六相缚便即解脱何谓相缚谓于目前所作种种善染诸业不能了达如梦幻等认以为实由斯第六见分为彼相分所拘不得解脱故名相缚依如是下引证大乘难云若汝等执有第六而无第七者则第六第八善与无覆二心生时若无第七我执彼二种心应成无漏何以故六识俱生现行烦恼自相X续中与彼善无记心不俱起故不熏有漏过去未来烦恼缘缚理非有故不熏有漏非由他识迷无我理而令善等成有漏故非由他识解无我理而令善等成无漏故以显成染成净皆由第七执我不执我更不由他若谓别有随眠是不相应行蕴所摄现相续起由此随眠熏彼善等成有漏法非第七者是亦不然以彼随眠非实有体巳极成故非能熏法不熏有漏故若谓从有漏种生彼善无记心故善无记成有漏者此亦不然若有漏种自先有因可熏善等成有漏法彼有漏种自先无因何能令彼熏成有漏以有漏因必是我执我执必是第七既无第七我执何因若谓不由漏种而彼善无记心自然成无漏者若尔亦应学无漏者自然亦成有漏彼既不然此云何尔若谓善无记心虽非染俱而由前六烦恼所引故令施等不能亡相成有漏者此亦不然虽由六识烦恼引起施等善业然善业起时烦恼巳灭而不俱起故非有漏正因是增上缘故以有漏言表与有漏种子俱生方是正因故若谓有漏善心是彼六识烦恼所引成有漏者则无记业不同有漏善心由烦恼引彼复如何得成有漏下立正义云然诸有漏不由他惑不由随眠不由业引由与自身相应现行四种烦恼俱生俱灭为正因缘互相增益方成有漏由此现行烦恼熏成有漏种子后时种子复生现行X有漏义成异生既尔有学俱生有漏亦然问异生有学有漏因尔若无学位又且如何答无学有漏巳舍赖耶虽无有漏俱生四惑法执未忘而从先时异熟识中犹执法我有漏种起虽是无漏还成有漏于理无违由有末那恒起我执故令善无记二心有漏义成若无此意有漏不成故知别有第七俱生我执与善无覆为有漏因也证有下劝信问云既有末那恒起我执何故小乘经中止说六识为俱生我执不言七识答应知皆是随俗施设故作是语或是随六根而说六识究理而论识类各别实有八种非谓识类止有六也巳上略录第七末那诸教同诠羣贤共释剏入道者此意须明是起凡圣之因宜穷性理乃立解惑之本可究根源迷之则为人法执之愚悟之则成平等性之智于诸识内独得意名向有漏中作无明主不间不断无想定治而不消常审常恒四空天避而还起虽有覆而无记不外执而内缘常起现行能蔽真而障道虽称不共但成染而润生是以欲透尘劳须知要径将施妙药先候病源若细意推寻冥心体察则何尘不出何病不消断惑之门斯为要矣立真之地其可忽哉如是巳说第二能变此所缘境义便当说此下释前颂中及了别境识也先问次举颂答论曰下先释释名门先总释此识差别总有六种随X六根境种类异故言虽识体是一而随根境种类差别立六种名谓名眼识耳识乃至意识问随根立名具几种义答具有五义谓依根根发属根助根如根也言依根者依眼处所识得生故若有眼根识定得生不盲瞑者乃至暗中亦能见故属根者由识种子随属于眼而得生故助根者由识有无根有损益故如根者俱有情类之所摄故眼所发识故名眼识由眼变异识亦变异如迦末罗病损坏眼根于青色等皆见为黄等前四皆依主释唯根所发识名依士释以根虽劣能发胜故问云前六转识皆随意转何故第六亦名意识岂不相滥五识耶答虽六识身皆依意转而此意识是随不共意根而为所依立意识名如五识身依五色根无有相滥之失或第六唯以意为染净依故名意识此伹辩第六得名之所以非辩心意不应为例问眼识等六既依根发识以何为根答瑜伽云皆以现行种子二法为眼等根由本熏时心变似色从熏得名即四大所造清净色故对所生之果识假说现行为功能实唯现色功能生识大小共成问根以何为义答根者最胜义自在义主义增上义出生义是为根义于中有清净五色根有浮尘五色根若清净五色根即是不可见有对净色以为体性能发生五识有照境用五蕴论云谓于眼中一分净色如净醍醐此性有故眼识得生无X即不生乃至身根并净色为性无即不生俱舍云眼根极微在眼星上傍布而住清彻膜覆如颇迦胝不相障覆耳根极微在耳穴内旋环而住如卷桦皮鼻根极微居鼻頞内背上面下如双爪甲舌根极微布在舌上形如半月身根极微遍住身分如身形量若浮尘五色根者即扶清净根能照其境自体即不能照境为浮尘根是麤显色不妨与清净根为所依问六根所成各有几义答有二义一是异熟二是长养且如眼根以过去业招今世眼名异熟眼于今世时因饮食等长小令大养瘦令肥名长养眼余根亦然或名下次释随境立名谓能了别差别六境得名顺识所了六境义故如色识了色故名色识乃至意识了法故名法识故六识名各不相滥问未转依位前五转识于三量中定是何量于三境中定属何境答前五转识量属现量境属性境护法云五识唯缘实五尘境即不缘假故名性境但任运缘不作行解不带名言得法自相故名现量且如眼识缘青黄赤白四般实色时长短方圆假色虽不离实色上有眼识但缘青等实色不缘长短假色长短假色唯意识作长短心缘俱舍云眼识但能了青不了是青意识了青亦了是青故又眼识缘青境自相时得青色之自相若后念分别意识才作解心即带名言便是共相比量也故前云谓假智诠不得自相唯于X诸法共相而转唯五识缘五境时具四义故得法自相一任运二现量三不带名言四唯缘现在境故名得自相也问五根依何教理证是现量答圆觉经云譬如眼光晓了前境其光圆满得无憎爱可证五根现量不生分别其眼光到处无有前后终不舍怨取亲爱妍憎丑例如耳识不分毁赞之声鼻根不避香臭之气舌根不拣甜苦之味身根不隔涩滑之触以率尔心时不分别故剎那流入意地才起寻求便落比量则染净心生取舍情起问第六意识三境三量如何分别答第六意识即比量意识能缘三世法三性法三界法一百法等法尔皆是意识缘也此意识有二一明了意识通三境三量谓初念与前五识同缘境时率尔心中唯是现量缘实五尘性境若后念巳去作解行缘其长短假色即是比量或于五尘上起执时即是非量即明了许通三量若缘五尘实法名性境若后念缘五尘上长短等假色即有质独影併似带质二独头意识有三一梦中独头亦缘十八界唯是独影此梦中境唯是法处收而无本质二觉窹独头通三境通缘一切有漏无漏有为无为世出世间有体无体空华兔角三世法故唯是独影若缘自身现行心心所是带质境若缘自身五根及缘他人心心所是独影亦是似带质初剎那缘五尘少分实色是性境三定中独头亦通三境通缘X十八界一百法三世境及真如等若假若实皆能缘故是独影境又能缘自身现行心心所故是带质境又七地巳前有漏定位亦能引起五识缘五尘即是性境若明了意识前后念通三量梦中独头唯非量以不称境故觉窹独头通三量若缘有体法通现量若缘五根界七心界等是比量若缘空华过未等境通比非二量定中独头唯是现量虽缘假法以不妄执无计度故问三境以何为体答性境用实五尘为体具八法成故即地水火风色香味触也若能缘有漏位中除第七识余七皆用自心心所为体独影是第六识见分所变假相分为体能缘即自心心所为体带质即变起中间假相分为体若能缘有漏位中唯六七二识心心所为体故颂云性境不随心独影唯从见带质通情本性种等随应言性境不随心者性境有五种不随一性不随谓能缘见分通三性所缘相分唯无记即不随能缘见分通三性故名性不随二种不随谓见分从自见分种生相分从自相分种生不随能缘见分种生名种不随三界系不随如明了意识缘香味境时其香味二境唯欲界系明了意识通上界系以不随能缘通上界系名界系不随四三科不随且五蕴不随者即如五识见分是识蕴收五尘相分是色蕴摄是蕴科不随十二处不随者五识见分是意处收五尘相分是五境处X摄是处科不随十八界不随者五识见分是五识界收五尘相分是五境界摄是界科不随五异熟不随第八见分是异熟性五尘相分非异熟性名异熟不随独影唯从见者谓相分与见分同种生独影有二一有质独影即第六缘五根种现是皆託质而生其相分与见分同种生二无质独影即第六缘空华兔角及过未等所变相分亦与见分同种生自无其种名为从见带质通情本者以心缘心如第七缘第八见分为境时其相分无别种生一半与本质同种生一半与见分同种生以两头摄故名通情本情即第七能缘见分本即第八所缘见分也次结示云巳上随境立六识名唯依有漏色根未转依位各别说故若自在位六根互用一根发识缘一切境问若一根发识缘一切境则一识应名一切识岂不相滥成大过耶答但可随根无相滥失庄严下引论难云庄严论说如来五根一一皆依五境而转何故此中说一切境耶答五根之境粗显意识之境微细然前五境与意识境皆属同类今依麤显同类境故作如是说其实一识能缘一切也佛地下引经证佛地经说成所作智决择有情心行差别现起三业不思议化为谓菩萨授四记等岂非五识徧缘一切乎若不徧缘无此大用故释曰成所作智转前五识而成者三业化合有十种一身化有三一现神通化二X现受生化三现业果化二语化有三一庆慰语化二方便语化三辩物语化三意化有四一决择意化二造作意化三发起意化四领受意化领受化中复有四记一一向记如人问天亦答天等二分别记如人问天答清气为天等三反诘记如人问天反诘何者为天等四默置记如人有问默然不答此皆如来度生说法等事问云前第一能变中云不可知执受处了第二能变云依彼转缘彼今此颂中何故不说六识依缘答然六转变所依所缘麤显极成故颂不说前随义便巳说所依此六所缘义便当说次言了境为性相者余所依了如前巳说此释体性门行相门也以一了别双释性相如契经言了色名眼识了声名耳识等此亦约未自在位依根所发识见分所了之境有差别耳若约巳转依位一根能作诸根用一识能了一切境如前所说此六转识何性摄耶俱不相应无记性摄此释三性门也先问次举颂答次释谓前世益今世今世益后世自体与果俱可爱乐名之为善问若谓此世他世顺益名为善者无为无漏无前后际何故名善答此世后世违越生死是以名善问人天乐果亦是顺益何故非善答人天乐果虽于此世能为顺益不能顺益他世以果随业转业有X尽故是无记摄故不名善不善反此无善不善无损无益两岐之间无可记录分别故名无记瑜伽云善有十三种一自性善谓信等十一心所有法二相应善谓彼相应法三随逐善谓即彼诸法习气四发起善谓彼所发身业语业五胜义善谓真如六生得善谓即彼诸善法由先串习故感得如是报由此自性即于是处不由思惟任运乐住七加行善谓依止亲近善丈夫故听闻正法如理作意修习净善法随法行八现前供养善谓想对如来建立灵庙图写尊容或想对正法书治法藏兴供养业九饶益善谓以四摄饶益一切有情十引摄善谓施性福业事及戒性福业事故引摄生天乐异熟引摄生富贵家引摄随顺清净法十一对法善谓厌患对治断对治持对治远分对治伏对治离系对治烦恼障对治所知障对治十二寂静善谓永断贪欲瞋恚愚痴永断一切烦恼若想受灭若有余依涅槃界若无余依涅槃若无所住涅槃十三等流善谓巳得寂静者由此增上力故发起胜品神通等世出世共不共功德自性不善者谓除染污意相应及色无色界烦恼等所余能发恶行烦恼随烦恼相属不善者即此烦恼随烦恼相应法随逐不善者谓即彼习气发起不善者谓彼所起身业语业胜义不善者谓一切流转生得不善者谓由串习不善故感得如是异熟由此自X性即于不善任运乐住加行不善者谓依止亲近不善丈夫听闻不正法不如理作意行身语意恶行现前供养不善者谓想对归依随天众巳杀害意为先或邪恶意为先建立祠庙广兴供养业令无量众广树非福损害不善者谓于一切处起身语意种种邪行引摄不善者谓行身语意诸恶行巳于恶趣善趣引摄不爱果异熟或引或满所治不善者谓诸对治所对治法障碍不善者谓能障碍诸善品法自性无记者谓八色界处意相应品命根众同分名句文身等相属无记者谓怀非秽非净心者所有由名句文身所摄受心心所法随逐无记者谓即彼戏论习气发起无记者谓彼所摄受诸心心所法所发身业语业胜义无记者谓虗空非择灭生得无记者谓诸不善有漏善法异熟加行无记者谓非染非善心者所有威仪路工巧处法现前供养无记者谓如有一想对归依随一天众远离杀害意邪恶见建立祠庙兴供养业令无量众于如是处不生长福非福饶益无记者谓如有一于自仆使妻子等所以非秽非净心而行慧施受用无记者谓如有一以无简择无染污心受用资具引摄无记者谓如有一工巧处串习故于当来世复引摄如是相身由此身故习工巧处速疾究竟对治无记者谓如有一为治疾病得安乐故心简择心好服医药寂静无记者谓色无X色界诸烦恼等由奢摩他所藏伏故等流无记者谓变化心俱生品此六转识与善十一心所相应即善性摄与中随二小随十相应不善性摄俱不相应无记性摄有义六识三性不俱巳永灭除戏论种故次拣异一师言六识三性不俱以六识身同前五识外门转故既五识起善起恶差别不同则同时意识亦互相违岂能一念随五识而具通三性何以故五识生起必由意识而为引导与彼五识俱生成善成染若许五识既与三性齐起意识尔时亦通三性岂有六识一念齐通三性之理故知六识三性定不俱起问若尔何故瑜伽论说藏识一时与转识相应三性俱起答彼说一时俱起是依前后多念故说一时非谓一念三性俱起如说一心是约多生灭说非一生灭名为一心也今依一念不容俱起故与论文无相违过一师云六识一念三性容俱时起以彼同时意识率尔等流与眼等五识容俱起故由率尔起故与无记相应由等流起故与善染相应率尔等流既容俱起三性必俱然言容者姑且之辞故又曰五识与意识决定俱生而善性等不必皆同则汝前所设意识应通三性之难竟成虗弃下引瑜伽以证意识虽与五识俱起而不同性即如诸瑜伽师入禅正受若遇声缘从定起者此定要与定中相应善意识及余X耳识一时俱转方能领受此声后方出定不是彼定相应善意识独取此声而无耳识若无耳识于此音声不能领受不应出定故问若是耳识能领受巳应便出定何必要与定中相应意识俱转而后出定耶答非谓耳识领受此声即便出定必是耳识领受声巳定中相应意识有所希望然后出定故耳识闻声时意犹在定定应二识共取此声是知意识必与耳识俱起也然在定意识是相应善在定耳识率尔闻声理定非善以未转依时率尔堕心定是无记故由此诚证则五俱意识断不与五识同性明矣诸处下引证同起不同性问云杂集论说等引位中无有五识何故此中说定相应意识与耳识俱转梵语三摩呬多此云等引梵语三摩地此云等持定有三位谓出住入住名等持出入名等引今言等引正出定入定时也答彼论依多分说无五识此显少分定有五识故前云在定五识率尔闻声也问云五俱意识既不能与前五同性何故前文说六识三性亦容俱起答若五识中三性俱转五俱意识随彼五识偏注一境尔时意识与彼五识或善或恶必是同性若不偏注是无记性故六转识与前五识三性容俱此依未自在位说若至自在位中不通三性唯善性摄问云自在位中亦有色心宜通三性何故唯善性摄答如来色心是道谛摄非是苦集故无不善巳X永灭除戏论种故故非无记六识与几心所相应由此五位种类差别先问次举颂答论曰下总释六位相应门也言此第六转识与六位五十一心所皆得相应以彼通缘一切法故问何义得名心所答言心所者以心为依方现起故与心和合不舍离故系属于心随心转故具此三义名为心所如属我之物立名我所问心与心所义用何别答心于所缘之境唯取大略不别分别如缘青但总取青不更分别青之别相心所于彼所缘之境不唯大略亦取微细以能助成心王未了之事故得此名心王如𦘕师作模心所如弟子填彩令出媚好瑜伽下引证识能了别总相不取别相以是主故作意一法独能了此众多未了之相问何故瑜伽以作意为先此论以触为初答由作意故令心心所取境功能最为殊胜故瑜伽以作意为初由触能令根境识三和合一处引生心所最为殊胜故此论以触为先也即以五徧行论了别相触能了心王可意不可意俱相违相受能了心王摄受不摄受俱相违相想能了心王言说因相以能取境分齐相故谓此是青非青等便起言说故想之相为言说因思能了心王邪因正因相违因相即是境上正邪等相是思之因故作意等名心所法皆言此者正显心所亦缘总相也余论亦说别境五所亦了别相欲亦X能了心王可乐事相胜解亦能了心王决定事相念亦能了心王串习事相定慧能了心王得失是非事相由此十法于所缘境起善起染及起不定诸心所法此十又能于所缘境能取心王总相而又兼取别相虽诸下释心所差别谓遍下标差别名数一切下释差别义问何故瑜伽唯有五位此处有六答瑜伽合根随为一染故位唯五瑜伽复以四一切辩五位差别四一切者谓一切性即善染无记也一切地三界中九地谓欲界五趣杂居地色界初禅离生喜乐地二禅定生喜乐地三禅离喜妙乐地四禅舍念清净地无色界空无边处地识无边处地无所有处地非非想处地也一切时过去现在未来也一切俱者八识俱通也此五位中徧行一位具四一切三性皆具九地皆有通一切时徧一切识故别境一位唯有初二谓三性九地善唯有一谓一切地以一切地皆善性故染四皆无于三性中唯不善故不通一切性于上八地伏不起故不通一切地有间断故不通一切时于八识中不俱有故不通一切识不定唯一谓一切性由此四一切故有五位差别问前五识亦与六位心所相应耶答不尔五识止有三十四心所相应谓徧行别境善十一中二大八贪嗔痴余互相违故此六转识易脱不定故知三受各容有四X此释受俱门也先总标领顺下释名义如是下释三受差别先分二言三受与五识相应名身受三受与意识相应名心受如苦受有身苦受心苦受乐舍亦然三受皆通有漏无漏问何故苦受亦通无漏答苦受亦由无漏而起如行苦行皆为求证无漏故次分三谓见所断修所断非所断谓此三受皆通三断也云何见道所断法谓萨迦耶等五见及依诸见起贪瞋慢若相应无明若于诸谛不共无明于谛疑等及住一切恶趣业等是名见道所断法云何修道所断法谓一切善有漏法一切无覆无记法除先所说诸染污法余染污法是名修道所断法云何非所断法谓一切有学出世间法一切无学相续法中所有诸法若出世法于一切时自性净故名非所断余世间法由巳断故名非所断学无学非学非无学位亦皆有三受云何学法谓或预流一来不还有学补特迦罗若出世有为法若世间善法是名学法何以故依止此法于时时中精进修学增上戒学心学慧学故云何无学法谓阿罗汉诸漏巳尽若出世有为法若世间善法是名无学法云何非学非无学法谓除先所说学无学法所余预流乃至阿罗汉若堕一切异生相续若彼增上所有诸法当知是名非学非无学法次分四先总分谓善受不善受有覆无记受无覆无记受此将舍受分二故总成四受次各X分四言六识皆有四受故曰各先明五识有四受谓彼任运烦恼发恶业者是不善受不发恶业者是有覆无记受彼皆容与苦根相应若俱生善等发善业者亦是善受与善根相应不发善业者是无覆无记受与舍根相应是故三受容各分四瑜伽下引证三受与一切识相应若此任运烦恼遍一切识者则此烦恼遍与一切识苦乐舍根相应若此任运烦恼不遍一切识而与第六意地相应者则此烦恼即与第六苦乐舍根相应言遍不遍者俱生我执七识皆徧俱生法执前五不遍故杂集下引证或总分五谓苦乐忧喜舍尚名为忧况余轻者次分五受苦乐为四合无记为一故问前以舍受分二苦乐不分何故此中苦乐各分为二合舍受为一答苦乐分二者逼悦身心相各异故逼悦身者名苦乐逼悦心者名忧喜无分别者名苦乐有分别者名忧喜尤重者名苦乐轻微者名忧喜故舍受不分者反上三义故下详解适悦受中乐喜二义诸适悦受与五识相应者恒名为乐与意识相应者若在欲界及色界初二静虑近分但名为喜不名为乐但悦心不悦身故若在初二静虑名乐名喜身心皆悦故言近分根本者如色界初禅有三谓梵众梵辅大梵前二为近分大梵名根本二禅有三位谓少光无量光光音天前二为近分X光音为根本三禅有三天谓少净徧净无量净前二名近分第三名根本言根本者得此天根本定故言近分者于彼根本隣近将得未得故今言欲界诸天与初二静虑中梵众梵辅少光无量光所得者但可悦心未至身心徧悦故但名喜而不名乐若在梵天光音巳得根本静虑身心徧悦名乐名喜故初禅名离生喜乐地二禅名定生喜乐地也若在第三静虑中无论近分根本皆得妙乐故名离喜妙乐地由其静虑益深触处无非乐境故无分别反显前二静虑乐心轻微故有分别显扬论云建立近分及根本者如经中说所谓此身离生喜乐之所滋润徧滋润徧适悦徧流布者是谓初静虑近分如经又说即此身中一切处无有少分离生喜乐所不徧满者是谓初静虑根本即于此身等持所生喜乐之所滋润徧滋润徧适悦徧流布者是谓第二静虑近分即此身中于一切处无有少分等持所生喜乐所不徧满者是谓第二静虑根本即于此身离喜之乐之所滋润徧滋润徧适悦徧流布者是谓第三静虑近分即此身中于一切处无有少分离喜之乐所不徧满者是谓第三静虑根本言近分者静虑未满故言根本者静虑具足故下详解逼迫受中苦忧二义诸逼迫受与五识相应者恒名为苦与意识相应者一师言唯与忧受相应而无苦受以逼迫心故有忧而X无苦下引证诸圣教说意地慼受即名忧根瑜伽又说生地狱中第八异熟无间有第六异熟生有苦忧相续故知苦属前五忧属第六又说地狱寻伺忧俱一分鬼趣旁生亦尔言地狱寻伺一分与苦根俱一分与忧根俱故瑜伽云谓捺洛迦寻伺唯是慼行触非爱境引发与忧苦相应如捺洛迦寻伺受苦饿鬼及旁生趣所有寻伺亦尔故知意地中极重慼受不名为苦尚名为忧况余轻者而非忧耶有义通二人天中者恐文增广故不繁述此第二师立意地有苦忧二受谓生人天二处者恒名为忧不名为苦非尤重故若生傍生鬼趣二处名忧名苦傍生杂受者轻微故名忧饿鬼纯受者尤重故名苦若在地狱唯名为苦纯受尤重无分别故乐至三禅为极苦至地狱为极故皆无分别也瑜伽下引证第六有苦受瑜伽又说第六一类俱生我见与边执见唯无记性复自释云据论所说此意地俱生苦受是无记摄决非忧根论说忧根是染性故非无记故又说地狱诸根余三现行定不成就复自释云余三定是乐喜忧三根以彼地狱受苦报时但有无记苦根必无现行乐喜忧根以彼无记苦根定与现行舍根相应故然岂不知现行舍哉但彼论中定不成第六为舍根耳难云汝宁知彼论文唯说容受未必容受不成第X六决定成立意根答彼六容识有时间断定不与容受相应容受既不与第六相应是决定成立意根矣不应彼论唯说容受不立意根既说容受决定通说意根以彼容受及与意根皆是无记性故若谓彼论唯说容受定不成立意根者何故彼论复说那落迦现行种子定成八根言八根者正指第八识以彼亦与舍受相应故下纵破忧根是六非八若谓五识不相续故于地狱道定非忧根第八是一类无间恒相续故定是忧根者则死生极闷绝位六识现行巳灭第八忧从何来定知忧根不属第八苦根亦然若谓第八是异熟总报主地狱苦根定属第八者且地狱中受苦之时定指何物以为第八设执地狱现男女形随以一形为第八者理亦不然地狱之身或大或小无定形故第八异熟所感之果有定形故又彼恶业招感之身容无形故俱舍云欲胎卵湿生初受生位唯得身命二异熟根化生初位得六七八谓无形者初得六根如劫初时何等为六所谓眼耳鼻舌身命若一形者初得七根如诸天等若二形者初得八根岂有二形受化生者恶趣容有二形化生故问既无有形谁为受苦答由彼过去恶业之力自然于五根门头恒常受苦如六交报等若谓地狱之身定成眼等必有一定男女之形非变化者纵有定形亦何所用非于无间大地狱中可有希求婬欲X等事故瑜伽云诸捺洛迦所有有情皆无婬事由彼长时无间多受种种极勐利苦由此因缘彼诸有情若男于女不起女欲若女于男不起男欲何况展转交合若鬼旁生人等所有根身苦乐相杂故有婬欲由斯理趣故知舍根定成七八地狱苦根定成第六以七八二识皆与舍受相应故下例彼意地无忧根汝言地狱意地有忧根者亦不然如第三禅极乐地无有喜根例知地狱极苦处定无忧根故余三言定知是忧喜乐问云既地狱中唯有苦根无有乐受何故俱舍论说阿鼻狱中无乐间苦故名无间余地狱中有乐间起虽无异熟而有等流答如立世毗昙云人养六畜饮食温冷者在热地狱有冷间在寒地狱有温间此之温冷果似前因假名等流应知彼是随转理门施设论说等活地狱中有时凉风所吹血肉还生有时出声唱言等活彼诸有情歘然还活如是血肉生时及暂生喜乐间苦受故不名无间者亦是随转理门或是通说杂受处无异熟乐故假说有等流乐以杂受处亦是纯苦故言杂受者寒热杂受也问云意地既无忧根何故圣教说意地慼受名为忧根答此依少分说多分苦根故瑜伽下通论意可知又彼瑜伽所说有异熟生苦忧相续以此苦是余忧流类依流类故假说为忧其实是苦或彼苦根能损身心虽苦根摄而亦名忧以损身故名苦X损心故名忧例如近分喜益身心故虽是喜根而亦名乐以益心故名喜益身故名乐然未至三禅必无真乐故无乐根故说初二静虑唯有十一根而无乐根十一根者对欲界初二禅说前五识除乐具苦等四第六亦然七八二识各唯舍根地狱身心共是苦根故有十一既知极乐处无喜根则知极苦处无忧根由此下结示纯苦处唯意地苦根舍根摄非忧喜乐根也有义六识三受不俱诸佛巳断忧苦事故此释前五与第六三性俱不俱义并如前解三性文中前所略标六位心所余非遍行义至当说此释初位五遍行也先问次举颂答论曰下释言此五心所巳在初能变中广说今不复辨问云何应知有此遍行答由教与理为定量故此中下先引教证根境识三和合必定有触触起然后有受想思由此定有故四皆名徧行次引证作意若根境虽具必得作意现前方能生识若无作意识不能生故识起位必有作意于作意处了别于了别处作意故是知作意亦是遍行次以理推谓识起时必有三和有三和处决定生触以彼三和必由触有若无触者不能和合心心所法令触一境故知必有虽有触所若无作意引心令趣自境则心王乱触不知所趣故触与作意交互相生正作意X时触在作意正触境时作意在触诸识缘境此二心所恒为首功由前二所引心趣境然后领纳此境善恶于善生顺则起爱心于恶生违则起憎心于中容境不憎不爱直平平尔此受是无心位中随一所摄故无心位起无此随一不见有心无随一者受既领纳好丑生爱生憎然后于好丑境上分彊分界品定是非弹量贵贱此想亦是无心位中随一所摄故无心无此随一不见有心无随一者既于自境安立分齐然后于分齐境中方取正因邪因等相而作善作恶等此思亦是无心位中随一所摄无心起时无此随一不见有心无随一者是故此五名大地法凡有心时必有此五心王如君此五徧行如辅弼大臣若明君体干居正则辅弼大臣肃然听命威福不敢自专若夫庸主则为大臣弄诸股掌之上矣故心王正则作意正作意正则所触皆正所触既正则所受于中者亦正受于中者既正则所想所思无不皆归于正矣故心王一正则心所皆听命而为用若心王不正则心所分权作乱矣故修行者先从作意处为下手工夫不得草草次别境者谓欲至慧故论说此勤依为业此下释第二位别境五心所也先释总名言别境者以五心所所缘之境各各不同非如遍行同缘一境故云别也言欲者于所好乐境希求冀望是X其体性精进为依是其业用世出世法无不皆由好乐而成故好乐世间法成世间果好乐出世法成出世果甚矣好乐之不可不正也赵州云老僧除二时粥饭是杂用心处余处更无杂用心者古人封被尅期求证无上菩提者好乐之力也唯其好乐之极故能终朝竟夜矻矻不休未甞少怠不然一剎那间千回万转矣有一师说所乐者是可欣之境于可欣之境欲见欲闻有所希望故问于可厌事若未合时不希彼合若巳合时望彼别离亦是大快乐事岂非是欲何必可欣之境方谓之欲哉答如汝所言此但于可厌境求彼不合望彼别离自巳才有叹喜痛快处不在可厌境上生好乐心安得名欲故于可厌及中容二境决无好乐即缘可欣之事若不生希望心亦无好乐第二师言所乐者是所求境于可欣境求合于可厌境求离于二境中俱有希望故第三师言所乐是欲观境于一切善恶等境而起好乐审观详察然后有所希望故谓之欲若不乐欲审观谛察随人脚踉任运缘者皆不入心即全无欲由斯理趣欲非遍行三说皆是后说尤是下拣异有一师言欲者要由希望外境之力诸心心所方取所缘故心起时定应有此故经说欲为诸法本此误执作意为欲先斥后破云心心所等取外境时皆由作意何关乐欲经说作意现前方能生识不说由欲生心心X所复例破云若汝说言欲为法本诸心心所皆因欲生者经说诸法爱为根本岂心心所皆由爱生耶问心心所等既非欲生何故经作是说答然经说欲为诸法本者是说乐欲所起一切事业故说以欲为本或此欲是善欲能引发精进助成一切善事故论说勤依为业经说以欲为本非谓欲能生心心所而为本也云何胜解于决定境此应复待余便有无穷失先出体用谓邪下释言决定印持不可引转者谓借邪教正教邪理正理据证之力故于所取之境详审明决印定持守由此异缘不能牵夺故名胜解如说色如聚沫受如水泡想如阳𦦨行如芭蕉识如幻境如是决定增胜不可引转语云三军可以夺帅匹夫不可夺志古德云任尔非心非佛我自即心即佛是也若半疑半信若存若亡名犹豫境决无胜解若虽印持而无一刀两段番决之心亦无胜解由此胜解非徧行摄下拣异有一师言心与心所取自境时无拘碍处皆有胜解此是误认徧行为胜解故先斥后破云能不碍者即是自境所不碍者即心心所未举念时心境元不相碍瞥尔胜心发起之时皆是根与作意之力何关胜解若胜发起不由根与作意而待胜解者则此胜解不能自生更有所待若胜解而更有所待彼所待者又有所待如是便有无穷之失矣X云何为念于曾习境足为后时忆念因故先出体用谓教下次释言曾习者即串习事也明记不忘定依为业者谓惺惺不昧历历分明念兹在兹不暂忘失如此用功乱想自定名为正念古德云一念万年万年一念是也古人念佛参禅未有不仗此正念力而得成就者故于百凡事体曾未受习决不起念即曾受习如风过耳无专注心不能明记念亦不生故此亦非遍行所摄下拣异一师云但心起时必有念俱由念于境明记不忘能为后时忆念之因此亦误执徧行为念故先斥后破云若谓前念为后念因者勿于后念有痴有信而前念亦有痴信故然前心心所之因不在有念实由现在徧行想心势力强盛足为后时忆念之因无劳别念云何为定于所观境如念慧等非即心故先出体用次释言所观事者谓五蕴等无常苦空等专注不散定依为业者谓日用寻常境中用心观察何者为色何者为受等色是甚么受是甚么等如此专注一心不乱自然有箇入处由斯本明自露决择智生更不待从人口角边觅牙后慧从上诸大祖师皆用此法言心专注者表显此心欲住何境即能令心住于此境非是独指一境言也若独指一境则见道历观上下八谛前后境别既无专注应无等持故专注言非唯一境纵是一境X若不系心专注定亦不生故非徧行所摄下拣异一师言虽不系心专注一境尔时亦有定起但定相隐微麤心者自不觉耳此实徧行非浪言也下破云若谓此定令心心所和合同趣一境故是徧行理亦不然能令根境识三和合同趋一境是触业用非定心故若谓此定能令剎那心无异缘故是徧行理亦不然以剎那心时之极少自然于所缘境无有变易何必待定然后无变易耶若谓由定心取所缘境是徧行者理亦不然能令心等取所缘者是作意故非是定心若谓此之定体即是定心以契经说定为心学即是心一境性故定体即心者理亦不然依定而收摄放心专注一境故经说言心一境性此心一境性是收放心之学问故非即心以三十七圣道品中摄此定故立量云定非即心根力觉支道支等摄故如念慧等既念慧等各别有性此定亦然云何即心云何为慧于所观境定非遍行如信贪等先出体用次释简择断疑者谓于诸法自相共相得失境中由以慧心推求简别后方决定心无疑惑故定与慧如车两轮如鸟两翼缺一不可必由定而发慧由慧而得决定故云一心不动名入诸禅了境无生名为般若若于非观境愚昧心中无有简择便无此慧故非遍行所摄下拣异有师言即使愚昧心中虽无简择亦有慧心但慧相微隐X愚昧心多故隐而不显非无此慧以此慧是大受法故宁知大受对法藏中说为大地法故俱舍颂云受想思触欲慧念与作意胜解三摩地徧于一切心此十皆名大地法故破曰诸部对法展转相违而无定准不可执为一定之格如俱舍以痴逸怠不信惛掉六种名大烦恼地法等故欲等触等以地相较俱遍地故欲等亦得名大地法若欲等以徧行与触等相校便非等伦安得名为大地法以徧行通四一切别境止通二一切故且触等五经说徧行若说十遍便违契经不应固执下申量破云然欲等五定非徧行非触等故如贪信等有义此五定互相资及藏识俱此类非一此下总言五所现起分位也一师言此五决定俱起互相资助故一师言五所不定俱起以此在四一切中徧一切性一切地不徧一切时不徧一切俱既不同时无俱起义又说此五缘四境生所缘不定能缘亦不定故应说此五或时起一或时起二起三起四或时俱起或不俱起言起一者谓于所乐境起欲决定起解曾习起念所观起定问所观之境定慧皆起何以独言起定答谓愚昧类心多杂乱流逸奔驰为欲止此散心虽专注所缘令心不散而不能简择是非得失谓之痴定此名有定无慧问愚昧心中既无简择何得却言缘所观境答至彼加行位中少有闻思慧力便能缘境故X说等持缘所观境或依多分故说有定无慧如戏下引证有定无慧或于下释有慧无定或时起二者谓于四境一时双起合有十箇二一欲解二欲念三欲定四欲慧五解念六解定七解慧八念定九念慧十定慧或时起三者谓于四境一时起三合有十箇三一欲解念二欲念定三欲定慧四慧欲解五慧解念六慧念定七解念定八解念慧九念欲解十念定慧或时起四者谓于四境一时起四有五箇四一欲解念定二欲解念慧三慧欲解念四慧解念定五解念定慧或时俱起谓欲解念定慧如是四境起欲等五总别合有三十一句谓欲等起一有五句二三各十起四五句总起一句也或有心位五皆不起如无此四境时不起对境方生故率尔堕心时亦不起无分别故与藏识俱时不起不徧心故第七八识此别境五五识皆有作事智故上明五所不徧一切时此明五所不徧一切俱也七八二识此五随位有无第八有漏时定无第七有漏时唯有一慧若在无漏七八二识五俱相应等六意识转未转位皆与五法相应皆不遮故前五转识一师言此五皆无一师言此五容有谓此五虽无增上而有微劣非谓全无遮等下问云五识散动既无专注何得有定平等引心方入定故答云若约出定入定时论五识散动固不容有若X在定时取现量境必同意识故容有定而言五识无定者但遮等引不遮等持等引者出定入定时也等持者住定时也由此圣教说眼耳通者正显前五亦有慧此慧是眼耳二识相应智故亦是鼻舌身识相应智故下以二位结五所若约未自在位此五心所或有不相应者得自在时此五定有乐观苦集道灭谛安立谛非安立谛等故欲不减一中解无量无量中解一故胜解不减观彼久远犹如今日故念不减经行坐卧无不是定故定不减五识皆有作事智故扬眉瞬目开口动舌顾盻嚬呻无非佛事故智不减由此五法自在位中八识皆得相应此别境五何受相应诸门分别如理应思此言五所与受相应也一师言欲与喜乐舍三受相应除忧苦二受以彼忧苦二境不生乐欲故余四心所皆与四受相应唯除苦受以审决明记专注简择五识所无故以五识是苦受摄故五识既不与四所相应苦受亦尔一师言欲等五法皆与五受相应欲证菩提而生愁慼于纯苦处而求解脱厌苦欣乐皆是欲故故欲亦与忧苦二受相应此通前师欲不与忧苦相应意有苦根前巳说故通前四法不与苦受相应论说下引论以证欲与忧苦二受相应苦根下又证四所与苦根相应以前师云五识无审决明记等不与五识相应故通X云若根既与同时意识相应四法与苦相应亦有何咎况前五识虽无增上四法而有微细印境等四何得言无由斯五所定与五受相应下明余门分别此五复通三性三界学无学等此五既通一切性一切地则知三性三界皆通第六意识依转不转既皆不遮则知学无学等亦应皆有如是等门例推可知成唯识论卷第五成唯识论集解X卍XXX成唯识论卷六护法等菩萨造唐三藏法师玄契奉诏译金庭长寿寺沙门通润集解巳说遍行别境二位由此应知心净是信此下释第三位十一善心所也先问次举颂答论曰下次总释云何下别释信所先出因果体用一信下次转释一信实有者谓于诸佛所说世出世间实事实理正因正果皆能深信而能忍可于心不为谬事谬理邪因邪果之所引转此是信因二信有德者谓于三宝有法身般若解脱真净之德深信好乐不为数论三德胜论十四德等之所惑X乱三信有能者谓于一切有漏善及无漏善深信凡肯用力于此者皆能得果皆能成道于是生希望心而求必得此二是信果由斯信力对治不信爱乐证脩世出世善而为业用故曰信为道源功德母信能必到如来地问深忍乐欲是信因果如何是信之自体答前岂不言心净为性复诘云即如此言犹未了心净之义所以者何若净即是心此信不应名心所此以持业释难若能令心净则与惭等有何差别此以依主释难若谓是与心俱净之法亦与惭等何别此以邻近释难答此信心所自性澄清能净染污心心所法以心胜故立心净名不及心所如水清珠入水一寸水清一寸入水一尺水清一尺故曰清珠投于浊水浊水不得不清净信投于秽心秽心不得不净惭等虽是善法是崇重贤善轻拒暴恶为性非若此信以净为性故虽同是善法无有滥彼之失又诸下次以染净相翻显信之体有说下拣异有说信者爱乐为相此小乘上座部执信果为性破云若以爱为相者应通三性以贪心所通三性故若以乐为相者其体即是别境欲心所何关信体如是则应苦集二谛非信所缘以苦集二谛本是信所缘境若以爱乐而为信体苦集二谛有何可爱而生乐乎有执信者随顺为相此大乘异师执信因为性破云若是随顺即别境中之胜解与欲应通三性不名X善性若是印持而随顺者即是胜解若是好乐而随顺者体即是欲以离彼印持好乐二体无随顺相故既胜解欲不是其相由此应知心净是信之相也云何为慙依自法力对治无慙息诸恶行先出体用谓依下次转释谓依自身生尊重增上又于大法起贵重增上谓我有此巍巍堂堂七释之躯又具得昭昭灵灵之佛性不为善事乃作诸恶不亦慙乎由此二种增上力故凡见一切贤善有德之人皆生尊敬心生隆重想待之如父事之如师复羞自巳之过有过必改耻自巳之恶有恶必悛故能对治无慙诸恶不作云何为愧依世间力对治无愧息诸恶业先出体用谓依下次转释谓依世间讥诃增上及他人厌恶增上言如此人作如此事可憎可厌我今为人如此憎厌不亦愧乎由此二种增上之力见暴戾之人轻而不近见恶作之人拒而不亲复羞昔日之无知耻曾犯之过恶故能对治无愧息诸恶行故瑜伽云内生羞耻为惭外生羞耻为愧若广额屠儿放下屠刀立地成佛又如周处戴渊等皆可谓有信惭愧者羞耻过恶是二通相于巳益损名自他故问云羞耻二法是惭愧别相何故此中合说答羞耻过恶是惭愧之通相故诸圣教假说为惭愧体X显扬论云若说羞耻为惭愧者是从通假说为体实是崇重贤善轻拒暴恶是惭愧别体非羞耻也若执羞耻为惭愧别相者则应惭愧体无差别以羞耻是通相故既无差别则此二法定不相应焉有自类俱起之义下例明云非受想等亦无差别名为相应以受想等各别有相名相应故若谓惭愧不依羞耻是待自他而别立者则此二法应非实有因待生故便与圣教相违若许惭愧实是一法别起二名者复违论说十遍善心以惭愧合一故是知惭愧别相非羞耻非自他又非是一定是崇重轻拒为惭愧性明矣问云若谓崇重轻拒是别相者则惭愧所缘之境亦有差别应非自类俱起若是则我所说羞耻等为二别相固非汝以崇重轻拒为二别相亦未为是既彼我皆失何乃偏责我耶论主反诘云谁言二法所缘有异答崇重轻拒既各不同岂非所缘有异而何论主答云惭愧二法起时随缘一境皆有崇重轻拒二义非谓惭唯崇重愧唯轻拒也故此二法俱遍善心所缘无异复转辨云岂不我说羞耻过恶亦有崇重轻拒二义汝何不许答汝执羞耻以为惭愧自相是一应不俱起不徧善心汝又执待彼自他立二别者应非实有更有何理能遮前所设难复问云惭愧既不待自他立者何以圣教说日口页自他答然圣教说日口页自他者以自法名自以世间名他谓以自X法贵重羞耻过恶而立惭世间讥诃羞耻过恶而立愧非谓待自立惭待他立愧也或即于崇重贤善于巳有益名自即于轻拒暴恶于巳有损名他此即于巳有益有损而名自名他非谓惭愧待自他而立二名也无贪等者等无瞋痴对治贪着作善为业颂中言无贪等三根者等无瞋无痴二法此三皆名根者以生善之功为最胜故如草木之有根柢而后生干生茎生枝生叶故近能对治三不善根故有者三有果有具者三有因谓于三界因果厌离而无爱着是其体性对治爱着作善是其业用云何无瞋于苦苦具故此二种俱遍善心无瞋者于三界苦果及三界苦因不生瞋恚是其体性正对治瞋作善是其业用显扬云于诸有情心无损害慈愍为体能断瞋障为业问此二善根所缘有异应不俱有不遍善心答善心起时随缘何境皆于有有具苦苦具无着无恚是观有等苦等立此二名非要缘彼有等苦等为境也如前惭愧二法亦是观善恶而立二名亦非缘彼善恶为境也故此二种俱遍善心云何无痴于诸理事由此无痴必应别有于诸理事明解为性者略即四谛广即十二缘起于彼加行故能明解对治无明作善是其业用一师言无痴是依别境慧所假立即慧为性无别有X体集论说此无痴是报教证智以决择为体由闻果报智而生得闻慧由思圣教而生得思慧由脩证智而生得修慧此三皆是决择为性故知无痴即慧为性问此若是慧何烦更说答此虽即是慧为显善品中有生善殊胜功能故别开之即如烦恼之见虽是烦恼有胜功能亦复别说一师出正义云无痴非即是慧别有自性此正对治无明如无贪瞋善根摄故此亦应尔下引证云论说大悲是无痴摄非信等五根摄故若彼无痴以慧为性则大悲亦如五力等亦应是慧等根摄若尔便违论说又若无痴无别自性便同不害行舍不放逸应非实物以不害是无瞋一分摄行舍不放逸皆是精进三根一分摄故若尔便违论说十一善中唯三善法是世俗有胜义则无余八善法皆是实有救云若尔何故集论说此决择为性答集论是举彼因果显此自性故曰无痴以报教证智为因闻思修所生慧为果如以忍为信因乐为信果举彼因果以表此信心净为体故以理推必应别有自性且贪瞋痴与六识相应是根本烦恼中摄由彼三法起恶最胜立为三不善根今欲断彼三不善根必假通别对治通即善慧别即无贪等三根由此三善根对彼三不善根定知无痴必应别有勤谓精进于善恶品无间解脱胜进别故于善恶修断事者即未生善令生巳生善令广未X生恶遏令不生巳生恶断令不续未生善令生者瑜伽云谓于未得未现前所有善法为欲令得令现在前发心希愿发起勇勐希求获得欲求现前言巳生令广者谓巳获得巳现在前所有善法于此善法巳得不失巳得不退依是说言为欲令住于此善法明了现前无暗钝性依是说言令修圆满言未生之恶遏令不生者若未和合未现前名未生为令不生发起希愿我当令彼一切皆不复生言巳生之恶断令不续者巳和合巳现前名巳生先巳和合为欲断故业起希愿我当于彼一切皆不忍受断灭除遣如此精进非九十五种相违之勤谓之四正勤亦名四正断一律仪断即巳生恶法由于巳生恶不善事应修律仪令其断灭不应忍受二断断即未生恶法为欲令彼不现行断为欲令彼不现前断为断故断名为断断三修习断即未生善法由于善法数数脩习先所未得能令现前能有所断名脩习断四防护断即巳生一切善法由于巳得巳现在前诸善法中远离放逸修不放逸能令善法住不忘失修习圆满防护巳生所有善法能有所断名防护断以此正勤对治懈怠满善而为业用勇表下次转释勇表胜进者谓念念高胜增进若行染法设虽增长望诸善品皆名为退不得名进故捍表精纯者不同无覆无记之净故由此二义显此精进是善性摄次明差X别相此精进相差别有五一被甲精进从喻立名如人入阵先须被甲以防弓矢今求菩提必先誓愿以防退屈二加行精进三无下精进四无退精进五无足精进此五精进即经所谓有势有勤有勇坚勐不舍善轭是也谓最初求于无上菩提虽有势力而加行时不能䇿励故说有勤对治懈怠随烦恼虽复有勤心或怯弱卑下为对治彼故说有勇由有勇故心无退屈心虽无怯逢生死苦心或退转由此退失所求佛果为对治故立无退转无退转者即是坚勐由坚故逢苦不退由勐故不惧于苦虽逢众苦而不退转而得少善便生喜足由此不证无上菩提是故次说无喜足此即显示不舍善轭也此五精进所以别者以诸圣位有差别故诸圣位中皆有精进故谓初发心至究竟位摄五精进一初发心行摄被甲精进二自分下品行摄加行精进三自分中品行摄无下精进四自分上品行摄无退精进五胜进行摄无足精进何以五品行有差别以修时功用有差别故一发心脩二长时修三无间修四殷重脩五无余修或是资粮等五道各别故一资粮位二加行位三通达位四修习位五究竟位问第五胜进行是究竟位何故亦摄无足精进答若是二乘究竟道欣大菩提故有无足精进若是诸佛究竟道利乐有情故亦有无足精进故曰大海若知足百川应倒流或X二加行无间解脱胜进别故有五精进也言二加行者资粮亦是加行摄故曰二加行也一资粮道谓诸异生所有尸罗守护根门饮食知量初中后夜常不睡眠勤修止观正知而住复有所余进习诸善闻所成慧思所成慧修所成慧脩习此故得成现观解脱所依器性一加行道谓由此道能舍烦恼三无间道谓由此道无间能断烦恼令无所余四解脱道谓由此道证断烦恼所得解脱五胜进道谓为断余品烦恼所有加行无间解脱道是名胜进道又复弃舍断烦恼加行或勤方便思惟诸法或勤方便安住诸法或进修余三摩钵提诸所有道名胜进道又为引发胜品功德或复安住诸所有道名胜进道安谓轻安远离麤重令所止转安适故言轻安者远离麤重惛沉故轻能令身心调适畅悦故安使行人堪能任事而为其性对治昏沉转依而为业用次转释谓此伏除昏沉障定之法令所依止麤重身心转为轻安畅适故不放逸者精进三根故不放逸定无别体不放逸者即是精进三根于所断恶事防令不起于所修善事引令增长即此防修是其体性对治放逸成就圆满一切善事是其业用演义云勤智守心不犯尘境名不放逸又云不放逸根深固难拔因不放逸一切善根皆得增长次释放逸无体X此放逸者即是精进三根于断恶修善中皆能防修即此防脩一分功能名不放逸非离四法别有不放逸体以与四法无异相故问信等亦有防修功能何不依彼而立答虽信慙等亦有防修功能方之于四势既轻微用亦薄劣既非善根又非遍䇿故不放逸不依彼立问若防修既是不放逸之体用即彼精进三根亦须待此方有作用何故离精进三根而无别体答防修何异精进三根若彼精进三根待此不放逸方有作用者则不放逸自既无体应复待余惭等方有作用如是便有无穷之失问云勤唯为懈怠者遍䇿根但为善法所依如何偏说此四法有防修用而不及余论主反诘云汝言必有防修之用其相若何若以普依持为防修之相乎普依持即是无贪等三根非防修也若以遍䇿录者为防修之相乎则遍䇿录又是精进非防修也若以止恶进善为防修之相乎止恶进善者即总四法何预防修若以不散乱为防脩之相乎不散乱是等持防修何预若以同心心所取所缘之境者为防修乎则防脩与触等何异若以不忘失为防修之相乎则不忘失者是念无预防修如是推求不放逸之体用离无贪等竟不可得故不放逸离此四法定无别体云何行舍精进三根所令寂静即心等故先出体用谓即下次转释谓此行舍亦是精进三X根令心远离掉举等障而得静住是其业用故名为舍是善性摄非是无记平等正直无功用行初中后位辩舍差别者谓初舍掉举行心得平等中舍邪曲行心得正直后舍有功用行心得无功用住此舍之差别相也由不放逸为前茅先除杂染舍复令心住寂静处一张一弛一武一文调心之妙触处皆是然此行舍离四法外亦无别体如不放逸离四无有别相用故云何不害于诸有情慈悲贤善是无瞋故先出体用次转释谓此不害即是无瞋于有情处不为伤损不为触恼假立此名问何故一体而立二名答以对治有异故无瞋翻对断物命之瞋不害正违损物恼物之害无瞋是慈故能与乐不害是悲故能拔苦是显瞋与不害麤相之差别也若以理细推则无瞋有体不害假立问不害既即是无瞋何须别立答为显慈悲二相有别亦显利益彼二胜故下拣异有师云不害非即无瞋别有自体谓贤善性论主诘云何谓贤善答谓不损恼即是贤善彼贤善者即是其性论主云唯无瞋亦是不损恼亦是慈悲贤善故离无瞋别无不害此十一善摄尽世出世间一切善法问只如此方仁义礼智忠信如何相摄答仁是无瞋中摄礼义在无贪中摄忠信在信中摄智在无痴摄乃至孝悌温良恭俭让等无所不摄X及显十一义别心所故于染净不应齐责此释颂中及字根随染法二十六种十一善中巳翻十一今置及言是显十一法外义别心所谓欣厌等善心所法虽名义有别而体是一故不别立而兼摄之是故言及欣心所与欲俱是无瞋一分摄不忿不恨不恼不嫉亦无瞋一分厌心所与慧俱是无贪一分摄不悭不憍亦无贪一分不覆不诳不谄无贪无痴各一分摄有说不覆唯是无痴一分摄此义偏次师出正义云不惧当苦覆自罪者痴一分摄恐失利养覆自罪者贪一分摄不慢是信舍惭摄不疑是信胜解慧摄不散乱是正定摄正知正见俱善慧摄不忘念即正念摄四不定法皆通善染如触等欲等皆通善染故不可翻唯善染者可翻对故问何故诸染所翻善中有别建立有不建立者答别建立者如信等相用各各不同便别立之不别建立者如欣厌不忿等无别相用故兼摄之复有一义有翻不翻又诸染法如根本贪瞋痴及中二大八皆徧六种识者胜故翻之别立善法慢疑见三根本忿等十小随唯意识中有故不别立害所虽是意识亦别立者损恼他故障大悲故为欲令人知彼增上过失故亦别翻大随中失念散乱及不正知翻入别境故善中不说下结染净有翻不翻义问云染净相翻理应齐责何故染多净少答染净相翻非是净少染多但是X净所胜而染所劣以少足以敌多势使然也又解理相通故善心所说多同体迷情事局故恶心所随相分多理应如此故于染净不应齐责此十一法三是假有通有寻伺等三地皆有故下论异门分摄此十下论假实三假八实有义下论徧不徧一师言十一善心所唯精进三根定徧善心余七不定论说下引证不定第二师斥云余七不定徧善心者不然汝言决定位中有信相应故不定者若推寻事理心未决定时信若不生则此未决定心应非是善便同染心无净信故若许未决定心亦是善者宁得无信汝言慙愧同类而所依有自他所缘境有崇拒不同或有或无故不遍者亦不然岂知慙愧二法崇拒不同其类各异一依自力一依世间所依亦别随缘一境二法俱起所缘则同俱徧善心前巳说故谁言随起一时第二便无若世间道断烦恼时得有轻安者则应出世间道断烦恼巳轻安不生则此轻安觉支非无漏摄若谓无漏道时方有舍不放逸世间道无者则世间道既无行舍应无寂静则掉举不伏既无不放逸亦无防修则放逸不除有漏善根既具精进三根亦应具此二法如出世道既有此二则世间道亦应有此二故善心起时皆不损物害命何必摄众生时方有不害下通论义然论说六位起十一者依彼彼增胜故作此此说也如决定位X信相应增胜故说此决定位有信相应非谓独此位有而他位无也下出正义云此十一法十遍善心唯轻安不遍决择下引证一师云定地心中增轻安者不必上界得根本定即欲界加功用行学脩根本定时亦得定地名虽无殊胜轻安亦有轻微调畅适悦之义由斯欲界亦有轻安不必上界若不尔者便违瑜伽本地分说信等十一通一切地一师言轻安唯在上界定地方有由禅定力滋养身心方得调和畅适故论说欲界唯𨷂轻安名不定地然本地分说信等十一通一切地者是通上一切地不通下地上地者谓有寻有伺地无寻有伺地无寻无伺地初静虑中未入定时有寻有伺巳入定时即无寻有伺自二静虑至色究竟皆无寻伺故轻安唯遍上地不徧欲界故说欲界无禅此十一种前巳具说余门分别如理应思此十一下论识相应此十一法七八二识因位俱无果位俱有六识在定皆具不定唯𨷂轻安一师言五识无轻安自性散动故一师出正义云五识有轻安定心所引善五识者亦有轻安故转依位中亦有轻安故此善下论五受相应此十一法十与五受相应轻安除忧苦二受此与下论别境相应此十一法与别境五皆得相应不相违故十一下论三性十一唯善性摄轻安下论界系轻安一X法不遍欲界十通三界皆学下论果位学无学非二十一善皆具非见下论二断十一皆是修所断信等六根者谓信等五根及未知欲知根也瑜伽云六是修所断余二非所断余二者巳知根具知根也如是巳说善位心所谓由爱力取蕴生故此释第四位根本烦恼也先问次举颂答论曰下次总释言此六种是一切烦恼根本烦恼皆由此而生长故言贪者于五取蕴躭染爱着为性轮回三界能生苦果为业谓由此贪爱为因于三界取蕴苦果生生不断所谓爱欲为因爱命为果又云有谓后有三有异熟之果有具谓彼惑业中有及器世间此贪依十事生一取蕴二诸见三未得境界四巳得境界五巳所受用过去境界六恶行七男女八亲友九资具十后有及中有也云何为瞋于苦苦具起诸恶业不善性故先出体用苦谓生老等八苦也生苦有五相一众苦所随故麤重所随故众苦所依故烦恼所依故不随所欲离别法故老苦有五相一盛色衰退故二气力衰退故三诸根衰退故四受用境界衰退故五寿量衰退故病苦亦有五相一身变坏故二忧苦增长多住故三于可意境不喜受用故四于不可意境非其所欲强受用故五能令命根速离坏故死苦亦有五相一离别所受盛财宝故二离X别所爱盛朋友故盛眷属故盛自身故五于命终时备受种种极重忧苦故怨憎会苦亦有五相一与彼会生忧苦故二治罸畏所依止故三恶名畏所依止故四苦逼迫命终怖畏所依止故五越正法恶趣怖畏所依止故爱别离亦有五相谓不与彼会生愁恼故由此因缘身扰恼故念彼众德思恋因缘意热恼故应受用者有所缺故如爱别离求不得亦尔五取蕴苦亦有五相谓生苦器故依生苦器故苦苦器故坏苦器故行苦器故苦具谓一切有漏无漏但能生苦者皆名苦具问何故无漏亦名苦具答谓邪见等谤无漏故亦能生苦故以憎嫉忿恚而为自体能障无瞋心不安隐及诸恶行所依而为业用谓瞋一起举身燥热心复恼闷诸所恶业皆从此起诸不善心皆从此出故曰一念瞋心起八万障门开又云瞋于羣生损害为性住不安隐及恶行所依为业不安隐者谓损害他自住苦故此瞋事亦有十种一巳身二所爱有情三非所爱有情四过去怨亲五未来怨亲六现在怨亲七不可意境八嫉妬九宿习十他见依此十事而起十瞋故云何为痴于诸理事能招后生杂染法故先出体用不共无明多迷谛理相应无明亦迷事相谓于谛等不能明了昏迷暗昧而为体性能障无痴善根生烦恼业故云一切杂染所依也次转X释谓由无明能起根本烦恼随烦恼业又能招感后生苦果故知一切染法皆依无明而有若离无明无有起处然此无明依七事起一世事二世间安立事三运转事四最胜事五真实事六杂染清净事七增上慢事依此七事起无知故瑜伽云恶行有三谓贪瞋痴由依止此三故恒行身语意恶行故名恶行又即依此三广生无量不善行故建立三不善根所以者何以诸有情爱味世间所有为因行诸恶行分别世间怨相为因行诸恶行执着世间邪法为因行诸恶行是故贪瞋痴亦名恶行亦名不善根也云何为慢恃巳于他慢类由斯起亦无失先出体用恃巳尊胜贡高轻举藐视一切是其自体生苦是用次转释谓彼平生不以德业为事而故慢德故于一切有尊德者不生谦恭不自卑下自高自大轻陵蔑裂由斯生死无穷受苦不尽下显差别此慢差别有七九种者谓此慢有七体九种也言七体者谓于下劣计巳为胜于等谓巳为等令心高举名之为慢虽理本等恃巳评他故为慢也于等谓巳胜于胜谓巳等令心高举名过慢加慢一等故谓于胜巳计巳为胜令心高举名慢过慢卑上加二故妄执诸行为我我所令心高举为我慢于自执我称量高举故于真殊胜所得法中未得谓得未证谓证令心高举名憎上慢于多X胜中谓巳少劣令心高举名卑劣慢实无其德谓巳有德令心高举名邪慢九种者谓于三品我德处生三品者胜等劣也俱舍云慢类有九一我胜慢类二我等慢类三我劣慢类我胜慢类者如于胜计我胜是慢过慢于胜计我等是过慢于胜计我劣是卑劣慢我等慢类者如于等计我胜是过慢类于等计我等是卑慢类我劣慢类者如于劣计我劣是卑慢类四有胜我慢类五有等我慢类六有劣我慢类七无胜我慢类八无等我慢类九无劣我慢类如是九种从前七慢三中离出故此七种慢属俱生者在圣位中亦得现行故通二断云何为疑于诸谛理是故此疑非慧为体先出体用谓犹下次释谓于无我谛实之理首鼠两端狐疑不信不能决意直前修诸善业故善不生此疑依六事生一闻不正法二见师邪行三见所信受意见差别四性自愚鲁五甚深法性六广大教法由此六种疑方生故下拣异一师言此疑无体依慧假立谓正犹豫时有慧简择正简择时复生犹豫犹豫简择二俱不定故说为疑疑能毗益辅助末底末底即是般若既曰疑能助智故以慧为体也有师言此疑别有自体令慧不决名之为疑非即是慧论说恶见是假余皆实有疑慧既各自有性何故偏执以慧为体梵语若南此云智梵语毗若底此云识梵语末底此云慧末般二字X是慧义若字是智义故梵语般若此翻智慧前师以末般二字皆是慧义执慧为疑故第二师破云若以毗末底之毗字为助慧之力故执慧为疑者则应毗若南之毗字亦有助智之力智亦应为识乎此既不然彼云何尔纵使疑能助慧亦非由助力便能转变其体是故此疑非慧为体云何恶见于诸谛理六十五等分别起摄先总出体用言颠倒者以正为邪以邪为正染慧而为体性招感积集一切苦事而为业用谓恶见者以苦舍苦此世他世多受苦故此一恶见行相差别总有五种一萨迦耶见此云身见执身为我起诸见故谓于五取蕴法执我我所由此身见一切见趣依之而起此见差别有二十句六十五等皆是外道分别计度而起二十句者对法第一云谓如计色是我我有色色属我我在色中一蕴有四五蕴合有二十句也五为我见余皆我所谓相应我所即我有色随逐我所即色属我不离我所即我在色中故楞严云或自固身云色是我或是我圆遍含国土云我有色或彼前缘随我回复云色属我或复我依行中相续云我在色若历三世便有六十加身即我我复异身为六十二也言六十五者婆沙论云谓如以色为我于余四蕴各三我所谓是我璎珞我童仆我窟宅即有十二我为十三五蕴总有六十我所见有五我见为六十五X此等皆是分别我见二边执见谓即于彼七断灭论等分别趣摄先出行相谓此边执皆是萨迦耶见增上之力故随彼所执起断常见障处中道出离而为业用言前际四徧常者瑜伽云谓我及世间一切皆常但有隐显依上中静虑等起宿命住随念生四常论一由忆二万成坏劫中事二能忆四万劫中事三能忆八万劫中事四依天眼所见现在有情生时死时诸蕴相续彼便执我世间俱常一分常论者一者从梵天没来生此间得宿命住作如是执梵王是常我等无常故名一分二闻梵王有如是见大种是常心是无常彼亦计此三有从戏忘天没来生此间得通起执不生此者是常我生此者是无常四有从意愤天没来生此间者亦尔此天住妙高层级或三十三天后际有想十六者有四四句第一四句我有色死后有想执色为我名我有色取诸法说名为有想即欲界全色界一分除无想天二无我色死后有想执无色四蕴为我此在欲界乃至无所有处唯除非想天三我亦有色亦无色死后有想执五蕴为我四我非有色非无色死后有想遮第三也第二四句云一执我有边死后有想执色为我体有分限如指节等二执我无边死后有想执非色为我遍一切处故三执我亦有边亦无边死后有想执我随身有卷舒等四执X我非有边非无边死后有想遮第三也第三四句者一我有一想在前三无色二我有种种想谓喜乐等在欲界色界除无想天三执少色或少无色为我想为我我所与彼合名为少想在欲色界除无想天四无量想者执无量色或执无量无色为我想我与彼合名无量想第四四句者我纯有乐死后有想在前三静虑二我纯有苦死后有想在地狱中三我纯有苦有乐死后有想在人欲天畜生界四我纯无苦无乐死后有想在第四禅言无想俱非各八论者无想八论有二四句初四句者一我有色死后无想执色为我得无想定此见有人得定生彼作如是计二我无色死后无想执命根为我得无想定三执我亦有色亦无色死后无想双执色命根合起一我得无想定四执我非有色非无色死后无想遮第三句也第二四句者一执我有边死后无想执色为我其量狭小得无想定二执我无边死后无想执色为我徧一切处第三执我亦有边亦无边死后无想执色为我随身舒卷第四句者遮第三也言俱非八论者有二四句一执我有色死后非有想非无想执色为我见诸有情入非想非非想定想不明利作如是执二执我无色死后非有想非无想此执无色蕴为我等入非想非非想定想不明了作如是执三执我亦有色亦无色死后非有想非无想执色无色为X我见有情等入非想非非想定第四句遮第三也第二四句者一执我有边死后非有想非无想乃至第四句其文易知如是一切皆执四无色为我以得非想非非想定容有此执一由彼定时分位促故别以一一蕴而为所缘执我有边二由彼定时分长故总以四蕴为所缘故执我无边三由彼定或一一蕴或总为所缘成第三句第四句遮第三也言七断灭者一执我有色麤四大种所造为性死后断灭毕竟无有见身死后有而无故二我欲界天死后断灭三我色界天死后断灭四我空无边处乃至色非非想处皆云死后断灭后之四执执彼彼地为生死顶故前四十见为常后七见为断此皆见断名分别起第二小乘假实二边即一说部等执一切法但有假名而无实体是着假边萨婆多部及犊子部等执诸法皆实是着实边第三大小乘空有二边即小乘有部等执心外有法是着有边大乘清辩菩萨等拨菩提涅槃悉无是着空边是以欲执二边之情即背中道之理才作四句之解便失一乘之门须知非离边有中亦非即边是中若离边求中则边见未泯若即边是中中解犹存是以难解难知唯深般若执之如大火聚四边不可触也了之若清凉池诸门皆可入矣故知法无定相回转由心执即成非达之无咎如四句法通塞由人在法名四句悟入名四门妄X计名四执毁法名四谤是知四句不动得失空生一法无差昇沉自异又唯心诀破一百二十种见解云或和神养气而保自然或苦质摧形而为至道或执无着而椿立前境或求静虑而捺伏妄心或刳情灭法以凝空或附影缘尘而抱相或丧灵源之真照或殒佛种之正因或纯识凝神受报于无情之地或澄心泯色住果于八难之天或着有而守干城或拨无而同兔角或绝见而居闇室或绝照而存所知或认有觉是真佛之形或傚无知同木石之类或执妄取究竟之果如即泥是瓶或忘缘取解脱之门似拨波求水或外骋而妄兴梦事或内守而端居抱愚或宗一而物像同如或见异而各立法界或守愚痴无分别而为大道或尚空见排善恶而作真修或解不思议性作须空或体真善妙色为实有或修沉机绝想同有漏之天或学觉观思惟随情量之域或不穷妄性作冥初之解或昧于幻体立空无之宗或认影像而为真或舍虗妄而求实或詺见闻境为活物或指幻化境作无情或起意而乖寂知或断念而亏佛用或迷性功德而起色身之见或据毕竟空而生断灭之心或执大理而顿弃庄严或迷渐说而一向造作或据体离缘而坚性执或忘泯一切而守巳愚或定人法自尔而堕无因或执境智和合而生共见或执心境混同乱能所之法或着分别真俗缚X智障之愚或守一如不变而堕常或定四相所迁而沉断或执无修而袪圣位或言有证而背天真或躭依正而随世轮回或厌生死而丧真解脱或迷真空而崇因着果或味实际而欣佛厌魔或着随宜所说而守语为真或失音声实相而离言求嘿或宗教乘而厌自心之定或弘禅观而斥了义之诠或鬪奇特而但顾出身俄沉识海或净作洁而唯求玄密反堕阴城或起殊胜知解而干肉为疮或住本性清净而执乐成病或寻文採义而饮客水或守静居闲而坐法尘或起有得心谈无相大乘或运图度想探物外玄旨或废说起绝言之见或存诠招执指之讥或认动用而处生灭根源或专记忆而住识想边际或安排失圆觉之性或纵任亏入道之门或起身心精进而滞有为或守任真无事而沉慧缚或专计念勤思而失于正受或効无碍自在而放舍脩行或随结使而恃本性空或执缠盖而妄加除断或保重而生法爱或轻慢而毁佛因或进脩而乖本心或退堕而成放逸或语证相违而亏实地或体用各据而乖佛乘或欣寂而住空失大悲之性或泯缘而厌假违法尔之门或执我见而昧人空或迷现量而坚法执或解不兼信而滋邪见或信不具解而养无明或云人是而法执或称境深而智浅或取而迷佛性或舍而乖即真或离而违因或即而亡果或非而谤X实或是而毁权或恶无明而背不动智门或憎异境而怀法性三昧或据同理而起增上慢或贬别相而破方便门或是菩提而谤正法轮或非众生而毁真佛体或着本智而非权慧或迷正宗而执化门或滞理溺无为之坑或执事投虗幻之网或绝边泯迹违双照之门而保正存中失方便之意或定慧偏习而燋烂道芽或行孤兴而沉埋佛道或作无作行修有为菩提或着无着心学相似般若或起净相而迷垢实性或住正位而失俗本空或立无相观而障翳真如或起了知心而违背法性或守真诠而生语见服甘露而早终或敦圆理而起着心饮醍醐而成毒巳上略标一百二十种并是迷宗失旨背湛乖真揑目生花迷头认影若敲水而索火似缘木以求鱼畏影逃空扪风捉电苦非甘种砂岂饭因皆不能以法性融通一旨和会便迷方便悉入见缠不达正宗皆投见网所以天魔外道本无其种脩行失念遂派其源故知但有所重所依立知立解丝毫见处不忘皆成外道如华严颂云以法性无故无有能了知如是解法性究竟无所解以悉无自体凭何作解如辩兔角之大小了龟毛之短长理事俱虗可取咲于天下情尘自隔实丧道于目前是以若实悟宗之人尚不得存无见无解岂可更随言执意而起有见有解乎若尔何名正见华手经云佛告舍利弗所言X正见者无高无下等观诸法乃至又正见者无一切见是名正见三邪见谓谤因果作用实事诸如是等皆邪见摄此见如增上缘四见所不摄者皆此见摄谤因果作用实事者瑜伽云谓依世间诸静虑故见世施主一期寿命恒行布施无有断绝从此命终生下贱家贫穷匮乏彼作是思定无施与爱养祠祀复见有人一期寿中恒行妙行或行恶行见彼命终堕于恶趣生捺洛迦或往善趣生于天上乐世界中彼作是思定无妙行及与恶行亦无妙行恶行二业异熟复见有一剎帝利种命终之后生婆罗门毘舍首陀诸种性中或婆罗门命终之后生剎帝利等种性中彼作是思定无此世剎利等从彼世剎利等种性中来亦无彼世剎帝利等从此世间剎帝利等种性中去又复观见诸离欲者生于下地又见母命终巳生而为女女命终巳还作其母父终为子子还作父彼见父母不决定巳彼作是思世间必定无父无母或复见人身坏命终或生无想或生无色或入涅槃求彼生处不能得见彼作是思决定无有化生众生以彼处所不可知故或于自身起阿罗汉增上慢巳临命终时遂见生相彼作是念世间必无真阿罗汉无施无受亦无祠祀是名谤因无有妙行恶行是名谤用无有妙行恶行诸业及异熟果是名谤果无父无母无X化生有情无真罗汉诸漏永尽如是一切名谤实事言前际二无因者一从无想天没来生此间无宿住通不能忆彼出心巳前所有诸位便执诸法本无而起如我亦尔便执我及世间皆无有因二因寻伺不忆前身作如是执无因而起言四有边者一由一向能忆下至无间地狱上至第四静虑执我于中悉皆充满便作是念过此有我我应能见故知有边二由一向能忆傍无有边执我遍满故执无边三由能忆上下及傍故双执有边无边四由忆坏劫断位便生非有边非无边想诸器世间无所得故言四不死矫乱者婆沙论云意外道计天常住名为不死计不乱答得生彼天故佛呵云汝言秘密等即是矫乱言四种者一恐无知念我不知善不善等有余问我不得定答我若定答恐彼鉴我无知轻咲于我彼天秘密义不应皆说二行谄曲作是思惟非我净天一切隐密皆许记别谓自所证及清净道故三怀恐怖而无记别恐我昧劣为他所知由是因缘不得解脱以此为室而自安处四有愚戆专修止行而无所知若有问我我反诘一切随言无减而印顺之言五现涅槃者一见现在受若天若人诸五欲乐便谓涅槃二虽厌五欲现住初定以为涅槃引在身中名为得乐见他现在住定亦尔三厌寻伺故现得第二定以为涅槃四厌诸寻伺喜故现住第三定而为涅X槃五厌喜乐乃至出入息现住第四定以为涅槃待过去故名为后际又此计我现既有乐后亦有乐故后际摄或计自在等是一切物因者由见世间有情不随欲转故作此计所以者何现见世间于彼因时欲修净业不遂本欲反更为恶于彼果时愿生善处不遂所欲反受诸苦彼作是思世间诸物必应别有作者生者为彼物父即自在天所谓欲洁而偏染好正而固邪不反之于巳而归之天者又以死生存亡祸福贵贱一切皆归之天者皆此见摄或有妄计诸邪解脱者如楞伽云或有外道阴界入灭境界离欲见法无常心心法品不生去来现在境界诸受阴尽如种子坏妄想不生斯等于此作涅槃想或以从方至方名为解脱或以外道恶烧智慧见自性及士夫彼二有间士夫所出名为自性如冥初比求那转变求那是作者作涅乐想或见自在真实作生死者或有觉二十五真实或王守护国受六德论作涅槃等有如是比种种妄想外道所说不成所成智者所弃或复妄计非道为道者有诸外道作如是见若有众生于孙陀利迦河沐浴支体所有诸恶皆悉除灭第一清净复有外道持牛戒狗戒猪戒雉戒鸡戒鹿戒乌戒或持油墨戒或持露形戒或持灰戒或持熏鼻拔发卧棘卧杵自苦戒或持粪秽戒等计为清净诸如是等皆邪见摄X四见取谓于诸见一切鬪诤所依为业见取者取他见为巳见谓于三见及所依蕴随执为最为胜为能得清净由是各各互执为胜一切鬪诤因之而起故曰一切鬪诤所依为业五戒禁取谓于随顺说为邪见非二取摄戒禁者谓牛狗等及自拔发熏鼻僧佉定慧等由执彼因果皆为㝡胜为清净为解脱为出离依此进修毫无利益枉受勤苦故曰无利勤苦也昔有二外道一名布刺拏雉迦受持牛戒二名頞剃剌罗栖你迦受持狗戒二人异时往佛所种种爱语相慰问巳时布剌拏问世尊此栖你持狗戒脩道巳满当生何处世尊告曰汝止莫问再三请佛佛乃告言受持狗戒若无缺犯当生狗中若有缺犯当堕地狱彼闻佛语悲泣哽咽不能自胜世尊告曰吾先告言止不须问今果怀恨时布剌拏言不意此人当生狗趣故我悲泣然我长夜受持牛戒将来亦当尔耶唯愿大慈为我宣说世尊告曰准前狗戒此等皆由不了真道妄执邪因婆沙又问云何受猪戒牛戒狗戒名无缺犯答一如牛法狗法名无缺犯故显扬云为执受净物故而得清净为执受不净物故得清净耶若由执受净物故得清净者世间共许狗等不净而汝计执受狗等戒得清净者不应道理若由执受不净物者自体不净而能令他净不应道理岂非枉受勤苦耶问此X二取中皆有执为㝡胜能得清净有余处说执为最胜名为见取执能得净名戒取者此义云何答是影略说或随转理门说若欲义全必是因果双计为得不尔云何非灭计灭非道计道者是邪见摄非二取摄但邪见单计因果二取双计因果故不同耳如是总别十烦恼中或是俱生或分别起此异门分摄也先俱生分别言总别者前五为总不分析故后五为别一见分五故如是十烦恼中贪嗔痴慢身见边见皆通俱生分别以彼六种任运时思察时俱得生故疑与邪见见取戒禁取唯分别起不通俱生要由恶友邪教二种外缘之力又得自巳深思细察内因之力方得起故一师言俱生边执唯是断见常见相麤无俱生义要由恶友邪教等力方得生故下引证瑜伽问云何边执见是俱生耶答谓断见摄俱生又问何由而知答谓见道前学修六种现观者巳伏分别诸惑唯有俱生而由起如是怖今者我之我在何所耶岂非俱生与断见相应故禽兽等虽愚蠢物若遇违缘皆恐我断而生惊怖故知断见摄俱生也一师言彼论言俱生唯通断见者是依麤相说若据实理而论俱生亦通常见谓诸禽兽唯是执我常存故亦炽然造作长时资具如营巢穴以避风雨集果蓏以养口腹岂非执我常存耶故显扬下引证X此十烦恼谁几相应诸烦恼生必由痴故此明自难相应也贪嗔疑三决不俱起爱憎二境互相违故于境不决不起贪着故贪慢见三或得相应言或者不定之辞所爱所陵二境各别故不俱起所染所恃二境相同可说相应贪于五见皆生爱染故定相应嗔慢疑三或得俱起所嗔所恃二境不同故不相应所蔑所憎二境相同可说俱起初犹豫时未起憎心可说瞋疑不并久思不决便发愤心可说瞋疑俱起若疑顺事则瞋心不起若疑违事则忿戾亦生故瞋与二取必不相应执为㝡胜断不生憎故瞋与身边邪见或得相应乐蕴执常不起憎心苦蕴执常遂生忿恚苦蕴起断则瞋无乐蕴起断则瞋有邪见诽谤恶事则不生瞋诽谤好事瞋亦得起故慢有定见疑则两端故不相应慢与五见皆不相违然于断见必不俱起慢与身见邪见一分亦尔身见执有乐蕴邪见诽谤恶事可说相应身见执苦劣蕴邪见诽拨好事亦不相应疑无审决见有定议决不相应五见自类必不相应非一心中有多慧故痴与九种皆得相应烦恼由此而得起故此十烦恼何识相应由称量等起慢等故此论八识相应此十烦恼藏识全无无记性故末那有四痴见慢爱意识皆具五识唯三谓贪瞋痴问何故无余答由称量犹豫推求起慢疑五见五X识无称量故不与慢相应无犹豫故不与疑相应无推求故不与五见相应此十烦恼何受相应余受俱起如理应知此论受相应也此十烦恼贪瞋痴三无论俱生分别皆与五受相应问贪是爱心何通忧苦瞋唯恚性喜乐何来答贪遇违缘亦生忧苦瞋逢顺境喜乐俱通一师言俱生分别所起之慢四受相应唯除苦受问慢何忧俱答恃苦劣蕴忧相应故一师言俱生我慢亦苦受俱纯苦趣中意有苦故若分别慢不与苦俱纯苦趣中无彼慢故所以无者纯苦趣中无邪师邪教熏习故彼不造引恶趣业要待分别能发彼故纯苦趣中无分别故疑与邪见二取四受除苦唯分别起无俱生义问心生犹豫何得有喜答若因欲事而疑无苦无忧亦生喜受故问二取于诸见戒执为㝡胜何故忧俱答二取若缘忧俱见忧俱戒及所依蕴忧相应故如熏鼻拔发种种无利勤苦事业亦有忧故一师言俱生身边二见与喜乐舍三受相应非五识俱故无苦受唯无记性故无忧受若分别身边二见四受除苦问何故忧俱答执苦乐蕴为常为断皆生忧故一师言俱生身边二见亦与苦俱纯受苦处缘极苦蕴苦定相应故论说下引证如前余如前说者指分别见如上所论皆依实义研穷非依麤相说若约麤相则贪慢身见边见见取戒禁取皆与三X受相应除忧苦二受瞋唯三受除喜乐二受痴五受俱邪见及疑与四受俱唯除苦受若贪痴俱生乐受通下四地谓欲界至三禅通六识故若慢疑及五见俱生乐受除欲界而通三禅唯意识故疑与独行无明欲界唯忧舍二受不及瞋者上界无故余受俱起如理应知者言九恼四受于三界中或有或无苦受亦尔此与别境几互相应见非慧俱不异慧故此论别境相应也贪瞋痴慢容五俱起问行相麤动何得有定答专注一境起贪等故亦得有定疑及五见容与四俱疑除胜解犹豫不决故见非慧俱见即是慧无一心中有多慧故此十烦恼何性所摄虽数现起不障善故此论三性相应也瞋唯不善者以瞋发时损恼自他故余九皆通不善无记此九若属上二界者唯无记摄非是不善以由二界定力伏故此九若欲界系分别起者非是无记唯是不善能发恶业故若是俱生发恶行者亦是不善不发恶行者是无记摄何以故以彼微细不障善故不发恶故当知九中唯是俱生身边二见不发恶业又不障善唯无记摄此十烦恼何界系耶彼依多分或别缘说此论界系相应也此十烦恼瞋唯欲界上界无瞋故余九皆通三界先明下界起上界惑若生下地X未离下地烦恼上地烦恼不现在前要在下地伏麤俱生得彼上地根本定巳上地烦恼皆容现起问何故诸有漏道不伏分别及细俱生但伏俱生麤惑即得彼地根本定答诸有漏道虽不能伏分别及细俱生而能伏除麤俱生惑渐得根本定者以彼俱生麤惑依外门转能迷事故散乱麤动正障定故是故先伏方得彼定得彼定巳上界分别起惑及细俱生方得现前次明上地起下地惑若在上地下地诸惑分别俱生皆容现起如生第四无想天天报巳尽舍离天形现中有身谤阿罗汉必受后有堕地狱中尔时无想天人身在上地五衰相现将生下地即起下地润生爱染得生下地问既言上地能起下惑而言生上不起下者何故答此依多分说不起下其实少分亦起下惑下明上下互相为缘先下地缘上下地烦恼亦缘上地论说欲界贪烦恼求生上地时味上定故瞋恚既憎灭道亦憎离欲故知贪瞋皆缘上地若以总缘上界诸行而论则身见执我我所边见执断执常我慢令心高举皆得缘上此既得缘余五缘上其理极成问既言下地能缘上地集论说言下界贪等不缘上者何故答或依麤相说或依别缘说依麤相说者不见此地执他地法以为我我所故依别缘说者边见必依身见起故由此二义故言下地不缘上也问上地烦恼亦缘下地者何故答以X生上地者恃巳胜德陵篾下界有情故能缘下若以总缘下界诸行而论则身见执我我所边见执断执常贪爱令心染着皆得缘下疑后三见应知亦尔不言瞋者上无瞋故不言痴者决定有故而说下通难如前此十烦恼学等何摄非学无学彼唯善故此论位次相应此十烦恼非学无学位摄以学无学唯摄善性不摄不善故瑜伽云学方便善义一切一分是有学学究竟善义一切一分是无学离前二种所有善染污无记法一切一分是非学非无学此十烦恼何所断耶不违谛观故修所断此论伏断也此十烦恼非非所断佛果位中现种俱尽无此染故唯与善等相应故瑜伽云现观谛智现观所应断义一切一分是见所断从现观后脩道所断义一切一分是脩所断一切染污永断对治义及巳断义一切一分是非所断今言非非所断正显是见修所断也此十分别起者地前巳伏真见道时种现俱断故曰唯见所断此十烦恼四唯分别六兼俱生若俱生者即贪瞋痴慢身见边见也此在七地中或时现起八地永伏至等觉金刚喻定现在前时一时顿断故曰唯脩所断见道所断十种分别一时顿断者以真见道时总缘四谛故一断永断也问断惑何以总别缘答以迷X谛相时有总别故言总者谓十烦恼总迷四谛以苦集二谛是世间因果是十烦恼所因依处故迷而不断灭道二谛是出世因果是十烦恼所怖畏处故迷而不脩唯其总迷是以总缘言别者谓十烦恼别迷四谛而起如身边二见唯迷苦谛不迷三谛余八通迷何故身边唯迷苦谛谓彼不知此身是苦果而于苦果执我我所及执断常故曰唯果处起唯其迷处既坚故脩观时别以空无我二法对治身边也此对治法亦属苦谛唯观苦境故何故八通迷四谓疑与身见边见邪见亲迷苦理言亲迷者不知五取蕴本无有我而起二十句萨迦耶见是迷苦萨迦耶见即用此见以为依止于五取蕴执断执常是迷苦边见又诸邪见谓无施等乃至妙行恶行业果及与异熟又拨无父母化生有情是迷苦邪见若于苦谛不能决定而生犹豫是迷苦疑若有见取妄取迷苦所有诸见以为第一能得清净解脱出离是迷苦见取若复妄取随顺此见此见随法所受禁戒以为第一能得清净解脱出离是迷苦戒取由此执故于自所起见宝爱坚着是迷苦贪于他所起见抑伏违损而生忿恚是迷苦瞋复恃此见于彼眷属心高生举是迷苦慢无明有二一与诸见及疑贪等相应二独于苦谛生迷者此二皆是迷苦无明上明十烦恼皆迷苦谛见苦所断下明八迷后三谛疑及邪见X亲迷集等二取贪等准苦应知者谓诸沙门婆罗门谤因邪见计自在等是一切物因无别有因是迷集谛所起邪见若有见取取彼诸见以为第一能得清净是迷集谛所起见取若于随顺此见诸法所受禁戒执为第一能得清净是迷集谛所起戒取余如前说如是八种烦恼随眠迷于集谛见集所断若诸沙门婆罗门计有边无边不死矫乱诸见一分及说现法涅槃论者拨阿罗汉所有断德诽谤灭谛横计解脱是迷灭谛所起邪见若有见取取彼诸见以为第一能得清净是迷灭谛所起见取若于随顺彼见诸法所受戒禁以为第一能得清净是迷灭谛所起戒取由此执故于自所起见宝惜爱着是迷灭贪于他所起见抑伏违损而起瞋恚是迷灭瞋余如前说如是八种烦恼随眠迷于灭谛见灭所断若拨无世间真阿罗汉果一切智为导首有为无漏不死矫乱邪见一分诽谤道谛非真出离妄计非道以为正道能尽能出一切诸苦如是名为迷道邪见若有见取取彼邪见以为第一能得清净如是名为迷道见取若于随顺彼见诸法所受禁戒取为第一能得清净是名迷道所起戒取所余贪等迷道烦恼如前应知如是八种烦恼随眠迷于道谛见道所断问瞋何以与灭道相应答然瞋亦能亲迷灭道由怖畏彼生憎嫉故谓迷灭道起怖畏心起损害心起恚恼X心如是瞋恚迷于灭道亦得相应故次结云迷谛亲䟽麤相如是言踈者变带仗託附影而起故言亲者如钳取物似日舒光故此皆是见所断摄若委细说则通脩所断若贪瞋慢疑与邪见二取相应起者此与六识相应随应如彼见道所断若俱生身见与边执见及彼二见相应爱慢无明虽迷苦谛而与第七相应任运而起细难断故脩道方断问瞋等十烦恼俱迷四谛云何此六通脩所断答此瞋爱等虽不迷四谛而起迷别事生然亦不违四谛观故脩所断如虽不起世间因果贪而犹贪巳欲证无余涅槃虽不起世间因果瞋而犹瞋巳未获无余涅槃虽不执世间断常二见或执出世间空中二见虽不恃分别而生慢或恃法我而生慢故虽诸烦恼皆有相分余门分别如理应思此论所缘相应也此十烦恼皆有相分若俱生起者有本质分别起者无本质名缘有体无体烦恼然彼亲所缘虽皆有漏而所仗本质或通无漏以烦恼托心王为本质故通无漏名缘有漏无漏烦恼若缘自地烦恼亲取其体则相分似质名缘分别所起事境言事境者以有体故若缘灭道二谛及缘他地烦恼未能亲取其体故相分与本质两不相似名缘分别所起名境言名境者无体而有名故瑜伽云烦恼所缘略有五种一缘邪分别所X起事境即分别十烦恼所缘二缘见境即身边二见所缘三缘戒禁境邪见所缘四缘自分别所起名境二取所缘五缘任运坚固事境即俱生烦恼所缘余门下结示巳说根本六烦恼相遍染心故名大随烦恼此释第五位随烦恼也先问次举颂答论曰下先释总名言随烦恼者谓忿等十及忘念不正知放逸等假心所唯是根本烦恼分位差别故或无惭无愧及掉举五法虽别有体皆是根本烦恼同等流类由烦恼为因此得生故名之为随然忿等十自类相望唯于不善心中各别而起若一时生必无第二故名为小无惭无愧自类俱行遍不善性不通有覆但得名中掉举等八自类名俱徧染二性以得俱生不可名小染皆徧故不得名中二义既殊故八名大云何为忿依对现前离瞋无别忿相用故忿者怒发也谓依对目前不饶益境愤怒发起是其性执持器仗是其用谓忿怒多发暴恶身表业故瑜伽云若瞋恚缠能令面貌惨烈奋发若烦恼缠能令发起执持刀杖鬪讼违诤故名愤发瞋一分摄若一朝之忿忘其身以及其亲此忿不可有若一怒而安天下一忿而超出世间此忿不可无云何为恨由忿为先离瞋无别恨相用故由先有忿怀恶不舍遂成冤结每一思之身热心X恼以结恨者皆由不能含容忍耐如火烧心恒热恼故瞋一分摄此恨不可有若恨未全道力恨巳不如圣贤此恨不可无云何为覆于自作罪不可执为唯是贪分覆藏护也谓于平生所作过恶恐失利养名誉隐藏遮护唯恐人知是其性也若覆罪而不发露后时必自悔恼不得安隐故悔恼是其业用是以大人之心光风霁月毫无藏护有过则人人皆见改过则人人皆仰若为人隐恶此覆不可无一师言此覆是痴一分摄以覆过者但顾现前不肯发露不惧当来受地狱苦是痴人故一师言此覆是贪痴各一分摄以恐失现前利养是贪所使藏护不露是痴所使论说麤相说唯痴分如说掉举是贪分摄亦据麤显非实贪分以掉举徧诸染心故云何为恼忿恨为先离瞋无别恼相用故此恼亦由忿恨在先于是追思往恶触现违缘心发暴热兇狠乖戾多出喧嚣暴恶麤俗鄙陋之言螫他人故蛆谓蝍蛆即蜈蚣也螫谓奋毒也此亦瞋一分摄云何为嫉殉自名利离瞋无别嫉相用故以身从物曰殉谓嫉妬人闻见他人荣贵深衷常怀忧慼不得安隐故曰女无妍丑入宫见妬士无贤不肖入朝见嫉此亦瞋一分摄云何为悭躭着财法离贪无别悭相用故X悭护惜也躭谓沉湎着谓固执财谓资财法谓道法有财不舍谓之守钱虏有法不施谓之哑羊僧秘谓藏于密处悋谓怀于此中鄙畜者唯鄙涩故能畜积也贪一分摄云何为诳为获利誉离二无别诳相用故诳者以言欺人也矫现者假现也诡谓诡谲诈谓狙诈如婆沙论说有五种一矫异谓有贪利养故行十二头陀作如是念他作是行巳得敬养我作是行亦或得之谓利养故改易威仪矫现有德二自亲为有贪利养故至檀越家而语之言汝等如我父母兄弟姊妹亲戚无有异也若有所须我能相与若有所作我能作之不计远近来相问讯我住此者正相为耳为求利养贪着檀越能以巧辨牵引人心三激动谓有不计贪罪欲得财物现有贪相语檀越言此衣钵尼师坛好若我得之则能受用若人能随意施者此人难得又语檀越言汝家羮饭饼菓香美衣服又好若常供养我我以亲眷必当相与四抑扬谓贪利养故语檀越言汝极悭惜尚不能与父母兄弟姊妹妻子亲戚更有谁能得汝物者檀越愧耻俛首施与及至余家语彼人言汝有福德人身不空阿罗汉等常入汝家与汝坐起语言欲令檀越必谓我是大阿罗汉五因利求利谓以衣钵及僧伽黎尼师坛等资生之物持示人言此是国王及施主并余贵人将来与我X令其檀越心中生念王及贵人尚供养彼况我不与因以此利更求余利故以名也邪命为业者谓以虗诳求得以资养身命非正命食故曰邪命智论云比丘名乞士清净活命故如经中说舍利弗入城乞食得巳坐食有梵志名净目问言汝食耶答言食净目言下口食耶答曰不仰口食耶答言不方口食耶答言不维口食耶答曰不净目言食有四种我今问汝汝皆言不我今不解汝当为说云何下口食等舍利弗言有出家人合药种谷植树等不净活命者是名下口食仰视星宿日月风雨雷电霹雳不净活命者是名仰口食曲媚豪势通使四方巧言多求不净活命者是名方口食学种种呪术卜算吉凶不净活命者名维口食我不堕是四食中我用清净乞食活命故此亦贪痴各一分摄云何为谄为罔他故离二无别谄相用故谄者巧言谀人之谓罔他者欺其不知不见之谓矫设异仪者假现奇特威仪动止不与人同也险谓险恶曲谓邪曲罔冐者欺人不知而罗织人也欺人不见而盖覆人也曲顺时宜者奴颜婢膝随风倒施也为取他意者务以悦人而逢迎之也或藏巳失者掩其不善而着其善也直心是道场是佛诚言行谄曲心是违师友正教诲故此亦贪痴各一分摄X云何为害于诸有情瞋害别相准善应说损者断物命根之谓恼者惊怖逼迫之谓如设毕弋罟网而驱逐之使鸟乱于上鱼乱于下不得安隐皆谓之恼云何为憍于自盛事离贪无别憍相用故憍者矜高自恃也于自盛事谓足于巳者如富贵才能言语政事文学名势之类由此数者深生染着或以富贵凌人傲物乃至或以文学名势等凌人傲物眼空四海傍若无人如醉酒人为酒所弄故曰醉傲为性一切染法依之而起书曰无若丹朱傲语曰如有周公之才之美使骄且吝其余不足观也巳憍傲正障谦卑此亦贪一分摄由爱自盛事方生傲故瑜伽云此有七种谓无病憍少年憍长寿憍族姓憍色力憍富贵憍多闻憍等云何无惭不顾自法障惭生长诸恶行故不顾自法者人至于无羞耻则巳身不顾何况道法故于一切不仁不义之事了无忌惮靡不为巳于是见贤善有德之人则轻易而拒绝之不相往来此无惭之性也既不亲贤重德则必狎近无知朋党而酿成恶行此无惭之用也云何无愧不顾世间障愧生长诸恶行故不顾世间者甘心为恶者尚不顾自身何暇复顾世人讥诃弹斥故经云有二白法能救众生一惭二愧惭者自不作罪愧者不教他作惭者内自羞X耻愧者发露向人惭者羞天愧者羞人有惭愧者可名为人无惭愧者名为畜生故曰无耻之耻无耻矣不耻过恶是二通相是彼等流非即彼性此下辩明不耻过恶是通相非别相也正与前惭愧相反云何掉举令心于境故不寂静非此别相掉举者谓掉弄轻举俛仰四海顷刻九州令心不得暂时寂静是其体性能障行舍及止是其业用一师言掉举是贪分摄由忆昔日乐事而得生故第二师言掉举徧诸染心非独贪摄又说掉举无别有性此十烦恼中共相所摄第三师立量破云掉举别有自性徧诸染心非是烦恼共相所摄如不信等不说他分所摄便无实体非不信等亦是假故问若尔如何论说烦恼是共相摄是世俗有答如睡眠等说世俗有是随他相说下出其性云掉举别相即是喧嚣妄动令俱生法不得寂静是其别相若谓离十烦恼别无自体不应别说障奢摩他是其业用必有体而后有用故故不寂静非此别相而嚣动即是其性也云何惛沉令心于境正障轻安而非迷闇惛沉者谓昏昧沉重谓此心所能令昭灵不昧之体渐渐昏昧渐渐沉没无所堪能无所肩任是其性也于是身不得轻安而心不能入观矣一师言X昏沉是痴分摄第二师言不独痴分是十烦恼共相摄第三师言昏沉别有自性谓即瞢董问云瞢董与痴有何别异答痴以迷闇为相昏沉以瞢董为相迷闇为相者谓一总不知不觉瞢董为相者虽非一总不知不觉而由惛昧沉重能使身心不得轻安自在是故此二体有差别云何不信于实德能是此因果非此自性不信者谓无诚实也既无真实于是在一切实事实理不能忍可于真净德不生好乐于善功能不起乐欲又不信自心可以作佛自心可以为尧舜唯不信故不勤修治卤莽灭裂故令心田日益荒秽而稂莠蓬蒿充塞其中矣然忿等诸数皆名秽法而不信一法为秽尤甚非唯自秽兼又秽他譬如泥猪癞狗然故曰人而无信不知其可也云何懈怠于善恶品非净非染无信不信懈怠者于善不脩于恶不断百体俱解百事俱废之谓故曰懒惰为性唯其日用不肯奋力于善故令诸染渐渐增长故曰增染为业故瑜伽云谓执睡眠偃卧为乐昼夜唐捐舍众善品问戴星而出戴星而入孳孳于利汲汲于名者岂非精进答此虽䇿勤染事亦是懈怠勤于染而怠于善故染法进而善法退故唯日用孳孳为善方名䇿勤若䇿勤无记没要紧事于善品中无进无退者亦名懈怠此是乐欲与胜解摄乐善则善性摄乐不善则X不善性摄若无记事忍可乐欲在信不信净不净之间故无别性云何放逸于染净品推究此相如不放逸放谓放荡逸谓纵逸不捡束也经云暂时不在犹如死人岂可放乎学问无他求其放心岂可纵乎才一纵放不能防修恶长而善消矣故涅槃以不放逸为食此离懈怠三不善根无别有体云何失念于诸所缘论复说此遍染心故失念者忘失正念也经云制之一处无事不办庄生云用志不分乃凝于神正念遗忘内无主宰便散乱矣一师言失念是念一分摄一师言失念是痴一分摄一师言念痴各一分摄云何散乱于诸所缘故掉与乱俱遍染心流荡为性者谓如水之流而亡反如波之荡而不息也故能障正定既无正定恶慧依之而生矣集论云散乱有六种一作意心散乱谓诸菩萨弃舍大乘相应作意退习声闻独觉相应下劣作意二外心散乱谓正修善时于外妙五欲及愦閙相寻思随烦恼外境界中纵心流散三内心散乱谓正脩善时或由昏沉睡眠下劣或由味着诸定或由种种定中随烦恼故恼乱其心四相心散乱谓依止外相作意思惟内境相貌五麤重心散乱谓内作意为缘生起诸受由麤重身故计我我所六自性心散乱谓五识身由彼自性于内静定无功能X故一师言此散乱是痴分摄第二师言三不善根摄无别有体第三师言此散乱别有自体谓即躁扰由彼躁动烦扰故令俱生法皆流荡问掉举散乱二用何别答掉举令心易解散乱令心易缘易解者谓才合而即解易缘者谓才解而即缘言易者念念迁变故问一剎那心本无变易何容于此易解易缘答虽一剎那解缘无易而于解缘相续之时有变易义何以故染污心生时悉由掉举散乱之力常应念念易解易缘无剎那住或由念定慧力所制如系猿猴有暂时住以由此义故说掉乱俱遍染心云何不正知于所观境论复说此徧染心故谬解者如指鹿为马唤龟作鳖认贼为子故唯其谬解以是为非以非为是于是毁禁犯戒无不为巳如云酒肉不碍菩提路婬房酒肆寻弥勒等与并及言显随烦恼随其类别如理应知此释颂中与并及三言也此三言者正显随烦恼不止二十尚有余染污法也如俱舍云此诸烦恼亦名随烦恼以皆随心为恼乱事故复有此余异诸烦恼染污心所行蕴所摄随烦恼起故亦名随烦恼不名烦恼非根本故又杂事中世尊所说诸随烦恼广说乃至愁叹忧喜随烦恼等摄事分说随烦恼者谓贪瞋痴不善根若忿若恨如是广说诸杂秽事随烦恼名亦摄烦恼是前烦恼等流性X故烦恼同类余染污法但名随烦恼非烦恼摄故有多种故摄烦恼故摄余染故非唯二十今此唯说二十者不取烦恼及通三性并审细故此余染法或是分位或是等流皆是随烦恼摄故随其类别如理应思者如瑜伽云如是一切诸烦恼皆是此中四相差别随其所应相摄应知言四相者一通一切不善心起二通一切染污心起三于各别不善心起四善不善无记心起谓中随二通一切不善心起八大随加邪欲邪胜解此十随烦恼通一切染污心起忿等十小随各别不善心起若一生时必无第二四不定通善不善无记心起此随烦恼若在欲界略于十二处转谓贪着瞋恚愚痴依执着恶行处转忿等至谄依鬪讼诤竞处转无惭无愧依犯尸罗处转诳等至谋害依受学随转非善人法处转矫诈等乃至恶友依邪命处转不忍躭嗜等乃至不平等贪着依躭着诸欲处转萨迦耶见有见无见依如所闻法义心谛思惟处转贪欲等乃至不作意依于所思义内心寂止方便持心处转顾悦缠绵依展转受用财法处转不质直性不柔和性不随同分转性依不相杂住处转欲寻思等乃至家生系属寻思依远离卧具房舍处转愁叹等依众苦所集处转如是二十随烦恼中中大相通五识容有此下明异门分摄先论假实如是二十小随十谓X忿等大随三谓放逸失念不正知定是假有分位性故无惭等四定是实有掉举等三双通假实二十下次论俱生分别此二十随俱生起名俱生随烦恼随分别起名分别随烦恼此二下次论自类俱起此二十中小随定无展转自类相应不相顺故行相麤勐各为主故中二既与一切不善心俱故在大小随中皆得俱起大八既遍染心定与小中展转俱起问八大既遍染心皆容俱起云何余处有说六遍五遍者答若惛沉增胜时掉举不起掉举增胜时惛沉不俱行相相违故说此二不遍染心又说五遍者谓惛沉掉举不信懈怠放逸不违一切染心故此唯下次论诸识相应藏识小中大俱无第七有八大有说五遍六遍者如上文义六识小中大俱有五识无小十由斯五大五受相应中大随麤亦如实义此论诸受相应也中二大八既通五识故与五受相应一师言小十中忿恨覆恼嫉悭害唯与忧喜舍相应谄诳憍三与四受俱唯除苦受一师言忿等七与四受相应唯除乐受谄诳憍三五受俱起此受俱起之相皆如前根本烦恼中说实义如是者前云贪瞋痴俱生分别容与五受相应此随烦恼皆是烦恼分位等流彼既与五受相应此亦应尔此中忿等四受相应唯除乐受若据根本亦通乐受以彼云瞋遇顺境喜乐俱故故知小中大皆X通五受若随分别麤相说者则忿恨恼嫉害俱是根本瞋一分摄唯与忧舍二受相应无喜乐受覆悭是贪痴一分摄唯与喜舍二受相应谄诳憍三亦是贪痴一分摄喜乐舍三受相应中二大八即随分别麤相说亦如实义五受相应如是二十与别境五故乱与定相应无失此论别境相应也二十与别境五皆容俱起问失念不正知何得与念慧相应答虽非与正念正慧相应而与痴念痴慧亦相应故问念缘过去忿对现前何得相应答念虽缘过去亦得缘现在曾习相类之境忿虽对现前亦得缘过去剎那之境此二故得相应问定唯专注散乱不一何得相应答染定起时心亦躁扰故亦相应中二大八十烦恼俱行相无违贪痴分故此论烦恼相应也中二大八与十烦恼相应小十不与见疑俱起小十之相浮麤见疑之相审细故忿恨恼嫉害容与慢痴俱不与贪瞋并以五法是瞋分故瞋不与瞋俱如刀不自割眼不自见故亦不与贪俱彼此相违故悭与痴慢俱亦非贪瞋并悭是贪分故贪不与贪俱亦不与瞋俱憍唯与痴俱不与贪慢俱慢以醉傲慢令高举故憍慢解别故不俱憍是贪分摄贪不与贪俱覆诳与谄贪痴慢俱此三皆贪痴二分摄故但属贪分不与贪相应而与痴相应若属痴分不与痴相应而与贪相X应行相无违故小七中二唯不善摄憍不缘下非所恃故此论三性相应也小七中二唯不善性谄诳憍三并大随八不善无记二性所摄小七下论界系相应也小七中二唯欲界摄谓忿恨恼嫉害是瞋分摄上界无瞋故上界行四无量故不悭行十善法故无覆无中二也诳谄欲色二界摄贪痴分故憍与大随八皆通三界下先明现起若下起上惑生在下地容起上界前十一躭定于他起憍诳谄故言下界起上惑者由贪味上界定复于此界憍人谄人诳人故言我得此定他人不得等若上起下惑上界唯起后十因有六七中邪见俱生爱将生下时容起下界俱生爱故小十生上无由起下以非正润生及谤灭道故以正润者是俱生爱正谤灭者是邪见故次释所缘先明下缘上中二大八下亦缘上以缘上定故与上界贪等相应而起以此十种遍染心故一师言下界小十不缘上界行相麁近不能远取上界定故一师言小十亦得缘上于胜地法亦得生嫉等次明上缘下大八与小十之谄诳在上界亦得缘下因上地恃上定而慢下界故与下界慢等相应而起梵于释子起谄诳故者如大梵王于自众中匿巳情事现相诳惑马胜比丘为避马胜所征问故矫自叹等上界之憍不缘下界者下界之憍非所恃故X二十皆非学无学摄缘有漏等准上应知论位摄二十皆非是学位无学位摄以此二十随烦恼但是染所学无学位唯是净故故染心所不与相应后十下论二断中二大八通见修所断非非所断由与俱生分别皆相应故若与分别起者是见所断若与俱生起者是修所断见所断者随根本烦恼迷四谛相或总迷或别迷皆与根本烦恼俱生故随根本皆通四部迷谛亲踈皆如烦恼故通二断一师言前十小随唯修所断以缘世间麁俗鄙陋之事任运而生无分别故一师言小十亦通二断依俱生分别二烦恼势力起故缘他根本我见边见等生忿等故见所断者随彼根本所应缘者或总或别皆通四谛一师言忿等但缘亲迷四谛根本惑生非是亲能迷谛以行相麁浅不能深生取着故一师言小十亦能亲迷四谛于灭道等亲生嫉等故下明相分本质然忿等十但缘有体之境要託本质方得生故彼亲所缘缘虽皆有漏而所仗本质或通无漏等皆准根本烦恼中说成唯识论卷第六X成唯识论集解X卍XXX成唯识论卷第七护法等菩萨造唐三藏玄奘法师奉诏译金庭长寿寺沙门通润集解巳说二十随烦恼相定遍地故立不定名此释第六位不定心所也先问次举颂答次释总名言不定者善等属善位染等属染位触等定徧心欲等定遍地此四于善染心地皆不定故通三性故立不定名悔谓恶作恶所作业如是事业是我恶作追悔为性者有二义一谓先不知巳造恶业后方追思懊悔我何故作此耶此悔不可无二谓先不曾造此恶业后亦追悔我何故不作此耶此悔不可有悔善反此故恶作以追悔为性瑜伽云谓于巳作未作善不善事若染不染怅快追变为体亦惟悔心故多不定障止为业追悔是果恶作是因今言悔者是借果以明因耳眠谓睡眠令身不自在随痴相说名世俗有意识昏熟曰睡五情暗冥名眠昧谓暗昧略谓简略言此心所一起之时能令此身肢节废懈坐亦睡眠他摇动时亦不觉故又令此心暗昧简略不X能明利精审此睡眠之体也由其昧略故能障观而为业用言心极闇劣一门转故者闇劣释昧字一门释略字谓意识于窹时内外门转若在此位唯内门转故下复释暗劣一门之义谓睡眠未起此心正在定时惺惺历历未曾昏闇睡眠一起则此心昧然不知矣故曰昧简在定睡眠未起此心正在窹时千声万色无不奔赴睡眠一起则此心略然而不能广缘矣故曰略别窹时也如此推审令显睡眠非无体用必依于心虽立睡眠为无心位此亦假借无心位以显睡眠非即无心而能令彼至无心者为睡眠故以睡眠为无心非实睡眠无心也以眠必与心相应故如余盖缠心相应故者瑜伽云盖谓五盖一贪欲盖二瞋恚盖三昏沉盖四掉举恶作盖五疑盖缠谓十缠无惭无愧睡眠昏掉恶作嫉妬悭悋忿覆也立量云睡眠昧略非无体用心相应故如余盖缠盖缠既与心相应睡眠亦与心相应故一师言恶作睡眠唯痴为体无别有性说是随烦恼及痴分摄故一师言此二不唯通染亦通善故非随烦恼及痴分摄应说此二染分以痴为体净分以无痴为体一师言不然睡眠是无记性不是痴与无痴二性摄应说恶作以思慧为体睡眠以思想为体立量破云染污随眠说为痴分是痴等流如不信等此二是无记故非痴分一师言此说亦不然若以思慧思想为恶X作睡眠性者岂思慧缠缚而为悔性乎抑思想缠缚而为眠性乎无是理也出正义云应说此二各别有体非思慧思想为体以与余心所行相各别故然论说为世俗有者是随痴相说非是无别体而名世俗有也寻谓寻求令心怱遽体类差别不可得故寻求者逐于外而麁求伺察者伺于内而细察怱遽者草怱急遽也意言者意所取境多依名言故麁转细转为性者麁者聊且之辞细者绵密之谓言寻伺二者总于一境分麁细而立二性也此二于意言境深推曰思浅推曰慧深推则神凝故身心举安浅推则躁动故身心不安若离思慧此二差别便不可得问徐而细者为思急而麤者为慧何为并用答若正用徐思则急慧随思能令身心皆安若正用急慧而徐思随慧能令身心不安故可并用二各二者有义寻伺故置此言深为有用二各二有三解一师言寻伺二法各有染净二类差别名二各二第二师斥云不然若谓寻伺各有染净悔眠亦应通染净二应说此二如前烦恼随烦恼故曰二各有不善无记二性故又曰各二或是各有现行种子名二各二第三师复斥云亦不然以此二各二言在不定四后说故应言二者正显有二种二也一种二谓悔眠二种二谓寻伺此X二种二种类各别故一二言是显此二各有二种谓染不染以非如信等唯善非如贪等唯染故或唯简染前师说为随烦恼故为显不定有二性义故说二各二言也四中寻伺定是假有而论亦说世俗有故此论假实也四中唯寻伺二种定是假有悔眠二种一说是假一说是实问若尔何故瑜伽说为世俗有答随他相说非显无体正如内种是实有体而论亦说为世俗有岂内种亦是假耶立量云悔眠是实世俗有故犹如内种四中寻伺定不相应前二亦有互相应义此论自类相应也四中寻伺二法定不相应体类同而粗细异故故瑜伽云寻谓寻求伺谓伺察或思或慧于境推求粗位名寻即此二种于境审察细位名伺非一剎那二法相应一类粗细前后异故今依此二建立三地有义此三就二前后相应建立谓欲界地及初静虑粗心心所前后相续定有寻伺共相应故名有寻有伺地静虑中间粗心心所前后相续定无有寻唯可与伺共相应故名无寻唯伺地第二静虑巳上诸地诸心心所前后相续决定不与寻伺相应名无寻无伺地若欲界地及初静虑静虑中间细心心所不与寻伺共相应者及一切色不相应行诸无为法不与寻伺共相应者亦皆说名无寻无伺地故后论言有寻有X伺地无寻唯伺地一向是有心地无心睡眠无心闷绝无想定无想生灭尽定及无余依涅槃界名无心地问若依彼种现起有无立三地者岂不杂乱答若欲界初禅未入定时则寻与伺俱未离染名有寻有伺得定之时若寻离染伺未离染名无寻唯伺地二禅巳上至无色界若寻与伺二俱离染名无寻无伺地此依离染不染分三地不依彼种现起而说有寻伺无寻伺故无杂乱故瑜伽云此中由离寻伺欲道理故说名无寻无伺不由不现行故所以者何未离欲界欲者由教导作意差别故于一时间亦有无寻无伺意现行巳离寻伺欲者亦有寻伺现行如出彼定及生彼地问生第二静虑或生上地若有寻有伺眼等识现在前若无寻无伺则不现前云何于彼有色诸根而能领受彼地境界答由有寻有伺诸识种子随逐无寻无伺三摩地故从彼起巳此得现前又此起巳识现行时复为无寻无伺三摩地种子之所随逐是故此地非是一向无寻无伺由彼有情于诸寻伺以性离欲而离欲故彼地虽名无寻无伺此复现行不为过失如实义者此三但就界地建立谓欲界地及初静虑有漏无漏诸法于中寻伺俱可得故名第一地静虑中间有漏无漏诸法于中无寻唯有伺故名第二地第二静虑巳上诸地有漏无漏诸法于中寻伺俱无有故名第三地故后论言X此中欲界及初静虑若定若生名有寻有伺地静虑中间若定若生名无寻唯伺地第二静虑巳上色界无色界全名无寻无伺地无漏有为初静虑定亦名有寻有伺地依寻伺处法缘真如为境入此定故不由分别现行故若就相应及就离欲建立三地摄法不尽亦大杂乱虽言有寻有伺等地唯是有心此就一门粗辨地相于此门中唯说第二静虑巳上无寻无伺地中无想定无想生灭尽名无心地若无心睡眠无心闷绝亦名有心有七八故虽言此中由离寻伺欲故说名无寻无伺地然唯说彼第二静虑巳上诸地必定巳离寻伺地欲不言巳离寻伺欲者下地诸法亦得说名无寻无伺若如是者未离下地寻伺欲者上地诸法亦应说名有寻有伺等如是建立成大杂乱是故此三唯就界地上下建立故此寻伺与前悔眠容互相应悔眠亦有互相应义四皆不与第七八俱由此五识定无寻伺此论八识相应也此四皆不与七八二识相应悔眠唯与第六相应不与前五以非五大地法定遍心故一师言寻伺二法亦与五识相应又说寻伺即七分别故七分别者一任运分别谓五识身如所缘相无异分别于自境界任运转故二有相分别谓自性随念二种分别取过现境种种相故三无相分别谓希求未来境行分别所余分别皆用X计度分别以为自性所以者何以思度故或时寻求或时伺察或时染污或不染污种种分别瑜伽云寻求分别者谓于诸法观察寻求所起分别伺察分别者谓于巳所寻求巳所观察伺察安立所起分别言染污分别者谓于过去顾恋俱行于未来希乐俱行于现在执着俱行所有分别若欲分别若恚分别若害分别或随与一烦恼随烦恼所起分别不染污分别者若善无记谓出离分别无恚分别不害分别或随与一信等善法相应或威仪路工巧处诸变化所有分别杂集复说任运分别是五识故既七种分别俱属寻伺故知寻伺与五识相应一师言寻伺二法唯意识俱不通前五论说此寻伺是意识不共法故不与五识相应又说寻伺唯与忧喜二受俱从未曾说与苦乐二受相应故以忧喜属第六心受苦乐属前五身受故问舍受徧故可不待说苦乐非徧如何不说如初禅意地亦有乐纯苦意地亦有苦何缘不说寻伺与苦乐俱答虽是初静虑有意地乐而不离喜故总说为喜而不言乐虽纯苦处有意地苦而不离忧故总说为忧而不言苦是故寻伺唯与忧喜相应不与苦乐俱此引苦乐二受以证寻伺不与五识相应也又说寻伺以名句文身而为所缘是比量境五识不尔现量境故此以所缘证寻伺不与五识相应也次通前二义然说五识有寻伺者是X显五识多分由寻伺而起以五识起时必由意识故非说寻伺与彼相应也又杂集所言与彼瑜伽义亦各异彼杂集说任运分别即是五识者以五识有随念分别而无计度分别故瑜伽所说有七分别者是说五识中同时分别意识与寻伺相应故故彼所引为证不成由此五识定无寻伺有义恶作忧舍相应眠等位中皆起彼故此论与受相应恶作与忧舍二受相应懊悔之时喜乐不生故睡眠与喜忧舍三受相应无苦乐者不属身受故寻伺四俱除苦初静虑时喜乐俱故一师言此四皆与苦受相应纯苦趣中意必有苦故四皆下论别境相应此四皆与五别境俱不相违故何故睡眠亦有此五答如人昼有好乐等梦中亦有好乐等故悔眠下论善十一相应悔眠二所与十善俱睡眠唯欲界有故无轻安寻伺与十一全俱初静虑中得根本定亦有轻安故悔但下论烦恼相应悔与痴俱余通十惑悔与下论随惑相应悔与中二大八十随相应以通不善徧染心故不通小十以彼小十各为主故恶作追悔时不随他主故余三皆与二十相应以彼皆有昧略浅深推度故此四皆通善等三性不能寻察名等义故此论三性相应此四三性皆通问云悔通善恶可尔何故亦通无记答于无记业亦追悔故一师言X悔眠二法唯生得善寻伺二法通加行善瑜伽云何等名生得善谓即彼诸善法由先串习故感得如是报由此自性即于是处不由思惟任运乐住何等加行善谓依止亲近善丈夫听闻正法如理作意脩习净善法随法行生得善即俱生善也加行善即分别起善也一师言初二亦通加行善后三皆通染净二种无记恶作虽非染性以解麤勐故四无记中不通异熟不通变化唯通威仪工巧二种无记以彼行相麤勐非定果故非定故不与第四变化通非果故不与异熟通盖无记法有四种一异熟无记即业所引生蕴处界等此唯是染二威仪无记即行住等三工巧无记即养生等此二通善通染四变化无记即三摩地此唯是善眠除第四无三摩地通前三种以定所引生异熟生心无睡眠故寻伺除初无异熟生以彼异熟微劣不能寻察名句文身故寻伺心中亦有定故恶作睡眠唯欲界有梦能普缘所更事故此论界系也悔眠二法唯欲界有上界则无寻伺在欲及初静虑有巳上七地皆无次论现起悔眠二法生在上界必不现起若在下界必能缘上寻伺二法若生上界亦起下界寻伺若生下界亦能起上界寻伺次论所缘下界寻伺能缘上界上界寻伺亦缘下界一师言悔眠若在下界不能缘上以恶作行相麤近睡眠性是昧略故一师言悔眠X在下亦能缘上有邪见者悔巳所修定法故是知悔能缘上梦亦能缘所更事故是知眠能缘上也悔非无学离欲舍故有为善法皆无学故此论位摄也悔非无学离欲界时至不还天便舍此悔故后三皆通学无学等位以此三种原属不定若有学人求解脱者此三便属有学若无学人学究竟者此三便属无学故悔眠唯通见修所断余门准上如理应思此论脩断也悔眠二法通见修二断不通非所断通见修者以邪见身见等既通二断悔眠由彼势力引生故亦通二断不通非所断者以彼悔眠非无漏道亲所引生又非如忧根亲求解脱故不通非所断问若尔何故前文睡眠说通三位答若约巳断名非所断则无学所有睡眠亦是非所断摄寻伺二法虽非真无漏道而能引生无漏从彼无漏又能引生寻伺以与无漏展转引生故通三断一师言寻伺通非所断者是见道巳断名非所断以彼于五法中唯属妄想故五法者谓名相妄想正智如如也一师言此寻伺二不唯分别亦正智摄说正思惟即无漏故彼正思惟能令定心寻求伺察故又说彼为言说因故此二皆是后得智摄谓诸菩萨未至究竟位时于药病等未能遍知故为他人说法必假后得寻求伺察然后决了非如佛果位中寻伺说法是无功用此但是有功用耳X故此寻伺必通无漏瑜伽虽说二法必是分别而不说此二法定属妄想以第四后得智中亦有分别故故知寻伺二法在妄想即名妄想若在正智即名正智此寻伺所以通非所断余门分别准上应思者余门者即相质二门也如是六位诸心所法因缘无别故与圣教相违此总问心所离心不离心也六位者即徧行别境善烦恼随烦恼不定也此六位心所是离心之外而别有自性乎是即心之分位差别而别无自性乎论主反诘云设居此二亦有何失答若堕此二二俱有过何则若说心所离心别有自性者则犯圣教相违过以圣教说万法唯识不言心所又说心远独行如摄论颂云心远行独行无身𥧌于窟能调难调伏我说婆罗门言心远行者游历六尘故心独行者无别心所故又说染净由心故如契经说心杂染故有情杂染心清净故有情清净亦不言心所故又说士夫六界故如瑜伽论云四大空识能成有情色动心三最胜所依言色依四大空依动心依识亦不言心所庄严论颂说相见二分似贪似信皆由自心所现非离心外别有染善等法如上所说定无离心别有心所明矣若说心所即是心之分位差别者亦犯圣教相违过如瑜伽云为何义故建立相应答他性相应非自性故为遍了知依自性清净心有染净法若增若减是X故建立又契经说为欲成立心心所和合义说灯明喻瑜伽又云若有沙门婆罗门欲令名中唯心实有非诸心法此不应理何以故且说诸蕴有五种性不成就故言名者即无色四蕴也言五种性者即五蕴也若五蕴即是心者则五蕴不成差别是则有过以彼受想行等即是心故又若计彼分位别故有五性者亦有过失何以故是诸分位展转相望作用差别若有若无皆成过失若言有者由相异故便应有异实物体性若言无者计分位别则为唐捐又心因缘无差别故差别分位不应道理于一剎那必不可得差别因缘令彼分位而有差别是故汝计分位差别不应道理应说离心有别自性是谓大乘真俗妙理答如上所论应知六位心所离心有别自性但心胜所劣故诸圣教约心胜义故说唯识心远独行染净由心士夫六界心所依心势力生起故庄严论说似贪似信皆依彼现非彼贪信便即是心然虽说唯识唯心亦摄心所恒相应故故前所引唯识乃至及现似彼等言皆无过失此亦依世俗谛中说若依胜义谛言则心与心所互为因果非即非离不但心所与心王非即非离即心王对心王亦非即非离是谓大乘即俗即真之妙理也巳上六识之相总成三业之门未转依中随流狥境发杂染之种结生死之根唯起盖缠但萦苦集背清X净之觉性合界处之妄尘立三有之垣墻作四流之波浪至转依位冥真返流随智慧行成无漏善道谛所摄正理相应现妙观察心决四生之疑网为成所作智起三轮之化原故知染净非他得丧在我似手反覆如人醉醒迷之枉遭沉没念念成凡悟之本自圆明心心证圣巳说六识心所相应此等法喻广说如经此下明六识现起分位也先问次举颂答前四句是五识俱转门后四句是六识有无门论曰下释言根本识者以未转依位巳转依位染净转识现行生起时皆仗那陀为根本故若言赖耶位局染故言依止者依谓依託止谓止住谓前六转识以根本识为共亲依共亲依者即是现行本识是识所共故曰共依种子各别故曰亲依五识者谓前五转识问何故七八分开别说此独不尔答种类相似故总说之言种类相似者有四义一同依色根二同缘色境三俱缘现在五俱有间断随缘现言显非常起者言五识取境缘合则起不合不起故缘谓作意缘根缘境缘空缘明缘种子缘分别缘染净缘根本缘也作意缘者发作心意能生起故于心种位警令生现于现行位引心至境根缘者谓自眼根为所依故境缘者与能缘识为所缘故空缘者谓空踈无物障碍前境故明缘者离暗相故种子缘者谓眼识种子亲办自果故分别缘X者谓第六分明了别前境故染净缘者谓第七与前六为染净所依故根本缘者谓第八与诸识作元本故故有颂云眼识九缘生耳识唯从八除明缘故设于暗中亦能闻故鼻舌身三七除前空明二缘此三是合中知故不假空缘后三五三四第六缘境除空明分别染净四缘以分别即自染净即根故第七缘境唯三缘唯作意缘种子缘根境是一依缘同故第八有四缘谓根缘境缘种子缘作意缘也若加等无间从头各增一则根识十缘耳识九缘鼻舌身三八缘六识六缘七识四缘八识五缘也今前五识内依根本识外依作意根境等众缘和合方得生起由随缘现故前五识或时俱起或时一二三四起以外缘合有顿有渐故所生识或俱不俱正如水中波涛随风鼓动而现多少外境界风飘动心海而起识浪亦复如是解深密经云广慧如大流水若有一浪生缘现前唯一浪转乃至有多浪生缘现前有多浪转由五转识行相麤动由斯不说此随缘现此言缘具不具以明五识之不常现而第六常现起也由前五识行相麤浮躁动而所借众缘一时不能毕具故现起时少不起时多第六意识虽亦麤动而所借众缘无时不具故一切时常得现起若遇违缘有时不起违缘者如五无心也若七八二识行相微细不同前六之麤动所借众缘一切X时有不同前五之顺缘不具又不同第六之违缘不具此则违顺皆有故无有缘能作障碍能令此识一总不行时也由此相校第六之缘比前五为优比后二为劣又五识身不能思虑者无计度分别故唯外门转者不能缘内故故借多缘方得生起第六自能思虑内外门转者任运计度二皆具故内随七识执我外随五识同缘故不借多缘亦能现起由斯不同故五识说随缘现而六识不说也五位者何生无想等能感彼天异熟果故问上云唯除五位五位者何答谓除生无想天及无心二定睡眠与闷绝也言无想天者谓于因中厌患麤动想心修无想定作意对治借此定力生彼天中违碍前六及彼心所以此天灭想为首得名无想下三师互明无想之义一师言彼无想天常无六识圣说彼天无转识故又说彼天无名支故名即无色四蕴又说彼天名无心地故此以四百九十劫中间长时论第二师言彼天报尽将命终时转识现起由现起故方起下界润生俱生爱故然后命终瑜伽下引证此约后半劫转识复生论第三师言不但灭时有即生时亦有转识谓修无想定人欲生彼天时彼中有身必起上界润生烦恼方得生故如他人初生本有时四有中唯中本二有身能发业生死二有不发业故立量云正X受生时必有转识以彼中有必起润生烦恼故如余本有初瑜伽下引证若生于彼唯入不起者谓生于彼天唯入定之后转识不起正显初生前半劫未入定时现起也其想若生从彼没故者正显将灭后半劫出定后时现起也下复释论中唯入不起之言彼初生本有时若无转识如何名之曰入必是先有转识后时入定方得无故乃名为入决择分言所有生得心心所灭名无想者此义亦显彼本有初生时必有异熟识所生转识暂时而起由宿生修定因缘成熟之力违碍想心后不复起由斯宿生无想定力为因引起第八异熟无记之果如以善心引生二定故此二定亦名善定故知生得心心所灭者即是既生之后而得心心所灭是先有后无非是生来便无也若不先有后无是本有初生时便无转识者如何集论决择分言唯是生得心心所灭故知彼初生无想天时有异熟生转识暂起彼天唯在色界四禅舍念清净地所以不上不下者何故以下四地想心麤动难断不能引发无想定思故不居下界无色四地又无色支不能感无想异熟之果故不居上界唯是舍念清净地既无麤动即能引发无想定思又有色支故能感彼异熟之果故无想天位列四禅也及无心二定者谓无想故唯有漏非圣所起先总释二定名谓此二定俱无六转识故总名无X心言无想定者谓有异生巳伏遍净贪未伏上界染名无想定此无想定在徧净天之上在无色界之下谓此天观想如病如痈如箭入第四静虑脩背想作意于所生起种种想中厌背而住于无想中持心而住如是渐次离诸所缘心便寂灭以彼灭想为首立无想名又能令身轻安和适故又名定修习此定品列有三集论云若于诸定入住出相未能了达是下品脩虽巳了达未善串习名中品修既了达巳复善串习是上品脩下品修者现法必退以未了达故中品修者现不必退虽巳了达未善串习故上品修者现必不退既了达巳复善串故此定唯属第四静虑等皆如前释四业者转所摄业差别有三还所摄业总立一种初业能感不可爱果恶趣异熟第二业能感可爱乐果色无色界异熟三业能感爱非爱果欲界天人异熟此流转门中不善业善业无记业所感果报第四业能断前三业此还灭门中无漏业也受有四种一顺现受谓上上品善不善业极殊胜故现身便受名顺现受中庸之业稍降下者次生便受名顺生受又稍劣者二生巳后方得受故名顺后受其下品者由微劣故如人负债急者先偿名顺不定受此无想定以四业论通前三业非无漏故不通第四以四受论通后三受不通第一以今生修无想定当来得无想果故一师言此定初起唯在欲X界不属第四静虑何以故此定亦由无想外道讲说借其讲说外缘之力而得引起故此定起不离人中以人中慧解极勐利故一师言此定兼通二界以欲界先修习巳后生色界由欲界宿习定力复能引起现前尔时若不证无想天果便能超入色究竟天如阿那含证无漏果然此不能如不还超无想而入究竟者由宿生厌患想心欣彼无想决欲入而不止也故彼所修唯是有漏凡夫定非如无漏圣定故瑜伽云此无想定非学所入亦非无学何以故此中无有慧现行故此上有胜寂静住及生故灭尽定者谓有无学随应后得所引发故此言灭尽定也无学者四果阿罗汉也有学者即第三果阿那含也或伏或离无所有贪无所有者即无色界第三天也贪即思惑谓第八地思惑无学巳离有学巳伏上贪不定者上贪者谓非非想天思惑也不定者谓有学圣人入定则无出定还起也由止息想作意为先故于六七俱生思惑或伏或离立灭定名由无想定以出离为先如夹氷鱼如压石草名曰无想而非实无想此灭定以止息为先如无根木如焦种芽名曰灭尽而实灭尽也一凡一圣在此分途问既名灭尽何故又名灭受想答由彼偏厌受想故亦名灭受想定也修习此定三品如前此定初修必依有顶非非想天游X观真无漏理而为加行方得趣入以九次第定此最后故谓从初禅乃至有顶交接而入次第不紊此定既在有顶地后故依有顶为加行入有顶之上无别有地是故此定亦属有顶虽属有顶加行而入非是有漏是无漏摄若修此定功行纯熟巳得自在即余七地中皆能现起又不必止限有顶一地也此定虽属道谛而是非学非无学摄所以者何以入此定便超学位故非学摄以未证真涅槃但得似涅槃故非无学位摄此定下言起定之处无色亦名意成天者谓彼天虽无色蕴而有无色四蕴在也生此天者有二种不同若于大乘唯识教未信受者虽生无色不起无色定恐无色心成断灭故殊不知色灭而心不灭也若巳信大乘唯识教者虽生无色亦起此定知有藏识不断灭故下言生定之因此定要断三界见所断惑要证分别我法二空要后得智引发方能现起见所断惑即八十八使也颂云苦下具一切集灭各除三道除于二见上界不行瞋异生不能伏灭三界见惑未曾证分别我法二空无后得引发故无此定有义下八地脩所断惑中亦能现起灭尽定故一师言此定不特断见惑修所断惑中唯除有顶要全断欲界九品烦恼种子其余七地惑皆伏不起然后此定方起以欲界俱生烦恼种子具不善性及有覆无记以此二性繁扰杂乱能障此定最X有力故应须独二共二独一共一独半共半七生七返然后断尽方起此定圣教唯说五不还天第三果人三乘无学及诸菩萨方得此定故但断尽欲界九品思惑随其所应生上八地此定皆得现起一师言不但断欲界一地九品俱生方起此定且要断尽色界下三地思惑余地伏除然后此定方得现起以此四地变异受中俱生烦恼种子障碍此定最有力故故须断下四地思惑生上五地皆得现起何以故六欲之欲初禅二禅之喜三禅之乐障定最强故问若断下界三禅思惑伏除余地思惑方起此定定后又不断退伏惑即生上地者岂不还天生上地巳然后却断下地惑耶必是断尽下惑方生上地可尔答若生上地方断下惑亦无过失即如未得无学者生上地巳方断下地末那俱生惑故谓第七识中俱生烦恼障种三乘将得无学果时一剎那中惑种顿断便出三界岂非生上断下惑耶然不还天虽断下界欲惑未断上贪犹彼对治力强虽在润生位中不起润生俱生烦恼但由惑种助业为上地润生虽伏余地诸惑有断不断而欲界俱生贪惑决不现起必断尽欲界惑而生色界断尽色界惑而生无色故无伏下生上地义亦无生上地而断下惑之失虽然此是对小乘修次第定者说若是菩萨根器能超入者则不然即在二乘位中色究竟天断三界俱生X我执得灭定巳即于舍心发明智慧慧光圆通便出尘界成阿罗汉入菩萨乘名为回心大阿罗汉则此定在处可起不必有顶二乘位中巳得灭定后回心者必须断三界见所断惑始登初地乃至七地满心方能永伏一切俱生烦恼念念常得入灭正受此菩萨虽未永断欲界修惑以定力故如巳断者故亦能起此定也论说下引证复有一等顿根菩萨如初发心时便成正觉者始从初地即能永伏一切烦恼永不现行如阿罗汉此菩萨地地亦能起此定经说下引证无心睡眠与闷绝者由此不说入无余依此释睡眠闷绝二无心位也疲极等缘者睡眠一位或是勤劳太过或是精进不迨或由食所沈重或由休意一切事业或由串习睡眠违前六识问眠是心所与心相应此既无心何有心所答此睡眠时虽无彼体而由睡眠引起无心似与睡眠相应故即依彼引起无心假立睡眠为心所也风热等缘者或触风寒或触暑热或由捶打或由极勤劳而致闷绝亦违六识此风热等俱是触处少分所摄言少分者触有二十六种地水火风四种是实其余冷暖涩滑饥渴饱闷等皆依四大差别假立今此二位俱借身根为缘引起一分是身根摄故曰少分故说意识不起除此五位五位之外意识恒常现起矣问正生正死时亦无意识何故但X说五位不行不言生死位耶一师言此生死位在颂中及与二言中显一师云不然所以者何以经但说六位无心故即前五位及无余涅槃位也应说生死位即在闷绝位中摄以生死际是最极闷绝位故知颂中所说及与二言非显生死是显五位不相杂乱耳问何故止显五位不及无余依耶答以此中是显六识断巳后时从自种还复生起故若无余依者永不复生故此不说此五位中异生有四是谓略说识俱转义此五位异生有四除灭尽定以此是圣定非凡夫所起故圣唯后三除无想定无想报诸佛及八地巳上菩萨唯有灭定是故下总结上文俱不俱义由前云前五转识众缘不具故起时少不起时多第六意识由违缘故有时不起第七八识一切俱有则知八识一切有情心与末那二无间断故恒俱转若遇缘而第六起则三俱转若五识起一则四俱转乃至若五识俱起则八识俱转是谓略说八识或俱不俱义也若一有情多识俱转彼俱恒时唯有一故问云若一有情止应一识如何多识俱转而说彼是一有情岂一人而八心哉答汝小乘宗若依识之多少而立有情之多少者则汝所立无心位一识不生决是无情数中摄矣又他分心现在前时应属他人如何可说自分有情耶言自分者自巳X分内所当为之事言他分者他人分内所当为之事也如人中起五戒十善等是人分内事可说自分有情若人中起四禅八定是诸天分内事起六度四无量是菩萨分内事皆是他分故然立有情不依识之多少是依命根数立或依异熟识立以彼命根及异熟识恒时唯有一故不见有人有二命根者有二果报识者一身唯一等无间缘如五根识互不相应问若一有情多识俱转可尔若一有情唯有一等无间缘如何将一等无间缘能令多识一时俱转先纵云既许此一引多心所宁不许此能引多心如前念善意识等无间缘引生后念染意识则诸染心所一时齐起是能引起多心所矣岂不能引多心乎又夺云又谁定言此缘唯是一也夫言等无间者是依自类识说故一识止一等无间缘非谓多识一无间缘也如眼识则有眼识等无间缘乃至藏识则有藏识等无间缘然则识多缘亦多岂谓多识一缘哉问一身八识既各不同如何八等无间一时能令齐起答又若一人作意欲取多境时诸根不坏多境现前宁不一时诸识俱转若谓根境虽齐识不俱转必前后生者根境识三和合力齐岂有根境齐现而识有前后生者耶下以心所例明云即如心所性虽无别而类各异然许身中一时俱转何独不许藏识与诸转识一时俱X转又以喻明云又如暴流有多波浪一时现起又如一镜有多影像一时现起立量云藏识一心多识俱转诸根境等和合力齐故喻如浪像故依一藏识一时俱转其理极成下明意识与前五俱转又若不许意识与前五俱取彼所缘则应意识不名明了然彼意识称明了者以与前五同缘现量境故若谓眼识等先取境巳意识方生取彼前五所缘境者是则明了意识不缘现在而缘过去则与散意识何异以散意识唯缘过去境故立量云五俱意识应不明了缘久灭故如散意识问五识所取五境各各差别如何一明了意识能随五识于色等境取一取多答即如眼等识各于自境或缘一色或缘多色此亦应尔立量云五俱意识于色等境取一取多相见俱有种种相故喻如眼等识问五俱意识既同缘境何故五识既是同类反不俱起答五虽同类各有所缘于自所缘若可了者一巳能了若是不可了虽多无用问若谓一巳能了则五识各各巳了自境何用同时意识了为答五俱意识为彼五识分别依故意识助令生起非专为了五识之境也又彼五识所缘之境唯意识有计度分别能明了取异于眼等五识以彼五识但有随念分别而无计度不能深取故俱意识非为无用由此圣教说彼意识名有分别说前五识名无分别问心所俱转有相应义既多识俱转亦X如王所有相应义彼既如此此何不然答言相应者必同时同境同依同体具此四义方名相应今诸识非同境故不相应设尔同境彼此所依根体及与心所各各不同故但许俱转不许相应如眼等识虽与眼根俱转无相应义立量云多识俱转互不相应非同境故彼此所依体数异故如五根识八识自性不可言定一相所相无故此明八识非一非异作三能变之结文问若八识既能俱转又不相应若能俱转则似定一若不相应又似定异然则是定一耶是定异耶答八识自性不可言定一以彼行相所依所缘相应各异故不定一又一识灭时余识不灭故不定一又能熏所熏二相各异故不定一亦不可言定异经说八识如水波镜像无有差别故非定异楞伽经云譬如明镜现众色像又云水流处藏识转识浪生故又云更互为因更互为果故非定异楞伽云坏不坏相展转因故何以故如幻事等无有定一定异性故又云如泥团微尘非异非不异如日与光明非异非不异如金与指镮非异非不异立量云八识自性是有法非一非异宗因云性不定故喻如幻事问既非定一定异云何前说八识有种种差别之相如八以七为依七以八为依意识以七八为依前五以五根为依八识是现量境第七是带质境第六缘三境前五是现量境八识五心所七X识十八心所第六五十一心所前五三十四心所等答此皆依世俗谛中第二道理世俗谛说非约真胜义谛说以真胜义谛非一相非异相非非一相非非异相非一异俱相离言说相离名字相离心缘相非即非离是即非即亦何差别不差别之有下引楞伽偈证可知问此三能变孔氏之教亦曾说否答如大学中言正心诚意致知此便是心意识也但彼以知为良知不立前六了别名知以作意为意不立第七染污名意以应用名心不立第八集起名心故不同耳然在此中则心意识正当三能变也彼所谓良知不思而中不勉而得者正是此中任运俱生烦恼夫子对人类说法世尊对八部说法故所立教有浅深而证入亦不同然从此进而不止则未有不同者巳广分别三能变相非不离识心所法等自初卷颂中由假说我法有种种相转彼依识所变此能变唯三向来种种分别至此才完结三能变义故问云由上来将此三能变相巳广开示巳知见相二分是自识所变非实有体然犹未知依识所变假说我法非实有体由斯一切唯有识耶次举颂答论曰下释先约见相二分释是诸识者正指前所说三能变识及彼心所也言转变者以此王所皆能变似见相二分是故依之立转变名所变见分说名分别以能取彼相分故所变相分X名所分别以是见分所取之相故由此见相二分是识所变而彼不知妄计执为实我实法亦从见相二分周徧计度而起若离见相之外定无别有一实物者非有实物离见相故是故一切色心心所及不相应有为法乃至六种无为法现在有实作用法及过去未来无实作用法皆不离识然言唯者为遮心外实境是无非遮不离识之相分及心所等法也或转变者谓诸内识唯识义成契会中道次约我法释言转变者谓诸内识及彼心所我法分别熏习力故生起之时变似我法外境相现立转变名即此心心所法能转变外境似我似法者名为分别即此所执外境似我似法以为实我实法者名所分别由此能分别变似外境假我法相及彼所分别实我实法决定皆无故宗镜云且如自证分变起相见二分正如结巾成兔手巾是有喻自证分结手巾为兔头手巾上本无兔头由结而起是故名假如自证分本无相见二分由不证实故有似二分起是故名假更执相见二分为我法如所结巾为兔头巳是一重假更结起二耳又一重假如从自证变起见相二分巳是一重假更执二分为我法又一重假然则见相二分虽假似有从种生故我法二执决定是无徧计妄执故是知三界内外一切法悉无有体唯有内识虗妄分X别理极成故唯遮离识外境不遮不离识法故真空实际胜义等法亦是有性由斯义故远离增减二边以唯故遮实有外境之增执以识故简实无内心之减执既离有离无离增离减则唯识之义成中道之理得矣由何教理唯识义成能随悟入唯识无境下引小乘九难发明心外无法之旨一唯识所因难诸小乘难云离心之外现见色法是其实有何故总归唯识依何教理唯识义成大乘答云前岂不广陈教理巳为汝说小乘云前虽巳说心未了然若必欲非破他义成立巳义应更为我确实指陈方能成就唯识教理大乘先引教证成如契经说三界唯心意谓三界之法唯是一心之所变现离心之外更无一物问欲色二界有外器色境云是心变可说唯心如无色界唯有内心无外色境何得亦言唯心岂不犯相符极成过答不但说色境不离心方名唯识此亦遮无色界贪等能取之心故为无色界亦贪空境起其妄心故无色界亦名唯识若得无漏时其出世无漏色等是出世心心所所缘境亦是唯识解深密经云诸识所缘唯识所现言所缘者即亲所缘及踈所缘也楞伽又说诸法皆不离心言诸法者色法心所法不相应法及无为法也净名又说有情随心垢净言有情者四圣六凡也如言心净则佛土净心垢则佛土X垢是也又说成就四智菩萨能随悟入唯识之境者即地前菩萨虽未证唯识之理而依佛说及见地上菩萨成就四般唯识智遂入有漏观观彼十地菩萨鱼米肉山等事即悟云如是所变皆不离十地菩萨能变之心更无外境作是观巳亦能随顺悟入唯识一相违识相智境若实有此云何成此释四智菩萨悟入唯识也谓一恒河水鬼见是脓河勐火人见是清泠水诸天见是宝严地鱼见是窟宅缘此四类有情能变之识各相违故所变之境亦复相违故名相违识相言智者即是苦萨能缘之智菩萨云此等四境皆由四类有情自业不同共于一处所变各异境若实有此云何成又论云如人见粪秽傍生见为净妙饮食于人所见净妙饮食诸天见为臭秽不净故知福随见异垢净唯心业自差殊食无麤细又如美女婬人见之以为净妙心生染着不净人观之种种恶露无一净处妇见妬之恶目瞋视淫人观之为乐妬人见之为苦净行人观之得道无预人观无适无莫等二无所缘识智彼境既无余亦应尔无所缘识智者即是一切异生将自巳第六独头散意识缘过去水月镜像龟毛兔角等事变起假相分此等相分但是异生第六搆画而起都无实境故名无所缘识智即菩萨能缘之心菩萨云此X等异生所变相分皆不离自巳能变之心即以此例一切实境皆不离一切有情能缘之心离心之外更无实境三自应无倒智不由功用应得解脱自应无颠智者谓愚夫妄执自身为常乐我净智者菩萨能缘之心菩萨云此但愚夫执心倒见计为常乐我净离执心外实无常乐我净若常乐我净是必有者此等自然成无颠倒不假修行而得解脱若不尔者明知唯有妄识也四随三智转智境若实有如何可变前三智观凡夫境下三智观圣人境谓九地菩萨得心自在时能任运变大地作黄金搅长河为酥酪令诸众生实得受用此等境界皆不离菩萨能变之心境若实有如何可变问且如变大地为金时为灭却地种令金种别生为转其地变成金耶答谓佛菩萨以大圆镜及妙观察智为增上能令众生地种不起金种变现非谓转地成金也故摄论云由观行为增上缘令余识不变涅槃经云菩萨修行如是大涅槃者观士为金观金为土地作水相水作地相随意成就无有虗妄乃至异生亦能变火为水点铁成金者此是境随事转智又如胜论师守六句义变身为大石若定实境不应随心变身为石故知诸物中一切皆有可转之理如僧护见身为牀瓶当知诸法皆随识变以一切法皆X无定相故可转地作水相水作地相如酥胶蜡是地类得火则消为水而成湿相水得寒则结成氷而为坚相石汁作金金败为铜或还为石故知善可成恶恶可成善皆无定相二随观察者智转智境若是真宁随心转谓诸声闻独觉巳得胜定胜四谛观得相应时随观一法之上即有无常苦空无我不净等非是诸法自体上有此无常等义但随观心而得成就境若是真宁随心转三随无分别智转智此等圣教诚证非一谓诸菩萨得根本智证真如时智与真如平等平等内外凝寂更无别境境若是实何容不现菩萨下劝信又伽下引证此等下结极成眼等识五随一故如余不亲缘离自色等下引理证第一以理成立五尘相分不离五识今且立眼识相分不离眼识余四准此立量云极成眼识是有法定不亲缘离自色是宗因云极成五识中随一摄故如余极成四识初宗依极成二字拣两般不极成眼识且如大乘许有他方佛眼识及佛无漏眼识小乘不许故简小乘宗中执佛是有漏眼识及最后身菩萨染污眼识大乘不许故简凡两宗互不许者皆是不极成法今伹取两宗共许极成眼识为宗依方能立宗故前陈言极成眼识也问若不置极成二字即有何过答前陈便X有自他一分所别不极成过因中亦犯自他一分所依不极成过以前陈无极成为所依故故因明云虗空实有德所依故对无空论所依不成后陈言定不亲缘离自识色宗者但是离眼识相分外所有本质色及余四尘但离眼识者皆不亲缘大乘宗中有两般色有离眼识本质色不离眼识相分色若立敌共诤只诤本质若大乘自宗成立眼识亲相分色问何不言定亲缘不离自识色而言不亲缘离自色耶答恐犯能别不极成过小乘不许色不离于眼识故次因云极成五识随一摄故者因言极成亦简不极成五识若不言极成但言五识中随一摄者即此因犯自他一分随一不成过故因明云如立声为无常所作性故对声显论所依不成喻云如余极成四识者喻言极成亦简不极成法若不言极成犯一分能立所立不极成过故因明云能立法不极成者如说声常无质碍故诸无质碍见彼是常犹如极微然彼极微所成立法常性是有能成立法无质碍无以诸极微质碍性故所立法不成者为说如觉然一切觉能成立法无质碍有所成立法常住性无以一切觉皆无常故今既成立相分色法不离眼识余声香味触准此应知问宗依须两宗共许今后陈宗体立者许不亲缘离自色敌者许亲缘离自识本质色何言极成答小乘亦许眼识不亲缘余四尘以离X眼识故但使他有不亲缘义离自识色即是宗依极成也余识识故如眼识等亦不亲缘离自诸法第二以理成立第六兼暗成立七八二识立量云极成余识是有法亦不亲缘离自识诸法宗因云是识性故喻如极成五识若立七八二识为有法彼不许七八二识即犯他一分所别不极成过若立意识为有法彼将七八二识为异喻目中便犯共中自不定过外人出过云为如意识是识性故证汝余识不亲缘离自诸法耶为如七八二识亦是识性故证汝余识定亲缘离自诸法耶今但总言余别取第六意兼七八即暗成立七八于余识之中后陈言亦不亲缘者亦者同也同前五识不亲缘离自诸法也因云是识性故即同五识亦是识性喻如极成五识即同五识不亲缘离自色也此说所缘定非离此离有离无故契中道第三以理成立前六亲所缘缘皆归自证然见分亦依自证而转今但成立相分者以见分是共许故立量云六识亲所缘缘是有法定不离六识体宗因云见相二分中随一摄故如彼能缘见分小乘许见分不离心体故以为同喻第四以理成立踈所缘缘亦不离心即第八识亲相分故望前六识名疎所缘缘以小乘不许第八故不言相分伹云疎所缘缘立量云一切随自识所缘是有法决X定不离我之心及心所宗因云以是所缘法故喻如相应法此等下结证故于下劝信慈尊依此说二颂言理实亦有净分依他此颂证诚我法非有空识非无也言愚夫所执实我法性但是迷情妄分别有于此识上所变相见二分及我法二性毕竟都无此识唯有二无我空于彼见相二分及我法二性亦唯有空而巳故说一切法非空非不空以我法是无非如一向有如小乘以空识是有非如一向空如清辩是则契合非有非无中道妙理此颂且依染分依他故说都无若以理言净分依他决定实有若唯内识似外境起如梦境等应释此疑此释第二世事乖宗难也经部师难云若言唯有内识无有外境者如何现见世间情与非情等物有处定时定身不定作用不定转论主引二十唯识颂答处时定如梦身不定如鬼同见脓河等如梦损有用就此中自有四难一处定难难云若言一切唯识无外境者且如世人将现量识正缘南山其识与山两俱现在南山不离识可言唯识忽若将现量识转缘北山其山在南不随能缘之心同转向北既若缘北之时南山不转明知离识之外有南山境何成唯识论主答云汝还许有情于梦中有时见有村园男女等物在于一处其处即定其有情梦心有时忽缘余处不见村园男女等X物即梦心不定汝且总许是唯识否小乘答云我宗梦中虽梦境定梦心不定然皆不离有情梦心总是唯识论主云我觉时境色亦复如是虽山处常定有情能缘之心不定然皆不离现在能缘之心总是唯识立量云我宗觉时所现境色是有法决定是唯识宗因云境处定心不定故喻如梦中境第二时定难难云若正缘南山时识现山亦现可成唯识且如识不缘南山时南山还在不随识灭即是离心有境何成唯识大乘反诘云且如有情于梦中所见村园男女等物其梦心缘时可是唯识若不缘时是唯识否小乘答云我宗梦境若梦心缘时亦是唯识梦心不缘亦是唯识不离梦心故论主云我觉时境色亦复如然我今长时缘南山山不离心固是唯识有时不缘南山南山还在不随心灭亦是唯识故颂云处时定如梦也第三有情身不定难难云若言一切皆是唯识者且如有众多有情同在一处于中一半眼有患眩翳者或见空华或见垂发或见苍蝇或有全不见物此等皆是病眼人自识所变所变发蝇等相分皆不离眩翳者之心可是唯识且如一半不患翳者共在一处所见是一既是一者明知离心有境何成唯识论主反诘云即如众多饿鬼同在一处于中三五有同业者即定同见脓河又有三五随自业者或见勐火或见粪秽或见有人持棒拦隔所X见不定如是饿鬼同在一处一半见境定一半不定总许是饿鬼唯识否小乘云虽见有同异皆不离饿鬼自业识变皆是唯识论主云我宗唯识亦复如是虽一类患眩翳者所见各别有一类不患眩翳者所见即同然皆不离二类有情识之所变皆是唯识故颂云身不定如鬼同见脓河等第四作用不定难难云复有何因患眩翳者所见发蝇等即无实用余不患眩翳者所见发蝇便有实用复有何因寻香城等即无实用于甎土城便有实用复有何因有情于梦中所得刀杖衣服饮食等即无实用及至觉时得者便有实用汝宗既许皆是唯识应一切时有实作用既无实用何成唯识论主诘云汝还许有情梦中所得刀杖饮食衣服等无实作用是唯识否答云尔且如梦中于女交会流洩不净梦被虵螫能令闷绝虽无实境有实作用汝亦许是唯识否答云尔论主云汝既许梦中有实作用无实作用皆是唯识者即知患眩翳者及不患者梦中得者觉中得者假城实城无实作用有实作用皆是唯识故颂云如梦损有用也故知万法唯识梦觉一如觉中所见即明了意识梦中所见即梦中意识分别之识既同差别之境何异迷悟若此曷疑虑焉昏觉如斯可洞达矣何缘世尊说十二处令知外法亦非有故三明圣教相违难难云论主若言一切皆是唯识X无外境者世尊只合说意处法处不合说有十色处今一切契经说有十二处明知离意处法处外别有十色处是心外实有若言皆是唯识虽不乖于世法宁不乖于圣教乎论主引二十唯识颂答云识从自种生似境相而转为成内外处佛说彼为十言五识自证分现所各从五识自种而生而能变似二分其所变见分说名五识所变相分似外境现说名根境其实根境十处皆不离识此是假将五识种子答经部师以彼许有种子在六识中持故此佛密意为破外道执身为一合相我故分别有根尘十处智者即依佛说便作观云我于无量劫中为恶慧推求愚痴昏暗妄执自他身为一合相我因此生死沉沦今依教观即知自他身中伹有根尘十处以成其体于一一处都无主宰自在常一等用何曾有我因此便能悟入无我之理成我空观故曰为入我空说二六法也犹如有人拨无后世堕断见坑为遮此故说诸有情舍生趣生如旋火轮未有休息故曰如遮断见说续有情复有虽得我空巳得解脱然犹未达诸法空寂不能趣向无上菩提为欲令彼入法无我空故说三界一切唯识令知外法亦非有故速入法空证无上觉小乘复虽云若尔且如五尘相分色是五识所变可名唯识其本质五境色未审是何识之唯识以五识六识皆不亲缘本质五境即此本质X五境岂非心外实有何成唯识答云依识所变非是别有言五尘本质是第八之亲相分不离第八亦是唯识非是别有此唯识岂不亦空由此慈尊说前二颂第四唯识成空难难云既言诸法皆空即此唯识之体岂不亦空答云不尔又问云何法空而识不空答非所执故前言空者但是空其依识所变一切法上妄计实有执持胜性等用此是遍计理非有故故说为空非无离言正智所证清净依他唯识性故而名法空以此唯识之性是妙俗谛此若无者便无俗谛俗谛若无真谛亦无所以者何真俗相依而建立故拨无二谛是恶取空诸佛说为不可治者故中论云诸佛说空法为度于有故若复见有空诸佛所不化应知诸法有空不空由此慈尊说前二颂若诸色处亦识为体及与非色识若无余亦无第五色相非心难难云若言十处皆心为体由心自证分变似相分者何故色相即显现其能变心即不显现何故所变色相即一类相续而转有多时住其能变心改变不定即不相续今外色既不似内心明知离心有外实色何言一切皆是唯识答由一切有情无始时来以虗妄名言递互熏习由此势力变似色等外境相现皆以识性而为所依有情迷此作心外坚住相续等解非是实有问X云若尔何必变似外境答若不变似外境现者应无颠倒亦无染净且如一切凡夫由先迷色等诸境颠倒妄执由此杂染生彼杂染若不许识变似外境现者即有情不起颠倒颠倒不起即杂染不生杂染既无净法何有是故诸识亦似色现故摄论颂云云言乱相者即所变色相言乱体者即能变心体许乱相为色识者识所变故乱体为非色识者非色变故若无乱体一切染净诸法皆无是故诸识虽能变似外境相现皆不离心总是唯识色等外境分明见证不可执为是实外色第六现量违宗难难云且如外五尘境五识分明现证是现量所得大乘小乘皆共极成若是比非二量徧计所起强思计度搆画所生可成唯识今五识既现量得外实五尘何故亦言皆是唯识答且如现量五识缘五境时得法自性不带名言无筹度心不起分别不执为外但是后念意识分别妄执为外言有实境问且如五识所缘现量五境为实为假答是实非假问若尔则是离心实有五境何言唯识答五识缘五境时虽皆是实但是五识所变自相分境不离五识若后分别意识起时妄执心法有其实境此即是无以不称境体而知故又色等境实非外色似外色现犹如梦心所缘梦境决定非实不可执为是实外色若觉时色皆如梦境由斯未了色境唯识X第七梦觉相违难难云若觉时色皆如梦中所现不离识者且如人从梦中觉者知彼觉境唯心所现何故觉时于自识所现色境不知唯识答正如人在梦中未觉之时不能自知梦境唯心要至醒时方能追思梦境皆是从心变现梦境既尔当知觉时境色亦然未至觉位不知三界唯心至真觉位方知一切皆从心现所谓有大觉而后知此大梦也以未得真觉位者恒处梦中故佛说为生死长夜由斯未了色境唯识言生死长夜者即第七是生死长夜之根本能令起惑造业三界轮回直至断尽此识名真觉位外色实无可非内识境如缘他心色等亦尔第八外取他心难难云若是外色实无非是内识之境者可尔且如他人心是实有宁非自识所缘之境耶若此人心亲缘得他人心着即离此人心外别有心为境即乖唯识若此人不能亲缘他人心者何成他心智耶答虽说他人之心非自识之境但不说彼是亲所缘缘故亲缘他心即不得若托他心为本质自变相分缘亦有他心智即知他心相分不离自心亦是唯识虽此人心缘他人心时变起相分无实作用非如手等亲执外物非如日等舒光亲照其境但如镜中像水中月似外境现故名了他心非亲能了必是自识所变相分之境为亲能了故契下引证无有少法能取余法以X能取所取皆是心故如缘他心色等亦尔者谓缘他人心但託为本质自变相分缘者则缘他人浮尘根亦但托为本质自变相分缘亦不亲得如意识缘第八所变器世间色时亦但託为本质自变相分缘亦不亲得如五识缘本识所变本质境亦不亲得虽亦得缘只成疎所缘缘既有异境何名唯识故定应信一切唯识第九异境非识难难云唯识之义离心之外更无一物可名唯识若他人本质缘不着者即离此人外有他人心为本质何成唯识斥云奇哉固执触处生疑虽本质离自识有然不离他人能变之心不违唯识若离自心即非唯识者岂唯识教唯说一人之识耶问若非一识又且如何答若圣教唯说一人之识者则六凡四圣尊卑因果等级差别悉皆无有则谁为求法谁为说法然诸有情各有识故此事方成若唯一识如是等事悉不成就故唯识一言深有意趣言识者非谓诸人总有一识总显三界有情各有八识各有六位心所各有相见二分名有二十四种不相应行各有六种无为各有八识者识自性故八种心王最为胜故先明之各有心所者识相应故望前心王先胜后劣故次明之各有相见者二所变故此二不能自起要借前二王所变现先能后所故次明之各有不相应者识分位故二十四法不能自起借前三位差X别假立先实后假故次明之各有无为者识实性故前四有为此即无为先有后无故次明之如是诸法皆不离识故总立识名唯言伹遮愚夫徧计所执定离诸识实有色不相应无为等法故唯识言一遮一表深有意趣若如下显二利之益以劝信故云心能作佛心作众生心作天堂心作地狱心异则千差竞起心平则法界坦然心凡则三毒萦缠心圣则六通自在心空则一道清净心有则万境纵横如谷应声语雄而响厉似镜鉴像形曲而影凹以知万行由心一切在我蹈云霭而饮甘露非他所授卧烟𦦨而噉脓血皆自能为非天所生非地所出只在最初一念致此昇沉欲外安和但内宁静心虗境寂念起法生水浊波昏潭清月朗修行之要靡出于斯可谓众妙之门羣灵之府昇降之本祸福之原但正自心何疑别境若唯有识都无外缘净种现行为缘生故总申一难难云若唯有识都无外缘既无外境牵心则分别何由而起以心生法生法生心生故次举颂答论曰下释一切种识者谓本识中能生自果功能差别言功能者即第八种子能生现行故以此功能能生四果名一切种除离系果此果非从识种生故要起现行真无漏道断惑所证不从种生此现起道虽不从种生望于彼果有展转义然非此中所说以此处伹说能生分别现行之种X彼是无漏清净之种故问若尔则当言一切种云何说一切种识耶答由此种子以本识为体故言一切种识也此种即是本识相分若离本识无别性故又种识二言简非种子识以前七皆名识而非种识外种虽名种而非识种故又种识言显是识中之种非持种之识此差别义下文当说言如是如是变者此识中种复得无间增上辅助之力即便如是如是转生成熟因显转变之种非一故重言如是谓一切种摄尽名言我执有支共种不共种等故以展转力故者谓八现识等皆有相助之力故云展转彼彼分别生者即现识及彼相应相见分等总名分别总以虗妄分别为自性故分别类多故言彼彼如三分别七分别八分别乃至十分别等三分别者一自性分别唯缘现在所缘诸行自相行分别也所缘行即五尘自相行如色以青为行相眼识缘时亦任运作青行相故二随念分别于昔曾所受诸行追念行分别唯缘过去三计度分别于去来今不现前思摄行分别即非有计有是非量境五分别如前所引复有七分别如前所引八分别者一自性分别谓于色等想事分别色等所有自性二差别分别谓即于色等想事起诸分别此有色无色有见无见有对无对如是等无量差别于自性分别所依处事分别种种差别之义三总执分别谓即于色等想事所立我X及有情者生者等假想施设所引分别由于积聚多法总执为因分别转故四我分别谓若事有漏有取长时数习我执所聚由数习邪执自见处事为缘所起虗妄分别五我所分别谓若事有漏有取长时数习我所执所聚由数习邪执自见处事为缘所起虗妄分别六爱分别谓缘净妙可意事境分别七不爱分别谓缘不净妙不可意事境分别八爱不爱俱相违分别谓缘净不净可意不可意俱离事境分别如是略说有二种谓分别自体及分别所依所缘事此中自性分别差别分别总执分别此三分别能生分别戏论所依事分别戏论所缘事谓色等想事为依缘故名想言说所摄分别戏论即于此事分别计度无量种种众多差别此中我分别我所分别此二分别能生余见根本及慢根本身见及能生余慢根本我慢此中爱分别不爱分别俱相违分别如其所应生贪嗔痴是故如是八种分别为起此三种事若欲略说分别体性所谓三界诸心心法摄大乘论复有十种根境微细分别一根本分别谓阿赖耶识是余分别根自性亦是分别故二缘相分别谓分别色等有如是缘相三显用分别谓眼识等并所依识显现似彼所缘相故四缘相变异分别谓似色等影识变异所起分别有六一老等变异谓色等识似老等相起诸变异以内外色等皆有老等转变相X故等者等取病死变异二乐受等变异由乐受故身相变异如说乐者面貌端严等者等取苦及不苦不乐受三贪等变异谓由贪等身相变异等者等瞋痴忿等如说忿等恶形色等四逼害时节代谢等变异谓杀缚等令身相等变异时节代谢亦令内外身树色等形相改变如说寒等所逼切时身等变异五捺洛迦等诸趣变异等者等取一切恶趣六欲界等变异等者等取色无色界谓诸天中及静虑中亦有有情及色器等种种变异如摩尼珠威神力故种种净妙光色变异五显相变异分别谓由眼等所依根故令似色等影像显现眼识等识种种变异即于此中起诸分别如前老等变异随起变异如眼等根有利钝识亦明昧故乐受等变异亦尔如说乐者心安定故苦者心散乱故乃至无色界中亦有受等所作变异诸识分别六他引分别谓善恶亲近所起及与听闻正法为因而起分别七不如理分别谓诸外道闻非正法类分别八如理分别谓正法中闻正法类分别九执着分别谓不如理作意类萨迦耶见为本六十二见趣相应分别十散动分别谓诸菩萨能发语言他引而转不称真理十种分别扰乱无分别智故此颂意显虽无外缘皆由本识中有一切种子转变之力及以现行八种识等展转之力则彼彼分别亦得生起何假外缘方起分别诸净下例明X所说种现缘生分别展转相望为因缘故次明四缘生识义先问次答一因缘谓有为法亲办自果此因缘有二种一种子谓本识中三性三界九地三受见相等功能差别能引自类种子及起自类现行果即此种望彼种此种望彼现皆名因缘性二现行谓前七转识及彼相应心所所变相见三性三界九地三量漏无漏等皆名现行除佛果位中所有善法併极劣无记法非是能熏余七王所及性界等皆能熏本识生自类种即此现行望彼种子亦名因缘下料简问何故前七转识及彼相应等只熏第八不熏第八心所答以第八心所非所熏故问相见性等何名能熏答非简所依独能熏故问何以除佛果善及劣无记皆非能熏答以佛果极圆满而无记极微劣故不熏成种问何故同类现生现是等流而非因缘答以后现非前现生乃自种生故宗镜问云种引种何名亲因缘答前念巳灭后念巳生即前念体亲引后念故名亲因缘问现引现亦是前念亲引后念何以说为等流答巳有种子故谓前念种子生前念现行其前念种子流至后来还生第二念现行故知后念现行不是前念亲生故问何故异类现生现是增上缘亦非因缘答不亲生故言异类者如色现望心现心现望色现等然有处说为因缘者应知俱是方便假说有处唯说种生种是因缘而不X及种生现现生种者从显胜说非尽理之谈何以故圣说转识与阿赖耶展转相望互为因缘如炷生𦦨如𦦨生烧故因缘性定是种现相生岂可执为唯种非现二等无间缘谓八现识即说此是彼等无间缘故等无间缘者谓前聚八种现识及彼心所于后自类心心所法无有间隔平等开避引导令彼定生名等无间言八现识者出缘体也简色不相应无为法他识为缘无间者显虽前为后缘中间无有间隔等者谓能引所引力用齐等谓一引一聚一聚詶一一聚引一一詶一聚一聚引一聚一聚詶一聚一引一法一法詶一类有不等力皆齐等故开者避义导者招引义谓前法往避招引后法令生巳上显缘生也令彼定生者即显后果虽经久远亦是此缘如经八万劫前眼识望后亦是此缘以彼后果当定生故即简入无余依无果定生故非此缘虽有开义无招引义俱舍云除阿罗汉临涅槃时最后心心所法诸余巳生心心所法是等无间缘问八识生时何用此缘答自巳一识前念不灭后念不生故以前念自体占自路故故识生时须用此缘问八种现识多同类种俱时而转何故彼识非此识等无间缘答以彼此不相应故非此缘摄由斯义故虽八识俱转互不相应不能展转互作此缘问心与X心所既非自类如八识种恒时俱转体用各殊如何俱起互为缘义答心所与心虽恒俱转而相应故如众灯明和合似一不可施设离别殊异故得互作此缘言和合似一者谓同一所依同一所缘同一时转同一性摄定俱生灭一开导时余亦开导故展转互作等无间缘不同八识行相所依所缘各不等故非互为缘问既八识皆有此缘入无余心亦应有此何故定无答入无余心最极微劣前无开导后不定生非此缘摄问云何知然答论有诚说若此前识灭中间等无间隔令彼后识决定生果即说前识是彼后识等无间缘今无余心无如是义故非此缘即依此义应作是说经不说彼发大心故此明第八三界九地皆有此缘以下地死时即作上地生时心等无间缘下上死生互相开导悉平等故问现在有漏必灭时与当生无漏心作此缘否答有漏心灭时令彼无漏心决定生起若无漏心灭时定无生有漏心者以第八无漏心起心品转成镜智此智一起必无断故故无此缘善与无记相望亦然者谓有染无记心灭定生无染善心无染善心灭时定不生有染无记心也问此无漏心从何界地方得引生答谓色欲二界谓诸下释色界引生二乘下释欲界引生有义下释色界声闻亦有引生者X第七转识三界九地地上菩萨不生彼故第七末那三界九地皆有此缘以随第八所生所系故上下死生互相开导皆如第八有漏无漏亦有此缘容互相生以此末那是因中转智不同第八唯在果上故十地位中有漏无漏皆得相引善与无记染与无染亦相开导以生空智果前位能引后位故问此欲色界有漏无漏容互相生若无色界亦互生否答此欲色界得互相生非无色界以地上菩萨不生此界无相生义第六转识三界九地此二于境明昧异故第六意识三界九地等皆有此缘以彼转智亦因位故润生位中更相引故此识初起无漏唯在色界以四加行善唯在色界故眼耳身三唯在欲界五趣杂居地色界离生喜乐地亦有此缘鼻舌二识唯在欲界有此缘三地巳上五识皆无此缘偏一师云五识有漏无漏皆容互起未成佛时容互起故一师云有漏定生无漏无漏定无生有漏者无漏五识唯佛有故未成佛时彼五色根定有漏故有漏色根是异熟识相分摄故有漏五根与前五识必俱有故必同境故若有漏根发无漏识不应理故无漏识境必明了故有漏识境必昏昧故问何故六七二识有漏无漏互相生起五八不尔答六七二识有三品转智初地下品转八地中品转等觉上品转下品初转未纯无漏故与有漏互相X引生若五八唯上品转故得无漏时更不生有漏以智一起必无断故三所缘缘谓若有法离外所虑託亦得生故谓若有法者即有体实法简于假法及徧计相分无体法以不发生能缘之识故夫为缘者须是有体实法有力用故能牵生识即实依他是有体法言带巳相者带有二义一者变带即八识种疎所缘缘本质是为托此有体境为本质变似质之相起名为变带二者挟带即一切亲所缘缘实相分是为此相分不离能缘之心其能缘心亲挟此相分而缘名为挟带言巳相者亦有二义一于变带疎缘上说即能缘心变似质之巳相即相分似本质巳体此相是相状之相二于挟带亲缘上说即能缘心亲挟带所缘相分之巳相此是境相之相问若是带巳相者未审能缘心带谁家巳相答若是疎缘即变带本质家之巳相是带似质之相状若是亲缘即挟带相分家之巳相缘以亲挟境相而缘故言心或相应者滋恩云此辨所缘之果以所缘为缘是因生得心心所是果言心者总指八识心王也言相应者五十一心所也有起不起故曰或也言所虑所託者是识所缘故曰所虑能引生识故曰所託此有法体有亲有疎若与能缘见分体不相离即是见分等内所虑託是名亲缘此简他识所变及自八识各别所缘若与能缘体虽X相离为质能起内所虑託是名踈缘即他识所变及自身中别识所变仗为质者是亲所缘缘但是能缘决定皆有离内所虑託之境相一切心等必不生故疎所缘缘能缘之心有无不定以是心外法故如执实我法虽无本质然离彼法心亦生故第八心品有义唯有缘过未等无外质故此释疎缘不定也先第八疎缘不定一师言第八唯有亲缘随业因力能自变故不仗疎缘一师言定有疎缘要仗他质自方变故第三师言二俱非理若第八缘他人浮尘根及器世界即托他人浮尘根器世间自变相分缘有互受用定有疎缘若是他人种子不互变缘自种于他人无受用义非诸有情有智愚贤不肖而种子悉皆平等故又有色界即有浮尘器界可托容有疎缘若无色界无色根身及器世间即无疎缘若因中缘三类境唯有亲缘若至佛果位中皆缘自境及缘真如併过去一切无体法时即无疎缘若缘他身佛土即变影而缘亦有疎缘故说第八因果位中疎所缘缘有无不定若第八五心所因果位中定有疎缘为託第八三质而缘故第七下明第七疎缘不定若第七未转依位体是俱生任运无力必仗第八以为本质自变影缘执第八为自内我定有疎缘巳转依位第七根本智缘如即无疎缘后得缘如即有疎缘若是无漏第七缘过去及诸无体法皆无X疎缘故因果位疎缘不定第六下明第六疎缘不定若第六识行相勐利因果位中或分别起或俱生起能自在转故一切时有仗质起有不仗质是故第六疎缘有无不定前五下明前五疎缘不定前五心品未转依位疎缘定有巳转依位此非定有缘过去等无外质故四增上缘谓若有法诸余门义如论应知谓若有法者是有体法非遍计所执无体法也有胜势用者即有为无为皆有殊胜势力作用但不障碍是增上用简非因缘能与余法者显不同前所缘缘故或顺或违者显违顺法俱能为缘又与后生异法为缘非前灭法简非等无间增上有四一顺增上如水土与青草等为顺增上缘如眼得明缘六波罗蜜与佛果为顺增上缘受取二支与五果为顺增上缘等二违增上即如霜雹与青草为违增上如眼遇暗如智与惑作违增上又一念正与惑作违增上便与二空作顺增上等三有力增上亦名亲增上如五根发生五识等四无力增上即此人五根望彼人五识是无力增上亦名疎增上如他人金帛妻子又如灯焰正生时一切大地等法不碍此焰生但取不障碍边名为增上问此之胜用前三岂无答虽前三缘亦是增上而今第四除彼取余为显诸缘各有差别故此顺违胜用于四处转以生作成得四事各别故故瑜伽X云由种子故建立因缘由自性故立等无间缘由所缘故立所缘缘由所依故助伴故立增上缘下别释增上有二十二根谓前五胜义根即本识等所变眼等净色为性瑜伽云依止端严增上义建立五根俱舍云眼等五根于能了别各别境识有增上用男女二根以少分身根为性瑜伽云依止出生增上义建立二根俱舍云从身复立男女二根者男女性中有增上故谓男女形类音声作业志乐不同名二性差别由男女根故说男女根于二性增上命根但依本识亲种分位假立瑜伽云依止安立增上义建立一根俱舍云于众同分中命根有增上用意根总以八识为性以八现识皆随意转故瑜伽云依止随自在转增上义故建立一根俱舍云第六意根于能了别一切境识有增上用五受根各以自受为性瑜伽云依止损益增上义故建立五根俱舍云于杂染中乐等五受有增上用信等五根即以信等及善念等为性瑜伽云依止世间清净增上义建立五根俱舍云由此势力伏诸烦恼引圣道故总有十九根加后三根有二十二后三根者俱舍云一未知当知根于得巳知道有增上用体位有三一根本位谓在见道除后剎那见道有三心谓入心住心出心除后剎那者即出心也此属脩道巳知根故须除之谓见道时虽大事巳明根本巳见然有未曾知当知行X转故说彼名未知当知二四加行位由此位中加功用行近能引发见道根本故此决择善在四静虑中三资粮位即十住十行十回向三贤位也谓于诸谛未得现观者欲得现观发起胜善法欲如三练磨之类乃至未得入加行位时未得顺决择善所有善根名资粮位能远资益生长根本位故所谓适千里者三月聚粮之意于此三位总以无漏九根为此根性加行位中亦具忧根前三无色亦有此根前三者谓空无边处识无边处无所有处也有胜见道亦有傍脩而得者故三无色亦有此根或二乘回心趣大者彼于生空虽巳具知为求证法空于地前位亦起此根至于善慧地所摄生空无漏彼皆菩萨此根所摄菩萨正见道时亦有此根伹说地前不说见道者以时促故谓初地真见道时唯在一念发明不属三心明来暗谢故云时促若相见道便属三心故始从下释第二巳知根既见道体若在脩道无未曾知但为断除余随眠故即于彼境复数了知名巳知根俱舍云此根于得具知根道有增上用诸无下释具知根谓无学人证无学果我生巳尽梵行巳圆故曰具知俱舍云在无学道知巳巳知故名为知有此知者名为具知或习此知巳成性者名为具知谓得尽智无生智故如实自知我遍知苦不复遍知故又云此根于得涅槃有增上用又云谓见所断烦恼X灭中未知当知根有增上用于脩所断烦恼灭中巳知根有增上用于现法乐住中具知根有增上用由此能领受解脱喜乐故问若增上故立为根者无明等性应立为根无明等因于行等果各各别有增上用故又语具等应立为根语具手足大小便处于语执行弃乐事中如其次第有增上故答如是等事不应立根由所许根有如是相颂曰心所依此别此住此杂染此资粮此净由此量立根心所依者眼等六根此内六处是有情本此相差别由男女根复由命根此一期住成此杂染由五受根此净资粮由信等五此成清净由后三根由此立根事皆究竟是故不应许无明等及语具等亦立为根彼无此中增上义故杂集又云未知欲知根者谓于加行道及于见道十五心剎那中所有诸根此中显示顺决择分所摄加行道及见道十五心剎那所有诸根是未知欲知根言诸根者谓意根信等五根由未至等地所依差别故如其所应有乐喜忧舍根随一忧根者谓加行道时顺决择分后于上解脱希求欲证愁慼所摄如是十根先未知真为欲得知脩习转故名未知欲知根巳知根者从第十六见道心剎那巳上于一切有学道中所有诸根是巳知根体所以者何即前十根从第十六见道心剎那乃至金刚喻定于如是有学道中未有所应知境曾所不知故名巳知X根具知者眼等六根此内六处是有情本此相差别由男女根复由命根此一期住成此杂染由五受根此净资粮由信等五此成清净由后三根由此立根事皆究竟是故不应许无明等及语具等亦立为根彼无此中增上义故卷第七成唯识论集解X卍XXX成唯识论卷第八护法等菩萨造唐三藏法师玄奘奉诏译金庭长寿寺沙门通润集解如是四缘依十五处便显此因果是语依处此下复以十因广明四缘也因即依处如语依处即是四缘语依处也一语依处瑜伽云谓于三界系不系法施设名为先故想转想为先故语转由此语故随见随闻随觉随知起诸言说是故依语依处立随说因此即能说之语为所说之因以因语生义故有论说此随说因是名相二种执着之见由随名字取相执着然后随起言说此以名相执着见为随说因即显此因是语依处二领受依处谓所观待此是彼观待因X领谓领纳受即五受五受皆以领纳为性观待者对借义即能所对借以立其因此则领受是因观待是果瑜伽云诸有欲求欲界系乐及不系乐彼观待此此为因故于诸欲具或为求得或求积聚或求受用或有欲求色无色界系乐者彼观此故于彼诸缘或为求得或求受用诸有欲求不系乐者彼观此故于彼诸缘或为求得或求受用诸有不欲苦者观待此故于得彼缘于断彼缘或求远离或求受用是故依领受依处立观待因以因此故于彼诸事若求若取如观待手以手为因故起执取业观待足以足为因故起往来业观待节以节为因故起屈伸业观待饥渴以饥渴为因故追求饮食随如是等无量道理当知皆名观待因三习气依处谓内外种谓能牵引远自果故习气者即发业无明也瑜伽云由净不净业熏习三界诸行于爱不爱趣中能感爱不爱自身又即由此增上力故诸外资具或成满或损减是故依诸行净不净业习气依处三牵引因宗镜云谓内外一切种子未成熟位望后自果立牵引因以第八有漏种子未被爱水灌溉巳前虽未便生现行然此种有匃牵引发当起现行果之功能以由此因能感异熟故四有润种子依处谓能生起近自果故润种子者即润生无明也瑜伽云欲系诸法及色X无色系诸法各从自种而得生起爱名能润种是所润由此所润诸种子故先所牵引各别自体当得生起如经云业为感生因爱为生起因是故依有润种子依处立生起因宗镜云一切种子望初自果名生起因五无间灭依处谓心心所具摄受六办无漏故等无间缘者谓前灭意为缘能与后念一聚心心所为依处其后念心心所依他前念为缘处生故名无间灭依即依此处立摄受因根依处者谓六根是六识心心所所依之处亦立摄受因作用依处者此通作业作具之作用言作业者即有情工巧智能造殿堂舟车种种器具等物是也作具者即世间种种作具如斤斧锯凿等是也但除内外种一切助现缘能成办种种事业者皆是作用依处此处亦立摄受因士用依处者即于前作用依处唯取作者士夫之用除内外种余一切作现缘者皆是士用依处此处亦立摄受因此因能感士用果真实见依处者谓一切无漏见不虗妄故名真实见能与一切无漏无为无漏有为而为所依此处亦立摄受因此因能感离系果言摄受者即是因果相关涉义但除亲因缘余一切疎助成缘者皆此因摄对法论云如日水粪望谷芽等虽有自种所生然增彼力名摄受因故瑜伽云由欲系诸法等无间缘摄受故根缘摄受故境缘摄受故X作用摄受故士用摄受故由五摄受彼诸行转如欲系诸行色无色系诸行亦尔或由真实见摄受故余不系法转是故依无间灭境界根作用士用真实见依处立摄受因十一随顺依处及能引得无为法故随顺依处者谓第八识中三性种子现行各有随顺功能各能引发胜品诸法如无漏种唯与自无漏有为及无为胜品法为因依处不与下品劣无漏法为因无漏既尔有漏亦然故宗镜云即初种子所生起果望后种子所牵引果名引发因谓能引生发起果故一善引发多善法故瑜伽云欲系善法能引欲系诸胜善法亦能引色无色系及不系诸胜善法色界善法能引色界胜善法亦能引无色界及不系胜善法无色界善亦能引自地胜善法及引不系善法不系善法能引不系诸胜善法及无为法又不善法能引胜不善法谓如欲贪能引瞋痴慢见疑身语意恶行如欲贪余亦尔又无记法能引善不善无记法所谓能持善不善无记种子阿赖耶识又无记法能引同类胜无记法谓诸段食能引巳生有情令住不坏及能引彼适悦势力令其增长随顺彼故即依此处立引发因俱舍云同类因者谓相似法与相似法为同类因自部地与自部地为因异地相望皆无因义此通有漏无漏此因能感等流果X十二差别功能依处及各能得自界果故瑜伽云由欲界诸法自性功能有差别故能生种种体差别法如欲系法色无色系法及不系法亦尔是故依差别功能依处立定异因自性功能差别者如色心善染等各有种子势力引生故曰差别如五戒八戒善业定引人天第八非引三涂第八若十不善业定引三涂不引人天不相称故若自界法即与自界为因如是等三界一切有漏法各各自有差别功能为因如一百二十司官职各各自有公事为因与所管相称故曰定异定者因果相称义以不共他故名异也十三和合依处皆同生等一事业故和合依处者瑜伽云要由获得自生和合故欲系法生如欲系法色无色系法及不系法亦尔如生和合如是得和合成立和合成办和合作用和合亦尔是故依和合依处建立同事因此即总摄前六因十一依为此和合处体谓前十一依各各于自所获生作成得果中皆有和合力故名和合依处即于此处立同事因谓观待乃至定异如是六因各共成一事故姑举一法以明且如眼识生时待空明等缘立此为观待因由有新本二类种子如其次第得有牵引及生起因次取等无间及根境等为摄受因望前引后是引发因由名言种是随说因各生自果是定异因余法亦尔X十四障碍依处谓彼不违生等事故障碍依处者瑜伽云若欲系法将生时若有障碍现前便不得起如欲系法如是色无色系及不系法亦尔如为欲生如是为欲成立为欲成办为欲作用亦尔是故依障碍处立相违因宗镜云于所生法能障碍因名相违因言相违者惑能障智暗能障明等即违增上也不障碍依处者瑜伽云若欲系法将生时若无障碍现前便得生起如欲系法如是色无色系法及不系法亦尔宗镜云此障碍因若缺若离名不相违因此即顺增上缘也显扬云因相者谓若由此为先此为建立此和合故彼彼诸法或生或起作用或成立或成办或得当知说此即是彼因问以谁为先谁为建立谁和合故何法生何法作何法成何法得耶答由自种子为先除所依种外所余若色非色所依及业以为建立伴及所缘境为和合故如其所应欲系色系无色系及不系诸法生由自种为先即彼前生为建立彼生缘为和合故自作业者自所作用而得成办自所作业者如眼之见业如是所余诸根当知各别作业又如地能持水能烂火能烧风能燥如是等类是名外法各别作业由所知法胜解欲乐为先宗因譬喻以为建立不相违众及对论者为和合故所欲立义方得成立由工巧知为先随彼勤劳为建立工巧业处众具为和合故彼彼工X巧业处成办又爱为先由食住者依止为建立四食为和合故巳生有情存养得住由声闻独觉及与如来种性为先内因力为建立外因力为和合证得烦恼离系涅槃等如是十因二因所摄余方便摄准上应知次明相摄初标二因摄十因菩萨下引瑜伽证此说下论主发明瑜伽中义谓彼能生一因不但偏摄牵引生起二因以彼亦能牵引生起余四因中诸因缘种以未成熟位名牵引因巳成熟位名生起因彼六因中诸因缘种摄在二因二因皆属能生一因故问引发等四既许能生何故菩萨地中不说答此四因虽有现起是能生因亦如初二五九能生自种而多间断故略不说问既多间断何故亦立种名答或亲能办现行果故亦立种子名如说现行谷麦以为种者亦约亲能办现行果故说名种所余诸因不但随说观待摄受相违为方便因且牵引生起引发等六因中有非因缘性亦是方便因摄问菩萨地以二因为能生余八为方便此中何故以六因为能生余四为方便答非此牵引生起唯属彼二为能生因其余引发定异同事不相违中亦有因缘种子故非唯彼八名方便因即彼牵引生起二因亦有方便因故复引论证二因摄十因有寻等三地说唯生起一因是能生余九皆是方便论主发其义云此文亦说六因中X现行种子是因缘者皆名生起余四因中非因缘法是生熟种余皆方便摄问有寻地等但说生起一因为能生余九为方便何故此中说六因为能生余四为方便答非此生起唯属彼能生余五因中亦有因缘故非余彼九名方便因即彼生起一因亦有方便故或菩下会通前第一义从胜多说有寻下会通第二义从显隐说虽生起中亦有非因缘种而去果亲近以能生起近自果故以亲生现行之义显故偏说生起是能生因虽牵引中亦有因缘种而去果疎远谓能牵引远自果故以亲生现行之义隐故不说牵引是能生因也方便亦尔所说四缘依何处立初能生摄进退如前此明四缘依十五处立摄十因二因先问次引论答先明四缘依十五处立因缘依种子立者即前习气种与润生种也依所余立增上者即十一依处也此中下论主出论义言此中种子即是牵引生起引发定异同事不相违六依处中因缘种摄虽是随说观待摄受相违四现处亦有因缘间断不说或种子言唯属第四生起者亲疎隐显如有寻伺中释言无间及境界处应知总显二缘非唯五六即余十三处亦有二缘余处虽有少而隐故略不说之下明四缘摄十因二因论说因缘即十因中牵引生起二因总属能生一因摄增上缘即X十因中余八因总属方便一因摄中间等无间及境界依处是摄受因问方便因中摄后三缘何故独名增上答虽摄三缘而增上义多故偏说之余因亦有无间境缘而摄受因显故偏说之初能生因或进或退皆如前说谓菩萨地以牵引生起二因为能生有寻等地唯以生起一因为能生也所说因缘必应有果谓除前四余所得果次明因缘摄果先问次答一者异熟异热有四一异时而熟异因居过去熟果即现在故曰异时二异性而熟谓过去脩五戒十善招感天人善总别报异熟果若过去修十不善业招感三涂不善总别报异熟果由善不善性所招故曰异性三异类而熟造异类业受异类生五趣各别故曰异类四异圣而熟谓异熟果依分别二种障有趣生差别功用故圣人巳无故曰异圣谓有漏善法招善趣异熟果有漏恶法招恶趣异熟果自相续无记即异熟识异熟生无记即第六识若单言异熟不摄别报若言异熟生总别皆摄二等流者有二种一真等流谓善不善无记三性为因所引同类果名等流果如三性种生三性现行或心种生心现行色种生色现行有漏种生有漏现行无漏种生无漏现行果与因性无差别故显扬云若由习不善故乐住不善不善增多脩习善故乐住于善善法增多名等流果二假等流谓前世杀生今生寿夭X有相似义故名曰假实是增上显扬云与前业相似后果随转名等流果三离系果由离障染戏缚之法证得此果唯圣人得非凡夫有显扬论云若由圣八支道诸烦恼灭是离系果若诸异生以世俗智灭诸烦恼非究竟转非此果摄宗镜云以择灭无为为体是无漏能断道之所证得四士用果士谓士夫用谓作用因法为作者缘法为作具显扬云若诸世间于现法中随依一种工巧业处起士夫用谓营农商贾习学书算计数造印等由此士夫之用成办稼穑财利等果名士用果五增上果谓增胜殊上故如眼识等是眼根等增上果如是乃至意识是意根增上果又诸众生身分不坏是命根增上果伹除四果外余二十二根一切各别增上之力故果得生应知彼果皆增上摄又有与力不与力顺违等皆如前说此果最广如四缘中增上五见中邪见瑜伽等说习气依处余巳显余故此偏说瑜伽下引论习气下释论义凡言诸者举一处而该十五也太宽者谓增上太狭者谓余四或习下以显胜故偏说一也习气唯属第三牵引因随顺唯属十一引发因真见唯属第十依处士用唯诠第九士用依处所余唯属余十一处余四处巳显四果故此十一偏说增上如是即说此五果中十因四缘一切容得X此以十因四缘配属五果五因一缘感异熟果七因二缘感等流果五因一缘感离系果四因一缘感士用果有说八因三缘者非以前士用依处无种子故不当有牵引生起引发三因并因缘故若增上果十因四缘一切皆得故宗镜问云且八识中于一一识如何各具四果答且如眼识从种生现是等流果眼根为所依是增上果眼识作意警心名士用果或眼识能缘实色等亦士用果眼根是第八亲相分是异熟果耳等四识亦皆例此若第六种生现是等流果前念意根为能引或能引前五识故是增上果又能缘三世内外境等名士用果能造当来总别报名异熟果又与异熟为因亦名异熟果若第七识种生现名等流果前念第七与后念为所依即增上果能缘第八见分为自内我即士用果能与真异熟识为所依名异熟果若第八种生现名等流果与第七为所依是增上果能缘三境及持种受熏名士用果当体是真异熟名异熟果此四缘十因五果收尽凡圣之道能成教法之门𨷂之则一法不圆昧之则终为外道且四缘者因缘则于有为之门亲办自果无间则为开导之义万有咸生所缘则具虑託而方成约亲疎而俱立增上则有胜势力不障他缘十因者随说因为诸法先导之门观待因了现得作用之事牵引能成自果摄受能摄万缘生起令万类能X生引发使诸果成办定异则种类各别同事则体相一如相违起障碍之门不违顺缘生之理五果者异熟则因生果熟异时而成等流则因果性同流类无滥增上则力用殊胜能助他缘士用则功业所成能获财利离系则断障证真超诸系缚如上因缘报成五果故知因果相酬唯识变定如镜现像似影随形玉食锦袍鹑衣藜藿席门金屋千驷一瓢因缘匪滥果报无差故才命论云贫者无立锥之地刀彛则田逾万顷饿者无担石之储李衡则木号千奴又不但贫富唯识变定寿命亦然以先心所作慈杀之因今定受后报修短之果若曰无礼必毙跖何事而独寿行善则吉託何事而早终诸有智人应信应受傍论巳了应辨正论五识唯託第八相故此重释颂中以展转力故彼彼分别生也先明种现展转为缘本识中种子容作三缘能生现行谓彼亲生种子是现行因缘既生识巳识即缘种而为所缘若诸种子于所生识有助成力不障碍力是增上缘此言一种子上便具三缘生现分别除等无间者以生种时一生则巳无重生义故染现既尔净现亦然次明现行展转为缘现行八识展转相望容作三缘若自他相望有所缘增上若自类前后相望有等无间增上无因缘者现非种故谓有情类以八识自他展转相望容作二缘谓所X缘增上除等无间异类不相开导故自八识聚展转相望有相助力定有增上不相假借故无等无间所缘缘义或无或有等者谓第八与前七为所缘缘以第七缘第八时託第八见分为本质第七见分变相分缘前七不与第八为所缘以第八不缘前七故亦不託前七为质而生故唯缘三类性境故故曰八于七有七于八无也第七于六五无一有者谓第六以七为所缘前五唯外门转不能缘内故非所缘前六转识于彼第七皆非所缘第七唯缘第八见分故第六于五无以前五唯缘第八相分故余五于彼有以第六能缘内外色心故自类前后第六容三能熏成彼相见种故三明自类前后八识自类前后展转相望第六容作三缘谓前灭后生有等无间即缘前念故有所缘诸识助成故有增上五七八识容作二缘各取现境不缘前相故除所缘许前五后见缘前相者五七自类前后展转相望皆如第六亦有三缘虽第八不缘前七而第八所缘相见种子皆是前七熏成故前七于八所缘容有谓前五熏八相分种第七熏八见分种第六双熏相见种故曰能熏成彼相见种也同聚异体展转相望但说现起互为缘故四明同聚异体谓同聚心所展转相望唯有增上而无所缘诸心所法各有自体故此义偏或依心X所见分说不相缘若依心所相分亦有相缘谓诸相分互为质起亦相缘故即如本识所持种子而为触等似种相质触等与识亲所缘缘定应有故若不许彼五所共缘种子则无色界既无身器应无所缘以无色界唯缘种子不变色缘设许变色而为所缘亦定缘彼似种相质勿有相分境不同本质故触等定应变似相种故诸相分互为质起五明同体四分若同体相分为见分二缘相分能引彼见分故是增上缘见分即能缘相分故是所缘缘见于相分伹有增上以彼相分不缘见故无所缘缘见与自证相望亦尔者见有分别引生自证是增上缘自证即缘见分是所缘缘自证于彼但有增上见通非量不能缘自证故无所缘缘余二展转俱作二缘者谓自证分与证自证互相引故互为境故此本颂中展转力故彼彼得生皆不依种子相分说但说现起相分有互为缘义净八识聚自他展转如余论中具广分别五约净八识聚自他展转三分皆有所缘谓见分以自证分证自证为所缘自证以见分证自证为所缘证自证以见分自证分为所缘唯除见分非相所缘问既现分别缘种现行而生则种子亦应缘现种子而起今现行于种能作几缘种子于种能作几缘答若种子位具作因缘增上不由无间所缘故以此二缘是现行心心所之所立故若现X行望亲生种子具作二缘谓因缘增上与非亲种但为助成故有增上无亲生义故无因缘种望种亦尔依斯内识展转之力互为缘起分别因果教理皆成且引教立理皆无外缘设有外缘竟成无用况违教理何固执为虽前颂中分别二言总显三界心及心所而随胜说为门不同显示差别故说为二三四五等如大论云烦恼分别者或立一种谓由烦恼杂染义故或分二种谓见道所断修道所断或分三种谓欲系色系无色系或分四种谓欲系无记色系无记无色系无记异熟无记或分五种谓见苦所断见集所断见灭所断见道所断修道所断或分六种谓贪恚慢无明见疑或分七种谓七种随眠一欲贪随眠二瞋恚随眠三有贪随眠四慢随眠五无明随眠六见随眠七疑随眠或分八种谓贪恚慢无明疑见及二种取或分九种谓九结一爱结二恚结三慢结四无明结五见结六取结七疑结八嫉结九悭结或分十种谓五钝五利或分一百二十八烦恼如烦恼有多种而心亦然如堕意不堕意心意识善等四性等虽有内识而无外缘心心所法为彼性故问若唯有内识而无外缘云何有情六处轮廻生死不断次举颂答由诸业习气云云言习气者与种子名异体同习气约种子而论种子对现行而立有三义一种子名习气习谓熏习气谓气分由X彼现行熏习得此气分二现行名习气谓由种子能生现行现行是种子家之气分故三习气名习气如熏香气而有香分等论曰下释福业者即有漏善思为体自体及果俱可爱乐相殊胜故即是感善趣异熟及顺五趣受善业非福业者即有漏恶思惟为体自体及果不可爱乐相鄙劣故即是感恶趣异熟及顺五趣受不善业不动业者其业多少住一境性不移动故即上二界定地之业以定能令住一境故是感色无色界异熟及顺色无色界受善业思为业性其余身口皆名眷属以同招引满异熟之果总立业名问业起即灭何能招果答此虽才起无间即灭流入过去不能招当来真异熟果然由此业力熏于本识引起自业之功能即此功能说名习气是业气分熏习成故既由熏起简非曾有既为种子简非现起故但名习气如是习气展转相熏至成熟时招异熟果此业习气即是当果胜增上缘即前牵引因以能牵引远自果故二取习气俱者一取相见即能所二取二取名色即是执取五蕴三取心心所一切五蕴法不离此二故四取总别二报彼之四取皆是名言我执二取所摄是现行之二取也彼所熏发亲生本识功能名二取习气此二取即是当来心心所亲生种子也即前生起因以能生起近自果故言俱者谓业种与二取种俱以业种是疎增上而二X取是亲缘虽亲疎不同有相助义故必俱也问业种既是疎缘何故颂中先说答然业种虽疎而招报实显故颂先说问何故必具三种方成异熟答异熟若无业种为增上缘谁为牵引而生胜劣好恶等若无二取为因缘谁为亲生种子而生起诸识即使生起亦有断时无相续义故必假三种习气作因缘增上方有死生相续受报好丑前异下释颂后二句问异熟等流增上分三果者岂以等流增上之果无尽而异熟业果有尽耶答虽二取习气受果无穷而业习气受果有尽然犹有别义所以者何由异熟果一者性别与业性殊不多相顺二者难招业虽招得谓必异世果方熟故等流增上一者性同体性相顺故二者易感同时生故此念熏巳即能生果故问等流增上果既不同何故等流生必兼增上答等流缘狭增上缘宽但有等流必有增上言等流者谓种与现行及自类种为俱生同类因故增上无别体即等流性故又种望现行是增上种望自类是等流又是等流果故性同是增上果故易感也若业种望彼现行及种皆异性故但是异熟不兼等流故前异熟果受用尽时报亦应尽不能复生余异熟果必待当来余生业等种子成熟于今身前真异熟果受用尽时彼有熟业复别能生余异熟果由此生死不绝轮转无穷何假外缘方得相续此相续识无有断时X故宗镜云一切生死尽是妄情若疑虵得病岂有实境居怀犹悬砂止饥但是自心想起但了唯心自然无咎此颂下总释颂意复次生死相续由诸习气俱等余文义如前释此广释三习气一名言习气者于境取像安立名言即生住灭法蕴处界法皆以名言所知为亲种此有二种一表义名言唯第六识能缘其名能发其名故曰表义余皆不缘不发即能诠义音声差别者简无诠表声彼非名故唯无记性不能熏成色心等种名是声上屈曲差别然因名故心随其名变似五蕴三性等法而熏成种因名起种号名言种二显境名言者即是前七见分心心所法非是相分相分不能了境故一切熏种皆由心与心所心心所种若依外者名表义名言能诠音义是相分故不依外者名显境名言显境王所是见分故由斯二种名言熏种诸有为法各别皆有亲生种子言我执习气者即六七二识于自他处虗妄所执我我所种即俱生烦恼种子俱生我执通六七识分别我执唯第六识言有支习气者即十二缘行有二支也行有二支属业道故不说行者属过去故此显现在熏种招果故曰水和散土而作泥团业招名言而发习气此颂下会通前三种习气宗镜云烦恼习气者如难陀有欲习往昔数生身为国王亲近五欲故舍利弗有嗔习往昔数生X曾受蝎身故毕陵伽婆蹉有慢习者往昔数生为大婆罗门愽学多才我慢轻物故乃至盘特比丘有痴习等业习气者如牛呞比丘昔是牛身林间奔走触破袈裟以是因缘虽获道果余习未净故又如迦叶闻琴作舞阿难常好歌吟俱是往昔曾为乐人以有业习之余故是以分段生死从正使有即是凡夫若变易生死从习气生即是二乘以二乘虽断正使不断习气故复次生死相续由惑业苦乃至老死如论广释下以三道配释三习气也无明一支名为发业爱取二支名为润生此三烦恼总名为惑能感行有二支名业业所引生识等五支及生死二支总名为苦此惑业苦种摄三习气谓行有二支是业习气余十是二取习气故总名习气惑业二习气与生死苦为增上缘苦习气与生死苦为亲因缘颂三习气如其次第配惑业苦或苦名取者惑即二取名为能取苦即苦果名为所取能取所取皆名取者以执着故业不名取者无执着故惑业苦三摄十二支者如颂云无明爱取三烦恼行有二支属业道从识至受并生死七事同名一苦道然十二支略摄为四润未润时必不俱故此下约二世一重因果以明生引各别一能引支无明发行能引识等五果种子故无明与行为能引也此中无明唯取能发后世善恶业者即彼所X发后世善恶之业乃名为行行感后世故非顺现受行是正感又非别助由此一切顺现受业及别助当来业者皆非行支以无明支于发业中有能通发总别报者有但发总报者有但发别报者此取初二为无明支之所发起行支所摄第三非是行支所摄故拣云唯感别报非行支摄行者即福非福不动行也二所引支者是前无明与行所引发故名为所引言亲生者是显所引五支是当来异熟亲生种子谓无明既发行巳由行复熏本识令此本识能招当来生老死果名之为种若无行熏终不成种以识等五种于一剎那为行所集无有前后为异熟六根种名六处支为异熟触受种名触受支此中识种谓本识因者言此第八识种为当来异熟亲因缘也除后三因诸余异熟蕴种皆名色支摄后三因者即六处触受也有说名色一支总摄五因但随胜说别立四种有说识种一支总摄六处但随胜说别立五处耳问此中识为所引何故集论说识是能引答集论说识支通能引者正取业种为识支故以行熏心招当果识故为识支问若尔识种何收答识种乃是名色摄故缘起经说识种通能所引者由业熏识招于当识故以二种名为识支业种能引识种所引俱名识支故摄论复言此识但是名色所依非名色摄者以依根本识有余识故问识等五种既由行业一X剎那中熏发而有无有先后何故复有前后差别答由业熏发虽实与识等同时无有先后依四种相假说前后谓识是主而余四为伴名色为总余三为别六处为胜而余二为劣触支为因受支为果由此四义假立前后或是识等五种依当来现起果位有次第故说有前后由斯义故识等五法依果位中亦说现行若在因时定无现行义复由当来果位所生所引得说同时种生现果必定俱故若依能生能引必不同时润未润位不俱时故此中所说无明一支但是发业烦恼行一支即是业习气此二支能引远果名牵引因名增上缘识等五支约种子未成熟位说依当果位别立五因故瑜伽九卷云云何从前际中际生中际生巳复趣流转谓有一不了前识无明为缘于福非福及不动身语意业若作若增长由此随业识乃至命终流转不绝能为后有相续识因此识将生果时从彼前际巳舍命巳于现在世自体得生尔时感生受业名色与异熟果由此异熟识即依名色而转由必依此而依转故此二依止与识相续不断由此义故于现在世识缘名色名色缘识犹如束芦乃至命终相依而转等三能生支谓爱取有身坏命终乃名为死三能生支谓爱取有此三近生当来生老死故故曰能生瑜伽云谓诸有情由愚内异熟果故于后X有生苦不如实知由愚后有后际无明增上力故于诸行若作若增长由此新所作业故说此识为随业识即于现法中说无明为缘故行生行生故识生此识是后有名色种子之所随逐乃至触种子是后有受种子之所随逐如是总名中际中后有引因故说此识为因识由此能引乃至受一期身故又由第二迷境界所生受愚缘境界受发起贪爱缘此爱故或发欲求或发有求或执欲取见取戒取及我语取执取诤论执取后有是取义由贪着欲系缚躭染为因诸在家者更相鬪诤此诤根本是第一取由贪着见系缚躭染为因诸出家者更相鬪诤此诤根本是后三取六十二见是见取各别禁戒多分苦行是戒禁取彼所依止萨迦耶见是我语取由见取戒禁取诸外道辈更相诤论由我语取诸外道辈互无诤论与正法者互有诤论如是执着诤论根本复能引取后有苦异熟故名为取由此爱取和合滋润灌溉能引行支业种与所引识等五因转名为有以业种及因俱能近感后有果故瑜伽第十唯说业种名为有者此能正感异熟果故识等五种虽正为因能生无力正生果故不得名有故瑜伽问云何故不说自体为自体缘耶答由彼自体若不得余缘于自体杂染不能增长亦不损减是故不说有说唯说五种名有者以亲生当来识等种故实则总有八支共X立有名业种为一识等为五所润有二是有支体能所合论故言有八合八为有有无别体四所生支谓生老死此之三支是前三支近所生故谓从中有求父母时以至本有未衰变时皆生支摄念念迁谢气销容皱诸衰变位总名为老身坏命终乃名为死有位有四一生有在中有后本有前结生相续时剎那五蕴起名生有二本有即生有后死有前于其中间所有五蕴名本有三死有即本有后中有前五蕴灭时名死有四中有即死有后生有前也此中爱取二支即是润生烦恼以能亲生近自果故即生起因名亲因缘此约种子成熟位说有之一支乃是假立即前业等六支因爱取所润转名为有能有果故生死二支虽名正感之果亦是假立故稻桿经云舍利弗问弥勒言云何名为因缘答有因有缘是名因缘法因缘生法有二种一内二外外因缘法从何而生如似种子能生于芽从芽生叶从叶生节从节生茎从茎生穗从穗生华从花生实无种故无芽乃至无有花实有种子故芽生乃至有花故果生而种子不作是念我能生芽芽亦不作是念我从种子生等如是名为外因生法云何名为外缘生法所谓地水火风空时地种坚持水种润湿火种成熟风种发起空种不作障碍又假于时节气和变如是六缘具足便生然地亦不言我能持水亦不言我能润等X种亦不言我从六缘而得生芽芽亦不言我从尔数缘生而实从众缘和合得生芽亦不从自生不从他生不从共生亦不从自在天等生亦不从无因生是名外缘生法次第内因缘法从二种生云何为因从无明乃至老死无明灭即行灭乃至生灭则老死灭因无明故有行乃至因有生故则有老死无明不言我能生行行亦不言我从无明生乃至老死病亦不言我从生生而实有无明则有行有生则有老死是名内因次第生法云何名内缘生法所谓六界地水火风空识界地能坚持水能润渍火能成熟风能出入息空能无障碍识能了别如是众法和合名为身有漏心名为识如是六缘具足则便成身然地亦不念我能坚持水亦不念我能润湿乃至识亦不念我能生长身亦不念我从尔数缘生是名内缘生法次第次约三世两重因果以明生引皆通华严经云于第一义谛不了名为无明对法云真实义愚者谓迷四圣谛所迷即是实义能迷即愚瑜伽云诸愚痴者要先迷于所应知事次即于彼发起邪行等此无明约人迷理横从空起也所作业果是行者即行支也业即福无福不动业是彼无明所起果故行依止初心是识者谓依行有初心识由行熏心有当果种乃至现行瑜伽云因何为缘相续果识前后次第故与识共生四取蕴为名色者识即是现行识X支识为种边唯是赖耶在现行位通于六识今拣现非种故云共生四蕴识蕴巳属所依识故四蕴为名羯罗蓝等为色故名色增长为六处者谓四七日后诸根满位六处明盛名增成意处色增成余五谓四蕴为名之时未分识相今意识明了故名为增谓坚肉时未分五根但名一色今色根渐具故开为五根境识三事和合为触者俱舍颂云触六三和生触虽是一据识分六然此六触摄之为二前五名对触意触名增语触触虽无色所依根等是有对故眼等五识唯缘青等不缘青名意识能缘青等亦缘青名从境立名名增语触俱舍颂云于三受因异未了知名触三受因者谓三受境境能生受故名为因即出胎时三两岁来即未了三故不名受也触共生名受者分别三受领纳于触名触共生俱舍云在婬爱前受谓五六岁去至十四五来巳了三受因差别相未起婬爱但名为受涅槃经云染着一爱名之为受谓衣食爱俱舍颂云从此生六受五触身余心谓于六触生于六受六中前五名身受意触所生名心受心之受故于受染着是爱者于三受中乐受缠绵希求故云染着即是中下品贪此虽通缘内外二果诸论多取缘外境爱增上果生俱舍云贪资具婬爱谓十五六后贪妙资具婬爱现行未广追求但名为爱俱舍云从此三受引生三爱谓由有于乐受发X生欲爱或有于乐非苦非乐受发生色爱或有唯于非苦非乐受生无色爱即是中下品爱也爱增长是取者虽摄余惑而爱润胜故说爱增然上二支通现及种俱舍云遍驰求名取取谓贪也年既长大贪五欲境四方驰求不惮劳倦爱取别者初起名爱相续转一别立取名取所起有漏业为有者由取心中所起诸业故名有漏此业亲能招当果故名之为有此约三世不同前段爱取合润业等名有此前之业巳隔现行名色等故俱舍云有谓正能造牵当有果业由驰求故积集能牵当有果业业名为有有当果故因从果称故业名有从业起蕴为生者约增上缘云从业起始从中有以至四十未衰变来皆名为生以业是善恶生是无记异熟果故若约因缘从二取种亲生为生蕴熟为老蕴坏为死者即诸衰变位名为蕴熟四十巳后容颜渐衰即属于老俱舍云至当受老死义如生支摄上二支体通五蕴唯是现行如上所引是约世俗缘起门说若如实论尚不见一法是缘非缘何况十二老非定有附死立支经说非有非彼全无问何以生别立支老死共立答老非定有亦有不老而死者故附死立支问何故病不立支答不遍界趣又不定有故不立支问老亦不定何故附死立支答老虽不定以遍有故附死立支谓诸界趣X生除中夭者将终必有衰朽之相故问无色界中既无名色何故立支答虽不遍界定故立支如胎生者于母胎中相续果识与名色俱虽六处未满定有名色故如胎生余生亦尔又名色支不但定有亦是遍有有色化生初受生位虽具五根而未有用虽有意根而不明了总是名色所摄由斯义故论说十二有支一切一分上二界有问爱非遍有宁别立支以生恶趣者于彼苦果不生爱故答定故立支唯不贪求者则无有爱生善趣者必有求故即如三果圣人于润生位对治力强虽不起爱然彼取支种子不断故爱亦如取决定有种汝言恶趣爱支不遍不知爱支亦遍恶趣以生恶趣者于自苦身亦爱我故然契经言恶趣无爱者伹不希求恶趣故言无爱非彼一切全无爱也何缘所生立生老死分位相生说识等五问所生所引因果当同何故所生唯有二支所引则有五支答差别之相因位难知分五支而别立果中易了合二支以总明三苦者谓苦苦行苦坏苦如次配生老死然二果五因更有别义立二果者为欲未来有情生厌离故立五因者为欲现在有情知分位故何缘发业总立无明而爱润胜说是爱增问发业润生皆名烦恼何故发业位中立一无明润生位中别明爱取答虽诸烦恼皆能发润而发X业位中无明力胜故言十一殊胜者缘起经云一所缘殊胜徧缘染净故二行相殊胜隐真显妄故三因缘殊胜惑业生本故四等起殊胜等能发起能引能生缘起法故五转异殊胜随眠缠缚相应不共四转异故六邪行殊胜依谛起增益损减行故七相状殊胜微细自相徧爱非爱共相转故八作业殊胜作流转所依事作寂止能障事故九障碍殊胜障碍胜法故十随转殊胜乃至有顶犹有转故十一对治殊胜二种妙智所对治故于润生位爱力增胜故即如识等种子要假贪等烦恼资润灌沃方生有芽以六俱生十分别二十随烦恼中唯贪一法为正中正润余五俱生是正中助润其余皆助中助润且依初后分爱取二者谓数数灌溉必有初后初于无明所发之境唯立爱名后于爱境深生染着乃名为取若无明发业一发则巳无重复义故立为一问取有四种如前巳说初唯能生欲界苦果余通三界此四通摄一切烦恼何缘独说爱增长名取答虽取支中摄诸烦恼而爱水滋润之力最胜故说爱增非无余惑诸缘起支皆依自地或应过此便致无穷问诸支相缘在自地耶亦在他耶答诸缘起支皆依自地互缘若有所发行业亦依他地无明即如下地无明亦发上地行业故若谓下地无明不发上地业者则初伏欲界烦恼时而起上界四禅八X定此定应非下界无明所发行支所以者何以彼上界无明犹未起故得彼定巳方现前故问若从上地生下下地生上者彼缘何地境界受而发爱支答若从上地生下地者缘下地受而起爱支若后下地而生上者缘上地受而起爱支彼所缘者或缘现行惑缘种子皆不违理问此十二支为复同世为复异世答前十现在后二未来十因二果定不同世因中前七与爱等三或同或异润未润时俱不俱故生报定同后报定异故若生老死二同属未来爱取有三因中前七同属现在故各定同世问有说两重因果而历三世此何唯一答如是十二一重因果足显轮转以因灭果生果生因灭果生非断因灭非常如是一重足明因果相生不断施设两重实为无用故或应过此便致无穷者若愚前际说过去二因更有愚于前前际者二因犹少应更多说若愚后际说未来二果更有愚于后后际者二果犹少应更说多故此十二支义门别者生净居等于理无违下论异门分摄先假实问此十二支几假几实答前九是实后三是假谓巳润行等六支和合而成业有故有是假即识等五果上有生老死相名位不同故生老死亦是假立次论一多问几是一事而为自性答五是一事行等七支皆非一事行通善恶故名色是二故六处四取故有该六法故生X老死支具识等五故次论染不染无明爱取三唯是染烦恼性故识等五支生死二支唯是不染异熟果故无记性故或说七位亦容起染是假说故行有二支通染不染次论纯杂三是独相独能生故九是杂相以与余支交杂故如巳润六支合为有故即识等五名生等故次论色非色六唯非色行等六支通色心故次论漏无漏皆是有漏有为无漏无为非有支摄故次论四性无明爱取是烦恼故唯通不善有覆行是业性通善通恶有是业种果种和合所成故通善恶无覆识等生等异熟果故唯是无覆七分位中亦起善染则通三性以善染缘此依此而生起故次论界系虽皆通三界而上界分有欲界全有上界分有者无想唯有色支无色唯有名支故上地行支能伏下地以下地厌下苦麤障欣上净妙离有求上生即起上地行支伏下地行故次论位摄一切有支皆唯非学无学摄以学无学皆名圣者圣者所起有漏善业违无明缘不属有支故必不复造感后有业故问既无后有何故复生上界答以漏无漏杂修静虑资助下地所有故业生五不还于理无违有义无明唯见所断于前诸断如应当知次论修断一师言无明一支唯见所断要迷谛理能发行故迷谛理惑见所断故圣必不造后有业故定无能发烦恼惑故爱取二支唯修所断贪求X当来后有而润生故九种命终心等者杂集云有九种命终心与自体爱相应于三界中各令相续唯修所断余九皆通二断一师言不唯余九一切皆通二断论说下引证若无下正破前师若谓无明唯见所断见道位中既巳断尽彼论不应复说预流无全断者若爱取二支唯修所断则见道位中应全不断不应复说巳断一切一分彼论又说三界一切烦恼皆能结生往恶趣行此行唯是分别烦恼能发彼未曾言润生烦恼唯修所断由此故知无明爱取亦通二断然无下通前师义谓正发行者唯见所断正润生者唯脩所断助发助润者皆通见修下明十二支皆通二断又染污法自性应断者根随等惑无漏智生断彼自性名自性断明来暗谢故一切有漏善法非自性断不违道故问若尔何故二种皆名为断答然有二义说之为断一离缚故谓由第七俱生烦恼缘彼杂彼善无记法令第六识所作善等与第八无记性不能亡相不得解脱断烦恼巳彼即离缚宗境云伹断心内之惑于外尘境不起贪瞋于境虽缘而不染着名缘缚断二不生故谓三涂果法依分别起入见道后能令三涂恶道苦果永不复生依离缚断说有漏善无记唯修所断以缘彼杂彼者是俱生故依不生断说诸恶趣及无想定唯见所断为彼依者分别起故于前诸断如应当知者若依别论X如正助说若依通论如二断说十乐舍俱受不与受诸聪慧者如理应思次论三受十支乐舍二受相应除受死二支十一支与苦受相应除受一支次论三苦十一少分坏苦所摄除老死支问何故老死支中无坏苦答坏苦依乐受立以乐至时苦必坏故老死位中多无乐爱故不说之十二少分苦苦所摄十二全分行苦所摄若依三受而对三苦乐受对坏苦苦受对苦苦舍受对行苦若依舍受十一少分除老死者行苦依舍受立老死至时无舍受故故无行苦次论四谛十二皆苦谛摄俱是取蕴性故无明爱取行有五支亦集谛摄惑业性故次论四缘诸支相望定有增上除三不定先因缘不定若爱种子生取现行是自类相引有因缘义五果识种生生现行是种生现有因缘义若说识支是业种者行望于识是现行熏种有因缘义余无因缘问若尔何故集论说无明望行有因缘义答此言诸业习气与无明俱假说无明共生行文其实行种为因而生行非无明生也问何故瑜伽说诸支相望皆无因缘答彼以现行爱望现行取是同类相望非彼自种但有增上无因缘义业种望有现行业种非识但有增上无因缘义次释二缘不定无明与行爱与取生与死相望有二缘者若两即则前灭后引有等无间若两分则为所虑托有所缘缘若有X望于生有所缘者识等五种皆能缘故缘境界受而望于爱亦有所缘无等无间余支相望皆无二缘此中下结上唯约四义而立缘起异此则为隔越为逆次为杂乱为假说矣惑业苦三摄十二者故此能令生死相续次论三道无明爱取是烦恼性唯惑所摄行有业摄七苦所摄问行有二支属业七俱属苦何故俱说是一分摄答有说有支全业摄者依业有说有说识支是全业摄非苦摄者彼以业种为识支故问十二有支应皆是苦何故惑业所招识等七支独名为苦答唯苦谛摄不通集谛者为令有情生厌心故由惑下总结复次生死相续由内因缘非业报身故不违理次论二死业为正感故说亲因惑为助感故名增上言分段生死者谓有漏善不善业为亲生因发润烦恼为助生增上缘由此因缘为能感三界异熟为所感身命下释分段名分谓时分段谓形段二皆有定故不思议变易者无漏分别业为亲生因所知障为助生增上缘由此因缘为能感殊胜异熟为所感由悲下释变易名由悲愿力无有定限故感身命亦无定限无漏下释不思议名无漏定愿不可思议故所得妙用亦不可思议或名意成身随彼度生意愿所化成故变易身以悲愿为体不思议身以定愿为体意成身以无明住地惑X无漏有分别意愿为体问若所依身随他有别可说短长而命如灯𦦨念念生灭非如分段一期等事凭何说彼无定齐限答理实命根无别分限随所依身假说分限故下引证分段变易俱有三身如二取烦恼为缘有漏善恶业为因续死有后生三有身即中有生有本有也问此三有身何身造业答谓生死二有身不能发业以无心故若中本二有即能发业言中有者谓此五趣有情身在生有死有两形中间故名中有亦以异熟五蕴为体是业招故其中有身便如当生本有身形状如人中有似于人等五趣中有亦尔身如五六岁孩子大其形量虽小然诸根勐利如本有身能作诸业于父母边起颠倒想而生爱恶此中有身唯同类及净天眼者见于中有中唯食香气在中有住时其不善不恶中容性者极迟受生不过四十七日剂此无有缘不会者若极善极恶中有不论近远但一剎那便往受生起颠倒想心趣欲境即第八识结生门也若胎卵二中有见父母和合生颠倒想即便受生若湿化二生中有由先业力不简近远染着称情当染香处即便受生问同类眼见中有身未知中有眼能见本有身否瑜伽云或唯见男或唯见女如是渐近彼之处所渐渐不见父母余处唯见男女根门若男中有缘母起爱生于欲心若女中有缘父起爱生于欲心由起二种爱心X巳与所爱境合所洩不净流入胎藏认为巳有便生欢喜此心生巳中有身没受生有身宝积经云彼中有身入母胎时心生颠倒作邪解心生寒冷想大风雨想云雾想作此想巳随业优劣复起十种虗妄之心一我入舍宅二我昇楼阁等作是念巳即入母胎若薄福中有当生下贱贫穷家者彼入胎时便闻种种纷飞不可意声若是有福德中有当生富贵家者彼于尔时自然闻美妙可意音声乃至香味触境亦有阶降问此中有身作何颜色答造恶业者中有如黑羺光或如阴暗夜造善业者中有如白衣光或晴明夜宝积经云地狱中有如烧了杌木傍生中有如烟饿鬼中有如水人天中有如白衣也如以无明习地所知障为缘无漏业为因招感阿罗汉得三昧乐意生身独觉得觉法自性意生身九地巳上菩萨得俱生无行作意生身如此三身皆以无漏定力转有漏本有犹如变化故楞伽云迅疾如意犹如幻梦水月镜像非造非所造一切色种种支分具足庄严犹如变化问论说声闻无学永尽后有则无有身何能长时积功累德成证菩提答虽无后有依变化身利生行道直至功行满足证无上觉非业报身若所知障助无漏业出三界者随助因说问若所知障为缘助无漏业因而感细异熟生死者则应定性二乘常感生死永无入无余涅槃之X日答如诸异生拘烦恼故谓趣寂者心乐趣寂为涅槃拘驰流无相不起无上正等菩提亦如异生有烦恼为烦恼拘不趣涅槃无异问如何脩道谛而欲灭苦集之圣人翻实能感生死苦耶答谁言无漏定愿变化之身实能感苦问若不尔者又且如何答谓第四禅无漏定愿资助色无色巳感异熟诸有漏业令彼所得细异熟果于长时中入廛垂手接物利生能令无漏展转增胜假说能感非无漏业实能感苦如是无漏定愿资有漏业感果之时非独能感由彼所知为缘助力彼业方能感细异熟殊胜之果然所知障不障解脱不能感苦所以者何发业润生皆无能故不同烦恼能发润故问生死是逼迫性正宜永断何用资感生死苦为答为成二利故须资感谓有一种回心向大不定性之二乘及八地巳上得心自在得色自在诸大菩萨彼巳永断永伏烦恼障巳无容复受分段苦身恐废长时脩菩萨行遂以无漏胜定愿力资助变易身因令彼长时与果不绝如以药力延人寿命如是定愿数数资助展转增胜方成正觉问无漏定愿足以资感何用所知为缘助力答谓不定性二乘及大菩萨既未圆证无相大悲一味平等之法若不执实有菩提可证实有众生可度何由得发勐利大悲勐利大愿由所知障执有可求可度方能发起无漏行业所以必借所知为缘助X也又所知障障大菩提实难卒断为欲永断此所知障故借所知为缘留身久住所谓借彼断彼也又所知障为一切有漏异熟之因由有此障令诸行业不成无漏若无此所依障彼能依有漏决定无有非离所依有能依故故所知障能令此身相续长时有大助力名之为缘问此所留身是分段耶是变易耶答若在四禅四空用有漏定愿资现身因所感异熟是分段摄是定性二乘所知之境若以无漏胜定愿力资现身因所感异熟变易身摄是回心大阿罗汉及自在菩萨所知之境非彼二乘异生所知境界妙用难测不思议故由此应知变易生死性是有漏异熟果摄是有漏业正所感故无漏定愿所资感者是增上果然圣教说变易身是无漏业所感者是随资助增上缘说非说因缘颂中所言诸业习气由此应知唯有内识次申颂意二业种子即有漏无漏业种也问分段生死舍此生彼可说前尽后生变易生死既无舍生趣生之义宁得前尽后生耶答变易生死虽无分段别尽别生而由无漏定愿数数资助之力令彼身命长持相续展转增胜前后改变亦有前尽复生之义问生死相续亦由现行何故颂中但言习气答虽生死相续亦由现行而颂偏说习气不说现行者以种定有现行不定故颂偏说或为显X示真异因果皆不离本识故但说种子不说现行问第八现行亦可为因何偏说种答第八现行虽是异熟因必假熏成种子后方与果故不说之转识现行有间断故非异熟因故亦不说由斯义故颂中但说种子与现果为因故有生死相续不说第八现行亦不说前七现行也由前中后际有三身故生死轮回不假外缘而由内识例知净法相续亦然谓本识中从无始来法尔有无漏种由转识等新所熏发之力渐渐增胜乃至成佛时一空异熟舍杂染种得白净识任持一切功德种子由本愿力尽未来际从净识中起诸妙用相续无穷利他不竭由此上来所说染净道理应知诸法相续唯有内识而无外缘故知识是善恶之源心为苦乐之本柰何寻流狥末失本迷源练行而徒满三祇违真渐远积功而空经永劫去道犹賖是以得果圣人遇斯而甘称绝分出假大士对此而未得证真岂况矫乱邪师冥初外道漆园傲吏怳惚迷徒而能希冀信受乎故知宗镜难知悟者希奇不唯随处得宗兼能深达因果是以一切含灵唯以自心造善恶因招苦乐果或居中有之时作善因者承白净之光起恶因者见黑闇之色或处胞胎之日集白业者登楼殿之上造黑业者投草棘之中及出世为人依正亦分优劣若有福者挺燕颔龙颜之相受华堂金屋之荣若尠德者现五露X眇小之形处瓮牖席门之弊可谓风和响顺形直影端因果同时缘会不失故曰三界上下法唯是一心造若唯有识何故世尊巳广显彼不可得故此下总収我法二执为徧计性见相自证为依他性证自证分为圆成实以明三性三无性为结前起后之张本先问次举颂答论曰下先释初一颂周徧计度者言种种筹量无所不计故品类众多者种类不同名号不一故此即能徧计性由此彼彼虗妄遍计遍计种种蕴处界等若法若我自性差别言自性者总执我法实有自性言差别者别执我法为有为无常无常等实有自体瑜伽云遍计所执自性有几种答略有五种一遍计义自性二徧计名自性三徧计杂染自性四遍计清净自性五遍计非杂染清净自性云何遍计义自性谓有四种一遍计自相谓遍计此事是色自性乃至此事是识自性此事是眼自性乃至此事是法自性等二遍计差别相谓遍计此色是可意不可意此色是有见无见此色是有对无对此色是有漏无漏此色是有为无为如色如是余蕴当知亦尔三遍计所取相谓徧计此色是眼所取此是耳鼻舌身意所取又复徧计受想行识是欲界意所取是色无色界意所取此是不系意所取四徧计能取相谓遍计此色是色能取是声香味触法能取X又复遍计此受想行识是色能取此是声香味触法能取云何遍计名自性谓有二种一无差别谓徧计一切法所有名二有差别谓遍计此名为色乃至此名为识如是等无量差别法中各各别名云何遍计杂染自性谓遍计此色有贪有瞋有痴不能远离贪瞋痴系又与信等一切善法而不相应又复遍计此受此想此行此识有贪瞋痴不能远离贪瞋痴系又与信等一切善法而不相应云何遍计清净自性谓与上相违云何当知非杂染清净自性谓遍计此色是所取此是能取此受想等是所取是能取又于一切无记法中遍计所有无记诸法复次遍计所执当知复有五种一依名遍计义自性谓遍计此色是名有色实性此受想行识是名有受想行识实性如未识牛名因闻牛名即便推度因何道理名之为牛等二依义遍计名自性谓遍计此事名色或不名色此事名受想等或不名受想等如未识牛因见牛故不知其名即便推度此物名何鬼耶兽耶等三依名遍计名自性谓不了色事分别色名而起遍计不了受想等事分别受想等名而起遍计四依义遍计义自性谓不了色名由不了名分别色事而起遍计不了受想等名由不了名分别受想等事而起遍计五依二遍计二自性谓徧此事是色自性名之为色此事是受想行识自性名受想行识此之遍计X约体不出我法二执约用不出名义二种此所妄执自性及差别性总名徧计自性如是自性都无所有犹如兔角以前理教一一推征不可得故此遍计执应作四句一有徧非计即第六独头意识徧缘一切不计执故又无漏诸心有漏善识能徧广缘而无计执无漏诸心即地上菩萨以无漏智慧了诸法空虽无法不徧而无计执故有漏善识即地前菩萨虽以有漏心作无我观观一切法悉无有我故亦徧而非计二有计非徧如有漏第七缘第八见分起我法二执从第六识入生空观时此第七识尚缘第八见分起法执故三亦遍亦计即众生第六染心因中周遍计度故四非徧非计即有漏五识及第八赖耶各了自分境故不遍有随念分别无计度分别故非计或初下重释颂义初能徧计自性云何徧计不同故言彼彼此详释能徧计也问初能徧计自性云何安慧云八种心王及五十一心所凡在有漏摄者皆是遍计以此王所皆是虗妄分别性故皆有似二取相现故论说第八亦缘遍计种子为所缘故一师申正义云第六第七执我执法者是遍计性以此二识俱有计度故有简择故五八既无计度又无简择故非徧计先破心所尽是徧计二执必与无明相应因无明痴迷无我理而起二执故若诸心所无论善染皆是遍计则无明染性应与善性相应X然无明属痴性而善性非痴安得相应善等心所由无执故皆能引导二空智起若无明与善等相应则是有执无明亦能引导空智然不见有执导空智者次破第八是徧计谓有执者必是能熏曾无有执非能熏者第八是无记性非是能熏故非遍计问若尔何故经说八识及诸心所皆是虗妄分别答有漏位中所摄心心所法皆不能证圆成实性故总名为虗妄分别非说徧计问既非遍计何故复说能取所取相现答虽诸心所皆有似二取现而有遍计不徧计者非谓一切皆遍计摄若谓一切是徧计者则无漏心亦是徧计若无漏心是徧计者则如来后得亦有分别亦有似二取相现亦应是遍计摄然契经说成所作智现身现土犹如明镜现种种像曾无有执宁名徧计若谓如来成所作智不能广缘不应名为成所作智故知无漏心与后得智及诸善所皆能广缘而无计执问若藏识无遍计者如何妄执种子为所缘答虽说藏识能缘遍计种而不说唯是遍计所执以无计度分别故故彼所引非为诚证由斯理趣则知第八非遍计性及诸心所非尽徧计唯是六七及彼相应执我法者是遍计性识品虽二而有二三四五等者或立二种者一名二义立三者一分别戏论所依缘二见及慢三贪瞋痴四者谓自相差别所取能取五者谓依名徧计义依义徧计名依X名徧计名依义徧计义依二遍计二六者谓自性差别觉悟随眠加行及名七者即前第六名徧计中所摄谓有为无为常无常善不善无记八者谓自性差别总持我我所爱不爱俱违九者亦前第六名遍计中所摄谓此为何物云何此物此是何物此物云何或为色蕴或为受蕴或为想蕴或为行蕴或为识蕴十者即前六种徧计中前五种及五加行徧计中复有五种谓贪瞋会合别种随舍也次所徧计自性云何二取名为徧计所执次明所遍计释依他起自性二句先问次引论说是依他起依他众缘而得生故楞伽云若依若缘生名缘起故遍计心等所缘缘故亲相分者必依他故问圆成实性宁非遍计所缘之境答圆成是真如是根本智所缘境非妄执所缘不相似故若谓圆成与彼依他非异不异若遍计执依他圆成亦是徧计所执问若尔圆成亦应徧计所缘答虽徧计执依他兼执圆成为境而实非彼所缘以如如理唯与如如智合不与虗妄分别合故问徧计所执与依他起有何差别安慧师言相见二分即是徧计心心所法即是依他以彼不立第三自证故谓心心所所变见相二分情有理无即以见分为能徧计相分为所徧计相见二分所依心心所体实託缘生即是依他问云何知然引经答可知X此义非正有义一切心及心所皆是此中依他起摄陈那师言诸心心所名自证分由众缘熏习之力于自证分变起相见二分亦依他起于依他起上妄执四句名为徧计下引证唯量者义无所有故唯二者有相及见故唯种种者种种相生起故又相名分别正智及十一识论皆说为依他起言十一识者摄大乘论云一身识谓眼等五界二身者识谓染污识三受者识谓意界四应受识谓色等六外界五正受识谓六识界六世识谓生死相续不断七数识谓从一至阿僧祇八处识谓器世间九言说识谓见闻觉知十自他差别识十一善趣恶趣生死识自身识至言说九种识因名言熏习种子生自他差别识因我见熏习种子生善趣恶趣生死识因有支习气种子生以此分别性摄尽一切种子若不以二分为依他而以二分为遍计者则转依位无漏后得智所缘境应名遍计所执转依位中若许遍计能缘净分依他者则净分依他应非圣智所缘之境若尔即能缘圣智亦非道谛所摄应是集谛摄故若无漏位不许二分是徧计所执则有漏位亦不许相见二分即是徧计所执若二分是遍计应非所缘缘遂申量破云相见二分是有法非所缘缘宗因云徧计所执体非有故喻如兔角等又若二分即遍计者则应二分不熏X成种熏种子者有体法故若无相见种子熏入本识后识等生应无二分又诸种子皆是第八相分所摄岂非有体之法可作亲生因缘耶若是遍计无体法者应如兔角恶能成种若汝必谓众缘所生相见二分即是遍计非依他者则汝所说二分之体亦非依他以相见自证无异因故由斯下结成依他非是徧计问既依他起非是遍计何故颂中说分别缘所生答应知但说染分不说净分以净分依他是圆成摄或有处说染净心心所皆名分别者以染净心心所皆能缘虑一切境故是则下结示二空所显圆满成就则本后智用无别次释圆成实于彼四句二空下先释名圆满者范围三界故成就者曲成万物故实性者体非虗妄故显此下释义唯遍故圆满唯常故成就唯不虗谬故曰实简自下料简自相者色等诸法各有体故如色以质碍为自相等共相者五蕴法上共有无常苦空无我等故此依他也虗空者即三无为之一也我即徧计所执二我也言此圆成实性简去依他及徧计执与三种无为等虽无漏有为亦得此名然今颂中是说二空所显真如实性不显无漏有为无漏有为即涅槃菩提果也此圆成实于彼依他起上常时远离前遍计所执以是二空所显真如实性故颂云圆成实于彼常远离前性X也颂说于彼者谓圆成实与彼依他不即不离也颂言常远离者谓圆成实离徧计执也颂言前者谓但空遍计不空依他也颂言性者显二空非是圆成实性是二空所显真如名圆成实也以真如性无徧计故离有自属真如故离无由前理故颂说故此与依他非异非不异也若言异者则应真如非彼依他之实性依他必以圆成为体故若言不异则此圆成应是无常以依他起是无常故且彼依他是世俗不净境是后得智所缘此圆成实是真如净境是根本智所缘今若不异则根本缘不净境而后得亦缘真如净境如此则本后二智之用无有差别不得言后得缘俗而根本缘如矣云何二性非异非一是故此三不离心等此释颂中后二句也问云何二性非一非异答如彼无常苦空等共相法与彼行受想等自相法非异不异若无常等与行等法异者应彼行等法是常乐我净不是无常等若不异者此无常等即是行等应非行等之共相故由斯一喻足显圆成与依他非一非异法与法性理应如是不即不离故胜义世俗必相待而有故颂言非不见此彼者言未有不证此圆成实性而能见彼依他性者未有不达徧计性空而如实知依他为幻有者何以故以遍计依他二性相生俱无自体因妄想故立名相因名相故立因缘若妄想不生名相何有名相X不生因缘不起是知万法不出名相故楞伽云譬如修行事于一种种起于彼无种种妄想相如是释云如二乘修诸观行若作青想观时天地万物莫不皆青此于无青处见青此破徧计执性也又云譬如种种翳妄想众色现翳无色非色缘起不觉然释云正如患眼人目中有翳或见空华或见垂发或见飞蝇斯言翳眼所见差别不同非是实有垂发飞蝇等事此破依他起性也斯则妄想本空因缘无性即是圆成究竟实法然未达徧计本空则不知缘生无性故得无分别智证真如巳方起后得后得智生方能了达依他如幻等事故必证圆成而后能见依他也问从无始来心心所法能缘相见分等何故必证真如方能了达答虽无始来心心所法能缘自识所变相见二分然彼徧计执为实我实法故不如实知彼依他是众缘所引是自巳心心所法虗妄变现犹如镜华水月等非有似有非是实有故必达徧计性空证真如巳然后如实知彼依他如幻事也依如下复引颂证此中下释颂意此颂意说三种自性皆不离心先立量以显依他是假有立量云谓心心所及所变现依他起性是有法非有似有是宗因云众缘生故喻如幻事等次立量以显徧计非有立量云愚夫于彼依他起上横计我法有无俱不俱等是有法性相都无是宗因云一切皆是徧计所执故喻X如空华等次显圆成是实有谓于彼依他起上徧计所执我法二种俱空即此二空所显识等真如实性名圆成实故曰缘生无性无性即空空即圆成是故此三皆不离心心所等虗空择灭非择灭等余四皆是圆成实摄下明异门分摄先摄六无为先问次答心等下释有漏下摄漏无漏如是下摄七真如流转真如作意者谓巳见谛诸菩萨以增上法行善修治作意于染净法时思惟诸行无始世来流转实性既思惟巳离无因见及不平等因见二实相真如作意者谓如前说乃至于染净法因思惟诸法众生无我性及法无我性既思惟巳一切身见及思惟分别众相作意不复现行三唯识真如作意者谓如前法乃至于染净法所依思惟诸法唯识之性既思惟巳如实了知唯心染故众生染唯心净故众生净四安立真如作意者谓如前说乃至于染污法体思惟苦谛既思惟巳欲令知故为有情说五邪行真如作意谓如前说乃至于染污法因思惟集谛欲令断故为有情说言邪行者谓贪瞋二烦恼迷境界及见起邪行慢迷有情及见起邪行萨迦耶见边执见邪见迷所知境起邪行见取戒禁取迷诸见起邪行疑迷对治起邪行无明迷一切起邪行又十烦恼皆迷苦集起诸邪行是彼因缘所依处故又十烦恼皆迷灭道起诸邪行由此能X生彼怖畏故六清净真如作意谓如前说乃至于清净法体思惟灭谛既思惟巳欲令证故为有情说七正行真如作意谓如前说乃至于清净行思惟道谛既思惟巳欲令修故为有情说此七种实性皆是圆成实性摄以二三七六皆是根本智所缘境故一四及五皆是后得智所缘境故若随相摄流转苦集此三是徧计依他二性摄有妄执故有杂染故余四皆是圆成所摄三性六法相摄云何如瑜伽论广说应知次摄六法谓五蕴无为六法皆有妄执皆是缘生皆具实性三性皆摄次摄五法谓名相妄想正智如如也有四解初解有处说依他摄四法圆成摄如如徧计不摄五事论主出义云此说以所诠为相以能诠为名能变心心所为分别无漏心心所为正智以上四种皆是缘生故总名依他遍计不摄五事者虗妄无体故故显扬云遍计所执自相是无何以故五事所不摄故除五事外更无所有问若遍计所执相无有自体云何能起遍计执耶答由名于义转故谓随彼假名于义流转世间愚夫执有名义决定相称真实自性问云何应知此是邪执答以二更互为客故所以者何以名于义非称体故说之为客义亦如名无所有故说之为客二解有处说依他起摄相与分别以是相见二分故以遍计摄名但有名言无实义故正智如如X摄圆成实无颠倒故平等性故三解有处说依他起唯摄分别徧计摄名相正智如如摄圆成实论主出义云彼说有漏心心所法相见二分皆是虗妄分别性故遍计所执是能诠名及所诠相以随妄情立二事故四解有处说名属依他义属遍计论主出义云彼说有漏心心所法相见分等皆由名之势力引起故名属依他遍计随名而生计度假立为义故义属遍计虽四处说此五事皆不违理然初一说不相紊乱依此为准又圣教中说有五相无漏智等为自性故次摄五相显扬论云一能诠相二所诠相三相属相四执着相五不执着相谓能诠相与所诠相各具三性谓在能诠所诠相上起妄执者是遍计摄若以所诠应所缘相分能诠应能缘名与分别则属依他若以能诠应正智所诠应如如则属圆成问正智缘如本无分别何有能诠答是后得智变似能诠虽非根本亦正智摄二相属相唯遍计摄妄执名义二种定相属故执着相即分别依他起摄不执着相即正智如如唯圆成摄又圣教中说四真实或假或实如理应知次摄四真实谓世间真实与道理真实依他起摄于五事中名相妄想三事摄故烦恼净智真实与所知净智真实正智如如所摄论说世间真实唯遍计摄一切有情共所执故道理真实通属三性X执谓徧计无执谓圆成杂染谓依他清净谓圆成后二真实唯属第三不通前二次摄四谛四谛一一皆通三性初苦谛中无常苦空无我一一皆具三性如次配合先无常三一无性无常者谓一切性本无故属徧计二起尽无常者有起灭故属依他三垢净无常转垢成净故属圆成苦有三者一所取苦谓五取蕴是我法二执依之而生取着故二事相苦谓生苦苦苦坏苦如次配生老死三和合苦由圆成性方得诸苦和合故空有三者一无性空无实性故二异性空假和合故谓依他起不与徧计相同一是理有情无一是情有理无故三自性空二空所显真如实性是真空故无我三者一无相无我谓所计人我法我皆无相故二异相无我圣教假我不与世间假我相同故三自相无我自相本无有我故集谛三者一习气集谓烦恼集也烦恼种子本是依他而由遍计所执假立习气名二等起集谓业烦恼现行互相熏发故三未离系集谓未离界系未断二障本有之真如灭谛三者一自性灭自性无生故二二取灭谓永断择灭二取故三本性灭本自寂灭不待更灭故道谛三者一遍知道能知遍计所执定无故二永断道能断染分依他故三作证道断障而证圆成故遍知通后二者因遍知而断集因遍知而证真故七三三性谓苦谛有四三集灭道谛各有一三合成X七三如上七三每三各配三性故曰如次配释或假或实者如遍计是世间假依他是圣教假唯圆成是真实三解脱门所行境界圆成实性唯圣智境次摄三解脱空属徧计无愿属依他无相属圆成缘此三性复生三无生忍一属徧计境而生本性无生忍以了遍计本自无生故二缘依他境而生自然无生忍以了依他自然无生故如春观百华秀秋观黄叶落等三缘圆成实境而生惑苦无生忍以了惑苦当体无生故次摄二谛世谛有三一假世俗者即世间世俗如军林等二行世俗者即道理世俗如蕴处界等三显了世俗即安立世俗安立真如故胜义谛三一义胜义胜之义故是依主释二得胜义胜即义故是持业释三行胜义胜为义故是邻近释次摄二智徧计所执非智所缘此全简也若以愚夫圣者有无论亦是凡圣所缘智境此带收也依他起性根本后得二智所缘若圆成实唯根本缘此三性中几假几实恐厌繁文略示纲要次论假实若谓徧计所执有名无体妄情安立可说为假若究其体相既无法体又无相状不可说假不可说实必如兔角之无牛角之有方可说假说实故依他假有三种一积集假如瓶盆等是积聚法多法一时所集成故能成虽实所成是假二X相续假如三世唯有因果是相续性多法多时上立一假法如佛说言昔者鹿王今我身是等三分位假如不相应行是分位性故皆是假此在一时一法上立如一色上名有漏可见有对亦名色等并是于一法上假施设故若彼实者应有多体其忿恨等皆此假摄诸心心所及与色法从因缘生故说为实若无实法假亦应无假因实有故圆成实有不依众缘而施设故次论一异问此三性法为是异耶为不异耶答非一非异云何非异答无别体故谓徧计无相依他无生圆成无性三性即是一性一性即是无性故又圆成真如有二义一不变二随缘依他有二义一似有二无性徧计有二义一情有二理无由真如不变依他无性所执理无故三性一际若真如随缘依他似有所执情有由此三义亦无有异故云何非一答徧计是妄执性依他是缘起性圆成是真如性三性各别故非不异深密经云翳眼人如徧计现青黄如依他净眼如圆成实摄论云分别性如虵依他性如藤偈云于藤起虵知见藤则无境若知藤分巳藤知如虵知谓知藤之性分是空例知藤上妄生虵想故古德问云我见所缘影像若是依他有者应有依他实我答此相仗因缘但是依他幻有而非是我由彼徧计妄计为我此有两重相若此法从因缘生有力能生心心所等此则是有名依他起于X此不称所执法义边名徧计所执乃名为无如人昏冥执石为牛石体不无牛体不有我见所缘依他相有我见非有如石体本无牛妄执为牛此所执牛其体全无如相分本非我妄心执为我此所执性其体全无但有能执心而无所执我如石上无所执牛而有所缘石于此相分上虽无所执我而有所缘相故知三性非不异也成唯识论卷第八成唯识论集解X卍XXX成唯识论卷第九护法等菩萨造唐三藏法师玄奘奉诏译金庭长寿寺沙门通润集解若有三性如何世尊是一切法胜义谛故先问次举颂答论曰下释谓佛说无自性者非离此三有性而别有三无性是即此三有性而密意说三无性也初依虗妄遍计说相无性以彼体相毕竟无有如蝇上蛇故次依依他说生无性谓假众缘而生故非如徧计所执自然为生因故三依圆成说胜义无性谓一真法界无性性故此佛约密意说一切法都无自性非是显了说一切法全X无性也彼意正显遍计是空依圆是有耳问依圆既有自性何故世尊密说为无答谓依圆二性体虽是有而有愚法之人于彼依他体上头上安头虗妄执为实我实法世尊为除此执故于一切有体无体诸法总说为无云何下问谓依下立量答遍计所执是有法立相无性宗因云由此体相毕竟非有故喻如空华等次量云依他是有法假说无性非性全无宗因云託众缘生故无如妄执自然性故喻如幻事等三量云圆成胜义是有法假说无性非性全无宗因云由远离前遍计所执我法性故喻如虗空徧色谓虗空虽遍众色要由众色无性方显虗空无性圆成虽徧依他要由依他无性方显圆成无性故此义正显圆成与彼依他非异不异俱是假说无性问依圆既是非异不异何故圆成名胜义无性依他不尔答虽依他起非是真胜义性若随转门亦得说名胜义无性恐滥第三真实胜义故不说之然此圆成是诸法中最极殊胜第一义谛非依他所起得为例然胜义谛略有四种总拨诸法都无自性胜义者对世俗言世俗有四一世间世俗即假名无实谛谓军林等二道理世俗即随事差别谛谓蕴处界等三证得世俗即方便安立谛谓预流等四安立世俗即假名非安立谛即二空真如胜义有四一世间胜义即体用显现谛谓蕴处界等有X实体用过于世俗说名胜义随事差别说名蕴等故名显现二道理胜义即因果差别谛谓苦等四谛知断证脩因果别故三证得胜义即依空显实谛谓二空真如依彼二空显此真如故四胜义胜义即癈诠明旨谛谓一真法界不落言诠所谓胜义中真胜义性以彼世俗对此胜义便成八谛初一世谛但是我法虗妄末后胜义但是一真中间三法配初军林名俗四谛配后一真名真四谛此中胜义是依最后胜义胜义说为欲简前三种胜义故说胜义即是真如真者非如遍计之虗妄如者非如依他之变易谓此真如虽在一切虗妄变易法中而未甞动着一丝毫故言亦者显此真如尚有多名如法界及涅槃实际等此真如性即是唯识真如实自性虽是实性而有二种简别一简虗妄徧计故说实性二简世俗胜义故说实性下戒勉云三颂总显三无性是秘密说非极了义不应总拨诸法一切皆无此三性三无性是流转还灭之关键若于依他起执即是流转若了依他无性便是还灭自此而下于十地中舍一分徧计证一分真如故分五位俱约大乘悟入之渐次非小乘得预斯门以彼执心外有法故如是所成唯识相性方能渐次悟入唯识此下明行位唯识分也问上文虽广陈唯识相性二门成就唯识之义然不知如何用心方入此门X欲入此门几何阶级言相者即前文能变三相言性者即是圆成实也答要具二种大乘种子于五位中渐次悟入复问云何谓大乘二种答一本性住种谓从无始依附根本识性法尔具足无漏道种不从外得者是二习所成种虽具本因若无外缘新熏资发之力不得悟入故必假法界等流之法透入耳门而继之以闻思闻脩时时熏习所成者是闻所成等者等取思所成脩所成也闻谓听闻即是耳根发生耳识闻言教故思谓思虑即是思数发生智慧思择法故脩谓脩习即是胜定发生智慧脩对治故具二种性方能渐入真唯识门何谓悟入唯识五位复令悟入唯识相性问五位云何答一资粮位谓此菩萨巳具二种性巳始发大心勤脩福智为入圣道之资粮故名资粮位涅槃名为解脱行言顺分者行行不违故名为顺言分者是因义支义是解脱因之一分一支故此位虽未得解脱而能顺解脱之道故名顺解脱分二加行位顺解脱道既圆满巳为入见道复脩加行亦名顺决择分以近见道伏除二取故名加行真见道后决择所知障种名决择分此位虽未得真见道而加行时亦能随顺决择二障故名顺决择分三通达位谓诸菩萨入初地时得真见道能所平等通达一切佛法名通达位四脩习位谓初地断分别惑得无分别智巳即以无分别智X渐断所知障种渐入唯识实性从初地第二住心以至金刚无间心位总名脩习位五究竟位障尽智圆于一切法成等正觉名究竟位此从金刚后心解脱道中以至尽未来际皆此位摄问五位巳明云何悟入答文易了初资粮位其相云何即是所知烦恼障种此下广明悟入五位之相先资粮位先问次举颂答论曰下释谓从初发心乃至未起加行顺决择识求住真唯识性皆是资粮位摄此有二义为上求佛果辨胜资粮名资粮位为下度众生勤求解脱故又名顺解脱分资粮是自利之名解脱是利他之号此位菩萨因依等者摄论云此位菩萨巳能悟入大乘多闻熏习相续故名依因力巳得奉事无量诸佛故名善友力巳得一向决定胜解非诸恶友所能摇动故名作意力巳得积集诸善根故名资粮力此位菩萨得此四种殊胜之力于唯识义能深信解虽能伏除二取粗烦现行而未能了能所取空以彼虽能脩菩萨行止观力微取着外相未能忘舍故于二取所引种子及彼二取微细现行未能伏灭颂中所言二取者显二取之执取以执取二取性故颂言随眠者即是二取习气由此习气随逐有情眠伏藏识故名随眠或是随此种子增长过恶故名随眠如人睡眠眠更滋多故过恶增是随眠义此随眠者即是分别我法二X障种子随眠转相略有十八一随逐自境随眠谓三界中自地所摄随眠二随逐他境随眠谓生下上地下上烦恼所逐随眠三被损随眠谓世间离欲下地随眠四不被损随眠谓巳离欲或未离欲自地随眠五随增随眠谓自地随眠六不随增随眠谓他地随眠七具分随眠谓诸异生所有随眠八不具分随眠谓诸有学非异生者所有随眠九可害随眠谓般涅槃法所有随眠十不可害随眠谓不般涅槃法所有随眠十一增上随眠谓贪等所有随眠十二平等随眠谓等分行所有随眠十三下劣随眠谓薄尘行所有随眠十四觉悟随眠谓诸缠裹与缠俱转随眠十五不觉悟随眠谓离诸缠而恒随逐随眠十六能生多苦随眠谓欲界随眠十七能生少苦随眠谓色无色界随眠十八不能生苦随眠谓得自在菩萨所有随眠等烦恼障者谓执徧计能障菩提名所知障先释烦恼障言一百二十八根本烦恼者演义云欲界四谛各有根本十惑为四十上二界四谛之下各除瞋有七十二三界合为一百一十二并是见道所断根本惑然疑及三见唯是见所断脩道位中欲界唯六上二界除嗔唯十合为十六是脩所断见脩合说故有一百二十八也见所断中是分别惑别迷四谛故于四谛各别取数故有一百一十二脩所断中是俱生惑总迷四谛唯取三界X总数故但十六如是见脩位中断烦恼时亦断随烦恼惑故曰及彼等流等此等根随皆能扰乱身心长处生死能障涅槃名烦恼障次释所知障言见疑无明爱恚慢等者演义云是出名目正与烦恼相同烦恼障粗有多品类二乘所断唯是不善有覆性摄故以数显所知障细无多品类唯菩萨断亦是异熟无记所摄故不显数又显烦恼是四地摄故以数显法执无明唯是一地故不显数言等者亦等随惑所知境者即有为无为也无颠倒性者谓真如理由此根随皆能覆所知境令智不生能障菩提名所知障此所知障决定不与岂彼更无慢无明等论八识相应问何故此障不与异熟识相应答以异熟识微细极劣唯与触等五所相应不与烦恼别境相应故异熟空时法空智与慧等方俱起故第七所知唯是俱生根随染惑但有十二根本有四而随惑八故名为少第六所知根随烦恼有二十六故名为多当知我法二障皆由根随烦恼执我执法而生差别故七六二识所知皆如烦恼障说眼等五识无计度故无所知障故法执中根随等惑定不相应余烦恼障虽有不起若仗同时意识引发之力皆容生起此障下论三性相应此障唯与二性相应不通善性无明是痴善性非痴故烦恼下论自类相应烦恼障中必具所知烦恼依X此而得起故烦恼之体虽与所知无异而执我执法用有差别是故二障种子随道力断道力胜者先断所知后断烦恼道力劣者先断烦恼后断所知此于下论四无记相应此在四无记中唯与异熟生无记相应是染性故不与威仪工巧变化相应以彼三种势用薄劣不覆所知不障菩提故此四无记耎中上品谓异熟生及威仪路不勐利故俱是耎品诸工巧处性勐利故说名中品变化性极勐利故是上品又四种各有差别谓无色界色界欲界异熟是耎中上品若坐卧是耎威仪住是中威仪行是上威仪初习业者是下工巧巳串习者是中工巧堪为师者是上工巧下品脩三摩地所得是耎变化中品脩三摩地所得是中变化上品脩三摩地所得是上变化问前说此障是覆所知是障菩提何故此说不覆不障答此名无覆对二乘说以二乘但断烦恼不障彼智故名无覆若对菩萨是障彼智亦是有覆问若所知障中既有见疑爱恚等惑云何契经但说此障名无明住地而不及余答以此障无明最增故偏说之非无见等即如烦恼障中立四住地谓见一切住地欲爱住地色爱住地有爱住地岂彼但有贪见而无无明慢等亦由烦恼中贪见最增故偏说也如是二障分别起者伏二现行通有漏道论伏断问如是二障何处得断答菩萨道力增胜X若是分别我法二障初地见道时断若是俱生我法二障菩萨从初地住心以至金刚无间心断二乘道力微劣于菩萨所断者但断一种不能双断菩萨道力增胜故能双断若是双断二障种子唯在等觉后心剎那顿断入究竟位此唯无漏道摄若是伏此二障现行亦通有漏道分别我法二执在加行位伏俱生我法二执若六识俱者在四地伏若七识俱者在八地伏菩萨住此资粮位中应知亦是解行地摄问此位菩萨二种现行伏耶灭耶答此位分别我法二粗现行虽有伏者然此二种微细现行及彼种子由彼止观力微多住外门脩菩萨行未能伏灭故颂云于二取随眠犹未能伏灭此位下论位摄问解行证三此位何摄答以此位未证真如尚在解位若以殊胜解力脩六种殊胜行应知总是解行地摄以此是信解位加行是行位前解后行分二位故若约摄大乘论以三僧祇分四位前一僧祇总名解行地无加行位故云亦是解行地摄所脩胜行其相云何皆是此中所脩胜行问此位以胜解力脩诸胜行其相云何答谓福及智若论通相则度度皆有福智若论别相前五为福后一为智或以施戒忍三为福后一为智进禅通二又约通相论六种皆通二利若别相论六度与三十七品菩提分法自利行摄布施爱语利行X同事及慈悲喜舍皆是利他行摄如是下结此位二障虽未伏除坚固炽然脩诸胜行三事练磨者一闻无上正等菩提广大深远便生退屈于退屈时引他巳证者练磨自心勇勐不退言广者无边大者无上深者难测远者时长此名第一菩提屈引他况巳鍊摄论颂云十方世界诸有情念念速证善逝果彼既丈夫我亦尔不应自轻而退屈二闻施等难脩便生退屈即便省察我巳获得如是意乐离诸弊恶谓此意乐远离悭贪恚等我由此故少加功用脩习施等当得圆满此名万行难脩屈省巳增脩练颂云汝昔恶道经多劫无益勤苦尚能起今行少善得菩提大利不应生退屈三闻诸佛圆满转依极难可证便生退屈于退屈时引他人天粗浅小善以况六度殊胜妙因练磨其心勇勐不退此名转依难证屈引粗况妙练颂曰愽地一切诸凡夫尚拟远证菩提果汝巳勤苦经多劫不应退屈却沉沦由斯三事练磨脩诸胜行断四处障一由离声闻独觉作意断作意故二由于大乘诸疑离疑以能永断异慧疑故三由离所闻所思法中我我所执断法执故四由于现前现住安立一切相中无所作意无所分别断分别故次加行位其相云何二二相同故合思察言加行者如人远行将及巳舍更鞭䇿故以由此X道能舍烦恼故先问次举颂答言少物者凡夫迷心逐物见物而不见心不可谓少圣人了物即心见心而不见物无容其少唯处将圣尚凡之地不可言物又不可言无物故曰立少物也此是古人泥团将破未破时也于此加功用行进而至乎道矣论曰下释谓菩萨于一阿僧祗积集福德资粮顺解脱分亦巳圆满为欲入见道位故复施鞭䇿加功用行伏除二取种现何等名为四加行位谓煗位顶位忍位世第一位此之四位总名顺决择分以能随顺趣入真实唯识性故言决择者决谓决断择谓简择即见道智即择法觉支也决简疑品择简见品疑品择而不决以犹豫故见品决而不择非正见故以诸圣道能断疑故分谓分断此言意显所顺唯是见道一分决择之分故得决择分名顺决择分今生起者必前生起顺解脱分诸有创植顺解脱分方得解脱谓初起顺解脱分次起顺决择分第三入圣方得解脱此位邻近真见道故立加行名然有资粮故有加行若无前位此位不成问煗等四位依何建立答依四寻思建立初二依四如实建立后二四寻思者谓名寻思义寻思自性假立寻思差别假立寻思四如实智者谓名寻思所引如实智事寻思所引如实智自性假立寻思所引如实智差别假立寻思所引如实智方便因相名为寻思方便果相名如实智言名X者谓色受想等菩萨于名中寻思但见名言不见名体故知唯意言境是假非实义者即名所诠表谓蕴处界等谓菩萨寻思义类但见其类不见余义故知亦是意言是假非实名言既唯意之分别名下之义亦无别体故离名言分别无别有义可缘复寻思名义二种之自性是假非实谓色受想等名义自性菩萨寻思自性唯见是假不见余物故知实无所有假立自性譬如假立补特迦罗等复寻思名义二种之差别是假非实谓无常苦等名义差别共相谓菩萨寻思差别但见是假不见余物故知实无所有假名差别如是寻思了达四种皆是徧计执性悉不可得如是而知名等四法依识现起若离识时决定非有又且不独四法为无即能现识亦不可得如此徧知名如实智譬如绳上观蛇蛇非真实以无有故若巳了知彼义无者蛇觉虽灭绳觉犹存若更微细品类分析此亦虗妄色香味触为其相故此觉为依绳觉当灭若灭绳觉即能悟入真唯识性问何故此位寻思名义自性差别答名义二种即名相也即见相二分也即依他起也由此二种为迷悟要关故楞伽释五法云相者若处所形相色像等现是名为相若彼有如是相名为瓶等施设众名显示诸相是名妄想彼名彼相毕竟不可得是名如如真实决定究竟自性不可得是名正智前明迷此名相而起妄X想遂成流转此明了此名相本无自性当体如如即是圆成故迷悟皆由此问何故名义各别寻思名义之自性差别合而思察答名义二法能所相异故别寻求名义之自性差别相同故合思察若知名之自性差别不可得即知义之自性差别不可得故显扬论云名寻思者谓诸菩萨于名唯见名事寻思者谓诸菩萨于事唯见事自性假立寻思者谓诸菩萨于假立自性唯见假立自性差别假立寻思者谓诸菩萨于差别假立唯见差别假立此诸菩萨于名事二种或离相观或合相观依名事合观故通达自性假立差别假立名寻思所引如实智者由诸菩萨于名寻思唯有名巳于名如实了知谓此名为此义故于此事中建立为令世间起想见言说故若于色等所想事中不为建立色等名者一切世间无有能想此事是色等若无想者无有能起增益执着若不执着则无言说若如是如实了知是名第一名寻思所引如实智事寻思所引如实智者由诸菩萨于事寻思唯有事巳如实了知色等所想事性离一切言说不可言说是名第二事寻思所引如实智自性假立寻思所引如实智者由诸菩萨于色等所想事假立自性中寻思唯假立故如实通达假立自性非实彼事自性而似彼事自性显现又能了知彼事自性犹如变化影像水月梦幻似有体性是名第三X自性假立寻思所引甚深义所行境如实智差别假立寻思所引如实智者由诸菩萨于差别假立寻思唯假立性故于色等所想事差别假立中善能通达不二之义谓彼诸事非有性非无性由可言说自性不成就故非有性由不可言说自性成就故非无性如是非有色非无色由胜义谛故非有色由胜义谛故非无色由世俗谛中假立色故如有性无性有色无色如是有见无见等诸差别假立法门彼一切由是理趣尽应知若能如是了知差别假立如是不二之义是名第四差别假立寻思所引如实智依明得定发下寻思寻思位极故复名顶明得定者摄论云明谓能照无义智明得谓创得无义智明故名明得三摩提发下寻思者明得是定寻思是慧以初获方便智故云发也以此寻思观察所取之法了不可得名为煗位谓此煗位创观所取名义自性差别四法皆自心变实不可得故问明得与煗名位何别答言明得者以初得智慧日之前相立明得名即由此明得定力所获道火前相名为煗位摄论云譬如钻火暖为前相此亦如是智为前相故古德云学道如钻火逢烟且莫休明增定者慧力更胜明相转增故登峰造极故立顶位恐初不实所以重观依印顺定发下如实智此最胜故名世第一法X印顺定者印前顺后故发下如实智者以初获智果故曰下也以此智果印前二位所取境空故曰于无所取决定印持复以此智顺后能取之识亦空故曰无能取中亦顺乐忍所以印前复顺后者既无所取能取必无故位名忍者忍即是智忍境识空解见下文无间定者谓由此定无间永断烦恼令无所余故发上如实智者智力增盛故名为上双印能取所取皆空故位名第一余文易了如是煗顶依能取识次能取亦无后触无所得此总结四位也谓煗顶二位依能取识但观境空不能印境以无智故忍位起时有三品智下品名印忍印所取空故中品名顺乐忍乐空能取顺脩彼故上品名印顺忍印能取空顺观彼故世第一法双印境识俱空然虽如是加功用行皆带相故未能证实以境识虽空空相犹在故说四位菩萨犹于现前安立少物少物者何谓唯识性以彼空有二相不除故徧计空而识相有故演义云心上变如名为少物此非无相故曰带相由有此相未证真如有所得故灭空有相方证真如依如下二颂结四加行谓初二句结煗位摄论云谓观所有似法似义定所行影唯是内心义想二句结顶位摄论云谓审观察如是似法似义唯我定心之所变现如是下三句结忍位二句下中忍一句上忍合上三句即世第一位摄论云谓先巳了所取是X无既知所取之境是无即知能取之心亦无故末后一句即见道位摄论云谓从此后证无二取所得真如触犹证也此加行位未遣相縳未证唯识真胜义故此论伏断此位现前犹立少物故相缚未遣即分别粗重种子亦未能除但能伏除分别二取现行故与见道相违于俱生我法二执全未能伏俱生我法二种全未能灭以有漏观心所得未忘分别未断故次论二谛此位菩萨双观真俗为欲引发将来真见道及相见道故及伏分别我法二障故虽真俗双观而真谛是彼正观非如小乘唯观安立四谛故故大论问云若安立谛建立为谛何因缘故更复显示非安立谛答若离非安立谛二种解脱不应道理谓于相缚及粗重缚所以者何若有行于诸安立谛彼一切行皆行有相行有相故于诸相缚不得解脱于诸相缚不解脱故于粗重缚亦不解脱若有行于非安立谛不行于相不行相故于诸相缚便得解脱于诸相缚得解脱故于粗重缚亦得解脱问若唯由彼非安立谛于一切缚解脱清净何缘显示安立谛耶答为令资粮及方便道得清净故次论善根此菩萨起此四种定慧善根虽七方便时通四静虑而独依第四静虑方得善根成就满足以託彼天为最胜依止从此便入真见道故问此善根从何界起答唯依欲界善X趣身起欲界余趣是彼所厌亦非殊胜故不起也次论位摄此位亦在解行地摄非证地摄以未证真实唯识故摄论合资粮加行为解行地故次通达位其相云何初照理时亦名见道此明证入位也先问次举颂答论曰下释此菩萨证唯识性善达法界生如来家得一切有情平等性得一切菩萨平等性得一切佛平等性此即名为菩萨见道住唯识性也俱离能取所取相者谓能证智与所证真如俱无能所二取之相以此二相是分别故是有得心所现起故今断分别证无分别智现前少物俱无所得故能缘智与所缘如悉皆平等一师言此无分别智相见俱无一师言此无分别智相见俱有以无分别智变带真如之相为所缘故先破无相云若如如智上无真如相名缘如智者则应色等智上无声等相亦名缘声智次破无见云若无见分而能缘者真如性亦名能缘勿有真如名能缘者一师出正义云此智见有相无说无所取故虽有见分而无分别故说无能取非谓全无能取也虽无相分下即瑜伽七十三文问云既无相分何名缘彼答云云释云谓此缘如智虽无相分而能亲挟真如相而起名为所缘非变带影像相分名缘于如以如智不离如故次例明云正如自证缘见分时亦是亲缘不变影缘此智缘如亦复如是若谓本智说变影缘如者X则应本智不能亲证真如便同后得有分别智安得名根本智为无分别也以后得智必托本智变影缘故定应许此有见无相问此位何故名为通达答加行无间道中此智生时体会真如故言此智者即无分别智也体者通也会者达也理绝妄情名之为真诸法体同目之为如问何故又名见道答初照理故照理明见见即是道问若言照理二地巳上岂不照理何故言初答此最初故以此受名余随别义然此见道略说有二有意乐力有堪能故此明一心真见道也真见道者谓双空智起于前无间道中双断分别我法二障种子解脱道中双证分别我法二空所显真如问加行无间解脱胜进有多剎那何故但说一心名真见道答虽多剎那事方究竟而相等故总说一心言多剎那者谓加行道一剎那脩于无间道一剎那断解脱道中一剎那证胜进道中一剎那入虽说有多剎那事方究竟而真如相始终平等无有二相故总说一心一师言此位渐断渐证我执粗浅法执深细必先断我执证人空巳次断法执而证法空故知渐断渐证一师言此位顿断顿证由加行时意乐殊胜必欲一斩齐断故此义为正二相见道此复有二以真见不别缘故此明三心相见道也相见道者谓别缘有情诸法X之相而得见道名相见道此复有二一观非安立谛有三品心者非安立谛即真如也谓以三品智心观察真如得见道故三品者何一内遣有情假缘智者内谓内身无体名假谓以能遣之智返观内身所执主宰皆非实有伹以内心似有情现此倣无间道见分断我执也二内遣诸法假缘智者诸法者谓五蕴实法亦以能遣之智观察内身所执五蕴实法亦不可得此倣无间道见分断法执也三遍遣一切有情诸法假缘智者总观一切有情诸法也此倣解脱道中见分双断我法二执双证我法二空也以此三智别断总证故然此中人法二障各分上下粗者为上细者为下若二粗者各别除之以智犹弱未双断故若上品智方能双断此则随智说輭中上輭者下也初智者断名輭次智断者名中胜前劣后故后智断者名上能断见惑此智最上故若约烦恼耎中上品最后所断名耎品中间所断名中品最初所断名上品然初二智未能殊胜别缘内身诸法除我法假至第三心其智上品广缘内外一切有情诸法除我法假前二名法智者以有情诸法各别缘故第三名类智者与前二智相类总合缘故问何故名为相见道答法真见道二空见分自所断障无间解脱别总建立故言法者倣效义真见道中虽有二空自证分而二空见分亲证真如所以法之然见分中X有无间解脱道随断随证有四见分无间道中断惑别故人法二空见分各别法之立初二心解脱道中证理同故人法二空见分总合法之立第三心故曰别总建立名相见道也一师言此三心是真见道不缘四谛故一师出正义云此三心是相见道各别缘故二缘安立谛有十六心差别建立名相见道此总以十六心明相见道也安立谛者即俗谛也此复有二一者依观所取能取别立法类十六种心言所取者即真如言能取者即正智法即现法类即种类谓法智法忍缘于真如其真如者是智所取类忍类智缘智见分其见分者是能取智故名能取所取十六心也一苦法智忍者苦谓苦谛法谓苦谛增上所起教法智谓于加行道中缘苦法之智忍者谓先观察增上力故于苦谛中起现证无漏慧由此慧故永舍见苦所断一切烦恼此即智之因也此苦法智忍即忍无间智能观苦谛下真如能断三界见苦所断二十八种随眠谓欲苦有十上二界苦各九以除瞋故三界合有二十八也二苦法智者即能缘苦如之智名苦法智智者即忍之果由前忍故此智现前智现前时观察真如证前解脱三苦类智忍者谓苦法智无间即有无漏慧生此第三心于一剎那各别内证法忍法智谓以类忍证法忍以类智证法智也言后圣X法皆是此类者谓后圣法依止前法也显扬论云前为后后之所依止故谓二心后乃至无学一切圣法依此二心彼得生故四苦类智者谓此第三无间忍有无漏智生此智但缘第三苦类智忍故曰审定印可苦类智忍也如于苦谛有二智二谛于余谛中应知亦尔故总合有十六智皆断二十八分别随眠此十六心前二观如后二观智谓法忍法智观如觉悟所取故类忍类智观智觉悟能取故一谛既尔余谛皆然此苦法智忍缘如倣真见道中无间道见分断苦谛惑苦法智缘如倣真见道中解脱道见分证苦谛下理苦类智忍缘前见分倣第一心无间道自证缘见分苦类智缘前见分倣第二心解脱道自证缘见分即前智故差别建立名相见道二者依观下上谛境分别随眠名相见道此别以十六心明相见道依观下上谛境别立法类十六心者谓以法忍法智缘下界如类忍类智缘上界如以下界入见现前名法上界名类故名下上谛境十六心也欲界是现前界上二界是不现前界俱以四谛为境而起二心谓观欲界四谛别立法忍法智八种心合观上界四谛总立类忍类智八种心以下上界诸四谛中各有忍智二心故成十六瑜伽云十二谛中有十六智生谓现观忍及智然但观欲界以为法谓观欲界苦名法忍X法智次观上二界苦名类忍类智类同欲故如其所应等者谓苦法智忍缘欲界如倣真见道中无间道见分断欲界惑苦法智缘欲界如倣真见道中解脱道见分证欲界理苦类智忍缘上界如倣无间道见分断上界惑若苦类智缘上界如倣解脱见分证上界理上下合十六心总断一百一十二分别随眠皆是见道所断惑也若依广布圣教道理由此九心名相见道此名九心相见道也九种心者即依前安立谛两重十六止观心别立谓法类品忍智合说等者谓法忍法智类忍类智每谛有四心四四十六心今合法忍类忍为一忍法智类智为一智于四谛中各各唯有一忍一智故说忍智各有四观即为八心八相应止总合一心故有九心问见道位中止观双行何故观开为八止合为一答虽见道中止观双运而于见道见义为要观顺见义而止非见故开观为八合止为一是以不同由此九心名相见道诸相见道依真假说后相见道后得智摄此明二种见道依真假立前后非谓实有前后也如上三种相见道俱依真见道而假说前后其实相见道亦从世第一法无间道中生起谓相见道于非安立谛起三种心能伏分别烦恼随眠即于安立谛中起十六种心谛审观察令烦恼更不复X起于见道位根本智起能断分别随眠非谓真见道后方得生起相见道也若谓真见道后方得生起相见道者岂非断随眠后方伏随眠也以分别随眠真见道时巳尽断故问既二见道并行不悖何故颂中但说都无所得而不及之答前真见道证唯识性后相见道证唯识相二道之中于初为胜故颂偏说谓真见道是根本智正破迷理无明相见道是后得智无力能破迷理无明而亦能破迷事无明故二见道二智所摄诸后得智有二分耶由斯后智二分俱有问诸后得智有相见二分耶一师言相见俱无离二取故一师言见有相无以有分别故见有以亲照境故相无一师出正义云相见俱有说此思惟似真如相不能亲缘真如故思惟即见分变相而缘即相分故分别诸法自共相等者观诸众生根性差别逗机而说方便法故又说现身士者为智纯根熟说实相法故若无见相二分宁有现身现土说法度人等事问转依位中色蕴巳转不应复现身土等色答若转依位转色蕴依不现色者转依位中亦转四蕴应无受等又无受等应如土木何名大觉又若此智不依自本质体变似声色而为所缘则缘色时应缘声等以离自体法为所缘故又若此智缘龟毛兔角无体法时若不变影应无所缘彼体非实无缘用故宗镜问云如第六X缘龟毛兔角时此所缘境为有为无若缘有者圣教不应以喻徧计执若言无者无法无体非所缘缘若言此心无所缘缘云何论说亲所缘缘能缘皆有答若约所缘龟本无毛兔本无角则此本无喻徧计执若约能缘其能缘心将缘此等无法之时由无始来熏习力故从识自证变起龟毛兔角相分及缘此龟毛等见分此二分与识自证同一种生是依他起非体全无不同本来无体龟毛等故得成亲所缘缘由斯理趣故知此智二分俱有此二见道与六现观能尽未来利乐一切此明现观相摄先问次出名言现观者现谓现前观谓观察谓真理常现在前妙智恒能观察不令间断任运相应故曰现观成现观品云现观者谓现观察欲色无色三界所系下中上品所知事故有漏者谓此苦集谛摄无漏者谓此增上灭道谛摄问以何现观颂曰出世间胜智能除见所断无分别证得唯依止静虑此现观智是出世间非世间智为断见所断惑唯是见道非脩道故问彼复何行答无分别证得谓现前证得无分别行非未现证问彼何所依答唯依静虑不依无色问何处现观答于恶趣中不起现观苦受恒随极忧戚故不能证得三摩地故色无色界亦无现观欣掉重故厌羸劣故是故二界三趣不起现观唯一欲界人天二趣有佛出世能起现观问谁能现观答有X五种补特伽罗能入现观或无入者以无我故何等为五一未离欲者二倍离欲者三巳离欲者四独觉五菩萨问齐何当言正入现观答从前所脩如理作意故于见道位出世间正见得生由正见故三结永断谓萨迦耶见戒禁取及疑齐如是位当知巳入现观问此位一切恶趣杂染之法皆悉遣除云何但言三结永断答由萨迦耶见于境迷失由戒禁取于见迷失由彼疑故于佛导师所说正法及正行僧而生迷惑是故随强唯说永断三结此现观差别有六种一思现观者思有三品唯此最上思所成慧为体是欢喜地喜受相应此慧能观察五蕴法及无常等法以从思而起脩故引生煗等在加行位虽未证理观察诸法胜于煗等用最勐故偏立现观问暖等四法何非现观答暖等近见境界微略不能广缘又未证理故非现观二信现观者以上品净信为体通漏无漏现观是慧由信助力令不退转三戒现观者以圣所爱身语等业为体即道共戒由戒助力令观增明若无戒助便成狂慧四现观智谛现观者即缘非安立谛三品心及安立谛苦等十六忍智为体以但缘非安立即通二智故故言一切种大论说三心见道是此现观故知亦是后得智摄又云即由此心势力故于苦等安立谛中有第二现观位清净无碍苦等智生当知依此智故苦集灭道智得成立X即前三心併止观品能证见断烦恼寂灭能得永灭一切烦恼及所依事出世间道名现观智谛现观五现观边智谛现观者谓缘安立八谛等后所得智为体然通有漏无漏一切见脩道缘安立智谛大论说安立谛境慧是此自性又云从前现观起巳于上下诸智谛中二二智生是名现观边智谛现观六究现观者即无学道后尽智无生智等为体大论云谓由永断脩所断故所有尽智无生智生或一向出世或通世出世于现法中一切烦恼永断决定于未来世一切依事永断决定名究竟现观言尽智者谓由因尽所得智言无生智者谓由果断所得智问现思观有何相答若有成就思现观者能正了知诸行无常苦空无我涅槃寂静虽住异生位一切天魔不能引夺信现观有何相答若有成就信现观者或住异生位或住非异生位终不宣说别有大师别有善说法别有正行僧戒现观有何相答若有成就戒现观者乃至傍生终不故害其命及不与取行邪佚行不知而妄语饮放逸处酒现观智谛现观有何相答若有成就现观智谛现观者终不依止异见起所作业及于自所证起疑起惑及染着一切生处计行善相而得清净诽谤三乘造恶趣业况复能起害父母等诸无间业现观边智谛现观有何相答若有成就现观边智谛现观者于自所证若他问难终不X怯怖究竟现观有何相答若有成就究竟现观者终不堕于五种犯处终不故害众生之命及不与取习近淫佚非梵行法故说妄语贮集财物受用诸欲又终不怖畏不可记论事终不计执自作苦乐他作苦乐自他作苦乐非自非他作无因生苦乐诸如是等名现观相此中第四现观有根本智有后得智此真见道唯通非安立谛根本少分第五现观通见脩断此相见道唯见所断于曰少分亦通第四后得少分问六现观既与二见道相应何故但摄三现观其余不摄答第二第三虽与此见道俱起但能助令不退令观增明而非自性故此不摄菩萨得此二见道时生如来家住极喜地善达法界者楞严云觉通如来尽佛境界故得诸平等者摄论云得三平等谓一切众生平等一切诸佛平等一切菩萨平等于多百门巳得自在者大经云入此地巳得百三昧见百诸佛震动百世界化百土众生入于百法门知百劫事示现百身及见百菩萨以为眷属决定自知成佛不谬决能利乐一切众生次脩习位其相云何在大牟尼名法身故先问次举颂答言脩习位者从初地住心巳去至金刚后心通名脩习位论曰下释先释初句为断余障证得转依者言见道断分别我法障巳此位断俱生我法故曰余也言俱生者任运而起不由X分别故此明立脩习位正断俱生惑也复数下出所脩法体此智下辨脩之德远离所取名为无得远离能取名不思议是出下释第二旬此智者根本智也余智者后得智也数脩下释后二句言粗重者谓二惑种子释曰于理及事心无堪能故称粗重一切未来惑及业等皆从此生故称种子言细轻者谓一切有流善法种子释曰于理及事心有堪能故称细轻一切未来信等五根善法皆从此生故称种子又云无所堪能不调柔相是粗重相此无堪能不调柔相复有五种一现在相二刚强相三障碍相四怯劣相五不自在转无堪能相由有此相顺杂染品违清净品相续而住是故说为无所堪能不调柔相瑜伽又云于诸自体所有种子若烦恼品所摄名为粗重亦名随眠若异熟品所摄及余无记品所摄唯名粗重不名随眠若信等善法品所摄种子不名粗重亦非随眠何以故由此法生时所依自体唯有堪能非不堪能故又云粗重有二种一漏粗重二有漏粗重漏粗重者阿罗汉等脩道所断烦恼断时皆悉永离此谓有随眠者有识身中不安隐性无堪能性有漏粗重者随眠断时从漏所生漏所熏发本所得性不安隐性苦依附性与彼相似无堪能性皆得微薄又此有漏粗重名烦恼习阿罗汉独觉所未能断唯有如来能究竟断是故说彼名永断习气不共X佛法言舍者总言于地地中永断一障二愚故曰舍也由舍二粗重便证广大转依也言依者谓依他起与染净法而为所依此性本无染净由徧计执名染依他徧计不执名净依他故言转者谓转舍依他起上一分俱生徧计转得依他起上一分圆成即转烦恼而依涅槃转所知而依菩提此解以依他为主是相宗纲要或依下即以真如为生死涅槃之所依所谓迷之则生死始悟之则轮回息也此解以圆成实为主是性宗之纲要问真如自性本来清净何有生死杂染答真如性虽本净而真如之相有杂染故离相染假说新净即此新净真如便是脩习位中断俱生障而证得者问既脩习位巳转所知而依菩提何故后立究竟位耶答虽于此位亦得分证菩提而非颂意所显颂中但显转唯识相依唯识性故问转相依性得何等身答二乘满位转唯识相名解脱身在大牟尼转唯识相名法身故云何证得二种转依二种转依由斯证得问二种转依由何证得答谓十地中因脩行而断障因断障而证真二种转依由斯而证由此而得言十地者一极喜地能益自他生大喜故下别释先转来意十地之中最初断障证理得圣性故次释名有三义一得位二证理三成行由此三义名极喜地言得位者既断异生之性便获圣X人之性故言具证者拣小乘唯证生空故益自他者拣小乘唯能自利故十住毗婆沙云始得法味生大欢喜故深密经云成就大义得未曾有出世间心生大欢喜故瑜伽云巳入初地菩萨超过诸异生地巳入菩萨正性离生由巳入故不名异生超过一切所有怖畏得未曾得无上法故常能安住极喜住二离垢地者具净尸罗微细毁犯烦恼垢故先辨所来论云如是巳证正位依出世道因清净戒说第二地言正位者即初地见道是出世间依由见道而脩三学戒最在初故先来也次释名具足尸罗者具足别解脱定共道共戒虽第三地始发定增能离过时此地巳满故有定共慈氏云由极远离犯戒垢故谓性戒成就非如初地思择护戒彼离垢者增上戒住深密经云远离一切微细犯戒者名离垢地瑜伽云巳入二地菩萨于毗柰耶中法尔获得止息一切声闻所学自性能于身语意业清净现行故能远离诸犯戒垢三发光地成就胜定大法总持能发无边妙慧光故先辨所来前戒次定义次第故深密云前位能持微细戒品未得圆满世间等持等至及圆满闻法总持为令得此因说此地令勤脩学次释名由得胜定发智慧光由得总持教法发闻思光言无边慧即是三慧深密云由彼所得三摩地及闻持陀X罗尼能为无量智光依止摄论云由无退转等持等至所依止故大法光明所依止故无性释云谓此地中证希有定能发智光明了诸法故名发光得巳不退名无退转诸静虑定名为等持诸无色定名为等至言等持者平等持心趣一境故言等至者正受现前由离沉掉至一境故局在定地通无色定于诸大乘契经得智光明此地是彼所因依地名为发光瑜伽云巳入三地菩萨于内获得强盛奢摩他由此证得尔𦦨光明四𦦨慧地安住最胜菩提分法烧烦恼薪慧𦦨增故先辨所来深密明四种清净能摄诸地前三即意乐戒定增上三清净此第四地讫于佛地名慧增上故次来也然慧有多种此地正明觉分相应增上慧住故次来也又前地虽得世定总持而未能得菩提分法舍于定爱及与法爱今修证彼行故次来也释云前有八定故有定爱有闻持故有法爱今脩证彼者证彼菩提分法也次释名世亲云由此地中安住最胜菩提分法由住此故能烧一切根本烦恼及随烦恼皆为灰烬然以菩提分而为慧者非皆是慧慧之𦦨故庄严论云以菩提分慧为𦦨自在以惑知二障为薪自性此地菩萨能起慧𦦨烧二障薪名𦦨慧地瑜伽云巳入四地菩萨于内获得强盛毗婆舍那道故建立能烧烦恼智𦦨由此能于如其所证一切所有菩提分法安X立善巧五极难胜地真俗两智合令相应极难胜故先辨所来一约寄位四五六地寄出世间前寄初果此寄罗汉义次第故虽有四果举始终以摄中间以后六地既观缘起寄同缘觉故但前二寄于声闻瑜伽摄论皆云初二三地相同世间四五六地寄同声闻正明配位也二约三学前明觉分相应慧此明诸谛相应慧三约出世间前得出世未能顺世今能五明摄化故四约所得法前得三十七品菩提分法今辨方便所摄菩提故次来也次释名摄大乘论云由真谛智与世间智更互相违合此难合今相应故世亲释云由此地中真谛智是无分别智世间工巧等智是有分别智此二相违应脩令合能合难合令相应故名极难胜解深密经云即由于彼菩提分法方便脩习最极艰难名极难胜问上虽多举难胜之法未知何等无能胜耶十住论云功德成故一切诸魔不能坏故故曰难胜瑜伽云巳入五地菩萨超过一切世间智故超过一切声闻独觉智故能昇悟入不思议谛极难胜道六现前地住缘起智引无分别最胜般若令现前故先辨所来巳说诸谛相应慧次说缘起流转止息相应慧故次来也又四地出世而不能随世五地能随世而不能破染净见此地观察无染净法界X破彼见故瑜伽云前地虽能于生死涅槃弃舍一向背趣作意而未能于生死流转如实观察又由于彼多生厌故未能多住无相作意为令此分得圆满故精勤脩习令得圆满故次来也次释名深密经云现前观察诸行流转又于无相多脩作意方得现前摄论云由缘起智能令般若波罗蜜多现在前故无性释云谓此地中住缘起智由此智力令无分别智而得现前悟一切法无染无净庄严论云不住生死涅槃观慧现前故十住论云降魔事巳菩萨道法皆现在前释云生死涅槃是菩萨魔事生死是凡夫行涅槃是二乘行故智论云除诸法实相皆菩萨魔事今证般若能契实相故过魔事也瑜伽云巳入六地菩萨悟入甚深缘起道理故于一切行住生厌背想于无相界多住趣向作是思惟七远行地至无相住功用后边出过世间二乘过故先辨所来巳与缘起相应慧住寄于缘起次说有加行有功用无相住寄菩萨地故次来也瑜伽云前地虽能多住无相作意而未能令无相作意无间无缺多修习住为令满故所以次来次释名此有三义一善脩无相到无相边际故二功用至极故三望前超过故深密经云能远证入无缺无间无相作意与清净地共相隣接名远行地此有二义初义即三中无相拣异前地故云无间无缺后X义由隣后地即能远去故杂华经云二界中间此能过故亦是前行后远摄大乘论云至功用行最后边者但是一义世亲释云虽一切相不能摇动而于无相犹名有行者谓起功用住无相故然通有二义一从前远来至功用边二此功用行边能远至后位故十住论云去三界远近法王位故名远地仁王经名玄达地亦通二义然其能远去行正是无相瑜伽云巳入七地菩萨于有加行无间缺无相界作意能极远入于加行道巳到究竟八不动地无分别智任运相续相用烦恼不能动故先辨所来瑜伽云虽于无相作意无间无缺多脩习位而未能于无相中舍离功用又未能得于相自在脩习得满故次来也又约寄位初之三地寄同世间次有四地寄三乘法第八巳去寄显一乘庄严论说近一乘故次释名谓任运故功用不能动相续故相不能动总由上二烦恼不能动故名不动地本分论云报行纯熟无相无间故名不动释云报行即是不动地前所脩功用今此位成名为纯熟不起分别名为无相空有常行名为世间不为有间空故常在无相观故摄论云由一切相有功用行不能动故此则略无烦恼无性释云谓一切相及一切行不能动彼心故第七地中虽一切相所不能动相不现前然不自在任运而转有加行故八地任运而转不作加行故是名七八二X地差别深密经云由于无相得无功用于诸法中不为现前烦恼所动此但约烦恼不动十住论云若天魔梵沙门婆罗门无能动其愿故此约人不能动人亦是相此不动名诸论虽异不出前三九善慧地成就微妙四无碍解能遍十方善说法故先辨所来瑜伽云前虽于无相性中舍离功用亦能于相自在而未能于异名众相训诘差别一切品类宣说法中得大自在为令此分得圆满故所以次来次释名摄大乘云由得最胜无碍智故无性释云谓得最胜四无碍解无碍解智于诸智中最为殊胜故名善慧四无碍者一法无碍了知一切法句二义无碍通达一切义理三辞无碍分别一切言辞四辨才无碍徧于十方随其所宜故庄严论云于九地中四无碍慧最为殊胜云何胜耶谓此菩萨于一剎那三千大千世界所有人天异类异音异义问此菩萨菩萨能以一音普答众问徧断疑故十法云地大法智云如空粗重充满法身故先辨所来瑜伽云虽于一切品类宣说法中得大自在而未能得圆满法身现前证受今精勤修习巳得圆满所以次来次释名摄大乘云由得总缘一切法智含藏一切陀罗尼门此即喻含水义总缘一切法契经等智不离真如如云含空总持三昧即是水也又云譬如大云能覆如空广大障故X此喻覆空义即以法智能覆惑智二障瑜伽云粗重之身广如虗空法身圆满譬如大云皆能遍覆问无性释以智覆空此以法身遍覆者何智满则法身圆满故起信云显现法身智纯净故庄严论云于十地中由三昧门及陀罗尼门摄一切闻熏习因遍满阿梨耶识中譬如浮云遍满虗空能以闻熏因于一一剎那一一相一一好一一毛端雨无量无边法雨充足一切所化众生谓能如云雨法雨故瑜伽又云言大云雨者未现等觉若现等觉能雨大雨作利益故此则密云不雨含德而巳然诸释虽异不出三义谓以智含德徧断诸障徧证法身所覆粗重即所离障也如是十地总摄有为令得生长故名为地如是下总结与所下总释地名本业云地名为持能持百万阿僧祇功德故亦名生成生成一切因果故故名为地本论云生成佛智住持故此言与所脩行为胜依持令得生长但语其因而阙果义亦名十住住是十地中一义仁王兼入理般若为住住功德为地十胜行者即是十种谓财施无畏施法施波罗蜜者此云到彼岸略有十种谓布施等十地菩萨起此十种胜行对治十种障故一布施胜行即欢喜行无性云言财施者谓无染心施资生具无畏施者谓心无损害救拔惊怖言法施者谓无X染心如实宣说契经等法又云财施者为欲资益他身无畏施者为欲资益他心法施者为欲资益善根摄论云财施利益他身法施利益他心无畏施利他身心戒有三种谓律仪戒摄善法戒饶益有情戒二持戒胜行即饶益行也言律仪者诸恶不作也言摄善法者众善奉行也饶益有情者无生不度也忍有三种谓耐怨害忍安受苦忍谛察法忍三忍辱胜行即无违逆行无性论云耐冤忍者是诸有情成熟转因谓能忍他人所作怨害勤脩饶益有情事时由此忍力化生虽苦而不退转安受苦忍者是成佛因寒暑饥渴皆能忍受无退转故言谛察法忍者是前二忍所依止处堪忍甚深广大法故以能除人法二执故由见谛理三忍皆成智论云罗睺罗被外道打悲泣人问其故答曰我苦少时柰渠长苦何又如提婆菩萨为外道开腹弟子欲追菩萨广说法诫诸弟子所谓耐冤忍也故思益经云诸法念念灭其性常不住于中无骂辱亦无有恭敬若节节解身其心常不动精进有三种谓被甲精进摄善精进利乐精进四精进胜行即无屈挠行谓牢强精进也被甲精进者谓最初时自励言我当作如是事如终不为恼一众生故而行精进但为断一切烦恼而行精X进但为拔一切惑本而行精进但为除一切习气故而行精进复有三义谓无怯弱无退转无喜足谓随事意乐所作善事乃至安坐妙菩提座决不放舍故于自疲苦心无退怯名无怯弱于他逼恼心不动移名无退转乃至菩提于其中间进脩善品常无懈癈名无喜足摄善精进者勤脩善事利乐精进者勤度众生也本业云一起大誓愿二方便进脩三勤化众生静虑有三种谓安住静虑引发静虑办事静虑五禅定胜行即离痴乱行无性释云安住静虑者谓得现法乐住离慢见爱得清净故引发静虑者谓能引发六神通等殊胜功德故办事静虑者谓欲饶益诸有情类以能止息饥俭疾疫诸怖畏等苦恼等事故摄论云谓现世得安乐住能离一切染污法故复依此定而生自利谓能引起六通故复因自利而生利他即是三轮一神通轮谓身通天耳通天眼通此轮为引邪道者令归正道二记心轮谓他心通天耳通天眼通此轮为引巳归正者若未信受令其信受三教诫轮谓宿住通漏尽通由宿住通识其根性由漏尽通如自所得为说正法令得下种成种解脱般若有三种谓生空无分别慧俱空无分别慧六智慧胜行即善现行体即般若生空者断我执而证者法执者断法执而证者俱空者双断二执X而证者方便善巧有二种谓回向方便善巧拔济方便善巧七方便胜行即无着行体即方便生死涅槃俱无住故方便善巧者不舍生死而入涅槃故若以前六波罗蜜多所集善根为欲饶益诸有情故不舍有情当知即是不舍生死此举总中不舍生死即是拔济方便若以此善根回向求证正等菩提当知即是希求涅槃此举总中求涅槃即是回向方便愿有二种谓求菩提愿谓思择力脩习力八愿度胜行即难得行体即是愿一上求二下化九力度胜行即善法行体即力度摄论云由思择力能伏一切正行等所对治障令不起故由脩习力能令一切善行决定故释云思择力者谓正思诸法过失及功德若得增胜自他二惑所不能动体性坚强故名为力脩习力者心缘此法作观行时令心与法和合成一犹如水乳犹如熏衣由此二力善说法故思择力是资粮所摄脩习力是离欲地摄智有二种谓受用法乐智成熟有情智十智力胜行即真实行体即是智无性云由施等六成立此智复以此智成立六种谓教相等种种品类是名受用法乐智由此妙智能正了知此施戒等如所闻法饶益一切有情是名成熟有情智X此皆如说能行如行而说故名真实此十性者施以无贪一切俱行功德为性此下明十行之性辍巳惠人名之为施无贪即十一善法之一也要由无贪相于自身财方能惠舍故以无贪三业为性此有三种谓财法无畏也防非止恶名之为戒由身语意积集诸善而为其性堪受诸法未能忘怀名之为忍此约无生忍又忍即忍可忍即是慧双忍事理故无瞋精进即十一善中之二审慧即别境五中之一有此三者何故大论云自无愤悖不报他怨亦不随眠流注相续是名菩萨耐怨害忍即以无瞋二业为性若安受苦忍即精进三业为性若谛察法忍即审慧三业为性练心于法名之为精精心务达目之为进勤即善十一之一通三精进故静拣散心虑拣无慧止观均故等持即三摩地别境之一今约定说不通散心故不通三业推求谛理名之曰慧皆以择法为性者以根本智为第六后之四体皆后得故此依胜说若约瑜伽皆以世出世间加行正智为体以十度皆通漏无漏故方便者即善巧方谓方法便谓便宜谓由大智故回前六度向大菩提由大悲故回前六度拔济有情也愿者希求要誓以欲胜解及信为性谓愿是希求希求是欲要于前境正信印持方希求故欲及胜解别境之二也力者不可屈伏故随思随脩任运成就决断名智谓X如实觉了瑜伽云于一切法如实安立清净妙智名智波罗蜜当知能取胜义名慧能取安立名智如上皆约尅实性体若兼助伴一一皆以一切俱行功德而为自性此十相者要七最胜一一皆应四句分别此论十行之相到彼岸是其相也要由七种最胜摄受故言安住菩萨种性者若依五性则简四性今约习以性成非约本有以本有平等故摄论但有六种最胜无初安住大菩提心上求也悲愍有情下化也事业最胜者脩万行也巧便最胜者善巧方便也若无善巧不达三轮体空便住相故回向最胜者问何异依止答彼有道心未必一切回向菩提此正回向又依止者即行前心此回向者乃行后愿不为二障间杂者为离二障行六度故若七随缺一种非到彼岸故此十度应各四句分别一是施非度不与七胜相应故二是度非施随喜他施具七胜故三亦度亦施具七胜而行施等故四非度非施随喜他施不与七胜相应故盖施等十种是有为有漏性摄十波罗蜜是有为无漏性摄故此但有十不增减如解深密广说应知次论无增减问何故此行但有十种不增不减答谓十地中对治十障证十真如故无增减先约违障以显前六不增减除六种相违障者谓布施违X悭贪持戒违毁禁忍辱违瞋恚精进违懈怠禅定违散乱智慧违愚痴摄论云前之四度不散动因第五一度不散动成熟第六是如实觉知渐脩佛法者谓十力等渐熟有情者摄论云由施能摄受由戒能不害由忍能遭苦能受由勤助彼所作由定令心未定者定由慧令巳定者得解脱故次约二道显六不增减施感大财者谓多饶财宝戒感大体者谓尊贵之身忍感眷属者谓有情归附由富与胜身及多眷属趣中增上名增上道精进能伏烦恼者谓脩善方便故定熟有情者依定发通故慧成佛法者佛法由慧故有此三德名决定胜诸菩萨道唯有此二若阙一种道不成故三约二利显六不增减施财摄彼戒不恼彼忍受彼恼此三皆通饶益有情后三言勤脩加行者瑜伽云由精进故虽未永断烦恼永害随眠而能勇勐加行脩诸善品彼诸烦恼不能倾动由静虑故永伏烦恼由般若故永灭随眠又由前三假观利生故不住涅槃及由后三能断烦恼故不住生死由此二义故能为无住涅槃之资粮是故前六不增不减问六度既尔后四云何答后四为助前六令满方便助前施等三者大论云由前三种所摄有情以诸摄事方便善巧而摄受故谓善巧用施等以摄物也愿助精进者大论云由正愿故能破羸劣意乐烦恼微薄起精进脩力助静虑者深密云若诸X菩萨亲近善士听闻正法如理作意为因缘故转劣意乐成胜意乐亦得上果胜解名力波罗蜜由此力故于内心住有所堪能故说力度助于定也智助般若者深密云若诸菩萨巳能闻法为缘善脩习故能发静虑如是名智由此智故复能引发出世间慧故说智助般若故知后四能助前六脩习圆满十次第者谓由前前释总别名如余处说先以引发论次第深密云能为后后引发依故谓诸菩萨若于身财无所顾惜便能受持清净禁戒为护禁戒便脩忍辱脩忍辱巳能发精进发精进巳能办静虑办静虑巳便能获得出世间慧是故六波罗蜜多如是次第次以摄持论次第及由后后持净前前者如布施本欲益彼持戒不恼于彼忍辱彼恼能受等弥令施净故次以粗细论次第布施则粗持戒则细戒望于忍戒则为粗忍则为细等次以易难论次第布施为易持戒为难戒望于忍戒则为易忍则为难等此十脩者有五种脩如集论等广说其相论脩习依止任持脩有四种一依止因脩谓由种性力于波罗蜜多脩习正行二依止报脩谓由胜自体力于波罗蜜多脩习正行三依止愿脩谓由本愿力于波罗蜜多脩习正行四依止简择力脩谓由慧力于波罗蜜多脩习正行依止作意脩亦X有四种一依止胜解作意脩谓于一切波罗蜜多相应经教起增上胜解二依止爱味作意脩谓于巳得波罗蜜多见胜功德起深味爱三依止随喜作意脩谓于一切世界一切有情所行施等深生随喜四依止喜乐作意脩谓于自他当来胜品波罗蜜多深生愿乐依止意乐复脩有六种谓由无厌意乐广大意乐欢喜意乐恩德意乐无染意乐善好意乐故脩诸波罗蜜多依止方便脩复有三种谓由无分别智观察三轮皆清净故所以者何由此方便一切作意所脩诸行悉圆满故依止自在脩亦有三种谓身自在行自在说自在故身自在者谓诸如来自性受用二身行自在者谓诸如来变化身由此能示现一切有情一切种同法行故说自在者谓能宣说六波罗蜜多一切种差别无有滞碍故此十摄者谓十皆是后得智摄缘世俗故论相摄谓此十种一皆摄十互相顺故如施方便中一切可得如舍内外身财是施方便此方便中若舍一切是施波罗蜜即于此中若慈悲心防遮一切损害逼迫恼乱他性是戒波罗蜜即于此中忍受遮碍损害疲倦是忍波罗蜜即于此中数数发起勇励施心是精进波罗蜜即于此中其心纯善系心一境不外流散是静波罗蜜即于此中善取施行如实因果不取异见是慧波罗蜜如是乃X至方便波罗蜜多皆随其所应当善建立若依前后相引说则前必摄后后不摄前若依前后相持说则后必摄前前不摄后若依纯杂应作四句言纯者谓以无分别智脩杂者谓以后得加行智脩谓纯而不杂杂而不纯等若约六度摄十第六摄后四通二智故若约十度摄十第六但摄无分别智后四是后得智摄此十果者有漏有四或互相资或二合说论证果有漏有四果谓异熟等流增上士用唯除离系者有漏法中无无漏故无漏有四果谓离系等流增上士用除异熟者无漏法中无有漏故谓能永断自所对治是诸波罗蜜多离系果于现法中由此施等摄受自他是士用果于当来世后后增胜展转生起是等流果大菩萨是增上果感大财富往生善趣无怨无坏多诸喜乐有情中尊身无损害广大宗族是施等波罗蜜多异熟果问何故有漏无漏各除一果答以此二果各属一位故余三皆通漏无漏故问若尔何故有说皆通五果答或是约有漏无漏互相资助说或是有漏无漏合说十与三学互相摄者所缘行等如余处说论三学先戒有三一摄律仪戒无性释云谓于不善生放逸法防护受持由防护诸恶不善身语等业故曰律仪摄善法者能令证得力无畏等一切X佛法饶益戒者谓能助有情如法所作平等分布无罪作业成熟有情有说后二依初建立由自防护能脩供养佛等善根及益诸有情故故世亲云住律仪者便能建立摄善法戒由此脩集一切佛法证大菩提复能建立饶益戒由此故能成熟有情有说前二为成后一果摄论云若能住前二种净戒则能引摄利众生戒故此三品戒即四无畏因何以故初是断德二是智德三是恩德四无所畏不共佛法等不出三德故由此故说戒有三品此与二乘有共不共甚深广大者摄论云共不共学处殊胜者谓诸菩萨一切罪性不现行故与声闻共相以遮罪有现行故与彼不共于此学处有声闻犯菩萨不犯有菩萨犯声闻不犯菩萨具有身语心戒声闻唯有身语二戒是故菩萨心亦有犯非诸声闻以要言之一切饶益有情无罪身语意业菩萨一切皆应现行皆应脩学如是应知说名为共不共殊胜甚深殊胜者谓诸菩萨由是品类方便善巧行杀生等十种作业而无有罪生无量福速证菩提由此因缘或作国王示行种种恼有情事安立有情毗柰耶中又现种种诸本生事示行逼迫诸余有情真实摄受诸余有情先令他心深生净信后转成熟是名菩萨所学尸罗甚深殊胜广大殊胜者有四种一由种种无量学处广大二由摄受无量福德广大三由摄受一切有情X利益安乐意乐广大四由建立无上菩提广大由此殊胜应知菩萨尸罗律仪最为殊胜定学有四有三释英法师云初定除不善障二除着禅障三除烦恼障四除所知障贤首云初能除流散杂染业障二能除味定着静障三能除根本无明障四能除净成果智障与前说大同清凉云谓以即事而真智治于地前成初地令得贤守定以此三昧能守世间出世间贤善法故前三地为世第四地为出世以既了即事而真能即散而定故二以即体之用智对治四地未能起用令得五地入俗成集福王定三以平等无相智对治五地虽能随俗未得平等令得六七二地般若大光功用成大乘光明定四以平等无功用智对治七地功用令入八地乃至佛果得首楞严定所作究竟以果既具四因亦通脩故此解为正此四所缘对治堪能引发作业者摄论云所缘差别者谓大乘法为所缘故对治差别者谓一切法总相缘智以楔出楔道理遣阿赖耶识中一切障粗重故堪能差别者谓住静虑乐随其所欲即受生故引发差别者谓能引发一切世界无碍神通故作业差别者谓能振动炽然遍满示现转变往来卷舒一切色像皆入身中所往同类或隐或显所作自在伏他神通施辩念乐放大光明引发如是大神通故又能引发诸难行事一自誓难行誓受无上菩提愿故二不X退难行生死众苦不能退故三不背难行一切有情虽行邪行而不弃故四现前难行怨有情所现作一切饶益行故五不染杂行生在世间不为世法所染污故六胜解难行于大乘中虽未能了然于一切广大甚深生信解故七通达难行具能通达补特迦罗法无我故八随觉难行于诸如来所说甚深秘密言词能随觉故九不离不染难行不舍生死而不染故十加行难行能脩诸佛安住解脱一切障碍穷生死际不作功用常起一切有情一切义利行故慧学有三者一加行无分别慧谓真如观前胜方便智二无分别根本慧谓真如观智三无分别后得慧谓观世俗智能起种种事梁摄论云三慧者谓从无相大乘教得闻思脩入分别相空通名无分别加行般若若入三无性故得无分别智名无分别根本般若若得根本无分别智后得入观如其所证或自思惟或为他说名无分别后得般若由具此义故说般若有其三品此三若自性若所依若因缘若所缘若行缘若任持若助伴若异熟若等流若出离若至究竟若加行及根本后得胜利若根本后得加行譬喻差别若无功用作事若甚深应知无分别智名增上慧殊胜此中无分别智离五种相以为自性一离无作意故二离过有寻有伺地故三离想受灭寂静故四离色自性故五离于真义异计度故离此五相X应知是名无分别智如是三慧初二位中定摄静虑慧摄后五论三慧与五位相摄如上三慧若约种子资粮加行三慧具有若约现行唯有加行慧以此二位未得见道故无根本及后得慧若在通达位此三种慧现行有二种子具三以见道位现证根本后得无加行慧故于脩习位三慧种现皆通以七地前有漏无漏二智俱起断惑证真亦起加行慧故八地以至等觉现二种三无功用道违加行慧故所有进趣皆用后得以无漏观中不作加行任运趣故至究竟位现行种子俱有二种唯以根本缘如后得利物任运而起不作加行加行种现俱巳舍故次论三慧与十度摄若以三学自性相摄无相杂乱即戒摄戒定摄定慧摄后五不摄施忍进若以一为主而余为伴则此三学一一皆与六度相摄若以三学随用相摄戒学摄前三以施为资粮戒为自体忍为眷属故定学唯摄静虑静学摄般若方便愿力智精进一法三学共摄遍䇿三故若随显现相摄戒摄前三亦摄精进以能守护净戒故余皆如前此十位者五位皆具若现若种俱唯无漏论位摄此十度者虽五位中十种皆具而于脩习位其相尤为显着如初地施二地戒等然资粮加行二位若顿悟菩萨种通有漏无漏而现唯有漏X由彼根性勐利不伏分别故于无漏现行不起唯是有漏若惭悟菩萨巳伏烦恼巳得生空四如实智是故种现皆通有漏无漏若通达位种通有漏无漏而现行唯是无漏以得真见道证根本智故于有漏不起现行若在脩习位七地巳前有漏无漏种现俱通相间起故八地巳去种通有漏无漏而现行唯是无漏以彼有漏惑永伏不起故究竟位中种现俱是无漏此十因位有三种名而皆摄在十到彼岸论因位三名自资粮加行二位历一僧祇劫复从初地以至七地历一僧祇复从八地至等觉历一僧祗初一僧祗尔时施等势力尚微为烦恼伏与果尚远但名波罗蜜多以一行中脩一行故第二僧祇尔时施等势力渐僧能伏烦恼去果不远故名近以一行中脩一切行故第三僧祇势力转增于诸烦恼能毕竟伏故名大以一切行脩一切行故问既至等觉烦恼不起事巳究竟何故复立后究竟位答虽于此位烦恼永伏而有所知微细现种及彼烦恼极微细种犹未了当直至等觉后心金刚喻定现在前时一剎那中断尽无余方名究竟故此十下结问十行于何地脩何行答十行于十地虽实皆脩若随增相地地脩一如初地施二地戒等问十地行门有无量类何故此中唯明十种答虽有无量此十种摄尽故X十重障者一异生性障将成佛时方顿断故此下明十种障也先标障名一异生性障梁摄论中名凡夫性又名凡夫我相障以此我执故能障初地入初地时此障便断故大经云若有众生深种善根善脩诸行善集助道法善供养诸佛善集白净法为善知识善摄善清净深心立广大志生广大解慈悲现前为求佛智故为得十力故为得大无畏故为得佛平等法故为求一切众生故为求一切世间故为净大慈悲故为得十力无余智故为净一切佛剎无障碍智故为一念知一切三世故为转大法轮无所畏故菩萨始发如是心即得超凡夫地入菩萨位生如来家无能说其种族过失离世间趣入出世道得菩提法住菩萨处入三世平等于如来种中决定当得无上菩提菩萨住如是法名住菩萨欢喜地所谓念诸佛故欢喜念诸佛法故生欢喜念诸菩萨故生欢喜念诸菩萨行故生欢喜念清净波罗蜜故生欢喜等问此异生名依何而立答依彼分别我法二种障立分别简俱生种简现行问此障谁断在何时断答二乘见道但断分别我种名得圣性菩萨见道时分别我法二种俱断名得圣性问亦有二种不断得见道否答若二种见道现在前时彼我法二种必不成就智起惑亡故如明与暗两不并立如秤两头一低一昂未有智起惑不亡者是故二性无俱X成过若智起而惑在便犯二性俱成之失问若尔无间道时巳断惑种何故复起解脱道为答无间道时以后得断惑解脱道时以根本证真期限既别用心亦别故又无间道中虽断惑种尚有无堪任性起解脱道正欲舍彼无堪任性及证一分择灭无为故问惑业二种俱名习气何故此中伹说断惑种不断业种答虽见道时亦断业种而此伹说能起业之烦恼者以烦恼是业种根本故由斯初地说断二愚及彼二种无堪任性何谓二愚一执着我法愚此愚即是异生性障即分别我法二执习气二恶趣杂染愚是恶趣业果即业习气问无明即我痴痴即是愚业果非是无明何得言愚答不但无明独可名愚应知愚之品类总说为愚业果虽非是愚亦是愚之品类故后之诸愚准此应知或说愚者是十使中之五利五钝皆与无明俱起故说二愚彼粗重言即是显彼利钝二惑种子或是利钝二惑无堪任性问无堪任性既非现行又非种子是何相状答正如入无心二定者说彼断意地苦根此苦根者虽非现种而名粗重无堪任性例此应知问既初地所断亦通二障何故但说凡夫我相障而不言所知答虽初地所断实通烦恼所知而此异生性障正取所知以此十地说断十种无明不说断染污故以烦恼障心故名染污所知障理不名染污此十无明即是十障品X中一分愚痴也问二乘亦能断烦恼障何故此中不说答彼二乘断者菩萨亦断菩萨断者二乘不断今显无明是菩萨断二乘无分故不说之又此十无明是十地菩萨脩所断故非是菩萨见道所断是故不说问初地见道所断既通烦恼所知何故但说断所知不说断烦恼答虽此位中亦顿伏俱生烦恼现行亦顿断彼分别种子其正意不在伏烦恼现行断烦恼粗重故此不说问初地但断分别我法不断但生耶答据理而论初地见道断分别巳初地脩道亦断俱生所知一分然今且说初地所断俱生后九地断准此应知问若十地断时唯断所知烦恼种子何时方断答住满地中时既淹久理尔断所应断不尔三时道应无别言满地者正指等觉位言言三时者三阿僧祇也资粮加行历一僧祇名渐伏顿断道渐伏俱生顿断分别故通达脩习二位前七地中历一僧祇名顿伏渐断道顿伏烦恼渐断所知故脩道后三至究竟位历一僧祇名永伏永断道烦恼所知究竟断故是名三时道别故说初地菩萨灭分别二障得现量观亲证真如复于脩道位中断所知障不断俱生烦恼种子以留烦恼种子助愿受生利益有情非如二乘速断烦恼急趣寂灭是故菩萨于脩道位急于断所知缓于断烦恼等觉位中无间道时方顿断故X二邪行障谓所知障中或唯起业不了业愚摄论云谓于身等邪行障由前地生大欢喜故有悞犯三业名为邪行瑜伽云云何邪行障当知略说后后引发有八种相一者能退智邪行退故妄念邪行妄念故坏百法邪行坏故恶意现邪行恶故难调伏邪行难调故行非道邪行行非故不贤良邪行不贤故不如义邪行此障极净尸罗二地菩萨发十种心脩十善法即能永断一障二愚愚即现行粗重是种或唯起业不了业愚者谓前一是起业愚不知悞犯能起业故后一是不了业愚既犯业巳又不了故问所知不能发润如何此中能发三业答续生烦恼发犯戒业通所知障此约悞犯故不相违三闇钝障谓所知障中能障总持闻思慧者忘失三慧故名闇钝以二地中纯脩戒品无定慧故此障三地胜定总持及彼胜定所发脩慧总持所发闻慧思慧大经云此地菩萨倍于正法勤求脩习日夜唯愿闻法喜法乐法依法随法解法顺法到法住法行法释云好心好法名喜法终时爱味名乐法依法者依大乘教自见正取不忘失故随法者随自读诵故解法者为他解说故顺法者顺所闻法静处思义故到法者依定脩行到究竟故住法者住出世间智故行法者顺佛解脱行故此十即是三慧初三唯闻四五六通闻思第七唯X思后三唯脩菩萨如是勤求佛法所有珍宝皆无悋惜无有恭敬而不能行无有憍慢而不能舍无有承事而不能作无有勤苦而不能受若闻一句未曾闻法生大欢喜胜得三千大千世界满中珍宝等菩萨如是发勤精进求于佛法如其所闻观察脩行此菩萨得闻法巳摄心安住于空闲处作是思惟如说脩行乃得佛法非但口言而可清净是菩萨住发光地时即离俗恶不善法有觉有观离生喜乐住初禅释曰离五欲故名离欲断十恶故名离恶除五盖故名离不善法此明离障言有觉有观者正明脩行对治即寻伺也谓以寻求伺察不净慈悲治欲界欲恚害障言离生喜乐地者是脩行利益离欲恶等是故生喜身心猗息及得解脱之乐故名为乐也灭觉观内净一心无觉无观定生喜乐住第二禅释云灭觉观是所离障觉观粗动发生三识乱于二禅故言内净一心无觉无观者是脩行对治内净以舍念正知为体言一心者唯缘内尘不同初禅有三识故言定生喜乐者是脩行利益初禅庆背欲恶故名离生今庆觉观心息故名定生如净鑑止水故身心适悦又初禅离欲恶无定名离生二禅离觉观有定名定生也离喜住舍有念正知身受乐诸圣所说能舍有念受乐住第三禅释云言离喜者是所离障二禅喜心分别想心动乱三禅转寂故须除遣言住舍X有念正知是脩行对治言住舍者即是舍数拣非舍受即行舍也有念者于喜不行中不忘明记故正知者或时失念喜行于此分别而住谓住于舍言身受乐等是脩行利益身受乐正对二禅喜心浮动故言身受于乐设心受乐亦名身受故瑜伽云由舍念正知数脩习故令心踊跃俱行喜受便得除灭离喜寂静与喜相违心受生起彼于尔时色身意身领纳受乐及轻安乐故说有身受乐言诸圣所说能舍有念受乐者释成胜义谓下诸地无如是乐及无间舍上地有舍而无乐故诸佛及弟子说第三禅具有能舍及念正知而复受乐故诸乐中三禅乐胜也断乐先除苦喜忧灭不苦不乐舍念清净住第四禅释曰言断乐者即是离障三禅胜乐于此为害故须除之言先除苦喜爱灭者谓二禅先除苦受三禅先灭喜受初禅先灭忧受并今灭乐受则巳灭四受言舍念清净者三禅舍念与乐爱俱此断乐爱故曰清净瑜伽云一切下地灾患巳断谓寻伺苦乐忧喜出息入息是故此中舍念清净鲜白由是此禅心住无动超一切色想灭有对想不念种种想入无边虗空住空无边处释云谓观虗空作无边行相能灭色想心安空定名空无边处言离障者谓离三有对色超一切色想者过眼识相此明超可见有对灭有对想者耳鼻舌身识和合想灭故此灭不可见有对不念X种种想者不念意识和合想故意识分别一切法故说名种种此灭不可见无对意识虽缘非色之境今伹取缘色自有种种皆云想者小乘在色欲界脩起此定未舍色形故不言灭色但言灭想想取色相故偏灭之若是大乘纵生无色决唯灭想云何对治前三不念含于对治谓不分别色等境故何以不念知无我故此约菩萨实治故云无我若约有漏但厌苦粗以为加行言入无边虗空者是脩行利益谓三色想绝则入空理廓尔无边故超一切虗空无边处入无边识住识无边处释云心缘内识作无边行相故以为名初超空无边处是离障彼何所障外念为粗故云何对治见彼外念粗分别过患故入无边识是脩行利益正理云谓于纯净六识身能了知中善取相巳安住胜解由假想力思惟观察无边识相由此加行为先得入根本超一切识无边处入无少所有住无所有处释云无所有处者内外皆无也超无边识者是明离障何故须超事念粗故云何对治见粗念事分别过患故入无少所有是明脩行利益前以舍外缘内故为粗念既无所取能取亦无故内外俱无斯为利益正理云见前无边行相粗动起此加行是故此处名最胜舍以于此中不复乐行无边行相心于所缘舍诸所有寂然而住超一切无所有处住非有想非无想处释云超一切无所有处X是所离障云何对治无彼无所有以见粗念分别过患故为能治既寂无所有云何名粗犹有无所有想故瑜伽云先入无所有处定超过一切有所有想今复超过无所有想故言非想又言非无想者非如无想及灭尽定一切诸想皆悉灭尽唯有微细想缘无想境转故即于此处起胜解即超近分而入根本此中所以不出三界者由缘无想境即是细想外道不了谓为涅槃未能无缘岂离心境况计此为我复生爱味若知此患更求上进求上进时求上所缘竟无所得无所得故灭而不转则得灭受想定也若未得此定厌想为先后想不行即入无想定今更约第一义略示四空谓色即空心安于空是空处定次知空色不出于心是识处定次心境两亡为无所有次亦亡无所有想缘无想住名非想非非想若不缘此无想则诸漏永寂矣此地菩萨但随顺法故行而无所乐着言伹顺化众生法不同凡小有爱味也由斯三地说断二愚一欲贪愚即欲界贪也由此贪故多住散乱障上定慧今断欲贪上界定慧方得现前问上言断所知何得与贪欲俱答谓彼所知往昔多与欲贪俱时转故名欲贪愚今得定慧则彼所知既巳永断而欲贪者亦巳随伏以此欲贪依彼所知而得转故二圆满闻持愚者此持通四一法持二义持三呪持四能得忍持以闻思与彼闻持极相近X故所以偏说四微细烦恼现行障烦恼二爱亦永不行微细烦恼现行障者由前地贪爱定慧故即成障即定爱法爱所谓执药成病此障是第六识中俱生身见等摄言第六者简非第七第七俱生八地方伏故言微细者望前地说立微细名一第六识中分别身见名为上品唯不善故独头贪等名为中品此俱生见名为下品通善不善无记性故二不作意缘任运生故三远随现行从无始来随逐于身与身俱生故具此三义说名微细彼障四地菩提分法入四地时便能永断言菩提分法者即三十七品助道法也谓四念处四正勤四神足五根五力七菩提分八圣道分大经云菩萨住第四地时观内身循身观勤勇念知除世间贪忧观外身循身观勤勇念知除世间贪忧观内外身循身观勤勇念知除世间贪忧如是观内受外受内外受循受观观内心外心内外心循心观观内法外法循法观勤勇念知除世间贪忧释云此明四念处也身受心法为所缘境念慧为其自体先观身自有内等三观瑜伽云内自有情色为内身外非情色为外身他有情数为内外身初即自身我爱爱故次即资具等我所爱故后即眷属妻子彼我我爱我所爱故以此三者破三邪行有着内情多舍妻财以全身有着外情多贪财丧躯为妻舍命X故此约三事对治若约一身起观始终谓先观自身求净等不可得或当外有次便观外复不可得次内外俱观亦不可得初一是别后一是总但合前二为内外身言循身观者总显脩相智论云循随观察知其不净等集论云谓以分别影像身与本质身平等随观前内身即是本质今云循身即是影像言勤勇念知者显脩之仪以贪等世事无始恶习离之甚难故须精进方能除遣集论云谓欲勤䇿励勇勐不息正念正知及不放逸脩习差别故欲脩习者为对治不作意随烦恼勤脩习者为对治懈怠随烦恼䇿脩习者为对治昏沉掉举随烦恼励脩习者为对治心下劣性随烦恼勇勐脩习者为对治踈漏疲倦随烦恼不息脩习者为对治得少善法生知足喜随烦恼正念脩习者为对治忘失尊教随烦恼正知脩习者为对治毁犯追悔随烦恼不放逸脩习者为对治舍诸善轭随烦恼也言除世间贪忧者即观之果有所离故观身不净本为治贪行者故徧遣之忧于五受中偏能障定如灭恶贼先除巨害故偏说之初观内身既尔外身内外身亦然后三念处内等三观瑜伽云如观内身以自身五根为境对之生触触故生受领不净等是名内受观内受既尔外受内外受亦然心法亦然此断四颠倒趣入四谛身等离系故断四颠倒者随其次等能断净乐常我四种X颠倒脩不净观故了知诸受皆是苦故通达诸识依缘差别念念变异故观察染净唯有诸法无作用者故趣入四谛者由身念住趣入苦谛所有色身皆行苦相粗重所显故由受念住趣入集谛以乐等诸受是和合爱等所依处故由心念住趣入灭谛观离我识当无所有惧我断巳生涅槃怖永远离故由法念处趣入道谛为断所治法脩能治法故此菩萨未生诸恶不善法为不生故欲生勤精进发心正断巳生诸恶不善法为断故欲生勤精进发心正断未生诸善法为生故欲生勤精进发心正行巳生诸善法为住不失故脩令增广故欲生勤精进发心正行释云此明四正勤也四念智火若得勤风则无所不烧故次明之此四正勤精进为其自体正断脩习者如经说欲生䇿励发起正勤䇿心持心此中诸句显脩正勤及所依止所依止者谓欲乐欲为先发精进故正勤者谓䇿励等于止举舍相作意等中若由止等相作意不顾恋所缘境纯脩习对治尔时名䇿励为欲减损沉没掉举发起正勤所以者何若沉没随烦恼生时为减损彼故以净妙等作意䇿练其心若掉举随烦恼生时即以内诸略摄门制持其心尔时名为发起正勤即为显此损减沉掉善巧方便故次说言䇿心持心正断脩果者谓尽弃舍一切所治于能对治若得若增是名脩果此菩萨脩行欲定X断行成就神足依止厌依止离依止灭回向于舍脩行精进定心定观定断行成就神足依止厌依止离依止灭回向于舍释云此明四神足也神即神通足即是定瑜伽云如有足者能往能还以腾跃勇徤能得能证世间胜法出世殊胜法说名为神彼能到此故名神足此举喻也由出世法最胜自在是最胜神欲等四定能证此故名为神足亦名如意足所欲如心故神足所缘即种种神变事神足自体即三摩地欲勤心观皆是助伴欲谓勐利乐欲勤谓精进无间心即是定谓专心守境观即是慧由闻教法内自拣择故皆从加行受名瑜伽云欲谓能生乐欲于诸不善自性因缘过患对治审正思察起心一境性念于诸善法自性因缘功能出离审正思察住心一境念即由如是多脩习故触心一境性能害现行故名欲定勤谓精进者谓自䇿自励发勤精进以断二恶脩二善故心即是定者谓心专守护即名为心此是加行得心一境性故名为定杂集云心三摩地者谓由先脩定力触心一境性所以者何由于前生数习定力令彼种子功能增长由种子力令心任运于三摩地随顺转变由此速证心一境性观三摩地者谓由闻他教法内自拣择起心一境性此四加行为显发生神足因故引发正断中生欲䇿励等诸句持心䇿心是此次第以发心中持心能生心定持X太举故䇿心能生观定䇿太沉故是以随一念处有四正勤随一正勤有四神足经言脩习欲定者标举所脩助伴自体断行二字总显脩相云何脩相此有二种一脩习欲定能断现行诸惑缠故二为欲永害所有随眠脩八断行谓欲勤信安念正知思及舍一欲者希望乐欲我于何时脩定圆满灭恶随眠二䇿励不舍加行三于上所证深生信解四心生欢喜渐除粗重故五安立其心于奢摩他六住毗钵舍那慧品七心思所作能顺止观八三世之中悉无染污由二因缘于随眠断分别了知谓由境界不现见思及由境界现见舍故言依止厌等者复显脩相谓缘苦脩必依厌苦若缘集脩必依离欲若缘灭脩必求证灭若缘道脩必趣灭苦之行能舍于苦缘此境时必求脩习必欲弃舍故云回向彼脩果者谓巳善脩三摩地故随所欲证所通达法即能随心通达变现又于别别处所法中证得堪能自在作用如所愿乐能办种种神通等事又能引发胜品功德此菩萨脩行信根依止厌依止离依止灭回向于舍脩行精进根念根定根依止厌依止离依止灭回向于舍释云此明五根也此五根观方便道虽属忍位忍可谛理脩印顺定故为方便亦即所缘五根脩习者谓信根于诸根起忍可行脩习精进根于诸地生忍可巳为觉悟故起精进行脩习念根于诸谛发精进X巳起不忘失行脩习定根于诸谛既系念巳起心一境性行脩习慧根于诸谛心既得定巳起拣择行脩习五根脩果者谓能速发谛现观由此增上力不久能生见道故故集论云五根所缘境者谓四圣谛由谛现观方便所摄作此行故五根自体即信等五所此五通能生起出世间法而为增上前四复能起后得增上名而信为上首能起余四谓信起后四进起后三念起后二定起后一其最后慧根唯望出世而有增上今此所脩即于谛实深忍乐欲余四即于前所信䇿勤而行明记不忘缘系一境拣择是非余如前说若依位者在见道之前则以速发现观为果今在四地以发后地为果此菩萨脩行信力依止厌依止离依止灭回向于舍脩行精进力念力定力慧力依止厌依止离依止灭回向于舍释云此明五力也五力者即前五根增长魔梵惑等不能屈伏故名为力又能损灭不信等障故复名力智论云能破烦恼得无生忍故名为力菩萨脩行念觉分依止厌依止离依止灭回向于舍脩行择法觉分精进觉分喜觉分猗觉分定觉分舍觉分依止厌依止离依止灭回向于舍释云此正明七觉支也觉谓觉了若依位说即现观自性如是觉慧觉法自性瑜伽云诸巳证入正性离生补特迦罗如实觉慧用此为支故名觉支亦即所缘杂集云七觉所缘谓四圣谛如X实性如实性者即是胜义清净所缘故觉支自体即念等七心所然七觉分七皆自体而差别者择法为自体余六皆觉之分谓念是所依支由系念故令诸善法皆不忘失择法是自体支觉自相故精进是出离支由此势力能到所到故喜是利益支由此势力身调适故猗定舍三是不染污支猗即轻安谓由安故不染污能除粗重过故依定故不染污谓依止定得转依故依舍故不染污体是不染污故谓行舍平等永除贪忧不染污位为自性故故杂集云觉支脩习者谓依止远离依止无欲依止寂灭回向弃舍脩念觉支如念觉支乃至舍觉支亦尔如是四句随其次第显示缘四谛境脩习觉支所以者何若缘苦谛为恼苦时于苦境界必求远离若缘爱相苦集为苦集时于此境界必求离欲若缘苦灭为苦灭时于此境界必求作证言弃舍者谓趣苦灭行由此势力弃舍苦故是故若缘此境时于此境界必求脩习故名回向弃舍脩果者谓见道所断烦恼永断由七觉支是见道自体故总收七觉不出三品念通定慧次三是慧后三定摄依位所明能断见惑以为其果虽一剎那七法俱行而随行相各说功能念除妄念择除不正知余除懈怠昏沉粗重散乱掉举上约通说若大乘七觉不念诸法故决择不可得故离进怠故绝忧喜故余安心缘皆叵得故性定之中无X定乱故亦不见于能所舍故此菩萨脩行正见正思惟正语正业正命正精进正念正定依止厌依止离依止灭回向于舍释云此明八正道也若依位说即现观后起道为断脩道诸烦恼故离八邪故名为八正开通涅槃故名为道亦云八圣道圣者道故言正见者是分别支依前所证真实拣择故正思惟者是诲示他支如其所证方便安立思惟名义发语言故次三是令他信支正语者善依所证问答决择令他信有见清净故正业者身业进止正行具足令他信有戒清净故正命者如依乞求依圣种性离五邪命令他信有命清净故正精进者是净烦恼障支由此永断一切结故正念者是净随烦恼支由不忘失正止举相永不容受沈掉等随烦恼故正定者是能净最胜功德障支由此引发神通等无量胜功德故若能如上分别诲示等即是道支之果上之七类总以喻显法性如大地念处如种子正勤如种植神足如抽芽五根如生根五力如茎叶增长开七觉华结八正果菩萨住此地时所有身见为首我人众生寿命蕴界处所有执着出没思惟观察治故我所故财物故着处故于如是等一切皆离释云此明离障成德今初离惑先举所离就所离中所起执着出没是此总相余皆是别总中执着即前地中解法慢也论云我知大知者我知谓执我能知大知谓执X所知大法出没者是前地中正受慢也出者三昧起义故谓脩起彼定没者三味灭义故谓定所除今计我能脩此定此定即我所脩故别有五种一本二起三行四护五过一本者即所有身见至蕴处界于中身见为总我等为别别中我人等四为人我慢蕴界处为法我慢二起者思惟明起谓不正思惟而起慢故三行者观察明行谓心缘中多观所得若法若定求觅胜相令他知故四护者治故三句明护治者数数观察脩治所见故我所者起于我想取彼胜相属我巳故财物者如畜财者受用护持故以上三事防护自巳所得五过者着处明过谓心坚固安处法定二事故此中身见若约位释即断第六识中俱生身见故云入四地时便能永断问既言断所知俱生一分何故亦断烦恼答此所知障昔时多与烦恼任运同体而起故障立烦恼名今四地中既得无漏菩提分法正断所知彼之身见亦不行故问前之三地何故不断答前三相同世间故不能断今同出世方能永害二身见等问何知此我执见唯与第六识俱而非第七答第七身见在第七地犹得现起八地巳去方永不起与无漏道性相违故以五地时有相观多无相观少在第六地无相观多有相观少至第七地纯是无相然有功用故至八地名无漏道无漏道时第七识中俱生现行永伏不行故七地巳X前皆得现起以余俱生烦恼为依止故且此六七身见有粗有细故伏断时亦有前后由斯义趣故知此地所断身见但与六识相应非第七识身见等下皆如前释五于下乘般涅槃障即是此中乐涅槃者求证涅槃必厌生死以有厌求名之为障即前四地求出世心有同二乘此障五地无差别道故入五地便能永断以五地菩萨发十种平等清净心如实知此是苦圣谛苦集圣谛苦灭圣谛苦灭道圣谛善知俗谛善知第一义谛善知相谛善知差别谛善知成立谛事谛生谛无生谛善知入道智谛善知一切菩萨地次第成就谛善知如来智成就谛乃至为利众生故世间技艺靡不该习所谓文字筭数图书印玺地水火风种种诸论咸所通达又善方药疗治诸病文笔赞咏歌舞技乐戏笑谈说悉善其事等释云四圣谛如前解妄情之法情有理无名俗谛真实之法相寂体有名第一谛为疑惑众生故知相谛谓有闻第一义谛犹豫不决是空耶有耶今名即俗自相是空共相无违故名相谛为谬解迷惑深法众生故知差别谓前缘二境便谓是异故生疑今闻俱处便谓是一名谬解今明体虽不异性相分位历然差别为离正念众生故知成立谛既闻差别谓皆有体名离正念今明差别但是缘成无有自性故云成立随言显X示故又名说成谛为正见众生知事谛生谛尽无生谛道智谛事即苦谛生即集因无生是灭因因亡曰尽即尽智也后果不起名为无生即无生智前列实法四谛明其所观此中四谛明当如是观为大乘可化众生故知菩萨地乃至如来智谛地水火风种种诸论者诤论中摄谓诸邪见计不同故顺世外道唯地为因一切皆以微尘成故水风二仙外道以风水以因世界水成故风轮持故事火外道以火为因火成熟故此菩萨复以布施爱语利行同事教化众生故不厌生死不趣涅槃便断一障二愚也六粗相现行障未能多时住无相观前观四谛苦集名染灭道为净又十平等随顺如道但约净说染相未亡对染有净亦名取净有染有净皆名粗相此地菩萨以十平等法而为对治所谓一切法无相故平等无体故平等无生故平等无灭故平等本来清净故平等无戏论故平等无取舍故平等寂静故平等如梦如幻如影如响如水中月如镜中像如𦦨如化故平等有无不二故平等释云无相者自性无相故谓一切法缘成之相本来即无非推之使无故云无自性次明九种相皆无自性下九是所治无之一字是能治一无体故平等论云十二入自相想谓外六根取外六尘之相总名为想即十二入之体谓想取像以X为体故亦名自性下皆准此上违分别心二生者念展转行谓诸入苦果虗妄分别为本故三灭者生展转行相谓生即苦果从果起因故上二遣染分依他但举缘成巳显无生无灭四遣净相谓本来自净非灭惑方净五遣分别相谓道能分别拣择灭惑若有分别即有戏论今本无戏论故无分别上二遣净分依他六遣出没谓真如之性在妄为没离垢为出今妄体即真故无可舍真体即空故无可取七遣染相即由上义染本寂静即是真如无别有真上二遣圆成八遣我非有相故云如幻等事九遣成坏相成即是有坏即是无缘起为成无性为坏缘成即无性故有无不二此地菩萨广推十二因缘流转生灭皆无自性无自性故平等故断此一障二愚七细相现行障未能空中起有胜行前地乐着般若观空即细相现行障此地随有不着为能对治谓向虽能治前地乐空之心以其有量有功用即复是障此地脩无量无功用行以为对治谓前乐无作不名方便不能起增上行非殊胜道此地以十种不舍众生法无我智以为对治故大经云菩萨具足六地行巳欲入第七远行地当脩十种方便慧起殊胜道何等为十所谓虽善脩空无相无愿三昧而慈悲不舍众生虽得诸佛平等法而乐常供养佛虽入观空智门而勤集福X德虽远离三界而庄严三界虽毕竟寂灭诸烦恼𦦨而能为一切众生起灭贪瞋痴烦恼𦦨虽知诸法如幻梦影响等自性无二而随心作业无量差别虽知一切国土犹如虗空而能以清净妙行庄严佛土虽知诸佛法身本性无身而以相好庄严其身虽知诸佛音声性空寂灭不可言说而能随一切众生出种种差别清净音声虽随诸佛了三世唯是一念而随众生意解分别以种种相种种时种种劫数而脩诸行菩萨以如是十种方便慧起殊胜行从第六地入第七地此菩萨于十波罗蜜于念念中皆得具足如是乃至一切菩提分法于念念皆悉圆满言妙无相观者即念念入正受也纯于无相作意勤求者但念空无相无作也未能空中起有胜行者于诸菩萨净佛国土游戏神通尚未具足也八无相中作加行障生空智果不违彼故无相中作加行障者即前第七空中所起胜行虽起胜行有加行心未能任运五地真俗并观故无相观少六地染净平等故无相观多七地虽念念入无相观犹有功用以七地菩萨以深智慧如是观察常勤脩习方便无有一念休息癈舍虽能现身现土入无量众生界入无量诸佛清净佛土等未能任运故以为障至第八地入一切法本来无生无起无相无成无坏无尽无转无性为性初中X后际皆悉平等无分别如如智之所入处离一切心意识分别想无所取着犹如虗空入一切法如虗空性是名得无生法忍即舍一切功用得无功用法身口意业念务皆息住于报行故便断此障由斯说断一障二愚一无相作用愚即念念加行入无相观故二相中不自在愚现身现土不能任运故八地巳上纯无漏道方得任运故此地方能舍赖耶名三界烦恼永不现起离分段生出三界故唯第七识微细俱生犹可现起以但证生空法空未证犹存法执故问何故生空智起法执犹存答以生空智不违第七法我执故九利他中不欲行障皆是此中第九障摄利他不欲行者谓八地菩萨一切功用靡不皆息又一切心意识行皆不现前乃至菩萨心佛心菩提心涅槃心尚不现起况复起于世间之心此地菩萨本愿力故诸佛世尊亲现其前与如来智令其得入法流门中作如是言善哉善哉善男子此忍第一顺诸佛法然善男子我等所有十力无畏十八不共诸佛之法汝今未得汝应勤加精进勿复放舍又善男子汝虽得是寂灭解脱然诸凡夫未能证得种种烦恼皆悉现前种种觉观常相侵害汝当愍念如是众生又善男子汝当忆念本所誓愿普大饶益一切众生皆令得入不可思议智慧之门等以诸佛与如是等无量无边起智门故X于一念顷所生智业从初发心乃至七地所脩诸行百分不及一乃至百千亿那由他分亦不及一何以故是菩萨先以一身起行今住此地得无量身无量智慧无量受生无量净国教化无量众生供养无量诸佛入无量法门具无量神通等菩萨住此第八地以大方便善巧智所起无功用觉慧观一切智智所行境所谓观世界成坏等然后得入善慧地此菩萨如实知善不善无记法行有漏无漏法行等得心自法以四无碍化利众生言法者谓法自体有轨持故即二空所摄即真之俗境二义者法界境体谓于法体上差别境义词者谓得彼方言与他说故论云于彼如实智境中随他所喜言说正知而与故四乐说者即词中别义细辨剖析论云于彼随他所喜言语正知无量种种语随知而与故十于诸法中未得自在障大法智云及所含藏者前第八地无功用道一切不行正障九地心自在故九地虽得心自在而于诸法犹不自在故亦成障今至十地方断此障二愚由断大神通愚故此菩萨智慧明达神通自在随其心念能以狭世界作广世界广世界作狭世界垢世界作净世界净世界作垢世界乱住次住倒住正住如是无量一切世界皆能互作或随心念于一尘中置一世界须弥卢等一切山川尘相如故世界不减乃至置X不可说世界须弥卢等一切山川而彼微尘体相如故或随心念于一毛孔现一切佛境界庄严之事等此菩萨能现如是及余无量百千亿那由他自在神力由断悟秘密微细愚故此菩萨即如实知诸佛如来入微细智所谓脩行微细智命终微细智受生微细智出家现神通成正觉转法轮住寿命般涅槃教法住微细智如是等皆如实知又入如来秘密处所谓身秘密语秘密心秘密时非时思量秘密授菩萨记秘密摄众生秘密种种乘秘密一切众生根行差别秘密业所作秘密得菩提行秘密如是等皆如实知一切诸佛所有智慧广大无量此地菩萨皆能得入诸佛所有无量大法照大法雨三世法藏于一念顷皆能安能受能摄能持是故此地名法云地授灌顶位入佛境界具足十力堕在佛数此地于法虽得自在证大涅槃大菩提故此显等觉位言此十地于法虽得自在尚有微细二障种子未能断尽未名最极至此地菩萨金刚喻定现在前时二障种子剎那顿断入如来地方名至极问等觉妙觉二智有何差别答如明眼人隔于轻罗覩众色像菩萨妙智于一切境亦复如是如明眼人无所障隔覩众色像如来妙智于一切境亦复如是又云此菩萨虽巳脩行功德海满由未能舍三种法故不名妙觉一由未舍劣无漏X法二由未舍白净无记三由未舍有漏善法至妙觉位方舍此三故成唯识论卷第九成唯识论集解X卍XXX成唯识论卷第十护法等菩萨造唐三藏法师玄奘奉诏译金庭长寿寺沙门通润集解此十一障二障所摄而三位显是故偏说此十一障二障所摄者总以二障收束十一障也问烦恼种现何位伏断答若是分别烦恼种子在初地真见道时剎那顿断若是分别烦恼现行资粮加行渐渐降伏若是俱生烦恼种子等觉位中金刚喻定现在前时一切顿断若是俱生烦恼现行亦从加行位中渐渐降伏自登初地以至八地伏尽不行如阿罗汉问若初地时巳顿伏尽何故七地犹起贪等答为度生故以故意力暂时现起不作过失若八地巳上毕竟不行以八地得相土自在九地得心自在十地得法自在故问所知种现何位伏断答若是分别所知种子亦在初地真见道时与烦恼种剎那顿断若是分别所知现行X亦在资粮加行位中渐渐降伏若是俱生所知种子于十地中渐次断灭直至等觉位中金刚喻定现在前时一剎那中方永断尽若是俱生所知现行亦在资粮加行位中渐渐降伏直至十地方永断尽问六七二识皆有所知何地断何答若所知与六识俱者八地巳上不复现行无漏观心及生空智果相续无间故能与彼相违若所知障与七识俱者第八巳上犹可现行直至十地法空智果现在前时得法自在彼障方伏问前五转识烦恼所知何地伏断答前五转识俱生烦恼虽在因中未转依位由彼第六无漏观心降伏之力彼障不起若是法执五识中无不须伏断问何故十地修道位中但断所知障种不断烦恼答虽于修道位中皆不断烦恼种断所知时而彼烦恼麤重亦渐断灭由斯故说三位皆有断二障义谓通达位顿断分别二障种子修道位中渐断俱生二障种现至等觉位断尽俱生二障种子问若尔资粮加行不断麤重耶答虽诸位中皆断麤重而三位最显是故偏说断二障种渐顿云何前后相望皆容具有问二障种子大小两乘云何顿断云何渐断答第七识中俱生烦恼障种彼七不能入生空观故无渐断于三乘将证无学果时一剎那中三界顿断若第七识中俱生所知障种菩萨将成佛时一剎那X中一切顿断以第七俱生所知任运内执无分别故境唯一类无麤细故故唯顿断若六识中俱烦恼种有顿渐断分别烦恼障种见所断者三乘见道位中一切顿断俱生烦恼障种修所断者随根利钝有顿有渐一类钝根二乘约七生断将三界分九地每地分九品预流果人断欲界思惑至第五品名不还向断第六品名一来果以有三品余惑还来人间故若断至八品名不还向断尽九品名不还果以欲界惑尽不生人间故不还果寄生净居复断上八地各九品惑至七十一品名阿罗汉向断尽后品证罗汉果复有一类利根二乘将三界九地九九八十一品思惑合为一聚分为九品虽有九品一生别断不待七生故杂集云复次预流补特迦罗此有二种一渐出离一顿出离渐者如前顿者谓入现观依止未至定发出世间道顿断三界一切烦恼品品别断唯立二果谓预流罗汉言顿断者谓如见所断言别断者谓先顿断三界修所断上上品随眠次第乃至下下品也又指端经云诸所有色乃至识若过去若未来若现在乃至若远若近总此一切略为一分一团一积一聚如是略巳应观一切皆是无常苦空依如是义但可建立初后二果若菩萨要至金刚喻定现在前时一剎那中三界顿断若是第六识中所知障种二乘无分唯菩萨断若分别起见所断者菩X萨于初地初心一时顿断若俱生起修所断者从初地脩道以至十地渐次而断至金刚喻定现在前时与前烦恼种子剎那断尽入究竟位问何故第七所知障种一时顿断六识所知障种有顿渐断答以第七识任运内缘境无麤细类无差别故得顿断此第六识通缘内外境有麤细类有差别故麤者顿断细者渐除缘外者顿断缘内者渐除也下明两乘断障用功差别若是钝根二乘渐断障时必各别起无间解脱加行胜进或总或别言无间者因时望果名无间道以近果故言解脱者果时望因名解脱道以离因故以无间断惑解脱证真故各别起所有顺决择分善根名加行道所有前前以望后后名胜进道此之二道或总起或别起若是利根菩萨渐断障位虽分断无明分证真理以智起惑除非要别起无间断惑解脱证真以加行等四种断道剎那前后皆具有故十真如者一遍行真如于二转依便能证得此明十真如也徧行真如者由断异生障故证此真如谓此真如顿断二种随眠二空所显无法不在故曰徧行梁摄论中名为徧满徧满一切有为行故无有一法非二空故此地最初徧证徧满言最胜真如者二地断邪行障具净尸罗故戒为德本故戒为最胜故智论云大恶病中戒为良药大怖畏中戒为守护死愚暗中戒为明灯于恶道中X戒为勐将死海水中戒为大船故名最胜言胜流真如者三地断暗钝障具有胜定总持流出无边妙慧故梁摄论云从真如流出正体智从正体智流出后得智从后得智流出大悲从大悲流出十二部经故曰胜流释曰此如流教最为胜故又云若证此如说法胜故言无摄受真如者由四地断微细烦恼现行障分证菩提名出世间远离身见无所系属故世亲云于此如中无取我所如北洲人无系属故应说此如非我执我慢我爱无明边见我所见等所依取故言类无别真如者五地断下乘涅槃障故真俗二谛合为一故生死涅槃皆平等故摄论名相续无差别法界谓于此中体无有异非如眼等随诸有情相续各各有异梁摄论云由此真如能令三世诸佛相续不异众生迷此万类差别诸佛证此居然不变故言无染净真如者六地深观缘起染净平等断麤相现行障引起无染净真如亦得自他相续无染净果故谓此真如本性无染非是染而后净故言法无别真如者由七地断细相现行障入妙无相观证法无差别以了种种教法皆同真如无二相故谓诸教法依如建立如如无异故又于教法立种种法界实相等名而如无异言不增减真如者由八地断加行障故得无增减谓虽染污减时而无有减清净增时而无有增无性云法外无用所以不增诸法不X坏所以不减大经云此诸法性若佛出世若不出世常住不异故言相土自在者世亲云于诸相中而得自在名相自在随其所欲即能现前故能十身相作故于所现土而得自在名土自在如欲令土成金宝等随意成故言智自在真如者第九断不欲行障得心自在故所证真如名智自在无性云谓此地中四无碍智所依止故分证智波罗密于一切法不随其言善能了知诸法义趣如实成就一切有情受胜法乐中边论云自在有四一无分别自在即相自在二净土自在三智自在四业自在为此四种取依止故八地唯能通达初二自在后二自在如次在后二地故言业自在真如者十地断未得自在障证得法自在由得法自在故所作业用无不自在问既名真如体无有异何故复有种种差别答虽真如体无有差别而随真如胜德假立十种差别等名非真如体实有差别也问初地既名遍行真如巳通一切何必更立九种耶答虽初地真如巳遍一切而能证功用尚未满足为令圆满故立后九种也如是下近结前文远结初卷若证二空彼障随断也转依位别略有六种多令非真不显现故下释转依先依位释分为六种一损力益能转者损谓减损力谓势力益谓增益能谓功能谓资粮位具四种力修六种行发三种心信解唯识相性X具有胜解谓加行位起四寻思发四实智观二取空具有慙愧由此二位修习胜解惭愧之力便能灭损本识染种势力复能增益本识净种功能以转染依净名为转依问三贤未断分别障种未登圣位何名转依答虽未断分别障种实证转依而能渐伏分别现行亦得名为证转依也二通达转者谓于初地真见道时顿断分别我法二障种子得根本智证遍行真如实证一分真实转依名转依位言修习转者修谓修葺不使荒芜习谓温习不使忘失谓从初地以至十地数数修习十种胜行渐渐断除十种麤重分分证得十种真如名转依位下引论以证通达修习二转义谓前六地皆名通达转以通真达俗故若以无相观通真则真现而俗不现若以有相观达俗则俗现而真不现以真俗相间有无相杂故名通达谓后四地名修习转以长时修习纯无相观断余麤重不令有相间杂故然言多令非真不现者反显非真犹有少时现也四果圆满转谓究竟位穷未来际利乐无尽前名分证此名满证自资粮至等觉无间道普光明等十大三昧现在前时永断俱生二障极微细种至解脱道顿证佛果圆满转依名究竟位从此自利毕功唯是度生尽未来际五下劣转谓二乘位舍二麤重而证得故X专求自利不念利他厌苦欣寂不能等观唯证生空法空未证断烦恼种不断所知证真择灭不证菩提躭寂灭乐无胜堪能具此六义名下劣转反上六义即名广大此中所说转依取此广大舍二麤重而证得故问何以不取果圆满转答对菩萨说是以不取巳上约位不出大小两乘今拣去小乘独取大乘转依转依义别略有四种根本后得俱能正断前以六位明转依此以四义明转依也一能转道转有二义谓能伏能断言能伏者谓二障种子有能生现行势力故修六行及加行等智以伏之令不现起此通漏无漏道谓以六行渐伏唯通有漏若以加行后得二智渐伏通漏无漏若以根本智顿伏唯通无漏故言能断者谓起根本无分别智方能永断二障随眠此能断道不通有漏及加行智谓二道中除有漏道三智中除加行智也除有漏者以有漏道是曾习相执所引未泯相故谓第七识念念执我令第六识所行施等不能亡相虽有漏道常起现行而不为损亦无所益故能断道唯取无漏也除加行者以加行智但能勤勇乐欲趋求胜果及所引因皆未成办故加行智但能伏惑若实断惑唯是根本及后得故此以伏断二义释转字义也一师言根本无分别智亲证真理能断迷理随眠是能断道后得不能断迷理随眠非X能断道一师出正义云根本无分别智能断迷理随眠是能断道后得无分别智虽不能断迷理随眠亦能永断迷事随眠亦能断道言迷理迷事者迷巳为物名为迷理认物为巳名为迷事故瑜伽云修道位有出世能断道有世出世能断道出世能断道者根本智也世出世能断道者后得智也唯此二道能断随眠未有纯世间道而能永害随眠者纯世间道者即加行智也以加行智唯在地前伏除分别二障现行名纯世间智未登地故是有漏故是曾习故有分别故是相执所引发故未忘相故由斯理趣见修所断迷理随眠唯是根本亲证理故迷事随眠根本后得二俱正断二所转依此复有二而非根本故此不说二所转依依有二义谓持种迷悟言持种依者谓根本识能持染净诸法种子种必有依故修圣道时转令第八舍染种而得净种故名转依问依他起性亦染净依何故不说答依他起性虽亦染净依不能持种故不说之言迷悟依者即是真如以真如性是迷悟之根本故与染净法为所依故修圣道时转令真如舍染成净故亦名转依余虽下释难同前初一依是相宗义第二依是性宗义三所转舍此三有二第八净识非彼依故三所转舍舍有二义谓所断所弃言所断者谓俱生我法二障种子障种非实故可断舍谓等觉位X中真无间道现在前时无漏智起对治彼障智起惑亡名之为断永不成就名之为舍彼种既断永不妄执实我实法名舍徧计所执我法不对妄情名舍所执由此义故名舍徧计所执诸有说言断徧计者义在乎此言所弃者谓余有漏劣无漏种余有漏者除前二障种外所余有漏善种并劣无记所熏无漏种子金刚喻定现在前时引起最极圆满光明纯一清净无垢本识时非彼所依皆永弃舍问何故必欲舍此二种答无漏善生漏善自灭胜法圆明劣法自违法尔如然非勉强故彼种既舍彼二现行永不复生亦说为舍由此舍义名舍变易劣生死法到此境界所谓善恶两亡有无齐遣也言劣生死者以分段为胜故以变易为劣也一师言二障所余有漏善种及劣无漏法种亦在金刚喻定现在前时与二障种俱时同舍一师出正义云金刚喻定现在前时但舍二障种子所余有漏善及劣无漏种犹未断舍以无间道不违彼故若无间道弃舍余种等觉菩萨应无生死故应无异熟故住无间道应名佛故后解脱道成无用故由斯义趣故知无间道中金刚喻定现在前时障种虽断余种犹存直至金刚后心解脱道起方断余种尔时异熟转成无垢非彼余种所依止故四所转得此复有二唯我世尊可言具四X得者对舍而言由转舍故转得也此得有二一显得二生得言显得者谓大涅槃涅槃者义翻圆寂道充法界德被尘沙曰圆体究真性妙绝相累曰寂问涅槃自性本来清净何故名所显得答此虽本净而由客尘障覆不能显露至真圣道断彼障巳其相乃显此涅槃相是依真如离二障巳而得施设其体即是清净法界然此涅槃理无不统而依凡圣之位义类差别略分四种一本来自性清净涅槃不拣凡圣蠢动蜎飞一一圆具此即一切法中所具真如实理问既是法相如如不动之真理何故亦为客尘所覆答虽有客染而本性净具足无量微妙功德不动不转无生灭相无去来相无高下相湛若虗空一切众生平等共有此涅槃体与一切法不即不离不一不异离有无相离断常相离心缘相离名字相心思路绝言语道断故名如如然此如如虽平等有亦唯真圣道中圣者所证自受用境界楞伽所谓自性涅槃空事境界也二有余依涅槃者谓即真如出烦恼障尚有分段生死苦所依故以诸圣者最后苦身未曾灭故瑜伽云住有余依堕在众数犹有众苦所得转依犹与六处而共相应言众数者谓五蕴身以有此身有众苦故问既有众苦何名涅槃答虽有微苦相应而障永灭亦名涅槃以果缚虽存子缚巳尽故三无余依涅槃者是无最后分段生死苦故名涅X槃瑜伽云住无余依不堕众数永无众苦而六处永不相应四无住处涅槃者上二是断烦恼障所显涅槃此是断所知障所显涅槃也言不住者不住二边故以有大智辅翼故不住生死以有大悲辅翼故不住涅槃若住生死便同凡夫若住涅槃便同小乘由不住生死涅槃故常在生死而又常在涅槃也此四涅槃一切有情皆有初一而无后三住生死故二乘无学容有前三无后一种住涅槃故唯我世尊不住生死不住涅槃可言具四此无住涅槃即是诸佛菩萨所住处也如何善逝有有余依非如一类入无余依问善逝五住究尽二死永亡如何亦有有余涅槃答虽无实有苦依而现身三界示同众生似有微苦相应故或如来身苦依尽故说无余依有余乐依名有余依非若二乘有苦依在名有余依问何知如来无苦依而有乐依答舍无常色获得常色受想行识亦复如是故知无有苦依有余乐依是故世尊可说具四问若声闻等有无余依何故有处说彼无无余依有处复说都无涅槃岂有余依彼亦无有答二乘实有有余涅槃而说都无者以声闻等烦恼虽断身智犹存所知犹在生死苦依尚未曾尽圆寂之义不得显露约此义故说无涅槃其实巳断烦恼巳证有余非谓都无涅槃也复有处言无无余依者以二乘尔时身智尚在未证X无苦依尽无余圆寂故说彼言无无余依非谓彼后时灭身智巳无无余依又说二乘都无涅槃者是无第四无住涅槃以此是诸佛所证极果故不无前三以前三是二乘有分故又说二乘无无余依者是依不定二乘说以彼不定性二乘根性勐利才证有余即便回心求大菩提不断烦恼不躭寂灭由彼有定愿二力资现身因留身久住修菩萨行随愿度生非如一类定性声闻决定断烦恼种入无余依由此义故说彼声闻无无余依也谓有二乘深乐圆寂故复说彼与佛有异问有余无余如何证入答谓有定性二乘身唯善寂意翫清虗得生空观断烦恼巳亲证真如永灭感生便证有余若彼感生烦恼既尽不受后有现在生死苦依及俱生任运烦恼皆巳灭尽其余色心有作用法既无所依与彼苦依同时顿舍便证无余问证无余时二乘身智既灭谁证涅槃答证无余时虽无身智然由彼身智而证故可说彼身智为有问既证无余便与佛等何故二乘与佛有异答此位既断烦恼证得清净真如离分别相得寂灭乐依斯义故与佛无差然上不求菩提下不度众生因乖万行果缺圆常故复说彼有异于佛诸所知障既不感生唯后三种名所显得问烦恼是不善性正感生死诸所知障是无记性不能正感生死如何断彼得证无住涅槃答彼所X知是理障非正感生然能隐覆法空真如令彼不得智悲双运畏生死苦住定涅槃故以法空智断彼所知法空理显此理即是无住涅槃于此生死涅槃俱不住故问既烦恼障能障涅槃断烦恼巳得证择灭若所知障亦障涅槃断彼障巳应证择灭如何断彼不得择灭答择灭无为离烦恼缚方能证得彼所知障性非烦恼故断彼时不得择灭问彼所知障既非是缚若断彼巳宁证涅槃答谓诸涅槃各各不同有择灭摄者非择灭摄者非诸涅槃皆择灭摄汝若不许无住非择灭摄则前自性清净应非涅槃以彼亦非择灭摄故然断烦恼得择灭者以烦恼障能缚有情住生死故故断烦恼即得择灭断所知障不得择灭者以所知障不感生死故断彼时不得择灭问既断所知不得择灭何名涅槃答然由断彼所知得显法空真理此涅槃相本来寂灭故说涅槃非此涅槃以择灭为性也故四圆寂于六无为中有相摄者有不摄者若初自性涅槃与后无住涅槃即真如无为摄若中二有余无余是择灭无为摄问若唯断烦恼缚得择灭者即如不动无为受想灭无为亦能断缚此二在虗空择灭非择灭真如四无为中是谁所摄答此二在四无为中非择灭无为摄以此二种缘𨷂不生说暂离故非真择灭以真择灭是究竟灭非暂离故有非择灭是暂离故非永灭者故二X无为非择灭摄或以第四涅槃亦是择灭摄者由真智决择之力灭彼所知得证涅槃故问若第四涅槃是择灭摄者岂不滥同中二有余无余耶答择灭有二一灭缚得谓有余无余涅槃是断感生烦恼缚而证得者二灭障得谓第四涅槃是断俱生微细所知障种而证得者故四圆寂对六无为初一涅槃是真如摄后三皆择灭无为摄不动等二暂伏烦恼非永断故非择灭摄言择灭者是究竟灭非暂灭故问既所知障亦障涅槃如何但说是菩提障答如说烦恼是涅槃障岂彼烦恼但障涅槃不障菩提应知圣教说烦恼障涅槃所知障菩提者皆依胜用说理实烦恼亦障菩提所知亦障涅槃也如上四种涅槃唯后三是断烦恼所知而显得者名所显得真如自性清净涅槃凝然不动湛若虗空平等共有非所显得二所生得谓大菩提此即四智相应心品此释所转得中第二所生得也谓大菩提本来具有能生无漏种子而由所知障碍种不发生由圣道力断彼所知令彼菩提从无漏种子生起起巳穷未来际相续无间利益众生无有断时故名所生得也此所生得即是四智相应心品上文四种涅槃真如一种即是真如门本来自有不从显得不从生得次三涅槃与此菩提皆是所显所生是生灭门摄初卷云由断续生烦恼障故证真解脱X由断解碍所知障故得大菩提义见乎此云何四智相应心品一味相续穷未来际此下明四智也一大圆镜智者第八识未转依时犹如明镜现众色像至转依位名圆镜智谓此心品离诸分别者因中无计度果上亦离分别故所缘行相微细难知者因中行相㝡极微细内执受境亦难测故果上亦尔不妄不愚一切境界者因中能缘三类性境不缘妄故不差谬故果上亦尔性相清净者因中相染而性净今智光发明性相俱净故离诸杂染纯净圆德者因中是所熏性染熏成染净熏成净果上转成无垢唯与白净善法相应故离杂染由离杂故纯离染故净离染离杂清净德相圆满具足故现种依持能现能生身土智影者因中能持种子能生现行能现根身器界果上亦为清净现行所依亦能持彼清净种子亦能现无量身现无量土乃至一切智境皆悉影现故庄严论云大圆镜智于一切境不愚迷故智体光明鉴净无垢故唯无漏德所依止故一切身土此智能现故余三智是此影故佛地经云复次妙生大圆镜智者从喻得名如依圆镜众像影现如是依止如来镜智诸处境识众像影现唯以圆镜为喻者当知如来智镜平等平等是故智镜名圆镜也二平等性智者由昔第七因中执为内我故于一切法分自分他立疆立界种种差别不得平X等而与贪痴慢见恒共相应今既转成智体我法既除悉皆平等恒与慈悲喜舍相应为十地菩萨现他受用身说法开导佛地经云复次妙生平等性智者由十种相圆满成就所谓证得诸相增上喜受平等一切领受缘起平等远离异相非相平等弘济大慈平等无待大悲平等随诸众生所乐示现平等一切众生敬爱所说平等世间寂静皆同一味平等世间诸法苦乐一味平等修植无量功德究竟平等证此十相故名平等性智言妙观察不共所依者言因中第六以第七为不共依果上与妙观察为不共依也无住涅槃之所建立者因中由彼所知执为内我障此涅槃故转智时无住涅槃由兹发现问镜智平等皆无分别依何等义而有差别答镜智无分别若明镜之无心平等无分别如日合空空无异相故三妙观察智相应心品成本愿力所应作事三妙观察智者谓因中第六徧缘诸法果上亦尔言妙观察者神用无方称之曰妙自共皆缘名为观察自即心色等共即无常等摄论云圆成实性为自相依他起性为共相言摄观者摄即藏义观即观察以此智品于总持门善能观察亦能摄藏不忘失故六度道品为功德宝神通妙用为作用差别既能观察自相共相又能摄观无量总持又能发生功德珍宝又能现无边差别作用利乐有X情正显无不遍知也佛地经云如是如来妙观察智住持一切陀罗尼门三摩地门无碍辩说诸佛法又云能为顿起所知无碍妙智种种无量相识因缘又云种种可玩波罗蜜多菩提分法十力无畏不共佛法之所庄严甚可爱玩等四成所作智者谓成就如来应作事业故佛地经云由是如来勤身化业示现种种工巧等处摧伏诸技傲慢众生以是善巧方便力故引诸众生令入圣教成熟解脱由是如来庆语化业宣扬种种随所乐法文义巧妙小智众生初闻尚信以是善巧方便力故引诸众生令入圣教成熟解脱由是如来决意化业决择众生八万四千心行差别以是善巧方便力故引诸众生令入圣教成熟解脱如是三业成所作事曲成万物无所遗漏如是四智相应心品故说八识而得四智此下总结四智转相应得问若所生得唯有四智相应心品则一切能变所变种子现行及相应心所悉无有耶答言转相应心品者但转烦恼二十六不定有二其余五遍行五别境十一善法能变所变种现相生悉如因中无异问若尔何故独言四智相应心品而不及余答虽各定有二十三法及能变所变种子现行伹转依位智用㝡增故偏说之故此四品总摄佛地一切功德问此四智者转何识得何智答转有漏第八相应心品为大圆X镜智转此智时成等正觉尘剎剎尘一一皆照故曰大圆无垢同时发普照十方尘剎中转有漏第七相应心品为平等性智现十种他受用身为十地菩萨说法故曰如来现他受用十地菩萨所被机转有漏第六相应心品为妙观察智普照大千世界故曰远行地后纯无漏观察圆明照大千转有漏前五相应心品为成所作智现三类身利生接物故曰圆明初发成无漏三类分身息苦轮言三类者三类化身也大化千丈身被大乘四加行菩萨小化丈六身被大乘三资粮位菩萨与二乘凡夫随类化则三乘普被六趣均霑问此中言转八识相应心品而成智余处又言转识成智者岂识体即是智体耶答智虽非识然智实依识转识为主故故言转识不言心品问有漏位中名识不名智岂有漏位遂无智耶无漏位中名智不名识岂无漏位遂无识耶答有漏位中识强智劣故言识而不言智然非无智无漏位中智强识劣故言智而不言识然非无识然欲劝诸有情舍识故说转八识而成四智耳大圆镜智相应心品相依相续尽未来际此下通明四智现起分位问大圆镜智相应心品至何位次方得现起一师言此智在等觉菩萨无间道中方得现起以异熟识中有漏善种及劣无漏种与极微细所知障种俱时舍故若舍异熟镜X智不起尔时无有持净种者故无间道决定现起一师言此智相应心品在等觉解脱道中成正觉时方得生起无间道中金刚喻定现在前时但断二障微细种犹未尽舍异熟种子以异熟识种无间道中金刚喻定不能违故以无间道不能遮碍有漏善种及劣无漏种以此二种至解脱道成正觉时定相违故若谓金刚喻定现在前时能空异熟无所熏识尔时本有无漏种子应皆现前便成佛果何必更待第二剎那解脱道耶由斯义故定知此品从解脱道初成佛时方得现前尽未来际持无漏种相续不断非无间道得有斯义问平等性智何位现起答菩萨见道位时违分别执方得现起问第七唯内执我唯是俱生无力断惑云何初见道时断分别惑答由第六识入双空观得此第七我法二执不起故第六识真见道中顿断分别二障种子初转依时带起第七亦转一分无分别智故论云双执末那归种位平等性智方现前正谓第七无力断惑全仗第六识也故颂云分别二障极喜无六七俱生地地除第七修道除种现金刚道后等皆无故第七得成无漏者第六之力也后十地中执未断等者谓第七识虽断分别后十地中俱生未灭有漏位中智有间断至法云后断二障种得究竟转与净第八互为所依相续而转尽未来际X妙观察智相应心品勿前佛德胜后佛故问妙观察智何位现起答由第六因中分别我执续诸生死故见道时断分别障种生空智果方得现起自见道后即用此智断尽俱生名无学位以二乘人不断所知无法空智故若菩萨于加行位终初见道时此智亦起或从二地巳上入无漏观及入灭尽定此智皆起若法空观智菩萨见道时断尽分别法执种及断俱生一分法执现起一分无分别智从后二地展转而上除有漏观生空智果及入灭定此智皆容现起此上六七二智因中皆转非如镜智与成所作智必解脱道方得转故故曰六七因中转五八果上圆问成所作智何位现起一师言此智在菩萨修道位中第六意识后得智引亦得初起一师出正义云此智必究竟位方得初起以十地修道位中尚依有漏异熟所变眼等五根此五色根非无漏故有漏五根唯与有漏五识为不共依为俱有依为同境依所依眼等既是有漏不能发生无漏净识以无漏根识取境必明有漏根识取境必昧由斯义故此智要得成佛时转有漏异熟眼根等成无漏时此无漏智方容现起然有间断犹作意力方得起故非若前三长时相续也问若此四智本来具有何故必由五位方得圆满答此四智种性虽皆本有良由二障所缠未能发起要借资粮位中闻大乘法资熏系起X加行位中上下寻思入初地时方得现行在修道位渐渐增长至究竟位方得圆满不增不减尽未来际问此四不减可尔何故不增答此四但从本有无漏种生不复更熏无漏种子若许熏种则应后佛四智劣于前佛前佛四智胜于后佛以前佛先熏后佛后熏故大圆镜智相应心品余一分二准此应知此下明四智所缘也问大圆镜智以何为所缘一师言此智伹缘真如为境以是无分别故非后得故不缘一切唯无分别故行相所缘俱不可知一师言此智遍缘一切法以圆镜智无不照故下引论证缘一切实法引经证缘一切影像法又此下例明谓因中缘三类境果上亦尔因中行相所缘俱微细故说不可知果上亦尔非谓无分别故说不可知此智亦缘一切世俗境故亦如因中阿赖耶识能缘俗故缘真如境是无分别智摄缘俗谛境是后得智摄问根本后得是一是二答其体是一随用分二用此而缘真如即名根本用此而缘俗谛即名后得问二智既是一体起无前后何名后得答由证真故有根本由了俗故有后得了俗必由证真故假立前后非谓先根本而后得也其余平妙二智亦分为二准此应知平等性智相应心品起化业故后得智摄问平等性智以何为所缘一师言伹缘前八净识X为境如染七缘八一师言但缘真如为境以十平等性即真如故一师出正义云此智遍缘真俗为境下引经证缘真如引论证缘俗谛问如何是妙观察智所缘之境答此智通缘真俗一切色心等法自相共相皆无障碍问云何成所作智所缘之境一师言此智唯缘现在五境不缘过未庄严下引证一师出正义云此智通缘三世境佛地下引证然此下通前论义谓此智品随意乐力或以一识缘一境或以一识缘多境非有定也然论且说五根但缘五境不言一根唯缘一境亦不言唯缘现在故与论说不违此智必假作意之力方得生起由度生故缘俗谛境方起变化三业故此智唯后得摄不通根本以前三依心根故二智俱通此智但依色根故唯后得故曰变相观空唯后得果中犹自不诠真此四心品虽皆遍能非巳证得因位摄故问此四智品既皆能徧缘一切法何故各分为四答虽皆遍缘而用各异故分为四谓圆镜智现自受用身自受用土持无漏种与因中第八缘境同平等智品为十地菩萨现他受用身他受用土成所作智能现化身化土观察智品观察自他功能自他过失随根大小施大法雨决断众疑利益有情如是等门差别多种故分为四此四下总结谓此四智皆是菩提所生得摄此所生得总名菩提X及前四种涅槃名所显得虽有菩提涅槃所生所显之别然皆摄在前科所转得中问转依位中总有四种何故此中但取二所转得不取前三答以颂中说证得转依故但取所转得中二种得也以此二得皆证得故问此修习位说能证得是因证位是果证位答是约因中将证位说非是果上巳证位摄后究竟位其相云何是故于此不应为难先问次举颂答论曰下释言前修习位中所转得者即是此中究竟位相也此究竟位从金刚后心解脱道中尽未来际皆此位摄颂言此者是牒前二转依果此果即是究竟位中无漏界摄言无漏界者谓五住究尽二死永亡无量净德一时圆足无有漏失故名无漏所谓富有万德荡无纤尘也言界者是藏义以能含藏智慧光明总持禅定及神通等大功德故或界是因义以能出生五乘利乐事故问自性真如清净法界是无漏摄可尔四智心品还属色心如何亦是无漏所摄答四智心品虽属色心非苦集摄道谛摄故唯无漏摄谓佛地中所有一切功德身土总持智慧神通等事皆是四智无漏种生以永舍尽有漏种故问法报二身固是无漏道谛所摄诸变化身定有生死岂亦道谛摄耶答虽变化身示有生死亦有烦恼业等现似有漏苦集其实无漏道谛所摄一师引论问X云论说十五界唯是有漏若如来三身四智皆是无漏摄者岂如来无五根五识五尘耶一师言如来功德身土甚深微妙非有非无非心所测非口所宣是无漏界摄非界处法摄一师云如来根境妙定所生是无漏法界色摄以佛非是有漏五识界摄故集论所说有漏五识定非佛有问五根五境定依识变何故根境非五识摄答虽根境定依识变然麁细有异谓如来无漏细五境不同有漏麤五境故无漏五识不同有漏五识界故以经说无漏者佛心在定故论说有漏者五识散乱故问如来根境既非五识摄成所作智亦不应与五识相应是与何识相应耶答成所作智与第六相应仗彼引起变化三业故问若尔与妙观察有何差别答彼观察智观察色心诸法自共相等此成所作缘事相境起三业化故不同也问此二既有差别应不并生以一类二识不俱起故如何说言与彼相应而得引起答许不并起亦不违理若谓体同而用有异俱起亦无过失或言成所作智不与第六净识相应而与第七净识相应以成所作智依五色根缘五尘境是平等智中差别作用故何谓差别谓净第七起他受用身他受用土是平等智摄若净七起变化身土是成所作智摄问若成所作智既与五七净识相应岂不此品亦得摄五识耶答非是转彼五识得成智体而彼智体即是X彼识所摄以彼识智转未转位各有体故即如转生死而为涅槃不可谓彼涅槃即是生死以生死涅槃转未转位各有体故是故于此不应为难有义如来功德身土皆悉具足而纯无漏一师申正义云如来功德身土皆是五蕴十二处十八界摄以彼三科皆通有漏无漏故众生身分即是有漏如来身分即无漏故然前集论说十五界唯有漏摄不通无漏者彼论依二乘所证麤浅境说以二乘于十八界中唯成就意根界意识界法尘界通无漏摄余十五界皆有漏故故云麁浅非谓如来亦是有漏然如来十八界虽皆无漏而非二乘所知之境有处又说如来功德身土纯是无漏非界处等有漏所摄者此义亦谓如来界处等纯是无漏非是二乘劣智所知界处等相故言非也此理决定如是所以者何以五蕴法摄尽有为故以界处法摄尽世出世间一切法故以世出世法不出三科故若离三科之外别有法者是十八界外有十九界十二处外有十三处五蕴之法有六蕴然十九界十三处六蕴是佛所遮不许有故故知佛亦不离蕴处界等也若谓绝诸戏论便非界处等摄者即此所说无漏界安乐善常等岂非戏论乎亦不应说又处处说转无常蕴而得常蕴转无常界而得常界等此岂非如来蕴界处摄耶故知言如来非蕴界摄者谓非二乘劣智所知X蕴处界相故密意说为非尔非了义之说也又说五识性散乱者亦说余乘成就有漏五识非谓如来无漏五识故知如来蕴处界等皆悉具足纯无漏摄故曰此即无漏界也此转依果又不思议穷未来际无断无尽此转依果不但名无漏界又名不思议超过思量分别故超过语言文字故以微妙故不可思以甚深故不可议以此如来自证之法自受用法如鱼饮水冷暖自知向人吐露不得故非诸世间譬喻所能喻故以比不及类难齐故此又名善唯是清白善法相应性故下以涅槃释善自性清净法界远离生死染污法故最寂静故极安隐故一切魔境不能动故下以菩提释善四智心品妙用无方故最极善巧方便故下双释以此菩提涅槃种子皆有顺益相故皆与不善相违故问论说蕴处界等不唯无记亦通三性如来既有五根及三类性境亦通三性何故唯善答有三义一谓一切如来功德身土等法皆是灭道所摄故二说佛土等非苦集摄故三谓如来无漏识中所变有漏无记不善皆是无漏种生故故三类境唯是善性此又是常穷未来际相续不断无有尽故清净下以涅槃释常四智下约菩提释常问菩提既是从所生得非如自性涅槃本来是常从因生故既从因生必从因灭既有生灭岂得言常且四智心品皆属色X心不见色心非无常者而言无断无尽者何耶答然四智心品虽从因生由本愿力度生无尽故说为常如虗空不可尽我愿亦不可尽故此又安乐无逼恼故二转依果皆此摄故此又名安乐以无苦恼逼迫故清净下约涅槃释四智下约菩提释此二下双释二乘所得果唯断烦恼未断所知故无利生最殊胜法但脱自巳分段生死故所得身但名解脱若大觉世尊五住尽而二死亡四智成而八识转于一切法成等正觉默证无言寂灭之理故名大牟尼此牟尼所证涅槃菩提二转依果永离二障非解脱身名为法身以有无量无边力无畏等大功德法所庄严故由此菩提智体圆具无量大功德聚故总名为身此之法身总以五法而为自性佛地经云清净真如及四智品名为五法以清净法界名为涅槃四智心品名为菩提合此二种名为法身不独一种清净法界名法身也以二转依摄此五法五法皆是法身摄故如是法身三相别令各获得诸利乐事此将一法身就体相用分为三身自性身是体受用身是相变化身是用言自性身者即是如来自性清净法体是报化二身所依止故由彼离名离相绝言绝思具足无边真常功德是一切法平等真实之性故起信云一者体大谓一切法真如平X等不增减故又云心真如者即是一法界大总相法门体所谓心性不生不灭又云离念相者等虗空界法界一相即是如来平等法身故曰即此自性亦名法身大功德所依止故者起信云具足无量性功德故谓自体具足大智慧光明义故遍照法界义故常乐我净义故故古德云若剩一法不名法身若有一法不名法身若无一法不名法身若欠一法不名法身二受用身能令自他受用种种大法乐故此有二种一自受用者谓人所不知唯佛自知唯佛自证故即是三大阿僧祇脩习无量福慧资粮庄严法性所生无量真实功德以得大圆镜智证得圆满报身充徧华藏世界海中湛然常住恒自受用广大法乐故二他受用即是如来以平等智示现微妙净功德身为十地菩萨现通说法决择羣疑令彼菩萨受用大乘法乐故合此二种名受用身言变化者形量不定故曰变化即是如来以成所作智所变无量随类化身为地前菩萨及彼二乘异生随机说法令彼各各皆得利乐前受用身自他俱利此变化身纯是利他如上三身总是牟尼所证五法为性之法身也以五法性摄三身者种种身相摄变化身此明五法摄三身也一师言清净真如与大圆镜智摄自性身下引经引论证平等法智妙观察智摄受用身成所作智摄变化身又云智为殊胜故X三身中皆有实智一师出正义云清净真如摄自性身圆镜不摄以清净真如是本有之常法非生因得不假修习故菩提是生因得必假修习而证名所生得故又说自性法身生佛共有遍一切法犹如虗空不属形相不属有为非色心法故镜智是色心法故问若尔何故前论说转去藏识得自性身答由转去第八识中二障种子显露法身不说法身即圆镜智又说智殊胜中具法身者是说四智依止法身以法身即彼实性故不谓三身皆有实智自性法身虽具真实无边功德非有为故不可说为色心等物故非镜智所摄应说镜智所起真实功德及极圆净常遍色身摄自受用平等所起微妙净功德身摄他受用成事智品所现随类种种身相摄变化身说圆镜智是受用佛故此二智自受用摄问云何而知镜智摄自受用耶答经说圆智是受用佛故以彼转前七识得真实受用故问镜智得称受用佛者亦是转舍藏识而得受用何故却言转转识耶答虽转藏识亦得受用然论正说转去藏识得显自性法身故于得受用处略而不说又说自性法身无生无灭性无转易犹如虗空唯证因得非生因得无相无为非色心故故非圆镜所摄圆镜既与自性法身相违若非受用属何身摄况受用身摄如来三阿僧祗修集无量不共有为X真实功德及证极净常遍色身故四智品中实有色心者皆受用摄问他受用身与变化身亦有色心何故圆镜不摄答他受用身与变化身皆为利益有情方便示现而非真实四智为体虽有说言智殊胜故具摄三身而似智现非是实智或依根本实智方便现起假说智名而体非实故言智殊胜故具摄三身非谓三身皆有实智故经但说二智能现二身不说二身即是二智故知二智皆是自受用摄然变化身及他受用无根等用故不说有问既四智品实有色心皆是自受用摄若他受用与变化身既无真实色心依何为体答然此二身虽无真实心心所法而有化现心心所法问心心所法本无形质何能化现答无上大觉能以不思议神力化现无形质法若不能化现无形质法云何如来示现贪瞋等以如来久断三毒故云何声闻及异生等皆能知如来心以如来实心即等觉菩萨尚不能知其少分况降斯以下者而能知耶故知声闻及异生等所知者皆是如来化心耳由斯义故经说如来化无量类众生身即能现无量类众生心也又说如来成事智能化身口意三业等又说变化有依他心谓依他实心以为本质复自变现心心所假相分而为众生所缘之境故知众生所知所见者皆是如来似相分法非真如来X以真如来非心可知非相可见故起信云依分别事识凡夫二乘心所见者名为应身以不知转识现故见从外来取色分齐不能尽知故问既变化身有根有心云何他处说无根心答虽说变化无根心等此依二乘劣定所起虗妄根心不依如来实智所起根心也又彼劣定所化根心无真实受用故论不说有化根心佛地论云如论说言心无形故不可变化又说化身无心心法此就二乘及诸异生定力而说彼定力劣不能化现无形质法诸佛菩萨不思议力皆能化现又云但诸化色同实色用化粮及心但有相现而无实用故知此说无根心用亦依余处不依如来如是三身虽皆具足唯属利他为他现故此明三身同体异用也谓自性身具有真常真乐真我真净四种功德常者不生灭故乐者无苦集故我者极自在故净者无垢染故离诸杂染者从本巳来一切染法不相应故众善所依者具足无量性功德故由其自性如如平等故无色心等相用差别以相用差别生灭门显故起信云自心真如相即示摩诃衍体故是心生灭因缘相能示摩诃衍自体相用故若自受用身四智所摄故能具足无量圆净常徧妙色心等真实功德唯是自巳受用故若他受用及变化身唯随菩萨声闻异生等意乐变现似色心等化相功德令彼得大利乐X得大受用故下约二利以摄三身又自性身正唯自利无摄利他以自性身与诸有情作增上缘令诸有情得利乐故由自性身生佛共有故与众生为增上缘助令起发所谓众生于三昧乃得平等见诸佛故又与二身为所依止故俱利摄若自受用唯属自利若他受用及变化身唯属利他又自性身依法性土能依身量亦无定限问有身有土此三身者属何土耶答法性身依法性土问此身此土为异不异答虽土即是身身即是土无有差别然各有所属故亦有异谓法性属佛为法性身法性属法为法性土性随相异故宗镜云此即于自心性相分身土之名以自心相义名身自心性义名土故清凉疏问云法性身法性士为别不别别则不名法性性无二故不别则无能所依答佛地论云唯以清净法界而为法身亦以法性而为其土性虽一味随身土相而分二别智论云在有情数中名为佛性在非情数中名为法性假说能所而实无差此佛身土皆属真如俱非色摄问身土固知无差亦有形量可说否答虽不可说形量大小然随事相而现小大形量亦无边际譬如虗空随器各现方圆大经云譬如虗空徧至一切色非色处又云普贤身相如虗空依真而住非国土又云色无边故当知般若亦复无边故问自受用属何土答自受用即依报土问此报X土者属何识现答谓圆镜智相应无垢净识之所变现由昔三阿僧祇劫修十胜行为净土缘故初成佛时以彼净识变现纯净佛土周圆无际众宝庄严尽未来际相续无穷自受用身依止此土此土即华藏庄严世界也此净土无量身量亦尔故起信云身有无量色色有无量相相有无量好所住依果亦有无量种种庄严随所示现即有无边不可穷尽所以者何皆是无量劫来无量善根所引生故问身土既无边际功德智慧亦有大小边际否答意如文问他受用身何土所摄答他受用身亦依他受用土问此土依何识现答谓平等智相应净识大慈悲力之所变现由昔因中修利他行为净土缘故成佛时不舍利他随彼十地菩萨所宜以平等智大慈悲力变为净土大小胜劣形量不定他受用身依止此土所依之土既无定量能依身量亦复乃尔问变化身依何土住答若变化身即依变化土问此土是何智现答谓成所作智大慈悲力之所变现亦由往昔修利他行为净秽土缘故成佛时随地前菩萨及声闻异生等所宜以大慈悲力化为佛土净秽大小形量不定此变化身依此土住土既无定身量亦尔故肇公云佛土净岂待变而后饰盖是变众人所见耳是以众生见为土石皆是自业所起菩萨纯是妙慧即是真智所为离凡圣心无真俗境大经云或现童X男童女身天龙及与阿修罗乃至摩睺罗伽等随其所乐悉令现自性身土一切如来一佛能益一切生故此明四身四土有共不共问此四佛土一切如来皆共耶有不共耶答自性身土一切诸佛共证体无差别故可言共报身报土虽是诸佛各随自巳净识所变遍一切处不相障碍亦可言共余二身土随诸如来所化有情有共不共若共化者其土必共若独化者其土不共云何共化谓诸如来同在一处同此一时各各变身变土而身土形状各各无异不相障碍互相错杂为增上缘令彼所化众生各各于自识上变现诸佛共化身土相分而为所缘而诸众生各各自谓于此一土有一佛身现通说法饶益我等此名诸佛共化身土言不共者唯一佛身变一佛土问一身一土足以利生何用诸佛共化身土答诸有情类从无始来同具佛种共有佛性法尔与诸佛互相系属或多类众生因缘唯属一佛化者故唯一佛随所化众生变一身一土而引导之不用多佛共化或一类众生因缘属多佛共化者故诸佛随所化众生同时同处各各变身变土而化导之由此义故诸佛随所化有情有共不共若不尔者多佛久住世间各各现身现土空事勤劬劳苦实为无益何以故以一佛即能利益一切众生故X此诸身土若净若秽不尔应无五十二等前以所变分共不共此以能变分共不共也问诸佛所变净秽身土有共不共能变之识亦有共不共否答此诸身土净秽既有共不共义而能变识亦应乃尔若从无漏识上所变净土此土是地上菩萨纯善无漏共业所感如来即从地上菩萨能变之识亦是纯善无漏因缘所生此土即是道谛所摄变土之识是名为共若如来变五蕴十二处十八界则能变识相不必皆同以随地上菩萨所得圆满戒定及慧三法因缘杂引生故此变身之识名为不共若从有漏识上所变秽土此土是有学异生有漏共业所感如来即随有学异生能变之识亦是有漏因缘所生此土即是苦集谛摄此变土识名之为共若如来变善性恶性无记性则能变识相不必皆同以随有学异生三性随用一性因缘所引生故此变心之识名为不共化心既尔则蕴处界等亦与能变之识相类故曰蕴等同异类此应知问能变之识是实有体所变蕴等身心如来假化云何类识答若不类识如来应无五蕴十二处十八界等故知变身变土纯是利他如释迦出世国土狭小海水增盈弥勒下生世界宽洪大海水减菩萨在会无诸丘坑声闻众中秽恶充满故知宽狭净秽总是有情心量所感与佛无预X然相分等依识变现心与心所定相应故问蕴既是实云何前说假说我法答然相见二分依识所变名依他起非如真如为依他之实性故说为假问相见二分既是依他即名为假云何复名为实答不尔唯识之理应不得成以许自识所变内境皆实有故或是自识与相见二分皆从无明业爱等缘所生皆名依他起性故二分虗实皆如自识问内境既是实有何故但言唯识答唯之一言是遣离心外境不遮内识所变若遮内境则真如亦应非是实有以真如亦是智所缘境故问内境与识两皆实有如何不言唯境但言唯识答识唯内有不通心外境通内外故今恐滥同心外之境故不言唯境但言唯识或是愚夫迷执外境起惑造业受诸苦报不解观心勤求出离哀愍彼故欲令反观自心不逐前尘脱粘内伏发本明耀说唯识言非谓内境如外都无言唯识也或是相见二分及真如等皆以识为自性由无始来内因外缘熏习力故展转现起似多分生总此三分故言唯识问真如是无为法识等是有为法何故真如亦有为识摄答真如虽是无为亦是识之实性谓依真如不觉心起而有其念遂名为识识无自性不离真如故知真如亦是识性所以云三界内外法唯是一心作除识之外无别有法故伹言唯识则无法不具故古德云三界唯心万法唯识唯X识唯心眼声耳色色不到耳声何触眼眼色耳声万法成办万法匪缘岂观如幻山河大地谁坚谁变又云目前无法意在目前又云尽十方世界皎皎地若有一丝头即是一丝头又云尽十方世界是沙门一只眼尽十方世界是沙门全身尽十方世界是自巳光明尽十方世界在自巳光明里尽十方世界无一人不是自巳故知心心相印祖祖相传唯此一门更无二法但办肯心决不相赚此论三分成立唯识显唯识理极明净故此总结论名言三分者谓经有三分而论亦有三分故如初稽首一颂名宗前敬叙分次三十颂及论首末名依教广成分后巳依一颂名施愿分此当经之三分也或宗因喻为三分或是相见无为为三分无不可者谓由三分成立唯识一宗是名成唯识论亦名净唯识者正显此中圆成实性是唯识中极净圆明无垢识故此本论名唯识三十乃得圆满非增减故此末论师出造论之所自归功本论主也言此本论三十颂是天亲菩萨总撮瑜伽论中要义勒成三十颂依此颂故然后成立教理因果性相真妄假实有为无为一切诸法皆是唯识如是阐明唯识之理乃得圆满然非离此本论之外别立一义增损于其间也巳依圣教及正理分别唯识性相义X所获功德施羣生愿共速登无上觉初句是依教立理次句是造论始末谓前八卷显唯识相末后二卷显唯识性故第三句回向众生第四句是发愿证果成唯识论卷第十