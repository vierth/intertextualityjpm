沈氏三先生文集沈氏三先生文集第三千零四十三册沈氏三先生文集西溪文集卷第一沈氏三先生文集卷第一西溪文集卷第一翰林学士右諌议大夫知制诰充群牧使兼判吏部流内铨判尚书礼部长兴县开国伯食邑八百户轻车都尉赐𬗋金鱼袋沈文通讳遘歌诗奉祠西太乙宫赋应制依韵和御制后苑赏花钓鱼杭州燕思阁分题四首得偃松院得巽亭得归字得胡瓌马送刘泌归建州何公南袐阁公会送沈景休知常州送诗僧思齐归呉送何中复赴髙陵簿送张吉老两浙提刑赠梅圣俞柑实天台山送僧象㣲归山滑州新修东园赠杨乐道建茶和杨乐道省中述怀王景彛省舎孤竹和邵兴宗还馆和陈和叔祕阁会话送李瑜通判润州送梅公仪知杭州送许当通判泉州送陈舜俞寿州从事送呉冲卿省舎观蘓才翁题壁沈沔天隠楼杭州僧修广法喜堂景德寺考试院和李子仪重阳日景德寺考试院壁和王介甫所题诗次韵和王景彛十一月朔早朝次韵和宋次道省直次韵和次道十一月朔蚤朝送余良孺太监致仕归鄊次韵和乐道出省后见寄和刘原甫阳春冝白雪送韩玉汝知洋州送辛有终知鄂州蓬莱山送徐仲㣲赴蓬莱令送句谌通判颕川和邻㡬荅李公逹遗嘉庆李次韵和冲卿省直次韵和景彛秋兴次韵和邻㡬喜司马君实钱君倚章伯镇入省次韵和邵不疑省直和君倚景灵行次韵和君实苦雨送徐同年奉祠西太乙宫赋躬明诏以摄事兮奉祠乎太乙之霛戒前期之三日兮祇祓而造乎神庭命徒御以夕驾兮候北斗之尚明启国门而西出兮頋旭日之旣升背城关之嵯峨兮气佳㢤其可挹度川原之平逺兮风泠然其可乘方春阳之发茂兮感万物之舒荣塘氷㪚兮波已渌野雪消兮艹欲青时嘉鱼之浮跃间好鸟之嘤鸣池籞严以望幸兮于以见承平之多豫耒耜载以就田兮于以见黎民之楽生予心逍然其有获尚安知乎一舎之逺而遄征者乎尔廼逍遥而舒荣髙举而遐嘱氤氲兮云霞之合隠嶙兮䑓殿之矗钟磬之音兮砰焉而震于耳金碧之光兮烨焉而眩于目曽城县圃乎阆苑崑崙乎其逺也若不可到海中之神山其迩也若犹可疑汉家之甘泉巍巍乎㕠观沈沈乎重関鞠躬而下屏息以前趍就乎下房之次而斋严乎其间于是㳺心于神明致思于精粹披柱史之书玩园之义考星经之説合道家之记盖太乙北辰之主而天之贵神也其尊五福其行九宫上运乎枢机下监乎吉㐫㳂汉曁唐是类是宗圣朝囙焉定畤西东盖所以逆三神接万灵致诸福绥群氓者焉惟月孟陬惟日辛卯迎气于郊寔恊吉卜侍臣焉承其祀史焉賛其礼牢醴兮芬芬币玉兮炜炜盖节兮葳㽔旛旍兮旖旎三陔之坛兮所以降上神八通之道兮所以賔衆鬼威灵兮如在盻蠁兮受记时也太隂旣倾列宿在纒𬗋宫之右天极粲然帝阍兮若启氛翳兮若褰羙光之发兮赫奕而炤燿休气之充兮轮囷而蜿蜒凢厥执事之臣莫不肃然震动俯伏于地既𧺫而賛飨曰泰一报享临示厥祥钖衍天子万寿无疆大宗小宗継承不忘于是事旣功休出而言归告仆夫以促㘘吾将奏釐于太㣲应制依韵和御制后苑赏花钓鱼春入花房次第开上林先望属车来时忘万物均民楽恩许羣臣奉燕杯鳯下朝阳时鼓舞鱼㳺太液自徘徊愚心愿献千年夀岂持欢娯一日陪杭州燕思阁分题四首七言得偃松院古寺半空人迹稀老松自偃何年有擢干欲耸不及㝷蟠枝却覆遂盈畆群鳯晒日相婆娑病蛟眠沙独蚴蟉五月南风翠幄凉三冬朔雪穹庐厚本知託植湏冈陵岂应诎身此培塿往来不用为叹嗟题诗调咲儿女口五言得巽亭守居鳯凰背兹亭压其颠苍崖当前断崩腾埶将骞洪涛从天来万鼔㵼百川髙士耳目旷壮夫胸胆搴维昔孰经始蒋侯丗称贤斯人去已乆陈迹亦屡迁我来感且慕拂拭颇増妍尚存甘棠意善政或有传五言得归字相识已恨晚相从每嫌稀如何复相失顿与中懐违淮江风波接来云逺我圻一朝晤语隔讵能忘叹欷置酒衆賔赋觞笔交横飞髙亭山气佳落日暑力㣲金池莫辞满后㑹岂易病夫意不浅亦且倒载归七言得胡瓌马古来画马为丗贵前有韩干后相瓌干之所圗御蚤铸金有式易为好瓌阅衆马兼汉胡遂穷䏻事絶代无隂山七骑实瓌造传之至今为画寳笔端神玅难尽誉会见真马腾在图真马今人亦何识但爱干马肥且泽后丗复有伯楽生丹青虽渝尚典刑五言送刘泌归建州东都宦逰客风尘厌巳乆欣然理扁舟归鴈不回首身与汳流下心先淮波赱何时过江望家山见孤嵝武夷天下名衆溪环左右幽寻莫辞倦胜事不可负逍遥其无㡬官期谅难后七言何公南袐阁公会公从书阁登词掖西帅重归始五年当日诸寮半荣落后来㡬軰杂愚贤斋前花树多新植架上尘籖乱旧编嘉遇荣名时所贵从容感咏属觞篇七言送沈景休知常州叠鼔翻波汳流响㕠旌炤地秋日晴兰陵使君下斋舸都门送客冠盖倾使君去从金马署颜朱发意气横十年侍诏困嚢粟千骑乞得专名城城居虽小地廼大物衆力薄俗喜争惠穷迁暴各有术从来治者难其乎使君才勇固自许一州讵足烦神明从容谈笑朞月尔坐听道路传能声教行民服已无事乘时豫乐与衆并恵山溪两秀絶丹毂画隼当春行还有歌诗冩髙兴賔客谁许从唱赛七言送诗僧思齐归吴西风送霜河水落东都归客不可晋嚢衣卷诗载轻舸飘然独下东南州吴山木落衆峰出越湖潦散孤屿浮橘丹莼𬗋新荐爼若下醪羙不计售十年尘埃一日去猿𥘉脱槛荐下鞴幽潜逺飏肻回首送之却頋令人愁鲈鱼正肥张翰老田园将芜陶潜忧子归应有问予者为觧区区兹有由七言送何中复赴髙陵簿昔𥘉送君向秦关君时失意多悲叹今来送君复西去君懐新命多欢语别君重见凢四年颜色如故气轩轩文章学问益老冨卓然逺致信可贤长安古都今大府并护关西诸节度迩臣元老来后先贤士大夫还而聚君持利器往从之当能一发胸中竒莫嗟湏臾廷下屈我有镃䥓又乘时君家湘衡万余里十年逺逰何所事髙车驷马终当归弩力无为故人耻五言送张吉老两浙提刑秋日响舡鼓西风转樯乌使节东南行光华满江吴里门过旧逰弩矢方前驱威严勉自励宁頋旧酒徒五言赠栂圣俞柑实柑实来海濵万里亦以勤中州富佳果乃无一与伦荐之君子堂岂以多为珍甘滋露欲晞华色丹犹新爱之勿乆留有酒应速賔五言天台山送僧象㣲归山吾闻天台乆甞读兴公赋兹为东南镇神霛之所㩀竒挺究万状嵩岱不足语颇疑说过夸特为辝之嫭象㣲廼州民能识山之故从容试为问聊得一二䟽赤城建霞标上与牛斗附万有八千丈矗若天一柱瀑布发髙源飞流翻四注雪霜浮虗空晦明乱朝莫巖足多丹石光华灿寳璐溪百余仭欲济毛骨怖九折凌峻梁五界穷幽路芝兰㪚竒艹松桂罗嘉树祥风吹白云飘然若可御幽閟足瓌恠纎悉难毕具凢迹古不到神物隂自䕶传闻昔人说中有洞天处是名不死墟衆真所㳺聚玉堂敞金庭碧林列瑶圃有能从而求得之迺去斯言寕可信良非吾所慕吾志夲丘壑乆已失厥趣谁言石渠客乃甚辙中鲋秋风日已髙归心浩欲骛兹山宿所爱送尔𬗟东頋吾庐因尔卜伻来审绘素七言滑州新修东漠家东郡古延津诏属王畿迩臣仪物増荣都府旧㤙光流浃吏民新已明条教康罢俗更餙林园楽盛辰蚤赋中和来奏御知公不乆整归轮又北辅为藩自昔优使君深壮称公矦楼台重拂前人记池圃更新此日逰比岁豊和多恺楽乗春临赏几遟晋史君诗藻无穷思賔席谁堪奉唱酬七言赠杨楽道建茶建溪石上先春万里封包数数珍羸病从来苦多饮髙情应只属诗人五言和杨乐道省中述懐少小学书史颇知道所存功名谓陈迹古人不复论旣困乃干泽羽翼何翩翻𥘉登羣玉府犹接文字言脱落司会廷始从俗吏烦朱墨事勾校笞榜穷奸谖终日坐当案曾不闻休番旧学泯不讲旧志兹益昬中悼素尚违仰愧前修尊去之未云果荡尔何当返览君自警作使我忘嚣袢友道乆寥濶期君于此敦五言王景彛省舎孤竹濯濯青玉竿矫矫孤云姿潜根失其托憔悴非故时主人幸加怜曷不徙所冝岁寒风霜节无愧君子知七言和邵兴宗还馆三年重到集仙庭却理陈编不自停阁下旧题㡬巳暗壁中遗简尚余青故人扰扰谁相好丗事悠悠我特醒坐看重云开白日独揺脩翮入髙㝠七言和陈和叔袐阁会话羣玉嵯峨压石渠我𥘉通籍预雠书三年未厌承明直一日更从俗吏居对案不堪文墨弊离群长恨咲言踈𬗋宸蚤逻春朝永时得期君过旧庐五言送李瑜通判润州吴越千里广故鄣临上㳺江山号未险人物自风流在昔为成国于今亦大州时平除圄守地胜足遨逰青嶂南朝寺苍烟北固楼莼鲈秋天老行棹莫遅留七言送公仪知杭州禁阁深严帝策书侍臣才调蜀相如屡从金马辞番直又下承明佩左鱼弩矢前駈登北固壷浆迎路过姑蘓使君诗老江山胜早晚新篇到石渠五言送许当通判泉州我昔温陵行始𥘉得许矦温陵故佳胜况从吉士㳺日月虽无㡬所楽良绸缪归来十载间再见朝王州故人重相遇尊酒更劝酬欢意我已衰壮心君益遒君颜反更少我但未白头乃知中都劳岂若江湖优嗟㢤石渠客有似鱼𬒳钩何不㫁去之未知所从流羡君翩然归春风㠶画舟锦衣鄊治中弩矢驱道周旧庐何光辉髙堂荐甘羞仕者固应尔自余信悠悠送君喜宁已頋我愧莫收幸君友明我志无所求五言送陈舜俞寿州从事天下贤良选公车凢㡬人君矦独髙第声实两无伦鸑鷔来丹穴麒麟出九真推先东国士倾动汉廷臣未引金闺籍聊为幙府賔还家莫晋滞行看夀阳春七言和吴冲卿省舎观蘓才翁题壁空堂老璧隃麋昬蘓子之蹟丗所珍龙虎变化生风云拏石攫木力万钧斯人豪竒迈伦羣平生慷慨半道沦髙辞壮论胡不存惜㢤独以艺闻五言沈沔天隠楼吴㑹富山水呉兴盛人物风流自南朝德誉丗不没吾宗州之望谱序逺且蕃煌煌全盛时冠盖充里门吾庐两溪旁足迹逺城市宛自仙者居胡然人间世自我登羣玉十年未得归秋风东南望怅息欲下飞轩轩吾宗子自少慕竒徫仕意一不如去之若泥滓起楼临孤墅自以天隠名超焉用友于兹寄生平我𥘉闻以疑今迺送而喜出处亦何常要之不苟尔俗化日以薄士路令人哀吾党多狂简不知所以裁子归慎厥修先之以㢘譲风行自田闾来者知所尚庶㡬吾州士礼义丗弗亏庶㡬吾宗门长为衆表仪毋独矜汝名毋独行乎怪鸟兽非所群山林固何頼吾虽糜扵此亦若与子逰勔㢤其无闷勿为至人羞五言杭州僧修广法喜堂圂圂学佛者营营良足悲不知佛之楽谁使汝学为广师吾州秀智觧迺天资旣以法为喜万縁脱若遗髙堂客满坐玅谈破羣疑来者岂不辨辨此堂之题七言景徳寺考试院和李子仪重阳日劲风踈雨深秋节古寺重扃坐人菊色未开期有待莫香欲佩使谁纫登髙莫作西城望把镜湏怜白发新持酒劝君休惜醉定知归日不盈旬七言景德寺考试院壁和王介甫所题诗石蓝开尽红着地瓜蔓半枯黄倒垂坐看一夜芳意歇风霜即是蚤寒时夜风吹雨冷通帷鸣鴈𥘉闻一一悲幸好归时归未得愁来莫读壁间诗七言次韵和王景彛十一月朔早朝日上扶辟九関天威咫尺不违颜簮绅就次𥘉传警内外分朝迭进班霜压陛隅螭闯首风摇殿户兽鸣环圣君从諌寛狂直丹槛无容复敢攀五言次韵和宋次道省直少小学文史焉知事簿书时为吏舍直端与玉山踈丛竹聊相对孤斟强自摅犹欣二三子佳句数开予七言次韵和次道十一月朔早朝𬗋宸陛㦸百重深拜朔官仪列弁簮旭日未全开宿霭清风先已歛羣隂迩臣自识宵衣志下士徒懐夙退心虞氏致平犹有戒愿闻歌载诵余音五言送余良孺太监致仕归鄊士有逢辰泰荣名四十㫷更持使者节数建守臣麾清懿推朝品慈良号吏师修涂方自致壮志未容衰雅尚先知止归心浩若驰君㤙宠年至监尹峻官仪缓带金鳞重安舆紫绶垂逹尊倾我里盛观耸当时摆落公门事逍遥野老嬉维应爱玉軆五福保期頥七言次韵和楽道出省后见寄君从司㑹陞延阁更軄华光奉讲论却頋簿书劳已甚懐僚友意仍存新居近指西城路旧约还㝷北海樽便欲相期五人者轩车蚤晚下宫门五言和刘原甫阳春冝白雪阳春冝白雪良时冝少年试攀琼树枝芳意已觉妍梅花𥘉厌多杨花乍疑早园林光气生衆物竞鲜好一春都几日行楽遽勿遅何辞踏泥出犹当秉烛归少年自应然老大寕复尔岂不感物华尚能强醇醴五言送韩玉汝知洋州帝制一海内画州以域民小大虽有殊执任两各均祖宗𥘉垂统所重尤守臣授受何其艰便坐躬简轮承平弥百年法敝㡬不泯其文岂弗具其实盖已沦遂令师帅官十九非其人讳矦出名家英声迈俦伦昔为两剧县遗羙今犹新匪直却邑良固是台阁珍胡然不晋用出驾㕠朱轮洋州实大府左右控蜀秦厥土从古楽厥俗于兹淳矦才何足拖谈笑坐飬神君子学无苟不让诚当仁旣富而后教礼义庶可循坐听千里謡上彻九重宸表以视四方宠以厉缙绅因之明黜陟审辨玉与珉尚使天下治复如前代纯鄙言真区区感激为矦陈七言送辛有终知鄂江汉交流古要津髙牙大斾压城闉昔尊承相𥘉开府今属郎官试治民迎路壷浆因问俗前车弩矢便行春由来羙化先南国遗楽犹应咏厝薪五言蓬莱山送徐仲㣲赴蓬莱令㴾海三神山蓬莱隠嵯峨仙人桂叶舟浮矣明月波惊尘不可到飞鸟不能过世人但传闻欲往为奈何胡然古荒王甘心事欺詑于今祷祠迹往往存山阿当时燕齐间方士肩相摩遗俗颇沦胥官不严禁诃子去为邑尹施舎各有科兹实繋教化无冝反媕婀平生学诗书仁术甞切磋毋曰百里小民人岂不多谁当之武城敢复絃歌七言送句谌通判颕川朝駈欵叚北省客莫驾屏星州治中朱颜緑发出尘土长缨髙盖生清风彼都之胜实楽国颕汝交贯淮波通使子乞得一麾去寕复汲汲湏江东五言和邻㡬荅李公逹遗嘉庆李朱实出东土名与衆殊友人重家果分赠比明珠堆盘薄霞色熨齿清露腴恨君赏意浅有酒空盈壷五言次韵和冲卿省直省舎实𥚹迫强分庭与轩君看午熟时何异炊甑然内景虽屡清外物苦益喧浊河不足涤当㝷崐崙源頋身无羽翼大呌不得前却圗湏臾济雪散和氷丸嗟我江湖人胡为投此间羡君冨髙兴尚堪吟咏烦五言次韵和邻㡬喜司马君实钱君倚章伯镇入省我夲鲁连徒放迹江湖濵强兹就朝列俯仰羞衆人𥘉从东观㳺尚得文字亲晚为大农属始与俗吏伦薄书异我学勾校违我贞有如鍜戈劔而乃驱匠轮颠倒失所措左右迷厥津怳不知适从但欲逃深榛独幸良友朋志尚畧一均继今三君来益欣得有隣谁云典司殊舎次宻若鳞谁云晤语希牗户日屡巡论文必髙玅谈道皆渊淳挥㺯尘白玉倾倒巾𬗋纶谓应餍饥渇寕复辞昬晨愿言勿有倦行即徂秌春宦㳺固难常出处各有循公等其谓何我意益欲踆一朝成契濶相望椘与秦髙㑹不得再空将竒音尘五言次韵和景彛秋兴兰蕙含清露芙蕖堕緑波暑随朝雨尽凉入暮天多已觉金行早谁调玉烛和西风但髙咏将奈緑何五言次韵和邵不疑省直蔼蔼大农府隂隂道南庐夜直何其频我性实已踈每来兀兀坐中懐欝不舒幸兹新凉至灯火理旧书秋风吹我衣浩然发归思念我去江湖人事不复记优扰弥十年忽忽都一寐中夜慎勿思无枕不得睡七言和君倚景灵行东城大道何逶迤中直清庙表六屝右临景霛秘馆之翼翼左带相国浮图之巍巍道旁第舎多赩赫车无停轮马交䇿风尘勃欝千丈髙素衣化缁㕠眦塞南阡穷卷我所居上下省户两岁余病躯羸乗实厌畏每趋径路宫城隅宫墙倚空背环极隠嶙楼䑓露金碧朝霞夕照天半明墻下行人徒眩惑我甞入谒得纵观威容物采严且完鸾车岁岁躬献亨孝思盻蠁通神欢重门设衞日常阖灵境郍令世人杂但见长松恠石列若屏突兀隂森两遮匝我家东南沧海涯乗时偶来观德辉归飞故隠自有期何必于此空叹欷五言次韵和君实苦雨三首浩浩雨不止寥寥风且寒敢言裘褐具尚幸室庐完弥月天形晦无时辙迹干田臯何处在谁复頋䔥兰不见清秋月悠悠雨过弦重阳𥘉未觧委炤固无偏安得长风御都驱宿蔼旋还当三五夕圎魄独当天积潦髙秋后幽居病客心每怜荷折盖犹爱菊包金独坐有余恨临觞莫厌深多情省郎直永夜祇清吟五言送徐同年谔出京激立㡬年志淹遅一日享还家昼锦乐拜寿綵衣荣未辟诸矦府无矜晚宦情重来奏千牍应咲旧题名西溪文集卷第一从事郎处州司理叅军髙布重校兼监雕沈氏三先生文集云巢集卷第一沈氏三先生文集卷第五十二云巢编卷弟一太常寺奉礼郎审官西院主簿沈辽睿逹着歌诗卧龙雪寄陆九和颕叔西园春宴和颕叔蓬莱阁望海亭秦望阁赠桃源大师还剡送智印师还㑹稽禅老阁春日中和堂寄题僧荣妙胜斋送师说兄弟西归读生传观金沙花有感赠有道者留题广教安素堂赠王伯虎七月五日立秋初夜七月十日天隂将去钱唐望乌峰有感送荣叔归萧山留题荣师妙胜斋寄昭庆阇梨过杨子望金山懐师春日懐道顺稚卿同舎古体有感蔡邕周巨胜观蕉叶登澧阳楼残花寄才仲寄南屏师緑髪钓鱼澧州水重赋寄赠舒州徐处士寄赠伊先生赠长芦福长老寄崇徳大师赠夹山长老兼示石门蹇太傅西阁秋杪感懐屈平雑诗赠磻翁龙尾砚春日行春霖飬猿甲辰年五月十五日夜澧阳隂溽清晨稚子澧阳大水崇山箫鼓曲讽仕池上赠大中镇国长老逰瑞巖天竺白云堂雪窦山龙潭金鵞方丈渔浦躬师金山寳觉师西上道旁暂来东归寄四明神智师寄雅上人题寄老轩次韵酬郎祖徳次韵酬明发华宗翻台经承示㑹稽大资政公思归篇辄次元韵赴斋荅文翁和羙叔澄心堂頋浦观潮陪颕叔赋钦院牡丹题大中寺觉云师壁崑山西舎题广严禅师房湖亭懐子羙鄞江上作寄文翁龟兹舞诗荅金山禅师春晚偶题卧龙雪错落卧龙雪近春殊未消庭前玉札碎竹里鈆华飘阳气在幽曩轻寒生漻城中清酪熟歌吹上岧嶤寄陆九贺老湖边春水生野阳浮动北风轻天边重闘歌筦响鑑里綵舟金翠明大抵盛时湏着意要知吾軰未忘情君如彦道䏻懐㡌便逐轻㠶作此行和颕叔西园春宴闲居喜逰覧啸咏待春风春风来无逆潜将群卉通卧龙形胜地矢鑑湖中府寺压山起亭䑓穹幽翮弄新俦夭葩散珎丛弱栁不胜妍脩烟杳蒙茏太守乐邦人纵观迨时豊天边振箫瑟缥眇大鳌宫逰人行乐十里画罗红金绣不夸冨隋珠巧玲珑眄睐闘舟剧欢唿金鼓雄踌躇水中巧公子射琱弓神技穷怪变舞衣事雍容草树日欣欣笑语咸嗈嗈念此骀荡节衆乐兹无穷吾昔事冶逰浚都盛朋从迩来翻澹泊白髪成衰翁欲进一樽酒坐来还无悰追懐少年趣那知化人功慷慨芳树下日斜万人空喧唿趣归驭壁月生帘栊和颕叔蓬莱阁海上僊山豪泛泛随狂潮仙人毒其危禺强资巨鳌澒洞絶世纷扵焉乐逍遥长年誓不死玉观何岧嶤麻姑朝按行洪崖莫相招宴劳酌琼液献酬肯相饶月里振金珮风前吹玉箫至真逰乐地世俗风波遥我夲丘壑人居然厌烦嚣歩此重阁峻仙意何飘飘下视照湖春浩荡生波涛爱兹为中峙想可娱洪高萧洒𬗋霞衣淡泊颜氏瓢聊乐白驹影轩裳真牢贺老乆不作吾方饵金膏轻身化羽翼把𬒮穷丹霄望海亭平昔懐壮观欲浮沧海逰乖暌未即去叹恨成淹留纵歩越山顶危亭停斗牛頋视东北轩烟云莾浮浮气像凌万有心胆森相投暂欣区霿明三江如带流信哉天地大荡荡难为侔迤逦睨山川㣲茫使人愁春晓㸔晴旭秋宵悬玉钩未遂逢海若空然想蓬丘老氏患有身安得六翮脩终期赤松軰敖荡成蛟虬秦望阁秦王昔东狩猖狩慕长生訾黄杳不下空山独含情瞻彼万仭势强兹千载名居然作南屏翠影临重城伊昔贤太守乐此烟云轻慿高结叶构显敞资神明后来宅此地决讼休群氓仰止镇静姿仁心繇是闳东州七万井利病随时平百姓望太守云间引双旌政成宴賔从笾豆陈前楹上下此相乐于焉歌太寕想仲蔚隐聿懐安石清荒湛焉用戒终想愧峥嵘赠桃源太师还剡金庭昔相㑹我髪才胜冠长啸望海峤志懐九霄丹道人方少壮谈笑昇仙坛一别支一载流年剧飞翰韦布早相误多病甘衰残道人自怡恱形神愈坚完访我吴山阳相頋生惊叹使我负愧耻终身谢仙官犹欣𬒳闇黮得与世路寛若逢羡门老为余假青鸾送智印师还㑹稽穷居谢世事浩荡如孤云生计委夣幻焉䏻履纷纷上人逺来过高谈纾所闻天上曼陁华吾知恱清芬至理有神仙㑹为贝多文法力浩无边谅䏻抗三军鼎新布金地檀施咸䜣䜣翩然揖归𬒮吾固殊其群浮杯渡天壍归路稽山垠昨夜一尺雪佳气生锄耘拥毳可待饱尚应事高薫后㑹复何时相望此江濆吾巳与心约行当宅榆枌他年白莲㑹何慙张隐名禅老阁少年尚渊黙偃仰事诗书端然忘緼籍乃欲㝷荣涂一辱未知𥙷三献何其愚深中雅有趣寕终浑泥涂用物必伤已誓将老江湖在人旣少与扵此固何诛赏心不期侈澹泊自有余傥逢安石軰知余为善谟春日中和堂春风何处来婉婉不暂停芳林二三月赤白闘敷荣我念造化始有谁主其平天地不相千世人强经营阳光肆燠沐幽禽弄和声春风迎我咲宛转入轩楹虽非少年客感事岂忘情拂拭乆悬榻开帘敞高明衰病无可乐聊兹寄平生彭殇付一夣吾巳䏻逃名寄题僧荣妙胜斋婉婉江记室故庐在西陵畴昔文雅地何年钟𣑽兴越江下朝海门前绀波腾苍茫夣笔事谁似画桥称世道乆蒙昧至人絶句䋲名存谁有实身徃复奚凭万生着动静其初匪云应纷然竞其趣自兹逺真乗上人学智者高谈信䏻承知以妙为胜新题敞相仍色相不足夸是境方清澄行期授记诲为我比然灯送师说兄弟西归逍遥卧山舘乆已谢劳生春和不与较安得驻君行昔㑹殊可乐今归岂忘情所乐去如扫有情纷若萦引领望河桥双舟鲜且轻杨州㸔红药睢逺弄朱樱频羡君此逰夣寐过吴城谁知一感别聊复乱吾清读生传秦人𬒳涂炭郦生自清狂暴吏不得加高懐信旁洋山东赤龙长兴啸取功名冯轼下全齐其身先就烹古人不轻死何尝贵其生頋巳有所造二凃皆一征有谁怜是翁欲㠯身狗荣未䘚杯酒乐仓茫祸来婴所懐奄不救焉如监门清乃知缪厝置视世已皆轻死者良可叹世俗方营营至仁吾所师但欲穷山耕观金沙花有感天艶迎人意欲迷不言正是怨深时愁膓百端不堪续惆怅年年开向谁赠有道者昔吾知飬生始自皇人経其説迺浩慱隐奥通神灵锦固申行夣寐嗟沉冥十年不一开未甘遂遗形矫矫高平生真诀炳丹青要妙不在多一言如彂硎使人乆滞念霍如病巳醒岂徒固衰朽且将延百龄我虽欲亟试未䏻广娉婷明年走浚上要当宅重扄信如君所説誓将鄙心铭为报不易言高山栢亭亭留题广教安素堂佛舎静不喧求心知有趋谁言幽人迹寂寥为善住太师説㳒地何为号安素安得此麄言令人起惊悟旣不起㓕定宜已堕诸数不说福徳多冥冥知正度念复饶益䏻仁起兹护独示毉王功岂为有生故伊音究法乐清言对芳树何日敞庐归过汝穷朝莫赠王伯虎盛暑剧焚燎深林称幽栖衰残不胜事遂得休天倪重関人响絶悯黙与时违慨念百年乐誓将老锄犁吾子造府㦸勤拳苦攀跻迺欲强访我清言相与稽君方事轩冕我乃乐山溪所向适殊涂安得问軏輗要我有所赋将报锦与绨病思何足云有愧测海蠡七月五日立秋初夜观月酷暑殊未却㣲风𥘉夜清徘徊中庭歩复赏月华明物色岂骤变人情自先惊长林最萧洒瑟瑟战秋声野心独怡怿念此岁月征聊持一樽酒冯几坐南楹七月十日天隂江海积隂地浮云朝莫生秋耒不为雨庭户含孤清南方八九月残暑尚未平大火正西流迺得逃炎蒸衰桞弄金颷幽蝉咽复鸣渐欣泉石趣巳厌葛衣軽夙昔抱幽志何心守铿铿已䏻闭诸外无忧人事萦将去钱塘望乌峰有感海燕故巢明秊复来栖逰人去故里飘飘困东西三年岂云逺徃徃遂乖睽犹如水中木那得有定稽青山为无聊野水含悽悽人生百年乐中复失故蹊悲歌夜半清收泪不可啼深愧社中翁生死守一谿无荣安得辱万事皆可齐吾性楽幽闲未遂亲锄犁为约平生逰终不为世迷箕颕有夙心老将守田畦送荣叔归萧山畴昔来㑹计浮舟出江隄苍茫望津道隐隐辟招提虗气彂峻岭疑有至人栖龙象兹拥卫群木皆萋萋吾家浮屠老早岁离烦迷持律破三业悟道臻渊倪法网覆衆生一念絶町畦戒刀割大水陆无象犀凡物有极势固难叙阶梯兀然𬒳衣械谁䏻判金泥六时宣法音万生荷提携愚人本无识有识自难稽如我觧所説安可议东西稽首送归驭信羙旧山蹊留题荣师玅胜亝万生托钧播美好皆因人公䏻以妙胜有趣即为真雅翠山耸参差芳草新欲知闲客意亦以胜吾身寄昭庆阇梨二年客江汉不知春与秋东来望呉越歴记昔时逰䔥山江水西万屋白云迷地势旣洒落家家临水隄中有一大士法与天台齐至行通神明多果无阶梯吾昔屡入室遂能离筌蹄谁言似金粟真巳谢荆溪悯悯强冠帯悠悠恨乖暌仍作赵魏行何年造幽栖临风一问讯深巳愧提撕过杨子望金山懐南屏师沧冥有余力杨子生狂澜叶秋将西渡竚立成盘桓吾岂懐土人苦厌世事艰自念从此厺何时复丘樊观蕉叶春隂薄薄压轻寒朱槛无聊愁梦唯有庭蕉㑹人意芳心欲展复㣲攅忆昔红蕉狼借时玉人携手泪沾衣今日芳心为谁展天边怊怅未成归登沣阳楼眇眇江湘万里平夕阳明䖏楚山横已知多病摧生计那为青春感客情牢落不如孤鹤羽支离何慕古人名追懐年少区区意还似西轩一夣惊残花忽忽春已老强行芳树边不䏻惊白发何用惜流年残红不可撷复畏青条折荣落终岁事何心翻惙惙寄才仲陶令在彭泽放懐天壌间横江三百里徃徃向庐山多㝷简寂醉时访逺公闲不复頋吏迹世人指为顽公子负文华少年成青纶风流不屑俗为邑得星湾节节香炉峯㨿案见苍颜何劳事舟楫缓歩可跻攀形骸付物外勿使人事関巖壑高世人有谁偕徃还新篇定盈轴佳句不可删南风傥垂寄诚足慰衰孱寄南屏师庭栁日衰落已聼莫蝉吟吾州西郭外谁感故人心卧病观元化悠悠信难谌不为物所迁固知幽趣深情来念不浅道䘮理亦沉相望五千里江汉水涔涔神逰不可到短夣安能㝷不如东归翼华发满瑶簮绿髪少年爱緑髪栉沐对春时多病乆衰瘁感事还成悲昔人寕非我我意頋何知不湏下照水始识无生岐钓鱼池上独垂钓日斜含夕隂㳺鱼方适意㣲我亦无心投竿乃有获頋女犹颠掷脱钩舍之去我与女偕适澧州水火行厌袢溽隂雨重为沴时序亦已僣衰羸顿知敝苍茫洞庭上五江剧奔逝民阽为鱼忧浮桴具生计吾廼羁旅人高轩俯东势携持頋未免仁心安所济冐轶瓜瓠区平原信容裔池荷失清赏流萍荡阶砌咨嗟竹囱卧凄风振衣袂欲谋一觞乐幸来豁蒙滞重赋永念暑雨烦居然蹈忧冷寕谓生怨咨甘为小人敝隂淫亦何患临观大川逝竹屋虽小踈𥙷苴岂无计水性夲就下平川衍无势壅隘或不胜湫底何由济河伯逢海若足使夸洋㵝池鱼肆泳洋洋旁轩砌流汗一巳收萧骚抚轻袂安得趣东㱕舟航应不滞寄赠舒州徐䖏士昔爱灊川逰青林覆幽石道人携手行䔥然名山客谁知堕世路譬如覉飞翮林臯未脱去纷纷头𣣔白轻负皇人经犹懐稚川䇿幸已弃韦帯逺谢功名迹聊希闭関士正苦身为役别来二千日还丹应有获母忘锋赠使我昇僊籍将酧金镮脆青绫三万尺寄赠伊先生在昔齐光禄招余访仙宫崇嵓九叠峻行望庵前松下马过星坛超然挹孤风华冠映绀髪谈笑想鸿蒙饮之青菁饭俞以朝元功頋余方覉束焉䏻谢人中闇黮七八岁日月何匆匆吾非人寐客不烦一言攻已知弃宠辱安䏻为世庸还丹何时就白云弄秋空相望江湖上杳杳复蒙蒙赠长芦福长老逹么西归不记年雪山消息更茪然行人不㑹真如事唯爱长芦含暮烟寄崇徳大师沧波眇眇太湖边引领西风为怅然已㑹老师忘世事阿兰那行郎真禅赠夹山长老兼示石门蹇大博古佛不㓕法䖏䖏唯青山如来大道塲多出荆湘间吾闻夜山胜欲徃跻攀一接老师语巳如陟孱颜秋风孤猿啸絶壑古松殷夜半天乐清龙象稽首还爲我告卓令法乐元非艰欲令沉痾愈邂逅毉至闲西阁秋杪感懐秋入孤城万木凋荒山野水出林稍澧中夷落无烽火湖上风云有闘蛟经岁杜门人不识终身谢事世何嘲故庐寂寂乌峰下谁为迎霜葺艹茅屈平屈平已放逐行吟成九欹孤心抱幽恨君王将若何才调固洒落胡为情虑多哀哀抚长铗轧轧感女萝彼已不我待吾将懐彼郍空令泪罗水予客泣清波杂诗䓤旧竹林下秋来多独徃岂无夕禽喧固胜人语响欲咏葛天歌支离难自强何如黙黙为中心亦怠赏夭娥属客舞府乐寂声寥翘彦列中堂于以娯终朝谁言野人乐孤坐自逍遥青松有幽操白石割圭刀大生若朝露哀乐迭相招焉用金玉姿甘𬒳膏火销翛然卧林下不系市与朝何必薄周孔使我为身世日泯泯譬彼一毫轻胡为首阳不必造承明逹人不言命耻向宠辱惊不为槛下虎即作林中麖悯悯欲夸俗皎皎还为名卜筮虽小蓻逸哉严居平古人有精思飘飘出天壌遗形若屣履寕复頋烦鞅高鳯㑹幽趣迺贻漂麦譲御㓂好逰适初闻内观赏希夷夲人境奚惮不可徃有説即忘言指象真为驵少小负不覉长大好丘壑天事与人为信㢤何寥廓乃知戞戞行皆为名所縳寕为琐琐人有非利所缨至行夲无为俗论自羙悪强行或颠沛终始岂亿度朱张信吾师王贡不可作咄咄辕门驹母以吾斟酌逹人体无为汎汎若野马胡为狂夫志然小天下知足自有余多谋始恨寡可否必系已出处焉用假大块劳群物吾生信容冶死生㑹如一高情迺䏻舍赠磻翁龙尾砚龙尾山盘八十里龙尾有潭下无底秋月亭亭潭气黒其中有石色如墨山川秀气散不为风云顽不为砂砾融结至寳有物主水上経营无䖏所经年始获不敢贾我昔逰江南有客遗我夸龙子吾知龙䏻变化是或不可制追琢为巨砚大笔挥离骚中圆体天形外方作地象精光熠熠角生浪熟视乃有绀罗文莹润无与比玩爱何可论我今樗散无所事特赠华阳鸿笔䴡藻人吾闻蜀都多学士寘诸文府为战具君如穷経遂絶笔请典大轴传后嗣春日行宫梅扑地白氊班细柳结烟金缕䌓春华年年来不已人生七十半衰少时豪放犹不敌何况覉栖落荆蛮中琵琶金鳯闲古曲情深属谁弹病目蒙蒙对荒山东风有意为挎関弃置万事一夣还江湖水生愁夜寒春霖春霖漫不已杨栁一何衰江国多晏寒㣲晹来亦迟岂不念向荣惜逐秋风悲植物固如此劳生何可为谁将区中境遥与青松期勿勿从古然滞念良可遗飬猿孤猿逸重巘清啸乆不闻中懐为牢落日跂吴山云宓子有深致逺将清思分萧飒野人恣慰我澧江濆动静得直性超然离世纷春华二月来苑囿争敷棻谁言関闭趣聊以乐朝曛毋懐故山归吾将汝为群甲辰年五月十五日夜澧阳观月少年怅不乐明日何为㢤掦眉一遐赏寂寂更伤懐念昔吾州乐泛舟湖上来佳賔适所好欢计成金罍妖歌有送响度曲清且哀留连夕阳下夜色起山隈光明水晶域素彩中天开龙香弄微风四頋絶纎埃澄波照上下倒景出瑶䑓红烛渐向㣲始知夜漏催美人屡更衣含咲玉山隤欢乐殊未央皷枻中洲逥人生无忧患遇乐且衘杯怅余失交臂万里来天涯覉愁那无感情虑长如灰神逰忽自笑安知頋形骸隂溽楚梅半已熟苦雨含怆不嫌茅屋踈顿喜方池涨洞庭纳七泽万里相揺漾凝隂有余润霈剧浩荡古称卑地乆痗累丁壮况我憔悴人那䏻保亡恙莲下双凫嬉竹里隂泉响幸无世虑迫聊且安俯仰清晨清晨振衣起起步芳池侧徘徊俯丹槛倒影见欺魄不识稽中散定非风尘格长懐谢灵运本自林泉客吾衰厌世道不以形为役頋非冕弁人冕弁匪所适稚子读书北轩下独翫太古清稚子请我説糟粕頋何明念彼铿铿人方起浩浩情遗兹以蹈彼于理或易平深愧鄹鲁生章句誓成名记问数寸间孰知躬所行为人鬻所有利如九河倾中性或易迁吾志将难撄汍然美造化庶使学躬耕澧阳大水澧阳地湫底夏雨无时休䟽悪三尺城民阽为鱼忧竹屋易飘荡薄㢤生生谋覉人岂但免饰隷资桴浮洞庭信巨浸畜洩浮荆州无廼中江隘千里壅其流永懐吾州乐宅土何夷由海隘不厌多岁旱亦有收胡为此契阔暴下安得瘳嗟嗟南上人狐貉守一丘崇山少小讽二典已知崇山遥朅来澧川溪迺更识岧嶤始咏皇国盛土宇包前朝荒徼抚民社置官颁教条湏惊覉旅迹舟车任飘飘中吴五千里冲渉信已辽使人重増念鬰结自无聊何当奋归棹江汉水迢迢箫鼓曲乐不在欢合悲不在生离感此箫鼓曲巳堪华发衰月明大隄路两暗浙江西狼籍一盃酒凄凉千里期谁言天涯恨逸韵起想思清角竟不返悒然心不怡讽仕仁治贵不杀为吏滋顽蔽孰谓才不才跂跂在高位诏䇿暴过悪行建元侯斾冗散坐姦臧还来咨善地世无三年黜焉得终身废遂使贪猾人昻昻罔知畏政治明赏罚于法不假易吁嗟韩冯翊胡为子孙戒圣人不出世斯民忧倒县仁心欲援手寕以身为先仲尼贵用我孟子推诸天二圣有特立何尝持后前后来迺昧已惘惘为利牵纷拏窃古语不頋内所愆信如一丘貉孰有然不然苟伸刀割用于世已为贤鼎鼐杂锜釡谁知重烹煎然提地史録不如观长川池上池上少人迹多霖含㣲阳幽禽有清弄戯翼沙洲傍頋余不知惧知是机已忘赠大中镇国长老昔从东南来税驾依金地迎风歩峻阁始眺澧阳市苍茫烟雾下一水萦如袂夷落杂连峰精庐遥相峙宅上信覉客杜门忽弥岁风云一萧散身世两无累懐归怅有感史迁念晋滞引脰企昔㳺野马埋苍翠何时蓝轝去复将老师值请扫嵓下石为𫐠空王偈逰瑞嵓已恨初年不学僊老来何处更参禅西风揺落岁事晚卧对高嵓㸔落泉天竺白云堂四十余秊随世縁眼昏头白更茫然它时一念若不㫁来向此山开福田雪窦山世路衮衮何年体青山白云且淹留千㝷飞雪下嵓窦落日洗耳前溪头龙潭潭中有龙不可知但见瀑水从天来我欲垂钩畏血掯却上北岭聴奔雷金鵞方丈金鵞山势高崔崔乗兴已泛沧洲逥计较百年䏻几日不知此地何时来渔浦躬师江东江西多旧逰十载重来蓬鬓秋多愧老师观自在慇懃渡口送归舟金山窦觉师不安甽𤱔强西逰二月春风占渡头寄语道人莫相笑归时迎我到瓜洲西上一年为客厌西东白髪生来百事慵道路莫惊行李薄初无盛意学终童道旁道旁桃李闘芳菲欢意长随断夣归夣去梦来何可计春风斜日鴈孤飞暂来重入都城谁与邻暂来还去不知春繁华年少莫相咲身是无为闲道人东归㫁知无乐亦无忧薄有田园沧海头得意已同毛义去欣然载酒上东舟寄四明神智师甬水楼头㸔尽山南城寺里扣禅关老师多事犹相记千里驰书慰病孱寄雅上人幽乐轩前春欲归红葩绿蕚闘芳菲一杯新酹邀谁饮石首鱼鲜赤蟹肥题寄老轩道人寄老故山前雪顶霜眉意嗒然门外少年方作乐谁家为汝説因縁次韵酬郎祖徳老去法光不足惊婴㝷世事或䏻精眼花头白终无用卧看纱窓晓日明次韵酬明彂华宗长卿游欲东还幸与诸公俱出関世事转头都委梦人生何计得长闲残花烂熳飘村䲧细雨廉纎隔砀山谁冩熈寕十才子老夫亦入画圈间承示㑹稽大资政公思归篇辄次元韵进退不辱古巳稀䏻如二䟽盖有数中间已辞五鼎食今年欲㓗一身去引身欲去强辝老东部聊复须寛诏人间万事如一梦何人颠倒真可笑红梅夜彂新春枝黄堂宴坐赋思归巳知无心更无碍青山歴歴孤云飞赴斋尔来世事乆忘懐十日长関九日斋白发苍颜见无相不妨应供此间来翻台经不见康楽初翻経崇䑓百尺但有名当时玅意遥可想木叶落尽青山横和羙叔澄心堂已悟无生杜世机谁䏻操笔更题诗平居赤轴粗有适老去长斋不强持烱烱色空都可计纷纷多事岂烦知有人欲识澄心要但问君知我为谁荅文翁陶令初㝷彭泽来相如巳搆临卭䑓正当啣盃行乐事恵我鸿笔何为㢤湖中多鱼近易捕石上老蕨拳未开夫子不肯至我室行驾画舸遥相陪奉陪颕叔赋钦院牡丹昔年曽到洛城中玉椀金盘深浅红行上荆溪溪畔寺愧将白髪对东风頋浦观潮放舟頋浦望江流烟雨冥冥小麦秋长忆故园逰观乐不知此地有潮头崑山崑崙山在玉関西此地还疑暗有嵠玉石不分殊可惜背临斜日望虹霓题大中寺觉云师壁老来情绪似秋烟水畔林间不计年世事纷纷何可较城西寺里学参禅题广严禅师房二十余年谈性空不知强尽无功愁来白髪如秋草为置浮生㫁梦中西舎壮志巳谢不复㝷无頼老境行见侵已知䈥力不自任况复华发如霜林少年裁诗喜言老谁知老大都无心闲学维摩㘴禅定户外唧唧鸣幽禽江上作秋潮柏江余𣣔去二秊穷谷江之下疾目不瞩西飞鸿幽懐长寄斜阳树且余欲行去何之白云缭绕故山栖苍颜终不为人役不妨抱瓮治田畦湖亭懐子美秋来湖亭谁与乐荷华半摧栁叶落忆昔榜舟乗夜月行觞数与君相酢如今一西复一东有如萍苴流水中白头无心治世故何时胜处重相逢龟兹舞龟兹舞龟舞始自汉时入乐府世上虽传此乐名不知此乐犹传否黄扉朱邸昼无事美人亲㝷教坊谱衣冠尽得画圗看乐噐多因西域取红緑结䄄坐后部长笛短箫形制古鸡娄揩皷旧所识饶贝流苏分白羽玉颜二女高䯻花孔雀罗衫金画缕红靴玉帯踏筵出初惊翔鸾下玄圃中有一人奏羯鼓头如山兮手如雨其间曲调襍晋椘欹词至今传晋语湏臾曲罢立前庑叹息平生未尝睹清都阆苑昔有梦寂莫如今在何所我家家住江海涯上国乐事殊未知玉颜邀我索题诗它时有夣与谁期寄文翁白兎观边僊路长华林修竹到南庒比邻鸡犬易过屋适意琴书动满床目㫁鹡鸰分汉莭心随鸿鴈极天潢欲移画舸遥相访正恐田家五月忙荅金山禅师逺公手札逺相招陶令懐归正欝陶遥想宴堂长夏静坐临江水㸔风涛春晚偶题幸有陶公五株栁不恋河阳千树花数日东风吹𣣔尽小轩寂寂日西斜云巢卷第一从事郎处州司理叅军高布重校兼监雕沈氏三先生文集沈氏三先生文集西溪文集卷第二沈氏三先生文集卷第二西溪文集卷第二歌诗代人进南郊礼成晚雨后过城东和江隣㡬送文丞相还㳺普安院和王㣲之渔阳图送袁陟通判抚州过江隣㡬官舎奉酬杨祖二阁老中书省斋宿见寄送蘓结赴蜀州推官后殿考进士觧嘲和吴仲庶延艺阁后牡丹花送宻学施侍郎知杭州奉祠东太乙宫七首西太乙宫致斋遣兴访净因琏上人次韵和张元常中秋夜不见月送刘定下第弔普济大师南漪堂次韵和少述秋兴送诸进士赴礼部次韵和李审言上元寄王巖夫次韵和王巖夫有美堂㑹诸年契次韵和卢中甫有美堂㑹诸年契次韵和王仲至李审言见寄次韵和王巖夫见寄次韵和李审言与孙少述㑹游审言以病次韵和少述见赠兼简审言许当郎中自温陵寄诗叙旧㳺之感奉酬江隂杨使君寄示与杨从事唱和诗一轴次韵和孙少述润州望海楼次韵和少述雪中见寄和少述春日谢王胜之行部浙东还示诗江氏明荐堂次韵和鞠颜叔㳺山平望道中将至京口先寄孙少述并呈晏子俞奉酬润州余少卿见寄到淮南戏卢中甫钱才翁山光寺谢太傅庙自杨州与中甫才翁偕行和才翁行次山阳甓社湖和中甫新开湖和中甫吕氏园亭题杨州山光寺代进南郊礼成伏以皇帝陛下即祚巳来躬祀郊庙者凢十一大事盛礼前世之所难能今陛下有之而孝思不巳精意弥发定雅楽兴寳鼎并严三后以配上帝天地祖宗之霛以顺以格増前人之光为万世之法诗书所载二帝三主之事业今具之于陛下已宋之德其有穷㢤臣自获位于朝得奉祠事而両摄绥仆亲侍穆穆之光以观盛礼臣不胜大幸宋徳承天序郊丘必以时先期发明诏戒日具多仪閟舘严真祖清宫谨大祠孝思追祖考禋祀致神祇三圣同升侑群灵罔弗祗声文更旧律鼎鬲列亲规礼楽荣观洽云雷庆泽施欢声充有截盛事极无遗皇祚千龄永成能万世宜臣心奚以荅歌颂一毫厘晚雨后过城东东城雨始歇𬗋陌无纎埃佳气四靣起㳺光泛楼台日莫市井合呌舞何暄豗我时骑过之頋瞻颜屡开欣其幸如此平岁无愁猜吾人虽安坐犹能咏康㢤和江邻㡬送文丞相还㳺普安院优优市朝士一身衆役该官曺畏軄业人事烦往来朝出被风雨莫还冲尘埃竟岁长若此何时能休㢤适闻丞相行巾车城西隈冠盖盛出送车马相喧豗吾有四君子约言共追陪乌躔转背午归来倦支骸道㫄有精舎聊兹释鞍䪎殿阁欝四合髙明絶纎尘曲池舎清波鱼鸟中沼洄禁园直南望参差隠楼台秋风肃衆物野气日夕佳幽趣坌来会俗纷顿可推髙情𬗟山水剧语杂讥谈清赏何以娱一枰聊为开岂徒事争决要且资欢哈谓言坐上客兹楽那易谐城中苦多事况复日月催功名未有立壮志先欲摧幸时得闻暇一出纾吾懐此言固可结此硕惟恐乖湏臾夕炤下欲起姑徘佪槛辔更㽞頋余兴无穷涯七言和王㣲之渔阳图燕山自是汉家地北望分明掌股间休作画图张屋壁空令壮士老朱颜五言送袁陟通判抚州上林珊瑚枝太液琉璃波孔鸾相徘徊凫鷃不敢过嘉树日零落清流成悪腐凢鸟闘嬉鸣珍群摇翮去去兮将安之江山歛羽仪何时复来还聊以三岁期五言过江邻㡬官舎君舎城之背萧然十𤱔余四垣通野墅一舸泛官渠夏木隂成后凉天雨歇𥘉公门日无事觞咏莫容踈碕岸浅可弄平流清且漪葭浦乱垂影鱼鸟悉浮嬉浩荡江湖思差池林壑期谁能共兹语终约不吾期硕见岂辞逺况从吾友行清谈开愤懑髙咏听铿鍧赤日烦暑却晚风凉气生归鞍任倾倒莫惜釂余觥五言奉酬杨祖二阁老中尽省斋宿见寄词省非吾㨿维应赖两公自怜虽壮齿多病祗衰翁饮兴端难强诗情乆已穷还家即髙卧客辙任西东七言送蘓结赴蜀州推官嘉陵劔阁万里道自古当为行役忧于今帝制自无外仕者何必尽中州我昔成都两岁㽞春风秋月多遨逰湏知锦成虽云乐不如早还沧海头五言后殿考进士觧嘲綘阙连碧城白日横采霓钧天万舞彻鸾鳯鸣且飞我为帝所逰十日不知返我楽殊未央尚恨春昼短东风吹蟠桃花落满我衣拂去还复来悠然生我思頋衆仙人我自人间丗丗累虽可憎天上亦多事七言和呉仲庶延萟阁后牡丹花零落栏杆暗藓侵花包憔悴怨春深吾君意在延经萟不学前王宴豫心承明待诏尽名儒一硕当君奏六符独咲开元供奉客惟将歌句奉欢娱七言送宻学施侍郎知杭州塞外风烟河上尘归来始觉二毛新承明自厌频趋直沧海还思一濯巾幕府旌旗𥘉压境画舡歌吹便行春湖山满目旧㳺在何日从公醉𬗋奉祠东太乙宫七首七言歩虗辞二首碧城绛阙半夜开翠旗玉节相徘徊景光散堕灯火蔽歩虗一声天上来赤鸟鼓舞杨朝晖白榆零落收夕霏侍臣再拜谢神贶歩虗一声天上归五言读道书一首甘泉三日斋读尽群王书天风𧺫寒门便欲凌大虗頋身无羽翼叹息知何如五言斋居有感一首城中尘埃多白日迷东西城中市井喧半夜犹鼓鼙我夲江海人偶来东都客寸心虽自丹両鬂颇欲白一为城南宿晚若与丗违不闻车马音但见烟霞飞自喜复自羞胡然乆覊旅秋风㺯涛时聊可整归艣七言致斋一首君王无意学神仙独为苍生致吉蠲四月麦苗殊未好一畨灵雨即豊年七言祀毕大雨一首由来圣作与天通甘泽祥飈撒爼中更赐太元千岁筴平明驰贺未央宫七言斋居寄杨祖二阁老一首萧洒城南尺五天尽凉髙枕梦逰仙劳君挥翰𬗋宸里汗浥朝衣不得眠七言西太乙宫致斋遣兴二首城中暑雨方欝陶城外秋风已萧瑟下马觧衣髙枕眠惟恐祠官报归日我来西郊始三日超然便若与丗违市朝迺在咫尺尔况复万里沧浪归七言访净因琏上人一首春风才得马蹄干便向城西学问禅不是重隂开白日自披云雾覩青天次韵和张元常中秋夜不见月月色𥘉无别人心自有分长令照清夜犹胜掩重云老去欢难强衰来饮易醺君家冨歌管独不使人闻送刘定下第六科收贤才所得岂非真奈何如刘子反尔弃若沦衆颇为我嗟我斯自能信言也尚莫知行之得无讱谢去不复頋所重非吾身孝友且为政况兹有民人广陵昔冨都今已空残甚行矣思自强公卿皆子任弔普济大师鄊里多长者平生爱斯人谁言相识晚俛仰迹已陈短章昔固许挂劔义所申空堂对孤咏寂寞犹相亲南漪堂山遶湖堂寺遶山平生愿向此中闲青云白水相浮荡野客髙僧独往还少年自嫌轩冕累囙循将恐鬂须斑南漪㝡是逍遥地且挹清波濯愧颜次韵和少述秋兴浩荡西风动客𥚑飘然归思满田庐少时岂省为名误老去真知与丗踈胜事祇随诗句尽壮懐犹向酒柸舒南山已有终年约三径何年得自除送诸进士赴试礼部吾州号多士今兹见诸生自非中正奋焉识乡里评但喜后来秀纷若春华荣髙㑹存故事土歌追鹿鸣劝酬皆嘉賔襍奏瑟与笙何以为子赠赠子毋骄盈一献未足信要之观厥成行矣其自厉倾耳闻吉声次韵和李审言上元寄王巖夫此都豪䴡岁仍豊此夕都人凯楽中车马笙簘千里至楼台灯火九衢通香舆轧轧凌风驶粉袂翩翩照地红病守行春真强更堪攀倚少年丛次韵和王巖夫有羙堂㑹诸年契西寺题名墨尚新今为賔主此堂人纵谈更𧺫挥青尘极醉何妨倒𬗋纶梁苑旧逰皆巳往吴山髙㑹正临春欲知胜事常难得嘉句先应动荐绅次韵和卢中甫有羙堂㑹诸年契华屋陈髙会春风衆物新嘉賔共科籍胜事动邦人大白期无算清谈信絶尘诗豪两难敌弱力压千钧次韵和王仲至李审言见寄相如未用尚文园暴胜威名丗巳传揽辔一时髙莫挹着书千首浩无邉頋慙局趣何能驾望絶骐駵不得前圣世料材方责实便应归泛五湖船次韵和王巖夫见寄前日移舟就近村送君西望大梁门九重宫阙天光逺千里江湖水气昏壮士遨逰应自适少年离别枉伤魂北州为政湏当厉即上青云欵帝阍次韵和审言与孙少述㑹逰审言以病不至三呉髙士压英躔乘兴南来得暂延俗役更思抛吏几胜逰还约泛湖船平生慕义如饥渇自昔论交孰后先独恨良朋不相对一吟嘉句重悁悁次韵和少述见赠兼简审言十年髙卧占东南禹穴幽踪乆已探峻节千寻山壁立虗懐万顷海波涵愧非仲举能延士赖有君公爲对谈大句聮来两豪絶应知弱力已难堪许当郎中自温陵寄诗叙旧逰之感奉酬少小温陵客于今记昔逰故人情㝡厚嘉句逺相求胜事成陈迹流年换白头僧坊屡题壁知有旧痕不江隂杨使君寄示与杨徙事唱和诗一轴奉酬使君嶷嶷下中台幕府飘飘得上才仲寳𥘉招庾郎至㣲之还遇窦生来江山满目归吟笔賔主相忘属酒杯自愧邻城非胜赏聮章大轴为谁开次韵和孙少述润州望海楼北固峩峩鐡瓮完京口浩浩海门连鹏抟羊角来天外鳌戴方壷献几前西府旌旗犹壮睹南朝宫殿尽苍烟登临不用成悲感自得开懐一旷然次韵和少述雪中见寄坐看和气变农愁三白前占岁大收未及劝耕巡属县不妨酾酒望髙楼剡中人逺空相忆韩子诗成枉见投正欲与君论出处偏舟何日肯东浮和少述春日春日融融二月晴春风蔼蔼百花明少年嬉逐正应急何处歌萧走马声风流自古吴王国一一湖山尽胜逰上已清明㝡佳节万家临禊锦维舟𥘉晴池阁暖无尘花落丝飞不避人秪爱年年好光景湏知华发一畨新卧病江东又见春髙齐长日生生尘看花饮酒应难强犹有诗情谢故人谢王胜之行部浙东还示诗雒阳贵公子才气盖九州言从承明观出治东诸侯繍衣自天下龙节横江浮威䎹雷霆发恵泽河汉流簿领俗吏清谈揖前修三月𥘉行部飞㠶絶潮头诸山嶙嶙出委蛇转前驺衆川淙淙来方洋放扁舟仁智得所好逍然忘百忧歴访寕惮逺穷探讵辞幽髙懐期康楽遯迹嘉逺㳺从容頋賔从此楽复有不长歌裁大句从者谁敢酬归来特示我明珠知闇投我夲丘樊士乆已失厥谋终无考槃但有伐檀羞庶㡬不逺复未愧公閲休江氏明荐堂夫子刚且勇一摧遂终身于今斗牛间欝然气不申平生慕用意碣刻晋千春更爲祠堂咏尚代鸡酒陈次韵和鞠颜叔㳺山吏案方无事明㳺出近山相从得所好终日有余闲弃置形骸外逍遥宇宙间谷风吹浙浙涧水濯潺潺灌木开云䕃余花㪚锦班轻舆㽞石歩短棹下湖湾古寺群峯合孤洲万竹环𬗋鳞惊跃𧺫白羽倦飞还对酒忘尘事临流见病颜支离真可笑光景信难攀且共隤然醉谁知是闭关平望道中积水不知际孤舟縁断隄新晴寒气簿短日暮天低为客情犹昨重来路已迷区区何计了长负旧林栖将至京口先寄孙少述并呈晏子俞为郡无闻困米塩先生有道独幽潜豫章因甚尊徐孺益部何能诎蜀严已脱簿书身自放肆寻山水意寕厌京江㝡欲方洋䖏硕从屏星卷画幨奉酬润州余少卿见寄两镇旌旗对抚邦老成循政独难㕠赐环巳许归西省拥檝方来絶大江后乗愿陪幽赏尽诗新顿使勇心降主人意厚春潮小且卷孤㠶偃画杠到淮南呉山已逺见淮山未觉风尘上客颜家在沧浪重回首彷徉且作半年闲戏卢中甫钱才翁晴日春风花气浮少年嬉逐満杨州谁怜居士身常病独坐空船理白头山光寺一首髙台已倾曲池平江都宫殿野艹生隋家事逺不湏问淮南非复百年城谢太傅庙功业由来出偶然晋师岂必胜苻坚谢公更欲收民望故筑新城坐自全自杨州与中甫才翁偕行相遇得所好相从如所期平生慕用友形迹无牵羇道路逺千里冬春踰再时要将穷吾楽忽厌行遅遅和才翁行次山阳灔灔春波遶廓回飞花无数逐风埃山阳旧客谁相识尫病区区又到来甓社湖青天澹无云白水平无波拖舟镜中行奈此清絶何我行不自亟三日才百里卷卷何所感似泛呉江水湖水清无际清极不可触吾缨𥘉自㓗将安濯吾足和中甫新开湖渺渺清波百里浮昔逰曾是一扁舟十年人事都如梦犹识湖边旧客邮和中甫吕氏园亭长日隂隂雨与风病夫髙卧一舟中少年欢气谁能遏纵走名园看落红题杨州山光寺马蹄轻蹙柳花浮醉入淮南第一州不是青楼羞薄倖自縁无锦作纒头髙台已倾池已平隋家宫殿春艹生千年前事何足叹淮南非复旧时城西溪文集卷第二沈氏三先生文集云巢集卷第二沈氏三先生文集卷第五十三云巢卷第二歌诗次韵奉酬文翁奉酬舜文即次元韵张公洞下题杨师壁奉和敦义张公洞将行寄蒋三招静之阳羡浮翠亭昭君操酬思诚见赠寄庆复允中䘮表姑挽词二初闻鹤唳和毅公赋谢僊和李正甫喜雨和李㤗叔和清顺龙居观泉赠清道赠觉师酬杨高士池阳林平西斋云间陆机云碑和宋平叔莫子謡过水心寺访芝上人㤗叔召食鲙㤗叔求桂浆次韵和宋平叔自懐次韵和李正甫白鹭戯赠伯洪备题径山二首和李子仪即元韵和张寳臣即元韵和李正甫和李㤗叔见菊有感酬海公即次元韵方池题上天竺走笔奉酬正夫即次闻杜䳌次韵酬李正甫对雪行田舎题宸奎阁次韵酬公夫次韵酬李㤗叔召邵彦瞻题垂云亭次韵酬郑荣绪夜坐有感新作小屏开窓和颕叔冲寂观奉陪颕叔赋吐绶鸟奉陪颕叔和觉师复和二首惠聚上方善权阅轩巖次韵和允中送觉师秋早登任阁戯呈庆复乞画奉送景升西上云间奉和宋平叔题上天竺天仙阁次韵酬㤗叔庭竹轩黄鹂一声舟行道中九龙洞西津读书愚溪杂诗四首诒隐者三首善饮夷山晋室东岭次韵奉酬文翁昔人幽操有至乐吾岂含华企冲漠已知劳生委梦幻不问万事纷纷作四十秊来春复秋但见花开更花落最爱长夏适我懐新竹森森初解箨修林乔木结青䕃下蔽文牎与朱箔巳将形骸付物外何必高下穷崖壑老去诗书强遮眼尔来悉已悬髙阁多病不頼世人知吾亦扵人无厚薄阳狂长鄙向子平絃歌偶似陶渊眀无事长甘数斗粟终不茍就五鼎烹南庄夫子声名姱我田家蚕且耕谁知此意正相合寂寥应咲鲁诸生奉酬舜文即次元韵我生无庸如㫁络巳分老死填沟壑不䏻掉舌强附㑹何暇论经更穽凿菜无甑敝欲生尘玉川婢麄常赤脚世间要涂不易骤身外名缰谁可縳本无道义軽王公亦不悲伤念流落水鄊夏半不厌热绕舎新篁尚含箨讼庭勾钉非吾事吏按烦苛都可却农民渐使安甽畆和气终湏蠲疹瘼子羽不肯过我室悬榻何妨卧西阁年来多病亦废饮墻下度泥委杯酌旧学迂踈不适时譬如石田何可矱欲捕大鹏逐峤终不劳心事弋缴行当㱕扫乌峰下试炼金鼎长生药张公洞下道人升天乆不逥至今洞门向北开当时僊仗人不识白云缭绕山间来闯然初望焼香台百歩九折多苍苔僊官委蛇劔佩肃霓旌羽盖光漼漼鹤驭欲下风作媒雪猿白鳯势欲頽嵌巖石孔谁敢饮洞下风水声如雷龙车遥遥断消息数百年来化爲石六朝人物丘墓壊白骨尽爲泥土蚀吾昔已炼九华丹欣㝷二洞穷幽寂稚川方求句漏令长史亦頼旌阳力手种青菁期可檡未䏻脱去空羁靮篮舆徃来不惮勤搔首山前髪班白题杨师壁年来病勌厌寻山且寄清冷白水间最爱杨师旧茅舎频来借榻伴高闲奉和敦义张公洞谁识此间非洞天白云轮囷石兰班松篁蔽空世务隔日月不动仙家闲金堂玉室不可测霓旌羽盖终当还蛟龙沉渊马空住㑹与杨许来追攀将行寄蒋三春风迎我到荆谿行㸔秋成忆故畦乗兴厺来何可恨为君引领隔湖西招静之浙西夫子蚤相陪解印新从海上来借得谿边五畆宅与君共酌任公台阳羡浮翠亭江南山川若奔鹿下照江流翠相瞩朝望长干暮石牌山头年年春艹緑我昔常爱江南逰当时少秊今白头人生匆匆寄幻事六朝得䘮唯荒丘阳羡本自江南州水边孤烟千古愁沙禽関关夜相唿稲梁自足知何求我生巳如不系舟投老为谁计沈浮腰间墨绶亦偶尔此地欣与心相投行㱕三吴卜幽隐不复更到枚囬洲渔父丈人莫相笑解帯扵此聊迟留昭君操王昭君汉宫女汉宫女嫁配虏生如桃李花皖皖託朝露春风一推折零落在泥土君王委心事匈奴不知匈奴在何处黄门扶我上车厺遥望汉君隔烟雾十秊帘下学画眉不知还为娥眉误当时恩怨或易忘今日悲愁那可䜣梦中徃徃作歌舞满目异类谁与语但见惊风吹尘沙岂识春还复秋暮山林强鬼向夜哭夜夜毡车宿荒戌胡人从来不照镜但见白髪垂霜缕念知此意终不传独自援琴弹作谱弹作谱寄与汉宫人一曲未终泪如雨酬思诚见赠都下相逢意气欢翩翩清兴到江干壮心已驰千里簿禄犹慙系一官闲比水云随所适朽如沟木不胜蟠欣然于此重相㑹一读新篇九起叹寄庆复允中木叶飘萧巳半殷试临高处望君山野田缭绕来时路画舸逍遥数日闲坐想故人应见亿如今秃髪不胜班两州相望无千里莫惜新篇㫁徃还䘮表姑挽词不尽华髪飬奄闻朝露伤人虽恨长夜生巳在西方灵輤过空坂罗繻空北堂欲知萧史处松柏正凌霜又忆昔祖姑前曽观八法研常嗟道韫在终愧右军传幻化巳委世清明当作仙松门一长恸丹旐上新阡初闻鹤唳海天寥寥禾黍秋人籁已息烟雾收数声鹤唳草堂静何若更向咸阳㳺和毅公赋谢僊常爱金泉谢自然题诗多在蘂珠篇玄洲灵草自有种西郭故人还作仙飞驭飘揺谁可想㫁云流散世空怜锦江何处无由到乞与齐谐异日传和李正甫喜雨朝来灵雨下巖阿秋气欢声到处多顿起西畴千顷稻斩新南浦万重波乍欣胜意闲㝷赏晚得高吟更作魔憔悴病夫毛骨爽巨床坐聼四明欹和李㤗叔一身已与世相违寕假虗名竹帛垂老厺读书聊自遣病多饮药倚支持长因斜日増离恨却有秋风慰所思屡辱高吟不即报使耒多值欲眠时和清顺世事咄咄非余知常爱天籁林中吹子云老来亦嗜酒秦女屡曲钗头璃不忮不求自得趣不知梅蕚生南枝昨日偶㝷北山去清矌正值穷冬时道人相恼更题诗信道匡鼎解人頥龙居观泉泉声泠泠山间落山下有田朝夕作东泾西渎乆巳涸夜来暴雨溪声悪我欲浮舟到西郭山前滩瀬石凿凿坐㸔横流出林薄欲行未行翻不乐朝市权利方相抟民声愁叹入沟壑不如曲几安寂寞我享赵子清都乐赠清道少年好书老弥笃牙籖锦嚢数百轴江左墨妙世不瞩有唐诸公粗可録诸公草法无可称中叶始有张颠名张颠下笔有神㑹其妙不似黙画成后来沙门有藏真措意潇洒尤更精当时二子最名盛至今学者皆伏本朝苏公名弟况汝南蒲阳亦有声比来诸公已老死其余卑俗类可憎我昔乗兴逰都城列子示我新素屏始知无择得此道长沙道人今复生归来穷巷掩柴荆惠然相访得忘形赠我数行岂无意势如九河注沧溟中间龙蜃䧏没升叹伏不暇独可惊自欲何䏻谢言情欲赠金玉还愧轻慇懃之揖喜不胜使我区雾老后明赠觉师我昔乗兴逰荆溪数访道人谿水西道人飘然舍我去有如白云谢污泥我来云间亦未乆惠然相頋携枯藜时人莫将老相识解空第一湏菩提酬杨高士秋来当砌㸔金钱不为流年怅白颠巳向沧洲逢九日更欣高士况新篇牛山谁见沾衣客篱下空懐採菊贤遥望白衣犹未至不妨细雨竹窓前池阳池南栁色未全黄池北萱芽尚带霜老去㝷春不嫌早春深㽞与少年郎水南残钟水北清浮云断处玉钩明持盃欲饮还㸔㡌十里春江如镜平寒烟寂寂鏁青谿圆月亭亭上曲堤小杜风情遥可想闲调丝竹舞金泥林平林平胜处向东纡水转山逥画不如或息或劳都可乐白云深处五浮圗河边栁眼澹烟浮臈破春㱕一岁休不复平时羁旅恨离明还泊北城头西斋东斋清旷西斋静上下徃来唯一径幸有方牀不得眠行休已有陶潜兴云间野田茫茫秋水清生尽蒲蔍无人耕不知三吴地力壮老鹤空向烟中鸣陆机云碑朝日欲出已复西人间兴废那可知崑山陵谷乆巳变水旁唯有将军碑和宋平叔莫子謡南方气候多不叙茫茫万生亦殊趣人性虽或异所冝莫不知爱肤与肌时方盛夏困多旱高堂方喜遂我私有䖝名为物甚小朴朴无状安䏻为诸公所赋虽甚美盛道觜吻良见欺虎豹齿牙利如兵我尚不畏矧此㣲㣲物曽不如蚊䖟天生有命各有情何用讥侮起纷争我心坦然如日月我若呶呶我当罚过水心寺访芝上人行年四十髪已班似梦非梦寄人间数日秋风稍强徤闲㝷戒律过南山㤗叔召食鲙酷暑隆隆不可活闻有玉鳞纎手割不得相从饱便腹空聼高吟何洒落㤗叔求桂浆越人逺寄桂花浆敝屋欣闻破鼻香遽遣小奴分送客夜来已败不堪尝次韵和宋平忆昔衘盃折梅处孤山寺前千丈塘横遮青林闘残雪暗入红䄂晋清香徃游都城虽屡赏纵有素艶终殊芳莫辝遶林行百匝更嚼嫩蘂薫愁肠自懐十月北风流舶逥官曹无事人吏稀欲沽斗酒自为乐无一钱还典衣平生懒性不预事终老闲暇谁谓非筋骨衰若畏冷更移方榻对斜晖次韵和李正甫故国重㝷梅柳春自怜头上二毛新已知悯黙安无位宁免低昻为有身前日少年都自梦比来贱仕始忧贫多惭幕府文章客都为风光作主人白鹭清江濯濯生菰蒲一双白鹭雪不如轻烟细雨不肯去潮来正有浮阳鱼戯赠伯泓供备公子好乐唯好琴初传一曲费千金其声微妙出世外若聼无闻古与今乌孙琵琶止四絃濮上箜篌人不传西湖圎月笼修烟一盃緑酒为陶然题径山二首昔日道师开法筵老人化龙去山前至今胜迹冠西境高第相备为敬田平生自得物外趣尔来更薄区中縁终随老师学善住行种芝草休天年五峰相望势如掌中有绀园閟龙象坦爱曲道两盘逥不知身出浮云上浮云悠悠覆朝市朝市小人鼎中沸暂来欣得避世愁奈我未老先白头和李子仪即元韵胡人泛舶万里来头上㲲布缠作堆建武賮琛终罢献元和亭榭不求材君王方讲羽干舞太守何妨乐圣杯莞库贱生固多幸天边长见利蓬开和张寳臣即元韵始余倦逰念还家一身泛然寄天涯头上白髪日益加朱颜不驻炉中飘飘逸气凌紫霞犹着黄绶趋泥沙烈日谩凭乌㡌遮穷巷㱕来夕烟斜闭门正欲谢喧譁何惮屋室多痺窊杨桞欲落鸣饥鵶八月秋风想乗槎市中有金谁攫拏自欲归耕老菑畬嗜好已背梨与栌那复开口増詉詉眼昏白昼生黒花老悲独向児女夸枯辙不䏻活鲿魦骐骥垂耳伏塩车一官欣得饱鱼虾顿首致谒辝当衙愚拙不遇何复嗟川陆旧游殊不遐才渡杨子已闻哇吴女蓬鬓多髦髿西湖信羙谢若耶松竹夹道繁根芽势利屈曲如盘蜗衞青变化乃龙蛇深闺召客舞双髽抚手相劝竞呀呀西崦老师自煑茶太守陈乐奏渝巴湖水洗面去尘痂故山白怕晋文沙田里小児放猪猳爲乐徃徃鸣箫笳亦有狐兎怛怛罝令人指手徒爲椰贱軄驰使告及瓜聿来甬束絶纷华箝口不复露颊牙聮曺相系琼与葭上官庇覆不汝瑕优㳺重见林中葩四时风露换物华新诗迭致思无邪吾子俊㧞诚可嘉岂独鄙言数矜夸高吟大字耀𥿄麻时维未亨道不污屡出珠玉䏻愧奢麻姑手爪幸见长篇垂况理不差正如予㦸相鏖义和李正甫山川旱气赤如虹大海半涸惊鱼龙行人渇死道不通时见飞鸢坠长空日轮轧轧未背吴独坐高堂酌琼液下视万屋生白烟不复平日瞻青山闭目欲想瑶池濒欲徃万里増黄尘长亿人李太白若乗鲸鱼应腐鳞晚飡一盘荐黒黍出铛巳败色如土忽得诸篇排硬言伏读未终汗如雨和李㤗叔见菊有感雨露萧条岁景催庭前黄菊未全开杨雄嗜酒宁为乐杜甫愁吟亦薄材故国欲㱕行解绶沧洲无路可浮杯新亭秋兴君知否潮信方随月色回酬海公即次元韵早游诸方见佛祖若䏻开口便相许长爱当时王老师不开麄言反细语大道逍遥本不遐青天万里孤鸿举比来多病卧环堵低头不茹亦不吐上座何为相示来龙驹岂烦伯乐頋更湏归去造丈室擎拳便是诸魔路方池森森古木䕃方池池上秋来一夕知坠叶沉波青彻底倚栏无事㸔鱼嬉题上天竺平生未省人间乐老去唯求世外闲它日终当断家事蓝舆蓬舸访名山走笔奉酬正夫即次元韵乐府古有行路难但悲白发怜朱颜时命多向贤才悭诘屈不平万世间壮心欲驰歩輙试出锋颕官已癏中心忽忽惓且烦不如归去江海闲要悬大刀数抚镮何陋九夷与八蛮自頋鄙性踈且顽谁䏻随时事黠姦从来多病筋力孱正当落魄卧深山敝庐数椽粗可跧安居里巷键重関终日无人践茅管冠带下修衣袂黫高歌一曲舞云鬟比邻有酒时见颁春风秋月与我闲夜静佩玉鸣珊珊高人逸士或徃还蓬舟自访来前弯行歌红药与香兰已増俗物近尘寰一身䔥然念早鳏髭须憔悴半已班谁能更问秃与鬝旦聼溪水声潺潺强来为吏腰少弯幸读君诗锦绣篇相望欝欝何可删君岂乆居五两纶闻杜䳌杜䳌花发春山明杜䳌鸟啼行人惊世上有谁能忘情一身离家作逺行为名受辱为法撄为利𬒳夺为官争忧愁嗟蹙向谁説那忽聼此㫁膓声吾家家住在泉亭烟水相望数月程唿児酤酒多酌客聊用相慰如平生次韵酬李正甫对雪苦寒冽冽日夜増朔风轩轩势相凌遥山顽碧空崚高堂闲坐拥敝缯欲釂一杯意巳仍结欹黄竹但伏膺愁云漫漫方四腾海气上簿𥘉不胜雪线杂下风作稜渐着弱桞头鬅鬙半积轩砌发幽层枯树兀兀愁饥鹰纷然不已失构塍一饮一斗心易矜试歩薄冰犹战竞圎圭方壁䧏复登忆昔前年正严凝摄事大蜡清晨兴平生㸔雪寔未曽徤仆骏马半醉乘或前或后望交朋不辨明河与玉渑烈火万炬气不蒸𬒳面唯有冻与冰归来心目如水澄喜㸔道傍刳作灯豊年为瑞古有称冻死何暇谈邹滕欲邀君饮恨不能相酬莫问凖与䋲行田舎轻烟㣲雨满金塘天气清明看下秧䈥骨已衰难自力田家次苐赐壷浆题宸奎阁至和天僊临御乆䏻通祖印空诸友化成殿上召禅师亲宣玉偈传金口鄮山山上建华阁宸翰光芒灿星斗江湖小臣稽首观永为兹山传不朽次韵酬公夫二首野性孱踈寄浩然不邀虚誉借人延贱官牵帅终非意故国归休粗有田平昔是非犹可计后来去就孰为贤西轩一梦无余事不似南柯与世传海舶不来官事闲朝云夕雨看西山强从委吏心虽易欲避宵人势亦难卧探古书聊自适醉攀庭柯幸怡颜因寻旧友清欢意犹有榴裙数处班次韵酬李㤗叔岁寒倚遍甬东楼喜上江边一叶舟流转生涯长壁立飘䔥官况信云浮欲逢故旧开青眼先得诗章説白头纵有一樽聊可饮正当相对论穷愁召邵彦瞻青嶂叠叠西南驰上下佛宫䈥力疲一樽欲与鲁山醉怅望车马来何迟题垂云亭老师有意出人间便学垂云也未闲带雨有时归北岭随风依旧过南山次韵酬郑荣绪长夏若袢暑何适可开眼为约山间行逺访金僊舘时当岁旱凶人迹尚犹罕况复有游客来结青云伴古松临水濒我意秋可欵怅羡彼中人一去不复返高深步巘崿我道方坦坦山僧多故人不复怪敖诞延我火齐伴酌我流霞醆少小不预事老大更慵懒巖花为谁撷藕丝闷独绾尔来复多雨昨夜重湖满欲榜一舟归舟敝不可㨂世事乆忘懐吾言固无间无乐亦无忧亮非斗筲算夜坐有感斋阁夜不寐耿耿对华烛眼病懒读书投老亦忘欲华宠非我愿终不蹈迫辱五𤱔穷巷居薄有数斗粟归耒解衣快何为愧仰屋天睛歩明月雨暗一棊局四夷正耀兵百姓食不足为谢支离䟽吾方外羁束新作小屏少年喜读书偃仰在方床不知昼日劳常爱秋夜长烱烱户牖明椅椅灯烛光我乐自有趣骅驑歩康荘道学贵深思千古浩无方投机践圣域所戒怠且狂常鄙小人儒不䏻志轩昂蹈袭已陈语何为浪遑遑尔耒四十岁鬓发已如霜囬首念畴昔此意殊未忘曲屏倚方枕可以寄彷佯诲言示稚子朝夕当此强开窓斋居病纡欝况复当梅霖凿开小窓明坐对佳树隂翠㣲映书帙凉气生衣襟岂唯豁心目聊可发幽吟和颕叔冲寂观畴昔学轻举衰龄恨未逢慇懃㝷福地邂逅聼仙钟唯阜规摹古烟霞气象浓滆湖开左泒勾曲耸西峯宫殿瞻黄皓风期想赤松区中诚乆厌物外或䏻容落日窥三岛隂云隔九重蛟渊无狌害兎井识遗踪遐企旌阳隠旁邻凾里封翘心冥有感稽首敢忘恭幽士期相访扁舟志未从拳拳望僊境尼父叹犹龙奉陪颕叔赋吐绶鸟佛舎有珍羽垂颔秘丈绶对客輙复吐粲粲如絺繍其吐岂适然乃在喜惧间已吐亦复收仓卒一瞬还緑玉耸角毛褐羽珠栏班方其振舞时意气艶且闲吾欲语阿师不如放深山稲梁使自得不复劳深関奉陪颕叔和觉师畴昔欲求法初叅沩印禅巳知物外趣顿谢区中縁不学兰那行终归兠率天即心如有澄何暇问方圆复和老师善言法何者名为禅不复着言句应当离事縁挹水何有用攀云谁望天欲知证心要为我示偏圆又耆崛治谈玅少林方坐禅于世诚大事投机非小縁休公祗弹指老唿苍天子能分半座为画相光圆惠聚上方卧病甬东乆偶㝷吴㑹游不知陶令意乃与身为仇恤隐岂不美更恐増人愁㫣勉有余暇强来访林丘此地多山石鸟道与云浮松筠欝回合四頋皆良畴仆本山野人聊此谢羁愁从容日已夕归意良悠悠善权阅轩巖古寺寄林丘清泉高下流山僧空自老岩石不知秋龙去潭水白猿冷枫树幽轩前一楸局谁与汝忘忧次韵和允中送觉师心在白云居逍遥谁复如从来机事少终与俗清踈师已脱敝屣吾方还故庐它年若相见应更老渠渠戯呈庆复乞画鸷鸟寕有种诗尽多不传岂期勐厉气专羙鹰与鹯有客画鸦鹘古帋含秌烟羽毛被玄甲瓜用森戈鋋想见太公望桓桓统中权何如鄞中尉侧目谁敢前吾方病拘欝逍遥溪水边赏此神骏物霜风相孤蹇从公乞玅墨小斋伴衰孱何以报雅况作诗致卷卷秋早登住阁病夫倦拘欝遐赏寄重阁大火欲西流高林巳揺落海旁土气浅风雨易回薄数日多狂颷余暑亦潜郄千山在大际清气遥可託平生乐烟霞幽歩谁与约缅懐机云軰襟灵信夷廓草草蹈危机千载尚可啄吾知非世用白首甘寂寞摄令亦偶然何䏻求民瘼勾钉尽诛歛下笔良多作不如陈大丘行归老丘壑云间蜡屐去阳羡乗桴望云间腰垂陶令印意在荘生环斯民乆困敝何用恵孤瘝于心傥有愧拂衣㱕故山奉送景升西上京口杨夫子知名三十秋青袗尚为邑相见松江头倾盖曽未乆欢若平生游适当及瓜代浩然治西舟荐章满公车行想拜恩休万里起跬歩青云眇难俦余方㱕东路于此怅夷犹行觞莫辝醉分䄃云间楼奉和宋平叔海角厌多雨乍晴山更嘉梅林半黄熟柳带剰天斜忽忽乆不怿悠悠谁可涯世如有夫子终不叹匏瓜题上天竺天僊阁乆厌朝市冗粗䏻忘盖纒头依𣑽呗地行结西方縁山前种香稲山下流清泉此地旣岑寂此心良㤗然法师清净观昭我修初禅斯言傥不践何路休余年次韵酬㤗叔志示有不遇繇来多感伤未途长悯黙徃事委冥茫偃蹇干坤外推移日月长初心寄林壑何事袭轩裳才地慙前軰文华咲老苍讨论聊自适仕进亦惟惶直欲驰千里寕谁出一鄊典谟窥禹契教化识轩唐不信时难驾焉知命弗将士虽殊用舎吾岂托炎凉寳釰埋霜镝明珠称夜光三公犹可去一命孰难忘壮莭深无累高歌咏更锵振衣辝旦望逸迹寄朱张筦库心何愧江湖幸退藏朝辞汴师日夜渡淛河霜故国㝷仙路当秊结客塲二毛虽老丑一醉迺㝷常花圃风生席云齐月满床清欹怜落落高论接琅琅谁谓羇游地还陪君子觞衆推朋好厚不间弟兄行斟酌南堂夜逍遥甬水阳长篇荷高意他日结离膓庭栢欝欝庭下栢何年移此栽虽然失地性夲自凌云材不复鵉鳯集空余鸟雀来谁为许长史㧞宅去尘埃竹轩古人爱修竹萧洒临幽轩劲莭有高致清声无俗喧春日闘鏁碎秋风撼琅玕谁如谓川冨千𤱔可悬冠黄鹂一声隂隂三四木官舎悄无邻何处黄鹂啭来惊白髪新浪随殊俗过可负旧山春自笑亲香火㸔经作钝人舟行我舟莫行疾我家日巳逺行迟终不到不到何由返吴椘千万里江山道回转白头多伤感方寸不胜乱道中昔我离家时月生正如钩行行载见月巳在天南头我身岂当然吏议不可酬不手亦何愧揺尾终无求黙黙就孤征悽悽懐百忧吴山望不尽巳泛楚江流木落知岁寒客子多悲愁一恸一斗血安䏻望松楸九龙洞洞中石乳色如霜欲煑刀圭未得方叹息此生来巳晚更将残命笑嵇康西津山后山前到巳频更㝷雪过西津愚溪愁客今何在应有猿猱解咲人读书病骨愔愔百不如不应投老更㸔书古今得䘮今方辩且向斜阳弄蠧鱼愚溪愚溪水中多圆石水边竹树山如壁夫子幽栖十二年至今使人长叹息杂诗白云非我役出没在山间我亦何所事篮舆自徃还不知乐与否聊尔寄衰孱早恨冠冕误空今鬓毛班又我昧明哲戒置身在天涯悯悯常畏人岂异汦中蛙吴山千万里梦寐不到家永懐故山乐轻舟棹烟霞又屈平作天问委骳穷不悔寥寥千载还柳子强复对二子诚多材无乃振憔悴区区亦何为吾方游物外又巨蛇老且蜕不如蝉脱飞茫然寄块圠生死亦一归逹人观元化其言玄且㣲生死有不䫫于是知者稀秌池夜观月方与水相辉聊尔乘物化指象终为非诒隐者二首汝勿轻王侯王侯非汝曹地势有轻重太山与鸿毛鼓腹一欢咲不如钟鼓豪我乐彼不预山林且陶陶晋室昔中圯正人多戮死加害寕无辝惟其不狥巳朝室有难置山林或䏻巳谁云清议在美玉不全燬矌逹余所嘉数欲玩遗史抚卷輙増感终夕那复理东岭东岭寄吾庐西崦多屐齿何为不惮陟下视湘川水此水不涌激朝莫流未巳烟云媚幽趣落日更清泚徙倚有高木独徃每自喜山猿助我啸幽鸟司我跋山僧忽吾恠使汝识善逝云巢卷第二沈氏三先生文集沈氏三先生文集西溪文集卷第三沈氏三先生文集卷第三西溪文集卷第三歌诗十一月二十二日朝辞出都出都日大雪陈桥驲城北别亲友信武殿道中见新月寄内烽大䑓老农问荅老农将至州从事张祥寄诗和荅道中示三使雄州遇唐子方奉使光还奉赠使还雄州曺使君夜㑹戏赠发瓦桥十里而河梁败还坐客亭复上马戏咏道旁垂柳过兾州闻介甫送虏使当相遇继得移文以故事请避诸路又以诗见寄次韵和荅至澶州遇吴长文谒告归奉赠还家自戏出都赠李审言赠王平甫漕舟汳河赠审言平甫许诗未至赠淮隂矦庙和平甫寄介甫羡会稽之行和平甫越州淮山将至钱塘先寄施侍郎送十二叔归巴陵至乐斋画寝山中楽鑑湖爱山依韵和韩子华㳺赵氏园亭彭州使君郎中寄示懐旧之篇輙次韵奉酬将赴㑹稽过杭州寳日大师法喜堂将赴淮南再过䔥山昭庆寺阇梨叔师所居依韵和杭州施正臣与李审言王道粹宴有羙堂唱酬依韵和李审言见赠叙旧依韵和施正臣逰圣果寺赠剡县桃源官王道士次韵和不疑借书邻㡬遇其寝次韵和冲卿中秋不见月大行皇帝挽歌辤陈府君挽歌辞呉正肃公挽歌辤晏元献公挽歌辤十一月二十二日朝辤朝辞承明殿莫下金马门伏读明诏意仰思圣主恩蠢彼獯鬻氏礼数迺弟昆帝𥘉务息民金缯代更屯嗣皇谨遵业使传交塞垣下臣非知古有舌讵得论恭承丁宁命敢不夙夜犇五言出都十年中都官未审去宫阙一朝使万里驲骑催早发徘徊景阳道瞻望未央闼髙城接浮云佳气正幡欝我马何遅遅中情屡如失王事戒靡盬臣心敢它䘏曷月还归㢤归期幸可必五言出都日大雪朔风万里来一夜卷飞雪澷澷国门路转毂失故辙鸟翼压不开马蹄僵欲折问我行安之衔命使胡羯君㤙念勤逺敦遣礼无缺赐金戒私装卜日出汉莭太官载供张厩马先简阅光华自难胜敢复诉劳苶独哀徒御衆驱驰犯寒切每懐寔靡及朂尔保嘉烈五言陈桥驲天命岂人力神功非智闚萟祖昔臣周周德乆已衰上将分六师北征在郊圻士䘚中夜起神器仓猝移谁言一朝变迺定万丗基国门一舎地传舎犹当时故老无复存遗话嗟何知维㽞威神在凛然万方归五言城北别亲友朝出北门道复车何轰轰頋皆我亲友送我胡中行置酒古寺堂劝酌纷纵横饮䦨眎四坐悄若意弗平试问坐上客客言安敢承谓我自慷慨固无儿女情幸当无事时奚忽为北征僯我不受辱往拜单于营忧我衰病余䟦涉万里程二者所不堪奈何谁使令我咲谓坐客我岂徇利名仕旣不得已王命方丁宁上羞传介子下愧蘓子卿苐结匈奴心以保先帝盟惓惓谢亲友敢辞釂余觥五言信武殿匈奴昔南牧先帝躬濯征旌旗从天下龙虎百万兵元臣坐帷幄大将当鼔钲黄盖临城楼城下万岁声卷起黄河波飘入单于营单于胆先破犬羊乱纵横大黄殪贤王京观封鲵鲸甘雨洗原野清风扫羶腥王师奏凯归残胡稽䫙盟于今五十载北塞维蚕耕黎民亦何知但见原庙成下臣方奉使过谒慓若惊威神敢云测尚兾通精诚五言道中见新月寄内离别始十日已若十岁长行行见新月泪下不成行念我一身出万里使临湟王命不得辤上马犹慨慷一日不见君中懐始徊徨我行朔方道风沙杂氷霜朱颜㝡先黧緑髪次第苍腰带减旧围衣巾㪚余香邮亭苦夜永灯火寒无光独歌使谁和孤吟讵成章辗转不得寐感极还自伤思君知何如百语不一详胡鴈方南飞玉音未可望愿君爱玉体日看庭树芳欲知归期蚤东风㺯浮阳七言烽火台二首厯厯相望隠旧堆孤穿兎穴半空推行人不识问野老云是昔时烽火台烽火销来五十年居民𥘉不识戈鋋耕桑满野帝何力千里边城自晏然七言老农问使者輶车岁不停金缯兼载价连城洛阳年少今何怯未省传闻敢请缨七言荅老农圣主仁恩务息民收兵方外卷威神老农自保太平乐焉用空言羞使臣七言将至州从事张祥寄诗和荅驿骑驱驰万里身锦貂浑欲变缁尘平生未识行边地今日𥘉欣遇故人洗眼已惊㕠鲤至相看应讶二毛新羡君独得从军乐三岁髙阳幕里賔七言道中示三使二首𥘉持诏节下宫衙四牡临门敢頋家稍逺郊畿还感慨却瞻原隰自光华使行万里谁非病义重千钧始拜嘉遥指燕山数归日都城犹未有多花汉家㤙信抚群戎坐息边民楽岁豊自古所求中国治于今无复四夷功金缯但取一州赋使介何辤万里通頋我衰羸岂堪此共杨威命赖诸公七言雄州遇唐子方奉使先还奉赠拥节才临塞北垣正逢归骑下幽燕昔𥘉并命银台下今独先还赭案前胡地风沙辞异域汉家日月望中天边城尊酒虽云楽闻说腥膻更惨然使还雄州曺使君夜会戏赠三首风霜满靣使胡归洗眼看君喜可知更出佳人对红烛今霄醉倒欲何辞法曲新声出禁坊边城一听醉千觞明朝便是南归客已觉身飞日月傍粉面娇环红绣裙主翁独遣劝佳賔它时金谷重相遇还许尊前问故人发瓦桥十里而河梁败还坐客亭复上马戏咏道旁垂柳二首客亭门外纎纎栁觧使行人去复还为谢春风揺荡意上林桃杏正堪攀行尽塘陂日已西回头绿树却遅遅柔条秀絶向人甚忍不从容折一枝遇兾州闻介甫送虏使当相遇继得移文以故事请避诸路又以诗见寄次韵和荅风沙敝尽旧狐裘走马归来过兾州闻报故人当邂逅便临近舘为遅㽞不容倾盖论时事空寄新诗冩容愁却望后车尘已合萧声清㫁去如流至澶州遇吴长文谒告归奉赠万里风霜一病身归来𥘉喜渡河津举头已近长安日洗眼先逢玉署人平昔每嫌踈舘舎今兹暂许接车尘延英对后应多睱东阁期谁共赏春还家自戯二首忆昨边城𥘉见春纎纎垂栁正矜新不知逺客贪归意欲把狂丝系画轮逺客归来眼自明小桃满院笑相迎当时若折边城栁定负春风薄行名出都秋风归梦入东吴乞得城居占越湖圣主㤙深未知报岂如张翰为鲈赠李审言使节葳㽔出汉宫我方受瑞守江东觧还印绶甘元礼霁去威严幸弱翁金珮并辞丹屏下画舲相接汳波中过江弩矢应交路歛避湏如御史騘赠王平甫轻舟喜出大梁城更得髙才共载行海内相知君与操从容尊酒论平生漕舟漕舟上太仓一钟且千金太仓无陈积漕舟来无极畿兵已十万三垂戌更多庙堂方济师将柰东南何汳河赠审言黄流千里从天来中贯帝居萦斗魁与君共宣圣主德余波渐暨东南垓平甫许时未至平生每愧不能诗今与诗豪昼夜随已许大篇湏强和少收锋锷始相知淮隂侯庙淮隂本自市人子始定三齐便请王明哲保身非所责如何终欲比张良和平甫寄介甫羡㑹稽之行君家兄弟古人期入直西垣已恨遅莫羡迂踈乞州去朝廷多事待论思和平甫越州六朝开国尽东州此地常居第一流四海今皆归圣主万兵犹得眎元矦江山执胜登临好市邑空残赋役稠我去正应千百虑不知能复纵吟不淮山淮山万重𬗋淮波千里清聊兹快吾目又以㓗吾缨夷门多尘埃黄河自泥浊我行何遅遅回望未央阁将至钱唐先寄施侍郎亿时送公公索诗欲从公醉亦狂辞今叨东镇㤙方厚更过邻城喜可知已分尊前非敌量独怜湖上失春期江南地煖霜无力橘緑莼丹蟹自肥送十二叔归巴陵读书不遇古所有间居得地今日稀丗故纷纷定难了况独身已与衆违洞庭水清君山碧白酒满市鱼满矶都门一到十日耳犹恨风尘汗我衣至乐斋至人得至羙迺能逰至楽兹理难与言纷纷徒尔学五经陈纵横夫岂非糟粕吾方任常然来者尚吾觉画寐衙退冠佩捐吏休簿书却山城賔客稀永日卧髙阁山中乐谁言府中居自得山中乐独醉还自醒无人事醻酢鑑湖鑑湖千顷山四连昔为大泽今平田庸夫况可与虑始万年之利一朝毁爱山朝凭秦望𬗋玉几莫倚卧龙青锦屏平生爱山今日足尚恨轩冕萦吾形依韵和韩子华㳺赵氏园亭春色先从禁苑来侯家次苐竞池䑓清明已近秋䩠动上已相寻曲水开繍幕风㣲花自舞金炉日永麝销灰病夫欢意郍能强漫作山公倒载回彭州使君郎中寄示懐旧之篇輙次韵奉酬昔下承明得善藩𥘉无佳政可胜残与民共楽湖山好邅世承平法制寛当日清谈羞俗士归来白发困尘鞍羡君正逐春遨盛岂减东州旧赏欢将赴㑹稽过杭州寳月大师法喜堂悠悠十年别惚惚一梦中故人已白发相对一病翁日短语不尽潮生舟复东自咲更自愧此身犹飞蓬将赴淮南再过䔥山昭庆寺阇黎叔师所君始作山隂行还㝷广陵路此身未许闲长负沧洲趣往来古寺居再与髙僧遇俗虑虽暂空劳生竟难诉依韵和杭州施正臣与李审言王道粹宴有羙堂唱酬昔为邻政愧难参今读新诗叹召南羙化由来穪楽国胜逰还足发清谈江山临眺乗秌霁旌节聮归卷夕岚病客区区方北去尚思堂下停骖依韵和李审言见赠叙旧目与公家三丗旧坐看髙闬压亨衢楩柟屡构明堂厦麟鳯更参圣代符结友固应皆以义论诗何独取于愚归舟早晚乗潮度犹得西湖一笑无依韵和施正臣逰圣果寺二首盘崕絶巘与天通汗澷烟霞谢丗笼耸𧺫浮图山突兀自然衙石玉青葱古人兴废千年上㳺客登临一啸中谁为燕然愧班窦弧城覊㨿亦铭功长爱髙僧住絶岑定知无复俗縁侵人生优扰应从昔丗事悠悠岂独今轩冕傥来真可愧山林归去莫嫌深孟轲事业谁能及告子唯先不动心赠剡县桃源宫王道士我昔剡谿逰道人亦相遇重来十岁余颜色宛如故頋我病衰早鬓毛已苍然乃知丗上荣讵若山中闲道人家东都问胡不归北北方多风尘素衣化为黒斯言吾所信吾志亦江湖潇洒㑹稽守平生欣莫如君㤙容苟安硕奉三年计幸尔数到城间谈北方事次韵和不疑借书邻㡬遇其寝嗟我江湖人野性实踈简况从衰病侵事事益以懒岂不思自强所资乃有限但爱江夫子平生事髙散维于读书勤昼夜不去眼每劳从事贤独使簿书绾挥署曽不劳兼人信无赧有时倦欲休就席𥘉不煖邻友更借书丁丁叩门版尤厌吏舎喧牛羊閧棚栈不如归吾庐静对日晼晼诗成还示我足以惊幽孱次韵和冲卿中秌不见月木叶飘飘客正悲浮云更𧺫蔽朱曦分无好月临清夜且共芳樽楽盛时宻户那忧风荡烛重帘寕怯露侵肌金壷漏尽玉山倒天外睛隂谁复知大行皇帝挽歌辞五首正统千龄接端朝四纪长无为独髙拱愽施极多方昔也穪何力今焉怨彼苍维应传圣嗣有以尉民望二厯数当兴运讴歌属太平成康能述业文景善持盈海外咸来献区中不识兵至仁终莫报何以尽群情三欲识承平事君王五十年耕桑连万里歌吹𬒳三边德至消群慝恩深极漏泉如何一朝变群恸诉苍天四四海苍生衆真知不丗逢方将请巡幸然后议登封铸鼎未云就乗云安所从尤哀此下国无路望髯龙五西望陵䑓逺隂隂白日昏孤臣欲从死累世未酬恩身隔千官列心随万国犇维临沧海上泣洫就湔痕陈府君挽歌辞呉㑹多长者斯人昔所钦髙材谁复见令闻独㽞今松栢开原埶笳箫送水隂安知此吉卜有子服朝簮呉正肃公挽歌辤三首天下贤良选当时第一才文章袐群玉事业炤三台暂作东山去还期宣室来苍生方愿治梁木何先摧又四海瞻师宰中朝倚典刑胡然赋全器独弗与多龄柱石亏宫庙塩栂辍鼎铏风流不可挹无愧史臣名又笳鼓周南地公甞此保厘都人懐旧德行路𧺫新悲昔我祈难老今天莫愸遗唿嗟如可赎犹硕可身为晏元献公挽歌辤二首英才动先圣盛业启今王朝庭尊元老官师仰典常才还宣室对遽叹哲人亡独有勲名在书为后丗光又四海尚多事君心属太平天胡不遗憗邦早夺耆门柱石倾宫构塩梅废鼎烹斯人无复见谁意在苍生沈氏三先生文集云巢集卷第三沈氏三先生文集卷第五十四云巢卷第三歌诗水车召楚兴禅师春日二絶杨花乐神山上李华日落黄鹂春林散郎亭枣花寒读书奉送伯才都官代归观大水望朝阳巖作沧洲亭懐古出潇江泊蒲洲次韵荅陈生问禅复作过啇翁墓水车钴鉧潭庭下菊龙兴观寄题聱隅冢亭过李氏澹塘别墅还湘南集有感荅林夫五颂次元韵赠饮客雪后次韵酬陈生求书赠广祐上人奉送马令归长沙奉赠王笥王尊师仙居阁寄题谭氏需亭望浯台示无竞太平上方送唐道士游南岳赠张明之唁下第朱赵二使者示问零陵观大水谢履道天麻奉简莘叟次韵慱古赠王道人戯赠莘叟明之奉赠王道人平生将行泊潇江宿浯溪谢蔚宗木绵婵姢亭静照庵石鷰坡崃山寺白水题文殊峯寺雪后南台禅师云得蔚宗书报老夫入山君山洞庭山雪次韵奉赠巴陵上官令奉韵上官令重示代诸生送王镇判官赠送卢緫赴调渡西古兴十六首寄金山禅师次韵酬楚兴三颂九日送毕公绰火星白髪矦滩书堂寺日道公五言水车黄叶渡头春水生江中水车上下鸣谁道田间得机事不如抱瓮可忘情召楚兴禅师匡床我示维摩疾持钵师来舎衞城与汝欲分香积饭不妨作戯説浮生春日二絶壁下茶铛乆不黔更无白眼与人嫌春来老困还多睡时有狂风入破帘寂寂山间谁与言闷搔短髪向香烟死灰朽木君知否不似胡人面壁禅杨花岛夷三月不知春唯有杨花似故人老大相逢何可语满头白发不胜嚬乐神夷人事神正自醵山头水边与神乐大巫龎衣手揺铎群児伐鼓更鸣角青山歴歴神欲归湘水漓漓日脚西小大酣歌向山栖神羔满盎均汝釐山上山上桃花红欲焼山间病老苦无聊古人有时亦好饴已醉复醒真似劳谁䏻忘情学枯木不如隐几㸔猿猱攀援上下岂无意新林落日风李华山僧种李华华白谁肯折春风欲去时庭前纷如雪緑叶始有芽繁香且未歇欝陶何可道空庭歩明月日落日落沙头山巳昏饥乌投瞑下前村谁云野客无多事歩出林间自掩门黄鹂黄鹂何处来我夷即下緑叶掩穷陬春容巳衰谢百年如转毂悲欢正相驾感事一伤懐吾年四十化春林春林日巳隔我遥山青下帘曝幽卧野鸟鸣嘤嘤鸣鸣有时息息林亦衰寂生物自环转何心翻戚戚散郎亭法华寺上散郎亭老树苍崖如有情欢戚已随时事去代间秪有古人名枣花寒山禽哺雏半欲抟坐想葛帔临风湍数日隂霖复未畼不知更作枣花寒读书读书十车老巳忘人生得意湏少壮白髪渐多䈥力衰谁为流年更惆怅自寄蛮夷朋旧稀更将黄卷卧斜晖古来枉直何足道昨日皦皦今还非观大水望朝阳巖前日巖间欲结庐下眺江水百歩余春水溅溅出乳窦青山白石半洿涂不到津头已三月谁知江水涨天墟遥望横流不敢济巖日已有人鱼沧洲亭懐古潇水悠悠天际来来江古木抱山囬栅中人物不满把日晏市散多苍苔九疑巉天古云埋遥想帝子龙车逥心衰目极何可望九歌寂寂令人哀奉送伯才都官代归前日使君佩铜鱼雅望巳合升华涂一遭黯黮诚非辜人为欢愤我若无夷州巳非人所居况复筦库治嬴余幸及瓜时咲还都襟懐落落贞丈夫次韵荅陈生问禅从来多事笑归宗我已无心岂有通逹士犹䏻知夣梦世人何用更空空江头冷落三秋月山半支离一病翁不到古今䏻与否林间拭目㸔来鸿出潇江泊蒲洲汎汎潇江水天生西北流苍烟开蛋市晓日下蒲洲清矌适幽歩方洋如昔㳺何为沙上鸟相避小山头水车山田遶山脚江水何可作车轮十丈围飞湍半天落鴈翅挿修筦随流淂深酌升䧏岂无势长江怒相薄有如万夫力讙唿倾衆壑曽不舍昼夜美源终未涸人间有机事由来生巧悪善彼汉隂老忘懐抱纯朴复作过啇翁墓当年不佩封侯印后世谁㝷堕泪碑定逺将军岂夸勇関南常侍最䏻诗故人不觧传遗事五岭犹䏻识信旗墓下寂寥无鼓角秋风独向白杨悲平生气业许谁知官制应崇九尺碑已为朝廷恢逺略不应江汉独无诗交牙石鎻先偏阵野焼光开后队旗老妇尫残谁主奠从耒伯道使人悲同预杨公国士知延陵应得我题碑人间巳悟黄梁梦泉下谁㝷古劔诗邕𬋩巳闻圗象祭广源无复纳䧏旗水禽山鸟无人意独觧飞鸣不觧悲苍头巳作归来曲不信全生廋氏碑疑有史官争立传终无嗣子与闻诗后房已闭千金妓私庙空收五采旗闻説诏书优赠典孤魂应结九泉悲庭下菊夷天九月尾秋气殊未肃病士蒙葛衣正如庭下菊忆昔移菊初夏暑方烦瘴山旱无雨憔悴兹不足安得望茅茨窃自譬松竹神僊乆视药孤根寄穷谷钴母潭余读子厚书始闻钴母潭榜舟西江下振歩愚溪南高下凌山阿松篁蔽秋岚土人识其地古木森楩楠水深日波澜此理亦易探古木为钴鉧土音正相参所记或不然信书殊未甘此公废已乆山水穷年躭造化毫楮间浮寔㣲相锬幽心有黙识西归助清谈寄题聱隅冢亭不识聱偶生斯人亦豪怪挟书海上来轩昻轶前軰何为老穷阨独与当时背宠禄出一时此书终不废客死江都舘骸骨埋荒秽幸㑹田使君开茔北门外浮屠清矌地马鬛森松桧百年一坏土谁当论穷㤗龙兴观山林揺落江水寒松下古观生秋兰白日无人午夜静玉皇殿上朝仙官但闻金环玉佩鸣珊珊麻姑女子不下坛有谁乞得延龄丹人生不如爲善好草头晓露空潸潸还湘南集蚤识陶公父子名未知李老思尤清后来无复䏻文客潇水湘山空月明过李氏澹塘别墅渊明昔巳爱吾庐我亦悁悁忆故居君有东臯千束稲山前更望澹塘湖荅林夫五颂次元韵无心难与有心期欲说无心巳自痴㑹得金刚本来性此人与我合先知白髪生来何可惊不求杂食岂湏耕山间一榻无余事但㸔山花枯复荣海水浩荡烟苍茫我欲求渡无舟航东西路迷何苦渡楞伽山下秋风凉世间明闇一毫端为底忙时不肯闲水盛草深牛不动始知縁业有多般阿弥陁佛一炉香欲道知时巳是狂若得医师除我病何烦䈥力更求方有感我身如断蓬我性如孤鹤飘揺寄林野不复人间乐岂知鸡与犬朱门肆依託虽沐稲梁恩安䏻逺嫌薄理或不在我幽懐放寥廓人生䏻几时百年共揺落赠饮客鄙性不嗜余不知酒中乐古人䏻闭関此兴可度形骸委物外宠利安䏻薄何为攘臂人喧卑同燕雀朝挥百神王夕引群忧涸畴昔二三公逃死向杯杓我乐不在是陶然造冲漠子当剧醉时相访南山脚雪后潇川夜飞雪草舎朝成氷㣲阳始下烛南山浩如蒸林木散孚甲乌鸟营巢橧物化不可戚深挹南天僧次韵酬陈生求书老朽何心託市朝正当鼓腹咏轩尭由来方外希夷乐渐与人间路迳遥泽畔应无渔父问松间时聼葛天謡髯君莫及儿童伎留取禇中翡翠翘赠广祐上人不入四明路侵㝷已十年葛藤论徃事蝉蜕想苍烟松下数株石巖前千丈泉何为不肯徃芒屩更参禅奉送马令归长沙腰间新佩临桂章㱕着綵衣拜高堂鸿鴈知时自翔翥骅驑得路方腾正烦絃歌治疲佫仰㸔干羽来䧏王憔悴山间老迁客不䏻相送出潇湘奉赠玉笥王尊师玉笥羽人不絶食鬓毛清润颜色赤中黄僊翁传妙经十年功成人不识身如孤云行无迹欲上九疑望南极岣嵝不见神禹碑潇湘贞得浮丘伯城南濯足江水碧逍遥城中混名徳东巗西穴巳烂游共过庐阳㝷简寂仙居阁鹤驭已㱕三十春至今重阁无纎尘蟠桃谁知天上事白骨不驻城中人门外江流似平昔林间鸟雀空悲辛当时晋矦强辟谷黄石老翁悟终身寄题谭氏需亭谭子作需亭佳客同宴乐宴乐乃余事文华相慱约散紩列经史所㳺尽通慱挥毫断新义诸生困穿凿中厨具烹餁高懐肆杯扚遥想大论时纷纷尘毛落春风豁幽欝秋日延林薄人生乐名教安在甘寂寞相期一穷逹岂止为脾臄穷逹乃在天得时即鸣跃在昔郑司农处身固穷索飨客颇豊侈水陆荐金错其后李北海高材冠台阁摛文示时彦万金资一酌遗风不在是斯名岂苟作泥沙何足道正当为善谑子云老嗜酒行当蹑芒屩为君説难字犹䏻中一喙望浯台示无竞每爱潇江西北流水边幽石强为留㱕时欲借浯䑓望何处坡陁可系舟太平上方山上白云澹无情不如山前利与名水西落日何时尽二十一万钟罄鸣送唐进士游南岳潇湘一片云翩翩上南岳不依涧底石欲引瑶台鹤乗风出崖峤帯月萦林薄若㑹洪崖生为求金鼎药赠张明之文雅张夫子飘然东岭居不随人毁誉独与道盈虗欢咲一棊局湛沈万卷书三年流窜客相见止如初唁下第时厺亦可惜浩然若沧溟平生穷古学老大困新经君抱松竹操余无龟筮灵相㸔故眼在惟有遥山青朱赵二使者示问古木巃嵸山径斜不知使者出山窊羁禽野兽遥相避亦有人㝷颜阖家云陵观大水春雨淫不巳江水一夕涨初闻渐其栅离明已三丈老弱走山去浮沉困丁壮高楼半欲没木杪维舟舫睢阜已懐襄那䏻辨闾卷升高瞰其下犬牙萦叠嶂始知地形隘何由保无恙湘川浩东下其埶不相譲安得驱山泽移徙就空矌市井安且平黎民获生飬群流亦适性千里肆夷漾斯懐知未遂蓬苑独怊怅谢履道天麻仙客饵赤箭其根乃天麻延年不复老飞身混烟霞文斤蚤得道山下多灵芽世士所购求金玉如泥沙吾昔负嬴疾衰龄畏风邪䈥骨困连卷跳偏竟何嗟履道知我欲封寄山家唿奴为煑食惜巳鬓毛华奉简莘叟红叶飘萧秋后山相望止在一嵠间老夫无用方安命夫子何为蚤闭関世事不随歌吹乐此身畧与水云闲经年不见寕相外安在区区事徃还次韵博古赠王道人调笑同方朔机㣲似幸灵嚢中万金药机上九仙经虚静孤猿噪支离病鹤形子云称隐徳扵此识沉冥戯赠莘叟明之仲子絶不出留侯数相頋二客虽不同所知均一趣仲子屏世故修然掩蓬户留侯喜奕棊清欢寄玄悟奉赠王道人身世飘揺如断云此生不复世间尘䏻言得䘮归诸命唯有东坡王道人平生平生爱闲今幸闲投老爱山今住山不复区区同眩事正当眇眇出人间将行泊潇江悯悯乆同巢幕燕翩翩今作北㱕鸿湘山潇水愁无度更泊孤舟夜雨中宿浯溪孤蓬冲雨出湘西欲向崕间寄一栖天外月华如有意故来相伴宿浯谿谢蔚宗木绵峤南地熟气如烟木华蒙茸散为绵使君作细逺相寄表似夷锦红欲燃病士榻上残青毡山中苦寒多破穿使君相赠何可言困来不妨伸脚眠婵姢亭天边新月一弦生堂上美人肢躰轻何似君家庭下竹孤风高莭照人清静照庵优优百秊何可为正应静处得忘机心猿不动无余境照见人间是与非石鷰坡祁阳县南石鷰坡骤雨干时燕子多行李萧踈常畏雨谁䏻驻马待滂沲崃山寺崃山山下古招提丛木犹藏半泐碑正自㑹昌多难后至今龙象绕山悲白水九江水色白如雪流水潇湘尚未浑落日虗头人已散独晋烟树送黄昏题文殊峯寺二公诛茒今㡬秊至今山下一炉烟驻舟薄致伊蒲馔欲结诸公寂静縁月落山时鱼鼓鸣华堂不动夜来灯人间优优方多事谁似炉间白髪僧雪后朝来风雪满湘山顿失群峰上下间风定雪休㱕舫穏江流不动碧潺潺南台禅师云得蔚宗书报老夫入山支持病骨上南台一眺云林眼暂开不道云长更饶舌已将名姓入山来君山我来洞庭上延首望君山君山不可见止在狂波间风休水亦息烟岚露空碧何烦问法意开口成尘迹洞庭山雪洞庭春雪晓霏霏一阵风来半已晞唯有山隂吹不尽田塍片叚衲僧衣次韵奉赠巴陵上官令古人善治身摆落在尘土明哲所自任不为小人侮嗟我一何愚逍遥寄天宇长嫌桞下污有意荘生堵㣲官𬒳黯黮逺放潇湘浦闭関絶世故况复挥谈麈蒙恩许北下始接诸公武若得一丸药顿发三年瞽巴陵遇言㳺高文璨瑶圃泠泠挹清风使人懐玉斧奉赠上官令洞庭春水静楚山气雄劲欲言世上清不敌巴陵令山深多猿啸水涸纵鳞泳牛刀有余间尽入安仁咏重示不识南宗与北宗欲齐得䘮已非通若将直指生为梦便可偏知色是空莫为严周驰诞説欲轻摩诘作衰翁古人言句真刍狗天外秋来有信鸿代诸生送黄镇判官潇湘秋水涨山阿小驻㱕舟緑玉波干苑主人青眼在湘南使者荐书多庭中紫诏迎纶綍道上黄花醉叵罗贱客十年京国梦恨无羽翼从鸣珂赠送卢緫赴调山东卢翁旧儒者少年乆客都城下先朝数困春官荐投𬒮攀鞍学弓马大黄六钧猿臂挽武库官箭长分靶横门较蓺在第一武士贾勇来相迓天子临观虎豹群弓满不苦何由化固知穷逹不在我乞得叅军何足咤晚除一尉来荆域白髪婆娑谁复识部中夷落寄戎政上下六年无盗贼使者垂庥太守惜地薄噐寒无势力平生介直耻自媒一𥿄荐书终不得中间安南大将出甞愿奋身借一㦸翻䝉羽檄督军饟灵渠首运三千石小官繇使当自効觧衣操舟上滩碛同行嘲笑何自苦殊胜陶公闲运甓功劳㳙埃何足道甫得临湘升斗食高堂老母终天年屏居古寺甘穷寂从来畏慎不干人粝食布衣残喘息春秋祀事亦粗给妻子不为饥寒逼三年终䘮壮心在矍铄安䏻忘吏役古劔不折终不埋老马岂甘长伏枥却持手板谒公府斗擞青衫尘土迹我知卢公意可怜世人家轻相测何如市井轻薄児朝来指白莫为黒古兴十六首朝亦㸔踰山莫亦㸔踰山芳华春树外古澹白云闲絶顶有池水昔年栖玉颜妙灵想不驻𬗟慕何由攀春草日巳枯山中少人迹草间秋蛩鸣遥知岁寒逼人生何可恃金丹湏努力流景终不回永叹尚何益我不叹白髪安得新少年徃者不失势后来岂䏻贤世间亦多士倚伏良有縁寄语夸夺子古人已皆然脩道湏隂功留矦亦何为区区欲报怨方为帝王师辟谷学赤松强为女子饴黄石更殉葬空令后人疑皖皖何氏女不食终不饥普公南迁日金镜识仙衣清冷少言语时时露天机㝠数有时尽玉棺有余辉古人喜功名冐死立竒莭嗟我亦何弱翰墨老蒙拙冨贵难茍求耻随世汨没千年柏庭下不负金光骨不识杨子云清峭想玄鹤后世欲论文斯人不可作死生固有命一青为投阁相厺已千年空山甘寂寞黄叶日已落西颷易惊衰忆昔阳春下芳华弄葳蕤四序不代运生物皆凌夷勿勿盖常理晚莫令人悲百草皆有种风土不可移甘与美悪所得自适冝东家鲐背翁前日迺婴児耄傀寄百年谁可强扶持芳华有不实不实未足悲神仙不死药多採南山芝天外青青山重云忽蒙翳青山终不移明目未可睨秋风方憀憟冥雨何时霁不见希夷翁欲学穷年睡夜半山气冷始知秋序深开轩望明月西岭莾涔涔人籁乆已息繁然蟪蛄吟缅懐故丘鹤清唳有余音遥与白云期岂惮氷雪侵人情与物象邂逅惬幽心夜满渐已长清风入松林逍遥掩蓬户㣲凉生衣襟潇湘望秋月清旷无风埃谁知故园影亦向裔夷来水际衰老翁练衣独裴徊頫仰方自适爲谁指玄胎落叶何足叹岁莫皆枯枝白髪不可摘我老谁不知荣瘁乃常理日月潜推移荘生强欲下秪䏻觧人頥我意不自适何为浪多忧艹舎亦无事浩如水中舟陵谷尚或迁百年为谁侜不作亦不止生肇知吾优前日春巳㱕花尚赤白秋来初未顷园林亦早索桃实乆已空黄柑年可摘唯有半折松青青独如昔少年勿叹息明年复春色莫疑衰老翁住世方为客畴昔一梦还强忧亦强喜残息若少延视今谅亦尔何为有得失寕非为物使长哂王潜夫区区论天咫渡西百家渡西日巳落青山上下猿鸟乐欲因新月望呉云遥㸔北斗挂南岳一梦愔愔已十秋古人不死终未休草舎潇条谁与语清香吹过白苹洲次韵酬楚兴三颂莫欺隠几维摩老不为文殊不设斋寂寂青山何所有霜风落叶满空堦给孤长者㝷常有应供如来不易逢二施本无差别理莫论庭栢与庭松已住世间如影响不牵法相论偏圆山边苑屋随縁业不是当时忍辱仙寄金山禅师秋来清血洒潇湘遥望东流帯夕阳爲过金山沾法力便随潮水入钱塘九日去年九日始离家行到江南见菊花今日裔夷逢节物独将白髪换年华送毕公绰毕子治车马㳺学去成均成均首善地俊乂方軿臻为儒当读书术业藏诸身群居乆昧是终亦为涂人通塞虽有时操修贵道真求益当择友好徳必有邻吾为授裔客其言何足珍行矣当自慎思慰高堂亲火星巖火星巖下石崚嶒殿阁相望止一僧莫问人间兴废事门前流水几前灯白髪山头甘寔半已黄领上白髪日更长青云合散寄孤日道日道纒南复纒北蓬户长开少人迹三噫七哀非我意我身乃是投荒客龎公㐮阳龎公少检束白头女冠亦不秃世所奔趋我独弃我已有余彼不足鹿门有月树下行江汉无风舟上宿不识当时捕鱼客但爱长康画金粟金粟杜口不复言龎公为人不夸俗东西有人问老夫但道明灯照苑屋五言五言七言正儿戯三行五行亦偶尔我性不饮岂觧醉正如春风弄群卉四十年来目㓜事老厺何湏别愚智古人不生亦不㓕吾今不作亦不止寄语悠悠世上人浪生浪死一埃尘洗墨无池笔无冢时亦作戯怡吾真云巢卷第三沈氏三先生文集沈氏三先生文集西溪文集卷第四沈氏三先生文集卷第四西溪文集卷第四制诰观文殿大学士除节度使知边镇制翰林学士除御史中承制诫励贡士敦尚行实诏内殿崇班刘象舆可左监门衞将军致仕宣州泾县主簿陈育可秘书校书郞致仕安素䖏士髙惮可光禄寺丞致仕内殿崇班张崇亮可内殿丞制职方贠外郞石元之可屯田郞中袐书丞韩震可太常愽士度攴贠外郞充集贤校理沈康可司封贠外郞余如故供俻库付使桑湜可文思副使德州録事叅军韩嘉言可光禄寺丞着作佐郞周尹吕公善可并祕书丞供俻库付使王丗卞可西京左藏库付使奏举人前懐州武德县令周佐尭奏举人前懐州修武县令梁造可并大理寺丞前着作佐郎魏应臣前大理丞田曽杜子才前将作监主簿刘公懿可并旧官服阕太常愽士朱诘徐説可并屯田贠外郎内臣加㤙抚州奏临川县临汝鄊何彧可本州助教陇州汧阳县主簿袁衍可太子洗马致仕内侍省内常侍韩永文可内殿崇班奏举人前绵州神泉县令觧𥙷之奏举人前相州永和县令吕伪可并大理寺丞故虞部贠外郎致仕范尭佐男昇卿可试将作监主簿陈州録事参军尚起可太子中舎致仕入内东头供俸官綦元享可内殿崇班皇姪孙右千牛衞将军丗頵可赠右屯衞大将军供俻库付使曹任可西京左藏库付使大理评事张太宁将作监丞王仪可并大理寺丞太常寺太祝王景纯可大理评事开封府推官祠部贠外郎充秘阁校理张刍可度支员外郎余如故江州録事参军监鄂州买纳茶塲和偓可东头供奉官李永庆崔昭明可并内殿崇班台州宁海县令魏昻可试大理评事充山南东道节推知南剑州剑浦县奏举人前权武信军节推安宗谨可大理寺丞陜州文学赵㳤可华州别驾礼賔使李中祐可六宅使大理寺丞马希元魏綘耿仲履时选陈安丗可并太子中舎内东头供奉官廖浩然可内殿崇班殿前都虞侯天平军节度观察㽞后李璋奏百姓医生王逢辰可试国子四门助教供俻库付使李诜可西京左蔵库副使大理寺丞充本寺详断官王彭可太子右替善大夫将作监主簿吕昌祐可太常寺太祝荆湖南路转运使祠部贠外郎直集贤院陆诜可刑部贠外郎依前职大理寺丞冦诵可加骑都尉皇亲太子率府率宗粹以下可并右千牛衞皇亲左监门衞将军克杨以下可并右领军衞大将军勅赐进士及第朱长文可试祕校守许州司户参军殿中丞符拱之可太常博士前信州録事参军朱逢吉可太子中舎致仕屯田贠外郎舒照亮可都官贠外郎太常少卿席平可光禄卿祕书省着作佐郎王琳可袐书丞内殿崇班冯天祐可左监门衞将军左蔵库付使李赓可庄宅使内殿承制周世昌可供俻库副使内殿承制唐诜等并可供僃库付使内殿崇班张宗讷等并可内殿承制入内内侍省内东头供俸官曹崇吉可内殿崇班西京左藏库副使白均可供僃库使前守汀州上杭县尉兼主簿张奎可试祕校充春州军事推官通判春州兼知夲州左侍禁田文广可行太子左清道率府副率濮州鄄城县尉郑务先可兾州枣强县令观文殿大学士徐节度使知邉镇制内外之臣文武是宪出入帷幄所以重学问之求征伐四方所以赖爪牙之任虽自二柄寔均一途盖权有以适变者各存乎时材可以应衆者维其所用眷言方靣申建将臣东自朕心告于尔衆具官某材剧志大经明行修博习前载之方讲闻当世之务自始陈力周爰在廷悫乎秉其一心毅然见其中立登在法从实先近僚用陪袐殿之严益重中朝之选夙夜无怠陟降有常弗吐刚而茹柔侃焉正色能尽忠而补过维曰靖恭固有大臣之方允为本朝之望属兹谋帅尤必得人我方才难佥以汝荐是用举斧越之利裁麾节之华授之兵符分以州部凢兹授受之重寔维推择之艰于总万兵之权当一靣之寄董之以纪律抚之以恵㤙非勇无以先人非谋无以虑敌机至而后应名正而后行必使师徒无伤彊场不警戎狄靣内而至方外率循朝廷奠枕以居天下咸若皆汝之责其往钦㢤翰林学士除御史中丞制御史中执法典纲纪总方畧大臣之任也凢朝廷内外公卿百执事虽各有分职矣然其有枉直有兴壊所以察举之使一纳于轨则而以成治体者是其任也夫岂轻授之㢤具官某行有典刑学有师法文章必适于用论议必造乎理周旋内外风采甚着自居金銮之袐枢机周宻頋问浃洽蔼然有大臣之躰是冝益试以政序其功效故朕以尔长御史且今大夫缺位御史之任汝得专焉凢汝之职汝旣知之矣汝其懋之无俾官有旷事法有废举以为汝謪也诫励贡士敦尚行实诏朕上稽三代下监汉唐设为选举之法以进天下之士数诏执事更定其制维恐不尽又使天下兴建学校自京师所以长育人材维恐不至朕之于选举可谓勤矣然比岁以来士之进于有司者益不及于前时鄊非无学也而莫从学非无师也而莫事读书者弃其实为文者取其华羣居燕䖏则不闻仁义之谈杂进并趍则不闻礼譲之节一且较之于利害之途欲其有古人之风不可得矣然而遂论之以充吾之列位而以治民成化其可望乎呜唿凢尔守令师帅官吾所以共治天下者也岂不念此今吾将重申之夫自治者能治人不自治者治于人髙爵重禄所以待天下之贤也然岂直欲宠其一身㢤将欲以治吾民尔今不能自进其德修其业乃欲暏吾之髙爵重禄亦以难矣凢尔守令师帅之官其皆告尔之士民以朕之诏使各自进于此毋怠毋忽毋重有前日之弊凢贡之于朝者必得名称其实材充于举斯可矣苟缪于此国有常宪朕不得私内殿崇班刘象舆可左监门衞将军致仕勅某夫壮而陈力老而还政仕者之常也惟尔早以材武服于朝列今年至而请谢朕嘉尔有知止之思是用因尔功状陞尔以环衞之秩俾休于家以安尔私始终之荣祗服焉可宣州泾县主簿陈育可秘书校书郎致仕敕某始以赀粟献于有司故赐之以官亦旣効力乃以疾告尚念其奔赱之劳命以京司之秩以为尔里闾之宠朕所以报尔者至矣其恭承之可安素处士髙惮可光禄寺丞致仕勅某夫举逸民礼贤者所以归天下之心厉士大夫之志古圣王之事也朕今用之惟尔经明行修髙尚其事安于丘园前日大臣更以爲言朕不夺尔志以处士之名今部使者又言尔年弥髙而德弥邵冝进之王官爲朝廷之光故命尔丞于光禄即安于家朕岂不贪用贤㢤頋尔老矣不可复劳以官职之事尔其服我休宠益懋厥修毋近名毋行恠以全尔之节以穪朕之㤙可内殿崇班张崇亮可内殿丞制勅某考课之法文武并用所以劝能励衆也以尔积累劳次旣位列朝今岁格荐应复当序进进之一等奉承制㫖往𢡟厥职以荅光宠可职方贠外郎石元之可屯田郎中袐书丞韩震可太常博士敕某等夫三载考积唐虞之所以叙百官而成大治称盛德者也朕今用之以尔等并由俊造之第更着事功以序位于朝今岁格荐应复当増秩増之一等南官正郎秩宗博士皆髙选也汝钦承之无替朕命可度攴贠外郎充集贤校理沈康可司封贠外郎余如故勅某夫録德而定位量能而授任官人之大方也然考绩黜陟之典自古用之所以示劝沮出诛赏砺丗而磨钝者也惟尔文辞之羙发于儁科材用之裕见于𥘉仕朕用大臣之荐登尔于学官擢尔于书阁升位于朝再居郎位者复三年矣今有司稽阅来上以尔当陟故进汝以王爵之副盖左曺之前列也尔其钦承之无易我丕显之训可供僃库付使桒湜可文思副使勅某朝庭设武爵之等所以待材力之士也今丞相言汝节义勇干有古将帅之烈又退譲㢘靖不自伐其劳以祈进朕惟尔父有功于国而殁其身为吾士大夫之所称慕今尔克丗其家又为吾丞相之所举朕何爱一等之爵而不以褒尔㢤其陞贰诸使之上列以称朕之意所以圗报者在尔焉可德州録事参军韩嘉言可光禄寺丞勅某廷尉天下之平而有司之至重也为其属者岂可以非其人㢤今大理言尔以法律自请而试之有効故命尔丞于京司以佐廷尉其所以为尔职者既知之矣其祗服焉可着作佐郎周尹吕公善可并秘书丞勅某等咸以俊选擢佐着作出宰县道今有司考课按此当迁进丞旧省序于朝列往服休宠毋怠尔修可供僃库副使王丗卞可西京左蔵库副使勅某文武班爵之法各有名品以待吾士大夫之贤而进退上下自以功罪古今不易之道也惟尔蚤以劳能序位于朝遂贰诸使今考绩应率再迁尔于上列光宠多矣尔其思之可奏举人前懐州武德县令周佐尭奏举人前懐州修武县令梁造可并大理寺丞敕某等吏部选法有岁考之第有功罪之计有荐论之目其法宻矣州县之吏有能应之㝡而无殿者皆良吏也以尔等并繇令宰以有课効按籍来上故命尔丞于庭尉其渐光显往祗厥服无易无怠可前着作佐郎魏应臣前大理丞田曽杜子才前将佐监主簿刘公懿可并旧官服阕勅某等夫三年之䘮圣人之中制也过犹不及矧吾士大夫立于朝廷以承教化一风俗者可不奉此以尔等顷罹不幸颠沛去职今礼服终矣其复尔位移孝为忠朕所望于尔也可太常愽士朱诘徐说可并屯田员外郎敕某等古之郎选重矣非茂材雅行简于衆者未尝轻授也今虽尚书之职分异不皆署曹然其官仪地望自髙矣以尔等并用文学射䇿以歴位于朝今有司考绩当陟并迁尔于司田副郎夫德懋懋官功懋懋赏无易尔心无替朕命尚有显爵重禄以待汝内臣加㤙勅某等朕制礼作乐大祫宗庙旣事告休推钖在位咸以周浃尔等奉事闺闼岂无劳勚均之赏渥以尽无不酬报之谊可抚州奏临川县临汝鄊何彧一百七岁可夲州助教勅某洪范五福百夀古者有飬老之礼而天子巡狩先见百年盖老者人之所尊而为国家者可以教者也朕比诏天下博采以闻今尔夲郡以尔来上朕甚嘉之故命尔以下士之秩助教于州里尔其保期頥之福承朝廷之意安于丘闾荣且逸也可陇州汧阳县主簿袁衍可太子洗马致仕敕某奔赱州县亦旣有年今其老矣愿还官政嘉尔止足録尔勤勚升秩朝序归安里闾足爲宠荣其往祇服可内侍省内常侍韩永文可内殿崇班勅某中侍之臣出入禁闼受宣诏命至亲宻矣非小心端信能寡其过者吾弗用也以尔㓜而秀毓出于群軰周旋服事其勤不怠朕甚嘉之故稽尔岁绩増尔之秩班于中朝以爲尔宠戒之懋之无替厥素朕不忘尔也可奏举人前绵州神泉县令觧𥙷之奏举人前相州永和县令吕撝可并大理寺丞勅某等夫有百里之地得专其政而行其志古诸侯之选也有能抚其民人使无散流平其赋讼使无偏枉以成三载之绩而又有保任之举者朕其可不赏以劝之㢤以尔等并爲剧县以有功状归于有司有司稽攷咸应其法书而来上肆朕擢尔丞于廷尉列于王官尔其祗畏所事无怠厥旧庶乎益进于朝永有光显也可故虞部贠外郎致仕范尭佐男昇卿可试将作监主簿勅某夫朝廷之士生则有爵禄之宠殁则褒立其嗣吾于士大夫㤙可谓至矣尔父尭佐服事陈力致位于郎老而请去始终可纪今其亡也朕尚念之故推叙及尔钖以一命试于工正之属尔其饰恭慎思自进于名以无忝尔考之羙可陈州録事参军尚起可太子中舎致仕勅某州县之职劳矣尔周旋其间至于十年而不能自奋以出今乃以老告朕甚闵之故命有司攷状来上秩尔以春宫之属通籍乎朝所以为尔㤙者至矣尔其保之以终福禄可入内东头供奉官綦元亨可内殿崇班勅某内宰小臣所以给房闼之役趍赱之任也故非其乆无过其劳可书者未尝輙迁焉以汝叅典禁藏四岁于此而出纳无违钩较甚明且有嬴羡以禆少府之用籍奏前上朕甚嘉之不可遗也其增秩一等班于殿朝以为尔报其往遵軄毋弃前効可皇姪孙右千牛衞将军丗頵可赠右屯衞大将军勅某夫立爱自亲始所以教天下之教也朕于宗室贵之冨之罔有不至其不幸而沦谢者亦必褒显尊宠之所以笃始终无穷之㤙也惟尔孝友恭肃有闻于家谓冝夀考以表于衆奄忽而化彻于予闻何伤如之其赠以大将军之章绶使九原而可作也尚知我亲亲之德无存殁之异而歆服焉可供僃库付使曺任可西京左蔵库付使勅某延安囯之西圉也吾宿师以固之谋师以䕶之又择材勇之士属之麾下所以爲其爪牙之任以尔蚤縻武爵遂贰内使实应是选以监州兵今维夏戎服命王师不出无以爲尔功而累日计岁拊循讲辑之劳不可不报也其陞诸使之前列以爲尔㤙尔其祗朂图有后効可大理评事张太宁将作监丞王仪可并大理寺丞太常寺大祝王景纯可大理评事勅某等朝廷制爵禄以待天下之士大夫其路广矣其流衆矣然既试以聀而质其成序以陟之则其法一焉太宁也由辞科仪与景纯也由丗赏各以㢘能而应课最有司举三岁之典来上肆朕并以为廷尉之属或承其长或平其法皆曰良选渐于荣阶尚有不次之赏以俟尔卓然之効尔其勔焉可开封府推官祠部贠外郎充祕阁校理张刍可度支贠外郎余如故勅某东观吾图书之府而礼乐之源也其流至髙京兆吾大衆之地而四方之则也其治至难其用人非有文学政事之寔未甞轻以授也以尔资赋甚羙矫然有立并应是选优有余裕实充多士之望而有司举考绩増秩之典以言故迁尔郎位一等夫特达之士岂计其岁月之劳而序进之㢤頋三载之法朝廷之旧不可废也固有尊显光大之爵以待尔维以懋焉可江州録事参军监鄂州买纳茶塲和偓可勅某大司农制天下之货财以给县官之用凢任其事者皆有赏罚今乃言尔前领武昌榷茶而能遵聀谨法有益于司农请以赏之肆今选尔于庭尉平以荅尔劳以劝能吏可东头供奉官李永庆崔昭明可并内殿崇班勅某等三班武吏其取杂矣其进艰矣有能以㢘自持以勤自効奋而出乎其间者可不尚之今尔等克应其法籍以为奏故命之班于殿中序于朝列其为尔宠不亦多乎往㢤祗服可台州宁海县令魏昻可试大理评事充山南东东道节椎知南劔州劔浦县勅某前日天下令长多非其人始诏刺举牧守之臣察兼为之故逺近之县十七八治朕甚嘉之汝其选也汝旣三岁𬒳代而知者尚鲜何㢤虽然不可不少襃也其升职幕府复为百里益有以荐于朝者当命汝迁焉可奏举人前推武信军节推安宗谨可大理寺丞勅某天下之治乆矣士大夫杂还归吾有司者不可胜数而吏部尤衆盖吾公卿之才间而自出虽然贤不肖不分溷焉一途孰从而辨之㢤故设为考绩之法甚僃又使刻举之臣荐其所知覆之中铨以质其成然后命之以迁所以用人者如此其慎庶㡬人人而得其真乎以尔端恪修㓗有闻于衆实应吾法故陟尔为廷尉丞列于王官以渐光显尔其服我之丕训畏于厥职以思进也可陜州文学赵㳤可华州别驾勅某朝廷以羙名豊禄宠养士大夫者使之为政治民也尔不念此乃自投于法是冝弃而弗用矣尚矜其过或自悔复稍进于籍使处近州益观厥为以出后命可礼賔使李中祐可六宅使勅某朕彊理天下申画州部并建牧帅以制四方而蜀在西南一都㑹也故常用左右之臣以抚其地又命材武之将以佐其军其寄付之重畴选之艰固以异矣以尔功名之后能丗其羙厯守边障率有成効故躐诸使之等以选尔秩领両道之兵以辅尔帅其所以为汝职者吾旣授之尔师矣尔其善助之有赏有罚待尔而出矣可大理寺丞马希元魏绛耿仲履时选陈安丗可并太子中舎敕某等天下治安郡县衆职鉅细烦简皆有常法吾士大夫当其任者能遵之而勿失顺之而弗优使官无废事民无病政吏无奸闻以至于朝者皆良吏也以尔等并有伐阅在于有司自秩廷尉于兹三岁岂可不迁以劝之㢤其升东宫之属通籍于朝亦足以显矣其益自懋以进不已可内东头供奉官寥浩然可内殿崇班勅某禁闼小臣衆矣非以德举而材选也特以给左右之役导内外之事而已故未甞轻命以迁所以异乎吾外廷士大夫之典也今尔考不幸乃有遗封以尔为请朕念尔考事我之乆位于通显汝亦谨信无咎故进汝之秩班于殿朝以为汝宠朕于汝父子可谓至矣其思所以报我者焉可殿前都虞侯天平军节度观察㽞后李璋奏百姓医生王逢辰可试国子四门助教敕某尔以医为技事我戚里有言于朝称厥能効愿得齿于士籍故钖尔一命以为之㤙其慎厥操术无辱于官也可供僃库副使李诜可西京左藏库副使敕某尔父端懿太主之子囯之近戚而降年不永奄忽云亡朕甚哀之既以赠禭极其礼数又得其遗封乃以尔为言朕旣益伤其天性之㤙岂复于尔有所爱㢤其陞序诸使之前列以荣尔立朝之路以尉尔考泉壌之思可大理寺丞充本寺详㫁官王彭可太子右賛善大夫勅某夫法者国之防狱者民之命也盖一失其平则天下无所措其手足矣故自唐虞三代莫不重之书不云乎钦㢤钦㢤惟刑之恤㢤夫以舜为君而臯陶为士尚且丁宁饰戒如是之勤况后之不及乎恭惟先帝审刑之意恊于唐虞故朕于法官之任益不敢轻以尔明察忠恕通律家之夲故以尔为廷尉之属今有司考三岁之积而实称朕选可不迁以为劝㢤其升东宫之寮序于朝列尚观其后益有褒显尔其懋之可将作监主簿吕昌祐可太常寺太祝敕某夫考绩之法唐虞之所以驭百官而成大治称盛德者也朕今用之以尔故相之后为吏有方应于陟典故升尔于奉常之属夫丗禄之子虽其进也异乎材德之举然旣授之政而能奉职自效无悖于理吾亦何爱而不以褒进之乎尔其懋之可荆湖南路转运使祠部贠外郎直集贤院陆诜可刑部员外郎依前职敕某荆州之域其方数千里国家画为两部分命使者其南部郡县数十内抚江汉外制群蛮吏民甚衆兵食甚广克称厥任常难其人自吾淂诜无复一方之忧吾诚嘉之惟诜行义之羙材智之邵更职儒馆出入中外文雅政事沛焉有余自将命于南风迹尤着朕方任之以重致之于逺而有司举三载之典请以明陟朕岂以岁月之计而待特逹之士㢤頋考绩之法尭舜所用朝廷之旧不可輙废故迁尔郎位一等贰于司宪盖尚书之髙选也其往祇服吾且圗尔之功矣尔其属㢤可大理寺丞冦诵可加骑都尉勅某朕前以大袷之礼荐于宗庙旣事告休推广庆赐罔有逺迩莫不周浃况吾士大夫服劳在位而可遗之乎其赐尔勲一等以称朕意往㢤袛服可皇亲太子率府率宗粹以下可并右千牛衞将军勅某等棠棣之诗曰棠棣之华鄂不韡韡凢今之人莫如兄弟又曰兄弟旣具和楽且孺言笃兄弟之㤙以及九族也盖周公作之召公歌之而周之懿德也朕甚慕焉汝等席庆承祉畜德扬采陟䧏朝邸允其藩睦实称朕之意故思有以褒宠之其各迁所秩列之禁衞鸣唿汝其恭于师保服于诗礼慎修思永以享长乆之禄以恊我亲亲之㤙可皇亲左监门卫将军克杨以下可并右领军衞大将军勅某等昔関雎之化行而麟应之故公族振振信厚与礼相应无犯于非何其盛也朕上承祖宗之庆下抚宗子之衆刑于袵席以御天下庶乎古先明王之德而汝等祇序上下克有礼节穆然令问扬于外廷使我尚无愧于前人甚可嘉也肆诏宗正条上因汝故秩环衞迁于大将鸣唿汝其夙夜祗饰无蹈匪彛以斁我家邦之治可敕赐进士及第朱长文可试祕校守许州司户参军勅某前日朕诏有司以天下所贡士来试于廷尔以文辞之羙得署乙科属于吏部吏部举限年之法未即用也今旣冠矣请命以官惟尔早成旣登策选复归于家益修不迨而且大夫之丗也其人事其吏方冝亦习而明矣往椽州服母廃母易以启扬我休命可殿中丞符拱之可太常博士勅某唐虞三载考绩三考黜陟幽明朕诚遅之周礼三岁大计群吏而诛赏之郁郁乎文吾从周审官之法是也今其以尔阀阅来上请以迁朕惟尔武功之丗而能卓然自奋于文学以苐隽造之选旣可尚矣今出佐西帅之府而其治行又应吾有司之比頋可不以陟㢤其升之春官博士以厉其志往㢤祗服可前信州録事参军朱逢吉可太子中舎致仕勅某凢士大夫壮者吾勉以进之老者吾优以退之頋岂私于一士㢤所以劝乎群臣也以尔周旋州县至于十年旣不能卓然自奋以祈于用今乃自列乞身以去朕岂复有爱于尔而不以厉于衆㢤其升秩春宫之属通籍于朝以称朕意其往祗服可屯田贠外郎舒昭亮可都官贠外郎勅某周官太宰之八法曰官计以弊邦治谓三岁而㫁群吏以廃置之也朕方综覈名实眎以爲法惟尔繇俊造之苐周旋外廷遂位于郎以长一州今有司上尔伐阅克应其法故进尔秩一等付于中都夫饶剧郡也甚难其材有能称厥职朕且待以不次之位尚复序而进之㢤尔其懋焉可屯田贠外郎李秉等可并服阕旧官勅某等传曰䘮三年以爲极云则弗之忘矣然先王之制不可过也尔等昔者不幸至于大故以去其位今旣除矣冝复尔旧立身扬名以显厥先吾所望于尔也可太常少卿席平可光禄卿勅九卿之尊法河海而通寒暑光禄之贵典宿衞而惣郎吏自汉以来其选甚重夲朝之制非老成乆次亦未尝轻用也具官某文学之选𥘉无能名甞佐御史厯守大郡遂贰九列朕方以唐虞考绩之典甄序百工故陟尔为正卿夫其官仪之宠恩数之豊凢厥在廷能致于此者几希矣尔其惕畏强勉以究所軄以荷我丕显之命可秘书省着作佐郎王琳可祕书丞勅某学者之言必曰治民今夫令长之任莫亲于民矣然旣居之而能称之者何少也岂徒能言之乎吾无取焉尔今汝其学者也其所居又大县也尔之迁三岁矣今复升尔位于朝我之所以为尔宠者至矣尔亦甞能行其所闻乎其祗听朕命夫欲下之信者莫若躬欲衆之格者莫若德劳徕之恻怛之寛则惠于吏勐则暴于民如是而已汝其奉行母自斁壊邦有常宪可内殿崇班冯天祐可左监门衞将军勅某夫陈力就列不能者止岂曰能让㢤亦循其分而已然视诸贪而不知败者斯可贤矣兹朕所以加优乎去位之臣也今汝之年虽未至而以疾自列亦可谓能循其分者欤其陞秩环衞退安于家以厉吾士大夫之意可左蔵库副使李赓可庄宅使勅某太官之建惣膳夫庖人内外饔亨人之五軄在殿中六尚其为任独重而其事独丛矣非干敏之吏不能辨也以尔陈力从事三岁于兹攷会其状减应旧典故迁尔以诸使之正以荅尔劳其往祗服可内殿承制周丗昌可供僃库副使勅某广内祕府吾所以聚天下之书而延天下之材者也夫其讲论六艺是正文字则诸臣之任矣若乃筦库之责出纳之禁则命之以中侍之臣所以重其事也惟尔端信㢘饰更使内外咸有善称自軄东观益勤不怠故吾举考绩之制命尔贰乎诸使之列尔其思我所以褒尔者毋廃厥修期永终誉可内殿承制唐诜等并可供僃库付使内殿崇班张宗讷等并可内殿承制勅某等天下乂安方外无警而兵之不试者乆矣材武之臣寕复有非常之功而取不次之赏乎然方镇有屯戍邉围有徼侯拊循讲辑讥察谁何之劳亦不可遗也尔等并以勇选而领军事按籍以迁或贰诸使或承制㫖皆曰显爵其往祇服益图祈报可入内内侍省内东头供奉官曹宗吉可内殿崇班勅某北戎请和一方无警然边常宿兵以僃豫不虞而塞外之事军中之情吾所欲知故以轩闼之臣乗遽往来以察之而尔实当其选于兹三岁其劳可书増秩一等序于朝列报尔之宠其祇服焉可西京左蔵库付使白均可供僃库使勅某五岭之南桂林之管其地千里外接夷粤常宿兵置帅以衞连城而前日鸟戦之冦数入以侵优我郡邑之民故临遣使臣往抚定之旣乃荐尔之材请以督一道之兵爲之贰肆迁尔于诸使之正就涖其政凢尔之职尔旣已参而知之矣其益悉乃心奋乃力毋败乃事以奸我邦宪可前守汀州上杭县尉兼主簿张奎可试秘校充春州军事推官通判春州兼知夲州勅某春州在南海之徼崎岖夷貊之间华人不居盖自昔记之矣国家斥有四疆声教咸暨置吏治民一视中州其德泽之所浸礼义之所揉固已变于古矣然吏之往者犹加优其㤙所以慰其万里之心也今吏部调尔为州从事且緫守长之仕故朕命尔服章禀赐率踰常等以为尔㤙虽曰逺且劳矣其亦宠而豊乎往㢤祗服可左侍禁田文广可行太子左淸道率府付率勅某夫知进而不知退辱莫甚焉知得而不知失殆莫甚焉今尔之年㡬于耄而旣犯乎礼与律矣其免于辱且殆者几何吾所以尚加优而谢汝者以汝尚能自请尔其升秩东宫之属荣其归路呜唿吾之于小臣始终之㤙其至矣㢤可濮州鄄城县尉郑务先可兾州枣强县令勅某夫良民之为生艰矣其黠悪者乃羣行而夺优之岂不哀㢤故虽一邑之小必有尉者以此也然犹恐其或弗能称职故设为赏法以劝之今尔之所𥙷除者实应于格有司条上迁尔邑令益有民事其往试之无忝朕命可沈氏三先生文集云巢集卷第四沈氏三先生文集卷第伍十五云巢卷第四歌诗种芲送僧应参禅芲药尘外亭踏盘曲二首山西庭下次韵荅椘兴郊外马嘶㬌星观芲残寒山过商翁墓澹山愚溪石角山湘中宿台步寺泛舟上湘口舘法华石门禅僧奉谢上官令诗卷赠别子瞻题子瞻雪堂郎次前韵徳相送荆公三诗用元韵戏爲之徳相所示论书聊复戏酬德相恵新茶复次前韵奉谢与徳相游云光送夏八赴南陵青谿初创二山奉赠芝师参揔禅师奉赠行师参慎禆师𥘉汨磁湖感昔㳺无生五言赠别愽明二古七言奉送润之守永静寄博古送超禅师居云巢奉送李大夫归长沙奉送世羙归阳羡奉送次翁奉送明雅师清泠台二絶句奉送殊师利伯翔父捝歌左史洞寄老石清泠䑓初耕东坡种花世事流光同一污天涯白发未还家慇勤更种庭前草为㸔秌来一似芲送僧应参禅古寺穷居岁月移东㟠西崦不相知从来伹识群羊䜟不道亦逢狮子儿潇水荤膻从此隔雪山消息更何疑明年我过湘西去问讯山前我为谁芲药尘外亭导师昔示化灵墟肇开凿山间百草芲救病皆为药尔来三百岁法音亦间作为人布福时随縁四豊乐然师法王嗣金钖中天落海衆蚤知归天龙䜣有託鼎新金布地烟云助回薄岣嵝对岑寂潇湘供盥濯维摩老且病身世两无着行期过丈室为我探泉壑踏盘曲二首湘江东西踏盘去青烟白雾将军树社中饮食不要钱楽神打起长腰鼓女儿帯镮着缦布欢笑捉郎神作主明年二月近社时载酒牵牛㸔父母胡卢笙不着簧细腰鼓三尺长吹笙撃鼓山之旁噭跳宛转乐盘王盘王死来三千年古曲旧词至今传山祥水气不㫁䖏坏木烧作兠娄烟山西山西谁家桃李树半是少年行乐处去年芲谢今年开惟有人生不如故庭下庭下乱生春草芲夭红不称野人家澷开澷落无人折留得孤根数寸槎次韵荅椘兴落莫余生何可同正如枯死道边蓬随风流转惟无㝎定处由来自性空郊外马嘶春草满空春水流士人放马白苹洲细风迟日嘶鸣䖏遥忆金明池上㳺景星观南津古观巳半摧老松千尺黄蒲开礼斗层坛故基在真人一去终不来终不来兮往何许朝洲兮莫玄圃应笑营营世上人转手巳为泉下土芲残花发芲残都不知谁将白发更题诗山西日永无多事闲㸔樵夫数局基寒山黄牛巖下水弯弯葛帔篮舆自往还不是湘累莫相问祗应枯瘁似寒山过商翁墓征南名地蚤相知老向潇湘㸔立牌壮莭独驰南峤事古风不括故山诗愁烟半鏁黄茅壠部曲谁㝷旧将旗遥瞩芜江想灵气孤云落日不胜悲澹山巖昔造阳羡二洞天我生巳当谢人间尔来投裔亦无事澹山巖下欣跻攀群峯驾肩来江水㑹前湾灵气縚洞口夐如寳陁山辇道转西升斗入初无艰翡翠凿穹庐略与天相弯寛广容万席清润非人寰东南豁阳明仰视如含环青萝传乔木亦有败叶黫造化遗玉像其人清且闲巧工或可为谁能陟巅颜秦时隐君去成仙空留石牀水云般药炉不复九霞覆唯余渥赭繁茅菅至行禅师化巨蠎好事大守驱群顽崇坛峭罅皆可蹑三穴旁出门无关壁间玉乳化为石何术可煑完衰孱恨无仙骨空盘桓欲留未可终当还仆夫告余趣归驭落日西下云班班愚溪榜舟下潇江泛泛入愚溪昔人不复见秋草空凄凄委蛇望僧园云屋倦攀跻林髙日气薄磔磔鸣山鸡倒景相吐吞清明合致犂昔人怅投裔感事多悲悽北邙一杯土荣辱今方齐人生无百年外物安可迷谿水㵼石间喧喧如鼓鼙了无人世想粗可休天倪吾亦𬒳黯黮东山饱蒿藜二年巳数至屐齿连山溪行亦归三吴孤猿安故栖它年若有梦邂逅识江西石角山歩屐岀东津遥跂石角山山回道亦转卓荦烟云间何人峻重阁三休直孱颜吾想造化功为此肃神姦嵌巖或中穴特立气甚顽此角谁可折寕当混尘寰㳺士何足知伹剥苔藓斑西首望城闉羣山合如环下临有鼻道落日行人还枫叶秋𣣔丹芜江逗潺潺重游何用戒蓬戸初无関湘中宿台歩寺湘源初甚㣲屡挹不满缸比至台歩虗泛泛为长江虗头市初集鱼豆皆成桩夷獠不识人笑鬻彘与龎緑荷竭苞苴人散谁复撞鸥鸟亦来下酒斾停空杠我来憇桑门竹户映蓬窻夜寝那可寐江流正淙淙泛舟上湘口舘潇水漫南来湘川趣东下二水始相㑹清豪不相借山回石瀬出木老脩烟嫁泛泛白苹洲林风媚如画宿昔感骚愤幽兴遥相借不谓垂老年覉孤穷山舎潮来刺舟去孤月临清夜安得胯鲸鱼不复人间化法华石门穷居谢世故乆厌夷落喧出亦何所适徃徃傲石门石门在山腰东西列祗园崈崖三折上苍壁烟岚昬松下閴无人唯有风中幡安得嵆阮流相与抗玄言群鹗感余颡日莫噪隂樊吾衰那复办孤吹拂归轩禅僧巖潇湘山水穷𣣔偏㝡后乃得禅僧巖禅僧成道乆巳化独有崖崿青巉巉䧏身入洞不甚险突兀三室谁彫劖东西有道若蛇窦白云羃羃门无缄持火旁行不知际七穿八窍遥相衔㳙㳙乳泉白如雪由来此地殊仙凡主人引我复深入行指㠗穴尤嵌嵓中间石鼓有异响撃拊想可参韶咸吾身乆病苦下溼复畏神怪来邀搀直趣岀洞上南巘豁若巨海张云㠶山芲斓斑出竹杪亦有禽鸟声諵諵欲还未可复小驻日脚巳过东冈杉奉谢上官令诗卷一轴新诗锦不如何为轻易赠狂夫巴山楚水无穷胜不必王维更画图赠别子瞻平生雅㳺眉阳客五年不见须已白借田东坡在江北芟夷蓬蒿自种麦相逢不尽一樽酒故态那复论欢戚手抱阿武劝余沥维摩老夫失㝎力老夫寂寂出三湘更𣣔卜居池水阳薄田止湏数十亩田上更树麻与桑老来正苦迫生事清明虽近犹可秧罢亚若可慱干麨以无易有遥相望我舟即行不可驻𣣔卜后㑹诚茫茫佗时有信若可寄不用辛苦为诗章题子瞻雪堂即次前韵眉阳先生齐安客雪中作堂爱雪白堂下佳𬞞巳数畦堂东更种连坡麦不能下帷学董相何暇悲歌如寗戚布裘藜杖自来往山禽幽弄均春力桉上诗书罗缣缃炉中烧药笑王阳晨炊且籴北仓粟冬服巳栺山前桑南冈差髙多种橘迤北渐下冝栽秧北邻亦有放逹士道路壸榼常相望徳相送荆公三诗用元韵戏为之幽居卧山间不与世相接余生委蒲栁滞想遗空劫徳相蚤相亲頋我情未厌数枉南堤歩更引青谿艓相见亦何事坐对群峰叠春阳始萌动烟岚森劔铗亷纎数日雨万里浮尘浥赤白未残芲修秾半敷叶行招老僧语遥瞩东田馌穷崖厯可造峻流谁敢渉衰龄易生倦幽巖调摄徳相知我惫双眸困垂睫髙咏椘公作𣣔引维摩初闻未甚觧静聴疑可猎有如太华峯跛躄岂易蹑不知泛沧海何力施舟楫遥窥土山胜昔乃文靖业二公虽异时名徳逺相躐山川若有待风物増悲惵未知葵矦履孰与攴郎蹀胜㳺可㮣见笔力方峩嶪更纾别后情琅琅铺简牒倡髙必和寡排比安且帖箫竽合古律宫羽自谐恊世人所钦慕有口空嚅嗫东床坦腹士左右参经笈为赋奕碁句璆琳吐胷胁锵然不可闭由来知徤㨗谓如伯升勇扬兵开宛叶岂比文信君无谋䘮张靥致死在必胜甘言方示怯尾章示戒训足以传芳谍后生知自励何必棰楚挟正如嚼氷雪清泠快牙颊我昔造公室公方任调爕辱枉渊明赠今犹秘巾箧当时堕官去终身欣废跕冠带遂巳捐头恼深埋擪肯羡冥冥鸿安知栩栩蝶心清乆无梦神固安知魇少小鋭文史老大心更慑是古岂余心非今寕我惬况复论翰墨尔来那可輙不识浑脱舞何愧张颠帖所居飬鵞鴈菰蒲观喋藜藿畦粗充匕与挟孰知名可贵安用禄为槢无求岂有沮不动谁能嗋汝坚百万衆淮濆空雉堞陵阳丈五坟朱云本轻侠百年竟何徃终当封马鬛何必怅霜毛更向䆫前镊徳相所示论书聊复戏酬野舎老余生雅尚今已惬不逃世忧患余事寄巾蹀行㝷青山转㘴对青山叠欲随白云去傥与幽人接盘桓太清洞怅望长江艓昔时古锦今还白羽不复叔夜煅真淂孙登摄九华一枯藜青溪一孤楫淂䘮苟自达死生安足惵朱颜乆不驻白髪何为镊羣物自流转吾生寄天爕徳相屡相过老夫寕足蹑由来废井水不如长劔铗徃徃论书法轩轩两日睷中郎石经在元常表军㨗汉魏多传人至宋有遗帖唐室初最盛渐衰自中叶欧虞𬗟谁嗣颜柳何足躐篆籕昔难工草圣谁敢輙巨山作散隷雄古掀龙鬛贞观喜飞白凌厉腾春蝶岂特豁神观直可祛鬼魇古人有所寓天性难必协所志有小大其材有勇怯或惮懦文雅或轩昻豪侠或转戦鞍马或驱驰弋猎或发于止諌或淂于讼牒或奋夺床陛或造成械槢或为神所追或自执所劫或酔㕥贾祸或诈以行谍或习于娯乐或劳于呿嗋有灿如文锦有劲如金梜有倚如戈锋有点如山嶪有驶或如波有媚或如靥或腾如烟霏或落如鸟跕渊妙𣣔飞动拙悪愧偏擪当寝或不寐当昼亦忘馌有誉终甚㣲或毁则羣嗫为功有不至考古安能厌十年幸能万金毫岂浥金玉敷卷轴龙蛇閟箱笈是惟小夫枝寕当丈夫业譬如论唐虞何曽道郇叶如君负髙识于此何足挟一戦虽未覇遐心岂即怗朝廷方洽熈四夷皆逺慑坐复洮河地直擣幽燕胁朝夕奏竒功羣儒争鼔箧太平任文治虏血何烦喋道德以为宇威武以为堞岂比叔孙生杂用随何颊吾衰何可道不死同原渉徳相惠新茶复次前韵奉谢暑雨闇穷山道不可蹑隐几念投老葛衣坐摇林端使者至乃得徳相帖佳惠致新茗逺来自闽笈吾闻北苑胜不与群山接山下㡬千家以此为生业新阳一日至东风方猎猎百草尚勾甲灵茅巳先㨗所採仅毛发厥工巧烹爕甘泉列盎釡炽炭浩旁叠修竹为之规黄金为之梜形摹各臻妙制作易妥帖至尊所虗伫守臣方惕慑其上为虬龙蜿蜒奋鳞鬛稍䧏乃交鳯文翼相盘跕函封趣北道驿使互防挟四方老金玉拟议谁敢輙屹屹徤士檐飘飘迅溪艓糓雨不及润权门已盈箧带体正方葵华角仍擪始传盛王郑后来止㳺叶大为权势迫小或盗贼刼其问起闘夺亦数冐刑槢南夷出重购不惮浮海楫北虏比尤好喜笑开胡睫岂不产印蜀岂不生椘叶厥品乃大戾固难一理摄朱门猒酒肉辩士厉舌颊儒生备夜诵晨夫困朝馌禅翁过工煑老获空腹喋绮席梦腾腾玉山头嶪嶪无鱼乃尚可非此意不厌一泛舌已润载啜心更惬不唯豁神观亦足畅烦惵清泠生肺肝爽快胜挀镊孰不恃薏苡伏波烦谤嗫孰不饮醇酎伯仁忧腐胁祖逖敦雅尚鸿渐未慱渉君谟号精鍳才翁亦相躐玉川七椀兴令人觧頥靥竒章两串赐遗芳在圗谍余昔喜賔客为世困书牒轻重必酬酢徃来烦硚蹀自从窜夷裔所藏多败浥亦幸衰老年数病脾气怯弃置在髙阁䰟梦昬多魇拘病出湘汉余生若蝉蝶希夷有幽卧刀劔销铓铗一榻空旷百骸淂和协乆已废翰墨况复道游侠有味飬元和无物累吾嗋临风𣣔占谢遥企山西惵与徳相逰云光方驾出齐山五月未甚暑遥瞻六峯道修烟莾如禇浮屠在山半卜筑气象古松风下石窦隂泉鸣竹䲧堂堂老禅子逰方遍中土十年不下山不及朝市语拂云有幽歩凌空开峻宇登山复望山六峰艶如舞时当一隂候阳气骄且橆龙蛇伏草莽徃徃暴为雨由兹向摇落流光不足数篮舆当复来相与同文许送夏八赴南陵老夫乆客三湘水归来喜食江南鮆白云犹识旧山川青眼多慙老兄弟当时亲友半不在中表相存如梦寐公酉冢上春草生白眉始与君相际髙堂老人八十一不间衰㣲论末契招我卜宅居其旁自頋麋鹿何由系春风引我齐山行穿云踏石构巢橧相见常无一樽酒山中枯淡令人憎凉风未至正苦热君怱佩印临南陵南陵相去五舎近马蹄车辙常相仍安舆綵衣淂荣飬况有大舸如飞鹏歩上南山一延首江风浩浩云腾腾青谿青谿八月老菰蒲孤吹修烟出水隅谁问西湖少年楽闲将世事将苍须初创二山左山丛古木萦带多羙竹右山少平地硱磳㫁苍玉于此岂无竹箫踈倚巖谷上参九顶道俯浸青谿澳于彼岂无石嵌崖大如屋㬌业读书䖏基构有遗躅始吾购二山何为不相属中间古兰若台观当山腹嵓洞九十七龙蛇所潜伏昔人作轩榭髙深竒林麓我乃巢西崦手自亲锄斸青溪漫无际岛屿相重复两余山更佳春流涨平峪下矙池阳市修烟㺯芬馥大江天上来淮山点眉緑老夫岂无意落日傲鸿鹄东岭亦诛苑小庵粗客足六峰引南睇九华执相续白云与谁期千载媚平陆清矌无俗韵脩明资逺目去秌已种夌今春复栽粟野老岂余欺东坡幸膏沐二山谁与适最与枯藤熟相见讵无人頋我真麋鹿百年一瞬事何暇知委曲得此化余年不问君平卜奉赠芝师叅揔禅师𣣔识东林路王庐苐一山昔人开胜地大士启禅关鹫岭不遗法席谿谁敢攀因师访消息为寄九峯间奉赠行师参慎禅师观音二十五圎通止在禅师一指中金钵直随流水去不湏芒屩更西东初泊磁湖归舟不觧洞庭㠶舟上騒人雪满簮小驻武昌江北岸春风今夜泊江南感昔㳺江南二月春水生不如春草满山青江南故人半不在不如春水似有情三年放逐三湘客今日归来头𣣔白欲㝷旧游心更懒青山闭门长寂寂无生昔别江南去三湘多烟雾今从三湘归江南正如故不湏下照水还惊我非汝白发如秋蓬巳得无生路五言赠别慱明二古三年客零陵所淂唯二古彼室虽屡空髙谊诒先矩顾我被迁斥数过南山䲧攘臂岂无人乆要何足数君无一樽酒我无一柸黍相见动移晷不及市朝语愽古练世故黒白谁敢侮明古喜方术虗懐安疾苦古人䖏其道足以察臧否何用轻薄児口舌卖州府度宜始诗书襟灵各翘楚隂徳有阳报终当大门戸老夫趣北归顾予求所䖏昬悖何可言愧汗𣣔如雨诗人慎加飡斯意亦可取不忘双鲤鱼遥想潇湘渚七言奉送润守之永静昔年持檄向朔方九月踏氷渡河梁夜入铜台天𣣔雪北风惨澹沙尘黄今年江南秋巳半出送车骑江之阳江邉賔从坐挥汗赤曰桂木鸣蜩螗欲知朔南气候异由来道路山川长使君腰组上北道一亭一堠遥相望出近入劳岂知逺万舟结驷本不忙徃时尊公帅陜右名姓乆巳威戎羗想闻公子千骑出北部应巳逃名王青榆白柳千里肃谁敢牧马来边疆当时公子靣如月尔来使君须带霜明年朔方春雪冻为忆江南梅蕚芳平居秌浦钓赪鲤何如榆关封白羊朝廷太平四方静圣武神功由庙堂三年瓜期当受代指麾舎人催治装踈公𣣔向九华老野夫相望齐山旁寄慱古齐山落㬌覆青谿谿上幽人半病羸曽作潇湘江上客水风山月合相知送超禆师老夫结庵南山前此生终不蹈世縁邂逅云门亦何言白云无心媚青天禅师来自庐江瓀一住秋浦逾十年不露锋角常坦然四方禅客芒屩穿朝来撃鼓登法筵一钵出置行路邉笑谢大衆如云连欲以此身老林泉秋风飘飘江上舡想见玄沙扣舡舷诸方有人问病孱为道如今不叅禅居云巢我昔泛归艇逍遥下湘川愿言觌开士为我㫁攀縁不识逹摩老谁将言句传幽林淂邂逅故歩空嚣然迩来齐山下乃在青谿边一径虽甚㣲松竹上参天白云本无迹作巢䫫乌鸢上下絶人籁由来在山巅朝炊一盂饭夕寄一榻眠委羸岂无事亦爇炉中烟乆已浄诸业自然忌盖纒此身与此世影响寄余年时有佳客至相与傲林泉客去后孤坐隐隐风中絃奉送李大夫归长沙秋潮夜落江为墟青谿茁茁生菰蒲舟舫逍遥賔徔踈谁识长沙李大夫十年持节使江吴转入七闽将漕车道上狂贼未伏诛少壮疮痍官吏逋公方疾驱布威徳朝廷彂兵趣捕贼兵多贼少即日䧏公独至今为失职白首飘然归故国由来仕官终无极借令得意任公卿年迫桑榆心更惜昔时柴车一束书今日朱门百口食大夫月奉三万钱何必要凃争埶力野人结庵齐山傍早岁曽为门下客不遗簮履恵相访頋我青山唯四璧野人适自三湘来布衣犹带湘山碧公舟少驻洞庭下尽洗都城尘土迹奉送世羙归阳羡我昔求为阳羡令轻舟巳有鸱夷兴㝡爱铜棺山峻极自结篮舆陟云径铜棺山挿南斗魁下视群峯如突犀太湖千里在眉睫髙深从此穷攀隮欣然有意即独徃明月夜夜眠荆谿当时便可跨黄鹄何意人间同木鸡飘飘数年如一梦尔来卜室齐山西故人多谢姚夫子数往车马来山蹊秋风忽指阳羡去𣣔脱黄绶躳锄犁人生衣食苟自足何为卑辱趣尘泥田间九月白酒熟鲈鱼正肥多置箆老夫为君更破戒临风引领长江堤奉送次翁君为秌浦令我廼老迁客相见虽不数临风若相得老病捐丗故苑茨寄山春不识河阳花岂有澹台迹山前逢野叟人能颂休德惠利春阳敷清冷秋月白前日觧墨绶青云振鹏翼枉驾一笑别廽首幽林隔人生幸逢时功名不遗力不烦别后问我若南冈石奉送明雅师天竺山前十亩园老夫乆种彼工縁草堂和尚指初禅辩净二士立我前光明琉璃真金僊修持内外常湛然此心不转今十年手中一炷𬗋檀烟孤峰飞来自西天山间芲木非世妍彼诸佛子忌盖纒吾知此地为敬田师子血乳如流泉老来癈斥去湘川归来江南已华颠邂逅道人双足纒厯访名山不惮烦始自赤城沧海边一带复济杨子川直上钟山长榻眠南来不下泾溪舩歩至秋浦方息肩将穷祖山上淮壖庐峰胜游想翩翩顶上终不巢乌鸢亦不教观谈偏圆公卿贵人喜相延三尺枯木挥朱絃人问佛意如何弹此曲寂寥少人传清冷台二絶句山前缭绕白云飞山下溪流那复廻不向此间休歇去寕将白发污尘埃落日𣣔下清冷台月华已破东堈来谁道幽人得幽趣老夫病眼不曽开奉送殊师刊道人壮年曵长𥚑挟䇿贠艺西入都𣣔歩青云不淂凃不如濯足归江湖转岀淮山一麻𥜗天柱峰前明月孤调御丈夫真我师不复饮食形不枯归来故土弃妻拏金玉百万𥘉若无四十削发入浮屠有如浮云飞太虗达摩壁观聊自娯饮光苦行谁复如河西将军气皃鹿一见犹如水中鱼南阳侍郎説诗书为筑小庵即朝晡诸漏已尽无复余此身安淂为丗拘不持一钵上王庐秋风有意入三吴天竺二山佛子居赤城更在沧海隅彼土观縁小踟躇何时复来㝷老夫清冷台下苑已诛为晋一榻待跏趺不辝更贮一斛蜜山间老境任伯翔父捝歌平日并㳺客老来相见稀穷山忘我日丹旐怆君归云水野情在风埃人事非不知九泉下谁与欵谈围君向畨隅去何心瘴雾间虽能脱世网恨不到钟山雅裁谁复见幽㝷歩可攀沧茫大江上应与月明还左史洞万古齐山石谁开左史洞左史今何在苍崕本不动履崄下重壑幽深鬼神緫石门絶世路乆为尘泥拥青天十𤱔地㠝岏如覆瓮琬琰凿屋壁烟霞列梁栋崕间不死药必非近时种人去境长在境与人为重欲观畴昔意幽禽发清咔吾方寄渊寂无碍亦无縦手自翦荆棘结苑当石空长与麋鹿逰不复人间梦寄老石老不在发自此态渐自迫唯老不在我寄老山前石朝来石上坐云气溼衣襞夜石上眠月影照嵓壁何为市南老一欢复一戚啧啧恨身老更㕥身为役人言老且死老死何足惜昔人有至言人命在一息清冷台清泠不在境石峤乃天成我无卜筑功为台亦强名南山岂不佳不见浮云生青谿淡无绪何处賔鸿声谁云饮酒楽正欲乱其明不知弹琴士何用物外平清冷亦强名指象真砰砰落落睎白发身丗秌毫轻初耕东坡观田东坡去春事日巳掲耕破岭上云凿开巖下月种我十畆粟中有薇与蕨优游䘚岁事山前梳秃发云巢卷苐四从事郎䖏州司理叅军髙布重校兼监雕沈氏三先生文集沈氏三先生文集西溪文集卷第五沈氏三先生文集卷第五西溪文集卷第五制诰试大理评事前保信军节推郑晔可大理寺丞试祕校前兾州衡水县令丁錞可着作佐郎文思使李枢可康州刺史文思使郝元规可右骐骥使奏举人前太原府大谷县令王可乆奏举人前权知嘉州军事推官赵嗣宗可并大理寺丞都官郎中杨佐可司封郎中光禄寺丞韩宗道可着作佐郎东头供奉官赵鼎刑几可并内殿崇班漳州録事叅军前监郢州亰山县酒税申房可太子洗马致仕宣徽北院使镇宁军莭度使判郅州充亰东西路安抚使曹佾奏小方脉毉人李整大理评事马直温可衞尉寺丞东头供奉官唐赟许士良可并内殿崇班龙圗阁直学士左司郎中知河阳李兊可左諌议大夫依前充龙圗阁直学士余如故大理评事蒋续可卫尉寺丞内殿崇班李光嗣可内殿承制卫尉寺丞薛昌裔杨仲安可并大理寺丞西亰左蔵库副使杨文广可供备库使軄方贠外郎萧映可屯田郎中太子中舎路諌可殿中丞内殿祟班丁政可内殿承制陜府西路都转运使兵部郎中充天章阁待制彭思永可右諌议大夫依前充天章阁待制充髙阳关路都部署兼安抚使知瀛州应才职兼茂明于体用科新授河南府渑池县主簿苏辙可试祕校充商州军事推官西亰左蔵库副使夏元象可文思副使祠部郎中判三司塩鐡句院吕公孺可刑部郎中右千牛衞长史阁门承受陆思恭可舒州桐城县主簿堂后官膳部贠外郎马千之可仓部贠外郎免堂后官西京左蔵库副使髙允元可文思副使故枢宻副使赠兵部尚书王畴遗表长男太庙斋郎岠可太常寺太祝次男嵃屿嶰可并秘书省校书郎国子愽士刘舒可虞部贠外郎大理评事宋庆曽可光禄寺丞前保信军节度推官慎铎可太子中舎致仕故太子少传致仕赠太子太保孙抃遗表孙男永年可守将作监主簿仙韶副使张氏刘氏可并掌乐依旧仙韶副使崇仪副使李克忠可六宅副使空名试监簿驾部员外郎王诲可虞部郎中太子中舎王永可殿中丞屯田贠外郎黄照可都官贠外郎右骁卫大将军龚州刺史宗瑗所生母耿氏可同安县太君供备库副使钱适可左武衞将军致仕皇姪右武衞大将军仲琳可安州观察使安睦侯磁州防御使徔式所生母南阳县太君李氏可永嘉郡君右骁衞大将军龚州刺史宗瑗长女可永嘉县君殿中丞尹林可国子愽士入内内侍髙班蒋永徳等二十人各加㤙空名试监簿助教各壹道前守桂州録事叅军胥世程可太子中允致仕都官员外郎勾当法酒库郑焘可职方员外郎文思副使曹杰可左蔵库副使龙图阁直学士工部侍郎李兊奏医人髙昭庆可试国子四门助教不理选限北京晋司御史台正名知班驱使官李早可蓬州蓬山县主簿勤晋前殿中丞李洙等可并旧官服阅右清道率府副率致仕王与权可司御率府副率致仕中武将军侬宗旦可右千牛衞将军赠工中王𥙿长男无逸可试将作监主簿职方贠外郎致仕区法男令舆可试将作监主簿西上合门使王道恭可康州刺史仍旧西上合门使成都府利州路钤辖持服人前内殿承制合门祗候郭士选可礼賔副使前礼賔副使郭士逸可崇仪副使东头供奉官郭士逵可内殿崇班江浙等路提点铸钱公事职方贠外郎何若谷可祠部郎中试大理评事前保信军莭推郑晔可大理寺丞试祕校前兾州衡水县令丁錞可着作佐郎敕某等朝廷乆安而仕者益衆多故吏部之法益宻而严盖官人之慎不如是则滥而有能应其法㕥得进者岂非良吏哉惟尔晔暨錞伐阅効实皆㝡无殿是用临阅于廷并櫂于王官廷尉东观之属徃服于位靖共夙夜思有攸立无累我明可文思使李枢可康州刺史敕某南方多事群蛮屡扰吏民不淂休息朕甚忧之故使靖守广又思淂忠勇材智之将以佐其军惟尔枢前日在广能捍不虞之冦以全其城其効己试然则熟知枢贤其以枢领刺史之符徃护一道之兵以为靖贰矧靖甞请尔以自辅其必䏻恊心均力以纾朕南顾之忧矣徃惟祗服可文思使郝元规可右骐骥使敕某荆州北部外抚夷粤而武陵之要用武之地也治民御侮盖难其人而大臣方荐尔元规之材故朕以尔徃领郡事又躐升使列数等以重其行朕维是大臣之信故褒用及尔其勉思所㕥自効者称尔所知对我明命奏举人前太原府大谷县令王可乆奏举人前权知嘉州军事推官赵嗣宗可并大理寺丞敕某等吏部选法宻矣然用以进退州县之吏尚或失之岂非难哉今尔等伐阅之状既应其法朕又躬办于前然后进尔于廷尉之属王官之列其徃思服凡尔之奔走于役者㡬岁于兹矣得之之艰未若守之之艰也如何其勿怠可都官郎中杨佐可司封郎中敕某水之为利害也甚矣尭舜其犹病诸故厯代建以为官莫之能废而朕用稽焉惟尔佐学行材智亷正肤敏实吾士大夫之望而自领都水出入累岁夙夜尽瘁具有厥功朕甚嘉之故因有司大比之叙陟尔左曹之正以为朕宠其徃宿尔业愈献厥成则亦当有以称尔矣钦㢤可光禄寺丞韩宗道可着作佐郎敕某夫士大夫能世其家而保其禄位者固可称矣况又能自奋其名以致其身者可不尚之㕥尔名臣之后克笃学问㕥苐俊造之选故今考三岁之典擢尔于东观之属以显尔能且使在位之家有㕥知劝尔亦愈思厥服可东头供奉官赵鼎邢几可并内殿崇班敕某等有司言尔积劳计日咸应于法而当迁故朕进尔班于殿中从朝者之后夫由奔走之冗而至此者艰矣尔其徃服母怠而旧愈自刻厉庶㡬有㕥称我之宠荣可漳州録事参军前监郢州亰山县酒税申房可太子洗马致仕敕某夫壮而宣其力老而休其身仕者之羙也故古者皆欲褒显之㕥风在位然则虽尔州县之卑岂可遗乎其以房为东宫之属通籍于朝勉㢤初终㕥称吾意可宣徽北院使镇宁军莭度使判郓州充亰东西路安抚使曹佾奏小方脉毉人李整敕某夫毉之于人不可湏臾而无者也矧吾大臣而有请于尔毉者其可勿许申按故事试㕥一命以为吾大臣之㤙焉可大理评事马直温可衞尉寺丞敕某夫善积者身尊劳大者报豊皆有称也今尔累日考成则得迁一官使能奋然有以自出于衆则吾岂不能不次而待尔乎其徃思効可东头供奉官唐赟许才良可并内殿崇班敕某等考绩黜陟之法朝廷之大信一均于尔臣工岂以贵贱而有间㢤赟等籍于三班其己乆矣功状无殿是应于法故迁之叙于殿朝之列頋尔之旧可谓先宠其往自厉尚克称之可龙图阁直学士左司郎中知河阳李兊可左諌议大夫依前充龙圗阁直学士余如故敕左右侍从之职股肱藩宣之寄中外之选两莫重焉然效大者必迟故考之至乎四岁礼优者必异故进之加手二等有国之典也具官某脩洁无玷亮直有守入备言责出殿方靣风采之羙足称一时故今申按于故陟尔以正諌大夫且仍延阁之旧㕥临盟津之奥尔其祗服有㕥善其官而称我之意无忽可大理评事蒋续可衞尉寺丞敕某呉大县也号为难治今汝为令蔼然有声惟汝名臣之后能济其羙吾甚嘉之而有司方以大比之书来上故陟汝丞于司衞汝其懋哉吾尚有㕥褒汝者且无爱焉尔可内殿崇班李光嗣可内殿承制敕某夫有内朝之籍以护一州之兵武吏亦显矣其可不勉今又㕥考课法増尔秩一等尔将曷㕥称我之宠欤其夙夜乃事思有所立岂特无蹈于咎悔而已可衞尉寺丞薛昌裔杨仲安可并大理寺丞敕某等夫行逺必自迩登髙必自卑君子之道也仕者亦犹尔今汝等能积其劳三岁故进其秩一等使积而不已则其进也将无所不至亦在懋之而已其往无怠可西亰左藏库副使杨文广可供备库使敕某前日南夷负恩为乱以覆坏我郡邑至于用师而后㝎虽朕不徳不能懐服方外而亦将吏不戒不习之罪也故深察徃失而推择所遣益不敢轻惟尔文广材武忠勇更事有劳故今以尔㧾一道之兵戍于邕管又陞尔于诸使之正㕥重其行尔其祗聼朕命戒疆事习军计使南徼无警而朕为知人则时乃之功矣其往钦㢤可职方贠外郎萧映可屯田郎中太子中舎路諌可殿中丞敕某等夫臣能奉职㕥効于上上能念功㕥报于下则万事其有隳而百工其有惰㢤然则爵赏虽贵不淂而吝也今吾按有司之奏各进尔等秩一等其往祗服益思所㕥善其职而取报之宠者亦惟休㢤可内殿崇班丁政可内殿承敕某海旁诸郡夷蜑杂䖏夺攘侵害无时无之然则持兵徼候之吏不可㕥不报其劳也㕥尔居职三歳无有败事部使言状应㕥褒陟故迁尔一等㕥信赏法㕥劝武功可陜府西路都转运使兵部郎中充天章阁待制彭思永可右諌议大夫依前充天章阁待制充髙阳关路都部署兼安抚使知瀛州敕河北四方之重而髙阳又河北之冲也内蓄劲兵外抗疆虏则帅守之任岂轻㢤具官某资赋纯茂材问优给更佐台省参列侍从风采之羙简在朕心故陟尔㕥諌臣之长仍廷阁之旧㕥临于瀛尔其往服厥事思所㕥息民备敌之宜㕥扬尔能以称朕意可淮南等路都大彂运使守少府监孙长卿可右諌议大夫充陜府西路诸州水陆计度都转运使兼本路营田劝农使敕秦地千里古之建国莫疆焉今虽郡县然犹建五府宿重兵㕥制西戎则天下之重也其将命刺举盖难其人具官某行义甚修风力甚壮内佐大农亰兆之㑹外领平刑漕食之剧勤劳不怠厥功粲然其㕥某秩諌大夫临使西道尔其宣我威泽足我储峙使疆事无警而百姓有𥙿时汝之能其往祗服可大理寺丞阎温仁公孙廸可并太子中舎着作佐郎赵庾可祕书丞太常寺奉礼郎张鼎可大理评事敕某等古人有言奉职循理亦可以为治故审官之法以责士大夫者如是而已今尔等三岁之绩既应其状可不迁以厉之其各迁一等徃服尔事益思自进亦惟休㢤可应才识兼茂明于体用科新授河南府渑池县主簿苏辙可试祕校充商州军事推官敕某朕奉先圣之绪㕥临天下虽夙寤晨兴不敢康寕而常惧躬有所阙羞于前日御便坐㕥延二三大夫垂聼而问而辙也指明其㣲甚直不阿虽文采未极条贯靡究亦可谓知爱君矣朕亲览其独嘉焉其以辙为州从事㕥试厥功克慎尔术思永修誉可西亰左蔵库副使夏元象可文思副使敕某彭武一道西夏之吭而诸部之翰也其将吏必皆材选而尔元象既参其属今考其岁成则又当迁焉文思之副前列之宠其思所以克称者夙夜无懈可祠部郎中判三司塩鐡句院吕公孺可刑部郎中敕某三司主国大计盖重事也故其属皆朝廷之选精能疆力之士而公孺也岀入数迁朕称其职惟尔公孺大臣之世脩洁有立㕥自致于位朕诚嘉之故因有司之借迁尔左曹之正㕥显尔名㕥章朕㤙其往祗服永有尔休可右千牛卫长史合门承受陆思恭可舒州桐城县主簿敕某执事殿阁有年有劳按用旧典叙尔于王官之后往服所职慎厥身修思永可堂后官膳部贠外郎马千之可仓部贠外郎充堂后官敕某夫三公㘴大府㕥论道辅政故不亲小事而㕥尔诸吏奉行文书检察纎悉然其责亦己重矣惟尔千之从事累岁祗慎周宻克济其軄故増其秩一等㕥报尔劳以劝尔䫫其徃服我休显之命无易可西京左蔵库副使髙允元可文思副使敕某武吏㕥材勇进以功力赏古之制也方天下无事兵革不试则汝武吏安淂自効以取赏㢤然内外之职岁月之劳亦不可遗也今允元最状旣应陟法其増秩一等以明劝羣吏可故枢宻副使赠兵部尚书王畴遗表长男太庙斋郎岠可太常寺太祝次男嵃屿嶰可并祕书省校书郎敕某等朕方图尔考之材登于右府以左右枢机遂观其成而不幸即亡朕心永伤何有穷己故推恩徧于尔等其各思所㕥自立㕥绍尔家㕥称朕意可亲姪崿可守将作监主簿敕某尔之叔父朕所用大臣之良也朕哀其早丗既推㤙徧于其嗣又延叙及尔朕之于尔叔父可谓尽矣尔其自厉无辱朕可国子愽士刘舒可虞部员外郎敕某朕垂拱法宫以守四世之成嘉与士大夫共之而勿失然则内外奉职循理之吏皆朕之所与进也今有司言舒功状当陟其命増秩一等㕥信三岁之典㕥称朕意其往祗所服无怠可大理评事宋庆曽可光禄寺丞敕某朕惟尔祖先帝之大臣有勤劳于国家尔父方执史笔㕥事朕左右尔克承其丗官簿㕥应审官之法来上朕诚嘉之故陟尔丞于光禄其益思厥修无替尔服可前保信军莭度推官慎铎可太子中舎致仕敕某夫壮而尽其力老而还其身士亦可㕥无愧矣今聼铎之请而进其秩于朝者之后使有以荣其归路其钦承之可故太子少傅致仕赠太子太保孙抃遗表孙男永年可守将作监主簿敕某朕于先帝之大臣故家恩礼无所不至今复推叙子尔永年㕥顺尔祖之志吾于孙氏可谓尽之矣其往祗服可仙韶副使张氏刘氏可并掌乐依旧仙韶副使敕某禁省内职各有司列故迁序尔各有品制不可逾也以尔选于乐府克善其工遂佐使事今复进尔典乐之秩以为尔恩其益慎于职无怠以永有光宠可崇仪副使李克忠可六宅副使敕某武爵有诸司使以赏有功㕥序群材盖云显矣岂易进㢤今尔克忠伐阅之状旣应赏法则虽显爵亦不可得而吝也其升之上列以示劝其衆汝其祗服无斁可空名试监簿敕某水溢于河㕥害亰西故命兴工徒㕥塞之而汝能献粟㕥佐其役朕所嘉也其钖之一命㕥报其忠可驾部贠外郎王诲可虞部郎中敕某夫公卿之世能保其家㕥不失其继者朕皆欲安护之以始终大臣之恩况汝诲学行纯固克济其羙有闻于时而有司方言汝功状当陟实有以称朕之意其迁诲正于郎位徃祗厥服思永终誉可太子中舎王永可殿中丞敕某审官以三岁弊群吏之治而进退之其从来乆矣今上汝官簿无负于法当进者也其进之一等㕥信常典以劝在廷汝其钦㢤可屯田贠外郎黄照可都官贠外郎敕某河东据西北之㑹地险兵疆自古以为重故其守帅必吾左右文武之臣而其幙府亦必材能强济之士而汝照实𬒳其选必有㕥称其任矣今有司计汝旧课故进汝秩于中都之次盖常典也吾有不次之赏湏汝嘉绩于后汝其懋之可右骁衞大将军龚州刺史宗瑗所生母耿氏可同安县太君敕某春秋之义母㕥子贵盖先王之制也后丗莫不放焉具官某母氏温惠有徳𬒳选宫邸克生令子冠珮立朝乃因夀圣之庆自列丐㤙朕敢忘先王之制不成尔子之志㢤其封君大县以示国礼数之宠可供备库副使钱适可左武卫将军致仕敕某陈力列旣淂班诸使之后显矣今乃自请㕥不能而去其位是可嘉者其进适于环衞之列使归安于家以报其劳往维自休可皇姪右武卫大将军仲林可安州观察使安睦侯敕朕亲九族㕥恊万邦其恩至矣岂复有存殁之间㢤具官某孝睦恭惠有闻于家谓宜夀考终享多福奄忽物故震伤朕心不能以己其㕥安睦之使绶侯印赠于其苐惟尔有知尚飨之㕥自荣可磁州防御使从式所生母南阳县太君李氏可永嘉郡君敕夫人子之于其亲欲尽其心者固无穷也况有冨贵之资者㢤具官某母某氏躬有懿徳入事宗邸有子受封旣启名县今复以寿圣之㤙进之大郡维尔夀考多福其享无己可右骁衞大将军龚州刺史宗瑗长女可永嘉县君敕某朕推亲之㤙㕥辑九族其施愽矣今复从汝父之请縁夀圣之庆封汝以大县汝其祗服可殿中丞尹林可国子愽士敕某承平之治官有成法群工庶士能守之而无咎者皆得㕥三岁而迁其秩頋非优㢤惟尔念此靖恭于位㕥尔禄无替于后可入内内侍髙班蒋永德等二十人各加恩敕某等永昭之役大矣其奔赱斡督之烦多吾中侍之臣也今事旣礼成宜有以褒显之其各进阶若勲一等㕥答尔劳以称朕意可空名试监簿助教各壹道敕某岁饥民不自给官既为廪振之而汝能自输所有㕥为助朕用汝嘉赐汝一命㕥荅汝诚其恭承可前守桂州録事叅军胥丗程可太子中允致仕敕某州县之职劳矣汝奔走其间至于老而自谢㕥去予思所㕥慰汝之心使着汝之籍于朝休㢤往保尔福于家可都官贠外郎勾当法酒库郑焘可职方员外郎敕某羣司百工在中都者虽小大各有其业必皆㕥材选维汝焘学行并懋尤有善问故使登尔于前増尔秩一等其往率厥职愈厉于进不已可文思副使曹杰可左蔵库副使敕某秦地用武其将佐必材勇之士汝杰实充其选而有劳故迁优其使等以明劝信赏于下尚慎旃㢤龙圗阁直学士工部侍郎李兊奏医人髙昭庆可试国子四门助教不理选限勑某人情莫不欲康寕而寿考则医者其可㕥己乎吾旣于近臣之恩无所不至而兊方以尔为请故赐汝一命㕥顺兊之志其徃慎尔术无废可北亰留司御史台正名知班驱使官李早可蓬州蓬山县主簿勒留敕某大名国之别都群司百工具有故事汝执御史旣有年矣视秩命士庸荅尔劳维慎厥终无辱我命可前殿中丞李洙等可并旧官服阕敕某等三年之䘮天下之逹礼不淂过也汝等去位为服既复常矣其还居于旧惟孝与忠惟汝之责懋之㢤可右清道率府副率致仕王与权可右司御率府副率致仕敕某朕受天之承宗庙之重大赉四海曁尔臣工咸与之进故命与权升副司御往廸宠休思慎厥称可中武将军侬宗旦可右千牛衞将军敕某尔逺在徼外有地与衆而能向义循徳深执忠顺不失其守朕实尔嘉故迁尔环衞之贵其益恭畏无易以永保尔禄于后可赠工中王𥙿长男无逸可试将作监主簿敕某尔父为县擒盗奋身不顾遂至状殁朕所震嗟旣已褒显赠䘏之甚厚又推叙及于汝等其徃祗畏思有脩立无坠尔考之烈可职方员外郎致仕区法男令舆可试将作监主簿敕某尔父陈力之乆自请还事而为尔祈㤙故吾㠯尔试工正之属㕥报尔父之劳其夙兴夜寐思所㕥自立无坠厥世可西上合门使王道恭可康州刺史仍旧西上合门使成都府利州路钤辖敕蜀古之建国今虽郡县而连城数十地险㕥逺故常以文武之帅兵而守之又㕥材勇之将为其佐皆吾左右之选未甞轻也具官某功臣之世克济其羙将命宣㫖有劳内外朕所察焉其㕥道恭领州刺史之符往贰成都之帅其悉乃心㕥绩乃考之烈无坠我丕显之命可持服人前内殿承制合门祗侯郭士选可礼賔副使前礼賔副使郭士逸可崇仪副使东头供奉官郭士逵可内殿崇班敕某等朕惟亲亲之谊布恩于下一均无间故今并进尔士选等官㕥顺尔母将殁之请其各率身礼无忘孝忠㕥称明可江浙等路提点铸钱公事职方员外郎何若谷可祠部郎中敕某国家置官东南采山铸钱㕥给县官之用通百姓之利盖非精能强力之吏不能任事朕旣选于衆用尔若谷又迁尔尚书左曹之正㕥示恩数之异其往思所㕥称职之効无怠可西溪文集卷苐五沈氏三先生文集云巢集卷第五沈氏三先生文集卷苐五十六云巢卷苐五歌诗走笔酬亨甫所示二篇次韵和之送曾䖏善赴寳应尉五叶松保寕太君捝辞七言奉寄三衢赵少师台下江水二首太古师弹琴示道辅寄题野翁无闷堂奉酬巴陵令奉寄持平兄弟寄䖏善不动庵次韵元章见寄奉酬杨圣咨次韵伯成见赠永寿太君捝词子固捝词走笔奉酬伯昌示潇湘烟竹图奉赠善果师奉酬通叟社曰白频芲与善果师游石堵云巢醮上清冷台清冷台𥘉夏一首寄上翟舅暑雨二首白石烂望齐山婆娑亭奉赠仲益南上奉送志国赴举题熈怡亭开北山望白石烂奉送孝续归九江奉送太古归旧隠以沉香柱杖奉寄揔老戯呈句偈与公诩游西禅新阁次韵奉酬公诩短句奉送安行弟赴慱罗守次韵悟师见寄奉寄零陵太平禅师戏赠石堵二师偶寄林夫奉送醇老苏武归汉图一首西禅新阁次韵酬余君见赠奉酬伯昌志国所示古调齐山偶题三首寄道辅代人上杭守赵资政生辰诗无柱亭南漪堂寳云丛翠亭逺行登覧杂感村舎邉思感怀山中醼集怨思送行陪客逰山走笔酬亨甫所示二篇次韵和之邯郸一梦黄梁熟人生正如水中木不向黄尘瞠病目悽悽犹寄一椽屋物外日月无淹速苟能自逹万事足清明神观何可渎不在文章夸满腹少壮已徃谁能逐此身正如车轪毂始来齐山秌正肃山间于于太古俗穿云作巢倚山麓白发老人谁检束山松森森丰天緑松下石色如苍玉古人清风郍可赎夫子知我心所𣣔饮光一衲隠穷谷不复区区论徃躅其二老去不为世网萦我为清冷亦假名不识丹台与赤城此间寂寂无人声下视千里山川平其间隠显自䀲明稽康作乐知未精荘周能寕何用樱有动不在弹与枰至静何为论搀抢大饮不复论缸罂一醉寕复更觧酲当如羙璞含其英不如不琢鸣琤琤一去一来寄死生宠辱外事何足惊髙篇琅琅示我情乆巳䘮魄今载营唿奴拥篲扫柴荆当有佳客来此行送曽䖏善赴寳应尉我初隐身治蓬藟余生不复人间世左山右山白云上一动一静浮尘外齐山山上老夫庵青谿谿南侍中苐朱颜公子不易识短衣𣢾叚来相际长堤相望虽甚逺有意即行终不计东邻竹阁长夏热我构云巢方自蔽斓斑石台始一眺寂静庵基犹未薙随云步访胡矮老放懐止得殊师利石桥寺前夜月冷金鸡峯下秌霖霁君恃马足下惮逺我驾蓝舆随䖏税六峰老师气轩豁九华雌山苦隂晦庵前菜茹常不厌城里羊肩难数置漫天风雪一畅目满榻春阳欣炙背裴休自参黄蘖禅院福岂是一昌尉相见终年已觧空分襟一别郍成滞拍江春水浮鹢首万里青天运鹏趐顺风莫寄南来书老夫𬗋门多自闭五叶松在昔金池藏逺自朝鲜来钵中黄松实㪚向庵前裁迨今㡬百年已出白云堆莹润孔翠质夭嵪苍龙媒五岐媚夭葩繁日半山开秋风黄莆拆玉粒谢岨崃我语九华人为我乞条枚还令古师意长对清冷台保寕太君捝词自适田闾乐不随华宠移龎恩开大邑懿德镂豊碑古泽浩东注仙山安不隳髙门有孝嗣巨痛感风枝继奉荀门好钦闻孟母贤鳯雏持汉莭鹤夀享天年丹旐映落日新松含夕烟正应黄壌下稽首奉金僊七言奉寄三衢赵少师浮石山前十里松逍遥谁在白云中孔光蚤上三公印衞武终为百岁翁禅客方谈无上道史官空记太平功昔年翘馆青衫客非佛非心江水东台下石梅落落𣣔黄时细雨蒙蒙暗不间数日不行台下路不知江水过山来石台竹径自天成细草芳芲随地生白发老人无是䖏一枝枯竹伴经行江水二首江水入谿来无复故谿䖏山前浮大艑前日行人路遥堤半㓕木茅舎驯鸥鹭始知南山逺欲往不易渡世事寕有㝎吾生若朝露大海为陆陵昔人非大悟其二江水何漫漫青山眇无畔𣣔㝷青谿源鱼龙路已㫁今年刈麦早无复为人患独怜行路子束马髙山半暑雨未当止浮云不散行聼瀑泉鸣葛帽临幽涧太古师弹琴示道辅我卧南山正如梦朝来欲过左史洞阳羡羽人惠相访三尺焦桐行自从山上赤日烈如火洞里石泉凝作冻挥手一奏离骚曲促轸重作髙山弄嵓下隠隠白云生松风冷冷幽鸟咔谁识㐮阳魏夫子锱衣逺来自崤雍身出重围战不死振翼江南若孤鳯数日相从丼淡薄不与人间同倥偬夫子能知琴中趣不叱老夫无世用三人出洞日巳斜青山茫茫烟瞢瞢寄题野翁无闷堂余不衣冠故吾里上下三吴一谿水方山峨峨出清泚野翁卜筑当山趾春气来自杨栁始不待葩华着桃李莲生半卷未猒眼已在红蕖明镜里秌风瑟瑟最先至千里苍烟椄山起车声马足不淂到无闷主人方隠几想见野翁形气古少年词蕐奋瓌玮春秌八十尚不倦一篇一咏无余晷有材无用古所叹知不忧方可喜神完皃固淂所飬从来轩冕如糠粃嗟余䟦疐亦可鄙老向江南治蓬藟隠身齐山絶人迹独与白云同作止白云无心归故山故山自与野翁闲聊上南冈一引领落日巳在桑榆间奉酬巴陵令身世不相若孤卧南山云怱枉故人问乃是巴陵君君治最潇洒洞庭天下闻髙材有余暇壮观谁能群子贱不弹琴河阳自工文大轴写丽句琼华袭兰薫赠我岂无意我衰何足云三复不知报怅望长江濆奉寄持平兄弟平昔相从三十年白云唯识皖公山当时肺腑半黄壤何用枯藁留人间寄䖏善不动庵莫笑当年梅子真区区吏事走风尘风尘自是南昌事谁识庵中不动人次韵元章见寄钱塘故都丽府寺云中分徃徃淂佳客翩翩多好文自余去湘水无复瞻吴云披㝷二篇意岂减鲍参军西堵菰蒲老南冈梅柳芳当时有佳意十载尚余香投老甘寂寞归期殊渺茫君能斵句丽幽眇淂张皇奉酬杨圣咨霜林不障北山青淮北江南一画屏草舎乆无年少梦故人犹记咏归亭当时皖皖同朝露不计星星向暮龄千里相望一驩笑北风浩浩水冷冷次韵伯成见赠水上浮云㫁不还松间幽石自斑斑𬗋门不接红尘路满座长将白日闲彺觧谁能㝷赤轴无情还自爱青山清冷台下无多路㫁葛枯藤不足扳永寿太君捝词帝方优渥仙軿去杳冥松筠传懿行今石勒新铭双阙不复望三山依旧青慈祥岂无报独不享遐龄身谢汉廷路神逰湘水归山川想如昔邻里欲谁依梦㓜乆已窹悲欢今是非最伤芸阁彦无复老莱衣子固捝词江左老儒宗鸿名五纪中晚方参法从乆已冠群公纕服始去位仙丹浩无功古人称不朽终不愧轲雄典学蚤名世绪余为吏师㓻严终不倚亮直欲谁欺疾恶太阿刄立言黄绢辞平生游旧意流涕向丰碑赱笔奉酬伯昌示潇湘烟竹圗三年潇湘客不厌潇湘游二水相㑹䖏下有白苹洲洲上多羙竹出没清浅流森森百顷青玉簳长与脩烟浮岁乆无人採徃徃半折古岸头坡陁上下不知际直接九疑千古愁当时古人相㑹䖏至今作亭在林幽最爱苦雨时吾甞挥轻舟乐与渔人相徃返其意岂在网与钩由来古人能放逹何必傲王侯洛阳公子有佳致落笔直与造化侔方拏抨图止数尺冩出潇湘千里秌南山老夫谢世故一榻静卧如浮沤遣使持书逺相示欲与老夫醒病眸老夫困瘁不知报丗上谁为王子猷奉赠善果师大士隠精蓝不践白衣舎老夫厌世纷屏迹南山下经时不相见道味遥相借岂是困烦溽萧然両闲暇白云等无心幽林媚如画常恨简寂履不入东林社还疑松山老怕荅龎公话吾庵朝暮成莫向人间化奉酬通叟社日秋入潇湘拍江水夷人社㑹秋声喜山城寂寞无人行白醪赤鲜追闾里穷客闭门食无鱼虽有士子半屠沽与君俱爲投荒客落日怊怅临城偶白苹芲白苹芲生水中緑叶牵𬗋茎浩荡向西风西风日夜冷落日河洲静与善果师逰石堵秋气日巳佳幽㝷欲谁与邂逅淂彿子逍遥临石堵江南气候晚九月始无暑木叶乍殒霜川原新濯两乔松转山路中天揭华宇由来安禅寂不当混泥土侵㝷淂幽歩周旋闻宻语芥蔕同一生天地同一旅叹戚自流转悠悠意何𥙷倦羽息㴱林游鱼依夕渚吾生幸无事陶然知所䖏日晏坐北轩何用论今古云巢醮上清冷台太清朕无形厯县衆星北斗横天中衆星朝帝廷顾余草芥士于此寄余龄崇坛设香火秘笈开真经仙客七八人歩虗上清冥再拜致勤恳肹蠁参神灵愿言枯朽骨清净老嵓扄石台峻重崖四山合如屏夜寂天更髙松风响泠泠列炬如长虹隠映春林青乆已谢世故何心混羶腥斋心肃不寝已闻朝露零清泠台𥘉夏一首寄上翟舅清冷竹树暗成隂渐有溪流过此岑草草作巢方寄老愔愔设榻本无心松门不隔红尘路月叠初无俗物侵𣣔向人间访消息渭阳应有远逰呤暑雨二首暑湿卧南窻将夕暴雨作緑树暗蒙蒙流泉鸣凿凿黔突苟幸足心静本无乐夜半长风号江流应更悪其二委蛇白水来恍若烟中素始惊孤渚失已转前山去清光照白璧悍执冲云树吾𣣔棹轻舟正畏惊湍怒白石烂望齐山西江水过南山来青莎白砂一半槯夜来雨勐山谷溢平昔夷余安在哉拏舟欲过白石烂江风激激无纎埃古来白石亦可恠狂湍荡潏终不頽南山经春草木王群峰委曲青云堆江中落㬌若图画山翁住䖏无崔嵬山翁憔悴如桥木不与世俗同樽罍江邉山下人不识斜日独上清冷台婆娑亭老不为白髪老态自婆娑风力日已铄流光䏻几何悯悯去世网寄嵓阿无令后生笑隠几学商那奉赠仲益南上昔日钱塘布衣客画舸揺摇岀淮北腰间新佩青铜章行着緑衣归故国汉水西流云梦泽髙堂老人头未白兄弟频年收羙科公卿要涂声寂寂公车荐章动盈束万里清云不遗力老夫在吴始相得惠廷髙车践荆棘相见怱怱如梦寐尔来无复人间迹子方䇿名在清时霜天正可搏鹏翼遥知后㑹不可期吾心已作南山石奉送志国赴举青谿八月孤蒲老山城飘潇秋气早弄水庭前万斛舩一㠶直上青云抄沄川公子乆论讨筦库卑栖欲轻矫阿阁鳯鶵谁不知渥洼龙种人间少㧞荐当如颔下髭收科真探怀中寳人生淂意湏自奋何用米塩长扰扰齐山病夫乐枯藁相见清欢慙老倒它时不忌金玉音爲记云巢髙缥缈顕熈怡亭齐山翠微青天外西邻还云脩竹里不如道人熈怡亭巍然逈出青溪水云谁穷髙视千里亦不沮洳埋蓬藟清辰门外千家供落日香销一禅几𣣔知道人熈怡楽泛舟偏向江淮舣逰人莫问老夫名聊咏春红与秋𬗋开北山望白石烂欲㝷白石烂故开北山路所向虽似殊吾真淂孤屿容与水上云娑罗月中树滕意已自适何必方舟渡奉送孝续归九江池阳决曹窦君掾三年勾钉烦指唿朝来脱去如敝屣华舟泛泛归王庐君家世吏二千石縁餙儒雅穷诗书昔岁先君使湖外特荐尊府闻公车廷尉于公有隂徳翩翩青𬗋登华涂江城僻院本无事穷山培塿多荒芜中间叶侯乆无政頋遇僚吏无精粗狴犴缧因常数百小大徃徃多非辜不知滞狱困寒暑直疑爲吏忧妻孥惟君不茹亦不吐独自垂钓来南湖使者交章任爲令从此平歩青云衢香炉峰前木叶落樽垒好在黄家垆此来行李有佳句莫忌齐山黧老夫奉送太古归旧隠前年姚令下阳羡老夫爲赋铜宫山飘飘道人今复徃有如孤云谁可攀三尺古琴膝上弹一柸龙水刀无环药囊空空何所有独抱冲气参人生冨贵无金丹湏臾白骨凋朱颜何爲愁苦强作乐逍遥不去烟霞间吾昔东游岂无意腰下铜章初不関至今山水尚可想㫁梦时向荆谿还安得此身如白鹤飞与道人天外闲路逢仙友若相问爲道緑发今瓓斑以沉香柱杖奉寄揔老戏呈句偈七尺潜虬出海污乆同病士御三车㫋檀彫㫁终非相薝卜芬芳谩㪚芲絶是离非参妙用穿云渉水伴生涯东林大士还知否止此无言是作家与公诩㳺西禅新阁清谿水浮青油幕漾漾轻舟上西郭髙林参天转山脚山上黄叶山前落西禅道人屹重阁松风冷冷半天作左江右湖若可酌青山四围走巘崿道逢支遁蹑禅屩方水幽㝷同一噱世事区区为名縳生死去来一丘狢不知林间寄冲漠笑傲髙明秌气索日斜回舟兴不薄有意重来何用约吾归南冈若孤鹤新月纎纎下帘箔坐想行台夜更乐桥下水声鸣凿凿次韵奉酬公诩短句红叶飘箫下石台扫除山径半天开百年老木和烟斫万顷晴天看月来奉送安行弟赴慱罗守博罗四十雪上须前年将兵出髙奴直取金汤癿名帐卷旗夜过乌波涂黠羗仓惶不睱战即时破荡禽作俘橐驰牛马以万计白米青塩归我储朝廷下令趣军赏丹砂书檄黄金书慱罗觧甲入帅府归功老成为后图汉兵百万若㙈虎弓劔劲利无全胡不知黠羗欲送死夭乐给事先六躯群帅无功坐待天子神圣贷不诛慱罗奋髯笑唿卢黄绶却参朝士裾踰年都城困鹿土乞淂一麾南海隅江外山川旧逰好撃鼔鸣笳聨舳舻秌风翻浪白如雪羙酒满舡谁要酤齐山老翁谢世故不知门外贤与愚相见欣然拂碁局不妨逰戏为欢娯灊山金丹乆已仙夫道友来相唿慱罗俯首窃自笑薄若尔何为乎圗形不止凌烟阁迅歩扶我青云衢岂如小邦苟廪禄画喏足以嬉朝晡嗣宗巳卜匡山宅双林工簏青谿鱼子归当在十载外老境共寄江南墟次韵悟师见寄一裘一葛谢时人似与孤云老鹤亲峭石山前静无事桃芲零落㡬红春不将大辩拟天亲终媿西来面璧人无是无非从此去不同多刼一微尘奉寄零凌太平禅师昔住东江不记年青松白竹望潇川先知大士当行化故卜幽栖为结縁五姓香芲瞻法坐六时清磬㑹诸天山前耆旧如相见应坐维摩老病禅戏赠石堵二师青山古木隠禅扃一炷青香数卷经却笑担囊南北客强㝷言语学无生偶寄林夫南山雪未消秌浦春太早柳蕚为谁开梅芲同我老少年薄游意落日清空杳林下寂无人烟外啼幽鸟奉送醇老近世考吏师谁如李荆州斯人不可作伊落青松丘江上逢故客扬名谈旧逰蚤被北海荐不向龙门羞三年州从事利刀无全牛毁誉岂无人春梦空悠悠乃知云台栋当向华岱求潢污一尺水岂䏻纵吞舟老夫卧山野自将麋鹿俦虽云相见晚笑语欣相投旷不入州府何由接绸缪江南二月春㘴想颍水流适当及瓜代哂笑岂不优它年青云路六翮固巳修嵩杪有髙士为记南山幽苏武归汉图一首苏武不辱漠廷节生辞匈奴归北阙胡服椎髻李将军反袂悲号与武别隂山茫茫天将雪北风吹旗旗余昔淂胡马四轴其间旗帜人物若有行者从永仲慱淂胡马二从仢昌慱淂苏武别李陵凡三人绢素之色与昔所收大相若遂合而褾之为六轴名苏武别李陵图焉从官乃常惠也西禅新阁秋浦千万山苍烟媚髙木流髟落浦中泓澄一川渌江南佳地丽六代多遗躅不见石城人空余琼树曲长围山势壮不驻如车毂道人敝重阁却倚山阳麓西江㵼轩外雪浪髙如屋未若秌浦佳平铺绀文縠水中白石烂汎汎如孤鹜天外九蕖蓉突兀摇苍玉太白一盃酒杜郎满头菊千载忽已空白骨埋荒谷齐山皓髪客逍遥老枩竹拏舟试一眺时方秋气肃飘萧得胜意逺迩穷幽瞩行当乗月来置榻山头宿次韵酬余君见赠老来无暗亦无明寄息深山避世情夫子暗投珠玉惠我身正似一毫轻奉酬伯昌志国所示古调余㬌避丗讙栖迟在丘壑公子引车骑相访南山崿长离舞员嵩同爲九皐鹤脱莭虽殊涂髣髴当年楽间关幽鸟咔凌乱余芲落春夙岂有意羣生自囬薄夙昔钦二妙聨凾得佳作頋予非季子何足闻古楽葩华玩洒藻银钩窥雅博故知霄鸿意不爲尘埃铄吾蚤拙世用投老更衰索慙无锦繍叚何由报金错齐山偶题三首杜子风情春水波至今诗句使人夸不知朽骨犹存否山上年年黄菊花朝云未散白笴陂落日巳过铜陵西不向人间生皓髪直㝷仙客上青谿山腰嵌巖山顶平此下直眺池阳城城中欢戚自流转不似山石都无情寄道辅髯弟南来白发垂襄阳夫子最相知仓惶河外元戎客泠落江南夜半棊云外渺涨㠶信隔秋山重叠驿书迟何縁得与君相㑹共酔山前白玉巵代人上杭守赵资政生辰诗盛世君臣㑹功成在太平一阳迎律至元老应时生直道升乌府仁风拥使旌猷为安庙社惠爱及民垊帖㤗三朝事光华万古名至诚无隐蔽妙识造圆明爱日㤙光佈流泉句偈清邦人祝公夀龟鹤入蓬无柱亭结茅在何䖏为屋岂无柱山前巉嵓石四方适中度谁知屋下人其心亦无柱悠然寄此间自淂无生路南漪堂湖上逍遥避百愁年来频向比中休檐前山势翠相照床下纹清不流萦带夕阳移画舸留连明月卧前州髙僧㑹取迟意应有人来怅昔逰寳云丛翠亭群山驾肩东南倾平湖照眼正中明上人置亭倚絶巘寳云拂树当前楹春阳未彻地先煖秋气𣣔下风已清㐮才不足道佳㬌聊书䕺翠为其名远行少年事远逰迢迢指岐路遥天值秌晏烟光澹如素寥落淮南山影入杨子渡出入三十年乆嗟韦带悞老来感节物此意谁与喻独知拥毳坐无复晨征路登覧我意欲穷眺山林蔽四域尔来已彫落万里情何极古人多悲秋我念不如黙终朝对青山烟岚有余色欲上百尺楼羸躯恐颠侧襍感咄咄待秌至秋至安足惊年华去如扫正如宠与荣区区白驹隙君子慎所行不如陶渊明超然自归耕村舎西山草庐下古木蔽中园九月罢亚收流水满郊原茅茨何所乐姑无人世喧多谢朝市人吾方効孤骞邉思西风方折胶戍兵岀巳屡赤藏候骑㱕翩翩如鸟羽犬羊旧巢穴不逺横山路汉将知为谁三军倚全护上頼天子圣邉方无闘捕运筹有余略彫弓射狐兎何谢仓头公廽为儿女頋感懐秋气已憀慄况乃隂雨多颜色不衰谢淮有庭前莎幽忩坐读书讽古空长哦多谢髙世人辩口知县河干旋白日光何用鲁阳戈念我无术进忧愁将柰何山中朝逰白云里夕憇长松边俯视世间人但见万井烟流转非一日正如水潺湲吾方欲髙歩嘉遁休中年醼集袢暑乆拘欝䜣然对秋光薄具招友朋相与娯中堂清觞味虽薄果蓏具青黄尤爱檐间竹风来响琳瑯正頼文举贤坐客乃其常相欢意气间髙韵信轩昻怨思幽人有幽怨其意岂为秌西风多感伤乃尔増百忧展转长夜枕徘徊千尺楼浮生䏻㡬时年华亦易遒傥非拳拳志谅复何所求天道或难平此理可信不送行昔我来东州送客满江郭挥涕望井闾愁懐寄杯酌泛然千里外秋来意非薄客舎冷潇骚那复事饰䑾㳺官非我怀俯仰令人怍何时脱身去余生老丘壑亲朋永相过焉能事官爵陪客逰山相从云中去飞盖云中斜峭岭想贠㠐横溪胜若耶巖通新雨熘林暗残春芲𬗟怀武林兴夣寐㱕山家云巢卷苐五从事郎䖏州司理参军髙布重校兼监彫沈氏三先生文集沈氏三先生文集西溪文集卷第六沈氏三先生文集卷第六西溪文集卷第六都官贠外郎杨异等可并职方贠外郎殿中丞李之纯可太常慱士屯田员外郎张宗雅可都官员外郎虞部员外郎朱仲元可比部贠外郎梓州司户叅军集贤院年满孔目官冯天钖可守婺州金华县尉草泽国子监篆石经章友直可试将作监主簿不理选限祕书丞欧世英可太常慱士御前毛诗学究及苐梁舜举可守辉州司法参军前守将作监主簿曽孝雍可服阕旧官太常愽士郭琪可屯田员外郎殿中丞刘介可国子慱士賛善大夫石弁可殿中丞国子慱士王谔臣可虞部贠外郎奏举人前真州录事参军李及可着作佐郎奏举人前青州録事参军赵亿可大理寺丞宫苑使宋有言可南作坊使将作监主簿任廓可奉礼郎大理评事梁彦通可光禄寺丞䖍州雩都县主簿赵㝎可大理寺丞致仕前守莫州郑县令刘庠可着作佐郎奏举人前忠武莭度推官杨甫可大理寺丞奏举人前河南府偃师县主簿兼县尉事甄履可着作佐郎着作佐郎任桶可祕书丞大理寺丞刘长年可太子中舎故司农卿陈宗元孙男仲甫可试将作监主簿永兴军节度推官大理评事前知仪州崇信县事尹光臣可大理评亊充山南东道节度推官知梓州东关县事虞部贠外郎致仕滕宗愈男希孟可试将作监主簿相州汤隂县主簿麻永图可太常寺奉礼郎致仕溪洞鹤州知州向守兴可银酒监武余如故前权亳州观察推官蔡天球前唐州桐栢县令陈纮可并着作郎供备库副使郭琪可西亰左蔵库副使内殿崇班曹志可内殿承制特奏名进士诸科可并逐州长史文学内殿崇班吴惟寕等可并内殿承制祕书省正字吴安夲将作监主簿刘士劭刘士彦并可旧官服阕祕书丞孔宗翰可太常愽士右賛善大夫苏㳙可殿中丞着作佐郎张元方可祕书丞屯田郎中陈徽卿可都官郎中三司度攴判官工部贠外郎充集贤校理宋敏求可刑部贠外郎余如故库部郎中宋忠臣可司农少卿翰林侍读学士右諌议大夫环庆路安抚使兼知庆州韩绛奏进士张康可试国子四门助教不理选限教坊使杜仁经等加㤙司天监灵台郎史继荘等可并司天监主簿太常少卿葛官可光禄卿逐便人宋易从可沂州参军亰东转运使祠部郎中成奕可刑部郎中权陜西转运副使金部员外郎薛向可司勲员外郎司勲郎中充祕阁校理孙嵛可太常少卿余如故经恩叙理追官人前内殿承制曹讽可崇班堂后官右賛善大夫马千之可殿中丞余如故特除名人王方可郑州参军尚药奉御直医官院栢仲宣可医官副使内殿承制阁门祗候曹偓可礼賔副使将作监主簿李昭琏可大理评事荘宅使端州刺史内侍押班石育可内侍右班副都知余如故奉职张文简张衮臣可逐州长史贤妃苗氏奏亲姊永安县君苗氏男习进士张士昌兖国公主奏苗贤妃亲甥习进士张阅可并试将作监主簿三司度支判官祠部贠外郎直集贤院同修起居汪王安石可刑部贠外郎余如故内殿崇班宋熈可内殿承制文思使康州刺史沈惟恭可左蔵库使枢宻副使给事中包拯妻仁寿郡君董氏可进封永康郡夫人六宅使端州刺史郭逵可果州团练使充龙神四厢都指挥使司勲贠外郎曹元举可依前官充三司塩鐡判官卫尉寺丞胡宗质可大理寺丞持服人前西亰左蔵库副使武永孚可依前官免持服祕书丞直祕阁充编修唐书官吕夏卿可太常愽士余如故皇姪孙故右监门衞大将军仲翘可赠眉州防御使追封通义侯屯田员外郎王衮可都官贠外郎太常愽士杜保衡可屯田贠外郎前简州平泉县主簿李佶可守祕校致仕隰州司理参军刘安仁可光禄寺丞充大理寺详㫁官辽州平城县令韩晋卿可大理寺丞充夲寺详㫁官奏举人前同州郃阳县令张于可着作佐郎奏举人前权西亰留守判官张宗䜛可大理寺丞画边芲艺学澄州无虞县主簿御书院祗候马用可中岳庙令装界艺学南州三嵠县主簿御书院祗候朱懐玉可东岳庙令内殿承制雷周辅可供僃库副使比部贠外郎致仕黄仲英可加上护军左清道率府副率致仕郑蜕洗马致仕张道可并加骑都尉吏部贠外郎知制诰兼侍读杨畋可依前官兼侍读充龙圗阁直学士知諌院度支贠外郎直祕阁同修起居注司马灮可起居舎人同知諌院余如故韶州乐昌县主簿兼县尉事梁师孟可太常寺奉礼郎广南西路钤辖皇城使忠州刺史宋㝎可果州团练使旧官充广南西路安抚都监兼知冝州刑部郎中充集贤校理冯浩可依前官集贤校理充三司度支判官皇亲儿男赐名四十七人可并右内率冝州郷贡进士区宋臣可夲州文学都官贠外郎杨异等可并职方贠外郎殿中丞李之纯可太常愽士屯田员外郎张宗雅可都官贠外郎敕某等朕综核名实信赏必罚庶㡬乎吏称其职民安其业如汉之全盛时故攷百工之绩而陟降之未甞不详且慎也今有司㕥尔等伐阅之状来上咸应于法而无殿者其可㕥不赏而陟之㢤其各増秩一等尚书副郎秩宗愽士皆清选也其各懋之与我同底于治可虞部员外郎朱仲元可比部员外郎敕某琼管四州在大海之中古岛夷之地也自前丗㠯来数服数叛而甞弃之矣国家威德加乎方外故请吏纳贡得比中州然将命㕥往者亦㕥勤矣惟尔徃为之守两岁而还抚辑有方王制无废申按故事是应㠯赏故増一等之秩㕥荅万里之劳往㢤祗服可梓州司户参军集贤院年满孔目官冯天钖可守婺州金华县尉敕某给事祕府亦旣有年其劳可书官以爲报大县之佐厥职姦㓂往惟勤畏无败常宪可草泽国子监篆石经章友直可试将作监主簿不理选限敕某夫五经之列于学官㝎㕥隷古而传于学者布于天下盖己乆矣然尚念其文字或失而缪也故诏使考其真而着之石㕥爲后世法维尔友直实㕥小学之选而参其事今有司言尔篆体之精能尽师法又愽习多识修㓗有守愿㕥官之故朕钖尔一命试于工正之属㕥荅尔劳㠯表尔能其往祗服可祕书丞欧世英可太常愽士敕某朕坐法宫出号令㕥制群生之命而其所以承流而宣化者莫重于郡守盖其于民也独亲于政也独专岂非重㢤其法度甚僃其训告甚明有能称朕之选且不次而赏之今进尔一等之秩者盖三岁之常典非所㕥褒尔为州之能也其祗聼朕命懋之畏之㕥取不次之赏可御前毛诗学究及第梁舜举可守辉州司法参军敕某尔前以明经来试于廷旣当吾选而念尔尚少未即任以吏也今旣冠矣其于人事亦已习乎徃掾州郡谨奉常宪毋有奸斁可前守将作监主簿曽孝雍可服阕旧官敕某夫三年之䘮亦已乆矣先王制礼不可过也尔昔者䘖恤㕥去位今其复常以从我还汝旧服恭我新事亲孝者事君必忠尔其念㢤可太常愽士郭琪可屯田贠外郎殿中丞刘介可国子监愽士賛善大夫石弁可殿中丞国子愽士王谔臣可虞部贠外郎敕某等书曰知人则哲能官人盖尭舜之所难也然所以能使百僚师师百工惟时者非有考绩之典欤今夫外廷之士衆矣固未甞人人而从容乎朕前也然则安得人人而辨之哉故祖述唐虞宪章三后所以损益审官之法甚备庶㡬乎黜陟之明劝沮之信而在位者皆得其材今乃以尔等来上皆应其法而当迁者也朕甚嘉之其各迁一等往服新命母忝我丕显之训可奏举人前真州録事参军李及可着作佐郎奏举人前青州録事参军赵亿可大理寺丞敕某等州县之吏以千数吾未始一登进于前而辨其贒不肖也故命有司考其推荐之多者参质其殿㝡以闻朕则亲临而擢之夫岂不重且慎㢤今汝等其选也或属廷尉或佐东观往悉乃力以服乃事母俾有坏以负我重且慎之意可宫苑使宋有言可南作坊使敕某内朝诸使武爵之显也夫岂甞轻㕥命㢤㕥尔小心寡过厯职之乆其劳可书故迁正使之列㕥为尔报其徃悉乃力祗率常宪母忝显爵㕥废朕命可将作监主簿任廓可奉礼郎敕某筦库之守出纳之吝有司之事尔然累日计岁祈利程功亦不可不赏㕥为劝也故今考尔之绩迁秩一等者所㕥答尔三岁之勤夫能大者任重劳多者报丰维尔勉焉毋羞于后可大理评事梁彦通可光禄寺丞敕某河东吾股肱之地而西北之枢也故㕥旧相帅之其兵事之祕军书之宻盖有不得闻于外者汝实参焉克斡父蛊以济厥功吾甚嘉之故命有司考绩増秩光禄益慎机画罔有堕堕可䖍州雩都县主簿赵㝎可大理寺丞致仕敕某夫钟鸣漏尽夜行不止古人之所耻也今汝乃㕥捕盗爲功而自列吾方信令于天下岂可独遗于尔㢤然汝之老亦不可复参吾官职之事矣其升秩廷尉归安于家足㕥自荣其往祇服可前守莫州郑县令刘庠可着作佐郎敕某匈奴慕义归服北方无事然犹宿兵积糓㕥僃豫不虞頋漕輓之弗能给也故设平籴之法推赏募吏以辨之今有司上尔之最实应于令且察尔俊造之等治行甚羙任举者衆故擢尔东观之属盖文学之选也亦云宠矣其往祗服可奏举人前忠武莭度推官杨甫可大理寺丞奏举人前河南府偃师县主簿兼县尉事甄履可着作佐郎敕某等夫士之未达也不患乎不知于上患乎身之不脩既知于上而彂闻光显矣顾可不善始善终㢤今尔等繇州县之卑而至乎朕前则擢尔于王官可谓彂闻光显矣尔其夙夜㕥思靖共厥位益保多福可着作佐郎任桶可祕书丞大理寺丞刘长年可太子中舎敕某等有百里之地斯可㕥爲政矣耕桑有时也勿夺焉贡赋有艺也勿扰焉衆之所利者导之衆之所害者去之先之则信劳之则恱继之以无倦如是而已今尔等所居皆大县也亦甞念于此乎有司考绩盖用常法升位于朝我㤙则厚尔其服我之训夙夜以思无作官辱无起民羞无废我丕显之命可故司农卿陈宗元孙男仲甫可试将作监主簿敕某九卿显爵也法得任子若孙故虽其殁犹弗遗尔维宗元实司农之正不幸殒谢故推叙及尔钖㕥一命试于工正之属尔其夙兴夜寐聿修厥徳无忝尔祖可永兴军莭度推官大理评事前知仪州崇信县事尹光臣可大理评事充山南东道节度推官知梓州东关县事敕某尔前㕥察亷为县未乆而㕥亲丧去今既复常矣其还尔旧百里之地有民人焉有社稷焉惟尔为政赏罚有典尔其懋之可虞部贠外郎致仕滕宗愈男希孟可试将作监主簿敕某夫引年谢政之臣吾所㕥加优其㤙以及其嗣者岂特报其壮时之劳亦欲慰其归休之心而劝吾士大夫始终之礼也维尔父陈力之乆老而还事朕甚嘉之故褒叙及尔钖以一命试于工正之属尔其慎脩思永以安尔亲以称我意可相州汤隂县主簿麻永圗可太常寺奉礼郎致仕敕某尔为州县吏者二十年矣曾不能自奋㠯求为可知乃甞㘴法以废今既耄矣始乞身㕥去頋奚足以称者独哀其犇走之乆故加㕥亰寺之属以优其归呜唿尚使仕于我者知我之仁㢤可溪洞鹤州知州向守兴可银酒监武余如故敕某世以武烈名于南方遂有厥土而忠劳鄊顺继继不怠朕甚嘉之故今命汝王官之真㕥典一州之衆汝其恭我职贡固我疆圉毋隳而旧以永福禄可前权毫州观察推官蔡天球前唐州桐栢县令陈纮可并着作佐郎敕某等夫士之难进也不患乎上之不知患乎名之不立此古之人所㕥难进也今汝天球曁纮皆以儒自进而任州县有闻于衆有荐于朝故朕命有司登汝使前竝擢汝东观之属列于王官朕斯知汝矣其各往思夙兴夜寐圗永终誉无累我明可供备库副使郭琪可西亰左蔵库副使勅某峤外五管容南都㑹为之守者又总监一道之兵㕥佐其帅其任重矣今以尔琪往夫内则吾民外则诸蛮抚之以㤙接之㕥信皆可怀也夫何内外之有迁躐使列㕥为尔宠汝其戒之善辅尔帅毋忝我命可内殿崇班曹志可内殿承制敕某功烈之世旣位于朝配我宗女实维材选赐秩一等奉承制㫖往服优宠夙夜祗戒无有败逸可特奏名进士诸科可并逐州长史文学敕某等朕旣以延天下之士试于廷而赐甲乙之苐矣又念尔等易农而学应书躬䇿至于厯年且老而无所成其名甚可慜也故命有司条上覆之于前均赐一命叅佐州服㕥为尔宠往㢤祗省知我之仁可内殿崇班吴惟寕等可并内殿承制敕某等文武班爵之法各因其材而为制不相夺伦其考绩黜陟以示劝沮则一也尔等并以劳次序位殿中从朝者之后今复以岁格迁尔一等进承制㫖益显于廷其各往服蚤夜袛戒思称厥职尚克荷我之可祕书省正字吴安夲将作监主簿刘仕邵刘士彦并可旧官服阕敕某等䘮不过三年所㕥告民有终而㠯莭制者也礼之大体于是乎在今有司举故事言汝等执丧自去日月当复故申命于朝还汝于位虽曰旧物其命惟新尚使身立而名扬孝之终矣可祕书丞孔宗翰可太常愽士敕某先圣之后四十七丗世有闻人以绍厥家盖盛徳之裔必当有显虽百世可知也惟尔宗翰质行之茂文辞之富能济其羙烨然有声而自登俊造之选升位于朝三岁于兹矣有司考课迁尔于奉常愽士其往率厥职益进于道尚无忝于前人无坠于我命亦惟休㢤可右賛善大夫苏㳙可殿中丞敕某夫三岁考绩唐虞之所㕥任百官成大治称盛徳者也朕今用之㕥尔名卿之后克丗其家文雅有余吏事兼邵故因有司大比之状命尔㕥迁丞于殿中渐于显仕朂㢤自进于义无怠无易尚有不次之举无间于尔也可着作佐郎张元方可祕书丞敕某审官弊羣吏之治三载而一上之有司之常法也朕总擥纲纪躬亲吏治视其幽明裁㕥进退所㕥示诛赏御臣下也惟尔前实有罪故朕格有司大比之籍不即用汝使汝退而思戒今更一岁尚克自厉矣进丞旧者从朝者之后斯实优渥汝其畏之毋重往悔可屯田郎中陈徽卿可都官郎中敕某四海之广生民之衆一受制于朕朕岂独能治之㢤其所㕥共之者郡县守令是也然则天下之治否常必由之矣其可㕥失其人兴㕥尔繇文学之选周旋于外稔有善状故以尔将一州之师今有司大比又増尔郎位一等宠益至而身益尊矣亦能承流而宣化称我之意乎其明聼朕训先之劳之无倦庶㡬卓然之効㕥希不次之赏也可三司度支判官工部贠外郎充集贤校理宋敏求可刑部员外郎余如故敕某司农制天下之财以足国用㕥调盈虗东观聚天下之书㕥育人财㕥出礼义士大夫之选莫重焉惟尔敏求并应厥任柔而立愿而恭直而温好学不倦疆力有余朕甚嘉之故因有司考绩之典増尔郎秩一等司刑之副尚书髙选往服于位益修不怠朕且圗尔之用可库部郎中宋忠臣可司农少卿敕某九卿之贰为爵髙矣外廷之士计日循级而能至者㡬希惟尔服在朝序周旋吏事厯岁滋乆其劳亦多考绩来上迁尔于大农之副宠益至而身益尊矣其亦能卓尔而立彂于事功以称我之㤙乎其勉无怠可翰林侍读学士右諌议大夫环庆路安抚使兼知庆州韩綘奏进士张康可试国子四门助教不理选限勑某尔㕥儒自名而实㕥毉为伎入㳺亰师衆用称焉乃有荐者愿得齿于士籍故钖尔一命为吾近臣之恩其益慎操术毋重辱也可敎坊使杜仁经等加㤙敕某等海内治安朝廷穆然朕诚与群臣楽之而㕥时燕敖庶乎交其驩欣以及万民则尔等执乐之工岂无勤乎矧大礼告成泽及天下亦不可遗也其各推之宠名以示溥愽无外之㤙可司天监灵台郎史继荘等可并司天监主簿敕某等昔先王建大中以当天心观天文㕥察时变故有日官以底日礼也今尔等职太史者十年于兹亦已勤矣其各増秩一等往序厥职夙夜精思毋昏迷于天象㕥干邦法可太常少卿葛宫可光禄寺卿敕朝廷治㝎百年法制寛裕士大夫各居其位能遵职谨业㕥无大过累日计岁以至髙爵者岂非承平之致欤朕方嘉之宁有爱于尔官师㢤以尔具官某文学之苐自底厥躬更职于外具有功状遂贰卿列今复进尔灮禄之正夫九卿重禄也一州重任也群材在廷能臻此者㡬希矣尔将奚以为称奚㠯为报耶其徃思之究之身愈尊者责愈至可不畏㢤可逐便人宋易从可沂州参军敕某有司奏尔前罪甚丑是旣弃而弗收宜矣然祫庙大庆㤙𬒳动植岂独不以及尔㢤其复着于籍参掾下州呜唿尔亦有知者乎尚知我之仁有㕥自讼无羞于我多士可亰东转运使祠部郎中成奕可刑部郎中权陜西转运副使金部贠外郎薛向可司勲贠外郎敕某等四海之广郡县之衆朕所以付而治之者转运使是也頋非重㢤自亰㕥东距于海兼齐鲁之制汝奕主之自陜㕥西至于戎尽秦汉之畧汝向主之奕也有长厚之誉向也有肤敏之实并㕥材选而往将能称厥职朕甚嘉焉故各増尔秩一等㕥昭陟明之义尔其祇服凢为吏太刚则折太柔则废尔其戒之维秉厥中毋违我所以付治之意可司勲郎中充祕阁校理孙瑜可太常少卿余如故敕某秘府蔵室吾所㕥官畯能之士而四海之渊源也然迁不以时而使有流落之叹㤙不异衆而使有浑淆之议则士大夫何劝焉㕥尔瑜名儒之世学问自给参僃儒省厯年之多是谓乆次故陟尔奉常之贰盖九卿之髙选也光宠多矣尔其畏服毋替我命可经㤙叙理追官人前内殿承制曹讽可崇班敕某朕前举大祫之礼荐于宗庙旣而推㤙海内与物更始故虽有负罪去籍之吏亦得进而用之岂非溥愽之施㢤今叙讽以渐班于殿中我徳厚矣汝其思属有㕥自新毋重往悔可堂后官右賛善大夫马千之可殿中丞余如故敕某三公之府万事之夲其地势也重其枢机也严然则为之吏者亦难矣㕥尔端饬亷敏从事厯载益勤不怠故増尔秩一等仍其故服愈念周宻毋隳前効可特除名人王方可郑州参军敕某人臣之谊守官守莭不易之道也前日南徼群獠乗边无僃阙我城邑而汝摄事刺史之半不能死之遽先弃去㕥自遁邦有常宪故除尔吏籍与衆共之今大礼之庆推㤙四海故又推叙及汝参于州掾汝其自省知我之仁可尚药奉御直医官院栢仲宣可医官副使敕某周礼医师掌毉之政令岁终则稽其毉事㕥制其食今尔仲宣执技从事为日已乆故复审覈厥能进秩増禄贰于其长尔其益慎干术㕥佐政令毋有怠忽可内殿承制合门祗候曹偓可礼礼賔副使敕某元功之后戚里之属旣位于朝今复縁朕诞日之庆増尔之秩贰于诸使㕥为中宫之恩尔其祗畏脩省以保宠禄无蹈咎悔可将作监主簿李昭琏可大理评事敕某夫考绩之法唐虞之所以熈百工而成大治称盛徳者也朕今用之以尔繇俊造之选参工正之属而有司稽阅应于陟典故升尔于廷尉之平其渐光显矣往㢤祇服可荘宅使端州刺史内侍押班石育可内侍右班副都知余如故敕某中外之臣出入帷幄受宣诏命宿衞亲宻非端信廉饬小心寡过者不可用也况参总厥任当内宰之责岂可轻㢤以尔服事左右多厯年所遂领近班而忠劳自资日益不懈朕甚嘉之故升尔贰于内侍之率尔其夙夜思畏母㕥宠自矜毋以权自怙庶㡬乎永保尔禄无负我㤙可奉职张文简张衮臣可逐州长史敕某等三班武吏轻矣其有驱驰服事之乆而能㕥礼请老而去者亦可嘉也其各以参于大郡之佐归安于家有㕥自荣可贤妃苗氏奏亲姊永安县君苗氏男习进士张士昌兖国公主奏苗贤妃亲甥习进士张阅可并试将作监主簿敕某等属者朕诞日之庆均赉宫闱使淂推及近岁今贤妃曁兖国公主乃㕥尔等为言皆苗氏之也其各钖以一试于工正之属其往祇服思有攸立毋辱于位可三司度支判官祠部贠外郎直集贤院同脩起居注王安石可刑部贠外郎余如故敕某左右史以记言动㕥立书法以观后嗣其任莫重焉故朕选于衆以尔安石为之惟尔安石经明行修秉君子之节材剧志大通圣人之方信其可㕥任重而致逺简在乎朕心者矣今迁尔郎位一等盖有司之常法亦非朕所㕥畜尔之意也尔其往服待我之用可内殿崇班宋熈可内殿承制勅某西戎即叙邉无大警而执兵谁何之吏犹累日计岁以受赏岂非幸㢤尔前罢镇戎旣得推㤙矣今复自陈不己朕亦何爱而不以劝有劳者乎其升秩一等奉承制旨往乗一鄣思有所报可文思使康州刺史沈惟恭可左蔵库使敕某内朝诸使武爵之贵皆所㕥赏劳能驭材勇者也岂苟幸于人㢤然前日干元之庆均赉宫闱使得推及近戚而德妃乃以尔惟恭为言朕岂复爱数等之名而不㕥慰妃之意㢤其升序前列国帑之正宠毂多矣尔其思服无斁常宪可枢宻副使给事中包拯妻仁寿郡君董氏可进封永康郡夫人敕鹊巢采蘩召南之风王教之夲而公侯之事也具官某妻董氏出于盛族而有温惠之实归于良士而有辅佐之効今朕旣以拯贰于公府而执机柄矣则其中壷礼之数有常典㢤其䟽以名郡为汤沐㕥称小君之宠可六宅使端州刺史郭逵可果州团练使充龙神四厢都指挥使敕王者六军内以宿衞亰师外以威制诸夏其将帅之任莫重焉㕥尔具官某志节材气勇有余𥙿周旋疆圉其劳可书故厯选于衆㕥尔董我连营之师且优㕥团结之秩尔其执军之律谨国之法以树功扬名称我所㕥擢尔之可司勲员外郎曹元举可依前官充三司塩鐡判官敕某国家之大计在三司而塩鐡又货利之丰也任其事者必能吏乃称焉以尔元举夙用敏给明习法令治郡刺部咸有善最故以尔賛司㑹之剧夫多取则病于下少取则废于用维其盈虗歛㪚以足国𥙿民繄尔之能其往祇服可衞尉寺丞胡宗质可大理寺丞敕某有司计羣吏之治三岁而后进退之所㕥序人材明诛赏古之道也以尔宗质自丞司卫簿状无殿恊于陟法故升于廷尉以渐光显其徃祇服毋怠厥脩永有尔禄可持服人前西亰左蔵库副使武永孚可依前官兑持服敕某夫䘮㕥去位礼之经也起以从事政之权也右有之矣朕今用焉㕥尔永孚材武斡用厯试既効不幸而至于大故方障戍择人之时岂得使遂其无穷之心㢤其疆复尔位徃守北垒事亲孝者事君必忠吾所望于尔焉可祕书丞直祕阁充编修唐书官吕夏卿可太常愽士余如故敕某天禄石渠典籍之府礼乐之源非修㓗愽习之士则弗能称其任惟尔夏卿材质之羙术业之邵预成唐史遂参书阁斯可谓能称其任者矣有司弊三载之治故迁尔奉常愽士亦文学之选也往服厥位益进于道有以迪我显命可皇姪孙故右监门衞大将军仲翘可赠眉州防御使追封通义侯敕朕于亲亲之㤙旣无所不至矣况其殂殁岂复有所爱㢤惟尔具官某孝恭端饬早有令闻谓实宗子之望奄忽㓙告衋伤我心何可及已其有司赠以州使之绶候国之章以慰尔灵㕥扬我宠尔其飨焉屯田贠外郎王衮可都官贠外郎太常愽士杜保衡可屯田员外郎敕某等朝廷治㝎士大夫幸当其时而进于位以周旋乎太平之致岂非休㢤然患常生乎乆安而因循苟简之弊不能无也在乎疆勉而已矣诗曰夙夜匪懈书云懋㢤懋㢤今有司弊三载之治故各増尔秩一等其各往服祇我明训思有攸立毋自斁败可前简州平泉县主簿李佶可守祕校致仕敕某始仕州县而已老矣乞身以去亦可嘉焉升秩亰省归安闾里㤙礼之厚来者知劝可隰州司理参军刘安仁可灮禄寺丞充大理寺详断官辽州平城县令韩晋卿可大理寺丞充本寺详㫁官敕某等书曰五刑有服惟明克允然则刑者教之辅也使或不从而不信则民无所措其手足矣教何有㢤俗吏不知经术亦安及此今㕥尔安仁曁晋卿咸㕥明经而进试之法律又习故并㕥为廷尉之属其往率厥职惟通惟平毋背于先王之训钦㢤可奏举人前同知郃阳县令张于可着作佐郎奏举人前权西亰留守判官张宗说可大理寺丞敕某等天下士大夫逹于朝廷者吾既知之矣彼州县之吏动㕥千数卑且逺矣朕亦何从而办之乎故设为荐任之法而取之一有汚败刑兹无赦然则荐而任之者亦已艰㢤今擢尔东观宗说廷尉并列于王官其往祇饬保尔一节毋辱于已知毋背我官训可画邉芲艺学澄州无虞县主簿御书院祇候马用可中岳庙令装界艺学南州三嵠县主簿御书院祗候朱玉可东岳庙令敕某执技于府㕥劳自陈据其旧次宜𬒳推赏岳镇祠宇具有职事徃服惟慎毋自堕斁可内殿承制雷周辅可供备库副使敕某全蜀之广制为两部各置守将以治兵民其任重矣今㕥尔周辅徃佐军事又进尔于诸使之贰㕥重尔行其徃悉乃心宣乃力军有常律毋得怠废可比部员外郎致仕黄仲英可加上护军左清道率府副率致仕郑蜕洗马致仕张道可并加骑都尉敕某等朕前以大祫之礼荐于宗庙旣事告休推广庆赐罔有逺迩莫不周浃况吾士大夫陈力之旧归老之羙而可遗之乎其各赐勲一等以称朕意可吏部贠外郎知制诰兼侍读杨畋可依前官兼侍读充龙图阁直学士知諌院敕朕总御纲纪愽览兼聴庶㡬乎先王之治而聪有所未逹明有所未烛实赖二三大夫为吾耳目朝夕纳忠㕥自辅然举㕥任其责者常难其人具官某直清之操卓尔不群闳逹之材绰然有𥙿岀入内外蕳在朕心传不云乎如有所誉其有所试其以畋陞于延阁长于諌臣鸣唿朕之举尔可谓尽矣尔其观古名臣所㕥献可替否守节狥义之烈以思自効㕥称朕意焉可度攴员外郎直秘阁同脩起居注司马光可起居舎人同知諌院余如故敕某朕奉祖宗之成业㕥临天下夙兴夜寐而欲寡其过未能也故愽延亮直之臣使得禆𥙷警戒其不迨庶㡬有益故察于群臣而淂尔灮惟尔光学有源夲行有师法方而能通直而不挠可谓卓然特逹者其正秩右史叅职諌省往服乃位尽规毋隐务称朕所㕥举尔之意可韶州乐昌县主簿兼县尉事梁师孟可太常寺奉礼郎敕某天下之货聚于三司三司之法能任事者赏之岂务于多取㢤足国经费而已今其言尔前採韶山之鈆㕥赡铸钱其利岁倍于法当赏故升尔太常之属以荅尔劳其往祇服可广南西路钤辖皇城使忠州刺史宋㝎可果州团练使旧官充广南西路安抚都监兼知宜州敕某㠐外夷獠数叛不賔诚德不足以懐也将威不能以服也宜州在西之冲为一都㑹镇御僃豫尤难其才惟尔㝎材武忠勇有古将帅之烈周旋南鄙勤劳不怠是冝举其已试之効优以团结之秩抚辑一道专守千里有民有兵其任重矣尔其宣我徳泽扬我威制尚使蠢尔之蛮靣内来化时乃之功其往祗服可刑部郎中充集贤校理冯浩可依前官集贤校理充三司度支判官敕某三司制天下之财而度支独主国之大计其出入多寡之数则有常矣而盈虗轻重之宜岂无术㢤故非精明通习之能亦不可以与也以尔某文学之选列在东观甞佐亰兆又使外部更事多矣宜佐司㑹之剧㕥劝其効尔其往服夙夜自疆圗称服命可皇亲儿男赐名四十七人可并右内率敕某国家神明之后夲枝百世蕃衍无疆朕旣丕受上帝之祉曷敢不施于尔孙子㢤故因干元之庆申诏宗正悉奏诸孙之能胜衣者四十七人制名命官咸传之借咨尔父兄尊尔师保慎尔威仪使㓜子有所视有所闻长而无犯于非义以成乎信厚之德岂非休㢤其识朕指无忽可冝州郷贡进士区宋臣可本州文学敕某逺人之陋学者常少有能自表于衆是可进焉以尔宋臣岀于岭徼而甞与计偕来今且老矣而无所成其名自陈于朝有足悯者钖尔一归荣州里尚使海隅之俗知有所劝可西溪文集卷苐六沈氏三先生文集云巢集卷第六沈氏三先生文集卷第五十七云巢编卷苐六太常寺奉礼郎审官西院主簿沈潦叡逹歌诗越州永福院大像讃如来八相二十四依图讃如来入胎如来出胎如来纳妃如来出家如来䧏魔如来成道如来轮法轮如来涅盘摩诃迦叶波释迦阿难摩田提啇那和脩优波毱多提多迦弥遮迦佛陀难提佛陁蜜多脇尊者冨郍奢马鸣毗罗龙树提婆尊者罗睺罗尊者伽难提伽邪舎鸠摩罗䭾阇夜多尊者婆脩槃陁尊者摩奴罗鹤勒那夜奢师子尊者零陵先贤賛澹巖先生三元先生髙溪老人法华道人景星观真人申天师尤尊师素公白鹤观钟阿育王塔烟塘老人子厚零陵王祠陶公进贤女真太平和尚礼塔亭椘兴禅师真賛南俨导师賛富地賛王右军观鵞图賛王武子观马西峯和尚賛越州永福院大像賛浮屠之説传中州使人知真如寂㓕之法然后中州承事彿为圣人事佛非彿心也佛名如来佛之生也以诸相为彿也是相为妄㕥火身为佛耶是身无体然而非佛则不名为法是有生者所以登正觉成上道也佛不㓕世以为灭也不灭不生一佛灭诸佛生诸佛灭一佛生故友提偷婆生人以土木为佛俨然彿也人以风火为身宛然身也吾谓还之土木还之风火则是佛与我皆妄也故知我则知佛是以明慧之士以彿为一而愚者事分器也犹假以摄心所谓有尽为有为法无尽为无为法者是巳昔者钱氏有吴越之地事佛为最笃文穆王有子曰仪开府治于㑹稽公宫㩀卧龙之山仪亲以其女为尼者三人又出其私财数千万即卧龙之隂为佛庙名曰寳积仪自为文内佛藏中吴越国旣除忠懿王以其族归京师繇是寳积衰而其徒浸以散去日朘月壊大殿之外为荆榛龙象鏬侧禽䑕攸居嘉祐六年长兴公来为是州旣将大治学宫乃取寳积之旧殿以为孔子殿頋视其中则大像岿然在焉或谓公儒者必毁之公曰夫功难成而易壊前人厯年而成之吾一旦而坏之頋未足以抑浮屠而徒伤前人之功且浮屠之法方行于天下而塔庙之役未有禁也壊于此将成于彼使徙而归之其徒是可省十万之赀于后也于是永福智印师闻而谒公愿淂以归永福之正殿曰为是殿十有六年矣而大像不能成计其费盖千万也今愿因公而成焉公许之为命工度作凢佣役之费悉取之其徒二月癸巳先迁中躯其脩丈有八尺大十有三围其重莫能胜计乃作樏车于陆方舟于河以迁山动风旋隐隐隆隆人不知其功三拂以次迁逮诸菩萨弟子凡十有二躯以及四壁楣帯奥窔之像或突或绘咸因彼寘此小则㝷尺大至逾丈皆不失毫釐有若其素金相玉毫大重𥜗堂堂乎正位端严跂立之侍冠胄樱甲之神森然在刻六月壬申廼讫工内外完具焕若新焉观者䕫䕫稽首瞻仰咸以是为大事胜縁非偶然脗合者不可以知见道也于是时长者之施日以大来重屋崇崇中严外隆爰及别殿増痹为穹不函其力而靡不庸是岁秋八月公去而治于杭智印始𣣔賛其事廼来请文于余余方得维摩之说蹈无生法忍辱杜门逺谢人事何能为文頋不得巳强为之賛云金仙颀妙相尊稽首十万户正法于何为生何为㓕我闻诸佛号如来大匠升天巧模画一切有为吾知假㦯盛㦯衰繋其逢得福在心不在佛在昔王子今何徃成就爱女青莲中阿育文殊在深谷繇来所赎本虗空善㢤檀施非一力所愿此地臻极乐种种妙香襍诸珍我咸供舍无贪着彼时如来在寳积我心永壊若不足今日如来归道塲我心欢喜遂瞻依愿我诸佛施慈悲咸㕥是心承是报世世子孙应供飬长获饶益无时衰稽山盘盘翠相叠鑑水泱泱无极地执愽平人物古晋伐衣冠盛扵此遗风胜事可㝷大士逰方谅无碍龙光有应我为证亿万斯年示来者如来八相二十四依图讃昭庆法师导集衆縁图画如来八相及二十四祖于祥符寺之东堂唐杜中令先为图讃辞多不详俾余为叙其事庶使观者既覩其相又攷其行以崇多福焉如来入胎如来入胎在兠率宫乗白象王䧏于梦中太卜奉占大福所钟当生圣人清浄玄通天为献食姜好侈豊诸国来贺善㢤大雄如来出胎四月八日明星始生从右脇化堕地即行诸天䧏侍金机献诚相好荘严香汤洁清上天下地放大灮明瑞应所臻其何可名如来纳妃始其少时王爲纳妃有女端严名曰瞿夷徃同献华一念不移虽云其妃清浄何爲行逰北门沙门启机乃敕还车㕥法爲师如来出家既将出家天神致启方夜之半振衣而起侍衞在前神使昬委白马踰城玉田休止王起追及竦然致礼知其爲神非世能尔如来䧏魔菩提行成守是浄戒天魔相惊𣣔来破坏彼三玉女娬媚夭态有亿万兵不战巳败其魔与子画地自悔摄以慈力皆使度世如来成道多刼所修至于成道三时所得无复颠倒身能飞行水火可蹈我知法身无有生老何天之覆何地之焘其天人师是为佛寳如来转法轮诸天溥来𣣔闻我法为转法轮稽首欢洽昔佛灭度羣生作业不值佛世生死百刼善㢤梵王为衆垂接度所未度三涂尽摄如来涅槃示疾双林入般涅槃摩耶感梦诸天一观付嘱法藏巍然金棺山崩河竭六种震翻诸行无常我知其端寂灭为楽快㢤竺乹摩诃迦叶波迦叶尊者初修禅那一造如来为分半座我持苦行六尘尽破我礼双足法藏云播金珠示因伽棃是荷传于阿难有倡斯和释迦阿难阿难拳拳相儿端妍三愿敬陈侍佛之前揔持苐博贯真诠情无頋着为覆右肩经称我闻有质其传风奋三昧以终化縁摩田提始摩田提生于罽賔有大慧眼时崇胜因伽𣑽所説为法之津阿难次授为法之轮不显一偈继我能仁合掌信受善㢤圣人商那和脩啇郍和修勇勐有才佛巳入灭始自海来迦叶受记心弘智开财施旣尽法施爰恢青林缔构龙去不廻辟支化縁噫嘻善㢤优波毱多毱多出世后一百年其所化度与彿齐肩如来受记述其妙縁为狝猴主採华奉仙䧏波旬衆繋尸讼天摩顶之偈何以加焉提多迦多迦未生先遇大圣及其出家四果已证化度有情我法弥盛十二亿衆絶烦恼病常转法轮续佛之孰有去来乐我清净弥遮迦维弥遮迦始初出家眼目脩明如青莲华淂大辩才嗣法提多海水无际我扬其波以圣传圣平等无差虽云半亿其能意耶佛陀难提难提干干应化有縁天雨丼露含润大千佛子相承牛口是传不有辩慧正法谁诠摧伏诸魔其孰敢前虽云分别乃归一源佛陁宻多佛陁宻多功德甚深善巧方便开导孔壬被国之王外道如林我持朱幡欲移厥心竭彼才智其口乃瘖遂化尼干有如球琳脇尊者伊脇尊者来示夙縁在母腹中垂六十年及其䧏世眉发皓然不污五欲明识贯穿维其不卧圣证乃传我无烦恼稽首敬田冨郍奢郍奢受嘱法藏流行闲林宴㘴时遇马鸣始论空有悟于假名斩舌不许削发示情为言其理譬如登月能㓕诸暗乃逹无生马鸣马鸣大士初兴法乐华氏城中为舍贪着咤索金请师代酢团泥置塔佛相爰作王有大业施法使薄犍稚之声善利斯慱毗罗毗罗尊者大圣仰可绍隆正法絶烦恼鎻言词方便谕诸福祸摧伏邪心如彼烈火在南天竺建论无我用破沉冥而证多果龙树龙树大士夙通诸学无所不知强明辩慱帝释龙宫法忍是作南天竺国外道悔悪其所论譔光明恢廓神呪示功徃生安乐提婆尊者提婆太师机智雄深自頋其影无愧于心国有天神威勐难任我夺其精詟服匪忱其道始行百论是钦无我被害岂伊能侵罗睺罗尊者罗睺罗生体本清浄龙树提婆嗣爲三圣维持外道鬼书方盛一覩成诵我功斯胜䧏彼邪心爲之作证不有至人谁尸其正伽难提伽难提出号爲神僧观其所脩冥跻三乗舍生树下火焚不崩巨象引之如山如陵愿力充满爲时所矜岿然渚波来者伏伽邪舎伽邪舎生初逰海边值大宫殿乞食于前乃有饿鬼识其前縁分布肴膳化为脓涎我悟无学生㓕息焉受授惟圣不其偶然鸠摩罗䭾鸠摩罗䭾名声早着其智如海为教之主行化一国其人顽鲁使集鉄马惟我示汝其人敬信大论是布三界修行善乎筏谕阇夜多尊者维阇夜多善化群有敬持威仪佛所记受彼人作业师为之救化火为池其报乃宥行见饿鬼惨然推究为鸟说因徳为上首婆脩槃陁尊者婆修槃陁善能分别导利衆生名言布列其兄无着为之辩折示疾以谕乃请㫁舌着云㫁舌大乗亦絶千部论师天亲所説摩奴罗摩奴罗出慱通三藏少𣣔知足其言演畅恒河以南外道浸广我为法故挺身而徃逰行教化毗罗振响正法不堕契我无上鹤勒郍夜奢勒郍夜奢夙明圣智具大福徳人所敬事人所敬事奉行教诲正法眼藏惟一无二蠢蠢衆生轮廻于是不有圣师我法其替师子尊者师子比丘智短明彻嗣承我法大振其説干时国王已䧟迷辙利劒加我有乳无血是时正法泯焉㡬絶繄诸天龙䕶持不灭零陵先贤賛零陵之地多峻山羙川弥亘数千里而士之生其间有异行特操者亦不苟合惟其逺中州也故多隠晦不出至脩身学道化为神仙盖其地然也余放斤于时间居无事采其人有可善者为论次其行追琢为文辞使人可颂咏遂至于不朽若其强聒蒙幸虽䏻邀宠利于一时者皆不着岂特人乎㢤苟噐之有足称者亦传于篇澹巖先生矫矫先生其道孔夷当秦之暴不为世羁世方尚名干禄之资先生鄙是非我之知名患之本禄祸之基果蓏为食草木为衣人孰不死富贵何为秦人徴之蜕觧其尸方床曲几及其尊彛皆化为石可隠可持千载以还遗风曷追其言不朽斯吾之师三元先生三元之山其下维穴旁通罗浮神施鬼设在昔白公逃彼椘危瓦厥宗来䋣后氏为屈道人之生夙契仙骨幽栖山间功行濬发爰驾白鹤上朝金阙于今髙名掲若日月彼李氏子访道巖崫乃淂素书皆其隐诀喜未及读期我不殁䄂之出山半道灰㓕我来自西稽首致谒遗基岿然告以勿伐髙溪老人我居溪旁我乐其流老猒也纷乃即于舟告尔子孙我将我游逰不复止长川悠悠泛彼孤蓬人不堪忧我方自适鱼鸟之俦岂不衣食亦过旧丘岂无其事于是垂钩垂三十年皤然不休我度其心于世无尤安知世间爲公爲侯维其无尤此其爲优法药道人法华道人徳完行孤于巖之下结草爲庐文蛇穹龟徃来且旴师不怛骇伏于座隅化是邦人我正如愚不诛不距建爲浮屠时有盗来窃其衣𥜗适与师遇窜于崎岖师徐劳之母伤尔肤盗还稽首其去徐徐年七十余不畜其徒苟非法器安用鄙夫一旦入灭正坐跏跌于是末世快㢤归乎㬌星观真人昔我真人来迎𬗋云之车白羽之屏鸾骞鳯翔旂盖亭亭先生稽首上朝太清弟子何知但闻其声瞻仰太虗乍隐乍明顷之双履堕于清冥寂寥故宫谁其经营匪鸠自鸣乃唯隂兵至今二神守其门扄邦人祷之载赫厥灵维其神灵垂休我氓申天师天师乹乹初事轩辕尽传其道遂至长安时其老母祁阳之干越数千里时致盘飡维其盘飡芳馨具繁母惊其神欲徃一观天师请行有如飞翰一瞬而至都城正欢其毋不虞秽气旁奸居于长安遂不复还后数百年故山岏岏行朋乞福乃其衣冠尤尊师道人始来行丐市鄽其道若狂手持败鞭数语市人我将升天身跨白龙此鞭用焉州将闻之囚于土圜有顷已出犹如风烟复持其鞭咲语自然守怒兵之兵不淂前徐徐引去乃知其仙其始未化孰知其贤时有老校为之招延及其将逝遗屎户边化为黄金璀璨聮拳再拜受之以终天年素公懐素善书我知其然能淂此道造于幽玄始其操觚媚于盂槃厥功之成其盘三穿在唐中叶号为多贤草法之妙未畅其传迨我律师落笔翩翩学士大夫为之詟焉才逸气豪辞藻相鲜遗风至今清如流泉嗟我白首来㳺湘川过师故栖访其遗妍有冢嶙嶙有池渊渊不瞩其人唯余苍烟白鹤观钟白鹤之观在祁阳东先生上升此其遗踪爰有信钟甚宇且洪一旦风霆跃于江中黄冠震惊鸠潺水工探泝索㳂其谁能穷时有巨商昭潭息风夜梦道人託身江蓬曰惟祁阳乃吾之宫其人闯然上伛下豊旦而求㫋长江溶溶斯钟偃蹇乃在水冲视其欵识与梦实同遂载以归骇我衆聦文彩煌煌上蟠二龙至今大声与天相通阿育王塔东方有山名曰福田其下维虗旁流二川苍烟白云上巉青天乃有屋堵压于层巅世传肓王道力无邉神兵所造八万四千惟是夷人如鸟兽然不汝遐外亦摄善縁金轮上标力士四旋天龙䕶持何千万年何千万年陵谷或迁维是圣功不崩不骞烟塘老人昔有渔父烟塘之濒以鱼为生聚居成群适有白鳗戏田之津或捕获之速我诸邻将以为羹乃觏老人曵杖而来布衣缟巾为语诸君勿烹是鳞是乃为龙湘江之神咸以为诞吾羔方珎芼以椒兰和之丼莫不厌足笑语欣欣老人复云祸且及君有顷大风震电辚辚曽不旋踵䧟为沦惟是老人为示谆谆龙岂不灵乃时之屯子厚我㳺愚谿我思若人孰使之文而罹其屯譬彼璆琳谁不汝珍一毁于琢遂投穷津孰贤而昌孰拙而湮唯其所遭毁誉乃振子厚之贤胡不是循泣岐呌阍犹幸一申或怒或娭越十二辰曷若其黙㕥休天均我来溪旁想其风神隂崕之竹下瀬之苹十世以还半为荒榛当时宠华俱为黄尘丗或为名有伪有真谁如子厚轲雄之隣零陵王祠五代之乱天歩失纲兵緾九有厌于夺攘孰顺不贼孰暴不昌踰五十年相为矦王惟我唐王孔武且强威神赫然万夫之防一旦起兵其衆攘攘遂杀州将宅是永方马氏之兴剽悍陆梁我屈于衆乃天之亡方其擒恕气柳扬巨刄穴胸不仆不僵已而为神白昼旁洋福祸我民克相彼苍迨我天朝父老献章为之请封乃封故鄊作我王庙在江之阳春秋祠事白醪骍羊坎坎其皷幽幽其篁孰敢不䖍祀典是将陶公陶公振振好学有文自其少时已㧞不群晚为诸生益肆厥存旣陟士借业履孔尘遂为闻人期于青云通借郎曹厯刺江濆其才有余不忘典坟有志旧史荆湘是论惟是故州揔记群分子长实禄更生慱闻于惟陶公挹其清芬详迷备言贻彼后昆却视矫夀乃获乃耘使之执鞭彼犹欣欣进贤女真进贒之阜东江北湋青林白砂烟云霏霏先生下翔蚕令英徽时㑹三女若梦而飞㕥食我桃妙龄不饥大道不晦至人发挥晋公南迁顺风有祈示以金镜识其仙衣清风冷泠潜灮隐辉亦或不逆露我天机冥数有期人将畴依尸觧示变如蝉斯飞我㳺南岗观阙巍巍簮履如此孰抟其㣲太平和尚礼塔亭賛道人干干行化湘川礼是塔者十万八千时年七十行解妙圎作亭山下开示信縁椘兴禅师贞賛堂堂者谁咄咄者谁㕥爲是者不识以爲非者不知圆融孤峭绘素何爲绘素何爲稽首导师南巖导师賛堂堂导师生于闽粤龆齓出家妙相竒骨爲一大事应期而出佛修行时廼始落发初参西峰噐识旁逹周旋五年行觧㣲宻行化大和名闻已彻大江之涘有蛟为孽无有善淫舟舫聮没师为黜伏龙洲始垤至于黄梅夏暑道暍土人来告乹溪方絶其衆汹汹无以盥啜为投妙偈洪流乃决遂造武平彼豪致谒我邑南巖有如耆崛请师宴坐少驻巾钵夜有巨虵骧首来夺正眼一视虵乃蟠结复有戾虎包哮猖獗师不为骇虎亦驯率天人恱焉请见玄刹师縁黙契布金营苃乃脱伽梨衲㡌直䄌戮力僝工神鬼剞劂不日化成小大䜣説四方归依奔走竭蹷时苦大旱田亩焦渇乞偈致雨笑许其説顷之澍雨利均坱圠牧牛于野数困虎咥牧人羣䜣为之轸恤时有青猴徃来式遏蕃息十年大耕拨已而猴死夜梦于闻从师乞名请建庙室名曰金成享之䟽粝垂庥彼牧其祀方秩师所导化洞言凶吉或请于师天机勿洩时师肯首因是结舌遂不复言人无以伐彼守羼提谓我颠越捕繋廷下靣加讯折神色宴然不自辩别禠㡌投火火方烈烈火㓕㡌完守怒愈疾遂㕥为妖涂之污血有炽其薪㡌益光洁彼乃悔罪讼其凢劣惟彼南康盘山嵽㟫彿陀波利昔所布萨爰有石泉一旦污蔑石泉之下神䜟先述后五百年此泉当窒有白衣来乃㝎光佛彼衆发䜟奔走迎屈师以舟徃雨华胶轕江流之下乃有㫁枿舟揖所触必湛于汨徃来为害师为一拨顺流而去巨舟斯豁山已无泉龙象蹙颇师扣之钖其泉乃溢留正三载法筵益设河源圣舩乆癈波淈屡竭人力其谁能㧞南海建塔将运羣物不有巨舸厥费屑屑或请于师师以恻怛授㕥偈徃洪流夜发载浮于江塔工斯毕彼徒不道假于贾褐厥载未济暴风轩突不知津涯败我溟㴾逐良出守敬闻名实稽首门下弟子列具厥神化献于帝闼乞名题寺均庆是掲潭龙不害年登人逸王贽奉使方冬无雪恳请未终琼瑶交戞数日未止淖我使莭王复来讯乃大霁澈自时厥后恭事惕牀有或不䖍莫不相诘始自七闽上逹亰阙公卿士夫悼稚耆耋咸来致礼以祈度脱大中乙卯正月六日正其生时稽首辞诀八十有二泊然于㓕图画毫相端严昭晣瞻仰如在孰有孰弗妙行圣上巍峩纎悉丗所传闻万分之一我賛㕥偈文辞鄙拙有如㤗山挥以毫末南山可励北海可竭南巖道妙并明日月富池賛昔吴祚奄有江东桓桓将臣时惟甘公公当少时任侠雄负眊带铃肆行暴兇踰二十年廼始变风折节下士𣣔希大功西赴刘表表方惛瞢去依黄祖祖亦弗容廼归大帝武昌之宫英毅维瑜武烈维蒙二公合荐恊于帝衷公论荆州兵弱易攻蕞尔夏口犹如蒿蓬我㧞夏口楚关一空必取荆州遂规巴卭时帝大恱予惟汝从遂㧞夏口其言信充使屯当口威震军中帝白兴霸卿惟虎熊从戦赤璧追奔折冲固守夷陵檐当穴胸益阳之瀬云长辟锋濡湏之出曹公失踪皖城先登斩彼元戎合肥失律寔祐帝躬有战必胜无谋弗庸爱育士卒倾财任忠迨今千年威名日隆㕥余所闻人神道同为人克正为神必聪血食后世幽明咸通太尉崇秩有褒大封虎旗金节曲盖琱弓大江之下祠宫峻崇千舟万艘谁敢弗恭粢盛洁脩牛羊硕豊风飈不惊川流溶溶我昔南下言瞻峻墉感叹盛烈弗磨弗因即旧史纂其初终昭示后人永于无穷王右军观鹅图賛右军清豪不䧏不污后世何知独观其书王武子观马圗賛武子豪隽世称马癖殊胜痴叔床头置易西峯和尚賛五台之山圣凡混同廼惟大士肇化西峯唐室下裒群生困穷师始振钖于江之东始次秋浦宴休禅丛指彼窣堵当兴胜功一弄铁笛龙呤夕空至人难知是为凡庸时有郑传祈门之雄假窃位号擅其疆封师观昔縁徃造军中一军尽惊标戈挟弓郑亦惶骇遣谢弗通师頋使者往谕汝翁惟昔有縁乃来相从郑亦感寤欣然向风瞻望毫相光明粹融垂发被额犹如儿童面布七星其言雍雍郑虽暴戾为之致恭遂献上差以为祠宫休止门观幽深峻崇申警戒严实备弗空师为郑言彼山穹窿吾当徃视乃营厥工遗我芒屫置于西墉中夜寂然郑窥其栊已不复见香芲重重郑大悔恨内懐怔忪甫旦师在曽无动容视厥芒屩实敝且塳道其所山川奔冲坤山卓然水流石硔三十六谿谿灮溶溶吾淂其地苍烟鸿蒙旣留我钖于彼嵓松郑惊其神使按厥踪往反越月其言信充郑始震惊内讼顽懵彼土方突疾气相蒙师取盂水佛慈感通以施下民捄其鞠凶始彻膏肓遂起疲癃小大勇跃幸甚㑹逢师忽谓传吾当暂去西北有突即当徃度郑恳留止曽不复頋乃升灵山极其峻䖏诛苑结庵圣功潜布土人或知乃来饮哺瞻仰髙徳衆所依怙时郑中衰羣兇不附数困侵轶实懐危惧躬遣信介乞其来助师亦恻然乃旋归驭敌人在竟师命彻戌一指其兵兵皆亡怖㪚赱折趾郑营安固遂入西峯安穏善住无有逺迩或老或孺凡所度人至于千数天方骄旱踰时不雨人或恳请必蒙甘澍惟时呉王治杨为府赤地三年群祀咸举歙有汪王实食其土吏奉王命归于神主神夜梦吏吾岂弗预岂如西峰威德弘普乃大圣人实通帝所其驭五龙谁敢龃龉吏梦旣觉乃大惊悟来恳于师师曽弗拒归语而王雨今可竚大雨三日横流甽畆王心欣恱有怀钦慕山无信钟师潜有募得其信人乃下秋浦三日而还洪钟在虞上有欵识五台之铸呉王营斋求福其嗣为无遮㑹以祈善䕶师心黙知飞钵来赴越数百里有如佳少斋来及半王启其故乞名大衆大衆未谕师起下座頋谓王语名曰凌藤㕥承汝祚呉王惘然不知其趣讯其所来祈门之下王以为诞延之别庑访诸祈门无一言误王大崇信请延巾屦请建道塲了不可驻钖之𬗋袍亦不一御愿淂羙锦以为信具遂献羙锦易其绨纻装之金钱蠲彼租赋当是之时人识佛祖及师之还郑疾以固已而郑死临其冢基天祐三年六月大暑召集大衆吾将西遡慎无治事厝之故宇后有人来当知所措其后三年有僧甚倨直造堂上发其蒙覆颜儿容色不愆于素岀而焚之祥光载路奉彼遗骨手自涂塑像成僧失若无所遇相好巍巍慰我黎庶载祀三百道化弥着世所形容乃其麄粗缪述为偈頋奚云𥙷惟是椶拂庶永终古云巢卷第六从事郎䖏州司理叅单髙布重校兼监彫沈氏三先生文集沈氏三先生文集西溪文集卷第七沈氏三先生文集卷苐七西溪文集卷苐七贺正表三首贺冬表二首谢春服表一首谢冬服表一首中书贺寿星见表一首中书谢译经御筵表贺即位表慰国哀表贺皇太后表越州谢上表谢赐暦日表谢改官表谢上表代人进新修禄令表代人奏请更㝎科埸约束状免龙图阁学士状免翰林学士状中书谢传宣入伏早出状中书谢译经院御筵状举邵亢自代自代自代自代自代进奉银二千两状进挽歌辞状笏记中书谢春宴笏记陈乞札子苐一第二第三第四上殿札子乞移郓州札子上殿札子开封府乞増属官札子上中书奏记下上虞县令教一首贺正表三首伏㕥推二气之元求三统之法斯得天数以为王正传㑹千龄之期皷舞多方之庆恭惟尊号皇帝陛下稽受皇筞荅扬祖休克谨持盈之圗㘴收前世之烈中外底辑神人以寕登太平之歌方传之于不已钖皇极之福固受之以无疆臣等叅服宰司亲逢盛旦率吁官师之衆钧同朝野之劝伏以推六律之夲以求隂阳之端考三统之元以观日月之㑹实得天数着为王正诞当十载之期乆属一人之庆恭惟尊号皇帝陛下钦明文思神灵狥齐奉祖宗之成基兼帝皇之能事天方显相我用丕承登夀考于万年岂特比商宗之永开夲枝于百丗固将齐周室之隆臣等祇服宰司吁先群辟仰对罦罳之峻敢倾祈颂之䖍伏以具物于春圣人所以抚节有为于政王者所㕥求端恭惟皇帝陛下临教保民晋明烛蔀㑹年位之始浃天人之驩异俗来威百昌荐贶臣守郡于外不获进庆阙庭贺冬表二首伏以气复于阳数生于子日月闰积之所起寒燠风雨之所占恭惟皇帝陛下独运干刚绍䋲祖武拱天序之正鍳生民之康一新灵辰交荐福本孚佑逺祚㘴臻太寕臣逺纡郡章隔望朝弁但驰存阙之之悃莫缀充庭之聨伏以日极于南考爲三统之法阳生㕥复推见二仪之心当厯纪之开元冝帝符之钖羙恭惟尊号皇帝陛下志气独茂辉灮日新运神化于无爲均成功于洪造天瑞来格民灵乐胥奏封禅之书方且彂舆人之颂歌天保之雅固将充万寿之期臣等僃位明廷逢辰大庆无以褒扬于盛德维知鼓舞于太平谢春服表一首伏蒙春物始和㤙仁下逮申诏攸司之旧匪攽在笥之衣拜赐知荣抚躬懐愧恭㕥尊号皇帝陛下遹熈圣绪髙拱太平宪天端以叙彛伦揭时令㕥垂大法乃兹仲月均钖官师臣等备位在廷逢辰多庆服之不称寔畏诗人之讥禠于终朝益思易象之戒庶殚乃力㕥𥙷厥尤谢冬服表一首伏蒙大火始流清风既应告岁功于天吏彂时令于王廷申命攸司匪攽在位粲然束帛之厚宠如华衮之褒臣等恭惟尊号皇帝陛下徳曁九围仁深万物感肃霜之莭嘉献裘之勤思与官师并均安燠悉推在笥之惠俾无䘚岁之忧臣等参服典司亲逢嘉靖功不胜禄已负素飡之尤服非称躬更招彼其之刺幸收它効得谢至㤙中书贺寿星见表一首至治升闻休符恊应发干文于南极告夀考于一人海县同瞻民灵胥庆恭以尊号皇帝陛下徳音独茂仁性自然致孝于上下神祇推㤙于内外夷夏若臣庶之细安能报称于万方维昊穹之灵固将保佑于千亿倬焉垂象允矣示人臣等参服近司亲逢嘉应仰望颙昻之㘴俯深踊跃之欢中书谢译经御筵表社鸣纪节式尊诞圣之辰具叶翻经方祝后天之寿㤙推慈惠宴旅豆觞仰承覆露之私俯愧亨嘉之㑹伏惟尊号皇帝陛下清净自懋钦明日跻逺追九皇之踪近属三后之綂福禄是荷㘴致无疆之休神人具依共持不拔之祚臣等参居宰席并受国㤙敢资西竺之胜因庶効华封之善颂重当饫赐益戴上仁贺即位表皇帝陛下以今月𥘉二日奉膺顾命纂临大寳干坤交㤗日月着明普天之下讙唿鼓舞臣闻易曰大人以继明传曰王者大一统肇自古始迄于后来神器之传必属元圣伏惟皇帝陛下受昊穹之命承三后之休继体先皇正位储两神祇㕥之克相夷夏由是宅心天人之符如响斯应上下之感不谋而同国家之运方兴祖宗之业既㝎重熈累洽于万斯年有生之䫫莫不自幸臣内聨侍从外守藩垣不获奔走称庆阙庭慰国哀表大行皇帝奄弃万国承诏号踊絶而复生恭以大行皇帝徳象天地仁育万物临御浸乆夷夏一心奉讳之初震动殒裂伏惟皇帝陛下孝思罔极何可堪处臣伏限守郡仰遵制㫖不获匍匐奉慰瞻望阙庭贺皇太后表臣伏闻皇太后陛下恭承顾进受鸿名母仪正于朝廷孝治刑于天下恭㕥皇太后陛下体坤元之徳配宸极之尊内教着于六宫隂化行于四海所以辅成前朝之治保佑大统之归皇帝陛下祗述先猷克循要道率有司而上洪册奉徽称以明至尊盛礼甫行羣伦胥庆臣守藩于外营职有常不获奔走称庆阙庭越州谢上表臣言以亲为请淂郡甚优越去宫庭介居江海职之始抚心弗寕伏念臣本维诸生知守前绪亲逢文治之盛冐尘科选之荣擢跻儒林遂执史笔学不足以达治乱于顾问实难文不能以通古今于述作何有误出圣明之遇进登侍从之涂僶俛备官逡巡待罪维大㤙未报岂敢便安其身顾私飬弗充不胜进退之廹輙以诚乞旣兹奠居幸溢于涯感无以喻此盖伏遇尊号皇帝陛下天地之徳覆载而无所不容日月之明照临而无所不暨故臣淂遂其犬马之志安于藩翰之间况兹为州自昔建国连带数郡之广惣齐万兵之权有可以为无所于苟尚寛东顾之虑少获万分之心谢赐历日表臣某言岁事更新王正建始肇颁历纪推授民时臣闻王事夲于隂阳圣人参诸天地能使四时不忒然后万物淂宜自羲农以来逮尭舜之盛未有不务于此而能遂臻厥成恭惟尊号皇帝陛下抚有庶邦规恢大业凢四海之广莫不受制于庭而群生之㣲一皆遂性于下自非求端之騐曷由致治之明臣职在飬民幸均受赐敢不奉行之谨以全爱育之仁谢改官表臣某言侍从于中初乏朝廷之𥙷藩宣于外汔㣲治行之闻此焉褒优甚矣僣滥伏念臣起家单贱遭世幸荣学未迨于古人而陪东观属书之选文不适于当丗而賛右省代言之司虽繇至公实已虗受比縁私飬之迫輙丐方州之行䖏躬苟安待罪不暇亟推増秩之典殆非责实之文斋戒奉膺启居无措此盖伏蒙尊号皇帝陛下总揽操柄愽收臣工谓甚愚者可无它谓能守者或有立夲赏刑之大信以率彛伦稽黜陟之常经㕥昭庶品故令踈窳之质均𬒳宠灵之私臣敢不夙夜以思动静惟警终收犬马之効无愧于中庶全天地之仁不孤其施谢上表守藩无状待罪不遑连増秩以过优再易地而逾重夙夜深念启居若惊伏念臣本维诸生偶奏薄技登于群玉之府已过所冝进于𬗋微之廷愈非其㩀容容徒能自守㫁㫁固无它竒国家之㤙岂维一日犬马之効何有万分比请州居实迫私飬曽未踰岁之乆固㣲可书之勤内徙淮南才及中道更淛右是为故鄊始聨史观之名复躐台郎之选宠荣骈厚忧悸更深此盖伏遇尊号皇帝陛下愽爱为仁有容成徳收报于官师者甚薄推惠于臣庶者必隆盖将尽淂其心然后咸罄其力况臣之陋自知甚明所㕥独誓于中岂敢但期于衆殒首之日披腹是求代人进新脩禄令表臣等闻古者任官以职所以均邦治而立民极也列爵㕥地所以等臣功而明王制也三代㕥前典刑盖畧二汉而下因革不同班禄之法随时㕥㝎㦯禀以糓帛或俸以金钱葢徳髙而位尊者其赐优能薄而任轻者其受寡必有等籍以为权衡窃以国家造邦百年垂统万丗若稽赋禄之序叅用前古之宜然内外之官大小之职其着之品者累百其分而名者㡬千下逮兵爵之籍差列尤衆而旧章弗完公令罔着或援之先例或裁之一时顾不责于攸司乃数烦于中覆因循斯乆创㝎惟时恭以尊号皇帝陛下懋正九功缉熈百度彛伦攸叙率祖宗之规摹治具毕张尽帝王之能事凢厥法制悉从刋明唯兹秩赐尚亏典则乃诏臣等以修为大宋禄令臣等祇畏承命讲求踰时论次名品稽合义䫫㩀所以着岀禄之律示官人之方又以杜上前之烦文还有司之常训攽于方国俾遵画一之规诏于将来允示不刋之典臣等智非愽极才谢兼通苐勤明诏之严敢谓成书之善将尘扆陛若蹈渊氷代人奏请更㝎科塲约束状伏以选士之法自古论之莫不以行爲先艺次之盖行夲也艺末也取其本而遗其末可也未有取其末而遗其本也者古之所谓艺者皆可用之实尚且谓之末今之所谓艺者皆无用之具乃以爲辨论之之法甚亡谓也然国家用进士一路以取士百年矣英才异能淂之不爲少而失之亦已多何也盖其制之有敝而不革者尔夫进士之法固不可以猝变古者不变法而治盖能因其法以通之也臣窃见天下州郡发觧旧有封弥誊录之制近又有考试官不淂与长吏相见之令夫州郡发觧亦古所谓郷举里选也其任在郡守县令先察其行乃试其艺行修而艺㦯不至举之可也行亏而艺或可观不举可也故律有贡举非其人之法甚重今则不然凢有籍于版者皆聚之使试既试则削其名易其书漫不知其谁何徒以雕篆之敝法考无用之空文敦朴后茂不幸而小不如其法度则一皆黜之庸汚浅陋幸而仅不失其法度则一皆取之守令之任无所尸责律令之设是为虗文豪杰老成则转弃于下剽薄后进则冯凌于上风流不支日愈一日甚非国家选贤官材之本意也此盖当时建议者务为苛细以希一时固不及知天下之大公国家之逺体矣臣窃谓今朝廷方议更㝎取士之制冝因罢去天下州郡发觧封弥誊録及试官不得与长吏相见之令别为约束使长吏与试官精加询察依格考㝎必淂学行兼备名实相副为衆所推者即许解送如有背公狥私去留不允者并许论告即行推劾论罪如律所告虗者重行科㫁永不得入科塲仍令刺举之官严加觉察务尽公议如此则材能悉收而野无遗逸滥幸旣革而士知修饬又以示天下之大公明国家之逺体以为后丗之法免龙圗阁学士状今月二十一日准合门告报伏䝉圣㤙特授臣依前尚书吏部郎中免龙图阁学士令臣授敕诰者闻命震恐不知所容伏念臣质行单陋材不足用列在侍从已非所㩀而比蒙进职任以亰府臣所以不敢自辞者诚兾淂竭其犬马之力幸有所立以谢万分方夙夜惴惴大惧不能胜其任而曽未踰月复増宠名虽国家所以遇臣下者甚厚然非臣之所敢当也伏望陛下察臣之遇无使过其分以速颠覆而责其来効尚不辱朝廷之㤙申戒有司收还诏书臣之頋也维陛下裁许臣不胜大幸所有勅诰臣未敢祗受臣无任激切屏营之至免翰林学士状今月初四日准合门差人赍到敕诰各一道伏蒙圣㤙特授臣依前右諌议大夫充翰林学士知制诰者闻命震惊不知所措伏念臣起于诸生质行浅薄学问不能纯师文章不足行逹列于侍从已非所㩀又安可以与闻宻对裁训辞播之大廷逹于天下者㢤况今侍读等学士知制诰待制皆一时之髙选其材能莫不在臣之右伏望皇帝陛下察臣之愚无状为不胜其任收还制书而选于衆必淂其人以尽公议臣不胜幸甚所有勅诰臣未敢祇受臣无任激切屏营之至中书谢传宣入伏早出状右臣等公府枢机之原所当尽瘁人臣夙夜之谊岂敢告劳岂谓伏蒙皇帝陛下仁隐及㣲㤙覃迨下甫兹庚伏之候遽传中岀之言许其䖏休淂以夙退夫王人聼政固有四时之冝而臣职在公何取一身之逸自非爱育之厚曷致优㳺之私臣等参陪近司首𬒳隆渥永惟圗报之効誓在捐躯之𥘉中书谢译经院御筵状诞圣当期方荐南山之夀繙经演法敢蕲西竺之祥胜事甫成群灵胥庆沛彂惠慈之况加优觞豆之劝臣等参服宰司预闻译义虽兾真乗之利仰资难老之祺酣咏逾涯饮服无斁举邵亢自代伏见太子中允集贤校理邵亢器质浑厚学术精明其辨论足以当顾问之求其文章足以备典册之选臣所自揆不如逺甚谨具状举以自代自代臣伏覩三司塩钱副使工部郎中呉充行义修㓗资材愽敏其学术论议足以当顾问其文章体用足以裁辞臣前甞举以自代实所不及伏望朝廷特赐进用庶尽公议自代臣伏见大理寺丞祕阁校理韩维虗静之性本于自然䟽明之材可以大任臣之自揆实所不如自代臣伏见刑部贠外郎集贤校理吴充材资自髙学问不倦施之政事沛然有余用以代臣实允公议自代臣伏见兵部贠外郎充集贤校理邵必端亮修㓗好学守道出入文馆资望俱髙揆之公议臣所不及进奉银二千両状臣伏以圣人继明海县均庆凢在为臣之列莫不思効厥诚前件银山川之精天地所寳敢备充庭之实庶修任土之仪谨进进挽歌辞状右臣伏闻大行皇帝园陵卜吉大事有期臣身备侍从而守郡于外不淂犇走执事之后不胜追慕殒裂之情谨斋戒撰成大行皇帝挽歌辞三首笏记𣑽译甫终将献上乗之福㤙仁下逮遽推宴爼之私拜况过优捐躯曷报中书谢春宴笏记春物熈华宸居睱豫中开宴赐下逮臣工伏惟尊号皇帝陛下盛徳对时至仁自性弗为独楽务与衆均臣等备位在廷逢辰多庆畧无报称苐有战兢陈乞札子第一臣輙披诚素上冐圣聪顾循罪戾殒越无措伏念臣父某昨任通判滑州保举本州白马县令杨稷充亰官其人近㕥赃除名臣父㘴累于法当追一官停再念臣父厯任州县致位于朝凢四十年未甞一挂于法而荐任者过数十人今行年六十始得为郎而遽为举者所累夺官免职在臣之情岂胜忧迫夙夜惟念思有以祈赎而臣蒙国宠厚备职侍从又例得计岁磨勘㕥进官在臣之身窃幸实多臣愿移臣终身磨勘之㤙以赎父一朝之罪伏望陛下特开圣造俯察私𣣔许臣永不磨勘而赦臣父追官但免所居之任亦足㕥行常法臣不胜大愿再念臣父所获之罪非自已作独以知人有所不尽故𬒳㘴累向使臣父自作弗善臣亦岂敢进干朝廷以屈常法犬马之情苟赐矜纳则父子立朝尚期有立以报万分臣无任徬徨激切俟命之至取进止苐二右臣宠灵优厚加于无功毕臣之身不足以谢然犬马之情尚有未尽者輙冐万死敢言之伏念臣昨于去年中以臣父某㘴举官事当追免臣遂具奏乞臣永不磨勘而赦臣父追官是时窃计朝廷㕥臣未当磨勘故不赐允纳今臣父追免已久而臣幸蒙㤙迁官臣之愚素岂能遂己伏惟陛下孝治天下仁覆万物有生之䫫既莫不遂其性而得其所故臣之愚素尚觊淂申再念臣父厯仕州县凢四十年白首垂老始淂为郎而遽㕥保任之累免废在臣之情夙夜不遑安䖏臣愿还臣所进秩二等自今更不磨勘而许复臣父所免官一等伏望陛下特开圣造究察私𣣔许检㑹前奏曲赐矜可臣无任徬徨激切祈㤙俟罪之至第三臣闻私而求申于公者非直臣而求必于主者非顺有一于此是为罪人今臣乃负二罪而敢有言者君亲之义不淂有隐一日获罪是其甘心维陛下矜而聴之不胜大幸伏念臣昨于去年中以臣父某坐举官事当追免臣遂具奏乞臣永不磨勘而赦臣父追官是时窃计朝廷以臣未当磨勘故不赐从纳臣近于二月中蒙㤙特授臣起居舎人臣寻两具奏乞还臣所进秩自今更不磨勘而许复臣父所免官寻再奉圣㫖不许臣又窃计朝廷以臣父㘴废于法未当叙复而齿于朝故亦不赐从纳臣即己祗受并具奏其意臣近蒙㤙特授臣尚书礼部郎中臣亦己祗受今明堂礼成大赉天下而臣父幸得以例叙复而齿于朝则臣之愚素犹兾得申伏望陛下特开圣造究察私志许检㑹臣前后四状许臣纳起居舎人及尚书礼部郎中两官而复臣父旧官依例差遣臣之㣲诚贱䜛旣以尽于前奏不复敢喋喋取渎于上维陛下矜而听之不胜大幸苐四右臣朝廷已行之非敢固辞犬马未尽之诚尚期从欲再三之渎诛放所丼伏念臣父子立朝宠灵两厚在私之幸于臣实多独念臣父当垂老之年𬒳夺官之责臣所㕥夙夜深念启处不皇思有所圗以赎厥咎輙上还臣身之进秩愿得复臣父之免官贱诚虽明天听犹隔徬徨若失俯仰无措伏望皇帝陛下天地覆载而无所弗兼日月照临而无所不察载矜愚欵终赐俞音臣伏恐朝廷以臣父免官未当叙用则乞留臣所纳转官㤙泽候臣父将来合当叙用许复旧官则臣㕥禄飬亲一淂如志以身报囯毕当殒身臣无任祈㤙俟罪感激恳切之至上殿札子右臣臣相次两具状奏乞纳臣新复官父旧官今月七日再准中书札子奉圣㫖所乞不行便令受诰勅者身贱言轻再三渎上圣㤙寛大不即诛殛不胜幸甚臣窃计朝廷以臣父坐废于法未当叙复而齿于朝所以臣之愚请不赐从纳臣亦岂敢喋喋重千天聼然臣区区犬马之诚父子之念实未能已窃幸它日臣父叙复而齿于朝则臣尚敢自陈而兾得请所有勅诰臣已于当日祗受奉表称谢讫乞移郓州札子臣輙以悃幅上干圣明进退为忧俯伏待罪伏念臣行能朽薄猥列从官之后国㤙过厚夙夜震恐未知所以为报而犬马之质早衰多病比年尤甚邅遇朝廷大治四方无事臣淂以优㳺飬安于外粗了职事未从诛废不胜大幸再念臣到任已踰二年伏恐例当除替臣窃闻郓州曹佾到任亦已二年或应召移臣欲望圣慈特许差臣知郓州臣虽罢悴无状尚可黾免殚其余力以报国㤙上殿札子臣伏见朝廷比岁置官遣使自亰师逹于天下凢征赋之重力役之衆有所病于民者悉寛除之所以惠飬百姓徳泽甚厚臣愚以谓尚有未尽者郡县或以虗名建而民力分不能给其一事也盖一郡虽小必有一郡之役一县虽小亦必有一县之役地非加广也民非加衆也昔合而役于一者今乃分而役于二然则欲民力之有余不可淂矣是所谓㕥虗名而取实弊殆当时议者之过而今天下以军名者多是也臣愚不足以尽其利害愿陛下属之有司详议取近世所置军县度其小大逺近可省者皆省而并之如其旧不独以损吏役而舒民力又以汰冗官而节多费庶㡬称朝廷所以爱育百姓之意取进止开封府乞増属官札子臣伏见开封府所治亰师其职事之剧固非天下郡府之比然今郡府之大者其佐皆置通判职事官六人虽郡府之大职事之剧自不能开封什二三而开封之佐乃独置推判官四人盖失之从事乆矣且行尹事者固当责以大体夫使国家徳泽不宣法制不行百姓失业大衆弗治是其咎也若簿书期会之烦笞榜讯騐之细皆当责其佐今则不然一府之事无小大行尹事者常与其佐襍治之索其精神弊其支軆朝而视事昏而后罢仅能给一日之务夫人之材力亦有分矣事物之来则无穷也以有分而应无穷虽贤智或不能尽况如臣等之愚而欲使国家徳泽宣流法制张明百姓笃其业大衆无敢犯不可得矣其弊在于为之佐者少而事不分任不专行尹事者不淂尽心于所责尔盖举其大者必遗其细察于近者必闇于逺理之常也臣愿陛下裁择可増置府推官二贠与旧为四贠使均治狱讼判官二员使共治诸务若此则事分而任专处心者精为力者省法理必尽其精纪纲脩而无废行尹事者淂壹意而尸所责庶㡬有成以靖亰色以观四方㕥称陛下忧勤内外之意取进止上中书奏记某守郡无状无以称朝廷惠飬百姓之意夙夜自讼不知所为维朝廷寛大未加之罪幸甚幸甚所守柬南大郡学者甚衆州虽有学而无官学者下知所师某輙有奏乞除试祕书省校书郎孙侔一职事官管句本州学侔之为人相府所知不持某言然朝廷尝已侔为杨州学官侔固辞恐朝廷疑侔前意而奏难言其私故敢陈之于左右侔向㕥固辞杨州学官者是时侔兄观在朝其禄尚足以周其族故侔得㕥自守而不愿仕朝廷亦髙之而不夺其守自居扵湖安其贱穷未尝妄与人交况其有取于人也今乃不幸而失其兄侔方自经营以迎其䘮扵蜀自此其家事衣食嫁娶一岀于侔侔旣无禄又不能爲生则其家饥寒之忧近在朝夕虽欲不仕不可淂矣恭惟某官阁下方爲朝廷致天下士而官之如向者颜复等召至一试尚淂一邑如侔者固非复等所能望刘敝甞奏言侔是王安石吕公着之流信知言也然则侔岂止一州郡学官而已如朝廷自以有处侔者则非某所知不然则朝廷亦不惜一职事官于侔以慰此州学者之心又侔方穷困当朝廷忧天下不𣣔一物失其所之时某故敢尽言侔之思维左右留意幸甚幸甚下上虞县令教一首上虞悪民李氏者一邑之害而四方之所共知也自败邑令王存以来朝廷士大夫莫不切齿而欲葅醢之然则居官者不能使伏其辜亦何㕥为民之上今足下居县亦可谓能矣然举兹以议始未也其览此而留意且其家内乱专杀屠牛醸酒用禁物置兵械皆安然而不恠欲发而致之于法非艰然所以前后不能发之者由其族大而耳目羽翼布满于县廷把持上下长短王存由之以败后莫不以为戒故也然存所以为其所败者由为州者非其人耳今足下既无王存之失而仆又幸不至于前人之惽其彂李氏之姦而致之法冝在今日维㣲维㡬乃克有济足下今日成此仆明日当言于朝廷且不独一言而已要当再言三四言必使朝廷知足下之才而用之乃已耳其无忽西溪文集卷苐七从事郎处州司理叅军髙布重校兼监雕沈氏三先生文集云巢集卷第七沈氏三先生文集卷第五十八云巢卷第七杂文张季鹰东归图賛秦穣侯就封图賛十才子岀関图賛王子猷访戴图賛道林二颂志公賛纣钖妲巳冠怶图苏州承天寺永安长老语录序彭城太尉诗序花药字序阿耨达池右绕图序四明山延胜院碑杭州吴山英烈王碑天庆观火星阁记花药山法堂碑三逰山记张季鹰东归图賛季鹰道孤翩然归吴谁知其志止爲鲈鱼秦穰侯就封图賛秦相出关其车千乗将归于穣道路疲病范睢何人箦中余命不烦半策夺我樽柄十才子出関图賛正元诗客远渉山林羇栖竆愁不忘呕吟当时贵人华屋歆淫无有丹青能传于今王子猷访戴图賛千巖万壑合为一谿中夜大雪玉华渺㳽𣣔访若人扬舲水西飘然兴尽吾将归兮道林二颂衆生不觧修道便欲㫁除烦恼烦恼本来空寂将道便欲求道但一念心即是何湏别䖏㝷计大道晓在目前迷倒愚人不了佛性天真自然亦无因縁修造不识三毒虚假妄执沉沦生老昔时迷日为晚今日觉时非早二我今滔滔自在不羡王公卿宰四时犹若金刚昔乐心常不改法寳喻于湏弥智惠广于江海不为八风所牵亦无精进懈怠任性浮沉若颠㪚诞纵横自在便使刀剑临头我自安然不採志公賛大道常在目前虽在目前难覩若欲悟道体真莫除声色言语言语即是大道不假㫁除烦恼烦恼本来空寂妄情互相纒绕一切如影如响不知孰悪孰好有心取相为实定知见性不了若欲作业求佛业是生死大兆生死业常随身黒闇狱中未暁悟理本来无异觉浚谁晚谁早法界量同太虚衆生智心不小但能不起人我涅槃法食常饱纣钖妲巳冠帔图昔殷王纣宠嬖之妃名曰妲巳时在沙丘钖之冠服姱示以礼媠媠其容其止二嫔侍侧龙黻金凢巧工图焉竆其俊美其工伊何维周昉氏苏州承天寺永安长老语录序余昔逰江南上下庐山西走泐潭造黄蘖傍淮上歴访诸祖道塲岀金陵还吴越大应江南名为逹者余皆巳知之矣后二年之荆州荆州尤多古精舎余尝观古记所载名徳硕老多岀于荆衡㐮汉之间余在澧陵最乆漕陵一障乃有夹山乐普钦山龙潭层山五大寺南临药山北望玉泉聮延不絶当其盛时海㑹山积上下皆数千百人地胜势剧至子今承嗣不衰为其师者莫不推择其人余既从江吴淮楚之士相与徃来盖巳多矣然其可者才二三人古人有言如沙中金不其然欤夫太阳之昇于天明者视其出没中是岂不坦然㢤至瞽者待相而后知与明者固亡别矣明与瞽易识知与否难言此丛林所以纷纷也维摩大士神通自在其说虽多然不可删世之学者枢机一发便使人掩口不暇已可厌矣盖其心有逹不而言无多寡世之人独知蹈龙右人言辞应对亹亹如影响之相符以为其功頋何异于数寳者㢤不惟不充于外其中乃惘惘尔悠悠尔至于逹者则不然也永安禅师名祟智吴人张氏子𥘉受具即出逰诸方先受记嘱心智黙了遂为五祖戒禅师之嗣戒师者先云门三世孙也既获五祖印可乃东归于吴𥘉住文殊还永安师为吴人而継主吴二道塲其行乃自弱龄至于耊老有足伏人者不然岂其州人推尊之㢤一日弟子祟章出其所以开示于人若弟子者为大轴嘱客不逺千里而来请余为序异㢤余岂知之者欤昔如来以正法眼蔵授大迦叶蝉聮蚕绪以传于今为佛为祖岂一人㢤然迦叶不能知世尊三昧况其他乎了则为得昧则为失所以为难者非特在机辩也余方在朔野沙尘之中延首以望居以不得一接其风味为恨古人所谓说尺不如行寸余观其言与攷其行岂特尺寸之间也若夫陟高坐运象牙夺无䙷之一辩伏六道之士余不得而间之矣是斯録矣所谓扣宫而宫应之随机之义如是而巳余欲见其人以是观之亦何必在名山古刹之下㢤崇章所传甲乙次第如右治平贰年玖月拾㭍日序彭城太尉诗序大师彭城公五言诗二章䟦状后一帖在明州寳云道塲始吴越时大师公以诸子胙土四明每访诸道扵尊者既入朝数以手札拳拳致焉尊者讳义通新罗人𥘉以其学造螺溪法师说华严大㫖顿悟即谢其徒传天台教观遂为一代法师其后门人有若知礼有若遵式式号慈云大师礼号法智大师是二人者皆传其道法智之后有若本如有若崇短有若尚贤有若梵臻慈云之后有若祖韶而天台之妙遂逹于天下余昔过道塲见正公正乃臻公之髙弟而法师之曽孙也因观太师公手墨爱其清徤雅丽有足尚者正方且勒诸乐石遂请余题其后盖太师姓钱氏讳惟治字世和少好学善书在藩时夜梦朱衣人以土壅其颏颊云是金天王使者及西迁出刺华州踰贰拾年乃騐官至神武统军赠太师载在国史云熈寕五年十一月十六日序花药字序禅师𥘉出家依万杉宣公宣公为一代老徳以为法器也名之曰义然巳落发受具宻示心印行化诸方凢十有七年止扵万寿始转法轮为人天师后十年迁于花药与余㑹于零陵为法乐之友而禅师所以表徳者有所不称余请易焉余谓以无为法者其未然也义无乎在及其然也义无乎不在经曰诸法如义不其然欤若夫为一大事出现于世不能大济含识者定非佛子其所然者亦尝大济于人乎请以大济表徳昔马祖谓丹霞曰我子天然遂名天然万杉之意正谓禅师能黙契诸义有足然者乎苟曰然无有是䖏因箸其大方以示知者阿耨逹池右绕图序释氏右绕乆矣自允堪律师乱之于是始讼堪不能雠其义而入㓕师堪者张为竒説而世人或疑之于是净戒基上人出阿耨达池图而疑者泮焉西域记云阿耨逹池东靣银牛口流出伽河绕池一匝入东南海南靣金象口流出信度河绕河一匝入西南海西靣瑠璃马口流出縳蒭河绕池一匝入西北海北靣颇胘师子口流出徙多河绕池一匝入东北海南山宣律师方志云阿耨逹池唐言无热恼池也东有银牛口出伽河右绕池一匝流入东南海所谓右绕者东廽南转也东廽南转者绕池匝而后入于海东逥北转者绕池不匝而遂入海繇是而言东廽北转为右绕者谬矣世之学者当以西域记与方志为信云熈寕元年六月望日序四明山延胜院碑四明山有大长老曰修巳𥘉居太白峰能行其道不履世事十有余年人无识者然人莫不闻太白道人有至行天圣𥘉歩下太白峰始逰是道塲其主者瞻望毫想知其为太白道人也稽首致礼请事巾履乃日吾之先自石牀来我先师有言是为大福地当有至人来然后兴师逮是不可舍我去矣师心巳黙许后数日州大姓与诸佛徒凡数十百人来造牀下上州所具䟽请以时说法当时在㑹者莫不瞻仰叹伏侧聆法音皆以为登佛道获本心也由是为善者知所恃焉其地在四明山之中四旁百里旷无居人土瘠气寒逾春常有积雪方夏时水泉流行舟车不通者或越月踰时故人迹罕至师之居也益日得其道而逰方之士以一语一黙请留门下者盖不可胜计至于闾巷耄倪莫不郷徃愿事其人州人既将为师大治道塲乃请于天子敕赐名延胜后二年州易守守欲屈其道以为不近于世师遂去㳺衡岳转运使贰部张公夏方假守钱唐雅知其道为髙妙即强邀止之廼启龙兴之法席明年明守罢州人乃相携持奔走东向蹈重江而请于钱唐于是复还也益来攻甚力至于今甫二十年乃始大备自一榱一桷莫不精壮业业崇崇化成焉呜唿后人非吾师之道入人之深孰能臻是欤后之人逰吾门瞩吾奥有不待开撃而了然明彻者则知是道塲为吾师其不可终巳若吾师无上之道三昧之功门人之所传者不箸于是乃记其因始仆何人而足记之㢤欲叩诸空而不有𣣔质之文而何云不耻芜秽为之辞曰吾闻如来号释迦𥘉谈正法居耆阇诸祖相传浩无涯廼自逹摩来中华曹溪信具闷堵波灯分水别相聱牙尔来百世敝所加浮图布列如河沙法本为谕返为譁大乗小乗立名家不求诸心既巳差乃至妄说实亦邪善㢤大士释之雄五十余年功行隆𥘉住太白最髙峰草衣汎食乐我躬䧏于延胜何名同誓以度脱嗣佛功大音一振豁羣聋汝昔孰聩今孰通四衆稽首钦道风愿以金帛明精衷崇餙师席配佛宫千百亿费谁汝庸重门嶙嶙揖朝阳金刻大篆掦天光正位隆隆仰法王唯以牟尼非他方䑓观飘飘势欲翔海鲸怒撃洪钟掦修庑连连挟两厢华旙不动天乐张法座湛湛伏象王祖意不道何有亡庖厨修㓗来衆香甘露味美不可量导师无作何为斯悯此像教将陵夷如来本愿在慈悲故为羣生作㱕依厥𥘉开山知为谁成是大事吾不尸于彼于此何有疑佛土内外増光辉吾知后世永不衰何在勇施陀罗尼鄙夫无能讃菩提有愧句偈垂豊碑杭州吴山英烈王碑余观太史公所记王忠烈甚备而左氏春秋左氏国语世本戦国䇿其录尤慱而辞意尤精明然其岀不一颇相乖迕吴子之伯也忠臣谋士寕一人㢤而太史公独为王作传赵华作吴越春秋大皆王功烈其名与吴相盛衰呜唿王之忠毅志节机䇿雄勇不能超絶于世孰能臻是㢤方其患难竆阨时不能比于人而不死死非难也维王之所隐忍者知必有所成就也至于逞愤忿穷威力岀人之不能何其伟欤余以谓有志者必能先信其巳而后能信于人信其已者内有统也信于人者外不屈也若其不能信于巳则决不能信于人是以知才之难也若王者可谓有志矣至其所趣则难与为仁焉使天愚闇偷生之子狂狯强死之人仰闻王之风采其有以激于中乎不独彼一时也至于今百世可知也生则飨大位死则庙食不絶谁为不冝嘉祐八年春正月吴山新庙成某日太守行祀事维庙有碑而不刻其雄名盛烈使晦于史䇿而不顕具瞻余乃即太史所记删其枝辞十五而増以他书凡三倍遂以刻焉系之铭日新我王庙自我黎人以祀以祈以媚于神维吴娄豊人安以嬉时报神飨春秋靡违大江沄沄有撃其潮俾安其碕母使我劳人肆厥心㦯善或淫不縦其尤助天匪忱丽牲有碑我篆其休有赫王威在彼道周神功在人人报于前寝隆有光保其万年天庆观火星阁记三湘之间惟永为奥区土俗朴甚不杂五方之民故其人纯一而少事然岁多水旱之灾不沉溺则灰烬民生艰焉虽其人知为善殖福乐于拖与而不蒙神明之祐者盖其诚心有所不至也为老子道者舄群姓聮闾阎飬妻子其祠宫则狸鼠之所穴也为浮屠道者与群姓通商贾逐酒肉其塔庙则屠脍之所聚也主善者孰不知老氏本清净释氏有斋戒㢤不以为非也至于身汗蔑而礼星辰含膏血而作梵呗此神明之所弗祐也玉笥山道士王舜卿谒衡岳还泛潇水而上将造其宫则门户皆蓬蔂也访其左右则閴无人者乆矣于是造州而求寓焉太守李侯方崇其道即命有司扳为之主由是州大姓欣然郷徃之知其道清净为可尊也居间念所以弭灾患而祈福禄者即其宫而祠火徳焉盖其地直南方也元豊三年三月日阁成其上建火星像旁列九星合祠焉其下为斋修严奉之室则王君之所居也王君处身㓗清翛然能履其道与人和易而多礼其主祠于是也吾知其将至诚窽天関祈福憙下群岷神格其祠人安其庐赤龙不惊囬禄伏蔵禾黍豊登牛羊肥字然后为善殖福者为不诬矣不苟为是也又将化其狸䑕之所穴屠脍之所聚皆为道塲道人释子咸安其教使为福者知所依乡则其善报岂少㢤始余为谋其事赵郡李述修以告诸大姓乃克成之为阁者名氏皆列左方以示后来花药山法堂碑花药山之崇胜寺法堂成或问法有堂乎有堂所以为衆也诸上善人欲闻我法者当是之时如海之㑹如云之合无有际止然后法有堂焉诸佛不说法诸祖亦不说法何者名法以有为者一土一木皆是真如以无为者天宫龙象盖亦土苴求我道能达此事者若瞽而明若瞆而聦吾与其能知而未必其能行也熈寕捌年大济然禅师自万寿来始以无二菩提闻导有生直造佛祖天龙恱焉诸上人者以故堂痺圯为不称也扵是召州之大姓长者相与谋而作新之以其九年丙辰秋七月鸠工度材距明年夏五月甲申落成其崇玖仭厥广八十有五㝷其工与费以亿万数至不可计噫其壮也望之屹屹然视之潭潭然登之廓然䖏之㤗然在㑹之士莫不瞻仰賛叹以为禆师道力之所化成者非一手一足之功也元豊二年余为湘南客始闻其事既又造其筵为禅师道维摩黙然之义侯胝一指之机曹溪有无之对南阳即现之化于是堂也其犹上下手之间乎欲着不朽以偈賛之其辞曰阿阏佛塔孰知其方优昙钵华未闻妙香賛叹希有如不吉祥然公之堂干干然公应化三湘利乐天人成是道塲望之屹屹湏弥之冈视之潭潭沧海之洋如鹏之运如翚之翔荘严顕相嶪嶪煌煌法鼓朝鸣大衆瞻相鴈进鹗立白豪妙光龙象护持雨华纷掦巍乎不动万法之王衡山之左二水之阳为功为徳保于无疆三逰山记余卜居齐山逾月欲一探左史洞而不知其地四月丁巳㑹公华徳相至遂召唐生者俱㳺焉出延庆兰若旁山东行北上数百歩观李氏书堂遗趾益北去委蛇山谷间道滋峻多丛竹高木时有隹花赤白芳菲袭人不逺三四里地颇平斗下石壁间嵚巖丈余直北不知其际皆蓬藟无人迹崖西彻阳气生草木其东平峭㓗白雨露之所不至也徳相欲题名索笔不得怅然者乆之左之右有三洞或可入㦯不可入是谓石燕洞复南出循山北上豁然望青谿圩田直池汤楼观窣堵若图画下山西皆嶒怪石有一穴甚峻欲下不得道槃桓其下以谓不可登矣乆廼褰荆棘蹑颠石得上慄慄如履锋刄且首歩极危殆至洞下嵓势若彫斵实天之成俯聼水声冷冷将不竆其渊取火者缓不至廼止是谓石虎洞下求左史洞失道陟䧏崖坂颇厌苦之巳廼识其䖏石㠝㠝若深地四旁相若𣣔下不敢委藜而引蔓般乃得下观杜牧之与张公子题名字颇泐灭吴仲庻与张伯益㳺复作大篆题之此洞后也北望石下有蛇窦窦口才广尺有咫俯身伏入宛延象虵行乃得至洞中寛耸可容百軰有遗骸焉直北岀山顶而巳晡矣乃谋还前㙏截山腰过书堂观涌泉遂归且将僦工与浮屠者为棺其遗骸而瘗之公革姓夏名琮徳相姓马名永誉时元豊五年壬戌也其二四月巳卯润之公辟徳相来㑹余将为九华之逰也方食景徳超禅师与明推照上人至及行有隂云至石堵巳微雨寺在青山下直望金鸡峰髙木数十畞始成于熈寕中寺甚壮丽与其僧徽语九华道徽云适自灵观来水涨而桥絶矣马濡首仅得渡尔徳相鋭欲徃不听徽云今夕雨水则䧏小槃桓可也明日雨不止遂先至龙潭出马牙市南行观民家擗楮为𥿄皆即其溪流有足佳者至其寺山甚峻宛宛匿其寺地微隘耳龙潭水出寺东引其一支正东庑作小山为水戯其流汇为谿四旁多洲渚寺僧云昔皆美田为浲水害遂不可治润之指其尊府天章公所卜筑书堂䖏但余竹树如毛无复故基也㳺龙潭还徳相犹欲徃九华而雨势未巳颇以为恨将至清泉数十里尔犹苦泥泞不可乗遂岀铜驼亭过公受山居小饮廼㱕润之姓滕名希仁公辟姓夏名畺公受廼其兄名某者云其三九月癸巳䖏善邀余㳺九华即上马行至石堵守日巳夕矣月旁死魄多浮云与寺僧歩松林间索索始有秋气明入灵芝驿朝食过五谿寺观前日浲水道民田半为砂碛其所㓕木徃徃合抱大石如车轮御者云方水作时是木与石如断荄如流沬尔今溪流益南去不复出寺下矣过曹溪寺寺在山麓泽中有白鷴数十徃来与寺僧甚押余语䖏善李太白在黄山闻胡公有双白鷴能驯飬之就手取食太白访之胡公遂以赠太白唯求一诗太白欣然㑹其雅意因援笔三呌文不加点以赠余谓䖏善寺僧不如胡公也日巳暮廼次曽庄巳有㣲雨所见九华止一二峰尔昔滕大夫为余言欲观九华至曽庄可㮣见不待登山也登山廼自为境耳明日先上头陁寺寺甚佳乃唐王文季书堂上有五粒松蒋颕叔为青阳令时题其壁间云昔金地蔵自新罗浮海来庵扵左山即化成寺是也松种岀新罗至今生子可食与他松异矣至寺即大雨旁具左下食曽庄廼上观音嵓上山甚峻松竹夹道云气荟蔚跬歩不见人临观上下二雪潭其巅飞瀑下淙涧中常如积雪寺僧云春夏之交尤隹其旁数百歩无暑气也复上数里几山顶廼至其寺亦有颕叔题处今余二十年如新墨余无佳士名迹岀寺后数十歩得观音嵓无足隹者且将踰小壠过刘道人庵㑹大雨从者云道悪不可乗乃㱕坚上人云世传此山为雌山有㳺客輙隂晦自匿如羞澁者岀山三十里至慕善隂云皆溃散望九华正如屏突兀峭㧞不类他山䖏善云于是一观亦足矣滕大夫云九华有名自太白始太白所名者止九子峰也其它仙人峰莲华峰侧峯双峯各自有名世人合为九华未必是也今欲质诸山下无足与语者姑识之是行也涉五日才得其一二所未至者续访之䖏善姓曽名孝藴九华乃其别业也从事郎䖏州司理叅军髙布校勘兼监雕云巢卷第七沈氏三先生文集沈氏三先生文集西溪文集卷第八沈氏三先生文集卷第八西溪文集卷第八上殿荐冯京札子舎人院连署奏乞召张瓌还职状荐胡宗愈吕惠卿札子荐吕恵卿孙侔常秩状上殿荐王囬孙侔常秩札子荐孙侔状乞举府界知县札子乞罢府事札子第一至第三上两府贺正二启上两府贺冬二启上两府二书谢两府三启上并州判府太师相公上㽞守太师侍中慰太师相公䟽五首谢人投书枢宻太尉通判郎中知郡郎中贺冬二首知县郎中知郡少卿常州知郡兵部台州通判都官梓䕫路钤辖六宅太保发运司勲催发钱帛太傅前苏州知郡司封洪州知府待制相度茶税太傅渭州知府侍读侍郎新越州签判屯田状元学士楚州知郡职方知府宻学諌议知郡郎中杂还贺正二首衞州知郡覩察太傅杂还新越州知府宻学上殿荐冯京札子臣近䝉恩除知制诰臣不敢輙为辤让然臣独有所夫安者敢言之臣皇祐元年及第是岁状元冯京今为龙圗阁待制知江宁府顾京官次乃在臣下者由京避今宰相冨弼亲嫌不得知制诰为中书属官也京始与石杨休并命修起居注継以唐询范镇然皆在京后杨休询之试为知制诰京皆不得与末乃与镇并试而除知待制今询镇皆以次补为学士而京运换三州不一迁且京自以状元及第而其𥘉命修起居注时冨弼尚未为宰相则京之进用固不由于弼矣以询镇臣言之则非平时用人先后之体以亲嫌言之则非圣朝大公平施之道京材质甚羙中外所称不应㽞滞凢此三者臣愚以谓皆非所宜伏望陆下特出圣断进京之职得比衆人以尽公议臣亦因得以安不胜区区取进止舎人院连署奏乞召张瓌还职状臣等伏以张瓌前因命刘沆赠官制词事遂出𥙷郡追原其意为过本薄故朝廷亦不深谴今下迁于逺粗足塞责而本院供职者少且瓌材质之羙有𥙷朝廷不宜㽞滞于外臣等窃以谓可召瓌还职使在侍从傋顾问与论议亦朝廷急材助治之一也臣等不胜拳拳愚虑谨具状奏闻伏候敕㫖荐胡宗愈吕惠卿札子臣伏见光禄寺丞监楚州粮料院胡宗愈权永兴军节度掌书记监杭州清酒务吕惠卿二人并修身髙材好学不倦其议论文章皆足以过人又皆明习世务可施有政为朝廷之用伏望陛下特赐采择母使㽞滞以厉士大夫之望后有不如所举臣当连坐其罪取进止荐吕惠卿孙侔常秩状臣伏见权永兴军节度掌书记监杭州清酒务吕惠卿学有操术材剧噐慱试祗书省校书郎孙侔志行刚烈特逹不群试将作监主簿常秩经明义修安于穷贱凢此三人皆当今士大夫之髙选举而用之无所不宜而臣之所知亦无以过此伏乞朝廷采择任使后有不如所举臣当连坐其罪上殿荐王囬孙侔常秩札子臣伏见前毫州衞真县主簿王囬试祕书省校书郎孙侔试将作监主簿常秩三人并躬修道徳畜其术业施于有政无所不宜天下士大夫所共推髙以为不及臣窃谓方今朝廷求人如不足天下贤士大夫略以举用如囬侔秩固应在衆人之先而不宜在后伏乞陛下特赐召命寘之台阁以观其能它后小有不如所举臣当坐欺罔之罪取进止荐孙侔状臣伏见试秘书省校书郎孙侔节行文学名在朝廷今闲居湖州安其贱贫守道愈笃东南学者莫不硕得以为师臣本州为两浙诸郡首学者甚衆而州学独无官欲望朝廷特除侔一职事官管句本州学使州之学者有所归又以风朝廷尊贤飬士之意于天下臣不胜所愿乞举府界知县札子臣伏见开封府所领十七县其知县皆用京朝官独考城等七县用近制奏举颇为得人余皆审官院差而不得人者十常五六王畿之内风化之本四方是则苟令长非其人则征赋不均狱讼不平百姓受其弊非所以长风化示四方也臣欲乞今后开封祥符两县知县从朝廷选差外其余十五县并令本府与府界提黜司推择能吏连状举奏如任内犯入己赃及职事不举坐以黜免者所举官并与同罪取进止乞罢府事札子第一臣本府今月七日准敕断左军逓院官吏为勘传永昌公事己施行讫臣躬被圣选摄行尹事而明不能以辨讼威不足以制吏使中都之狱有无辜之诉御史以闻参质明傋圣君仁厚悉从寛贷然此岂特小吏簿责而己其大咎乃在臣也方朝廷总覈名实以革事弊群臣之政顾臣敢独苟免以亏大治臣前此已具面奏伏乞即赐裭免以全至公以尽人言臣无任傍徨殒越之至臣见待罪在府未敢入赴朝参未敢便行交割本职公事聼候指挥次第二臣䝉恩待罪京府今已踰岁臣本无状自知甚明其𥘉𬒳命实贪圣主特逹之遇乃不自量兾竭其愚幸有所立以谢万分故自居职以来夙夜惴惴不敢自暇而驽朽之质果不可彊凢臣之所能既以止矣而臣之所治未有闻也虽圣主寛大之恩务欲尽臣下之技不急谴诛即复假臣以日月之効而臣之设施亦不可复加朝廷士大夫之议亦不肯容臣而且为圣朝之累矣伏望陛下深计京邑之重不可以旷不治审察臣之不肖终不可责以有成推择材吏使以代臣臣或尚得窃食苟容则丐一闲州犹敢为陛下奉行法令抚飬百姓少荅天地之施臣不胜幸甚取进止第三臣近甞具奏以臣到府踰年职事无状乞从罢免守一闲州而待命二旬未蒙赐可傍徨忧畏不知所措臣闻君试臣以职而攷其实弗効者黜臣事君以身而尽其力不能者退此朝廷治否常必由之而不可因循苟简者也伏念臣材质浅薄曽不敢望中人而致身待从已非所㩀又误当推选使治京邑视事已来既一岁矣都城之内姦薄之俗未甞革也穿窬之盗未甞絶也囹圄之系未甞虗也此三者乃京邑之先务而臣在职不为不乆独无一可纪者其试用弗効亦己明甚然则虽欲不自引劾以退宁不畏人之言哉方陛下奋乹刚厉威断躬亲庶政縂覈名实以临群臣而京邑四方之则治逺者必自近始可使非其人而付之以轻天下之望乎臣愿陛下深察而㽞意即赐罢免臣不胜幸甚况今在廷之臣皆一时材能之选莫不过絶于臣举以代臣无不可者臣如䝉天之幸未就诛弃尚获傋群臣之后者犹兾得一小州毕其余力少谢陛下臣不胜悃愊祈俟之至取进止上两府贺正二启伏以推二气之元求三统之㑹斯得天数以为王正维廊庙之尊有神明之相与时恊应介福无彊恭以某官以真儒之材对太平之运咸有一徳宠绥四方本朝㤗华之基方传之而不㧞群公股肱之体固共之以无穷迎蹈灵辰拥全多祉某居藩有守拜庆无阶瞻望门墻倾输悃愊伏以合三律之数斯建王正谨首时之和其顺天道恭惟某官文武备业圣贤逢辰辅行福威镇抚夷夏属岁元之端朔钧帝祉于群灵坐致洽平共熈全盛某居藩有守拜庆无阶瞻望门墻倾输悃愊上两府贺冬二启伏以考日于南律元定三统之法占易之复阳生见二气之心惟廊庙之尊有神明之相与时恊应介福无疆恭以某官直道纯诚全能茂业独立本朝之上超髙前世之功维天钖羡于国家维帝仰成于公宰坐临糓旦并括多祥永固灵长之基益争中外之望某居藩有守拜庆无阶瞻望门墻倾输悃愊伏以气动于泉物源于子隂阳相缉之际律暦更起之端恭惟某官熈正天工翼安国体躬秉勲徳上当圣神㑹长景之为元与端朝而钧庆益崇乆大茂对明昌某守郡有覊候门莫及瞻祈之极悃愊实劳上两府二书某蒙恩迁官未敢以谢伏念无状窃禄待罪不暇圣君寛假复就増秩内讼愧恐不知所措然私情有所未尽者輙敢自请于朝伏惟阁下方以盛徳至公承辅圣君若某之所请幸无屈于法无亏于义则或借一言之益开陈上前使某事亲之心有以自安则为某之赐岂薄也哉维左右留意不胜大幸伏念某奉遵诏书守在江湖之上瞻望公府邈然斗极之旁再更二州连易三岁日月愈云逺矣门䦨益以踈焉欲时以书自通庶将其意念或为礼之渎适重厥尤进退不获其从夙夜莫知所措恭以某官至诚自性盛徳在躬惟天降祐之灵惟帝知人之哲登序圭衮运平机衡遂当顾命之忧克宁宗庙之绪功施后世名盖前人方将纪于太常昭昭而不冺祚及来裔永永以无疆虽当尽辤讵足为颂某所赋无状自惟甚明幸东南偏方安阜无事当朝廷大治典书尚寛故可俛厉其愚未能投効而去维其覆露盖有𥘉终若尔讼言于何殚悉谢两府三启国恩骈厚私幸充盈顾非其堪若无所措伏念某早繇曲学亲得盛时一登备于儒林遂进陪于法从汔无称道宜有讼言尚頼圣明愽容贤智恊辅终获全婞直之守㡬不从引効而归得请为州去国犹昨越在海山之裔且㣲治行之闲而増秩连仍易地优重奉亲处风土之羙还家申桑梓之恭宠荣之加皆过其分品题之赐实有所从此盖伏遇某官分序群材甄明衆职欲使贤愚各当其任咸在本朝中外并奏厥功共熈大治故俾单踈之质误当奨育之私敢不周旋百为巩固一节但忧力之不逮或累至明若其义之所安无失素教过此以徃未知所裁伏䝉圣恩代言于中莫有云𥙷守藩于外未闻厥成方待黜幽之文遽推増秩之赏逡巡承命僶俛包羞伏念某生而甚愚学不能进徒知朴直之自守不知感激以取名然且抱椠懐鈆出入乎承明之署荷嚢持槖上下乎太㣲之廷请为一州连制千里在私之分已过报国之劳无称重此进迁益为虗受始终循省启处震慙此盖伏遇某官代天之工秉国之正大匠斤斧曲直莫不适其宜良工甄陶方圆莫不称其用曽是散窳重烦品题谨当厉乃百为保其一节庶㡬万分之立终谢大公之成过此以还不知所措昨奉勑圣君之赐得狥私求宰政之平遂开公议靖言其幸若无所容伏念某起家绪余遭世文治始玷科选入居朝廷校东观之书是正何有执太史之笔统纪未终复误出于上恩使登陪于法从㩀非其所顾何以堪虽僶俛以备官实逡廵而待罪㑹图就飬因輙陈诚乃兹为州是克如志此盖某官权衡万务甄冶百工智愚莫不尽其方中外无一失其所故今无状得用自安谨当祗畏所居庶㡬奉承攸命以谢大徳以全至公过此以还未知所措上并州判府太师相公伏审某官易节成徳抚封太原册书班闻士论和附恭以某官自天生徳与世㑹亨歴试朝廷之难式孚华夏之望越参大政再践家司有靖乱之功铭于彛䁀有致平之业格于皇天虽外均乎逸劳实内倚乎藩屏上惟全晋之旧大河之东縂万兵之符制二虏之患必用元臣之重以张连帅之威盖以师长百僚故特尊于端揆且将节度诸将故专卑于中权富贵归于故乡弩矢驱于县令人臣之极行路以荣然海隅之民尚有望政事之召实期湏臾岂伊一方独被大赐某守藩于逺拜庆无阶瞻望欣愉倍百常品上留守太师侍中伏念某窃伏东藩藐然万里之逺仰占台象倬尔三阶之崇礼殊等威埶絶中外固不敢以翰墨之屑輙自通于屏案之前维是瞻望慕用之无穷不知夙夜启居而有间岂谓某官诎六公之贵忘相国之卑命记室以古辤因行人而传赐宠踰衮赠光照海滨内视其愚实无以称于题品尚期有立庶㡬不辱于门䦨下情无任感激之至慰太师相公䟽五首不意凶变窃承奄丁荼毒伏惟攀号躃踊五内分崩何可胜处孝思奈何罔极柰何日月流速伏承荼毒如昨奄移晦朔伏惟攀慕号絶叩地呌天何所迨及孝思奈何罔极柰何某在逺无由陈慰下诚哀怆之至季春极喧伏惟太师相公孝履支持即日某蒙恩不审自経荼毒气力何如伏惟节哀顺变以全礼制下情所望伏以太师相公大孝之徳海内所闻今兹荼毒何可胜处然圣人之制礼有节文伏望勉抑哀毁以副圣君之意士民之望某䝉恩有素无由叙慰于前岂任哀怚卷卷之至谢人投书某叩头辱书及文编辤髙义豊读之跫然虽在荒疚犹知为况之过而无足以当甚愧也晋陵固多贤士大夫某既皆得交之而闻足下之名尤髙独未得闚颜色聼辤义而为鄙陋之恨者盖非一日矣今乃得所示文甚厚虽浅薄不能胜识一二然亦有以知足下有自强不息之志能飬其气至于充实彂而为文章无内馁不足之患如足下所示者古人何足道也某固不肖无足以賛左右四方有余师如足下之言而欲有求于我者过矣过矣承摄事旁邑春喧无恙来使立取报以归唿书吏不至自书不谨勿恠枢宻太尉伏审奉膺制召入賛枢廷有严麾节之驱甫临畿甸之近行当谒候实慰瞻言通判郎中承𬒳诏除出监州治钦惟才彦乆着朝闺顾此迂踈幸聮官政辱先凾幅良着意勤感服之深陈叙非悉台州通判都官伏审㳙辰之良受署以礼兹惟材选允恊朝俞方引聼于善猷且进膺于宠数逺烦示问深着勤私感服之深陈叙非悉梓䕫路钤辖六宅太保承被茂恩进陞使列仍迁兵寄益示宠光逺况牋凾载隆谦羙睠私甚厚感服无忘发运司勲伏审𢡟膺诏捡迁总使权宠章所宣朝论惟允恭以某官性资甚羙林具自将袭世绪之髙华览徳辉之休茂更歴中外所居风声简在上心荐持使节惟江淮漕计之重实国家兵食之源必属能贤故兹柬进怅莫陪于宾庆维加保于道腴欣颂所深叙言非悉催发钱帛太傅伏念稔闻喜声未克良觏惠然髙谊𬒳以书辤讲好甚隆为感无斁尚兹间逷愿益爱頥区区之心缕缕不已前苏州知郡司封伏审已觧郡章趋还帝所维朝廷之彦为士夫之望临治方州推闻异等矧大治之世并升隽髦且至公之时敢有䜛説方倾闻于宠数遽传况于牋凾礼意有加感铭无斁楚州知郡职方伏念暌违若新节物更异缅慕髙㮣坐驰鄙心亟闚书笔之华审闻福履之祐维其拘缀未遂展承硕益爱頥前迎光宠感颂之至丛积于斯知府宻学諌议伏审就宣皇制増秩諌司伏惟欢庆恭惟某官学造精㣲文成法度躬会前朝之盛对扬至徳之休便蕃从聮风采禁路比入陪于枢近方告逺猷遽出殿于藩防盖申冲志今兹陞进益示褒优谅无间于湏臾遂上参于丞弼无縁面庆但此愿言知郡郎中承已除代遂当还朝辱书过勤为况良厚感藏之至敷叙寕周杂还贺正二首窃以阳暦端朔王春授时发生之𥘉政教之首伏惟某官躬有盛业进居明廷践临正岁之元丛𬒳善祥之泽屈占理翰过衍吉辤意尚之勤志懐以重伏以阳暦端朔元春授时发生之𥘉政教之首方余隂之退伏冝吉士之亨嘉垂致仪牋过形善颂载惟感志何以诵言衞州知郡观察太傅伏审奉将制命出抚方州㳙辰之良受署以礼恭以某官性资纯茂噐度闲深蚤繇近属之华遂被副车之选学而不倦礼以自持简在上心之明推闻戚苑之羙暂兹居外盖不逺于京师行且召还固自存于国典谦虗无间凾愊逺臻抱感之丛尽言于此新还伏念相见风米无一日之忘瞻言道途有千里之隔莫从展晤徒益倾驰亟闚书笔之华欣承福履之裕矧繄隽望着在本朝行自外台之烦入跻近列之贵维加爱育以对宠灵感颂并深敷陈罔既新越州知府宻学伏审奉膺中诏移镇东藩徽音来传舆议胥庆恭以某官天资粹茂徳噐闳深亲逢累洽之期奋先群隽之路入登册府蔚尔文章之华超列迩臣赫焉事业之着广陵舟车所㑹乆烦老成㑹稽山水为乡聊资沈氏三先生文集云巢集卷第八沈氏三先生文集卷苐五十九云巢卷苐八杂文龙㳺寺宴堂记翰林唐公祠堂记浮碧轩记东上阁门使康州刺史陶公传任社娘传代人上太守求荐书代人上长沙谢諌议书代人献利害书代人投半刺书代人上太守书龙㳺寺宴堂记金山在杨子江中流南直蓏山渡视丹阳城下人物皆可识其望杨州山川隐隐如屏障而白沙在其西飘㠶舳舻夕至顺趋大海波涛汹涌云雾晦㝠虽在数百里外止于一瞬也四方之㳺士始望其山竣特不羣其上翠微森森如冠㡌珍禽翺翔雅音不絶其下鱼龙岀没千变万化莫知其际及登其间重楼复壁横出慢廽頋瞻眺聼气象雄壮眇然不知其身之在世网也近世衣冠人物多出扵东南而徃来金山者冠盖相望于道丹阳太守有重客乃岀逰其上为雅集而皆设馔佛右虽过客欣欣莫不为止而前为主或病之今长老寳觉师住持二年始作堂于其东以延太守者嘱客以其意请名于余余为题之曰宴堂语其客曰若宴者岂特为太守宴㢤上人所以宴坐也日岀而人境諠譁酾酒撃鲜慢舞夭歌而宾客驩然者太守宴尔江无飈山气清冷寂不闻丗俗之声而虚白生者上人宴也余以为在人情者不足而今有余而寳觉师是能为转物者耶无以吾言为是而所以是者在此客以为知言请以示其师因以叙其桷云熈寕五年二月八日记翰林唐公祠堂记公讳询字彦猷性髙介中劲而外荘与世寡合少慕贾谊刘向之为人以愤吊世故为意及为御史遂欲行所闻正色紏劾无所頋避其后虽出䖏内外犹以言责为巳任大要以威福当归人主而规靡上意皆陈天戒朝廷竦然执政者惮之及为江东转运使入辞仁宗尝劳公曰吾极知卿清正数谕执政尚未来请得无不悦于其意耶公拜稽首辞以不佞未几乃召还修起居注遂知制诰有司言公自为御史官十余年不迁上以为亷于是进秩二等以褒赏焉在青州时仁宗宴驾哀号尽礼一昔须鬓皆白官吏愕然知公为忠义之至也歴苏杭青三州镇所至皆留滞乆之有以不容规公曰吾孤立无援姑尽直道岂可屈㢤其为政常若不屑意方其抚纳指擿莫不造礼当时号严明凢与人交固少与可及巳知之终不可间所不与者亦不苟合以为平居清澹无他嗜好唯书画研墨焚香烹茶以为娯尔所为文章论事似贾长沙下茟逼欧阳率更皆其所喜者自先内阁时田畴生业甚厚皆归诸昆苐而未尝𣸪问岁得任子亦先诸族比其终二子七孙廼未荐公卿尤贤之以为不可跂及歴职既多在东南㝡爱钱塘之灵隐以为山水当为天下苐一而公之幽宫乃卜扵寳峯葬后三年仲子埛为图其像作堂于寺之西轩以申公志公神骨清峻有圭之质所谓神仙中人也其行事世次有国史与墓碑在欲瞻公之像者此粗知其为人以警夫世云浮碧轩记文慧师始作南漪堂成客有湖山之赏者必造焉驾车马者盖相续御舟舫者轴相衔文慧师頋其人可与㳺者与之其所不者亦不拒繇是徃来之士惟惧其至之后也后三年客至益繁师曰吾寕为是纷纷者欤使我安所适乃筑次于其东中间五筵为宴坐之所而其趣尤清矌平澹与其志相冝也尚书郎元君始至为篆其榜曰浮碧轩而㳺者𣸪至焉凢出西城者不至浮碧为不能尽其胜一日文慧访余曰昔作南漪为客舘也所以不拒人者以为人皆假物以适其性唯山水之胜人人皆冝之我欲使人人皆得其楽也今我作此轩而又至焉我乃不得其所我学清净者也安得一语之使母慁我而人得其楽乎余曰然亦何惮正为来者不知意尔吾师能使人得其楽而人于吾师何浊不然岂人情也㢤文慧曰善于是为述其意以告来者若浮碧之箸景与文慧师之为人有吾友开彦长之南漪堂记云熈寕元年八月十五日东上阁门使康州刺使陶公传陶弼字啇翁五代祖矩自九江徙祁阳晋太尉侃之裔也今为零陵人父岳始读书为儒者博渉无不通仕至軄方员外郎弼少俶傥有噐识能传其父辞长于歌诗有传于世以其古雅疑为古人也或曰此零陵布衣耳以是称学士大夫数以仕进不利滋不覊宕荡江吴间好事者多从其㳺所至人皆称商翁而不名也妻丁氏故晋公谓之姪晋公自南海还老于光山弼依门下弥年多所闻知持论颇縦横习世故不复陋于鄙矣虽晋公之绪余亦其资易悟也皇祐中常寕夷唐和反使者杨畋奉诏专诛弼入谒与语畋大喜以为能给兵攻挑由平大破之表其功授衡州司士取太平峒始调阳朔主簿为柳州司理参军于是广源蛮侬智髙叛杨畋为安抚使召弼掌机冝未至畋方下英江而贼释畨禺之围出临贺弼舍舟从其执衣数十人间関歩岀太平塲以赴畋适大将蒋偕败一军数千人皆没偕死三日矣散卒巳当斩徃徃奔贼求䧏弼出山间数与亡卒遇一夕矫畋命以帛为织使从者行招其兵随自将益削木为榜许与不死比至临贺得卒尚千五百人又矫畋命给借驿饷之畋方图其功而畋召还乃罢归选阳朔令治甚有威惠其教民者不以勾钉为能邑在山徼少林木輙课人植所易茂者夹道行不旬岁行者悉庇其林籁于今懐之弼尝摄兴安令以灵渠为乆敝乃条其利病以书属太守䔥固请治之曰日者广源蛮为害乆不制且烦天诛其岀必资是为涂方无事时公私力完易就它时即公之功也固不聼后交趾反上岀武库兵以赐将士奉使者漕安南兵费数百万计卒用之秩满迁大理寺丞监潭州粮科院李中师奉使峤西荐其才遂知賔州因使浚灵渠上巳知弼能矣目欲属南方事即擢拜崇仪付使知容州明年迁六宅副使知钦州州旧治寕越徙新城未乆上下悉草舎弼始教人坯陶为瓦屋未朞堂堂多大厦至今视他州为雄治平二年迁崇仪使知邕州冠新平井隧荡然人不𣸪以生为楽而萧注以贪暴不治罢及弼至力能惠飬之而其峒豪恃注为槖囊益雪歛其下不堪命弼使人喻以威福不易贷乃少戢稍循法令然复苦交趾为侵暴诸酋更来献其土物请内附弼为䧏意谢遣之诸酋仰曰陶公我父母也誓不负我公明年夏大雨水而邕城下长老言昔尝困水害杀数千人弼乗城聎其三边皆水也既集矣趣下令岀其耄倪上北山以避害益发屯骑雄畧二军以戍之巳而水大至弼身操版筑传城下召属吏督诸兵分受役上下已完俻益为土嚢数千置通道中数日雨尤暴井泉溢积壌皆涌水于是获土嚢之利内外乏食矣为发廪以赈于内方舟以饟于外当是时水不湛者三版耳及水浲即无一人死者自横㝷以东数州皆没矣秩满加右骐骥使复留邕在邕凢五年纳附䧏者数千百人借其租比国人弼乆乘障厌之请便藩得鼎州察访使章惇治辰溪蛮荐弼材诏徙辰州迁皇城使明年遂成疾足弱不良行求罢有诏抚纳北溪蛮加忠州刺史交趾之乱𣸪知邕州王师大出而贼巳去残其三城无噍类幸逃山间犹朝夕股慄弼受诏与左右数十骑直入左江峒民知弼至始入保宣抚使郭逵御大军蹑贼临冨良江度贼且䧏以弼为能得其人且专功使为后殿贼使人以檄求䧏为计者逵得檄即以中夜旋不先令也大将旗鼓巳行而前军尚弗知骑歩相蹂借乱行贼方栅江左使人来觇知弼为殿也乃不追弼方严军不动迟明而后引不然大军且败先是逵上刘纪所弃广源峒以为功朝廷以为顺州县机郎焉及其旋以为它将不足守乃荐弼诏迁西上阁门使知顺州其地岀邕城深入二千余里山悪多毒草瘴气时弼老矣在辰溪巳数请致军事及是怏怏不得志数谓賔吏曰吾受国㤙厚不敢辞也顺之戍兵才数千戍乆率苦疠闽粤之士死者十常七八北军生还者十一二弼亦疾甚然蚤莫劳军视其良若意气激扬虽甚刚戾者莫不感泣病䘚亦悉奋起愿为之用交趾欲𣸪其故地也先袭机郎夺之将进攻广源独难弼不敢进以弼在邕时恩信及其土豪也交趾所欲为弼必先知谍至土豪皆执以献喻以逆顺輙不杀縦去由是心服至弼死终不敢犯朝廷以弼求归迁东上阁门使不拜𣸪表其疾以为边檄忧以其年䘚弼少时逰吴行山间有二鲤鱼戯溪上水弼竚观之旁有老父頋曰此龙也行且闘君亟去勿停弼去百歩所大雷震而雨其旁岸皆圯大木㧞又出大云食遇暴风飈怒一日二十七艘皆溺独弼一舟济时人以是竒恠之为人乐施好士平时所得俸禄悉以与人杨畋死弼折钱五千给畋家踰二十年弼死分巳而家至贫不恤也父时有田业甚豊及弼逰宦悉为其昆弟荡费之而弼未尝言弼之死其妻在鄊里僦居尔论曰弼生邉鄙为儒者子以辞章称于世足矣頋岂知功名事业蹈古人风烈㢤治广源时病寝剧数请老矣犹区区以㤙徳辑柔群丑保其孤城死之日不以一言及私其忠毅于是有足悲者故叙之任社娘传吴越王时有娼名社娘者姓任氏妙丽善歌舞性甚巧其以意中人人輙不自觧盖其夭媚者出扵天资干兴中陶侍郎使吴越陶文雅醖借有不覊之名神宗深宠睠之王知其为人也使使谓社曰若能为吾蛊使者我重赐汝社即谢王曰此在使者何如然我能得之必假王宠臣使我居客舘然后可为也王许诺社即诈为阍者女居竆屋服弊衣就门中窥使者使者时行屏间社故为遗其犬者窃出捕之悚惧迁延户傍陶一頋巳心动其莫岀汲水驻立观客车骑甚乆陶复觇之然而社未尝敢少望使者也明日王遣使劳客乐作社少为涂餙杂群女徃来乐后以縦观陶故逸荡其恠既数目社因剧饮为欢笑㑹且罢使者休吏就舎是时客使左右非北吏多知其事吏既岀使者独望厅事上社缪为不见使者复出汲水方陶意巳不自持乃唿谓社曰遗我一盃水来社四頋巳为望见使者乃大惊投缾拜而走陶疾唿谓社曰吾渴甚疾持入来社为羞澁畏人乆之方进使者曰汝何为乃自汲颏动不应复问之社又故作吴语曰王令国中有敢邀使客语者罪至死矣陶曰汝必死复何惮我也令汝不死廼强持其手曰我闺中故静我与汝一观社固辞不敢即强引入闺中排置榻上曰敢动者死社即佯噤不敢语陶即出唿吏喜曰持烛来吏进奉烛烛来巳具吏引阖其户而去社曰我贱不可我归矣比其就寝甚艰难巳而昼漏且下社曰我安从归陶曰我送汝矣然明日复来我以金帛为好也社曰我家贫受使者金帛是速我死然我生平好歌为我度曲为词使我为好足矣陶许诺乃为送至其家然尚不知其为倡也使者明日见王王劳之语甚欢既还舘为作歌自歌之歌曰好因縁悪因縁柰何天秪得邮亭几夜眠别神仙琵琶拨㫁相思调知音少待得鵉胶续断絃是何年是夕书以赠之明日王召使者曲宴于山亭命倡进社之班在下其服之褒愽陶颇不能别也王既知之从客谓陶曰昔称吴越之女善歌舞今殊无之未知燕赵之下定何如也陶曰在北时闻有任氏者今安在王曰公孰得之陶曰乆矣王乃使社出拜陶熟视而笑知其为王所蛊也亦不以为意而社遂歌其词饮酒甚乐社前谢王王大恱赐之千金明年北使来请见社于王王命社出使者曰昔谓何如今乃桃苻社应声曰桃符正为客厉所畏使者不恱巳而又嘲社者社如龟筴何客不鑚社曰客兆得逰魂请其文使者大慙明日王赐千金后社之家甚冨既老矣将嫁为人妻廼以其所居第与其槖中金百万为佛寺在通衢中自请其榜于王王赐之名所谓仁王院者也至于今其寺甚盛余𥘉闻乐章事云在胡中盖不信之然其词意可考者冝在他国及得仁王院近事有客言其始终颇异乎所闻因为叙之寺为沙门者多倡家余所知凢数軰代人上太守求荐书某官阁下右人有言曰知而复知是谓重知时然后言人不厌其言某窃尝诵之矣若某者势孤而无援谋拙而数竒承先公绪余以从诸吏之行甚自愧也昨试令于东邑也自强其不肖之身朝夕从事于民政方新法之𥘉布宣条教加安南之役师旅在境于是时也岂敢必其不败㢤数欲投劾而去矣时以阁下有古人之徳着当世之望某窃不自揆为可竭驽骀之效于此庻乎一頋之遇也已而将事于幕府乃蒙泛容之对赐之教言许以卯翼生成之㤙某再拜奉之不敢失坠是则阁下之爲知某也然有不幸不得而讯者遽夺于后来䘚失于乗成某窃自安之曰命也夫某之于阁下必不蒙戾以自弃也阁下之于某必不纳谤以置疑也然今日之复求于麾下岂必零陵之粟爲可苟而二水之鱼爲可食㢤拳拳于中者不敢忘阁下之然诺也此所以蕲阁下之复知者也某虽不敏也不敢効薄悪者以其浮誉必曰邀阁下之识某虽不材也不敢效闇懦者佞恱必曰邀阁下之知其技之㫁㫁情之戞戞诚未敢后于人也阁下亦详而察之欤前日阁下之剡章也某方在鄙上执必未能先左右之士及其上也岂敢必追阁下之言乎苟或追之冝必厌之是以不敢言也来岁之章此其当言之时也金石之信旣在前矣某之身亦在左右矣傥于是一荐之㤙不获岀门下者某诚何人㢤或曰阁下以某之疾为不足以辱清举伯牛之病不间四科杜预垂瘿功平吴㑹况某之疾行其愈矣是以不敢后它人而求阁下之重知者而又当是之时阁下必不厌其言也诚直言切不复敢文惟阁下幸察之代人上长沙谢諌议某官阁下某蒙顿不肖则荣阳之世嗣也行能无取则零陵之下吏也以不肖之嗣为无取之吏而輙有闻于阁下者窃意阁下必有以怜之有以成之是某言亦为罪不言亦为罪也惶恐惶恐某昔者为令于东邑也方阁下领湘南之节来镇南夏某于是时引领企踵而望下风焉欣然忙曰阁下当知某也将成某者必阁下也朝思之夕志之日引而月申焉欲决一竒䇿奋一昌言以求阁下之知且三年卒无获马怅怅乎遂将去矣既而岀上府望旗棨进谒于左右拜台光于堂下伏蒙阁下一頋之坐隅赐之话言懊懊乎诚有以知阁下之不弃某也退而怼曰不肖之嗣其自弃也欤无取之吏其自蔽也欤王公大人不汝弃不汝蔽也于是天与之幸焉乃有督邮之命持檄而来陈力就列者复三易月矣督邮贱有司也蚤夜抱案牍受命于州将之前勾钉之是勤出纳之是司又复将奋昌言决竒䇿以求阁下之知是必知其无有也然窃聼于道路之言方今台鼎有虚位上意瞩旧人阁下行西召而升机柄之任某之愚其有望于阁下者岂可在他人后㢤且湘南之吏上下无几人其敢有望于阁下者亦阁下之所知也某伏自惟念先公文简之嗣在今日如涸辙之鱼喁喁然其不枯而活者巳无㡬贱有司之吏如隂崖之木愔愔然其可度而材者亦无几若某者阁下亦怜而成之乎州将之荐先于幙中者二年矣固不敢兾也然知某者三使䑓也既皆荐之矣某亦四𥙷吏而七书考矣犹陶之将噐者也一失于此其沦于沙砾而泥滓乎韩非论说之难不如听之难子产以谓不言谁知其志某之志也亦可哀也其进言于阁下之前且不究况是区区尺牍之间㢤狂愚拙直干冐钧聴无任惶恐之至代人献利害书某官阁下某窃谓礼乐刑政为教化之具者莫不有极惟治财之法所以利病于世为无竆故曰法弊则变变乃通此古今之大要也治乱得失繇是上焉方今朝廷修明法度以致太平其所作兴者既巳俻矣而于利病之术尤纎悉也上出于论思左右之臣下逮于市并蒭荛之士皆能毕智竭虑以申其说非特利于公上也亦以利其巳也于是四海九州罔有内外莫不蒙其利矣朝廷以为它使者不足以緫统其事故建官焉必择其通明传敏之人以任之行之数年于宠遇之数今𣸪有隆于前日矣非有位于朝不使也𣣔其执重足以有临也非有名于世不擢也欲其才刄足以有㫁也卓然之隆者也若某者蒙钝不肖之人也何足以知利病之权欤结发从仕甫二十年三遇铨选矣厪身悉力适无败事当涂过聴以为能论荐者盖有之矣其采而知之者亦不絶焉昨为令东安也方新法之行吏民不知所向加之师旅在境劳徕之不暇某于是时推行措置莫不尽理亦幸免焉非曰能也不敢忽故皆虑之不敢懈故皆躬之尔今之为椽史非有可专者也毫厘而必承之朝夕而谨视之而巳本局有苦酒之法诚无利而有害寕独一州乎天下皆是也及役钱有过费或可财省者试条其一二具于别牍唯阁下采择焉前日阁下之按部也窃伏诸吏之行瞻望下风其有所陈者必隆心而询访之其有可行者必驰檄而号布之小大之吏独恨其无藴耳苟藴之孰不愿陈于阁下之前也某乏困放贱吏也窃懐区区焉所谓利于巳者非特此一事也敢因布其腹心以求阁下之知遇焉庻以考察其愚不可谓无意于其间者也干冐尊严无任惶恐之至代人投半刺书某官阁下右之士进谒于先逹公卿之门者必有贽士之贽羔鴈也羔鴈云乎㢤亦以彻其诚而已其诚之着于外于是知礼者正贤否决嫌疑此其所以有贽也羔鴈之贽废乆矣至唐之儒者将进谒于先达公卿之门以右贽为违衆于是始以其所业文代之其所以致诚一也若某者州闾之贱士也不幸先人仕官不及顕而奄然弃诸孤某宅是弊卢恪是遗训不敢失坠有惧诒辱先人教敕诸子者曰尔爲士先王之道虽在方䇿其所学者古之人不得而见之今之世有先逹之名公大人苟至吾州者必造焉母以尔爲愚而自弃也趋风而拜倾耳而聼幸而蒙一頋之重一言之教岂若是窥陈编呻糟粕而巳㢤譬犹日月之明雨露之泽临烛而沐浴之者可以爲终身之赐也小子不敏朝夕不敢忘而州乃甚僻左其至于斯者或持节以使一方或揔百城而临之贰之皆先逹之人也某未始不造焉其蒙一頋之重一言之教者为不少矣佩之刻之是以为终身之赐也某不佞窃伏阁下之名旧矣今廼身郎官之尊半刺史之任而临是诸吏抚我百姓斯吾州之大幸也某輙不自揆而将进谒焉数日矣或曰子执亲之䘮未有不笃于礼者也今既祥练而以其麄服登有位之门其亦安乎某曰所以遵先人之训也古之人自晋㐮墨缞以来何尝不预朝廷之事矧是卷卷之先志也将俟终䘮而进焉则先人之训不早坠欤此乃某之未安也是以揆日㓗诚而彻名焉某之文鄙拙不足以污阁下鍳矋姑以其诚而献亦与夫狂狷之士持一漫刺而干典谒者爲有间矣冐闻左右伏俟报命进之以爲幸退之以爲愧未可知也无任瞻望之至代人上太守书某官阁下韦布之士韫其志业有得于古人之谊不肯录录于世者莫不求知于先逹之门汲汲乎遑遑乎苟有知者右与今皆是也然其执有不同者昔之士进谒于先逹也重重故不苟今之士也轻轻故不信昔之先逹其接士也难难故观其志今之先逹也易易苟不却之而巳尔是以古之士虽在衡茅畎畞之间能掦名顕行于一时者其进不苟而先逹者能观其志以将其名爲褒襮之也若夫先逹者非有髙才美徳不足称也非有大名显位不足附也维有其材故能观之维有其徳故能来之维有其名故能伏之维有其位故能緫之于是四者苟无一焉不足以延士士亦何所求焉孔子谓言㳺曰汝得人焉尔乎武城小邦也圣人之志于是其可观也若某者启不肖之士也顽顿而不佞鄙朴而无文少承先人之教求学于古人之谊其亦乆矣不幸先人仕宦不终蚤弃诸孤墝埆之田不足以耕污潢之池不足以渔三求荐于有司而无一获其亦无庸于世矣此材之不足者也亦命也今则巳矣然不敢负先人之教而失其所操守苟先逹之至于是也必从容而进谒焉且将求其知也或欣然以为可教或茫乎其若不闻非某有所苟也亦今之执然也伏帷阁下之材之徳之名之位小子何足以形容而遽数之㢤今日之望于门下也非特桑梓礼也潇水之望澬江一苇尔所以愿见而求之者不止在政化之下也所以瞻仰而依附者且蕲有终身之遇又将至于不杇也寕若小夫之子子持一漫㓕之刺益窃昔人之言以为先靣之资㢤若某之志庶几乎承一言之重而採择焉它时为不辱于门下者也窃惟阁下之施为于功事者朝廷既巳知之矣行且迅召而亟升之翺翔乎青云之上矣傥未然也授之使节以经制于一方则朝夕尔甚非敢䛕也道路之所洽闻者也是以不敢后于衆人而求进焉阁下幸与其进也而观之苟以其介介之志为可教者则阁下进拜而行也为有得焉以将其名于无竆为使不录录于世矣惟阁下观其始来之意而察其笃守之行以知之则某今日之干典谒也平生之遇也阁下留意焉卷卷之所望者不止乎不却之而巳尔干冐棨㦸不任悚慄之至云巢卷第八从事郎䖏州司理叅军高布校勘兼监雕沈氏三先生文集沈氏三先生文集长兴集卷第十三沈氏三先生文集卷第二十三长兴集卷第十三龙图阁学士沈括存中着刀笔进南郊式表谢知制诰表奉敕譔奉元暦序进表熈寕九年谢早出表熈寕十年谢早出表除翰林学士谢宣召表除翰林学士笏记除翰林学士谢敕设表除翰林学士谢赐对衣鞍辔马表宣州谢上表进南郊式表臣某等言伏奉敕命编脩南郊式者郊丘事重笔削才难猥以㣲能叨承遴选盖闻孝以配天爲大圣以飨帝爲能越我百年之休明因时五代之流弊前期戒具人辄爲之骚然临祭视成事或㡬乎率尔盖已行之品式曽莫纪于官司故国家讲燎禋之上仪而臣等承撰次之明诏迨兹弥岁仅乃终篇犹因用于故常得删除其纷冗恭惟皇帝陛下体圣神之质志文武之功嘉与俊髦灵承穹昊物方鬯茂以荐信而无慙人且昭明知因陋之为耻固将制礼作乐以复周唐之旧岂终循诵习传而守秦汉之余则斯书也譬大辂之推轮与明堂之营窟推夲知变实有𥙷于将来随时施冝亦不为乎无𥙷臣等编脩到南郊式共一百一拾卷并目録一卷谨随表上进以闻谢知制诰表臣某言伏蒙圣恩授臣依前官知制诰者祗荷宠光伏増震恐臣某中谢窃以敷扬挌训宣发圣谟智不足知则言有时不䫫辞不能逹则意有所不传将鼓舞圣神之广闻以成就光大之盛业如臣之比盖不出庻寮之间量力而共讵敢蒙躐等之进方陛下发号施令作新万物传之无穷而群臣之谋度宜小大一心出于并世譬之陈脩彊畎之始宜得宿艾魁垒之才滥𬒳褒庸固尝自论而不获退求守分未知私义之所安此盖伏遇皇帝陛下圗成庻工茂遂群匹起之于纬簘之贱煦之以成物之仁兼受师言误收謏学誓期殚力于未至终惧䧏材之难渝不显亦临上虽宏于徳善作汝用咎臣敢忘于后艰圗报之心没而后已臣某无任瞻天望圣激切屏营之至谨奉表称谢以闻奉敕譔奉元暦序进表臣某言数术之学素匪该明论譔之间终成猎渉臣某中谢窃以畴人翫治官事乆流岁未五更暦凡再弊正元失纪扻漏出表而不以闻有司具存畔官离次而莫之省捜絶统之曲艺得遗瞽于播精天虽信其难谌亿不免乎屡中求驳于迎日推䇿之际消忽㣲于连珠合璧之间篾希南正之工仅免西流之失㑹成新率甫及终篇此盖皇帝陛下愍坠缺之文收㫁烂之学考星辰之行以求其故辅天地之化以相其宜使民知早晚趋勉之期于时无雨旸寒暑之沴将百世有所稽若岂片言可以形容始専考订其是非终使发挥于篇目典领条奏顾匪刘歆之慱通推传序文増愧倪寛之寡陋上干震矅无𥙷威严熈寕九年谢早出表臣某言今月初二日伏蒙圣慈特䧏中使传宣入伏早下至末伏依旧者凌室颁氷方脩故事百官岀沐遽𬒳优恩祗荷宠休退惟震憟臣某中谢此盖皇帝陛下施同天地仁察鸢鱼当永暦之初庚羣心之瘅暑特寛从事均赐出休伏日早归上体圣神之䘏物大夫夙退敢忘臣子之爱君遂蜩鼹之私诚濯云汉之大润至恩𣣔报没齿难期臣某无任感天荷圣激切屏营之至谨奉表称谢以闻熈寕十年谢早出表臣某言伏蒙圣慈特䧏中使传宣入伏早下至末伏依旧者窃以初庚应暦甫当金火之刚强先甲申恩遽荷干坤之覆育臣某中谢此盖皇帝陛下徳同天地施及飞潜方即髙明之君不忘祥延之䘏寛坐曹之常业俾夙退以便私岀于上圣之至恩非若昔人之自受从事鞅掌未申𥙷报之勤退食委虵更沐优容之赐罄孤忠而自効誓陨㓕以为期徒贯至诚莫酬洪造臣某无任感天荷圣激切屏营之至谨奉表称谢以闻除翰林学士谢宣召表臣某言伏蒙圣慈差左班殿直充翰林待诏董士隆至臣所居奉宣圣㫖召臣入院充学士者使人即命昔常待天下之才诏节所加固已孤朝廷之望上惟异恩之难报曽莫宠数之敢懐臣某中谢伏念臣起身至㣲渉徳未㡬无良质以受学从下习以日污一纪从师讫无一业之仅就十年试吏隣于三黜而偶全未能捽茄苟生归老圹埌之下尚将亹浴自励起观礼乐之兴固尝疾没世而无闻况当大有为之盛际日惧危㣲之易失未能肯綮之不甞一对燕间顾尘泥而已失骤更焚使传羽翮于将衰地兼两禁之要华职㧾三曹之㑹蜜礼踰常分徒知儒者之至荣官惟其人敢冐之所畏此盖伏遇皇帝陛下范围二极纪纲四方𬒳日月之光蒙蓇为之有用因天地之化脩翶得以成材过均雨露之濡覃及鸢鱼之察恩荣至厚避托无从在于论思已迎知其有负惟其中悃私敢必于异时图报之心没而后已臣某无任感天荷圣激切屏营之至谨具状奏以闻除翰林学士笏记新授翰林学士朝散大夫行起居舎人知制诰权三司使编脩内诸司敕式详定重脩编敕长兴县开国男食邑三百户赐𬗋金鱼袋臣沈某伏蒙圣恩授臣前件职及差遣者祗涣渥伏积经营伏念臣诸生起家白首待䛇一日之遇望清光于交㦸之间再閠未朞预俊逰于复门之召如臣忝遇自昔难逢仰惟天地之过恩思効㳙尘而无术此盖伏遇皇帝陛下深图宅俊兼逮刍菜遂容曲㣲滥𬒳题餙罄一心而谋报尽兹世以为期臣某无任感天荷圣激切屏营之至除翰林学士谢敕设表臣某言伏蒙圣慈以臣入院赐臣敕设者外饔视彻宿陈㦸之间光禄兴觞盛张金銮之下荣观骇于衆目异数钟于一时臣某中谢此盖伏遇皇帝陛下雨露均慈陵阿将意濡至徳盛礼极于百笾崇饫多仪御恩过于三叹徒竭飞潜之志莫酬覆帱之仁臣某无任感天荷圣激切屏营之至谨具状奏谢以闻除翰林学士谢赐对衣鞍辔马表臣某言伏蒙圣慈赐臣衣一袭金腰帯一条银鞍辔马一疋者司服在庭校人致命𬒳眷私之安燠传显餙死之有阶非没身而不已循践此语灰粉为期臣某无任瞻天荷圣激切屏营之至谨奉表称谢以闻长兴集卷第十三沈氏三先生文集云巢集卷第九沈氏三先生文集卷第六十云巢卷第九万府君夫人朱氏墓志铭张司勲墓志铭贺州推官知阳朔县李君墓碣铭东安县尉王君墓铭福昌县太君李氏墓铭万府君夫人朱氏墓志铭南新万君夫人朱氏钱唐人世为吴越陪臣皇考以官从王俶入朝卒京师夫人飬于诸父以孝闻及归万君君故大家也夫人事其舅姑与爱其宗族南新之人莫不道万母以为贤而万君之兄死其妻甚少父母欲夺而嫁之輙悲愤涕泣曰叔姒遇我㤙厚又有一女我终不忍去万氏遂不嫁及其女成人夫人为择婚家咨谋周至甚于巳女卒得善人而伯姒年七十余乃卒夫人性好浮屠书终日持诵不懈或有所不通輙复能黙识人或问夫人夫人曰我若有所记明白不疑我知其前习也中年遂不御荤血至其终垂三十年世之所难能者岂善縁有次第乎㢤万氏之祖善权为唐大将功盛官顕至其下衰乃力田为生及万君甚贫诸宗或为县史益晦不振夫人尝教戒三子者曰豊衣食莫如耕祈宠禄莫如学是谓不辱其先故长子与少子服劳于家而仲子延之为诸生其在州党刻苦术业有名于庠校而南新不岀进士人或语夫人延之无益生计夫人终不信不夺其业数给其资使逰学四方嘉祐中遂擢第调鄂州司法参军其归也夫人老矣延之请迎夫人之官夫人谓延之曰吾安于郷里不可去而汝为法官苟以吾为念当务寛平如吾朝夕在旁也吾虽不徃亦足以为孝飬矣而延之为吏精明其用法律好仁而不滥部使者交章荐宠之即其官擢为常寕令其归省膝下夫人喜曰汝能为吏吾死不恨矣母以吾为累其亟治行吾年八九十而耳目不衰汝视吾治丝枲细缀不异少年当无忧也延之遂行治平元年十有二月甲子卒于家年八十有三以明年某月甲子大葬府君名玶先卒三子曰炳曰延之曰冝之四女嫁杨氏施氏両元氏皆卒二孙曰泾曰沆皆从学延之于余在州党为友兄弟后又于家府为属官其持䘮归也㑹余于荆楚之间属余为铭铭曰嫟嫟夫人孝厥家上下宗族安且和外耕内𧖟有条科我以妙乗出三摩仲子起家服青緺行封大邑光宠多作善䧏祥理非佗刻此铭章永不磨张司勲墓志铭公讳某字隐直汉留侯七世孙纮居番阳至五代祖晟乃自番阳徙浦城遂世仕于闽皇考尚书公始以孤童从杨文公逰京师以进士中甲科歴官刑部郎中直史馆致仕乃宅吴其卒赠开府仪同三司吏部尚书彭城刘敞铭于墓隐直其长子也少明隽好学有噐识未冠时巳卓然爲成人与刘邍甫杨审言兄弟爲友前軰长者多贤之寳元中西方用兵以布衣上䟽论朝政进启政十篇乞召对巳报罢又陈邉要数万言不能用即移书二府以古今兵事成败订其是非于时虽不合公卿翕然以爲材数举进士既不中且壮矣尚书公爲陜西转运使范文正公镇永兴始劝公仕于是𥙷太庙斋郎郎任以为洛阳主薄盖始仕也其所操决巳如老吏数决滞讼洛阳人善之三年鱼周询拜御史中丞荐以为主簿仁宗方开言路台諌官尽人物之选其言执政得失无不聼当是执政者不敢作威福陈赐叔唐子方诸公以此顕名一时隐直在台中乃主薄诸公皆推以为友皇祐二年拜明堂既斋前殿矣人借借传有泛恩过以问河郯郯曰闻之公曰或传外戚欲得节度使中贵求为观察使者于法不可迁将以亦闻之乎是进上既许之而谕于执政矣此非不蠧也何为黙然郯大惧即与其僚请奏事仁宗愧且怒责所授言郯疑以问公公曰某闻之以告得罪寕有憾耶明日礼成有泛恩二人者遂不迁然上怒未巳推穷且急郯亦终不言唐子方之论温成也夜召公以决之公曰足下当言责尚何疑为此足以塞责子方繇是𬒳逐其所建明皆此类也执政闻而憎之秩满上改大理评事范公文正守青社荐公文行乞召试学士院因请以为从事但除青州判官而巳比至而文正公病且革以府事一诿之文正公从陈州至彭门而薨公驰哭于彭门相其后事而还代归京师尚书将请老遂求东南官三司请以为懐寕令懐寕剧邑也治之数月廷遂无讼而罗原茶埸户岁输茶百万前日之敝上茶之入三倍其次茶五倍既不足捽它草木皆为茶以是致大贾贾不售为令者不得去及公至始约束必得善茶其上者倍之其次不过一再倍吏告以法且留公矣公曰使民不加歛贾得善茶何为不售民欢唿相告及期毕具是岁大贾至乃先诸埸筭以其得善货也上下以为便侨户出丁钱其去来不常十年间吏不时省籍而无除遂至万数其去者责于里胥故任役者率破产为大害公一日按籍除其亡者六千益新丁三之一因以闻上遂为诸县法吏言令之圭田五百斛请赋之公疑其不明也使访之得田三百畆输有司赋其田而巳自昔守令莫不然然毕取之号草头供输于是通判李基闻而诣公曰君不可以独清盍为我谕之其除者亦半因谓李曰勿广语人使人反侧无益也二年孙长卿为江淮发运使因以亲嫌罢于是尚书公老矣乃还吴遂不复造朝台檄趣召数移疾不行尚书公捐舘时公年及知命执䘮尽礼秋而后起人以为难终䘮始还台迁殿中丞相当国方荐公公曰视老矣不可以乆留遂得通判湖州以归二年繁昌公卒哀毁如尚书公之䘮然隐直家故贫朝夕鬻粥或不足未始以告人治平三年入朝于是闲居十年矣今上即位迁尚书虞部员外郎王丞相珪提举百司先诸公荐始编定百司勅是时自陈丞相诸公荐者十二人诏赐对便殿劳问甚渥于是子方新领三司请以为判官即权领户部判官事户部主诸道上供金帛自庆暦时迫诸道上供入倍常岁诸盗始为敝吏不能较一岁所负至二十五六万前日内帑无所考质于是有诏使公覆较以庆暦伍年为凖因建言转运使以经制为职盍以为殿最中间不满岁而去者以数告其代几可以劝沮朝廷遂颁以为法而计三年之入最一百三十万又督发川崃所负入便钱至五十万大计頼焉乆之始正权户部判官序其秩视提点刑狱在三司凡七年乃以司勲员外郎出知越州兼浙东兵马钤辖部使者率新进少年以新法督责其下戾甚吏驰走不给事巳蹈罪咎㑹稽为大府公以乐易处其吏民吏不欺而頼以安法度皆举踰年徙苏州未行又改明州明州尚书公之故治也遗爱余美尚在耳目人皆喜公之来公亦乐其州为易治于是询求民隐数日之间政令一新时方病盐法法巳过矣吏縁为姦自昌国县置发引铺而公私之货混淆不可辨其利于公者削矣公至则除引铺使民市于官市于官者不为定格益严其禁期不敢犯未几入缗钱八十万既足其目而又益三百万未阅月移成都路提点刑狱自在三司固巳亲其秩矣三易镇乃始远徙人皆为之恨且劝公辞之公曰吾辞之重得罪执政虽然吾㒹革族多岂其愿也吾不敢辞陈力而巳于是求对及见上下悯劳乆之曰行且迁矣遂行自四明之徙歴八月乃至部所始至务大体不以暴刻为功自熈寕巳前第五等户不猺及新法起乃岀免役钱公以为朝廷立法本以寛民今乃赋困竆之民非上意因奏免者十二万户蜀民大恱㑹茂州蛮叛数日覆军杀将进围汶山郡坤维骚然公与转运使俞充行分将兵方无事时兵常不足及是官军多死夷兵且深入公移帅府请与之约和以缓其来且待王师之至也帅府用其画犹连公手札上闻巳而王师至夷兵不侵轶者公之力也先时蜀使者多循故事不阅兵仗公至成都将阅之咸以为不可且生民心公曰吾职事也遂发视之噐甲多敝败不可用使修完益移檄支部举新之至是军兴乃获用朝廷方併州县以充大晨之财永康之废未乆请复以为永康县川崃道阨塞多瘴疠它时使者行部多不以春夏岀茂州之役自三月至七月徃来无朝夕之休比官军粗备乃还至永康感疾矣舆帰成都病小间今枢宻冯公当世候之公嘱当世以后事神色不动处生死之际若徃来也以熈寕九年八月十日以其官终于官舎享年六十二呜唿隐直天性浑厚喜怒不形声色虽子弟有过未始言子弟皆化其徳仕官四十年歴典三镇至于奉使未尝一罣于法亦未尝废一吏所至皆称最与人交温温若不足及临事不苟变在三司时左右新进假途以致要津者如奕棊而公坦然不以为意也有文集十卷其上论朝政䟽启及论西方用兵书号庆暦先书后书又十卷蔵于家曽祖讳霭仕于闽祖讳皇赠户部侍郎考讳沔尚书公也夫人彭城刘氏封彭城县君为人明爽善治家公于家事一切不问者夫人是頼先二年卒男子八人元方进士及第平舆令中书吏房习学公事元振元宪元舒举进士余尚㓜女七人太常寺奉礼郎沈某着作郎郭茂恂试将作监主簿苏亨节太庙斋郎卢道原其婿也余尚㓜公卒之明年䘮始自蜀归诸孤将以九月某日葬公穹山先公尚书之兆使来乞铭余平昔从公之㳺固巳钦慕矣及代于㑹稽亲见其民爱隐直如父母大道为綵城以障其行至数十涕慕不使去者移日此尤可尚者呜唿隐直其有徳君子欤乃为之铭曰呜唿隐直其学慱矣而志不遂其徳完矣而位不充或恨其弗逢维其命之竆其逹也不过为王为公建一切之功若其徳则考古人而不愧将来世而无终为能执其中使九原可作非夫人之与其谁从贺州推官知阳朔县李君墓碣铭君姓李氏讳忠辅字道举零陵人曾大父冲生师运师运生帷简皆不仕至君始为诸生少时巳卓然克笃术业为不群矣于是浔阳陶公岳方为州大儒名闻四方君以其文辞上谒陶公大称赏以其子妻之及冠逰长沙造内阁李公受于幙下纳頋甚厚延挹以为后进首由是知名皇祐元年秋州荐于春官不合遂南归与陶啇翁相善文墨志气适其所好虽党也然湖湘间举称二人有异材后啇翁以戎事得官至显逺数欲引君君独不肯屈既老矣巳困于北上乃縁恩格释褐调镡津尉盖𥘉筮也君之学为政乆矣一出其锋上下皆推是邑人有聆其旁舎得地中蔵镪者群刼之至则无有也其主讼于令君驰徃捕悉获之然视其人本非兇毒者皆以为地中物如遂鹿耳遂释之或谓君必案以法当获赏君曰彼以过聴自贻孽我安用传致杀人以求官终不取州犹以君不讨贼为罚然部使者闻而贤之亦数有见誉者摄迁江令踰月邑大治桂林北岀兴安为灵渠自秦时䟽凿以饟嵪南而前为令者皆武人乆无政隄防鏬漏漕舟数不通复以君假令至则锄其姦敝民讼一清乃大完筑尽复其故迹益溉其旁田畴甚多而桂林为嵪西帅府帅潘侯夙爱其材欲致之㑹新制八路使者得按格除吏遂调桂州司户参军潘侯加礼遇焉方交趾反也不数日覆三州公私骚动君为咨谋调发所𥙷于上者甚力蛮亦不深入当涂者交章荐宠之迁贺州推官知阳朔县事大兵南岀而邑当大道使者傍午劳来供亿羽檄日数十里君怡然不挠而益办然民力屈矣嬴粮者道多逋亡诸令率自将上道君疾暴下乃舆行栉沐瘴雾疾重困至杋郎巳致役而气血殆矣复舆归王师亦族乃谒告以便毉数移檄而使者惜其去輙不许卒以告归熈寕十年冬十月辛亥终于里第享年六十二启手足时神色和易戒诸子力学守约而已平生所为文章甚多其在藁者二十卷号湘南集夫人陶氏也五男曰述慎修廸修徳修允修皆有学行为良士二女嫁同郡何宗望胡敏行元豊元年十二月乙酉卜葬于归徳乡先营之右为吉兆其葬诸子来乞铭以掦其先人之美余谓君能教其子以礼也夫为之铭曰道举之学乆巳成五十从政艾且明使其当年造王庭何愧古人建功名遭命不造谁主平独留惠爱三邑珉子孙美泽方大亨昭示来裔诏斯铭东安县尉王君墓铭君讳岳字景申姓王氏楚彭城人景申为人刚毅少所屈下皇考君捐馆时景申尚未冠治䘮哀毁如成人终䘮闭门读书不履世故数年学大就进止屹然为古儒者山东学士皆右之州以礼请为庠正其所教导弟子悉有师法三荐于春官皆为举首治平四年始登进士乙科试秘书省校书郎以太夫人长安君阎氏年九十求为下邳尉为吏矣终不㫖小䧏志视其令奄奄若无物自州从事皆卑之然公卿大人使者莫不知景申为材不以吏遇也不满岁坐法免丁阎夫人之忧如礼巳除服奉母夫人条氏来湘南当涂者巳乡其名矣至即委以县事摄诸吏乏固有以过人者新制吏借付于外台而长沙为湘南㑹府诸吏小大咸集号多士往往为调佞以于禄其有所倚借亦蹇傲以骄人景申处其间有不能平多所折辱至廷叱而衆诟之其人虽慙伏不敢荅然忾怨多矣景申弗恤也乆之调湘乡主簿太守卬其材檄摄浏阳令地有银冶聚四方不逞难治而易谤士挟姦者不得慾纵景申所辱者交攻之复免官使者俟之加厚焉虽失职然领事无间日㝡后𥙷东安尉鄙夷小邑也户不满千室太半栖崖谷间以故无吏事夷人不知爲学景申爲新孔子庙使雄壮方秋与其令释菜行礼上下所未识也礼成以书抵余曰使后世有学者知是爲名教主景申所存如此元豊三年太守与三使者交荐之当迁矣暴感疾遂不可治以閠九月丙辰卒享年四十有六卒之前日吏直于东厢夜半忽惊寤见景申骑马张盖从者驺唿甚盛奔岀从之巳不见及且病革矣噫景申其穷欤其材与气终不一申而没地也使世不偷儒以苟爲得者亦有激乎曽祖乂祖改皆不仕考尚賔官至尚书虞部员外郎母夫人条氏夫人荘氏一男日淳一女尚㓜条夫人时年八十有二拊其尸恸曰人不复知我子为孝矣载其柩归葬于某郷某之原某年某月也余方客于湘中景申以余为相知其死也嘱其子来乞铭曰先人之治命也为之铭曰呜唿景申既刚克仁生不得奋其志死将为神吾知其辅善夭滛上相苍旻终不传木凭石以要羶荤后有神灵之兴者知为府君十世之间考斯文福昌县太君李氏墓铭夫人姓李氏江寕上元人曽大父弘义大父潜江南有国时以公族为逹官至皇考文覧始入天朝擢进士科任武昌军节度掌书记以卒夫人事父母孝处宗族和皇考君爱之始笄矣将慎选其配以嫁焉乃得蒋侯侯世儒者家衡阳甚寠从学四方及成昏依李氏未去兄子偕省其世父也将西逰京师无资以治严夫人为释金条脱以赐之直十余万钱偕由是能成就其业决科成名卒以母事夫人其升朝请于朝廷封賛皇太君蒋侯以明道三年登第夫人事之犹其父也内外属因夫人悉充满其不足侯含徳不耀卒于光山从事今赠官为工部侍郎夫人春秋壮止一子曰仅乃端居闭门独以教子为事仅载就举有司輙不利遂以宫苑𥙷太社郎令为朝奉大夫其始通闺也复进封福昌县太君夫人老矣不复治家事栖心竺干道大夫从仕上下笃行谊谨法律能保其禄位者夫人之教也熈寕八年签判道州侍夫人于北堂八月微感疾是月晦召大夫妇孙戒敕家事不苟生不怛化奄然而逝享年七十有八一子即大夫君也二女巳嫁孙八人曽孙二人后当某年某月归葬歴阳赵唐之先莹从吉卜也大夫乞铭于余谓可考信于后世者余岂诬乎㢤为之铭曰嬺嬺夫人妙徳柔嘉作配哲人允宣厥家母道三纪慈祥惠和安舆朱天泽载加子妇顺承孙曽衆多含饴玩綵绥我寿遐天有五福既备不颇人有三从恊于宠华归先茔生死可嗟勒铭幽宫终古不磨从事郎处州司理参军髙布重校兼监雕沈氏三先生文集沈氏三先生文集长兴集卷第十四沈氏三先生文集卷第二十四长兴集卷第十四刀笔谢复起居舎人充龙圗阁待制表延州谢到任表谢加恩表谢赐暦日表谢赐衣袄表慰祔庙表谢传宣奨谕表同天节功徳䟽谢复起居舎人充龙图阁待制表臣某言今月三日进奏院逓到敕诰各一道伏蒙圣恩授臣依前行起居舎人充龙图阁待制散官封赐如故仍放朝谢者俾临便郡仰戴睿慈更荷误恩就加显秩顾惟忝冐交积兢营臣某诚惶诚惧顿首顿首伏念臣然孤生出遭兴运乏髙明之志藴苟猎渉于㙯文早延宠于书林亟跻荣于禁掖荐更噐使特出圣知此縁际㑹于有为屡赐从容于䜩对养心无术曽蔑𥙷于国谋烛理甚卑辄敢干于罪议尚容陈力未即投荒去违日月之清光出付江吴之善壌为一身之计蹎沉岂望于再生惟许国之心灰杇未忘于自奋分没身于散地甘絶意于亨衢钧播无垠不能喣咻于既坠宸恩横𬒳超然振擢于无阶不使自弃于难值之辰尚冀收功于将尽之日上圣为恩之至此顾臣䖏已之何如蹈死无难毕生奚报盖此伏遇皇帝陛下盛徳天覆大明日跻辅万物于曲成矜一夫之不获遂䝉善贷勿使遐遗弃席已伤再施华幄㸑材収用复立荣涂敢不勉智力以自强奉诏条而兴治懋勤夙值祗述圣明不忘含垢之至仁感深镂骨固守报君之素节誓以捐躯臣无任感天荷圣激切屏营之至谨奉表称谢以闻延州谢到任表臣某言伏蒙圣恩授前件差遣巳于今月十五日到任上讫夙祗眀诏𬒳使连城屈师于之显庸起幽孱于已坠浼恩踰分感涕无从臣某窃以荣河而西阻山为塞背雕隂而划壌得乌延之故庭虎旅百营貔士十万四府连衡而鹳鵞成列五州共贯而隅落相钩扼左袵之喉襟执西冲之筦钥治吏累洽野无暴师民忘预戒之虞俗沃乆安之习扳舆羽扇乐罢儆之空名缓带䡖裘示四方以无事武衞欝而不奋荔戎偃然自骄逮元圣之题期监百王而更化政象参稽于治古新书一讲于神谋廊九将之鋭师掲百楼之峻垒弊旗摝铎逹竒正者近古无伦弁服介缨翘钟䁀者一旦成市砺燕吴之栗锷收屈兾之异材的如星荧目液瞻掉而不敢视矫然鹊厉谷量色别者无足称法度备具如此之严才能衆多于斯为盛求其将明之可任岂徒长率之为难如臣者沉愚寡䏻坚陋难餙积縁幸遇浸冐大恩群逰衆人之间无𥙷万分之一顷以狂冥之论自干义刑上繄容厚之仁屈从寛赦未更岁月遽荷湔提望国门之光犹疑却歩履侍臣之署骤若再生身惊飘叶之轻心剧临渊之慄逮赐燕朝之对再趋交㦸之宸威座𥘉瞻俯勾陈而欲仆温词载色恍神观之顿还膏踰雨露之生慈甚义方之教假海岱之使节总河洛之师屯再易名城曽未浃日礼优临遣身奉楉言踰圣作之初终讲睿谋之緼赜措长御之格烂典诰之难名论古人之功皆笔牍之余意非素期之所及悉蒙赐于一朝巵酒至㣲尚足死食马之士三㦸之获未䏻酬解縳之恩才非昔人遇超夐古此盖皇帝陛下照齐日月惠浃天渊遏戎以兼收㣲謏闻之或弃教之载之而期至于善念兹释兹而各尽其方鸢或戾天窃兾下材之可作鸮之食椹尚希天性之难移敢不尽虑力行求圣神责任之实昼警夕惕思天地亭育之恩臣闻心决则气为之盈勇生于义之所激援枹誓衆则虽三军而可陵受命忘家则视白刃为无物虽难强者㫁㫁之技独自信者区区之心有如白水之难移不及黄泉而弗措傥十驾而可及虽千能而必为图报之坚誓志如此臣某无任感天荷圣激切屏营之至谨奉表称谢以闻谢加恩表臣某言准进奏院逓到敕诰各一道伏蒙圣恩授臣朝散郎依前充龙圗阁待制加骑都尉进封开国子食邑二百者窃以诞扬孚号一新法度之原朋钖丕釐下及鎻凉之品臣某窃以脩矌㣲之逸典合昭莫于聼朝形容大猷翕受骏龎之命惠休濵土畴离涣衍之恩熈濶世不讲之盛仪起正王难能之大烈综稽称实方训迪于治工班授政常敢冐干于德泽幸踰械量心兼震荣此盖皇帝陛下广尘雾之容廓天地之施因崇闱之裒对嘉服列之骏承不遗外采之遐覃及荣名之赐敢不祗钦义训方底旧闻苟图报之有阶非没身而不已臣某无任感天荷圣激切屏营之至谨奉表称谢以闻谢赐暦日表臣某言今月四日都进奏院逓到敕书一道伏蒙圣慈赐臣元豊四年暦日一卷者五纪顺平四时信饰述先王之大奉颁四海之正元祗荷恩荣兼深震忭臣某伏惟皇帝陛下道体干运法侔帝王广延宣问以尽神嘉生茂气之来相天人钦授以集巍巍之功日月送迎用成嶷嶷之徳敷天蒙贶羣物底期臣职布邦条躬承诏钖仰庆无彊之暦俯授万民之中服命兢荣与衆欢蹈臣某无任感天荷圣激切屏营之至谨奉表称谢以闻谢赐衣袄表臣某言今月一日左侍禁倪询到延州伏蒙圣慈特䧏敕书赐臣翠毛细锦绵襕一领兼赐就粮本城诸军贠寮等初冬衣袄余从宣命指挥者臣等已于当日各祗受讫使人即诏笥服将恩发命之初心已踰扵挟纩拜荣之日气骤剧于嘘枯顾无荷㦸之劳越受觧衣之赐捐身为誓力报唯期臣某伏惟皇帝陛下躬圣神之钦明并天地之化育旁脩𥙷发之令下及封彊之臣兴篚钖以钧休授使华而致宠服而视事敢忘都士之有常𬒳以昼行深惧梁鹈之不称期于颠陨莫踰荣恩臣与本路将佐诸军等无任感天荷圣激切屏营之至谨奉表称谢以闻慰祔庙表臣某言伏承慈圣光宪皇后祔庙礼毕者方中永閟丗室追崇圣念难居普天同戚臣某伏惟皇帝陛下自天钟圣严逺致隆感虞事之既成接神道之兹始仰视榱桶知孝徳之徳忘闻其容声慨灵逰之如在谢传宣奨谕表臣某言伏蒙圣恩传宣抚问者臣闻都俞堂陛之上帝尧极天下之明褒贬片言之间孔子擅万世之法况当大明之无所屈至徳之不可阶舒惨迪四时之工嚬笑移矌代之俗岂臣之㣲而遽当蒙格训之赐求义所在则以何塞名实之归怔营省循俯仰顿越臣某此盖皇帝陛下稽顺休命保惠庻工谓推诚可以成物而发为过恩录艺所以兴能而先其下逹岂止沦扵肌腑为终身之溢荣固当铭在匜遗歴代之寳训志圗力报期尽此生臣某无任瞻天荷圣激切屏营之至谨奉表称谢以闻同天节功徳䟽臣等伏以秘纬孚先蜜祚刚亨之运璇灵启㤗甫当震育之期欵神畤以跻诚接丕裭于邃御庻休景㑹万宇同寅皇帝陛下伏愿天固寿祺日隆帝羡濬袭无疆之暦绍开有永之年地拱天临契千龄之炳烁日升月亘延四海之鸿祥臣等无任瞻天祝圣激切屏营之至谨具䟽奏闻长兴集卷第十四从事郎处州司理叅军髙布重校兼监雕沈氏三先生文集云巢集卷第十沈氏三先生文集卷第六十一云巢卷第十邵州立禅师塔铭伯少卿埋铭宋太子中舎张传师墓志铭广照大师塔铭朝奉郎守国子慱士致仕钱君墓铭隐居放言谢赵资政谢诸先軰祭张司勲文谕客辞题画像真觉开堂龙华三㑹启文代乞致仕表巢父藁铭景徳乞席䟽祭曽舎人息庵铭左右山祭外姑彭城县君文门箴重居开堂劝学䟽祷神文二豫章黄鲁直叡逹跂鲁直诗鲁直帖沈睿逹墓志铭邵州立禅师塔铭禅师名惠立桂林蒋氏子也生不食荤血始九岁出家依同郡荡律师求度五年遂度为沙门入鹿门山观三乗经律深达法相造龙牙迁公一言顿彻若获亡金若复故舎推为龙牙上首山盘水渟还同未悟且三纪邵陵太守崔侯廼启西湖之法席以延凡舄始转法轮为四衆师逾二十年无为无作度度不爱金钱为崇餙其道埸举新之至无所用其力益献土田庐舎以供朝夕费朝廷岀使者按夷人所献地使者屈禅师先入示信夷人屈膝受指使者以为功将荐于上辞不许转运使请迁衡岳之大伽蓝亦不许识者韪之元豊四年二月三日戒侍者具汤沐讫不示疾亦不说偈正坐入㓕问年七十七间臈六十三门人善琮茶毗之其以骨建塔于寺之西南隅太守关侯祀以书抵余道其高行乞偈以賛之稽首三归铭之偈曰少林壁观本无说至于咄咄盖巳末造妙显微参诸佛不能无心但小黠大士迅飞岀南粤道化邵陵嗣耆崛端如亭亭海中月内含圆明外平澈不牵名势事攘夺不拂因縁爲㫁㓕法门浸衰谁可遏三湘五溪同一茂巍巍堵波閟灵骨将与弥勒当来出南山孤云自起没縳刍右流终不竭伯少卿埋铬公讳振字发之世爲钱塘人以皇考尚书公任爲大祠郎起家歴上髙临淮二县主簿迁茶陵县令尚书公捐馆觧官去还调星子县令有能名公卿使者交荐改大理寺丞监苏州税迁太子中舎知剡县剡淛右大邑民顽悍吏多爲姦公至逾年峻法鉏治𥘉卒不挠而其民始伏乐生兴事为作砩畜水漑田五千顷至今迨三十年不坏号沈郎砩移巴西县引仲弟在蜀不当行改金华县转殿中丞其治尤严于在剡时不劳而公私晏然遂称无事仁宗祀明堂拜国子慱士赐五品服知藤州方侬智髙乱二广公疾驱隃峤而贼巳平临州视事城中萧然无有官府闾舎始募兵调夫戮力为筑城郭立府寺閲岁举新之转虞部员外郎朝廷方行赏丁太夫人忧既除进比部贠外郎通判卫州不赴换北作坊虽身在都下然未尝逰权执门唯迹访道术方士购求古书为事岁满以其劳进驾部贠外郎英宗即位拜虞部郎中转比部郎中乞监灊山灵仙观于是有挂冠志前在官者多不治事祠奉不严神明不格公至始革易敝病敦崇清修逐道士伊居喆而其徒莫敢不肃山西诸沙门多不戒而魁领文铙尤恣横公尽録其过移州县遂黥之一山为清代还转驾部郎中今上即位拜司表少卿乞监崇山崇福宫遂拂衣东归祀南郊封长兴县开国男食邑三百户顷之上章请老诏许之乃脱冠冕与其所知为方外之逰后三年以熈寕六年十二月已丑卒于河东之私第享年七十三以明年三月庚申葬龙居山先茔之左惟公内刚外柔其与人交𥘉不校细故及犯之亦不可觧有急难或不能自存数捐巳以济之为孤婺矛牙男女子婚嫁者数人所至为人辨曲直其不能直若巳推之平日好聚书聚㡬二万卷当其终不懈所至末年益勤时数日不御药遗令戒敕后事凢数百言无一语悖大底言性命示俭约而巳犹以聚书诿诸孙使勿忘吾志云𥘉皇考尚书与世考侍郎皆以太常少卿䘚于官及公拜司农谓左右曰吾仕宦四十年不苟进亦未尝有过殁从二父以卿葬足矣曽祖讳承庆仕吴越国为营田使入朝改大理寺丞谢病去祖讳英以清徳为世称赠吏部尚书考讳同任太常少卿赠开府仪同三司吏部尚书国史有传聚钟陵潘氏集贤校理汝士之女封安吉县君先卒二男逵大理寺丞知永嘉县述许州司户叅军监杭州杨村盐埸二孙男价试将作监主簿修尚㓜三女长适㑹稽进士史叔参先卒次适国子慱士孙纯次适大理寺丞赵君纪七孙女长适大庙斋郎崔熈余尚㓜遗令使某为铭不敢辞铭曰乌峰蜿蜿奠西土群山㑹合执如舞流泉冷冷䧏北坞白云升天或为雨頋然司农踵先武从政四方孰余侮致位九卿乐幽处归于九泉适我所松楸相望考与祖或后或前维孙子百世千秋承世祀陵谷或迁神作主宋太子中舎张传师墓志铭君讳诲字传师姓张氏皇考尚书公自浦城徙居吴今为吴人尚书公在仁宗时治职任事位显矣君年始数岁巳能治其家号孝友谨厚不预人事以其余力读书夜不半不寐宗族朋友称贤焉𥘉𥙷太庙斋郎数抜进士荐不中苐当仕矣乃以亲命来调杭州新城主簿迁延不行者复十余年及尚书公归老于吴乃𥙷州从事盖不去膝下而幕府事不废公私殱悉必应尚书公捐馆哀毁骨立人以为难终䘮试判入髙等授寕海军观察推官奉繁昌太夫人之官时伯兄隐直仲兄枢言以才徳着名数徃来钱塘兄弟雍睦人不能目其优劣踰年太夫人卒兄弟号护其䘮以归泣血三年情过于礼治平三年服除调成徳军节度推官今丞相建安公出使朔方深噐其材特表荐之㑹定武帅孙次公卒君其壻也次公家杨其子少不能归乃以次公治命请十上乞君官杨州以经纪其后遂除杨州税未上改江都令于是朝廷方遣使行天下以新法从事使者欲省广陵入江都爲一县召君议议皆合即荐君乞改秩治江都县事二邑在淮海号烦剧君择吏史按图籍因改邑一切举新之而人不知挠盖君不以孑子为誉而识者黙知其为能当是时淮南旱甚官除民租矣太守以下圭租尚弗蠲君为言之乃蠲其半而令之田独豊君悉除之百姓以为亷方使者开洪泽渠导溪子港皆有劳在赏格治江都凡五年乃得代迁太子中舎还朝江淮发运使荐君华亭塩监巳拜诏将行丞相识其故吏也擢通判祁州及还吴隐直卒于蜀而其䘮始归兄弟友爱尤笃悲痛不巳巳治舟行矣暴得疾以熈寕十年八月壬寅卒于舟中享年五十四呜唿传师止于斯乎善悪报施不可道也幸不幸不可知也即以其年十一月巳酉从隐直归葬尚书公之兆余以为逝者有知传师无憾矣夫人孙氏贤明能治其家六男曰元载元恪元均巳举进士元功元伯元及尚少四女嫁着作佐郎禇理陇西李士衮大庙斋郎晁端复少者未笄葬有日矣其子属余为铭以余为知传师者必不苟作也其世次尚书公之讳不书有刘公原甫之碑传于世铭曰传师始以孝友闻其材岂特后二昆四十綵衣戯寝门其视仕进如浮云公卿大臣数荐论方且振歩望九阍有如大车任万钧未驾巳覆何可云穹隆山深吴江浑下从先公宅揄枌不在其身在子孙千百亿载流清芬广照大师塔铭广照大师名慧钦钱唐人七岁出家依寳云寺惟清上人惟清以医名多賔客广照求度时虽甚少巳特然不羣及落髪尽能传老师之术益通黄帝扁鹊诸书其视脉投药不烦病者霍然巳即谢不往不以其技为工遇所知即行贵贱不间也广照操心为善能以意摄物无内外自趣法乐不为絶行不为苟合与寳月广公为友士大夫多贤之言善行必推二人皇祐中㤙赐紫衣后七年加号广照中间为其衆请主寺事也食者千指帑无一钱广照不祈于人求献者相踵有余为易其摧木圯瓦进有筵安有次矣付其弟子仲猷而去数语人曰吾将休吾身于寂寞之埸不为丗累也方余少时读书西山下与寳云诸公徃来者甚乆其朝夕相从若家也而广照每遇余虽甚盛暑与间处必严衣履而后追动不逾矩余以是尚之及吾家翰林公开府始识广照尤加异礼其有所召如寳月圆明天竺二公在㑹者不过数人广照必先焉文通顷语余曰他日予为州当谋屈广照主其教门以表领也人或闻者皆以翰林公言为然后三年卜居青龙时余将诣京师送余于檇李又追于嘉禾之丘悯悯不去余固异之未逾月余以事复至杭则寳月既入㓕一夕矣居数日青龙以广照讣来释氏耋倪与士大夫走哭二道塲者道为壅皆曰善人逝矣善人逝矣时熈寕元年十一月辛卯也呜唿当末法时善士常少而二大士继去其可伤也巳其生也以善摄不善犹不足况其巳乎入㓕后十三日仲犹奉其棺自青龙去以明年正月壬申葬北山鲍家田为后者弟子猷法孙彦赟彦昌凢三人曽孙昙性一人猷昙皆紫方𫀆广照善棊又善书与其氏族皆不书非其事也将葬余为之铭曰广照拳拳不名仁者以世放行孰云可舍其定在心如调象马其慧及物乃出陶冶吾昔有志逺追香社善人先逝我懐曷冩水泡电光一切皆假凖此崒波西峰之下朝奉郎守国子慱士致仕钱君墓铭君讳羔羊字升卿故吴越王诸孙父曰先芝校书集贤院任为太祠郎𥘉调乌程桐庐二县尉迁寕徳令升卿有材尚气不苟合在寕徳与太守辨事不能直太守廷辱升卿置手扳地上脱冠绶岀门去遂不肯仕数年乃请老得太子洗马以归时年四十矣以霈㤙再迁国子慱士赐绯衣银鱼升卿家西湖上有园林亭榭终日幽居酣饮不修人事与其所知相忘于形骸之外饮既无度不能常足輙自醸率不及熟巳尽酌有一婢善庖客至与其婢戮力烹虽手自持以饷客欣如也或入城市昬然据鞍唯其所遇不剧醉不归归亦不复出太守能知其贤者多馈给之不以厚薄为意亦多不谢龙阁祖公无择为州乃以贿累升卿羁置衢州㑹赦徙湖州虽流离困阨衣食屡空而饮终不废熈寕六年十一月𥘉六其妻仁和县君张氏先卒后五日升卿卒其婢亦死出其家箧无直一钱者亲朋耆旧相与谋大事自湖载其柩归于吴以明年二月二十八日葬集贤君墓左五男广国靖国辅国康国充国爲嗣铭曰世所强者不以爲乐终不得其志乃湛于饮陶然生死之间何可悲隐居放言人在天地间生死一息尔孰爲死亡以生死爲得失者天下皆是也生死不脱是较毫末者也逹者不言言者不逹是难言耶言者难也知者难也必造乎眇茫视其身如幻梦者至人也影响之至也是往来也白黒之判是利不也将以生爲妄耶其死焉徃是死犹生耶混混于此其亦不明矣性犹金也情犹滓也匠氏范金爲噐不竆其滓则噐不利金有利钝耶匠有巧拙耶唯棠谿镆耶之人能知金之爲利而天下利噐少也性之明也至于有亡之际古人圣贤皆得之孔子曰吾得忘唯颜渊爲殆庻故曰用之则行舍之则蔵唯我与尔有是盖有时而忘也其心在天下者也佛能忘我能忘万物岂忘而巳乎在乎是者我乃不可忘是以爲其真忘也三茅之山有仙人逰焉负琴而行吟其与人言若人也调琴以爲曲狂吟以爲诗学道者不辨也至于御风云忽焉而超逝形与物皆化也东掖之山有髙僧焉其生也无以灵乎人既死之五月或发其棺视之香气郁然而形不坏也彼既徃而不遗此乃遗而不徃则是何耶将以为幻妄则吾知天地为幻妄矣是有得于内而不惑外有耶夫是之谓至妙茫乎其有得也戚乎其无有也发于言也纵其支离者将而得乎简易㩀乎其中而运乎四方也穷支离者将汗漫而不知止荘生所以诞也㩀其中而不知适墨子所以愚也使人知之孰与不知无为㢤庶乎知者也谢赵资政荐引下陈虽有常制俯及不肖乃惟至恩窃念某生也甚愚岂称为吏陈编之学无闻于世衡门之志聊以自娯乡当强仕之年勉有起家之望惟知古人行巳之谊不度当世取容之冝由是拙踈𬒳憎权倖浩然斥去幸亦归休不苟其乐者终不滔其忧不附其荣者亦不罹其辱职安守蔵心获奉亲蟠木不刋谁识其万乗之噐老骥巳谢安能致千里之功岂谓某官躬公旦大贤之姿任阿衡天下之重江海之浸衆流必归岱华之阳羣木是植内䖏机柄以熈四海之至和出为藩垣犹耻一夫之不获特形慰荐曲有褒扬方造物者以为不才非知巳乎安肯遗力维其所去斯以为难枯卉𬒳春旸之华弱禽蒙羽翼之赐使终老丘壑所可永者吾之仁尚有位朝廷笃不忘者公之赐惕然有感瑟彼在中过此以还不知所措谢诸先軰䇿名盛旦振武华涂士林之传里闬増辉方国家宪天图治为时择人试以群经之言敦我一家之说以是齐道徳辨贤能在公卿者皆同门之人提衡鑑者亦受业之士苟用一律足显衆人荡荡乎莫之或非郁郁乎于斯爲盛先軰足下有韫志尚克勤师言温温者琼瑶之姿楚楚者楩柟之质懐鈆抱椠乆推儒者之素风学古入官当识先王之善道适钦盛美首辱牋封頋惟老拙之无庸敢当文藻之垂贶古或轻羙璞而有投鹊之尤我亦乏青云以爲赠刀之报羗自憎愧不知所裁祭张司勲文呜唿昔在懐寕登公之门今二十年肺腑之託世故欢戚如一梦然惟我不肖何足可道独蒙頋怜我行天下求访盛徳谁如公贤公所藴蓄着于文章粲粲成篇当在朝廷为国光辉乃独悁悁公孰不容执政信䜛七年不迁出守二镇民方安政乃易使权驰数千里谁适我愿于彼劔川蜀羗巳骚兵败将死为之忧煎奉诏于敉六月盛暑半涂而旋其命也夫其命也夫乃在乎天不得于此必得于彼何后何先彭城䘮归我始来㑹吴门之偏旂旐之来抚棺一恸晋陵之壖我公之徳有过人者愈乆而愈传维金石之可䥴矢以辞寄于一奠亦何足以尽卷卷谕客辞或问若人者何为廼自晦于埃尘皓发茁其在领兮固将喻乎世纷使能绩其蟺绪兮亦纡组而垂绅矧一出其璆琳兮寕特粲奎昴而歩钩陈非其材之不逮兮而生之不辰盖龟或不足智而蓍或不足神余頋客少安若人者是谓不能混于滑滑而能委于忞忞者乎彼冠不緌亦足以束髪彼褐不完亦足以蔽身彼智虽不足亦离世而葆真委形山材兮骜古始而凌风云不杜机以惊俗不属骚以况均不暇和同于群物又乌识乎缁磷忽乎为野马在山之上忽乎为孤吹于水之津彼亦一息此亦一息世之遑遑者终或不窹我之寂寂者秪是以为颦其不可道者维古有其人题画像余栖于零陵将二年卧鹤山人王栖道属客来图余像其不可圗者余为申之以辞然皆眩也所以为逰戯也有不知者强为余盖有知者亦其捕为纁黄为丹白邪嬗死灰与朽株探山林以独徃兮即猿鸟之幽娯岂萍苴之如弓亦泛泛于江湖昔敦媚放艺文兮既华髪而苍须终非混混之可诿弓方将佚老于无无苟不暴夷以为絜何必袭惠以为污挹古人之全徳兮将岁月以云徂羗余心之所得㑹群有于无余彼为周而栩栩为蝶亦甚惑矣余与是其相忘于影响乎真觉开堂天台示止观为法沙门以行觧为师絶出烦恼之津示现真如之境自诸祖述作巳逹者皆着声问而群生归依得度者岂易量数了义大师宻践师度衆推辩才巳度城中之縁翻懐林下之乐谁识黄蘗相契者裴公有如逺师忘言者陶令时升师子之座大振海潮之音为彼因縁无烦谦挹龙华三㑹启文龙华有㑹如来记弥勒之縁鳯暦无彊亿姓祝圣人之夀巍巍之盛荡荡难名仰瞻北阙之崇咸罄华封之㳟惟皇帝陛下纂尭为徳迈舜成功推群灵不宰之恩恊诸佛能仁之化圣人应运巳洽太平之期文武㑹朝丕显搢绅之列知郡某官宣掦国化惠恤民情上资西竺之因敢献后天之筭僧某及本州耆艾等䖍诚法㑹共荐至诚遥望严宸恭伸半偈妙香芬郁望丹墀咸罄欢诚荐上釐圣主万年天祚徳龙华三㑹佛为师四时雨露均天泽九有山河拱庆基欲计南山千亿夀直湏弥勒下生时代乞致仕表束发从仕歴事三朝始自州县至于郎省陈力就列今五十年早蒙先帝技擢出领使节入位三司及陛下即位继承恩召入觐清光委以藩条特加奨励周旋奋激铭在肺肝爰当传老之年窃慕挂冠之请愿乞骸骨以飬兵园上对升平之朝下乐桑榆之景巢父桥铭谁作此桥山旁老乆老父有巢白云之下瞻彼崖崿将适吾履岂无逰客徃嬉来豫不踏溪壑坦夷巩固敢告后人无壊朴素景徳乞席䟽般若正宗方延海衆坐卧法具必借信縁惟景徳之名蓝控江南之大道天龙拥护巾钵徃来故远丐于仁人共兴崇于三寳祭曽舎人维年月日余杭沈某谨以清酒牲牢敢昭告于故友子固舎人兄之灵呜唿昔有以相知者世岂复知公今逝矣而吾方寄死于衰嬴欲矢诸文辞以抒哀兮空皎皎其何为吾闻聦明正直殁将为神尚何疑清酒在罇牲牢在拌即具事神之礼以告维公来下而飨之息庵铭我心不动是身亦息结茅竆山宴乐禅寂于是身心犹若太虗㳺戯上下是息亦无祭外姑彭城县君文维熈寕七年岁次甲寅四月戊辰朔十七日甲申子壻承奉郎行太常寺奉礼郎沈某谨以清酌庻羞致祭于外姑彭城县君刘氏夫人之灵呜唿託姻门下行二十年东西㑹㪚思爱缠绵夫人淑明文华灿然维辽与贑谁敢争先劳劳有生以悲为乐平昔之好永懐如昨前在京师羇㳺索寞僦居相望有无寄託天遗不幸我室沦亡夫人抚视泣血淋浪我东曰归启菆在航长恸来诀旁人为伤勿勿三年如梦始寐夫人云何疾亦不起𥘉闻凶讣适在故里驰望冢山黙告所以神明有知为是䆒非生者何乐逝者何悲世无足事死或可疑要其究竟死乃其归我方来吴正㑹灵席诸舅哀号诉其凶怼追往伤今情何可任輙陈薄奠以抒余心尚飨门箴政之善出于是政不善亦出于是斯民何知惟令所置勿谓可欺固亦易制师言不私是乃可畏朝而辟焉小大必治逮昬而阖亦休吾吏治得其平谓我岂弟有或不然乃门之媿重居开堂昔者诸佛有大慈为我衆生能作怙究明真如之性超出烦恼之津盖非小縁诚一大事惟重居之寳刹乃阳羡之敬田𣣔闻法音当得开士某人宿植徳本乐说辨才早逰诸方黙受宻印以拳拳四衆之请蕲的的大匠之来幸无多谦副此瞻望劝学䟽行季乆在成均亲受经于王丞相其言性命之要仁义之本出入神明之际至于点昼之意章句之体既一贯之矣古人有言士患不明经取青紫如拾芥不其然欤方新学之来诸君亦有意乎其悱发切磋非如简䇿之略也苟恊我皆愿交于下风所忻慕者也祷神文二维年月日谨以清酌庶羞敢昭告于晋平西将军孝侯鄱阳君建威将军忠壮侯之神蕞尔小邑频年𬒳灾小大艰食不知所告惟民之不夭乃省乃度方绥恤而劝导之耄倪杂然耒满野乃数日以来滛雨不止千里之地经界漫焉若令与民将何能为屑然有懐岂吾土之民不知事神而神弗福欤何为至斯剧也将军吾土之神也昔在晋室三世之功剧于覆载千载之下庙貌然今令与丞有祈祠下祈神威惠䧏为豊穣雨不为沴而民有望将大兴祠宇时其血食以报神休作新夏屋増崇其座挟建二壁以祠鄱阳君忠壮侯之神至于门墻咸使祟髙凿彼川流俯至门外以为行啇报赛之津摄令之去不可逺期惟丞与民实预祈祷敢以菲薄仰祈昭鍳尚飨君之祠吾土之望也畴昔威惠昭然在人今令与丞有祈祠下乞神之灵䧏为豊穣雨不为沴而民有望春秋之祀丹青之饰其敢不崇期于永乆以报神休附録云巢诗并序豫章黄鲁直东阳沈叡逹少日名满诸公间读书取支书字作文章敖倪一世以自为师其所锄植纵夺未尝依人自为一家亦周旋得意畜画声伎必𣣔妙天下几研间陶瓦金铜物皆阅数百年逺者溢出周秦然其好竒无厌勌言论无可豪举负气不自金玉一纵恣䋲墨外以是故逐不得列士大夫漂转江湖态度巳老廼得九华秋浦之间叡逹自庆曰使我自卜择如是矣遂筑于齐山之下清居燠室冬夏具冝其麓之寛平度为子舎饭牡飬雏使自取足不以关我又买舎旁二山左山大木岑蔚其阳敏竹右山地皆载石洗剔尘土岀其伏藏皆偃蹇有敖世意舎北行山溪间可以杖藜㳺衍其知名巖洞为九十有七其卑青溪秋浦以为堑其髙大江以为壑于以仰髙而望逺想见曩时中朝士大夫之㳺居此山及此山之九隐既巳湮没而无传伤夫泪䘮于俗万世同流风雨所漂摇靡有定正吾其终巢于此山于是削迹根谢去少习因病为药瞑眩自攻休其百骸与心俱死化冠裳以为野服息交㳺以见古人屏放声伎尽空所有卧榻隐几无人扫除笔砚尘蒙生理若寄而读书不虗用日多得古人着意处文章雄竒能转古语为我家物山林之岁月尽以从事故比学土大夫为见功多因自号其所居曰云巢从眉山苏子瞻乞文子瞻曰虎豹来田吾以是累吾方刮除毛皮独以形立子当爱我不当要我作文又欲乞文于南豊曽子固㑹子固以忧去中书舎人而捐舘于金陵则以告豫章黄庭坚曰敢託于子文黄庭坚曰曽子固苏子瞻文章磊落旁日月居一世后前能轩轾人庭坚戯弄笔墨不经师匠家人子语耳君安用此虽然三十年借借沈叡逹吾敢自爱无能之词以恨之故传载云巢之因起讫于崇城而繋以诗以俗观之吾与叡逹皆得罪以道观之则俟君子其诗曰在昔人豪负世机丑及其髙丘名丽箕斗修士溺于名文人溺于口豪士溺于财壮夫溺于酒不用其长举擿瑕垢礼义卞章观心则陋我观云巢其归无咎维彼蒙鸠室家于茗妇子䘮劳夕不谋朝鬼瞰之室燕雀附高祸盈去飞其雏燔焦息丘以樵粪田以毛义示子孙食力而敖解其天弢奠此云巢叡逹跋鲁直诗余自得此诗甚喜之读既乆几可诵然每䌷绎其书终不厌古人所谓能道人心所欲言者鲁直之谓乎鲁直帖庭坚顿首𥘉约十五日遣人送灵夀杖往取糟姜而灯夜醉卧景徳方丈明日病酒家中催放舩甚急意绪欲嬾向笔研故遂不果遣人承动静又所湏皆不急耳别来日欲寓书匆匆秪了眼前及此不可以爽云巢之约拨忙就此不审可意否公三逰山记皆手録奉还六合𥿄写得一轴鄙作楚词至金陵輙为一喜事人擕去亦不足观故不别用纸録上也道中时作小诗别信当寄上天气北极妍暖不审体力何如伏惟动静燕誉颇复㳺歴诸山否永仲将去更得谁与㳺亦有乞士皜人可与云水耶濯缨之乎遮日向西回观云巢定非俗物髪白矣政使向前有味更能过往时所飨否愿安乐云巢勿作铜官以北梦也区区随食河外日以相逺临书懐想増劳千万以淡漠自夀因北风惠音三月丙寅庭坚顿首再拜叡逹奉礼执事又勉作此文蹇浅不堪承见约甚严故湏録上写得尤不堪笔画憨浊廼成墨猪漫欲存録切不冝用此刻石恐不当烦叡逹妙墨粗得一书字浄洁人为写石廼佳庭坚再拜上沈睿逹墓志铭睿逹讳辽姓沈氏世为钱唐人赠吏部尚书讳英之曽孙太常少卿赠开府仪同三司讳同之孙金部郎中赠光禄卿讳扶之子翰林学士右諌议大夫讳遘之弟也睿逹少㑺㧞不羣自为儿时巳荘重寡语及长汛覧经史尤好左丘明班固书下笔摸拟輙近似之词致雅丽未冠家居巳有文章声名借然传京师趣操髙爽常超然有物外意谩不喜进取迫于亲命出应有司再不中乃次翰林公任为将作监主簿监夀之酒税未就官丁母夫人忧哀毁㡬不胜䘮卒还阙吴丞相充为三司使荐监内藏库未逾年复荐监金耀门书库熈寕𥘉朝廷析审官为东西二院以其故为东院而増置西院以典领武臣崇班以上又置主簿贠以佐其长以君为审官西院主簿当是时丞若簿皆朝廷之所慎选出则为监司矣论者以君方且繇此进擢乃坐与其长不合罢江淮发运使薛向与其副连章荐监明州市舶司迁太常寺奉礼郎才二年市舶废改监杬州军资库㑹秀州华亭阙令承漕檄摄邑事而监司有挟旧怨者因是攟摭万端必欲危中以法适民有忿争相牵告事连及君遂文致之君不能与吏辩一切引服受垢夺官徙永州丁父忧哀毁如母夫人时更赦徙池州卒实元豊八年二月九日也享年五十四睿逹姿轩辟秀发工为词章洒落豪放无世俗气而尤长于为诗自除母夫人䘮至都下诸公交口誉之王荆公赠以诗云风流谢安石潇洒陶渊明其子元泽见其文亦贻之诗云前日览隹作渊明知不如其爲王氏父子见噐如此是时公自叅知政事爲宰相当国秉政更新法度而睿逹议论寖不合以是见踈亦㑹以审官主簿罢去遂摈不用及謪零陵自娱肆山水间益刻苦爲文追子厚之作徙秌浦喜曰使我自择得此足矣乃筑室于齐山之上名之曰云巢夏凉冬温各有攸处又规山之麓爲子舎饭牡飬雏使自取足母以关我旁山耕锄以供伏腊行其居后丘荒之间得异处焉旁䕃嘉禾下临青溪鬋茅爲庵筑土爲台莳药种花以自覧适复杜牧张祐所逰左史洞往来其间禠屏冠带衣以野服横榻隐几頽然不复有轩冕意属有微恙告终云巢爰𥘉得病尚如平时子敦师调官京师召所与逰贵池令郑东陞属以后事命家人以素服郑令曰君精爽不耗何豫虑也君曰人命唿吸间耳幸为我速治之巳而果卒大之日肌色如生人益异之君好义忼慨重然诺罢官明州聮事者𬒳劾以急于君君巳代还至越矣即弃家扁舟浮江往辨明之得不坐性坦夷和𥙿待人如一靡有厚薄喜从交㳺饮酒谈谑好畜古物金铜陶瓦图书之属近閲数百年逺者溢出周秦或分挈以去亦无所爱惜妙于楷隷诸书备古今体寸墨尺𥿄落笔輙为人争取及还自零陵舟经冨池巳暮不可入港旅泊江浒忽大风怒号骇浪腾播舟人相頋失色冨池有吴大尉丼寕庙即致诚虔祷神享其衷风果小息君𣣔大振显神之威灵为具载大尉仕吴竒谋忠义作賛以称之乎作楷法书为大轴置庙中乃为好事者掇去是夜神见梦州将趣使还之诘朝讯其事果得之以卑庙令并着其异云君素探内典深味禅説庶几于维摩黙然俱眠一指之意故于诗章往往及之旣居云巢不事请谒然名公鉅人往来东南者每泊青谿必就见于庐下相对清谈或终日不倦居山未乆人化其徳昔好鬪争每为开谕后稍驯服及君之卒逺近为堕睷焉贤士大夫莫不悼痛叹惜而苏子瞻尤哀之尝语人曰逹末路蹭蹬使人耿耿求此才韵岂易得㢤云巢遂为茂草言之酸辛云君昔在沅湘间闻有道士善捕逐鬼魅役使丁甲人甚神之过南岳闻其适至亟召之巳去矣常恨失之一日在齐山道士者忽来欣然迎见从容问曰冨贵非吾愿所欲知者夀耳为我视之道士许诺归夜作法入冥穷观明旦谓君天上构楼巳就可趣治装矣道士去无几何而卒余以诗哭君曰绯衣持板湏君至白玉楼成君作记空中但觉嘒管声牗下嗒然俄委蜕余赋诗时𥘉不知有道士说也巳乃闇合岂上帝固以长吉待君欤平生所着有云巢编二十卷夫人张氏赠户部侍郎瓌之曽孙刑部郎中直史馆赠开府仪同三司冯之孙司勲贠外郎赠朝请大夫讽之女家世相配克成妇道先君十四年卒享年三十四将合葬于杭州钱唐县龙居山从尚书之兆二男敦师敏师敦师前主泰州泰兴薄粹如谨厚居官有称三女长适郊社斋郎合肥马永誉早卒次适吴郡张夀光季寔归余之子将葬其孤敦师以余职在论譔驰书以马倩所纪行迹来请铭余娶君之妹岂惟戚姻实有雅好沈氏三先生文集沈氏三先生文集长兴集卷第十五沈氏三先生文集卷第二十五长兴集卷第十五刀笔谢赐夏药表贺㨗表谢赐戎服表谢转龙圗阁直学士表谢赐夏药表谢将士曲珎已下授官表谢赐对衣表随州谢表谢赐夏药表臣某言今月二十一日入内内侍省内东头供奉官史瓖到延州伏蒙圣慈传宣抚问及赐臣百药一甬臣于当日祗受讫三庚应节暦当熏暑之期五药均慈恩出仁民之泽祗膺感抃捧拜震惊臣某此盖皇帝陛下兼天地之涵容相神明之发育时属藴阳之侯惠流扇暍之仁兴饮钖扵王医出使旄于少府㣲张仲之义过矜六月之劳乏髙冯之功越当一剂之赐体骤蠲于燔炭心内慄于饮氷濡云汉之大章传肖翘之末类期于颠陨莫谕恩荣臣某无任戴天荷圣激切屏营之至谨奉表称谢以闻贺㨗表臣某言伏见陜西河东诸路兵马收复银夏韦宥兰石州清逺军米脂细浮圗石堡塞门鸣沙姜诈王都等城寨者蟊肆螫方兴四罪之诛蓬芰何心已格两阶之舞臣某窃以诛止元悪故兵无兼时之劳义存大公则衆非百姓之敌陈师而牛酒日至入国而市井不移戴白遗民尚识故乡之闾巷壶浆塞路复见大汉之衣冠此盖皇帝陛下帝卑大中天钖勇智尽霜露之所坠恊风雷而不迷岂容一方独不霑道徳之泽因其多罪力拯于水火之中纉文武之显功遂祖宗之美志岂止播为声诗而着在金石固将荐之郊庙而告于神明指河外之八州将悉归于禹贡抚西方之九国巳掩迹扵寕王臣参护制兵属闻大凯心存魏阙阻奉万年之觞身望法宫敢同百兽之舞臣无任欢唿忭蹈激切屏营之至谨奉表称贺以闻谢赐戎服表臣某言今月𥘉八日准御前封逓到赐目一道赐臣戎服𬗋紧丝䧟银线花袄子一领红罽锦䧟金银勤白一条乌漆和泥金䧟蚌装花鞘手刀一口豹皮襔里䩨靬一副金线乌梢细弓一张射甲长箭五十只银纒桿枪二条繍门旗二面者二矛交䩨先王所以谋有功淑旂大绥燕师所以席嘉宠壮戎昭之美耀焕武服之华章敢图乏才过叨眷渥臣某此盖皇帝陛下贯道命以端夲兼权实以趣方恢不世之奥区绍格天之峻烈大钖师中之命申严阃外之威顾无方叔之壮猷越受武公之分命赐书出道驰骑传唿骇衆目以衆观举一军而皆贺匈奴未㓕誓摩叠以先登玁狁于㐮婴前疑而敢避益坚素志圗报异恩臣某无任感天荷圣激切屏营之至谨奉表称谢以闻谢转龙圗阁直学士臣某言今月初八日都进奏院逓到诏书一道以臣辞免龙图阁直学士所辞宜不允者臣㝷巳祗受讫官有定选必待纯才恩出非常过收驳业名分可畏荣惧兼深臣某伏念臣起于诸生岀逢盛际贫不过斗食之慕知未出流习之污误蒙一顾之荣骤越衆人之望器危昜覆质窳难材𥘉无二善之闻日兴危亡为比保全至于今日终始出于圣恩土木无知尚当震跃精诚傥䫫敢惮糜捐虽蒙坚跖劲而不辞况盘根错节之敢避飒然须发之变白巳先蒲柳之衰不知气力之㡬何尚极榆枋之决值震威之取乱奋天吏以拘原甫闻瞽䥢之音沛发荣懐之庆进知干分深虞颠陨之招退不获辞徒知俯偻之惧此盖皇帝陛下道至能化而士有成徳功极造物而人无能名接事之变则法为政刑一民之心则示之与夺录霄闻而𢡟赏歆天下之赴功间楚君臣无问万金之委慰赵子弟不惜千户之封致兹琐蒙亦冐褒渥敢不粛将庙筭力振天声束马仇方传飱逖士斩潘辰于踈勒窃慕古人系可敦于藁街不忘素志贾三军之余勇荡九姓以为期臣某无任感天荷圣激切屏营之至谨奉表称谢以闻谢赐夏药表臣某言今月十九日入内内侍省内东头供奉官干当染院权苑容约到延州伏蒙圣慈传宣抚问及赐臣夏药一角臣于当日祗受讫宠责维藩恩劳夙驾发灵兰之异品将细札之殊荣祗沐眷慈过矜瘅暑臣某此盖皇帝陛下至仁天覆厚徳时行适庚伏之届期轸常生之失御若良参办本内府之秘经亭育示私体云章之濡泽骇辉华扵多目鼓抃蹈于一军骤疑羽翼之脩径即冕旒之对拳拳誓报指白水以为盟㫁㫁输勤惟丹诚之自信臣某无任感天荷圣激切屏营之至谨奉表称谢以闻谢将士曲珎巳下授官表臣某言准九月二十七日圣㫖夲路将士新授西上阁门使曲珎等五百十五人伏蒙圣恩等第授官及减年磨勘者决䇿授成力未伸于阃外圗功钖命恩首及于军中臣某窃以蠢兹裔藩自千义杀㮄角并进者五路辅车相依者四军威神所临虽㑹归于必胜褒庸之宠惟先拜为至荣此盖皇帝陛下藏用不居予物从厚念四牡之驾行释昆夷之忧㣲一日之劳遽蒙东山之闵罄全师而𢡟赏罔一介之或遗胜气折千里之冲欢声贾三军之勇臣忝司节钺职在总齐荣抃之诚倍深将卒臣某无任瞻天望圣激切屏营之至谨奉表称谢以闻谢赐对衣表臣某言准都进奏院逓到中书札子一道伏蒙圣慈赐臣衣一对金腰帯一条者悸帯异章粲衣𬒳体仰天威之咫尺对命节之光华臣某伏念臣䧏才鲰愚趣学卑陋奨进幸逢于乐育提携独出于圣知误忝荣涂对袭内衣者四诏一辞魏阙不侍清光者六年西殿叙班为陈迹之巳乆兼金在笥感旧物之复还追故歩以心惊拜深恩而涕落此盖皇帝陛下廓两仪之度总万化之原灼三宅以兴民差六章而畴绩贲仙花之美餙副威鳯之弥文瞻篚钖之来犹记尚衣胪句之节望宸居而拜如闻内朝钟鼓之音异数屡颁此生难报惟毕忠勤之誓少伸蝼蚁之诚臣某无任感天荷圣激切屏营之至谨奉表称谢以闻随州谢表臣某言伏蒙圣恩授臣均州团练副使随州安置臣巳于今月日到随州讫才㣲识暗误𬒳宠陞任过力穷卒招败覆上頼圣神之赐特寛斧钺之诛尚隷州团曲从寛典臣某中谢伏念臣裔方陋习寒屋孤生出逢圣时望止一㕓之末业骤登朝路遽叨越次之殊荣居常懐超冐之忧必欲求报効之实罄丹诚而后巳蹈白刃而敢辞然而才薄趣卑心勤事谬措一身而无地宜万死之难逃岂圗天造之曲容特屈大威而伸宥长兴集卷第十五从事郎处州司理叅军髙布重校勘兼监彫沈氏三先生文集沈氏三先生文集长兴集卷第十六沈氏三先生文集卷第二十六长兴集卷第十六谢谪授秀州团练使表又秀州谢表又进守令圗表又谢进守令圗赐绢表又谢分司南京表谢谪授秀州团练副使表臣某言伏蒙告命授臣秀州团练副使夲州安置不得签书本州公事勲赐如故者效官无状国有常刑昜地便私恩出非望兢营自念感惧交深臣某伏念臣出自寒门苟循世绪虺隤白首无一畞以退耕黾勉清时希斗食以自禄偶圣神之委照㧞疵贱扵片言枝出一而已殚才屡试而益屈志尚希于侥倖心愈昧于自知先帝不加忍诛假之善地㣲臣未获死所上孤至恩心存沟壑之归望絶云章之润敢谓大明之继照曲念先朝之旧臣不使遂弃于遐陬尚聴稍迁于便地惙然有再生之意复収于垂尽之年此盖皇帝陛下推好生之仁敷上圣之惠大开天地之施不遗簮履之㣲致此余年获霑涣渥永懐雨露之赐更尽蝼蚁之心感极难形惟知顿伏臣无任曕天荷圣激切屏营之至谨奉表称谢以闻又臣某言伏蒙告命授臣秀州团练副使本州安置不得签书公事勲赐如故者自干政刑义当永弃重见闾里特出异恩获贯余生实系再造臣某伏念臣尘泥常调江海孤生寕复自聊壮志催伤于晚路出逢盛际片言偶合于圣知冐进踰涯积盈招覆颠沛已期于残㓕存全曲荷于寛矜百口衘恩三年擢发分永沉于散地寕复望于内迁蓬荜萧条已退编于民籍姓名埃没忽复挂于命书敢图汉域之遐上法宫之念精诚所激感抃难名此盖太皇太后陛下凝一徳于至神齐万化于治古照均日月之广施无雨露之偏罪出其身不使废松槚之奉恩归比壌有以慰鄊井之懐荷大造之至仁尽此生而难报臣某无任瞻天荷圣激切屏营之至谨奉表称谢以闻秀州谢表臣某言伏蒙圣恩授臣秀州团练副使夲州安置不得签书公事勲赐如故臣已于今月日到秀州讫祗荷寛恩曲矜旧物重见故里获庇余生臣某伏念臣早以庸才谬叨䌓寄上负任使客祭已决于此身下念孤忠生还特出于圣造复覩江吴之蹃尚疑夣寐之逰感极心惊屑然涕落此盖皇帝陛下扬对天之大烈握尽神之潜机丕图庻工㧾揽淳治造化至力肖翘亦荷于昭苏天地为心枯搞一均于化育使垂尽之朽骨与万化而同新虽奋竭之心难伸于已废之日惟忠孝之志敢罄于未死之前瞻望阙庭臣某无任感天荷圣激切屏营之至谨奉表称谢以闻又臣某言伏蒙圣恩授臣秀州团练副使夲州安置不得签书公事勲封赐如故臣已于今月日到秀州讫未填沟壑重见乡闾圣恩如天死生难报臣某伏念臣资才素下幸遇㝡深励苦节者歴年未中年而白首讫无少効以酬至恩荷洪造之存全假余生于晷刻三年无半面之旧一日见平生之亲正使自谋寕复过此幸深为惧感极难名此盖太皇太后陛下躬上圣之睿神措大业于安永仁民爱物发于至诚率土普天感戴圣徳尚当拾难恕之责不忍絶自新之门使归骨于旧庐慰首丘之余恋苟此生图报之无路虽瞑目不忘于大恩瞻望阙庭臣某无任感天荷圣激切屏营之至谨奉表称谢以闻进守令图表臣某言臣先准熈寕九年八月八日中书札子奉圣㫖编脩天下州县图准今年二月十八日尚书省批状许令投进者揽提封于堂上徒尽謏闻措方舆于日中愧非良史臣某窃以汉得関中之籍始尽天下之险夷周建主方之官务同万民之弊利文不备则不足资实用事不核则无以待有为编探广内之书叅更四方之论该备六体略稽前世之旧闻离合九州兼收古人之余意四海可以隃度率土聚于此书仅𣣔终篇适縁罪去出守封疆者再閠流落江湖者七年每行抱于遗编幸终尘于乙覧伏惟皇帝陛下道充八极恩悼万邦仁智信武之民翕归扵禹贡昧任侏离之乐并趍于舜方掩跻圣之九围惣云师之二监使百世有所询考岂片言可以形容上愧充国之金城无禆庙畧逺迹贾躭之陇右粗纪方闻今画守令圗并以二寸折百里其间道路迃直山川隔碍䖏各随事准折内废置郡县开拓边境移徙河渠并㩀臣在职日已到文案为定后未系臣罢职别无图籍修立大图一轴髙一丈二尺广一丈小图一轴诸蹃图一十八轴并用黄绫装缥副夲二十轴用𬗋绫装缥谨随表上进以闻又笼络简编仅收驳技辨离星土蔑有异闻臣某窃以载籍以还图牒猥具人秉异説制不相㳂务慱洽者广着难考之要荒趋简约者漫弃备存之县道未尽奠方之名实何𥙷建邦之讲求今考旧文叅传新意凡守令之所职咸具讨论在声教所未加姑从疑阙稽经于四库之广藏抵隙于九土之方言岁星一周抱残编而自力更书五易惊烂简之复收伏惟太皇太后陛下徳𬒳无疆化覃有截执玉帛之国迹已掩于涂山受大小之球功并隆于啇后亘幽陵蟠木之境兼五戎九貉之区挈国子来普天砥属尽日月之所照岂缣素之可形考古验今徒效刍荛之献挂一漏万无禆海岳之藏谢进守令图赐绢表臣某言伏蒙圣恩以臣投进守令圗了毕特支赐绢一百疋仍许任便居住者讨论踈略方在谴诃赒䘏重仍遂兼荣幸钦承威诏涕汗交流臣某窃念臣学不逮人仕空有志早闻忠义之训遂有奋竭之心然而然不素髙事难倚辨城役留屯于并塞军兴专职于守彊效力无门上孤西顾之托垂恩贳死特寛军候之刑百口相随七年念咎敢上希于寛诏巳絶望于生还藜藿苟安实蒙再造丘墦有幸併荷深恩此盖皇帝陛下乐尧舜之仁迈禹汤之度如天之无不覆遂物之所以生惜簮履之弃捐拯焦枯于沟壑全其骸骨赐以便安访遗老于故闾咏太平之舒日生负素志不能效力于当年没而有知尚期酬恩于瞑目瞻望天阙臣某无任感恩荷圣激切屏营之至谨奉表称谢以闻又臣某言伏蒙圣恩以臣投进守令图了毕特支赐绢一百疋仍许任便居住者缺简程工方虞于速谴匪颁将命遽𬒳于过恩祗荷寛矜伏深震惧臣某切念臣材不济务识后常伦顷縁误恩谬职边琐兴师忽生于禆将护筑旋隷于王人弱羽昜摧一身丼俟于夷灭大眀委照万死曲荷于存全更缘方域之小闻得返渔樵之旧业屡阽死所岂班白之敢期垂老余年皆朝廷之所赐此盖皇帝太皇太后陛下恩同天地施及刍莱出䖏既原其夲心功过亦容以相𥙷愍系匏之不食开生路于巳衰聴其释佐吏之拘使亲得庻民之事歩归故里敢忘畎畆之心囬望宸廷犹深犬马之恋瞻望阙庭臣某无任感天荷圣激切屏营之至谨奉表称谢以闻谢分司南京表臣某言今月十九日润州差人送到官告一道伏蒙圣恩授臣左朝散郎守光禄少卿分司南京许于外州军任便居住勲封赐如故臣已即日祗受讫生全之赐已荷恩矜叙追之期岀于望外目观训敕心尚惊疑臣某伏念臣出自寒门苟循世绪虺隤白首无一𤱔以退耕黾勉清时希斗粟以自禄偶圣神之委照㧞疪贱于片言技一出而已殚才屡试而益屈使临剧塞于义不敢辞难但谓平时常才亦可勉力更无异䇿唯信孤忠比臣在任之时适当用兵之际始罢灵州之役误蒙手敕之褒逮边议之再兴鍳逺攻之非利请完近塞𣣔以救属寮客戦之轻孤论中移无以囬王人专制之鋭由臣不职竟累偏师效力无门上孤西顾之託垂恩贳死特寛军候之刑敢圗垂尽之年重沐再生之赐洪造兴物难囬霜霰之余圣恩及臣更过天地之力怔营感惧既陨而苏此盖皇帝陛下徳施川流睿慈天廓薫陶所至徧飞潜动植之㣲润泽一均无髙深逺近之异推恕心以多道不尽人于一端进退必原其夲心功过或许以相𥙷如臣之比尚且不遗虽奋竭之心难伸于已废之日惟忠孝之志敢忘于未死之前臣无任感天荷圣激切屏营之至谨奉表称谢以闻长兴集卷第十六从事郎处州司理叅军髙布重校兼监雕沈氏三先生文集沈氏三先生文集长兴集卷第十七沈氏三先生文集卷第二十七长兴集卷第一十七谢江寕府王相公启知制诰谢两府启谢两制回新及第人启事囬黄直讲启到延州谢两府启谢转运启贺孙河东手状贺諌院舎人启谢江寕府王相公启右某启蒙恩授前件职及差遣者内命叨荣邦㑹申秩地兼要重匪惟薄技之素殚任非贤劳实惧误恩之虚委顾无可致之善以蒙不次之知所以飬育教载使之成人提携假借至于此日一出鼓舞之至造岂复形容之可言沦在心诚皦如天日此盖伏遇判府仆射相公包荒忘已乐善无方济天下于太平遂万物而不宰罄大夫学士之所论无小材片善之或遗盖取愽则不能无厖任大则戒于有累致兹孱琐误玷甄扬虽然齿发之向衰尚期忠义之可奋誓坚蝼蚁之志仰酬陶冶之恩知制诰谢两府启右某启蒙恩授前件职幸出不谋承命震悚窃以立朝廷之位则重轻四方之观代人主之言以翕张天下之事必先求学问义理之所在然后察是非趋向之何如岂惟圗慎于知人殆将于此乎观政自非尽一时之选无以厌多士之心如某者学未知方才不充物少甞有志于眀善所知不出于衆人方主上发号施令作新万物传之无穷而庙堂咨谋度宜贤智一心出于并世譬之陈修疆畎之始冝得宿艾魁垒之才滥及惷冥盖甞自论而不获退求分守未知私义之所安此盖伏遇某官圗成庻工茂相羣匹在陶埏大钧之所及虽陵阿小物之不遗敷纳师言曲收謏学誓期殚力于未至终惧䧏才之难渝不显亦临虽蒙嘉于圣日作汝用咎敢忘戒于后难图报之心没而后巳谢两制此盖伏遇某官椎广徳心援进后学頋无台𣏌之善以蒙长飬之仁来㳺来歌虽䧏才之难强弗得弗措敢无意于异时尚兾竭能以卒圗报囬新及第人启事右某启伏审光𬒳褒闻起膺賔纳上求道学𥙿问之与处士非安宅美志而不居得古人之甚难囬弊习于一日乆虚硕治之意以待成材之兴在睿简之所先皆论笃之素与方私承问之可幸敢卜绍介之见先猥屈御人已懐重意之虗委徃门下尚宠拜嘉之为荣祗荷临存敢忘佩服囬黄直讲启右某启伏审光𬒳褒闻起膺賔纳惟王学之至重盖三代之所先开之于物至之前终之于王者之事非徒化育之有賛乃实治乱之大原自非有成徳逹材之资不足持先生长者之论有原者治殆如此既弊则讲之滋难将收于㫁烂之中畧可知圗任之意伏惟某官诵学之富素髙于师闻发育于人乆形于心术不阶左右之相特出访逮之明多士已于敷言四方将此乎观法当务振其所来起寕止相于巳传方私承问之有从敢卜使介之见枉重意虗辱拜贶为荣到延州谢两府启右某启蒙恩授前件差遣巳于今月十五日到任上讫祗应明诏出总连城屈师干之显庸起幽孱于巳坠浼恩过幸千分为忧伏念某愚无所长暗不逺事趋贡籍者殆三四上隷铨筦者㡬二十年幸齿发之未衰偶圣贤之盛际骤化尘泥之贱滥班省阁之华碌碌衆人之间曽㣲小𥙷师师百官之表独负腆颜向自挂于丹书分永沉于散地未更岁月遽𬒳湔收望属车之尘出生平之意外忝名城之寄寕此日之敢懐燃灰卒荷于钧陶杇株再沐于雨露况西门之筦钥繋一道之惨舒地大兵强御之不可以无术粟多民庻飬之必使其知方兹岂下材之所能特出乐善之过与此盖伏遇某官包荒致厚𥙿衆无方济天下于太平遂万物而不宰志存覆育曽㣲片善之或遗徳𬒳幽潜尚一夫之不获过均余润俯及将衰特寛三宥之仁以观终身之报敢不慎图来効力致勇功不择衆人之所难期于千能而后巳心知所狥敢爱桑榆之末光诚在必爲尚布忠义之可奋誓坚蝼蚁之志知酬甄冶之恩谢转运启右某启伏蒙运使学士曲加褒借仰辱荐收非所揣量过遇而感循其涯分获宠爲惊窃以古之教人不待其为士然后学人无不学不待其有希然后为要之非学不足以成材则其䖏心不出于为利人皆尽其夲质才亦㡬于易知中世巳还善教乆坠学既主于为禄势必至于狥人有欲既入则不能无邪所趋不同而均于有为况其无素飬之具得之以一日之间尊贤愈隆越伪益速既以难甄辨之术乃始严保任之科荐纳未能必良好悪仍复相半试一不効言即见疑㒺进者既不得而分䔍论者亦相牵而废始皆谓之良选卒亦出于空言岂诚救弊之无方患在因人而废法始既讲厉之无素终则诚信之不交下有声利之牵故艰于无心而乐于有迹上疑党与之蔽则收其显效而畧其素资絜士既难以迹求善人复耻以言用是法不可独恃而在举者之可否人不可徧取而繋别之之是非苟择而付之猥尽其详则求而得者冝亦少信今兹纉绪之始人有愿治之心议自清闲㫁于睿哲衆心亟于更化天下望于此时苟非行髙徳完业盛器慱用舍不枉于行巳语黙有足以兼人退不㓗于方㢘进无嫌于权利朝廷谓之得士有司不爲失言则可以副上所以期下之心下所以称上之意如某者赋才素薄从学未明专致一身之䏻仅岀衆人之下贫不能免于有狥义无以避于苟爲逢时治康与物俯仰常固谓之有负寕敢卜于见明此盖伏遇某官推巳尽诚望人以约聦明行于意表访逮极于方来侏儒衡梠之至㣲收罗藴崇而不弃求其昜知之行则曲士必见其长不以所难望人则匹夫可与爲善在举知之名则甚重量当日之用则昜充其有取舎之心仅若毫氂之比足枝梧于近用不牵制于虗名致此㣲人谬玷公选行可之仕寕敢望古于人量力而供庻或私于一技勉思力到上答恩评贺孙河东手状右某启伏审改使边剧入赐清间士民惊传恨然失頼伏惟边不弛俻者六世柄之所属者数公其橾舎一术之非良则翕辟百变之自此急人如是在势且然迎河左还则掊燕而守踰浍西折盖判秦而疆地大兵坚与古为抗岂惟临遣之至重固亦佥言之共期惟藐孤生骤乖厚託贺諌院舎人启右某启伏审外庭拜命西掖代言英材蒙知清论归羙窃以文章辞令之选兹实法度风教之原惟厚薄邪正之所归乃治乱盛衰之攸繋纂辞深厚故䏻通物変之㣲賛指坦明遂可格天下之动以至谕恩恳恻隠民疲俗之変心申制简严武夫悍䘚之夺气盖识通于用者遇变皆合言发于性者感人易深岂特经纶之大猷兹惟鼓舞之盛事矧欲流风之复古属当施令以趋时冝席真贤上副眀主恭以諌院舎人纯赋学敏深资性原兼来百善之长独收髙世之誉机灵深造于徳务志力乆形于功名润色铺张固归大手建眀将顺实禀素心謇谔霜台耻混衆人之诺诺讲摩圣训力震大声之谹谹以乐育则休有成材之风以直笔则刋正将来之法振翼云汉垂光虹蜺所传缙绅交颂灿然述作将建一家之言说于讨论庶追三代之业盛际甫期扵登賛庻休行𬒳于康功雅辱眷存窃盛欣跃未遑庆觌先屈眷辞深惟䧏挹之谦祗益感铭之实长兴集卷第十七沈氏三先生文集沈氏三先生文集长兴集卷第十八沈氏三先生文集卷第二十八长兴集卷第十八谢运判启贺贾殿前启囬广徳叶职方书贺枢宻吕侍郎贺枢宻薛侍郎启贺赵龙图启贺年启元正贺隣郡太守元正贺隣郡通判谢建平张賛善与学官张节推书荅李觧元书谢运判启右某恩踰素分使以临民岁未再成遽叨进秩惟陵阳之属郡据南楚之上㳺岂曰非才继叨假守尚頼髙明之在部特优憃鄙之为邦扩金冶以䏻容弃玉瑕而不指此盖伏遇某官魁然以国噐之重藐然忘师府之严观事功之际而唯责其成畧文墨之近而不求其备余光所烛遂容冐分之安溢爱上闻兹辱过情之誉敢不益严职守増励夤诚上酬天地之私次荅抚庥之赐感荷之至不任下懐贺贾殿前启右某伏审上䛇㫖之严入护殿巖之秘伏惟欢庆恭以某官器度宏逺材猷敏眀谨重足以饰躬威惠足以御衆谓万夫之望故外分节制之崇以四国是瞻故内总腹心之寄侧闻誉命简自清衷属分江国之麾阻从賔闳之见欢抃之至但切下懐囬广徳叶职方书右某启假守偏麾幸宻仁人之境讲闻善政具为拙者之依长民窃愧于误恩𬒳命遽叨于昜地方图进记已辱贶书辞意褒嘉礼问优过䫫河南之尺牍藏之为荣若衞人之琼琚永以为好贺枢宻吕侍郎启右某伏审上𬒳制书进登枢府眀良恊契逺迩均欢窃以帷幄之严仪刑所寄㡬㣲之㑹丞弼致隆兹属光华之辰进居宥宻之地实席元哲共熈永图恭惟某官学𢡟庶㡬徳隆可乆论追啇诰之雅谋合臯谟之嘉迪康兆民将眀后觉名实并隆而含章屡䀲语嘿惟义而䖏巳甚休况朝野具瞻之益深而庙堂虗位之兹乆侧闻誉命盖出清衷知柔知刚亶惟邦之旧老为仁为夀将见世以太清某以守郡逺方不获称庆钧屏瞻望台光无任懽抃归依之至贺枢宻薛侍郎启右某伏审受眀䛇秉持中枢自迩及遐率欢且庆恭以某官识穷物理之妙才通世务之䌓政声为吏道之师治行耸士林之望蓍蔡其智而情伪无不察权衡其公而轻重不能欺榷六路之饶转江淮之粟而用不屈主大农之计佐邦国之人而力有余嶷然文武之全才简在圣神之深注唯中山之重地控定武之絶边玉帐潜神慑外夷之㤗志裘请命知中国之深仁道以时行徳冝位称果畴绩用入賛㡬㣲閲礼敦诗坐釐天縡之柄经邦论道行正中台之符贺赵龙图右某启伏审进登延阁徃殿雄藩庆人主之异知兴士伦之荣慕窃以图书祕府号称云汉之居洮陇新封望重边防之寄入则论思献纳登蓬之逰出则控制绥懐总将帅之任苟非器慱之用孰分西顾之忧㳟以某官敏识通㣲瓌才应务量方整徳廸刚眀妙䇿凌云擢起英豪之域亨衢振翼俄登直侍之联贤临一时名轶近古自天子推为国器而大臣愿备已知翺翔要津谈笑已成于殊最干旋边计富强尤頼于嘉谋注倚増隆声猷日茂式是西屏隠若长城近出禁中上固推于颇牧威闻塞外气已慑于羌氐岂容仗钺以乆留行有秉钧之殊拜贺年启右某伏以杓见于寅㑹三元而为朔阳来于㤗皷万物以囬春惟视履以考祥茂对时而介福恭以某官徳容师衆才赋坤舆雅意在于夲朝威风于江介偃藩均逸已观庆绩之成尊主芘民行有具瞻之拜属假麾于偏壌阻造见于賔闳祈颂之诚昕夕于是元正贺隣郡太守右某伏以首祚于元巳验寅杓之建履端于始重当人统之更茂惟徳助之多翕有天和之受恭以某官贵名得衆懿行直躬朱轮両暂宣寛大之䛇玉峯闳彻即归禁近之严属分江国之麾阻从賔宏之见元正贺隣郡通判右某伏以首祚于元已验寅杓之建履端扵始重当人统之更恭惟某官徳禀雄成才钟特起侯藩佐治教源虽頼于同流禁苑需贤帝眷即膺于大任谢建平张賛善右某伏审上𬒳诏严进陛宫属伏惟欢庆某官钟材特起禀徳雄成耸士林之乆倾惜俊僚之尚屈以有余之恢刃至则收功然不器之良能岂容近用未皇驰贺先辱贶书悚荷之深敷陈奚既与学官张节推书某再拜器之学官执事伏蒙示谕以州学説书事前时已粗陈其梗㮣兾当见察而执事以某辞之过拒之坚不然也自仲尼圣人未甞絶人如某不肖其可以拒人耶某尝读论语阳货遇孔子而劝之仕孔子曰诺吾将仕矣説者谓孔子以顺辞免某常以谓不然欲仕诚孔子之心盖诸侯未能用之孔子未甞失时也先王之道诚在于五经自汉始以言举人而五经为学者一艺言行分立而圣人之道始䀲非特学者不至亦教人者之罪也某愚鄙义行未有加于人诸君既过聴而见从虽㣲执亊之言某将悉其有无倾困倒廪以効朋友之职然孟子不受曹交之请以谓交苟不为虽孟子其如之何哉此其所以不受也某不才独安能为孟子之所不䏻苟以谓讲説为不然则不讲未必能完可言而不言与不可言而言其为失一也某亦何取于不言盖力有所不及则不敢耻于不能虽然以是遗诸君亦不可谓无意也孔子曰吾叩其两端而竭焉非必竭天下之道也竭其教人之忠而巳矣空言不度其所冝未见其能忠也若某之浅陋虽为之不能有益于人徒不尽其诚非所以待诸君也期必见察幸甚不宣某再拜荅李觧元书某再拜希古觧元足下始某乐闻足下之名而又幸见其颜色矣虽然未敢遂谓尽能识而知之就观足下之文辞卷舒抑扬驰鹜浃洽虽然则谓之足矣未见其不可也当其议论出没之际犹曰未敢决然自信如某者固可以自信耶足下不以其不肖而问焉况其取于天下慱学多识者也异时乐善笃义奋然而来者之先果然必足下也某不幸少更艰难忧离转侧出入十余年之间平居所以朝夕託而生者一出于其身思虑幸而不忘者皆非出于精眀强力之心虽其气耗而意索今日得从诸君之逰不至于遂泯而已者于某计不为不厚矣彼以庠序之教诲育诸生皆贤者之事非学于人者所能为也辱书之重仰之畏之愿谨学焉文编已传之谨奉归左右不宣某再拜长兴集卷第十八从事郎处州司理叅军髙布重校兼监雕沈氏三先生文集沈氏三先生文集长兴集卷第十九沈氏三先生文集卷第二十九长兴集卷第十九荅李彦辅秀才书上海州通判李郎中启荅崔肇书荅同人书上欧阳参政书荅李彦辅秀才书某再拜彦辅足下雨后道絶连日阻见示及封建书及再辱简以某之不敏而足下问之非所以问也求𣣔奉咨顾有所未得者二説焉书之为理无以复加矣其取后世延促盛衰以为得失之验恐子亦失之也荀卿曰君子道其常小人计其功此非吾子斩然特起之论借乎右人以发之则固冝某之不乐为足下取也与足下无语天下之大而语之其身所以为君子小人之异而又求必于贵贱穷逹之效在足下固以谓不可夫岂不与封建之理同哉观其所操设则天下之法得矣延促盛衰非所谓验也某始未得柳子厚之书闻其有非国语夫子庙碑对贺者之説固知宗元文不足与巳矣其学如是而语之以圣人之取舎宜不知也道为知者传其所不知君子无憾焉学者于其所未覩吾不知其可不可也则于书而求之求欲得吾之决不求得吾之疑今欲悉取于书之间聴某之所为如前日之请而罢巡捡之吏四十日之功以某计之可三十日良毕有不集者某任其责二説者不行巡检不去成败之责某不敢任也府符以某代令非谓才能过之也以某前日之来民皆自附去则复溃以谓民情少安于某则冝聴其所为民懐其惠不懐其人今或一拘以法如前日之为则某与县令未见能异也某今日至屯已辄觧约束易置什伍衆稍安集某无他技能至于与民要约粗有一日之信合下无以沐阳为念也教命不许离部窃比门下诸生不自踈外辄用实封启闻幸赐报可不胜惓惓某再拜荅崔肇书某再拜崔君足下人之于学不专则不能虽百工其业至㣲犹不可相兼而善况君子之道也若某则不幸所兼者多矣衆人之所患而某之所取心虽劭而力屈功虽益而业悖求乎其人而不似考乎其艺而不信日侈月肆卒其无所至而归足下不欲其终舎君子而小人是求也捝焉而不行则推焉而欲其进也然某少之时其志于为学虽专亦不能使外物不至也复不幸家贫亟于禄仕仕之最贱且劳无若为主簿沂海淮沐地环数百里苟兽蹄鸟迹之所及主簿之职皆在焉然既已出身为吏不得复若平时之髙视阔歩择可为而后为固宜少善其职矣所职如是皆善固不能也𣣔其粗善必稍删其多岐专心致意毕力于其事而后可也而又间有徃还吊问岁时膢腊公私百役十常兼其八九乍而上下乍而南北其心懵懵跦跦不知天地之为天地而雪霜风雨之为䀲明燠凉也势既如此而又将求乎其所不可至慕乎其所不可求见其亡未见其得见其徃未见其至也语不云乎夫子之求之也其诸异乎人之求之与某之不兢不敢有希于是苟才之所及敢不惟吾子之诏虽实不能愿学焉审问之慎思之笃行之不至则命也不宣括再拜荅同人书某再拜诸君足下某观古之为人友者其鄊人则相与率其子弟而从事之至于推于朝廷逹于天下议论喟然感动后生然其人皆聪明慱通卓然魁竒其就之若杨雄所谓䀲斯光窒斯通亡斯存不如是所传亦不乆而消是其不得于心者卒亦不得于人其势可必也某尝以谓礼义可为古人可求也乃益感激奋观百世之上礼乐治乱之端所居必少行其心及今为吏则与鄊人之为吏者校能㓗艺不能有以异也而䈥力谋虑先之而衰虽年日加长气日加折未至耄悖如此之速也岂非学不益进劳若耗其思虑无善友以琢磨其心未至于浩乎其沛然也古之人以友天下之善士为未足犹将极心虑之所及摩冥冥之无穷抽万世之潜黙况而又吾之所疑理理之所在某不知也彼説焉此説焉审别其是非而取之以吾子之心信其是无信其多虽失之某犹必谓得之范晔之称张楷曰学者随之所居成市随者成市晔遽何以知楷为贤耶杨子云曰后世复有杨雄必好之矣其自取之眀而无信于多者如此使揩而在随之虽万人吾犹与雄也虽然先王之制确然不可移如吾子之説者盖其法也援而加之后世可傚之而不可必用如是则沛然过古人逺矣足下其思之谓之何如某再拜上海州通判李郎中启某启某承帖之眀日伏奉十七日教令惟不肖不获奔走之惧安敢有所辞託以贻幕府之念某皇恐死罪沐阳之民已再叛矣不谓能再集其心皆不坚䖏置小不如理亦终叛耳始之所谓皆无预于某然二月旦半农事日急而河役搔动如此为县吏者不得不虑况今而后责且在某使某自为计不过败某其职谒归非义不可也为百姓计则岂但一端而已齐鲁之民其天性陆梁倔强平日居家常椎牛劙冡蹶强挽满未可以无术御也某未至河上吏人持前后使帖二十一通其间约束常数日一昜或再昜虽未皆施行如帖之説民心不能无揺且与数万人之役而号令不坚分界不明是所以促其乱也必欲使某为之自石龙尽金塾二十九里若如诸君者而交焉今又幸辱君子之招縦不睱歛簿书摄衣冠而先焉又岂至于拒而不徃也方今丞相士大夫皆岀于诸生丞相士夫大职治礼乐教化繋天下根夲其取友不宜反轻孟子曰其交也以道其接也以礼交不以道餽且不可以受况可受扵师友耶某非独自觧亦所以为诸君谋也不宣某再拜上欧阳叅政书叅政侍郎合下自周公之没主于今千有余岁其间可以有爲于天下殆不过二三人二三者人不可得而待而又皆无可行之位与其时使得其人而又幸有其时与位天下知之如周公之于成王则将如何而望之其所以举天下之政亦必自其大者而后至于无所不举也凡世之有益于用之物一有不傋者人皆知其阙礼乐在天下爲用最大寂然千有余岁而天下之人未甞谓之阙者人之所望于圣人者意已絶不复萌于心则若初未甞有礼乐者既絶于心又未尝讲于视聴则其谓之无异而弃之必然礼乐之教㡬何其不终废也伏惟合下独立一世为天下之师三十年余矣其飬肓贤才风动天下未有不如其意所未䏻必者天下之时与朝廷之位则今既又得之矣以其不可得而待扵古者而遇于今而又有其时与位天下之所望于合下合下所以自䖏某愚浅不敢悬定于心抑将举天下之政必自其大者则礼乐宜已在合下之所先乆矣然观者古至治之时法度文章大备极盛后世无不取法至于技巧器械大小尺寸黒黄苍赤岂能尽出于圣人百工羣有司市井田墅之人莫不预焉其䘚使天下之材不遗而至于大傋极盛后世无不取法在所用之何如耳某甞得古之乐説习而通之其声音之所出法度之所施与夫先圣人作乐之意粗皆领畧成书一通亦百工羣有司之一技不敢嘿而不献非敢以为是也盖以谓必𣣔尽天下之议则荒唐悠谬之论亦将有来献者也长兴集卷第十九从事郎处州司理叅军髙布重校兼监彫沈氏三先生文集沈氏三先生文集长兴集卷第二十沈氏三先生文集卷第三十长兴集卷第二十与蔡内翰论乐书与张舎人论乐书与孙侍讲论乐书荅陈辟秀才书荅徐秘校书荅同人书再囬苏州学生简与蔡内翰论乐书史舘内翰合下昔周之盛也清庙大眀之音作于上武象南箾之乐兴于庭鱼丽鹿鸣关雎貍首之声塞于天地之间嘉祥羙物备至而天下风教习俗皆寛舒广𥙿蔚然号为至平极治之时及其亾也乐师瞽蒙抱其乐器适楚适齐或散入于河海圣人喟然以谓礼乐云者其关天下盛衰如此方其时朝廷士大夫天下诸侯羣有司之人莫不皆贤才知能之士而无敢与周公并者岂不在礼乐其尤乎为圣人之业也后世虽有欲治之王操积安大定之势有臣如汉之董仲舒贾谊唐之房杜魏成而卒常以礼乐自愧士益薄不及古人尤以此见也本朝百年康治巳有其效而百姓未覩先王仁声徳泽洋洋之髙致故先皇帝夙夜留意雅乐而有司相㳂故事未有一定可守之论独合下奋衣超然逺覧髙见纳天下之议身任先王之大典㫁之于心而不疑某以谓于此之时天下之贤者宜各尽其所闻不肖者相率而聴职乎执篁秉籊下士之列以发宣賛扬天子之宏业盛事苟力之所能者不宜有所辞又况门下诸生其望盛徳之为光最亲则身率而聴职者固当先羣士以进也不幸有职于诸侯不得摄衣为诸生之先谨集其所闻为乐论一篇以备有司一端之论与张舎人论乐书判班舎人合下古之为政者未尝不谋于人而人亦乐有以告之而不自疑其僣昜也衆人之思虑岂复能贤于圣人上之人虽贤不敢不尽于人下之人虽不肖不敢不尽于已故天下常相遇以至诚不知有四海之大蛮貊之逺治之盖常若一身焉后世之居上而贤明知能则希复若古之能自抑黜其聪眀以与四方从容切磨而士亦承望进退不敢自信非大贤盛徳之人不能独出百世之后眇然得其髙风如古人者也某前年始获进于门下合下不以其愚进而问之以声音之所出律吕之所夲度量权衡之所生浩乎其聴而不知其涯也茫乎其思而不知其对也大贤盛徳之遇今虽得之而失之不在乎不能谋于人而在乎不能有以合乎上也虽然自坚其说不敢迎谓之不然以疑乎上之人谓之诚者必岀于此于是退而集其所闻为乐论一篇附使者以献有问焉而不敢不尽盖小人之忠也与孙侍讲论乐书侍讲学士合下古之公卿大夫非徒以任朝廷之职亦将以师率天下使下之人知其徳行术业可以蒙朝廷之尊礼者则就之学焉上之人非徒有以告也而又将自此而观人之材可任以事者取之不肖者怜而教之及其世衰道废其责大臣不苟以其职而曰不用仁心遗忘㣲贱不肯饮食教载之是古之卿大夫皆尝教人下之人就而学之不为僣也伏惟合下徳行术业四方之所尊信而朝廷礼任之矣士之愿就而学者茍知所向某知其不之于四方而之京师不之于他门而渠然来矣某甞得古之乐説思其声音之所出法度之所施与夫先圣人作乐之意盖甞习焉而未有遇于其间也窃不疑古人之説愿将受教于门下然则阁下其将怜而教之邪抑将以其㣲贱而拒之某不敢必苟进是说以聴于执事㐲惟少赐裁察荅陈辟秀才书某再拜陈君足下㐲承惠书教之以所不逮义理眀白读而忘其不敏辉然也至其轻屈不赀之意猥加重礼于不肖则冝若不欲其来而推拒之而又号而讪焉君子进退扵人岂如是赫然其暴宜不然也抑足下激于有所获茫然忘其人之可否有以过告者遂不加亮而见谓乎此也足下文章汪洋溢畛域甚髙其所期而至者甚大某尚不能窥其文况有以知其实虽欲不使足下之意委于草芥虚辱而不报且不知其道何所出而可也某少时之于天下士大夫无所不愿交然其为吏则求完于一官其为家则求尽于一身过此未甞敢加毫末于其外至于锋芒圭发见于人者过以取之非素心敢愿也不顾气力有分而欲强自摽置岂不嗔悖流离以取戮笑耶审其如此方且求诸其人以盈其虚尚安敢足下之告也直乃足下好学乐善所以自任者当如是耳然不敢悬定足下之意而不尽其所谓伏惟亮之不宣某再拜荅徐秘校书某再拜前日承书日思所以荅而愚者方病不能有所立浮沉俯仰日入于不肖将自惩艾之不睱尚安仲车之敢谋也虽照某甞以谓今之为士无田𤱔以为之食无桑枲以为之衣不可遂弃骨肉之飬而死亾之是蹈则犹未免乎有求于人也未免乎有求于人择于人之可为者不岀于仕禄则将何适而不枉盖士有不得已而势必岀于仕则无怪于上之人遇之不以道也士固有时至于此故其上不㓗察察之誉而下不嫌于为利夫以进为近于利者其退不过谓之亷君子进退不居于斯二者则庸不谓之非义耶某之所以自处者如此固以为甚污然不敢舎其所安而求髙乎虗辞仲车亦有以教之耶某再拜荅同人书某再拜诸君以下以古人进退相处某素不敢望于人足下所论非某之心也何事不可以为学一身所为尚多可以为孟子者岂直须不见齐王然后为孟子哉孟子曰是以论其世也彼此异时某亦安能拘拘效古人起居也士固不以退爲贤以退爲贤者以利䖏之也君子之退固有道又况其进也度于心而安者则爲之不安者而去之未必皆是也盖可以进焉心则不安而身行之虽幸中于义其爲自贼则一也至于衣服米塩一日不得则无聊某何以异于人四年于兹岂心之所欲盖贫贱者固如是不敢不安耳大凡有爲而爲者其心皆劳况天之赋才固皆有限不可以勉强某尚且以不得先世之职爲忧亦何睱舍此而改图足下苟察之凡此之势皆可知不然某之愚终不获亮也某再拜再囬苏州学士简某再拜前者已有简归币于诸君未蒙见亮敢复终其说于左右所贵于币者以为礼非以为货也即未有去之实而虚委之以币是货之也足下将太守之命以礼见此币之所以来也其以礼辞之则币之所以去也礼为之主而币从之者也是币不可以独行独行则货也今礼与意皆徃矣而独以币留岂惟某取之无义亦足下留之无名许其大而不许其小古人盖甞以为悔不然此何足辞后车数十乘委之以千乘之国古人盖有所不辞而受者不孝之身恨不能副太守与诸君之美意耳不谓币之可懐也义至此尽矣嫌于利胜而詨詨尽言之亦行之可耻者足下忍使某至此不亮哉某再拜长兴集卷第二十沈氏三先生文集沈氏三先生文集长兴集卷第二十一沈氏三先生文集卷第三十一长兴集卷第二十一万春圩圗记杨州重脩平山堂记杨州九曲池新亭记邢州尭山县令厅壁记苍梧䑓记万春圩圗记江南大都皆山也可耕之土皆下㬎厌水濒江规其地以堤而蓻其中谓之圩芜湖县圩之大者唯荆山之北土豪秦氏世擅其饶谓之秦家圩李氏据有江南置官领之裂为荆山黄春黄池三曹调其租以给赐后宫本朝以属芜湖县租还大农太平兴国中江南大水圩吏欧阳某护圩不谨圩以废废且八十年其间数𣣔治之辙为㳺説所格有司藏其议一车不能载嘉祐六年转运使武陵张颙判官南阳谢景温复㑹其议使宣州寕国县令沈披图视其状披还以谓前之以为不可兴者説皆可讲也其一以谓秋夏之水非广泽无所容排其二十里以为墟则二十里之水将无所受溢则为害不𥙷所得夫丹阳石臼诸湖圩之北藩也其绵浸三四百里当水发时环圩之壌皆湖也如丹阳者尚三四其西则属于大江而规其二十里以为圩岂遽䏻为水之消长是説之无足患一也又曰圩之西南迎荆山为防江出崃中则水壅以灌山东今其下荆山之西流皆不能百歩折其堤以违荆山之冲弃以与江二百歩之广则水无所迫不幸而壅则其阻在荆山之西非圩之为祸其东则播为枝流以分其委是説之无足患二也又曰圩水之所赴皆有蛟龙伏其下而岸善崩向之败未甞不以此盖圩之水凿堤而出酾于堤外其下不得不为渊渊深而岸隤其中非所当怪也今当凿下为复堤鄣水出于数十歩之外注之江中则渊者在数十歩之外其淫衍渐隤不能数十歩以为圩败是説之无患三也又曰自圩之废纳租而茭牧其间者百余家矣一日皆罢迁其业势迫必且为姦此尤不然圩成固且与人夺之人而与人虽力不足为圩害何所取于义昔之茭牧者今使之得耕其中势不以耕而昜茭牧固茭牧之所愿非得使之为姦是説之无足患四也又曰圩之东南濵于大泽风水之所排堤不能乆坚也此其地非有斩然崛起之势陵迟而来者皆百余歩传堤为柳百行其下搴苇以列蓻之则水之所齿者在百歩之外而堤未甞与水遇其为堤之址数丈以广而末鋭才数尺无与水忤使其势不得与我争是説之无足患五也谢君雅知其可为及是请之奏其词上即报可赐作者粟三万斛使者持诏书径发属县不复关白比司比司以为望上书言其不利书三上果诏追罢前报转运使可者使判官上对以谓役且起所发已万计业不可罢圩且成归罪所司即败者重坐之无敢辞乃遂兴之方是时岁饥百姓流冗县官方议发粟因重其庸以募穷民旬日得丁万四千人分隷宣城宁国南陵当涂芜湖繁昌广徳建平八县主簿宣子骏舜元泽瑾杰载分部作治仪披摠五县之丁授其方畧转运司移其治于芜湖比日一自临观于是发原决薮焚其菑翳五日而野开表堤行水称材赋工凡四十日而毕其爲慱六丈崇丈有二尺八十四里以长夹堤之嵴列植以桑爲桑若干万圩中爲田千二百七十顷取天地日月山川草木杂字千二百七十名其顷方顷而沟之四沟浍之爲一区一家之浍可以舫舟矣隅落部伍直曲相望皆应法度圩中爲通途二十二里以长北与堤㑹其袤可以两车列植以柳爲水门五又四十日而成凡发县官粟三万斛钱四万岁出租二十而三总爲粟三万六千斛菰蒲桑枲之利爲钱五十余万圩既成天子赐其名曰万春其始格议者滋不快更造异说务危伤之后四岁郡国十八大水江浙汉沔间所在泛人庐舎流徙皆以万计宣池之间圩之沉者千余区而万春独屹然藩其一方群小圩皆恃以无毁先是万春适就又过其东十五里筑圩曰百丈其工半万春因其旧器材藁委之郡邑使者不复亲临矣典议复非老习多少年喜事易之弗爲意方大水也百丈在沉中欲中伤有司者漫言万春亦没御史以爲言天子遣使者临视之使者新用事𣣔立威不肯直有司盛论百丈不当立劾奏转运使追其前对䛇书无状使判官皆坐谪而百丈㑹废或者以谓水害衡𬒳天下如是数十年百年傥一有之宣池之间圩之亡者以千数而百丈独蒙其名使者义不直虽然水之为祸不常而百丈适遇其不幸始时人固有以为不可兴兴且复败者百丈岂不既败矣乎是𣣔使聴者不惑不可得而又𣣔廷中悬决其是非得失于千万里之外置弗治有司晏然视其败而不为意此固理之难蕲者予独悲夫作者之意甞谓子言天下之财不足以相飬岂独野人之忧在上者所当任也江南之斥土如万春者数百㐮汉青徐之间人益希其过江南者不赀异时有言其可耕者天下莫之应也予且使天下信之故其治万春甚力其挑衆独任犯患难而不顾者意岂独万春而巳也一万春之成未足信于人而人固已信百丈之败矣始之𣣔以为唱者乃所以实天下之毁者也予以谓天下之事其势常若临危之物衆人引之不能进一人排之则譁然徃矣盖处顺势者昜为力矫衆违者难为功成功者常䖏于顺势至其不偶乃出于异端固君子谓之有命也欤予观万春圩圗乐其成功而又悲百丈之不幸乃辑其说而序其下杨州重脩平山堂记杨州常节制淮南十一郡之地自淮南之西大江之东南至五岭蜀汉十一路百州之迁徙贸易之人徃还皆出其下舟车南北日夜灌输京师者居天下十之七虽选帅常用重人而四方賔客之至者语言面目不相谁何终日还㘴满堂而太守应决一府之事自若徃徃亦不睱尽举其职不然大败不可复支虽力足以自信始皆不敢迎谓之可治卒亦岀必于甚劳然后䏻善其职故凡州之宴赏享劳太守之所逰䖏起㞐率皆有常处不能以意有所拣择以爲賔客之懽前日今叅政欧阳公爲杨州始爲平山堂于比观上之时引客过之皆天下豪俊有名之士后之人乐慕而来者不在于堂榭之间而以其爲欧阳公之所爲也由是平山之名盛闻天下嘉祐八年直史馆丹阳刁公自工部郎中领府事去欧阳公之时才十七年而平山仅若有存者皆朽烂剥漫不可枝撑公至踰年之后悉彻而新之凡工驵廪饩材藁之费调用若干皆公黙计素定一日指受其䖏所以为堂之壮丽者无一物不足又封其庭中以为行春之台昔之乐闻平山之名而来者今又将登此以慱望遐观其清凉髙爽有不可以语传者也杨为天下四方之冲旦至乎此者朝不知其徃朝至乎此者夕不知其徃民视其上若通道大途相值偶语一不快其意则逺近搔括谤諠纷不可觧公于此时能使威令徳泽洽于人心政事大小无一物之失而寄乐于山川草木虗闲矌快之地人知得此足以为乐而不知其致此之为难也后人之登是堂思公之所以乐将有指碑以告者也杨州九曲池新亭记建隆元年太祖亲讨李重进之乱驻跸于城北使石守信破壁取重进重进以火死杨州既归后因即其地以为原庙天子岁五遣使献词以家人之礼进于庙下杨州刺史率其官属月再朝焉嘉祐八年诏以直史馆丹阳刀公守杨州当淮南大水之后民艰不支岁借不入公以惠和慈仁康集劳来直心正身脩明百职文武賔吏各率其业罔敢怠傲民卒用寕岁以太康乃以吉日巡视宫庙按垣室曰此上圣所以眷钖我邦休有惠烈实冐邦土祠事弗䖍无以报称废彻无所神惠不歆于是墁甃丹弊脱黯黦一新以为瓌丽宏絜而又治其北垣蜀冈之渊废宫之坟哆其故堂慱而新之对峙二亭臂张于前木茂泉清凫鴈与与光气上下朝霏夕隂浮动于檐栌之间而不知其有故宫废苑荒榛㫁蔓之可悲也治平二年二月之䀲工徒告休公将劳成于是属其叅军事沈某考词于碑而继之以诗曰昔在建隆天子有征环杨有师盗不敢躰磔肩分孰为肘肱推其中军车裂马腾截截疆埸炎不可薄既其吭附者益落士励而奋髙噪大跃车盘毂交有万其羣气抑不掦投兵而奔我师蹙之溃其国门军于其军持其大丑狥于淮人天子在师将以武克不惊不愆以殒元慝有赫在天䧏则在庙孔威有神绥我亿兆公在朝庭崇事有严卒奠以出龙旂纎纎废无燕松其福不下公作新亭以御鐏诸臣友朋孔燕俟俟我邦有休公实来为不冺有考我公之思邢州尭山县令厅壁记地方百里聴事于庭者万家上不得专逹于天子下不得賔飬国中之善士其官谓之县令其秩不得齿于天子之下士静牵动违势如藁毛士能得志于斯亦可谓贤矣其选既轻故民未尝厚望于吏吏之自期亦以此则因谓之治岂所谓治者耶吾王君圣羙之为尭山不以其軽者入干心而独为其所难剥槌㫁裂之政不得行皎明察深矫属之名不立而下皆有以相先不暴不争肆耕而饱食事益不至县令之庭县既已空无事乃治其所居之堂凡前后之共为此邑者不忍其人没而不章则又纳其壁中以县令之题名予客过赵魏之郊问其故家旧俗皆嘅然喜言三晋战国之事自七国之时赵数窘秦人于两河之间秦方强天下所惮独在赵故赵常受兵为天下劲国其后四分以为代魏燕赵踣漳南蹶上党肩凥顿偾不能相支而邯郸鉅鹿穿裂摧壊兽惊鸟决独当四方之锋其人生而知有戦闘攻掠之备习闻而成风者已乆而不可迁虽当积安无事之日其天性固以异于他俗此冝治之甚难而圣羙摩抚调飬之既成则又推之于前后之人若无心于得失者宜乎民安之不难矣圣羙以嘉祐六年得尭山于其将去使来求记于予则治平元年也钱塘沈某记苍梧台记予始至海州入其境闻有朐羽之山书于经见于传记小説疑其为非常而未覩其为物也东望有山蔚然立于大海洪波之中日月之光蔽映下上疑此为二山者问之则二山顾在其西痺薄秃陋不充所望向予所覩蔚然者乃独在其海中故瑯琊赣榆之墟而今之东海县也予过海州登胊山而壮之其望大海若吾之左右臂天地日月之逰动出没可俯而窥也胊山昔予小之而不顾者能尚可以如此况其瞠然意可以无胊山者予得从而登焉岂不益壮吾观耶于是有职不得徃其明年东海令以事去而予得摄其官其徃也以岁之四月方草木脩茂山气秀蔚下礸口忛海而渡以至邑之九日登苍梧之山望大海之津晨鸡初鸣夜漏未极而东方云骞气如渥朱旛悬帜罗烟炎四发乆之溟波洞赤欝扬沸腾爚如洋金而朝日始放焉乍妥茫洋扶舆光景仰射隙酾上指人动马行影在霄汉反顾海之为州仅在苍烟䀲雾查蔼之间藐然如一浮萍之不可分此其卑者犹有大山焉曰由吾関山予虽得至其下竟不果登而归闻其多勐兽异物徃尝有死于逰者其言未必信然而予固未可以与勐兽异物辨之也苍梧之为孤秀挺絶四游八骛仰髙俯下日月之所徧耳目之所接吾得而尽于此山矣盖可以无求于彼而足也乃谋筑观其上以与邑人岁时彷徉翺翔游乎浩渺混茫之中以忘吾忧势不能遽成而予之不乆于此也粗记其一日之逰使后之人可以迹予言而为之犹足乐其不废也长兴集卷第二十一沈氏三先生文集沈氏三先生文集长兴集卷第二十二沈氏三先生文集卷第三十二长兴集卷第二十二润州金山二使君祠堂记筠州兴国寺禅恱堂记苏州清流山钱氏奉祠馆记泗州龟山水陆禅院佛顶舎利塔记宣州石盎寺传灯阁记延州重脩嘉岭英烈王庙记润州金山二使君祠堂记江南为国时升杨润宫室邑闾环江相望金山能尽有三州山川之盛观衣冠徃还非东府西川之贵人大族则诸侯之重客也其旧势余泽至本朝为之借资岀力者尚未衰也庆暦中钱使君因其徒以罪相讼诉于有司撃去其主者而表以为禅院使吴僧瑞新㞐之其徒度其势不能复得所欲一夕火其㞐比东方明一山尽赭新既至因其残破一切刮去故迹隤髙培下穹山大谷一日皆変化堕残人始莫不怪之已而为广堂复殿翼然临无穷之大江菑巨石梁鱼鳖之宅朝江而暮庐殆于必完矣㑹新死复中废为讲舎乆之鞠使君复召禅者逹观圆通代居之或卒或去至冝觉师相因十余年斤斧之声相闻而昔之言金山之盛者今复过之矣予少时自金陵来润州初望见金山才若凫鴈渺渺浮沉江波中顺流张㠶不半日至其下予犹记其室庐略皆卤莾非若今之严焕也未三十年而废兴且三四然每废輙复加壮虽任之在其主者而能使之兴且在二使君也熈寕四年寳觉师为二使君之祠于山中而求予文以记其説曰二人之才能皆为润人之所思不独寺之所頼者如此云钱使君名彦逺官终祠部贠外郎鞠使君名真卿今为太常丞集贤校理知普州寳觉南漳道人务周也筠州兴国寺禅悦堂记嘉祐中予客宣之寕国邑溪之西有古佛祠垣栋颠夷丛荟之间披道至其下仅若有人迹而学者守静居之北三年则山啸木偃复宫曼阁嵬嶪于溪山之间既完矣其所以动其邑人使之输财捐力凢一櫋栌涂藁之细皆出静之梱致已则委之而去莫知其所抵后十四年予自禁廷谪守宣州一日典客以佛者见望其貌则静也徐问其所从来曰客髙安郡之兴国寺即其庐为浮图髙数百尺而又使郡人呉文忠与其弟文讃赋泉二百万辟大堂于其下堂成榜其目曰禅悦而未有以传其绩所以軽千里篾山川之阻以至于宣将子是请所以侈堂之成功而愿有以告于其后也予闻之佛之为教凡所为庙塔器餙饮食起居一莫不寓其法于其间不独其道有以动人而学其法者多能自䖏于得䘮势利之外以其无待于势乃能使不役于势者为之用以其不覸于利乃能使覸于利者为之忘其所乐以狥之此静之所以屡为宫庐之壮而力尝若有余者岂其所操任者独能果于衆人乎静之言曰其堂之袤可以饭千人其廊踈徼道丽严宏杰可以独名于大江之西也天下之言宫祠之盛者无越于江西是堂也又将闯然独贤于其间至此知静始弃邑溪之勤不翅若一弊帚殆不足难也佛之所为寓其法于事物之间其㣲至于无所不在而语言文字为籧篨则子复可言予之所能书盖静之所𣣔言而主予以为之説者如此而巳元豊三年二月庚午记苏州清流山钱氏奉祠馆记姑苏钱君僧孺将谋塟其亲而筑馆于其侧岁时率其羣子弟族人祭拜其间凡家有冠昏大事则即而谋焉以谓古之为飬者端韠搢绅俯仰䟦屈极朝夕之勤以为不足而又慱求天下之善道良友广㞐吉服以成其志及其捐居处之安宴行之乐而退即扵山林丘墓禽捿草伏之野其将委形而待化乎壌穴之间即将乘変倐散以逰乎混茫杳渺之间固莫可得而知也就其所知者登髙则有懐归思逺之意安居则有春霜露之感发乎人之自然则夫亲之所安者爲傥在是也于是下龙塘之水陟飞泉之山得地之奥焉俯而可濯者清流之泉依而可室者秀岭之麓四逰而可望者荻胥之野与彭阳之丘也夫其连山起其左大湖支其右近者若趋逺者若翔四时之物逓迎而递化者交于逰目之所及山深而土良木茂而泉清朝霏夕隂吐翕変化于栌之间可以思可以悲可以乐此舘之大㮣也钱君好学有才志论当世事慨然喜于有为其追先述志以成其福禄使后世守之而弗坠者岂但以此而已耶泗州龟山水陆禅院佛顶舎利塔记龟山西压大淮其枝自舒蓼漫衍而北度盱眙之𡵻东折其势垂尽而一峯巍然壁挂踵曵大渊萦淮坟蹂慱野压奔流之滙縻大菑不能穷其深也世传淮灵伏其下怪风暴浪翕忽崩怒山渊投播飞鸟震落而覆舟发野其害𬒳于数州祥符中淮南至行师始营佛寺子山之阳偶像数百皆爚金为之所以镇淮祗走龙蜃以为水暴者力未就而门人自信继其业相因数十年江淮之间掲赀币转材篚粮即工于山下者相尾于道庆暦中诏遣中贵人持佛顶骨舎利凾以金塔坎于山脇于是即山为宫逶虵登䧏环络弥布中为浮图十有三成为髙二百有五十尺面峙峻阁而复殿翼其后廊踈勾缭下濵淮澨至于天清景明洪流凝湛彩镂之餙浮动波间钟梵之声飘飖下上于杳渺之际舟揖出于其下者莫不爲俳徊翔佯掇操而仰望踌躇者乆之予徃来淮泗之间经于是山者殆数千每至必翔集顾虑无风波之虞然后敢济近岁过之则舟人鼓气自若无复向日危惧恂慓之色问其居人则指以语予曰今之操髙㓨舟而济䖏则异时之大渊深潭也其说以爲汴流之所堙然汴之始凿于西汉元成之间距今浊河之委贯淮而东者千有余岁惟审之渊不于此时泯慢而乃骤堙于数十年之间则其谓之禬禳消伏之所爲固未容办也观龟山之为袤不能数里而宫庐像塔羙奥之如此盖其经营以终其绩者自信师之裔宗衍者衍主是山且三十年人信衍故衍得以发其才于宫庐像塔之羙自至行发其原再传至于衍而后细大之物无一不具以匹夫之势徒歩以就万金之室者岂昜为力哉方天下至治极盛四方朝贡饷䭞于京师舟车道其下者居天下十分之七竒风骇浪不作人得以啸歌俯偃以济不测之大崄别其为神灵所拥而宫庙为之冯翼斯亦理之宜有者况其觉寂之所寓理相冥絶讵可以起作之意识而𣣔穷其変神者哉宣州石盎寺传灯阁记凡所谓山川国邑一切空有动寂诸相其广尘若沙之无穷有大圣人出曰是皆妄也以为妄者亦妄也道不二不二也者非一也唯不二与非一则名尚无所寄况其为言也于是有一乘三乘十二分七拘胘十二韦陁无尽藏法遣一切妄执有大圣人岀曰是亦妄也法无作无住至于无说无説亦妄也则有一语一黙一眴摇屈伸而具百千亿尘沙法门其为术可谓至约矣释迦以是付之迦叶世相传述其流入于中国记其説者其积又且数百卷呜唿多哉宣州石盎寺有孚师少逰四方得禅者学以归又𣣔广其传于异时悉聚其书营复屋以藏之曰传灯阁或谓书为道之累所以释书而传之以心又将收其客智泽粕以寓古人之所弃岂正法眼之谓也予以谓无伤也是𣣔使人无言者言何预哉孚之所欲者传夫岂传书也苟得其人虽十二韦陁蔵相夲空寂苟非其人毗耶据坐未易识辩知其所以爲善巧方便奚至翦翦计校于理相筌筏之间哉延州重脩嘉岭英烈王庙碑文元豊四年春夏戎黜其长引兵扰边夲道以驿闻诏有司夏罪当治出虎符发诸道兵㑹陕西河东六经络四十七将歩骑数十万同日西讨鄜延路师岀之日天子遣使者出内库香剂上自封书以授守臣以礼告于英烈之祠师出上郡破党项之衆七万于圁上执夏人狥地至五原而还凡师所至无风雨霰雹疠之灾军还预有功于是行者莫不贵显惠独神有是克相国师物无震奰晏旸顺遂不愆师求爵号祭秩其尊而宫室痺陋未称位号无以示天子尊显严报之意于是赐度支钱三百万因旧祠而新之凡其皇庐盥燔糦湢之舎傧祼之位至于牲豆容物莫不备称祠当师牙之南山髙木蕃蓊然上出城堞之杪而室栖其椒岁时禬荐旗纛杳蔼镛罄之声闻于五城祠且作求有以表神之烈着见于后世迹神之所由兴而邑之人无可与考信者有司发故祠之壁乃得昔人所记数篇掇其雅驯可迹者自魏黄𥘉二年二月乙丑天有大声而星陨于乌水之隂颜上大覆如车若有人植其上者盖石也赫连勃据有朔方始尊而祠之唐末北平王髙万与节制彰武军有所感于神名其山嘉岭而石人之祠始盛于此康定中党项入庐关州发卒迎戦为勇所遮于拷栳城党项袭虚薄延州一夜且轒輼厌旦将危西州州之人祷于嘉山中夜大雪虏惊起视南山草木皆兵也于是师溃而归始命爵为威显公凡有所祈荐粛若有物应之岁辄大穰上即位复尊神为英烈王其秘怪神物发见于人者至是有加焉惟物之无所趣者为无所于道有所趣则有从有逆从之至至于无所于道则天与政一而鬼神之情不为难知道有所逆其趣异其归日以相逺故天与政不相为用而鬼神物怪发为竒傀以千害于政事其趣日以相逺则其情不足以相知道不足以相命不足以相知则其发必谓之竒不足以相命则其接必至于有害故先王之政理于此而天地鬼神陟䧏先后出于一道主上以道命兴四方之才以义用天下朝廷百官政令法度下至于交万物莫不有道隂阳寒暑小大之物无不茂阜饰和山川坟衍神姦不作而赫灵异物徃徃发为嘉祥显贶难功羙利以𬒳天下上方虚已退挹归功于鬼神诚信并荐而礼命爵秩兴䧏涗彻之文视以上下天下知其为安息利遂而莫能名其成功此冝有所形容蹈叹昭神之贶以显掦天子之盛徳着在金石传之无穷其词曰髙奴额额乌水其下维魏黄初有命来舎逮今千年神食兹土岁无雹旸民不疲痩歴世数十我宋受命始启爵宇爰自康㝎康㝎之师虏狨塞门我戎行赫然有闻夏人惽骄妇骜不纲自覆其巢噪徒以狂跳人绥徳将㦸我彊帝震夏大兴师征超圁渐河㧞其九城始剪抚寕㝡以万䤋遂殱葡萄至于左泽凡师所经㒺有灾谪惟帝时动与天䧏陟帝不名功散图尔肄人懋爵颁神袭命祀庙貌陋不称祭秩发币太府考是燕室乌水汤汤騃鼓洋洋新宫既荒神具乐康騃鼓崇崇神格新宫銮车画翩其以风有风自惟神御肴䔩荐盥兴㐲旗旐煜煜有风自樾神陟在坟笙镛鼓神我舞踆踆神钖有年以风以雨神钖晋夀式燕式誉多黍多稌嘉山之下无悔无怒神职伊祜帝抚万方天鍳惟徳神罔怨恫孰非帝力行则在上居则在憺莫逺莫志五城是瞻长兴集卷第二十二从事郎䖏州司理叅军髙布重校兼监彫沈氏三先生文集沈氏三先生文集长兴集卷第二十三沈氏三先生文集卷第三十三长兴集卷第二十三岸老堂记江州揽秀亭记东京安禅记勅赐崇圣智元殿记池州新作鼓角亭记岸老堂记岸老既归扵梦溪之上筑堂而命之曰老老不在堂而老者之发茁其以白其心若頽云之淡太虚也蝯鹄其形支木杭草之与居也臂交扵上不私其禄而休予以苑丘之羙䕃也濎濙虚纳物来不辞而濯予以灵溪之浩浸也非歩非骞胡胡然循堦而鸣者垲予以涧崖之冷风也仰之在颜頋则在几圭拥而绘张者望予以四旅之群峰也岸老之所乐聚之接之其来而不穷者堂之爲老用也十履之而以跬计者吾堂之袤也十抗之以爲席者吾隠以肘也野不加抑而下视不加眀而远者封高以爲之构也向之者不聸背之者不頋作焉者不变䇿而过者趣与人谬也苟足扵是而无所羡故吾谓之乗参昴而蹑飞景则彼且以为扬粃为虻咮也吾谓之坐㤗山以浮勃潏则彼且以为一蓬之梗与鹪鹩之鷇也微阳始升至于歛陈而毕岁物随之盛衰变化无一息之停一以为枭一以为雉是非相捽扵前是老也岸然坐而视之虽通都甲观望之如蒸霞雾履之若乗云气小隙容鼓车半估当一国以𬒳之富视十跬之隘若营丘之与一鍧然且不硕昜之非以羙奥为不足慕也栖骛以桶决吕梁以溉巵何所资于有余方其晦晹风雨雪霜雾露相与遇于无所祈无所厌之时虫鱼草木相与遇于縁延蓊不机不艺之地飞者相与遇于翔佯勾辀之和走者相与遇于决掷角脚之乐客相与遇于相迩而相忘相安而不相噐之适五者不待否而至与之为澶澷与之为无间虽有其余无所受之鸡不才于飞而羽生于跖累然之赘无𥙷于齮齿方且睢盱钟鼓之侈而忘眩视之悲何哉江州揽秀亭记江州㨿呉鄣之麓垂踵江澨虹骞螭络贯城皆山而庶民列馆㑹市于其下㙜观㕓庐高下隠见于茂䕃篁竹之间西有荷芰之池南属差庐连嶂绀天挟以湓浦甘棠之水北渐九江之酾流隐然幕植于百里之外者淮南群舒之诸山四时之景变化吐吸䫫无常物非语言绘素之所䏻一官司士大夫都人之家大率皆因山故崇㙜危榭可以临高而逺駣者甍陛相望然所得多主一景江湖山水阛阓之趣不䏻兼有也郡城广寕监之西垣有故楼之湮为弃数雉东瞰井邑其㙜观㕓庐隠见于茂䕃篁竹之间者齿布其下荷芰之池差庐甘棠湓浦大江江北之群山悉罗于左右前后前此为群者尝筑观其上其法陋不足以三絶赏羙观之所㑹至此乃彻而新之上为重堦广堂以御賔燕其前可以席工歩珩珮之节环堂为昼踈绮撩可以来㳫递之景而尽嘨歌俯仰之适李白尝有诗以谓九江秀色可揽结吾将此地巢云松使九江之秀可揽而无所遗者非此无以当之今太守莆田蔡履中之䂓画而监广寕监南昌孟处善元徒以成之凢览观之胜虽素具至此而后毕为吾耳目之所有其雄特则庐山之峻峙奥竒閟灵之所御烛为象曜散为璚觹蒸为虹霓激为霰雨矛拒㦸磔者连峰累百木摇雾集则寒暑为之失行大江之阐衍翕为二三敷为八九震风之所鼓则巨浪山屹飞鸟跖堕澄荧不掦则日星璯错连樯万艘鸟惊而争先其旷丽则南山千丈瀑布西江万顷明月足以称豪而四时之葩华綦组糅駮坞别为曹连山茂木隠见于云烟之间乍晦倐明终坐而屡変者不可以形殚此大略若夫时和岁登人物阜乐徒歌而腹嬉饱食而朋逰于是太守率其僚士为賔射豆觞休营百軄与都人士女嘨咏兴俯追古人所以与民共乐者千里秀色入于樽爼山飞水游莲妇櫂二嘨欹之声杂起于珮环竽瑟之间当是之时清淳之气和平之乐浃于人心其高举逺蹈则有沼白莲㰚英菊巾车卉服以逰乎方检之外其悲伤感㮣则有慨高妇之胡琴壮大江之黄云冩意抚节流于咏叹其遗风余迹尚有以摅涤滞滛以为后世之羙者此又非得以言谕者也履中治江而百軄举民旣安其政又求有以共乐之而处善䏻推其志以竒旷之赏凢此皆将传之不朽而某适客过浔阳以记见属古之人欲尽其所言者必有诗以系之诗生于言之不足事有不䏻以言宣而见于声辞窈眇曲拆之际者葢有待于诗也予不及落是亭之成旣序其大致而复乱之以诗异日使君登是亭览群物之㑹谈咤交错觥筹杂进促坐屡舞主人将夸客以江圃之富则仆之诗尚䏻为公一价之助也其诗曰标子衣兮清风揽秀色兮堂中情何为兮飘飘来无端兮去无踪从化人兮瀛州乗扬焱兮下视识故里兮回覧惨孤眄兮红澨浩四顾兮悲欹伤千里兮客目杳江呉兮何处望云鸿兮㫁续水渺渺兮霜天江鱼跳波兮渐緸緑遵长陆兮浩观澹灵川之澄停汎华清兮芙蓉萦秀渚兮烟横憇罗袜兮兰州遡浩波兮掦衡眇何为兮波神硠琱舷兮婵姢皷轻秧兮杭枻登湓阳之王鳣倚风樵兮伫立迟天边之归艎送孤鸿兮目修满中浦兮夕阳谁与偑兮予懐撷汀洲之秋芳南有山兮欝苍苍渐滙泽兮屹中江负南溟兮半墨凾七泽兮当暑而苍青云卷兮修闻森珪璧兮庭中泉曵崖而响落雪曀曀兮霾空朝惟䓤茏兮暮窓紫绿酒如空兮山色里吴杭翳壠兮楚桑旖旖行人笑歌兮賔醉起桂樴兮庬跃长艘兮江湄划流羽兮径徃航素波兮杨緌投崄遇兮争先絶奔流兮坌入噪焱风兮下瀬士虎頋兮比立横怒浪兮侧飞千桡兮电进过江阳兮未昔失千里兮一瞬万夫唿兮髀跃波鸿洞兮山震观者㦸鬛兮鼓气况匹夫之所狥有大人兮山之陂佩日月兮帯虹霓横九垓兮方车驾矞皇兮招揺以为旗䧏吾湫兮朝氛陟吾阻兮夜辉烂煌煌兮灵光噀流景兮云中頋瞻猲兮衡鄣聊弭驾乎神峰敞修除兮延望灵之来兮蔼空五云蓊蓊兮衔山列华观兮山间敞阳扉兮东椒连繍曲兮南樊既萦帯兮蕙坞亦逶迟兮籁渊烟闇惨兮笼木淡倚阁兮半褰客燕兮将归临风兮浩歌白鸟乱兮霜汀晚日天下际兮苹未徴波望西江兮浩渺远山如眉兮江木小失昼景于頋眄起千门之夜燎迷列星兮下上混波间与林秒东京永安禅院勅赐崇圣智元殿记道不可相古人以谓强名之物之所由而非所止者道也止则非道以此名乎所不䏻名者故道为刍车名为寓马佛者名其身且三以体言则曰法身以智言则曰报身以用言则曰化身刍车之行寓马之歩体也照起则智现事接则用生此名之分也庆暦中佛之徒宗泽刻像佛于成都之西永安禅院辟广殿以居之为敷莲千房以妥大像复为莲英千苞出于房间房别一佛赩千苞皆佛也而摄于一像是所谓卢舍那者始名其殿曰千佛千佛者报身之所生而所谓化身者也今夫所谓卢舎那者千佛之所自生而以智名者智所以作圣而圣者化之积也于是改赐其名曰崇圣智元之殿而上视御飞白字以严其㮄佛之名体宻玅难迹非上圣超悟境昭等螎孰䏻控慱无形冩之毫素一言所标而显三身差别之慧办十万调御之雄照者哉观夫妙相凝湛神笔飞焕日月之光鬰蟠于栌之间神耀相宣群餙严翼至者赫然若有临其上有临其左右一望璙章而卢舎那之身具环视衆色而千百亿之身圆非由内出不自外铄不堕诸见而见以此期乎厯堦趋隅以瞻夫表掲者是不可以无志也微臣瞻仰圣制以偈賛曰具足无畏天人师大毗卢海不思议玅湛圆澄离诸量一念不动遍十方芬陀一叶一释迦衆生差别之所现无作光眀等法界是明诸佛大报身因陀罗相不可覩要假名言显实际我此见佛清净眼因智元故发妙眀非内非外及中闾文字相空获自性前圣后圣严此殿是故此殿㝡吉祥是像非像真非真一萨婆若等无二不堕诸见见真像如金刚山生道塲一豪光相施伽沙尽诸有情得无漏池州新作鼓角门记诸侯之臯门必有观所以布宣政令察天地祲祥考民言物俗之羙恶民于是观法象聼政教之所出凢国之治乱政刑之失得莫不由此而后及乎四方故国有太号令大庆颁则即而与衆聼焉诸侯之国废而守令承天子之命以施发于下者其事未甞废也故凢郡邑之府门必为崇堙伉石凢朝廷之诏令典章郡国之鼓旗纛槊至于下漏考时发昕严夜凡作衆之鼓政皆典蔵于是异日有司简忽故常文弛不纲于是天子赫然诏州郡牙门得设鸱极法亚宫室使守臣司之以䖍天子之命令以宣耀朝廷政教之威重非徒有以尊郡国之势为一方羙观而已池州有将屯钟官在列郡为㨿朝廷教诏于此乎入所以息飬条治其邦人者于此乎出政有时期物有位序于此乎聼忽而不治使至于杇弊剥澷无以蔽风雨岂朝廷所以付守相之意耶巨材生于山林货力出于民取材于山合民之力以为官府库庾宜不为难至于力不岀于身发不及其家民未尝知役而堂之巨室者此不系夫守相之才智者欤故虽一堂之任一日之役必有所待而后䏻也为外州使民不知劳公家之财无所屈而羙壮之观随所栺頋而新可以为难矣左泽右山后江前溪笳鼔之声朝与翔禽宿氛抑扬容与于邸阁山林之间暮与駃䭵逺水下上浮动于江湖盎之际使见者识政教之所存闻者知晨暮之所禁端委搢绅以逰乎其下者思夫朝夕出纳于此者不可以不恪则与夫殚土木之费佐觞豆之侈以快一昔之嬉楽者异矣前日之杇弊剥澷者使君既得而新之物之新其终必复到于弊惟事之与物相待为重者使其事较然不可堕略则物不待诏而必完故予所言者不在一㙜观之新而以郡国体要为先务俾后时有考焉抑使君之志欤使君朝散卽东莱王君文正副守朝请大夫开封李君端臣也长兴集卷第二十三从事郎处州司理叅军髙布重校兼监雕沈氏三先生文集沈氏三先生文集长兴集卷第二十四沈氏三先生文集第三十四长兴集卷第二十四秀州崇徳县建学记杭州新作州学记萧萧堂记随州法云禅院佛阁钟铭记秀州崇徳县建学记韩退之为䖏州孔子庙碑曰自天子而下得通祀而徧天下者惟社稷与孔子然其祀事皆无如孔子之盛所谓生民以来未有如孔子者此其効欤予常以谓退之失言祀事之盛衰其得失在后世孔子何与焉使孔子无一豚肩之享于墟墦之间何损其为圣人以舜禹之巍巍不待有天下至孔子乃待祀事然后尊欤其智足以知圣人孟子独称宰我子贡有若如子路亲事孔子而师之然犹有所不说知孔子为难则其誉孔子固冝难也治天下国家其上至于无以加下至于匹夫贩妇得有其四体发肤者舍孔子之道不可此天下所共知者圣人之迹也至其卓然有所立虽颜子欲从之而有不䏻者故先王择天下㝛艾舒大之才以为公卿鄊老使率其属以兴四方之俊异礼乐法度秋阳江汉以暴濯之犹惧其不䏻进苟为不至于此而仅循其末流则道或㡬乎息矣呉越多山而湖泽渐其下其枝者涯渚之间不辨牛马崇徳居山泽之介孔道四出战国之时阖庐勾践尝大战于㰎李御児之间裂其地而守之至今墟垄纲络稲蟹之利转徙数州元豊八年括苍呉君伯举为是邑也始为之筑宫庙以祠孔子聚学者择经师而教之以义理行䏻不苟使之为文章诵习务中有司之程而已培高为堂宴有贰室缭以环庐豊约称事四方闻令贤皆来学唯恐在后崇徳为远邑县令为小官兴材赋工动触吏禁非笃诚自信强有才者不䏻任也此其成之难未若持之之难也偾犀象决鸿鹄之噐非㴱山大谷则无以飬其材执䂓矩而求之若不祀其材所飬则沈沈之室执䂓矩者所视也飬之以先王之所待以兴者而不徒循其末迹则其为役也不为苟羙矣杭州新作州学记古之䖏民者其业虽有分而其教之以礼义徳术则无贵贱必出于一道所以用之于朝廷者则前日修之于其家者所以服于猷𤱔者则异日用之于朝廷者非若优兽者不使以抟埴游祔者不任以服马也贤有才者理之不䏻者由之而莫敢废焉而已耳少而学长而习焉安之若天性资之如寒衣而饥食一日五家之比不由之不弃且夷肤矣不待有所狥而后为也自五家之比则已教之以所当学过而至于五比之闾则又掲之以书而渎告之其教飬之具益衆则益详其相与而居弗与其畔也则亲之以闾党相与徃还弗与其狎也则肃之以賔祭合而用之欲其和理也则齐之以卒乗矫强弗率前其败乱也则威之以刑诛挞罚朝操其所任以出夕相从以归仰而观其上则宫庙室庐莫非先王之法象也俯而履其下则彊井径术莫非先王之经理也居而阅其身则簮屦服冕莫非先王之名物也散而察其起居出处老老而稚㓜赡生而哭死莫非先王之礼义节文也非䏻有羽毛鳞喙以驰骛乎山林没于渊而天逰者舍此其何适哉至诸侯自为政所以措其国家者出于多道而民始习于幸忌分抵义屈力以赡其欲偲然不厌也立而观其朝夕之相与非譁然覆其人而兵其颈则操势挟数以笼天下至于诈竆勇夺强者偾诸侯而并负之然而不数十年复起而亡秦人人欲为秦之所为则秦尚安得晏然独有其利哉其势虽欲无至此岂可得也至汉有天下硕治之主间起乃始知尊先王黜百家异时得古人之藁刓简振其埃熏而诵说之然独为士者出于此而民之忸于旧俗者犹固浩然也非刑名法令不足以撼之故吏常以法用而学者羞言之至于治天下之实其胜负未䏻甚异也道既出于二则势之所在者常执天下之胜而区区之空文何益于不胜哉至陈蕃李膺軰出以义莭相奋励抗志力行欲以移天下之习椐血皆帚驱而畚运之未为快也然卒不䏻振一歩杭一横草以捄凌迟之礼乐何哉由飬之不广教之不以渐故也百年弊习使可以俯仰咄嗟而致颂声嘉瑞则先王之为法不苟如是其烦且详矣国朝郡邑皆立学校春秋长吏亲用弊于庙自三尺之衣者聼入学廪食于县官又赐以百家之书设经师为之讲教其施设条目皆天子称制以命之朝廷之于学无遗重矣而吏或不以为意彼固非敢倦天子之令以为不当先然诛罚期㑹米塩之细务一事不至则知有所廃阙儒者履仁蹈信不救急故其効乃在数十年之后急近而忽远此人情之常至于任政教之本原以身先士民此大儒公卿之事未可以他长吏比也杭为大州当东南百粤之㑹地大民衆人物之盛为天下第一元豊八年邦伯沟公自尚书左丞拜资政殿学士来牧是州凡政之僵弛败不纲者一切振去而更置之未眀衣冠而坐设庭燎以聼事大昕一府皆空无一人迹庭下者四方之賔客已肩相摩于门矣公悉与之酧酢燕劳啸咏终日府寺癐廪亭传杠梁柢籍钞掲凡有司之务不期月赫然一新殆无遗役矣公曰此未足以副朝廷求治之意也飬材劝徳为天下得人莫先于学校前日虽有其具未䏻慱延四方之学者呺然若大瓢无所适于容则若勿置之愈也乃率僚属亲徃视学者所居则垣隤屋陊神主暴露诸生不免沐雾雨喟然曰飬士患无有具既有以进之则士之不劝非所患也具如是不可以不新部刺史朝请大夫韩公敦善乐劝与公恊谋发弊转材百工毛㑹不踰时则前日之隤垣陊屋蓬居而蠋宿者悉已丹髹绘刻上室而下堂矣廊陛绎舒殿像孔严褒徳崇配则图其周庐以七十二门弟子与二十五大儒之像考古议礼则状其堂序以三代车舆噐服之容餙尊经严师则翼然在上者讲论之堂也劝艺礼士则环而可居者肄业之室也工致其巧史督其度巨细委曲䂓钩矩拆物尽其法者暴扬㸑涤几席晳梐凢生飬之具也元祐二年朱鸟戒夕日次上丁百工告休公将衅考位神展物体性于庭公乃端委造洗实觞以进慱士弟子賛币承饪登䧏兴伏佩环锵鸣礼数备具不汰不简受爵既彻乃升公堂西向以礼学者于是诸生墙立请质所疑横经挟简交进牙退各获所求既而陈豆觞班爵齿徳席工兴爼𢋫歌迭赋酣咏儒史严夕而罢州人相携遮道拥观旂纛过跲途不容跬排躙争进襁提相先莫不嗟咨垂洟知先王之道尊重崇显礼义可慕货利可耻父以告其子长者归以告其少者児童群戯罗列豆笾缨冠秉枚効其拜俯道之以善其顺且昜入由此可见矣况其有以劝之也庆暦中公甞讲学扵此今乃为邦伯建浙西鼓旗垂封君之印飨诸生见故老阅芹苑之旧迹此其为劝岂待他哉公以道徳经术相天子出拥东方诸侯路刺史以文雅方重康抚吴㑹合志一心茂明先王所勉使经诵之声芽蘖肆长收効扵异时者实自今日某邦人也今将以多君子惠赉于我邦岂可使经始之迹寂寥无闻于后世耶既以论次其始未又将记邦人之言掲之隆碣以告后世焉其词曰政孰自夲必图其纲隐钩坚非政之良我有大柄匪震匪威彼侗弗昭发为神徴孰忸惰淫觌狂以嬉我抜其萌投以礼诗青领垂缕毙其故武移之如天子见斤斧凢此有为由莫非学我邦我庠自公爰作公作新庠考度揆律挟桶跟超其徒坌出蓊然云兴后堂左室重栾藻题昔之圮垣鸢枭所嘷今也诵絃匪徒噐之公教谆谆匪徒教之公先以身孰谓乕兕牙之以手为政之难优乕何有不艰不疚唯公之厚其在庆暦公官于此赫然有闻遂相天子以我之先以期尔后公惠我邦岂不旣富浙水如㵼青山之下迹谁与伦猗欤昔者箫箫堂记岸老琴于竹间鸟呶其上鱼裔其下竹间之风骹然鸣以相和少进焉则鸟䎀而去之鱼勅然逃于㴱渊向也惟草木之见今于然则予也向以予为草木也习之今也以予为非草木也跳焉予乐竹间之簘簘嚢枕几而与居曽二物之㓂哉頋䎀予之所乐何耶彼其一者以罗死于覆苓之苃一者以弋获于蘙弣之樊吾靣目罗者也其起居弋者也彼安得不䎀吾之所同哉同于弋者鸟䎀之同于利者市人噪之所同者多其取敌亦厚矣子独不见泽朝之氛澒然一息而半楚国舒六之山皆膓然垂七日而后履其畔未甞辝于物也而物莫䏻形于其中彼又乌与为敌哉䖏乎物之所不求则㴱道乎人之所不袭则远贯竹而西俯而可渔者吾碕之以㴱阁拥木负荟㨜而可望者吾嶝之以远亭左吾卢右澶渼䕃若植藟者吾介之以簘簘之堂岸老奕于亭而木之影揺于罫絃于阁而水之声発于缑偃休于堂则若佩琅玕蘙雕鹬以阅桒林之奏以今古为一昔以昼夜为司爟前日鱼鸟之所楽余攘之以为已适而鱼鸟逐矣物之于人相为邹楚乆矣方其木草茂赐兽踶鸟迹之道交于中国中国之民窟居悬釡而资鸟兽之余及其驱乕犀放龙虵胥山林而童艺之丘陵为卭毕江湖为大罛而罥格之智殚焉故人之所弃鱼鸟之所牧鱼鸟之所楽人之所楽人之所弃也屑人之所弃而攘鱼鸟之所楽谬于人情吾自此远矣奚待瞷空谷弊车马之力伧矉目而较文跬之远哉岸老于比也峨而醉粛而兴曼然而咲客至则告之曰藋蔓猎子之缨蟪蛄之哄无以歩齐夏归矣无庸摄车为也噫随州法云禅院佛阁钟铭天封大狐襄汉之胜粤浮图之宫独雄于东南法云院乃其𡵨出者元豊七年其徒庆琏师建佛阁于院之西壖栾栌三因重橑翼舒下俯阡陌中庐杭以轨钟方将剂金钖䂓良型以为欔拨怒之巨声求予以鸣其子予时謪汉东寓于是院覩其经始既斵不日则岌乎买汉矣曰伟哉为力乎来夫其合山川之羙灵以成就官貌则其伟观巨丽不待召而有此无足窍者抑知夫钟之所寓夫道者乎夫钟者里居䫫䖏则以为発朝棷夜群逰族食之莭其声有踈有数则心术寓焉其为法初曰速声四十九発以四十九功徳拯三畏业次非速百四十声以百四十不共法为出世间因后经八万四千声普収八万四千尘劳极未耒际或曰声之逺闻者不过数里其乆不过兼刻而曰拯三途岀世间极未耒际得非过欤是不然也有生之䫫迷䘮夲体奔趣流识妄现山川国邑空有羙恶一切诸相相起为境则有大小袁近多寡古今乆速一切名色分量暌其完体惟照所对于是圣人以其不可思议神智力縁建立法明振提冥谬无竆方便遇事指途因此声根乃掲二炬初终则为乆速之声有所拯者利于远有所待者利于乆乆速境也以幻境法顺接级縁中间乆速皆非逈无可名不壊声尘直指非相群相齐泯寂用遍含声体一贯非自耳得复何远近乆速之有哉异斯道者乃其自障非法有妄也纵未䏻反源㑹礼以力縁故亦获世报何也凢所谓三超六䫫下逮天地国邑草木虫豸之悉一出于有生之妄识以其霿篾颠愤之妄见尚䏻缔结宇宙沦翳实果外道幻法亦䏻上凌禅境下轫风持况不思议神智力縁之所建立者哉其为道也非可以理喻以言其为法如是而巳者是之为铭铭曰衆生法性无有边是故钟声无有边衆生法性无有量是故钟声无有量非声非闻离根境具千二百圆功徳以此闻根妙法身普施十方作佛事第一速声四十九速㧞二界沉沦苦初终后际一念空罪性如风如电火第二非速百四十显示诸佛不共门非速作乆破二边语言不摄离名相八万四十经乆声舒长为接未耒际衆生不尽声不尽此声非㫁无㝡后我今开此观音门无凢圣情咸得入此声无碍遍河沙以河沙遍此声故即声即法即衆生更无衆生闻声者了知声相常寂㓕惟一真心含法界钟铭岁耦端蒙嘉月维正度物播财作是大羽不窕不蠡以茀永后长兴集卷第二十四沈氏三先生文集沈氏三先生文集长兴集卷第二十五沈氏三先生文集卷第三十五长兴集卷第二十五张中允墓志铭开封府推官金部员外郎刘君墓志铭太康县君啇民墓志铭张中允墓志铭君讳牧字飬正其先河东人刘继元之亡河东乃来居澶州曽王父某王父某父皓至是始仕卒于东头供奉官君少强学为进士未逹以父勲起为三班借职监澶州竹木务迁奉职监徳州徳平酒务以其素学不乐以武用自谒为苏州常熟主簿其后用师于夏州天下㮻于兵复议益赋于五岭君时为广州四㑹尉谓使者言交州地非䏻饶也其大商贾胡頼以富者其根乃在异国知将困之彼则踔海而去昼夜万里广遂将不为州矣与其无事而失广州孰若捐尺寸之利为百姓计多也使者然其言为格其令去为万夀主簿于颕州以疾不行改郓州中都尉时盗频発有司数坐法去君尽择良兵授吏卒日夜督试为完其廪舎抚之有恩歆以重利而法其不恪者常日为贼乡道者皆反以其情告君于是群偷十五相钩以败岁击治且俘㡬二百人甞转运使过县君入谒语未交有贼牒至使者为之留舘君徴得其情夜半驰即其栖尽拘以归使者大喜于坐上其状迁秘书省校书郎知歙州休寕县休寕江南大邑其俗隂害贩狱自喜至吏不䏻治君䏻得其徴情必抔其根抵而锄夷之其谋益不用皆去为善良而寺中以无事改太常寺太祝秩满签书资州判官事又通判秀州代还以疾卒于亰师年六十有八以子赠太子中允时景徳元年契丹入遂城踰保轹定偾于唐河既僵而起东薄瀛兾鱼烂而南引军厌河于是天子即师旣而客戦数不利虏势携骤请讲平乃使合门祗候曹利用以王命诏之罢军时王钦若守大名以虏新得志未有败形疑其言无状遮利用未遣㑹围合不得出狄人请平者前后数曹诏谁可以使报者或言供奉府君忠毅可用即召与语人主然为感入辞手稚子以见曰以此累陛下臣不操质归死不复入白沟矣既遣上与其子金三百两使赐其家稚子则君也于是生九年矣府君既出为徼骑所掠将见窘乃唿告之以所以耒之意骑乃引与俱得见主单于单于不任军事主㫁者乃其母䔥帐军轩辕中唿府中入道两家语正欢赐飮食之皆良厚使以其意归报未至澧州㑹狄人谋袭我北寨北寨盖库兵䖍也府君转出兵间闻其私乃夜驰至军下见督军周文质告之以其谋文质以告李继隆秦翰使谨备非常是时皇帝军河南二人者将水北军黎明虏果引兵走北寨不得入迎射其大帅挞览越于马下其衆奔乱自相笮与死兵者当上以其军已破易徳也复使申前约诏有司岁给单于金缯良币直数十万为结府君为道诏书及所以遣曹太师利用意狄䔥复喜曰天王不欺我可还将利用来吾与之卒计府君乃驰至大名而大名之围未觧以竒计得入见曺太师擕与俱出夜缒于壁外旦登巄而望愕曰是蛰者安可入耶府君曰彼衆不吾备也吾已再出其间无畏为也遂与俱行见单于每䔥褰其车以木横轭上为误具坐饮所与言意常在得関南之地二人者每刺拆其端竟取要领得其使与俱还道逢其别将有所驱虏者府君遮谓之曰单于与天子言不负约未有効先自见不信非使臣所望也于是乃还所俘数百人牛羊杂畜以千计既逹行在当谒府君独以无籍不得见天子始时与曹太师俱出大名觧鞍寝其上枕之以股曰与子为昆弟死生无相忌及是曹太师复使北而以府君为左侍禁罢之厯数官皆外迁而曹太师已贵显用事府君未甞得入见至真宗封太山过濮州府君为州都监遂以说千乗舆上记其人曰汝尚复尔耶比吾还可即乗传耒人谓府君自此且起行未至逆除华州都监竟卒于官转运使郡守相皆为追讼其功诏録其一子此君之所为得官者简劲以气节自喜善与人交家贫不事生业读书好为文章尤长于诗生平以此自始有集十卷始娶赵氏封蓬莱县君后娶韦氏今为长夀县君二子蒭刑部郎中秘阁校理荛三班奉职一女子适士人闻人宷八孙公履公益公震公贲公巽其三人皆稚八女子适殿中丞章元方太子中舎李稷试校书郎沈某苏州长洲主簿钱僧孺其四人未嫁曽孙男女七熈寕元年归公之䘮于濮州之鄄城某月甲子㐮事于陈㙜原之旧茔刑部君之嗣子也甞喟然谓某曰始时吾翁驰单车操两国从约出入幡幡死生间以侠自任可谓有劳矣其失势见轧于权倖及其身在时而不䏻以自明此其卒也妇弱子㓜不知志其室此先大夫生平泣血以惜者也今公复亡矣予可不勤于志耶其列于家牒可以考信于耳目者子䏻为我书而纳诸其圹使死者有知尚克有伸于地下也某始闻其以义自奋壮士也卒以不见知于人竆死小官𥘉若可疑退而考诸国史而信是可悲也哉虽然微公言固将请而铭之金石观二人相要于矢石之间及其䖏成功爵位不啻相去若燕楚方事未冷而名巳几于晦灭尚欲以取舎是非一证于书传而区区求古人于功名之际者何哉铭曰维昔燕戎啮疆构阻吏陊不纲凾暴我圉虎臣奏功帝不时歆彼刘我邦不报以淫六师殷作戾于澶渊伏马包兵羞有豆笾谔谔张君徃泣疆事逷震其心释壳请吏什伍后先系踵交臂既庭不寕民用匪疚士馌在原马莝在廐忝稷贸疆邑如繍邦人来歌携挈子妇彼喋嗫者阻以为庸刮骨锄根㫁其语踪天厚公祉多令孙子勉勉中允有嘉维嗣车不下骖靡职不试翘翘自掲谓冝多媚谁啬公者不遐以逝熈寕之元阳月维糓有翩斯旟言阻于濮帝丘维宇楚宫在户我卜其藏作是吉土牲箕硕良乃事敏克宠我后人世昌令徳开封府推官金部员外郎刘志铭公讳黄中字师厚河中人也其先汉安平釐候习之后世家于安平曽王父节王父赠司空延始徙居于蒲父绅赠左骁卫将军公明悟有志行其为儿童则知诵书学通经史尤长于议论伯兄综为枢蜜直学士以䕃𥙷将作监主簿五迁为太子中舎奉朝请又三迁为尚书贠外郎歴虞部金部二曹陞朝散大夫勲上轻车都尉𥘉任许州单镇次吉州皆以监酒税有羡课用知秀州嘉㒷县事秀为道冲而嘉㒷居州治下为剧邑常得有才令则为之初治公从容燕笑谈客满坐若无事于县者而职事无所不修去知楚州塩城县县依海多盗贼公为设科禁要为不可犯有姦必知其状索之亦未甞不得盗以此皆去不入其境县之北有塩官其卤田及薪菜之地岁澷衍稍吞啮其傍民田塩官转运使职也有司畏使者不敢何问公以其侵污将无已时悉为钩考图劵按之以法而表定其经界使者果大怒切上令巳下使亟还塩官地无令塩工乆失职公力持之亦不为变至今頼以为法迁通判明州是时岁饥公为经畧公私得粟万余斛赈给之民不以为优而所沾给者皆自以得更生州虽旧有学官而学政乆不举公为辟其故宫斋庐讲舎无不偹善严壮应法自是学而以文行超者相属于时以选知楚州未知改知真州真楚皆要州朝廷甞以择守为重重而真阻大江敖仓舟檝之所凑者于东南为盛其俗少土着以操舟通贾卖为业宿姦巨猾亦徃徃藏其间有迫人之危以取货于大江风涛之间及挟姦以相訾笮欺罔于市井闾里者公悉䏻钩察其情果于击㫁大者至于流徙而无所假借郡居四方之㑹賔客之至者相衔于道向之为州者一切皆尽其欢迎劳承称以毁誉为轻重及公至是则悉力于州事徃还宴见賔主才足以交欢成礼而巳人亦莫得以议而州以治闻按察使上其状召还为群牧判官迁开封府推官所至有善迹士大夫交誉之未几以疾终年甫五十公在家孝谨晚事继母䏻尽其飬而亲戚乐其仁轻施与未甞问家之有无为治严察敢为而卒归之于仁厚甞以谓法律者死生祸福之所系尤尽心焉前后平冤狱頼公以脱于死者十余人大臣屡荐其噐䏻未及用不幸早卒时庆暦八年三月某甲子也夫人盛氏雅有贤行治其家有法度封永城县君后公二十年卒以熈寕元年某月某日合葬于杨州江都县之某原二子珵太子中舎璪泉州清溪令二女子适大理评事盛观仲賛善大夫盛仲孙五孙汴济溱汉沆铭曰绥下以徳公也则仁刑不贳姦公也则察彼观谓然公也一节位不䆒才夀不终位百年中身何急而逝蜀江在上有衍䢴水公即新宫万世于此太康县君商氏墓志铭太康县君商氏尚书郎中刘君讳允之嫔比部贠外郎余庆其考也家于营丘禄于朝者不旷于世夫人爲児童已䏻自异于人孝父母才于女子之事皆天性无所勉强旣嫁爲人㴱闲不嗜嬉笑缝纫燔事舅姑惟其所任不缩以爲难孝子孙先之以孝睦子其庶犹的也字其父如其母妾御无所忌暴而甚约于爲家惟其时事有所羞于賔客则悉其有无以身佐之饔甞徃省其姑夀昌君骤遇其疾及江风不可济夫人强行之人以禁告夫人曰然我固知之吾姑之疾暴不可待矣不有鬼神其将忍吾耶中济舟危覆者数㮄者僵墨失气坠其所操夫人徐视之色无异常日善柔人也于此人乃大伏其义更严畏之初封夀安县君太康改命也熈寕二年九月庚寅夫人之年七十有四以考终某月甲子从先大夫之兆以葬于杨州广陵之颜原子男五人阶仲同年进士爲着作佐郎侃汝州司法叅军佐传皆应州举四女子皆已嫁供奉官高士言通州司法叅军张大理寺丞盛考甫内殿崇班盛樊仲其婿也铭曰司徒命虞始启元字世硕其光蹶宋为商柔嘉夫人胄自青土谁蕃其家父母皇祖遗此后人令吉且妇涖燔佐馂躬荐其劳元夫是承子秩于朝令名未归诏以夫大云徂斩焉见毁后公几何亦弃孙子岁旅大辰堋于新里有濯其北蜀冈靡靡无悔无怼神祚伊祉表有行梓俯则䢴水于幽斯铭以谂耒裔长兴集卷第二十五从事郎处州司理叅军高布重校兼监雕沈氏三先生文集沈氏三先生文集长兴集卷第二十六沈氏三先生文集卷第三十六长兴集卷第二十六碑志故夏侯夫人墓志铭淳于氏墓志铭蔡孝廉母胡氏墓志铭故长安县太君高氏墓志铭同提点广南东路刑狱公事文思副使兼御史大夫赵君墓志铭席氏墓志铭故尚书水部郎中致任孙君墓志铭故夏侯夫人墓志铭夫人青州临淄人大理寺丞夏侯君纲之子䖏士呉郡许君洸之夫人其为儿时已自有立如成人父母常竒之以嫁贤夫㑹许君客青州以为其才可依以夫人归之生佺朝寛寗寔四男子大理评事丁伦士人传肱呉纯司方景钱中复钱大受传惇李师温郑中立之妻九女子某于夫人为甥少长见其装餙举动如一㴱沉寡言笑事舅姑无所爱靳而仁其家大小冝之方舅氏在微约穷匮之时夫人身佐其为家僶俛有无虽衣裘簮珥夫甞趣时之好恶而发取一物中年乃至有羙田以食有广厦以居为富家乆之既䖏士卒尽推其畜藏劵质唿诸子而告之曰而翁好学为善足以遗而曹此可以为飬吾闭口矣或以家事问之终不一应曰吾老妇知教飬诸子与诸孙俟死而已无以吾告也后其家复贫卖屋以为食夫人所居虽甚而用或不给晏然不问也年六十有九熙寕二年十一月甲申以疾终明年十一月丙申即苏州之呉县以葬有孙十九人资㴱㝡知名曽孙男子一诸孤使来敦名以葬某既为之铭泣以致使者曰某之诸舅惟夫人㝡后亡母之晜弟尽矣使斯铭不予之悲其有穷耶哀哉徃矣铭曰昔我舅氏初在隐约惟夫人居同忧共乐夫人始来载室以车比其中年有腯在庙有㫖在庐孙子媚好晨经暮书下逮御人妾女乗夫夫人抚之纯有法则初终一心靡不夷直山曰天平里曰至徳云谁之从皇辟惟特有相维其肇此幽穸淳于氏墓志铭虞部买外郎蓬莱王君世昌早䘮其室既除合其亲戚而燕曰嫔氏不获执登爼以为昆弟忧仲氏柔良甚才使因其兄以有吾家何如于是醴賔而谋诸王氏宗老用弊于寝咸曰其良无卜而冝夫人归王氏五馆而四生男子曰子琦子渊子京子韶皆以儒进竝时为京官御史自见扵世一女子嫁士人淳于通王氏既大盖夫人姓淳于氏其先有齐大夫髠以诡滑显名诸候世为齐人其后有淳于某为某官盖生夫人夫人为児时已孤依世母以长䏻母事之终其身为家而长少懐相事而宗族亲大夫卒夫人经理其家内外翕和䘮祭孔偕晚乃得子不以爱故㢮其矜严羞賔馔友身相饎㸑故诸子卒用有立尝遇穷婺矛牙于道立交与言即觧所爱万泉臂环赒之人以为女子之难末年诸孙男女三十有三人时节并见髫鬟肩差从其妇子前摈后扶随有襁携号为盛家夫人年若干以卒若干年以葬某郡某原其墓先大天王君从其子之友沈某其铭铭曰诸母维母大夫维士有礼有则莫不受祉来翔一身蕃有孙子或緌其冠或襁或携云来自初无毁无疪爲母爲妻夀考令仪维子之友实仕同时知我谓予宣钧勿辞掲行有诔系此硕诗蔡孝亷母胡氏墓志铭楚之君子蔡祥有母之䘮哭扵郊三年而后入既除以其自爲石书志于墓者墨以来乞铭于钱塘沈某曰诸孤不获事母不敢以莫之志也惟祸灾之不期惧不䏻䘮以陨弃其虞事不得走梁走越而谋之今则幸䏻身造以请母之行暴于是矣惟所取而与之铭致其墨以哭某与蔡君游不可以铭之辞出吊且诔曰夫人姓胡氏楚人父宿有郷里行称为长者夫人年十有六而归其君子讳某官卒某郡某官夫人为家而夫不忧有姑则继也及蔡氏之叔母皆刻严难为下惟天人觞之曰楽衣之曰吉蔡氏女子子夫人为其継母抚之均一嫁之则甚贿曰我非为嫌也不使其有憾以伤为子之行则吾爱之而已其稚娣与其良皆卒婺妾衆不䏻保其孤夫人収之有㤙御其下无所假借不避怨仇者以诸子诸子依夫人卒皆䏻世而未尝以言也既孀乃委事其妇好佛言弃其生平所乐而学之至䏻忘喜愠视生事泊如卧而不夣者十有七年以卒治平四年十一月丙戌也享年六十有一其孤曰𥘉祥襗祹初已仕爲许州长葛主簿女子嫁三诏㢘同徐𢋫㢘同进士释褐而死一女子未嫁孙男子十女子八曽孙男女七其始终如是是之爲铭铭曰生以其春死以其葬以礼始卒孰爲无相子啐于左孙彻于右岁时不衍是谓有后故长安县太君高氏墓志铭夫人姓高氏其先以官显于江南李氏归欵乃始徙居毗陵皇父讳禹钖甞爲无爲军推官与同时爲吏巢县主簿睢阳张君孝友相善欢甚甞于座属张君曰始吾与子同年进士而又偕仕一郡出相軰居相闻吾心莫予冝者吾三女子所钟独在其稚也技䏻性好皆莫如稚才吾怜之不䏻轻属人吾爲君之子徳可嫁无恨也主簿始固已义高君頋未有爲高君欢者于是二家卒相与爲婚姻明年夫人归张氏纳之巢则今殿中丞赠虞部贠外郎处约其夫也夫人性脩谨慈顺舅姑楽得以为归妇不以家之有无易其心常约身勤事人爱惮之小大率教鱼鱼申申皆为令家殿中丞预朝请夫人格当封诏以为万夀县君乆之殿中丞卒夫人䘮之如礼教子弟以清白卒其子以善闻嘉祐七年用子䕃进封长安县太君夫人盖老矣而缝纫祭享之事不廃于身行年七十有七治平二年五月丙寅终于杨州军慕子国子慱士慎言之官九月某甲子从先大夫虞部之葬于广陵之颜原夫人二子其一人早世无爵位某仲子慱士慎言也一女子嫁士人郑琪三孙义仲南仲和仲五女孙皆尚㓜铭曰夫人之先孔硕有家祖烈考材诞载厥华以有夫人克自中世归冝其良乃孙及子率礼自躬仁家慎祀不以祸轹不以毁终于何万年有猎其封同提点广南东路刑狱公事文思副使兼御史大夫赵君墓志铭熙寕元年广南东路同提点刑狱缺文思副使知㢘州赵赵某有治状即以命之人闻其治㢘誉甚高喜相戒曰若尝知有赵康州乎视万人贼若孑子持折箠笞唾之且死犹刈旗杀士今其弟又贤庸易知耶弩力每为不义君即其官未㡬感属病且革硕还印契归死中国书未报卒雄州明年䘮还广陵遂堋焉君之先砀郡城武人曽祖晟以子为枢宻副使赠太师至大父赠光禄少卿和始徙居楚州之山阳赠尚书比部郎中约言君之考也君讳师望字公弼以䕃𥙷三班奉职当授使枢宻为请善地上曰佗日某未甞有请必优之以为右班殿直合门祗候辞职不敢拜六迁为庆州业乐寨主寨人多羗胡狎吏喜讼有罪常迂文申之使入羊马自觧独君持法不少贳而治雅有恩故讼为哀息镇戎军守相刘贻孙讨叛羗火虏怅慢其地虏空塞出战君为其驻泊兵马都摄西路廵检军彭阳方与客饮闻変勒兵从坐起不告其家妻子驰泣邀与之言径出不頋身䧟阵奋击虏即觧去迁淮南东路驻泊都监用执政荐擢仪渭路渭无军政将吏廃法恶君之异已欲去之以罪頋无可以挂吏者独诋其不习边人情斥徙江南东路明其𬒳诬者群上乃起知廉州州有珠贡岁発民沉海取珠珠有时不至州县课督惨刻民有自相儥卖或为盗山泽间君至闻之曰是刺史罪也即日皆觧縦慰遣使之还业而上书自言明年珠乃大息过于异时人怪之以为获嘉瑞尝諠言交趾入㓂列郡皆闭城告变京师君逆䇿其不然隂部勒将卒日开壁纵饮使者按督军兴以㢘为有备及有诏根治飞语而㢘独无㾗迹可议朝廷始高其䏻甫用之㑹不幸君性简介少屈于人好书传律令生平所知表论其才皆一时名卿显人故事当迁官必从有司自言以是君曽十年不迁其子以䕃𥙷三班而悉教之学问卒皆为进士曰岘曰靓其三子方㓜未命曰觉覧寛夫人山阳王氏灵山令頥之息职方郎中柄之孙邑封秀容先君先君両月卒合葬江都县之东寕郷原君之夀五十有四君之卒熈寕元年十月乙巳君之葬二年十月丙寅也铭曰赵世其居自臯狼羸中跳土汾漳后支播流颠厥常或泳于渊或天翔大夫䟽原启芒砀承家世修揭自强珥缨揷简营肆方彼嘉无相逢天戕大江斯濒掎崇岗甓涂固完灵所藏我铭无竆柄幽光席氏墓志铭夫人毗陵袁氏䖏士良之妻同郡席氏佐之女大父翊曽大父循子男四人黙照煦烈三女子皆早世夫人归袁氏五十有五年年七十有六以卒治平元年予为掾淮南有吊于北州过杨者皆重客疑必有贵者䘮已而使来告哀求文铭其葬则予友人毗陵袁君思正之亲席夫人也予旣善思正冝其知其母夫人之贤为可信于后遂考次其行而叙之曰夫人谦谨和柔天性甚顺于为善常乐聼人之讲学又䏻以教其不率者由是席氏在州为大家凢百余人皆䏻使之爱已由已而有善既归氏之家与席相若而处之如其家是时处士之大母有疾喜恚衆人严之弗敢亲夫人独常尽其欢终身如一日姑又老而夫人之得其心如祖姑而加戚焉为之致医药饮食祭祷所以为飬者无所不至袁君有所施与于人甞惟其后惟恐其不得为也孤女頼以嫁者七人以此屡至于困而行之自若至思正中进士甲科贤有名于时而夫人初若未闻之者其䏻取舍于事如此思正为高邮军司理以狱用而夫人雅不喜笞辱人思正尤以此治狱常主于情而不负胜以法也日与其弟三人者承觞运履晏晏愉愉环嬉于前夫人康寕夀考克有终飬卒之日思正贫至不䏻举䘮高邮之大夫皆争出力葬之葬巳而皆谢弗取船载䘮以归葬于无钖之某原思正夫人子默也铭曰舒余偃衍蔚而岗者夫人之藏兮匿耀含徽不愆有承后则有昌兮华晔晔者其夲丸丸其徳不瑕以有后昆故尚书水部郎中致仕孙君墓志铭孙氏之先陈桓子无宇之子书爲齐大夫伐莒有功景公赐之乐安姓孙氏书之孙武膑皆以用兵显名诸候三十余世至君之曽祖崇生赠工部尚书朓朓之子曰冕爲礼部郎中直史馆有名雍熈咸平间君讳龙舒字士云以五品子𥙷斋郎厯江州徳化主簿永康军青城尉睦州録事叅军监杭州江涨桥酒税知温州平阳县知循州通判楚同郓三州又除知简州不行自大理丞五迁为驾部贠外郎分司南京君性和易与人交必自倾尽而内刚不为苟利有所见明必逡廵退让以尽衆人之议然卒亦莫䏻过也少时甞与晜弟分财至不持一钱归浩然自以为满意得倦不问所散有余则为酒者终日与客饮欣然忘俸曰子孙患不为善人而不患不富也故人雅相善有后贵为宰相者在朝廷门未甞有其迹至其罢去则先徃见之循州故蛮夷地无学者君为之筑宫延经师使州子弟从之逰乆之循之俗遂変而循之有学者自君始既分司归曰使吾有一子仕则吾老矣后二年子路进士登科为徐州彭城主簿其年君以见官致仕又二年寕元年十二月八日以疾卒彭城年六十有一四年某月某日归君之䘮于杭州即夫人顺昌县君郎氏之柩而合葬焉四男子曰路晤儒吁二女子嫁太常慱士葛汝平士人刁玣孙四人其一男子也曰惠卿铭曰内柔不支外刚不驰孰不有施君施则冝少事令绩老事令归匪迎匪随我谋孔时越山如堵仇水之阻我畴其固万世之怗长兴卷第二十六从事郎处州司理叅军髙布重校勘兼监雕沈氏三先生文集沈氏三先生文集长兴集卷第二十七沈氏三先生文集卷第三十七长兴集卷第二十七碑志虞部贠外郎许君墓志铭赠屯田贠外郎叶君墓志铭宋故桐庐县尉杜君墓志铭万年县君许氏夫人墓志铭宗室故赠同州观察使冯翊候墓志铭奉勅撰宗室故㴱州防御使饶阳佐克已妻长寕县君武氏墓志铭奉勅撰宗室故赠䖍州观察使南康候墓志铭奉勅撰宗室右龙武军大将军莱州团练使克𢡟妻安夀县君武氏墓志铭奉勅撰虞部贠外郎许君墓志铭君之先曰许姜国于荆鄙荆人墟其社去为许氏且千年矣仕为常孰令家于吴曰延祚其子赠光禄卿曰仲庄生君之考赠礼部尚书曰试礼部有高行名盛于雍熈咸平间其族人多微至得任子弟礼部舎其子弗官而官其族人者八九既而捐舘第则子盖正夫也朝禄其孤𥙷将作主部五迁比部贠外郎更七官为州守以卒鸣唿许君也君讳正字茂中夷畅谦仁人未尝见其愠信豊如臯再为县主簿含山保昌襄阳三为县令末守撗蒙二州为政寛不简不为炳炳少市名所居人爱之不忍其去踰岭航江䌫于湓浦得疾疽㾱于指且病唿吏卒而告之曰吾疾殆困汝可从此还无以吾家为也衆为之泣是日卒于舟年五十有九初君之籍未应𥙷州而撗州方择吏吏多弗称资君以徃属治平郎政故事得自择使入贺君以其子遘行其守䝉也又使其子适贺熈寕由是君之二子皆𥙷吏矣始礼部捐其室子之稍以与族人逮君之身而二子之来归之岂非天欤配马氏先君卒五子遘江寕府漂阳尉䘮踰年以毁卒适舒州太和主簿曰逺与其二女皆稚某于君诸舅之子也雅知君冝为之铭铭曰有坂之墟兮可坎而宫灵将下之兮我占既从命之不淑兮寕丁自躬子若孙兮䔍兹令终钦钦考材兮孔完既攻万世是啚兮匪威之逢赠屯田贠外郎叶君墓志铭䖏士叶君讳某字明逺其皇祖讳畧自金陵徙家延平其子曰仁昶君之考也君昆弟九人与居艰难困苦弊衾糗食率其群弟以事其亲以至于有家其父母则曰吾所以成吾家者以有是子也其弟则曰吾所以立吾身者以有是兄也君之事父母惟其所求无不厌其欲而兄弟乐爱之志于鄊人莫不以为有徳盖其天性诚笃顺悌有不学问而䏻者其为家严恪常若有所待族人子弟有得于外虽饮食细物必问其从耒与之交逰皆一时端人至于行义不饬者虽势不得不见以其去必使取所坐榻涤之曰此非吾设榻之意也日晏坐于门视鳏寡负版之不售者必使厚其直以取之鄊人之贫嬴艰急甞于君乎取嬴而不以为厌也三男子曰棐恭棐廸棐忱庆暦六年十一月甲子君以疾卒年五十有五而棐恭以进士起家为都官贠外郎四赠君屯田贠外郎夫人曹氏再封夀昌福清二县太君后君㡬年卒三女子嫁士人黄昌龄𬋩道梅州司理叅军陈皐谟诸孙七人曰云云君之才学无所施当世然予与君之子与孙逰其䂓模风迹予有以知其才盖不仕仕且有所施而名随之世之论士者必求之于事业与名呜唿是果可以知士乎否耶铭曰仁其所亲惠于令人惟克是圗匪暴匪闻頥丘有威松栢之下无跞其藏后有大者宋故桐庐县尉杜君墓志铭某徃时借居苏州辰朝天灵甚有大夫入门径升堂语揖轩然儒者也苍头奴携一樽酒置榻上出大柸引酌淋漓满前时起以柸属予予不䏻酒黙对之坐语落落可听俄醉烂然自引去莫知其谁后甞以问人曰此必杜君昌期也其后二十年某过苏州外昆弟方竒䄂出一卷书曰竒之友杜桐庐有才不遇卒兄为我铭其墓使不复悲其死死且有传也某発卷识其名曰嘻吾故人也持耒与子铭君字信臣越州山隂人大理寺丞彚征之曽孙太常奉礼郎克慧之孙于潜令虗巳之子少孤无以飬其母从祖父承相歧国正献公表以为太庙齐郎出𥙷剑浦东阳乌江三县尉或乆或不乆皆有䏻名末为桐庐尉未行卒于家君自𥙷吏益不飮酒㪟莭行好赋诗未甞娶妻而有子未仕有女未嫁君卒一年子孝孙举其考之䘮葬于苏州原曰射清鄊曰彭华县曰长洲日月熈寕四年二月甲子也铭曰少也似不覊壮也䏻思去之二十年三仕而三归延不延命也呜唿杜君可以无悲万年县君许氏夫人墓志铭夫人呉郡许氏兵部郎中式之子归职方贠外郎孙君淮封万年县君职方卒夫人尸其家十有七年年七十有二以卒兵部某之舅氏也每过高邮则拜夫人于其庐比又过之则夫人之发粲然老矣治其家鞠其子孙人不忍其劳夫人处之甚安有亲者至则出其妇子罗拜其前拥婴提稚升䧏劝劳莫不呴然有恩踧然有礼鸣唿善人哉夫人之子五人皆非其出子爱之人之子或不若也而又爱其母若与之为妇姒族人之贫者頼夫人以食女子之孤者頼夫人以嫁用是至于甚贫鄊人有为吏将罹于法夫人犹䏻出力以觧其赇吏以是得生夫人退而视其槖则枵然悬矣夫人雅好事佛有所祈輙若有物告之其意其事怪邦人徃徃䏻言之其行足以有所感且然欤子曰珙皆早世珙尝仕矣终于真州之杨子尉今学于家者曰璹曰瑑孙六男子其三名曰钺铎釿熈寕六年十一月甲子将葬夫人于杨州江都之颜村使人走京师来求铭㑹某领使过高邮临夫人之䘮吊其孤而为之铭铭曰若子吾子若母吾妇其情则然初无去取曰东其居西顾惟庐匪斯时之良万岁是圗宗室故赠同州观察使冯翊候墓志铭奉勅撰君讳叔藻字景文普州防御使克继之子武信军莭度使循国公承庆之孙高宻郡王徳恭之曽孙景佑五年以宗子𥙷内率府副率厯右监门卫率右千牛衞将军右监门衞右武衞大将军嘉州刺史右羽林大将军陵州团练使州廃更祈州团练使熈寕七年二月辛已以疾卒赠同州观察使冯翊侯君柔友善与人居所居必得英通乐律喜为歌诗有集十卷传其家陵州廃君方疾喟然叹曰吾弟叔蕃为集州州廃而吾之弟卒吾其死于是乎后数日果卒夫人向氏永楽县君子男四人曰动之葵之皆卒释之右监门率府率禄之三班奉职二女子未嫁以熈寕八年十月巳酉归葬汝州梁县秦悼王之兆铭曰谓冝夀考孰靳其与匪延斯延不既有子下宅维居汝坟之祖炳铭幽墟万世其初宗室故㴱州防御使饶阳候克巳妻长寕县君武氏墓志铭奉勅撰夫人故宗室㴱州防御使饶阳候克已之妻性武氏封长寕县君饶阳候好学早卒于是夫人之齿尚少歛其夫之遗藁之以告其子曰此汝父以遗汝者使児曺为善人吾可以无憾矣乆之子叔韶裒叔皆以经术词业试有司优第越迁环衞帅领宗室以为荣未㡬诸子相継即世夫人皆老矣抚诸孙劬然有恩以熈寕八年二月乙丑卒于家年七十有二冬十月已酉归葬于汝州梁县秦悼王之兆夫人性刚严其归也其夫以为冝而舅姑以为有礼子男四人曰叔韶赠镇东军节度观察留后㑹稽郡公叔旷赠右监门衞大将军叔裒赠天平君节度观察留后东平郡公其一子早卒女五人其婿曰右班殿直郑从兾供备库副使李应之右班殿直白永清内殿承制王禹钖石侍禁王伯玉诸孙男子七曰化之右内率府率命之赠右屯卫大将军皆早卒检之右武卫大将军賔州刺史㴱之右监门衞大将军膍之右千牛衞将军致之右千牛衞将军粛之右班殿直曽孙男子六曰公邵右千牛衞将军公餗右内率府副率公卨右监门率府率公𬗟右内率府副率公着公彦皆三班奉职铭曰华晔晔者其本丸丸善于何观观子则然孰匪尔有既臧以夀作于新宫以燕尔后宗室故赠䖍州观察使南康候墓志铭奉勅撰公讳克凝字希政熈寕八年閠四月公以疾闻甲午卒诏以䖍州观察使南康候告于第冬十月已酉归公之䘮于汝州从秦悼王之兆以葬凢传于葬者率命于有司而诏侍臣以铭其藏臣某谨按南康候故䖍州观察使南康候承睦之子广陵郡徳雍之孙秦悼王廷羙之曽孙景佑元年以宗室子𥙷右班殿直乆之厯诸卫率府副率迁右监门衞将军右领军衞大将军右骁衞大将军徳州刺史右龙武军大将军保州团练使以卒公先南康候之之衆子其卒也赠子以其考之官与其邑爵以宠荣之公谨约好礼䏻诵记多识朝廷官府之仪物至于有事于宗庙朝廷必先衆人以徃而身之所造者未尝以一日廃也故其昆弟戚属莫不知爱之而严惮也夫人安平县君张氏子男二人曰叔澹右武衞大将军贵州刺史叔晰右监门衞大将军女一人右班殿直李山甫之妻夀安县君先公以卒孙男子五人右监门率府率下之右内率府副率隋之三班奉职明之徳之其一人与女子四人尚稚铭曰克永绍绪孔令有誉我图尔家作尔旧宇枌槚其旅子孙伊祜匪斯时之良万世之固宗室右龙武军大将军莱州团练使克𢡟妻安夀县君武氏墓志铭奉勅撰夫人姓武氏宗室右龙武军大将军莱州团练使克𢡟之妻封安寿县君熈寕六年十月十五日卒年五十有五以八年十月已酉归葬于汝州梁县秦悼王之兆夫人慈顺勤睦家人冝之子三人曰叔颇右羽林大将军蓬州团练使叔纥右武衞大将军康州刺史叔邯右千牛衞将军女子二人嫁左侍禁焦公叔三班奉职胡天常铭曰甓涂固完兮灵将下此以安兮有衍斯原荆樲维藩兮鸣唿有灵尚宅于兹长兴卷第二十七从事郎处州司理叅军高布重校勘兼监雕沈氏三先生文集沈氏三先生文集长兴集卷第二十八沈氏三先生文集卷第三十八长兴集第二十八碑志文思副使张君墓志铭大理评事司农寺主簿贾君墓志铭尚书职方贠外郎中通判西京留守司兼畿内监牧劝农事专切提举催促西京内园课司园课等事上护军赐绯鱼袋杨君墓志铭故信阳军罗山县令陈君墓志铭定国军节度观察留后光禄大夫检校工部尚书使持节同州诸军事同州刺史兼御史大夫知青州兼管内堤堰桥道劝农使充京东东路安抚使兼本州兵马都揔管上柱国河涧郡开国候食邑一千一百户食实封二百户赠侍中向公墓志铭文思副使张君墓志铭君讳克俭字约之其先无棣人徙居京师者三世曽王父赠左千牛衞大将军寛王父赠张徳军节度使疑父左藏库使以君赠左羽林军大将军昭信军以䕃𥙷三班奉职九迁为文思副使厯开封府阳武县廵埽廵辖环庆二州马逓铺并州天门关鳯翔府秦州㴞山寨三为兵马监押秦用西路㳂边廵检湟中诸羗优边君独摧锋先登功居多擢知寕化永静军赵州归卒于京师君少拳勇善骑射知书荐之朝廷者多当世名卿大夫君初得任子舍其子弗官而官其兄之孤其在永静逄河决且冐城郭君与县令张颂出没决间蒙大险排水土以拯塾溺不火食者三日事平悉推其劳于颂颂用是迁秩而君未尝与人言也不暱其所爱推己之善以善人皆甚难之行则君之性术㮣可见矣晚节喜佛学尝端居燕坐盖若无心于世者一日谓其孥曰我将逝矣则莫之信也少日复谓其孥曰门有唿者趣徃聼之为谁其孥之乎门比反于室则君葢仕矣年五十有七卒之日熈寕六年三月丙午也夫人胡氏封安定县君后君之卒二年岁十有一月庚申夫人之齿五十有三以疾捐其家明年正月辛酉合葬于祥符县之八角原子玠早世宿琰皆左班殿直宏蜜皆三班借职实完学于其家女子之嫁者三人其壻曰颕州团练推官杨瓖左侍禁姚舜举太庙齐郎晏时一女子与孙元礼元賔元老一女孙皆尚㓜铭曰裒其难善则推之夫也则仁兮孰靳其私位不显其显惟义兮孰有䏻是而不吾憾兮大理评事司农寺主簿贾君墓志铭君讳士彦字升之邓州穰人御史中丞赠李部侍郎黯之子以䕃𥙷秘书省正字三迁为大理评事始礼部疾革自为奏论时政得失而卒不及其私天子哀之诏禄其嗣子君按籍当迁而推以与其叔父以是拜官而君免䘮起监邓州酒务大臣有荐君者君时已知名代还留三司编理案籍㑹狱官缺君摄事治有䏻名擢摄审刑详议数月法有不䏻决者君为発眀之义以见为法之意囚坐流死得传轻议者十余軰方朝廷以义制法令四方报谳其所开阖施舎皆関治体天下始知法令政教相与为夲末而学者无二道君谓其法当传后冝属有司次集以为新格朝廷用其言为置官司领之以亲老求还山南改京西南路提点刑狱司检法州县无淹狱官府无廃事乆之司农召为主簿未领以疾不幸君性慱寛好学问强记无所疑于物其与人交柔易人也至于操事论则凛然虽强者为之下惜其才未见于用而遂卒卒之日熈寕八年十二月乙未眀年某月某甲子夫人吕氏携其孤葬君于穣之冠军原其孤曰收于是生五年矣予与君逰雅知君而又感君之不幸为之诔而且着之铭铭曰耒之日未形逝之日未可求则夭讵非脩耶逹匪我有穷无伤其仁则屈讵非伸耶穣之山有乔斯宫穣之水滥可㳺匪骞匪兢我龟是谋尚书职方郎中通判西京留守司兼畿内监牧劝农事专切提举西京内园司园课等事上护军赐绯鱼袋杨君墓志铭君讳构字起宗其先华隂人汉太尉杨震葬华隂其后子孙传其谱为最君之先在其籍中曽王父某赠刑部贠外郎郁始捷居郑之荣阳至君乃复来居苏州王父右諌议大夫赠礼部尚书覃父司农少卿赠司农卿文友君始以䕃𥙷官举进士为永州推官权淮南节度掌书记知杭州临安县事监在京翅院坐法诵监淄州酒秘有司言其过薄不当治复起知衢州江山县未行大臣有荐君者留编枢蜜院文字出通判杨州以亲䘮去复通判明州江寕河南府未之河南而卒其为临安也以着作佐郎六迁为职方郎中君好学善属文日诵数千言事継母以孝闻所至其职以不廃民楽其政而利其所兴作尤笃意于学者所至必兴建学舎为事士以此多从之逰在明州筑钱湖储水数千顷以救㓙旱而名不以为劳太守死家逺贫无以归君与之俸租数百斛不足则又発其禇以継之族人之䘮不䏻举而君与之㐮事者十余人君格当为州以母故江寕河南皆其自请知本爱人厚于其亲而不昵于货利士至于此盖可以无憾矣熈寕六年十一月望日君过故人僧法云与之论死生变故之情喟然有所感曰吾其死乎于座为吾言请以自见意若知其有所徃者人盖未之信也明日过州守饭暮归拜其亲召其子若孙而告之以疾伛然若将䧏榻则盖已逝矣年五十有八娶高氏封金华县君子男五人曰持楚州寳应县主簿曰瓌颕州团练推官知㐮州中庐县曰玩光州司理叅军瑁琛皆世其学女子嫁封州军事推官郑夷甫二女子尚稍后某年将葬君于苏呉县长洲鄊黄村善坞其孤使来谋铭君之亲某之姉也方哀君之不幸而又感君之有以成其终也是以为铭铭曰曷之夹兮则未始以徃也爲飘风爲断荄似寓而非寓者欤曷之徃兮则未始至也孰䘮孰取似窹而非窹者欤子既知其徃矣抑又知夫或莫之徃者欤是疆是𤱔荆樲惟旅孔作既固子孙之祜故信阳军罗山县令陈君墓志铭君讳经字公适其先平原厌次人曽王父尭王父象之始徙居海州世治经爲儒者君之考尚以家学进终驾部贠外郎君少好学䏻属文以进士起家爲靳州广济主簿民有犯法坐死者狱已上府属君摄令以其情应谳谒守为理其死州从之得减死论囚亦自不知所以得免者人以此称君恤亲䘮去䘮除为真州六合主簿六合真大邑多强宗挟吏势市权飬客令以下为其俯仰君适到有吏慢诟于县门之下君欲惨治之或以其过薄君争以为民敢懻忮视其长上职根吏以为姦今法不行于吏而独怪民不畏法无义于是系治踰月刑而后狥于市横猾为之缩气㑹泗州盱眙令以疲不职廃本部择可任剧者以君行而盱眙以治闻狱有乆不核者君得其欺㰅以示之皆惮服无敢不情州部官长交荐君稍迁信阳军罗山令乃开舘延四方学者与之讲学清谈终日及殿课吏状而罗山复在㝡格居无几以疾卒于其官享年四十君学人也于先王之业无所不説其为人仁而才居家得鄊人之欢姻族益亲仕于邦则当剧处繁䏻以多为约人信頼之夀不中身位不出吏部选方其无事亦无以発君之才且仁人之所以蕲君者于君也何憾焉夫人除氏生四男子曰宷宇察宰皆学于鄊先生察为宣徳郎知湖州乌程县事宰与賔兴鄊人贤之熈寕四年举君之䘮卜于朐山之隂以葬属余为之铭余方病弥旬不及君之成事扵是徐夫人之祔也乃卒铭焉某与乌程同年进士乌程允笃君子也与余雅善得子如乌程冝且不杇余则铭夫藏耳乎铭曰有丘如廪有山如朐赋兹惠人作是吉居彼强而落曽谓弗沟纯莫予疵岂不令夀宅物惟伙宅卜伊祜匪骞斯威信淑有后定国军节度观察留后光禄大夫检校工部尚书使持节同州刺史兼御史大夫知青州兼𬋩内堤堰桥道劝农使充京东东路安抚使兼本州兵马都緫𬋩上柱国河间郡开国候食邑一千一百户食实封二百户赠侍中向公墓志铭向为邑于夏商之世国于东方者太岳之后群姜世为诸候踰济而南邑于龙亢之墟别而宋逰者其子孙为向氏公讳经字审理世居京师赠太师尚书令兼中书令曺国公瑀之曽孙尚书左仆射兼门下侍郎同中书门下评章事赠太师尚书令兼中书令唐国文简公敏中之孙驾贠外郎赠尚书令傅亮之子而今皇后之之父母晋国夫人呉氏燕国长公主之子景祐二年以晋国请𥙷试秘书省校书郎后八年魏国大长公主表授秘书省正字八迁为虞部贠外治平三年上在藩纳后于颕宫越迁庄宅使晋国夫人䘮去官服除即旧官拜嘉州团练使改光州迁潍州防御使明州观察使侍祠南郊拜定国军节度观察留后累加光禄大夫上柱国食河间候千一百户实封二百户厯监在京都茶库布库京南榷货务知越州山隂青州千乗县时晋国已老青州负海霾雨凊变发不常而县令常出按事不便于飬求还京师诏聼觧千乗还岁余复起勾当在京抽税竹木务熈寕元年提举集禧观明年岀知陈州始到亲阅系囚察其间有冤者取其械着他囚曰此冝死而吏乃欲慢谩杀无罪乎立改系穷治冤者获申而使者自以为无恨未数月狱已具死得传生议者三人西华令掠囚死累中后数更騐治皆信以为无他公一见得其诈敕吏収令一府皆缩气莫敢欺是时朝廷方新法度以事责吏而吏或不称公以谓京师法令之所出而三辅肘腋相维持首冝行天下法不可以他郡自比率其僚属日夜攻讲考论凢诏令至州者即推明施下民便公之令而州以大治岁大雪公将施公私僦钱以寛贫民有司持文以为不可公曰是固吾责也然上使我守陈陈之民竆且死独非我责欤頋事有后先缓急守自为之不尔累也故事方镇别给库钱飨军不隷州府自以亲吏领之岁杪上计则入其余公斥库钱付之主藏给州府之费有余则归之有司至还不持一钱归罢陈更蔡州又易河阳时早蝗人多饿而州粟少不足徧饷公乃自出奉田得其租数百斛以饴饿者于是民争出粟佐公施人不加歛而有余之粟益出未㡬移徐州上以公乆处外不欲复劳以事召还提举景灵官新昌里开大第以赐之人以公出入朝廷名誉贵重视天下之事弃之其心不啻若毛毫之轻而方公且惕然自歉曰方朝廷有为时大夫苟患无智䏻于此时不䏻有所操任以报天子乃欲自宁耶连表请外㑹薛中有太狱岁饥青齐间盗数发于是以公知青州辞对便殿赐坐语甚乆既行使尚宫燕遣有司供帐都东门三宫使者皆在观者墻立又発都坊车徒以给其行青人见公来讙曰我识之矣是徃千乗君今复将徳吾州乎公亦以州事自任考阅百职抚摩调柔钩㰅刬革殆无余力矣于是且病寝食爲废或莫知䘏也乆之而病且革尤力起视事或谓之曰公病矣无以州事与人乎公曰上遇我厚頋不䏻自力忍敢畏死他日病间趣召还阙乃始以印授使者遂行熈寕九年二月乙未次淄州卧遂不起年五十有四上闻震悼朝不御者三日命侍持诏迎公之䘮于淄中宫出哭于新昌第二月丙辰公之䘮至自淄天子遣使临奠庆夀寳慈宫交遣谒者吊酸道中鞭靮相望中宫亲临其䘮于国门之外戊午以待中告其第以右正言寳文阁待制常秩摄鸿胪卿入内内待省副都知苏利渉典护穿复给太常卤簿以七月辛酉㐮事于开封府开封县豊㙜村即祖茔以葬夫人李氏魏国公长主从子赠右领军衞将军文且之子封齐国夫人継室张氏兵部郎中中庸之子封商国夫人皆先公捐其家女一人坤寕殿也子男五人宗愈早世宗回宗良内殿崇班阁门祗候其子殇也女子未嫁者三卒于室者二诸孙子男四公荘厚孝谨居晋国䘮飦粥踰月甞刺血写佛书菜食以终䘮居处质约不以贵势近戚自异常奉祠太祖皇帝别庙坤寕殿召见行宫勉公以忠恪尽节而公亦以善事三宫为劝卒皆不及其家公以吏事自喜至以贵显事无大小故自省决虽有司出纳课罚细事大吏常所藐者公必自为之以谓事或藏于其间而变故之生常在于所忽故所至事以不廃而民爱之行则遮门请留去而见思可谓有恩矣至其夀夭报施凢所谓有命者岂公之所憾哉铭曰大狱之羌昔荒东嵎支睽而南厥启向墟偾邦族离氏别为向中世有闻自宋而䧏或蹶或骞宅无常土肆生唐公始大胃绪汸汸其原衍衍其流后谁申之公有令猷暠暠其流其原驿驿帝嘉有子乃天极公仕之初靡职不冝有兹士民益艰初时公之云来莫公瑕疵逮其既去无时公思周流藩翰四旟有翩入侍帝宸都俞燕言劳贤宠隆孰与比蕃公去青州先君之从乐仪具将哀荣初终豊㙜维宇浚丘在户我裒其阻又山如舞松栢頥丘之岿匪艰伊旗有燕孙子长兴卷第二十八从事郎处州司理叅军高布重校勘兼监雕沈氏三先生文集沈氏三先生文集长兴集卷第二十九沈氏三先生文集卷第三十九长兴集卷第二十九碑志东作坊使银青光禄大夫检校工部尚书兼御史大夫知隰州军州兼𬋩内劝农事兼𬋩内本州驻泊军马公事太原县开国男食邑三百户上柱国王君墓志铭长寿县君田氏墓志铭宋故玉山县君施氏墓志铭故朝散大夫右諌议大夫知应天府兼南京留守司公事畿内劝农使上护军清河县开国男食邑三百户赐紫金鱼袋张君墓志铭东作坊使银青光禄大夫检校工部尚书兼御史大夫知隰州军州兼𬋩内劝农事兼𬋩内本州驻泊军马公事太原县开国男食邑三百户上柱国王君墓志铭君讳克字希仁其先大名莘人四世家京师曽王父兵部侍郎祐赠大师尚书令晋国公秘书丞赠工部贠外郎懿之孙水部贠外郎赠工部侍郎谅之子幼孤以䕃𥙷太庙斋郎厯调开封府太康尉庐州慎县主簿杨州江都令母忧去䘮除起监镇戎军拆慱务迁大理丞知祈州皷城县事移泉之晋江还监富国仓累迁水部贠外郎宰相表君才任将帅召对便殿言军事称㫖改内园使都监泾原路兵马夏戎㓂秦州君以第五将兵屯水洛虏觧去榷知仪州又知丹州迁东作坊使知隰州以卒是时熈寕十年二月乙未君之年五十有四君生平倜傥好大节以功名自许待人不为畦畛轻施与无所计较知兵通古今宏毅人也守丹时方用师银州诸群屯兵悉发而庆州兵乱关东名城多闭丹州东压天浑塞汾晋之隘贼驰河関战丹城不下半日计発近县丁壮十日不至减少无兵民多散居河隩揺手且乱君隂部勒将卒区处市人丁壮度可以自守一不问军事日开壁纵饮民瞰君信以为无事牛羊者无所爱讫于兵觧州居两川间多水患一日大水猥至君驰救城门水已偃而入民乗屋唿噪吏相视不知为䇿君率士卒登牌自頺巨以先衆于是救者蚁咐水为之却门乃得阖而城已不壊州之南有山据川之盛流水激以湃城城为之数危君欲募工堕山之麓复为缭堤以环城纉工以万计论者难之时役卒不满百人君自抚劝指授方畧阅岁山夷而堤成艺柳堤上上明徳君他日思君则指其所艺曰此内园柳也山外兵结未觧丹为小州而城池浚治凢战守之具大小重轻强弱皆有曺軰次第揃掲图籍严整俻具朝廷以为䏻就発金帛以赐之时方下免猺令州县所为多不当法意君更丹隰两州皆预猺议使者独倚君以办其为说精深有法曲拆皆中事情民以为寛便厯三州两县所至事以不廃而民爱恱之去而见思其卒也民哭之哀衆为之罢市至有画像以至者初君在晋江州负海商舶之所出入多珍怪异物异时吏以卖价挂法者相仍㑹狱起主者欲市权词所逮及皆钩致惨治少所假借守以下皆堕法中独君攘臂无所预人乃始知君有墙域惮之戒无敢犯丹州守有俸田俯州城下君悉曼以为新堤近边多屯营而埸圃狭不足以受委积既又斥宅圃以张之在隰岁旱有刍藁数千秉悉以假俸户之贫者州非大设不発库钱暇日对僚属清谈从容巵酒家厨而巳与族人居一樽爼必共尽之然后忻然自以为满意至启手足家惟空壁衣食不䏻赒其孤君数强无疾忽为尽以戒其平震言甚切至大要以世受国恩当进退以义勿为身谋而已与其家人言亦数及大故后数月果不幸以其年某月某日葬君于开封县新里鄊大边村之祖茔夫人张氏封金华县君子男四人震太常寺奉礼郎权正中书刑房公事需霖霭未仕女子一人未嫁孙豪杰英皆㓜铭曰蕃有家兮善之裒造兹后人廸令修将孔武兮洵多猷治则仁兮夀孰为谋彼浚之干有条斯原彼浚之水公逝靡靡无怼无侈公有孙子左陵靣谷涂宫之卜是维万年以弗不淑长夀县君田氏墓志铭夫人姓田氏其先齐诸公子祖讳匀家蜜之诸城有鄊李子某居齐鲁间为学者娶同郡赵氏是为考姚夫人㓜孤鞠于大母田氏故大家夫人相其家事事益理邦人贤之而硕委命者相踵乆之得沧州无棣李君讳颀以归后君仕至太常少卿而封夫人长夀县君始太常之家巳去无棣而楚居母仁夀郡太君已老夫人常以飬不及其亲见其姑必慨然自伤曰女子也生必有所归吾姑与吾母安敢择焉以其事亲者事其姑漱纫饎涤必身任之盖舍夫人则御之不安太常所与逰皆一时闻人毎过从燕语相尽间不容一再日而夫人佐其享以至禠衣以为継而处之𥙿如也夫人事仁夀㡬四十年欢若一日䘮之日盖夫人之年六十矣尚䏻致毁日一饭𬞞治于不胜于是太常方举未卜者十衬从其母以葬帷裳衾禭之具一诿之夫人之手至于穿复封艺皆夫妇亲之既塴有异鹊数十翔于坟上君夫人来则或集于其肩啅于其膝太常捐其家夫人䘮之至于治其藏如戚其姑而恩有加焉后从其子出仕于四方他日语及坟墓则涕洟不止曰吾寕归扫丘墓安邻里鄊党以死何以阅传舎为哉谓其子妇曰吾老矣非齐寂焚诵之业无以累吾可也未几元豊二年七月庚午疾革于京师子之仪之寓舎年六十有九夫人姓高方有诚恪其治家甚严事至于无所欺赴人之急难笃骨肉之爱至于禇无余衣盛服不及珠玉之饰以终其身人不以其慈仁为不可及所居闾巷去之虽乆犹有䏻道其义善者一男子河中府万泉县令编秩删定官之仪也三女子嫁大理丞何景初郑意大常慱士林邵孙尭行太庙斋郎一女子未嫁九月初甲子其孤以其䘮归从先君之域于楚之山阳阳㒷之原夫人之子词富学明隐然节义士也与予逰且乆自言其所以教飬以成之之自呜唿夫人哉铭曰不愆其有既令遐夀君子维子是谓不朽下泉之賔有条淮坟归欤非欤呜唿夫人宋故玉山县君施氏墓志铭君姓施氏兵部郎中元长之子母曰庐江君何氏赠太子大师晋陵文恭胡公之仲妇其君子名宗质今为比部贠外郎君㓜警了多艺䏻不为翾矜之行庐江君卒君事继母而爱之如其子事舅姑以为有礼其君子则曰是冝吾家至客里姻家莫不善亲而高君之义邻之人有道死京师者天暑贫无以为槥君为脱缨珥発衣以䘏之而又赒其行使得以䘮还其君子从父之妹卒归其孤于外郎君为之子飬求令配以嫁之者三人文恭嘉祐中拜枢蜜副使君从其姑南康夫人入见柔仪殿中宫頋南康问从者为谁即以君对又问其门世乃曰胡氏令妇吾乆以得之所闻从䥖服以赐慰劳加等文恭在朝廷君夫妇留飬于京师者踰二十年文恭薨而兵部君相継即世君经裳恶食逮于䘮除乆之从外郎之官独眷眷以去南康之飬为不忍巳而南康讣至号恸不食数日遂蒙之以熈寕九年七月甲子不幸年五十有四元豊二年三月甲子即丘于常州无钖旌贤鄊庐江原子簿修秀州嘉兴尉安修益修奕修守将作监主簿二女子其一已有嫁某友人陈留逺之仪其壻也其斗是行以来求铭铭曰死者生之归匪归之怼唯乆慈追柄柄之既然要绵绵之无期鹿人觉梦迷是非残此刚栗昭原岯故朝散大夫右諌议大夫知应天府兼南京留守司公事畿内劝农使上护军清河县开国男食邑三百户赐紫金鱼袋张公墓志铭公讳蒭字圣民大王父隋濮州鄄人也王父皓始仕于朝廷为东头供奉官父牧赠职方郎中公少贫䏻轩然自持于困中力学为文章起家应鄊举为州第一人覆试礼部公名复第一由是声誉翕然吏部𥙷江州司户叅军迁余杭令县初无学公为开堂庐盛劝迎之礼率其子弟日讲诵其间自是邑多学者县依山多未发之土公为导泽浸之利趣时劝耕田以广饶州岁遣大校治赋于诸邑者令常与之为傧介歛取于民属厌而后去有州校至余杭簿督令以下责赇于伉胥公钩得其姦杖而械送之州于是路使者以下伟其才为之荐借甚厚改着作佐郎知大名府永济县事时贝州军乱丞相潞公宣抚河北表公从军得预军议贝州平迁国子监直讲潞公监修国史以公为史舘检讨未㡬同知太常礼院是时太常方议温成后园寝公论不合夺职监潭州酒务潭州西接五溪诸猺属县益阳梅山乆为猺人所㨿招合亡命时出为盗湘中吏不䏻禁是时天章阁待制刘元瑜安抚湖北公依其幕下始议欲通梅山以说于元瑜使士人杨谓即其庐告之以逆顺祸福得其豪与俱出见元瑜坐之堂下饮劳终日皆唿蹈曰使君幸贳我罪使得伍民籍硕保边奉约束自是湖湘之间盗亦方稀朝廷安平无事不务边略以杨谓𥙷州县官余一切不报至熈寕中梅山竟复为县而公未甞以言也岁余从通判杨州乆之除秘阁校理判登闻皷院吏部南曹知登州召爲群牧判官开封府推官廷事迎觧曺无留讼都人称之迁三司户部判官丁亲䘮去终禫起爲淮南转运使至部数月抑掦称职不累月除荆湖江淛淮南制置発运副使発运司岁漕粟六百二十万斛筑敖仓于淮南以受诸路转运之粟粟至淮南仓然后隷癸运司発运司以饷京师岁乆江湖见舟益少粟至不以时而発运之舟乆系运卒皆羸饿私発所载以食抵死徒者无虗狱有司胶旧法无爲变者公至部始请下発运舟以𥙷诸路之缺舟既出而民塩稍得至于湖湘之间公复为之谨塩政峻治吏禁弗称者乆之姦塩不出而岁漕大至㡬七百万斛朝廷以为䏻再迁刑部郎复将漕踰四年除三司塩鐡副使既而以集贤殿修殿知越州州逺不便亲飬改蜜州少时复移沧州沧州居北边为重镇公常以逺亲为戚戚丐还者数上以知陈州入提举在京诸司库务公每自按治漕事多所操勒其下为之歛手时有善承伺当路者公甞靣斥其人既而以贿败同軰多挂吏而公独以此显名俄拜諌议大夫安抚京师南路知邓州士之方亷者莫不自喜至州踰岁复以亲乱徙知应天府兼南京留守司公事元豊三年九月丙戌暴疾终于官年六十有六公性仁厚无于物与公逰终始无可与间者人有一善必倾心爱之乐推后学凢所汲引其后多至公卿事継母仁夀君过其所生陈留有第舎花木甚盛仁夀爱之不忍去公数欲觧官以狥亲之乐既不果去而择官无羙恶惟以近陈留为乐而竟卒于南京士无踈戚闻公䘮皆怅然哀之公端修无所附离不爲訾讦危行爲集贤修撰凢十年上察其退㢘擢寘侍从某治平中叅杨州军事是时公爲本道转运使某以官见公公一见坐语终日时有诏路使者人得荐所部官一人公即以某当诏书后数岁某不幸失边豆之助遂壻公门下每见公之所以治身爲家推财乐施天性纯茂与昆弟亲友相从笑歌欢怡始终如一呜唿古所谓善人君子者其公也哉公少好读易老而弥邵所爲文章凢四十卷其好学䔍志又如此夫人魏氏兵部郎中兼之女今爲昌元郡君子九男子公履太子中舎知开封府太康县事公贲濮州司法叅军公巽公临公济皆承务郎一稚未名其三人早世曰公益太庙斋郎公震将作主簿公晋公之始仕屡为进士第一人而公之子公益复为别头第一人士人荣之女子嫁国子慱士章元方陜西转运使李稷江寕府溧阳县丞钱丞朝奉郎王九龄其一未行与某之室凢六人诸孙男女九公堋有日诸孤谋铭其墟者使人走延以告时当有军事就所䏻言者如是呜唿铭哉孰㽎匪善蹈善惟艰寔公少修不强所安弗轹弗依逮于白首从容令都乐不蕲忸先耄中零不淑谓何仁则公与岂曰不那巉巉新藏有穹大原匪谷焉依神实公藩既安斯狙丕用尔后匪龟则谋公作伊兆丘有则颠石有则磨公无泯夷以直匪它长兴卷第二十九从事郎处州司理叅军髙布重校勘兼监雕沈氏三先生文集沈氏三先生文集长兴集卷第三十沈氏三先生文集卷第四十长兴集卷第三十宋故夀安县君林氏墓志铭赠崇徳县君任氏墓志铭故朝散大夫知楚州陈君墓志铭故天章阁待制沈兴宗墓志铭宋故夀安县君林氏墓志铭夫人林氏其先闽越人后乃徙家于群舒世有显者大父讳特实辅真宗皇帝尚书左仆射赠太尉曽祖讳保图赠司空考讳湜尚书虞部郎中夫人不及事母以孝于所継见称州闾笄发归㝷阳陶氏朝请郎致仕讳舜卿其夫也陶为浔阳望姓夫人姑归而朝请君擢进士第祖父以骁衞将军致仕家居父母皆强艾不异宫而食者百余人夫人从其君子以事其大舅姑睦婣其族人至于不䏻间之非其党朝请君有卒蚤卒夫人止其孤无以异于已之子躬俭陋于物无所嗜慕赴人之急推其所以为飬者不少靳也观书略䏻诵说以其所诵说授诸子劝之为学甚力数子后皆为学者相踵以进士𥙷吏鄊人荣之资夲慧洎晚益喜佛学遂逹其要至䏻不以喜怒哀楽累其心用夫品命夀安县君元豊七年十二月甲子夫人之年五十有四以疾卒于家于是朝请君之䘮始练而夫人捐其庐以明年四月乙酉合葬于江州徳化县白鹤鄊招贤里王墓山之原五男子曰康夫衡州司户叅军节夫雄州防御推官知湖州録事叅军事彦夫端夫尧夫皆以学行论鄊党二女子山南东道节度推官知传州録事叅军事钱塘鄊道州营道县主簿曺尧风其壻也孙男女四某顷岁谪守宣州而节夫叅军事甚冝其职学问施之于身见于文章及其齐裳之愍姻里懐其义淑思有以表后世使人来以铭请道人之善固君子之所乐况吾交逰之亲哉是冝为之铭铭曰士修于宫彼逑之光譬彼埸苗错本必良夫人既归靡居匪康有俶在宗有宴在堂孙子媦妇后先彻甞左豆右浆垂绅将将维南有原翳翳其棫车马具臧安此厚穸赠崇徳县君任氏墓志铭奉议郎曽君之夫人任氏其先定陶人殿中侍御史赠秘书监惟吉之曽孙尚书都官贠外郎赠吏部尚书晓之孙龙图阁直学士尚书户部侍郎赠吏部尚书颛之孙其君子名某夫人归曽氏三就舘其一男子也定州司户叅军谌女子之存者适前进士申道夫人年二十有七而捐其孤以夫秩应封赠崇徳县君元祐元年十月甲子奉议之䘮㐮事于濠州钟离闻絃鄊之泉涧村将举夫人而祔焉子谌始走伻告某以卜墨而请铭以塴予以谓人之生于其所无事则虽有墨赐之智辨其羙名大节生不见之于身而又无考于其后者可胜数哉况闺妇室子而又不幸零落于緫笄之年而求其有卓然显闻之行虽惷子知其不获则又何考焉然则夫人在家而父母昆弟无违志既归则冝其家人而子有立是亦足知夫人其略槩矣丞相宣靖鲁公于其君子叔父也闻夫人有善行必以告其族人曽为法家大门䖏之䏻无憾于礼义睦婣者冝其为难而尊者取之其善以令其家可矣其无憾也予其铭焉铭曰居之而安䖍之不烦不观其常观其所难世公之家族大事难夫人之贤吾以此占奄忽即世曽未壮年整者善骞颕者易刓非苟靳之在理则然吾焉归穴鸣唿夫人故朝散大夫知楚州陈君墓志铭君讳向字适中世家睦州建徳曽王父王父嗣元至考逸乃始以子䕃为奉议郎君㓜䟽敏方七岁时奉议君病家甚贫母叶夫人日对之泣君曰独忧翁卧耳我耳长大何至苦贫族人壮其言知其必有立也嘉祐中以进士䇿名授婺州金华县主簿迁㤗州㤗兴县令山南东道节度推官熈寕中迁着作佐郎荆湖北路转运司𬋩勾文字时三溪蛮扰边有荐君可任军事者亟召见未至复使归还于部得预边议蛮酋彭师晏方逹㤗数猎官军君驱即其居以祸福譬觧邀其俱出卒得师晏归以检校秘书丞司农事勾当公事多日更加开封县赤县惟南部为剧君治渉岁献至者三以婆荆変事擢知辰州兼㳂边都廵检使縁军事得对所陈多称古人谓自皆一陞而君独㕥亲辞后复㕥常平事入见对乆之上頋曰辰州不足累卿当委㕥一路上提举淮南常平事未行改治府界赐五品服甞行部抵陈留佛寺夜未半间垣夜淘淘君人声者起烛之四望积骸蔽野皆贫无以葬者委骨于此君恻然哀之明日具以所见闻请斥官地数顷以葬之即日报可仍以君㧾领凢得遗骸八万余每三千为一坎皆沟封什伍为曹序有表总有图䂓其地之一隅以为佛寺岁僧寺之徒一人使掌其籍君能推朝廷之恵及于朽骨则其所以全飬生身者可以知君之仁矣是时新下令官曹非公事无得使役人君集旧法甞一使吏有司遽按君犯法当免官上察其情止降一等差黙检府界及京东路冗役数月㑹复尚书省官除度支员外郎永𥙿陵建君以本曹兼擢京西路转运使典治陵寝时工徒集于陵下者以万计当盛夏井饮不継徒多暍死君爲䟽洛水注之陵下士卒蚁附而汲酾布百里无复瘨暍者予时客㐮汉闻里巷间歌吟其惠今乃始知出于君从虞主还复归为郎官乆之出为江南西路计度转运副使坐举所部官不应格徒知楚州奉议君䘮君扶柩归哀毁且病至真州疾遂革君自秘书丞三迁朝散郎勲轻车都尉夀五十有三以卒夫人叶氏文安县君子男四松恪恬悟松早世恪为饶州司理叅军女子二信州司理叅军曽仔齐州司户叅军徐䖏仁其壻也诸孙男子三居易居仁居厚元祐四年十月甲子将反壌于润州丹徒长山之白云岗载有日恪来求志于某曰不患无所传于后者先大夫患无以传者恪也敢以此请其与君姻家冝知君为可信于后也为之次其事而铭诸其墓铭曰显显江西屡以才试譬彼大车当骋而踬夀踰中身岂曰不延如公之仁谓冝百年巉巉长山左岗前陌没而有归是惟公宅故天章阁待制沈兴宗墓志铭沈氏之先以国命三代之前为帝少旻玄㝠之后国絶于商周之间周武王以封其季弟那季盖其后有沈子嘉见㓕于楚楚以为县使公子王为沈王其子孙时时见于春秋经传而叶公诸梁㝡显于楚凢沈国三絶其子孙有出于茅姓者自汉以后居武康者为大族齐郡丹阳下邳皆沈望其人徴不足称自以其望卑稍拆而入于武康故武康之沈亦不坚知其所出自公之六世祖陵仕呉越府为奉国军镇遏使复为鄮人公之曽祖敬其子干始赠屯田郎中孙兼太子中舎赠刑部侍郎公之考也公讳起字兴中少笃学有闻州闾州举进士第一人复以髙第调滁州军事推官発运使长监真州转般仓刑部病公委官守归侍少时以䘮免有司坐公擅去以法䘮除爲天平军节度推官荐公者数十人皆名軰显人格当迁以前坐报罢廷议以亲疾得罪既以䋲法而又不与其进无以劝天下爲子者乃特迁大理寺丞知通州海门县海门负海土卑间一二岁潮一至輙冐人庐舎民逃徙以避之至相奴隷以自给公爲设防障水爲堤百里以长引江水以灌其中田益辟民相招携以归僮仆其民者感公义亦拆劵归之户口大息公抚纳休劳吊以阜饶人徳公相与筑祠以报之长吏欲表上其事公力止之曰此令职也安可以为利秩满迁殿中丞知饶州鄱阳县饶剧郡鄱阳州所治令少称职者公特于此得誉御史缺中丞包拯未甞识面骤引公自辅除监察御史公亦慨然喜于得言其所指弹劾无所假借每论朝廷大体如吏部格选焉吏以私挂法无重轻终身不迁公以为人才难得一挂文则廃其终身为已甚可限岁年使得自新立县令考课法设河渠司领诸道水政用汉故事择卿大夫子弟入宿衞选贤良文学髙第给事宫省不冝车任䆠人书数十上㑹兴国军鐡官𥙷吏法下从官御史议皆谓法已弊不可无议独公抗议以从旧便论不合出为太常慱士通判越州御史中丞韩康公以公议是亦请去而𥙷吏法竟不便岁余知蕲州迁屯田贠外郎亲祠明堂改都官赐绯衣银鱼袋去知楚州齐鲁间岁饥盗数法州县不䏻禁以公提点京东路行狱公事督捕盗贼公至部开首赎法使其党自相图不二三月盗皆睽疑转相束縳唯恐在后且虏海岱间悉平移广南西路转运使进司封贠外郎改工部郎中间封府判官出为荆湖南路转运使赐三品服凢山林川泽所出毛羽筋革舟檝竹箭之材皆资于荆部発取于民者岁以不赀吏相槖为姦户率计𤱔以取盈费或倍屣而州县或莫之省公计实用所省十六七官自与啇估交易民无所预而簿入有余召为三司塩鐡副使兼直舎人院熈寕三年岀师寕夏韩康公以宰相宣抚陜西五路首制军食亟荐公可以倚办除集贤殿修撰陜西路都转运使公驰至部发诸郡藁粟大集塞下㑹环庆军政不戢丞相去位公亦罢知江寕府絻三月入提举在京诸司库务知吏部流内铨三司度支副使尝奉使契丹至王廷其着位乃与党项使人班公立争以谓党项陪臣不当軰王人辞不就位乆之乃黜夏人自后根此以为法五年除刑部郎中天章阁待制广南西路经略使兼知贵州眀年坐边议罢以都官贠外郎直史舘刘彛代领广西未㡬复起公知潭州再阅月移知杭州进爵为男食长与县三百户熈寕八年安南作叛攻䧟钦㢘邕三州乃免彛官陟涪陵公亦坐谪为郢州团练副使㑹赦移秀州又移温州元祜初彛复用为都水丞人谓公且复起不幸以疾终于苏州年若干盖元祐三年七月二十六日也公乐善好奖㧞人物敦尚风义一与人从容不问其浮沉终身不少替弊弊出其天性公之通判越州自御史出佐大府未为谪也乃㴱自刻砺为善所居有堂易名曰志省自为之记以谓人患自谓不当免者寡一不得意则欝屈见于色不然倣慢略以为放逹二者皆失士之䖏退当退省自修资朋友以攻其过虽一堂奥之安不敢以为㤗而必志吾思焉某贤公之志而未知其自进者果何如及公放弃十余年而畏整严慎口未甞议人过言不及官府间事惟以经史着述自修乃始见公䖏忧䏻自刻信志省不为徒言方公出使湖湘对延和乞令宗子祖免亲出外汰冗卒而复府兵屯田法后皆施行公生平喜言兵甞以兵说干范文正公文正噐其才期有所施用公乃着呉武子三篇以自见有文集二十余卷藏于其家夫人雷氏长安县君子男九人二女子嫁承议郎王松年宣徳郎晏冝孙诸孙二十有三人以元祐四年十一月十八日卜苏州呉县之长山鄊五頋原以葬某与公同逺祖鄊闾相邻以晚时軰见公公不以先生长者自居与之伉酬推引白首不移识公三十年见公门下人皆终始如児女子知公为天性非勉强所䏻也诸孤来求铭以葬某在罪谴不当评品人物生平与公厚其可以无铭铭曰自其邦人少也与公至于一箦一迹始终不寕其居掲掲自励谓无尔艰中道以踬愈退益修此公自期夀夭得䘮付莫我知狄胥之坟原田莓莓公宫之图宜莫此村下幽既墟纳此信刻不骞不崩逮石斯长兴集卷第三十从事郎䖏州司理叅军髙布重校兼监雕此处阙一卷沈氏三先生文集沈氏三先生文集长兴集卷第三十二沈氏三先生文集卷四十二长兴集卷第三十二孟子觧人之情无节则流故长㓜贵贱莫不为之节制从流而下则狎于鄙慢从流而上则乐于僣侈关之有征抑逰者也王者之禁逰惰未作故有里布屋粟関市林之征政事修民不失其业然后禁可行也故周官国凶札则弛関门之征但讥而已文王与孟子之时天下之政不可谓之修民之不失其业者盖鲜故孟子欲去関市之征文王去関之征而不及于市関所以待天下之民市则吾国中也文王之国中与孟子之时法度固冝有间矣大夫左右国人皆曰贤又见其贤焉然后用之大夫左右国人皆曰可杀又见其可杀焉然后杀之此待大臣之道也若群臣庶人则公卿士师之事也孟施舎之勇飬其在已者飬其在已者至于无惧而后已北宫黝之勇飬其在外者一飬其在外者至于视万乗犹匹夫而后已故曽子曰自反不缩虽褐寛慱吾不惴焉自反而缩虽千万人吾徃矣曽子为䏻飬其在已者则子夏之所飬可知矣告子曰不得于言勿求于心不得于心勿求于气言三者均见其一则见其二也孟子则有重轻焉不得于心勿求于气可则心重矣不得于言勿求于心不可则言轻矣故曰志气之帅也虽然持其志不可以暴其气志壹则动气气壹则动志壹之为言专也气不可以专守以志为之重也知志之为重而不䏻守其气反足以动其志则夫蹶者趋者是也孟子曰説大人者藐之勿视其巍巍然此持其气也在彼者皆我所不为也在我者皆古之志也吾何畏彼哉此持其志也何谓浩然之气曰难言也其为气也至大至刚以直飬而无害则塞乎天地之间浩然充完也屈伸俯仰无不中义仰不愧于天俯不怍于人立于天地之间而无所憾至大也是则受非则辞不可以势刼不可以气移至刚也可则进不可则退可则行不可则止直其义虽难不辞非其义虽徴不茍至直也义集于身则气充于心尽其志而无所慊于天地之间者飬之之至也小人之气固有杀身而不可毁缺者然而异乎君子者非道与义也必有事焉而勿正心勿忘勿助长也舜有事焉非以其爲仁义而后爲之也人皆有是心舜能勿忘而已求仁义而爲之所谓正心与助长者也市㕓而不征㕓谓布中之居工啇之肆是也自依园㕓之法不当复征其货古者市㕓皆无征孟子曰征啇自此贱丈夫始是盖生于后世也法而不㕓谓啇之无市居者有司以法治之而已不必有㕓乃得爲市也战国急于征求无市籍者皆不得货易至秦汉犹存此令故孟子欲令为市者不必有㕓有㕓者勿征其货也㕓无夫里之布夫里之布圣人以抑逰惰于㕓而责夫里之布非古之道也子路人告之以过则喜禹闻善言则拜大舜有大焉善与人同舍已从人乐取于人以为善已有善则硕以与人人有善则乐取于已皆有为也则舍已而从人兼有三者舜其所以为大欤辞十万而受万非欲富之道也以郷为不可为而以卿之禄而为之何以异于是请野九一而助国中什一使自赋八家为井井九百𤱔其中以为公田八家皆私百𤱔同飬公田虽田九一田中之庐家二𤱔半出于公田其实亦什一也国中之地不可以为井则无同飬之法故使人人自出什一之赋谓园㕓之在国中者治世之民无职则耕未有无事者虽国君使之治公田亦曰借曰助偕共力十一而巳甞有无事之民可使而耕者卿大夫圭田五十𤱔躬耕不可使人则无可使者故曰絜田所谓絜者絜然取其五十𤱔之入而已其实则食五夫之田也以其不受地浄入其租故曰絜以别私田也古者士大夫有田有禄盖有常职者有常禄而又有田以祭所以等豊凶与民桀纣之失天下也失其民也失其民者失其心也得其民有道得吾之心斯得民矣我之所欲者与之聚之我之所不欲者勿施之也杨雄曰天地之得斯民也斯民之得一人也一人之得心矣天下之心虽衆一人之心是也一人之心吾心是也知吾之与人同也安知人之不与天下同哉诗云执柯伐柯其则不逺人之患在好为人师斆学之道来学焉则吾所以教也有问焉则吾所以告也今于其教也不待其来学于其告也不待其有问非教学之道也好为人师也君子平其政行辟人可也焉得人人而济之辟法也政政事行徳行平其政平其行示人以法而已杠梁不时有司之责也诗云尹氏大师维周之秉国之钧天子是毗俾民不迷平其政也仪刑文王万邦作孚平其行也贤不肖之间相去不䏻以寸为父兄言也所以乐有贤父兄者以其中也飬不中才也飬不才也如中也弃不中才也弃不才则其父兄之贤与不肖相去不䏻一间利者对不利而为言也在人也顺之者谓之利逆之者谓之不利在噐也铦者谓之利椎者谓之不利在水也行者谓之利壅者谓之不利在动也便者谓之利违者谓之利孟子曰天下之言性者则故而已矣故者以利为本故犹常也役于物者非其本性也顺利而无所凿者天命也故禹之行水也行其所无事也行其所无事者水之利也动而莫不顺利者尽其性也舜由仁义行孔子从心所欲不踰矩顺利之至也行而不失其贞者尽其情也喜怒哀乐之未发谓之中发而皆中节谓之和贞之至也故易曰利贞者性情也然则性情之尽者利与贞而已矣小人之为不善非便之也役于物而不知也君子之于义未必皆便之也至于便之而后出于性思之而尽其义始条理也行之而尽其道终条理也知及之而不䏻胜其任者力不足也力足以至于古人而义未必尽合者知不足也宰我子贡有若其智皆足以知伯夷柳下惠伊尹则皆䏻任圣人之事者也盖皆有所不足此孔子所以集大成也耳目䏻受而不䏻择择之者心也故物交物则引之而已心则不然是则受非则辞此其所以为大也从耳目口体而役其心者小人之道也学乌获之任是亦为乌获而巳为之而不至者才也孔子曰力不足者中道而止今汝画天子讨而不伐诸候伐而不讨讨者治其罪也伐则致力而巳不敢有所治诸候有加地之见于经者易曰康候有钖马蕃庶钖马加命也蕃庶进地也诗曰钖之山川土田附庸诸候固有加地之道也有加地之道则必预有以待之取诸邻而与之不可也故其始封也虽曰百里预有以待之则有至乎五百里者故之邦畿周以为一公二候鄘衞是也虽表其地而未䏻有也鲁之百里之地五而有其地所以异于先王之善不至于诚不尽其心者也尽其心则性也知性则知天矣天之与我者存而不使放也飬而无敢害也是之谓事天夀夭得䘮我不得而知知修身而已身既修矣所遇者则莫不命也所谓修身也不䏻穷万物之理则不足择天下之义不䏻尽已之性则不足入天下之道徳穷理尽性以此小人之乐于食色没身不厌诚欲之也万物皆俻于我矣反身而诚若小人之诚于食色也乐莫大焉人不可以无耻无耻之耻无耻矣耻莫耻于不知耻也仁言不如仁声之入人㴱也声闻也善政善行作于比而闻于彼之谓声诗曰载色载笑匪怒伊教言也相土烈烈海外有截声也君子之道四其君安则容其君安则恱是事君人者也君不幸则死之不爲一君存亡社稷安则容社稷安则恱是安社稷臣者君危社稷则去社稷不幸则死之天之所与者与之天之所弃者弃之不爲一性存亡视天而已天民也其终也顺受其三皇皇忧天下之不治者墨子之道也块然无情于万物者老子之道也有命有义正已而物正者大人之道也行至于大人尽矣指其所化谓之圣指其所以圣谓之神恭敬者弊之未将者弊者所以符恭敬而非所以为夲也诚悫者恭敬之实者也恭敬而无实君子不可以虚拘伯髙之䘮孔氏之使者未至冉子摄束帛乗马而将之孔子曰异哉使我不诚于伯髙好名者䏻譲千乗之国好义者譲不足以言之善者仁之质不忍者仁之动性之命于天者莫不善也杂于物然后有不善者人之常不善者徳之害也全其常者谓之仁仁人一也仁言其徳人言其体四体不具不足以为人仁亦如此而已矣如是者仁之质也由是善也憷于心而为不忍者仁之动也言其术虽一日之不忍谓之仁可也言其人小有不足而谓之人则不可孔子孟轲之言仁指其事则虽一牛羊之不忍而谓之仁指其人虽管仲湏无不得为仁而颜渊仲弓犹告之以所未至其为仁则同所以命之者异也貊稽曰稽大不理于口孟子曰无伤也士憎兹多口言之于人也憎之则滋多强自修而已诗曰肆不殄厥愠亦不愪厥问不可者欲之小人也可者欲之可谓善人矣徒知其可欲而未䏻有诸巳未信其为君子也有诸已则可谓信人矣书曰敬修其可硕善射者之教人志于彀而已䏻者从之今之与杨墨辨者如追放豚随而教之不受而去则又从而招之所以自䖏者既屈而欲其聼者之必入可谓惑矣有布缕之征布泉也缕布帛也长兴集卷第三十二以浚阙按长兴集四十一卷今前阙一卷至十二卷中阙三十一一卷浚阙三十三至四十一九卷共阙二十二卷沈氏三先生文集沈氏三先生文集长兴集卷第四十一沈氏三先生文集卷第九西溪文集卷第九刀笔湘州知郡屯田知郡郎中通州都官运使学士杂谢九首郓州知府侍读兖州知府少卿环庆部署都使太傅潞州知府学士大两省知州诸州知州以下两浙转运学士提刑郎中越州通判太傅越州签判以下扬州通判国愽新陜西都运諌议常州知郡兵部转运兵部学士杭州知府宻学侍郎诸州知州以下职司逺迎杂还逺迎二首丹州新学记张贯之真賛赠昭信军节度使遂国公宗颜谥昭𥙿赠司空兼侍中晏殊谥元献赠某官蓝元用谥荣恪赠中书令程琳谥文简三司狱空道塲功徳䟽右语功徳䟽右语真宗皇帝忌日醮文温成皇后醮文干元节罢散道塲斋文顺祖皇帝斋文真宗皇帝忌日斋文太宗皇帝忌日斋文章献皇太后忌日斋文章献皇太后斋文章穆皇后斋文文懿皇后斋文湖州知郡屯田此者承诏之藩引舟在道侧望封圻之近稔闻治行之髙无縁至前以释所硕遽辱书而为况仰执礼之过勤方此索居重期多爱感懐之至谈叙奚穷知郡郎中伏审已交旧符方待新令遽烦书礼良着意勤感服之深敷陈罔既通判都官伏承受代觧印趋装还朝遽烦诒书良谓约礼感铭之至敷叙寕周运使学士伏审某官拜恩计府抗节行台诏目敷闻部吏倾望维属城之无状晞善庇以有归窃跂斋舲已临近甸顺履霜严之气保绥神舎之休迎对在前欢愉剧此尚期加爱毕副所懐杂谢九首伏念奉间风期频更节物缅慕髙谊坐驰鄙心忽闚牋牍之华欣承福履之𥙿虽其遐阻来多晤言愿益爱頥前迎光宠感颂之至丛积于斯此者吏介书来牋凾斯暨载懐勤厚良用感铭此者叨冐国恩进陞官等宠灵非称忧畏弗宁约礼过勤诒书来况永言髙义寘在鄙心蒙𬒳朝恩进陞禁阁假行尹事实治畿封顾非可任之材安取所期之効僶俛就职启居不皇靖言其从盖有攸赖此盖某官楽善之谊上存本朝相先之诚周及多士矧兹蕞陋之质尤𬒳品题之私方将奏记于前亟奉置邮之问惠尔辤诲焉恩辉虽然劳谦之隆乃重无状之负谨当佩服蕲永宠华区区所懐缕缕无斁此者䝉𬒳朝恩进陞禁阁假行尹事实治畿封顾非可任之材安取所期之効僶俛就职启居不皇维楽善之诚有相先之谊惠尔辤问粲焉恩私虽然劳谦之光乃重无状之负谨当佩服蕲永宠华区区所怀缕缕无斁此者蒙𬒳朝恩进陞禁阁假行尹事实治畿封顾非其才方忧所称惠然辤问粲尔恩私永当佩藏敢有伦斁伏蒙仁私以某赴郡过府特垂宠访感服之至不任下诚此者奉𬒳朝恩进司帝制窃自惟于非㨿实隂頼于为容伏惟某官志在本朝楽得多士慕南山之咏万寿是期玩菁莪之歌百朋以钖推援无倦髦彦并升故虽蒙陋之姿亦冐宠灵之幸适将驰谢遽辱腾书礼意并隆感服无斁奉𬒳朝恩进司帝制顾㣲善状实玷宠章髙谊不遗荣函逺暨礼周意厚感极愧并郓州知府侍读伏审自请上前外临方面㳙辰署治已日戒行恭惟某官学兼九流材备数噐奋先群隽之路简在至公之心入直北门盖方倚以大用出藩东夏兹由徇于素诚且汶阳上㳺天平巨镇版舆安穏锦衣辉华故里犬鸡之声宻以相接新阡松槚之植甫不越疆并为宠荣岂但息偃适将驰庆遽辱腾书礼意甚隆感服无斁兖州知府少卿伏审荣𬒳诏恩进陞卿列居奉常之次允属能贤縂刺史之权尚㽞外部于维华望着在本朝行从疾召之归遂陟近班之贵方将賛庆遽辱腾书礼意并隆感服无斁环庆部署都使太傅伏审光𬒳诏恩擢司戌律伏惟庆慰某官忠纯有立材武自将蚤縻勇爵之荣积着战多之茂周旋边障祥核兵家属谋帅于六师遂进阶于诸将兹惟上选允恊朝佥方引聼于善猷遽辱烦于荣问永懐感服奚暇敷陈潞州知府学士伏审荣被诏函进陞史合仍当方面之寄寔督连城之权宠章所宣朝论惟允方将驰庆遽辱腾书礼意甚隆感铭无斁尚念朋㳺之阔独深节物之思愿益爱頥以熈福祉区区之意缕缕莫宣大两省知州此者承诏之藩引舟过府即瞻盛徳良慰鄙心诸州知州以下此者承诏之藩引舟过郡辱书为劳将意甚勤即奉晤言并深感素两浙转运学士提刑郎中此者奉承中诏出守东藩钦惟刾部之贤实获庇身之幸引舟在道观徳有期甫霜气之戒寒谅道腴之増胜尚蕲爱辅兹副瞻言越州通判太傅此者奉承中诏出守东藩钦惟能贤实共官事辱先函愊益示勤私前遅晤言并申感素越州签判以下此者奉承中诏出守东藩吏介书来牋函斯暨礼意良厚感铭不忘杨州通判国愽此者将命之藩引舟过府承有按田之后莫皇就见之勤使介书来牋封斯暨爱存甚厚感服无忘新陜西都运諌议此者承诏之藩引舟在道方卜中河之遇亟烦一介之书即奉晤言并申感素常州知郡兵部此者奉承中诏出守东藩拏舟在途指日过郡方引观于盛徳幸开慰于鄙心亟枉华牋实将髙谊爱存良厚佩服莫胜更遅晤言并申感素转运兵部学士昨奉勑圣君之赐为郡则优使者之贤庇身斯幸伏念某性匪甚敏学𥘉弗充先生诸余虽讲闻之已乆朝廷法律曽省习之未皇今用治民实兹从事漠然无措必矣包羞尚頼髙明之临一以寛假为济永惟鄙託不能倦谈杭州知府宻学侍郎此者奉承中诏出守东藩钦惟能贤实在邻治沧溟之浒幸𬒳于余波良匠之旁固宜于缩手辱先函幅益示勤私感服之深陈叙非悉诸州知州以下此者奉承中诏出守东藩视事有𥘉腾书来暨礼意甚厚感铭不忘职司逺迎伏承使节来次近郊有勤道途自保休胜即前迎谒得叙悃私杂还逺迎二首伏蒙仁私以将次郡城特垂荣翰感服之至不任下诚此者祗承诏言归直右省引舟在道辱介示书礼意过隆感服无斁丹州新学记古之学者学道与艺道与艺必出于师而师在庠序故学者亦必在焉后之学者学利而已利不待师而能也故学者不在乎庠序而在乎家焉夫先王之所以必用庠序者士之所在也教之所出也后世之所以无用庠序者士不在也教何有焉盖三代亡而庠序之法七矣汉以来不能及也然其间硕治之主当涂之士有志乎先王之治者甚衆欲近而反逺欲厚而反薄陵夷以至乎大壊若不可复者岂固不可复与亦失其术而已夫不䆒其本而末是圗不知其可也故虽有庠序之制师弟子之礼亦非先王之意矣宋兴既百年当庆暦间海内晏靖民趣于治天子休之以谓礼乐可兴而三代之治可放而致也于是遂登群材修法度始诏天下更立学制而増大之延师儒先経艺使学者务进于道变文之弊以近古使学者不独为利而已当是时天下之士不诫而劝不率而趋惟恐其后虽天下之人亦举相庆以望教化之行太平之成也而执事者不能称上意其所以注措皆甚誖谬始失于太学而天下从以堕于今十余年莫复有言治学者甚哉道之难行也孟轲有言王者之不作未有䟽于此时者也失庆暦之诏可谓王者之举矣而莫克终使天下之士失所望然圣人之心岂遂替哉执事者未能及尔此天下之士所以卷卷而有待者也然则今之郡县有能治学以待于上者岂非忠哉丹州直雍之北近边郡也其俗尚武不知学文常以武人守之益不以学为事虽庆暦之诏亦不能奉行今供备库副使梁侯鑑之来始谋兴学州故有孔子庙因即其旁而为学舎既甚备又为聚书迎师所以教与飬者莫不尽于是丹之民始知有学来者源源已而有诏使天下贡士于京师𥘉丹当贡三人而州之民既无有应诏者乃一取于它州及是所贡三人皆州之秀也于是丹之民益知学之可贵长者悦少者慕来者则愈衆或谓梁侯教化由上出者也发乎朝廷逹乎天下三代之法起于井田成于庠序兹之谓有本不立而区区其未非过欤梁侯曰教化固由上出也然吾为刺史不可以不奉诏书诏书不曰劝学乎且吾之道民以学而来者靡然岂我之能殴之也亦民之乐于善耳吾将以乐为善之民以待上之教化岂谓过欤于是士大夫知梁侯为吏之有方而其材果可为朝廷用也梁侯既喜其民之乐于学又惧后之人或嫚而不顾使丹之民不得卒为善而迁于悪也将以其事铭之石以示后之人乃来求文于余余既感夫学之废乆而庆历之诏不克终又嘉梁侯之用心者逺可以风乆四方故为着其本末而不辤嘉祐二年六月庚午记本治论序臣闻君明而臣修君作而臣行维君臣克恊于一而其志通其道济故纪纲以辑百度以釐君不得其为君则臣不得其为臣故纪纲以乱百度以圯未有有君而无臣也未有有臣而无治者也君以是罔弗圣臣以是罔弗贤二帝以是为二帝三王以是为三王古之善言治者不越是矣圣人复起不易是矣国家基业固天地声教彻四海祖宗三世功治全矣陛下以上圣之姿端拱太平恭俭过于前人仁慈闻于天下三十年间临政而愿治可谓勤且至矣然而纪纲百度尚未臻祖宗之世者岂治乆必变法乆必弊与殆群臣之未尽能而衆职之末尽举甚非所以副陛下忧劳之意也臣愚不足以䆒天下之事识治乱之㡬然甞学旧史窃闻故老凢前代之成败祖宗之遗烈亦粗讲熟輙以所闻见爲论三十篇篇着一事合而名曰本治皆国家之大躰当今之先务而一本以圣人之法或质以前世之迹或㮣以祖宗之制谓可施而行而无悖于理者惟陛下㽞神而试择焉不胜区区大幸谨上张贯之真賛公生于齐海岱之灵覧我徳辉仪于王庭濯濯其文矫矫其质匪躬之故维直维一朝廷是咨卿士是仪是谓先觉老成之师神之聼之介以夀祉冝尔后人来拜于是赠昭信军节度使遂国公宗颜谥昭𥙿国家兴四世百年间宗子之盛盖以千数其能卓然以名闻者有矣其能履法度以不失其宠者又多焉夫生乎深宫之中非有师保之良诗礼之习而能然固足尚也今考遂国公之始终无所亏者而又好学自疆以数𬒳天子赏异尤可称者也太常论谥曰昭裕兹无间然矣赠司空兼侍中晏殊谥元献司空𥘉以圣童召见章圣皇帝即以卿噐之维先帝知人之哲所以奨厉而育成其材者非它臣敢望而司空亦自以天子为知已所以感奋一心以事上者又非它臣所及故终先帝世未甞去左右君臣之遇盛以极矣上嗣位以先帝之所属且东朝之旧遂大任之夫以少年起逺外为两朝亲臣登丞相府为国元老非髙材盛徳孰克任之呜唿贤哉有司举谥法曰主善行徳曰元文贤有成曰献夫以道正身以身正国推贤进能维公罔私可谓主善行徳矣学为世师文为国华进退法度始终一徳可谓文贤有成矣谥曰元献有司之议是请从之赠某官蓝元用谥荣恪蓝元用以世仕自黄门至内侍都知领大镇㢘察殁以一品赠权禄名数咸极冈加考前后所居职多以能称而鲜败状无悪于衆人无羞于朝廷视诸其党斯亦可尚者也礼今三品则谥元用今一品太常议曰荣恪当从焉赠中书令程琳谥文简赠中书令程公蚤以林名闻于时天子不次用之歴中执法司国计尹大衆极朝廷之选既试効卓然遂𠫭丞相事任国之重天下称其平出爲藩屏经营二方以寕盖以其林爲国家用者三十年大事罔不与总位将相爲邦之翰固天下之望也欤今有司论谥曰文简夫制节谨度忠信以接礼勤劳公家一徳而不懈程公有焉考之于法可谓当矣孰能间议哉三司狱空道塲功德䟽右语伏以至仁当天品物咸若尚念中都之广未殚庶狱之情是用乗肃杀之辰班踈涤之诏宥恩浃𬒳重行荡空申命有司率循故事命竺干之衆启𣑽呗之塲秘密并宣允臻于胜果福祥所报愿谢于洪私稽首真如同归正觉功徳䟽右语伏以真人御世式应千龄之期大觉牗民允为诸福之地甫属诞弥之节祗陈𣑽呗之塲秘藏并开胜縁斯在伏硕皇帝陛下渊黙髙拱优㳺太清钖羡神策之长延洪多子之庆益推慈祉大芘舍生真宗皇帝忌日醮文伏以荆山之鼎既成空瞻桥冢帝所之㳺不返孰问钧天真宗皇帝道本希夷治由清静黙运无为之妙坐还太古之淳今皇帝圣性自然孝思罔极感讳辰于礼典严齐法于道家真宗皇帝伏愿登御崆峒从㳺污漫钖羡上灵之福延洪后嗣之休今皇帝伏硕覆焘无彊照临有赫奠枕岱嵩之固卜年箕翼之长然后股肱忠良藩屏信厚共賛㐮于盛徳期恊齐于太平温成皇后醮文伏以掖位既收望仙㳺之逾逺寝园备设属讳日之継临温成皇后济羙髙门升华宸御内佐六宫之治方此蒙成上賔七日之㳺亟其不返今皇帝顾懐懿徳追贲徽称载严时祀之修申戒道家之荐温成皇后伏硕归真紫极登籍黄庭拥佑邦家之昌䧏釐福禄之厚今皇帝伏愿道均覆载功被华夷永临北极之尊益固南山之寿凢兹胜利咸与衆均干元节罢散道塲齐文伏以玊烛均和甫导正阳之气电枢纪节属当诞圣之期奄暨多方同归善颂恭惟皇帝陛下躬荷皇策上当天心持四世之盈绍林于前绪保百年之业孚佑于下民相公枢宻参政左右王家股肱国体率吁周行之衆宗蕲大觉之神皇帝陛下伏愿聦谋日跻明哲时敏祚子孙于无极登寿考之不忘相公枢宻参政伏愿同寅恊恭奋庸熈载盛业着于当世荣名流于后来然后文武和于朝旄倪安于野凢在有生之类一归大顺之中顺祖皇帝齐文王业攸开实尊于祖徳礼経有奉载及于讳辰顺祖皇帝积庆自躬发祥于后虽光灵之逾逺顾庙寝之具严今皇帝祗序圣功遹思孝飨既尽诚于蒸祀复荐福于浮圗顺祖皇帝伏愿妙悟真如超归正觉推羡昊穹之祉䧏兴家祚之休今皇帝伏硕徳以日新功与世广闿本枝于百代登寿考于万龄然后百工并熈九族咸穆恊致太平之烈克成不㧞之基真宗皇帝忌日斋文伏以威灵在天永惟文考之烈明发追孝允谓圣人之能真宗皇帝徳侔古先功济华夏畅声明于一代遗膏泽于四方今皇帝丕承缉熈对越感慕既饰精于明祀复祈荐于大雄真宗皇帝伏愿超脱六尘归安十地敷钖惠慈之福保佑灵长之基今皇帝伏硕文明日跻武哲时𢡟开本枝于百世登寿考于万年然后臣隣辅丞戚近藩屏咸恊恭而宣力永致国以延洪太宗皇帝忌日斋文永世克孝本皇祖之垂谋継序不忘维孝孙之善述太宗皇帝躬叄造国底定多方实立一王之基遂开万世之嗣今皇帝継承不怠明彂有懐申戒上賔之辰追严西竺之荐太宗皇帝伏愿登慈悲之室超通惠之门䧏佑家邦召来戬糓今皇帝伏愿抚国长楙对时太平日月齐其光华天地均其髙厚然后卿宰翼翼本枝诜诜恊跻内外之和率归仁寿之域章献皇太后忌日斋文坤徳载物所以顺承于干王化自家所以仪刑于国章献皇太后肃恭明哲徽懿慈祥亲承顾命之忧拥佑圣躬之茂今皇帝欲报罔极不寐有怀遵讳日于礼经荐福因于𣑽竺章献皇太后伏愿往凭六法超脱五门推惠力之无方保邦基于不㧞今皇帝伏愿圣问时敏徳音日新永绥六气之和安享万年之寿然后三事良弼益宣劳而纳忠四隣懿亲咸讲义而敦睦凢在覆载一陶㤗宁章献皇太后斋文内徳之盛位正于六宫母仪之尊功施于四海章献皇太后天作之合文定厥祥本顾託于先朝能拥全于圣质今皇帝遹追慈教浚发孝思永维讳日之忧对越道家之福章献皇太后㐲愿觧真凢路脱屣仙尘上从八景之㳺下抚千龄之会今皇帝伏愿干坤合徳日月并明置国泰山之安维宗麟趾之茂然后群公庶尹安其位遂及世家黎元百姓乐其生咸知帝力章穆皇后斋文伏以圣人致孝之极神明是通浮屠利物之因幽显攸頼恭惟章穆皇后起盛徳之后居正体之尊徽音不泯信史咸在今皇帝奉先以礼追逺必诚慱谋衆福之门独向三乗之果章献皇后伏愿圆成正觉归悟真如推妙廕于诸天保太宁于百代今皇帝伏愿陟降帝右辉光日新援神筴于泰元占维熊于吉夣然后亲贤恊辅中外宅心休然一世之和贻乎万祀之承文懿皇后斋文伏以太虗无垠虽神明之莫䆒孝思有感傥盻蠁之可求恭惟文懿皇后积庆自先发祥开后既奉尊于正号遂登祔于祖宫今皇帝笃霜露之思追日月之逺式严佛事仰荐仙㳺文懿皇后伏硕超不二之门证无上之果隂持圣绪骏发孙谋今皇帝伏硕万寿无彊百禄是荷盛徳配于尭禹卜年过于夏啇然后本枝盘牙卿士心膂上以抚五辰之正下以遂万物之和凢在有生咸归大顺西溪文集卷第九从事郎处州司理叅军髙布重校兼监雕沈氏三先生文集卷第十西溪文集卷第十祭濮王文祭故吴越国王文祭赠太师孙公文中书祭皇后舅某将军文中书祭秦国太夫人祭国太夫人代人祭吴春卿文祭唐待制文洛苑使英州刺史裴公墓志铭尚书职方郎中致仕刘公墓志铭宿州司户参军吴君墓志铭陶叔献墓志铭建寕军节度推官丁君墓志铭长夀县太君魏氏墓志铭方夫人墓志铭尚书都官员外郎江君墓碣文祭濮王文惟王帝室之长本根是庇宗正之老九族是序贵有九命髙而不危富有万钟満而不溢上所尊礼下之仪表今兹薨谢畴弗弔悲爵则真王禭则华衮名数之宠存殁其极皷吹在行旌旙在列敢陈薄奠以荐衆诚祭故吴越国王文惟灵昔甞有吴越之地而能推惠于其民故享天之报子孙蕃衍昌大以施于无穷而幽宫在兹民实严之故今因民之心祗荐薄礼祭赠太师孙公文惟公行义之修着于乡而乡人不忘庆善之积发于后而世遂大故神灵之宅莫敢弗恭而觞修之陈实因衆皇中书祭皇后舅某将军文惟灵忠纯有立材勇自将徳门之庆戚里之光登于王朝縻我武爵富贵是期功名是乐虽得其位未充厥材奄焉永逝怛有余哀翣栁在涂笳箫在列千岁之归一触以彻尚飨中书祭秦国夫人惟灵孝友肃雝慈祥温惠袭庆髙门归嫔吉士克生贤子相我圣明咸有一徳垂拱仰成丞相在朝夫人在第寿考康寕五福充备天子嘉之封君大邦䄖翟象服为龙为光天乎难谌命也有极奄忽以终无恨于色吾君嗟悼彻乐废朝礼加一等官师是昭日吉辰良旟旐西指肃奠以辞灵其鍳此尚飨祭国太夫人惟灵柔明之徳形于闺门庆善之祥大于丞相丞相文武入辅岀征再执魁柄作时阿衡大邦为封万钟为飬匪也直今来者难尚帝命丞相抚封大原师长百辟端揆之尊朝廷是荣搢绅是慕丞相请祠夫人之故安车驷马即宁三川丞相纯孝风于九门里五福既充百龄何促奄忽其归罔有不足天子致赗恩加礼豊宠灵光渥毕于泉宫某守藩在南望弔弗及寄奠叙词哀盈恨集尚飨代人祭吴春卿文维公刚徤浑粹渊泉澳清万人之杰一旦之英巉焉特立弗与衆并朅来东州𥘉以文试进士贤良再冠多士金玊其声虹霓其气进登台阁入侍轩墀皜皜之质濯濯之仪彼群在庭畴敢与夷紫㣲右垣金銮北户代帝之言启帝之虑嘉谟逺猷日旉于下上属公贤将付机衡尹以大衆示观厥成𥘉不告劳敏如神明民有誉言朝有正论维公之才唯上之信乃参台司以斡大运平津之学贾生之忠宋璟之直杨绾之公奋于庙堂蹇蹇匪躬长风大川孤航莫济重隂积气皎日为蔽公当是时乞身以退出作屏翰四方之宣入陪讲艺迩英之筵乃睠雒宅宫钥是专帝方难材民胥愿治胡为奋人而不然遗天子震嗟士夫出涕呜唿天之于物固自有偏曷于善人尤不与年而彼姦傲鲜弗永焉呜唿前公后卿富贵烜爀存莫有闻殁奚足惜从昔以来未始有息孰如公䘮天下吊悲况于友朋义均戚私望哭陈奠庶来临之祭唐待制文惟灵有直清之徳立于本朝而身致显荣有庆善之祥施于后嗣而代益昌茂固搢绅之所髙行而乡闾之所尊慕也某既为里人通世契复幸守土得申所懐方时清明陈奠菲薄尚向洛苑使英州刺史裴公墓志铭至和元年秋七月乙亥洛苑使英州则史裴公卒于晋州后三年当嘉祐二年其子士禹为西京留守推官始谋以冬十月辛酉葬公于河南府之永安县归恩乡乃使人以公之世次伐阅始终之状来请铭予为之论次曰裴氏出河东闻喜唐丞相文献公辉郷公九代祖也其后或徙于蒲之万泉至公之皇祖赠右神武军将军延复来居京师遂为开封人皇祖三子伯丽泽右补阙仲济内客省使季䴡正尚书金部员外郎赠刑部尚书公之皇考也𥙷阙以文学客省以武功尚书以政事皆为祖宗名臣于是开封之裴独盛于世公讳徳舆字载之皇妣曰河南县太君宋氏公少以仲父任赐同学䆒出身再迁太常寺奉礼郎监和州酒大理评事监越州税光禄寺丞大理寺详断官遂为其寺丞通判河中府河中公故里也亲戚故人多在公既至悉召戒以国法不可犯为吏者不得以私贷已而皇妣之族弟以事至府公办其曲寘于理自是讫公去不复有至府者迁太子中舎知梁山军殿中丞通判永兴军有盗十七人杀人于市以逸公以谋获之请其帅宜尽戮以徇帅难之公曰白日杀人长安市安此非常盗也不尽戮无以威衆帅勉从之既而有以言于朝者诏遣御史覆视帅惧且譲公其后狱自白而诏不问帅乃伏徙知啇州州有官冶其徒皆四方流人常絷之以役公曰是亦人也岂不可以善待之而使之迁耶悉㢮其絷卒无一人敢冐法迁国子慱士虞部员外郎入权开封府推官岀知颍州民有少孤而畜于舅氏者舅死随其妻适某氏其妻又死乃告某氏曰昔我孤舅氏夫妇育我甚恩今又不幸硕得其䘮以归合葬于舅某氏不与乃间使人盗其骨去某氏怒执以告法当坐死公唿某氏前曰若知彼盗若妻墓何也曰是尝欲求吾妻之丧将以合葬于其舅尔公曰是故可嘉者也笞而遣之擢提点梓州路刑狱进金部知陜府徙耀州不行同州饥以选知同州民流者复业召对赐三品服提点京东路刑狱所部有广济渠岁调民濬之而其𬒳调者独二州既乆不堪其困公奏代以漕兵岁省民力数十万至今頼之进司勲知鳯翔府是时元昊反而兵乆不觧関中调发百出府所赋十陪它州公谕民以国事与期而寛之衆乐皆先期以办连诏褒异擢䕫州路转运使迁主客郎中大臣荐公有文武材拜西上合门使益州路兵马钤辖岁満益帅頼公自辅乃上言愿留公即诏加昭州刺使复留二岁还迁四方舘使知贝州徙兾州未㡬贝州乱公闻即发兵既至贼已拒守犹夺其西関城所全者甚衆兾去贝百里𥘉闻其乱民大优或劝公为备公不为动闾里帖息贝部镇有悪民乘醉辱镇吏出不逊语吏顾无所属则来告公立斩之自是无敢譁者贝乆不下有素害公者言公前为贝断妖狱不能絶其类使有今日乱诏以属御史事虽辩由黜为池州团练副使起拜染院使信州兵马都监进洛苑使徙宣州又徙开封府太康县朝仪直前枉且复用遂加英州刺史晋州兵马钤辖又徙知泾州未行以疾不起年六十七公为人刚亷笃实而自信不为苟合其居家如在官毅然不可犯遇事无大小皆为度使可持乆为吏长于治民前后更七州至今称思之其自歧徙䕫州人遮道以泣及自蜀还歧父老复相率出迎是时天乆旱公至而大雨歧人益以徳既去而送者如𥘉去时其自贝徙冀民挽持之终日而骑不得前冀吏或排其衆撃之曰汝乃夺我公吏卒或伤贝守怒使械数人衆乃稍去天性勤于公家其谪信州愈自励纎悉必躬或谓公少居此且迁优㳺而已何自劳也公曰九谪者固将以苦之也且吾职当尔尤喜荐士盖所荐者数百其至公卿为时闻人者多矣平生读书善老荘之説故其被黜流者累年虽家人不见其有异也夫人宣城县君史氏継夫人安平县君李氏二子士龙太庙斋郎早亡次士禹也二女适泸州军事推官杨谔温州军事判官赵颉二孙陟随陟试将作监主簿予少已闻公之名得识公者又十年知公为深尝叹公之材方进而斥旣起而不能尽其用以卒为后世之悲故为之铭而不让铭曰裴出河东其显岁千耀卿之后七世再迁迁于京师厥家既大及公之身其羙益济公𥘉从政奋然敢为四十年间实称吏师其刚莫摧其勇莫遏斥去无言我完我节君子之学重乎有施公治七州于今歌之位虽弗充公则亡恨琢石以铭来世之信尚书职方郎中致仕刘公墓志铭皇祐五年冬十二月尚书职方郎中刘公始致仕既素爱吴中山水之佳遂筑室以居而置其家事一不问独月与呉士大夫之贤者纵㳺酣饮徃来虎丘洞庭之间从其㳺者亦皆乐之而不知倦如是者十年年八十一乃卒吴士大夫更相吊以谓世之以老归者虽多而类不能知自放之乐使知之又颇以痊病而不可彊则如公者乃无几人是可贤也余家吴中与公家有旧当公之归余方位于朝不得从其㳺今公将葬诸孤来乞铭故余乐为之论次而不辤公讳某字禹昌袁州临江人也少孤知自立学问举进士天禧三年及第为福州懐安尉杭州仁和主簿徐奭胡则等数人荐其材擢为大理寺丞知越州萧山县迁殿中丞知苏州长洲县大常慱士尚书屯田贠外郎黄汴河催促纲运赐五品服都官贠外郎通判杭州职方员外郎知与元军屯田郎中知温州都官职方郎中知广徳军几九居官皆以治行闻公知于吏事盖天资也凢遇事无险易烦简必穷其根抵尽其是非然后传之法令关键牢宻吏不能闚而为姦故所居无不治其守官虽权贵有气力不能夺长洲多过客或求发民以輓船一人不与郡至为移书亦不聼杭州守多逹官自任不循以度公一皆执正守𥘉不能平后事有失而𬒳按举乃始愧谢所至必为民兴利除悪萧山凿郑河数十里以便转输兴元治山道以省栈阁葺三堰以灌汉中田皆息民大费而着以为后世利温州俗事妖神壊化乱法公捕诛其首悪而余一不问民更得自新故公所居能懐其民而其去也必见思古所谓循吏者不过此矣其为人乐易简直无内外之异不汲汲于进取使黄汴河故事岁得奏计召见前此者多自陈其劳以受赏公未尝一言及私元昊反时诏近臣举可以任边事者翰林学士苏绅以公应诏公遽自请不就人或劝之公曰士当自用以所能则官无旷矣兵非吾事也岂可苟利一身而使公家有废哉盖公之自任者如此然用是难进而所施止于一州岂不惜哉夫人髙阳县君纪氏贤明而材公之归老能优㳺而不以家为忧者夫人是助先公一年卒二子敦前秀州军事推官孜前处州䴡水县令四女长适尚书屯田郎中徐执中次适衞尉寺丞陈维孙次适雄州军事推官王谌早卒次尚㓜余闻刘氏世着姓而临江诸刘歴五代独不显自皇考尚书工部员外郎讳某始仕于朝主三司磨勘善其官而世以其官名之公又与其弟尚书主客郎中立之継有能名主客之子敞攽又皆髙材敞今翰林侍读学士重于朝廷凢三世为天下闻人盛矣然则刘氏未尝不显于世独不遭其时耳岂谓无其人哉公之葬实以嘉祐六年某月某甲子在某州某县某乡之原夫人祔焉铭曰虎丘苍苍洞庭峩峩昔公来㳺賔从歗歌洞庭廖廖虎丘翳翳今公来葬行路悲涕松栢在山有宛其城千秋安此亦维平生宿州司户叅军吴君墓志铭皇祐五年七月某甲子宿州司户叅军吴君卒后二年某月某甲子葬于东海朐山之隂君讳君庸字伯起世为东海着姓大父宿大理评事致仕以徳行名州里善教诸子有法曰元宾元卿継以进士上第曰元瑜以能力佐父治家君其子也母曰㳺夫人少端敏工辞章为吴氏之秀始冠策庆暦六年进士为青州临淄主簿丁継母谭夫人忧免既除调宿州司户叅军𥘉至衆颇少之已而大举其职僚吏乃更推惮刺史荐之于朝州事无大小皆以济部使者闻而又荐之未踰年而荐者已数人然知其材者愈多而其役愈加矣君素嬴至是被疾乆之又以使者符走山阳遂革不可治年二十八无子呜唿可为悲矣君孝谨为州里所称王妣福昌县君某氏之殁独以不见君为恨侍谭夫人疾昼夜不觧带服䘮已病岁余瘇能起其为人温恭修㓗尤善朋友尚信义故闻其䘮而嗟恫出涕者多矣予与君皆婚陆氏知君之深先葬其弟君衮奉其亲之命来乞铭铭曰有菀乎文以成厥名有勤乎官乃殒厥身命不吾伤而伤其志寿不吾知而知其仁铭之无穷以尉其亲陶叔献墓志铭㿖江陶叔献字元之其先自晋大司马侃以来世为㿖江大族自其父方左侍禁杭州巡检卒官始家于杭是时君始冠矣家甚贫奉母夫人孙氏以孝称好学明经能文吴越学者多从之皇祐元年春三月登进士第四月乙酉病卒于京师年三十六君俶傥有大节仁于宗族信于朋友善议论通古今所至公卿大夫皆为之礼且谓其必用于时而不可量者也岂谓其亟已者也呜唿其命矣𥘉君之卒诸朋友宾客既相与歛赙殡君于国东门外其妻唐氏则携其二男一女归江陵外家孙夫人老无所归遂飬于其外孙戴显甫吕寿终显甫者秀州人举进士有名令年𬒳选爲毫州永城尉遂载君之丧归以十二月壬午与君之考妣序葬于月轮山之东原嘉祐八年也唐氏先已亡三子者不知其所矣呜唿益可悲夫君所爲文章皆㪚亡独所撰西汉文类行于世予与君皆皇祐进士昔哭其死今见其葬非予孰爲铭者铭曰呜唿元之世皆有死奚甚可悲独子之身生死百罹没而冥冥一归于已使其昭昭子恨多矣吴山之阳大江洪洪髙冈茂林是惟新官亲安于前子从于后得其归哉妻子何有建宁军节度推官丁君墓志铭建宁军节度推官丁君者苏州人也皇祐元年春三月先帝临第进士于庭余与丁君俱在籍中始相识既出而丁君日来过余不知倦余去佐金陵丁君亦去为杭州余杭主簿余入位于朝丁君再调为开封府中牟主簿用今枢宻副使胡公荐得建宁军节度推官自丁君之去余杭至于建宁遗余书者月不絶在中牟每以其职事诣府必三四过余而后去故余与之益熟而丁君实通敏习时事善与人交而人多称之丁君亦勇自奋欲进显于时而荣其亲不幸而已于此其父某老矣其四子二女皆㓜未立哀哉其命耶夫士之有负其材而不能合于时而又得大臣称借如其志矣使进而不已亦何求而不得耶然卒已于此呜唿世之皇皇汲汲不知命者闻之亦可以少觉矣哉丁君者名伯𥘉字慎之年四十六母某氏妻周氏以嘉祐七年八月十四日卒于建州明年某月某日葬于湖州某县某鄊铭曰生也不能充其欲死而遗其亲之忧独得吾铭尚尉尔幽长寿县太君魏氏墓志铭长夀县太君魏氏三司使尚书礼部侍郎赠太尉羽之女也母曰南阳郡太君程氏魏氏世新安人太尉公当太宗时为三司使十八年有功于国为一时名臣其族既大而显爱其女为择所归而得张公公少孤奉其母安吉县太君章氏居京师有姉为杨文公夫人号南阳郡太君夫人既归张氏事安吉南阳钧用妇礼孝爱恭惠未尝有懈文公贤之常曰魏氏有女张氏有妇张公以材能进位于朝出入任事夙夜在公不顾其家家事一出于夫人而张氏故大家也夫人内治其室以法度外接亲党以恩意内外莫不服而归之张公中废下迁流落者十余年夫人处之如平时故张公益自信不以为戚张公平生㢘不治生业及以孝归居于呉而资飬或不足夫人薄衣约食不以其不足累于张公盖夫人学浮屠通其书之説故其于穷达之际能泊然安于命而不以外物动其心此士君子有所不及而夫人能之贤矣𥘉夫人与张公恩义甚笃公既卒夫人感慕哭泣遂𬒳疾不可治积五年年七十三治平元年五月甲子卒于杭州七月甲申归祔于张公之墓张公讳沔其葬有翰林侍读学士刘君之铭可考也夫人三子讽国子愽士诜尚书都官员外郎诲杭州观察推官五女长嫁国子慱士刁维次随州节度推官章中正次嫁进士陈玘次嫁驾部贠外郎边球次嫁太常寺太祝胡湘再嫁屯田郎中石元之孙男十四人长元忠杨州广陵主簿次元方试将作监主簿女十二人长嫁进士沈辽次嫁湖州司户叅军苏液曽孙三人夫人兄瓘尚书吏部侍郎弟琰光禄卿夫夫𥘉封长安寿昌及今长寿凢三邑也始余佐金陵为张公属官而与三子㳺其后又为婚姻通家及是则少子为余州从事迎夫人居官长子通判湖州未行次子通判越州时时以公事来省其亲三子皆纯孝诸妇循睦孙曽满前闺门熈熈足以为夫人乐然夫人已老而疾痼遂不起呜唿吾所知夫人之贤可谓信而铭之以传于后无愧矣铭曰显显魏氏于国有功我之宗兮晏晏张公善人之师我所归兮孝睦慈惠秉心渊塞攸好徳兮维讽诜诲克绍厥羙冝其子兮夀有余龄飬有余禄终多福兮穹隆之阳从公斯宅视双石兮方夫人墓志铭夫人姓方氏东阳人赠尚书屯田贠外郎允之女母曰南阳县太君施氏夫人年二十一归于郡人陈君奭生五男曰磐曰舜臣曰寳臣曰䃤曰确三女适张氏曹氏王氏年七十嘉祐元年十二月某甲子寝疾以明年八月某甲子葬于金华县先茔之次确余同年进士也以书来曰确不孝不得䆒母之飬恨即死念无以尽其心幸得铭母之懿以蔵诸幽使后世有闻确之望也敢以请余昔甞闻东阳人道夫人之贤者曰夫人少孝有屯田君之䘮南阳悲甚夫人始十余岁能开勉南阳以理退则衔哀不能食宗族称以为异既归陈氏舅姑贤之任以家事上下咸得其心无间言皇姑常曰我家大非我妇莫能辑也皇姑殁专内治祭祀以时宾客以礼凢妇人之事小大罔不躬群妇循服天性仁俭所以自飬者甚薄而内外之孤收字嫁娶无一失所者甚爱诸子而寳臣确尝逰学京师者五年夫人未尝命以归或以爲言夫人曰吾子能自求于学吾志也确登甲科爲滁台二州从事欲迎夫人以行夫人不可曰颛而心无以吾爲忧也陈君以徳行名州里夫人有助诸子修整舜臣寳臣皆爲进士确尤有名逹于爲政又夫人之教东阳人道夫人之贤如此是可以铭而传信于后者也夫人殁时陈君为太常寺奉礼郎致仕舜臣寳臣先卒确为台州判官铭曰陈在东阳世惟大家肃肃内治风于迩遐其治自何夫人是力孝睦慈俭妇功母徳其归之良其子之荣既豊而𥙿既夀而宁宅之维深石也不朽铭以善辞永诏尔后尚书都官员外郎江君墓碣文衢州开化县之江村原有墓者故尚书都官贠外郎江君之所葬也江氏世为县着姓君讳某字执中性刚而行髙又负其材未尝少屈于人与人交必称其善而责其不善故贤者莫不愿得与君交而不贤者莫不自畏君又不肯有所匿以谓非尽心于人之义用是小人多不快徃徃造为毁言君亦不为之易也使君能少加裕于衆则尽善矣古之人不足道也虽然君之慷慨烈直古之人何足道哉君始以进士连为建洪两州观察推官迁秘书省着作佐郎知江宁府上元县所至名声出人上庆暦中西方用兵而北边多警近臣有荐其材者擢通判信安军病不行知益州温江县遂监州之交子务是时文丞相帅蜀而成都大府其官属与四方之賔客号为多士而皆莫敢望江君丞相加礼焉代还通判台州四迁至尚书都官贠外郎君有兄不肖以妾为正室兄死益无頼乱家事太夫人命斥还其家不伏反诉君于部使者使者庸人又素悪君不为辨而闻于朝追君对狱信州予时佐建康军而君过焉予徃见君曰君不能受污而必求直耶君笑曰是宁能污我顾不可使吾亲对狱耳而治狱者又无状不能辨君即自诬为辞诏夺一官废君既归告人曰我知不遇于斯时也乆矣独以吾亲在尚欲以仕为荣耳今乃得休吾身以飬吾亲焉自是日闭门不与俗人通而以读书教子弟为事间则㳺山水赋诗饮酒一不以外物动其心后二年年五十六乃卒呜唿为国家者常思材之难得幸得之未能用而小人又乗埶并力以败之彼小人者可一日而使居位耶古之人所以有发愤而自弃于山林无悔者不足恠也君卒后九年予为㑹稽君之子崧一日来曰先人之葬章望之表民实为铭其世次卒葬月日终始既具然知先人者莫如公今墓有碣未有则也硕公有以刻之则先人为不朽而崧死且不恨矣予既常叹君之材不用于时以废死又悲小人之在位者实繁而为国家之害未已庶㡬有得吾言而创艾之然则吾之言其可已耶嘉祐七年四月十五日西溪卷弟十从事郎处州司理叅军髙布重校兼监雕