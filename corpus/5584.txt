法华经知音X卍XXX妙法莲华经知音序金陵石头菴学无学僧江夏如愚譔诸佛说法如慈父之教爱子略无毫忽隐慝知无不言言无不尽亦如明师之训蒙徒此不喻又取诸彼务得为子弟者解所以教训而后止如是则何用其屋中架屋钵上安柄更註疏讲说者哉盖佛法来自西域其言有不免华梵兼用其义有不免即世出世之差别是以诸大菩萨乘悲愿力来生此土或示身为国王大臣或示身为长者居士或示身为沙门释子留神内典若译文者若註疏者若兴供养者若颛讲说者无非受佛付嘱之人也又岂有彼此是非之优劣哉第受佛付嘱时比当有情愿不情愿者之不同致虽来生此土其护持流通固有其浅深深者如子干父事知父之家业为巳有虽吃苦不懈也浅者如侠人作事不过完其当时受佛付嘱一时之人情耳以故註疏者揭日月而行而览之者转播糠而昧目矣讲说者击皷而求亡子而听之者且唿鼠而为璞矣是经本明而註者晦之人本知而说者愚之求其为爱子而不为蒙徒不可得矣余见妙法莲华一经文虽平易义实奇绝事虽明直理诚玄奥虽曰匪雕匪饰而一大时教极雕饰之玄文无以踰一大时X教辟夫三场举子角试之文无不尽其心力衒其抱负颜其藻丽极其致趣而奇中求奇明中索明惟恐主试者之不知其妙且中矣唯此妙莲华王则如出榜唱名之文不假藻绘雕饰但曰第一名某人第二名某人而巳又一大时教如做官者考续之贤否或荐或黜必用品藻脩饰唯此金刚王宝觉则如奉圣旨之文不借委曲都俞但曰是或曰有点者用而巳然而得一是与一唱名者其先之文藻始有甲乙超擢否则向之工于艶丽令尽归之空华泡影奚用哉是以此经独以授记诸声闻名某某之佛者为诸佛出世之一大事因缘也俾众生开示悟入佛之知见为最后之极谈者也夫一大时教不曰一切众生皆有佛性乎不曰始知众生本来成佛乎然未实知所成何佛佛为何人出何时劫据何国土有何眷属说何佛法复转记何人此泛言读书者皆可登第做官之谓也宁如此经实授舍利弗等万二千声闻成佛十号劫国庄严之显记欤弥勒虽甞记于阿含弥勒迺菩萨非此经之记诸声闻也此诚佛法中奉圣旨出榜唱名之经一大时教奚可类焉一大时教诚开华也若此经者则结果矣由诸声闻初不信自心作佛致佛有四十年之含忍由将有作佛之机动故含忍不住直得放光动地三周九喻而说焉由说之中以平易而彰奇绝幽玄故俾人视之似澹而实深有味乎其旨也天台岂不玄乎未识玄于此温陵岂X不要乎未知要于是诸方讲白文者岂不曰讲经之大义乎而未达夫大义在授记吾人当来成佛劫国庄严之佛知见耳佛知见者何吾心本有之实相也吾心本有之实相者何经中或名眉间白毫光或名不时出之优钵罗或名火宅门外白牛车或名长者室中大宝藏或名普雨三草二木之甘露或名权变过现未来之化城或名系衣里之明珠或名见泥边之近水或名多宝塔或名三净土或名阿私陀之仙人或名娑伽罗之龙女或名四行之安乐值大功者赏髻珠或名恒沙之弟子遇父归者增寿命或名分别德或名常不轻或名如来现神力或名嘱累与菩萨或名肯服药一切众生皆喜见或名善行医普门自在推观音或名妙音陀罗或名庄严普贤行总之三藏十二部一切脩多罗不出此经之𡀢矢也如愚生逢末劫肤受无闻隣树索环固多宿习深愿迺甘自发作事不假人侠唯性惭爱子质秉童蒙不揆才难贱而自用然知佛诚慈父心如直弦直以佛心求佛言经外不另立其科恐坐截鹤续凫之愆也又知佛实明师言如至宝直以佛言求佛心言虽重而意必有在故值一切繁文赘语必务究其源本虽不外立其科亦章句而节目之见经井井固自有程法非浪施也然后依乎牛之天理而游刃于技经肯綮之未甞若其经之来历自有宣师之序在若其文之起伏义之浅深次第具载二十八品之註中日就月将X从容卒业众请灾木以广流通经云一切声闻辟支佛所不能知唯佛与佛乃能知之是以命题曰知音者也诸方有目有趾者愿必待是而成功幸无以耳当眼择其善者而从之则不负昔日灵山对佛之发愿而今日此经此註是为诸方再奉吾佛圣旨重揭成佛唱名之榜矣若其佛祖有所不为文字有所不立果是其人何嫌躐等计註成历地凡三郡一邑始于南京应天府碧峰寺之石头菴註两品次于镇江府之焦山寺註一品次于徽州府之松萝菴註四品次于高淳县之淳西菴及韩乡官止菴精舍註十五品末复于石头菴註六品也历年凡三载有奇始于万历三十年壬寅夏六月十五日讫于三十三年乙巳秋七月十五日也妙法莲华经弘传序知音唐终南山沙门道宣述明护国金刚寺住持如愚着妙等五字经题也弘等三字据经题立序题也今X先解经题后解序题先者诸经命题须当机请而佛说之唯此经题目自过去日月灯大通智威音王等诸佛法中巳是此名且佛在定中文殊答弥勒业巳先言之及佛出定许说亦莫过拈过去诸佛之旧题云如是妙法诸佛如来时乃说之此妙法二字可见是亲佛说者又云如优昙钵华时一现耳梵语优昙钵罗准众经论诗编当是灵瑞大宝青莲华则莲华二字亦是佛自喻妙法者是知题标莲华二字非目世间寻常所有红白莲华乃经中所云优昙钵灵瑞大宝青莲华也以大宝青莲华世间希有故经云譬如优昙华世间所希有若红白莲华世岂希有哉有则为金轮圣王出世之灵瑞也佛以此华喻妙法者准经文全重一时字以诸佛出世凡说小大三乘之法顺众生机宜随宜便说不拘其时唯此经畅佛本怀须时至而说何则以此经不说三乘唯说一乘然一乘即前三乘三乘元为今之一乘最难信难解故也不说则巳说则一切声闻辟支佛往日未许成佛者今皆得受记作佛即如优昙钵灵瑞大宝青莲华不出则巳出则定有金轮圣王应世人民寿命国土庄严皆得增长故经云舍利弗当知诸佛所得法无量方便力而为众生说或说修多罗伽陀及本事乃至未曾说汝等当得成佛道所以未曾说说时未至故今正是其时决定说大乘我X此九部法入大乘为本以此而知经中法喻训题全重一时字也题准经名经是佛语不可违佛自撰以方华即果处染常净莲有六义妙有十妙而强解也以染净因果常即之言皆四十年前方等教中之义非此经最后极谈不问染净等赐白牛不拘久近皆付家业中可拟议也此方出其经题之来源若欲训其义理亦依经自释为愈经云诸佛随宜说法此训题中法字意趣难解此训题中妙字经中训巳又征而释之云所以者何随宜所说之法意趣难解为妙我以无数方便种种因缘譬喻言辞演说诸法是法非二乘人等思量分别之所能解唯有诸佛乃能知之所以然者以诸佛所出之世界虽不同而为一大事因缘开示悟入佛之知见则同乃至云但以一佛乘故为众生说法无有余乘若二若三故云妙也此经中自标自征自释法之为法妙之为妙显然无疑之明文也若准起信论直捷明法与妙者论云所言法者谓众生心是心真如相即示摩诃衍体故是心生灭因缘相能示摩诃衍自体相用故此心既摄世间出世间之法故谓之法具体相用三大为诸佛本所乘一切菩萨当所乘觉与不觉之妙用故谓之妙法众生一X明此心法之妙即父母所生眼等六根当下便是诸佛之知见矣由众生不敢承当及不肯承当故佛于四十年前随众生所宜于阿含教或说此心法为有众生闻法证得二乘小果之涅槃于般若教或说此心法为空众生闻法成就大乘之菩萨于方等教或说此心法非空非有即有即空菩萨闻法究竟一乘阿耨之菩提如此小大三乘分别岂佛与诸佛出现于世之心乎佛与诸佛出世原只要众生直下承当自见此心是佛则一件极大的事有因有缘皆毕矣由众生难信难解致佛无漏无为诸法之王为其下劣忍于四十余年与取相凡夫随宜而说騃到四十年后佛涅槃时至忍骏不禁直得满槃托出彻底为人故有此放光现瑞出定扬德二十八品之文以明佛与诸佛出世唯为众生开示悟入本具佛之知见名一大事因缘者无非欲令小大三乘之人总得一乘劫国庄严成佛十号之显记也故会前四十余年随宜所说之法都成一乘佛知见之妙法也故题云妙法者此也然须声闻辟支佛及佛见前灭后闻一偈一句一念随喜者受记时到与佛涅槃时至始能说之如优昙钵灵瑞大X宝青莲华寻常不现须金轮圣王出世时到时一现耳故题喻莲华者此也若经卷第一之训仍诸旧疏可也优昙钵旧翻瑞应知音训为灵瑞大宝青莲华考正法华经云如来云何说此法乎譬灵瑞华时时可见佛所叹法久久希有大方等陀罗尼经云尔时祇陀林中有宝莲华从地涌出高七多罗树其华有八十万恒河沙重一一重中各有一佛与无量大众前后围绕说妙法藏舍利弗念欲供养是诸佛故以神通力绕此华王经八十七日百千万分不周其一文殊师利问佛此华是何名字诸佛中与无量大众说妙法藏佛告文殊善男子此华名优昙钵罗其中诸佛皆名释迦牟尼汝等应当供养问曰经文彼此一字增损不同切恐此经但云优昙钵未甞有罗字法护所以翻为灵瑞名义集所以翻为瑞应方等陀罗尼经既多一罗字佛所以用训宝莲华也答曰不然名义集标文亦直是优昙钵训文特增一罗字释为瑞应也是知优昙钵即优昙钵罗瑞应即大宝青莲华无疑矣本经妙音菩萨将来此土先现八万四千宝莲华文殊问佛是何因缘先现此瑞是亦以见宝莲华为瑞应也问曰宝莲华为瑞应则是矣而曰青莲X华岂不与瑞应有抵悟乎以名义集翻优昙钵为瑞应翻优钵罗为青莲故二华各自一名一色故不可以瑞应为青莲也答曰准方等泥洹经二华元是一华优昙钵即是优钵罗以彼经三度喻佛难值文异义一故初须䟦求见佛云佛难遭值如沤昙华时时一有初无钵字次佛教诸比丘覩佛仪容云却后一亿四千余岁乃当复有弥勒佛耳天下乃有沤昙钵不华而实若其生华则世界有佛末训阿难佛恩广大无不成济然而难值如沤波罗华时时有耳又无昙字有罗字一经一时三度之文或云沤昙沤昙钵云瑞应者或云沤波罗云青莲者皆喻佛难值是知瑞应即为青莲华也问曰佛说方等泥洹经在北藏驹字函止得上下二卷由失译人名附东晋录故致损益错讹似不可准况名义集弘般泥洹经云阎浮提内有尊树王名优昙钵有实无华优昙钵树有金华者世乃有佛如是则优昙钵是金华非青莲华也岂可以失译人之经为凭准耶答曰方等泥洹经失译人名固不可信若鸠摩罗什者古称为七佛译经之师彼译金华为青莲亦不可信即吴支谦译维摩经云清净金华眼明好罗什译云目净修广如青莲是翻金华为青莲华亦可信矣见宝塔品一品藏中别名云萨昙分陀利经今为开合华梵俾见经题莲华是用经文优昙钵华为X义萨谓妙法昙即优昙瑞应义特省其文耳分陀利云白莲华合释应云妙法瑞应莲华经以彼萨昙分陀利证此妙法莲华开合相符妙得佛心可为古今定衡矣问曰彼既云分陀利是白莲华知音云非世间常所见红白莲华乃优昙钵灵瑞大宝青莲华岂不前后自相矛盾乎答曰青白莲华凡生水中不足为瑞一生树上皆可为瑞应而知音颛以青莲华训者以经论诗编往往皆以青莲华言曾不十分以白莲华言故从多多为善也普曜经瑞应品云菩萨临产之时先现瑞应三十有二其第四瑞应云陆地生青莲华大如车轮又云于是王宫先现八瑞其第四瑞云诸观屋宅悉自然生青莲华大如车轮宋丞相张无尽法华论云妙法莲华经所谓莲华非如他经所譬莲华或取开敷出水因果同时乃取瑞莲华也宋洪觉范禅师法华论云优昙钵三千岁始华华必金轮王应世佛以况第一希有之法本经药王菩萨本事品云是人现世口中常出青莲华香论云晋建兴二年长沙县西自千叶青莲华两本生于陆地官吏掘之丈许根茎出于瓦棺X发棺有白骨一聚青莲根蒂出髑髅齿骨间有铭记棺上曰有僧诵法华经万部临终遗命以纸为衣以瓦为棺塟之事闻朝廷诏建寺其处名莲华寺今驿亭其基隋天台顗禅师法华玄义释题有云经文两处说优昙钵华时一现耳此灵瑞华似莲华故以喻妙法玄义又设问云经题莲华定是法华三昧之莲华定是华草之莲华答云定是法莲华法莲华难解故以草华为喻为中下难悟使易知也宋雷菴受师楞伽经註云优昙钵又云乌昙钵罗此云瑞应象教皮编云沤波罗一云乌昙钵罗青莲华也唐岑嘉州云参甞读佛经闻有优钵罗华目所未见又唐诗云青莲渝法微释证经题竟释序题者准本序赞扬无尽曰弘永贻来哲曰传以序弘赞莫穷承贻诸后云序次序也又头绪也序如墻观东西墻知堂室之浅深绪如丝丝得头绪而不紊经有序知文理之低昂及有绪而不乱也此一篇序章法应分四节妙法下标序一章之大旨蕴结下承序一经之出处夫以下释成标青抑扬一大时教X独尊本经以表弘传之义弘赞下结成序题妙法莲华经者统诸佛降灵之本致也妙法为法莲华为喻属所诠经为能诠者之一字牒定经题指七卷文言统总摄义诸佛即经序品光中所现方便品中所谈宝塔品中所会集降谓隐胜现劣如陞降之降灵迹也致意愿也谓经虽七卷文似不多其三世十方一切诸佛降灵迹之本意本愿总统而摄尽无余也既称为佛何有陞降葢以诸佛清净法身无有彼此色相可见方为正位一涉报化之形便属偏位今光中所现方便所谈宝塔所会无非报化身偏位之佛隐清净法身之妙胜降现千丈丈六报化之劣迹比之法界众生则灵较毗卢遮那妙体则迹为降也如此舍巳从人无非曲成万物要一切众生知有白家巳成了佛之法性耳经云诸佛出世无非为一大事因缘欲令众生开示悟入佛之知见乃至一切众生从诸佛闻法究竟皆得一切种智此诸佛之本意也偈云我本立誓愿欲令一切众如我等无异如我昔所愿此诸佛之本愿也蕴结大夏出彼千龄东传震旦三百余载西晋惠帝永康年中长安青门憞煌菩萨笠法护者初翻此经名正法华东晋安帝隆安年中后秦弘始龟兹沙门鸠摩罗什次翻此经名妙法莲华隋氏仁寿大兴善寺北天竺沙门阇那笈多后所翻者同名妙X法三经重沓文旨互陈时所宗尚皆弘秦本自余支品别偈不无其流具如序历故所非述此承序一经两土之出处蕴葢藏义结谓结集大夏西域之美称出彼千龄等者谓经自佛灭结集以来葢藏而未知所谓处也彼出彼西域千年始东传此土所谓出也震旦西域谓中国之名葢中国在天竺之东琳法师云东方属震日始出曰旦楼炭经云葱河以东名震旦三百余载当作二百余载于文始顺于数始合佛法自汉明帝永平七年始入中国至献帝终共一百五十五年归魏魏五主共四十四年归西晋西晋四主合五十二年至惠帝永康年中仅得二百余载东晋元帝至安帝义熈罗什译经之年始足三百四十一年也今先明汉帝本始佛法来源后详其年载庶见为传刻者所悞西晋者司马氏建都洛阳对东晋为言惠帝字正度武帝次子永康惠帝年号惠帝以庚戌即位改元永凞辛亥改元康甲寅改永平庚申改永康长安古称咸阳汉高祖建都改为长安以山河百二子孙可长安也青门俗唿迺长安东坝城门邵平种瓜处炖煌禹贡雍州之域汉为炖煌郡竺法护者梵语竺昙摩罗剎此云法护月氏国人究三十六国道术泰始二年丙戌自天竺达玉门徙居炖煌人尊其德讳其名称其地曰菩萨后入长安居青门永康七年初译出此经为十卷名正法华虽传震旦过二百余载始成翻译又此经来东土之出处也东X晋者五胡乱华元帝渡江建都江东之建康望洛阳曰东安帝讳德宗孝武太子丙申继孝武即位次年丁酉改元隆安凡五年又改元兴凡三年又改义熈凡十四年后秦姓姚事见前註弘始姚兴年号龟兹国名在焉耆西南沙门云勤习鸠摩罗什云童寿前秦王苻坚闻师名遣骁骑将军吕光率兵七X万伐龟兹取什当晋太元七年壬午岁也得什俱还至凉州闻坚巳殁光遂据凉州即三河王位国号太凉改元大安当晋太元十一年也光卒子绍立为太原公吕纂所害纂立又为吕超所废立吕隆姚兴弘始三年遣师伐隆隆降遂奉什至长安秦王师礼之当晋隆安五年辛丑岁也弘始八年什始于草堂寺译出此经为七卷即今名也当晋义熈丙午年而序曰隆安以什入长安时言耳隋氏仁寿者隋高祖文皇帝姓扬名坚弘隆华阴人汉太尉震第十四代孙初宇文泰仕魏封周公至子觉受魏禅国号周坚父忠仕周有功官至太傅隋国公忠卒坚袭爵陈大建十三年辛丑坚受周禅都长安国号大隋自文帝至恭帝通三主合三十七年以国号为姓故曰隋氏仁寿文帝年号北天竺者天竺有五总名印度此云月邦简非其四故曰北阇那笈多准添品法华经序当是二人然彼经序无阇那有崛多翻译集笈多上有达摩二字序云大隋仁寿元年辛酉普曜寺沙门上行请崛多笈多二法师于大兴善寺重译此经为八卷名添品妙法今序两取半名合成一句曰阇那笈多也三经重沓等者缴前起后之辞谓经虽统诸佛降灵本致自西之东出处有时凡历三译不胜重沓文X言旨义彼此互相陈列似无优劣第时人所宗仰而好尚者唯秦本弘传为多此序王所以独序秦译不序晋随译者在顺乎时也如药草喻两译尚多半品之文什译则无如嘱累品什译次在二十二法护译次在卷末自余支品等者谓秦本既为时所宗尚则文旨皆善奚序于二十八品有述及述不及者以述不及者皆支品别偈也不无其流具如序历等者谓既是支别奚用列入正经以各有其流类也既有其流类当循流得源俱依品目次序而辞理历明易知故序于凿井显示悟后有所不述唯述诸佛降灵之本X致如下节所云云也夫以灵岳降灵非大圣无由开化适化所及非昔缘无以导心所以僊苑告成机分小大之别金河顾命道殊半满之科岂非教被乘时无是覈其高会是知五千退席为进增慢之俦五百受记俱崇密化之迹所以放光现瑞开发请之教源出定扬德畅佛慧之弘略朽宅通入大之文轨化城引昔缘之不坠系珠明理性之常在凿井显示悟之多方词义宛然喻陈惟远自非大哀旷济拔滞溺之沉流一极悲心拯昏迷之失性自汉至唐六百余载总历羣籍四千余轴受持盛者无出此经将非机教相扣并智胜之遗尘闻而深敬俱威王之余勣辄于经首序而综之庶得早净六根仰慈尊之嘉会速成四德趣乐土之玄猷此释成诸佛降灵本致以明弘赞也夫以者发语辞前云诸佛降灵此云灵岳前通述十方三世此单述释迦一佛故以灵岳别之所以然者以释迦为本经之教主诸佛本致出释迦而唱显释迦本致畅则千百亿无量无边之化佛本致皆畅矣灵岳即经耆阇崛山梵语耆阇崛此云灵鹫岳者尊称之降灵用诗惟岳降神润色非大圣X无由开化者谓诸佛法身遍满三千以释迦之大圣独降迹于灵鹫者非无其因由来此开权而化实也适化所及等者正显其有由适当及到谓有何因由廼千二百阿罗汉适当于此山蒙佛开化得受记成佛时到以为由也既阿罗汉得记时到为佛降灵之由何故经中有化及化不及者化及者昔有大乘缘如千二百阿罗汉及二千学无学众得记者是也化不及者昔无大乘缘如五千退席者佛虽有由平等能化则亦无以开导其心矣故曰非昔缘无以导心所以僊苑告成等者申明大圣始终有由开化之地谓佛始有出于僊苑所以于仙苑而告成机亦分别其大小终有由于金河所以于金河而顾命道犹科殊其半满岂非下是结证语谓如彼经所诠小大半满之地岂非是佛教被乘时始终之有由哉第无足与灵岳降灵之地相考覈其高会说此授记二乘人成佛之妙法也是知五千等者申明适化所及不及为无缘有缘之义谓既小大半满不足与此经高会相考覈云何此经而有五千退席之众以是高会而知五千退席非真退席乃X佛神通力示现以退者为增上慢辈作进者之缘也既退者可为进者之缘则五百受记成佛之进者愈崇显其往劫曾蒙佛密化之迹矣以上泛序一大时教始终旁明佛之降灵此下叙入本经正明佛之降灵所以放光等者谓经因有此退为进之缘进为崇显密化之所以故序品佛于眉间放光现瑞弥勒文殊一席问答无非开舍利弗等千二百阿罗汉之心使发请诸佛出世为一大事因缘之教源也出定扬德等者谓方便品中佛因舍利弗等不领会序品中义故直得自巳出定赞扬权实二智之德无非演畅佛与诸佛智慧之宏略也朽宅通入等者法说一周身子得记其余声闻尚未信解身子代请佛重喻说以三界喻火宅佛喻长者声闻辟支佛喻火宅中诸子先以三车引导后等赐大宝白牛之车虽区区数千言莫过为二乘人畅通入大乘之文同一轨度也文轨用记今天下车同轨书同文行同伦润色化城引昔等者迦叶等四大弟子领譬品说穷子喻酬佛佛更为说药草喻品虽为四大弟子述成其不逮其实欲千二百人由药草喻一时开悟佛知见与其成佛之记而五百弟子反由一味之雨润于人华渐矢修行皆得道果及汝等所行是菩萨道渐渐修学悉当成佛之说安于小果迷其大乘意谓前后法既一乘人皆菩萨奚用精修更求与记故佛授四大弟子记后又说化城喻品为因缘说一问以明佛昔在智佛法中为十六菩萨沙弥时曾为千二百人植有大乘之因今成佛犹先度千二百人以小乘者以小是引入大之缘也大如宝所小是化城使五百弟子知昔有大乘宝所之缘不自坠堕于小果化城不实之涅槃安于渐而不顿进也系珠明理等者五百弟子领佛因缘说一周得受果记感佛恩德说系珠喻以佛喻亲友自喻醉人一乘佛知见之理性以喻其珠今佛说三周法五百人开悟如酒消后觉昔珠今用智X佛与佛相去劫尘虽是久远而佛知见理性之珠不曾少刻遗失故曰常在凿井显示等者承上文而言谓佛知见理性之珠虽在苟不得此经开示悟入修治之方四亦不得现前受用故佛于法师品又再四劝其精勤读诵受持此经而说凿井一喻谓在家出家学菩萨道求菩提有善不善者若依他经修习如于高原求水但见干土虽费穿凿其水尚远若依此经修习如施功不巳转见湿土遂渐至泥知水必近以此经诠显开示悟入圆顿成佛有多种之方便也词义宛然等者谓序品至法师品三周之词义虽曰宛然明白而数喻陈列思惟其实远大以词义似是世谛易见易知之常谈而喻陈则明向上难信难解一大事之因缘故以上弘赞其经以明所说之法妙自非大哀下弘赞其佛以明能说者具慈悲之心妙谓自非释迦之大哀与旷济孰能说此词义宛然之妙法拔其滞而不通溺而不昇沉流之二乘人自非牟尼至极之悲心孰能譬此喻陈惟远优昙钵之莲华极其昏而不明迷而不悟失性之众生哉自汉至唐等者谓自非吾佛大哀极悲诠乎此经何以自汉至唐计年六百余载是时之久也总历羣籍计经律论四千余轴是法之X多也而人不受持他经独受持此经最久且盛者验是佛之大哀一极之悲心所加被也六百余载照前三百余载明唐异乎晋也受持盛者应前时所宗尚为不诬也以上既弘赞其佛将非下又弘赞其僧俗具有机教相投及闻而深敬之妙照前有由开化为教有缘导心为机扣投也合也谓昔佛在世亲说此经犹多怨嫉而有五千退席今佛灭度既久受持者反如是之盛将不是机与教而相投佛与众生有缘而相合耶此机教相投合者诚非一生一劫之善根乃并是大通智胜佛法中十六菩萨沙弥尘点劫前所化之遗尘也魏都赋先王之桑梓列圣之遗尘闻而下谓即未机教相投但一闻此经之名便深生敬仰者亦俱是常不轻菩萨于过去威音王佛法中甞见蒙授记之余勣功勋也则机教相投与闻而深敬者又不可不自庆矣辄于下辄专首前综织具锦丝万亿经纬由之提掇序主谓我知机教相投与闻而深敬之人既皆过去佛法中遗尘余勣故辄敢自专作序冠于经前如综而提掇之使人见序而知经由经而开悟佛知见庶得六根早净而勿晚攀仰弥勒慈尊龙华树下受记成佛嘉美之胜会速成四德而不迟一直趣入常寂光之乐土证一乘实相之玄猷也弘赞莫穷永贻诸后云尔此结归序题序主谓巳作此一序人微言轻如撮土之助泰山勺水之益沧溟莫能穷尽经之功德万分之一但愿由此序而俾此经永远贻诸后世表区区一念护法之诚也云尔者谓一序所云如此尔尔音释廆冒顿皝氐烜妙法莲华经弘传序妙法莲华经知音卷第一X姚秦三藏法师鸠摩罗什译明护国金刚寺住持如愚着妙等四字为所诠经为能诠法喻名题义解见前妙法莲华经序品第一此依经题立品题也品题各连经题名者以经题为总品题为别品虽各有类聚总属妙法莲华经故此经二十八品准常为三分序品一品为序分方便至常不轻计十九品为正宗分如来神力至普贤劝发计八品为流通分序分一品有通有别如是我闻至各礼佛足退坐一面为通序诸经通用此式尔时世尊四众围绕至佛当为除断令尽无有余为别序别序此经发起之因缘虽曰序分正宗流通大义实尽于此诸品之名唯药王本事品及提婆达多品是佛自说余或译人所置令读诵受持者见品题则知一品之大义序品者叙列起教之源本明此经何人而说在何地方而说为何人而说因何事而说说竟成何果报故曰序品如是我闻一时佛住尽诸有结心得自在此一名证信序谓凡诸经有如是等数行文言能使人证入法身信有三宝故如是者准智论为信成就也佛法大海信为能入信则言如是不信则言不如是故五位信位居初十一善法信亦为首X信心之前更无胜法依此信本解行证始立刘蚪云圣人说法但为显如唯如为是故称如是我闻者闻成就也我即阿难五蕴假名闻谓耳根发识废别从总故云我闻合上如是为指法之辞云如是之法我从佛闻然我有四种一凡夫徧计之我二外道神我三大小乘人假我四法身真我今拣非余故云假名乃随世流布以便生宾称之为我大小乘人辨闻不同有云耳根有云耳识有云根识和合今从后义问曰既曰耳根发识合云耳闻奚言我闻答曰以耳为六根之别我乃一身之主废别耳从总我故言我闻楞严经云此方真教体清净在音闻欲取三摩地实以闻中入则闻之一字乃娑婆教体故一切经首置之一时者时成就也师资合会说听究竟故言一时不拘春夏秋冬子午卯酉等时以佛说法四十九年总为一大时故佛者具云勃陀此云觉者谓自觉觉他觉行圆满为说此经之法主乃六种成就中主成就即释迦牟尼文佛也住者四威仪之一约能住则住属佛约所住则住属王舍城等处又此数句是佛将涅槃时阿难请问一切经首当置何语佛命置如是我闻一时佛住某处使天下后世知佛法有源本非世人可妄作也一以断疑二以息诤三以简邪有此三益佛命置之经首断疑者阿难陞座相好如佛众起三疑一疑佛重起二疑他方佛来三X疑阿难成佛及举如是等语三疑顿息息诤者谓不言我从佛闻是自有制作则诤论起矣简邪者谓外道邪法经首皆置阿忧二字阿者言无忧者言有外道谓万法虽多不出有无为吉佛法异彼故云简邪王舍城等者处成就也昔为驳足王与千子共立舍宅之都故名王舍乃摩揭提国国王即阿阇世耆阇崛云灵鹫解见前序是佛所居说此经之地先城后山尊地主也与大比丘等者众成就也是此经当受记成佛之人比丘罗汉准余经各有翻译训释兹不赘但以本经相释大比丘一句标列其数皆是下解释其大之所以谓称比丘则巳何言大也以皆是阿罗汉故对下学无学二千人而言以显未证四果大阿罗汉则名小比丘也诸漏巳尽者三界果丧也无复烦恼者四住因亡也一等出家为僧皆佛弟子元无大小之别但漏尽无恼为大否则小也逮得巳利等者阳似叹德阴实斥过以不肯同菩萨巳利利人但图自身灭尽三有见思之结惑使三界因亡未来不漏入烦恼坑中则分段果丧三明六通从心所欲惟利无害自在而巳心自在简非菩萨法自在此经将要授记二乘人学菩萨发大心故叹德中寓有抑辞下出名其名曰阿若憍陈如如是众所知识大阿罗汉等梵语阿若憍陈如此云最初解摩诃云大迦叶云X饮光优楼频螺云木瓜林依林住彰名伽耶云城依城住彰名那提云河依河住彰名舍利弗云身子大目犍连云釆菽氏迦旃延云文饰阿菟楼駄云无贫劫宾那云房宿憍梵钵提云牛呞离婆多云星宿毕陵伽婆蹉云余习薄拘罗云善容摩诃拘絺罗云大膝难陀云喜孙陀罗难陀云艶喜富楼那弥多罗尼子云满慈子须菩提云空生阿难云庆喜罗睺罗云障覆此万二千之首领故云如是等其名其德出处多端余经具述此不繁引复有学无学二千人此所谓比丘非大比丘也研真断惑名学真穷惑尽名无学此二千人即学于阿若憍陈如等之弟子辈廼初二果之人摩诃波阇波提比丘尼亦与眷属俱上男僧此女僧摩诃波阇波提云大爱道又名尼众主是佛姨母耶输陀罗云华色是佛在俗后故连佛子罗睺以标名此序出家二众菩萨摩诃萨八万人能度无数百千众生菩萨下标其数皆于下叹其德菩萨所以异乎二乘者在上求下化福慧双修具足四无量心也于阿耨菩提不退转者大喜也得总持辩才转不退转法轮者大悲也供无量佛植众德本者大舍也常为诸佛所叹以慈修身善入佛慧者大慈也世X人得一名位而永不失尚生欢喜况于菩提无退其不喜耶所以初地名欢喜且文殊等是等觉地菩萨于菩提无退及喜之大可知矣世之悲愍人贫贱之苦济以富贵莫过有时有数菩萨既喜自家得陀罗尼之总持又喜得四无碍乐说之辩才于无量劫中以其明辩才华转自所持不退之菩提与无数之众生令成佛果其悲愿之大何有过焉得不退自利也转不退利他也二乘人能如是乎世人以舍心供养一贤一圣有其限数其舍之福莫过求人天小果菩萨舍身命供养无量百千诸佛不求人天福报只愿于诸佛所植众德本则其舍之大可知也世人或得一王侯长者称叹尚自爱心慈而不暴以通其大人之智慧菩萨由喜悲舍之大愿力常为诸佛所称叹宁不以慈脩身善入诸佛甚深无量之实慧乎通达大智等者谓因得菩提转法轮自利利他所以通大智到彼岸彼岸即菩提也由供佛植本慈以修身慧以济人自利利他有如此实则有如此之名所以名称普闻无量世界能度无数百千众生也二乘人能如是乎喜之与悲慧兼于福明法施也舍之与慈福兼于慧明财施也故以四无量心为训中摄福慧二严及六波罗蜜菩萨之所以为大菩萨者此也其名曰文殊师利菩萨菩萨摩诃萨八万人俱上叹德此列名尔时释提桓因与其眷属万二千天子俱此序三界天王及天众也尔时下欲界诸天娑婆下色界诸天少无色界以无形质不能听法故也释提桓因具云释迦因陀罗此云能作能作三十三天之主故复有下是能作之臣名月即月宫天普香是星宫天宝光是日宫天此三天子是帝释内臣四大天王即东方持国南方增长西方广目北方多闻统领四洲为帝释外臣自在第五化乐天大自在第六他化乐天此及四王忉利欲界六天也举下上而中摄夜摩兜率二天娑婆云堪忍色界分四初禅为娑婆世界主尸弃云顶髻初禅天主光明二禅天主以圆光成音为教化故等之一字摄尽三禅四禅有八龙王各与若干百千眷属俱难陀云欢喜䟦难陀云善欢喜此兄弟二龙王娑伽罗云咸海和修吉云多头德叉迦云现毒亦名多舌阿那婆达多云无热恼池名摩那斯云大身优钵罗云青莲华亦池名此八龙王或因德性或因居止各得成名广如他解有四紧那罗王各与若干百千眷属俱紧那罗云疑神似人而头有角见者疑之帝释之歌乐神也居十宝山凡佛说法身现其相歌于空X中诸天闻之皆来听法故以法妙等为名有四干闼婆王各与若干百千眷属俱干闼婆云寻香行帝释奏乐神凡帝释将奏乐先焚香此神居十宝山中一闻香气便到帝所而奏乐乐者缘幢倒掷之技乐音者节凑金石丝竹等音美则倒掷中胜者美音则节凑中胜者有四阿修罗王各与若干百千眷属俱阿修罗云非天又云无端正因中作福带嗔感果与天同而非同天之受用故云非天男丑女美故又云无端正婆稚云团圆佉罗骞駄云广肩毗摩质多罗云净心罗睺云障蔽与帝释战即障蔽日月也阎浮人行善多则帝释胜行恶多则修罗胜四天王所以恒察人间善恶愿天胜也有四迦楼罗王各与若干百千眷属俱迦楼罗云金翅鸟其翅金色两开则广三百三十六万里扇开海水取龙为食慑伏羣类故云大威德形踰羣类故云大身食龙饱足故云大满颈有摩尼之珠故云如意自天至此名八部其间少夜叉及摩睺罗伽二部夜叉云捷疾鬼食人之属摄在四天王部下摩睺罗伽云大蟒神摄在八龙王部中故不另言也戒多乘少为诸天眷属乘急戒缓为余七部眷属乘戒俱急为菩萨乘戒俱缓则堕三途凡是八部中王皆是大愿力菩萨应身以四摄法为教化者X韦提希子阿阇世王与若干百千眷属俱韦提希云思惟瓶沙王夫人也阿阇世云无指又云未生怨王舍城之国王也初韦提怀阿阇王相师占曰此儿生巳定害父母王信其言阿阇始生命扑杀之但损一指故名无指宫人潜养唿为善见后害父母果如相言故又名未生怨得佛教化知非悔过一堕地狱即生天上各礼佛足退坐一面谓四众八部等无论僧俗俱各顶礼佛足退坐一面以待说法也一面者谓佛在众中说法无前后左右俱见佛面故此言一面下言围绕围绕于前后左右一面也释通序竟下释别序别序有三节冥显开示悟入一大事因缘之方便初从尔时世尊四众围绕起至欢喜合掌一心观佛止是佛将要与二乘人授记作佛恐其安于小果迷其大道故先说无量义经名教菩萨法欲二乘人从闻思修开佛知见者矣又入无量义处三昧是佛为二乘人入三摩地示佛知见者矣先说经后入定从今时至实际所谓先以定动也次从尔时佛放眉间白毫相先起至以佛舍利起七宝塔止是佛见二乘人不知动定特从眉间放白毫相光圆现法界事相生佛始终示人人本有一无位真人在六X根门头日夜放光动地欲二乘人悟佛知见者矣三从尔时弥勒菩萨起至品末文殊云佛当为除断令尽无有余止是佛见二乘人根钝而不悟密遣二人即求穷子具陈上事欲二乘人入佛之知见者矣定中放光二大士而复问答者从实际至今时所谓后以智拔也二乘人既不入故劳我世尊从三昧安详而起有方便之谈起正宗分也尔时世尊四众围绕欢喜合掌一心观佛尔时下承上文而叙佛甞说经不简二乘人今日为诸菩萨说大乘经则简二乘人矣名无量义则显二乘人甞所闻之义皆有量矣教菩萨下谓云何为大乘以是教菩萨法故云何名无量义以是诸佛所护念故此方便品中所以有其智慧门难解难入之权智也佛廼如此说者欲激动二乘人而二乘人不动者意谓既教菩萨于我何有故佛说此经巳即结跏趺坐入无量义处三昧使二乘人明见教菩萨法不离吾人身心之不动处非二乘人全无此方便品中所以有诸佛智慧甚深无量之实智也二乘人不解意谓诸佛甚深无量义定我何能入只得天雨四华地摇六震天地无情尚为动雨而四众八部及人王等反不回头转脑知有此一段真光为自家分内事却欢喜观佛是何辜负我世尊要为二乘人开佛知见无缘之慈乎宗门所X谓贪观眼前浪失却手中桡只知说经入定者是佛雨华震动者是天地而不知能观能雨能动者总是自家一尊活佛之知见也尔时佛放眉间白毫相光以佛舍利起七宝塔尔时佛放眉间下眼耳鼻舌各司其能眉无所职位居其上所谓当其无有器之用故佛将为二乘人说授记一大事因缘成佛之本末究竟先于眉间白毫相中而放其光示佛知见不远吾人之眉睫间二乘人何难会也以上文身心不动会之六根皆有动唯有两眉不动故光从眉间放也白毫相三十二相之一东方为羣动之首万八千世界约大数而言靡不周徧者言寂而常照之真光无处无之以上明能照之光下至下明所照之处阿X鼻云无间地狱极恶之苦处阿迦尼云色究竟天堂最善之乐处下地狱上天堂中摄饿鬼畜生人及修罗依正之报善恶之形有殊寂而常照之心光直一相而无相也尽见下谓此光在六道众生而不减也又见下谓此光在三世十方诸佛而不增也以众生本是佛佛是众生之所成故见众生时即见彼土现在之诸佛也及闻下谓借佛光此土四众眼中既得见彼多土诸佛耳中亦得闻彼多土诸佛所说经法也后文三变净土所来分身诸佛案于此矣并见彼诸下谓以一真心之光周徧上该果海诸佛在此光中下彻因源众生亦在此光中是心佛与众生三无差别矣佛与众生位且悬殊而共一光岂比丘等四众修行得二乘之道者又不在于光中耶二乘人亦可以因是而悟入矣奈何哉二乘人不信甘心为声闻而不愿学菩萨乎故示比丘等四众后光中复见彼多土诸菩萨种种因缘信解相貌俱在常寂心光中而行六度万行求成诸佛之道也复见诸佛般涅槃者谓彼多土十方诸佛既在我佛光中说法现前成佛矣种种菩萨又在我佛光中行道未来成佛矣恐此土会众谓成道说法时光明则有涅槃之时光明则无故又示彼多土诸佛般涅槃者亦在此佛之光明中也经云纵汝形消命光迁谢此性云何为汝有无如是则生者未甞生长者因子不信X是父脱珍御而隐胜现劣焉灭者亦何甞灭医王因子不服药而示往他土矣此佛知见所以为不生不灭也复见诸佛般涅槃后等者谓彼多土诸佛应化之身虽灭此经所诠生佛等有之法性常存众生能持此经经中巳有如来全身舍利不须复起塔寺也如是则宝塔品中会诸佛圆证前法过去多宝佛塔先案于此矣是知光中圆现生佛始终无非法界实相诸佛一大事因缘本末究竟业巳毕矣上根利智之人不待吾佛从三昧安详而起告舍利弗则巳彻矣何则先说无量义经即入无量义定者廼示此心照而常寂也又从定中雨华动地放光者廼示此心寂而常照也寂而常照诸佛不异众生照而常寂众生本是诸佛何所往而不达而二乘人都不信耶由是下文有二大士示问答会古今也尔时弥勒菩萨作是念悉见彼佛国界庄严尔时弥勒下弥勒既同文殊于日月灯明佛法中曾见此瑞曾闻此经岂有不知佛现神变相之因缘大率只要提醒身子等万二千人使心有所措闻佛出定之谈不惊疑耳今佛下始而作念无可问答以佛定中所现神通之相不得问故复作下继而作念有以问答以文殊既不入定又见多识广可得问而答故尔时比丘下谓不止弥勒一人有疑众皆疑也尔时弥勒菩萨欲自下谓自疑未决固应问更观他疑尤应问故曰而问文殊师利等可谓四顾踯蹰亦模写当时之形容尽矣以何因缘与下文为一大事因缘相照应然疑字最重以有疑始有信悟故于是弥勒菩萨欲重宣此义以偈问曰文殊师利导师何故身意快然得未曾有于是下弥勒此云慈氏思益经云若众生见者即得慈心三昧故天台云经奚有偈具五义故龙树毗婆沙云一随国土天竺有散华贯华之说如此方序后铭也二随乐欲有乐散说有乐章句三随生解有因散说得解有因章句得解四随利钝利者一闻即悟钝者再说五为众集有先后必以弥勒文殊问答者此经授记声闻当来成佛非当来X成佛之人不能问故弥勒以大慈而兴疑问然非过去巳成佛人不能答故文殊以大智博古以通今文殊师利等者颂六瑞一段略其说经入定二瑞妨文赘也长行放光后雨华先颂文反之旃檀下四句长文无者颂文补之其景像可想见眉间光明照于东方受报好丑于此悉见眉间光明等者颂长行自尔时佛放眉间光明起至尽见彼土六趣众生止谓因佛光见彼万八千土中第一事众生善恶光景有如此者土非金色因佛光照变如金色善恶业缘因也受报好丑果也天堂果报则善好地狱果报则恶丑问曰佛为何放光使见彼多土恶善丑好答曰为后文诸佛出于五浊恶世之先证使法会大众见佛光所照多土皆释迦之化土耳又观诸佛圣主师子梵音深妙令人乐闻又观诸佛等者颂长文因佛光见彼多土现在诸佛第二事及闻诸佛所说经法第三事光景有如此者佛称圣主师子谓三界九地类皆有圣佛是圣中之主人中之师子也光中所见诸佛以见宝塔品求之乃我释迦之分身佛也演说下能被之教文言则微妙第一声音则清净柔软教诸下所被之机根大而人多由诸佛梵音深妙令人乐闻所致也各于世界讲说正法求无上慧为说净道此颂长行由佛光并见彼多土诸比丘比丘尼优X婆塞优婆夷诸修行得道者第四事也各于世界下谓上诸佛以柔软音教诸菩萨彼受教无数亿万菩萨又各于彼万八千世界化佛场化而讲说正法或以种种因缘说或以无量譬喻说无非照明诸佛所讲之法开示悟入所化比丘等四众之众生也此又明菩萨为能被之教主比丘等四众又为所被之机宜良由比丘等四众是六趣中众生肯闻法修行之人故长行以修行得道者言颂中云众生也若人遭苦苦谛也厌者憎恶欲断之义谓生老病死是苦之果凡人皆以为乐而爱着今得佛与菩萨说法开悟有厌恶之心则知苦而断见思惑之集矣为说涅槃灭谛也尽诸苦际道谛也谓众生既遭世间生死苦果而厌恶之诸佛菩萨便为说出世间不生不死之涅槃以见道一十六心修道一十六心断尽八十八使八十一思苦之分际得声闻乘如彼诸子求乎羊车出于三界之火宅也际字对遭字看谚遭际也尽字有修行工夫对厌字看以遭际虽有分限能厌则始能尽断故也此所谓慕灭修道也若人有福等者辟支佛乘如彼诸子求乎鹿车出于三界之火宅也声闻不供养佛所以遭苦辟支佛少行布施以供养佛故云有福供佛因也有福果也种福因而得中乘福果者其志在求胜于声闻乘故佛菩萨为彼说十二因缘之缘觉法也若有佛子等者大乘X之菩萨如彼诸子求乎牛车出于三界之火宅也菩萨上求下化修种种六度四摄之行绍隆佛种使不断绝则佛为父而菩萨为子故称佛子其志不但如辟支佛求胜诸声闻乘而巳乃欲得佛无上之慧故佛菩萨为彼说其清净六度之道也六度谓之净道者不住相也菩萨曰净道则二乘人所得之道尚未清净可知矣以二乘人但净见思证我空未如菩萨净无明证法空故佛一光中所见彼多土诸求三乘人光景有如此者文殊师利我住于此如是众多今当略说文殊下结前起后我住于此者此谓灵山法会之近地也见闻若斯者斯谓光中或见诸佛及三乘人之身或闻诸佛菩萨说三乘之法或三乘之众遵法修行而得三乘之果如此百千万亿之妙事据前较后如是众而且多远隔万八千世界之广大高厚如在目前略无障碍不能尽述今当略说如下文所云云也我见彼土恒沙菩萨济地狱苦令入佛道此节及下节共计一百二十六句颂长行因佛光见彼多土诸菩萨摩诃萨种种因缘种种信解种种像貌行菩萨道之第五事也我见彼土下谓见彼土能行道之大士数如恒沙之多也故以种种因缘一句牒醒其长文通标六度为因缘而种种信解在其中矣信解无相用布施而发挥故又信X解不真虽拔一毛而利天下不为况肯内外财皆施乎而求佛道者通标所求一乘之果也或有行施下别释金银等七宝奴婢情与无情皆施也小则车乘大则辇舆轻重皆施也以欢喜之心为因用所施之物为缘但回向佛道也愿得下回向之辞谓愿世间有限七宝等财施而得出世间诸佛所叹三界第一之大乘也愿曰回向者大经十回向亦名十愿故或有菩萨下谓或见菩萨不唯施车乘等而更施驾车乘等之驷马及辇舆上栏楯等之庄饰也复见菩萨下谓不唯施车马等之外财而更施极难舍身肉手足等之内财如我释尊为月光王舍头善眼僊人施目皆欣乐施与自非信解真为不能也文殊师利下颂种种相貌一句谓由佛光见彼多土菩萨或以以王相貌说佛为道而行檀度舍内外财为僧之相貌剃须发被法服便于行忍辱而持戒也问曰剃须发被法服作持戒可也作忍度何也答曰以后文云如来衣者柔和忍辱心是故也或见菩萨下谓菩萨以在家作出家之相貌也独处下多闻之相貌也勇勐下精进之相貌也又见离欲下求禅定之相貌也深修下谓因定得通则成千变万化之相貌也又见菩萨安禅等者谓于安禅之时感佛恩德以声音为佛事之相貌也复见菩萨下智深所以能问X诸佛之妙法志固所以闻悉亿劫而受持凡此皆智慧之相貌也以上颂自利之相貌又见佛子定慧等者颂利他之相貌也谓菩萨由深修禅定则定得具足由智深志固能问能持则慧得具足定具足自性宗通慧具足禀受师承所以内不失巳外不误人方能近取譬以无量喻为众讲法而利人也欣乐下为众讲法约中下根言欣乐说法化诸菩萨约最上一乘人言菩萨既能观机说法故将破魔兵而先击法鼓也又见菩萨寂然等者谓菩萨一动一静语默无非佛事语慧则利击法鼓而破魔兵定默则虽天龙恭敬不以为喜也又见菩萨处林等者谓菩萨由定慧具足故能处林放光拔济地狱众生出苦顿令入佛道也颂因缘信解唯以布施一度表彰颂相貌则以六度而形容不然无以见其种种相貌也慈氏可谓善问井井有条什师可谓善译而运斤成风不乱也不然经文才言布施又言布施才言车乘又言宝车只见文字重叠错杂颠倒今准长行谛察颂文始知妙哉圣经无一字之多无一语不善自古诸师何不细审阅而用巳意妄穿凿之耶又见佛子未尝睡眠以此妙慧求无上道此颂长行行菩萨道一句分六度度每以佛道杀文又见佛子下精进波罗蜜也六度以精进为首者意警二乘人不精进但念空无相无作于菩萨X法游戏神通净佛国土成就众生不生一念好乐之心也此经要授二乘人成佛十号劫国庄严之显记故以精进而激发其心故后授阿难记曰我与阿难于空王佛所同时发心阿难常乐多闻我常勤精进是故我巳成佛而阿难护持我法未尝睡眠去昏散也经行林中摄正念也勤求佛道不求小果也又见具戒者勤尸罗波罗蜜也威仪无缺戒相具也净如宝珠戒性净如珠能澄破戒之泥滓也又见佛子住忍辱力者勤羼提波罗蜜也增上慢人或辱于口而恶骂之如后文言是无智比丘等是也或辱于身而捶打之打音顶以物乱打曰捶以杖直剌曰顶如后文或以杖木瓦石而打掷之乃至数数见摈出远离于塔寺者是也皆悉能忍者英雄豪杰睚毗必报挞辱市朝士之所耻今菩萨皆能忍者以求佛道故佛岂嗔恨而欲报横逆之冤乎此忍辱之有力也如此又见菩萨离戏笑者勤禅波罗蜜也戏笑离则自心定矣痴眷属离则外境不扰矣亲智者以求得定之方入山林为除乱想之便故能亿千万岁摄念而不动非同二乘人乐独善寂之灭尽定乃欲成佛道也或见菩萨肴膳饮食者勤檀波罗蜜也檀之最急饮食为先饮食成疾则汤药为急寒暑须衣以名衣上服直千万两重价者施之名衣千万尚可着价舍之似易或无价衣则价亦难着矣舍之为难X菩萨欲满足檀度亦不悋惜而施佛及僧者如后文无尽意解颈真珠众宝璎珞供观自在者是也千万亿种旃檀宝舍下起居须舍不用凡材施以旃檀之宝舍坐卧须床不用麤恶施以众妙之卧具四事备足若无园池为游戏三昧地则亦不为如意之檀也故菩萨又施华果茂盛之园林流泉清净之浴池如此种种微妙欢喜而施不求人天福报但求无上之佛道也或有菩萨说寂灭法者勤般若波罗蜜也般若利人则种种教诏无数众生而不倦般若自利则观诸法性无有二相犹如虗空成我法二空真俗二谛也又见佛子下般若不着二边成我法俱空之不空得中观慧则第一义谛以观诸法性属自教诏众生属他至中观第一义中则自他诸法无二之性犹如虗空广大而无相性既无相心何能着不着二边之慧是为妙慧以此妙慧求无上道成佛必矣颂众生诸佛闻法及四众则略颂菩萨种种因缘信解相貌行道则广佛巳成道功德不可以言尽众生尚未成佛业苦之相亦难以形容唯菩萨者为上求佛果下度众生之人诸佛赖以传法众生赖以出苦其荷担之责任亦重矣要二乘人学菩萨故以此而警醒之或是我释迦一佛因中之行见佛求法如此之勤也或是十方三世一切诸佛之行证佛求法如此之同也或是妙音观音药王等之行遵佛嘱X累如此受持其经而坚固也世无去来界无远近一时一会皆于众生毗卢遮那常寂心光中炳然齐现一大时教何有如此之奇特事焉是以此经为诸经中王矣佛白毫光中所见彼多土大乘菩萨光景有如此者文殊师利又有菩萨如天树王其华开敷此颂长行依佛光复见彼多土诸佛般涅槃者及见诸佛般涅槃后以佛舍利起七宝塔第六事及第七事也文殊师利下不依长文颂诸佛般涅槃之事而但颂佛灭度后供养舍利者译人不欲经文胶柱影摄之也又见佛子下言塔之多数逾恒沙者以国土世界多而庄严光饰无限极也问曰上第六事佛灭度后供养舍利既巳言矣此第七事何以复言造诸塔庙等句答曰第六事但云供养舍利显是佛才般涅槃露地供养佛身骨之时比尚未造塔也此第七事云造诸塔庙等者谓佛灭度巳后欲将佛身骨藏而不露使人但供养塔X庙也故后虽有为供舍利之句不为赘也以彼一时此一时故宝塔下言塔之高一由旬四十里五千由旬则其塔之高二十万里矣直曰纵横曰广正等者横直四方一样二千由旬则该八万里宽大此释成其塔之高上才言一塔一一下释成其妙更叙其多塔每塔皆具旛铃故曰各千幢幡内挂摧去物之我慢而生敬珠网外交于露幔日照光生何其烜爀以相暎夺宝铃匝垂于层级风动声宣何其音响以相节凑见庄严塔之妙不可以见闻尽矣诸天龙神下谓有如此塔自然感天龙八部常以华香伎乐而供养也故弥勒复称文殊以结告其高妙云彼万八千世界诸佛子等如此庄严光饰塔庙本意直为供养舍利不为庄严国界然不妨由塔之庄严而国界自然殊胜奇特妙不可思好不可言也亦所谓丘夷而渊实也如天树王等者忉利天上东北有员生树其树生须弥山顶人间羣树高大者无以过又天帝释所钟爱故称天树王其树华开敷诸天为之游乐丛集园绕其间有如天龙人神供养此塔生敬仰也依佛一光见彼多土诸佛般涅槃后供舍利造塔庙光景有如此者佛放一光我及众会我等见此得未曾有佛放一光下结前起后谓佛止放一光能令我辈见彼万八千国界无边无量种种殊妙如上七事X者皆诸佛神力智慧力使然求其四十年前俱未曾见故曰希有放一净光下正明其希有佛子文殊愿决众疑瞻察仁者为说何等自初说颂沿至前节皆申弥勒一巳之疑应长行尔时弥勒菩萨作是念起至我今当问止之文此及上节颂弥勒为法会大众申疑应长行尔时比丘比丘尼起至悉见彼佛国界庄严止之文故前颂初曰我住于此次曰我见彼土三曰我见诸王皆以我为称上节颂所见七事既完将欲求答以除其疑故兼大众而云我及众会我等见此始以巳兼人而称至是则专主众会而请故称佛子文殊愿决众疑也四众欣仰下承上文而言谓六瑞七事若是一向曾有之事则众人不疑即疑我弥勒亦能为众而决之因一向未有今忽见之四众X所以欣仰瞻着仁者又视着我各生其疑谓今世尊何故放此眉间光明照见远方生佛始终法界事相我既不能为众决疑众又不敢请仁者故我虽为众请实亦为自请仁者解我疑则众疑自解矣故云佛子时答决疑令喜时答者谓如时候生物应节不迟乃求速答之义何所饶益等者正出其疑谓佛寻常说经则不入定入定则不雨华雨华则不动地动地则不放光放光则光中亦未尝见许多之光景今佛如此振天动地放光现瑞果有何所饶益众生之事而先演畅此光明耶佛坐道场等者谓佛今演此光明还是为发明佛菩萨树下始坐道场所得妙法今欲说此耶还是为与诸大菩萨授阿耨菩提成佛之记耶示诸佛土下谓佛若为说道场所得之法往者巳说矣若为授诸大菩萨成佛之记往者亦曾授记矣并不曾见佛眉间光明中示万八千世界之佛土众宝庄严而清净亦不曾见佛土中有许多之诸佛今者示土现佛故我定知此非小因小缘必是说妙法及授记之大事因缘也但不知佛何故重说妙法重授何人之记耳汝文殊既过去见得佛多又具大智必定当知示土现佛之瑞幸勿负我及四众龙神瞻察仁者之心于此二事为说何等问词铿锵义亦绸缪灵山一会宾主酬酢宛然在目思之尔时文殊师利语弥勒菩萨难信之法故现斯瑞X尔时下前佛说经入定放光现瑞一大事因缘满盘托出弥勒业巳眇目矬陋庄聋作瞽而故问为文殊者何不将出昔日把住世尊陞座谛观法王法法王如是的手段出来待佛才结跏趺坐两手掀翻下座世尊也只得本分向王舍城中乞食免得家丑外扬岂不省话会哉方且云如我惟忖后惹世尊出定料简不少云不退诸菩萨其数如恒沙一心共思求亦复不能知则二大士面皮厚三尺矣何也佛既曰思求不得奚文殊曰如我惟忖乎虽然钩锥在手为人与为巳不同安知二大士不与释迦老汉曾暗打合同来耶旧传二菩萨问答一曰弥勒观七事以腾疑二曰文殊拟十因而领答前问章既判七事此答章应判十因故将经文分十二节初一节总答问意末一节结答问意中十节因缘申证其总答初中语弥勒菩萨等者弥勒上问曰世尊何故放斯光明为说妙法为当授记此非小缘故今答曰善男子佛意固难测量但我惟古忖今知佛世尊果如汝所疑此非小缘乃欲说大法也雨大下以三喻一义扩充其大雨大法雨者二乘人自谓年并朽迈枯稿极矣佛以一乘佛知见法雨而润开之吹大法螺者二乘人自谓巳得涅槃无所堪任昏聩至矣佛以一乘佛知见法螺吹示以警醒之击大法皷者二乘人不复进求阿耨菩提懈退惯矣佛以一乘佛知见法X皷击悟以䇿进之演大法义者二乘人但念空无相无作于菩萨法游戏神通净佛国土成就众生心不喜乐佛以一乘佛知见大法之义演畅痛快使趣入之诸善男子我于下文殊谓我何以知今佛欲说大法也以我于过去诸佛曾见说经入定后便即放光放光后便即说大法故以上惟古也是故当知下由古以忖今也欲令众生下谓欲说何等大法也乃欲令大小乘众生咸得闻知一切世间难信之大法也此句最重一经二十八品若文若义都摄尽故与方便品佛出定后双叹诸佛权实二智为案诸善男子如过去无量无边三菩提成一切种智诸善男子下十因中第一劫远名法相同因上言过去未知过去多少劫此言过去无量无边无数劫阿僧祇云无数故上言诸佛未知是何佛此言号日月灯明佛具如来等十号与今佛同也演说正法下明彼佛未说此经之前亦先说三乘与今佛同也法谓正法者以初中后皆善故也其义下谓既分初后何以皆善以言分初后义则深远语则巧妙故分初后纯一下释成深远为求下释成巧妙灯明过去虽久十号之称三乘之法与今释迦不异则知今佛所为皆先佛之程规非创式也次复有佛亦名日月灯明所可说法初中后善次复有佛下十因中第二佛佛道同意非偶然因二万佛法姓号皆同其式则其来久矣信不虗矣颇罗堕云利根二万佛本末七十余言叙尽译手其高也其最后佛未出家时巳于千万佛所植诸善本其最后下十因中第三舍宝位父子出家今昔得果相同因灯明八子释尊一儿多少不同舍王位成正果则无二矣言其最后者则知前二万佛所事矣是时日月灯明佛说大乘经如今所见是诸佛土是时日月下十因中第四今昔未曾说妙法先示X六瑞相同因弥勒当知尔时会中欲知此光所为因缘弥勒下十因中第五今昔众疑欲问相同因时有菩萨名曰妙光若身若心而生懈倦时有下十因中第六今昔放光后为说妙法相同因妙光即文殊前身央掘经云现在北方欢喜世界作佛号欢喜藏摩尼宝积佛又慈恩上生经云未来成佛名曰普现又首楞严经云过去无量阿僧祇劫巳成佛号龙种上尊王佛灯明因妙光起定说法释尊因舍利弗起定说法昔众六十小劫如食顷今会五十小劫如半日日月灯明佛于六十小劫当入无余涅槃日月下十因中第七今昔诸佛能事毕矣唱灭相同因我佛说毕三周之法亦于宝塔中普告大众唱灭矣时有菩萨名曰德藏阿罗诃三藐三佛陀时有下十因中第八今昔授记相同因多陀阿伽度云如来阿罗诃云应供三藐三佛陀云正徧知觉十号之三也昔佛说经授菩萨记今佛说经何授声闻记文殊叙往事巳曾得记之声闻故名菩萨今经声闻廼未授记之菩萨安知弥勒降灵时舍利弗等不称为菩萨乎佛授记巳便于中夜入无余涅槃此十因中第九今昔涅槃相同因诸佛出世元为X开示众生佛知见使得同于巳而巳灯明出家得道转法轮授显记于众生欲前佛归源后佛续脉本愿讫矣化缘尽矣故般涅槃则究竟不生灭矣今法华有唱灭之言无涅槃之事而因曰涅槃相同者以唱灭去涅槃时之不远但佛未授完二乘人作佛之记及授记巳便诣双林入涅槃又说涅槃经矣经叙彼佛一大时事集在一时此以结集者分为二类故有唱灭之言而无涅槃之事其实法华与涅槃同时故因曰涅槃相同佛灭度后妙光菩萨供养恭敬尊重赞叹佛灭度后下十因中第十今昔佛灭后持经得益相同因灯明因妙光出定而说经则嘱累亦在妙光矣故妙光受佛遗嘱而持经满八十小劫此自利也为人演说利他也八子师妙光罗睺师身子八子得师教化坚固菩提最后成佛名然灯者则精进者早成佛矣妙光有八百弟子身子亦领三百弟子从佛出家八百弟子中有一人号求名者言精进持经依而行者固先成佛即懈怠持经以经求名利者亦得借以种善根迟得成佛迟早虽殊持经得益同矣而人不可不持经持经又不可求名利也弥勒当知尔时妙光菩萨教菩萨法佛所护念弥勒当知下承上文结足十因归前总答如我惟忖今佛世尊欲说大法等文妙光既是文殊求名X又是弥勒则彼此眼见耳闻今日释尊所为不异昔日灯佛故事故曰是故惟忖等尔时文殊师利于大众中欲重宣此义而说偈言我念过去世无量无数劫亦随修梵行尔时文殊下颂长行第一因佛未出家下颂第二第三两节因也不颂最初总答第一节者后结答文中补之时佛说大乘经名无量义说法求佛道此颂长行第四因也时佛说大乘下颂六瑞与今同也缺众喜一瑞颂此光下颂昔光中所见七事与今光中同也示一切众生等者颂六趣众生又见诸佛等者颂十方诸佛众宝庄严依报身如金色正报正报之佛坐于依报之土如净琉璃内现真金像形容依正之妙如此世尊在大众下颂又闻诸佛所说经法也一一诸佛土下颂併见彼诸比丘比丘尼等也又见诸菩萨下颂诸菩萨种种X因缘信解相貌也七事中缺颂佛般涅槃及记宝塔二事尔时四部众见日月灯佛是事何因缘此颂长行第五因也天人所奉尊适从三昧起悉皆能受持天人下颂长行第六因也人之所信莫过巳眼今妙光为人天眼目所以七众归信如信其眼所以然者为妙光能奉持诸佛法藏故也如我下佛先使妙光欢喜而因起以说法是妙下妙光果如佛言而能持佛说是法华令众欢喜巳亿劫时一遇颂长行第七因也未说其经先令妙光欢喜而说之巳说其经又令大众欢喜而唱灭可见妙光与众师资高下说法涅槃去住之次第也学般若菩萨大事未明如丧考妣终身忧啼且未巳有何欢喜一旦开佛知见了知生死不相干何喜如之可见诸佛出世只要众生欢喜众生不喜如巳之内于沟壑今既喜矣故迳唱灭以勉其众则慈悲何有焉世尊诸子等闻佛入涅槃亦度无量众颂长行第八因也世尊诸子下谓佛慧如日众生有目趾者待是而后成功今忽唱灭如天之亡日故怀悲恼云佛灭一何速耶圣主法之王下谓佛法如王前王既殁后王复御灯明灭而净身兴何X必忧怖此诸佛临涅槃时故以授记为大事因缘也意世间不可顷刻无佛法僧三宝使众生不安慰而生忧怖耳可见大圣人一去一来无非为安慰众生也是德藏下申明不必忧怖以有所倚也佛此夜灭度如薪尽火灭以求无上道颂长行第九因也佛此夜灭度下前颂光中七事少诸佛般涅槃及造塔二事此中足之薪尽火灭用庄子指穷于为薪火传也不知其尽润色谓诸佛报体如薪之有尽而法性之身如火此驿尽则又传至彼驿何有灭哉恒沙之众佛在有恃佛灭何依故遵临终遗嘱无放逸之命倍加精进各自努力不求小乘俱愿成佛故曰以求无上道也是妙光法师奉持佛法藏其数无有量颂长行第十因也是妙光法师下遵佛遗命广持其经也是诸下谓八王子师文殊精进持经次第得成佛见经之効也见佛供佛福足随顺行道慧足两足既备八子皆成其佛独以然灯名者以释迦师然灯弥勒师释迦显文殊为释尊九世师祖为弥勒十世师翁今释尊欲说妙法文殊又为证盟则其来久矣而其言可信矣此为后文于旧住娑婆世界文殊师利前现大神力之案彼佛灭度后懈怠者汝是令尽无有余彼佛灭度下一十二句承上文颂会通今昔之事而结前总答且释弥勒一人之疑解序分竟序分有三一众集叙人二放光现瑞叙事三问答叙疑悟此下释正宗分妙法莲华经方便品第二方法也便者通利自由之谓如人事有阻碍为设一方法使得通利便彼自由今经是佛见二乘人为智障所碍不信自心作佛故假言语方便分别解说令二乘人开佛知见得受记作佛以自由文殊答弥勒今相如本瑞是诸佛方便则佛前说经X入定放光动地巳是方便矣经云吾从成佛巳来种种因缘譬喻广演言教无数方便则方便又不止于今经放光动地乃从成佛巳来种种言教皆方便也偈云过去无数劫无量灭度佛种种缘譬喻无数方便力则方便又不止于释尊一佛乃十方三世一切诸佛出世说法皆方便也又云更以异方便助显第一义则方便又不止于三乘一乘六度万行之正经方至举手低头沙为塔爪畵像或出于诚敬或发于戏乐无非一大事因缘之方便也故云方便品正宗分首置此两言则知七卷经文无非方便方便尔我一切众生开悟自家本有之佛知见得以成佛自由自便也品中有三重方便以显法之妙至下逐文释之尔时世尊从三昧安详而起辟支佛所不能知自此至后如是本末究竟等为第一重止而请说之便便也文分五节初节总标二智余四节展转别释显法妙不可思议尔时世尊下佛初入定云结跏趺坐身心不动佛今出定云从三昧安详而起不唯叙置文字相照应而使宛然见佛身心为机定动也安详从容自得不怱遽貌舍利弗云身子为法说一周先得记之当机乃智慧第一之人经首标阿罗汉有万二千人出定独云告身子者有所因也法说后身子自述曰我昔从佛闻如是法见诸菩萨受记作佛而我等不预斯事甚自感X伤失于如来无量知见又曰我等同入法性云何如来以小乘法而见济度若余万二千人者则曰我等居僧之首年并朽迈自谓巳得涅槃无所堪任不复进求阿耨菩提又曰于菩萨法成就众生不生一念好乐之心如是则身子愿学菩萨授记成佛惟恐不得而万二千罗汉尚不生一念好乐之心则自足与不足者见矣故佛出定独告身子有其因也诸佛智慧者是佛要二乘人信巳先推证于众故双叹十方三世一切诸佛权实二智使二乘人心有所激发而生疑动请好与授记作佛则一经大旨实重于斯甚深无量者无论十方三世一切诸佛及我释迦一佛成道以来四十年前所行事为深为无量即约此会佛入无量义处三昧则寂然示一乘佛知见于威音那畔如此智慧二乘人可能测度乎佛放眉间白毫一光照东方万八千世界乃显然示一乘佛知见即在目前如此智慧二乘人可能思量乎释迦一佛一时动静之智慧尚深不可量况百千万亿无数诸佛及佛成道巳来四十年前所行事宁不甚深无量耶此一句且标实智其智慧门者标权智也权智谓之门者诸佛以实智证理权智说法引人自浅至深由堂入室俾极愚痴凡夫得以开悟佛知见而成圣果皆九部法权巧方便X使然故谓之门难解难入者无论十方三世一切诸佛及佛成道巳来四十年前所说法门难解难入即约此会虽云佛说大乘经名无量义是教菩萨之法然佛何尝分别二乘人不是菩萨而二乘人自巳不悟其资高者乃云我昔从佛闻如是法见诸菩萨受记作佛而我等不预斯事甚自感伤失于如来无量知见其资少卑者则曰年并朽迈身体疲懈于菩萨法不生一念好乐之心如此智慧之门二乘人其能解乎故云难解佛入定放光无非是大师子吼而二乘人业巳与入头处佛于定中又密遣大慈如弥勒之善问者为二乘人而问之大智如文殊之善答者为二乘人而答之二乘人虽因二大士之问答知佛欲说授记之大法则亦莫过谓与他大菩萨授记非为巳耳如此智慧之门二乘人其能入乎故云难入释迦一佛一时如此为二乘人放光动地开方便门尚难解难入况百千万亿无量诸佛及佛成道巳来四十年前所开无数法门二乘人其容易解而入耶故总叹曰我云诸佛实智甚深无量权智难解难入者是谁难解难入是汝身子等一切声闻辟支佛所不能知也此中一切声闻辟支佛所不能知与下文唯佛与佛乃能究尽等相照应意显诸佛二智二乘人难知唯我释迦一佛能知之也所以者何佛曾亲近随宜所说意趣难解X所以下征释上文明就实开权之义谓诸佛二智许多二乘人都不能知唯佛一人所以能知者何也以佛一人曾亲近得诸佛多尽行得诸佛道广于诸佛道法中勇勐精进名称普闻故其所成就实为甚深未曾有也然将此甚深未曾有之法随汝身子等机宜所说其说中主意趣向汝二乘人所以都难解也相与为眷属曰亲恒不离左右曰近亲近则明其所习学属于知尽行则明其所操履属于行习学则知其深操履则知其甚深知其深则名勇勐知其甚深则名精进有如此知行之实德则有如彼普闻之名称名者如佛名释迦牟尼称者如释迦一佛则有如来应供等十号之称颂也普闻者佛之十号十方微尘剎土无不皆知也名实既真则自利利他三乘十地以至等觉菩萨所未曾有法方得其成就初曰亲近次曰尽行后曰成就则佛之于道见修证因果宛然矣亲近诸佛则曰无数尽行诸佛之道则曰无量无量佛道难以尽行故又曰勇勐勇勐似近卤莽故又曰精进由是成就则曰甚深矣二乘人才得佛一有余涅槃便谓所得弘多其余则谓无所堪任如是何有亲近无数诸佛之愿乎不复进求阿耨菩提何有尽行诸佛无量道法之力乎身体疲懈但念空无相无作何有勇勐精进名称普闻之因乎于菩萨法游戏神通净佛国土成就众生心不喜乐X何有成就甚深未曾有法之果乎故后文云若我弟子自谓阿罗汉辟支佛于菩萨法不闻不知此非佛弟子非阿罗汉非辟支佛正谓二乘人不能如此学佛行事也及舍利弗等悟后佛与其记必曰于无量若干劫供养无数若干佛巳然后廼得成佛号曰某佛则其劫长果大安可因中不先开悟佛知见耶故开悟佛知见为经中一大事因缘也苟先不如此说得极透教二乘人于无上菩提云何不生畏惧而不退息哉舍利弗吾从成佛巳来知见波罗蜜皆巳具足此详释随宜所说意趣难解之文以明开权便为显实之义舍利弗下承上节而言谓佛习学如此无量操履如此无数成就如此甚深而为二乘人随宜所说意趣难解者以吾释迦从菩提树下成佛巳来随众生机宜将此大法或作种种因缘而说或作种种譬喻而说如此广演三乘九部言教成其无数方便无非引导二乘众生令离诸着也所以下征释谓所以将大就小言教方便但令离X着者二乘人业巳遵佛教离其着巳今又谓随宜所说意趣难解者何也以我释迦如来将大就小无数言教方便主意趣向元不但教二乘人离凡夫之着即取方便波罗蜜证偏空小涅槃而巳若然者则离着之方便反为执着矣廼佛种种言教无数方便波罗蜜中业巳具足开示诸佛如来知见之大波罗蜜大涅槃在其中矣舍利弗如来知见广大深远言辞柔软悦可众心此释上方便知见波罗蜜皆巳具足之文而申明权实并行二乘人所以不知之义舍利弗如来知见下谓佛无数方便波罗蜜中即具足如来知见之大波罗蜜二乘人所以不知者以释尊曾亲近过百千万亿无数诸佛如来知见所以广释尊曾尽行过诸佛无量道法如来知见所以大释尊勇勐精进如来知见所以深释尊名称普闻如来知见所以远释尊成就甚深未曾有法如来知见所以有四无量心四无碍辨十力四无所畏百千禅定万亿解脱恒河沙三昧如海之深如空之无际所以果上得成就一切圣凡所未曾有之法也舍利弗如来能种种下谓以上未曾有之法皆佛与十方三世一切诸佛自证之实智而言具足于方便波罗蜜之权智中者以如来能种种分别善巧而说故其善巧说为何如谓佛将广知见为二乘人作狭知见而说大知见作小知见而说深知见X作浅知见而说远知见作近知见而说一切未曾有法都作寻常所有之法说以故一切小大乘众生闻而不惊不怖只见如来言辞柔软无有强牵将来闷绝躃地之患而悦可其众心也此岂非无数方便波罗蜜中皆巳具足一乘佛如来知见之大波罗蜜在其中耶然二乘人但取其小不求其大但证有余方便之化城不进无余实相之宝所是何负我佛之慈悲屈我佛之喜舍故曰一切声闻辟支佛所不能知又曰随宜所说意趣难解也舍利弗取要言之如是本末究竟等此结成上节二种波罗蜜而明权实皆妙难以言尽之义为后吾当为汝分别解说直至嘱累品张本舍利弗取要等者谓如来知见波罗蜜固广大深远方便波罗蜜又巧妙柔悦广言之则二乘人闻以惊骇试取广中最紧要者略言之则又无量无边略尚无边广何能悉广略既难尽妙不如止而不说为愈故云止舍利弗不须复说所以下征明谓佛所以无问而自说说而复自止者何也以佛所成就是第一义从来未曾说之希有二乘人难信解之妙法唯我释迦一佛与十方三世一切诸佛乃能究尽广略诸法中之实相汝二乘人所以难知也所谓下谓唯佛与佛乃能究尽诸法实相汝二乘人难解为妙者是何等之诸法也乃即X是我释迦一佛成道巳来四十年前以种种因缘种种譬喻广演言教无数方便随宜所说如是相性本末究竟等之诸法也前标中所谓其智慧门难解难入之权智者此也实相者即十如是与究竟等之三言也十如是及究竟等三言训为实相者以相性等诸方便法中元具足如来所是究竟生佛平等一乘佛知见之实相在其中前标中所谓诸佛智慧甚深无量之实智者此也此中止不须复说为下身子等生疑动请之案诸法实相十如是为后吾当为汝分别解说之案佛意谓我于菩提树下始坐道场于三七日中观知众生根钝不堪大法故将究竟生佛平等一乘佛之知见权随众生小机之所宜或说万法唯识则曰相或说三界唯心则曰性或即相以谈性则曰体或即体以谈用则曰力或说力有善恶之业用能兴起世间出世间则曰作或说真如佛知见及无明三细为世间出世间能作之因或说诸佛菩萨善友开示悟入及境界六麤为世间出世间所作之缘或说因必生果法身同而善恶毫釐实不昧或说缘必感报庄严异而好丑分文曾不爽或说心识为三界之本或说万法为心性之末如此随宜所说皆佛实智称真如无非必是之方便也虽有许多方便众生闻者不同而究竟皆得一切种智也故曰究竟等究竟者如X二乘人二乘法有二乘果之究竟人天机人天法有人天果之究竟大乘机大乘法有大乘果之究竟所究竟虽不同而能究竟如是性相皆空之实相则处凡不减居圣不增而平等故曰究竟等此义详于药草喻中佛成道巳来四十年前所谭大小乘教此相性本末诸法也佛今日毫光中所示现此相性本末诸法也下文分别解说开示悟入一大事因缘乃此相性本末诸法中如是究竟授记成佛劫国庄严之实相也二乘人四十年中错过随相执相随性执性到今说经入定而不知放光动地而不知弥勒文殊再四指引尤不知故佛不得巳而如此谆谆尚须三请后分别解说唯身子一人而知可谓一切声闻辟支佛所不能知唯佛与佛乃能究尽也尔时世尊欲重宣此义而说偈言世雄不可量诸天及世人一切众生类无能知佛者尔时下颂总标第一节也长行云诸佛此云世雄谓诸佛始是世间出世间真英雄也长行云诸佛智慧甚深无量其智慧门难解难入此但云不可量则二智甚深无量皆摄尽矣长行云一切声闻辟支佛所不能知此推广云诸天及世人一切众生类则下文新发意及不退诸菩萨如稻麻竹苇之多者皆标于此矣佛力无所畏解脱诸三昧及佛诸余法无能测量者X佛力下颂长文第二节义文云佛曾亲近百千万亿无数诸佛尽行诸佛无量道法勇勐精进名称普闻成就甚深未曾有法颂中云佛力无所畏解脱诸三昧正是长文所谓无量道法及甚深未曾有法之实智也及佛诸余下诸佛因众生难解实智故以方便权智随宜说成余大小乘法一切众生所以无能测量也无能测量即长文意趣难解本从无救佛具足行诸道甚深微妙法难解难可了此颂长文第三节承上文言谓上云及佛诸余法众生无能测量者以佛本从无数佛所具足行讫诸道故方便权智法中有甚深微妙实相之法在中一切二乘人所以难见难可了也于无量亿劫行此诸道巳信力坚固者诸佛弟子众曾供养诸佛亦复不能知此颂应六截推广诸余众生类无有能得解二句申明诸佛二智甚深无量然人则一层高一层义则一句紧一句只要发挥一切声闻辟支佛所不能知惟佛与佛乃能究尽之义初诸佛弟子下供佛有福漏尽无过以有福无过最后之身而力不堪诸佛二智甚深无量可知矣二假使下谓诸佛弟子虽多或无智慧容有不知即如一舍利弗之智声振五天竺国名遍三千大千世界不拘劫数尽其思量亦不能测诸佛二智甚深无量可知矣三正使下谓不但假使即正使满十方众生皆如舍利弗之智乃更加其余诸大弟子神通如目连头陀如迦叶辨才如富那戒律如波离蜜行如罗睺多闻如阿难解空如空生论义如旃延等亦遍X满十方剎土尽其神思忖度测量亦不能知诸佛二智甚深无量可知矣四辟支佛下谓舍利弗等诸大弟子或假使正使虽多且广乃三乘阿罗汉容固难知即二乘利智如辟支佛者亦遍满十方数如竹林之多合做一心如此人众心一时长且久亦莫能知诸佛二智甚深无量可知矣五新发意下谓声闻辟支佛固是中乘人容不能知即新发大乘意菩萨供佛有福超二乘人矣达义说法自利利人有慧超二乘人矣其数之多不但如竹林且如稻如麻如苇又充遍十方剎土非散乱之心乃禅定一心非其少时乃恒沙之多劫一齐思量亦不能知诸佛二智甚深无量可知矣六不退下谓新发意菩萨虽是大乘然以新发意故容有退息不知即初地以上法身大士不退地诸大菩萨其数如恒沙之多合做一心共思而求佛之智慧亦不能知则诸佛二智甚深无量可知矣佛与诸佛二智如此难知则一切声闻辟支佛安可谓佛说一解脱义我等亦得此法到于涅槃所得弘多固不能知佛明矣新发意菩萨不知为后授学无学人记品疑阿难不应得记之案不退菩萨不知为提婆品智积菩萨不信龙女成佛及寿量品阿逸多菩萨不信从地涌出菩萨是佛弟子之案又告舍利弗无漏不思议十方佛亦然又告舍利弗等者谓上既巳告汝是法不可示言X辞相寂灭矣今又告汝诸佛弟子至不退菩萨皆无有能得解者以诸佛所证是无漏不思议甚深微妙之法汝等一犯思议则成有漏矣浅而不精微矣麤而不玄妙矣所以皆不能知而曰唯我与十方三世诸佛能知之者以我亲近佛多尽行道广故其成就亦甚深所以我释迦一佛与十方三世一切诸佛乃能究尽也故曰我今巳具得等舍利弗当知诸佛语无异引之令得出舍利弗当知下承上文而言谓诸佛所证既同所知又同则其言语无不同也故云诸佛语无异于佛所说下谓佛与诸佛语既不异信我一佛之语即如信十方三世一切诸佛言语同矣故勉身子当生大信力则与前所推除诸菩萨众信力坚固者相等矣世尊法久后下谓当生大信力者信何法也信我释尊说法四十余年至是则可谓说且久而最后必要说真实不说方便也告诸声闻下谓说何等真实谓汝身子当告诸声闻众及缘觉之人说我四十年前说法令汝二乘人脱苦果之缚逮得有余涅槃者比言辞皆非真实乃是佛以方便力假示三乘之教也众生处处下谓佛四十年前何以不用真实而用方便开示耶以汝二乘等众生于世间出世间处处贪着故假以方便先且引之出世间而今又引之世出世间也此佛与十方三世一切诸佛同而无异真实之言也X尔时大众中有诸声闻甚深微妙难解之法自此至是等闻此法则生大欢喜乃第二重止而请说为当机生信之方便坚求其妙也尔时大众下有诸声闻从因称也漏尽阿罗汉就果称也千二百罗汉独标陈如为疑首者陈如以佛成道最初闻小乘四谛法得解脱者故以佛说一解脱义为言及发声闻下千二百人之弟子各作下师资为佛所激动而念中默述佛叹大斥小之言佛所得下默述实智有所下默权述智佛说下师资念中循环自揣谓巳既巳遵佛教巳证涅槃而今又谓我辈不知则诚不知其所以然矣故云而今又知等尔时舍利弗下当机乘众疑而序巳疑以请佛决谓佛寻常不高巳下人今以何因由缘故再四叹巳所说所证之高深而贬斥诸佛弟子及不退菩萨皆不能知我自从佛以来未曾闻也此陈巳疑今者下通众疑惟愿下请决疑世尊何故下结回何缘求决也身子初从因缘悟入故以因缘而请此中疑何因何缘下佛答云是一大事因缘尔时舍利弗欲重宣此义而说偈言慧日大圣尊久乃说是法欲闻具足道尔时下偈有十一行初慧日下三行半总述佛所X说所得非二乘人所知唯佛与十方三世一切诸佛所知所得次无漏诸罗汉下三行颂陈如等师资之疑求佛为解于诸下两行半颂当机自巳之疑求佛为解诸天下两行要会中大乘之机求佛为解慧日等者天无日不见四时运化之功佛无慧不见三乘修证之道故以慧喻日尊佛为大圣也久乃之久应上世尊法久后言自说等四句申成久乃说是法之法道场所得法应前道场得成果而言无能发问者应诸佛弟子众乃至不退诸菩萨不能测佛智而言我意难可测应假使满世间皆如舍利弗尽思共度量不能测佛智而言亦无能问者谓除不退诸菩萨及我舍利弗既不能问则亦无有能问者矣无问而自说下谓佛在定中既知我等皆不能问似不应与我等而说却出定后又因我等无问而自说既无问而说说应异常却又只是称叹佛四十年间平常所行之道若论佛平常所行之道则佛说一解脱义我等亦得此法到于涅槃不见甚微妙而不解佛又说平常所行方便道中有智慧甚微妙非二乘人所知乃诸佛之所得因此无漏诸罗汉及发心求罗汉涅槃者今皆堕疑惑网中谓何故说此言责我等不知其求缘觉下谓不但小乘求罗汉果者生疑即中乘求辟支佛果僧俗人等亦皆彼此眼相视而心犹豫故瞻仰于佛谓是事为云何哉若我等所X得非真则佛当初不应印可于我若真则又有何义趣不知四众既不能问又岂能解故曰愿佛为解说此身子代颂四众之疑为二乘人请说其妙于诸声闻下谓千二百罗汉有疑乃智慧不如我者如我则佛寻常见推于二乘中为智慧第一之人似不应有疑今闻佛说尚不能了况其他乎为是究竟下正出巳疑谓佛说满世间之身子不能知者为是不知佛最上一乘阿耨菩提之究竟法耶为是不知佛寻常所行之三乘道耶若寻常所行三乘之道我巳证得不应责我不知若阿耨菩提究竟之法佛原不许我二乘人作佛难得今佛授二乘人记要我等作佛耶佛口所生下谓若果记我二乘人成佛则记出佛口我得其记而为佛子则子从佛口中生矣故我千二百人手则合掌目则瞻佛果如我疑则愿佛口早生其子出微妙之音使我疑解正是其时故曰时为如实说如实说一句正应上文要当说真实言以上身子为巳请竟诸天下要众请数如恒沙言其人多求佛下言其根大又诸下言其来远合掌下言其心诚欲闻下言此多众大根之人皆从远方而来至诚之极非求半珠在获全璧故曰欲闻具足道具足道亦应上甚深微妙法我今巳具得言身子求心切而求词迫故法说一周后即先得记亦有由矣X尔时佛告舍利弗闻佛所说则能敬信尔时舍利弗欲重宣此义而说偈言法王无上尊惟说愿勿虑是会无量众有能敬信者尔时下身子业巳为人为巳陈其疑请其妙佛复止而复止意在悦可众心不使惊疑说之令疑且惊是以不说身子复要众而再请者谓天人虽疑尚有不疑者多而敬信者广岂可因少疑而害多信者缺其慈悲哉佛复止舍利弗若说是事将坠于大坑尔时世尊重说偈言止止不须说我法妙难思诸增上慢者闻必不敬信佛复下佛法常仪一请便说况今无问自说反再请而不许者正为增上慢辈耳上以一切天人不信为辞此以增上慢众为辞言缓意迫轻重渐及佛慈而威可见矣大坑地狱也凡人不信佛言则堕地狱岂可说法度生翻令不信者受苦耶可见说与不说皆是慈悲是以辞之深而绝之至也尔时舍利弗重白佛言长夜安隐多所饶益尔时舍利弗欲重宣此义而说偈言无上两足尊愿说第一法则生大欢喜尔时下佛以增慢者为辞身子以类巳者多为请佛以现前不信者为绝身子以世世受化者为求佛以堕大坑为虑身子以长夜安隐为解偈中初四句为巳求是会下为天龙八部求文殊所谓诸X求三乘人等者是也我等千二百下为同道者求文殊所谓诸人今当知等者是也文澹义浓求之深而语益该矣则会中虽有不信之人佛亦不能顾其难而欲慈悲矣故下文有分解说之应允当第三重生信为开示悟入之方便分别解说其妙文分九节尔时世尊告舍利弗惟然世尊愿乐欲闻尔时世尊下从坚请许说汝今下诫闻与意合而听始专吾当下分别解说四字按品题正是方便论文义则为一经应前启后之大关键初佛云止舍利弗不须复说身子请曰是事为云何愿佛为解说第三次佛却曰止止不须说身子请曰惟垂分别说则分别解说四字元是身子请辞佛今允可但加吾当为汝四字此论能诠文势相承之严密如此若论所诠义者前云是法不可示言辞相寂灭可容分别乎又云无漏难思议甚深微妙法可容解说乎又云诸余众生类无有能得解又云惟我知是相十方佛亦然则如佛与诸佛所得妙法元不可分别解说今云吾当为汝分别解说者是为身子等无有能得解者不得巳而以言语为方便将佛与诸佛所知不可示者而分别之将佛与诸佛所能不可思议者而解说之下文如是妙法巳去直至嘱累品终皆是为二乘人分别解说也而开示悟入又为分别解说之四门说此语时X下经家叙置谓佛方许可为当机等分别解说法之所以为法妙之所以为妙之时法会之中便有比丘等五千人礼佛而退去不欲闻佛分别解说四十年前所说诸法之妙义也所以下征释五千人不欲闻之所以者以此辈罪根深重及怀增上慢故也佛法常仪以默然为应允故制如天子称制之制勅命也尔时佛告下始是佛自述默然允其退去而不制止之义我今此众无复枝叶者乃佛自慰之辞后文云今我喜无畏者此也贞本榦也对枝而言实果实也对叶而言凡物有榦实不愁无枝叶若虽有枝叶而无榦实则何益也此佛所以略不勅命而制止者以五千人是众中不肖之枝叶去之无损留之有累故不如默允其去为佳也汝今善听下叮嘱之辟谓当机既是贞实之人故须善听能善听则上不负于佛之所说下不负于巳之慇懃三请舍利弗言下当机遵佛勅嘱由此后文嘱累持经甚恳劫三变净土移置天人于他方也X佛告舍利弗如是妙法以大事因缘故出现于世佛告下正为当机分别解说一切声闻辟支佛所不能知唯佛与佛乃能究尽诸法实相等文也如是二字即前文所谓诸法如是相等之十如是妙法二字即前文相性本末之诸法前云诸法此云妙法者未许分别解说时三乘不得滥于一乘则相只为相性只为性乃至本末只为本末不得与究竟觉等成一相一种故谓之诸法二乘人所以不得受记作佛既许分别解说则相性本末三乘之法皆与一乘实相不相违背都成一乘佛知见究竟觉平等之妙法二乘人所以得受记作佛故此中指定前文云如是妙法也诸佛如来时乃说之者时字最重谓如是相性本末等诸法四十年前不分别解说其妙只待四十年后方分别解说其妙者以十方三世一切诸佛都要待时到而说故云时乃说之如优昙钵华下谓如是妙法云何要时到而说以妙法非时不说说则一向不许二乘人受记成佛者今皆得受记成佛即如优昙钵灵瑞大宝青莲华非时不现现时定有金轮圣王出世国土庄严臣民寿命皆得增长八万四千岁也此借世间第一希有灵瑞大宝青莲华以喻出世间第一希有之妙法皆由时到而说X而现耳经题由此名妙法莲华者也舍利弗汝等当信下谓身子等既以喻知妙法如华三世十方一切诸佛皆以时到而说则亦当信我释迦一佛四十年前不说相性本末等诸法为妙直到于今四十年后分别解说其妙者亦时然后言不虗妄也舍利弗诸佛随宜等者文承于上义释于前谓诸佛法妙以时说如优昙钵华以时现而不虗妄者时何法也有何妙也法者即我出定时所叹诸佛随宜所说如是相性本末等之诸法也妙者其间随宜所说相性本末等法主意趣向汝二乘人都难信难解故也所以下征明谓所以诸佛随宜说法意趣难解称妙者何也我以下释成谓且勿论十方三世一切诸佛随宜说法意趣难解为妙即我释迦一佛成道巳来四十年中以种种因缘譬喻言辞无数方便权智演说如是相性本末等诸法汝二乘人都用第七识思量第六识分别殊不知如是相性本末等诸法中妙义非汝二乘人第七识思量第六识分别之所能解也故云是法非思量等以上分别解说前文一切声闻辟支佛所不能知之义唯有诸佛下又分别解说前文唯佛与佛乃能究尽诸法实相等文谓我前又告汝唯有十方三世一切诸佛乃能知我释迦一佛权中所以有实之妙者何也以三世十方一切诸佛世X尊出世之世界虽不同而出世为一大事因缘之意趣则皆同也故释其所以云诸佛世尊唯以一大事因缘故出现于世舍利弗云何名诸佛下征辞可知释辞云诸佛出世元不为开示悟入众生声闻缘觉知见乃欲令众生开示悟入成佛之知见而出现于世也舍利弗是为下结足征义佛告舍利弗诸佛如来无有余乘若二若三佛告舍利弗下覆释上节谓诸佛所以不为众生开示声闻缘觉知见者以诸佛如来本意但为教化菩萨之机故在因地时虽诸有所作六度万行但为一大事故今果上自巳既巳成佛为人分上亦唯以佛知见示悟于众生也舍利弗如来下谓当机既知诸佛但为一事则知我释迦如来迺诸佛中一佛诸有所作一准诸佛程规四十年前以至今日亦唯以一佛乘为众生随宜说法实无有X余若二乘缘觉若三乘之声闻也应知以佛知见教菩萨所以为大事无有余乘若二若三所以为一大事此节又佛重训上文一大事之言事者对理而言果报之义此经妙在不谭理不说行证但说一乘佛知见为事以理行证四十年前皆说尽矣经云先所出内是子所知若据本分为入则佛有何知见而为事今为因地众生谈果上受记成佛十号劫国庄严等事故曰一大事前文云如是大果报种种性相义我及十方佛迺能知是事则成佛大果报莫过是吾人该当为的一件大事除此则余皆小事耳此一节申前启后下第七节有结文合于此舍利弗一切十方诸佛法亦如是舍利弗下足成上文无二无三之义引起下文三世诸佛之文上虽言诸佛未知诸是多少此云一切十方等谓无二无三一乘之法不但我释迦一佛与东西南北三四方诸佛而巳乃一切十方诸佛皆无缘觉声闻但有一乘佛知见之法也当机虽是小果不信大乘到此推车拄壁不得不信解矣故后述成巳悟云初闻佛所说心中大惊疑将非魔作佛恼乱我心耶乃至佛说过去世无量灭度佛安住方便中亦皆说是法疑悔永巳尽我定当作佛则佛引证十方三世诸佛非徒然也下第八节有结文合于此X舍利弗过去诸佛究竟皆得一切种智舍利弗过去下谓不但一切十方诸佛法亦如是即过去日月灯佛大通智佛威音雷音王等诸佛虽说无量无数因缘譬喻三乘言辞权智之法其实只为佛知见一乘实智之道以上明过去能被之教主但为一乘所谓会三归一也是诸众生下谓过去所被化之众生虽以声闻缘觉之机从过去诸佛闻相性本末等三乘之法至究竟时亦各各皆得一切种智而成佛也所谓会权为实也下三节倣此一切种智即一乘佛知见变文能所被机教既皆同为一乘得一乘则十方三世无余二三乘可信矣舍利弗未来诸佛究竟皆得一切种智舍利弗下未来诸佛即千二百罗汉悉亦当作佛者如身子未来作华光佛华光又授坚满菩萨记号曰华足安行佛乃至罗睺作佛号蹈七宝华佛皆未来佛也舍利弗现在十方欲令众生入佛之知见故现在诸佛者与我释尊同时之教主如后文三变净土所来者是也又妙音品净华宿王智佛普贤劝发品宝威德上王佛皆是也义虽引证催当机入信而文亦二十余品伏案舍利弗是诸佛但教化下迺总十方三世诸佛之文结合前第三节之文但言示悟入不言开者以无量方便因缘譬喻X说法即是开义也舍利弗我今亦复如是尚无二乘何况有三舍利弗我今等者谓我释尊一佛与十方三世一切诸佛先三后一说法之式相同也知诸下实智所知也随其下权智所阐也舍利弗如此下谓虽就实开权本意只要因权入实也舍利弗十方下谓所以先权后必欲入实者以十方世界中法本如是唯有一乘无二三乘故也自出定叹德至此我释尊成佛巳来怀抱方得扬眉吐气文略而义深也故后颂文应此节者益加详尽十方世界等三句为结前第四节之合辞彼云十方诸佛法亦如是此云尚无二乘何况有三其言校前益厉佛慈为人益深矣至是身子虽多狐疑其心宁不安如海乎舍利弗诸佛出于五浊恶世无有余乘唯一佛乘前第三节以释迦一佛结诸佛而启十方三世之文上第八节以十方三世诸佛结我释迦一佛以明唯有一乘之义则分别解说唯佛与佛乃能究尽诸法实相之义业巳至矣此第九节仍以诸佛合我佛结归初二两节劝当机生信冥显一切声闻辟支佛元不是二乘皆是大乘之菩萨也舍利弗十方下承上节言谓既十方世界尚无二乘何况有三者云何诸佛起初又说三乘也以诸佛所出之时世迺五浊不良不得巳而以方便力于一X佛乘分别说作三乘耳所谓下标其五浊如是舍利弗下释成劫者时也浊者非清净义乃烦恼等四浊聚于一时故云劫浊乱时也众生垢重众生浊也悭贪嫉妬烦恼浊与见浊也成就诸不善根命浊也以根即命根故于一佛乘分别说三三周法讫皆用此为结法喻二周以诸佛言因缘周但以释迦一佛言舍利弗若我弟子下以上既明从实开权此下应会权归实也谓若佛弟子初未闻佛分别解说诸佛出世权实三一之故容有不闻不知但化菩萨之事自甘分为二乘人可也若巳闻知而又执迷自认是二乘人不是菩萨者此则皆非佛弟子非阿罗汉非辟支佛矣又舍利弗是诸比丘下转释上文谓自认为二乘人即不是佛弟子等者是何物人也以既得二三乘便执为最后身究竟涅槃不复发志向四生九类度生求无上菩提皆即是前五千退席增上慢辈之人也此诚斥以小果为足不发大心者之言也所以下谓所以既为罗汉辟支佛但不复志求阿耨菩提便同增上慢者何也以实得阿罗汉辟支佛者必开佛知见必度无量众生必求阿耨菩提故何则以辟支佛阿罗汉与佛知见之菩提心元非二法故故曰若有比丘实得阿罗汉不信此法无有是处无有是处者谓有实得阿罗汉不信阿耨菩提者无有此理也除佛灭度下谓苟得二三乘又不信X此法除我释迦佛灭度后现前十方世界中一佛也无容许有此等不信之人何则以佛现在亲见亲闻尚有五千退席况佛灭度后现前又无一佛故虽有如是等经在世受持读诵者不过循行数墨转益见知安能望其依经解义而信自心作佛乎故云是人难得也若遇余佛下谓除非佛灭度后更遇着余佛方能于此妙法莲华经中而得开示悟入佛知见之决了耳决谓决去声闻缘觉之疑了谓解了佛性也又解谓如是等经既不能解义则流布于世何益以虽现前无佛不得开悟解义若遇余国有佛其读诵受持者终有一日决了是亦可以植远因也舍利弗汝等下谓佛灭度后受持读诵者尚遇余佛而得决了岂汝等现前亲为佛子亲闻佛说岂容不见不闻诸佛如来但化菩萨事而受记作佛乎故云当一心信解受持佛语也诸佛如来下谓当一心信解受持佛何等之语乃当信解十方三世一切诸佛如来言无虗妄无有余二三乘唯一佛乘之语也此节是结前第二第三两节之文故诸弟子信解悟入后其自述者皆本于此身子述成云我等今者真是佛子从佛口生从法化生得佛法分迦叶等四大弟子述成云我等今者真是声闻以佛道声令一切闻我等今者真阿罗汉普于人天应受供养正应于此尔时世尊欲重宣此义而说偈言X比丘比丘尼有怀增上慢唯有诸贞实尔时下颂长文第一节也长文合四众而言总责罪根深重及增上慢此分僧俗而言以增上慢责比丘等我慢责优婆塞不信责优婆夷总之责不信自心作佛则七慢皆具矣如是下颂其数不自下出其过缺漏以破器而责瑕疵以玷病而责糟糠以不醇粹而责枝叶以不贞实而责惟缺漏所以护惜惟护惜以见智小惟智小则尠福德惟福智尠少所以不堪妙法初曰佛威德故去又曰斯人尠福德不堪受是法者谓此五千人之去一是佛之威德所临一是彼自少福德少福德故如瑕疵糟糠多威德故播扬挤拶而去糟糠去而米酒之精醇者存以安瑕疵枝叶尽而木之贞榦玉之纯美者得以成其器此佛于长文中所以默然允其去而不勑命其止也舍利弗善听诸佛所得法皆成佛无疑此颂长文第二节也舍利弗善听下颂权实应机以成九部钝根乐小下明应小机之未大有佛子心净下明应大机之非小声闻若菩萨下明称佛本怀不分小大诸佛所得法者佛自证之实智长文所谓如是妙法者是也无量方便力而为众生说者佛之权智也长文所谓诸佛随宜说法意趣X难解者是也此一行颂应长文则总摄二智于颂中为总标起众生心所念者九法界众生未发于行事之念想也种种者多而难言之数也所行道者巳发于行事之道术也若干者有数存其间不必尽言之谓也诸欲性者好尚五欲之情性也先世下谓众生所念所行所欲多不可言皆莫知所以然而然者以有先过去世无明善恶业识管辖定而毫釐不差唯有佛与诸佛乃能究尽故曰佛悉知是巳初标诸佛所得此言佛悉知是见佛与诸佛之分别也以上颂佛具实智故能悉知以诸缘譬喻下颂权智该摄长文所以者何我以无数方便以下之文谓佛以实智知众生性巳然后将实从权投机说法或以诸因缘而说或以诸譬喻而说无非顺其众生所念所行所好尚使令一切欢喜易信从也或说修多罗下申明因缘譬喻所说之法以成九部之题目也修多罗云契经上契诸佛所证之理下契众生所乐之心伽陀云孤起不应长行孤孤另起而颂者本事即佛往昔世界中本所行之事如舍头目髓脑国城妻子之类是也本生如佛于四生六道本有受生之类是也未曾有如放光动地希有神通之祥瑞是也因缘有小大内外之分如化城品因缘说一周之类是也譬喻如本品优昙钵二卷火宅穷子三卷药草之类是也祇夜云应颂即应上长行而重颂者是也X优婆提舍云论议如外道与佛论量人天因果世间出世间法有无真假者是也此佛四十年前随宜所说相性本末诸法载之九部唯有诸佛乃能知之妙法也若加方等自说授记三部则名十二部也钝根乐小下谓上九部之说非佛本怀乃不得巳而为钝根众生乐于小法不信大乘爱着生死不识涅槃者而说也于诸无量下谓诸佛当亲近而不亲深妙道当奉行而不行所以无福生死不应贪着而贪着众苦不当受恼而受苦恼所以无慧福慧全无钝根众生难以说大只得随所宜而说小果故云为是说涅槃也应知九部法是能诠之文字涅槃是所诠之果证也我设下应长文是法非思量分别之所能解谓佛四十年前虽说小果涅槃迺佛所设之方便借是令入诸佛之智慧也未曾下谓才密密以小法引入佛慧实未曾显说汝身子等千二百人当得受记成佛道也所以下出其未曾显言之所以应长文时迺说之之时字谓所以不显说汝等当得成佛者非佛不肯早说乃佛说此经之时及汝等受记成佛之时未至故也今正下谓今汝等受记作佛之时既到佛涅槃之时又至故佛不二三其言决定直说一乘佛知见之大乘也我此九部下谓既今日所说大乘是实则知佛四十年前所说九部之法虽是随顺众生权智所说原其佛心直欲以小引入大乘X为本意也故曰入大乘为本等此一切声闻辟支佛所以为不知佛随宜所说之义趣也有佛子心净下申解四十年前亦甞说大之义谓佛既以小果引二乘人入大乘者奚佛四十年前亦甞为诸菩萨说大以有一类大乘佛子心净软而根亦明利供无量佛行深妙道福慧双修故我为此等佛子说是方等大乘经典授记其人来世得成佛也者以彼内则深心念佛外则修持净戒此辈一闻得佛音声生大欢喜充徧其身不生退惧故佛以他心通知彼菩萨心之与行与佛无异故为彼即说大乘也然则佛四十年前亦甞说大者是彼机之所感非佛有所偏而不平等说也声闻若菩萨下谓前虽有大乘乃对小之大许利根作菩萨钝根为二乘今则不然不论声闻若菩萨小大利钝凡有闻佛所说大小乘法乃至一偈之微少今皆得授记成佛而无容疑者以称诸佛世尊唯以一大事因缘出世之本怀也十方佛土中唯有一乘法说佛智慧故此颂长文第三节十方下承上节而颂谓声闻若X菩萨但闻一偈皆得成佛者以十方诸佛国土中唯有一而无二三故也除佛下谓除佛以二三乘为一乘实相之方便则说有声闻及辟支佛也然此但是以声闻辟支佛之假名字引导一类好小果众生由小成大说其佛之智慧也声闻辟支既是假名字则菩萨为真名字可知矣诸佛出于世唯此一事实唯一无二乘此颂长行第四节也长行止有一切十方诸佛法亦如是一句颂中广者以长文第四节元是结证第三节如来但以一佛乘故为众生说法无有余乘若二若三之文故颂中亦直于诸佛轻颂过而独重明我释迦一佛之本怀通节七十九句初三十三句申释上颂十方国土中唯有一乘法无二亦无三之义次三十二句申释上颂除佛方便说但以假名字引导于众生说佛智慧故之义末十四句结回前节声闻若菩萨闻我所说法乃至于一偈皆成佛无疑之义生起下节三世诸佛之颂诸佛下回释上文谓因十方佛土中唯有一乘本法诸佛出世莫过演其本法云唯此一实事也因十方佛土中元无二三诸佛所以说余二三乘则非真也终不下谓十方佛土既只有一乘是真故诸佛自初说法至终决不以余二三非真之小乘法济度于众生也佛自住下重颂我释迦今日直说一乘者一遵诸佛本法而平等度人X也如其下谓佛既自住大乘法则亦如其自所得所住大乘法若定若慧若力若庄严以度生也自证下谓佛即以如巳所得而度生者以佛自证无上菩提虽曰大乘却为生佛人巳皆有分之平等法于大乘平等法中苟以小乘法化其一人则是佛自堕入悭贪于大自与而以小与人反为不平等矣此平常君子且不为况佛肯可此悭贪鬼道而为之乎故云此事为不可若人信归下谓佛不可此悭贪者以若人既归佛以信佛即待之以诚故不自欺其身口意之三业以诳于人诳者狂大不实之言口业贪嫉者只愿自好不耐他荣之心意业佛口记人作佛不诳唝于人口业净自住大乘欲人亦住大乘则心不贪嫉意业净心口诳嫉乃根本大小随惑为诸法中至恶佛巳净而断之故佛于十方世界独无所畏感得三十二相八十种好紫磨金色庄严之身光明烜爀照曜世间则身业尤净矣自天至人无量无边之众见佛三业清净无不尊而崇之故以诚实之意而说一切众生皆当作佛之实相印也印者天魔外道不能改移之谓舍利弗当知下又从果以原其因谓佛三业待人如此之诚者以佛初发菩提心为菩萨时因地中本立誓愿欲一切众生如巳无异到今果上化汝身子等一切众生受记作佛果得如因则佛之愿始满足也若我遇众生下谓佛虽果因如X一最初若不观根逗教便尽教以一乘佛道者则众生亦难化矣何也以无智者闻佛说一切众生是佛便错会佛意谓妄不妨真乱猜佛语谓真即是妄迷惑其见修证之次第即为不受教矣我知此众生下谓我知此不受教众生虽有一个现成佛之知见为诸善之根本但由往昔因中见得佛少修得善微不曾发明故识不破五欲而坚固执着由执着而生痴爱由痴爱而生烦恼此五欲中烦恼浊也以诸欲因缘下谓痴爱为因五欲为缘由此因缘则坠堕于地狱饿鬼畜生三种恶道轮回于人天六趣之中备尽受其苦毒此五欲中众生浊也受胎之微形下谓有此众生浊之果缚遂将广大无边法性抛却不问反受父精母血腥臊交媾胎中微小之形骸一世苦命受未巳又增长一世薄其德而少其福所以生老病死等苦逼迫于身心此五欲中命浊也入邪见稠林下谓六道众生为苦命所煎逼不知反省业因方且妄入邪见稠林谓若有无断常穷达寿夭付之天命非人力所为自是羣党吠嗷亦有即是亦无非断更计非常从而各立门户具足六十二种邪见拨无佛法因果为师者不知此等邪见皆是妄心分别深着而自爱为弟子者不知其非以妄传妄尤坚固领受不可舍此五欲中见浊也我慢自矜下谓如此见浊圣慧眼觑之巳为可悯彼且我慢自矜而X夸高言我道有所传业有所习面是背非阳放阴收谄佞于人曲从于巳以不实为实谓巳是正道除此反命为邪道矣故于百千万亿劫中更不闻有佛之名字况有见佛之事乎既不能见佛又安得闻正法哉如是五欲汩浊其心胶扰其形之人诚难度矣此五欲中劫浊也是故舍利弗下申缴谓因是难度之人故佛最初且不直说一乘而为开设方便说小乘之法尽苦之道而示之以涅槃者乃投其所好也我虽说涅槃下谓佛虽顺机示之小果涅槃许二乘人得灭乃方便权设实非真灭也诸法从本来下谓要得真灭入佛大涅槃者须知众生所具根尘识相性本末等诸法从本以来元不曾动着一毫性自真常体自寂灭若能开悟此者则汝舍利弗等不是声闻即名佛子所得涅槃不名果德即为因行四谛十二缘即为行六度之道巳竟矣有此行道之大因当来之世必当得作佛之大果也我有方便下结完谓佛既有此大涅槃真实之法最初奚用小果以佛有方便权智之力故将一乘而开示为三乘法也然佛所开示三乘不妨即是彼十方三世一切世尊所说之一乘道也今此诸大众下劝信其实谓既知我之三乘即是彼诸佛之一乘则汝等昔三今一之疑惑可除而佛与诸佛唯一无二之言语可信矣此节文势初以诸佛标起次以释迦申释末以诸佛X结成过去无数劫无量灭度佛皆巳成佛道此颂长文第五节也明过去诸佛不但以无数因缘譬喻说三乘法为一乘之正方便乃为众生深心所乐不同尚以人天因果为一乘之异方便以异方便是有漏业元不许成佛今尚资以成讫佛果况缘觉声闻无漏业又岂不容受记作佛乎故广说异方便使当机深信入耳过去无数下颂正方便又诸大圣下标起异方便若有众生下列释六度为异方便问曰六度是菩萨成佛之正方便何曰异也答曰经不云乎助显第一义第一义中即佛之一字亦为异方便况颂中杀文皆云巳成佛道佛道既巳成讫而复说六度如人到家说路上事非异而何若人善软下人天异方便之心也供舍利起塔庙人天善软之事也或七宝或沙土或香木或甎瓦虽诚戏不等无非善软之心助显第一义故皆成讫佛矣若人为佛下塔庙成矣佛像兴焉故或刻雕香宝或铸塑金泥或漆布彩畵或自作使人虽木笔爪甲贵贱之物有殊诚戏之心无二无非善软之心助显第一义故自巳皆巳成讫佛道而又但化菩萨度无量众生也若人于塔庙下形像备矣供养之具设焉故或种种幡葢种种伎乐一音之小一华之微有出于敬喜有出于静乱无非善软之心助显第一义故皆成讫佛X矣或有人礼拜下供养足矣礼节度数成之故或五体归命礼拜与合掌不同或一手轻心低头与南无有异无非善软之心助显第一义故自成无上佛道又广度无数众生共证大涅槃如薪尽火灭也则知过去众生资小善微因皆巳成佛况我释尊现在弟子岂可但为二三乘而巳哉未来诸世尊其数无有量导师方便说此颂长文第六节也初十句照长行可解诸佛本誓愿下谓未来世诸佛本在因地中行道发愿欲一切众生成佛如巳及至果上虽说无数法门亦只为一乘此愿当如是也诸佛两足尊下明法当如是谓诸佛所以称福慧两足尊者由证知一切世间根尘识法本自真常无性不似二乘人因断见思惑而无性所以慧足佛种下谓未来世佛虽知诸法真常无性是佛乘种子不妨即无性为缘而起六度万行以度生不似二乘人但坐在空中所以福足然则诸法无性是成佛之因谁无此因乎佛种从缘是成佛之缘谁无此缘乎诸法无性性也佛种从缘相也性不碍相因即是缘虽曰两足元是一心故云是故说一乘是法下是法即上一乘之法住谓不曾顷久暂离法位谓根尘界法各有见闻等分位世间相常住者谓由一乘佛知见之法在世间根尘法位上不曾顷久蹔离故世间根尘等相即常住真如也于道场下谓未来世X诸佛于阿兰若法菩提场中成等正觉证知自所得世间相常住一乘法巳亦用方便权智将大就小作三乘而说也此数句为出定叹德中唯佛与佛迺能究尽诸法之实相独详颂于此者以身子等千二百阿罗汉是未来受记之佛故此特言之天人所供养现在十方佛随应方便说天人下颂长文第七节也谓天人所供养现在如恒沙多诸佛出世佛安隐众生亦只说世闻相常住如是一乘之法也知第一下正明安隐谓现在诸佛虽知第一义谛本自真常性相寂灭不容有说然为安隐众生不妨以善权方便力故假示因缘譬喻种种言说之道而说三乘虽说三乘然其实只为一乘也知众生下谓现在诸佛所以知一为一而复说三者以机有行念业习进怠利钝之病不同故于第一寂灭无方便法中而设言辞方便以说之也今我亦如是安隐众生故说无分别法此颂长行第八节通计一百二十二句今我下八句总颂长行权实二智谓释尊因援三世十方一切诸佛以安隐众生心为例故亦以种种三乘权智法门宣示于一乘实智之佛道也者由佛具实智之力能知众生性欲故以方便权智说法令众生得欢喜也舍利弗当知下一百一十四句别颂长行X权实二智别颂义有四层初自舍利弗当知起至而起大悲心止明佛见众生以苦为乐为乐所苦而不安隐以起大悲次自我始坐道场起至疾入于涅槃止明佛为安隐众生故将大就小即实开权以成大慈三自寻念过去佛起至我常如是说止明佛宪章诸佛阳小阴大开权便为显实以开大舍四自舍利弗当知我见佛子等起至说无分别法止明佛下不畏机上不逆佛得遂本愿以成大喜此四层文则结归前颂二三四节义则为下譬喻品张本所以长行略而颂中广也我以佛眼等者佛有五眼肉眼同人天眼同天慧眼同二乘法眼同菩萨所见皆有分际唯佛眼则同诸佛所见则无分际今云佛眼观者谓见得真而且普也六道众生无福慧众生浊也入生死险道苦续不断命浊也着欲自蔽烦恼浊也不求佛与断苦之法劫浊也深入邪见见浊也无慧故贫入险道无福故穷苦不断道险苦续苦之果也着欲自蔽苦之因也因果不明如𤛆牛爱尾而杀身故曰盲瞑因其盲瞑则自蔽佛知见之因不求断苦之法自蔽开示悟入之缘一大事因缘内无所见外无所求遂依妄想分别起断常有无等邪见以卧棘涂灰为因求生无想等处为果此以苦而舍苦也其苦果能舍哉𤛆音瞀矛牙目被毛塞见不真之义佛具大慈能与涅槃之乐佛具大慈能拔X生死之苦故云大势佛断苦法者如知苦则断集是其法也而外道不知为是众生等者言为此五浊贪欲受苦众生起大悲心而欲拔济也此段为譬喻品自若国邑聚落起至无求出意止张本我始坐道场者佛自述华严之时于摩伽提国阿兰若法菩提场中始成正觉主伴重重之处也观树亦经行者述不离一切菩提树而昇忉利等天也于三七日中思惟者观机逗教也我所下思惟佛自所得法大也众生下思惟众生机小也如斯下谓以微妙之大法投钝根之小机方木不入圆窍也以第一之智慧训痴盲之众生揭皷而求亡子也法不投机说置两难故曰如斯之等类云何而可度此佛述初七日无人请而自思惟也尔时诸梵王下谓佛正自思法大机小难度之时又值三界诸天来请若顺请而但赞佛乘众生为苦所淹没殊不信自心是佛一不信不但无益方且有损故踌躇不巳思入涅槃此佛述第二七日因诸天请而思惟也此段为譬喻品自舍利弗是长者作是思惟起至但东西走戏视父而巳止张本寻念下述第三七日思惟也初七循巳法妙难投诸佛之法而不现前第二七循人机苦难信诸佛之法亦不现前至第三七日忘其人巳上循诸佛下顺众生诸佛之法始乃现前故云作是思惟时十方佛皆现梵音下述成十方X诸佛慰喻之辞得是无上法所以第一随诸一切佛就实开权所以善哉我等亦皆下述陈十方诸佛引巳为谕以明就实开权开权便为化实舍利弗当知下佛又自述回敬十方诸佛及奉行诸佛所慰谕之义前文唯佛与佛乃能究尽之语到此益明矣思惟是事下明佛遵诸佛之教以开权也波罗奈即鹿野园十二年说阿含小乘教之处也诸法寂灭相不可以言宣者佛自证一乘之实相也以方便力故为五比丘说者即一乘之实开三乘权智而说也是名转法轮下谓佛最初成道始坐道场三七思惟三宝之名业巳久昌但因法不投机世间未知有转法轮度众生之事直到鹿野园就实开权始有三宝之名出世也涅槃音法也小果也阿罗汉僧也贤位也从久远下谓自佛成道如是久远赞叹得大涅槃之法生死苦永尽之圣僧佛常如是说巳但二乘人不见不闻耳此段为譬喻品自尔时长者即作是念起至争出火宅止张本以上明为实而权舍利弗当知我见佛子下明由权而实承上之言谓佛从久远劫来赞示大涅槃之法生死苦永尽之圣僧二乘人既不知则为何人说也乃为一类有大乘志求成佛道之佛子所说以彼数多而心敬往昔又曾从诸佛闻过方便之说故佛作念不须再言方便但说其佛慧正适其时也此所谓虽知根钝且称本怀说大X方广佛华严经者是也舍利弗当知钝根小智下谓彼时独为佛子说大乘而不普说者以有一类钝根小智着相憍慢之人不能信是大乘法也今我喜无畏下谓佛初畏此等枝叶之众破毁大法而带累彼堕恶道故忍而不说今四十年后机熟法纯枝叶尽而贞实存故佛欢喜无畏于诸菩萨众中正直舍去昔日方便权教但说一乘无上之道也菩萨闻是等者谓自华严般若方等会上诸菩萨根人自既是大乘今更闻此大乘则疑惑巳除固不必言但汝身子等千二百罗汉昔日称为小乘者悉亦由权入实当同菩萨授记作佛也如三世诸佛等者谓昔日小乘今日所以皆得为大乘作佛者以佛如三世十方一切诸佛会权归实说法之仪式也我今亦如是下谓十方三世一切诸佛既无小大分别同授记弟子作佛我释迦又岂不然乎此段为譬喻品自是时长者见诸子等安隐得出火宅起至得未曾有非本所望止张本诸佛兴出世悬远值遇难自知当作佛此颂长文第九节结完长文第一第二两节诸佛兴出等者谓五浊恶世寻常贤圣且隐伏况其佛乎则无量无数悬远劫中一遇佛兴出世为难可知矣正使诸佛出世为众生根钝人天福报三乘渐教之法尚难骤言况说一乘顿教之妙法乎则说妙法为难可知矣无量无数下谓无量数劫难X得闻之法五千在会之人法到耳边而复远去则得闻是妙法为难可知矣能听是法下谓既得闻矣若复不能听信则与不闻者同故云斯人亦复难譬如优昙下谓以数难得之遭际闻能听信生难遭想则此人亦譬如优昙华一切人见皆爱乐可知矣所以然者以此人此华天上人间从来罕见时当其时一乃出现不容易故也闻法欢喜赞下谓不但闻能听信为难即闻能欢喜能发一言赞叹亦过于遇优昙华之难也此过激之言要人信得及之义能听之听字训信字方顺不然闻与听同则文为赘矣达耳谓之闻着心领受谓之听如有闻而不信者只当不听则听与闻殆各一义汝等勿有疑下谓闻发一言赞叹尚过于遇优昙华之难汝身子等听信者过于优昙华可无用疑当信自心作佛矣我为诸法等者谓诸佛难兴我巳为法王则是佛不难值矣妙法难说业巳普告大众则是妙法不难说矣三乘之众虽难闻今但以一乘道教化诸菩萨则无声闻辟支之弟子则法亦可谓有人闻而不难矣汝等舍利弗下谓如上诸难不难而所难者在于闻而不疑肯听信耳汝等既肯听信则当知此妙法是诸佛秘密之要不可妄授与人也以五浊下谓既说而复嘱汝秘者非惜法也虑当来世恶人不信此法反堕恶道也故X须有惭媿清净志求大道者不但不祕藏亦当为此等之人广赞其道庶无失言失人之过也舍利弗当知诸佛法如是下结劝谓诸佛先三后一先小后大非有他故乃十方三世诸国土中本法如是故诸佛以万亿方便随机所宜而说其不习学之人固不能晓了小大方便随宜之事汝等既巳知诸佛是世出世间调御之师则知其佛之为佛也又知诸佛小大随宜方便之事则知其法之为法也佛法既皆知之则无更以小大先后为疑当须生大欢喜自知于当来世必得作佛也大欢喜者当以一生死海中沈沦凡夫得作二乘可谓欢喜矣又由二乘而得成一乘之佛则欢喜岂不大乎此佛世尊可谓慈悲婉切口苦肠出恩难报哉此节为譬喻品自舍利弗于汝意云何是长者宁有虗妄不起至善哉善哉如汝所言止张本如𤛆牛爱尾妙法莲华经知音卷第一X法华经知音X卍XXX妙法莲华经知音卷第二姚秦三藏法师鸠摩罗什译明护国金刚寺住持如愚着妙法莲华经譬喻品第三譬喻品者准经文是对因缘立名也经云吾从成佛以来种种因缘种种譬喻广演言教无数方便引导众生令离诸着则前品诸佛世尊唯以一大事因缘故出现于世等文是以种种因缘之言于千二百人中引身子离二乘之着巳此品置譬喻两言是又以种种譬喻之言于千二百人中引迦叶等四大弟子离二乘之着也故下文身子代千二百人请曰善哉世尊愿为四众说其因缘令离疑惑而世尊答曰我先不言诸佛世尊以种种因缘譬喻言辞方便说法乃至今当复以譬喻更明此义诸有智者以譬喻得解则身子所请虽以因缘而世尊所答则以譬喻矣故以譬喻名品其实一经文理翻来覆去不出种种因缘种种譬喻广演言教引导众生令离诸着等数句如前品本谈诸佛出世之因缘其中以优昙钵华喻妙法是因缘中有譬喻也此品至四大弟子受记品皆譬喻也末后则曰我及汝等宿世因缘是又譬喻中有因缘也化城喻及五百弟子受记品本谈昔日大通佛时之因缘而演以化城系珠之譬喻法师品至寿量品本谈今日释迦佛及未来佛之因缘而X又演以凿井医师之譬喻皆于因缘中谈譬喻以譬喻喻因缘也故此品题非要解所谓身子受记为法说绪余合联前品之末喻说名题合标绪余之后滥与不滥之辩但因卷帙重大分之为七译者顺经文拈一两语作品题复前后错综其文使读诵受持者知卷虽分七文义不割耳岂有他哉尔时舍利弗踊跃欢喜失于如来无量知见尔时下身子领佛一大事因缘分别解说巳开悟佛知见叙今昔得失呈解于佛见其承当处可受记也故经家叙置六根欢喜之相而白下叙今得也所以下叙昔失也谓今闻二乘人受记作佛之法音则闻同得同所以欢喜昔虽亦闻此法见菩萨受记作佛而巳不预则闻同得异所以感伤感伤失于如来无量知见不得同菩萨作大乘也世尊我常独处山林树下遇便信受思惟取证世尊我常下申明昔日感伤不得之义山林树下二乘人修行之处行坐思念心中不甘为二乘一涅槃之法大小乘人共得故曰我等同入法性云何下谓大小乘人所悟入既同则所济度亦应同而佛云何济菩萨以大乘得无穷之宝藏度我声闻以小果给有限之工价佛心似不平也是我等下引咎归巳谓今闻佛说大乘平等法若以小乘化乃至于一人我则堕悭贪此事为不可则失于如来无量知见乃是我等自舍多而取少之过咎非佛有彼大此小之不平故曰非世尊也所以下征明谓所以先似咎在佛而今日是我等咎者何也以佛初说小乘正是以小引我入大之因但我不待说其所因自为小乘若待佛说我此九部法入大乘为本之因则我等自然应得成就阿耨多罗三藐三菩提而佛必以大乘度脱我也然我下又覆明巳之不待之所以释成是我等咎一句谓我等所以不待然者以我等本是着邪见之人才来归佛不解佛光以小乘为方便且随我等根行所宜而说故一闻即便信受用第六识思惟心而取证则以权为实矣谁知佛更有大乘真实之法哉世尊我从昔来终日竟夜从法化生得佛法分世尊我从下申明今日欢喜有得之义承上文言谓我初虽不解方便取证小果然从昔以来见诸菩萨受记作佛于终日竟夜之间亦无时不抑损刳克于心责备于巳伤感其不长进不得同大乘菩萨受记作佛今忽闻佛说声闻若菩萨闻我所说法乃至于一偈皆成佛无疑则是而今从佛闻昔所未曾有之法故断其疑佛之心取小之悔身X意六根皆通泰平然快得安隐矣今日乃知等者谓当初说菩萨真是佛子我等声闻宛似义儿虽成小果心实未安今说诸佛如来但教化菩萨无声闻缘觉又闻是千二百罗汉悉亦当作佛乃知我等今日真是佛子菩萨非声闻流也从佛口生者谓成佛之言出于佛口我信佛言而成佛子则子从佛口中生矣从法化生者谓从一乘法化烦恼成菩提化生死成无余涅槃也得佛法分者法谓法身分谓分证谓巳虽居因地未至究竟然既真是佛子实乃得分证佛之法身也此舍利弗闻佛分别解说一直信入者也尔时舍利弗欲重宣此义而说偈言我闻是法音得所未曾有闻亦除忧恼尔时下颂长行第一节叙今得也昔来下颂昔失也谓住昔疑网未除似有失于大乘今疑网既除则知从昔以来蒙佛小教正是今得大乘之阶也佛音等者谓昔来蒙小故能除我做凡夫众生时忧恼今不失大又能除我做罗汉圣人时不得成佛之忧恼此今昔小大佛音所以皆为甚希有也我处于山谷或在林树下我为自欺诳此颂长行第二节申明之文我处下标起思性之地呜唿下释成思惟X之相不能于下谓入道既同说道亦应同今既不能则为自欺于未来说道之因心也金色下又自欺于未来得道之果体也三十二相十力诸解脱同共下谓声闻既同菩萨悟入无漏法性上之相力解脱同是一法性中物应当同得而我等独不得也八十种妙好初指爪纤长终胸前卍字十八不共法初无有过失终知三世无碍无着不与二乘共也我独下独行则不得如佛同众行行失利也我名才闻五天竺国佛名则闻十方名失利也我山林自善其一巳佛善则广饶益于天人实失利也自惟等者谓我自思惟若行若名若实X皆失其利而不如佛者岂佛有欺诳于我哉乃我自不学菩萨发大乘意心自欺而言自诳也长行所谓是我等咎者此也我常于日夜每思惟是事教化诸菩萨此颂长行第三节申明之文初八句颂长行我从昔来至每自克责三句次二十句颂长行而今从佛闻所未闻之法三句亦颂前节所以者何至思惟取证六句后四十句应长行断诸疑悔至得佛法分七句如此分属者使知长行偈颂略无溷滥若论文理颂中自有起承联络则又不得割裂故须逐句重释我常于日下承上文言谓我虽知自欺失利然亦常日夜思惟又恐未必尽矣由此进退循环自不能决欲请佛决其得失故曰欲以问世尊等我常见世尊下谓我所以不自安于失而欲请问世尊者以我常见世尊向二乘人前称赞大乘菩萨心中自揣佛如此者莫亦要我二乘人作大乘耶以是日夜筹量其得失之事今忽闻佛说千二百罗汉悉亦当作佛音声方知佛四十年前随宜说法真是无漏难以思议元非教我等作小乘廼令我等至成佛之道场也我本着邪见下谓佛本意令我等至成佛道场我不待说所因而速思惟取证于小乘者以我本是着邪见之人又为诸梵志着邪见者之师世尊知我是生死海中人心易满足故说小果四谛拔其邪见赐与涅槃X我遵佛教除邪从正得证空法当尔之时其心自谓真得至于灭度所以不求成佛之道场也而今乃自觉下谓今蒙佛从定起告于我曰我虽说涅槃是下非真灭诸法从本来常自寂灭相佛子行道巳来世得作佛我始觉知先所证者非是真灭必得同菩萨受记作佛具三十二相天等八部恭敬亦如佛在大众名闻满十方广饶益众生此时乃可谓真灭永尽无余也佛于大众等者谓我所以觉今是而昔非者由佛于天人大众中说我当作佛故我闻如是作佛法音疑悔悉巳除也初闻下谓最初疑悔未除时闻佛说我小乘人作佛心中亦大惊疑谓将非魔作佛说故欲恼乱我禅定之心耶佛以种种下谓佛见我心疑乃引种种因缘譬喻善巧云将一乘分作三乘而说我心始乃安静如海疑魔之网尽断也佛说过去下谓佛又恐我疑断复生广引三世十方一切诸佛证成我佛从生之始得道之终中间说法无非一乘由是我始决定知成佛之言果是世尊真实之道恶魔波旬必无此事故云非是魔作佛也我堕等者谓既决定知是佛说何先疑是魔说以我堕在疑惑网故也闻佛柔软等者谓既堕疑网今又何得心安如海以闻佛从容柔软之音深远微妙演畅十方三世一切诸佛清净之法故使我心欢喜而疑悔永巳尽也安住实智中者谓不安住昔日方便X之权智也我定当作佛者谓不思惟取证二乘之小果也安住实智开佛知见大事之因也定当作佛入佛知见大事之果也有此大因大果故为天人所敬此自觉也转无上法轮教化诸菩萨觉他乃觉行圆满也尔时佛告舍利弗教菩萨法佛所护念尔时下身子叙昔忧今喜以呈解佛亦述昔教今忘以授记也吾今于天人等者证其不虗使其不可再忘大而取小也且承颂中为天人所敬等而言谓汝要天人等所敬我当对天人大众中而说我昔下叙昔也二万亿佛准经文当是佛为常不轻菩萨时二万亿威音王之佛也为无上道者谓佛在彼佛为菩萨时不曾教身子以小况今成佛又岂以小乘法而见济度乎汝亦长夜等者谓岂但佛无量劫中不曾教身子以小即身子无量劫中亦不曾学小乘法也受学云长夜者自巳佛知见未开虽从佛受学总属无明长夜耳我以方便等者叙今也谓往昔既教大学大而今复先度以小者是佛先以小引身子后入大之方便也舍利弗我昔等者谓佛既昔教汝志愿大乘佛道今复以小果方便为接引者以汝昔日既在无明长夜受学将佛所教大乘志愿尽忘而便取足于小果X自谓得其灭度岂佛见济汝以小哉我今还欲等者谓汝虽善忘我能善忆今不欲汝忘还欲汝忆故为汝小乘声闻人说此大乘经名妙法莲华然此妙法莲华名大乘者以是教菩萨法佛所护念之经也不然则为汝小乘人止应说四谛法度生老病死究竟涅槃足矣是知为诸声闻说大乘经声闻元菩萨也声闻既是菩萨则汝何尝失于如来无量知见而欢今以悼昔耶舍利弗汝于未来世像法住世亦三十二小劫此正是为诸声闻说大乘经名妙法莲华教菩萨法佛所护念之义而结成方便品诸佛世尊唯以一大事因缘故出现于世之文良以此经使二乘人开示悟入佛之知见为妙法得受劫国庄严显记为大事如优昙钵灵瑞大宝青莲华时一现故耳上节我昔曾于二万亿佛所为无上道等文是佛与身子述过去大事之因也此节是佛与身子成未来大事之缘也其文有八项以记其大事凡一切众生不成佛则巳成佛则定不可少者前品所谓如三世诸佛说法之仪式也凡后受记之文虽有广略不同皆不异此舍利弗汝于下初授本起因地福慧两足之记供养若干千万亿佛者福X足也方便品所谓亲近百千万亿无数诸佛者是也奉持正法具足菩萨所行之道者慧足也方便品所谓尽行诸佛无量道法等者是也福慧二严定记过无量无边不可思议劫者以众生无边烦恼无尽法门无量佛道无上故也上文所谓教菩萨法者此也当得作佛下第二授果上十号之记方便品所谓名称普闻者是也号曰华光名也如来等十号称也称其名下有实也如来者金刚经云诸法如义无所从来亦无所去故名如来三德中法身之称也应供者后经云普于天人应受供养三德中解脱之称也正徧知者正简不同外道之邪徧简不同小乘之偏谓现前种种松直棘曲鹄白乌玄皆了元由乃至恒沙界外一滴之雨亦知头数故曰正徧知三德中般若之称也大经云佛身充满于法界如来也普现一切羣生前应供也随缘赴感靡不周徧知也而恒处此菩提座正知也此三为总称下七为别称明行足者明即智度行即檀等五度足者谓由奉持正法则明足由供养若干千万亿诸佛则行足明足所以有正徧知之称行足所以有应供之称此自觉之称也善逝世间解者觉他之称也善者能也逝者往也世间者器及有情智正觉三种世间也器世间者山林河海等神如器而盛载有情有情世间者胎卵湿化等类各有分别X情性智正觉世间者三乘圣贤满分各有所觉之正道也解即解脱如大经三世间主虽各谓得一解脱门然皆佛之法身善能往应使然也此又如来之别称也无上士者谓自人至天自天至二乘自二乘至菩萨自菩萨至等觉各各虽自尊而各各皆有上惟佛一人超越世间出世间而更无有上也此又应供之别称调御丈夫者调谓调理御谓控御丈夫男子能说能行之美称一切众生不开悟佛知见轮回六道无有停息佛说三乘九部之法调理控御使其自凡至圣由小至大开悟本有佛性乃至三千大千世界无有如芥子许不是菩萨舍身命处非调御自他之大丈夫其孰能与此此又正徧知之别称也天人师者一切三界天人皆为弟子佛独为师以其善能调御故也佛者觉也谓自觉则无上觉他则善逝世间解觉行圆满则明行足有此三觉圆满万德备足故称之曰佛世尊者总此三觉圆万德备为一切情与无情及智正觉三世间所尊敬故曰世尊无上以士称约素法身言调御以丈夫称约万行庄严言天人以师称则约教化人天成佛而言此十号十法界中除佛一人敢当余自天至菩萨皆无敢当此者上文所谓佛所护念者此也方便品所谓成就一切甚深未曾有法者此也此授身子因果正报之记下授第三依报之记国名下标起其土下释成X安隐下二句则有情清净正报严饰也瑠璃等五句则无情清净依报严饰也华光如来下授第四转法轮记亦以三乘教化者此因方便品诸佛出于五浊恶世而言问曰华光佛出既非恶世何以亦说三乘答曰以本愿故准大悲空藏经云身子于六十劫行菩萨道因婆罗门乞眼唾而践之身子起瞋退作凡夫发愿成佛之日开三乘之法其劫下授第五眷属记有标有征有释舍利弗华光佛寿下授第六住世寿量记华光如来过十二下授第七涅槃时至说大乘转记菩萨记舍利弗是华光下授第八正像之法住世久近记身子未来一大事因缘成佛之始灭度之终佛于天人大众中一一授之身子则一一记之矣方便品所谓心生大欢喜自知当作佛者此也经文自佛说经入定放光动地以来到此方为一结局可信诸佛惟以一大事因缘出现于世之言不虗矣尔时世尊欲重宣此义而说偈言舍利弗来世成佛普智尊号名曰华光当度无量众此颂授第二果记十号之文供养无数佛具足菩萨行十力等功德证于无上道此颂授第一本起因地两足之文X过无量劫巳劫名大宝严此颂授第五眷属记标文世界名离垢清净无瑕秽常有华果实此颂授第三依报世界之文彼国诸菩萨志念常坚固华光佛所化此授颂第五眷属记释文佛为王子时弃国舍世荣寿命八小劫此颂授第六寿量之文佛灭度之后正法住于世宜应自欣庆此颂授第八正像法住世久近之文略颂第四说三乘法第七授坚满记之文正法者有教有行果证不虗也像法者有教无行徒存三宝像貌也劫者时分义如中国唿年为载为岁西域则唿年岁载为劫尔时四部众比丘今乃复转无上最大法轮尔时诸天子欲重宣此义而说偈言昔于波罗奈转四谛法轮尽回向佛道尔时下四众八部即序品所叙列之人大众见下身子自述要天人等所敬佛即对天人大众而授记故记毕天人大众即皆欢喜供养庆赞希记而回向也身子前三请中云是会无量众能敬信此X法者是也各各脱身下叙因喜而兴供养以上等衣凡供养多以衣言者示归依也以华言者示因同于果也而作下叹昔所说一乘法也今乃下庆今所说一乘法也偈中初四句颂昔也今复下颂今也波罗奈说小乘之地五众得小果之人生灭谓生灭四谛异乎无生无作四谛也是法甚深奥者言今大乘异乎昔之小乘然昔小乘即是今之大乘所以为甚深奥也少有能信者谓惟其深奥故少有能信惟其信少故数闻其小不得闻其大也世尊说是法下谓有大智信解如身子者今得其成佛尊记即我等虽无大智但能随喜必亦当得成佛于三种世间为最尊上也此应序品即文殊所谓诸求三乘人若有疑悔者佛当为除断令尽无有余照法师品则为授广记之伏案佛道下叹昔权中有实也我所下回今小以向大也尔时舍利弗白佛言世尊说其因缘令离疑悔尔时下身子要同列者开佛知见亦同巳之除疑得记故代千二百人以请发起种种譬喻之端也我今无复下明为巳则不敢再劳是诸千二百下明为人则不敢不再请佛常教X化下述昔所教副所学而今于世尊下述今所闻异所得此千二百人所以有疑悔而不得开悟佛知见也善哉等者请佛再说先小后大之因缘使千二百人解其疑而得其记则不负昔权今实之方便也尔时佛告舍利弗诸有智者以譬喻得解尔时佛告下谓据佛先所谈则应悟而不应疑以先能化权智种种因缘譬喻诸方便言辞之法既皆是为阿耨菩提之大乘则其所化之人亦皆是菩萨此方便品中业巳尽分别解说矣有何因缘而用重说然舍利弗下谓据汝今所谓四众尚有疑然者则应复说譬喻不应复说因缘也以诸有智之人既于先说一大事因缘法中难解必于今说一大事譬喻法中而得开解也故云今当复以譬喻等X下文法喻各有五节舍利弗若国邑聚落心不厌患无求出意舍利弗下若谓假若国邑聚落之有长者喻诸佛出于五浊恶世为一切世间之父也其年衰迈长也喻佛成道以来劫数甚大久远也财富无量大也喻佛成就无量知见力无畏等之法也多有田宅下于文则明财富无量于义则喻佛具足智慧方便二种波罗蜜等之法其家广大下家喻大千世界门喻妄心谓三千大千广大三界火宅惟一妄心生灭可以出入度生老病死教化令得阿耨菩提及二乘涅槃也旧以一门喻一乘若是则诸子巳在一乘门中何有火烧之患而反欲引出耶况后等赐大宝白牛之车又将安配哉多诸人众喻贫穷无福慧正报之众生一百下喻三界众生及二乘机未出苦集之时故曰止住其中堂阁下喻众生为贪着追求五欲之依报容易败坏而生苦火长者诸子下喻千二百阿罗汉尚未归佛做外道时也X若十喻大乘二十喻中乘三十喻小乘乘愈下数愈多者见大根之机少也人以百言子以十言见大千五趣众生受佛化而为子者仅十一也长者见是大火下喻佛见诸众生为少老病死等火之所烧煑也而作是念下喻佛不忍舍众生自求安乐也而诸子等下上品所谓入生死险道相续苦不断也不觉下上品所谓深着于五欲如𤛆牛爱尾以贪爱自蔽盲瞑无所见也火来逼身下喻不求大势佛及与断苦法也此佛虽以佛眼见五欲之火是苦惊怖忧念而三乘诸子全不知恩反以为乐遂起下节喻三七思惟救济之方也此节配方便品第八节我以佛眼观等颂舍利弗是长者作是思惟但东西走戏视父而巳舍利弗是长者下喻佛初七思惟也身手有力喻佛有大神力也衣裓胸前护衣裓服也几案香几案桌也从舍出之者谓衣裓在身几案应手皆可以有力而出子于火宅也复更思惟者喻佛第二七思惟也是舍惟有等者正出其思惟之义谓长者虽有身手之力及济胜之具奈人多而门小子且幼稚而无识以无识好戏之幼子出怆惶陿隘之小门父子之情未通怖畏之事未白未免好心而成恶意之累故曰或当堕落等喻佛所以有神力而难用也我当为说等者喻佛不用神力而复用智慧力以陈其怖畏使诸子自知其利害而出X火宅也此舍下正出其心中所要说之事作是下申明如所念而告之父虽下申明子不信所告面出亦复下结足不信不出之义总归重于幼稚无识也上但云无求出意似尚有可救援之道此云了无出心则神力智力二俱思惟尽而不得子出火宅之心则亦吾未如之何也巳此节譬方便品我始坐道场观树亦经行等文尔时长者即作是念竞共驰走争出火宅尔时等者谓长者见火势巳急不独救子且欲自救故曰巳为所烧而又曰我及诸子等此为子者虽无知而不信父言而为父者则不得不早为之所故云我今当说方便等父知诸子下追原长者设方便之初意在投子平素所好之先心故不嫌其虗设也如此下门外本无三车而云羊鹿牛车今在门外者正见其方便也尔时诸子下谓子因父投其所好故不问其虗实而争出也此喻佛第X三七思惟不得巳而就实开权应方便品寻念过去佛所行方便力我今所得道亦应说三乘等四十四句偈文经文读之虽似平澹而叙事脉胳自有轻重如初云歘然火起次云或当堕落为火所烧虽有歘然所烧之患而曰起曰或何等缓颊至是则曰巳为大火所烧而又曰我及诸子必为所焚则何等怆惶先曰了无出心东西走戏视火而巳何等怠玩今曰心各勇锐互相推排争出火宅则何等精勤可见方便有力而实相容易难言也是时长者见诸子等得未曾有非本所望是时长者下谓长者见子出火宅欢喜巳之方便不徒设而有子可以承受无量之财富也四衢喻四谛也露地喻我空有余涅槃也以有余涅槃较火宅固清凉尚无六度万行宝车之庄严故名露地无复障碍者谓我空之果虽小而有山壁犹之直度六通纵任无为之乐也其心下谓子安隐父心泰然喻其天性相关生佛同体也诸子求三车而长者各赐等一大车者喻三乘之人同出三界同名佛子应不令有人独得灭度皆以如来灭度而灭度之也舍利弗尔时长者下车以众宝庄严而名其大者以喻X菩萨智悲双运六度万行也牛以一白色姝好而驾其车者以喻佛知见一相一种大菩提心能生净妙第一之乐也纵直曰高横濶曰广栏楯以备凭俯铃悬以虞冲突幰葢以蔽尘露绳络以防风掀华缨外垂筵枕内置皆以宝为者示文而不俚也筵曰婉枕曰丹者谓皆可以悦心志而荣起居也如此宝车岂寻常羊鹿牛可配哉故须大白牛以为驾也肤色下正明其牛之白充洁约色言姝好约形言有大下正明其牛之德性谓寻常之牛有步平正而行不疾速者有行疾速而步不平正者皆不可以乘重服远也今二者皆备则牛之德用无以加矣喻阿耨菩提之大心贞固足以干事也又多仆从下谓有此车此牛又有此人役也喻菩萨乘此大因大果则得四众八部日夜卫护也所以下征释谓诸子元各求小大三车而长者所以平等赐与大车者何也以是大长者财富无量而心无偏党也由财富无量所以周给一国疏远之多人而不匮乏由爱无偏党所以等赐亲生幼子而不恡惜以喻四众八部尚皆与记成佛岂千二百阿罗汉为佛常随影响之众而不授记作佛耶是时诸子各乘等者谓所X得过其所望喻千二百人本求大小三乘有分别之果而出三界今不期佛说无分别法平等授与一乘之记同作佛也此配方便品第八节舍利弗当知我见佛子等至今我亦如是说无分别法二十八句颂也舍利弗于汝意云何善哉善哉如汝所言舍利弗于汝等者谓长者先许三车竟无而后转各等与一大宝车似昔之所许实有者成虗今之所不期而等赐者为妄与也故曰宁有虗妄不舍利弗言不也者谓凡称虗妄者以无益于人有损于事也今长者于诸子既有益无损故不为虗妄也是长者但令下有益也何以故下征明有益况复下无损也世尊若是下申明无损何况长者自知下结尽有益佛告舍利弗下善其详喻明而酬问当心故曰善哉等喻文五节此节最重以千二百阿罗汉疑佛先说三乘之法为虗悔巳所得涅槃是妄今既喻其所以复前后校明使知先所以说三乘者为引出三界火宅坐露地以出苦自全躯命得少分乐也今所以说一乘者乃由出三界之苦然后能乘宝车并能全其躯命以化众生自他兼利也是知今说一乘正昔日所以X说三乘之结果非今实而昔虗见佛法有渐不妄与也此配方便品长文于一佛乘分别说三及颂文普告诸大众但以一乘道教化诸菩萨无声闻弟子等文舍利弗如来亦复如是虽遭大苦不以为患此配第一节喻文也舍利弗如来下以佛配长者为一切世间之父无过而有德也于诸下明无过谓地狱三途众生有分段生死诸怖畏过人天福报有五衰相现及贫穷困爱别离等诸衰恼忧患过二乘圣贤虽无分段生死过尚有无明变易生死之闇蔽不得开佛知见过佛则于上诸过永尽无余也而悉成就下明有德谓有实德故成就无量知见十力四无所畏大神通力及大智慧力也有权德故具足方便智慧二种波罗蜜及慈悲喜舍四无量心也常无懈倦喜也恒求善事利益一切舍也以不大喜则懈倦而不恒求善事不大舍则虽求善事不肯利益一切众生而生三界朽故火宅也为度众生下谓佛既有德则不须复入三界以修德既无过亦不容复入三界以断惑今无过有德乃复入三界火宅者以佛自巳无苦为度众生亦出其苦自巳有得欲化众生亦得无上之菩提此佛一人所以能为九法界众生之父也见诸众生下以众生配火宅中诸子虽皆佛子未出三界而乐少苦多也生老病死等有生皆具总明X八法之为苦亦以五欲下别明八法为苦见三界火宅烧煑情状之轻重五欲即下第三节所得麤弊色声香味触五法五法为众生现在贪着追求所欲之苦境业属前因又以下谓贪着追求是好五欲之苦心业招现苦及后报地狱等之苦果故云现受众苦等以上释生老病死之四苦含其三世以现即现生后即死后老病在其中矣若生天上等者释忧悲苦恼之四苦文承于上谓不但死后受地狱三途之剧苦即微有善业若生天上人间亦不免贫而无财穷而无位困而不伸之忧苦六亲知识本相爱善偏多别离之悲苦乱臣贼子恶友等本相冤害憎嫌偏多聚会之恼苦则三世因果五趣善恶皆苦矣其烧煑之情状则何如哉如是等下结其苦之大槩而明苦之细微多端难以尽言也众生没在其中者谓佛虽见是苦而众生反沈没其中以为乐也欢喜下正明没在其中之义缴尽上文谓五欲财利本是苦境而众生以为乐事故生欢喜而游戏贪着追求本是苦心而众生性恐贪之不酷求之不巧故不觉知地狱三途本必有之苦报应寒心而恐畏者而反不信谓且顾生前奚遑死后故不惊怖天上人间贫穷困爱别离冤憎会本是苦聚应厌恶而远离者然间植小善微因求一人身天福惟恐不得故不生厌如是等种种诸苦皆应𤼭求解脱者而众生且淹X没陷溺其中故不求解脱由此痴迷无有智慧故不知觉由不知觉故不惊怖由不惊怖故不生厌由不生厌故不求解脱而于三界火宅日出而作则随善业以东驰日入而沈则随恶业以西走改头换面往还五趣虽千百万亿劫不开悟佛知见受无间地狱之大苦则亦不以为患此何异诸子火来逼身苦痛切巳心不厌患无求出意哉舍利弗佛见此巳便作是念何由能解佛之智慧舍利弗佛见等者配第二节喻文初七思惟也谓佛见此众生以苦为乐似不可救巳然众生分为其子固容无知自不求解脱佛廼𨈟为其父又具正徧知觉岂可随彼无知故陷于不慈而不尽佛为父之道乎故云便作是念等此佛所以明知机不称法而必欲以法投机也舍利弗如来复作下合第二七思惟谓拔苦与乐虽佛为父道者所当尽然佛复念法大机小终难从实舍权为诸众生赞生佛共有如来知见力无所畏之德相故云众生不能等所以下征释谓所以为众生赞生佛共有佛知见等法而众生反不能以是得度者何也以诸众生尚未免生老病死等之业苦而被三界火宅所烧纵与其乐而不能信如人身在缧绁遽未可以语衣锦之荣故曰何由能解等此佛虽为慈父难卒然教众生不肖之子故兴下文先且拔苦后方与乐合第三七思惟讳实开权之方便也X下第三节明先为众生应拔其苦难一句第四节明后与无量无边佛智慧乐令其游戏一句舍利佛如彼长者如彼诸子为求牛车出于火宅此配第三节喻文每节举喻合法者使千二百人容易开解也舍利弗如彼长者下牒其喻文明始则讳实开权然后各与下明终则由权入实如来亦复下法合其讳实但以智慧下法合其开权三界者欲界五趣杂居色界四禅无色界四空各有界限种族也俱名火宅者皆是轮回数也色等五欲所以为火贪着生爱所以被烧莫得勿贪诫劝知苦断集之辞悲夫三界五欲本是戕生苦火众生反甘没其中欢喜游戏不惊怖者以色等五欲为细妙而不知是麤弊之苦火今佛劝诫知苦以断某集故曰汝等莫得要住又曰勿贪等以一贪等则生爱取一爱取则境分逆顺顺则流而忘返固是苦火逆则瞋痴从是生焉尤为苦火则三毒之火薪焰生生不绝矣汝速出三界下教其慕灭修道谓三界内苦集一往不知是火容可缓颊今既明以告汝则有燃眉焚首之急故曰速出三界外声闻辟支佛等之灭道一往无人保任或恐难成今既有佛为作保任X则出三界内之苦得三界外之乐为不虗矣以上教慕灭也汝等但当下教其修道也如来以是等者结成虽有力无所畏等而不用之但以智慧方便于三界火宅拔济众生之如此也复作是言下申明三乘灭道所以为乐之义释成诱进之言皆是圣所称叹者谓声闻等乘非三界凡夫所能称叹也自在无系谓不受五欲财利种种苦所系缚也无所依求谓不依贪着追求现受众苦也乘是三乘下谓得无漏五根五力七觉支八圣道四禅八定诸解脱三昧而自娱乐则更不后受地狱畜生饿鬼之苦也便得无量安隐快乐者谓亦不受天上人间贫穷困爱别离冤憎会等种种诸苦也此又佛诱进出三界外灭谛之乐如此舍利弗若有众生下又申明汝等但当勤修精进诱进于道谛以三乘配三车释上声闻乘也内有智性具见道之因从佛闻法精勤修习得修道之缘欲速下谓欲速则不达自求则不为人此所以人为小乘而配乎喻中之羊车也次若有下释上辟支佛乘也梵语辟支迦罗此云缘觉亦名独觉缘觉出有佛世闻佛说十二因缘而证果独觉出无佛世自悟因缘而证果今云求自然慧乐独善寂是出无佛世之名深知诸法因缘是出有佛世之名故经先说从佛闻法等句次说求自然慧等句双举二种机X名也又解求自然慧则慧不止如声闻但内有智性而巳深知诸法因缘则志不止如声闻但速出三界自求涅槃而巳故校菩萨虽小校声闻差大此所以果为中乘而配乎喻中之鹿车也后若有下释上佛乘也勤修精进檀等前五度也求一切下智度也一切智大圆镜智佛智平等性智自然智妙观察智无师智成所作智又一切智则超辟支迦罗佛智则超菩萨自然智则超声闻无师智则超天人具此四智始能成就如来知见十力四无所畏此上求也自利也愍念下下化也利他也众生以三途言三途唯苦故曰安乐人天苦乐相半故曰利益谓去其苦而益其乐也度脱一切者谓以菩萨乘度脱一切二乘人也具此自利利他之大心不同羊鹿中小之戏具而配乎喻中之牛车故云是名大乘也菩萨求此下释成大乘二字谓前云佛乘此云大乘者以佛是大果众生能求此大果而乘之以自度度人故又名为摩诃萨之大乘也X舍利弗如彼长者能生净妙第一之乐此配第四节喻文明终由权而入实与无量无边佛智慧乐也舍利弗如彼下举喻如来亦复下合法佛之法藏既多众生又是佛之亲子所以不惜而等与也不令有人下释成等与之义四十年前独许菩萨受记作佛不许声闻是令有人独得灭度四十年后而说此经许声闻与菩萨同得受记作佛是皆以如来灭度而灭度之也是诸众生下牒昔所化由权之人悉与诸佛下结足所念与大之事皆是一相者一乘实相也一种者究竟一切种智也第一之乐者得五住究尽二死永亡劫国庄严常乐我净之妙乐也昔分菩萨得佛乘缘觉得辟支佛乘罗汉得声闻乘则一佛知见分别成三相三种故其乐亦为有量有边之三等不得净妙第一也舍利弗如彼长者于一佛乘分别说三舍利弗如彼下举喻合法可解何以下征释谓初说三乘既为引导则似非实然后但度以大乘曾无先期则似为妄何所以之故而言无有虗妄以虗妄者无而为有能许而不能与之谓今佛如来既有无量X智慧力无所畏诸法之藏则非虗矣又能与一切众生大乘之法而不恡惜则非妄矣但因法大机小佛能尽与而众生不能尽受故初但不尽与而后众生始能尽受有要众生尽受之因缘故诸佛将一乘之法用方便力先且不尽与而分别说作三乘以引导如是则先所说种种因缘譬喻言辞方便诸权智三乘之法但名不尽与岂云虗哉由昔不尽与而今始得其尽受一乘阿耨菩提之显记又岂妄哉千二百阿罗汉何用疑佛昔说三乘为虗而悔巳所证涅槃非真而有妄耶故云如来有无量智慧等佛欲重宣此义而说偈言譬如长者有一大宅毒害火灾众难非一此颂第一节喻文也譬如长者佛也有一大宅等者广颂大千三界苦集状也宅者託也安也人所託以安身也宅久则易坏故曰顿弊总而言之曰宅别而言之宅有堂舍之分堂者当也当宾客之酬酢也舍者止也止身家于其间也靠壁曰柱即碍曰根横曰梁直曰栋房址曰基阶砌曰阶东西曰墻前后曰壁泥涂所以饰缝隙覆苫所以蔽晴雨在檐曰椽在嵴曰梠篱落四围曰周障径巷穿叉曰屈曲而曰高危摧朽倾斜等者正见顿弊之形状以明三界依报不坚牢之如此有五百人等者明有世界则有众生业果之正报也鸱枭下正X报中畜生报也鸱枭害所亲鵰鹫食死尸乌报凶鹊传喜鸠夺巢鸽肆淫此畜生中羽羣具三毒有如此者蚖者元也乃蛇之大者蝮者复也触之则复螫于人也乃蝎之大者蜈蚣瞋狠而行速蚰蜒涟涎而走滞守宫蝘蜓也汉宫中养以丹砂取血以涂眉间防淫乱也故谓之守宫百足蚿也多足虫也鼬鼠之大者由穴而噉鼠者貍狐之大者年老而成妖媚者鼷鼠甘口鼠也食人而不觉痛者也此畜生中轻跳蠢輭具三毒有如此者诸恶虫辈下谓诸恶类虽飞行不同而同交横驰走于朽宅中也屎尿下大小便利恶臭不堪𧏙蜋诸虫以为香美而集于不净流溢之上则人于男女二根生欲乐想者迷倒极矣狐多疑狼多猜野干夜鸣而为恠或口取诸虫以咀嚼或足蹑屎尿而践蹋龌龊至矣以唇至血曰哜以齿断骨曰啮是生虫咀嚼以殆尽则死尸哜啮而有余故曰狼借借草也谓狼食不尽零落于草间也世人肆筵设席杯盘狼借之时可厌矣由是羣狗下谓由此骨肉狼借之余羣狗不知彼巳食之无味如遗唾而且奔兢搏撮于其间两足翻寻曰抟收聚一处曰撮搏取不得故饥羸慞惶而求食求之有得故鬬诤揸掣而嘷吠向前相夺曰揸往后相扯曰掣乃鬪诤之貌也啀喍嘷吠鬪诤之声也衔物死诤曰啀喍失物泼呌曰嘷吠此畜生中毛羣或野或家具三X毒有如此者其舍恐怖下结完畜生道而起鬼报之恐怖变状也处处皆有下正明鬼报西京赋曰山神虎形曰魑宅神猪头人形曰魅木石变恠曰魍魉夜叉云苦活食人度命以苦自活也毒虫之属下谓诸虫禽兽虽皆恶毒至见夜叉则贪生畏死亦各护其党卵属以爪护所生日孚胎属以身藏所产曰乳夜叉兢来下谓彼虽善藏此能强夺以夺而食故既饱而恶心转炽也鬪诤之声下正见其恶炽鸠槃荼云可畏无常杀鬼也或蹲踞土埵或往还虗空内不畏天游行纵逸而嬉戏外不惧人扑狗失声而取乐无忌惮极矣此鬼道中得食强梁肆三毒变状可畏者也复有诸鬼下不得食之饿鬼也长大裸黑形可畏呌唿求食声可畏针喉牛首貌可畏食人噉狗口舌可畏残险饥驰心行可畏夜叉饿鬼下双结鬼畜二道谓鬼与畜或饱则争食鬪诤或饥则呌驰窥窻喻吾人一动一静无非为三毒业系不得出离三界逼迫身心起火生下地狱之报故曰如是诸难等是朽故宅下将明地狱报先将大千三界内依正三途八难属之长者好起下节方宜救济之文其人近出喻佛去伽耶城不远得成正觉也以喻一切佛本在因地皆发愿度脱一切众生如巳身则三界十二类生X为佛一人之所有故曰属于然不先自成佛则虽欲从之未由也巳故曰近出于后宅舍下叙前畜鬼二道依正被火烧然即是地狱以地狱苦报唯以为重故曰忽然火起也生老病死会成劫浊故曰四面一时忧悲苦恼从而煎煑故曰其𦦨俱炽栋梁椽柱等既巳顿弊故火起则震裂而崩倒诸鬼神下谓诸鬼畜初火起则纵逸嬉戏今被火烧则扬声大呌而受燋头烂额之痛矣鵰鹫诸鸟畜生也鸠槃荼等恶鬼也初则孚乳产生何等惜护往返游行何等戏乐今则周慞惶怖不能自出求其离地一尺二尺不可得矣恶兽毒虫初则交横驰走今皆藏窜孔穴矣窜穴本欲偷生不期值穴中之鬼毗舍阇而残害是不有天灾则有人祸矣野干之属初则咀嚼践蹋哜啮他人之死尸何等英雄今则自巳前死而尸又为恶兽之所食瞰则善恶业缘受报好丑于此悉见矣臭烟熢㶿下谓蜈蚣等虫含毒阴处墻壁自谓得其所矣今为臭烟熢熢扇鼓㶿㶿熏炙不能自安只得争走出穴矣藏穴者毗舍得以假手出穴者鸠槃得以快心则无福之人出处皆伤无地可以逃生矣若夫饿鬼者头则火然腹则饥渴周慞闷走不能如前从容四向窥看窻牖矣良以三界五趣众生生纵三毒起杀盗婬以快一时之心死堕三途受X无量劫之苦经云此皆纯情堕落业火所烧故曰其宅如是等毒害下谓灾难甚多难以尽言故曰非一此文若不作三途而释只见文字重叠泛滥然如来妙法译师高手澄心谛观并有条理毫无赘疣自古注疏不明专肆牵强配合为尤可笑是时宅主在门外立犹故乐着嬉戏不巳此颂第二节喻文也是时宅主门外立者照上节其人近出之近字喻佛始坐道场出三界之不久也闻有人言者人即十地菩萨于华严会上作梵王帝释等诸佛转法轮之人也汝诸子等先因游戏等者明千二百阿罗汉皆先于大通智佛法中受佛教发大心但因无明所蔽而内祕外现来游戏于三界也长者闻巳下应长行身手有力等文方宜下喻佛欲以神力救济告喻下喻佛欲以智力救济恶鬼下总述三途之为苦毒蛇下别释三途为苦之次第诸子下应长行父虽怜悯善言诱谕等文是时长者而作是念到于空地离诸苦难此颂第三节喻文讳实开权也X长者见子得出火宅嬉戏快乐自在无碍此颂第四节喻文由权入实也长者见子下喻佛父因众生之子乐而乐也此诸子下申明因子乐而父乐者以子生育甚难而又愚小无知非敢于作恶也愚小无知苦因也而入险宅苦果也多诸下正明宅险毒虫畜道险也魑魅鬼道险也火勐地狱道险也四面下谓三恶险道皆具生老病死之四苦故曰俱起而此诸子下谓诸子昔以苦为乐为父者所以为其疾之忧也我巳救之下谓今诸子由父设方便使令离苦得乐为父者所以为不陷于不慈也是故唿告诸人而结云我今快乐尔时诸子下喻四十年前由权之人本求小大三乘也长者大富下喻四十年后说今经入实也告舍利弗我亦如是如是等火炽然不息此颂法合第一节也告舍利弗下九法界众生分情器等三种世间类类各有其圣而佛独王于众圣之中故曰尊曰父此应长行如来亦复如是等文一切众生下应长行见诸众生为生老病死等文如来巳离三界火宅虽复教诏而不信受此颂法合第二节释成上节告舍利弗等六句偈X文申明为父为子之义如来巳离下谓佛所以为尊为父者以能先离火宅寂然闲处于林野故也一切众生所以为佛子者以大千三界依报十二类生正报皆为佛之所有故也昔之三界既为佛有佛巳出离今之三界为众生有众生亦当出离巳出离者职应为父未出离者分应为子故云其中众生等而今此处下谓未出离三界者故多患难巳出离三界者故多安乐岂有父受安乐子婴患难而不见救济者乎故云唯我一人等虽复教诏下谓父爱子而子不如父愿乃法大机小也前八句应长行佛见此巳等文后六句应长行舍利弗如来复作是念等文于诸欲染贪着深故有得缘觉不退菩萨此颂法合第三节释成初节深着世乐无有慧心等十句之义于诸欲染下承上文言谓虽复教诏而不信者非敢为不信廼因无有慧心深着欲染执苦为乐而不信也以是方便下谓以是为着欲之深不信故佛不以一乘实智教而以方便权智教将一乘而说为三乘也令诸众生下明所被机因佛教而知苦断集慕灭修道也是诸子下总明三乘之因心具足三明下别明三乘之果证汝舍利弗我为众生今所应作唯佛智慧此颂法合第四节汝舍利弗下明为众生阐能被X之教法喻皆为一乘以此譬喻者长文所谓今当复以譬喻也说一佛乘者长文所谓更明此义也汝等若能下劝所被之机能信佛语即成佛道长文所谓诸有智者以譬喻得解者是也一切皆当等二句释成说一佛乘之佛字是乘微妙等四句释成说一佛乘之乘字佛所悦可下谓由信受佛语故诸佛欢悦而许可由自得佛乘又能开悟众生故众生称赞而礼拜无量亿千下谓佛悦可则上该果海生称礼则下彻因源此佛乘所以为微妙清净第一具足无量亿千诸力解脱定慧等诸余佛法也此八句释成于诸世间为无有上二句申明说一佛乘之佛义得如是乘下又释成是乘微妙清净第一二句申明说一佛乘之乘义谓令千二百诸子得此大乘不论菩萨声闻直下皆同至成佛之道场更无委曲也以是因缘下谓以此不问菩萨声闻皆当成得佛之因缘故十方谛求唯有一乘更无余二三乘唯除佛方便有二三乘也告舍利弗下通结法合一二三四节之颂文也谓前言一切众生皆是吾子我则是父者子即是汝等千二百人父则即我释迦是也此结初节汝等累劫下明身子等为子之义我皆济拔下明佛为父之义此结第二节我虽先说下明昔说三乘之义结第三节今所应作下明今说一乘之义结当节之第四也一一对X之可见不颂法喻第五节相校之文者以皆不虗妄之义至药草喻为四大弟子始述成之若有菩萨于是众中在所游方勿妄宣传以上八节颂今当复以譬喻更名此义之文讫此及下节颂是诸所说皆为化菩萨故之文申明上节以是因缘十方谛求更无余乘除佛方便之义若有菩萨下谓机若大而法即大也此申明更无余乘矣若人小智下谓法小元是机之自小也申明除佛方便矣此八句为四谛中苦谛若有众生下八句集谛若灭贪欲下四句灭谛为灭谛故下四句道谛是人下征循名也其实下释违实也佛说下会三归一也谓佛说此人未得实灭者非谓于昔所说小乘统无所得但未得今所说成佛之无上道也我意不欲下谓以汝X身子等千二百人证得小果虽自为足然于佛意愿未满则犹以为不足也以不欲其人舍今之大而但证昔之小故也我为法王下承上文言谓佛意既不欲但证小灭度者初奚又以小说也以佛既为三一小大之法王则于小大法中得其权实自在昔因机生权大为小安隐众生使无破法不信故坠堕三恶道之不安隐今因机熟实小为大安隐众生使无呜唿深自责云何而自欺之不安隐故曰安隐众生等汝舍利弗下诫当机当妙体佛心传法之时勿失其先后次第法印者谓佛之法王掌此权实自在大小乘之法印印定一切众生或即大为小或即小为大一切天魔外道不能改移也为欲利益下谓昔说小有二乘之利益今说大又有一乘之利益在所游方勿妄宣传者诫辞谓当机等无因佛于小大皆有利益汝或住所在或行脚游方便一槩朦胧遇机生时遂妄宣其大遇机熟时又妄传其小如此则无益而反有损也若有闻者随喜顶受此人罪报汝今复听此节反覆详明在所游方勿妄宣传要有益于人而无损也若有闻者下谓宣传时假若有闻者先随喜而后顶受此岂寻常之人必是阿惟越致不退地之菩萨矣若有信受下谓纵不顶受但能信受此人虽非不退地菩萨亦是曾见过佛闻过法X福慧具足之人也以上且约闻佛现前能信受者言若人有能下谓不但顶信佛所说即有人能信汝舍利弗所说此人亦见我及汝三乘法众今日说法之心矣此岂可不择机容易而妄宣传乎斯法华经下谓所以定要择能信之机而传者以此经元为见佛闻法智深能信之士不为迷情惑理识浅不解之夫所说故也一切声闻下谓何以但为深智不为浅识以一切二乘人智解之力皆不能及故也汝舍利弗下谓当机虽此一切二乘人名为有智然尚加以信力得入况余无智又无其信安可传乎其余声闻下谓况余声闻教汝莫传者以其余声闻虽有信而无智故但能信佛语随顺此经不能信汝舍利弗语随顺此经也又舍利弗下谓其余声闻所以不信汝语者以汝为法臣校我为法王而传法彼必心怀憍惰计着我见谓彼佛弟子也汝佛弟子也彼安忍长远恭敬于汝而求法耶此其余声闻纵有信而无智不可传也凡夫浅识下谓其余声闻固是出家二众有我见而不可传其余凡夫乃在家二众或不知好恶似无我见而可传乎然凡夫知识甚浅五欲事障尤深彼虽不计彼我亦闻而难解故云亦勿为说若人不信下谓所以僧俗无智皆诫汝勿妄宣传者以凡无智则不解不解则不信不信则毁谤兴毁谤兴过则非小彼X心必欲断灭一切世间成佛之种子也或复颦蹙下形容断佛种者之形貌及心相也谓彼必忧愁形于面日夜欲灭其教而不可得故曰颦蹙断灭萌于心高低欲毁其人而似难动故曰疑惑虽汝传法意在度脱一不择机便有损无益之如此故曰汝当听说此人罪报若佛在世下正明罪报谓不但佛在世谤法者之罪报应听即佛灭度后谤法者之罪报汝亦听之故云汝今复听前偈中所譬三途之人正由此等不信大法而致所以前列其喻此出其法文不虗设也其人命终入阿鼻狱生辄聋痖诸根不具此节影其饿鬼修罗以饿鬼摄在地狱修罗少分天福故不显言也其人命终下地狱报从地狱出下畜生报若得为人下人报畜报略明五种谓狗野干馲驼驴蟒也人报有二种诸根闇下业报永不见下难报常处地狱如游园观无智人中莫说此经此节文似叠出义实攸分常处地狱下谓初因谤法堕于三途八难难才受毕又入地狱地狱恶报苦不可言而此人者业不由巳时出时入则以地狱当园林台观也故云常处在余恶道饿鬼也不去朝夕故譬舍宅驼驴猪狗畜生也时时来往故云行处此明初从三途出为人第二次复堕落者若得为人下明次从三途出而后为人者以聋盲X等󴃂为庄严则不自知其为丑也以水肿等病为衣服则终身不觉在其体也身常臭处下谓谤经者素无见佛闻法之因不知改悔而且深着我见爱此劣形人或憎恶不识丑恧反增瞋恚人畜异类不当野合淫心炽起不择云雨着我贪也增恚瞋也炽欲痴也有此三毒须臾人报才毕又将堕入三途矣所谓具足一劫劫尽更生有何穷巳常处舍宅行处不其然乎故曰谤斯经等以是因缘下结前起后也谓佛出世元为安隐众生说法元为利益世间汝身子等一不择机妄传非器俾无智无信众生谤法悞膺斯苦是岂佛之初心哉故云我故语汝等若有利根智慧明了汝当为说妙法华经此节正教当机为欲利益世间故说此经之义申明若有闻者随喜顶受等文计七十六句分十波罗蜜而解若有利根等者遇十波罗蜜中有智者许说也智慧明了得此经之因多闻强识求此经之缘若人曾见等者遇十波罗蜜中有施者许说也见佛植善福施也深心坚固施福不求人天小果所以为深心也若人精进等者勤波罗蜜也常修慈心勤与乐也不惜身命勤拔苦也若人恭敬等者禅波罗蜜也无有异心意定也离凡愚处山泽身定也又舍利弗等者方便波罗蜜也舍恶近善各得其方便故也若见佛子等者尸罗波罗蜜X也持戒如珠六根清净之因求大乘经开佛知见之缘若人无瞋等者忍辱波罗蜜也质直柔软不人辱也愍一切敬诸佛不辱人也复有佛子等者慧波罗蜜也于众心净慧自利也因缘譬喻慧利他也若有比丘等者力波罗蜜也为智求法信力大也乐大不小慧力大也如人至心等者愿波罗蜜也求经与求佛舍利同视此经即佛也不求余经愿不小也未尝外典愿远邪也告舍利弗等者结前起后谓以十波罗蜜明求法而教汝为说者乃多中少分之相也信解二字为下品张本妙法莲华经信解品第四信者信得诸佛世尊以种种因缘譬喻言辞方便说法皆为阿耨多罗三藐三菩提解者解得是诸所说皆为化菩萨故经云我等昔来真是佛子此自信也又云而但乐小法若我等有乐大之心佛则为我说大法乘此自解也故云信解品尔时慧命须菩提我等今者乐说譬喻以明斯义尔时慧命下上品佛为千二百人说譬经家惟叙置四人所谓诸有智者以譬喻解者也须菩提解空第一故称慧命迦旃延云文饰论义第一迦叶云饮光头陀第一目犍连云采菽氏神通第一故皆以摩诃称摩诃云大言四人为千二百众中第一之大阿罗汉也从佛所闻下叙领方便譬喻两X品之文未曾有法即指舍利弗以声闻人得同菩萨授成佛一乘劫国庄严之显记为未曾有之法故也发希有下谓空生等一向安于小果不曾发作佛之心今得佛说两品之文开悟佛知见信其自心作佛生大欢喜证入初地是为发希有之心而踊跃也即从座起下正明六根欢喜踊跃之仪而白佛言下一等信解四人共陈故曰我等腊德并高故居僧首朽谓将死对无所堪其进而言迈八十巳上对无所任其求而言自谓巳得下世尊往昔下又叙五时中般若方等二时说法之法佛于般若方等时为菩萨所说阿耨菩提之法既久谓般若方等共说三十年也我时在座下谓佛于三十年中说般若方等我比时亦在佛座下所以不复进求阿耨菩提者一则以年并朽迈之人身体疲懈一则于阿含会上涅槃有得但念空等三解脱门足以法乐为自受用故于菩萨法游戏神通等事皆心不喜乐也上云年并朽迈约寿命言此云身体疲懈约形质言上云巳得涅槃约小果言此云空无相无作约小果具三解脱门言上云阿耨菩提约果觉言此云菩萨法等约因行言游戏下正明菩萨之法游谓无住戏谓不真神谓精神通谓虽从实际游戏于今时不妨游戏之精神命脉而令一切众生通于那畔此菩萨法之妙用也净佛国土上求也成就众生下化也小乘人但念空故不喜乐于妙用但念无相故不喜乐于上求但念无作故不喜乐于下化殊不知佛以一大乘实相权而为大小中之三空也所以下微释乐小而不喜大之义谓所以净佛国土是菩萨成佛时自受用之报土成就众生是菩萨成佛时自庄严之法嗣而皆云不喜乐者何也以世尊令我等出于三界之苦集得证涅槃之道灭故安于小而不求于大也又今我等下谓于今经法华会上则比般若方等之时年巳益加朽迈故于法会之初佛为菩萨说大乘经名无量义教菩萨法不但比前般若方等时心不喜乐而巳乃至不生一念好乐之心也如是则我等小乘人于大乘阿耨菩提之法绝望极矣我等今于佛前下谓般若方等时虽闻授菩萨作佛之记佛比时犹呵升声闻今于佛前闻方便譬喻之说不但不呵升而且令声闻与菩萨得同受其阿耨菩提之显记此我等之心所以为甚欢喜而今经妙法莲华所以为得未曾有也X不谓于今下申明心甚欢喜等义谓若有求而得则不为希有今无求而得故云忽然得闻等分所当得则不为庆幸今经乃昔分所不当得而得故云深自庆幸获大下结上起下领譬品法喻各第四节之文无量珍宝者一乘阿耨菩提之法宝也不求自得者四十年前本无所求四十年后不期佛忽然授记也此二句为下说喻文张本我等今者下二句为下喻文四节之本以明斯义一句为下法合四节之本此四大弟子所以为诸有智者以譬喻得解也下文法喻虽各四节然皆初二两节以明不求三四两节以明自得譬若有人年既幼稚往至贫里以求衣食据五时教体此节譬华严三七思惟之时以明不求大者为无知也譬若下有人四大弟子自况父譬法身佛年既幼稚他国譬大千三界五趣或十二十下从幼至艾也年既长大自艾至老也加复下喻小乘人虽由无明种现熏习在外道中多年而不知本有佛知见为无量珍宝故曰穷困数数然于生死海中驰求卧棘涂灰等邪法以为衣食故曰驰骋生老病死谓之四方渐渐游行下喻植有往昔善根渐由外道而向佛法本国云渐渐者难以顿悟也悟既非顿则乏本智乃是偶X然故云遇向上云舍父迯逝喻背真逐忘此云遇向本国喻返妄归真其父下约喻则喻法身佛在万象之先约领文则先来二字领方便品初七二七思惟之文及领譬品初二两节长者求子不得其子出火宅之心故曰先来又曰不得若依文势为训谓文既先来子犹渐进则前后相左故云不得中止谓法佛以徧法界清净光明之身现千丈遮那报体止于色究竟天为一城也其家大富下喻佛有无量无边智慧十力四无所畏等法论云身有无量色色有无量相相有无量好所住依果亦无有量乃徧他国者喻佛圆音落落该十剎而顿周也商佑贾客下行曰商坐曰贾大财曰商小贩曰估喻佛主伴重重极十方而齐唱也时贫穷子下接遇向本国言父虽求子子元不求父而亦来者喻佛与众生法性相同如世间父子本属天性虽似不相知机缘当会不得不来也父每念子下接其父先来求子不得至商估贾客亦甚众多而言云未曾向人说如此事者喻佛在华严会上但说阿僧祇随好光明两品之文余五周四分皆菩萨说故云但自思惟心怀悔恨者自念老朽下申明悔义无有子息下申明恨义是以慇懃下结足悔恨以上喻佛初七思惟复作是念下喻佛第七七思惟有展转反侧冀得之义喻佛求声闻必得授记作佛之慈再时穷子下接遂到其父所止之城而言以身顾人曰佣任力取直曰赁前行曰展复回曰转住立门侧者意在佣赁也遥见其父下喻二乘人形卑眼小高视遮那妙体华藏庄严不能得近也穷子见父下谓穷子不知长者是巳本生严亲应生欢喜反怀怖惧譬二乘人于菩萨游戏神通上求下化之功德心不喜乐也窃作是念下谓穷子念中错疑巳父是王不然或是与王相等之人非我下譬当机等先在外道时见佛之威德谓佛非巳可能亲近道非巳可能习学方便品所谓不求大势佛及与断苦法也不如往至下方便品所谓以苦欲舍苦如牦牛爱尾以贪爱自蔽也时富长者下接坦然快乐无复忧虑而言譬佛三七日中虽知根钝且称本怀勅诸法身大士说七处九会五周四分之法经云奇哉我今普见一切众生具有如来智慧德相此急追将还也尔时使者下经云初发心时即摄五位成等正觉此疾走往捉也穷子惊愕下二乘人素不愿成佛今教其发心即得成佛是以心惊口怨为不相犯而见捉也使者执之下经云若人欲了知三世一切佛应观法界性一切惟心造是执之逾急强牵将还也于时穷子下二乘人以见思惑为罪以三界为囚执以入灭尽定为生出灭尽定为死所谓变易生死也今教断见思惑之机观法界性出定度生是为无罪而被囚执此必定死也转更惶怖等者父遥见之下譬佛第三七日思惟寻念过去佛所行方便力我今所得道亦应说三乘等也所以下征明谓所以先命急追将还似有用此人今云不须用此人等者何也尔时长者将欲诱引其子更与作字名之为儿此节譬十二年说阿含时以明不求大者为贪小也尔时长者下承上文言谓既审知是子虽暂时下劣不可仓卒语人而根骨豪贵可以从容方便而图喻二乘人权虽小果实有大基不可急得可以缓求故曰将欲诱引等密遣二人下正出诱引方便密遣谓不似先显言急将追还形色憔悴下谓不使见形生畏汝可下徐语不使闻言起怖此有作处倍值明非逼迫强作又以他日谓非得子之当日窻牖遥见谓非大庭广众公然觌覩喻佛双垂两相二始同时即华藏而视阎浮也即脱下谓先虽密遣但可得人此欲更名故须亲降是子虽不以父为意而父则时刻在子先语余人勉其勿懈后方近子留其恒作加工价给器使我如汝父下申其留作增价等义尔时穷子虽欣此遇下劣之心亦未能舍此节譬方等般若二时以明虽不求大而分证其大也尔时穷子下喜遇名也犹故下未信为实也世尊尔时长者有疾下譬般若会上命诸大声闻转教付财也自知将死喻佛涅槃时近也我今多有下喻佛自证阿耨菩提法藏无量也其中多少下我心如是下喻佛心及佛所证之法虽如是平等能与而不惜然说佛法者亦当善体佛心必择得其机然后始传也尔时穷子下喻四大弟子遵佛命卒以小果而领知大法也而无希取下喻受大命而自不发大心也然其所止下复经少时父知子意今此宝藏自然而至此节譬当经授与声闻成佛劫国庄严之显记以定佛与诸佛为一大事因缘出现于世之本愿也复经少时者喻今经去说般若经时不多时也父知子意渐通泰者喻得般若弹呵淘汰之功也成就大志者前品身子所谓我等亦佛子同入无漏法不能于未来演说无上道也自鄙先心者即呜唿深自贵云何而自欺等义也临欲终时者譬佛自知涅槃时到也而命其子等者即吾今于天人沙门婆罗门大众中之说也皆悉巳集者如序品所叙集四众八部及八万大士也即自宣言等者即我昔曾于二万亿佛所常教化汝之说也于某城中等者即我昔教汝志愿佛道汝今悉忘及譬品汝等累劫众苦所烧也其本字某者如身子本声闻名也我名某甲者即为诸声闻说大乘经名妙法莲华授身子阿耨菩提劫国庄严眷属寿命正像法之显记未来成佛号曰华光者也昔在本X城怀忧推覔者喻昔在大通智佛时植有大乘之因也忽于此间遇会得之者喻佛今于灵山会上为二乘人成大乘之缘也此实我子者领譬品法合第四节云是诸众生皆是吾子也我实其父者领譬品如来亦复如是为一切众生之父也今我所有一切财物皆是子有者领譬品皆以如来灭度而灭度也先所出内是子所知者领譬品我先不言诸佛世尊以种种因缘譬喻方便说法皆为阿耨多罗三藐三菩提也世尊是时穷子等者结成品首所谓无量珍宝不求自得之文也世尊大富长者则是如来迷惑无知乐着小法此合初节喻文世尊大富下以长者况佛我等下以穷子自况如来常说下释成为子之义归于佛说非敢自认也世尊我等以三苦下释成似义谓佛既常说我等为子我等不认真而自云似者以苦多恼重迷而不知乐小故也三苦谓苦苦坏苦行苦苦多故热恼热恼故迷惑迷惑故无知无知即无明也有此无明之惑故迷自巳本具一乘佛之知见不作外道即着小乘何异穷子怖亲生父而往贫里哉今日世尊令我等思惟当有如来知见宝藏之分此合第二节喻文言今日者对上节我等以三苦故为往劫之言其实今日指阿含时非法华时也我等于中下谓我等即奉佛教于佛所说法中勤修不净无常苦空无我诸观果然得至涅槃如彼穷子为长者除粪得一日工价同也此修道所以证灭也既得此巳下垂手依根尘作佛事也世尊以方便力而我等不知真是佛子此合第三节喻文世尊以方便下承上文言谓佛于阿含教中不为我等分别当有如来知见宝藏之分而于方等会上却以方便权智之力说六种根尘皆是如来实相智慧之法我等既从佛任阿含会上得涅槃一日之价遂以小为大故于此方X等大乘虽曰心相体信入出无难然亦无有志愿求于大也我等又因下谓佛见我等于方等会上无有志愿求于大者以权实皆在佛也故于般若会上佛俾权实在巳便于自求我等又因如来智慧但为诸大菩萨开示演说而我等自巳于此大乘法而亦无有志愿者何哉谓佛知我等心乐小法莫过以方便力随顺我等弹呵淘汰其乐小之心而后或可䇿进更求于大也而我等不知比转教付财时自巳业巳真是大乘佛子不须更求其大也此如穷子虽受教勅领知众物而无希取一䬸之义同也今我等方知世尊所应得者皆巳得之此合第四节喻文今我等方知下承上文言谓我等初不知真是佛子疑佛但以如来智慧教我等为诸菩萨说似于我等深有恡惜今佛说诸佛世尊以种种因缘譬喻言辞方便说法皆为阿耨菩提是诸所说皆为化菩萨故方知世尊于佛智慧果于我等无所恡惜也所以下征释谓所以先疑佛似恡而今方知不惜者何也以我等从昔以来真是佛子而但乐小法所以将真作假也若我等昔有一念乐大乘之心则佛于四十年中所说方等般若之大乘皆为我等所说岂直为诸菩萨说哉于此经中下谓何以知我等有乐大之心佛之X方等般若大乘皆为我等而说以于此经之中闻佛每每言诸佛世尊惟说一乘故也而昔于菩萨下谓以今经騐昔日方等般若会上佛于菩萨前毁辱訾詈声闻乐小法者然实非毁訾我等乃即欲以大乘法教化我等也我等不知都作毁訾而会是故于喻说后我等说本无心有所希求今法王大宝自然而至如往昔方等般若会上诸佛子所应得者我等皆巳得之矣不复更用修而得也昔于菩萨前毁訾声闻者如楞伽经于大慧菩萨前动则以声闻同外道名愚夫跛驴维摩经喻盲人败种圆觉经教人发愿莫值声闻及诸外道等皆是也尔时摩诃迦叶欲重宣此义而说偈言我等今日闻佛音教无上宝聚不求自得此颂品首第一节为喻立本之文我等下四句应长文自尔时慧命起至欢喜踊跃止佛说下应长文即从座起至以明斯义止由长文巳广颂中所以略也今日对四十年前言闻即耳根所被机也佛音教即本经三品文言能被教也欢喜约心言踊跃约身言照前心生大欢喜自知当作佛看小乘人一向不许作佛今得授记作佛是得未曾有也佛说下正明得未曾有无上宝聚喻阿耨菩提四十年前无望故曰不求四十年后授与故曰自得二句为喻之本X譬如童子幼稚无识何用衣食使我至此此颂第一节喻文准长行应分五段譬如童子下六句为第一段初句标譬次句释成童义第三句释成无识四五两句喻背真之地远第六句喻逐妄之时多也其父忧念至有大力势二十八句为第二段应长文其父先来起至亦甚众多止之文初句标其三七思惟之心忧念即大悲心也次句明思惟设法以尽其方第三四句喻既知根钝且称本怀说大华严经也一城喻其觉场造立舍宅喻二十重华藏庄严世界海华严教属一乘圆顿故曰顿止世界成就品及华藏世界品皆普贤菩萨于一真法界正位中唱出故曰造立中诠四分五周明佛依正自受用之因果故曰五欲自娱也其家巨富此句为总申五欲自娱多诸下别明巨富之七宝象马下别明巨富之四乘田业下情无情亲疎之巨富也出入下生意近远之巨富也出谓出其本入谓入其利行曰商坐曰估以有易无曰贾无处不有者喻法身遍在一切处也千万下亲疎远近之众多也围绕恭敬者富贵不去其身为物所景仰也以上明富利常为下明贵与势世出世间不出富贵势利而巳王者君也羣臣牧也记云体羣臣王爱念隆圣眷也臣宗重尊德性问学也以诸下结其近者悦而远者来也豪富下结其富贵势利之有力也而年朽迈至遂至父舍二X十句为第三段应长文时贫穷子起至住立门侧止之文长文先叙到城次叙父念后叙到舍颂文以父念叙于首以到城舍叙于末而年朽迈者承上文言谓为父者富贵势利尽自足其不足者惟乏其子是以益其忧念朽迈喻佛成果之时巳久千二百人尚未得记也夙早也夜夕也死时将至喻佛涅槃时将至也痴子者父心痛子之词舍我五十余年者念其别久也库藏下念其财富无交阁也尔时下前云童子继云痴子今云穷子殊有次第求索衣食正见其穷从邑下求索地之近远或有下衣食得之有益饥饿见其枵腹羸瘦见其形丑疮㿍见其病缠皆穷子之穷状也渐次下由远至近也佣赁下由近至亲也尔时长者起至欲往佣作止有二十四句为第四段应长文遥见其父起至疾走而去止之文于其门内喻佛居阿兰若法菩提场内也以华严法界品叙有舍利弗等六千比丘故施大下依报葢覆无畏眷属下正报主伴摄护穷子眼中所见之贵如此也或有下穷子眼中所见之富如此也故曰穷子见父等谓是下穷子心中生疑以出世间之大圣人疑为世间之帝王豪贵尊严也惊怖下谓穷子神情不安非巳所宜到也覆自下心中默述非巳所当止也思惟下往回默忖以定其去就谓与其受制于富贵之强使不若安贫贱之自便也长者是时起至使X我至此一十二句为第五段应长文时富长者起至以求衣食止之文长文详而颂文略也初四句喻佛不动觉场双垂两相二始同时也故曰在座遥见等默而识之用易系辞默而成之润色此以四句颂长文十一句即勅下以两句颂长文六句长文尔时使者疾走往捉二句影在勅辞中穷子惊愕称怨大唤我不相犯何为见捉四句摄在惊唤二字中迷闷躃地五句摄尽长文使者执之逾急以下六行半文是人执我下正颂穷子心中迷闷之意谓彼使者执之急牵之强非是顾人做工之情乃欲杀我之状也岂有能衣食我者使我至此急耶夫亲生父子一旦违离久而不相知若此吾人之干本有心性会无弹指顷顾盻浮世几何一失此身千生万劫改头换面视亲如冤以恶为美者何限吁亦可畏也长者知子愚痴狭劣又以輭语若如我子此颂第二节喻文准长行应分三段长者知子至净诸房舍一十六句为第一段应长文尔时长者起至寻与除粪止之文若论文理此中初四句应截置上节颂尾以此四句是应初节喻文父遥见之而语使言等文知音截为第二节者有二义故一则第二节颂无此四句则无起端之文一则长文第二节喻中有尔时长者将欲诱引其子而设方便以故此中初四句虽应喻中第二节长行之X头其实影释喻中第一节长行之尾乃译人超略其文互存其义之法也初句喻佛三七思惟后以他心通智知机如世谛知子者莫若父也次句愚痴即惑重狭劣即器小应长文父知其子志意下劣三四句正见愚痴狭劣应长文自知豪贵为子所难第五句应审知是子起直至第二节而设方便止一十二句之文以长文虽有一十二句不出即以方便四字为要故也什师译手得广略易简之妙如此更遣余人下七句申明即以方便一句余人则异乎前所遗之使者长文云形色憔悴颂补以眇目矬陋眇目谓坏其只眼喻有慧眼无法眼也矬谓短小陋谓卑丑此现身之方便也汝可下示语之方便也顾除粪秽乃方便之事也倍价含初中后善之义以外道作佛之声闻弟子得四果为正价也由声闻小乘而受大记作佛是倍价也可见佛法权中元含有实也穷子闻之下长文有穷子若许等文皆长者教谕之辞颂中略之但颂穷子受命服役之事各自一义译师斟酌华梵语义何等谆切委细学者不可忽之长者于牖起至汝当勤作止一十六句为第二段应长行其父见子起至好自安意止之文于牖见子者易云纳约自牖终无咎註云牖非所由之正而室之所以受明始虽艰阻终得无咎喻佛三七思惟以大法投小机如纳约自牖之象也念子愚劣乐为鄙事X等者维摩经云释迦牟尼佛隐其无量自在之力乃以贫所乐法度脱众生故着垢衣执粪器近语勤作益价足油皆小乘人贫所乐法涂足油谓赤足行乞足多唆口刍裂以油蜜涂之而后裂合如庄子不龟手之药也饮食充足日食饱也荐席厚煖夜寝安也此颂长文盆器米面盐醋之属及老弊使人数句知断慕修出苦得乐之义如是苦言者汝当勤作即苦言也又以輭语下第三段也若汝也谓上既言益价足油食充席厚业巳輭语矣此又复以輭语云汝非客作之贱乃如我亲生之贵子同也此二句颂长行我如汝父勿复忧虑等文长行详尽颂中略之本是亲生之子反曰若曰如则人之贫富贵贱惟业是定虽慈如至亲不能一时一毫可移易于爱子达乎此凡不安命者非愚则妄矣长者有智渐令入出自念贫事我无此物此颂第三喻文长者有智下颂喻说方等之时示其金银下颂喻说般若之时犹处门外下颂然其所止等文自念贫事下颂下劣之心等文渐令入出约人言诸物出入约财言父知子心渐以旷大甚大欢喜得未曾有颂第四第喻文父之下领譬品佛知身子作念我等同入法性等文世人心广体胖则财宝自生佛子因心广大则果觉自成故曰欲与财物即聚下X谓私与恐生人疑对众公说使知父子得失去就不惟亲亲之谊畅而使为子者受家财亦白安享此十方三世诸佛所以至涅槃时毕竟欲与声闻人授成佛劫国庄严之显记为诸佛出世一大事之因缘也此领譬品佛昔曾于二万亿佛所为无上道教身子等文佛亦如是知我乐小未曾说言汝等作佛颂法合第一节长行除两称世尊余有六句此中以四句颂尽佛亦如是一句颂长文大富长者则是如来至常说我等为子之文知我乐小颂长文我等以三苦故至乐着小法之文未曾下二句是颂长文第二节然世尊先知我等心着弊欲等文而说我等得诸无漏成就小乘声闻弟子颂法合第二节而说下颂长行今日世尊令我等思惟蠲除诸法戏论之粪至涅槃一日之价之文成就下颂长行既得此巳至所得弘多之文佛勅我等说最上道而于是法永无愿乐颂法合第三节长行有方等般若二时之分此中照之文似错杂然一自有条理初四十八句是颂般若时文次二十二句是颂方等时文兼摄品初我等居僧之首等义凡长行广者颂必略之前经略者后必补之译人文字躲闪法不使见重叠也佛勅下勅小说大是明教二乘人作佛也我承下二乘人不解卒小与大说大果作佛见佛语不虗X也一切诸佛下谓佛不以实告致令虽与人说而自无愿乐也如彼穷子下引喻证法可知我等内灭下释成为人说自无志愿之义声闻以断见思为内灭净国度生为余事也我等若闻下谓足于小果都无欣乐于大乘也所以者何下征释谓所以不喜其大而安于小者何也以根尘等一切诸法皆悉空寂也既皆空寂则国土众生亦空寂矣又何求焉无生下以三解脱门释空寂义无生无灭空解脱无大无小无相解脱无漏无为无作解脱谓观三科七大世出世间诸法无我我所名空空故诸法一异等相实不可得名无相无相故则于三界无所造作不起愿念不受后有名无作亦名无愿如是思惟下结完我等内灭等四句以上颂讫闻佛说方等时义我等长夜下颂闻佛说般若时义申明我等若闻净佛国土等四句谓凡人不知本性有大般若虽证声闻涅槃皆是无明如长夜然既居无明长夜则于佛净国化生般若实智都无所见如穷子于父之富有大业不知为巳有甘心弃置于度外无贪着之志愿同也故曰于佛智慧等而自于法下谓我等于佛智慧无志愿者非佛有所悭惜乃我等自巳于所证未究竟之空法错谓即是佛之究竟大乘之空法也我等长夜下又申明而自于法谓是究竟之义谓上言而自于法果何法也乃即我等无明长夜中所修习X无生无灭等之空法也修习此空法果空脱其何物乃空脱其未来世三界生死苦恼之大患也故此修空脱苦现在之身即为住世最后之一生身也以此身一尽再不受身故对前无始是为最后尚未卸灭故曰住等此最后身见思虽断无明尚余无明虽余而实不来三界受生故名之曰有余涅槃也佛所教化下谓果虽有余乃佛所教为因因果皆真故为得道不虗道既不虗即为心不负教巳报佛之恩矣我等虽为下谓在巳则果既得在佛则恩巳报故虽甞为佛子转教富财说菩萨法六度大因以求佛道三身大果皆视为余事而永无愿乐矣前云不生喜乐今云永无愿乐则小乘人于大乘法绝望极矣导师见舍观我心故于一乘道随宜说三此颂法合第四节导师见舍下谓佛昔日所以见舍我于大乘之外者以观知我心乐小法故不劝我等进其大乘言我与菩萨说中自巳亦有成佛之实利也如富长者下引喻例明昔之不劝为今之所以劝也佛亦如是下复以法合其喻我等今者下庆信今日得其实利非同昔日虗名也如彼穷子下以喻例法可知世尊我今得道下道谓一乘佛知见之道也果谓授与劫国庄严等记也于无漏法法身也得清净眼见本有法身庄严不假外索之道眼也我等长夜下以今校昔申叙四十X年前所修小乘因行始于今日得分证法身大果庄严劫国大报为不负也不然则昔于无明长夜持佛净戒皆虗而无实矣故曰始于今日等法王法中下申明谓上说始于今日得其果报者以昔所得乃三乘小果非同今日于佛法中久修梵行得无漏无上之大果也我等今者下校由实得名有今昔之异也谓法今既得无上大果而人尚名声闻罗汉不异昔者昔声闻因地假名也不过以四谛声令一类二乘机闻今声闻真名也乃以无上佛菩提道声令十方一切诸菩萨机闻也昔阿罗汉亦果上假称也不过以一身应受一类人天善者之供养今阿罗汉真果也乃即佛法身于情器智正觉三种世间或天或人或魔而恶或梵而善皆应普受其供养也是知今名虽与昔同而受用之实利则与昔天悬也此正应方便品第九节非阿罗汉非辟支佛等文世尊大恩下谓我等名实既大而不小真而不虗则见佛之恩德广大事业希有怜愍之心教化之功利益之深无可言报矣我等先得小果谓心不负教足报佛恩以今校之岂唯一生一劫即无量亿劫亦谁能报手足供给者采果汲水拾薪设食之役也头顶礼敬者谓虽执劳不生憍惰加其敬也一切供养者皆不能报者谓凡上所言皆世间所有非希有也若以顶戴下所谓以身而为牀座也非一时乃恒沙劫非轻易乃尽心非怠玩乃恭敬又以美膳下四事供养约佛在世言牛头旃檀下七级浮屠约佛灭度后言亦不能报者以诸佛之法是希有凡上供养皆常有诸佛之法无有边量凡上供养皆有边量诸佛之法不可思议凡上报恩皆是思议诸佛之法是大神通所成就凡上报恩皆小知小解有作有尽之心也无漏下足成诸佛希有反显佛非有漏世界有为数中之圣人比所以称世出世间诸法中王也能为下劣等者下劣四大弟子以巳与千二百阿罗汉自鄙之词谓佛法王大圣能为巳鄙贱之夫忍可一大事因缘于四十年而不开示也取相下谓佛所以忍者以知我辈是一向生死海中取相凡夫故随机所宜将一作三大作小而说也此五句领方便品以结诸佛于法下申明诸法之王一句谓诸佛所以称为王者以于小大三一法中得最极自在故昔能即大为小即一为三到今四十年后又能即小成大即三成一由巳自在各令解脱不同余忍而不受用也以上明能忍于法知诸众生下又明能忍于机谓上言于取相凡夫随宜为X说者以佛具他心通智知诸众生有三一小大种种之欲乐及三一小大权实之志力皆随其所堪任因缘说不解又以无量譬喻而说此我等所以有今日不求而得望外之法喜也此八句领譬喻品首之文以结随诸众生下案伏因缘说一周谓佛既能忍大随小说其法喻身子及我辈业开悟佛知见巳又当随诸千二百人中有下根众生于佛有宿世成佛善根者说其因缘也此又佛所自知善根成熟者为谁善根未成熟者为谁佛既种种筹量分别先以知巳故当用因缘重说于一乘道随宜说三使千二百人俱开示悟入佛之知见俱得劫国庄严等之显记以完佛之本愿也妙法莲华经知音卷第二法华经知音X卍XXX妙法莲华经知音卷第三姚秦三藏法师鸠摩罗什译明护国金刚寺住持如愚着妙法莲华经药草喻品第五品中有三草二木通喻声闻缘觉菩萨三等人独以药草名者重声闻也以声闻即菩萨故后文云X今为汝等说最实事诸声闻众皆非灭度汝等所行是菩萨道是也四大弟子闻譬品先以三乘引导后以一乘度脱遂说信解品信得今获一乘是实昔获三乘是虗而未达夫三一皆无虗妄之义故偈云我等长夜持佛净戒始于今日得某果报意谓若非今日得大乘果报则昔所持净戒所得小果皆劳而无功虗而不实矣殊未知上中下三乘众生如草木佛所说法如云雨众生草木虽从小以至大佛法云雨无权实先后直一味也岂可以草木昔小而今大遂谓云雨先虗而后实耶故知云雨无今昔之殊而草木自有先小后大之别此佛所以重为四大弟子等述成其信解所未尽者故云药草喻品尔时世尊告摩诃迦叶无量亿劫说不能尽尔时下善其所巳言者信解品是也以信解品叙事有条叙理按时如叙其子始而舍父继而向父疑父惧豪贵而去父甘客作而就父及终得父之家业非异人非异财也然经许多之勤苦叙其父始而失子继而求子见子知下劣而放子设方便而得子及终付子之家业无异心无异地也然费许多之慈悲斯皆以喻明法按五时之教理为迦叶等善说如来真实功德处故云诚汝所言如来复有下述其所未能言者此品至嘱累一十八品是也何哉如化城品以王子为沙弥提婆品以国X王事僊人此犹佛因中为菩萨时无量无边无数之功德说不能尽者至于果上三变净土集十方分身诸佛于顷刻半坐宝塔置五十小劫听众于虗空地狱道五逆之调达远记天王畜生道八岁之龙女速成正觉安乐四行从地出六万恒沙等之菩萨医师一喻据实谈那由他劫等之寿命常不轻之因缘着于威音那畔广长舌之神力现于此界他方皆果上无量无边无数之功德说不能尽者故说寿量品讫即说分别随喜法师三品之功德也彼三品功德之言正应于此据此一经一时尚尔况四十年前所说诸经其智力神力无量无边之功德岂惟迦叶等于无量亿劫说不能尽即十方三世一切诸佛以广长舌尘说剎说亦不能尽偈云佛以此喻方便开示于佛智慧如海一渧大经云虗空可量风可系无能尽说佛功德故此品为略述成化城品去为广述成佛功德也迦叶当知如来是诸法之王示诸众生一切智慧此正略为当机述成亿劫说不尽之功德为下喻文三节立本迦叶当知下标起说不尽之义为方便品汝等当信佛之所说言不虗妄及譬品法喻两处无有虗妄咎等之结案由此火宅法喻长行文各五节而颂文止得四节及穷子法喻亦各四节者以先三后一皆无虗妄之义非佛自说莫能尽其肯綮故佛以此为四大弟子述成其信解所X未及为此一品之大意及为后十八品之正案也于一切下释成如来是诸法之王等文一切法者三乘九部法也智方便者智即佛自证一乘之实智方便即佛持此一乘实智用方法而便于人演说为三乘九部之权智也此句为下第一节喻文立本明始则以实开权也其所说法者蹑上权智为言也皆悉到于一切智地者应上实智而言也谓虽说小果皆有大益此句为下第二节喻文立本明终则会权成实也如来观知等者申明上二句义谓佛所以必欲终则会权为实者以佛元观知虽有三乘九部一切诸法无非以成佛为归趣如后文所谓究竟涅槃常寂灭相终归于空者是也亦知一切等者谓佛既知法一又知机异所以始则必欲以实开权也如后文所谓唯有如来知此众生种相体性念何事思何事等文是也通达无碍者束上知法知机二句结明如来所以为诸法之王谓佛若但知诸法归趣则通于一而碍于三若但知众生深心所行则达于权而碍于实皆不得称佛为诸法之王惟其三一通达权实无碍而自在此佛所以称为诸法之王也又于诸法等者结尽若有所说皆不虗也之义谓佛以法自处固三一小大通达而无碍以法与人则又皆究尽明了而略无紊乱必使各得其一切种智以为究竟如小机不妨以实通权而权有究尽大机不妨X即权达实而实有明了大小既皆究尽明了四大弟子安可谓今之所得者为实而昔之所证者为虗哉此法王所以为若有所说皆不虗也而迦叶等所以于无量亿劫说不能尽矣此数句为下第三节喻文立本迦叶譬如三千大千世界一时等澍其泽普洽迦叶下大千世界土地以况一切众生心地卉木丛林况菩萨及诸药草况声闻种类况三乘人各有种族形类名色谓由种类多而三乘人名字形色亦不同也草木名色种类不同由山川谿谷土地高早沃瘠所致三乘人名色不同由众生心地善恶业缘所致密云况佛身云无剎不现故云弥布一时等澍况佛法雨一音圆注无物不霑慧泽故云普洽此譬于一切法以智方便而演说之一句以佛真智法身犹若虗空随三乘人草木时节因缘所感而现方便报化身云说权实一味之法雨也卉木丛林及诸药草而得生长华果敷实此节譬其所说法皆悉到于一切智地一句卉木下牒定上节所生卉木丛林及诸药草而释成种类若干名色各异也诸树下束成草木虽有小中大皆各随器量以受云雨喻大小乘人根器受法亦然一云下牒定上节密云等二句释成一时等澍其泽普洽喻佛法雨虽一身云所致而称其三X乘草木种性使各得其根叶生长华果敷实也大意谓三乘草木不以佛身云法雨一而华果皆同佛身云法雨不因三乘草木异而润泽有殊耳虽一地所生一雨所润而诸草木各有差别此结上文两节之义而譬如来观知一切诸法之所归趣等数句一地譬归趣一雨譬示诸众生一切智慧而诸下譬众生深心所行以上法喻各单明此下法喻合明也迦叶当知如来亦复如是来至佛所而听法迦叶当知下法喻合标以大音声下法喻合释谓佛以大音声普遍天人阿修罗即如天以大云遍覆大千国土也于大众下以佛十号释成有大之名未度者令度下以三德释成有大之实十号解见譬喻品三德者未度等四句解脱德也未度令度约教其发心言未解令解约教其见道言未安令安约教其安于苦行修道言未涅槃令得涅槃约教以证果言然发心辖乎见修证见修证总为得佛涅槃涅槃即解脱异名故训四句为解脱德也今世等者法身德也法身徧乎三世三世总一真如实知我是一切等者般若德也一切知非分知一切见非徧邪见又一切知现量知非比知一切见佛眼见非天肉眼见知道知无上菩提道及世间出世间道开道谓开一乘及三乘道又创始曰开疏通曰开说道谓说其道之通塞险夷苦乐X去就非般若奚能哉汝等天人下谓佛既名称其实以大音而招众一切众生合当听命而求法也此法喻合明佛现身若云而申明于一切法以智方便而演说之一句如来于时观是众生具足蒙润各得生长此法喻合明说法如雨而申明其所说法皆悉到于一切智地一句如来于时下举法承上文言谓佛于出大音声之时以佛眼观其闻命而来云集之众有根之利钝性之进怠皆随其根性所堪量材授职计工与价而说种种三一小大之法俾无量亿众皆得法喜及善利也是诸众生下正明得利利有渐顿三世因果圣凡之分谓诸众生一往由不闻法造五逆十恶人得而诛之现世不安隐矣死堕三途鬼得而诛之后不生善处矣今一闻佛法因果不昧生不作恶现世安隐矣死生人天则后生善处矣此小根茎枝叶众生闻法得人天福报之善利有如此者以道受乐等者谓有等中根茎枝叶众生在人天中以四谛十二缘之道而受三明八解寂灭之乐果不昧因又值诸佛亦得闻菩萨六度万行之妙法树大乘之因也此二乘众生闻法得善利有如此者既闻法巳等者谓二乘人既得闻大乘法巳即远离事障不续诸生死及远离理障不碍正知见应身于无量诸法之中任巳自在力之所能而得渐入佛无余涅槃之大X道也此大根茎枝叶众生闻法得其善利有如此者虽有人天小果大道之不同然同得佛法云雨之力故能盈科而进成章而达岂非其所说法皆悉到于一切智地耶如是则安可谓昔得小果为虗今得一乘始为实耶如彼大云下合喻初二句喻随其所堪等文卉木丛林下喻皆令欢喜等文如来说法一相一味随宜说法难解难知如来下法喻合明第三节承上文言谓上文虽云昔者随其所堪而为说三一小大之法不妨即是今日如来所说一相一味之法也一相者生佛共有一涅槃妙心真如实相也此中一相合前法如来观知一切诸法之所归趣合前喻虽一地所生以大千世界虽有山川谿谷形色不同同一地相故论云心真如者即是一法界大总相法门体是也一味者谓佛所说三乘九部之言教同一甘露法味也此中一味合前法又于诸法究尽明了示诸众生一切智慧合前喻一雨所润如大千世界草木虽有辛酸咸苦之味不同而所受灵雨初直一甘味也故论云本来平等同一觉故所谓下以昔所说大小乘三解脱门释今最上一乘之一相谓今云如来说法一相者乃即昔所谓解脱等之三相非除昔之三相外别更有一相也此由信解品四大弟子云但念空无相无作于菩萨法心不喜乐今明空无相无作即是菩萨游戏神通等法X故此为言良由解脱即离离即寂灭名则有三义实一相究竟下以一切种智释成一味究竟最后义对始初言谓始初佛因机小不堪大法故以一乘实相随宜权说为三相三味今机缘既增长成大佛亦究竟涅槃最后时至不得不称佛之本怀故会始初四十年前所说解脱等三相三味之法都成今究竟一切种智之一味也前经云世尊法久后要当说真实大般若第五百七十五云曼殊室利如我所说种种法门皆同一味谓远离味解脱味寂灭味无所乖违此也华严疏云一切众生同有佛性皆同一乘一解脱一因一果同一甘露一切当得常乐我净是名一味胜鬘经谓二乘人于无明住地不断不究竟故不得一味今经欲二乘人于无明住地断至究竟得一味也其有下谓佛之法虽是一相一味奈其有众生闻佛法者若心持口诵若如说而行三业所得功德皆不自觉知为一相一味此佛法在机所以为一而异也所以下征明谓所以佛法一而众生得闻思修三慧之功德不自知其一而异者何也以惟有如来最初成道三七日中用妙观察智思惟知此众生法惟虽一而所薰习种相体性不一致念思修等所得功德各有异也种谓种子相谓相状体谓体制性谓性情瑜伽论可详念为五十一心所中别境之一法思为五十一心所中徧行之一法约三业X明之且属乎意业其实通乎八识也修字则通属三业此机心所以在佛为异而一也以佛一人既转八识成四智证得八识证自证分惟一故众生皆同有此证自证分之一乘性故何事者小大五乘谛缘等事也如小根众生念思修人天之事中根众生念思修声闻缘觉之事大根众生念思脩菩萨之事是也云何念等者云何更深进推详义谓佛于初七日中既知众生所念思修之事于第二七日中又用妙智思惟此等众生有云何因缘而念思修如是之不同哉如念思修人天乘事者有福报之因缘也念思修二乘事者有惧苦求乐之因缘也念思修菩萨乘事者有自利利他之因缘也以何法念等者谓佛于第三七日中又用妙智思惟此等众生既有如是念思修之因缘我当以何等之法与此众生念而思思而修修而得其何等之法以为果也众生住于下正明修而得果如念思修福报之因缘者佛即以一乘实相随宜究尽明了示作五戒十善与其念思修众生得遂其深心所行究竟住于转轮圣王释梵诸王之果地也如有念思修离苦得乐之因缘者佛即以一乘实相随宜究尽明了示作四谛十二缘与其念思修众生遂其深心所行究竟住于声闻辟支佛之果地也如有念思修自利利他之因缘者佛即以一乘实相随宜究尽明了示作六度四摄等法X与其念思修众生遂其深心所行究竟住于三贤十圣一乘佛果之地也唯有如来下谓众生虽得佛与其法念思修住在五乘种种之地然各不自知皆是佛以一乘实相所分出而各自执以为异故惟有佛真如实智知见各地众生所得功德元真是一而三三而一明了无碍之法也此中如实见简非凡夫天肉眼见及非二乘慧眼见以诸眼虽分得明了皆有碍故如彼卉木下举喻结其有众生闻如来法等文谓五乘众生住在各地各不自知佛一乘功德即如卉木等各不自知受天一味云雨而各自居其上中下性也此合前法亦知一切众生深心所行通达无碍合前喻而诸草木各有差别也如来知是下举法结其惟有如来知此众生种相体性等文谓众生虽如草木各不自知其所得功德为上中下性而佛则知其初无上中下五等之别惟直一乘实相一味甘露之法也所谓下前以三相释一相者是明菩提果觉也故以究竟至于一切种智为言以种智即菩提故此复以三相释一相者是明涅槃断德也故以究竟涅槃常寂灭相终归于空为言以涅槃即断德故然始末皆以究竟言者显非二乘菩提有余涅槃皆非究竟也九法界众生不成佛则巳若成佛则不过成菩提涅槃而巳故前后互言之问初小乘岂不证空乎何至今明大乘才言终归于空耶答X佛初因机小故以一相演为三相云空无相无作为解脱相离相灭相是但以人空言也今佛说法到四十年后二乘人授记时至佛涅槃时又至是谓究竟之终时也故即三相归于一相乃明法空也虽人法无我初终有异而所证空理则一耳故以终归于空常寂灭相为言也此可见会三归一会权为实之的旨矣佛知是巳等者是字指上空寂相言谓佛知初后人法总是一空寂相固得其归趣巳但彼时不说只待到四十年后而说者以佛虽知诸法归趣又知一切众生深心之所行故观其众生心王心所欲乐不同而将之护之是故起初不即为二乘人说应得佛一切种智也将谓将法就机护谓护法即所以护机非佛有初恡而终与之成虗妄咎也汝等迦叶下结完初节汝即迦叶等则等其余三大弟子希鲜少也谓我称赞汝四人为人中鲜少人者以汝等能知我释迦如来四十年前随宜所说三一小大之法即今四十年后所说惟一无三之法而又能信能受也所以下征明谓所以前说汝等于佛功德亿劫说不能尽今复称赞汝等为人中希有者何也以十方诸佛及我释迦世尊始终随宜说法难解难知故也应知通品一往以佛言以如来言指释尊一佛也征后以诸佛世尊言者是指十方三世一切诸佛也随宜说法难解难知者如初以一乘随小机所X宜说作三乘众生但解为三不知是一此随小之宜难解难知也今终则会三乘随大机所宜说作一乘众生但解今一是实昔三为虗此随大之宜又难解难知也尔时世尊欲重宣此义而说偈言破有法王出现世间以种种缘令得正见破有下颂如来是诸法之王至而演说之有谓无明爱取有世间之因世间谓生老病死三有之果佛既破有不应受生今复出现者为随顺众生心欲以种种因缘譬喻说三乘法也应知破有是根本实智出现是方便权智有实智故为一乘法王之不虗有权智故为三乘法王之不虗也如来尊重下颂其所说法皆悉到于一切智地谓虽以实为权说种种法然其所说法皆能到于如来尊重实智深远之地非小乘浅智之人所知也久默斯要下颂如来观知一切诸法之所归趣谓既所说法皆悉能到深远智地何不蚤说以斯要妙是诸法之所归趣诸佛所尊重故久默以竢时至不图速成也有智若闻下颂亦知一切众生深心之所行而通达无碍义在其中矣谓佛既不惜说法是急于救人反不务速说者以众生深心所行智信者少而愚疑者多一速说非惟不达而且永失致受苦无穷焉是务速则利众生也少而害众生也多故曰无智疑悔等是故迦叶下谓有是畏速说X害众生之故法王所以将教从人随众生力之所堪用种种因缘说作小大三一之乘也虽曰用权其实皆令得到究竟一切种智也故云令得正见此又颂于诸法究尽明了等文长行云究尽明了此云随力为说惟其随力众生方得究了长行云一切智慧此云种种正见种种即一切正见即智慧也迦叶当知譬如大云干地普洽药木并茂此颂单喻第一节长行先世界草木而后云雨颂中反是其云雨景象文字损益足长行所未尽其云所出一味之水根茎枝叶华果光色此颂长行单喻第二节一雨所及皆得鲜泽所润是一而各滋茂此颂长文单喻第三节佛亦如是出现于世皆应到此觐无上尊此颂法喻合明第一节佛亦下先颂有大之实大圣下后颂有大之名我为如来者十号第一也两足之尊者十号之第二三四也以福慧为两足故福足则应供慧足则正徧知又慧足是明福足是行故又摄明行足也出于世间下颂善逝世间解十号之第五也犹如大云下颂无上士调御丈夫之二称十号之第六七也诸天人众下颂天人师佛世尊之三称为十号之第八九十也长行先名后以实释颂中先标其实后以名释X我为世尊无能及者如彼草木所禀各异此节七十四句颂长文法喻合明第二节初三十六句颂如来于时起至快得善利止之文我为等者佛本无我顺世而称为我谓九法界三世间主皆称佛为尊曰无能及者无他也为能安隐众生不当出世而现于世为大众说不生不灭甘露净法也其法一味下谓甘露净法止得一味乃解脱涅槃之味也以一妙音下谓虽是一味之音不妨随类而各解也故曰妙音斯义指解脱涅槃言应知妙音为能演解脱为所演也常为大乘下申明谓佛非惟一时演畅斯义而巳乃于四十年中虽说三乘九部之法无非时常为大乘解脱涅槃而作因缘不为小乘解脱涅槃而作因缘也我观一切下谓佛所以直为大乘作因缘者以佛观九法界一切众生普皆平等具足有此一乘法体所以不存彼此爱憎之心也我无贪着者谓佛不贪爱执着大乘而自居也亦无限碍者谓佛不限此大机为之广说碍彼小机为之略说以故四十年中恒为一切众生平等而说一乘法也如为一人下验明平等谓如佛凡为当机者一人尽义而说其实何甞众多之人不闻哉故曰众多亦然以上明佛为众之心普也常演说法下又明佛为众之心与时无间也谓佛出世常以说法为事曾无他余之事也去来下谓佛既但以说法为事故去来坐X立四威仪中无往不是说法曾不见有疲厌也充足下谓所以无疲厌者无非欲以一乘之法充足三世间众生如天之云雨普润于三草二木也此佛无贪着无限碍之意见矣贵贱下申明法平等中机自有不平等者于人则有贵贱于位则有上下于戒则有持毁于威仪则有具否于见谛则有邪正于根行则有利钝佛则无有彼此爱憎但等雨法雨心无懈而身无倦也是机虽有不平等而佛心则一向未尝不平等也此由信解品四大弟子言一切诸佛秘藏之法但为菩萨演其实事而不为我说斯真要等文故此谆谆以解其疑也然此中有五平等其法一味下法体平等我观一切下佛心平等恒为一切下佛说平等如为一人下一多平等常演说法下久近平等末以贵贱上下诸不平等者一反照之愈见佛无往而不平等矣次三十二句颂长行是诸众生起至渐得入道止之文一切众生下承上文言谓由佛法如云雨之无倦故令一切众生闻佛法者随力所受得各住于种种诸地也地分五等故曰诸或处人天下初人天福报地转轮圣王人中至贵释梵诸王天上极尊此释成贵贱上下等四句以释天为欲界主在轮王上在梵王下梵王色界主在释天上在空天下故凡在上者贵在下者贱故其因皆由持五戒十善具足威仪而致也诸王则下该四天王天X上该色究竟天等及人间诸粟散小王等也是小药草者合前喻小根小茎小枝小叶之文以人王天王虽三界中尊贵犹属生死有漏故然皆可以救人苦与人乐故称为药非佛法栋梁故比之为草也知无漏法者知苦断集之法也简别天人释梵有所不知也能得涅槃者谓小乘人既知苦断集故能得有余涅槃也此句含其慕灭修道简别人天释梵犹属轮回生死不得涅槃也起六神通下六通即天眼天耳他心宿命神境漏尽也三明即六通中天眼明宿命明漏尽明也问曰三明既即六通之半奚用重开答曰通约自证明约利人广如法数详之以上颂声闻乘地也下辟支佛乘地辟支有二种一独觉二缘觉独处山林为独觉自了之地常行禅定为独觉自悟之工此中标以独处结以缘觉故知兼二种人也问经奚不明言出声闻耶答声闻有回心向大分缘觉出无佛世多不回心故言知无漏法则知是声闻乘也以无漏法该尽大小乘故以上总明中下机皆属小乘之数皆具三明六通耳是中药草者合前喻中根中茎等文求世尊下谓有等回心向大声闻欲求补佛处云我虽现世不作佛当当来世毕竟作佛故虽同二乘入定乃行菩萨六度中精进之定非灭尽定此等之机为药草中之上等药草也又诸佛子下佛子即菩萨也菩提萨埵为佛所钟爱故X称之为子有三贤四加行之别故曰诸位虽涉乎地前而心则专乎佛道佛道虽多四无量心为本故曰常行慈悲佛虽未记作佛而自知作佛决定不为魔外小乘所疑惑也尚居地前校二乘人虽大校地上及等觉地尚小非药草可喻故曰是名小树也安住神通下地上及等觉地之菩萨也云安住神通则知愈于常行慈悲矣云转不退轮度无量亿众则知超乎自知作佛决定无疑者而巳应知校前药草则名为树校上小树则名为大树矣此合前喻大根大茎等文问神通与慈悲何分答慈但与乐悲但拔苦神通则不止慈悲即杀盗婬五逆十恶可以度众生处菩萨亦安心住于其中此非地上等觉菩萨不能净名云十方大力魔王皆是住不可思议解脱菩萨是也前喻文缺上药草及小树二种此颂有者显药草及树木各具上中下三种也佛平等下六句颂长文如彼大云雨于一切等文结完法喻明平等在佛不平等在机故佛法如云雨直一味机禀根茎受用则各异也佛以此喻方便开示渐渐修学悉当成佛此颂长文法喻合明第三节初十四句颂如来说法一相一味起至以何法得何法止之文直明释迦一佛以实为权之义佛以此喻下此喻药草喻也方便开示权智也演说属上权智一法即一乘X实智谓佛以此品喻明四十年前方便开示种种三乘九部言辞诸权智之法虽多无非演说实相一乘法也于佛智慧下谓自昔至今佛所说法在汝等二乘人分上若曰甚多然在于佛自证实智海中才一滴耳此恐四大弟子以此一品遂当如来无量无边功德故此为言我雨法雨下谓佛前云如来功德说不能尽今止说一滴者以佛法云雨虽曰一渧然不妨即此一滴能充满于三世间也以一为无量故一味之法下谓虽充满三世间却真是一味之法但随众生力所修行众生力大如彼丛林药草大者其所霑润亦大众生力小如彼丛林草木小者其所受泽亦小虽有小大皆得法雨而渐增茂好也岂可谓昔之法雨异乎今之法雨今之大树为实昔之小树为虗耶次三十二句颂众生住于种种之地起至终归于空止之文乃详明十方三世一切诸佛会权归实之义诸佛之法下谓释迦一佛所以直以一味法雨充满世间随其大小渐增茂好者非特意故为乃遵十方三世一切诸佛之常规也诸佛既常以一味之法令诸世间普得具足渐次修行皆得道果释迦岂不然乎声闻缘觉下约法则以常规释成渐次修行皆得道果二句约喻则申明随其大小渐增茂好之义应知上节列三种药草一小喻人天乘二中喻声闻缘觉乘三上喻声闻中有发大心者之X大乘然有声闻义无声闻名此节合前小中上三种药草总为一种兼有声闻名也处于山林者显二乘人元不在庙堂也住最后身者果缚未断曰住子缚巳灭不续后有对无始受身此生则为最后身也闻法得果者谓转王释梵先在人天道中闻佛谛缘之法居于庙堂牵于世乐虽知其苦不获处于山林而断其集今既得为声闻缘觉处于山林知苦并断其集不受后有之苦得证涅槃之乐则昔之闻法今获其果矣是昔之名轮王释梵等诸小药草今各得增长为中上之药草也若诸菩萨下明前小树今增长为中树义云智慧坚固则知不止如上文但云专心佛道常行慈悲而巳云了达三界求最上乘则知不止如上文但云自知作佛决定无疑而巳以今之了达三界之广大校昔之自知作佛为陿小故所以此中法则云求最上乘喻则合为小树而得增长为中树也准仁王经此由习忍前十善菩萨增长入三贤位也复有住禅者谓由智慧坚固复住于禅定也得神通力者谓校前安住神通者更得其力也以安住约才入其手言得力约久成其用言闻诸法空心大欢喜则知异乎闻人空之喜矣放无数先度诸众生则知异乎转不退轮之度生也以转尚费言说光则照而知之不容声故也所以此中校上节喻名中树而得增长为其大树异乎求最上乘之求X者也以彼才求此巳增长究竟得故应知此由三贤位增长至十地位也以上喻机之小大增长各有阶渐也如是迦叶下喻佛身云法雨元无小大先后只一味也润于人华者人是法华是喻各得成实者实果也通法喻言谓佛法云雨虽曰不异而小大三乘之机末不由之开心华结道果各自成其小大也迦叶当知下六句颂佛知是巳起至一切种智止之文而两结上文佛与诸佛皆用权显实之义以诸因缘者照前应一大事因缘照后为化城伏案照诸经该乎四十年前所说也种种譬喻者如优昙钵火宅药草等皆权智也开示佛道由权而入实也是我方便者胜鬘经云阿罗汉辟支佛得功德断五住烦恼脱二种生死皆不及佛言得涅槃者皆佛方便也此结上佛以此喻下十四句也诸佛亦然者结诸佛之法下三十二句也今为汝等下八句颂汝等迦叶甚为希有等文而结前起后谓因迦叶等甚为希有能信佛随宜说法故佛今为迦叶等说其最后实事明诸声闻众先所证有余涅槃皆非佛之无余涅槃故曰皆非灭度汝等下谓既非佛之灭度是何法也乃汝等所行涅槃小果是菩萨道之大因也依此大因渐渐修学尽得成佛之大果不止成阿罗汉小果而巳也胜鬘经云得少分涅槃者名向涅槃界又云声闻缘觉乘皆入大乘大乘者即是佛乘是故X三乘即是一乘一乘者得阿耨多罗三藐三菩提菩提即是涅槃涅槃即是佛之法身等如下品授记者是矣问此节法喻文字重叠何异上节答约文而言上节重随力所受所禀各异此节重渐增茂好各得成实此文不同也约义而言上节明虽一而异昔权未实三乘虽各有所得皆适巳分小不得滥大此节明虽异而一今实即权三乘乃一乘之阶小可增长而为大故法喻三叠皆以增长言此义不同也妙法莲华经授记品第六梵语和伽罗此云授记圣言说与曰授果与心期曰记初身子请说因缘佛演以譬喻无非总为千二百人得解与记然直四人得解故今独先记四大弟子以四大弟子俱巳开悟佛知见故余俟因缘说周始与其记也四大弟子先记迦叶者佛法门中不出智之与行身子智慧第一饮光头陀此云抖擞为行第一而僧腊又最长也然此授记正是为诸声闻说大乘经名妙法莲华教菩萨法佛所获念义也应知尔时世尊说是偈巳虽有魔及魔民皆护佛法尔时世尊欲重宣此义而说偈言告诸比丘我以佛眼光明世尊其事如是尔时下结前也告诸下正授饮光之记上颂言汝等所行是菩萨道此奉敬三百万亿诸佛植福广X宣大法植慧正是渐渐修学菩萨道第一之因行记也上颂言悉当成佛此云当得成佛名光明佛授第二之果记上正等于诸佛也如来等十号为诸佛所护念未发大心者不与巳发心者有此必为佛所护念也国名下授第三第四依报记依报不出两仪国属地理劫属天时云光德者常寂光净土也云大庄严者实报庄严土也佛寿下授第五正报记也正法下授第六正像法住世久近记下正觉于众生也国界下释成国劫之名无诸下明严琉璃下明饰其国菩萨下授第七法眷记无有魔下授第八护法记谓魔天臣民为三界必有之数但在光明佛法中不为害佛法之魔事以光明佛因行抖擞故果上不惹魔魔亦护法也身子记中有转授坚满记无魔护佛法记各随愿行彼此互摄也饮光未来成佛一大事因缘佛则一一授之饮光则一一记之矣声闻得佛果记诚如优昙钵大宝青莲华又时一现耳下三段记文准是不另训也颂校长行缺国名光德劫名大庄严三四两科余照可知尔时大目犍连须菩提即共同声而说偈言大雄勐世尊诸释之法王如饥须教食尔时下目犍连等皆悉悚慄者叙信解空生居首迦叶第三迨述药草与记皆独先迦叶三人恐佛举一隅而欲巳以三隅反所以心不自安而惶悚X战慄故同声说偈欲佛亲唱其名而各亲与其记也大雄下谓佛一大英雄勇勐为三世间所尊而于诸释种中破有为诸法中王故能哀愍我等于方便品云千二百罗汉悉亦当作佛乃至于上品云渐渐修学悉当成佛如此则是赐其我等作佛之音声也若知下谓我等虽得闻此作佛之声而尚未得如身子饮光亲唱其名亲与其记若佛知我等要佛亲与其记之深心能见愍而授其记者则如洒以甘露除其热恼而得其清凉也甘露照上品甘露净法而言热即悚慄之心良以二乘人不同三界火宅之所烧煑故但以除热言如从下复以喻申求其记饥国来饿殍极矣喻小乘也遇王膳喜乐甚矣喻作佛音声也心疑惧未敢便食者喻虽赐佛音未敢自信也得王教乃敢食者喻须佛记然后乃敢承当也巳上喻文也我等下法合以小乘人合饥国也不知下申明小乘人有过过在不知云何当得佛也虽闻下以小乘人得佛合饥人遇王膳心疑惧未敢食也若蒙下以得佛记合王教而后敢食快且乐也小乘人不信自心作佛信佛语故如此吁尔时世尊知诸大弟子度脱无量菩萨及声闻众尔时世尊欲重宣此义而说偈言诸比丘众今告汝等像法亦住二十小劫尔时世尊复告诸比丘众像法亦住二十小劫X尔时世尊欲重宣此义而说偈言诸比丘众皆一心听无量无数庄严其国尔时世尊复告大众像法亦住四十小劫尔时世尊欲重宣此义而说偈言我此弟子大目犍连吾今当说汝等善听凡诸大弟子得记虽劫国庄严各有不同无非因行授名因名记果如迦叶因中然灯续明以紫金光涂佛形像为罗汉则名饮光成佛则号光明须菩提因中心得无碍忆受生如恒沙在母胎知空寂为罗汉则名善见又名空生由善见故成佛则号名相由空生故说法常处虗空旃延因中勤扫佛地为罗汉则名文饰成佛则号阎浮金光目连因中闻因缘而出家为罗汉则得神通第一成佛则号多摩旃香香不离此而巳至彼通不舍因而巳成缘皆果不违因名称其实虽是声闻所行皆是菩萨但不自知耳故前偈中佛先与说破其因行则曰汝等所行是菩萨道后将与其果记则曰渐渐修学悉当成佛若其国之大小劫之修短法住之久近眷属之多寡皆各随其本愿功德则无增减也我诸弟子下六句为五百弟子受记品伏案我及下四句为下因缘说周张本而广说如来复有无量无边阿僧祇之功德也谓五百弟子佛皆欲记成佛者以佛曾与五百人宿世有成佛之因缘故也X妙法莲华经化城喻品第七化城对宝所而言化谓变化城谓城府初佛说火宅喻本欲千二百人同开悟佛知见然唯四大弟子信解其余如不闻见故佛又说药草喻虽是为四大弟子述成其说不能尽之功德其意实欲千二百人同开悟佛知见同与其记耳而千二百人不开悟者以闻如来是诸法之王若有所说三一权实之法皆实不虗意谓三一权实既皆不虗则我等昔之所证小果未尝不为今之大乘故安于化城以当宝所而不肯前进以希授记所以上品授过迦叶记余三大弟子必求佛记者亦为千二百人有所引发也今既引发不动故佛不得巳而说宿世因缘以明佛昔于尘点劫前为沙弥时曾化千二百人作佛如导师所将众人过五百险恶由旬至宝所也沙弥各各既巳成佛而反度千二百人以小果者如因所将众人畏难求息乃不得巳而过三百由旬外置化城也今千二百人既得阿罗汉果仍欲度脱以大乘者如灭化城而引过二百由旬至宝所以完其佛为沙弥时之本愿也是知昔之三乘不虗者如由化城止息可以为进宝所之地名不虗非谓化城即是一乘实相宝所之不虗也如是则昔之教以一乘为因今由二乘而得受成佛之记为缘昔因今缘事不容巳讵可执二乘城府之不化生灭度想安隐想而不往前X进哉故曰化城喻品此宿世因缘所以当说而佛之功德所以说不能尽也经文通品分为二大章初自品首佛告诸比丘乃往过去起至第十六我释迦牟尼佛于娑婆国土成阿耨多罗三藐三菩提止明佛为千二百人曾植宿世大乘之因显如来实智功德无量无边次自诸比丘我等为沙弥时各各教化无量百千万亿恒河沙等众生起至此城非实我化作耳止明佛为千二百人以声闻法为化城成今世大乘之缘显如来权智功德无量无边也佛告诸比丘乃往过去观彼久远犹若今日佛告下标起过去之劫总明宿世之多不可思议尔时下标起智佛为释迦宿世严亲具十号劫国庄严之实迹约现在言诸比丘彼佛下约涅槃后言以起譬别明宿世之多不可思议故曰甚大久远譬如下以非喻为喻释成彼佛灭度甚大久远之文以大千世界之地种尽磨为墨则其墨之数无量也过于下谓其墨又不随地便下乃过于东方千国土才下一点其点又不甚大但大如微尘也又过下谓如上再过千国土复下地种墨之第二点也如是下谓如是第二仍过千国土复下第三点地种墨展转以至千万点等直下尽地种墨用计其国土之数则墨所点之国土无边也于汝下问辞明无数也谓将上地种墨点所计国土俾X能算数之师及算师之弟子共算之可得其边而知其数否答不也世尊者谓诚哉不得其边而莫知其数也诸比丘是人下谓将是人所经点墨及不点墨之国土尽以手指捻抹为尘以尘校劫复过上数则其劫数之多不啻倍屣之无量无边百千万亿阿僧祇不可思议矣我以如来下结完标释成如来实智功德无量无边不可思议之无数也而佛以如来知见实智之力视兹久远宛若一日信乎迦叶等于无量亿劫说不能尽也过去多劫佛既明见若此益显授诸大弟子未来果记劫长果远为不虗矣尔时世尊欲重宣此义而说偈言我念过去世无量无边劫通达无量劫我念下颂总标如人下颂明别释无量过于下释无边如是下颂以尘校劫释无数如来无碍下颂结以显德譬品所谓舍于方便赞如来知见者也佛告诸比丘大通智胜佛一心合掌瞻仰世尊佛告诸比丘下通叙智佛始成佛终灭度寿命之数也其佛本坐下别叙其始谓以大通一佛自证一乘实相而言则威音那畔业巳成讫佛矣故云本云巳垂得下谓以十方三世一切诸佛开实为权而言则今时门头尚思惟未得其方便在故云而诸佛法等云诸佛法显非一佛之法也此即如我释尊始成正觉最初七日之思惟也如是一小X劫下谓通佛初以一小劫思惟与诸众生说巳坐道场所得之法恐机之不达乃至思惟十小劫亦未得其十方三世一切诸佛开实为权之方便也故再曰而诸佛法等此即如我释尊第二七日之思惟也良以释尊住寿八十岁故思惟时但以三七日为言智佛既住寿五百四十万亿那由他劫故思惟时以一小劫至十小劫为言也尔时忉利下申释本坐道场之仪制谓智佛本生道场其道场是何人所置办也乃忉利诸天于未坐道场前敷其师子座于菩提树下高一由旬也故曰先为等佛于此座下谓忉利诸天既敷座巳而呪愿曰佛当坐于我所敷之座而成道以凡一切诸佛成道之场必皆忉利诸天预设此常例也适坐此座下谓智佛正坐其座之时而色界诸梵天王于坐道场之始及灭度之终惟以雨华为供职四王诸天惟以击天皷为供职其余夜摩等六天惟以作天伎乐为供职也以上叙智佛本坐道场之仪式如此诸比丘大通下谓智佛思惟过十小劫巳后始得十方三世一切诸佛以法就机开实为权之方便也故得十方三世一切诸佛现身其前而慰喻之此即如我释尊第三七日思惟寻念过去佛所行方便力我今所得道亦应说三乘作是思惟时十方佛皆现梵音慰喻我之文故曰诸佛之法乃现在前等此虽叙过去大通智佛之事其实申X明方便品偈中释尊自巳最初三七日思惟之义可见我释尊寻念过去佛正寻念此大通智胜佛也以智佛既为释尊宿世严亲则三七思惟亦世传之家法也以上叙智佛成佛之始灭度之终义其佛未出家下追叙智佛未下家时之事明我释尊宿世为千二百人求大法植大因之源本也十六子唯名其第一者举一以该众也父曰智胜子曰智积因地觉与果位名目相应也智积即后文东方欢喜国作佛名阿閦者是也方便品谓释迦曾亲近过百千万亿无数诸佛此正是佛之所亲近处也诸子舍所珍而诣佛者所谓善继其志善述其事达孝者也诸母泣送者爱子而兼得觐夫君以成道也曰诸母者明十六王子非一母所生也其祖转轮圣王及大小臣工皆诣佛者见举国无尊卑贵贱其重道一也此即如我释尊耶输皇后净饭圣王同送罗睺太子出家之仪式也到巳头面下正明恭敬之仪其赞叹之言备乎偈中以偈颂曰大威德世尊是故咸稽首归命无上尊大威德下六句颂本坐道场等文初七日思惟也世尊甚希有下八句颂如是一小劫等文第二七日思惟也今者见世尊下四句颂过十小劫等文最后第三七日思惟也众生常苦下十四句颂其佛未出家时等文不识苦尽道等者释成盲暝无X导师之义长夜增恶趣等者释成众生常苦恼之义今佛得最上等文申明我等得善利称庆大欢喜之义尔时十六王子偈赞佛巳诸天人民重说偈言世雄无等伦百福自庄严当转无上轮尔时下上舍所珍而诣佛者意在于兹世雄下八句明佛具两足二利三觉也若我下二句明巳之所以求法亦欲同佛得两足二利也世尊下八句释成世雄无等伦之文而申明为分别显示令得是智慧之义知众生所念所行则心事有不等也即如药草喻中亦知众生深心所行知智力福业则因果有不同也即如药草喻中又于诸法究尽明了示诸众生一切智慧世尊悉知巳者结足得是无上慧也当转无上轮者结足愿为世间说也佛告诸比丘大通智胜佛徧满世界胜诸天光尔时东方五百万亿诸国土中而说偈言我等诸宫殿而此大光明徧照于十方尔时五百万亿国土一心同声以偈颂曰世尊甚希有难可得值遇惟愿哀纳受尔时诸梵天王偈赞佛巳一心同声而说偈言世雄两足尊惟愿演说法以大慈悲力度苦恼众生尔时大通智胜如来默然许之佛告等者总明智佛初成道时地动十方其国中间下光照下方幽冥之处铁围山间也日月光不X能照恶孽所障蔽也而皆大明者因佛光而明也其中众生相见咸云忽生者地狱众生受极苦如长夜虽同在一处各不相知一旦蒙佛慈光停其酸楚方得眼开彼此相见疑众生为鼎新生也又其国界下光照上方梵天虽不用日月光而身光亦各有分限为佛光大而且徧故云胜诸天光尔时东方等者别明瑞动东方佛光胜而诸天疑也是时诸梵天下会而议之偈中为大德天生等者正出其疑与宫殿俱者诸天行止各有随身宫殿也各以衣裓等者将欲循光见相先备其供仪也共诣西方等者东方梵天故向西方寻相也见大通智胜等者解其先疑知是佛出世间非大德天生也即以天华散如须弥者应上五百万亿国土而言见梵天之多也并以供养菩提树者不唯供佛且供其树所谓爱其人而及其物也华供养巳奉上宫殿者舍其轻更舍其重见敬心无巳也偈中世尊甚希有下赞其悲心故云能救等天人之大师下赞其慈心故云普皆等我等所从来等者明来意之诚不躭其定乐也我等先世福等者求鉴其诚以内其供也尔时诸梵天王偈赞佛巳而求转法轮者申明所以远来供养之意成两足二利也尔时智佛默许之者合佛所以放光说法时至之心口不言而心允其请也世说云世尊以默然为许可初佛本坐道场巳成佛矣但由一乘实X相杷住太紧不唯诸佛不现即亲生十六王子亦不亲近况十方各五百万亿国土诸梵天王而皆来乎所以谓之垂得菩提也及思惟过十小劫巳放开一线以实开权得其诸佛度生方便则王子来而梵天亦来始谓之得成菩提可见得成菩提之言亦只使众生见相作佛耳方便权智有如此之妙故诸佛成道必欲先说三乘也以娑婆世界教体如是众生利于耳根从闻思脩入故是以下文智佛受十方梵天请讫初亦先转四谛十二缘法轮然后乃为十六王子说一乘实相也此虽叙智佛成道来十方梵天之事其实发明方便品我释迦始坐道场观树经行诸梵天王请转法转之仪下九方文虽有增损然不外于此可以例通又诸比丘东南方五百万亿国土而说偈言是事何因缘多是佛出世度脱苦众生尔时五百万亿诸梵天王所献宫殿愿垂纳受尔时诸梵天王即于佛前一心同声以偈颂曰圣主天中王我等宿福庆今得值世尊迦陵频伽妙音鸟也其鸟未出㲉时即发声微妙以压众鸟一切天人声皆不及唯佛音愈之故以取况尔时诸梵天王偈赞佛巳一心同声而说偈言大圣转法轮显示诸法相忍善者增益尔时大通智胜如来默然许之X又诸比丘南方五百万亿国土而说偈言我等诸宫殿为大德天生为佛出世间尔时五百万亿诸梵天王一心同声以偈颂曰世尊甚难见世尊大慈愍惟愿垂纳受尔时诸梵天王偈赞佛巳一心同声以偈颂曰惟愿天人尊转无上法轮当演深远音尔时大通智胜如来默然许之西南方乃至下方亦复如是乃至等者超略之辞谓超过其西南方西方西北方北方东北方等六方而略其来仪之文也尔时上方五百万亿国土为诸梵众而说偈言今以何因缘为大德天生为佛出世间尔时五百万亿诸梵天王一心同声以偈颂曰善哉见诸佛救世之圣尊皆共成佛道尔时五百万亿诸梵天王时诸梵天王而说偈言世尊转法轮击甘露法皷无量劫习法十方来仪文式皆同惟叙天龙八部俱缺夜叉阿修罗迦楼罗三部偈中善哉下颂喜得见佛之大悲也普智下颂喜得闻佛之大慈也于昔下前东南方谓一百八十劫空过无有佛南方谓过百三十劫今乃得一见至此乃云于昔无量劫则各随十方国土善根深浅而见佛之劫数有多少迟速之不等也世尊未出下申明由不见佛有如此之恶果也不从佛闻下申明由不闻法有如此之恶X因所以善灭而恶增也佛为世间下结回善哉见诸佛之文而喜反邪归正改恶从善诸天增而恶道减也我等诸宫殿下求纳其敬仪而回向自利利他不愿人天小果皆愿成佛道也以上颂见佛致供之喜庆尔时五百下亦效十六王子请转法轮世尊转法轮下结回普智天人尊之文以明须慧以资福成两足也惟愿受我请下求俯顺机宜说佛多劫习学之法使效脩者得果逮起下文也尔时大通智胜如来无量无边不可称数尔时下叙牒所请之佛受十方下叙牒能请之机即时下正叙应机说法三转者示相劝脩作证之三转也十二行者由示相转得知四谛有世间出世门之因果名见道行由劝脩转得苦集应断道灭应脩之行法名脩道行由作证转得有学研真断惑为贤无学真穷惑尽为圣之阶级名证果行故四谛每三转成一十二行也法轮者佛法如车轮运入众生心中转生死成涅槃也若沙门下谓此四谛虽是小果乃智佛以十小劫思惟始得诸佛现前就实开权之法故沙门等皆所不能转也以沙门虽出家佛子非佛说且不知故婆罗门乃在家凡夫苟不信佛尚不闻名故诸天正乐魔破法梵嗜禅寂故虽各少有福慧通属有漏故及余世间者余谓阿罗汉辟支佛菩萨名智正觉世间也此等虽皆属无漏但奉佛命行持俱不敢以转X为言如云礼乐征伐自天子出诸候不敢专也此可见唯佛与佛乃能究尽之义矣谓是苦者苦逼迫性此指身言示有身则有生老病死等苦逼迫身心非乐也是苦集者集招感性示苦果因贪嗔痴慢等见思惑所招感也此所谓知苦则应断集也以上世间因果是苦灭者灭谓法性寂灭可证性也亦连苦言者示此逼迫苦恼身心中即具诸佛菩萨不生不灭等之性也是苦灭道者道谓八忍八智三十七品可脩性也连苦灭二谛言者示此逼迫苦恼身心中虽具有诸佛菩萨寂灭正性须脩道品而得也此所谓慕灭脩道为出世间之因果也此三转中最初示相转业巳具劝脩作证二转故四谛皆以是苦为言以集灭道后三谛皆先由知苦而得故及广说下谓广其小乘声闻之法为中乘辟支佛说为十二因缘也以广苦集为流转门无明缘行至生缘老死等是也广灭道为还灭门无明灭至忧悲苦恼灭是也无明缘行者过去二支因也无不也明智慧也行妄动也谓一切众生因无智慧于一真如性海中不知不觉随六尘境界风所击而一念妄动也识了别义缘妄动故而了别也此所谓无明不觉生三细也名即受想行识四法宝无形质但有名目色即父母赤白二滴会成四大有其色相缘识为主四大为依则名色者固是最初托胎凝滑之相而胎中细五X阴具矣名色缘六入者谓五阴既具眼等六根分界而识心借以出入其间也六入缘触者谓根成出胎与六尘相角触也触缘受者谓根触境领纳臧否而生苦乐平等三受也自识至受为现在五支果所谓境界为缘长六麤也受缘爱者谓根心领受前境起贪爱也爱缘取者谓心既爱乐必欲取着也取缘有者谓既生取着惑业重结善恶因果必受后有也此三复为现在三支因有缘生者谓现在有此善恶因果未来必定三界受生身也生缘老死等者谓有生必有老死等苦也此二复为未来二支果如是十二有支于一念顷三世因果互相缘起彼此由借引发而生流转三途故谓之缘然略则不出苦与集也谓之中乘者以声闻人智浅要先知生死等之苦果然后方断见思惑之集因乃从迹而言至本也辟支佛机智慧校深故追广集因中最细之无明乃从本说至末所以人为中乘法为十二因缘也无明灭则行灭等者谓既相缘引而生还缘相引而灭因亡果丧如皮不存而毛无所附也以上叙智佛受请说三乘小果之法佛于天人下明得法之机有如此之多诚不负十六王子及梵天之请也以不受一切下谓不受色等六根尘所迷惑成苦集流转法也而于诸漏下谓得道灭常寂之果其果具三明八解脱等也以上叙第一会说法之益第二第三下叙多X会说法之益明说法既久而所化之人甚多不可称数也故云从是巳后等此虽叙智佛说法之事其实申明方便品偈中我释迦趣波罗柰为五比丘说是名转法轮等文也尔时十六王子三藐三菩提如来之慧尔时十六下谓十六王子一闻谛缘之法即幼年舍宝位而为僧也准前请转法轮偈云度脱于我等及诸众生类为分别显示令得是智慧之文则知上节是度脱诸众生为分别显示谛缘之法令得二乘智慧巳此节是申请度脱于我等为分别显示阿耨菩提之法令得大乘智慧也诸根下叙夙植慧因也巳曾下叙夙植福因也求阿耨下叙由夙植福慧故才出家即求大果也以上经家叙置俱白佛下正王子求大果之言谓彼无量声闻志愿小果既遂亦当遂我志愿大乘者说阿耨菩提法也我等闻巳者希闻慧也皆共脩学者冀脩慧也学字含其思慧我等志愿下谓我等闻谛缘之法不求而求阿耨菩提者以我等立志发愿皆欲开示悟入佛如来之知见也深心所念者论云一者直心正念真如法故即所求阿耨菩提是也以菩提即真如故二者深心乐集一切诸善行故此句是也以集一切善行即深心所X念六度四摄等法故三者大悲心愿度一切众生苦故即摄在我等志愿之愿字以四弘誓愿有众生无边誓愿度故佛自证知者谓我等上求下化之深心佛以五眼六通现量证知非比量知所谓知子莫若父也此为下文伏案尔时转轮下谓王子至贵尚舍出家不留以绍宝位八万亿人乃侍从之流既高尚其志宁不遂所求乎故王皆听许出家也尔时彼佛下佛既受请务过二万劫巳而说者亦如释迦久默斯要以待机熟不务速说义也释迦减劫故待止四十年智佛增劫故待以二万劫言说是经巳下照上我等闻巳皆共脩学之文见行顾其言也说是经时下谓闻机生熟有三等差别一沙弥悉信二声闻亦信上根也熟机也三其余不信生疑者下根也机未熟也坐是智佛受熟上根机者请说八千劫而不休废废置义止也庄子云废一于堂废一于室彼註训废置也为下根机生者须过二万劫而说说巳即入静室禅定也此见智佛说法时少而入定时多由不信所致也是十六下谓沙弥知不信者机缘在巳而不在佛故代佛扬化各升法座覆讲各化多众令发大心使昔之生机疑而不信者皆信下根成上根矣十六沙弥可谓善继其志善述其事上求下化不负其所学矣大通下照上深心所念佛自证知之文故从定起诣座普告众也诸根下证知夙植X慧因巳曾下证知夙植福因于诸下证知学大法以自利开示下证知行大法以利他此数句六度四摄具矣善学者审之汝等皆当下勉其听众亦当学沙弥植福因也所以下虽是征辞其实勉其听众学沙弥植慧因也是人皆当下为其听众授广记亦当如沙弥成两足尊之果也此众初不信佛即入定如医师见子不服药前往他国以示寂也今一信即与其记亦如医师见子肯服药仍旧还归也此虽述智佛证知十六沙弥深心本愿其实申明方便品我释迦从三昧安详而起因身子为诸声闻说妙法授广记义也是知智佛前受请说妙法如释迦说华严般若方等之时也以华严般若方等皆妙法故十六沙弥为众广说如须菩提等四大弟子转教付财之时也智佛过于多劫后从定起证沙弥授众记亦如释迦末后说此经之时也故此品讫富那亦有唯佛能知我等深心本愿之说然后法师品首即受其广记宛相符也思之问此授广记讫便即唱灭奚智佛不然答前叙坐道场时巳两出乃至灭度之言故不用复赘也佛告诸比丘成阿耨多罗三藐三菩提佛告等者谓十六沙弥因智佛对众证赞其德得其法喜故常乐说妙法也一一下谓其听众亦因智佛劝勉故常随沙弥学植二因也从其下学植X慧因以此下学植福因于今不尽者谓其多众尚有学植二因之未尽者下节所谓有住声闻地者是也此结完释迦宿世曾为千二百人植大乘之因为下节成大乘缘牒文之伏案诸比丘我今下谓十六沙弥由昔因中同求大乘同说大法故今同于十方成大果也上方缺上下以上下是八方之上下故此虽述十六菩萨果不昧因有愿必成之义其实申明方便品十方佛皆现正是此中十方佛也而结完前请转法轮偈若我等作佛一句故云其二沙弥东方作佛等下节诸比丘我等为沙弥时起至长行之终是结完众生亦复然一句故此品后千二百无学阿罗汉及有学声闻亲如罗睺宛如提婆乃至闻一字一句皆得与记乃是完我释尊为沙弥时之本愿也方便品偈云我本立誓愿欲令一切众如我等无异如我昔所愿今者巳满足化一切众生皆令入佛道是也如其十方佛之名号国土皆各随愿力因行所成旧解既有配属依违可也方便品三世十方一切诸佛法亦如是至此益明矣诸比丘我等为沙弥时如来智慧难信难解诸比丘下牒上节宿植大因之伏案谓佛与十方诸佛为沙弥时尚能教化多众从巳闻妙法植成佛阿耨菩提之大因也此为后喻譬如五百由旬至欲过此难之文张本此诸众生下谓此诸植阿X耨菩提大因之众生于今不尽成佛尚有住于声闻地者佛仍常教化阿耨菩提者以是诸人等应以是声闻之法为渐入阿耨菩提成佛道之缘也上品偈云诸声闻众皆非灭度汝等所行是菩萨道渐渐脩学悉当成佛至此益解矣此为后喻所将众人中路懈退至生安隐想之文张本所以下征明谓所以昔既顿植大因今复以渐入大果者何也以一切众生自心本有如来智慧实难信难解故也此为后喻尔时导师知此人众至为止息耳之文张本此佛权智功德亦无量无边说不能尽者见矣尔时所化无量恒河沙等是人若闻则便信受上节明由过去植大因成现在之大缘此节明由现在植大因又成未来之大缘也尔时所化下指出过去所化之人即是佛前巳得记诸比丘及佛灭度后未得记之声闻也此以现在照明过去应上节诸比丘我等为沙弥时至为阿耨菩提之文我灭度后下又以未来例现在证上节此诸众生于今不尽有住声闻地者我常教化阿耨菩提之常义使见现在不尽得记成佛者佛又于未来世度脱成佛也不闻是经者乏佛知见之开示也不觉不知菩萨所行者乏佛知见之悟入也自于所得等者执于小果迷其大因也我于余国等者谓佛为迷大因者不惜再现身余国更易名姓以教X化之务使即小而成大也更有异名者如法华经佛有三阿僧祇百千名号是也是人虽生下牒上执小迷大之文而于彼土下释上余国作佛更以异名即小成大之义上云不闻是经此云得闻是经上云自于小乘所得功德生灭度想此云唯以佛之大乘而得灭度皆小大相翻也除诸下谓既无余乘而复有时说余乘者以除诸如来为一乘作方便则说有余乘也诸比丘若如下申明唯以佛乘得灭度义重以未来结完现在照上节是诸人等应以是法渐入佛道等文自知涅槃时到者开示之缘至也众又清净者语入之因成也信解下发挥众清净义以众清净是戒具足信解坚固了达空法是慧具足深入禅定是定具足三学既具足所以为说一乘之时至也以故便集大小乘人说此经明无二乘得度唯一佛乘得灭度耳应知上文余国作佛约世界言此中涅槃时至约时节言照方便品时乃说之之时既知佛于未来时更方易名亦以时至用小成大尤当知佛现在时即权成实也以上申明更无余乘义比丘当知下申明除为一乘作方便说有余乘义谓佛所以说余乘与一乘作方便者以佛证得方便权智之妙深入众生之性出世则智乐声闻辟支佛之小果处世则深着财色名食睡等之五欲故佛为此辈以二乘之小果易彼五欲之志乐说其化城有余X涅槃也是人若闻下谓此乐五欲之人一闻佛说出世有余乘之乐甚于世乐如渴鹿奔泉饿夫望食则易于信受也此佛所以于更无余乘中而以方便说余乘也此节虽叙三世因缘为后合譬之文张本然实结完方便品十方国土中唯有一乘法无二亦无三但以假名字引导于众生之义譬如五百由旬向者大城我所化作为止息耳譬如五百由旬起至欲过此难止喻前节诸比丘我等为沙弥时至从我闻法为阿耨菩提之文所将众人起至生安隐想止喻前节此诸众生于今有住声闻地者我常教化阿耨菩提之文尔时导师起至为止息耳止喻前节是诸人等应以是法至难信难解之文五百由旬等者五百喻三界及二乘也旷绝无人所以为险二乘偏空是也怖畏之处所以为恶三界生死是也若有多众等者喻千二百人先于大通佛时发心欲出三界及二乘道至成佛菩提之珍宝处也有一导师等者聪慧明达所以为师善知通塞所以能导通喻释迦为沙弥至成佛时皆为千二百人之导师也所将人众等者喻千二百人于三界中不能精进度生欲退其大心也白导师下正述退义疲极故身不能复进怖畏故见路犹远导师多诸下喻佛见千二百人畏大于三界外示以小乘涅槃也此等可愍下释成作念于险道下释成多诸方便以上喻佛X以神通力为方便告众人下喻佛以智慧力为方便有余涅槃我空之理三界无对故名为大防非止邪不受后有故喻为城为二乘人所当止之地故曰可于中止等若入下正明随意所作谓一涅槃小可快得安隐大可前至宝所也是时疲极下喻千二百人不知权为实地小是大缘便得少为足故喜叹末有生安隐想也以上完若入是城快得安隐案尔时导师下完若能前至宝所亦可得去案知众得息无疲者喻佛知二乘人不被见思惑所苦也即灭化城者喻今为汝等说最实事诸声闻众皆非灭度也语众人下喻汝等所行是菩萨道渐渐脩学悉当成佛也汝等去来者谓去化城来宝所也亦时人方语也小果即是大缘故曰宝处在近诸比丘如来亦复如是此城非实我化作耳诸比丘下合上喻譬如五百由旬起至欲过此难止之文结完前节尔时所化无量恒河沙等众生起至未来世中声闻弟子是也止之伏案谓喻中导师善知险恶通塞法中诸佛亦然也故曰亦复如是等生死有分段变易故曰诸乃苦果也烦恼有见思无明之别乃苦因也恶道地狱等三途受苦因果之处也险难二乘所证空理一得而不回心于无上菩提为险难故然未来根境休息不同分段生死有其限齐故曰长远应去应度者谓佛X知此生死烦恼等有应当去者去之应当度者度之也若众生但闻下正明应去应度义合上喻所将人众起至生安隐想之文结完前节我灭度后起至除诸如来方便说法止之伏案众生但闻一佛乘即不欲见佛近佛者以畏道长苦久乃成也佛知下谓佛因此怯劣之机于一乘佛相中说知苦断集之法应去其苦也为止息下谓佛为此求止息其苦者又说脩道证灭第二有余依涅槃应度之以乐也以上明为凡夫人说应去三界之苦应度二乘之乐若众生住于二地下说应去二乘之苦应度一乘之乐合上喻尔时导师起至为止息耳之文结完前节诸比丘如来自知涅槃时到起至则便信受之伏案也承上文言谓若声闻辟支佛众生依佛教住于有余依第二地中佛即为说汝所作未办等是应去其无明及变生死之苦也汝所住下是应度以一乘之乐也未办谓未办六度四摄等因三十二相八十种好等果也汝所住下谓有余依地但近于佛慧不可便执同佛慧也故教其观察筹量所得涅槃非实乃佛方便于一乘中分别为三之说也如彼下引上喻为况以结之于一佛乘等二句三周法讫皆用为结尔时世尊欲重宣此义而说偈言大通智胜佛十劫坐道场震动于一切此颂长文佛告诸比丘乃往过去起至世尊悉知X巳当转无上轮止五节之文五节各有长文偈颂此中亦然二十二句颂长文六句颂偈文也长行叙八部无阿脩罗迦楼那二部今颂补之东方诸世界五百万亿国转无上法轮此颂佛告诸比丘大通智胜佛得阿耨多罗三藐三菩提时起至哀悯而敷演无量劫习法止四节之文十二句颂东方四句颂余九方四句颂诸节之偈文也无量慧世尊受彼众人请不能得其边此颂尔时大通智胜如来受十方诸梵天王及十六王子请起至不可称数止第十节长文风俗通云十万曰亿十亿曰兆十兆曰京十京曰秭十秭曰咳咳大数也八句颂受请说小乘法十二句颂闻法多众之得果时十六王子出家作沙弥各得成正觉此颂尔时十六王子皆以童子出家起至第十六我释迦牟尼佛于娑婆国土成阿耨多罗三藐三菩提止第十一第十二两节之文通计四十二句初四句颂才出家小僧即求大乘法次四句颂发大愿愿人巳同得作佛似本师次十句颂智佛顺请说大知心行则法器应受大乘以因缘譬喻说度通各有区别为能分别总不出分别一真实心相为所分别能所虽分菩萨道一故曰菩萨所行道准今佛一大时教以上八句是说华严方等般X若为大乘也说是下二句是会昔华严方等般若为今之妙法偈有沙数多也次四句颂智佛入定知不信者缘有在也次十二句颂释尊为千二百人说妙法华经之文次四句颂大机常与大师同生之文次四句颂说大乘者各于十方俱成大果以完本愿之文以上四节颂文总颂一十二节长文明释迦为千二百人植宿世大乘之因也尔时闻法者各在诸佛所慎勿怀惊惧此颂长行诸比丘我等为沙弥时起至是人若闻则便信受止第十三第十四两节之文尔时下自过去颂至现在果不昧因也其有下自现在颂至未来由权入实也我在下勉勿忘其本因是故下勉及现在入实勿更俟未来由权也以是下谓既有本昔因缘非无知而妄作也今汝下谓有心者皆当作佛非分外事也譬如险恶道逈绝多毒兽当共至宝所此颂长行譬如五百由旬起至我所化作止之文长文一节义分三段初师资同希宝所以度险恶二因众畏师设化城三师知众安灭化劝归于宝颂计四十二句颂彼三段初十二句颂初段譬如下谓道之险恶在毒兽多水草无喻三界内惑苦多二乘人功德智慧乏也无数下谓能度险恶之X人众及所度险恶之途远也时有下谓导师具定慧能拔济众之险难也次二十四句颂第二段众人下谓众因顿乏思退导师下谓导师愍众退失珍宝寻时下谓导师有方便神通化作城郭庄严依正宛然逼真即作下谓化作城巳劝众入城息苦得乐喻三界外我空之理具三明六通禅定解脱可游戏也诸人下谓众不知非真安于化城作巳度生死想也后十句颂第三段导师下谓导师知众少安劝其前进勿株守化城也我见下申明化为众疲欲退故权设也汝今下谓既得粗安当顺精诣以完初至宝所之念也我亦复如是为一切导师引入于佛慧此颂长行诸比丘如来亦复如是今为汝等作大导师等最后合譬结法一节我亦下合时有一导师四句佛为世出世间导师故云一切见诸下合无数千万众四句中路下合众人皆疲倦四句不能下申明谓佛见诸求菩提道者半途而癈云佛道长远久受勤苦乃可得成故不能于劫海中度生成佛甘懈怠而废堕其初心也故以下合导师作是念十二句言汝下合即作是化巳四句既知下合诸人既入城四句尔乃下合导师知息巳四句诸佛下合我见汝疲极四句今为下合汝今勤精进二句此节颂计三十句初云我我即释迦佛后云诸佛指十方三世一切诸佛见先三后一即X权为实释迦与诸佛皆然非创式也问曰佛与诸佛奚为众生心则都证一切种智身则都具三十二相始为真实灭哉答曰为一切众生具有故不可少故妙法莲华经知音卷第三法华经知音X卍XXX妙法莲华经知音卷第四姚秦三藏法师鸠摩罗什译明护国金刚寺住持如愚着妙法莲华经五百弟子受记品第八五百者千二百人中之大弟子也经中有千二百五百之言品题中独标五百者余七百必五百人最初所劝化发心者也名其师之数则资在其间故经中佛总其大数同是罗汉同佛所印证元无高下则曰是千二百阿罗汉我今当现前次第与授阿耨菩提记别其名分必原先后发心之所自则曰其五百阿罗汉优楼频螺等乃至云迦叶汝巳知五百自在者余诸声闻众亦当复如是则师资轻重究可知矣记不曰授而曰受者与前品相表显X也授四大弟子记末云我诸弟子威德具足其数五百皆当授记前既曰授此诸得记者但受之而巳华严经云一切诸佛成熟有缘不失时又云授菩萨记不失时问曰准长水解千二百人数止得二迦叶波身子等五人为师知音何得言五百人为师耶答曰知音准品题及经文以意会之以品题云五百经文别名与记亦不会逐一各名但总云其五百阿罗汉等经云千二百又与品题数违则有前后相违过要使经文无过须知云千二百人者即身子等五人在前得记者亦在数中云五百者即五百人与身子等为行辈也故知音分余七百人在弟子列不见经文有过矣奚胶柱哉问曰奚经文授记不逐一列名哉答曰使千二百人逐一列名此七卷经纸尚不足数况后授有学二千人记及耶输姨母六千人记逐一列名难为纸矣经文纸少得记人多佛语以略摄广谈无量事故仅仅六万余言真妙法也不然满纸皆铺张其授记人名及劫国庄严处处言同益使末世览者厌繁矣尔时富楼那弥多罗尼子能知我等深心本愿据前五人得记例五百阿罗汉闻因缘说讫即当说系珠喻明其领悟而后佛述成与记始为顺也今不如例独先记满慈者见富那非下根诸弟子X比也尔时下经家叙置叙当机闻三周法之得益而结尽前文从佛闻是等者叙领法说一周结方便一品之文以方便品多说智慧方便之随宜故又闻授诸等者叙领喻说一周结火宅穷子药草授记四品之文以四品喻说皆为授诸大弟子记故复闻宿世等者叙领因缘说一周结化城喻一品之文因缘之事指佛为王子言神通之力指佛为导师言经云当设大神通化作大城郭众生畏佛道长远不信一乘佛能以小果化城度之不失其大众生住于二地生安隐想佛能以实相宝所度之不外其小故曰自在神通得未下叙得净六根之益心净踊跃净意根即从座起等净身根瞻仰尊颜等净眼根而作是念净舌根以口不言而舌与心自念故曰到曰却者到则进礼双足感佛恩德如子之就母却则退住一面畏佛威德似臣之仰君见佛慈严能俾为弟弟子者进退成礼也世尊甚奇下叙当机领悟佛具三德以希记申明而作是念之念中义悟佛法身德也以佛法身为世奇特希有故随顺世间等者悟佛般若德也拔出众生等者悟佛解脱德也我等于佛下对前如来复有无量无边功德汝等若于无量亿劫说不能尽为言当机意谓以身子之智慧迦叶之苦行善吉之解空目连之神通旃延之论义各各第一之人以法自述则曰是我等咎非世尊也以喻况X法则曰无上宝聚不求自得皆是宣佛功德者既云无量亿劫说不能尽则我富那一人之智行又岂能加于五人之上乎故曰我等于佛功德等唯佛世尊下谓佛功德大我固莫宣我心愿深佛自能知是述成与记固不待我富那开口而佛业巳先得其心矣噫满慈虽云于佛功德言不能宣而开悟佛知见莫是为愈比与神光三拜少林谓之得髓何异哉先五百人得记宜矣尔时佛告诸比丘渐渐具足菩萨之道尔时佛告下佛为当机述成其深心本愿也深心者谓深寄小果声闻之迹而便于化无量阿僧祇人令立阿耨菩提也本愿者谓本是大乘菩萨具足神通之力随其寿命发愿示为声闻助扬佛宣法化也然佛必告众而述成者以众徒见佛现前寻常所叹为声闻说法第一有限之迹而未知于多三世劫中为菩萨化人成佛无量之本也故曰汝等见是富楼那弥多罗尼子不我常称其下正明众所见之近迹也亦常叹其下谓佛因叹迹亦并叹其本也精勤下正出寻常所叹本迹而释成种种功德之言精谓不麤勤谓不怠护持谓将一乘实相护持于内助宜谓将一乘实相助佛宣为小乘谛缘于外故能使四众根钝者乐投其所好闻其开示教诲而得利益劝喜也具足解释下谓虽为根钝者讳实开权于外不妨开权时即具足X为根利者业巳解释一乘实相佛之正法于中矣故又俾与巳同梵行一等之人为有大饶益也自舍如来下谓富那讳本现迹借小成大其言论辨才除佛一人余无有以为敌也汝等勿谓下谓众不可因佛寻常一时之叹赏但知富那护助我释迦一佛之法为僧中第一若然则心何足以见其深而愿何足以见其本其实于过去九十亿佛所亦然故云于彼说法人中等又于诸佛下上云佛之正法一乘妙法也此云诸佛所说空法乃小大三乘共证之空法也空法即如八部般若正法即如方等诸经三一权实未会有空正之别三一权实既会空正皆名妙法矣明了谓虽一空法三一小大同悟同修然富那明小乘自小了大乘元大权实教体不相滥也通达谓通昔三乘共证空无相无作之空即达今之大乘究竟涅槃常寂灭相终归于空之空权实义不相妨也理以上自利之功德也得四无碍下兼利他之功德四无碍者法辞义说四皆无碍于小大权实若准经训常能审谛为法无碍清净说法为辞无碍无有疑惑为义无碍乐说无碍在其中也具足菩萨下内祕也随其寿命下外现也彼佛世人下谓彼过去九十亿佛所之人咸不能知富那本是菩萨而皆以迹谓实是声闻也彼既如此勿怪汝今现前之众也而富楼那下谓富那正以彼之不知而为巳就实开X权之方便所以饶益小乘众生百千又化大乘人令立阿耨菩提无量也饶益下开权之方便又化下显实之方便为净佛土下谓当机权实方便非唯成人实所以成巳之严净佛土也维摩经云菩萨随所化众生而取佛土此富那不辞亿无量劫现小乘者正欲密得大乘人庄严自巳当来成佛劫国眷属也诸比丘富楼那下即过现以起未来广三世深心本愿皆为第一人也七佛旧谓毗婆尸尸弃毗舍浮属过去庄严劫千佛中最后三佛也拘留孙拘那含迦叶释迦属现在贤劫千佛中最初四佛今观经文既云七佛又云今于我所等复云于贤劫中等则是独以释迦一佛为现在余皆属之过去也亦于未来下应知此又贤劫后之未来也即如千二百罗汉成佛富那亦为护持助宣无量无边佛法为其弟子则其心之深愿之广可涯量哉所以然者无非为上求下化故为净佛土下结完上求教化众生下结完下化以上总为述其因行此下授其果记过无量阿僧祇劫佛灭度后起七宝塔徧满其国过无量阿僧下富那既无量亿劫于此土上求下化故成佛时亦直在此土果不昧因也此土指娑婆世界故后品劝发愿持经不见身子富那等者以身子富那等原于此土持经故号曰法明者名称其实也其佛下通记佛土之广大七宝下别记X佛土之严净地平为无山陵谿壑所以如掌而清净台观因与天宫交校所以充满而庄严以上记依报无诸恶道下记正报无恶道女人众生正报清净得神通光明众生正报庄严得神通属意根出光明属身根志念下明意根清净之所自普皆下明身根庄严之所自其国众生下明无淫欲之所利以上皆佛土中世眷有无量下记法眷也其佛国土下总结劫名下授劫国之名佛寿之数正像法住世之久该五种记尔时世尊欲重宣此义而说偈言诸比丘谛听佛子所行道我今但略说颂计八十六句初二十八句通颂千二百人深心本愿为富那引启见记有先后人咸大乘三周三根无非法门一时施设次第元无高下也诸比丘下佛子菩萨名今即声闻也所行道深心也善学方便本愿也谓诸声闻今称佛子者以巳所行之道元是大乘示为小果故曰善学不妨即小成大故不可得而思议也知众下申明善学不思议有五层谓诸佛子所以即大示小者以先知众生根性爱欲小果谛缘之法怖畏大乘成佛之智故诸菩萨舍长就短不作菩萨而示作声闻缘觉此以大作小成不可得思议一也以无数下再申明谓诸菩萨示作声闻缘觉以行无数方便不惟人视为声闻且自巳亦说是声闻与佛道相去甚远由X止度畏大乐小之人无量皆得成就于小果也此以大名小成不可得思议二也虽小欲懈下三申明之谓以大作小名小是皆可思议者奚云不可得思议哉以虽作小名小顺其欲小者之懈怠不妨即懈为勤即小而大渐当令其作佛也此以懈为勤成不可得思议三也内秘下四申明之谓诸菩萨内心秘藏六度万行外貌现作二乘声闻惟外貌故少其贪欲苦因厌其生死苦果惟内心故实自净其巳之成佛国土此以外貌成其内心为不可思议四也此犹顺示也示众下逆示三毒谓贪嗔痴三根本惑行则能令人堕其恶道故谓之毒邪见五利使之一即崇祀水火祭天要福之邪见也如孙陀罗难陀贪婬舍利弗含嗔周利槃特愚痴毕陵伽婆慢习三迦叶波崇祀水火皆佛现在世弟子无非大权方便示现以度一类顽癖众生使归佛道故曰我弟子如是等此以正示邪以逆为顺成不可得思议五也若我具足下结足善学谓但略不广说其示现之方便者恐闻者致疑也未颂富那而先颂诸大弟子者以五百阿罗汉有六羣比丘在其数故今此富楼那下三十句别颂富那之因行其后得成佛下二十八句别颂富那之果记一一对长行可解果记中长行后者颂先之药草喻无三乘之法此品无三乘之僧如来寿量品无三身之佛应知X尔时千二百阿罗汉尽同一号名曰普明尔时世尊欲重宣此义而说偈言憍陈如比丘当见无量佛汝当为宣说尔时下陈如等千二百人于法说一周之初闻佛出定权实二智之谈乃去不知是义所趣安望授记成佛及佛喻说虽知是义所趣然犹坐执小果以当大乘亦不希记故佛无问而自说因缘一周以小果喻化城大乘喻宝所明其不惟谛缘是成佛之因即示众有三毒亦菩萨乘内秘外现之权便然后始知先三后一先权后实义之所趣矣故各作念俱愿得同诸大弟子授成佛之记也故云我等欢喜等我等欢喜迳照方便品心生大欢喜自知当作佛为言吁因缘说一周于千二百人有大功德哉此可见经文三周次第非徒设也佛知此等下正结方便品中千二百罗汉悉亦当作佛之案千二百人中先授陈如记者陈如为佛在俗亲党鹿苑最初得度弟子也其五百阿罗汉下正结授四大弟子记品我诸弟子其数五百皆当授记之案其五百人同号普明者以同为法师同以小大三一成佛之法明于人果不昧因也偈中初二十四句颂陈如一人劫国庄严憍陈如下颂因行常放大光明下颂果德果德有五一光明二神通三名闻四众敬五说法故号下谓由有实德而具斯美名其国下颂依报清净法眷勇勐咸升下X申明净勐十方佛国其数无量乘楼阁而游是与不出户者同也献佛供还本国䟦涉程途经历时劫事体无边摄在须臾是与不动念者同也非神通勇勐而何良由证至法身尘点劫视如弹指十方国总在自心非世眼所见凡心所测也佛寿下有四记一记佛具寿命二记正法三记像法四记末法以法灭天人忧皆末法事故然皆补长文所未尽中十四句其五百比丘下例陈如一人而通颂五百人劫国庄严末六句迦叶汝巳知下例五百人而尽记余七百人劫国庄严华严经云现前得授记不现前亦得授记此也妙哉经文其易简哉尔时五百阿罗汉甚大欢喜得未曾有此领我及汝等宿世因缘之义结完化城喻一品之文尔时下前节列千二百数此但以五百人叙者以千二百数该前则摄身子等六人该后则摄阿难罗睺前既各巳叙悟后尚未说本末故但以五百为言而简别之然通篇重悔过自责一句世尊我等常作下述昔迷今悟以立譬本谓我五百人寻常不知机有顿渐法无小大但恒作念以巳所得小果有余涅槃即同佛之所证究竟灭度是以权为实昔日所以迷也此正照方便品佛说一解脱义我等亦得此法到于涅槃今乃知之下谓今由佛三周法喻开通聋瞽乃知佛昔小今大无非由渐而顿要我受记作佛此今日所以为悟也X佛于火宅喻首说诸有智者以譬喻得解比既不解必待佛因缘说一周始知此岂有智者哉故曰如无智者此照方便品而今不知是义所趣前云不知今云知之此可见五百人至是真开悟矣以上明自责所以下征明悔过谓所以佛前说我等为智者今我等反自责云如无智者何也以我等既同身子等听佛说法喻二周比即应同得如来智慧进宝所受显记矣反坐守化城而便自以小乘之智为足也世尊譬如下以喻明法发挥迷悟有人五百罗汉自况为三有中人亲友况佛为十六王子时醉酒喻巳所证全是无漏无明宝志公歌云禅悦珍羞尚不飱谁能更饮无明酒楞伽经云酒消然后觉是时下官事公事也谓十六沙弥勤修六度思速成佛为巳公事故曰当行以无价下谓十六沙弥以一乘实相与五百人说如以摩尼系酒醉者垢衣内也与之而去者喻十六菩萨沙弥各于十方成正觉去也其人醉卧下喻十六菩萨沙弥虽各有陞法座之功五百人元以无明见思未净故不觉知本有一乘实相佛之知见也起巳游行下法性譬本国五道喻他国为衣食下喻五百人既迷本有堕入五道不免为人天福报之衣食崇水事火持牛狗戒而勤力求索甚大艰难也若少有下喻五百人由外道归佛示以有余涅槃断其见思超脱分段生死不知此但少有所X得而便自以为足也以上喻昔之迷幸冥植有大乘之因于后亲友下喻今之悟赖遇佛成就大乘之缘后谓今经谈于四十年后咄喝醒之声哉助语辞丈夫男子之美称何为下牒斥上文为衣食故等文谓不须为人天福报及声闻小果勤苦求索妄受艰难也我昔欲令下申其以无价宝珠系其衣里之事所谓我在十六数曾亦为汝说也于某年日月者谓智佛入静室禅定八万四千劫时也上云安乐五欲自恣喻成佛时果上受用此云以无价等者喻佛在因地曾教五百人发大心也今故现在者谓昔指示法性本有元不失也而汝不知者为无明所障也以无明障本觉虽得小果忘其大因是为勤苦求活痴之甚也汝今可以下以因证果曰贸即小成大曰易谓既有大因今可即因贸易大果于九法界随类现身遇缘接物不妨既以与人巳愈有而无所乏短也佛亦如是下法合昔虽迷幸植有大因之文今者世尊下法合今虽悟赖值佛以成大缘之文并领方便品我虽说涅槃是亦非真灭等文亦领药草喻品汝等所行是菩萨道等文以是下结明章首踊跃欢喜尔时阿若憍陈如等欲重宣此义而说偈言我等闻无上安隐受记声便自以为足颂立譬本之文譬如贫穷人往至亲友家五欲而自恣X颂以喻明法发挥迷悟之文我等亦如是世尊于长夜身心徧欢喜颂以法合喻之文妙法莲华经授学无学人记品第九尔时阿难罗睺罗如阿难罗睺罗所愿住立一面尔时下经家叙置我等每自思惟者谓自身子得记时思惟起也俱白下方是两尊者之言谓我等于此成佛之事迹虽有学本乃大乘亦当有受记之分若曰记五百人中曾教迦叶等转授者我等虽为身子采菽氏弟子莫过学小乘法耳至于劫国庄严等乃成佛大事因缘必欲佛亲记也故曰惟有如来我等所归又我等为一切下谓以巳名分之尊为天人等所见知识应当记也以巳与佛天伦之亲一为佛侍者护持法藏一为佛适嗣继绍宗祀尤当与记故曰若佛见授等我愿既满者亲亲之道当先也众望亦足者天人阿修罗始喜也尔时学无学下所谓众望者也尔时佛告阿难汝于来世所共赞叹称其功德尔时世尊欲重宣此义而说偈言我今僧中说阿难持法者种佛道因缘尔时下先受果号记阿难本久发大心迹为侍者以多闻第一而护持法藏仁德如山智德如海本迹无相碍故曰山海慧自在通王名称其实也当供下次授因行记供佛福足护法慧足两足故然X后得成菩提自三觉圆也教化下令他三觉圆也福足则庄严高胜故国名常立胜幡慧足则教法通彻故劫名妙音徧满诸佛法藏诠法身而无量阿难既皆护持故成佛时寿命长而正像法倍增得诸佛赞叹果不昧因也偈中先颂因行摄论云多闻者依闻作意俱生俱灭此心带彼记因而生由此熏习能摄持故名持法者故云我今僧中说阿难持法者号曰下后颂果号其余照长文可解尔时会中新发意菩萨其本愿如是故获斯记尔时下应佛初出定时所叹新发意者谓始发菩提心之人咸作是下初发道心者六通不甚大具故未知菩萨声闻本迹所以动疑然须有此阿难之本迹始伸故佛知其念而告之诸善男子下般若经说佛于然灯佛所发心今经说同阿难空王佛所发心各就机之谈诚如稻麻竹苇之新发心苦莫知发心本也乐多闻与授记迹也愿也是故我巳下谓精进胜于多闻也而阿难护持下谓阿难以护法藏为精进迟速尊卑佛与侍者同在最初所发菩提心中直一念耳无甚高下也故曰其本愿如是等大宝积第二十八经云声闻得阿耨多罗三藐三菩提记者以见声闻有佛性故具佛性者尚得记久发菩提心者获记宜矣楞伽经谓谓化佛授声闻记非法佛也阿难面于佛前自闻授记而说偈言X世尊甚希有令我念过去护持诸佛法阿难面于下喜佛亲记不用他转次授也即时下騐佛告新发意菩萨其言不虗也客甞有问余曰佛信口说三世多劫中事实否余曰佛虽信口能令佛前闻见者如面觌以故人天信之也笃客曰如是使佛现在吾亦出家矣故今文中佛告新发意而阿难即自忆念过去诸佛法藏而无碍又识知本愿皆佛神力智力加庇也偈中前四句如长文可解后四句前半明昔同佛发心之本实智也后半明为侍者之迹权智也阿难一人本迹权实既自颂明后二千人得记诸新发意菩萨始三缄其口矣尔时佛告罗睺罗当得阿耨多罗三藐三菩提尔时世尊欲重宣此义而说偈言我为太子时罗睺为长子以求无上道阿难多闻罗睺密行闻行相资故国土庄严皆同独果号异也菩萨大愿或愿为侍者护持法藏或愿为冢嗣蒸甞佛道皆密行也人莫得知独佛能知故偈云罗睺罗密行惟我能证知悲华经当佛为宝海梵志发愿时有帝释名善见足发愿在在常为佛子是也华严经菩萨有十种如海智第七智云菩萨入未来世观察分别一切诸劫无量无边知何劫有佛何劫无佛何劫有几如来出世一一如来名号何等住何世界世界何名度几众生X寿命几何如是观察尽未来际皆悉了知不可穷尽而无厌足此释迦所以授罗睺记供佛知有十世界微尘数皆以子道为密行也夫人之爱莫爱于子子之得父何所不尽其极哉菩萨愿行其百日入矣乎尔时世尊见学无学二千人正法像法皆悉同等尔时世尊欲重宣此义而说偈言是二千声闻今于我前住渐入于涅槃二千人皆阿难罗云弟子意地輭净正是开悟佛知见得记之机方便品云若人善輭心皆巳成佛道是也故佛问庆喜见不者俾证其记不浪施也此完序品复有学无学二千人案尔时学无学二千人闻佛授记欢喜踊跃而说偈言世尊慧灯明我闻授记音心欢喜充满如甘露见灌佛智慧如灯能鉴日月威光所不能照之意地輭净授记音至此似见灌其甘露所以欢喜上阿难罗睺得记我愿既满也此所谓众望亦足矣妙法莲华经法师品第十法师者法乃即心是佛之妙法摄近则该本经三周九喻前后之文摄远则该四十年前所谈十二部经以无非说此心法故师即千二百阿罗汉及二千学无学声闻乃至佛现前灭后闻一偈一句一念随喜前后受记之人皆可以妙法为天人师范应有六种然前三卷半经是为诸声闻说大乘X经名妙法莲华故曰法后三卷半经是教菩萨法佛所护念故曰师以诸声闻虽本是菩萨而得记之迹惟新若得记后不教以菩萨持经之法则不得诸佛之所护念故自此品至经之终皆与序品所叙列旧住婆婆世界菩萨摩诃萨八万人所唱和而教诸新得记声闻作菩萨之法故曰法师品X尔时世尊因药王菩萨阿耨多罗三藐三菩提记尔时下因者谓因药王在日月净明德佛法中名一切众生喜见菩萨曾习苦行精勤万二千岁得现一切色身三昧烧身身全然臂臂复于雷音宿王华智佛法中为妙庄严王王子名为净藏净眼以予道化其父母闻妙法出家证果实于开示悟入佛之知见一大事因缘有其功续是故因之以告八万大士也八万大士即经首所叙列者前既叙赞其德此中应如新发意菩萨所念当逐名与记而不与者以八万大士元各有本所事佛往劫皆曾受过大记为旧住我婆婆世界之耆宿非我释迦适嗣今在会中莫过助扬法化故但因而告之一则以证现前灭后闻经得记者虽劫长果远汗漫无涯佛功德智慧之言不虗一则俾现前灭后得记者发愿持经当学药王烧身然臂不畏其难一则明佛求妙法华经出处本迹智力所谈神力所现如涌塔变土集十方分身诸佛于顷刻谈安乐胜行涌六万恒沙眷属之菩萨等一大事因缘本末究竟自非八万大士诸新得记者实难信解有是所因故因药王一人以告八万大士也药王汝见下前序品文殊云诸人今当知合掌一心待佛当雨法雨充足求道者上千二百阿罗汉及二千声闻既云内秘外现则知元是大乘之机今得授记无非于道未足示其充足而巳此天龙等X部众既非内秘外现乃是定性于小中大不可移易三乘之机文殊所谓诸求三乘人若有疑悔者故今以求声闻等三求字为照应也如是等类下虽云闻一偈一句其实义多如仁王云于一偈中复分为千分一分中说一句义不可穷尽又处胎经云有经一句五百言一句千言一句万言是也前舍利弗得记时此定性三乘部众曾庆赞云世尊说是法我等皆随喜故今以一念随喜之言为照应又云大智舍利弗今得受尊记我等亦如是必当得作佛故今一槩与授当得作佛阿耨菩提之显记也缺佛名劫国庄严等事者一则人多难名故一则劫国等皆法身中事既得阿耨菩提之法身不虞无劫国等报化之事故然授二千人记后必授八部四众记者一则完文殊所谓若疑悔者佛当为除断令尽无有余之案以三周法完定性三乘人疑悔皆断皆当得记故一则完佛自许若有闻法者无一不成佛之案见佛语不虗故又此中一念随喜为后随喜功德品之伏案也以上援佛现前闻法者之记佛告药王下授佛灭度后闻法者之记若复有人受持读诵解说书写三藐三菩提故上节授现在未来六种法师之果记此节明现在未来六种法师所以应得记者元具有因行也若复有人下明佛现在持经者虽有全略不同同为X法师有六种次第一受持谓从现前法会领受而持于心也二读诵谓由受持逐字句念读熟成卷而课诵也三解说谓由读诵久自知分解与人讲说也四书写谓由解说得经妙处而复另书所读之经更写所讲之义也五于其经卷供敬如佛六加上节乃至一念随也种种供养下其供养有十种分别随喜得一生究竟十种分别者一华香草树所生名华具香气者二璎珞珠宝所穿挂而庄严者三末香沉檀捣为细末者四涂香即清净水或净水涂洗其香一则味清一则健烧也五烧香成炷而焚爇者六缯葢绢帛团檐加益经上以障尘秽者七幢幡段帛成疋飘扬经之左右驱除雀鼠者八衣服锦绣裁褁装严经之首尾表里者或新净上好衣服先用供养经然后着也九技乐欢喜舞蹈而奏丝竹者十合掌恭敬皈命顶礼以尽诚者也药王当知下谓当机应知以上六种法师十种供养虽直一偈此人过去巳曾供养佛多成就顺大元不该受生浊世但因悲愍众生开示佛之知见故生此人间也以上明持经一偈者具大因也药王若有人问下明得大果故教当机答其问者未来作佛必现在持经一偈之人也此上节所以与记焉何以故下虽是征辞其实申明上节闻经一句者获记之义谓不但持经一偈即持一句仍以十种供养者一切世间亦应瞻奉以供养X佛之物而供养此人也当知此人下谓所以然者以持经一句者是大菩萨过去因深也成就阿耨菩提过去果大也但为哀愍众生乘愿生此世间虽然一句之略即同全部之广演分别也何况下谓佛现在略持者既同其广演者何况尽全部广持及种种供养之人哉药王当知下谓由佛现在肯全部广持则其人始肯舍自巳清净业报之安乐而于佛灭后悲愍众生生于恶世危险中而广演也若善男子下谓佛灭后其人不唯公然对大众广说即能私窃为一人乃至说经一句之略者而其人亦是佛所使遣行佛之事者也如来使谓曾受嘱累也行如来事谓代佛扬化行开示悟入佛知见之一大事也何况于大众下谓未来世窃而不公为一人说一句尚为佛所使遣行佛之事何况公然而不私窃大庭广众中演说全部者则其人功德愈无以为况矣故以恶人一劫骂佛校毁广说者为罪重以佛肩所荷担校供养广说者为福多也故曰药王若有恶人等夫人之生也直而人之性又皆善何不善之与有但以三业不良而名恶也以不下意恶于一下长久之时恶现于下明非皆有后言乃当面之身恶常毁下口恶以三业皆恶时长且久敢骂万德慈尊罪实甚重而云尚轻者佛功德智慧具无所损也慈悲忍力足肯再说也若人下一恶言不长唿一劫不该乎身X意背地毁此在家出家不类乎佛前恶骂其罪校轻而云甚重者药王其有下释明所以也谓其读诵此经者既是佛所使遣行佛之事则其人尚未成佛但以佛之智慧功德庄严为巳之庄严今一毁则前人或不来亲近是有所损矣此人虽乘过去之悲愿代佛扬化今一訾则前人即来亲近或慵于再说矣是毁訾者则为断灭一切世间佛种众生竟不获开悟佛之知见矣故其罪校詈佛为尤重也以上校罪则为如来下校福承上文言谓佛见未来读诵法华经者以佛严自严则为佛肩之所荷担其人所至地方应向其方致礼亦如其人十种供养于法而供养之讵可毁訾乎一心合掌下人间所有之上供也应持下人间所无之上供也所以下征释并申明一念随喜者得记之义结完第六种法师于众生有益而显前五种法师现在未来广略持经者功德为尤大也谓所以未来公然对众广说者上得佛肩荷担下应天人供养者何也以是人欢喜说法令大众须臾顷闻之法虽少得果则究竟也故曰即得究竟等应知须臾闻即一念随喜义此节近为宝塔品以大音声普告四众等张本远为持品及嘱累品伏案以二品皆是佛所遣行佛之事故尔时世尊欲重宣此义而说偈言若欲住佛道成就自然智愍念诸众生X若欲下求道之机也常当下教机求得道之人也自然智不待师保教而本具然必勤供养其人而后得者以此人能开示其机使得悟入故是自然智者自性通宗也务供人而得者禀受师承也其有下上自然智为涅槃妙心此一切种者差别智也当受持下上涅槃心直供养持经者得此虽供养持者亦欲自持其经而得也得自然智善一乘实相得一切种智兼善三乘方便若有能受下上两行正应长文若复有人起至一切世间所应供养瞻奉等文此一行缴上两行而应长文当知此人是大菩萨起至当知是人则如来使等文大般若第五百二十五经佛自训一切智智略有三种谓一切智共声闻缘觉之智道相智共菩萨摩诃萨之智一切相智乃诸佛如来不共妙智以声闻缘觉虽知内外等法门差别不知道相及不知一切法一切种相故菩萨则知声闻道相独觉道相菩萨及佛道相故佛则知一切法皆同一相谓寂灭相是故佛名一切相智则兼小大三一一切种智之差别相也诸有能受持妙法华经者行于如来事初八句及后四句是颂药王当知是人至何况于大众中广为人说之文中十二句是颂其所至方至应以奉献之文若于一劫中常怀不善心法华最第一X此颂佛与广说者罪福轻重相校之文末四句结前起后长文直校罪颂文校福故知音准颂训长文有校福义尔时佛复告药王皆近阿耨多罗三藐三菩提此节释成上颂我所说诸经法华最第一之文以明凡经皆是教菩萨法唯此经为诸佛所护念也尔时下通指三世所说之广巳说别指过去巳成佛时所说今说别指现在四十年前所说当说别指未来余国作佛时所说而于下谓三世说中唯法华为最难信解上偈法华最第一者此也药王此经下谓由最难信解诸佛所以秘藏故诫当机值非器不可妄授也诸佛下申明秘藏而此下申明不可妄授谓此经所以为诸佛祕藏者以佛从昔成道以来至今四十余年未曾显说一乘是实二乘所得涅槃非是真实今一显说致佛现在犹生许多怨嫉有五千退席况佛灭后岂可容易分布不择机而妄授乎良由大乘器宇一开悟佛知见后心广愿深同事摄多如宗门所谓但问见谛X不问行李二乘定性之机遇之罔谙内秘外现不免责无戒定是以多生怨恨嫉妬也以上明因此经最难信解诸佛所以护念药王当知下明因护念其经所以护念持经之人其岂也谓以佛智慧功德慈忍之大现在显说尚致怨嫉况佛灭后佛所使遣行事者岂能独以巳力为六种法师公然对众为人显说耶故必为巳灭度之释迦衣所覆庇及现在他方诸佛之所护念也是人有大下谓未来显说之人因过现佛所护念益显巳有三种大力也大信力者自信巳心成就慧身有所闻法即自开解不由他悟是也及志愿力者如后文惟愿世尊不以为虑我等亦自欲得是真净大法等是也诸善根力者如前文是诸人等巳曾供养十万亿佛等是也以上明因佛加故巳有力当知是人下明因巳有力故感诸佛有加庇之事共宿如多宝佛分半座与释迦共坐经五十小劫者是也又共宿则衣自覆摩头见其护念药王在在下明因经与人为佛所护念故若经及持经之人所居之处皆应起宝塔供养也在在约经及人之能在言处处约经及人之所在言如后文诸聚落城邑行处亲近处僧坊巷陌等是也经与人能在所在之地方尚应起塔供养则人与经应以如来供养而供养者宜矣巳有全身舍利为后开宝塔见多宝佛案若人得见下见塔致礼敬者尚近阿耨菩X提则是人欢喜说法须臾闻者即得究竟无上正等正觉无疑矣此节申明上节为下品伏案下节又申明当知是等皆近阿耨多罗三藐三菩提之近字义药王多有人在家出家当知是为增上慢者此节明佛虽善护念持经之人若人不得此教菩萨之经则亦不为诸佛所护念也药王多有下不得教菩萨法者也故或在家或出家虽行檀等前五度菩萨道而不得见闻此经是阙般若波罗蜜门名为不善行也若有得闻下是得教菩萨法乃名善行者也故以其有最下之众生求无上之佛道但一得见闻此经信解受持当知此人虽未疾得阿耨菩提则亦近于阿耨菩提矣药王譬如下喻法叠申其善不善近不近之义有人喻在家出家行菩萨道之人渴谓口涸乏谓力竭求水喻求阿耨菩提高原喻他经典穿凿喻不善行良以他经虽诠菩提之水犹费修证穿凿既费修证必经多劫故喻犹见干土知其人得菩提之水尚远也此喻不得此经名不善行菩萨道者也施功下喻其善行功当作工湿土喻此经泥喻众生众生本有阿耨菩提之佛知见喻泥中之水谓善行菩萨道者由先于他经典施修证之工穿凿不巳忽善根成熟一但回头转脑看见此经开悟自家佛知见后遂行方便渐就四生六道污泥众生顿至涅X槃果海如由湿土至泥其人决定心知近于菩提之水也问此经顿教奚云渐至既曰渐至奚异他经答他经即此经之方便门但闭而未开耳一开则渐至不碍顿知也问准此经何以得顿知决定成佛义答我心大欢喜我定当作佛此依前品得决定知也佛现前灭后凡有闻一偈一句一念随喜者皆得与授阿耨菩提记此依当品得决定知也地狱道之提婆授天王如来之果记畜生道之龙女即南行而成佛此依后品得决定知也然则新发意菩萨不肯声闻得记是诬泥中之无水也二乘人不发心修万行度生成佛是住高原施功也今二种人皆得决定知矣菩萨亦复下法合喻中渴乏须水等文申明不善行若得闻解下法合喻中施功不巳等文申明其善行所以下征释谓所以菩萨道必欲得此经为善方者何也以一切菩萨道之因行阿耨菩提之果记皆属于此经也此经开方便下正明皆属之义谓一大时教无非众生成佛之方便门但寻常不记声闻人作佛乃方便门之未开也声闻直声闻菩萨直菩萨乃真真实相之未示也今经法则会三归一方便门开矣人则即小成大真实相示矣此菩萨因行果德所以皆属此经也是法华经藏下展转结明谓前示此经是诸佛秘要之藏今何不秘而反开耶以前云秘者为此经藏深固幽远无人能到此方便X品首佛出定时所以叹一切声闻辟支佛所不能知也今佛教化下谓前云不可分布妄授与人今何不辞怨嫉而反示真实相耶以前云不可分布者谓不可妄授与声闻人也今佛所教化全无声闻皆是成就菩萨故不惜其开其方便之门示其真实之相也此譬喻品首与身子授记所以云为诸声闻说大乘经名妙莲华教菩萨法药草喻品末所以云今为汝等说最实事诸声闻众皆非灭度汝等所行是菩萨道渐渐修学悉当成佛也凡此皆此经开方便门示真相处药王若有下谓既知此经是教他成就菩萨若有菩萨闻而惊畏者即与疑阿难不当得记诸新发意菩萨同也既知今所谓菩萨是真实相昔所谓声闻是方便门若声闻人又闻而疑怖者即与前五千退席生怨嫉增上慢人同也此二种人或在家或出家虽行菩萨道乃名不善行者也药王若有善男子善女人我还为说令得具足上节明得不得此经名善不善行此节颛明其善行而得其经见品题法师之所以为法师也药王若有下标其善行云何应说下征入如来室下释一切众生中大慈悲心既是如来之室末世说经者所以与如来共宿也柔和忍辱心既是如来之衣末世说经者所以为如来衣之所覆也一切法空既是如来之座末世说经者所以为如来手摩X其头肩所荷担也安住是中下所谓以佛庄严而自庄严有大信力及志愿力诸善根力为如来使如来所遣行如来事也药王我于下谓不唯能说法者为佛所遣使即能听法为内外护者亦复所遣使行佛之事者也初遗化人为能集众之会首重在集字乃说法者入慈悲室之所感亦遣化比丘下次遣化人为所集听法之四众重在听信等字乃说法者着忍辱衣之所感也以上能集所集皆内护也若说法者下三广遣化人为天龙等八部之外护乃说法者坐法空座之所感也皆以化言者学问之道贵乎变化遇逆顺境始不违逆也我虽在异国下四佛亲自现身乃说法者不懈怠心之所感也以上总明善行菩萨道者得佛之所护念也若于此经下结成因善行故能得此经而不忘失其句逗也常不轻菩萨临欲终时具闻威音王佛先所说法华经二十千万亿偈悉能受持案符于此此上註义是准前节照应而训然当节本义应须补之药王若有下谓说此经者必具四行始下得众听上得佛护名善行菩萨道也一切众生中等者一切众生节十二类胎卵等说法者慈能与彼之乐悲能拔彼之苦虽有从违天地为心益载不计故以室言然慈悲太煞众生不无不知恩处又当以柔和忍辱而忍耐之忍服既久不觉累身故以衣言如是柔忍苟不体会一切法空X不免终身懈怠直须坐在法空以当床榻故以座言一切法即世间三科七大及出世间一切法也安住是中等者谓将欲说法先须安住其心在以上三行中也语云于汝安乎安则为之今取彼文不取彼义以凡为世间君子小人苟不安心为之则不免顾首顾尾都做不成况出世法不安住空忍慈悲则不能感佛与众生上下之缘也我于余国等者见佛报应身虽灭而佛法身常住故能用神力而广遣四众八部为听众也若说法者在空闲等者谓人见说法者有时身不登座口不谈玄似在空闲然此空闲心合道妙口虽不言文彩巳彰政是天龙侧耳诸佛现身之时所以报化身佛虽示迹异国而法身佛与默时说之法师恒相见也故云时时令说法者得见我身前云我于余国更有异名是也若于此经下古德暂时不在即同死人之谓也我还为下古德一回吃草去蓦鼻拽将来之谓也应知此中现身非谓现其报化身为说非为说文字章句若但见报化是谓病眼见空华也但说文字章句是谓葛藤满地也此节通结前诸节为现宝塔品以去诸品伏案尔时世尊欲重宣此义而说偈言欲舍诸懈怠应当听此经是经难得闻信受者亦难此品长行共计五节初二两节自有颂文此颂第三节也长文谓佛于三世所说经典无量唯此经X于诸经中为最难信解欲舍下不信自心作佛名为懈怠今欲舍其懈怠当听此经者以此经所诠不历三无数劫修证凡有经处即有如来全身之塔见塔致礼敬者即得近于阿耨菩提所以此经为难得而闻信者亦难有也如人渴须水穿凿于高原近于佛智慧此颂第四节长文如人下颂喻文得水之远近药王汝当知下颂法合得菩提之远近谓此经为深经者以佛四十年前所说诸声闻法皆是此经成佛之前方便门今方便门一开即见声闻是菩萨之真实相故谓此经为诸经王者以不得此经授记成佛诸经皆无其主故故曰决了声闻法等闻巳下谓应当谛实思惟此经诸经虽有王臣之分而顿渐一体浅深一贯不致此经诸经有大小是非之分声闻菩萨有彼此尊卑之辨则此人近于诸佛之智慧而不远矣若人说此经应入如来室得见恒沙佛此颂第五节长文若人下颂四行之标文大慈悲下颂四行之释文若说此经下长行无文谓说此经者具上四行设过恶骂刀杖之害能念佛忍则感佛万亿土中现身护庇多劫广说而无害也若我灭度下颂具四行感遣化之文六句颂遣所集之众二句颂遣能集为会首者故曰我遣化四众等又曰引导集之等若人欲加恶下谓既有能所X集众供养听法若人嫉妬复加刀杖瓦石者佛又遣化人为之作卫护也以上现身遣护说时是护利他也若说法之人下现身嘿时说其忘失章句是护自利也若人具是德下谓持经者具前四安乐行之德不问说嘿二利皆得见佛法身也良由此经诠显生佛等具法身动静一体故人若在空闲下谓持经者虽得通利佛所说忘失之章句然惧其有害尚处空闲不敢骤说佛更遣天龙八部作听法众使其人分别乐说无有罣碍又令听众喜也若亲近下动勉伏得此经为弟子者具因行之案为后提婆品张本随顺下伏得此经为弟子者成果德之案为下见宝塔品张本此一品经单明教菩萨法一句前半品教菩萨为弟子之法后半品教菩萨为师传之法下见宝塔一品单明佛所护念一句见护念之佛具三世十方也妙法莲华经见宝塔品第十一见宝塔者序品光中所见宝塔乃使佛光而见宗门所谓光影门头事为光不透脱也至是法之渐顿皆会一实人之小大皆得作佛无一剎一尘不为净土无一偈一句不是妙法谓达可记龙女可佛古今一际过现一身故过去多劫之宝塔不假佛光从地涌出俾众亲覩则昔光影门头事今皆成实相而吾人与佛等有法身无三种光二种病矣故曰见宝塔品一则证上品在在处处若说若X读乃至若经卷所住处皆应起七宝塔极令高广严饰不须复安舍利此中巳有如来全身等文一则证现在释迦能显说此经既感过去佛同宿衣覆则佛灭后愿持经者亦然结完方便品三世十方一切诸佛法亦如是等文故变上集佛费佛许多神力智力也然唯重塔中以大音声普告四众数句以塔中数句为后一十六品若文与义之源本故此品在北藏草字函名萨昙芬陀利经虽巳引证于题其实义载悲华经佛于宝藏如来发愿取此娑婆秽土成佛而宝藏如来以芬陀利华譬况佛之悲愿之大今佛度生成佛愿果于昔将欲示灭要众发愿此土持经使佛种不断故涌塔变土集佛以嘱累此经也尔时佛前有七宝塔分身诸佛礼拜供养尔时下经家叙置有十科初叙塔之高一由旬四十里五百由旬则塔高二万里也纵广下叙塔之大二百五十由旬则塔大一万里也从地涌出之地表佛与众生共有常住之心地住在空中之空谓此心地无形无相乃究竟涅槃常寂灭相终归于空之空也世间之地既载华岳而不重振河海而不洩出世真空心地讵不能载二万里高一万里大七宝塔乎信无疑矣种种下次总叙塔之严饰五千下别叙严饰有七项一栏楯二龛室三幢幡四璎珞五宝铃六旃香七幡葢凡此皆以七宝X合成也高至下上云塔高五百由旬尚未知高止何地此云高至四天王宫则知自灵山顶至四天王宫仅二万里也三十三天下三叙供奉塔之天龙八部皆是近于阿耨菩提之人也尔时宝塔下四叙不唯眼中见塔而耳中亦闻塔中出大音声致赞叹也赞叹有三一称名二能以下赞德平等大慧数句一照方便品自证无上道大乘平等法等之文二照譬喻品为诸声闻说大乘经名妙法莲华等文然自方便品谈至上品有七种平等约法有先三后一权实之平等约人有秘内外现小大之平等约持诵经者有一偈乃至一念随喜与广说全部者功德之平等约授记有不问多寡皆与阿耨菩提记之平等此照前之平等也约后则有提婆与耶输等冤亲同得显记之平等从地涌出之众有一多平等诸佛寿量有法报化身延促之平等故曰能以平等大慧为大众说等三如是下即证真实谓前后七种平等皆真实不虗也尔时四众下五叙法会得塔中出声印赞若见若闻皆喜巳所得之法真而恠涌塔之事奇也故曰见大宝塔等从座而起下六叙由塔住在虗空故皆起立合掌却住一面亦欲昇于虗空也尔时有菩萨下七叙当机欲除人巳之疑而请问于佛也当机名大乐说者无碍辨中有乐说无碍辨谓具此辨者始能说而无懈然乐说与药王同行八万人X中一人上品明三世之持经非药王之耆宿不足以因此品会十方三世而付嘱非具大乐说者不足以请请有二义一以何下问宝塔为何因缘从地而出二又于下问凡为塔者非置佛舍利即安置诸经经与舍利何会言语故曰世尊以何因缘等尔时佛告下八叙佛答当机谓塔中非舍利与经乃是过去久灭度多宝佛之全身在其塔中故会做声此迳应上品此中巳有如来全身不须复安舍利之文此先答第二问也菩萨处胎经第二卷全身舍利品说一形法云此大地种厚八十四万亿里地下有风风下有水水下有火火下有沙沙有金刚剎各各厚八十四万亿里诸佛全身尽在彼金刚剎中乃至云有法皷世界厚八十四万亿里过去亿千万佛皆留舍利彼土舍利我亦有分非一非二不住一处亦非不住周旋往来光相具足示现教化是知多宝佛之全身舍利皆在金刚剎及法皷世界从地涌出也其佛下次答第一问谓宝塔来之因缘由多宝佛因中曾发大愿即成佛后身虽在塔亦愿听此经赞说此经之佛之善涌塔现前而作证明也此迳应上品诸佛世尊从昔以来之所守护之文彼佛成道下申明多宝果不昧因也其佛以神下申明多宝因常成果也大乐说今多宝下结足答义是时大乐下九叙当机蹑答申请愿见多宝佛身然此请非佛力加被X不能故曰以如来神力等佛告大乐下十叙佛答当机谓多宝佛现身要合彼深重愿也其深愿者要现在说法之报身佛与十方分处之化身佛同会集一处多宝佛始出现也此完方便品所谓三世十方一切诸佛法亦如是之言及完为众生开示悟入佛之知见之义也其三世者多宝属过去佛释迦为现在佛身子等授记名未来佛释迦分身为十方佛故其重愿者要三世十方报化身佛同据向上法身平等无冤亲之理性而授有冤亲人之果记也大乐说我分身下谓多宝佛深重之愿如彼汝之所请又如此则是我释迦分身诸佛在十方者亦合当集于此也大乐说白佛下谓我但请过去一佛相见而得现在十方诸佛相见则亦是我等之深重愿也故曰我等亦愿等尔时佛放白毫二光诸佛如来徧满其中尔时下经家叙置有十科初叙释迦佛欲巳十方化身佛来集故放光见东方国土与佛有五百万亿那由他恒河沙之数也彼诸国土下次叙照见化身佛土之庄严唯净无秽也无数千万下三叙照见化身佛之法眷唯大乘菩萨无小乘声闻也徧张下四叙照见彼国依正围葢皆宝为幔网也彼国诸佛下五叙照见化身佛及菩萨皆以说法为政事也上品云我千万亿土现净坚固身于无量亿劫为众生说法至此益信矣南西北方下六X叙一方以例其余之九方也故曰南西北方等尔时十方下七叙照见十方诸佛与菩萨主伴重重皆欲以化身来报身佛处供养多宝佛也我今应往之应照前今应当集之应时娑婆下八叙十方分身诸佛欲来此土以佛神力忽然变秽为净也其变秽成净有十科一变瑠璃为地二变宝树三金绳界道四无聚落等诸相五烧大宝香六天华布地七宝幔覆上八悬诸宝铃九唯留此会十移置天人于他土以上叙第一变实报庄严土也此上本净不须更变为诸新得记者言变故变文中不叙无有地狱等言良以诸新得记者初未开悟佛知见时即净见秽如净名身子之所见今既开悟见秽为净如螺髻梵王之所见也是时诸佛上九叙十方分身诸佛各与侍者至报土宝树下师子座上趺坐各有安置也如是展转下十叙十方变土虽广且大不能容受释迦佛一方之分身况能容余九方之分身此见释尊应化之多也以起下文第二第三之变土也各带侍者为下文遣使问讯之案吾人能读诵此经不须作观即见大千世界无一剎一尘不是佛矣时释迦牟尼下谓释迦佛欲尽容受所余九方之分身佛故次于娑婆三千大千华藏世界海外复变凡圣同居土为实报庄严土也故曰八方各更变等惟其变凡成圣变秽成净故校初变文中叙无有地狱等言此可X见佛实报庄严土中元无六凡秽也亦以瑠璃下同初变之文可知目真邻他云石山摩诃目真邻陀云大石山铁围山亦有大小用围小千大千世界者其山皆铁成也须弥云妙高七宝所成也通为下谓因无诸山海所隔此凡圣同居土与上实报庄严土通同为一净土具庄严也释迦牟尼佛为诸佛当来下第三于凡圣同居土外变方便有余土为实报土为释迦未来世余国作佛之分身佛坐也故云复于八方各更变等尔时东方下但结第二变土容尽释迦正东一方所分之身也如是次第下通结由三变净土如容尽释迦十方所分之身也尔时一一方下第二第三变土时每云二百万亿等今合两个二百万亿云四百万亿那由他也经文再变土为容受十方分身第三变土既云为诸佛当来坐故当来者未来也则容受三世分身矣义表竖穷三际横徧十方皆由佛与众生等有常住真心之所变现经云汝身汝心外道山河虗空大地咸是妙明真心妙明中所现物初佛于菩提树下三七思惟正思惟众生到此田地奈众生有目不覩有耳不闻说到四十年后至说此经以三周法雨润开聋瞽各见授记至此品中变土集佛无非验明开示悟入佛之知见见我释迦一佛分身有如是之多国土有如是之广神力有如是之自在可谓有眼始得见华藏界有耳始X得闻舍那声矣惟其始得不免业习初干尚见土有更变佛从外来迨提婆耶输等并记龙女立地成佛新得记者各发愿以弘经得安乐之胜行旧所化众俱从地而涌出证久远之寿量则清净法身之佛绝无彼此色相可见而常寂光明之土即三变而无变矣而后乃知读诵受持此经者净智妙圆体常虗寂具佛无量之功德故谈寿量后分别其功德有一念随喜六根清净之不同引常不轻结证因中持经之旷迹现神通力嘱累果上说法之大业而唯佛与佛一大事因缘本末究尽始无余蕴矣此经中会集诸佛之大宗也问序品放光曰眉间今直云白毫一光何也答眉间表无位由声闻人以有余涅槃为真故以无位破其执也今声闻人既皆成菩萨通身及土无非白毫一光故不用眉间言有无也问三变土中既皆移置天人又奚云诸天宝华徧布其地答宝华似天华不必诸天所布或大乘菩萨为天人非寻常可移置者此经不云乎唯恶此会众岂此会中无天龙八部乎问佛心无处不慈悲何于天人言移置耶答以佛龙女记提婆事异于常虑天人障深难信生谤堕苦故权移置至神力品仍令闻其国名娑婆佛名释迦经名妙法以种其善根是移置者乃所以为佛之大慈悲也问一物何能分无量之身答佛三无数劫以大愿力于十二类众生中修菩萨X行受无量身迨至成佛则从前一切类身皆成佛身是故其身随愿而多况吾人梦中一念尚现无量人境佛为大觉至尊神力智力一为无量无量为一乃其常理不足恠也华严经云一切诸佛于一念中悉能示现无量世界不可言说种种佛身此足证其分身也又云一切诸佛于一念中悉能示现无量世界种种庄严无数庄严此足证变净土也问变土集佛何以必待多宝佛塔出现答多宝佛现见过去佛不灭佛分坐塔中唱灭见现在佛不生发愿持经见新受记未来成佛者虽劫长果远一持经即证不生不灭之理而与三世佛等所谓皆巳成佛道不须更成也问会分身变净土徒有广大玄言人多不见果实事乎抑幻术乎答准唯识论皆八个识相应智品实德所成非幻法也论云此四智品虽皆徧能缘一切法而用有异谓镜智品现自受用身净土相持无漏种平等智品现他受用身净土相成事智品能现变化身及土相以上与经分身变土相合毫发无异观察智品观察自他功能过失雨大法雨破诸疑网利乐有情此与经集分身变净土说向后一十六品经同而无异准论证经皆出世间真实理事岂虗诞哉唯是吾人身世皆八识所变相见二分起我法二执从始至终唯业辖绊不能变化凡遇佛言皆诬为幻妄不知诸佛既能转识成智一切变现非X为烦恼皆合涅槃妙德也又论云如是法身有三相别一自性身谓诸如来真净法界离相寂然绝诸戏论具无边际真常功德是一切法平等实性亦名法身大功德法所依止故论此段是明寂光土法身佛无能所分合也二受用身有二种一自受用谓诸如来三无数劫修集无量福慧资粮乃至云恒自受用广大法乐此同经中释迦之自身也二他受用谓诸如来由平等智示现微妙净功德身居纯净土为十地菩萨转正法轮决众疑网等此同经中释迦十方之分身也三变化身谓诸如来由成事智变现无量居净秽土为未登地菩萨二乘异生称彼机宜现通说法令获利乐此同四十年前所说诸经之释迦也是时诸佛各在宝树下诸佛遣使亦复如是是时诸佛下大般若第五百七十三经云三世如来同在一处自性清净无漏界摄若一若异不可思议准是则诸分身佛同一报体如金不博金故各坐宝树下而不相到皆遣侍者下谓分身佛之与释尊虽同一报体不妨有彼此应化之形如镜照镜虽各不相到而光光相摄故顺世谛遣使齐华而问讯也般若所谓若一若异不可思议者也如我辞下遣使以病恼为辞者病约身言恼约心言顺堪忍世界人情体谚云事不害理从俗可也论云示有微苦相应也彼某甲者分身佛各教侍X者向释迦代称巳名之辞此可见分身佛不必皆名释迦也华严谓佛每一世界有四百亿十千名前品谓异国作佛更有异名也与欲者同欲也谓三变净土中诸分身佛同欲开多宝佛塔满深重愿也尔时释迦牟尼佛佛欲以此妙法华经付嘱有在尔时下牒其十方来仪皆闻下牒其诸佛使命即从下谓佛上副分身与欲下顺四众愿欲即去地在空以指开塔也一切四众下谓佛起四众不敢上视也于是下谓佛以右指开七宝塔以表开方便门也出大小谓开塔户之声有如开大城门之关鎻声也即时一切下谓塔户方便门既开则见过去佛如入禅定表示真实相也华严第六十八经鞞瑟胝罗居士得菩萨解脱名不般涅槃际知十方三世一切如来除为调伏众生毕竟无有佛般涅槃者故一开旃檀塔户即次第见过去七佛乃至一念顿见百千亿那由他不可说不可说世界微尘数佛准彼多宝佛实灭而不灭无怪矣又闻下谓不唯见佛且闻其言赞释迦而趣其快说法华也其快说有二义一叹其说得快活序品至法师品是也一催其作速快说此品至法会告终是也故曰我为听是经等尔时四众下谓四众见闻生喜皆兴供养于二佛也初塔未开天等供养表外护也今塔开巳四众供养表内护也此所谓X若有见塔供养者皆得近阿耨菩提也尔时多宝下谓多宝佛知释迦佛将欲涅槃故入塔中分半座与同坐也即时下谓现在佛果依过去佛命入塔中而跏趺也然分座有三义一证上品有能广说此经者与如来共宿衣覆之言不虗也二表究竟涅槃常寂灭相终归于空而空非断灭之空乃有不灭者有使大众肯发愿以持经也三为记提婆佛龙女其事太奇非与过去佛同座而说则人难信也尔时大众下谓大众见二佛在塔塔在空中与巳相去之远故求佛以神力接众亦处虗空得相近以闻法也譬喻品谓若我但以神力及智慧力舍于方便众生不能以是得度今明众生既能以是得度故舍于方便而但用神力及智慧力也即时释迦下众生以佛神力得度也以大音声下众生以佛智力得度也以广说妙法属智慧力故然佛求广说妙法独以娑婆国土为言者娑婆是释尊发心得果本土事详悲华经中此土虽云极恶而利根众生亦盛有肯发愿修此经者校他土成佛亦极快也今正是时者时字迳应化成喻品如来自知涅槃时到之时结完方便品诸佛如来时乃说之之时如来不久下谓佛欲涅槃经欲人持四众新得记者苟不蚤发愿以持经则将此经付嘱从地涌出旧所化之众也然旧所化六万恒沙等众尚未涌出故但云有在呜唿云如来不X久涅槃者明佛难常住于世也云妙法付嘱有在者明此经不容易分布妄授与人务交付得所也然此数句必涌塔变土集佛分座而后说者以妙法难说而人难信难解也故下偈中独以难字发挥为后诸品源也尔时世尊欲重宣此义而说偈言圣主世尊虽久灭度在在所往常为听法此颂长文第一节长文虽分四节独重末节数句故节末节而发颂端圣主下谓以多宝久灭度之圣主业巳不须妙法身处塔中可以不必远来而尚为法来是分应安逸者为法而反不惜乎劳止也故曰虽久灭等诸人下谓四众既称诸人则知尚未成佛校多宝为法为要紧而身且现在佛前此塔中远来为至便而不精勤为法是职当勇进者而反善于自宽也此佛下应长行果德之文彼佛下应长行因行之文也又我分身无量诸佛以是方便令法久住此颂长文第二第三两节初十二句应尔时佛放白毫一光起至我今应往娑婆世界等文次二十二句应三变净土及第三节之终又我下承上颂言谓不唯过去一佛为法而来又我释尊分身之佛多如恒沙而一来听法并见多宝佛故故各舍土众及供养事无非令法久住也为坐下谓我释迦因为坐分身佛故用神通力移置天人变秽令X净俾分身诸佛各各坐宝树之下如清净池中莲华之盛开为庄严则色相可爱也其宝下谓分身佛多光大如夜极闇时然大炬火其照耀天地可乐也身出下谓分身佛香妙徧众生蒙薰者不胜其喜如大风吹小树枝难以言其趣也以是下谓多宝之来分身之集净土之变凡此皆十方三世诸佛令法久住之方便也华藏庄严世界海宛在目中寿量品我此土安隐案伏于此告诸大众我灭度后一切天人皆应供养此颂长文第四节略其开塔者以既见真实相不论开方便门也告诸下十四句双标持说二门正应塔中以大音声普告四众等文护持约自利言读说约利他言具六种法师义谓佛灭后谁能持说此经对佛自誓即同久灭度多宝佛之师子吼即为多宝与释迦所集分身佛之所知也诸佛子下十六句单申明持者不但为诸佛所知即为供养三世十方佛矣若说此经下四句单申明说者不但供养诸佛即为见三世十方佛之所以为佛矣诸善男子下四句结成对佛自誓诲其谛思佛所以必欲大众发愿然后以此经嘱累其人者以佛灭后能持说此经实为难事也此为难事一句引起下文二十余行难不难之校核文则不出持说二门义在不出神通智慧二事皆以余经与此经相对校也诸余经典下标起说余经智力神力X可及者为余经难而易此经易而难有六番也若校下须弥难以手接大千难以足动今皆不难者余经所诠神通人易信也若立下有顶为色界究竟处与无色界空无边处相隣最难以立彼处天人多厌色归空不能闻法亦最难说经今皆不难者余经所诠智慧之力或易信也若佛灭后下此经不假接须弥动大千之神通立有顶说余经之智慧直令读说者知举手低头处皆巳成讫佛道不须更修其谁能说而其谁能信哉故曰是则为难此双以余经神力智力单校读说此经者为难故宜发愿一也假使有人下空无形相难以手把空既被把难更游行今皆不难者余经所诠之神通人或易信也于我灭后下此经不假把虗空游行之神通但能自书及使人书持则究竟涅槃常寂灭相佛与大众巳同住于空中矣此单以余经神力单校护持此经为难故宜发愿二也若以大地下大地难置足甲即置亦难升于梵天今皆不难者余经所诠之神力也佛灭度下此经不假置地上天之神力但暂时读说则巳三变净土移置天人于他方其谁能信哉故曰是则为难此单以余经神力单校读说此经为难故宜发愿三也假使劫烧下干草极易着火劫烧非常火所同入中不烧为不难者余经所诠之神通也我灭度下此经不用担干草入劫烧不焚之神力但能自持为X一人说则大众见劫尽大火所烧时我此土安隐矣此单以余经神力双校持说此经为难故宜发愿四也若持八万下八万法藏及十二部经一人为难持即持亦难说即说亦难令听者得六通今皆不难者余经所诠说者听者神力智力也于我灭下此经不假如上说听得通之力但能令听受者一问其义即父母所生肉眼等之六根不用修证巳护清净矣此双以余经智力神力单校听问此经者为难故宜发愿五也若人说法下说法令一人得阿罗汉果具大神通尚难况令千万亿等众生得果具通为不难者余经所诠神力智力极广且大者也于我灭下此经不须八万四千等法藏之多神力智力之广且大但能奉持一念随喜须臾闻之即得究竟阿耨菩提况从法会出展转传至第五十人一念随喜功德巳胜于供养四百万亿等六趣众生满八十岁复令得四果算数譬喻所不能及矣此以余经神智单校奉持此经者为难故宜发愿六也我为佛道下单约护持者结回此为难事一句谓如上校核独以持说此经为难者以国土虽无量说法虽无数始终唯有此经为第一之难持也故末世持者不名持经即名持诸佛之身矣诸善男子下双约佛灭后持说二门结回宜发大愿一句故曰谁能受持读诵等此经难持下谓由经之第一难持而末世暂持者亦为X第一难得故暂持者即感佛与诸佛欢喜而难赏也是则勇勐下谓佛灭后于此经虽曰暂持其实则为勇勐精进则名持戒行头陀行之抖擞也亦即为疾得阿耨菩提之无上佛道也则为即得二句为龙女速至菩提之案以上明持经者得果之速能于来世下一十二句明持经者植因之大为提婆品张本是真佛子住淳善地冥显释迦因中为国王采果拾薪等役是诸天人世间之眼冥显提婆因中为仙人传法之迹于恐畏世下四句照法师品中说经者之利益也妙法莲华经提婆达多品第十二提婆达多云天授谓乞天授与也斛饭王世子如来堂弟阿难亲兄也据余经是累劫魔害佛法者据悲华宝积二经乃实助成我释尊之功德者故述其往劫为师之事以授记也上品彰佛果上之迹明佛分身随愿而多此品彰佛因中之迹明大愿由师所教而成故授其记以酬其恩此所谓能以平等大慧与大众说也尔时佛告诸菩萨精勤给侍令无所乏尔时下总标求此经之迹于多下别释无量劫求经而多分迹为国王也求法华云无懈倦对上品诸人云何不勤为法而言发愿求无上菩提云不退转对上品此为难事宜发大愿而言然法华即无上菩提能诠之文无上菩提即法华所诠之理X以上并约智度言为欲满足下谓因智度而并勤行其六度也六度摄于檀施一度故曰勤行布施等于菩提云无退转于布施云无悋惜正见国王无懈倦处以菩提果觉名檀等因行名故象马下外财头目下内财时世下谓时寿短舍内外财人或能之世寿既长王能舍其国位者以重妙法重于为国也委正当作委政谓以治国政事委付太子而并命击鼓宣求法之勅令也谁能下出所宣令之辞时有下奉勅令而至之人若不下仙人要君以践终身给走之令王闻下行果顾其令言釆果则上树汲水则下㵎拾薪则登山设食则充庖凡此皆给走之事也以一身兼数役昼间可谓辛苦矣而夜间尤不得暇或以身为床则任其从横或以身为座则随其左右如此奉事经千岁而身心无倦者为妙法之难得也现前诸新得记者顾奉事我释尊校国王之于仙人为何如而尚不发愿以持经乎尔时世尊欲重宣此义而说偈言我念过去劫为求大法故今故为汝说阿私云无比食化志在树曰果在地曰蓏张宴曰有核曰果无核曰蓏周礼云共野果蓏之荐註果桃李之属蓏瓜瓞之属余照长文可解佛告诸比丘尔时王者若在佛前莲华化生佛告下会明今昔由提婆下述成法利归功于师X成提婆之因行也悲华经佛为宝海梵志在宝藏如来前发愿极大有一裸形梵志名乱想可畏亦愿佐佛成其因行随佛在处凡内外财一切求索满其六波罗蜜俟佛成道巳愿为弟子闻法获记尔时宝海即称裸形是巳无上道伴任其求索皆施实无罪分以故一切经中凡云冤害佛者皆名提婆达多然余经多述求索头目等缘是为佛满足檀等前五波罗蜜唯此经以传法言是兼满般若波罗蜜也故知彼经云裸形梵志定是调达竺法护译时有仙人为时有梵志与悲华合告诸四众下授其果记以谢其恩提婆云天授成佛亦号天王果不昧因名称其实也周称皇帝为天王世界名天道者意天道无亲常与善人也现在灭后皆以三乘法度生得果者天王佛之本愿也佛告诸比丘下谓佛灭后人能于此品信而不疑则果感有三一生佛前常闻此经二生人天受乐三莲华化生于时下方多宝世尊于海教化其事如是尔时智积菩萨以偈赞曰X大智德勇徤化度无量众令速成菩提文殊师利言我于海中唯常宣说妙法华经于时下上三节佛为四众不发愿持经故叙其远因明人能以法为重虽国王不惜其尊四众比国王之发愿顾何如人能以身为轻虽地狱不辞其苦大众校提婆之持经顾何如此节恐四众谓调达虽能地狱持经而得记然天王之乐尚未现证而地狱之苦尤难实受故难于发愿也如此则皆智有所积滞而不通达清净实相立地成佛之旨故假智积菩萨趣多宝回本土而发起文殊说经度龙女现前立地成佛以证妙法得果之极易俾四众信得及众生本来是佛只在善说法如文殊者一加点化耳如是则娑婆虽弊恶校地狱犹为堪忍众生虽上慢比龙女犹为法器有何不可持说此经而难于发愿乎故记提婆后有龙女成佛之事为此品中之大义故说此品后即有持品诸菩萨而发愿也白多宝下智积表权智见诸四众不发愿谓徒来此会即以权而趣宝佛归本土之实也释迦牟尼下佛留智积以待文殊者文殊表本智谓智积不可因四众滞于发愿之迹便欲以权归本此间除不发愿者外自有根本智如文殊师利者可以证明持经得果之易故曰此有菩萨名文殊等尔时文殊下此土说此经之法主也俱来下同文殊传法一类之众也法主云坐千叶莲X华法众云坐宝莲华亦优昙钵训大宝青莲华义从于下主伴所来之方也诣灵鹫下诸佛会集之所也问序品文殊答弥勒后未见云往龙宫今奚从彼涌出答汝谓龙宫在婆婆本界耶在余世界耶曰固在本界曰龙宫既在娑婆灵山至于龙宫如人前堂行至里室总在家中奚用先示往相华严十通品菩萨第六无体性无动作往一切佛剎智神通云菩萨闻极远无数不可说世界中佛名即自见身在彼佛所礼敬求法经于多劫不曾动其本处况在娑婆之龙宫可执往来相乎又问龙虽八部之一亦畜道所摄三变土中既云无有三途今奚又有龙畜况天人可移龙奚不移答三变土中唯后二变云无地狱鬼畜初变土中曾无其说业巳训之何得忘耶况经既云唯留此会众闻一偈一句一念随喜者皆与其记岂娑竭龙王十地菩萨位中人不如一念随喜者反不留而移置实报庄严土外耶即移置三变土外以文殊之神通不能自彼而来于此耶迦叶尽神力白推欲摈文殊便现百千万亿文殊岂直在鹫峯不徧在龙宫及一切处耶以上照此有菩萨名文殊师利案修敬下照可与相见案智积菩萨问下谓龙宫卑湿非说法之地龙性憍慢非受教之机其被化者难多也故曰仁往龙宫等文殊师利言下谓善说法者不择其地善度生者不问其机故地愈卑而X法化愈广机愈憍而得道愈速故曰其数无量等且待下谓心口既难称记少待自当证知也文殊来仪自海而空自空而山自山而至佛前自修敬二佛后而与智积相慰问何等次第哉所言未竟下事符其言也此诸菩萨下证知文殊之化也具菩萨下谓机虽分于小大人皆归于一实故菩萨之大机皆各论说其六度之行本声闻之小机亦各说其本行也今皆下谓今经既会权归实声闻虽是小机皆修行大乘之法空义也文殊师利谓智积下谓前云自当证知者其事如是也智积菩萨以偈下晋译偈止四句云至仁慧无量化海众宝数唯为露圣旨分别说其意前二句当本译前一行后二句当本译后一行今会彼释此则本译后一行是赞前起后之辞谓大智文殊其智勇故敢入龙宫而说法其德徤故说法久而所化之众多今我固及见也演畅下谓众多我见法尚未知惟露其圣旨为我分别之仁在龙宫所演畅法还是唯阐一乘实相广导众生不假久修而立地速成菩提耶抑小大分别先开三乘为声闻之本后畅一乘以渐而修大乘之空义乎故文殊答云我于海中等谓即先三后一正是我常说妙法也智积问文殊师利言却住一面以偈赞曰深达罪福相我阐大乘教度脱苦众生此节下节并应上节论说妙法一句智积下承上X我于海中唯常宣说妙法莲华经为问以法而求人也此经甚深下法也颇有众生下求人也文殊师利言下引巳所常化为答是以人而证法也娑竭罗云咸海女谓非男子也年始八岁齿幼也智慧利根德长也善知众生下释成智慧于剎那顷下释成利根能至菩提一句结足答义智积菩萨言我见下以余经权渐校此经顿成菩提为不信也谓以妙法之希有得善说与能行成佛固当生信以积德之能仁校初心之幼女迟速不能无疑故云不信此女等方便品所谓不退诸菩萨亦复不能知是也言论未讫下文殊不答者以有龙女为证也偈云深X达等者龙女畜道罪相也菩提果觉福相也能信龙女成佛是深达罪福同一实相而光明之性徧照于十方也此约能证以显般若之德微妙下约所证以显法身之德法身无相故曰微不妨具相好庄严故曰妙净天人下即法身明报化身显解脱德谓由法身微故天人所以戴仰报身妙故龙神所以恭敬化身净故一切众生所以无不宗奉此龙女以巳深达徧照之般若赞佛三德而破执权渐者之滞迹应上所谓智慧利根也又闻下请佛证明巳知成佛应上得至菩提具三宝三觉义成菩提佛宝阐大乘法宝脱苦众生僧宝佛宝自觉法宝觉他僧宝则满觉也时舍利弗语龙女言一切众会默然信受时舍利弗下智积不信由文殊之言身子不信由龙女又闻成菩提之自言也故云汝谓不久等不久即速义对下悬旷看所以下征释谓所以汝云成道我云难信者何也以汝女身垢秽校释梵等清净非是法器故也况佛道悬远广大经劫之多积行之全然后乃成乎此以以佛道悬旷等言足成云何能得无上菩提又女人下覆明女身垢秽非是法器尔时龙女下献珠以示疾成破迟速相校之滞迹也故曰观我成佛复速于此当时众会下变身以示法器破男女相校之滞迹也故曰忽然之间变成男子具菩萨行者因行满也即往南方等者果德圆也此证赞中又闻成菩提二句普为十方等者证赞中我阐大乘法一句尔时娑婆等者证赞中度脱苦众生一句事待其言娑婆无垢各获果证菩萨尊者不由不信故曰智积舍利等默然信受良以龙女由一宝珠之爱积于心故遭许多之排难智积身子由一大智积于心故枉许多之议论佛前四众苟能于未来世仰学龙女恒顺智积身子而恒顺众生以持经则娑婆之弊恶可化成三变之净土矣何则智积计着修行劫量迟速之不信龙女即恒顺献宝珠于佛以表修因布施在得其人故一念之檀即满六度何必无量劫积功累德然后为苦行哉文殊谓龙女为智慧X者见矣以宝珠表法爱龙女最心重者今舍之则处胎经所谓法性如大海不说有是非凡夫贤圣人平等无高下惟在心垢灭取证如反掌龙女献珠则心垢灭矣身子难以女身龙女即恒顺变为男子难以垢秽即恒顺往于南方无垢世界以表证果在善处于变化则五障即等于法器何必释梵然后始成菩提文殊谓龙女为利根者见矣问龙女成佛何不通名答经有三义故不言名一准起信论信极真如者离三种相智积以劫历久近为难文殊不辨示此经离言说相身子以男女垢净为难龙女但献珠而不辨示此经离心缘相成佛不云某甲示此经离名字相二显经中前后授记者皆碌碌辈因人成事言佛语故非巳智分恐劫长果远仍旧忘而不信故不可不记其名号及至成佛则丈夫自有冲天志即释迦亦说然灯佛实无有法于我矣三显佛姨母及耶输等六千比丘尼苟如龙女智慧利根则不忧色视佛谓佛于授记中不记巳名蚤巳成讫佛矣有兹三义故龙女但云往无垢世界成佛不说名也以名与相皆是垢故妙法莲华经持品第十三持谓受持摄六种法师三处分别六种详见法师品三处分别者此方他方周旋往返十方也X尔时药王菩萨摩诃萨种种供养不惜身命尔时下发愿此方持者药王法师品当机大乐说宝塔品当机作是下安佛心也我等下遵佛命也后恶世下他人所畏也一畏善少二畏慢多三畏贪利养四畏增不善五畏远解脱六畏不信教我等当起下人畏而巳能忍也读诵下一读二诵三持四说五书写六供养皆不惜身命而为之者以见涌塔变土集佛记调达佛龙女皆由此经而出生也尔时众中五百阿罗汉即于佛前而说偈言世尊导师安隐天人我等闻记心安具足说是偈巳白佛言亦能于他方国土广宣此经尔时众中下诸新得记者发愿他方持者问如何不见舍利弗等发愿答富那记中皆巳畅明本迹诸大弟子内秘外现此方持经其来久矣故不明发愿复有学无学下第二三果人发愿亦往他方持者问授阿难记中止得二千人今何云八千答法师品中广记者附焉尔时佛姨母下波阇婆提云大爱道憍昙弥云尼众主耶输陀罗云莲华色佛在俗后也女僧将欲发愿持经故先希记问如何至此始与其记答一则八敬法女众不许越男僧分一则非龙女成佛后不唯女众不自信作佛即智积等诸菩萨亦会生疑也是以在后与记悲华经佛姨母元为水神爱佛愿大生生愿为佛保母耶输元为须弥山神名善乐华爱佛愿重生生愿为佛妇俱求佛得道后各授记莂故今与记完昔愿也其授记文显可知尔时世尊视八十万亿在于他方遥见守护此众发愿不计彼此随十方皆能持经者也校上二节此愿最大佛先曾对药王叹赏此众于诸佛所成就大愿愍众生故生此人间即是未来成佛之人故今不以言告唯以目视欲此众忽忘巳之本愿勿负佛之所赞故云尔时世尊视八十万等是诸下叙具其德即从座起下叙因佛以目视有进退两难之意谓进则须佛有告勅之命我当遵命而广宣然佛默然无告退则又蒙佛目视则我当云何也时诸菩萨下谓佛虽无告勅之语我当敬顺佛目视之意并自满其本愿可也便于下敬X顺佛意也世尊我等下自满其愿也周旋十方则无处不到也往返十方则去而复来也如是则土不定净秽人不辨于善恶皆能令书写读诵解说修行此经则是无人不可教也皆是下谓我等愿虽如此皆是佛之威力加庇故愿佛在他方遥见守护也此要佛践法师品中之约耳虽然设佛在他方不护此愿亦难行故佛亦不便付嘱也即时诸菩萨俱同发声而说偈言惟愿不为虑于佛灭度后我等皆当忍偈谓佛待机四十年而说此经可谓虑之熟矣三周法后知涅槃时到又虑灭后人畏世恶不肯广说蒙蔽众生佛之知见故自法师品以来拳拳然直劝后世能持经者发愿可谓虑之长而且远也而药王乐说愿此遗彼诸新得记者愿彼遗此一得一失果如其佛圣虑焉今既有我等不问土之彼此皆愿周旋不问机之利钝皆愿教令则佛之虑可以释矣故曰惟愿不为虑等初行颂长文后行申恶义谓世恶由于人人恶在于三业有诸无智意恶恶口骂詈口恶加刀杖身恶也恶世中比丘邪智心谄曲好出我等过此申明上节有诸无智人一句而形容意业之恶恶世下动中意恶或有下静中意恶是人下结明静中所以为恶上云无智此云邪智谓无正智颇有邪智故其心不直而谄曲道未得而云得增大X我慢也阿练若云无喧诤山间林下之谓谓邪智恶增或有时居山林着衲衣形服似是空闲而心则喧诤以故自谓巳是修行真道而轻贱持经者在于人间为贪着利养与白衣说法为世恭敬如六通罗汉也由此而知是人心常怀恶口常念俗假名为阿练若使人偏信巳言便于好出我等之过失岂真正无喧杂哉而作如是言此诸比丘等皆当忍受之此申明初节恶口骂詈等一句形容口业之恶而释成好出我等过之义而作下出其持经者贪利之过彼自贪利养反轻持经者贪利自作下出其持经者求名之过常在下好出过之方所毁谓背有后言国王大臣有权位能生杀人之方所婆罗门居士有操行能臧否人之方所余比丘众能随世人易生炎凉之方所诽谤下谓于上之三方其人皆诽谤持经菩萨之恶诬为邪见人说外道论也我等下谓彼不知我等敬顺佛意悉忍彼恶口而反为斯轻亵之言云汝等能忍想是佛耶我等亦不辨而皆忍之也浊劫恶世中多有诸恐怖皆当忍是事浊劫等者上二节释讫初节恶世义此节释初节恐怖义照及如刀杖者我等皆当忍二句形容其身业之恶谓浊恶世中国王大臣等皆受佛付嘱应为持经者金汤当无恐怖而反令我等多有恐X怖者以肤受假名阿练若诸恶鬼入彼身心故不呵护而反加骂詈毁辱也辱字含有加刀杖义我等敬信下谓彼虽持骂毁利兵无能破我坚甲而忍此难事也我不爱下转释为说是经等二句我等下转释我等敬信佛等二句世尊下谓凡我等所言佛自当知浊世恶僧所以灭我等者以彼未开悟佛知见故不知佛四十年前所说三乘皆佛方便随宜以故见我等直说一乘不说有三犯彼所忌故口则恶骂眉则颦蹙我等身则被彼数数见摈离于塔寺矣如是下结初节我等皆当忍一句谓如上众恶我等下念众生上念佛勅皆当忍而不校也诸聚落城邑其有求法者佛自知我心此结初节我等当广说一句诸聚落下蹑上文言谓彼恶僧虽假声势摈我等出离寺塔我不以彼生退息凡山野之聚落市朝之城邑有求法者皆到其所说佛所嘱法也我是下照法师品如来所遣使等文我于下照宝塔品多宝如来及与我身所集化佛当知此义等文妙法莲华经知音卷第四X法华经知音X卍XXX妙法莲华经知音卷第五姚秦三藏法师鸠摩罗什译明护国金刚寺住持如愚着妙法莲华经安乐行品第十四安乐对上品恐怖恶世危苦言行谓修行该身语意及大悲以修四行始能应上品我等当广说之愿也准法师品诸持经者当得佛所护念及天宝奉献之安乐而持品中发愿者此方他方周旋往返十方皆以世界恐怖弊恶为辞敬顺佛命忍难为心是持经者本以好心开示众生佛之知见使离苦得乐而反自致意嫉口毁身加刀杖之不安乐佛灭度后诸持经者宁不畏哉此文殊所以乘机而请也佛答以修身等四行者盖美其诸菩萨虽能敬顺佛意忍难持经而尚未获所以持经之善道在巳之先不以道与世亢而正其三业加以大悲为人说法则无往而不安且乐矣何有弊恶危苦之难忍哉故曰安乐行品大义不出法师品大慈悲为室等四行彼中略明此乃详悉也尔时文殊师利是名菩萨摩诃萨第二亲近处尔时下当机牒起八十万亿那由他众发愿之辞为请说此品之端甚为难有者谓甚难得周旋往返十方世界持经不胶柱彼此善恶之难易也以胶住者但顺巳情不顺佛命故以佛元命持经者在广大十方娑婆世界故世尊菩萨下能善也应X前我当善说法之善字谓据诸菩萨所陈佛灭度后世既弊恶教诸大士云何能得说经之善道不遭横害而安乐也佛告下闇然总标正身等四法为答一者下别标身业之正安住谓持经者先要安住巳心于行止二处行止正不正身等安危所系在说法者善图之行处照方便品尽行诸佛无量道法亲近照方便品佛曾亲近百千万亿无数诸佛此可见佛元说亲近诸佛不曾教但亲近国王王子大臣等元说尽行诸佛无量道法不曾教但忍苦行文子语言禅也故下文二处俱分事理二行文殊师利云何下征释行处事行住忍辱地者以忍辱心比于世间之地柔和下形容忍心为地之义谓持经者身业柔和善顺如地任物履践种割而不刚强杵逆语业如地坦率而不仓卒暴横意业如地安静而不惊惶怖畏也问此明身行奚兼语意答身无语意其行莫显故经有心亦不惊之心字则知举一行而语意皆兼况相宗云八识身岂但指形言以上行处之事行又复下行处之理行法谓妙法无诫辞所谓能所谓持经者于心中所得妙法行则任其行但勿得自是彼非以道与世元形其能所致刀杖加于身数见摈于塔寺而不安乐也而观下教脩于法无所行之观门诸法即蕴处界等世间出世间法颂云上中下法有为无为实不实法是也如实相者谓要得于法X无所行须观外之蕴处界等诸法如内心所证之实相空空无相而不行其上下有无虗实也亦不行者谓即观诸法如实相之心亦不行也不分别者谓即亦不行之心亦不分别也此同圆觉经远离为幻亦复远离离远离幻亦复远离之文又通乎般若之无四相于法无所行是无我相而观诸法如实相是无人相亦不行是内不见有不生不灭之寿者相不分别是外不见有是男是女之众生相也故下颂应此有云亦不分别是男是女句也以上虽分行处事理总明持经者当行人之所不能行也故云是名菩萨等云何下征释亲近处事理明持经者当止人之所不能止摄戒定慧三无漏学戒有八种皆对持品偈言菩萨摩诃萨下初戒无近势位谓浊恶比丘等所以向国王大臣等诽谤说我恶者以我亲近国王等故也今不近彼则彼之谤自息矣不亲近诸外下次戒无近邪智名义集云学乖谛理不返内觉称为外道其人有九十五种故曰诸即持品所说婆罗门居士有在家出家之别梵志即婆罗门异名在家外道也名义集云婆罗门云净行即诸经中梵志正翻净裔称是梵天苗裔是也尼犍子名义云此翻离系乃外道出家之总名如佛法出家名沙门同等者等其六师及造下谓造四韦陀典五明论如此方擅诸子百家小说丛谈谤佛法者之类也路伽耶X陀云恶论义逆路伽耶陀云问难谓浊恶比丘所以谤我为邪见人说外道论义者以我亲近诸外道等故也今戒不近彼亦难诬蔑矣亦不亲近诸有下三戒无近兇戏相扠相扑兇戏之状那罗云上伎戏变现谓异乎扠扑者又不亲近下四戒无近杀捕旃陀罗云杀者名义云正云旃荼罗此翻严帜行时摇铃持竹为幖帜以恶业自严人皆怖畏畜猪羊鸡狗豢之以待杀者畋猎渔捕野取水陆杀者三四两科一以戏取利一以杀取利皆杀莫近者远彼便于加刀杖也如是下谓彼虽戏恶亦具佛性不来则巳来则为说戒杀之法或从而化也又不亲近求声闻下五戒无近小乘持品所谓邪智谄曲未得谓得我慢纳衣空闲假名阿练若者也不问讯大小乘元无交道也房中之静摄经行处之散步讲堂之闻法皆不许共住止者大小乘道不同不相为谋共住恐起诤端也或时下谓我远彼彼或时来但随彼机宜说其小乘法无所希求彼利养也此因上品浊世恶比丘不知佛方便随宜所说法而致戒以顺机也文殊师利又菩萨下六戒无近淫端不于女身生欲想相则净说法之端也亦不乐见下则绝其生欲想之瑞也小女谓年幼未知守节者处女谓以女道自处不妄婚嫁者寡女谓或无父母兄嫂所拘或巳婚媾夫死称未亡人而寡居者又不乐见则眼净老子X云不见可欲使心不乱也不共语则口业净皆戒绝淫端也亦复不近下七戒无近邪染五种不男谓生剧妬变半也四分律云扇搋此云生谓生来男根不满留拏云剧谓以刀去势伊棃沙等拏云妬见人婬生妬半择迦云变遇男变女值女变男愽叉云半半月男半月不能男不独入他家谓须结伴而入若有下谓有不获巳事必独入者以念佛自持也若为女人下此句应译置不应于女人身取能生欲想相下以露齿笑现胷臆女见皆动淫想故不乐畜下八戒烦拨年少弟子约十六七岁之僧言沙弥小儿约四五六岁之童言谓畜养此辈年既少小多不省事严训之为乏慈宽待之为失教是皆烦于心有师资分者应戒也亦不乐下谓与少小者同共一师成兄弟行也处之和则致为师者疑其狎妮防之切则致为师者恶其猜狠是皆扰于念尤应戒者也凡此皆末世持经者杜讥毁免烦扰成安乐行也常好下定也承上文言谓由不亲近八处则常好坐禅亲近于定也此因持品或有阿练若纳衣在空闲等言谓彼纳衣在空闲所以轻贱我在人间者以我异彼所好也今既同彼常好坐禅闲处脩摄其心则彼虽假名无喧诤或亦可转假而成真也以上戒定皆亲近处之事行故曰文殊师利是名等复次菩萨下慧也释成脩摄其心之脩法观即能观之慧心一切X法空即所观之理境谓菩萨因于闲处脩摄其心观得蕴界处等一切法当体全空也如实相者谓一切法空非断灭之空乃如实相空而不无也惟其一切法如实相空而不无故菩萨心于一切法不颠倒不散动不退转也此以内之实相喻外之一切法空而不无成色不异空空不异色之空假二观也如虗空者谓一切法如实相之空虽曰有体然实如虗空广大而无性亦不同遍计执空而为有故云无所有性惟其实相如虗空而不有故菩萨心于实相无所有性中一切语言道断不生不出不起也惟其不生所以无名无相实无所有也惟其不出所以无量无边也性其不起所以然碍无障也此以外之虗空喻内之实相实而不有成色即是空空即是色之中观也但以下谓阴处界等一切法及如空之实相既皆不有今现言有者但以因缘有非本来有也既皆不无今现言无者从颠倒生故说无非本来无也不有不无为真实法身之相为持经者所应恒观而亲近者故云常乐观如是法相等尔时世尊欲重宣此义而说偈言若有菩萨于后恶世以此二处能安乐说此通颂二处事行若有下六句颂其标文常离下五十四句颂其释与结文也又复不行上中下法是则名为菩萨行处X别颂行处理行又复下谓今经既会三为一凡菩萨之上法辟支佛之中法声闻乘之下法皆为一乘实相妙法故复不行矣此颂长文又复于法无所行一句有为下谓既不行上中下小大三一之法又岂行世间蕴处界等之有为法出世间虗空择灭非择灭等之无为法有为无为既不行又岂行出世为实法世间为不实法耶以世出世间有无虗实皆如实相故此颂长文而观诸法如实相亦不行二句亦不分别等者谓内心所证实相既亦不行又岂分别外之是男是女之相耶以上明即有而空之空观不得下明即空而有之假观谓虽内不分别实相外不分别男女然不得于上中下有为无为实不实男女等法不知不见而成断灭去也此颂长文不分别一句菩萨于理行处如此故云是则等一切诸法空无所有是名智者所亲近处别颂近处理行一切下颂长行观一切法空如实相及如虗空无所有性问长文有如实相颂中胡不应答实相即是蕴处界等一切法之空相故颂空无所有一句则实相及虗空相皆摄尽矣以凡夫见蕴等一切法为实不见本有实相为空圣人证入一切法空理名实相则蕴等一切法皆空幻矣此圣凡真俗理事所以一体而异用也无有常住长行无文亦无起灭颂长行不起长行无不灭X颂文补之是名智者下颂结文颠倒分别诸法有无安住不动如须弥山再颂行处理行颠倒下是近处从颠倒生故说之句今云再颂行处理行者以二处事行有异二处理行皆同故译师即近处理行颂行处理行见理一而事万殊也行处理行有亦不行不分别句故颂谓无颠倒者固不分别而有颠倒者则分别诸法有无是非虗实生灭也在于下谓持经者既知有颠倒者分别诸法则当于山林空闲之处脩摄无颠倒不分别之心使安住于一乘实相中如须弥山王之不动也僧问云门下一念不起时如何门云须弥山此也观一切法皆无所有常住一相是名近处三颂行处理行观一切下谓不唯近处理行观一切法空无所有即行处理行亦观一切法皆无所有如虗空也无有坚固下谓不唯近处理行无有常住即行处理行一切法亦无有坚固也应知无坚固即无常住言别义同不生下谓不唯近处道理无起灭即行处道理亦不生出动退也常住一相者谓不唯行处道理安住不动如须弥山即近处道理亦因观一切法不生出动退而内心所证实相亦常住一相也应知上云不动如须弥山此云常住一相法喻各明若有比丘于我灭后能于后世说法华经X此结答文殊也若有下谓未来世持经者当依经入行行所当行近所当近则心不怯而神不弱也菩萨有时下上云比丘此云菩萨谓末世持经比丘即菩萨也故或有时入静以正其忆想分别之念而随经中所诠义理观于蕴等世出世间之法先得其本而自利也从禅定下谓既得自利又当利他而为国王等开畅佛之知见也文殊下身之行近为四行之一法既先戒勿亲近国王王子等今复云为国王等者以除自不亲近彼彼为法来则可近也又文殊师利如来灭后而为解说令得一切种智又文殊下标起安乐行在佛灭后说经者正其语口宣说是对众之语若读经时是自课之语下谓或说或读俱不可说人与经典过则语而安乐也亦不轻慢下正出可说过之人诸余法师谓宣说余经典者他人不说余经典者声闻又异乎余法师及他人者称名说恶则其人畏难而不进于大称名叹美则其人安卑而不舍于小也故皆不可说彼之过又亦不生下谓不唯不形美恶之言于口亦不措怨嫌之事于心以畜诸心必发诸口故善脩下结应住安乐行一句发明正语业之益谓由不生怨嫌于心故致听者不逆其意由不形美恶于言故虽问以小而不妨答以大使问者听者皆得一切种智也X尔时世尊欲重宣此义而说偈言菩萨常乐安隐说法算数譬喻说不能尽菩萨常乐下谓菩萨要安乐说法先须安乐之具具有四一地二床座三澡身四新净衣身为内地等为外故曰内外俱净等若有比丘下谓由有安乐具故得安乐众也众有九比丘等为四国王等为五以微妙下谓由具众安乐故成安乐益也益有三一义妙颜和以益观听二随难而答以益咨请三以权演实以益渐顿谓以因缘等分别小中大三乘之权而答问难者使发大心由渐而顿权而实增益入于一乘佛道也除懒情下谓欲成就安乐之益须除不安乐心从于安乐心也懒惰等心是所除慈心是所从昼夜下谓由慈心说法获其大利大乐也安乐有五一昼夜无间说二缘喻无量说三咸令欢喜说四不望四事说五愿巳与众同成佛道说此句最重故曰是则大利等问上云因缘譬喻此又云以诸因缘譬喻岂不赘耶答上为三乘故以方便渐渐言此为一乘故以无上道言缘喻名同而义别也我灭度下结答当机谓末世说法者能如上说不唯不招危害方且具功德不尽也心无下谓说法者安乐不致外侮有五一无忧愁二无骂詈三无怖畏四无刀杖五无摈出凡此皆由说法者心无嫉恼安住无生法忍所致故曰安住等以上不招危害智者下具功德也X又文殊师利供养经卷恭敬尊重赞叹又文殊下标起持经者于法欲灭时而巳不欲灭在先正其意也意业不正处虽多然嫉妬谄诳四法为重故曰无怀嫉妬等唯识论云嫉谓殉自名利不耐他荣妬忌为性谄谓罔他曲顺时宜矫现方便为取他意诳谓诡诈为性邪命为业论中嫉妬直一法经作二法训以经为持经菩萨人说论述凡夫心所故略不同亦无下虽似另说其实是释成之语以嫉则多轻骂故妬则求其长短故若比丘下正是具长短小中大三乘之人无得下释成其谄故诫勉无得因恼其人而谄言汝等去道甚远终不能得一切种智令生疑悔也以小乘人元畏佛道长远久受勤苦乃可得成故今虽曲顺彼宜似谄其实是恼彼之辞所以下虽征释其谄其实是寓轻骂之义故云汝是放逸等又亦不应下释成其诳以诳则多戏论起诤竞故以上是劝诫勿致不安乐义当于下是教诲得安乐义一一翻于上文谓因不嫉故于一切众生起大悲想而愍之不妬故于诸如来起慈父想而尊敬之不谄故于地前三贤位诸菩萨起大师想而从学之于十方地上诸大菩萨常应深心而恭礼之问孰敢妬佛而于如来起慈父想训为不妬答彼土六师提婆此方唐宋诸儒等皆是也曰彼皆示现曰凡菩萨有隔阴无明未开悟时实生嫉妬逮开悟后X名示现也不诳故于一切众生平等说法不为爱者多说否者少说也故曰以顺法故等谓顺法性本无多少爱憎故文殊师利下结其上文成四法中之第三行谓由我不侮人而人自不来恼乱我也得好下谓不唯不恼乱我而反得为同学兄弟行也亦得下又得其师资也听巳下谓今日为弟子者他日又以妙法为人师所谓象王行而象子随一灯灭而一灯续正法久住于世三宝种所以为不断灭矣尔时世尊欲重宣此义而说偈言若欲说是经当舍嫉恚慢无量众所敬若欲下四句颂标文不轻下十六句颂释文不轻幭于人颂不嫉亦不戏论法颂不诳不令他疑下颂不谄是佛子下颂不妬慈悲下颂三想破于下颂平等说法第三下颂结文上二节及此节详明着如来衣坐如来座下节详明入如来室也又文殊师利菩萨摩诃萨诸佛神力所护故又文殊下后末世者谓非法末之初中乃最后末世佛法欲尽灭之时也于在家下标起第四行在家谓优婆塞等出家谓比丘等僧俗四众虽备佛法内护尚未得常乐我净之大涅槃故于此等生大慈心思与其乐也非菩萨即亲近处戒勿亲近八种之人虽有佛性未备佛法外护尚多贪欲不信三宝必堕三途者故于此辈生大悲心思拔其X苦也应作下释成其慈悲之大谓应念僧俗四众及非菩萨之人或多邪智或持高位终身行止有大过失失于十方三世一切诸佛如来方便随宜所说妙法而不闻不知不觉缺其自性宗通也又失于愩高我慢不问不信不解缺其禀受师承也此失者所以为有大苦而念者所以为有大悲心也宗门耆宿问禅者云世间何物最苦答云阿鼻地狱宿拈禅者衣云不也向此衣线下不明大事是为大苦此也其人虽不下谓僧俗四众及非菩萨之人虽以无心失于闻问此经然持经者不可以有心而不度彼因中纵不能度必发愿至于果上得阿耨菩提时随其人在四生九类之何地我当以神力智力普现色身随类而化务引彼令得住是妙法之中闻而知问而解也是现前大失者异日必大得也此得者所以为有大乐而引者所以成大慈心也故云引之令得等文殊师利下结前起后谓末世说经者能行此第四大慈悲行不唯无过失犹得内外护供养敬礼也虗空下谓不唯人恭敬而三界诸天亦因法而来侍从也若在下谓诸天不唯说时随侍即不说经时恐人来难问亦昼夜恒不离左右也所以然者以说时默时皆与妙法相应故所以下征释谓所以说默皆得天龙护卫者以此经是三世佛神力所护故经在佛在佛在天等不得不来佛天既护念其经则不X得不护念说经之人也此为下节张本照应法师品此经是诸佛祕要之藏不可分布妄授与人诸佛世尊之所守护从昔以来未曾显说等文应知行处云住忍辱地等者是照着如来衣也近处观一切法空如实相等者是照坐如来座及佛为现清净光明身也此节大慈悲是照入如来室也四行结文凡言得人天听受是照精进心所感佛道化之文也文殊师利是法华经乃与汝等而敷演之文殊师利下申明上节为说喻之本谓此经无量国中名字难闻者为三世诸佛神力所护也今得亲见而持诵者为佛四无量心所使也此所谓我得阿耨菩提随在何地以神力智力引之令得住是法中也文殊师利譬如下喻无量国中名字不可得闻一句有三科初王具威力能讨小国不顺命者二王见兵众下王喜讨伐者有功随功赏赐其赏赐有六项一田宅二城邑三衣具四珍宝五象马车乘六奴辈人民此喻佛四十年前随机所宜而说诸经也三唯髻中明珠下王有至宝置在顶上不在赏例以是传国之宝一赏则致王眷属惊恠此喻四十年前虽身子等疑以小乘法见济佛亦不说此经也文殊师利如来下法合喻中初科以佛合圣王禅智合威力得法性土王三界合降伏诸国诸魔不伏合小王不顺贤圣诸将与战X合起种种兵而往讨伐王种种兵谓象马车步佛贤圣诸将小乘须陀洹等为贤阿罗汉为圣大乘信住行向为贤十地则为圣其有功下法合喻中次科谓四十年前佛喜小大三乘人修行有功而说九部之经也若合王之赏赐一禅定合田宅二解脱合衣具三无漏五根合珍宝四无漏五力合象马车乘五诸法之财如念勤意定七觉支八正道合奴辈人民六赐与涅槃合城邑也而不为说下法合喻中第三科谓佛四十年前畏机小不说此经如王恐致眷属惊恠不与传国至宝之髻珠也文殊师利如转轮王下喻何况得见受持读诵一句谓王先不以髻珠赏者以兵众功小不足以当之也后见兵众有功大者心喜之甚虽难舍髻中之至宝一向不妄与人而今亦与之也此喻佛四十年后见身子等呜唿自责故说此经而授与劫国庄严十号等成佛之显记也故法合云如来亦复如是等于三下谓佛以大法称王非世间轮王同也以法下谓佛以法化众生非人王强力威势等也见贤下谓佛弟子都是圣贤虽喻之曰军非象马车步诸兵奴类也与五下谓贤圣之战乃战自巳身心所具之魔非战他小国例也有大下谓功大乃灭三毒之苦曰出三界之苦果破众魔之孼网非夺人性命害人家国贪瞋痴之恶也尔时下谓佛之赏赐说此妙法能令人离苦得乐至X成佛一切智之彼岸非轮王髻珠可喻也一切世间下谓借人王为喻使见说此经有胜于被伐诸小国多怨于轮王也难信此经尤胜于难信赏髻珠也先所下结谓有此多怨难信故四十年前不说今四十年后佛涅槃时至众又清净故佛不暇顾怨亦直得说之也文殊师利此法华经下法喻双结谓此经名字先不可得闻见有愈于王珠而今得见闻受持读诵又有胜于王之赏大功也是以为诸佛第一之说然有四种第一此明甚深第一故引喻而结如王髻珠深居九重之内也故曰如彼强力等二祕密第一如王髻珠唯王自知一切内外小大臣工皆不得而知故曰文殊师利此法华经诸佛如来秘密之藏于诸下三最上第一如王髻珠唯置于王之顶上也长夜下四不妄说而说第一如王髻珠日夜自护自非功盖天下可以继绍宝位者不赏故佛一向不妄宣说而今始说以法会应成佛之时至也尔时世尊欲重宣此义而说偈言常行忍辱哀愍一切是人得大利如上诸功德颂文共计一百五十句初尔时下十六句颂前节第四大慈悲行之文可解次譬如下四十二句颂法喻交明之文可解三我灭度后下六十八句四诸佛身金色下五字成文者二十四句共九十二句为发起下品而总颂安住四行者之功德也我X灭下求自觉也欲得下觉他也应当下谓欲自觉觉他得安隐须亲近前所谈之四行也读是下谓能亲近四行读经则意恒无忧恼身恒无病痛由是颜色鲜白可谓有中形外现生三业安乐也不生下来世三业安乐也众生慕如贤圣天童以给使用正意行之所感也刀杖不加下正身行之所感也若人恶骂下正语行之所感也游行下谓内德既盛外侮滋消故行如师子王慧如日光照皆大慈悲行之所感也以上现生后世昼分之功德若于梦中下现生后世夜分之功德故妙事以梦见言初见诸下梦见诸佛先说三乘法之妙事次又见下梦见自身亦说三乘法之妙事三又见诸佛下梦见诸佛后说一乘法之妙事四见身下梦见自身因闻一乘法得总持门证不退地具足因行之妙事五佛知下梦见诸佛因知巳得总持证不退入道之深故与授劫国庄严之显记成就果德之妙事以上五事约三世言六又见自身下约十方言谓梦见自身因佛与记后即入山林证实相以禅定而会集十方分身诸佛之妙事也诸佛身金色下释成其梦见诸佛相好皆由闻法说法自利利他故感得常有是好梦也又梦下以国王而舍家出家之好梦行诣下诣道树之好梦求道下得果之好梦成无下转法轮之好梦为四众下小乘法轮说无下大乘之法轮后当下涅槃之好X梦六种妙事明三阿僧祇劫之功德唯一梦五种好梦明一生补处唯一梦既皆一梦末世住安乐行持经者有何弊恶之难忍哉若后恶世下四句结前起后伏为下品张本妙法莲华经从地涌出品第十五从地之地即菩萨摩诃萨住忍辱地之地涌出者明无量菩萨皆由先安住柔和善顺堪忍地所涌出也此品解释上品伏疑发其下品寿量而应至嘱累品完宝塔中佛欲以此妙法华经付嘱有在之案解释伏疑者上品既教诸菩萨安住四行则得广说之善道致听受者多而卫护者众末后又说长夜守护不妄宣说恐疑者谓佛既自巳长夜守护不妄宣说何以独教法会发愿而广说佛既因中安住四行广说此经则果上应得无量无数大乘菩萨为弟子何乃灵山许大法会寥寥然仅得有数声闻受记岂佛于四行尚不足乎有此展转伏疑诸菩萨颔之而未及措诸口故假地方国土诸来之众请愿此方受持为发端而从地涌出六万恒沙等众见佛因中三无数劫发愿之大住行之深说此经之广致所教化弟子有如是无量无数之多且盛也然后诸怀疑者始知灵山一会虽法说三周记授万众莫过示佛与众生共有之智慧力涌塔变土按众处空莫过示佛与众生共有之神通力虽然如是总显吾佛世尊一生补处X最后身所具之寿命功德耳若夫三大阿僧祇劫持此经所得智慧神通寿命功德眷属为十方三世诸佛所独有者苟非遇其人则长夜守护不妄宣说矣故六万恒沙等众涌出后之必仮一生补处若弥勒菩萨者为当机问答其本末因缘发起我佛久远劫业巳成佛之寿命功德便末世持经者不可但通近迹废忘远本以蹈文殊之责弃舍所习诵废忘不通利也故曰从地涌出品尔时他方国土诸来菩萨护持读诵广说此经尔时谓说讫安乐行品之时他方者三变净土外之他方也过八下一恒河长四十里其中沙巳无数而复过八恒河沙数以沙派人多不可量也后起疑中云八千恒沙则千倍于此而白下他方之众闻佛说四行讫知末世说经之善道在求诸巳不求诸人遂知此土未必尽如持品诸畏难发愿他方持经者之言故请愿舍他方来此土广说也故云世尊若听我等等尔时佛告下他方之众虽是好心然亦小看娑婆世界无人物矣故云止等所以下征释谓所以先求其人发愿及得人而复止者何也非佛有拒绝不相容之意以我此土新得记者固畏难尚有佛旧所化不畏难者在故云我娑婆世界自有等佛说是时娑婆世界此界虗空中住佛说下谓佛才对他方菩萨说此土有众持经之X时果然娑婆世界大千地裂佛旧所化无量之众从下而涌出也是诸下谓涌出之众虽名菩萨其实都具佛之相好光明也先尽下谓涌出之众虽居地下其实大千地下尚有虗空世界也晋书天文志云日昼行地上夜行地下苟地下不空日何行焉此表诸法空为座之空见末世持经者外虽忍辱同地而内则空空如也是诸菩萨闻释迦牟尼佛算数譬喻所不能知是诸下谓诸菩萨非无因而至乃由闻佛音故从地下虗空而发来于地上之虗空也一一下师也头领也故曰皆是大众等各将下弟子也散众也谓一一为师者名带来弟子有六万恒沙之数也况将五万下从多至少次第叙至千万亿那由他分之一皆以恒河沙计数也况复千万亿下亦从多至少次第叙至五四三二一弟子者则以垓数计众也那由他云万亿在俱舍论五十二数中为第五之垓数故况复单巳下叙单丁不领众之人反多于领沙数垓数者无量无边算譬不能知也初多宝释迦同坐宝塔示佛知见不生不灭次龙女身垢往南方无垢世界成佛示佛知见不垢不净此中领众者固多不领众者为尤多示佛知见不增不减然后谓佛寿命无量无边无非俾人知巳与诸佛法身总是诸法空为相真不可思议也是诸菩萨从地出巳不令世尊生疲劳耶X尔时四大菩萨而说偈言世尊安乐少病少恼不令世尊生疲劳耶尔时世尊于菩萨大众中得闻是经入于佛慧尔时诸大菩萨而说偈言善哉善哉大雄世尊闻巳信行我等随喜于时世尊赞叹上首诸大菩萨发随喜心是诸下结上文故曰从地出巳各诣下谓一齐出后而各诣虗空至多宝释迦二佛前也到巳下先致礼二尊者本师也及至下次致礼十方佛者本师之分身也故以种种赞法而赞叹之住在下谓赞讫十方佛而各住在一面复瞻仰于本师及多宝也问奚不赞二世尊答于十方云赞叹于二尊云瞻仰文互见也是诸下牒自涌出之始至礼赞十方三世之终虽在一时实经多劫也此所谓摄长劫于短劫不觉有其延促矣是时下谓当此延促一际之时佛及四众即动而静可谓默时说也五十下叙由佛即动而静神力所持故令四众谓修如短也问劫名何义答婆沙论云分别时分故名为劫问五十小劫该多少时分答准论劫有三种一中劫二成坏劫三大劫中劫复有三种一减劫二增劫三增减劫减者从人寿无量岁减至十岁增者从人寿十岁增至八万岁增减者从人寿十岁增至八万岁复从八万岁减至十岁此中一减一增有十八增减名二十中劫经二十中劫世X间成二十中劫成巳住此合名成劫经二十中劫世间坏二十中劫坏巳空此合名坏劫俱舍论云如是所说成住坏空各二十中积成八十总此八十成大劫量累大劫量为十百千积成三无数劫准论中大劫可知未见小劫之说故依论覆折小劫亦可见以论既总各八十中劫成一大劫则覆折一大劫为八十中劫覆析一中劫为二十小劫则五十小劫是析两个半中劫所成然每一小劫该人寿十岁增至八万岁复从八万岁减至十岁则五十小劫经过如上五十番之增减摄在一时佛之神力可思议乎而文句云劫是时节数耳非三灾外物为小劫也若然则授记诸声闻成佛寿命不合止得三十二二十四等时节之短寿婆沙比丘问劫义佛言劫量长远非百千等岁数可知如是则小劫非是寻常时节小数明矣以上明十世古今始终不离于当念尔时四众下明无边剎海自他不隔于毫端四众虽俱悟入佛之知见得此劫剎修短无碍然尚未至究竟觉故两皆归功于佛之神力也是菩萨下迳应四安乐行为名大慈悲为室名上行以慈悲为诸行之上故诸法空为座名无边行以法空无边故不懈怠无希望名净行住忍辱地名安立行以忍始能安立佛法故上标六万恒沙等众表师资或具六度此以四摄法为六度之纲领故曰于其众中最为上首等以X上叙师资相见之义师有三世十方之分资有三业殷勤之礼着约多宝及十方分身言在大众下叙问讯本师尽契濶之情故不及多宝唯曰各共合掌观释迦佛也问讯以少病少恼为辞者娑婆世界堪忍之体如是故故前集分身佛后妙音菩萨皆以此为言也叙涌出之众数延促之劫量何等难思及叙问讯不异世能此又见娑婆世界堪忍之相用也少病约身言少恼约心言照安乐行读是经者常无忧恼又无病痛约自利问所应度下约利他问偈中世尊安乐下问教化大乘机不致病恼又诸下问教化小乘机不致病恼尔时世尊下总答不致病恼诸众生下别答所以不致之义所以下征明教化大乘机不致病恼除先下申明教化小乘机不生疲劳尔时诸大菩萨下上明多众初见寒温仪不可乱故但叙四众为唱导首此寒暄既叙礼宜俱赞故不问师资沙数垓数单数同声赞和佛德故以诸大菩萨为言善哉下七句即佛答辞述赞我等随喜一句谓巳咸乐随喜除先修学小乘者今亦得闻是经成其大机见佛将大就小会小成大之妙用也故佛亦善诸大菩萨不以先后小大新旧久近为碍也故云于时世尊赞叹等尔时弥勒菩萨及八千合掌供养问讯如来尔时等者准华严疏弥勒具云弥帝𨽻此云慈氏X姓也有三缘一缘过去劫值大慈如来愿同其号二缘得慈心三昧三缘其母怀时有慈心故名阿逸多云无能胜以生具相好功德人无能胜故乃释尊授记当来成佛补处慈尊及八千下皆补处位菩萨有如是之多而同作念也我等下释成作念上明远本能随喜近迹此明近迹顿废忘远本尔时弥勒菩萨摩诃萨合掌向佛以偈问曰无量千万亿大众诸菩萨为从何所来尔时下叙当机具他心通知众同巳疑并欲下谓苟众疑巳不疑巳可为决苟巳疑众不疑众可以咨今人巳皆疑故说偈问佛此照前第二节为问无量下指其来众昔所下谓素不相知故求佛说其来处及来之因缘此二句重问第二节既云先尽在娑婆下界虗空中住当机奚不见知而更问答一则第二节是经家叙置非佛之语一则娑婆有三千大千之别未知居若箇娑婆下界故示其癈忘章句而求说其通利也巨身下报身智慧下法身其志下应身此颂见诸菩萨身皆金色等文具此三身三德众生所以乐见而问其来之方也一一诸菩萨所将诸眷属犹不能尽知此照长行第三节问一一下总颂师资之数无量故恒沙不以数明或有大菩萨下十六句别颂师资之沙数千万那由他下八句别颂师资之垓数单巳无眷属下四句别颂无眷属之单数亦无量X无边无数之多长行沙数垓数皆从多至少唯单数反多于沙数垓数颂中即沙数垓数领众少者亦反多于领众者之多也如是下结多少皆难筹量是诸大威德精进菩萨众皆从中涌出此照长行第四节问准下颂是问本末因缘四义是诸下圆牒指上数有威德而具精进之众也精进六度之一乃成就佛道之因谁为下谁何也谓此精进威德之众是何佛为其师传说法教化成就于佛道也说法教化四辨之总故为精进者之缘从谁下问从谁佛发心得成佛之本约自觉言称扬何等佛法受行何等经典修行何等佛道通约自觉觉他言为成佛之末如是下结谓如此因缘本末诸大菩萨神也智也不从他处来乃从四方裂地而出是事大奇也问何处见诸菩萨具神智之力与精进也答如是时间经五十小劫徧礼赞三世十方诸佛问讯本师非精进神智而何世尊我昔来未曾见是事惟愿决众疑此颂长行第五节世尊下当机谓巳从佛以来未甞见有多众从地出之事也愿说下申请是从何所来一句及请来之国土名号也我常下谓所以请国土者以巳游诸国未曾见是众故于大众中不识一人也忽然下申请以何因缘集一句谓我既不识彼一人今忽从地而出愿说其来之因缘X也此所谓弃舍所习诵废忘不通利号之为求名也何则法师品佛既许末世持经者佛与同宿衣覆又许遣化四众八部为听众使不逆说法者之心而宝塔品会三世十方诸佛证其与释迦同宿之护念以彼例此则知今地涌之众亦是证明佛于三无数劫持经自证清净光明法身佛所遣化为不逆其心之听众也奚更求说国土与名号哉弥勒所谓忘失章句矣以上请决当机一人之疑今此下代八千恒沙众请决其疑结证序品光中所见第五事诸菩萨摩诃萨种种因缘种种信解等文宝塔品变土但变八方而上下二方未曾云变今诸菩萨从下方涌出后神力品虗空诸天高声唱言则属上方十方具矣此中本末之因缘一句结证方便品如是因如是缘如是本末究竟等故知音以因缘本末为训也自非一生补处慈尊示疑而佛寿量章句何得通利此又慈氏为末世持经者建大慈悲之室也尔时释迦牟尼分身诸佛汝等自当因是得闻尔时下牒起分身其佛下分身佛侍者亦同弥勒等动疑问此所谓主伴重重极十方而齐唱也证上颂今此之大会皆欲知此事尔时诸佛下谓既有当来现在佛问答须俟而闻之吁分身诸佛该多小数三变土该多少大佛一音而遍令法会得闻所谓圆音落落该十剎而顿周矣何玄哉思之X令成其观弥勒授记事出北藏中阿含经第十三卷圣字函尔时释迦牟尼佛欲重宣此义而说偈言当精进一心我欲说此事汝等一心听尔时下佛善当机能问大事上颂云本末因缘此云大事则分明谈诸佛为一大事因缘出现于世之正宗讵遑蚤判入流通分哉汝等下铠甲冑也曲礼疏云谓铠为甲者言如龟常吊土之有甲也冑兜鍪也谓弥勒等问事既大须得精进波罗蜜为其甲冑则发意如坚牢稳固无所挠动也以弥勒在日月灯明佛法中心常怀懈怠故以此勉之如来今欲下指通部言以此经凡所显示皆诸佛智慧故诸佛自在下伏指寿量及分别功德两品言以寿量品即远即近在此即在彼示巳即示他分别功德品闻佛寿量得功德者皆是诸佛自在神通之力故诸佛师子下伏指神力嘱累两品言以出广长舌上至梵世放毛孔光徧照尘剎满百千岁始收弹指謦欬之声伸一臂手徧摩无量菩萨众顶嘱累其经如是迅速之状皆是诸佛师子奋迅之神力故诸佛威勐下伏指法师功德及常不轻二品言以法师品用常精进菩萨为当机示为法师者常于此经精进勇勐故常不轻品以得大势菩萨为当机示为法师者能不轻于增上慢人则为得大势力故此中苟不伏指前后诸品则诸佛X智慧神力皆无所据纵多配合咸属牵强也偈中当精进下颂诸佛智慧汝今下颂诸佛自在神通此经二乘非信力不能实知十地非忍恶不能广说今慈氏等位居补处出于二乘地在等觉越乎十地故云出信力住忍善中也我今下颂诸佛师子奋迅所得下颂诸佛威勐问奚不伏指随喜功德品答法师功德品摄故此节因所问事大故特加勉励下节会通本迹如问而答尔时世尊说此偈巳欲重宣此义而说偈言阿逸汝当知我从久远来教化是等众尔时下许答当机阿逸多下对牒问中是诸大威德句以领其因我于下对前谁为其说法二句以答其缘调伏下对前从谁初发心以答自觉之本此中我字对问中谁字言是我释迦佛调伏此众发心也此诸菩萨下对前愿说其所从二句以答其来处于诸经典下对前称扬何佛法三句以答觉他之末谓此众大小乘诸经皆通利也思惟下释成通利以上答是从何所来以何因缘集二问巳阿逸多下申明住下界虗空义谓汝问常游诸国未见是众者以此众不乐在众多有所说常乐静处精进无息是以汝未曾得见也亦不下谓汝问于此众中不识一人者以此众初不依人天而住是以汝不能识也良由此众精进弥勒懈怠此众读诵通利弥勒弃舍废忘此众不依人天弥X勒好族姓一一背驰安得见而识哉常乐下申明不依止人天者以人天智浅障深此众乐深智无障也亦常下申明称扬何佛法脩习何佛道义调此众不唯乐我释迦一佛法道亦常乐习十方三世诸佛法道也一心精进下申明以何因缘集义谓此众为求成佛无上之慧有此因缘而来集也偈中阿逸汝当下颂牒答其因也悉是我所化颂答其缘也令发大道心颂答自觉之本也此等下颂答谁为其说法二句也依止下颂答其来处也宝塔品集分身佛照信解品并会亲族国王大臣等言此中照此是我子我之所生之言后嘱累品照凡我所有舍宅人民悉以付之之言常行下颂答申明未曾见是众也如是下颂答称扬何佛法修行何佛道长文答乐诸佛之法颂答脩行我道法佛与诸佛互言也昼夜下颂答以何因缘集之言在娑婆下颂答申明于众不识一人长文答以不依止人天颂答住下方空中义错综也志念下颂答申明此众所以愿住下方者以自利则便于坚固勤智二度利他则便于说法无所畏也我于下为下节张本长文云我于娑婆成菩提一娑婆该三千大千之广大佛以遍法界身化从地涌出之众本迹相当似无可碍故颂复以伽耶成正觉为言伽耶乃阎浮提之一城其地最近而人可到转法轮之时最少而人可知而涌出之众德盛人X多弥勒等曾未见未识今云是其教化发心住不退地悉当成佛则本迹实不相逮也此弥勒等于下节所以生父少子老之疑也故长行与颂不同有以也我今下诫信谓以上酬答汝问皆佛实语弥勒等当信也我从下照方便品我从久远来生死苦永尽等文为寿量品伏案前云伽耶成佛近地所化此云从久远教化以近迹不异远本久众即为新化弥勒等益难信也非谓佛法身寿量之长示现报化身之短人恶乎能知奇哉圣经岂容易知耶尔时弥勒菩萨摩诃萨闻此事巳亦不生疑尔时下当机领上文起疑恠之念云何少时领上颂我于伽耶城等四句教化下领上颂尔乃教化之等四句为案也即白下述疑恠之念质于佛谓佛为太子时出释宫去伽城不远舍俗出家得果之地甚近也从是下谓自从得道巳至今日始过四十余年其时又甚少也云何下谓云何于此近地少时能大作佛事云以佛势力功德教化如是从地涌出无量之众当得阿耨菩提耶此诚可疑也佛势力领前诸佛威勐大势之力佛功德领前诸佛智慧自在神通世尊此大下申明事大谓此大众算数无边非伽耶城之近地可藏也斯等下申明德盛谓此沙众实久远劫来于他无量诸佛之所植德非释尊四十年少时可化也今以他诸X佛所久远植德之沙众云是佛得菩提巳来所化自非猎取他有乃即成诳言故尤可恠也世孰能信哉故曰世尊如此之事等世所难信对上我今说实语汝等一心信譬如下喻近地少时能成大事固可疑其百岁下喻众多德盛成于近地少时为尤可恠老人指少年为父世有从父之子似不足疑第云生育我等则是适亲非从父之子比故难信也佛亦如是下法合其喻得道未久合色美发黑年二十五而此大众下合其人巳于无量下合其岁喻中但云具岁法中多具德为佛下具勤德善人下具定德得大下具通及戒德善能下十力四无所畏等德皆具巧于下具智慧辨才德也今日世尊下牒上指百岁人言是我子谓以彼久远劫具德人中之宝世所希有之众今日指是佛得道巳来所化发心得果实本迹不相逮故我弥勒等言世尊得道未久乃能作此大功德事如父小儿子老世所难信也我等虽复下谓我等是佛弟子虽信佛随宣方便言实智通亦但能取信于现在诸新发意者既居佛灭后恐未必信而反谤也唯然下谓佛能解我现前大众之疑不虑未来世人之不信也问喻中有少父指老子老子指少父法中但合少指老不合老亦指少何也答究文应有乃译人忽略然义直重父少子老一边故不合老指少也问经文何处见老认少为父答前初X涌出时礼赞三世十方讫然后独问讯释迦是老认小处尔时弥勒菩萨欲重宣此义而说偈言佛昔从释种教化令发心而住不退地佛昔下二十句颂尔时弥勒起至世所难信止之文譬如下八句颂喻可知世尊亦如下十六句颂以法合喻之文我等从佛下十二句颂但能取信现在等文求会通本迹发起下品也妙法莲华经如来寿量品第十六如来是诸佛独得十号第一之尊称寿量是诸佛与众生共有涅槃四德之实相初身子等诸分别解说此实相时而佛告以诸佛世尊唯以一大事因缘故出现于世是诸佛之有生也有生则寿在后乐说等诸会证此实相时而佛告以如来不久当入涅槃是诸佛之有灭也有灭则寿之量尽矣今欲显诸佛出现于世特报化身佛之近迹为众生作开示缘示有生法身如来之远本实不生也如来不久当入涅槃亦报化身佛之近迹为众生作悟入缘示有灭法身如来之远本实不灭也不灭不生故云如来寿量品方等第六经云寿命无尽名不共法何以故得法身故且以免法会之疑万二千声闻成佛寿命或云二十小劫或云无量阿僧祇劫其寿数如彼之长而释迦寿命反如此之短殊不知诸佛寿命各随愿力及众生善根所X感皆约报化身说若诸佛众生同体法性身之寿命非世间延促修短所可量也然必先涌沙众以发端者明会新权以归旧实不问报化身佛声闻菩萨久近之机总成究竟不灭不生一清净法身佛矣然后唯佛与佛之诸法实相始为究尽而如来是诸法之王若有所说皆不虗矣一经所谈佛之知见至此为极涌塔变土集分身出地众一大事本末因缘至此为畅前云如是大果报种种性相义等此也尔时佛告诸菩萨惟愿说之我等当信受佛语尔时下承上品三番是事难信而亦三度诫勉共信解也如来诚谛完药草喻如来是诸法之王若有所说皆不虗也之义照上品我今说实语汝等一心信之文是时菩萨下谓依上品必不能信须佛解说其本末因缘方能信解故三白巳复四番请惟愿说之为下节知诸菩萨三请不止之案应知自方便品巳来是明大事因缘相性体力果报之如是自此至经经终是明大事因缘本究竟之如是故佛必再三劝而诸菩萨必再四请也尔时世尊为诸菩萨三请不止那由他阿僧祇劫尔时下受上第四番请解说前颂我今说实语汝等一心听我从久远来教化是等众之案故曰知X诸菩萨三请不止等如来秘密下迳应上品诸佛自在神通之力惟其久近秘密始见自在此句实一品之大义也秘谓大事应不浅露密谓本迹固不易知神谓诸佛无漏精神命脉通谓在此即示在彼示巳即是示他相贯通而不相妨碍力谓虽示此彼自他皆能令人有开示悟入佛知见之力用也一切世间下牒起当机如来为太子时等可疑之言即神通以标其近迹然善男子下释明云何世尊于此少时大作佛事等可恠之义即秘密以标其远本谓一切世间天人等皆与汝弥勒同但知佛舍俗出家得果说法神通中近少之迹而不知佛有秘密无量劫来巳成佛讫神通中久远之本也今既释明则弥勒等所云得道甚近成就甚多父少子老之疑恠可化而为信解诚谛矣譬如下喻明远本使见其无量假使下以抹尘所点国土使见其无边诸善男子下教当机自审其边量使见无数尔时佛告下以尘校劫明佛成道巳来秘密远本寿命更多于上譬良由一成等正觉得证法身实不可以世界微尘多寡边量计其寿数也此与化城喻不同彼直以一箇三千大千世界为言此以五百千万亿等三千大千世界为言是能喻之数不同也彼喻佛之知见力无碍此喻佛成道巳来之喜X命无穷是所喻之事不同也自从是来我常在此娑婆令入佛道作如是说此节明诸佛出现于世由秘密神通之方虽示现有生而实不生自从下谓佛自过无量尘点劫来娑婆本界无数余国剎海固有此彼法身徧在教导此所以成秘密远本也诸善下谓从尘劫以至今日之中间或说得然灯记为发心之始或言入涅槃为究竟之终报化非无生灭皆方便权智之分别此所以为神通近迹也故曰如是皆以等诸善男子若有下申明谓佛所以秘本示迹皆以方便分别者以佛用五眼中最明之佛眼观众生信等五根之利钝而随方应度于十方处自说名异年殊亦复现于宝塔中以大音声言当入涅槃无非方便说微妙法令众生发欢喜心也诸善男子如来下谓示近迹成道者为众生乐小垢重德薄也然我下结前自从是来等文申昔秘远本今不秘而开显者以兹法会机熟弥勒等乐大不小德不薄而垢不重下品所以有分别功德之说也但以下结如是皆以方便分别一句诸善男子如来所演经典虽不实灭而言灭度此节明诸佛不久涅槃由秘密神通之力虽示现有灭而实不灭诸善男子下申明下节又以种种X方便说微妙法能令众生发欢喜心成此中能诠之教所度之机或说下释成如来所演等文说谓载于言者即能诠也巳身他身有其迹者即所诠也如化城品佛为巳身大通智佛及余十五王子等为他身余可类推示谓现于形者巳身他身如宝塔品多宝佛为他身佛与分身诸佛皆巳身事谓事业巳事他事如常不轻以忍增慢持经为事巳事也药王以烧身燃臂持经为事他事也诸所下谓经典所诠自他身事皆佛与诸佛本具一法身所示现故皆为实而不为虗也所以下征释谓凡言说之虗谬出于知见之不如实今佛既皆法身如实之知见故或说巳身他身皆实也以上为能知见三界下为所知见谓凡形相之虗谬缘于三界生死有若退出在灭之不如实今佛既皆法身如实之知见故见三界之相本无生死退出在灭故或示巳身他身亦皆实也非实非虗下谓凡事业之虗谬成于执着或实或虗或如或异之不如实今佛既皆法身如实之知见故见自他事业非实非虗非如非异此或示巳事他事尽皆实而不虗也不如下如同也谓佛所以说示自他身事皆实而不虗者以不同三界天人等知见有错谬而佛明见无有错谬也以诸下谓三界天人知见所以有错谬者为有种种性情好欲行业忆想之分别也欲令下谓佛欲令三界有错谬者种诸善X根亦如佛明见无谬故随彼性欲行想分别以若干缘喻说种种法由是所作佛事无暂时废息成佛有过尘点劫甚大久远之寿命实常住不灭也如是则无恠乎所成就涌出之众甚多初非伽耶城近迹之可疑也巳上明佛秘密法身远本之不灭诸善下明佛所脩报身寿命亦不应灭本行下因行广也所成下果寿应长有倍上尘点劫之数也然今下指宝塔中唱灭言谓据佛所脩报寿犹不当灭今便唱言灭者欲以灭度为度生之方便也所以下谓所以以灭度为教化方便者以若佛常久不灭而薄德者素不种善根之因感贫贱贪欲之果堕入忆见网中以巳方人谓佛不灭亦同巳贪欲住世视之为没要紧起憍怀怠不生诸好心也由是之故佛不以法报身所具所感寿命之实告而以方便向诸比丘说诸佛出世之难值者以薄德者经多劫于佛或见或不是皆就应化身言也故曰以此事故等斯众下谓斯薄德众生不见法身之理一闻报化难遇之说先不生难想今则生之先怀憍恣今怀恋慕先怀厌怠今生渴仰先不种善根今始种之秘密远本示现神道近迹有如此益故佛于法身实不灭中而言报化身之有灭也故云是故如来等又善男子诸佛如来法皆如是为度众生皆实不虗此结上文两节之义以为下文譬本又善等者谓X不生示生不灭示灭非释迦一佛创式乃十方三世一切诸佛度生方便之程法故皆为实而不为虗皆实不虗近应品首诚谛远照方便譬喻药草诸品言无虗妄之文应知要有此节三变土中多宝佛及诸分身佛之事皆完譬如良医智慧聪达于此好色香药而谓不美此节喻诸佛出现于世由秘密神通之力虽生而实不生也譬如下良医喻佛智慧聪达为良练药治病为医以上喻佛之在娑婆也以有下喻即徧余国前节所谓自从是来我常在此娑婆世界亦于余处等是也诸子于后下喻佛应缘他土此土众生即依外道学执我然我执为生死毒根轮回无巳故曰饮他毒药等是时下喻佛他土缘毕出现于本土也诸子下喻受我毒有深浅也深者失其本心为下不肯服药案浅者不失本心为下服药者案遥见下喻佛首出庶物无论失心与不皆知喜敬拜跪身业问讯口业善安隐归问讯之辞我等下述我病由痴误也愿见下喻求脩证也父见下喻佛愍众生因毒果苦也依诸经方喻佛遵十方三世诸佛即实开权之方便也求好药草喻佛说谛缘六度等法也色香下喻谛缘等法初中后善具足清白梵行之相也擣筛和合喻十二部经互有大小乘见脩证之对治也以上喻佛说法得法自在与子下喻教众生如说而行必致出苦X得乐故曰汝等可服等其诸下喻利根精进者如身子等千二百人昔除我执证罗汉今得受记作佛也余失下喻钝根懈怠者如五千退席初于序品未尝不同众礼赞及三请许说后各礼佛而退也故先曰见其父来等后又曰然与其药等所以下谓所以先同礼讯求治后不服药者何也以入毒深失心久故谓好药而不美也父作是念此子可愍寻便来归咸使见之此节喻诸佛不久涅槃由秘密神通之力虽灭而实不灭也父作下蹑上节余失心者等而言喻佛愍薄德之人于佛起憍怠为贪等三毒所中伤成颠倒也虽见下发挥颠倒见父求疗业属其颠与药不服尤为其倒我今下喻佛以灭度为教化众生之方便也以上叙父念即作下叙父言喻宝塔中以大音声普告四众谁能于此娑婆国土广说妙法华经今正是时如来不久当入涅槃也故曰我今衰老等是好下喻佛欲以此妙法华经付嘱有在故曰今留在此等作是教以下喻又复言其入于涅槃是时诸子下有六义喻灭度化生之妙一闻父丧心忧二念父在能救三惟孤露无恃四悲感有悟五知药色味美好六服药病愈喻斯等众生闻如是语生难想怀恋慕渴仰于佛便种授持读诵此经得开示悟入佛知见之善根也其父下喻既得此经开悟佛之知见则见自巳法身常X住不灭是其父来归也故曰咸使等诸善男子于意云何如法说我虗妄过者诸善下问答喻无虗妄例法无虗妄故曰佛言我亦等此约法身秘密远本结其不灭为众生下约应化身神通近迹不灭示灭结其不生亦无下结完诸佛如来法皆如是等一节初弥勒等云如斯之事世所难信又虑佛灭后诸新发意菩萨起破法罪业因缘故此重重校量使知诚谛不虗下品所以分别闻此品者之功德也尔时世尊欲重宣此义而说偈言自我得佛来所经诸劫数乃出为说法尔时下长文八节初节是诚信请说之辞例无颂故但从第二节颂起然颂第二节止得一行以长文唯重我实成佛巳来无量无边百千万亿那由他劫其尘点多之譬不过喻其上文故不颂也故曰自我得佛来等常说下即上文以颂第三节自从是来我常在此娑婆世界说法之文为度下颂于其中间我说然灯佛等文而实下颂然我成佛巳来久远若斯等文我常下申明谓佛既常不灭初未降王宫时何缘不见一是佛之神通使不得见二众生颠倒障不能见也故曰虽近等众见下谓众生因不见与佛同体法身近而不灭但见应化佛身有灭故供舍利怀渴慕质直意软唯愿见佛不惜身命故感佛及僧俱出灵山说法身常住X而不灭也此颂为是人故说我少出家等文大集经谓过去旃檀窟佛将涅槃时以天眼见非非想有一天人应度但迟八万四千劫下生人间始合其时由是旃檀窟佛虽方便示灭而以定力隐密其身俟其人劫满下世始为说法授记尔时唯其人见佛闻法余皆不闻不见等此也以方便下双结现生现灭皆方便也余国下颂亦于余处百千等文汝等下谓佛本在余国说法汝等不闻便谓佛灭殊不知佛为苦恼深者不现应化之身迨生渴仰则法身又出说法矣此节颂诸佛出现于世由秘密神通之力虽生不生之文神通力如是于阿僧祇劫久脩业所得此颂第四节诸佛不久涅槃由秘密神通之力虽灭不灭之文神通下一行是结上节以诸神通力等之文今判颂第四节者以第四节长文如来所演经典说示自他身事皆属神通力也故以如是为指法之辞然常在灵山及余住处是颂第四节如来如实知见等文以如实知见即佛法身真如实知见故惟法身徧在一切处故常在灵山及余住处此长文所以云三界之相无有生死若退若出等故旧刻云佛本不灭从略训也今广释者见颂文应长行也众生下谓佛虽不灭自众生见有灭颂长文以诸众生有种种性等文惟众生有种种性欲行想分别错谬故于不灭法身中见劫尽X火烧也我此下依报不灭颂长文如来明见无有种种性欲行想分别错谬故得寂光净土之安隐也天人下正报不灭也园林下申明依报不灭之光景众生下申明正报不灭之光景我净下结明佛土依正不灭众生依正烧尽而具忧苦者是有罪众生恶业因缘所感致故多劫不闻三宝名也此颂长文薄德之人不种善根等诸有下结明随佛居净土之天人或宝树以游乐或击皷而散华于劫烧尽中见不灭者乃三有中脩功德者之所感致故心和质直见其佛而闻其法永与薄德之人多劫不闻三宝名者异也或时下申明在此而说法有长短之不等谓为善根极深旧所化众说法身之远本故曰说佛寿无量长文所谓如是我成佛巳来甚大久远等是也久乃下谓为善根梢浅新得记者说应化之近迹故曰为说佛难值长文所谓或有见佛或不见者等是也我智下初云神通力此云智力慧光以神则示自他身事智则说自他身事故以上颂法身寿量不浅寿命下颂报应身寿量不灭长文所谓我本行菩萨道所成寿命今犹未尽是也故曰久脩等汝等有智者得入无上慧速成就佛身汝等下颂长文第五节谓汝弥勒等皆是有智之人既闻佛之法报化三身寿量远本近迹皆是神通方便勿于此涌出众生父小子老之疑将得道X甚近成就甚多之不信当断令永尽无余则知佛语之诚谛不虗也如医下虽总颂第六第七第八三节喻法之文其实申明初一行也谓所以教汝等信佛语实而不虗者以如医善方便欲救狂子生而言死佛救诸苦患在而言灭也以常下谓佛何故实在而言灭也以众生见佛常住而怀憍逸生则着欲死则堕恶故佛不灭而示现有灭耳以上颂完当品巳我常下为下品张本谓所以我生而言灭灭而复言生者以我寻常知其众生于道有行与否不能齐悟故于行道者说佛远本寿长不行道者说佛近迹寿短此乃随其众生应可度者说种种法也每自下谓我虽四十年前说生灭不定种种之法然亦每自作意我以何法令此于道有行否众生得一槩同入佛无上慧以成大因速成就佛身以成大果哉今说此经至佛寿量则无论弥勒身子等之新迹从地涌出之旧众皆得速成就佛身及无上慧矣机无三根法无三乘佛无三身至此益明矣妙法莲华经分别功德品第十七分别功德者谓大会闻佛法身寿命长远各分证佛功德于自心所谓得入无上慧速成就佛身也如有得无生法忍者有得陀罗尼门等者而佛各与其分而别之使知生佛法身虽共一体随机深浅证入而受用有万殊也如一月当天随水各分X其形影故曰分别功德品此亦诸佛自在神通力所加庇也不然何谈寿量于少时而力德遍于大会岂不速成就哉正照药草喻品如来无量无边阿僧祇之功德也尔时大会闻佛说寿命三藐三菩提心尔时下经家叙置叙得佛无上慧速成就佛身也于时下佛召当机分别其功德总牒起上品所说之法也六百下别叙得功德者之数目也此中得功德之人身有六根之通别位有三觉三贤十地多生之等级一恒河长四十里沙无数量况六百八十万亿那由他之恒河沙佛皆知其数一沙一人有如是众闻佛寿量得无生法忍之功德也准楞严经是得干慧地及十信位之功德者以楞严无生法忍列在三渐次后干慧地前故准仁王般若经是得第七远行第八不动两地之功德者以仁王五忍无生法忍居伏忍信忍顺忍后寂灭忍前故彼经云无生忍菩萨所谓远不动观慧等准本经以众生为言众生虽九法界之通称然实约一向未成佛者而得名若据上颂得入无上慧速成就佛身为言则此六百八十万等恒沙众生皆圆顿机一证一切证虽在干慧十信不妨即摄十地等觉于二经俱无悖矣但约位次第而训楞严为正若约六根而说此无生法忍该通六根以根根尘尘皆法身之无生将此无生之理忍可于心X故复有千倍下谓有千倍于六百八十万亿那由他恒河沙之菩萨也菩萨是将成佛未佛成之名为能得功德之人得闻持下明所得也闻谓耳根持谓住持陀罗尼云总持谓耳根中闻法身无生法忍之理能总一切法持无量义有闻与合故曰门楞严经云则汝法身同于断灭其谁脩证无生法忍是也准位是得十住位之功德者以持字中有住义故以上两项为三觉中之自觉皆约沙计数也自下十种约尘计数初复有下一世界即四大洲中一阎浮提之世界也然世界成于微尘以尘派众数又愈于千倍六百八十万等之沙众也得乐说下谓此尘众闻佛寿命长远得四无碍辨才中之乐说无碍辨也约六根是舌根以辨才属舌根故约位次是得十行位之功德者以辨才唯舌能行故次复有下六根则约意根位次是得十回向及四加行之功德者以旋是回向义意能周旋十方默容三世其疾俯仰之间遍行四海故此三觉中分证法身之自觉觉他也三复有下须弥日月四洲乃至梵世各一千谓之小千千倍小千谓之中千千倍中千谓之三千大千世界以大千世界折尘派众则又愈上两个一世界之尘众矣能转下谓此多众闻佛寿命得十地中欢喜地之功德也以不退是永不退堕于二乘地生欢喜故云转者谓自得不退复转不退地法轮于人也唯X下八生此中应十生当得阿耨菩提者以上叙次皆由少至多明增数不可思议四复有下二千即所谓中千世界乃从多至少明灭数不可思议见得果大者其众差小也能转下谓此多众闻佛寿命得十地中离垢地之功德也以第二地中于巳则戒度特圆破戒垢始能清净故于人则能转清净之法轮也此中应九生当得阿耨菩提皆不言者恐文繁而不奇也五复有下所谓一千个须弥日月四洲梵世为小千世界者也八生当得下谓有此尘众闻佛寿命于十地中得第三发光地之功德也以第三发光地望究竟妙觉地犹差八位故此下于果应有七生六生五生当得菩提于位应摄四地五地六地于世界微尘亦应曰多少接下四四天下等文始成次第而佛不说者一或前有八生后有四生中自具七六五生四五六地也一或当时得功得者人不合其生其地之数故前后超略也一或佛语巧妙欲一隅三反也一或译人省文见其错综而文言不板也六复有下谓有四个四天下之尘众也四生当得下谓此尘众闻佛寿命得十地中远行地之功德也七复有下谓三箇四天下之尘众也三生当得下谓有此多众闻佛寿命得十地中第八不动地之功德也八复有下谓两箇四天下之尘众也三生当得下谓有此尘众闻佛寿命得十地中第九善慧地之功德X也九复有下谓一箇四天下之尘众也东胜神洲西牛货洲北俱卢洲南赡部洲共一须弥一日月谓一四天下一生当得下谓有此尘众闻佛寿命得十地中第十法云地之功德也以法云地尚隔等觉地之一生故十复有下不曰天下曰八世界者谓有八箇阎浮提世界微尘数之众生也问八箇阎浮世界岂不同二四天下答四洲宽狭不等故值以八箇阎浮世界言佛眼所见佛心所知非忽略可多少者比乃毫𨤲不爽真知真见之语也皆发下谓有此尘众闻佛寿命以初发心即得十地以上等妙觉地之功德也经云初发心时即摄五位成等正觉是也此见大机众生直下顿证始觉合乎本觉符上颂得佛无上慧速成就佛身也註初依经约行布训似有渐次无非明此经为圆教圆其余经之所渐在闻佛寿量之一时而圆融也末发心一种依经约圆融训无非明此经为圆融中有顿证义不负佛我每作是意也又见功德之言虽同而各各证入非𢤱憧也以经观之叙得功德之文似有参差其实义自攸贯何哉初由闻寿量得无生法忍而后始能闻持由闻持而后能行四辨由行辨而后能百千万亿而回旋由回旋而后能转不退及清净之法轮由转二种法轮而后始能渐渐至于一生补处之究竟由至究竟觉而后始知释迦今日于伽耶城得菩提所得法身X寿命有过五百千万亿等三千大千世界尘点劫之多者总未离乎三大阿僧祇劫巳前为众生时最初所发菩心之一念也以故将得无生法忍者叙其始将发菩提心者叙其终使明一切众生不发成佛之心则巳若发心则三无数劫脩因证果在诸佛法身中直一念耳故经云佛子住于此是则佛受用常住于其中经行及坐卧是知若无过去住无生法忍之众生则无今日现在说寿量之释迦若无现在发菩提心之众生则无未来说寿命派功德之诸佛故经云愿我于来世长寿度众生如今日世尊说寿亦如是经文初后以众生言中十以菩萨言人数则河沙界尘为计地位则八生乃至一生为名文似夹杂旨实有在思之佛说是诸菩萨摩诃萨歌无量颂赞叹诸佛佛说下牒上文也乃经家叙置大会闻法得利之庆瑞瑞有七一于虗下华瑞散十方三世因果圣众二又雨下香瑞三于虗下天皷自鸣瑞四又雨下天衣璎珞瑞五徧于下宝鼎烧香瑞六一一下菩萨持旛上行瑞七是诸下歌赞庆佛瑞皆从虗空雨者佛真法身犹如虗空故也尔时弥勒菩萨从座而起偏袒右肩而说偈言佛说希有法昔所未曾闻皆发无上心尔时下佛说长文弥勒说偈可谓父作之子述之也又佛果觉弥勒因地上品既明因果同一法身X则弥勒颂即佛颂也初八句颂叙置之文有大力即秘密神通之力或住不退地一句颂得无生法忍者之功德以得无生法忍始能于地不退故其余次第以照长文更简净也问或住不退地与转不退法轮岂不混也答一住一转自利利他各为一义元不滥也世尊说无量不可思议法以助无上心上颂闻法得利此颂兴供养而呈庆瑞也世尊下颂佛所说法身寿命饶益甚多如虗空之无边地雨天下第一华瑞释梵下谓此华瑞来自三变净土外恒沙佛土之释梵诸天所散也雨旃下第二香瑞如鸟下谓华香皆如鸟飞虗空以供佛也天皷下第三乐瑞天衣下第四衣瑞众宝下第五烧香瑞其大下第六菩萨瑞一一下第七宝幢胜幡瑞亦以下谓幡幢无情物亦会歌咏佛德此所以为瑞也如是下结法与瑞希有故令大会欢喜诸天雨华香如鸟自上而下菩萨持幡葢歌咏自下而上灵山法会胜哉佛名下一行虽颂当节其实申请佛分别未来世人闻佛寿命长远所得其功德也又为下两节张本照至神力品止以彼品诸天于虗空中唱名是应此中佛名闻十方广饶益众生义彼诸众生闻名散宝是应此中一切具善根以助无上心义故弥勒颂完佛受请复说下二节文初节为分别一念信解者之功德应广饶益X众生一句次节为分别深心信解者之功德应一切具善根一句尔时佛告弥勒菩萨欲重宣此义而说偈言若人求佛慧于八十万亿于此无有疑又阿逸多若有闻佛无量无边能生一切种智尔时下标起一念信解寿量一品者之功德无有限量若有下因功德无量故以求无上菩提行前五度者相校彼以八十万亿等劫此直一念彼为佛果广行前五度此直一品略生信解功德不啻天渊者良由此一念即无念也无念乃当体全空之谓信为十善法之首解为五别境之一总为般若正因以般若之正因闻契佛与众生等有不生不灭之正果则行人无处无时不分证阿耨菩提之法身矣故其所得功德不可以算数譬喻校也若有善男子下既云为阿耨菩提则知其人尚未彻见佛与巳之法身在故虽多劫行檀等前五度除其般若正因不免尚有我法二执故其功德虽多乃不及于一念之信解也况彼前五度但为果海庄严无般若正因则终成散灭此一念信解既为般若正因直贯至究竟妙觉得此正信庄严自具故故曰以是功德等若善男子善女人有如是下谓一念信解佛寿命长远者功德所以多于彼者以彼于阿耨菩提法身遇逆缘或有退堕此则永不退堕也偈中若人下颂长行总标五度之文X于是下十二句别颂檀度前四句颂所施三宝后八句颂能施四事若复持禁下四句别颂戒度若复行忍下八句别颂忍度前四句颂能忍外侮而不动后四句颂能忍内慢而不恼若复勤下四句别颂勤度又于无数下十二句别颂禅度前四句明脩禅之法以空闲处行坐为缘除睡摄心为因中四句明由因缘而得诸定故安住多劫心不散乱后四句明由定心生福由福发愿由愿求无上菩提得一切智而尽定之边际是人下十二句结上起下颂长行以是功德比前功德至所不能知相校量之文其有下颂长行若善男子至无有是处之结文计二十二句展转详悉一念信解者所得功德多而且广之不容易也初四句谓若菩萨人多劫行道者始能闻而信受也次十二句谓顶戴信受者始能发愿于未来世如佛得长寿以度生如佛坐道场说法无所畏如佛为一切天人所尊敬亦说其法身不生不灭之寿量也末六句结上起下谓如上所说菩萨须具五种心始能随文义解佛语无其疑而有信也一深心二清净心三质直心四多闻心五总持心又阿逸多下蹑颂多闻能总持随义解佛语而申明之谓寿量品一品不唯解其义趣为多闻总持即解其言趣亦起如来无上之慧得无限量之功德也何况深心广闻全部自他俱利为书持等六种法师其功德更为X无有限量也略闻寿量一品起无上慧约得佛涅槃心言广闻全部生一切种智约得佛差别智言阿逸多若善男子善女人皆应供养如佛之塔上节但分别佛现在一念信解者之功德能成大因故末慧与智皆以能生能起为言此节兼分别佛现在灭后深心信解者之功德能成大果故末以趋道场起塔为言阿逸多下牒起现在闻说寿量一品者即见三宝正报之相以见佛佛宝共大菩萨僧宝说法法宝也又见下亦见此界依报之相有五种庄严一地如宝平二上金界道三宝树四宝楼台五菩萨处中若有下结明谓见依正如上者始成其深心信解之观相也又复如来下谓佛灭后未来世人既不得见佛现在依正经则不必定于寿量一品但若闻此经直口不毁訾心起随喜者亦即与佛现在深心信解者功德同也以闻经即具佛宝法宝心口与佛法和合成僧宝故故云当知巳为等此中起随喜心为下随喜品之伏案以上明略持者为深信何况下明广持者为深信谓佛灭后之人直口不毁訾心起随喜便具一体三宝依正观相何况以口全部而读诵用心全部而受持则此人三业巳为顶戴于如来矣阿逸多是善男子下谓未来广信解者既巳具一体三宝之正报而住相三宝之依报可以不须复造也所以下征释不须复起之义谓但持诵此经虽X不起塔而塔巳高至四禅庄严供养巳备极华香等之十种也以上但校持诵阿逸多若我下又校书写谓或自或他书持此经者虽不起僧坊而僧坊巳成赤旃檀三十有二间四事巳充足千万亿之无数矣故总结云是故我说等凡此皆因经文诠显理胜事奇故简其事行而校也况复有人下又明经虽理胜持经者不嫌理事兼行则功德为尤胜故譬以虗空之无边量疾至一切智也应知此校上节五波罗蜜彼除其般若此不除也若人读诵下校本节不须复起塔寺僧坊四事供养此仍起塔寺等并赞三宝行六度故其人之功德即为坐道树近菩提四威仪处皆应起塔供养一切天人皆视如佛塔也所谓简则全简收则全收一切其善根广饶益众生见矣尔时世尊欲重宣此义而说偈言若我灭度后能奉持此经经行及坐卧颂计七十八句若我灭度下四十六句颂但持经不须复起塔寺等文况复持此下三十二句颂持经者不妨事理兼行之文照常行可消须曼具云须曼那又云苏摩那此翻善摄意华薝卜此云黄华阿提目多伽此云无龙䑛三华皆香薰麻取油然灯不毒人眼妙法莲华经知音卷第五X法华经知音X卍XXX妙法莲华经知音卷第六姚秦三藏法师鸠摩罗什译明护国金刚寺住持如愚着妙法莲华经随喜功德品第十八随喜者准华严行愿品为十八愿中之第五愿谓凡见圣凡小大所作功德乃至一尘皆往诣其处而随分欢喜也以见闻随喜往古来今之事始能生如实智为众生如实而说不错谬故况随喜此经功德甚大故与校量法师品佛灭度后一念随喜者得记义也上品佛子住此地是则佛受用常在于其中经行及坐卧前二句法师功德品明也以六根清净功德是同佛之受用故后二句此品明之以往诣僧坊劝人坐听行则感上妙象马车乘坐则感帝释梵王等座是常在于中经行及坐卧故又从地涌出品上行等菩萨会言我等随喜今校其功德使彼不唯随喜且发心佛灭后受持得嘱累也尔时弥勒菩萨摩诃萨得几所福而说偈言世尊灭度后其有闻是经若能随喜者为得几所福尔时下蹑上品而不毁訾起随喜心为问以上品但校何况读诵书写广持者之功德尚未校不毁X随喜略持者之功德故弥勒今申问之所许也谓随喜之人得几许福也尔时佛告弥勒菩萨阿僧祇不可得比尔时下随喜之人有僧俗长幼从法下随喜之地有僧俗村市如其下随喜之机有僧俗亲识皆约最初一人而言是诸下即随喜之机次第二三叙至第五十起校量案故曰阿逸多其第五十善男子等若四百下众生无量有人求福下财施无边是大施主下法施无尽财施即檀度法施具戒忍进禅四度于汝意下问当机以明其福多佛告弥勒下牒前多福校第五十人随喜此经一偈者多福为少至不以譬喻知也阿逸多如是下以最后校最初其福不可得比也故曰何况最初等良由彼权乘小果此究竟大因必以自初沿至第五十人为校者字经三写乌焉成马法久讹传不无差谬而功德尤胜者显最初一念随喜之人固当授成佛之记而不误也大集经云众生之业性是颠倒二乘之业有边际故菩萨之业无边无量是故菩萨胜于一切声闻缘觉此财法并施之施主功德不可与一念随喜之菩萨业相校量见矣又阿逸多若人为是经故为人分别如说修行上节正随喜者功德此节旁赞者功德又阿逸多下现生植四威仪功德之因缘是下来世报其往诣得安行之果若复有人下现生植分座之因是X人功德下来世得坐天王人王宝位之果巳上明一人所感依报之功德也阿逸多下自他现生植正报之因是人功德下来世依正得与总持菩萨共生一处之果后品药王勇施等皆与持经者之陀罗尼呪故共生一处劝与劝者身根往请之所感利根智慧意根等受教之所感且约一生言百千下约千万生得六根功德言有音不清曰瘖一向绝音曰痖瘖痖之人口气多臭皆由前世谤法及阻人听经所致今劝人往听故声不瘖痖又听法华故口气不臭此约声臭论功德也舌常下约色相论齿不下口内之相无病垢黑黄疎缺落皆齿病也差向外之暴齿曲向内之钯齿唇不下口外之相无病下垂则长褰缩则短麤涩则苦疮胗则秽缺坏则露呙斜则歪厚大则蠢黧黑则滞劝人听经者皆无此口舌之嫌故曰无诸可恶恶嫌也匾𠥶踏鼻也曲戾歪鼻也陿长窄面也窊曲凹面也劝人往听元属身口身口既往喜生于心而喜形于面故鼻面皆无此不可喜之相也唇舌下谓劝听法者不唯无病恶且有相好也相好有七一唇严好则不垂缩麤胗缺斜厚黑二舌好无病三牙齿严好则不垢黑黄疎缺落差曲四鼻修美则不曲戾高直则不匾𠥶五面圆则不陿长貌满则不窊曲六眉高长七额平广则无诸可恶此三十二相少分之好校佛则未足比之天人则其足X矣世世下谓一世劝人往听感多世见佛闻法之信受教诲也则一大事因缘果报何盛哉阿逸多汝且下缴其旁替者之功德校量正持说者则功德益难思议矣故曰何况一心听说等此句伏下品谈法师功德之案尔时世尊欲重宣此义而说偈言若人于法会得闻是经典其福不可限若人于法会下九行颂初节若有劝一人下九行颂次节长行前者颂文后之妙法莲华经法师功德品第十九上品一念随喜不名法师者非本意颛业故此品既恒心顗业故眼等六根受持读诵解说书写为功而获见闻三千大千世界色等六麤分别不错不坏为德以法师保人天范维凡圣其功德等佛故曰法师功德品问法师品六种法师一念随喜一种既巳鸣德供养一种胡不言之答实论功德须受持读诵解说书写自他皆得开悟本有佛之知见若夫供养礼拜唯获福田故不校也或有受持读诵等为法供养亦摄尽也故药王本事品有法供养之校量尔时佛告常精进因缘果报生处悉见悉知尔时世尊欲重宣此义而说偈言若于大众中以无所畏心肉眼得如是尔时下总标持经者得六根功德千二百八百当X如首楞严优劣必常精进菩萨当机者见功德由精进致也是善男子下别叙眼根功德必曰父母所生肉眼者见经功德殊胜持者不待修得天眼通即凡眼便为佛知见矣下五根同此见于下依报横竖世界相续亦见下正报善恶众生相续及业下业果相续偈五行初行颂总标次四行颂别叙弥楼云光明七金山也问持经者多功德未验何也答不常精进故即常精进文字者尚少况如说修行乎苟如说而行勺水同江海撮土等大地举目无非妙法矣复次常精进如是分别种种音声而不坏耳根复次下标功得千下具德以是下总叙象声下别叙三种车声啼哭愁叹象马牛曳车之悲苦声螺声下四种乐声笑语人闻乐之欢乐声男声下人间凡圣是非悲欢六对声天声下天上八部声火声下人天共有四大声地狱下天人共有三途声巳上世间六凡声比丘下出世间四圣声以要下总结持经者之功德尔时世尊欲重宣此义而说偈言父母所生耳清净无浊秽功德巳如是初四句颂总标次五十六句颂别叙后十二句颂总结横遍十方竖穷三界六凡四圣之声无远迩小大持经者不移于此而遍闻于彼杂而不坏一而能别者良由圆通本根合乎法身功德固当如X是迦陵频伽云好声鸟其鸟在㲉声巳压于众羽命命即共命一身二头神识互别报命相同故曰命命胜天王经云生生光音二禅天徧净三禅天有顶四禅色究竟天复次常精进若欲分别为他人说忆念不谬复次下标功成就下具德受持读诵解说书写属眼舌身意四根耳鼻似无干也亦叙功德者以初受时耳得音声之先鼻出入息便于读诵故以是清净下闻人间无情香也须曼那解见五卷末闇提云金钱华末利云鬘其华可作鬘故波罗罗云重生多摩罗䟦云性无垢多伽罗云根又复别知下闻人间有情香也持是经者下闻天上无情香也波利质多罗云员生树其根茎枝叶能逆风香五十由旬拘鞞陀罗云大游戏地树又闻诸天下闻天上有情香也胜殿娱乐淫欲香法堂说法智慧香诸园游戏散乱香梵世有顶禅定香巳上并六凡之香也及声闻下四圣之香虽闻下结成持经者鼻根功德殊胜虽香有人间天上世出世别曾不因不合闻而坏根错境忘其所在而谬其说者佛知见所具也尔时世尊欲重宣此义而说偈言是人鼻清净于此世界中先得此鼻相初四句颂总标长文唯香颂亦闻臭须曼那下六十四句颂人间情无情香诸天若行坐一行应译X置天女所着衣后天上诸华下二十八句颂天上情无情香诸比丘众下二十句颂四圣香末四句颂总结也六凡四圣人物贵贱山林市朝隐显乐苦持经者一闻香气皆悉能知者一则经之功德殊胜一则持经者非巡行数墨乃神契乎法身根符乎佛知见也谈耳鼻二根声香之法文字如江海潮波一层压一层繁而有趣问六根奚于声香而广衍也答声是此方教体香为圣凡同乐故侈言之复次常精进又能出于深妙法音复次下标功得千下具德舌根功德不出尝味说法二种若好下释尝味之德好丑约饮食之质言美恶约饮食之味言苦涩物乃质与味丑恶不美之极者在其舌根下此经一相一味故持经者遇诸丑恶极不美之下物皆变成极美之上味如天之甘露也若以舌根下释说法之德此经深妙众经中宝故说者出深妙声能入众心令众喜乐也又诸天子下申释于大众中之众有天男天女欲色界之分闻是深妙下申释入心令喜谓由说者言论次第分章折句合佛意而不紊乱故能致天之男女来听也及诸龙下列余七部男女亦如天部也天部但曰来听余七部则曰亲近敬养互言之以上天龙外护也及比丘下人间内外护有四等一僧俗四众二国王王子众三羣臣众四小大X轮王众乃一时云集众也故曰乘其宫殿等以是菩萨下长随影响众也故曰尽其形寿等又诸下谓不惟但得六凡众且得四圣众加护也是人下谓不唯但得四圣护念且得十方诸佛偏向说法致能受持传讲也尔时世尊欲重宣此义而说偈言是人舌根净终不受恶味或时为现身初行颂尝味德余七行半颂说法德是说法之人一行长行无文颂增广之复次常精进皆于身中现其色像复次下标功得八下序德身之功德不出清净现相二者得清下得清净德喻如瑠璃见者欢喜其身下得现相德有通有别三千下通序依正升沉之广多生时下通序依正果报之差别悉于中现者持经者色身合乎法身也及铁下别以铁围弥楼山之小大申明上下好丑善恶之依正以銕围在下为丑恶处弥楼等在上为善好处故约欲界一界言下至下别叙阿鼻有顶申明三界上下好丑善恶之依正以阿鼻云无间在地狱最下为恶丑处有顶乃色究竟天与空无边处邻为最上善好处故悉于中现者持经者法身不外乎色身也若声闻不谓不唯一身现六凡色相虽四圣人说法音声相亦于身中现也是十法界无往而不成实相妙法矣X尔时世尊欲重宣此义而说偈言若持法华者其身甚清净一切于中现若持下颂清净德又如下颂现相德长行但譬瑠离颂中复喻明镜唯独下谓法师身虽现十法界依正之相人所不知而巳则独知之也昔弥勒下兜率天为无着说瑜伽论唯无着见余皆不见华严五十三参多于身中流出十法界像三千下颂通叙诸天下颂别申长文无水颂补现大海以上颂六凡诸佛下颂现四圣虽未下结显经之功德殊胜谓法师虽未证佛无漏清净法性身而父母所生寻常色身有类乎果觉现相也问蕞尔眇躬胡能若是答弹丸之镜能持万仞之山顷刻之梦能现百年之境然皆有为法生灭心也今经诠佛与众生平等共有之佛知见持经者能常精进自然反常合道何疑为得其信论四种镜者谙此复次常精进亦是先佛经中所说复次下标功得千下叙德意以通达为德以是下通达一为无量自利利他德意根云闻者一则意待耳先闻而后通达一则前五根具同时意根故也诸所下通达无量为一即俗即真德以诸所说佛法及治世资生业皆从俗谛无量实相正法皆属真谛唯一法故三千下凡心通也虽未下见经之功德胜也是人下圣性通也圣凡心性既皆得通故思惟筹量皆合先佛典诰X尔时世尊欲重宣此义而说偈言是人意清净明利无浊秽持法华经故是人下颂通达一为无量等文是世界下颂通达凡心之文十方下颂通达圣性之文悉知下颂通达无量为一之文持法华下颂见经功德殊胜之文良由此经诠显生佛等有虗寂之佛知见持诵者朝夕清净熏习六根中无一法不灵且妙也此品影起下品常不轻迹以便现神力嘱累于上行等菩萨佛灭后在此娑婆世界广其持说也妙法莲华经常不轻菩萨品第二十常不轻者释迦往劫常以六根礼拜四众云我不敢轻慢汝等汝等皆当作佛致其骂辱恒不变志由是增上慢辈无如之何遂以常不轻名之后得威音王佛先所说经受持感六根清净为大法师故曰常不轻也上品既言其法此以人证使知灵山一会许大果报皆由持经为因行而得又照寿量品诸佛威勐大势之力一句故以得大势菩萨为当机而点明之意不持经者以增上慢为势持经者当以不轻增上慢人为大势也尔时佛告得大势菩萨有二万亿佛皆同一号尔时下将欲举人证法而结尽巳前诸品也以获大罪报如前所说是如譬品偈文所说为下增慢四众获罪之案其所得功德如向所说是如法师功德品所说为下常不轻获益之案得大势乃往X下常不轻所师之佛具十号也威以形言音以声言王者自在义兼形声而王于威音那畔也故有威得劫名离衰有音得国名大成也其威下彼佛说法义该五乘一人二天三声闻四辟佛五菩萨乘故叙为天人阿修罗等为说法之总叙为求声闻乘等为说法之别小乘究竟云涅槃约断德言大乘究竟云佛慧约果觉言为菩萨云因阿耨等者以凡为菩萨者必先发阿耨菩提心为因修六波罗蜜为缘故得大势是威下叙彼佛之寿命长远及正像法之永久也其佛饶益下叙二万亿佛初佛之终于此国土下叙二万亿佛第二佛之始如是下即初二两佛叙满二万亿佛名号皆同俾见我释迦亲近佛多尽行道广其授受有所自也此完譬品为身子述成我昔曾于二万亿佛等之之案最初威音王如来既巳灭度号之为常不轻最初下谓二万亿之最初佛正像法灭后法末而人恶也增上慢意恶有大势力身口恶以意恶有未得谓得之慢身恶有打掷之势口恶有骂詈之力故曰有大势力尔时下谓不轻当彼时欲众生作佛人恶而巳特善也以何下征其得善之名是比丘下释成其善之实礼拜赞叹身口二业善不敢轻慢意业善而是下谓不轻因三业善人作佛既不持经之实故不以文言为正务也乃至远见X对上凡有所见为近相知言故凡近相知虽见不轻礼赞尚不加骂詈此四众既远不相知故一见授记作佛即加骂詈也言是无智下述其骂辞如此下上远见约地遐迩此多年则经时久故不唯骂詈则加杖石打掷乃人情厌烦不信则侮世常态也问此虽好心带累不信者堕苦岂不为多事乎答诚然第不如是诸增上慢人总无成佛之期此释迦知其为累亦是暇顾前诚身子无智人中莫说此事政为此耳避走下谓不轻虽避远其害诟辱而退息其善行所谓得持经之实也以其下结答以何因缘等之征辞因其实而成其名谓上慢辈见骂辱不止末如之何遂即以不轻口中之言增一常字詺其名也是比丘临欲终时于虗空中功德成就当得作佛上节叙由实得名此节叙由因得果是比丘下不轻地远时长受骂辱而不退息者得诸法空为座也故将命终而于空中闻威音王佛在时所说之全部经也悉能受持六根之功即得下六根之德如上谓如上法师功德品所说此所谓改麤身为妙质也更增下谓易短寿而成长年也于时下先倨之人见其下复恭于法此又见不轻以妙法为大势力故以三力言大神通力者即改形易寿之谓也乐说辨力者即广为人说也大善寂力者即前直受诟辱而不怀于念不报于言也是菩萨复X化下谓毁僧谤法者尚植成佛之因而上值下化者固当得成佛之果也故有三番值佛之叙得大势于意云何常应受持读诵解说书写是经得大下昔因今果一人也若我下因深果速皆属此经也此完首节获益之案得大势彼时下昔之恶因也二百下昔之恶果也此完首节获罪之案毕是下昔有善因也完上节皆信伏随从之案尔时四众下今有善果也完上节复化千万亿众令住阿耨菩提之案此承上节校明彼此今昔功过而结证法师功德以劝持也得大势当知下总结法会之始至此品之终而起下八品之流通分也然此数句义最重为流通源故尔时世尊欲重宣此义而说偈言过去有佛号威音王天人龙神所共供养此颂初节过去下该尽二万亿佛始末神智无量法身也威也将导一切般若也音也天人下解脱也王也即名以颂其实是佛灭后法欲尽时不轻菩萨能忍受之此颂第二节是佛下最初一佛末法时也有一下持经师也时诸下慢法众也计着于法谓执着我法也不轻下颂所以具不轻之实也诸人下颂所以得不轻之名也其罪毕巳临命终时渐具功德疾成佛道X此颂第三节金刚经云是人先世罪业应堕恶道以今世人轻贱故先世罪业即为消灭当得阿耨多罗三藐三菩提今于不轻云其罪毕巳者可见佛在因地亦尝造罪故受人辱但以持经重作而轻报也临命下以经自觉自利也复为下以经觉他利他也不轻命终下正与金刚先世罪业即为消灭当得阿耨菩提之义同也功德云渐具者因行要积庄严劫国等始得圆也佛道云疾成者果海满在初心见地略无一毫钝滞也彼时不轻则我身是世世值佛疾成佛道此颂第四节彼时下颂昔因今果之师见传法之功德不虗也时四下颂昔因今果之众见今佛前听法非无故也我于下见佛前世由劝人听经为因故得今日复开示教人令住涅槃为果也世世下谓佛岂止于威音王佛一世为然乃于二千亿日月灯明佛及二千亿云自在王佛等诸佛法中世世皆受持如是经典也此应长行若我于宿世不受持读诵此经等文初亿亿下谓佛于此经虽云前世劝人世世自持其言似容易而不知说一前世则经过亿亿万劫至不可思议之许多世始一遇其时得开此经也次亿亿下谓说一世世又不知经过亿亿万劫至不可思议之许多世始一遇其佛而说此经也是故行者下谓以是佛于此经若闻若说经劫之多易而难之故凡在佛前诸X修行者于佛灭后得闻此经即与佛久远劫海前所闻同也勿生疑惑云汝闻异于佛开也以佛知见一开佛闻众生闻同一法身虽多劫直一念也应当下谓既知巳闻同于佛闻多劫元直一念则佛灭后诸修行者应当一心学佛忍于增上慢辈于难说之经而广说之即为报佛之恩也如是则闻者即同佛世世值佛虽远劫即近劫也说者亦同佛疾成佛道虽渐修即顿证也经文读之似平易而照前应后一句有无量义在中其涵畜之妙非具眼者莫知正宗分止此下八品为流通分流通其序正也然流通有二一本分流通神力嘱累两品是也以是三分中之本分故二支别流通药王本事以去六品是也宣师所谓支品别偈不无其流故妙法莲华经如来神力品第二十一如来神力者初劝新得记者发愿广持说提婆品是教大会学佛求法为弟子之道上将嘱累其经于旧所化众说常不轻品是教大会学佛说法为师保之道总照法师品为弟子者应视师如佛以如来供养而供养之为师保者弟子于礼有所未尽应以大慈悲为室柔和忍辱为衣等此教菩萨法因缘本末究竟可谓至矣故此本即现神力嘱累完塔中佛欲以此妙法华经付嘱有在之案故曰如来神力品照寿量品诸佛师子奋迅之力一X句以所现神力以师子奋迅状故然如来二字该尽释迦与分身诸佛以俱现神力故神力照经则有十种一广长舌上至梵世二一切毛孔放无数光三一时摄百千岁四謦欬弹指声遍三变净土外之十方五十方地震六他方众生遥见此方依正生喜七他方诸天虗空中唱此方三宝依正之名劝随喜致礼八他方众生遵其天命称礼兴供九供养之物变成宝帐覆诸佛上十他方此方通为一土凡此皆诸佛之神力也尔时千世界微尘等菩萨解说书写而供养之尔时千世下此诸菩萨初虽精进然不好在众住于下界是心有所躭其静趣者及闻佛音声从地涌出修敬后但曰我等随喜未尝发愿广持及佛谈久远寿命属此经分别大会功德属此经一念随喜六根清净引常不轻之人而证法师之功德皆属此经末后佛复痛加劝勉故始肯舍巳所躭从佛所嘱而发愿广说也故曰我等于佛灭后等究其愿辞处之广狭心之缓急有两不同于持品诸发愿者何则药王等虽各发愿此方他方周旋往返十方持经然奉佛命不得佛心故佛皆不放心瞑目而付嘱也惟此千世界尘众发愿举其处则曰于佛灭后世尊分身所在国土灭度之处是持经之处无量扩乎其不止于周旋往返一佛灭度后之十方世界也以佛分身无量世界亦无量X故举其心则曰我等亦自欲得是真净大法是持经之心充乎其不同于八十万亿那由他诸菩萨言我等敬信佛悉忍是诸恶惟愿世尊在于他方遥见守护以畏恶求护终是赖佛行事少不得意多见其抑损或生其退屈也惟此大众自欲得是真净大法则上不恃佛下不畏众即佛不见护亦自无怨以自欲得是真净大法故故得其佛命而惬其佛心即现神力而嘱累也恐法难会请以喻明譬世人之有诸子将受父之家业各陈其志于父有愿但在家中管事而不费家中之物者此药王等发愿本土持经者是也有畏家缘𤨏屑人情难浃愿往外面经营者此诸新得记发愿他方持经者是也有知家中外面悉是父事愿内外总摄不畏嫌疑此八十万亿那由他众发愿周旋往返十方世界持经者是也然尤不得其父放心瞑目以交付嘱累者以此等虽不畏难往返十方可谓具足勤忍矣但尚推是父事于巳则莫过代父行事耳如是则费有所不惜而利有所不增也若夫一子知父之家业悉是巳有乃我为子者所当自欲得者有无倚赖全不恃父不问内外小大皆愿管到则父必知此子既云家业是自巳欲得必内不费本外增其息即有所出必有所入其父辛勤所得之产得其人有所交阁身虽殁而目始瞑矣此千世界从地涌出之众发愿欲自得真净大法X受持读诵此经者是也前云六万恒河沙等菩萨一一各领六万五万恒河等眷属今云千世界微尘等菩萨者以彼师资沙数垓数单数会其尘数则有一小千世界之微尘多也故前后叙异尔时世尊于文殊师利等通达无碍如一佛土此节经家叙置佛以十种神力嘱累也尔时下谓佛欲以此经付嘱本土之众故于文殊等旧住本土众前现大神力也云旧住者显上行等从地涌出六万恒沙等众皆是新住此界者何则如文殊在过去二万日月灯明佛最初一佛法中为妙光法师教化八王子其第八子名然灯佛释迦于然灯佛始发大心如是则知妙光之时释迦尚未知名姓故称文殊等为旧住娑婆世界之者宿也出广下大神力现于舌相舌在佛口不过尺寸出之则广长至于梵世岂止覆面哉凡人不妄语则感舌长舐鼻今佛出此见说此经授记声闻成佛若因缘譬喻果报等言皆是真宝也一切毛孔下神力现于身相身有无量毛孔孔有无量光光有无量色皆徧照十方世界也舌相约竖言故云上至等身相约横言故云遍照等其宝互现也以三变净土广大之世界旧住新集无边之圣众无前后左右佛一舌一身无不悉见其神力宁不大乎此所谓佛身充满于法界普现一切羣生前也以上叙释迦一佛之神力也众宝下叙释迦分身诸佛X之神力也此为诸佛师子奋迅之力者师子兽中王性喜绣逑雌雄戏舞之时长出其舌举身毛色皆现金光观者无前后左右一时俱见首在巳前此师子之奋迅状也诸佛法中王性喜妙法今因付嘱此经现其舌相身相奋迅之状如之故取喻言而结证法师品我尔时为现清净光明身之案释迦牟尼佛下牒佛与分身诸佛正现二种神力时不唯横竖界广亦经岁久时长也故云满百千岁问佛寿止得八十如何一时云满百千岁答黄梁一梦生平事业悉完况佛神力摄长为短延促一际可思议乎然后下叙佛与分身诸分现身相神力也摄收也对上出广长之出字言声欬收舌相入口之声俱共下佛与分身诸佛初舌相出时手各结印故今收舌则印解而左右手各弹指出声也是二下谓声相神力亦互徧十方界也以是观之则三变净土外尚有十方诸佛世界在蠢尔众生执一巳所有欲大于人何其隘哉故造字者以自大为臭也地皆下地震有二缘一见无情器界妄结今欲发真归源故震一欲三变土外众生见我娑婆主伴依正通为一界俾发愿往他方世界持经者没处去也故震其中众生下谓彼十方有情初被我法二障所障虽同佛与分身诸佛一处有眼不见今得佛神力震开聋瞽见佛愿力所成十方诸佛主伴之多身及见佛慧力所成三世X诸佛过现之一身也此所谓随缘赴感靡不周而恒处此菩提座以上叙彼见此一体三宝中依正分明之佛宝也以见下见一体三宝中不离佛左右之僧宝也既见下应知彼十方佛土之众皆是前变土时所移置之天人及许说时五千退席之慢众初因怀增上慢被障所障不得见此法会妙境寿量品所谓以诸神通力令颠倒众生虽近而不见也至上品既叙佛因中为常不轻菩萨时尚不宿嫌于增上慢人况今成佛果上反有退席移置者终不令见耶故以神力加被令见也寿量品所谓令其生渴仰因其心变慕时我及众僧俱出灵鹫山也是退席移置者无心希宝自然而至矣故曰皆大欢喜等即时诸天下叙彼十方佛土之众又承诸天力得闻此土一体三宝中依正之名及法宝名也过此下教知此土依报之名是中下教知此土正报法主之名今为下教知此土法主为法臣所说之经名此与譬喻品身子授记时为诸声闻说大乘经等五句相照应汝等下教随喜其法亦当下教供养其佛皆诸天教者结证法师品我时广遣天龙等为其集听法众之案弥勒所谓佛名闻十方广饶益众生是也彼诸下叙彼土众生遵天命而礼念佛也以种种下遵天命而兴供养以表深心信解也弥勒所谓一切具善根以助无上心是也所散诸物下心通法变乃佛与分X身诸佛等大慈悲心为室柔和忍辱为衣之所感故散物皆合成宝帐覆葢佛上也于时十方下初佛三变净土犹多移置人天今既容退席移置者见闻礼敬则退者进而移置者元不曾动故十方世界通达无碍如一佛土吾佛多宝佛分身佛愿心满而法报化三身宛然一体也凡圣土方便土实报土同一寂光无彼此色相可见也华严经云若有欲识佛境界当净其意如虗空远离妄想及诸取令心所向皆无碍杜顺偈云若人欲会真空理身内真如还徧外情与无情共一体处处皆同真法界皆此义也妙法谈至此佛神力现至此无鍼锋处不是佛法身充满无微尘孔不是佛净土完全知此见此谓之开示悟入佛之知见也一大时教何有奇特如此吾信法华经真为诸经中之王矣尔时佛告上行等菩萨大众诸佛于此而般涅槃尔时等者上节神力云于文殊等者以文殊师利等八万大士往劫各有本所事之佛各受过本佛之嘱累如文殊为日月灯明佛弟子药王为日月净明德佛弟子皆有嘱累之文皆非释尊所化弟子乃旧住此界之耆宿故现神力非耆旧不足以证此节以智力嘱累而告上行菩萨等者上行等是释尊所亲化适嗣故经非亲法嗣不足以累也诸佛神力下牒上节神力之大也若我以是下谓X此经功德智慧之力深也以要下谓上所现广大神力既不能尽此经之嘱累当摄广大以从要略明之也如来一切所有之法者指如是相性体力作因缘果报本末究竟等一大事因缘佛知见之心法言也如来一切自在神力者指眉间光照东方现塔变土出多宝集分身接众住空涌众于地六十小劫如半日乃至上品声色二相使彼见此合界为一一大事因缘佛知见之心力是也如来一切秘要之藏者指为二乘授显记说昔所得小果非真又说一切声闻内秘外现提婆为师龙女成佛如来久巳成道寿量无边皆一大事因缘佛知见之心要也如来一切甚深之事者指大通佛时为十六王子威音王佛时作常不轻比丘皆一大事因缘佛知见之心事也皆于下谓以上所诠皆载此七卷能诠文中宣示显说无毫忽隐覆也是故汝等下劝当机为六种法师如法修之于心也所在国土下劝当机为六种法师敬持法之人敬有法之地皆应起塔而表显也经卷住处七项分别一园二林三树四僧坊五俗舍六殿堂七山谷旷野所以下征释人及处皆起塔供养者以其处即菩提场其人即佛在菩提场成佛转法轮般涅槃为大事也尔时世尊欲重宣此义而说偈言诸佛救世者住于大神通不可得边际X长文三节此颂初二两节诸佛下谓诸佛因救世而住神通因悦生而现神力也舌相下正明神力无量之相为求下正明悦生谓因悦求佛道之众生而尺寸之舌上至梵世丈六之身放无数光皆世间希有事也以上颂色相之神力诸佛声欬下颂声相神力谓口指之声闻于十方无量之地六种震动者是诸佛欢喜上行等菩萨诸佛灭后能持此经现此声相无量之神力也嘱累下谓诸佛所以现无量神力者一则为嘱累其经一则为赞美持经之人虽无量劫以神力赞美持者功德皆不能尽也是人下申明所以许大神力多劫赞美不尽者以持经者功德无边涯无穷尽如十方之虗空也能持是经者则为巳见我决定无有疑此颂第三节也初能持下六句谓持经者见经即见三世十方诸佛及佛所教化诸菩萨也次能持下八句谓持经者不唯见佛菩萨而巳即令十方三世诸佛生欢喜又于十方三世佛前即见即供养巳诸佛坐下十句谓持经者不唯见佛供佛令佛欢喜而巳即诸佛于菩萨场中所得秘要之法自巳亦不久而证得以成自觉也又于诸佛所说诸法与义名字言辞欢喜乐说以成四无碍辨成觉他无穷之益如风在空中无敢障碍也于如来下十句谓持经者因得四辨如风无碍故于灭后X凡佛所说诸经因缘之来端次第之章句无不随义而说皆如实相也又如日月之光明能灭众生长夜之暗一动一静皆教无量菩萨究竟住于一乘为自觉觉他觉行圆满也是故有智下总上义以劝持此完宝塔品诸偈文案妙法莲华经嘱累品第二十二古註以言叮咛曰嘱以事付託曰累尔时释迦牟尼佛从法座起则为巳报诸佛之恩尔时等者上品为进五千退席及三变净土移置之众故坐现神力此品为嘱累其经重其授受故从法座起身出塔外而立现神力也神力云大者良以三变净土涌出多众佛值以一手一时不遗一人而徧摩其顶信乎佛力之为大矣喻品为我身手有力是也以上经家叙置结证法师品则为如来手摩其头之案而作下佛语叮咛成智力嘱累结证法师品则为如来所遣行如来事之案谓佛经劫之多修行之苦得法之难今容易而付嘱汝等者直欲汝等一心广布增其法利不使末世众生虗过时劫于阿耨菩提大事因缘妄自作难耳故曰汝等应当一心流布等如是三摩下初令流布增益义重利他第二第三嘱累义重自利兼利他也所以下征明谓所以佛以多劫苦修极难得之法反不惜而令汝等广布者何也以佛有大慈悲无少悭恡亦不畏世人同巳之易成佛也能X与下正明佛有慈无恡不畏人同于巳故能与众生三种成佛之智慧佛之智慧者佛者觉也但觉自心是佛此自觉也空观慧也如来智慧者如谓本觉真如也来谓从本觉真如来度生也此觉他也假观慧也自然智慧者自谓自在然谓天然此恐众生不知本来是佛自在天然定执必从空涉假起爱见大悲而成我等四相故空假后明佛与众生总是一心不假修习虽涉三观元自在天然也此觉行圆满中道观慧也如来是一切下结成佛有慈无恡能与三慧为九法界众生之大施主也汝等亦应下嘱诸菩萨既为佛子应学佛有慈无恡也于未来世下教学佛与众生假观慧也为令其人下教学佛与众生空观慧而自然智中观慧在其中也巳上教遇大机说一乘之法也若有众生下教遇小机当学佛于一乘作三乘说也汝等下谓上行等菩萨但遵佛教即为报佛之恩更不必他图也宝塔中付嘱有在之案完于此时诸菩萨摩诃萨唯然世尊愿不有虑时诸下上品诸菩萨发愿直欲自得真净大法是自利之心多也故佛于此品加其神力摩其顶门然后叮咛一心流布广令增益是欲利他之心重也诸大士既闻自他俱利两足尊成欢喜徧满于身恭敬益加于心而复命孝顺之辞再四出于于口矣故曰如世尊勅等此结完拒他方过八恒河X沙数菩萨诸愿此方持经之案尔时释迦牟尼佛闻佛所说皆大欢喜尔时下谓诸佛出世一大事因缘既交付巳果前所集之分身佛应各还本土也多宝下谓乃旧封其塔户也问何不亦命归于下方答尚欲留证宿王华之请药王本事教妙音来见文殊受观音之分璎珞成无尽意之福田故本分流通讫支别流通有六品首置药王本事者药王持此经为一切众生所喜见不惜烧身然臂见法师品之所因及持品之发愿也药王持经于此方之行则苦矣于他方之音则未妙故受之以妙音来往品见八十万亿那由他众周旋往返之轨范矣周旋于世界为人虽妙往返于自身为巳则不自在故受之以观音普门品见上行等六万恒沙之众自欲得真净大法无非普门自在之业矣流通至普门自在则可谓总一切法持无量义故受之以陀罗尼品以陀罗尼云总持故流通至总持则上合十方诸佛本妙觉心下合六道众生同体悲仰庄严妙觉王剎之行至矣尽矣而无以加矣故受之以妙庄严王本事品妙庄严王成佛之果普贤劝发成佛之因欲明此经因该果海果彻因源则无越乎内树四德外全万行不舍宝威德上王佛国而来游戏于娑婆世界故受之以普贤劝发品而告终焉此支别流通六品次第密显此经为度生出苦之X药王而申明其法师品至嘱累品无非为佛所护念之教菩萨法也然此六品于本经各为一支别明一行故名支别流通分妙法莲华经药王菩萨本事品第二十三药王等者娑婆世界众生病多且重菩萨得此经之药王为世良医能令寒者得火躶者得衣商人得主孩子得母渡得船闇得灯贫得宝民得王故曰药王然要能堪忍众生之病与同忧患而不退息为本事故曰本事准楞严经自陈圆通是因无始劫为世良医乃至分别味因佛印记名为药王准本经原名一切众生喜见因于日月净明德佛法中精进修习此经得普现色身三昧之药故名药王也又本事者谓自得三昧后烧身身生然臂臂复是其本有之事故应知楞严但说得救世出世间治病之药法华所说乃世间出世间出世间上上药中之大药也二经各述一事尔时宿王华菩萨白佛言歌叹于佛以为供养尔时下当机谓娑婆为五浊恶世人所畏惮而药王菩萨于持品独发愿游于此土者有云何本事也世尊是药王下谓药王今日所以能游娑婆者必多劫能受习难行苦行故愿于多分中解说其少分俾天龙等部众闻而生喜倣风而行以持经也尔时佛告下先叙药王本所事之佛名与十号其佛下叙大小乘法眷之多佛寿下谓佛与众位X有尊卑寿相齐也彼国下谓国土纯净庄严盛也一树下谓大小乘众坐处树离其喜尽一箭力之远也应知彼佛菩萨寿命既长其身亦巨此一箭之道亦不如今之百步八十步之近数也名义引嘉祥云一箭道二里或云取射垛一百五十步或百三十步百二十步等诸宝台上等者谓台上不但大小乘众坐更有百亿诸天作天乐歌舞为供养也尔时彼佛为一切众生喜见即为其父而说偈言大王今当知我今行彼处舍所爱之身说是偈巳而白父言合十指爪以偈赞佛容颜甚奇妙光明照十方我适曾供养今复还亲觐尔时一切众生喜见菩萨世尊犹故在世尔时日月净明德佛一切人天得未曾有通节叙喜见菩萨往劫得此经之药王故有烧身身生然臂臂复之本事也事系一案不可断截故作一节训尔时下叙净明佛为喜见及众说妙法是一切下叙喜见独如说而行习其苦行经时久而证得法身也以现一切色身三昧即法身故法身为能现一切色身是法身中影像为所现故然法身即色身色身即法身似一而多虽多而一法华定力为然故曰三昧得此下喜因得遂于果也即作下念既得果应报其恩也即时下三昧中能现一切色也以华香皆属色法故此香下谓香少X而价重也名义云千二百黍重十二铢然则六铢是六百粒黍数也从三昧下念三昧所现属于神力凡得法身大士皆能巳独欲烧身成法供养也即服下欲化秽质成香体也旃檀谓牛头旃檀义翻药与薰陆乳香兜楼婆草香毕力迦丁香沉水名义云阿伽嚧此云沉水香出阿那婆达多池边名莲华藏然如麻子大丸普熏阎浮提界胶香即松香类又饮下谓既以香为食复以油为饮俾火易着也满千下谓饮食香油欲经时久俾纯香无秽光明得长远也香油涂身下使通体成一蜡炬状也以神通下谓然身供佛一是神通力一是愿力故得光明大且普也其中诸佛下诸上神力供养不如以身供养之言明身供养是真精进所以名真法供养也若以下校神力供养其余财施皆不及也善男子是名下申叹法施尊上所以胜财施也准华严行愿品法供养有七种一如说而行二利益众生三摄受众生四代众生受苦五勤修善根六十舍菩萨业七不离菩提心今喜见菩萨一举而七行皆具矣其身火然下谓所然之身随所服香油之力尽而尽也一切众生下三昧中能现一切身也故命尽复生于净德下晋译先云忽然化生后云结跏趺坐为顺化生照前彼国无有女人案即为下以偈述往事见一切众生喜见菩萨元是王子也说是下以往者所行归功德于佛X法也晋译偈后有父王赞善欲同诣佛之文有此义更足也得解下一切众生谓十二类生其语言实难尽解而喜见解之然语者心之声得十二类生之心则得其总持也复闻下谓得陀罗尼后复闻此经有如是数偈也名义云那由他云沟葢准算经数法十等亿兆京秭垓攘沟㵎正载则沟为十中第七数风俗通云千生万万生亿亿生兆兆生京京生秭秭生垓垓生攘攘生沟沟生㵎㵎生正正生载又亿有四一以十万为亿二以百万为亿三以千万为亿四以万万为亿今于八百千万亿后复云那由他明具四等亿故名义于亿后註那由他为沟也甄迦罗等在俱舍论六十大数中为第十六第十八第二十数也大王我今下谓彼佛既现在彼法又多得不可不申其供养以重报其恩也白巳下叙请佛之仪异乎凡常水陆䟦涉也往到下叙见佛之礼赞佛之言顺乎法报也容颜甚奇妙赞佛报身光明照十方赞佛法身我适曾供养言有昔因今复还亲觐言当报本喜见偈赞讫问佛犹故在世者谓巳则再世而庆佛常住也尔时日月下谓佛法身固常住而应缘则有尽也故命备涅槃之具以候灭度之时也又勅下总付佛法家业不出人与法也亦以下别付佛法家业不出依报国土正报伇使也所有下託后事也如是下完前灭尽时至之案此足见药王虽于持X品发愿持经而佛嘱累无与者以药王元是净明德佛弟子曾受过彼佛之嘱累故但可证其法与神力而不得交付家业也尔时下示同世孝不能忘情故动悲感也即以下遵付嘱焚身起塔广令众生造福也旃檀云海此岸者以此校彼价重故𧂐音自谓以旃檀置地也复自念下谓上所为不足愿复欲然臂成法供养也便语下先安众也当一心念谓多众合为一心不可各为其念良由人心如水念如波心念合一如波澄水静见然臂而不惊惧乃后得三昧之先基也作是语巳下谓然臂时久令人得益也得益有二令无数下一令求小乘及寻常人并发大心也皆使下二令由前一其心念今皆得其三昧也尔时诸菩萨下大众示同忧患以启喜见之立誓也于时一切下喜见誓未巳而复全其臂者谓色身不能拒法身见此经为药王之有效也故曰令我两臂等由斯下谓烧身身生然臂臂复皆出于志诚非弄奇好怪显异惑众也故感天动地雨华为瑞应也此虽叙药王本有之事实欲佛灭后诸持经者取法之然自佛灭度后谁行此精进哉唯二祖可禅师立雪断臂堪彷彿也佛告宿王华菩萨乃至一四句偈其福最多佛告下会昔通今俾见喜见药王前后异名元是一人也其所舍身下以巳说者例未说者尚多也X宿王华若有下谓佛灭后若有人发心求阿耨菩提广大法身虽不如喜见烧全身舍两臂但能于色身中然手足一指之少分供养佛塔而此人即胜过舍国城等外财之福也以其为未见之法身而舍现前难舍之色身故若复有人下谓设另有人元不求阿耨菩提但求人天福报复不能烧身然臂及手足指但以宝满大千供养四圣所得福德又不如但受持此经一四句偈者为多也何则以经诠法身能持者则闻佛知见彼求人天福报然身损财乃以苦欲舍苦于法身色身皆无益不得与药王菩萨同日而语妄自损伤父母之遗体诚可愍也宿王华譬如一切川流江河所得功德亦复无量通节申明上节往劫喜见今所以名药王者以得此药王之经也故前以十喻喻此经之为王后以十二喻喻此经之为药宿王华譬如下承上文言谓所以烧身臂指宝满大千供养四圣皆不如授持经之一四句偈得福为多者以此经在诸佛所说诸深大经中校量诸经譬如川流江河之深大此经则譬如其海为第一之最深大也良由诸经所说有声闻乘有辟支佛乘有菩萨乘三乘中声闻辟支佛乘为浅小菩萨乘为深大是对待之深大此经为第一之最深大者此经以不说有三唯说一乘之为深大也不说有三者不是削去其三X乘也以三乘无是一乘所分出也唯说有一乘者非三乘外另有一乘也乃即会前所说三乘成今之一乘也如川流江河无是海之所分及至终竟还归于海是以喻此经在诸深大经中为最第一之深大也又诸经深大者诸经岂不云一切众生本来成佛乎岂不云一切众生皆有佛性乎虽如是说然二乘人实不知本来成佛成何等之佛皆有佛性佛性在于何处今经授身子等万二千人成佛之显记则佛有其名居有劫国庄严法眷寿命及正像法住世久近而转记何人如是则诸经向所说一切众生本来成佛义至此经始亲知亲见而宝授矣岂不如川流江河之归于海乎延至谈法师功德品皆曰父母所生常眼耳等但持此经则皆清净又知诸经向所说一切众生皆有佛性不在别处直在吾人父母所生寻常眼耳等之六根中也如是六根涌宝塔变净土集分身出沙众接众处空多劫半日又亲知亲见而必真矣岂不川流江河之深大一到海则为第一之最深大乎此授持一四句偈者虽曰少分如饮大海中一勺水之多而四天下川流江河之味全饮尽而无余渧矣故以海之第一深大而王百川喻此经之第一深大而王于诸经也以上初以深大喻又如土山下第二以高上喻土山即寻常土石诸山黑山俱舍论谓有三重黑山绕四部洲小铁围山X绕小千世界大铁围山绕中千大千世界十宝山华严经云一雪山二香山三柯利罗山四僊圣山五由干他山六马耳山七尼民他山八斫迦罗山九宿慧山十须弥山以上用海之与山在地成形者为喻也又如众星下第三第四用在天成象者为喻喻光明各有第一也以月能照夜明踰众星此经照无明长夜踰于众经日能照昼明破诸闇此经破一切不善之闇比众经不同以众经破闇乃费修证此经不持修证但知举手低头皆巳成佛则一切恶业黑闇举着皆化成佛知见矣又如小王下第五第六第七用天地人三才中最尊者为喻喻此经其尊其王其父皆第一也以上七种以世间六凡为喻喻此经无上义以诸喻各重在无上义故又如一切凡夫下第八第九第十用出世间四圣喻喻此经正等义以诸喻各重在正等义故然第八喻不唯喻经兼喻持经者亦为第一也宿王华此经下十二喻喻此经正觉义以诸喻各重在正觉义故能救等者谓经具大悲义故能救人令拔其苦恼佛知见一开虽有五逆三途之苦恼皆消灭故能大饶益等者谓经具大慈义以充满其愿是与乐义佛知见一开随居何类作何行业皆有其本领得如愿故以上是法如清凉下十二句用喻发挥充满其愿具能X救人离苦恼义如渴寒躶商人子渡病闇贫民贾容等通明病义苦恼义皆有愿欲义如池火衣商主母船医灯宝王海炬通明药义具能救义皆须充满也此法华经亦复下是以法合喻之辞若人得闻下照六种法师十种供养以劝修行也多以灯言者破无明黑闇之对症药故薝卜云金色华又云黄华须曼云善摄意华波罗罗云重生华婆利师迦云雨华雨时生故又云夏生华夏时多雨故那婆云杂华摩利云奈华又云鬘其华可作鬘故以华薰麻取油点灯非徒能明亦多香气也宿王华若有人闻智慧禅定无有与汝等者上节明一部经之为药王校受持者之功德无量此节明但持药王一品者与受持一部者之功德无异宿王华下一品也若男若女以佛现在而言也若有女人下男子但闻即得功德女人须受持始得后世不受女身可见男身贵于女也若如来灭后下但以佛灭后之女人如说而行全部者言也所以然者除三恶道则女人为最苦故益显非女人者功德尤盛也以生净土校者此经是生净土之因也梵语阿弥陀此云无量寿是得此经之果土也不复下无三毒大小随眠之秽也得菩萨下有六根之净也必以七百万等明所见之佛数者佛知见不限乎六根六尘之量也是时诸佛下赞因行汝今巳能下赞果觉因果皆大故为多佛X神力守护而一切三乘人定慧不如也宿王华此菩萨成就如是利益无量一切众生宿王华下谓上节以持一品者与持一部者相校其功德者以此药王菩萨功德智慧之力大也故人但闻药王本事品称赞一言之善者其人现世身口皆出香得功德又与持一品者相等也是故宿王华下前以十九品嘱累旧住娑婆世界上行等菩萨故以此一品嘱累当机也恶魔上还该置无令二字始顺不然应削去断绝二字亦顺所以下征明此经之为法药之有效也知音训此经为药王准此宿王华汝若下结明受持者得法药即为法王之不远也故勉求佛道者应恭敬其持经之人则可得其法药也说是下结证现前闻一说品者即得法药其药名解一切众生语言之总持也多宝如来下结赞当机者以得其请知佛不以此经付嘱药王等之义其功德大也妙法莲华经知音卷第六X法华经知音X卍XXX妙法莲华经知音卷第七姚秦三藏法师鸠摩罗什译明护国金刚寺住持如愚着妙法莲华经妙音菩萨品第二十四妙音者准经是因中供雷音王佛十万种伎乐并八万四千七宝钵果上感得能周旋往返十方世界以妙法而随类普现一切色身三昧以持经者得名也故曰妙音菩萨品尔时释迦牟尼佛放大人相白毫光明徧照其国尔时下将叙妙音本所事之佛先叙释尊能照之光从肉发眉间二处出也光表法身在诸佛报化身先为无见顶相不可以彼国佛乃菩萨之大身而轻此土佛及菩萨之小身生下劣想何则若以诸佛报身有相而观彼国菩萨之身长四万二千由旬固巳大过我土丈六佛身况彼国之佛身长六百八十万由旬乎是亦难彼此相见矣若以诸佛法身无相而观彼土佛及菩萨虽长且大都照在我土之佛光中故放光必曰大人相等有以也肉髻相者观佛三昧海经云如来顶骨团圆如合葢拳其色正白有五大梵相生时摩耶及姨母皆悉不见其五梵相开现光照梵世复过上方无量世界化成云台诸佛境界十地菩萨之所不见发长一丈二尺五寸如绀瑠璃宛转于顶皆成螺文故又谓之螺髻华严经云荷载众生首成就顶上X肉髻故及放下观佛三昧海经谓佛眉间白毛有诸轮郭足满五尺如瑠璃筒玻瓈珠显现无量百千万色初生纳妃出家成道各现长短不同徧照下经初光照东方但曰万八千世界今曰徧照百八万亿那由他恒沙等世界则法会始终远近有异总不离生佛等有一常寂心光随事显理实无小大也过是数下谓净光庄严佛国犹在百八万等世界外见我佛之光远大不可思议也国与佛皆以净名者约依正皆为净法身也华严十身相海品云次有大人相名安住一切世界海普照云放宝光明充满一切虗空法界于中普现净妙道场及佛菩萨庄严身相令其见者得无所见此之谓也释迦下谓彼佛之国虽大且多我佛之光皆照徧也尔时一切净光庄严国中如来功德智慧庄严尔时下叙净光庄严之佛国无数故曰一切有一下谓彼一切国中皆有一妙音身为当机也久巳下福足而悉下慧足得妙幢下福慧两足所致三昧计一十六种下经文自有一十六节而解俾见三昧之实不然此中徒训字面于义无涉也如是下谓此十六三昧为首其余三昧尚多故以等字言以法身大士凡所动息云为无非三昧无非名持法华经故释迦牟尼佛光照下谓妙音知我佛放光初意即白彼佛欲来此土供佛及见文殊等X众为请也尔时净华下彼佛总诚妙音莫轻此土依正生下劣想以顺此土之形妙音须改现小身先作下劣观想故善男子下别释莫轻此土依报佛身下别释莫轻此土正报而汝身下用彼显此俾见十方国土佛及菩萨之身正大福德光明皆超越此土也经云为人短小轻蔑人故岂我土依报秽恶正报卑小佛及菩萨皆种轻蔑因耶无非顺机示现可生下劣想乎故曰是故汝往等晋译云佛土本空众生罪福现有不同是也妙音下当机谓巳舍净诣秽元仗佛力何彼此小大之不相融摄肯改形异质生轻劣想哉故曰我今诣娑婆世界皆是等于是妙音菩萨不起于座甄叔迦宝以为其台此节叙妙音来仪释第一妙幢相三昧也以妙即妙心幢有摧邪辅正功能而以莲华表其相故于是下标起入三昧之式明妙音以法身与我释迦相见宗门所谓不许夜行投明早到是也华严经云菩萨在一佛国闻法受持其身不动以三昧力于不可说佛会中在在现身亦不分身亦不起定各各出生不可说不可说三昧身如是次第一切诸劫不可穷尽是也以三昧下谓妙幢相三昧之力能即远而近故隔彼百八万亿那由他恒沙等世界外去其灵鹫法座不远现宝莲华也莲华以八万四千言者一则扩一心之量合法门及烦恼X之数一则预示妙音同来法众有如许之多阎浮下叙其华相阎浮檀树其大荫盖南阎浮提滴水人地土成赤金他金无以为比甄叔迦云鹦鹉嘴其宝红色似之此经名妙法莲华故妙音将来先现此相见经题莲华非目世间常所有红白莲华乃其瑞应宝莲华也故下节文殊以是何因缘而现此瑞为问佛以为听法华经为答有以也尔时文殊师利法王子亦欲供养听法华经此节虽问答上节义其实是即妙幢相三昧示第二法华三昧也文殊诸佛之师示不知而问者明法华三昧要其根本智者始能究竟文殊师利白佛言彼菩萨来令我得见此节即法华三昧致申问答示第三净德三昧也以净即清净法身德即净法身中具报化身色相大小威仪进止之功德故文殊下问种善本者欲显净法身为诸善根本也问修功德者欲显由净法身起行始成功德也而能下欲显由净法身为诸善本德始能即远而近即无而有现若干千万莲华为大神通力也行何三昧下文殊问三昧名字示巳欲从净德之名入净德之实而修行之庶同声相应同气相求乃能见妙音之报化身也以色相大小威仪进止属报化身故惟愿下谓妙音报化法身自非佛力加被巳不能见也古德颂云彩云影里僊人现手把红罗扇遮面丞须着眼看X僊人莫看僊人手中扇今文殊求见妙音色相大似要看僊人手中之扇者也尔时释迦牟尼佛文殊师利法王子欲见汝身尔时下文殊求佛示相佛不亲命而推重多宝佛者示第四宿王戏三昧也以多宝为过去古尊宿之法王来游戏此土故时多宝下一切净光庄严佛国去此娑婆世界有百八万亿那由他恒河沙数世界之遥妙音既入定于彼此以一音相召而来何其易且近哉非宿王戏三昧之神力岂能如是其义奇哉于时妙音菩萨于彼国没于时下示第五无缘三昧也谓于彼国没是彼国佛法之缘暂无而至此土建无缘之慈力故与八万四千菩萨俱共发来头面礼足奉上璎珞此节示第六智印三昧以智即妙音成所作智及佛妙观察智印谓佛菩萨智两相印证而不可改易也与八万下印定所来人数与前所现华数不易所经下叙来仪三瑞一地六震二天雨宝华三天乐自鸣是菩萨下印定色相大小有八种一目青如莲二面圆逾多月三身金色四具庄严五威德盛六光明七相具足八身坚固入七下印定威仪进也诣此下印定威仪止也以价下印定供养亲近礼拜于我之言凡此智印类同世法皆不期然而然故曰三昧X而白佛言世尊安隐少恼堪忍久住不而白下虽妙音传彼土之佛问讯我佛其实示第七解一切众生语言三昧也以问讯之辞皆此土一切众生之语言而妙音能解故少病约身问少恼约心问起居下申问身之少病世事下申问心之少恼以上问能教化主无多下问所化机宜能不具大小随眠烦惑不无不孝下问众生俗谛事不敬下问众生出俗事能降伏下问众生真俗修行魔障有无事皆问现在生佛也久灭度下问过去佛往来事又问讯下亦问过去佛身心事彼土之佛岂不知此土佛与多宝身心等事莫过主宾之分世界之仪妙法不异世间法也问妙音前辞彼土之佛彼佛会无此问今奚曰彼佛问讯答以文理求前合有此译者恐繁故前影略今独彰显也问妙音问讯佛奚不詶答理合有之亦译师欠详润也世尊我今欲见多宝佛身故来至此世尊下妙音初意到此土元为供养现在三宝礼佛后见宝塔巳闭故託佛请见示巳所得第八集一切功德三昧也及示周旋往返持经义也以求见多佛是集一切功德合人情之周旋故时多宝佛不启塔但赞善者谓但完初意则一切功德巳集不必更欲见我身也故曰汝能为供养等尔时华德菩萨白佛言百千万亿那由他佛X尔时下前文殊见莲华兴起三问一问种何德本有大神通二问行何三昧巳欲效修三求佛加神力得见色相大小威仪进止逮妙音来直完第三请而初二两请尚未结案故华德复请示妙音所得第九清净三昧也以昔供云雷音王佛伎乐宝钵为清净之因缘今生净华宿王智佛国得现华等神通为清净之果报故华德汝但见妙音菩萨变为女身而说是经此节示第十神通游戏三昧也以种种现身皆神通游戏故华德汝但下谓华德唯见妙音能现菩萨身而不知彼于种种类中皆能现身说法也或现下释成现种种身梵王色界不叙空界者无色质故说现色亦摄空故帝释欲界自在欲界第五天大自在欲界第六天中摄夜摩兜率两天天大将军者名义云天台释散脂修摩为天将大军其形八臂骑孔雀擎鸡持铎捉赤幡统辖三十八部巡游世间赏善罚恶故称天大将军毗沙门智论谓福德之名多闻四方乃北方天王也摄东方等三天转轮王有金银铜铁之分诸小王者谓除四轮王余皆为小国王菩萨皆能现身也长者风俗通云年耆德艾事长于人居士楞严经云爱谈名言清净自居宰官大则宰相小则县官婆罗门云净行亦云毛道凡夫以上皆约现男子身或现比丘下约男女并现说以比丘尼优婆夷是四众中X之女身故或现长者妇女下梵语婆利邪此云妇妇对夫言女对男言童男童女未有夫妇道者或现天龙下八部也问前叙诸天此奚复赘答前三界天主故各各列名此八部无天则无统属故不言某天以上现乐地身诸有下三途苦地故不言现身但云皆能救济乃至于王下应译着现长者妇女身前置之末者以王宫后妃等名位虽贵夫妇之乐或乏其苦亚于三途故不叙妙音说何法而两叙说是经典是经即指此经也以法身大士于十法界一动一静皆妙法故华德是妙音菩萨大神通智慧之力其事如是此节示第十一慧炬三昧也以若干智慧明照娑婆世界等是慧炬义故华德是妙音下承上节言谓华严等止知妙音能救护娑婆世界梵王等诸众生现种种身说其妙法而未知彼于一切净光庄严国中其神智变化亦如此土同时各在而无所损灭也是菩萨以若干下若干有数多少巳知之义谓华德纵知妙音以现梵王等若干智慧明照此彼两土令梵王等各得所知而尚不知彼神智变化同时遍应于十方恒沙世界亦然也良由妙音菩萨得法华经力证得法身而法身遍在一切处故能同时各应而人难测也华严经十无碍品云菩萨于一身示现一切世界身以一音现一切世界差别言音令诸众生各得解了此也若应X以下前叙现六凡身重所应机说世间人天乘五戒十善之妙法此叙现四圣身重能应教说出世间小中大顿圆之妙法也以为欲得小乘者即法身应机现作声闻形说四谛法欲得中乘者即法身应机现作辟支佛形说十二因缘法欲得大乘者即法身应机现作三贤十地菩萨形说六波罗蜜法欲得最上一乘不涉阶渐顿作佛者即法身应机现作报化佛形说十力四无所畏等法也此土彼土十方恒河沙土同时遍应无不皆然故曰如是种种等以上明妙音证获法身般若德乃至下明证获解脱德谓不唯现身在世即应以涅槃得度者菩萨亦于不生不灭法身中而示现有生必有灭也华德妙音下总结前文尔时华德菩萨白佛言能如是饶益无量众生此节示第十二庄严王三昧一切色身为所现上六凡四圣身是也法身为能现前不起于座身不动摇处是也法身为一切色身之王一切色身为法身之庄严故此问答名庄严王三昧虽酬华德亦答文殊行何三昧愿为我等说其三昧名字说是妙音菩萨品时亦得是三昧及陀罗尼此虽叙两土大众闻法得益其实示第十三净光明三昧自住法身曰净普照于人曰光明今一说妙音神智即令人同得岂非三昧及总持乎并结讫文殊我等亦欲勤修行之之案X尔时妙音菩萨摩诃萨作百千万亿种种伎乐此示第十四净藏三昧也以还归本土表一切色身神智变现皆藏于净法界身之藏海故问妙音既此彼土及十方恒河数世界皆同时遍在又奚重烦来往答凡大菩萨必具三身应化身则随十法界应现有大有小报应身则见有往来法身则遍在一切处而无往无不往无来无不来也妙音此土他土十方恒沙土随类现者应化身也彼此往来者报身也既到本国与八万四千菩萨得现一切色身三昧此虽叙复命之辞其实示第十五不共三昧以复命之辞不叙共二乘人得益故所以然者一则二乘人皆巳受大乘记无非菩萨也一则明妙音来往智慧神通皆是教菩萨法不与一切二乘人共也经文其深玄哉说是妙音菩萨来往品时华德菩萨得法华三昧此虽通结一品之文其实示第十六日旋三昧也以娑婆去一切净光庄严佛国有百八万亿那由他恒河沙等诸佛世界之遥远而妙音周旋往返直一日故吾人能得此品妙义则亦如日一日一周天有目有趾者待是而后成功也故叙得益以四万二千天子得无生法忍言明菩萨报应身之日虽有往来而法身之天曾无生灭也法华三昧其体相如是故华德问此而亦证此妙法莲华经观世音菩萨普门品第二十五观世音菩萨亦名观自在菩萨慈恩传云梵语阿嚩卢植此云观伊湿伐啰此云自在其实观即能缘见分真观清净观广大智慧观悲观及慈观是也世音即所缘相分七难二求等世间苦恼之音声是也此以人名品普门者以法名品即一身心普应三十二法门也人名品明菩萨得此经悲能拔苦法名品明菩萨得此经慈能与乐总不出首严经二种殊胜功德彼自陈圆通此佛述圆通常三种真实以答当机慈悲先后经各为义尔时无尽意菩萨即时观其音声皆得解脱尔时下问观音必无尽意当机者表妙音菩萨周旋往返身根持经意尚有尽故以来此彼土意尽旋彼此土意尽故上品佛赞妙音但云神通智慧无所损减不云色身无损也若夫观音耳根持经不费周旋往返而耳门圆照三昧上合下应则彼此之意皆无尽也故净华宿王智佛诫妙音莫轻此土生下劣想者以佛及菩萨顺世现身虽曰卑小而神通智慧变化自在有逾于十方世界故以无尽意当机准楞严经六根功德优劣唯意根圆通与耳根彷彿但意待前五尘而有生灭不及耳根生灭二圆离之常真实所以无尽意犹请问于观世音也而作下承上品为问谓妙音菩萨既以X供乐及钵之因缘得名则观世音菩萨是以何因缘而得名也良以世间根尘各有所对观属眼根宜对色尘音是声尘宜对耳根今观世音菩萨以耳根云观则与世间根境似相违矣故曰以何因缘等佛告下谓菩萨所以名观世音者非同世间根尘黏妄发光根各对境得名乃以脱出根尘生佛本具之菩提心为观故令若有无量地狱等三途受苦众生一时闻名一齐称号菩萨得圆观称名者之音声不遗时而齐得其解脱也楞严经云一者由我不自观音以观观者令彼十方苦恼众生观其音声悉得解脱楞严观字在机上说此经观字在应上说彼如说方药此如说效验苟不并解义难消会此以能脱地狱等三途之苦显圆真实而答也若有持是观世音名者以是因缘名观世音此节以脱三灾苦显圆真实也以一人称名诸人脱难为圆义故若有下谓若或有人一向持圣名似必无火灾也设偶遇之火亦不能烧也凡物与人值火必焚今曰不烧则见菩萨之威力也故曰X由是菩萨等楞严经云二者知见旋复云云若为大水下承上文言谓由菩萨威力不独能免火难若遇水难一称圣名即漂入浅处易救也楞严经云三者观听旋复云云若有百千下谓人多也为求下谓因求七宝而入海也然求宝者众未必尽遇风难故曰假使水本黑色故海水深大其风为黑两船并行曰舫罗剎乃食人之女鬼鬼多故成其国其中若有下谓多人中但一人称圣名俱见免害益见菩萨之威力大也以是下兼上节以答当机之问楞严经云四者断灭妄想心无杀害令诸众生入诸鬼国不敢为害彼经但云入诸鬼国未知因甚事而入此明因求宝被黑风吹入其义重在风成三灾也不然下节言罗剎言众商人賷持众宝于此为赘矣若复有人临当被害威神之力巍巍如是若复下楞严经云五者熏闻成闻六根销复同于声听能令众生云云熏闻谓初以言教熏习闻根也即经彼佛教我从闻思修入三摩地之言是也成闻谓究竟果海实成于闻根也即经初于闻中入流亡所至寂灭现前等文是也此所谓随拔一根脱黏内伏者也六根销复等者谓余眼等五根X销落余色等五尘复归元真亦同于声尘之于耳听也此所谓诸余五黏应拔圆脱等者也准彼令当形者刀坏得脱由菩萨六根销复同于声听所致也准偈此遇王难得脱者若三千下楞严经云六者闻熏精明明徧法界则诸幽暗性不能全云云上节熏闻六根但约一身言此云明徧法界则该乎十法界也准彼是由菩萨闻熏明徧故令广大三千诸托幽暗为性之恶鬼不能以恶眼视称名者况敢害乎准偈恶兽玩蛇等是颂此者以肇师云夜叉有三种一在地即虎狼猫貍等二在空即诸鸷鸟鹰鹞等也三在天即诸杀鬼等罗剎云可畏鬼设复下楞严经云七者音性圆销谓六尘同脱也观听返入六根逆流也离诸尘妄能令众生云云准彼是由菩萨离尘故令有罪者应受杻械等无罪者横彼检系等一称名皆脱苦也若三千大千国土满中冤贼下冤谓冤家贼谓盗贼满中言无处避也商主谓能引导众商者故曰一曰将宝与命连故曰重路多冤贼故曰险其中下众商中一人劝称圣名也众商下众商人遵教同脱苦也上风难一称众脱此众称同脱楞严经云八者灭音圆闻徧生慈力云云灭音谓寂灭其音尘非断灭也圆闻谓音声一尘既得寂灭则色香等六尘俱得如闻而圆故能徧生慈力也准彼是由菩萨慈徧故令众商冤贼圆脱也无尽意下以通X真实得名为答以王刑鬼害禁械冤贼皆世间所通有而菩萨通能度脱故赞其威力高大巍巍高大貌语云巍巍乎唯天为大若有众生多于淫欲无量无边福德之利若有众生晋译作若有学人其译是也以出家者研真断惑谓之学人其人始厌欲多若夫在家方恨淫少岂厌多乎楞严经云九者熏闻离尘色所不劫准彼则是菩萨自能离淫故令念敬者得离其色欲也若多瞋恚下楞严经云十者纯音无尘根境圆融无对所对盖瞋恚起于能所抗对菩萨自既能所无对故令念敬者便离瞋恚也若多愚痴下楞严经云十一者销尘旋明法界身心犹如琉璃朗彻无碍良由愚痴起于根尘固结之暧昧菩萨自既朗彻无碍故令念敬者便离愚痴性障也以上谓之三毒名相具载唯识论乃根本惑之三无尽意下以常真实功德得名而答故四以常言若有女人下凡女身以夫贵而贵然色难常好夫爱莫恒唯生有男乃可永赖故女人必欲求男也若生男无福家不足兴无德名不足盛无智则身不足贵无慧则道不能行故求菩萨即生福德智慧之男也楞严经云十二者融形复闻不动道场涉入世间不坏世界能徧十方供养微尘诸佛如来各各佛边为法王子云云菩萨于佛既具子道故令求者便生男子也设欲求女下世俗虽皆好女色然求生女者或少故以设言女不端正色虽美而内政莫立不有相貌心虽端而外见罔贵不宿植德本则不知敬重三宝多会作孽令公始等众不生爱敬故须求菩萨便生端正有相福德可爱敬之女子也楞严经云十三者六根圆通明照无二含十方界立大圆镜空如来藏承顺十方微尘如来秘密法门受领无失云云易云至哉坤元乃顺承天今菩萨以圆通妙体既能明照又能承受有坤道焉坤厚载物故令求者便生含弘光大端正有相之女也淫恚痴三毒众生所常有之正性多则为害也深男女二求众生所常有之正情少则为嗣也绝故或恶其多或虑其绝一念敬圣名供礼圣像皆响应者常真实功德之力所加庇也故曰无尽意观音菩萨有如是力等唐虗也捐弃也福不虗弃则常真实见矣是故众生下结起下文无尽意若有人受持下所持菩萨之名多也复尽形下时及供养尤多也X于汝意下使知持者得福之多以校胜也佛言若复下别有一人但持观音一名数不敌于前也乃至下时及供养尤不敌于前也是二人下谓以持一名与持多名者相校获福雅相等也于百千下谓不唯相等且胜也晋译云计此二福亿百千劫不可尽极终不相此是也楞严经云十四者由我所得圆通本根发妙耳门然后身心微妙含容周徧法界能令众生持我名号与彼共持六十二恒河沙诸法王子二人福德正等无异准彼观音由得耳根常真实功德所以胜也必以六十二恒河沙数菩萨为校量者扩六根而言也以上下四无畏属楞严同一悲仰人名品止此下三十二应属楞严同一慈力乃以法名品但彼先者此经后之无尽意菩萨白佛言皆号之为施无畏者无尽意下承上节问谓一尽形尽供持多名一但一时供持一名而两人福等且胜者则观世音菩萨得何胜法游此忍界游问身业说问语业意业在其中矣方便下谓据法身实智无乎不徧似不用问但三业应机属于方便权智则方便权力事相果云何也佛告下约圆真实成方便而答以十九说法随地而在一时圆应故若有下答身业之方便即现下答语业之方便意业答在应以即现中矣应以辟支下梵语辟支迦罗孤山云此翻缘觉观十二缘而悟道故亦翻独觉出无佛世无师自悟故应以声闻下准名义集有四种声闻一决定声闻定入无余故无余应作有余二增上慢声闻未证谓证故三退菩提声闻退大取小故四应化声闻内秘外现故经云以佛道声令一切闻以上答即法身应机而现四圣身之方便楞严及本经于四身中俱不云现菩萨身者以观音即菩萨故既能现佛身则现菩萨易矣应以梵王下即法身应机现六凡身也梵王为色界主或云离欲或云净行序品云娑婆世界主梵天王尸弃大梵光明大梵等应以帝释下帝释云能作谓能作三十三天之主故应以自在下梵语婆舍䟦提秦言自在谓假他化乐而取自在故别行疏云是欲界顶魔王天也应以大自在下梵语摩醯首罗此云大自在八臂三目骑白牛疏云楼炭称阿迦尼咤华严名色究竟是色界顶天释论云过净居天有十住菩萨号大自在为大千界主灌顶云字威灵帝应以天大下训X见妙音品应以毗沙门下以上叙现六凡中天上君臣应以小王下叙现人间王臣等身也小王对四轮王言应以长者下具德位之人也应以居士下修德位之人也应以宰官下当路之显达也应以婆罗下同此方儒生及处士也应以比丘下楞严为四准彼是说出家持二百五十戒及在家五戒之法也应以长者等妇女下与楞严少异彼一现女主二现国夫人三现命妇四现大家应以童男童女下应以天龙下此现八部身随类说八部法也楞严开叙为九科说法是说乐脱出其伦之法也应以执金X刚下楞严少此一科名义云梵语䟦阇罗此云金刚执者梵语波腻此云手手有执义无尽意是观世音下结答其方便之力楞严经云是名妙净三十二应入国土身皆以三昧闻熏闻修无作妙力自在成就准彼无作自在妙净之言则此中十九说法皆在机感上于菩萨法身如镜应像月现水也是故汝等下劝兴供养以启下节是观世音下楞严云十方微尘国土皆名我为施无畏者准彼则十九应身摄尽四不思议以彼施无畏之名在四不思议之文中故凡吾人怖畏皆生意地故劝无尽意菩萨兴供养以除怖畏得自在有以也夫无尽意菩萨白佛言自在神力游于娑婆世界无尽意下当机闻观音能施无畏即解所服璎珞兴供养者明欲无怖畏先须无罣碍也以璎珞虽众宝所成价直十万金然挂于项而碍于胸臆故而以下璎珞本常之有财施云法施者意明常有即真实也时观音不受者谓璎珞固常真实但一入意分别则为不常不真实也况供养出乎佛命意兴由乎耳闻既无诚求愍内之辞又不回施上下是乃财施非法施故不肯受有以也无尽意复白下既去愍我等故我无尽意自我等谓等于众部则意有回向言有诚求于礼为通于福为圆璎珞常有之物可成圆通常三种真实功德矣故佛代当机而申劝表果能成因财施始成法施也故X云尔时佛告等即时观世音下遵佛命愍四众八部者表受法施下合十方六道众生同一悲仰也分璎珞作二分供佛及宝塔者表上合十方三世同一慈力也不曰愍无尽意者明当机与巳皆同等菩萨修法垂范耳根意根圆通功德相类不用愍也毕竟得佛命而受璎珞者明因常在果法施不外财施即巳愍无尽意不用言也二大士持妙法莲华经为普门自在之神力如此故总结云无尽意观世音菩萨有如是等会楞严缺四不思议然具于四番结答文中初云威神之力巍巍如是次云有如是等大威神力多所饶益三云是故娑婆世界皆名施无畏者四云有如是自在神力所以然者以八万四千烁迦罗首八万四千清净宝目八万四千母陀罗臂慈威定慧之妙容现一一形诵一一呪皆自在大威神力摄尽故尔时无尽意菩萨以偈问曰世尊妙相具我今重问彼能灭诸有苦尔时下晋译元无偈文本译有者梵本增损译人传持不同故世尊下当机既蒙观音愍受璎珞感其圣德神力将申问其十四无畏功德以人名品之义故先赞佛具相好以引启也具足下为经家叙置汝听下总颂下合六道之愿深谓圣行能应诸方虽是神道亦由深大之愿所使然深大之愿即经多劫亦难心思口议侍多下总颂上合诸佛X之愿净谓多劫愿大难思议者由菩萨侍佛多曾无染着也我为下谓佛于观音深净难思议愿中许说少分俾闻圣名见圣身念圣号者皆不空过岁月而获消灭三有中诸苦恼也应知偈文是补长文所未尽文句藻丽庄重假使兴害意推落大火坑以渐悉令灭假使下申颂略说火坑瞋所变起人以瞋害圣以慈忍故念圣力火坑化而为池也或漂下巨海贪所成就贪财似龙贪淫似鱼贪杀似鬼一念圣力五欲顿息则贪波不能没也或在下自高大之我慢踰千须弥我慢人人尤慢我是我为人所推堕也菩萨谦光照物故念得力如杲日之住于虗空也或被下痴恶逐人如堕金刚山无有不损伤全躯者菩萨闻思修三慧除绝痴恶故令念者得力虽或堕落不能损一毛也或值冤贼等者冤贼缠于疑暗是各执刀加害也菩萨视冤同亲毫无疑害故念得力咸起慈心也或遭王难等者王难生于身见有此身生必有彼身死是为临刑欲寿终也菩萨身见既空故念得力彼身见之刀即段段坏也或囚禁等者譬边见为桎梏也生此有无断常等边见为财产所囚禁妻子所枷锁六亲伎俩所杻械也菩萨边见顿空故令念者得释脱也咒诅毒药邪见所发也害人而反自害圣无邪见故令念者得力不遭其毒横也或遇恶罗剎等者诸X见取所兴也菩萨无见取故令念者得力不取诸无想外道天为涅槃故无想断见诸龙鬼不敢害也若恶兽等者譬戒禁取为恶兽具利牙爪可怖也菩萨无戒禁之取着故令念者得力而持牛狗等之恶兽疾走无边方也蚖蛇等者具忿恨恼覆悭之气毒如烟火之烧然触悞即痛杀也菩萨无忿恨等毒故令念者得力诸恶虫自回避也云雷等者云况谄也谄媚如云之覆日也雷况憍也憍慠如雷之震惊也掣电况嫉妬也嫉妬人之所长求索人之所短如掣电之快驶毫不容隐蔽也降雹况害也好害人之善如雹之摧害物也澍大雨譬诳𧮂也狂大言赞毁于人如澍雨之倾覆物而浸润也菩萨无谄憍等云电故念者得力凡遇嫉害应时得消散也众生被困下谓六道众生被上大小中随眠烦恼所困厄为因为惑为业受其无量苦果苦报逼迫身心不获自在菩萨以妙妙闻心智力而能救护者以具足神通力广修实智与方便权智故于十方国土无剎不圆现其法身也由是种种恶趣如地狱道鬼道畜生道三途中之生苦老苦病苦死苦凡有念圣名者无不以渐次消灭得涅槃乐也此所以为闻名及现身心念不空过为汝略说者也真观清净观广大智慧观是故应顶礼此颂三十二应以法明品一节释总颂上合十方X之愿净义菩萨所以能上合十方三世诸佛本妙觉心者具此真观等五观妙音等五音之观音法也真观下从俗入真之空观合佛法身直一空观曰真曰清净明法身之真净也广大下从真涉俗之假观合佛般若俗谛不出色等三科七大然而色大般若大故曰广大智慧也悲观下真俗不二之中观合佛解脱以至中观始能慈能与众生乐悲能拔众生苦得至涅槃解脱故合佛法身成圆真实合佛般若成通真实合佛解脱成常真实元止三观衍成五观名也常愿下谓菩萨既合佛三德成三真实九法界众生所以常愿瞻仰不敢顷久怠离也以上但明合三德之体也无垢下合法身之相法身清净故曰无垢无垢故光生故曰清净光慧日下合般若之相般若证理曰智照物曰慧慧相如空中之日能破诸闇也能伏下合解脱之相也以解脱之为解脱者不过解脱三灾中之风火相故普明下谓菩萨由合佛三德之相故能以普光明门照九法界众生成自在之业得自在之名也悲体下合佛三德之用谓菩萨法身虽以慈悲为体非混滥不律故从体起用其戒律如雷之震惊蠢动得生其慈意如云之妙大普含滋润也此合法身用也澍甘露下合般若之用梵语甘露此云不死药般若为相故喻以日月能照烛般若为用喻以甘露法雨雨能滋润世间云雨灭除X㷬魃之𦦨出世甘露法雨灭除烦恼十四无畏中若雷若雨皆喻随眠业苦此中雷雨仍喻法身般若同事异譬故云慈云妙诤讼下合解脱之用诤讼小者经于官处诤讼大者经于军阵皆多怖畏一念圣名得其力庇无论讼阵众怨悉退且散岂非解脱之用乎此一行似是十四无畏中文而译置此者实为显解脱用也问解脱之用实大而以讼阵言何也答地狱等冤对亦名诤讼忉利天与修罗共战亦名军阵以言似小而义则该广也以上皆有德之实发挥观字义竟妙音下有实之名发挥音字义此句以法身圆真实得名问观音品何为带妙音颂答一则妙音品无偈一则妙音观音名异音同故于此品兼颂妙音俾见二大士俱是法身菩萨以法身无乎不在不碍圆应不染于尘故曰妙音观世救苦自在成就曰观世音梵音下以般若通真实得名清净曰梵音应不失时曰海潮音也胜彼下以解脱常真实得名谓妙谓观谓梵谓潮皆世间之音声也或约实道或取譬言皆使众生知一切处一切时一切物俱是法身三德境界难以相取音得故曰胜彼世间音也是故下谓菩萨既名实称德故九法界众生常应心念而勿生疑虑也观世音下申明谓所以教众生勿生疑者以菩萨虽曰超越世出世间名清净圣性然悲深愿重偏于一切众生苦恼死厄能作依凭X怙恃令念敬者得出苦获乐也具一下谓菩萨约如来藏之法身则具一切功德所以用慈眼视一切众生也约报身则所修之福聚如海之无涯量是故一切众生应当顶礼也应知于苦恼下结十四无畏下合之文具一切下结三十二应上合之文并结颂中弘誓深如海等文也尔时持地菩萨即从座起三藐三菩提心尔时下品首以无尽意当机明耳普圆通持经其意无尽也品末以持地为结证明圆通无尽之意不离一切众生常住之心地也故曰若有众生等楞严经持地自陈圆通云我于法性悟无生忍戒阿罗汉回心今入菩萨位中闻诸如来宣妙莲华佛知见地我先证盟此经授阿罗汉成佛显记故说讫普门品而持地以阿罗汉为菩萨者作证良非无故也佛说下经家叙置印证持地功德不少之文阿耨多罗云无上即无等三藐三菩提云正等觉即等初诸声闻人闻发菩提心皆云非我佣力得物之处以发心者必欲度脱十二类生故故四大弟子说喻我本无罪而被囚执此必定死转更惶怖今闻菩萨耳门圆照三昧缘心自在之业皆知发菩提心者如月随水现镜逐像明终日度生皆神通示现毫无留滞故先云自在之业普门示现神通之力末云X皆发无等等阿耨菩提之心是知六品流通为教声闻学菩萨法佛子所应得者万二千受记阿罗汉皆巳得之矣妙法莲华经陀罗尼品第二十六陀罗尼晋译云总持大论云能持集种种善法令不失故此前三品明显持此经至普门自在为因该果海此后三品明显密持此经显谓妙庄严王密谓本品及普贤劝发为果彻因源也因果皆一真心为总持故尔时药王菩萨即从座起如说修行功德其多尔时下前既累校持经者功德此复问者为发心说呪之端也照随喜功德品转身得与陀罗尼菩萨共生一处此品药王勇施毗沙门护国天王十罗剎女鬼子母皆是能与持经者陀罗尼之菩萨也尔时药王菩萨白佛言世尊即说呪曰安尔曼尔阿摩若那多夜晋译呪字作祝梵语译为华言录附于兹以备会通云奇异所思意念无意永久所行奉修寂然憺怕志默解脱济度平等无邪安和普平灭尽无尽莫胜玄默憺然总持观察光耀有所依倚恃怙于内究竟清净无有坑坎亦无高下无有回旋所周旋处其目清净等无所等觉巳越度而察于法令众无音所说鲜明而怀止足尽除节恨宣畅音响晓了众声而了文字无有穷尽永无力势无所思X念准四例五不翻此不容录附第古德既翻不嫌令人受持开悟佛之知见不拘乎华梵也世尊是陀罗尼神呪于诸众生所饶益世尊下当机初领佛答受持此经者得福之多恐诸妬者面侵背毁故以巳所亲近六十二亿恒河沙等诸佛所得神呪施与持经者为卫护也一则愍念末世持经之人一则见巳亲近之佛多耳尔时勇施菩萨白佛言即于佛前而说呪曰痤隷摩诃痤隷涅犁墀婆底晋译勇施曰妙勇呪作华言云晃耀大明𦦨光演晖顺来富章悦喜欣然住此玄制永住无合无集世尊是陀罗尼神呪则为侵毁是诸佛巳尔时毗沙门天王护世者说是陀罗尼即说呪曰阿黎一那黎那履拘那履晋译云富有调戏无戏无量无富何富世尊以是神呪拥护法师令百由旬内无诸衰患毗沙门云多闻富有之名多闻于四方居须弥山半腰北水精埵署夜叉罗剎二部尔时持国天王在此会中即说呪曰阿伽祢一伽祢浮楼莎柅頞底持国晋译云顺怨天王呪曰无数有数曜黑持香𣧑祝大体于气顺述暴言至有世尊是陀罗尼神呪则为侵毁是诸佛巳持国梵语提头赖咤此云安民以安护国民故居X须弥山东半腰黄金埵署干闼婆毗舍阇二部先北后东西南二天王在其中也皆说呪护持经者以法师品尝蒙授记故尔时有罗剎女等一名蓝婆二名毘蓝婆三名曲齿四名华齿五名黑齿六名多发七名无厌足八名持璎珞九名臯帝十名夺一切众生精气是十罗剎女与鬼子母并其子及眷属俱诣佛所同声白佛言世尊等我亦欲拥护读诵受持法华经者除其衰患若有伺求法师短者令不得便即于佛前而说呪曰伊提履伊提泯兜醯菟醯晋译云于是于斯于尔于氏极甚无我无吾无身无所俱同巳兴巳生巳成而住而立亦住嗟叹亦非消头大疾无得加害宁上我头上莫恼于法师晋译云是等之类是我眷属令无所犯拥护法师准彼则呪语皆是指名诸鬼约束不得兴害持经者之义若夜叉若罗剎即于佛前而说偈言若不顺我呪恼乱法师者当获如是殃诸罗剎女说此偈巳六万八千人得无生法忍尔时下标列女鬼之名一二以婆彰名如今称女人为婆娘也蓝毗蓝谓面如蓝靛色也三四五以齿名见食人之具凶也六以多发名女美在其发X盛也七以无厌足名谓贪淫无厌也八以持璎珞名谓严饰具也九准晋译何所是以无所不具为名故佛于十罗剎女中独唿皐帝有以也十以夺一切众生精气名乃女鬼以淫害人为政事也或梵或华名从形出俾人闻名见像知其恶不善之状者也鬼子母为大千世界诸鬼魅之母专取世间婴儿养其子名爱奴者故曰并其子等俱诣下前东北二方天王是此辈之主见部王发心说呪护持经人故部落亦发护持之善心也故曰我等亦欲等呪语五不翻中为秘密不翻四不翻中为翻字不翻音今法护译本音字既俱翻引附其间俾知呪语亦不外长文所叙也宁上等者凡女人钟爱最在头面无敢略犯今曰宁犯巳头面莫恼于法师则是爱持经者有甚爱巳头面也夜叉云暴恶罗剎云可畏皆食人鬼也饿鬼谓不得食者也富单那云臭饿鬼此鬼能主人间热病吉蔗云起尸鬼毗陀罗云赤色鬼名义集作韦陀罗云妙善主厌祷鬼晋译云蛊道符祝者是也犍䭾云黄色鬼乌摩勒伽云黑色鬼阿䟦摩罗云青脸鬼若夜叉吉蔗等者谓鬼与人皆能为起尸鬼以上皆鬼之名及鬼之本像也若热下谓鬼之害一日至七日有间之害若常热病无间之害若男下又鬼之变像也乃至下谓持经者得其呪力不唯昼安夜亦安也即于下向佛述犯呪不顺命之鬼得五X逆之罪状也故曰若不顺我等阿梨树云兰香蕱晋译云犹如华菜剖其树枝堕地必剖为七段敢犯法师者头破如之如杀下弑父害母二逆也亦如下晋译云如合众麻油火然尽无余谓捣麻生虫虫肥压油杀命之甚三逆也晋译殊未尽斗秤欺诳谓小出大入也晋译云犹如称戴峻罗垢之所聚此方率常西域甚戒严故成第四逆也调达妄自羯磨分佛五百新众而行是为破僧第五逆也诸罗剎下谓不但说呪护亦当以身护持也观此持经者昼夜鬼神随从不可畏乎佛告下善其但护持经题之名具功德且无量也何况下教其如护持全经之文及六种法师也说是下叙置得益可知妙法莲华经妙庄严王本事品第二十七妙庄严王晋译名净复净王乃华德菩萨前身不曰华德菩萨本事者以因名成果德彰持此经者因该果海也由华德曾问妙音因地故说其本事尔时佛告诸大众国名光明庄严劫名喜见尔时下将叙华德因行先叙本所事佛劫国见过去诸佛皆说此经现在诸菩萨皆由过去持此经种善根也多陀阿伽度名义云亦云怛闼阿竭翻如来法身名也阿罗诃翻应供解脱名也三藐三佛陀亦云三耶三菩翻正徧知般若名也妙音因中事佛名云雷音果上事佛名宿王华智此佛之X兼两也彼佛法中有王名妙庄严于此三昧亦悉通达彼佛下具大事因之人其王下成大事缘之人是二子下叙所以能成大事缘者以具神力及福智故所谓下释福智又得下释成神力以凡神力皆由三昧而成三昧七种下文次第自训于此三昧者此指佛知见法华三昧也当下指示故曰于此尔时彼佛欲引导妙庄严王说法华经宜应听受尔时下谓云雷音佛以宿命通知妙庄王久困邪见然正因当熟故说正法而度脱之也时净藏下净藏谓净如来藏之三性净眼谓净如来之五眼经以二净释成二王子得菩萨净三昧之名也不先白父而白母者维摩经云智度菩萨母方便以为父善根诚实男今妙庄王既以方便为二菩萨父示堕邪见然非先智度则邪见莫能除净德夫人虽为二菩萨母然非先善根诚实则智慧不能兴故经上节叙六度讫复叙方便波罗蜜此节叙二王子得菩萨净三昧先白其母意有在也劝母往听照随喜品劝人往听得与陀罗尼菩萨共生一处等功德也X母告子言汝父信受外道而生此邪见家母告下西域九十六种除佛一种为正道余皆名邪见婆罗门云净行有治世出世之别出世者或修迁修佛治世者即同此方之儒其法无故男女不得溷杂况国母为世仪刑不先奏准讵敢檀便故云汝父信受等此可见末世持经者虽有善根智慧苟无方便亦不能改邪归正也净藏下虽为白母叹伤之辞其实明二菩萨得日星宿三昧也以佛喻日外道喻星宿今以法王佛子必准婆罗门法而行是如日光而限乎星宿此二菩萨叹出世人为世法所拘碍之如此母告子言汝等当忧念汝父令其父王心净信解母告下谓徒自忧念于事无益当忧念父现其神变使得见而心净有补于行也于是下虽叙二子奉慈旨以现神变照前文有大神力其实明二菩萨得净光净色二种三昧也以所现神变总不出地水火风空见识七大所变之光色故高七多罗者名义集云旧名贝多罗翻云岸形如此方椶榈树高直极高者八九十尺华如黄米有云一多罗树高七仞字学云八尺曰仞西域记云南印土建那国北有多罗树林三十余里其叶长广光润诸国书写莫不采用一多罗树高七仞七多罗树高四十九仞一仞八尺十仞八丈四十九仞则总计去地高三十九丈二尺也现种种下旧训一十八X变今考经文止得一十四变以虗空中行住坐卧为四身上出水下为四或现大身下为六共计一十四种故或者就现如等之等字等其地上行住坐卧则为一十八种耶令其下结其果如母言也时父见子神力如是亦欲见汝等师可共俱往时父下谓方便为父者不出智度之母之所料则权符其实也故问师弟子之为谁二子白下虽是叙答父王之辞其实明二菩萨得净照明三昧也以佛名法名净照明其父王之信心故宝积第三经云菩萨成就三法得不退转于阿耨多罗三藐三菩提父母不信令其信心父母毁戒令其住戒父母悭贪劝令住舍赞叹菩提今二菩萨是其人也问品中曾未叙二子先以佛为师今奚云是我等师答经虽未叙其义闇含以前文云二子久修菩萨之道故既云久修焉知不为彼佛弟子问二子既有如上神道奚不即以神力度王必为子耶答二菩萨于王有为子之缘故也于是二子从空中下诸佛难值时亦难遇于是下谓前现神力涌在虗空今现神力讫而从空下地也到其下复母之命谓父王既因神通生信堪发大心巳之化父能事巳讫但求母之放巳出家也尔时下述义成偈以申白谓巳不图绍宝位愿母于出家作僧者以诸佛难值冀常随佛学道出生死难也如优昙下喻其佛之难值校值优X昙为尤难也脱诸下谓纵值优昙得遇金轮王不能免二死之难值佛则免二死之苦难也母即下智度之母愿遂善根诚实之男也故听许出家于是二子白父下先独求母者母慈爱重也此因母听许故双求父母践前言更向父母求出家也所以下申偈诸佛甚难值一句又如下申脱诸难亦难一句阿含经云须弥山下有一眼之龟大海之中有一孔之木以一眼之龟求值一孔之木渡彼岸免沉溺然一投有失必待浮木绕山三千年而复值木一孔喻佛法一乘龟一眼喻众生偏见以偏见值一乘一投有失万劫难逢此虽请父母践前言申求出家其实明二菩萨得第六长庄严三昧也以王及夫人二子先世为僧庄严佛法今生复求出家长庄严义故彼时妙庄严王后宫令心信解好乐佛法此节为下节先容叙次先小后大有四科彼时下谓王合宫无小大皆愿诣佛者元各有所资也一后宫皆堪受持妙法二净眼久巳通达法华三昧法华三昧即于一切法开悟佛知见之谓三净藏于多劫通达离恶趣三昧恶趣谓地狱等三途巳离人亦离故云欲令一切等四王夫人得诸佛集三昧集谓文集故云能知诸佛等后宫但任受持经之文言净眼则于经文得定皆自觉也净藏又X以定力离一切众生恶趣是自觉觉他也皆下化也王夫人则于自觉觉他中能知诸佛祕藏是上合也觉行圆满也故为二菩萨母经文四层次第先小而后大也二子如是下虽结上文其实明二菩萨得第七大威德藏三昧也以广大威德皆藏于子道中如观世音应以童男得度而现身夫人如妙音于王后宫变为女身是也于是妙庄严王成就第一微妙之色此节叙王等受二子化导践见佛闻法之言以明二子具足菩萨所行之道故令父母证得檀波罗蜜也于是下君臣夫妇父子尊卑一时诣佛致礼也尔时彼佛下王以礼进佛以法酬也尔时妙庄严下王夫妇因闻法喜舍身庄严行檀度也于虗空等者璎珞化成四种宝台表王即檀度具四无量心兆王他日得佛之依报也以床为坐卧依衣为行住依故其上有佛乃云雷音之化身坐于台上为后王升空之案兆王他日得佛之正报也尔时王作念下为后赞佛相好之案为下舍位出家之兆时云雷音宿王华智佛其国平正功德如是时云雷音下谓王因见化佛相好有念出家而四众不知故云雷音佛告众使知而授王成佛之显记也此明二子具足菩萨所行之道故令父王得尸罗波罗蜜之戒度以作比丘必受二百五十戒X故当得作佛下虽授成佛之佛名国名劫名大小乘众名皆由精进于戒而始得至波罗蜜之彼岸故此照前第三节尔时彼佛欲引导妙庄严王及愍念众生故说是法华经之案以授王成佛果记是说妙法莲华故其王即时以国付弟于佛法中出家修道此虽叙王得记舍家出家其实明二子具足菩萨所行之道故令父母眷属证得羼提波罗蜜之忍度也以非忍不能舍位出家非出家修道不能证忍之彼岸故王出家巳于八万四千岁常勤精进修行妙法华经此叙王为僧修道明二子具足菩萨所行之道故令父证得毗利耶之精进波罗蜜也过是巳后得一切净功德饶益我故来生我家过是下谓精进修行此经过八万四千岁之后由经而得定由定而得通故能升空也此虽叙王为僧之修经其实明二子具足菩萨所行之道故令父证得禅波罗蜜也以三昧即禅定之异名故由前文未曾叙空中化台多少高故此中叙王升虗空有七多罗树之高也而白下虽叙王向台中化佛以感二子其实明二子具足菩萨所行之道故令父王证得智波罗蜜也以白佛之言皆知巳知彼之智慧言故自此我起至得见世尊止是叙巳始信外邪终归正觉由二子也自此二起至节竟X是叙巳过去善根现生圣果由二子也故二子非子是王善知识为劝王受持妙法华经示现子道此知恩报恩之言非证般若波罗蜜者孰能与此宿世善根天台科註谓王及夫人二子昔甞为道结契住山后因乏食一人愿充莫化入市朝见王者富贵动心遂命终託生为王名妙庄严专信邪外不神佛法三友悯迷无法可度谓非先以欲钩牵不可遂一人愿为端正有像之女净德夫人是也二人愿为福德智慧之男净藏净眼二王子是也故云发起饶益来生我家准此则吾人六亲相引为佛事者无非宿世因缘论云差别缘有二种或为冤家或为亲友是也尔时云雷音宿王华智佛令住正见尔时下述彼佛印可王得智度之言故曰如是等若善男子下由印可于王而推广之谓凡他善男子女人皆以一世种善根为因世世得善知识为缘也其善知识下申明谓其善知识所以能作缘者以能作成佛之大事初则示其佛知见约自巳力行为榜样如开张铺店者将物事铺设也次则教其得佛知见之方如对上店售物者言其价值高下也又次令得佛知见者受利益末则令得佛知见者生欢喜有是四端故能令人入阿耨菩提之佛果也大王当知下束成谓王当知善知识由上能作佛事是善男子等之大因缘故化导人令X得见佛发心也王既出家为僧译人应于王字下置比丘言始顺大王汝见下约归二菩萨以结之谓王但见二子是巳一生之善知识而尚未知二子累劫所事之佛多授持其法妙乃当证果之人但因愍邪见令归正觉故示居因地以子道而化亲眷也知音一往以妙庄严王所行之事俱训归二子所行菩萨道者准上及此两节经文也此虽叙彼佛印答王言其实明二菩萨于此三昧悉亦通达故结以受持法华经也妙庄严王即从虗空中下说是语巳礼佛而出妙庄严下王比丘先因作念空中云雷音佛化身相好始得出家受记获通后承通力以升虗空述其因缘既蒙化佛印可故今从空下地而致赞于云雷佛之报身相好以发愿也其赞具一体三宝如来甚希下赞佛法身顶上肉髻下赞佛报身略明三十二相之五一顶髻光明二目长绀三眉间白毫四齿齐密五唇色好尔时下总赞八十种好及诸功德也以上赞佛宝于如下赞法宝明由二子具足菩萨所行之道故令巳证得慈悲喜舍乃至三十七品道法皆悉明了通达也故云如来之法等我从今日下叹巳由见佛闻法而成僧宝发愿永断大小随眠烦恼也故曰不复自随心行等经文叙事古今在目其严乎佛告大众于意云何于诸法中得法眼净X佛告下会通今昔前王今菩萨见华德之问妙音因果彼此虽殊夫妇父子所受持之妙法则同也是药王下见与持妙法者之陀罗尼为六十二亿恒河沙等诸佛所说之不虗也故曰巳于无量等若有人下识二大士名字者一切天人尚应致礼况学二大士之持经岂不蒙诸佛与呪而获念哉佛说下叙置闻当品者之获益佛五眼中法眼净为十地菩萨所具妙法莲华经普贤菩萨劝发品第二十八别行疏云梵语三曼多䟦捺啰此云普贤准本经自在神通曰普威德名闻曰贤乃十方三世一切诸佛之长子也故经云一切如来有长子彼名号曰普贤尊若准彼疏有人法五训法有二一体性周徧曰普随缘成德曰贤二一即一切曰普一切即一曰贤此二正同此经之妙法也人有三一位前信住行向菩萨曲济无遗曰普隣极亚圣曰贤正同此经诸新得记菩萨二当位十地等觉菩萨德周法界曰普至顺调善曰贤正同此经八十万亿那由他发愿持经菩萨三位后谓巳成佛竟行德周备障累永袪上无所求唯不舍悲愿务在度生隐实现权果无不极曰普不舍因门曰贤正同此经八品流通分当机诸大菩萨也故以普贤为流通之终彼疏尚有十法训普恐繁不录劝谓劝佛重宣四法发谓发心说呪护持成就四法得此X经之人故曰普贤劝发品此经以弥勒文殊为开章观音普贤为奉行明妙法慈智为始悲行为终然真悲无终真慈无始以慈劝人发心持经何有尽极哉尔时普贤菩萨于如来灭后云何能得是法华经尔时下叙当机之德之名与大下叙同名同德之盛从东下叙其来处申明自在神通之力又与下叙其拥从申明威德名闻到娑婆下准从东方来之言则娑婆为西方也头面下叙见佛三业恭敬之仪白佛下陈所事佛与世界之名初开法会白毫相光自西以照东今法会毕普贤菩萨从东以至西示一大事因缘相首尾也遥闻下所谓心闻洞十方不为形隔业闻序正二分经巳惟愿下承流通分中五品言谓现在过去持经者既如药王等或以苦行或以妙音或以陀罗尼或以妙庄严无非普门自在之业是为极难之事教如来灭后未来世之人云何能得极省力易简之法以持经是我普贤与众菩萨共来听受之意也故云若善男子等华严会终普贤为善财说十大愿此经会毕普贤请佛说其四行二经始终一贯哉佛告普贤菩萨于如来灭后必得是经佛告下答当机佛灭后末世诸善男子等须成就四法始能得此经也问所谓得经者是得此七卷文言耶抑得开悟佛知见耶答谓得七卷文言受X持读诵即得开悟佛知见也以经云若有闻法者无一不成佛故又无论佛现前灭后闻一偈一句者皆得与记故一者下列释四法问末世之人去佛既远安能得其护念答所谓得诸佛护念者谓行人发阿耨菩提心则得法身佛护念也以法身佛即吾人本有之心性既见心性时刻照管是谓护念然修此行须以大慈悲为室以大慈与众生乐大悲拔众生苦惟见证法身佛者能故二者下问吾人既得法身自巳即是活佛何须更植众德之本又众德以何法为本答但得法身不植众德譬如有地而不种糓地为无用是以吾人心性虽具苟不广修六度而无庄严亦不得圆满报化即度生有限矣是故见法身后更须培植万行也然涉行既深魔障滋多故须以柔和忍辱衣而为植德之本则魔孽无能碍矣三者下问既培植六度禅定在中又奚云入正定聚答非谓六度外别有正定但修德本于忍辱苟不达诸法空为座则忍难持久是故见得一切法空以为正定则忍而无忍诸度聚矣四者下问既定聚法空则巳与众生皆空又奚用发救一切众生之心答约性而观人巳实空约相而言众生界无尽苟不发救度心则懈怠为业愿力不充果海莫圆由是等觉地菩萨尚用发心经云然后以不懈怠心为诸菩萨及四众广说是经也应知具前三法始能发后一心发X后一心始能成前三行是四法具载法师品之末今为普贤等改题重说冥显其能持经法师即今之普贤行也为末世菩萨者欲得其此经行是四法如目足相资缺一不可故结云善男子等尔时普贤菩萨白佛言与共读诵还令通利尔时下当机闻得经之人一者为诸佛护念故于其人亦发其心护念也然护念有四一护念除衰患衰约形貌枯悴生计萧条言患约身心病苦事端侵害言惟其无此所以令得安隐也二护念使无魔鬼伺求其便魔云杀者又云极恶有父子君臣及魔着者之别故云若魔若魔子等鬼有七类详见陀罗尼品俱便于恼害善良得经者虽开悟佛之知见既在有形似多渗漏一得菩萨护念诸鬼虽恶皆不便于行凶故云皆不得便是人若行下三护念得经者行住得菩萨现身安慰六牙表六度白象表无上涅槃纯洁真净王表自在义亦为下谓菩萨现身不唯但护持经之人亦为供养其法也是人若坐下四护念思惟经者有所忘失教其口读心通也尔时受持读诵法华经者得如是等陀罗尼尔时下承上节明因菩萨现身与共受持读诵此经生其欢喜增其精进故得三者入正定聚及得二者植众德本四者发救一切众生之心也以即得三昧是正定聚故及陀罗尼之总持有根本义X故有本始能一旋二旋乃至百千万亿周旋往返十方世界持经为后发救一切众生之心以法音方便为众生说陀罗之总持法故问普贤初问云何能得此经佛以四法为答是巳得此经矣如何普贤又重令得四法哉其训岂不纽曲作直乎答佛答普贤以修四法得经约其人最初未得此经为言也普贤现身复令得经者重修四法是约重加精进𤼭证果海为言也故经以转复精进言古宿大悟一十八遍小悟无数是亦重耶故训不错世尊若后世后五百岁即于佛前而说呪曰阿檀地檀陀婆地辛阿毗吉利地帝晋本云愿听总持其辞祝曰无我除我回我方便宾仁和除甚柔輭柔弱句见诸佛因诸总持行众诸说葢回转尽集会除众趣无央数计诸句三世数等越有为学诸法晓众生音师子娱乐世尊若后世下通申前诸节故前云善男子善女人此以比丘等四众申之前云受持此于受持前加求索者申之谓巳得者受持未得者当求索也前云读诵此于读诵后加书写者申之前云行住坐中思惟转复精进此以欲修习是经必结三七日制一心精进申之前云现身此以满三七日制后始现一切众生所喜见身申之一切众生谓九法界众生也所喜见身即十身相海妙色身也论云身有无量色色有无量相相有无量好等是也前云魔X鬼不便此以非人无能破坏女人不能惑乱申之前云忘失句偈与共读诵此以示教利喜身常拥护申之前云得陀罗尼此即于佛前说其陀罗尼呪申之如此申明者谓巳修四法巳得此经者固如前诸节其未得四法未护此经者又须先准此节结制修习使必得其经也晋译呪语难解此节亦可为别申三者入正定聚以三七日一心精进是修习正定故若有受持读诵正忆念广令流布使不断绝若有下通节申叙修习四法能得此经者之功德其功德即前六种法师义一受持二读诵三正忆念谓因读诵熟而正心嘿忆念也四解其义趣谓因嘿忆其文而解得义理旨趣也五如说而行谓依义趣之说而修行也以上六种之功当知下显德其德有四一因如说而行即知其人成普贤之行于无量下二因具行即知其人在无边佛所深种善根为诸下三由种有善根之大因故感具大果之诸佛手摩其头以慰其心也以上约五种法即感现生功德若但下明不能全具五种但能具书写一种法师其人命终感未来功德当生欲界第二天以受乐其乐有三一天女伎乐相迎二着七宝冠三于采女中共相娱乐也何况下复以劣校胜谓但具书写一种其功德如此则全具六种者其功德复三一命终千佛授手胜多天女相迎X二身心无有怖堕反显忉利天乐乐尽尚有怖堕三由千佛接引得生欲界第四天弥勒内院亲近当来下生补处慈尊故曰即往兜率等弥勒菩萨有下慈氏如来同行菩萨也有百千下慈氏示受天福之侍从非同忉利淫娱也有如是下总结广略功德以劝人也世尊我今下发心以神力而护法也云阎浮提内等者南瞻部洲是佛发心修因得果之本土故虽浊恶利根众生多故此节亦别申四者发救一切众生之心以文皆诠发救一切众生义故尔时释迦牟尼佛赞言为释迦牟尼佛衣之所覆尔时下经家叙佛敬当机故特标其姓名也赞言下赞当机善护此经也令多下赞当机善助持此经之人也汝巳下谓凡菩萨护法或为自巳未成就佛果不思议功德汝普贤业成就具深大慈悲矣助持经之人或因自巳始发阿耨菩提之意汝普贤巳从久远劫来发心矣如此亦似不须护经助人也而汝犹能以神通愿守护其人与法则我释迦尤当以神通力守护能受持汝普贤之名者以报汝不思议之功德也普贤若有下牒起为当机所护助六种法师当知是人下申明六种法师虽居浊恶末法能得普贤护助即同佛之现在也有六科一亲见佛二亲闻法三亲供养佛四亲蒙佛赞叹五亲承佛摩顶六亲受佛衣覆此印证当X机遵一者为诸佛护念也如是之人不复贪着世乐能修普贤之行此节承上节明末世六种法师得如佛现在护念故能成二者植众德本以结文修普贤之行是众德根本故有六科一如是下植不贪世乐德世乐谓财色名食睡五欲二不好外道人法德法即经书手笔人即外道六师三不亲恶者德恶有三一畜猪等二猎师三者衒卖女色四是人下植正直福力德五是人不为下植不为根本大小随眠所恼德三毒谓贪瞋痴根本惑也钝使也嫉妬小随也我慢等大随利使也六是人少欲下植知足德谓因居末世不免于五欲中少求但得即止故曰知足能修下总结谓末世六种法师具上六德即名能修普贤之行也普贤若如来灭后当坐天人大众中师子法座上普贤下通节印证末世六种法师得当机护助使人信其不久成佛冥照三者入正是聚也以诣道场等是正定聚处故亦结法说一周之文以转法轮等是序品方便品文殊答弥勒之文故上节修普贤行六种法师具大因也此节得阿耨多罗等六种法师具大果也普贤若于后世受持读诵当起远迎当如敬佛普贤若于下通节印证末世六种法师得当机护助直应供敬获福不宜轻毁致罪以成四者发救X一切众生之心也故其人虽不贪着衣服等四事然于资生之物有所求愿亦必不虗而现世得其福报也设若有人不知其意而轻毁之言六种法师是其狂人空作持经之行于衣服等四事终无所获如此之人既盲蔽佛之知见故生生世世当得无眼之报也若有供养下谓复一人见持经者不复贪着四事愈兴其供养赞叹则其人亦当同持经者得其现世如意果报也以上一毁一敬罪福昭然矣若复见受下谓复有见持经者不唯当面轻毁且背地出其法师实不实过恶此人当得白癞病也若轻下谓不唯出过尤加其轻笑则其报世世有十一种也一牙齿疎缺二唇丑三鼻平四手缭五脚戾六眼目角睐睐邪视貌七身体臭秽八恶疮脓血九水腹所谓鼓胀病也十短气痨瘵病也十一诸恶重病应知持经者意本发救一切众生值此辈则亦难救也是故下谓直应见而远迎敬而如佛冀得罪灭福生可也此结喻说一周之文以譬喻品后多说罗报故佛说是普贤劝发品时微尘等诸菩萨具普贤道此节经家叙置闻一品得益之众结因缘说一周以恒河沙众及大千微尘等众各具佛知见之周遇佛说普贤说为缘故或证旋总持或具普贤道各随机也佛说是经时普贤等诸菩萨受持佛语作礼而去X此节结全部之流通分也身子等尚名声闻者约迹言也妙法莲华经知音卷第七