祖庭事苑X卍XXX祖庭事苑序天下之尊尚佛氏者以其言出乎耳目之表理存于六合之外信而思之于一言之下顿证不失而灼见本性成佛无疑是故学者虽游心于语言文字而不泥文字盖所以为道也其道由迦叶至达摩方传于震旦后达摩五百年而生云门随机应问逗接来学凡有言句竞务私记积以成编虽不许传录而密相受授閟之巾衍后世惜其流布之不广遂刊木以印行于时吾少读之疑其书之脱误欲求他本较之而未暇然吾宗印写传录率多舛谬者盖禅家流清心省事而未尝以文字为意大观二年春吾以辅道之缘寓都寺之华严会睦庵卿上人过予手书一编甚鉅其目曰祖庭事苑以尽读之见其笔削叙致动有师法皆可考据因扣其述作之由且曰曩游丛林窃见大宗师陞堂入室之外复许学者记诵所谓云门雪窦诸家禅录出众举之而为演说其缘谓之请益学者或得其土苴绪余辄相传授其间援引释教之因缘儒书之事蹟往往不知其源流而妄为臆说岂特取笑识者其误累后学为不浅鲜卿因猎涉众经徧询知识或闻一缘得一事则录之于心编之于简而又X求诸古录以较其是非念兹在兹仅二十载总得二千四百余目此虽深违达摩西来传心之意庶几通明之士推一而适万会事以归真而事苑之作岂曰小补或得此书读之而能诋斥嫚骂特立意于语言文字之外以力扶吾道岂斯人之可喜可愕也是亦由吾事苑而启焉愚壮其言而奇其志谨书以为序上人生东越姓陈氏号善卿字师节幼去家事开元慈惠师为弟子访道诸方元符中以母老不忍远游而归隐卿里昔睦州有尊宿姓陈氏亲老无所归织蒲屦鬻以自给上人窃慕之因命所居曰睦庵其志识固可尚矣四明苾刍法英书祖庭事苑目录第一卷云门录上云门录下云门室中录雪窦洞庭录雪窦后录第二卷雪窦瀑泉集雪窦拈古雪窦颂古第三卷雪窦祖英集上X第四卷雪窦祖英集下雪窦开堂录雪窦拾遗第五卷怀禅师前录怀禅师后录池阳百问第六卷风穴众吼集法眼录第七卷莲华峯录八方珠玉集永嘉证道歌第八卷十玄谈释名谶辨语缘杂志题跋祖庭事苑目录X祖庭事苑卷第一睦庵编正云门录上师讳文偃生东吴之嘉兴姓张氏受业于兜率院访道诸方初至睦州参陈尊宿扣其门陈问阿谁曰文偃陈开门把住曰道道师无语陈曰秦时𨍏辂钻遂托开以门揜折右足师因发明大意陈指游雪峯师既至适雪峯陞堂乃出众曰项上三百斤铁枷何不脱却峰下座把住云因甚到与么师以手拭目自后道振丛席再历禅林至韶州灵树居第一座灵树既没广主刘氏令州牧何希范请师继其法席由是大唱雪峰之道于天下迁云门而学者辐凑至南汉干和七年四月十日坐而示化即大汉之干祐二年也本朝太祖干德元年感阮绍庄之梦时进李托奏上之发塔得全身容止如生迎赴阙供养既而得旨归葬于本山谥号大慈云匡真弘明大师呜唿师之亡后一十四年复题于蓺祖之时其道流通洋洋于今日岂偶然X乎师资老氏曰善人不善人之师不善人善人之资说者曰善人有不善人然后善救之功着故曰资喻筏房越切正作橃说文云海中大船也亦作筏金刚般若曰如来常说汝等说法如筏喻者法尚应舍何况非法止啼譬如婴儿啼哭之时父母即以杨树黄叶而语之言莫啼莫啼我与汝金婴儿见巳生真金想便止不啼然此杨叶实非金也见涅盘经忘筌易略例曰言者所以明象得象而忘言象者所以存意得意而忘象犹蹄者所以在兔得兔而忘蹄筌者所以在鱼得鱼而忘筌也然则言者象之蹄也象者意之筌也存言者非得象者也存象者非得意者也摩竭揜室梵云摩竭陀此云文物国揜室言世尊禅定于普光法堂也西域记云昔如来于摩竭陀国初成正觉梵王建七宝堂帝释建七宝座佛坐其上于七日中思惟是事义同揜室也毗耶杜口梵云毗耶离此言广严维摩所居之城杜闭也维摩入不二法门品曰文殊问维摩诘我等各自说巳仁者当说何等是菩萨入不二法门时维摩诘默然无言文殊叹曰善哉善哉乃至无有文字语言是真入不二法门异傥当作异党党辈类也傥它郎切非义X迦叶梵云迦叶波此云饮光谓其身光最胜饮服诸天故名焉曹溪宝林传唐仪凤中居人曹叔良施地六祖大师居之地有双峯大溪因曹侯之姓曰曹溪天下参祖道者枝分派列皆其流裔烈派烈当依列言行列也石头洪注桉唐丘玄素作天王道悟禅师碑天王嗣马祖而非石头弟子然考其碑悟生荆州得法于江西马大师师嘱之曰汝若住持莫离旧处由是返荆州结茅于渚宫之上荆师以居处荒榛而怒投之于水中巳而天王神发火光于师庭师感悟为之建寺今荆州天王寺存焉今作天皇者误矣又复考传灯谓师婺州东阳人也年十四依昭州僧剃发受具杭州与荆州碑全异今据丘玄素碑天王嗣马祖明矣非石头洪注也当胄直祐切胤也故字从肉胄裔之谓也裔从衣以子孙为裔者取衣有下垂之义裔余制切藏六杂阿含云有龟被野干所得藏六不出野干怒而舍去佛告诸比丘汝当如龟藏六自藏六根魔不得便三句一截断众流二函盖干坤三随波逐浪立此三句自德山圆明大师始也今皆谓云门三句者盖参寻之不审也然德山即云门之嗣有此三句尔X囊颖平原君传曰夫贤士之处世也譬如锥之处囊中其末立见毛遂曰使遂早得处囊中乃颕脱而出非特末见而巳待兔韩子曰宋人有耕者田中有株兔走抵株折颈而死因释耕而守株冀复得兔为宋国笑勉历上当作免止也勉强非义疮疣羽求切结病也释名曰疣丘也出皮上聚高如地之有丘虽搜徧诀当作虽徧搜抉谓师弗容抄写遂徧行搜抉于他处今方得自于真公也抉绢悦切挑也玄鹤相鹤经云鹤者阳鸟也禀金气以生二年顶赤七年飞薄云汉又七年昼夜十二时鸣六十年大毛落茸毛生色白如雪泥水不能污百六年雌雄相视乃孕三百六十岁则色纯黑如漆故曰玄鹤二千六百岁饮而不食胎化产而为仙人之骐骥帅旷师旷晋平公乐师也公使旷鼓琴公曰琴无此最悲乎有可得闻乎曰君德义薄不可以听之曰寡人所好音也愿闻之师旷不得巳援琴皷之一奏之有玄鹤六集于郭门再奏之延颈而鸣舒翼而舞平公大喜起为师广寿子期伯牙吕氏春秋曰伯牙善琴子期善于听伯牙志在高山子期曰峩峩兮若太山志在流水洋洋兮若江河伯牙所念子期必得之伯牙游太山X之阴逢暴雨止于巖下心悲乃鼓琴作淋雨之操更造崩山之音每奏子期辄穷其趣伯牙舍琴而叹曰善哉子听志想像于吾心吾何逃声哉涉沥沥当作历狼狄切过也沥水下滴沥非义昇堂昇当作陞登也昇日之昇也非义师刘隐僭号称汉据广州幸韶石览先灵树知圣大师遗诫诏师受紫衣令太守何希范请师开堂录中谓何公者即希范三藏一修多罗藏四阿含等经二阿毗昙藏俱舍婆沙等论三毗尼藏五部律五乘一持戒得人乘二行十善得天乘三修四谛得声闻乘四修十二因缘得缘觉乘五具六度行得菩萨乘四时桉台宗有五时言四时盖误也所谓五者一华严时譬如日出先照高山二鹿苑时说四阿含如日照幽谷三方等时说维摩思益楞伽楞严三昧金光明胜鬘等经约时即食时四般若时说摩诃般若诸般若经则禺中时五法华涅槃时则日轮当午罄无形影八教台宗有化法四教一藏二通三别四圆有化仪四教一顿二渐三祕密四不定一乘圆顿教家之极则也这当作者别事之词禅录多作这或作遮皆非义这三苍诂训云古文适字今非此用X忘想当作妄无放切乱也𣉜㫰上正作晒所卖切暴也𣉜书无此字嬴当作赢音盈有余贾利也三乘一声闻二缘觉三菩萨乘以运载进趣无穷也十二分一梵语修多罗此云契经二祇夜应颂三和伽罗授记四伽陀讽颂五尼陀罗因缘六优陀那自说七伊帝目多本事八阇陀伽本生九毗舍略方广十阿浮达磨未有十一婆陀譬喻十二优婆提舍论议教外别传正宗记曰其所谓教外别传者非谓黄卷赤轴间言声字色枞然之有状者直与宝相无相一也亦非果别于佛教也正其教迹所不到者也桉智度论曰诸佛断法爱不立经书亦不庄严语言如此则大圣人其意何甞必在于教乎经曰我坐道场时不得一法实空拳诳小儿以度于一切是岂非大圣人以教为权而不必专之乎又经曰修多罗教如标月指若复见月了知所标毕竟非月是岂使人执其教迹邪又经曰始从鹿野苑终至拔提河中间五十年未曾说一字斯固其教外之谓也然此极且奥密虽载于经亦但说耳圣人验此故命以心相传而禅者所谓教外别传乃此也又吾宋章圣皇帝为之修心诗曰初祖安禅在少林不传经教但传心后人若悟真如性密X印由来妙理深十地一欢喜二离垢三发光四焰慧五难胜六现前七远行八不动九善慧十法云隔罗縠华严疏云菩萨智与如来智如明眼人隔轻縠覩众色像此言菩萨与佛见性不同嗄所嫁切声变也今借为夏音诈疑之意如㖿本音斜声也今借为耶音𡎺侧六切塞也有向当作有响尚向当作尚飨透法身甞读云门古录僧问如何是透法身句师拈起拄杖云会么僧云不会师云北斗里藏身今脱拈杖一节似失当时宗旨骼胔上音格刀入骨声又枯骨曰骼下疾智切骨有肉也又鸟兽残骨又刀入肉声月令掩骼薶胔吃居乞切言蹇也对牛弹琴鲁贤士公明仪对牛弹琴弄清角之操牛食如故非牛不闻不合耳也转为蚊䖟之声乳犊之鸣乃掉尾𨇾蹄奋耳而听合意故也𨇾悉协切行貌一榼苦盍切榼椑榼也即今偏榼所以盛酒椑鼙音唇吻当作脣唇音真惊也非义吻武粉切起无当作岂无吉嘹下音料北人方言合音为字吉嘹言缴缴紏X戾也缴其舌犹缩却舌头也如唿窟笼为孔窟駞为宋木巢也又或以多言为吉嘹者岭南有鸟似鸜鹆笼养久则能言南人谓之吉嘹开元初广州献之言音雄重如丈夫委曲识人情性非鹦鹉鸜鹆之比云门居岭南亦恐用此意特石大石也如牛曰特牛说文曰特牛牛父也言其朴特皆是佛法宝积云佛告无边庄严如来常说一切法皆是佛法以于诸法能善了知名为佛法诸佛本性与佛法等是故诸法皆是佛法性僺僺当作亿音喿苏到切性踈貌榼𣜂借音盦仁二粪壤也务原当作翁源邑名在韶州其邑有灵山山顶有泉下流人饮此水者多寿故以名焉务原当从女作婺在歙州非此用灭胡种称西竺为胡自秦晋㳂袭而来卒难变革故有名佛为老胡经为胡语祖为碧眼胡裔其后者为胡种为释氏子而名胡种得不抚膺自愧所谓必也正名孚世法师云窃观上代有经巳来贤德笔受每至度语无不称云译胡为汉且东夏九州西域为天竺者是总名也或云身毒如梵称此方为支那震旦若称汉汉止刘氏两代二号巳后禅让魏晋不同须依帝王称谓甄别且胡之杂戎乃是西方边俗类此土有羌狄变夷之属何得经X书乃为胡语佛生天竺彼土士族婆罗门总称为梵梵者清净也承胤光音天劫初来此食地肥身重不去因即为人仍其本名故称为梵但有胡言处以梵替之庶后哲善谈得其真正者矣今云门称佛祖为胡亦相袭而言也身毒毒音笃打野榸卓皆切枯木根出貌远浮山九带作野狸以字以字不成其说有三一谓是呕啊二字二谓是音字不译三谓是梵书心字并指经签题上以字也呕啊者清凉疏主云经首立如是谓异外道故外道经首皆立呕啊或云阿优以为吉阿之言无优之言有万法虽众不出有无此则断常之计今如即真如是即妙有对破邪宗以彰中道一代时教不出如是二字高僧传有译经新意六例一译字译音例内分四一译字不译音谓陀罗尼二译音不译字谓佛胸前卍字三音字俱译谓经律论四音字俱不译谓经题以字所谓呕啊经首如是我闻即不在经外签题之上所谓音字俱不译未详起自于谁考其二说似乎无稽或者妄指为梵书心字梵本且无此说尤谬愚甞过兴国之传法院窃取西竺贝叶真书考之其未译之书经题尚且未立何有以字之文盖自古习谬妄为其说先圣法门不在斯焉或问经首以形自何而得盖当时佣书者运笔以覆经题固无疑矣然宗匠假此以接来学岂知识拟议哉X庾峯当作庚峰觌体觌当作敌对也提刚当作提纲谓提纲振领也下皆倣此凿壁西京杂记云匡衡字雉圭东阳人好读书家贫无油烛乃凿邻壁孔映光读书位至丞相盲龟阿含云佛告诸比丘如大海中有一盲龟寿无量劫百年一过出头浮有一木正有一孔漂流海浪随流东西盲龟百年一出得遇此孔至海东浮木或至海西围绕亦尔虽复差违或复相得凡夫漂流五趣之海还复人身甚难于此又庄严论云有一小儿闻佛说人身难得如盲龟值浮木孔小儿穿板作孔置池水中以头出入终不能入曰盲龟在海百年一出何日值耶我今为人有于面目一日百出值木孔犹难刢利当作灵利下皆倣此穿杨史记云养叔字由基百步射杨叶百发百中伶俜正作竛竮上卢经切下滂丁切行不正也撒披当作散披桑担切撒音萨非义蝍蟟上子悉切下音寮皆虫名浮桑淮南子云扶桑日所出也在阳谷中其桑相扶而生浮当作扶虾䗫下正作蟆音麻五性见证道歌斩头截臂西域法凡遇论议义堕即斩首截臂以X谢不敏二祖偿债可祖传授之后于筦城县匡救寺之三门谈无上道听者林会时辩和法师于其寺讲涅槃经其徒闻师阐法稍稍引去和不胜其愤乃兴谤于邑宰翟仲侃侃惑其说加师以非法师怡然委顺识真者谓之偿债皓月供奉问长沙岑云了即业障本来空未了应须偿宿债师子尊者二祖大师为甚么却偿债岑云大德不识本来空如何是本来空云业障是如何是业障是云本来空是供奉无语长沙乃示偈云假有元非有假灭亦非无涅槃偿债义一性更无殊椁示双趺涅槃尔时迦叶与诸弟子在耆阇崛山入于正定于正受中忽然心惊举身战慄从定中出见诸山地皆大振动即知如来巳入涅槃于是将诸弟子寻路疾行悲哀速往正满七日至拘尸城右遶宝棺七匝盈目流泪说偈赞叹其略云世尊我今大苦痛情乱昬闷迷浊心我今为礼世尊顶为复哀礼如来肩为复敬礼大圣手为复悲礼如来腰为复敬礼如来脐为复深心礼佛足何因不见佛涅槃唯愿示我敬礼处世尊大悲即现千辐轮相出于棺外回示迦叶从千辐轮放千光明徧照十方一切世界然后还自入棺封闭如故紧梢当作帩七笑切缚也梢音筲非义气勋当作熏许云切火气盛貌勋功勋也非义X横说竖说黄蘗示众云马大师下有八十八人坐道场得正眼者止三两人庐山和上是其一夫出家人须知有从上来事且如四祖下融大师横说竖说犹未知向上关棙子有此眼脑方辨得邪正宗党关捩下正作棙音戾可拨物也狂王介狗上正作疥音介癞也忙忙当作茫茫无穷也忙廼心迫也非义谑当作諕许亚切诳也谑虗约切戏也非义下皆倣此盖国上与盍同胡腊切或依丐音唿非义解见雪窦颂古躇蹰当作踌躇音俦除行不前也躇蹰非义蹰音厨酌然当作灼然只略切昭灼也酌说文盛酒行觞也非义冥蒙当作冥蒙蒙犹昧也木承济正作拯拯蒸之上声唿上举也艾樵当作艾燋子肖切灼龟炬也或作爝爝即行火官名汤得伊尹爝以爟火乃有炬焰者尔非义𧩓𧩓诅诅按天衣古本作悾悾偬囱偬囱音孔熜囱事多也钝置下当作踬音致碍不行也五蕴谓色受想行识有相为色领纳名受取像曰X想迁流为行分别为识蕴者积聚为义谓积聚生死之过患亦曰五阴阴以阴覆为义无明黑云之所阴覆盖覆真性摄尽有为擗口上当作噼匹历切破也擗音辟抚也非义视听无声老氏曰视之不见名曰夷听之不闻名曰希搏之不得名曰微钟声桉天衣古本作钟声里披七条骨臀上当作胐音窟胐股上也㖒唾上正作洟音替鼻液也下吐卧切口液也斧打当作斧斫盖见它本韩情当作韩卢卢黑也谓黑狗也齐人韩国相狗于市遂有狗号鸣而国知其善见选注偈颂云门所着偈颂皆不立题目或举掦宗旨或激劝后昆非同诗人俟题而后有作然后世学者议论不一或多臆说亡失道真愚甞读传灯广灯并雪峯广录有其缘者唯一二偈未闻其它今录于下传灯云僧问云门十二时中如何即得不空过云门云你向甚么处着此一问学人不会请师举门迺索笔成颂云举不顾即差互拟思量何劫悟又雪峯广录僧问如何是学人自己峯云筑着鼻孔僧举目云门门云你作么生会其僧方思惟门亦以此颂而示之广灯云福朗上座幼出家常游讲肆因闻僧问云门如何是透法身句门云北斗里藏身朗罔侧遂造焉云门一见把住云道道X朗拟议门乃托开因作云门耸剔颂以示之朗从此悟入是故后世学者因覩此缘遂妄生穿凿然何必尔也管解古语持蠡酌海握管窥天康氏梁慧皎传僧会法师本康居国王大子故称康氏师形仪伟丽为世所重晋锋八博晋锋盖指晋王逸少之笔锋也八博未详疑八法声近之讹也禁经云八法起于𨽻字之始自崔张钟王传授所用墨道之最不可不明也隋僧智永发其旨趣于虞世南自兹传授彰厥存焉李阳冰云昔逸少工书遂历多载十五年中偏工永字以其八法之势能通一切字也八法者永字八画矣一点为侧二横为勒三竖为弩四挑为趯五左上为䇿六下为掠七右上为啄八下为磔此为侧侧者侧也不得平直其笔一此为勒勒如锥戞石不得卧笔〡此为竖竖牵为弩弩不得直直则无力于干此为挑挑为趯须存锋得势而出此为䇿斫笔背发而仰收丿此为掠笔锋左出而须和白日此为啄须疾为之乀此为磔不得疾而不得迟磔陟格切出三句语云门有时示众云函盖干坤目机铢两不𠉡世缘作么生承当自代云一镞破三关然虽有此意且未甞立为三句昔普安道禅师因德山出三句语随以颂之仁二付于卷末往往亦指此颂为X云门所作是皆看阅不审也道即德山之的嗣头头物物伤当作㹅不伤形近之误也轸候上当作诊止忍切视也轸车后横木非义眼中毉当作翳于计切障也商量如商贾之量度使不失于中平以各得其意也消得箇非遥当作消得箇摇头休头同韵也终诸方言犹举止也什方当作十方什杂也非此义同一眼当作开一眼云门对机录后附普安道禅师所作一十二颂自三句三颂之题出于德山余之九题兼颂皆道自作也并见广灯录云门录下刻舟吕氏春秋曰楚人有涉江行舟自舟遗劒遽刻其舟曰吾于此坠劒求必得之其迷有如此者举觉当作搉博雅云掦搉都凡也搉音角死而不吊吊当作弔多啸切说文曰问终也古之葬者厚衣之以薪从人持弓会敺禽兽礼记死而不弔者有三畏压溺溺谓凭河者也城地当作城池城池之中君所居尔地笔误见它本任你当何何下可切儋也亦音何徐铉曰儋何即负何也十五入夏天台寒山子于国清寺见僧半月说戒X次云聚头作相那事悠悠僧皆打叱之乃与拾得抚掌大笑而出罗浮檀特二山名也罗浮在今广州檀特在西域缾沙国即世尊见阿蓝迦蓝处也蹙舌子六切犹缩也斗擞当作抖擞音斗叟举索物也摩㝹提婆菩萨释楞伽经中小乘涅槃论云外道女人眷属论师说摩醯首罗天作八女人一名阿提𠊷生诸天二名提𠊷生阿修罗三名苏罗娑生诸龙四名毗那多生诸鸟五名迦毗罗生四足六名摩㝹生人七名伊罗生一切谷子八名歌头生一切蛇蝎蚊䖟蝇蚤蚰蜒百足等𩿒吻炙谷子云汉栢梁殿频火起巫献术取𩿒鱼尾置于殿上穰之今以瓦为之相传为𩿒吻不言𩿒尾盖俗流之误也庄香庄当作装裹也大杀上它盖切甚也下所拜切勐也摩挱正作抄桑何切摩也黄泉人死归地黄泉深幽此指其极日榭当从冫作㓔凋也榭台榭非义深坑正作阬丘庚切踣跳正作㪍趒音孛眺排越也玄殊当作悬殊悬远也江华县名在湘南道州X眚所景切目病生翳也不溺当作匿奴力切藏匿也溺沉溺非义恁么上当作与么正从幺作么与么指辞也或作恁么恁音稔思也恁么审辞也或作什么当作甚么甚么问辞也什杂也非义或作漝么漝音十水貌又音习滀漝水貌皆非义然果言外之士无不可者国师问经禅席多举南阳国师勘念经僧蝙蝠事忠国师录不载未详别出按西域传一缘颇类传曰南海之濵有一枯树五百蝙蝠于中穴居时有商侣止于树下既属风寒人皆饥冻聚𧂐樵薪蕴火其下烟焰渐炽枯树自然商侣中有一贾客夜分巳后诵阿毗达磨藏彼诸蝙蝠虽为火困爱好法音忍而不去于是命终随业受生俱得人身舍家修学乘闻法音聦明利智并证圣果迦尼色迦王与脇尊者招集五百贤圣于迦湿弥罗国作毗婆沙论斯并枯树中五百蝙蝠也摩斯咤梵云摩斯咤此言猕猴本行经云我念往昔海中有一大虬其虬有妇怀姙思猕猴心食夫言此事甚难我居于海猕猴在山汝且容忍我当求之时虬即出于岸见一猕猴在大树上即以善言尉问结为交友我当将汝度海彼岸别有大林花果丰饶汝可下来骑我背上猕猴心无定故即依虬言俱没于水虬即报言我妇怀姙思食汝心X故将汝来猕猴即诳虬言汝何不预说我心适留于娑罗树上不持将行善友还回放我取心得巳却来于是虬复水岸猕猴努力跳上大树其虬夕停见猴不下而语之曰善友汝速下来同至我家猴说偈言汝虬计校虽能宽而心智虑甚狭劣汝但审谛自思忖一切众类谁无心虬六度经作鼈听氷迖佂记云河冰人须狐听而行运州当作郓音运绻缋当作圈䙌上去园切屈木也下丘媿切纟也绻缋非义鼻孔辽天辽当作撩撩取也昂视之貌辽远也非义夜叉说半偈涅槃经云佛言过去之世佛日未出我于尔时作婆罗门修菩萨行周徧求索大乘经典乃至不闻方等文字住雪山中思惟坐禅时释提桓因心大惊怪要当自试自变其身作罗剎像去其不远其声清雅宣过去佛所说半偈诸行无常是生灭法闻是半偈心生欢喜即从座起四向顾视云向所闻偈谁之所说唯见罗剎即便前至善哉大士汝于何处得是过去离怖畏者所说半偈即答我言我不食多日心乱䆿语非我本心之所知也汝所食者为是何物答言食人暖肉饮人热血汝但具足说是半偈巳当以此身奉施谁当信汝为八字故舍所爱身我所证者梵天释提桓X因十方世尊汝若如是谛听谛听当为汝说生灭灭巳寂灭为乐折半烈三折当从木作析音钖噼析也烈当作列分解也烈火盛貌非义文殊解脱古清凉传大隋五台县昭果寺解脱禅师自文殊示心印之后乃谦卑自牧专精侍众厥后文殊躬临试验解脱每清旦为众营粥文殊忽见于前脱殊不顾视文殊警之曰吾是文殊吾是文殊脱应声曰文殊自文殊解脱自解脱怛萨阿竭此言如来演义云若依法身如来者即诸法如义若依报身即乘如实道来成正觉若依化身则乘萨婆若乘来化众生故曰如来托子茶托子建中初蜀相崔宁之女以金茶杯无储病其熨指取楪子盛之既啜而杯倾乃以蜡环楪子使其杯遂定即遣匠以漆环代蜡进于相国相奇之为制名托子因行于代是后传者更环其底焉入京云门入京即五代东汉刘氏之世干祐四年或谓广南偏霸刘䶮非也䶮音俨触悞悞当作忤音误逆也悞欺也非此义朦胧上音蒙下卢红切朦胧月入貌人义当作仁义老儿作歌舞智度论云佛功德巳满更无所须为教弟子故语之言我尚作功德汝云何不作如伎X家百岁老翁自舞有人呵之言老翁年巳百岁何用舞为答曰我不须舞但欲教子孙故尔罗汉药食食当作石取疗病义故曰药石夫攻病曰药劫病曰石古以砭石为针也全元起欲注素问访以砭石王僧孺答曰古人当以石为针必不用铁说文有此砭字许慎云以石剌病也东山经高氏之山多针石郭璞云可以为砭针春秋美疢不如恶石服子慎注云石砭石也季世无复佳石故以铁代之尔又以服石子止饥如高僧僧善传善疾笃将殛告弟子曰吾患腹中冷结者昔在少年山居服业粮粒既断懒往追求噉小石子用充日夕因觉为病死后可破腹看之果如所言愚窃详二意皆不然也又神仙传或以药煑石而食之又非先圣之意今丛林习以为常未有非之者焉又况四果真人讵肯辄违佛制来享非时之餐云门欲以诱接学者而正言似反后世或资以为口实岂不误乎疢音趂热病也殛音棘死也入水见长人桉耀禅师录唐武后召嵩山老安北宗神秀入禁中供养因澡浴以宫姬给侍独安怡然无它后叹曰入水始知有长人徒什么徒当作图谋也什么当作甚么师溺当作匿师子藏匿也駞马白当作馲马白上陟革切下莫百切兽名也驴父牛母形似骡而小X骡卢戈切驴父马母也麸夫完圝上音丸小麦麴也此乃称完全之方言当云凸圝圝音峦云门室中录五叶达摩传法偈曰吾本来兹土传法救迷情一花开五叶结果自然成善吉梵云须菩提此言善吉序云毗耶问疾何独美于文殊舍卫解空亦偏推于善吉盖序家抑扬之意亦当作岂乃传写之误智论七十人问曰佛为一切智何以不自为说主而令须菩提说般若答须菩提乐于空行偏善说空般波罗蜜多说空故令须菩提说也倜傥上它历切下它郎切大节非常也买餬饼餬当作胡胡虏之总称用胡麻作饼故曰胡饼故释名曰胡饼言以胡麻着之也前赵录云石季龙讳胡改为麻饼胡麻即油麻也餬寄食也非义是分不分当作不可不分也见怀和上本明星晓星也修行本起经云菩萨自知云弃恶本无婬怒痴生死巳除五阴诸种悉断无余㘽孽所作巳成智慧巳了明星出时廓然大悟得无上正真为最正觉如来禅香严智闲初参大沩祐因併净道路弃瓦砾击竹响忽然省悟有颂云一击忘所知更不自X修持动容扬古路不堕悄然机处处无踪迹声色外威仪诸方达道者咸言上上机仰山闻云此是夙构记持所成若是正悟发明别更说看又云去年贫未是贫今年贫始是贫去年贫有卓锥之地今年贫锥也无仰山云如来禅许师兄会祖师禅未梦见在严又成一颂我有一机瞬目示伊若人不会别唤沙弥仰山云且喜师兄会祖师禅也致问致当作置立也致至也非此义时云若有第五板十五行上脱若有二字本来法赏箇名唤作本来法第六板第十三行上少八字见怀和上本师云一切法皆是佛法绳牀露柱是一切法还我佛法来僧无对师又问僧经中道第六板第十八行少三十字见怀和尚本那乃贺切语余声南方禅客忠国师问禅客何方来曰南方来师曰南方有何知识曰知识颇多师曰如何示人曰彼方知识直下示学人即心是佛佛是觉义汝今悉具见闻觉知之性此性善能扬眉瞬目去来运用徧于身中抶头头知抶脚脚知故名正徧知离此之外更无别佛此身即有生灭心性无始以来未曾生灭身生灭者如龙换骨蛇蜕皮人出故宅即身是无常其性常也师曰若然者与彼先尼外道无有差别我此间佛性全不生灭汝南方佛性半X生半灭半不生灭曰如何区别师曰此则身心一如身外无余所以全不生灭汝南方身是无常神性是常所以半生半灭半不生灭曰和尚色身岂得便同法身不生灭耶曰汝那得入邪道曰学人早晚入邪道曰汝不见金刚经云色见声求皆行邪道今汝所见不其然乎破凡上破音泼摵当作摵砂获切拂也摵子育切非义謦声耳亥上去挺切下正作欬口溉切前平气也且致当作且置置犹赦也白㲲徒叶切草名也出高昌国採其花织以为布又出婆利国粗者名古具细者名白㲲国师看戏丛林多说唐帝盛展歌舞斋众端肃无闻帝问听察如何国师为说死囚持油之喻然窃覧国师广录而无此缘甞读毗柰耶杂事即大迦演那为勐光大王说此摄心之缘此盖当时之误学者详焉者里乃喝云长连牀上饱喫饭了说葛藤第十二板第十二行下少十四字见怀和尚本屎上加尖当作矢上谓尖上加尖今用屎尿字甚无谓也蜜嵓当作宋木巖便打师举僧问睦州以一重去一重即不问不以一重不去一重时如何州云昨日㘽茄子今日种X冬苽第十三板三行后脱此一节古本云不以一重不去一重今学者多不举不字而或妄以为园头之缘者误矣是你忘却当作只者忘却举法身说法举法身说法青青翠竹总是法身未是提掇时节有为无三世是有为法何处得三世来无为有三世不是守寂处法此是实学葛藤言语未是提掇时节于拈提犹在半途巳上一节印本分作三段而又语言颠错故录此以证之举三种人师举三人一人因说得悟一人因举得悟一人才见举便却回去你道却回者意旨如何师云直饶与么也好与三十棒与印本不同而又旨意显焕故用录之尔举僧问举僧问云居湛湛时如何居云不流说甚么湛湛师云此是嚼铁之言巳上三节见怀和尚本举光明寂照因僧举光明寂照徧河沙师云岂不是张拙秀才语僧云是师云话堕也此缘印本语意倒错而或谓张拙为相公因录其缘以示学者拙唐人也因访石霜霜问曰公何姓曰姓张何名曰名拙霜曰觅巧了不可得拙自何来公于言下有省乃述悟道颂曰光明寂照徧河沙凡圣含灵共我家一念不生全体见六根才动被云遮断除烦恼重增病趣向真如总是邪随顺众缘无罣碍X涅盘生死是空花帘纤上当作廉下正作纤廉纤犹检歛细微也无情说法第十六板六行下脱二字本身卢舍那此缘传灯诸录皆云僧问盐官齐安和上今云国师者非也况国师广录且无此缘沤麻乌侯切久渍也国师云当作国师碑文云第十七板九行上说法身说即是应化身说十七板二十二行上脱九字见怀和尚本应化非真佛般若金刚论云应化非真佛亦非说法者说法不二取无说离言相辊毬雪峯义存禅师常辊二毬以示人一日玄沙到师亦辊毬示之沙便放身倒作闪势以字见对机水椀未见所出罗汉书字仰山和尚在洪州观音时粥后坐次有僧来礼拜师不顾其僧问师识字否师云粗识僧乃右旋一帀云是甚么字师于地上书十字酬之僧左旋一帀云是甚么字师改十字作卍字僧以两手托圆相如修罗掌日月势云是甚么字师乃𦘕一圆相围却卍字僧乃作金刚势师云如是如是僧礼谢腾空而去书字曾有僧问老僧如何是诸佛出身处我向伊道东山水上行此总是向上拈提时节此一节脱X一十六字第十九板第二行中名身句身楞伽经偈云名身与句身及字身差别凡愚所计着如象溺深泥解者曰身者以依聚为义声名句文是教主言音诠表之法名者是次第行列句者是次第安布文者是次第联合声即说法之声此四皆为幻法也什么物合成一块第十九板十一行少物字剩不是二字什么当作甚么盐军当作监军监军唐官也皆中贵为之如鱼朝恩至德中监军事是也向绳墨当作打椀子第二十板二十二行中见怀本踪横当从纟作纵东西曰横南北曰纵踪迹也非义袈裟梵语此云不正色即坏色染衣也染表心染于法坏即要无所染也媿图当作贵图漕溪当作曹溪漕卫邑名非义控缺当作空缺苦贡切缺也缺亦空也古之重语如殚尽诺右谋之类是也依钵依当作衣钵梵语钵多罗此方云应量器擭浪一获切手取也啗啄当作𪅎啄竹咸切鸟啄物赵州无宾主赵州垂语云我三十年前在南方火X炉头有一则无宾主话举似诸人雪峯闻举云当时便好与一踏猴白当作侯白姓也和靖诗云伶伦今日无侯白奴仆当年有卫青伶伦谓滑稽之士也拾遗举雪峯云我且作死马医一口吞尽干坤师云山河大地何处得来直饶者里倜傥分明特舍儿七十棒反成一百四十师举西禅东平共官人坐次西禅云风作何色官人无对禅却问僧风作何色僧拈起衲衣云在府中铺禅云用多少帛子僧云勿交涉禅无语师代云咄者话堕阿师师因炙茄次问僧喫得多少茄子僧云和上试道看师云你问我与你道僧便问师云消不得雪窦洞庭录师讳重显字隐之遂州李氏子生于兴国五年四月八日出家受具学经论业于乡里晚参随州智门祚和上因扣不起一念之旨豁然知归遂徧游丛席众所推仰先居吴门之洞庭迁四明之雪窦由是云门之道复振于江淅都尉李侯奏章服侍中贾公奏闻朝廷乞赐明觉之号至皇祐五年七月七日不遗嘱亦不说偈摄衣北首而亡龙象智度论云言其力大龙水行中力大象陆行中力大今以鉅禅硕师比之龙象觉城当作福城华严六十二云文殊师利劝诸比丘发菩提心巳渐次南行经历人间至福城东住X庄严幢娑罗林中大塔庙处觉当作角梵云拘尸此云角以其城有三角故名焉然非善财见文殊处也古佛庙清凉云古佛塔庙者即善财归宗之所此塔在南天竺城东是古佛之塔佛在世时巳有此塔日照三藏亲到其所其塔极大东面鼓乐供养西面不闻于今现在此处居人多唱善财歌辞赚当作詀伫陷切衒耀上音县行且卖曰衒四花一曼陀罗二大曼陀罗三曼殊沙四大曼殊沙曼陀罗此言悦意曼殊沙此言柔软六震一者动二者起三者涌四者震五者吼六者觉措悞当作错误谓不敢差误也寰中塞外寰中犹寰内天子畿内也塞隔也谓隔塞于它邦汉文帝以周亚夫为将军军细柳以备胡帝之细柳营军士被甲弓努持满天子先驱至不得入先驱曰天子且至军门都尉曰军中闻将军之令不闻天子之诏有顷上至又不得入于是上使使持节诏将军曰吾欲劳军尔亚夫迺传言开壁门帝方得入曰此真将军也向者覇上棘门如儿戏尔劳郎到切慰勉也四流一欲流二有流三见流四无明流三界谓欲界色界无色界亦谓三有X昇座当作陞座登也箫然上当作萧肃也暂时歛念华严德生童子谓善财言于此南方有国名海岸有园名大庄严其中有一广大楼阁名毗卢遮那藏从菩萨善根果报生以至从菩萨福德智慧生弥勒菩萨安处其中汝诣彼问云何行菩萨行修菩萨道时善财童子知善知识教至海岸国毗卢遮那庄严藏大楼阁前五体投地暂时歛念思惟观察一心瞻仰掌中世界维摩诘言舍利弗住不思议解脱菩萨断取三千大千世界如陶家轮着右掌中掷过恒河沙世界外其中众生不觉不知己之所往见不思议品铁劵区眷切共言书也谑当作諕许亚切诳也䈥正作筋举欣切抉于汶切挑也拔榍当作楔音薛櫼榍门限也非义一棚薄萌切猎者养鹘搦兔必次第三发之而后得俗以架三鹘者谓之一棚顾杼直吕切说文机之持纬者道远乎哉触事而真意旨如何第七板第四行上脱八字燎音了说文云放火也X太阿越绝书云楚王召风湖子令之吴越见欧治子干将使之为铁劒三枚一曰龙泉二曰太阿三曰上市楚王问之曰何谓龙泉风湖子曰龙泉状如登高山临深渊何谓太阿曰巍巍翼如流水之波何谓上市曰从文闲起止嵴而止如珠而不𢪭若流而不绝死而不弔见云门录上罽宾上正作罽𢨶例切五天国名也正云迦湿弥罗此言贱种又云买得其国在北印土斩之白乳四谛论云菩萨行慈血变成乳如慈母育子以慈爱心故生子有乳乳自然出玄沙道底玄沙广录云师因钟鸣次作忍痛声腾身曰者箇钟在我肚里鸣你诸人作么生时展上坐云和上尊位如何师云你犹似分疎作么展云和上又问作么师云我也要不如此展云某甲何曾如此师云是是展云喏喏传灯作打我心痛鈯斧鈯音突愽雅云钝也劳挠当作劳扰扰烦也邓隐峯师姓邓氏隐峰名也建州邵武人将示灭有遗偈云独絃琴子为君弹松栢长青不怯寒金鑛相和性自别任向君前试取看见宋僧传性亿音喿苏到切性麤疎㒵也折挫子卧切摧挫也拦面正作䦨郎千切遮也X十字兄弟添十字宗门极唱唯证乃知固非文理妄加穿凿然丛林建立颇多学者攻之不巳或谓十字加一仪土字也或谓兄弟成二人添十为卒也或谓雪峯垂诫今大家出手或谓闽越方言第恐方𠕋不载非先德本怀然如斯之论吾家素有之也如祖师谶偈皆此类尔至于三点如流水其止羊二十口又达摩云九十无彼我并载禅书应机而设无不可者此乃折卒字无疑也难提梵云塔婆此言方坟或云支提或云难提此言灭恶或云抖薮波此言赞护或云窣堵波此云灵庙或云高显胡家曲胡家当作胡笳笳笛之类胡人吹之为曲汉李陵答苏武书云胡笳互动牧马悲鸣今借此以况吾道新丰云胡笳曲子不堕五音韵出清霄任君吹唱是也或者指世尊梵国为胡家岂不大谬妄乎夜雨山草滋此诗即禅月拟齐梁体四首此其一今雪窦全举之所谓借水献花也诗蟋蟀鸣坏墻谓微虫候时而鸣如贤人待明君而仕知明时而见虽草木禽鱼无远不及故雪窦借此诗为太平之歌意见王子渊圣主得贤臣颂睿泽正作睿以芮切圣也龚黄汉书循史传龚遂为渤海太守异政当时使人卖釰买牛卖刀买犊可谓带刀佩犊也黄覇为X颕川太守仁风大行郡内肃清德感上天嘉糓生于野凤凰集于境宣帝美之赐金四十斤襃搏毛切进掦美德也吾祷论语云子疾病子路请祷子曰有诸子路曰有之诔曰祷尔于上下神祇子曰丘之祷久矣诔音累雪窦后录三千劒客昔赵文王喜劒劒士夹门三千余人日夜相击于前死伤者数百余人好之不厌如是三年国衰诸侯谋之太子悝患之奉千金赐庄子上说庄子陈三劒曰有天子劒有诸侯劒有庶人劒今大王有天子之位而好庶人之劒臣窃为大王薄之王乃率而上殿宰人上食王三环之庄子曰大王安坐定气劒事以毕奏矣于是文王不出宫三月劒士皆服毙其处见庄子说劒悝苦回切一片田地僧问灵云佛未出世时如何云竖起拂子出世后如何云亦竖拂子僧不肯复问雪峯佛未出世时如何峯竖起拂子出世后如何峯抛下拂子僧礼拜峯便打僧又问玄沙此意如何沙云大似一片田地四至界分一时属你只欠中间一树子在憨武酣切痴也皑五来切霜雪白㒵金色尊者即大迦叶也先是毗婆尸佛灭后众以X其舍利建塔塔之像其面金色缺坏是时迦叶方为锻金师会有贫女持一金钱求治为薄欲往补之迦叶闻且乐为补巳因相与愿为无姻夫妻以是报九十一劫体皆金色最后生摩竭国出家为佛弟子头陀第一恢恢苦回切大也老氏曰天网恢恢疎而不漏能恻当作测深所至也恻痛也非义爱鼈鼻雪峯示众南山有一条蛇汝等诸人切须好看玄沙云用南山作么青天喫棒僧问古德万里无云时如何云青天也须喫棒傻傻当作洒洒声下切傻沙瓦切俏也不仁㒵非义憋破音鼈方言憋恶也郭璞云憋怤急性也怤音孚须菩提巖中须菩提巖中宴坐说法雨花子徧考众经即无此缘巖中宴坐即分别功德论佛谓莲花色比丘尼言须菩提于巖中补衣最先见我且无宴坐之缘雨花即大般若八十四须菩提谓憍尸迦是花非生花亦非心树生且无赞叹之缘未曾说一字即大般若八十一善现告诸天子言我曾于此不说一字汝亦不闻当何所解以此考之众经虽共有此意而无此缘实恐后世宗匠借为此说也X似地擎山盘山示众疑其语意断绝不通及见古录凡有九段今科节录之于后其一心若无事万法不生意绝玄机纤尘何立其二道本无体因道而立名名本无名因名而得号其三若言即心即佛今时未入玄微若言非心非佛犹是指踪之极则其四向上一路千圣不传学者劳形如猿提影其五夫大道无中复谁先后长空绝际何用称量空既如斯道复何说其六夫心月孤圆光吞万象光非照境境亦非存光境俱忘复是何物其七禅德譬如掷劒挥空莫论及之不及斯乃空轮绝迹劒刃无亏若能如是心心无知全心即佛全佛即人心佛无殊始为道矣其八禅德可中学道似地擎山不知山之孤峻如石函玉不知玉之无瑕若如此者是名出家故道师云法本不相碍三际亦复然无为无事人犹是金锁难所以灵源独耀道绝无生大智非明真空绝蹟真如凡圣皆是梦言佛及涅盘并为增语其九禅德直须自看无人替代三界无法何处求心四大本空佛依何住璇玑不动寂尔无言觌面相呈更无余事同光帝即五代庄宗同光即庄宗时年号如命宣宗为大中帝之类胡钉铰唐之散人世不以名显甞与保福赵州问答语流丛席甞一夕梦吞五色毬既觉遂能作句语鲙炙人口至今称诵不巳唐高文集谓祭列子X墓梦中换五藏者正胡钉铰也与五色毬相传之异未知孰是其诗云日暮堂前花蘂娇争拈小笔上牀描宗成安向春园里引得黄莺下柳条忽闻梅福来相访笑着荷衣出草堂儿童不惯见车马争入芦花深处藏蓬头稚子学垂纶侧坐莓苔草映身路人借问遥招手恐畏鱼惊不应人举肃宗当作代宗详见颂古入水见长人见云门录下椎击妙喜云门一日闻打椎声妙喜世界百杂碎托钵向湖南城里喫粥频到香积云门一日见僧在殿角立师拍手一下云佛殿露柱走入厨库去也僧回首看师云见你不会却来祗候佛殿德山卓牌德山卓牌于閙市牌上书字云佛来也打祖来也打传灯巖头卓牌巖头废教后在鄂州湖边作渡子两岸立板牌一所书云如有渡者请击此牌一下凡有击者师乃舞桡而渡之然德山卓牌未见所出五色索僧问投子丹霄独步时如何子云脚下一条索世事悠悠南岳瓒和上歌其略云世事悠悠不如山丘青松蔽日碧㵎长流山云当幕夜月为钩卧藤萝下块石枕头不朝天子岂羡王侯生死无虑更复何忧师讳明瓒嵩山普寂之嗣子北秀之的X孙世号嬾瓒然禅门有三嬾牛头嬾融嗣四祖沩山嬾安嗣百丈师预其一焉瓒在坦切一切不是句黄蘗示众欲知佛法省径处一切不是见广录天鼓当作天瞽谓生盲也孟常之门孟常当作孟甞即齐之孟甞君名文姓田氏婴之子父使生家后代婴立于薛故称孟甞君君在薛招致诸侯宾客及亡人有罪者皆归孟甞君倾天下之贤食客数千人无贵贱一与文等有客冯驩甚贫犹有一劒又蒯缑弹其劒而歌曰长铗归来乎食无鱼君迁之食有鱼既又弹劒而歌曰长铗归来乎出无舆君又迁之出入乘舆车后为君烧劵以彰君之善声应缘而化物二十六祖不如蜜多传法偈真性心地藏无头亦无尾应缘而化物方便唿为智隟正作隙乞逆切壁际孔也㶿蒲没切烟起㒵纡忆俱切萦纡曲也歛氛敷文切祥气也青萝夤缘语出忠国师碑乃草堂沙门飞钖撰其间数语丛林率多举唱如青萝夤缘直上寒松之顶白云淡泞出没大虗之中万法本闲而人自閙论顿也不留朕迹语渐也返常合道得之于心伊兰作栴檀之树失之于旨甘露乃蒺䔧之X园白云志高青松节峻唯帝之师亲传法印解深㒵古言崄理顺不有定门将何演顿此皆草堂飞钖之语今丛林说者往往指作国师之言盖由看寻之疎率又岂能明雪窦之旨哉混沌上胡本切下徒埙切清浊未分混为一也虗空为鼓盐官齐安和上示众云虗空为鼓须弥为椎甚么人打得众皆无对僧举似南泉泉云王老师不打者破鼓法眼别云王老师不打破普活切懡㦬上忙果切下郎可切惭也蚀木乘力切释名曰日月亏曰蚀稍小侵亏如虫食木之叶智论第二云佛言善说无失无过佛语诸外道中设有好语如虫食木偶得成文虒虎乇愬虒虎乇当作𤟍陟革切愬色责切𤟍愬犬张耳㒵故云耳𤟍愬或音卓朔非义洛浦徧参洛浦和上问僧你笠子为甚破僧云徧参忽若撞着牛屎时如何僧近前云不审浦便打按广灯宝应颙和上问僧汝名甚么僧云普参师云忽遇木橛又作么生僧不审师便打长觜鸟云门问僧你从向北来曾游台否僧云是师云关西湖南还见长觜鸟说禅么僧云不见师拈拄杖以口作吹势引声云禅禅摩斯咤见云门录之下巨灵郭缘生述征记云华山与首阳本一山河神X巨灵擘开以通河流故掌迹存焉演若楞严经云佛言汝岂不闻室罗城中演若达多忽于晨朝以镜照面爱镜中头眉目可见嗔责己头不见面目以为魑魅无状狂走𢤱统当作儱侗塻窑本作莫傜地名今沩山塔庄是矣古语云不作沩山一顶笠无由得到莫傜村祖庭事苑卷第一祖庭事苑X卍XXX祖庭事苑卷第二睦庵编正雪窦瀑泉多闻楞严经云阿难见佛顶礼悲泣恨无始来一向多闻未全道力记诸善言论语序云鲁论语二十篇皆孔子弟子记诸善言也西乹正作干西干即天竺国五印土或云西天西干皆译师之义立东震或云震旦或云真丹或旃丹或指难皆梵音讹转竝飜汉地又婆沙中有二音一云指那此云文物国谓此方是衣冠文物之地也二云指难此X云边鄙谓此方非中国也西域记飜摩诃支那为大汉国或谓日出东隅其色如丹故云震旦真丹者此皆讹说来昌昌犹明也盛也蜀川雪窦生西蜀之遂州吴苑明觉始唱道于洞庭之翠峯属吴王之国苑谓宫苑句章句章县故城在鄞县西十三州志云句践之地南至句无后併吴国因大成章伯之功遂名句章以示其子孙见东汉盖勋传猊座猊狻猊也师子之属西方王者所坐之座犹中国龙牀也西域记云君王朝坐弥复高广珠玑间错谓师子座也智论问云佛坐师子座为佛化作为实师子来为金银木石作师子答曰是号名师子非实师子也佛为人中师子佛所坐处若牀若地皆名师子座辍陟劣切止也玉烛尔雅云春为青阳夏为朱明秋为白藏冬为玄英四时和为之玉烛郭璞云道光照金轮经云若王生在剎帝种绍灌顶位于十五日受斋戒时沐浴首身陞高台殿臣僚辅翼东方忽有金轮宝现其轮千辐来应王所及与七宝竝皆具足七宝者一轮宝二象宝三马宝四珠宝五女宝六藏宝七丘宝也X粤王伐切语辞也虎䇿见证道歌解虎钖龙盂见证道歌降龙钵武林杭之山名也秦汉始号虎林以其栖白虎也晋曰灵隐用飞来故事唐乃曰武林避讳也见子潜子武林山志唿猨灵隐之名由慧理至曰此吾西竺灵隐鹫峰也飞来隐于此地人未之信理曰彼山白猨唿之可验因唿猨猨为之出今寺之前有唿猨㵎飞来峯故其山曰灵隐嘉遁嘉之言美也遁以道自藏晋支道林甞遁藏吴中白马㵎之南有石庵存焉故人称支公为支遁又建支硎寺于姑苏郡土木壮丽二众同处唐景龙改报恩今支硎山观音院是也养骏见祖英休牛归马尚书武成曰武王伐殷乃偃武修文归马于华山之阳放牛于桃林之野示天下弗服说者曰山南曰阳桃林在华山东皆非长养牛马之地欲使自生自死示天下不复乘用也舆人音欤众也丛林梵语贫婆那此云丛林大论云僧伽秦言众多比丘一处和合是名僧伽譬如大树丛聚是名为林一一树不名为林如一一比丘不名为僧诸比丘和合故名僧僧聚处得名丛林又大庄严论云如是众僧者乃是胜智之丛林一切诸善行运X集在其中又杂阿含二十五佛告阿难汝遥见彼青色丛林否唯然巳见是处名曰优留曼茶山如来灭后百岁有商人子名优波掘多当作佛事教授师中最为第一即四祖优波毱多梵音楚夏尔以祖师居之今禅庭称丛林也黎庶上郎奚切下商署切众也柯亭张隲高士传曰蔡邕告吴人曰吾昔甞经会稽高迁亭见屋东间第十六竹椽可以为笛取用果有异声又伏泊长笛赋序云柯亭之观以竹为椽邕取为笛奇声独绝陶壁晋陶侃少渔于雷泽网得一织梭挂于壁后因一日雷电忽化为龙飞去德风论语君子之德风小人之德草草上之风必偃名翼管子管仲复于桓公曰无翼而飞者声也谓出言门庭千里必应故曰无翼而飞又唐圣教序记云名无翼而长飞道无根而永固启颡启当作稽音启下首拜也颡额也谓颡至地周礼太祝之官礼有九焉一稽首即久稽留停头至地也二曰顿首谓平敌如诸侯相拜即以头向下虗摇拜也三空首君答臣下一拜即以头至手四振动敬重之战慄动变拜也五吉拜谓稽颡齐缞不杖以下吉者殷之凶拜也即先作稽首后作稽颡即额触地六凶拜谓稽颡而后顿首三年服X者也七奇拜谓稽首先屈一膝即令邪拜八襃拜谓报拜即再拜也或持节之拜九肃拜谓但仰首以手揖之今之揖让是也吾西方之礼亦凡九焉一发言问讯二俯首示敬三柔首高揖四合掌平拱五屈膝六长跪七首肘据地八五轮着地九五体投地齐缞音咨催抠衣上恪侯切曲礼两手抠衣去齐尺衣毋拨足毋蹶先生书䇿琴瑟在前坐而迁之戒勿越抠衣谓以手内举令离地毋音无止之也漪涟上于离切下力延切风动水文灔滪荆州记云灔滪如马瞿塘莫下灔滪如象瞿塘莫上此言其险也瞿塘崃名灔滪石名也江陵西汉货殖志蜀汉江陵千树楛古冏比其人与千户侯等承祧礼记天子七庙三昭三穆与太祖之庙而七远庙为祧去祧为坛去坛为墠去墠为鬼此皆言祭先祖远近之差自祧巳上皆为毁庙墠音缮除也法空座法华云如来灭后欲为四众说是法华经者云何应说是善男子善女人入如来室着如来衣坐如来座尔乃应为四众广说斯经如来室者一切众生大慈悲心是如来衣者柔和忍辱心是如来座者一切法空是安住是中然后以不懈怠心为诸菩萨及四众广说是法华经X袖里藏锋达观录四藏锋颂序云丛林旧有四藏锋一曰就事藏锋二曰就理藏锋三曰入就藏锋四曰出就藏锋不知何人改就为袖改理为里云云今禅家录用就字为襟袖字用理字为表里字共所不疑也且如风穴录有四出就语一曰如何是密室中事出袖谈今古回颜独皱眉二曰九夏赏劳请师言荐出袖拂开龙洞雨泛杯波涌钵囊花三举南泉辞寒山游石桥缘僧问师意旨如何出袖藏锋能灵利毛睫无差滑石桥四勘僧云声前来句后杀僧应妳女口师云出袖藏锋无定止汝溃经雨倒降旗此盖后人不善其意妄以去就之就改为襟袖之袖也今丛林中以袖里藏锋出袖拂开皆为用中语举口则棒拍巳行岂容拟议虽然苟欲详其问答语脉则是何旨意古人之言岂虗发邪既学古人之建立安可忽诸且就事则全事就理则全理入就则事理俱出就则事理泯至于四料拣四宾主三句五位各有宗徒无自封执第以风穴四语详之则厥旨可见达观去临济七世去风穴四世乃直下正派颇得详审以此校之则凡曰禅门语录袖里皆宜改为就理若谓法门时节不得以语言文字輙生情解者吾未如之何也矣黄叶见云门上止啼孟常门下常当作甞齐国孟常君门下养三千宾X客不计贵贱皆分上中下三等因夜食人蔽火明者客怒以饭不等辍食请辞君乃起自持己食饭比诸宾食皆无异客惭而自刎四方贤士多归附之后因使秦秦人说秦王孟甞君族贤可囚之君乃使人投秦王爱姬得免秦王释之归齐得出奔驰夜半至函谷关秦法至鸡鸣方开关有下客冯谖乃法鸡鸣是时群鸡皆鸣君方出关秦王果悔令骑追之使至关追不及故脱秦昭王之难也摘杨花有僧辞赵州州拈拂子云有佛处不得住无佛处急走过三千里外逢人不得错举僧云恁么则不去也州云摘杨花摘杨花口堪喫饭云门云只祇堪喫饭你道古人拈椎竖拂杨眉动目作么生辨自代云沩山笠子江西别又云龙头蛇尾横说竖说见云门录之上佛见法见诸佛要集经文殊师利住忍世界心自念言今日十方各恒沙等诸佛世尊悉来集会东方佛土天王佛所普光明宣佛要集法吾宁可往诣彼世界奉觐诸佛谘受经典于是报弥勒云可共俱往诣天王佛普光剎土弥勒答曰仁者欲往便可进路吾不行也所以者何道德巍巍不可攀谕身不能见亦不堪住覩形闻音文殊师利莫以色像观诸如来佛者法身法身叵见无闻无养于是文殊师利饥虗于法而无厌倦独己无侣佛神X力所制使彼众会无一从者文殊师利如伸臂顷至天王佛所时天王佛心自念言文殊师利诸佛所叹深奥忍辱行于空慧无能逮者今从忍界兴心念来堕大颠倒极受吾我而有所趣当退立之铁围山顶于是天王如来告文殊曰来至于此欲何所观文殊白言唯然世尊我在忍界心自念言诸佛兴世甚难得值讲说经典亦复难值欲见如来听所说法故诣此佛土天王如来即如其像三昧正受而现神足移文殊师利自然立于铁围山顶不自觉知为谁所举文殊复曰今显神足成神变化无极圣慧示其道力还于众会即如其像三昧正受而现神足发意之顷越于东方恒河佛土不能舍远彼佛世界如毫釐况入佛会未之有也恶正作哑音亚声也虗空为鼓须菩提言世尊记我声闻人中无诤三昧最为第一是三昧门我今巳得我若入定正使有人具大神力以百亿四天下为一大鼓取须弥山为一大椎于我定时令一大人住在我前执彼大椎挝击大鼓无蹔休废乃至经劫如是鼓声尚不入耳何况乱心能令我出见宝积经鲁般绳墨鲁般古之般输子也心匠甚工而不独善于绳墨之事按唐段成式酉阳杂俎云今人每覩栋宇巧丽必强谓鲁般奇工至两都寺中往往託为鲁般所造其不稽古如此据朝野佥载云鲁X般者肃州炖煌人莫详年代巧侔造化于凉州造浮图作木鸢每击楔三下乘之以归无何其妻有姙父母诘之妻叙其故父后伺得鸢击楔十余乘之遂至吴会吴人以为妖遂杀之般为木鸢遂得父尸怨吴人杀其父于肃州城南作一仙人举手指东南吴地大旱三年卜曰般所为货物巨千数谢之般为断一手其日吴中大雨国初工人尚祈祷其木仙鸢余专切鸷鸟也驷马论语棘成子曰君子质而巳矣何以文为子贡曰措惜乎子之说君子驷不及舌文犹质也质犹文也虎豹之鞟犹犬羊之鞟驷马者郑玄曰过言一出驷马追之不及邓折曰一言而非驷马不追一言而急四马不及古人道了语出云门垂代开门待知识庞居士诗有人嫌庞老庞老不嫌它开门待知识知识不来过心如具三学尘识不相和一丸疗万病不假药方多云门道底云门一日云宗门作么生举令自代云牛寸草不生仰山示众我若全举宗乘法堂上草深一丈我若东道西说三门下寸草不生步步道场维摩诘经云光严童子白佛言忆念我昔出毗耶离大城我即为作礼而问言居士从何所来答我言吾从道场来我问道场者何所是答X曰直心是道场无虗假故乃至善男子菩萨若应诸波罗蜜教化众生诸有所作举足下足当知皆从道场来住于佛法矣黄巢黄巢为雪窦开山和上盖俗流妄传不足考信也按唐书传巢曹州冤何人本以贩盐为事干符中仍岁凶荒人饥为盗河南尤甚巢与弟黄揆昆仲八人率盗数千依里人尚让月余众至数万让乃与群盗推巢为王曰冲天大将军仍署宫属蕃镇不能制以至于窃据京师燔掠宫庙天子为之奔走国号称齐年称金统朝廷以李克用率官军讨之中和四年五月大败之贼散六九郓界巢入泰山官军遗将捕之至狼虎谷巢将林言斩巢及二弟邺揆等七人首并妻子函送徐州今禅门应问机缘亦一期指示学者以意逆志为得之矣然祖塔非黄巢明矣赏不避仇雠西汉东方朔传臣闻圣主为政赏不避仇雠诛不择骨肉摩腾不烧见风穴韩愈端立韩愈生于唐代宗之朝终于穆宗世去庄宗同光之时巳一百余载考诸传录亦恐此缘误矣帝令当作王令𦥞书无此字正作舀以绍切亦作𦦌诗曰或簸或舀X清税当作清锐见传灯录揭石大涅槃经云佛言我欲涅槃始初发足向拘尸那城五百力士于其中路平治扫洒中有一石众欲举弃尽力不能我时怜愍即起慈心彼诸力士寻即见我以足拇指举此大石掷弃虗空还以手接安置右掌吹令碎末复还合聚令彼力士贡高心息即为略说种种法要吹布毛杭州招贤寺会通唐德宗时甞为六宫使屡乞为僧帝从其愿礼鸟窠道林禅师落发通一日欲辞去师曰汝今何往曰会通为法出家以和上不垂慈诲今往诸方学佛法去师曰若是佛法吾此闲亦有少许曰如何是和上佛法师于身上拈起布毛吹之会通遂领悟玄旨时谓布毛侍者秦望山有长松枝华繁茂盘屈如盖林栖止其上故人谓之鸟窠和上白头因因事立号丛林素有之因以少年头白故得是名如日扁头副赤头璨䦆头通安铁胡觉铁觜刘铁磨清八路米七师忽雷澄踢天太鉴多口不语通黑令初明半面一宿觉折牀会岑大虫独眼龙矬师叔周金刚简浙客陈沟鞋泰布衲备头陀大禅佛王老师浏阳叟皆禅林之白眉闻其名者莫不慕其所以为道也摛辞上尹知切舒布也洪规洪大也下居随切字统云丈夫识用必合规X矩故从夫也淘汰上徒刀切择也下它盖切过也竺土华梵兼举也竺是梵语土是华言西域记云梵语天竺此云月谓佛日既没诸圣法教如月也五天竺国亦名五印土周九万余里三垂大海北背雪山北广南狭形如半月尽野区分七十余国大僊般若论云声闻菩萨亦名仙佛于中最尊上故巳有一切波罗蜜多功德善根彼岸故名大僊汉明帝问摩腾法师佛道中亦有仙号不曰仙者竝修梵行多诸技术是以为世所尚佛初成道时坐于菩提树下世人未识是佛光明显照咸言摩诃大仙生未曾有也舍利弗目连等坐卧空中神化自在各相谓言此是大仙弟子也佛以随机应显仙号生焉山河尔尔当作固盖见它本列剎应法师云浮图名剎讹也应云剌瑟致剌刀割切此云竿人以柱代之名为剎柱以安佛骨以西国竿头安舍利故即幡剎竿也长阿含经云若沙门于此法中勤苦得一法者便当竖幡告四远今有少欲知足之人居此天石麟徐陵字孝穆母臧氏甞梦五色云化为凤集左肩上巳而诞陵年数岁家人携以候沙门宝志志摩其顶曰天上石麒麟也光宅寺慧云法师每嗟其早就为之颜回陵官至光禄大夫太子少X傅年七十七卒陵少而崇信释教经论多所释解陈后主在东宫令陵讲大品经义学名僧自远云集每讲筵商较四坐莫能与抗目有青精时人以为聦慧之相见南史澄彻当作澄澈义龙陈高僧慧荣讲学踪横时号义龙荣闻智者顗师讲法故来设问数番征覈莫非深隐轻诞自矜扬眉舞扇扇便堕地顗应对事理焕然清显谓荣曰禅定之力不可难也时沙门法岁抚荣背曰从来义龙今成伏鹿扇既堕地何以遮羞荣曰轻敌失势未可欺也律虎释法愿落发披缁周行讲席后乃仰踪波离霜情启且孤映群篇复历谈对众皆杜辞时以其彭享罕敌故号律虎右见续高僧传鳌峯海山三峯九鳌负之祖英十二鳌详矣宝凡当作宝几花巾楞严云即时如来于师子坐整涅槃僧歛僧伽梨揽七宝几引手于几取劫波罗天所奉花巾于大众前绾成一结示阿难言此名何等阿难大众俱白佛言此名为结如是伦次绾㲲花巾总成六结话月玄沙示众云吾有正法眼付嘱大迦叶我道犹如话月曹溪竖拂子还如指月所以道大唐国内宗乘中事未曾有一人举唱设有人举唱大地X人失却性命如无孔铁鎚相似一时亡锋结舌去乳窦四明图经云两峯如乳相对为窦瀑水飞流如雪亦云雪窦窦凿垣为空曰窦祖佛怨怨当作冤于袁切屈也怨于愿切恚也非义三指七马庄子以指喻指之非指不若以非指喻指之非指也以马喻马之非马不若以非马喻马之非马也天地一指也万物一马也上下彼此是非之对也三指七马不可偶也梦身之真理在斯焉三川刜州为秦川河南为洛川益为蜀川指鹿秦赵高欲为乱群臣不听乃先设验以蒲为脯以鹿为马献于二世群臣言蒲言鹿者皆阴诛之矣安巖照照当作昫即大梅保福昫禅师正字避讳蹴踏上子六切下徒阖切蹴亦踏也维摩云龙象蹴踏非驴所堪愤悱上扶粉切怒也下孚匪切欲有所问而未能宣也品藻西汉注品其差次以藻饰文质饮光梵云迦叶波此言饮光姓也或云身光殊特能饮诸天及日月等光皆悉不见故曰饮光龙昌即云居旧寺名也今山中有龙昌亭乃追旧蹟也乃指法眼下道齐禅师安巗昫嗣云居齐也X迅雷揜耳炎威赫耀童子不能正目迅雷奋击懦夫不及揜耳见正理论雪窦拈古称谓上昌孕切汉书注云凡一物知其名曰识其所宜皆曰称谓也遽明其据切急也卒也抵都礼切止也不请之友华严二十云当要先令一切众生得无上菩提无余涅槃然后成佛何以故非众生请我发心我自为众生作不请之友列濬私润切深也来哲如选注云非我能及以待将来之智者矣某甲某如甘在木上指其实也然犹未足以定其名甲次第之言亦犹某甲某乙也船舷音贤船边也阃外冯唐曰上古王者遣将也跪而推毂曰阃以内者寡人制之阃以外者将军制之韦昭曰此郭门之阃门中橛曰阃当断不断黄石公曰当断不断反受其乱百丈再参百丈一日随马祖出田行次见群鴈祖从中过鴈惊开丈在后过鴈不惊丈遂问师从群鴈中过为甚却惊及怀海过为甚不惊祖曰吾有杀心汝无杀心又行见水鸭子指问是甚么丈云水鸭子祖良久曰甚处去也丈曰飞过那边去也X祖近前把丈鼻挣丈失声叫阿㖿祖曰又道飞过那边去元来只在者里便拓开丈直得浃背汗流于此有省明日祖上堂众才集丈出卷却拜簟祖归方丈丈侍立祖却问我适来上堂未曾为众说法你为甚卷却簟子丈曰怀海今日鼻头犹痛在祖曰汝昨日去甚处来丈曰今日鼻孔不痛也祖曰汝深明昨日事丈礼谢后再参马祖云云见宗派录刁刀鱼鲁古语云笔久厌劳书刁成刀事历终古写鱼为鲁参差上楚簪切下楚宜切不齐等也瞒当作谩欺也余倣此御木上音语蚀也大冶羊者切炉冶冶销也凳都邓切理能伏豹伏豹当作伏仁二于教切很戾也见远浮山录噼溥击切破也瞪目丈证切直视㒵林际当作临济院名也师名义玄曹州南华人姓邢氏髫年出家弱冠受具早慕宗门首参黄蘗堂中第一座谕令往问佛法的的大意蘗打之凡三造丈室被六十棒因欲辞去第一座留之且谓蘗曰义玄虽后生似堪法器蘗曰我知此子譬如巨X木在野当为天下阴凉师方取别蘗曰汝宜往高安滩头见大愚必为汝明此事大愚见师来问其所以即举前话因而问曰义玄凡三度被打未审有甚么过愚曰黄蘗与么老婆为汝得彻困更问有过无过师于言下知归失声曰元来黄蘗佛法无多子愚把住曰者尿牀鬼见箇甚么便与么道师于大愚肋下筑三拳愚托开曰汝师黄蘗非干我也师却回黄蘖见便问来来去去有甚了期师曰只为老婆心切便礼拜方起蘖问曰汝甚么处去来师遂举见大愚之缘蘗曰如何得大愚老多口汉来师曰要见伊作甚么蘗曰待伊来痛与一顿师曰说甚么待来即今便与遂打黄蘗一掌蘗曰风汉却来者里捋虎须师便喝蘗云参堂去师后因还乡徇赵人之请居镇府城南之临济禅苑临终上堂曰吾灭后不得灭吾正法眼藏时三圣为院主乃曰争敢灭却师曰巳后有人问你向伊道甚么院主便喝师曰谁知吾正法眼藏向者瞎驴边灭言讫坐以示化即唐懿宗咸通七年四月十日也不拜弥勒高揖释迦不拜弥勒乃禅家绝圣凡之语然不拜之缘亦有所出按三藏传云秣底补罗国城南四五里小伽蓝即德光论师于此作辨真等论凡百余部论师是钵伐多国人本习大乘后退学小乘时天军阿罗汉往来覩史多天德光愿X见慈氏决诸疑滞请天军以神力接上天宫既见慈氏揖而不礼言我今出家具戒慈氏处天同俗礼敬非宜如是住来三返皆不致礼既我慢自高疑亦不决其语虽同意与此异赶正作扞古旱切推之也赶书无此字苕菷苕音条草𡳾菷正作帚止酉切割城见祖英连城璧举无业此节乃录者之不工当云举僧问无业如何是佛云莫妄想师云塞却鼻孔又举僧问马祖如何是佛云即心是佛师云拄却舌头无业嗣马祖谥大达国师以己妨人妨当作方方比也论语子贡方人子曰赐也贤乎哉夫我则不暇此孔子鄙子贡之比方人也签瓜签当作签七廉切割也只三人禅是大沩诗是朴大唐天子只三人见周朴解王巢语小说媿图当作贵图圆相圆相之作始于南阳国师付授侍者耽源源承谶记传于仰山今遂目为沩仰家风明州五峯良和上甞制四十则明分ㄆ子潜子为之序称道其美良云圆相总六名一圆相二义海三暗机四字海五意语六默论又沩仰宗派云躭源谓仰山曰国师传六代祖师圆相九十七箇授与老僧国师X临示灭复谓曰吾灭后三十年南方有一沙弥到来大兴此道次第传授无令断绝吾详此谶事在汝躬我今付汝汝当奉持仰山既得遂以火燔之源一日又谓仰山曰向所传诸圆相宜深秘之山曰巳烧却了也源曰此乃诸祖相传至此何为烧却山曰慧寂一览以知其意但然用得不可执本也源曰于子即得来者如何仰曰和上若要重录一本山乃重录呈似一无差失躭源一日上堂仰出众作此相以手托作呈势却叉手立源以两手交作拳示之仰进前三步作女人拜源点头仰便礼拜此乃圆相所自出也因录以示后学云学唐步按庄子注寿陵燕之邑邯郸赵之郡弱龄未壮谓之余子犹孺子也赵郡之地其俗能行故燕国少年来学步既乖本性未得赵国之能舍已効人失寿陵之故是以用手踞地匐匍而还也雪窦云者僧不是邯郸人为甚学唐步此语甚非事亦倒置乃燕人学步于郸邯非邯郸学步于燕也据庄子燕学赵步此云唐步此盖误用风穴罗越学唐步之语也一籄正作篑求位切土笼也尚书旅獒不矜细行终累大德为山九仞功亏一篑擡搦上音台举也下尼角切又昵格切持也奯公奯当作豁巗头名全豁禅录有奯上座乃临济嗣子非巗头也X不得封侯西汉李广传广不得爵邑官不过九卿广之军史及士卒或取封侯广与望气王朔语曰自征匃奴广未甞不在其中而诸凡校尉而下材能不及中以军功取侯者数十人广不为后人然终无尺寸功得封邑者何也岂吾相不当侯朔曰将军自念岂甞有恨者乎广曰吾为陇西守羌甞反吾诱降者八百余人诈而同日杀之至今恨独此尔朔曰祸莫大于杀巳降此乃将军不得侯者也幞头房玉切帊也周武帝所制幅巾出四脚以幞头乃名焉或作蒲沃切误也切蹉当作瑳仓何切玉色鲜白也诗如切如瑳磋蹉跌非义远害音挼离也将军致致当作置置立也致至也非义且致致得倣此触悞当作触忤忤逆也悞欺也非义伊兰观佛三昧经云伊兰臭树与旃檀同生然馨香各别臭薰四十里犹如死尸其花红树何爱乐闻臭而死甚可恶也拕徒可切引拽也喏音惹敬辞当作妳女口应声也大禅佛禅宗有二大禅佛一名景通嗣仰山一名智通嗣归宗常X𢷾砂获切拂着也禅伯伯尊称也如侯伯之伯又晋有八伯以拟八俊禅伯亦犹能诗者称诗伯杜工部所谓才大今诗伯惮徒桉切难也龟鑑龟所以决疑鑑所以辨物㪍趒音孛脁排越也挠当从木作桡如招切墼子古历切土𡐊也醒醒当作惺惺音星惚勿了慧也醒醉解非义示众云俱胝和上第十六板十二行中脱四字宝应老当作南院老鼯鼠音吾鼠名状如小狐以蝙蝠肉翅亦谓之飞生明窻下佛日离云居到夹山问答次山云与甚么人同行日云木上座山云何不来看老僧日云和上看它有分山云在甚处日便作卓拄杖势山云莫从天台得么日云非五岳之所生山云莫从须弥得么日云月宫亦不游山云莫从人得么日云自已尚似生冤家岂况从人得山曰冷灰里一粒豆爆山却云侍者唤维那明窻下安排鎌音廉释名曰廉也薄其所刈似廉也亦作镰龙门龙门以鱼为喻也龙门河水所下之口在今绛州龙门县龙门水险不通鱼鼈之属莫能上江X海大鱼集龙门下者数千不得上上即为龙今士有被其容接者名为登龙门事见东汉李膺传一句合头语按云门垂代古人道一句合头语万劫系驴橛作么明得免此过古人谓船子也船子问夹山你何处学得来山曰非耳目之所到船子笑曰一句合头语万劫系驴橛今雪窦云忽若云门道一句合头语此船子语非云门也耳𨹃丁果切小崖也或止作朵连架打架当作枷音加拂也说文击禾连枷如僧问普化明暗俱来时如何曰连枷打拂音弗方言曰连枷打糓者也雪窦颂古伙音祸方言凡物盛而多齐宋之郊谓之伙燀赫上齿善切然也春秋传燀之以薪杜诗燀赫旧家声繇音由翕然许汲切动也又盛也鲁变论语子曰齐一变至于鲁鲁一变至于道说者曰齐鲁有太公周公之余化太公大贤周公圣人今政教虽衰若有明君兴之齐可使如鲁鲁可使如大道行之时洋洋音羊论语洋洋乎盈耳哉胜外音徇辞闰切从也X朕当作眹直引切吉凶之兆曰眹髣髴上非雨切下敷勿切髣髴似㒵先觉孟子以先觉觉后觉启发论语不愤不启不悱不发瞬音舜目动也昌期言昌盛之会也挺徒鼎切出也粹虽遂切纯也恢苦回切张大也垂裕羊戍切道也俾夫并弭切使也窒陟栗切塞也泥奴计切滞陷不通也能事能兽也有筋力善缘木故今善其事曰能揭渠列切高举也浇季上古尧切薄也浇季言浇薄之末世循循论语夫子循循然善诱人循循次序㒵言夫子正以此道劝进人有次序缮录上时战切抄也又治故造新也摄提格岁名太岁建寅曰摄提格月仲牡尔雅八月为牡郭璞云日之别名岁阳至此其事义皆所未详哉生魄哉音载始也始生魄月十六明消而魄生岁摄提格月仲牡哉生魄即寅年八月十六日X朕直稔切我也秦始二十六年始为天子之称陛下应劭曰陛者升堂之阶王者必有执兵陈于阶陛之侧群臣与至尊言不敢指斥故唿在陛下者而告之因卑以达尊之意也若今称殿下合下侍者执事皆此类盖国盖正作盍胡腊切桉集韵通作盖亦胡腊切今众中作居太切唿之乃㳂袭之讹若音丐训苦也又疑辞也且国何疑之有如雪窦本录凡四用盍国或有从门从盍者亦胡腊切如西汉颜师古解阖郡义曰阖闭也总一郡之中故曰阖郡以此证之复何疑耶按南史宝志与达摩固非同时传云志公生宋太始初灭于梁天监十三年志灭十二年达摩始来兹土达摩实大通元年九月二十一日至广州宝林诸书皆云普通八年祖源云史书普通但至七年皇祐长历甲子推则有八年今捡南史有八年其年三月甲戌改大通达摩九月至以达摩至时巳无八年也又云广州太守萧昂奏闻昂萧梁宗室本传不见守是州传载二姪曰励曰勃甞作广州剌史昂甞征为瑯瑘彭城二郡太守皆疑其传写之误惜乎传灯杨大年失于雠校遂使后之谬传它宗疑妄传灯序云校岁历以愆殊约史籍而差谬咸用删去徒见其言矣正宗记又云达摩实普通元年庚子九月二十二日东来前录国本者既是非不嫌今不敢輙削去存其X缺疑也呜唿祖师事蹟所出不同亦若世尊出生示灭年月西竺梵本率多差异亦未免后人之疑覧是传之异事蹟之差使后人疑谤者此作传者之谬岂圣人之意乎思之这里这当作者指事之辞也这三苍诂训云古文同适字之石切又篇韵诞彦二音唯禅录作之也切皆㳂袭所致枯木龙吟僧问香严如何是道严云枯木里龙吟学云不会严云髑髅里眼睛又问石霜如何是髑髅里眼睛霜云犹带识在如何是枯木里龙吟霜云犹带喜在僧又问曹山山有颂云枯木龙吟真见道髑髅识尽眼初明喜识尽时消息尽当人那辨浊中清僧又问如何是枯木里龙吟山云血脉不断如何是髑髅里眼睛山云干尽着语知略切置也挟复上胡颊切持也下当作幞房玉切帊也复音福重也非义飞骑见祖英李将军虏庭上郎古切匈奴号也茸茸如容切草生㒵舜若多此云主空神楞严云舜若多神无身觉触鹧鸪上之夜切下音姑形似雉生江南戽芫故切戽斗舀水器白珪诗抑篇白圭之玷尚可磨也斯言之玷不可X为也说者曰玷缺也玉之缺尚可磨鑢言不可缺也鑢音虑错也噼普击切破也烁迦罗此云金刚又云坚固掠虗上音略夺取也二瞎汉广灯宝应省念和上上堂诸上座不得盲喝乱喝者里寻常向汝道宾即始终宾主即始终主宾无二宾主无二主若有二宾二主即是两箇瞎汉匡徒上去王切正也寰海上户关切王者畿内县即寰中海内大中天子大中即唐宣宗年号宣宗潜龙时为沙弥与黄蘗同在盐官帝一日见黄蘗礼拜次问曰不着佛求不着法求不着众求用礼何为蘗云当礼如是事帝曰用礼何为蘗便打帝曰大麤生蘗又打宋僧传云唐宣宗本宪宗第十三子穆宗异母弟也武宗常惮忌之沈之于宫厕官者仇公武潜施拯护俾髠发为僧纵之而逸周游天下险阻备甞因缘出授江陵少尹实恶其在朝尔武宗崩左神䇿军中尉扬公讽宰臣百官迎而立之甞居盐官安禅师会中安一日预戒知事曰当有异人至此禁杂言止横事恐累佛法明日行脚僧数人参礼安默识之遂令维那高位安置礼珠它等安每接谈话益加贫气乃曰贫道谬为海众围绕X患斋不供就上座求一供疏帝为操翰摅辞安览之惊悚知供养僧賷去所获丰厚殆异常度乃语帝曰时至矣无滞泥蟠嘱以佛法后事而去洎盐官示寂帝有诗悼云像季何教祸所钟释门光彩丧骊龙香阶嬾踏初生草抵掌悲看旧日容玉柄永离三教座金鸣长镇万年踪知师下界因缘尽应上诸天第几重展事投机洞山宗教大师守初嗣云门上堂云教家道法法当体不昧还实巳否若实遂指露柱曰且作么生会若有会底出来对众道看若也相委悉即不得孤负达摩时有僧问列祖陞堂人天坚请不昧宗乘乞师举唱师云头鬅髟胄耳㑥愬僧云恁么则一句流通人天耸耳师云墨熟享里栏衫日里晒问师唱谁家曲宗风嗣阿谁师云重言不当吃如何是佛师云麻三斤如何是古佛心师云巢知风穴知雨师乃曰言无展事语不投机承言者丧滞句者迷于此四句语见得分明也作得箇脱洒衲僧根椽片瓦粥饭因缘堪为人天善知识于此不明终成莽卤见广录华簇簇开福德贤和上僧问如何是古佛心师云簇华簇锦贤嗣洞山南地竹随州师宽和上闻洞山答佛话麻三斤乃云向南有竹向北有木陆大夫唐陆亘字景山吴郡人官至宣歙观察使X加御史大夫初问南泉曰古人缾中养一鹅鹅渐长大出缾不得如今不得损缾不得毁鹅和上如何出得南泉召曰大夫亘应妳女口泉云出也亘从此解悟既南泉示寂院主问曰大夫何不哭先师亘曰院主道得即哭主无语长庆代云合笑不合哭雪窦别云苍天苍天南岳福严雅和上甞颂麻三斤云玉彩𦘕牛头黄金为点额春晴二月天农人皆取则寒食贺新正铁钱三五百雅即洞山之高弟曾以此颂呈之洞山深相肯可后之说者勿生异见提婆宗提婆大士南天竺国人姓毗舍罗长者之子天性才辨喜修福业会龙勐大士投封契合既现月相最先颕悟遂传正法眼藏为高足弟子龙勐曰吾衰迈矣朗耀慧日其在子乎提婆避广礼足曰某虽不敏敢承慈诲提婆宗或者谓外道宗矣立幡提婆王禅宗第十五祖无别提婆也西域记付法藏传宝林诸书载之甚详竝不书外道事如十三祖先为外道大有幻术传亦直书无隐西域谓东有马鸣西有龙勐南有提婆北有章寿号为四日能照众生惑情然提婆伏诸外道其缘颇多其始谓龙勐曰我今欲摧邪见山然正法炬龙勐曰尔非其俦吾今得矣曰大师立外道议而我随文破邪详其优劣然后图行龙勐乃扶立外义提婆随破其理七日之后龙勐失宗巳而叹曰谬X词易失邪法难扶尔其行矣遂往波咤釐城破不击揵推缘二破诸外道以殑伽河为福水缘三破婆罗门循名责实反质穷辞缘四凿大自在天神眼缘五执长幡缘六立三宝义破诸外道化令出家缘七与盟咀罗阿罗汉论义缘盟咀罗此云上与之论义七返辞屈杜口不酬窃运通力往覩史请问慈氏慈氏告曰彼提婆者旷劫修行贤劫中当绍佛位非尔所知由是名振五天外道辈皆目为提婆宗者所谓吾正宗也老新开岳州巴陵新开颢鉴禅师嗣云门时谓鉴多口凡遇云门讳日皆不赞供食人问其故曰吾甞对话有三语足以报先师恩德三语者僧问如何是道云明眼人落井祖意教意是同是别云鸡寒上树鸭寒下水如何是提婆宗云银椀里盛雪丛林有语云巴陵平生三转语加六箇九十六种外道始于六师每师出十五种类六师者一富阑那迦叶二末伽黎俱舍利子三删阇耶毗罗胘子四阿耆多翅舍饮婆罗五迦罗鸠陀迦旃延六尼律陀若提子赤幡提婆大士初得法巳至巴连弗城闻诸外道欲障佛法计之既久大士乃执长幡入彼众中其幡八尺竿长丈二于彼而立更不移步外道曰汝何不前曰汝何不后外道曰汝似贱者曰汝似良人外道曰汝解何法曰汝百不解外道曰我欲得X佛曰我灼然得外道曰汝不合得曰元道我得汝实不得外道曰汝既不得云何言得曰汝有我故所以不得我无我故自当得佛彼既辞屈乃问曰汝名何等曰我名提婆外道素闻其名乃悔过致谢梵云提婆此言天楔先结切木楔也阎浮此云胜金拗于绞切决正从水作决八万四千众生具有八万四千尘劳烦恼故佛欲断之设八万四千法门折伏对治智度论云般若波罗蜜能除八万四千病根本此八万四千皆从四病起一贪二嗔三痴四三毒等分四病各分二万一千以不净观除贪欲二万一千烦恼以慈悲观除嗔恚二万一千烦恼以因缘观除愚痴二万一千烦恼总用上药除等分病二万一千烦恼譬如宝珠能除黑闇般若波罗蜜亦能除三毒烦恼凤毛宋谢凤灵运之子凤之子超宗随父至岭南元嘉末得还与慧休道人来往好学有文辞盛得名誉选补新安王子鸾国常侍王母卒超宗作诔奏之帝大嗟赏谓谢庄曰超宗殊有凤毛灵运复出右卫将军刘道隆在御座出候超宗曰闻君有异物何见乎超宗曰悬罄之室复有异物邪道隆武人无识正触其父名曰旦侍宴至尊说君有凤X毛超宗徒跣还内道隆谓检觅凤毛至闇待不得迺去虎穴班超字仲外彪之子固之弟永平中以军功以超为假司马与从事郭恂俱使西域超到鄯善鄯善王广奉超礼敬甚备后忽更踈懈超谓其官属曰宁觉广礼意薄乎此必有北虏使来狐疑未知所从故也明者睹未萌况巳着邪乃召侍胡诈之曰匈奴使来数曰今安在乎侍胡惶恐具服其状超乃闭侍胡悉会其吏士三十六人与共饮酒酣因教怒之曰卿曹与我俱在绝域欲立大功以求富贵今虏使到裁数日而王广礼敬即废如令鄯善收吾属送匈奴骸骨长为豺狼食矣为之柰何官属皆曰今在危三之地死生从司马超曰不入虎穴不得虎子当今之计独有因夜以火攻虏使彼不知我多少必大震怖可殄尽也灭此虏则鄯善破胆功成事立矣贬剥上方捡切退也下北角切削也犹在壳香严和上独脚颂云子啐母啄子觉无殻母子俱三应缘不错同道唱和妙玄独脚名邈上与詺同弥正切目诸物也下当作皃墨角切容也邈远也非义角䭾徒箇切负重也谓驴马负物也当从大作驮䭾徒何切骑也非义紫胡本作子湖巖名也在衢州X刘铁磨尼也时流目为刘铁磨参衢州子湖巖利踪和上师才见便问莫是刘铁磨否云不敢师云左转右转云和上莫颠倒师便打肃宗按传灯南阳国师以涅槃时至乃辞代宗而有造塔之缘今言肃宗者误矣国师后肃宗一十二年方归寂代宗即肃宗之长子也相之南相去声唿谓色相之谭徒南切当作谈徒甘切谓言谈也或作湘之南潭之北其说凿矣甞读远浮山九带向云相之南谈之北亦误乃是牛头南马头北然远老匠也深达宗旨后世学者宜审思之接盲龟见云门录盲龟勦子小切绝也狐疑狐之性不果于进者也故曰狐疑撺七丸切掷也孙公长庆慧稜禅师杭州盐官人姓孙氏𨽻业苏州开元寺历参禅肆后见雪峯疑情氷释同参鼓山常唿为孙公莲华峯庐山莲华峯祥庵主嗣奉仙道琛即云门之孙师临示寂举柱杖示众汝道古佛到者里为甚么不肯住众无对自曰为它途路不得力复曰作么生得力去乃横柱杖肩上曰楖𣗖横担不顾人直入千峯万峯去便告寂若备此缘方明颂意天马驹天马驹指马大师也师讳道一汉州什仿X人姓马氏以祖师遣谶云向后出一马驹子踏杀天下人去在以师适当其谶人皆唿为马祖天马乃千里驹也汉书西域传云大宛国有高山其上有马不可得因取五色母马置其下与集生驹皆汗血因号天马子马二岁曰驹宛平声唿撩虎须孔子见盗跖退而曰丘所谓无病而自灸也疾走料虎头编虎须几不免虎口哉见庄子盗跖篇料音聊攸以周切所也镞作木切箭镞也百丈百丈涅槃逆沩山之嗣子即海政之姪孙然海政同嗣马祖祖之下有二百丈故传灯唿南泉为师伯者即涅槃之百丈也今反收此缘于政百丈录中误矣大煞与杀同所戒切勐也劫火洞然劫火洞然大千俱坏须弥巨海磨灭无余见仁王般若经麻浴浴当作谷音欲水法溪曰谷言所居也十二门钖杖经云是杖有三鬲重则念三涂则修戒定慧等故立三鬲复有四钴者用断四生念四谛修四等入四禅故立四楞通中高五用断五道回转修五根具五力故也十二环者用念十二因缘通达无㝵修行十二门禅念心无患三重四楞合数成七以念如来七觉意法摄八用念八道得X八解脱故用八也好求上虗到切爱也巨灵见后录珊珊苏干切选珠翠珊珊驼当作䭾唐向切驴马负物卷挛卷当作圈去爰切屈木也下吕员切右眄当作盼普苋切顾盼也眄音沔非义寒山子诗云欲得安身处寒山可长保微风吹幽松近听声逾好下有班白人喃喃读黄老十年归不得忘却来时道前三三延一广清凉传曰释无着姓董氏永嘉人年十二依本州龙泉寺猗律师出家诵大乘经数十万偈唐天宝八年以业优得度二十一岁首习毗尼因诣金陵牛头山忠禅师参受心要忠谓师曰众生与佛元无别心如云翳若除虗空本净无着言下顿开法眼后大历三年夏五月至台山岭下时日将暮倐见寺宇鲜华绝世因扣扉请入有童子胊胝启扄出应无着请童子入白欲以寓宿童子得报延无着入僧问师自何方来着具对又曰彼方佛法如何答曰时逢像季随分戒律复问众有几何答或三百或五百着曰此处佛法如何答曰龙虵混杂凡圣同居又问众有几何答曰前三三后三三着良久无对僧曰解否答曰不解曰既不解速须引去童子送客出门着曰此寺何名X曰清凉寺童子曰向所问前三三后三三师解否曰不解童子曰金刚背后汝可观之师乃回首其寺即隐着怆然久之乃有偈云廓周沙界圣伽蓝满目文殊接话谈言下不知开佛印回头只见萑山巖芙蕖音扶蕖荷叶也嬴当从羊作羸力为切疲也哇步辨正在风穴录三玄临济家有三玄三要谓体中玄玄中玄句中玄以接学者楚王城即郢州也江陵记曰楚文王始自丹阳徙都于郢今州北南城是也瞒顸音谩寒大面㒵药忌犹语言也正偏洞山五位一正中偏二偏中正三正中来四兼中至五兼中到韩獹见云门录韩情禾山宝藏论云夫学者有三其一谓之真其二谓之邻其三谓之闻习学谓之闻绝学谓之邻过此二者谓之真本行二过字说者曰如人闻它方之事但信而不亲覩即闻也不徇生死不依涅槃则绝学谓之邻邻近也了生死涅槃二际平等不取不舍过前二者名为无上正真之道拽石云门所谓雪峰辊毬归宗拽石X般土袁州善道木平和上凡有新到未容参礼先令般土三檐示与颂曰东山路侧西山低新到莫辞三檐泥嗟汝在途经日久明明向道却成迷辊毬见祖英下莽卤上莫补切下郎古切不分明㒵编辟辟当作逼迫也挨乙谐切推也又背负也不载赵州有语向北人来与他上载向南人来与它下载入流楞严观音圆通从闻思修入三摩地初于闻中入流忘所所入既寂动静二相了然不生霶霈上薄郎切下铺盖切霶霈大雨㒵成风当作承风独眼龙即婺州明招德谦禅师受罗山印记不滞一隅击扬玄旨人皆畏其敏捷鲜敢当锋以失左目遂号独眼龙鬣良涉切须鬣也无裩寒山子诗六极常婴困九维彼自论有干遗草泽无艺闲蓬门曰上巗犹闇烟消谷里昏其中长者子箇箇总无裩略彴释名曰桥木梁也又广志曰独木之桥曰榷亦曰彴谓水上横一木为渡也榷音角灌溪志闲禅师僧问久向灌溪到来只见箇沤麻池师云汝只识沤麻池且不识灌溪僧云如何是X灌溪师云噼箭急玄沙闻云更参三十年未会禅沤于候切久渍也扭女久切手转㒵弔多啸切问凶也灵骨石霜问道吾和上一片骨敲着似铜鸣向甚么处去吾唤侍者侍者应妳女口吾云驴年去师唐大和九年九月示疾十一日将行谓众曰吾当西迈理无东移言讫告寂阇维得灵骨数片建塔于石霜山之阳又宋僧传云得不灰之骨数片顶盖一节特异而清莹其色如金其响如铜浩渺弥沼切浩渺远水㒵只履初祖达摩自付法传衣之后凡九载示有涅槃葬于熊耳山吴坂后三年有魏使宋云奉使西域还见祖于葱岭手携只履语宋云曰汝主巳猒代我归西国去云初不解既归帝果巳崩遂闻奏后魏孝庄帝帝乃令发塔但见一履遂奉敕取于少林寺供养自开元十五年被窃去五台花严寺中后亦失所在玄沙有言愚观此颂正用常归宗语其意甚详今云玄沙有言玄沙又得于归宗耳备录二颂应知所出之前后也归宗常禅师颂归宗事理绝日轮正当午自在如师子不与物依怙独步四山顶优游三大路欠呿飞禽坠嚬呻众邪怖机竖箭易及影没手难覆施张若工伎裁翦如尺度巧镂万X般名归宗还似土语默音声绝音妙情难措弃箇眼还胧取箇耳还瞽一镞破三关分明箭后路可怜大丈夫先天为心祖玄沙颂云一二三四五日轮正当午可怜大丈夫先天为心祖先天或指以老卢终于先天之年先天即老卢也此牵合之谬论甚失宗旨夫天天岂语言思量而可得邪田库式夜切姓也非义当作舍禅录多作库而复误后学有唿为田库奴者适所以发禅席之大噱也蝼蚁上音娄下鱼岂切象王嚬呻毛诗传频急也申舒也谓有劳倦者以手足胸背左右上下或急努或舒展自解其劳倦今字从口师子哮吼涅槃云如师子王自知身力牙齿锋铓四足据地安住巖穴振尾出声若有能具如是诸相当如是则能师子哮吼无味之谈洞山初指通机颂云洞山寥索一无可有无味之谈塞断人口桃花浪月令仲春之月始两水桃始华盖桃方华时既有两水川谷冰泮众流猥集波浪盛长故曰桃花浪攫正作擭屋虢切握也曝顋上薄报切干曝也下苏来切鱼顂也七十二棒云门举雪峰云我且死马医一口吞尽X干坤师云山河大地何处得来直饶者里倜傥分明特舍儿七十棒反成一百四十见怀禅师重修云门录与今摹印者颇殊师制序引云大师讳文偃嗣雪峯存禅师其初广王刘氏命住韶州灵树后迁居云门赐号匡真演化五十余载去此一百三十祀乃有陞堂举古垂代言句抑有示者流落华夏禅丛好事者集而摸板焉丞数因禅人入室请益颇见语句讹谬因缘差错噫去圣时遥鱼目相滥燕金楚玉浑有尘沙秋菊春兰篾闻其採常思其芟削未协素愿今年夏住秋浦警众外聊得披覧斯文乃援笔修之删繁补阙遂成其秩庶使游圣门者必外堂奥适大道者罔惑多歧子辞藻素谬惭非作者之文直笔抚实聊序其由哲者无为文字之累矣时皇祐五年五月望日住秋浦景德禅院传法沙门义怀述𠲜正作𠲜从爪又从𠂆曳而争之道也外道问佛禅宗所引涉藏乘之缘颇多从此因缘而获证悟者盖不鲜少至如阿难倒门前剎竿外道不问有无言世尊拈华文殊白椎世尊说不定法空生巖中雨花五通问佛二女评尸似此等缘讲学辈往往谓经论无文輙疑而不信然吾祖之来固未甞以语言文字为能事而后世传其道者欲取信来学故多引藏乘为证此失旨远甚虽然于吾祖佛之道两不相妨如十门辨惑论云维摩X是金粟如来吉藏法师谓出思惟三昧经自云未见其本今据诸经目录无此经名又顺正理论云无量圣教皆灭没上座耳所未闻便拨言此非圣教邪论引契经云汝等所说虽非我本意而所说皆善符正理成可受持又况因是言而获证悟者哉后世为师匠者亦不必区区属意藏乘而贻谤于乃祖也尘挨当从土作挨挨轻尘也千里骐骥一日千里追风追风捕景言其骏也达道人香严志闲谈道颂云的的无兼带独运何依赖路逢达道人不将语默对瑕颣上胡加切玉病下卢对切麤丝宪章许建切刑宪法也三千条罪见池阳问五刑之属三千㘞音韦轻恕商署切笺云己所不欲勿施于人曰恕愕五各切惊也恓恓正作悽悽音妻怆也恓恓书无此字漝么漝当作恁音稔思也么正从幺作么毋果切辞也漝音十水㒵又音习滀漝水㒵皆非义是什么当作是甚么由基史养由基善射楚恭王出游见猿在树左右射之猿巧能接箭箭莫能中王乃命由基射之基X调弓矫矢未发猿乃抱树以号中的上知仲切当也併音饼合也唇吻上当作脣唇音真惊也非义下武粉切虎头生角杨子曰虎哉虎哉角而翼也言其可畏尔十洲皆海外诸国之所附一祖州出反魂香二瀛洲生芝草玉石泉如酒味三玄州出仙药服之长生四长洲出日瓜玉英五炎洲出火浣布六元洲出灵泉如蜜七生洲有山川无寒暑八凤麟洲人取凤𧱄燐火角角煎续絃胶九聚窟洲出师子铜头兽十檀洲出琨吾石作劒切玉如泥珊瑚外国杂传云大秦西南涨海中可七八百里到珊瑚洲洲底盘石珊瑚生其石上人以铁网取之又十洲记云生南海底如树高三二尺有枝无皮似玉而红润感月而生凡枝头皆有月晕龙蛇阵六韬五阵武王问太公曰青龙之军以何为先后曰角为陷尾为翼又孙子曰善用兵者如常山蛇空弹指见祖英频弹指白拈贼临济一日上堂云汝等诸人肉团心上有一无位真人常向诸人面门出入汝若不识但问老僧时有僧问如何是无位真人师便打云无位真人是甚么干屎橛后雪峯闻云临济大似白拈X贼譊讹譊当作誵譊音铙譊譊恚唿也非义陆沈庄子方且与世违而心不屑与之俱是陆沈者也说者曰当显而反隐如无水而沈也仙陀涅槃云仙陀婆一名四实一者盐二者水三者器四者马有一智臣善会四义王若欲洒洗要仙陀婆臣即奉水食索奉盐食讫奉器饮浆欲出索仙陀婆臣即奉马祚智门甞作文殊白椎颂文殊白椎报众知法王法令合如斯会中若有仙陀客不待眉间毫相煇然颂意皆明此缘校雪窦之作工拙可知消得漝么当作消得与么劫石梵云劫波此云时分一云长时楼炭经以事论劫有一大石方四十里百岁诸天来下取罗縠衣拂石尽劫犹未尽沧溟东海之别名也后言四溟谓四海也缝罅唿评切孔罅也十六开士楞严䟦陀波罗并其同伴十六开士即从座起顶礼佛足而白佛言我等先于威音王佛闻法出家于浴僧时随例入室忽悟水因既不洗尘亦不洗体中闲安然得无所有宿习无忘乃至今时从佛出家今得无学彼佛名我䟦陀波罗妙触宣明成佛子住佛问圆通如我所证触因为上𡱰丁木切尾下孔X𣽅𣽅当作淝巴淝巴古活切水流声𣽅与活同水流㒵非义孩子何开切小儿笑麈鹿麈以制字从主从鹿鹿之大者曰麈群鹿随之皆视麈尾所转为准古之谈者挥之良有是也其尾辟尘以置蒨帛中能令岁久红色不靘又以拂旃不蠧盖蝇点变白麈尾留红而狐白貂鼠之类燕见之即毛脱物有相制其异如此蒨仓甸切靘子定切青黑色也七佛祖师指文殊也按处胎经文殊偈云计我成佛身此剎为㝡小座中有疑故于胎有变化我身如微尘今在它国土三十二相明在在无不现昔为能仁师今乃为弟子佛道极旷大清净无增减我欲现佛身二尊不竝立此界既受教我剎见佛身一室维摩文殊问疾品尔时长者维摩诘心念今文殊师利与大众俱来即以神力空其室内除去所有及诸侍者唯置一牀以疾而卧大雄山下百丈一日问黄蘗甚么处来曰大雄山下採菌子来丈曰还见大虫么蘗便作虎声丈拈斧作斫势蘗打百丈一掴丈吟吟大笑便归上堂谓众曰大雄山下有一大虫汝等诸人切须好看百丈老汉今日亲遭一口挃当作抶知栗切击也庄子抶其昔挃获禾声非X义离朱司马云离朱一名离娄黄帝时人百步能见秋毫之末一云见千里针锋师旷晋贤大夫也善音律能致鬼神史记云冀州南和人生而无目较古孝切不等也展翅施智切翼也抟风见祖英下埃垲当作埃垢见它本然毫𨤲其对也垲可亥切爽垲也传曰请更诸爽垲谓求易于开燥之地今谓其尘埃高燥是何言与兮雪窦作句多用兮字兮以制字从八从丂丂气阻也八则分矣故兮为咏言之助文心雕龙曰诗人以兮字入句限楚辞用之字出句外寻兮字承句乃语助余声舜用南风用之久矣丂苦浩切网珠华严疏云帝释殿网贯天珠成以一大珠当心次以其次大珠贯穿匝绕如是展转递绕经百千匝若上下四面四角望之皆行位相当一明珠内百像俱现珠珠皆尔此珠明彻互相影现影复现影而无穷尽吾不见时经云此精妙明诚汝见性若见是物则汝亦可见吾之见若同见者名为见吾吾不见时何不见吾不见之处若见不见自然非彼不见之相说者曰此破转计也汝若执言我亦见佛不见X之体复有何失故云若见不见即便破云自然非彼不见之相意云不见之体既被汝见此则何成不见之相不见之体巳被见故经云若不见吾不见之地自然非物云何非汝说者曰此文之意展转结归都有五重以显阿难见性经文存三而隐二意若具论者合云若不见吾不见之处亦不见吾见处既不见吾见处吾见自然非物吾见若非是物汝见亦非是物汝见既非是物云何非汝真见此以译师巧略文势飜覆难明故详录之全象六度经云镜面王令引群盲摸象王问之曰汝曹见象乎对曰我曹俱见王曰象何类乎持足者对曰明王象如漆桶持尾者象如帚扫持尾本者言如杖持腹者言如鼓持脇者言如壁持背者言如高坑持身者言如簸箕持头者言如魁持牙者言如角持鼻者言如大索复于王前共讼言大王象真如我言时王大笑之曰瞽乎瞽乎汝犹不见便作偈言今为无眼会空诤自谓谛覩一云余非坐一象相怨全牛庄子庖丁为文慧君解牛君曰噫善哉技盖至此乎庖丁释刀对曰臣之所好者道也进乎技矣始臣之解牛之时所见无非牛者三年之后未甞见全牛也方今之时臣以神遇而不以目视说者曰物以有而阂道以虗而通人之未闻道则所见无非物也犹其所解牛所见无非牛也人之既X闻道则所见无非道也犹其三年之后未甞见全牛也方今之时以神遇不以目视犹闻道者之以心契而不以知知而识识也止水庄子仲尼曰人莫鑑于流水而鑑于止水唯止能止众止禹门水经云鳣鲔出巩穴三月则上度龙门得度为龙矣否则点额而还禹门禹凿龙门或曰禹门点额见祖英上神光二祖生时神光照室故旧名神光后达摩改名慧可紫胡紫当作子子胡巗踪禅师于门前立牌云子胡有一犬上取人头中取人心下取人足拟拟则丧身失命僧问如何是子胡犬师云嘷嘷破灶堕师晦迹不以名显嵩山老安以今名称之师居嵩岳有庙甚灵殿中唯安一灶师入庙以杖敲灶三下咄此灶只是泥瓦合成圣从何来灵从何出又打三下灶倾破堕落须臾有一青衣戴冠设拜云我此庙灶神今日蒙师说无生法今生天中特来致谢师曰是汝本有之性非吾强言即再拜而没波旬见祖英下众魔瞿昙止梵语云瞿答摩又云瞿昙弥此云地胜谓除天外在地人类中㝡胜如来世尊之宗祖也智度论云一切圣人巳入正位一心行乐深乐涅槃X魔入邪位受着邪道邪正相违是故增嫉正行狂愚自高唤佛沙门瞿昙佛称其实名为弊魔又先尼梵志云我先有慢因慢因缘故故称如来你瞿昙姓销铄书药切铄亦销也磨砻卢红切砻亦磨也皆古之重语祖庭事苑卷第二祖庭事苑X卍XXX祖庭事苑卷第三睦庵编正雪窦祖英上阳春白雪古乐府曲名也唐显庆二年太常上言礼记家语云舜弹五絃之琴歌南风之诗是知琴操曲弄皆合于歌又张华博物志云白雪是大帝使素女鼓五十絃瑟曲名又楚大夫宋玉甞对楚襄王云客有歌于郢中者其始曰下俚巴人国中属而和者数千人其为阳歌薤露国中属而和者数百人其为阳春白雪国中属而和者数十人而巳引商刻羽杂以流征国中属而和者不过数人是以唱弥高其和弥寡也是知白雪琴曲本宜合X歌以其调高人和遂寡自宋玉之后未有能和者五年吕才造琴歌白雪等曲制歌辞编入乐府碧云江文通拟休上人别怨云西北秋风至楚客心悠或日暮碧云合佳人殊未来露彩方泛艶月华始裴回宝书为君揜瑶琴讵能开相思巫山渚怅望阳云台膏炉绝沈燎绮席生浮埃桂水日千里因之平生怀清风丞民之诗云吉甫作诵穆如清风郑氏云吉甫作此工歌之诵其调和人之性如清风之养万物大珪不琢礼器云礼有以文为贵者天子龙衮诸侯黼大夫黻有以素为贵者至敬无文父党无容大珪不琢大羮不和大路素而越席牺尊疏布鼏禅杓此以素为贵也注大圭三尺杼上终葵首琢为篆字之误也明堂路曰大路殷路也鼏或作幕禅木白理也黼黻音甫弗大羮上音泰和胡卧切越音活牺素何切鼏莫历切禅音善衡鑑衡以平万物鑑以照万类戾即计切诗传云来也贻赠上与之切赐也总缉文政序总缉成二百二十首今此本复增五十首乃知雪窦平日着述散落甚多卒难考纪舍诸上始野切论语曰山川其舍诸悫志当作确坚也苦角切易确乎其不可拔又选X云稚志弥确悫谨也非义炎宋上于廉切宋以火德王天下故曰炎宋本朝祖宗受禅自宋而起故称宋也孟陬将侯切尔雅月名正月为陬离骚云摄提贞于孟陬事义未详辟命辟公侯也谓赴公侯之命尔雅皇王后辟公侯君也抑留于棘切屈也抚会肇云若能舍己心于封内寻玄机于事外齐万有于一虗晓至虗之非无者当言至人终日应会与物推移乘运抚化未始为有也芜辞上武扶切荒芜也深芜浅净诗病也賮别徐刃切财货也孟子行者必以賮奥域孙绰游天台赋云天台山者皆玄圣之所游化灵仙之所窟宅阙载于常曲者以所立冥奥其路幽迥故雪窦引用以送僧绝槩古代切大也赋云涉海则有方丈蓬莱登陆则有四明天台烈作当作列行列也烈炎也非义黛徒耐切青黛也彤霞上徒宗切赤也赤松子神仙传云黄初平年十五时在山中牧羊有道士目而异之辄将至金华山四十余年其兄初起寻久之不巳遇一道士将见与弟语兄问羊X何在平曰近在山之东兄即往视之一无所覩平遂与偕至山所平环视而叱之于是白石皆变为羊而起兄方叹曰弟得仙道如此可学否曰唯好道即得起乃弃妻孥服松苓五万曰遂得仙平自号赤松子白道猷神洲感通录云沙门帛道猷承天台石梁终古无度者乃慷慨曰彼何人斯独无贞操故使圣寺密尔对面千里遂揭钖独往径趣石梁周瞰崖崄久之方获其山石梁非一圣寺亦多将欲直度且虹梁亘谷下望万寻上阔尺许莓苔斜侧东边似通西碍大石攀登路绝猷乃别思异较夜宿梁东便闻寺西磬声经呗唱萨勇意相续通夕不安又闻声曰却后十年当来此住何须苦求虽尔不息辰夕惋恨结草为庵弥年禅观后试造梁乃见横石洞开梁道平正因即得度遂见栋宇宏壮图塔环奇神僧接叙宛同素识中食既讫将陈住意僧曰却后十年自当至此何劳早住相送度梁横石巳塞又梁僧传云猷居赤城山石室坐禅有壮蛇竞出大十余围循环往复举头向猷经半日而去后一日神现形诣猷曰法师威德既重来止此山弟子推室以相奉猷曰贫道寻山愿得相值何不共住神曰弟子无为不可何部属未洽法化卒难制御远人往来或相侵触人神道异是以去尔猷曰本是何神居之久近欲移何处曰弟子夏X帝之子居于此山二千余年寒石山是家舅所治当往波住寻还山阴庙临别手赠猷香三匳于是凌云鸣鞞吹角而去猷甞有招道一高僧住云门诗云连峯数千里修林带平津云过迷山翳风至梗荒榛茅茨隐不见鸡鸣知有人闲步践其径处处见遗薪始知百代下故有上皇民开此无事迹以待无俗宾长啸自林际归此保天真匳音廉大轻上音泰风虎云龙易传云同声相应同气相求水流湿火就燥云从龙风从虎飇甫遇切风也𩖼分勿切风疾也玲珑上郎丁切下卢红切风声也非闲居苋切隔也副全提副当作赴趋也副贰也非义裴相国唐裴休字公美河内济源人志操坚正童齓时兄弟同学于济源别墅休经年不出门昼讲经籍夜课诗赋虞人有以鹿贽兄俦者俦与弟俅炰之召休食休曰我等穷生菜食不充今日食肉翌日何继无宣改馔独不食长庆中登第又应贤良方正升甲科历官在相位五年咸通初迁吏部尚书太子少师卒休性宽慧为官不尚激察而民吏畏服善为文长于书翰自成笔法家世奉佛休尤深于释典太原凤翔近名山多僧寺视事之隙X游践山林与义海僧讲求佛理中年后不食荤血常斋戒屏嗜欲香炉贝典不离斋中咏歌赞呗以为法乐时人重其高洁而鄙其太过多以辞语嘲之休不以为忤镇洪州日慕高安黄蘗山希运禅师之道乃迎入府中居开元寺演法休一日述所解一编呈师师接置于座略不披阅良久云会么休云末测师云若便与么会得犹较些子若也形于纸墨何有吾宗休乃赠诗一章云自从大士传心印额有圆珠七尺身挂钖十年栖蜀水浮杯今日度漳濵一千龙象随高步万里香花结胜因拟欲事师为弟子不知将法付何人蜀水在今筠州米山县北三里桉晋书地理志云蜀水源出县内小界山东流五百九十里入南昌县漳水合耆老传云仙人许逊为旌阳县令有奇术晋末人皆疾疠多往蜀诣逊请救与水投之上流疾者饮之无不愈也邑人敬其神异故以蜀水为名元丰间高丽僧统义天以华严大教慕学于钱塘净源法师躬朝上国当世宗匠悉皆参礼至如大觉圆照诸禅师皆有问答摹印别行然泥在文字之学知解之外诘无所得甞问佛印元禅师曰裴休爱黄蘗重圭峰优劣如何元曰在黄蘗为优天曰何以知之元曰甞读裴休所作圭峯塔铭序云休与师于法为昆仲于义为朋友又甞覧传灯录裴公赠黄蘗诗云拟欲事师为弟子不知将法付何人X其爱重优劣可知矣人皆以为名对式芳尘式法也芳尘犹清尘也断际筠州黄蘗希运禅师也生闽方幼从本州黄蘗山出家后嗣百丈之道裴相国事以师礼以师酷爱旧山常名师为黄蘗唐大中年终于本山敕谥断际禅师李相国唐李翱字习之幼勤于儒博学好古为文尚气质正元十四年登进士第授校书郎三迁至京兆府司录参军元和初转国子博士史馆修撰寻权知职方员外郎十五年六月授考功员外郎并兼史职七月初出为朗州剌史大和初入朝为谏议大夫寻以本官知制诰三月二日拜中书舍人以缪举栢耆坐是左授少府少监俄出为郑州剌史五年出为桂州剌史御史中丞充桂管防御使七年改授潭州剌史湖南观察使八年征为刑部侍郎九年转户部侍郎七月检校户部尚书襄州剌史充山南东道节度使会昌中卒谥曰文翱不甞执国政或谓相国者误矣为朗州剌史时闻药山惟俨禅师玄化屡请不起乃躬入山谒之会师看经殊不顾揖侍者云太守在此翱性褊急乃曰见面不如闻名师唿太守翱应妳女口师曰何得贵耳贱目翱拱手谢之曰如何是道师以手指上下曰会么翱曰不会师曰云在青天水在缾翱乃忻惬作礼述偈云鍊得身形似鹤形千株松下两函X经我来问道无余事云在青霄水在缾翱与韩愈柳宗元刘禹钖为文会之交自相述古言法六籍为文黜浮华尚理致言为文者韩柳刘焉韩愈常论仲尼既没诸子异端所荀孟复之杨墨之流洗然遗落殆周隋之世王道弗兴故文中子有作应在乎诸子左右唐兴房魏既亡失道尚华至有武后之弊安史之残吾约二三子同致君复尧舜之道不可放清言而废儒纵梵书而猾夏敢有邪心归释氏者有渝此盟无享人爵无永天年先圣神明是糺是殛无何翱邂逅于俨禅师顿了本心末由户部尚书襄州剌史充山南东道节度使复遇紫玉禅翁且增明道趣着复性书上下二篇大抵谓本性明白为六情玷污迷而不返今牵复之犹地雷之复见天心矣即内教之返本还源也其书露而且隐盖而又彰其文则象系中庸隐而不隐释教其理则从真舍妄彰显自心弗事言陈唯萌意许也韩刘覧之叹曰吾道萎迟翱且逃矣见宋僧传列星史记天官书曰太微宫五帝坐后聚二十五星蔚然曰郎位汉明帝时馆陶公主为子求郎帝不许赐钱一千万曰天郎官上应列星出宰百里非其人民受其殃药峤渠庙切山锐而高也缅弥远切远也X台辅春秋曰三公上应三台星故曰台辅藩维上甫烦切篱也周礼九州之外曰藩国仙都处之山名世传黄帝升遐之处太守汉景帝改郡守为太守褰帷东汉贾琮字孟坚东郡聊城人也旧交阯土多珍产前后剌史率多无清行故吏民怨叛中元元年交阯屯兵反执剌史及合浦太守有司举琮为交阯剌史琮到部讯其反状咸言赋敛过重百姓莫不空单京师遥远告冤无所民不聊生自活故聚为盗贼琮即移书告示各使安其资业诛斩渠师百姓以安巷路为之歌曰贾父来晚使我先反今见清平吏不敢饭复征拜为冀州剌史旧典传车骖驾垂赤帷裳迎于州界及琮之部升车言曰剌史当远视广听紏察美恶何有反垂帷裳以自揜塞乎乃命御者褰之百城闻风自然竦震化条汉书剌史六条分化颜师古云汉官典职仪云剌史班宣周行郡国省察治状黜陟能否断治冤狱以六条问事非条所问即不省一强宗豪右田宅踰制以强陵弱以众暴寡二二千石不奉诏书遵承典制背公向私旁诏守利侵渔百姓聚敛为姧三二千石不䘏疑狱风励杀人怒则任刑喜则淫赏烦扰刻暴剥截黎元为百姓所疾山崩瓦裂祅祥讹言四二千石选署不平苟阿所爱蔽贤竉顽五二千石子弟恃怙荣势请託所监六二千X石违公下比阿附豪强通行货赂割损正令经纬下于贵切文能经天武能纬地有武无文无以怀远有文无武无以御乱牋函以色加纸曰牋开士应法师云梵语菩萨此言开士谓以法开导之士前秦符坚赐沙门有德解者名曰开士恢苦回切大也张也觌徒的切见也夜光史记隋侯祝元畅因之齐道上见一蛇将死遂以水洒摩傅之神药而去忽一夜中庭皎然有光意谓有贼遂案劒视之廼见一蛇㗸珠在地而往故知前蛇之感报也以珠光能照夜故曰夜光焦桐东汉蔡邕字伯喈陈留人也避地吴会吴人有烧桐而爨者邕闻火烈之声知其良木因请而裁为琴果有美音而其尾犹焦时人名曰焦尾琴焉又在陈留日闻邻人弹琴于屏邕潜听之谓邻人曰公弹琴何为有杀心邻人曰向吾鼓絃见螳蜋方鸣蝉相去而未飞螳蜋为之一前一却吾心耸然惟恐螳蜋之失也此岂为杀心而形于声者乎邕然之其妙听若此排步皆切推也罔象当作象罔黄帝游于赤水之北登乎昆崙之丘而望还归遗其玄珠使智索之而不得使离朱索之而不得使喫诟索之而不得乃使象罔象罔X得之见庄子喫口懈切诟口豆切塞请上苏则切四河一殑伽二尼连三信度四私阿此四天四大河枯枿下五割切伐木余也踪横上当作纵黄头梵云迦毗罗此言黄头以佛生迦毗罗国就生处而称佛为黄头大士也碧眼初祖达磨大师眼有绀青之色故称祖曰碧眼离微宝藏论其出微其入离知入离外尘无所依知出微内心无所为内心无所为诸见不能移外尘无所依万有不能覊又离者体不与物合亦不与物离五色不能污五音不能乱征者体妙无形无色无相应用万端而不见容离微二字道之妙也䦨落干切晚也少林少林寺乃魏沙门䟦陀制菩提达磨梁大通元年泛舶至此土会武帝问答不契遂之魏之洛阳止于嵩山少林寺面壁而坐终日默然如是九年得二祖可以传其法旧作普通八年误矣花未当作花木庾岭六祖卢行者自密授衣法是夜潜遁有道明者与数十人蹑迹而追至大庾岭明最先见祖乃X置衣钵于盘石曰此衣表信可力争耶任君将去明举之如山不动仲尼伯雪温伯雪南国贤人也适齐舍鲁仲尼见之而不言子路曰夫子欲见温伯雪子久之今见不言何也仲尼曰若夫人者目击而道存矣亦不可以容声矣见庄子倾盖倾盖非温伯雪乃程子也家语孔子之郯逢程子于涂倾盖而语终日甚相亲顾谓子路取束帛以赠先生子路屑然对曰由闻士不中间见女嫁无媒居子不以交礼也有间又顾谓子路子路又对如初孔子曰由诗不云乎有美一人清阳宛兮邂逅相遇适我愿兮今程子天下贤士也于斯不赠则终身不能见也倾盖驻车也倾仄也郯音谈鳞凤瑞应图云麟凤龟龙国之四瑞麟仁兽也四灵之首凤王者之嘉祥为鸟之长龟水族之灵介虫之长龙鳞虫之长亦谓之四灵又云麟有五彩腹下黄高一丈二尺巢许逸士传许由字仲武颕川阳城人隐于箕山师于啮缺依山而食就河而饮尧知其贤让以帝位由闻之乃临河洗耳有巢父者饮犊牵而避之曰恶吾水也后卒尧封其墓曰箕公蟾印上时廉切月光也高蹈徒到切践履也X不知为贵肇云如曰不知则公贵矣鹫峯西域记云梵语姞栗陀罗矩咤山此云鹫峰即释尊说法华之地出王舍城最为高显故表出过二乘以多栖鹫鸟因以名焉又云山形似鹫头亦名鹫头峯坏衲坏衲指迦叶也迦叶头陀第一着坏衲衣十诵云衲衣有十利一在麤衣数二少所求索三随意可坐四随意可卧五浣濯易六少虫坏七易染八难坏九更不须余衣十不失求道熊岭即达磨塔所也塔记云大师化缘巳毕传法得人乃端居而逝即大同二年十二月五日也葬于熊耳山起塔定林寺颜师古云熊耳山在顺阳北益阳县东其山两峯状若熊耳因以名焉与少林相去三百余里据此非二祖立雪之处盖指事之误也索索昔各切惧貌又散也菀转当作宛转平阗上房连切下音田平阗盛貌弁当作辨别也弁皮变切周冠名非义下倣此虎兕下徐妹切青色一角似牛重千斤石窻四明记云山之上有自然石窻四面透明故曰四明掣断金鏁禅月覧李白集诗常思李太白仙竺二妻驱造化玄宗致之七宝牀虎殿龙楼无不可一朝力X士脱靴后玉上青蝇生一箇紫皇案前五色麟忽然掣断黄金鏁五湖太浪如银山满船载酒搥鼓过贺老成异物颠狂谁敢和宁知江边坟不是犹醉卧轻舍书冶切七星七星劒饰也西京杂记云高祖斩白蛇劒劒上有七星珠九华玉以为饰杂厕五色瑠璃为匣劒在室中光影犹照于外与挺劒不殊十二年一加磨蓥刃上常若霜雪开匣拔鞘辄有风气光彩射人把欲赠行人当作欲把赠行人卞和楚人卞和献玉于楚厉王王曰石也遣使刖一足及武王即位和又献之武武王复怒又刖一足至楚文王立和抱璞哭于荆山之下文王召而谓曰刖足者何怨乎曰不怨刖足而怨真玉以为凡石忠事以为慢事是以哭之文王乃使工剖石乃真玉也文王叹曰哀哉二先君易刖人足而难于剖石令和果是璧乃国宝也见韩子轻触不轻触第三板一行脱三字靡毋彼切无也慷慨上苦郎切下苦爱切竭诚也曲木据位韶阳云门大师云诸方老秃奴曲木禅牀上坐求名求利问佛答佛问祖答祖痾屎送尿也三家村里老婆传口令相似识甚么好恶总似X者般底水也难消利刀斩却百千万亿箇有甚么过楚甸堂练切郊甸也累累力追切说文缀得理也一曰蔓也又网落也尺𨤲理之切十毫曰𨤲规矩圜曰规方曰矩周行瑞应经云菩萨示生即行七步一手指天一手指地天上天下唯我独尊宏纲古郎切网之大绳也郜音告春雨春雨如膏百糓仰之春云易通封验曰立春青阳云出房如积水春分正阳云出张如白鹤枯荄古哀切草根也离离当从草作篱轻细貌维风维辞助也幽石公羊传曰云触石而生肤寸而合不崇朝而徧天下者太山之云也一花达磨谓可祖曰内传法印以契证心外付袈裟以定宗旨后代浇薄疑虑竞生但出此衣并吾法偈用以表明听吾偈曰吾本来兹土传法救迷情一花开五叶结果自然成独运孤明第三板十三行脱运字历魏游梁见少林X瞩之欲切视也覉居宜切绊也熊他代切姿熊美貌也垂天云垂于天庄生取以比鹏翼噫于其切恨声悠悠夷周切远也菡萏上户感切下徒感切莲花欲舒貌万卉许贵切草之总名也蹙子六切迫也皱侧救切雠敌当作酬敌谓远赴酬问敌应群机雠冤也非义寒山老天台寒山子本无氏族始丰县西七十里有寒闇二巖子甞居寒巖中故以名焉容貌枯倅布擩零落以桦皮为冠曳大木屐时来国清寺就拾得取菜滓食之或廊下徐行或时叫噪寺僧以杖逐之飜身抚掌大笑虽出言如狂而有意趣白云抱幽石寒山子诗云重巖我卜居鸟道绝人迹庭际何所有白云抱幽石住兹不记年屡见春冬易寄语钟鼎家虗名定无益兰芷左思齐都赋曰其草则有杜若蘅菊石兰芷葸兰芷古人所以比君子家语曰芝兰生于深林不以无人而不芳空生梵云须菩提又云苏补底迦此有三义飜译X一曰空生谓初生之时家室尽空以表解空之相二曰善现谓生时种种善瑞显现三曰善吉谓生巳相师占之云此子唯善唯吉西域记云本东方青龙陀佛影化释迦会下今为禅者之通称谓参玄解空之士也岭南黄梅密付老卢衣盂奔驰为岭南之归鄙彼论语或问子西曰孔子曰彼哉彼哉说者曰言无足称也伊予犹是我也古人有言贯休拟君子有所思我爱尹吉甫思贤作商颂我爱杨子云理乱皆如凤振衣中夜起露华香旖旎扑辟骊龙明月珠敲出凤凰五色髓陋巷萧萧㭊㭊缅想斯人胜珪璧寂寞于载不相逢无限浮生尽虗掷君不见沈约道佳人不在斯春光为谁惜骊龙郎奚切黑色龙也频弹指云巖晟初参百丈海侍左右二十年不悟玄旨弹指掁然下山后谒药山方乃契悟八纮淮南子云天有九部八纪地有九州八桂九州之外有八埏埏之外有八纮东北方纮曰荒土东方之纮曰桑野东南方之纮曰众安南方之纮曰反户西南方之纮曰火土西方之纮曰沃野西北方之纮曰沙所北方之纮曰委羽故曰四方四角谓之八纮八纮之外有八极又九夷八狄七戎X六蛮谓之四海寥沈下唿决切寥沈空貌蔼蔼于盖切盛貌天骥几利切天马也详见颂古骤鉏祐切马疾步也大鹏步登切北冥有鱼其名曰鲲鲲之大不知其几千里也化而为鸟其名为鹏鹏之背不知其几千里也怒而飞其翼若垂天之云见庄子湛卢吴王劒名也笔谈云古劒名湛卢者谓其湛湛然黑色也射斗牛晋书雷焕善天文张华因望斗牛间常有异气乃邀焕夜登楼仰视焕曰仆察之久矣乃宝劒之精上于天在豫章酆城县界华乃荐焕为酆城令焕至修狱掘基得石匣有双劒光甚艶发使送一与张公一留自佩华后被诛劒遂失焕卒子为州从事佩父劒之延平于腰间忽跃堕水使人投之但见两龙长数丈燔莹有文章投者惧而返点额水经云鳣鲔出巩穴三月则上度龙门得度为龙矣否则点额而还鳣张连切鲔羽轨切二鱼名云萝女萝也博物志云寄草木生根不着地而条叶蔼然如植即菟丝也洲渚上音州尔雅曰水中可止曰洲下章与切释名曰遮也能遮水使旁流也大般若云善现白佛X云何菩萨为与世间作洲渚故发趣无上正等菩提佛言譬如巨海大小河中高显可居周回水断说名洲渚如是善现色前后际断乃至诸佛正等菩提前后际断由此前后际断一切法断此一切法前后际断即是寂灭即是微妙即是如实谓空无所得色断爱尽无余离染永灭涅盘菩萨欲为有情开示寂灭微妙之法是为世间作洲渚故发趣菩提园林华严普贤菩萨答普慧言佛子菩萨有十种园林所谓生死是菩萨园林无厌舍故教化众生是菩萨园林不疲倦故惮徒案切惧也难也十影神驹王子年拾遗云周穆王即位三十二年巡行天下驭八龙之骏一名绝地足不践土二名翻羽行越飞禽三名奔宵夜行万里四名越影逐日而行五名踰辉毛色炳燿六名超光二形十影七名腾雾乘云而趋八名挟翼身有肉翅徧而驾焉佛本行经云我念往昔有一马王名鸡尸行疾如风时有五百人入海求宝忽值恶风吹至罗剎国其国多有罗剎女即往救接与彼娱乐时女谓诸商人曰是城南面不得从彼而去有一商主自生疑念以何等过不听南去即执利刀寻往所禁之处见一微径甚可畏惧状如地狱近城有一高树即上观看见彼城中多有死人或有食半或唯X筋骨是诸苦人仰观树上作如是言汝今济拔于我我本商人五百同伴船破至岸遭罗剎女先受五欲入此城中巳被食半商主曰颇有方便得脱是苦苦人曰有一方便至十五日有一马王来诣海岸出人声言谁欲渡彼大醎海水我今安隐得度彼岸若值马王即免斯苦商主闻巳即告诸人慎莫放逸共诣彼处见于马王时彼马王语诸商人汝等莫生染着可乘我背或执我身脚足支节马即飞腾行疾如风度海彼岸五色祥麟本行经云昔者菩萨身为鹿王厥体高大身毛五色众鹿伏从数千为群国王出猎群鹿分散投巖堕阬盪树贯棘摧破死伤所杀不少鹿王覩之哽噎吾为众长宜当明虑凋残群小罪出我也径自入国乃到殿前跪而言曰小畜贪生寄命国界卒逢猎者群类奔逃或生相失或死狼借天仁爱物实为可哀愿自相选日供太官乞知其数不敢上欺王甚奇之曰太官所用日不过一不知汝等伤死甚多若实如之吾誓不猎鹿王退还悉命群鹿具以斯意群鹿伏听自相差次应先行者每当就死过辞其王王为涕泣诲喻之曰浮世皆尔孰有免之卿路念佛仁教慈心向彼人王慎无怨矣日日若兹中有应行者而身有胎曰死不敢避乞须挽身更取其次欲以代之其次顿首涕泣曰必当就死尚有一日一夜之生斯须之命X时至不恨鹿王不忍枉其生命明日遁众身诣太官厨人识之即以上闻王问其故辞答如上王怆然为之流涕岂有畜兽杀身济众吾为人君日杀众生王遣鹿去还其本居敕一国界若有犯鹿者与人同罚祥麟今引鹿王缘鹿非麟文者之饰辞耳瓴甋频磨音令滴尔雅云瓴甋谓之甓郭璞云㼾甎也昔马祖甞庵居但务坐禅一日让和上谓曰汝坐禅图甚么祖曰图作佛让遂取一片砖磨于庵前祖曰磨砖何为让曰欲作镜祖曰磨砖岂得作镜让曰磨塼既不作镜坐禅岂得成佛祖遽然而起曰如何即是让曰如人驾车车若不行打车即是打牛即是祖无对让又曰汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理卢公语中宗神龙初遣内侍薛简诏六祖赴阙祖辞以疾薛简因问祖曰京城禅德皆云欲得会道必须坐禅习定若不因禅定而得解脱者未之有也此理如何祖曰道由心悟岂在坐也经云若见如来若坐若卧是行邪道故无所从来亦无所去若无生灭是如来清净禅诸法空寂是如来清净坐究竟无证岂况坐邪蒂正作抵音帝根也X希声老氏曰大音希声瞖于计切目生障也子州史记子州字支父尧以天下让许由由不受又让子州州曰以我为天子可也虽然我适有幽忧之疾方且治之未暇治天下也单卷单姓卷名舜以天下让卷卷曰予立于宇宙之中冬日衣皮毛夏日衣葛絺春耕种形足以动劳秋収敛形足以休食日出而作日入而息消摇于天地之间而心意自得吾何以天下为归去来晋陶潜为彭泽令是时郡遣督邮至县吏当束带见督邮潜乃叹曰我不能为五斗米折腰向闾里小儿乃自解印绶将归田里因而命篇云归去来辞见陶潜集甄别上居延切察也下笔列切辨也旷排犹远去也沽待沽卖也语云沽之哉我待贾者也忽致致当作置弃置也致至也非义讥襃上几音下博毛切讥䛼襃赞也衣裓古得切衣前襟也一寻六尺曰寻韬光它刀切藏也八骏穆天子传天子之八骏一曰赤腰二曰盗骊三曰白牺四曰骅骝五曰騄耳六曰渠黄七曰踰轮八曰山子骊音离马深黑色騄音绿X观气四祖大师谓众曰吾武德中游庐山登绝顶望破头山紫气如盖下有白气横分六道汝等会否众皆默然五祖曰得非和上它后横出一枝佛法否祖曰然即牛头嬾融是也师子话云巖晟参药山次山问闻汝解弄师子是否曰是弄得几出曰弄得六出我亦解弄曰和上弄得几出我弄得一出曰一即六六即一晟后到沩山山曰闻长老在药山弄师子是否曰是长弄耶还有置时曰要弄即弄要置即置置时师子在甚么处曰置也置也虒虎乇愬虒虎乇当作𤟍陟革切愬色责切𤟍愬张耳貌或音卓朔非义剔它历切解也西江水庞蕴居士初参马祖问云不与万法为侣者是甚么人祖曰待汝一口吸尽西江水即向汝道帔披义切衣帔也扣音口击也凌晨上当作陵侵也下皆倣此屈眴即达磨大师所传袈裟至六祖遂留于曹溪屈眴梵语此云大细布缉木緜华心织成其色青黑里以碧绢唐肃宗上元初降诏请衣入内供养凡六年至永泰初五月五日夜代宗梦能大师请衣却归曹溪至七日命中使杨崇景奉而置之眴X音舜花偈初祖达磨传法一花五叶之偈刘阳叟刘阳当作浏阳邑名也即潭州石霜庆诸禅师受道吾法印遁迹自处于时始为二夏僧因避世混俗于长沙浏阳陶家坊人不之识洞山价访而得之遂辟居石霜山希冀几利切望也动天地贯休拟古别离离恨如旨酒古今饮皆醉只恐长江水尽是儿女泪伊予非此辈送人空把臂它日再相逢清风动天地蓬岛即蓬莱山也其说具十二鳌宵征宵夜也征行也诗肃肃宵征夙夜在公百城华严善财童子自福城东六塔庙处与五众等礼文殊师利发菩提心巳渐次南行历一百一十城见五十二善知识至弥勒楼阁前白言大圣开楼阁门令我得入时弥勒菩萨前诣楼阁弹指出声其门即开命善财入入巳还闭惠理惠当作慧陆鸿渐记云晋西域异僧慧理指今灵隐飞来峯曰此吾国灵鹫小峰何时飞来至此颂题送广华严归鹫峰即灵隐也故用慧理事楼阁缘见百城抗可浪切拒也九野即古九州尔雅两河间曰冀州河南曰豫州河西曰雝州汉南曰荆州江南曰杨州济河间曰X兖州济东曰徐州燕曰幽州齐曰营州茵于真切褥也三十四老西域二十八祖支那六祖然达磨来此土为初祖实三十四也颓纲上杜回切下坠地也袭尔似入切合也琼玖上渠营切下举有切玉名诗投我以木桃报之以琼玖龙骑当作龙骥见它本睥睨上匹诣切下奴计切视也射虎西汉李广北平出猎见草中石以为虎而射之中石没镞视之石也因复更射之终不能入矣又韩诗外传熊渠子夜行见寝石似虎弯弓射之没金饮羽葛稚川西京杂记云李广与兄弟共猎于冥山之北见卧虎焉射之一矢即毙断其髑髅以为枕示服勐也铸铜像其形为溲器示猒辱之也它日复猎于冥山之阳又见卧虎射之矢饮羽进而视之乃石也其形类虎退而更射镞破簳折而石不伤余甞以问杨子云云曰至诚则金石为开予应之曰昔人有游东海者既而风恶船漂不能制船随风浪莫知所之一日一夜得至一孤洲共侣欢然下石植缆登洲煑食食未熟而洲没在船者斫断其缆船复漂荡向者孤洲乃大鱼怒棹扬鬣吸波吐浪而去疾如风云在洲上死者十余X人又予所知陈缟质木人也入终南山採薪还晚趋舍未至见张丞相墓前石马谓为鹿也即以斧𢰸之斧缺柯折石马不伤此二者亦至诚也卒有沈溺缺斧之事何金石所感之偏乎子云无以应子毙音弊顿化也溲所留切小便也观马秦穆公使伯乐举人求马伯乐举九方堙求马三月而反曰得马矣在沙丘牡而黄及马至则牝而骊公谓伯乐曰子所求马者毛色牝牡不知败矣伯乐太息曰一至此乎堙之所观者天机也得其精而忘其麤见其内而忘其外也果得千里马见淮南子甑人楚王夫人甞夏乘凉抱铁柱感孕后产一铁楚王令干将铸以为劒三年乃成双劒一雌一雄干将密留雄以进雌于楚王王閟于匣中常闻悲鸣王问群臣臣曰劒有雌雄鸣者忆雄耳王大怒即収干将杀之干将知其应乃以劒藏屋柱中因嘱妻莫耶曰日出北户南山其松松生于石劒在其中妻后生男眉闲尺年十五问母曰父何在母乃述前事久思惟剖柱得劒日夜欲报楚王王亦慕覔其人宣言有得眉闲尺者厚赏之尺遂逃俄有客曰子得非眉闲尺耶曰然客曰吾甑山人也能为子报父雠尺曰父昔无辜枉被茶毒君今惠念何所须耶客曰当得子头并子劒尺乃与劒并头客得之进于楚王王大喜客曰愿烹之王遂投X于鼎客绐于王曰其首不烂王方临视客于后以劒拟王头堕鼎中于是二首相啮客恐尺不胜乃自刎以助之三头相啮寻亦俱烂见孝子传绐音待欺也峥嵘上士耕切下户萠切峻貌曾闲古苋切葩溥巴切花房也卷席百丈海一日与马祖游山见野鸭子祖问曰是甚么丈曰野鸭子曰甚么处去丈曰飞过去祖遂引手捅用士百丈鼻头丈作痛声祖曰何曾飞过丈于是大悟至明日祖陞堂丈出卷却面前礼拜席祖便下座揜耳丹霞天然禅师初参石头因缘相契躬执爨役凡三年忽一日石头告众曰来日刬佛殿前草至来日大众与童行各备锹𨰃刬草唯师以盆盛水洗头于和上前胡跪石头见而笑之便与剃发方与说戒法师乃揜耳而去后谒马祖入僧堂骑圣僧项众皆惊唿祖见之曰我子天然下来师下作礼曰谢师赐名曹溪流见云门录序曹溪止水庄子云人鉴于止水而不鉴于流水唯止能止众止此颂意反庄语也皮髓达磨大师欲返天竺乃命门人曰时将至巳汝等盍各言所得乎时道副曰如我所见不离文X字不执文字而为道用师曰汝得吾皮尼总持曰我今所解如庆喜见阿閦佛国一见更不再见师曰汝得吾肉道育曰四大本空五阴非有而我见处无一法可得师曰汝得吾骨最后慧可礼拜依位而立师曰汝得吾髓遂传衣钵石头有言青原思令石头希迁持书往南岳让和上处曰待汝回吾有箇鈯斧子与汝住山迁至彼未呈书便问不慕诸圣不重己灵时如何让曰子问大高生何不向下问迁曰宁可永劫沈沦不慕诸圣解脱让便休迁回思曰书达否迁曰书亦不达信亦不通思曰作么生迁乃举前话复云去时蒙和上许鈯斧子便请思垂下一足迁便礼拜古之送人子路将行辞于孔子子曰赠汝车乎赠汝言乎对曰请以言子曰不强则不达不劳则无功不忠则无亲不信则无复不恭则失礼慎此五者子路曰由请终身奉之见家语新丰曲洞山价唐大中末居新丰山以山称之也一日示众云兄弟初秋夏末或东去西去直须向万里无寸草处去始得又曰只如万里无寸草处作么生去因僧举到石霜霜闻之乃云出门便是草洞山闻乃曰大唐国内能有几人杲杲古老切日出也从日在木上故曰在上为杲在下曰杳在中曰东也光阴晋陶侃语人曰圣者惜寸阴众人当惜分阴X蒲柳晋顾悦与文帝同年而发早白帝问之何也曰松栢之姿经霜弥茂蒲柳之质望秋先落毋音无禁亡辞也夺席东汉戴凭字次仲汝南平兴人也正旦朝贺百僚毕会帝令群臣能说经者更相难诘义有不通輙夺其席以益通者凭遂重坐五十余席故京师为之语云解经不穷戴侍中诵帚正作帚增一阿含云尊者周利槃特性多暗钝佛教使诵扫帚得扫忘帚得帚忘扫六年之中专心诵此意遂解悟而自准曰帚者篲扫者除除篲即喻八正道粪者喻三毒垢也以八正道篲扫三毒垢所谓扫帚义者正谓此矣深思此理心则开解得阿罗汉道篲似岁切帚也伐木诗伐木燕朋友故旧也自天子至于庶人未有不须友以成者亲亲以睦友贤不弃不遗故旧则民德归厚矣伐木丁丁鸟鸣嘤嘤出自幽谷迁于乔木嘤其鸣矣求其友声相彼鸟矣犹求友声矧伊人矣不求友生丁丁中耕切伐木声蒙蒙音蒙细雨貌古人之言即大法眼颂寄复长老云渠渠渠我我我南北东西皆可可可可不可可但唯我无不可奯唿括切曾鄙褒美切耻也X遗我余贵切木羊儿行奯长老甞作颂寄雪窦云万变施为不系时清风何必在东西有人问我西来意石虎吞却木羊儿不器论语子曰君子不器包氏曰器者各周其用至于君子无所不施雪窦谓至人者无所不至者也赚当作詀伫陷切被诳也余倣此销烁下当从金作铄书药切销金也铄灼铄光也非义因事丛林或说因事往往妄议当日彳畏琐世谛杂事岂其然也夫宗师唱道无不因此事而有语言偈颂以接引学者岂存诚于世谛者哉若宗师因世谛彼非此是以出示人天又何足为后世法耶至如初洞山因事颂曰五台山上云蒸饭佛殿前头狗尿天剎竿头上煎䭔子三箇猢狲夜簸钱又慈明因事颂时来开钵展巾单饭了収盂困即眠石人抚掌呵呵笑木女弹筝你自筝又韶九峰因事颂収得便除四足两耳却挂金镮好是月明深夜一声清透松关此皆因事而作岂留情于是非动静之间者哉落落碌碌碌当作琭玉也碌石也非义老氏曰不琭琭如玉落落如石说者曰玉琭琭贵而巳矣不能贱也石落落贱而巳矣不能贵也X𧬊速𧬊音西声振也一曰呻叹谓何呻叹之频速也语见度夏空过因缘故雪窦引用白苹宋玉风赋夫风生于地起于青苹之末浸淫溪谷缘太山之阿舞于松栢之下谓之白苹者以其色青而花白也周处风土记曰萍苹芹菜之名也大者苹小者萍十二鳌列子汤问归墟之中有五山焉一曰岱舆二曰员峤三曰方壶四曰瀛洲五曰蓬莱其山高下周旋三万里其顶平处九千里山之中间相去七万里以为邻居焉其上台观皆金玉禽兽皆纯缟珠玕之树皆丛生花实皆有滋味食之皆不老不死所居之人皆仙圣之种一日一夕飞相往来者不可数焉而五山之根无所连着常随潮波上下往还不得暂峙焉仙圣毒之诉之于帝帝恐流于西极失群圣之居乃命禺彊使巨鳌十五举首而戴之迭为三番六万岁一交焉五山始峙而不动而龙伯国有大人举足不盈数步而暨五山之前一钓而连六鳌合负而趋归其国灼其骨以数焉于是岱舆员峤二山流于北极沈于大海仙圣之播迁者巨亿计帝愤怒侵减龙伯之国使阨侵小龙伯之民使短至伏牺神农之时其国人犹数十丈桉此止六鳌尔颂云十二诸方互多建立故难揩定然唯理是从几番孚饭切X踟躅上直离切下直诛切踟躅未见所出猿攀灵光之猿攀掾而相追掾音传陈掾驰逐也司马正说鹤望飞来双白鹤篇曰五里一反顾十里一裴回又文选指蓬壶而飜翰望崑阆以扬音王老师池州南泉普愿禅师郑州新郑人姓王氏得马祖之法即唱道南泉常自称王老师甞示众云尽大地覔箇痴钝人不可得金阙金阙国门也崔豹古今注云阙君门下以人臣至此思其所阙或君自思补阙过布以丹垩其下𦘕云气仙灵奇禽怪兽之类以示万民又阙者缺也门两边缺然门我閟自序也履水韩诗外传曰夫水者缘理而行不遗似有礼者重而下之似有智者履深不疑似有勇者障防而消似知命者历险致远似有德者或本作履冰倾盖见前颂倾盖同途不同辙夏云陶潜四时诗春水满四泽夏云多奇峯秋月扬明辉冬岭秀孤松古有春云处处生诗云春色遍空明春云处处生入风衣暂敛随车盖转轻作叶还依树为楼欲近城含愁上对影似有别离情干城苑法师云干闼婆此云寻香城谓十宝山间有音乐神名干闼婆忉利诸天意须音乐此神身有异相则知天意往彼娱乐因此事故西域名乐人为干闼婆彼乐人多幻作城郭须臾如故因即X谓龙蜃所现城郭亦为干闼婆城又物类相感志云一说蜃即蛤也车螯是大蛤能吐气为楼台海中常依岛屿间出此气一云龙一云蜃蜃之为状如螭龙而有耳角皆鬣江海中望如烈火而多变化天之将雨朝暮间吐气黑霭结成楼台屋栏分明一视之间变现阔狭高低故无揩定雨从何来刘禹端公求雨于云居山感应遂问云居膺曰雨从何来居曰从端公问处来公喜而谢之膺却问曰问从何来公无语风作何色西禅东平与官员坐次西禅云风作何色官无语禅却问僧僧拈起衲衣云在府中铺禅云用多少帛子僧云勿交涉禅无语云门代云咄者话堕阿师见怀和上云门室录波波稜稜雪窦禅录凡作语句未甞妄发必有依据且如波波稜稜之语即僧问清平波波稜稜时如何平云为君不达僧云达后如何平曰休更茵茵陈陈又如大勋不竖赏即僧问风穴刻舟求劒远当体事如何穴云大勋不竖赏柴门草自深又头长三尺知是谁即僧问洞山如何是沙门行山云头长三尺颈长二寸又如今抛掷西湖里即僧问巖头如何是道头云破草鞋抛掷湖里着又如五帝三皇是何物谁道黄金如粪土白月宫中天马驹皆禅月歌诗中语也三三九九僧问云门如何是向上一窍门云九九X八十一又僧问如何是最初一句门云九九八十一又僧问以字不是八字不成未审是甚么字门云九九八十一詨讹上正作殽胡交切溷殽杂也下五禾切谬也冥当作瞑合眼也曙常恕切晓也毳楚税切细手衲也象骨老师象骨即雪峰之别山以形似而称雪峯存因送鼓山后有语云一只圣箭子射入九重城里去也时太原孚云须勘过始得遂于中路把住云甚么处去山云九重城里去孚云忽遇围逼又作么生山云它家自有青霄路孚云恁么则离宫失殿去山云何处不称尊孚便休去归谓雪峯云一只胜箭子被我拗折了也峯云它有语在孚云者老汉脚跟未点地偃草于殄切仰也论语草上之风必偃毗城痴爱维摩诘经文殊师利云世尊殷勤致问无量居士是疾何所因起其生久如当云何灭维摩诘言从痴有爱则我病生以一切众生病是故我病若一切众生得不病者则我病灭清拙潘岳闲居赋序曰拙者可以绝意乎宠荣之事筑室种树消摇自得此清拙也褒保巖当作襄巖居士庞蕴字道玄衡阳人也元和初方寓襄阳止遁巖窦今襄阳有庞公巖初参石X头次谒马祖与丹霞为友后示疾州牧干公往省问居士乃曰慎勿空诸所有亦莫实诸所无善住世间譬如影响言讫枕公膝而化难御音语禁也闭必别切叶韵囓正作啮五结切噬也林樾音越阴也堪为当作堪与偏索当作徧索捋郎括切手取也后夜当作后夜拟寒山拟比拟也寒山子诗云白鹤㘅苦桃千里作一息欲往蓬莱山将此充粮食未达毛摧落离群情惨恻却归旧来巢妻子不相识莲城处州之仙都也欹侧上去宜切倾也飞瀑蒲木切山泉急下也再成古诗此诗前有和于柲丞白发诗一章盖当时失于编录故补之于此诗曰茎茎𩯭上丝偶对菱花照孰为当老颜我曾几年少知音知未知相逢且相笑商山吟商山即四皓所隐之地皓为𩯭眉交白老者之称四皓者一东园公二绮里季三夏黄公四角里先生颜师古曰四皓称号本起于汉更无姓X名可称知此盖隐居之人匿迹远害不自显祕其氏族故史传无得而详班氏不载于书诸家皆臆说一无取焉在乌如在曰未见所出角音禄刍狗老氏曰天地不仁以万物为刍狗说者曰束刍为狗祭祀所用事巳则弃而捐之金粟十门辨惑论云维摩是金粟如来吉藏师云事出思惟三昧经自云未见其本靠若到切相违也戏靠师一日见安巖问曰春秋多少巖曰与陜府铁牛同岁师曰陜府铁牛年多少巖无语师因戏作此颂䟽黑白所初切通也演义九云西域邪见九十五种为十一宗统収所计不出四见四见不出二因一是无而忽有是曰无因二是所计处谬是曰邪因第十一无因论师计一切万物无因无缘自然而生自然而灭故此自然是常是万物因此计一切无染净因如棘剌自丝戍鸟色非染鹤色自白瑜伽第七云何因缘故彼诸外道起如是见立如是法答谓见世间无有因缘或时歘尔大风卒起或时一日寂然止息或时忽尔暴沙沬漫于一时间顿即空竭或时郁尔果木敷荣或一时间飒然衰顇由如是故起如是见立无因论又此方庄生云夫鹄不日浴而白乌不日黔而黑黑白之朴不足以为辨说者曰鹄白乌黑禀之自然以文会之正X同无因邪见蠢尺尹切动也腼它典切面惭也归帝乡庄子夫圣人有道与物皆昌天下无道厌俗上僊乘彼白云归于帝乡偃溪玄沙会中有道怤上座夜静入室礼拜云道怤与么来乞和上慈悲指箇入路玄沙云还闻偃溪水声么怤云闻沙云从者里入怤即镜清也桃花灵云勤自雪峯谒玄沙沙云那里何似者里云曰也祇是桑梓别无它故沙云恒然又云何不道云曰道有甚么难沙云便请云乃成颂三十年来寻劒客几回叶落又抽枝自从一见桃花后直至如今更不疑沙云灼然桑梓之能云曰向道固非外物沙云是是云曰不敢不敢沙云谛当甚谛当甘保汝未彻在云曰和上还彻也未沙云与么始得云曰亘古亘今沙云甚好甚好遂作偈送行云三十年来只如常几回落叶放毫光自此一出云霄外圆音体性应法王右二缘见光化三年智严所集玄沙广录庭栢僧问赵州如何是祖师西来意师云庭前栢树子僧云和上莫将境示人师云我不将境示人僧云如何是祖师西来意师云庭前栢树子宝陀巖西域记云梵语宝陀洛伽山此言孤绝处观自在菩萨所居之山在南海中众宝宫殿与大X菩萨而为眷属未迹当作末迹狎胡甲切近也石城金陵之石头城也鹗五各切鸟名巘鱼蹇切山之峰宗雷宗炳雷次宗白莲社客也详见十八人霅史甲切吴兴水名河声西听周朴诗湖州安吉县门与白云齐禹力不到处河声流向西去衙山色远浸水日光低中有高人在纱巾倚杖黎融老牛头嬾融庵居山中以禅定为业人来辄不起皆谓之嬾融居常飞走率衔花以献自见四祖之后无有此异赋方遇切释名曰敷布其义曰赋瑞雪腊为瑞春为灾五六韩诗外传云凡草木花多五出独雪花六出玉马晋书新蔡王腾发于并州于常山真定县遇天大雪平地数丈雪融不积腾怪而使掘之得玉马高数尺铜驼北凉录云先酒泉南有铜驼出言虏犯者大雨雪沮渠蒙逊遣工取之得铜数万斤湾乌关切水曲也赵州关谂和上示众云赵州关也难过僧云如何X是赵州关师云石桥是又问僧云甚么处来南来师云还知有赵州关否僧云须知有不涉关者师云者贩私盐汉众中或以庭前栢喫茶去为赵州关误矣灵槎博物志云天河与海通海濵年年八月有浮槎往来不失信博望侯张骞乃多賷粮食乘槎而去忽忽不学昼夜奄至一处见城郭居室室中多织女唯一丈夫率牛临渚不饮惊问之此人何由至此骞乃问此何处所曰君可往蜀问严君平乃如其言君平曰某年月日有客星犯斗牛因话录云汉书载张骞穷河源言其奉使之远实无天河之说唯张茂先博物志说賷粮乘槎到天河见饮牛丈夫遣问严君平客星犯斗牛即此人也后人相传得支机石持以问君平都是凭虗河之说今城都严真观有一石唿为支机石皆云当时君平留之宝历中于下第还家于京师途中逢官差递失舁张骞槎先在东都禁中今准诏系有司取进不知是何物也先辈诗往往有张骞槎者相袭讹谬矣纵出杂书亦不足据也霁子计切说文云雨止云罢曰霁狖余救切兽名似猿烟水茫茫洛京慧林寺故光禄卿李憕居第禄山陷东都憕以居守死之子源少时以贵游于豪侈善歌闻于时及憕死悲愤自誓不住不娶不食肉X居寺中五十余年寺有僧圆泽富而知音源与之游甚密促交语竟日人莫能测一日相约蜀青城峨嵋山源欲自荆州泝山夬泽欲取长安斜谷路源不可曰吾以绝世事岂可复道京师哉泽默然久之曰行止固不由人遂自荆州路舟次南浦见妇人锦裆负甖而汲者泽望而泣曰吾不欲由此者为是也源惊问之泽曰妇人姓王氏吾当为之子孕三岁矣吾不来故不得乳今既见无可逃者公当以符呪助我速生三日浴儿时愿公临我以一笑为信后十二年中秋月夜杭州天竺外当与公相见源悲悔而为具沐浴易服至暮泽亡而妇乳三日往视之儿见源果笑具以语王氏氏以家财葬泽山下源遂不果行返寺中问其徒则既有命矣后十二年自洛适吴赴其约至所约闻葛洪川畔有牧童扣牛角而歌曰三生石上旧精魂赏月临风莫要论惭愧情人远相访此身虽异性长存唿问泽公徤否答曰李公真信士然俗缘未尽慎勿相近唯勤修不坠乃复相见又歌曰身前身后事茫茫欲话因缘恐断肠吴越山川寻巳徧却回烟棹上瞿塘遂去不云所之后二年李德裕奏源忠臣子笃孝拜谏议大夫不就死寺中年八十矣烟水茫茫盖颂家自有深意且以文势推之但创其远情尔不必涉事尤为简当然吾教论受生经论备载三缘啐啄一不可差安有此身未灭而X先託质巳三年矣设以菩萨人随意生身一多自在者如此泽又何必见锦裆而泣耶详此乃好事者为之而理不可考遗我余贵切呈似君请道末后句此五当作注字写见它本难瞒瞒当作谩欺也下倣此金槌槌当从金作鎚说文云铁为黑金故曰金鎚槌蚕曲拄非义指南古今注云黄帝与蚩尤战于𣵠鹿蚩尤作大雾迷于四方帝在车以指指南而示士卒擒蚩尤而斩之遂号指南车三尺吾佛摄应归真了无一相可得从真起应乃有千尺丈六三尺之身以至猿猴鹿马随类化身三尺多引俱尸长者未见出于何经惩直陵切示也戒也革辙上古核切改也下直列切途辙也傅大士大士婺州义乌人齐建武四年五月八日生于双林乡傅宣慈家名翕天监十一年纳刘氏女名妙光生普成普光二子甞致书于梁武帝自号当来解脱善慧大士后会西域僧嵩头陀曰我与汝毗婆尸佛所发愿今兜率宫衣钵见在何时当还因命照水观影见圆光宝盖即弥勒菩萨也德云华严善财童子渐次南行向胜乐国登妙峰山于其山上东西南北四维上下观察求覔渴仰X欲见德云比丘经于七日见彼比丘在别山上徐步而行见巳往诣顶礼其足清凉疏主云忘所住位方为得旨涂毒鼓泥洹经云佛告迦叶譬如良毉合和诸药以涂其鼓若有众鬪战被疮闻彼鼓声一切悉愈唯除命尽及应死者此摩诃衍法鼓音声亦复如是一切众生闻其音声婬怒痴箭不乐菩提未发意者犯四堕法及无间罪一切除愈唯除一阐提辈乐闻鱼教切欲也毗耶离此云广严维摩诘所居之城弋者慕杨子问明或问君子在治曰若凤在乱曰若凤或人不谕曰未之思矣曰治则见乱则隐𩾯飞冥冥弋人何慕焉说者或引此缘则弋者何慕言不可慕也颂意弋者慕固反此义透法身见云门录上偈颂福朗上座缘潦倒上云皓切下卢考切老之状也啾秋即由切古颂云扬汤不止沸祖师来去薪啾啾依旧閙各各谓修真祕魔巖宋传云名常遇姓阴范阳人出家于燕北安国寺来居五台山之祕魔巖即文殊降龙之所因以为名焉常持一木叉每见僧来礼拜即叉却僧颈云那箇魔魅教你去出家那箇魔魅教你行脚道得也叉下死道不得也叉下死速道学者少X有酬对唯晋州藿山景通即大禅佛也才到便趒入怀中坐师于藿山背抚三下山便走出云三千里外詀我来保福谩人漳州保福从展禅师四谩人一问僧殿里是甚么佛僧云和上定当看师云释迦佛僧云莫谩人好师云却是你谩我二问僧作甚么业喫得与么大僧云和上也不小师便作蹲势僧云和上莫谩人好师云却是你谩我三问僧汝名甚么僧云咸泽师云忽遇枯涸者如何僧云谁是枯涸者师云我是僧云和上莫谩人好师云却是你谩我四问浴主汤锅阔多少主云请师量师便作量势主云和上莫谩人好师云却是你谩我缘生缘生即十二因缘亦名十二缘生解脱论云一无明者不知四谛二行者身口意业三识入胎一念心名识四名色共相续心起心数法及迦罗逻色五六入者六内入六触者六触身七受者六受身八爱者六爱身九取者四取十有者是业能起欲色无色有十一生者于有阴起十二老死者阴熟曰老阴坏散名死也又于一剎那中成十二因缘如眼见色痴人起爱于此时净乐者心痴此谓无明思着是无明缘行心着此行缘识知相应心数法及彼所造色缘故诸根清净是名色缘六入无明触是六入缘触喜触缘受欲受缘爱以着取净乐是爱缘取以着思是取缘有彼法起是有X缘生往巳是老念散坏是死布鼓汉王尊为东平相谓王之太傅曰毋持布鼓向雷门说者曰雷门越之会稽城门也有大鼓越击之声闻洛阳布鼓以布为鼓无声也毋音无铁劵僧问雪窦如何是缘生义师云金刚铸铁劵僧云学人不会师云閙市里牌僧云恁么则行到水穷处坐看云起时师云利禾不下劵去愿切名实无当肇法师云夫以名求物物无当名之实以物求名名无得物之功物无当名之实非物也名无得物之功非名也是以名不当实实不当名名实无当万物安在矣清凉国师云若实则名见面即应知名若名即实召火即应烧口春米当作舂书容功崔嵬上徂回切下吾回切大高也空生巖中见后录须菩提巖中图𥁞当作图𦘕五老师子庐山记云栖贤寺寺之东北有五老峯历历可数中有师子峰状若刻削云物隐映尤所肖似庐山之胜此最为优者居士凡具四德乃称居士一不求仕宦二寡欲蕴德三居财大富四守道自悟又菩萨行经云有居财之士居家之士居法之士居朝居山之士通名居士也隈乌灰切倚也X太湖吴地志云太湖在吴县西南四十里周回三万六千顷一名具区泽七百甲子赵州从谂俗寿一百二十岁甞有人问师年多少师云一穿数珠数不足镇府塔记云师得七百甲子欤七百甲子乃泛举一百二十之大数实一百一十六岁余八月凡四万二十日也连城璧史记赵国有卞氏璧秦欲以十五城易之赵遣閵相如进璧秦昭王得璧而不割地相如诈云璧有瑕取而指之因倚柱不还曰请割地斋戒五日方受璧王若急臣臣则头璧俱碎王惧碎璧而不敢加害璧竟归赵悲风流水古二曲名陈纂琴书云仲尼作呜咽呜心有所恶若吐也咽声塞也希声见云门录上定干坤句云门大师行脚时有官人问还有定干坤句么门云苏噜苏噜悉哩萨诃兰舟选注兰舟桂桡取香洁之异八咏唐沈约八咏登楼望秋月会圃临春风秋至愍衰草寒来悲落桐夕行闻夜鹤晨征听晓鸿解佩去朝市披褐守山东碧云日暮碧云合佳人殊未来儒释先辈往往谓汤慧休诗也雪窦多用此意如送僧云碧云流本是诗家又和顽书记云汤慧休辞岂易闻暮风吹断碧溪云是也桉文选乃江淹拟慧休别怨诗实X江淹作也选佛丹霞然始读书方应举长安遇禅客问云奚为然曰选官客曰选官何如选佛然因扣选佛之由欣然感悟后得法于石头也难兄难弟东汉陈元方子长文即陈群也与季方子孝光各论其父功德争之不决咨于太丘太丘即陈寔元方季方父也太丘曰元方难为兄季方难为弟又晋王珉字秀杰少有才艺名出于兄王询之右语曰法护非不嘉僧弥难为兄法护询小字僧弥泯小字也芳菲音妨妃芳香草也菲草盛貌玄沙玄沙名师备福州闽县谢氏子幼以渔钓为业唐咸通初俄有出尘之志从芙蓉山灵训受业三十落发得戒于道玄律师布衲甚屡食午接气而终日宴坐晚谒雪峯峯喜其善抖擞诸业居以头陀称之既得法于雪峰竟不它适晚居玄沙四方学者而辐凑焉嗣其道者颇盛如罗汉琛安国球皆师席之白眉也然门弟子得其法而抱道嘉遁者不可得而详僧传禅录岂能悉数予甞过抗之外沙瞻礼还乡和上真身其石刻云师讳道勤󳲇越李氏子从师落发二十受具得正法眼藏于玄沙备建隆初入吴越抵钱塘之普安虽不开堂演唱而参玄入室者常盈五百兴国丙子夏六月师忽谓侍僧曰吾还乡矣僧莫之晓因索笔书偈X云还乡寂寂杳无踪不挂孤帆水陆通踊得故关田地稳更无南北与西东后三日正坐而尽寿六十腊四十五全身俨然今留院之北隅虽庭宇颓𡉏而瞻礼者踵武不绝以师有还乡偈盛传于时故不以名显遂号还乡和上云袈裟梵云袈裟此言不正色律云一切上色衣不得畜当作袈裟业疏曰字本作迦沙梁葛洪撰宁苑下添衣言道服也刻夜灯竟陵王子良甞夜集诸学士刻烛为诗四韵者刻一寸以此为率共以为无难遂击铜钵立韵响灭则诗成皆可观覧见南史芦芽穿膝观佛三昧海经尔时菩萨坐于树下入灭意三昧三昧境界名寂诸根诸天啼泣泪下如雨劝请菩萨当起饮食作是请时声徧三千大千世界菩萨不觉有一天子名曰悦意见地生草穿菩萨肉上生至肘告诸天曰奇哉男子苦行乃尔不食多时唤声不闻草生不觉为盖魏文帝诗西北有浮云亭亭如车盖莎罗此云高远以其林木森耸出于余木之上或飜坚固误矣由莎罗与娑啰声相近也若唿坚固则转舌言之若唿高远则依平言之也颃下浪切磷磷力珍切石在湍水间也汤慧休汤浴姓也古沙门多以俗姓或师姓称之X如竺道生帛道猷竺法汰等是也自道安法师始称释氏译十诵律乃见其文四河入海无复河名四姓出家同一释种慧休字茂远住长干寺嗜酒好色轻释侣慕俗意秉笔造牍文辞斐然才锋挺出名誉顿上至宋世祖孝武敕令还俗授杨州文学从事意气既高甚有惭慨会出补句容令不得意而卒见沈约朱书颜延之每薄汤慧休制作委巷中歌谣耳方当误后生事红叶志闲颂云僧家无事最幽闲近对青松远对山诗句不曾题落叶恐随流水到人间又郑䖍为广文博士学书病无纸知慈恩寺有柿叶数屋遂借僧房居止取红叶学书岁久殆徧今古情当作合古情见它本藁木苦皓切庄子形固可使如藁木膺门东汉孔融字文举鲁国人孔子二十世孙年十岁随父诣京师时河南尹李膺以简重自居不妄接士宾敕外自非当世名人及与通家皆不得白融欲观其人故造膺门语门者曰我是李君通家子弟门者言之膺请融曰高明祖父甞与仆有恩旧乎融曰然先君孔子与君先人李老君同德比义而相师友则融与君累世通家众坐莫不叹息大中大夫陈炜后至坐中以告炜炜曰夫人小而聦了大未必奇融应声曰观君所言将不早慧乎膺大笑曰高明必为伟器X眹兆上直引切吉凶形兆也鹤树涅槃经尔时世尊娑罗林下寝卧宝牀于其中夜入第四禅寂然无声于是时顷便般涅盘入涅槃巳其娑罗林东西二双合为一树南北二双合为一树垂覆宝牀盖覆如来其树即时惨然变白犹如白鹤枝叶花果皮𠏉悉皆爆烈堕落渐渐枯悴摧朽无余双趺见云门录上学步庄子秋水寿陵余子之学行于邯郸未得国能又失其故行矣直匍匐而归尔大向当作大飨周礼掌客主合诸仁二而飨则具十二举与穴具百物诸侯为宾大飨尚暇脩而巳矣谓不享味也暇丁贯切签月车也香饭维摩诘经云尔时舍利弗心念日时欲至此诸菩萨当于何食时维摩诘知其意而语言佛说入解脱仁者受行岂杂欲食而闻法乎若欲食者且待须臾当令汝得未曾有食于是维摩诘不起于座居众会前化作菩萨而告之言汝往上方界分度如此二恒河沙佛土有国名众香佛号香积到彼如我辞曰维摩诘稽首世尊足愿得世尊所食之余当于娑婆世界施作佛事于是香积如来以众香钵盛满香饭与化菩萨时彼九百万菩萨但发声言我欲诣娑婆世界佛言可往须臾之间与化菩萨至维摩诘舍维摩诘即化作九百万师X子之座诸菩萨皆坐其上化菩萨以满钵香饭与维摩诘香饭普薰毗耶离城三千大千世界语舍利弗诸大声闻仁者可食如来甘露美饭大悲所薰无以限意食之使不消也有异声闻念是饭少化菩萨曰勿以声闻小德小智称量如来无量福德四海有竭此饭无尽使一切人食端若须弥乃至一切犹不能尽于是钵饭悉饱众会其诸食者身安快乐鹙鹭梵云舍利弗此言鹙鹭子以其母之眼如鹙鹭因母得名故云舍利子智慧第一辩捷无双郁头蓝普耀经云世尊逾城出家至檀特山始于阿蓝迦蓝处三年学不用处定知非便舍复至郁头蓝处三年学非想非非想定知非亦舍普集经云菩萨于二月八日菩提树下举头见明星悟道成佛欲先往报恩有神人报云阿蓝迦巳死七日郁头蓝巳死三目乃往鹿野苑度五俱轮昳徒结切日昃也晡奔谟切日加申时也顶罩烧钟众中或举戴火鍱腹外道缘意甚不类甞见蜀僧云此蜀语也川人或讥人之无知则云烧钟盖却你头往往唤作孟夏渐热盖雪窦川人也雨花王遇切从上而下曰雨黄金宅黄金宅僧伽蓝之总称也贤愚经云须达X长者欲买园造精舍祇陀太子言若能以黄金布地令间无空者便当相与须达言诸谨随其价太子言我戏语尔须达言太子不应妄语便使人象负金出八十顷中须臾欲满残余少地须达思惟何藏金足不多不少当取满之祇陀问言嫌贵置之答言不也自念金藏何者可足当得补满祇陀念言佛必大德乃使斯人轻宝乃尔教齐且止勿更出金园地属卿树木属我我自上佛共立精舍閙市夹山和上垂语云閙市里识取天子百草头上荐取老僧拶姉末切逼也憍尸迦六欲天主帝释也大智度论云昔摩伽陀国中有婆罗门名摩伽姓憍尸迦有福德大智慧知友三十三人共修福德命终皆生须弥山顶第二天上摩伽婆罗门为天主三十二人为辅臣俱胝老婺州金华山俱胝和上始以庵居以尼实际激厉其志方有慕大之心俄然天龙至庵因具陈实际到庵之缘扣之天龙竖一指示之师即显悟将示寂之秋谓众曰吾得天龙一指头禅一生用不尽言讫奄化天龙嗣大梅常即马祖之的孙粝竭节梵云粝竭节此言杖智门祚和上纲宗歌云粝竭节拽路布灵利衲僧通一路师子不捉麒麟儿勐兽那堪牀下顾粝或作剌郎达切露冕东汉郭贺字乔卿雒阳人拜荆州剌史引见X赏赐恩宠隆异及到官有殊政百姓便之歌曰厥德仁明郭乔卿忠正朝廷上下平显宗巡狩到南阳时见嗟叹赐以三公之服黼黻冕旒敕行部去幨惟使百姓见其容服以彰有德每所经过吏人指以相示莫不荣之苍苍苍苍青青天之色穹穹窿窿天之形盖以天地之大德以比无私之政治也倚毗犹毗倚也生祠古人有德政惠及生民往有遗爱去思为立生祠绘塑形像以四时飨之东汉王堂字敬伯广汉郪人也永初中西羗宼巴郡为民患诏书遣中郎将尹就攻讨连年不克三府举堂治剧拜郡守堂驰兵赴贼斩虏千余级巴庸清净吏民生为立祠庸即上庸县也郪千私切蒱团当从浦作蒲水艹可以作席蒱摴蒲戏也非义猿猱下奴刀切猴也纶言礼记纟衣子曰王言如丝其出如纶王言如纶其出如綍故大人不倡游言游犹浮也不可用之言也綍音弗紫袍僧史古之所贵名与器焉赐人章服极则朱紫缘皇黄绶乃为降次故曰加紫绶必得金章今僧但受其紫而不金方袍非绶也寻诸史僧衣赤黄黑青等色不闻朱紫按唐书则天朝有僧法朗X等重译大云经陈符命言则天是弥勒下生为阎浮提主唐氏含微故由之革命称周法朗薛怀义九人并封县公赐物有差皆赐紫迦沙银龟袋赐紫自此始也又玄宗时友爱颇至以宁王疾遣中使尚药驰惊旁午唯僧崇宪医効帝悦赐绯鱼袋又代宗永泰年中章敬寺僧崇慧与道士角术告胜中官巩庭玉宜赐紫衣一副除鱼袋也今大宋降诞节赐其或内道场僧巳着紫又赐紫罗衣三事谓之重紫都护西汉郑吉会稽人也以卒伍从军数出西域繇是为郎吉初破车师国又降日逐王归汉威震西域遂并护车师以西北道故号都护都护之置自吉始焉颜师古曰并护南北二道故谓之都护都犹大也功也百越越图经百越越之别名百以种类不一之称亦名越绝犹破吴之恶越恶绝也或谓灵越言山海灵异所出信旗崔豹古今注信幡古徽号也幡亦旗属以题表官号以为符信故为信幡若乘舆则𦘕白虎取其义而有威信之德也魏有东青龙南朱雀西白虎北玄武畿内黄龙亦信也今晋朝唯白虎示信用鸟取其飞腾轻疾也一曰鸿鴈燕乙有去来之信是也白苹汀古诗柳恽江洲採白苹恽甞作吴兴太守X为政清净人吏怀之祖庭事苑卷第三祖庭事苑X卍XXX祖庭事苑卷第四睦庵编正雪窦祖英下三宝实性论云佛法僧何以名三宝曰具六义故一希有如珍宝等二离垢不染三势力除贪去毒四庄严五最胜六不改变报恩经云无师大智及无学法名佛宝尽谛无为名法宝声闻无学功德智慧名僧宝同相三宝者一佛体上有觉照义名为佛宝轨则义边名为法宝违诤过尽是名僧宝即以无漏界功德为体二法上有觉性即是佛宝轨持即是法宝法体无遗即是僧宝三僧上观智为觉佛宝轨则为法宝在众无违众生故名僧宝同体三宝者真如有觉性名佛宝真如有轨持义名法宝真如有和合义名僧宝别体三宝者此有二宗一大乘说三身如来是佛宝空教是法宝三贤十圣是僧宝二小乘说丈六金身是佛宝四谛十二因缘生空教法是法宝四果圆觉是僧宝住持三宝者范金雕木绘塑形像是佛X宝三藏文句是法宝剃发染衣同一理事是僧宝大方便报恩经优波离问佛若以法为师者于三宝中何不以法为初佛言法虽是佛师而法非佛不弘所谓道由人弘故以佛在初或处音杵止也投报诗投我以木瓜报之以琼玖袭以入切及也泠泠郎丁切清泠赓唱上音庚续也书迺赓载歌曰蚀木垂力切侵亏也俄属音烛连也荒斐下敷尾切文章貌甘蔗世尊别姓有五一瞿昙氏二甘蔗氏三日种氏四舍夷氏五释迦氏此五氏中趣举一姓即是言吾佛也莲捧足大论云佛足行时去地四指莲花捧足而现印辐文在空者人疑难亲附在地者与常人同伤物命及污其足故去地四指玉毫如来额广平正相中有三相一者所谓白毛相佛初生时王与夫人将太子诣阿私陀仙令相太子仙人初见太子眉间白毛旋生于白毫边有诸轮郭随白毛旋相师见毛长大即取其尺度量长短足满五尺如琉璃筩又云眉间白毫相光流出众光作百宝色X挨星乙谐切推也挨星谓月也即面如净满月贯休过窦道者诗云经秦历魏松千尺浴海挨星月一轮又般泥洹经云佛如明月弟子如明星与月相随时佛好如是螺发佛言昔我在宫乳母为我沐头时大爱道来至我所悉达生时多诸奇特有人若问我汝子之发为长几许我云何答今当量发知其尺度即敕我伸发母以尺量长一丈二尺五寸放巳右旋还成螺文至我纳妃沐头母复量发正长一丈三尺五寸我出家时天人捧去亦长一丈三尺五寸至于成道以发示父王即以手伸其发从尼拘楼陀精舍至父王宫如绀琉璃遶城七匝大众皆见若千色光不可具说敛发卷光宛转还住佛顶即成螺文梁中大通五年诏遣沙门释宝云往扶南国迎佛发正长一丈二尺又中大通三年八月武帝改造阿育王寺塔出塔下舍利及佛爪发发青绀色众僧以手伸之亦长一丈二尺放之则旋屈如螺形见南史古今注云以螺有文章所以人髻婉转盘绾似螺今佛顺俗故尔月眉佛眉如初月相脩致绀色可观巳上三缘并见观佛三昧经致直利切密也璎珞花鬘西域记云国中人物首冠华鬘身佩璎珞梵云俱苏摩此云花梵云摩罗此云鬘西域结鬘师多用苏摩那花行列结之以为长贯无问男X女贵贱皆以庄严或首或身以为饰好在头曰璎在身曰珞鬘音蛮胸字观佛三昧经云是时世尊被僧竭支示胸德字令诸比丘读诵德字巳知佛功德智慧庄严于卍字印中说佛八万四千功德比丘见赞叹佛言世尊甚奇特但于胸字说无量义何况佛心所有功德顶珠佛顶珠即世尊顶圆如珠常放光明非今绘塑者别加首饰如第二十九乌瑟腻沙相谓佛顶发骨肉合成量如覆拳青圆殊妙又僧伽罗剎经云佛世尊顶与发常放光明世尊有如是微妙之首窂坚无缺漏犹如圆盖观肉髻相无比无有飞见其顶者微妙之发善生在顶各各细耎无有参差螺文右旋炜炜光生其光照彻无有比等又论云佛顶肉髻螺文发常如人剃发后七日形由旬此云合也应也计度量合应如此乃驿逻之类五百里为一俱卢舍八俱卢舍为一由旬此当三十里也梵语或俞旬或云由延或云隃缮那皆一也后得智梁摄大乘论云从真如流出正体智正体智流出后得智后得智流出大悲心大悲心流出十二部经名为胜流法界通达胜流法界得无边法音果贯花杂心论解经具五义一谓涌泉二谓贯花三X谓显示四谓绳墨五谓结鬘又梵语苏怛罗此云线取贯穿摄持之义标月圆觉修多罗教如标月指若复见月了知所标毕竟非月过量劫梵云劫波此言时分又云日月岁数谓之时成住坏空谓之劫过量谓过等数之量剎那心新婆沙论云彼剎那量云何可知有作是言依施设论说如中年女绢缋毳时抖擞细毛不长不短齐此说为怛剎那量彼不欲说毛缕短长但说毳毛从指间出随指出量是怛剎那间问剎那何缘乃引施设怛剎那量答此中举麤以显于细以细难知不可显故谓百二十剎那成一怛剎那又俱舍云有力丈夫一弹指顷有六十三剎那四衢尔雅一达谓之道路二达谓之岐旁三达谓之剧旁四达谓之衢五达谓之康六达谓之庄七达谓之剧骖八达谓之达五欲谓色声香味触大论云世间中五欲无不爱乐于五欲中触为第一能系人心如人堕在深泥难可救济若受余欲犹不失智慧婬欲会时身心荒迷无所省觉深着自没是故出家法中婬戒在初绽直笕以说文云衣绽解也蕖强鱼切芙蕖斥昌石切逐也X众魔梵云魔波旬此言杀者又云夺命能断慧命故智论问云何者是魔答曰魔名自在天主虽以福德因缘生彼而怀诸邪见以欲界众生是己人民虽复死生展转不离我界若复上生色无色界还来属我若有得外道五通亦未出我界皆不以为忧若佛及菩萨出世者化度我民拔生死根入无余涅槃永不复还空我境界是故起恨雠疾安车法花云此舍巳为大火所烧我今诸子若不出时必为所焚我今当设方便令诸子等得免此害父知诸子先心各有所好种种珍玩奇异之物情必乐着而告之言汝等所可玩好希有难得汝若不取后必忧悔如此种种羊车鹿车牛车今在门外可以游戏汝等于此火宅宜速出来义天涅槃云以何义故十住菩萨名为义天以能善解诸法义故云何为义见一切法是空义故荧荧户扄切光明也拯蒸字上声唿举也踌躇音细除犹豫不前也半偈见云门录下斆音効当作效像也斆教也非义全身本行经云我于过去千转轮王王千四天下临欲终时千圣王各以国土付其太子于雪山中各立草庵求无上道时有一大夜叉身长四千里左手持劒右手持叉住圣王前高声唱言唯王矜X慜施少饮食时千圣王言我等誓愿一切施与各授以仙果夜叉怒弃置地我今饥急唯须心血何用果为王告夜叉一切难舍无过己身时有一婆罗门名窂度䟦提言唯愿大圣为我说法我今不惜心之与血时大夜叉即为说偈欲求无为道不惜身心分割截受众苦能忍犹如地亦不见受者求法心不悔一切无悋惜犹如救头然闻是偈巳即持利刀剌胸出心授与夜叉有五夜叉从四方来争取分裂食巳大呌告千圣王如此施者乃可成佛时千圣王惊怖退没不欲菩提生变悔心各还本国激问古历切发也赜幽士革功探赜也花雨梁僧传释法云姓周氏阳羡人晋平西将军处之七世也初产在草见云气满室因以名之七岁出家更名法云大监中极受隆遇初云年在息慈雅尚经术于妙法华研精累思品酌义理始未昭览乃往幽巖独讲圣典竖石为人松叶为拂自唱自导兼通难解所以垂名梁代甞一日讲散感天花状如飞雪满空而下延于堂内升空不坠讫讲方去虎驯四祖至牛头峯见嬾融融引祖入后庵唯见虎狼之类祖乃举两手作怕势融曰犹有者箇在祖曰适来见甚么融无语祖于融坐石上书一佛X字融观之悚然祖曰犹有者箇在融不之晓稽诠上古兮切留止也冢宿十住论云头陀行常住于冢间死人处其有十利一常得无常想二得死想三得不净想四一切世间不可乐想五当得远离一切所爱人六常得悲心七远离戏调心八心常厌离九勤行精进十能除怖畏练若亦云兰若又云阿兰拏此云空寂亦云闲寂闲亦无诤之义也諠猾户八切狡猾也方外庄子大宗师孔子曰彼游方之外者也而丘游方之内者也方谓区域也三际过去未来见在四禅初禅三天梵众梵辅大梵二禅三天少光无量光光音三禅三天少净无量净遍净四禅九天福生福爱广果无想无烦无热善现善见色究竟其一十八梵禅梵皆以清净为义逝水论语子在川上曰逝者如斯夫不舍昼夜苾蒭西国草名含五义不飜一体性柔软喻出家能折伏身语麤犷二引蔓旁布喻传法度生延连不绝三馨香远闻喻出家戒德芬馥为众所闻四疗疾病喻出家能断烦恼毒害五常不背日光喻出家人常见光明苾毗必切蒭测虞切馥房禄切芬馥也X僧祇梵云僧祇此言无量谓世尊经二僧祇修行自十信初发心至世第一名初僧祇从见道至第七地末名第二僧祗从第八地至解脱道名第三僧祇此三祇外方得成佛玳瑁盂玳瑁盂经律所不载玳音代瑁莫代切西汉注张揖云形如觜𧔍甲有文又异物志云玳瑁如龟生南海大者如籧篨背上有鳞鳞大如扇有文章将作器则煑其鳞如柔皮佛制除瓦铁余不许畜颂家恐欲偶对耳今按南山钵器听制因缘一二于下中阿含云钵者应器律云量腹而食度身而衣趣足而巳律文大要有二泥及铁也五分有用白铜钵者佛言此外道法畜者得罪佛自作钵坯以为后式十诵畜金银琉璃镴木石等钵非法得罪四分亦尔三分畜木钵偷兰僧祇云是外道标故又受垢腻今世中有夹纻钵棍钵漆钵甆钵并是非法义须毁之又宣公问天人持钵缘答曰如来成道巳至第三十八年于祇桓精舍令文殊鸣钟召集十方天龙及比丘众诸大菩萨普告示云我初踰城至缾沙国入山修道天魔迷道山神示我即语我言我曾于往古迦叶佛般涅槃时留一故瓦钵属我护持待如来下生令我付世尊世尊成道先须受我此钵次及四天王钵我语山神若得成佛当如汝言此所谓孟传古佛先也觜即私切蠵弋规切籧距于切篨直于切籧篨竹席X也江东唿䉬也棍音混束木也虗生白庄子瞻彼阕者虗室生白说者曰瞻观照也彼前境也阕空也夫观察万有悉皆空宗故能虗其心室乃照真源而智慧明白随用而生白道也阕苦穴切羽翮下革切羽六翼清羸力为切疲也日角朱建平相书云谷页有龙犀入发左角日右角月皆极贵也上可以王天下摛藻上丑知切下子皓切摛布也藻文辞玉堂翰林院也在禁中乃人主燕居之所承明金銮殿皆在其间应供奉之人学士巳下工伎群官司隷籍其间者皆称翰林彪炳或问君子言则成文动则成德何以也以其弸中而彪外也彪必幽切弸蒲萌切满也八元高辛氏才子八人忠肃恭懿宣慈惠和天下之人谓之八元曰伯奋仲堪叔献季仲伯虎仲熊叔豹季狸见左氏春秋传列旆蒲盖切旗也天籁落盖切风吹万物有声也中台黄帝泰阶六符经云太阶者天之三阶也亦云三台上阶为天子中阶为诸侯公卿大夫下阶为士庶人又晋阳秋云张华将死中台星遂圻太元中后还合正盖太傅谢安为相所致也X鸟道犹虗空也洞山玄中铭举足下足鸟道无殊坐卧经行莫非玄路伊途当作伊余犹是我也太白四明之天童峰名扃古营切户外之门关也商颂毛诗商颂以中宗有桑谷之异惧而修德其道后兴故有此诗又庄子曾子居卫缊枹无表颜色肿哙手足肼胝三日不举火十年不制衣正冠而缨绝捉衿而肘见纳屦而肿决曳纵而歌商颂声满天地若出金石郢歌见祖英上阳春曰雪抒辞当从木作杼文吕切机之持纬者和颂即和天童新和上见访之什新后住金山有朝阳集二十卷有访酬雪窦并会宿二诗颇佳辄录于后贵知当日之胜集访雪窦禅师我本人外人来寻人外境衣飘飋飋风步上苍苍岭世路望巳远幽怀转澄凝殿阁出云岚杉松接清迥此中有知识吾门日藩屏道将诸祖齐身与虗空静见我服忽青连袂若形影石磴对山花砂瓯满春茗论禅道巳同经宵目不瞑擕手出长林月在诸峰顶依韵酬雪窦岛字十韵昔闻太白峯海际如仙岛松门多紫烟㵎壑生瑶草何期一日来归舟千里道放意逐云泉筑室理衰藁胜游既在兹幽人亦探讨古者三择邻良恐不自保命驾登雪X山鸣足雪山老钦闻一夜话轩豁十年抱赋性巳昏默通辞惭美好敢谓报琼琚璨璨垂高藻山中会宿雪窦禅师蒲团斜倚枯木牀瓦炉烟冷栢子香或言或默坐长夜秋山月上芙蓉堂珍珑当作玲珑冽泉当从水作例音列易𠦅洌寒泉凝乃挺切叶韵浮根楞严我今观此浮根四尘只在我面九包瑞应图云凤有九包一曰归命二曰心合度谓天度也三曰耳听达四曰舌屈伸五曰彩色光六曰冠短州当朱色也七曰锐钩八曰音激扬九曰腹户十影见祖英上十影神驹争衡相与提衡也又衡平也言二人齐也东汉陈蕃传曰蕃能树立风声抗论惛俗而驱驰险阨之中与刑人腐夫同朝争衡鬪茗茶晚取者曰茗磊郎猥切众石貌昏暝天童诗云经宵目不暝雪窦知照世非昏暝然误押暝为暝暝音茗目不明也暝莫定切从也故字从日伫直吕切立也武陵合鼎州之邑名元化犹造化也X祕邃虽遂切深也善卷善或作单武陵德山有善卷坛桃花陶潜桃花源记晋太元中武陵人捕鱼缘溪行忘路忽逢桃花林夹数百步无杂树木渔人甚异之复前行欲穷其林林尽水源便得一山山有小口彷彿若有光便舍舟从口入初极狭行数十步豁然开朗屋舍俨然男女衣着悉如外人见渔人乃大惊问所从来具答之便要还家为设酒杀鸡作食村中闻有此人咸来问讯自云避秦时乱来此绝境不复出焉渔人停数日辞去既出得其船便扶向路处处记之及郡下诣太守说如此即遣人随其往寻向所志遂迷不复得路麟趾昔鼎之梁山甞有驺虞出驺虞仁兽也太平则出今言麟趾盖近似而用之耳吾祖即宣鉴禅师武陵太守薜延望请居德山古德禅院雪窦乃云门之直派故云吾祖消息消尽也息生也谓可加即加可减即减舜让见祖英上单卷诞徒旱切育也海甸堂练切郊也周礼九夫为井四井为邑四邑为丘四丘为甸四甸为县抟风庄子北冥有鱼其名曰鲲鲲之大不知其几千里化而为鸟其名曰鹏鹏之背不知其几千里怒而飞其翼若垂天之云是鸟也海运则将徙于X南冥南冥者天池也水激三千里搏扶摇而上者九万里去以六月息也搏鬬也扶摇旋风也俱字云门垂代云会佛法如恒河沙百草头上道将一句来自代云俱辊毬见云门室录蓝一色荀子青出于蓝而青于蓝冰水为之而寒于水辰锦珠洞山初颂云辰锦朱砂未为赤今云敢言赤反初意也辰锦二州名丹砂所出之地锦州今源州麻源县是矣紫罗帐兴化示众云我闻前廊也喝后廊也喝直饶喝得兴化上三十三天扑下无一点气待我稣省后向你道未在何故兴化未曾向紫罗帐里撒真珠与人在玄沙勐虎玄沙备与天龙入山见虎龙云前面是虎沙云是汝雪窦拈云要与人天为师前面端的是虎温故论语温故而知新可以为师矣温寻也寻以持之也嚬呻上毗真切下失人切敌飜自在无畏御音语当也瞒顸上毋官切下河干切大面貌从事墻从切幕官隍城上湖光切城地也有水曰池无水曰隍X芍药崔豹古今注云芍药有二种有草芍药有木芍药木者花大而色深俗谓牡丹非也牛亨问曰将离相别赠以芍药何也答曰芍药一名何离故招赠犹相招赠以文无文无一名当归也折柳古乐府有折杨柳乃行役别离之意故送别多用此事非直谓折柳也吴兢乐府题解序云乐府之兴肇于汉魏历代文士篇咏实繁或不取本章便断题取义赠夫利涉则迷公无渡河庆彼再诞乃引乌生八九子赋雉斑者但美绣颈锦臆歌白马者序驰骤乱踏类皆若兹不可胜载遽相祖袭积用为常欲令后生何以取正未央犹未半也萝龛苦含切龛塔也搘章移切拄也冠古玩切首冠也羸当作羸余轻切有余贾利也羸力为切疲极也非义滔空当作𣹢空音咸同也溅作甸切说文云激水散也与谁看当作与人看涟漪上力延切下于离切风动水纹貌贲彼义切饰也愈风魏陈琳字孔章太祖曹操令作徼书草成乃呈太祖读曰愈我头风檄刑狄切二尺书也从X才敫声檄宜布明白其事字从木者古未有纸书文字于木又插鸟羽于上以示速又檄书者罪责当伐者也又陈彼之恶说此之德晓慰书也敫音击舶傍陌切海中大船也惠持当作慧持鴈门僧即庐山远之弟也国器昔唐相始兴公张九龄方为童其家人𢹂拜六祖祖抚其顶曰此奇童也必为国器国器者言其器用重大可施于国政也龙头魏志华歆邴原管宁俱游学三人相善故时人号三人为二龙谓歆为龙尾原为龙腹宁为龙头故今为魁者号龙头歆虗金切气毬颂仰山颂云四大假合是虗妄肚里元来无实相出门不见须菩提不觉腾身空里飏法眼云四大假合是虗妄从此与君谈实相出门不见一纤毫满目白云与青嶂儱侗上方董切下它孔切未成器也又直也一曰长大也雪老入岭雪峰甞有颂云光阴倐忽暂须臾浮世那能得久居出岭始年三十二如今早是四旬余它非不用频频举己过当须旋旋除为报满朝朱紫道阎罗不怕佩金鱼渺茫上弥沼切渺茫水远貌子规深夜啼沙门灵一宿越州云门诗云幽人自X爱山中宿况近葛洪丹井西门前有箇长松树半夜子规来上齐物庄子齐物篇大意均彼我平是非明自然也郭象云夫自是而非彼美己而恶人物莫不皆然然故是非虽异而彼我均也秋水君子之交淡若水小人之交甘如醴君子淡以亲小人甘以绝彼无故以合者则无故以离也见庄子沖云音虫沖云谓天也茸茸如容切草生貌滔霜当作涌霜相治音持攻理也学海波澜崔珏哭李商隐丞纪星郎字义山谪归幽壤抱长叹辞林枝叶三春尽学海波䦨一夜干风雨易吹灯烛灭姓名长在齿牙寒应游物外攀琪树便着霓裳上玉坛赋沖云鹞当云赋沖云鹞送丰进二上人雄飞星流盖相对二意喇力葛切喝喇言急也风幡竞辨老卢自传衣之后至仪凤初届南海遇印宗法师于法性寺讲涅槃卢寓止廊庑间暮夜风飏剎幡闻二僧对论一云风动一云幡动往复醻对曾未契理卢曰可容俗士预高论否曰愿闻子说曰不是风动不是幡动仁者心动印宗窃聆X此语悚然异之筏房越切大曰筏小曰桴乘之渡水也新开即巴陵新开禅院颢鉴大师拈风幡因缘云祖师道不是风动不是幡动既不是风幡向甚么处着懵懂上莫孔切下多动切心乱也渔父说文云渔捕鱼也南史云渔父者不知姓名亦不知何许人也太康孙缅为浔阳太守落日逍遥渚际见一轻舟凌波隐显俄而渔父至神韵萧洒垂纶长啸缅甚异之乃问有鱼卖乎渔父笑而答曰其钓非钓宁卖鱼者邯缅益怪焉遂褰裳涉水谓曰窃观先生有道者也终朝鼓枻良亦劳止吾闻黄金白璧重利也驷马高盖荣势也今方王道文明守在海外隐沦之士靡然向风子胡不赞缉熙之美何晦用其若是也渔父曰仆山海狂人不达世务未辨贱贫无论荣贵乃歌曰竹竿籊籊河水浟浟相忘为乐贪饵吞钩非夷非惠聊以忘忧于是悠然鼓棹而去枻音裔楫也籊他的切竹竿貌冉土冉土而琰切渐生貌艇徒鼎切小船也鲲鲸上古浑切下渠京切二大鱼也雄曰鲸雌曰鲲呕啊上乌侯切下乌何切小儿语也X呜咿上于胡切叹辞也下于祇切喔咿强笑噱也嘘嚱上音虗下许其切戏作声也晕音运日光气也偕游音皆俱也韩愈字退之昌黎人父仲卿无名位愈生三岁而孤养于从父兄幼刻苦学儒不俟奖励寻登进士第辟藩镇宾佐发言真率无所畏避操行坚正拙于世务累官至吏部侍郎年五十七卒宪宗元和十四年正月丁亥迎凤翔法门寺佛骨至京师留禁中三日乃送诸寺王公士庶奔走舍施如不及愈上佛骨论极言其弊宪宗怒甚间一日出疏示宰臣将加极法斐度等谏言愈罪太重乃贬潮州剌史愈至潮阳上表其略云臣经涉岭海水陆万里州南世界涨海连天毒雾瘴氛日夕发作臣少多病年才五十发白齿落理不久长单立一身朝无亲党居蛮夷之地与魑魅为群上覧而悯之授袁州剌史而禅录诸书载云宪宗迎佛骨入禁中而灵感发光百辟拜贺唯愈端立上问何以不拜愈曰臣顷曾看佛书佛光非青黄等相此但神龙荷助之光上问如何是佛光愈无以为对翌日遂撰佛骨论上进宪宗颇怒贬愈潮州剌史愈尝有诗示姪湘云一封朝奏九重天夕贬潮州路八千欲为圣明除弊事岂将衰朽惜残年云横秦岭家何在雪拥蓝关马不前知汝远来深有意好収吾X骨漳江边既至潮聆大颠禅师之名累邀之不至一日大颠特往谒之愈曰三请不来不召何来曰三请不来为侍郎不召而来为佛光愈曰如何是佛光颠曰看看后又问曰军国鞅掌佛法省要处乞师一言颠良久时三平为侍者乃敲禅牀三下颠问作甚么平曰先以定动后以智拔愈曰和上机峻愈却于侍者处得箇入路遂拜三平而退愈甞有三帖召颠云愈启孟夏渐热惟道体安和愈弊劣无谓生事贬官到此久闻道德窃思见颜色昨到来未获参谒巳帖县令具舟奉迎日久伫詹愈白愈启海上穷处无以话言侧承高道思获披接辄有咨屈北旬晴明不甚热傥能乘闲一访实谓幸也愈白愈启慧匀至辱答问珍悚无巳所示广大深迥非造次可量传云书不尽言言不尽意然则圣人之意其终不可见邪如此读来一百遍不如亲面而对之愈闻道无凝滞行止拘缚苟非所恋着则山林闲寂与城隍无异大颠师论甚宏博而必守山林不至州郡自激修行独立空旷无累之地者非通道也劳于一来安于所识道故如是不宣愈顿首予甞读韩子与孟简书谓来袁州留衣与大颠为别乃人之情非崇信其法以求福田利益也今观禅录大颠侍者三平击禅牀以接韩凡曰先以定动后以智拔韩谓大颠曰愈虽问道于师而在此上人处得入遂拜之若X其实有所证入必不自欺自揜也书称大颠实能外形骸以理自胜韩既知大颠之理胜巳是崇信其法而为此言也详所答孟简书乃欲泯其信佛之迹而护其儒名耳不然以三帖招大颠愿见之何耶民瘼莫各切病也买山释支遁字道林幼有神理聦明秀彻年二十五出家受业讲通之外犹善庄老为时贤所重晚年入会稽剡山沃洲小岭买山为嘉遁之乡又甞入山阴讲维摩许询为都讲人甞有遗遁马者遁爱而养之时或有讥之者遁曰爱其神骏聊复畜耳后有饷鹤者遁曰尔冲天之物宁为耳目之翫乎遂放之世说新书云支公因人就深公买隐山深公曰未闻巢由买山而隐枉纡往切邪曲也字人养人也易十年乃字道安梁僧传释道安姓卫氏家世英儒七岁读书十二出家长于讲论形质甚陋才辩如流时人有语云漆道人惊四邻时襄阳习闻齿锋辩天逸笼罩当时闻安至止即往造谒既坐称四海习凿齿安曰弥天释道安安又与行次习在前云淘之汰之瓦砾在后安云飏之播之糠粃在前人以为佳对习甞有书与谢安石云来此见释道安无变化技术可以惑常人之耳目无重威大势可以整群X小之参差而师徒肃肃自桓遵敬洋洋济济乃吾由来所未见鸳鹭上于无切下鲁故切职林云文如鸳鹭之行武如虎豹之行蒹葭上古甜切下古牙切芦荻也少室即嵩山少林初祖面壁之处西征记云其山东为太室西谓少室高八百六十丈上方十里少室与太室相望但小耳十字其说见瀑泉雪峰塔铭参星参星名与商星出没不相见今事有不偶者故用此意春秋昭元年传昔高辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘商人是因故辰为商星迁实沈于大夏主参唐人是因以服事夏商阏于葛切沈音审能音耐隔身云门如何是隔身句自代云初三十一扣门僧问云门如何是扣门句门云打窠窟上苦禾切下枯骨切思迟迟思去声唿天伦糓梁传云兄弟天伦又楞严云佛告阿难汝我同气情均天伦兄弟上下相次恩爱相属盖自然而然非使之然也故曰天伦伦理均等也亮禅者亮本蜀人颇通经论参马祖悟道且曰某所讲经论巳谓佛法无它今日被马大师一问平X生功夫氷释乃隐洪州西山自后更无消息陆羽字鸿渐隐苕溪自称桑苎羽久拜召不就性嗜茶着经三篇时鬻茶者至陶羽形置炀突间祀为茶神见唐书隐逸传羽少事竟陵禅师智积异日在它处闻禅师去世哭之甚哀乃作诗寄情其略云不羡白玉醆不羡黄金罍不羡朝入省不羡暮入台千羡万羡西江水曾向竟陵城下来见李孝美文房鉴古雀舌谓茶芽也茶贵出处而不贵至嫩古人谓茶牙无雀舌麦颗此言其嫩也盖北人无茶鉴遂以嫩为奇今以茶为鎗旗者长虽盈寸而尚未放叶雀舌麦颗何足道哉解醒当作解酲音呈醉而觉也英酲同韵草中英茶诗云嫩芽香且灵吾谓草中英夜臼和烟捣寒炉对雪烹箩忧碧粉散甞见缘花生最是堪珍重能令睡思清此诗非郑谷郡官也乃五代时郑遨所作遨字云叟滑州白马人唐明宗祖庙讳遨故世行其字遨少好学敏于文辞唐昭宗时举进士不中见天下巳乱有拂衣远去之意欲擕其妻子与俱隐其妻不从遨乃入少室山为道士其妻数以书劝遨还家辄投之于火后闻其妻子卒一恸而止遨与李振故善振后事梁贵显欲以掾遨遨不顾后振得罪南窜遨徒步千里往省之由是闻者益高其行与道士李道殷罗隐之友善X世目以为三高士遨种田隐之卖乐道殷有钓鱼术钩而不饵又能化石为金遨甞验其信然而不之求也唐明宗以左拾遗晋高祖以谏议大夫召之皆不起即赐号为逍遥先生遨好饮酒弈碁时时为诗章落人间人间多写以缣素相赠遗以为宝至或图写其形翫于屋壁云屦九遇切履属拂云雾晋卫瓘见乐广曰见此人莹然若披云雾而覩青天也白鷴户间切形似雉尾长四五尺青戢阻立切戢翼放亦当作放你见它本峩峩五何切高峻貌霄岸犹天际也少微星少微一名处士星晋阳秋云会稽谢敷字庆绪隐于若耶山忽月犯少微时戴逵名着于敷时人忧之俄而敷死故会稽人士嘲吴人曰吴中高士求死不得三馆一朝文二史馆三集贤唐两京皆有三馆逐馆命修撰文字而本朝三馆合为一并在崇文院中景祐中命修总目即在崇文院余各置局他所盖被人所见致君谓致君为尧舜者重臣之职也又白虎通曰致仕者致其事于君君不使自去者尊贤者也X蒲轮西汉枚乘字叔淮阴人也为吴王濞郎中吴王谋逆乘奏书谏王不纳乘去而之梁吴王果反卒见禽灭汉既平七国乘繇是知名武帝即位乘年老廼以安车蒲轮征乘道死蒲轮以蒲裹车轮惧声之喧也濞正备切堰于幰切壅水也嚬眉弼真切笑也当作颦蹙也悰才宗切虑也浮图梵语佛陀或云浮图或云部多或母䭾或没陀皆五天语今并译为觉道士三破论云佛旧经本云浮屠罗什改为佛徒知其源恶故也所以诏为浮屠胡人兇恶故老子化之其始不欲伤形故髠其头况屠割也释顺法师曰经云浮图者梵语也或可谓圣瑞灵图浮海而至故云浮图也吴中石佛泛海倐来即其事矣今子毁图像之图为刑屠之屠则泰伯端委而治故无慙德仲雍翦发文身从俗致化遭子今日离吠声之尤事有似而非非而似者外书以仲尼为圣人内经云尼者女也或有谓仲尼为女子汝岂信之哉犹如图屠之相类亦何以殊否部鄙切塞也辞黄蘗临济义玄初参黄蘗运以契玄旨一日辞黄蘗蘗曰甚么处去曰不是河南即是河北蘗拈拄杖便打济捉住拄杖云者老和上莫旨枷瞎棒X巳后错打人去蘗唤侍者把将几案禅板来济曰侍者把将火来蘗曰不然子但将去巳后坐断天下人舌头去一角春秋感精符曰麟一角明海内共一主也半途云门举盘山语云光境俱忘复是何物直饶与么道犹是半途未是透脱一路僧问如何是透脱一路门云天台华顶赵州石桥送文吉正字避御名缾谢谢犹落也侃空旱切嘲陟交切嘲㖸犀炬晋温峤至牛渚矶传言水深不可测乃燬犀角照之顷见水族奇怪或乘车马至夜梦人谓曰与君幽明道隔何苦相照峤甚恶之未几而卒凤胶凤胶出凤麟洲洲在西海中地面方正一千五百里四面皆弱水遶之上多凤麟数万为群煑凤喙及麟角合煎作胶名续纮胶一名连金泥弓弩巳断之纮刀釰巳断之铁以胶连续终不脱也汉武帝天汉三年巡北海祠恒山王母遣使献灵胶四两帝以付外库不知胶之妙也以为西国虽远而贡者不奇帝幸华林苑射虎而弩纮断使者时随驾因上言请以胶一分口濡续弩纮帝惊曰异物也乃使武士数人对帝引之终日不脱胜未续时也胶青色如碧玉见仙传拾遗X景行景伏也谓景伏高行王简栖头陀碑景行迦叶高躅直录切蹈躅也思云侵当作忽云侵示众此当是二颂其始七言颂歇后一句以接学者后迺六言颂凡四句文理章章可晓勿疑也丫角女投子古录云僧问和上住山有何境界师竖起拂子云会么僧云不会师云丫角女子白头丝它录脱竖拂子一节由是学者妄为穿凿静节即陶潜渊明也颜延年陶征士诔序云夫实以诔华名由谥苟高允德义贵贱何异焉若其宽乐令终之美好廉克己之操有合说典无愆前志故询诸友好宜谥曰静节征士潜既归宗桑门种五柳号五柳先生隐居陶弘景字通明长七尺七寸朗目疎眉细形长额读书万卷余一事不知巳为深耻善琴碁工草隷未弱冠齐高祖作相引为诸王侍读除奉朝谓永明十年脱朝服挂神武门上未辞禄诏许之赐以束帛月给伏苓五斤白蜜二升以供服饵居于句曲茅山立馆自号华阳隐居人闻书尺即以隐居代名本便马善射晚皆不为唯听吹笙而巳时爱松风庭院皆植松每闻其响欣然为乐又甞梦佛授记号胜力菩萨见南史甞有书答大鸾法师云去朝耳闻音声兹晨眼受文字或由顶礼绩X岁故致真应来仪正尔整拂藤蒲採汲花水端襟俨思伫聆警钖也芝检汉书仪曰天子信玺六皆以武都紫泥封青囊白素里两端无缝尺一板中暑皇帝紫泥紫芝为泥也士龙世说荀鸣鹤陆士龙二人未相识因会张茂先座张公以其并有大才谓曰二贤相见可勿作常语陆举首曰云间陆士龙荀日下荀鸣鹤陆曰既开青云覩白雉何不张尔弓挟尔矢张公曰荀何迟荀曰本谓云龙骙骙今乃见山鹿野麋兽弱弩强是以发迟一座抚掌骙音逵马行威仪也彚于贵劫类也菱花魏武帝镜名香严见云门室中如来禅烁迦罗此云金刚又云坚固黐尹知切所以黏鸟兴化兴化存奖常云我南方行脚一回拄杖头未曾拨着箇会佛法人魏府大觉问云汝凭甚道理有此语化便喝觉便打化又喝觉又打来日兴化从法堂过觉召曰我直下疑汝昨日行底喝与我说来化云存奖平生于三圣处学得宾主两喝尽被和上折倒了也愿与存奖安乐法门觉曰者瞎驴卸却衲衣待痛决一顿化即于言下领旨牵羊牵羊纳璧受降之仪春秋楚围郑伯郑伯肉X袒牵羊示为仆隶也纳璧凡弱则降降则啣璧而归璧国实也降者亲奉于君面缚无手以执故用曰啣也为道日损老氏曰为学日益为道日损保唐无住禅师问道士曰为学日益为道日损损之又损以至于无为无为而无所不为练师等息生会此是老子语士等皆高拱杜默而巳久之云却请和上为说师云为学日益者有心贪学知解唯增生死尘劳是世间虗妄之益也为道日损者道即众生本性性离一切名相知解慕道之人不重于事即生死尘劳日减故曰日损也损之又损之以至于无为无为而无所不为者悟性微妙即妄念不生是损之也既妄念不生志无间断是又损之也为念寂灭返本还源是以至于无为也修学无为不以无无为证是无不为也明招谦甞作无题十颂有云百岁看看二分过灵台一点意如何贪生逐日迷归路撒手临岐识得么雪窦颇类此颂名纸汉时未有纸书姓名于剌削竹木为之后用名纸代剌也唐文宗朝之前未有门状朱崖李相贵盛于武宗朝百官无以取其意以旧剌礼轻至是相扇具衔候起居之状至合尚之以贵贱通用谓之门状见事始倚天长劒宋玉大言赋方地为轝圆天为盖弯弓射扶桑长劒倚天外X青城山名在蜀苎直吕切草可作布霜前竹见池阳问葛陂睠恋上居倦切还顾也下力眷切慕也拗当作坳于交切地不平也拗于绞切拉也非义从北当作从此使君东汉𡨥恂传注使君君尊之称也台榭说文曰观四方而高者曰台尔雅有木曰榭秋波越绝书云太阿劒其色如秋水腐草上扶雨切朽也物类志云季夏大暑之月腐草化为萤其虫腹下有火流光熠然人命唿吸四十二章经佛问诸沙门人命在几间对曰在数日间佛言子未为道复问一沙门人命在几间对曰在饭食间佛言子亦未为道复问一沙门人命在几间对曰唿吸间佛言善哉善哉可为道者矣谢池谢灵运登池上楼潜虬媚幽姿飞鸿响远音溥霄愧云浮栖川怍渊沈进德智所拙退耕力不任徇禄反穷海卧痾对空林衾枕昧节候褰开暂窥临倾耳聆波澜举目眺崄嵚初景革绪风新阳改故阴池塘生春草园柳变鸣禽祁祁伤豳歌萋萋感楚吟索居易永久离群难处心持操岂独古无闷征在今谢作此诗未就梦族弟惠连遂得此因以为神助故合鲙炙人口怍音昨慙也豳音彬X兰亭在今越之天章寺晋人傍兰为亭因以为名右军晋右将军王义之字逸少善草隷为古合之冠论者称其笔势飃若游云矫若惊龙甞为越州内史永和九年三月上巳日与子弟辈至山阴之兰亭修禊事也曲水流觞赋诗为乐遂制游兰亭诗序辞翰冠绝为世所宝苏易简文房四赞云逸少兰亭叙用蚕茧纸鼠须笔遒媚劲徤绝代更无唐太宗后得之洎王华大渐语高宗曰有一事汝从之方展孝道高宗涕泣引耳而听言得兰亭序陪葬吾无恨矣唐末乱罹诸陵温韬所发其所藏书𦘕皆剔取其装轴金玉而弃之晋魏以来诸贤墨蹟复流落于人间今所传者皆其模刻失真远甚兰亭唯长安薛本尤为精绝禊音系墨池墨池在兰亭之侧乃逸少涤砚池也池之旁有细竹竹之叶皆斑斑有墨点世传当年逸少酒笔所及至今尚尔或移植它处则不复见矣盖亦异事之可传也昔云门僧清隐常赋诗云枝枝叶叶洒成纹不比湘川有泪痕手里鼠须池里墨至今踪迹记龙孙荪音孙香艹菖蒲是矣扶吾病起六祖谓让和上曰西天般若多罗谶汝足下出马驹子踏杀天下人病在汝身不须速说让自执侍左右一十五年谷雨三月中气也谷雨之日萍始生X二踈汉踈广为太子太傅子踈受为少傅广谓受曰吾闻知足不辱知止不殆可以长久巧遂身退天之道也父子遂谢病上许之赐金三十斤东宫复赐五十斤公卿故人设饯于都门送车百乘既归散金乡党宗族其霑其赐运青当作韵清萧搔当作萧骚台台苏刀切风声睽苦圭切乖异也颜巷论语子曰贤哉回也一箪食一瓢饮在陋巷人不堪其忧回也不改其乐斯文子畏于匡曰文王既没文不在兹乎天之将丧斯文也后死者不得与于斯文也天之未丧斯文也匡人其如予何负舂六祖初谒五祖于黄梅法乳相投遂负石于腰以供簸舂之务寂住投子大同和上甞问翠微云如何是真理微云真理不理如何是真空微曰真空不空微乃有谶偈曰真理何曾理真空亦不空大同居寂住敷演我真宗寂住即投子峰名也死中得活投子大同悟翠微宗旨结茅而居一日赵州谂至桐城县途中相遇乃逆而问曰莫是投子山主么师曰茶盐钱乞一文州无语先到庵中坐师擕油瓶归州曰久向投子到来只见箇卖油翁师曰汝只见卖油翁且不识投子如何是投子X师曰油油州又问死中得活时如何师云不许夜行投明须到州云我早侯白伊更侯黑龙朔即唐高宗之年号乃六祖得法之时也清尘汉书注云尘谓行而起尘清者尊贵之意倧作冬切涪江缚谋切属东川梓州今涪城县是也岌岌鱼及切高貌步武曲礼云堂上接武堂下布武武迹也谓每移足各自成迹步武言其足迹也抉于决切出也勦绝上子小切绝也勦绝古之重语驾御昂枿驾车御马犹执鞭之士也杜诗君王自雄武驾御必英雄昂枿车中之具也然驾御昂枿亦无所出一鹗西汉孔融荐祢衡书云鸷鸟累百不如一鹗指也乎其势当作指掌排其势见写本盖当时雠校之不工刀笔者猒其点画之繁则戏以简易者易之率皆如此行家所谓水玉一者是也夫是固不可不慎选其匠手矣良牧翟方进奏曰古选诸侯贤者以为州伯令部剌史居牧伯之位秉一州之统请罢剌史置州牧善为政者故曰良牧牧养也置牧所以养民爵即略切文字音义云爵量也量其职尽其林也棠树诗甘棠美召伯也召伯之教明于南国蔽芾X甘棠勿翦勿伐召伯所苃苃音跋非烟史云若烟非烟若云非云郁郁纷纷是谓庆云彰王者之瑞也跳兆舜正作蹑足辄切蹈也贰职贰副贰也白屋颜师古云白屋谓白盖之屋以茅覆之贱人所居也盖音合陛当作陞音升登也蠧当故切蚀木虫也技俩上渠倚切下良蒋切艺也巧也德星德星瑞星也亦曰景星其状无常常现于有道之国礼稽命征曰内外之制各得其宜四方之士无留滞则天有德星见汉陈仲弓从诸子姪造荀和父子于时德星聚太史奏曰五百里贤人聚又弘明云道开入境仙人星见罗什入关德星见野高兴当作高与武夷山名在建州十八人社主远法师鴈门人年二十一闻道安讲般若豁然大悟乃叹曰儒道九流皆糠粃尔遂与弟慧持投簪落发常以大法为己任后之庐山西林之侧山神辟地运木建寺居之于是谨律之侣绝尘之客不期而至所谓宗雷等一十八人同修净土影迹不至尘俗每送客以虎溪为界年八十X三顺寂于寺刘遗民名程之字仲思既慕远公之名乃录浔阳柴桑以为入山之资公侯辟之皆不应遂易名遗民感疾便依念佛三昧果见白毫相次见佛真影合掌向西而逝雷次宗字仲伦立馆东林僧房宋文帝征至都立学于鸡笼山主生员百余人久之复还社中周续之字道祖与刘遗民陶渊明为浔阳三隐武帝于东郭外开馆待之乘舆降幸或问之曰时践王庭何也笑曰心驰魏阙者以江湖为桎梏情致两忘者市朝亦巖穴尔宗炳字少文善琴书累辟不起衡阳王至其庐命之角巾布衣引见不拜王曰屈先生重禄可乎曰禄如腐草衰盛几何甞游荆巫衡岳晚年𦘕图于室曰吾老矣名山不可再覩唯澄怀观道卧以游之抚琴动操欲令众山皆响张野字莱民累征不就一味之甘一庾之粟与九族分之躬自菲薄师敬远公自称门人张诠字秀硕虽耕鉏犹带经自乐累征不就西林慧永内外洞达言常含笑别立禅室于岭上习禅年八十三而逝山中闻香七日不绝竺道生预远公社元嘉十一年冬讲次法席将毕忽见麈尾纷然而坠端坐正容隐几而逝慧持远公弟也徧学众经游刃三藏风神俊爽衲衣半胫常蹑革屣社中往来三千持为上首佛陀耶舍此云觉明入长安罗什使姚兴迎之诵昙无德律兴疑其谬令诵羗籍王X方可五万言二日覆之不误一字预社后还罽宾佛陀䟦陀甘露饭王裔神变不一与远公倾盖如旧年七十一示疾建邺慧叡博学执节晋有四圣叡其一也昙顺义论精博志道不群多以利济为本昙恒年十三讲大乘经论德行孤清岁寒不改道昺远公弟子深达经律猎涉外书一览不再道敬远公弟子每叹戒律终身难全愿净六根但禀一戒师亦听之后入若耶山昙诜远公弟子善别识鸟兽俊钝之性草木甘苦之味昺音内菡萏尔雅荷芙蕖别名芙蓉江东唿荷其茎茄其叶蕸几其木蔤其花菡萏其实莲其根藕其中的的中薏薏音忆蕸几音遐天常杨子孰有书不由笔言不由舌舌吾见天常为帝王之笔舌说者曰天常五常也帝王之所制奉也类变杨子螟蛉之子殪而逢蜾蠃呪曰类我类我久则肖之搜神记曰土蜂名蜾蠃俗谓蠮螉细腰之类其为物而无雄不交不产常抱桑虫子育之即化成己子也化书云夫蠮螉之虫孕螟蛉之子传其情交其精湜其气和其神随物大小俱得其真蠢动无定情万物无定形小人由是知马可使之飞鱼可使之驰土木偶可使之有知孾孩似乳母斯道不远螟蛉音冥令殪音翳杀也蜾蠃音果X蓏蠮螉上乌结切下于公切阖国见颂古小桂二十七祖谓达磨曰吾灭后六十七年当往东方震旦国土广设法药度彼众等令获菩提磨曰后往震旦当有何难有得道者否祖曰彼国有获菩提者如稻麻竹苇不可胜数汝当至彼不久即出听吾谶曰路行跨水忽逢羊独自悽悽闇渡江日下可怜双象马二株嫰桂九昌昌环中庄子彼是莫得其偶谓之道枢枢始得其环中以应无穷此言循环而无穷得其环中者也灵彻当作澈唐江西使韦丹与东林僧灵澈忘形之契篇什唱和月四五焉序曰澈公近以匡庐七咏见寄及吟味之皆丽绝于文圃也俾予益起归欤之兴且芳时胜侣上游三二道人心当攀跻千仞之峯观九江之水是时飘然而去不希京口之顾默尔而游不假东门而送天地为一朝万物任陶铸夫二林羽翼松径幽邃则何必措足于丹霄驰心于太古矣偶为思归绝句一首以寄上人法友幸先达其深趣矣王事纷纷无暇日浮生冉冉只如云巳为平子归休计五老巖前必共闻澈酬之云年老心闲无外事麻衣草坐亦容身相逢尽道休官去林下何曾见一人灵澈字源澄大历中授诗于严维兼与皎然为友每讲诗道遂名着焉是知澈当作澈澈直列切X慵蜀庸切嬾慵慷恺下当作慨苦盖切慷慨壮士不得志也卛与率同李将军汉传飞骑将军李广多与匃奴战匃奴多败破单于素闻广贤令曰得李广必生致之胡骑一日得广置广两马间络而盛卧行十余里广阳死睨其旁有一胡儿骑善马广暂腾上胡儿马因推堕儿取其弓鞭马南驰数十里复得其余军因引而入塞匃奴捕者骑数百追之广行取胡儿弓射杀追骑以故得脱于是至汉广后居北平匃奴闻之号曰飞骑将军避之数载不敢入凯歌司马法曰得意即凯乐所以示喜也唐天和二年方定其仪凡命将征讨有大功将入都门鼓吹振作迭奏破阵乐等四曲其一曰破阵乐受律辞元首相将讨叛臣咸歌破阵乐共赏太平人其二曰应圣期应圣期昌运雍熈万寓清干坤资化有海岳用休明辟土忻耕稼销戈遂偃兵殊方歌帝泽执贽贺昇平其三曰贺朝欢四海皇风被千年德水清戎衣更不着今日告功成其四曰君臣同庆乐主圣开昌历臣忠奉大猷君看偃革后便是太平秋荆丛丛吴均续齐谱记云京兆田真与弟田广田庆欲议分财庭前有紫荆花叶甚盛一夕树即枯死真见之惊谓弟曰树本一根见吾等异居便乃X枯悴况人兄弟孔怀而可离异是人不如树也二弟感其言遂巳树一旦复荣莪丛丛诗蓼莪剌幽王也民人劳苦孝子不得终养焉蓼蓼者莪匪莪伊蒿哀哀父母生我劬劳蓼音六艹长大貌孝悌下特计切善事父母曰孝友于兄弟曰悌沚中诗菁菁者莪乐育材也君子能长育人材则天下喜乐矣菁菁者莪在彼中沚既见君子我心则喜风之上诗序曰诗有六义焉一曰风二曰赋三曰比四曰兴五曰雅六曰颂上以风化下下以风剌上主文而谲谏言之者无罪闻之者足以自戒故曰风指马近一指近取诸身也远一马远取诸物也澹交见前颂秋水照乘魏惠王曰若寡人之国虽小有径寸之珠照前后车各十二乘者十枚臆于力切巴歌西汉注云巴巴人也当高祖初为汉王得巴俞人并趫揵善鬬与之定三秦灭楚因存其武乐也即今之巴州俞州宋玉所谓下俚巴歌国中属而和者数千人矣趫丘祅切竺卿释子之通称谓竺国之卿辅也亦犹此方三公九卿也释名曰卿庆也言万物皆庆赖焉X伽耶城吾佛降诞于迦毗罗城成道于伽耶城转法轮度五比丘巳入灭拘尸那城铭莫经切释名曰铭名也记铭其功也选注云铭则述其功美使可称也剏楚亮切初也虞当作𧇽音巨释名曰所以悬钟横曰栒纵曰𧇽汉书注曰𧇽鹿头龙身神兽也谓钟鼓之柎饰为此兽栒音笋警居影切寤也槩紫微赵公名恶音乌安也幽灵息苦付法传云罽服咤王极大聦明威伏四海杀九亿人因闻马鸣说法方悟先非恐入地狱后病被逆臣坐于面上气绝而死堕大海中为千头鱼常有釰轮随身每闻钟声小息其苦乃託梦与子钟令长打又僧传释三果有兄死生地狱其妻忽梦夫曰巳死备经诸苦今沐禅定寺僧智兴鸣钟声震同受苦者一时解脱今生乐处可备绢十匹奉之并伸吾意后奉绢与兴兴曰子常愿也绢乃施众种智根本智内证真如即法报二身名一切智后得智外照有缘应物现形如水中月即三种化身名种智也故此二名云一切种智飞雄辩世尊具飞流之大辩X感通传传云西国修多罗院有一石钟形如吴样色如青碧玉可受十斛鼻上有三十三天像四面以金银隐东西两面有宝珠陷在其腹中大如五升一角分耀状若华形周匝作十方诸佛初成道像至日出时钟上有诸化佛说十二部经舍卫城童男童女悉来听之闻法证圣犯欲者则不闻法摩尼大将以金刚杵击之百亿世界中闻声于光明中悉闻百千释迦佛说修多罗经此钟是拘留秦佛所造彼佛灭度后娑竭龙王收去至释迦佛兴龙复将来至佛灭后钟先唱言却后三月当般涅槃钟鼻诸天闻皆涕泣龙复将去拘留孙或言拘留秦此云应巳断贤劫第一佛铮铮楚耕切金声也淮甸上户乖切水名释名曰围也围绕杨州北界东至海也百钧居匀切三十斤为一钧蹲熊上徂尊切坐也下为恭切兽也有爪而多力祇园祇此言胜氏梵云僧伽蓝摩此言众园祇园寺之通称由祇陀太子园造佛精舍因以为名殷殷于谨切雷声也师资见云门录上铿铿口茎切金石声也索索索铎切二听一天听二人听X五观一肉眼见麤事色二天眼见因果细色三慧眼见麤细色心徧真之理四法眼见色心麤细因缘假名俗谛诸法五佛眼见中道圆真佛性之理又能双照麤细因缘事理梵𢋇余招切座也骈罗上箔白眠切谓骈阗罗列也干橹礼记儒行孔子对哀公曰儒有忠信为甲冑礼义为干橹戴仁而行抱义而处虽有暴政不更其所其自立有如此者甲铠冑兜鍪也干橹小盾大盾也爰构上雨元切为也于也下古候切架也鲸音鲸鱼名生海中雄曰鲸雌曰鲵大者长十余里常以五月就岸生数万子至八月引子还海鼓浪成雷喷水成雨水族畏之眼为明珠或长一千里物类相感志云海岸有兽曰蒲牢而性畏鲸鱼食于海畔鲸或跃蒲牢则鸣声如钟今人多状蒲牢兽形施于钟上斵撞为鲸而击之鲸本无声因鲸跃而蒲牢鸣故曰鲸音增悲犹悲增也菩萨人不取涅盘而利生曰悲增也遵晦上将伦切循也下晦昧也陟明中力切陞进也禹汤禹事见瀑泉汤帝喾之后名履字天乙母氏扶都见白气贯月感而生汤丰下兑上身长九尺X仕夏为诸侯有圣德诸侯归之遭桀无道囚于夏台后得免桀无道汤与诸侯同盟于景毫之地会桀于昆吾之墟大战于鸣条之野桀奔于南巢汤既克桀让天下于务光务光不受汤即位都于毫元凯八元见前颂八元应主文八凯即高阳氏有才子八人曰苍舒隤支梼戭大临尤降庭坚仲容叔达八者齐圣广渊明允笃诚天下之民谓之八凯凯和也见春秋传隤支上徒回切下五哀切梼戭上徒劳切下余忍切绀园梵语僧伽蓝摩此云众园西域有给孤独园祇园金园鸡园之名园以群生种植福慧为义皆佛祠之通称绀园即绀宇也释名曰绀含也谓青而含赤色也内教多称绀目绀发取此义也雪窦开堂录筌蹄见云门忘筌既浃即协切洽也彻也开堂说见杂志白椎见杂志射虎见祖英上没羽王遇切龙鬪华严鬻香长者人间有香名曰象藏因龙鬪生若烧一丸即起大香云弥覆王都于七日中雨细香雨专孜专孜无出当作孜孜说文云孜孜汲汲也周X书孜孜无怠又惟日孜孜自贻当作自怡日用而不勤当作日月运而不动此句误以月为用以动为勤中脱运字误二字脱一字鼷鼠胡鸡切西汉注鼷鼠一名甘鼠食人及鸟兽至尽不痛尔雅郭璞有螫毒者嘉幸当作喜幸义烈当作义例韩信临朝底汉吕后因人告韩信欲反后与萧相国诈谋谓信曰虽病可强入贺信临朝吕后使武士缚信斩之长乐钟室信方斩曰吾不用哙通反为女子所诈晒浪浪当作㫰曝也寮舍寮受命于日寮疏之以受明明窻之室谓之寮舍𪅎知咸切鸟啄物月妳女口当作呢尀耐上正作叵不可也韬略韬谓六韬武成王作也第一霸典文论第二文师武论第三龙韬主将第四虎韬偏裨第五豹韬校尉第六大韬司马略谓三略上中下黄石公作韬谓韬藏天机略谓括略应变揉人久切寄山当作寄士X七十九七十九或云八十一或云七十三互出不同各有所主七十九谓不敢竞世尊之寿也八十一将晦隐于中巖预为十年之约然师实示寂于七十三岁韶阳奇句云门举长庆拈拄杖云识得者箇一生参学事毕师云识得者箇为甚么不住九万庄子鵾化为鹏搏风而上者九万里岁月将阑阑希也西汉注酒阑谓半罢半在曰阑如岁月亦然复枕当作伏枕谓困病也一文一技亡名宝人铭曰一文一艺空中小蚋一技一能日下孤灯存历历止其所也又时也言存而不忘其时也亮兮辜马见祖英下亮禅者龄难当作令难令去声唿负石见祖英下负舂投针提婆菩萨自执师子国来求论难造龙勐门龙勐素知其名遂满钵盛水令弟子持出示之提婆见水默而投针弟子将还龙勐深嘉叹曰水之澄以方我德彼来投针以穷其底若斯人者可以论玄议道宝冠照水见祖英上傅大士烈宿当作列宿从容上七从切欵曲也X磨淬当从火作焠坚刀刃也七内切淬灭火器也非义幽游当作优游诗优哉游哉羽韩当作羽翰音寒羽也雪窦拾遗即雪窦录中所未编集者得于四明写本或诸方石刻及禅人所藏手泽凡二十九篇谨录于左上堂云要会与么兔马有角古路坦平忽尔遭扑复问如何千错万错会不与么牛羊无角古殿苔滑谁敢措脚王者不来清风索索随声便喝小参举法尔不尔云不假功成将何法尔法尔不尔俱为脣齿不假三寸衲僧又奚为开口除却二听且作么作採取乃成颂曰干城高鏁月夏云欲为雨若谓非全功子细看规矩故经云汝试于中次第标指此是文殊此富楼那此目犍连此须菩提此舍利弗但如镜中无别分析复成颂曰夏云多奇峯干城冷相映借问诸禅僧那箇堪凭定故经云汝今谛观法法何状若离色空动静通塞合离生灭越此诸相终无所得生则色空诸法等生灭则色空诸法等灭作何形相相状不有界云何立代别举王常侍一日访临济同于僧堂看侍云一堂僧还看经么济云不看经侍云还参禅么济云不参禅侍云经又不看禅又不参毕竟作甚么济云总教成佛作祖去侍云金屑虽贵落眼成翳又作么生济X云我将谓是箇俗汉师代别云强将手下无弱兵直饶临济全机也较三千里承天宗和上录中误收行录师行脚时问大龙和上语者默者不是非语非默更非总是总不是拈却大用现前时人知有未审大龙如何龙云子有如是见解师云者老汉瓦解冰销龙云放你三十棒师礼拜归众大龙却唤适来问话底僧师便出众龙云老僧因甚么瓦解冰销师云转见败阙龙作色云叵耐叵耐师便休去南岳雅和上闻举云大龙何不与本分草料师云和上更须行脚师问庐山罗汉和上云法尔不尔如何指南汉云实谓法尔不尔师云且听诸方断看汉云道者更须子细师云喏喏师到舒州四面和上处才相见便问古人道千里无来却肯伊即今和上还肯却无面云识取来意好师云暂时不在面云知即得师云大众一时记取师到蕲州回峯和上处相见便问旧时朋友忌讳总无今日主宾若为区别峯云老兄远来不易师云将谓和上忘却峯云放一线道师云不与么却与么峰云且坐喫茶师云喫茶喫茶师问慧日和上明知生不生相为生之所流即不问颇有不知生不生相为生之所流也无日云还见两畔僧么师云三十年后此话大行日云且礼拜着来日师上问讯次日云上座问底话甚奇怪师云也是寻常日云老僧未明上座问端师云某甲触忤和上日云住持事繁师遂辞去日云上座诸处去来何不且X住师云恩大难酬日云前去善自保爱师云喏喏生不生相缘见师子吼了义经经云尔时文殊师利问菴提遮曰颇有明知生而不生相为生所流者否答曰而虽自明见其力未充而为生所流者是也又问曰颇有无知不识生性有毕竟不为生所流者否答曰无所以者何若不见生性虽因调伏少得安处其不安之相常为对治若见生性者虽在不安之处而安相常现前若不如是知者虽有种种胜辩说甚深典籍而即是生灭心说彼实相密要之言如盲辩色因它语故说得青黄赤白黑而不能见色之正相疏古宝冠峩峩寒映水陌路相逢呈卍字七十九年无处寻夜来相忆不相似偶作莫学牧童儿骑牛无准则莫学取鱼父志筌要多得三箇两箇知是谁风雨忽来天地黑寄赠追南岳旧游杼歌纪赠首座素禅客潇湘称绝曾游历五十年来常记忆锦霞片段分水光蓝岫凭凌锁寒碧藏灵掩粹存奥区雪山草盛沧溟珠品流诞寄非闲境汵澹谁论蟾影孤素禅客兮听斯语道无根兮应自许五天正令频频举寄水阳张居士水阳禅者张居士庞公净名可为侣衰岸休云观落花离城岂有意中语春风高兮扫雪巖寒云影断见霄月月中亦有双桂树三老对谁共攀折古兮今兮难不难西江吐尽沧海干一言为报宣城客归去应知天地宽石城病中寄谢王延评见访江城秋X病客门揜昼慵开鹊报禅家喜风清国士来光尘迎不及静语愧难陪一日存轻策重期谒象雷饯送送一禅者归越禅者名思一遁迹会稽华严居常杜门性介寡合予甞往见之时年七十有五出示北颂颂尾题云庆历八祀正月乳峯隐之病中书谁观春草青谁对春云白若耶溪上寺去去曾吾宅送祥禅者禅客秋思生𢹂笻复卷衲或问何所来不知若为答十万迢迢非古今一言会与风云合赋松拂送僧落落岁寒枝苍苍愧春色对扬曾有规助语忽无迹殷勤将赠行知意不知极送晓严禅者之瑯琊滁上有宗师域中隐善贾乌兔悬高明风云拟何借卞和未鉴玉伯乐非辨马羡君远去寻斯意斯人也送瓘禅者野水轻舟乘兴分流秋光不尽谁也争求握松为柄未极析柳赠行岂休休休百川骇浪兮空悠悠送僧万里迢迢离蜀国四明得得访禅家林间相见又相别惹裓乱飃松桂花小师元耸再归省觐以颂送之黄金列国无影树曾泛龙舟振高古我是躭源来豫章西江吸尽对吾祖斯之归兮非如斯寒空片段云垂垂十万九万复何者一千一橹休相随噫争之潮落潮生未远朝弔悼悼武威评事极数非论亦可论半为知幸半销魂虽无爵禄资名位况有鸾凰作子孙鄞水好辞星未揜越山孤广月应昏我惭老病松巖下空对悲风咏德门悼河间评事随丧人物百千重弹指郊X原事巳空唯有新㘽小松栢为君遐古动悲风门亦高门好子孙孝诚风雨杂愁云灵兮后夜应生梦吾爱论文不在文休叹光阴不可追冥搜何必在清奇道存交臂新新意曾许亡兮作者知真赞瑞光月禅师并序师雄峯断际之宏胄也昔与我结象外之友萍依殊流匪谓无定但二十年敻指霄极一日有熈禅者自姑苏而至以师真仪相示复请为赞古巖萧萧若欵善应因抽毫勉意式用增仰道兮孤绝人将枉驾再生马驹踏杀天下二轮千辐古今绝回飞雹击电烈风迅雷东西南北竞头走相对不知何处来秋空廓彻兮云崩腾沧海鼓荡兮波澄澄瑞光之师兮无尽灯四明僧正定慧大师太虗不云巨溟有月善应谁分纤尘乃绝良工妙传神姿炳着定慧大师像龄调御俯也仰也为权为衡德迥岳峙辩列河倾天人聚中凛然风清尧峰宝云禅师雕檀不彰肖像何土悲兴遽圆是谓方起起必潜殊二兮乃图尘消海峤翳绝天衢宝云禅师寒蟾影孤示寂偈白云本无覊明月照寰宇吾今七十三天地谁为侣此偈乃会稽思一禅者出示按吕夏卿塔碑云师将示灭或曰师独无颂辞世而师曰吾平生患语之多矣遂亡想必有一伪然其颂颇类雪窦之作疑吕之说非故录之云祖庭事苑卷第四X祖庭事苑X卍XXX祖庭事苑卷第五睦庵编正怀禅师前录师讳义怀温州乐清陈氏子世以渔为业其母梦星殒于庭而光明满室巳而有娠及生尤多吉祥师幼随父取鱼得必请放因求出家父母听之初礼郡僧为师僧前一夕梦神人曰法王来也翌旦独师归之僧深以为异晚𨽻业都下景德寺天圣中业优得度师遇言法华于阛阓中言抚其背曰云门临济初参金銮善叶县省晚谒翠峰明觉因营众务汲水担忽堕地师豁然知归由是名振丛林皆目之为禅头云师开堂演法凡九迁道场实明觉之法嗣后以疾遁居池州杉山庵虽体疲芣而诲人不倦时门人智才住杭之佛日迎师养疾一日才至苏未还师遽令人促之比还师告之曰时至吾将行矣才曰师有何语示徒乃说偈曰红日照扶桑寒云封华岳三更过铁围投折骊龙角才曰卵塔巳成后有何事师竖起拳云只是者箇才进曰复有何事师乃弹枕子三下才曰师可行矣遂推枕而逝俗寿七十二僧腊四十六时治平元年甲辰九月二十五日也十月葬于佛日山呜唿师X之去世而其道愈传嗣子法孙皆奉优诏演唱都城天下禅流螘慕云集至于王公大人执弟子之礼者多矣而云门之道不坠尤盛于今日者师之有力焉崇宁中今天子敕谥振宗大师箧衍上苦协切箱箧也下以浅切笥也燕金燕国产金故以名焉赵璧见祖英连城璧捻出当作拈奴兼切持也捻诺协切揑也非义也一瓣见杂志万乘孟子云方千里而井井九百畒是也古之大国不过万里以百里赋千乘今言万乘率千里之赋也又孟子云天子之制地方千里公侯之制地方百里伯七十里男子五十里是也万岁唿万岁自古至周未有此礼桉春秋后语赵惠王得楚和氏璧秦昭王闻之遗五书愿以十五城易之赵遣蔺相如奉璧入秦秦王见相如奉璧大喜左右唿万岁又田单守即墨使老弱女子乘城上伪约降燕军皆唿万岁冯瑗之薛召诸民债者合劵劵既合瑗乃矫孟甞君之命所债赐诸民因烧其券民皆唿万岁至秦始皇殿上上寿群臣皆唿万岁见优孟传盖七国之时众所喜庆于君皆唿万岁自汉巳后臣下对见于君及拜恩庆贺以为常制又谓山唿者汉武帝至中岳翌日亲登崇高御史乘属在庙旁吏卒盛闻唿万岁者三山X唿万岁者自汉武始也瑗音院赛当作簺说文行碁相塞谓之簺先代切赛报也非义膱脂当作炙脂以帽似之言不洁也尳臭当作鹘臭以衫似鹘之腥也尳睐病非义也入䣑正作廛直连切市廛宇宙天地四方曰宇古往今来曰宙似吹尺伪切万籁声也檀越檀那此云施者越谓度越彼岸额上珠涅槃经云譬如王家有大力士其人眉间有金刚珠与余力士角力相扑而彼力士以头觝触其额上珠寻没肤中都不自知是珠所在其处有疮即命良毉欲自疗治时有明毉善知方药即知是疮因珠入体是珠入皮即便停住是时良毉寻问力士卿额上珠为何所在力士惊答大师毉王我额上珠乃无去耶忧然啼哭是时良医慰喻力士汝今不应生大愁苦汝因鬪时宝珠入体今在皮里影现于外汝曹鬬时嗔恚毒盛珠陷入体故不自知时力士不信医言汝今云何欺诳于我时医执镜以照其面珠在镜中明了显现力士见巳心怀惊怪生奇特想善男子一切众生亦复如是不能亲近善知识故虽有佛性皆不能见而为贪婬嗔恚愚痴之所覆蔽故堕地狱畜生饿鬼衣中宝法华云譬如有人至亲友家醉酒而卧是X时亲友官事当行以无价宝珠系其衣里与之而去其人醉卧都不觉知起巳游行到于它国为衣食故勤力求索甚大艰难若少有所得便以为足于后亲友会遇见之作如是言咄哉丈夫何为衣食乃至如是我昔欲令汝得安乐五欲自恣于其年日月以无价宝珠系汝衣里眩目上音县目无常主也观世闲楞严文殊偈云净极光通达寂照含虗空却来观世间犹如梦中事孙宾按本传孙宾孙武子后善兵法设减灶之术败庞涓于马陵以此名显天下世传其兵法今禅家流谓设铺市卜不知于何而得是说学者详焉宾因膑其足故更名焉膑毗忍切去膝盖刑名阇王杀父涅槃云阿阇世王其性弊恶喜行杀戮纯以恶人而为眷属父王无辜横加害逆因害父巳心生悔热身诸璎珞伎乐不御心悔热故徧体生疮其疮臭秽不可附近寻自念言我今此身巳受花报地狱果报将近不远乃至求佛悔过善星见证道歌竛竮上郎丁切下溥经切行不正貌举扬般若今以提唱宗乘谓之举扬般若可乎曰不可也涅槃会中祇云吾有正法眼藏付嘱摩诃迦叶不闻吾有摩诃般若付嘱迦叶也梵语般若此云智慧若是智慧自合付嘱舍利弗而不当付X嘱迦叶然般若大经凡六百卷不闻授记一声闻人有佛性义先圣为诸众生说修多罗九部之法及四谛十二因缘复恐一闻于耳染污心田故以般若之经荡除诸法故云前所说法皆为戏论且吾祖教外别传之道不立文字直指人心见性成佛岂得谓之般若乎幸愿同志参究是说使宗乘不昧于今时以为后世学者之法而又不以人废言可也仰山三然灯见曹山录非仰山语也山云谓然灯前有二种一未知有同于类血之乳一知有犹如意未萠时始得本物此名然灯前一种知有往来言语声色是非亦不属正照用亦不得记同类血之乳是漏失边事此名然灯直是三际事尽表里情忘得无间断此始得名正然灯乃云得记鱼鴈鱼鴈谓音书也唐李季兰诗云尺素如残雪结为双鲤鱼欲知心里事看取腹中书西汉汉使谓单于曰天子于上林射得鴈鴈足有苏武系书由是单于不敢欺汉使者无边身释迦谱云无边身菩萨以丈六之枚量佛佛常出杖余至梵天亦尔九州冀兖青徐杨荆豫梁雍戏论般若云圣义谛中无分别无戏论一切音声名字路绝驼药当作䭾负也X壁观胡僧达摩为法西来未逢嗣子面壁冷坐者九载传心继祖者一人繇是只履西归道传东土当是时皆谓之壁观婆罗门然先圣出处宜非浅识者所知今有学其道者亦从其说何背驰倒置之甚然祖师面壁缘乎未见其人近世往往指为接人时节岂不厚诬祖师邪三皇冢上说者指眉间尺事欲以成褫前语即三皇之说未见所出当云楚王冢上草蓠蓠事见祖英󱖊人蓊郁上音翁草木盛貌鼓鞴鼓动也鞴步拜切韦囊吹火也规绳权舆物均而生衡衡运生规规圆生矩矩方生绳绳直生准准正则平衡而均权是为五也绳者上下端直经纬四通准绳连体衡权合德百工繇焉以定其式见律历志羃莫狄切覆也唳鹤鹤顿曲其声出戾故以鹤鸣为唳赚举赚当作詀直陷切被诳也赚市物失实非义三疑我闻一唱顿息三疑一疑阿难转身成佛二疑它方佛来三疑世尊再起说法一唱谓如是我闻也屏迹上音饼蔽也法轮正理论云如世间轮有毂辋八支圣道似彼名轮正见正思惟正勤正念似辐正语正业正命X似毂正定似輏故也娑婆此云苦忍鸡足守衣时大迦叶波入王舍城最后乞食于食巳未久登鸡足山山有三峰如仰鸡足迦叶入中结加趺坐作诚言曰愿我此身并衲钵杖久住不坏乃至经于五十七俱胝六十百千岁慈氏如来应正等觉出现世时施作佛事发此愿巳寻般涅槃时彼三峯便合成一揜蔽迦叶俨然而住及慈氏佛出现世时将无量人天至此山上告诸众曰汝等欲见是释迦牟尼佛杜多德弟子迦叶波否咸曰欲见时佛即以右手均鸡足山顶应时峯坼还为三分时迦叶波将衲钵杖从中而出上升虗空无量天人覩斯神变叹未曾有其心调柔慈氏世尊如应说法皆得见谛女娲补天淮南子云共工氏兵强凶暴而与尧帝争功战败力穷乃以头触不周山而死天柱为之折女娲炼五色石而补天故东倾而水流又列子云阴阳失度二辰盈缩名缺不必形亏名补女娲炼五行五常之精以调和阴阳晷度顺序不同气质相补金峯窠抚州金峯和上拈起枕子云一切人唤作枕子金峯道不是僧云未审和上唤作甚么师拈起枕子僧云恁么则依而行之师云你唤作甚么僧云枕子师云落在金峯窠里X桎梏上之日切在足曰桎下古沃切在手曰梏桎梏纣所作一揆求癸切度也梅林止渴魏武帝与军士失道大渴而无水遂令曰前有梅林结子甘酸可以止渴士卒闻之口中水出遂得及前源蓠音离蓠蓠轻细貌打春牛立春日出土牛以示农耕之早晚立春早则䇿牛人近前立春晚则人在后所以示人之早晚也单于上音禅单于虏语此言广大也虏入谓撑犂孤涂单于撑犂此言天孤涂此言子谓天子广大也撑丈庚切金牙作唐尉迟传无金牙事盖出于俚语蹊径胡鸡切径路曰蹊亸袖丁可切垂下也王孙公子王孙王者之裔公子公侯贵人之子嚬呻敌飜自在无畏狼烟西汉注边方备胡𡨥作高土橹橹上作桔槹头兜零以草置其中常低之有𡨥即火然举之以相告曰烽又以狼粪积之𡨥至即然以望其烟盖狼粪为烟烟气直上虽风吹不斜故也其烟曰燧昼则举燧夜则举烽夤㳂上翼真切连也下当作缘连缘㳂流也非义X祖送西汉注祖者送行之祭因飨饮也昔黄帝之子累祖好远游而死于道后人以为行神刜钟上音弗断也琗璨琗正作璀七罪切下七旦切璀璨玉光也赤眉王莽新室赤眉力子都樊崇以饥馑相聚起于琅邪转抄掠众皆万数以朱涂眉为号故曰赤眉和南寄归传云梵语讹略正云畔睇此言致敬金刚座陷菩提树垣叠塼高峻极固东西长南北稍狭正门东对尼连禅河正中有金刚座贤劫初成与天地俱起据三千大千之中下极金轮上齐地际金刚所成周百余步贤劫千佛皆就座成道降魔一二百年来众生薄福往菩提树不见金刚座佛涅槃后诸国以两躯观自在菩萨像南北标界东向而坐相传此菩萨身没不见佛法当尽今南边菩萨巳没至胸其菩提树即毕钵罗树佛在时高数百尺比频为恶王诛伐今可五丈余佛坐其下成无上觉因谓之菩提树树茎黄白枝叶清润秋冬不凋唯至如来涅槃日其叶顿落经宿还生如本钱塘昔郡议曹华倍义立此塘以防海水遂开募有能致土石一斛与钱一千旬日之间来者云集塘未成而谲不复取遂弃土石而去塘以之成也见东汉书X单传传法诸祖初以三藏教乘兼行后达摩祖师单传心印破执显宗所谓教外别传不立文字直指人心见性成佛然不立文字失意者多往往谓屏去文字以默坐为禅斯实吾门之哑羊尔且万法纷然何止文字不立者哉殊不知道犹通也岂拘执于一隅故即文字而文字不可得文字既尔余法亦然所以为见性成佛也岂待遗而后巳予甞覧新金山或曰十篇其八或曰人心本质皆住其自性柰何奔走道路遗𣹐淳风且吾圣人之道自无上乘中不立一尘一名至于有法过于涅盘亦说如幻如梦故萧梁之世有达磨西来不立文字贵在从其要也今之知识昬默斯道乃互立事迹得不增其迁倚而不乖滥者哉曰子之所议志在匹夫而不善圣人之行事也且古之人君而有天下皆省方观民而设教化欲使民不滥吾圣人之道岂不然乎岂独志子不言而为无为者邪子岂不闻始皇坑儒焚书欲我黔黎归于淳素民至于今咸称无道子当饮我昌言无以覆车同辙也夫为天下之宗匠者事欲光大吾道厥有百家蹊径无所不学苟不然者凡升堂入室而四方学者云萃户庭机锋并进则将何以顿挫既亡精辨玉石胡分紊乱是非不能排摈夫是则非为异人不服抑亦将吾道之坠地也定光招手智者顗禅师十五时礼佛像怳然如梦X见大山临海际峰顶有僧招手接入一伽蓝汝当居此汝当终此天台佛陇有定光禅师先居此峰谓弟子曰不久当有善知识领徒至此俄尔智者至光曰还忆畴昔举手招引时否菴摩勒此言难分别以此果似柰非柰故以为名彼国或名王树谓在王城种也金鸡人间本无金鸡之名以应天上金鸡星故也天上金鸡鸣则人间亦鸣见记室新书阿逸多此云无能胜弥勒姓也香严拄杖沩山寄拄杖与香严严乃横按膝上云苍天苍天院主问尊上寄物至为甚么哭苍天严云不见道冬行春令筹室西竺第四祖优婆毱多传法化导得度者甚众每度一人以一筹置于石室其室纵十八肘广十二肘充满其间最后一长者子名曰香至出家悟道因梦易名曰提多迦者即五祖也感鸟感鸟正作䲺古闇切七处九会佛说华严一菩提场中二普光明殿三忉利天宫四夜摩天五兜率天六它化自在天七重会普光明殿八重会普光明殿九给孤独园六和一身和共住二口和无诤三意和同事四戒和同修五见和同解六利和同均九流一曰儒流谓顺阴阳陈教化述唐虞之政宗仲尼之道也二曰道流谓守弱自卑陈尧舜揖让X之德明南面为政之术奉易之谦也三曰阴阳流谓顺天历象敬授民时也四曰法流谓明赏敕法以助礼制也五曰名流谓正名别位言顺事成也六曰墨流谓清庙宗祀养老施惠也七曰纵横流谓受命使平专对权事也八曰杂流谓兼儒墨之诠含名法之训知国大体事无不贯也九曰农流谓劝厉耕桑备陈食货也虹虹上音洪下音降螮蝀也谪仙拏月李白字太白十岁通诗书既长隐泯山州举有道不应天宝初南入会稽与吴筠善筠被诏故白亦至长安往见贺知章知章见其父叹曰子谪仙人也言于玄宗召见金鸾殿论当世事奏颂一篇帝赐食亲为调羮有诏供奉翰林犹与酒徒醉于市帝坐沈香子亭意有所感欲得白为乐章召入而自巳醉左右以水颒面稍解授笔成文婉丽精切无留思帝爱其才数宴见白甞侍帝醉使高力士脱靴力士素贵耻之摘其诗以激杨贵妃帝欲官白妃輙沮止白自知不为亲近所容益傲放不自修恳求还山帝赐金放还白浮游四方甞乘月与崔宗之自釆石至金陵着宫锦袍坐舟中旁若无人代宗立以左拾遗召白巳卒年六十余或言拏月沈江未见所出颒音诲洗面也沮在吕切止也劫初铃子宝积经云善顺菩萨得劫初时阎浮金X铃于四衢中高声唱言此舍卫中谁最贫穷当以此铃而施与时有耆旧最胜长者我于此城最为贫穷可施于我菩萨云汝非贫者有波斯匿王最为贫者即往至彼王所前白王言我于此城得劫初时阎浮金铃有最贫者而施与之城中最贫无过王者今賷此铃愿以相奉复说偈言若人多贪求积财无猒足如是狂乱者名为最贫人王闻斯语内怀惭愧仁者汝虽善劝我犹未信为汝自说为有证乎答曰汝不闻耶如来至真等正觉当证大王是贫穷人王言我愿相与往见如来于是善顺菩萨说偈遥请如来从地涌出尔时世尊告言大王当知或有于法善顺贫穷王当富贵或有于法王为贫穷善顺富贵所以者何身登王位于世自在王为富贵善顺贫穷勤持梵行乐持尸罗善顺富贵王为贫穷女人定诸佛要集经文殊尸利欲见佛集不能得到诸佛各还本处文殊尸利到诸佛集处有一女人近彼佛坐入三昧文殊尸利入礼佛足巳白佛言云何此女人得近佛坐而我不得佛告文殊尸利汝觉此女人令从三昧起汝自问之文殊尸利即弹指觉之而不可觉以大声唤亦不可觉捉手牵亦不可觉又以神足动三千大千世界犹亦不觉文殊尸利白佛言我不令觉是时佛放大光明照下方世界是中有一菩萨名弃诸盖即时从下X方来到佛所头面礼足一面而立佛告弃诸盖菩萨汝觉此女人即时弹指此女从三昧起文殊尸利白佛以何因缘我动三千大千世界不能令此女起弃诸盖菩萨一弹指便从三昧起佛告文殊尸利汝因此女初发阿耨多罗三藐三菩提是女人因弃诸盖菩萨发阿耨多罗三藐三菩提以是故汝不能令觉颂家谓网明菩萨乃传灯录所载未详桉何经论捡藏乘不见所出想变体殊想当作相形相也所以对情智也想变甚无谓华严疏主云众生包性德而为体依智海以为源但相变体殊情生智隔轩辕镜书传无闻盖相承而为此说骊龙郎奚切黑色龙也编竹箨当作班竹柄班竹舜二妃尧之二女也曰南湘夫人二女啼以涕挥竹竹尽斑见张华博物志蚩尤史记蚩尤作乱不用帝命于是黄帝乃征师诸侯与蚩尤战于𣵠鹿之野遂禽杀蚩尤而诸侯咸遵轩辕为天子用镜照蚩尤而杀之事出不经蚩赤之切𣵠音卓季札史记延陵季子出聘过徐徐君慕季子劒季子心许之及回徐君巳亡因挂宝劒于墓树而去从者曰徐君巳死季子曰不然吾心许之岂以死背吾心哉X南柯东平淳于芬吴楚游浃之士恃酒不捡家住郡东有大槐树枝叶扶疎芬甞与酒徒婆娑其下一日过饮致疾扶归卧于东序之下梦中忽忽然见二紫衣使者跪曰槐安国王遣臣奉迎芬不觉下榻入门见左右车马侍从数人皆盛饰扶芬登车出户指古穴而去忽见山川境物与人世不殊可十里有都城左右传唿甚严次入大城门门楼榜曰大槐安国俄有一骑传曰王以驸马远到令馆于东华宫顷尔间又见一门洞启芬降而入环眎堂宇金碧彩错往来游翫者皆以淳于郎为戏语芬会故人周弁田子华方叙旧间遽闻唿相至芬降阶而揖相曰贤者不以弊国而来国内寡君欲要贤者託以姻娅芬曰贱迹陋薄岂有是望相因请行数步间至殿堂唯居一人素服华冠俨若王者之尊左右令芬拜王曰奉令尊之命欲一小女配君子芬未知所对但俯伏而巳王曰卿可且回馆舍芬沈思父昔在日作边臣陷虏中往往与虏交和而有是事邪未几羊鴈之币咸备左右嫔从或称华阳姑青溪女上仙子下仙子翠步躞蹀彩错玲珑数里间撤幔去扇见一女号金枝公主容貌姣好芬交之颇甚欢娱王一日谓芬曰吾南柯郡事不理太守黜废欲借卿典之可与小女同行遂敕有司备行具甚盛行至城门榜曰南柯郡芬典之二十余年芬妻遘疾旬日而死谥顺义公X主葬于国东盘龙岗王谓芬曰卿辞家日久可归芬曰家即此矣又何所归乎王笑曰卿本人间族非此也芬似稍有悟王令左右送至门升自西阶见巳卧于东序之下芬甚惊怪使者唿芬姓名数唿芬方大觉因出户寻槐树下穴芬指曰此即梦中所经遂令仆荷斧断拥肿斫查蘗寻究穴下可袤丈尺有太穴夷坦洞然可容一榻有积壤如台榭群螘辅之此即螘王槐安国之都又一穴有一腐龟殻大如斗有小坟高尺余即芬葬妻之墓芬追前事感叹无巳见灵怪集姣音爻呜唿西汉注呜唿或作于戏或作乌虗或乌唿者义皆同盖叹声也俗之读者随字而别文曲为解释云有吉凶善恶之殊是不通其大旨也义例具诗及尚书不可一一徧举之断金张歆与管宁为友二人鉏园见金一挺宁遂挥鉏与歆而去寻有採薪人见之为蛇因而斫为二段歆与宁复来见之乃金也芥城智度论如经有一比丘向佛言几许名劫佛言我虽能说汝不能知当以譬喻可解有方百由旬城溢满芥子有长寿人过百岁持一芥子去芥子都尽劫犹未尽拂石见雪窦颂古修罗酒旧翻无酒谓採四天下花于海酿酒不成故言无酒或云非天此神果报最胜邻次诸天而X非天故言非天也怀禅师后录琁玑琁玑玉衡以齐七政琁美玉也旋转而衡平以玉为玑衡谓浑天仪也红尘尘本不红以言其染也犂奴音棃牛驳文也法幢喻菩萨人高出建立见者归向降伏魔军自无怖畏如世幢帜鸿门项羽与沛公为鸿门之会亚父谋欲杀沛公令项庄拔劒舞坐中欲击沛公项伯常屏蔽之时独沛公与张良得入坐樊哙居营门外事急直撞入立帐下沛公如厕走还霸上缤纷上匹宾切缤坋交杂也金鎚见祖英上方便演义云方谓方法便谓便宜不怕当作不泊音薄止也皮眵上或作皮都搕切下充之切目汁凝也𡋯𡋯蒲没切起也金鏁难智度论云譬在囹圄桎梏所拘虽复蒙赦更系金鏁人为爱系如在囹圄虽得出家更着禁戒如系金鏁砐峇当作岌圾上逆及切下鱼合切危也忘羊忘当作亡庄子臧与糓收羊而俱亡羊问臧何为挟䇿读书问谷何事博塞以游亦亡其羊二X人者业虽不同其于亡羊一也天得一见老子昔之得一章说曰一之为一无乎不徧无乎不在最为奥密难言无边剎境见长者合论序弥纶犹缠裹也言周帀包裹见汉书拾遗问讯讯亦犹问古之重语也焃焃与赫同唿格切火赤貌身现圆月龙树大士既受大法眼藏寻游化至南天竺国先是其国之人好修福业洎大士至说正法要乃遽相谓曰唯此兴福最为胜事佛性之说何可见邪大士即语之曰汝众欲见佛性必除我慢乃可至之其人曰佛性大小曰非小非大非广非狭无福无报不死不生其人闻大士所说臻理皆愿学其法大士即于座上化其身如一月轮时众虽闻说法而无覩其形适有长者之子曰迦那提婆在彼人之中视之独能契悟遽谓众曰识此相否众曰非我等能辨提婆曰此盖大士示现以表佛性欲我等详之尔夫无相三昧形如满月佛性之义廓然虗明语方巳而轮相忽隐大士复俨然处其本座而说偈言身现圆月相以表诸佛体说法无其形用辨非声色见正宗记世谛涅槃云如出世人所知者第一义谛世间人知者名为世谛谛以审实为义相治音持理也X妖孽上于乔切下鱼列切说文云衣服歌谣草木之怪谓之妖禽兽虫蝗之怪谓之孽筑长城秦始灭六国一统天下有童子云亡秦者胡也乃遣大子扶苏将军蒙恬领兵役万姓筑万里长城以防胡始皇崩丞相李斯乃立少子胡亥为二世皇帝帝用侫臣赵高谗杀李斯不修国政天下乃乱秦遂灭见春秋后语客拈拄杖丛林商量尊宿凡过别院陞堂不当便拈拄杖谓之不知宾主此皆世谛臆论岂为见道之高识且夫宝座一登道无先后杖拂应用盖对时机何宾主之间然而妨道用愚甞读天衣至净慈陞座首拈拄杖卓一下然后称提亦岂曰宾主不分者乎那兰陀此云施无猒其地本菴没罗长者园五百商人以十亿金买以施佛佛于此处三月说法商人多有证果之者又曰菴没罗园有池池中有龙名施无猒寺近彼池故以名焉灵龟曳尾凡龟之行常曳尾以扫其迹而尾迹犹存庄子所谓吾将曳尾于涂中殿后都殿切军在前曰启在后曰殿蚌𧑐赵伐燕苏代说赵曰臣适遇小水蚌出暴而鹬啄其肉蚌合夹其喙鹬曰今日不雨明日不雨必见蚌晡蚌亦谓鹬曰今日不出明日不出必见死鹬两不舍渔父併擒之燕赵相支秦为渔父矣X相驰当作相持持执持也驰走也非义沤和梵云沤和俱舍罗此言方便灰池玉管截竹为管谓之律置之密室以葭莩为灰以实其端其月气至则飞灰而管空见蔡邕月令章句云晔晔筠輙切光也斆胡教切学也全威如大师子杀香象时皆尽其力杀兔亦尔不生轻想诸佛如来亦复如是为诸菩萨及一阐提演说法时功用无二见涅槃经池阳问常啼卖心般若三百九十八云尔时常啼往东方法涌菩萨求学般若当以何物而为供养然我贫匮无有花香上妙供具我今应自卖身以求价直持用供养遂入市肆中高声唱言我今自卖谁欲买人时天帝释言我当试之化为婆罗门身诣常啼所言汝今何缘忧愁不乐答言我今贫乏无诸财宝爱重法故欲自卖身徧此城中无相问者曰我于今者正欲祠天不用人身但须人血人髓人心颇能卖否曰仁所买者我悉能卖即伸右手执取利刀剌己左臂令出其血复割右髀皮肉置地破骨出髓复趣墙边欲剖心出天帝复形以至平复如本智论问常啼卖身与它谁賷此物往供养答舍身即是大供养去住无在有人言是人卖身X取财因人供养我为供养故卖身为奴又人言尔时世好人皆如法虽自卖身主必听供养而还然观二缘乃与问意不相违背钥与𨷲同音药关下牡也汗马李广利为贰师将军伐大宛国得汗血马名蒲捎汉武作天马之歌马出汗即有功劳故云汗马藏机经律异相云有噉人鬼捉得一人其人多智日方欲出谓鬼曰问君一义我死无恨鬼曰请言曰君何以面白背黑曰我鬼性畏日也其人闻之往日而走鬼畏日故更不能获其人得脱因说偈言勤学第一道勤问第一方道逢罗剎难背阴向太阳禹帝见祖英上大禹巨灵见雪窦颂古蜀魄即杜宇也华阳国志云鸟有名杜宇者其大如鹊其声哀而吻有血土人云春至则鸣闻其初声者则有别离之苦人皆恶闻之又成都记曰杜宇亦曰杜主自天而降称望帝好稼穑至今蜀人将农者必先祀杜主时荆州人鼈灵死其尸泝流而上至文山下复生见望帝帝因以为相号曰开明会巫山壅江人遭洪水开明为凿通流有大功望帝因以位禅焉后望帝死其魂化为鸟名杜宇一名杜䳌亦曰子规X啜口鸟鸟刀上都括切啜口鸟鸠鸟名大如鸽无后趾下陟交切鸟刀䴃黄也好剖苇皮食其中虫或音刀非也䴃女女切通达佛道维摩诘经文殊师利向维摩诘言菩萨云何通达佛道维摩诘言若菩萨行于非道是为通达佛道又问云何菩萨行于非道答曰若菩萨行五无间而无恼恚至于地狱而无罪垢色见声求金刚般若偈曰若以色见我以音声求我是人行邪道不能见如来鵞王别乳正法念经云譬如水乳同置一器鵞王饮之但饮其乳汁其水犹存出曜经云昔有人多捕群鹤孚乳滋长展转相生其数无限养鹤之法以水和乳乃得饮之鹤之常法当饮之时鼻孔出气吹水两避纯饮其乳又徤陀罗白灯光王曰我思世事长项白鹤以水和乳令饮但饮其乳唯有水存王曰此事实否答言王当日验王令鹤饮果如所言王曰此有何缘答曰鸟口性醋若饮乳时遂便成酪致令水在困鱼止箔箔帘也宝藏论曰夫进道之由中有万途困鱼止箔病鸟栖芦说者曰此举事以况渐言学者进悟之由也途道也即八万四千之法门随机各解如困鱼止小箔病鸟栖芦丛虽各得所安俱未至于大海深林也一宿祖关永嘉玄觉因习天台止观内心明静求X证于曹溪大祖祖方踞坐丈室师振钖遶座三帀卓然于前祖曰沙门具三千威仪八万细行大德自何方而来生大我慢师曰生死事大无常迅速祖曰何不体取无生了无速乎曰体即无生了本无速祖曰如是如是方具威仪参礼毕辞还永嘉祖曰返太速乎曰本自非动岂有速邪祖曰虽知非动曰仁者自生分别祖曰汝甚得无生之意曰无生岂有意邪祖曰无意谁当分别曰分别亦非意祖曰善哉善哉少留一宿世谓之一宿觉威音王佛禅宗不立文字谓之教外别传今宗匠引经所以明道非循蹟也且威音王佛巳前盖明实际理地威音巳后即佛事门中此借喻以显道庶知不从人得后人谓音王实有此缘盖由看阅乘教之不审各本师承㳂袭而为此言今观威王之问岂不然乎泥犂此言寄系又云闭城有罪者乘中阴身入此城又曰捺落迦此言无间多是造作无间之业来生此中或义飜地狱是也调达梵云调达或云提婆达多或云提婆达兜此并飜天热以其生时人天心皆忽惊热故因为名或飜为天授报恩经四云提婆达多于无量劫常欲毁害世尊巳至成佛出佛身血生入地狱尔时世尊即遣阿难往地狱问讯苦可忍否受教即往狱门问牛头阿傍言为我唤提婆达多汝唤何佛X提婆达多阿难言我唤释迦佛提婆达多时阿傍即语提婆达多言阿难在外欲得相见提婆达多言善来阿难如来犹能怜悯于我邪阿难言如来遣问讯苦痛可堪忍否提婆达多言我处阿鼻地狱犹如比丘入三禅乐智论八问初禅二禅亦有受乐何以但言第三禅答乐有上中下下者初禅中者二禅上者三禅初禅有二种乐根喜根五识相应乐根意识相应喜根二禅中意识相应喜根三禅中意识相应乐根五识不能分别不知名字相眼识生如弹指顷意识巳生以是故五识相应乐根不能满足乐意识相应乐根能满足乐过是三禅更无乐以是故言犹如比丘入三禅乐半满涅盘八云半字义者皆是烦恼言说之根本故名半字满字者乃是一切善法言说之根本也譬如世间为恶之者名为半人修善者名为满人故西秦昙无谶三藏依涅槃此经以了义大乘为满字教不了义小乘为半字教立半满之教昙无谶始也秀能慧能居于双峯曹侯溪神秀栖于江陵当阳山同传五祖之法盛行天下并德行相高于是道兴南北能为南宗秀为北宗以居处称之也雕砂有西蜀首座游方至白马举华严教问曰一尘含法界时如何白马曰如鸟二翼如车二轮座曰将谓禅门别有奇特元来不出教意乃还里中X寻向夹山会禅师道化遂遣弟子持前语问之山曰雕砂无镂玉之谈结草乖道人之思弟子回举似其师乃伏膺禅道参问玄旨一鎚便成鎚当作椎雪峰问投子云一椎便成时如何子云不是性𢤁汉峯云不假一椎时如何子云不快漆桶智觉心赋云如王索一椎之器言下全通注云王索宝器须是一椎便成第二第三皆不中进此喻一言之下便契无生不须再问便落阴界不坏四禅阿毗昙论云初禅内有不定想有觉有观炽然似火焚烧法体外有不定想为火所烧二禅内有不定想喜受似水外有不定想为水所渍三禅内有不定想犹风有出入息外有不定想便为风所动四禅中内无不定想不为外法所摄巳得念护除内不定想比干相公史记王子比干纣之亲戚也以纣沈湎于酒妇人是用乱败汤德见箕子谏不听而为奴则曰君有过而不以死争则百姓何辜乃直言谏纣纣怒曰吾闻圣之心有七窍信有诸乎乃杀王子比干刳视其心比干王子也为殷少师令言相公误矣然相国丞相皆秦官丞承也相助也掌承天子助理万机而服以金印紫绶智为杂毒语出宝藏论杂毒者取相分别名为杂毒如杂毒食有所得者无有回向何以故是有所X得皆是杂毒见小品般若九曲珠世传孔子厄于陈穿九曲珠遇桑间女子授之以诀云密尔思之思之密尔孔子遂晓乃以丝系螘引之以蜜而穿之故今问云蜜螘丝之也然未详所出事虽阙疑问实有由合多举其缘遂录之云九天云路古诗云九天云路早须寻莫使蹉𧿶岁月深谢氏有才怜白发颜生无意恋黄金九天者中央钧天东方苍天东北方玄天西北幽天西方浩天西南朱天南方炎天东南阳天其说见淮南子龙门见拈古长劒见祖英侠客侠音叶侠之言侠也以权力侠辅人也荀悦云立气齐作威福结私交以立彊于世者谓之游侠史云今游侠其行虽不轨于正义然其言必信其行必果巳诺必诚不爱其躯赴士之阨困既巳存亡死生矣而不矜其能羞伐其德盖亦有足多者焉且缓急人之所时有也北俱卢或云北单越郁单越正云郁怛罗究𠺕此云高上作谓四天下中比余三洲最高最上最胜国土城邑四事所须宛同诸天毗婆沙论云北俱卢洲无有佛法亦不得戒以福报障故亦愚痴故善星见证道謌X罾作滕切罾进也进水取鱼具也罩陟教切竹笼捕鱼器也网与网同庖牺所结绳以渔钓音弔钩鱼也钓有小大勺取焉墨子墨子见素丝叹曰染苍则苍染黄则黄五入则为五色故染不可不慎乎国亦有染舜染许由汤染伊尹桀染子辛纣染恶来先王正道规矩有常苟生穿凿则岐路竞起故知渐染之易性也杨朱杨朱泣岐路曰谓其可以南可以北水逆流兜率宫中时诸园内有八色瑠璃渠一一渠有五百亿宝珠而用合成一一渠有八味水八色具足其水上涌游梁栋间见上生经劫灰汉武穿昆明池池底得黑灰帝问于东方朔朔云不委可问西域道人后竺法兰既至众人追以问之兰曰世界终尽劫火洞烧此灰是也前汉元狩三年穿昆明方朔巳指西域道人故知佛法其来久矣至后汉明帝永年十年法兰来遂决前疑语非摩腾问者之误垂丝华亭船子和上夹山初往参问师曰座主住甚么寺山曰寺即不似师曰不似又似箇甚么山曰目前无一法可似师曰何处学得来山曰非耳目之所到师笑曰一句合头语万劫系驴橛师又曰垂丝千尺意在深潭离钩三寸子何不道山拟开口师以篙撞在水中因而大悟乃云竿头丝线X从君弄不犯清波意自殊五刑墨罚之属千劓罚之属千剕罚之属五百宫罚之属三百大辟之属二百刻其颡而涅之曰墨截鼻曰劓刖足曰剕宫淫刑也男割其势妇人幽闭大辟死刑也劓鱼器切剕符沸切打文殊打文殊多传是无着者误矣桉清凉传无着事凡数条唯无此缘因营粥见文殊者乃是解脱禅师也详见云门录下文殊起佛见见瀑泉集般若一念仁王护国经一切法皆如也诸佛法僧亦如也圣智现前最初一念具足八万四千波罗蜜多摩竭此云大身般若论云昔有商人入海见一白山有三日出水入赤海船师曰此摩竭鱼也白山身也两眼如日与日为三也水入其中如赤海也应高声念佛商人命侣共举佛声鱼即隐也以鱼昔为比丘破戒为鱼心尚慈故正受三昧华严经云有胜三昧名方网菩萨住此广开示一切方中普现身乃至善女身中入正定善男身中从定出善男身中入正定比丘尼身从定出三昧者三之曰正昧之曰定亦云正受谓正定不乱能受诸法忆持拣择故名正受亦云等持为正定能发生正慧等持诸法是故名之为等持X牛头坐石见祖英下虎驯葛陂费长房汝南人甞为市掾市中遇壶公断青竹伪为长房缢死于家遂同入深山学道不成而长房辞归公与一竹杖曰骑此任所之则自至矣既至可以杖投葛陂中长房即以杖投陂顾视即龙也公甞为作符主地上鬼神后失其符为众鬼所杀见东汉方术传我国晏然高沙弥初参药山山问甚么处来曰南岳来山云何处去白江陵受戒去山云受戒图箇甚么曰图免生死曰有一人不受戒亦免生死汝还知否曰恁么则佛戒何用山曰犹挂脣齿在便召维那云者跛脚沙弥不任僧务安排向后庵着山谓道吾云巖曰适来一箇沙弥却有来由道吾曰也须勘过始得山乃再问曰见说长安甚閙曰我国晏然山曰汝从看经得请益得曰总不与么山曰大有人不与么不得曰不道他无只是不肯承当上决浮云庄子说劒云天子之劒直之无前举之无上案之无下运之无旁上决浮云下绝地纪此劒一用匡诸侯天下服矣九鼎左氏云昔夏之方有德也远方图物贡金九牧铸鼎象物百物而为之备使民知神姦故民入川泽山林不逢不若魑魅魍魉莫能逢之用能协于上下以承天休桀有昏德鼎迁于商载祀六百X商纣暴虐鼎迁于周德之休明虽小重也其姦回昏乱虽大轻也天祚明德有所底成王定鼎于郏鄏卜世三十卜年七百天所命也类合志云禹铸九鼎五者以应阳法四者以象阴数使二师以雌金为阴鼎以雄金为阳鼎鼎中水常满以占气之休否当夏桀之世鼎水忽自沸煎及传周周末九鼎咸震能应亡灭之兆也杨子曰或问周宝九鼎宝乎曰器宝也器宝待人而后宝底音旨致也郏鄏上古洽切下音辱郏鄏今河南藏山庄子大宗师夫藏舟于壑藏山于泽谓之固矣然而夜半有力者负之而走昧者不知也藏小大有宜犹有所遁若夫藏天下于天下而不得所遁是恒物之大清也于屋当作于室见成玄英䟽扣冰王祥母思鱼食冬求之冰合祥剖冰开感双鲤出又王延后母敕延求鱼不得杖之血流延叩头于冰而哭有一鱼跃长五尺泣竹孟宗后母好笋令宗冬月求之宗入竹林恸哭笋为之出并见孝子传三涂四解脱经以三涂对三毒一火涂嗔忿二刀涂悭贪三血涂愚痴西域记曰儒书春秋有三涂危险之处借此名也涂道也谓恶道也七净花维摩诘经八解之浴池定水湛然满布以七净花浴于无垢人七净者一净戒二净定三净X见四度疑净五道非道净六行净七智净七擒纵蜀志诸葛武侯至南中所在战捷闻勐获者为夷汉所服募生致之既得使观于营阵之间曰此军何如获曰向者不知虗实故败今蒙赐观看营阵若只如此即定易胜耳武侯笑纵使更战七纵七禽而武使遣获获止不去曰公天威也南人不复反矣繁兴大用繁兴大用起必全真万象纷然参而不杂见金师子篇初下坛萨婆多云新受戒人与佛戒齐德也优填雕像释提桓因请佛升忉利为母说法请三月夏安居如来欲生人渴仰不将侍者不言而去时舍卫国波斯匿王及拘翼国优填王至阿难所问佛何在阿难答言我亦不知二王思覩如来遂生身疾乃请尊者没特迦罗子以神通力接工人上宫亲观妙相雕刻旃檀如来自天宫还也刻檀之像起迎世尊世尊慰曰教化劳邪不轻法华经威音王如来灭度巳像法中有一菩萨比丘名曰不轻是此比丘凡有所见皆悉礼拜赞叹而作是言我深敬汝等不敢轻慢所以者何汝等皆行菩萨道当得作佛四众之中有生嗔恚心不净者恶口骂詈言是无智比丘从何所来自言我不敢轻汝而与我等授记当得作佛我等不用如是虗妄授记如此经历多年常被骂詈不生X嗔恚常作是言汝当作佛说是语时众人或以杖木瓦石而打掷之避走远住犹高声唱言我不敢轻于汝等汝等皆当作佛香如须弥尔时世尊初年月八日入大宗静妙三摩地身诸毛孔放大光明普照十方恒沙国土时无色界雨诸香花香如须弥花如车轮如云而下见新译仁王般若经泪如车轴时世尊巳入般涅槃四天王天与诸天众悲哀流泪各辨无数香花投如来前悲哀供养五天如是倍胜于前色界无色界诸天亦如是倍胜于前穷诸玄辩德山广录云师长讲金刚经闻南方禅宗大兴将疏钞卷衣南游见龙潭发明心地翌日擎疏钞出众曰穷诸玄辩若一毫置于太虗竭世枢机似一滴投于巨壑遂焚之枯桑海水乐府古辞饮马长城行枯桑知天风海水知天寒入门各自媚谁肯相为言选注云知谓岂知也枯桑无枝叶则不知天风海水不凝冻则不知天寒以喻妇人在家不知夫之信息也亦喻食禄之士各自保己不能荐贤又白氏金针云枯桑知天风海水知天寒谓隐不之一字也如诗云掺掺女手可以缝裳言不可也掺音杉天地合德易文言伏羲羲当作牺案帝王世纪云太白皇帝包牺氏风X姓也母曰华胥燧人之世有大人迹出于雷泽华胥履之而生包牺长于成纪蛇身人首有德取牺牲以充包厨故号曰包牺氏后世音谬故或谓之伏牺或谓虙牺一号皇雄氏在位一百一十年包牺氏没女蜗氏立为女皇亦风姓也牺纯色也牛羊豕为牲故曰牺牲未造当作未画八卦谓干坎艮震巽离坤兑以象天地水火风雷山泽之八物梦觉般若舍利弗问须菩提梦中行六波罗蜜有益于阿耨多罗三藐三菩提不须菩提报舍利弗昼日行六波罗蜜有益梦中亦应有益见大般若第三十三帙觉音教十科赞宁僧录撰宋高僧传其后序略云为僧不应于十科事佛徒消于百载所谓十科者一译经二解义三习禅四明律五护法六感通七遗身八读诵九兴福十杂科然唐续高僧传及宋传皆以达摩大师而下所传如来心宗正法之人预习禅之科盖不参此道不知此宗妄立此意殊不知习禅者正四禅八定所证而有大小不同且非释迦将化专付迦叶属以相继而不绝至于二十八祖达摩大师之正法眼藏也是知作高僧传之妄明矣或曰若是禅宗不预于十科岂不徒劳于事佛乎曰吾宗门正统其释迦如来之远裔何事之有X而传灯广灯续灯相继之不绝者岂不然乎傅大士双林传云善慧大士受武帝请于重云殿讲三慧般若王公贵人或见大士坐不正问曰何不正坐答曰正人无正性侧人无侧心炉鞴良医善慧大士始摝鱼于稽停塘遇胡僧嵩头陀于鱼所语大士以我昔与汝于毗婆尸佛前发誓愿度众生今兜率宫房舍见在何时当还犹渔于此乎大士瞪目而巳头陀曰汝既不忆且临水自观汝形影何如大士从之乃见水中圆光宝盖满身因而即悟尽弃鱼具而独心喜谓头陀曰炉鞴之所多乎钝铁良医门下足于病人当度众生为急有何暇思天宫之乐乎千钧规伦切三十斤为一钧金翅梵云迦楼罗揭路荼此言金翅其躯甚大两翅展时相去三百三十六万里以龙为食日噉五百居铁叉大树住妙高下层若飞举时非须弥不住非铁围不居日月不到龙济颂云心明诸法朗性昧众缘昬日月不到处特地好干坤打破镜僧问灵云混沌未分时如何师云露柱怀胎僧云分后如何云如片云点太清僧云只如太清还受点也无师不对僧云恁么则含生不来也师亦不对僧云直得纯清绝点时如何师云犹是真常流注僧云如何是真常流注师云似镜常明X僧云未审向上还有事也无师云有僧云如何是向上事师云打破镜来与汝相见獬豸尧时瑞兽也形似牛一角侫臣入朝即以角触之说文云古者决讼令触不直或云雄曰獬雌曰豸形同而难辨今问意正谓此矣详此问端出于洞山新丰吟獬豸同栏辨者嗤薰莸共处须分郁犹豫尔雅曰犹兽名形如鹿耳善登木性多疑虑常居山中忽闻有声即恐且来害之每豫上树久之无人然后敢下须臾又上如此非一故今不决者称犹豫焉一曰陇西俗谓犬子为犹犬随人行每豫在前待人不得又来迎候也鹿耳音凡翠竹黄花道生法师说无情亦有佛性尸云青青翠竹尽是真如郁郁黄花无非般若世少信者谓无佛语所证法师乃端坐十年待经而证后三藏带涅槃后分经至果有斯说法师览毕麈尾坠地隐几入灭又禅客问南阳国师青青翠竹尽是真如郁郁黄花无非般若人有信否意旨如何师曰此尽是文殊普贤大人境界非诸凡小而能信受皆与大乘了义经意合故华严经云佛身充满于法界普现一切众生前随缘赴感靡不周而常处此菩提座翠竹不出法岂非法身乎又经云色无边故般若亦无边黄花既不越色岂非般若乎又大珠和上云迷人不知法身无象应物现形遂唤X青青翠竹总是法身郁郁黄花无非般若黄花若是般若般若即同无情翠竹若是法身法身即同草木如人喫笋应总喫法身邪广额涅槃经云波罗奈国有屠儿名曰广额于日日中杀无量羊见舍利弗即受八戒经一日夜以是因缘命终得北方天王毗沙门子又迦叶言拘尸那城有旃陀罗名曰欢喜佛记此人由一发心当于此界千佛数中速成无上正真之道以何等故如来不记舍利弗目犍连等速成佛道佛言善男子或有声闻缘觉菩萨作誓愿言我当久久护持正法然后乃成无上佛道以发愿速故与速记详观此经即无我是千佛之语恐传言误耳抵鹊音纸侧毛击之曰抵桓宽盐铁论云中国所鲜外国贱之南越以孔雀珥门户崐山之傍以玉璞抵鹊今贵人之所贱珍人之所饶非所以厚中国而明盛德也珥音饵饰也相如见祖英上连城璧金鏁难见本录分半座杂阿含四十一云尊者迦叶长须发着弊衲衣来诣佛所尔时世尊无数大众围绕说法时诸比丘起轻慢心言此何等比丘衣服麤陋无有容仪佯佯而来尔时世尊知诸比丘心之所念告摩诃迦叶善来迦叶于此半坐我今竟知谁先出家汝邪我邪彼诸比丘心生恐怖身毛皆竖并相X谓言奇哉尊者迦叶大德大力大师弟子请以半座尔时迦叶合掌白佛佛是我师我是弟子佛告迦叶如是如是我为大师汝是弟子今且坐随其所安迦叶此云饮光以身光隐伏诸天故六合庄子六合之外圣人存而不论六合之内圣人论而不议鹙子维摩诘室有一天女现身散花供养说无㝵辨时舍利弗言汝何以不转女身天曰我从十二年来求女人相了不可得当何所转譬如幻师化作幻女若有人问何以不转女身是人为正问否舍利弗言不也幻无定相当何所转天曰一切诸法亦复如是无有定相云何乃问不转女身即时天女以神通力变舍利弗令如天女天自化身如舍利弗而问言何以不转女身舍利弗以天女像而答言我今不知何转而变为女身天曰舍利弗若能转此女身则一切女人亦当能转如舍利弗非女而现女身一切女人亦复如是虽现女身而非女也是故佛说一切诸法非男非女即时天女还摄神力舍利弗身还复如故舍利弗此云鹙鹭子以其母眼如鹙鹭因母得名故曰鹙鹭子七大性谓地水火风空觉识也一地性麤为大地细为微尘更析邻虗即实空性二水性不定流息无恒三火性无我寄于诸缘四风性无体动静不常五空性无形因色显发六觉见无知因色空有X七识性无源因于六种根尘妄出佛言汝元不知如来藏中此七大性清净本然周徧法界见楞严第三三兽一兔二马三象兔之渡水趣自渡耳马虽善勐犹不知水之深浅白象之渡尽其源底声闻缘觉其犹兔马虽渡生死不达法本菩萨大乘譬如白象解畅三界十二缘起了之本无一切救护莫不蒙济见智论天鼓诸佛境界三昧经云三十三天善法堂前有妙法鼓诸天帝释着欲乐时其鼓自然有声说无常法若修罗欲至即报冤来闻钗钏若有菩萨自言戒净虽不与彼女人身合嘲调戏笑于壁障外遥闻女人璎珞环钏种种诸声心生爱着如是菩萨成就欲法毁破净戒污辱梵行不得名为净戒具足见涅槃祖庭事苑卷第五祖庭事苑X卍XXX祖庭事苑卷第六睦菴编正风穴众吼集风穴在汝州昭禅师居焉因处得名其穴夏则风X出寒则风入有寒过者笠子叩于地师讳师讳延昭见传灯广灯作延沼又它本作延照非也联绵上力延切联绵不绝貌祖胤下羊晋切继嗣也派渺上匹卖切分流也下绵沼切渺泳永晶水貌千浔当作千寻六尺曰寻浔水涯非义轰唿宏切群车声售用当作受用受相付也一曰承也承受以为用售音授卖不去手也非义先贤付嘱临济与黄蘗栽杉次蘗云深山里㘽许多树作么济云与后人作古记乃将锹拍地两下蘗拈起拄杖云汝喫我棒了也济作嘘嘘声蘗云吾宗到汝此记方出沩山举问仰山且道黄蘗后语但嘱临济为复别有意旨仰云亦嘱临济亦记向后沩云作么生仰云一人指南吴越令行南塔云独坐震威此记方出又云若遇大风此记亦出见传灯觊几利切觊觎希望也见前音现显也滞殻殻当作谷犹物在谷而未出迷封封执也言执事而不脱迷也咤呀上知加切叱怒也下虐牙切唅呀张口貌也凤翅施智切翅翼也X廾页面上匹米切倾头也辊古本切毂齐等也挨乙谐切推也赞底沙本生经云过去久远有佛名曰底沙时有二菩萨一名释迦二名弥勒是佛观见释迦心未成熟而诸弟子心皆纯熟如是思惟一人之心易可速化众人之心难可疾治即上雪山入宝窟中入大禅定时释迦菩萨作外道仙人上山採药见底沙佛见巳欢喜心生敬信翘一脚立叉手向佛一心而观目未曾瞬七日七夜以一偈赞佛曰天上天下无如佛十方世界亦无比世界所有我尽见一切无有如佛者于是超越九劫于九十一劫得阿耨菩提轩辕少典之子姓公孙名轩辕神农世衰蚩尤为暴轩辕与战于𣵠鹿之野遂禽杀蚩尤而诸侯咸尊轩辕为天子时播百糓有土德之瑞故号黄帝团天一本作圆天羑里音酉狱名也在荡阴崇侯虎谮西伯于殷纣曰西伯积善累德诸侯皆向之将不利于帝帝纣乃囚西伯于羑里闳夭之徒患之乃求有莘氏美女骊戒之文马有熊九驷他奇怪物因殷嬖臣费仲而献之纣纣大说曰此一物足以释西伯况其多乎乃赦西伯赐之弓矢斧钺使西伯得征伐谮庄荫切毁也闳音宏莘音诜嬖音壁X矛盾上莫浮切或矛长二丈下食尹切兵器可蔽身昔有卖矛盾者双言其功言盾则矛剌不入言矛则能穿十盾或云买汝矛穿汝盾如何彼无辞矣围山当作为山譬之为一篑之山而欲登九仞取一捻土而欲压千钧不其难乎翟支瞎敕角切剌也九五易之干卦爻辞也九五飞龙在天即大人有为造物之时也故以即帝位者谓之登九五焉见大虫见祖英玄沙勐虎干木文侯文侯过段干木之闾而轼之从者曰君何轼之乎文侯曰此非干木之闾以吾闻干木不肯以身易寡人寡人何敢不敬干木广于德寡人广于地干木富于义寡人富于财地不如德财不如义寡人当以师礼事之何况敬乎文侯见段干木立拱而敬言及见翟黄据胡牀而与之语翟黄不悦文侯曰干木官之则不顾禄之则不受今子官之则上卿禄之则千钟又责吾礼翟黄大惭拜谢而出见魏国史龙蛇阵六韬五阵武王问太公曰青龙之军以何先后曰角为陷尾为翼又孙子善用兵者言陈如常山虵击其首则尾至击其尾则首至击其中心则首尾俱至西汉注曰战陈之义本因陈列为名而音变耳字则作陈更无别体而末代学者辄改X其字旁从车作阵非经史之本文老倒当作潦倒潦老之貌也稚子与穉同幼禾也直利切杖林山西域记云昔摩竭陀国有婆罗门闻释迦佛身长丈六常怀疑惑未之信也乃以丈六竹杖欲量佛身恒于丈端出过丈六如是增高莫能穷实遂投杖而去因植根焉今竹材脩茂被山满谷无着问见雪窦颂古文殊对谈迄许讫切至也野盘方言草宿也穴语正作䆿音蓺睡语也婆孽爱未详大昴天文志云昴毕间为天街昴旄头胡星也周天本作同天骑牛穿市三齐略记云齐桓公夜出迎客有𡩋戚者骑牛疾击其角而歌曰南山矸白石烂生不值尧与舜禅短布单衣适至骭从昏饭牛薄夜半长夜曼曼何时旦公召与语说之以为太夫世说云晋王恺字君夫有牛名曰八百里骏常劳力其蹄角与石崇出游日晚争入洛城崇牛迅若飞恺牛绝走不能及𡩋戚甞着相牛经矸音岸骭下患切鹤九皐诗鹤鸣九皐声闻于野笺云皐泽中水溢出所为坎自外数至九喻深远也翥翼上章恕切飞举也X马千里骐骥骅骝日行千里布鼓见祖英布鼓雷门藏身吞炭史记预让义士也先仕晋卿范中行后被智伯灭之让转仕智伯智伯被赵襄子所灭让逃之山泽易姓变名作犯刑罪人入襄子宫涂扫圊厕挟匕首伺襄子而欲杀之襄子如厕心不安捡厕见让在厕穴中左右请杀之襄子不许叹曰彼义士也放令去吾谨避之让免死复逃山泽漆身为厉吞炭变声潜窃还家妻子不识唯友人识之其友人劝曰何不转事襄子幸得近杀之曰事人而杀之是教后世之臣怀二心以事君不可也其后襄子出游预让伏桥下待之行未及桥而襄子马惊襄子曰得无预让乎使人搜之果得让于是襄子唿而语曰子先事范中行而智伯灭之子不为报雠而委质而事之今智伯死独求报之深何也让曰臣先事范中行中行以众人遇我我以众人报之智伯以国士礼我我以国士报之襄子叹曰子为智伯名既成矣寡人赦子义亦足矣无自为计焉让曰臣闻明主不揜人之美忠臣以义死为君君前赦臣之罪天下莫不称君之贤今日之事臣固伏诛愿请君之衣而击之臣死无愧恨襄子义之乃解衣而授让奋劒三踊而击之叹曰吾可以下报智伯矣遂伏劒而死天壍七艶切壍遶城水也X搀抢上楚御切下初庚切天文志云搀抢棓彗其殃一也为有破国乱军伏死其辜余殃不尽为旱凶饥暴疾又汉书音义曰妖星曰孛星彗星长星亦曰搀抢绝迹而去曰飞星光迹相连曰流星棓彗音棒卫智积妙经见宝塔品尔时四众见大宝塔从地涌出住在空中尔时佛告大众说此宝塔中有如来全身号多宝佛众皆愿见佛以右指开七宝塔出大音声如关钥众皆见之时多宝世尊所从菩萨名曰智积天王今有状毗沙门天王像必右手擎宝塔然它经无所出而风穴正用此缘也予甞读赞宁僧史云唐天宝元年西蕃五国来宼安西二月十一日奏请兵解援发师黄里累月方到近臣奏且诏不空三藏入内持念玄宗秉香炉不空诵仁王护国陀罗尼方二七遍帝忽见神人可五百员带甲荷戈在殿前帝问不空对曰此毗沙门天王第二子独徤副陛下心往救安西也其年四月奏二月十一日巳时后城东北三十里云雾冥晦中有神可长丈余皆被金甲至酉时鼓角大鸣地动山摇经二日蕃宼奔溃斯须城楼上有光明天王现形谨图样随表进呈因敕诸道州府于西北隅各置天王形像于佛寺亦敕别院安置盖当时所现之像手擎浮图今相习尽塑于州邑之城上或伽蓝营X垒之间是也长啸苏弔切吹声也成子安啸赋曰随口吻而发扬假芳气而远逝鵞护雪大庄严论昔有比丘乞食至穿珠家穿摩尼珠次比丘衣赤映珠色红时彼珠师入舍取食忽有一鵞即便吞之珠师寻即覔珠不知所在语比丘言得我珠邪比丘恐杀鵞取珠即说偈言我今为它命身分受苦恼更无余方便唯以命代彼虽闻此语即便系缚挝打以绳急绞口鼻尽皆血出彼鵞即来食血珠师嗔忿即打鵞死比丘乃说偈言我受诸苦恼望使此鵞活我今命未绝鵞在我先死珠师曰鵞今于汝竟是何亲比丘具说开鵞腹得珠珠师举声号哭汝护鵞命使我造此非法之事雪言鵞色也此制句之倒尔蜡人冰蜡当作腊谓年腊也桉增辉记腊接也谓新故之交接俗谓腊之明日为初岁也盖腊尽而岁来故释式以解制受腊之日谓之法岁是矣天竺以腊人为验者且其人腊有长幼又验其行有染净言腊人冰者是言其行之冰洁也今众中妄谓西天立制唯观蜡人之冰融然后知其行之染净佛经无文律范无制未详得是说于何邪今此集以腊为蜡深误后人良可叹也远使见洞庭录鈯斧振奋音粪振也从大佳在田上此其象也振奋古X之重语一宿怀胎汉高祖讳邦字季沛丰邑中阳里人也姓刘氏母媪甞息大泽之陂梦与神遇是时雷电晦冥大公往视则见蛟龙于上巳而有娠遂产高祖高祖为人隆准而龙颜美须髯左股有七十二黑子媪乌老切娠音身一镞归宗颂云一镞破三关分明箭后路可怜大丈夫先天为心祖罗越越当作阅罗阅西竺城名分别功德论所谓罗阅城东山即须菩提把衲之处学唐步亦借燕学赵步意也十度发言云居膺示众曰知有底人终不取次十度拟发言九度却休去为甚如此恐怕无利益若是体得底人心如腊月扇子口边直得白醭生不是儞强为任运如此前殿横戟或者多引唐太宗故事语言多无典据诚取笑识者谨录唐太宗帝纪云高祖义旗初建立长子建成为皇太子时太宗功业日盛高祖私许立为太子建成密知之乃与齐王元吉潜谋作乱因引太宗入宫夜燕欲行酖毒既而太宗心中暴痛吐血数升淮安王神通很俱扶还西宫高祖幸第问疾因敕更勿夜聚因谓太宗曰发迹晋阳克平宇内是汝大功欲升储位汝固让不受以成汝美志建成自立东宫多历年所今复不忍夺之X观汝兄弟是不和同在京邑必有忿竞汝还行台居于洛阳将行建成密令数人上封事于是遂停是后日夜连结后宫谮诉愈切高祖惑之九年突厥犯边诏元吉率师拒之元吉因兵集将与建成克期举事长孙无忌房玄龄杜如晦尉迟敬德日夜固争曰事急矣若不行权道社稷必危今大王临机不断坐受屠戮于义何成太宗然其计六月三日密奏建成元吉淫乱后宫因自陈曰臣于兄弟无丝毫所负今欲杀臣臣今枉死永违君亲高祖省之愕然曰明日当勘问汝宜早参四日太宗将左右九人至玄武门自召高祖巳召幸力岐穷覈建成元吉觉变即回马将归太宗随而唿之元吉马上张弓再三不彀太宗乃射之建成应絃而毙元吉中流矢而走尉迟敬德杀之甲子立太宗为皇太子八月诏传位于皇太子尊高祖为太上皇横戟谓太宗也披衮谓神尧也语虽不类意或似之乘槎见祖英上灵槎槎水中浮木鉏如切干将干将吴人也与欧冶子同师阖闾使造劒二枚一曰干将二曰镆邪镆邪干将妻名干将作劒金铁之精未肯流夫妻乃翦发断指投之鑢中金铁乃濡遂以成劒阳曰干将而作龟文阴曰镆邪而作漫理干将而匿其阳出其阴献之阖闾见吴越春秋X太阿见洞庭录蛆儿且余切蝇也金刚梵云拔折罗此云金刚出七金山内近妙高山金刚树节如笻竹无物不坏羺羊当作𦏰羊般若论云涅槃佛性理如金刚无物不坏唯𦏰羊角坏之如其佛性唯一阐提不可坏也花冠花冠顇谓花萎也天人五衰一曰衣裳垢腻二曰头上花萎三曰身体臭秽四曰腋下汗出五曰不乐本座眸眨上莫浮切目瞳子也下侧夹切目动也天目本不瞬目动即褒保也嵩少嵩高总名也其山东为太室西为少室故曰二室五岳之中也嵩高维岳峻极于天是也汝海昔汝水平川为海禹凿龙门导之今遂为郡邑戴席帽猢狲带席帽不是作诗人见新金山胡阳集如杨脩见幼妇一覧便知妙腊月罗卜头又入窖里去皆金山语也紫陵山名也在郢之京山县白雪楼在郢之西城之上始于宋玉对楚襄王谓阳春白雪和之者寡因以名焉玉郢人也为楚襄王之大夫屈原之弟子也塔印当作搭印都合切打也X蛙步𩥇泥蛙当作洼谓马出于渥洼水也汉武帝时有暴利长于渥洼水旁见群野马中有奇者来饮此水因作土人持勒靽干于水旁马习以为常遂以人代持勒靽干収得其马献之欲神异此马云从渥洼水出风穴所谓𩥇者以良马出清水而反𩥇卧于泥沙之中是其意也今录谓蛙者虾蟆也岂能为马步而𩥇卧邪𩥇张扇切大舞先王之制舞也文以羽籥武以干戚武之小舞则干而无戚也文之小舞则干而无籥也用羽籥干戚者文武之大舞也籥音药如笛三孔而短于盾也戚戍也隼旟周礼州里建旟隼旟谓剥鸷鸟皮毛置之竿头汉书音义云𦘕鸟隼曰旟𦘕龟蛇曰施也隼旟音笋余敲楗椎楗巨寒切椎音地此飜声鸣智论云摩诃迦叶世尊灭后作大神通往须弥顶而说偈言如来弟子且莫涅槃得神通者当赴结集说是偈巳即击挝铜楗椎楗椎之中而传此偈声徧三千大千世界得神通者其数四百九十有九悉入王舍城宾钵巖窟尔时阿难为漏未尽不得入会当自念言我事如来亦无缺犯自为有漏不及众数思唯是巳晓夜经行明相出时身体疲极亚卧之次头未至枕得证阿罗汉果心生欢喜即往巖中击其石门尔时迦叶问是何人敲我此户答言是佛X侍者比丘阿难曰汝漏未尽不得入来阿难曰我巳证无漏迦叶曰汝既证无漏当现神变以遣众疑尔时阿难即骋神通从户钥入得在众会足数五百宾钵亦云毕钵具云毕钵罗此言高显簉破当作揍千候切插也簉初救切倅也非义穿耳客谓达摩祖师也然穿耳非佛制称之盖表梵人之相刻舟人见云门录下和盲悖诉和盲当作如盲悖诉当作悖㨞悖乱也㨞暗取物也悖㨞亦方言谓摸𢱢见远浮山九带耶舍杂阿含曰王阿育作八万四千金银琉璃颇棃箧盛佛舍利又作八万四千宝缾以盛次箧使诸鬼神各持舍利供养之具敕诸鬼神言于阎浮提至于海际城邑聚落满一亿家者为世尊立舍利塔时巴连弗邑有上座名曰耶舍王诣彼所白上座曰我欲一日之中立八万四千佛塔徧阎浮提意愿如是上座曰善哉大王克后十五日月食时令此阎浮提起诸佛塔如是乃至一日之中立八万四千塔世间民人兴庆无量耶舍此言誉又云名称掌侍当作掌处见它本盲龟见云门录上出袖当作出就雪窦瀑泉解之甚详达观甞作四藏锋颂因录以证之云其一就事藏锋事独全不X于理上取言诠金麟若不吞香饵摆尾摇头戏碧川其二就理藏锋理最微岂从事上立毫釐新罗鹞子飞天外肯搦林中死雀儿其三入就藏锋理事该碧潭飘起动风雷禹门三月桃花浪戴角擎头免曝腮其四出就藏锋事理亡长天赫日更无妨雷公电母分明说霹雳声中石火光闽珠未详理素琴大方便报恩经善友太子出城观看见其耕桑杀戮之事世间衣食自活造诸恶本心不可忍悲泪满目于是入海採摩尼珠以济众生其弟恶友亦愿随往善友太子与弟同往以慈心福德力至龙王居所王出奉迎太子说法示教利喜王曰远屈途步欲须何物太子曰今欲从王乞左耳中如意摩尼宝珠王言当以奉给时善友即持宝珠还阎浮提时弟恶友心生嫉妬其兄眠卧即起求二干竹剌兄两目夺珠而去时善友唤其弟言此有贼剌我两目持宝珠去而恶友不应兄便懊恼我弟恶友为贼所杀如是高声经久不应尔时树神即发声言汝弟恶友是汝恶贼善友闻巳怅然饮气后遇牧牛人归家供养经于一月其家猒患遂白主人我今欲去汝若爱我为我作一鸣琴送我着多人处主人即遂其意太子善巧弹琴其音和雅悦可众心悉得充号舸古我切楚以大船曰舸X张行满宝林传六祖大师将欲入灭乃谓众曰吾没后当有人窃取吾首听吾记云头上养亲口里须餐遇满之难杨柳为官门人虑之预以铁叶固护师颈至开元间夜半闻塔中拽铁声众惊起见一孝子从塔中出寻见师颈有伤具以事闻有司县令杨流ㄊ口剌史柳无添于石角村捕得之因劾问乃谓吏曰姓张氏名行满汝州梁县人受洪州开元寺新罗僧金大悲钱二十千欲取祖师首归海东供养柳守闻之因知祖谶之验遂赦张氏而加敬焉舋闾当作叠闾见广灯叠闾连里言其多也舋许觐切非义智囊张行满汝海人汝人多瘿故命瘿人为智囊桉史记秦樗里子瘿而多智时人号为智囊樗抽居切禅子讶讶当作问见它本三缄家语孔子观周遂入太祖后稷之庙庙堂右阶之前有金人焉三缄其口而铭其背曰古之慎言人也戒之哉无多言多言多败无多事多事多患安乐必戒无所行悔勿谓何伤其祸将长勿谓何害其祸将大勿谓不闻神将伺人焰焰不灭炎炎若何涓涓不壅终为江河绵绵不绝或成纲罗毫末不札将寻斧柯诚能慎之福之垠也口是何伤祸之门也强梁者不得其死好胜者必遇其敌X孔子既读斯文也顾谓弟子曰小人识之此言实而中情而信诗曰战战兢兢如临深渊如履薄冰行身如此岂以口过患哉识音志予甞读传灯有僧亡名所撰息心铭文势拟此而作也然金人之缄于口而亡名之缄缄于心其理颇胜学者宜览观焉梅柳赴春闱之时非人姓也递特计切更易也朕兆朕当从目作眹丈忍切目朕也眹直稔切我也非义通玄箭杂譬喻经云若有一人用三钱布施乞求三愿一者将来得作国王二者解众生语三者多诸智慧其人命终生庶人家形色端正王慕为左右此人投慕得侍王侧见鷰在巢仰看而笑王问何笑答曰鷰言我得龙王女发长十丈唤伴看之王曰审尔者好无尔者杀遣看即得王欲取龙女为妇语小儿曰汝解鸟语必应多䇿给汝食粮覔此女人得者重报若不得杀汝及家口小儿冐死向东海边见二人共诤隐形帽履水靴杀活杖小儿曰何须纭纭我放一箭君二人逐之先前得者与二种物答曰善遂引弓放箭二人争走小儿取帽着靴捉杖直入海中至龙所脱帽令龙女见女人多欲遂与小儿持一饼金还至外国其王遣迎敕女独入女便前进小儿着隐形帽随女而入女X见王丑以金掷王额破命终小儿脱帽共女上殿高声唱言我应为王女为王后霸王天下三尸鬼三尸非佛经所出应机对问未免随俗亦一期之言然所谓三尸者出道家守庚申事见酉阳录今据譬喻经失姦鬼者正指海边二鬼也今言三尸盖风穴属类之失如五顶双眸之类是也随缘不变佛䭾䟦陀罗此云觉贤出生天竺少受业于大禅师佛大先通解经论应秦僧智严之请来长安从罗什之游贤守静不与众同后语弟子云我昨见本乡五舶俱发而弟子传告外人关中僧石道恒等咸谓显异惑众于律有违理不同止宜可时去贤曰我身随缘去流甚易遂与弟子慧观等别长安东迈神志从容初无异色东林慧远久服风名倾盖若旧乃请出禅数诸经因盘桓庐阜盖随缘而住也䂮音略炙輠胡瓦切毂头转貌炙脂輠也扈㵎上音户夏后同姓所封战于甘者在鄠有扈谷甘亭鄠音户摇鞅于两切颈靻也靻音怛柔革也刷黄犍上数滑切刮也下居言切犗牛也犗音戒目瞪丈证切直视貌口呿丘伽切张口貌殢当作泥乃计切滞也殢音第极也非义常用当作当体见广灯X赏劳郎到切尉也自恣十诵律云好恶相教以三语自恣钞云九旬之内人多迷己不自见过理宜仰凭清众垂慈垂诲纵宣己罪恣僧举过内彰无私隐外显有殳疵身口託于它人故曰自恣三语者谓见闻疑香刍根本百一羯磨云受随意比丘应行生茅与僧伽为座诸比丘并于草上坐又因果经云一切如来成无上道以草为座故吉祥童子施软草于世尊随意即自恣也金钖根本杂事云比丘乞食深入长者房遂招讥谤比丘白佛佛云可作声警觉彼即呵呵作声喧闹复招讥毁佛制不听遂拳打门家人怪问何故打破我门默尔无对佛言应作钖杖苾蒭不解佛言杖头安镮圆如醆口安小镮子摇动作声而为警觉动可二三无人问时即须行去措口音醋置也劒梁当作劒良膊当作髆音博肩甲也䦆头边佛日行脚时到夹山夹山一日普请次维那命日送茶日云某为佛法来不为送茶来那云和上令请上座日云和上即得日乃将茶去作务处见夹山遂撼茶椀作声山不顾日云酉康茶三五椀意在䦆头边山云缾有倾茶势蓝中几箇瓯日云缾有倾茶势蓝中无一瓯便倾茶大众俱以目X视之日云大众鹤望乞师一言山云路逢死蛇莫打杀无底蓝子盛将来日云手执夜明符几箇知天晓山召大众巳有人也归去来乃住普请东堂晋却诜辽迁雍州剌史帝于东堂会送问诜曰卿自以为何如诜对曰百举贤良对䇿为天下第一犹桂林之一枝崑山之片玉帝笑之亡羊见怀禅师后录千猱当作㺜奴刀切恶犬长毛也猱猴也非义啀音崖犬鬬貌毗耶城见雪窦颂古室望龙牀丛林引唐太宗还魂事以传诸学者然意或似之而唐帝纪不载此盖风穴信之于廛谈作此句语殊不稽也如华岳三峯坐朝不问等语亦尔前来事一本作前来使景影律云量影集众知时之法凡有七种集法一量影二破竹作声三作烟四吹视五打皷六打楗椎七喝时到量影者以一尺木至日中竖之记其影以量之计天寸定时景之短长也尼干梵语此言不系谓无所系着也地狱应収应収当作难收见它本鬬胜东汉永平十四年正月一日五岳诸山道士褚善信等朝正之次自相命曰天子弃我道法远求胡教因朝集可以表抗之遂上表乞比较优劣X如其有胜乞除虗妄敕遣尚书令宋庠引入长乐宫以今月十五日可集白马寺道士等便置三坛各賷灵宝真文等五百九卷于东坛茅成子老子等二百三十五卷置中坛帝御行殿在寺南门佛舍利经像置于道西十五日斋讫道士以柴荻和沈檀为炬泣曰今胡神乱夏人主信邪以火取验得辨真伪便纵火焚经经从火化悉成灰烬时佛舍利光明五色直上映蔽日光摩腾法师涌身高飞坐卧空中广现神变又说出家功德其福最高司空刘峻与诸官士庶千余人出家道士吕惠通等六百二十人出家见汉法本内传泼墨望清皆处也经传无文百体汗流当作霡霂汗流见传灯袈裟盖面大集地藏十轮经云过去有国名般遮罗王号胜军统领彼国时彼有一大山丘圹所名朅蓝婆甚可怖畏药叉罗剎多住其中若有入者心惊毛竖时国有人罪应合死王敕典狱系缚五处送朅蓝婆大丘圹所令诸恶鬼食噉其身罪人闻巳为护命故即剃须发求覔迦沙遇得一片自系其颈时典狱者如王所敕送丘圹中至于夜分有大罗剎母名刀劒眼与五千眷属来入冢间罪人遥见身心惊悚时罗剎母见有此人被缚五处剃除须发片赤迦沙系其颈下即便右遶尊重顶礼合掌恭敬而说颂言人自可安慰我终不害汝X见剃发染衣令我忆念佛朅丘竭切伯乐李伯乐字孙阳善相马行至虞之山坂有盐车亦至有一龙马而人不识用驾盐车遥见伯乐乃嘶伯乐以坐下马易之日行千里白牛无角谓马也普曜经云时净居天王及欲界诸天充满虗空即共同声白太子言内外眷属悉皆昏卧今者正是出家之时尔时太子即往车匿所以天力故车匿自觉而语之言汝可与我牵楗陟来车匿闻巳举身战怖云何于此后夜之中而忽索马欲何所之太子言我欲为一切众生降伏烦恼结贼故汝不应违我于是诸天捧马四足并接车匿释提桓执盖随从至彼䟦伽仙人苦行林中即便下马遣车匿而还嚬蹙上当作颦音频颦亦蹙也下子六切通促也下和见祖英上无为华严疏主云为作也作即生灭寂寞沖虗湛然常住无彼造作故名无为又瑜伽云无生灭不系属因缘是名无为又智论云无得故名曰无为又净名云不堕数故签土当作鐱臿也签宠也王子宝刀涅槃云譬如二人共为亲友一者王子一是贫贱如是二人互相往返是时贫子见是王子有一好刀净妙第一心中贪着王子后时捉持是刀逃至它国于是贫人后于它家寄卧止宿即X于眼中䆿语刀刀傍人闻巳収至王所时王问言汝言刀者何处得邪是人具以上事答王王今设使屠割臣身分张手足欲得刀者实不可得臣与王子素为亲厚先与一处虽曾眼见乃至不敢以手掁触况当故取王复问言卿见刀时相貌何如类答言大王臣所见如羊角王闻是巳欣然而笑语言汝今随意所至莫生忧怖我库藏中都无是刀性亿音喿苏到切情性踈貌隙骸绮戟切盖面帛吴越春秋吴王夫差死曰羞见子胥以巾覆面今人谓之面巾犹吴王始也夫音扶差楚宜切见颜师古音义荷项下可切儋也唱棒当作喝棒见广灯涂户阃尔时世尊行至罗阅城毕陵伽婆蹉在此城中住而多有所识亦多徒众大得供养酥油生酥蜜石蜜与诸弟子弟子得便受之积聚藏举满大瓮君持扈中攩中大钵小钵或络囊中摝水囊中或着橛土或象牙曲钩上或窻牖间处处悬举溢出流漫房舍臭秽时诸长者来入房看皆悉讥嫌比丘白佛佛集徒众方便呵责自今巳去制诸比丘有病残药酥油生酥蜜石蜜齐七日得服若过者尼萨耆波逸提彼比丘所有过七日者酥油X涂户响若石蜜与守园人攩它郎切木桶也食蜜食蜜当作石蜜善见律云甘蔗糟坚强如石是名石蜜也守垣当作守园谓守佛寺者西天以佛寺为僧伽蓝园垣墻也非义指月见雪窦瀑泉话月汨罗汨莫壁切水名在长沙罗县故曰汨罗史记屈原字平仕楚为三闾大夫上官靳尚谮毁于王流于江南楚王终不见省遂赴汨渊而死屈九勿切靳居觐切瞶人上当从耳作聩五怪切䏊也盟津当作孟津书泰誓文王卒武王观兵孟津在洛北都道所凑故以为津爆北教切火裂也离微见祖英上鞭尸楚平王杀忠臣伍奢并子伍尚奢之子员字子胥勇而且智逃于吴必欲复父之雠平王薨昭王立吴王克楚入郢伍子胥以不得昭王乃掘平王之墓出其尸鞭之三百左右足践其腹右手抉其目诮之曰谁使汝用谗谀之口杀我父兄岂不冤哉离洛当作篱落谓藩篱村落也无丝当作无私兕徐姉切似牛青色一角重千斤X三楚江陵为南楚吴为东楚彭城为西楚五陵汉之五陵游侠所居之地高帝长陵惠帝安陵景帝阳陵武帝茂陵昭帝平陵猪肉案头幽州盘山甞教化于市至屠肆见鬻猪肉者谓屠人曰精底割一斤来屠人释刀而对曰那箇是不精底师于言下有省后出弟子普化云文殊仗劒五百菩萨得宿命智知亿多劫所作重罪以忧悔故不证无生时文殊师利知其念巳于大众中把刀害佛佛言若欲害我为善害我文殊白佛云何名为若欲害我为善害我佛因广说一切诸法皆如幻化若能如是是善害我菩萨由是照知宿罪皆如幻化得无生忍五百菩萨异口同音而说偈言文殊大智士深达法源底自手握利劒持逼如来身如剑佛亦尔一相无有二无相无所生是中云何杀见宝积百五打西禅镇州宝寿上堂次有思明上座问踏破化城来时如何寿云不斩死汉明曰斩寿便打明连道斩数声寿随打数棒寿复云者师僧将赤肉抵它干棒着甚么死急便下座时有一僧曰适来问话僧从大觉处来有一同参僧亦在者里见解一般若要巳后人委悉和上法道须是趂出者二僧始得若不趂出恐巳后难得人承嗣和上寿即趂出报事僧思明住汝州西禅法嗣宝寿拈羊角即涅槃王子宝刀缘X思大宝志传语与思大云何不下山教化众生目视云汉作甚么思云三世诸佛被我一口吞尽有何众生可度噼析将去噼析当作䌟纟析音壁钖博雅云极也一曰欲死貌远浮山九带作踣跳入虎㵎折脚上渔船礼天王丛林多指南阳国师礼天王非也甞于经传见之如本行经太子生巳西国之法合礼天神其名摩䤈首罗其神极恶而复有灵抱太子至其神所神自离座下阶先礼太子神曰此是大圣太子不应礼余受礼头破七分又不拜王论有五戒信士见神不礼王曰何为不礼曰恐损神故王曰但礼信士乃礼其神形仪粉碎又迦昵色迦王受佛五戒曾神祠中礼其神像自倒后守神者作佛形像在神冠中王礼不倒怪而问之曰冠中有佛像王大喜知佛最胜而恕之又感通录云唐蜀川释宝琼出家正素读诵大品本色连比什邡并是米族初不奉佛沙门不入其乡故老人女妇不识者众琼思拔济待其会众便往赴之不礼而坐道党咸曰不礼天尊非沙门也琼曰邪正道殊所奉各异天尚礼我我何得礼老君乎众议纷纭琼曰吾若下礼必贻辱也即礼一拜道像速座动摇不安又礼一拜反倒狼借在地遂合众礼琼一时回信予徧览诸缘乃知志信奉佛者不应X礼神礼之非神所利详读南阳广录而无此缘置问者指为国师盖看阅之不审也童子戏此问相传谓当年风穴浴下普请次僧以手巾绾髽角髻顶之戏为调笑师见之不言而去翌日学者遂成斯问又如风穴因有怒色遂置金刚被𦏰羊角触之问又云既是大人相为甚么不具足又如作胡饼次有勐焰红炉捞出月之句似此之缘颇多然皆丛林口传固难攷信设不引缘亦自不伤旨意第因众中有此商量遂使晚辈世谛流布习以为常一旦似有不平之气輙于人天广众之前唯恃无明公然讥剌如此操心自它何益但增薄俗诬谤诚所谓虽是善因而招恶果不亦悲乎予甞读大毗婆沙论问何故名法供养法供养是何义答能为缘义是供养义此以法为初故名法供养若为饶益故为它说法它闻法巳生未曾有善巧觉慧如是名施亦名供养或闻者不信但名为施不名供养若为损害故说讥剌它法它闻是巳住正忆念懽喜忍受不数其过生未曾有觉慧此虽非施而名供养若为损害故说讥剌它法它闻是巳发恚恨心此不名施亦非供养愚详观论意而学者心不在道合尘背觉辄扬家丑自它何益岂不慎乎岂不慎乎铁楔迸开莎底比丘营澡浴事为众破薪有大黑蛇从朽木孔出螫彼苾刍右足拇指阿难白佛佛X为说孔雀王呪而愈熊耳见祖英印客当作弔客见广灯白龟当作盲龟盲龟事见云门录上唤觉音教俱舍论云时一王者令人賷金远买智慧使者奉命无处不至后因至一树下有人问之何来曰买智曰我有索金卖之使者与金但得一偈云谛察审思唯慎勿卒行非如今无用处还当有使时使得偈归奉于王王在处书窻复自常念后公主患𤹡着男子衣在宫帏中与母同寝王入忽见索劒欲杀唤觉方知犹智慧故劒客见雪窦后录要断却当作须断却断杜管切绝也见传灯赤眉见怀禅师前录变豹圣人虎别其文炳也君子豹别其文蔚也辨人狸别其文萃也狸变则豹豹变则虎见杨子咆哮当作跑虓上音庖蹴也下虗交切鸣也曾参鲁有与曾参同姓名者而杀人或以告其母母不信织如故如是告之者三母投抒而惊起悞知音当作勿知音见传灯央掘具云央崛摩罗此飜云指鬘贤愚经云波斯匿王辅相家生一男端正有力可敌千人字曰无恼从学于婆罗门受请三月唯妇在室其妇不贞意欲无恼作不净行无恼志固不从其妇惭愧反X加诬谤婆罗门适归妇即垂泣告诉自汝去后无恼每见侵犯我适不从拽裂我衣坏我身首婆罗门曰辅相之子难以治之当设异谋乃谓无恼曰汝若于七日之中斩千人手去十取一指凡得百指以为鬘餝尔时梵天便自来下命终定生梵天遂作呪语竖刀在地恶心即生得人便杀至七日中得九十九指唯少一人求覔不得时母持食与之辄欲杀母尔时世尊遥见化作比丘行于彼边遂舍母趣是比丘佛见其来徐行舍去指鬘极力走不能及即便唤言小住佛云我常自住但汝不住指鬘复曰云何汝住我不住邪佛言我诸根寂定而得自在汝从恶师变易汝心不得定住闻是语巳心开意悟归投如来即为现身说法出家证果万回憨释万回俗姓张氏虢州阌乡人也年尚弱龄白痴不语父母哀其浊气为邻里女童所侮终无相竞之态口自称万回因尔成名十岁时见兄戍辽阳久无消息父母忧之为设斋祷祈回忽白曰兄极易知尔奚用忧之因僧斋时回别母出门而去际晚万回执兄书与母母问其所以并无酬对自虢州阌乡往辽阳来去一万余里其兄它日归备言其日与回言话取饼饭共食而去父母大惊异人皆改观声闻朝廷中宗诏见颇加崇重神龙二年敕别度回一人赐号法云公外人莫可得X见颇有神异仍赐绵绣衣服宫人供侍焉师所制偈颂流落人闻罕有得者宗镜录甞引一偈云黑白两忘开佛眼不系一法出莲丛真空不坏灵智性妙用恒常无作功圣智本来成佛道寂光非照自圆通憨唿谈切痴也阌音文酋帅上自秋切长也纳璧见祖英牵羊曲彔见当作曲䟿音录行且恭也彔见笑视也非义吠尧史记夫跖之犬可使吠尧尧非不仁犬吠非其主也祁寒上音耆大也所谓冬祁寒小人怨咨悬头剌股孙敬字文宝常闭户读书睡则以绳系头悬之梁上甞入市市人见之皆曰闭户先生帝特征不就见先贤传苏秦洛阳人与魏张仪师鬼谷先生读书至睡引锥自剌其股血流至踝后为六国相见战国策隋高僧智舜专习道观不务有缘妄心卒起不可禁者即剌股流血或抱石巡塔须臾不逸其虑也故髀上剌处斑駮如铺锦见慧皎传囓镞正作啮倪结切噬也隋末有督君谟者善闭目而射志其目则中目志其口则中口有王灵智者学射于谟以为曲尽其妙欲射杀谟独擅其美谟执一短刀箭来辄截之唯有一失谟张口承之遂啮其镝笑曰汝学射三年吾未教汝啮镞之法X见太平广记镝音的箭镞也鹰俊当作鹰隼见传灯孟浪犹率裕也鸱枭上称脂切前刖也下坚尧切不孝鸟也鬼勿当作鬼物见它本鞭狐狐妖兽也为鬼所乘见说文目首上音浇倒首也贾字说此断首倒悬目侍中󱖊人见祖英上鞭征当作边征见广灯佩𢹂当作佩觽音隳说文锐耑可以解结诗芃兰章童子佩觽说者曰觽所以解结成人之佩也人君治成人之事虽童子犹佩觽早成其德弱冠音贯冠束也男子二十曰弱冠金星即西方长庚星也天文志曰长庚广如一匹布着天此星见即兵起扃鐍上古萤切户外闭关下古穴切环有舌也断臂圭峯密师门人太恭从师闻法断臂酬恩丛林或指二祖少林之缘盖不明问答之意二祖岂求明差别之智者哉路布当作露布不封诏表曰露布振铃西域记云印土旃茶罗名为恶人如此方魁脍与人别居若入城市则振铃以自异人则识而避之不相唐突大鄙周礼四里为酇五酇为鄙鄙小国也大鄙为X言王城也旃茶罗茶音涂或云旃陀罗此云杀者又云严炽又云恭恶人又云恶杀成佛无疑上生经云尔时优波离从座而起而白佛言世尊往昔于毗尼中及诸经藏说阿逸多次当作佛此阿逸多具凡夫身未断诸漏此人命终当生何处其人今者虽复出家不修禅定不断烦恼佛记此人成佛无疑此人命终生何国土佛告优婆离谛听谛听善思念之此人从今十二年后定生兜率陀云夜生光当作黑生光见传灯广额见池阳问拂石仙衣见雪窦颂古劫石懡㦬上当作懡毋果切下郎可切懡㦬惭也麈之庾切见雪窦颂古麈鹿无憀音寮赖也佉罗骞䭾此云吼如雷四阿修罗王之一身长二万八千里九头千眼口中出火有九百九十九手八脚立于海中水但至齐手擎日月摩扪干坤鵶鸟噪梁太尉司马齐殷之出镇辞宝志志𦘕一树上有鸟初不甚晓后殷之果有急上树追者见树有乌噪巳为无人遂得免见志公传翳消闻翳消闻后好日闻当作翳根消后好沽闻盖见它本X磨寸金当作无十金马嵬唐天宝中范阳节度使安禄山大立边功上深宠之禄山来朝帝令贵妃杨大真姉妹结为兄弟禄山母事贵妃及禄山叛露檄数杨国忠之罪河北盗起玄宗欲亲征以皇太子为天下兵马元帅监抚军国事国忠大惧诸杨聚哭贵妃衔土陈请帝遂不行内禅及潼关失守从幸至马嵬禁军大将陈玄礼密启太子诛国忠父子既而四军不散玄宗遣力士宣问对曰贼本尚在盖指贵妃也力士复奏帝不获巳与妃决遂缢死于佛室时年三十八瘗于驿左道灵龟曳尾庄子钓于濮水楚王使二大夫往召焉曰愿以境内累矣庄子曰楚有神龟死巳三千岁矣王巾笥藏之庙堂之上此龟者宁其死为留骨而贵乎宁其生曳尾于涂中乎二大夫曰宁生而洩尾于涂中庄子曰往矣吾将曳尾于涂中矣濮音卜借借上音积下子夜切假也汤汤上吐郎切下它浪切热水灼也漏网西汉云汉兴之初虽有约法三章网漏失吞舟之鱼颜师古曰言法网疏阔失吞舟之大鱼也能揣骨此缘多引归宗揣骨事予甞检禅门诸录并宋高僧传皆不载止言师目有重瞳遂将药手桉摩致目眦俱赤世号赤眼归宗焉今风穴辄取X此以对机后学传之愈误然人之贫贱贵富莫非定业所主岂有心而能谢之乎寒食荆楚岁时记云冬至节一百五日即有疾风甚雨谓之寒食蒲鞭东汉刘宽字文饶弘农华阴人也延熹八年征拜尚书令迁南阳太守典历三郡温仁多恕虽在仓卒未甞疾言遽色常以谓齐之以刑民免而无耻吏人有过但以蒲鞭罚之示辱而巳宽甞行有人失牛者乃就宽车中认之宽无所言下驾步归有顷认者得牛而送还叩头谢曰慙负长者随所刑罪宽曰物有相类事容脱误幸劳见归何为谢之州里伏其不校甞坐客遣苍头市酒迁久大醉而还客不堪之骂曰畜产宽须臾遣人视奴疑必自杀顾左右曰此人也骂之畜产辱孰甚焉吾故惧其死也夫人欲试宽令恚伺当朝会装严巳不使侍婢奉肉羮飜污朝衣婢遽収之宽神色不异乃徐言曰羮烂汝手乎校犹报也迁久犹良久也劒岭志公桉僧传宝志齐建元中稍见异迹武帝延入后堂居之既而景阳山犹有一志与七僧俱帝怒遣推检失所在问吏云志久在后堂自后凡遇出即以墨涂其身而记云此言景阳山不言劒岭也张骞即汉之博望侯也乘槎至天河见祖英灵槎X斩龙头广灯作斩船头然二者皆无所出恐传者之妄秦王发问译经记云罗什译维摩经至芥纳须弥毛吞巨海姚兴阁笔曰后人信否如何什乃谓帝说不思议法姚兴信伏而书之三人者即僧肇预焉四威仪桉南阳录肃宗遇国师师起迎帝曰何必起也师曰檀越何得向四威仪内见贫道邪停毒停当作亭亭毒谓天地之气所以覆载养育苍生一即六楞严文殊偈云一根既返源六根成解脱又元依一精明分成六和合一处成休复六用皆不成无踪迹当作身土迹谢三转法轮一示相转谓示四谛法相二劝修转谓劝修行此四谛三引证转谓我巳证令信受也野马庄子曰野马也尘埃也邻虗细尘也犪鼓犪渠追切山海经云东海之内有流波之山其山有犪状如牛无角苍色一足而行声盲如雷黄帝战蚩尤以此皮为鼓声闻五百里蚌𧑐见怀禅师后录掐苦洽切爪掐也朱点责责当作窄见五家宗派录X无着问见雪窦颂古文殊对谈沤和梵云沤和俱舍罗此言方便傀儡上口猥切下落猥切又云窟此𥗬作偶人以戏喜欲舞本丧家乐也汉末始用之于喜会齐后主高纬尤所好高丽国亦有之一本作但看棚前弄傀儡抽牵都是里头人六通一身通于一剎那际身随智用周徧十方对现色身随根善应二天耳通耳根常闻十方一切诸声三天眼通眼根常见十方一切麤细等色四宿命通智随一切众生死此生彼所作业行因果悉能知之五它心通一念能知三世一切众生心念所欲六漏尽通随智徧知一切诸法而无情欲顺痴爱心侏仁二张侏与倜同张流切乖也下正作伥音张狂也那咤丛林有析骨还父析肉还母之说然于乘教无文不知依何而为此言愚未之知也罨枣当作腤枣鸟含切煑也罨乌答切网也非义聱五交切说不入也百味智论云百味有人言能以百种供养是名百味有人言饼种数五百其味有百是名百味有人言百种药草作欢喜丸是名百味有人言饭食羮饼总有百味有人言饮食种种备足故称为百味磨膏未详铠歌当作觊歌苦亥切见祖英X艨䑳音蒙伦战船也杓卜风俗抛杓以卜吉凶者谓之杓卜蟾语当作讝音詹寐语也菽麦上式竹切豆也盲枷音茄柫也早二三当作恰二三问那堪当作问那憨𧪹正作諕与谑同唿讶切诳也隽当作俊才千人也或从人作儁隽粗兖切非义天然见祖英上揜耳示众僧问万法归真遂以二颂答当取示众一颂归此颂后即无示众之题并见临济宗泒集𡖦甥上正作外下音生说文谓我日男者吾谓之甥今颂谓猫为虎日男盖风俗相传酉阳杂俎云狗豺之日男遇狗辄跪如拜状亦此类也曏式亮切少时不久也荤茹上许云切臭菜也下如预切菜茹也阙疑婆孽爱罗娑孽子水草盖闽珠贺兰山下𣉜皮毬口衔羊角鳔胶粘日食三千灵巖到日别磨膏风穴作对问之句往往关涉佛经引用儒典虽然亦多委巷风俗之言今所修譌误六十余处其阙疑者六无得而详丛林或者无稽妄为臆说是由不知风穴一期对机不在乎语言文字而又不知事实谬作猥语渎乱学者是岂知X风穴者哉法眼讳文益生余杭姓鲁氏七岁从全伟禅师受业得法于罗汉琛出游至临川州牧请住崇寿江南国主闻师道誉迎入住报恩赐净慧禅师后迁住清凉至周显德五年示灭谥号大法眼禅师后因门人行言署玄觉导师请重谥大智藏大导师能仁梵云释迦此言能仁毗柰耶杂事云昔古有王名曰甘蔗生四子一名炬口二名驴耳三名象背四名足玔四子有过悉皆摈斥时四童子往诣它方至雪山侧于一河边各葺草庵以自停息夫妇婚媾各生男女时甘蔗王忆恋诸子问大臣曰我子何在左右具陈上事王曰我子能为如是事答曰彼能因此种族号为释氏玔尺绢切十二分见云门录上先漕当作先曹谓先曹山也然它录未闻以曹山为先曹中兴王室中否而再兴谓之中兴如周之宣王汉之光武唐之中宗吾道东渐遭三武之难而后复或宗匠德业降重纲领斯道使教法中兴者法眼其人矣三武者谓魏武十九年周武七年唐武一年伏膺音应胸也伏膺谓首俯伏于膺也弭绵婢切息也X式旌音精表也翰迹音汗笔也瑠璃见证道歌兰亭见祖英下纰讹上匹夷切绘欲坏貌下与譌同吴禾切水涸音鹤毗柰耶杂事云阿难陀与诸苾刍在竹林园有一苾刍名水老鹤而说颂云若人寿百岁不见水老鹤不如一日生得见水老鹤时阿难陀闻巳告彼苾刍曰汝所诵者大师不作是语然世尊作如是说若人寿百岁不了于生灭不如一日生得了于生灭彼众闻教便告其师师曰阿难老暗无力能忆持出言多忘失未必可依信汝但依我如是诵持时阿难陀覆来听察见依谬说报言子我巳告汝世尊不作是说时彼苾刍悉以师语白阿难阿难闻巳作如是言今此苾蒭我亲教授尚不听信今欲如何假令舍利子目干连摩诃迦叶波事亦同此诸大德并巳涅槃于是坐殑伽中流取灭乌马古语云三写乌成马杪冬上弥沼切梢末也谢肇谢谓晋康乐侯谢灵运肇谓后秦解空法师僧肇广心无着颂云广大第一常其心不颠倒利益深心住此乘功德满世亲论云云何广心利益如经X诸菩萨生如是心所有一切众生云何第一心利益如经我皆令入无余涅槃而灭度之云何常心利益如经如是灭度无量无边众生实无众生得灭度者何以故须菩提若菩萨有众生相即非菩萨云何不颠倒利益如经须菩提若菩萨起众生相人相寿者相则不名菩萨涅槃此云大圆寂刊定准识论说有四种涅槃一自性清净涅槃凡圣同有二有余依即出烦恼障有苦依身故三无余依身出生死苦无依故然小乘以灰身灭智为无余无余有三一烦恼余二业余三果报余大乘则以究竟宝所为无余故智论说四住地烦恼尽名有余依四无住处悲智相兼不住生死涅槃故即大乘之无余四种之中无住处涅槃也谓不住菩萨变易生死不住二乘灰断涅槃即真无住名为无余卵胎湿化天狱化生鬼通胎化人畜各四刊定难云卵生最劣云何在初通约境谓卵生必具胎湿化以缘多故约心从本谓众生本因起业业识即根本无明与本性和合能所未分混沌如卵卵即卵㲉故药师经云破无明㲉竭烦恼河无明发业生在藏识为胎受生为湿生时从无而忽有为化由是义故故为此次空有浮沈欲界六天有色四禅初禅三天二禅三天三禅三天四禅九天无色四空空无边X处识无边处无所有处非想非非想处又空识二处有想名浮无所有处非想非非想处无想为沈萨埵具云菩提萨埵摩诃萨埵有三释一菩提是所求佛果萨埵是所化众生即悲智所缘之境从境立名二菩提是所求之果萨埵是能求之人能所合故故名菩萨三萨埵此云勇勐谓于大菩提勇勐求故晶子盈切光也火聚智论偈若人见般若是则为被缚若不见般若则亦名被缚若人见般若是则得解脱若不见般若则亦得解脱般若波罗蜜譬如大火焰四边不可取无取亦不取后得见祖英下我人四相执取自体为我计我展转趣于余趣为人计我盛衰苦乐种种变异相续为众生计我一报命根不断而住为寿者羁笼上居宜切马络头也方丈今以禅林正寝为方丈盖取则毗耶离城维摩之室以一丈之室能容三万二千师子之座有不可思议之妙事故也唐王玄䇿为使西域过其居以手版纵横量之得十笏因以为名铭音冥述其功美使可称名也又志也图厚公久方丈之居非私居也故其图可久居其X地者非一人故其处可厚小隐晋王康琚反招隐诗曰小隐隐陵薮大隐隐朝市伯夷窜首阳老耼伏柱史大昬老氏云俗人昭昭我独若昬说者曰物我兼忘不生分别故若昬窈霭上于兆切下于盖切云貌孱颜上士山切不齐也见西汉注心识顺正理论云心意识三体虽是一而训词寻义类有异也谓集起故名心思量故名意了别故名识成办皮苋切具也六相金师子云师子是总相五根差别是别相共一缘起是同相眼耳各不相知是异相诸根共会是成相诸缘各住自位是坏相显法界中无孤单法随举一法具此六相缘起集成各无自性一一相中含无尽相一一法中具无尽法也又颂云总则举体不分别则诸缘各别同则诸缘和合异则功用各异成则互徧相资坏则各住自位身中定见池阳正受三昧喽啰上郎侯切下良何切方言犹点慧也措大仓故切置也言措置天下之大者和君当作报君见它本冬冬鼓京师街衢置鼓于小楼上以警昬晓本朝太宗时张公洎制坊名列牌于楼上按唐司马周X始建议置冬冬鼓唯两京有之后北都亦有冬冬鼓是则京都之制也近不作街鼓之声金吾职废矣见春明集冬徒冬切宿音秀列星也六街十道志曰长安有六街九陌九市以致九州人故法眼以金陵为京阙名其康衢为六街也即处音杵居也芰荷上奇寄切菱也荷莲花叶也瀑布步水切悬水飞泉也鵰鼠当作貂鼠丁聊切大而黄黑出胡丁零国十九应身谓宝志即观音应化为十九者正指法华普门品应以佛身得度者等一十九身也拱宸音辰当作拱辰论语譬如北辰居其所而众星拱之攒眉远法师结白莲社甞以书召陶渊明陶曰弟子性嗜酒法师若许饮即往矣远许之遂造焉远因勉入社陶攒眉而去见庐阜杂纪译之王制曰五方之民言语不通嗜欲不同达其志通其欲东方曰寄南方曰象西方曰狄鞮北方曰译郑玄云皆俗间之名依其事类尔鞮之言知也吴兴法师云今通西言而为译者盖汉世多事北方而译官兼善西语故摩腾始至而译四十二章经焉复加之以飜者宋僧传云如飜锦绮背面俱花但其花有左右尔由是飜译二名存焉鞮音X提鼓仪南山钞云寻常集众之法生椎之始必渐发声渐希渐大乃至声尽方打一通如是至三名为三下佛在世时但有三下故五分云打三通也后因它请方有长打其生起长打之初亦同三下中间四椎声尽方折如是渐渐敛椎渐概渐小乃至微末方复生椎同前三下概音冀稠也眚病所景切目病也现当作见形练切显也现玉光也吾释氏之书往往多以此字为显见之字虽欲音唿之便而意义全乖学者宜识之瞥起匹篾切过目也升天堂正法念处经云若持戒心念天乐者斯人污净戒如杂毒水以天乐无常寿尽必退当受大苦是故当求涅盘窈鸟皎切深也变影缘如丛林说者多引杂譬经云夫妇二人向蒲桃酒瓮内欲取酒夫妻两人云见人影二人相妬谓瓮内藏人二人相打至死不休时有道人为打破瓮酒尽了无二人意解知影怀愧佛以为喻者譬三界人不识五阴四大苦空身有三毒生死不绝窃观法眼命题即与此说悬殊详读唯识论偈即符清凉所立题意故唯识颂云现前立少物谓是唯识性以有所得故非实住唯识又颂曰菩X萨于定慧观影唯是心义想既灭除审观唯自性如是住内心知所取非有次能取亦无后触无所得学者宜细思颂意当晓如如之旨呪咀毒药上职救切祝也下庄助切谓使人行事阻限于言法华观音普门品重颂什公不译诸师皆谓梵本中有剕谿云此亦未测什公深意续高僧传云偈是阇那掘多所译智者出时此偈未行感通传韦将军云什师位阶入地深明佛理善会秦言飜译法华尚遗普门之偈礼法师义疏云凡呪毒药乃用鬼法欲害于人前人邪念方受其害若能正念还着本人譬喻经中有清信士初持五戒后时衰老多有废忘尔时山中有渴梵志从其乞饮田家事忙不暇看之遂恨而去梵志能起尸使鬼召得杀人敕曰彼辱我往杀之山中有罗汉知往诣田家语言汝今夜早然灯勤三自归口诵守口身莫犯偈慈念众生可得安隐其人如教通晓念佛诵戒鬼至晓求其微尤无能害鬼神之法人令其杀即便欲杀但彼有不可杀之德法当却杀其使鬼者其鬼乃恚欲害梵志罗汉蔽之令鬼不见田家悟道梵志得活辅行引云正是观音经还着于本人之文朝烟上知遥切旦也从缁侧持切黑色缯也谓释氏之服饰也僧传谓僧慧玄畅皆黑衣之杰X乞与上音气亦与也汪汪乌光切深广貌𠆴正作企止与閙同扰也女教切卸腕上四夜切舍车解马也下乌贯切腕握也求戒五百问经云出家者王法父母不听为得戒否答云不得五分云一切残疾恶状貌毁辱佛法者皆不得度出家三千威仪经云出家行有终始上中下三业下者以十戒为本尽形寿受持虽舍家缘执作与俗人等中者应舍作务具受八万四千向道因缘身口意业未能具足清净心结犹存未能出离上者根心勐利应舍结使缠缚禅定慧力心能解脱净身口意出于缘务烦恼之家永处闲静清凉之室罗睺罗此云障蔽亦云障月维摩诘经佛告罗睺罗汝行诣维摩诘问疾罗睺罗曰我不堪任诣彼问疾忆念昔时毗耶离诸长者子来诣我所稽首作礼问我言唯罗睺罗汝佛之子舍转轮王位出家为道其出家者有何等利我即如法为说出家功德之利时维摩诘来谓我言罗睺罗不应说出家功德之利所以者何无利无功德是为出家有为法者可说有利有功德夫出家者为无为法无为法中无利无功德乃至若能如是是真出家于是维摩诘语诸长者子汝等于正法中宜共出家X所以者何佛世难值诸长者子言我闻佛说父母不听不得出家维摩诘言然汝等便发阿耨多罗三藐三菩提心是即出家是即具足桉指楞严如我桉指海印发光汝暂举心尘劳先起三业摄论云菩萨戒以身口心三业为体声闻戒以身口二善业为体四摄一布施摄饶益众生故二爱语摄方便开导故三利行摄以利它行故四同事摄作业同它故马胜马胜比丘入城乞食威仪可观飞鸟为之盘旋奔马为之𩢔足惊慑质涉切失气貌殄徒典切尽也斟酌音针灼斟匀也酌盛酒行觞也名邈上弥正切目诸物也下当作貌墨觉切容也名物之形容故曰名貌弥忒上民卑切益也下惕德切疑也我生太晚道藏化胡经天尊敬佛说偈云愿採优昙花愿烧旃檀香供养于佛身稽首礼定光佛生何以晚泥洹一何早不见释迦文心中常懊恼辨正论桉西域传云老子至罽宾国见浮图自伤不及乃说偈供养对像陈情云我生何以晚佛出一何早不见释迦文心中常懊恼裴子野高僧传云晋惠帝时沙门帛远字法祖每与祭酒王浮共诤X邪正浮屡屈焉既嗔不自忍乃托西域传为化胡经以诬佛法遂行于世人无知者殃有所归致患累载幽冥录云蒱城李通死来云见道士王浮身被鏁械见沙门法祖为阎罗王讲楞伽经王浮求祖忏悔祖不肯赴孤负圣仁死方悔也因道德经昔之得一章云贵以贱为本高以下为基是以侯王自谓孤寡不谷此以其贱为本邪非乎故致数舆无舆不欲琭琭如玉落落如石天下皆谓章云我有三宝保而持之一曰慈二曰俭三曰不敢为天下先故能成器长不尚贤章云不尚贤使民不争不贵难得之货使民不盗不见可欲使心不乱是以圣人之治虗其心实其腹疏古山于切通也疏通古人之二意一信心铭云眼若不睡诸梦自除心若不异万法一如其二明洞山悟无情说法颂也大奇也大奇无情说法不思议若将耳听终难晓眼里闻声方得知谜弥计切隐语也仰山气毬见祖英气毬颂四皓见祖英商山颂禀笔锦切依也爰自上元切引也谓引辞也累稔忍甚切秋谷熟也随色摩尼圆觉譬如摩尼宝珠映于五色随方各现X驯淑上松伦切顺也下神六切善也八功德水称赞净土经云八德者轻清冷软美不臭饮时调适饮巳无患吴舆法师云清是色入不臭是香入轻冷软是触入美是味入调适无患是法入东堂见风穴南华庄子号也庄姓名周字子休生宋国睢阳蒙县师长桑公子受号南华真人越峤渠庙切山锐而高也山之别名如药山或云药峤是矣设利具云设利罗又云舍利并飜骨身起献起塔以献佛僧生天之报明矣伤薤汉田横死门人伤之遂为悲歌言人命如薤上露易晞灭也亦谓人死精魂归于蒿里故辞有二章其一曰薤上朝露何易晞明朝更复露人死一去何时归其二曰蒿里谁家地聚敛魂魄无贤愚鬼伯一何相催促人命不得久踟蹰至李延年乃分为二章薤露送王公富贵蒿里送大夫士庶使挽柩者歌之唿为挽歌世说云挽歌起于田横工部郎中严厚本云其来久矣桉左氏传云会吴子伐齐将战公孙夏命其徒歌虞殡示必死也对川见祖英逝水榑桑音符说文云神木也日所出褭褭当作袅袅乃了切袅妍也杜诗所谓隔户杨X花弱袅袅褭騕褭马名非义虬龙上渠幽切龙属一曰龙子有角者一嵋音眉山嵋如山颜山腰之类是矣城隍音皇说文城池也有水曰池无水曰隍龙安都监都监南唐僧徒职事之称一沤木平善导初参洛浦问一沤未发巳前如何辨其水脉浦云移舟谙水势举棹别波澜导不惬意乃参龙盘语同前问盘云移舟不别水举棹即迷源洛浦本作乐普窈绝当作杳绝杳冥也故字从日在木下窈深远也非义筠箨上于伦竹青皮下音託笋皮纨素上胡官切细绢也禅宛当作禅苑吾佛始说法于鹿野苑中故名禅居为禅苑也笑我为僧正理论云为僧者完声色遵梵行也剃除须发去华竞也俯容肃质不忘敬也分卫乞食拾粪扫衣支身命也清虗恬淡顺道性也猿狖音抽鼠属善旋畦玄圭切町畦也偶窃古人古人谓南岳齐己师也宋传云师讳齐己秉节高亮气貌劣陋性躭吟咏视其名利悉若浮云初参德山后于石霜法会请知僧务颈有瘤赘时号诗囊桓旦回约自安破衲拥身枲麻缠𣍿爱乐X山水懒谒王侯有夏日草堂诗云沙泉对草堂纸帐卷空牀静是真消息吟非俗肺肠园林坐清影梅杏嚼红香谁住原西寺钟声送夕阳枲想止切麻也伽陀此云讽颂亦云不颂颂谓不颂长行故或名直颂谓直以偈说法故今儒家所谓游扬德业褒赞成功者讽颂也所谓直颂者自非心地开明达佛知见莫能为也今时辈往往谓颂不尚绮靡率尔可成殊不知难于世间诗章远甚故齐已龙牙序云其体虽诗其旨非诗者则知世间之雅颂与释氏伽陀固相万矣眠槎鉏加切枯木也白菌渠殒切地生曰菌木生曰蕈壤地汝两切柔土也黄菁博物志云天姥谓黄帝曰太阳之草名黄菁饵之可以长生八月採根九蒸九暴作果甚玵美而黄黑色今山谷皆有菁音精高座寺西域三藏吉友此云高座国王之子让国与弟出家译孔雀经善呪法谢琨为建寺故以为名城关当作城阙远墅上与切田庐也竹屦俱遇切履也鸥共乐海上之人有好鸥鸟者每旦之海上从鸥X鸟游鸥鸟之至者百数而不止其父曰吾闻鸥鸟皆从汝游取来吾玩之明日之海上鸥鸟舞而不下也说者曰心动于内形变于外禽鸟犹觉人理岂可诈也见列子菊随歌晋陶潜九月九日无酒于宅边菊丛中摘盈满把坐其侧望见白衣人乃王弘送酒即便就酌而后归龙钟当作躘蹱行不进貌莲比目维摩宝积长者偈云目净修广如青莲心净以度诸禅定久积净业称无量导众以寂故稽首楚法师云西方青莲花叶有大人目相故以莲比目也贻盈之切与也木铎论语天将以夫子为木铎说者曰木铎施政教时所振也言天将命孔子制作法度以号令于天下宽树阴本行经云太子与父王释种出野游观见世间众生极受诸苦所谓生老病死不能得离欲求寂静发遣左右悉令散巳于阎浮树下结跏趺坐谛心思惟即得初禅时净饭王须臾之间不见太子遂遣寻覔乃见太子在阎浮树下一切树影悉移唯阎浮阴悉覆太子乞食头陀善见律云乞食者三乘圣人悉皆乞食萨婆多受乞食法者一以在众因缘故多诸恼害X二以鞭打僧祇人民共相嗔恼多诸非法食不清净三以观它意色心常不安四少欲知足修四圣种受檀越请亦有过失以请因缘先麤者更令精细若少劝多若无兼味教增众馔心有希望即非久欲圣种之法常怀彼我得失之心若乞食者萧然无系意无增减又众食有尽乞食无尽佛教弟子修无尽法梵云头陀此言抖擞谓抖擞烦恼离诸滞着也仓堵上千刚切说文云谷藏也仓黄取而藏之故曰仓下董五切坦也五版为堵康衢四达谓之衢五达谓之康过午时迦留陀夷日下晡时着衣持钵入舍卫城乞食天阴夜黑厚云掣电霹雳光亘然明有一姙身妇女出外汲水电光中见迦留陀夷大惊惶怖便失声言毗舍支迦留陀夷言我是沙门非鬼妇人答言若沙门者不杀汝父不害汝母而堕我身时妇人往语十二法比丘比丘往白世尊世尊结戒若比丘过中食者波逸提毗舍支此言颠狂鬼匡阜上曲王切姓也周有匡续先生结庐于江州南障山遂易名匡山亦曰庐山下扶缶切大陆也又山无石者曰阜干闼婆城见雪窦祖英螺女英事见闽越记其略云有任氏子家贫以孝称世因钓得一巨螺中有一女子既将而归善织X布有识者曰此龙须布也倍与重价任益喜且足以养亲或曰此必龙女领下必有明珠可杀而取之何止龙布之直耶任归将谋之女遂化龙而去今闽中有螺江是也饥几匮求贵切饷献也酣胡甘切酒乐也终毫当作终豪豪侠也艶曳上以赡切下以制切好而长也馨香上唿刑切香而清远曰馨司徒大德司徒姓也汉有复姓五氏司马司功司徒司宼司空并以官为氏古沙门尚从俗姓或从师姓始道安法师以沙门从佛出家方称释氏今村俗犹以俗姓称吾侪者多矣缕褐陇主切线也纪音巳记也记实而赠曰纪隳与堕同许规切毁也玷都念切玉之内病曰瑕瑕谓体破外病曰玷玷谓色污僧伽释僧伽何国人姓何氏始至西凉府次历江淮当龙朔初年也即隷名于山阳龙兴寺初将弟子慧俨同至临淮就信义坊居人乞地下标志之言决于此处建立伽蓝遂穴土获古碑乃齐国香积寺也得金像衣叶刻普照王佛居人叹异甞卧贺䟦氏家身忽长其牀榻各三尺许次现十一X面观音形其家举族欣庆遂舍宅焉即今寺是也中宗景龙二年遣使诏赴内道场帝御法筵言谈造膝占对休咎契若合符仍褒饰其寺曰普光王寺四年示疾敕自内中往荐福寺安置三月二日俨然坐神彩犹生止瞑目尔俗龄八十三僧腊罔知帝惨悼黯然于时秽气充塞而形体宛如多见灵迹敕有司给绢三百匹俾回葬淮上令郡官祖送五月五日抵于今所帝以仰慕不忘因问万回公曰彼僧伽何人也曰观音菩萨也经不云乎应以比丘身得度者故见沙门相也见宋僧传谥应圣应圣南唐李氏谥也楚泗江此诸郡皆为属下至李景时方归世宗故李氏朝谥此伪号白虎通曰谥者何也谥之为言引也引烈行之迹也所以进劝成德使上务节也死乃谥之何言人行始终不能若一故据其始终后可知也又曰谥者别尊卑彰有德也三十二身见楞严圆通品凡三十二应异朕当作异眹忿怒上抚吻切恚也捷疾上疾叶切鬼名澄喧况元切杂也焚黄宠谥圣应之号所以焚其敕黄唐高宗上元二年诏曰诏敕施行既为永式比用白纸多有虫蠧宜令今后尚书省颁下诸司州县并用黄纸X哲后明君也关畿音祈王畿象日地方千里豪侈敞尔切奢也睟容虽遂力润泽也元良一有元良万国以贞太子之谓见礼记宝公梁传云释宝志禅师金城人姓朱氏少出家止道林寺修习禅定宋大始初忽居止无定饮食无时发长数寸徒跣执钖杖头擐翦刀尺铜鑑或挂一两尺帛数日不食无饥容时或謌吟辞如谶记天监十三年冬将卒忽告众僧令移寺金刚神像出置于外乃密谓人曰菩萨将去未及旬日而终擐古患切贯也柱天展吕切支也副君犹储君也缣缃音兼厢缣并丝缯缃浅黄也岑小山而高万籁落盖切物之有窍风声曰籁簧胡光切笙中黄也涯音宜邈不得当作貌莫角切人颜状也僧瑶瑶当作繇音遥张僧繇吴人也梁天监中为武陵王国侍郎直秘阁知尽事历右将军吴兴太守武帝以诸王在外思欲见之遣僧繇乘传写貌对之如面也张公骨气奇伟师模宏远真当世异X人见王彦远名尽记乘传若今之驿传直恋切金峯师名从志前住抚州金峯嗣曹山寂甞有僧问金杯满酉勾时如何师云金峯不胜酩酊后住金陵报恩入灭谥圆广禅师伽耶此言城云居师讳怀岳嗣云居膺为第四世号达空禅师甞有僧问如何是一丸疗万病底药师云汝患甚么尼连此云不乐着又云有金河钟虗当作钟虗当也聚也巘翠语蹇切山形似甑也㵳泬上正作寥下唿决切寥泬空貌下倣此其被平义切及也喻月如标月指示筌取鱼以筌乃兆直绍切说文云灼龟坼也鼓山师讳神晏大梁季氏子幼不茹荤闻钟梵即欣然年十五感疾梦神人与药即愈遂依卫州白鹿山受业具戒杖钖游方造雪峯峯抚而印之闽师开鼓山创禅居请扬宗旨僧问如何是包尽干坤底句师曰近前僧近前师曰钝踬杀人曰如何绍得师曰犴谿无风徒劳展掌后赐号兴圣国师峭七肖切峻也木平袁州木平山真寂禅师讳善导顶有肉髻螺X文金陵李氏慕其道待以师礼甞问如何是木平师曰不劳斤斧曰如何不劳斤斧师曰向道木平师灭后门人建塔刊石影故法眼赞之巨溟忙经切巨溟大海也缮妙上时战切治也华亭裔木平嗣龙盘文文嗣夹山会会嗣华亭船子诚挺待鼎切拔也写㲲后汉永平十年乙丑正月十五日孝明帝夜梦金人身长丈六紫磨金色顶有圆光赫奕如日来诣殿前帝惊异诏群臣问曰此为何瑞是何神人时有通事舍人傅毅及大史令蔡愔等对曰臣闻得道天竺者号之为佛不言而自信不治而不乱巍巍乎独出三界之外飞行自在人无能名焉此圣者灭后一千年外有教当被此土陛下所梦将必是乎帝即遣羽林郎秦景博士王遵等一十四人迎佛教至大月氏国果遇摩腾竺法兰以白氎𦘕释迦像并四十二章经载以白马及修多罗等教至永平十四年戊辰之岁十二月三十日摩腾达于洛阳明晨竺法兰至雕檀见池阳问优填雕像刊丘寒切削也奕奕音亦太也道与音余与欤同语终之辞X师名寻僧史师号远起梁武帝号娄约法师次隋炀帝号智顗禅师并为智者无大师二字唐中宗号万回为法云公加公一字玄宗开元中有慧日法师中宗朝得度师义净游西域回进真容梵夹赐号慈敏亦未行大师之字穆宗朝天平军节度使刘总奏乞出家赐紫衣号大觉师止师一字至懿宗朝咸通十一年十一月十四日延庆节因内谈论左街云颢赐三慧大师右街僧彻赐净光大师师号懿宗朝始也颢音皓二世五代乱离十国徧霸刘陟据广州称汉僭帝号据岭南北四十七州至大有十五年卒子玢立号二世陟更名大音俨份音彬不员俗拜当作不负俗拜负恃也一曰受贷不偿耆年渠伊切老也一曰至也至于老境又云指也谓指事于人不自执役也迥户顶切远也陂音碑潭障也凛力锦切寒也骈罗上蒲眠切交骈也永安净悟嗣福州怡山长庆稜师名怀烈住抚州永安僧问怡山亲闻一句请师为学人道师曰向后莫错举似人不确克角切谓不类也桥彴酌音横木渡水X峯峙之里切峻也和龙妙空师名守讪福州闽县人姓林氏受业于古田之寿峯嗣法于雪峰存禅师住池州和龙山寿昌院号妙空禅师甞有僧问如何是传底心师曰再三嘱你莫向人说百丈明照安禅师本新罗人参疎山仁住洪州百丈号明照禅师甞有僧问如何是和上家风师云手巾寸半布严阳尊者尊者得法于赵州谂洪州武宁县新兴人也所居常有一蛇一虎从其左右常手饲之僧问如何是佛曰土块如何是法曰地动如何是僧曰喫粥喫饭一马万物一马谓绝待也汝江在抚州袭嗣踈山仁仁嗣洞山价价嗣云巖晟晟嗣药山俨澄濬须闰切深通川也涵润胡南切水泽多也游刃庄子恢恢乎其于游刃必有余地氻潭当作泐音勒水石理也周礼石有时而泐氻水声非义泥空乃计切滞泥也俨若曲礼俨若思说者曰俨矜庄貌人之坐思貌必俨然瀛海上怡成切亦海也X淡泞下文吕切澄静也荷玉师讳光慧嗣曹山寂初住龙泉后住抚州荷玉山号玄悟大师甞有僧问机关不转请师商量师曰哑得我口么蟾虫纟下正作蜍音余法𣄢正作幢宝江切释名幢童也其貌童童然演义云如勐将幢降伏一切魔军也拘尸焚燎拘尸此云角城城有三角故以名焉涅盘云尔时世尊在拘尸那城告诸大众吾今背痛欲入涅槃即往熈连河侧娑罗双树下右脇怕然宴寂瞿那恸哭八部伤薤以至金棺从座而起高七多罗树往返空中化火三昧须臾顷间灰生四树收舍利八斛四斗燎音了同安师名常察居九江凤栖之同安院嗣九峯虔虔嗣石霜普会诸诸嗣道吾智智嗣药山俨师于药山为第五世僧问学人未晓时机请师指示师曰参差松竹凝烟薄重叠峯峦月上迟雾学当作务学杨子务学不如务求师遐憧尺容切易憧憧往来朋从尔思霰苏佃切雨雪杂貌释名曰星也雨雪相搏如星而散归宗章师名弘章嗣法归宗怀恽后继住归宗为第四世甞有僧问混然觅不得时如何师云是甚么X谁何犹如何借问也见西汉注闇投明月之珠夜光之璧以闇投人于道路众莫不按劒相眄见文选囊锥见云门寿颖瞻颙鱼容切仰也尔雅云颙颙卬卬君之德也日东即日本国也唐书日本古倭国也去京师万四千里直新罗东南在海中岛而居东西五月行南北三月行国无城郛联木为栅落以草茨屋左右小岛五十余皆自名国而臣附之其俗多女少男有文字尚浮图法其俗推髻无冠带跣以行幅巾蔽后贵者冐锦妇人衣纯色裙长腰襦结发于后元亨元年遣使贺平高丽稍习夏音恶倭名更号日本使者自言国近日所出以为名秦徐福止此为蓬莱至今子孙皆曰秦氏华夏谓中华大夏亟承上去吏切数也鸡林十洲记云鸡罗国鸡林府皆海外国名华京京大也中国之大无如京师公羊传曰京者大也师者众也天子之居必以众大之辞言之宸〦上音辰下隐岂切户牖之间谓之扆言天子之所居頳紫上丑贞切赤色谓朱紫也猬张上音谓猬张言其锋铓不可触也庐山开先开山圆智禅师讳绍宗姑苏人得法于X长庆稜结庵于虔州了山二十载国主李氏建开先道场命师主之主躬入山请宣法要僧问如何是开先境云最好是一条界破青山色如何是境中人拾枯叶煑布水师后终于所栖遂塔焉遗珦上以醉切下音向焰水阳焰如水言其幻也矗直上音畜长直貌布袋和尚居明州奉化县未详氏族自称名契此时号长汀子五代初示灭于岳林寺东廊端坐石上说偈云弥勒真弥勒分身千百亿时时示时人时人自不识偈毕怡然而化本朝谥定应大师筹盈一马庄子万物一马注马戏筹也嗅与齅同许救切鼻就臭也薝卜此云黄色花其香甚盛花似此方栀子无生忍五门禅经云于一切众生忍辱不嗔是名众生忍得众生忍者易得法忍得法忍者所谓诸法不生不灭毕竟空相能信受是法忍者是名无生忍保大即江南李景所立年号狝猴吾佛随类化身猕猴鹿马巨岳巅山雪髯如占切颊须须弥顶孤此赞断章脱孤字见古本循省犹善察也苦空谓苦空无常四谛之法X花巾结见雪窦瀑泉花巾参同契法眼作注似不相贯摄窃观上堂称提颇符石头之意今谨录之云出家人但随时及节便得寒即寒热即热欲知佛性义当观时节因缘古今方便不少不见石头和上因看肇论云会万物为己者其唯圣人乎它家便道圣人无己靡所不己有一片言语唤作参同契末上云竺土大僊心无过此语也中间也只随时说话上座今欲会万物为己者盖为大地无一法可见它又嘱云光阴莫虗度适来向上座道但随时及节便得若也移时失候便是虗度光阴非色中作色解且道色作非色解还当不当上座若与么会便是没交涉正是痴狂两头走有甚么用处上座但守分随时过好祖庭事苑卷第六祖庭事苑X卍XXX祖庭事苑卷第七睦庵编正莲华峯语录莲华峯即天台之别山韶国师示寂之地国师生处州龙泉俗姓陈氏年十五有梵僧见而异之因X劝出家具戒于信州至后唐同光中游方谒投子大同龙牙居遁踈山本仁凡五十四过皆未领旨晚谒抚州崇寿文益随众坐夏忽闻僧问如何是曹源一滴水益曰是曹源一滴水师豁然知归后游天台访智者遗踪有若旧居遂卜筑焉人皆谓之智者后身师后于般若寺开堂说法僧问橹棹俱停时如何曰庆汝平生问如何是三种病人曰恰问着问如何是古佛心曰此问不弱问如何是无忧佛曰愁杀人问如何是沙门眼曰黑似漆问绝消息时如何曰谢指示如何是绝渗漏底句曰汝口似鼻孔后吴越国王事以师礼因扣法要师志好岑寂不游聚落毕身林泉王臣高之所集禅要故以韶国师莲华峯语录为题师终于开实四年年八十二国师西域之法推重其人外内攸同邪正俱有举国归依乃彰斯号声教东渐唯北齐高僧法常齐主崇为国师国师之号自常公始陈隋之代天台智顗为陈宣隋炀菩萨戒师故时号国师唐则天朝神秀召入京师及中睿玄凡四朝皆号为国师后有慧忠肃代二朝入禁中说法亦号国师元和中敕署知玄号悟达国师若偏覇之国则蜀后主赐右街僧录光业为祐圣国师吴越称德韶为国师见赞宁僧史渐音尖流入也揣度上初委切试也下徒落切量也X纂作管切集也玄枢昌朱切本也同岐当从山作岐道也岐足多指也非义龟鑑龟所以决犹豫鑑所以辨妍蚩阿那律陀楞严经疏云阿那律陀此云无灭白饭王子以多睡故如来呵之从此精进七日不眠则失以目佛令修天眼系念在缘四大净色半头而发见障内外明闇皆瞩临三千界如观掌果故云无目能见䟦难陀龙此云贤喜与难陀龙常护摩伽陀国雨泽以时国无饥年缾沙王年设大会报龙之恩人皆欢喜从此得名为目连所降无耳而听未详缘起䟦蒲末切殑伽神女殑伽亦云恒伽此云天堂来河从无热恼池南面银象口出流入东印土主河之神是女非鼻闻香未见其缘殑其陵切骄梵钵提正云笈房钵底此云牛相故经云我有口业于过去世轻弄沙门世世生生有牛呞病呞者牛凡食后常事虗哨时人称为牛呞也异舌者未见别缘或可既为牛相即牛舌也而能辨了人所食味故云异舌知味呞音诗舜若多神此云空即主空神也无色界天亦是此类随其所主亦无色质既为风质者此约体不可见故云元无以佛力故故曰能暂见亦显有定自X在色无业色也无色界天泪下如雨正同此事摩诃迦叶得灭尽定大小俱有然修意不同谓灭六全尽七染分摩诃迦叶入鸡足山待弥勒佛俱舍即云巳入涅槃余说入定圣说虽尔若今楞严付嘱阿难故知入定涅槃俱不可测既知身在巳灭意根圆明了知不妨作用故维摩云不起灭定而现诸威仪即斯义也然上所说欲显真觉不假根尘且引六人略以为比于中有业报者有修得者有发真者修得发真正是真用业报所感以浅况深俱是不由于根而觉知无失耳腾古徒灯切传也无适都历切无适无莫谓无亲踈也音声佛事华严疏主引楞伽四云大慧非一切佛土言语说法故有国土直视不瞬口无言说名为说法乃至云有佛国土动身名说又香积世界食香饭而三昧显极乐佛国听风柯而正念成丝竹可以传心目击以之存道既语默视瞬皆说则见闻觉知尽听苟能得法契神何必要因言说况华严性海云台宝网同演妙音毛孔光明皆能说法花香云树即法界之法门剎土众生本十身之正体风幡国师上堂云古圣方便犹如河沙祖师道非风幡动仁者心动斯乃无上心印法门我辈是祖师门下客合作么生会祖师意莫道风幡不动汝X心妄动莫道不拨风幡就风幡通取莫道风幡动处是甚么有云道附物明心不须认物有云色即是空有云非风幡动应须妙会如是解会与祖师意旨有何交涉既不许如是会诸上座便合知悉若于者里彻底悟去何法门而不明百千诸佛方便一时洞了更有甚么疑情所以古人道一了千明一迷万惑上座岂是今日会得一则明日一则又不会也莫是有一分向上事难会下劣凡夫不会么如此见解设经尘劫只自劳神乏思无有是处见传灯风铃伽耶舍多初见十七祖僧伽难提时持一宝鑑趋迎于前难提问曰汝持圆鑑意欲何为舍多童子乃以偈答曰诸佛大圆鑑内外无瑕翳两人同得见心眼皆相似父母以其与难提应对有异遂使之出家难提受之携还精舍它日风撼其殿之铜铃镗然发声复问曰铃鸣乎风鸣耶答曰非风非铃我心鸣尔镗音汤舜视上当从目作瞬音舜开合目数摇也五运干凿度云夫有形者生于无形则干坤安从而生故有太易有太初有太始有太素有太极太易者未见气也太初者气之始也太始者形之始也太素者质之始也气形质具而未相离谓之浑沌浑沌即太极也运即运数也採菽氏梵云大目干连此言採菽姓也上古有仙X居山寂处常採菉豆而食因以为姓目连其母是其族也字拘律陀此树名也即无节柳树神父母无子求此树而生故以为名奔骤鉏祐切疾走㒵燥动当作躁则到切动也燥先到切干也非义鼓籥以灼切橐籥无底器也俱尸罗见祖英三尺丈六说楞严三昧智论云秦言徤相分别知诸三昧行相多少深浅如六将知诸兵力多少菩萨得是三昧诸烦恼魔及魔人无能坏者譬如转轮王兵宝将所住至处无不降伏节橾当作节峻唯谛当作唯帝按草堂沙门飞钖撰南阳国师碑云白云志高青松节峻唯帝之师亲传法印解深㒵古言崄理顺不有定门将何演顿盖叶韵而作即知节橾唯谛之误矣蟾影临天蟾虾蟆也羿妻姮娥窃不死药服之奔于月宫居焉是为蟾蜍也故今以月影为蟾影醎澹澹当作淡薄味也澹水也非义无心宝积恒河上优婆夷言所说无心欲明何义世尊告曰此法非思惟之所能知亦非思惟之所能得何以故此中心尚不可得何况心所生法以心不可得是即说名不思议处此不思议处无得无证非染非净X珂雪丘何切石次玉也亦玛瑙洁白如雪者一曰螺属该古开切备也三性贤首金师子云迷心所执计有相生以为实者谓之徧计性也不了缘生依它性也依它无性即圆成随举一法三性具矣谓师子情有名为徧计说者曰谓一切众生无始以来烦恼业习痴迷不了周徧计度心外有法颠倒取舍随情起惑自缠自缚枉受轮回师子似有名为依它说者曰谓一切众生依真起妄现似有之法妄执依心内外不实故论云依它起自性分别缘所生金性不变故名圆成说者曰圆而不减成而不增师子虽则相殊金且不坏谓与自心为缘心法方起今了缘无体依心方现无自体生是为依它无生性由二义现前乃为圆成胜义性也经云从无住本立一切法杂毒见池阳问智为杂毒佛佛授手泥洹经云佛将入灭命罗汉十万比丘授手又将左手伸向阿难罗云又将阿难罗云手授与它方化佛表嘱累故颠倒颠顶也颠倒则首不正而与草木为类海印三昧海印者真如本觉也妄尽心澄万象齐现犹如大海因风起浪若风止息海水澄清无象不现起信云无量功德藏法性真如海所以名为X海印三昧也曦光语见杜顺还源观用则波腾鼎沸全真体以运行体则镜净水澄举随缘而会寂若曦光之流彩无心而朗十方如明镜之端形不动而呈万象曦光谓日也尧命羲氏和氏掌之故以日为曦光曦或作爔或作羲一义也逝多此云师子九十六种见雪窦颂古四姓一婆罗门此云净裔又净行又梵志又舍恶法贵族慕道之种二剎帝利此云土田主王种三毗舍或云吠舍此云商贾又云坐谓坐贾也天竺多重宝货此等营求积财巨亿坐而出纳故以为名四首陀又云戌达罗此云农人亦皂隷之徒贾音古行曰商坐曰贾穆帝当作剎帝长者一称长者体具十德一姓贵二高位三大富四威勐五智深六年耆七行净八备礼九上叹十下归居士见祖英上降诞音但育也逆顺入谓入于初定从初定起入第二定从第二起入第三定从第三起入第四定从第四起入空处从空处起入识处从识处起入无所有处从无所有处起入非想非非想处从非想非非想处起X次第逆入至初静虑此皆诸佛声闻众共有之法若如来入自受用三昧超诸等持非诸声闻可能测知娑竭罗此云醎海奋迅三昧大般若五十二云师子奋迅三昧者于诸垢秽纵任弃舍如师子王自在奋迅奋迅振毛羽状忉利此云三十三即须弥顶三十三天也二谛真谛俗谛谛以审实为义八相一受胎二降生三处宫四出家五成佛六降魔七说法八涅盘括古活切至也能遘古候切遇也匡徒去王切正也世表陂矫切外也或地或与或同乱也龙华三会龙华树也其树有华华形如龙故名龙华经言当来弥勒于此树下说法度人而有三会初会先度释迦所未度者次度其余凡六十八亿人第二会六十六亿第三会六十四亿故曰龙华三会渺当作眇亡沼切小也渺水㒵非义踏寔当作踏实寔音植是也非义横生上户孟切非理而来曰横X泯迹弭尽切尽也料拣上音寮量也下与柬同分别拣之戢阻亡切歛也诘去言切问也萨婆若此云一切智懆动当作躁动懆忧心也非义云屯徒浑切聚也鹿菀当作鹿苑苑所以养禽兽菀草名非义閴尔苦息切静也空假中天台智者以龙树偈云因缘所生法我说即是空亦名为假名亦名中道义乃依一心三谛之理示三止三观甞云破一切惑莫盛乎空建一切法莫盛乎假究竟一切性莫大乎中故一空一切空无假无中无不空一假一切假无空无中无不假一中一切中无假无空无不中如摩醯首罗天之三目非纵横竝别故也楞伽此云不可到蠢动上尺尹切虫动也帝释千名或名铄羯罗或名补烂达罗或名莫伽梵或名婆䬃缚或名憍尸迦或名舍芝夫或名印达罗或名千眼或名三十三天尊见大毗婆沙论𧏙蜋𧏙正作蜣却羊切下音良推粪虫也史云如弃苏合之丸而取蜣蜋之转构取古候切成也X国师自赞谁真谁写真唯我我真不真写者你也此赞钱忠懿时康宪公写师真求师自赞见康宪文集国师真赞人天心师大地宗匠真如界内华顶峯上堂堂显见逈绝尘相一法不生河沙见量奉国军节度使钱亿赞八方珠玉集一则宗门因缘不言一节一段而言一则者盖则以制字从贝从刀贝人所宝也刀人所利也所发之语若刀之制物以有则也故人皆宝之以为终身之利焉是知谓一则者不无深意也沩山师讳灵祐生福州长谿姓赵氏出家受戒于枕州龙兴寺博究三乘徧参知识晚因百丈示火知归为百丈典座应司马头陀之相开沩山作第一世领徒四十余年终于八十三岁即唐太中七年谥大圆禅师法嗣音寺从口以言传从册以书记记而主之必有传嗣者矣宗门之嗣法犹诸侯之嗣国也列破当作裂破原梦音无究也狌狌当作山山此缘与传灯不同传灯云仰山问中邑如何得见性邑云譬如有屋屋有六窻内有一猕猴东边唤山山山山应如是六窻俱唤俱应仰山礼谢起云只如内猕猴困睡外猕猴欲与相X见如何师下绳牀执仰山手作舞云山山与汝相见了譬如蟭螟虫在蚊子眼睫上作窠向十字街头叫唤云土旷人稀相逢者少中邑即朗州也师名洪恩嗣马祖三平师名义忠福州人姓杨氏初谒石巩后答大颠住漳州三平山高安师讳本仁得旨于洞山价五代天复中居供井高安之白水院因设洞山忌齐僧问洞山还来也无师曰更下一分供养着师将顺世营斋集众焚香跏趺而坐香烟息处俨然示化五爻当作五行见传灯浮右在漳州天仙一本作仙天师嗣潭州大湖亦目大川大川有僧到来当作有江陵僧到丁行者下参见石头住字当作大字写斤斗斤斫木具也头重而柯轻用之则斗转为此技者似之且致当作且置奯唿括切剜夗合窒当作譗𧫡言无伦嵴也或作仁二荅瓜至抵铻也一曰不循理上竹狭切下知栗切沖天音虫说文云滔摇也红苋侯㵎切怨苦当作冤苦距死当作倚死倚巨绮切立也距音巨鸡距也或X作伎与也竝非义攫九缚切搏也夹山师讳善会广州岘亭廖氏子披剃于潭州龙牙山受戒学业于江陵初住京口因对话不称道吾笑以语之而悟其前非因往参华亭船子师资道契复还湖湘住澧州之夹山僧问如何是夹山境师曰猿抱子归青嶂里鸟啣花落碧巖前金陵法眼甞云我二十年作夹山境语会师山居十二载学者始螘慕至唐中和初示疾于本山谥传明大师蛱蝶上古打丁切蛱蝶粉翅有须一名胡蝶列子曰胡蝶胥也乌足之根为蛴螬其叶为胡蝶甞见园蔬其叶为蝶者三分其二为蝶矣其一尚菜于宝曰稻成蛬麦成蛱蝶蛬音拱蟋蟀也古灵师讳神赞受业于大中寺得法于海禅师因归觐得度和上以方便系悟之由是其师扣其得法之缘为召众设食命说法要师升座举百丈示众曰灵光独耀迥脱根尘体露真常不拘文字心性无染本自圆成伹离妄缘即如如佛和上于言下感悟师后住本州之古灵数载俄一日声钟召众曰汝等还识无声三昧么众无语师良久曰汝等静听莫别思量众方测然师俨然示化丹霞师讳天然幼习儒会禅客于长安道上话选佛之缘有所警发因往谒马大师既见以手托起X幞头大师顾示良久且曰石头汝师也宜造焉因抵南岳见迁复以手托幞头迁曰着槽厂去参扣三载一日应刬草之机遂剃落再谒马祖祖赐名天然唐元和初出游京洛与香山伏牛和上为莫逆之友过慧林寺适天寒烧木佛附炎人或讥之师恬不介意三年师横卧于天津桥会留守郑公出呵之不起吏问何人师徐曰无事僧留守异之因加敬慕洛下翕然归信晚思林泉结茅于南阳之丹霞山玄学云臻遂广缔构长庆末年备汤沐整衣戴笠䇿杖授屦垂一足未及地而化寿八十六谥智通一泓乌宏切水深也戽荒故切吹水器老耄音帽惽忘也春秋传曰谓老将知耄又及之嵩山安师名慧安荆州枝江人姓卫氏生于隋开皇二年终于唐景龙三年凡一百二十八岁世所谓老安国师者是矣文帝开皇十七年括天下私度僧尼师因遁于山林至唐太宗正观中谒忍祖发明心地高宗麟德年止终南山之石壁帝召之力辞入嵩少居焉自尔学者依之后应武后之诏待以师礼至中宗延入宫禁者三载既而辞归俄万回公过师握手与语侍者莫之能解后八日闭户偃卧示寂绝朕当作绝眹兆也X顽嚚五巾切愚也勔臔上弥兖切下胡典切肥也药山师名惟俨河东绛州韩氏子少从潮阳慧照师出家具戒于衡岳希橾律师晚参石头迁深明法要师生于代宗之世终于文宗之太和八年临灭之日召众曰法堂倒矣众竞至师曰汝等不会我意嗒焉示寂寿八十四谥曰弘道塔曰化城毗陵芙蓉师名大毓金陵人姓范氏幼从牛头忠禅师受业具戒于长安得马祖之法来居常州义兴之芙蓉山即宪宗之元和十三年也终于敬宗宝历二年安宗太和年谥大宝禅师塔曰楞伽毓与育同生心受施维摩诘经佛告须菩提汝行诣彼问疾曰我不堪任忆念我昔入其舍从乞食时维摩诘取我钵盛满饭谓我言唯须菩提若能于食等者诸法亦等诸法等者于食亦等如是行乞乃可取食汝得无诤三昧一切众生亦得是定其施汝者不名福田供养汝者堕三恶道与诸众魔及诸尘劳等无有异于一切众生而有怨心谤诸佛毁于法不入众数终不得灭度汝若如是乃可取食维摩诘此言净名长髭长髭旷和上在潭州攸县教招招当作诏音昭言说也渐源名仲兴即道吾典座一日随道吾弔丧扣请X误敺道吾遂往石霜乃举前语石霜曰汝不见和上道生也不道死也不道师由是领旨一日将锹子于法堂上东西往来霜曰作么曰觅先师灵骨霜曰洪波浩渺白浪滔天觅甚么灵骨曰正好着力霜曰者里鍼札不入着甚么力太原孚代云先师灵骨犹在此缘与雪窦颂古小异钦山师讳文䆳生福唐幼事杭州大慈寰中师为弟子从巖头雪峯问道诸方师独有皆于洞山价年五十七住钦山碌碌当作辘辘车声也碌石也非义巖退后云看看当作巖云退后着连后着投子师名大同舒州怀宁人也姓刘氏少从西洛满禅师出家为沙门习安那般那后谒京兆终南山无学禅师问西来密旨无学驻步少时师曰乞师垂示学曰更要第二杓恶水作么师由是领旨晚归里󳲆结茅于投子山学者如辐凑师谓众曰汝等来者里觅箇甚么我老人家气力稍劣脣口迟钝且无攒花四六新鲜语句终不说向上向下蹲坐系缚汝等师示众凡此类也唐昭宗干宁四年示寂寿九十六谥慈济大师湖州道场师名如讷得法于无学禅师结茅道场山学者依之因构禅剎杖屦存焉胡家当作胡茄见洞庭录灵云师讳志勤受业于本州之长溪访道沩山见X桃花豁然开悟求证于祐禅师晚归乡里住灵云山禅徒依焉葬熊耳当云葬龙耳盖有其缘西晋文帝闻璞郭为人相墓地遂微服观之谓主人曰此葬龙角当灭族何为葬此主人曰郭璞云此是龙耳三年当有天子至帝曰出天子耶主人曰非出天子能致天子也传灯作吕才葬虎耳亦非也吕才唐博州清平人也官至太常丞善阴阳术数甞撰卜宅篇凡七章甚祛俗执因附一二于下其六曰且人有初贱而后贵始泰而终否者子文为令尹仕三而巳展禽三黜于士师彼家墓巳定而不改此名位不常何也故知荣辱升降事关诸人而不由葬也世之人为葬巫所欺悉擗踊茶毒以期微幸由是相茔陇希官爵择日时规财利谓辰日不哭欣然而受吊谓同属不得临圹吉服避送其亲诡斁礼俗不可以法也诡过委切诈也斁音亦猒也曹山师讳本寂泉州蒲田黄氏子生于会昌之世年十九于福州灵石山出家咸通初访道于洞山一日请益洞山曰阇梨名甚师曰本寂山曰向上更道师曰不道山曰为甚不道师曰不名本寂洞山深器之密印所证及受洞山五位诠量特为丛林标准后请止抚州曹山学者云集至昭宗天复辛酉季夏月夜间问僧今是何日月对曰六月十五日师曰曹山一生到处只管九十日为一夏至X明日告寂年六十有二谥元证大师曹山即洞山之嗣子今不言洞曹言曹洞者亦犹慧远即慧持之的兄但言持远而不言远持盖由语便而无它丛林或指曹为曹溪盖不知世裔来历之远近妄自牵合迺绝知者之听四山别译阿含云一老山能坏少壮二病山能坏色力三死山能坏寿命四衰耗山能坏一切荣华富贵又问谏王经譬如四山四面合之其中物类如何能免王曰如人四大俱坏有情命可免否在须臾间不可保也秀谿在潭州传灯嗣马祖此集参见临济者误矣华严师讳休静参洞山知归留洛浦作维那甞白椎普请曰上间般柴下间鉏地第一座问圣僧作甚么师曰当堂不正坐不赴两头机先住福州东山之华严闻蚬子和上常日取虾蚬充腹夜卧于东山白马庙师异之因夜潜于庙中子方归师把住问如何是祖师西来意子答曰神前酒台盘果知其异人也师后被庄宗之诏阐化洛京僧问大悟人为甚么却迷曰破镜不重照落花难上枝晚游河朔示灭于平阳题曰京兆府华严者乃建塔葬舍利之地非当日所居盐官师讳齐安姓李氏海门人出家受具得法于大寂行道于盐官当宣宗大中年无疾而终谥悟空禅师X大珠师名慧海生建州朱氏子从越州大云寺道智出家晚参大寂寂为说求佛法因缘即于言下通悟执事六载以道智师年迈东归侍养遁迹于所居甞着顿悟入道要门论偶传于江西大寂一见称之曰越州有大珠圆明光透无所遮障由是世号大珠和上云子胡本或作湖师讳利踪生澶州姓周氏出家受具于幽州之开元寺游方得法于池阳之南泉唐文宗开成初过三衢大姓翁氏施子湖巖然师创院咸通中赐安国之额禅衲云萃甞于中夜遽唿有贼众纷至师把住一僧云维那捉得也僧曰不是某甲师曰是即是只是汝不肯承当师住山四十余载至僖宗广明元年无疾而终年八十一塔本山澶音蝉九峯师讳道䖍福州候官刘氏子访道诸方得法于石霜诸化徒于筠州之九峯后住洪州泐潭终焉谥天觉禅师塔曰圆寂功德天如一女人入于它舍颜㒵伟丽以好璎珞庄严其身主人见巳汝字何等答言我身即是功德大天我所至处能与七宝具足主人闻巳心生欢喜复于门外更有一女形㒵丑陋主人复问汝字何等答曰我字黑闇我所住处所有财宝一切衰耗主人闻巳即持利刀言汝若不去当断汝命曰汝甚愚痴汝舍中者即是我姉我常与姉进止X共居汝若驱我亦当驱彼功德天言实是我妹未曾相离我常作好彼常作恶若爱我者亦应爱彼主人即言若有如是好恶事者我俱不用各随意去见涅槃忠国师师讳慧忠得法于曹溪或问师氏族则曰姓冉鵞州鸿鹤县人晚因问僧生缘僧曰越州诸暨县师云我乡人也方知共为越人也师居南阳县白崖山党子谷四十年间分卫聚落王公慕焉奏之朝廷玄宗召居龙兴寺至肃宗召入宫事以师礼及代宗临御眷遇如初师奏请置寺于武当白岸二山即师旧隐之地也至大历十年腊月十九日右脇累足怡然长往诏谥大证禅师归葬于党子谷杉山名智坚甞与归宗南泉为方外之游皆兄弟也痒和子痒和子即如意也古谓爪杖或骨角竹木刻人手指爪具焉柄可三尺许背嵴之痒手不可及用以搔爬如人之意故以名焉观古人质朴刻指爪形后世以银铜作爪如尺许阔似云之状便抓也见杂录名义骞当作暮莫曰切急取也长沙师名景岑初住水西鹿苑为第一代既而居无定常故人唿长沙和上者即岑也后因仰山见师曝背于庭下因问人人尽有者箇只是用不得X师云恰请汝用仰云作么生用师蹋倒仰山山云直下似箇大虫自此诸方号为岑大虫寻思石头希迁礼六祖为师未受具属祖将示灭迁曰和上百年后希迁当何所依祖曰寻思去及祖顺世迁每于静处端坐寂若忘生第一座问曰汝师巳逝空坐奚为迁曰我禀遗诫故寻思尔座曰汝有师兄行思在青原汝当依焉师言甚直汝自迷尔迁遂诣静居即嗣青原之道口佉当作口呿丘伽切张口㒵黄龙师名智颙嗣前鄂州黄龙诲机禅师即玄泉之的孙巖头之远裔为黄龙第三世拖徒何切引也永明师河中府武氏子师常看华严经法眼居临川之崇寿因造焉法眼甞问虗空还具六相也无师茫然无对法眼曰子问吾与汝道师如所问眼曰空师顿然显悟遂礼拜曰子作么生会师曰空法眼然之晚为忠懿王师为建慧日永明伽蓝聚徒半千一日示众曰诸上座佛法显然因甚么却不会欲会佛法问取张三李四欲会世间法参取古佛丛林无事久立署慈化定慧应真禅师百丈师讳怀海姓王氏生福州长乐县幼学三乘乡里称之闻马祖唱道于建阳佛迹岭遂有游方之志祖一见异之马祖上堂示众以拂子倒垂手点拂柄三下珍重下座师默而有省三日后方举X似马祖祖曰吾何忧矣师为祖侍者而有卷席之缘后于洪州新吴受檀信之请住大雄山以其山之高而得百丈之名然天下禅林说法住持命僧职事立规矩以率其徒而权舆于师四方遵守洋洋日盛使其道之不废于今日者师实有力焉至唐宪宗元和九年示灭年九十五穆宗长庆初谥大智禅师中郎即东汉中郎将蔡邕野舍薪见祖英焦相妳女口当作昵乃倚切声也妳女口尓者切应声非义南泉师讳普愿生郑州新郑县王氏家得度于大隗山受戒于嵩岳学三乘教修中百门观后参马祖豁然知归一日行益马祖问桶里是甚么师曰者老汉合取口休作与么语话祖然之德宗贞元间隐于池州之南泉不下三十载文宗大和初宣城廉使陆亘慕师之道请下南泉自此道驾诸方即马祖之高弟八年腊月二十五日示寂年八十有七块五罪切陆亘字景山吴郡人官至宣歙观察使加御史大夫大和年九月先南泉数月而卒年七十一双陆博戏也如樗蒲雉卢是也骰子上音头传齿也口琶口琶正作吧音巴大口㒵赵州师讳从谂姓郝氏曹州郝乡人作沙弥时造南泉之室颕拔不群南泉待之异于流辈一日问X如何是道泉曰平常心是道师曰还可趣向否曰拟向即乖师曰不拟那知是道曰道不属知不知知是妄觉不知是无记若真达不拟之道犹如大虗廓然岂可强是非邪师既领旨却往嵩岳请戒而归晚游河朔被檀越之请唱道于赵州之观音一日真定帅王公镕访师师坐而问曰会么王曰不会师曰自小持斋身巳老见人无力下禅牀公益加敬仰至唐昭宗干宁未年仲冬二日右脇示寂谥真际大师大王即镇帅王镕也镕祖王庭凑本回鹘种族穆宗时据河朔称留后至镕封赵王唐室中兴至明宗朝为大将王德明所杀至于赤族所谓见赵州之赵王也道吾师讳圆智豫章海昏张氏子得度于乡里闻道于药山后住潭州道吾至唐文宗大和之末将欲示灭召众曰吾当西迈理无东移卒年六十七然道吾有二襄州关南道吾和上因闻巫者乐神入道甞作乐道歌一钵歌盛行于世予甞读赞宁高僧传且曰前蜀王氏伪干德初有小军吏陈公娶高中令骈诸孙女若人持不杀二十余年后在蜀为男婚娶礼须屠宰高初不欲亲戚言自己持戒行礼酒筵将何以娱宾也依违之际遂多庖割俄未浃旬得疾颇异口但慌言巳而三宿还稣述冥间之事初被黑衣使者追摄入岐府城隍庙庙神X峩冠大袖与金甲武士晤坐使者领高见神武士言语纷纭让高破戒仍扼腕骂曰吾护戒神也为汝二十年食寝不遑岂期忽起杀心顿亏戒检命虽未尽罪亦颇深须送冥司惩其故犯城隍神问高曰汝更修何善追赎过尤乎高常诵上生经其数巳多于时懵然都无记忆恐惧之间白曰诵得自在和上三伤歌道吾和上一钵歌遂合掌向神厉声而念神与武士耸耳擎拳立听颜色渐怡及卒章神皆涕泣乃谓高曰且归人间宜切营善拜辞未毕䬃然起坐备陈厥事乃知禅宗唱道歌颂明于所证法门诵之者幽显获福不可忽也师印记于道常禅师后凡示众必戴莲花笠披襕衫执简吹笛口称鲁三郎此法名道吾者也今潭州道吾因山而名焉佛桑花𠏉叶如桑花房如桐长寸余似重台莲其色浅红故得佛桑之名见酉阳难俎疎山师讳光仁参洞山有时誉晚住临川疎山迁化之日作偈曰我路碧空外白云无处闲世有无根树黄叶风送还师甞着四大等颂略华严长者论传于世洞山会中称矮师叔者是矣马大师师讳道一生汉州什仿姓马氏生而奇伟牛行虎视引舌过鼻足有轮相出家于罗汉寺受具于渝州唐玄宗开元中结侣游衡湘让和上一见而独异之然亦应般若多罗之谶所谓金鸡解X㘅一粒米供养十方罗汉僧是也又六祖谓南岳曰向后佛法从汝边去生一马驹子踏杀天下人师道行江西时人称之为马祖师自建阳之佛迹岭迁临川及灨上其游化不常至代宗大历中至洪都开元连帅路嗣恭敬受宗旨禅学辐凑说法无量至德宗贞元四年登建昌石门山谓侍者曰吾没后当託质兹地卒年八十后门人得舍利归葬于泐潭山敕谥大寂禅师王莽改郡守曰连师见西汉书灨水名音绀麻谷师名宝彻住麻谷山三角名总印住三角山凸徒结切高也石霜师讳庆诸卢陵新淦陈氏子事师于洪井之西山受具于嵩岳学毗尼法寻游方至大沩充米头一日簸精于米寮沩山曰施主物莫抛撒师应之沩山于地上拾得一粒云者箇是甚么师无语山又曰莫欺者一粒千粒万粒从者一粒生师曰未审者一粒从甚么处生山大笑归谓众曰米里有虫后得旨于道吾方年三十五值会昌沙汰託身于仁二刘阳陶家坊人不之识洞山价访而得之辟居石霜山实道吾之的嗣师居山二十年中众盈五百而长坐不卧者多矣世谓枯木众云唐僖宗光启三年示疾而终年八十有二敕谥普会大师淦古暗切X径山师名洪諲嗣沩山之道为径山第三世时石霜会中有许州全明上座尚气自若众号为明半面甞曰闻径山道行江浙门庭切似石霜若果然即为执园务不尔掀倒禅牀未晚遂先问石霜一毫等缘石霜如录对次持此语往问径山山对如所录明遂留径山执粗务者三载见径山三祖实录予甞看传灯即与此缘差异拔萃萃音悴孟子拔乎其萃出乎其类蟭螟音焦冥细虫江浦之间有么虫曰蟭螟集于蚊睫而弗相触栖宿往来而蚊未之觉以言其细也大巅本作颠未详名氏参石头迁迁问以心法言下领旨后辞往潮州隐居灵山学者慕焉予甞读韩退之与孟简书且曰潮州有一老僧号大颠颇聪明识道理因召至州郭留十数日实能外形骸以理自胜不为事物侵乱窃观韩公之言大颠趣向可尚矣水空嗣石头即大颠之兄弟也清化师讳全付生长洲之崑山幼随父作商于豫章过清平愿从出家具戒游方至仰山礼南塔光涌和上一言契理寻游庐陵安福邑宰命居应国禅林学徒甚盛名达于上赐清化之额钱氏文穆王辟云峯山别建精舍迎之居焉因以清化为名僧问如何是佛法大意师曰华表挂颈木鹤飞至X忠献王赐以椹袍固辞因改赐禅衲及纯一禅师号至晋开运间示灭寿六十六韶山师名寰普谥无畏禅师去遵近前把住它本无此四字尉迟甞读尉迟公传而且无金牙弧矢之说亦未详于何而作此言尉音郁尉迟本虏复姓宵内本作霄路雀儿本作鹊儿鲁般音班般输也玉漏当作玉耧谓耧犂也耕人用耧所以布子种禅录所谓看耧打耧正谓是也魏略曰皇甫阴为燩煌太守民不晓耕种因教民作耧犂省力过半然耧乃陆种之具南人多不识之故详出焉音楼行家上户𠜂切洛浦本作乐普师讳元安凤翔麟游谈氏子剃头受具于乡里初参翠微临济每蒙印可晚卓庵于澧阳之夹山机缘相投遂为会公高弟宴坐洛浦山未几迁朗州之苏溪道播天下如乌牙青峯皆其嗣子唐昭宗光化二年腊月二日示寂鸿门见怀禅师后录云居师讳道膺姓王氏生幽州王田出家习毗尼法既而曰大丈夫岂可桎梏于律仪也遂诣翠微问道不契闻洞山法席甚盛因造焉山问名甚么曰道膺山曰向上更道曰向上道即不名道膺山X曰与吾在云巖时祗对无异山一日问吾闻思大生倭国作王如何曰若是思大佛亦不作况国王乎洞山然之师初止三峯后开云居遂广玄化南昌钟氏尤所敬仰唐昭宗天福元年腊月二十八日示疾越明年正月三日跏趺长往谥弘觉大师倭乌禾切田厍当作田舍详见颂古㳂台盘㳂当作缘与专切因循也麢羊话中有僧云直得恁么难会此节误收也桉传灯云居传新罗僧问是甚么得与么难道居云有甚么难道曰便请和上道居曰新罗新罗此板自僧云至新罗衍二十六字同安师名常察嗣九峯䖍本作处者误矣负笈音及负书箱公文公当作攻治也莫闲闲习也婴儿女曰婴男曰儿拟跨苦化切越也精阳曰实也太阳之精有炎精阳德故曰精阳徒跨当从言作夸诧也胡人饮乳涅槃云譬如国王闇钝少智有一医师性复顽嚚而王不别厚赐俸禄疗治众病纯以乳药后有一医明晓八种术善疗众病即为王说种种医方王闻是语方知旧医愚騃无智王宣令国X中有病之人皆不听以乳为药别以众药和合而疗其后不久王复得病即命是医医占王病当用乳药王语医言汝今狂邪而言服乳汝先言毒今何言服医语王言王今不应作如是语如虫食木有成字者此虫不知是字非字智人见之终不唱言是虫解字亦不惊挫当知旧医亦复如是不别诸病悉与乳药是乳药者亦名毒害亦名甘露王闻是语即便服之病得除愈寻时宣令一切国内从今巳往当复乳药国人闻之皆生嗔恨大王今者为鬼所持为颠狂邪养由见雪窦颂古田蜗当作田书一昍乌瓜切虾蟇蜗音瓜小螺也非义夤晡上当作寅下奔孤切谓早晚也扑手当作攘臂陶渊本作陶潜名称尺证切入太庙论语子入太庙每事问或谓邹人之子知礼入太庙每事问子闻之曰是礼也斧烂当作柯烂异苑曰樵人王质入山见洞中二老人奕碁乃观之忘归俄然柯栏忘羊见祖英赤松子赫当作赫唿格切以口非人也一漾当从木作样法也漾水㒵非义抨悲萌切X洞山师讳良价生会稽郡姓俞氏幼从五洩默禅师出家请戒于嵩山徧参诸哲匠得法于云巖晟即药山之的孙唐宣宗大中之末唱道于新丰晚迁洞山大驾其道立偏正五位为当时首唱两处行道甫经十载至懿宗咸通中无疾示化学者号慕师还视而诫之曰夫出家之人心不附物方能入道今复何悲召主事作愚痴斋复留七日长往谥悟本大师一僧即纸衣道者事见广灯师良久误矣当作师云大阐提人家男女作么生救得见药山宗派录粟畬式车切大种畬田无间说当作无间歇覆船师名洪荐谥绍隆大师燕金见怀禅师前录蝃蚋上音拙蜘蛛也下音爇蚊也不𧑁正作燥音嫂干也俗作𤍜由形近之譌也𧑁书无此字一铙当作挠尼交切㧓也德山师讳宣鉴劒南人自幼出家深明经律最长于金刚般若从师俗姓周氏时谓之周金刚闻南方禅宗大兴罔测其由因散众负经南游谒龙潭信观灭烛入道翌日取经疏示众曰穷诸玄辨若一毫置于太虗竭世枢机似一滴投于巨壑遂焚X之游戏禅林道播寰宇闲居澧阳几三十载属会昌之难託身于独浮山之石室大中初被德山之命为第二世至咸通六年示疾谓弟子曰扪空追响劳汝心神梦觉觉非竟有何事言讫坐而示化即腊月三日也寿六十八谥见性大师师生于德宗贞元之末年卒于懿宗之世至会昌之难道未及行洎大中佛法重兴师巳六十七矣传道之者命若悬丝岂不然乎镜清师讳道怤永嘉陈氏子生不茹荤剃发受具问道于闽川雪峯一见而问曰汝甚处人曰不敢道是温州人峯曰恁么则一宿觉乡人邪曰只如一宿觉是甚处人峯曰尿牀鬼子好与一顿棒且放过师证道之后众所钦服皆谓小怤布衲寻被越人之命居镜清禅苑副使皮光业甞师问焉光业即日休之子也吴越国王钱氏致礼甚勤赐号顺德大师为开天龙龙𠕋二寺延之晋天福二年示灭茶毗于大慈山得骨舍利建塔于龙母之阳镜清本朝赐额曰景德者是矣成褫音池借褥也玄沙道底见雪窦瀑泉厮儿上音斯从使者也方言入声唿楒心廾树师名慧省鲁祖鲁祖教和上传灯嗣灌溪闲餧于伪切X克巳当作克负何之名克杀也非义骈部田切一拨良琴晋平公谓师旷曰寡人所好者音也愿闻之师旷不得巳援琴而鼓之一奏之有玄鹤二入集于郭门再奏之延颈而鸣舒翼而舞平公大喜起而为师旷寿见史记良筹汉高帝封功臣或谓张良未甞有战鬪功高帝曰运筹䇿帷帐中决胜千里外子房功也周下或本作周苛楚围汉王荣阳急汉王遁出去而使周苛守荣阳楚破荣阳城欲令周苛将苛骂曰若趣降汉王不然今为虏矣项羽怒烹周苛苛下可切镇县不遥第二十四板六行下少不字磉盘上苏朗切柱下石酩酊音茗鼎醉甚也凤皇凤皇山彊禅师卧龙师讳慧球生泉州之蒲田受业于龟洋参于玄沙备一日问如何是第一月玄沙曰用月作么师遂领旨朱梁开平二年玄沙示寂遗言于闽师王氏请居卧龙为第二世亦曰中塔后五年不疾而终号寂照禅师闽师甞问玄沙继师之道谁乎玄沙曰球子得巖头师讳全豁泉州何氏子剃头受具久习经律晚游丛席自余杭与雪峰钦山议参临济属济亡X由仰山参德山气类相投若合符节晚结茅于洞庭之卧龙山学者依焉遭会昌沙汰着襕衫戴席帽游诸聚落乃于洞庭之别港舣舟其下两岸置板人欲过即扣板以召师师舞桡而渡之未几牵复旧居至僖宗光启三年贼宼中原四海扰攘师端居自若俄被剚刃大叫一声而终僖宗谥清严大师剚侧吏切桚子末切香严师讳智闲生青州参道于沩山祐机缘未契往依南阳国师一日薙草于园中俄击竹作声忽悟前非遥礼沩山曰和上若为某说破何有今日因述偈略云一击忘所知更不用修持自尔长于伽陀世所称诵示灭之后谥袭灯大师有一老宿此缘宜作临济录编又不当云有一老宿夜冥符当作夜明符峭峙上七肖切下直里切崄峻也顶𩕳奴顶切顶颠也酽鱼欠切味厚也假银城霍光汉人书传无卖城易角之说盖出于委巷之剧谈禅人往往资以为口实不亦谬乎居牡当从丬作壮侧亮切大也牡莫后切非义丬音牀一朱谿朱谿谦禅师后住兜率而终X搀初衔切旁挈也忙然当作茫然平田天台平田普岸禅师生洪州得法于百丈海南游胜槩结庐于天台山四众依仰因建伽蓝号平田禅院本朝赐额曰寿昌师开山之始祖也甞示众曰神光不昧万古徽猷入此门来莫存知解又曰大道虗旷常一真心善恶莫思神清物表随缘饮啄更复何为后终于本院遗塔存焉宝寿沼和上参临济领旨更不它游住宝寿为第一世师将示寂谓门人曰汝等知我履践处否对曰和上一生长坐不卧师曰非吾眷属言讫长往世谓宝寿不渡河者即师也西堂师讳智藏䖍化廖氏子沖幼从师晚从大寂问道为马祖高弟寂付衲迦沙令学者亲近至唐德宗贞元间开堂于䖍州至宪宗元和九年四月八日示化年八十岁仰山师讳慧寂韶州浈昌县叶氏子初生颇有异蹟为童穉依番禺安和寺不语通出家年十四父母欲夺其志遂断二指以为誓因从剃落通累加接引而师无所启发年十八通卒因往谒乳源洎筠州处微吉州性空鵶山躭源皆不契至大和三年参大沩祐举性空如人在井之缘沩山召曰寂子师应妳女口山云出了也师因而有省山指令请戒于襄阳之大悲师曰慧寂平生不妄语山云你但X依沙门法师从之时年三十三矣复还沩山作直岁寻领众居郴州之王莽山既而移钖来袁居仰山众盈数百一日有梵僧负贝叶造师师问近离甚处曰早别西天师曰太迟生曰游山翫水师曰神通不无你佛法未梦见曰来此礼文殊却遇小释迦语讫隐去师住仰山神异具它传大中十三年韦宙中丞为师创洪州观音院居之咸通中归韶州之东平至中和三年二月十三日集众说偈以两手抱屈膝俨然而终归葬于仰山师行道于世蒙宠赐者三懿宗赐号知宗僖宗赐澄虗昭宗谥智通浈音贞番禺音藩禺郴丑林切龙济师名绍修嗣地藏即罗汉琛也雪峯师讳义存泉州安南曾氏子生不茹荤幼闻钟梵见华幡必动容年十七从蒲田玉㵎寺玄律师落发具戒于幽州久游丛林发明于德山至鳌山顿证唐咸通中结茅于福州之雪峯后成大伽蓝为第一世懿宗赐紫僧伽梨号真觉大师学者甚盛道行于四十余载至梁开平二年五月二日无疾而终寿八十七明招师名德谦既于罗山得旨出游婺女之智者命居第一座寻常点净师輙不受主事僧曰首座触净也不识师下牀拈起净器曰者箇是净是触主事无语即扑破晚居明招山四十余载一日问侍者世尊示灭展双足放百宝光明吾今行矣且X道放多少光侍者曰昔日鹤林今朝和上师以手拂眉曰莫孤负么复说偈奄化双峯师名敬钦生缘益州受业于峩嵋山造云门法席密承印可寻居双峯为第一世至太平兴国二年五月指日而逝证道歌永嘉大师讳玄觉俗姓戴氏龆年出家弱冠登具博通三乘练习天台止观内心明静求证于曹溪六祖祖方踞坐丈室师振钖遶座三帀卓然于前祖曰夫沙门具三千威仪八万细行大德自何方而来生大我慢师曰生死事大无常迅速祖曰何不体取无生了无速乎曰体即无生了本无速祖曰如是如是方具威仪参礼毕辞还永嘉祖曰返太速乎曰本自非动岂有速邪祖曰谁知非动曰仁者自生分别祖曰汝甚得无生之意曰无生岂有意邪祖曰无意谁当分别曰分别亦非意祖曰善哉善哉少留一宿世谓之一宿觉既归大唱其道所作证道歌泳播天下后六祖两月而亡即先天二年十月十七日也睿宗谥无相大师塔曰净光本朝淳化中诏修龛塔五阴谓色受想行识变碍曰色领纳曰受取像曰想造作曰行了知曰识亦名五蕴蕴以积聚为义阴以言其覆蔽也三毒谓贪嗔痴四解脱经云三毒感三涂嗔忿火X涂悭贪刀涂愚痴血涂阿鼻此言无间生此界者所受苦报无有间歇如来禅楞伽云禅有四种愚夫所行禅观察义禅攀缘如实禅如来禅如何如来禅谓入如来地行自觉圣智相三种乐住成辨众生不思议事是名如来禅六度一布施二持戒三忍辱四精进五禅定六智慧度以到彼岸为义万行清凉曰万法不离自心一念万法行备心不起止也知不起观也不缘万境舍也止妄不生戒也安心谛理忍也心无间断进也心体离念法也心之本觉佛也体相无人僧也六趣一地狱趣梵云泥黎此飜苦具言地狱者此趣在地之下故言地狱有八寒八热等有眷属其类无数㝡重者一日有八万四千生死二畜生趣亦云旁生披毛戴角鳞甲羽翮四足多足有足无足互相吞啖受苦无穷三饿鬼趣有福德者作山林冢庙神无福德者居不净处不得饮食常受鞭打被苦无量四阿修罗趣此飜无酒又无端正又无天或在海岸海底宫殿严饰常好鬪战怕怖无极五人趣四洲不同皆苦乐相间六天趣有二十八天不同欲界六色界十八无色界四此六趣也觉后音教寤也大千谓大千世界也一四洲为一小世界千四洲X千六欲天千梵天名一小千世界一千小千世界一千二禅天名中千界一千中千界一千三禅天名大千界机关木人大般若四百五十六云如巧工匠或彼弟子有所为故造诸机关或女或男或象马等此诸机关虽有所作而于彼事无所分别何以故机关法尔无分别故甚深般若波罗蜜多亦复如是有所为故而成立之既成立巳虽能成辨所作所说而于其中都无分别法尔无分别故摩尼珠此云无垢光又云离垢又云增长论云摩尼珠多在龙脑中有福众生自然得之亦名如意珠常出一切宝物衣服饮食随意皆得得此珠者毒不能害火不能烧或是帝释所执金刚与修罗鬪时碎落阎浮提变成此珠又云过去久远佛舍利法既灭尽变成此珠以为利益如来藏如来成就过于恒沙具解脱智不思议法说名法身世尊如是法身不离烦恼名如来藏如来藏即是如来空性之智一切声闻独觉所未曾见亦未曾得唯佛了知及能作证此如来藏空性之智复有二种谓空如来藏所谓离于不解脱智一切烦恼不空如来藏具过恒沙佛解脱智不思议法五眼智论云肉眼见近不见远见前不见后见外不见内见昼不见夜以此得故求天眼天眼见和X合因缘生假名之物不见实相所谓空无相无作无生无灭如前中后亦尔为实相故求慧眼得慧眼见众生尽灭一异相舍离诸着不受一切法智慧自内灭是名慧眼但慧眼不能度众生无所别故以是求法眼法眼令是人行是法得是道知一切众生各各方便门令得道证法眼不能徧知度众生方便道以故求佛眼佛眼无事不知覆障离密无不见知者五力谓信精进念定慧一信力信一切法从因缘生颠倒妄见心生如旋火轮如梦如幻二精进力昼夜常行精进除却五盖贪欲嗔恚睡眠掉悔疑摄护五根诸深经法欲得欲知欲行欲论三念力常一心念欲具布施持戒禅定智慧解脱欲身口意业诸法生灭住异智中常一心念四定力善取定相能生种种深定五慧力为尽苦圣智慧成就是智慧为离诸佛为涅盘以智慧观一切三界无常力者能破烦恼度众生得无生法忍是名为力又天魔外道不能沮坏故名为力涅盘此云圆寂又云圆常貌悴当作顇音萃顦顇也悴忧也非义三身谓法报化也法身毗卢遮那此云徧一切处报身卢舍那此云净满化身释迦牟尼此云能仁寂默在众生身中即寂智用寂是法身智是报身用是化身X四智前眼等五识是成所作智第六意识是妙观察智第七末那是平等性智第八阿赖耶识是大圆镜智在众生时智劣识强但名为识当佛地时智强识劣但名为智六七因中转五八果上转所谓转名而不转其体也传灯智通禅师看楞伽经约千余遍而不会三身四智遂诣曹溪谒六祖求解其义祖曰三身者清净法身汝之性也圆满报身汝之智也千百亿化身汝之行也若离本性别说三身即名有身无智若悟三身无有自性即名四智菩提听吾偈曰自性具三身发明成四智不离见闻缘超然登佛地吾今为汝说谛信永无迷莫学驰求者终日说菩提通曰四智之义可得闻乎祖曰既会三身便明四智何更问耶若离三身别谈四智此名有智无身也即此有智还成无智复说偈曰大圆镜智性清净平等性智心无病妙观察智见非功成所作智同圆镜五八六七果因转但用名言无实性若于转处不留性繁兴永处那伽定八解一有色观诸色解脱二内无色想观外诸色解脱三净解脱身作证具足住解脱四空无边处解脱五识无边处解脱六无所有处解脱七非想非非想处解脱八想受灭身作证具足住解脱六通一天眼通二天耳通三它心通四宿命通五如意通六漏尽通X善知识摩诃般若经云能说空无相无作无生无灭法及一切种智令人心入欢喜信乐是名善知识又华首经云有四法是善知识一能令人入善法中二能障碍诸不善法三能令人住于正法四常能随顺教化讪所晏切毁语也慈忍力修慈忍有十五利一谓卧安二觉安三天护四人护五眠无恶梦六寤常欢喜七水不能漂八火不能烧九刀不能伤十毒不能害十一常生善处十二镇受快乐十三正报梵世十四残报人王十五远果作佛皆慈忍之果也宗说俱通清凉云宗通自修行说通示未悟师子吼宗炳师子击象图序曰梁伯玉说沙门释僧吉云尝从天竺欲向大秦其间忽闻数十里外哮吼㰹㰹惊天怖地顷之但见百兽率走跄地之绝而四巨象虓焉而至以鼻卷泥自厚涂数尺数数喷鼻隅立俄有师子三头崩血若槛泉巨树如草偃㰹许鉴切别也跄七亮切走也虓许交切虎声忍辱仙见金刚般若歌利王缘兰若梵云阿兰若此言寂静处岑崟上鉏簪切下音吟高㒵阒苦息切静也住相布施智论三云以财宝布施是名下布施以X身布施是名中布施种种施中心不着者是为上布施瑠璃应法师云或加吠字或加毗字又言毗头梨从山为名乃远山宝也远山即须弥山也此宝青色一切宝皆不可坏亦非烟焰所能镕铸唯鬼神有通力者能破坏又言金翅鸟卵㲉神鬼得之出卖与人魏略云大秦国出赤白黑黄青绿缥红紫十种流离此盖自然之物釆泽光润踰于众玉其色不恒今俗所用皆销冶石汁加以众药灌而为之尤虗脆不坚实非真物降龙钵本行经云佛初转法轮降三迦叶于火神堂放威火灭彼火龙毒火四面一时洞然炽盛唯有如来所坐之处寂静不见火光火龙见巳渐向佛所便即踊身入佛钵中尔时世尊手擎于钵至频螺迦叶所又晋高僧涉公以符坚建元十一年长安大旱请涉呪龙俄尔龙在涉钵中雨遂告足解虎钖齐高僧稠禅师在怀州王屋山习禅间有虎闘师往以钖杖解之虎遂各去又昙询禅师因山行值二虎相闘累时不歇询乃执钖分之以身为翳语曰同居林籔计无大乖幸各分路虎仾头受命饮气而散又稠禅师磁州石刻云昔齐高欢帝时稠隐于都之西北一百二十里有桃源山定晋巖巖下有寺曰均庆其巖嵌空高以覆寺巖之中去地百许尺危构一阁以设禅榻独木为梯乃X师平日宴寂之地师一日闻㵎下虎鬬经日不巳遂往以钖解之后二虎常随师左右师因有颂书于巖壁间云本自不求名刚被名求我巗前解二虎障却第三果多引王屋者由僧传也法财法财有七一闻二信三戒四定五进六舍七惭愧龙象大毗婆沙云有大龙象以信为手以舍为牙以慧为头以念为颈于其两肩担集善法蹴蹋上子六切下敌盍切践也三乘一声闻二缘觉三菩萨乘以负载为义五性一无种性阐提二定性声闻三定性缘觉四不定性五菩萨性雪山肥腻涅槃云雪山有草名曰肥腻牛若食者纯得醍醐解何宗长庆稜和上因卷帘悟道甞有颂云大差也大差卷起帘来见天下有人问我解何宗拈起拂子噼口打集事者曰永嘉贪观白浪失却手桡长庆佛法虽无要且超今迈古法幢诸佛菩萨建立法幢犹如勐将建诸幢帜降伏一切诸魔军故如帝释幢不怖惑业以法义有所建立故帜音炽二十八代呜唿愚读证道歌止比未甞不揜卷太息永嘉游心三藏秉志四仪晚诣曹溪以求印可乃知六祖为如来正统即二十八代祖师后世讲X学辈独以二十四为然得非自昧于心证之法者乎西天记法东流脱此三字一句盖见古本永嘉集以文势推之固无疑也然证道歌十玄谈六祖坛经沩山警策虽盛传于禅林而绝无完本盖各以臆论妄自改易者多矣鑱石入木印行天下梁简文所谓烟墨不言受其驱染纸札无情任其摇襞尔诚哉菩提达磨或云达摩多罗此云道法义飜大通量正法轮轮以喻言如王宝轮运转无碍摧坏烦恼愈动愈远信住行位至于果地无不转者又毂辐辋轴体用周备所言法者轨持一切义地也栴檀林此云与乐以白檀能治热病赤檀能去风瞳皆除疾身安之药故名与乐或云此土无故不飜慈恩三藏传云秣罗炬咤国有秣剌耶山产谷崇深中有栴檀香树树类白杨其质凉冷蛇多附之至冬方蛰用之别檀也三岁哮吼涅槃云犹如野干虽学师子至百千年终不能作师子之吼若师子子三岁则能哮吼野干梵云悉迦罗此言野干亦名夜干或射干色青黄如狗群行夜鸣其声如狠又野干形小尾大能上树疑枯枝不登狐即形大疑冰不渡不能上树龙女妙经智积菩萨问文殊师利言仁者往龙宫X所化众生其数几何文殊云其数无量不可称计我于海中唯常宣说妙法华经智积问云此经微妙颇有众生修行此经速得佛否文殊师利言有娑竭罗龙王女年始八岁智慧利根能至菩提乃至众会皆见龙女忽然之间变成男子具菩萨行即往南方世界坐宝莲华成等正觉善星涅槃经云佛语善星比丘诸佛如来诚言无二善星即言如来尔时虽作是说我于是事都不生信我亦常为善星说真实法而彼绝无信受之心虽复读诵十二部经获得四禅生恶邪见作如是说无佛无法无有涅槃沙门瞿昙善知相法是故能得知它人心如来虽复谓我说法我真实谓无因果善男子汝若不信如是事者善星今者近在尼连禅河可共往问尔时如来即与迦叶往善星所善星遥见佛来见巳即生恶邪之心以恶心故生身陷入至阿鼻狱数它珍宝如人数它宝自无半钱分于法不修行多闻亦如是见华严十三蹭蹬上七邓切下唐豆切失道也骇谐楷切痴也勇施净业障经云过去久远劫众香世界无垢光如来时有比丘名曰勇施善修戒身多闻智慧颜貌端正成就第一清净妙色着衣持钵入城乞食到长者舍其家有女容貌端正见勇施巳生染爱X心若不得以为夫当自殒命欲心内结遂以成病尔时其母问女何缘而致斯病女时默然遂不饮食尔时女母密遣余女而往间言时女答言我见一比丘颜貌端正便生欲心以致斯病余女闻巳还向母说时母作计请勇施言数至我家当使此女从受经法勇施默然许可其后勇施数到其家转相亲厚数相见故便失正念即与彼女共行婬法时彼女夫见此比丘往来频数心生疑恚即设方便欲断其命勇施闻巳即以毒药持与彼女时女即以毒药和着食中敕其婢使以饭我夫夫食饭巳即便命终勇施闻巳心生大悔受行婬法又断人命咄哉恠哉我今即是地狱众生时有菩萨名鼻掬多罗语勇施言比丘莫怖我今力能施汝无畏即入宝印三昧于其身上出无量佛同声说是偈言诸法同镜像亦如水中月凡夫愚惑心分别痴恚爱勇施比丘见诸化佛神通变现于诸法中思惟选择离诸盖缠得无生忍今巳成佛在于西方去此佛土恒河沙数有国名常光佛号宝月如来懵懂上母总切下音董懵憧心乱㒵颃皮靻靻之列切柔熟皮也智论云譬如牛皮未柔不可屈折无信人亦如是譬如牛皮巳柔随用可作有信人亦如是二比丘维摩诘经佛告优波离汝行诣维摩诘问X疾言我不堪任诣彼问疾所以者何忆念我昔有二比丘犯律行以为耻不敢问佛来问我言唯优波离我等犯律诚以为耻不敢问佛愿解疑悔得免斯咎我即为其如法解说时维摩诘来谓我言唯优波离无重增此二比丘罪当直除灭勿扰其心所以者何彼罪性不在内不在外不在中间如佛所说心垢故众生垢心净故众生净心亦不在内不在外不在中间如其心然罪垢亦然诸法亦然不出于如如优波离以心相得解脱时宁有垢否我言不也维摩诘言一切众生心相无垢亦复如是其知此者是名奉律其知此者是名善解其二比丘疑悔即除发阿耨多罗三藐三菩提心波离此云近执持戒第一四事一饮食二衣服三卧具四汤药峥嵘上鉏耕切下音宏螳蜋拒辙庄子季彻谓将闾葂曰夫子之言于帝王之德犹螳蜋之怒臂以当车轶则不胜任矣说者曰用小拟大故不能任葂音免轶音辙管见古语云持蠡酌海握管窥天祖庭事苑卷第七X祖庭事苑X卍XXX祖庭事苑卷第八睦庵编正十玄谈序丛林所行十玄谈皆无序引思曩游庐阜得其序于同安影堂今录之云夫玄谈妙句逈出三乘既不混缘亦非独立当台应用如朗月以晶空转影泯机似明珠而隐海且学徒有等妙理无穷达事者稀迷源者众森罗万象物物上明或即理事双祛名言俱丧是以殷勤指月莫错端倪不迷透水之鍼可付开拳之宝略序微言以彰事理辨题目窃观十玄谈所作题目不无深旨而后人輙自删改盖由不知当时命题制作之由妄建私意良可叹也而传灯又复削去祖意转位二题所幸者后之四首不失旧目若夫不明祖意何由得造玄机果未回机安能转位此传灯之误也而又近世题目全不与颂意相符学者宜自攷之立题一心印二祖意三玄机四异尘五佛教六还乡曲七破还乡曲八回机九转位归十止位前心印达磨西来不立文字单传心印直指人心见性成佛三贤十圣华严明十住十行十回向为贤十地为圣妙觉为佛十圣者即十地圣人一欢喜二离垢三发光四焰慧五难胜六见前七远行八不动九善慧十法云涅槃云菩萨位阶十地尚不能了了X知见佛性何况声闻缘觉之人能得见邪譬如醉人欲涉远路蒙笼见道十地菩萨于如来知见少分亦复如是尚未那能丛林商搉往往谓行布差殊语言颠错殊不知作句有声律命意无渐次如断句云莫问西来及与东是也虽然愚读至此未甞无惑焉顷游京师俄于檀越刘氏书府中得故本禅录书尾有十玄谈而不见序引其第二章曰三贤固未明斯旨十圣那能达此宗予得此句涣然冰释方知后人传写之误三乘一声闻二缘觉三菩萨次第演佛初成道三七日思惟巳便往仙苑及诸住处十二年间说诸有为法缘生无我然犹未说然无我理名初时教即阿含等一藏小乘经是矣次依诸徧计所执说诸法空然于依它圆成犹未说有名为空教次说法相大乘境空心有名中道教即深密等经是矣次开示一切众生如来知见会三乘为一乘会权归实名同归教即法华经是矣临入涅槃说一切众生乃至阐提皆有佛性凡是有心定当作佛常乐我净名常教即大涅槃经是矣龙宫按华严䟽佛灭度后六百年龙树菩萨入龙宫见华严大经凡有三本上中二本非凡力所持遂诵出下本流于天竺此土晋译成五十卷唐译X成八十卷然于下本四十八品止有三十九品余九品未至此土满字梵书制文有半字满字者字义未足方有半偏犹汉文月字亏其傍也理既究竟文义圆满犹汉文日字满而实也半字恶义以譬烦恼满字善义以譬常住又半字为体如汉言字满字为体如汉语字两合即满之例也言字单立即半字例也半字虽单为满根本缘其半字而成满字譬凡夫无明为因而得常住因字制义皆此类也鹤树世尊临般涅槃其娑罗林垂覆宝牀时即惨然变白犹如白鹤故曰鹤树终谈涅槃捃拾残机为众经之殿后故曰终谈优钵罗此云黛华又曰青莲花此华叶似梨而果大如拳其味甘无华而结子亦有华而难值故经中以喻希有者也释名谶辨七佛传灯叙七佛引长阿含偈及云黄故事断自七佛而下文意粗略未能通晓如增一阿含四十二云阿难白佛言如来亦说过去恒沙诸佛取灭度者如来亦知当来恒沙诸佛方便来者如来何故不记尔许佛所造今但说七佛本末佛告阿难皆有因缘本末故如来说七佛之本末过去恒沙诸佛亦说七佛本末将来弥勒之徒亦当记七佛之本末若师子膺如来出世时亦当记七佛之本X末若柔顺佛出世时亦当记七佛之本末若光焰佛出现世时亦当记七佛之名号若无垢佛出现世时亦当记迦叶之本末若宝光佛出世时亦当记释迦文之本末由此因缘故如来记七佛名号尔又圭峯密禅师答裴拾遗云若据真谛本绝名数一犹不存何言六七今约俗谛有其所表如国立七庙七月而葬丧服七代福资七七道释皆同经说七佛持念遍数坛场物色作法方便三遶请僧之限皆止于七过则二七三七乃至七七不止于六不至八九顺世生信何所疑焉然圭峯之说虽冥合世谛亦未能必信于后人故引此经以为证焉传灯般若四百八云大者善现谓舍利子言诸佛弟子凡有所说一切皆承佛威神力何以故舍利子如来为它宣说法要与诸法性常不相违诸佛弟子依所说法精勤修学证法实性由是为它有所宣说皆与法性能不相违故佛所言如灯传照祖师涅槃云复至它方有诸烦恼毒箭之处示见作祖为其疗治又期城太守杨衒之礼问达磨大师云西土五天竺国师承为祖其道如何曰明佛心宗寸无差误行解相应名之曰祖复成偈曰亦不观恶而生嫌亦不观善而勤措亦不舍愚而近贤亦不抛迷而就悟达大道兮过量通佛心兮出度不与凡圣同缠超然名之曰祖X禅师善住意天字所问经天子问文殊师利何等比丘得名禅师文殊曰于一切法一行思量所谓不生若如是知得名禅师乃至无有少法可取不取何法所谓不取此世后世不取三世至一切法悉不取谓一切法悉无众生如是不取得名禅师无少取非取不取于一切法悉无所得彼无忆念若不忆念彼则不修若不修者彼则不证故名禅师长老今禅宗住持之者必唿长老正取长阿含经有三长老中所谓了达法性内有智德之人以训领学者祖偈飜译禹门太守杨衒之名系记略云东魏兴和年中高僧云启往西域求法至龟兹会天竺三藏那连耶舍欲传法至东夏云启曰东夏佛法未振宜且留此耶舍遂出祖师传法偈梵文与启飜译既而启游印土耶舍乃将新译华言祖偈至于西魏值时多事乃入高齐齐文宣帝延居石窟寺以齐方受东魏禅未暇飜译耶舍乃将龟兹所译祖偈授于居士万天懿天懿闻魏有西域三藏吉迦夜昭玄寺沙门昙曜所译付法藏传缺于佛祖传法偈遂写本进于魏梁简文帝闻魏有本乃遣使刘玄运往魏传归建康唐贞元中金陵沙门慧炬同西竺胜持三藏编入宝林传云启一名昙启龟兹或云屈随音丘兹禅音缮X註祖师谶诸祖谶偈自云启飜译编于智炬宝林传编二十八首般若多罗十一那连耶舍一十三竺大力一志公一达磨一六祖一虽录于传而罕知其由或闻仰山笺註颇详竟不获见晚于云门曜禅师录中得曜所註十八首般若多罗止有三首见註今并录于后禅师讳重曜嗣天台韶国师名振当时为钱氏礼重其谶註手泽尚存今閟于会稽云门雍熈之影堂云般若多罗昔在天竺授达五不偈一十一首见註者三其一曰路行跨水忽逢羊独自栖栖暗渡江日下可怜双象马二株嫩桂久昌昌此谶达摩西来始终之事达摩始来见梁武帝帝名衍衍从行从水故云路行跨水帝既不契祖师遂有洛阳之游故云逢羊羊阳声相近也祖师不欲人知其行是夜航苇西迈故曰暗渡江也祖师西来见梁魏二帝此言日下双象马也九年面壁于少林故曰二株嫩桂也久九声之近也其二曰震旦虽阔无别路要假儿孙脚下行金鸡解衔一粒米供养十方罗汉僧此谶马大师得法于让和上之缘无别路其道一也故马大师名道一儿孙嗣子也脚下行所谓一马驹子踏杀天下人也金鸡衔米以让和上金州人鸡知时而鸣以觉未寤罗汉僧马祖生汉州之什仿县受让师法食之供其X三曰心中虽吉外头凶川下僧房名不中为遇毒龙生武子忽逢小鼠寂无穷此谶周武帝名邕破灭佛教至庚子兴复故云小鼠寂寞谓邕也未见註八首其一曰路上忽逢深处水等闲见虎又逢猪小小牛儿虽有角青谿龙出总须输其二曰八月商尊飞有声巨福来群鸟不惊怀抱一鸡来赴会手把龙蛇在两楹其三曰寄公席脱权时脱蚊子之虫惭小形东海象归披右服二处蒙恩总不轻其四曰日月并行君不动郎无冠干上山行更惠一峯添翠岫王教人识始知名其五曰高岭逢人又脱衣小蛇虽毒不能为可中井底看天近小小沙弥善大机其六曰大浪虽高不足知百年凡木长干枝一鸟南飞却归北二人东往却还西其七曰可怜明月独当天四箇龙儿各自迁东西南北奔波去日头平上照无边其八曰鸟来上高堂欲兴白云入地色还青天上金龙日月明东阳海水清不清首捧朱轮重复轻虽无心眼转惺惺不见耳目善观听身体元无空有形不说姓字但验名意寻书卷错开经口谈恩幸心无情或去或来身不停耶舍那连耶舍作谶偈一十三首授五戒优婆塞万大懿其一曰尊胜藏今古无肱又有肱龙来方受宝奉物复嫌名X此偈谶二祖也尊持胜事今古自藏遇大圣人即能发见祖既断左臂以求法即达摩大师有股肱矣龙象西来即可祖获法宝之日奉物即易名慧可嫌名神光不足道也其二曰初首不称名风狂又有声人来不喜见白宝初平平此偈谶三祖也师初以白衣谒二祖竟不称名氏示有风疾来继祖位人所不喜以赤头璨名之白宝师名僧璨也初平平师虽巳传二祖之道初不显赫巳当周武灭教之时也其三曰起自求无碍师言我勿绳路上逢僧礼脚下六枝生此谶四祖也祖初见三祖即求解脱法谓无碍法也三祖云谁缚汝即勿绳也路上道也逢僧礼信也师名道信脚下六枝生四祖之下旁生一枝相继六世即牛头嬾融也其四曰三四全无我隔水受心灯尊号过诸量从嗔不起憎此谶五祖也三四七也师七岁见四祖问答相契达无生无我之法隔水谓四祖所居隔一水之间心灯所传法炬也尊号佛也过诸量祖也不起憎师名弘忍也其五曰奉物何曾奉言勤又不勤唯书四句偈将对瑞田人此谶六祖也奉物何曾奉言勤又不勤师名慧能也四句偈对北秀作颂因以传衣瑞田即神秀也其六曰心里能藏事说向汉江濵湖波探一月将照二三人X此谶南岳让和上心里藏事怀让也汉江濵弟子马祖生汉州探一月谓师于曹溪𦘕月也二三人师甞谓门人曰汝等六人同证吾身常浩得吾眉善威仪智达得吾眼善顾盼坦然得吾耳善听理神照得吾鼻善知气严峻得吾舌善谈说道一得吾心善古今其七曰领得珍勤语离乡日日敷移梁来近路余气脚下途此谶马祖也珍勤谓得让师法宝勤而受用有本作弥勒语非也离卿南也日日昌也马祖阐化于南昌有本作日月非也移梁度人也来近路被洪州连帅路嗣恭之请入城说法也余气我息也言传法之子息犹我而行天下也其八曰艮地生玄旨通尊媚亦尊比肩三九族足下一毛分此谶北宗神秀也艮地东北也神秀于五祖下别出一枝于北京通尊国赐大通之号也媚亦秀也三九秀下相承凡一十二人足下五祖下也一毛分号北宗也其九曰灵集媿天恩生牙二六人法中无气味石上立功勋此谶荷泽神会也灵集荷泽之旧名天恩荷泽也二六即神会门弟子十二人也法中无气味所谓知解宗师也石上立功勋者盖当时有北秀弟子普寂说法盛于京都倚恃势位谓神会邪法惑众义当摈逐会因有南阳之行寂乃毁能大师丰碑别竖神秀行状为传法六祖寂自为七祖至天宝X五年侍郎宋融知其前非复奏请召会归洛居荷泽寺却毁秀碑竖六祖石刻其十曰本是大虫男回成师子谈官家封马领同详三十三此谶印宗和上本讲经论为教之虎晚参心宗为师子儿官家封印也马领宗也三十三华梵祖师下自六祖凡三十三人印宗嗣六祖也其十一九女出人伦八箇绝婚姻朽牀添六脚心祖众中尊此谶嵩山老安和上九女少室也嵩少安所居也八女为安字朽牀老安也六脚安之甚也众中尊则天礼安为国师也其十二走戊与朝邻鳼乌子出身二天虽有感三化寂无尘此天忠国师走戊六师越人也朝邻东二也鳼鸟即鵞州也越之诸暨昔号鵞州国师出身处也二天肃宗代宗二帝兴敬也三化第三次问大耳三藏老僧在甚么处三藏茫然是寂无尘也戊王伐切鳼三云切其十三说少何曾少言流又不流山若除其草三四继门修此谶石头希迁和上也说少希也何曾少道付于斯人也言流迁也又不流希迁也山除草石头也三四继门修未详右十三颂即那连耶舍之谶达摩一首授期城太守杨衒之以谶服毒之缘江槎分玉浪管炬开金鏁五口相共行九十无彼我谓流支光统密毒于吾所以致九十也竺大力一首谶吴主孙权帝祚X青宵喫饭云间鬬走十二二年逢猪闭口青宵喫饭天口也口天为吴云间鬬走各争天下十二二年止有十四之数逢猪闭口至亥年绝也志公一首仰观雨扇低腰捻钩九乌射尽唯有一头至则不至要假须刀逢龙不住遇水即逃此谶未见註辨楞伽经宝林传传灯录皆谓达磨以楞伽四卷之经传于学者何得禅宗谓之教外别传答此盖慧炬编修之率略后人看阅之不审也传灯达摩谓学者曰吾观汉地唯有此经仁者依行自得度世盖方便逗接初机令其生信尔故马祖示众曰达摩大师从南天竺国来至中华传一心之法令汝等开悟又引楞伽经以印众生心地恐汝颠倒不自信此一心之法各自有之故楞伽云佛语心为宗无门为法门夫是岂可祖师专以一经递相传授此后人看阅之不审也又况此经伹觉大慧等谈佛性义意激发二乘令舍小慕大安足为祖门之要道邪此经即宋元嘉中天竺三藏求那䟦陀罗之所译也岂可宋经而反使梁菩提达磨持来以此攷之谬妄之论不待攷而自破矣语缘禅家流声前体道岂涉言诠然古人接物应机不无兼带聊出数缘以示来学阿閦国总持尼所证语缘摩诃般若二十二云佛X于大众前而现神足变化一切大众皆见阿閦佛国种种功德成就佛摄神足皆不复见不与眼作对佛告阿难如是阿难一切法不与作对法法不相是法法不相知如阿閦佛国亦如是何以故一切法无知无见无作无动不可捉不可思议如幻人无受无觉无真实菩萨如是行为行般若波罗蜜亦不着诸法总持号也讳明练梁武之女事达磨为弟子悟道示灭塔云少林五里许事具褚询望所写塔碑弥勒说法西域记曰无着菩萨与弟世亲弟子师子觉二三贤哲每相谓曰凡修行业愿觐慈氏若先舍寿得遂宿心当相报语其后师子觉先舍寿三年不报世亲菩萨寻亦舍寿时经六月亦无报命无着于初夜分方为门人教授定法忽空中大明有一天仙乘空而下即进阶庭礼无着足着云尔来何暮分名何谓对曰从此舍寿命往覩史天慈氏内众莲花中莲花才开慈氏曰善来广慧善来广慧旋遶才周便来报命无着曰师子觉者今在何处曰我旋遶时见师子觉在外众中耽着欲乐无暇相顾讵能来报无着曰慈氏何相演说何法曰慈氏相好言莫能宣演说妙法义不异此然菩萨妙音清畅和雅闻者忘倦受者无猒宾头卢见佛杂阿含云无忧王集诸圣众问佛如何宾头罗汉以手举眉语王曰佛如金山巍巍堂X堂难可名也多子塔青莲目顾视迦叶处也辟支论曰王舍城大长者财当无量生育男女各三十人适化游观到一林间见人斫于大树枝柯条叶繁美茂盛使多象挽不能令出次斫一小树无诸枝柯一人独挽都无滞㝵见是事巳即说偈言我见伐大树枝叶极繁多稠林相钩挂无由可得出世间亦如是男女诸眷属爱增系缚心于生死稠林不可得解脱小树无枝柯稠林不能㝵观彼觉悟我断绝于亲爱于生死稠林自然得解脱即于彼处得辟支佛以至现通入灭时诸眷属为造塔庙时人因名多子塔信位行位传灯信位即得行位即未金刚三昧经佛言从阐提心乃至如来如来实相住五等位一者信位信此身中真如种子为妄所翳舍离妄心净心清白知诸境界意言分别二者思位思者观诸境界唯是意言分别随意显现所见境界非我本识知此本识非法非义非所取非能取三者修位修者常起能起起同时故先以智导排诸障难出离盖缠四者行位行者离诸行地心无所舍极净根利不动心如决定实性大般涅槃唯性空大五者舍位舍者不住性空正智流易大悲如相相不住如三藐三菩提虗空不证心无边际不见处所是至如来善男子五位一觉从本利入若化众X生从本来处长养圣胎仁王护国经佛言善男子初伏忍位起习种性修十住行初发心相有恒河沙众生见佛法僧于十信所谓信心念心精进心慧心定心不退心戒心愿心护法心回回心具此十心而能少分化诸众生超过二乘一切善地是为菩萨初长养心为圣胎故赤县神洲达磨初观赤县神洲有大乘种气立世毗昙藏二云四大洲各有八洲围绕南八洲曰牛洲羊洲椰子洲宝洲猴洲象洲女洲神洲张衡虑图云崑崙东有赤县之州风雨有时寒暑有节苟非此土南则多暑北则多寒西则多阴故圣王不处焉又史记邹衍着书云中国于天下八十一分居其一分耳中国名赤县内有九州禹之叙九州是也师子咬人大般若论云有掷块于犬犬逐块也块终不止有掷于师子师子逐人其块自止为蛇𦘕足战国䇿曰昭阳适楚伐齐齐王使陈轸见昭阳曰臣切譬楚王有祀者赐其舍人酒一巵舍人相谓曰数人饮之不足一人饮之有余请𦘕蛇蛇先成者饮有一人先成引酒且饮乃右手持杯曰吾能为之足未成者夺其巵曰蛇固无足今伐齐乃为蛇𦘕足耳入水见长人见云门录下X看楼打楼见八方珠王集王漏纪信诈降项羽急攻紫阳汉王甚患之将军纪信曰事急矣臣请诳楚可以间出于是陈平夜出女子东门二千余人楚因四面击之纪信乃乘王车黄屋左纛曰食尽汉王降楚楚皆唿万岁之城东观以故汉王得与数十骑出西门羽见纪信汉王安在曰巳出去矣羽怒亨纪信李广上霸桥广自匈奴生得至汉当斩赎为庶人居蓝田南山中射猎甞夜从一骑出从人田间饮还至霸陵亭霸陵尉醉呵止广广骑曰故李将军尉曰今将军尚不得夜行何乃故也上广宿亭下居无何匈奴入天子乃召拜广为北平大守广请霸陵尉与俱至军而斩之二鼠侵藤宾头卢为优陀延王说法经云我今为王略说譬喻王至心听昔日有人行在旷路逢大恶象为象所逐狂惧走突无所依怙见一丘井即寻树根入井中藏上有黑白二鼠牙啮树根此井四边有四毒蛇欲螫其人而此井下有三大毒龙旁畏四蛇下畏毒龙所攀之树其根动摇树上有蜜三两滴堕其口中于时动树敲坏蜂窠众蜂散飞唼螫其人有野火起复来烧树大王当知彼人苦恼不可称计而彼人得味甚少苦患甚多大王旷野者喻于生死彼男子者喻于凡夫象喻于无常井喻于人身根喻于人命白黑鼠者喻于昼夜X树根者喻念念灭四毒蛇者喻于四大蜜者喻于五慾众蜂喻恶觉野火烧者喻其老迈下有三毒龙喻其死去堕三恶道是故当知慾味甚少苦患甚多蚌含明月月望则蚌蛤实余时则虗故选曰蚌蛤珠胎与月亏全兔子怀胎论衡云兔䑛毫而孕及其生子从口而出一说北人捕兔剥其皮毛资用为笔常同中秋月夜如无云翳则其年多兔矣云兔向月有孕弓落醆晋乐广字彦辅善谈论群贤美之曰此人如水镜见之莹然若坡云雾覩青天也甞有亲客久闻不来广问其故答曰前在坐蒙赐酒方欲饮见杯中有蛇意甚恶之既饮而疾于时河南听壁上有角弓漆𦘕作蛇广杯中即角影也复置酒于前处谓客曰酒中复有所见不曰所见如初广乃告其所以客意豁然意解沈痾顿愈故借用此缘答疑不疑问秦无人春秋文传十三年秦大夫绕朝谓土会曰子无谓秦无人吾谋适不用尔华表柱古今注曰尧设诽谤之木即华表也以横木交柱头如华形如桔槹大路交衢悉设焉或谓表木以表王者纳谏亦表识衢路秦乃除之至后汉重修木鹤飞搜神记云辽犬城门外有华表柱忽有一X白鹤集头时有一少年举弓欲射之鹤乃飞去空中而言曰有鸟有鸟丁令威去家千载今来归城郭如故人民非何不学仙冢累累遂沖天而上今人以木肖之以置于杵上金鸡鸣见怀禅师前录杂志志记也积记其事故曰杂志如世书律历食货五行皆有志也宗门谓三学者莫不宗于此门故谓之宗门正宗记略云古者谓禅门为宗门亦龙木祖师之意尔亦谓吾宗门乃释迦文一佛教之大宗正趣矣但其所谓宗门之意义者散在众经隐覆故今未如章章见于天下也大凡其人预吾教者尽当务此秘密极证乃为之正见涅槃曰我今所有无上正法悉以付嘱摩诃迦叶能为汝等作大依止是岂非谓而今而后皆可依止于迦叶无上妙微密法而为之正乎出世者乃据是妙心密语以为后之明证也若智度论曰般若波罗蜜非秘密法者其旨亦在大圣人之遗意以妙微密法为其教之大宗也欲世世三学之者资之以为其入道之印验标正乃知古者命吾禅门谓之宗门而尊于教迹之外殊是也禅居自达磨来梁隐居魏地六祖相继至于大寂之世凡二百五十余年未有禅居法州百丈大智X禅师怀海方且剏意不拘大小乘折中于经律法以设制范堂布长牀为禅宴食息之具高横椸架置巾单缾钵之器屏佛殿建法堂明佛祖亲属受当代为尊行普请法上下均力置诸寮务各有司存齐粥二时宾主均徧示法食之平等也后世各随所宜别立规式呜唿禅居之设其益殊甚今当代主者果不能遵守而自为已利诚何心哉诚何心哉椸音移屏音饼住持子潜子云教谓住持者何谓也住持也者谓借人持其法使之求住而不泯也夫戒定慧者持法之具也僧园物务者持法之资也法也者大圣人之道也资与具待其人而后举善其具而不善其资不可也善其资而不善其具不可也皆善可以持而住之也昔灵山住持以大迦叶统之竹林住持以身子尸之故圣人之教盛圣人之法长存圣人既隐其世数相失茫然久乎吾人儌倖乃以住持名之势之利之天下相习沓焉纷然几乎成风成俗也圣人不复出孰为正之外卫者不视不择欲吾圣人之风不衰望圣人之法益昌不可得也悲夫吾何望也开堂开堂迺译经院之仪式每岁诞节必译新经上进祝一人之寿前两月二府皆集以观飜译谓之开堂前一月译经使润文官又集以进新经谓之开堂今宗门命长老住持演法之初亦以谓之X开堂者谓演佛祖正法眼藏上祝天筭又以为四海生灵之福是亦谓之开堂也拈香世典所谓人而无信不知其可也曰大车无輗小车无軏其何以行之哉是以释氏之作佛事未甞不以拈香为先者是所以记香而表信经曰信是道源功德母长养一切诸善根此其意也今开堂长老必亲拈香者以所得之法必有所自所行之道其外卫者必借乎王臣俾福慧双资必图报于此日岂偶然乎然古今尊宿拈香多云一瓣瓣皮苋切瓜辨也以香似之故称焉或作𤖭步还切片也后世相袭皆为此言何必尔也当云一片一炷庶免薄俗之讥白椎世尊律仪欲辨佛事必先秉白为穆众之法也今宗门白椎必命知法尊宿以当其任长老才据座巳而秉白云法筵龙象众当观第一义长老观机法会酬唱既终复秉白曰谛观法王法法王法如是此盖先德之真规皆不失佛意且见丛林多举世尊升座文殊白椎或谓徧阅藏乘不见其缘然秉白仪范既出圣制复何区区求文殊之说以恣无益之论耶上堂或问每质诸佛经所集四众未甞不坐今禅门上堂必立而听法何谓也曰此百丈禅师之深意也且佛会说法四众云萃所说法义不局性相所会时节未知久暂今禅门自佛教东流后六百X年达摩祖师方至汉地不立文字单传心印直指人心见性成佛所接学者俾于一言之下顿证无生所聚之众非久而暂故不待坐而立也百丈曰上堂升座主事徒众鴈立侧聆宾主问醻激扬宗要示依法而住此其深意也入室参问祖师传云五祖大师至夜密令侍者于碓坊召卢行者入室遂传衣法又法华云着如来衣入如来室阿含经云佛告苾蒭吾欲两月宴坐汝等不须参问唯除送食及洒地时可至于此应知佛祖当时有入室参问之仪也巡寮僧祇云世尊以五事故五日一桉行僧房一恐弟子着有为事二恐着俗论三恐着睡眠四为看病僧五令年少比丘观佛威仪庠序生欢喜故禅门巡寮正拟大圣之遗范今天下率丛林为师匠者莫不遵依此式小参禅门诘旦升堂谓之早参日晡念诵谓之晚参非时说法谓之小参夫是皆以谓之参者何乎曰参之为言其广且大矣谓幽显皆集神龙并臻既无间于圣凡岂辄分于僧俗是以谓之参也其主法者以平等一心应勤植万类令法久住岂曰小补或以小参为家训愚未之前闻首座即古之上座也梵语悉替那此云上座此有三焉集异足毗昙曰一生年为耆年二世俗财名与贵族三先受戒及证道果古今立此位皆取其X年德干局者充之今禅门所谓首座者即其人也必择其已事巳辨众所服从德业兼备者充之监寺僧史曰知事三纲者若网罟之巨绳提之则百目正矣梵语摩摩帝此云寺主即今之监寺也详其寺主起于东汉白马也寺既爰处人必主之于时虽无寺主之名而有知事之者至东晋以来此职方盛今吾禅门有内外知事以监寺为首者盖相㳂袭而然也大集等经云僧物难掌佛法无主我听二种人掌三宝物一阿罗汉二须陀洹所以尔者诸余比丘皆不具足心不平等不令是人为知事也更复二种一能持净戒识知业报者二畏后世罪有诸惭愧者今吾禅门必择心通法道而不着诸有身忘利养者以掌僧务此先德之遗意也维那寄归传云华梵兼举也维是纲维华言也那是略梵语𠜂去羯磨陀三字此云悦众也又十诵云以僧坊中无人知时限唱时至及打楗椎又无人涂治扫洒讲堂食处无人相续铺牀众乱时无人弹指等佛令立维那又声论飜为次第谓知事之次第者也今禅门令掌僧借及表白等事必选当材典座桉僧史谓典主牀座九事今举一色以摄之迺通典杂事也今禅门相㳂以立此名耳直岁桉僧史谓直一年之务故立此职今禅门虽X不止定岁时立名亦法于古制也辨服色禅家所服黪衣按宝林传达摩所传屈眴衣此云第一布正青黑色盖祖其先制也律本无文或多讥譭然梵语迦沙此云不正色且佛制毁形坏色固欲异俗而有惭媿今之黪色俗所不用又非正色道人服之正得其宜且林下禅人既远城市染衣犹难黪淡之色不繁不费又从其简也如诚法师云律有三种坏色谓青黑木兰钞云青谓铜青黑谓杂泥木兰即树皮注云此说坏杂衣之色今云染色亦无出此三也今详禅僧多着黑黪衣若染色者可是律中皂黑衣摄缘用墨靛与杂泥不远故若淡而青白者可是律中青衣摄以用铜青板缘杂墨染故正符律意安得谓之无文邪西方服色佛灭后亦随部类不同有部博通敏智道利法化应着绛色衣经部奉持重戒断当法律应着皂衣上座部精勤奉决承护众生应着木兰色衣弥沙塞部禅思入微究畅玄理可着青色衣摩诃僧祇部勤学众经敷演义理应着黄色衣僧史云后梁有慧朗法师服青衲志公预记云兴皇寺当有青衣开士广行大乘至朗果符其言唐末豫章有观音禅师见南方禅客多搭白纳常以瓿器盛染色劝令染之今天下皆谓观音衲也近有衣白色者失之太甚佛记迦沙变白不受染色此得非是乎或有识如法众生夺之而坏其色真X谓有力之胜士也今长老披绛色大衣世谓红绡及碧色衣乃西方道人多被此服如西域记云商那和修九条衣绛赤色入灭时以智愿力留待遗法尽方坏奘云今巳少有损详此传法大士所被绛色衣乃绍传授之风所谓法衣者如法之衣也碧色衣者或谓则天甞取曹溪衣入内供养以碧绢𧙿之故后世当位者尚之又法眼传通记云衲衣或青绢者或贴相者始于唐肃宗诏南阳国师入内衲衣损坏宫嫔以青绢帮紫绢贴相国师多着由此相承矣靛音殿以蓝染也瓿蒲口切小賏也辨制衣世尊制比丘畜六物其三皆衣也一安陀会二郁多罗僧三僧伽梨僧伽梨大衣也自九条十一条十三条皆两长一短谓之下品窃见禅人多作九条衣而不问长短之数但取方整可观而不顾佛制良可悲也比又见作墨黪短回此盖取宣律师感通传问天人黄琼之说其略曰比见西域僧来多缝衣叶者何答此佛灭后二百年北天竺僧与外道同住外道嫉之密以利刃内衣叶中同往王所外道告王沙门释子衣藏刀刃将欲害王因即捡获由是普诛一国比丘时有耶舍罗汉令诸比丘权且缝合为绝命难此乃北方因事权且立制非佛所开今有南方比丘皆亦缝合无识者亦学缝之黄琼又曰西国比丘披着迦沙多不X齐整诸离车子讥言无有威仪所披衣服状如婬女犹如象鼻佛因此制上安钩纽又曰今以衣角达于左臂置于左腋之下不得令垂如上过也宣曰子备闻雅论前后宪章纵无此示情或广之五分律云余方为不清净者虽制不行据此可依准的况复天人赐降周统制开恨知之晚也愚详读宣公驾天人之说为覼缕之论意易其旧制以衣角达于左臂置于左腋之下嘻借如正揲右角使其不露置其左臂之上行于此方何为不清净邪又谓南方比丘缝合衣叶有违佛制以学之者为无识今以衣角置左腋之下又岂得谓之佛制耶其学以从之者必得为有识者乎且耶舍之制缝合衣叶所以避绝命之难又以见昔之存叶不为置物而然也虽缝之盖未失为福田之相今使挂衣腋下复何缘乎置衣色于腋下则援引虽制不行之文以为准的缝衣叶以防难而余方不为清净之言岂不然乎唐玄嶷有言天上人间境界全别非唯净秽有异谅亦言语不同至于文字尚好是事悬隔但方域之言随地改革万里之外音音不通况在诸天固殊声韵今禅人不问乎然与不然但取便于披挂辄作此衣何无识之甚邪嶷鄂力切易挂子名诚法师云挂子或唿络子此盖先辈僧始剏后僧效之又亡衣名见挂络在身故因之称X也今南方禅僧一切作务皆服以相不如法诸律无名几为讲流非之予因读根本百一羯磨第十卷云五条有三品上者竖三肘横五肘下者减半二内名中又佛言安陀会有二种一者竖三肘横五肘二者竖二肘横四肘此谓守持衣最后之量限盖三轮上盖脐下揜膝因详颇是今挂子之量若作之但五幅一长一短或襵或贴唿安陀会即色谤一切处着合律无过实胜空身矣予每观此说益见法师之公议而嗟乎丛林禅人凡所制作未甞取此为则而又不更挂络之名复何意邪世典尚云必也正名况释氏乎襵音折打包毗柰耶杂事云时有苾刍作三衣竟置在肩上随路而行遂被汗霑并尘土污佛言应以袋盛其袋可长三肘阔一肘半所置之衣常用者在上非常用者在下今禅人腰囊虽装束小异亦乃承佛之制游方之人束囊之时亦当念佛祖遗德之重无自忽也言肘者准佛肘也尺则用姬周尺为准人长八尺佛长丈六今言三肘即六尺也行脚行脚者谓远离乡曲脚行天下脱情捐累寻访师友求法证悟也所以学无常师徧历为尚善财南求常啼东请盖先圣之求法也永嘉所谓游江海涉山川寻师访道为参禅岂不然邪中阿含帝释偈云我正恭敬彼能出非家者目在游诸方不计其行止往则无所求啀无为为乐又高僧慧X乘事祖强为师年十六启强曰离家千里犹名在家沙门请远游都鄙以广见闻强廼从之夫是行脚之利岂不博哉挂钖西域比丘行必持钖有二十五威仪凡至室中不得着地必挂于壁牙上今僧所止住处故云挂钖二十五威仪具钖杖经展坐具僧史云昔梵僧到此皆展尼师坛就上作礼后世避烦尊者方见开尼师坛即止之便叙暄凉又展犹再拜也尊者还止之由此只将展尼师坛拟礼为礼之数所谓蓌拜也如此设恭无廼太简乎然随方清净者不得不行也今丛林尊宿亦行此礼所未便者僧方展坐具即反答一拜实为倒置往往輙谓一展即当二拜不知据何而为此言所谓蓌者诈也卑以诈拜而尊实答之既重轻之不分使后世将何以为法邪而今而后慎勿言答拜之礼以取笑于傍观蓌祖卧切钵囊佛在施鹿林中有一苾蒭手擎钵去在路脚跌钵堕遂破因斯缺事以缘白佛佛言苾刍不应手擎其钵便以衣角褁钵而去废亦同前佛言应作钵袋盛去苾刍手携招过如上佛言不应手持应可作襻挂髆持行若异此者得非法罪跌音凸襻普患切净缾四分律云有比丘遇无水处水或有虫渴杀佛知制戒令持触净二缾以护命故X戒刀根本杂事云佛在室罗伐城苾刍欲裁三衣便以手裂衣财损坏佛言可刀子裁六众便以杂宝饰之加以太长佛制不听此是大刀不是刀子汝等应知有三种刀子谓大中小大者可长六指小者四指二内名中其状有二一如鸟羽曲二似鸡翎不应尖直僧史云比丘畜刀名戒者盖佛不许斫截一切草木坏鬼神林故草木尚戒况其它也拄杖佛在鹫峯山有老苾刍登山上下脚跌倒地佛言应畜拄杖闻佛许巳六众即便以金银杂綵等物雕饰其杖俗旅嫌贱苾刍白佛佛言苾刍有二种缘应畜拄杖一为老瘦无力二为病苦婴身又制大小不得过麤指正如今禅家游山拄杖或乘危涉险为扶力故以杖尾细怯遂存小枝许串铁永者是也行脚高士多携麤重坚木持以自衒且曰此足以御宼防身往往愚俗必谓禅家流固当若是岂不薄吾佛之遗训乎拂子佛在广严城猕猴池侧高阁堂中时诸比丘为蚊虫所食身体患痒抓搔不息俗人见巳问曰圣者何故如是以事具答彼言圣者何故不持拂蚊子物答言世尊不许以缘白佛佛言我今听诸苾刍畜拂蚊子物是时六众闻佛许巳便以众宝作柄𤛆牛尾为其拂俗人既见此是何物答言佛令苾刍畜拂蚊子物是故我持彼言圣者仁虽剃X发贪染未除以缘白佛佛有五种袪蚊子物一者捻羊毛作二周㝝作三用细裂㲲布四用故物五用树枝梢若用宝物得恶作罪𤛆音茅袪音墟举也眠单时佛在给孤园有一比丘赤体而睡不护旃褥卧具人皆讥嫌佛言宜令着卧具即今禅家所用眠单是矣寄归传云礼拜敷坐具五天所不见行其所须者但拟眠护它旃席也若用它物新故竝须安替不令汗染亏损信施枕子寄归传云南海十岛西国五天并皆不用木枕支头神洲独有斯事西方枕囊样式其类相似或取帛或布染色随意缝为直袋长一肘半宽半肘中间财者随处所出或可搷毛或盛麻缊或蒲黄柳絮等或决明麻豆随时冷热量意高下斯乃取适安身实无坚强之患然为木枕踈硬头下通风致使时人多苦头疼既而软物除风麻豆明目且能有益用实无爽又为寒乡冻顶多得伤风冬月鼻流斯其过也今禅人多畜木桥枕盖便于行脚收抬易然故利时之用亦不可革也缊音酝脚絣律所谓护腨衣也僧祇云我弟子着三衣足遮寒苦若性不忍寒者弊故衣随意重着五分云三衣儭身衣被衣雨浴衣护髀衣护踝护腨衣等皆御寒故许畜之然此衣最为凡下趣得不破足矣今见禅人行界细剌动废时序而又烦暑如焚X高裙紧礼自谓雅合禅规岂知佛为御寒而设腨竖兖切腓肠也髀部礼切股也皮鞋央掘经云施主买施不见杀故如有施主牛死卖与屠生转买皮令人作革屣施许受用着说文云皮作曰履麻作曰屦黄帝臣于则制屣所绮切屦音句祖庭事苑卷第八睦菴卿上人作祖庭事苑正宗为之序其说甚详九江道嵩禅客以子熟游丛林而笃信此道持其书示予欲传于世予览而嘉之然此书之出坐曲木禅床以有心挂脣齿道着一字者能无媿乎若实不会且向葛藤里看大观二年八月二十七日建武军节度使同知大宗子学事上柱国谨题绍兴甲戌季夏重别刊行X达磨西来纯接大根而僧群不学例言不立文字愚不自量甘馁而毙是真可闵也三世如来始于学终于无学果有不学而至者亦鲜矣法花曰其不习学者不能晓了此岂徒言哉祖庭事苑者初机之善物也异时独绝于记问之表其由此焉澄兄再刊志可见矣中间一二尚当辩学者详之绍兴甲戌中秋尽庵比丘师鉴䟦后序睦庵道人集祖庭事菀刊行于世于兹有年或谓前辈以聋瞽后进甞毁之余曰宗门下一棒一喝开眼蹉过容有傅注乎虽然玉屑碎金苟以备药剂待镕而成器亦将有见月忘指者九顶澄公得遗本藏之箧中住灵泉之七年燕坐无事义然出施缗镂板再广其传知我罪我其在春秋公之志也故重为题其首绍兴甲戌夏六月玉津比丘紫云序