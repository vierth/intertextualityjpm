御制乐善堂全集定本御制序钦定四库全书御制乐善堂全集序朕少读尚书见二帝三王以及继世之哲后君臣咨儆惟是身心性命之本原其敷政命官亦惟根柢道德而不规规于事为之末及考诗易四子之言凡论政者皆与书所称同其指归互为表里其后博涉诸史则虽明盛之世所殚心竭虑者大概详于事功而略于本原教化之升降治象之崇卑其分岐实判于此用是日有孜孜求所以取道入德之门䝉皇考示以明理立诚之大训而略得其统贯又念修辞必本乎诚故凡见于古文诗辞者咸以是为宗而不敢有贰焉往者嵗庚戌曽録数年中所作序论书记杂文诗赋次为十有四巻置诸几案时就所言以自检其行嗣是所作葢四倍前继序以来躬理万㡬兢兢业业惟恐一事失宜负皇考付属之重思如曩时从容文墨之娯不可复得然少有余闲未尝不考镜经史以自观省爰取庚戌文钞所载存十之三续作未订入者存十之七总为一编共若干巻非欲以文辞自表着葢是集乃朕夙昔稽古典学所心得实不忍弃置自今以后虽有所着作或出词臣之手真赝各半且朕亦不欲与文人学士争巧以转贻后世之讥则是集之辑有不得已者记曰本诸身徴诸庶民曩予自检所行以勉副所言者乃日用酬酢之常今兹所行事无大小莫非政教之平陂生民之苦乐相倚不可以中立者也因此益自警惕而克艰天位顾畏民碞庶㡬明理立诚之学参前倚衡永永勿替也夫干隆丁巳仲夏朢日御制乐善堂全集定本上谕干隆二十三年六月十五日奉上谕近日偶閲乐善堂集縁初刻所存巻帙颇繁其中多有不甚惬心之句昔人云文章千古得失寸心朕非悔其少作博不恡情去留之名政以随时删订则今昔诣力所到端可借以自騐其令内廷诸臣悉心校閲分拟应存应删签贴进呈候朕裁酌重订定本以付剞劂钦此御制乐善堂全集定本奏议协办大学士戸部尚书蒋溥等谨奏干隆二十三年六月十五日奉上谕近日偶閲乐善堂集縁初刻所存巻帙颇繁其中多有不甚惬心之句昔人云文章千古得失寸心朕非悔其少作博不恡情去留之名政以随时删订则今昔诣力所到端可借以自騐其令内廷诸臣悉心校閲分拟应存应删签贴进呈候朕裁酌重订定本以付剞劂钦此等恭奉乐善堂全集公同敬谨校閲仰见我皇上德协天行学勤时敏散体之文囊括六经自先圣以至先儒之理无不陶镕贯串体大思精骈体之文轶唐驾汉笼罩羣言风格高古诗章则融洽三百篇温柔敦厚之㫖博採歴代之英华而机杼自出是内圣外王之全学无不统备兼赅实足以训行万禩兹恭承圣训命等校拟签呈恭候钦定等谨遵谕㫖详细恭绎窃就管蠡之见分别贴签恭呈御览伏候训示裁定俟发下之日交武英殿刋刻再等伏覩初刻内恭遇御名未经敬避深属未安谨一併拟签进呈仰祈睿鉴再集内所刻制义理醇词茂雅正清真洵为文章榘矱今等恭查制艺巻内计文共得二十七首似应于目録末标附録制义四字而附刻于诗赋杂文之后标签书乐善堂制义下刻一小附字则于刻集体制更为妥协至原本久经颁行今后订成定本在我皇上制作如日月经天原可听其并行但现在定本既经详订而出海内艺林寳购必当奉为指归所有原本自应陆续恭缴等请㫖凡内外臣工曽䝉颁发初刻及书坊翻板并外省官刻本并令随时收缴不必立定限期及行文追查在内交军机处彚缴在外由各该地方官转送布政司敬谨收贮定本刻成时仍乘便发交各布政司照依摹刻印行嘉惠天下等愚昧之见是否有当伏候圣训谨奏协办大学士户部尚书蒋溥吏部尚书刘统勲工部尚书嵇璜吏部左侍郎董邦达戸部左侍郎刘纶户部右侍郎裘曰修礼部左侍郎介福兵部左侍郎观保刑部右侍郎王际华工部右侍郎钱维城内阁学士钱汝诚干隆二十三年八月十五日奉㫖制义不必刋刻余依议钦此御制乐善堂全集定本庚戌年原序庚戌年原序余生九年始读书十有四嵗学属文今年二十矣其间朝夕从事者四书五经性理纲目大学衍义古文渊鑑等书讲论至再至三顾质鲁识昧日取先圣贤所言者以内治其身心又以身心所得者措之于文均之有未逮也日课论一篇间以诗歌杂文虽不敢为竒辞诡论以自外于经传儒先之要㫖然古人所云文以载道者内返窃深惭恧毎自思念受皇父深恩时聆训诲至谆且详又为之择贤师傅以受业觧惑切磋琢磨从容于藏修息游之中得以厌饫诗书之味而穷理之未至克已之未力性情涵养之未醇中夜以思惕然而惧用是择取庚戌秋九月以前七年所作者十之三四畧次其先后序论书记杂文诗赋分为十有四巻置在案头便于改正且孔子不云乎言顾行行顾言书曰非知之艰行之惟艰常取余所言者以自检所行倘有不能自省克以至于言行不相顾能知而不能行余愧不滋甚乎哉六经之教皆以明仁义中正之道而感发人之善心也降及子史必依于经义足以备劝惩辅教化然后为后世所诵法故唐宋诸文家自言所学必原于六经仁义之㫖然则乐善不倦固敦行之要而亦发为文章之根柢与雍正十年冬皇四子以所为乐善堂文钞示余而属为之序发而观之经旬涉月犹不能穷其奥美也其义理一本于五经四子而折衷于宋儒之言其文之意度诗之风格按以古人成法无毫釐分寸之不合而毎至忠孝友悌言之尤肫诚而恺切足以感发人之善心葢皇子之文乃乐善不倦之诚之积于中而发于外者也我皇上圣德天纵以仁义中正之道陶冶一世而皇子亲承谕教近仰仪型朝夕观感浃于耳目心志之间者尤深且切而又笃志好古深思力探于古圣贤人之言而近体诸身故发为文章充实光辉而不可揜如此乃皇子且自以为未足自序之文犹曰彚而成帙置之案左以便改正即文之不敢自是而望道之切可知矣又曰常取所言以自检所行惧言行之不相顾也则进德之诚可见矣此古圣贤人乐善不倦之实功也余浅见寡闻不足以发扬皇子之文而区区之诚所欲効于皇子者惟是检身之严宻见于自序之文者永矢而勿渝焉斯已矣雍正十年冬月谷旦和硕庄亲王允禄序文以载道道之体于身者为德而发于言者为文故韩子论文曰行之乎仁义之途㳺之乎诗书之源又曰仁义之人其言蔼如孝弟者仁义之实道德之根源也皇四子幼侍圣祖仁皇帝特荷慈眷朝夕训诲且见我皇上视膳问安致爱致敬无事不与往圣同揆至性薫陶耳目濡染由是体诸身心发于言动者不待模拟自成方圆夫圣经贤传所以勤勤亹亹牖翼万世其道无他父子君臣之大伦而已皇子性资乐善于道德仁义之根源既得之圣祖之渐涵复申以皇上之谕教而又切磋于师友研极于诗书早夜孜孜日新其德故发为文章左右逢源与道大适衡以古作者之法中规中矩不失扶寸而事关人纪言之尤恳切而周详使读者忠孝友恭之心油然而生夫自古文人学士有一言之㡬于道其文必逾逺而存况皇子之实体于身而蔼然溢于言外者乎皇子夙以乐善名堂因以标文集即此见平日心力之所注而所以为文之根源具在于是矣壬子八月以序属余反覆寻绎深庆皇子之德业日进加益而自忘其学之肤言之不文也于是乎书和硕果亲王允礼序我圣祖仁皇帝燕翼诒谋尽善尽美皇上纯孝天亶当居藩邸时先意承志尤得圣祖欢心康熈六十一年爰命皇四子寳亲王入侍内廷以示宠异是时王年方舞勺而予齿亦埒相对甚欢及皇上绍膺大寳余以冲年特承恩命忝封贝子晋封贝勒自顾无寸长足録惟以恭谨慎自检束遂䝉恩眷每入觐皇上时遇王輙承奨许把握深谈大有乳水之合癸丑夏月出所着乐善堂文钞见示余为荘诵一过见其论记文序赋颂诗歌无体不备约数万言因为舌桥不下作而言曰古谓立德立功立言为三不朽在古人非欲岐之也太上不易得得其次亦可以不朽矣而衡以圣贤之道则德其所内藴耳着之而为功宣之而为言莫不皆备于一身则三而一者也今王以乐善署其堂而复以名其集葢善即德也德备而功与言随之如水之有本木之有根其条达流行有不期然而然者然而混混汤汤观澜而知其本也刁刁调调揽叶而知其根也则欲测王之德与功者又何不可于其言观之哉今为取其文而读之于其蔼以和者见仁之德焉严以毅者见义之德焉畅情而不繁洞物而非察坚确而不移者见礼智信之德焉夫浑而名之之谓善得之于己之谓德王之乐善王之取善也葢善无穷而取善之心孳孳矻矻日有积而月有累故其发而为言得心应手自有行乎其所当行止乎其所当止之致斯其藴之也深而养之也素矣刘昼慎独有曰枕善而居之不以视之不见而移其心聼之不闻而移其情也老子曰上善若水水利万物而不争故㡬于道斯二説者可举为王赠也夫文所以载道也言者心之声也而非藴之养之则不足以资其本而培其根今王之乐善如此扩而充之于以优于天下而驯至于大舜之域其可涯量哉将见为德为功为言皆以一身备之裕如矣苟浮慕词章徒以着述相引重又乌足以读乐善堂之文哉雍正十一年癸丑五月上澣允禧序夫文所以载道也自汉唐宋明以来有道诸儒皆发为文辞以明圣贤之奥㫖作为诗歌以畅一已之襟懐令后世读之者玩其词绎其㫖称扬傚法之恐后文之有功于后世岂浅鲜哉若夫禀颕异之姿而精研典籍日与贤师友称先则古讨论藏修弟之视兄虽所处则同而会心有浅深气力有厚薄属辞有工拙未敢同年而语也吾兄随皇父在藩邸时朝夕共处寝食相同及皇祖见爱养育宫中恪慎温恭皇祖见之未尝不喜皇父闻之未尝不乐而乂念弟之在家不能常聚迹虽两地心则相通吾兄纯孝至悌可谓肫然无间矣及皇父尊居九五吾二人下帷读书朝夕共处寝食相同者如旧同气之欢岂语言文字所能尽载乎吾兄于问寝视膳之暇每有所得发为文词日课文一首虽退居私室亦不敢自懈手披心绎欲力追古作者八年秋九月彚订其序论诗赋杂文若干巻而命余序余曰载道之文真儒为之无实之文务名者为之务名者不求实得真儒则本之躬以见之言而可垂于后世今观吾兄之文本平日所为讲明践履者积于中而发于外上不负皇父慎选天下英贤而教育之之心下不负十余年穷经力学愤乐相寻之笃志处帝王之家居富贵之位书史所载未数数然也兄之乐善无穷而文思因以无尽凡古圣贤之微言大义修身体道之要经世宰物之方靡不发挥衍绎娓娓焉畅所欲言即至一吟一咏亦皆扬风扢雅温柔敦厚有合于三百篇之㫖岂扬华摛藻狥外忘内者所能髣髴其万一哉又岂弟之浅识谫词所能赞羙哉弟𢎞昼谨序文以足言而载道也内而极于天人性命之微显而通于经纶事业礼俗百为之赜皆由根柢深厚诣极精微而后出之有原发之莫测所称闳中肆外贯乎道而济乎义臻于玉振金声之羙葢徴圣垂文而作述以隆非偶然也弱龄猥䝉圣恩受读内廷得侍皇四子朝夕讲贯窃见皇四子问安视膳之余耳目心思一用之于学考合古今徴论同异虽单词只义必条分缕析铢黍弗差毎为文笔不停缀千言立就而元思泉涌采翰云生葢天资敦敏而又缉熈光明实为天人并臻其至者也积数年着作既富所裒乐善堂文钞成盥濯读之数过其研穷心性也则德成于天而明出自然微言探赜弥纶彛宪合心源道法一以贯之而无余也其阐发经学也则深明博察探其奥而约其㫖糟秕羣言彪炳至义发前人所未及而开后学以津梁也至于史事有难评之迹千秋积未发之疑抉隐觧蔽往往出人意表葢举治乱兴衰之故是非得失之衡莫不包括隐显变通会适标论立义足以超古而信今矣旁逮诗歌赋颂体制羙备写天地之辉光琢元黄之丽藻虽组织辞令排比声律然皆衔华佩实酌雅富言而非寻常之外饰雕艶所可拟于万一者夫惟知之始能言之顾浅何能知高深之际而陈赞颂之言哉侍几席诵习之下每苦于室而难通也輙䝉片言提撕旷若发䝉而因端指示引绳授矩训诲无倦所以培而植之者甚至顾以钝质业不加修而识不加长受读兹编所谓出有原而发莫测贯乎道而济乎义者诚不足以知之惟畧陈梗概恭缀数言以为鼓吹休明之一助焉尔雍正十年嵗次壬子十月朔平郡王福彭谨序善者一心之主宰万化之根原事理会归之极则也然非实有所乐乎此则见之不真信之不笃而其发为文章着为事业者终不能笃实辉光可传于后世皇四子寳亲王性资纯粹自幼为圣祖仁皇帝所笃爱特召育于宫中薫陶德教皇上切义方之训广延师保谘经稽史惟日孜孜所以培养德性恢闳学识者既厚且深矣以封疆之臣入㕘政事恭承恩命获侍讲筵窃见皇子动容出辞温肃之气具备偶聆议论则穷本探原有经有纬未尝不私庆皇子秉元善之德而诚心体道不独文学迥出乎寻常也间出乐善堂文钞若干巻以示开章二篇则曰立身以至诚为本读书以明理为先此我皇上御书以训勉皇子者而即首以命题所为念兹在兹以廸元德而会衆善者莫不基于此矣至于推阐经义尚论古人穷极事理辨析羣言实有特出之见超乎前贤思议之外其或敷扬功德吟咏性情可歌可诵使读者忠孝悱恻之情油然而生葢皇子乐善之诚充积于中而英华外发有不知其然而然者昌黎韩愈所谓原于仁义而其言蔼如者于是集见之矣窃考六籍所载言善者甚详而乐善一语独发之孟子与道性善称尧舜之㫖更相表里皇子诚由斯集而充之明善以诚身本之心而騐之事则精一危微之训上接列圣之心传者莫不于此会其极而世际昇平太和翔洽皥皥焉各相感于至善之中而可以被之赓歌垂之简册者其善为何如其乐又何如也鄂尔㤗谨序雍正元年皇上绍登大寳命廷随侍皇四子皇五子讲读经书蚤夜趋承仰见我圣祖仁皇帝垂光钖祚舄奕绵洪我皇上敬承庭训以裕后昆圣学相传缉熈光大皇四子粹质天禀明敏博达而功力缜宻朝有课夕有程寒暑靡间有非专攻文学之儒所能希其万一者自经史百家以及性理之阃奥诗赋之源流靡不博览精择讲明而切究之每发一问立一义輙超出于思议之表而皆前人所未发覃心实学者之所宜辨析也含咀酿郁藴蓄富有时发抒其胸中所见着为论说诗赋诸体之作常不假思索一挥数千言立就清词邃㫖首尾烂然数年来俱不下千余篇皇子自加𨕖择得如干首彚为一集以示廷玉廷玉受而循绎焉大抵意义渊深文采博赡而笔力之雄俊健㨗迈越等伦所阐明者圣贤之精藴宇宙之名理而所吐露者经籍之膏腴艺林之芳润自昔以文章名家者莫能逮焉皇子之于文可谓才超而学邃矣抑尤愿皇子之不以此自多也闻之文所以载道古圣贤修已治人明体达用之大要胥于是乎在匪直工其文词以为观羙也故曰非言之艰行之惟艰皇子以天授之才博通古今之学循循乎祗遹圣训敬勤无斁诚于载籍之指要平日口诵心维者既能言之又允蹈之自此进德修业日新嵗益廷玉所乐得而扬其羙盛者讵有涯哉雍正八年嵗次庚戌仲冬月张廷玉谨序雍正元年我皇上绍登大寳特命朱侍皇子读书时皇四子皇五子年甫十三嵗已熟读诗书四子背诵不遗一字已乃精研易春秋戴氏礼宋儒性理诸书旁及通鑑纲目史汉八家之文莫不穷其㫖趣探其精藴由是发为文章实大声宏彬彬乎登作者之堂矣雍正八年皇四子自订其所作诗文为一集名曰乐善堂文钞命为之序固陋如何足以知皇子之文伏念皇子以乐善颜其堂又以名其集读者徒以文视文虽扬扢讽咏咨嗟叹赏乌足测斯编之涯涘乎凡人为一事而或作或辍者所乐不存焉耳皇子之于文穷年累月抽思探赜俛焉日有孜孜诚有味乎其言之矣然皇子之所乐者善也非文也如以文而已矣虽如宜僚之弄丸庖丁之觧牛得心应手亦徒虚车之饰耳于善乎何与哉乐善之説见于孟子所谓善者仁义忠信而已専言仁则为心之全德而义在其中兼体用而言则仁为体而义为用对忠信而言则仁义又为用而以忠信为之体苟存诸中者有一毫不忠不信求㡬于仁义可得乎易曰立天之道曰阴与阳立地之道曰柔与刚立人之道曰仁与义阴阳刚柔之流行不息迭运不穷者诚也圣人之于仁义亦如是而已矣自圣人言之则为诚诚者天之道也自学者言之则为忠信忠信者思诚也人之道也思诚之功维何格致以启其端克复以践其实戒惧以立其本慎独以谨其㡬循循于下学以渐㡬于上达久之而私欲潜消理与心融而乐生矣生则乌可已也乌可已则不知手之舞之足之蹈之天下娯心快志之事孰有过于此者乎钦惟圣祖仁皇帝德合干坤功参化育我皇上钦明缉熈圣以继圣本精一执中之心法发而为荡平正直之皇猷万方臣庶是训是行矧皇子天禀纯粹志气清明晨夕侍奉之下其薫陶涵育于圣德圣训者固已日新月盛莫知其然而然矣从此敬承无斁优游厌饫戒于思虑之未萌恭于事物之既接进德修业之功孰得而窥其所至哉尝闻皇子之自言其文也曰诗歌赋古三百篇之流吾将以为山水以为乐音以养吾心焉耳㫖哉斯言凡知者之乐水仁者之乐山以及先儒乐观天地生物气象无往非善即无往非乐无往非乐即无往非养也书曰非知之艰行之惟艰夫无所得于中而强而行之则不胜其劳苟从事于穷理尽性而涣然有得亹亹不倦夫何难之有皇子勉之哉雍正九年辛亥十一月长至日朱谨序雍正八年夏六月廷钖䝉恩命得陪侍皇子讲席窃见皇四子孜孜典学日就月将自五经四子儒先性命之精言以至史籍之纪载名人大家之文集靡不探索研究广览博辨务求理道之要归事物之衡鉴文章篇什之榘度根柢融洽条贯浩然有得于中至讨论服习之既久廼举其所得者而见之文抒为论着形为歌咏大抵充实醇粹和平浑厚得天地中和之气亹亹乎蓄之深而出之裕也所作积多彚次成帙题曰乐善堂文钞命钖为之序昔文中子有言文必贯乎道学必济乎义夫离道义而以为文鞶帨之工虚车之饰固君子所弗尚即援道以张其词引义以畅其说荟萃经训而祗以供文章之用是犹未免岐文与道而二之未得为文之至也二帝三王之道周公孔孟之传见之貌言视聼日用动静之间施之礼乐政刑天下国家之大藴之为德行措之为事业无适而非道义之衍溢故其着于典谟垂于经传精微广博足以觉世牖民阐道立教而至文出焉朱子所谓有是实于中则必有是文于外其条理分明光辉发越而不可掩者非有所强而后能也仰惟圣祖仁皇帝神灵天纵圣学高深我皇上缉熙光明心传相接羲轩尧舜之统绪近在庭闱皇子朝夕侍奉祗聆慈诲提命之所启廸耳目之所濡染固已薫陶涵育于圣贤道义之中加以稽古居今考德问业味经史之膏腴撷典籍之芳润宜其发而为文炳炳麟麟若是其盛也若夫体之身心騐之行事道义充粹于中而至文辉着于外则可以上嫓乎典谟经传而与子朱子之言黙相符契又何文与道之岐而为二哉廷钖因读皇子之文敢敬绎其义为皇子诵焉蒋廷钖谨序我皇上至德广运圣敬日跻丕显丕承宏兹继述经理万物悉以我圣祖仁皇帝之所渊藴者发为久大之规启佑后昆亦以我圣祖仁皇帝之所翼贻者着为纉承之羙觐光扬烈继继绳绳诚哉万古之所独隆者也诸皇子日承圣训观感最真莫不器识深厚德性温良勤敏问学不敢暇逸以故习复之余遂多着述今皇四子自集其比年所得诗歌论赋选择若干首为一集以示雒诵䌷绎至再至三论着则机杼自出罗列万象昔人所谓宏深渊博义理精到者何以加焉至诗歌诸体之作亦莫不毕臻其妙金相玉质和雅冲融求之近古实少伦比向非我皇上训廸皇子之方实有承先启后垂裕于无穷皇子之敬承圣教者实能亲炙其光观感而益善则奋笔抒词之际何以洋洋洒洒迈百家而超伦类也哉夫言辞之中可以见道皇子之着述固已诸羙毕偹矣窃念自古圣贤之学非独佔毕之为功葢将举身心性命之理家国天下之故一一践履而昭彻之夫而后发之事业者皆为有本之经纶着于文词者亦皆亲切而有味皇子其母以文之赡羙者为足多而尤以行之光辉者为可贵则修词明道德艺交隆庶可不负我皇上之训诲矣不胜区区期望之忱福敏谨序雍正元年䝉恩特召入直内廷随侍皇四子皇五子读书相晨夕者九载于兹矣仰惟圣祖仁皇帝尊经典学久道化成我皇上圣以继圣学贯天人万邦作则凡所为诒谋燕翼建极以钖天下臣民之福者莫不是训是行训诲皇子尤为精详恺挚皇子仁孝聪明逊志时敏自四子书五经性理纲目大学衍义诸书以及古文渊鑑名臣奏议之有关于学术治道者莫不讲贯习复藴之为德行发之为文章不为雕饰藻绘之辞而皆有以合乎仁义中正之㫖八年秋九月皇四子自订其前后所作论序杂文诗赋分为十四巻名曰乐善堂文钞命序之夫所谓善者在天则为元在人则为仁元者天地之心举天下含生负气灵蠢动植喙息之伦莫不有以若其性而资之以始仁者万善之长爱恭宜别俯仰酬酢莫不由恻隐之心以发故在天曰元善由天而之人曰继善赋之于人曰性善吾性高明广大与天同体乐之者必至于浃洽畅遂乌可已而不自知然其要有三曰穷理曰克己曰虚心人伦物则之原未彻则好善之心不笃书曰惟精中庸曰明善言善否之介当精以决择也然累于有我曷以克乐大学曰慎独濓溪曰果而确言念之初生当谨持而充扩也己克则私去私去则心虚易大象曰君子以虚受人虚则诚诚则公公则人我之界胥忘咸之感以无心贵故曰天地万物之情可见矣皇子以此内治其性情敦善行而不怠因之着为心声情深而文明醇茂而雅则皇子勉之哉古之人无斁示我显德行乐己性之善即乐天之善也乐人之善犹己之善也以名其集以裕诸心以措诸行若谷种之生生生而不息亲之若芝兰之臭闻之沛然若江河之决善孰大焉乐莫至焉徒文云乎哉雍正九年辛亥夏五端阳日蔡世远谨序濓溪周子曰文所以载道也道无所不在而见之于文自天地之大至于品彚之细皆有以宣其义藴而发其精华垂之为经纪之为史所以明乎其大也着之为辞赋咏之为歌诗所以该乎其细也而兼综条贯于其中者则莫非道也我朝列圣相承凝禧积庆毓秀之源既长且厚皇上睿智天成文思光被而庭闱之近所以垂慈育德者必谆谆于立诚明理之功焉皇四子以粹羙之姿仰承圣训涵养深醇英华发越宜其施之简墨者炳乎有光也以浅学叠荷殊恩备员中秘洊歴台垣今复得侍书皇子日近光仪而亲讲论皇子以所着乐善堂文钞示受而读之其气象之崇宏则川渟岳峙也其心胷之开濬则风发泉涌也其词采之髙华则云蒸霞蔚也其音韵之调谐则金和玉节也充实光辉包涵衆羙文也而进乎道矣抑周子有言圣人之道入乎耳存乎心藴之为德行行之为事业皇子循是而不已焉则寻流以溯源明体以达用凡仁义中正之规齐治均平之理体騐愈深发挥愈盛洋洋乎岂特为文章之大观哉圣贤要道统㑹于斯德行事业殆将一以贯之矣雍正九年嵗次辛亥长至月邵基谨序文何昉乎自羲皇肇起卦图虞书首陈谟典文明之运实由此开然尚书之文简而该周易之文奇而法知非后人摹拟彷彿所可貌为形似者也至尼山辑为六经天下文章莫大于是郁郁之叹厥有由然此后踵事増华分门别派日易月迁而嵗不同矣若夫风云月露草木禽鱼触境书懐因时寄兴此逸士之文也镕经铸史含英咀华绣口锦心敲金戞玉此学士之文也割裂经传摘取雅驯帖括自珍科名是竞此举子之文也远追洙泗近师濓洛进德修业修辞立诚此理学之文也至于经国理民布纲陈纪誉隆国乘德遍寰区此士君子得志于时大有为之文也然文虽不同莫不理以主之识以运之气以充之藻采以华之故文之有理即太和之保合运量各正而肆应不穷者也其识见之周详贯注则血脉之流通也其格局之一成不易则肢体之上下有定行止有节也其经营组织光芒外焕则盛德之符睟面而盎背也故思欲深不欲浅识欲精不欲粗格调欲高不欲卑包涵欲大不欲小至于事本浅也而文特深之事本粗也而文特精之物本卑也而文特髙之物本小也而文特大之则其取精绘神超然远寄不屑屑于目前腐近文人墨士之习径实寓笼络一切函葢万有之光华则于乐善堂之文钞独有深契焉葢乐善堂皇四子馆课文也皇四子无日不酌古准今朝吟暮诵无日不搆思抽秘据案舒毫如是久久所作不啻千余爰叙次甲乙聚而成帙于雍正八年六月内奉命在皇子书房行走因得日亲仪表细领嘉文总由积学广博兴寄宏敞高步远追扩然无垠用能潄六经之芳润根柢道要増益光芒挥洒于片楮尺幅中俾读之者志翔神豁应接不暇如登大雅之堂而天球河图之萃然灿陈也如聆韶濩之音而金石丝竹之翕然竞奏也如观多寳之藏而竒珍异品之骇目惊心其出不穷也故可以振頺懦可以维风俗可以绍前圣可以诏来兹将于斯文乎是頼又奚必韩潮苏海燕许如椽始克愉心称观止哉胡煦谨序雍正七年十一月蒙恩召至京邸八年三月得入伴皇子讲读草茅微贱不谙天下事惟洛诵圣言粗识义理辰入申出窃异崇高富贵之地何功之宻而心之虚加于寒畯也日既久窃见自孝经四子易书诗春秋戴礼以及左国史汉唐宋诸家之文靡不淹贯性天之微妙纲目之是非政要之从咈名儒名臣之论理论事达人骚人之言忧言乐靡不列眉指掌而究其精详所着作若论若序记若铭赞若赋若诗盈千累百靡不内朗外润从容惬适于规矩之中乃踊跃懽忭念我皇上之所以为教皇子之所以为学至于如此也气质既已清明义理既已昭着问学既已渊洽而言动愈以恭谨以之固陋所挟者惟此欵欵愚诚耳然土壤细流山海之高深未尝让且择焉葢所见者大而所志于圣人之道者笃矣秋日清暇皇子自披其所着择其中什之三为一集而曰知之匪艰行之维艰予之言其无谬于古先哲人之言乎果无谬矣其敢遂谓㡬于成乎昌黎云愈之所好者道也惟恐人之以文视文也老泉谓非天之所与求一言之㡬乎道而不可得不亦夸大其枝叶乎吾非自珍其文将取以自騐也轮辕饰而人弗庸则为虚车此之谓矣至于不涉理不涉事可以助人养心者有三曰乐音曰山水曰诗歌赋亦古诗之流吾将当乐音山水而资其养心也皇子録而存诸座隅者以此奉教序简端绎思经月无踰皇子面诏之意矣惟恭述知遇之隆纪课程之实且以见昭代文明之盛薄乎四海者始自宫中云尔雍正八年庚戌冬日顾成天谨序御制乐善堂全集定本目録钦定四库全书集部七御制乐善堂全集定本目録别集类六巻一论立身以至诚为本论读书以明理为先论休休有容论信而后谏论寛则得衆论修道之谓教论敬以直内论上下交而其志同论君子以虚受人论家人上九有孚威如终吉论惧以终始其要无咎论物不可以苟合论巻二论嘉言罔攸伏论有言逆于汝心必求诸道论夙夜基命宥宻论春王正月论晋荀林父帅师及楚子战于邲晋师败绩论晋侯及楚子郑伯战于鄢陵楚子郑师败绩论作三军论三月公会晋侯宋公卫侯郑伯曹伯莒子邾子薛伯杞伯小邾子于溴梁戊寅大夫盟论诸侯同盟于平丘公不与盟论巻三论爱亲者不敢恶于人敬亲者不敢慢于人论以仁育万物以义正万民论为万世开太平论动亦定静亦定论治天下在得人论傅说论周平王东迁论宋襄公论晋悼公论宋伯姬论巻四论汉武帝论汉元帝论韩淮隂背水阵破赵论西汉总论汉光武论李固杜乔论东汉总论蜀汉兴亡论东呉总论东晋总论北魏世祖拓䟦焘论巻五论唐太宗论长孙皇后论唐肃宗论唐德宗论唐宪宗论唐穆宗论禇遂良论郭子仪论陆贽论李晟论裴度论李绛论李德裕论唐总论巻六论后唐总论张承业论宋太祖论宋宣仁皇后论吕端论韩琦论明道程子论程明道告神宗当防未萌之欲论北宋总论宋理宗论岳武穆论文天祥论南宋总论元仁宗论许衡论说复性说巻七序贞观政要序韩文公文集序杜子美诗序朱子资治通鑑纲目序大学衍义补序送五弟奉命往祭阙里文庙序送平郡王奉命往盛京脩理福陵前河道序送定边大将军平郡王西征序稽古斋文钞序巻八记皇祖圣祖仁皇帝恩赐御书记瀛䑓记丰泽园记田字房记时应宫记乐善堂记四余室记二希堂记䟦恭䟦世祖章皇帝御註孝经恭䟦皇祖圣祖仁皇帝御制避暑山荘三十六景诗恭䟦皇祖圣祖仁皇帝千叟宴诗恭䟦性理精义䟦朱子大学章句书魏郑公十思䟽后书新唐书兵志论后书朱子戊申封事后巻九杂着读二南读鹿鸣至天保六诗读弼鄘卫风读秦风读无逸读吕刑读秦誓读董江都贤良三策读杨涟劾魏忠贤二十四大罪䟽拟程明道请修学校尊师儒取士札子拟胡安定置经义治事二斋记拟尹和靖六有斋记巻十表拟上颁圣祖仁皇帝御纂易书诗春秋讲说朱子全书性理精义等书谢表拟阙里文庙告成贺表颂九符赞十臣赞箴虚受箴铭乐善堂铭巻十一赋耕耤赋四时勤政赋东郊迎春赋喜雨赋秋阳赋灯花赋鳯凰来仪赋重修阙里文庙告成赋巻十二赋万寿日庆云见苗疆赋为善最乐赋良玉比君子赋指佞草赋松竹四时潇洒赋帝赉良弼赋天爵赋相马赋九日登髙赋五日角黍赋六艺赋日方升赋瑾瑜匿瑕赋水轮赋白鹿洞赋巻十三赋文战赋望峄山赋迎长日之至赋景陵瑞芝赋五丝赋稼穯惟寳赋南风之薫赋书同文赋秋河赋荔枝赋多稼如云赋圣德合天地赋鸟求友声赋麦秋赋夏云赋学问至刍荛赋巻十四古体诗古风十五首新竹海子行围同闻之蔡先生五弟读杜子美秋兴诗分韵得肉字关山月题李白泰山观日图限韵喜雨四言诗读昌黎集铜鼓歌读贞观政要傅修期公莫舞歌蠲租乐拟乐府黄石授书读司马温公谏院题名记芝兰曲髙其佩指头画庐山瀑布观获拥罏读书歌煖砚歌腊八日自鸣钟题宋宣和清明上河图用骆賔王帝京篇韵题戴天瑞指画山水图新蝉巻十五古体诗古砚拟苏子瞻逰赤壁诗题王原祁秋山图郊围见西成有象即事志喜南苑观鱼驯象歌白马行德寿寺古鼎歌沍寒行髙其佩指头画马冬夜煎茶读西山先生大学衍义饲金鱼开圃王𤓰新荷题静憇轩鹊营巢读杜诗翠云砚歌冬夜偶作沈石田秋林独歩图五弟有葫芦笔筒用十年矣属余题句题白居易飬竹记望雪行丈室烧香曲剪烛词祀灶毕啖糖饧屛风謡水仙玻璃镜春夜偶成相风填仓日催耕鸟素几謡玻璃窓巻十六古体诗长春二月十一日晚烹雪水偶成春蔬雨前茶古意楼松王叔明山水图大理石牀歌春暮西厰骑射移碧桃髙其佩指头画虎水竹村有鸟二十章采松花新涨读苏子瞻题司马君实独乐园诗即用原韵观刈麦雨后聼溪声热读书乐秋兰投壶蓍簮吟拟杜工部东邻枣树歌鬬蟋蟀巻十七古体诗题唐岱重溪烟霭便面读白乐天集拟栁子厚始得西山宴游诗相马吟勐虎行拟桃花源中人送渔郎出源拟渔人复至桃花源不复得路聼鹤鸣芸香冬夜偶成换烛词弔宋末张陆双忠遣兴拟杜工部洗兵马行传闻冰牀帝京嵗暮八咏拟乐府读陶诗春水泛舟寻春见山桃始开晓起闻雀声马上吟诗好所见晓阴过通州浮桥灌麦读范文正公神道碑用宋陈傅良原咏韵鸠唤雨玉带生歌雨工陶琴蝇拂子蔺相如巻十八古体诗缲丝曲北风图冰椀拱极城松风青玉簟王明君雪浪石骑秋雨静夜吟唐寅山静日长图关山月櫂歌行古意神絃曲秋夕读髙青邱大全集芦白花壮士行织锦词灌园虞美人曲弔孟黡李夫人歌题髙其佩指头画八骏图秋夜词读申屠蟠传谢人送墨美人磨镜图鸥捕鱼倒挂牧牛词题马贲画班媫妤戱拟禽言巻十九古体诗古风十三首苏卿节侍中衣郑公笏叚太尉笏侠烈行秦吉了藏雪烹雪用前韵冬夜闻空钟射雉行学仙謡向火寒月过曲涧花香逰流杯亭日知阁诸胜充隐秋夜遣兴夜坐忆远緑珠题二十一叔父山静日长小景鹤媒歌雉媒歌冯媫妤神仙曲海市觉生寺大钟题晋戴逵剡山图恭瞻万壑松风图感而有作行宫遣兴雨中舟归放鲤舟行折芳图巻二十古体诗夜雨斋中焚香雨中闻雁种松暮春曲西海捕鱼採芝词自题照缚鸡行春蚕食叶声秧马闻蛙五日芒种销夏花石纲野田行姑息行夜卧聼雨忆平郡王伐枣歌郭河阳关山积雪图探雀儿㯶拂子丰碑行遣兴燕引雏食莲拟古七首马贲牧牛图中枢歌青青水中蒲三首鴈奴謡丹青树度竹钟声古别离唐寅秋林髙士图新月七夕词弋鴈篇见桃下栽松感而有作饥鹤行羽林执㦸郎巻二十一古体诗题刘松年武夷九曲图忆闻之蔡先生少年行雨同五弟月夜舟归远将归城门歌废宅行蓼花风有所思月夜芦洲云䑓歌除架秋原草渔舟唱晚秋浦泛舟髙其佩指头画鱼有初行八月三日作仲秋曲夜闻觉生寺钟桑条韦游西海南苑雨中即景䨇栁树海子外行围鹰搏兎南红门捕鱼寄衣曲瀚海石子歌濬沼题唐岱秋山不老手巻赋得霜花扑晓鞯题李思训寒江待渡图风篁笙奏雀噪冬夜对月书懐游法海寺即景法海寺题壁冬夜读韦诗蜡珠謡村赛曲霜晓炊烟啬夫词鹤氅裘草色萍始生石径松云渔荘晚霁野寺残阳野店风帘过觉生禅房巻二十二古体诗熏香謡渔乡曝网松阴午憇温泉荷花闻鸡起舞曲题林朝锴苍松霜隼图六月十四日闻蛩卧月题赵文敏中峰懐净土诗画巻陌上桑封鲊行疾风劲草七夕篇古风细栁营行折槛行寄衣曲咏塞上达兰海兰松木笔格观刈月夜泛舟招鹤行秋江曲送梁学士假归省亲慕容垂放灯曲待月秋日泛舟西海题朱贞女传鹤唳行鸣雁行奕金笼鹦鹉曲秋日过广通寺西山下故宫曲瀛洲亭明窓秋影骢马御史歌江臯曲秋日同二十四叔父五弟逰玉泉诸名胜即事志兴用爽气澄兰沼秋香动桂林为韵十首题赵孟頫洗马图巻二十三今体诗御赐书经传説彚纂恭纪二十二韵暮春喜雨恭和御制三月三日得雨原韵题十八学士图赋得春风传我意白鹿洞花影栁塘送春夏云赋得秋水长天一色水中楼影新秋夜雨九日干清宫侍宴恭纪寒夜闻霜钟题仙子图逰玉泉山见秋成志喜恭祝皇父万寿雍正己酉仲冬阙里文庙上梁前二日庆云见上躬诣太学致祭恭纪二十四韵留侯郭汾阳己酉冬十一月二十一日皇父御书立身以至诚为本读书以明理为先一聨恩赐悬挂书斋以寓训诲至意恭纪临池栁行围春日雨后海子外行围青云店民家见梁上䨇燕偶兴杨栁风顾孝㢘䝉圣恩特赐进士诗以贺之赋得鹭立芦花秋水明九日讲武恭纪九日登髙霜隼下晴臯寿五弟帝京杂咏辛亥二月朔皇父赐御书对聨恭纪辛亥仲春上幸丰泽园演耕耤礼上躬四推命等终亩恭拟应制十韵西厰习射即事佛手晚眺丁香花巻二十四今体诗燕山八景诗阙里祭器新成赐观簠簋铏登豆爵六色恭纪八韵恭祝皇母圣寿赋得一雨便如秋雍正九年六月上以近畿三省雨泽愆期豫筹赈恤之䇿甘霖叠沛恭纪十二韵志喜赋得七月流火秋露如珠秋日播麦新生将猎南苑检㸃所擕书籍校猎阻雨辛亥秋九月出南苑行围以穑事未竣不果猎而还读杨忠愍集御赐诗经传説彚纂恭纪十韵恭瞻皇祖恩赐御笔感赋镜中灯雍正九年十二月二十日皇祖实録御训告成皇父陞殿恭受礼成羣臣庆贺恭纪赐乌铜罏恭纪平郡王修理福陵前水法告成还京赋赠三十二韵孟春十日夜偶成十六韵玻瓈盘恭读皇祖御制避暑山荘三十六景诗并閲图感成长句五首东作赋得花随春令发题蒋南沙相国画屏五景春日寄朱可亭先生五十二韵巻二十五今体诗三月十三日随皇父驾幸圆明园得诗六首赋得好雨知时节栁溪垂钓听松赋得泉和万籁吟濯缨泉恭和御制咏竹原韵从军行送邵通叅奉命典试江西颜鲁公祠堂读项羽纪读武侯出师表裁衣寄从军者送毅菴鄂相国奉命经畧西陲赋得鹤舞千年树活水冒雨寻菊輓戴九臯弔睢阳䨇忠恭读皇祖圣祖仁皇帝御题耕织图四十六景诗敬和原韵輓蔡忠烈公巻二十六今体诗石鼓闻军营大㨗志喜景陵寳城山上产石芝一本彩芝四本恭纪二律赐哈宻𤓰恭纪恭和御制冬至斋宫诗二章原韵再拟冬至斋宫三首橘冻云凝雪冬早闻雀声恭读御制丁未长至日诗敬依原韵村墟夜舂冬日寄蔡闻之先生诗思奉和二十一叔父用蝉聨体赋得松风雪月天花竹鹤云烟诗酒春池雨山僧道栁泉原韵立春前五日以诗代书问蔡先生病腊月十九日立春玉河冰泮玉河春栁探春花牡丹芽奉和二十一叔父癸丑元日早朝原韵花信风雍正癸丑二月七日经筵恭纪二月八日随皇父驾幸圆明园恭纪五首千里镜清明奉命恭祭景陵感成八韵憇慈云寺渔阳盘山草色春社赋得独倚修篁看鹤笼盆鱼赋得买夏欲论园芦塘放鸭风车鱼米树赋得船痕半载书弹琴峡朱草鹤迹巻二十七今体诗奉题二十四叔父裕德轩三十韵萤芭蕉逐凉立秋夜作小园闲咏十五首秋日寄髙安朱先生凉州词破秋荷灯槐市清河送平郡王西征秋社卖菊翁夜聼落叶声始裘赋得野径寻梅见小春櫽括苏子瞻后赤壁赋即用赋字送桐城张先生暂假归里西厰骑射万年松御赐端砚恭纪归鸦十宫词帝京杂咏题宋徽宗竹枝䨇雀题呉梅村集十一月十三日恭遇皇祖忌辰感成长句橄㰖茶癸丑冬至上躬祀南郊回銮㳟纪冬至后一日同二十四叔父五弟逰西苑试射巻二十八今体诗题唐岱画页夜坐水云榭读王安石传幻景四咏冬夜忆平郡王冬夜食哈宻𤓰龙翰傅先生䝉恩简署司㓂诗以贺之逰蕉园赋得自锄明月种梅花与唐岱百衲琴题易祖栻墨竹巻雪事八咏题董元山彴图题邹一桂花卉十二幅甲寅元日立春雪消春晓上林花气清明前三日御试命和唐人韵口占应制榆荚雨春云题唐岱仿古十二帧甲寅三月上耕耤廻銮迎驾㳟纪读董仲舒传同五弟舟过万寿寺小憇御园从耕㳟纪六韵积书巗蜂衙赋得沙留鸟篆斜辘轳声蝉始鸣巻二十九今体诗烹茶石笋过雪上人禅房赋得得雨溪声壮雨后池塘闲歩颁冰题元祐党人碑夏日园居即事夏日寄龙翰傅先生雨中舟行看山避暑夏日寄二十一叔父索诗画赋得人立藕花风六月晦日作咏史十首竹里流萤雨夜闻梵声新秋秋热秋英前寄诗索二十一叔父近制承惠尺幅兼辱和章仍用原韵志谢雨夜闻蛩阴阳石晴郭河阳峨嵋霁雪图军装八咏昼漏洞庭始波斗蟋蟀赠从军者秋畦秋中秋前一夕对月澄江如练闻鴈暮过御河桥呉殿懐古瀛台观木变石水始氷板桥霜迹刻漏题焦秉贞人物画册十二帧巻三十今体诗冬月盆菊冬日同五弟逰西苑即事甲寅冬至上躬祀南郊㳟纪四律蜡日坐冰牀度太液池志兴冬夜灯花探春春晓隔花宫漏过淋河清明日奉命㳟祭景陵感成五律逺烟王原祁雨景画书开元遗事后雨中访僧不遇题赵松雪竹院鸣泉图题赵伯驹仙山楼阁巻夏兴三十首赋得岸痕新雨过清簟看棋郑宅茶夏日园居即事有至自军中者诗以慰之兼忆如心居士荷珠题髙其佩指头画鸡平湖雨渡八首晩晴野塘月色水底霞天新凉题唐寅画箑秋信题丁云鹏罗汉巻曝书雨题石屛二絶万寿寺方丈小憇秋晓重乳燕过玉蝀桥三首等谨案御制乐善堂文集定本三十巻干隆二十三年协办大学士尚书蒋溥等奉勅重编我皇上诗文总萃富有日新雍正庚戌之秋始订为文钞十四巻干隆丁巳取文钞所载十之三益以乙卯以前续着十之七彚为文集颁行宇内至是复以初刻巻帙较繁特诏内廷诸校閲删订省去制羲一巻得㫖刋布愈有以见日进无疆之学与圣不自圣之心并昭示无极矣干隆四十年九月恭校上总纂官纪昀陆钖熊孙士毅总校官陆费墀御制乐善堂全集定本卷一钦定四库全书御制乐善堂全集定本巻一论立身以至诚为本论夫诚者万物之原万事之本天所赋物所受之正理也故在天则为干元坤元而万物资始资生在人则为能尽其性参天地而赞化育然人咸具是理而鲜能全之故日蔽于私溺于习而天理㡬乎失矣圣人者出作君作师脩道以立教教人由诚之之道以驯致至诚之域故曰立身以至诚为本岂非实理本于生初在人之自勉乎盖至诚圣人也诚之者择善而固执之者也既能择善又能固执则可进于诚矣而身立矣夫立身不外于言行而言行不可以外餙言必期于有物则言可为天下法矣行必期于有恒则行可为天下则矣诚故也立身必先于忠孝而忠孝不可以伪为视无形而聼无声则养志承欢可云无忝矣公忘私而国忘家则尽忠补过可称匪懈矣诚故也其要在克己己不克则私欲潜滋何以能诚其功又在慎独诗曰相在尔室尚不愧于屋漏先儒有言曰学始于不欺暗室良以独不慎则发念行事终为小人之归耳然则克己慎独者求诚之切务也歴观古来圣有安勉而皆本于诚书曰钦眀文思安安尧之至诚无间也又曰元徳升闻舜之至诚上达也仲虺之诰曰以义制事以礼制心丹书曰敬胜怠者吉义胜欲者従此汤武之勉而诚也勉而诚与至诚无异尧舜汤武莫不称之为大圣故曰及其成功一也然则欲诚其身当择善固执克己慎独以驯致于至圣之域以之参天地赞化育不难矣读书以明理为先论天地之间万事万物莫不有理理者天之经地之义民之行也是故日月星辰之朔望躔度隂阳寒暑四时之推迁往来皆天之气也而有干健于穆不已之理主宰乎其中山川河岳百谷草木之丽乎地以生者亦莫不頼坤元载厚之理以为之根柢人性之仁义礼智赋乎天之正理也因之而见为恻隠羞恶辞让是非之情及变化云为万有不齐之事由是观之天下事物孰有外于理哉故圣人之教人讲学亦曰眀理而已矣盖理者道也道之大原出于天其用在天下其传在圣贤而赖学者讲习讨论之功以眀之六经之书言理之至要也学者用力乎明理之功以观六经则思过半矣所谓眀理者眀其所当然与其所以然所当然者父子当亲君臣当义夫妇当别长㓜当序朋友当信之谓也所以然者父之所以慈子之所以孝君之所以仁臣之所以忠夫之所以率妇之所以従长之所以爱幼之所以恭朋友之所以责善辅仁之谓也知其所当然然后信之笃而不误于岐趋知其所以然然后喻之深而不能以自已至于一事一物亦莫不眀其表里精粗与夫善恶是非之宜夫如是然后理眀而有所持循此大学眀眀徳之功必以格物致知为先中庸择善之目必在于博学审问慎思眀辨而先儒讲论亦必以讲眀为践履之本先圣后圣岂有二道哉虽然眀理要矣而既眀之后则又在于行之之功苟或知有余而行之不足则虽精义入神亦无当实用盛徳至善竟何有于我哉故致知与力行相须为用而致知则在所当先何以言之知都㑹之壮丽而欲往观之必先悉其所由之路而后行焉悉其所由之路是眀理也身往由之是力行也苟不知之悉而往行之则有失径迷途之讥为学之功亦如是盖知仁为万善之本必不逞私欲而为利己害人之事矣知义为万事之宜必不自昧其羞恶之良而为偷安苟合之事矣此讲学之必以眀理为先也故书之称尧曰钦眀称舜曰文眀尧舜天下之大圣也而其所以成大圣者则以明为本焉彼不务眀理而徒以记诵词章自耀者是犹舎璞玉而贵碔砆而彼不知而㝠行者是犹去烛而夜行均为惑之甚矣雍正七年皇父驾临上书房亲洒宸翰恩赐御聨题曰立身以至诚为本读书以眀理为先余兄弟盥手祗领谨悬座右爰以寳训着论二首庚戌之秋手録文钞即以此弁冕全集非敢云阐扬圣教特以纪过庭慈诲并志书绅微悃尔休休有容论盖尝读秦誓至其心休休焉其如有容焉未尝不喟然叹兴曰懿哉贤人之为国寳而容贤者之利人国家至深且逺也可以为千古相臣之法矣古大臣之相天子也其容人有包荒之量其任道有冯河之勇果贤也不遗于遐也果不贤也不昵于朋也是其休休之心根于中休休之色见于外贤人争为之用争为之用即争为国用也岂树党立朋者所可假託哉彼小人者冒嫉为心懐私脩怨所致者奸人附势者也所斥者直士抗言者也其訑訑之象见于颜面是以贤人逺去君子道消而国亦随以衰微三代以下称贤相者汉有萧曺唐有房杜萧何荐韩信以成王业曹参礼盖公而民歌清静新唐书赞房杜谓帝定天下而房杜不言功王魏善谏争而房杜让其直英卫善将兵而房杜济以文夫萧曹房杜非前古大臣之比就其所以称贤则皆以有休休之量也李林甫卢杞韩侂胄贾似道之徒妬贤嫉能固小人之尤矣即以李徳裕之忠直未免有朋党之失王安石之才学终有不容人之讥此容贤乐善之所以难也此秦誓所称休休有容曽子特表而出之于大学之卒章以为万世大臣之标准欤信而后諌论诗曰衮职有阙惟仲山甫补之夫仲山甫之补衮职也柔嘉唯则天子是若盖其诚信素达于人君而人君鉴其诚谅其忠故諌无不従言无不聼虽宣王听言之美亦山甫取信有素也故子夏曰君子信而后諌可谓知进言之道矣盖君臣一徳上下志通然后可继都俞吁咈之盛而致治于熈皥故人君聼言之道固不可懈而为臣者亦当思所以善进其言之道焉夫人臣諌君非可易尝也必能进思尽忠退思补过职业修于莅官之后忠诚达于未定之前然后法语不伤于勐巽语不嫌于谀是故为人臣者必无恝而不諌之理但当素尽其诚使人君信之而已若素无忠诚之心则虽激于一时犯颜强諌而于国事终无济也虽然信而后谏理也若事至于危急一日不言则民受一日之害一日不言则天下之害甚于一日斯亦可以待其信而不言乎故魏徴之与太宗信而谏者也陆贽之与徳宗不必待其信而谏者也而后之人均是之者以贽虽不能信于徳宗而其忠诚天下后世自信之也宽则得衆论昔周公系㤗之九二首言包荒解之者曰圣贤之心无弃物尧舜之道欲并生非包荒则不足以体天地之心而尽君师之道也夫子歴论尧舜禹汤武王授受之命而继之曰宽则得衆盖自古帝王受命保邦遐迩向风薫徳沐义非仁无以得其心而非寛无以安其身二者名虽二而理则一也故至察无徒以义责人则难为人惟寛然后能并育兼容衆皆有所託命易贵包荒职此之故耳盖宽者仁之用也仁者元之徳也元者善之长也以是而推之则所以位天地赞化育者皆在是也泰山不让土壤故能成其大河海不择细流故能就其深王者不却衆庶故能明其徳何则寛以容之故也诚能寛以待物包荒纳垢宥人细故成已大徳则人亦感其恩而心恱诚服矣苟为不然以褊急为念以刻薄为务则虽勤于为治如始皇之程石观书隋文之躬亲吏职亦何益哉孔子举寛信敏公以眀歴圣之道而以宽为首圣人教人之意其深切而着明矣乎修道之谓教论道之大原出于天禀乎天之命以为性而因乎性之良能以为道故率性之谓道实天地自然之理也然性无不善感于物而动则有欲欲日以引而道或有所不行上天眷命作之君师使有以莭民之情而复性之善以行其道故曰修道之谓教非道之外别有所谓教也盖人禀五行二气之灵首万物而具五性仁义礼智之徳忠信孝弟之行皆备于我然圣者能之而贤不肖则有过不及之差焉古昔圣王之治民也渐之以仁摩之以义莭之以礼和之以乐薫陶涵养使徳日进而道自修自十五入学廸以性之所固有老而靡他焉故仁让之风周于十室而人民惇厚后世莫及盖教之以孝友睦婣任䘏之行而仁道行矣分贵贱定上下明赏罸辨等威而义之为教行矣乡饮社㑹以及冠婚丧祭莫不有礼而礼之为教行矣师友以解其惑学校以导其趋而智之为教眀矣立此四教而使民日就月将无诡异之习诈伪之萌而信之为教得矣故君师之责修而道乃不虚三代以下致治之盛如汉之文帝唐之太宗宋之仁宗皆朝干夕惕勤劳匪懈然不图其本而务其末徒有恵爱之政而无教养之实方之汉唐则令主比之三代则庸君此无他教不能行则道无由眀于天下也夫天无不赋以性之人则天下无不能率道之人人君果能明徳以新民修道以立教则朝行而暮效矣何难之有哉而昏庸之君自谓不能而不行英明之君自谓己能而不屑此三代之治不可以一日复而民之固有之道不可以一日明也夫正身以正朝廷正朝廷以正百官正百官以正万民因民之善以立教即因我之教以复性而古先王所为牖世而觉民者在是矣其于复三代之治乎何有敬以直内论人之一心至虚至灵具衆理而应万事备五常而制百行盖人所得于天以主乎吾之一身应乎天下之事者未有大于此者也然放而不存日以昏昧衆欲攻之旧习锢之故杂虑纷纭而不能复完其至虚至灵矣惟当主一无适以全其无妄之体则吾心之虚灵不昧者庶㡬复存夫子賛易所谓敬以直内者是也盖心者一身之主宰而敬者又一心之根本圣贤之学无非欲人存此心而所以存之之要亦不过教人主敬敬者所以成始而成终者也苟存心不以敬则无以澄其源又何以制其流由是而致知必不能黙㑹乎事理之当然由是而力行必不能笃实返躬以还其性之本然是故文王小心翼翼而孔子告仲弓以出门如见大賔使民如承大祭盖深知敬乃彻上彻下之圣功偶离于敬便非圣人之学也学者当存己之心齐荘中正勿使有一毫之虚妄惰弛终日干干闲邪存诚则所谓敬者卓然在我本心存存不放于外而万事万物之理可随时而照察矣上下交而其志同论夫天下安宁治登上理必頼明良一徳咨谋唘沃然后上下一心庶绩允凝而万方顺则也易曰上下交而其志同可以觇治世之气象矣盖天髙而地下君尊而臣卑理势之当然也君之不可下于臣犹天之不可卑于地然天地之形不可交而以气交上下之分不可交而以心交故隂阳和而万物顺上下交而万民化此天地之常经古今之通谊也上下一心君臣相得则治反之则乱合若符莭信如应响故尧舜之于臯䕫稷契成汤之于伊尹成康之于周召皆以圣明之君交圣明之臣而其致治之盛也勃焉三代下如齐桓之于管仲昭烈之于孔明苻坚之于王勐太宗之于房杜王魏虽未及上古君臣之以圣交圣然亦各以贤眀之资得贤明之臣为之辅同舟共济言聼计従故其治亦得小康贞观之风后世称盛盖上下志交则天下乂安民受其福理不爽也至于亡国之君莫不由君尊而臣卑志骄而意满臣之忠言不达于朝廷国之大寳弃之于草野小人日侍左右而専事阿谀以取容虽有上下之分实无君臣之谊岂得谓之交哉故二世之宠赵髙桓灵之任赵忠张让隋炀之用虞世基岂非交所不当交而逺所不当逺之祸乎故易之理无定而惟在于贞与君子交则谓之㤗而吉与小人交则谓之否而㓙书曰纣有臣亿万惟亿万心予有臣三千惟一心夫纣之所与朝夕共处者岂无股肱心膂之寄哉然不交正人而所交皆小人故殷以之亡武王之臣皆周召吕散诸人一徳一心故膺天禄而保祚无疆夫人君莫不欲得贤才以自辅然而庶事未康至治不见者盖所谓贤非贤而才非才也然则果无贤才之可用欤曰彼所谓贤者乃善己者也所谓才者乃能以巧术奉上者也方是时草野之贤才深藏不出而已矣在位之贤才逊荒行遯而已矣间有硕果之存亦今日用之明日黜之而已矣又何能久于其朝哉诚能举天下之贤才登之于朝而不疑诚以接之信以待之上下一心交脩罔懈则天下有何不治而隆古有何不复哉虽然此特为为君者言之耳书曰臣哉隣哉隣哉臣哉古之大臣一日立乎其位一日尽乎其道陈善闭邪补衮职之所阙其用与舎惟君之命耳不谓君弗用而有懈惰之心夫如是然后上下相和得交㤗之道而都俞吁咈之风日见于朝廷矣君子以虚受人论夫君子之进徳脩业也立身行己不可不诚应事接物不可不虚故易之中孚言立诚之学而咸卦则言受人之学中不可不诚又不可不虚程子曰廓然而大公物来而顺应可谓得行己受人之要道矣大象之云岂有异乎夫天地之常以其心普万物而无心圣人之常以其情顺万事而无情心普万物故万物之心即吾之心也情顺万事故万事之情即吾之情也以万物为心万事为情尚有一己之私心一己之私情乎故天地之大无不覆帱圣人之徳同其博厚髙明皆以诚积于中而顺物无沮也君子希圣希天必当以虚中为本如山之虚如泽之润则物有感而必通事无隠之不达虚受之心即可以成中孚之化矣夫以山之峻絶似可无借夫物之助矣而能受泽故益増其润君子之谦牧善下方且自视未及培塿之卑也而能虚以受人之言则当日见其益矣彼小人者或予智自矜而耻过作非或狎侮善人而不受其言或外従而内拂之独何心哉家人上九有孚威如终吉论治国必始于齐家而齐家乂在于脩身身脩则孚与威自然而合待之以诚而不使之怨临之以庄而不使之狎则家道永昌以之治国平天下将无所不可矣易家人上九之爻曰有孚威如终吉可谓得治家久逺之道矣盖居卦终而有刚徳得严威之道惟卦终故以象家道之成惟有刚徳故能孚威以待下治家之道当慎于其始防之不可不宻故初曰闲有家谓及其志未变而闲之也又当善乎其终待之不可不诚御之不可不严在上曰孚威信与威相济则永得治家之道矣不但父子兄弟夫妇之间必如此而后得吉也凡家之中长幼尊卑皆当率是道以行孔子曰惟女子与小人为难养也近之则不孙逺之则怨夫惟以威御之则近而不至于不孙以诚待之则逺而不至于怨虽然所谓威者岂鞭挞箠椘之加而所谓孚者岂煦煦焉徒事姑息为哉自胜其私语言可爱行止可法而不蹈非礼则人自畏其威矣自勉以仁立爱惟亲立敬惟长妻子好合兄弟既翕则人自感其诚矣此又反身之要而治家者所宜先也惧以终始其要无咎论易之为道大矣以在天者言之体天地之撰括隂阳之精而统备乎五行万物之理以在人者言之君臣父子夫妇昆弟朋友之伦日用酧酢吉㓙悔吝忧虞得失之事莫不具载而原始要终之道有操之一心而有余者故易大传曰惧以终始其要无咎乃总易之道而提其要以示人也盖人之立志行己欲自践于圣贤之域者其术固非一也然縂而言之不外于戒惧一心何则人受天地之中以生其性固善然为私欲所蔽则心放佚而莫知自省以至有过行而入于㓙咎圣人欲其思也乃教以成始成终之道莫若以惧为本故系泰之上六则曰城复于隍否之九五则曰其亡其亡系于苞桑夫泰之为卦上下交而其志同也否之为卦上下不交而天下无邦也然吉㓙顿异者泰之上六治极当乱之时而志满心骄不能戒惧故㓙否之九五乱极当治之时而戒谨恐惧故吉此非惧以终始之大騐乎推之谦之六爻皆吉震之六爻无㓙以能戒惧而得亨也豫上九之象曰㝠豫在上何可长也谓不知惧则自吉而向㓙也夬之九二曰惕号暮夜有戎勿恤谓能自惧则虽危而无咎也盖易之要以贞为本惧则能守贞矣以孚为贵惧则能有孚矣危者使平易者使倾而终归于惧以终始人能以此为法既惧之于其始以防微杜渐又戒之于其终以持盈守成则处事之要为学之法皆备于是矣物不可以苟合论天下之事未有可苟且以行者自小以及大自近以至逺莫不皆然故礼者所以辨上下定民志天下之事不正之于始必不能成之于终若不由礼而以苟合则吾未见其可也盖自上古结绳以降尧舜以文明治天下于是焕焉称治自兹以往圣帝明王为治莫不以礼为本然后渐之以仁摩之以义和之以乐而天下化成以之奉宗庙则有奉爵焚燎肃雍恭敬之仪以之接賔客则有宴享进退揖让升降之等以之理民则有分田兴学教齿教让等威服用之文凡诸冠婚丧祭皆彬彬然有莭有文而従无苟且以従事者秦汉以降无圣明之君能复古礼惟以一己之便宜而行一时之权变故有宋大儒皆以为苟道盖凡物之所以成始而成终者莫要于礼而易之所谓物不可以苟合者其义诚广大而精深也且道心人心之分君子小人之辨皆在于是焉何则人之入于私而不能自振者皆由人心之动不能抑制遂尔因循苟且以至于不可救药而天理㓕矣至于君子正身脩行不入于小人之域然小人或伪为善以诱君子君子不察而与之交终身为耻此尤不可不慎者也故予推其意以戒后之人当惩苟合之失而造次必由于礼庶㡬永终而无弊也御制乐善堂全集定本巻一御制乐善堂全集定本卷二钦定四库全书御制乐善堂全集定本巻二论嘉言罔攸伏论人君表正万邦富有四海万㡬庶政日陈于前诚有所不至明有所不周差之毫釐谬以千里古先哲王之眀目达聪咨岳咨牧者亦期嘉言之罔攸伏而已盖天下之智有不同而天下之理无一定故恃一人之智以为智不若兼千百人之智以为智人君虽明足以照万邦烛万事然天下千百人之智又何能尽兼万事之至赜至动㕘错不齐者又何能尽明所頼人臣陈善闭邪补衮职之所阙使嘉言谠论日闻于前然后明㣲烛隠政无不通而明无不照然人臣之能尽言者由人君有以启之耳苟人君孜孜黾勉乐受尽言则人臣亦何惜而不言哉故大禹之祗承于帝曰后克艰厥后臣克艰厥臣帝之答禹曰允若兹嘉言㒺攸伏君难其位而好聼正言臣难其位而思尽正言此野之所以无遗贤而万邦咸宁也夫君如舜臣如禹而一时君臣之所共勉者惟在各艰其位而受尽言舜又不敢当以为惟帝时克则后世之欲圗治者舎是岂有二道哉三代以降推汉文帝唐太宗宋仁宗为令主然文帝仁厚俭约有余而一时无大儒骨鲠之臣宋仁宗有韩范富欧诸臣而不能尽其用惟唐太宗以英武明智之资得房杜王魏为之臣终日陈言绳愆纠谬太宗屈已従之贞观之风逺过于文帝仁宗者职此之由由是观之纳諌聼言顾不亟哉桀纣幽厉始皇之亡也其时之嘉言无闻焉岂果无嘉言之臣哉龙逄有嘉言而桀杀之比干有嘉言而纣杀之厉王设监谤之巫始皇有妖言之禁夫舜禹君臣兢兢焉惟恐嘉言之伏而此数君者方遏之絶之又従而罪之欲其不亡岂可得乎尚论者所以游心于都俞吁咈之世也有言逆于汝心必求诸道论人君以一身抚驭天下臣民之衆虽有聪明睿智之才而耳目所不及思虑所未周则或壅蔽不明必頼忠正之臣谠言之士明辨事理之是非以启其聪而开其蔽然后正心以正朝廷而天下皆化于正虽其言之逆心亦求诸道而已矣今夫草茅巗穴布衣韦带之士白首穷经服膺圣学将以兴治教于天下效忠悃于吾君凡天下之事知无不言言无不尽虽履尾批鳞而不頋如是者固有猷有为有守之纯臣也然不可常见也吾观古来之臣欲言数事而进对之际十去其七八者多矣非天威咫尺难于尽言乎然犹不可多得也人君出一言而百诺承之行一事而争先颂之谄谀之日进佞巧之日精其心惟在持富贵保宠荣于天下之治乱安危固不存于心也人君何頼焉故为人君者当纳諌求言其言而逆于心者必察其𠂻情求诸正道而虚心以受之锐志以従之如是则嘉言正议日闻于耳而于天下之事理臣工之贤佞民情之疾苦风俗之厚薄明若秉烛易如指掌以之出治理民何难之有哉即以太甲一身论之不恵阿衡之时伊尹作书以告矣而王维庸罔念闻是逆于心而不求诸道也是以有永圗之戒既克终允徳而复位则惟伊尹之言是听是逆于心而求诸道也是以为守成之令主不求诸道则乱求诸道则治听言者当知所鉴矣夙夜基命宥宻论周自后稷公刘太王积徳累仁至于文武而新天命抚有四海然继续其先明以承前业者则又成王之宏深静宻之徳有以夙夜基天之命也盖王者受天命以临天下其所以潜通帝载俨然若临者固无时而间也然不宏则体有亏不深则用易竭不静则不能定性以立极不宻则不能使冲漠之中万象森然毕具故宏深静宻则寛裕而有容粹精而不杂宏深者干道变化各正性命阳之徳也静宻者坤厚载物徳合无疆隂之徳也合是二徳而夙夜无怠以承之非至徳其孰能若是乎不显亦临无斁亦保者文王也我其夙夜畏天之威者武王也夙夜基命宥宻者成王也其畏天保命则一也是以文武以之得天下成王以之守成命延祚八百子孙永頼岂不宜哉春王正月论春秋为尊王之书始自隠公不曰王春正月而曰春王正月者其意深矣盖春者天之所为也正者王之所为也欲王者奉若天时诸侯上遵王法示大始而欲正本也是故以春生之气贯四时以王者之命正诸侯以正月之月统一嵗王者所行必上本于天不承天以制号令则无法故以春居王之首诸侯不尊天王则无正故以王居正月之首政者正也政莫先于正始故以正月为一嵗之首所以教后之王者上承天以制法度下建极以制诸侯则政行而教举矣至于体元调元之说既失之穿凿胡氏行夏时之説虽以伊训证之而夫子乃従周者况春秋所书春正月无氷春二月无氷若用夏正则无氷不足为异矣冬十月陨霜杀菽若夏之冬则不应尚有菽矣周之改月改时何待论哉晋荀林父帅师及楚子战于邲晋师败绩论夫战而言及主乎是战者也春秋善救困晋师之为邲之役也为救郑也救郑而春秋不书又不言楚晋战于邲而使晋主之以罪晋者何也陈人弑君而晋不讨春楚子围郑晋又不能速救以至郑与楚平至夏六月而后使林父帅师救之斯缓矣故救郑不书责缓也至于林父之罪则在不能制驭其属畏失属亡师之罪従韩厥分恶之言知难而冒进是弃其师也而又鼔于中军首为弃甲曵兵之举故后诛先縠不去其官此称败绩特以林父主之所以着其失权惶惑败衆亡师之罪也晋侯及楚子郑伯战于鄢陵楚子郑师败绩论称及以战者志乎战者也君伤则不言师败绩者君重于师也是故鄢陵之战书晋侯及椘子战主乎晋也书楚子败而不言师君重于师也郑伯伯也序于楚子之下者凡战先主兵者椘主兵而郑従之也称师以败者君无伤则师为重也而抑椘子罪郑伯幸晋胜之义一举而备矣盖自齐桓没后椘势方张横行列国凭陵诸夏若非晋文城濮之一胜则楚害有不可胜言者晋文没而楚复盛自荀林父邲之败楚之陵驾尤甚十三国盟蜀俨然主列国之盟晋之灵成景公屏息而不敢动至厉公乃能一败之于鄢陵可谓幸矣不然者楚将倚郑为援长驱中原周之宗祀其㡬不为荆蛮所㓕乎然文公自城濮之胜主臣一心用垂覇业厉公胜于鄢陵而遽自骄縦以殒其身以是知范文子之言可谓逺虑君子也作三军论周自平王东迁政令不行礼乐征伐自诸侯出于是朝觐之礼废尊王之典衰而㑹盟征伐一归覇主顺者安之逆者伐之王纲陵夷而天下之事不可为矣鲁自隠公至于襄公凡九世而襄公之世三家始専政所谓自诸侯出十世希不失者也三家之専政始于作三军三军者鲁先公之受于天子者也鲁颂曰公车千乗公徒三万则三军为鲁之旧明矣而云作者盖鲁已废三军为二军至是忽以私家之乗补公室之伍而为三军圣人谨书其作毁而季氏险戾无君之罪毕着矣盖季氏専鲁已数世至于宿而遂懐窃国之心故乗襄公幼弱託于増兵备敌而作三军三分鲁地而十二分其民季氏得四叔氏得二孟氏得一而归其五于公以事大国徴师承贡则季氏沛然有余而公室用多二家力少其势不得不毁又显令于国中入季者无征入公室者倍征则二家之民属公室者如䧟坑阱急思自脱故一旦尽夺之公民咸顺焉而公莫可如何也方作三军时公年始十三故叔孙虽知其不可而不敢固争至于毁之则四分鲁国之地与民季氏得二二子各一不独君若赘疣而二子亦不得不属服于季氏矣其毁中军亦乗昭公初立叔孙身死家乱而急夺焉故余尝谓宿之隂鸷狡谲乃万世乱臣窃国之渠魁而三军之作毁则田氏簒齐三卿分晋之前辙也故特发其义以补先儒所未备云三月公㑹晋侯宋公卫侯郑伯曹伯莒子邾子薛伯杞伯小邾子于溴梁戊寅大夫盟论自平王东迁王室卑微诸侯放肆㑹盟征伐一归伯主而政在诸侯矣及其末也大夫擅权政归私室㑹盟约誓出自诸侯转不能保其无寒出自大夫则可必其守信此溴梁之盟所以徧刺天下之大夫也孔子曰天下无道则礼乐征伐自诸侯出又曰天下有道则政不在大夫凡所以伤周之衰陵夷至于诸侯专政又陵夷至于政归大夫风愈下而俗愈卑天下之事不可为矣故溴梁之㑹诸侯皆在大夫主盟圣人谨书之以为诸侯相盟已非正矣而又至于大夫専盟使君若赘疣焉则人心安有不乱世道安有不衰者乎自此之后晋移于六卿鲁入于三家齐权属崔髙卫权归孙寗皆溴梁之㑹有以启之也故曰溴梁之㑹大夫不臣也诸侯同盟于平邱公不与盟论春秋为本国讳臣子之于君父理当然也然内屈外直则讳之外屈内直虽受辱不讳也曷为不讳人以无礼加之适足以见彼之无礼耳故黒壤之㑹公不与盟则讳之屈在公也平邱之㑹公不与盟则不讳屈在晋也同不与盟而一讳一不讳焉圣人之意可见矣盖平邱之㑹徳则不竞矜兵甲之威以肆胁持之术非若黒壤之正也受邾莒之譛而不见公非若彼不相朝聘公实有罪也是则晋恃兵力贪财贿而以无礼加兄弟之国于鲁何有焉且王臣无下盟之礼公不与盟正可以免盟王臣之罪耳况平邱之㑹晋之甲车四千乗徒欲示威于衆至自言虽以无道行之必可畏也而终不能禁烦言之啧啧方之桓文衣裳之㑹盖亦末矣晋之君臣乃施施然安于不竞无愤耻自强之志而齐人不盟郑人争承叔向皆以辩给幸而胜之晋伯之不振自是而益甚矣御制乐善堂全集定本巻二御制乐善堂全集定本卷三钦定四库全书御制乐善堂全集定本巻三论爱亲者不敢恶于人敬亲者不敢慢于人论书曰立爱惟亲立敬惟长始于家邦终于四海古昔圣王之治天下也修孝悌忠信于一家之中老吾老以及人之老幼吾幼以及人之幼然后化周天下而风俗醇美故书之称尧曰九族既睦平章百姓诗之美文王曰刑于寡妻至于兄弟以御于家邦圣帝明王之致治保邦惟推此心以及天下亲亲而仁民仁民而爱物舎是无他也孝经所谓爱亲者不敢恶于人敬亲者不敢慢于人盖孔子教治天下者以大孝也夫人君以天下养其亲岂非大孝哉然非徒养之又必以得其欢心为贵而欲得亲之欢心则在爱之敬之而已矣虽然徒爱其亲而恶于人徒敬其亲而慢于人未足为孝也必上而爱亲问安视食欲其身之康强而无他也则推而以及在下之民皆欲其丰衣足食以享太平之业内而敬其亲视于无形聼于无声欲其亲之欢心而无间也则推而以及在外之臣工皆敬之以礼而弗敢狎侮夫如是则可谓能推已以及人不恶于人而人亦不恶矣不慢于人而人亦不慢矣爱敬之道尚有大于斯者乎盖爱敬者仁义之用也爱亲敬亲者推施之本也尽爱敬之道而由近以及逺所谓以不容己之心行不容己之事得乎其本焉故也否则不爱其亲而爱他人者谓之悖徳不敬其亲而敬他人者谓之悖礼彼薄于所亲而于人貌为爱敬则所谓伤礼败伦之大又可谓之不恶于人不慢于人乎夫子推言其本而大其施是在君人者推此诚心以及于万类焉斯已矣以仁育万物以义正万民论天以隂阳五行化生万物阳以生之隂以成之生仁也成义也阳以时出布施于上以主嵗功隂入伏于下而时出佐阳是以阳开隂阖春温秋肃而万物生生不息于干覆坤载之中此天地之大用也圣人法天而立道辅相天地之宜以左右民亦必仁义兼施徳礼相维然后能致大顺大化以成参天地赞化育之功故通书曰以仁育万物以义正万民以见圣人与天道无二也盖古昔圣王制治保邦其养民也为之分田树畜五亩之宅树之以桑使之饥馑有备祁寒有御网罟佃渔以取山泽之利衣服宫室以安其体舟楫服牛乗马以逸其身仁以育之者至矣又恐养而不教则近于禽兽于是制庠序学校以教之使知父子有亲君臣有义夫妇有别长幼有序朋友有信有不率教者为乡遂寄棘之法以纠之为嘉石圜土之罚以惩之终不移而后附于刑其以义正之者又如此于时之民冺知识而顺则者遍于作息耕凿之伦被声教而暨讫者届乎东西朔南之逺是以黎民于变而教化大行不然者仁育而不义正则民即于慆滛义正而不仁育则民苦其严急二者本相资以为用也后世人君施一二善政于民曰此仁育也然其实恵于民何有焉甚者以刑残民以罚困民曰此义正也则民反受其毒而生灵苦病矣故仁育义正君人者治世之大本位天地育万物皆由是以达之耳为万世开太平论夫天下和平万世永頼者以圣教之昭大道之行可以垂之于天下后世也去圣久逺道丧文衰故民有相争相怨之弊士有偷惰苟安之习无奋然而起以拯天下之溺开万世之业者惟頼圣王尽己之性以尽人之性明明徳以新民使天下礼明乐备雍雍然于光天化日之中为千载之规范然后谓之贻厥孙谋万世永頼可也盖民受天地之中以生仁义礼智咸备于我首万物而最灵惟溺于私欲无明善复性之功故尊卑上下智愚贤否强弱衆寡不能秩然而受范然其本心之良未尝尽冺圣贤者兴因其固有之良而施其礼乐刑政之法聚之于庠序学校董之以孝友睦婣使民咸归于善大道灿然于天壤虽有后圣者出不易斯道此张子所谓为万世开太平也然其所以开太平者亦不过穷理克己修此身以治人而已是故尧舜禹汤文武周公衍道统之传有敬徳勤民之功孔子孟子虽不得用于时亦脩道明伦垂世立教其为天下后世计至深逺也彼管商申韩之学徒以刻薄诈伪之私䧟溺天下后世之人心而已太平之开尚何望哉张子谓为天地立心为生民立命为往圣继絶学为万世开太平目虽有四其理则一而已耳何则天地之心即所谓大哉干元生物之心也人能体天地生物之心去私以行健仁心以爱民斯亦开万世之太平也为民立命即教养之谓也苟能养之有道教之有法礼乐刑政平中明允而可以为千载法斯亦开万世之太平也继往圣之絶学即道统之所由以传也果能修身体道阐精一执中克己复礼之学以绍先圣之微言开后来之志士斯亦开万世之太平也故曰其事虽殊其理则一也有志于圣贤者当用直内方外之功知行并进使体立而用行徳崇而业广则所谓开万世之太平者当不为虚语矣动亦定静亦定论天地之大徳曰生终万物始万物而万物莫不生长収藏之各得其时然其所以大生而广生者亦曰易简而已矣圣人体天以治其心以修其道以合体用而贯显微然其所以聪明而时乂者亦曰定性而已矣定性者岂不思一事不虑一物兀若藁木而已哉动亦定静亦定乃其所以为定性也善乎易之咸九四曰贞吉悔亡憧憧往来朋従尔思贞者定也定则吉而悔亡矣憧憧往来者不定也不定则朋従尔思朋従尔思㓙可知矣程子亦曰天地之常以其心普万物而无心圣人之常以其情顺万事而无情无心无情者非无心无情也无私心无溺情也惟无私心故心普万物无溺情故情顺万事非动亦定静亦定之谓乎君子之学廓然而大公静之定也物来而顺应动之定也静定故主一无适虚明洞彻而内邪无自而生动定故顺理而行措施咸当而用志不纷于外内外兼修本末俱备入圣之功岂外是哉治天下在得人论夫人君受天明命表正万邦必当使天下熈皥治登上理泽被苍生仁及庶物然一人之聪明有限尧舜之圣犹待臯䕫稷契之辅以亮天工而熈庶绩况未及乎尧舜而可不以用人为急乎古之圣王自公卿大夫以至百执事皆称其任贤者在位能者在职故天下治而华夏安百姓乐业风俗淳厚惟其用得其人而已歴观三代以下愿治之君必求贤良之臣故汉髙祖之兴汉有张良萧何故也光武之复汉有邓禹马援故也唐太宗之兴唐有房杜王魏故也宋太祖之兴宋有曹彬赵普故也即继世之君使天下富厚治㡬三代者如汉之文帝则有周勃申屠嘉宋之仁宗则有韩范富欧阳故当时大治后世颂圣而人君亦享其安康诗曰济济多士文王以宁书曰惟后非贤不乂苟人君知用贤为贵上焉者待以师傅之礼隆其体貌推以诚心聼其谋猷専其职任俾有以行其道而尽其才虽中才之人亦待之以礼朂之以诚使之黾勉以任百执事之职则天下有何不治而政事有何不举者乎若曰用贤非难而得贤为难则是自画矣夫以人主之势心之所向天下景従虽珍禽异兽逺方难致之物外国絶域之所生心苟欲致之亦可以致也况贤人君子未出寰中也其心亦未尝絶世也而独以为难不亦惑乎今夫为巨室必求工师雕璞玉必使玉人焉有治天下而不求贤才是何异夫却行而求前乎使人君好贤之心若渇聚天下之英才任以朝政信之无疑又使各以其所识举之朝廷如是则天下之贤咸登用于朝大臣有臯䕫之风牧民有龚黄之绩庶司小吏各称其职百僚师师中外相维虽有一二小人苟容于朝亦如裴矩之佞于隋当太宗之时则化而为敢言者矣由此观之人君一用贤而其效如此彼昏庸之君妬贤嫉能亲小人而逺君子者其亦惑之甚矣孔子曰去䜛逺色贱货而贵徳所以劝贤也盖贤人君子正己不屈若人君聼䜛君子将救祸之不暇又何能尽其谋猷乎近色则心昏贵货则志鄙尚能用君子之言乎君子亦将飘然而逺去矣此又用人之最要而人君不可不知者也傅説论昔在髙宗旧劳于外爰知小人之依旧学甘盘乃切求贤之意用能恭黙思道帝赉良弼而嘉靖殷邦论者谓髙宗素知傅説假以梦寐乃圣人之神道设教耳夫髙宗苟知説可相矣以人君之力何难于擢用而为此诡诈之行哉诚以精诚通于神明纯一不二与天无间故梦寐之间帝赉之以良弼亦如舜之见尧于羮墻文王之卜得吕望孔子之梦周公此皆非机心巧术之所能为乃圣人至诚感通之妙道也説以版筑之人一朝履相位左右殷宗首以従绳従谏进说用能启沃王心纳诲辅徳迹其交勉之言皆经世综物之要克副盐梅舟楫之任君臣相得益彰岂不堪与帝廷之赓歌比隆哉或谓君奭之篇称武丁甘盘而不及傅説者何也盖成就君徳则盘先于説绥民治世则説多于盘且周公推本髙宗求贤之美而归其功于甘盘耳至若招俊乂而列庶位暨海邦而仰皇风绍乃辟于先王对天子之休命则舎説孰克当其任哉周平王东迁论夫武王营洛邑使周公居之以监殷顽民非有意于迁也卜居九鼎以象天下之中以抚殷民而已其后平王迁居洛邑而周室遂㣲虽未即亡然终以不振矣故苏子瞻曰周之失计未有如东迁之谬信哉是言盖王都者本也本揺而末安者未之有也今平王舎其本而求其末欲求其安其可得乎诗曰古公亶父来朝走马説者谓古公迁岐而兴周当是时太王一小侯耳廹于狄难不得已迁岐以立国也盘庚之迁复殷之旧也廹于河患非捐所有以与人也今夫有盗贼之患者必隆其墙焉防其户焉斯盗无由而入矣未有一遇盗而弃其宅者也平王之东迁也一遇盗而遂弃其宅者也弃其宅而求安此平王之所以谬也羿浞之乱也少康能兴之厉王之中衰也宣王能兴之是皆不弃其旧物而有所恃以为安者也东迁之后诸侯不朝政归盟主虽有天子之名而无天子之权非平王之过其谁之过哉故曰周之失计未有如东迁之谬者也宋襄公论夫修内者王修外者覇汤武行仁义而王天下齐桓假仁义而覇天下修内者本于心物来则应事毕则止修外者以一人之智力应天下之万事故一日少懈而智力穷焉此齐桓之所以九合诸侯一匡天下功盛业炽而终不免于意满心怠身没国危何则修外而不修内也若宋襄者内不修徳外不修政至愚而可嗤至陋而可悯者也夫齐桓用管仲而信任之城邢救许存衞图伯之日如是其勤也协比诸侯辑寕东夏垂二十年内外无患然后问包茅之不贡而楚受盟定伯之功如是其难也而宋襄欲以顷刻覇天下甫纳孝公而谓覇统在已矣邾曹来㑹而谓诸侯归已矣至于用鄫子执滕子围曹邑其暴虐无道已甚矣而欲求诸侯于楚不求之已而求之人盂之㑹执之自楚薄之㑹释之自楚辱亦甚矣为宋襄者当修己睦隣养威植徳以图后举而不自量力伐郑致楚泓之战犹狃于迂论以为不鼓不成列不禽二毛身伤而死亦可悯矣夫㐮公无所树立而列于五覇之中诸儒多论其愚谬而不言其所以覇及其所以败者余尝考之左氏传宋襄公之为世子也让国于目夷目夷不肯既即位以目夷为仁使为左师以聼政于是宋治则知宋之所以治与其所以覇及其所以败皆由目夷之用与不用也使目夷聼政而信任之则宋治用鄫子目夷常谏矣围曺盟鹿上伐郑目夷皆谏矣而皆不聼于是前有被执之辱后有身死之耻由是观之用一贤而一国治失一贤而一国乱不惟国乱身且死焉岂不可鉴也哉桓公用管仲而覇文公用子犯而覇秦穆用百里奚而覇楚庄用孙叔敖而覇宋襄始用子鱼而覇后不聼其言而死覇天下者犹当以用贤纳谏为急则欲行王道而正身以正天下者岂可不以用贤纳谏为急乎晋悼公论自晋文倡覇后之子孙世嗣其业然灵成景厉四公之时楚势渐张晋覇不振灵公政堕柄分无抗覇业之志成公力弱事浅无覇诸侯之权景公心劳谋舛无驭天下之略厉公外彊中干无服人心之道至于悼公乃能以幼冲振覇略其入国也施舎己责逮鳏寡振废滞匡乏困救灾患禁滛慝薄赋敛宥罪戾莭器用时用民欲无犯时以定国本其图覇也举不失职官不易方爵不踰徳师不陵正旅不逼师以靖内而抚外忠厚而不迫坚忍而持重有长虑却顾之思无逞志快意之举是以无㓕谭灭遂执曺卫之失而诸侯従之不令而来岂非覇业之盛方之桓文为己过哉然称覇者独许桓文为盛而不言晋悼者岂其萧鱼之后覇业遂衰大夫用事之故欤且不讨孙林父寗殖之恶而盟之以定衞剽则桓文必不若是也岂非中行偃贻之患哉盖其始之盛也以用知罃其后之衰也以用中行偃用知罃则讨宋鱼石九合诸侯服郑弱楚而悼公亦清明而无失政用中行偃则伐秦迁延不讨卫贼悼公亦怠终而不振余故表而出之以明君天下者必自择相始宋伯姬论春秋乃圣人经世立教之书忠臣孝子义士莭妇之事未尝不大书特书屡书而不一书所以奖人为善之意深矣故纪宋二姬屡见于经岂非以守节不渝贞义昭着足以为天下妇人之轨范乎然纪叔姬之守义善终又未若宋伯姬之遇灾而守莭不渝之难也其处变不改其常遇灾不失其志实足以为天下后世之标准也今夫安居无事之日自许其身为贤圣不以死生患难动其心者岂鲜也哉及事变之猝至横祸之突加失其志易其心者多矣男子犹然况妇人乎而伯姬年至六十火炎其宅必待傅姆之毕至其心以为越义求生不若守义而死遂逮于火巍乎㤗山不足以为髙暴虎冯河不足以为勇若伯姬可谓大勇矣是以圣人笔之于经以戒后世之处变者此义若行天下岂复有乱臣贼子哉伯姬非特天下妇人之轨范亦天下男子之轨范也御制乐善堂全集定本巻三御制乐善堂全集定本卷四钦定四库全书御制乐善堂全集定本巻四论汉武帝论世之论武帝者以为穷奢极欲好兵黩武与秦皇无异贬之矣然余则以为犹有可嘉焉何也人莫难于知过莫难于悔过莫甚难于改过武帝即位以来内多欲而外施仁义繁刑重歛崇尚方术内侈宫室外伐四夷中外疲敝逺近困乏实无以异于秦皇而秦皇身死国危为天下笑武帝殁后称为世宗上配太祖子孙承之厯数世者岂非轮䑓悔祸之功哉盖武帝英眀之主其向之所为者固溺于一时之私而不自知及其翻然改过旋干转坤视昔之所为恍如二人非英俊眀智其能如是乎至于兴太学举孝亷修祭祀改正朔定歴数恊音律考礼仪则又有功于后世者虽然与其知过而能改孰若无过之为全哉况天子一时之过即天下无穷之害也使武帝而无前非加之以休养生息用贤进能虽古之贤君亦何以过哉汉元帝论自古亡国之君或失于刚暴或失于柔懦刚暴者其亡速柔懦者其亡缓亡速者一知其将危而济之以寛和犹或可救于末路亡缓者日甚一日沦胥以渐虽有贤者亦无以善其后矣故刚暴之亡国也或聚歛诛戮之已甚衆叛亲离而祖宗之徳泽未冺身虽亡而国祚有不絶者焉柔懦者或权臣或国戚或宦寺或女谒大权一失威福下移身虽苟安于一时而至子孙未有不亡者是柔懦之亡国又甚于刚暴也元帝之失失于柔懦当即位之初萧望之刘更生周堪张勐皆正人也使元帝早能英断收揽干纲诛殛恭显为国除害岂不与宣帝比隆哉顾乃信宦寺之䜛望之死而更生废堪贬黜而勐自杀望之之死仅得恭显軰免冠一谢而已小人亦何所惮而不为哉虽质本仁柔性好儒学贡薛韦匡迭为丞相然所谓仁柔乃姑息之爱妇寺之仁也所谓好儒乃徒事文墨嫺典故之儒而非笃学守道直节不阿忧国忘身之儒也汉业之衰不自元帝始哉吾故因元帝而备论刚暴与柔懦之失着于萹韩淮隂背水阵破赵论兵以正合以竒胜所谓出竒无穷者乃由谋审志决虽外见危形而实立于不败之地若韩信背水之阵是也盖以数万乌合之衆深入逺鬬以当二十万守险待敌之兵若以正合必无幸矣信谓驱市人而战之非置之死地则皆走其自审可谓眀然使置之死地而无必胜之道是以其卒与敌也故以精骑二千伏赵营侧然后诱赵以背水之阵赵方以信为失计故空壁而出而二千赤帜已入赵壁矣既背水为阵以固士卒之志又伏其营以乘其隙赵人果空壁而出而营㧞于汉动其本矣还頋则本既动揺以战则我有固志奋死之卒彼军虽多亦无如之何矣所谓谋审志决外见危形而实立于不败之地也白起自言其破楚败魏溃韩乃计地利军势自然之理不足为神与信之破赵参观则知兵法之竒变皆握必胜之谋知己知彼而非尝试以徼幸眀矣西汉縂论自秦失其鹿海内扰乱英雄羣起以争天下项羽㓕秦以暴易暴而髙祖用贤任能豁达大度平定海内卒践帝祚传之子孙为三代以下享国长乆之首虽天命有归亦髙祖之英眀足以为开创之贤主也观其以张良为谋主以萧何为相以韩信为将而终以㓕楚岂非知人善任之眀騐乎独即位之后刻薄少恩有功之臣鲜能全者虽帝之失亦诸臣之身无兢兢于当世之禁云恵帝天资仁厚乃遭吕后之虐躭于酒色以自戕其身若无周陈之忠宗藩之强则汉室之祚㡬何不为吕氏所窃哉文帝入继正统寛仁恭俭爱民务本身衣弋绨帷帐无文绣约已师俭为天下先南越自立以德懐之匃奴入盗令邉备守専务以徳化民培养汉祚帝有力焉景帝遵父之政与民休息亦称小康然听鼌错之言遽削七国又憷七国之强而杀鼌错周亚夫以方正功臣被杀则景帝不无少恩之讥云武帝内多欲而外施仁义穷兵黩武疲民弊国宫室苑囿盘逰怠敖神仙方术开疆扩土凡害民之政无不行焉独其崇儒重道求贤纳諌为可称耳孝昭以幼冲之年辨霍光之忠可谓眀矣使天假之年得儒学名臣为之辅则周之成康不是过也宣帝起于闾巷知稼穯之艰难褒赏名吏信赏必罚官称其职民安其业可谓贤矣然好刑名而杂覇道赵葢韩杨之死为累多矣至于元帝优㳺不断贤望之堪勐而不能用恶𢎞恭石显而不能退汉业之衰始起自帝孝成荒于酒色委政王氏哀平短祚王莾乘势遂簒汉位夫自古国家有盛必有衰理势之必然也然所以亡其国者亦在人君之自取耳使元帝不任恭显成帝不任外戚刚眀以莅政则汉祚之传孰絶之哉天不祚汉遭汉中㣲国统三絶而孝元皇后以夀考为之宗主使新莽得肆其姦慝以成簒盗之祸幸而文景之化在人百姓未忘汉故光武起而天下响应遂成中兴以是知人主朝干夕惕爱民培国不敢少遑者所以上承祖宗之重下植子孙之福岂特一时称贤君而已哉汉光武论自古中兴贤主夏有少康周有宣王汉有光武尚矣考其所以兴皆由英眀大度用贤任能寛以爱民仁以抚下天下归心用复旧业岂非天顺民归受命而帝者乎当王莽之乱也汉家宗室㡬絶废斥王侯以翦汉祀城邑为墟邱陇发掘其祸甚于羿浞之乱奔彘之辱而光武乃以布衣仗义奋袂大唿天下响应邓禹冯异㓂恂耿弇吴汉軰皆一时之杰光武得而用之用平赤眉张歩之乱成陇蜀之功戡乱诛暴平定海内卒践帝祚功烈不让于少康周宣矣及天下平定口不言兵尊儒重道褒赏循吏西域遣子入侍却之不受又非好大喜功者比而保全功臣恩昭九族则又逺胜于髙祖可谓贤矣是以培养东汉二百年之祚眀章继之休养生息至于灵献董曺之乱甚于王莽而建安之位号依然岂非光武垂教立则有以培其风俗庇其子孙哉石勒绌光而尊髙非尊髙也彼盖见夫当时若项籍淮隂軰咸勇智絶伦髙祖皆得而盪灭臣伏之故不得不俯首北面光武仁心厚徳与勒异趋亦岂勒所能窥测哉曺子建之论汉二祖卓识闳议信百世所莫易也李固杜乔论东汉自光武眀章孜孜学术培养气节故虽数传稍衰矣而袁安杨震何敞朱穆张纲傅燮诸君子皆靖共正直临患难死生而不易其掺若李固杜乔者尤疾风劲草之卓然杰出者也盖梁冀擅废立之权利于幼弱二公与胡广赵戒共争之既而广戒顺冀而二公之志终不可移争而不得继之以死其为汉室忠矣夫权奸之欲擅国柄也必害其忠直不挠不与己合之大臣以震其余梁冀之于李杜是也彼以为此人一去则在上之势孤在下之望絶其余皆软靡易制贪位苟禄之人耳后世奸臣多效其为而人君咸不悟焉卒之一身孤立于上而左右前后皆彼之人岂不可哀也哉汉末忠臣李杜并称者三李云杜衆李膺杜宻是也要当以固乔为冠东汉总论自王莽簒汉处非所㩀败礼乱度以文奸言毒流华夏民不聊生由是人心思汉光武起于南阳拨乱反正平定海内克承丕业较之少康周宣中兴之盛用力尤难成功尤大及即帝位守之以文兴学校选亷能尚风化敦士行西域遣子入侍拒之不纳方之汉武开邉致衅相去逺矣不任功臣以吏事使得终享福禄又逺过于髙祖之少恩独废郭后杀韩歆为盛徳之累眀帝以英睿之资加以好学重道亲临辟雍尊桓荣李躬为更老所以劝贤励能崇尚圣教者至矣而友爱东海王则又常棣匪他之意始终无间也章帝寛厚长者爱民务本休养生息尊信东平王用第五伦为相而天下以治和帝幼冲嗣位行政无失能用郑衆五人以诛窦宪然宦寺之祸基于此矣殇帝早世安帝庸昏顺帝頼常侍之力以得反正外戚之祸息而常侍之乱起其后梁冀用事冲帝短祚质帝中毒桓帝有可为之㡬而不能自强外有强臣内有常侍正士废斥贿赂公行迨及灵帝党锢之祸益烈献帝犹寄生之君而汉祚移矣夫西汉以文帝培养元气入民之深故光武起而民心归之东汉光武眀章皆令主也爱养元元培壅国本亦未尝不善也乃自和帝以后外戚常侍相继而作罗天下之贤才置之网罟䧟阱之中如是而民心不离天下不亡者鲜矣然董曹肆虐守臣位者二十余年昭烈继统延汉祚者四十余载岂非祖宗培养气节之余烈乎开国承家贻厥孙谋者当知所尚矣蜀汉兴亡论汉自桓灵以来王道中絶奸权乘衅曹操孙权公孙瓉袁绍迭起窥伺名器而昭烈以王室之胄懐忠义之志抱雄杰之才欲恢复天下扫除大憝然归于陶谦依于公孙瓉寄居于袁绍为客于荆州其间遭危困被祸乱不可枚举而英雄不得用其武狼狈奔走㡬二十年既得孔眀于是待以股肱寄以心膂用其计谋而得荆州诸郡之地有涪城成都之险以成鼎足之势然终不能克复天下仅得一州者固縁曹孙盛强立国既固不能卒㓕亦以不専于图魏忿兵伐吴之所致也使如赵云所言居河渭上流以伐逆㓂汉事未必无成卒至大败于猇亭威挫势蹙是亦昭烈之失矣延及后主信用孔眀成都大治守父之余烈保土安疆七擒之威六出之锐敌国畏之如虎迨孔眀殁黄皓陈祗用事殄民误国而汉祚告终嗟夫治乱之理岂非系于人君之用贤与不用贤哉当昭烈之狼狈奔走以未得孔眀故也后主之克守前烈为敌国所畏者以孔眀在相位故也其用黄皓陈祗而丧国败家者以孔眀既殁故也贤人为国家之寳岂不信哉东吴总论自刘氏中衰孙坚据江左之地虎视中原子䇿继之与周瑜相友收合士大夫江淮之间人咸向之善于用人濶达有度弟权因之用贤纳諌周瑜鲁肃张昭頋雍陆逊皆被擢用于是成鼎足之势开有吴之基兵强将勇敌国畏之曺操智计殊絶于人而大败于赤壁曺丕累兴大衆临江而阻盖以英雄布列内外共展䇿力故也延及亮休物盛而衰祸乱内作孙綝小人为乱于内然亦外无邉患政无大阙降及孙皓苛刻用刑肆虐日甚任既非其人刑复非其辜使黔首有倒悬之苦而吴随以亡虽有忠臣死节之士亦复奚救是故王濬之才非如曺操之雄也王濬所统未如八十万之衆也而赤壁之战孙权以之兴石头之战孙皓以之亡者岂战守之道险阻之利有异于往时哉刘禅以昏而亡皓以虐而亡天厌之矣于魏晋乎何尤东晋总论晋自贾后乱朝八王迭起刘石交乱中原人民涂炭元帝据江左之地继而中兴是时有王𨗳周顗为之谋卞壸頋荣贺循之徒分掌庶政祖逖刘琨各拥雄兵使元帝果有恢复之志亲统荆吴之衆兴除暴之师速诛刘石克清天下则晋业永安六合为一而乃迁延日月苟图偏安识者于是知晋业之不复振矣及其晚年复有王敦之乱以致懐恨而崩眀帝少而聪敏躬殄大憝然歴年不乆君子惜之逮及成帝内有苏峻之乱頼温峤陶侃卞壶忠勤为国社稷无虞然勤俭爱民亦当世之令主也康帝享国日浅国家无事及至穆帝外有桓温之䟦扈哀帝短祚至帝奕遂为桓温所废晋氏之政于此遂衰简文孝武孝安数帝不过庸庸无为尸位于上而已而内多粃政权奸数出至恭帝而司马氏之天下改而为刘氏之天下矣嗟夫创业难而守成亦不易惟在人君用贤纳諌则天下自安而国家永固晋氏君臣崇尚浮虚无用之词风俗既薄天下浇然故王敦蘓峻桓温王恭殷仲堪軰迭起为乱向非王导温峤陶侃谢安数君子则晋㡬乎不国矣况能转危为安光复旧业哉国势之振莫过于刘裕之时裕不忠诚为国而思簒盗君子所为三叹也北魏世祖拓䟦焘论北魏自拓䟦珪以来国富兵强政和民安逮及世祖借二世之资奋英雄之志南侵北讨东征西伐使魏国地广兵强者大抵皆其功也虽好尚异端坛受符箓是其所失然能听髙允之言又从而羙之尊祀孔子祭以太牢令公卿子弟入学徴世胄遗逸亦骎骎乎令主矣独功业不终卒有宗爱之祸盖亦平日任术好杀所致如悉诛境内沙门不太苛乎伐宋之后河南赤土无遗归燕巢于林木不已酷乎吁天道好还可不戒哉御制乐善堂全集定本巻四御制乐善堂全集定本卷五钦定四库全书御制乐善堂全集定本巻五论唐太宗论当隋炀之时天下瓦解羣雄睚眦窥伺名器扵是太宗以英雄之资备仁义之徳复得髙祖之贤为之父易曰包䝉吉纳妇吉子克家盖髙祖以柔中之徳赖太宗以阳刚之体发而用之以安天下固宜唐室之兴也勃焉然太原兴兵长安立帝不必诡行诈伪以兾利也不必尊江都而立代王也宜正其罪名声大义以讨之即位之后励精图治损己益人爱民従谏躬行仁义用房元龄魏征之俦君臣相得不敢怠遑用致贞观之盛令徳善政不可殚述可谓三代以下特出之贤君矣虽征辽之役志满意盈然既失之后即复魏徴之碑劳其妻子深自损责其扵改过亦已敏矣夫贤君不世出成康以降数百年而有汉文帝汉文以降又数百年而有太宗要之以虚心待物损上益下用致天下之盛太宗与文帝率用是道文帝质美徳纯过扵太宗然致治之盛岂能及贞观哉人或论太宗有魏徴而身脩国理魏徴既没而骄满之意生者是不尽然惟其有太宗之君然后有魏征之臣使太宗中人之主则虽有魏征其亦如之何哉独心无知道之实而身有好名之念屈己从谏而不免以术驭人故不能致天下扵熈皥耳然后世有逆谏而恶贤骄奢而自满者方之太宗则又不啻倍蓰矣长孙皇后论夫闺门王化之始也诗三百而必以闗雎为首礼严大昏书重釐降易上经首干坤下经首咸恒盖知正家之道必本扵闺门闺门正而后家齐国治也王者立后上法干坤必求令徳有以禆成内政安贞载物然后协厥坤仪为天下母故太任太姒秉㳤徳而昌周眀徳马后克恭俭而光汉古今所称不可诬也文徳皇后长孙氏者实闺门之令望也仁孝恭俭少好读书赞成内政禆益𢎞多训诸子常以谦俭为先太宗亦敬其有徳常朝回怒曰㑹杀此田舎翁后问为谁帝曰魏徴扵是后退衣礼衣而称贺扵上曰臣闻主圣则臣直乃陛下之圣故也妾敢不贺扵是帝喜而征言无不聼夫唐太宗岂实欲杀魏征哉然虽无此意亦微有不乐谏之心皇后一闻此语即借贺以讽谏之征益宠信而帝善益彰然后知正内之益所不可少而有干之健必得坤之贞以顺承之也易曰牝马地类行地无疆盖马隂物也隂之徳利柔顺然必利贞而行地无疆然后辅干以行泽及天下若徒柔顺而鲜贞则又何能助干道而沛膏泽哉若长孙皇后不预朝政虽帝问之亦终不对可谓知安贞之义者矣其资送公主讽谏以安直臣得疾不事道释之教尤为贤眀名垂百世嫓美周姜宜哉唐肃宗论天寳之乱眀皇幸蜀肃宗留灵武其秋即位尊帝为太上皇君子曰肃宗之立非礼也虽云依衆人之情顺眀皇之命而速取大位开后世幸乱之端岂非悖扵子道哉及其削除大难㝎天下迎上皇还西京奉养晨昏亲修子职可谓善矣然聴嬖幸之言迁上皇西内以兵守之又非人类之所为矣世称其克复之功目之为中兴然而惭徳实多当是时子仪効力扵外李泌谋之扵内故平逆乱易如反掌迨反正之后肃宗之志荒矣始则兴复方隆而建宁身死后则身没未㡬而良娣被弑身为人子而不保其父为人父而不保其子为人夫而不保其妻三纲沦矣夫何足论之有唐徳宗论世之论徳宗者以为有三失焉一曰事姑息二曰任阉宦三曰好聚敛而不知其致乱之由则在扵用小人而忌君子也观其即位之初用崔佑甫为相而天下清宁屡有善政却李正己之币而赐其本军非务姑息也杖中使邵光超非任阉宦也诏罢四方贡献非好聚敛也故翕然称治㡬扵贞观而卢杞一用三者皆反之驯致泾原之乱岂非治乱兴衰之眀騐与在奉天时朱泚围城救兵不至扵是始信陆贽言聴计従下罪己之诏而军士感泣懐光再叛帝幸梁州中路失贽至扵痛哭用其谋社稷复安至扵复国之后鸟尽弓蔵以谗见逺惧藩镇之祸而继以姑息念窘穷之敝而加以好货中使用事天下衰微是犹弱病方愈而惩其不能饮食加之以饱食酣饮岂不殆哉原其本末则始之清眀由用崔佑甫其乱由用卢杞其复故都由信任陆贽其后复㡬至扵乱由不卒用陆贽而贬斥之一人之身所为如是盖能戒之扵有事之日而不能谨之扵无事之时也其致乱頋不宜哉唐宪宗论自天寳之乱天下分崩民人涂炭藩镇强梁权移宦寺肃代徳宗屡致播迁国势陵夷叛臣棊布迨及宪宗以英武之资用贤能之相聴言纳谏约已安民翦除藩镇易扵发䝉扵是平夏灭蜀朝江东从泽潞致魏博㝎淮蔡来成徳奋五世不振之威拔数传擅命之冦威福在上政由人君发号施令㒺有不臧虽有彊镇顺従朝廷奉命唯谨号称中兴不亦宜乎及其天下平定四海无事乃进言利之臣信方士之说志满心骄祸起所忽惜哉使宪宗克永其终任裴度而行其道斥皇甫鏄程异之徒加以休养生息为万世业则贞观之治复兴未可知也唐穆宗论自古亡国败家未有不由子孙昏弱乖先王令典以致丧乱唐自眀皇末年不修太宗之业外用小人内宠妃子天下大乱职此之由延及宪宗独能奋前世之威烈监扵成宪削平藩镇天下归心至扵穆宗复不能修宪宗之政逰畋声色放心嗜欲宰相萧俛段文昌杜文颕辈又无逺略扵是朱克融作乱扵卢龙王庭凑倡逆扵成徳魏博诸军以次叛乱数十年经营而得之者皆不复有而唐竟以此亡岂非后嗣不肖不能守父祖之业而以致丧乱哉欧阳公曰忧劳可以兴国逸豫可以亡身观宪宗之延英论事汗浃御背与穆宗之躭湎好色其勤逸何相逺哉褚遂良论夫天下之治乱系扵人臣之邪正而人臣之邪正又在人君之用与不用也当有唐之兴也太宗以英武之资得魏徴佐之言聴谏从厯有年所用致贞观之盛天下安宁㡬扵三代迨及髙宗昏庸淫欲内政既倾天下亦乱虽有褚遂良之忠正而无私攻君之恶适足受其斧斤耳又何能辅弼匡救以安天下哉由是观之正士忠臣世不乏人而人君信用与不信用实相为感召也是故有尧舜之君必有臯夔稷契之臣有桀纣之君必有飞㢘恶来之臣尧舜在上则虽有飞㢘恶来之徒必窜之扵逺方桀纣在上则虽有臯夔稷契之臣亦屏而不用云从龙风従虎其气相感其理固不易也故太宗居帝位而魏徴用髙宗居帝位而遂良弃使魏徴及髙宗之世则亦不免有废黜之患矣致使忠臣陵夷女后用事奸臣窃福国家殄灭非髙宗之咎其谁之咎哉遂良以公灭私忧国忘家当太宗之时即数着忠谏及武后欲立时帝召大臣遂良曰今日之召多为中宫上意既㝎逆之必死乃请已独谏既进上果言后事遂良极谏不聴乃置笏殿阶叩头流血上怒出为都督既而长孙无忌䓁皆得罪遂良死扵徙所嗟夫遂良可谓忠矣君有非也乃谏之既不聴又谏之又不聴又置笏殿阶叩头流血而谏之卒致颠沛流离死扵徙所岂非髙宗之过哉然遂良虽贬黜流离一至扵此而忠名垂之千古浩气森扵史册身虽没而可见太宗扵地下为唐名臣志存社稷伟哉郭子仪论自古大臣出将入相为国安危者必有忠诚之徳经世之才有以扶危㝎倾安邦守国然后立非常之功万世之业汉之孔眀唐之子仪信其人也二公皆以忠正老成为当世人望加以非常之才功盖天下是故亮没而汉亡子仪存而唐复古今所称不可诬也当天寳之乱眀皇幸蜀肃宗嗣位河南河北两亰皆为贼有蜂屯蚁杂不可爬梳而子仪以朔方之兵平㝎中原収复两京唐祚中复其有功扵唐大矣及天下畧平大难略㝎谗臣伺间夺其兵权然朝命夕至无纎介扵心单骑见敌感以诚信非笃扵君臣之义动天地而泣鬼神者能之乎事上忠御下恕待人和驭将诚故朝恩以小人而知化承嗣以傲狠而拜使囬纥以蛮貊而慕诚灵耀以据汴而卫币勲名显烁千古不朽惟其忠义笃诚根扵心故也陆贽论治有不生扵治之日乱有不生扵乱之时有国家者宜正其本而辨之扵早也吾读史至唐徳宗之时谓朱泚之乱不生扵姚令言而生扵用卢杞复唐之功不在扵用李晟而在扵信陆贽天下之治乱社稷之安危在扵人君用一人由是观之用人可不慎哉当奉天之难天下反者十四五藩镇拥彊兵虎视中原而朱泚兵劲将彊围城累月其破围解难冒矢石触锋刃以救帝复国者固李晟浑瑊诸将之功而经营大计调和天下使诸镇人人思慕唐徳者非陆贽之功其谁之功与余故曰复唐之功不在扵用李晟而在扵信陆贽也贽为人刚方严正而有经世之才其奏疏皆可行可法措之扵天下则有治安之效大抵以仁义为夲根货财为末务论深切扵事情言不离扵道徳至扵君子小人之分忠厚苛刻之别推诚任术之判未尝不反复为徳宗言之故在奉天之时悉聴其言而藩镇畏威梁州再幸道路相失号痛如失左右手及天下略平大难略定乃置扵闲散者数年虽命为相不能信用又聴裴延龄之谗而贬扵逺州盖君子小人之分若此其难虽贽反复言之而身亦不免扵废黜也顺宗即位复欲用之诏未至而没惜哉李晟论唐室之乱始扵藩镇彊梁虎视天下相连为朋河北诸镇为尤甚盖自肃宗之时仆固懐恩懐不逞之心欲结彊镇以贼将为节度遂世袭以为已有而不奉命朝廷其后泾原之乱徳宗幸奉天诸镇虽有戮力王家以拒朱泚如李懐光者而稍有不合则复叛而归泚扵是藩镇之势益横而天子之权益弱惟李晟则不然晟以数千之兵破朱泚解重围复居二冦之间卒以收复西亰身居宠贵为唐宗臣功亦伟矣而张延赏之徒谗言一行则流涕目瘇人徒议其怯而不知此其所以为纯臣也使晟如懐光之徒受谗则叛岂其兵力才武不足为与亦眀扵君臣之分忠义笃而邪私不能动耳世称郭子仪忠厚诚信为唐名将故其麾下诸将如李晟马燧浑瑊皆有不世之功而晟尤其杰出者与裴度论宪宗首即大位即有削平藩镇之志用贤能之相时若杜黄裳李绛裴度诸人皆在相位而出将入相功烈显着者又推裴度为首焉当是时宪宗方望治扵度而度亦以治平为已任国有贤相外冦拱手理固然也方吴元济之欲为乱也自请袭节度使朝臣皆务姑息欲与之帝曰吾用度一人足破二贼乃聴其谋猷専任责成扵是成徳魏博淄青三镇皆归朝廷天下方翕然望治以为武功既成度相天子居庙堂焕文治眀良之遇何如也不知志满骄生小人乗间方士鼓其邪说利臣中其膏肓而裴度出为河东节度使矣穆宗时三镇叛乱复以度讨之而小人沮之扵内使无成功敬宗聴韦䖏厚之言用以为相而复出之文宗有优崇之典而无信用之心度亦遂优㳺緑野而无志天下事矣嗟夫君臣之间若此其难哉以裴度之忠诚正直加以经国之才歴事四帝独宪宗初年信用㝡笃以有成效余则或用之不専或出之扵外皆由小人在朝而正直之人日以踈逺以宪宗知度之深功烈显着犹不能保其终况扵穆宗敬宗文宗哉李绛论唐自肃代以降威令不行藩镇跋扈宪宗初即大位即有削平之心用贤相聴直言而绳愆纠谬靖恭匪懈者以李绛为首绛继杜黄裳裴垍为相宪宗欲治之心方殷常以太宗之治自任而绛亦以魏徴自况故君臣相得鱼水交欢言聴计従无所违拂是故宠莫如吐突承璀则逺而出之扵外信莫如佛氏之教则断而斥其碑楼朋党之疑一言而开货财之好一言而解行之数年内安外靖承宗束手元济就擒虽云裴度之力亦由绛开之扵先也余尝论太宗之扵魏征宪宗之扵李绛其用与不用系夫治与不治未始不同轨焉何也太宗用魏徴天下大治米斗三钱夜户不闭而魏徴既没则有东征之后天下罢敝公私困乏宪宗用李绛藩镇畏威不敢横肆民财充足天下乂安而李绛一出则聴言之心稍怠迨及平蔡而志满心骄愈不可制矣由此观之以太宗宪宗之英眀犹赖贤相为辅况扵中材之君哉李徳裕论唐自眀皇以后为国大害者外则有藩镇彊梁抗横天子内则有宦寺秉权威福已出武宗即位用一李徳裕而河北三镇效命昭义军拒命即以两镇兵讨之仇士良屏息而致仕后复籍其家何其威命之行至扵如此哉盖由贤相用事垂绅正笏不动声色而天下自畏其威也当是时武宗方信任徳裕期以必治而徳裕之才亦足以制服诸镇故诸镇使者至京必面谕之曰语汝使与其使大将以求官何如自结眀天子以是三镇不敢有异志为国轻重者㡬数年功烈显名肩扵裴度然而不能免扵朋党之习因公以报私挟势以复怨君子未甞不惜之以徳裕之才加之公正无偏虽古名臣何以过哉唐总论治天下之道当以正风俗得民心敦士行复古礼为先故其末也人思之而不忘后世子孙赖之以安唐承五代之末髙祖创业之后休养生息易武以文太宗以英武之资加之以忠贞之辅聴言纳谏用贤録能兴学校劝农桑行租庸调之法为子孙万年之计可谓谋之详矣髙宗以柔暗之君承父余烈初即位时颇有善政末年嬖武后身没而祚移唐室子孙诛杀殆尽中宗循其覆辙为妇所弑方之髙宗殆不如矣睿宗以眀皇为之子复辟之功不与焉然父以子贵故眀皇讨贼而睿宗入即大位鍳建成之乱立嫡以功继以传位可谓知权者矣眀皇即位欲治之心方殷用姚宋为相二十年间政治㡬扵贞观后宠杨贵妃用李林甫以致禄山之乱而乘舆播迁天下分裂遂始扵此肃宗用郭子仪削平逆党复唐社稷然遂以贼党为节度使而河北三镇之祸终唐之世莫能定矣代宗徳宗皆以中材之君好务姑息而内复有宦寺之祸顺宗即位数月传国冢嗣宪宗有平一六合复祖宗功业之心扵是杜黄裳裴垍李绛裴度诸人相继为相河北三镇效命不敢横肆然末年惑扵方士之说志复骄满故有陈𢎞志之祸穆宗不克负荷三镇再失敬宗即位三年而为宦寺所弑文宗受制家臣鬰鬰而没武宗用一李徳裕而藩镇屏息宦寺敛足以享国日浅不遂其志宣宗以刻为眀多用智术然纳谏不懈尽心民事不敢少怠懿宗骄奢无度元气已壊迨及僖昭而唐遂亡矣嗟夫观太宗之立法垂猷为子孙计者岂不详且深乎然而终至扵亡者盖所谓得之难而失之易也总之眀皇以前内乱为多祸多兴扵女色眀皇以后外乱为多祸多起扵藩镇又加之以宦寺内讧然而僖昭数迁京城数危而羣雄相视不敢去臣位虽朱全忠篡位而奉正朔称天祐者尚数镇可不谓太宗之余烈乎书曰监扵先王成宪其永无愆亶其然乎御制乐善堂全集定本巻五御制乐善堂全集定本卷六钦定四库全书御制乐善堂全集定本卷六论后唐总论余读五代史五十年间易国凡五未甞不废书而叹也曰嗟夫世道衰微人心偷薄朝梁唐而夕汉晋迄无定向然考其得国之正彼善于此者犹以后唐为差胜焉盖李国昌平龎勋之乱略有微劳克用当黄巢之乱有克复之功虽其拥彊兵拒朝命亦不为无过然较之朱温贤且逺矣末年兵弱锋衰全忠倡乱不能复平仅以自保庄宗首承父烈加以英勇之资屡战屡胜遂殱巨宼建国立社然徒溺一时之娱而不为万世之计甫得大位沉溺声色致使身没伶人之手岂不哀哉明宗本无欲立之心资性寛厚无苛勐之政然目不识丁而辅佐之臣不过冯道诸人欲期致治之盛亦已难矣闵帝幼沖享年不久潞王猜忌石敬瑭终以亡国呜唿使庄宗立法垂纪贻厥孙谋后嗣复得贤明之君则天下之乖离当不若此其甚也而一得志则宠女色比顽童艰难之际与太宗同英武逸暇之日与太宗殊兢惕宜乎僖昭之世已亡而犹存而后唐之业至于一败涂地也张承业论韩子曰人固有儒名而墨行者问其名则是较其行则非是亦可以与之逰乎如其墨名而儒行者问其名则非较其行则是是亦不可与之逰乎吾于后唐张承业亦云盖自古宦寺误人家国者多矣其类盖不可以殚数独承业以孤忠丹诚终身为唐其节用爱民为晋聚财者盖亦欲平梁而复唐耳岂非阉䜿其名而忠良其行君子之所取者乎呜唿五代之际世道衰微王纲扫地读书学圣之人皆入山林而求自乐当时如张文蔚杨渉蒋元晖桞璨之徒皆以国输人为朱温羽翼而独于宦寺之中有可取者一人焉则五代之事亦可知矣宋太祖论自三代以下治极生乱乱极思治者有之矣然未有如前五代后五代之分崩离析而乱若彼其久者也故吾于开创之君独以唐太宗宋太祖为不可及焉二君者皆以不世之才平一天下而以仁爱之心寛平之政保养百姓治功灿然昭于千古然家门之政兄弟之友则唐弗及也太祖继周世宗之后据有河洛即位之初首以安内为本兴学校褒忠良度民田开言路惩节镇之祸命文臣知州又以常参官知县事国内既定然后兴师出兵伐南汉克西蜀无不望风披靡稽首来廷偏师北指刘钧丧胆舟师南下李煜归命虽诸将効力之功亦由太祖处之有道也夫五代之君既得天下外则猜忌诸镇内则溺于声色太祖退藩镇之兵只在杯酒片言之间君臣之分情义兼隆而俭约是务治定功成制礼作乐传之来裔为万世法其成功致治之盛几乎唐太宗而规模之正则又过之矣宋宣仁皇后论易曰家人利女贞言闺门王化之始必女贞然后至于兄弟以御扵家邦故内助之贤人君治国之本也至扵母后临朝尤难其任三代以下贤后不为少而临朝者未有能全令名以施恩扵天下宋之宣仁人称之为女中尧舜洵以临朝无阙政而用贤録能以成元祐之治也当神宗败常乱度信用小人天下大壊宣仁起而拯之用司马光吕公着诸贤放弃奸回大变其法于是海内欣欣知有生之可乐岂非宣仁之施恩于天下哉天不祚宋宣仁崩殒小人之萌蘖复生大肆姦毒凡司马光诸贤死者追贬生者斥逐至欲追废后号頼向后而止小人之心欲快其意而不頋天下之治乱何其忍与嗟夫天下之事数君子成之而不足而一二小人败之而有余韩欧为治于英宗之朝仅能绍于嘉祐而王安石一变其法天下遂大扰司马光诸贤孜孜矻矻穷尽其力方使天下解倒悬之苦而章惇蔡卞一肆其毒诸贤固受摈斥之辱而海内复有涂炭之灾再传而为南宋矣小人之害国可胜言哉吕端论吾读宋史至吕端闭王继恩于室入立真宗然后升殿审视以拜未甞不贤其能定大计而想见其为人当太宗升遐李后方异议主幼时艰而端乃从容定计沮其邪谋扄其羽翼顷刻之间嗣君以定昔东汉李固当质帝之崩不能沮梁冀之谋徒以死自靖是时宰相权轻而梁冀威熖甚炽根缘蟠深故也宋初清明信任贤相端能不动声色处之晏如可谓善于应变矣端器量寛𢎞英才表表真宗雅重之先是李继迁叛军人获其母以闻太宗欲诛之端曰今日杀其母明日继迁可擒乎徒坚其叛心而已太宗乃悟后继迁死其子竟归欵端之力也太宗甞称吕端大事不煳涂可谓知端者矣韩琦论夫为人臣者当国家清夷之际进言纳谏理国致治固一代名臣也然值主幼时艰之日而能不动声色措天下于泰山之安者则又所谓国之柱石栋梁非具经济之才学问智勇逈出流辈者不能韩魏公两定大计辅相英宗调䕶两宫处之裕如天下以治岂非国之柱石栋梁而天下倚赖以安者哉及神宗即位出之于外然未甞顷刻有忘君父之心故青苗之法琦极论其病民辽使之来琦上言处置之方最为曲尽诚可谓古大臣矣当仁宗中年虽君子道长而小人时或并用及嘉祐以后专任魏公朝廷清明天下乐业英宗即位又用之不疑君子在朝用臻至治故用贤人者必使小人无以间之然后疑贰之心不生而向用之念弥笃也明道程子论自古兄弟俱为名儒德行显于一时流风被于百世无如二程夫子者盖明道伊川同受学于茂叔渊源既正探㫖寻微卓为儒宗上承孔孟之絶学然雍容沖邃规模宏濶有自然之矩者则伊川若逊于明道焉明道以王佐之才大用则大效小用则小效所上章疏引义陈善酌古变今可以坐言起行甞劝帝防未萌之欲神宗拱手曰当为卿戒之政事堂议事一言而安石为愧屈盖其诚敬所孚虽异己者亦心服所谓伪者献其诚慢者致其恭是也使神宗以用安石者用之内圣外王之道不外是矣而卒沮于安石不得显用及司马光入相方将大用而先生竟长逝矣使先生之道不得行于天下而天下之人不得覩先生之道之行三代规模不可复见岂徒有宋之不幸哉程明道告神宗当防未萌之欲论舜之告禹曰人心惟危道心惟微夫人心者至难防遏而易蛊人之聪明溺人之志气故大舜首以告禹禹圣人也而舜犹戒之如此盖谓不必见之于行事不必託之于语言略有所动即私心之萌也不谨防之于始可乎明道先生以当防未萌之欲告神宗诚大儒格心之至要也盖天理人欲二者不可并存于念虑之间如氷炭之不相容薫莸之不相入不入于此必入于彼人或以为略有其几未至已甚而不防之于渐则天理从此冺而人欲从此炽矣是故微有贪声恱色之意也则吾以为声色之私动而致力以防之微有爱珍竒欲富厚之念也则吾以为货利之私动而勉力以絶之微有不乐亲正人不乐闻正言之心也则以为骄心之萌也而遏之惟恐不至微有宫室服玩之好也则以为侈心之萌也而杜之惟恐不严夫如是则何私心之不灭欲念之不冺哉易曰履霜坚氷至解之者曰霜隂气所结盛则水冻而为氷此爻隂始生于下其端甚微而其势必盛故其象如履霜则知坚氷之将至也夫欲念亦如霜之始结也不防之于未萌则必私欲大炽而有坚氷之祸矣神宗之行新法盖萌于欲富彊好大喜功之心而安石有以中之也使能体程子之言以诚正为心而用其道以辅成其大有为之志则治功所就岂难逺过于仁英哉北宋总论夫北宋之亡外无藩镇拥兵之横威福自上内鲜宦寺擅权之祸废立由已而金兵一至皆为俘虏者何哉民心解而士气弱也盖太祖太宗开国承家真仁英三宗休养生息至于神宗物盛而衰信任王安石用其新法取利尽于锱铢掊克罔不在位于是民心已瓦解矣而哲宗复庸暗无知宣仁临朝则为太平之盛世宣仁崩陨则为否运所肇端宣和继之信用小人奢华无度日甚一日而金兵至阙矣虽让位于钦宗而不久用李纲狃于和议致父子俱为臣虏而宋业中衰岂非民心解而士气弱贤人之正不能胜小人之邪哉幸而祖宗之徳尚在民心故康王立而为南宋然朝奔夕逃无复朝廷之礼苟延宋祚而已由是观之人君修徳爱民厚培元气非惟一时之治亦所以贻厥孙谋而为天下后世无穷之利也宋理宗论理宗为沂王时凝重寡言洁修好学待漏禁中诸王或多笑语独凝然自持矩度有常为史弥逺所爱遂继大统观其始非不雍容有度而可尚也而即位之后徳弥逺之立己委以天下之政威柄下移不得自主孤立于上朝多小人及弥逺黜而丁大全贾似道之类复聨翩而进帝终弗悟以致奸臣贪功生事边防兵连祸结境土日蹙迄及于亡岂非理宗昏庸之罪哉惟表明正学崇信周程张朱为有功于名教然西山了翁见在朝而不克究用则知周程张朱生于理宗之朝亦难得其信任也尊既徃之贤舎当时之贤夫亦何补也哉岳武穆论夫北宋之亡河北之失宋祚之不复振中原之不恢复人皆曰由徽钦而致然髙宗实难逭其责焉当钦庙北去社稷为墟髙宗入援顺人心而即大位非不正且大也及即位之后当卧薪甞胆思报父兄之雠而信用汪黄贬黜李纲不复以河北中原为念岂非髙宗庸懦用人不察之过哉其后诸将用命岳武穆以忠智出羣之才率师北驱所战皆克而以金牌十二召之班师淮北之民遮马痛哭曰相公去我辈无噍类矣然而武穆亦不得以自留也夫如武穆之用兵驭将勇敢无敌若韩信彭越辈类皆能之乃加之以文武兼备仁智并施精忠无贰则虽古名将亦有所未逮焉知有君而不知有身知奉君命而不知惜己命知班师必为秦桧所搆而君命在身不敢久握重权于封疆之外呜唿以公之精诚虽死于桧之手而天下后世仰望风烈实可与日月争光矣独不知为髙宗者果何心哉文天祥论夫士君子被服儒行以学古自名才徳兼优者上也其次则以徳为贵而不论其才焉故自古因有才而无忠诚之行败人之事者多矣未有忠诚有徳而败人之事者即势至于不可为亦必竭忠尽瘁死而后已不肯忍耻偷生以辱其国也当宋之亡也有才如吕文焕留梦炎叶李辈皆背国以降元而死君事分国难者皆忠诚有徳之士也然此或出于一时之愤激奋不顾身以死殉之后世犹仰望其丰采若文天祥忠诚之心不徒出于一时之激久而弥励浩然之气与日月争光盖志士仁人欲伸大义于天下者不以成败利钝动其心也公初被执既而得脱犹奉二王穷居海濵至于亡家沉族而不顾兵败身执视死如归而元人弗杀冀其忠义之心久而懈也于是归其妻还其族在中常之人固将感徳而有转计矣而公方以百折不回之气行万变不渝之志妻子在前而不顾髙官大禄而不慕心惟宋室是向自书其志曰孔曰成仁孟曰取义惟其义尽所以仁至可谓行践其言矣南宋总论人君立法垂猷培养元气仁施乎百姓教被于苍生非徒一时享治平之休亦子孙万世无疆之利也南宋僻处江南穷居一隅人君无英明出类之才在位多奸邪小人彊敌在境军弱民贫然犹享国百五十年忠臣义士孝子节妇亲其上死其长不以仓卒死生易其操者屡见于时史策为光岂非太祖仁宗仁泽之厚徳化之深而后世子孙犹䝉其休泽哉盖自髙宗弃淮北而中原不守前惑于汪黄后制于秦桧有武穆而不能用有可复故都之几而屈膝请和失中原之罪髙宗不得而辞焉孝宗有猷有为足以兴复而天不祚宋值金世宗之贤无衅可乗光宗宁宗昏庸不振理宗合元灭金而渝盟弃好任用权姦虽有尊儒之名而苛刻小民疏退君子南宋之亡兆于此矣度宗荒于酒色亡国不于身幸也帝㬎身为臣虏然大木之倾亦岂一绳之所能系哉端宗帝昺僻居海濵国不成其为国而文天祥张世杰陆秀夫诸臣犹尽心力而为之亦忠臣义士舎命不渝之秋也卒之端宗惊悸而死帝昺投海而没国亡宗絶社稷为墟其亦可哀也已然自古无不亡之国汉唐宋为三代以下享国长久之朝汉唐立国强盛过于有宋而宋及末运全节死义之士逺过于汉唐者则又祖宗之余泽与周程张朱讲明正学之功也呜唿谁谓徳教学术非治天下之大本乎元仁宗论当成宗崩陨国家多难仁宗入定大艰克安宗社身让大位而不居可谓得友让之道逺异簒窃攘夺之人矣及其即位首罢尚书省録用旧臣信任李孟开科取士尊尚孔子之道罢营缮屏言利盖有元数君之中帝实首出焉至于为政一遵成宪不事逰畋不喜征伐待宗戚老臣一以礼貌大辟上谳惨恻移时其寛厚仁爱有以培养民心后世永赖称之曰仁帝实无愧焉许衡论人君开国承家创业垂统必有通经明道规模宏大之臣为之立法垂猷使子孙有所鉴成宪而持永久斯立国之要也元自太祖太宗以及世祖并有天下莫不率服亦赖有一二名臣为之左右于其间使敷政设教有以成一代之纪纲则耶律楚材许衡其人也二人立纲陈纪为国成宪才智兼全经理庶务衡让于楚材而明道通经匡君定国讲明礼乐立一国之规模则楚材又让于衡焉观其首陈四䇿其立国规模一疏世祖累用其言已有成效至于言治道劝用贤言养民皆天下急务而不见大用于世乃天下之不幸亦有元之不幸也自朱子以来继传之儒代不乏人然推西山鲁斋为尤卓西山生于宋末虽为㕘政不究其用鲁斋当元初尊信朱子倡明正学世祖累见信用其功效颇着于西山云说复性说性者体也情者用也制情以从性性其情也拂性以纵情情其性也情其性则性为情矣乌在其为本性也然则如之何而后可曰有复性之道焉复之之道何居曰克己以复天命之本然使和其情以顺其性而已在易复之初爻曰不逺复无祗悔孔子觧之曰不逺之复以修身也言性本无失有失而能速复则身修矣在天为一阳复见在人心为本性复明岂有悔哉孔子举此以赞颜子刘屏山举此以教朱子以其为修身复性之要㫖也六二曰休复吉孔子觧之曰休复之吉以下仁也初阳乃天心之见仁也二近初阳有下仁之美言复之之道又在好徳亲仁涵养薰陶以日复其性而休休然有余裕也六三曰频复厉无咎频复与不逺者殊科故厉然能复则无咎矣六四曰中行独复卦五隂独四与初相应处衆小人之中独能与一君子合志同方不言吉而吉可知故孔子以从道美之至五之敦复则曰无悔上之迷复则曰凶以此见复性之道当谨几察微不贰其过修身以克之下仁以休之独复以持之敦厚以居之而不使之频复而迷复焉则所谓天命之性五常五伦之美皆在我而不为习所逺矣吾故曰复性之道在克己以复天命之本然使和其情以顺其性而已御制乐善堂全集定本巻六御制乐善堂全集定本卷七钦定四库全书御制乐善堂全集定本巻七序贞观政要序夫三代以上君明臣良天下雍熙世登上理自东迁以降风俗日薄天下无复熙皥之美虽有质美之主望治甚切而所以屈己从谏力行善政者终不能有以震古而铄今及唐贞观太宗以英武之资能用贤良之士时若房元龄杜如晦魏徴王珪诸人布列左右相得益彰葢自三代以下能用贤纳谏而治天下者未有如此之盛焉史臣呉兢纂辑其书名之曰贞观政要后之求治者或列之屏风或取以进讲元至顺间戈直又刋其书以行于世余尝读其书想其时未尝不三复而叹曰贞观之治盛矣然其所以致治则又在于用此数贤而数贤之中又推魏徴禆益为多然魏徴不能自必信用于太宗以见其功业则又知太宗所以独信魏徴言听计从而见效若彼者固人君所当服膺书绅而勿失也书中分目目中有条条之末引先儒之言而论断之其有望于后王也深矣人君当上法尧舜逺接汤武固不当以三代以下自画然观尔日君臣之所以持盈保泰行仁义薄法术太宗之虚己受言诸臣之论思启沃亦庻㡬乎都俞吁咈之风矣韩文公文集序天下之事有其艺则必有精于其术无论小大精麤能使机应于心技疑于神则外物不能纷而后之习其艺者皆奉以为师法养叔治射离娄治规矩师旷之于音声仓公之于病匠石之斤公孙之舞皆造其堂而哜其胾传之后世而无穷夫文亦天下之一艺也精其术可奉为师法者周有左氏汉有贾谊董仲舒马迁相如刘向此数子者虽非见道之文要皆卓自树立不合流俗而其文之古朴亦非浮华浇漓者所能及迨自五代剖分文弊质穷天下之言文者务以藻缋为事娓娓如妇人言世道衰㣲人心由之伪薄至唐幷天下蔚兴文教殆百余年而后昌黎以六经之文鸣天下由是言之文之繋于世道人心亦大矣葢昌黎之于文所谓造其室而哜其胾因文以见道以蕲至于古之立言者也其自用之功在于培养仁义以为立言之本而其所得之趣则气盛而言之短长与声之髙下皆宜至其不蹈袭前人一语不烦䋲削而自合规矩不顾世人之笑誉反刓以朴刬伪以醇粹然一出于正后之习文者皆奉为师法而莫有能加焉噫亦至矣虽然公非徒长于文者其道徳谟猷皆有唐一代之特出而不能大显于宪穆之朝者气运之迁流非人力所能挽耶抑使之少抑于一时而终扬于万世耶将全于此则不能全于彼耶孟子距杨墨而道以之传昌黎排老佛而道亦因文而见起衰反正始若未之信终大显于时蘓子瞻以之上拟孟子岂过誉哉杜子羙诗序夫自上古康衢有击壤之歌虞廷有卿云之咏帝与臯陶禹益诸臣勅命赓歌拜手飏言于一堂歌咏之兴有自来矣爰逮姬周公旦公奭调宫协徴律其节族舂容乎大篇堂皇乎雅辞化自二南达于列国上自公卿下至黎庻至于变风变雅亦莫非忠臣义士摅其忠悃发为歌辞好色而不滛怨悱而不乱皆可以劝惩当时为教后世诗三百一言以蔽之曰思无邪孰谓诗仅缘情绮靡而无闗于学识哉然三百萹之诗不拘格律而音响中度所谓太羮不和而有至味也汉变四言为五言间亦有七言之体至魏晋而音韵愈盛入唐而格律益精盐梅之设太羮之害也七窍之凿浑沌之贼也至有不言性情而华靡是务无劝惩之实有滛慝之声于诗教之温柔敦厚不大相剌谬乎是以言诗者必以杜氏子美为凖的子美之诗所谓道性情而有劝惩之实者也抒忠悃之心抱刚正之气虽拘于音韵格律而言之愈畅择之益精语之弥详其于忠君爱国如饥之食渇之饮湏臾离而不能故虽短什偶吟莫不睠顾唐祚繋心明皇蜀中诸作尤致意焉屈原放逐离骚是作后代尊之为经子羙之诗亦因其颠沛流离抱忠秉义不究其用垂于诗以自见故后世宗之参之于三百篇之列若夫较一字之长争一韵之巧摛华藻于萹章夸博赡以耀衆者艺也非所以求子羙也朱子资治通鑑纲目序孔子作春秋而乱臣贼子惧夫春秋亦一编年之书而曰乱臣贼子惧者葢谓彰善瘅恶比事属辞诛姦谀于已徃杜僭乱于将来使乱臣贼子不畏王法者读此书而知惧岂非有功于世道人心者哉三代而下孔子之道㡬乎息矣故臣叛其君者有之子背其父者有之而乱臣贼子无所忌惮子朱子生于周程之后修明絶学深痛而甚悯之祖夫子春秋之笔削因温公通鑑之书更创义例为书曰资治通鑑纲目其自序曰表嵗以首年因年以着统大书以提要分注以备言洵哉善善恶恶是是非非具于一篇之中而无不备矣然后人知忠臣义士必获天休也虽不用于一时而后世莫不褒叹效法之恐后也乱臣贼子必撄天诛也虽幸免于当世而千载以下公议莫逃也彰善瘅恶比事属辞虽不足以尽春秋之义抑其大畧则可谓同揆矣夫三代以下传世久逺者莫如汉唐当其盛时政教恩泽入民之深非不可称然其易代之际死君事者可数焉自修纲目之后士知顾礼义亷耻以事二姓为辱故南宋之末忠臣义士捐躯而徇王事不肯忍耻偷生以求苟活者屡见于史䇿之中且元代宋明代元无分析割㩀如前五代后五代之乱者亦因忠姦贤佞褒嘉贬斥凛若衮钺人知有所惩劝惧见诛于后世也如是而谓之纲目修而乱臣贼子惧其谁曰不然大学衍义补序学贵于博乎尧舜心传十六字有终身不能行其一语者焉学贵于约乎徃圣先贤作述相接有言之而不厌其详者焉大凡言理则欲其精简明切当而易守也言事则欲其详条分缕析便于中材而易行也吾于邱琼山大学衍义补葢知其义云夫圣经二百有五言为学之道备焉为教之法具焉为治之理尽焉所谓理极精而易守也至于后世道衰文敝贤者且不能窥圣经之阃奥又何怪于中材乎故西山先生作衍义之书至齐家而止而治国平天下之道备具不待琼山之补然亦不可无琼山之补所谓多备规轴而易行也圣人言理贤人言事先代言理后世言事亦学有所不齐世有所不同而所以启廸当时为教后世之心则一也然于此亦可以见琼山之有志于君民上下言事极其详而言理亦极其精矣至其书之条目义例则详于邱氏之序余因嘉其明于理而便于事故为序如右送五弟奉命徃祭阙里文庙序雍正八年冬十月新修阙里文庙告成殿庑门陛黄瓦丹雘既宏既隆圭瓒俎豆罇罍之器颁自上方圣天子亲书大成殿大成门匾额复命良工重摹圣祖御制文庙碑文孝思继述重道崇儒兼备于此既成例宜遣官祭告皇父特重其礼命皇五子斋居洁诚治装减从以行余与吾弟夙夜之与俱饮食之与共讲习讨论之日亲至于今二十年兹徃千里之外能无依依繋恋而不忍舍顾思人自孩提以至于老大读孔子之书未必能志希贤圣穷理探源以至于知孔子之道也幸而知之矣而私累之未捐精进之不勇则鲜能行之既行矣未有不心慕孔子欲登其堂而入其室者吾弟力学敦修不敢自懈于圣人之道者有年矣今奉命徃祭阙里瞻宫墙之数仞则欲得其门而入以见宗庙百官之美富也对圣貌之巍巍则思温厉恭安如在其上而自省其躬修也逰礼乐之区想见金声玉振之气象是行也不益以増其向徃服行之心而为有生一大快乎皇父犹有后命命吾弟祭阙里毕即徃致祭岱宗吾弟徃哉昔孔子尝登泰山而小天下孟子述之葢谓得登圣人之堂与闻圣道之精深广大则诸子百家羣言皆小也犹之登泰山之髙者得观其嵚岑峻极则峛崺培塿皆不足言也吾弟既登圣人之堂又登泰山之髙诚敬之日积仰止之日深视瞻之广濶胸次之豁然古文人学士所谓逰名山大川以助其文思笔力者又乌足云哉送平郡王奉命徃盛京修理福陵前河道序皇清承天命为天子太祖肇基盛京奄有三韩太宗积功累仁式廓疆宇以及世祖拯明室之乱兴仁义之师平一六合定鼎燕京顺治八年诏封福陵山为天柱山昭陵山为隆业山附祀方泽四时大祭必命宗室一人徃莅其事雍正八年四月诏曰福陵前水法歴年既久稍更故道朕万㡬事重不能亲徃经理惟是平郡王福彭小心畏慎克当斯任其代朕以行余与王敬业乐羣相晨夕也兹之徃也其可以无赠窃惟古者山川都㑹恒随有徳者为发皇我太祖之肇基盛京义同于周文王之在丰我世祖之定鼎燕京义同于周武王之在镐盛京为王业之丕基而福陵实灵祥之所由孕育绵衍今以前河稍更故道圣天子慎重所使特命王徃王其慎哉祗谒皇祖山陵敬恭将事宏仁孝之思审向背之势必能相地宜因利便计丈数度髙卑揣逺迩物土方分司授职董其大要而责以成功以不负天子任使王其可以胜任而愉快矣王虽年少而器识深沉谦卑自牧娴学问通事理余喜王之果足以当斯任也于是乎书以赠之送定邉大将军平郡王西征序惟上帝眷顾我国家太祖太宗肇基盛京既创既承顺天休命以造万世无疆之丕基惟时英藩良弼㒺不一乃心力克宣乃猷董䟽附先后奔走御侮之臣而甄其才以致其力用赞我王室式辟四方若川有舟实共济之若木有本实枝干之诗所谓维藩维垣维屏维翰伟哉隆古以来懿亲之宣力未有若斯之盛也逮我世祖章皇帝定鼎燕京奄有九有惟时平郡王之始祖礼亲王实统貔貅之旅以勤襄王事功绩彪炳载在国史王其七世孙也王㓜而侍圣祖仁皇帝宫中躬承恩眷我皇父临御凡事皆仰体圣祖之心祗承勿替况在宗藩尤所惇叙以养以教㒺不勤朂其身诱廸厥徳而王以孙枝之近眷顾尤隆雍正六年皇父特命王同我兄弟读书内廷以培其才又二年知王之可用也爰命管理旗务及为宗正理益以明政益以练又二年知王之果可大用也遂有定邉大将军之命而统西征之师夫凖噶尔自策妄阿喇布坦造孽据有波罗搭拉背我圣祖皇帝曲赐矜全之恩及我皇上赦过宥罪之徳跳梁踯躅至于今十余年今其丑子噶尔丹侧楞袭其㓙逆抗我颜行幸不可冄祸不可踵此葢天亡凖噶尔之日而王建功立业之秋也王器量寛宏才徳优长在书室中与之论文每每知大意而与言政事则若贯骊珠而析鸿毛也夫战者孔子所慎王者不得已而用之所以止戈戡乱遏刘诛暴我皇上克承先志思维小丑累世负恩实天人所共愤王法所必诛而歴年以来董兵之臣率不能宣徳威而奏肤功用是以西陲重任畀之于王王必有以副皇父简用之恩佐国家赫声濯灵之大业相事宜慎权变和辑我士卒淬厉我将校恩威并行信义昭着克殱逆憝永息邉氛皇哉堂哉莫与京矣王以八月三日之吉禡旗启行余与王敬业乐羣者六年于兹今之徃也其可以无赠然惟赠人以物不若以言之为切也赠人以颂不若以箴之为益也言而以箴宜赠王矣复念王日承皇父圣谟凡军机要务制敌御将之方筹饷治兵之畧闻之熟而奉之谨以是始之以是成之总不出圣天子定算之中而更何俟余之以言赠哉故为王敬述王祖父为国宣力勲名赫奕之事于右及引书传所言者欲王效法乃祖而以敬谨将事也王其勉之哉祗迓天之明命惟聿将其恪恭整我六师以伐不敬在此行乎在此行乎余自今数王至军之日请勒为饮至之歌以俟之稽古斋文钞序天地间有大本焉孝悌是也有大文焉诗书是也有本有文积于中而发于外有徳之言是也孝悌以立其本诗书以畅其支而因发为有徳之言英华畅达而不可掩能全此三者寡矣至若生帝王之家居富贵之地子道臣道交萃于躬夙夜匪懈笃念天显尊闻行知究极于髙明光大之域非以道自勉者能乎哉吾弟少于吾甫三月皇父在潜邸时育吾二人于东西室及九歳读书同受经于傅先生至十二嵗时吾随侍皇祖宫中不能朝夕共䖏者葢半载及我皇父位登宸极妙选天下之英贤以教育吾二人凡八年于兹矣斯迈斯征日就月将以期不负皇父頋复燕贻之至意无时敢自懈也八年秋九月吾弟彚订其序论杂文诗赋凡若干卷而属序于余余曰吾辈所重岂止于文而已耶必若向所云三者皆克全之然后尽吾职焉吾弟在皇父膝下二十年爱敬恳挚从未有过愆与吾自孩提以至于今且孺且眈怡怡如也从诸先生敬业一堂既餍饫于诗书矣而发为文词观其言蔼如考其意不外古圣贤名儒之旨所云三者翼翼焉亹亹焉日进而无疆岂止以文自鸣者哉余既以同气之亲相亲相朂于平日晨夕之与俱笔砚之与共尔我形骸之悉化兹序其文其夷怿欣畅又当何如乎御制乐善堂全集定本巻七御制乐善堂全集定本卷八钦定四库全书御制乐善堂全集定本卷八记皇祖圣祖仁皇帝恩赐御书记忆自年十二时随皇祖圣祖仁皇帝驾徃热河避暑朝夕随侍皇祖万㡬之暇輙流覧书史或亲洒宸翰从旁窃观心慕而未敢以请也皇祖顾谕曰汝爱吾书乎赐长幅一复赐横幅一扇一皆持以告我皇父寳而蔵之其年冬龙驭上賔哀痛沉笃每展阅御笔手泽犹存涕涔涔下乃肃容拜手而为之记曰呜唿皇祖之孙百余人其中聪明才识好学博闻年长于而任事于朝者彬彬济济年甫弱龄性复钝鲁顾特被恩宠逈异他人者岂非我皇祖推爱我皇父之心比诸孙有独摰乎今虽八载圣训慈颜宛然如昨岂徒杯桊之恸已哉昔欧阳修作宋仁宗飞白记谓仁宗德泽涵濡于天下者四十余年田夫野老犹悲歌思慕况得望清光而承恩宠者尤相与流涕不置我皇祖君临天下六十余年圣徳之广大化泽之𢎞深享年之有永过于仁宗万万欧阳修不过受知近臣为僚采作记尚流连咨嗟慨想而不能自禁况日侍晨夕诲爱特深亲侍皇祖之挥毫躬受钖予其流连咨嗟慨慕更当何如因书以志不忘云瀛䑓记入西苑门有巨池相传曰太液循东岸南行折而西过木桥邃宇五间为勤政殿自勤政殿南行石堤可数十歩阶而升有楼门向北匾曰瀛䑓门内有殿五间为香扆殿殿南飞阁环拱自殿至阁如履平地忽缘梯而降方知为上下楼楼前有亭临水曰迎薰亭东西竒石古木森列如屛自亭东行过石洞竒峯峭壁轇轕蓊蔚有天然山林之致葢瀛䑓惟北通一堤其三面皆临太液故自下视之宫室殿宇杂于山林之间如圗画所谓海中蓬莱者名曰瀛䑓岂其意乎丰泽园记西苑宫室皆因元明旧址惟丰泽园为康熙间新建之所自勤政殿西行过小屋数间葢皇祖养蚕䖏也复西行厯稲畦数畆折而北则为丰泽园园内殿宇制度惟朴不尚华丽园后种桑数十株闻之老监云皇祖万㡬余暇则于此劝课农桑或亲御耒耜逮我皇父缵承丕业敬天法祖世徳作求数年以来屡行亲耕之礼皆预演礼于此乃知圣圣同规敦本重农用跻天下于熙皥之盛若瀛䑓之建于有明飞阁丹楼辉煌金碧较之此园固为羙观而极土木之功无益于国计民生识者鄙之行一事而合于天心建一园而洽于民情身率先而天下丕变吾于是乎知皇祖皇父之为首出之圣也田字房记流杯亭之西南有田字房焉丁未四月十八日皇父万㡬之暇燕接亲藩逰豫于此是地也西山逺带碧沼前流每当盛夏开窓则四面风至不复知暑其北则稲田数畆嘉禾生香蔼闻于室葢我皇父重农之心虽于燕闲逰观之所亦未尝顷刻忘也古昔圣王临朝视政之暇必有怡情娱覧之地故灵台之诗美文王也巻阿之诗颂成王也今田字房所以命意重农者岂徒怡情娱覧已哉至若黛扫山颠风来苹末麦畦浪起栁岸烟开驯鹤从容而起舞文鸳匹偶而泳逰蝶裁五色之文蜂喧万花之谷物华景丽则思饮和食徳熙穰于光天化日之下而怡然以乐其或凉飇四起鸿雁来賔白露如珠緑云改赤千家之砧杵遥闻百室之仓箱尽实则思遗秉滞穂谁遗寡妇之利而悄然以忧时引儒臣坐而论道或率诸王公子弟修家人之礼讲燕好之欢所触目而㑹心者我皇父之同忧同乐憇息于斯较之灵台巻阿意更深长矣谨为之记时应宫记夫天一生水坎精发祥凝灵聚液流为江海江海乃天地间物之㝡鉅者也江海之有神自三代汉唐以来莫不祠祀惟谨有宋大观四年诏天下五龙神并封王爵龙神之尊自是始厥后春秋牺牲之祀代有常典皇清受天命禋事上帝后土懐柔百神江淮河济五岳四凟之祀载在太常牺币之数俎豆之器既丰既隆神歆以格雍正二年天子以为龙神之位既尊宜特修宫观以致䖍祷乃于西苑内丰泽园北建时应宫所以致诚明神俾雨旸时若稼穑以成者也夏六月霖雨弥旬㡬至于涝皇父歩行徃祷其日即晴又明年黄河清百余里此非神人効灵河海清晏之明騐乎夫以天子精诚通于神明以之事天飨帝㒺不昭格而况于龙神乎信哉诚之能感物也是为记乐善堂记凡人之性未尝不善仁义礼智全备于我所谓得天地之正气而为人也然有智愚贤不肖之分者气拘之私诱之遂日以蔽锢而昏昧有能复其性者鲜矣人能自强不息以复性为功已有善念扩而充之人有善事喜而从之则本性呈露而有馨香之徳矣是故明徳之馨胜于稷芝兰鲍鱼与之俱化未有乐善而不能修徳者也余有书屋数间清爽幽静山水之趣琴鹤之玩时呈于前莱圃数畦桃花满林堪以寓目颜之曰乐善堂者盖取大舜乐取于人以为善之意也夫孝弟仁义乃所谓善也人能孝以养亲弟以敬长仁以恤下义以事上乐而行之时时无怠则能因物付物以事处事而完所性之本体矣是故大舜圣人也犹存虚受之心闻一善言若决江河汉明帝尝问东平王在国何事最乐王曰为善最乐余虽不敏然頼皇父之明训师友之切磋于大舜之善与人同虽有志而未逮而东平王之为善最乐则不敢不勉焉是为记四余室记康熙壬寅三月皇祖圣祖仁皇帝特命予随侍宫中承欢侍颜之暇每得追陪诸叔父诸叔父推皇祖爱育之勤咸善视予而二十一叔父尤肫然有加也及我皇父践阼谓诸叔父年尚少养之宫中择师以授之业二十一叔父克遵圣训励志向学每返诸身以达于事皇父嘉之用是于雍正八年三月封为贝子未数月又晋封贝勒叔父曰天子友于笃爱之心有加无已顾自慙谫劣特受褒异中夜以思惕然而惧乃以四余名其室而属予记之且曰吾所谓四余者除恶树徳以余庆舍巧用拙以余智知足安分以余乐存理遏欲以余寿也予惟人生于世不能无好恶则乐其有余者不能尽适于正视轩冕冠裳如饥之于食渇之于饮趋权附势以自求媚者欲其贵之有余也仓箱以贮之扃鐍以固之不受命而货殖者欲其富之有余也髙其堂华其屋锦绣其土木镂刻其梁栋者欲其宫室之有余也丝竹之乱于耳青紫之蛊于目者欲其声色之有余也叔父服膺正学好尚既端若富若贵若宫室若声色皆不足动于心惟庆智乐夀则好之而欲其有余而所以求其有余者又皆本之于秉彞矩之以圣学以实其功可谓得立身之本矣予尝绎其言而有㑹焉书曰树徳务滋除恶务本徳与恶不两立树徳至于滋长则恶之本尽除矣恶之本除则身心泰然何庆如之孟子曰所恶于智者为其凿也又曰如智者亦行其所无事则智亦大矣舍巧用拙以蕲余智者孟子之意乎晋人王昶曰知足之足常足矣知足则安分知足安分求乐之道也宋人王昭素曰养身莫若寡欲君子之求夀也非偃仰屈伸若彭祖嘘呕唿吸如乔松也惟存天理遏人欲而已矣然养身求夀之道亦岂外是哉叔父以此四余名其室优而游之以求于心餍而饫之以得于己庆无疆而智靡穷乐日生而夀嵗増于以养徳修身对扬一人之宠命虽书史所载若河间东平何多让焉是为记二希堂记吾师梁村蔡先生以二希名其堂而属记于余且曰士希贤贤希圣圣希天此古人之言也或者谓余不敢希天故曰二希然余之意固非若是也尝慕宋儒范希文真希元之为人因名堂以志之余曰羙哉先生命堂之意也君子之立志也必以圣人为可学而至故孟子愿学孔子颜闵诸贤皆曰姑舍是昌黎亦曰世无孔子不当在弟子之列而诸葛武侯之自比也则以管仲乐毅卒之学术事功逺超于管乐之上先生以漳浦名儒追紫阳之正学表率鳌峰因以所得于道徳文章者发为经济事业嘉言谠论日陈于朝虽古之名臣名儒亦无多让然犹曰稷契伊周之所以致君而泽民者非余所敢望也请希其次其次曰范氏希文孔孟程朱之所以传道而继统者亦非余所敢望也请希其次其次曰真氏希元夫希文之事业非稷契伊周之事业乎希元之道徳非孔孟程朱之道徳乎希希文而至希文希希元而至希元渐而进之稷契伊周之事业孔孟程朱之道徳孰得而限之乎先生之立志葢可知矣抑余又闻吕本中及朱子论宋朝人物推范文正公为第一而朱子之后惟西山之传得其宗则先生之有志于希二子乃实见以为不可㡬与孔明志希伊吕而自比管乐之意异盖孔明以语于人故虑其或为时俗之所惊而卑之毋髙而先生自名其堂以志尚友之切则义固各有所当也故抒所见以质于先生而因以为记云䟦恭䟦世祖章皇帝御註孝经惟上帝眷顾我皇清克馨其徳太祖太宗丕显丕承逮及世祖提仁义之师救溺拯敝奄有四海天下已定韬黄钺卷白旄归马投戈讨究先王之道播圣人之训以休中外以育万民念孝经一书为孔子明伦治世之大法而自汉以来去圣日逺古文今文之互异注䟽训释之未精廼集古名儒嘉言懿论考订採辑间出宸断名曰御註孝经备一经之体要明至性所周浃俾夫搢绅之士农野之民皆有以知孝为百行之本而爱敬尊亲笃挚有加虽古圣王木铎之徇路辟雍之鼓徴曷以加兹我皇祖圣祖仁皇帝上谕十六条以敦孝悌重人伦为首及我皇父嗣登宸极迪光继述衍圣谕广训之书于敦孝悌重人伦反覆开明惟恐人之弗知知之弗行而行之弗切以此见我皇清圣圣相承莫不以孝治天下依人性之本然以成淳羙之俗而开宗明义则自我世祖御註孝经阐发天经地义民行之确然而不可易肫然而不容己者以昭示奕叶垂之无穷爰盥手而谨书于后云恭䟦皇祖圣祖仁皇帝御制避暑山荘三十六景诗曩年十二时䝉皇祖圣祖仁皇帝推爱我皇父之肫挚特令随侍宫中朝夕承欢不离左右其年四月随驾徃热河避暑凡三十六景之地无不周览聆圣训被赏赉不可胜纪时虽少然受皇祖深恩尝思久侍慈颜长领训诲谨身约已庻无过尤以报髙厚之徳于靡穷昊天不弔其年冬龙驭上賔我皇父哀毁过礼食不甘味时同兄弟问安必勉怡颜色以舒皇父之忧退而自号哭于庐次澘然不絶葢恐伤我皇父之心而每念我皇祖哀恸思慕实不能自已也数年来皇父屡命徃祭景陵冠剑犹存音容安在一望山陵魂飞魄越雍正七年冬敬读皇祖御制避暑山荘三十六景诗兼披圗画囘思曩时承欢侍颜䝉恩宠而被诲爱者如在昨日兴言及此泪欲霑衣夫以皇祖天亶之圣卓越古帝王深仁厚泽六十余年浃于民心载在史册固非言词所能赞扬于万一在诸孙中最为钝鲁然天地之泽靡不均被而有得之最深者焉得皇祖之泽最深者也敢恭纪于后以志思慕之诚久而益笃云谨书恭䟦皇祖圣祖仁皇帝千叟宴诗古昔圣王诞膺天命表正万邦建中立极渐仁摩义胥天下之民跻之仁夀之域者必其身为继天首出之圣人然后能歛福以钖民而受非常之庆帝尧在位一百一年帝舜三十登庸三十在位履至尊者又五十载时若禹臯陶稷契夔益诸臣同心同徳白首黄发赓歌喜起于一廷之中而击壤老人含哺鼔腹耕田凿井于光天化日之中者莫不忘帝力于何有用登世运于郅隆而后世颂其巍巍荡荡三代以降淳风寖㣲惟殷中宗严恭寅畏天命自度肆享国七十有五年髙宗不敢荒宁嘉靖殷邦肆享国五十有九年周文王受命惟中身厥享国五十年然其时君若臣以至庻司百职及耕夫野叟同登夀域共宴一堂者自古无闻焉洪惟我皇祖圣祖仁皇帝久道化成深仁厚泽六十一年官称其职民恒其业羣生霑濡徳被乎方外所谓继天首出之圣歛福以钖民而受非常之庆也康熙六十一年春皇祖于干清宫开千叟之宴命年六十以上者乃得预惟时在位之臣自大学士以下至翰林御史凡七十人庻司百职及致仕之员近畿之民又六百六十人雅歌赋诗和乐夀恺皇祖命子姓孙枝百余人执爵献酬济跄在列逺追馈酳之义弗限三爵之仪时年十二歳得与有事之荣觏兹盛典皇祖又作为歌诗命儒臣依韵迭和为圗以夀世传之无穷雍正七年冬得诗与圗而披读之窃见我皇祖如天之徳如天之福与春阳秋露同其煦妪甘雨和风同其润泽合朝野臣民老耆期艾而钖之以宠光介之以繁祉方之帝廷赓歌之景象华封颂祝之休风规模宏且逺矣敢恭纪于后以志太平之盛事云恭䟦性理精义夫欲致天下于熙皥振风俗于隆古焕礼乐于三代兴孝弟于十室者必本之于崇王道而王道之崇则又在于尊儒学古昔圣王之治天下也设为庠序学校以教之每嵗孟春遒人以木铎徇于路戴记司徒修六礼以节民性明七教以兴民徳凡所以重教化之道致天下于文明者也我圣祖仁皇帝崇儒重道仁民育物兴学校举孝弟励风俗崇礼让凡古昔圣王所以治天下之道靡不毕举而又谆谆勉勉黙契夫尧舜之授受孔孟之心传谓有宋诸儒上继絶学下开来裔实有功于世道人心乃因性理大全之书删去冗杂摘取精要命儒臣斟酌损益而亲为折中之乙夜披览歴久成书勒序简端以诏后世伟矣哉自三代以来未尝有也虽汉明帝之幸辟雍唐太宗之讲太学不过取美于一时又何能开示天下后世为儒学之宗主接尧舜之心传实政鸿名辉烁于振古哉採羣儒之精华而去永乐大全之汎自明徳以及新民格物以至平天下先其本而后其末探其源而考其实周子太极图通书明天地鬼神之奥张子正䝉西铭发万物一体之微至于皇极经世律吕新书皆自成一家言则总载之以成一巻而集羣儒之言分门别类又各于其类为之辨世次先后学问浅深宁纯勿襍宁精勿滥读是书者必先究心于论学之篇立志以端其本主敬以养其中致知以穷理力行以践实然后玩味乎治道以明治民立政之方沉潜乎全书以见天地之所以显鬼神之所以幽造化之所以运行而无穷圣功王道之所以灿然而可循确然而不易夫如是则我圣祖仁皇帝造物育材之心化民成俗之意欲天下后世之共臻于理学之盛者不虚矣䟦朱子大学章句六经之文备衆理该万事集羣圣之精华以立言君臣父子之大伦徃古来今之大法莫不于此取则焉所谓焕天下于文明而圣人之所以垂世而立教其意葢深逺矣六经之外则有四子书大学为曾子所述反列于孔子论语之前者以圣经亦孔子所制其言由近以及逺端本而肇末则又实为入圣之阶梯云自汉以来此篇载于礼记而莫知尊重至宋程子始登之于四书朱子从而解释之盖孔曽之道絶于汉唐绍于周程张朱五子孔曽之书亦幽而不显于汉唐之间逮程朱表章然后赫然昭着而大行葢道传斯学传非程朱无以传孔子之道故孔曾之书亦非程朱莫能尽发其精藴也传有之古之人自十五而入大学教之以明德新民之事夫格致诚正修身明徳之功也齐治平新民之事也内圣外王之道岂外乎此由近以及逺自小以至大言简而味长理明而词约诚兼备六经之㫖而又便于初学者可不知所致力哉盖人心惟危道心惟微明徳者明道心而遏人心也推而及物则新民也允执其中止至善之谓也尧舜之道不外乎是而朱子所以解释此书又理明词逹得歴圣传心之要尤学者所当体騐而服膺也书魏郑公十思䟽后人臣责难陈善䋲愆纠谬必本之以忠诚将之以公正匡救将顺补衮职之所阙尤以格其非心为先务焉葢君人者天下万民之主而一心又人君出治之主也心一正则事事无不正矣唐太宗三代以下能纳諌之贤主也其朝亦多谏诤之臣而必以魏郑公为首者以其能格君之心也郑公之奏䟽多矣而必以十思䟽为冠者以其就发谋出虑之始而俾知所致谨也夫木本水源之譬非谓人君之一心为理天下万事之本乎固其本而浚其源非欲正其心以为出治之源乎思者心之发而未见者也心之将发未及于事则有此十思焉又何入于邪径而不光明正大之有哉易曰君子见㡬而作书曰惟㡬惟康郑公之所谓思即谨㡬之意也谨㡬而心正矣心正则天下之事无不正矣故贞观之治多郑公之功岂不伟哉书新唐书兵志论后治天下者以徳不以力故徳盛者王徳衰者灭汤东征则西怨南征则北怨武王东征篚厥元黄惟恐后岂以甲兵攻战为取天下之具哉徳盛而王天下莫不顺之故黎民归之如父母尚有以其子弟攻其父母者乎然自秦汉以来风俗日偷人心日下则有以甲兵得之以甲兵守之者矣其因时一切趋利苟便虽可用于一时终无传于后世惟唐立府兵与租庸调相表里其制颇为近古子孙废之遂至于亡以此见祖宗之法制不可以变更也唐初取兵于农分畨入衞四方有事命将出师事成兵归于府将归于朝故民无怨心将无兵权及其后也府兵之制废而为彍骑彍骑之制又废而为方镇方镇盛强天子微弱竭天下之力以养兵而方镇用之以抗衡天子欲其不亡岂可得乎夫养兵所以禁乱及其弊也足以为乱不养则不足制变于一时养之则坐食而骄故规制不可不善也则为开创之君者固当深谋逺虑以立法于永久而为子孙者兢兢于修徳爱民以制治保邦又当谨守祖宗之法以无授权于他人而资乱阶焉则㡬矣书朱子戊申封事后朱子立朝四十余日前后所上凡七十余䟽皆切于事务不畏犯颜虽古名臣以极言敢諌着称未有过此者焉至于戊申封事直指本原痛陈时事皆洞中窽要若仓扁缓和之能起已锢之疾而惜乎其时之不用也嗟乎此殆所谓正心修身齐家治国平天下之本为先生封事中第一惫精竭诚不遑自顾以告其君者乎其大本急务之説与中庸九经相表里而大本则有一曰正君心急务则有六曰辅翼国本选任大臣振举纲维变化风俗爱养民力修明军政及末又以时之弊政与古不合者反覆陈之累累数万言而其文之灏气流行变化开阖使人读之鼔舞激发沉吟䌷绎而不自禁葢大儒之启沃宏矣夫学术与事功二者本相因而传道之言与济时之言二者又一致济时有大小而传道有全功能为济时之言而身非传道者有之矣未有身膺道统之寄而功不见于时者也先生传道之人也则其有济时之言也固宜御制乐善堂全集定本巻八御制乐善堂全集定本卷九钦定四库全书御制乐善堂全集定本卷九杂着读二南夫闺门王化之端生民之始致其贞淑辅佐君子然后夫倡妇随内以闲邪僻而养中正外以施女教而化闾阎易首干坤书重釐降而我夫子之删诗复冠以二南其㫖深逺矣盖二南所以着周初风俗之盛由闺门而逹之邦国推之天下者也谓之风者其体制别于雅也繋之于周召者古者陈诗以观民风各以其地别之故作于岐周封域之内者则谓之周南召伯廵行南国採风而得之者则谓之召南然周召之政教即文王之政教也文王之政教本之关雎得内助也终之麟趾关雎之应也于是及扵江汉逮于汝坟则国中莫不化其政教矣施于南国而南国诸侯化则鹊巢之诗作匪特人也且及于物焉则驺虞之诗作推而至于行露摽梅则南国之人莫不化其政教矣室家之道修则天下之理得夫妇之义正则室家之道修男敬身以率其妇女敬身以从其夫有关雎麟趾之意然后可行周官之法度其语岂或爽哉读鹿鸣至天保六诗尝读易之泰象曰天地交泰觧之者曰隂在上而阳居下君下交臣之义也又曰天地之体不可交而以气交君臣之分不可交而以情交古昔圣王所以维持世教平章百姓使万邦协和黎民于变者亦頼有此情以相维繋耳故礼以节之乐以和之饮食以荐之宾主以亲之歌咏以侑之使惬其情而不流焉其在诗曰我有嘉宾鼓瑟吹笙人之好我示我周行燕賔客而欲其示以大道则君臣交警之意亦寓扵其中矣使臣奔走于王事故作四牡以劳之曰岂不懐归王事靡盬所以逆探其念父母之心而恤之俻也皇皇者华教使臣曰其谘事而为诹乎谘难而为谋乎谘礼而为度乎谘亲而为询乎欲其俻五善而事无违行也常棣之华燕兄弟也疏其所亲而亲其所疏失其夲心者也故其诗曰凡今之人莫如兄弟又曰兄弟既具和乐且孺犹恐人之弗喻也又曰是究是图亶其然乎既乐兄弟且逮友朋焉曰相彼鸟矣犹求友声矧伊人矣不求友生人君以情接其賔客使臣兄弟友生者如此故其臣作天保之诗以答之其诗曰羣黎百姓徧为尔徳盖既颂且规焉乐而不滛上下和穆醉以酒而饱以徳吾于鹿鸣之什见之孔子曰郁郁乎文哉吾従周言其化行于关雎麟趾而施及于天下礼明乐备岂非文武周公之余泽哉读邶鄘卫风孔子删诗三百篇以周南召南为正风以下十三国为变风而以邶鄘为变风之首均诸侯也圣人列卫于首何哉鲁卫为王室之懿亲既登鲁于颂矣则其次莫亲于卫又有康叔武公文公之贤是以圣人登之邶鄘卫三国也而所言皆卫事何哉盖卫之子孙稍并此二国而一之耳既并之矣又存邶鄘之名者土风各异其诗盖作于二国之遗民者也邶首栢舟鄘首栢舟卫首淇澳贤侯贞妇有恺悌之徳无邪僻之行作为诗以自见所遇不同而终归于正然君子读绿衣终风之诗而知卫之无以为国矣继以墻茨偕老之刺兴桑间濮上之音作而国社以亡由是知闺门为王化之首而男女之际生人之大欲存焉可不大为之防哉张子曰周之兴也商民后革及其衰也卫风先变盖卫即商之地书所谓沬土诗所谓沬乡也其民为商纣所渐染日汨于酒色而不知故虽康叔武公之贤凯风之孝子北门之忠臣北风之智士干旄之大夫简兮之贤人考槃之隠者亦莫挽其頺风而至于滛荡而不自禁以是知恶习之易染而难革也读秦风秦㐮公以兵送平王东迁王封之为诸侯能逐犬戎奄有岐丰之地君子于是知平王之庸委旧都以与人而周竟以不振也岐丰乃二南兴化之地其民质其风淳其土厚而水深秦之兴教之以勐驱之以利其彊毅果敢之资足以成富强而诸侯畏之故其诗如车邻驷驖小戎无衣诸作莫不美其车马之盛战阵之勇而无室家之思论秦风者或哀世道之衰或叹强秦之敝而余独怪平王东迁之谬至于此极也夫以秦民之质秦人用之尚能鼔彊毅之气成招八州朝同列之势岂其以天王之尊守祖宗之法而反不能兴起于仁义厚集其国势以懐天下哉故定都立国者当审其居重驭轻之势自上临下之方而祖宗一定之基切不可苟变也邵康节谓夫子定书以秦誓缀周鲁之后知周之必为秦也删诗亦然齐桓晋文之后惟秦骎骎始大周亡而秦兴夫子早见其兆矣余则以为不然鲁宗国也秦誓悔过之辞也故载于书至于秦风之后尚有陈桧曹豳四风何所见秦之代周乎钱天钖引吴椘诗无传而秦风卒不削以证邵言之不谬盖夫子删诗其存者则间存之其无者不求以补之也吴椘之诗夲不列于周太师之所採则夫子亦置之不论又岂可以此而汨圣人删定诸经之义哉读无逸尚书自二典三谟以至商周之诰皆古先哲王明臣良辅相与咨儆一堂以为久安之图后之言治者舍是无他求焉然取其近而切明而审天子臣民皆当奉以为规则铭之于座右者则无逸一书又为最要无逸者周公以成王初政惧其知逸而不知无逸故作是书以警之也始言稼穑艰难重务夲也次言前王之所以享国长久与后王之所以㒺或克夀戒怠荒也次言太王王季文王之抑畏卑服者欲其法祖也又言嗣王无淫逸逰田而以万民惟正之供者欲其无荒宁而省赋歛也又言古之人犹胥训诰胥保恵胥教诲者欲其纳谏也又言小人怨汝詈汝则皇自敬徳者欲其谨已而无责于人也终言嗣王其监于兹者言虽有尽而情则无极故丁宁反覆欲其永监也自天命之精微至畎亩之艰难无不俻具岂独成王所当奉以为龟鑑乃万世之龟鑑也或曰苏子瞻谓周公作无逸上不及汤下不及武王以为成汤武王非圣人此固非经㫖矣然所以不及成汤武王者抑亦有説乎曰成王守成之君也无逸为守成之君而作也与守成之君言守成之事则欲其法守成之君故殷三宗皆继体之君文王虽维新周室亦继王季而为诸侯也故不及成汤武王者盖谓汤武伐夏灭殷固不可与守成之君一例耳诗咏豳风书陈无逸周公之教戒维慇成王之敬勤无怠八百之基定矣读吕刑武王命康叔之言曰惟乃丕显考文王克明徳慎罚又曰用肇造我区夏越我一二邦以修是明徳慎罚者文王之所以造周而修及邻国也武王敬明乃罚成王辟以止辟乃辟是武王之代殷兴周成王之继志守成亦在慎兹祥刑也文王以之维新周室武王以之保有四海成王以之嗣受厥命其夲皆在于慎罚用绵八百之基而过夏殷之歴穆王用吕侯为司㓂命之作刑以诘四方其有意于乃祖乃父之慎刑乎论者以为穆王老而耄荒车辙遍天下而财用不足作赎刑之法以歛货然孔子採之于书者亦取其谆谆教诫官伯族姓哀矜恻怛以民命为重耳其言惟敬五刑以成三徳罚惩非死人极于病则与大舜明刑弼教之意何异然虞廷之赎止于鞭扑而此则及于大辟故令人疑以为歛货也读者知其五刑竝赎之非取其矜恤民命之意则几矣读秦誓孔子删诗书以商颂鲁颂次周颂以费誓秦誓次周书商即周所代以王者鲁则宗国而父母之邦也其登于诗书均宜至秦则西戎又非夲国夫子何取于秦而收其誓于尚书之末哉或谓伯禽征徐奉王命以讨乱着其是也龙郑之役无王命而擅兵着其非也或谓秦代周有天下夫子逆知其然而存其誓也二者皆非也何也予夺是非者春秋之权也逆知后事者诞妄之説也二者扵书何有哉登秦誓于书者取穆公悔过之笃而谆谆于良士也孔子曰过而不改是谓过矣子贡曰君子之过如日月之食焉圣贤之诲人改过昭昭甚明今夫布衣里巷之徒自信其志以为可行及遇差慝明知其非而不悔又遂之者皆是也况以千乗之尊自贬其志而従人之是岂非易之所谓见善则迁有过则改者乎且致戒于截截谝言之不可用黄髪无愆之不可弃休休者好善容贤如此其笃有利于国家者如此其至冒嫉者妬贤嫉能如此其甚有害于国家者如此其极故夫子収之简末以继典谟训诰之遗其垂训也大矣或曰春秋讥秦晋用兵之失起衅于龙郑即一事而圣人于书则嘉之于春秋则讥之何哉曰书之意主于劝善其词恕春秋之意主于惩恶其法严圣人何容心哉读董江都贤良三策汉承秦敝文教未兴髙祖拨乱返正文㬌休养生息至于孝武表章六经兴学校之政首举贤良方正之士策之于廷而董江都以宿学硕儒实对其问首策陈天人相感之理二策言修明教化兴太学以养天下之士三策劝帝法天尽性知仁义重礼节安处善乐循理盖内圣外王之道修己治人之方无不偹于三策之中而所谓诸不在六艺之科孔子之术者皆絶其道勿使竝进武帝用之以罢申韩苏张之学尤为有功于圣教使武帝信任仲舒大究其用则将有光于文景而贤相若萧曹軰俯出其下又岂有穷兵黩武之祸舟车缗钱之失哉而摈之江都以终其身君子读其策想见其为人盖不为江都惜抑为武帝惜也世之论者谓汉儒通晓经术宋儒深于理学夫穷经即所以明理而理学未尝不衷之于经术汉之董子宋之程朱又岂可以经术理学限哉程子曰董仲舒有儒者气象可谓的论矣读杨涟劾魏忠贤二十四大罪疏自古寺宦之乱人家国者多矣其始未尝不为小忠小信以结人主之知使外言不得而入人主信之不疑然后揽权肆虐无复忌惮而君上之操柄失矣縦复疾其所为欲引外廷之助以除之而近在肘掖祸起萧墻望夷之事甘露之变良可寒心予读杨涟劾魏忠贤二十四大罪疏而知其不为赵髙仇士良之所为者亦㡬希耳而熹宗略不加省専意庇珰吾以为熹宗之黯直甚于彼二主耳盖二世文宗犹能知其为不善而欲去之熹宗则始终信任之靡他且属懐宗以信任忠贤吁惑之甚矣然使熹宗而有欲去忠贤之心忠贤其遂甘心以受熹宗之斥哉是知人主不可不延纳贤良以自为助而宵人在侧附者如蚁大权已归虽欲去之岂可得乎故熹宗之用忠贤也王心一首言之侯震旸继言之周宗建又继言之文震孟因讲学之疏而直陈其奸刘之凤因内操之疏而指其不测至杨涟二十四罪之疏上而忠贤之奸佞毕露盖不可一日而容于天地之间矣使熹宗观此疏而赫然震怒大振干纲申春秋无将之诛比汉法不道之律则忠贤之羽翼犹未成而忠贤之流祸固亦未甚酷也至杨涟左光斗軰骈首被戮而毒流缙绅元气凋丧余谓明室之亡不亡于崇祯之有流贼而亡于天唘之用魏珰然则杨涟此疏明室存亡之所繋也而不用且加诛焉甚矣熹宗之黯也拟程明道请修学校尊师儒取士札子臣闻天得一以清地得一以宁圣人得一以为天下贞故天地之大无不覆帱而春夏秋冬分其序山川河岳效其灵天地惟以一元之气主之而已矣圣人之徳无不光被而三公六卿分其职百司庶吏效其勤圣人亦惟恭已南面而已矣何则大本已立而所任者得其人也古昔圣王之治天下少则习之业长则才诸位是以人君南面正位而人称其官天下以治万邦以宁与天同意者也有宋五星聚奎实主文治而教化未兴郅治未隆者盖事不师古未得其道耳臣愚以谓使贤者在位能者在职必先于取士取士之道在于兴学校而学校之兴又在于尊师儒请条其事陈之于左记曰司徒修六礼以节民性明七教以兴民徳书曰天降下民作之君作之师又曰若有恒性克绥厥猷惟后三代而上未有不明道重师以觉斯民者也秦汉以降圣学不明异端蜂起各守师説簧鼓于世是以上无以持一统而愚民不知所遵守为今计者莫若尊明正道选天下之贤才择其学业大明体用醇俻者以为太学之师其余以为天下郡县之师不数年间郡县州里皆有英俊之士矣此兴学校之必在于尊师儒也古者王公以下至庶人之子弟自八嵗而入小学教之以洒扫应对礼乐射御书数及其十有五年然后入大学而教之以穷理正身修己治人之道是以国有学乡有校党有庠凡所以教民于幼稚以成其徳而正风俗也汉唐以后学校为具文无教养之实愿陛下申命有司俾州县各立学校乡学则散处于乡以教八嵗以上之小学择其最者以教大学成人之士取民之俊秀者充弟子员则民知礼义㢘耻而贤才可得矣师儒立而正道明学校修而人才衆然后使郡县各以其学之子弟举其贤者贡之京师萃之太学以考其才任之以事以观其绩察其善否而黜陟之则天下之英俊皆登于朝而取士之道得矣此取士之必在于兴学校也夫如是则贤人在朝风俗隆美使天下后世谓陛下为有宋致治明主子孙承之万世永頼臣不胜欣幸拟胡安定置经义治事二斋记学校为养才之地所以淑其性情俾归于道徳明礼义㢘耻之习兴孝弟慈譲之行以俻国家异日之用古者百官得其人万事得其理未有不由于斯也今天子圣神宰辅贤明建中出治使天下郡各立学学有教授之员以诱廸秀民膺斯职者宜体君相牖民觉世之心彰古圣成徳达材之教讲明正学陶冶羣英方为无忝余承命来是邦为多士师敢不殚尽心力以佐休明谨就学中立经义治事二斋其有学识开通潜心义训能辨同异不乖正道者入吾经义斋相与讲求至是而浮泛剽窃持其偏见者不与焉农田水利会计邉防事之不可不治者也明于此者入吾治事斋相与究切实用而拘牵不通与夫俗士功利之谈不与焉盖明经所以立夲治事所以逹用夲不固则用何由精而用之所以能达端惟夲立是赖二者虽不可以分而教者当各就其性之所近多士尚体予意穷经者必因经以明事治事者必因事以求经体用兼修夲末一贯而不为空言则岂惟不负教者谆谆之苦心将见才成徳立济济彬彬异日立朝廷之上引经执礼守正不阿賛治分猷天工能亮者皆吾党之士也多士勉乎哉拟尹和靖六有斋记余尝思古之学者为己今之学者为人春秋时文人学士徇物丧已孔子已深切言之至于今更有甚焉其背驰圣道毫不为己固不待言即世所称为建功立绩思効时用以自见者原其心势利而已矣夫学也者古以养徳今以饰名古以利人今以欺世思反其初其在内外兼修存存不已乎善夫先正横渠先生之言曰君子言有教动有法昼有为宵有得息有养瞬有存夫言期其有教则必不敢为悖道之言动期其有法则必不敢为非礼之行昼有为宵有得则无一日之玩愒也息有养瞬有存则无俄顷之滑愍也以是持已则内外兼修存存不已之道也于以反其初不难矣人之生也其性无不善而其情有善有不善吾亦人也吾安知吾性之果能制吾情乎吾安知吾情之果能若吾性乎情可制也性不可流也何以防其流而使之若哉有吾六有之法存焉六有者非吾言也横渠之言也非横渠之言也有言有动以昼以宵以息以瞬者所同有也日従事于六有之中而私与邪莫之有焉则所谓有其有有其有然后天良存恐吾之志不终也因以名其斋御制乐善堂全集定本巻九御制乐善堂全集定本卷十钦定四库全书御制乐善堂全集定本巻十表拟上颁圣祖仁皇帝御纂易书诗春秋讲说朱子全书性理精义等书谢表伏以承先启后实维首出之君觉世牖民共仰生知之圣亶聪明以作元后绍庭敢懈于渊𠂻一道徳而同民风建极不忘于典训王言用布祖制聿颁亿万年道运丕昌共覩文明之式焕五百载心传若接咸遵删定之维新至道光昭湛恩汪濊等诚惶诚恐稽首顿首上言窃惟羲皇画卦以开天性命之精始着尧舜传心以明道危微之义乃彰三百十一篇之咏歌教惟淑性二百四十年之笔削法在尊王是以穷本溯源不外诸经之㫖然而循流竟委又有翼道之书故周程自濓洛以扬徽而张朱起闗闽以建帜首寻圣绪刋落陈言他如同时之儒与夫私淑之士莫不抱遗经而叩其终始望先圣而溯厥渊源然而易道幽深孰识由来之理数书辞佶屈或参当日之方言笺注纷纭诗义因之而渐晦传辞纠错麟经反致扵难通议汉儒者曰无明道之功訾宋儒者谓鲜诂经之实惟知经自经而道自道岂觧经载道而道传经虽宋儒极力以廓清而明季复多端以煽惑未有经明道显开通万世之津梁作圣述明昭揭千秋之模楷如今日者也兹葢伏遇皇帝陛下云日为瞻羮墻如见治薫蒸为淳古允迈百王学缉熈于光明式敷五典昭格上帝时时以圣祖之心为心涵育下民事事以圣祖之政为政事惟师古道在率先念圣祖仁皇帝探赜钩深既同韦编之絶执中建极实承道统之传扢雅扬风何异宣尼之删定属辞比事尽芟衆説之支离至羣儒皆已表彰而朱子尤加尊礼谓其言精而义尽允宜身服而力行几经乙夜之勤犹分万几之暇俱加纂辑重获编摩虽开雕备续于昔时而颁行有待于兹日我皇上继承志切诱廸心殷永维先志之宜遵嘉与薄海而共守徧颁直省俾锓版于学宫广励师儒使镂心于经术近自畿甸逺暨寰瀛声名文物之邦益霑圣化岭徼遐荒之地共覩皇猷洛闽绵泽于无疆洙泗流芳而不竭从此遵道遵路悟断潢絶港之差学者是训是行识宗庙百官之富自天雨露育成济济之人材特地恩波酿作熙熙之大化等识同窥管学谢雕虫佔毕徒呻每望洋于学海近光有志赓复旦于尧天叨与赐书凛遵圣训伏愿治如雨化学以日新蕴周情孔思以修文法放勲重华而御世黙成太极岂惟歌咏怡情逺接心传自尔是非立辨以引以翼存陟降之小心作君作师布雍熙之大化则㑹其有极归其有极无不同之车书自西自东自南自北无不被之声教矣等谨奉表以闻拟阙里文庙告成贺表伏以帝治崇儒九有仰干行之健皇猷重道三无炳离照之光辟雍振钟鼓以和声乐华层吐胶序集珪璋而制器礼叶旁敷元和洽而泰阶平文教昭而王道坦宫墻藻曜指桧影以増欢爼豆祥开望杏坛而色喜儒林雀跃文囿翚飞等诚欢诚忭稽首顿首上言窃惟分野奎娄原属文昌之宿储精泰岱实称礼乐之邦非造化所独私实生民之厚幸圣而㧞萃开万世以儒宗集厥大成等百王而未逮是以尼山木铎响嗣千秋绣绂神区宅安万古牲牢过鲁昭汉祖之遗徽麟鳯升歌着唐宗之芳轨然而祖述宪章之美上律下袭之隆既莫造其堂阶又孰知其阃奥音闻丝竹壁虽完好于鲁共像设冕旒宇仅葺寕于明代未有庙堂式廓应景运而维新典礼优崇际昌期而悉备煌煌鉅制恰应珠聫璧合之期奕奕𢎞模适当复旦卿云之日人文与天文并灿圣居与圣泽偕新如今日者也兹盖伏遇皇帝陛下胞与无私羮墻有慕节俭以先天下阶茨遵茅土之风仁孝以育兆民堂构美丹黄之雘太平有象郅治难名弛张寛勐咸宜乐利贻夫四海雨旸燠寒时若懐柔暨乎百神频行释奠之仪屡举临雍之典观书则政惟由旧讲易则义偹画前既化雨之旁施亦恩波之普被称先道古奚袭乎三老五更纲举目张悉恊夫周情孔思帝谓至人之庙貎宜増美于重熈累洽之余天眷元后之精诚不屑循夫玉检金泥之举借经营于昭代贻缔造于一人既革故而鼎新益光前而裕后经始甲辰之夏落成庚戌之秋璆鐡琅玕寳藏竞输精于鲁望楩楠杞梓楚材争矫首于秦封大木抡自工师髙敞焕龙文五彩色瓦成于内府陆离瞻翚翟交翔黙呵䕶于鬼神如松如竹显监司于卿尹其正其平凖魏阙以定规倣巖廊而布象域显文明之气云呈卿矞之华青鳯盘乎觚稜赤螭卧于榱桷圣时𢎞道新颜从入之门立体通方务塞竒衺之径仪物重修古制祭器特颁上方允为前代莫觏之休宜在生民未有之圣等志存入室学仅面墻溯流以穷源粗识先河后海正谊而明道谨思义路礼门宗庙百官之美富难窥唐虞三代之隆平幸际伏愿冈陵巩固磐石奠安髙以下为基若筑室之必根于坚磢诚以眀为牖如容光之旁烛于四隅无反无侧无党无偏元恺升而佥壬悉化有冯有翼有孝有徳珠囊挈而玉烛常调行举言扬隐致慰于猗兰之操耿光大烈永垂庥于阙里之居等谨奉表以闻颂九符粤若稽古典坟厥初生民低处者巢髙处者穴取草木皮革罗鸟兽漉水物以为衣为食君臣父子上下长幼男女夫妇莫有伦纪圣人伏羲氏作始画卦以通神明之徳类万物之情造书契以治百官察万民政令行民用遵约束时则有龙马负图之应迨黄帝轩辕氏宰制羣动垂衣以治作甲子天用钖以日月合璧五星连珠造律吕播其八音而鳯凰巢阿阁与蚩尤战扵涿鹿之野有云气止于帝上其后复有圣人曰尧治历象置州牧四岳明俊徳以亲九族恊和万邦时则百兽率舞廷生五色瑞芝舜承是道重华恊于帝建学飬老敕命赓歌卿云复旦鳯凰来仪上下草木鸟兽鱼鼈咸若暨禹汤文武祗徳建中无逸执竞时则有钖洛衔钩鸣鸟流乌之瑞揆古圣帝王罔不得天嘉祥为受命之符亦罔不在徳其惟时叙罔不克加抑畏用兢业于有邦以答天之眷命自时厥后由汉迄明英君谊辟天亦黙相厥徳眎其所履以为恊应其有矫诬䛕佞诈作符瑞以欺中外以惑蚩蚩氓天弗与民弗信也洪惟我皇清圣圣相承宅中图治以抚四海徳威并行汪濊暨讫天用钖以洪庥敬戒不怠用培我丕丕基雍正三年三月太史奏日月合璧五星连珠皇帝曰惟予丕显考圣祖克圣克仁克膺天佑予一人是赖有司其择吉荐牲以告景陵羣臣固请陞殿受贺不许嗣是嘉禾瑞茧庆云芝草醴泉甘露河清鳯仪之瑞先后疉奏我皇上祗承天眷弗敢自居或则归美圣祖或则不以宣示且曰朕所喜者丰年为瑞及汝诸臣宣力四方斯朕志也谨按王者必世而后仁天人叶应嘉祥骈臻必俟仁而后益显故生民公刘之诗作于周召清庙明堂之什成于冲子我太祖太宗肇基新命我世祖圣祖克成先志永绥兆民功崇徳溥累洽重熈胜于成周我皇上归功圣祖葢本于世而后仁之义然非皇上以圣承圣觐光扬烈恩泽覃敷民饮其和天歆其治应感之符必不若是速也且周之盛时虽宅丰作洛抚有千八百国而幅员尚小孰若我皇清东至于海南尽交趾西届哈宻北之七十四部籝赍槖负致诚贡献者嵗嵗不絶自京邑大都以至山村僻壤耕凿顺则各勤所业武夫战卒有老不识兵戈者由斯以谈天之眷我皇清于周有加焉记曰圣王在上天不爱道地不爱寳人不爱情考之今时洵合其语天子犹谦谦自牧敬徳弗遑修我人事抚我烝黎方将上溯尧舜钦明文思温恭允塞之徳中考汤武表正万邦敬胜义胜之徽以措诸政令以为万载规敬迓天庥永永无极敢敬择其符之显奕者有九各系以词以效颂祝之忱云尔合璧连珠昊天有命眷我皇清奄有九有暨乎八纮以养以恬灏灏和寕曰惟圣祖文思钦明皇帝纉之濬哲丕承天鍳孔昭厥符惟祯自古在昔黄帝握歴璧合珠聫昭哉艺极旃䝉之嵗单阏之月聿见嘉祥其祥长发宿躔营室位在娵訾䨇璧轮囷五珠迤逦星台告瑞太史书呈帝曰休哉惟皇考实膺爰陈于词爰告于陵有谦其躬有让其𠂻惟皇孝思格乎苍穹岂惟民哉届于昆虫黄河清银汉焕光河精发祥九曲弥亘浩渺汪洋宿列崑崙流经积石匪澄伊黄浮天浴日曰既清止休符显奕徐邳淮泗千里静碧冯夷息浪河伯安澜五老上告紫葢缤翻涤而濯矣既清且泚漉其浊矣既迅且驶镜流弥弥素波涟涟上映下澈天水相鲜畴克澄其源畴克致其然贶自苍旻景福永绵以光我万年孝陵神蓍景陵瑞芝煌煌神蓍奕奕灵芝百茎九光神物应期帝命东皇分植两陵无节而秀不根而荣润以仙露灿于寳城于皇世祖开物成务逺至迩安金瓯巩固皇帝敬承羮墻见慕斋戒神明建中饬度是用产蓍以应嘉祚于皇圣祖握符夀世育之以仁正之以义皇帝敬承同归一致乃文乃武以葆以艺是用产芝以昭上瑞芝既苍矣蓍既长矣贞符彰矣夀而臧矣暨万邦矣嘉禾有猗者禾在彼中田尔农来思越陌度阡芟之奕奕柞之泽泽五谷既播三时无失载甲载坼载长载褎载穟载实载硕载茂帝实顾矣稷实助矣风披擭矣雨灌注矣绥我屡丰言呈其瑞休我皇风言多其穗逺自滇南近兆帝耤匪䨇伊九匪寸伊尺先民有言食为民天百谷用成自古有年瑞茧帝念民依惟农与桑孰饥莫食孰寒莫裳雕镂必黜爰勤三农纂组是省用纾女工旻天维显聿降瑞茧瑞茧维何万蚕同簇曽不经纬曽不杼柚苑窳致力西陵效勤神功黙相嘉茧乃成尔纯尔素匪红匪紫尔质尔实匪锦匪绮言徴其应言发其祥祐此蒸民成以报章太平之泽五十衣帛夏凊冬温太和充溢甘露奕奕吴都沃壤甫甫有苖有禾有丝有纻其农于田侯主侯旅其贾于市侯笑侯语维时之泰饮帝之和含哺以嬉渥泽孔多上天钖瑞降兹甘露零我吴都佑我休祚其凝如脂其甘如饴湛湛瀼瀼如珠之垂曰既零止天下宁止曰既溥止万邦安止以兆嘉祥降福孔穰醴泉坤元载物厚徳安贞孕祉毓祥乃效厥灵有醴者泉载甘载㫖莫寻其源载清载泚惟泉之功养而不穷我皇之心濬哲宏通惟泉之㵼流膏润下我皇之泽物无遗者惟泉之源用之日新我皇基命浩浩渊渊惟泉之发挹之不竭我皇虚已闻言若决在易井六勿幕元吉劳民劝相中正作繘阙里庆云巍巍宣圣上律下袭祖述宪章斯文舄奕我皇膺命心契圣时以养以教作君作师爰新阙里庆云式焕糺兮缦缦郁兮烂烂廼映杏坛廼覆桧干金枝蓊鬰玉叶璀璨惟帝之诚致云之卿以彰我文明以贲我太平房山鳯凰四灵之一厥惟鳯凰感我圣化游我帝乡帝乡之南聿有房山雝雝喈喈来集其巅亦集爰止惟皇之祉蔼蔼吉人维君子使六象其体六府是修九苞其文九夷来柔明明上天鉴我帝徳朝阳叶应文明万国赞十臣赞张子房卓彼留侯家世相韩嬴殄韩宗心瘁力殚东得力士击之博浪匿游下邳受书圯上乃得其传乃遇其主谓沛公英仁是殆天所与帷幄运筹千里决胜鱼水之欢谏从言聼既遂其志亦遯而肥优游赤松烟水鸱夷眄彼渭滨同归一辙渺矣风清泠乎氷洁诸葛武侯南阳之薮有龙而蟠金玉其音硕人之寛昭烈下贤三顾弥䖍风云蒸变乃出其渊东聘吴都纶巾羽扇嶪嶪楼船煌煌火焰摧曹和孙克定益州乃集其势乃成其谋白帝託孤实肩鉅任尽瘁鞠躬王臣之荩七擒六出八阵千井集思广益澹泊宁静察变以明动物以诚奸回丕革宫府肃清诸葛大名星辉云烂惟公一身存亡系汉髙伯恭渤海之疆笃生伟人元气所蒸厚徳无垠元伯夙誉阳平早庸清平自守谳狱惟公乃抗雷霆乃蹈虎尾尤恐兹心负翟黒子忘身济物卒感主明数千人命赖以全生才本于学知发于仁敦仁力学品乃大醇黄中内润文明外照百龄纯嘏六朝光耀魏郑公隋失厥政豪杰并争孰驱而除孰创以成有唐文皇龙凖日角杜断房谋伟哉降岳九有同轨仁义施治爰有郑公盐梅之器䋲纠谬愆献纳忠谠安国利人浩然盛养屡陈直谏事君以诚十思十渐防患未萌维山巖巖维松植植猗欤郑公古之遗直郭汾阳河之曲贼厉其属矫矫汾阳疾驰搴其纛藁之城沦于思明皤皤汾阳偏师挫其萌乃搴乃挫禄山䘮谋卒帅虎臣克复神州灭安殱史旋定河中吐蕃夜溃代宗复国繄惟公之功招之即来麾之即去往説葛罗仗此忠恕灵耀卫币承嗣拜使朝恩叹为长者懐恩麾下亦愧从于不义惟诚感物惟明保身孰克当此维公之云陆宣公维山有玉惟璞藏之既斵其璞不圭璋之维水有珠惟蚌孳之既剖其蚌卒弃置之卓哉宣公明珠羙玉施之不穷守之弥笃弱龄侍从歌诗宴游兴元戡难乃展厥猷献纳论思兴利除害举直错枉靖内安外曽史之行管乐之才经纶奏列不待安排事急则需事缓则舍徳宗猜刻庸主以下君用则行君舍则藏宣公忠荩邦家之光维公一言自知甚确不负天子不负所学韩魏公奕奕相州维天之中孕祉毓灵间气所钟爰生魏公金坚玉润相厥明时辅成景运弱冠登第聿见嘉祥云辉日下五色呈光大材不器小用亦效西夏寒心两宫谐孝齐范驾富宏展经纶临事决疑正笏垂绅皎皎易污峣峣易缺维公徳量山崇海濶材既轶世学亦通方光辉事业灿烂文章肫然而仁毅然而醇猗欤魏公古之名臣范文正公岳岳希文学修行淑本仁祖义正直明肃陶铸人材心宏诲育成两大儒横渠明复公之心事天光日照諌垣气凛西夏威耀进忧退忧江湖廊庙天章论对十事聿陈长沙之策敬舆之文参政九月谮毁交闻志未大展千载经纶公有至性内行克敦周友恤族率祖率亲义田之举大惠宏仁有宋人物公尤彪炳维云之卿维星之景司马温公仁英继统韩富当朝谐孝两宫伊韩之劳爰有温公维持左右直斥守忠议礼匡救熙宁元丰新法聿行惟公上言辨之甚明宣仁临朝自外召之爰立作相心乎好之维士与民万口如一佥曰休哉相我君实既遇其时亦伸其志有猷有为补偏救弊惟公一生悉本于诚言可对人达于生平徳化遐宣膏泽普沐于何见之社祭尸祝耶律文正公一代之兴必有伟才元室肇造公实盐梅幼龄质异长究儒宗律歴术数靡不精通诚以事君公以律已纠谬䋲愆救恶将羙育才举士立法垂猷元政之成维公之谋均税均科慎选守牧不去君旁国用充足惧法之凉钖民以福恳欵陈忠为百姓哭有元诸臣公为贤相允如公言治天下匠箴虚受箴天地之心普物而发圣人之情顺事而达其情其心无彼无此厥故维何惟虚而已矧兹下学亟宜自勉胡不虚已以受万善天赋以性我受此中五常百行善量无穷黾勉终身犹惧有阙矧其自足善心斯遏告我以过乃我之师訑訑声色谁则我规舍已之非从人之是如圜斯转如影斯徙曷虚尔中曰克尔已尔不克已自满则圮相彼沟浍雨集则溃过而不留其涸可待瞻彼渤海浩浩浮天厥惟不满克纳百川既虚而虚复实而实允为中孚豚鱼皆吉铭乐善堂铭秉彛惟民气具理存圣愚曷异善恶是分其善维何仁义忠信知诱物化遂亡其正惟危惟微人欲天理操之则存舎则已矣曷惟其操是曰乐善动静弗违斯湏弗间我既受中我则蹈之我有秉彛我则好之闻人之善我则友之非徒友之又克有之鸡鸣而起孳孳不已至乐因心其味孔㫖乐正好善邹孟称优东平乐善厥徳允修呜唿念哉善可乐哉乐而不倦天性其培诚能好之万福之根反是则殆衆祸之门爰作斯铭服之无斁朝斯夕斯果行育徳御制乐善堂全集定本巻十御制乐善堂全集定本卷十一钦定四库全书御制乐善堂全集定本卷十一赋耕耤赋皇上御宇之五年青帝司方之二月春风普扇阳德方亨天子乃耕于千亩之田礼也臣闻圣王务本耕耤以劝农功明主孝亲亲推以供祀事我皇上孝以事亲勤以率民二载甲辰既耕加一兹又躬行耕耤之礼急粢盛重民食致诚匪懈其典则隆洪惟我皇上道洽天人化霑草木诞敷文德广运圣谟渥泽周于羣生至治昭乎天壤乃犹频兴重农之典时勤保介之咨追厥唐虞播种之踪为彼率土民人之劝万衆观仪上农终亩迨厥秋成登于天廪荐之皇天供于祖考知皇天祖考鉴皇上之精诚歆皇上之大孝必钖嘏降祉永保无疆明德惟馨聿懐多福不胜踊跃懽忭之至谨拜手稽首而献赋曰繄惟重华之命稷兮播谷实继乎禹功必烝民之粒食兮始风动而时雍亲耕肇于姬籍兮意往圣之皆同我大君之首出兮屡三推以劝农岂玉食之是享兮惟簠簋之䖍供秉耒耜以率先兮符泽物之元功于是春阳初布青帝司方嘉万物之昭苏值千卉之勾萌农祥既见土脉方昌协风应律阳气滋彰皇帝乃顺月令抚嘉辰念民力饬甸人当前期而致敬用有事于青春于焉载师清畿封人浄路常伯献仪掌舎设枑尔乃青坛蔚其耸立华荜森其崔巍云移翠幕栁拂青帏启千畦之平壤欣四涂之腴肥逮夫元辰既届晓色方鲜天子则御藻冕佩苍瑌被龙衮鸣和鸾载青旂扬朱旃接㳺车之辚辚施梁辀之戋戋尔乃稷宫将近乐具班陈天子乃降御辇飨农神祈嘉谷焚燎薪礼成而退有事耤田衣被袯襫趾履陌阡王侯卫后虎贲导前太仆秉辔牵牛奉鞭乃厯广塲抚御耦执縻手底不辞瘁乎三推载耒御间试躬亲乎千亩王公卿贰或五或九白叟黄童歌唿奔走维诚敬之聿昭知乐恺之孔厚于是黛耜方辍绀辕遂旋雨㢘纎以洒润风缥缈而浄天侍从偕来睹天颜之有喜馨香上达卜庆兆于丰年夫元鳯下亲耕之诏永平垂开耤之篇魏主望公田而发趾晋帝帅羣后以祀先尚传为古今之盛事并书之史册而烂然况乎我皇至仁大知既事治而府修亦成天而平地修稼穯以勤民谨神仓而蒇事所无逸以知艰重明粢而将癸三春暖兮播百谷四野宁兮进䨇穗也哉乃为之歌曰田之兴兮稷之功泽万物兮助鸿蒙我皇展事兮千耦其同和协天人兮一哉皇𠂻既耕既耨兮我稼其丰爰播爰植兮麻麦幪幪又歌曰思乐甸畿千顷其耦鸾辂载临躬耕其亩登于秋廪斯箱斯仓荐之宗庙供之明堂神之格思绥祉无疆一人有庆永奠万邦四时勤政赋惟圣人之建极兮法天运以自强歴四时以勤政兮亦日就而月将尧兢兢而舜业业兮萃芳轨于我皇禹惜阴而汤浴德兮繄日进以无疆道既立而化淳兮羙光天之徧育如云日之为瞻兮统要荒而臣服大哉帝德辉光被乎八埏允矣皇风恩波沃乎四渎尔其一日万㡬宵衣旰食诵抑戒陈无逸昧爽丕显夜以继日既劳谦而匪懈亦健行而不息勤问夜于未央虽寸晷而犹惜若乃春居东以首嵗夏居南而执衡秋居西而司藏冬居北而主成春动也物以之起夏任也物以之生秋收也物以之结冬冻也物以之贞圣人推本万物之理而钦象四时之行政刑准之以有度治教由是而皆平燠寒应候而时若雨旸顺序而咸亨此吾皇四时之勤政而用致九有之和宁者也又若政要书屏箴规刻珮日移崇政之餐汗浃延英之背彼古事之云远睹今兹之盛代厪夕惕与朝干用持盈而保泰信日昃而弗遑岂臣邻之可贷圣主图治以励精庶政分司而用乂于是喜而歌曰九鼎奠兮泰阶平皇风普兮庶物亨万邦惟懐兮歌永清帝心犹戒兮无荒宁朝夕兢惕兮象天行钖极敷言兮惟至诚拜手稽首兮于王庭万寿无疆兮久道成东郊迎春赋震宫初动兮青帝司辰勾芒节届兮木德惟仁条风入律兮鸟歴纪新展东郊之盛礼兮观畿甸之迎春既备礼而备仪兮亦有则而有伦葢钦承上帝而敬授于下民者也尔乃迎春东郊既着于月令青珪礼神亦载于周礼斗柄东指而万物生地气上腾而蛰虫启出土牛以示农驾玉辂而䖍祀于是服苍玉载青旂宗伯前导王公后随有严有翼不疾不迟乐奏而凝寒顿减舞进而阳和自滋于是欢迎白叟笑舞黄童夹道霏微而洒雨平林缥缈而摇风喜鸿钧之气淑知大有之年丰自南自北自西自东此皇都迎春之令典而万国莫敢不来同者也于是勅庶司决狱讼非终必赦惟祥是用象暖律之发生乃省刑而寛衆又若降制诏劳三农助萌阳劝田功法恩光之普扇布仁政以胥融于斯时也户袅綵旛檐飞轻燕栁緑绮宫梅荣芳殿和风拂兮帘惹游丝暖日长兮莺啼睍睆金屛丽而帖冩宜春宝扇开而漏传玉箭溥禁里之春光煦闾阎而皆徧乃为之歌曰迎东郊兮肃以将舞云翘兮歌青阳乘时布令兮德施长亿万斯年兮纪春王喜雨赋客有驾輶轩乘云轺展軨乎南亩纵辔于东郊遨游容与徘徊逍遥尔乃白云起乎空谷甘霖降于崇朝震雷㸌㸌飞电熛熛乃往田舎而息焉有二三老人逡廵而前曰斯雨之降时则时矣膏泽之濡普而施矣抑谁之功乎请吾子明言以告之客奋袂而起曰猗欤休哉盛世之民也饮其德而不知其力坐吾明语子方今龙飞九五圣人在位德配干坤功参天地精诚通于神明政教化乎万类故上天眷命俾雨旸时若而万方以治乃致含哺鼓腹耕田凿井者实不知帝力之赐也老人曰圣人之德某既知之矣请吾子赋雨之泽及苍生者可乎客曰若夫金乌收景层阴蔽空雷殷殷以振响电灼灼以摇红鼓河伯之惊涛涌海若之幽宫㵼天池之巨浸走万里之长虹逺迷三岛近失千峯回生意于衆卉消渇望于三农此则雨之方作而其势最雄也乃其云开雨止霁景澄鲜山宛宛其染翠木蓊蓊其逞姸鸟嘤嘤其鸣树草芊芊其含烟栁暗归鸦檐喧干鹊槐影浓兮庭宇清花阴转兮帘栊薄纎歌动兮高楼红袖飘兮绮阁缃帙开兮芸编博山焚兮绣幕莫不欣膏泽之滂澍喜霤声之频落此又雨之既足而万方共乐者也至若乌犍耕白水之涯黔黎艺緑野之亩白叟欢唿黄童奔走土脉既滋兮禾麦如云灌溉不劳兮田畴以阜尔仓尔京尔荷尔负此又二三子所终日服事而知利我之孔厚也于是老人倚杖而歌曰雨玉不可食兮曷若嘉苖满目屯黄云雨金不可衣兮曷若五风十雨利耕耘惟天降康兮稽首苍旻惟皇感天兮永眷日勤千秋万嵗兮乐吾之君秋阳赋有畏炎公子驾轻车乘驷马停骖乎曲畛展軨乎广野见秋阳之髙曝看流光之徐下乃油然而喜曰此其蓐收司乎三秋祝融谢于九夏故炎者变而为晶畏者化而为爱也悬清大夫过而揖之曰公子之乐秋阳者徒以昔之炎烁今之清明也爱其温和而畏其歊蒸也不知寒暑相迁而阴阳相生请为子赋秋阳之功而万物以成可乎懿夫坤兊司方商金届时潦收寒渚波浄横池肃肃兮爽气森森兮梧枝萎芳兰之茁茁灿黄鞠之离离于时日出扶桑耀乎东方六螭爰骋兮光荧荧而闪闪九道发辉兮气灼灼而煌煌商飇助其清晖阊阖翼以髙翔明无幽之不照朗无微之不彰尔其金门朝启玉漏初宣千官鹄立百辟鹓聨晃朗兮照帝座而明衮扆熠焴兮浮鳯繖而映龙旃合璧兮彩焕抱珥兮祥连鲁戈返舎兮彼诡诞之徒尔汉世再中兮亦荒唐之空传岂若炳焕彤庭霭贡金之来万国焜煌玉阙恍会海之致百川哉又若六街三市甲第崇嶐庭悬肆堵席列千钟当秋日之清爽兮喜拂筵之金风爱蜿蜒之六龙兮惜光景之融融縁隟通辉乘虚炫彩园林掩映以洁清庭宇当空而爽垲散菊圃之丛金霏桂苑之珠彩信照耀之无私而盈虚之莫改亦有黄云满目稼穯在望多黍多稌千仓万箱朗旭髙悬兮舒农甿之炙背肃霜惟时兮届谷麦之登塲歌尧年兮大有乐舜亩兮盈筐至若榆关罢戍玉塞晏兵万里寒光兮生鐡㦸三边曙色兮动危旌喜烽烟之久息俄懐乡之念生烁彼琱弓耀兹寳钺莫不壮战士之雄心荡边氛于穷髪乃其林泉旷达隐士髙人此日兮何日幽兰兮可纫霜零我园兮秋早露泫我径兮清晨羡朗日之一照旋洗垢而涤尘是察察而皓皓者庶比洁于秋是于是公子抚掌而歌曰秋容淡兮秋日明冒万物兮晶以荧惠我百谷兮登西成吾欲系之兮以长绳灯花赋夫何三冬之夜永兮聼玉漏之丁丁耿宵寒之不寐兮羌读史而论经对银灯之熠烁兮何用夫随月与囊萤松风萧萧于户外兮爰闭窓而掩櫺独兀坐于幽斋兮頼诗书之是娯引短檠而置前兮瑶篇卷而复舒注膏油以续余烬兮光灿烂而晃如何生意之忽发兮开花朶于斯须曽不根而自华兮熖炯炯而扶踈蕚蓓蕾而金辉兮葩晶荧而锦敷丹艶灼灼兮火蕋煌煌离精发瑞兮内隐外光飞蛾嬉其来往兮恍如蛱蝶探撷乎春芳乍蔽乍亏兮若续若离匪青匪緑兮参错葳㽔可逺观而不可近玩兮花无叶而有枝歴四时而皆荣兮又如火莲冬秀乎雪池尔乃钗缀玉虫兮枝堆寳粟光炫缣缃兮影摇帷幕度长夜之迢迢兮喜银釭之续续静对而意蕋欲生闲吟而笔花交错方作伴于形影兮信有佐于诵读若夫庭燎通晨九华达旦鸡踏莲花之巧龙衔火树之艶丽乎未央之宫灿乎承明之殿斯金阙之壮观岂书斋之清玩又若帝城三五上元佳时鳌峯千仭金莲万枝缛綵与繁光共绚银花与寳炬争竒固游观之杂沓非静赏之所宜乃为之歌曰幻非幻兮色可亲实非实兮报先春朗瑶室兮席上珍照芸编兮日月新鳯凰来仪赋惟圣皇之建极兮膺九五之寳命沛仁恩于四海兮教化洋溢乎万姓天不爱道而地不爱寳兮百福毕致而延庆乃威鳯之翔集兮符一人之神圣嘉彼休徴应我王化向畿辅而髙鶱览德辉而载下惟羽族之三百实超羣而莫亚圣德惟纯祥禽潜感禀鹑火之灵曜资和气之融暖信鹿后而麟前亦鸡喙而燕颔必梧桐之是栖非琳瑯而不噉尔其九苞六像兮五色纷敷戴仁缨义兮蹈信惟孚负礼向智兮顺德不渝晨鸣贺世兮飞鸣郎都行鸣归嬉兮止鸣提扶是皆斯禽之神异掩余瑞于瑶图者也若夫黄帝阿阁之巢雝雝喈喈帝喾六英之舞萋萋翙翙虞廷来仪而神人格岐山和鸣而圣道泰孰若当郅治之休明集王畿而远迈旷千古而一覩昭德感于圣代是以六府治九功成金瓯固泰阶平上瑞騈臻欢声徧乎闾里嘉祥叠奏喜气达于寰瀛乃为之歌曰鳯凰来兮皇之瑞集天畿兮拱帝位帝德光被兮灵祥萃圣心弥寅兮勤自治敬天贶兮罔或肆又歌曰吉士蔼蔼鸣鸟协应曷由臻兹我后德盛万有千载遐荒安定重修阙里文庙告成赋丕铄惟清圣祖神宗既承显之式谷允精一而执中钦明文思克让允㳟洋溢潏沕万国来同皇上御极是法是则焕天下于文明登九有于衽席重道而先圣是钦崇儒而素王惟式天鉴孔昭佑我一人谓阙里之经营既久斯尼山之庙貌宜新借缔造于昭代贻制作于圣君天子乃命司空勅匠作尔经尔营乃量乃度走羣灵而驱八神鸠工徒而谘衆略劚无闾不注之巉巗伐泰峤嵩髙之参错良材川委大木神输授模定式审方辨隅陶埴鍜厉之俱备丹青圬冶之咸胪凡工倕与匠石莫不奏技而待须尔乃日嘉时良爰动鼛声锸徒奋力人充盈既陾陾而薨薨亦登登而冯冯大冶耀兮金烟霏屑喷兮琼英斧斤丁丁兮观捄度之胥法绳墨绵绵兮看约椓之咸平矫枉兮既直削腐兮用贞晓畚橐橐昼杵訇訇俄而确辉玉磶杗焕云楣丰融曼衍掲嶪陆离祕殿耸兮盘鳯杰阁矗兮卧螭何巨丽之方建乃卿矞之呈竒曜藻流光兮欎蓊而承日丽悬华曵紫兮糺缦以布天垂斯固天文与人文并灿圣居与圣泽偕丕者也若乃级层阶于东西拱修庑于左右大成殿大成门实御笔之亲书圣时门𢎞道门更睿思之口授圭瓒爼豆之式新牺牲币帛之加旧添配祀之羣贤増执事之奔走色瓦颁自尚方御碑摹以重镂丹楹列乎瓌材采桷掲乎纎绣则其为状也邈穹窿以宏壮亘砰磷而窅㝠殖殖兮其庭哙哙兮其正宏卓烁以辉赫兮若烛龙蜿蜒而鬇鬡纷攅罗以崴磈兮若巨鳌赑屃而峥嵘斯翼斯棘兮属阁道之駊騀如松如竹兮卫钩陈之纵横倣巖廊而布象准魏阙以为程磢硙既坚知为髙之基下绮疏交映悟立诚之牖明至夫既落既成乃祭乃飨命皇子而徂征昭一人之敬仰牲牷肥腯黍稷丰穰衣冠肃㳟进退雍容笾豆既旅樽罍斯崇以间兮笙镛于论兮鼓钟神既安兮和冲降多福兮隆隆葢尊圣之典无以尚统前后而莫有或同者也于是为之歌曰堂皇灵宇天子是新既轮既奂乃㻞乃璘杏坛葱欝桧干缤纷宣圣是安佑我后人歴亿万禩丕焕斯文御制乐善堂全集定本巻十一御制乐善堂全集定本卷十二钦定四库全书御制乐善堂全集定本巻十二赋万夀日庆云见苖疆赋惟皇清肇三韩而定业巩盛京以立基既应天而昌运亦抚民而顺时世祖白旄黄钺仁义兴师于是乎抚有四海宅燕京而向离于皇圣祖作则生知正义育仁以驭世制礼作乐以定规六十一年之湛恩渥泽逮我皇而克享其雍熈丕铄皇徳圣祖是式精神通于神眀声色允其恭黙勤政亶乎八年至仁孚乎万国击壤者歌何有之帝力含哺者顺无为之帝则昊天曰眀鉴我皇情何祥弗应有瑞毕呈乃撝谦而自牧更持虚而若盈或归亲而不居或让羙而弗称斯固一人之大徳巍巍荡荡而难名者也嵗在上章月惟渊献帝泽均施皇风普扇坤舆载辟红苖允致其共球版籍初登六里亦安其服甸乃宣布化诲之初辰实诞䧏吾皇之圣旦鸭保寨之大吏初临地良坡之苖民同忭池河营之猺獞咸臻万荣江之老幼共见异地而王命颁陈同时而卿云灿烂归诚之愚民稽首何异华封之祝三宣意之将吏倾心允似嵩髙之唿万氤氲捧日噼碎锦之千重缥缈丽天幻荣光于万变为楼为阁拱黄道以旁敷非雾非烟被清风而不散五文绚彩于璇霄十色流虹于碧汉此重译之来不闻奏于越裳七旬之格不闻歌其糺缦者也况于嘉时正午恰当景命之辰歴未及申允惬绵长之硕彼夫升堂于黄帝之时起河于伊耆之代入房于殷汤之宫浮洛于周成之载穆天子之王母为謡汉武帝之泰山纪再或一色而无文或旋聚而忽分岂如歴三时之久当圣夀之辰现新附之地昭归化之民又何足称函关紫气帝乡白云哉乃为之歌曰于赫圣治兮格于苍天嘉瑞聿昭兮于彼苖田格愚孚顽兮王化普宣祝我圣夀兮亿万斯年为善最乐赋居空斋以探索兮绎书史之幽深感前芳之羙则兮𦍑遗予以嘉音渺管蠡之窥测兮天与渊其难㝷惟兹善之具备兮信足悦夫吾心伊吉甫之清风兮谓有物斯有则民咸秉此天彞兮孰不好是懿徳私与欲其相争兮天良因以窒塞致儵忽之凿窍兮感浑沌之戕贼譬望舒之圆满兮蟾蜍乃以侵蚀智者觉以先反兮愚穷年而终惑觧迷途之往辔兮回余御于中逵驾言骋乎义路兮谓先圣其可师纷既有此内羙兮胡为汨以外务也何既知而弗由兮夫唯己未克之故也味宣圣之教渊兮禁视聴言动之非礼既天君之泰然兮百体从而受纪斯已善之可乐兮乐孰能以愈此彼友朋之辅仁兮亦示我以周行日相亲于理道兮𦍑容与而相羊发我䝉而鍼我疾兮善日进而无疆嗟蚩蚩之庸衆兮昧虗灵其如狂忽背礼而弃义兮乃智力之相强薋菉葹以为美兮谓兰蕙其不芳彼是非之颠倒兮夫何乐善而日将缅东平之脩美兮为炎室之宗臣帝问王以何乐兮王惟乐善之云髙宫崇隆以入天兮缀珠玉而为珍词士纷其侍座兮姱女翩其奉巾露鸡臛熊以为羞兮华文黼绣之错陈何耳目之不移于玩好兮乃惟徳之日新吾将从此以㝷乐兮庻澡浴乎眇身良玉比君子赋焜彼太璞有韬其精藴兹良玉尔晶尔莹润林薄兮凝秀辉冈峦兮挺英伊美徳之莫匹吾将配君子之洁清尔乃湼而不缁素有余也㢘而不刿坚如初也珪以为瑞轶碔砆也珮以致餙章衣袽也庇䕃嘉糓用𢎞敷也气比白虹光发舒也文质彬彬徳均如也君子比之于焉自镜温润其形宻栗其性一尘不杂无疵颣之可㝷全体胥莹有光华之交映夫何大璞之不完而匿瑕之为病哉指佞草赋铜龙晓启玉漏初传氤氲曙色缥缈祥烟朝万国之球璧列百辟之班聨爰有灵苖曰指佞草非时不见实天地之无私应候而生允皇王之有道则见夫峙丹陛而葱菁秀彤墀而缥缈金茎露洒润贞干之稜稜玉殿香凝霭斜枝而袅袅无心而应獬冠之触何殊有佞则知金镜之洞已早至若元恺登而憸壬化眀良庆而庻绩熈虽间生于尧代实藏用于眀时对右平兮左墄承日照兮风披千官剑珮三殿威仪则屈轶亦呈其瑞而已矣又安得夫邪佞而指之松竹四时潇洒赋观鸿蒙以元探歩庭砌而从容伊植物兮不齐固赏心兮莫同或春荣兮秋萎或冬枯兮夏丰则有萧萧翠竹落落苍松劲枝戞玉贞干蟠龙歴寒暑而妍媸莫易冒氷雪而绿䕃偏浓得天地之正气乃吾心之所宗若夫蜿蜒拏空扶踈绕屋不羡五株之封兼有数竿之绿三友称号仍须林氏之梅三径标名更待陶家之菊呈彼秀姿动予雅意匪赋性之或殊实秉气之独粹森森挺翠鄙木主与花奴矗矗凌虗笑桃三而李四于是潜意清心凝神搆思而赋曰伟坤元之播育何磅礴而无私𦍑松竹之清劲独秉性之不移峙泰峤而云霞并绕䕃淇澳而风雨咸披伊何人斯移植助我兴兮犹夷暮霭朝烟之际轻风淡月之时栁絮因风每逊荣于冬日芙蓉贴水难竞羙于秋朝况乎飘风弗弗暮雨潇潇嗟柔红兮嫩绿或坠琼兮陨瑶惟枝篠之挺出恒葳㽔而莫挠故曰逞妍者易摧仗节者不改宜赏之以吟哦树之于爽垲照晨暄之煦妪润宵露之沾洒惟四时而如一是松栢之所以乃帝赉良弼赋昔在髙宗践丹扆之位居紫极之宫志恭黙以思道心殷忧其如忡何精诚之弗懈允帝载之潜通神悠悠其若往梦忽忽而凌空于是陟崑崙歴元圃游碧落之庭升玉清之宇谒乎上帝既拜且舞乃致词曰惟川有水惟舟济之惟鼎有羮惟盐梅偹之帝集命于臣武丁将俾三无而治之臣恐徳弗类请赉良弼以贰之帝乃命巫咸册之曰若有人兮山之窈云峩峩兮波渺渺清眀兮其躬怡恱兮其貌资汝武丁以佐有道俄而晓钟催曙漏箭停传乍廻清梦恍忆前縁爰徴绘匠造进廷前肖乎独见之容访其惟似之踪而说也乃在傅巗之野佣筑之中既威仪之不忒知经纬之靡穷置之左右相于厥躬允启沃之是頼资诲谏以折𠂻金之砺兮差可比木之绳兮将毋同是知天之载兮无声无臭诚之通兮无感不就惟髙宗之圣敬日跻斯上帝之赉贤若授彼神道设教之言盖执理而疑诚不似宻而实漏哉天爵赋帝浑沌之苖裔兮全衆美而尊安伊冲气之絪緼兮胚浑司乎五官处方寸之福田兮辟灵䑓其洞寛宏泰宇之坦途兮施耳目之屏翰蹈中正而为辙兮何姦匪之能干纷既有此内羙兮乃上帝之鉴观帝用嘉其完备兮诏天君其听焉若曰予有四徳厥首惟元廓然无我顺应无偏是用钖汝莫或不全在事有宜在理有义应酬裁度发强刚毅是用钖汝外以制事节文之详厥惟有礼清眀在躬中立不倚是用钖汝以绥福履人为物灵惟智尽之是非臧否洞然不疑是用钖汝以揆厥时惟是四徳服行母怠惟信之功大小咸在是用钖汝动罔或悔心官既受此五爵于上帝也乃再拜而言曰皇天无私兮赋徳在躬五典有秩兮委任实隆期笃守而莫忒兮副简命于苍穹庶天职之常保兮弗憧扰于朋从相马赋伯乐过冀北之野见羣牧焉在垧之野在阜之冈惟骍惟骐有矞有皇长嘶兮于林之下低饮兮在水一方或伾伾而绎绎亦袪祛而彭彭虽骐骥之在望恐驽骀之相妨于是舍举肥用心镜不观其外附之毛独察其内秉之性窥其心兮不趋于险相其目兮惟视乎正以之御兮则既佶且闲以之驰兮则进退惟命是盖独擅駉駉之场而所谓马中之圣者也于是饱以甘刍浴以清水既范我之驰驱可不加夫鞭箠星角目兮电发铁踣蹄兮风驶耳凤耸以䨇峻鬐龙腾而孤起蜿蟺堤陌之间徘徊阊阖之里是虽斯马之迥异亦因斯人之知己于是唿造父招王良腾六合歕八荒朝税驾于咸池暮返御乎扶桑顾羣驽而若遗继后尘而难望盖养之者有方用之者有矩节其力而不劳因其时而不苦不然者何异于扑縁之拊而东野之舞哉九日登髙赋嵗九秋之暮月兮天肃霜其寂寥羲和倐忽而躔在房兮又值重阳之令朝何景物之惨悽兮𦍑草木之萧条悴繁緑于寒渚兮萎柔红于荒郊命驷马余阻征兮驾言往乎山之椒凌髙峦而遥瞪兮度回壑以逍遥既流眄于平隰兮见落日之还臯鸿雁翩翩而来賔兮聼霜翮之翛翛至若龙山髙㑹飇馆传觞楚䑓马戯沙苑鸿翔咸宴凯而吟诗兮仰清风之髙遐何好事之传说兮独称落帽之孟嘉今视古其犹昨兮𦍑节物之堪夸聊容与而徜徉兮请採佩乎茰华五日角黍赋嵗辛亥月天中客有以角黍请赋者主人曰唯唯昔在三闾大夫抱孤忠而无贰矢靡他而莫移悼方正之不容𦍑殷忧之日离搴芙蓉兮木末採薜荔兮江湄浴兰汤兮讵洁乃浮游尘外而自投于汨罗之涯盖仲夏之月而正阳之期也于是楚人哀之截彼竹筒贮兹糯米塞以楝叶缚以綵缇望水濵而相投亦社祭之变礼今角黍之制乃出于此也客曰此夫人而知之矣更请进焉主人曰伊五月之为卦实下巽而上干惟五阳其既盛乃一隂之是旋覩菰叶之裹米方隂阳之包连此亦扶阳抑隂之意而圣人之大道存焉若夫煮龟之骨为葅烹鹜之羮以荐百索之号徒传九子之名空擅既无取于懐贤悼古之风更无渉乎扶阳抑隂之善虽养口体之㣲亦不可以不辨六艺赋居髙斋以逺绍娱情志于典坟借义府之息㳺望宫墻其聿新伊六艺之为懿虽宿儒而必亲余下学其何知敢玩愒而不遵矧夫礼縁情以制物乐平情而返初射必先乎正直御必范乎驰驱书贵六文之不忒数穷大衍而有余于身为终始之伴于道为行迈之舆请为言其羙备俾达者其聼诸原夫礼仪三百威仪三千既安上而治民亦纬地而经天其制之也必传道之圣其行之也必守道之贤郊庙有飨祀之典朝宁有聘㑹之䖍尊尊则衣冠拜舞亲亲则酬酢蕃骈尊卑頼以等杀进退恃以周旋是盖礼之大者而其细尤莫能以尽焉粤自轩辕云门定乐溯源必本于中和相济必分其清浊以歌则管声哕哕以舞则鹭羽翯翯五音六律之交宣八风九歌之相续审音兮既换羽而移宫吹律兮复度商而揣角入耳兮心以释倾聼兮欲心以平虽宜观于韶舞必先放乎郑声以宣民志以和民情惟乐舞之至正斯风俗其可成若夫敦弓既坚四侯既均可縁此而观徳亦因之而序賔在泽在宫必有一定之制少筭多算难紊不易之伦驺虞之节兮天子所用貍首之风兮诸侯是陈慎其所举取制于中圣王合射以眀教男子蓬矢而桑弓在昔宣尼曰执御矣平心正体兮在兹自下奉上兮以此四黄既驾兮总辔分镳两骖不倚兮过都越鄙追电兮逐风发豝兮殪兕鄙组舞于东野羡辞乘之王良爱蘧瑗之过阙驰造父于康荘孰谓御为贱役非君子之所方哉至若画始羲皇字肇苍颉史载观于蹄迒易称代乎绳结百官以治兮宣猷万民以察兮仰哲迨书契之大眀快苞符之尽洩于焉籕斯造乎前驱羲献继乎后乘文皇飞白张颠草圣颜栁法严蘓黄笔劲虽歴代有作者要悉归乎心正乃若司天之职推歩万端黄钟定其分至玉律辨其暑寒既参天而两地亦稽坤而考干下至内府外府之嵗㑹郊人㕓人之定田无一则何以成十有百则至于累千参伍而其法备错综而其数全岂若商鞅近功始按人而立税𢎞羊心计算舟车与缗钱盖所以裕国计敬昊天惟损上而益下乃自古而云然懿兹六艺用借㝷求若行逺兮驾车若溯川兮泛舟嗟不学兮面墻期佩服兮优㳺庶不忒兮我心用黾勉兮前修日方升赋伊苍旻之悬象兮焕二曜之重眀丽中天以临照兮终万古而健行分宵旦之行藏兮仰瑞应于升恒维光华之烜烂兮百昌欣以向荣伟魄渊之继照兮请仰观旭日之方升眀万彚其伊始兮符天心之生生方其玉䋲罢繋斗杓收指望舒隠曜以西驰启眀藏辉而逺徙覧东方其生白眄海水而焕紫沧溟罢浴驾羲御以遄征火驭载临迈天衢其自此璇图不忒兮正羲仲之寅賔玉律无差兮合容成之歩晷银虬渇兮烛龙翔阳鸟飞兮曜灵扬出渤澥兮经若木歴旸谷兮拂扶桑瀛海燐燐洗寳轮而皎洁咸池炳炳拱神镜以汪洋玉衡隠约兮低度瑶华烜赫兮含章照彼鲛宫添轻绡之晃朗射兹龙窟増寳藏之辉煌则见金门初启玉漏停传天鸡唤兮报曙寳鼎列兮生烟阳侯执辔兮炫彤墀之璀璨后羿扬麾兮催青𤨏之班聨云旗缥缈兮映百川之㑹海霞车陆离兮霭万国之朝天此出震一人之有庆向离敷治以无偏者也至若六街香雾九陌红尘曙色方升晋谒之骢駉駉晨光乍烂计偕之车辚辚瞻祥光之错落覩瑞霭之氤氲此王路驰驱之士鸾翔鹊起而欣欣者也又若幽人旷逸竿甫逾三学士清严甎未倍四梳翻云髻兮晓景透乎香闺经开贝叶兮晨钟鸣乎古寺舟横野渡兮惊月落而乌啼猎合平原兮喜黄牵而苍臂草木向曙以敷荣飞走和鸣而得意此又临照无私恩光遍及于万类者也斯时也后天一度而辉烛于大荒出地咫尺而宣耀于无疆夜光无所施其用火齐无可耀其光杖何为兮夸夸父戈何为兮称鲁阳蔀何用兮其丰绳何施兮其长考盈亏兮何与验中昃兮无妨若太极兮始判而将分如元㑹兮方流而未央又何必记合璧于伊耆之代举抱戴于晋帝之堂侈谈王字之瑞徒称五色之光哉客有兴寄泰山之峤神逰日观之峰覩初阳之炜煜揽颢气之冲融开懐抱畅心胸鄙熊曜瑯琊之迹追青莲登眺之踪将逰心乎太始观造物之元功瑾瑜匿瑕赋尔其林薄生光冈陵焕美瞩寳气之烂然知太璞之在是命彼良工呈其巧技既剖既琢成文成理虽连城之比价亦㣲瑕之在里磨为器允称夫圭璋调之音甚和乎宫徴若精求其瑕轻弃其瑜则以分寸之㾗翳累径尺之琼琚譬夫水至清无鱼人至察无徒故求全者舍细谋大者略小不琐𤨏以求眀不察察以致考瑾之玼弗以否而混臧瑜之瑕掩其里而扬表用成韫匵之材为彼希世之寳尺有所短寸有所长伊尺璧之为贵讵㸃瑕之足妨程材以辨器舍疵而取良愿寄言于铨才铭座右而莫忘水轮赋削竹为管揉木为轮假广川之利润代膏雨之宏恩因时制宜奚必资乎匠伯泽民利物乃有待于梓人尔其东作云兴西成在望大田多稼或懐旱魃之忧宻云不雨每厪旻天之贶虽抱瓮之勤奚为即挈瓶之利亦让于是转岸上之飞轮汲江中之巨浪方来旋去诧机轴之周环已纳而吐欣洪波之奔放划如雷鼓之声翩若飞凫之状扬清激浊兮大泽旁通救患分灾兮连畦滋畅鄙桔橰之小恵殊辘轳以致功匪疾匪徐兮运旋而不竭突如来如兮灌注而莫穷盈科而进兮施有次第转毂而输兮用无始终流洋洋兮比润甘霖苖薿薿兮同舒律暖垂稻穗兮壠畆匀黄筑场圃兮篝车载满是知轮者木之体既巽顺而有功水者坎之盈亦刚中而有信相资以济引重之象何殊因物而施救暵之功以迅敬陈泽物之竒勲用备风人之雅训白鹿洞赋流鄱阳之洪浸峙五老之竒峰星分轸翼以上耀境接吴楚而旁通谅地灵之所聚实间气之攸钟吾闻山苍苍其含翠水渺渺其如油松蒙蒙而黛蔚石磊磊其云浮伊眠鹿之町畽乃是创而是修架修椽以为屋耸髙构而成楼聚羣英以逰息惟古训之研求陆有登邹之屐水有泛泗之舟想前修其未逺知遵路之所由是地也李氏为之开先晦翁为之善后讲一理之渊源致四方之奔走既道薮而学渊亦书左而史右綘帷卷处月霁阶前书带抽时翠迷洞口缅遗蹟于匡庐仰先贤之启牖此向风者所以争先而至今长垂为不朽也御制乐善堂全集定本巻十二御制乐善堂全集定本卷十三钦定四库全书御制乐善堂全集定本巻十三赋文战赋甚矣人之好争也轩尤鼓怒扵凶器羿浞鬭技于霜锋贲育逞力扵举重般娄恃巧扵雕虫良増骛智扵刘项仪秦驰辩于横从是盖所居者髙则恶人之我并所操者异则嫉人之我同未有觧搆释纷齐天地扵一指和光同尘归大化之元宗者也吾意文人学士知命乐天谦卑自牧慎重为先其㳺心扵淡也若太羮之味其丽泽相滋也若共济之船宜其煦煦为儒鱼鱼为贤不恧我之㦯后不憎人之㦯前而孰知所谓文战者更有甚扵前言当其属词锋排笔阵万夫之雄莫拟六籍之奥并进彻札之镞必期乎中坚露颕之囊何妨扵㳺刃鹗视而张弛咸宜虎变而雷霆用震于是缃帙缤纷尽作鼓鼙之响绛帷掩映俄兴旌斾之思唿十二之龙賔发摅竒策挥五千之文字奋迅偏师临局早分其胜负当场叠用其正竒弟子降心而歛手先生谈笑而觧围是盖厉兵扵学海藏甲于文山请缨同弱冠之子投笔似定逺之班砚石如砥兮纪功莫尽霜毫飞白兮露布爰颁齐物子见而笑之曰是盖以文为战者夫文以载道而又何战乎请与子觧干戈之扰而归洪荒之都望峄山赋居义府之邃深兮借艺苑以遨㳺慙脩绠之汲古兮𦍑魄渊其如流邈髙山而景仰兮余独媿夫前修矢中志以日征兮庶自画之免羞闻峄阳之耸峙兮厥维在乎东邹余仲氏其再经兮为余道其缘由子车氏之故墟兮溯芳轨之尚㽞欲跻攀以顾瞻兮阻川原之亘悠爰徘徊而永念兮运绮思而裁句于丽则乎何有兮名望峄山之赋昔神禹之任土兮取兹阳之孤桐鲁僖公之保有兮乃遂荒扵大东固坤舆所钟灵兮气旁薄而莫穷配浩然之至正兮挽战国之頽风卑衍诡与仪辩兮非大丈夫之谓也排杨墨之滛辞兮曰维正道之足贵也丁鉅艰而独往兮迈仔肩扵千载也其功不在禹下兮斯言确其可味也惟树徳之既坚兮吾独羡夫孕育之所由来奚必夸夫川原之绵衍兮侈形胜之崔嵬重曰望峄山兮鲁之邦隔千里兮天苍茫窃仰止兮路修长慎自迩兮勤就将指余驾兮息彼乡徜尼山兮犹可望迎长日之至赋惟大祀以事天爰考候而迎日时履端扵方始迓初阳而诚壹既展奉常之仪乃协用牲之吉稽古之典黄钟正应乎宫县行夏之时葭灰亦飞乎缇室盖所以钦承上帝宜调象纬之平布政万方必始玑衡之一仰斗柄其始旋望扶桑而将出斯日也符上春以备仪诣泰坛而将祀迎祥迓福兮必惟其时𨗳气延和兮爰修其始迟迟暖律与圭影而并长烈烈凝寒避炉烟而自徙岂惟灵鼓之声不止陶匏之礼维父天而母地实覃诚而在此是知经纪不忒乃贞眀之有常疾徐中度胡躔纬之失次盖日者阳之精君者徳之成表着眀扵君象乃致敬而用迎万国共球望金门而和㑹千方辐辏仰旭日之长眀羣僚景从而有秩千古辉煌而莫京斯固一人法天而有庆九有戴帝以咸宁者也景陵瑞芝赋盖闻王者孝慈则芝茂又曰君有至徳则芝生仁恩覃敷扵率土草木爰叶夫嘉祯考夫瑞应之图稽乎符命之经未有治功允协乎郅理而祥应不验于山灵者也钦惟圣皇御世敬天法祖煦妪之泽比阳春汪濊之㤙如膏雨亮功则克谐三事歌叙则允治六府凡溥大化扵雍熙悉循圣祖之遗矩上帝是鍳灵瑞斯频河清海晏之纪麟逰鳯集之文与夫嘉禾甘露之迭见盖不可以指数陈是皆一人格天之元功而厚泽永逮夫生民者也乃若瑶光发辰象之精金色吐隂阳之秀衍鼎湖兮亿载休徴巩福地兮万年鸿祐缤纷芝彩表圣祖盛徳之常新焕烂芝房验吾皇孝思之孔厚金枝琼叶浥瑞露扵寳城十色九光灿祥霞扵仙囿镂珊瑚而作榦葩盖髙擎肖龙鳯以呈形卿云低覆氤氲并日月以争华蔚霭与松楸而并茂岂与夫生扵石室产自珠宫王母之䑓虚纪宓妃之馆成空秀甘泉之庭而传夸晋帝产延英之座而称美唐宗也哉圣圣同揆徳惟其至既丕显而丕承信格天而格地嘉祉効乎百灵景运凝乎二气谨拜首而飏言赋太平之至瑞五丝赋律中蕤賔时惟臯月赏天中之令晨值薰风其南发抚兹佳景浴兰爰遍乎寰区文此太平竞渡亦盛乎楚越乃有金闺雅制绣幕芳思不止线添对日长之何遣聊同锦织象云烂以交披凭兹十指运彼五丝观寳缕之续续粲文采之离离延夀算扵万禩传胜事扵一时尔其香奁才罢彤管方陈丽学天孙之様巧开地腊之辰鸭绿鵞黄选色而艶分八彩浅红深紫成章而手拕双纹皓齿含霜意运神工而不语青蛾歛翠心追天巧而宜嚬莺其羽莺其领难比方其烂熳丝五紽丝五緎更触绪而缤纷则见夫续比贝连艶羞花朶色如螮蝀逥射乎虹桥舞比羽霓直通扵馺娑瑶筐用盛锦袱是裹方携蒲酌愿万年以祝君亦比葵忱借一线而达我重曰当午日兮结五丝综万绪兮抽巧思绵寳命兮夀无期纪嵗华兮长如斯稼穑惟寳赋天之钟异物也石韫玉而山辉蚌含珠而川媚金在沙而待披绡织鲛而成瑞火齐共木难而交朗都梁与五木而争贵绣毯红氍赤羽文翠固海舶之夸珍亦大贾之网利者也然而饥不可食寒岂能衣惟土物之是爱乃民命之所依希代之姿莫匹连城之价在兹此圣世之至寳羌歌咏扵周诗尔其既耕既耘既方既皁沃时雨而霑濡熟西风而坚好珠颗满车兮无慙照乗之光玉粒盈仓兮絶胜琼瑶之报故珍重上厪乎一人而滋培全仰乎大造为植物之独贵岂异贿之足称勤耒耜而莫怠谨播植而乃成爰借亚旅之衆如施追琢之精力作三时兮类蓝田之种玉有秋不日兮夸赤水之求珍兾千仓与万箱兮宁必不贪为寳庆崇墉与比兮悬知有道则生信饥寒之可御陋琼瑰之为轻不假居竒以市何须韫匵而藏余滞穂兮伊寡妇之利匪异物兮实餽贫之粮故曰寳金玉者心劳而鲜益寳稼穑者心逸而获臧其为利也最溥其为物也孔良尚计九年之蓄以期兆姓之康南风之薰赋祝融司方朱眀应节蒸溽暑兮欎陶迟火轮兮炎热羡万物之敷荣坐池䑓之清絶猗珍簟兮如霜皎氷盘兮沃雪乃其堦尘初动罗幕微飘协巽方以律转应鹑火而候调出谷泠泠轻才偃草入林习习响不鸣条蒲剑刺波兮岸畔斜萦乎翠带荷珠承盖兮池心低曵夫红绡觧烦襟于九夏扇清景扵崇朝客有广厦披衣北窓延赏喜嘘拂之及时欣凯乐之有象欎佳气兮氤氲埽祥云兮淡荡爰符五日之期可卜三秋之穣吹来阊阖何须辨其雌䧺布自郊原欣可覩夫长养时也虞絃鼓尧厨吹有道圣人之世无为郅治之时着物如薰疑度篱邉香芷乘阳欲动微飘座上轻絺中八音之节族叶三光之舒迟岂比夫兰䑓徒侈其词华沛里空思夫勇士舞掌中而惧飞赏亭畔而称美彼宫殿但泛其蕙兰伊闾阎岂被其福履惟睿作圣惟风时薰宣和觧欎泽广恩均既扬飔扵八表亦应候扵五辰冬暖吹葭管之律春和拂梅栁之津㑹南风之入夏尤遍被乎无垠斯所以醖醸太和之气而王者法之以施仁者乎书同文赋伟哉书契之盛也丽光天而有耀敷海宇而无垠掌之保氏而肇夫小学观乎人文而成彼大勲代结䋲而为治因载道以称神洋溢之风普扇光华之治聿新书纪遵道遵路记称同轨同伦固草野咸钦其法式抑巗廊用布其丝纶繄夫庖牺造书仓颉创字蝌蚪成形鸟鱼志瑞原所始作不一其类迨后八体渐分六书遂制或篆𨽻而殊科或殳戈之异制或偃露涌泉而称工或离星垂珠以布势或掲象魏之条或质嵗成之计或逰元圃之麟或折蟾宫之桂莫不依乎典则遵我王章错综以尽其术採摭以备其详藻耀乎典册之府辉煌乎翰墨之场指事象形之中则协声转注之允臧润太平而有色宣文治扵重光扵是靖万虑之纷拏布一人之大化金殿春永而阁帖临余玉笔龙飞而黄麻草罢欲加㸃而无有讵一画之可假昭万里之同风自一人而逮下眀廷敷奏曽无马字之讹在野遵从何有鱼书之诈则知圣人有作书文大同自南自北自西自东光如日月之烛遐届舟车所通布章程扵画一阐治理于鸿蒙岂操觚而濡墨者徒工技雕虫也哉秋河赋暑风退秋月眀丽银浦扵碧落映金汉扵丹京耿耿之波澜皎洁皑皑之气象澄泓露下而天津可渡风飘而微浪不生经渐䑓而逶迤亘玉䋲而清浅从碧海以分来岂黄河之上转入三秋以杳茫直万里而曼衍深莫测兮悬东井而昭囬逺莫知兮歴南箕以舒展客有闲庭容与梧砌逍遥感砧声扵野墅惊蛩响乎清宵眄眀光而寄兴抒旷懐于泬寥夫其龙驾将临星桥初起弄机之女停梭河鼓之旂近止霞妆斜整映牛渚以非遥阁道潜通望鹊梁而甚迩乐莫乐兮旧相知悲莫悲兮久别离嗟阳乌之欲上又天鸡之早啼何绛河之倾而不竭兮抑天限固若是其难移徒见夫皓如白练之披皎夺景星之灿当霁夕而逾眀吐霄光而犹烂兴无邉之秋思漫题句扵纨扇荔枝赋气禀纯阳根植炎方灿琼华之烁烁垂寳实之煌煌蔡谱爰稽纪方红与江绿白图聿考夸雪肉与氷瓤领味者叹为仙液观色者惊若绛囊张公之梨难并美安期之枣莫擅长江城之橘谩比拟瑶池之桃洵荒唐信乎天下之竒产而果中之称王者也尔其瘴雨初収炎风微扇条宻抽旗花开缀霰殆有积而后彰岂无实而自炫翔彩鳯以辉煌合彤云而绚烂红丸万斛纷玉树以流光神丹九成射瑶圃而掣电燕支颗颗欲盈闽客之筐火齐累累乍佐畨舟之宴岂云憇之者如云叶之垂寳之者无斧斤之患而已哉时惟遐迩同风盛徳昭融虽限山川之逺竟如堂奥之通彼宣风之大吏乃方物之是共树植皇州岂分幅之隔实垂上苑应知造化之功赐出金门羣捧玻璃之盏恩分青琐携归筠箨之笼此盖叨仙味扵阆苑而沐圣泽扵无穷也夫其朱殻才分脂肤照眼朗若玉壶之氷润似清凉之散𦍑热中之始消岂病渇之用遣佐玉杯兮轻含白露之团列华筵兮共赏氷蚕之茧唇未沾而已香手含润而莫盥亦何必羡岭南之三百堆骊珠而满盌哉多稼如云赋出郊原而纵目爱金秋之气清草霏霏而露湿天寥寥而风生寒蝉収响隂虫载鸣绣错沟塍乍青连而散漫绮分陇畆正黄茂以纵横酬勤劬扵东作告丰稔乎西成逺而视之如肤寸之出石也近而睨之似朝隮之凝碧也当夫公田既雨霑膏泽之调匀嘉种徧敷披薰风之顺适厥田上上兮芒既抽而散芳实发芊芊兮花已飞而带白奄观南畆之収何异西郊之积则见夫绵邈铺川丰融亘田层阜遥分似无心而出岫千畦遍满若竒峰之连天氤氲散润兮既史书以占嵗曼衍流膏兮果户庆扵有年岂坻京之足喻恍荟蔚之愈绵于时庤乃钱镈筑我场圃以乐农夫以御田祖丰滋漫若且闻束晳之诗悦茂油然欣聴籥章之鼓方苞既实庆髙廪扵茨梁坚好不秕喜盈畴之稷黍故曰谷为君寳惟农是亲遗秉盈场玉食亦登其芬洁余粮栖畆金枝转掩其轮囷岂非圣徳之格天而多稼乃得以如云乎圣徳合天地赋圣人膺寳箓握灵图跻含生扵富夀致万类之昭苏泽允覃乎九有道克奉乎三无钦眀文思帝尧无以踰也温恭允塞虞舜曷以加乎纪巍巍与荡荡信一揆而同符天无不覆地无不载苍苍者昭丕冒之宏混混者顺发生之大窥博厚而难名测包容而无外是亘古此天地也而谁与为对待哉王者中和位育并立为三规模既同乎帱载对越尤致其精严故升中扵天而鬼神格告成扵地而恩泽覃茂以对时而行无妄卑以自牧而体福谦扵是歌一徳之允若与二仪而脗合布政则温如春融育物则量同海纳眀如日也丽九华以昭宣散如风也纪八莭扵阊阖然而髙眀既被朝夕弥䖍昭事则几康是饬行健则元㑹永绵小心翼翼是曰法天若夫广大咸亨品物必遂既柔顺而利贞亦履仁而行义安土能敦是曰则地扵是乎干坤合徳君师并修海宇仰崇髙之象羣灵乐静谧之休徧尊亲扵血气成参赞之谟谋岂非与清寕而永奠合上下而同流者哉鸟求友声赋暮春日永修褉风轻栁依依而始绿桃灼灼而载荣山含翠而水秀云触石而气清想羣贤之盛蹟追永和之芳声命我樽斚招我友朋既窥花而拂竹足乐志而怡情乃有流莺傍乎髙栁乗春载鸣知时不苟既择木而迁乔亦因心而求友翺翔寡侣兮爰懐切切之思睍睆唿羣兮用发嘤嘤之口枝头乍啭兮念知我之犹希陌上频啼兮恨相应之恐后蜂蝶来往兮疑尚阻扵羣猜鸾鳯遥逺兮兾以引为吾耦叹离羣之已久谓知音其可期友既不我弃兮吾亦岂不尔思自秋徂冬业过时而已矣穿堤泛栁尽今日以求之取则宁逺流音在兹莫使鵩鸟兮得谗言之是肆应同鸣鹤兮愿好爵之与縻乃其谷里春深林间交订始也以类而相求终焉同声之是应是谓其音既谐其志亦正爰符金兰之契雅合风人之咏彼夫乌衣国里红缕楼前呌邉秋之孤鹜啼蜀月之杜鹘岂得义同金石韵佩管絃也哉麦秋赋繄鹑火之司令疑商金之届期影度朱眀始散芳扵榴圃律侵白帝独抽穂扵麦畦爱芃芃之连缬亦离离之下垂南畆正勤扵此日西成偏纪乎兹时披梅风而含颗润谷雨而双岐是盖四时之代序而万物各遂其繁滋者也乃其堤上莺啼陇间雉雊芳草未歇而犹霏緑树成隂而始就何铚艾之奄观兮当隆曦之永昼覩黄云之满野兮惊白藏之应候溽寒露而朝濡兮潜隂吕而夕秀杂収歛扵长养兮参结实扵纷茂炎炎当令硕硕成行紫茎兮韫爽青穂兮含凉大有占而丰登肇象兮中和顺而陇畆飞香对银縚而偶穂兮散珠颗而分芒岂非化工之独运而为盛世之嘉祥哉夏云赋夕阳退暑晚籁吹凉蝉嘒嘒其曵响榴艶艶其含芳挥羽扇兮纳爽坐氷簟兮生光既澄观兮潇洒爰延歩兮徜徉策杖清流之畔响屧踈林之旁见夫夏云矗峰无心出岫峩峩而其气始升氲氲而其势渐就晻霭冈峦之崇蔽亏松杉之茂其方起也似迎日而流霞其上腾也如凌风而散华其纷郁也状綵缬而锦叠其轮囷也类玉叶而金葩或现神女之佩或驾王母之车依稀汉帝兮望祥而书纪寳鼎彷彿安期兮成仙而枣大如𤓰同崑崙兮五色突嵩少兮三花驱不劳鞭兮乍峭峰之崒嵂斵何须斧兮已空窍之谽谺尔其炎蒸顿歇池䑓清絶抱翠石兮影留俯清波兮纹洁暝烟杳霭兮隔栁岸以深沉余景纷纶兮镂残阳而眀灭思添棐几之清病消文园之渇岂非覩欎兴之势而忽觧心中之热哉学问至刍荛赋原夫泰岱之髙不譲土壌而尊五岳河海之广不择细流而纳百川载万物而不盈者曰地覆羣有而不居者惟天是以有大而能谦必豫见善而能迁始贤固至理之如此岂入道而不然盖自先民有言询于刍荛既下问之不耻乃大徳之孔昭野无遗才英俊弹冠夫廊庙政皆丕应庶人罢议扵市朝固已五风顺十雨调集济济之多士覩师师扵百僚然而谦谦君子延访不遗夫草莽穆穆元后诹谘乃逮夫薪樵是以禹下昌言之拜汤勤有莘之招髙宗㳟黙而得左右扵巗野周公勤思而传吐握扵崇朝凡其守谦以受益用是居上而不骄尔乃设铎设鼗而蒿莱亦及爰咨爰度而草泽无余道至广也岂必备乎垂衣之主心之虚也乃旁求扵戴笠之夫迩言不弃良才必选大度扵是乎彰隆业因此而显戒损用以持盈得师期乎主善此圣王乐取之诚心而非徒规倣乎先民之旧典御制乐善堂全集定本巻十三御制乐善堂全集定本卷十四钦定四库全书御制乐善堂全集定本巻十四古体诗古风十五首天地有至德健顺运万善阴阳迭往来寒暑互流转大生而广生畴能体其撰根柢祗一诚神功何易简羲皇初画卦犹以结绳治后圣继心传法夬兴书契岂徒充简编即是传道器君看六经中言言道仁义有苖蠢弗率大禹爰徂征三旬犹逆命岂云无甲兵伯益赞谠言感神由至诚惟昔号旻日克谐致烝烝文徳既诞敷逺人亦来庭动物物不动今古无其情髙宗求良弼简在通梦寐傅巗版筑人一朝履髙位和羮作盐梅朝夕资纳诲阿衡岂专美嘉靖殷邦治惟此㳟黙思尚贤天所赐隆冬无溽暑盛夏无祁寒寒暑协太和往来相推迁蚩蚩彼衆氓努力筹逢年我当惜寸阴黾勉期前贤泰山不让土河海不择流为学亦如此取益在广求见恶当自戒见善期自修三人有吾师近取乃日休孟山何岧嶤有兽曰驺虞赋性本仁慈举趾惜蘼芜终为王者瑞见乃盛世符南山有勐虎食肉如食刍馋嗜饱腹肠何论有无辜一朝猎者至咄嗟丧其躯仁残天道显视此何所殊铜鑑正衣冠人鑑别善恶人苦不自知箴规已病药疑事莫蓍揲疑谋莫龟灼但聼善人言万事免乖错秋声何潇洒翏翏刁刁然吹万忽奔腾千里淡云烟振羽阶下虫吟风树上蝉物类本无情菀枯感变迁谩说蓬瀛洲居住不老仙三山阻且遥荒唐徒尔传我有不老药不用求金丹清心与寡欲可以延长年嗟彼名利人营营凋朱颜郭公解布谷王孙能促织区区禽与虫因时亦有识人生性本灵充然备五德私利一薫蒸灵䑓因窒塞譬彼瑶台月忽被蟾蜍蚀克已万理明处事乃不惑春风二三月花屿争芬芳出门踏青人车马沸如狂芳甸布绮席绣陌遗琳瑯幽兰在空谷讵肯生道旁地僻人莫赏谁识王者香我来採盈把归植读书堂同游不同趣对尔聊徜徉平原昔聚客毛遂乃下列备数入强楚碌碌何分别一朝脱颕出厯阶骋辨説手招十九人从约自此决䇿士且垂名矧乃匡时杰燕昭用乐毅连下七十城惠王信反间全功一旦倾齐威察毁誉左右计不行烹阿封即墨战胜在朝廷外间与内间一伺主疑乘所以为政者去谗心乃明屈原沉汨罗孤忠光日表贾谊过长沙临流抒懐抱楚懐本庸昏汉文称有道胡为志未伸悲歌赋鵩鸟绛灌岂子兰洛阳英鋭早龙门作合传孰谓善品藻鳯凰鸣崑邱惟食琳与琅九苞耀竒彩天宇恣翺翔岂比藩篱雀卑栖饱稻粱达人岂自枉鄙夫巧趋跄尚父年八十犹自钓渭阳一朝遇西伯殊绩展鹰扬是知贤路辟斯为邦家光新竹新笋已成竹檀栾影帘箔风翻翡翠林露洒琅玕箨犹然婉娈姿已具坚贞格萧踈戞寒玉歴落吹竽籥长房漫骑龙公输宁飞鹊抚摩留仙人栖托迟鸾鹤梁园㡬万箇盛事今寂寞森森阶砌前添我兴寥廓烟凝翠欲流枝篠纷参错莫谓无姸华嵗寒犹可託海子行围同闻之蔡先生五弟读杜子羙秋兴诗分韵得肉字秋晓猎平原露重林如沐归来息离宫绕砌开黄菊岂以漫游荒往籍闲披读维昔天寳初杨李窃威福道旁有饿殍朱门餍粱肉渔阳鼙鼓来惊破霓裳曲杜老时随征殷忧积诚笃伤心秋兴诗令我劳往复硬语蟠虬松苍浑神味足锦江波浪愁巫山眉黛蹙何如屈问天空同贾赋鵩遥遥千载心文囿仰芳躅关山月玉门关外秋风清玉门关上秋月明戍儿归卜刀镮鸣离家见月㡬亏盈天河浄洗兵不用早晚可得酒泉封燕颔将军飞食肉每同甘苦均寒冻遥忆千家砧杵声旧衣未解新衣送举头皓魄又重圆边笳四面方吹动题李白太山观日图限韵供奉沉香亭遣调若钟铣意在讽色荒不独词华擅五岳峙胷中磈礧难消遣长啸登太山日观峯当面东望沧溟洲坳堂杯水转阳乌浴未干鱼龙乘曼衍扶桑已三竿犹不闻鸡犬遐观小宇宙形势天下选咫尺大罗天天帝端衮冕叩阍谒通明从容陪玉辇醉踏青芙蓉岂以佯狂免骑龙恣天游白云共舒展帝女赐锦裳闻説冰蚕茧长鲸不复回竒传类诡辨何人冩丹青壁上袅香篆披时泰岳雄收处沧波巻即此当卧游悠然兴不浅喜雨四言诗明明上天照临有赫至诚克应无感弗格穆穆我皇干惕朝夕鍳在帝心九有是宅皇帝膺箓丕显丕承洋溢暨讫被乎八纮民安其居物乐其生尔畊尔桑以成以平瞻仰昊天昭回云汉未曰如焚亦云微旱帝心用忧彻悬减膳亦保亦临曰明曰旦有颁其丝有降其纶访自三公延及百臣式陈尔言庶禆我身用沛恩施以答苍旻有曀其阴有虩其雷云既油然雨亦沛哉曰霑而濡曰滋而培自我京畿遍乎九垓民鼓其腹谷润于田沟浍潺潺沃壤㳙㳙匪以灌而鲜匪以溉而妍圣帝是䖍致雨泽是宣雨而旸矣泽则洋矣遍农桑矣硕且长矣万斯仓矣供明堂矣祝无疆矣读昌黎集建安骋骈俪斯文体一变俳优务悦人靡软风相扇自此八代间羣言纷汗漫起衰昌黎公鋭然负谤讪刓伪还淳古籍湜愧流汗渤海收衆澜斗建失星烂尊圣卫藩篱帜树先登岸因文道以见一语千秋赞铜鼓歌雍正庚戌秋九月广西抚臣金鉷进铜鼓一云民间垦田所得名诸葛鼓相传诸葛亮以鼓镇蛮云因歌以纪之赤帝失御火不燔冠以苴履翻坤干靖王后裔英且贤慨然奋义振中原南阳之薮卧龙蟠下车三顾意何䖍龙飞云路见在田君臣相得鱼水欢东使呉会骋辨言八十万衆成灰烟西入益州奠本根鼎足峙立固且完永安宫里龙髯攀调和宫府整而闲命师南指定獞顽七擒七纵服诸蛮铸铜成鼓永镇旃风雨侵蚀年复年数易时代陵谷迁下巢蚯蚓邻黄泉照临无复资魄渊濡润还沾雨露偏崇鼎贯鼎増斓斑独于厚地全其天由来竒物终播宣一朝光气腾荒阡施厥畚锸瓦砾翻有声鞺鞳非丝絃宛然铜鼓形不刓洗剔苔藓光泽鲜惊看老幼何喧阗大吏表进九重前为陈檀案撒包氊聚观羣下充庭轩试加击伐声啍啍大鹏搏风长鲸喷上有四蛤狰狞蹲旁有双耳绶色緼龟文虬篆隐隐存覆之黄缣加束纯方今舜目辟四门两间并献贞符繁不夸寳鼎出河汾讵数劔气冲斗躔我闻置鼓召谏臣访察民隐牧元元此应其兆无乃然坐见谠议日联翩镛钟大叩张宫县读贞观政要薫风何习习朱明届长候北窓髙卧起洛诵勤时懋贞观政要编覧罢再三复文皇治世功在汉文景右斗米值三钱太仓粟腐臭关东暨岭南开门夜无㓂论古缅遐思治功非倖觏文贞立朝端弥缝而匡救九重亦虚已勤政夜继昼励精图至治俗用臻富厚二十余年间中外称明后徴没明鑑昏志满渐差谬东征无成功幸能自引咎复碑念前规厚赐抚其后犹不负初心终身无罅漏信顺立丕基尚贤天所祐先哲留嘉谟后人当勉就傅修期昔有韬钤士投笔愿从戎终生美少年请缨志甚雄读书贵有用跃马驰边烽所在战必克岂是虚誉崇伟哉傅修期卓然儒将宗击贼万人前扫笔三军中勇力骇豺狼流文贯星虹非云尚血气讵是工雕虫小戎赋良人温然美玉同读史抚青编芳踪千古隆公莫舞歌昔人有公莫舞歌道项伯翼蔽汉王也然但言汉王有天命未及项王不聼范増之言及増不知㡬而事项故歌以补之刳牛割猩殪封豕羞铏实豆堆盈几锦绣筵开藏壁垒𠂻甲宋盟无乃是亚父腰下玦三视项荘剑气寒如水公莫舞兮行且止以身为卫拂衣起増却顾兮良色喜隆准果是真天子怒撞玉斗亦徒尔同云集霰已如此蠲租乐拟乐府勾芒布令土脉濡荷犁早向东阡趋男耕妇织闲时无料理粟帛供正需食毛敢辞王税乎春回蔀屋大泽敷小吏旁午捱门唿窃疑督赋惊农夫却宣王命传蠲租传蠲租蠲租乐新丝缫后新谷登换取金钱娯老弱黄石授书智勇非深沉难言天下事稍挫便拂颜斯为杯缶器留侯不世才佐汉膺重寄当其圯上游与衆了不异何来一老翁猝然命纳屣三进不为羞深折少年气所授是何书乃擅帷幄议当时林隐人踪迹畧竒祕郄令谷城石受祀永不替读司马温公谏院题名记丰碑耸立高寻尺银钩鐡画生光泽累累若若同时荣莫混贤奸一片石天风凛烈䕶刚坚表列平生胜竹帛他年元祐钩党臣义形石工传安民岂知后世翻寳爱㡬与谏院题名隣君不见山可砺兮河可带桑田沧海还相代此名一留不复败芝兰曲芝兰者芝花如兰非芝与兰也见陆象山集碧空星耀明离离下映琼圃三华芝玉英绰约如兰猗幽姿特借五云竒九光攅簇寳葢垂珊瑚玉树纷葳蕤亩畹之间歛葱蒨国香得并芝房荐瑶草琪葩种独擅採上彤廷露华泫髙其佩指头画庐山瀑布庐山髙髙揷天瀑布千尺飞其颠擘开玉崃白龙走空蒙万古生云烟七十老翁戯作此不用霜豪用十指丈山尺树都不论壁间彷彿流寒水观获秋声入园林凉风动髙阁偶出步郊垧斜阳照墟落眄彼陇亩间黄云堆漠漠钱鏄已早庤铚艾声参错畦东与畦西是处竟秋获手刈赛疾迟背负争强弱遗秉与滞穂寡妇亦云乐吾闻四民中惟农苦莫若有年谷价低歉年委沟壑即今丰稔收租重主人索益信为政者仁民最先着拥鑪读书歌首山之铜出天然何人镕冶精雕镌镂蟠刻螭无斧凿天呉紫鳯纷腾鶱岿然不共桑海变苌𢎞血色生新鲜嗟予好古忽得此寳之不啻珊瑚鞭丰隆布云青女降凌空裁玉落地繁飘风弗弗起天末千里万里沉寒烟有懐赵衰苦莫遇博山独拥红炭然温懐续续吐㬉气性根理窟资探源我有会心非独乐常思衣被天下大小无号寒煖研歌阴凝北陆寒风多燕山雪片纷相摩山积皜素池停波翔阳隐光倐忽过指头冰冻真无那我方临窓事研究空斋赏玩烦磋磨纵有翠涛端石可柰何唿童为添煖硏火更济之水隂阳和寒热均调融墨气安置几上平不颇浮光含润露精彩佐我终日之吟哦抒长句歌煖硏君不见当时此法无人传乃令嫔妃呵笔于便殿腊八日索飨大蜡伊耆始夏曰嘉平殷清祀周家蜡礼举嵗终文武之道均张弛秦复夏名縁祈仙权舆定腊实刘氏蜡八相沿讹腊八八日号腊何所指当年饮粥成风俗果糜杂和期相侈或传此日浴佛节阿谁能辨非与是嵗在庚戌月己丑羲娥丸转穷次纪哉生明后后五日作粥吾亦聊尔尔松榛枣栗杏胡桃黍稷粱豆堆累累水火既济入鼎烹声㵼松风万壑起便啜数椀润诗肠侑以新句加绮靡明窓静赏送流年不随猎骑平原里自鸣钟扶桑日出海门红大秦西洋飏景风悬撞度索底贡同于皇声教敷天通梯航山海来朝宗厥献竒物自鸣钟铜轮鐡絃凡㡬重机轴循环运其中应时滴响声舂容挈壶无所施其功精巧絶伦疑鬼工倕班流汗难追踪异哉兹物无始终週歴昼夜春与冬悬置几上胜金镛晚报日昳晓嵎东我闻寳贤寳物虽不同咸賔亦足效球共考时定律佐三农此钟之利贻无穷题宋宣和清明上河图用骆賔王帝京篇韵大禹敷水土导河过龙门漭泱万里间卓为羣渎尊流经积石走函谷东过洛汭绕甸服土中自古称洛都襟带山河雄地轴维昔宣和全盛时寒食初过一百六淡烟轻雨清明天踏青嵗嵗侈华屋华屋朱楼金阙隈千门万户天边开飞花香满宜春苑称觞献寿柏梁䑓珮响千官入山唿万乗来簮裾艶文藻云汉俨昭回梯航万里至辐辏日中市绮縠扬衯裶连袂如云起栁阴暗沙堤花光明御水寳葢蔡京车髙牙童贯里中枢甲第起崇墉相国髙堂列鼓钟道君礼乐三千盛孱国山川百二重春入上林迎旭日云开水殿跃飞龙龙楼鳯阁相辉映山城鼓吹春游盛春逰处处多贵臣青骢駉駉车邻邻明月楼中邀上客紫薇花下宴嘉賔满堂珠履珍羞错从容欵曲金兰亲斜阳返照天欲暮汴水桥边车马度桥边街市何喧阗万货千商夹道路路旁桃李纷芳菲逰人杂沓白马肥朝催玉勒花间去暮拂金鞭栁岸归颇厌锦绣服新裁白纻衣剧孟风未峻郭觧力犹微五陵擅游侠戚里相因依平生但言慿义气舍身许友未觉非郊畿霭霭带晴云稻田桑圃望中分村墟景象多幽趣㸃缀蚩蚩忘帝勲妇子嬉无节长幼畧无文常乐昇平烽火息覇陵闲却故将军栁堤逰客舣船待一棹轻移山势改嫣红粉白夹岸矫兰桡画舫中流在中流竞渡各纷驰渡口鱼矶叠石为更有一川风景别身在蓬莱自不知蓬莱宫殿何繁华瑶岛琼台入座赊仙人炉炼长生药羽客丹成九转砂灵素作安期遗我枣如𤓰驱山走海丹青变笔底烟云纸上见神思妙艺出清新偶然展轴惊万人巧赡夺天工结构含精气逺过顾虎头不数陆仙尉仇子此巻何为哉燕雀嬉嬉画里来驱邻自召强邻侮繁华侈泰祸之媒牛车俛首受缚去冰天雪窖嗟徘徊即今歌舞地花发为谁开空留遗迹在慿弔费诗才题戴天瑞指画山水图玻璃贮碧无涯津田田荷叶出水新草堂坐对清埃尘忘机养得鹤性驯潇洒更有松与筠逺峯扫黛青嶙峋有客有客来访频髙山流水无俗縁苔径曲转过栁樊主人不用迎出门笔墨渲染古来闻指头蘸墨见此人吁嗟絶艺工且神一指乃能探其元无因得悟天龙禅新蝉今年天气炎五月新蝉噪初聼声尚澁渐觉羣喧閙饮露抱髙枝临风曵长调傍晩响愈繁先秋未免躁榆枋恣往还决起安所好未能万里游且共鷽鸠笑御制乐善堂全集定本巻十四御制乐善堂全集定本卷十五钦定四库全书御制乐善堂全集定本巻十五古体诗古砚雀䑓旧瓦埋烟草追琢为砚诚坚好端溪紫石石质良金文鸜眼成文章何如天然古砚省磨礲淋漓墨海变云龙他山之石无所用隐相呵䕶烦神功翠涛剡剡露精彩恍疑寳气浮晴虹藏之七十有二代以为金泥玉检充东封拟苏子瞻逰赤壁诗赤壁赤壁何崔巍清流蹙浪如银堆我来擕客弄小艇一轮秋月光徘徊座中洞箫吹莫哀酡颜恰有新秋醅眼前好景不易得何妨磊落玉山頺君不见红楼绮阁管絃髙富豪子弟争逰遨又不见鼓钟歌舞府中宴日食万钱殊未餍惟有清风明月不外求㡬人江上为勾留东方既白且归去得闲还拟重来游题王原祁秋山图屋壁淋漓悬尺素琅琊妙笔写烟树草堂空对夕阳闲伊人宛在知何处苍苍暮景遥空白云山滃翠迷咫尺檐前弗弗起飘风独与髙秋留本色郊围见西成有象即事志喜去冬雪盈尺占之利东作今春雨如膏可卜丰登乐一自入夏来云汉光煜爚崇朝歇甘霖祝融扇炎灼圣皇念民艰忧勤倍谘度对越保无斁昊天鍳诚恪未㡬三日雨霑濡徧村落庭除景色佳苔痕茂参错那知郭外田良苗助长若承恩猎南苑平野秋风掠气爽马蹄轻天髙鹰眼矍合围出红门更觉郊原廓行行歴野店去去穿林薄中林施兎罝歇骄奋噬搏田事亦云毕农夫罢秋获眄彼场圃间黄云堆漠漠妇子利秉穗老幼饱藜藿从识天人理应响如鸣鹤宵旰圣人心顿起下民瘼太平徴有象永言志其畧南苑观鱼霜寒秋水澄镜光天一色泼泼巨壑鱼潜跃咸自得猎罢觧征鞍网罟颇谙识观鱼寄我情岂为贪口食鲲鲕夙有禁留以繁生息为语捕鱼儿取之不可极驯象歌皇灵赫濯昭八荒西极咸池东扶桑于阗盘况求王章嵗嵗奉贡来九阊厥贡惟象象云驯龎然巨体性孔良金羁锦襜餙身首正朝分立金门旁玉辂金辂髙数丈驾缚安稳行堂堂昇平仪卫匪异物屹然排仗威遐方我闻象形如珂雪又闻象力絶羁纕生花拄地曽耳聼究竟未见嗟荒唐辛亥九秋猎海子路西却过驯象房因縁一览惬宿愿长准大武诚昻藏蛮奴五六蹋其背随所使令如驱羊或俯厥鼻一叩地特作鼓声鸣镗镗仰天时亦戛长韵鼻孔呕哑吹笙簧渇来吸水尽巨瓮俄然喷出如西江作乐昔曽效率舞占星闻説散瑶光狻猊狮子称善吼山林讵足供庙廊白马行秋阳皎皎秋风起千山万山收红紫南苑平芜晓色寒逰丝白日长空里我从前嵗罢秋围经年未到南海子重来歴歴忆旧逰真教见猎心犹喜黄羊麋鹿满平郊㨗射争夸驰騄駬就中白马夙我随德力相谙已久矣神姿崷崒隅目荧峻骨昻藏騣凶上指罽织鞍稳革鞚牢牵来不骑且熟视翘然长鸣向我前意气稜稜蹄股峙旧闻天马老能行雄逸何用加鞭箠合围少试秋草原骁腾未改旧时美一驰射中䨇兎儿再驰殪彼一封豕亟命觧鞍休息之秣以甘刍饮以水劳尔汗血歴有年爱䕶驯良宜若此岂令老却青丝络盐车伏枥终厥齿但使长逰垧牧间一年一度一骑尔德寿寺古鼎歌龙宫巍巍紫气轩辉耀榱甍焕崇垣寺名德寿菴罗园刹竿髙挂珊瑚旛停鞭卸辔山门前一滴欲寻曹溪源东瞻紫雾明朝暾清凉顿觉隔尘喧香浮寳殿谒世尊兀然古鼎吐云烟何人镕冶工雕镌金翠斑斓歴嵗年上文雷回下云纭狰狞状类狮子蹲籕书斯篆迹难分世次那辨癸与辛蝌蚪盘屈蛟龙奔周彛虞敦恍犹存葆精凝润疑琼璠寒光欲流不可扪日月照射轮朝昏濯洗全资雨露恩在昔盛事传横汾此鼎神异迈等伦我欲负之千蹄犍移向帝阙镇厚坤充以大武佐鱼豚万斤木火为之燔有实大亨养圣贤沍寒行阴凝北陆元㝠朝皑皑天表飞琼瑶小池冻叠层冰裂博山独拥兽炭烧重帘暖阁有如此爱日负暄聊徙倚沙漠龙堆雪蔽胫念彼万里从征士高其佩指头画马平川苜蓿烟蒙蒙一株老栁秋阳中二马昻藏趂西风连钱蹀躞杰且雄一匹摩痒一匹卧惊鸿脱兎凡马空当年画马称韩干安排笔墨成欵段何如一指运千钧墨汁淋漓法不乱自今绘苑传竒观不在毫端在指端冬夜煎茶清夜迢迢星耿耿银檠明灭兰膏冷更深何物可浇书不用香醅用苦茗建城杂进土贡茶一一有味湏自领就中武夷品最佳气味清和兼骨鲠葵花玉旧标名接笋峰头发新颕灯前手擘小龙团磊落更觉光炯炯水逓无劳待六一汲取堦前清渫井阿僮火候不深谙自焚竹枝烹石鼎蟹眼鱼眼次第过松风欲作还有顷定州花瓷浸芳緑细啜漫饮心自省清香至味本天然咀嚼回甘趣逾永坡翁品题七字工汲黯少戆寛饶勐饮罢长歌逸兴豪举首窓前月移影读西山先生大学衍义晴窓披典坟望古兴遐想眷惟希元翁体道粹涵养着有衍义书妙藴资寻倣大含亦细入渟泓包万象孔曽绪不坠千载掲昭朗读书思其人髙山欣景仰饲金鱼弯环碧水满方塘文鱼翕忽朱鬛张闲坐石矶抛饭馓百千争唼乐徜徉维河有鲤潜渊藏见人輙避奔如狂暂自为计虽云良终入鼎烹供客甞金鱼何幸鲤何辜试言其故客聼诸金鱼有智鲤不如不知以近为逺兮以实为虚君不见呢呢喃喃梁上燕絶塞秋鸿遭羽箭开圃开圃种新蔬垦辟堂隙地壠畦绣错分种植从其类宁同抱瓮勤未使桔橰智灌溉苟及时烟甲抽次第萝卜白玉花蕨芽青线穟晓露带如珠朝餐足佳味岂云佐盘飱聊以观生意王𤓰老圃种王𤓰鬻市争及先长无二寸芦管圆髙价直欲索千钱豪家富室张锦筵相夸早啖王𤓰鲜曽无㡬日王𤓰老味全色足方美好豪家富室偏不买贫人每食王𤓰饱天非愚富却智贫都由人眼尚鲜新新荷晴暾照兰沼荡漾波光浅贴贴小緑钱水面八九㸃已足泛盃盘尚未擎青繖芳心不肯舒半为苹蒲掩题静憇轩非静不能憇非憇何由静心与境相忘一泓止水定小轩仅容膝颇足适幽兴临窓俯碧池波光入眼浄炉有香可焚牀有几可凭即景裁短句岂复论声病喜得大自在而无俗虑竞安佚非素懐聊以适吾性鹊营巢亭栁青青緑阴鎻栁下乘凉亭上坐飞来䨇鹊搆巢居上下枝头不避我一日复一日营巢亦将成传説巢成始上梁上梁开户卜阴晴卜阴晴如其语旧年上梁南其户由来多是北风雨今年上梁户向东定知西雨兼西风嗟尔鹊兮识天工胡为世人昧所从不觧趋避吉与凶读杜诗大雅止姫周何人继三百卓哉杜陵翁允擅词塲伯歌謡冩忠恳灏气浑鬰积李韩望后尘鲍谢让前席缅想浣花溪披读仰髙格诗史非妄评良足娯朝夕翠云砚歌松花江之涯有石质坚色绿磨而为砚不减端溪爰以翠云名之而歌以诗松花江水西北来揺波鼓浪殷其雷波收浪卷滩石出髙低列翠如云堆蜀相八阵此其种江间水流石不动日月临照皛光华波涛濯洗如璧珙长刀槎枒绳修蛇刀割绳缚出滩沙他山之石为之碬氊包车载数千里逺自关东来至此横理庚庚緑玉篸长方片片清秋水爰命玉人施好手质坚不受相攻剖磨礲㡬许研乃成贮以檀匣陈左右龙尾鳯咮且姑置铜雀旧瓦今何有自憙得此逈出羣钖以嘉名传不朽冬夜偶作天寒鸦归早月上人语静融融地炉煖纸牕散清影白日虽苦短迢遥爱夜永敲句和残更惕然发深省帘幙重重下兽炭旋旋然犹恐寒侵肌向火争趋前悬知玉关外雪积层冰坚出征衆军士皲瘃实可怜况当歳云暮家室情更牵所恃雨露厚兼赖主帅贤凯旋应指日永不戍穷边梅月窓外横漏滴响未了心闲吟思生境静俗情扫毎从物理中略识清心道拨火且烹茶一杯供软饱昔者诸葛公南阳一隐士攘魏兼和呉早定方寸里一朝遇主知终身不易此鞠躬更尽瘁总为酬鱼水设非刘王孙畴展经纶美沈石田秋林独步图壁上髙挂七尺练沈子石田之所作安排妙意神淋漓摹冩秋容气萧索梳空白云起峯头弗弗金风荡日脚长林深樾何畏佳一气怒号万叶落何来潇洒杖䇿翁独步有似云中鹤板桥石磴一径通山腰茅屋看束缚逺山无皴树无枝非复寻常具邱壑满空烟雾如欲滴目极天边更寥廓五弟有葫芦笔筒用十年矣属予题句物贵朴质不贵竒用贵长久不贵暂譬如君子小人交或如醴甘或水淡何处西风蒲栁姿忽成雅制佐铅椠日与湘东三品俱位置安排毋乃僣吾弟用之已十年资益吟哦恒不厌磨礲本自无圭角日事摩挲光泛潋腰胸肩顶相称停映射溪藤云藻掞架笔何湏红珊瑚只此天成质无欠伊予鴈序愧先行十有四年共笔研枯韵同拈工拙殊心中欢喜兼艶羡不辞复作笔筒诗已费苦吟一日半题白居易飬竹记潇洒白少傅妙理寄清谈自为养竹记竹性颇能谙森森抽枝篠千头緑玉篸欲踈不欲宻三昧还湏探亦思覔㡬个琅玕栽宅南望雪行今年三冬未见雪同云苦被风吹撤夜观望舒如镜明晓看翔阳似冰洁秋麦全资冬雪培遥识农家望歳切我闻三白兆丰年望霰先集心如结上帝穹窿坐玉京青女滕六分行列如何不一驾云车试剪飞琼喷玉屑飘飘洒洒顷刻间利我三农都喜悦丈室丁东漏声寒更长甲乙夜万籁俱閴寂宵钟响亦罢聊拨炉中灰向火消闲暇鼻观趣自永旋旋添兰麝香灺不能眠静中观造化丈室有余清寒宵正三五纸窓近檐阶月色差可覩地炉兽炭暖夜永灰更聚手擘小龙团闲向松瓷煮读诗品古人心许杜工部篝灯一再披恍似促膝语烧香曲镂银匙子红芙蕖䨇金细筯头珊瑚宣铜流金乳耳炉活灰冉冉云翠铺兽熖光腾红映座分来细壅安隔火霜天如水月华寒玉檠三两明珠堕小炷沉香灰半残黄云一穂袅帷幨静叅得意六根遣唿童且莫卷重帘剪烛词漏声丁丁催落日皷声冬冬唤月出朱扉半扄金屈戍兰釭独朗窈窕室雕栏匼匝䕶丹葩烬长光暗云浆宻幷州霜锋黒燕尾䨇飞拈得金英起落花贴贴流水寒琼枝却在红纱里祀灶毕啖糖饧糯花浮光细如丝菉豆磨末白如粉肃具盘盂为供养瓣香束楮申谢悃家家此日祭灶君得食祭余身安稳烛光照盘堆错杂甘如崖蜜供口吻破腊今知歳序周交年渐觉春光近挑灯且复坐匡牀清茗一杯润舌本屛风謡锦纯方寸虬蟠拏岌岌两扇端不斜纸面木骨非炫华轩窓闲敞为周遮朔风度雪松翻影当门瑟瑟虾帘冷霜刀落烬银兰明一缕香云坐夜永水仙女夷裁冰作仙骨色香浄洗水云窟天风吹送洛浦春虙妃小步瑶台月金钿掠鬓玉簮横向人不语如有情採芝皓腕浑不见倚屛却坐羞银檠玻璃镜斵檀紫翠蟠龙蛇锦帘半掲文绣斜中含冰月无㸃瑕水精云母羞精华西洋景风吹海舶海门晓日揺波赤梯陵度索万里遥价重京华等球璧虚明应物中何有妍者自妍丑自丑匡牀坐对寂万縁我方与我周旋久春夜偶成开年喜阳和月明三五后挑灯裁短句闲消清夜久敦敦书案前积册纷左右缅懐古作者杜韩期尚友汲深苦绠短奥衍终莫剖譬之水在器量物随所受惟在适我心岂计悦人口我思天地间孰非造化功冬春相代谢循环嬗无穷一气鼓大冶万彚形色同如皇建厥极颁令自法宫垂衣端拱理四海声教通阴阳无愆期百昌乃告丰象魏布始和八表扇仁风此理非臆谈权舆自鸿蒙侧闻斗有柄四时异所指仰首望斗垣又见向东徙乃知阳德普万物资于此大哉行健心妙矣于穆理相风长竿三丈绳丝直上掲飞轮如鸟翼雨淋日炙更阴晴风飘籁静随兴息二十四番曽惯经三百六旬立亭亭朝看披拂送落月暮看飒沓唿羣星等闲尘市罕得见未央宫里明光殿御罏香霭午昼长飘扬每被阳和扇即今五两春气融岂是寻常雌与雄但使巽二欲吹万那管东西南北风填仓日月正己过二十五阳和布作新春景东风次第催物华隔窓晴度迟迟影共传此日填仓节不喫糜饭惟嚼饼青青早韭列盘香细细茆芹入齿冷食罢髙斋歩㡬回帘栊深鎻炉烟静更喜今朝风日佳豫卜黄云堆万顷催耕鸟条风天宇布百昌欣韶熙村原趣已佳緑水明千畦秉耒耕南亩提壶饷东菑郭公何丁宁催耕田畔啼髙栖嫩栁梢低唤柔桑枝分明为一言东作当及时田老闻之喜胼胝非所辞田妇闻之喜馈馌职所司但愿歳丰穰辛苦甘共之㡬度闻此声蚤起竭力为那似香闺中惊眠翻怪伊素几謡素几素几胡为乎不雕不斵不丹漆直方之中存本质深山大壑储良材工倕裁制陈书室使我凭之不肯以汝佐尊斚不肯以汝供梳栉惟有乘兴赋诗时蛮牋借尔快吟笔玻璃窓西洋竒货无不有玻璃皎洁修且厚小院轩窓面面开细细风櫺突纱牖内外洞达称我心虚明暎物随所受风霾日射浑不觉几筵朗彻无尘垢溪畔髙枝宿鸟飞门前小径行人走秋添潇洒看阶菊春回消息凭庭栁一径入望尽分明万象为呈妍与丑依稀对镜延清赏裁诗可似铭座右御制乐善堂全集定本巻十五御制乐善堂全集定本卷十六钦定四库全书御制乐善堂全集定本巻十六古体诗长春春华秋实催年改繁卉辞条想弱蕾驻春惟有月季花㸃缀四时胜剪綵緑叶杂间深浅红亚盆巧笑凌东风不笑东风放花色惟笑东风吹不得二月十一日晩烹雪水偶成仲春澷天飞瑞雪不异甘霖及时节预卜二麦兆丰收田夫村叟咸懽悦吾曹此乐正有余清兴更与寻常别唿僮借席为收取满贮磁缸水甘冽晩来活火事煎烹一瓯香乳看清絶自啜自省沁诗脾银兰熖长光明灭因思上苍霏琼霙祗缘大地春方茁如何吾曹擅妄取但为口腹供饮啜复思此法古有之清味不须和梅啮吾曹所饮能㡬何万物资生亦不缺竹炉茗椀相周旋哦诗夜半寒更彻春蔬春融地气如膏滑一畦烟甲随雷发檐前小鸟唤春眠裛露擕篮勤采掇早韭初菘纷列盘清芬细嚼氷齿寒淡泊有味取次领旦晩为尔还加餐君不见一食千金丞相府犹説区区难下箸雨前茶糓雨前春雷后色染鵞黄新上栁擕笼男妇谿山走争试採茶三昧手日烘山腰暖碧云枪旗半吐揺酣春卖与商人博衣食徒劳曾未沾其唇伊余品泉逸兴賖啜罢还忆贫民家新丝新谷都已卖即今又卖新芽茶古意好花早萎谢佳人半顦顇天非惜雨露尤物人所忌寳钿羞黄金傅粉夺珠翠清晓临荷池脉脉含愁思上开并蒂莲下有䨇鸳睡繁英且耐时接翅缘同类一朝秋风凄中路还乖异物理有如此那得长相萃惆怅倚朱栏旁人讵觧意宁为山下草不为山上松雨露苟及时荣长争茸茸忆昔当结褵原以託始终如何颜色改弃置等飘蓬青楼系玉騣凶二八桃李容君脱紫锦裘贳酒击歌钟不念贫贱时以我曽御穷灼灼海棠花闗闗黄莺儿綵袖倚䦨干眄彼芳菲枝芳菲岂常住况复莺语迟离愁已若此㑹合应无期素手援龙梭织成廻文词廻文有断絶此恨无已时绵绵洛阳道道旁何所有多见送行人悲歌折杨栁杨栁折不尽络绎驱车走愿为路上尘逐君马蹄后君行求富贵金印大如斗还恐宦途艰荣华不可乆何如早归来与君长相守楼松盘山之侧䨇株松拏空森竦翠色浓落落不改四时色萧萧独韵三秋风几年驱车蓟州路摩挲古榦不能去高耸浮图带野烟平飞画栋凌云雾品题曾记抱朴子楼松鬰鬰差相似梢振寒声卷浪涛根蟠巨石叠阶戺当时铜雀已成尘此楼独占千年春婀娜何曾贮歌舞幽秘或可栖仙人可怜路旁桃李枝阳和发育争参差西风揺落无颜色空令独树含清悲安得韦偃写直榦倩伊图入鵞溪绢挂壁凉飔镇日秋坐卧青云眄银汉王叔明山水图吴兴王叟风流客爱向生绢写丹碧画家六法占高科气韵生动神奕奕粉墨惨淡费经营悬之高堂满秋色胷中邱壑鬰盘礴安排三逺无形迹主峯耸峙客峰赴山带溪流相络绎溪边钓艇任风斜溪上人家隠竹柏仰睇高𣺌若无路梵宫忽向青冥辟千寻石壁挂瀑布匹练遥空泻飞白盘拏撑突老松枝三面还看多怪石笔思纵横夺化工恍惚烟云生几席摩诘风流难再续此图珍重等球璧大理石牀歌皑皑雪质排云黑葆光含润如球璧来从滇南万里遥量度长材越数尺良工琢磨成匡牀紫檀为架文锦席天然山水石纹间倪黄手蹟横空碧窈窕洞壑藏神仙瀑布飞流挂松柏峯峦层沓云气深滩头溪尾相连绎坐中恍惚秋风生何必买山娱泉石春暮西厰骑射离离紫陌花苒苒暮春天纷红一以萎緑杨全锁烟可惜流莺语惊起晓窓眠秣我青骊驹策我珊瑚鞭乘兴聨骑去晴郊草芊芊驰射平原中随意娱芳年君看女夷功三月韶华鲜九十弹指过有似箭离弦何如无心者万物任其然荣华何繋恋风过百花穿维时日西下归鞍三五聨有客兴春绪中懐凄以牵劝君莫伤春四时相代迁与君消惆怅瀹茗烹山泉即此目前景可味南华篇移碧桃园中碧桃树滋生随处有日久未剪治丛条觉渐丑游赏寂无人隠荣山之后嗟哉繁华姿弃置谁之咎幽斋一日闲唿僮荷畚走丛者去其杂隠者出诸薮移植小池前间以垂丝栁三月花盛开殷红暎纱牖桃兮不徒荣报我亦已厚我既悟此理愿告灌园叟良材莫使沦嗟尔能聼否髙其佩指头画虎鐡岭老人阎李流画不用笔用指头纵横挥洒饶竒趣晩年手法弥警遒为吾染指画苍虎气横幽壑寒飕飕落墨伊始雅雀避着色欲罢豺狼愁怒似苍鹰厉拳爪炯然霹雳凝䨇眸万里平川望无极三株古柏拏龙虬老人閲世如云浮独于画法未肯休此图赠我实手蹟笔绘还输第二筹髙堂昼静风生壁却忆行围塞北秋水竹村清溪左右环緑玉参差绕悠然水竹村迥絶尘氛扰细籁韵琅玕月鑑澄光皎中有静观人託兴何幽𣺌春涨起平波小园发新篠可以钓修鳞时或集佳鸟披书绿窓隂得句萧斋晓访客过溪边回望丛篁杳有鸟二十章孔子教小子曰诗可以兴又曰多识于鸟兽草木之名鸟兽草木中触吾性情有兴机焉若徒追琢字句强裁声韵乌可与言诗哉唐元微之作有鸟二十章备载鸱鸮老乌诸恶鸟之可憎虽疾世之愤辞然不失三百诗人之㫖余读而慕之倣其体亦成二十章所咏者皆鳯皇鹓鹭诸名禽㣲之以刺而示戒余以美而示劝其有助于性情一也至于风格之髙锤錬之雅余固未能及古人观者取其意而畧其辞焉有鸟有鸟百鸟王雄为鳯兮雌为皇朝栖崑圃饮玉露夕宿蓬岛餐琳琅九苞六徳耀文明恢恢天宇恣翺翔厥惟圣人修至徳来巢阿阁呈嘉祥蔼蔼吉士驰王路千秋万载邦家光有鸟有鸟名朱鹭波静昆明常顾歩汉鼔曽标乐府声周舞亦载诗人赋振振有序羽翮聨和鸣未许杂孤鹜玉笋班中识尔名由来博得人人慕有鸟有鸟䨇鸳鸯接翼交颈游方塘共宿兰沼何容与同飞镜浦相廻翔若有人兮翠䄂裳思夫君兮天一方春朝歩兮春池旁覩佳禽兮増慨慷有鸟有鸟在水浒飞鸣行揺如相语如相语相急难相急难兮食不安逺罗网兮泛清澜啄芦头兮心共闲君不见悌有鹡鸰孝有乌人禀秀灵如不如有鸟有鸟声缗蛮迁乔求友出谷间楚楚金衣緑隂里谐鸣玉管呌春䦨髙斋日午帘幙悄侧耳徐聼音未了生平不少素心人闗山迢递予懐𣺌有鸟有鸟曰灵鹊羽族本天似先觉但不告忧惟告乐恵廸则吉宜忖度慿兹作喜易舛错鸟智人愚非见谑有鸟有鸟名布谷髙唤枝头村栁緑村老闻声急荷锄趂时耕作还相朂东邻西舎催耕遍喉吻苦干饮水曲不似笼中䨇画眉巧言但博主人肉有鸟有鸟枝上啼啼声风送到深闺声声催织当春日织女聼罢颦双眉饱蚕方作茧那易成新丝新丝还要卖匹帛安可期我愿拖绫曵锦者常念茒檐忍冻时有鸟有鸟如轻舟毛衣皓㓗名沙鸥穏宿洞庭秋夜月闲泛潇湘烟水流将雏命侣颇自得对尔还似逍遥游有鸟有鸟名鸿雁秋去春来期不变成羣饮宿向沙洲芦苇萧骚波㶑灔古人重尔信义敦嘉礼亲迎用致奠如何世人转不如糟糠富贵分欣厌有鸟有鸟雉将雏雏儿声澁学母唿壠上风揺麦浪緑引雏拾虫却相逐大堤年少挟金丸见雉此意不肯弹弹雉雏儿谁为哺弹雏却怜雉心寒收弓掷丸不复看有鸟有鸟慈乌鸦飞集庭树声哑哑声哑哑引其雏羽毛翩翩尾毕逋尾毕逋雏亦长乌老更借其雏养母为慈兮子为孝禽鸟亦识人之道有鸟有鸟清秋隼独韵金风利爪吻劲气狰狞似骏骢眼疾身轻䨇翅敏晴臯一下万山青狐兎燕雀藏伏尽有鸟有鸟名黄鹄轩轩霞举超凡俗矫翮翩跹来玉京却向太液池边浴随仙去后空余楼入琴弹罢犹思曲㝠㝠灏气恣翺翔引我欲穷千里目有鸟有鸟云锦文巴山灵禽夙所闻的的彩色映日丽煌煌绘羽翻风新竒姿藻耀欺凡鸟雕笼饮啄为君老却胜埘头村鸡鸣瘦立风霜报天晓有鸟有鸟呈符瑞援毫作歌纪其事伊昔明皇即位初贝州飞蝗害苖穂乃有白鸟凡数千一一喙啄蝗尽毙当时姚宋作相公调和燮理称郅治开元天寳易治乱玉妃擅宠昭阳殿禄山食人如食禾嗟此蝗兮可若何安得白鸟大如盖食此蝗兮安内外有鸟有鸟志不移啣石填海无巳时海却何时满石亦何时断但见羽毛秃兀爪喙疲咄哉汝鸟尚有志人而无志鸟所嗤有鸟有鸟䨇白鷴清秋玉立菰蒲滩踏波缓舞藻文动澄流照影翩珊珊性情髙洁如其色自首至尾无㸃黒俗眼欲看看不得有鸟有鸟金翠斑厥名孔雀产巴山产巴山来帝里屏张藻耀文眀起羽仪为国献嘉祥不甘戢翼巖阿里有鸟有鸟云间鹤万年枝上欣所託劲羽梳风意态孤清声韵月响深壑常伴仙家丹鼎烟不虑虞人施矰缴有时洒翮一髙飞迢迢天路翔寥廓采松花緑藓遍松隂松花帖藓落嫩黄映深碧清香入帘箔我持碧筠筐采采盈筐着服食为清心非欲骖元鹤新涨雨余眄兰沼泛㶑新波涨碧沚蹙罗纹红荷揺翠浪新浴鸥鹭羣沙屿遥相望我欲置扁舟鼔枻空明上读苏子瞻题司马君实独乐园诗即用原韵挿架万巻书随手自拈下披覧结遐心似游霄雿野当时独乐园温公开樽斚清吟薄云天旷谈述虞夏洛中九老人来往渉风雅事同东山游迹非白莲社东坡生花笔自是天假者题诗盘硬语曲高和者寡独乐悦性情衆乐看陶冶惟公入朝时卫卒拥其马惟公入园时一切浮荣舍萧然物外游不似歌渥赭猗欤匡济才闲情寄呕哑观刈麦麦苖入夏结穂黄东壠西壠硕且长老农此日走田忙腰镰遍割乐嵗穰笑看黄云各成片宻茎随手行行乱肩挑背负晒檐头饘粥有余他不羡唿儿莫逐飞来雀令渠亦识收成乐雨后聼溪声流云犹在青天上霁景澄鲜风荡漾因风泛起是何声但见溪头新水涨溪流宛转绕芳堤采采蒹葭覆水齐宿润全滋菡蓞色新晴不断䴙鹕啼䴙鹕啼处烟波绕直泻流泉鸣未了决决长疑珮响揺潺潺低咽琴声悄耳根尘杂苦訇轰入聼从教洗涤清我非智者亦乐水幽情逸韵相交并㡬度临流闲徙倚风力渐停溪涨止莫谓溪声断续殊动静循环理若此热连朝祝融气正作碧落无风云脚破挥扇招凉凉不来匡牀暑炽谁能卧我思上苍运四时祁寒暑雨原相佐冷暖由来有定期怨咨自是人心过平情可得避暑方深屋下帘独静坐读书乐周孔未云逺典籍良具陈深造乃有得面墻终自沦伊余本下学敢忘书史亲转念学海濶未易窥涯津汲古乏修绠贻诮腹笥贫昌黎读书篇字字堪书绅况复饶至味好与结芳隣乐意寓静观优游期日新秋兰崇兰泛清飇婆娑翠带长采采欲谁赠徘徊歩中堂露彩含茎润日华映蕋黄蜂蝶不知采古澹含幽光我持金剪刀更擕緑筠筐非为纫芳佩爱此王者香投壶秋风动帘幙晓隂忽开晴中堂聚嘉客投壶怡我情一中讵云巧三辞礼亦成胜负不相角新诗还共赓余韵杂踈籁入耳声琤琤蓍簮吟韩诗外传载孔子游少源之野有妇人中泽而泣使弟子问焉曰乡者刈蓍薪亡吾蓍簮弟子曰刈蓍薪而亡蓍簮何悲焉曰非伤亡簮也葢不忘故也余读而有感焉作蓍簮吟忆昔妾簮蓍结䄜事夫君和鸣如鼔瑟自卜将终身妾失蓍簮日乃在彼中泽良人天一方谁能覔其迹妾泣亡簮非泣簮可怜郎心异妾心君不见新衣称体旧衣舍世间谁泣亡簮者拟杜工部东隣枣树歌春光晼晩春风斜东隣枣树方开花大火西流届秋日东隣枣树纷结实开花结实年年好催得东隣人欲老儿童不觧惜流光但爱秋来饱吃枣西隣有客常着书闭户不出一月余东隣枣亦觉少否不似王吉夸出妇鬬蟋蟀百草收芳秋瑟瑟乌衣王孙应候出儿童不觧秋声凄延入髙堂甓为室甓为室瓮为城厉锋养鋭期相争甘刍好饮供其腹豪气凌秋喙爪速是时晶阳照华屋两童角胜谁输服乘闲偶作壁上观沙塲不见戈㦸攅当前勇力先手搏怒气奋张敌胆寒濶颡修腰振两翼牙排利锯目如墨羽林十二汉家郎虫达功髙居第一轩鬐仰面试长鸣临敌拏攫如鸷英草间窃伏堪鄙笑阵前持重功方成功成破敌立不动应机变化多操纵黄髭鲜卑见股栗独身跳免唿伯仲燕然峯上勒勲功蠮螉塞外靖边烽定州花磁赐汤沐飞将军是人中雄湏㬰角罢两童起负者蹙眉赢者喜唿童来前聼我言自古兴衰皆若此楚汉雌雄迹已陈三家鼎峙徒纷纷将军汗马功难并钟鼎勒字生埃尘独不见开元天子宫内宴玉妃小赌昭阳殿金笼不啻十家产万金之资费一旦又不见咸淳丞相半间堂翠盆香褥临秋张但爱山河鬬蛮触那知六载围樊㐮由来此物亦有时荣华昔日今安之浮生误落汝童手驱之阵战焉能辞一朝偶败非得已应看再战出新竒聆我此言气始释梧桐月上天将夕匡牀静倚未曽眠更聼盆中鸣唧唧御制乐善堂全集定本巻十六御制乐善堂全集定本卷十七钦定四库全书御制乐善堂全集定本巻十七古体诗题唐岱重溪烟霭便面山容逦迤开屏障前溪后溪遥相望雨余烟霭湿未干流云不卷青天上溪流宛转抱花源茒舎㡬间面青嶂板桥架波通径窄梵宫结搆层峦壮山水与我有宿缘每遇佳景輙欢畅名山万里未曽游对图逸想那能忘唐生当今称妙笔知我心胸爱清旷晴忩为我图便面泼墨淋漓传景状千重林麓抹苍翠一片烟云作供养逺峯近态无不兼樵路疑闻牧童唱莫辞复为一拈毫添个轻舟双桨盪读白乐天集元白夙齐名并号能诗者后来趋向殊品格别髙下以此评其诗我爱香山社况复无䋲削体裁极闲雅吟咏摅性灵后人继者寡弗弗纱牖风炎炎朱明夏把玩不能置博山香细灺拟栁子厚始得西山宴游诗佳境天所储常以供幽客我得游西山追踪谢公屐髙峯挿天汉嵌空叠翠碧其下森万山朝拱归一脉古磴长竒葩灵扄多仙迹得意亦何有会心聊自适盘桓抚长松清风生野席相马吟知人固非易知己良独难譬彼驾盐车太行阻且岏惜哉骐骥良徒共驽骀餐一朝遇伯乐三鸣感多端秣甘饮清水饰之锦绣鞍西极崑崙墟东穷渤海漫追风四蹄轻飘飘如羽翰聊借酬知音不顾汗血殚伯乐不世出骐骥空自残谁怜伏枥者执策一长叹勐虎行东山无虎兽迹多西山有虎兽迹少白日绕林鸟雀惊耽耽后逐三子小秋风猎猎原野平饥膓未饱山中行鹿儿被获供大嚼老鹿长逃不敢鸣将军笑捻鐡丝箭不射虎腰射虎面可怜三子亦被擒穽里同来入虎圏虎圏晨开鐡作门聊凭一息定惊魂乞生也向人垂首昔日威风今何有拟桃花源中人送渔郎出源日长山静春归早千树霞绡缬林表无頼东风吹落英沿溪为引渔郎道晋代铜驼荆棘中秦家宫阙埋烟草何缘㡬日共盘桓翻知多少纷争扰君有家乡君自归来路去路两杳𣺌送君还复闭洞天洞里花香春浩浩拟渔人复至桃花源不复得路忆昔入桃源万古仙家趣桑麻满平畴绯英缬千树惜我覊世网未能骖云雾洞口执手别殷勤频属付重来问仙源歴歴想前度云水两𣺌茫欲渉迷故路归来日已西租吏守门户烹鸡送租吏自愧初心误聼鹤鸣白云卷遥天澄潦收寒濑入秋诗思清吟望中心快何来警露音清越振林外在隂无子和孤鸣何幽介是时田间雀喙啄羣喧哕儿童驱不起杂沓殊无頼忽聼九臯鸣清耳如梵贝㑹心岂在逺霜风度天籁芸香青油隔子屏风曲青简缤纷三万轴屈戍不闭午风凉吹送芸香香馥郁都梁五木不须焚芝印未结飘幽芬老蠧辞家堕䨇涙坐失书屋三千春可惜三仙未餐罢避舎有似云中下冬夜偶成人苦冬日短我爱冬夜长皓月悬长空朔风飘碎霜重帘垂氍毺红烛明深堂博山炷水沉和以梅蕋香敲诗不觉冷漏永夜未央招揺正指北黒帝方司辰三余饶乐事华屋夜如春我屋虽如春广厦安得均因念雪霜里尚多僵卧人展转不能寐闲敲诗句频旷懐天地间人我本相因鸿荒始判初有如一家亲后来生蹊径肥瘠异越秦我愿读书者立达自其身乌雀集庭树哑哑呌风冷无食哺其雏羣栖叹夜永岂如青田鹤梳雪毛羽整不用稻粱资髙空盘孤影九臯一声唳聼者发深省换烛词燄燄琼枝绽红蕚兰膏四下玉珠落熏炉甲煎篆烟消将炧幽光暗锦幙寸心不惜尽成灰斜倚雕䦨玉如削玉镜台边新睡起春兰秋菊皆相似独有幽人悟火传前灯未灭新灯是弔宋末张陆䨇忠午潮乐作樯旗仆苍天不遗一块肉海边拮据两孤臣有泪何能向天哭陆公负帝先沉海张公露祝天心改两公先后死不同忠肝凛烈千秋在呜唿委身事主不两全竭心成败斯由天赵武得生帝昺覆婴杵当年难独贤遣兴隂凝北陆盛魄渊穷次纪觱发晓风寒霜花拂忩纸偶思弄翰墨排籖列十指一字不能作阁笔且已已因思寒暑易天道固如此暑雨与祁寒怨咨岂明理况复阳和近转眼物华美譬彼养狙公不出三四耳失者何必愁得者何必喜我愿世间人平等观如是拟杜工部洗兵马行长云不隐闗山月沙漠龙堆多戍卒壮士横戈古战场将军饮马长城窟长城水寒马不嘶刀环入梦多归思少妇楼头咽横笛一声秋韵临秋吹吹笛声髙复声下惊起匡牀髙卧者侧身吟望兴咨嗟向天长歌洗兵马谓天盖高聼自卑电光倐忽雷车驰云师雨伯扬青旗隂昆水族功并施盆倾瓶注遐迩滋洗尽尘氛永息师男归其家妇育儿九州安堵乐雍熙壮士勇力亦奚为欲挽天河安用之传闻传闻西师秋大㨗露布军中踵相接零星困兽争逃生駾走喙息震且慴皇清赫濯扬声灵共球万国均臣妾何来小丑扰西北此败惊心定安贴太平有象当偃戈喜动中心上眉睫男不戎行罢戍归春风四海咸和燮天心仁爱定如是但看明年进降牒冰牀御河腊月层冰冻河干辐辏千人衆徃廻争欲倩氷牀空设舆梁恒不用细长明鐡当车轮架雕文木铺重茵平湖舟驶不惊浪广陌车驰那有尘客来不须劳问渡但向河边镜明处隐隐雷声聼未休坐中疑向瑶台去帝京岁暮八咏拟乐府四时灰琯知玉律无差九有春台庆熙朝乐事十二月之佳景妙笔难描亿万载之休征金瓯永戴况乎天中旭丽辇下云屯汉京兆之楼台绮䟽绣幕宋汴梁之车马香雾红尘万国共球望金门而献嵗千方辐辏向玉阙以输诚暖带春风喜椒花之有颂寒辞冬雪堆柏叶以为盘韶景丽万物以蕃鲜犹少苏家三首芳辞申八咏而㸃窜非同王氏七人虽即事以兴懐逊缘情而绮丽不拘成律各赋一章腊八粥腊月初旬才八日都人醖醸年华出招提兰若结常缘灶下火光然百室黍米枣栗杂胡桃煑粥朝餐如一律如一律异甘㫖贫家不似富家美华屋雕盘肉侑餐茅檐一椀充肠耳充肠饱腹却欢然人人争道新年迩祭灶乡村腊廿四家家祭灶王城中二十三比户灯烛张传言辇毂百神聚灶君奏事非荒唐灶君奏事向何方九天之上有玉皇年年此日灶君升云旗龙马宵翺翔且祝家事莫短长为乞明年安且康我闻作善斯降祥灶君直奏职所当天君自有定赏罸隂氏由来费黄羊立天灯金龙䕶柱长数丈四柱撑如巨灵掌綵灯左右列丹墀万寿灯明丹陛上年年腊月二十四缚架悬灯声扰攘百夫轝柱齐用力一一都聼铜锣响灯上聨书细金字惟乞嵗嵗登丰穰瑶宫乐事与民同从识太平真有象贴门神家家嵗底贴门神门前一望景象春将军鐡甲逞威力丞相冠带容彬彬更换桃符粘福字等闲恶厉不敢亲陈陈相因门板上新神还与旧神邻神岂隔年旧习俗尚鲜新只愿闾阎跻仁夀常见期颐百嵗人馈嵗刺绣新惊添㡬线团团绣得荷包面就中各盛金豆儿开匣争看文采绚亦有文房杂珍玩苕溪紫颖端溪砚易水松烟黒似漆倭牋蜀纸生东绢红橘黄柑与鹿兔渇能生液饥堪嚥帝里豪华固如此三元令日人争羡试想村中老灌田此景何缘一闻见供天地新年淑气霭百祥䖍供天地通万邦由来帝里制更详中宵华烛纷炜煌屏风设列庭中央盘堆果实罗酒浆主人前跪烧瓣香一年户口安且康荷神之徳报所当今值除夕归帝乡更迎龙驾钖福长五更晓起未出房迎喜避鹤择向方后趋庭院拜玉皇送神爆竹声硠硠夙兴欢喜谨立旁遥瞻炉烟缥缈光霭霭天门辟九阊熰嵗地炉然松枝续续烟缕起暖气满户庭熰嵗今宵是岂云借其煖讵为闻其香但愿一家人和气致千祥东邻拨新灰西邻烧硬炭烟熏霭如雾自夜达明旦明旦天未明三五灿踈星贺年人毕至喜气迎新正松枝不用添留为今年计弹指又除夕仍复供熰嵗守嵗赴壑修蛇留半尾堂堂去势谁能止万户千门守嵗人守至明朝新嵗是今年还是旧年年倐忽更新万象鲜人生㑹有百除夕高堂且复列华筵华筵开处罗老幼家僮欢喜忙奔走屠苏递饮亚元正少者在前长者后出门看天斗指寅由来一夕变冬春书佣总是为书役绕架更复唿长恩读陶诗风雅乆失坠三百无人继斯文苏李徒权舆成五字子建嗣其音清辞发幽思卓哉彭泽翁别擅此能事自然无安排一以道已意至味寓澹泊字句絶诡异寄情五栁间潇洒标逸致我今读公诗数过不能置拟学眉山叟和咏良匪易春水泛舟新流滑笏如油绿栁带廻溪曲复曲轻舠载我逍遥游满眼韶光看不足水清鱼静舟子闲独下青天白鸥浴寻春见山桃始开寻春在何处乃在山之阳晓风吹料峭着体如沾霜逺甸草未緑长堤栁渐黄乍见山桃树参错吐花房露颗裛幽馨日暄淡素粧唿僮折一枝归挿胆瓶香犹忆去年时九十惜韶光转眼春又到此意浑欲忘女夷回造化迟迟日正长晓起闻雀声檐牙冻雀侵晨语似唤春眠觉行旅昨朝小园花正开不见飞向枝头来今日寒郊草未緑却自成羣上林木晓寒喉澁不成声何如且在林中伏马上吟诗好马上吟诗好即景堪驱用途长诗思长不复畏炎冻忆在书斋里一作和者衆虽云足赏识转觉苦吟弄何似自歌吟却去安排重亦有从行者且喜不成诵我得此中味愿与识者共莫学东坡老但欲续残梦所见东皇回星轺和气遍六宇应候百昌苏黙黙春风鼔皇州景物饶广丽洵天府临风跨紫骝缓辔过郊墅垄上事春耕停马问田父小立汗不干向我情毕吐去年冬不雪今年春未雨野老望云心此意良辛苦清晨负锄出努力向日午亩耕次第完下苗何日举我闻田父言仰望黙不语天心本仁爱自有元功补甘霖应在即如膏润沃土伫俟西成时万户仓箱贮眀月当三五流影遍万方万方同一照所在分辉光昨夜出东林映我读书堂今宵行帐宿亦复明煌煌人处境地异月不改其常古来贤达者用贵物我忘清明重拜扫贵贱良俱然弥望村郊中士女车马阗富室罗祭品髙堆白纸钱贫者伏路旁空余涕泪涟生有荣辱争没后廼甚焉何人能觧此便是无为仙试看古墓道亦复犁为田我从御园来夭桃花半放路过桃花寺遥从山底望未见一枝开春风疑两様春风固如常前后亦湏让晓隂晓看西北云峯起奴仆蹙眉主人喜仆言长路多䟦渉雨积涂泥艰歩履爰命来前聼我言若軰徒知自为尔不见辛苦三农望嵗賖此日方资挿秧水过通州浮桥烟郊蒙蒙多白沙晨行更值寒风加马蹄踯躅不能进回头迷眩眼欲花却到潞河风日静浮桥横卧波中影南望飞凫接逺汀何似江乡唿舴艋灌麦大麦五寸长小麦三寸半地干苖欲枯离披陇畆畔犹幸灌溉便近傍河之岸清晨课僮仆辘轳转双腕初看土湿湿渐觉流漫漫湏㬰苗尽起生意良可玩尔仆聼我言莫怨体流汗不见万顷田农夫徧浇灌读范文正公神道碑用宋陈傅良原咏韵入夏南风薰花木围我庐我庐何所有挿架古人书希文古大臣不与伊葛殊特达圭璋器心迹天日如今读神道碑更识为名儒中庸頼公显程朱继其余庙堂而江湖忧乐与民俱天章十条陈忠恳岂区区仁宗称贤主郅理亦可期参政仅九月不及大有为徒令范老子声名播荒陲鸠唤雨我闻鸠唤雨又闻雀唿晴迩来鸠雀争相鸣劳劳对语频入聼忩前栁色正深緑芳郊未雨迟春耕小雀得意呌不止嗟尔鸠兮胡不灵玉带生歌玉带生端人也事文丞相为文墨賔神工踏云割寒玉追追琢琢虬盘緑曾为信国席上珍墨沈犹疑血泪哭乐作午潮事已非玉带生从信国归海濵战衂门生散玉带生为信国伴嗟尔玉带生我独叹尔卓尔皓㓗胡为乎却笑禇渊犬不如雨工栁毅见泾川妇人牧羊问之曰此非羊雨工也葢雷霆之类毅回视之矫顾怒歩饮龁自异见异闻录碧潭潭底开珠户乌龙昼卧当琼树神女割云补锦裳闲却雨工睡元圃天上人间隔夜晨一朝还过九十春何日鞭渠令行雨大慰田间望嵗人陶琴壁上挂何物亦被琴之名犹然徽轸具而无疏越声古来多寳器亡失粪土轻兹琴存十一特以陶公称伯牙弹不得颖师奏难成人皆指上覔我独虚中听有絃絃有止无絃絃外鸣不独学彭泽自取琴中情蝇拂子驱牛不可驱蝇可玉丝霜缕垂婀娜华筵六月风日炎独将潇洒登君坐濯濯騣凶毛㓗且脩闲供挥拂随右左王谢家风何足云爱渠亦复周旋我蔺相如和氏匣中一匣水十五金城持易此城不归赵璧亦归狼虎强秦亦披靡嗟乎人寳玉寳岂可同年语相如自知赵二虎秦廷斮蔺赵如何和璧虽归藏外府君不见鸿门玉斗应剑碎子房依旧逡廵退御制乐善堂全集定本巻十七御制乐善堂全集定本卷十八钦定四库全书御制乐善堂全集定本巻十八古体诗缲丝曲吴天风软春光暮吴蚕三眠丝欲吐日上茅檐火驭迟白絮红尘夹两路中妇晨起中心忙干桐晓炊付阿香缲车轧轧转幽澁一年衣食慿茧肠釡中丝断愁不断良人戍逺交河畔北风图我闻古人精艺事绘月有色水有声更闻绘风殊妙手庭中六月常清泠笔法墨法超象外逸气独擅箕星精天中候届迟朱明暑风拂拂翻可憎陶令北忩不知快列子御行我未能安得刘裒北风图悬我髙堂之素屏图岂有风作卧对能移情我今静观图便挂满堂觉有清风生冰椀浮𤓰沉李堆冰盘晶光杂映琉璃丸觧衣广厦正盘礴冷彩直射䨇眸寒雪罗霜簟翩珊珊坐中似有氷壶仙氷壶仙人浮邱子朝别瑶宫午至此古人㸃石能成金吾今化氷将作水拱极城九重城阙䨇丹凤万国车书归禹贡向明丽照巩金瓯百二山川作提封梯陵度索尽拱极此城获名独标衆南过都城十里遥斜日秋风拂尘鞚䇿骢城下懐古蹟儿童十言九不中由来太平久息兵穷黎不闻唿楚痛还见城头磨盘石尽是当年防盗用流㓂近畿肆刼掠明代君臣邹鲁闹皇清受命定遐荒小大共球奉一统弱妇春深惟饲蚕丁男雨足事耕种堡上健夫夜熄烽城中秀士朝絃诵礼纲义维被遐迩建极坚牢逾鐡瓮迢遥万方朝拱人筐篚都由此城送松风绕宅栽苍松虬枝盘碧盖涛声万壑传飒飒引清籁六月不知暑妙境殊可㑹飘飖葛衫轻挥霍麈柄快我得松风趣珍重如球贝人间恐无价持向何方卖青玉簟赠君青玉簟荐君玳瑁牀珠帘绕四围布设庭中央去去夏云半满眼秋水光晩雨涤暑清肌肤生㣲凉夜静人未眠扑牖花气香闲身借琅玕旷逸懐潇湘王明君萎红飞碧春风老琵琶抱出长安道长安北去达王庭四絃弹破知音少君王不是怜妾面未画时应赐一见君王不是怜妾身犹胜独闭汉宫春四絃嘈嘈絃絶声高絶絃续絃马上音调青山绿水皆听取生女应须辞父母此日穹庐号阏氏不愈老作巫山女雪浪石雪自天上降浪从海面生何时相荟萃却与石为名雪浪本非石石以斋名称如今斋不见此石犹峥嵘定州庙貎敞左墄对右平巍然踞其间万古凝坚精不共桑海变稜稜瘦骨撑谁言承有盆谩说覆有亭湏知雪浪斋亦以木石成尤物贵特立此理不湏惊欲唤眉山老新诗还共赓骑秋雨雨工骑龙不肯下油油云阵铺平野魄渊瞒人独三旋今日新秋前日夏江南老翁笠底笑作农年乆知天道但得骑秋甘雨淋今年遍地是黄金静夜吟玉绳迢迢向西转长空月上浮云卷十二时中秋思多都付幽情作排遣博山吐尽香雾深萤光㸃㸃流踈林空庭万籁俱閴寂独有诗人静夜吟唐寅山静日长图我非山中人爱说山中话行遇好山水自觉中心快岂能长留玩聊且娱眼界山静日长图相传伯虎画为爱景物幽持向壁间挂峯峦翠欲滴树石纷古怪缚茅为屋宇飞泉流数派中有常住人看经不行迈伊余劳逸殊徒此偿诗债静对转増慙烹茶洗慸芥关山月关山月如弯弓看月不与乡里同鄊里关山岂异月关山月下多戍卒怕见清光似镜明月明却照沙塲骨櫂歌行江南少妇能櫂歌櫂歌一曲凌江波欲知幽情有㡬许脉脉离愁春水多春水复秋水莲花复莲子莲子独苦心鱼书失双鲤失双鲤可奈何收珠翠叠绮罗待郎归日舞婆娑郎不归时空櫂歌古意春老金条脱尘生玉镜台分明陌头望不自陌头来明月入髙楼上有绰约人只见楼中秋谁知楼外春熏炉炷水沉拜月衣裳冷拜起歩阶隂桂香弄寒影青青杨桞枝淡淡和风吹忽见一枝折无情复阿谁神絃曲冬冬鼔娑娑舞纸钱飘风神欲下神不能言巫代语椎牛刳豚汝莫后疾病销除还福汝石马汗流神已回老巫腹饱酡颜开今日西村病者死明朝更向东村来秋夕读髙青邱大全集碧潭秋水清寒山月华白水月两澄明中有静观客披襟乐容与爽籁生几席偶读青邱诗尚友获莫逆短作纷珠玑长歌戞金石不事追琢巧浑浑含光泽伊余岂能诗对此仰高格抚巻吟寒空中心聊自适芦白花芦白花狎洲渚一片苍茫迷处所翻风着意作金声坐中有客懐秋绪懐秋绪逸兴賖渚边独立弄蒹葭逢春㦸㦸且得意秋老烟波君莫嗟壮士行生肉亦能噉悲筑亦能击不学三军师只学万人敌少小长幽州生憎绕指柔今朝受君恵明日报君讐易水送荆卿秋风拉瑟声一去不复返咄哉壮士行织锦词睡鸭盘盘翠云吐漏添细把丁东数凤梭千掷素腕疲寸锦难成愁不语明明寒月照流黄三日一匹临秋张并刀象尺分明度莫教裁破䨇鸳鸯裁破鸳鸯作春被惆怅空帏独徙倚年年织锦却徒劳良人逺道寒无袍灌园种树围小园种菜数亩余緑畦足野趣且复得嘉蔬春风千顷浪秋雨一犁锄四时供盘餐青青藿与茹今朝桞隂下课僮转辘轳吸彼井华水灌我珠玉畬芳坂润新緑勃然生意舒自饶尘外味何必山中居虞美人曲露泠泠湿啼眼空忆帐中欢幽情不能绾芳心全是恨心抽乌江江水至今流至今流非汉土虞美人兮犹楚舞弔孟黡孔悝之难子路死于石乞孟黡后乞奔楚黡在卫子路之子仲子崔以复仇请于夫子子曰行矣子崔遂入卫使人告于孟孟曰君子不乘人于闇明日战于西郊蒲弓木矢以徃死焉盖伤子路之贤而成子崔之孝也事见金管集古有侠烈者轻生等弁髦嗟哉彼孟黡乃以义为高心伤戕善良大讐不可逃捐躯执蒲弓舎命齿霜刀由也非合道孟也岂行超委贽瞶辄间已是附猿猱君子慎所事生死如云霄李夫人歌夜风吹开琅珰鎻绣房灯暗兰膏火分明记得拥衾时是耶非耶帐中坐翩珊珊来何迟死怜更比生怜痴金鸡呜呜月如练相见何如不相见题高其佩指头画八骏图苜蓿平川数十里㡬株杨栁秋风里两驹并驰若惊鸿一匹龁草闲且喜卧者有二立者一老马磨痒如龙视就中紫骝独称神滚地烟尘幅上起奚官无事但立望两人容与踈林底古人画马用秋毫鐡岭老人用十指腕下生风何足云指头随意传神髓悬之高堂秋意多哂余兴在南海子秋夜词桂风吹送西阳疾海风吹送氷轮出千山暮色转苍苍清絶虫声上瑶瑟睡鸭香凝暖雾深更长夜静凉生衾罗帷销光霜簟老忽惊凄切鸣寒砧零露漙漙白于水池边晓看芙蓉紫读申屠蟠传多士清流太皎皎由来尾大难为掉汉纲陵夷何足云言高致不为少飘然惟有申屠生孤鹤盘空絶羣鸟林下鸿名播士林逸气凌凌光日表呜唿邪正原不容薫莸臭味岂同道宋室洛蜀标名字室中操刄相攻讨金人三缄实可师处士横议身难保梁砀春深山水闲钩党吏不寻门考非但容身叔世间中庸品行谁能绍谢人送墨徂徕老松辞山阿元霜夜捣万杵多丸成浑似悬璧月砚池鼔浪腾风波古来作者难屈指前朝潘生近曹氏嗟君此墨从何得锦囊赠我光生几秋风飒飒透书帷霞牋未拂含淋漓此物宜归青玉案勒文竹石垂无涯太学碑前纪功德燕然峯畔标鸿绩不然台中草諌章直令万里流王泽何来髙斋供染毫吟诗独自裁风骚从来所寳慎所用珍重还欲方琼瑶羙人磨镜图阿娇阶下烧银水瘦玉春慵日晏起梦醒芳情却惘然纎纎手把芙蓉洗璧月光沉鸾影破畵眉挿鬓谁为佐欲拟磨成旧様明照出新愁更无那鸥捕鱼芦花丛里风猎猎秋浦波寒人鲜渉双鸥飞下浴澄明饥肠未饱波上行却顾波中探长嘴衔得游鱼出深水㡬番吞吐恣果腹鱼何苦兮鸥何喜尔鸥尔鸥喜莫亟江边有人施矰弋倒挂畵栏翠柱春宫晓顾影怜恩异凡鸟绿衣倒舞不曽翻只妬能言秦吉了蝉鬓新梳短梦䦨手握香稻添朝餐更唿小凤听分付闲言莫向人前诉牧牛词题马贲畵老牛角弯环小牛角茧栗歳初祭耒罢村村驱犊出东坡草半芽西坡草未长草乏牛苦饥牧儿愁惘惘不是爱怜牛南亩功正稠牛肥好耕种黍苖青油油获黍输官租莫漫偿私债官租苟不足还将此牛卖班媫妤媫妤辞辇后废处长信宫盖古贞女之流唐人诸作率比之怨女思妇夫忧愁幽思则有之而借问承恩者双蛾㡬许长又何以云乎深宫人静秋英馥永巷遥连三十六昭阳丝管风送闻且喜君王欢意足妾居长信犹金门妾生一日皆君恩君王安乐妾愿毕区区辞辇安足论千秋万嵗长如此莫中披香博士言戏拟禽言提壶卢提壶卢提壶逺向村南沽快哉快哉提壶去来婆饼焦焦婆饼婆去饷孙村路永田中稻苖新发颖秋成有食好光景尔莫忧婆焦饼郭公郭公山中树中一朝西北来金风徘徊四顾家室空身寒腹饥呌不止生不如杜鹃死泥滑滑雨淋漓行不得中夜啼我在枝头犹自可道路难时湏忆我得过且过得过且过有身不愁室家破日头出来枝上坐得过且过布谷布谷风和日暖春水緑趂时耕作应湏速汝莫学富家翁晏起早眠食肥肉御制乐善堂全集定本巻十八御制乐善堂全集定本卷十九钦定四库全书御制乐善堂全集定本巻十九古体诗古风十三首尧舜传心学危㣲十六字禹汤继其传执中与礼义文王躬亹亹不已功常粹唐虞三代初大道中天丽比屋皆可封无烦别义利诗亡春秋作风薄俗亦伪惟时王道衰人人骋私智天生我仲尼金声振洙泗删诗定礼乐尧舜功不啻一自泰山頺弥天布妖彗杨墨逞邪说申韩建私议邹峄乃扬徽奋然辟险诐战国逮嬴秦道蚀斯文坠祖龙轻狂儿輙敢燔典志刘季提三尺儒风岂云炽武帝始求贤董子明正谊三䇿醇乎醇天人理咸备昌黎称闻道犹未哜其胾自汉迄宋初道昏人如醉伟哉无极翁粹然秉道气学不由师𫝊理已臻极致二程实见知主敬标赤帜朱子集其成经天复行地缅维千载心授受本同契絶续逓相衍斯文统绪寄午运数恰中自协唐虞治作君兼作师吉士踵相继东皇运洪罏发生滋万象卉木争芳菲春和风淡荡入夏气益舒夭乔俱荣长凉飈西北来一吹天地爽洞庭木叶落空林月色朗万物何萧条摧残委草莽惟有岭头松苍颜挺百丈伟哉君子节千载令人仰巢由避尧舜遯世心自安严光继其踪隐钓富春滩光武曲成之髙节难跻攀东汉尚名义㢘立懦与顽奸雄且顾忌千古一钓竿比干既已死后世仰忠诚吾于三代下复得楚屈平諌君君不聼汨罗抱孤贞讵不惜身死未忍楚祀倾今读离骚篇凄然伤我情中天秋月皎四野秋风生庭梧一叶落隂虫相和鸣鸿鴈横逺塞音响一何清蝉嘒忽已寂又催刀尺声物理皆如此随时有枯荣钟期既弃世伯牙不鼔琴管鲍贫时交意气称断金豫譲报智伯吞炭自成瘖知已有髙下友道有古今骨化不能冺千秋同此心东海有瀛洲僊人居其间安期羡门子九转成金丹自谓得长生飞昇如羽翰伦物苟遗弃孤生亦何欢子房报韩讐倾产不谋家去项而事刘迹如博浪沙功成託导引岂曰栖烟霞全身更全名飘然髙风遐髙风本血诚莫使毫釐差濂溪惟爱莲渊明惟爱菊吾于羣卉中特爱渭川竹严冬草木枯依然挺青绿扶踈绕屋栽朔风鸣寒玉直哉君子节所守贞且笃秦王失其鹿英雄争逐之沛公入关中三章法令施伟哉萧相国䇿力咸㑹时鸿门宴诸侯端坐衮冕垂一増不能用勇力徒尔为矧乃恣残暴衆志均乖离用贤兼爱民斯为王道基煌煌诸葛公大义炳宇宙三分计先定三顾始勉就拒曹挫其锋和吴息战鬪七擒孟获降六出仲达走汉祚竟不振星落莫能救惟公仗忠诚中心思克复虽未跻伊吕犹在萧曹右岂徒仰勲名宫墙辉爼豆渊明既归田门前种五栁心与世俗隔读书快饮酒惟结山水缘那复恋五斗㣲意殊可风亮节不挂口同云布层隂宻雪降九霄干坤大地间化为琼与瑶六龙廻日御中天光孔昭蔼蔼复融融积素一时消人生秉性良胡为自刻雕理欲战其中复被外诱揺安得如日出隂气无冻胶执中存道心吾闻诸唐尧蘓卿节氊庐夜囓天山雪一腔血性犹然热空教泪洒李陵襟独重千秋苏武节秋草萧萧老茂陵幽宫路杳唤难譍持谒荒原痛𠂻曲节旄落尽如髪秃侍中衣侍中衣慎勿涴草中天子识良佐官蟇呌罢肉糜残此日何能救饥饿仓皇应悔晨鸡鸣荡隂秋色闇欃枪正色从君却佳马侍中浩气今如生犹忆知㡬卫伯玉抚牀惜座伤𠂻曲郑公笏贞观天子能纳諌黏壁封章盈便殿当时贞亮数郑公君臣一德堪歆羡十思才上十渐陈仲山补衮抒忠纯祇今遗蹟传公笏想像进奏风霜新卓哉牙笏因公贵正直常留浩然气立碑可仆妇可改此笏千秋只姓魏段太尉笏饥军蚁杂提霜戈琼林库贮何其多仓皇羸马奉天道寳玦珊瑚可若何封帛梁楣旧相识一时北面非羽翼㡬事不宻乃害成此日司农见本色气似虹霓目似电不击贼身击贼面慨慷一死重太山凛凛秋霜飞白练公笏非石亦非铜一腔血性流其中桑田有改笏不壊即今见笏如见公侠烈行侠烈复侠烈血性肠中热能为百折纲不为绕指鐡能为易壊齿不为长存舌一身与一剑衆中推人杰毕命报知已中心差自恱秦吉了雕笼绣柱光离离语䦨芳意情凄迷空庭新緑围四面家在关山西复西主人怜爱比小凤筵前艶曲曽三弄等闲不敢学鸡鸣鲛绡只恐惊春梦藏雪青女昨夜廻鸾车忽遗徧地琼瑶屑朝来爱日正三竿霁景更与寻常别蝶梦初醒扶短笻踏破瑶京屐齿裂却观秃兀玉山頺更爱长林素蕋缬课童藏雪聊复尔大瓶小盎分行列随圆掬起古镜冷因方裁破瑑圭坼映目晶英心似氷渇肠未沃寒生舌比之满贮瓮头春自谓此举犹非拙古香仙露沁诗脾髙斋清供天然设何湏杂沓争后先霁后晨寒市踪絶烹雪用前韵瓷瓯瀹净羞琉璃石铛敲火然松屑明忩有客欲浇书文武火候先分别瓮中探取碧瑶瑛圆镜分光忽如裂莹彻不减玉壶氷纷零有似琼华缬驻春才入鱼眼起建城名品盘中列雷后雨前浑脆软小团又惜双鸾坼独有普洱号刚坚清标未足夸雀舌㸃成一椀金茎露品泉陆羽应惭拙寒香沃心俗虑蠲蜀笺端研几间设兴来走笔一哦诗韵叶氷霜倍清絶冬夜闻空钟空钟者以竹木为之系于鸽尾鸽飞空中则冲风而鸣泠泠然如清夜霜钟信可听也屋门下重帘归鸦寒不起朔风户外飘霜天净如洗我时聊复闲吟弄虚斋里何来空钟音唤醒敲诗耳徘徊云霄中清越难为比乍如焦尾琴调自伯牙指又如寒蝉声咽露喨且美舂容招提烟清泠三崃水耐冷不能翔飞鸣殊未已鹁鸽尔何劳归鸦已安只一劳而一逸为君评其㫖野鸦不受羁动息由于已鹁鸽恋豢飬由人而已矣束缚其羽毛玩弄慿童子傍晩放之飞达旦何能止嗟哉天地间何事不如此射雉行麦塍臯月浪花长雉母唿雏翠隄上雏儿䙰褷才学飞翅弱母心愁惘惘少年初挟燕角弓芳畦缓歩薫风中雏飞不似雉飞疾箭翻绣羽飘腥红归来日暮心中喜不怜老雉伤心死学僊谣东东叩齿鸣天鼓希夷内景昇琼户莲台坐婴闭三蛊僊名已入玉清府海尘渐起蓬莱山瀛洲方丈飘𣺌间淮南鸡犬不易及碧落龙髯那许攀始叹平生空费力家乡欲归归不得向火人生贫富殊畏寒情无二暖阁下重帘兽炭罏中炽岂无轻裘暖向火时坐地芳馥水沉销聨翩蜡珠坠春融丈室间清供良具偹是时万籁收徙倚犹未睡忽闻街市声寒宵风送至劳逸乃尔异伊人亦我类苦耐霜飇冷为覔锥刀利祁寒而怨咨闻之周书纪所幸阳旋复春和归次第贞者元之基成者君之赐况复雪新晴丰年已告瑞寒月寒月上忩夜方丙归鸦栖稳松梢影篆烟一炷袅沉檀静坐髙斋听漏永年来颇得三余乐妙趣当前黙自领何用文牀卧翠衾正是幽人蝶梦醒过曲涧花香游流杯亭日知阁诸胜西苑旷且奥肇自明代作琼华万玉堆太液千夫凿平地起蓬瀛城市而林壑松篁㡬百年参天秀崖㟧秋深鸿鴈鸣春暖桃李灼肃庙求神仙林亭更开拓方士朝扶鸾虚皇夜飞鹤丞相冠莲花将军赤符縳鸡犬倐已昇殿宇还如昨盛朝建邦畿旧制因城郭何独废西苑姑亦存其畧髙居非昔比偶幸行宫若雍正二年夏承㤙开讲幕避暑供游息胜迹频探索湛湛芳草青泼泼游鱼跃葱葱梧桐枝烂烂莲花蕚或宴水云榭佳景开芳酌或赋迎薫亭妙句随兴落师友得从容昆弟善笑谑是秋猎塞北竒峯峭天削回思此间山宛似日出爝因縁不复至抚景懐佳约时过玉蝀桥波光含漠漠烟际辨楼台松竹纷竽籥弹指十年间何异风鸣铎前日重来游未能穷其乐遥瞩淑清苑冻岸不可泊今朝好风景迟日中天爚歩自瀛台桥踏氷行硚硚干芦寻曲径虚殿开金钥穿云洞户深歩石川梁迮乃知洞里天自与寻常各冬深景寂寞翠剰琅玕箨闲坐流杯亭更登日知阁㑹心濠濮间唿朋嗒然噱其北乃假山巉巗何磊硌攀援径絶处深涧戏腾踔时我径过之我童犹畏却其上挂瀑布结搆俨庐霍飞沫杂氷流玉牙排龂㗁其池乃不冻疑有冯夷託当年观鱼亭尘土生珠箔归鞍适然返聊尔何住着我闻山水縁好者不为恶何必买山钱底须蜡芒屩前居水中萍兹游林里雀异日得清暇还教度略彴充隐小隐隐山林大隐隐朝市如何末世人充隐称君子安车假征求赂资嘱莫起盛朝有遗贤乃是皇甫氏清流本皎洁咄哉滥于此秋夜遣兴春华复秋实来往运槖籥世人于其间忧喜随时作欢赏乐青阳金天叹萧索但知逐境流触处成执着何人能觧悬便是希夷乐皎如秋月心大哉天地幕夜坐夜坐悠然欣自得地罏火煖灯花直年来诗兴富冬宵清吟消得铜壶刻朔吹生寒雪洒天窻前梅蘂饶颜色因思劳劳市上人半身僵冻还谋食有时西北来凉飔边陲天末频相忆劳逸忧娱顿尔殊惭愧吾庐独宴息九臯生去不生归前年梦见伤心极天心仁爱应洗兵旋看明年大平贼军营十万壮男儿各各归家勤稼穑忆逺银烛垂金英夜长人未睡重帘下氍毺邈然动遐思边陲万里遥故人勤王事雪花大如拳朔风劲如刺虎帐不禁寒征衣逺难寄我軰拥重裘宴然读书次况复嵗华近团圞一家萃何当息烽燧凯旋歌饮至遐迩共欢娱仰首望天赐緑珠学舞按歌足灵慧翠钿珠落乌云髻筵前击碎紫珊瑚盈盈弱质天教丽倾城未得却倾家石侯东市堪咨嗟髙楼一夕恨惆怅玉树朝来惜落花此时楼废无消息野草还作伤心色题二十一叔父山静日长小景吾叔乃诗翁裁句清而好近复叅画禅颇得画中道髙斋长日暇为我濡毫扫即景绘为图笔法特髙老一峯挿天青波面池亭小峯腰瀑布飞亭畔清流绕更无别粧㸃写意殊了了我闻诗兼畵妙品古来少摩诘真蹟无元镇清风𣺌吾叔乃升堂况值青年早从知天授竒不慿人力巧嗟我学画法年来曾探讨髙山但景仰兴洽林泉杳鹤媒歌童子开笼放鹤媒音长翅短清池隈上有野鹤翩然来青莎顾歩相徘徊主人喜得新鹤易剪羽还将稻粱餧鹤媒有声不能语长呌寥天韵凄楚但愿闻声鹤莫来却得髙飞不笼汝雉媒歌平冈草浅雉媒呌游丝飞絮纷斜照野雉归飞带夕晖回视雉媒如相召翻同饮啄不加防上下鼔翅争翺翔雉媒引雉入罗网弋师欢喜媒徜徉呜唿同类且如此机诈相倾殊未已雉媒欲报稻粱㤙莫辞自赴烹调里冯媫妤上林虎圏䨇门开奔熊正对官家来弱支胆敌千夫勇当前直立惊同侪同侪惊上心喜始识媫妤真爱已得宠不如失宠安惧心才定妬心起君不见唿天谁白中山寃致使人传大内言神僊曲飘飖羽佩凌天风云裾娑娑曳綵虹西池阿母烦守宫梦中㡬过桃花红下视蓬莱尘欲起吹来铁笛兰烟紫欝罗萧台空刧中骖鸾谒帝云霄里却去竹山穿石窟泉底今朝葬仙骨海市蜃气遥浮沧海东离离晓现蓬莱宫璇题银榜幻空影重楼掩映扶桑红鲛绡骊珠灿光泽市与麻姑饰瑶席坐令人间眼界新烟云万顷连天碧君不见方士回舟阻风水僊踪大抵皆如此觉生寺大钟洪钟二丈髙其围乃数倍隆栋系旋虫含光耀精彩摩挲古质想前朝精镌表里龙蛇髙标题嵗月去如海空余鉅响振云霄即今犹眩俗人眼那论曽倾万家产道塲水月幻庄严此语吾闻诸内典层楼重建梵王家彷彿诸天散雨花一声击撞狮子吼沙界同音演法华题晋戴逵剡山图山川灵秀称江南伊人小隐为结庵竹篱茅舎颇自适云容水态曽相谙老松落落蟠翠色髙峯矗矗烘朝岚兴来扫笔作长幅故知邱壑性所躭三径虽开人迹絶先生杖䇿独幽探何湏絶琴夸逸致个中妙趣谁能参恭瞻万壑松风图感而有作老松经万年幽壑纷千派蜿蜒扫黛眉虬龙结青葢耳际无余声飒㳫泛天籁奔腾鐡骑驰遥见卷旗斾神韵动诸天妙意殊堪㑹大哉造化功金泉创仙界髙堂临万壑一泻松风快当年诸孙行惟我承㤙最赐居亭畔室虬枝森一带盛夏如秋深日夕静相对谡谡吹衣襟谷神守清泰转瞬成昔游感企瞻图畵行宫遣兴春风布始和昭苏百卉萌霭霭景物佳曙鸟相和鸣砌畔抽新草緑意含生生何幸承㤙来南苑薄言行芳郊未合围朝暾暎檐楹随境可怡恱吾谁与系情欲开有山桃未语彼黄莺借问造化者何复殊枯荣雨中舟归夕阳西下春云布霏霏细雨迷蹊路中流䨇桨盪归舟十里横烟暗村树岸栁㝠蒙待暮鸦寥天低黯催孤鹜咫尺玻璃太液池幻作寒江烟雨渡放鲤修鲤扬朱鬛双双卧筠篮失波受困缚吐沫心难堪有人持赠我将以佐㫖甘剧怜苦涸辙犹可潜深潭春风漾水纹新藻緑毵毵拨剌彼游鱼各各生意含唿童携鲤至放之小池南赴波渐旋泳倐逝如脱衔我非好清况不为口腹馋今春放双鲤明春百倍添寄语饕餮者放生乃大贪舟行御湖三月春水生㣲风不动玻璃平楼台咫尺方壶耸杨栁千条烟霭横兰舟容与盪双桨飘飖浑似坐玉京绯桃緑李夹两岸绾绮错绣春色并我思去夏泛太液荷香十里疑蓬瀛即今光景正明媚緑波揺漾鸥凫轻等是舟行别今昨年华荏苒何湏惊折芳图乌云兰馥翠未整阿香烧水帘栊静晓寒初试五铢衣庭栏小立胭脂冷笑折芳枝佐玳钿露凝粉气犹鲜鲜归来徙倚香奁侧胆瓶谩挿怜清妍对镜簪花长太息年年不改枝头色御制乐善堂全集定本巻十九御制乐善堂全集定本卷二十钦定四库全书御制乐善堂全集定本巻二十古体诗夜雨斋中焚香虚斋坐清夜斗室如方丈容膝且自安忘机心宇旷忽惊洒窻雨因风送㣲响唤醒吟诗耳焚香助清赏细细沉檀烟篆丝袅直上帘垂避轻寒静聼閴万象更深香影残梦与蝴蝶往此中乐趣多户外非所想雨中闻鴈萧萧夜雨飘风鸣新寒料峭着体轻空中鸿鴈三两横音彻虚斋凄以清上苑景物争明媚倐尔变作三秋声芦荻苍茫漫含思潇湘烟雨空复情沙暖鸳鸯逺浦浄明朝从看春光荣种松园中足桃李锦绣争春容一朝朔风撼寂寞芳条空欲储嵗寒景当春乃种松抽枝始落落含气方蒙蒙风雨小亭侧乍见出窟龙漫言少丰韵莫嗤乏丹红君子苟相顾劲节在三冬暮春曲暖云晴日烘春老残红埋迳消芳早緑杨十里暗朝烟得得催晨莺语巧荏苒风光已似奔轻寒料峭金猊温抽毫为写留春句时向窻前惜晓暾天津暖涨明如镜指日应看芰荷盛西海捕鱼平湖荡漾春波长万顷玻璃暎日朗唼浪修鳞水面游争驾扁舟盪双桨渔人那晓生意多不舍鲲鲕尽收网网罟纷絶流时作求鱼想嗤彼贪利人吾宁号清赏劝君解网放羣鱼篙撑緑水中流响花片飞香㡬处漂宿鸥眠起冲云上剌剌新蒲欲出波逺㟁烟光含莽苍乐哉此游逸兴多鳣鲔洋洋任触榜残照西山返棹归别舟笑我成空往採芝词自题照何来潇洒清都客逍遥为爱云烟碧筠篮满贮仙巖芝芒鞋不踏尘寰迹人世蓬莱镜里天霞巾彷彿南华仙谁识当年真面貎图入生绡属偶然缚鸡行缚鸡莫缚牝留以蕃孳生缚鸡莫缚牡留报长短更牝牡皆有用金鼎将谁烹君看羣雏长颇足供胾羮口腹恣饕餮所欲难满盈何如留有余长以佐生成春蚕食叶声吴天三月春光荡吴蚕三眠蚕更长陌上新桑叶叶抽晴窻镇日风雨响唤起深闺未畵眉携筐急就饲朝饥流水潺潺箔间落爽籁瑟瑟帘前吹日长莫厌耳根閙蚕饱丝多足相报但愿今年官绢输却免门前租吏到秧马清和四月新秧緑一壠分来千壠足桐马平驰碧浪轻鬃鬛森森稻苖束北人使马南人船两蹄踏破横塘烟畦东畦西来往速挿罢侬家㡬顷田㦸㦸青针波欲没载驱终日何曽歇草壁髙悬睡老农好与吴牛同喘月闻蛙竹影揺夕凉清光入窻牖霜簟含风漪文室周旋乆抱枝蝉噪寂蛙鼔羣如吼昆虫各任时日月双丸走一径绕溪行丛苇盖数亩千百沸成羣噂沓不住口我闻雷鸣夏汝蛙功何有徒供小儿辈垂钓出渊薮转眼堕笭箵因鸣受灾咎九夏能㡬时胡不以黙守五日芒种南风薰薰麦苖緑稻鍼出水如新浴五日天中节物佳却逢芒种农功促平湖㶑㶑欲生烟角黍蒲尊杂管絃老农炙背溪田里那得闲从竞渡船暮归偶自街头走买得灵符贴门首但愿神贶沛曼陀指日西成看大有销夏销夏慿何事清吟兴欲催心闲日晷永绮思方悠哉天际凉飔动槛外山花开倐看明月上入我户牖来即境自怡恱拈韵无安排何湏逐晓凉歩屧登髙台诗成哦㡬过清夜闲徘徊此乐足销夏非云夸别裁花石纲江南花石新编纲舳舻衔尾达汴梁延福五位争工巧地狭更廓皇城墻深壑崭巖极险邃难妨驰突燕山骑徽庙精思百艺能如何独昧经邦智野田行驱车古城道寒烟湿秋草欹倒缭墻垣悲风白杨老白杨树下谁家园苔迷碑字棘生门年年墓道无人扫空余麟卧石虎蹲生时富贵夸得意不惜万金营幽隧叨荣已结上公仪殊㤙更赐东园器熏人势燄今安在百年事业归桑海老松秃兀祗余根子孙劚倒旁人买姑息行君不见明皇开边用边将禄山秉钺临牙帐又不见代宗无智用承璀三郡河北幕府开子嗣弟及殊未已自此朝廷事端起徳宗为政事姑息封拜无能振披靡琼林大盈牓库新泾原兵至玉石焚由来悖入亦悖出坐看宫阙生埃尘呜唿姑息真无济令人却忆贞观世夜卧聼雨忆平郡王朱明届候天方永如烘暑气焦尘境座间挥扇手欲疲林下乗风吹不冷今朝一雨洗烦嚣入夜蒙蒙万縁静杨栁隂中罢暮蝉梧桐枝上收清影时有匡牀髙卧人一杯芳润浇苦茗夜凉霜簟好安眠芭蕉响滴残梦醒醒后悠悠动逺思思在龙堆连雪岭如心居士在军营年来王事劳驰骋即此清凉夜雨秋行帐残灯悬耿耿天心仁爱当偃师坐看絶塞狼烟靖百万健儿归故乡净洗兵戈只俄顷犹忆去年烟雨中绿簔共泛沧波艇清宵蝶梦亦偶然人生何必叹浮梗借有好风吹送诗知君应在三秋领伐枣歌老翁持斧林中过伐取供人轮与轲我游枣林惜生意谓翁计拙如之何轮菌枝茂叶婆娑结实应比寻常多年年秋成但卖枣管足朝餐与晩醝何忍急取目前利坐令大树投斧柯老翁揖谢言难采低价还愁人不买纵令留树计乆长只今枵腹谁能待郭河阳关山积雪图层峦积翠数千里磴道盘空连玉垒铃䭾风霜得得行长途䟦渉间关里世人驰利未肯休风巻红尘扑马头河阳一幅炎凉景不徒妙笔夸风流探雀儿小雀出卵才数日老雀将雏雏六七儿童缚木作髙梯廵檐探得雏儿出雏儿无知不忆母老雀殷勤抱辛苦翾翻羽翼未长成嗟汝何时离哺乳㯶拂子驱蝇㯶拂子綘丝缕缕垂如何有用物壁间闲置之髙堂珠箔围四面氷盘清暑神安怡座中恍似蓬莱岛苍蝇郄避将安施亦如太平羣蠭息海宇不用驱除为我愿㯶拂长如此莫资谈柄频频挥丰碑行夕阳返照辉道周驱车古路西风秋路旁丰碑何其稠森森挿笏盘龙虬谁能细考姓氏留但闻土民说所由明代貂珰威福擅司礼还兼御马圏秉笔曽标封事题内操更教昆明战没后养子不扫坟羣埋此地多无算当时威燄剧熏人只今草掩流萤乱我闻此语识兴亡秦汉唐宋皆殷监私暱何曽念履霜窃权顿令愁飞霰勒石犹夸爵里髙千年青史谁能逃辛勤汗马创业劳大半抛掷由若曹遣兴数日忽成月数月忽成年年月何曽异秋枯复春妍而人于其中胡为感变迁浩浩东海水旧时为桑田清风拂我面明月照我前馥郁芰荷香澹荡杨桞烟即境自怡恱饥餐困便眠薰风送兰香清芬透纱牖烈烈夏日炎谁能户外走霜簟含清润北窻髙卧乆心如止水澄物来随所受漫云苦烦歊静观暑何有日昨䇿轻驷适从街市过见彼逐利者流汗肩相摩岂不畏炎嚣辛苦出无那归来竹窻下月影含松萝回念市㕓人尘境甘消磨九夏尚如此三冬当若何轻舟泛晩湖一棹烟波緑荷芰袭衣香䴔䴖傍人浴天地一畵图俯仰供清瞩何必蓬莱洲云霞覔仙躅黄昏蛙鼓鸣还似云山曲我闻古人语诗以道性情题韵随手拈易如翻手成乃有追琢者格律严为程搥字苦幽澁结响务鍧铿情性转拘廹未得天趣并广厦避烦暑心闲尘境清即事摅别裁得句还独赓譬彼苍松枝风来自在鸣燕引雏营巢屋梁头抱卵雏儿长捕虫饲其饥双燕心悒怏羣雏长大巢居难䙰褷弱翅凌风单引飞庭院愁欲堕愿借已力为羽翰嗟汝老燕胡不悟谩教飞来又飞去羽翼成时㑹逺飏可似乌鸦能反哺食莲平湖参错芙蓉紫看罢莲花食莲子轻舟棹入碧洲湾犹有新红才出水出水新红未吐花晩风轻度香云霞㡬回流赏冷衣袂蚤秋消息知非賖笑对氷盘珠玉净清芬恰与幽懐称莫教入口嫌苦心从识生成有本性拟古七首离离山头花青青墻上草夭夭松下桃芃芃坂田稻雨露苟不及指日成枯藁空谷有佳人幽闲而静好忆昔出门时蛾眉未曽扫日夕侍舅姑小心奉栗枣夫君乆不见出身事君早只恋洛阳花不返洛阳道日暮掩柴扉脉脉空房老露蝉挂髙树声入西北楼晩景可怜生伤心楼上头罗衣掩秋扇风度寒飕飕伊人天一方逺戍并凉州家居有如此氷雪况迟留深悔失斟酌却令覔封侯织成鸳鸯锦裁成鸳鸯被鸳鸯本同心同生亦同死嗟哉末世人其心不如此朝爱芳草青暮怜野花紫野花得意时芳草正委靡堂堂复堂堂羲和何奔忙三日不见君见君髪半苍五日别故人故人天一方世事如飘蓬聚㪚那有常中庭罗酒浆烹豚刲肥羊满酌金屈巵笙箫奏两旁劝君且饮酒莫负好时光天地一逆旅光隂乃过客如何百年中更促驹过隙劳劳长安道役役洛阳陌车马争春风管絃拥上席但见庭中花那见路旁柏柏树日以老落叶无人扫朝夕牧儿来抛砖击神道冬至羣芳歇松柏乃青青衆人赏后凋松柏转伤情伤情亦何为见赏嵗寒时嵗寒不可回良材将安施不如同枯藁免使独树竒君子苟相顾莫信桃李姿玉䋲横长夜斗柄向西指寒风拂象牀爽气生兰戺美人伤独处拜月更衣起去年月圆时良人同妾视今年月满时出门求金紫金紫亦难求得之何足喜不如早言归与君长共此马贲牧牛图平川苜蓿含烟緑牧童羣集云山曲乌犍逺放晩风凉偷闲笑语相徴逐但愿禾稼如云收足供租赋免卖牛安得太守如龚遂腰间乐劝解吴钩夕阳在山寻归路烟气蒙蒙暗林树河中一幅景物繁监门图绘意畧具中枢歌秉钺託干城坐谋称媪相奏对百官前供奉金华上䛕词饰进报功勲中枢威燄天下闻健儿自卫弱攻战董兵权重唐监军呜唿徽宗犹不悟自恃可用唯宦䜿草窃虽平内寺横坐令宋室成南渡青青水中蒲三首青青水中蒲如剑森池沼下有双鸳鸯同生亦同老青青水中蒲间以芙蕖花自问无颜色相对重咨嗟青青水中蒲忽萎秋风里终始不离波嗟君不似此鴈奴谣临秋霜信排空书雌雄一失为衆奴飞随天际不敢后为恐羣鴈相招唿芦荻萧萧白花亚成羣分偶眠秋夜寄语弯弓羙少年当时何不连双射丹青树终南有佳树其名曰丹青孤榦挺百尺上结车盖形青赤叶相间望若锦绣明崔黄好手笔一一畵难成抽条应春和呈祥借地灵鸟雀不敢巢映日独葱菁梁栋未试用徒传竒树名不如松杉质犹足架轩楹良材苟终弃空劳造化生度竹钟声月窻清映檀栾影细吟轻籁孤梢静萧踈透响送霜钟招提何处山僧醒韵杂琅玕度绮寮㸃滴寒更发深省玉露频敲淅沥㣲断续如传青箨冷今宵参破耳根禅乍回残梦清懐永古别离古别离天上牵牛织女星一年一见徒含悲银河清浅欲度难何况白槐亏蔽之人间有怨妇七夕夜半呜呜啼空抱心事不得诉仰窥双星欲寄词鹊桥嵗一驾犹有交㑹期那似良人戍陇上生去未必生还归唐寅秋林髙士图寒溪引入仙乡深一川风景含秋林霞衣云帔结知心徘徊称意羞华簮或浮轻舠或卧岑把钓芦㟁垂丝沈有来童子斜抱琴髙山流水弹清音拏空松柏虬龙吟白鸥为伴浮碧浔商山遗迹复见今箖箊晩籁寒窻侵生绡一幅重南金唐君妙笔何森森乗槎他日拟追寻祇今卧游潇湘涤烦襟新月七月哉生明露坐寥天濶碧梧影渐稀清映蛾眉月古镜吐㣲芒银钩光出没况当早秋夕素娥逾皎㓗对此新光流逸想随时发盈亏始何年照耀无休歇古来对月人胡为流波忽际兹玉轮生胷懐正清越无须秉烛游何用上探窟对月不畅吟转瞬三五阙七夕词孤桐泣露䦨干湿绛河迢逓离懐急双星契濶动经年寳婺生尘掩云笈欢娱却被离恨牵天鸡唤曙良宵残谁家弱妇髙楼上何处金针玉指穿弱妇穿鍼羣乞巧那知箇里光隂老万里逺戍祁连城十年不返长安道长安月夜临风叹空羡双星渡银汉龙辀旋辔鹊桥收天上人间肠共断弋鴈篇三秋月如水风杂喧菰蒲羣鴈自北至飞飞集平湖稳向沙汀宿梦与秋波俱谁与弋鴈者巧计突泽虞潜身苇㟁侧持灯照鴈奴鴈奴嗷嗷呌羣鴈惊眠初避射各分飞旋顾矰缴无无端回幽梦共疾鴈奴诬喙啄更爪击忍辱声呜呜雌䧺各安眠孤身痛始苏弋者还复来噤口不敢唿随意恣弋取满载寻归途我闻传此事把笔长嗟吁嗟吁意何为覧古兴懐纡諌官君耳目谗者百计图一朝诛斥尽旋亦亡其躯干刳周代殷员沈越灭吴自闭其耳目古今嗤至愚呜唿兴亡事视此竟何殊见桃下栽松感而有作园中种树羣芳滋㡬年荣长纷葳㽔或列山侧或傍池同䝉雨露争参差阿谁位置失其宜山桃下植青松枝蜿蜒未放拏空竒甘为蓊蔽嗟何辞春日抽条緑叶彼势髙独占阳和私葱茏待到嵗寒迟吁哉已过煦妪时我欲借问场圃师种植颠倒意何为青松磊落龙凤仪山桃弱质人所嗤胡居松上茂䕃垂因循坐令虬枝萎自古抡材还若兹坐对感慨抒幽思安得槖驼妙手移或弃山桃付芟夷良材俾沐三春曦他年梁栋诚堪期饥鹤行松隂顾歩霜翎拂徘徊本是山林物秋澄镜浦鱼深潜饥肠独立金风疾云间万里青田遥双翅新剪难冲霄主人稻粱㤙未报仰唳长空天泬寥羽林执㦸郎香衢走马雄风生蹴踘塲开连夹城朝游玉埒春如画夜醉青楼酒似渑青楼留宿金貂脱拚却一生花底活野老吞声哭忍饥儿今执㦸黄金闼御制乐善堂全集定本巻二十御制乐善堂全集定本卷二十一钦定四库全书御制乐善堂全集定本巻二十一古体诗题刘松年武夷九曲图忆闻之蔡先生武夷层巘岚烟碧水墅山村变朝夕桃源祗许一舟通就中疑有神仙迹闻之先生八闽客为余曾说山川僻当时兴寄玉笋峰嗟吁道阻未寻屐钱唐笔墨超凡格半幅霜绡图咫尺题诗九曲足卧游还似书窻话畴昔少年行邯郸羙少年平生好仗义白日佩剑出里门一声叱咤千人避舍身只为意气投生憎富贵夸交游为君复讐望君报千杯一醉酒家楼雨夜窻响芭蕉晓荷亚洲渚谁知梦觉中一枕新秋雨牀头蜡屐闲起走绕廊柱葛衫不禁风㣲凉添㡬许同五弟月夜舟归湖波㶑灔当秋澄一轮寒浸秋月明上下清光星斗灿轻舠打桨中流行万籁閴寂天在水芦苇㸃㸃飞流萤长空泬寥堪妙㑹鴈行拈韵欣同赓诗成泊岸松窻卧还聼沿阶蟋蟀鸣逺将归欲别恨时促将归恨日长庭前繋马双垂杨为君再整罗衣裳去时路即归来路别后新欢应胜故记得曾攀弱桞枝即今潇洒成枯树今宵梦不到天涯垂垂银烛初成花欲诉离愁犹未了一声鸡唤东方晓城门歌城门闭兮言路开羣惊鐡骑燕山来城门开兮言路闭处堂燕雀欣得计同盟已悞复和亲坐令汴水成灰尘小舟黎阳渡五日却笑南朝无一人君不见当时首祸由童贯才见边烽先䑕窜废宅行蛛丝宻织珊瑚箔铜扉双敞堪罗雀花开寒砌为谁妍鸟啄风筝珠玉落当年甲第禁人窥此日尘生秘阁帷缭垣欹倒村童入折取庭前丹桂枝老翁惊视伤𠂻曲忆种茒檐领芳馥薰人势燄强移栽曽拆侬家数间屋蓼花风秋潭彻底清岸蓼红低映西风水面来娉婷舞腰竞苍茫芦苇花寂寞芰荷柄日落晩烟横韵写寒芳浄有所思置酒髙堂上聼歌有所思所思在何处迢递天之涯有恵双南金不如心相知南金用有尽相知无已时眄彼中庭树忽生连理枝连理非为贵所贵不相离同心而契濶咄哉徒含悲月夜芦洲似雪芦花满洲渚摇曵西风夜深语唤回清梦水亭幽秋色秋声迷处所清光㶑㶑月在江隐映渔舟过寒浦云台歌紫气欲夺炎天赤南阳布衣提三尺昆阳一战扫豺烽洛中布治敷天泽攀龙附凤为侯王二十八将名煌煌中兴功烈资赞襄云台图貎千秋扬君不见淮隂葅醢英彭死子房从游赤松子何似荣名保始终卓哉君臣能济美除架白露零场圃瑟瑟西风寒可怜含甲蔬生意忽摧残垂架青青叶引蔓已半干唿僮为除治萧然景物䦨犹喜逺山翠乍入踈窻观无须感代谢漫愁乏盘餐冷畦旋种韭㑹当凌霜攅秋原草迷离铺翠露珠湿村郊寒飐西风急锦蹊绣坂忆春游秋光满目扶笻立霜林叶落叠殷红犹疑紫艶堆芳丛寒雀成羣噪新霁平原晩景烟蒙蒙渔舟唱晩蒹葭战夕风明霞入澄水罢钓盪渔舟欸乃波面起云山列逺屏坐卧镜光里孤篷挂玉钩浊醪宴妻子短笛咽凉飔讵解调宫征秋来景寂寥渔乐独无比秋浦泛舟西风拂水烟波绿櫂过寒溪三四曲采采蒹葭飐白花临流惊起双鸥浴双鸥忽入芰荷丛可怜寂寞余残红锦帆畵舫披薫风犹忆竞渡夸天中转眼秋湖明似镜云山倒影澄波静岸桞寥萧咽晩蝉舣舟月挂孤篷正髙其佩指头畵鱼玻璃㡬顷孤烟横修鳞数尾不辨名晴光荡漾耀金碧泳游波面依浮萍谁知潇洒濠梁兴付与一指传其生挂壁沧浪秋意渺彷彿当年在藻情有初行君不见晋武曽焚雉头裘平吴还驾羊车游又不见明皇珠玉焚前殿太真宠盛长夜宴人心靡不有其初㡬见歴久常不渝当时焚寳博虚誉谁知欲炽翻焚躯汉文却马轻千里崇尚节俭辉青史不闻号令付炎官祗觉中心淡如水八月三日作金乌才西下归鸟集踈林乍见中秋月弄影清池深徘徊倚石栏闲望抒清吟却忆昨年秋今夕送知音边陲渺天末飒沓霜风侵抚景懐契濶踌躇思不禁南仲方出车颉利未生擒月明人尽望壮士秋思沉我方宴卧余风景聊追寻夜深蛩语咽凉露湿衣襟仲秋曲银壶滴滴更漏长踈梧月影含秋光梦回幽枕蛩响切晓看残荷露气凉蓼花翻风亚洲渚惊起賔鸿飞别浦一声孤唳碧天髙二十四絃调玉柱夜闻觉生寺钟纱牖度凉飔桐枝弄踈影睡鸭篆纹消一榻深宵冷忽闻野寺钟十里传音永不知十方界谁欤发深省桑条韦桑条韦继娬媚娘一朝封剑斩五王后车仍蹈前车辙可怜唐室多専房本为相怜更相倚谁知祻在椒房里神龙餤饼不可言总为龙裘欲加已呜唿开创事亦难太宗图治颇英贤惜哉家法未尽美致令女祻相连绵游西海轻舠盪入蒹葭丛波澄西海连长空云山倒影弄明媚寂寞残荷摇晩红萧斋习静过三伏今日扁舟晩景逐烟汀沙渚转苍茫却忆薫风吹岸緑南苑雨中即景萧萧緑槐枝彻夜滴踈响檐头唤晓频野雀三与两闲从阁道行金风透飒爽含润草犹芊凌寒菊初放墻外马声嘶悠然动遐想双栁树双双髙栁拂长空繁枝低亚相青葱不知植此者谁氏秋来踈叶凌西风露浥平原猎骑出得意谁知消嵗日南苑徘徊双鸟飞烟栁萧条仅存一漫言草木本无情可怜独树伤无朋寒郊彷彿灵和殿月上空余孑影明海子外行围朝雾歛秋空遥天白如水猎骑出郭门寒郊行逦迤箭逐双雕飞鹰伺羣雉起相逢倚杖翁农话斜阳里悠扬墟里烟淡挂踈林紫归鞍拂晩风猎罢心犹喜鹰搏兎风吹衰草寒飕飗苍鹰在臂凝霜眸瞥然狡兎走平畴三窟已失空含愁髙盘云翮孤星流厉爪下击势更遒怒气一奋谁能收嗟彼韩卢有技徒増羞呜唿汝鹰性匪柔却邀富室千金求古来英鸷半埋没凡雀嘈沓何其稠南红门捕鱼烟蓼亚寒汀澄波漾秋浦垂纶玉镜明潜鳞堪指数萧然秋意深数声离岸橹渔笛横西风云山入新谱寄衣曲夜凉漏永声冬冬征衣自裁还自缝素丝牵恨纷难理银釭照泪阑干红香闺无那秋萧索频忆龙堆朔风作及时遥寄御君寒只恐到迟君不着瀚海石子歌昔闻瀚海石子竒今日几席得玩之瀚海渺在天之涯草不抽茎树鲜枝春光罕照秋风悲长年那得雨露滋其中产石𦍑谁为嗟彼从军戍边陲更过万里无归期故人天末相赠贻开匣忽覩光离离逺寄用表长相思红如珊瑚碧琉璃硬黄深青各有差大如鸡卵未剖时小如钗上纷珠玑亦有竒峰异壑姿天然那事追琢施感君赠我置芸帷长日静对心神怡髙歌消得梧月移吁嗟故人知不知濬沼圆池寛数亩秋水涵清虚植以芰荷花畜以文锦鱼嵗月既云乆其下积泥淤泼剌碍游鳞相忘忆江湖物亦含其生与人岂异趋一朝深濬之爰为安其居快哉玉镜中潜跃随所如何殊濠濮上抚景襟懐舒题唐岱秋山不老手巻唐生胸中有庐霍为余一写秋山状毫端气韵擅萧踈壑纵横出心匠逺峰螺髻翠欲滴飞龙直下喷银浪招提想像晩钟鸣森列松杉作屏障我闻山水贵可居卧游亦足娱清旷展对萧斋秋意深拂拂金风侵几上赋得霜花扑晓鞯山路散晨光行人残梦醒欵叚嘶寒风落月挂斜影空林霏素霜万壑朝岚静爱日晃征鞍㸃滴留清冷彷彿踏春游花落余残景题李思训寒江待渡图轻岚淡抹西风肃征人趂晓纷驰逐哑哑羣雀噪渡头渔舟犹伴残灯宿千林红叶正凋残欲落未落古月寒劳劳名利何时歇一幅寥萧几上看风篁笙奏明窻爱日多几案光生暖槛外竹千竿翠影欣踈散何来笙簧韵寥寥风送逺繁节乍敲铿低拍殊幽缓清如啸遇孙胜比咸拨阮漫云耳根嚣天籁三千满雀噪东方欲生明纎月西南落平林曙景通哑哑鸣寒雀霜风断续吹繁音转髙阁似话五更寒如语栖枝乐萧晨入聼幽明窻兴堪託爱日已三竿暖影侵帷幕快哉黄棉袄人鸟同时着冬夜对月书懐乌鹊栖稳人行少弗弗霜风窻外扫曲屏银烛含幽光独爱侵帷玉蟾皎地罏然炭暖气徐俯仰丈室惭温饱此时缅想饥寒人茅屋欷歔愁未了境遇由来不可齐消懐聊把陈篇考忽聼霜钟送林杪踈櫺影度梅香悄喜对清光延伫吟残更欲尽鸡啼晓游法海寺即景纎月挂空林曙鸦带寒影匹马冲霜风为访招提境村墟散炊烟回首眄斜岭扶桑耀朝晖寒谷添晴景我行已觉疲禅僧坐方静稍然石灶烟为我烹苦茗寻古断碑存探幽石径永谁能问法源暂可息浮梗帝京佳气多烟火笼万井却供眺逺阁一览余清省法海寺题壁百年兰若云封户山僧静坐絶往还我来杖䇿寻幽胜啾啾山鸟鸣空山欲落未落枫叶赤乍断乍续秋云闲烟萝石径归路杳孤月已上临禅关冬夜读韦诗焚香对银檠夜静见明月迟迟玉漏寒万籁此时歇苏州五字诗披览逸兴发园客事独茧格调殊清越七窍总不凿安排活泼泼终巻不能释玉绳横未斡蜡珠謡香篝断续兰烟吐月窻细把长更数银檠明灭诗思迟一天霜影帘垂户谁敲仙掌铿锵鸣犹疑满斛珠玑倾却教吟兴娱清夜窻外寒赓緑玉声村赛曲老巫伐鼓声冬冬冬醅初熟霜柑红合家罗拜致䖍恭村村乐事传豳风黍稌堆西稻堆东仓箱万亿快年丰谢神黙佑㤙何穷赛罢福酒先酬翁老巫牵羊别家去来年大有神应助霜晓炊烟村墟寒曙晖霜重乌啼少㣲辨炊烟横旋向踈林绕缕缕披风寒依依散晴晓晨粥想已成曵篆丝渐小长祝茅檐里欢然温且饱啬夫词上林虎圏当晨开六龙飞骑官家来苑尉小臣乏口给谍谍独显啬夫才覇陵汉帝称仁厚特地褒嘉颁墨绶若非採取释之言坐令佞者羣奔走君不见正色立朝周大夫廷议期期不出口鹤氅裘翩翩鹤氅如披银望之直是仙中人可怜落魄篱边者中心歆羡良艰屯君不见仙人不住人间世瀛洲方丈谁能济长安比户豪富家朝坐华堂暮空第吁嗟仙人不若此岂如垂钓披裘学严子草色勾芒鼓吹招摇东羲和御日骑苍龙暖云晴旭当天烘皇州十里辉春融女夷小试龙梭慢春信迟迟归别院繁红犹未上琼枝嫩黄乍觉铺芳甸光风转蕙物昭苏暗报阳和日日殊轻寒料峭天街晓试辨茸茸色有无萍始生泼剌游鳞才上水嫩萍拖翠春流始牵风摇漾縠纹轻试诘生生忘所以緑发新梳湿未干半含清润凌波寒谁家一匹氷纨素忽织参差藻无数石径松云石洞盘纡云掩门长松落落拏云根虬枝飒沓泛清籁幽胜不数桃花源緑隂掩映苍苔翠仙家孤鹤偷闲睡醒来云气忽满身疑是丹炉烟绕翅渔庄晩霁夕阳天外明逺浦归颿疾吴童盼阿侬独倚柴门日晩烟漾澄流渔庄足萧瑟何来欵乃曲忽自丛芦出霁影射波红晒网椶皮室共拟金波上数杯醉椰蜜野寺残阳斜日照林低野寺钟鱼静亭亭塔影孤川风淡晩景片云出岫间余霞横抹岭谁欤牛背人归路歌声永暮色逺苍茫金波忽流影山僧独趺跏炷香观平等野店风帘杏花村里春光好人家隐暎回峦抱招得游人䇿蹇来一尺青帘挂林表轻风摇曵髙复低斜拂垂杨緑未齐晓烟羃䍥溶溶月夕籁低徊淡淡溪东皇鼓物标青帜临风无限悠扬意韶华撩眼兴陶然不缘野店新醪醉过觉生禅房十里轻隂路便觉非尘境缓辔到招提飒然松风静禅房花木香小憩耽清景上人息万縁跏坐观平等徘徊石径纡徙倚松轩永且喫赵州茶莫问云门饼归骑漫教催余霞亘西岭御制乐善堂全集定本巻二十一御制乐善堂全集定本卷二十二钦定四库全书御制乐善堂全集定本巻二十二古体诗熏香謡寳鸭昻头绿云吐湘帘㡬扇垂当户广座风生六月凉水沉一片熏炉炷熏炉棐几清无埃芝印欲就光徘徊谁家才子红兰署何处佳人玉镜台篆丝细袅香烟散万境都来参鼻观主人日午正髙眠梦中留得残香伴渔乡曝网残阳西落射柴扉渔翁盪桨前溪归归来枯栁扁舟繋长竿曝网溪风㣲风吹网眼千珠落网得鱼归儿共索老翁不与意非悭换取青钱供晩酌江乡有酒更有鱼一家长享丰年乐丰年乐雨后明霞抹林脚松隂午憇长松夏亦寒嘉䕃如张盖白石堪坐卧清泉流一派有时㣲风起瑟瑟泛虚籁繄余闲歩屧小憇松隂内枕簟延清芬涛声凉可爱徙倚林泉间兴寄云霞外温泉荷花首夏荷叶才田田温泉开花已如然六月池塘荷始盛温泉花谢余青柄温泉水暖荷花早羣惊艶质凌波好那知消长不须时九夏未半先枯藁我欲乗兴弄扁舟蒹葭青青压㟁头可怜荷花转不若已作一段横塘秋闻鸡起舞曲闻鸡鸣中夜舞英雄志气冲天宇闻鸡鸣舞且歌功业未就可若何古来壮士多消磨待旦不寐空枕戈君不见士雅击楫意慷慨越石清啸胡兵退当年事蹟略相同恨不功成青史载题林朝锴苍松霜隼图长松落落拏龙虬下暎清浅之碧流何来霜隼脱覊鞲高枝独立态转遒搏风羽翮横九秋电光闪闪辉双眸挂壁直使燕雀愁啣泥怯上雕梁头君不见将军臂上轩勇气饥饱由来受人制又不见王孙爱汝雪毛竒髙飞不得遭缚繋岂如幻化生绡里厉爪秋空攫飞雉五方小儿谩张罗因风直欲凌云起六月十四日闻蛩今年秋信早六月蛩已鸣月槛纳凉天籁寂唧唧忽作三两声主人哦句绕径行砌旁幽韵如共赓㡬度振羽音逾亮转动经年离别情仰看踈梧魄影明银河如练碧落横葛衾生寒罗幕静秋声秋色今宵并卧月新月挂玉钩露下空庭湿高悬緑湘帘尽放清光入桃笙漪翠浪桐风来习习独卧看流萤千㸃星光集题赵文敏中峰懐浄土诗画巻了得心如幻西天即东土多少念佛人覔佛在言语妙哉松雪翁笔意脱凡腐借问是佛非灯笼答露柱陌上桑离离陌上桑桑叶初染绿郎在姑苏城妾在大隄曲相隔迢迢如万里大隄秋冷芙蓉紫风光春去复秋来可怜郎心不可恃郎心风中烛妾志水中石愿作白马逐君行天宇寥寥覔无迹封鲊行曽闻陆氏子懐橘饷其亲又闻陶氏母封鲊谨持身懐橘可云孝封鲊可云仁儿岂无母遗官物非济贫卓哉陶士行其后为显臣运甓久习劳分隂常所珍教子以义方湛氏真其伦疾风劲草金风飒沓至羣卉皆委靡岂无芳华姿时过不堪恃矫矫彼劲草特立秋原里枝叶已萧条坚心犹未死回顾羣卉悲非甘衆所竒春和苟回煦愿共芳菲时七夕篇白月皎皎欲上弦西风送爽侵帷筵秋声秋色相婉娈抚景䇿杖庭梧前迢遥碧落横银汉此夕双星得相见脉脉盈盈一水间经年话别情何限桂宫云帐罢龙梭羽盖初严欲渡河天下人间两无异惟有今宵秋思多秋思绵绵亘今古离愁渺渺迷处所可怜罗幔暗惊秋不比寻常乞巧楼谁家砧杵伤独宿何处边笳泪欲流边笳砧杵断复续恨比蛛丝萦万曲仙人掌上露华寒曝衣楼畔金飔肃天鸡唱曙各东西榆影茫茫路更迷可知此夕双星㑹便是当年古别离古风矗矗山头峰忽为山下道汎汎水中萍倐作原上草何异人间世梦幻频颠倒朱墨分贵贱彭殇齐夀天万境何萦心潇洒舒懐抱池水淡以深一泓秋月皎暮出城东门见彼耘田者伛偻畦壠间红日正西下挥汗立片时薰风散平野指日卜西成篝车赛秋社还忧租税重催廹不相假终嵗事辛勤农夫获利寡黄金镂为钿明珠饰为珥袅袅瘦腰肢若不胜罗绮佳人命多蹇嫁与薄情子劝君觅封侯出门求金紫虽去万里遥脉脉甘守此朝游花陌间暮宿青楼里终老迄无成妾身安所恃有客天一方遗我尺幅书开缄肃起拜如获双明珠还君以空函非缘友道疏相思在𠂻曲覼缕不能抒明月照髙楼上有窈窕人秋风冷蕙帯舞䄂欲生尘肠断望斑骓心灰忆锦鳞叠我鸳鸯被收我芙蓉茵相思隔万里罗帐为谁春独树少嘉䕃两树隂扶疎彼此相託借春风摆叶初茏葱森天宇绿影含绮疏雨露岂有私生理颇自殊忽然萎其一孤立等无徒草木尚如此交情慎莫渝秋风西北来庭砌凉以清玉魄映踈梧唧唧寒蛩鸣双星在河汉新伤离别情谁家砧杵动良人方逺征而我晏然卧凉飔拂畵楹残梦廻枕簟吟哦月影明细栁营行壁垒传唿天子来将军无令门不开介胄不拜识军志棘门㶚上真儿戏君不见淮隂多多称益善汉王夜入恣调遣从知持重胜多谋亚夫名望从兹显扫平六国智不浅折槛行建章殿上垂龙裘槐里小令面请求愿断佞臣一人头佞臣为谁安昌侯触犯天威攀殿槛抛将血性涂肝胆免冠叩首老将军却令遗直出屯坎严威忽霁回春暄令勿完葺留断痕徒教事后旌忠直何如聼取当时言寄衣曲綘河西亘天欲秋声声砧杵杂风流谁家少妇伤离别并剪裁衣明月楼新棉絮罢开香笈手把金针灯下泣旧衣棉少不禁寒新衣棉多线缝澁线缝澁衣寄迟梦中识得龙堆逺衣到愁过沍冻时咏塞上达兰海兰松木笔格迢遥絶塞隔万里其间乃产海兰松虬枝劲直傲霜雪盘盘偃盖苍翠浓故人戍回言其畧悬知风景边壌同开笈更赠我笔格云即此木已所攻视之脉理颇宻致内黄外白如两重磨礲光泽全天巧素茎幻出幽兰崇背上题字选名句疑镂玉叶镌青铜吁嗟沙漠所生物何期得伴书斋中韵助挥毫杨栁月秀生觅句梧桐风芸窻宛觉添芬馥研山更似增玲珑感君雅意恣吟玩良材朴斵思无穷观刈秋露零场圃金风气萧索百谷已告成唿童庤钱镈为地只盈亩颇可騐耕凿届兹西成候䇿杖课收获转忆东作时雨旸卜时若入夏秀以实日中驱鸟雀念此终嵗勤亦得一朝乐园林喜空明爽气侵帘箔抚景独吟哦允矣兴所託月夜泛舟西山斜照秋江暮东林乍涌银蟾露队队归鸦噪树烟一叶扁舟凌晩渡风闪氷轮缕缕光波含玉镜如如去长天一色望欲迷㸃㸃疎星堪计数髣髴河汉坐乗槎白榆茫茫夹两路秋景寥萧已可人更兼秋月明寒素便卧芦花任所之何须更问归来处招鹤行主人招鹤鹤不来云中洒翮空徘徊徘徊有语不得诉一声长唳告鹤媒翁家白石间苍苔林园胜絶无尘埃饮啄更喜稻粱足翺翔无复驾鵞猜淡沲清池供暮浴迷离晓㟁冲烟开絶异华亭怨明月不殊瀛海栖瑶台吁嗟不返胡为哉臞骨自知与世乖主人虽容奴仆恨不如小凤巧语谐珍重深㤙从此去烟峤茫茫不知处秋江曲送梁学士假归省亲秋江月印秋水明行人弄棹江上行帆指钱塘促离恨㕍来北塞多凄声凄声离恨何时已只为髙堂念游子从知计日赋归来绕膝承颜无限喜秋江㟁飐荻芦花故乡风物依然嘉慈亲早慰门闾望再谒金门卷綘纱慕容垂慕容竒男子低头初入邺马上歌丁零得预隂山猎髙繋白鼻騧共醉燕姬家燕山不知处健马如飞去莫怪王景畧封剑用诡计早知未遂时已有虎狼志放灯曲中宵弄桨芦荻洲幻成万朶金莲稠凉露涓涓月华白澄波㡬顷连天碧诗思因秋一快哉放灯满湖归去来待月银河流素寒宵永檐牙挂树疎无影石栏徙倚望金波时有金风送㣲冷琼楼半开天际红香熏睡鸭沉烟浓绣屏十二秋无色频聼阶前细语蛩蛩音留客为乆立寥空露重衣衫湿秋日泛舟西海金飔漾兰渚霞光射明川两㟁荻芦花中流独放船水气含㣲冷棹破秋湖烟一派空明景与我相周旋忆我临薫风轻舠弄清涟弹指九夏过秋水连长天击檝畅吟懐鹭起横塘前题朱贞女传卓哉朱氏贤女子柏舟矢志志不徙蔡公独展大手笔质言传纪书盈纸窈窕少长相公家笄年礼聘许适李李未昏姻中道捐女乃恸哭爷前跪儿已命字不可移儿未成妇不可死权衡生死两涂间儿惟自尽儿心耳江头秋冷水无波市中火煽房不燬贞心幸托蔡公传传存人亦归蒿里伊余耳闻此事熟㡬年宛转诗肠里今朝检传作题词题成凛凛秋风起鹤唳行长松落落经千嵗下有孤鹤石边睡睡醒临风唳一声声中无限幽忧思欲上松梢卧月明可怜剪却双飞翅主人稻粱岂易餐独歩青莎不得意漫夸卫国乗华轩空传瑶岛陪鸾驭争如野鹤不受覊飞止由心无箇事鸣鴈行洞庭叶落寒林空雁行断续鸣金风烟波浩渺望无极好共衔芦明月中流黄弱妇起长叹银河皎皎夜将半可怜鸿鴈尚知归郎似断蓬何处飞奕长夜苦无眠银檠灯花落丁东漏声寒风响葳㽔钥消遣慿何物楸枰差可乐布子定规模就势觇强弱弃取大小间几许费忖度何须分胜负妙理应思索试从奕罢看本来无一着金笼鹦鹉曲芙蓉小苑曲栏东緑衣深贮黄金笼春来景色泼眼浓杏花㣲雨红蒙蒙翠毛丹咮饶佳丽独傍罘罳剪双翅主家歌舞按凉州毎闻入破垂珠泪稻粱饱饮金笼里不如饥饮壠头水秋日过广通寺鸣鞭御街过小憇招提境潇洒松竹秋因风弄清影咫尺红尘中便是山林景欲去夕阳西飒然衣袂冷西山下故宫曲萧晨䇿马西山足岚气才分万峰緑飒沓霜风冷野桥霏㣲露气摇寒竹野桥寒竹接宫墻何年帝子黄金堂苔鎻双扉人不见空余寂寞山花香当时緑鬓承欢处燕巢蛇穴迷烟雾金牀文毯已成尘井栏想像梧桐树华清宫殿絶鸣銮建章万户图中看徘徊追赋前朝事藓篆题碑字未残瀛洲亭木天储羣彦古蹟留芳馨咫尺树石间旧结瀛洲亭清风振瑶席花影落阶庭渺茫弱水遥荒唐白玉京谁知通仙籍不隔水盈盈院松四时色天籁万古声成器皆琳瑯裁诗或瑶瑛寄语亭中客莫负登仙名明窻秋影秋日上窻窻纸明闲庭梧竹纷纵横扶踈更复含凉籁为我乍作萧骚声霜林败叶如染紫遥漏螺峰浄初洗引入文䟽弄影枝倍添一叚秋光美骢马御史歌行且止避御史官道开骢马来骢马御史真雄才令行无阻厉风雷五日京兆诚惜哉民拥处骢马去君不见钩党祻起玉石焚一时清流羣避路江臯曲兰洲㶑灔春波緑十里横塘曲复曲欢跨青骢上大堤妾在吴船夜独宿船头恰见冶游郎立马赠我黄金珰还君金珰君莫恼不作钱塘苏小小秋日同二十四叔父五弟游玉泉诸名胜即事志兴用爽气澄兰沼秋香动桂林为韵十首秋光淡空碧萧萧天地朗令日胜游招双桨扁舟放倒影鸿鴈寒澄翠玻璃广残香度荷风飒然襟袖爽轻舸泝遥波荻㟁苍茫意眼界淡烟光心宇澄秋气便狎鸥鹭羣讵羡笙歌沸旧游境颇谙兹游足清味我闻好事者万里劳攀登咫尺苟㑹心邱壑咸可慿草枯石岸出霜落溪光澄泊舟古寺边欲觅浄名僧渔村互掩映遥瞩凭䦨干三秋稻已熟空畦野水寒繁艶萎堤花幽香剰涧兰最喜螺峰青不随时序残层台接曲阿梵宇凌霞晓红舒野蓼花翠㸃残莲沼川泳而云飞无心适鱼鸟触景乐相忘如游寥廓表萧晨歩名园况复值髙秋晴旭隔林上天宇岚烟收长空浄如洗爽气澄双眸坐看衆木末如登百尺楼西风摇梧竹泠然泛笙簧石梁古月明华池淡冷光已见蒹葭白漫忆荷芰香妙哉嵇中散髙懐一啸长云日掩映间遥峰乍清耸霜染槲叶丹临风枝乱动野鹤唳髙空忽被闲云拥我亦棹归舟明湖泛澒洞书帷卷午晴小山赋丛桂衣袂足清凉云山复开霁故知素节佳况是神仙地即景畅襟抱阳乌已西逝凉风起天末落照挂疎林栖鸦噪树杪寒烟湿衣襟胜游那可恋逍遥本无心归来坐明月苍然暮色深题赵孟頫洗马图平郊拖逦迤一川寒且泚怪石刺波青槲林红间紫奚官驱天闲尽就明波洗酡颜斜坐鞍奚童任指使计数约百千量材皆騄駬名驹志气殊好境亦知喜或驰若龙飞或静若鸿止并驱争先后滚地烟尘起或牡求其牝或母乳其子亦有独立者昂昂鬃上指骏驰千里遥怒破万军垒我闻李伯时畵马夙擅美雪翁传宗派妙意得神髓如游汾汉间似歴渥洼里是时金风奏郊外秋蒐始拟欲试金鞭一箭落双雉御制乐善堂全集定本巻二十二御制乐善堂全集定本卷二十三钦定四库全书御制乐善堂全集定本巻二十三今体诗御赐书经传说彚纂恭纪二十二韵帝治布寰瀛天心佑永清奉三宏建极得一允居贞礼乐观明备诗书恱性情石渠抡硕彦天禄聚羣英谓是典谟语由来齐治程先朝曾纂辑今日重脩明诸子收精粹羣言费品评孔门传伏氏汉代着康成自合抽丝细非如聚讼争紫阳经校定仲黙㡬研精多士承明命儒臣殚悃诚午窻几上列乙夜案头横㡬嵗青藜照逾时全壁呈奎文光有蔚圣语奥难名非仅筌蹄得将俾天地平恵民符保赤卜相法调羔佑起明良盛栽培宅俊宏千秋传治典万国仰躬行喜荷缥缃赐㤙叨雨露荣胪陈明国是往复绎歌𢋫识浅难窥秘心䖍等捧盈从知文治化海宇庆同声暮春喜雨正是三农望雨时甘霖应候为频施緑添香稻抽初颕红绽名花压故枝泽被园林新似染膏流村落滑如脂黄云㑹见田畴盛大有人歌击壌诗恭和御制三月三日得雨原韵知时甘雨动春荄润物流膏泽孔皆绿野空蒙生意满平畴霡霂兆情谐丰亨景象占多庆晼晩风光喜更佳自是天心馨至治嘉祥允慰一人懐题十八学士图风虎云龙自景从畵图冠佩盛雍容缑山无客招王子尽向瀛洲傲赤松赋得春风传我意转蕙催瑞霭纷十分春色占三分泠泠入律浑难识习习过条静不闻岸栁待梳青碧缕池波欲绉绮罗纹吹嘘到处皆生意传我窻前大块文白鹿洞李渤结庐后綘帷开紫阳经纶归性命道德焕文章剖析危㣲㫖从容礼法塲祗今传鹿洞几席有余香花影花散清隂傍砌移半疎半宻影迟迟鹊飞空自周三匝鹪羽应难借一枝轻䕶锦苔方掩映低临文石更参差香红竞逞寻常事那比风前月下姿栁塘送春惜春无计可稽迟花信更畨欲尽时惟有栁枝低拂处烟丝依旧恋清池緑栁烟浓度鸟声流光荏苒最关情年年春事成功后消得长条㡬送迎夏云出岫还成岫从龙更似龙何当化霖雨沛泽润三农赋得秋水长天一色天涵静碧水涵虚本色今朝见太初决眦空明无下鹄印心澄彻有游鱼已包物象三千界不数玻璃万顷余试想沧浪垂钓客一竿相对意如如水中楼影清池㶑灔映长空蘸影楼台入水红轩爽龙盘金镜里觚稜凤翥玉壶中仙翁宅近人难到帝子居遥路未通眼底景光天外想畵图一幅水晶宫新秋夜雨西风驱溽暑细雨送㣲寒洗竹枝逾緑经枫叶未丹乍披襟飒爽不觉夜阑干秋色今多少来朝仔细看九日干清宫侍宴恭纪绣错仙枝焕彩霞重阳侍宴佩茰华牋分御笔亲标韵席撤皇恩别赐𤓰一德赓歌仁夀世太和景象圣人家献诗爵跃追天保宴毕归来日未斜寒夜闻霜钟梦醒不成眠钟鸣欲曙天一声清夜气到处警官聨绕阙华绅肃趋朝玉珮传披衣更危坐无逸诵终萹题仙子图紫芝瑶草满丹山特向髙峯取次攀披荔不须霞作帔帯萝何用玉为鬟緑华去后留条脱洛浦逢时觧佩环行地暂辞鸾鹤驾五铢衣袖接仙班游玉泉山见秋成志喜天未风吹溽暑清家家铚艾庆西成宜人爽气山前景载我扁舟畵里行田父村头闲共语牧童牛背笑相迎年来屡见三秋稔拟报农祥慰圣情恭祝皇父万夀太平天子应昌期五十欣逢献夀时华渚波澄虹烂缦瑶光霄烛月琉璃野农芹曝精诚㑹仙仗衣冠拜舞随正是太和充宇宙春晖照耀万年枝雍正已酉仲冬阙里文庙上梁前二日庆云见上躬诣太学致祭恭纪二十四韵化洽文明世风登熙皥时车书九有共礼乐万方绥至治干坤应仁㤙草木知崇儒钦往圣重道礼先师特举临雍典频行释奠仪宫墻新栋宇殿庑整罘罳轩爽盘青凤觚稜卧赤螭桷成辉玉磶杗立焕松楣上瑞方呈日卿云恰应期非烟笼紫阁似雾匝丹墀掞藻流光遍悬华曵曜竒欎蓊承日丽糺缦布天垂文运重离炳嘉祥衆目窥守臣封表进大吏露章随喜气三宫满欢声九陌驰龙墀涣大号凤诏凛如丝圣德诚光被宸𠂻益慎持命期勤翠辇卜日展鸾旗诣学行殊典𢎞文答景禧因加登选额用励作新思艺苑薫风普胶庠膏雨滋唐虞风更洽洙泗道逾弥玉烛绵皇祚金瓯巩帝基万年绥福履端拱乐无为留侯博浪金椎中属车圮桥遁迹得竒书坐谋帷幄追秦鹿立定中原覆楚狙乌喙事成多变诈鸱夷功遂弃簮裾复仇当日因韩出灭项兴刘亦绪余郭汾阳朱邸方酬盖世功苍蝇犹惑曙鸡中淮隂须让全身䇿诸葛应输破敌雄泾觐惟闻一老卒宋盟祗用数家僮中孚可信豚鱼格博得朝㤙泣令公已酉冬十一月二十一日皇父御书立身以至诚为本读书以明理为先一聨㤙赐悬挂书斋以寓训诲至意恭纪文明雅化敷重译咫尺奎章贲玉除妙义直须十四字至言已胜万千书天颜有喜龙鸾动缃案承㤙雨露舒从此就将当益奋敢违提训负居诸临池栁皇州春色满夹㟁栁先知渐吐鵞黄色低临鸭緑池每当韶景丽偏沐好风吹入水分斜影含烟润细枝波光摇上下帯缕漾参差鱼唼疑牵荇莺梭欲织漪絮飞洲㸃雪花落水添丝㶚㟁空含雨章台竞逞姿何如上林苑嵗嵗渥㤙滋行围春郊萌动沐阳和嫩草新抽翠欲波回首凤城佳气绕林风时送牧童歌芳圻剪剪草痕生桞浪聼莺莺未鸣猎骑云驰心更惬平原千顷不曾耕春日雨后海子外行围雨后观新栁垂丝带玉珠村村生意足处处早春殊马健方堪骋鹰雏未解唿万家烟火里簔笠快何如绣陌连芳屿韶光十里繁绿深杨桞㟁红暗杏花村时雨占年稔新晴爱日暄游观回勒晩残照落柴门青云店民家见梁上双燕偶兴春来吴楚方成别社到幽燕又见归掠水塘边相对语採芳帘外故低飞欲寻谢宅迷长巷不借卢梁爱短扉一任处堂巢自稳等闲灶突事应稀杨桞风江南二月丽晴晖杨桞风和乳燕飞堤上马嘶芳草去湖中㠶带夕阳归柔条漫着游人眼弱线频牵过客衣待到清明寒食后池塘轻絮又霏霏顾孝亷䝉圣㤙特赐进士诗以贺之薄海同归雨露培宣尼宁独铸颜回得君初不缘多逊及第今还胜栁开青𤨏班聨宵漏永彤墀胪唱庆云来㑹看五色生花笔长日挥毫视草台赋得鹭立芦花秋水明风起芦洲鹭翿斜欲飞还竚水程賖凌波雪羽轻翻节倒影罗纹皎夺花宛在伊人深白露㡬分秋色淡明霞遥看景物苍茫意拟共鸥盟荻浦沙九日讲武恭纪四海遍雍熙三秋阅虎罴代当全盛际节应大蒐时日月中天丽旌旗旷野麾军容森甲胄垧牧物黄骊爽气浮仙仗卿云映御帷虎贲争硚硚戎御尽师师拂剑霜华动弯弓月影披马嘶黄菊野鴈过白云陲组练生光焰衡镳中式仪九宫罗畵㦸六甲载云旗舞锷游丝袅穿正闪电驰古来歌七德今日炳重离圣治辉千载天威震四夷銮舆归紫极扈从咏周诗九日登髙节物推迁秋气深重阳今日此登临东篱露润花将放北塞风寒鴈有音气爽天髙秋飒沓山青水碧树萧森松梢鹤韵和清瑟竹里泉声杂古琴吹㡌还须穷絶壁整冠且复尽前岑地寛自觉尘埃逺境静全无俗虑侵白石卧云苔漠漠青巗引径洞沉沉已从兰若聼僧梵更杂寒村送旅砧观海何湏登泰岱到山已足散胸襟归来觧却茱茰佩闲看东冈月上林霜隼下晴臯九臯秋气肃沙浄水痕明苍隼低青岫孤飞下碧泓摩空盘势矫收羽削风轻墉上无人射溟东㡬度行攫拏藏利爪爽豁湛圜睛万里悠悠意金声寄一鸣夀五弟绣线添端始桑弧庆履长云书卿矞烂琯度褓襦香音羽调分候天心复一阳慧根资岂弟醇意发文章着纸霞朝丽挥毫玉夜光鸰原欣得侣鴈序愧先行愿挹层霄露言斟初度觞同携瞻紫极霭霭萃千祥帝京杂咏雪瓣初收放晓晴西山一带湛虚明玉屏重叠玲珑様若个神工造得成嵗腊欣逢蚤立春银旛綵胜逐时新漫言春色知多少寒谷阳回自此辰儿童队队趂闲行市口新张卖畵棚不惜金钱多买取归来弟妹笑相迎古礼原称老妇祭于今礼拜祗诸男云车龙马昇天去户户争传二十三大官清晓布王言济济鹓行钖赉繁领得天庖鲜羙味亲朋㑹食说君㤙君王钖福溥㤙施凤翥龙翔莫并竒顷刻漏声传玉箭聨翩御笔下彤墀纷纷争向地炉边添满松枝飏碧烟熰嵗成风传自昔一家烘煖话团圆送旧迎新未得眠一畨守嵗列华筵却将旧学商量过培飬新知胜往年辛亥二月朔皇父赐御书对聨恭纪夹钟应律普条风浩荡春熙造化同雨露泽来三殿上壁奎文降九天中漫言北海书称健可识山阳句独工最是万㡬无晷暇㤙颁宸翰荷无穷辛亥仲春上幸丰泽园演耕耤礼上躬四推命臣等终亩恭拟应制十韵大地阳和淑景韶濳苏土脉应风条洪钧普扇百昌序大造均舒万物调翠辇临耕旗闪烁金舆载驾玉锼雕行行西苑停鸾辂泛泛天池盪畵桡帝耒四推膏壤沃皇躬一墢甫田遥先期已见寅恭懋终亩还思教泽饶种布期生连理穗壠开愿长九岐苖追思圣祖观耕地却值吾皇演礼朝丰稔嵗功九有遍太和景象万方昭放勲乆颂尧功茂恊帝重瞻舜德超西厰习射即事行行西厰路犹賖习射非关玩物华怪底今朝寒料峭平明宿雨湿桃花拂栁穿花过小溪紫骝不用锦障泥东风可是能裁剪飘洒香红散马蹄西海清流漾碧鲜相将此日盪兰船溶溶新涨春芜合始识分来自玉泉佛手天龙一指称禅伯接引犹闻爪甲香瓶钵罢持忘色相珊瑚闲撇爱清凉灵根疑长兠罗树慧质原生选佛塲何事全身藏丈六玻璃盘内笑拈芳晩眺沉沉暮色迷烟鬟髙楼半出松篁间樵牧归来晩烧起驾鵞飞集斜阳闲窻开蝶逐花片入帘卷燕啄香泥还极目芳菲将九十杨栁春风为掩关丁香花细叶纎英不染尘㣲风时度暗香匀两般颜色分枝丽四出琼瑶着树新淡洗露华披寳粟斜翻堦影卧花茵纵令百结犹须觧那鎻芳园荏苒春衘制乐善堂全集定本卷二十三御制乐善堂全集定本卷二十四钦定四库全书御制乐善堂全集定本巻二十四今体诗燕山八景诗琼岛春隂琼华瑶岛欝嵯峨春日轻隂景色多云䕶凤楼松掩映瑞凝仙掌竹婆娑低临禁苑滋苔藓逺带郊畿䕃麦禾更向五云最深处好风时送九韶歌太液秋风秋到宸居爽籁生玉湖澄碧畵桥横荷风晩送残香气竹露凉敲緑玉声翠合三山连阆苑波涵一镜俨蓬瀛由来禁籞林泉好行乐还同万物情玉泉垂虹涌湍千丈落垂虹风巻银涛一望中声震林梢趋衆壑光浮练影挂长空跳波激石珠丸碎溅沫飞花玉屑红自此㤙波流处处公田时雨泽应同西山晴雪银屏重叠湛虚明朗朗峯头对帝京万壑晶光迎晓日千林琼屑映朝晴寒凝涧口泉犹冻冷逼枝头鸟不鸣只有山僧颇自在竹炉茗椀伴髙清蓟门烟树苍茫树色望中浮十里轻隂接蓟垂栁依依村舎隐新苖漠漠水田稠青葱四合莺留语空翠连天鴈逺游南望帝京佳气绕五云飞䕶凤凰楼卢沟晓月兰若霜钟断续鸣卢沟晓月正西横苍烟淡接平芜逈曙色才分逺水明傍㟁人行闻犬吠蹙波风动见鱼惊车驰马骤长安道何限低徊旅宦情居庸叠翠居庸天险列峰连万里金汤固九边雄峻莫夸三峡险崎岖疑是五丁穿岚拖千岭浮佳气日上羣峰吐紫烟盛世祗今无战伐投戈戍卒艺山田金台夕照燕台遥望澹烟蒙返照依稀禁籞东是处人家图畵里一川风景夕阳中溪头棹响归渔艇牛背箫声过牧童千古望诸留胜蹟㡬回慿弔向西风阙里祭器新成赐观簠簋铏登豆爵六色恭纪八韵代启文明炳崇儒圣道光皇心钦日月礼噐偹宫墻旧谱稽成式新图发尚方斑斓纷有耀簠簋列成行颁示来三殿传观遍两庠涵光呈玉质绚彩灿金相万国同文轨千秋肃典常从兹先后圣一揆颂吾皇恭祝皇母圣夀蓬莱晓日照金扉糺缦云成五色辉觞捧六宫趋綵仗嵩唿四海仰慈闱琼筵恭进仙人膳文锦欢呈玉女衣叨沐㤙勤逢令节年年拜舞庆春晖赋得一雨便如秋园林新霁后徙倚小亭前宿雨催残暑余霞抹逺天风随轻扇度爽隔薄衫穿泉满澄潭里鸥闲野岸边苔痕侵履湿梧影落阶圆秋思先秋发于今卜有年雍正九年六月上以近畿三省雨泽愆期豫筹赈恤之䇿甘霖叠沛恭纪十二韵志喜帝念民衣食端惟农与桑粒民符后稷熙绩法陶唐干惕通朝夕中和善弛张朱明三夏永甘雨万民望睿虑周三省宸衷达九苍普天颁惠泽特地厪谘商精祷思无逸殷忧问未央贮仓施旧积转漕截新航更降停征诏仍颁捐赋章㤙纶过所望膏泽应非常对越何昭爽诚通自溥将从知天佑圣万国庆丰穰赋得七月流火玉律商声应金天大火流祝融朱斾巻少皥素车留炎气驱天末凉飔拂树头潭中波影浄盘里露珠稠兴助西风客思添明月楼授衣期在即砧杵响清秋秋露如珠七月凉初至三危露渐零圆凝成颗粒纷坠散珑玲只许盈眸洗无能倾耳聼平分素秋景梧叶老阶庭秋日播麦新生釐牟遍壠拂参差正是西风八月时翠毯乍抽新颕细緑波轻泛早苖披芊芊不畏秋阳暴靡靡长霑白露滋此日种成来嵗获化工四气为全施将猎南苑检㸃所擕书籍入髙秋气肃郊垧南苑将除信宿停检㸃行幐整书籍不因校猎废谈经校猎阻雨崇朝秋雨细丝丝草湿平原滑似脂罢却行围何所事吟诗未稳独寻思阁道游廊鬪角齐侵堦嫩緑草萋萋却怜苑外随围者上雨旁风下浊泥辛亥秋九月出南苑行围以穑事未竣不果猎而还耞翻云板敲塲圃钱利霜刀刈大田一幅豳风图畵似肯教猎骑悮民天霜后平原地已坚青骢不用锦连钱相逢野老扶儿笑今嵗丰收倍往年读杨忠愍集家学关西素行淳浩然惟与义为隣一生名节堂堂在两䟽风霜字字新报国不辞履虎尾排奸直欲犯龙鳞开编省识忠良气不愧牵衣折槛臣御赐诗经传说彚纂恭纪十韵学古初循壁承㤙尚面墻二南风化首六义咏歌长邦国由闺闼声音叶纪纲孔门传卜氏汉代着毛苌考订慿先哲要归守紫阳胶庠遵注释艺苑借翺翔秉一先生训排诸愽士场羣言难约达萃羙得㣲臧纂定遵皇祖装潢出上方趋庭惭寡昧雒诵敢遗忘恭瞻皇祖㤙赐御笔感赋亭俯玻璃荷芰芳孙枝获侍圣人旁寸心已觉趋陪幸尺幅曾颁翰墨光羲画轩书叨赐屡玉函金笥贮㤙长只今空对宸章丽瞻仰徒回九曲肠分隂宵旰万㡬繁余暇精神寄笔端运腕力如撑海岳挥毫形似舞龙鸾当年欢忭承荣赐此日依迟忍重看讵止宋臣飞白记涕流频拭那能干镜中灯数尺玻璃镜中含烛影横光凝千树燄彩散一灯明圆相分来满空花对处生扑蛾浑不用剪烬笑难成乍似氷壶漾还如水月盈若令长照物莫彻玉堂檠雍正九年十二月二十日皇祖实録御训告成皇父陞殿恭受礼成羣臣庆贺恭纪承平嵗乆共尊亲万类欣游浩荡春六十一年緜郅治百千万国沐洪仁行昭日月瑶篇富言揭山河寳册新圣主绍庭钦陟降显承允萃一人身寳袱金舆瑞霭盈恭迎帝辇出干清起居本是当年注纪载欣看此日成佑启万年隆国祚继承四海仰皇情告成应受千官贺金殿曈昽旭影明绩奏修和被管絃只今载笔尚依然精研始识天心奥䌷绎从知圣学渊乆道化成仁正漙重熙累洽庆方緜朝来阅罢昇平礼寳歴初周已十年史馆修成圣典垂一畨欢喜一畨悲提擕旧忆音容在忾慕今惊嵗月移光发琼嚢临殿陛祥开玉帙焕罘罳㡬回拱手丹墀立感事沉吟七字诗薄海霑濡雨露匀九重咨儆焕丝纶典谟从识唐虞圣功叙还同覆载仁忆昔追随宸极久祗今瞻仰史书新光天黎献歌思永况复躬承渥泽人吾皇至德懋重华实录成书自帝家经国大猷延宅俊务民本业重桑麻载功多借羣工手纪实曾无一字夸受贺礼成还紫极中天日灿五云斜赐乌铜罏恭纪迢递三余永研精书室中窻眀欣向日帘宻为禁风布泽从金殿颁恩自法宫名罏传雅制新様出良工素色青铅似圆形寳镜同细雕檀木案巧铸首山铜夜爇兰烟紫朝熏兽炭红袖来寒却避着处煖频烘拜赐回春德荣分解冻功年年长至日永得奉恩融平郡王修理福陵前水法告成还京赋赠三十二韵薄海承平日光天丕冐时奉三宏郅治得一普恩施列祖贻鸿业吾皇绍大基圣心通陟降孝治本型仪缅想山陵地钦惟功德垂殿堂宜戎焕水法度重为简命贤藩往工程鉅任禆星轺辞辇毂驷乗望灵祠九十韶光半逶迤周道迟嫩茵铺古路山鸟唤髙枝日脚来孤鹜云边现彩芝奉天春满目望海翠凝眉言迈劳征骑遄臻止绣麾命徒勤匠作鸠衆发工师月斧千人举云斤万手持寻源䟽旧道凿石濬新陂利便因形势髙卑物土宜敬公常惓惓慎事毎孜孜不惜司农帑还余御府资两年寒暑易再往路途知晴旭光明照和风左右吹归舆旋帝里返斾迈通逵蒇事封章奏论功圣泽推逾时成契濶此日喜追随分韵笺同噼探㣲册共披心知才磊落意欲共磨治古有登临士游穷山水竒因之健笔力用以助文思况复三韩旧犹然万载䂓省风思祖德考俗问乡耆益重圭璋品应叨雨露私篇章聊志喜讵比穆如诗孟春十日夜偶成十六韵天宇祥风布东方木德生入春旬已过望月璧将盈独坐披缃帙无眠对玉檠推敲裁律句吟咏费精评自忆髫童嵗粗知书史名但能觅梨栗岂解协音声顾复皇恩厚提撕圣训明选师皆宿彦教我尽披诚学识尊周孔诗知道性情韵宗金石响词薄伪刓轻茧纸浮光净兰毫蘸墨并绮思抽乙乙俗虑静营营堪㑹天人理兼消长短更烬生霜燕翦茶沸玉壶鸣旋袅沉香细迢遥永夜清吟成梅月朗天际玉绳横玻璃盘棐几无尘罽毯平玻璃盘子伴髙清一般皎洁羞云母四射光芒突水精巧质非缘周玉府嘉名讵数汉金茎㡬回拂拭澄如镜静对氷心一片明恭读皇祖御制避暑山庄三十六景诗井閲图感成长句五首天开胜境比巻阿浩荡春熙万物和祗为养亲温凊备非闗奉已豫游过迎凉台榭依山逈延爽轩窻傍水多颔领孙曽难数计扈游何幸沭恩波犹忆壬寅三月春随銮方始奉恩纶天颜近接承欢乆日角时临赐喜频在耳德音犹似昨开函御笔镇如新祗缘深眷吾皇意爱育余波及小臣金泉避暑辟离宫行乐还期兆庶同书史研求遵古训桑麻艺植爱豳风追陪六膳分银鲙趋侍三驱跃玉骢指㸃图中当日事鼎湖何处可攀龙灵台不见文王御仁夀空传唐帝宫楼阁帘栊虚夜月殿堂松柏老秋风当年游赏疑天上此日酸辛对畵中賸有宸章恭洛诵㡬回青睐忆重瞳鼔响舂音梦里迁披图不觉泪澘然诗侔风雅传千载畵聚烟霞扄一编爽籁秋风嘘大块云章星彩丽髙天冷窻课罢频吟讽回首光隂已八年东作东作三春始滋生万物稠公田平似掌新水緑如油虫卷柔桑叶针抽嫩颕头乗时功力备多稼定今秋赋得花随春令发青阳消息到春台袅袅风光费剪裁满院犹迟千树放傍檐早觉一枝开日烘不借温房暖令至何须羯鼔催嫩蕚半含春力薄悠扬蜂蝶莫频来题蒋南沙相国畵屏五景桃栁金丝锦浪舞东风㸃缀阳和尺幅中见説花源春霭霭遥知㶚㟁雨蒙蒙轻绡杂间参差緑翠带低临深浅红消息化工归燮理丹铅未许畵师同苍松牡丹锦绣堂中开畵屏牡丹红间老松青日烘始识三春丽嵗暮犹看百尺亭夭矫拏空欣得地辉煌散彩正当庭一般都是生生意坐对从知笔有灵荷玉镜平铺一带长红衣翠葢俨明粧不争艶丽当春日独濯清涟傍夕阳云髻峩峩疑洛浦秋风袅袅忆潇湘鹭鸶可是知人意双落明波领晩香黄蜀葵色是黄金花是盘迎风未舞已珊珊蕋珠宫里仙人珮姑射山头玉女冠承露更添千叶碧向阳还有寸心丹鵞黄淡抹饶深意漫作寻常渲染看梅天上春阳回未回早传消息到庭梅暗香和雪寻常放嫩蕚侵寒三两开每傍阶前照清浅更于月下重徘徊一枝风物资清供调鼎还看济世才春日寄朱可亭先生五十二韵迟日山河丽青春风物妍皇州笼淑气天宇灿祥烟景媚韶华世人游熙皥年先生方抱病静室独安眠当代穷经彦清时守道贤事君欣际遇奉职佛仔肩宠命登台辅鸿才掌选铨寅恭朝宁右弼亮圣人前只此氷兢志那忘对命䖍皇情常有眷臣节总无偏早嵗承纶綍成童授简编芳䂓看表帅函丈获周旋义府优游永春风坐卧便赋诗闲检韵味道细烹泉每自威仪谨从知学问全董生醇治术朱子续心传十载如旬日髙山复大川汲长难试绠质鲁讵窥渊惟借开陈力常资接引縁前途粗省识往籍事精研方示寻邹屐旋招泛泗船髙深终莫测言象未忘筌窃意精神固何期衰病连道存看润貎身老惜华颠觧习安心法参明乐性禅三年常疢疾晩嵗每迍邅更受宸𠂻注频䝉恩㫖宣赐医经嵗月赉食列甘鲜㡬度秋梧落经时春草芊尊生资摄理养静悟鱼鸢入腊魔才退频年疾稍痊经帷常一过日暮薄言还早识文如斗新叨笔似椽风披重幙外晴照绮窻边坐乆添光霁来频领蕙荃如何新嵗到转觉旧㽸牵唿仆长扄户飞花未扑鞯竹炉朝自焙汤剂晩仍煎消闷慿书籍无心託管絃神清依素几守寂坐麄氊未及颁春俸应劳买药钱东皇今布令黒帝乆收权坦履宜悠尔沉疴定霍然追随私念切趋歩寸心悬况乃须调鼎方看用作舷时平交正泰君道健如干宣力畴堪并陈猷未或先阳和敷化国膏泽被王田何日趋朝陛多时隔讲筵裁诗羞未稳有暇赐雕镌御制乐善堂全集定本巻二十四御制乐善堂全集定本卷二十五钦定四库全书御制乐善堂全集定本巻二十五今体诗三月十三日随皇父驾幸圆明园得诗六首春园初见百花开日午欣随御辇来缬锦蒸霞呈丽景东皇雨露好栽培最是蓬莱浩荡春东风如剪物华新裙腰草合平于毯滑笏溪流色似银迩来甘雨润苖新走马天街絶㸃尘试䇿金鞭回望处翠条如染拂行人黄繖当中映午暾太平天子幸春园灵台灵沼同民乐夹道齐唿万嵗尊寒食常年桃已谢今年寒食正开花天工有意供宸赏特教东君驻物华御炉香煖恵风晴日映墀头唤上卿不是物华供玩少殿颜勤政意分明赋得好雨知时节漠漠春云布蒙蒙时雨飞㸃空方霡霂入夜转霏㣲正助资生德从知造化机东郊明晓歩坂上麦苖肥栁溪垂钓傍岸青青一带遥玻璃镜净拂烟条持竿不为贪鲈鲙天水空明万虑消花屿南头曲水东石矶晩坐绿隂风临流暂作垂纶客兴与渔郎却不同聼松凉风过院里踈响度庭前乍觉蛟龙吼徐聼丝竹传春涛盈峡涨沸茗满壶煎入夜心偏静慿参天籁禅赋得泉和万籁吟野迳无丝竹飞泉亦可聼千条流涧白万古韵松青自是饶天籁多缘借地灵跳波珠絫絫激石玉丁丁乐奏箫韶曲图开十二屛何当铺翠毯终日对清泠濯缨泉碧映一泓清当年谁濯缨沧浪衣带水到此亦成名恭和御制咏竹原韵琅玕敲雅韵苍翠布清隂逺映山光入低临阶影侵寒梢蓊雨润劲节飒风吟仙苑供宸赏还同松柏心藻砌纷青箨芳园满緑隂最宜时雨洗不碍嵗寒侵宸暇方游豫皇情畅咏吟年年常近日清节与虚心从军行三边烽火照军营十万丁男夜练兵但使腰间悬寳劒丈夫何处不成名关山月冷夜黄昏指日应擒吐谷浑谁忆楼头新少妇一声横笛正销魂沙漠风髙列戍连寒侵行帐不成眠狼山夜半闻新警披甲争聼号令传辞家万里路迢遥龙虎军中夜击刁底事成功如约早将军闻是霍嫖姚横戈结伴共游盘日乆翻忘行路难却恨此方无鴈到慿谁传信报平安夜战洮河马不嘶无边杀气与云齐偷闲一枕金戈卧半是人膏半是泥二十三畨月缺盈君王㤙重致身轻辕门试射谁穿的十万军中最有名戍儿约计看刀环对镜新惊发半斑不是亲擒生颉利何颜复进玉门关送邵通叅奉命典试江西天门旭日耀晴明帝简儒臣典试荣虎观暂教违问难龙门旋见撷瑶瑛征轮正爱山花绕归路应看朔鴈迎一载春风频坐卧可能不动别离情昭代文明重棘闱雄州遥指四骢騑三秋瞻斗龙光射一月蒐才紫气围堂上频唿添蜡烛日中俄见掷珠玑迢遥驿路回鞭日好载公门桃李归豫章佳气欎葱葱牛斗光芒映彩虹帝遣文星司玉尺人钦精鉴咏敦弓骅骝遇主鸣方健鵰鹗摩天势更雄宗𣲖西江还在否慿君一振古人风放榜悬知聚彩霞归舆歴歴雪初花纵横礼乐文章盛来往山川道路賖日照金台迎画幰风吹滕阁送仙槎天街十月阳春早光霁重看卷绛纱颜鲁公祠堂草长华清作古原鲁公祠宇至今存松围四面涛声飒戸守千灵道貎尊一片忠诚光日表㡬遭贬斥别君门平生浩气消奸气尽节从容且谩论读项羽纪鹿走荒郊壮士追蛙声紫色总男儿拔山扛鼎兴何暴齿剑辞骓志不移天下不闻歌楚些帐中惟见叹虞兮故乡三户终何在千载乌江不洗悲读武侯出师表燎灭中原鹿又亡独留㣲烬炽炎方三分已是输全局七纵犹然保小康此日欃枪须北指当年鱼水忆南阳魏宫草树终摇落千古丹心表两章裁衣寄从军者玉关天气凉六月已飞霜惊理箧中素寄与逺行郎长短尚如初寛窄想非旧那堪孤灯下缝纫聼寒漏中庭度金风缄刀着手冷叹息厚装绵行将寄雪岭裁衣何所愿愿郎早树勲郎为万户侯妾作郡夫人送毅菴鄂相国奉命经畧西陲清秋霁日照征鞍上相临戎剑气寒诏㫖钦承三殿宻机宜默运寸心殚马腾士饱来裴度鹤唳风声避谢安欲别先生何所赠临风握手劝加餐书文一轨泰阶平蠢尔戎夷敢弄兵天子运筹频下顾相臣经畧此西征风翻武帐三台入日耀军门万㦸明伫看对飏歌虎拜边烽永熄玉关清赋得鹤舞千年树太液池边千嵗松飞来白鹤爱隂浓雪衣斜掠披风态丹顶髙昂舞月容阆苑有书传秘信缑山无处觅仙踪翩翩还就三清路翠葢徒看攫老龙活水滑笏流波不暂停䴔䴖鸥鹭满沙汀眼前觧得空明理清浊何劳辨渭泾冒雨寻菊秋雨霏霏碧藓滋闲情今日歩东篱不知冷夜寒朝里开到西风第㡬枝我爱秋来菊蕋开天工偏为洗尘埃倚栏闲咏衣衫湿应是才从篱畔回輓戴九臯都门握手别清仪生别重添死别离蒿里应懐埋玉恨龙堆想见致身时魂还故宅三秋冷名列新编万载垂惟我思君勤恳意裁诗洒泪不胜悲弔睢阳双忠蚍蜉援絶守孤城遮蔽江淮九死撑可惜絶绳无复续翻教越俎共捐生一时慷慨多全节千古春秋有令名笾豆生光祠宇在双忠浩气焕丹楹恭读皇祖圣祖仁皇帝御题耕织图四十六景诗敬和原韵浸种气布青阳造化功东郊俶载万方同溪流浸种如油绿生意含春秀色笼耕宿雨初过晓日晴乌犍有力足春耕田家辛苦那知倦更聼枝头布谷声耙耨九重宵旰厪民依课量隂晴总不违缥缈云山迷树色緑蓑扶耙雨霏霏耖新田如掌水潺湲扶耖终朝那得闲手足沾涂浑不管月明共濯碧溪间碌碡带雨扶犁一夕周作劳终亩敢辞休纵横碌碡如梭转膏壌匀铺惣旧畴布秧二月春风料峭寒原田鳞疉入遐观最怜旧谷生新颕欲布秧还仔细看初秧栁暗花明春正深田家那得冶游心老翁䇿杖扶儿笑却喜初秧摆緑鍼淤䕃短杓盛灰淤亩勤髙原下隰望中分鸣鸠唤雨声声好岭外旋看起白云㧞秧匀铺緑毯满平川万井风和花欲然移自南畴向西陌㧞秧时节日长天挿秧甫田万井水弥弥㧞得新秧欲挿时槐夏麦秋天气好及时树艺莫教迟一耘新颕鵞黄逺似波揠苖助长藁如何惟应芟薙勤人力自鲜苞稂害穉禾二耘壶浆馌妇大堤行最是畦边莠易生劳苦再耘还再馈可怜农叟望年情三耘朱火炎炎日午长三耘曝背向林塘那无觧愠传风信天遣㣲薫动緑芒灌溉抱瓮终输气力㣲桔橰轮转迅如飞池塘水满新禾润树下乗凉待月归收刈桐风潇洒露珠晞满野黄云映落晖是处腰䥥收获遍担头挑得万钱归登场登场此日望西成大有频书庆帝京䆉稏满车皆玉粒比隣亦觉笑颜生持穗塲圃平坚灰甃成如坻露积最关情殷勤妇子争持穗好聼千家拍拍声舂碓木末金风阵阵吹松明火烧隔踈篱何来舂相深宵里可是村讴唱和时簏秋成那得暂游盘颗粒精粗欲别难周折不辞身手瘁犹余一掬㡬回看簸扬郭外人家茒舎深门前扬簸趂风林莫令飘堕成狼戾辜负耕夫力作心砻相将南亩苦胼胝望嵗心酬庶免饥石硙碾来珠颗润家家鼓腹乐雍熙入仓霜㸃枫林似火然千仓满贮赐从天输官不假征催力喜值如云大有年祭神击鼔吹豳报屡丰朝看索飨万家同更期来嵗如今嵗苖硕不知愿莫穷浴蚕曽读豳风七月篇迟迟日景丽光天新蚕未起先宜浴盆满明波人满川二眠女桑摇绿叶参差晓起人慵欲採迟双燕入帘长昼静再眠恰是仲春时三眠淑景频催喜载阳㣲行歩歩採条桑三眠三起新蚕老篝火看时夜未央大起春光荏苒去堂堂无那黄莺一日忙箔上吴蚕方大起氷丝色映绿筠筐捉绩蚕筐髙下架头纷食叶声烦似雨闻捉绩欣看光练练一家妇女共辛勤分箔栁絮飞时昼下帘桑柔蘩细食徐添却慿纎手为分箔未暇朝餐日过檐採桑墻畔青条着雨滋繁隂初覆叶齐时春深八茧蚕争餧稚子携筐上緑枝上簇觅树寻枝手足疲柔桑采采饲蚕饥今朝报道新抽茧老幼羣欣上簇时炙箔重帘不卷畏风寒犹爇松明向夜阑皑雪霏霏堆满箔殷勤弱女把灯看下簇献茧由来重女功绘图今见列璇宫圣人不为丹青玩玉谷珠丝此意同择茧弱茧何时成绮纨拮据冀免一身寒八蚕独蛹还须择几上分明取次观窖茧春日迟迟执妇功何心恋赏牡丹红茧成好向村头窖荷锸携儿緑䕃中练丝煮茧炊烟飏短篱丝肠累累练成时探汤试展纎纎手那聼枝头呌畵眉蚕蛾蚕蛾丝浄方生子送向溪头任所之黙祝明春盛今嵗隔年生理计家资祀谢年年劳苦事耕桑及早还将租税偿今日蚕成䖍祀谢西陵功德戴无疆纬蚕缫轮卷遍千家午静人慵鸟语譁浸纬欣看供织作阿香轧轧转雷车织织女工夫午夜多何曽已自着丝罗银兰照处方成寸却早循环掷万梭络丝秋惹深闺无限情可堪蟋蟀送寒声玉关万里征夫逺惆怅新丝络不成经砌下风飘待女兰新丝经理欲成纨安排头绪分长短约伴同来仔细看染色经纬功成尚染丝晴光万缕灿离离天工夺处关人巧棚上还看五色施攀花簇簇堆成锦绣纹攀花鬪巧最精勤堪怜织妇空劳勚着体无过大布裠剪帛溪尾如蓝秋水清裁衣寄逺重关情金刀欲下踌躇意丝缕皆从素手成成衣戋戋束帛费缝纫只为祁寒事切身圣意忧勤图畵里宵衣永庇万方人輓蔡忠烈公公讳道宪号江门闽之晋江人为长沙司李献贼攻长沙吉藩及抚藩监司相率遁衡州公摄太守事为死守计总兵尹先民叛附于贼城䧟百计胁降公不屈怒骂愈甚贼遂锥其胸断其手割鼻舌毁齿寸磔以死事闻赠太仆谥忠烈先是公就擒时有从役九人随公不去贼先杀五人以惧公公不动及以次斩及凌国俊国俊者九人之一也国俊请葬主而后就戮贼许之后与公同祀长沙牧民身不典戎曹为守孤城展六韬振鼓纵能摧贼锐倒戈先已树降旄夜台有路丹心炳帝阙无门白日髙沅芷澧兰芳不歇招魂只合诵离骚御制乐善堂全集定本巻二十五御制乐善堂全集定本卷二十六钦定四库全书御制乐善堂全集定本巻二十六今体诗石鼓桥门森矗两苍松翠护雕镌舞凤龙漫说晋臣精博物难稽周帝耀军容铜驼已见藏荆棘石鼓依然镇辟雍百里声闻今试扣太平留此溯遐踪闻军营大㨗志喜旭日扬辉氛沴消光天雨露九瀛朝行间効命票姚霍斗畔推车相国萧沙漠忽闻收战马泮林伫见集飞鸮勒功一片留何处更过燕山万里遥蠢尔西夷敢跳梁凶残肆取武维扬淮山无骑闻清鹤大漠千师扫骇狼破竹功成归有日采薇歌作嵗云阳从兹德水清无外天际长悬日月光辕门鼔角万军鸣执讯连连繋大营日照三山光四垒风回千队动双旌已闻鱼海全销燧更看天河浄洗兵最是王师征不战金瓯永固万方清阃外専征将帅雄㡬年区画厪宸𠂻欣看㓂尽穷荒北可卜兵归汉苑东万里露章初奏凯千年麟阁定论功赓飏志喜葵忱切咸五登三祝圣躬景陵寳城山上产石芝一本彩芝四本恭纪二律瑶光星耀丽重霄瑞产芝英玉露调最是显承通有赫可知陟降本于昭日暄寳顶金幢粲风拂明楼玉节飘千载嘉祥绵国祚由来虞舜继唐尧扶舆积气炳贞符芝葢缤纷护鼎湖上瑞两逢得未有灵根五本自来无光天雨露讴歌切大地㤙波浩荡濡总是觐扬同一揆休征草木庆昌图赐哈宻𤓰恭纪玉琯灰飞候璇玑斗纪辰阳从一气转㤙自九重新异品遐陬至名𤓰赐赉频分餐消永夜独喜沁清神霜刄丝丝剖氷瓤片片陈青门应让美朱火漫夸珍堆处盘添冷尝来齿潄津中宵诗思润转盼是三春恭和御制冬至斋宫诗二章原韵五云糺缦䕶斋宫晴旭才升暖绮栊气转初阳回玉律天开子月应祥风百昌新庆昭苏景万彚均沾槖籥功可识泰禋绵福履一人诚敬早潜通日朗瑶宫瑞色新履长纳庆协芳辰精禋共识皇心恪斋宿羣瞻圣敬纯和气初融丹禁晓葭灰乍动玉衡春宸居此际干干意为恳苍穹佑兆民再拟冬至斋宫三首瑞霭氤氲满太清九华髙曜凤墀明斋宫昼静炉烟直广殿风和梅蕋生气复一阳璇象转福凝五位泰阶平春回大地鸿钧普始识天心飨圣诚亚嵗芳辰景福臻欢声陌上九重闻琯中鼓动回元气台上丰亨兆五云金阙祥光浮雉尾玉炉斜篆袅烟纹赓歌拜手葵忱切长仰经天日月文帝御斋宫敬且庄泰坛寅祀亚初阳斗边看日方移晷谷口占风又协祥郅治平成过夏后圣躬雍肃迈周王至诚已自通天贶万夀应知卜算长橘朱橘团团岭海濵年来包贡逺通闽玉盘盛得珊瑚色为识江南霜信频离离不譲洞庭南玉液琼浆珠颗含未免一筹输土物春前进到九头柑冻云凝雪出岫云岚冻飞空雪霰凝漫天寒欲逼大地气难腾淅沥朝逾宻氤氲日始升地炉熏不暖梅谷踏何曽过屋驰苍狗敲檐落细氷谁能分白黒乍不辨村塍列嶂眉如洗平湖镜似菱阳和期尚逺觱发候相仍锦绣帘重护玻璃窻暂凭喜看三白瑞预卜九秋登冬早闻雀声㡬日晨窻鸟乱鸣似来报晓最关情霜凝冻翅看双落冷逼寒喉辨数声乍似庭中吹急管忽思春杪聼迁莺想伊预识阳和近为见南枝梅蕊生恭读御制丁未长至日诗敬依原韵鸿钧气转中黄钟六出飘飘喜应农台上云霞看纪瑞天中颛顼正司冬阳迎葭管方萌动礼荐萧馨倍祗庸知是履端逢景运太平天子福重重村墟夜舂霜落园林时届冬稻粱全获罢三农田家作苦无休息更聼村墟半夜舂万籁全收夜已分寒舂声急隔窻闻髙斋识得丰年景篆袅炉香独自焚冬日寄蔡闻之先生一线阳回节近春先生独卧病兼贫釡漂白水薪为桂帘卷寒风雪作银未识命车期㡬日已经伏枕过三旬药炉静对无余事应有新诗付锦鳞书斋十载接辉光屈指暌违一月长试问鑪锤何忽忽可知嵗月亦堂堂腰围定减冬前带发际应添镜里霜伫待春风重坐卧新知旧学总商量诗思诗思竟如何都于静后多茧丝抽更细春水皱生波得意全由此忘言亦任他古人多达者谁是破诗魔奉和二十一叔父用蝉聨体赋得松风雪月天花竹鹤云烟诗酒春池雨山僧道栁泉原韵右二十字宋太宗试进士赵昌国题也叔父取以自咏创为蝉聨体属予和之予愧非所习勉强奉和观者得毋以效颦笑耶龙鳞含秀色偃盖欲拏空不畏严霜偪偏宜细雨蒙贞坚有本性潇洒与谁同天籁还堪聼笙箫愧下风浴日纪尧渊生云传禹穴何如孟婆风泠然亦可恱飘飘散幽襟袅袅起苹末莫漫向春园吹搅梨花雪千山琼瑶堆万树青葱没砌面足虎盐波心冷石发冻鸦呌不已樵客歌独歇谁与把笔人孤吟对寒月良宵值三五皓魄正髙悬海上初笼树空中恰印川征人榆塞外才子绮楼前对景情偏别盈亏欲问天苍苍标正色浩浩逺无涯气结山河秀光分日月华问曽传正则补欲忆皇娲闻说空桑法曼陀更雨花薜荔缭为墻芙蓉盖成屋人疑是仙源客来探丹谷凌晨採春兰裛露掇秋菊为恐脚踏残短栏缚湘竹幽篁令人逺隔亭看约畧檀栾清影圆森踈余粉落冒露振青竿韵风鸣紫箨伶伦十二管吹集云中鹤振翮盘霄汉清标逈不羣九臯空外响午夜月中闻缑峤随王子瀛洲驾太君千年辽海上乡里隔浮云因风势欲牵出岫转悠然乍可同苍狗犹然䕃一蝉梳空纹似浪映日白于棉楼上分明看还疑谷口烟野烧致偏竒停车一望之初从山脚起俄向树头披最是村郊里爱看浓淡时右丞云水幅佳景妙于诗终朝静里吟聊试拈毫手即景自怡恱裁句觅对偶但期合古人未许甜俗口不学李青莲百篇酣斗酒瓮里香醪熟盃中湛露新麴红传绮席蚁緑献佳辰钖嘏尊三爵言欢歴再廵兕觥方上夀天子万年春丽日烘窻暖条风拂面宜爱看民析候更值物华时鸟语唿名急花娇放朶迟寒氷已觧冻料可泛前池夹镜抱花源曲栏围琼戸凌晓逺浮烟俯波倒映树水心舟响檝岸上人接武最爱夜深时隔窻聼㸃雨霏微迷逺近徙倚小亭间树润苍龙甲花明织锦斑尘氛归閴寂涧水落潺湲更向天边望珠帘隔万山列嶂碧崚嶒乗间一眺登峰青髙旋髻泉迸逺拖缯谁识丹梯路羣观白玉棱飞来小鹫岭㑹遇浄名僧招提搆灵境满树蝉声噪中有老尊宿拈芳坐深窕钟鱼共朝昏物外恣寻讨却笑红尘客劳劳洛阳道人歌行路难谁肯荜门守学士锦轮飞将军鐡马走终日逐红尘为客成白叟何为祖离亭更复折杨栁㶚岸千条色章台万缕烟待看飞絮日正值暮春天摇绿栖新燕成隂噪晩蝉最怜横古渡渔父钓清泉滴沥复琤琮幽人诗料供寻源迷半岭擘峡走双龙入眼心方㓗烹茶兴更浓瓦盆声叩罢翘首望髙松立春前五日以诗代书问蔡先生病早起披衣唤小僮新裁柔翰走诗筒问师冷日迍邅景忆我春风坐卧中最是能安天与命况于所遇病非穷寄诗正值韶华近可与宜春帖子同腊月十九日立春气转鸿钧万物新寳旛綵胜总宜人韶光破腊都逢霁玉歴週年两立春暗数元正才㡬日须知残嵗只余旬朝来喜啜盘中饼明庶风飘送暖频玉河氷泮霭霭春归帝里新玉河觧冻泛清沦东风细拂纹如縠暖日晴摇色似银隄上爱看初绿栁汀边凝望未生苹朝来添得流澌拥还恐游波碍锦鳞玉河春栁春栁碧如烟春流宛转沿低垂金镜畔斜拂玉桥边眉细波中畵腰轻风里旋章台千万树羡尔沐恩先探春花寳粟堆枝翠叶飘年年长自报青韶隐辞残腊偕梅蕊逗漏阳和先栁条无事冶容争丽景别余芳气散疏寮庭前试问春来未坐对方知春信饶牡丹芽消息东皇淑气调嫩芽新发䑕姑梢芳菲已许诗人赋丽艶犹迟畵笔描风信频吹还未绽露华暗润不须浇莫惊秃兀看来熟㡬日如霞映绮寮奉和二十一叔父癸丑元日早朝原韵昭苏万物乐春台初日天门晓景催雉尾风摇云影动龙鳞色焕曙光开蓼萧礼异周诗咏湛露恩从汉殿来深喜圭璋成特达髫年书史共追陪花信风欲识春来处先看花信风未摇枝上绿已绽蕊头红长飬元功普吹嘘大造同何须催羯鼔列绣杏园东雍正癸丑二月七日经筵恭纪风光骀宕鼔春和讲幄宏张俊彦罗稽古直探谟典秘谈经逺迈汉唐多炉烟袅袅香凝座鹓列珊珊响振珂羣仰九重敷化雨从知大地沐恩波二月八日随皇父驾幸圆明园恭纪五首金舆赤羽凤城隈上苑宸游向日开最是东皇偏有信都于此日送春来和风披拂物华妍细泛松篁胜管絃緑野隂浓供胜览紫骝一路不须鞭韶光先已到枫宸芳籞迎阳景倍新圣德体元七字里由来化育即皇仁栁隄冉冉才舒緑桃坞菲菲已吐红从识御园春信早不关二十四畨风平湖解冻泛龙舸打桨中流一字过谩忆荷塘红十里且看春涨绿千波千里镜谁欤巧制过工倕玩景何须出绮帷视逺惟明元在我鑑空无碍却慿伊光如水月初圆际了若湖山尽歴时闻道离朱能烛眇还疑千里未曾窥清明奉命恭祭景陵感成八韵犹忆髫龄际趋承御案前可怜逾廿载瞻拜鼎湖边钖类皇仁切蠲辰孝享䖍应期春二月奉命九重天晴旭辉征䄂和风拂锦鞯松榆深石路殿宇鎻云烟盛礼陈今日深恩隔往年孙枝思祖德回首泪澘然憇慈云寺晓跨征鞍日渐斜暂教小憇梵王家云深古殿苔衣润风入髙松天籁譁语仆且闲从繋马问僧何事乱鸣鸦比来尘境都消尽不用曼陀更雨花渔阳渔阳古名郡沃野遍桑麻士俗能知礼民风喜不奢长途来百里懐古忆三挝恰值清明日迎神晩出衙盘山盘山山色翠空蒙我欲登游雾半封寄语山灵还订约他时拟上最髙峯草色次第和风日日殊裙腰嫩合翠匀铺芊眠大地春方半㸃缀寒村景不孤撩眼畵图分别墅惹人诗思满归途凌晨却欲迟征马恐踏芳郊破露珠春社社日慿谁报梁头燕语新才看如畵景已是可怜春风软游丝重晴烘花气醇赛神村鼔响酣舞太平人赋得独倚修篁看鹤笼万竿寒雨鎻寒烟瑞鹤笼来不计年漫忆松梢餐玉露且从竹外饮秋泉风霜纵幸离身畔鸟雀难堪噪耳边看鹤不如看放鹤一声嘹唳碧云天盆鱼圆池蓄水不须寛依藻文鱼自觉安待到夜深㣲雨滴跳波还似跃层澜緑荇青萍可避隂一泓满贮足浮沉箇中也有相忘乐不羡沧浪万丈深赋得买夏欲论园夏日慿谁买名园畧可论青山列图畵修竹是庭轩氷椀寒生簟香醅緑满樽泉声鸣石砌鸟语报松门消得三庚永浑忘九陌喧支公应问价欲告已忘言芦塘放鸭新蒲㦸㦸才生緑夏水油油欲绉波㡬队看他轻放去消闲不作右军鵞老鸭湖中欲去迟回头着意顾雏儿沙塘芦岸苍茫意一幅徐熙落墨时隐映芦洲是鸭洲一羣唼喋逐波流胜他霜信劳长路饥饿潇湘夜雨秋风车异物原非贵风车亦可称轻轻随籁动冉冉似云兴圣德寰区普遐方瑞应征来賔非限逺奉朔自相仍谩说鸾凰翼何劳騄駬腾夕辕指帝里朝轸发竒肱列子应惭㨗工倕不擅能还输西旅贡鲁壁未曾登鱼米树春入灵根枝叶抽嘉名闻道数兴州求鱼缘木须防涝聚米成林定有秋砌荚饶他能识朔庭萱空自解忘忧那如望树占年好嵗嵗农家社鼓稠赋得船痕半载书春水弱无力春船行觉迟饶他乗兴日是我读书时桂棹逍遥去芸编左右披绠长堪汲古何用钓竿垂弹琴峡弹琴峡口聼弹琴清韵悠扬入聼深漫数成连工奏曲不须钟子始知音调髙流水谁能和响薄焦桐更耐寻却笑陶公空挂壁何如大地是琴心朱草圣德光天壌宸修格地祗瑞呈朱草出祥应紫云垂㦸㦸抽茎宻离离擢榦竒朝芳珠露润午秀恵风吹不数椿知嵗休夸蓂应时彚征占有吉济济助无为鹤迹曲径苔迷路幽栖鹤作隣舞阶犹惜影歩月不生尘印出留深迹翻将叠软茵松门未曽掩幸得接嘉賔御制乐善堂全集定本巻二十六御制乐善堂全集定本卷二十七钦定四库全书御制乐善堂全集定本巻二十七今体诗奉题二十四叔父裕德轩三十韵圣治崇棠蕚天心重鹡原诸藩多俊乂吾叔擅玙璠麟趾祥符厚宗璜介弟尊性情恒静正体貌更恭温尚友希千载成文易百言夙尝勤典籍频自惜朝昏深领书中味浑忘户外喧铭辞方刻器裕德重颜轩邃爽宜凉燠幽闲类涧村砌堆文石面柱立老松根谓我须题壁伊余似叩盆句羞青玉琢才愧墨花喷每忆髫童际亲承圣祖恩漏声传禁切膏露自天繁辟咡依前膝含饴共夕飱七龄叔敏达十二我愚芚近嵗恩加渥书斋业共敦文章森义府翰墨焕崇垣缃帙循环诵琼编次第翻数曽相赏析㡬度易寒暄讲学欣同幄延师更一门晓晡常并席嵗腊偶开罇聨骑趋香陌轻舟泛御园騄骊工歩骤鸾凤必腾鶱餍饫心方永从容道自存隔窓闻鸟咔傍砌长苔痕霭霭空云动迟迟午日晅春风频度处花信几更畨愿永名轩志还陈攻玉论君恩正如注砥砺待便蕃萤我忆去年秋飞萤几㸃流忽于今夏夕熠燿最髙楼映月光无定随风散欲稠爲添诗客兴莫照旅人愁夜静千山寂天空万籁収苍茫芦苇岸把巻有行舟芭蕉几叶纷敷翠影亭却怜幽趣伴窓櫺因君不是尘中质笑我常来雨里听卉谱应添居士传空阶常演湼槃经月明风静相忘处正是幽人梦蝶醒逐凉逐凉成独徃得意亦忘言坐久看花落心闲识水源暑从尘外去风自静中喧潇洒吾何似云边白鹤翻立秋夜作瑟瑟金风报节频飘飖梧叶落阶新不嫌白日驰驹隙且喜轻凉上葛巾入夜渐长人未睡裁诗有兴句无尘空庭小酌龙团坐孤鹤一声隔緑筠小园闲咏十五首曲径通幽爲隔尘氛逺应怜曲径长纡廻山势抱逦迤竹垣藏鹤歩苔痕合春归花气香板桥流水外别有读书堂芳屿围棋乘兴歩芳屿逍遥任所之已看苔作席最爱栁成帷漫煮䝉溪茗闲抛赌墅棋东山称盛事吟望寄遐思桃溪歩屧山桃开也未杖䇿试探寻好景春来遍芳溪曲处深明霞千树叠傍水一枝临何必武陵路随縁物外心竹坞春深闲过山坞里粉脱见新篁劲节当春緑踈竿泛籁长萧骚寒雨夜彷彿辋川庄不肯裁为管无劳引凤凰芳港闻莺春色堂堂去莺声恰恰来缗蛮聼处澁风景暗中催长日慵摊饭新缸喜拨醅笙簧随分有何必舞三台春湖涵碧碧水漾平湖空明一镜铺须眉应可鑑尘壒杳然无㸃㸃浮青荇双双下白凫春风浴沂水视此意何殊石坂烹云敲火乌卿炽烹云玉液清龙团曽未㸃鱼目已旋生漫说肠堪润应知眼倍眀披襟成小啜孤鹤一声鸣广厦冰壶天伏三庚永堂开六月凉深深屏隔暑叠叠簟含霜底事挥纨扇无劳问蔗浆氷壶供坐卧乐意自相忘镜水荷香半夜芙蓉雨三间水月楼清香随处度风景一时収榦宻妨鱼跃花深隐鹭逰诗情频入座不必问渔舟月楼夕幌雨洗尘氛静天空花鸟闲月楼开一面夕幌卷千山牧笛耳邉过征鸿眼里还桂香依旧发付与阿谁攀兰桡独钓秋湖鱼怯饵把钓事如何緑水一竿竹清风㡬领簔蒹葭尘外老星月箇中多夜静独归去清光挂女萝竹篱鹤歩结社松为宅看家鹤守门偏知人客至不负稲粱㤙宿月精神古梳风毛羽繁由来好僮仆不必贵乗轩芦岸秋晴秋色知多少芦花尽白头战风摇夕浦饮露亚寒洲生意知将谢随时未肯休苍茫烟水里好去弄扁舟板桥霜迹隔溪亭子逈为架板桥通秋老碧天白寒流枫叶红卷帘吟夜月着屐歩霜风爱此双双迹扶笻过水东雪迳梅姿四时花木足最喜是园梅傲雪三冬里因风㡬朶开清香流玉骨冷润滴氷腮独有幽人赏廵檐杖䇿来秋日寄髙安朱先生新凉初到北忩清闻道先生体暂平漫说春风违坐卧应教霁月仰澄眀草长书带阶前思秋老荷衣槛外情遥忆匡牀闲梦蝶懒闻蟋蟀一声声凉州词关外风寒水不流戍儿望月唱凉州莫道凉州便絶塞还过万里去防秋黄云漠漠连白沙秋声到处赛闻笳落日旌旗卷空碧陇头莫上上思家戍乆翻忘塞上尘笑提赌具向东邻寳刀不敢轻输与仗此区区报国身破秋破秋才旬日满目便秋光楼逈轻岚入林踈爽籁长镜波方淡沲芦㟁转苍茫瀹茗烟生户开帘月上牀心如寥廓表境是水云乡敲句娱寒夕翻书趂晚凉风清尘不杂意适倦都忘箇里无人㑹天边雁㡬行荷灯㸃㸃荷浮瑟瑟波丽华端不让湘娥灯眀万朶莲心吐月印千潭法海多只是金英含绰约无须绿盖舞婆娑御湖锦绣凭谁织来往轻舠一夜梭槐市文物东都盛声名槐市扬学渊深璧水义府俨宫墻特逹珪璋器从容礼法塲无劳评月旦此处定行藏清河送平郡王西征宗翰临戎剑气寒来廷屈指觐唿韩秋风惯拂征人面马上何须回首看溶溶碧水向东流戎马催程敢重留莫把渭城新曲子翻成水调唱凉州武畧文韬借指挥书斋倍觉有光辉六年此日清河畔君作行人我独归秋社秋社今朝是秋光逈不同庭前梧叶落梁上燕巢空村酒成新酿田禾飒晚风太平兼大有烟火万家中卖菊翁秋光未到小篱东已有街头卖菊翁满担寒芳霏玉露一帘清气韵金风巧数花师夺女夷四时芳信总先知深红浅碧浑余事先买鵞黄第一枝夜聼落叶声半榻秋寒清梦魂纸忩飒飒响声喧浑如一夜风兼雨童子开门叶满园霜后踈林叶已干清宵风送打忩寒飘零今夜知多少晓起凭栏仔细看始裘霜满园林叶作声薄寒风度几忩清试开旧箧衣频换才着新裘体更轻冷暖由来皆有定推迁何事重关情薫炉沉水从添未消得三余乐事并赋得野径寻梅见小春幽谷香凝氷玉腮寻芳才见一枝开雪封野径行行逺春到山村得得来最爱轻盈含数㸃莫愁狼籍落成堆明窓雅助新诗兴座上曾延蕚緑陪櫽括苏子瞻后赤壁赋即用赋字赤壁我曾识巉巗今复逰千山木落叶十月夜登舟寥寂吾良乐风霜客不留横江一孤鹤不与岁时流送桐城张先生暂假归里丹凤啣书下紫廷枞阳早已望台星新恩优渥荣旋里旧德绵长肃荐馨北阙丝纶方待掌东山絃管暂教听即看稳步沙堤上飏拜从容对御屏西厰骑射霜林叶落雀羣空驰射平坡试骆骢犹忆三春陌上过玉蹄滚滚踏香红万年松劲榦挺森森窓前滴翠深依然临水石即此是山林香气蒙春雾华枝覆午隂瓶梅与盆竹聊结岁寒心御赐端砚恭纪霭霭午窓明融融御苑晴恩波流浩荡缃案沐光荣雅质传端石髙标纪旧坑一泓秋水淡几片碧云清入席添诗兴开嚢粲玉英虬龙浑欲动藻采自然生学海惭无檝心田勉欲耕研精书史里总是被生成归鸦归鸦集庭树翅影帯斜晖傍晩羣争宿逢人驯不飞逺村霜月冷古戍稻粱稀始信乡园好枯枝犹可依十宫词吴宫白苎轻盈屧响廊青龙舟里换晨妆夜逰朝宴千年乐那管人间有越王楚宫渚宫春暖翠华遥帘幙风轻袅细腰不道君王深注意行云行雨隔迢迢秦宫春锁阿房静管絃尘生舞袖爲谁妍从来不识君王面忽过人间卅六年汉宫水晶盘浄玉腰酥舞态生怜可用扶底事天家万乘富等闲难获昼明珠魏宫平生戎马乐何曾铜雀成时几度登不爲夜台听不见悲歌一曲向西陵晋宫灭蜀平吴处上㳺大开武库甲兵収而今四海浑无事只驾羊车日夜游齐宫歩歩莲华歩歩春香凝罗袜不生尘何须洛浦遥相见已是人间有洛神陈宫结绮临春户对开后庭花发引金杯景阳钟晓方酣宴不信横江木柹来隋宫海错山珍杂绮罗銮舆空待未曾过夜深欲识君逰处但看飞萤㸃㸃多唐宫沉香亭畔晩春妍玉树烟浓院宇连何事宫娥羣戯剧应縁分得洗儿钱帝京杂咏九㸃烟中古冀州万年天府壮宏猷矞皇礼乐三千盛襟带山河百二稠天上楼台悬日月人间车马富王侯太平有象光遐壤况是神都处上㳺髙标象魏五云端帝座重重瑞霭攒自古几朝称景运如今此地是长安文章二马应惭盛吏治三王未足观总是太和薫郅理天街十月不知寒辐辏千家日月旁九衢风送玉尘香欢腾履义行仁里春暖瞻云就日坊驼背伊歌翻续续象奴蛮曲喜洋洋六龙幸处阳和豫夹㟁平铺软土黄玉蝀桥头望禁林重重楼阁耸千寻两行烟栁春光媚几顷澄波緑意深池水皆成瀍涧泽宫墙常透市朝音大家真是同民乐不异薫风解阜心题宋徽宗竹枝双雀两两珍禽翠羽修緑筠深处舞风流笔端多少江南意何事终成塞北逰题吴梅村集梅村一巻足风流往复披寻未肯休秋水精神香雪句西崑幽思杜陵愁裁成蜀锦应惭丽细比春蚕好更抽寒夜短檠相对处几多诗兴爲君収十一月十三日恭遇皇祖忌辰感成长句浩荡洪慈被九州一人常厪万年忧丝纶允协衣裳治冠剑今惊岁月流自隔音容週一纪敢忘恩泽永千秋朝来更忆攀龙日仰首髙空泪不収橄榄茶吹雪磁瓯絶㸃瑕新烹异品味尤嘉山厨漫説玫瑰露髙阁初尝橄榄茶兴入卢诗风满腋书浇边腹响鸣车武夷应喜添知己清苦原来是一家癸丑冬至上躬祀南郊回銮恭纪星云糺缦灿神京玉路喧传警跸声长至履端仪告偹泰坛寅祀礼初成龙舆喜见千祥集象辇旋看百辟迎最是一阳初复处永绵多福洽皇情颙若诚通显肃将天心消息复㣲阳和鸾九奏鸣韶濩奠璧三躔纪奉常候气羲和应告瑞书云太史正占祥今朝纳庆宸𠂻豫宝祚绵绵日月长鸳鹭千官拥六飞午门钟响散晴晖阳廻御座衣裳暖风动龙旗日月辉霭霭上林暄玉树依依青琐敞彤扉近光兆庶瞻香雾共道君王迓福归冬至后一日同二十四叔父五弟逰西苑试射骏马紫藤鞭宫城九陌连平池铺玉镜晴雪晃金钱欢赏娱今日追陪忆往年东瞻宸极近霭霭羃祥烟轻风摇苑树碧宇散晴光气复初阳暖人迎化日长縁堤看冻栁系马坐氷床到此同携手临风乐倍常蕉园成古刹乔木隐伽蓝贝叶飘花雨香云䕶宝龛随縁逰胜地冺念礼瞿昙何用僧雏引由来此路谙太液无劳渡羣欣歩屧行龙宫隔㟁耸玉蝀跨波横不见潜鱼跃空闻寒雀鸣平田丰泽北指日试春耕燕角敦弓劲轻杨翠羽修中时惊月落发处迅星流更歩三梁闸因登百尺楼淑清迟胜约聊待再来逰迎薫亭子畔山势欝崚嶒松柏开三径冈陵列几层石龛穿洞入云窦扪萝登蜡屐肩舆胜都输莲社朋乘兴到瀛台诗情入目来水心飞栋宇人世入蓬莱雪覆孤桐直风吹虚阁开旧时听讲席亦复满尘埃烟光凝逺岫晩景向西斜旧熟神仙境重逰山水嘉风声送归骑月影照栖鸦漫忆十年事心清一椀茶御制乐善堂全集定本巻二十七御制乐善堂全集定本卷二十八钦定四库全书御制乐善堂全集定本巻二十八今体诗题唐岱画页峨嵋铺云春入冈峦暖欲烘翠云铺岫淡𡨕蒙寺临峰顶岚烟䕶阁跨川梁雾气通疑有王乔乗碧落那无列子御清风海尘任起石山下长对方壶弱水东秋涧鸣泉滴滴复淙淙飞泉挂玉峯聼时秋韵肃望处翠烟浓丹改寒枫叶黄添细草茸披图饶逸兴拟欲䇿孤笻潇湘烟雨瑟瑟潇湘烟雨秋凭将妙笔冩风流苍茫云水望无极佳句都输赵倚楼湖山春晓我爱湖山好春来景倍嘉和风吹淡荡迟日丽秾华桞岸青垂缕桃谿锦叠霞新针抽嫩稻碧叶暗踈麻峯黛疑灵鹫波光是若耶轻舟浮水靣芳径引山家渲染毫添润游观兴自賖何须蜡双屐小阁坐烹茶山雨欲来南峯北峯云布千树万树风生独凭危楼望逺忽然檐滴琴鸣逺浦归帆天末见扁舟顷刻来前浦塔院晚钟声客船一夜雨浮岚暖翠宿雨含朝润浮岚望处深溶溶流碧水羃羃暗踈林万壑轻风度重溪暖雾沉髙低烟翠里终日惬登临烟浮逺岫水阁临波结搆竒秋澄千顷碧琉璃何人闲倚危栏望正是烟浮逺岫时渔荘雪霁把钓寒江雪送归琼瑶埋径认依稀㸃空逺色迷前墅积素遥岑对野扉此日定知鱼不饵长天乍见鸟孤飞晩来簔笠檐头挂隠隠村墟澹落晖夜坐月满忩櫺风满帘地炉银烛暖帷幨更因静坐聴逾永诗到寒吟兴屡添梅挿㡬枝供绣佛香熏一炷阅楞严于今识得清凉乐向火何曽为附炎水云榭云无心出岫水不舍长流云水相连处苍茫数㸃鸥坐席生烟云石栏俯秋水空眀是我心何如漆园史读王安石传保马青苖次第行累朝成法忽新更难将知己酬神庙都为违人用恵卿当日司权原作福昔年辞召岂真清试看安石居然出不道苍生转生幻景四咏銕马雨夜风晨梦里惊青骢去后只闻声嘶残落月溶溶色响动深闺脉脉情丹鳯城头还独宿祁连河畔镇孤征将军功与云台并㡬见临风血汗生镜花箇里春和分外长不随代谢镇芬芳香尘如雾何曽着綵蝶成羣那觉忙阶畔日暄同借暖檐间风度共飘香仙家若把壶中种讵向人间见阮郎水月一颗眀珠镜里涵氷轮孤影印千潭妙圆俱足真无碍形色难求最好参风动波纹光似烛水含云影碧于蓝池边掬起还慿手归路湏盛无底篮蝉猴乆竹青寕生不休阿谁妙慧制狝猴蜕身粧出看新巧薄质生时忆去秋深馆三更人共舞江陵千里客同愁万年松绿磁盆浄时缀髙枝最上头冬夜忆平郡王暖阁熏炉刻漏移闲情万里忆相知髙斋趣永三余乐絶塞风寒列戍悲约计凯旋应指日欲缄书寄更无期难堪剪烛清吟夜念到寒更毳幙时冬夜食哈宻𤓰异域称竒品中宵润客肠霜刀剖翠质氷齿嚼黄瓤清觧心头渇甘生舌本香东陵无此种包贡自西方龙翰傅先生䝉㤙简署司㓂诗以贺之一纸宣麻特进班虞廷弼教典秋官平情早识悬氷鑑紏恶仍然领豸冠阶秩频膺八座贵丝纶荣钖五云端从知刑措襄王化台斗星眀傍日㸔逰蕉园氷牀声里过长湖逺岸人行似画圗雪覆蕉园松突兀云生古殿路虗无南临太液风铃语北望琼华塔影孤屐齿㡬畨逰歴处寒林已聼噪归乌赋得自锄眀月种梅花溪畔梅花欲放迟数株分种傍堦墀锸翻夜月和香动手握寒根带影移花信漫愁催落蕋画楹初有照来枝何湏秉烛寻幽趣举首氷蟾未堕时与唐岱范缓倪迂自古人而今绘事数唐寅安排邱壑浑无迹盘礴丹青别有神逺坞人家烟淡淡野桥流水石粼粼买山不用闲寻访倩尔拈毫眼界新百衲琴汧公精物理百衲制名琴见说风流极悠然山水心桐孙劳细缀焦尾漫相寻指上宫商辨谁知絃外音题易祖栻墨竹巻翠扫琳瑯绕曲池东坡妙笔冩幽姿一声清籁露华湿万箇寒梢月影披想像笙簧吹飒㳫依㣲烟霭辨参差香篝银烛消长夜恍似潇湘晤对时雪事八咏东郭履雪敝履雪中行皑皑满地平无湏怜玉趾真是踏瑶京晃朗花纹绽蹁跹鹤歩轻等闲蓝缕客东郭独传名苏卿囓雪寂寞穷荒北飘飖冻雪凝饥肠寒可供浩气馁何曽聊共氊毛囓从知苦节胜少卿难共喻心事冷如氷袁安卧雪雪深门巷逈僵卧有余清不作干人想何烦除道迎漫空飞淅沥扑户转轻盈素履幽人吉千秋仰令名谢庭咏雪谢家夸寳树咏雪一庭同独许闺中秀浑如林下风无心裁绮句有意惜飘蓬何幸三春桞能兼造化功王恭渉雪朝罢催归骑天街㣲雪连喜看三白瑞低覆九衢烟缓度髙舆稳轻披鹤翩窥篱人落魄惊许是神仙孙康映雪积雪夜谈经寒光映满庭云铺难逐月冬破乏囊萤岂为怜飞白聊资照汗青朗然消万虑眉目觉清泠陶谷烹雪削玉更镂珠寒烹清味殊天香沁肺腑冷色上眉须玉食何湏羡山厨且自娯羊羔千斛醉漫愧党家奴程门立雪洛学先生启巍然道德崇雪深双户外乐永一庭中乆立情靡倦端居兴不穷伊人非耐冷应为坐春风题董元山彴圗山境忽穷处潺潺野水流慿谁添畧彴引我度荒邱涧草深藏鹭巗藤细舞虬㡬株枯木冷一片白波秋挂壁延清瞩横溪足卧逰爱耽风景别不必问孤舟题邹一桂花卉十二幅杏春雨胭脂洗嫩华㡬枝浓叠赤城霞双鸾恒在云深处不遣飞琼到阮家梨比桃清絶比梅妍风送嫣香户牖传寂寞云鬟不堪整恼人天气暮春天芍药繁红艶紫殿春余第一扬州种色殊逞尽风流还自恨被人强唤是花奴紫藤紫藤花绕苍松树嫩蕊垂垂丽㡬多一夜西风吹白露还输老榦耐消磨葵金盘向日如承露怜尔倾心为阿谁午静花砖风影直将开又是最南枝碧桃薄縠轻绡丽午风画堂人静暮春融重门难把芳心绾独露一枝深院东酴醿羞与羣芳争冶艶每于幽处见丰姿但教香色寻常在莫恨人间知不知虞美人一曲虞兮怆别神徘徊犹忆楚江濵那知爱玉怜香者不是当年姓项人山丹斓斑瓣缬黄金㸃错落花擎赤玉盘砌畔落残供上药旁人漫作女儿看石竹也向人前称此君一丛翠带衬红云但教色媚时人眼漫说檀栾独出羣牵牛脆蔓芳葩绕竹生锦裳披就下瑶京莫耽佳丽人间乐河畔盈盈最有情菊花看到东篱觉有神风流畵史更诗人素华独殿羣芳后箇里原藏万卉春甲寅元日立春青阳韶运㑹三寅节应王正景倍新万彚欣沾元旦雪百年喜遇嵗朝春昭融气协鸿钧德浩荡天开大造仁献嵗椒觞还献夀永绵福履祝君亲雪消皓素漫空映绮寮春回大地冻全消光凝玉树寒深浅水润兰阶影动摇梅已过时添旧蕊桞将应节放新条朝来最喜霑濡足指日芳畦透麦苖春晓绿野朝烟歛春生料峭寒披衣闲独歩晓日正三竿兴逐东风去心随大地寛桃花开也未聊复倚栏看上林花气户外春光到㡬分嫩红新绿间缤纷清浮玉露琼葩润芳透珠帘沉水焚散彩偏承晴旭照飘香多为恵风薫锦丛绣径经行处蛱蝶惊飞已半醺清明前三日御试命和唐人韵口占应制千红万紫正纷纷暗引寻芳蛱蝶魂欲识太平真气象五风十雨杏花村榆荚雨紫房铸出沈郎钱庭院霏霏散暖天最爱一朝榆荚雨买成十里桞丝烟春云淡荡凝佳气氤氲散逺天㸃空晴旭漏出谷晚霞穿麦陇将翻雨花街正羃烟天衣谁为织髙映九霄鲜题唐岱倣古十二帧翠滴螺峰絶㸃埃㡬间板屋面波开为穿曲径通幽处惹得逰人杖筞来萧寺髙临云壑秋一声清磬万縁收却教健笔图清胜好与诗人作卧逰阁跨眀波映水红开忩不断芰荷风巨然一幅风流意都入云烟淡抹中飞流瀑水㵼银缾散作平湖漾碧泠最爱髙楼临树杪好山浓入四时青米家家法有谁传渲染烟岚逼老颠最是披图堆湿润江南五月熟梅天桃蹊桞径行行逺水郭山村处处幽日暮髙斋读书罢一篙新绿泛澄流宗派吴兴皴法竒千峦万壑正秋时云间髙阁依㣲辨为爱拏空松柏枝板桥㡬曲接回塘烟树迷蒙晩影苍欵乃一声人卧月不知身在水云乡翠含眉字列遥岑亭子临波暮霭沉淡墨天然饶气韵由来逸品数云林両岸猿声一叶舟客忩钟醒梦魂留羡君图冩生绡里朶朶芙蓉天际浮七尺青竿五尺纶春波镜面色铺银一声长啸沧浪濶不羡当年钓渭人胸中邱壑三冬瘦手底琼瑶六月寒大地忽教成一色凌兢拟踏马蹄看甲寅三月上耕耤回銮迎驾恭纪昭苏景物正勾芒千亩躬耕典制详禹甸三春荣草木周官六礼焕旂常均平何用郊人耨丰稔遥占太史祥最是圣情勤保赤欢腾父老列成行御苑亲推歩玉田青旂摇曳引祥烟九重云拥千官仗万卉春和三月天乐奏回銮鸣鳯管礼成帝耤纪瑶编前期时雨霏㣲洒早卜寰瀛大有年淡荡和风霁景开天闲十二驾龙媒香街㡬里花如雾绣陌千塍车似雷华宇共霑㤙泽普御园羣仰圣人来迎銮踊跃葵忱切独愧凌云献赋才读董仲舒传不问苍生问鬼神犹䝉宣室席前亲谁知寂寞江都相老抱春秋一逺臣同五弟舟过万夀寺小憩桂櫂轻移过水村午风吹送给孤园繋舟鴈侣同登岸迎客山僧逺出门古殿灯眀佛日照斋厨火爇野蔬温绿杨十里连归路弄影寒鸦语更喧御园从耕恭纪六韵上苑土泉滋躬耕膏壌肥礼因加帝耤心是念民依水暖流塍细光融向午晖省耕廑圣虑终畆沐恩辉种布珠尘坠犁翻玉屑飞农劳诚可念丰稔愿无违积书巖杳杳层巖里依稀巻轴重瑶编余鸟迹石室有云封何异金泥宻空懐玉检踪草青书带细苔碧篆题浓灵箓谁能识神仙或可逢洞天多秘藏蹑履欲相从蜂衙百忙忙里过三春晓色催衙欲放晨酿宻应教输玉府添丁何事按鱼鳞花间户牖重重邃门外风光日日新採得琼葩无限喜更看归仗簇前陈赋得沙留鸟篆斜好鸟离芳树春晴下锦沙繁音奏丝管古篆印龙蛇纷错苍苔偃纵横緑字斜蹄迒谁爲辨新涨莫教遮辘轳声渌水涨平湖春田转辘轳耳根鸣断续眼界乐霑濡漫厌繁音急从观生意苏机心縁力稼不与汉隂殊蝉始鸣浓隂一带暗溪烟曳响新蝉噪午天曾记昨年嫌聒耳今朝初听转生怜緑林髙处弄㣲声似话寒暄最有情向晩临风吸清露枯枝遗蜕认前生春园几日罢流莺又听新蝉嘒嘒鸣谁道耳根难摆脱请君听取噪前声御制乐善堂全集定本巻二十八御制乐善堂全集定本卷二十九钦定四库全书御制乐善堂全集定本巻二十九今体诗烹茶梧砌烹云坐月眀砂瓷吹雨透烟轻跳珠入夜难分㸃沸蟹临忩觉有声静浣尘根心地润闲寻绮思道芽生谁能识得壶中趣好聼松风㵼处鸣石笋朝岚浓处万峯连紫碧稜稜滴翠鲜疑是仙家炊玉版却教洞口飏轻烟雷雨初过石熘痕逺峯秀矗两三根化工造物原来巧翠映筠篁绿满轩过雪上人禅房上人飞钖处过客息车时花现优昙色林深贝树枝看门鹤影瘦聼法鸟声迟最爱清凉地尘襟天籁吹山僧静闭关白云镇封户金猊喷意香玉砌飘花雨法堂自鸣钟方丈频挥麈入座聼谈禅林间日过午赋得得雨溪声壮山雨昨朝过沿溪景倍多平添三尺水髙涌㡬层波繁响鸣琴筑余纹散縠罗昨来逰赏处乍喜放新荷雨后池塘闲歩青鞵歩屧过桥西细草轻莎㸃活泥颤雨芦梢才卧起笑风莲蕚乍开齐参差逺岫烟犹湿摇曵长条翠欲迷霁后园林风景别好供诗料任拈题颁氷金鎻开丹阙彤墀缀晓班政施依月令恩沐拜天颜职是凌人掌时当仲夏颁清泠泉洒沫朗照玉堆山惠逮鹓鸾侣凉生几席间清都悬月镜溽暑避尘寰题元祐党人碑元祐清流号浊流党人镌石石遗羞祗今欲补名臣传犹喜残碑姓氏留夏日园居即事园有山为郭斋因树作墻开轩惟欲敞引径不嫌长淡月梧桐影轻风萝薜香无心潇洒客胜地足徜徉消闲慿笔墨无虑即渔樵为爱尘氛逺寕耽景物饶清风满襟袖夜雨聼芭蕉好谢缑山客烟霞不可招宿雨润新葩红蒸一片霞看云闲借草爱客缓烹茶坐弄流泉㓗眠当皓月斜子西得意句分付与山家緑竹令人逺青松迥出羣山明眉乍画溪暗带如分古帖闲来搨名香手自焚晚凉急雨过星汉淡㣲云为有披襟者林风拂面来芙蓉碧沼丽杨桞夏亭开爱鹤闲移榻唿僮浄洗盃往来依石径半为爱苍苔板桥波上跨歩屧似乗船緑水平铺掌青杨暗鎻烟鱼多原不钓花落自相怜一幅江乡畵慿将俗虑捐催荷清籁急挂树夕阳低信歩过桥北乗凉到水西添丁鹤生子营户燕衔泥更拟扶笻去裙腰翠欲迷梧竹影纵横轩忩倍觉清草青阶砌合荷放镜池平洗砚临流碧摊书卧月明谁家弹百衲流水一声声夏日寄龙翰傅先生轩楹闲敞午风凉为想髙斋静趣长松柏蟠龙尘自逺精神秋鹤病无妨竹牀拂簟醒残梦石鼎烹茶泛乳香试问何人施肘后早教霁月映书堂雨中舟行看山轻舟细雨杂㣲风十里青山杳霭中桞岸遥看新洗緑荷洲还似乍添红润含螺黛峰头滴曲转芳屏径里通何似水亭闲倚榻一帘烟景坐空蒙避暑避暑消长日浑忘户外喧午冝开北牖晚称卧南轩带月蝉声静临风树影翻凉秋弹指到何用苦歊烦夏日寄二十一叔父索诗畵庭院清凉竹柏新悬知诗畵倍通神胸中早贮千年史笔下能生万彚春临几兴来铺越练当忩茶罢试龙賔琼瑶乞并缣缃惠景仰还期歩后尘赋得人立藕花风徙倚眄莲塘凉飔引兴长披襟清暑气扑鼻送花香露滴珠玑颗波明锦绣粧余芬迷蛱蝶幽梦睡鸳鸯出水青罗盖临风紫玉裳谁能劳歩屧竚赏水云乡六月晦日作夏令今朝尽西风眀日迎谁知销半嵗都为过三庚榴火临忩暗荷香入座清夕阳蝉噪急已带早秋声林中闲避暑石上坐烹茶绿树引清籁红云叠绮霞葛衫输羽扇蛩响杂池蛙入夜清懐永㣲吟愧八义咏史十首乐毅君臣知遇甚分明七十齐城智力胜可惜恵王承父烈却教名将避青蝇屈原千秋遗恨楚江濵宗社将倾敢惜身何事承平汉文代长沙偏欲学斯人董仲舒建章奏对䇿天人帝眷名儒礼独亲谁使江都终老去千秋史论恨平津李广平生义勇陇西闻命蹇终难与䇿勋回忆㶚陵遭醉尉那知渠是故将军苏武囓雪氊庐心似氷故乡逺寄鴈书凭难堪持节旋归日秋草萧萧老茂陵李陵生降迹似负恩深谁信区区报国心他日王庭对苏武空教泣下数沾襟东方朔毕生玩世事诙谐朝隐端知是逸才却被何人入仙史虚夸阿母宴蓬莱田千秋髙寝郎官能悟主应时一语便封侯试问両宫猜贰际长陵封事为谁休萧望之不知廷尉是何司饮药空教洒泪悲最恨老臣遭毒䧟显恭叩首只移时王章当年相对泣牛衣此日忠言触机漫道忤时縁激烈三王誉早播京畿竹里流萤琅玕清韵肃熠燿夜光浮翠影千竿静踈星㡬㸃流眄林何用烛应节已知秋犹忆隋隄畔王孙彻夜逰雨夜闻梵声霏㣲萧阁坐秋霖㸃滴檐牙入夜深何处山僧散花雨却教仙梵杂潮音不卷珠帘户半开经声还共雨声来明朝为凭朱栏看阶砌青青㸃嫩苔新秋松舍萤光㸃蕉忩蝶梦成风从今夕爽月比旧时眀蛩响縁阶急蝉声向晚清新凉才可乐莫漫动秋情秋热踈梧叶落早知秋转觉如蒸暑气流翠竹尽闲天籁寂晶阳髙暴午云收频挥葵扇凉飔动漫彻氷盘碧玉浮借问炎熇能㡬日祝融返辔肯重留秋英谁道西风急能摧衆卉残石栏纷翠缬藓砌簇金冠入夜香偏细凌晨露未干化工工㸃缀转觉胜春寒前寄诗索二十一叔父近制承恵尺幅兼辱和章仍用元韵志谢露润霜毫句倍新松筠潇洒鹤精神一天爽气髙懐邈尺幅霞牋锦字春幸作开筒吟句客犹慙据案论书賔生绡惠我王维笔三逺由来不染尘为爱园林秋景新敢从芳藻覩丰神寒潭月影空中畵落叶风情幻里春响奏阶前蛩促织书排天外鴈来賔阿咸近日尤无似杜老空劳洒玉尘南华秋水一泓新抚景悠然觉爽神已媿徴诗裁下里还叨歩韵咏阳春心情近似天边月花竹聊充榻上賔桂露满瓶熏手读恐教仙藻汚凡尘雨夜闻蛩一枕新凉雨未休王孙何事独添愁吟残衰草空阶寂呌彻寒宵半榻秋清梦乍回银漏永踈梧渐隠玉蟾收声声入聼增吟兴彷彿深更互唱酬隂阳石异石含精秘能为造物先凝灵原借地应候忽知天旱涝无烦虑隂阳各异鞭楚民应击壌嵗嵗乐丰年晴浮岚散天宇爽籁拂秋晴光漏㣲穿牖霞残淡抹楹才添池水涨乍觉逺山眀萧阁尘氛浄新凉着体轻郭河阳峩嵋霁雪图积翠林峦湿未干迢迢蜀道接长安石门氷雪尘氛浄驴背风霜客路难梵宇凌空知日近翠㣲开霁倚云看河阳一幅风流笔三十二峯春正寒军装八咏胄虎皮䝉铁叶贝齿饰黄金犹忆絶缨㑹能收壮士心铠细铠攅金线蛇鳞鎻玉环唐夷已穿破未入玉门关刀陇戍悲风起将军髪上指敌来知何处欲试匣中水弓三秋塞草长鼔臂挽弓强临风悬满月百歩殪豺狼矢饮石称神力中环能制胜谁道天山遥只湏三箭定麾纁帛曵流虹阵列长蛇势指挥王者师立使风波济矛画榦凌风直屈卢立月寒沙塲恒作伴应为苦羁单袍三军温挟纩天府制将来何似家乡寄伊人手自裁昼漏昼漏声催午籁长踈梧翠竹隐秋光目随野鹤神同逺诗寄髙岑句亦凉霜信排空寒淰淰芦花亚浦飒苍苍知心一片南华水㶑灔含风盪夕阳洞庭始波岳阳楼下楚江分天浄长空水蹙纹最是洞庭秋意好西风眀月弔湘君一天秋色晚云低碧涨寒江逺欲迷棹破烟波三百里好风吹送岳阳西楚水巫山秋意多轻飔一夜洞庭波谁知帝子无寒暑八月风凉试縠罗鬬蟋蟀飬锐欲相争盆中鼔翼鸣庭莎铺翠褥甓室列坚城覇气撑双臂雄心突两睛可怜一朝忿㣲物也捐生赠从军者秋风吹塞草壮士往从军大节羣推汝平生此报君朔云天际暗寒袂路岐分迢逓交河道笳声不可闻秋畦秋畦零白露生意讵甞停残賸菠根赤新抽韭叶青架除通户牖叶脱豁轩庭曵履经行处寒螀入晚聼秋瘦竹修梧接桂丛风帘半掩翠蓊蒙晴光乍向踈枝漏寒影频从隔岸通白露润涵文几上凉飔潜入绮䟽中披襟试向阶前看糁径还添㡬片红中秋前一夕对月丰隆知节近此夕宻云收规满疑金镜辉遥胜玉钩入波光不定度竹影偏流为爱中秋景先期独倚楼澄江如练霜满江城叶落时洞庭秋意许谁知逺澄潭影天光合浄叠风纹练色披河伯波涛徒自诩天孙机杼未曾移晓来渔笛冲烟散恰似并刀欲翦迟闻鴈嘹唳长空鴈阵过行宫月影上松萝寒更半为抽思永秋韵无妨入耳多瑟瑟风凉愁欲断寥寥天末逺相和芦花浦溆明如镜清怨潇湘意若何暮过御河桥太液风漪正作秋残荷踈苇冷飕飗爱看好景瞻天近漫忆春光付水流玉蝀桥头催晓骑五龙亭畔起沙鸥归来无限低徊意月照桐忩影半钩吴殿懐古烟桞残芜鎻败垣空庭寂静晚鸦喧晾鹰南望髙台迥射鸭旁临废沼存想像朱廊曽响屧空传金屋最䝉恩客来指㸃前朝事极目寒晖散古原瀛台观木变石异质传何代天然挺一峯谁知三径石本是六朝松苔㸃犹疑叶云生欲化龙当年吟赏处借尔抚遐踪水始氷漫坐氷牀罢泛舟沿溪初看碎琼流芙蓉倚岸凌霜晚鸥鹭成羣忆夏逰何处水亭珠箔巻谁家古渡钓纶收萧踈杨桞眉难画一片清光上绮楼板桥霜迹回溪霜月落略彴带余寒曙色暄犹润晨行迹半残凭添驴背冷未许屐牙干此趣何人㑹清吟倚石栏刻漏刻漏迢迢霜月凉曲屏银烛灿辉煌句排七字更忘永时到三余趣转长砌竹迎风敲緑玉忩梅和影弄明粧年来消得冬宵味半是煎茶半爇香题焦秉贞人物畵册十二帧雕䦨曲曲倚云娥嫩日烘晴胜事多赌掷秋千携伴侣绿杨影外舞傞傞小板涂朱贯綵䋲婵娟天上踏云登桞风拂处人吹过环珮声摇最上层帘幙周遮重复重春情难绾倩云封蛾眉兀坐低无语金鸭烧香镇日浓户外辛夷已放齐花光掩映碧栏西帘栊不闭虗堂敞飞集黄鹂恰恰啼平台文石浄无尘小立凝眸景物新春到人间饶富丽桞烟花雨总宜人迟迟春日上回廊庭院深沉午昼长徙倚东风不归去撩人花气扑衣裳珮环声响出帘帷结队双双莲歩迟红紫隔垣纷泼眼临风小语立移时望里重重绮作䟽闲庭风暖午晴初能言鹦鹉窥人语报道春寒已尽除亷纎细雨宻如丝㸃滴檐声落玉墀消遣余寒香阁里花牋闲噼自题诗绿忩髙启对迷蒙云影垂垂满太空花好不禁遭剧雨落红明日扫晴风晓风澹澹爽扵秋笑语声喧緑水洲贪採莲花归櫂缓一轮红日上山头髙荷朶朶映波纹大叶田田散绿云清露滴盘珠万颗抝花倾湿藕丝裙亭外无人夏日长名姝逭暑倚匡牀临风试舞翩跹态消遣闲看小女郎髙桞隂浓暑不生小亭终日有余清筠帘卷处风吹到送过凉蝉断续声璚忩深闭静无声隔断凡尘院宇清闲赌围碁消乙夜祗闻腷膊响楸枰漏滴银壶箭响时手谈无语罢碁迟烧残红蜡斜明月阶下梧桐影已移闻道瑶池阿姥家琼宫璇室鬪髙华就中俨亦成瀛阆㡬队仙姝倚立斜翠壁撑空石气寒回廊屈曲倚㠝岏姮娥镜槛粧初罢寳鼎香浓爇未残晚凉庭院与人宜手把生花抝一枝罗袖髙擎香不断轻风有意往来吹踈篱巧様织山屏㸃缀花枝映画櫺多种芭蕉聼夜雨风旗舒緑覆檐青月户团圞中有人文䟽绣桷绮堂新琵琶一曲声清脆大小珍珠散落匀松风谡谡拂香帏闲拨檀槽响彻扉惊起栖檐双白雀空中鬪舞绕林飞一剪貂茸覆绿云温房煖室地炉熏任他帘外寒威重金琖仙醅注十分华灯悬处影珑玲瑟瑟踈林朔吹生启户月髙天宇逈雪峯数㸃映空明御制乐善堂全集定本巻二十九御制乐善堂全集定本卷三十钦定四库全书御制乐善堂全集定本巻三十今体诗冬月盆菊潇洒东篱已过时文窰佳色尚新滋未残绿叶纷千㸃初放金英簇㡬枝髙格傲霜兼傲雪逸情宜画亦宜诗晩来篝火清吟处静领寒芳得句迟冬日同五弟逰西苑即事上林冬日暖风物转暄妍草色余青毯晴光扑锦鞯探幽寻胜地抚景忆流年诗意催归辔飞鸦带晚烟甲寅冬至上躬祀南郊恭纪四律驰道曈昽散曙光祥凝玉辂焕龙章精诚圣德通干贶肃穆皇仪纪奉常黍谷灰飞方应律云门乐奏正迎阳㣲风不动柴烟直遥望天门辟九阊一线阳和何处生重重瑞霭映层城晓光彩映霜花动韶律春回朔气清百福均随长日至九瀛并奉泰阶平上林已先东皇令殿桞宫梅欲向荣晴旭融融耀晓晖和銮鸣处启天扉一阳已复凝千祉万乗初旋拥六飞云物定书丰稔嵗祥烟欲上衮龙衣圣𠂻干愓昭寅祀兆庻羣瞻迓福归昭苏景物漏春妍初动祥风拂晓烟五位福凝璇象转一阳德合圣恩宣瑶编纪瑞飞琼管篆缕凝香绕御筵最是欢声连九陌千秋同祝太平年蜡日坐氷牀渡太液池志兴破蜡风光日日新曲池凝玉浄无尘不知待渡霜花冷暖坐氷牀过玉津太液人行歩玉花金鳌遥望鎻烟霞胜逰不数琼华岛爱聴寒林噪暮鸦冬夜八日方过蜡三余好是冬漏长银箭涩炉煖绣帘重梅帐春融雪松忩月舞龙忘言参鼻观一缕篆烟浓灯花兰烟凝寳鸭玉烛灿银檠坐乆轻花结春来喜气迎辉煌纷散彩的烁镇敷荣锦绮新添瑞华堂更助眀阳和一室满风月九霄清佳祉欣占报新诗借尔成探春桞岸轻黄染薄纨风光摇曵许人看花砖度影晴初放锦甸成泥雪半残何处乍开金屈戍谁家试倚玉䦨干闲情都被春情绾莫漫寻芳趂晓寒春晓春晓晴暾丽名葩宿雨滋红深新着色芳细润含姿蝶入花房重风舒叶带迟徘徊观霁景山阁梦醒时隔花宫漏禁籞芳菲淑景融遥闻漏滴百花中暗传日永迟催箭似染林香细度风声断续时鸟语杂韵悠扬处午晴烘谁知髙阁轻移㸃消得春园㡬树红过淋河慿催诗思客途过得得轻蹄踏嫩莎拂面春风三十里一湾新碧小淋河清明日奉命恭祭景陵感成五律玉剑还依旧龙髯未许攀音容千载渺嵗月十年还奉祀瞻依切追思涕泪澘春风送归辔愁对水潺潺逺烟晓色轻岚布凭栏入望遥非云迷谷口似水抱山腰羃䍥披千树苍茫隔㡬桥山灵驱雾毂飞谒九天朝王原祁雨景画竹树冥蒙处谿桥杳霭时水风翻桞浪雾雨沐山姿气韵三秋润烟岚尺幅宜司农潇洒笔似读许浑诗书开元遗事后沉香亭接望春楼百面牙盘博笑眸一夕凄凉马嵬驿不教还保玉搔头汉武曾求汗血蹄百蛮才服又安西当时颇有英䧺軰不及王元一弹泥太阿倒柄奈如何阉拜将军泽已过那识将来犹未足门生天子负心多金雕翡翠玉雕环一笑春生百媚颜试问洗儿钱在否可能容昜赎潼关雨中访僧不遇烟雨蒙蒙暗石矶人行渡口鸟飞稀寻僧不遇空回棹还似扁舟访戴归山僧闲踏芒鞋去留得苍松伴客茶我亦无心恋风景归舟轻拂雨丝斜题赵松雪竹院鸣泉图山花绕径竹梢椽一巻黄庭聼瀑泉幽韵清泠传别院寒光潇洒动明川依稀琴瑟调阶畔借助瑯玕戞座边试问飘然云水客就中消得㡬多年题赵伯驹仙山楼阁巻云山缥缈列仙乡海隔红尘路渺茫只许人间图上㸔广寒宫殿午风凉彩鳯骑来阆苑西瑶华枝上暂教栖晚来留却乗云去输与王乔一局棋云衣散作㡬丝霞清浅蓬莱似若耶莫倩麻姑说接待此间不是蔡经家霞帔蹁跹瑞霭生飘飘金舄歩风轻飞花一任随流水刘阮何能借问程夏兴三十首水亭帘卷芰荷风香锦堆波㸃㸃红一幅生绡谁为展不知身在画图中落落松篁緑䕃重髙斋闲对乐无悰逺山雨后堪摹似螺髻新梳黛色浓梧桐月影上氷忩凉露㣲侵暑气降堦际蛩声才唧唧庭前萤火故双双只将无事消长日不用松枰一局棋浄洗端溪焦白砚凭栏又是课诗时闲踏青莎憇石矶清风细雨正霏霏三庚预作三秋意润气轻沾白纻衣匀碧玻璃万顷虗採莲一曲午风初南华秋水何须读都入扁舟一览余风度修篁月上梧药炉茶鼎兴偏孤生绡欲觅倪迂笔好作髙斋消夏图叠叠红霞映碧溪逺山犹在夕阳西㡬回歩过横桥去十里轻莎覆软泥溶溶月色淡空堦未尽蝉声咽绿槐髙卧匡牀风味好从知陶令亦吾侪雨余青篆长莓苔洗尽尘氛爽气来日暮凉飔拂巾履扶笻独上最髙台氷椀氷厨不受尘闲心消得作闲身桃花源里风光别来捉蒲葵得㡬人一瓣名香静里焚篆烟缕缕白如云幽情未许旁人㑹手自繙书到夕曛古树月眀鸦影翻空堦露浄泣王孙谁家少妇伤离别未到秋来已断魂西池荷叶大如盘六月春光烂熳看笑煞双鸳花底宿不胜香雾欲飞难採莲少妇满溪湾露重红裳涕泪澘转眼秋光到前浦依稀风景想榆关安石榴开照槛鲜绿衣小鳯语庭前遣情花鸟知人意为报山中过小年茉莉香风透绮寮天街夜静漏声迢桂宫只在星榆里无那银河一水遥石矶晚坐钓纶抛芦荻苍茫两岸交添得一畨新鼓吹宫蛙雨后满池㘭席间暑净三庚退楼上凉生百尺髙白纻轻衫消受得西风闲倚吮霜毫纨扇初收叠绮罗夜凉人静蹙双蛾幽情却恨秋风到细数流萤㡬㸃过慿谁催得朱明去为有庭前夜合花三度芳菲俱已过一弯新月照枝斜架上缥缃玉轴装唿童趂夏曝书忙緑槐庭院无人语时有天风送古香松隂摊饭石牀平静聼寒涛汗不生那更闲情逐蝴蝶逍遥一枕卧桃笙碧水弯环俯小亭倚栏独坐阅金经问谁识得菩提趣恰有芭蕉侧耳聼纱忩竹簟静无蝇香吐金猊碧缕凝休向人间求避暑箇中自有玉壶氷漫忆秋凉秋昜到不堪夏热夏难留眼前风景浑无定供我闲吟独倚楼林泉潇洒惬幽㝷兴罢归来暮霭侵凉月照人人不寐一瓯香乳聼调琴氷盘葵扇何须恋沉李浮瓜底事贪俯槛早占秋景近一湾水色已成蓝昨夜㣲风拂屋檐荷亭爽气一畨添今朝梦醒披衣处飞瓣飘香到绣帘消夏才教脱葛衫藤萝月影上巉巗秋声欲倩欧阳赋白帝明朝又署衔赋得岸痕新雨过急雨初过溪尚喧緑堤苔渍带新痕烟低岸桞根疑失翠染平芜浪欲翻波涨渔船方弄棹景供诗客正慿轩那知野老情偏异预卜丰登笑倚门清簟看棋松枰消夏日竹簟纳凉飔任尔机心宻皆吾静赏时鼎鸣涛泛峡香灺篆萦丝黒白分明看踈帘月渐移郑宅茶榴枕桃笙午昼賖红兰香细透忩纱梦回石鼎松风沸先试氷瓯郑宅茶水逓何须古辣泉满杯香露侍儿煎浮𤓰沉李浑无事为咏卢仝七椀篇夏日园居即事为爱林泉入座清临溪结屋敞轩楹枝头闲弄笙簧奏阶下平调水石声苔渍云根成古篆鸥闲沙浦结前盟午余底事寻荘蝶恁逐晴莎信歩行绿苔满径竹梢檐午静薫风扑畵帘鹿柴间开知客到鱼苖新涨识丁添藤牀恍带三秋爽竹簟浑忘六月炎晚凭栏干闲极目红霞犹遶数峯尖镜浦轻飔漾碧涟池亭霁景正澄鲜蝶依芳草能㝷路鹤习茶铛不避烟任去任来㡬㸃鹭半开半落数枝莲晚来弄棹无人畔水满清溪月满船古香斋伴㡬枝桐百尺扶踈翠色笼杖䇿每縁寻胜景披襟半为纳清风篆烟结细帘方静棋局敲残日已中不住吟哦縁底事㑹心原与物偕同有至自军中者诗以慰之兼忆如心居士万里榆关罢戍回情懐如旧鬓毛皑如心居士知无恙两字平安借送来系马都门正落晖三庚未脱夹征衣因君畧晓边庭令八月祁连雪已飞㡬年别去经风雪今日归来话别离想像伊人归未得龙堆握手送君时荷珠曲池彷彿鲛人宅一夜明珠万斛倾翠盖敲风纷聚散红衣映旭转晶莹虙妃珮上荧荧坠帝子钗头颗颗盈分付兰舟为停棹露盘终日镇教擎题髙其佩指头畵鸡淮南曽伴升仙去留得生绡幻里身秀埭昂昂夸独立可能风雨报寒晨平湖雨渡八首一堤杨桞树数里白莲花细雨霏霏处轻舟泛若耶烟云暗逺天独坐孤蓬里飒然风满湖衣履皆寒水欲觅古渡头烟波不知处我亦无心客轻舠任来去参错渔樵舍隐映菰蒲丛冐雨一声笛吹破千丝风细雨满湖秋扁舟泛碧流平分诗景去恰有一羣鸥挂帆风力健不湏盪双橹遥望翠㣲峯蒙蒙乱烟雨乍聼芭蕉鸣却是残荷响梦中万里逰只在扁舟上山围天欲暮风过雨初晴余景犹堪赏平湖落照明晚晴浄洗尘氛天宇清溪流新涨一声声芭蕉叶绿经雷长茉莉花香带雨荣蝉抱桞枝初放响萤黏荻岸转添明东冈隠约金波上彷彿年来秋夕情野塘月色菰蒲亚水正青青月色寥萧淡晩汀野景乍疑秋寂寞新凉且喜夜清泠波纹㵼碧翻轻縠镜影流光闪碎萍独对池塘空濶意㡬家茅舍㸃郊垧水底霞天晩籁闲登百尺楼明霞倒映十分秋余光绮散鲛人宅返照晴摇芦荻洲云际鸥闲波荡漾日边鱼跃景沉浮须㬰天末残红卷依旧髙空接碧流新凉连朝㣲雨促新凉独倚寒空意渺茫庭树早惊金气候幽人为换葛衣裳月流梧榭添踈影风入荷池泛冷香欲效庐陵工体物含毫诗思共秋长题唐寅畵箑芦荻萧萧飐碧流月明独去放扁舟谁知一枕荘周梦占断寒江万里秋秋信今年秋信较分明白帝初旋暑气平梧落井边天籁动蛩吟砌畔晩凉生已输纨扇三分爽闲对银河乙夜清占断一畨潇洒意金风玉露动关情题丁云鹏罗汉巻幻化空中传幻化却教图作紫磨身机心息后龙能伏业境忘来虎亦驯缾钵缤纷饶法味伽黎围绕足精神悬知笑㑹拈花处倒退声闻八百人曝书天末金风至庭前昼曝书古香飘座永秀色入忩虗次第排青简纵横打白鱼绕廊吟赏处爽度葛巾徐雨骤雨催余暑幽香湿畹兰从知秋飒㳫渐觉夜䦨干蛩咽阶前细蝉吟桞上残萧晨凭赏处添得㡬分寒题石屏二絶扁舟夜泛正秋清赤壁巉巉类削成欲共坡翁图畵里月眀风淡聼江声片石本来邱壑物却将邱壑箇中看千林日上岚烟净七十二峯湿翠寒万夀寺方丈小憇门枕秋河冷堂堂法界寛坐参真瓠落小憇且盘桓塔影含烟直檐铃奏响残徘徊无一事何用觅心安庭有参天柏阶饶匝地花鸟栖喧皓月鹤立对晴霞寥寂钟鱼静萧闲山水嘉阇黎公案熟譲客赵州茶禅房隐修竹杖䇿试幽寻路僻莓苔长人闲花木深梵经书贝上古衲挂庭隂扫石聊跏坐悠然尘外心秋晓闲歩空庭倚石栏寥萧秋色入澄观千章树叶随风落一夜蛩音到晓寒鴈字排空长不断荷衣贴水那胜单招提何处晨钟度隠隠霜声带月残重乳燕才学翻飞下畵堂泥旋复上雕梁未能返哺同乌子且乳新儿作燕娘斜掠西风夸得意却归南国俨成行卢家少妇凄凉甚两见双栖更断肠过玉蝀桥三首芦荻萧萧飐碧流长空渺渺望中收御河八月芙蓉紫彷彿江南一叚秋秋烟漠漠散轻绡斜日西风玉蝀桥乍聼扁舟歌欵乃芦花深处望迢遥枫林叶落漏斜阳遥望瀛台隔淼茫却忆十年逰息处水风吹送芰荷香御制乐善堂全集定本巻三十御制乐善堂全集定本跋钦定四库全书御制乐善堂全集定本䟦干隆元年冬皇上万几余暇取前后所着散体古文诗赋彚为一集而命畴昔侍学之臣䟦之尔泰以雍正十年入侍既尝承命敬序乐善堂文钞今年秋复敬序日知荟说圣性之诚一圣学之广渊圣治之淳懿皆备于前文所称述而熟复是编益信先儒所称天下无二道圣人无両心洵深探本源之论也夫道之体于身者为德施于事者为治而见于言者为文道以乆而益明德以乆而益懋治以乆而益光即文亦以乆而益粹惟二帝三王能一以贯之故德为圣人之德而非大贤以下所能㡬也治为圣人之治而非三代以后所敢望也文成典诰后贤后儒力追而终莫能及焉然其所以致此者则惟诚之不息而已始入侍我皇上之学已大成而惟日孜孜未见有晷刻之懈也及登宸极布德明教敷政寕人无一不与民心相应万邦忻戴如天地之盖容而犹欿然自以为未足文与治之日新皆由于圣心之诚一可见矣伏读前后御制序文所时切于圣心者于乐善堂文钞则因文以检躬行于日知荟说则即文以考治法而是编之序言之尤深切焉体道不息而与时偕行将见圣德圣治直接武于三王而是编之传布于寰区皆以典诰奉之矣是则心所厚幸也干隆元年嵗次丙辰仲冬月少保大学士鄂尔泰恭䟦闻文以载道而道本于身故必实能明道而文始可贵必实能身体而道始能明我皇上躬濬哲之姿夙承庭训缉熈光明圣学渊茂自雍正元年䝉世宗宪皇帝恩命得侍左右于今十有余年伏睹我皇上稽古逊修研精经术于六经四子之书儒先之绪论诸史之成蹟博观约取剖晰精㣲举天人性命之理政治之所从出皆有以得其大本大源之所在所学之正如此寒暑晨夕矻矻孜孜熟复㝷究融洽贯穿进进不已与道大适学之精且専又如此故发之于文日新富有麟炳矞皇充溢缃帙曩者亲定乐善堂文钞十有四巻既承命而敬序之矣御极以来敕㡬清宴乃合前后所着选定编次为乐善堂全集受而读之其义藴之宏深则经纬天地无乎不包其辞藻之赡博则镕铸古今无乎不备仰泰岱而知衆山之卑观河海而知行潦之细诵圣言而知百家衆说之凢浅巍巍乎煌煌乎洵宇宙之鉅观也仰惟皇上圣学髙深固非拟议所及而窃谓其所以发而为至文者由至道之藴积者深也夫道岂独为文而已圣贤本是道而垂彛训帝王体是道而成治功皇上本皇极之敷言既已见诸行事中外欣欣文德诞被矣而犹夙夜孜孜因言考行所谓圣天子建中和之极金声而玉振之者诚在今日而是编也天德王道合为一焉干坤之容日月之光与诗书相表里而世为天下则又何疑哉校录之次伏读御制序文窃有以知圣心之所存兹奉命缀言简末仰至文之炳蔚而拭目以观至治之日升海内臣民涵泳圣泽偕登大道区区蠡测所及盖不能自己云干隆元年嵗次丙辰仲冬月少保大学士张廷玉恭䟦叨陪侍从谬侧细氊广厦之间十有八年于此矣亲见我皇上以天纵之聪眀殚日勤之学问自六经四子以及诸史百家无不登其堂入其室哜其胾味其腴于道则宗二帝于法则统三王于学则承孔孟凡作为文章以及偶尔吟咏皆蔼然以万物为一体而与天地同流御极以来以仁心布为仁政四方万姓莫不喁喁向风从欲丕变向也见之文章今也行之政事洵典谟之继响雅颂之嗣音匪徒有其文确有其实也夫圣神之德作式万邦今天下臣民皆以躬逢圣世为至幸而不惟逢其盛且近其光不惟仰瞻殿陛之间而且侍从左右积嵗积时至于如此之乆盖视天下臣民为尤幸也闻傅说之告髙宗曰知之非艰行之惟艰魏徴之告文皇曰始之非艰终之惟艰皇上举平日所常言无不见之于实政则其知生知其行安行行既与知一则终必与始一如天不已应地无疆断可知矣又闻古人言礼乐之兴俟以百年王者之仁要诸必世我国家定鼎以来列圣相承于今百年正礼乐大兴之㑹而我皇上好生之德洽于民心立之斯立动之斯和渐仁摩义㨗于影响虽衰朽无能未克仰赞髙深犹得优㳺禁籞曲沐慈仁与海㝢羣黎共逰昇平盛世作为歌诗以咏王化之成岂非至幸中之尤幸也欤区区至愚不胜厚望焉干隆元年仲冬月太子太保左都御史福敏恭䟦钦惟皇上躬天纵之资单心稽古夙夜维勤粤自冲龄研精六籍旁及诸史百家以逮有宋大儒之书靡不荟萃贯通得其大本大原之所在致知格物诚意正心修身齐家治国平天下之道一以贯之矣臣窃惟二帝三王之学备见于尚书所谓上天垂文象有节度者是已其轶见于他书若帝尧战栗之戒帝舜南薫之歌成汤之铭帝甲之箴片义单词类皆阐发道妙昭兹来许后之贤君如唐太宗宋仁宗间有文词表见要亦随其所得之浅深以着爲篇章善乎唐臣李汉有言文者贯道之器也不深于斯道有至焉者否也我皇上味道之腴声律身度夙承世宗宪皇帝明理立诚之大训纯亦不已缉熈光明以圣贤之所得者治其心即以圣贤之垂训者显诸文包藴天地镕铸万有而浑然黙契于圣人制作之原自辛亥入直禁庭亲炙圣颜敬闻绪论庚戌以前所制序论书记杂文诗赋十有四巻皆得而伏读之数年以来圣德日新极深研㡬文益充邃兹者继序乗干敕㡬余暇取前后诸编亲加删定合为一集恭与校对自惧爝火之照末由上测髙深第就臣管见窥之举凡天地四时之行雨露风霆之变山川草木之丽名物象数之繁帝皇王覇心术事功之分井牧农桑礼乐兵刑之用仰观俯察援古证今千彚万状不可端倪而悉贯之于道至若涵泳性情流连光景无非万物一体之懐流露于翰墨间在易之贲曰刚柔相错天文也文明以止人文也皇上学贯天人参赞位育观文以察理修辞以立诚自临御后薄海内外蒸然向风蠕动蠉飞无一物之不得其所良由圣心与道为际而本身徴民悉以验其言之实效向之藴涵蓄积者已一一见之治法矣幸依日月获窥圣学渊㣲集古先哲王之大成谨拜手飏言推原于道德文章一贯之㫖以知天下臣民由宸章之炳焕求皇极之㑹归帝光所被与天无极而得附名简末窃嫓于景星庆云之先睹可不谓厚幸欤干隆元年嵗次丙辰仲冬月吏部左侍郎今授江苏廵抚邵基恭䟦窃惟帝王御世有心源而后有治法然必基于学以成而文其学之散见也在昔唐虞授受危㣲精一为言心之祖未甞以学名而千古之圣学苞焉二典之垂三谟之作为帝王言治之极未甞以文着而千古之大文焕焉则夫文章之与政事通而治本于学学本于心一以贯之而已矣钦惟皇上聪眀天亶秉睿哲之资切就将之学世宗宪皇帝甞以眀理立诚宸章钖训圣敬祗承孜孜夙夜上探四子六经之渊㣲旁渉诸史百家之浩博精究于身心性命大周于天下国家细及于日用行习彚三才万物之理莫不探本索原兼综条贯而一发之于文自阐道眀教之篇以至体物縁情之制无格不具无盛不臻大矣哉合作者之圣述者之明而一之故学为圣人之学而文为天下之至文也新进小臣甲寅入侍内廷仰覩我皇上学问髙深日新嵗益敬读乐善堂文钞自庚戌以前凡十有四巻年来复数倍于昔爰于万㡬之暇总彚全编亲定成集以在籍䝉特㫖宣召侍直南书房恭与校对自惟扣槃揣籥之愚何足以殚测海窥天之识窃见圣主临御以来至徳覃敷千载未有伦比凡行政用人仁民爱物之际羣生沾濡太和翔洽虽在万里之表四海之遥号涣言传罔不暨讫因以知盛治郅隆实本于皇心之纯一而缉熈光眀之原基于学古之日者举尭咨舜儆之忧勤禹俭汤仁之典则文谟武烈之觐掦穆然如见心源治法之相接而陶铸羣言发皇睿藻亦遂与典谟浑噩炳焉同风所由统自古圣君哲后之绪金声而玉振之用集制作之大成也诗曰訏谟定命逺犹辰告书曰皇极之敷言是彛是训知天章焜燿倬云汉而丽星辰传示万世永永无极而蒙被厚㤙身侍禁闼亲覩日月之光摹绘万一谨附于拜手飏言之次是则之殊荣也夫干隆元年嵗次丙辰仲冬月侍讲学士梁诗正恭䟦闻干坤之容无从仰绘而川流敦化所以为大未始不可明言皇上以生安之圣学倍懋于儒生盖惟圣而始尽学之能事也唐虞授受论学而未显言说命首掲之不及政事惟曰学于古训乃有获而万有悉包举焉尼山木铎谆谆勉人亦谆谆告君大哉学乎此先圣后圣所同揆者乎沐世宗宪皇帝殊恩草茅之身偹员禁近亲炙于圣德者深而窃窥于圣学者畧稔谓不博于文礼不可得而约也故自通经贯史而后诸子百家以及诗歌骚赋靡不究其条理穷其㫖趣所以灼见性天而正大之情充周洋溢全体太和昭融于翰墨之下机动神随自然合度今者绍承大统惟日孜孜无刻不以敷政寕人为念间于万㡬清宴取向所作各体文诗赋彚为全集而以谫陋复得䝉㤙与于校对之列乃拜手稽首而为言曰凡物皆性凡人事皆天道而不眀乎性与天道之㫖则见物不见性见人事不见天道矣故舍本狥末者骛华而不既于实而稍窥理域则又简弃乎文辞以为非所急皆蔽也六经之垂显万世之道开万世之文道与文有二乎哉皇上既敦敏夙成又承先皇立诚眀理至训一以贯之于文见道即于道见文斐然外见者皆粹然内藴者也类万物之情以通神眀之德礼乐之陶淑仁义之渐摩偹于其中矣愿颁之学宫播之天下以教育乎多士俾知青宫养正之年崇髙之地不自暇逸而学古以获治平之本勉勉我王纲纪四方畴弗仰圣人而思圣功哉干隆元年丙辰仲冬月编修顾成天恭䟦乐善堂全集自颁示海宇凡在臣子操觚诵习训行近光殆如仰曜灵者求晖于旸谷导积石者向若于崑崙矣我皇上圣学日新冲懐谦抑近复以全集巻帙綦繁命等重为釐定编节恭聆之余无任惶悚以等浅识肤学何由窥溯巅涯顾圣德下济之谦至于如此敢不勉竭区区祗承盛意爰敬谨校阅数过精益求精拟为三十巻恭呈乙览上复亲加裁定重付剞劂较之全集存者十之五六云伏惟鸿制昭垂万世发干坤之秘奥焕奎壁之精英又何庸等颂扬赘述惟是㳟绎初本御制序文有云自今以后虽有所着述或出词臣之手真赝各半等日侍禁籞朝夕见闻窃于此有未能安于心而已于言者皇上临御二十四年以来求衣问夜勤政健行每㡬务余闲即濡毫摛藻诗或数篇或数十篇文则煌煌鉅制或数千百言为时不逾晷刻脱稿浑若天成御制诗初集四十四巻乆已风行天下户诵家絃今二集且将编次告成矣篇什之富为古今大家所未曾有其他纪功书事碑版之文以及序记论賛无体不偹皆诣极精㣲兼综谟诰若平定金川伊犁诸碑勒石学宫骏烈大文并烛天壌尤为有目所共覩此在廷诸臣流汗頫首竭管蠡之见且不能窥测髙深而尚有能賛一辞者乎然则前御制序所云乃大圣人谦尊之徳自然流溢于毫楮闲亦与删订斯编同一渊乎若谷之心云尔等荣与编校谨拜手稽首识于简末干隆二十四年嵗次己夘上巳东阁大学士兼管户部尚书蒋溥协办大学士吏部尚书刘统勲礼部尚书嵇璜吏部左侍郎董邦达户部左侍郎刘纶户部右侍郎裘曰修礼部左侍郎介福兵部左侍郎观保署刑部左侍郎于敏中刑部右侍郎王际华工部左侍郎钱维城内阁学士钱汝诚恭䟦御制乐善堂全集定本跋