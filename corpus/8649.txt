百愚禅师语录百愚斯禅师说法之图师讳净斯号百愚南阳桐柏谷氏子生万历庚戌廿一脱白明年圆具参瑞白雪老人闻钟声大悟记莂时年已四八矣后五载开法疁之昭庆壬寅主善权陞维扬之善庆乙巳中秋尽散衣钵越旬二日上堂辞众翌晨书偈掷笔而逝顶煖彻日夜寿元七八腊终五七嗣法四十有二遗命塔造善权茶毘获大小舍利不可胜数锁子灵骨五色斓斑齿牙目睛全如故辛亥建塔寺东北万松岭后坤艮向铭为方学士拱干所撰乙卯筑礼菴守护塔左八坐名蓝九会说法语录廿卷梓送楞严随藏流通门人智操拜记百愚斯禅师语录序一千七百则之先有公案否前此矣前此则何以一千七百则独传发端焉耳发端则有广之者矣诸家语录是也语录者语言文字之属也前此举语言文字而扫之矣以为佛法之障也继此可得而扫之否曰存之则语言文字为佛法之障扫之则佛法又为语言文字之障矣然而扫与存果何居则贵乎其人焉尔其人存则其政举语言文字皆神奇也其人亡则其政熄语言文字皆臭腐也以臭腐之语而出于佛祖之口则佛祖之矣以神奇之句而出于野狐之口则野狐之矣吾故曰贵乎其人也然而其人则难言之矣求其人于佛法之季则益难之矣吾则以仰百愚大师足以当之大师开悟最早操履至醇譬之帷灯匣剑其光锷以韬歛为奇及其苦心为人而宝珠肆应全体大用有不可得而掩者其嗣存焉睿公以语录见示余曰吾将求大师之人则大师之语言文字举此矣夫大师之人诸方所共仰或以为泰山乔岳或以为威凤祥麟或以为光风霁月或以为烈日秋霜而要其感人以诚遇物以恕律己以孤峻处事以平等不离真实者近是经云惟此一真实余二则非真以大师之实求大师之人以云传也以大师之人存大师之语言文字以云救也山阴云隐弟子祁熊佳顿首拜题百愚斯禅师语录序禅师俗姓谷氏河南南阳桐柏县人自出世后以向上钳锤学者凡八主道场始畅于昭庆圆寂于善庆建塔于善权善权者吾邑溪山最胜处历代祖师僊灵窟宅也先是邑中蒋晦斋先生以宰官为释氏护法念兹山自洊更兵燹来榛莽之所丛生獾豕之所嗥啸法席非得人不可于是不徇名不慑势特迎师主是山师至则攘幽剔薉复故拓新寺大治继师者即师法嗣寒松公公神明警秀威音肃然其语录诗文亦久为世重师没后寒公手辑其语录为二十余卷藏寺中寒公尝为余言师为人清沖简劭是支道林竺法深一流人及读龙眠先生所为师塔铭条分缕柝寒公之言益信既又读师语录龙驹蹙蹋天马脱羁时而说法炽然时而拈花微笑窃叹自一花五叶以还青原南岳而下提唱兼行然未有飒爽森张单提直入如禅师之踸踸者也则吾于寒公之言益大信噫吾见今之执拂而踞上座者矣其上者剽窃古德传灯单文只字支离挦撦嚼蜡捕风辄扬扬然诩于人曰我某宗嫡传也是与王谢家不慧子弟专以门阅上人者何异甚或牵缀权势凭借贵游攫人之田庐而鱼肉之犹曰我为祖塔司粪除也五宗严支派也识与不识无不从而呕哕之闻禅师之风亦庶几自媿矣余涉秋行国山道中憩善权寺门松巷屈指畴昔则禅师既寂晦斋继即寒公亦席不暇暖他徙问其寺则己为豪有力者主之矣惊飙所及林无静柯俛仰之闲能无慨然于中乎因至师塔下汲涧水一盂而饮之风霜刻轹泉香而石瘦则犹能想见师之为人荆溪法弟子陈维崧顿首谨拜撰百愚斯禅师语录目次像传序文第一卷住嘉定古昭庆禅寺语录第二卷住云间青龙隆福寺语录第三卷住湖州弁山龙华寺语录第四卷住湖州弁山龙华寺语录第五卷载住青龙隆福禅寺语录第六卷载住青龙隆福禅寺语录第七卷住越州大能仁禅寺语录第八卷住越州云门显圣寺语录第九卷住越州云门显圣寺语录第十卷住杭州皋亭佛日寺语录第十一卷住宜兴国山善权寺语录第十二卷住维扬江都善庆院语录第十三卷示众小参第十四卷晚参第十五卷普说拈古第十六卷颂古第十七卷源流颂经旨颂第十八卷机缘问荅垂问垂代法语题赞第十九卷书复杂着第二十卷佛事塔铭蔓堂集附百愚斯禅师语录卷第一住国山善权寺嗣法门人智操住青龙隆福寺嗣法门人智湛编次住苏州嘉定昭庆寺语录顺治丙戌冬在云间青龙隆福寺受请入院三门者箇大解脱门今为诸人八字打开了也且作么生入喝一喝狮子窟中无异兽象王行处绝狐踪弥勒殿尽道当来下生缘何却在者里便好夺却布袋趁出山门顾左右云今且放过一着遂礼三拜方丈玄关把断搜空罔象之珠宝镜高悬照破野狐之胆直饶释迦维摩到来也要按过何故卓拄杖云假鸡声韵难瞒我未肯糢煳放过关开堂拈疏字字铁酸馅句句木札羹还委悉么其或未委仰烦宣过法座此是宝华王座未审须弥登王在甚么处且看斯上座指模画样去也陞座拈香此一瓣香明如舜日旷若尧天祝延圣躬万岁万岁万万岁伏愿金轮永镇玉烛常调寿踰百亿须弥化洽大千沙界此一瓣香经天纬地贯古通今奉为满朝文武阖国公卿府县尊官远近檀护惟冀永作生民怙恃恒为佛法金汤此一瓣香非正非偏非玄非要穿却诸佛鼻孔换却衲僧眼睛供养前住越州云门显圣堂上传曹洞正宗二十八世瑞白雪大和尚用酬法乳之恩就座维那白椎云法筵龙象众当观第一义师云若论者箇第一义黄面瞿昙插觜无分碧眼胡僧退身有地纵饶德山有棒只堪打猪打狗临济有口只好喝驴喝马虽然威音那畔休话如何曲为今时繇人施设举拂子云者里会去不妨竿木随身逢场作戏饥餐无米饭渴饮不溼羹打秋千于勐虎颔下翻筋斗于毒蛇口中磅礡虚空纷纭宇宙横抽宝剑截诸见之稠林玅协弘通翦异端之穿凿世谛道谛随处周圆佛恩皇恩一时酬足正眼看来未是衲僧行履处且作么生是衲僧行履处隐身不必须嵒谷阛阓堆堆睹者稀维那结椎云谛观法王法法王法如是下座元旦上堂柳眼垂青窥破江心红日冷梅腮发笑惊回塔畔晓风高冰河发燄以腾辉枯木生花而散彩迁乔黄鸟弄格外之真机出谷白云呈现前之玅用烟光溢目淑气盈空可谓应时纳佑庆无不宜正恁么时父子团圞君臣会合又且如何良久云干戈偃处狼烟息万里歌谣贺太平至南翔白鹤寺请上堂世尊拈花老不识羞迦叶微笑承虚接响致使后代儿孙向曲彔床上指东话西正法眼藏未曾有一人动着山僧路见不平傍为铲削卓拄杖云正法眼藏被昭庆百杂碎了也一时化作无量无边清净摩尼宝珠凡在会者不论僧俗男女贫富贵贱贤愚老幼一齐布施直下咸知此珠在凡不减在圣不增人人具足箇箇圆成济人施物应用无亏敢问诸人即今珠在甚么处喝一喝云罔象到时光灿烂离娄行处浪淊天问接物利生即不问如何是第一句师云当空杲日人皆见如何是第二句师云白云片片过前川如何是第三句师云鸳鸯飞过洞庭湖进云日丽风和莺语细天空云淡水声清师云休来者里念篇章上堂昨夜三更澍大雨今朝觌面为相举依依柳色吐黄金片片梅花流玉乳大地群萌尽获恩森罗万象皆欢舞莫沉吟急荐取若能于此绝狐疑直下翻身超佛祖上堂喝一喝云大众还识者金刚宝剑么拟则伤锋犯手触则丧身失命三世诸佛不敢正眼觑着历代祖师那容伫足傍观若是箇汉信手拈来纤毫不犯直下划开情尘见网当阳击碎金锁玄关予夺纵横杀活自在随处作主遇缘即宗正好挽祖风于末运捧佛日于天心世出世间一大丈夫然犹是建化门中事且不落功勋一句作么生道手指空时天地转回途石马出纱笼结制上堂十五日已前卒风暴雨十五日已后朗月晴空所以道把住则黄金失色放行则瓦砾生光放行把住即不问汝诸人正当十五日又且如何话会于此洞彻不妨做箇洒洒落落衲僧去否则且向三条椽下七尺单前高挂钵囊壁立万仞内脱身心外遗世界一念万年万年一念不以程途为限直须以悟为期诚能如是上不负于诸圣下不辜于己灵然后于祖师门下扶竖宗乘接待往来未为分外虽然若到昭庆门前打拆脚胫何故不见道清光照眼似迷家明白转身还堕位说戒上堂祖印高悬凡圣绝迹楼阁门开别峰相见若是恁么事须是者般人昔法眼问永明潜云古人道隔壁闻钗钏声即名破戒现睹金银合杂朱紫骈阗且道是破戒不是破戒潜云好箇入处眼云子向后有五百毳徒为王侯所重在乃云即今香花罗列钟鼓交参海众云臻人天普集众中有得箇入处者不妨攒眉便去掩耳即行花街柳巷任意逍遥歌管楼台随缘放旷掷大千于界外纳劫火于腹中若到者箇田地名真持戒苟或迟疑应须谛听弁山先老和尚忌日上堂维那未白椎已前先师向诸人眉毛尖上转大根本法轮说甚深修多罗使未信者信未解者解未安者安未悟者悟未得涅槃者得涅槃一音演唱随类各解所谓一切智智清净无二无二分无别无断故然后又向诸人眉毛尖上复入寂光三昧大众见么纵饶见得更有末后句子未曾道在昭庆今日要与诸人道破去也良久云宁可截舌不犯国讳上堂云门饼赵州茶打发闲神野鬼秘魔叉石巩箭惊骇泥猪癞狗五位三玄是甚破艹鞋六义圆相是甚系驴橛正眼看来总是一场笑具昭庆曾无一法与人无禅道可参无佛法可学亦不教你明心见性亦不教你超佛越祖只要饥来喫饭困来打眠热时乘凉寒时向火者里会得人人鼻孔撩天设或未然箇箇脚跟点地诞日上堂举韩文公参大颠因缘乃云大颠老汉虽有拨乱之谋且无定安之策有问昭庆春秋多少但道庚戌生的待他曰不会更道今年三十八当时大颠若下得者两语不惟免得首座受屈亦不教者俗汉看破山僧如此举扬与古人是同是别良久云青山只解磨今古流水何曾洗是非解制上堂雨霁云收处处青山呈旧面凉生暑退纷纷黄叶坠新机秋水澂玻璃之色银蟾吐宝镜之辉物物全彰头头独露会得前是结制不会今又解制其结也鱼跃鸢飞星驰电卷疾燄过风奔流度刃临济德山到来只得吞声饮气其解也龙吟雾起虎啸风生凡圣交参人天普会情与无情同圆种智虽然有结有解犹是今世门头事只如无解无结又作么生疁城垒垒超今古练水滔滔绝去来问百二十期今已解临筵朢日事如何师云海阔从鱼跃进云一轮扑落须弥倒透出虚空甚么人师云天空任鸟飞进云圆缺缺圆空界月再三吞吐始应知师云只恐不是玉进云得力须忘饱休粮更不饥师云是玉也大奇至青浦县众缙绅请上堂秋风拂拂送轻舟昨泛青溪浪里游撒箇漫天无缝网鱼龙虾蟹一齐收顾左右云还有翀霄彩凤透网金鳞么有则今日功不浪施无则不免拨转船头别行一路去也拈拄杖云只如教中道若能转物即同如来者箇拄杖是物作么生转得同如来去者箇是如来作么生转得同物去如能转得不妨于拄杖头上现百亿须弥百亿日月百亿四天下百亿释迦若转不得卓拄杖云城市不堪留钖久恐惊莺啭画楼前问世尊分卫化导众生和尚入城化箇甚么师云芦花两岸雪进云还有承当得的么师云江水一天秋进云当空红日照崑崙师云莫向言中觅须从句外求一僧才礼拜师云好生问话僧一喝师便打僧又喝师亦打僧竖起拳云长安大道向者里去也师云教休不肯休进云悄然黄叶落不独一天秋师又打云直待雨淋头至上海县龙华寺请上堂黄浦波浪浴日滔天窣堵檐牙拏云攫雾转轮殿觌面全提藏经楼横空独露会得者一任转天关捩地轴施一机地震山摇行一令神惊鬼惧非惟报佛恩德亦不辜负方丈主人打凤罗龙一片婆心忽有人曰和尚者般说话亦是担水河头卖昭庆向他道不因渔父引怎得见波涛问十五已前缺了圆十五已后圆了缺正当十五是圆是缺师云一任钻龟打瓦进云万吉碧潭空捞摝未曾惊觉莫能知师云且喜没交涉问正偏回互即不问宾主交参事若何师云昨日雨今日风进云如是则寒山逢拾得鼓掌笑欣欣师云也不辜负阇黎至周浦镇永定寺请上堂永定寺中考钟伐鼓周浦市上卖狗悬羊歌管楼台总是衲僧境界花街柳巷无非慈氏家风盘山睹割肉而明心楼子闻唱歌而悟道普化摇铃铎全提向上机关善慧贩鱼羹直指当阳玅用所以人能弘道非道弘人到者里谁分城市山林那管魔宫佛国任运逍遥随缘放旷舒卷不落功勋去来了无变易虽然如是须知更有转身一路始得还知转身一路么良久云知音不用频频举达者须知暗里惊问大行普贤超格外凝然苦行事如何师云古井含新月进云树凋叶落金风露衲破衣穿作么生师云残枝带晚霞进云髼头林下为闲客跣足人闲作野僧师云再道一句看进云石人头上插金花师云相随来也结制上堂拈拄杖云把住六门关拨开大火聚圣凡无处逃佛祖岂能避直得大地平沉千差路绝海水逆流须弥倒卓鹘眼龙睛不敢觑着铜头铁额那容近前正恁么时便乃点铁成金转凡为圣变娑婆为极乐翻荆棘为栴檀驴乳牛乳尽为无上醍醐有情无情共证不二真觉箇箇如狮子儿哮吼一声惊天动地纵饶到此正好喫棒复卓一卓云权威黑帝令尤切那许东风弄柳狂问一雨均施三根普润如何是类堕师云何处不称尊如何是随堕师云步步不沾尘如何是尊贵堕师云觌面无相识进云恁么则迥迥雪山千古秀淊淊洞水万年流师云三堕外更道一句看僧礼拜师便打冬至上堂天得一以清地得一以宁神得一以灵君王得一以治天下拈拄杖云只如木上座能杀能活能纵能夺或时现大充满法界或时现小在一微尘纵横自在变化无拘且道他得箇甚么却能如是千寻海底泥牛舞万仞峰头玉凤鸣问琉璃界外不知踪娑婆国内无名姓且道此人具甚么手眼师云步步冰花结进云还许他参学也无师云言言彻骨寒进云仲冬严寒伏惟和尚珍重师云放你三十棒上堂第一义为君决面赤不如语直巧言不如实说秤锤软似绵团灯心硬似铁橛石女歌木童拍万象森罗笑不歇弥勒惺惺总不知释迦依然犹未瞥洞山五位那能该临济三玄收不得若信得及师恩亲恩一时酬毕如信不及雨过晓风清月明秋水白上堂凛凛朔风遍界寒千林叶落水成斑透肌彻骨谁能委惟有梅花笑破颜明举似莫瞒盰剔起眉毛仔细看竖拂子云大众见么冻鸡啼处家园晓隐隐行人过雪山佛成道日上堂世尊腊八于正觉山前夜睹明星悟道喟然叹曰奇哉一切众生具有如来智慧德相但以妄想执着而不证得喝一喝云是何言欤大小世尊眼空四海傍若无人者等说话只好欺压流俗诳惑愚人二千年后难免简点只如离兜率降王宫岂不是妄想执着耶入胎降生大惊小怪指天指地岂不是妄想执着耶弃金轮之位舍万乘之国岂不是妄想执着耶诣雪山餐麻麦睹星悟道岂不是妄想执着耶乃至说顿说渐说偏说圆说空说有灵山会上拈一枝花谓之教外别传岂不是妄想执着耶正眼看来何异好肉穵疮总不如昭庆肚饥喫饭身冷加衣任运腾腾洒洒落落亦无明星可睹亦无禅道可悟复何妄想执着之有哉山僧如是告报大众直下无疑不妨与释迦老子同证同悟同时成道更或拟议沧江波动因风起瓦灶无薪火不然祈嗣请上堂干坤之内宇宙之间中有一宝秘在形山卓拄杖云形山粉碎了也若能见得世出世间靡有过于此者轮王得之以御天下龙女献之而获授记以此忏罪无罪不灭以此祈福无福不臻随心所欲无不具足天人群生类皆承此恩力更有承绍家业又如何道庭前玉树花开早世世芬芳亘古今荐严慈请上堂竖拂云只者箇圆陀陀光烁烁净裸裸赤洒洒虚空包不住大地载不起无去无来冥通三际亘古亘今体遍十方二听莫闻其响五目安睹其容不可得而亲不可得而疏举心即错动念即乖还有承当领略者么若能如是处生死流若骊珠独耀于沧海踞涅槃岸似桂轮孤朗于碧天三代祖祢以此而超生累世亲缘仗此而度脱可忏不忏之咎以报不报之恩苟非其人未免重说偈言遂合掌云惟愿无限胜良因回向法界真实际一念无私证无生直入如来不退地八德池中任遨游九莲台上恣嬉戏如此了知三世法于诸如来无有异无去无来亘古今不生不灭无沦坠一尘普现一切剎一切剎在一尘内种种方便度众生尽未来际作佛事过去菩萨如是学现在菩萨得授记未来菩萨亦复然共证如来平等智回向法界诸有情是则名为不思议问如何是正中偏师云腊月藕花鲜如何是偏中正师云残云笼古径如何是正中来师云泥猿啸月台如何是兼中至师云鍼来与线去如何是兼中到师云虚空开口笑僧礼拜师便打上堂仰之弥高钻之弥坚瞻之在前忽焉在后昭庆如是举扬大众作么商量谓是佛法却是颜子道底谓是儒书又在山僧口里说出于此分析明白不妨奇特有者便谓儒教不殊于禅教世法无异于佛法天地一指万物一马凡圣一体三界一心彼此一致恁么解会料掉没交涉若是大丈夫直下截断葛藤掀翻情识孤迥迥露堂堂高超三界独步大方无可不可无在不在不动等觉而建立诸法还有恁么人么山僧不妨下箇註脚仰之弥高不隔纤毫大鹏展翅廓尔沖霄钻之弥坚亘古如然白云片片皓月娟娟瞻之在前迥脱言诠扬眉瞬目如隔天渊忽焉在后忒煞漏逗腊月梅花馨香依旧元旦上堂翡翠帘前九夏霜花满地琉璃殿上三更旭日盈门木鸡啼而千林晓玉犬吠而万户春藏香象于不萌草里盛活蛇于无底篮中燕尾船儿日越清风羊头车子夜推明月不容那畔宁落今时所以道灵苗瑞草野父愁耘露地白牛道人懒牧太平岂有象何妨麟集凤翔造化本无私一任龙吟虎啸正恁么时且道承谁恩力野老不知黄屋贵六街慵听静鞭声至弁山蕃光和尚请上堂云封弁岳人天景仰无门月照华林龙象参寻有路花石涧恒演长舌之音弥勒峰独现大人之相尘尘祖意盈眸剎剎真风觌面竖拂子云大众者里会得一任胸藏武库肘佩灵符浑融正偏迭为宾主验龙蛇于杖头分玉石于言下掀翻日月别立干坤十地闻之魂惊三贤见之胆战不是神通玅用亦非法尔如然虽则如是若在衲僧分中未为奇特须知我洞山门下别有尊贵一路始得作么生是尊贵一路良久云不须此外寻堂奥诸向华林问主人问昨日设供报师恩今朝说法利群生说法利生则且置报恩一句请师宣师云青龙冈上云霭霭进云和尚设供先老人还来受供也无师云象王峰畔雾腾腾进云与么则和尚未离昭庆先老人早已受供了也师云切忌妄通消息上堂举实性大师因芙蓉训禅师至上堂以右手拈拄杖倚左边良久曰此事若非芙蓉师兄也大难委悉便下座乃云实大师虽则人情佛法一时周备检点将来大似向福建人前卖荔枝未免傍观者哂至玉峰请上堂玉峰突兀独露万象之中宝塔玲珑势出层霄之外弥勒阁无殊兜率昙华亭迥异人间梵宇参差影沉碧水松杉错落韵奏笙簧处处车马骈阗时时朱紫合杂云封雉堞偏正何分月照闾阎主宾莫辨于斯会得无边剎海自他不隔于毫端于斯不会十世古今始终不离于当念举拂子云分明月在梅花上看到梅花早己迟至云间贝多菴请上堂只者第一义以太虚为纸大地为砚九峰为毫三泖为墨直教宋石门赵文度董玄宰陈眉公竭其心力殚其精巧写到弥勒下生以至尽未来际不能加一毫于其间须知语言文字之所未及世智辨聪之所未穷故曰口欲谭而辞丧心欲缘而虑亡贵在言前领荷格外翻身四五百条花柳巷正好调心二三千处管絃楼一任放浪乃吾人之固有非性分之强为不然明朝五月端阳节看取龙舟夺锦标诞日上堂年年此日此日年年见有流动物无变迁天外白云兮乍来乍去江心明月兮或缺或圆松自直棘自曲鹄自白乌自黑弥勒释迦谁后谁先竖拂子云只者箇三世诸佛不敢谭着历代祖师不敢觑着迎之不见其首随之不见其后大众会么一种风流人不识新妇骑驴阿家牵上堂今朝六月十九普门大士垂手尽谓降伏群魔也是拏棒唤狗昭庆却不然拈拄杖云不见道见怪不怪其怪自坏上堂床头蟋蟀举古验今槛外芭蕉敲风弄月所以道真机无隐大道全该不待睹影逢渠玅见无情说法虽然还有究竟者么秋色满园人不荐哀哀孤鴈又南飞上堂疁城磊落磨今古练水潆洄绝往还荐得目前无别法迥然直透祖师关至化城菴请上堂化城虽设策进驽骀宝所非遥翻腾龙象到者里言方便而了无方便立程途而迥绝程途直欲人人同登毘卢楼阁其人如来觉场果是知有的人时时奉重毕竟如何是奉重的事夜半庭前红日冷不萌花下舞春风至娄塘西资菴请上堂法无定相道绝方隅赴感随机由人施设大众还委悉么落木萧萧练水寒扁舟随处且垂竿杨柳岸蓼花滩得盘桓处且盘桓等闲唱箇渔家乐钩尽沧浪月一湾荐亡请上堂欲识无生旨分明在目前芙蓉含露笑枫叶醉霜眠剎剎光明藏头头极乐天不须向外觅喝一喝云拟议隔三千至狮子林请上堂郁密狮林深可藏横溪一室俨如航梳风细柳千条碧洒雪残梅几片香东阁观潮知水信西林坐月觉天凉即心即佛谁相委波中荡夕阳上堂举归宗因僧问如何是佛宗曰欲向汝道恐汝不信僧曰和尚重言焉敢不信宗曰即汝便是僧曰如何保任宗曰一翳在目空花乱坠乃云赤眼归宗虽则机辨纵横卷舒自在仔细较量犹涉唇吻当时若问昭庆如何是佛即向他道你是抱赃叫屈汉再问如何保任和声便打非唯使者僧别有机关亦不教他闺阁中作活计大众毕竟归宗道的是昭庆道的是傥若踌躇君向潇湘我向秦荐亡请上堂满林秋色正芬芳带醉芙蓉笑夕阳识得严亲真面目分明格外好风光好风光端的别弥陀不在安养国既不在安养国即今在甚么处画云长空云散家家月上堂佛法本来无可说何须特地更饶舌今朝恰遇小阳春也要山僧应时节击拂云大众者是甚么时节香严击竹也不离者时节灵云见桃花也不离者时节洞山睹影也不离者时节玄沙𡎺指也不离者时节乃至见色明心闻声悟道触着磕着一念相应心华发现总不离者时节只如不落因缘时节又作么生击拂云不离当处常湛然觅即知君不可见至芦菴请上堂法离见闻觉知若求见闻觉知是见闻觉知非求法也直饶过去古佛犹不免抱桥柱洗脚山僧则不然竖拂云大众看看只者箇不落见闻觉知迥超情识意想三世诸佛历代祖师以及一切众生莫不承此恩光作诸佛事大众还见么见与不见拈过一边只如昨夜陜府铁牛与嘉州大象厮扑吓得无边身菩萨走向三千里外躲入藕丝孔中且道是箇甚么意旨良久云识法者惧至广福镇请上堂纷纷细雨偏丽乳酪于长空冽冽霜风密布寒夙于大地水流云与共演不二之法门猿啼鹤唳竞谈一乘之玅旨到者里人人是佛箇箇是祖本来现成阿谁无分又那管城市山林乡村野店正好拖泥带水随处为人虽然当知我衲僧家有超佛越祖一大奇特事在如何是奇特事顾左右云因甚鍼眼鱼吞却占波国至江湾保宁寺请上堂古殿崔嵬昔日之真风不坠层楼突兀今时之气象弥新路接云衢而车马络绎门连江浦而歌棹频闻左之右之无殊玅庄严海举足下足何异菩提觉场到者里正好全身担荷竭力提持转自己归山河大地将山河大地转归自己自己与山河大地无别无二大众还委悉么知音不必轻弹指千里同风始是奇复举昔世尊一日因食时命阿难入城持钵复云当依七佛仪式阿难云如何是七佛仪式世尊遂唤阿难阿难即应诺世尊云持钵去乃云大小瞿昙也是无风起浪庆喜尊者无端被人点破面门正眼看来二俱狼籍山僧与他据款结案挥拂子云轻舠箬笠晓风寒深浅何妨便下竿一曲沧浪人不荐且随白鹭过江湾至南翔弥陀殿请上堂当阳一句迥绝遮拦格外真机了无背向到者里通身是口谈之不及浑身是眼见之不到所以释迦掩室于摩竭净名杜口于毘耶须菩提无说而显道释梵王绝听而散花若是箇超群拔萃汉不妨掩耳即行有甚么事有么有么若无更向葛藤里荐取举昔王荆公谓同僚曰我得雪峰和尚一句子直至而今为宰相同僚请益公竖起拳云者箇是甚么同僚罔测乃云荆公之器小哉若论者一句子辉天鑑地括古囊今诸佛得之而成正觉菩萨得之而行六度声闻得之而证四谛君得之而为尧舜禹汤臣得之而为皋陶伊尹父得之而慈子得之而孝朋友得之而信世出世间之事无有不从者一句而得岂止为宰相而已大众且道毕竟是那一句子顾左右云宁可截舌不犯国讳至清风菴上堂卓拄杖云只者箇有眼不可睹睹之如盲有耳不可闻闻之如聋乃至不可嗅不可谈不可触不可思从本已来离言说相离名字相离心缘相离非有相非无相非非无相非非有相非有无俱相非一相非异相非一异俱相可谓言语道断心行处灭虽然只如泥牛衔月木马嘶风露柱骂灯笼山门骑佛殿且道是甚么人境界复卓拄杖云孤舟棹出娄江月下载清风付与谁至茜泾福林庵上堂薰风至而殿阁凉生柳阴浓而池塘绿暗茜水舒诸佛之长舌福林彰衲僧之巴鼻明明独露卓卓全该迥绝言诠安容穿凿直得生佛一体愚智一如无高无下无古无今正好于祖师门下各出只手扶竖正教共挽颓风光我法幢且道谁是其人若真狮子儿哮吼也惊群重九上堂萧萧落木逐风飞鸿鴈衔芦塞外归借问而今何节届东篱黄菊逗新机大众若道今是重阳不免随境逐物若道不是重阳亦是违时失候直须坐断两途出人一头地始得不随时变不逐境迁处富贵而不为乐居患难而不为忧坐卧声色差排古今于一切法而得自在然后可以为明为导为纲为领于此门中共出只手建大法幢互兴佛事岂不谓世出世间第一胜事于中还有其人么大风吹落石人帽拾得寒山笑不休百愚斯禅师语录卷第一百愚禅师语录百愚斯禅师语录卷第二住国山善权寺嗣法门人智操住青龙隆福寺嗣法门人智湛编次住云间青龙隆福寺语录顺治戊子春在古昭庆寺受请入院上堂拈疏云大众见么字字达磨眼珠言言孔圣心髓一时抖擞了也其或未见更须谛听指法座云者箇所在高而无上广而无际且道如何攀跻卓拄杖云等闲蹋着无回互铁额闻风也皱眉登座拈香祝圣毕此一瓣香一味毒气薰成钳锤煅就次第二回供养浙江绍兴延庆堂上传曹洞正宗第二十八世瑞白雪大和尚用酬法乳之恩就座白椎竟师云泼天门户迥绝遮拦箇段风光阿谁不具纵饶通身是眼觑之不见浑身是口说之不及到此须是有力大人一肩担荷所以现前檀护夙植德本久种善根严饰浮屠恢复梵宇更请山僧举扬箇事开凿人天眼目阐扬佛祖门庭若非乘大愿力现身再来决不能也山僧不敢瞒盰只得两手分付且道分付箇甚么普愿大家齐着力辟开古路任纵横问青龙古剎中兴洞上宗风广播如何是向师云海潮涌百川如何是奉师云殷勤千里来如何是功师云杏芳红不艳如何是共功师云玉花金蝶两翻飞如何是功功师云泥牛石虎同相吼进云五位功勋蒙指示利生一句又如何师云一片菜花黄似金进云杲日当空照恩光何处无师云切莫乱卜度居士问昔日性空今朝和尚是一是二师云仙人台畔水长流如何是祖师关师云眉毛上荐取如何是透关底事师云待你到者箇时节着诞日上堂靠拄杖良久云者里会得可煞现成傥或踟蹰勿怪青龙指鹿为马卓拄杖云还知者木上座落处么直饶玅德空生不敢谈着黄头碧眼不敢觑着觑着眼睛瞎谈着口皮穿何故数量拘他不得春秋摄他不得因果收他不得生死迷他不得是非圣凡名他不得青黄赤白描邈他不得不可以智知不可以识识三际平等一道清虚本自不生亦无寂灭若承当理会得始知天地与我同根万物与我一体长于上古而不为老在于九困而不为下彭祖非寿殇子非夭法界非大微尘非小且道他有甚长处便能如是莫怪从前多意气他家曾蹋上头关问法王出世天花应瑞大圣示现麟凤降生如何是诞生王子师云禁苑无相识如何是朝生王子师云从容步玉堂如何是末生王子师云舌上起风雷如何是化生王子师云一箭破天山如何是内生王子师云金殿不知尊进云王子己蒙师指示今逢诞日事如何师云南山竹北地木进云恁么则不同于诸圣师云青者青兮绿者绿进云恩从上古法演弥纶师云认着依然还不是僧喝师打云休要弄虚头上堂昨夜青龙塔怒发与昇仙台厮扑不觉撞破东海娑伽老龙脑壳忍痛不禁只得扬声大叫山僧唤来各与六十拄杖于是天明各各住于本位傥或不见不闻莫怪搕𢶍堆头更添搕𢶍召众云青龙家法异诸方到者方知别有长折脚绳床麻布帐短檐茅屋土垣墙霜花满地如银砌丹叶盈溪似锦装一一为君频举似逢人切忌乱商量结制上堂青龙今日以天地为炉鞴须弥作钳锤扇三昧火烧二乘炭不论是佛是祖是凡是圣森罗万象蝼蚁蠛蠓人我是非贪嗔痴爱无始住地无明一并拈向大炉鞴中只教内不放出外不放入东西不辨南北不分识不能识智不能知鍊成一块打作一团直待虚空粉碎大地平沉冰河发燄枯木糁花方是箇好消息虽然犹未是到家时节如何是到家晓节鲸吞海水尽露出珊瑚枝求嗣请上堂一阳初动万物含萌岸柳依依渐放黄金之干汀梅郁郁久怀白玉之胎者里会得头头独露法法圆成觌体无私无劳别觅可以抚育群生提携万有绍隆佛祖弘基克振人天胜业虽然人天胜业如何承当举如意云堂前露柱夜怀胎生下孩儿颇俊哉未解语言先作赋一超直取状元来上堂见色明心闻声悟道观音菩萨将钱买餬饼放下手元来却是馒头纵饶云门与么道未免打作两橛青龙者里心不用明道不须悟馒头亦不用买今日居士设斋现成油煎荳腐白面点心只要诸人喫得饱齁齁地挑水底挑水净菜底净菜运土掘地底运土掘地搬砖弄瓦底搬砖弄瓦一动一静一欠一伸折旋俯仰任意施为不敢与诸人添箇元字脚何故聻本自无疮勿伤之也上堂霜花散彩煦日舒光万木影寒千山体露佛祖真机觌面衲僧巴鼻俨然本无盖覆奚有囊藏到此须是过量大人出格汉子始得信心坚若须弥行愿深如沧海八风撼之不动群魔搅之不浑犹如宝剑精金愈淬愈锐愈炼愈新如来禅祖师禅随处圆成今时事那畔事当时了办且如何是山格事雪后始知松柏操事难方见丈夫心上堂仲尼曰吾道一以贯之老聃云抱一而为天下式瞿昙道唯此一事实余二则非真大众者三箇老汉与么道且道是三耶是一耶若道是一却又分门列户若谓是三奈何同道是一到者里作么生会拈拄杖云仲尼老聃瞿昙总被山僧拄杖子穿却鼻孔了也且道拄杖子凭何节目却能如是卓一卓云磊磊落落炜炜煌煌竖穷三际横遍十方神通叵测玅用难量才涉拟议打出脑浆僧才出师云狮子咬人韩卢逐块便下座上堂阵阵朔风揭户开纷纷冻雨打窗破满堂禅客暗嗟吁衲破蒙头床上坐床上坐休错过金毛狮子解翻身癞狗泥猪草里卧莫有金毛狮子出来抖擞爪牙看问牛头未见四祖为甚百鸟衔花师云时来易借金千两见后因甚不衔花师云运退难赊酒半壶进云千峰势到岳边止万派声归海上消师云切忌随语生解上堂本无奇特亦无巧玅古之干坤即今之干坤古之日月即今之日月古之山河即今之山河古之人物即今之人物乃至松直棘曲鹤白鸦乌风动尘起云腾鸟飞尘尘尔剎剎尔莫不全彰者箇消息所谓道远乎哉触事而真圣远乎哉体之即神举拂子云纵饶会处分明见处清楚犹是如来禅若是祖师禅未梦见在且道祖师禅又作么生江上泥牛频鼓舞云间石虎正咆哮问如何是正位一色师云午夜黑漫漫如何是大功一色师云白牛露地眠如何是今时一色师云眉毛八字分元旦上堂天大地大道大王亦大年新月新日新时亦新如是可作三十六旬之始七十二候之初拈拄杖云者箇无大无小无新无旧无始无终历万古而不磨超百劫而怕新放之则弥六合卷之则退藏于密三世诸佛得之说法利生历代祖师得之传佛心印天下老和尚得之全提正令今日正在山僧手里堪作何用点开日月为天眼指出须弥作寿山上堂雷鼓初鸣彻群生之蒙聩珠玑遍撒催万卉之萌芽柳垂绿野桥边风鼓通波塘上祖师意处处全彰古佛机尘尘独露大众正恁么时如何承当青龙塔畔泥牛舞白鹤江中木马嘶解制上堂举拂云只者箇无尘不具无剎不彰巍巍乎总法界以为体荡荡乎等太虚而为量本无生佛之名岂有自他之相无修无证绝是绝非者里会得说甚长期短期结制解制一任诸人紧捎草鞋横担楖栗或向孤峰顶上啸月眠云或向十字街头呵佛骂祖有时恁么电卷星驰山崩海竭有时不恁么龙吟虎啸玉转珠回却恁么中不恁么拈头作尾拏两道三不恁么中却恁么冰河发燄枯木生花恁么不恁么且置祇如夜明帘外转身一句作么生道有道得相应者出来道看一僧才出师便下座上堂乍雨乍晴三二月桃花欲放柳含烟现前佛法如能委始信壶中别有天挥拂云若也会得不求神通而神通自至不求玅用而玅用现前可以酬罔极之深恩可以增无边之寿考百千三昧恒沙解脱无量玅义总在里许自利利他无不具足复举拂云大众还见么云外九峰青更青诞前一日请上堂举拂子云虚空包不住大地载不起直透威音那畔横超象帝之先迥绝言论不拘数量大众明日是者龟毛拂子四袟初度众请山僧为他祝寿到者里将过去寿现前寿未来寿拈向一边毕竟与他祝箇甚么寿若能道得不妨延一剎那为无量阿僧祇劫促无量阿僧祇劫为一剎那乃至无量为一一为无量小中现大大中现小含容国土吐纳十虚虽然且道鸿蒙未判世界未成者一着子落在甚么处水晶帘动微风起满架蔷薇一院香吴淞总戎沈清介请上堂横拄杖云若要承当此事须是杀人不眨眼底汉子始得威威凛凛卓卓荦荦向剑刃上走马虚空里行船拏云攫雾挟山蹈海逢佛杀佛逢祖杀祖两头把断不通凡圣正恁么时风行草偃海晏河清释迦不前弥勒不后便好同生同杀同放同收可谓不犯锋铓坐致太平卓拄杖云还有其人么当年尝忆李将军万里天边射一鹗上堂一番起一番倒休怪重重打之遶现前公案有谁知祇要诸人当下了且道作么生了喝一喝云也是按牛头喫草结制上堂震法雷击法鼓牢关把定谁能睹撮来大地作红炉直要活烹佛与祖卓拄杖云还有临危不变者么僧才出师打云速道速道僧喝师又打进云粉骨碎身实难酬师云拖出去乃云山僧适来明明向汝道尚且不会那堪盖覆将来若是箇汉才见青龙塔尖掉臂而去犹较些子何必蹋步向前刺脑人胶盆又有般汉闻山僧恁么道便向白鹤江头死堆堆的坐着那见青龙者里浮图错落绀宇玲珑九峰拱翠三泖环碧绿野桥畔常露格外风光杏花村中别有一般春色雕栏璇玑堂奥之事大众要会堂奥中事么梅花虽有先春意且待寒崖腊后看云板至上堂若论此事如半臞禅德募铸云板相似务要匠手精敏模范端正向大冶炉中化其渣滓镕其钝顽煅炼得干干净净一点夹杂也无一火铸成方为大器悬于青龙香积梁上使见者耸观闻者骇异大地俱震二听莫分直教人人证耳根圆通箇箇获现前三昧且如何是现前三昧作击板势云善哉三下板知识尽来参既善知时节何劳我再三上堂心外无法而法可明法外无心而心可通可通可明心法全宗全其宗而法法皆宗全其心而心心无心心既无心直造其源喝一喝云古人者般见解正是夜半放乌鸡有甚交涉青龙者里无心教你明无法教你通有箇没皮恶辣拄杖子大有迳庭不近人情你欲行奇体玅即截断行奇体玅的脚跟你欲逐气寻香即穿却逐气寻香的鼻孔更与一切人解其黏去其缚直教各各做箇洒洒落落的闲道人去且道拄杖子有何长处撑门拄户全凭渠力上堂山僧连日疲惫非但佛法气力也无一星虽然犹记得马大师一日不安院主问和尚尊候如何曰日面佛月面佛师云马师病里竭力提持全身为人叵耐不遇知音当时待他与么道但云也知大师善病管教那卖簸箕汉满面惭惶无地容身傥有僧曰青龙者般说话也是同病相怜祇向他道金乌急玉兔速拟思一箭过天竺咄咄咄三十年来弄马骑等闲那怕驴儿扑爱愚宗居士八旬请上堂有物先天地是箇甚么物无形本寂寥画云者箇聻能为万象主溢目昭然那箇是主不逐四时凋因甚春至花开秋回叶落古人者样说话好似杭州人撑船卓拄杖云青龙只有者箇攀跻莫及钻仰弥坚放之周遍法界歛之在一毫端夫子不识达磨茫然说甚钟离洞宾鬼谷神仙毕竟如何从来不假壶公术袖里干坤别有天上堂潺潺流水时奏素琴于耳根矗矗青螺常悬古画于天际片云共野鹤以投巢明月随轻舟而到岸离披竹影频筛十亩之金灿烂霜花遍布千林之彩正恁么时若作佛法商量却是山僧孤负阇黎若作寻常境会则是阇黎孤负山僧一总不与么又如何委悉良久云礼云礼云玉帛云乎哉乐云乐云钟鼓云乎哉问世尊拈花饮光微笑未审笑箇甚么师云青酒红人面进云和尚不惜慈悲还许转一语么师云有甚长处进云犬吠三更枝上月乌啼夜半岭头春师云不是者箇消息至日上堂以拄杖画㊀阴退阳生否极泰现穷则通㊀通则变│聊为诸人通一线且道是那一线掷拄杖云荐便下座上堂今朝十五日有箇好消息觌面为宣扬大家共委悉卓拄杖云适来虾蟆背大象蚯蚓拽须弥从诸人鼻孔里过因甚不知喝一喝云若知打破你头饭僧请上堂经中道供养百千诸佛不如供养一箇无心道人青龙者里供养百千无心道人不如供养一箇了事衲僧且道无心道人与了事衲僧优劣在甚么处检点得出任你一时应尽四天下供养不为分外其或未委勿怪饶舌三冬天气暖如春溢目风光越样新寄语游人休外觅陇头梅月正精神上堂卓拄杖云拄杖子化作转轮圣王七宝随身千子围绕一时游遍三千大千世界然后还复本形依旧是箇拄杖子若唤他作拄杖子又是转轮圣王若唤他作转轮圣王却又是拄杖子诸禅德果然分析得出许你变大地作黄金搅长河为酥酪移古易今转凡成圣有甚么难如无大家喫箇饱鼓腹乐其中搬砖与弄瓦各自显神通上堂万法是心光诸缘惟性晓本无迷悟人祇要今日了了不了直须识取衣中宝毕竟将甚么唤作衣中宝昨日蟭螟虫在蚊子眼睫上作窠然后向十字街头扬声大叫云土广人稀相逢者少报本请上堂神光不昧亘古微猷荡荡乎为万物之帡幪巍巍乎作群生之怙恃不落三贤阶级岂容诸圣安排竖拂子云以此龟毛拂恒转无上轮普遍微尘剎一一剎亦然能以一音说随类各得俱无上觉迥超三乘法昊天罔极恩是恩无不报冤亲悉平等存亡蒙利益同游华藏界共入萨婆若上堂今有三件奇特事第一昨夜泥牛产犊木马生驹第二青龙塔善谈实相昇仙台亲为证明第三堂前露柱不觉手舞足蹈云也大奇也大奇财法二施不思议是男是女尽成佛大地山河笑展眉大众还信者三件奇特事么若信不及且待当来问弥勒上堂举洞山云近时人多干慧若要明辨真伪有三种渗漏一曰见渗漏二曰情渗漏三曰语渗漏喝一喝云大众若唤作一喝正是机不离位堕在毒海即见渗漏也若不唤作一喝正是智常向背见处偏枯即情渗漏也若总不恁么正是体玅失宗机昧始终即语渗漏也复喝一喝云且道者一喝还是见渗漏耶情渗漏耶语渗漏耶若明辨得出洞山只在阇黎脚跟下若明辨不出阇黎却在洞山脚跟下举手云洞山与阇黎总在山僧者里不消一捏直得粉碎问当阳一喝即且止三种渗漏请师宣师云逐一问将来如何是见渗漏师云去时不蹋来时路满目青山绝点埃如何是情渗漏师云千年松下无人到挂角羺羊不可寻如何是语渗漏师云夜半石人无影像纵横那辨往来机进云手执夜明符几箇知天晓师云如何是不涉渗漏一句进云满目青山绝点埃师打云也是旋蒸热卖汉荐亲请上堂尽大地是箇解脱门尽大地是箇光明藏尽大地是箇庄严海尽大地是箇莲花国于此会得非但今生父母纵是多生父母累劫冤亲以及草木丛林情与无情都在其中可谓四恩总报三有均资虽然更有不涉迷悟迥超凡圣又作么生泥牛耕破无生国木马冲开劫外天圆满华严经请上堂若人欲识佛境界当净其意如虚空远离妄想及诸取令心所向皆无碍拈拄杖云适来拄杖子于阿兰若法菩提场成最正觉现千丈卢舍那佛放阿僧祇佛剎微尘数光明具阿僧祇佛剎微尘数庄严出阿僧祇佛剎微尘数楼阁统阿僧祇佛剎微尘数菩萨说阿僧祇佛剎微尘数教海有阿僧祇佛剎微尘数众生皆入毘卢境界大众若见得闻得始知咳唾掉臂折旋俯仰时时与卢舍那如来磕头撞额步步不离华藏庄严世界海可谓世界无尽主伴重重圆融行布因果交彻乃至成相坏相同相异相总相别相理法界事法界理事无碍法界事事无碍法界都在者拄杖头上所以道剎尘心念可数知大海中水可饮尽虚空可量风可系无能尽说佛功德复卓拄杖云大众者是拄杖子且道卢舍那如来即今在甚么处抴杖下座上堂月皎霜清鹤梦痴一溪寒碧锁烟丝分明都是拈花旨两手而今付阿谁须领略莫狐疑朔风噼面急如箭喝一喝云穿过髑髅几箇知腊八解制上堂黄龙有三关青龙只一关拈拂子画一于此透得许诸人与释迦老子同行同坐同修同证同成正觉任你烈烈轰轰咤咤沙沙鍼锋上走马芥子内藏山然者些伎俩到衲僧门下大似粪艹堆头一敝屣耳须知更有向上一着子在且道是那一着挥拂云殷勤为解丁香结放出枝头自在春诞日请上堂惭愧今朝母难日多年祖道无成立街头拾得一明珠接物利生用不讫无隐匿天上人间称第一上堂雨过垂杨淡锁烟流水夕阳边生涯丰俭且随缘饥餐与倦眠佛懒做说甚仙风光满目前铁笛横吹云外天明月下晴川上堂俯仰折旋不离菩提觉场语默施为总是般若玅用翠竹恒露法身黄花全彰祖意络纬篱边夜织无丝之绢蟾蜍天际常转不退之轮石女挑蜀锦不借功勋木童唱吴歌浑超音律非见闻之可到岂意解之能通天然尊贵迥出常情大众还会么礼之用和为贵先王之道斯为美至狮子林请上堂目前无法意在目前不是目前法非耳目之所到夹山大似拈一放一怎如青龙渡练州涉罗溪昨在卧石菴中今到狮子林里沿途而来只见白云澹泞秋水澂渟芦花与明月交辉丹枫共落霞争锦木樨香透山谷鼻孔芙蓉笑破迦叶容颜若是箇汉正好骑声盖色罩古笼今倾湫倒岳雨施云兴直下似箇狮子儿咤沙哮吼一声野兽潜迹飞禽乱坠正恁么时直饶佛祖不敢近傍更有何物而能当情且道谁是其人画昨夜三更月到窗至万善菴请上堂向上一着千圣茫然贵乎当人眼疾手快掠得便行乃可斥雷逐电撼荡干坤驱耕夫之牛夺饥人之食始称丈夫意气若是畏刀避箭之流成得箇甚么事遂召众云还会么只要人人脚跟点地箇箇鼻孔撩天壁立万仞气宇如王孰不丈夫何必自生退屈若论山僧者般说话也好与三十棒何故大似与蛇添足至月浦净信寺请上堂明明百艹头明明祖师意竖拂子云于此见得无边华藏世界无边浮幢王剎无边庄严无边佛土总向拂子头上一时显现不劳旋踵而遍历无量世界不须弹指而圆成无量法门不拈一花而庄严无量佛土不动一尘而教化无量众生是以终日行而无所行终朝作而无所作到者般田地方知净信寺始也殿阁玲珑金碧灿烂如是观之未足为盛今也瓦砾盈虚荒榛触目如是观之未足为衰何故良由者片田地无始以来无盛无衰无增无减一切人于其中间行住坐卧折旋俯仰咳唾屈伸只是未曾有人蹋着在大众毕竟将甚么唤作者片田地雨过疁城山色瞑潮回月浦浪花新上堂古人道一切声是佛声一切形是佛形适来驴鸣马嘶水流风动且道是佛声形耶非佛声形耶纵饶见得闻得则不免随境飘流若也不见不闻亦不免被形声埋却若是箇丈夫儿直下透过正好竿木随身逢场作戏纷纭万象磐礡大千将彼玅喜世界掇置于此娑婆世界其玅喜世界中一切众生不觉不知不惊不怖将此娑婆世界掇置于彼玅喜世界其娑婆世界中一切众生亦不觉不知不惊不怖不是神通所使岂因法尔如然正眼观来此犹是尘垢秕糠雕虫末技须知更有迥超功勋一着子在顾左右云驾铁船泛峻岭倒骑佛殿穿市井波中玉兔嚼寒冰舜若多神毛骨冷上堂佛身充满于法界笑煞明州憨布袋普现一切群生前张颠骑马似乘船随缘赴感靡不周夕阳西去水东流而恒处此菩提座南海波斯鼻孔大若到者箇境界自然七通八达千了百当藏身炭里混迹尘中或于佛国魔宫撒沙播土或于市井巷陌打凤罗龙大众且道此人具何手眼翻着袈裟离宝所倒携拄杖出长安观察赵公请上堂空澂水碧淡函烟风卷芦花眼雪天露滴芙蓉秋梦醒数声渔笛过长川山僧自来冲风冒雨掷钓抛钩欲图几箇赤尾曝腮以了不了之旧案奈何虾蟹也无一箇只得收丝罢钓别行一路拈拄杖云大众看看适来者水上座化作无边身菩萨于一无边身复化百千万亿无边身一一无边身各有无量无边眷属围绕放无量光明现无边神通呈无边玅用深入无边三昧成就无边解脱复令无量无边国土众生乃至山河大地艹木丛林有情无情各各获无生法忍证金刚不坏之身且道即今无边身菩萨在甚么处卓拄杖云在天非高在地非厚居目前而非今处尘劫而非旧迥超威音之前那落释迦之后离形离相无声无臭恼煞那顾虎头李龙眠王摩诘吴道子直至而今画不就赵夫人请上堂经中云开方便门示真实相方便门开也作么生说箇真实相底道理画于斯会得无三界可出无群生可度无涅槃可证无解脱可悟人与非人性相平等然犹是二乘之见羊鹿等机顶门具眼者直须掀翻化城踢倒宝所截断威音古佛脚胫拈却释迦老子舌头入廛垂手随类现身随类现身即不问汝且如何是转功就位底事挥拂云画堂翠竹摇风处凤产麒麟天外来荐亡请上堂晓雨飘飘莺啭乍开千树锦和风拂拂渔歌远彻五湖烟无一物不阐遮那之相无一名不布如来之号会得者通身受用不会者觌体全真举拂云会么蹋翻九品无高下尽是莲花国里人上堂若论此事譬如杲日当空有眼皆见亦如轰雷震地有耳悉闻而盲者不见非日光之愆聋者不闻非雷声之咎见与不见难逃日光之外闻与不闻都在雷声之中所谓百姓日用而不知者此也傥有箇汉出来道今日开导缁素普利人天恁么说话达磨一宗扫地而尽山僧向他道阇黎若信得及撒手便行归家稳坐如信不及更有一偈应须谛听忆得三月三又逢九月九篱边黄菊兮半合半开陇头白云兮乍无乍有雨过九峰兮山色如蓝风生三泖兮涛声如吼良久云翻忆陶渊明攒眉便回首上堂上无佛道可成下无众生可度在天堂不为乐在地狱不为苦日月不能譬其明江海无以喻其深辉天鑑地耀古腾今本自圆成不假造作者里会去无圣无凡无僧无俗无贵无贱人与非人同入平等无碍法门只如无碍法门作么生入自是不归归便得五湖烟景有谁争复举张拙秀才参石霜霜问何姓曰姓张名拙霜云觅巧尚不可得拙自何来才豁然大悟述偈曰光明寂照遍河沙凡圣含灵共我家一念不生全体现六根才动被云遮断除妄想重增病趋向真如亦是邪随顺世缘无罣碍涅槃生死等空花乃云此偈可谓调高和寡千载无人酬唱山僧不与他斗富要与他斗贫也有一偈举似大众有愿逢人不撒沙随缘到处是吾家饥来托钵入廛市寒去裁云补衲遮截断玄途无异辙击空宝鑑隐群邪圣凡总是没交涉石上闲栽菡萏花百愚斯禅师语录卷第二百愚禅师语录百愚斯禅师语录卷第三住国山善权寺嗣法门人智操住青龙隆福寺嗣法门人智湛编次住湖州弁山龙华寺语录顺治己丑秋在青龙隆福寺受请入院三门门墙岸岸关锁重重当阳一路谁敢通风以拄杖画一画云坐断十方犹点额密移一步看飞龙佛殿黄阁帘启紫罗帐开正恁么时如何相见撒手归来无一物借婆衫子拜婆年遂礼三拜祖堂先觉后觉以心印心祖弥不了殃及儿孙如何是不了的事团圞共坐忘尊贵递代相传无尽灯方丈先老人在此大开炉鞴密运钳锤敲骨打髓烹煅佛祖抽钉拔楔陶铸圣凡于是家声远播慧命永继不肖到来又如何施设卓拄杖云看取令行时上堂拈疏云见么魔外以之肃清正法以之久住其或未见仰烦宣出指法座云坐断毘卢顶不禀释迦文且如何行履拈拄杖云竿木随身逢场作戏去也遂陞座拈香云此一瓣香包罗今古充塞干坤祝延圣躬尧日与佛日增辉金轮共法轮常转此一瓣香为云为盖为翰为屏专为文武尊官护法居士同证现前般若共明向上真宗此一瓣香味似伊兰恶如鸠毒贱则分文不值贵则倾国难酬今第三回供养前住弁山白雀本寺开山传曹洞正宗第二十八世瑞白雪大和尚用酬法乳之恩就座镜大师白椎竟乃云青松夹道全彰本地风光翠竹摇空独露当入境界象王峰鼻孔撩天狮子崖爪牙踞地向者里会得说甚向上向下第一第二一任驱雷掣电棒月呵云贬斥释迦弥勒指挥文殊普贤或时尘中混迹或时炭里藏身坐彻威音那畔澂澂满目烟光默照空劫已前湛湛一壶风月自然皇风浩荡佛日腾辉踹拱无为垂衣自治高低岳渎共转根本法轮鳞甲羽毛同现色身三昧虽然只如开堂祝圣一句作么生道月笼丹桂远星拱北辰高结椎下座荐师请上堂青萝夤缘直上寒松之顶白云淡泞出没太虚之中万法本闲惟人自闹大众既尔万法本闲只如太虚上人去世一周甚处安身立命者里曾得无凡无圣无来无去从佛界而入魔界转薉邦而入净邦了生死于不相干之地明佛祖于觑不破之机无德不酬无恩不报更有超群越格如何举似梦破玉人天乍晓芙蓉江上笑秋风上堂今朝九月九端的从头剖桂蕊暗飘香菊花笑破口万象悉腾欢森罗咸稽首玉凤岭头鸣泥牛浪里走拟欲问如何翻身藏北斗上堂秋风冷落叶寒江上渔翁把钓竿金鳞不现空垂饵且唱别腔菩萨蛮昔有尼问赵州如何是密密意州于腕上一捏尼云和尚犹有者箇在州云却是你有者箇在乃云赵州古佛不免被者尼僧勘破尼虽具眼又被赵州将箇屎弹子换却检点将来二俱龙头蛇尾总不如东明菴主到山也不问密密意也不作者箇会特为设斋供众却有些好处且道好在甚么处大家喫得彭脝饱运水搬柴绝是非至乐平寺请上堂拈香云此一瓣香同生弁岳共产苕溪金锤击之无痕玉斧噼之不破供养圆寂乐平堂上淑安法兄大和尚伏愿甘露垂滋于大地弘音再震于群蒙就座白椎竟乃云谈道谈禅大似白日说梦论偏论正亦是开眼尿床勿容展事投机那许承言滞句所以弁山到者里不敢加箇元字脚何故屋里人只好说屋里事不可向外打野榸去也大众且道如何是屋里事良久云夜明帘外家风古宝镜堂前瑞气新结制上堂掀翻弥勒楼三际平等折却威音殿一道清虚了无那畔今时谁立凡名圣号尽大地是箇解脱门遍虚空是箇光明藏经行掉臂不离其中謦咳屈伸总在里许说箇三月安居九旬禁足大似无绳自缚若也未到恁么田地不如歇却驴脚合取狗口拗折拄杖放下蒲团且向弁山堂中三七日内大死一番然后甦醒过来始知不汝欺也若是诈明头掠虚汉今日决不放过莫有格外英灵不入者箇保社者么出来木上座为汝证据问高悬钵袋宴坐华林如何是真机独露师云弥勒峰高千万丈进云为甚星分溪涧白露洒竹松明师云狮嵒哮吼惊天地进云只为权衡密运佛祖罔窥作么生是正令当行句师云石女胸中拔楔进云一言包括干坤外佛祖齐教立下风师云木人眼里抽筋上堂今朝仲冬初一现前好箇消息漫空冻雨霏霏遍野松烟幕幕突出无翼蟭螟撞倒千层铁壁吓得帝释宫中日月无光惹得空生嵒畔天花狼借大众且道是甚么人境界出来试说看问济下宗风师已露洞上真机又若何师云雪里梅花遍界香进云恁么则洞宗密旨当阳举古路还家得意多师云大虫看水磨进云看破龙华亲切句始知弥勒更幽深师云夜半放乌鸡又僧问师云且住大凡问答譬如舞剑相似剑剑之下须有出身之路若无出身之路毕竟丧于剑下若是具眼作家句句之中须有超脱之机如无超脱之机决定死于句中所以道机不离位堕在毒海情存背向见有偏枯到者里直须机绝廉纤语无渗漏自然金声玉振电卷星驰示一机千峰落色吐一语万派朝宗可为佛祖爪牙人天标帜克绍真乘提持向上大众还会向上事么卓拄杖云佛祖未生空劫外正偏不落有无机上堂诸佛心内众生新新作佛众生心中诸佛念念证真竖拂云昨夜无舌人厮骂无手人交拳噼面一挥把舜若多神鼻孔打落半边弥勒峰呵呵大笑且道笑箇甚么座中亦有江南客休向樽前唱鹧鸪上堂举拂云龟毛上座为诸人说了也何必弁山沸脣鼓舌说黄论黑堪作甚么是以风柯月渚咸提玅旨烟岛云林共演真常墙壁瓦砾悉皆发机蚯蚓虾蟆犹可助道尘说剎说炽然说无间歇若也未委更听伽陀今朝有信士特请为敷宣山僧舌头短唯凭拂子力出广长舌相遍覆三千界转无上法轮说甚深般若普令见闻者悉发菩提心人人知本有箇箇悟真常艹木及昆虫无不获利益欲说斯因缘穷劫莫能尽喝一喝云若无者一喝几乎葛藤遍地元旦上堂旭日初晴云霞散彩晓风乍暖梅柳生辉直得野老讴歌樵人舞蹈宝珠池畔臣退位以朝君花石涧边子转身而就父蜎飞蝡动咸承化育之恩卉木丛林均赖帡幪之德一入有庆兆民赖之且道是那一人昨从闹市头边过处处文明贺圣朝上堂至道无难惟嫌拣择但莫憎爱洞然明白尧舜令人闻之而皆喜桀纣令人闻之而皆怒此拣择也释迦布发掩泥而供然灯调达推山驱象而害瞿昙此憎爱也如何得不拣择不憎爱去今吴兴潘居士饭僧攒菜每人一碗嚫钱每人一分可谓财法二施等无差别既无差别于中还有拣择憎爱也无更听一偈梅萼嫩柳芽长昨夜东风度短墙叵耐枝头老百舌声声漏洩好春光打喷嚏云今日有人说我上堂举拂云者一句子甚是爽快甚是直捷傥或回头转脑莫怪弁山牵枝引蔓去也举仰山梦入兜率内院居第二座众请第二座说法山自白椎云摩诃衍法离四句绝百非谛听谛听昨夜山僧亦作一梦梦见阿耨达池龙王请我赴斋斋毕复问威音王的父名甚么者箇问头甚是奇特山僧不敢孤负他遂震威一喝龙王作礼而退忽然觉来只见遍地好雪大众且道山僧梦的与仰山梦的是同是别解制上堂横按杖云恁么时象王攒眉狮子结舌黄头碧眼兀堆堆胆慴魂惊靠杖云恁么时盲龟踊跃跛鳖腾欢狸奴白牯一箇箇放光动地正谓把住也在我放行也在我放行把住且置山门外正中亭子要与诸人索九十日饭钱若酬对得一任虎穴龙宫横行直撞如酬对不得弁山为你别通一路卓拄杖云牢关击碎坦然平祖道何曾涉战争风月担头新活计不妨城市玩花灯掷拄杖云看脚下上堂天命之谓性清净法身也率性之谓道圆满报身也修道之谓教千百亿化身也乃云玅喜者般说话大似截鹤续凫夷山盈壑简点将来犹未尽善弁山又不然挥拂云风娜娜兮柳展修眉雨蒙蒙兮花开笑口常把瑶琴月下弹子期不是我真友上堂弁山无作造一味信口道曾不论正偏那复话玄要毁之而不瞋誉之而不笑倦则放身眠兴来唱箇调生平肯为人好心无好报举拂云大众者箇唤作甚么果是杨修见幼妇方能一览便知妙刺史姚公请上堂大象隐于无形故不见而见大音匿于希声故不闻而闻拈拄杖云者箇是形象作么生见卓拄杖云者箇是音声作么生闻纵饶骑声盖色括古囊今犹是光影门头事直须捩转机关别通消息复高声云大众看看拄杖子化作无量寿如来具无量相好统领无量眷属充满无量国土宣说无量法门教化无量众生一时同得阿耨多罗三藐三菩提喝一喝云且道无量寿如来又向甚处去也今日护法请山僧及大众斋保病上堂连日雨何多今朝晴且霁风回柳岸兮绿线轻飞春入桃源兮红霞乱坠黄鸟缗蛮兮山色空蒙白云缥缈兮谿光艳丽寄语游人归去来莫教狼借祖师意既曰狼借祖师意在何处拈香云揭谛揭谛波罗揭谛普愿灾障悉消除现前施主增福慧比丘尼优婆夷请上堂澂江清浅时白鹭和烟岛良哉观世音全身入荒艹竖拂云观世音菩萨出荒艹来也应以比丘尼身得度者即现比丘尼身而为说法应以优婆夷身得度者即现优婆夷身而为说法挥拂云观世音菩萨又入荒艹去也来去且置只如观音大士有三十二应普利群机今日独现两身者何也拊案云近水楼台先得月向阳花木易逢春佛川克归和尚请上堂喜鹊檐前噪知有好吉兆特地启双扉佛川法姪到头角势稜稜英风声浩浩殷勤请敷宣教我如何道胡乱说些儿任凭明眼笑大众且道笑箇甚么咄好似大虫戴纸帽东禅憨石和尚请上堂判义分科座主见解拈椎竖拂衲子常情花言巧语乞丐生涯掩室杜口鬼家活计虽则国有宪章叵耐家无常礼今是东禅法姪特请弁山为众说法大似逼石女生儿教雄鸡下蛋不免杜譔一偈聊塞众听无孔笛中吹折柳离腔曲里落梅花箇般音韵阿谁晓体态风流出当家祈寿请上堂目前无法意在目前不是目前法非耳目之所到今天气晴明鸟声和畅群芳斗丽万卉争奇是目前法不是目前法道是目前法埋没夹山道不是目前法孤负弁山如体悉得出管教变顽石作真金转关煞为吉曜不祈福而百福骈臻不迎祥而千祥并集自然响和声顺老怀少安更有子承父业作么生道水向石边流出冷风从花衷过来香上堂踢翻琉璃缾阿谁宝惜击碎珊瑚树遍地光生撒珍珠于紫罗帐里砌玛瑙于碧玉阶前不守功勋浑忘尊贵所以道夜明帘外快便翻身荆棘林中那容住足直须作而无作为而无为世法佛法并做一团者边那边混融一致竖拂云正与么时且道是阿谁分上事玉兔月中生彩凤金鸡架上产祥麟圆摄五七请上堂诸佛诸祖递代出兴授受相承也只为者箇天下老冻侬兴慈运悲接物利生也只为者箇山僧今于人天众前花擘一上也只为者箇以及我圆摄遍公全身放下不动声色入寂光三昧唱无腔曲调也只为者箇若是眼内有筋皮下有血的两头截断中间不立左之右之头头合辙生也死也处处逢缘万机普赴而不挠其神千难殊对而不干其虑此犹是阶级边事作么生得不落阶级去铁牛撞倒无生国透出虚空外面行清明上堂古云尽大地是箇解脱门既是解脱门或佛或祖或凡或圣或士农工商总是一家既是一家经行坐卧喫饭穿衣迎宾待客总在里许既在里许岂有缁素之分既无缁素之分正好挺身竭力各出手眼撑持门户大众门在何处画一画云年年最喜春三月嫩绿新红看不彻只知社舞与村歌那管尧仁与舜德昨日烟分寒食时今朝雨洒清明节知不知瞥不瞥血泪染成红杜鹃纸灰飞作白蝴蝶送法衣请上堂提起袈裟角云者箇不是大庾岭头得的亦非鸡足山中捧的顾左右云还知来处么放下袈裟角云玉尺量就金剪裁成明明结角难寻密密鍼锋不露展则包罗法界盖覆干坤百千万亿人天咸皆稽首收则须弥倒卓日月潜辉九十六种外道悉不知名只如不收不展又如何复提起袈裟角云宝印当空玅重重锦缝开上堂桃红李白山青水绿总是遮那境界樵歌牧唱燕语莺啼无非真实圆通处处堆山积岳时时塞壑填沟会得者途中受用不会者世谛流布诸公傥更迟疑弁山更有奇特句子达磨不会仲尼罔闻今日入天众前一齐布施未审有甚奇特以衣袖掩口云且待明日来今朝牙齿痛上堂举拂云者箇不从天降不属地生不因人与若是箇底举起便知拈起便晓南赡部洲打鼓北俱卢洲上堂东胜神洲持钵西牛贺洲应供须弥顶上打眠金刚际下洗脚二听莫闻五目安睹土山焦金石流而不热疾雷破山风震海而不惊诸禅德毕竟者箇拂子修何功德获何三昧有如是机变如是神通拂一拂云容颜甚奇玅光明照十方保童男请上堂梅子生香新篁解箨燕正呢喃薰风满阁弁山与么举扬还有为人处么若有道是那一句若无治世语言资生业等皆于实相不相违背如检点不出山僧曾记得箇希有句子切须谛听白马紫金鞍骑出万人看问道谁家子读书人做官佛诞日上堂卓拄杖云黄面瞿昙向山僧拄杖头上降生放大光明照十方界地涌金莲自然捧足作狮子吼声天上天下唯吾独尊山僧向他道住住少卖弄即今我龙华寺里现前缁素壁立万仞气宇如王以及鳞甲羽毛艹木纤芥莫不皆具者段光明弥纶宇宙烜赫古今无始无终无有欠少黄面瞿昙闻如是说只得满面惭惶藏窜无地喝一喝云且道黄面瞿昙向甚么处去也掷拄杖下座结夏上堂结夏安居丛林旧制护生禁足古佛恒规勿容动念生心那许静沉死水纵是释迦弥勒只好打扇焚香文殊普贤也须负薪扫地不是压良为贱本来法尔如然且道华林主人还有事作也无堪对暮云归未合远山无限碧层层问把住干坤失色放行海晏河清正与么时还是放行还是把住师云石笋晓抽千丈碧进云只如两头不立中间不住又向甚处行藏师云泥牛夜产一双寅进云恁么则夜半凉风梳竹户天明晓日丽中堂师云且莫错举似至云门显圣扫塔请上堂若论第一义如石伞峰相似可仰而不可攀亦如鑑湖水可见而不可测三世诸佛历代祖师直得口挂壁上竖拂拈椎讵可得哉今众勤旧再三屈逼陞座弁山不免与兔安脣去也竖拂云释迦得之说法四十九年末后拈花迦叶微笑唤作正法眼藏达磨得之至我东土分皮分髓唤作无上心印青原得之唤作庐陵米价云嵒得之唤作宝镜三昧洞山得之权设五位普利三根我云门师翁得之广播少室之风中兴洞山之旨以至先师瑞老和尚得之十处说法九坐道场丕振佛祖真风揭示人天正眼今朝正委在斯上座手里又作么生提持挥拂云击碎须弥挥界外掀翻大海纳毫端上堂举百丈惟政禅师一日谓众曰尔等为我开田我为尔等说大义众开田了却请说大义丈展两手示之白云端曰百丈说大义只止于此当初再参马祖的向甚么处去也若言更有未免与蛇画足师云几乎错举又云作么生见得百丈老人立地处师云路上说话艹里有人乃良久云客来无茶点蒿汤当礼仪师云只恐遭人检点天童华云白云要见百丈再参马祖的么直是好笑笑须三十年师云果然果然又云作么生见得百丈老人立地处也与笑三十年师云惯得其便又云客来无茶点蒿汤当礼仪也与笑三十年三笑而九十年师云说甚么九十年直至而今笑未休且道还是笑白云批判未当为复别有道理诸人若检点得出山僧拄杖子两手分付苟或未然几度醉归明月夜歌声引出画堂前师云明眼宗师天然犹在乃云白云端公大似字经三写乌焉成马天童华老正是其父攘羊而子证之仔细较量将来总是家丑外扬未免傍观者哂弁山则不然白云要见百丈再参马祖的么摇手云低声低声又云作么生见得百丈老人立地处摇手云低声低声客来无茶点蒿汤当礼仪摇手云低声低声大众会么弁山摇手与古人笑的且道是同是别若检点得出与你二两粉检点不出也与你二两粉一总不恁么也与你二两粉因甚如此而今宇宙清如镜等闲莫把路为雠上堂举匡化禅师因僧问如何是佛法大意曰贫儿抱子渡恩爱逐波流乃云古人吐一言半句如金刚屑栗棘蓬嚼之则口破吞之则喉碎只要机前领略言外知归那许逐境飘流随语生解似者僧与么问匡化与么荅者里端的得出不惟亲见匡化亦不辜负山僧若也迟疑更为点破贫儿抱子为君酬一句当阳截众流若向句中求解会白云万里朢崖州解制上堂江枫乱落清秋老体露金风凉月皎满堂衲子促行装顶笠腰包过别岛者山又朢那山高路债区区何日了若是金毛狮子儿焉肯随群入荒艹快翻身舒牙爪一声哮吼震干坤野干狐狼踪迹杳喝一喝云还有不随群逐队者出来道看问昨日车马横行为甚今朝水洩不通师云生铁铸成金毛吼进云忽然捩转天关掀翻地轴又作么生师云泥牛变作玉波斯进云气吞宇宙非臣种敌胜还他狮子儿师云谩谓青山行欲尽面前更有一重关上堂一念普观无量劫无去无来亦无住卓拄杖云三千大千世界一时震动所谓动遍动等遍动起遍起等遍起涌遍涌等遍涌震遍震等遍震吼遍吼等遍吼击遍击等遍击乃至娑婆世界一切山陵溪涧沟壑坑坎堆阜瓦砾荆棘悉皆变作金银琉璃砗磲玛瑙黄金布地金绳界道水鸟树林皆演无生蠢动含灵入不退地大众正恁么时且道是谁行履卓一卓云许多境界何来去万里天边一鴈飞上堂山僧连日伤风咳嗽抖搂得肚里要箇元字脚也无今是抱拙设斋俵嚫兼请为众说法弁山到者里直得措手不及虽然如是也有少许大众愿闻么良久咳嗽云没气力下座结制送法衣请上堂劫前关捩五眼难窥格外真机六通那晓任使板齿生毛莫教眼睛觑着觑着则空花乱坠言之则语路参差纵饶智过鹙子辩踰满慈有超佛越祖之机具掀天揭地之用未至正中亭好与三十棒更到华林园堪作甚么虽然山僧今日只得将死马医竖拂云会么大炉鞴中须亲炼始识真金价不同举阿难问迦叶尊者云世尊传金襕袈裟外复传何物尊者召阿难阿难应诺尊者云倒却门前剎竿着乃云迦叶尊者虽则随机应变看来犹未尽善有问弁山世尊传金襕袈裟外复传何物向道者件僧伽黎是湖城卢居士供养山僧的大众且道者一语是扶起剎竿耶是倒却剎竿耶具眼者辩看问虚空悬彩平地兴波奇特相逢如何开导师云呆日正当空进云陷虎之机须毒手活人眼目贵藏锋如何是藏锋句师云白云笼弁岳进云花石轩中意灵枝劫外春师云紫气带朝曛进云谢和尚答话师云此地无金三十两进云和尚也须放过一着师打云放过即不可上堂今有三种好事天气晴明家家刈禾登场堂中七满箇箇眉横鼻直碧如禅人设供大众有斋喫第一荐得位超诸圣第二荐得福备恒沙第三荐得拖犁拽杷且道利害在甚么处荷尽已无擎雨盖菊残犹有傲霜枝上堂事存函盖合理应箭锋拄承言须会宗勿自立规矩卓拄杖云拄杖子化作宾头卢尊者一时应遍四天下供然后结跏趺坐而说偈言昨日晴兮今日阴殷勤举似莫沉吟修篁雨洗竿竿玉落叶风吹片片金月映碧苕诸佛印云笼苍弁祖师心机前一句谁能委弥勒峰高亘古今弁山震威一喝云也是闲言语尊者被喝走向诸人鼻孔里去也若能见得行脚事毕傥或未然各自归单摸取鼻孔看圆颅受戒请上堂金刀举起削尽无明之艹缁服披时便登解脱之门本来离相离名到此孰修孰证直得五眼顿开一心朗彻弹指顷点铁成金剎那间转凡为圣所以道浩浩尘中体一如纵横交互印毘卢全波是水波非水全水成波水自殊大众还信得及么顾左右喝一喝云莫教坏人家男女上堂香阁沉沉冷绣帏佳人倚户泪沾衣堪怜异国伶俜子岁暮如何不见归归不归真懊恼庭前残雪日轮消室内红尘教谁扫冬至值雪上堂群阴剥尽一阳复生弱线工添于绣纹密室灰飞于律管柳眼舒而冰河发燄梅萼笑而枯木回春直得物物含新人人纳泰千家楼阁气腾珂贝之辉万叠林峦光灿琼瑶之色普贤境界塞壑盈渠少室真机普天匝地召众云惟有华林拄杖子风光不借四时催化主至上堂举黄龙南禅师上堂云世间有五种不易第一化者不易第二施者不易第三变生为熟者不易第四端坐受供者不易且道第五种不易是甚么人聻便下座乃云弁山不似黄龙小胆子今日要与诸人觌面拈出顾左右云且道第五种不易是甚么人聻良久云舌短三寸觜长二尺腊八上堂举世尊曰我初成正觉时普见身中一切众生成正觉喝云者般说话大似拽人落水癞儿牵伴狼籍不少以致后代儿孙箇箇依艹附木当时若遇杀人不眨眼的汉子管教者老瞿昙瓦解冰消何故茫茫宇宙人无数那箇男儿不丈夫祈晴上堂冻雨霏霏连夜坠千峰雾锁波涛沸庐陵米价势撩天投子油钱腾踊贵圣僧堂内皱双眉默坐无言常嘘气休嘘气弁山有箇解愁方说与诸人仔细记挥拂云拨出云中日一轮依然宇宙光风霁上堂举拂云在天成象在地成形在日月为晦为朔在四时为寒为暑今在弁山手里成箇甚么五位君臣耶三要宾主耶三句关键耶六义圆相耶者里剖析得出不妨背负须弥胸纳沧海剑树刀山喝使摧镬汤炉炭吹教灭若能如是始称衲僧意气还有么良久云且莫钻龟打瓦上堂侵早分明剖露而今特又重宣莫怪婆婆觜碎多因媳妇耳顽大众还识弁山真实为人处么卓拄杖下座元旦上堂昨日旧年尾家家换郁垒弄狮子装小鬼不用世尊拈花笑破许多人觜今朝新岁头各各卖风流掷骰子蹴气毬一一真常独露何须断臂别求祇如拈却头尾不涉新旧又作么生话会举拂云皇图巩固帝道遐昌佛日增辉法轮常转伏惟大众各各万福不劳久立湖州府杨都督请上堂震威一喝云大众会么果能会得正法眼藏涅槃玅心以及五家门庭百千公案无不了了正好明展龙韬暗藏虎略剑戟丛中高提祖印弓矢弦上玅运灵机直得释迦弥勒倒退三千波旬魔党伏尸万里正恁么时拨乱为治移俗易风使皇风与祖风而并扇俾佛日共舜日以常明且道向上还有事也无复喝一喝云回途复玅持金印正令曾无一字传解制上堂今朝正月十五大施门开无阻人人眼盖干坤箇箇气吞佛祖肩头拄杖如龙脚下艹鞋似虎虽然只如古人道有佛处不得住无佛处急走过三千里外逢人不得错举作么生商量若商量不出且看者木上座为诸人展演去也拈拄杖一齐打散百愚禅师语录百愚斯禅师语录卷第四住国山善权寺嗣法门人智操住青龙隆福寺嗣法门人智湛编次住湖州弁山龙华寺语录开山瑞和尚十周上堂先师来也普为现前大众示此满月轮相令入无碍解脱法门为悭贪众生说檀波罗蜜为犯戒众生说毘黎耶波罗蜜为瞋恚众生说羼提波罗蜜为懈怠众生说精进波罗蜜为散乱众生说禅定波罗蜜为愚痴众生说智慧波罗蜜为着邪解者说正见为狂妄者说修证为执语句者扫除语句为谬认棒喝者呵斥棒喝或有格外人来不立根机直提向上使瞽者明聋者听跛者行凡者圣悉究竟于一切智地大众果能见得闻得则知先师虽去世十周而未曾去今日来而未曾来净法界身本无出没大悲愿力示现受生众中还有知恩报恩者么良久云镂骨铭肌未足酬上堂承言者丧滞句者迷还有不承言滞句者出来试道看问善信设斋请师陞座有何利益师云孟春犹寒进云一言透出青霄外石牛掉尾说无生师云泥里洗土块乃云春雨潇骚峰添嫩翠春风游漾柳夹新烟花石含长春之色宝珠灿不夜之光鸟奏无生竹鸣般若历历见闻不昧明明声色难该大众正恁么时且道是阿谁分上事分明一样窗前月才到梅花便不同上堂弁岳峰头浪滔天太湖波底大火发乌鸦变作白鹭鸶醯鸡吞却黄毛獭碓觜笑咍咍秤锤闹聒聒吓得湖州城里十字街头石敢当手之舞之足之蹈之云阿喇喇阿喇喇便下座埭谿石钵大师请上堂目击道存犹为钝置指掌意喻已涉廉纤去此二途还有相见者么问师登猊座法战当阳敌胜惊群请师举唱师云雨过青山翠花开流水香进云庭前柏树枝枝秀续叶联芳事若何师云水晶瓮里浸波斯进云觑破慈颜归故里两株丹桂永昌昌师云闲言语乃云空里挂擂鎚眉端悬宝剑其把断也海岳昏迷其放开也春光灿烂敲唱双行主宾互换拟思鹞子过新罗禅客徒劳着眼看卓拄杖下座上堂昔盘山道向上一路千圣不传慈明道向上一路千圣不然乃云二尊宿大似假借豪门虚彰声势若是向上一路依旧拈掇不出弁山今日要与诸人觌面拈出掷下拄杖云看看便下座佛川克归和尚请上堂野山光射弁山头花石回春香气浮可笑昔年宣老语至今平地两条沟大众今是佛川法姪率众光临兼请说法到者里说甚么即得竖拂云青艹渡头开正眼紫罗帐里合知音上堂云山崱屴处处展画图于眉端谿涧潺湲时时奏箫韶于耳畔野花发头陀之笑幽禽洩少室之机亘古亘今弥纶不坠彻头彻尾迥绝遮拦诸禅德还会么自古春风无厚薄贫家桃李也成阴东禅憨石和尚请上堂举蛤溪相见洛浦浦问曰自从梨溪别后今得几载溪曰和尚犹记得昔时事浦曰见说道者总忘却年月也溪曰和尚住持事繁且容仔细浦曰打则打会禅汉溪曰某甲消得浦曰道者住山事繁乃云二老可谓有宾有主有放有收检点将来总是互扬家丑弁山今日将条龟毛索子缚作一团抛向山门外宝珠池浸杀了也还有相救者么如无且请东禅法姪为伊解交上堂弁山一句子端的要人委香炉一张口桌子四只腿摇手云低声低声因甚如此若在明眼人前管教笑破驴觜上堂一番晴一番雨连日重重为伊举莫教亿劫受伶俜剔起双眉急荐取急荐取燕子喃喃梁上语大众昔归宗会下一僧夜半忽大叫云我悟也我悟也一众骇然天明归宗上堂云唤昨夜大悟的僧出来僧出宗云你昨夜见箇甚么道理便云大悟僧曰尼姑元是女人做宗休去乃云归宗老汉虽有封侯之功而无夺符之作者僧大似贫儿得馊饭论量将来俱是凤头鸡尾弁山若见者僧与么道痛与三十拄杖赶出山门何故重赏之下必有勇夫悉檀大师请上堂柴林一只箭久隐同安院无敢撄其锋狐狼闻胆战昨日亲到来也须仔细看诸禅德见么顾左右云远则隔三千近之在觌面龙泉玄素大师请上堂举拂子云无偏无正无主无宾门外剎竿一任踢倒扶起匣中宝剑何妨竖弄横拈叶续花联于不萌枝上凤舞鸾翔于无影林中不涉功勋得大自在大众且道是甚么人良久云手握金鞭问归客夜深谁共御阶行道林镜愚大师请上堂春满华林月满溪子规枝上向人啼新丰一曲谁同调幸喜今朝和得齐作抚琴势云不是知音徒侧耳悲风流水夕阳西资福伴我和尚请上堂宝珠池外象驾遥临花石轩中风云际会直得枯桐发响怪石腾辉闻所未闻睹所未睹会得公案圆成若也踌躇不妨举似昔道吾禅师迁化后石霜为住持一日渐源持锹上法堂从东过西从西过东霜云作甚么源云觅先师灵骨霜云洪波浩渺白浪滔天觅甚么先师灵骨源云正好着力霜云者里鍼札不入着什么力源持锹肩上便出乃云石霜渐源可谓同条共贯收放临时仔细看来犹未勦绝要得勦绝么先师灵骨谩劳寻溢目烟光亘古今堪笑持锹徒着力何如抚掌共披襟上堂拈拄杖左卓云者里会得山僧性命在诸人手里右卓云者里会得诸人性命在山僧手里横按膝云截断众流不通凡圣又如何话会以拄杖指云山门骑佛殿灯笼拽露柱从诸人面前过还见么傥或未见且听山僧自歌去也云淡风轻近午天傍花随柳过前川时人不识予心乐维那才出师云将谓偷闲学少年上堂夜明帘外木马嘶风古镜台前泥牛吼月穿开碧落不涉途程蹋碎澂潭那留朕迹思量莫测情识安通果能委悉百千法门同归方寸河沙玅德总在心源永息驰求复有何事虽然祇如转功就位又如何归家月冷琴声静画阁腾腾宝篆斜问古镜台前即不问泥牛吼月时如何师云豪家偏觉贵进云还有奇特事也无师云黄屋不知尊进云新罗国里打鼓南赡部洲说法未审甚么人境界师云非阇黎境界僧一喝师便打上堂溢目好风光不须更别讨槛外鸟关关峰头云缈缈诸禅德晓不晓人皆爱月夜眠迟我独惜花春起早拈拄杖云会得也与三十拄杖不会得也与三十拄杖何故不见道负恩者多知恩者少佛诞日祈嗣请上堂金鸡生彩凤玉兔产麒麟透出威音外风光遍界新竖拂云悉达太子来也于斯见得未离兜率已降皇宫于斯不见未出母胎度人已毕见与不见且拈放一边祇如露柱怀胎灯笼发笑明箇甚么事好大哥三箇孩儿抱花鼓莫来拦我毬门路掷拂子下座披剃请上堂天何言哉四时行焉百物生焉良久云昨夜太湖波底火发燎却帝释天主眉毛吓得陜府铁牛走向新罗国里去也果能见得不越户庭而出家事毕喝一喝云大似赵婆酤酢上堂举拂云大众者拂子也甚奇怪适来玅用神通大作佛事现观音三十二应说维摩不二法门然后还复本形却被山僧按下了也如信不及更有一偈不妨谛听松陵有信士登山请说法山僧口门窄拂子为叨呾万象森罗侧耳听寒山拾得活笑杀唯有弥勒暗点头云恰恰恰胡饼无汁不劳呷上堂拈拄杖云云腾致雨露结为霜用之则行舍之则藏大众只如不舍不用又如何卓一卓云石女歌残明月冷木童笑指野云忙至湖州永丰菴请上堂江城二月柳烟新幽鸟枝头笑语频好箇圆通门大启知音不必更叮咛到者里不许思量那容计较若是顶门眼开脚下线断自然翻身北斗转步南辰眉毛挂剑银汉乘槎处处兴无缘之慈时时作不请之友奇特中现大奇特殊胜里为大殊胜直教佛祖无处摸索凡情岂能测度虽然更有一人常在途中不离家舍不离家舍常在途中且道谁是其人顾左右喝一喝下座至晟溪利济寺请上堂大道悬旷体绝修证性海湛寂不立纤尘那畔承当守株待兔言前领荷缘木求鱼直须掀翻鸟道迥绝阶梯截断要津不通凡圣正谓别人行处我不行别人住处我不住到与么田地一任夺勐虎食抉骊龙珠黑暗狱中敲枷打锁饿鬼队里放火倾浆正眼看来总非分外众中还有其人么晟溪浪暖春雷动无限鱼龙透禹门至乌镇法眼菴请上堂大众还会第一义么适来云松大师为诸人一椎粉碎了也具眼作家向者里一见不须再见一闻勿劳再闻不唯大家幸甚亦免递相钝置傥或犹豫有箇补阙真言为众拈出木童拍手忙歌舞石女徘徊笑不休正眼看来成底事无端屋里贩扬州至密印寺上堂门迎缘水翻性海之波澜阁耸青霄朗义天之气象性空铁笛响过白云高峰泥牛夜衔明月果能言外知归何劳分明剖析虽然也要据款结案竖拂云夹路桃花风雨后马蹄何处避残红至雨新菴请上堂初兴兰若地花雨满新林屋后幽禽语门前流水音头头正法眼物物涅槃心端的如亲荐风光贯古今至喜宥寺请上堂昔日世尊在楞严会上语阿难言晦昧为空空晦暗中结暗为色色杂妄想想相为身聚缘内摇趋外奔逸昏扰扰相以为心性一迷为心决定惑为色身之内不知色身外洎山河虚空大地咸是玅明真心中物喝一喝云大小世尊好似扶鸭上壁牵驴过桥不唯傍观掩鼻亦乃徒废精神今彻上人请扬佛法如何施展竖拂云黄金自有黄金价终不和沙卖与人立监院上堂股肱社稷唯凭赤胆忠心黼黻丛林务要铜头铁额能如是也直得风行艹偃玉转珠回宾主交参君臣会合肃肃雍雍熙熙穆穆自然阴阳燮而鼎鼐调祖道兴而宗风振若是恁么事方得恁么人若是恁么人方得恁么事竖拂云见么三脚驴儿今又出华林园里弄蹄行结夏上堂今朝四月半千差都一贯坐断主人公不落第二见果能脱体无依何须蜡人为验纵有箇口似血盆牙如剑树用若轰雷机犹掣电的到者里华林主人脚汗气还未梦见在且道淆讹在甚么处良久云且待秋风起为伊通一线上堂鹫岭拈花净地撒沙少室面壁忒煞狼借负石春碓失钱遭罪磨砖作镜平地掘井庐陵米价一场话杷雪峰辊毬附赘悬疣道吾舞笏刻鹤类鹄洞山五位白璧增颣临济三玄掘地觅天从头检点将来都该喫山僧手中棒忽有长老出众高声曰和尚者般为人也不得无过山僧向他道行人更在青山外问动则遍界生光寂则干坤失色除此二途如何是尊贵一路师云幽鸟林端语好风池上来进云当堂嬾坐桐阴翠阶下慵行草色深师云举目犹错过进云错师云抬头万八千诞日上堂若是父母未生已前以至那畔更那畔一着子纵是云兴百问缾泻千酬到者里祇教目瞪口哑分疏不下除非是格外英灵开得只眼一觑觑透从本以来无凡无圣无修无证参天地育万物体包法界数越河沙从古迄今灵然不昧竖拂云祇如者箇又作么生庆赞火中开菡萏香不借薰风立监院上堂拈拄杖云纲纪以此而振祖道以此而彰直得上下交参内外和睦扬岐灯盏重明于室内性空铁笛再响于云间触目荒榛化作千重宝树遍地瓦砾翻为百尺琼楼不是神通所使亦非法尔如然到者里毕竟如何承当卓一卓云从前汗马无人识只要重论盖代功上堂一念无为千差坐断大地平沉魔佛一贯流水淊淊白云片片无去无来非迁非变本无老幼奚云贵贱肚饥加餐热时打扇一种平怀觌体成现如斯告报决不相赚喝一喝云任从俊鹘突青霄莫学渴鹿奔阳燄结制送法衣请上堂举衣云金鍼密密锦缝层层映日月之光华夺山川之秀丽大众见么昔日岭头提不起今朝檀越送将来搭衣陞座白椎竟乃云封却拄杖头牢结布袋口宇宙不通风山河颠倒走千眼大悲祇好傍观八臂那咤安敢措手纵是陜府铁牛嘉州石象也祇得魄散魂飞毛骨抖擞众中还有不在里许者么卓拄杖云虾跳不出斗上堂经中道或有世界以光明为佛事或有世界以音声为佛事或有世界以庄严为佛事或有世界以饮食为佛事或有世界以衣服卧具为佛事且道弁山者里以何为佛事挥拂云山上松门前竹青者青兮绿者绿昨宵蓦地起狂风七长八短各弯曲咄明眼衲僧莫轻忽冬至上堂云凝大野明暗奚分雪覆层峦正偏莫辩当此时也直得地冻天寒鳞潜羽隐行人绝迹于道路渔翁罢钓于江干虽然也不得一向滴水滴冻冷冰冰地去今日放开一线只教寒谷阳回冷灰发燄全彰佛性玅义不落时节因缘正恁么时是甚么人受用仰劳大众同到殿前普礼三拜本空禅德请上堂一心本空万物奚有不有而有是为玅有不空而空是为真空竖拂云诸昆仲且道者箇是有耶是空耶若谓之有不同有见常见之有若谓之空不共邪见断见之空若谓之不有不空此又殊矫乱相违之说若谓之亦有亦空而迥异颠倒戏论之谤到者里纵饶四句齐驱百非并遣此犹是知解宗徒若到弁山门下正好喫棒众中还有道得出类拔萃的句么喝一喝云青林有雀安知鹄碧海非鲲不化鹏荐亲请上堂有情之本依智海以为源含识之流总法身而为体挥拂云昨夜三更冻得南泉水牯牛变作云嵒狮子蓦地哮吼一声直得地狱天堂魔宫佛国一时瓦解冰消了也正恁么时向甚处着眼一轮明月家家有九品莲花处处开上堂峰峦秀丽鹤不停机灵木迢然凤无依倚正恁么时如何凑泊众中莫有凑泊者么问法战当阳即不问安邦定国事如何师便打进云恁么则一人有庆箇箇沾恩去也师云日下孤灯切忌失照进云今朝若不蒙师指焉知化外有春风师云更须喫棒始得乃云一拶一挨一扬一播诸佛顶𩕳宽波斯鼻孔大分明不覆藏轩眉犹错过不错过左转右转随后来子湖要打刘铁磨德丰披剃请上堂白衣脱却换缁衣一念无为入圣时自利利他绝等匹是名出世丈夫儿果能如是便乃了生脱死超佛越祖转尘劳以成正觉化热恼而作清凉以及四恩三有无不酬毕虽然又古人道出家乃大丈夫事非将相之所能为且道出家有何奇特良久云万古碧潭空界日再三捞摝始应知腊八上堂释迦老子于腊月八日夜睹明星而悟道拈拄杖云山僧拄杖子昨夜亦睹明星而见道不料释迦老子于二千年后幸获同参忽有衲僧出众高声云释迦老子三祇果满六度行圆所谓天上天下唯我独尊且道拄杖子有甚长处敢与释迦老子认为同参山僧但向他道你要见拄杖子长处么等闲拈出无回互千圣齐教立下风上堂腊尽春回万里湖山呈旧面雪消日暖几村梅柳洩真机明明声色难该历历见闻不昧果能会得可以同尘异类游刃万机随缘潇洒放浪无拘虽然更有格外一关又作么生透挥拂云夜半金乌穿海底天明玉兔上松梢元旦上堂自有佛祖以来其说法者鼓舌海口之谈纵云兴缾泻之辩横说竖说而不胜枚举唯有新年头佛法未曾有人说着山僧今日直得倒腹倾肠彻底掀翻总教诸人直下搆去挥拂云胜日寻芳泗水滨无边光景一时新等闲识得东风面万紫千红总是春顾左右云一任诸人贬剥元宵解制上堂柳陌花街该彻威音那畔星桥灯市全明迦叶门头拈拄杖云今日揭却封皮打开栏圈放出水牯牛一任溪东溪西横携木上座从教江南江北或啸傲于没阴树下或徘徊于无影峰头举足下足莫非玄路左之右之无殊鸟道是则是又古云清光照眼似迷家明白转身还堕位且道利害在甚么处卓拄杖云莫守寒嵒异草青问结制已前则不问今朝解制事如何师云艹鞋暗咬脚进云人人犹角虎箇箇若飞龙师云拄杖惯磨肩进云弁岳一枝光灿烂直教千古永流芳师云剑崃放木鹅上堂圆同太虚明若杲日金刚无以喻其固劫石无以譬其坚寂兮寥兮周行而不殆独立而不改迥超象外恒露机先大众会么今日是东明菴主七袟之辰请山野为众敷扬第一义只如第一义作么生敷扬掷拂子云堂前抛出大家看密闻禅师请上堂春风何太恶吹坼百花萼幽蕙吐新芳夭桃红灼灼喜气动眉梢华林不寂寞报尔诸禅人于中须领略急领略莫把右军鹅认作支遁鹤大众会么今是密闻法姪不惮跋涉远抵弁峰为众请法若道有法可说埋没先圣若道无法可说孤负诸昆毕竟如何道得恰好去看取梅山山上月剡常照万家春荐亲上堂佛真法身犹若虚空应物现形如水中月拈拄杖云山河国土明暗色空适被拄杖子搅作一团混成一块无净薉可分无凡圣可辩正恁么时总教鳞甲羽毛醯鸡蠛蠓艹木丛林沙碛瓦砾一箇箇放大光明作大佛事获大自在证大解脱以此尽孝无孝不尽以此酬恩无恩不酬虽则如是大众还见顾君先慈行藏处么卓一卓云花开碧岫山装面月印寒潭水画眉启建大悲忏期上堂相逢不拈出举意便知有且道知有箇甚么试说看问德山棒临济喝总是门庭施设祇如棒喝不到处和尚如何垂示师云分明看取进云一片湖光封素练珊瑚撑破沧江月师云腊月扇子乃举拂云大众见么观音大士来也从闻思修入三摩地超越世出世间十方圆明获二殊胜三十二应十四无畏于中或现一首三首五首七首九首十一首乃至一百八首千首万首八万四千烁迦罗首二臂四臂六臂八臂十二臂十四十六十八二十至二十四臂乃至一百八臂千臂万臂八万四千母陀罗臂二目三目四目九目乃至一百八目千目万目八万四千清净宝目现一一形诵一一咒其形其咒能以无畏施诸众生大众若见大士来处则知先兄久和尚去处若知久和尚去处亦知丁公苍舒姚公大雅落处若知他二人落处便知三界九有十二类生莫不一一皆具如幻闻薰闻修金刚三昧共入无碍圆满大陀罗尼门大众还信得及么如信不及观音大士入隐身三昧去也喝一喝下座上堂肇论云夫至人空洞无象而万物无非我造会万物以为自己者其唯圣人乎弁山不然有时恁么将一茎艹作丈六金身用有时不恁么将丈六金身作一茎艹用竖拂云大众者是一茎艹丈六金身在甚么处门外碧桃千树锦分明画出武陵溪披剃请上堂薙却无明草体挂福田衣弹指离尘俗瞥然入圣基本自绝修证那复涉阶梯头头怕不昧念念莫相亏明珠含蚌腹菡萏生淤泥世间于出世有为及无为拈来俱截断撒手了无依然此犹是衣线下事更有向上一机大众要会向上一机么由来佛法无多子松柏经霜始见奇久默和尚十周请上堂五台山上云蒸饭佛殿阶前狗尿天剎竿头上煎鎚子三箇猢狲夜簸钱者里着得只眼不唯觑透古人落处亦知我先兄出世六年独踞猊床高悬宝镜舒长舌泻悬河而未曾说着一字示寂十载不动脣吻匪现威仪坐断十方不留朕迹而未曾离一字非但十载为然乃至过去现在未来无量劫亦如是去来坐立常演斯事而无懈倦所谓说时默默时说直欲人人披迦叶上行之衣箇箇坐如来法空之座同登弥勒之阁共入普贤之境正恁么时直得功成而不处名遂而身退及尽今时宁居那畔唿回石女打秋千于牡丹花下唤转木童歌雪曲于明月堂前且道知恩报恩者是甚么人华林园里为灵瑞破暗室中第一灯上堂运斤去垩徒夸技能炼石补天转见缝罅若是英烈丈夫直须向劫前转步那畔摇头一任吐雾腾云兴波作浪其道有也纤尘不立其道无也万象纵横是以毘目仙人执善财童子手时善财自见其身往十方十佛剎微尘数世界中到十佛剎微尘数诸佛所见彼佛剎及其众会诸佛相好种种庄严或经百千亿劫或经不可说不可说佛剎微尘数劫时彼仙人放善财手即时善财自见其身还在本处果到者般田地不展眉睫而洞察秋毫不假音声而谈超四辩虽然若到弁山犹在正中亭外未见华林堂奥在要见华林堂奥么隔墙花影动疑是玉人来佛诞日德麒披剃请上堂今朝四月八咄哉小悉达才出孃肚皮便尔口叨呾竖拂云云门老汉来也吓得黄面瞿昙战战竞竞躲身不及走向诸人眼睛里大众若摸索得他着不除须发而出家事毕不搭袈裟而尸罗圆满傥或机思迟钝山僧与诸人摸索看以两手掩面良久放手云猫上堂释迦老子云我于三七日思惟如是事诸上座进堂已三七日且道释迦老子思惟甚么事者里缁素得出可谓峻峭可谓英特若缁素不出前面是山门后头是佛殿身冷即加衣肚饥便喫饭不用细思量胡为更打算自家咬着舌尖头大事方知已了辨见不见嘉州石象喫生姜陜府铁牛出白汗参上堂垄上木童吹觱筑闺中石女绣花冠韩卢咬杀子湖狗舜若多神笑破颜此四句偈有一句是正中偏有一句是偏中正有一句是正偏兼带有一句是正偏不立余即不问汝诸人且道那一句是正偏不立者里倜傥分明三七日内亦不虚弃许上座顶门具眼可谓选佛场中一状元也有么有么一僧便出师云禹门浪急难栖泊几许鱼龙点额归上堂欲识当阳句分明觌面提白云随出没流水任高低铁马追风远泥猿傍月啼目前如荐得无物可堪齐虽然此正是闺阁中鍼线工夫须知有大丈夫出格之事还知大丈夫出格之事么喝一喝云向者里荐取长兴世珍魏封翁为子公钖会试闻捷音至请上堂祖师门下不涉功勋选佛场中高标圣境高标圣境且置只如心空及第者是甚么人试出说看问龙骧雨骤虎啸风生正与么时请师接待师云扶摇浪激三千丈进云幽鸟一声朝雨霁猿啼高树晚风清师云看取鹏腾万里云进云且喜今朝有庆师云有赖证明乃云离匣宝剑紫气腾霄出袖金鎚寒光炫目其把住也风云变色其放行也宇宙回春所以道大机必得大用生大人必具大智到者里正好入廛垂手随类现身经纬天地纷纭古今发一机而顿落群峰露一境而横吞万派可作三宝之屏翰为大川之舟楫大众只如出类拔萃一句又作么生卓拄杖云桃花已透三层浪月桂还攀第一枝弁山退院上堂卓拄杖云有时雷鍧电激云行雨施但知进而忘其退有时月霁空澂风恬浪静但知退而忘其进是以机贵回互玅在转功不得一向死堆堆的住在者里虽不住在者里亦未曾离却者里从上诸圣不敢独居此位昔曹山辞洞山洞问汝向甚处去曰不变易处去洞曰不变易处岂有去也曰去亦不变易所谓舒卷不落功勋去来了无背向此是洞山父子行藏处只如今日退院一句又如何卓拄杖云紫燕鶵成辞旧垒午鸡啼罢啄阴阶百愚斯禅师语录卷第四百愚禅师语录百愚斯禅师语录卷第五住国山善权寺嗣法门人智操住青龙隆福寺嗣法门人智湛编次载住青龙隆福禅寺语录顺治壬辰夏在弁山龙华寺受请上堂曹家女子爱风流惹得东邻西舍求悔不当初不嫁好一场未了一场羞竖拂云者是曹家女且道他丈夫是甚么人良久云自古上贤犹不识造次凡流岂可明结制上堂拈香白椎竟乃云运钳锤开炉鞴把定牢关无内外虚空击出髓常流大地山河成一块好大哥且休怪直饶铁额与铜头拟议不来百杂碎众中还有不假钳锤者么问法筵龙象众当观第一义如何是第一义师便打进云棒下分身原不隔剎尘随处共悠悠师云且过一边乃云青龙今日正是棒打石人头嚗嚗论实事也不与你论人境说宾主也不与你分正偏明渗漏只要卒地折爆地断息凡情离圣解悬崖撒手自肯承当绝后再甦欺君不得到者田地一任烹佛祖作羹汤拈鸩毒为乳酪杀活无碍擒纵自由岂不畅快生平虽然直饶及尽今时三世诸佛口挂壁上更有一人犹不肯在大众还识此人么喝一喝下座举寒松操首座立僧上堂举一不得举二放过一着落在第二盘山老汉忒煞劳攘拈拄杖云青龙则不然举也在我放也在我不举不放也在我所谓我为法王于法自在到者境界一任符悬肘后剑挂眉间为纲为纪为准为绳与一切人分忧解难举直错枉为法门之梁梀作僧众之盐梅眼目人天钳锤佛祖且道谁是其人卓拄杖云雪后始知松柏操事难方见丈夫心上堂浃旬阴雨飞今日晴方好倚楹负暄霜寒枝上频啼鸟锦霞似散未散杨柳欲青不青野水涵天表春信梅花知此情复谁晓赵老茶云门饼青州枣信手拈来滋味非关舌上讨堪怜逐气寻香客蹉跎好光阴笑煞西邻王大嫂良哉观世音全身入荒艹上堂心月孤圆光吞万象光非照境境亦非存光境俱忘复是何物盘山老汉恰似囫囵吞箇枣青龙今日不免翻案去也拈拄杖云拄杖子昨夜恶发踊于虚空现十八变即时将百亿须弥卢百亿日月宫百亿四天下搅作一块混作一团于其中间了无生佛之名复有何物可得正恁么时诸昆仲向甚处回避若回避不及各人照顾自己钵盂好钟道人诞日请上堂野老家风兴不孤茅檐竹径晓霜铺等闲懒话朝堂事醉里何妨笑语麤仙慵做佛奚图得丧胸中一物无彭祖奇年高八百怎如壁上挂葫芦上堂举水潦和尚问马祖曰如何是西来的的大意被祖拦胸一蹋豁然有悟遂起大笑云也大奇也大奇无量法门百千玅义总向一毫头上识得根源去也竖拂云者是一毫头上大众还识么喝一喝云勐虎不餐几上肉红炉岂炼囊中锥岫云披剃请上堂卓拄杖云者箇在天而天在人而人在僧而僧在俗而俗复卓一下云在天而非天在人而非人在僧而非僧在俗而非俗若果如是不窥户牖而遍见天下不越庭际而出家事毕然犹未是极则事如何是极则事金刚宝剑蓦头挥识断红尘透祖机应物还如云出岫金乌夜半灿光辉重建大殿上堂虚空结彩平地兴云拈须弥于蜗牛角上掇世界于醯鸡眼中是何三昧所致具眼者辨看寒松首座问梁升宝殿彩结虚空鼎新句子如何酬唱师云匝地红轮照进云匝地红轮正是升梁毕竟何为鼎新师云虚空紫气腾进云与么则蜗牛角上堆山岳醯鸡眼里纳须弥师云一任赞叹进云是何言欤师便休去乃云玄黄未判偏正未分早已有者大宝王剎非狭非广无成无坏本自庄严不假造作过去诸佛于此中间究竟圆满入般涅槃未来诸佛于此中闲成等正觉递相出兴现在诸佛于此中闲舒广长舌转大法轮东西列祖于此中闲互相授受提持正印天下老冻侬于此中间建宗立旨竖大法幢后来性空禅师于此中闲别展家风泛木盆于浩渺吹铁笛于云闲迨宋及今六百余年音容犹在山僧数载以来于此中闲开疆辟土架木锄云虽不敢媲美先哲聊尔追步后贤只要大众亲证亲悟到大宝王剎若是有力大人于此继往开来起坠兴废搬砖弄瓦各显神通运水挑泥无非佛事一任竖者为柱横者为梁巨者为栋细者为椽一多无碍小大相容檐牙参差遶挹九峰之翠榱角错落横吞三泖之汶龙江旋绕鹤渚潆洄说甚人间兜率洞府仙宫只教遍大地是圆觉伽蓝尽虚空是普光明殿五湖衲子杖笠云奔十方檀那轮蹄辐辏人人悟般若真宗各各助无为之化且道如何是古路重扬一句皇风浩荡干坤阔佛日增辉宇宙新上堂昨夜雨何来乒乓打窗纸惊开柳眼青滴破梅花觜溼却舜若眉法身冷如水天晓开门看浪花桥畔起若是恁么人拈头便知尾还有恁么人么昔甘贽行者至南泉设斋时黄檗为首座行者请黄檗散嚫檗云财法二施等无差别者云若恁么如何消得遂将去少顷复请黄檗散嚫檗云财法二施等无差别者便散嚫乃云黄檗大似停囚长智行者亦是贫儿卖富虽然二俱作家检点将来不无渗漏若是青龙作黄檗待行者请施财信手拈来噼面便掷行者虽通身是眼管教措手不及荐亲请上堂知幻即离不作方便离幻即觉亦无渐次此是黄面老子将差珍异宝一时撒向诸人面前了也设或机思迟钝勿怪重宣偈言卓拄杖云唯有者箇力超出一切法不落于无漏安属于有为远离三乘道迥超圣凡位罔极劬劳恩一念皆酬毕有情与无情普令登彼岸喝一喝云者些络索从甚处得来不因梅放早怎见隔年春上堂鴈过长空影沉寒水鴈无遗踪之心水无留影之意古人与么道也是鬼窟里作活计青龙从来不会捏怪顾左右云昨夜三更文殊与普贤相殴一人云根本智内勿容纤尘一人云万行门中不舍一法递相争论不已却被山僧拄杖子听见云你者一对担板汉来者里惊群动众即便趁出了也大众曾梦见者消息么为人不作亏心事半夜敲门不喫惊西源禅德七袟请上堂骑骏马骤高楼万里银河辊玉毬百岁翁翁着五彩不风流处也风流唯有衲僧家不教而能不言而喻说甚天地同根万物一体壶中日月袖里干坤正好与无量寿如来眉毛厮结把臂偕行作箇同参无量寿如来于中出现大众看看挥拂云黄鹤楼前鹦鹉洲元旦上堂一年好景今为最莫当等闲空自弃梅嫩雪香月影肥云晴日暖莺声细白头婆子把花簪丫角老儿骑竹戏众兄弟会也未不会但看东村王大伯烧钱稽首祝尧天一曲昇平遍大地上堂今日是元宵佳节正值灯明如来出现于世一灯然百千灯灯灯相续燄燄无穷尽未来际无有休息直得天花缭绕缯彩缤纷江村烟火光腾紫陌城市笙歌响彻云衢水流般若之音鸟弄无生之曲拈拄杖云诸昆仲还见灯明如来么若也未见拄杖子聊作箇通事舍人云缥缈碧崔嵬满目风光绝点埃柳放三千金世界梅开十二玉楼台解制上堂石门崄巇铁关牢举目重重万仞高无角铁牛冲得破毘卢海内鼓波涛乃云泐潬英老可谓门风峻峭住处孤危仔细较量只会把住不解放行总不如青龙者里前无崄巇之铁关后无壁立之万仞唯有茅檐竹椽纸幔绳床门开八字路径坦平来者任来去者任去东者自东西者自西任运腾腾了无羁绊于此荐得行脚事毕顾左右云众兄弟今日因甚向平地喫交拈拄杖一时打散上堂道也者不可须臾离也可离非道也挥拂云龙江浪暖鹤渚春奢柳飘金缕梅吐红霞流水光中犬吠明月白云影里鸟衔落花于斯会得日消黄金万两若也踟蹰切忌饭里有砂观音圣诞上堂竖拂云今日观音大士于此拂子头上诞生者里着得只眼正好兴无缘之慈起同体之悲和泥合水散影分形处处为明为道时时为瑞为祥净法界身本无出没大悲愿力示现受生只如大士有三十二应且道者箇是那一应春到上林多意气庭前玉树长新枝上堂三月春光富贵天子规叫煞有谁怜好花无限成狼借片片随流过碧川一法若有毘卢堕于凡夫万法若无普贤失其境界竖拂云者箇有不得无不得亲不得疏不得挥拂云不如一齐划断葛藤直使僧俗男女山河大地明暗色空总教成佛去正与么时阿谁证明东园公夏黄公绮里季角里先生祈嗣请上堂举僧问投子云初生孩子还具六识也无投云急水滩头打毬子僧不荐又问赵州急水滩头打毬子意旨如何州云念念不停流乃云一人有雕冰镂玉之巧一人具凿影析尘之能虽则各遑玅手互相激扬怎奈鹬蚌相持渔翁得利如问青龙初生孩子还具六识也无但道好箇消息者里见得一任参天地育万物绍宗祧承祖业可谓室内真子不同门外游人有么挥拂云春未去夏又回参差绿影渐成堆庭前不种梧桐树也有丸苞天外来上堂山僧昔日得一句子至今受用不尽几欲拈出只是罕遇其人卷而怀之二十余年大众且道是那一句子良久云金生丽水玉出崑冈元旦上堂天无私盖地无私载日月任流迁春风无向背有者道衲僧家一味饥餐渴饮目视云霄倦则向折脚绳床曲肱打眠总饶干坤覆坠而不惊洪波淊天而非觉说甚月之大小年之新旧看来犹是徐六担板那知青龙者里有三种好事一则元旦祝延圣寿二则大众各各万福三则同胁禅德年届古稀更有一种好事大众还知么逢人但与么举结制送法被请上堂华簇簇锦簇簇描不成兮画不足蓦地展开覆大千灿然五彩耀人目拈拄杖云还有不被盖覆者么出来道看问昔日世尊拈花示众今日和尚将何指南师云当空杲日照人寒进云殿阁风生来法席一湾溪水遶青龙师云闲言语乃云今日青龙不图诸人高标胜境别竖慧幢但能一念无为万机寝削坐断报化佛头不落圣凡等见若如是也一任横身那畔独步丹霄捏扁虚空搓圆世界掀翻沧海喝碎白云不为分外苟非其人饶是生成释迦长就弥勒稍有迟疑管教髑髅粉碎何故当轩秦镜分明甚野干无繇匿本形礼千佛忏上堂昔有一秀才看千佛名经问长沙云经中只见诸佛名号未审诸佛居何国土沙云黄鹤楼崔颢题诗后还有人题也未才云未曾沙云秀才若暇题取一篇好乃云长沙诸方号为岑大虫被者措大一问不免指东撦西推出一座黄鹤楼来唐塞青龙则不然竖拂云千佛国土在拂子头上小大相容一多无碍主伴重重作大佛事了也放下拂子复召众云且道诸佛国土又向何处去也龟毛直透三千界瑞霭朱门十二楼上堂具足凡夫法凡夫不知具足圣人法圣人不会圣人若会即同凡夫凡夫若知即是圣人大众要识凡夫法么拍右膝云者里荐取要识圣人法么拍左膝云者里荐取者里且置只如凡之与圣相去几何良久云桃花红李花白年年何曾有异色举似诸人尚不知问取东村王大伯寻常肝胆向人倾恼乱春风犹未歇上堂第一义好生观倚天长剑逼人寒卓拄杖云髑髅击碎阿谁晓南赡部洲北郁单便下座上堂气稜层光突兀异中来也是何物竖拂子云觌面施为不见形击香几云分明打破精灵窟豹披雾而变文龙乘雷而换骨莫轻忽咄抛拂云冲霄须看撩天鹘上堂麦浪千层碧菜花一片金可怜枝上鸟啼破祖师心将甚么唤作祖师心莫是鹫岭拈花少室面壁唤作祖师心么莫是黄梅付衣曹溪竖拂唤作祖师心么莫是升堂入室鸣鼓白椎唤作祖师心么乃至雨落地溼日出天晴星驰电卷鱼跃鸢飞水流风动鸦鸣鹊噪唤作祖师心么若与么会大似向驴鞍桥上觅阿爷下颔破木杓边认祖宗脑盖料掉没交涉既都不是毕竟如何卓拄杖云填沟塞壑无人会石烂松枯几箇知上堂金佛不度炉木佛不度火泥佛不度水唯有真佛屋里坐赵州老汉与么说话大似将心肝五脏两手捧出只要人亲见叵耐漆桶不快反成狼借青龙今日要与他拾遗补缺去也金佛不度炉十八女儿满面胡木佛不度火金毛狮子纸包里泥佛不度水笙歌满载潇湘里唯有真佛屋里坐喝一喝云堪笑牵牛去拽磨上堂青草池塘蛙鸣夜月芳园花榭鸟唤香风白鹤江头东渔歌而西牧唱青龙寺里晨击鼓而暮敲钟昨夜蓦地里风吹动宝塔上铃铎儿冬冬丁丁丁丁冬冬直到大天晓惊出东方一轮红大众且道是何意旨以拂击香几云此方真教体清净在音闻上堂庞公道难难十担油麻树上摊庞婆云易易下得床来脚着地灵昭云也不难也不易百艹头边祖师意当时山僧若在唤来各与三十拄杖何也大小庞公只解屋里贩扬州祖师意犹未梦见在诸昆仲毕竟如何是祖师意喝一喝云曹溪波浪如相似无限平人被陆沉佛诞上堂大众看看今日释迦老子特为诸人示满月轮说佛性义即时大地震动天雨宝花直得厕坑头干矢橛现大人之相粪堆上破草鞋作狮子吼声尘尘独露剎剎斯彰人与非人性相平等未离兜率已降皇宫未出母胎度人已毕又岂待毘岚园里无忧树下指天指地复画云谁把玉环敲两段半沉沧海半浮空上堂青龙家风澹薄接待不似诸方差脱老椽破屋摧残折脚柴床箇箇胸襟廓落人人鼻孔昂藏一味种田慱饭有甚佛法商量既不商量只如杨岐三脚驴子𨁝跳上三十三天善法堂里打箇转身将帝释头上宝华冠一踢粉碎且道是箇甚么道理击拂子云大风吹倒梧桐树自有傍人话短长上堂今朝四月十五一言迥出今古昨夜犬吠韩卢天晓大虫趁虎惊起露柱摇头吓得灯笼作舞会得者掉臂即行不会者更听重举下座解制上堂泥牛拽断黄金索彩凤冲开碧玉关蝴蝶扑翻花底月波斯倒卷水晶帘此四句有一句接上根人有一句接中根人有一句接下根人有一句格外提持不立根器诸禅德且道那是格外提持不立根器的句若检点得出一任七纵八横东抛西掷活吞佛祖倒卓干坤向万里无寸艹处去亦得青黯黯处去亦得三处度夏亦得一处安居亦得谁敢正眼觑着觑着则瞎却渠眼若也未到者般出地刀尖有蜜君休舔蛊毒之家水莫尝诞日上堂举法眼因僧问云承教有言从无住本建立一切法如何是无住本眼云形兴未质名起无名雪窦拈拄杖云拄杖是形名双举形即无形名即无名有等无见识瞎汉只认得箇无形段无名姓的便为极则不唯孤负法眼抑且违背古人乃云法眼教人向无形名上荐取有形名底雪窦教人向有形名上领略无形名的二老好似杭州人撑船青龙即不然竖拂云者箇是名不可唿者箇是形不可睹不立阶级迥超今古惯向毒蛇腮边揩痒偏去太岁头上掘土惹得共工氏怒发将头触碎不周山女娲氏炼五色石以补大众会么五九元来四十五上堂秋雨弥漫洒醍醐于大地丹枫错落布锦绣于千江芙蓉呈笑面月桂吐真机步步无非宝藏头头总是家珍怎奈怀宝迷邦不解转身就父若是具眼豪杰全身担荷觌体承当所谓我本无心有所希求今此宝藏自然而至正好驾无底船撒漫天网钓吞舟之巨鳌打沖霄之彩凤虽然更有一人在千人万人之中不背一人不向一人且道此人具何面目卓拄杖云长忆明州憨布袋逢人乞我一文钱结制上堂卓拄杖云青龙者里无法可说无禅可参无金刚圈教诸人透无栗棘蓬教诸人吞无玄要宾主句教诸人会一味要你搜空业识镕尽偷心向威音那畔更那畔打箇无底筋斗却来者里方堪凑泊眉毛罅里藏海水拄杖头上着须弥总不分外苟或未然饶有暴虎冯河之勇驱山塞海之能运斤成风炼石补天具百千神通无量玅用若到青龙一点也用不着且道青龙有甚么过人处掷拄杖云惯将折箸搅禹门只要鱼龙知性命沤和侍者为业师周忌请上堂道远乎哉触事而真圣远乎哉体之即神竖拂云者里见得尽法界是金刚正体遍虚空是自己光明生本无生彩凤那栖寒木灭亦无灭蛟龙安卧深渊来无所来犹孤月耀乎沧海去无所去若浮云散乎太虚所谓生灭去来本如来藏虽然只如从素凝公去世一周毕竟向甚处行履以拂子指空中雪云一片与两片俄然无不遍九峰玉镂成三泖银砌岸白鹤隐无形乌藤正出现杨柳眼里文殊大士卖风光梅花影中普贤菩萨逞神变塞壑填沟无不是普天匝地休分辨休分辨急须荐莫待明朝红日昇依然露出本来面大众如何是本来面喝一喝下座上堂一九二九三四九相逢尽道难出手夜深玉兔嚼寒冰冻得金乌藏北斗寒山拾得笑欣欣露柱灯笼忙点首竖拂云高着眼见也否白云天外变苍狗复举末山尼因灌溪问如何是末山尼曰不露顶溪云如何是末山主尼云非男女相溪喝云何不变去尼云不是神不是鬼变箇甚么乃云灌溪竿木随身末山符悬肘后虽则宾主互换各露风规犹不免山僧拂子将他二人鼻孔一时穿却且道者箇拂子有甚奇特冲开碧落松千尺截断红尘水一溪腊八上堂风寒月冷鸟惊栖雪里梅花香满溪梦破玉人消息断邻家夜一声鸡昔世尊在雪山六年苦行于腊月八夜睹明星悟道惹得箇箇撑眉努目承虚接响青龙与他掀翻窠臼免得后来儿孙去鬼窟里作活计直教一切人向诸佛见不到处见行不到处行说不到处说竖拂云者是诸佛见不到的还见得么击拂云者是诸佛行不到的还行得么挥拂云者是诸佛说不到的还说得么良久云始作翕如也从之纯如也皦如也绎如也掷拂云以成上堂钵里饭桶里水好箇尘尘三昧德山歌禾山鼓亦非小小神通破艹鞋放光动地干矢橛耀古腾今论正论偏何异掉棒打月说玄说要好似掘地觅天所以道通人犹寡局士偏多纵饶迦叶门前掉臂威音那畔摇头以佛祖作冤家将魔王为眷属亦未是衲僧活计且如何是衲僧活计以拂召众云了了了与君指出形山宝玄玄玄打破干坤别有天殷勤举似参玄客剔起双眉千嶂隔竖拂云隔不隔眼中童子惯吹箫井底虾蟆吞却月良久云瞥元旦湖州府尊张公请上堂律入青阳寅回斗柄正颛琐禅位之初幸勾芒交印之始人人脑后豁开锦绣干坤箇箇眉尖迸出斩新气象木马蹋翻波底月不假时节因缘泥牛耕转垄头春说甚佛性玅义正恁么时直得宝印高悬金鞭远震国运与佛运齐兴皇风共祖风并扇虽然只如垂衣端拱一句又作么生村歌社舞人皆委舜德尧仁孰可知监院独朗五旬请上堂杨岐三脚驴子昨夜𨁝跳上玅喜世界将不动智如来吓了一惊却被张果老倒跨回来欲赴西王母瑶池大会行至赵州桥不觉打箇颠蹶连果老仙人一齐掀翻在地然后掉转尾直走到青龙寺里山僧不免将他收下了也虽然随高就下出入得力只有些习气未除大众且道毕竟如何除得吸干沧海红轮现独朗干坤耀太虚解制日求嗣请上堂左卓拄杖云十五日已前天寒地冻水冷艹枯飞鸟息影于深林游鱼潜踪于大壑直饶三世诸佛历代祖师也不得动着右卓拄杖云十五日已后东风解冻万卉萌芽梅花孕白玉之胎兰房协熊罴之兆于一毛头现百亿毛头狮子亦不为分外正当十五又作么生凑泊连卓拄杖云打开赵州关拈却云门普拍手唱阳春倒跨丰干虎或西秦或东鲁天上人间无所阻呵呵呵休莽卤归家得力是儿孙祖父从来不出户诞日上堂潦倒行年四十九罪深如海胆如斗何须更觉昔年非鞭起须弥颠倒走寒山拾得笑呵呵释迦弥勒忙摇手诸昆仲知也否不知问取当年老赵州逢人便道苏州有常州有大众且道有箇甚么不是白拈便是翦绺至法界寺请上堂月华孕彩全彰满目风光桂蕊喷香别是一般气象历祖之真机宛尔衲僧之巴鼻分明不落言诠迥超数量诸佛从此而出生群灵从此而养育为天地之根作万物之本竖拂云者箇又向甚么处得来不假壶公术谁知别有天上堂今朝三月十六一句明明叮嘱不须向外驰求浩浩春光满目一溪流水鸣琴两岸垂杨乍缘不羡灵云见桃谩夸香严击竹若能一念无为犹胜百倍天福天福终是不常无为毕竟成佛河沙玅德周圆百千三昧具足以拂作圆相云且道是那一三昧复放开拂云大千沙界海中沤一切圣贤如电拂上堂大众今是崇明县众檀越得得而来恳陞此座举扬佛法若是佛法孔子不敢措辞瞿昙默然有分虽然事无一向不免别通消息竖拂云看看昨宵露柱与灯笼厮扑不觉撞倒山门外石幢子吓得昇仙台上王可交躲向天台去也大众见么三级浪高鱼化龙痴人犹戽夜塘水诞日上堂拈拄杖云者箇木上座通身无面目到处撒风颠超然离背触不居偏正位不受人天福放去遍剎尘收来在一粟数量莫能该春秋安可局象帝不知名空王作眷属卓拄杖云戴角披毛混众流夜深不向芦湾宿结制友松居士请上堂此事不是说了便休须亲证亲悟亲到者田地始得今选佛场开云水毕聚务要人人收摄心猿牢拴意马勦绝凡情除却圣解更要痛出一身白汗始知不欺汝也苟或未能饶你眼飞闪电舌卷风雷挥霍成云咳唾如雨毛孔藏百千香海胸中有万亿机筹乃至身上出火身下出水现十八变具无量神通若到青龙者里向你道箇未在何也些些伎俩休开口行到须弥始见高冬至上堂一生二二生三三生万物画一画云者是一若辨得出则知箇箇脚下有一片无阴阳地寒暑不能到造化不能移折旋俯仰欬唾屈伸掉臂经行常在其中诸人还曾蹋着也无喝一喝云寒藁园林看变态春风吹动律筒灰元旦上堂冻日初开万里溪山呈旧面晓云乍起一腔风月展新机化母施无作之功东君行不言之令当此时也直得珠帘倒卷而六户灵通宝镜高悬而万象不昧江河淮济时时激浊扬清日月星辰处处联珠合璧又岂待河出图洛出书甘露降凤来仪然后为祥瑞者哉虽然在衲僧分上将何酬答携笻独立千峰外愿把南山祝帝尧上堂举昔赵州因僧问学人乍入丛林乞师指示州曰喫粥了也未僧云喫粥了州曰洗钵去其僧有省乃云大众会么喫粥了洗钵去一饱能忘千载虑至今大地没饥人笑看儿童捉柳絮解制上堂敲开金锁绝囊藏拄杖腰包各自忙谩谓长安风月好脚头烟水正茫茫青龙今日解制别无佛法可说只有三件事分付诸人第一净地上不得着脚第二热闹处切忌称尊第三古庙里休去挂搭若透得此三件事过不妨眼空四海背负须弥一任天下横行召众云有么唤来好与三十拄杖百愚斯禅师语录卷第五百愚禅师语录百愚斯禅师语录卷第六住国山善权寺嗣法门人智操住青龙隆福寺嗣法门人智湛编次载住青龙隆福禅寺语录己亥夏师五袟初度树法幢处咸思法乳各争迎钖预祝大年师念青龙始诛茅地先期允请从云门归结制上堂击碎涂毒鼓犹是莽卤狂见掀翻向上关依然钝置煞人众中有不犯锋铓而坐进此道者么问岁岁元宵布袋解开今朝十五绳头把住还是旧店新开为复别展家风师云金刚际下翻筋斗进云世尊未出母胎度人已毕和尚年当知命说法五会还有优劣也无师云阎浮提畔笑呵呵进云昔日世尊今朝和尚师云他不入者队里进云诞生本是无修证历劫能为主法王师云更须翻身北斗藏乃云佛法不是细事无际天云涛难容吞舟之鱼有九万里风乃负垂天之翼更须识休咎知进退方有说话分所谓一处明千处万处一时明一机透千机万机一时透迩来有般兄弟将衣线下事置之高阁只管问宾主问玄要饶你智超鹙子辨逾满慈问到弥勒下生至楼至佛时有甚交涉不见药山云十成的事也须飏却掷地作金声不得回头顾着闺阁中物舍不得终成渗漏若要此事相应直须敲开识锁截断情关拈却衲僧巴鼻搜空佛祖窠臼净裸裸赤洒洒无可把一任包含万有吞吐十虚不是神通亦非法尔大众会么设或犹豫更饶葛藤一上炉鞴弘开钳锤密设八面牢关六门杜塞不管你铁额铜头释迦弥勒到者里钵囊也要高悬拄杖直须拗折勦除圣见凡情顿教心行处灭大地俄尔平沉虚空忽然迸裂更待那㘞地一声恶始知瓮里原来不走鳖弁山玄素和尚至引座竹影扫苔径幽禽傍柳啼香风来满阁毕竟有跷蹊召众云今是弁山和尚金钖遥临华幢远降直得云霞散彩泉石腾辉毘卢楼阁不劳弹指而开慈氏家风勿容敛念而证傥或漆桶不快更为打鼓普请看卓拄杖云玅舞还应夸遍拍三台须是大家催诞期寒松首座请上堂举太原孚问鼓山晏曰父母未生前鼻孔在甚么处晏曰即今生也在甚么处孚不肯遂云你问我答晏云父母未生前鼻孔在甚么处孚以手中扇子摇两摇乃云若据父母未生前鼻孔非但孚上座晏国师不知落处直饶八臂那咤千眼大悲也摸索他不着竖拂子云大众且道者箇还是已生耶还是未生耶设或狐疑不妨别通一线青溪春入水溶溶柳吐金兮花吐容更有一般高着眼三更煦日上寒松下座江西虔州谷山和尚至引座卓拄杖云适来青龙踊跃白鹤翱翔艹木丛林咸皆作舞山河大地俱为琴声说甚伯雪见孔子寒山逢拾得正好全宾即主全主即宾明暗交参敲唱双举虽然更有佛祖不能明鬼神不能测格外全提一着子在大众少选请金峰和尚为众说破请上堂昨夜雨何急和风撼竹篱法身睡不着混沌溼双眉幻人忙拊掌弥勒笑嘻嘻大众且道弥勒笑箇甚么等闲莫负东君意岁岁花开却为谁大休静主请上堂古云行年五十方知四十九年之非屈指云青龙今当半百寻常但只寒则围炉热则摇扇或时绿野桥边招云弄柳或时青溪岸畔啸月吟风挈挈波波恁么过日并不知老之将至又谁觉今是而昨非直饶过去古佛犹是我儿孙在且道山僧有何长处而今世事多华藻且染髭须学后生请上堂无法可说是名说法九峰浪飞三泖火发吓得青龙拄杖子走向忉利天宫将憍尸迦蓦面一掴惟有那明州憨布袋抚掌大笑云快活不煞快活不煞大众且道他快活箇甚么梵志当年反着袜弁山元洁和尚至引座月照荒林云封古殿足音罕至鸟道犹迷只缘土旷人稀所以相逢者少而今有般兄弟家只认得前是山门后是佛殿右是客堂左是厨库碗子大小杓柄短长便为了事正是醯鸡井蛙见解唯我弁山和尚胸函宝镜肘佩灵符有鍼砭佛祖膏肓之玅术具剔刮人天翳膜之金鎞幸尔象驾遥临光我泉石更冀大众殷勤启请甚勿错过何也法王法力超群生能以法财施一切圣源禅德请上堂至圣无知真源莫测以其莫测非情识之可通以其无知岂言思之所及故曰是法非思量分别之所能解拈拄杖云者箇年多少若道是五十则触若道非五十则背离却背触甄别得出三际平等一道清虚迥超机先不堕诸数毕竟因何所致卓拄杖云离相离名毋必毋固行则同行住则同住或度水穿云或撑门拄户顾左右云一生参学事无成殷勤抱得栴檀树维新请上堂今朝正月廿六纷纷好景盈目不须更问如何试看新红嫩绿若据父母未生前一着子从本以来无成无坏无修无证长短方圆形容他不得青黄赤白涂污他不得可谓万物之祖诸佛之师大众还会么会与不会且置只如因斋庆赞一句作么生道卓拄杖云菩萨子喫饭来巨浪静主请上堂竖拂云黑白未分此箇先有世界未成此箇已具劫火互天而不坏旋岚偃岳而常宁迥超释迦之先不落弥勒之后大众只如者箇还涉春秋数量也无放荡天涯五十年而今賸得一双拳半空云里兴楼阁万仞峰头泛铁船戴角披毛混异类和泥合水且同躔愧薄福又无缘慈悲多是惹冤愆风流独羡曹家女爱捉杨花不是颠请上堂久雨不晴春风作乱杨柳寒而腰伛梅花瘦而魄散毘卢顶𩕳浑打溼衲僧鼻孔都浸澜灶里柴也无仓中米又断普贤菩萨带水拖泥文殊大士默然嗟怨今日檀越设斋何似雪里送炭堂中圣僧喜之不胜山野只得合掌赞叹赞叹且置未审今辰斋主得福几何碧眼胡僧也不知留得明朝重打算请上堂烟光明媚鸟弄笙簧景物殊佳花铺锦绣九峰露长春之色三泖腾无尽之波不是人间气象迥超格外家风凶唯有者箇虚空无以包其体须弥无以并其高居于上古而不为老在于九渊而不为下正当此际诸昆仲又作么生庆赞堪笑老彭寿八百值甚庞公破箍篱请上堂佛法原无多子分明只在目前数点青山画里悬一溪寒碧清浅堪笑安心断臂何如掘地寻天怪杀枝头老杜鹃啼落残红满院朗如不缁请上堂古德谓老僧二十年前有老婆心二十年后无老婆心僧问为何二十年前有老婆心曰问凡答凡问圣答圣为何二十年后无老婆心曰问凡不答凡问圣不答圣乃云青龙道二十五年前无老婆心二十五年后有老婆心或问为何二十五年前无老婆心但云逢佛杀佛逢祖杀祖二十五年后为何有老婆心但云提携赤子抚奖婴儿大众只如山僧年当五十且道有老婆心即是无老婆心即是良久云今当年五十前后一时休不打禾山鼓安辊雪峰毬任潇洒且优游铁马倒骑入凤楼有意气时添意气喝一喝云不风流处且风流玄符知客请上堂昔物自在昔不从今以至昔今物自在今不从昔以至今竖拂云且道者箇是昔物耶今物耶谓是昔物现在青龙手中众目所睹决非昔物谓是今物本自圆成非新造作决非今物除此两途向甚么处着眼纵饶倜傥分明正是猢狲喫䭔子若到祖师门下又不啻万里朢乡关挥拂云适来者箇𨁝跳上非非想天撞落舜若多神鼻孔惹得驴脣先生忍俊不禁扬声大叫云痛哉快哉诸禅德且道是箇甚么意旨良久云今日大众喫饭不得嚼着一粒米北冥西堂请上堂释迦老子道我实成佛已来甚大久远寿命无量阿僧祇劫常住不灭以拂左击云恁么也不得不恁么也不得恁么不恁么总不得又道如来以是方便教化众生以拂右击云恁么也得不恁么也得恁么不恁么总得复画一画云恁么不恁么且拈向一边举拂子云大众还知者箇生缘出处么北冥有鱼其名曰鲲鲲之大不知其几千里也化而为鸟其名为鹏鹏之背不知其几千里也怒而飞其翼若垂天之云是鸟也海运则将徒于南冥南冥者天池也喝一喝云今日为诸人错下註脚请上堂乌飞兔走急如箭弹指春光二月半燕来燕去却为谁花开花落真堪羡真堪羡荐不荐只须珍重好儿郎陌上红尘正扑面真如佛性菩提涅槃三贤十地及诸佛阿耨多罗三藐三菩提法皆从此中出大众见么喝一喝便下座德成薙发请上堂金刀动处尘缘断缁服才披入圣时一念顿超无量劫何劳修证立阶梯道心德馨请上堂有道青龙今年是五旬名为之谤有道青龙今年非五旬名为之诳纵饶不涉是非两关到来更须喫棒何故如是敲断兔头角一双刮来龟背毛千丈请上堂山僧连日搜索得肚肠里干干净净要箇元字脚也无记得现成公案勿怪唐突昔僧问少室俱空斌祖云如何是空劫已前自己斌云乌龟向火大众只者一转语是明空劫已前事是明今时事古人一句子如金刚屑栗棘蓬你才拟议塞断你咽喉还有转身吐气者么乌龟向火甚希奇也是虚空强画眉怎似山窗无事客春来闲听鹧鸪啼请上堂拈拄杖云不可以眼见眼见如盲卓拄杖云不可以耳闻耳闻若聋乃至不可嗅不可谈不可触不可思虚空不能包其形大地莫能载其质有人提掇得起青龙今日两手分付脱或眼目定动试看幻直为曲去也杨岐驴子三只脚蹋折赵州石略㣘露柱堂前喫一惊恶昨夜三更一箇白乌鸦天晓起来生得一双黑老鹤顾左右云会即便会切忌卜度请上堂神光不昧万古徽猷入此门来莫存知解既不存知解还有道得入门句子么问耀地光天即不问逸格风规请举扬师云三泖风回波荡漾九峰云散碧嵯峨进云有一人高厚不能覆载未审此人还有寿也无师云泥牛耕月浑忘倦木马游春俊不羁进云开天别展拏云手指出须弥第一山师云非公境界乃云十世古今始终不离于当念无边剎海自他不隔于毫端说甚五十而知天命拈拄杖云大众且道此箇上座甲子有多少良久云百年三万六千朝翻覆元来是者汉卤菴知藏请上堂连日出队未暇陞座与诸昆仲说些佛法兹乃卤菴知藏不远千里而来特为山僧上寿兼请为众举扬父母未生前一句子今日到者襄只得一彩两赛去也卓拄杖云万缘丛中红一点动人春色不须多请上堂欲识佛性义当观时节因缘大众且道是甚么时节击香案云昔日瞿昙一手指天一手指地正是者时节西干二十八代递相授受传佛心印亦是者时节天下老冻侬建宗立旨接物利生也是者时节今日青浦众居士特请陞座说法山野无法可说大众无法可闻现前一众若僧若俗若老若少鼻孔相触眉毛厮结各各皆获宝觉真心亦不出者箇时节时节且置将甚么唤作佛性义一番风又一番雨隔树人家啼杜宇满地残红蹋作泥还有续得末后句者么顾左右云可惜许巨霖书记请上堂秋老江澂杨柳衰更残月瘦影萧索又只见风吹荷叶破似袈裟篱边黄菊露冷香落一对鹭鸶晓入芦花倏尔变成乌老鹤活疑煞黄面瞿昙云门𨍏轹好兄弟快领略莫向言中去咬嚼巨霖书记河南来送我一緉鞋一双袜蕲州箪金坛葛为请从头安註脚竖拂云诸禅德且道是甚么註脚掷拂云好一似鸾凤冲霄羺羊挂角请上堂南泉道王老师自小养得一头水牯牛拟向溪东牧不免食他国王水艹拟向溪西牧亦不免食他国王水艹而今随分纳些些总不见得乃云王老师虽则收放随宜和光混俗较量将来犹是时人功干山僧自幼养得一只犬夜则防贼昼则守门不假唿唤出入自由直至而今变作一箇金毛狮子等闲髟咤沙哮吼一声飞禽乱坠群狐脑裂大众且道与王老师相去几何喝一喝云行人更在青山外杲目静主请上堂有物先天地无形本寂寥能为万象主不逐四时凋竖拂云者是万象主见得彻去则知天下莫大乎秋毫之末而泰山为小莫寿乎殇子而彭祖为夭天地与我并生万物与我为一正如杲日当空醯目亚竖无遮无障非纵非横佛祖犹不敢正眼觑着只如生佛未有二仪未分已前还有者消息也无良久云百姓日用而不知请上堂举庞居士问马祖曰不昧本来人请师高着眼祖直下觑士曰一种没絃琴唯师弹得玅祖直上觑士便礼拜祖归方丈士随后曰适来弄巧成拙乃云一人偷天换日一人镂雪雕冰虽则各呈好手大似罗公照镜昨日居士到来只是捐资设供他也不问本来人今时人青龙亦没甚闲工夫上觑下觑且道还有佛法也无石女三更吹玉管木童天晓弄琵琶一般音韵从来别六月江城放雪花监院请上堂金乌急玉兔速牛头出马头没卓拄杖云独有者箇在国而国治在家而家齐杨岐得之而灯明千古宝寿得之而姜辣万年用舍有时退藏合度以至世出世间皆由此而成立今是监院谢职兼为山僧庆诞祇如一举两全又作么生且喜移花兼蝶至那知买石得云饶请上堂履渊履真二禅德特与山僧庆半百宝掌不是我同流弥勒亦非吾眷属寻常兀兀复痴痴逐日波波并挈挈阿呵呵瞥未瞥好笑当年老赵州逢人惯指庭前柏请上堂是法住法位世间相常住拈拄杖云昨夜三更青龙塔与昇仙台论义一曰生而无生是无生义一曰无生而生是无生义如是翻覆争论不已山僧唤来向他道两箇负门汉说道理即得若是无生义都未梦见在各与二十乌藤不觉天晓青龙塔依旧是青龙塔昇仙台依旧是昇仙台汝等还知者箇消息么如不知却是怀州牛喫禾益州马腹胀众请上堂生死交谢寒暑迭迁有物流动人之常情竖拂云惟有者箇不被生死所变不受寒暑所侵旋岚偃岳而常静江河竞注而不流野马飘鼓而不动日月历天而不周过去未来现在无量劫亦如是乃至不可数不可算不可称不可量百千万亿那由他劫亦如是复举拂云世出世间还有超过此物者么松风吹江月照闲来唱箇无腔调惊起滩边白鹭鸶刷然飞过烟霞岙阿呵呵也好笑击香案云毘婆尸佛早留心直至而今不得玅解制上堂今朝三月十五集众撞钟擂鼓栏圈一时打开放出沩山水牯不让雪峰鳖鼻说甚长沙老虎一任河北河南何妨西秦东鲁虽然又古人道此事如牛过窗櫺头角四蹄俱过了惟有尾巴过不得众中还有过得者么如无山僧有箇真言极灵乃卓拄杖云急急如律令便下座上堂诸法不自生亦不从他生不共不无因是故说无生竖拂云唯有者箇亦能自生则不同有见常见之增益亦能他生而迥超无见断见之相违亦能共生宛殊非有非无之矫乱亦无因生远离亦有亦无之戏论乃至不可以识识不可以智知言语道断心行处灭大众到者里又作么生委悉挥拂云暗中树影谁能见水底鱼踪我惯寻薙发请上堂经中道一人发真归原十方虚空悉皆消殒大众只如目前山河大地森罗万象楼台殿阁鸟兽人物又从甚么处得来若向顶门开得只眼可谓不凡戒而梵行具足不薙发而出家事毕因甚如此不见道朗州山沣州水四海五湖王化里结制上堂卓拄杖云者里搆得一任掉臂而行说甚开炉结制入室升堂所以青龙门下一向淡薄素无佛法与人啄啖只教你休去歇去一念纯真去澂清绝点去直待冰河发燄枯木糁花始与此事合苟不如斯纵饶辨似悬河智若流水功满僧祇之数位越调御之尊正好唤来喫棒且道利害在甚么处盐梅本是生知得金榜何劳显至勋上堂若欲求佛即心是佛若欲求道无心是道古人者样说话甚是迂阔拈拄杖云看看拄杖子化作百千万亿无边身菩萨一时云集于蜗牛角上异口同音而作是言彼既丈夫我亦尔匆得自轻而退屈喝一喝云适来一喝吓得无边身菩萨走向缘野桥边柳眼里去也若也见得来年更有新条在苟或未然恼乱春风卒未休弥陀佛开光请上堂今佛放光明助发实相义即不问汝诸人且道佛放甚么光良久云青色青光黄色黄光赤色赤光白色白光玻璃色光玛瑙色光琥珀色光珍珠色光紫磨金色光摩尼宝色光一切宝庄严具色光复有无量光明而为眷属一一光中各有诸佛如来出兴于世转大法轮现大神变示教利喜一切众生大众见么唯有者箇非青非黄非赤非白非种种色若也荐得不惟今日装佛檀越获无量福乃至人人皆获无量神通无量玅用无量辨才无量解脱无量三昧无量最上庄严其或伫思停机复以拂子空中点一点云绀目豁开千日并光明灿烂遍河沙释迦佛开光请上堂百宝光中功德聚玅莲台上紫金容重重映彻恒无尽万象森罗影现中竖拂云适来玅普性空禅师于拂子头上一时出现显神通吹铁笛一切天龙八部人与非人凡闻其声者靡不毕集异口同音而作是言善哉善哉果尔见得一茎艹可作丈六金身苟或未信请问华亭船子和尚药师佛开光请上堂昔长髭到石头头问甚处来曰岭南来头云大庾岭头一铺功德成就否曰成就久矣只欠点眼头云子莫要点眼么曰便请头即垂一足髭便作礼乃云石头长髭父子二人只会点眼不解放光今辰青龙亦不垂足更不别有指点祇欲指出人人顶门上一尊古佛三身四智五眼六通三十二相八十种好以及无量恒沙功德常在六根门头辉天鉴地竖拂云见么容颜甚奇玅光明照十方上堂元正启祚大簇告辰人物呈祥风云集庆恭逢天子称至极之尊大臣颂无疆之寿直得龙吟虎啸麟趾鸾翔肃肃雍雍熙熙穆穆含灵抱识共沐恩波履地载天均叨至化虽然且道衲僧门下将何报答搘笻独立千峰外更把南山祝帝尧解制上堂烟笼绿树月映晴霞风送客船而到岸鸟唤游子以归家千峰吐翠百卉萌芽有佛处不得住铁鎚无孔被虫蛀无佛处急走过澂潭那许苍龙卧三千里外逢人不得错举一阵风兮一阵雨与么则不去也勿劳钻龟并打瓦摘杨花摘杨花喝一喝云休向风前乱撒沙上堂即心即佛卖刀买犊非心非佛宋人献璞不是心不是佛不是物凫颈短鹤颈长蚯蚓曲阿呵呵会也么丰干骑虎唱巴歌云门因僧问如何是尘尘三昧门云钵里饭桶里水乃云者跛脚阿师寻常气宇如王眼盖诸方被者僧一拶只得钵里桶里狼借不少当时问青龙如何是尘尘三昧但道钵里饭桶里水犹较些子忽有禅客云和尚恁么答却与古人相同了也山僧分付典座与他一双大馒头结制上堂钟鸣鼓响凡圣交参艹偃风行人天际会直得青龙现瑞三泖腾万顷之波澜白鹤呈祥九峰拥千层之秀色数百年真风再振弹指顷古路重扬而今有般杜撰长老只解道长期四箇月短期九十日麦里定有面麻里岂无油鸟倦飞而知还云无心而出岫者等说话大似赤土涂牛奶他日喫阎老子铁棒有分在毕竟如何免得良久云只待子规啼夜后桃花浪里看飞龙圆摄忌日请上堂敲开金锁放还劫外春风噼碎牢关拈出寰中日月珠回玉转不涉偏圆声顺响和随缘自在此是圆摄长老亲到境界所以三年前不来相而来三年后不见相而见不见相而见羺羊挂角于松梢不来相而来彩凤翱翔于碧汉南辰跨步何妨借位明功北斗藏身岂碍转功就位只如功位不立又如何常忆江南三月里鹧鸪啼处百花香上堂适来问文殊为七佛之师因甚出女子定不得青山影里如蓝泼罔明乃初地菩萨为甚出得女子定宝塔高吟撼晓风大众青龙还是答他文殊出定耶罔明出定耶检点得出用备河沙机超调御可以高悬宝镜肘佩灵符敲唱双行杀活自在于一尘中互兴无边之佛事于一念顷圆证无量之法门法随法行法幢随处建立顾左右云有么巨灵抬手无多子噼破华山千万重上堂净智玅圆体自空寂如是功德不与世求召众曰适来绿野桥边柳眼里走出一位驴脣仙人手舞足蹈云也大奇也大奇财法二施不思议庭前柏子解成佛万象森罗展笑眉驴脣仙人且置只如柏树子成佛大众还见么傥或未见少选持钵入斋堂切忌露柱磕着鼻孔珍重元旦上堂凤历初颁蛰户乍启珍珠帘外揭开满目烟光宝镜堂前别露一腔风月不属阴阳造化迥超时节因缘大众顷来殴傩神一时游遍一四天下南阎浮提然后踊身虚空高声叫云即今海晏河清民康物阜正熙穆承平之际亦丰稔大有之年野老得欣然鼓腹而歌曰风雨时蚕麦熟仓廪盈兮衣足帝力于我何有哉冬冬打鼓还神福会么经有经师论有论师若是佛法不干山僧事解制上堂机轮转处智眼犹迷大用现前那存轨则所以道衲僧行处如火消冰箭既离絃无返回势有时高高山顶行却在深深海底立在深深海底立却向高高山顶行佛祖觅之无踪鬼神觑之不破正恁么时青黯黯处樵子不借路以还家绵密密时机妇罢金梭而夜织香销万阁月照琴堂驾宝筏于银河东西不犯泛玉艇于陆地明暗何分又古人云荆棘林中下脚易夜明帘外转身难且道利害在甚么处击拂云出门三里路别是一家风荐亡上堂孤明湛寂互古真常灵然不昧觌体全彰一念相契即此莲邦五障八难如雪沃汤金绳界道宝树芬芳珍禽演法天乐铿锵逍遥快乐母子情忘金鍼不露巧绣鸳鸯言语道断不可思量曹氏亡者汝还会么夜静梅梢明月冷风吹影动乱飘香上堂柳爆黄金梅飞白玉前溪冰解时时奏管絃之音碧嶂云开处处悬水墨之画清风谈般若翠竹弄真如所谓尘说剎说炽然说无间歇新年头佛法也如是旧年头佛法也如是会得者逢缘得玅不会者随境飘流莫有不随境飘流者么数僧竞出拈拄杖云惯钓鲸鲵沉巨浸却嗟蛙步辗泥沙荐亲请上堂心性无染本自圆成但离妄缘即如如佛者里若也委悉古今一致凡圣同源虚空无以为其量日月无以并其明其来也来无来相其去也去无去相其生也而无生相其灭也而无灭相始知生灭去来如水中月空里花了无形迹可得说甚天上人间只教尽虚空遍大地是一箇大寂光土八德池中随缘放旷九莲台畔任意逍遥虽然只如迥脱根尘不留观听且道陆氏双亲又向甚么处行履鸟啼花笑曾无间步步恒游华藏天退院兼谢两序上堂动若行云止若谷神随机赴感靡所不周到者境界不妨竿木随身逢场作戏来如月映千江去若风鼓万窍既无心于彼此岂系情于动静所以山僧忝住青龙虽经多载叵耐出入不常始念铁笛音绝胜蹟蓁埋欲图恢复自愧凉德于中多赖两序交为肘臂互作主宾共相戮力而成胜举虽然未备聊尔粗观幸今丛林有托大众有依山僧鄙愿至此毕矣今更有箇末后句子直得对众分付去去来来十六年葛藤今喜断无牵青山许我堪藏拙放棹随流过碧川百愚斯禅师语录卷第六百愚禅师语录百愚斯禅师语录卷第七住国山善权寺嗣法门人智操住青龙隆福寺嗣法门人智湛编次住越州大能仁禅寺语录顺治壬辰秋在青龙隆福寺受请入院三门弥勒楼阁弹指方开大解脱门互古如斯顾左右云雾涌霞蒸无窒碍龙骧凤翥一时来佛殿碧玉阶前黄金殿上觌面相逢当仁不让喝一喝作礼三拜伽蓝内护外护互相佐助更有一言聊为露布若要佛法兴隆四事先须完具祖师西干一花震旦现瑞惹得儿孙鼓粥饭气毕竟以何为验爇香云揭谛揭谛波罗揭谛方丈据斯室也权衡佛祖陶诱人天行斯令也活捉狞龙生擒虎兕直饶分金鋀于言下辨邪正于棒头较量将来犹是寻常事且如何是格外提持横按拄杖云天下衲僧跳不出开堂拈疏云大众见么五车莫能载三藏安可收百千三昧无量玅义总向者一毫头上漏洩了也法座者箇所在三世诸佛不敢正坐历代祖师只可傍居且道是甚么人行履处喝一喝便陞座拈香祝圣毕怀中出香云此一瓣香类不齐混不得嗅着则鼻穿触之则脑裂第五回供养本府蕺山戒珠堂上瑞白雪老和尚用酬法乳之恩就座白椎竟师云架养由箭垂任氏钩中则穿杨破的得则修鲸巨鳌拈拄杖云新能仁无此闲家具唯有木上座要与诸人相见问弁岳峰移秦朢前铁轮一线碧云牵未审两峰相见说甚么师云鑑湖波底火云飞进云万仞峰前句不与白云齐师云你道甚么进云一言迥出青霄外直得崑崙颠倒走师打云情知不是弄潮人乃云峨峨宝殿八面玲珑晃晃珠帘千光掩映钟声彻闾阎之梦佛火腾斗牛之墟头头共阐宗乘物物全彰祖令门风广大迥绝遮拦苟能直下承当正好全身担荷闹市丛中不碍安禅嵯峨峰顶何妨鼓櫂拈茎艹涌出琼楼玉殿施滴水化作乳酪醍醐直教蝼蚁醯鸡共现遮那之玅相艹木纤芥同转不退之法轮速证无为敷扬圣化良久云会么掀翻玅解求知己拨转机关见太平复举僧问投子如何是诸佛出世一大事因缘投云今日尹司空请老僧开堂乃云诸方号投子有逸群之辩被者僧一拶直得七花八裂了也今日有问能仁如何是诸佛出世一大事因缘但道石女三更挑蜀锦木童日午剔金灯大众且道与古人是同是别结椎下座结制上堂秦朢峰撑天拄地清凉塔摩古盪今白云并而莫齐明月照而无影不落功勋浑超向背说甚身心安居平等性智便可高揖释迦不拜弥勒一任长连床上舒脚横眠作箇洒洒落落闲道人去傥或半信半疑能仁别开一副新炉韛只教诸人按下云头通身煅炼一番始得何故不见道世念一毫镕不尽功名捷径在烟霞启建水陆道场请上堂震法雷击法鼓布慈云兮洒甘露龙象蹴蹋润无边三乘五性皆惺悟卓拄杖云法雷已震法鼓已击诸人还彻也未果能彻去华藏界中不妨游戏毘卢顶上一任纵横拈一花而供养无量如来施一尘而包含无量世界作空华之佛事兴水月之道场于一毫端现宝王剎坐微尘里转大法轮普令在会男女缁素诸天魔梵水陆空行毛群羽族共悟真常同臻觉岸灵山一会今日犹在虽然唯有能仁拄杖子不在里许因甚如此卓一卓云他家自有通霄路上堂藏舟于壑藏山于泽乃至藏天下于天下卓拄杖云适来拄杖子变作娑竭大龙一时搅动三千大千世界上至有顶下及水际其中所有山河国土诸佛众生一口吞尽了也诸禅德还觉也未若也不觉不知不如归堂去莫被雨打溼眉毛好水陆道场圆满上堂实际理地不立纤尘功德林中那舍一法那舍一法处而千机俱寝不立纤尘时而六度齐彰苟能如是朝往西天暮归东土终日行而无所行喝碎虚空踢翻大海终日作而无所作以法界为伽蓝尽虚空作宝所宏开大施之门共建无遮之会择火拈香总在里许献花酌水不离其中步步无非玅用头头独露神通摄剎海于毫端融圣凡于一念直得河沙含识共悟无生法界有情同圆种智虽然只如功德圆满佛事周隆又如何道金鸡抱子归霄汉玉兔怀胎入紫微至显圣请上堂王令稍严谁敢犯禁祖师门下密不通风适承方丈和尚慈命固不获辞暂为诸兄聊露一线有激扬者不妨请出问逢强即弱遇柔即刚未是好手忽遇作家不犯锋铓又作么生师云你像似箇作家进云知心有几人师云又恁么去进云若不蓝田射石虎几乎误杀李将军师云看老和尚分上乃云栴檀林里郁密森森狮子窟中爪牙凛凛耶水千寻而莫测炉峰万仞而奚攀不唯门风高峻抑且殊特非常踯躅影响不劳向前异目超宗方堪承绍若如是也一任横拈宝剑倒握金锤纵横逆顺鬼神莫知其踪潇洒风流佛祖罔测其源可以作尊中之尊主中之主发一言而千峰落色露一机而万派朝宗四众闻之魂飞诸方见之胆丧正恁么时如何委悉挥拂云但能不触当今讳也胜前朝断舌才至蜀阜启明和尚请上堂垂浸月钩惯钓鲸鲵张恢天网罗笼凤鷟琢磨良玉煅炼精金曲成万物而不为其巧化溢天地而不伐其功更与一切人挫其锐解其纷虚而往实而归此是蜀阜和尚土苴绪余能仁到来作何去就所谓代大匠斲者希有不伤手矣拈拄杖云幸有箇木上座在且道木上座说箇甚么即得卓一卓云不会作客难为主人冬至上堂密室灰飞寒江解冻岸柳回青陇梅破梦此是小往大来否极泰兴阴阳消长自然之理唯有衲僧家见处不然鹄不自白乌不自黑松不自直棘不自曲热则各自热寒则各自寒昨夜冷灰里一粒豆爆惊得堂中圣僧浃背汗流鼻孔里飞出箇蠮螉子鼓翼徘徊似我似我然后变作箇冲天俊鹞飞过新罗国去了也尔等孟八郎还见么此言如不信更请问庖羲显圣三老和尚至引座卓拄杖云大众还知者消息么今日地摇六震天雨四花所谓曼陀罗华摩诃曼陀罗华曼殊沙华摩诃曼殊沙华复有楼阁云宝盖云幢幡云帝青云光明云大光明云即时无量国土为一国土无量光明为一光明无量庄严为一庄严如宝丝网交光相罗直得蕺山亭踊跃欢喜不觉𨁝跳上兜率内院撞着弥勒菩萨鼻孔弥勒问曰仁者有何因缘而来至此蕺山亭答曰今日是显圣老和尚枉顾能仁非独人天获庆亦乃缁素沾恩弥勒合掌曰善哉善哉大众如信不及即今老人现在方丈特为请出说西来大意蜀阜启明和尚至引座倒捋勐虎须谩夸好手活截骊龙角犹乃伤锋指石为玉亦涉功能驱佛使魔不名奇特须知别有尊贵一路始得而今兄弟家将一箇干萝卜头禅以为奇货逢人卖弄到处矜夸此乃病在膏肓不堪医治非但山僧无如之何纵饶卢医扁鹊只得拱手而退今日幸有蜀阜法兄不吝玉趾光降蓬门却是诸人莫大造化何也药逢善见方为玅病遇耆婆始是奇腊八上堂经中道身口意清净名为佛出世三业不清净名为佛灭度能仁道身口意清净名为佛灭度三业不清净名为佛出世且道经中道的是能仁道的是者里分析得出可与释迦老子同行同住同坐同卧同成正觉分析不出莫怪能仁换却诸人眼睛大众风冽冽雾漫漫隆冬滴水便成团冻得乌龟爬上壁变为白鹤舞林端忽逢铁拐李倒跨入长安曲沧浪犹未罢不知已过汨罗湾喝一喝下座上堂梅开腊尽寒谷气暖化主进山厨库生色此乃丛林第一幸事也又经中道供养汝者不名福田生心受施堕三恶道众兄弟毕竟作么生合煞挥拂云令人堪忆老金牛饭桶堂前舞不休急着眼谩回头锦鳞钓尽不须钩顾左右击拂子云收立都寺监院上堂世出世间唯有力者担荷为众为己乃过量人承当所以泰山不让土壤故能成其人沧海不择细流故能就其深只要挺身向前那堪逡巡退后向无措足处正好行履于无下手处不妨提持说甚杨岐灯盏宝寿生姜便乃同竖法幢共扬祖道翻蒺藜为甘露之园化伊兰作栴檀之树因甚如此两人共一心黄土也成金上堂昨夜枕子上作得一偈不惟尖新抑且绝玅山僧不敢秘藏今日拈出要使一切人见者闻者成佛无疑挥拂云一箇乌梅似本形蜘蛛结网打蜻蜓蜻蜓摘了两片翼却笑乌梅咬铁钉傥有箇汉出众云者是前三十年街头巷尾儿童口里掉下的何得宝华座上拈来唐塞能仁道咄饭袋子句到重吟始见工问如来禅与祖师禅是同是别师云今日天气寒冻得龟成鳖进云云门寺里无剩言和尚今日说甚么师云你见山僧说甚么僧一喝师便打元旦上堂左佛云云从龙右拂云风从虎举拂云圣人作而万物睹于此见得夜明帘垂君臣穆穆紫罗帐合宾主雍雍四海乐无虞人人安羲皇之枕八方欣有道处处闻击壤之歌直得物阜民丰雨旸时若石女吹笙木童作舞正恁么时且道功归何所剎尘心念可数知大海中水可饮尽虚空可量风可系无能尽说佛功德问拈椎竖拂尽落今时格外真机请师直指师云越王城畔越山多进云秦朢峰前禽弄舌卧龙山上石低头师云你那里得者箇消息来进云绿柳机生齐着眼红桃微笑尽开容师打云拄杖今日也要发市祈嗣请上堂举拂云大哉拂子万物资始乃统天挥拂云取不得舍不得不可得中只么得诸禅德还委悉么怀中至宝从来不迷掌上明珠今古犹在堪作人天之苗裔亦为佛祖之胚胎自是箕裘远绍瓜瓞绵延堂前露柱拊掌大笑又是箇甚么消息咦昨夜梅花贪结子令人错恨五更风解制上堂未有常行而不住卓拄杖云不得动着动着则埋根千丈未有常住而不行卓拄杖云不得住着住着即当处生苗横按拄杖云你要去又去不得你要住又住不得诸禅德正恁么时且如何商量于中纵有箇转得身吐得气唤不转唿不回的能仁更要问你钱塘江洪波浩渺白浪滔天不假舟楫你作么生过若也过得一任进虎跑入云栖随喜灵隐游翫径山不妨自由自在如过不得脚跟下大有淆讹在莫言不道复卓拄杖一下问九旬期满圣制圆成布袋开口笑放去事如何师云脚跟下红线断也未进云收来事如何师云舌头上十字穿也未进云齐收齐放事如何师打云正好喫棒进云碧潭处处浮明月绿树山山翠影浓师云也是弄影汉问如何是转功就位师云白云片片入幽谷如何是转位就功师云幽谷白云片片飞如何是功位齐彰师云幽谷与白云从来无背向如何是功位齐隐师云云飞幽谷静徒劳着眼看进云家家露出元宵月木童拍掌笑呵呵师云放汝三十棒上堂山僧自能仁至青龙一往不觉三箇月余未曾与众兄弟商量箇事虽然山僧前到青龙时能仁不少一人青龙亦不多一人山僧昨到能仁青龙亦不少一人能仁亦不多一人所谓法无动转法无定相者里着得一只眼一任言满天下无口过行遍天下无辙迹岂有彼此之念往来之情众兄弟且道山僧即今还在青龙耶还在能仁耶月舟不犯东西岸须信篙人用意良诞日请上堂今朝五月廿一恰值能仁生日拈拄杖云唯有者箇得力行则同行立则同立世界殒而独存沧海枯而不息有时恁么皎月晴空有时不恁么青天霹雳玅用无拘神通罔测召众云只如者箇甲子有多少复卓拄杖云透出威音不假修风光遍界有何极上堂昔黄龙道老僧今夏向黄龙潭内下三百六十箇钩不曾遇着一箇锦鳞红尾可惜黄龙劳而无功能仁今夏亦向八百里鑑湖之上撒箇漫天网子祥麟鸾鷟无所不有岂但锦麟红尾而已诸昆仲且道用钩的是用网的是竖拂云且喜秋风云外至蟾宫桂子带香飘寒松上座问黄龙掷钓于澂潭水底和尚张网于鑑湖波上忽遇透网金鳞如何相待师云三更红日朗进云多载垂钩知老手因斋庆赞事如何师云照破漆灯笼进云日筛竹影山添翠风过崖花香满林师云蝉声不在绿杨里分付行人仔细听进云一句迥超千圣外松萝不与月轮齐师云也是葛藤里翻觔斗松一喝师下座结制上堂闻声悟道何异台盘乞儿见色明心大似尿床鬼子若是杰出丈夫不受囊藏被盖便乃掀翻世界别立干坤击涂毒鼓于毘卢顶上舞太阿剑于摩醯眼中直饶德山临济闻风则倒退三千其余之流安足话会诸禅德还承当得么能仁今日结制莫怪拄杖令严珍重问弘开炉鞴乌藤点铁成金选佛场开白拂转凡为圣此是和尚本分钳锤如何是直指向上一路师云拔楔抽钉犹不信洗肠换骨始方知进云一句明明该万象出群消息几人知师云阇黎还知么进云若不透龙门焉知沧海阔师打云向者里透过始得上堂失其旨也徒修因于旷劫得其门也等诸佛于一朝卓拄杖云者里搆去无得无失无修无证直教蜣蜋蛆虫同现三十二相沙碛荆棘共放百千毫光是凡是圣一体无差情与无情混融不二正恁么时又不妨一拳拳倒黄鹤楼一踢踢翻鹦鹉洲有意气时增意气不风流处也风流虽然脚跟下好与三十棒何故只知云月是同那识溪山各异二僧竞出一僧问二龙争珠谁是得者师打云一箭落双鵰进云恩大难酬师云没交涉上堂拈拄杖云金鎚影动宝镜光寒急须荐取勿劳眼看诸公果能会去说甚目击道存指掌意喻便乃声色堆头玅运神机热闹场中大兴佛事处处为雨为霖时时作舟作楫不离世间而常作出世间事不舍有为而常行无为法正谓非常之事必有非常之人非常之人必有非常之功且如何是非常之人卓一卓云禹门浪急非为急秦朢峰高始是高冬至上堂黑帝权威黄钟气转君子道长小人道消当此际也夜明帘外澂澂满目烟光宝镜堂前湛湛一壶风月玉犬吠而枯干花开木鸡啼而冰河燄发未审诸人脚下有辉天鑑地耀古腾今莫大之事且道还假因缘时节也无能为万象主不逐四时凋上堂风萧萧兮红日淡山寂寂兮冷云堆天欲雪而不雪梅似开而未开可怜羁旅客愁听夜猿哀相逢若得渊明士携手长吟归去来上堂患聋者不可与之论琴瑟钟鼓之音患盲者不可与之道黼黻文章之美拈拄杖云见么复卓一卓云闻么若见若闻又被声色转却不见不闻复与聋盲何异到者里作么生折合大众照顾钵盂德琪诞日请上堂说时默默时说大施门开无壅塞永嘉大师只会发踪示迹不解当面拈出能仁今日别舒手眼要使一切人脱体受用卓拄杖云大施门开也大众看看尽虚空遍大地均是箇心源宝藏一一天真一一现成于其中间流出一切真如玅性菩提涅槃三昧解脱本自具足不假修证且道因何所致是处是弥勒无门无善财上堂竖拂云者箇非色不可以眼见眼见如盲击拂云者箇非声不可以耳闻耳闻如聋者里转得一机施得一境说甚位越三贤功超十地只教蚯蚓虾蟆墙壁瓦砾放大光明作大佛事毘卢玅相转不退法轮人与非人性相平等情与无情一体无殊若乃沉吟不免重宣此义喝一喝云美食不中饱人餐上堂非心非佛亦非物掉棒青天去打月不居内外与中间漆桶争来也是闲是风动是幡动哑子向人惯说梦对一说倒一说波斯夜半嚼生铁灵云叟洞山翁至今犹在半途中怎如野老浑无事睡起阶前扫落红诸仁者只如能仁与么道毕竟意在于何二十四番花信息一回雨过一回风上堂向上一路千圣不传学者劳形如猿捉影古人者等说话正是赤土涂牛奶若论向上一路如天普盖似地普擎尘尘剎剎无处不周说甚传与不传顾左右云适来能仁大似将枚荔枝连壳剥了置于诸人一心只是不解吞却众中还有解吞者么良久喝一喝云气急杀人上堂夫谈真则逆俗顺俗则违真违真故迷性而莫返逆俗故言淡而无味竖拂云诸昆弟此是真耶是俗耶是真俗不二耶者里洞彻无疑翛然绝虑一任你东涌西没南涌北没中涌边没移斗换星倾山泻海鞭叱雷电罗笼古今所谓在天而能天在人而能人在鬼神而能鬼神此非天人鬼神之所能为然此犹是世谛流布衲僧分上又作么生金毛跳入野狐群吓得大虫戴纸帽至周浦永定寺上堂一叶翩跹过浦东金钩直欲钓狞龙可怜未遇拏云手且趁潮头快转蓬华严经圆满请上堂竖拂云若也会去免得递相钝置设或疑而不决纵以须弥聚笔大海量墨虚空为纸尽未来际书此法门一品一义一句一字犹不得其少分何况沸脣摇舌拈椎竖拂而能尽哉虽然以要言之无边剎海无边世界无边诸佛国土无边楼阁庄严无边宝树宝网交彻互映行布圆融重重主伴理事无碍竖拂云总不出于者箇毕竟如何领会桃花红李花白红白枝枝不着色可恨年年老子规无端啼落三更月上堂人人有尊天真古佛不劳修证迥绝染污常在六根门头放光动地你才拟议却不是了也拈拄杖云山僧者般说话其中有两负门简点得出山僧喫棒与阇黎无干简点不出阇黎喫棒与山僧无干且道淆讹在甚么处卓拄杖云洗耳溪边不饮牛半臞禅德荐亲请上堂举九祖伏驮密多云父母非我亲谁是最亲者诸佛非我道谁是最道者八祖答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离遂与落发出家乃云大小祖师只会说是说非论心论佛若是生身父母总未梦见在大众要见生身父母么竖拂云看看只者箇迥脱亲疏浑忘彼此无去无来不生不灭上与三世诸佛共一慈力下与六道众生同一悲仰不动步而遍历剎尘不扬眉而圆证菩提非但今生父母乃至尘沙劫来舍身受身无量父母罔极之恩一时酬毕虽然只如亡者又在何所虚空击碎不成团丹桂香风飘月殿至菁山菴众请上堂能仁日昨棹经苕溪借路径过不期遇着一班善友强迫陞座更教山僧说箇甚么即得若欲说心心本清净离诸染污若欲说性性自玅明迥绝对待若欲说佛一切众生各各圆满无所欠缺本来是佛若欲说祖唯我祖师门下不立阶级不涉修证一念相应名之曰祖乃至山河大地日月星辰楼台殿阁花木鸟兽蝡蠢之物一吸一唿一动一静无非提持向上共助诸人发机岂待清白地上撒沙撒土污薉诸人心田如此告报普请悟入以拂击香案云但识琴中趣何须絃上声上堂衲僧家须于言外知归勿向句中穿凿直下如鸾凤冲霄不留朕迹大鹏擘海惟取龙吞若乃思而知虑而解正是意下丹青鬼家活计须知别有生机一路始得拈拄杖云看看便下座上堂举世尊一日陞座众才集定文殊白椎云谛观法王法法王法如是世尊便下座乃云一人掩鼻偷香一人与贼过梯检点将来忒煞漏逗当时待世尊正据座时拂袖便行不惟自己有出身之路直教黄面老子坐得骨臀上胝生未有下座分在何故贼无脚无处摸更听一颂八十婆婆鬓抹油巧搽红粉卖风流可怜一阵催花雨满而渐惶下翠楼上堂举昔城东老母与佛同生不欲见佛佛至其家母即避之佛遂放光东西南北总皆是佛母以手掩面仆地十指罅里亦皆是佛乃云世尊大似向裸形国里夸其服饰者箇老母虽有些丈夫意气叵耐犹少机关在当时直须点一把火向伊面上照一照云你是佛么管教黄面瞿昙羞煞有分拈拄杖云还有为世尊出气者么马无千里谩追风荐亡请上堂一句截流万机寝削不容朕迹那涉功勋直得尽虚空遍法界都卢是一箇金刚体与三世诸佛无二无别且道那箇是泰宁上座本来面目石女三更吹玉管晓来满地落梅花上堂举世尊因普眼菩萨欲见普贤不能得见乃至三度入定遍观三千大千世界亦不能得见而来白佛佛云汝但于静三昧中起一念即见普贤普眼才起一念便见普贤乃云普眼似掌心里觅指瞿昙去鼻孔里安牙正眼观来只好一笑众中有欲见普贤者亦不劳汝三度入定亦不教汝起一念觌露堂堂要见便见拈拄杖云普贤菩萨在者拄杖头上乘六牙白象放光动地掷拄杖云见之不取思之千里上堂天晴日出雨下地溼秋来叶落春至花开饥则食渴则饮倦则眠觉则起山中石头大的大小的小棚上瓠子曲的曲直的直大尽三十日小尽二十九问着未有不知未有不会只如山门骑佛殿泥人骂金刚峰头浪滚海底火发燎却越州东廓门外姓张的老李一觜胡须毕竟是箇甚么道理良久合掌云上来祝赞功德无限良因和南圣众勿劳久立上堂第一义觌面酬祖意明明百艹头堪笑庞婆无伎俩木梳倒插卖风流上堂举迦叶尊者蹋泥次有沙弥问尊者何得自为者曰我若不为谁为我为乃云可惜沙弥不济事若是喫生米的见尊者与么道便好和身捺在泥里非唯免得尊者说道理亦不使后人钻龟打瓦上堂诚能会去直教三世诸佛历代祖师以及天下老冻侬到者里不消一捏粉碎苟或未然不免放开一线别露箇消息挥拂云云淡淡浪悠悠沧江万里一轻舟等闲撒箇漫天网还有不在里许者么一僧才出师云收便下座上堂以拄杖靠右肩云者里荐得释迦老子只在诸人脚跟下诸人若动则绊煞释迦复靠左肩云者里荐得诸人却在释迦老子脚跟下释迦若动则绊煞诸人横按膝云者边那边二俱拈过释迦诸人镕作一团正恁么时如何委悉顾众云适来子湖狗咬杀玄沙老虎鳖鼻蛇吞却沩山牯牛吓得那主山神主风神主昼夜神主宫殿神通身毛竖浃背汗流你者些噇酒糟汉还知者消息么剑去久矣尔方刻舟上堂举大颠禅师因韩文公问和尚春秋多少因缘乃云诸方或曰首座不合答是是乃十成死语逐块语所以摈出或曰首座亦是作家大颠令不单行要借首座鼻孔出气恁么见解何异群盲摸象有甚谛当处大众既都不是毕竟淆讹在甚么处卓拄杖云不因尽法无民怎得山河一统上堂觉即冰生动则影现不动不觉犹是病鸟栖芦困鱼止泺总饶划断千差别行一路更要问你云门扇子𨁝跳上三十三天触着帝释鼻孔东海鲤鱼打一棒雨似盆倾是何道理检点得出今日众檀设供许你随例赴斋检点不出且看金刚与泥人揩背解制值雪上堂拈拄杖云虚空包不住大地莫能收还有人提掇得么若也如是一任随流得玅左右逢源予夺纵横杀活自在其把住也干坤失色日月潜辉人天绝参寻之路其放行也枯木回春冰河发燄鱼龙得游泳之方正恁么时还是放行好把住好卓一卓云雪漫漫风𩖼𩖼满眼满耳莫轻忽杳然万里绝狐踪正是狮儿争出窟咄百愚斯禅师语录卷第七百愚禅师语录百愚斯禅师语录卷第八住国山善权寺嗣法门人智操住青龙隆福寺嗣法门人智湛编次住越州云门显圣寺语录顺治丙申春在青龙隆福寺受请上堂晓风律管动飞灰鹊噪南枝玉破腮正好寒炉煨榾拙使符无奈苦频催众兄弟此是显圣法兄率众檀护屡请山僧承乏祖庭看来恰似将一百二十斤铜枷铁锁不管人担得起担不起勉强安在颈项上正是假饶百千劫所作业不忘因缘会遇时果报还自受敢问众兄弟去则荒却破院不去有孤显圣毕竟如何前溪浪接后溪浪越岭云联秦岭云三门峰峦峻丽涧水潺湲飞鸟难度游鱼莫栖到此如何进步蹋着故乡田地稳方知祖父旧门庭佛殿巍巍堂堂煇煇煌煌且置今日韶阳到来作么生回避良久云不痴不聋作不得阿家翁方丈菱花互照金锁双敲生擒铜头铁额活捉狂象狞龙纵饶你是释迦示现毘耶再来到者里也要与他顶门一锥卓拄杖云放过即不可开堂拈疏云不是黄卷赤轴亦非鸟篆虫文三藏十二部一切修多罗皆从此中流出傥或未见且请宣看指法座云此座高广独许有神通者可登顾左右云且看新云门为诸人显神通去也陞座拈香云此一瓣香凡有血气者莫不尊亲端为祝延今上皇帝睿智天纵寿域无疆此一瓣香专为满朝文武护法檀那天毂齐推法轮并转勿忘鹫峰之嘱示现坏佉之身此一瓣香数年以来东抛西掷到处狼借六回供养天台护国堂上传曹洞正宗二十八世瑞白雪老和尚用酬法乳之恩就坐清化唯和尚白椎竟乃云只者第一义亘古以来未曾有一人动着今日被我法兄一椎粉碎直得遍天遍地满眼满耳无处不是设或踟蹰一任请问问龙吟雾起虎啸风生宾主相逢作么酬唱师云龙吟雾起虎啸风生进云旧堂头退院新和尚到来又如何施设师云看取令行时进云雨过山添色风来水皱纹师云且过一边乃云适来疏中道诸佛为一大事因缘故出现于世大众还知大事因缘么昔世尊在灵山会上拈花示众金色头陀破颜微笑世尊将正法眼藏涅槃玅心付嘱与彼自是之后展转相传二十八祖菩提达磨汎海而来面壁少林始逢二祖神光断臂安心五传而至曹溪六祖祖得青原思南岳让思下有曹洞云门法眼让下有沩仰临济自尔一花灿烂五叶芬芳千灯互照万派竞流立君臣明正偏透过三种渗漏超越五位功勋设宾设主夺境夺人或全主全宾全宾全主或主宾互换宾主双泯九十七种圆相一十九门施设罗笼八表英灵蒐尽十方衲子三句可辨一镞辽空红旗闪烁而智眼犹迷白日看山而作者难搆眼听溪声耳观山色不落有无之机迥超情识之见乃至种种展演种种门庭种种三昧究竟将来总不过为此一大事因缘而已若能明得复有何事管教艹木纤芥皆作狮子吼声鳞甲羽毛齐现毘卢玅相无一门而非法门无一事而非佛事只如今日祝圣开堂又作么生挥拂云山河明圣德日月壮皇图复举湛师翁一日陞座弁山先师问石伞峰头即不问万竹林中事若何翁曰三茎四茎曲曰只如石伞峰头是同是别翁曰三茎四茎曲七茎八茎斜曰还有向上事也无翁曰有曰如何是向上事翁曰七茎八茎斜三茎四茎曲曰向上佛法蒙指示正偏不落有无机翁曰如何是不落正偏一句先师礼拜归众乃云一人善射百步穿杨之箭一人能透九曲蚁穴之珠可谓有偏正有回互宛转虚灵玅协兼到然于洞上宗风大可观光正眼看来怯似屋里贩扬州当时斯上座若在好与震声一喝因甚如此不见道狮儿哮吼祖父俱丧清化和尚结椎师下座曹山浃水和尚至引座山着翠水腾波南枝梅放鸟争歌香风何处频来户知有峥嵘象驾过众兄弟若也委悉则时时坐参弥勒处处撞着释迦可谓不出户庭而行脚事毕又岂待负笈担簦梯山航海广见知识检点将来也是残羹馊饭若要新鲜奇特更须鸣钟伐鼓请我曹山和尚始得元旦上堂鸟语初调山光明媚昨日送残年今朝迎新岁好兄弟会也未张三喫酒李四醉唯有衲僧则不然倦眠竹榻渴饮瓠瓢那管他春回腊尽阳和雪消或向万竹林中闲行掉臂或去石伞峰顶歌咏青霄说甚葛天氏之民欤无怀氏之民欤得逍遥处且逍遥为什么聻国清才子贵家富小儿娇至清化唯岑和尚请上堂若论祖师门下事动步喫交扬眉错过竖拂云诸公各各擎头戴角俱是宿学饱参必也委悉正好截天根塞尾闾析邻虚搏宇宙互为宾主不落正偏重整数百年已坠之颓纲再新十余世老古锥之旧案直教一艹一木咸成宝阁花宫一毛一尘尽现琼楼玉殿此犹是堂头和尚尘垢弥勒秕糠释迦之末技耳或有人出来道将谓云门多少奇特却似辽人进豕滥竿齐门山僧云也不妨也不妨昨来觅火和烟得今又担泉带月归至曹山浃水和尚请上堂蹋断羊肠百折路拨开鸟道万重烟抠衣为访同门友到此方知别有天所以古云入海不到底不知沧溟之浅深登山不到顶不知宇宙之宽广而今皆是贵耳贱目徒有登峰造极之名及乎发心动步才至肇家桥便生到家想十箇有五双朢崖而退那见者里门风峻峭住处孤危石壁玲珑松筠错落不是人间气象迥殊兜率家风直得荷玉峰突兀于层霄曹源水弥漫于大地饶你会得箇通玄峰顶不是人间心外无法满目青山此正是半山腰里活计须知万仞峰头别有生机始得且道如何是万仞峰头事喝一喝达者方知暗里惊道林山镜愚和尚至引座春风度耶溪烟浪飞晴雨兰芽争吐香梅萼流红乳鸟啼有客来林木悉欢舞好箇目前机目前不可睹诸昆仲不但你会得一机一境一知一见以为奇特饶你具撼干坤之作略吞佛祖之神通正是系驴橛子陈年葛藤绊杀生平有甚用处今幸道林和尚光降荒山必也不吝慈悲别震洪音说希有法唯祈大众殷勤伸请慎勿错过监院请上堂法离高下由人施设事无大小贵乎担当况我衲僧门下为而无为作而无作更有击碎须弥的钳锤联补虚空的鍼线不种一茎菜接待往来不蓄一粒米聚集龙象云门一味饥餐渴饮晏起早眠目送斜阳坐听流水或倚松槛而笑指烟霞或眄庭柯而闲吟风月并不知米价之贵贱厨库之有无且道凭箇甚么节目顾左右云问取新监院至道林镜愚和尚请上堂敲唱双举没絃琴上觅知音宾主交参无影枝头看春色若是奔逸绝尘何必挥鞭见影与么会得则知道林和尚翦薉鉏荒开天辟地别露家风斩新气象转法轮于微尘现宝剎于毫端和泥合水破格为人傥滞见闻勿怪劳攘山岌崿路窈窕虎啸月涧飞涛片片白云足下飘道林崄峻人难到到此方知高更高顾左右云看脚下至弁山玄素和尚请上堂箭锋相拄徒劳话会啐啄同时唯凭作者还有啐啄同时底么请出相见问昨朝海晏可青今日山摇岳震未审明甚么边事师云人前懒去撒珠玑进云玉笥山畔风光好弥勒峰头气象新师云更道始得僧喝师云放汝三十棒乃云华石轩中意不落有无之机灵枝劫外春迥超群象之表非情识所到岂言论可通适来主人道握佛祖机权具衲僧正眼运筹帷幄决胜千里于此荐得正好道合君臣灯传今古胸悬宝镜肘佩灵符握百尺龟毛缚不肖之魔子拈千寻兔角趁古冢之精灵奠安法门坐振祖域若以正眼观来云门也须喫棒因甚如此孙膑门前不合卖卜结夏上堂朱夏已临祝融司柄清阴错落枇杷坠叶底之金翠影婆娑石榴喷墙头之火唯我云门者里景致颇异生涯自新或山前搬石屋后澹云或冒雨耕田披蓑耨艹头头合辙处处逢渠勿容逐色寻声那许沉空滞寂纵饶七佛祖师到此也要教他挑粪泼地何故乡村四月闲人少老幼安排学种瓜弁山玄素和尚至引座也大奇也大奇无情说法不思议大众适才铁壁生光花宫发艳明月向寒崖而照薰风随画舫而来且道是甚么人境界举法华举到瑯琊觉处因缘乃云你看他一宾一主一抬一搦发明临济家风则不无怎奈都来是个小家子禅何似弁山到来云门既不问他船来陆来他亦不道在河下步下但只唤侍者汲耶溪水烹炉峰茶一味促膝抵掌谈笑寒暄而已且道还是世谛流匝别有佛法良久云须知烟浪里更有好商量宝寿梵则和尚至引座八月秋风何处来纷纷红紫满庭堆冰壶帘外遥相照桂影流金扫不开且道是何奇特饶你未兆先知未明先晓胸中蕴百千玅策舌端涌万斛珠玑又不翅以管窥天以蠡测海未免见笑大方须知有佛祖之所未证古今之所罕闻一着子在毕竟是那一着子卓拄杖云须臾别有新条令打鼓报君君自看监院请上堂举临济问监院云甚么处去来曰州中粜米来济以拄杖画一画云还粜得者箇么院喝济便打次见典座举前话座曰监院不会和尚意济云你作么生座礼拜济亦打者小厮儿将谓有多少奇特不免鼻孔落在两箇驴汉手里云门今日不打者破鼓笛且道如何施设挥拂云静坐山窗听水流笑看船子下扬州月满载桂正秋万里江天飞白鸥震南侍者请上堂菊残荷尽影萧条且喜今逢十月朝犬吠寒嵒云觅洞猿啼老树鹤归巢风淡淡叶飘飘江边渔父持竿立何处楼头弄玉箫顾左右云大众会么昨日有人从江西来忽得箇淮南信且道甚么信无角铁牛眠少室黄梅石女夜生儿喝一喝云也是妄通消息开炉上堂砂锅里活煮佛吞铁鏊上生煎祖噉眼空宇宙情绝圣凡且道是甚么人作略试说看问结制开炉丛林旧案不落今时请师垂示师云鑑湖水急舟难渡进云也是矢上加尖师云秦朢峰高鸟畏飞乃云云门今日开炉不袭诸方旧套将禅道佛法系缀诸人只要你净裸裸赤洒洒向勐燄里藏身剑刃上进步果尔绝后再甦自然欺汝不得正谓得者不轻微明者不贱用识者不咨嗟解者不厌恶到者地位始有问话分不见适来僧问不落今时请师垂示云门云鑑湖水急舟难渡曰也是矢上加尖云门又云秦朢峰高鸟畏飞众兄弟者里缁素分晓不妨同生同杀同收同放施一机塞断千圣咽喉露一境换却衲僧眼睛总非分外若据诸方似者等汉必向明窗下安排待为上宾惟有云门者里正好唤来与山僧洗脚何故未曾向你紫罗帐里撒珍珠在寒松首座请上堂驴事犹未去马事忽到来大抵业缘重重重拨不开诸禅德今是寒松首座自青龙来屈逼云门为众敷扬所谓家里人只好说家常话不可向外打之遶去也且如何是家常话由来父子不相传切忌逢人更说破上堂今日天气晴明景物舒畅且喜堂中七满水牯牛箇箇水足艹足安然无虞更有檀信办斋大众受供拈拄杖云适来惹得堂中憍陈如尊者忍俊不禁走向玉笥峰头不觉扬声拊掌云越州好越州好佳山佳水看不了野老咸歌大有年家家谷米满栲栳山僧道浙中清水白米饭许你喫若是佛法未梦见在尊者直得满面惭惶走入诸入袈裟角里去也大众还见也未如不见且请归堂抖擞看上堂释迦掩室于摩竭宝八布衫净名杜口于毘耶布袋里锥子须菩提唱无说而显道掩鼻偷香释梵天绝视听而散花矮子看戏者些𨍏轹钻有甚用处总不如云门者里秦峰万仞鑑水千寻飞鸟不度别有尊贵一着在诸昆仲要知尊贵一着么苔封玉殿珠帘隔不种梧桐免凤来鼓山永和尚讣至上堂拈讣云此是永觉和尚一生用不尽的今日彻底露布了也者老汉文武兼才宗说两备架晏师之圣箭不露锋铓续寿昌之心灯迥超今古横抽宝剑魔魅潜踪高照菱华野狐丧胆由是芳声腾乎八闽道价重于诸方俄而转步南辰蹋翻北斗何期末后一段光明不觉三千里外射入玉笥峰头大众会么法苑柱倾禅河樯倒弱丧了无归长夜何日晓真堪哀亦懊恼大事分明须趁早不用区区向外寻喝一喝云大家照顾衣中宾元旦上堂第一义且置新年佛法有人道得云门拄杖子两手分付去也问当阳显露物物全彰如何是应时及节句师云爆竹惊山鬼进云东风知此意艹木洩天机师云菱花照野狐僧喝师便打问残腊已尽春回首万汇滋荣事若何师云雨歇千江静进云恁么则物物尽沾恩师云风回万籁号乃拈拄杖云天得之高地得之厚日月得之以常明江海得之以不竭君得之为尧舜臣得之为皋陶巍巍乎荡荡乎不可得而名焉者里搆去自然上无攀仰下绝己躬坐断报化佛头不落去来现在可以易今换古旋干干坤岂待麦秀双岐禾登九穗凤凰来仪麒麟出现然后为祥为瑞虽然只今陞座祝圣又作么生卓一卓云皇风一片无高下万里山河锦绣中解制上堂春风似剪春雨如膏柳眼初开耶溪浪梅腮乍笑越岭香飞化母献无作之工东君行不言之令列祖真机宛尔衲僧活计现成正当此时直得芒鞋得志徐行蹋断流水声拄杖争雄纵观写出飞禽迹说甚南天台北五台有佛处无佛处一任你推到须弥填却大海倒去颠来横行直撞谁奈渠何又古人道末后一句始到牢关把断要津不通凡圣诸人作么生转身吐气山僧别有一箇方便逢人不得错举拈拄杖一时打散元宵上堂今日好箇时节特为诸人饶舌星桥与火树联辉宝炬与灯毬映彻家家箫鼓顿催处处笙歌相接观音菩萨大启圆通迦叶尊者舞不歇知不知瞥不瞥不是门庭图闹热大众看看唯有者箇非明非暗无古无今修罗不能障其光八风不能动其体寂历孤圆包含万象诸人又作么生赏鑑去年云掩中秋月今岁元宵雨打灯求嗣请上堂梅花初结子幽蕙孕香胎是处灵苗秀金刀翦不开举曹山因僧问子归就父因甚父全不顾山云理合如是僧云父子之恩何在山云始成父子之恩僧云如何是父子之恩山云刀斧噼不开可惜曹山放过者僧若到云门正好喫棒果是父子之恩旷大劫来未曾违背说甚顾与不顾大众于此委悉自然头头奉重念念无亏道合君臣机投父子克绍人天圣种相承佛祖徽猷所谓儿孙得力室内不知且道室内是么人多栽无影竹昼夜引清风上堂春山叠乱青春水漾虚碧寥寥宇宙间独立朢何极雪窦老人恁么道也是将常住果子私作人情未免傍观者哂云门今日有件好事曾不相瞒唯要大家共委挥拂云云间有信到江南千里持来几箇谙独喜梅花知此意且道是甚么意喝一喝云参次贤法师木主入先觉堂请上堂法不孤起仗境方生卓拄杖云适来三千大千世界十八相一时震动所谓动遍动等遍动起遍起等遍起踊遍踊等遍踊震偏震等遍震吼遍吼等遍吼击遍击等遍击乃至山河大地艹木昆虫一一放大光明现大神变证大三昧若也见得闻得则知次法主时时为诸人说摩诃衍法离四句绝百非生而无生灭而无灭来如羺羊挂角去似鸾凤冲霄又古人道怀州牛喫禾益州马腹胀天下觅医人炙猪左膊上毕竟是何教所摄卓一卓云堪忆当年陆大夫只合笑兮不合哭金仙蕃光和尚讣音至上堂云漠漠雨凄凄鸟兽哀鸣艹带悲可恨春风何太恶忽吹明月落前溪大众且道金仙和尚果去世耶果不去世耶若谓去世又经中道涅槃生死犹如作梦既尔是梦安可为实若谓不去世即今金仙和尚甚处行履者里端的一回则见此方化毕他土缘兴在在分形时时垂手去来坐立常演斯事而无懈倦又安有生灭去来之相若未端的更须谛听以拂击案云哀哉哀哉已矣已矣兄在吴山我居越水虽则同条生却不同条死休思量急须委分付行人仔细听鹧鸪啼出深花里兰溪文峰樵之和尚至引座雨濯崔嵬碧风摇菡萏香分明无限意何必待商量诸昆仲还委悉么山僧寻常恰如箇蚱蜢子相似等闲捏着便有点子汁水若不捏着要一星也无又安有禅道佛法挂人脣齿若乃指顾风云舌翻雷电蕴骇众惊群之作略怀淊天浴日之波澜山僧直得退身三舍袖手旁观今日幸有文峰和尚在仰劳大众请试说看结制上堂云门今日开炉家法由来迥异任是铁额铜头也须一击粉碎众中有不假钳锤者出来验看问单明偏正即为儱侗执着玄要又成瞒盰去此二途如何折合师云句里掀翻钩锁意脚头不被葛藤缠进云慈云普覆三千界法雨均沾万亿洲师云识取钩头意莫认定盘星乃拈拄杖云果能会去一任磅礡虚空虀粉万象鍼锋头上走马辊毬万仞崖前挥戈舞剑三百六十骨节节节现无边玅身八万四千毛孔孔孔涌无尽剎海若也疑而不信信而不决山僧与你敲其骨剔其髓洗其肠涤其胃只教露柱开花灯笼结子正恁么时㘞地一声始知成佛其来久矣虽然若到云门犹是阶下汉如何得不落阶级卓一卓云欲透禹门三级浪更听平地一声雷冰石禅师为母入塔请上堂欲超生死路须透祖师关众中莫有透关者么出来相见问那咤太子析肉还母析骨还父意旨如何师云红日照粉墙进云然后现本身运神通为父母说箇甚么法师云清霜横谷口僧礼拜师打云切忌向者里转却乃云大功不宰至道忘言善法堂前不谈仁义选佛场内那论孝道今是冰石法姪送母入塔兼请说法以严报土大众若说身体发肤不敢毁伤此世间之孝若说修寂灭证真常昇忉利入泥犁而说法救亲此出世间之孝须知更有超过世出世间一着子如何是超过世出世间一着子挥拂云聊凭龟毛拂舒此长舌相于一微尘里广演摩诃衍不常复不断不有亦不无四句与百非一切皆俱遣善哉正心尼而证如是法持戒如皎月其行似严霜广行利益事不作福德想撒手任纵横往来不变易抹过上头关方名大解脱作么生是上头关挥拂云唤起无舌人问取天边月履元干禅师入塔请上堂玅用纵横不拘逆顺灵机廓落那滞偏圆大众若也见得则知我履元法姪不动威仪而入诸正受不假声色而现大神通横身于三界之外独步于万象之先鞭起泥牛耕破鑑湖月色趁回木马冲开越岭烟霞或此土为瑞为霖或他方为明为导来也类中混迹去也炭里藏身然此犹是勋劳边事作么生是全超不借击拂云佛祖位中留不住夜深怎肯宿芦花顾护法诞日请上堂若人识得心大地无寸土满耳不可闻满目不可睹若更问如何不妨从头举昔赵州因僧问柏树子还有佛性否州云有曰既有佛性未审几时成佛州云待虚空落地曰虚空几时落地州云待柏树子成佛师竖拂云大众还见柏树子成佛么一时普令十方国土山河大地其中所有楼台殿阁园林池沼花木鸟兽一一放大光明现大神通舒广长舌说无量寿佛法门无量众生得金刚不坏三昧大众只如柏树子成佛是阿谁授记复挥拂云山之高海之阔珊瑚枝枝撑着月堂前露柱笑灯笼南极老人喫一掴阿呵呵真玅绝彭祖奇寿八百春有话不向妻儿说至周浦善庆菴请上堂翦翦西风黄叶天霜舠惊起鹭鸶眠生涯拙且随缘月明满载泛溪烟所以道森罗万象古佛家风碧落青霄道人活计到者里既不分廛市山林又那管城隍聚落头头法法总是自己光明剎剎尘尘无非当人玅用于斯荐得正好随缘作主遇处即宗扇祖风于末运舒化日于中天四众瞻依人天有庆云门如此告报还有共相委悉者么喝一喝云长安风月贯今古那箇男儿摸壁行上堂若论此事大不容易到此也须是箇人始得不然纵使劳瞎眼睛坐断嵴梁游遍百城参遍知识枉受伶俜终无所获昔世尊在灵山会上拈花示众惟有饮光破颜微笑当时可谓无人盖人天百万常闻世尊有法可说有佛可成有生可度把作实法会殊不知世尊蓦地里将箇驴屎弹子换却眼睛然而小根劣解讵可得哉竖拂云大众会么世尊拈花山僧竖拂且道是同是别若谓是同诸人何不悟去若谓是别别在甚处者里分析得出参学事毕设或未然更有一偈九十春光今欲暮殷勤努力莫虚度风和日暖晒花天柳绿莺啼醉客处一段真机绝覆藏满前好景分明露参禅人急须悟拟去千寻不可攀肯来两手相分付且道分付箇甚么遂喝一喝下座荐亡请上堂秋林黄叶战寒声隔垄疏钟扣月明惊破玉人霜夜梦不劳弹指证无生上堂第一义会也未无孔铁鎚百杂碎堆山积岳不须寻塞壑填沟值甚屁灵山拈花少室断臂直至而今成特地与蛇添足不知惭白璧无瑕徒点类当台觌面为君抛掷拂云咄莫学韩卢去逐块至日上堂书云节届亚岁忻逢正四方纳泰之初亦万汇昭苏之始岸柳扬眉而待腊垄梅含笑以迎春此时此景庆无不宜到者里还受用得着么迩来有般孟八郎便道衲僧家但知身冷加衣肚饥持钵倦向长连床上伸脚打睡健去积玉桥边掉臂经行又那管晷运推迁寒暑代谢阴阳之消长否泰之去来所谓衲被幪头万事休复有何事诸昆仲莫错会好者箇说话正是那古庙里香炉蹄涔中死水有甚用处须知人人脚跟下别有一条生机活路始得喝一喝云也是赵婆沽酢荐夫请上堂量等虚空界示同虚空法证得虚空时无是无非法竖拂云唯有者箇量包虚空体周法界修证不能该是非不能到者里见得便见敬仁潘君从本以来无生无灭无迷无悟直下与三世诸佛同一心性同一见闻同一住处同一天真说甚莲邦薉土尽大地总是当人本来面目设或沉吟莫怪山僧涂煳一上白云去复还且喜青山依旧夜静烟消柳寒晓晴雪霁梅瘦冰壶影浸水晶帘巧丹青描不就可怜无限风光复挥拂云聊凭者些儿尽情漏逗震声一喝云是何言欤便下座上堂举昔净居无相尼一日上堂卓拄杖曰观音入普贤出文殊穿靴水上立抬眸鹞子过新罗石火电光追不入乃云者般说话大似只会抱不哭的孩子若是向上提持衲僧巴鼻总欠悟在云门则不然竖拂云看看观音普贤文殊都被者箇穿却鼻孔了也大众且道拂子有何神通具何三昧便尔如是击拂云戴角披毛混异类惯同佛祖结冤家问如何是正中偏师云哑子喫黄连如何是偏中正师云猿猴佩古镜如何是正中来师云炉中菡萏开如何是兼中至师云风月两相契如何是兼中到师云石虎戴纸帽进云五位已蒙师指出向上宗乘示阿谁师卓拄杖云向者里会取进云自从舞得三台后拍拍元来总是歌师云只恐不是玉上堂释迦老子道若能转物即同如来殿后是玉笥峰门前是芙蓉岸作么生转以拂击案云风猎猎兮冷云天鸟啾啾兮寒林薄梅欲开兮犹未开雪欲落兮不肯落寄语游人及早归家山勿使空萧索解制上堂今朝腊月八特地为叨呾不用睹明星更有好机筈卓拄杖云独有者箇上座楞楞层层藞藞苴苴不与佛祖同俦安容万法为侣拈起也地坼天崩山摇海沸象王失截流之势放下也云收雾歛月皎风清野干纵奋迅之威诸昆仲今日放下即是拈越即是以拄杖画一画云划开鑑水漫天网看取冲霄俊鹘飞百愚斯禅师语录卷第八百愚禅师语录百愚斯禅师语录卷第九住国山善权寺嗣法门人智操住青龙隆福寺嗣法门人智湛编次住越州云门显圣寺语录己亥四月从青龙回预祝师寿启大悲期请上堂一言迥脱独拔今时才涉思惟白云万里还有不动脣吻道得相应句者么竖拂云且看观世音菩萨向者一毫端上现百千手眼放百千光明于光明中宣说大悲心陀罗尼神玅章句即时三千大千世界忽然震动皆变金色一切艹木丛林化作宝云宝树宝幢宝衣宝楼阁宝宫殿并一切种种宝庄严具无边天花纷纷而下无边玅乐自然而鸣大众正恁么时见闻不昧则与观世音菩萨同一慈力同一悲仰同一神通同一庄严同一国土同一寿量亦令无量无边众生各各成就各各圆满各各证入耳根第一圆通各各皆获无碍大陀罗尼门大众既能委悉只如观世音菩萨将钱买胡饼放下手来依然却是馒头毕竟明甚么边事良久云今日云门寺里有斋请上堂秦峰落落其高峻也而非古非今鑑水洋洋其浩渺也而无涯无际芙蓉岸横关万派积玉桥截断千岐翠竹筛满地之金珍禽奏诸天之乐不是目前境界亦非格外风光尘点劫以难穷河沙数而莫尽可谓尊贵中之尊贵非常中之非常且道是阿谁受用处紫罗帐合天初晓翡翠帘垂月未央存焉首座请上堂大通智胜佛十劫坐道场佛法不现前不得成佛道拈拄杖云看看者木上座不假修证不历劫数于弹指顷便成正觉南无拄杖如来应供正遍知明行足善逝世间解无上士调御丈夫天人师佛世尊诸仁者果尔见得可以齐彭殇可以变古今说甚蹋遍支那四百州的老比丘直饶无量寿佛到来也要他与山僧携缾挈杖始得何故云门者里斗劣不斗胜请上堂若据父母未生前一着子三世诸佛直教口挂壁上何故过去已过去未来犹未至现在亦不住如是三际推穷了无处所既无处所则无生灭来去既无生灭来去则无迷悟圣凡既无迷悟圣凡则知尽虚空是自己遍法界是自己光明纵说未离兜率已降皇宫未出母胎度人已毕是甚破艹鞋击香案云大众会么狮絃不属鸾胶续落落徽音亘古今请上堂日昇月坠春徂夏往处处山花烂熳森森绿荫扶疏此是目前消息山僧更有一句子未出母胎时早已向诸人道过了也大众毕竟是那一句检点得出云门拂子两手分付检点不出亦两手分付何故我不敢轻于汝等汝等皆当作佛自明永修请上堂举赵州因僧问曰和尚何姓州云常州有曰甲子多少州曰苏州有乃云人谓赵州古佛再来得应机三昧被者僧一问直得碍口怕羞东撦西拽一上今日有问云门何姓向他道谷甲子多少向他道五十当时若下得者两转语不唯此话大行抑且截断天下人舌头去在顾左右云刘伶问到谁家好此处莫嫌酒价高资福伴我和尚请上堂炉峰卓朔耶水竞流森罗万象咸皆腾舞艹木丛林悉作狮子吼声正恁么时直饶你如庆喜见阿閦佛国一见更不再见此是抱桥柱洗脚坐井观天汉你那里得知有寰中日月化外干坤所以道不经郢手终成废器今幸夹山和尚到来尔等诸人各各生难遭想起恭敬心一齐启请必为诸人转大法轮不淄如璞二禅德请上堂拈拄杖云大众见么迥超造化那步功勋不萌枝上生成无影林中突出或敲风打雨或拄地撑天穿却三世诸佛鼻孔直教尽大地人出气不得正与么时且道还有为人处也无卓一卓云未分黑白谁能委疑煞当年老达磨柴也后堂震南监院请上堂波翻阳燄镜中尘扰扰浮光五十春闲倚阑干频发笑少年半作白头入紫谷参头请上堂昔孔子道十五而志于学三十而立四十而不惑五十而知天命云门却不然十五而志于三十而四十而不五十而知卅诸昆仲会得则事同一家不会则理有千差会不会且置只如未㘞地已前一句又作么生良久云威音王未晓弥勒岂惺惺万寿为则和尚请上堂运斤成风唯凭巧匠轮扁得手更有其人衲僧家欬唾成雨挥霍如云悬灵符于肘后挂宝剑于眉间纵横不犯应用无伤正眼观来亦是波斯喫胡椒若不陟远登高安能见广识大而今有般少丛林略有所得便以为足何异宝燕石而为玉认鱼目以为珠明眼人前徒增其丑不见道直教及尽今时去三世诸佛口挂壁上更有一人呵呵大笑在大众且道利害在甚么处顾左右云少选万寿和尚为诸人道破沤和侍者请上堂若论此事如天普盖似地普擎晃晃焉透出思议之表巍巍乎迥超象帝之先冈陵不足以为固江汉不足以为深鹤龄不足以为算海筹不足以为多所谓不可量不可称不可思不可说乃至言语道断心行处灭直教释迦弥勒顶戴有分玅德空生赞叹不及因甚得与么尊贵喝一喝云自从舞得三台后拍拍元来总是歌半壑上座请上堂无法可说是名说法释迦老子一生撒谎摩醯首罗将帝释天蓦面一掴舜若多满头血流吓得山门倒跨佛殿一时走过八百里鑑湖惊起堂前露柱拍手大笑云快煞快煞正恁么时还是因斋庆赞为复别有机关南无朱顶王菩萨玄溟监收请上堂昔年拽杖走诸方蹋破芒鞋恨路长赢得浮生刚半百倚楼闲笑白云忙大众适来云门与么道还有为人处也无拈却珊瑚枝上月壶中别有一禅天请上堂黄花翠竹古佛家风绿水白云道人活计会得触目现成不会对面千里昔楞严会上世尊向波斯匿王道汝此肉身即同金刚常住不朽大众还会者说话么直须打箇返观看看即今山河大地世界众生一切诸有为相皆是代谢之法有生有灭终归败坏乃至此身念念迁变新新不住如幻如梦如影如响自从无量劫来舍身受身积骨如毘富罗山所饮母乳如四大海水所经父母如恒河沙数故曰我生生无不从之受生作么生说箇不朽的道理者里瞥地去不被释迦老子舌头热瞒可谓一切地水是我先身一切火风是我本体说箇八千岁为春八千岁为秋正是蟪蛄朝菌犹未知祖师门下事在且道祖师门下复有何事挥拂云狂歌散发浑无忌好饮曹山酒不醉击碎瑶琴抱月眠自有清风动天地好大哥会也未八十翁翁辊绣毬真诚不是小儿戏子菴西堂请上堂举夹山因僧问拨尘见佛时如何山曰直须挥剑若不挥剑渔父栖巢僧又问石霜霜云渠无国土何处逢渠夹山闻得上堂谓众曰门庭施设不如老僧入理深谈犹较石霜百步此二大老虽则各出手眼共展风规不免分疆列界云门者里一味随家丰俭任运过日米多则饭米少则羹健即曳杖闲步倦则和衣打眠说甚天荒地老石烂松枯又那管甲子之周流岁月之迁变衲被幪头万事休此时山僧都不会大众者般说话还是门庭施设耶入理深谈耶缁素得出不唯行脚事毕亦乃亲见古人脱或未然今日设斋直须努力饱餐珍重太史鲁公请上堂偏不坐偏天晓白云笼岳顶正不居正不萌枝上玉鸾飞玅协兼带薰风影里芰荷香偏正俱隐月明夜半坠澂潭所谓虚玄大道无着真宗最玄最玅最尊最贵更有一人不居尊贵不堕偏正又作么生昔陆亘大夫谓南泉曰肇法师也甚奇怪解道天地与我同根万物与我一体南泉指庭前牡丹花曰时人见此一株花如梦相似乃云陆亘大夫与王老师尽力提持也只道得一半且如何是那底之金翠影婆娑石榴喷墙头之火唯我云门者里景致颇异生涯自新或山前搬石屋后担云或冒雨耕田披蓑耨艹头头合辙处处逢渠勿容逐色寻声那许沉空滞寂纵饶七佛祖师到此也要教他挑粪泼地何故乡村四月闲人少老幼安排学种瓜弁山玄素和尚至引座也大奇也大奇无情说法不思议大众适才铁壁生光花宫发艳明月向寒崖而照薰风随画舫而来且道是甚么人境界举法华举到瑯琊觉处因缘乃云你看他一宝一主一抬一搦发明临济家风则不无怎奈都来是个小家子禅何似弁山到来云门既不问他船来陆来他亦不道在河下步下但只唤侍者汲耶溪水烹炉峰茶一味促膝抵掌谈笑寒暄而已且道还是世谛流布别有佛法良久云须知烟浪里更有好商量宝寿梵则和尚至引座八月秋风何处来纷纷红紫满庭堆冰壶帘外遥相照桂影流金扫不开且道是何奇特饶你未兆先知未明先晓胸中蕴百千玅策舌踹涌万斛珠玑又不翅以管窥天以蠡测海未免见笑大方须知有佛祖之所未证古今之所罕闻一着子在毕竟是那一着子卓拄杖云须臾别有新条山道的与云门道的还有优劣也无挥拂云少年一段风流事那许旁人话短长请上堂榴花吐燄出高墙箨解薰风夏日长此景此时谁会得莫教孤负好儿郎兹乃四月八日巨霖映明二禅德设供且道还是为山僧祝寿耶为释迦庆生耶若道为山僧祝寿则违背释迦老子若道为释迦庆生又违背山僧若道总不恁么则又违背来意毕竟如何恰好去以拂子击香案云跨鹤上扬州弁山元洁和尚请上堂玉笥峰头风云杂沓芙蓉岸畔麟角峥嵘象驭临而山川增秀芳舟至而艹木皆馨所以道优昙钵花千生罕遇大善知识万劫难逢此非小绿当生庆幸大众还委悉么顾左右云弁山和尚来也大众好看请上堂黄面瞿昙在母腹中作诸佛事文殊师利在母腹中现十大吉祥迦叶在母腹中便见识藏皆空善财在母腹中便见无量宝藏悉皆充满惟有山僧昔在母腹中了无一法可得只有一句子于兹己五十年矣未曾说似与人今日正值母难之辰一时拈出布施大众去卓拄杖云谛听谛听五月廿一师诞日两序请上堂牛头马面到成行小鬼夜叉排立遍济济打鼓弄琵琶王来庆诞阿呵呵真堪羡一种风流出当家场曲调少人见且道是甚曲调喝一喝云也是猫儿洗面便下座结夏上堂根尘不碍物我一如鍼眼鱼吸干大海水蚊虻子吞却须弥卢若是箇汉到者里便好高枕越岭卧看天外之白云濯足鑑湖笑弄波中之明月花街柳巷一任调心酒肆婬房何妨入定又那管你三处度夏一处安居苟非其人拈拄杖云唯有者箇无面目汉九十日内与你打算饭钱在毫有欠缺敲折你那骨拐莫言不道啸云和尚木主入祖堂古风大师请上堂白云渺渺随舒卷而无拘流水涓涓任纵横而不碍竖拂云啸云和尚向此一毫端上现大人相演第一义使未见者见未闻者闻未信者信未证者证此是十年前未了最后之佛事云门今日为他据款结案大众者里见得彻其来也枯木开花人天共仰其去也芳丛不艳佛祖罔窥只如不去不来又作么生仰劳大众里同安位下座至祖堂云阶级不立偏正何分团圞共坐迥绝言论递代相传无底钵花开偏界起香尘至秀水资圣寺为则和尚请上堂门连城市殿接云衢时时龙象骈臻日日轮蹄辐辏钟鼓沉而管絃互答梵呗歇而款乃频催鸳湖浪平夜浸一天之星斗烟雨楼高晓际万里之风云不是目前境亦非目前意非耳目之所到饶你见得彻窥得透依然是资圣门外境界犹未梦见堂奥中事在诸昆仲要知堂奥中事么更须请问方丈和尚上堂瞿昙面黄达磨齿缺至道无难唯嫌拣择一双石虎斗风前两箇泥猿弄水月了知法法自圆通试看指南唤作北拈拄杖云昨宵夜半寒山子不见了手中笤帚却埋怨拾得拾得摇手云低声低声适值曹山和尚到在者切忌多说大众还知者箇消息么卓拄杖云也是普州人送贼金仙蕃光和尚木主入祖堂请上堂叶落知秋木鸡啼出云边月花开界起土犬吠穿水底天扫除那畔今时岂许傍参回互大众还见我金仙和尚特为诸人向无身中现身于无法处说法来如华糁枯木去似鹤出银笼处处兴水月道场尘尘作空花佛事暗度金鍼绣出鸳鸯成对对密穿玉线挑来锦缝自重重折却珠帘浑忘尊贵掀翻宝殿那居大功正恁么时直得名遂而身退业罢而勋泯大众既是金仙和尚为甚却向云门出现片月影分千涧水孤松声任四时风上堂石伞峰头好风景且道是甚么风景云门寺里无剩言为甚终日口喃喃的者里荐得不唯一餐消得万两黄金亦可一时受尽四天人供养其或犹豫勿怪疮瘢上重加艾爝挥拂云十月逢春是小阳垄头梅月逗风光分明无限真消息更有箇末后句还有人道得么若道不得旦待山僧自道看良久云多日不曾上堂亦忘记了也便下座荐亲请上堂大方无外含里十虚至道忘言圆融三际竖拂云只者箇过去也不可得现在也不可得未来也不可得恁么会去与天地合其德日月合其明四时合其次序鬼神合其吉凶尘尘独露剎剎全彰为云为雨为瑞为祥处处为群生之先导在在作幻海之舟航虽然未审石梁陶公张氏夫人只今得何受用良久云双手拨开云外路倒骑箕尾出阎浮结制上堂拈花发笑杓卜听虚睹影逢渠追风捕响云门者里未至朢仙桥好与三十棒利害在甚么处试辨看问大开炉韛佛祖攒眉四众临筵如何相为师云拶得泥牛吼鞭回木马嘶进云目前有路通霄汉脚下无私任往还师云清波无透路进云玉笥峰跳入藕丝孔里还假煅炼也无师云重叠关山路乃云今朝十月半要津都把断密室不通风大地成一片陕府铁牛生痈疽嘉州石象遭涂炭空生玅德杜口忘言弥勒释迦长吁短叹独有山门前大肚汉呵呵大笑且道他笑箇甚么咄好似秦时𨍏轹钻三祖破暗和尚讣至上堂洞山设斋邻儿不觉丑隐峰到化瘿上涂臙脂大梅闻鼯鼠声索隐行怪普化乞木直裰惑世诬民正眼看来一场笑具总不如破和尚踞曲彔一十五年了无变异坐道场一十三处不犯功勋及至临末梢头道一句子不妨惊天动地绝后光先大众且道是那一句不见道明月一团天柱外摩空老鹤出银笼上堂扑落非他物纵横不是尘山河及大地全露法王身有般汉便道明暗色空山河世界艹木丛林人物鸟兽青青翠竹郁郁黄花皆认为玅明真性自己法身正是依艹附木魍魉魑魅见解有甚交涉既不恁么毕竟如何拈拄杖云适来拄杖子东方入定西方起西方入定东方起南方入定北方起北方入定南方起于法尘中入正定从意起定心不乱说意无生无有起性空寂灭无所作譬如幻师知幻法能现种种无量事须臾示作日月岁城邑丰饶大安乐住住只如今日众檀设斋将甚酬谢财法二施等无差别檀波罗蜜具足圆满请上堂南赡部洲持钵北郁单越应供千峰顶上打眠大洋海底濯足若识此人管教有漏而成无漏凡心而为圣心改禾茎为粟柄易短寿作长年所以道性海不可思议法海不可思议智海不可思议福海不可思议解脱海不可思议三昧海不可思议色相海不可思议道汤海不可思议乃至算数譬喻亦不可思议虽然此犹是依报庄严边事作么生迥超一句挥拂云龟毛影里风光异兔角杖头日月长天界觉浪和尚讣至上堂举讣示众云者老汉生平以三寸舌纵横舒卷凡圣佛祖宣尼达磨诸子百家总被他簧鼓一上天下人不奈伊何于是名喧宇宙道播寰区可谓出世一大事因缘至此毕矣到此只得和身放倒唱箇还乡曲子去也复举讣云大众还见此老涅槃后相么山空夜冷沉霜月大海波狂倾法船珍重诸人急荐取莫教搥手哭苍天端实禅师木主入祖堂请上堂夜冷霜钟动晓天木人舞袖出庭前转身蹋碎波心月直透威音那畔边惟端和尚一向孤鲠卓荦不群具陷虎之机有批鳞之手七年已前虽佛祖近傍不得七年已后纵人天景仰无门来则凤舞丹霄去则龙归大海只如不涉去来迥超观听又向甚么处着眼撒手无依全体现夜来仍旧宿芦花安位云先觉堂中本无位次大圆镜里那有正偏且道者位甚处安置真珠帘外排班早道合君臣意气新冬至上堂卓拄杖云者里搆取去始知阴阳虽有迁变天心原无改移寒则普天匝地寒热则普天匝地热在诸佛分上不添一丝在众生分上不减一线虽然在衲僧分上又作么生卓一卓云不随老木同寒瘠且逐春风入烧瘢清一禅师木主入祖堂请上堂梅山一片月天际照人寒我今重拈出分明仔细看大众还见我清一法姪么山僧昔住能仁时纲维内外眼目人天敲唱双行独角泥牛耕白月正偏互举九苞金凤舞丹霄作大众之盐梅乃吾家之良骥也今到者里不假声色非现威仪夜明帘外速退位以朝君宝镜堂前暗转身而就父转身退位且置到家乐业又作么生金鞭击碎珊瑚月一段风光分外奇弥陀诞日上堂动容扬古路不堕悄然机卓拄杖云天雨四华地摇六震弥陀如来今日向山僧拄杖头上降生即以娑婆薉土一时变作西方极乐世界七重罗网八功德水处处盈满迦陵频伽皆演玅法正恁么时大众还见么钝置杀人宝寿梵则和尚请上堂日月出矣而爝火不息不亦难乎时雨降矣而犹浸灌不亦劳乎卓拄杖云诸昆弟还委悉么昨宝寿和尚金钖枉顾象驭遥临直待耶水迂洄伞峰蹈舞枯蕉流韵于寰中顽石腾辉于象表山河大地云林殿阁艹木纤芥情与无情异口同音而作唱言善哉善哉知识难遇佛法难逢饶你者里委悉得去犹是渗漏边事明眼人前只好取笑须知我洞山门下别有不堕尊贵一路在且道如何是不堕尊贵一路欲穷千里目更上一层楼至东山自若和尚请上堂适来堂头和尚将镇海明珠倾出几栲栳了也使一切人瞻顾不暇更教云门说箇甚么即得所谓波斯国里安敢斗宝今借主人威光也有少许聊为塞责诸公还愿见么掷拂子云一任明眼人检点南峰来云和尚至引座道旷无涯逢人不尽福城南询五十三位知识一生果办汾阳历参七十余员尊宿大事方休岂似今人才见一两箇杜拗阿师便道我见作家以为参学事毕若是者般行径非敢朢你高竖法幢直使达磨一宗扫地不料云门寺里也有几箇奊奊𡔣𡔣顽皮禅和正堕此病山僧不奈渠何幸借作家炉韛格外钳鎚煅炼一番然后使其行佛祖之所未行说佛祖之所未说见人之所罕见闻人之所罕闻岂不庆快生平大众毕竟如何是罕见罕闻的事良久云谛听南峰和尚为众说法至景山菴请上堂峰峦磊磊白云罩而常存涧水涓涓清风拂而无损迥超劫外独拔今时正恁么时是阿谁分上事昔九峰因僧问深山崄崖中还有佛法也无峰云有僧云如何是深山崄崖中的佛法峰云石头大的大小的小乃云九峰老汉虽则善赴来机要且不会格外提持当时若问云门深山崄崖中还有佛法也无只向他曰无待他道因甚么无但云罕遇其人且道九峰荅的是云门荅的是堪怜春去人难挽流水落花各自忙至双林镇灵瑞菴请上堂今朝二月十九观音大士出丑香烟堆里诞生灵瑞菴中垂手普现三十二应度尽四生九有诸禅德会么柳媚花娇无非自在家风燕语莺啼总是圆通境界虎穴魔宫奚碍随缘而化物山林市井不妨即处以利生诚能如是不蓄一粒米不种一茎菜十字街头接待往来与一切人拈却炙脂帽子脱却鹘臭布衫总教伊做箇洒洒落落衲僧去始称丈夫意气诸禅德要识丈夫意气么一噼华山分两路万年流水不知春上堂举庞居士偈云日用事无别唯吾自偶谐头头非取舍处处勿张乖朱紫谁为号丘山绝点埃神通及玅用运水与搬柴大众检点将来庞老正好喫棒何也若论神通玅用生佛同伦贤愚共禀阿谁不具良繇迷悟两途趣向有异是以头出头没轮转三界无有休息如能一念无为千差坐断掀翻生死窟击碎利名关自然体露堂堂不假庄严一段风光本来具足始与庞老眉毛厮结并烈争辉不为分外竖拂云且道者箇还是神通耶玅用耶无边落木萧萧下不尽长江滚滚来荐亡请上堂心随万境转转处实能幽随流认得性无喜亦无忧竖拂云只者箇是境那箇是性诚能荐得方可任性逍遥随缘放旷脱或未然不免重说偈言心境本来无皆因妄缘有妄缘如空花起灭时不停花灭空本净真性亦复尔达得真性空罪福无所住镬汤清凉地刀山莲花聚净薉二俱亡东西无隔碍此是真实说不须生疑虑头头总安养步步蹋金莲撒手登彼岸是为究竟地虽然但有言说都无实义毕竟如何是实义遂击案云珍重青龙两序迎师归请上堂理无二致事有多端口上月下云冷天寒夜光投人以剑待卞和献璞而形残只知瓠子曲孰料冬瓜弯难复易易复难难易分明君自看且道如何得不落难易以拂子搭肩云收拾丝纶归旧隐龙江深处再垂竿万仞和尚木主入祖堂请上堂湖北江南万里长天一色楚山秦岭千家明月同辉会得今古无殊不会霄壤悬隔大众还知我万仞和尚昔于五位山前失脚七星桥畔喫交翻身拾得一颗夜明珠忍俊不禁走到紫荆峰头卖弄一上将谓无人酬价幸尔付嘱有在直得撒手玄途别行一路万人挽不住千圣唤不回忒煞迳庭不近人情竖拂云今在云门拂子头上别舒手眼大展全机要使闻名见相者悉获无生法忍然后入于普庄严王自在三昧大众还见也无撒手到家人不识一轮明月上花梢至杭州长明寺请上堂家家萧鼓大启圆通之门处处灯毬全彰毘卢之境无非发明向上提揭真宗岂待断臂安心拈花微笑热闹市里玅显神通应时及节又作么生轻轻拨出云中月万古长明不夜天佛成道日上堂世尊于腊月八日被箇明星打失了一只眼睛至今二千余年累及后代儿孙依艹附木摸壁扶篱未有了期在云门有箇海外仙方世所罕闻今日直得舍手传名要使现前一会豁开顶门正眼放出清净宝光照天照地去也大众见么负恩者多知恩者少元旦上堂淑气盈空祯祥溢目龙吟虎啸君圣臣贤野老以之讴歌樵人以之舞蹈荡荡乎尧风与慈风并扇巍巍乎舜日与佛日长明总教尽大地人皆添一岁拈拄杖云只如者箇还有增添也无噼开华岳连天秀放出干坤烂熳春解制上堂今朝正月初九特地打开袋口放出云门狮儿一任到处哮吼喝一喝云狐狼野干尽潜踪吓得山河颠倒走退院兼谢两序职事上堂卓拄杖云若也委悉一任随处作主遇缘即宗既无心于去来安留情于彼此理绝百非事无一向山僧忝居云门自惭疏拙祖席无补多承两序兄弟戮力劻勷佐助法化可谓搏虎还须父子淘金全凭众手只如今日事又作么生话会咄咄咄休休休枷锁三年今始丢铁笛横吹云外去不风流处也风流百愚斯禅师语录卷第九百愚禅师语录百愚斯禅师语录卷第十住国山善权寺嗣法门人智操住青龙隆福寺嗣法门人智湛编次住皋亭山佛日禅寺语录顺治庚子春就资福寺受请上堂耶溪解缆到苕溪又被使符半路追大抵业缘偿未尽不妨随处且拖犁拈启云此是武林吴兴诸护法不忘灵山付嘱唯念佛日荒凉丛林乏主特请山僧主持兹席窃惟德微福尟无所堪任正是狭路相逢诚难回避如何免得者场钝置将此身心奉尘剎是则名为报佛恩三门八字打开了无回互水赴云奔龙骧虎骤喝一喝云普愿春风齐着力一时吹入我门来观音殿溪声山色处处圆通白牯黧奴时时自在今日相逢又作么生大家共了慈悲债佛殿若谓是佛如牛无角若道非佛如马有角欲得不落是非权且将错就错遂展具三拜伽蓝威灵显赫殊特森严为一寺之权衡作众僧之保障如何见得不闻道恼乱说法者头破作七分祖师一人传虚万人传实东土西天忒煞狼借以何为验拈香云唵嚩日啰斛方丈从上先德在此竖法幢建宗旨列五位君臣分三种渗漏论宾主立玄要拈一字破三关勘验天下学者正眼看来总是闲家具且道佛日有甚长处卓拄杖云任是銕额铜头不消一击粉碎开堂拈疏云字字花攒锦布行行玉转珠回展开则光明灿烂拈来则文彩纵横其或停思且听宣读法座者箇所在高莫见其顶广莫测其际还有不假阶梯能履践者么便陞座拈香云此一瓣香祝严金轮衍御皇图固如劫石玉烛常调睿算等于芥城此一瓣香专为满朝文武阖郡檀那寿基永固禄位高增此一瓣香不假栽培宁滋雨露今当第七回拈出供养前住江西南云山传曹洞正宗第二十八世瑞白雪老和尚用酬法乳之恩就座资福伴我和尚白椎竟乃云者第一义包含万象容纳百川五目无睹二听莫闻适来被我法兄一椎直得七花八裂了也众中还有亲见亲闻者么出来道看问烹佛炼祖旧时作略生擒活捉总属寻常未审今日如何施设师云绿水青山增意气进云斩新条令即不无格外提持作么生师云花开鸟语转光辉进云迷云扫荡干坤静佛日重新万古明师云不为分外乃云一言独脱千圣攒眉迥超那畔宁落今时亦如春回大地月映千江无一物不沾其恩无一人不蒙其照直得洼池波涌石鼓喧阗黄鹤冲霄别开一天气象白龙攫浪际会四海风云万派朝宗千山奔拱祖意全彰灵机独露皇图丕振佛日增辉已圆未圆之公案堪报不报之深恩虽然作么生委悉卓拄杖云雕弓已挂狼烟息万里歌谣贺太平结椎下座结夏上堂残春已去孟夏俄临麦黄蚕老绿暗红稀透声透色迥绝囊藏彻古彻今了无盖覆如此境界阿谁无分若说身心安居平等性智正是好肉剜疮无风起浪果是箇汉不妨闭门打睡接上上机岂为分外大众还识此人么日午打三更面南看北斗荐亡请上堂冻云霭霭独露真常幽鸟喃喃恒谈般若柳眼里突出无位真人梅腮边迸开本来面目无一物不阐遮那之相无一名不播如来之号于斯荐得冤亲普利幽显均资情与无情同成正觉竖拂云大众见么急须着眼看仙人莫看仙人手中扇上堂柳烟绿杏雨红新来燕子骂春风春风闻得忽生恼吹落残花满院东端的休嫌狼借甚头头尽是主人公主人公见不见鹭鸶飞入碧波心抖擞一团银绣线竖拂云看看下座祈龄请上堂举拂云只者箇离背离触绝是绝非寿等太虚量周沙界荡荡乎赴群机而不倦巍巍乎包万有而不遗鹤算无以齐其龄海筹安可较其数苟能契神于即物斯不远而可知矣复挥拂云大众会么谩道壶中多日月须知劫外有干坤上堂当阳一句无遮机用超然自异不羡目连神通谁夸鹙子智慧噼破临济三玄混融洞山五位灯笼速证法身露柱顿获三昧今朝觌面拈出直要诸人瞥地大众毕竟是那一句喝一喝下座上堂举文殊师利问菴提遮女曰明知生为不生性因甚又被生死之所流转荅曰其力未充乃云者般说话大似泥里洗土块有甚分晓论量将来都好喫棒如何得不落生死三月春光烂熳天满山红紫乱如烟分明好箇无生句不信从教问杜鹃上堂第一义兮说似汝不须舌上觅言语大丈夫儿唯自许急看取落花满眼飞红雨数声铁笛隔江渚韵出青霄绝律吕知音那待重相举且归与月上三更听杜宇上堂祖师西来不立文字直指人心见性成佛古人与么道大似宋客献璞辽人进豕殊不知佛祖未出世已前好不资一毫丑不资一毫无男无女无真无俗人人壁立万仞箇箇常光现前孰不为雄雄大丈夫佛日与么举扬未审诸人作么生会拈拄杖云若作佛法会打折汝驴腰上堂顶门一窍八面玲珑格外风光阿谁欠少日月不能掩其辉虚空无以包其体历劫孤明昭然不昧是以善财童子一生取办娑竭龙女直下成佛迥超修证之功了无圣凡之隔然此犹是寻常事如何出格一句霜风吹破梅花梦惊起鱼龙跃海门上堂摩竭掩室雉鸡藏山毘耶杜词篰篮贮蟹空生宴坐趁狗跳墙少林面壁洋澜左蠡拈拄杖云当时木上座若见管教者伙龙钟老儿无地容身因甚如此不见道满头白发干时政谁道商山四皓高上堂今是众信请佛日向者曲彔床上对众饶舌山僧不敢节外生枝唯自受用三昧诸圣未悟古今罕闻直得人天众前两手分付去也穿衣身不寒喫饭肚中饱一觉到天明不知跳蚤咬诸禅德晓不晓顾左右云笑杀东村王大嫂上堂若人欲识佛境界当净其意如虚空远离妄想及诸取令心所向皆无碍诸禅德还委悉么天之高地之厚山之青水之绿日昇月坠鱼跃鸢飞云生岭头花发嵒畔尘尘尔剎剎尔莫不各居本位只如拈却目前些子将甚么唤作佛境界太湖三万六千顷月在波心几箇知紫谷参头才出师云如何是庭前柏树子进云赵州当时错下名言师云你又作么生进云竹虾蟆也解吸苍蝇师下座铁山上座请上堂末后一句始到牢关拈拄杖云奯上座一生不肯德山老汉跛足师直欲打杀黄面瞿昙到者里且道利害在甚么若检点得出一任你欺圣瞒凡呵佛骂祖有甚么难顾左右云有么有么果是金毛狮子子三千里外见淆讹上堂问枯木龙吟事更奇嵒前花发许谁窥请师别转超方手拈起灵山第一枝师云雨落阶前滑行人尽喫交进云叠叠巫山峰耸翠法筵龙象尽英灵师云箨解新篁龙蜕骨云笼怪石虎生威进云恁么则眉底神光吞日月当人随处可称尊师打云也须喫棒乃云大凡问荅如钩如钳如环如锁相续不断所谓语带玄而无路舌头谈而不谈若能如是方可激扬法化承绍真宗共报佛恩有何不可苟非其人不免重说偈言将此般若殊胜勋回施檀度获圆满施者受者三轮空而亦不作空轮想一念顿悟超诸圣直入如来玅境界如来境界不思议我今为汝说少分法界虚空皆有尽我此法施无有涯一切有情及无情同证如来无碍智喝一喝云说到驴年去上堂夫求法者离见闻觉知若行见闻觉知是则见闻觉知非求法也竖拂云只者箇思惟分别所不能到见闻觉知所不能及正恁么时又如何荐取挥拂云薰风昨夜过林隈吹落残红撩乱堆画阁无人香篆冷倚栏石女泪盈腮真堪笑亦可哀莫怪春归情太薄庭前芍药为谁开上堂昨夜蜉蝣虫吞却黄鹤峰走向蚊子眼睫上横身高眠鼓腹而歌曰种麻得麻种豆得豆斋僧布施兮因果无漏遂顾众云尔等黄瓜茄子还曾梦见者箇消息也未复喝一喝下座上堂是法住法位世间相常住天自高地自厚桃自红李自白山自青水自绿凫胫虽短不用续续之则悲鹤胫虽长不必断断之则忧长者长法身短者短法身且道是何意旨最喜春来多富贵莺啼花笑满林间荐父母师长请上堂竖拳召众云菩提涅槃真如佛性总在里许良久云菩提涅槃真如佛性被佛日一捏粉碎撒向太虚之中一时变作山河国土日月星辰艹木丛林正恁么时你欲唤作菩提涅槃又是山河国土你欲唤作山河国土又是菩提涅槃者里着得只眼不须析肉还母析骨还父管教劬劳之恩披剃之德顷尔酬毕竖拂云只者箇不从天降不从地生且道还有报恩分也无粉骨碎身未足酬一句了然超百亿解制上堂卓拄杖云佛日今朝拆空栈道斩断牢关总教诸人脚下无私去洒洒落落去闽川湖地去天台南岳去虽则如是傥或走到关津隘口处有人讨公验索勘合果能抵对分明一任高超物外独步寰中脱或未然更有箇护身符子普施诸人复卓拄杖云急急如律令上堂塞北不闻万斛舟江南那见千人帐临济觌面喝如雷德峤入门噼嵴棒悟来佛法了无殊拟去依然成两样君不见杏花雨打碎红霞柳絮风吹飞雪片祖意都云不可传堪笑而今稀烂贱扑头扑面满天涯喝一喝云此时不荐何时荐至慧心菴上堂兰若初兴斩新气象金田乍辟格外风光麦浪翩翩帘卷千层之秀色香烟缈缈窗函万顷之白云樵歌罢而牧歌扬头头圆通境界杏花开而桃花谢处处毘卢现身所谓知一切法即心自性成就慧身不由他悟大众只如截断圣凡掀翻迷悟又作么生黄莺织就春园锦文彩纵横不假梭至无极菴请上堂旦起迟夜眠早朝市怎如村落好茅艹屋里蒸饭香珍珠絮裹阿谁晓蛙鼓池塘两部喧落花乱砌红玛瑙一任他沧海桑田几变更又那管琼楼佛国与仙岛兴来唱箇插田歌倦来和蓑便放倒阿呵呵休外讨曩劫于今用不了郁单千岁有何奇笑杀长汀布袋老上堂竖拂云四月江城花事稀赏心浪子竟忘归佳人有语凭谁诉独倚阑干对落晖佛诞日上堂无影枝头花乱开丹霄玉凤正徘徊分明好箇真消息笑破金刚脑后腮今日释迦老子向诸人眉毛罅里降生九龙吐水金盆浴躯放大光明现大神变转大法轮击大法鼓吹大法螺演大法义有求佛道者为说最上一乘有求菩萨乘者为说六度万行有求缘觉乘者为说十二因缘有求声闻乘者为说苦集灭道四谛之法有求人天福报者为说五戒十善种种言辞种种方便普令无量无边无数众生证不退地以致现前缁素若见若闻悉成佛道众中或有箇汉曰怎奈金屑虽贵落眼成尘山僧道适来拂子𨁝跳上三十三天触着帝释鼻孔东海鲤鱼打一棒雨似盆倾孟八郎你还梦见么挥拂云黄鹤楼中吹玉笛江城五月落梅花上堂挥拂云五月薰风江上多平田时听插秧歌缘云漠漠和烟卷白鸟飞飞穿柳过夜半木童吹玉管天明石女织金梭诸禅德会也么喝一喝云抬眸鹞子过新罗上堂今日仲冬十五特地陞堂击鼓檀那为请敷宣直得倾肠倒腑释迦不产于西干夫子岂生于东鲁蚊虫昨夜撼倒须弥螘子天明掀翻海宇好大哥休莽卤苟能箇里识端倪任伊倒跨丰干虎上堂无影堂前珠帘倒卷不萌枝上玉凤争飞石女讴歌而响遏行云木童把盏而倒倾明月公输无以施其巧师旷无以辨其音能为万化之源安逐四时之变说甚善财一生果圆龙女八岁成佛以及无量解脱无量玅用无量功德无量三昧不假外求本自具足殊胜中之殊胜尊贵中之尊贵虽然如何是不堕尊贵一句花缾击碎无依倚曙色三更满翠萝上堂步空寻鸟迹拨火觅浮沤着靴立水上骑马骤高楼非是生平多意气男儿谁不愿封侯适来者般说话是第一义第二义是如来禅祖师禅试简点看喝一喝云清风月下守株人凉兔渐遥芳艹绿上堂日暖风和春山窈窕水流花放鸟语尖新于此会得一一现成一一明玅一一天真一一自在所以紫陌游人提最上之机金色头陀无容身之地到者里若是伶俐衲僧拂衣便行更觅甚么碗虽然只如昨夜露柱伤风灯笼欬嗽忽尔惊起东海鲤鱼吞却南山老虎且道者箇还是涅槃心耶差别智耶孟春犹寒各自珍重上堂只箇心心心是佛十方世界最灵物卓拄杖云看看拄杖子化作箇大力阿修罗王踊身虚空现十八变吸干四大海踢倒五须弥吓得释迦老子躲向诸人脚跟下大家各自摸索看若也摸索得着不妨转凡成圣移古易今世出世间莫不由此建立以拄杖画一画云适来许多葛藤向甚么处去也且喜山中春信早梅花影里鸟声香上堂柳媚花娇大阐微笑之玅旨鸠唿莺唤弘扬壁观之家风亘古弥今普天匝地直得人人口似血盆箇箇牙如利剑气吞日月眼盖干坤不舍尘劳而成正觉不离烦恼而证菩提常居有为而作无为法恒在世间而行出世事所谓彼既丈夫我亦尔何得高推先圣而自生退屈不见昔日涅槃会上广额屠儿放下刀云我是千佛一数看他何等撇脱何等庆快虽然当时佛日若在也好与他三十乌藤且道利害在甚么处卓拄杖云不见道大功不宰上堂九十春光今已半双眉剔起分明荐连宵风雨似盆倾喝一喝云莫使残红落满院上堂竖拂云今日释迦老子向龟毛头上放眉间白毫相光照东方万八千国土靡不周遍然后入无量义定说无量义法大众果如是见如是闻不待开示悟入而本来是佛始知诸佛出世为一大事因缘至此毕矣苟或依稀彷彿山僧更为开方便门示真实相拂一拂云字经三写乌焉成马禳灾请上堂今朝三月初七无限春光狼借桃花着雨红娇柳线和烟翠滴燕子衔泥砌巢蜂蝶寻香酿蜜但能莫外驰求分明好箇消息大众且道是箇什么消息施主灾除福寿增摩诃般若波罗蜜至弁山值元洁和尚华诞请上堂当阳一句迥绝古今向上一机了无朕兆直透层霄之外高超万象之先正恁么时是方丈法兄五旬之期人天际会龙象交驰诸位知识或纵无碍辩才转无上法轮而为寿者或以须弥沧海而为寿者或以日月光恒沙数而为寿者佛日到此如游华藏海登众宝山左顾右盼应接不暇又作甚么即得拈拄杖云幸赖者箇木上座作得一偈举似大众须弥高兮有崩颓日月明兮有圆缺沧海深兮有枯竭唯有虚空之寿兮吾不得而知焉喝一喝云也是担水河头卖上堂红渐稀绿将暗枝头梅子大如弹春徂夏往几时休珍重游人仔细看竖拂云唯有者箇触不得背不得疏亲不得放之穿却非非想天底鼻孔收之换了摩醯首罗眼睛诸人若搆取得可出释迦老子一头地还有么良久云从门入者不是家珍上堂大哉真源生物资始统法界以无遗等太虚而为量自古自今无成无坏悟之者当处解脱迷之者永劫沉沦一切众生背觉合尘迷己逐物匐匍三界之中伶俜四生之内头出头没无有休息若是有血性汉子才闻此语即便掀翻世网击碎情关横身宇宙独步大方然犹是我衲僧家糟粕之余且道衲僧家别有甚奇特烟村四月正梅黄雨过溪桥流水香野老家风真可羡逢人慵去话羲皇至周浦请上堂佛法一事正如阿耨达池之水不择地而流一切江河湖海溪涧沟壑无不充满无不具足于其中间鼋鼍蛟龙鲲鹏虾蟹各各适其游泳承其变化鱼跃鸢飞星驰电卷明暗代谢寒暑迭迁总是当人一段光明之所显现故云森罗及万象一法之所印于此一念回光直下瞥地便与过现未来三世诸佛同一国土同一庄严同一体性同一受用无少无賸无二无别有何彼此之殊若是特达丈夫才闻此说便去溪边洗耳三日何故怎如野客忘情谓毁桀誉尧总不干上堂举夹山见船子后再住京口僧问如何是法身山曰法身无相如何是法眼山曰法眼无瑕僧举似道吾吾曰者汉此回方彻乃云夹山荅话前来也恁么道后头也恁么道为甚道吾前头失笑后却满口肯他毕竟节目在甚么处竖拂子云寻常一样窗前月才有梅花喝一喝云不得者一喝几乎道箇便不同去也至宝山请上堂昔圆悟住天宁上堂举僧问云门如何是诸佛出身处门曰东山水上行悟云天宁则不然有问如何是诸佛出身处但道薰风自南来殿阁生微凉时大慧在座豁然有悟大众即今薰风扑面殿阁凉生物物法身独露头头玅用全彰于斯会得正如登宝山入巨海金银琉璃砗磲玛瑙珍珠摩尼靡所不有可谓取之不穷用之不竭祇如露柱怀胎灯笼发笑还是诸佛出身处为复别有道理杨柳低垂轻着水荷花撩乱暗飞香上堂白云冉冉任舒卷以无拘缘水滔滔随往还而不碍无偏无正圆裹十虚离即离非浑融三际是以张子韶因蛙声即了明大事赵献公闻雷震则洞彻心源又岂待竖拂拈椎升堂入室所以佛日不敢向兔头栽角龟背拔毛记得水潦和尚问马祖曰如何是西来大意被祖拦胸一蹋水潦豁然有省遂呵呵大笑曰无量法门百千玅义只向一毫头上识得根源去也大众且道唤甚么作一毫头拈拄杖云者里见得则知三世诸佛成等正觉转大法轮不离者一毫头西天四七东土二三递相授受传此秘密法门亦不离者一毫头天下诸大知识建法幢立宗旨一切时中折旋俯仰掉臂咳唾举措云为总不离者一毫头故云十世古今始终不离于当念无边剎海自他不隔于毫端虽然只如拈却者一毫端大众毕竟如何行履良久云飞帆一叶浪中行不动纶竿只钓鲸得意浓时须早返绿杨深处听流莺至青浦优昙菴请上堂大人具大智大机发大用拈拄杖左卓云者是大智右卓云者是大机若也委悉如狮子游行不假伴侣壮士展臂不借他力不舍一法不取一法虽行有为而不弃无为虽在世谛而不离道谛在在垂手处处现身亦可为祥为瑞为雨为霖为舟为楫现优昙于陆地建宝剎于毫端如是神通如是三昧无量劫来本自具足不假外求外求而得终非得也大众还信得及么挥拂云秋老江城玉兔肥木樨香里露天机夜深石女凭栏朢叵耐游人不肯归上堂律转阳回岸柳舒颜而待腊星移物换垄梅含笑以迎新腾腾格外风光荡荡目前境界拈拄杖云者箇木上座统法界以为躯总太虚而为量不属阴阳造化迥超过去来今无为无漏无圣无凡非算数之能穷岂名言而可述然犹未是他长处且道更有甚么奇特卓拄杖云阎浮树畔笑呵呵觌面还曾见也么一句分明该万象玅高峰顶碧嵯峨上堂阳春有脚遍敷大地之光辉造化无私丕显当阳之玅用此时此际何自何他直得豁开人人脑后干坤突出箇箇斩新日月花开不萌枝上凤舞无影林中蠢动含灵悉蒙润泽艹木纤芥皆获霑濡故云欲识佛性义当观时节因缘时节若至其理自彰大众即今时节至也且道佛性义在甚么处木马嘶开波底月泥牛耕断垄头烟上堂正法眼藏塞壑填沟涅槃玅心堆山积岳左之右之触着磕着有等坐在饭箩边只管忍饥立在大海中无端叫渴怎怪得他断臂安心推门折脚阿呵呵又好笑不见黄面瞿昙拖泥带水也道我昔于然灯佛所实无一法可得而获授记仔细看来何异续凫截鹤大众作么生折合一声长啸出人间月明云散江天阔酬愿请上堂今是元宵佳节过去然灯古佛在一毫端上出现一时充满虚空周遍法界山林市井村营聚落都城国邑花街柳陌头头物物无尘不彰无剎不露现大神变放大光明无去无来无古无今尽未来际亦复如是设或迟疑更有一言庞老笊篱清平木杓潘阆倒骑驴王乔爱跨鹤铁笛横吹宇宙宽三更红日上阑干上堂春色盈眸禽声聒耳嫩绿争奇新红斗紫云片片而渐飞泉涓涓而流始换却灵云眼笑破饮光觜文殊境界宛尔现成观音圆通不劳弹指大众还会么喝一喝白云万里上堂竖拂云檀越殷勤请举扬全凭箇荐萱堂良久云超然顿入毘卢海坐断莲台九品香下座至嘉定县昭庆寺请上堂好雨盆倾噼面来无云半地起风雷忽然惊碎虚空胆弥勒呵呵笑破腮笑破腮兮见不见剔起眉毛看转变木鸡啼彻水中天天晓山门骑佛殿所以道法不孤起仗境方生道不虚行遇缘即建山僧昨到练川本欲借路经过不期冤家路窄撞着一班无情居士要与山僧打算旧帐到者里无计可施直得将箇拂子向面前横两横一时支吾过了也大众且道佛日欠箇甚么帐良久云分明一段风流事谩把亲疏较短长上堂鸟语和春景媚昨夜风吹花满地等闲莫被燕衔飞明明都是祖师意祖师意绝易难寄语游人仔细看泥牛触折珊瑚树玉鼠掀翻玛瑙盘大众还委悉么举拂云参上堂十方佛土中唯有一乘法无二亦无三除佛方便说召众云鹫岭拈花也是方便少室面壁也是方便雪峰辊毬也是方便道吾舞笏也是方便拈椎竖拂棒喝交驰一动一静无非方便诸昆仲毕竟将甚么唤作一乘法喝一喝云不须停囚长智上堂鳖鼻蛇子湖狗看来总是扬家丑何似佛日不恁么等闲唯爱曹山酒醉里纵横不是狂敲风打雨胆如斗好大哥会也否一微尘里显神通百亿毛头狮子吼喝一喝下座维新六表请上堂如天普盖似地普擎量同太虚体包万象无古无今不迁不变假使有人将三千大千世界磨以为墨过东方千国上乃下一点复过东方千国土又下一点如是展转尽地种墨犹不得其边际岂况大椿冥灵而能较其数量虽然只如不涉春秋又如何挥拂云灵苗不假东风力石笋抽条劫外新上堂道可道非常道荷叶团团团似镜名可名非常名菱角尖尖尖似锥无名天地之始风吹柳絮毛毬走有名万物之母雨打梨花蛱蝶飞诸禅德诚能委悉一任以瓦砾作黄金将砒霜为甘露掇百亿须弥于芥孔拈一微尘包含无边剎海予夺纵横随缘自在可谓不假外求万物皆备于我矣会么有相福田终成坏斋僧功德不思议眼不住色眼布施耳不着声耳檀度鼻舌身意亦复然一一不住名无漏见闻觉知真解脱色香味触皆三昧施受不住三轮空恒河沙劫算不尽虽然只如有箇无眼耳鼻舌身意的人来又作么生掷拂子下座上堂经中道佛子如来以一切譬喻说种种事无有譬喻能喻此法何故心智路绝不思议故古木阴中系短蓬杖藜扶我过桥东沾衣欲溼杏花雨吹面不寒杨柳风适来佛日与么举若作诗会也与二十拄杖若作佛法会也与二十拄杖纵饶你不作诗会亦不作佛法会也与二十拄杖因甚如此不见道任是深山最深处也应无地避征徭百愚斯禅师语录卷第十百愚禅师语录百愚斯禅师语录卷第十一住国山善权寺嗣法门人智操住京兆荐福寺嗣法门人智觉编次住宜兴国山善权禅寺语录顺治庚子秋在佛日寺受请上堂拈疏云山僧脚跟一向佛祖摇撼不动今日为甚被者箇转却喝一喝云大人境界普贤知陞座一叶落天下秋一尘起大地收白发翁翁着绣履不妨随处卖风流众中还有共相委悉者么问剎剎分身本无来去即今陞座又作么生师云明月影分千涧水进云与么则云从龙风从虎去也师云孤松声任四时风进云善权示现随机叩处处元来是一家师云不为分外乃云有时不择地而安佛界魔界浑融一团有时检所在而住者边那边本无二致能如是正好壁立万仞坐断千差忘物我绝能所泯是非息迷悟权开五位善接三根翻身鸟道撒手玄途骤铁马于云端了无变异放乌鸡于雪里不涉功勋头头廓示人天正眼在在阐扬佛祖真宗大众且道是甚么人行履卓拄杖云蜗牛角上三千界云月溪山总一家壬寅春入院三门苍烟匝地古木参天青山列锦屏而互拱绿水分玉带以重围且作么生道箇跨门句子卓拄杖云千年古径今重辟龙象憧憧任往来佛殿凡名圣号总是虚声劣相殊形皆为幻色只如拈却声色又向甚处见瞿昙面目以坐具搭肩作女人拜云颠倒颠新妇骑驴阿家牵伽蓝神灵显赫气宇威严掌一寺之权衡为众僧之捍卫何以见得护惜常住物犹如眼中珠祖师震旦西干成群作队派列枝分叶联花缀拈香云者箇还是酬恩耶雪屈耶鸳鸯枕上两行泪方丈摩竭掩室罅缝披离毘耶杜词漏逗不少擎杈舞笏已是好肉剜疮架箭张弓不免伤锋犯手善权一总不恁么且道有甚奇特当轩宝镜无回互照彻佛魔心胆寒开堂拈疏字挟风霜篇联月露非文言之所及岂耳目之能穷驱逐魔外波旬阐扬正法眼藏苟或停思更听宣读指法座向上一路千圣不传众中还有把手同行者么莫怪山僧独自称尊去也陞座拈香云此一瓣香不假功勋天然尊贵祝延圣躬明喻日月德合干坤此一瓣香调和鼎鼐燮理阴阳专为阖朝文武府县檀那永为风后力牧恒作稷契夔皋世谛道谛以周圆国恩佛恩而并报此一瓣香产于中原长在江右不受雨露滋培宁容钳鎚煅炼今八回拈出供养前住江西崆峒山子仙堂上瑞白雪老和尚用酬法乳之恩就座白椎竟师云尽大地是箇第一义遍虚空是箇正法眼若具如是眼方观如是义众中还有具如是眼者么问高提祖印古剎重辉时至理彰即且止弘扬法化事如何师云蛟胆壮宜忘水进云群芳斗丽百鸟争歌还是神通耶法尔耶师云逐鹿心狂不见山进云人天仰赖荆水腾波共相踊跃去也师云与阇黎无涉问如何是善权境师云数堆怪石如蹲虎一径苍松似老龙如何是境中人师云短发婆娑人不识手拈拄杖示全提进云释迦未现西干达磨未来东震向上还有佛法也无师便打进云有意气时添意气不风流处也风流师云更要喫棒在乃云殿阁玲珑峰峦磊落墀中偃柏形犹投壑之神蛟柱上雷书势若冲霄之彩凤几片白云横洞口夜半正明一轮皓月照峰头天晓不露尘尘剎剎全彰列祖真机荡荡巍巍总是当人境界我本无心有所希求今此宝藏自然而至直得皇风浩荡祖运昌隆抱识含灵齐现大人之玅相依艹附木共转不退之法轮虽然只如祝圣开堂又作么生五湖四海归王化万亿斯年贺圣朝复举善权法智禅师上堂云明月高悬未照前雪眉人倚玉阑干夜深雨过风雷息客散云楼酒碗干智祖可谓理事兼带玅协宏通非独光前耀后亦乃唱高和寡数百年来幸获观光新善权也有一偈不敢关富竞奢但要据款结案一句迥超空劫前三更曙色满阑干回途木马追风急折角泥牛饮海干下座佛诞日上堂满堂灯烛影辉煌花雨缤纷遍界香珍重诸人高着眼莫教错过好风光大众还委悉么若是特达英灵出群豪杰如庆喜见阿閦佛一见不劳再见直得箇箇眼盖干坤人人口吞佛祖壁立万仞气宇如王一切戒门定门慧门三昧福德门解脱玅义门百千万亿陀罗尼门一时现前无不具足无不现成不假外求本来是佛故曰彼既丈夫我亦尔又岂待毘岚园中无忧树下周行目顾指天指地为哉大众还有承当者么止止不须说我法玅难思贯慈大师请上堂野寺连云接断桥满床风雨冷萧萧不须缩颈频嗟怨幸有人来破寂寥而今有般兄弟家才见山僧与么道不将佛法商量便作世谛流布到者里须是家里人方谙得箇中事且道那是家里人看取佛川狮子子不须哮吼也惊群汝总戎荐祖考请上堂一句无私千差截断大用现前随处自在诚能如是一任翻身北斗转步南辰挂宝剑于眉端悬灵符于肘后发一令而撼荡干坤施一机而奠安家国非神通所致岂法尔如然卓拄杖云者里荐得古之天地即今之天地古之日月即今之日月古之人物即今之人物无始无终无成无坏无迷无悟亘古今以常存历尘劫而不朽尽虚空界都卢是箇大庄严海说甚化热恼作清凉转泥犁为净域直得三代祖考累世宗亲而获超生俱登极果乃至诸天魔梵水陆空行凡有血气者悉悟无生永不退转大众见么喝一喝云一叶落天下秋一尘起大地收击碎虚空无内外倒骑箕尾出阎浮荐亡请上堂诸佛未出世亦无有涅槃祖师不西来佛法遍天下水鸟树林咸提玅旨月柯风渚皆演真常向此瞥地自然眼盖干坤气吞万象无生死可断无轮回可出三际平等浩然大均所谓弹指圆成八万门剎那灭却三祇劫且道德裕禅人去世一周向甚么处觅他踪迹满目飞尘无影相黄金世界桂花秋问如何是正位一色师云历劫鸟栖无影树如何是大功一色师云雪花影里鹭鸶飞如何是今时一色师云玉带桥边水自流进云人人意气沖霄汉箇箇威光射斗牛师打云更要喫棒结制上堂善权今日开炉不将佛法挂人齿牙唯有者箇木上座大有迳庭不近人情大众切须好看问越格超群即不问今日开炉事若何师云噼碎铜头击破铁额进云或有描不成画不就的来如何相为师云脚下好与三十棒进云一种没絃琴唯师弹得玅师云波斯读梵书问冲开碧落松千尺截断红尘水一溪未审承谁恩力师云一句无私语令人毛骨寒进云今日亲见作家师云倭国文章乃云山僧始自三吴次之两浙迨今七处住持十有六载也曾撒布网于漫天罗龙打凤也曾垂月钩于巨浸捞蟹摝虾欲图一箇半箇续佛慧命奈何风移俗易法久弊生今日只得机行别路令斩新条不劳肯綮克日取证卓拄杖云者里荐得直教功满三祇位超诸圣化蒺藜为甘露变伊兰作栴檀共整数百载巳颓之古剎亦圆三千年不了之旧案然此犹是衲僧门下雕虫末技须知更有把断牢关一句子在大众还知者一句子么顾众云待玉带山点头却向你道上堂风吹细雨似飞尘十月山城见早春陇上梅花开笑口少林心印付何人禅家者流正如俊鹰搏兔狮子咬人入水不动波入林不动艹蜗牛角上开辟干坤藕丝孔中倒藏山岳呵佛骂祖斥电鞭雷总非分外因甚到此停思伫机返生钝置盖因情生智隔想变体殊心心如念水之龟处处似奔燄之鹿所以百姓日用而不知者此也竖拂云大众知么二三子以我为隐乎吾无隐乎尔喝一喝云是何言欤上堂积之者厚其量也宽培之者深其力也大若然者可以乘万里之长风破千寻之巨浪驱役鬼神撼荡干坤乃理之当然亦性分之固有况衲僧家口似血盆牙如利剑顶门具眼肘后有符验凡圣于机先辨龙蛇于格外大众你道是谁行履喝一喝下座上堂用之则行舍之则藏唯我与尔有是夫昨夜蚯蚓穿过香水海蝼螘拽倒须弥卢直得天地覆坠日月潜辉三千大千世界悉皆震动正恁么时众兄弟还觉脑门痛也未若也不觉少选入堂谢居士斋冬至上堂阳极则阴生阴尽则阳复一生二二生三三生万物竖拂云只者箇晷运所不能移否泰所不能至无寒无暑无古无今拈来则冰冱云凝裂肤堕指处处闭龙蛇之户放开则律转灰飞风和日暖人人见天地之心只如不拈不放未审承谁恩力挥拂云九天阊阖开宫殿万国衣冠拜冕旒青龙寒松操长老请上堂高超物外还他出格英灵荫覆寰中须是凌霄巨木到者里一任用险崖句施陷虎机列君臣明渗漏分玉石验龙蛇说甚见过于师智迈于古正好佩诸佛不凋之心印续列祖无尽之慧灯不见云门直欲打杀瞿昙嵒头一生不肯德峤且道谁是知恩者自有青龙长老在上堂纵灭一切见闻觉知内守幽闲犹为法尘分别影事乃云将谓瞿昙多少奇特犹作者箇见解善权则不然古洞巉岏苍松叆叇叠嶂如屏湍流映带钟韵共鸟韵争先雪花与梅花并赛纸窗破而清风频来茅屋穿而明月常会无始无终何罣何碍不起一念修学心无相光中常自在杲目静主请上堂霜寒月苦正隆冬拥毳蒲团睡正浓日上三竿惊犬吠云厨午后打斋钟世尊三昧迦叶不知迦叶三昧阿难不知阿难三昧商那阿修不知山僧三昧诸人不知所以法法不相到各各不相知既不相知因甚大众听板声齐赴齐堂闻钟响俱集佛殿通方达士一任掩鼻而笑孟浪之流不免重费盐酱今是杲目静主为众请法山僧只得别展家风聊通一线顾左右云大众看看掷拂子下座紫峰大师请上堂今是腊月初八乃世尊成道之时诸昆仲且道者箇与明星是同是别若分析得出与世尊同一修证同一庄严同一受用同一三昧功流万世而不磨名垂千古而常在岂不庆幸设或狐疑更添络索一上衍庆室中一宝镜云埋雾锁紫峰头等闲突出无人识夜静寒光射斗牛杨状元洎众缙绅就寂光菴请上堂风蝉咽咽弘开不二法门绿树森森全彰第一义谛见闻不昧今古历然于斯会得一任掩耳攒眉若也未会只得聊通一线大众见么只者箇五车莫能载三藏不可收仲尼默而识之瞿昙茫然无措果能透彻直下无疑始知尽大地是箇寂光殿遍法界是箇菩提场语默施为不离其中折旋俯仰常在里许其出也云行雨施救生民于水火其入也风清月霁潜剎海于毫芒指麾佛祖罗笼古今总不分外古云非常之事必有非常之人若是非常之人则建非常之功此犹是建立门庭边事祇如人境不涉功业俱泯又作么生夜半玉人巧画眉惯从镜里摘花枝堪怜无限真消息喝一喝云觌面相呈付阿谁至弁山元洁和尚请上堂森围翠绕烟水重重虎踞龙蟠风云匝匝千灯以此而发燄万派以此而分流尊贵殊常嘉声远布若是慷慨丈夫英灵豪杰勿劳移步踌蹰正好全身担荷同绍广大门风共行泼天活路所以方丈和尚在此脱珍着弊激浊扬清经天纬地烁古凌今正恁么时如何委悉神驹那待挥鞭影千里追风唤不回上堂雨澌澌兮风淡淡鸟寂寂兮云片片曼殊室利跨狮子向藕丝孔里藏身普贤菩萨骑象王从杨柳眼中出现好大哥见不见堪笑当年老睦州逢人惯道𨍏轹钻上堂竖拂云者是诸佛列祖无量劫来生生世世受用不尽的果能见得两手分付设或迟疑不妨重宣挥拂云惟此龟毛拂真实不思议亘古亦亘今不常复不断寿命等虚空福慧如大海具恒沙三昧解脱亦复尔譬喻与言辞穷劫说不尽大众会么春到园林花似锦世间无物不沾恩至宝积寺陞座春风浩荡万卉争奇岸柳萧骚群芳斗丽流水奏伯牙之琴青山开摩诘之画时时敷第一义物物发向上机正恁么时若更说心说性论玅论玄即俗明真即心是佛早与通人达士了无交涉还有其人么幽禽啼罢斜阳外一櫂随流过霅溪元旦上堂节届孟春时维元旦淑气弥空天花撩乱弹指顿成琪树瑶台瞬目尽是琼楼玉殿文殊师利巧卖风流普贤菩萨大逞神变若作新年头佛法会也好作旧年头佛法会也好若一总不恁么会也好因甚如此不知何处是封疆但愿皇风成一片解制上堂竖拂云举不顾即差互拟恩量何劫悟众中有不思量者么问把住海晏河清放行龙吟雾起今日把住是放行是师云梅花岭上频含笑杨柳溪边未展眉进云有佛处不得住无佛处急走过又如何师云须知更有春寒甚珍重行人漫解衣进云水流东海去云定觅山归师云错认定盘星乃拈拄杖左卓云者里荐得常在途中不离家舍右卓云者里荐得常在家舍不离途中画一画云掀翻鸟道截断玄途迥超阶级不立功勋向此转得身吐得气一任穿虎穴碎魔宫拔天根塞尾闾花柳巷不妨游戏神通管絃楼正好大作佛事若从善权门下过拄杖不在手笤帚柄好与三十且道淆讹在甚么处山僧未曾向你紫罗帐里撒珍珠在送化士上堂今朝二月十六嫩碧娇红眩目声声鸟迁乔片片白云出谷卓拄杖云衲僧家不妨擎头戴角攫雾拏云带水拖泥入廛垂手孤峰顶上密张网罗十字街头打开布袋化滴水作长河拈茎艹为玉殿岂不为奇特中之奇特希有中之希有祇如山僧不出户庭又作么生商量卓一卓云明窗净几闲终日坐倚春风听鸟歌总营请上堂卓拄杖云者着子正如军中密令鬼神莫测人天罔闻须是披三玄甲冑布五位旗鎗的手段正好发大机施大用建大业立大功冲锋拔帜克敌破围列土分茅安邦定国者边那边了无二致祖意教意融作一团世出世间莫不由此而建立且道谁是其人佛祖位中留不住倒骑铁马出长安诞日天华存焉睿长老请上堂虚空无变异日月自流迁惟有山中客疏慵不记年拈拄杖云此事离娄无以睹其形师旷无以辨其响君不能授之与臣父不能传之与子释迦不得而先弥勒不得而后不堕诸数迥绝名言虽然只如赵州道常州有苏州有是箇甚么道理昔日磻溪垂钓叟须知意不在深渊至法界菴上堂春回夏入荷叶浮水面之青钱绿暗红稀杨花舞空中之白雪燕语雕梁善谭实相风生殿阁独露法身到者里勿论魔宫佛国那分城市山林正好带水拖泥入廛垂手或向孤峰顶上棒月敲云或于十字街头罗龙打凤所谓恁么也得不恁么也得恁么不恁么总得又古人道闹市丛中识取天子百艹头上荐取老僧闹市丛中则且置还识百艹头上老僧么击拂子下座上堂神光不昧万古徽猷入此门来莫存知解喝一喝云适来一喝不觉虚空粉碎大地平沉释迦弥勒叫苦连声临济德山逃窜无地大众还见么闻么若道不见不闻当面错过若见若闻又向甚处蹲立喝一喝云泥牛走入新罗国达者须知暗里惊上堂顶有异峰云冉冉源无别派水泠泠游山未到山穷处终被青山碍眼睛古人恁么道务使一切人向万仞崖前撒手百尺竿头进步若不如斯尽是把缆放舟抱桥柱洗脚汉有甚用处须知祖师门下玅在转机机不离位堕在毒海故曹山曰学道先须识自宗莫将真际杂顽空玅明体尽知伤触大在逢缘不借中出语直教烧不着潜行须与古人同无身有事超岐路无事无身落始终到者般地位能所浑忘情识莫及掀翻佛国击碎魔宫勐虎口中敲牙骊龙头上截角拈拄杖云众中还有其人么如无山僧不免倒行此令去也拈拄杖一时打散上堂举初祖达磨一日命门人曰时节至矣尔等盍各言其所得最后慧可大师礼三拜依位而立祖曰汝得吾髓遂付衣荐福怀曰祖师与么说话无计较中却成计较无途辙中翻成途辙当时教伊蹋着德山临济门免见九年冷坐被人唤作壁观胡僧直饶如是也未免殃及儿孙善权道曾受雪霜苦杨花落也惊太阳玄曰祇如更有一人出来道又得箇甚么自曰不得不得又曰意况不到善权道大似把髻投衙翠嵒芝曰二祖被他当面糢煳说甚得髓皮也未曾摸着因甚么却绍祖位善权道多少人疑着五祖演曰当时若见他四人与么说好与三十棒虽然白云也合喫二十九棒留一棒与你诸人喫其间若有箇知痛痒的不唯不辜先圣亦乃得见白云傥或未然堂里喫粥喫饭也须烂嚼多见囫囵吞却善权道也是以己方人正眼看来荐福太阳翠嵒五祖总是些氀㲣无意智汉一味虚张声势浑无箇咬猪狗的手脚何故祖师西来贵乎教外别传不立文字直指人心见性成佛若恁么说话何处有祖师来当时善权若见他与么道也不用棒也不用喝直将条龟毛索子把他五人缚作一团轻轻抛向东西氿里萎鱼萎鳖都不为分外亦免后来说皮说髓顾左右云大众还知善权用处么以手拍香凡云珊瑚枕上两行泪半是思君半恨君上堂大道只在目前流水落花满川要且目前难睹南山大虫咬虎欲识大道真体云散长空如洗不离声色言语逢人切忌错举若乃停思白云万里大众今是琴川禹舟陆居士不惮跋涉入山设供结般若缘冀无漏果般若缘且置将甚么唤作无漏果庞公箍篱清平木杓一齐拈来喝一喝云勿劳卜度上堂大功不宰至化无为迥超名言浑绝对待百艹头边全彰无位真人万象光中独露本来面目不问本来面目还识无位真人么竖拂云看看适来龟毛上座化作阿修罗王足蹋海底身高须弥撼荡干坤扪摩日月统无量眷属与帝释天共战不觉败衄而退走向诸人鼻孔里去也正恁么时若摸索得着始知檐声不断前宵雨摸索不着电影还连后夜雷上堂半阴半晴不寒不热文殊普贤无地容身弥勒释迦亡锋结舌拈拄杖云只如云门放洞山三顿痛棒临济喫黄檗六十乌藤且道是同是别春风吹落碧桃花满地残红满地血道林和尚讣至上堂佛真法身犹若虚空应物现形如水中月者里见得始知镜愚和尚三十年前开辟道峰阐扬弁岳于一微尘现宝王剎不见有一毫生相三十年后不假声色不动威仪入三摩地示大涅槃不见有一毫灭相既无生灭安有去来且道他即今在甚么处烦恼海中为雨露无明山上作云雷蒋太史请上堂宣尼不识字可知礼也达磨不会禅犹较些子竖拂云大众者箇如何荐取莫是第一义谛么莫是向上提持么莫是言发非声色前不物么莫是直指人心见性成佛么与么商量安知我祖师门下事在果是通方达士格外英灵正好掉臂而去柝大地作邻虚而邻虚不为细将滴水化沧海而沧海不为宽极大同小不见边表极小同大浑忘境界无古无今无成无坏尽虚空界都卢是箇清净广大伽蓝昔年三李丞相共出手眼今日诸大护法重整家风龙吟雾起虎啸风生千载一时世尊在灵山会上将佛法付嘱国王大臣有力檀那共相护持正当今日又如何全凭格外经纶手拨转如来正法轮上堂风飘飘雨潇潇梅吐馨香柳弄条隔岸数声吹牧笛恰逢黄鸟正迁乔卓拄杖下座祈雨上堂若论此事正如杲日当空轰雷震地无一人而不睹无一人而不闻竖拂云者箇迥超声色不落见闻如何话会良久云绿暗红稀四月天池塘荷叶放青钱不知山雨来何处滚滚珠玑万颗圆荐亲请上堂鸟语风声总是慈音玅旨深红浅绿无非极乐家风步步则势至随身头头则观音撞额直得罪山瓦解业海冰消转薉邦而为净域化热恼而作清凉息轮回绝生死了去来穷古今尽大地是箇平等无碍解脱法门岂有自他之相男女之形虽然且道德宏优婆夷在甚么处春眠不觉晓处处闻啼鸟面目甚分明顾众云不必打之遶荐慈请上堂今朝三月初九端的与君细剖菜麦半青半黄溪烟乍无乍有声声幽鸟啼花阵阵狂风弄柳分明触目西方何必弥陀垂手竖拂云一毫端涌玉楼台艹木尽成狮子吼喝一喝下座保童男请上堂三月暮春天游人看不了风来树有声雨过山转好池畔燕泥香水面花飞绕一一尽天真何须向外讨若是箇有本领的一任你括古囊今骑声盖色正如春回大地无一物不获其濡月朗中天无一人不蒙其照有求皆遂无愿不从只如者重关还有人透得过者么试看荆溪千古月乱云擎出国山高上堂满园桑柘绿含烟兰若新开傍水边雨后蛙喧芳艹岸月明渔唱落花天教外旨鼻祖禅看破从来值甚钱神驹何待挥鞭影千里追风去不还上堂北牖凉生夏月天闲来移榻且高眠红石榴开花似火绿荷叶放影如烟好消息有谁怜梦破玉人时乍起月随流水过前川结制上堂衲僧家须向格外翻身机先运步唿唤不回罗笼不住等闲不飞飞则冲天等闲不鸣鸣则惊人岂可守一知一解会一机一境以当平生直须行佛祖之所未行说佛祖之所未说证佛祖之所未证发佛祖之所未发若也如是方入得善权炉鞴受得善权钳锤苟或未然饶具六臂三头千变万化挥霍成云咳吐如雨看来犹是金州路上客巨道淆讹在甚么处未经大海休夸水行到须弥始见高上梁蒋豸史请上堂开疆展土全凭大力维持兴废起坠必借金汤作略行一令而魔外惊心发一言而波旬落胆所以大人必有大智大机必有大用若也目击道存正好建立法幢玉转珠回鸾翔凤舞化伊兰为栴檀之树变蒺藜作甘露之园千余年古剎重光数百载宗风再振不是神通亦非法尔然此犹是建立门庭边事须知有向上一着大众要见向上一着么挥拂云扶起剎竿凭众力国山气象喜重新上堂至道无难唯嫌拣择智不如愚巧不若拙慈悲佛家冤乡愿德之贼达磨老野狐释迦干矢橛善权不覆藏此是真实说者里荐去直教现前一会曰缁曰素曰耆曰艾见者闻者赞者毁者波旬阐提一时成佛而无遗孑且道以何为验饮大海了无殊味到须弥皆同一色上堂连朝头痛脑热肚肠几欲断绝气力全没些儿那有佛法可说拈拄杖云幸有木上座却乃体悉善权行则同行坐则同坐入水不动波入林不动艹万机普赴而不乱其神千难殊对而不劳其虑撑门拄户全得渠力大众还信得及么如信不及掷拄杖云向者里辨取至日上堂烧瘢青溪解冻五云书物阳初动说甚么刺绣工添一线长试看那窗前明月梅花弄不萌枝上晓啼莺无影林中飞綵凤好大哥休打闹此情不与寻常共众兄弟正恁么时还有佛性义也无击香案云痴人面前不得说梦上堂一九与二九相逢不出手朔风彻骨寒冻杀紫胡狗碧眼黄头犹未惺黧奴白牯却知有阿呵呵会也否喝一喝云卖鞋婆子赤脚走解制上堂向上一着佛祖罔窥末后牢关人天莫测非情识所到岂言思可通其捏聚也电卷星驰山崩海沸直得释迦掩室于摩竭净名杜词于毘耶其展演也雨霁云收风恬浪静一任定光招手于金地智者点头于江陵可谓把住也在我放行也在我大众只如二俱不涉又作么生云漠漠浪悠悠大家跨上扬州他年八月金风起再到荆溪下钓钩百愚斯禅师语录卷第十一百愚禅师语录百愚斯禅师语录卷第十二住国山善权寺嗣法门人智操住京兆荐福寺嗣法门人智觉编次住维扬江都善庆禅院语录康熙癸卯夏在国山善权寺受请上堂拈疏云灵鹫峰前亲承面命双林树下最后遗言三千年事尽在里许于此会得千里同风陞座百尺之竿岂因纤鳞以垂饵千钧之弩不为鼷鼠而发机众中莫有冲霄负汉不受罗笼者么问世尊说法四十九年演教三百余会未审意在于何师云跨蛟鞭紫电骑虎唱巴歌进云和尚七坐道场又受维扬之请与世尊是同是别师云白云腾碧汉赤日正流金进云灵山付嘱今犹在万古金汤一片心师云相随来也拈拄杖云唯有者箇独脱无依获大自在为法身主作毘卢师或鍼锋头上韬光敛彩或摩醯眼中扬尘播土行无所行住无所住尽虚空是浮幢王剎遍法界是圆觉伽蓝无彼无此何去何来正好定纲纪齐物我建法幢立宗旨未为分外只如泗州大圣向扬州出现毕竟是何意旨八十婆婆花满鬓不风流处也风流三门门门一切境回互不回互喝一喝云狮子嚬呻象王独步韦驮童真示迹楼至现身显威灵而护持正法擎宝杵而扫荡魔氛今来无别事不必更叮咛伽蓝内护是我外护是你灶里要柴仓里要米大家出手共殷勤折脚铛儿同扶起佛殿报化非真佛亦非说法者且道者位是真不是真展坐具云两彩一赛方丈尽法界是维摩丈室遍大地是曲彔木床说甚当门按剑水碗投鍼正好闭门打睡接上上机且道新善庆凭何节目掷拄杖云穿却天下衲僧鼻孔开堂拈疏在天成象在地成形珠玉不足喻其珍锦绣无以夺其丽世出世间莫不由此而建立苟或迟疑试听宣读法座者里要登便登说甚么借座灯王卓拄杖云我为法王于法自在陞座拈香云此一瓣香端为祝延金轮衍御睿算等于弥卢凤历常新皇图固于磐石此一瓣香乃文乃武维屏维翰满朝勋贵远近檀那同明第一义谛共入不二法门此一瓣香不从葱岭带来亦非少室传得今第九会拈出专申供养前住洪都百丈山圣寿寺堂上传曹洞正宗第二十八世瑞白雪老和尚用酬法乳之恩就座白椎竟乃云者第一义山僧未离善权寺未渡杨子江早已狼借了也莫有目击道存告往知来者么通箇消息看问四众云臻即不问斩新条令事如何师云匝地红轮秀满空瑞气来进云泗州大圣为甚么在扬州出现师云无孔铁鎚当面掷进云与么则是处是慈氏无门无善财师云金刚宝剑逼人寒进云慈云普覆三千界法雨均沾万国中师便打乃云此箇广大门户威德自在腾今耀古阿谁无分贵乎直下承当全身担荷不见世尊在灵山会上觌面分付广令流布勿使断绝自后祖祖授受以及三千年来花分五叶派列千岐月烛慧灯星排道树可谓盛矣迩来去圣时遥魔强法弱善庆到此事不获已只得脱珍御服着敝垢衣入廛垂手带水拖泥欲觅一箇半箇上报佛恩下化众生务使正法流通正恁么时如何庆祝日月两轮明圣德山河百亿壮皇图复举法灯禅师云山僧本欲潜栖嵒壑养拙过时无奈清凉老人有件不了公案今日出来特为了却时有僧问未审有甚么不了灯便打曰过在甚么处灯云过在我殃及汝乃云法灯老汉虽则胸藏武库肘佩灵符擒纵自由犹欠勦绝山僧素志亦尔本欲栖影荆溪埋头度时无奈先师亦有箇不了公案今赴维扬特为了却傥问有甚么不了但道死猫头无人着价曰过在甚么处更云罕逢作者大众且道善庆的是古人的是卓拄杖云慈舟不櫂清波上剑崃徒劳放木鹅下座立两序上堂建宗旨竖法幢还他作者整丛林齐规矩须是其人故曰人能弘道非道弘人昔青原首众于曹溪克宾纲维于兴化宝寿之生姜至今犹辣杨岐之灯盏千载常明净缾踢倒输他沩山篾箍爆断庆快悦老从上先德莫不皆然所以道你若立时我便坐我若坐时你须立互为肘臂迭为主宾正恁么时正好使无手人打禾山鼓无舌人唱德山歌拈拄杖云大众且道者箇无面目汉教他作箇甚么顾左右云自有廊幕在元旦上堂星移物换律转阳回琉璃殿前天晓不露翡翠帘外夜半正明当此时也朝野协和贤能在位垂衣自治端拱无为四海讴击壤之歌万民乐羲皇之世大众今是元旦佛法如何举扬击香案云梅萼初开柳线长翩翩蝴蝶竞寻香东君有意谁能委问取游心白面郎上堂举丹霞淳禅师上堂宝月流辉澂潭布影水无蘸月之意月无分照之心水月两忘方可称断所以道昇天事直须飏却十成事直须去却掷地金声不须回顾若能如是始解向异类中行诸人还委悉么良久曰常行不举人间步戴角披毛入水泥师颂云鹰觜鱼腮丈六身花街紫陌共游春掀翻宇宙不惊尘疑杀黄头碧眼人上堂山河大地常演圆音万象森罗恒谈实相拈拄杖云者是甚么相卓一卓云者是甚么音于此见得闻得则知观音大士常在诸人耳朵里文殊菩萨常在诸人眼睛里二六时中出出入入放大光明现大神变作诸佛事从无量劫来未曾间断大众还委悉么一道灵光曾不昧千差万别尽圆融结制上堂习定坐禅大似按图索马息妄求真正是依样画猫行棒行喝乃盗跖之党余说玅说玄实张仪之流亚若在明眼人前总成笑具唯有善庆总不如是莫有超宗异目者出来相见问向上关捩即不问开炉结制事如何师云浑吞蒺藜犹闲事倒握吹毛不露锋进云噼开华岳连天秀放出黄河彻底清师云直教棒下成龙去莫学韩卢逐块来进云云散青天出山高众岫归师打云更须喫棒乃云据实而论问也没交涉荅也没交涉何故禅道不可以语言通圣智不可以有心知真谛不可以存我会至功不可以营事求故曰凡有所得非真得也善庆今日结制亦不要你学佛学法但要你终日喫饭不嚼一粒米终日穿衣不挂一缕丝悬崖撒手绝后再甦一念回机便同本得车马丛里广显神通金紫行中大作佛事纳须弥于芥孔拈世界于毫端无是无不是无非无不非得亦无所得失亦无所失果到者箇田地方许喫山僧手中热棒大众还委悉么卓拄杖云莫言春日行冬令只要心空及第归上堂举天童珏禅师上堂劫前运步世外横身玅契不可以意到真证不可以言传直得虚静敛氛白云向寒嵒而断灵光破暗明月随夜船而来正恁么时如何履践偏正不曾离本位纵横那涉语因缘师颂云指石为玉点铁成金拙人自逸智者劳心流水长舌清风素琴尘剎无间非去来今上堂日暖晓莺啼蝶迷芳草岸桃花李花撩乱开此景真堪羡流光急似梭瞬息春将半游子天涯何不归柳眉愁欲断经中道治世语言资生产业皆于实相不相违背只如今日居士设斋馒头每人两箇嚫钱每入一分且道于实相还有差别也无喝一喝云剑去久矣平山堂道弘禅师请上堂世间所贵者卞氏之璧隋侯之珠金山唤作驴尿马粪出世间所贵者真如解脱菩提涅槃金山唤作𡱰沸碗鸣古人与么道虽则剔膜刮瞖拔楔抽钉大似舍重从轻以贵为贱不免见处偏枯善庆则不然挥拂云前面是山门后头是佛殿寒则围炉热则挥扇不用六臂三头岂羡千化万变坐断主人公不落第二见大众作么生是第一见幽鸟一声两声落花七片八片大士诞日上堂今朝二月十九试问诸人见否普门大士生辰阎浮界内垂手或时簸土扬尘或时攀花弄柳堂堂觌面绝遮拦拟议金毛变作狗遂举手曰观世音菩萨将钱买胡饼放下手曰原来祇是馒头毕竟是何意旨顾众云勒玉辔上彩楼赤红毬打紫红毬堪笑当年马郎妇恼乱春风卒未休问一真界内元无凡圣之名实际地中宁有去来之迹观音大士今日降生还是神通耶法尔耶师云夜半木童吹铁笛进云广陵涛映千山月杨子桥连两岸云师云天明石女弄丝桐进云黄鸟一声云外出园林艹木尽知春师云依稀似曲才堪听又被风吹别调中大士诞日载上堂高超名相玅体全彰迥出古今真机独露握骊珠而鑑物物物流辉掷宝剑以挥空空空绝迹正恁么时且道是阿谁境界拈拄杖云早晨观音降诞今又大士现身从闻思修入三摩地获二殊胜十四无畏兴无缘之慈起同体之悲应以佛身得度者即现佛身而为说法应以菩萨身得度者即现菩萨身而为说法有求皆应无愿不从然此犹是大士现身边事且道说底是甚么法卓拄杖云勿劳别觅圆通旨只在鸦鸣鹊噪间独园玄素和尚讣至上堂心同虚空界示等虚空法证得虚空时无是无非法拈讣云此是玄素和尚照天照地末后一段光明不意今日射至维扬欲使未安者安未解者解未悟者悟未证者证说甚娑罗树下椁示双趺熊耳峰前棺遗只履直教卷舒不涉纤尘来去了无变异既无变异还知独园和尚为人处么泰山颓兮梁木摧哲人萎兮真风坠已矣乎已矣乎子规啼落月三更泪染山花血满地上堂举天童净禅师参雪窦看柏树子话有省呈偈曰西来祖意庭前柏鼻孔寥寥对眼睛落地枯枝才𨁝跳松萝亮鬲笑掀腾雪颔之屡迁名剎后奉敕陞天童捧敕黄示众曰云开九天呈起时看彩凤衔出且如何委悉急急如律令敕师云沧溟窟中挨身而入骊龙颔下抉珠而归其光耀也远射乎牛斗其声价也丕震乎帝畿及尽今时兮玉凤高翥拈却那畔兮冰壶夜辉玲珑嵒峻摩霄汉春色十洲花正肥方学士请上堂大丈夫秉慧剑金刚锋兮般若燄非但空摧外道心早曾落却天魔胆卓拄杖云者里全身担荷一任秕糠佛祖陶铸人天家国以之奠安魔氛以之肃静视富贵如浮云弃功名如敝屣岂不谓世出世间一大丈夫且道孰是其人不见崔赵公问径山钦曰弟子欲出家得否曰出家乃大丈夫事非将相之所能为赵公于言下有省大众赵公与么问钦师与么荅因甚便有省一语唤醒鹦鹉梦九天夺得凤雏归问如何是夺人不夺境师云文峰塔上紫霞生如何是夺境不夺人师云门外了无车马迹如何是人境两俱夺师云收得安南并塞北如何是人境俱不夺师云电光影里翻身去裂石声中撒手归进云千溪万派总归沧海去也师云礼拜了退供木中现天然大士像上堂燕语莺啼总是圆通境界水流月运无非自在家风于此会得一任入廛垂手合水和泥处处兴无缘之慈时时作不请之友或现身于鱼肆街里或示形于蛤蜊类中像显木间若摩尼映乎五色龛成殿上如皓魄散于长川竖拂云观音大士向者里出现大众见么拂一拂云分明月在梅花上看到梅花早已迟善权众职事迎师回山请上堂国山顶上云杨子江心月云月本无殊千里何曾隔隔不隔波斯夜半嚼生铁山僧住善权时只见苍松错落怪石稜层流水奏叔夜之琴青山展王维之画晓随芳艹去晚逐落花回此是山林境界今在善庆时唯见门连车马路接云衢窈窕佳人处处清歌玅舞风流公子时时走马试剑人语喧阗朱紫合杂此是城市境界城市本非山林山林亦非城市作么生说箇不隔的道理者里缁素得出以一佛世界为千佛世界千佛世界为万亿诸佛世界万亿诸佛世界总为一佛世界了无彼此之殊安有去来之念不是神通亦非法尔大众会么须知烟浪里别有好商量居士诞日请上堂宝镜高悬未照前画堂石女打秋千超然直透威音外楼阁门开别一天竖拂云大众见么先天地莫知其始后天地莫知其终为万化之源作群灵之祖日月得之而常明江海得之而不竭山岳得之而永固松柏得之而常春以及无量世界无量三昧无量解脱无量玅用莫不一一尽向此中流出乃至尽未来际受用不尽故曰大总持海也直饶大椿之寿老彭之年又乌足并语只如居士寿诞山僧如何庆赞挥拂云欲知庞老无生句父子虽亲不可传解制上堂有一人能说而不能行有一人能行而不能说有一人说亦说得行亦行得有一人说亦说不得行亦行不得且道此四种人那一种人却有长处若识得此人一任腰包顶笠北往南来拄杖芒鞋横行直撞闹市丛中簸土扬尘万仞崖前吟风啸月虽然只如杨子江洪波浩渺白浪滔天正当此时不假舟楫作么生过若也过得不孤负在善庆结制来若过不得切忌打溼袈裟角上堂夏日苦天长闭门昼打睡无言接上机有语终非契晓雨隔江来薰风扑面至何劳更举鞭千里羡良骥竖拂云体包虚空量周沙界华岳不足为其俦沧溟无以为其喻威音不知其所始释迦不知其所终迥超名言不堕诸数故曰吾不知谁之子象帝之先大众且道是阿谁境界顾众云阎浮树下呵呵笑地老天荒总不知诞日请上堂山僧今年五十有五发欲白而齿半颓面已皱而目渐昏可谓老矣幸有箇道伴在拈拄杖云行则同行坐则同坐忧则同忧乐则同乐或时敲云棒月打艹惊蛇或时扶过断桥水不堕悄然机伴归明月村动容扬古路徘徊乎广漠之野啸傲乎何有之乡相视而笑莫逆于心且道此人还落春秋数量也无卓一卓云好大哥会也么风流不在着衣多自从舞得三台后拍拍原来总是歌请上堂香云叆叇紫气氤氲钟鼓交参人天际会山河大地悉共腾欢艹木丛林咸皆作舞大众且道是箇甚么祥瑞举拂云看看适来大觉仙人毘目仙人长眉仙人忍辱仙人无量无边诸仙人众或腾云驾雾而来者或跨鹤乘鸾而至者有献冰桃雪藕者或奏步虚之词有供金丹火枣者或咏南飞之曲种种形相种种神变种种处所各各不同一时集于蟭螟眉睫之上善庆拂子忍俊不禁向前问曰诸位大仙有何因缘而来至此众仙荅曰今维扬许仲容眉寿八旬阐扬佛事广作利益我等特来共为庆寿拂子曰汝欲庆过去寿耶庆现在寿耶庆未来寿耶过去不可思议今已过去未来不可思议尚且未至现在不可思议而无住相三寿之中汝欲庆那一寿于是众仙递相顾视不能加荅被拂子一喝各各腾空而去还有荅得此一语者么拂一拂云欲知劫外真消息夜半金乌海上红结制上堂善庆今日以干坤为橐籥须弥作钳锤是佛是祖或凡或圣银汞铜铁缾盘钗钏总教打成一块镕作一团然后方名宝器堪作胜用还有跃冶精金不受煅炼者么问大开炉韛煅炼佛祖嘉州石像陜府铁牛如何相为师打云棒头有眼须亲荐进云犀因玩月纹生角象被雷惊花入牙师云句里无私不用寻乃云机轮转处智眼犹迷宝镜高悬狐踪远匿直饶问若云兴酬似缾泻挥霍如雨咳唾成珠到者里总没交涉三世诸佛有口只堪挂壁灵利汉子未过九龙桥未睹文峰塔便恁么掣肘而去早已喫善庆痛棒了也且道利害在甚么处若是金毛狮子子三千里外透重关夹山唯岑和尚讣至上堂金飙拂槛清秋月转霜轮玉露侵帘银汉星垂斗柄既不居于尊贵安能住于大功且道是谁境界拈讣云大众看看此是唯岑和尚于数十年来七座道场六会说法最后一着莫大光明远照邗关普覆虚空山河国土日月星辰楼台殿阁花木池沼人物鸟兽以至情与无情莫不承此光明作大佛事显玅神通悟无生忍获不退地究竟至于一切萨婆若海正恁么时还有知恩报恩者么击香案云昨有人从越地来忽闻夹岭玉山颓人天无限失依怙惹得空生泪满腮上堂举沩山问仰山云玅净明心作么生会仰曰山河大地日月星辰沩曰汝只得其事仰曰适来和尚问甚么沩曰玅净明心仰曰唤作事得么沩曰如是如是乃云絃歌相和节拍相随须让他沩仰父子若是玅净明心直饶圆古佛小释迦三生六十劫也未梦见在虽然要会玅净明心也不难良久云看看适来山门骑佛殿走向玅喜世界将不动智如来蓦头一撞直得鼻孔去了半边舜若多神忍痛不禁扬声大叫云苦哉屈哉大众还惊觉也未咄莫瞌睡好上堂眉端挂剑血溅梵天句里藏锋气贯斗牛敲唱双行明暗并举吹无孔笛响遏行云抚没絃琴韵和流水于此会得一任同放同收同生同杀糟粕西干四七陶铸东土二三作佛祖向上之爪牙为人天现前之眼目众中还有其人么卓拄杖下座腊八上堂法筵龙象众猫儿喫彩凤当观第一义猢狲骑鳖背纵饶与么承当也是鬼家活计可怜黄面老子于腊月八日被箇明星换了一双眼睛带累后代儿孙箇箇扶篱摸壁善庆今日要与他开却一只眼使一切人光明遍天遍地以手拨眉云猫上堂寒云水面乍敛乍舒冻日峰头半红半紫普贤横跨象王文殊倒骑狮子良哉观世音走入荒艹里大众见么昔日法华会上有娑竭龙女年始八岁梵行具足有一宝珠价值三千大千世界一时献佛佛便纳受忽然之间变成男子坐宝莲华往南方无垢世界成等正觉黄面瞿昙也是乞儿见小利可惜放过当时若到善庆脚跟下好与一顿热棒何故金鳞不得风雷送怎透龙门万丈高上堂三界无法何处求心四大本空佛依何住盘山老汉大似见处偏枯怎如善庆者里一味本分生涯随缘粥饭或时对宾酬醋或时曳杖徘徊风敲翠竹而韵入笙簧日照幽溪而寒光潋滟岸柳爆黄金之色梅花吐白玉之香正恁么时唤甚作三界将谁为四大何物是心何者是佛德山有棒只堪烧火临济有口正好挂壁善庆恁么道还有为人处也无喝一喝云也是牵牛拽磨上堂地冻天寒艹枯冰绿一段风光塞耳盈目不用即物明心亦非见性成佛班超投笔而觅封侯夷齐首阳以辞周粟真不掩伪直不藏曲且道守清高者是立功业者是卓拄杖云我为法王于法自在上堂陇梅初绽柳含青箇段风光画不成梦破玉人霜月冷横吹芦管度江城昔舍利弗问天女曰你何不转女身女曰我从十二年来求女相了不可得当何所转即时天女以神通力变舍利弗为天女相天女自化作舍利弗而问曰舍利弗何不转女身舍利弗以天女相荅曰我今不知何为变为女身大众会么若是据令而行舍利弗与天女正好一棒打杀抛向邗江波底免得后人作野狐精见解何故男儿志气沖牛斗谁不雄雄大丈夫上堂霜花遍野呈格外之真机旭日腾辉露威音之消息无尘不透无剎不彰祖意勿劳别觅佛法只在目前诸昆仲高者是天厚者是地青者是山绿者是水森罗万象明暗色空艹芥人畜蜎飞蠕动毕竟那箇是目前的佛法拈拄杖云看看拄杖子化作无位真人倒骑杨岐三脚驴子一时游遍三千大千世界以及无量诸佛国土走向康山绝顶高声唱言所谓布施者必获其利益若为乐布施后必得安乐然后还复本形依旧是箇拄杖子卓一卓云且道无位真人又向甚处去也曲终人不见江上数峰青上堂腊已残岁云暮天寒月冷猿啼树寄言游子早归家莫使白头人倚户傥有箇长老出众高声云将谓者老汉有多少奇特今日到者里只解说老婆禅但向他道善庆住持事繁上堂举石头希迁禅师示众云语言动用即没交涉药山出众云非语言动用亦没交涉头云我者里鍼札不入山云我者里石上栽花乃云诸昆仲还知此二大老恁般说话么祇如一人道鍼札不入一人道石上栽花且道是语言动用非语言动用若道是语言动用落在石头圈缋里若道非语言动用落在药山圈缋里直饶二俱不涉又落在善庆圈缋里毕竟如何不落此圈缋去画一画云噼开华岳连天秀放出黄河彻底清佛成道日上堂从来夜夜明星现惟有瞿昙见不同今日与君重指出竖拂云金乌飞过海门东云松和尚讣至上堂扑碎鳌山两手高攀百丈月吸干苕水一身横卧半间云自尔灭圣欺凡擒龙捉象续五灯之慧燄燄燄无穷溯列祖之本源源源不尽泽施既普功莫大焉何期宝镜潜辉珠帘倒卷倦津梁于此界洒甘露于他方大众还见圆通和尚最后为人处么金鞭击碎珊瑚月散作光明照大千元旦上堂佳节逢元旦金炉爇瓣香云霞凝瑞彩花鸟献文章舜日辉三界尧风扇八方吾皇何以报愿祝寿无疆适来香已拈罢圣已祝毕唯有新年头佛法未向诸人道在大众将甚么唤作新年头佛法试说看问凤历遥颁晓风乍暖今日陞座如何为人师云长江流不尽明月去还来进云万物咸新又作么生师云柳摇残腊去梅放早春回进云溪头杨柳拖烟翠洞口梅花带雪香师云且莫随境漂流拈拄杖云善庆拄杖不怒而威不言而信不令而行无为而治化满天下而不居其功刻雕众象而不为其巧迥超佛性玅义不落时节因缘且道他有甚奇特大用纵横无轨则一回拈弄一回新上堂教中道若以色见我以音声求我是人行邪道不能见如来拈拄杖云者箇非声非色果能见得蛾蛘蚁子本无欠少沙碛瓦砾放光动地阿谁非佛阿谁非祖不妨撒手归家端然稳坐等闲不归归便得五湖烟景有谁争是则是为何流支三藏打落达磨大师当门牙齿且道过在甚么处巩县茶瓶上堂麤言及细语皆归第一义昨夜无手人行拳无舌人相骂且道是第几义检点得出今分半座与你检点不出莫怪山僧独占去也呵呵呵啰啰哩北山雨落南山雾起略彴不是赵州桥明月清风安可比喝一喝云白云万里解制上堂九十日期今巳满从前警策一时休峥嵘头角无回互放出沩山水牯牛大众还见么争奈鼻头绳索犹在善庆手中教你往东不敢往西教你往西不敢往东欲去去不得欲住住不得杀活临时收放在我只如不落收放又作么生击香案云一声羌笛离亭晚君向潇湘我向秦乙巳八月廿七辞众上堂人之生死皆有分定实风烛晓霜不过待时而已老僧开堂二十余年素无长物可蓄虽有香资即入常住应用人所共知惟余书籍衣履等物中秋鸣鼓集众皆已散去凡我门人争无遗物者非吾弟子老僧去后不得披麻带孝悲恸号泣有类世俗塔造善权毋议他处前有书接青龙寒松堂头来老僧不过廿七八今正是时还有末后激扬者么问理彰时至今姑置末后一机作么生师云且待明朝来尽情向汝道天宁和尚问师为海内一人天下衲僧归仰还当久住世间师云起动罣念福缘和尚问和尚开堂多年儿孙得力可以放得下师云道人家来去自由有甚放不下曰不妨再来奉看师云只好别峰相会问古人预知时至师又如何师云年󵊮是好󵊮日日是好日问某欲住山求师一偈师云只要拏得䦆头柄牢僧喝师云除却喝更道看僧无语师打云䦆头柄拏不牢在卓拄杖下座廿八黎明师索笔大书偈云生年五十复零六大事因缘今已足钓罢金鳞归去休渔翁不向芦湾宿掷笔而逝百愚斯禅师语录卷第十二百愚禅师语录百愚斯禅师语录卷第十三住国山善权寺嗣法门人智操住京兆荐福寺嗣法门人智觉编次示众住嘉定古昭庆寺示众春光已去夏初临绿暗红稀匝地阴夜雨滴开顽石眼幽禽啼破落花心头头独露真三昧处处恒谈不二音若拟箇中玄会得依然犹是隔千岑大众既是会得为甚么犹隔千岑莫有跳出重关者么出来试道看示众云门饼赵州茶觌面拈来验作家若是饱参禅和子须知别有好生涯生涯别有谁彻问取中天一轮月灯笼拍手笑呵呵露柱低头哭未歇灯笼笑且置未审露柱哭箇甚么众无语师云苍天苍天戒期示众乍雨乍晴麦正秋薰风暗度柳梢头许多好景无人会空使残红满地愁不须愁急抬眸看取青山水上浮拈尺云见么非来非去非今即戒即定即慧磨而不磷涅而不淄百千法门无量玅用总在里许直饶说箇止持作犯轻重开遮三千威仪八万细行亦是陞高步远之方便如何是不假方便迥超阶级抚尺云蹋破铁鞋无觅处得来全不费工夫住青龙隆福寺示众昔云居云尔等直饶学得佛边事早是错用心了也何况从朝至夕妄想纷飞杂念搅扰无明烦恼人我是非近来有等见人之贡高不知自己之贡高见人之长短不知自己之长短盖谓明于责人昧于责己若是真正衲子自识好恶眼不被色惑耳不被声诱鼻不为香塞舌不被味瞒身不被触恼意不被法乱百花丛里过一叶不沾身上古为道之士废寝忘餐不惜身命释迦舍全身而求半偈神光断一臂以乞安心浮山远天衣怀不以撒灰泼水而动其离师之念如上俱载方册兹不繁引今时行脚若遇恶辣钳锤本分宗师便云难为人事与我无缘不如他去或撞儱侗长老菽麦不分雌雄不辨即谓有些子慈悲方便打哄过日虚消信施如此参学有何利益不见玄沙道纵似澂潭月影静夜钟声随扣击以无亏触波澜而不散犹是生死岸头事到此必须忘名利无人我大死一番始于箇事稍有相应分不然皆是错用心如何得不错用心良久云不起一念修学心无相光中常自在示众若论此事直饶万里无片云青天也须喫棒不容低眉侧耳安用进前退后青龙不得已聊露一线如能搆得一任入廛垂手接物利生不然直须坐断两头中间放下掀翻世网打彻情关在天堂不为乐处地狱不为苦虽在世间而常行出世问事行出世间事而不离世间教化众生而无一众生可化虽则净佛国土而无一国土可净然后吹劫火吸风轮一为无量无量为一于一微尘包裹十虚正眼看来大似隔靴搔痒犹未亲得受用在大众如何是亲得受用的事良久云井底螺蛳吞大象住弁山龙华寺示众夫道绝方所非趣向之所能到禅离视听非耳目之所能及晃晃焉迥出思议之表历历然永超是非之端直饶荆轲聂政莫能施其勇乌获孟贲不能加其力苟能直下承当始知本来是佛是以洞山睹水影而悟彻太原孚闻鼓声而了明灵云见桃香严击竹莫不于六根门头了此一段大事然此大事不拘贤愚不肖蠢动含灵无所欠少若是箇决烈汉子只教一念无为千差坐断不须结制而一期圆满勿劳敛念而万行具足其或未然以今日为始发大精进奋大勇勐不顾危亡不计年月以悟为期傥或一旦豁然始知本来现成可以报父母养育之恩可以酬师长提携之德岂不庆快平生若也迟疑山僧曾记云门师翁有一偈今晚拈出举似诸兄挺起嵴梁生铁铸放下面皮莫回顾犹如香象脱金锁若不如是何劫悟示众九层之台起于垒土千里之行在于初步今晚是结制之初不拘堂内堂外务要箇箇起大精进发大勇勐愤大信力立大势愿痛念生死彻法源底直至于不疑之地而后已或在诸方学得尖新语句巧玅知见乃至宾主玄要句偏正回互句有句无句是句非句死句活句一百八句尽情收来朿作一团抛向太湖波底更莫回顾打扫得胸中干干净净虚虚廓廓然后提起箇木参话头如秉吹毛宝剑相似佛来也挥魔来也挥只教心心无间念念无亏纤尘不立前后际断此是放身命处此是罢参处尤不可认着一机一境一拳一喝以当平生须知有古人无量差别因缘无边差别门庭一一透过始得所以释迦老子从无量劫来难行能行难忍能忍乃至三千大千世界无有芥子许不是舍身命处是以福足慧足故云两足尊也大众如是行到如是见到则不负梯山航海寻师择友一片苦心堪报不报之恩共助无为之化珍重示众古人道祖师西来只是要觅一箇不受惑的人者般说话早已剖腹剜心倾肠倒肺只要诸人当面会取不须他求何也你欲求佛求祖则被佛祖所惑穷玄体玅则被玄玅所惑至于菩萨被六度万行所惑缘觉声闻被十二因缘四谛所惑天人阿修罗被福报瞋恚所惑地狱三途被苦恼业障所惑所谓贪他一粒米失却半年粮是也有等人才闻与么道即便经也不看佛也不礼行也不行福也不作话头也不参一味死堆堆地谓之一切不着若恁么纵是佛祖也惑乱不动我殊不知不是者箇道理早已错会了也大众毕竟如何是不受惑的人良久云相逢目说三分话未可全抛一片心至天医禅院请示众昔年曾向此中过今日重逢话更多欲识目前端的意数株古柏挂烟萝大众还会么果是顶门具眼脑后见腮的自然未举先知未言已晓傥是箇目麻目麻瞇瞇懵懵懂懂的只得从头註破此天医兰若山僧昔年曾到绀宇巍峨僧众济济诚为湖城一梵剎也自兵燹之后云厨倾颓清众寥落虽则废之有时实乃兴之在人古云为众如为己身彼此事办情念若同道念成佛久矣为己者贪图口腹滋养四大为子孙计是也为众者纲维内外黼黻丛林接待往来招贤纳众是也情念者日营于声色货利时逐于妻财子禄不知厌足孳孳于念是也道念者痛念生死回心向道悲佛法之难期惜光阴之迅速绍隆正宗续佛慧命是也大众若将为己反于为众之切情念移于道念之中如是则无事不办无愿不遂何患法门之不兴道业之不成竖拂云只如者箇还是情念耶道念耶剑为不平离宝匣药因救病出金瓶示众十方世界诸众生念念皆证善逝果彼既丈夫我亦尔何得自轻而退屈此事人人本具箇箇不无良由一切众生随境飘流迷己逐物所以闻不出声见不越色处处牵缠时时罣碍又如春蚕作茧自萦自缚秋蛾赴火自烧自烂皆是自生轻贱自生退屈若是夙有灵骨一闻此说直下摆脱尘劳掀翻世网一念无为十方坐断孤迥迥峭巍巍净裸裸赤洒洒随处逍遥任运放旷富不为乐贫不为忧贵不为荣贱不为辱人我是非不能动其心好恶长短不为夺其志达则兼济天下不达则独善其身彼既丈夫我亦尔何差别之有虽然犹是途路中事大众还知到家受用处么霜月云开千户晓木樨风送满城香示众举洞山云堪叹今时学道流千千万万认门头恰似入京朝帝主祇到潼关即便休古人与么道大似胸纳须弥眼空四海但知有己不知有人弁山也有四句不唯与洞山相见亦要与诸人出气堪羡满堂学道流英雄怎肯认门头玄途鸟道俱掀却北斗藏身笑不休喝一喝云还有不甘者么问格外提持即不问如何是堂奥中事师云言前无的旨句后绝追寻进云既是鸳鸯绣出从君看因甚不把金鍼度与人师云当阳未得机先手恐向人前乱举扬僧一喝师直打出除夕示众昔北禅烹露地白牛唱村田乐与众分岁弁山亦无露地白牛可烹亦无村田乐可唱今晚聊请几位无情上座为诸人发明现前一着子大众会么龙冈蜿蜒奔腾起伏有时敛爪藏牙拏云攫雾狮崖磊落气势稜层风生则哮吼惊人日出则绣毬辊地宝珠池澂澂湛湛触目生辉夜浸满天之星斗朝映花里之楼台离娄莫能窥罔象安可得花石涧玲玲珑珑涵光灿丽波翻烂熳之春鱼戏萍藻之影王维徒羡其巧僧繇莫加其工牧唱樵歌于天井岭上鸟啼花发于啸月台边象王峰敛鼻高眠弥勒峰披襟默坐松竹风敲时戛笙簧之韵云霞晓散空悬锦绣之图物物阐明向上头头揭示全提于斯会得一任痛饮曹山酒饥餐云门饼可谓无来无去无故无新自昔至今未曾动着虽不曾动着又不妨应箇时节大众且道是甚么时节烛灿金花炉篆烟团圞共话兴忘眠今宵莫当寻常过弹指韶光又一年住大能仁寺入院当晚示众学道先须有悟由还如争斗快龙舟虽然旧阁闲田地一度赢来方始休诸禅德只如者片田地自从威音那畔以至今日本自圆成了无欠缺盖缘此事不明争人竞我说是论非妄立疆界不惟荒了田园亦乃失却祖劵能仁今晚要与诸人拆去藩篱不留墙堑都卢共为一箇大圆觉伽蓝使一切人经行坐卧喫饭穿衣迎宾待客周旋动容总在里许了无尔我之迹安有彼此之情如大能仁相似昔年失人废为俗舍今日得人顷作丛林所谓消长有数克复在人诚能如是非独自己道业成办且不负德公长者无量老宿一番捐金之诚肯綮之力诸禅德且道如何是安家立业一句相交若似初相识到老终无怨恨心珍重住云门显圣寺收稻毕示众者一着子正如种稻相似若也种子夹杂人力怠惰耕种不深风雨不时兼之操三歇五一暴十寒非唯焦芽败种亦乃荒却祖父田园正所谓空守荒田朢有收若是成家立业汉子先要种子真实工力勤健耕也宜深种也以时鼓之以雷霆润之以风雨除其荒薉耘其稊稗然而未有苗而不秀秀而不实者矣是以今日收获到家不唯大众饘粥有继仓廪生色可谓工不浪施昔百丈展两手而说大义仰山插锹而人数分明地藏道任他诸方商量浩浩地不如我者里种田博饭喫大众只如种田博饭喫还有为人处也无良久云不是饱参人不知住善权寺起偃柏示众积代尘埋久今朝特地开理彰时节至腊尽喜春回其偃也雷輷电击云行雨施盖揭当阳之玅用其起也诛茅辟土舞䦆挥锹尽显格外之真机如是则昔日因地而倒亦未曾倒今日因地而起亦未曾起可谓无倒无起无动无静非故非新非变非迁佛祖以之而退位鬼神以之而潜踪万化随施百无禁忌大众且道凭箇甚么以䦆头锄地三下云千年偃柏今朝起万古徽猷绝覆藏小参住嘉定昭庆寺周护法荐室请小参金风乍起玉露初垂黄叶飘而真机露白云散而面目彰性若虚空不生不灭体似金刚无变无异本自圆成不假庄严所以道一念回光即同本得岂待献珠而成佛闻忏以生天直得浑忘尊贵红轮那坠于澂潭不守功勋金凤安栖于灵木虽然如何是超凡入圣一句击拂云闺阁掀翻绝渗漏金莲随处任徘徊洞庭山席启兆荐考请小参身从无相中受生犹如幻出诸形像幻人心识本来无罪福皆空无所住竖拂云今日过去古佛特为太仆少卿亚中大夫宁侯席公现大神变放大光明转大法轮作大佛事即将娑婆世界山林谿涧沟壑瓦砾荆棘坑坎堆阜便利不净一时变为金银琉璃砗磲玛瑙珊瑚琥珀金绳界道金沙布地七宝行树八功德水宝网交罗天乐自响鹦鹉舍利迦陵频伽白鹤孔雀情与无情一时共演无生法忍何谓无生法忍不见一法生相不见一法灭相不见一法去来相不见空相有相烦恼相无明相诸佛相众生相菩提涅槃相三际平等一道情虚正恁么时直得尽虚空遍法界都卢是箇当人正体自己光明于中所有无量香水海无量华藏界无量佛剎无量楼阁无量庄严无量宝聚无量眷属总在一毛孔中一切毛孔亦复如是所谓十世古今始终不离于当念无边剎海自他不隔于毫端然后回观三万六千顷之浩渺七十二峰头之巍峨又不啻艹头一滴毛端一尘于其广狭高低乌得较量岂不为奇特中奇特殊胜中殊胜虽然须知更有转身一路始得挥拂云斫却月中桂清光转更多住青龙隆福寺小参佛法祇在日用处在迎宾待客处在喫茶喫饭处在语言动问处所作所为处你才举心动念又不是了也古人恁么慈悲与你分明说破你若于二六时中不起一念自然常光现前无一丝毫遮障无一丝毫盖覆尽大地无一处不是佛法岂待山僧鼓两片皮方名说法即今目前青松奏瑟修竹鸣絃嫩柳抽丝梅花吐玉门外群峰露清净之法身屋后流水舒广长之舌相以及樵歌牧唱燕语莺啼风柯月渚墙壁瓦砾情与无情共转法轮可谓尘说剎说炽然说无间歇者里一念瞥地正好休去歇去放身命去有何禅道可学工夫可做佛可成但只随缘放旷任性自适复有何事虽然正眼看来犹是那寒蝉抱枯木的活计直须头头上了物物上通只唤作了事的人终不唤作尊贵尊贵一路自别是以曹山立三种堕一曰类堕二曰随堕三曰尊贵堕何谓类堕了却那边还来者里行履虽作畜生行不行畜生事故曰类堕颂云负鞍衔铁久亡疲拖水何妨又带泥正恁么时原不昧青黄满目却云谁何为随堕了道人于一切时中超情离见骑声盖色不滞一隅故曰随堕颂云阛阓堆头好避秦笙歌丛里且安身了知声色非声色声色从来不碍人何谓尊贵堕不居正位宁守大功取正命为食故曰尊贵堕颂云等闲慵坐黄金殿那复低垂翡翠帘六国遍游人不识夜深倒着破蓝衫三堕且置即今曹山却在甚么处顾左右云看看掷拂子归方丈吴太史建道场请小参钟鼓交参大启圆通之户香云缭绕豁开华藏之门左之右之全归宝所举足下足无非觉场圆音落落而无穷玅境重重而不尽于斯会得不妨掉臂即行若也未然试看钵盂安柄大众看看过去无量诸佛现在无量诸佛未来无量诸佛尽于此中一时出现复有无量声闻罗汉诸大菩萨而为眷属尔时诸佛各各坐宝莲花放大光明作大佛事出广长舌相遍覆三千大千世界异口同音而作是言善男子谛听今是吴护法发希有心作大佛事冤亲普利幽显均资所获功德不可思议智慧不可思议庄严不可思议眷属不可思议利益不可思议复有如是不可思议因缘特来至此而作证明说是语已于弹指顷还归本土大众还见么还闻么既见既闻现前有何祥瑞挥拂云千指回环绕法筵真风觌面不劳宣桂开地布黄金粟芦拥江飞白雪天五彩祥麟来日下千年银鹤舞庭前今朝喜遇清秋节歌舞楼台月正圆住弁山龙华寺小参六门把定绝追攀昼夜炉锤炼圣凡纵向箇中能透得须知更有者重关结制不觉七日众中有透关者么诚能来历清楚公验分明一任掉臂而行若是鸡鸣狗盗妄通消息不免罪犯逻人之手今日弁山不惜眉毛为众协力直得八字打开总教已过关者未过关者一齐纵横去也大众且道关在甚么处拈拄杖一时打散至平政院请小参本是弁山山里人暂为宝筏堂中客清风明月两悠悠城市山林总不隔隔不隔拟议重添眼里屑竖拂云诸仁者者里彻去正好入廛垂手接物利生虽在十字街头不离于孤峰顶上虽在孤峰顶上不离于十字街头只如截断两头中间不立又如何话会须知远烟浪别有好商量住大能仁寺除夕小参去岁华林辞旧腊今宵越国送残年现前佛法如亲荐日月何曾有变迁所以古人道深山崄崖有深山崄崖中佛法红尘闹市有红尘闹市里佛法向住弁山时只见碧峤云生寒潭月印鱼游水面穿花石而徘徊猿啸松梢戏紫藤而跳踯芒鞋拖幽蕙之香袈裟染烟岚之色晓随芳艹去晚逐落花回野鸟关关善谈实相流泉咽咽恒演真常浑忘岁月并不知有人问世今住能仁时只见越城垒垒楼阁层层钟鼓杂管絃之声灯火连车马之道锦衣公子鸣銮佩玉于花街红粉佳人玅舞清歌于画馆酒楼上不碍明心肉案头何妨见道所谓浩浩红尘里头头是故人大众且道深山崄崖中佛法与闹市红尘里佛法还有差别也无若道有动静未忘若道无菽麦不分于此荐得今晚一任诸人打禾山鼓辊雪峰毬唱新丰曲弄云嵒师子亦不虚度一年山僧分付典座细切清风薄㓟明月烂煮泥牛活剥玉兔满盘托出与诸人分岁还有其人么若也未然但知事逐眼前过不觉老从头上来居士诞日请小参鑑水澂渟涵万象而靡渗越山峻峙历尘劫而不磨高超有顶之天迥出威音之外巍巍乎荡荡乎不可得而思议焉大众委悉么今是居士华诞叵耐能仁淡薄无物为寿权借须弥为舌虚空为口宣说维摩不二法门即时十方世界山河国土艹木丛林有情无情异口同音赞言善哉善哉希有希有大众何谓希有上大人丘乙己化三千七十士尒小生八九子击拂云佳作仁可知礼也小参眉间挂剑须是其人肘后悬符还他作者苟能如是鈯斧子正好磨砻折脚铛信手提挈鸡足分灯乃万人之榜样景纯夜梦实千载之嘉猷纲纪以此而明规绳以此而整可以和融内外燮理阴阳共鉴人天眼目同阐佛祖风规又古云若立一尘家国兴盛不立一尘家国丧亡且道立者是不立者是从前汗马无人识只要重论盖代功住云门显圣寺入院当晚小参大厦之材非一丘之木千金之裘非一狐之腋锦绣之美非一缕所成箫韶之乐非一音能和到者里正好同其心协其力黼黻丛林纲维大众彼此无殊动静一致扇祖风于界外耀佛日于天心讵不为法社之股肱宗门之良弼者哉更有慧命永继一句又如何道惟祈此际同舒力共挈当年折脚铛小参蜾蠃负螟蛉而为子蜘蛛网蜻蜓以充食猫狸惯爱捉鼠鹦鹉生就能言鸡以报晓犬以司夜至于蠢蠢肖翘不教而能悉具无师自然之智唯有衲僧家隔山见烟便知是火隔墙见角便知是牛及乎问着衣线下事十箇有五双目瞪口哑且道病在于何只为情关深闭识锁难开时时似念水之龟处处若奔燄之鹿如来说为可怜悯者此也到此只须脑后开只眼一觑觑破始知世界未有之先诸佛未出之际达磨未来之时早有者箇消息大众毕竟是箇甚么消息蓦竖拂云只者是住皋亭山佛日寺当晚小参为众如为己身彼此事办道念若同情念成佛久矣古人者般说话正是棒打石人头嚗嚗论实事诸兄弟固肯将为己切于为众道念易于情念管教禅不待参而自悟道不待修而自成可以转凡成圣点铁为金何患法门不振祖道不扬然此犹是衲僧寻常活计须知衣线下别有事在如何是衣线下事佛法无多子久长难得人复举同安丕禅师因僧问如何是和尚家风丕云金鸡抱子归霄汉玉兔怀胎入紫微忽遇客来将何祗待丕云金果早朝猿摘去玉花晚后凤衔来乃云同安丕祖大似转轮圣王百宝随身千子围遶忒煞卖富今有问如何是新佛日家风山田脱粟饭野菜澹黄虀再问客来将何祗待喫则从君喫不喫任东西众兄弟且道富贵家风好清俭家风好竿头丝线从君弄不犯清波意自殊住国山善权寺当晚小参山前一片闲田地叉手叮咛问祖翁几度卖来还自买为怜松竹引清风大众者片田地从本以来无古无今无成无坏了无疆界之分亦无彼此之辨良由一切众生迷己逐物背觉合尘无明之艹随识浪而滋生般若之苗逐境风而凋悴是以三世诸佛历代祖师以及天下老古锥兴慈运悲建宗立旨种种方便种种施设用尽许多婆心无非发明者片田地而己若要搆取者片田须共出手眼戮力精勤浑忘人我泯绝是非内不见有根尘意想外不见有大地山河孜孜矻矻年深月久㘞地一声始知者片田地本来现成不从人得虽然也要收得祖翁原本契书始得大众将甚唤作原本契书路遥知马力日久见人心小参众兄弟连日发愤打七欲明生死大事不觉瞬息之间七日己竟今且同你衣线下还曾相应么脚跟下还曾稳当么涅槃心差别智还曾明得么一切佛祖言句还曾不疑么一切逆顺境界还曾过得么人我是非生死去来利衰毁誉称讥苦乐还曾不动心么乃至于一切时中举措施为还曾寤寐一如动静不二么直饶你到者般田地此名尘劳暂息少得轻安未是到家活计所以经中道纵灭一切见闻觉知内守幽闲犹为法尘分别影事何况人我山高是非海深雌黄交战于胸中妄念纷飞于意地直须绝名利忘人我大死一番方堪凑泊不见黄面老子弃金轮之宝位舍万乘之尊荣入雪山修苦行六年睹星始成正觉神光参初祖于少林夜跪雪中利刀断臂遂获印可浮山远不以撒灰泼水而动念五祖演不以毁辱诋訾乃二其心从上先德为法忘躯十折九剉其道念愈固千鎚百鍊其光彩弥新可谓人天模范今古标榜岂似而今才入丛林戴高檐帽穿厚底鞋击丝绦曳长裙以房舍稳便为安逸饮食次第为快活到处作模作样便道我是禅师被人顶门一鎚不觉直下粉碎此乃是磁器禅琉璃禅有甚用处是为真可怜愍者如此修行正是蒸沙作饭纵经尘劫终不能得现前兄弟欲要急切相应慎勿效颦此辈只须按下云头痛着精彩勿论年月以悟为期况我善权山水颇佳风景不俗古洞幽深长松偃盖喜清韵之悠扬珍禽弄舌乐佳味之恬淡幽蕙生香头头则迦叶门风步步则文殊智地实为初机之方便亦乃助道之因缘山僧者般说话正是嚼饭萎婴儿明眼人前不免一笑到者里直须壁立万仞截断千差上无攀仰下绝己躬八风吹不动群魔搅不浑鞭起泥牛回途复玅唤醒石女转位施功大用现前不存轨则以尘劳为伴侣将魔外作眷属是非海里高建法幢人我山头弘扬祖道所谓我为法王于法自在大众还委悉么良久云孟春犹寒各自归堂住维扬善庆禅院当晚小参寒梅破玉放开劫外春风岸柳舒金漏洩当人境界会得者理无二致不会者事有千差诸昆仲于此会得可以总法界为一家促尘劫为一念直得无我无人何彼何此尽虚空都卢是箇圆觉大伽蓝无量法门以之而透脱百千三昧以之而现前恒沙解脱以之而无碍到恁么时正好向我祖师门下共出只手煮无米饭炊不溼羹接待十方往来然后与他拈却炙脂帽子脱却鹘臭布衫使一切人作箇洒洒落落的衲僧如是功德岂不博哉然此犹是功行边事须知更有佛祖不传向上一着子始得诸昆仲要知向上一着子么良久云佛法无多子久长难得人荐师请小参古云生则毕竟生死则实不死既云不死未审盘谷去世半月大众还知他的落处么果能知得方许你说一切诸佛皆如幻化一切国土皆犹影响一切众生亦是假名一切涅槃悉如昨梦到者田地不离烦恼而证菩提不断尘劳而成正觉不出魔界而入佛界不离薉邦而即净邦驴胎马腹皆为道场柳巷花街任作佛事所谓诸佛众生皆为賸语有何生死去来之相尘劳烦恼之缠今因自警请法荐师适来善庆如是说大众如是听坐立俨然见闻不昧毕竟盘谷得何受用喝一喝云撒手无依千圣外银河影里泛慈航百愚斯禅师语录卷第十三百愚禅师语录百愚斯禅师语录卷第十四住国山善权寺嗣法门人智操住京兆荐福寺嗣法门人智觉编次晚参晚参举世尊才生一手指天一手指地周行七步目顾四方云天上天下惟吾独尊云门道当时若见一棒打杀与狗子喫贵图天下太平乃云黄面瞿昙逞气吞六合之雄跛脚阿师施博浪一椎之勇二者可谓人杰矣论量将来未是木平风运诸公要见太平风运么卓拄杖云一箭落双鵰晚参举世尊拈花因缘白云端曰迦叶善观风云别气色虽然如是还觉顶门重么师云同道方知黄龙心曰直下穿过髑髅换却眼睛临危不在悚人向甚处见释迦老子师云也是世情偏向有钱家僧问云峰世尊拈花意旨如何曰一言既出驷马难追迦叶微笑又作么生曰口似祸门师云孟八郎汉又恁么去也者伙老汉总是随人起倒未有了期青龙若见世尊拈花时噼手夺却抛向地下以脚蹋两蹋不独迦叶一人破颜微笑管教百万人天一齐拊掌大笑岂不快哉还有为世尊作主者么青龙今晚失利晚参举青原思和尚问六祖曰当何所务即不落阶级祖曰汝曾作甚么来思曰圣谛亦不为祖曰落何阶级思曰圣谛尚不为何阶级之有祖曰如是如是善自护持遂付偈曰心地含诸种普雨悉皆萌顿悟花情已菩提果自成乃云大众还知我青原老祖么悟不由师慧乃天纵一到曹溪便蒙付嘱可谓龙吟雾骤虎啸风生翼乎犹鸿毛遇于顺风沛乎似巨鱼纵于大壑此是君圣臣贤师资道合千载一时也讵可视为等闲青龙昔年行脚曾见一颂贬青原为情存两头兼有卧龙滞死水之譬不审此老何所为而作也请试论之青原既不落阶级复何情存之有圣谛尚不为又安肯卧龙滞死水然后为翻身者哉苍天苍天大似以管窥天用蠡测海多见其不知量也山僧亦有一颂不惟与青原雪屈亦要诸人共委了无圣谛落何阶突出威音类莫该夜半月明千嶂外韩卢空吠影徘徊晚参举药山和尚示众云我有一句子待特牛生儿即向你道一僧出云特牛生儿也只是和尚不道山云侍者点灯来其僧抽身入众乃云药山恁般为人恰似将隋珠弹雀者僧抽身入众正是着锦衣夜行虽则二俱作家不免递相钝置当时待者僧道了即云我识得汝也饶他纵有隐身三昧也直得藏窜无地青龙若作者僧待药山道侍者点灯来即便推倒禅床更与一喝药山虽是通身手眼不免一场气闷岂不光前耀后拈拄杖云青龙者里还有此僧么一僧抛出坐具师云不是弄潮人休入洪波里晚参举云嵒禅师因药山问闻汝会弄狮子是否嵒云是山云弄得几出嵒云某甲弄得六出山云老僧也会弄嵒云和尚弄得几出山云弄得一出嵒云一即六六即一泐潭准云药山云嵒钝置杀人两父子弄箇狮子也弄不出当时准上座只消自弄拽得来拈头作尾拈尾作头转两箇金睛攫几钩铁爪吼一声直教百里内勐兽潜踪满虚空飞禽乱坠准上座未弄狮子诸人高着眼先做定场掷拄杖云箇中消息子能有几人知乃云者箇狮子非但云嵒药山两父子弄不出就是泐潭老人手忙脚乱用尽许多伎俩只好唬神唬鬼总是一场虚捏怪几曾弄得箇狮子出来青龙今晚不惜劳倦亦弄箇狮子只要诸人亲见一回或时嚬呻惊天动地或时返掷教儿迷子或时奋迅倾湫倒岳如是变化如是威狞分付大众切忌害怕遂以拄杖横肩云看看一时打散晚参举昔洞山问僧汝名甚么僧云某甲山曰那箇是你主人翁僧曰见祗对次山曰苦哉苦哉今时人例皆如此只认得箇驴前马后的当为自己乃是佛法平沉之兆也宾中主尚未明如何辨得主中主僧问如何是主中主山曰阇黎自道取僧曰某甲道的直是宾中主请和尚道主中主山曰与么道即易相续也大难乃云洞山老汉慈悲之故有落艹之谈与者僧葛藤一上看来忒煞老婆者僧若问青龙如何是主中主便与三十拄杖趁出山门不唯使者僧别有生机活路亦不教他认着驴前马后的诸仁者且道青龙道的是洞山道的是剑去久矣无劳刻舟晚参举云居膺禅师示众如人将三贯钱买得一只猎犬相似只解寻那箇有踪迹的有气息的忽遇羺羊挂角莫道踪迹气息也无僧问羺羊挂角时如何居云六六三十六挂角后时如何居云六六三十六又云会么曰不会居云不见道无踪迹僧后举似赵州州云云居师兄犹在僧问羺羊挂角时如何州云九九八十一挂角后如何州云九九八十一乃云六六三十六碧眼胡僧数不足九九八十一胡饼里向唼甚汁云居师赵州老羺羊挂角何处讨阿呵呵了不了一曲阳春犹未终落花满地无人扫晚参举临济谓众曰老僧于黄檗先师处三度问佛法三度被打如蒿枝拂相似而今更思一顿谁为下手时有僧曰某甲下手济度棒僧拟接济便打乃云者僧也解向饥鹰爪下夺食勐虎口里争餐但惜有勇而无谋却被临济倒行此令青龙若见临济道而今更思一顿谁为下手即向他道者汉犹不识痛痒在拂袖便行纵使临济有韬略之能经纬之才三玄甲备七事随身也直得一场懡㦬拈拄杖云众中还有为临济出气的么卓拄杖云且放过一着晚参举兴化禅师因僧问云四方八面来时如何化云打中间的僧便礼拜化云昨日老僧赴箇村斋半途遇阵卒风暴雨却向古庙里躲得过天童华云众中商量道古庙里躲得过是空劫已前自己又道是他安身立命处殊不知腰缠十万贯骑鹤上扬州乃云天童与么说话大似靴里动指不顾傍观者哂若要做他兴化儿孙太远在青龙若见恁么道便与拆却古庙看他兴化向甚么处躲跟拈拄杖云兴化老汉来也大众见么掷拄杖云退后退后晚参举台山路上有一婆子凡有僧来问台山路向甚么处去婆云蓦直去僧才行婆云好箇师僧又恁么去也其僧举似赵州州云待我为汝勘过遂去问台山路向甚么处去婆云蓦直去州才行婆云好箇师僧又恁么去也州归院谓众曰老僧为汝勘破者婆子了也乃云有道婆不具眼僧来也恁么道赵州来也恁么道所以被赵州勘破了也有道赵州老老大大不合作者箇去就即被婆子勘破有道赵州与婆子同一鼻孔出气直是弄鬼眼睛有甚勘破处苦哉苦哉恁么会正是矮子看戏群盲摸象非但深屈古人抑且埋没自己青龙不惜眉毛分明判断婆子也好与三十拄杖赵州也好与三十拄杖何故聻国霸孙吴谋略展才高屈贾是非生晚参举云门曰见色明心闻声悟道作么生是见色明心闻声悟道举手曰观世音菩萨将钱买胡饼放下手曰元来却是馒头大慧拈拄杖云者箇是色卓拄杖云者箇是声诸人总见总闻且道那箇是明的心那箇是悟的道喝一喝云贪他一粒米失却半年粮乃云可笑大慧一向开大口说大话惯好贬剥诸方见解也只如此青龙要向毒蛇口里敲牙骊龙头上截角拈拄杖云者箇不是色卓一卓云者箇不是声诸人作么生见作么生闻若见若闻拄杖穿却你髑髅换却你眼睛若不见不闻明的心悟的道又向甚处去也如缁素不出青龙别有箇方便分明记取是大神咒是大明咒是无上咒是无等等咒能除一切苦真实不虚复喝一喝晚参举洞山与泰首座喫果子次山云有一物黑似漆上拄天下拄地常在动用中动用中收不得未审过在甚么处泰曰过在动用中山令侍者掇退果桌瑯琊觉曰若非洞山老人不能明辨于此虽然洞山犹欠一着在师云识法者惧沩山哲曰者果子非但首座不得喫纵是尽大地人来不敢正眼觑着师云灼然云盖本曰洞山只有打破虚空的钳鎚而无补缀的鍼线当时待首座道过在动用中但道请首座喫果子首座若是箇衲僧喫了也须吐却师云扶鸭上壁圆悟勤曰宗师家正令当行十方坐断具定干坤句辨龙蛇眼不妨难趁若是英灵解捋虎须的待他道过在甚么处即便拈起果子云和尚者箇唤作甚么他若拟议噼面便掷何故有意气时添意气不风流处也风流师云儿时做处老知羞乃云洞山者枚果子酬价甚多竞噉不少只是罕遇其人直饶瑯琊沩山云盖圆悟四大老恁么道都只好做他临济儿孙若要想洞山老人果子喫也大难在何故不见道出门三里路别是一家风晚参举镜清禅师问灵云曰行脚事大乞师指南云曰浙中米作么价清曰若不是某甲洎作米价会乃云可惜放过青龙若在好与三十拄杖诸上座且道者三十拄杖还该镜清分上喫还该灵云分上喫若分析得出可谓不动步而行脚事毕如分析不出者三十拄杖上座领出山门外自喫始得何故卓拄杖云青龙门下令不虚行晚参举天平从漪禅师因到西院居常自言非但会佛法觅箇举话的人也难得院知一日遥见遂召云从漪平乃举首院云错平才行三两步院又云错平近前院云适来者两错是西院错是上座错平云是某甲错院云错错西院又云且在者里过夏与上座商量者两错平即辞去住后谓众曰我当初行脚时被业风吹到西院思明长老处连下两错更留我过夏商量我不道当时错发足向南方去早知错了也乃云青龙今晚也要与诸人商量者两错若商量得出送你一緉艹鞋一任天下横行如商量不出切莫钻龟打瓦有般拍盲莽卤汉才闻与么道便云有甚么难西院召时平即举首岂不是一错平无对又行三两步岂不是一错前一错后一错岂不是两错青龙道正是赤土涂牛奶果举首行步是错你只合瞑目裹足闭户而坐终不可见天日矣非但天平错乃至尽大地人无有不错者若恁么会有甚交涉大众既不如是且道毕竟如何会得西院者两错聻喝一喝云若是金毛狮子子三千里外见淆讹晚参举保福问长庆云盘山道光境俱忘复是何物洞山道光境未忘复是何物据此二老总未勦绝如何得勦绝去庆良久福云情知你向鬼窟里作活计庆云你又作么生福云两手扶犁水过膝乃云盘山洞山犹未勦绝祗如保福长庆与么道还勦绝也未如未勦绝青龙为伊勦绝去两手扶犁水过膝通身不觉带黄泥怎如无事贪眠客晓听春禽傍柳啼晚参举守廓侍者因值华严和尚上堂因缘乃云华严却似光武临战不惧大敌守廓亦如李靖父子久惯行兵可谓一主一宾彼此作家但不解同生同死全锋敌胜以致二俱露布未足观光若是青龙待他礼拜时便云旧日艹本不劳相呈他更拟议唤职事拽出纵饶守廓机如掣电喝似奔雷也只得瓦解冰消一点用他不着就中或有箇出众云他是临济儿孙本分与么作用但向他道非惟临济儿孙纵是达磨老子到来也无他插觜处直须向门外立始得何故拈拄杖云不睹皇居壮焉知天子尊晚参举归宗和尚因僧辞宗云甚么处去僧云诸方学五味禅去宗云我者里只有一味禅僧云如何是和尚一味禅宗便打僧云会也会也宗云道道看僧拟议宗又打黄檗运云马大师出八十四员善知识箇箇口里水漉漉地唯有归宗犹较些子师云黄檗当时失却一只眼雪窦显云以强欺弱有甚么难我者里也有一味禅何不学去但向伊道收待伊拈起有般没眼汉只管喫吽吽雪窦门下谁敢师云再犯不容昭觉勤云若非黄檗深辨端倪几乎劳而无功师云也是错下名言荐福先云归宗幸是好一味禅无端伤盐伤酢却成五味了也师云何止五味百味也有拈拄杖云黄檗雪窦昭觉荐福一并检点将来大似矮子看戏且拈放一边青龙若见赤眼老汉好与三十拄杖何故一颗老鼠屎坏却满锅羹晚参举汾阳因北地苦寒罢晚参一夕有梵僧持钖谓曰会中有六大士成道奈何不说法即腾空而去汾阳次日陞座云胡僧金钖光为法到汾阳六人成大器劝请为敷扬六人者即慈明瑯琊大愚芝等是也青龙昨夜亦有土地神稽首谓曰承和尚连日晚参为众说法虽则诲人无倦怎奈听者生懈令人返招慢法之愆言讫不见大众且道说即是不说即是不说违上古法式欲说恐令人招愆毕竟作么生商量良久云心不负人面无惭色晚参举高沙弥出菴值雨药山见云子来也沙弥云是山云可煞溼沙弥云不打者破鼓笛云嵒云鼓也无打甚么皮道吾云皮也无打甚么鼓山云今日一场好曲调乃云者伙懵懂汉只解卖盐不顾看秤当时云门若在只向他道大好不打破鼓笛更说甚么好曲调管教者棚傀儡一时收场不及晚参举洞山因僧问寒暑到来向甚么处回避山云何不向无寒暑处去曰甚么处是无寒暑处山云寒时寒煞阇黎热时热煞阇黎乃云善行者行遍天下无辙迹善言者言满天下无口过衲僧家贵乎言外知归勿向句中取则有般抱桥柱洗脚汉曰者僧问寒暑到来向甚么处回避此是正中偏洞山云何不向无寒暑处去此是偏中正曰甚么处是无寒暑处山云寒时寒煞阇黎热时热煞阇黎此是偏正回互玅协兼带者般商量讨甚好洞山早已佛法扫地所谓欲得不招无间业莫谤如来正法轮虽然洞山者样荅话惹人易生情见转多穿凿山僧虽是他儿孙终不作者般去就如有问寒暑到来向甚么处回避但云何不向无寒暑处去曰甚么处是无寒暑处向他道寒时寒煞阇黎热时热煞阇黎大众且道山僧道的与洞山道的是同是别具眼者检点得出方知春色无高下检点不出莫怪花枝有短长晚参举三平义忠禅师一日陞座有道士从东过西又一僧从西过东平曰道士却有见处师僧未在道士作礼云谢师接引平便打僧作礼云乞师指示平亦打复谓众曰者两箇公案还有人断得么如是三问众无对平曰既无人断得老僧自断去也掷拄杖归方丈乃云三平老汉收放临时予夺自在可谓作家宗师叵耐棒头无眼被者两箇尿床鬼子看破末后一场懡㦬犹欠勦绝云门今晚与他据款结案亦使识法者惧拈拄杖云者箇公案还有人断得么如无云门自断去也以拄杖一时打散晚参举白水本仁禅师我寻常不欲向声前句后鼓弄人家男女何故且声不是声色不是色时有僧问如何是声不是声仁曰唤作色得么曰如何是色不是色仁曰唤作声得么僧作礼仁曰且道是为汝说荅汝话辨得出有箇入处雪窦显云本仁也甚奇怪要且贪观天上既非声前句后作么生入乃云斩蛟者忘其水逐鹿者不见山怎怪得雪窦检点云门寻常不欲向声前句后鼓弄人家男女傥有问如何是声不是声当头一喝如何是色不是色噼嵴便棒或云和尚莫向声色里惑乱人家男女好云门直得礼他三拜何故末法时代求箇伶俐衲僧也难得还有么顾左右云仲冬严寒不劳久立晚参举赵州问婆子向甚么处去婆曰偷赵州笋去州曰忽遇赵州你作么生婆打州两掌州便休去乃云者则公案有道鸡不与狗斗男不与女斗赵州见他是箇妇人家所以放过又有道者箇婆子机锋迅捷手脚恶辣赵州不敢惹他故尔休去者般商量总是流俗见解要称衲僧太远在诸仁者除此二途如何委悉阿呵呵见也么低头休处有淆讹切忌人前夸好手陷虎机关知未否可惜浑身被陆沉还有相救者么虾跳不出斗晚参举庞居士因辞药山山命十禅客送至门首士指空中雪云好雪片片不落别处有全禅客云不落别处落在甚么处士打一掌全云居士也不得草艹士云恁么称禅客阎家老子未放你在全云居士又作么生士又打一掌云眼见如盲口说似哑乃云锦上添花人之常情雪里送炭世之罕闻山僧要向冷灶里着把火何则尽谓全禅客是箇孟八郎不济事被他庞居士折挫一上殊不知庞老儿却被全禅客生陷入雪坑里至今无出头处拈拄杖云众中还有不甘者么顾左右云云门者里谁敢晚参举雪峰因僧问古涧寒泉时如何峰云瞪目不见底曰饮者如何峰云不从口入僧举似赵州州云不从口入莫从鼻孔里入僧问古涧寒泉时如何州云苦曰饮者如何州云死雪峰闻得遥空礼拜云赵州古佛出世雪峰从此不荅话乃云雪峰舌拄梵天赵州眉毛拖地虽则二员古佛出世殊不知鼻孔都落在者僧手里大众且道利害在甚么处三山半落青天外二水中分白鹭洲晚参举睦州和尚一日唤僧云大德僧回首州云担板汉雪窦显云睦州只具一只眼何故者僧唤既回首因甚却成担板汉黄龙心云雪窦亦只具一只眼者僧唤既回首因甚不成担板汉乃云雪窦只解瞻前不能顾后黄龙明于责人暗于责己各见一边正是担板汉今晚或云云门与么道也是担板汉云门却礼他三拜且道是赏伊罚伊具眼者试辨看良久喝一喝云担板汉晚参举芭蕉慧清禅师示众曰你有拄杖子我与你拄杖子你无拄杖子我夺却你拄杖子沩山哲云你有拄杖子我夺却你拄杖子你无拄杖子我与你拄杖子乃云大众会么一人贵买贱卖一人贱买贵卖虽则贵贱不同争奈二俱失利云门即不然你有拄杖子我也不夺你拄杖子你无拄杖子我也不与你拄杖子何故卓拄杖云黄金自有黄金价终不和沙卖与人因事晚参举蒙山道明禅师因趁卢行者至大庾岭头师云初生犊儿不怕虎者将衣钵置之石上云衣钵表信可力争耶任君将去师云未必心头似口头明举如山不动踟蹰悚慄作礼云某为法来非为衣也愿求行者开示师云也是好肉上剜疮祖云不思善不思恶正恁么时那箇是明上座本来面目师云蓦头一杓尿粪泼了也明当下大悟遍体汗流涕泣礼拜云上来密语密意外更别有旨乎师云犹嫌少在祖云我与汝说者非密也汝但返观密在汝边师云雪上加霜明云向在黄梅实未了今蒙开示如人饮水冷暖自知今行者即某甲师也师云知恩始是报恩人祖云汝既如是与汝同师黄梅善自护持师云癞儿牵伴乃云寒暑阴阳吉凶悔吝实天地变化自然之气数君臣父子兄弟朋友夫妇乃世间纲常不易之名分阴阳悖则天地否塞上下乱则国家丧亡故孔子曰必也正名乎是知上下尊卑不可紊乱者明矣如阿难乃佛堂弟出家以佛为师未闻有昆弟之称罗睺罗以舍利弗为和尚未始有同参之说昔人有父名石父亡而终身不履石避父讳故蒙山道明禅师初名慧明因六祖开示当下发明大事遂易道明亦避六祖同派也出世圣贤尚不违世间之理又况其余者乎近有杜撰长老嗣其法秉其拂不肯改名与本师同派夫师者人之模范也上下不分尊卑无别腼然踞曲彔称善知识吾不知何以为善知识也若是之辈不足挂齿亦恐初学递相效颦误赚后来取笑诸方是事且置只如六祖与么开示蒙山恁么悟去悟则不无毕竟那是本来面目山僧不惜脣吻露箇消息挥拂云蕉芭蕉芭有叶无了忽然一阵狂风起却似东京城相国寺三十六院东廊下壁角头王长老破袈裟还会么且去喫茶晚参举三圣道我逢人即出出则不为人兴化道我逢人即不出出则便为人真净云看者两箇汉窃得临济些子活计各自分疆列界气翀牛斗明眼衲僧直得好笑且道笑甚么若也知得一任七颠八倒傥或未然且向三圣兴化葛藤里咬嚼乃云真净恁般说话也是不奈船何打破戽斗云门即不然遂竖拂子云看看适来被者箇龟毛上座一时穿却三圣兴化鼻孔了也教伊出也由我教伊不出也由我毕竟凭何节目挥拂子云一语唤回鹦鹉梦九霄夺得凤儿归晚参举百丈因普请鉏地次有僧才举鉏头闻鼓声有省作舞大笑而归丈曰俊哉此是观音入理之门归院问僧你适来见甚么道理便与么僧曰某甲肚饥闻鼓声喫饭来乃拈拄杖云云门若见噼嵴痛与一顿趁出山门不唯使者僧黄金生色亦见汗马功高者里莫有闻鼓声悟道的出来试说看卓一卓云欲钓鲸鲵澂巨浸嗟无蛙步辗泥沙晚参举南泉因东西两堂争猫儿泉提起猫曰道得即救取猫儿道不得即斩却也众无语泉斩之至晚赵州从外归泉举前话州脱艹履顶头上而出泉曰子若在救得猫儿乃云入水不惧蛟龙渔父之勇也入山不避虎兕猎人之勇也衲僧家须有拆佛殿毁魔宫的手段始较些子者则公案诸方浩浩商量道南泉斩猫是大用现前赵州戴艹履是见义勇为两堂无语谓之不唧熘汉者般说话正是田库奴客作儿的见解要称衲僧三生六十劫未梦见在何故却不知王老师恁么为人大似乱世英雄谂古佛亦是助桀行虐唯有两堂高贤却有些上古淳风深为可羡大众云门者样批判还是拔富怜贫耶为复抑强扶弱耶汉家自有制度晚参举赵州到云居居云老老大大也不觅箇住处州云甚处是某甲住处居云前面有箇古寺基州云恁么则和尚自住始得州又到茱萸萸亦云老老大大也不觅箇住处州云甚处是某甲住处萸云老老大大住处也不识州云三十年弄马骑今日被驴子扑乃云大众那里是赵州被驴子扑处还是前面被扑后面被扑检点得出不唯勘破赵州亦许亲见云居茱萸二大老不然且听葛藤一上三老同乘没底船中途蓦地遇风颠撦的撦牵的牵牵牵撦撦到天晓喝一喝云依旧芦花浅水边晚参举仰山因沩山问云大地众生业识茫茫无本可据子作么生知他有之与无仰云某甲有箇验处时有僧从面前过仰召云阇黎僧回首仰云和尚者箇便是业识茫茫无本可据沩云寂子正是狮子一滴乳迸散十斛驴乳乃云沩仰家风唯贵父子投机节拍相应苟非具窟中牙爪阃外机权卒难搆他语脉若以云门看来沩仰父子犹不知向者僧面前各失却一只眼了也大众还见狮子一滴乳迸散十斛驴乳么拈拄杖一时打散晚参举洞山因僧问三身中那一身说法山云吾常于此切僧问曹山洞山道吾常于此切意旨如何曰要头截取去僧问雪峰峰拈拄杖噼口打曰我也曾到洞山来乃云三箇老汉虽同鼻孔出气大似夜半放乌鸡有甚分晓善庆为诸人分明道破吾常于此切螺蛳吞却天边月要头截取去绣出鸳鸯鍼不露我也曾到洞山来藕丝牵转象王回说也说了註也註了毕竟三身中是那一身说法但能不触当今讳也胜前朝断舌才晚参举香严上堂因僧问不慕诸圣不重己灵因缘乃云诸方多作得失理论那知古人机轮互换鼓吹并行如虎有角同生同死如龙无角双放双收胜则全胜负则全负龙象蹴蹋非驴所堪虽然如是为甚疏山倒疴三十年还是被他授记为复如虫御木欲得不招无间业莫谤如来正法轮晚参举赵州问新到曾到此间么曰曾到曰喫茶去又问一僧曾到此间么曰不曾到曰喫茶去院主问为甚曾到也喫茶去不曾到也喫茶去州唤院主主应诺曰喫茶去赵州通身为人早被院主看破山僧则不然曾到此间也不许喫茶不曾到此间也不许喫茶或问和尚为甚曾到也不许喫茶不曾到也不许喫茶但云去年云掩中秋月今岁元宵雨打灯百愚斯禅师语录卷第十四百愚禅师语录百愚斯禅师语录卷第十五住国山善权寺嗣法门人智操住京兆荐福寺嗣法门人智觉编次普说告香普说具大机者不拘于高下施大用者不囿于轨则自结制以来不觉三七大机大用即不问你诸人只如即今一句作么生道僧才出师便打僧喝师又打进云恩大难酬师云不是弄潮人进云不得压良为贱师云还向潮中死乃云问在荅处荅在问处如连环不断语脉相通方称善问不然纵问似云兴荅如缾泻有何交涉不见道饶君学得千经论一句临机下口难傥信之不及待山僧引几箇古锥作标榜昔周金刚未出蜀时何等气概闻南方禅席大盛气颇不平担青龙疏钞出蜀至沣阳路上向婆子买饼点心婆指担曰甚么文字曰青龙疏钞婆曰註何经曰金刚经婆曰我有一问你若荅得施与点心若荅不得且别处去经云过去心不可得现在心不可得未来心不可得未审上座点那箇心师无语婆指往龙潭至法堂曰久向龙潭及乎到来潭又不见龙又不见覃引身曰子亲到龙潭师无语遂栖止一日侍潭抵夜潭曰更深何不下去师珍重便出却回曰外面黑潭点纸灯度与师师拟接潭复吹灭师大悟将疏钞堆法堂前举火炬曰穷诸玄辨若一毫置于太虚竭世枢机似一滴投于巨壑遂焚之辞去山僧聊为颂出气宇雄雄老德山婆婆一拶便焦干不因吸尽龙潭水怎见波涛遍界宽此是第一箇样子也亮座主因参马祖祖问讲甚么经曰心经祖云将甚么讲曰将心讲祖云心如工伎儿意如和伎者六识为伴侣怎解讲得经曰心既讲不得莫是虚空讲得么祖云却是虚空讲得座出将下阶祖召座主座回首祖云从生至死只是者箇座有省隐西山终身不出亦为颂出瞥然一唤便回头惹得虚空笑不休云卷西山明月上章江千古水长流此是第二箇样子也又太原孚上座初在扬州光孝寺讲涅槃经有禅者阻雪因往听讲至三因佛性三德法身广谈法身玅理者失笑孚讲罢请者喫茶白曰某甲素志狭劣依文解义适蒙见笑且朢赐教者曰实笑座主不识法身孚曰如此解说何处不是者曰请座主更说一遍孚曰法身之理犹若太虚竖穷三际横遍十方弥纶八极包括二义随缘赴感靡不周遍者曰不道座主说得不是只是说得法身量边事实未识法身在孚曰禅德当为我说者曰座主还信么孚曰焉敢不信者曰座主辍讲旬日室内端然静虑收心摄念善恶诸缘一时放却孚如所教从初夜至五鼓闻鼓角声忽然契悟便去扣门者曰阿谁孚曰某甲者咄曰教汝传持大教代佛说法夜来为甚么醉酒卧街孚曰某甲自来讲经将生身父母鼻孔扭捏从今已去更不敢如是者曰且去来日相见孚罢讲遍历诸方后嗣雪峰亦有一颂鼓角频催一梦回从前知解便成灰不缘明月来窗外那得梅花雪里开此是第三箇样子也洛浦禅师久为临济侍者济常称美云临济门下一只箭谁敢当锋浦一日辞济济问什么处去浦云南方去济以拄杖画一画云过得者箇便去浦乃喝济便打浦作礼济明日上堂云好一条赤梢鲤鱼摇头摆尾向南方去不知向谁家齑瓮里淹杀浦游历罢直抵夹山顶卓菴经年山乃知修书令僧驰到浦接得便坐却再展手索僧无对浦打云归去举似和尚僧回举似夹山山云者僧开书三日内必来若不开书斯人救不得也果三日后至见山不礼拜当面又手而立山云鸡栖凤巢非其同类出去浦问云自远趋风请师一接山云目前无阇黎此间无老僧浦便喝山云住住且莫艹艹匆匆云月是同溪山各别截断天下人舌头则不无怎教无舌人解语浦伫思山便打浦从此服膺亦有一颂当年洛浦称圣箭来到夹山折一半解语还须无舌人忽惊玉凤翀霄汉此是第四箇样子也大众此乃略言不及枚举要做祖师门下儿孙必须亲到德山亮座主太原孚洛浦诸大老者般田地始称道眼圆明行解超然不被邪师所惑自成一家种艹不然终成杜撰向葛藤窠里过日子见人说长便谓之长见人说短便谓之短随人起倒全无主张必是离师太早未尽其玅山僧曾见大慧普说中曰有一种将临济三玄云门三句逐句解说以传灯广灯祖师言句各分门类不见汾阳曰三玄三要事难分得意忘言道易亲一句明明该万象重阳九日菊花新此老明明为你指出临济骨髓却来逐句註解谓三玄三要事难分是总颂得意忘言道易亲是体中玄函盖干坤句一句明明该万象是句中玄截断众流句重阳九日菊花新是玄中玄随波逐浪句此乃前辈中负大名朢者犹且杜撰如是其余不足言也莫道你负大名朢具大辩才有大智慧便是达磨出来作者般去就正好捉来活埋免得教坏人家男女一盲引众盲问着三要即註解不得便将德山托钵嵒头末后句南泉斩猫百丈野狐归宗斩蛇大隋烧畬赵州勘婆子勘菴主睦州担板陈操尚书勘僧玄沙敢保老兄未彻在洞山道即太煞只道得八成达磨只履西归如此之类皆谓之末后句便引洛浦云末后一句始到牢关把断要津不通凡圣任从天下乐欣欣我独不肯谓之我为法王于法自在任你学者逞尽神通呈尽伎俩我只一向把住不许你谓之牢关直待立僧住院密室口耳传授如斯之类自毁正因返行魔说又有一种道南泉斩猫百丈野狐归宗斩蛇大隋烧畬赵州勘婆子勘菴主之类谓之建立门庭本无恁么事贵要罗笼学者更有一种以偏正回互为宗旨如洞山与云居过水次洞山问水深多少云不溼山云麤人云居却问水深多少云不干谓水讳溼而当头道溼不能回互谓之麤人云居却云不溼是触讳而不能回互洞山道不干乃有语中无语何谓有语不溼是何谓无语不干是不干乃是溼是活语能回互不触讳故也又以黑白圈儿作五位形相以全黑圈儿为威音那畔父母未生空劫已前混沌未分事谓之正位以二分黑一分白圈儿为正中偏却来白处说黑底不得犯着黑字即触讳矣又谓曹山有言正位者即空界也一向无物偏位者即色界也内有种种诸杂万象兼中至者舍事入理正中来者背理就事兼带者即冥应众缘不随诸有非染非净无正无偏故云虚玄玅道无着真宗从上先德推此一位最玅最玄须是审详辩明当体又说五位三字成句偏正上下回互而不犯中中即正位也说理说事教有明文教外单传直指之道果如是否若果如是讨甚好曹山耶又引浮山作太阳真赞曰黑狗烂银蹄自註云此语正位中有偏位黑狗是正位烂银蹄是偏位白象崑崙骑自註云此语偏位中有正位于斯二无碍自註云此语不堕有无二边所以洞山云不落有无谁敢和木马火中嘶自註云玅挟然虽玅挟而虚玄唱道也似者般说话须教你烧顶炼臂发誓愿不得妄传然后分付亦谓之末后句师举了遂弹指云好掩彩底禅若是皮下有点血底还肯喫者茶饭么以上种种辟判皆是大慧概而言之不但说临济有此之弊即曹洞云门亦复不免痛斥当时註解三玄穿凿五位之病故极力挽回恐愈流愈下而不可救也大慧运斤成风左之右之总不伤锋犯手可谓千古宗匠谁敢议论昨见一册将大慧示众普说有贬驳註解云门三句临济三玄以及洞山五位黑处说白白处说黑更有烧顶炼臂不得妄授与人邪谬等语不知何等秃丁遂将云门临济说话尽情删去单单独存洞宗五位註解配合一篇谓洞上宗旨有如此之义解有如此之穿凿用心如此诚乃含血喷天先污其口不见大慧说了便云古人意只如此乎若果如此何处讨好曹山耶大凡古人言句前后照应首尾相联始成一家说话今将首尾删去独留中间一节诬蔑先贤鼓惑后学若子若孙不知其过每每大本刻出不顾取笑大方所谓家丑自扬是也夫为善知识者唯要眼目精明见地圆活出一言发一句如盘中走珠使人遏捺不住摸索不着又如经中道资生产业治世语言皆与实相不相违背到此须是白拈手段方可为人山僧昔见列子篇中有云齐之国氏大富宋之向氏大贫自宋之齐请其术国氏告之曰吾善为盗始吾为盗也一年而给二年而足三年大穰自此以往施及州闾向氏大喜喻其为盗之言未喻其为盗之道遂踰垣凿室手之所及无不探也未及时以赃获罪没其先居之财向氏以为国氏之谬己也往而怨之国氏曰若为盗若何向氏言其状国氏曰嘻夫为盗之道至此乎吾与若言矣吾闻天有时地有利吾盗天地之时利云雨之滂润山泽之产育遂生吾禾植吾稼筑吾垣建吾舍吾陆盗禽兽水盗鱼鳖土木未稼禽兽鱼鳖乃天之所生非人之所有故吾盗天而无殃夫金玉珍宝谷帛财货皆人之所聚非天之所与故若盗之获罪孰怨哉向氏以为国氏之重罔己也过东郭先生问焉先生曰若一身庸非盗乎若盗阴阳之和以成若生载若形况外物而非盗乎诚然天地之不相离也认而有之大惑也国氏之盗公道也故无殃若之盗私心也故获罪有公私亦盗也无公私亦盗也公公私私乃天地之德知天地之德孰为盗耶孰为不盗耶斯意虽浅可以喻深此言虽细可以喻大国氏之盗可谓肘后有符惯会白拈手段是也向氏之盗正谓豁达空拨因果莽莽荡荡招殃祸是也东郭先生可谓是贼识贼是也昔紫胡一夜擒住一僧曰捉得贼也捉得贼也僧曰不是某甲紫胡曰是即是只是你不肯承当或曰既为善知识当使人忘情识死偷心提佛祖向上之令拈人天格外之机乌得教人做贼遂拊掌三下云捉杨花捉杨花箇样风流羡作家十字街头廖胡子教得孩儿会骂爷普说登山须到顶入海须到底登山不到顶不见字宙之宽广入海不到底不知沧溟之渊深结制已经三七试问诸人于中工夫果能到顶到底可谓功不浪施不妨饥餐渴饮早起晏眠随缘放旷任意逍遥若也未到者般田地正好于此发大精进奋大勇勐立大誓愿以悟为期不可因循放过经云壮色不停犹如奔马人命无常速于川流岂可视为等闲所以古人四十年打成一片二十年不杂用心三登投子九上洞山然后发明大事所谓佛法无多子久长难得人岂似今人才入丛林即便妆大老把生死一着子置于度外话头不审来由工夫不知深浅到处作诗作偈征古代古别古颂古拟小参示众大似百舌学禽语全无自己声殊可怜悯古人道毫釐系念三途业因瞥尔情生万劫羁锁凡名圣号总是虚声劣相殊形皆为幻色汝欲求之得无累乎急须截断情关掀翻识窟大死一番始堪凑拍故云悬崖撒手自肯承当绝后再甦欺伊不得又云凡圣情尽体露真常理事不二即如如佛诸公还信得及担当得么在凡不减一毫在圣不加一毫亘古弥今明明不昧而不透脱者病在于何盖缘二六时中随境飘流迷己逐物虽终日行而不自觉不自觉者乃无始住地无明也何谓无明华严经云不了第一义谛故曰无明无明包裹谓之胎生烦恼缠绕谓之卵生爱水浸润谓之溼生欻起妄想谓之化生即此一念无明具足十二类生是以汩没三界轮转四生头出头没亦如阳燄翻波无有了期若是英烈汉一闻此语即便坐断两头中间不立赤洒洒净裸裸向威音那畔更那畔打箇筋斗却来者里行履又不可认着一机一境一棒一喝以当平生活计到者里直要参须实参悟须实悟说得到行得到见得到用得到方与道人分中有少许相应虽然更须向深山穷谷中盘结艹菴折脚铛里煮饭喫过三二十年财宝不为念名利不干怀君王命而不来诸侯请而不赴若也说在飞龙之前行在跛鳖之后纵是文殊金毛狮子被你骑得普贤六牙象王被你跨来顶上放万道金光足下蹋千叶宝莲正眼看来总是寻声逐色光影边事与我衲僧门下了无交涉须知别有生计迥出常流千圣唤不回万人挽不转堂堂自在独步大方花柳巷正好调心管絃楼何妨掉臂虽然更有一人不肯在大众且道不肯的甚么人良久云不劳久立珍重普说譬如暗室中无灯不可见佛法无人说虽慧莫能了山僧连日傍敲正打或慈或威或喜或怒要且不为别事只欲诸人端的得一回汗出于一茎艹上现琼楼玉殿若未端的得一回汗出总有玉殿琼楼被一茎艹覆却前日发愤打七要明箇事至今七日已过还知端的也未果能端的自然净裸裸绝承当赤洒洒没可把别有生机活路总不蹋人旧辙喫他残唾古人逴得些子如虎附嵎似龙得水即能兴波作浪东涌西没便为人抽钉拔楔解黏去缚遇处即宗随缘建旨只教枯木回春冰河发燄攀镜里之空花捞波中之明月声色丛里玅运神机是非场中大作佛事不动纤尘那留朕迹驱木马高骤于云霄鞭泥牛深耕于海月密度金鍼夜挑蜀锦暗穿玉线巧绣鸳鸯暗去明来锋铓不露勦凡绝圣弃智忘功蠲除那畔尘中混迹不落今时炭里藏身于一语具三玄门于一玄门具三要有权有实有照有用或现全身或露半形或乘狮子或乘象王或全宾即主或即主全宾或全宾全主或全主全宾杀活纵横收放自在拈三句机锋弄一字关键铜心铁胆犹且亡魂碧眼黄头那知来处父慈子孝声顺响和或向空中书字或向胁下安名九十七种圆相验尽天下衲僧一十九门施设蒐遍寰中英俊剷声削迹屏识离情或论三界惟心万法惟识耳观山色眼听水声所谓种种音声相貌种种变化神通种种佛事种种建立百千三昧无量玅义总不出者些子如上所举皆是古人兴慈运悲接物利生之方便土苴绪余耳若是真实相为处山僧今晚未曾吐着一字大众要会真实相为处么良久云霜寒月冷各须珍重普说三七光阴弹指过衲衣下事更如何直饶到得无心处须识无心事转多大众既到无心因甚么事转多莫是涅槃心易晓差别智难明么莫是道旷无涯逢人不尽么莫是法因顿悟事次第除么莫是修证即不无染污即不得么若与么商量尽是义学知解有甚共语处众中有出类拔萃者出来说看问今朝廿一三七已毕特请吾师通箇消息师云剔起眉毛犹错过进云善庆堂前金凤舞九龙桥畔绝知音师云拟思一箭髑髅穿进云蹋翻沧海波心月独露干坤任所之师打云脚下红线未断在乃云披褐服毳者不可与论䌷帛之丽密茹藿含糗者不可与道太牢之滋味止艹菴者不知有宝所行小径者不知有大道此是朝菌蟪蛄之类殊不知我衲僧门下见处不然故德山云我者里无祖无佛达磨是老臊胡释迦是干矢橛文殊普贤是担屎汉等觉玅觉是破执凡夫三乘十二分教是鬼神簿拭疮纸四果三贤十地初心是守古冢的鬼自救不了唯此一着子言思路绝心行处灭识不能识智不能知亲无可亲疏无可疏是无可是非无可非修无可修证无可证迷无可迷悟无可悟经尘劫而不磨历万古而不朽到与么地三世诸佛不敢正眼觑着觑着则瞎却渠眼故灵山拈花饮光微笑亦是一犬吠虚众猱啀实西干四七东土二三总是杓卜听声承虚接响天下老冻侬尽是将错就错以讹传讹其奈去圣时遥愈流愈下纵使佛祖再出莫之能挽更有妄认正偏君臣渗漏功勋为洞上堂奥者有认玄要宾主料简四喝为临济宗旨者有认韶阳三句顾鉴一字为云门要玅者有认三界惟心万法惟识华严六相义为法眼秘诀者有认一十九门施设九十七种圆相为沩仰密传者有认种种门庭种种言辞种种方便以为向上提持者此是认指为月弃本逐末总属世谛流布非唯五宗断灭达磨一枝佛法早已扫地有般杜撰长老或结一期打一七即便大书于丈室某已悟道某得见识某堪付法设斋办供以求印证或法语小参作颂作偈唤作操履佛法以此罗笼学者簧鼓天下嗟嗟佛法果如是乎非造地狱业因即为魔家眷属我佛法中实无是事山僧自到维扬不敢妄生节目一味本分艹料不教你参禅悟道不教你成佛作祖但教你削人我去是非息尘劳脱生死打扫得胸中干干净净无有纤毫渣滓无有纤毫知见作箇洒洒落落无依道人然后举措施为咳唾掉臂无非祖师西来意苟能如是复有何事所以古人道明明无悟法悟法却迷人到者里说箇悟字不惟自欺亦乃欺人傥有长老出众高声云我悟也我悟也山僧更要问你身如椰子大扪顶至踵毫毛孔窍一一推寻看你悟的佛法向甚么处安着是何形状试拈出看若拈不出更有三十拄杖亲领出门外自打始得何故卓拄杖云选佛若无如是眼假饶千载亦奚为拈古举鹿门自觉禅师示众曰尽大地是学人一卷经尽干坤是学人一只眼以者箇眼读如是经千万亿劫常无间断报恩秀曰看读不易师云尽大地是一卷经向甚么处着眼尽干坤是一只眼向甚么处着经既都不然且道鹿门意在于何报恩曰看读不易此语是褒耶是贬耶鹅王择乳素非鸭类举青州希辨禅师尝垂百问勘验学者一曰声前荐得落在今时句后承当迷头认影作么生是空劫已前自己师云古人垂一言半句如湛卢莫耶相似凝则伤锋犯手触则丧身失命安有你卜度分有班楞争鬼认着箇驴前马后汉为空劫已前自己所谓可怜愍者毕竟如何是空劫已前自己良久云宁可截舌不犯国讳举雪窦智鑑禅师儿时母与洗手疡问曰是什么雪云我手是佛手后依真歇于长芦天童首众又遯象山深夜百怪俱作乃大悟后上堂世尊有密语迦叶不覆藏一夜落花雨满城流水香师云金翅生来势不群乍飞便解取龙吞摇地轴拔天根直至而今海岳昏举天童岫禅师上堂闹市红尘里有闹市红尘里佛法深山嵒崖中有深山嵒崖中佛法山僧昨日出城闹市红尘里佛法一时忘却了也行到二十里松云便见深山嵒崖中佛法大众如何是深山嵒崖中佛法白云淡泞出没太虚之中青萝夤缘直上寒松之顶师云云外老汉大似将祖翁田地强自分疆立界我者里也无闹市红尘佛法也无深山嵒崖佛法只有箇荒村破院衲子数百随家丰俭随缘饮啄而已有人道着佛法二字三十拄杖打折驴腰且道其中还有为人处也无举天童净禅师六坐道场未言禀承众由是请童曰我待涅槃堂里拈出果临终拈香云如净行脚四十余年首到乳峰失脚堕于陷阱此香今不免拈出钝置我住雪窦足菴大和尚师云长翁者般说话还是出陷阱的语未出陷阱的语若出得怎肯恁么道若出不得怎解恁么道具眼者试辨看举雪窦证禅师入云外室云曰天童今日大死去也你作么生救雪曰请和尚喫饭云曰天童今日大死去也你不要相救雪曰救他作么云曰天童今日大死去也阿谁与我词行雪曰和尚先行某甲随后云呵呵大笑师云大死去也作么生救和尚先行某甲随后呵呵大笑有谁知一段春光弥宇宙举大明宝禅师示众若论此事如人作鍼线幸然鍼鍼相似忽见人来不觉失却鍼只见线者边寻也不见那边寻也不见却自云近处尚不见远处那里得来多时寻不得心烦不好昏闷打睡拽衣就枕方就枕时蓦然一札曰元来只在者里师云者箇譬喻说得无不了了奈何皮下无血者多当时云门若在但只抚掌大笑且道笑箇甚么参举雪嵒满禅师初参普照宝照曰兄弟年俊正宜叩参老僧当年念念常以佛法为事雪避席进曰和尚而今如何也照曰如生冤家相似雪曰若不得此语几乎枉行千里照下禅床握雪手曰作家那师云一人以老卖老一人粧聋作哑及至后来大似皮匠失火二俱露出楥头且道甚么处是楥头若检点得出许你参学事毕举报恩秀禅师问僧洞山道龙吟枯木异响难闻如何是异响僧曰不会恩曰善解龙吟师云只如者僧若是作家为甚么却不会若是箇孟八郎为甚么报恩道善解龙吟如甄别不出莫道不疑好举报恩伦禅师僧问法眼道我二十年只作境会既不作境会合作么生会曰猿抱子归青嶂里鸟衔花落碧嵒前师云伦禅师只会就窝打兔不解仰箭射鵰当时若问云门既不作境话会合作么生会亦向他道猿抱子归青嶂里鸟衔花落碧嵒前且道与古人是同是别举王山体禅师示众曰既有尊贵之位须明尊贵底人既知尊贵底人不处尊贵之位方明尊贵师云总饶明得尊贵犹未是尊贵作么生是尊贵良久云要头割取去举雪嵒满禅师因僧问高邮定和尚透网金鳞以何为食定曰干矢橛雪闻之曰谢供养师云此二老与么荅话还有优劣也无若云无不啻天地悬殊若云有差别在甚么处云门不惜眉毛为诸人点破咄尿床鬼子待别时来举雪庭裕禅师因僧问如何是祖师西来意雪曰待乳峰点头即向汝道师云此箇乳峰不独塞却者僧咽喉亦乃塞却天下衲僧的咽喉至今无出气云门要与诸人出气去也遂喝一喝举灵隐文泰禅师上堂尘劫来事只在于今河沙玅德总在心源试教伊觌面相呈便不解当风拈出且道过在甚么处卓拄杖曰只为分明极翻令所得迟师云若论此事普天匝地塞壑填沟说甚么有过无过灵隐老汉大似倚势欺人当时云门若见他恁么道点一把火向他面上照一照看他作么生折合举还源遇禅师因僧问如何是西来的的大意还曰风送泉声来枕畔月移花影到窗前师云者则公案见则易见会即难会何也若道是西来意又是目前境若谓是目前境又荅西来意果向者里剖析分晓云门与伊箇钵袋子举香严文才禅师因僧问如何是理法界严曰虚空扑落地粉碎不成文曰如何是事法界严曰到来家荡尽免作屋中愚曰如何是事理无碍法界严曰三冬枯木秀九夏雪花飞曰如何是事事无碍法界严曰清风伴明月野老笑相亲师云香严者般说话还是单明法界道理耶还是别有向上提持耶若是单明法界与座主何异果别有向上亦是节外生枝去此二途作么生商量直饶商量得出更买艹鞋行脚三十年始得举疑然了改禅师上堂莫向言中取则直须句外明宗若能如是会彻古彻今自由自在知么师云者等说话大似扶鸭上壁牵驴过桥不顾傍观者哂虽然也是为怜三尺子不惜两茎眉举俱空斌禅师因僧问如何是空劫巳前底事空曰乌龟向火师云宗师家等闲吐露一言半句如大火聚使人触不得背不得只要你直下翻身当阳瞥地岂有他哉只者一句子大难委悉有者道是荅空劫已前底事有者道此是格外提持若恁么会总是疴屎见解有甚交涉毕竟如何脑后见腮莫与往来举慈舟念禅师参幻休休问甚处来慈曰北方来休曰北方道法与此方何如慈曰水分千派流出一源师云焦砖打着连底冻举湛然澂禅师参慈舟舟问止风涂向青山近越王城畔沧海遥时如何湛曰月穿沧海破波斯不展眉师云言有宗事有君宛转偏圆虚玄不犯须让他二大老始得若是觌面向上一路犹隔山海在虽然只如云门与么道别有甚长处百丑千拙跛跛挈挈百愚斯禅师语录卷第十五百愚禅师语录百愚斯禅师语录卷第十六住国山善权寺嗣法门人智操住京兆荐福寺嗣法门人智觉编次颂古世尊初生出窟金毛威可惊眼空四海太孤生那知更有强中手十字街头报不平陞座洞启重门坐正轩无絃琴弄月明前依稀似曲才堪听又被风吹别调间拈花枷锁多年苦逼身临行欲把累儿孙当时争似默然好一笑轻轻祸到门女子出定春暖阳和景色肥江城花放柳垂隄家家梁上呢喃语处处林中杜宇啼殃崛救产觌面相逢觌面呈何劳往返问来音一锤敲落天边月万古碧潭彻底澂洞山掇果桌夜深门外倒垂帘一句聊将验正偏谩谓芦湾停櫂稳回途玅展万机圆德山托钵才展没絃琴风吹别调音子期如不遇谁识伯牙心咦昨夜梅开深雪里天明寻杀几多人船子得夹山家园荡尽贫如洗活计惟凭落照里一曲沧浪聊自喜韵无比遥惊两岸芦花起忽有长鲸来噉饵兰桡直下偷心死蹋翻船子重相委休拟议夜深皓月澂江水云门因僧罢经论来参因缘不惜浑身入虎穴腮边只欲将须捋拟思回首隔云泥谩道恰似初生月初生月曲弯弯一重金锁两重关脑后双瞳何得失寒光直射斗牛间云居舜如武昌行乞公子骄人意气多作家开口见淆讹钉铰曾喫子湖棒陷虎牢关几透过几透过晓不晓令人特忆洞山老为儿不惜两行眉堪笑而今更有谁丹霞访庞居士见灵照洗菜次提起篮兮放下篮看来也是贩私盐虽然博得他人利家里难防老白拈法华举到瑯琊云从龙风从虎北山晴南山雨放行也皓魄腾空擒住也须弥倒拄明暗交参敲唱双举无限鱼虾努眼睛扶摇万里播寰宇云居膺令侍者送裤与道者赤心片片为谁酬剑崃徒劳去放舟千古唯余遗恨在冯唐至老未封侯南泉斩猫提起猫儿验两堂箇中那许费商量吹毛直下狼烟息一段春风满大唐赵州戴艹鞋独羡雄雄老作家艹鞋头戴逞风奢看来也是扬家丑扰得丛林乱似麻勘破婆子赵州老赵州老勘破归来休艹艹世事而今更不然未曾开口人先晓大颠摈首座莫谓禅家太不容箇中端的为谁通不因出院明纲纪路上行人口似风国师摈侍者佛眼无窥犹易可龙生凤养实难饶当时若不行斯令那识南阳手段高兴化摈维那当阳一句验来机雾骤云腾触处威蓦地捧头轰霹雳金鳞冲破碧天飞玄沙三种病盲聋瘖哑病多般莫教玄沙被热瞒若是金毛狮子子三千里外透重关百丈再参一喝当阳彻斗牛电光影里阵云收顶门迸出摩醯眼烁破干坤水倒流打破酱缸江城五夜角声早韵递东风穿户晓帐内佳人睡正浓和云流水过峰岛一僧哭上法堂电光影里问端倪句内藏锋意更奇堪笑当年摩竭令几多丧尽目前机僧问宝月禅师师唱谁家曲宗风嗣阿谁宝云窣堵那咤掌上擎箇里从来别有腔不干六律与宫商真风淡荡超今古一任东君到处扬百丈维古禅师上堂众才集定丈云多虚不如少实卓拄杖一下便下座多虚不如少实那堪捏目生花卓杖即便下座早巳净地撒沙咦当时若有龙门客推倒禅床笑转奢僧问百丈超禅师某今辞去有问和尚说甚么法向他道甚么丈云大雄峰顶上虎生狮子儿一句虎生狮子儿迥然透出有无机三冬枯木花偏秀六月寒梅香满衣百丈中靖肃禅师有塔存焉无机缘语录巍巍独占大雄山拂拂清风八面寒流水炽然无间说曾无一字落人间百丈开田说大义开出普请向君说大义明明都漏泄雄峰老太周折展开两手重饶舌休饶舌饥餐渴饮倦时歇麻三斤凿头方锥头利于中切忌求玄会噉龙玅翅快腾空逐弹蜣螂不离地溪声和鸟语碎至今千载忆南泉未识何人知此意丹霞烧木佛拈来木佛向炉煨一段真机觌面挥院主殷勤重举似莫教辜负两行眉婆子烧菴举意来时已不投枯桩那许系鱼舟轰雷拶破澂潭月无限风光彻底流慈明问显英上座近离甚处曰金銮硬似绵团软犹铁橛曲之不弯挠之岂折虚玄不犯兮龙得水而兴波左右逢源兮虎插翼而出穴笑作悲巧成拙话尽云山无限情依然露出珊瑚月长庆拽僧半蓑烟雨晓风寒浅水何劳下钓竿捉得盲龟空作饵翻然笑入蓼花滩龙牙参翠微临济拨艹入龙宫瞻风探虎穴放行也电卷星驰把住也山崩海竭多少行人被陆沉至今几箇眼无屑麻谷持钖是不是太郎当切忌人前话短长若肯回头言外荐始知倒腹与倾肠真堪笑又可伤鸳鸯枕上梦初觉空惹相思泪两行五位正偏正中偏无目山人夜入廛杖头有眼明如日照破三千及大千偏中正竖弄横拈佛祖令任运随缘总不殊浑然常在那伽定正中来崑崙骑象到天台总然不涉途程限火内优昙五色开兼中至龙吟虎啸看威势大用堂堂意自殊电光石火绝回避兼中到箇里休分白与皂一队泥龟下洞庭杳然今古绝音耗五位功勋碧水沉沉一色秋芦湾深处泛轻舟篙师不住烟波兴犹向汹汹浪里游心心殷重绝离微念念无私岂背违长乐宫前更漏永夜明帘外晓霜飞獃郎闲抚没絃琴不落宫商调更新架上木鸡夜抱卵天明生下玉麒麟金鍼玉线意幽玄用去拈来理事全两岸芦花翻野色一双白鹭戏晴川击碎重关海岳沉今时劫外总非真长安路绝鸿音断莫向虚空觅四垠五位王子生成睿智更殊伦瞬目开颜语出纶虽是天然身至贵须知更有一人尊经纶腹内世难裁岂类当年覆御杯更有一双调鼎手从来不假旧盐梅陋巷蓬门志愈勤五车览尽语惊群不因窗下多年苦争得鹏抟六合云威权阃外任施为铁额闻风也皱眉不动干戈沙界静就中密令许谁知久隐深宫不出门等闲那肯混常伦欲知箇里行藏处夜静长廊挂月痕翠竹风敲弄晚絃巉嵒瀑布浪掀天箇中不必重饶舌落落圆音剎海宣死蛇艹里暗当途试问禅人见也无触着依然腥气发直教蓦地丧全躯沉沉秋色暗疏林日暮寒江万籁沉夜半一声石虎啸惊回潭底水龙吟铁牛横卧气豪雄觌面堂堂不见踪佛祖位中宁肯住至今到处舞西风三渗漏二月新林花正芳扁舟活计水云乡夜深不向芦湾宿别有平湖照眼光碧岫峰头借问人白云嵒下笑抽身相逢莫怪无知己只为而今家更贫独角泥牛夜出海木童背上跨将回一声铁笛和云冷吹散江城五月梅三堕明月峰头卧清溪岸上游虽然蹄角共不与众同流四五笙歌巷二三花柳街纵横历遍处曾不带纤埃金殿莓苔古玉墀秋艹盈烟霞随翫赏到处不知名三种狮子未出窟时势已昂等闲牙爪不轻张蓦然触着无回互大地生灵尽受殃出窟金猊迥异群纵横无处不为尊一声哮吼虚空外铁怪铜精顿堕魂欲出未出太奇哉不动声音震九垓那畔今时无觅处直教千圣也疑猜四转位月钩云饵泛烟波钓罢沧浪返碧萝风景寂寥刚夜半星移斗柄挂银河脱下珍衣着敝衫更深密步出长安多年忘却来时道几见春风度柳寒权实纵横一道施明来暗去绝参差白云影里青山动绿水光中碧汉移生佛才云眼内尘勿劳开口较疏亲藤枯树倒无依倚挂角羺羊没处寻三句秋风昨夜过园林吹绽黄花色似金石女天明轻摘去惹他蝴蝶暗飞寻兰房化母展家风机杼频投施巧工织就空花五色锦丝毫浑不堕青红当台宝鑑绝纤瑕历历分明验正邪万象森罗交互现腾今耀古迥无差三种功勋无影堂空鸟道沉寒嵒荒艹不知春就中那属阴阳管万籁寥寥没古今夜深玉鼠卧银盘鹤立冰轮照影寒两岸芦花风翦碎江天万里雪漫漫物物全彰最上机低眉早已涉离微风摇红杏娇堪挹露滴苍梧翠欲飞四料拣禁院春深景愈荣新红嫩绿舞轻盈箇中不是寻常处动着些儿祸便生谩道江南景物鲜于今犹是孟春天游人郊外闲寻遍那有新红到眼边七星横按气豪殊孰敢当风问有无一噼浑教华岳碎人亡马丧血淋途宾主相逢意更深高山流水共知音忘机话尽楼头月君向潇湘我向秦四宾主终朝孑孑走烟尘江北江南遍问津蹋破芒鞋双脚露何须向外苦因循横拈拄杖任逍遥十字街头立锦标相见勿劳开狗口思量打折你驴腰通身手眼通身用格外提持辨作家若是蓝田射虎客相逢且喫赵州茶独坐巍峨眼界空全提正令振寰中其间那论凡和圣到此齐教立下风四喝一喝金刚宝剑腾腾光彻霄汉箇中谁敢当头触着通身血溅一喝金毛踞地威狞迥绝回避多年古怪潜踪万里江湖倒沸一喝探竿影艹勿用张良计巧若欲扬眉动睛教伊性命难保一喝不作喝用从来千圣难共灯笼夜半伤风露柱天明脑痛三玄要第一玄有无俱尽蠲黄面都卢觜维摩总默然第二玄机锋似电旋才涉思惟处迢然万八千第三玄腊尽又新年黄莺枝上叫处处百花鲜第一要勿论玄与奥虚空被陆沉日月失光耀第二要棒喝俱齐到一点不来时髑髅遍地爆第三要长风鼓万窍玅应总无私何曾有作造黄龙三关我手何似佛手试问君能识否拈来当下无情到处惯打疯狗我脚何似驴脚东西南北寥廓纵饶千手大悲至今那曾摸着人人有箇生缘山僧怎敢瞒盰欲问拦腮便掌不会更与三拳仰山一十九门施设炉鞴宏开手段高钳锤不动火星抛直饶生就金刚体也要重新煅一遭龙吟虎啸震山川风搅长空浪拍天大用纵横无轨则忽惊虾蟹入深渊夜深移履下瑶阶暗把丝桐操一回韵出青霄非律吕应教师旷也疑猜竿木相将下碧层百花丛里任纵横转身蹋破澂潭月一片秋光万派明拈来觌面绝思惟用去如飞孰可追蚊蚋腹中藏劫火蟭螟眼里着须弥雾锁青山路不通箇中别是一家风象王蹴蹋谁能委狐兔才闻远匿踪没孔铁鎚直下抛髑髅喜识尽干消花开铁树常春色翠叶无风影自摇一茎举起现全身大地纯彰劫外春拟剔眉毛犹蹉过白云万里谩因循吹毛用处莫容情佛国魔宫一道平撒手归来风月静木童夜半奏新声灰头短发破䰐鬖声色堆中任往还犹忆当年蚬子老神前推出酒台盘镬汤炉炭正交加剑树刀山乱似麻识得其中真快乐不妨随处逞风奢千般施设总非亲只要当人达本真宝所掀翻须转步莫教海底起蓬尘借尔聊将展化门权披敝垢混同伦面皮翻转无情谓直教浑家断命根一滴曹源遍九垓光含生佛体全该众流截断无多子万派都归者里来机关捩转别端倪暗里抽筋若箇知非但天魔闻胆落直饶佛祖也攒眉啐啄之风作者机电光石火烁难追任从举鼎拔山力拟议将来失却威左手拈锥右手钩钩锥在手用难酬收来放去全无碍放去收来总自由一条楖栗活如龙头角峥嵘气象雄舒卷圣凡浑莫测至今变化更无穷十九门悬帝网重尘尘剎剎影圆融欲知仰峤真消息开合全归掌握中法华经序品第一赤脚波斯入大唐粧憨卖俏逞颠狂堪怜慈氏徒遭惑冷笑文殊暗着忙天雨四花成底事地摇六震太郎当尔时若有仙陀客打破傀儡作散场方便品第二潦倒瞿昙兴不孤春光别贮一金壶空花且莫争浓淡兔角徒劳较有无知觉圆明尤缺半见闻悟彻总名污何如野衲浑忘虑静坐山窗听鹧鸪譬喻品第三曲垂巧喻委相陈祇要当机荐处真步步白牛休外觅头头宝藏尽家珍圣凡垢净机方契父子情忘意始亲击碎丝桐别转调一腔风月劫前春信解品第四承言早已涉离微何必重重话是非回首明珠元不失转身他国自相违春风扑破桃花面夜雨倾翻荷叶衣纵与箇中全会得须知更有祖师机药艹喻品第五本分钳鎚觌面施管教当下绝狐疑隔江便去犹为钝掩耳先行已是迟二木分时眸着屑三根论处路多岐那堪更欲资谈柄笑杀东村王老儿授记品第六祖翁田地旧皇都且莫从人向外图空劫国名何处起威音佛号是谁唿溪山在在虽云异云月家家岂有殊宁可无鞋赤脚走丈夫怎肯受煳涂化城喻品第七墨劫分明只目今拟思量处隔遥岑化城历过须前进宝所掀翻更别寻石女能擎无底钵木童惯弄没絃琴长安虽好君休恋物外风清月满林五百弟子受记品第八渠无国土谩相呈记莂由来亦妄名衣里明珠谁不有台边古镜自分明花拈鹫岭淆讹出法到曹溪搅扰生趁入沩山水牯队拖犁拽杷任纵横授学无学人记品第九庆喜殷勤请举扬世尊觌面不囊藏一瓢恶水蓦头泼两眼空花遍界狂鼓浪金鳞多变化辗沙跛鳖乱承当白衣拜相奚为贵野老门前歌未央法师品第十滞货多年不值钱无端乱撒向人前偈时那待临穿井触着方知便是泉雨过幽林山翠溼风翻野岸浪花鲜纵饶会得分明去犹隔迢迢万八千见宝塔品第十一从空涌出太奇哉端的唯凭一指开移土他方情未已还身此界体全该星衡那许容毫发藻鑑分明绝点埃正眼看来成底事堪怜平地起孤堆提婆达多品第十二大用无拘体绝伦于中切忌妄疏亲驴胎马腹随游戏地狱天堂好寄身十圣闻时犹丧胆二乘见处亦伤神机关拨转凭谁手疑杀阎浮几许人持品第十三如来慧命任非轻俯就机宜与么行劣相殊形皆幻色鼠肝虫臂总虚名罽宾已受挥锋谶嵩岳亲聆裂石声为法求人能有几况兹叔世难多生安乐行品第十四证道非难弘道难道弘无恙可为安坚持四法环中照始获一珠顶上看柳巷花街随步舞楼台歌馆且盘桓飞尘满目何曾染笑傲春风入烧瘢从地涌出品第十五从门入者岂家珍争似胸中流出亲众愈恒沙超数量座克法界绝言论波心明月谁能捉镜里金乌谩可陈叵耐东君轻漏洩晓风吹绽满园春如来寿量品第十六倒腹倾肠忍不禁堪怜忒煞老婆心虚空漫把分边际大海徒劳较浅深夜半木鸡啼月冷天明石犬吠花阴舌头坐断忘言路一片冰壶自古今分别功德品第十七别露生涯展化门暂相投处叙寒温磻溪直钓心非饵任氏垂竿意在鲲两岸芦花天正晓一江明月碧无痕沧浪歌罢归来晚梳雨斜风度远村随喜功德品第十八堪哂叨叨阿逸多瞿昙荅处亦须诃拟将一字留心地唯恐千生作障魔月满真如摇岸柳风翻般若响庭柯虚空无耳时常听功德于今较几何法师功德品第十九解义依经即佛冤离经亦复是魔言如能一念知端的始彻六根见本源芥纳须弥层岌岌毛吞巨海浪翻翻葛藤截断千差隐折角泥牛出故园常不轻菩萨品第二十喫水何须用捺牛唯人曰肯乃方休珍呈楚国遭刑宪珠献隋庭按剑投抛却云门干矢橛枯来洞老死猫头纵饶碧眼难分辨千古令人价莫酬如来神力品第二十一腾腾运用本如然触处灵通不假宣箇箇脚跟皆点地人人鼻孔自撩天云凝大野忘回互雪覆层峦绝正偏今日分明重指註相逢且莫乱流传嘱累品第二十二求人落艹话匆匆尽把家私彻底空就父转身方是孝辅君退位始为忠夜明帘外音回早古镜堂前路别通累及儿孙何日了波涛遍界鼓春风药王菩萨本事品第二十三宿王大士启前因只欲时人悟本真喜见焚身烟未息神光断臂血尤新晓风度水频敲户夜雨穿云远叩津举目无非求道者不知谁是报恩人玅音菩萨品第二十四游遍山高与水深相逢弹指几知心烟明花笑真三昧犬吠驴号不二音意外拟将生一念目前早已隔千岑分明日用头头事多少随流被境沉观世音菩萨普门品第二十五普门境界玅难穷触处逢源那滞功三十二形随类现百千亿相任机通无心恰似春回谷有意还如月印空正与么时堪喫棒由来箇里不同风陀罗尼品第二十六谘询为众广传持抛出陈年一古锥触着应须头脑裂觑时只教眼睛󱅾释迦挈挈尤难会弥勒惺惺怎得知可惜韩卢逐块者至今尚自苦奔驰玅庄严王本事品第二十七鬼面神头见未耶玅严睹影眼生花念兴自是分妍丑机泯谁能验正邪转步南辰空挂剑藏身北斗谩浮槎知音不在频频举千古风流出当家普贤菩萨劝发品第二十八最后因缘仗普贤还凭密护果方圆一心不动群魔隐四法才持万虑蠲步步目前乘白象行行舌上吐青莲欲知向上通霄路抛却筌蹄意始玄总颂併来武库尽销镕阵后何劳更犯锋海岳趯翻休觅迹圣凡抹杀谩留踪夜深古殿银缸灭秋老荒阶玉露浓万籁沉沉谁辨的一轮皓月照孤峰百愚斯禅师语录卷第十六百愚禅师语录百愚斯禅师语录卷第十七住国山善权寺嗣法门人智操住京兆荐福寺嗣法门人智觉编次源流颂第一祖菩提达磨大师至金陵武帝问曰如何是圣谛第一义祖曰廓然无圣曰对朕者谁祖曰不识帝不契遂渡江至少林一日命诸门人曰汝等各言所得最后慧可礼三拜依位而立曰汝得我髓廓然无圣箭锋机不契徒劳入禁帏拂袖江头乘苇去蹋翻明月乱流辉风凛冽雪纷飞禅林从此始多非谩云皮髓都分尽剩有芒鞋遮面归第二祖慧可大师参初祖立雪断臂悲泪求法祖曰诸佛最初求道为法忘形汝今断臂我前求亦可在易名慧可师曰诸佛法印可得闻乎曰诸佛法印非从人得师曰我心未宁乞师与安曰将心来与汝安师曰觅心了不可得曰与汝安心竟梅枝孕玉少林春立雪空阶太苦辛佛法若从断臂得西天东土没全人第三祖鑑智僧璨大师以居士参二祖曰弟子身缠风恙请和尚忏罪曰将罪来与汝忏士良久曰觅罪了不可得曰与汝忏罪竟宜依佛法僧士曰今见和尚已知是僧何名佛法曰是心是佛是心是法法佛无二僧宝亦然士曰今日始知罪性不在内外中间如其心然佛法无二也即为薙发丹砂九转璇玑一拨食牛之气自尔天生迦陵之音迥然蕴壳顿空罪性兮霜月沉空至道无难兮薰风解箨莫莫莫须斟酌谩将风恙累儿孙病差何假驴驮药第四祖大医道信大师沙弥时年十四礼三祖曰愿和尚慈悲乞与解脱法门曰谁缚汝师曰无人缚曰何更求解脱乎师言下大悟服劳九载屡试玄微腊尽寒初散春来雪自融雾深知变豹浪暖看飞龙月落江眉暗雨添花泪红玉关人去后千古动悲风第五祖大满弘忍大师儿时造四祖祖曰汝何姓师曰姓即有非常姓曰是何姓师曰是佛性曰汝无姓耶师曰性空故无祖识是法器河出图洛出书丹山之凤蚌腹之珠其翱翔也纵横而莫遏其圆润也宛转而无拘黄梅老黄梅老栽得青松惹烦恼至今六月尚余寒千古万古月皎皎第六祖大鑑慧能大师参五祖问汝从何来师曰岭南曰欲须何事师曰唯求作佛曰岭南人无佛性若为得佛师曰人即有南北佛性岂然祖异之乃曰着槽厂去师遂服劳于杵臼间因祖索偈欲付衣法师和偈曰菩提本无树明镜亦非台本来无一物何处惹尘埃祖唿入室密授心宗衣钵令渡江相逢狭路难避脑后一鎚见腮落落玄关顿断重重金锁双开霜寒鹤唳露冷猿哀传衣夜半成何事南北纷纷起祸胎第七祖青原行思大师参六祖问当何所务不落阶级曰汝曾作什么来师曰圣谛亦不为曰落何阶级师曰圣谛尚不为何阶级之有祖深器之即令首众跣足披蓑度别岑相逢切忌话威音掀翻麟阁勋劳泯击碎菱花影象沉霭霭寒云笼岳顶团团皓月荡波心金牛不喫凡间艹晓入沧溟无处寻第八祖南岳石头希迁大师参青原原问曰子何方来师曰曹溪曰将得甚么来师曰未到曹溪亦不失曰若恁么用去曹溪作甚么师曰若不到曹溪争知不失师又曰曹溪大师还识和尚否曰女今识我否师曰识又争能识得曰众角虽多一麟足矣入门一句辨疏亲识宝还他碧眼人众角虽多何足贵彩云端里产麒麟第九祖药山惟俨大师参石头问直指人心见性成佛伏望指示曰恁么也不得不恁么也不得恁么不恁么总不得子作么生会师罔措复至马祖仍伸前问于扬眉瞬目处契悟便礼拜曰你见甚么道理便礼拜师曰某甲在石头处如蚊子上铁牛曰汝既如是善自护持后返石头头曰言语动用没交涉师曰非言语动用亦没交涉曰我者里鍼札不入师曰我者里石上栽花头然之南海瞎波斯撞入罗剎鬼国把家珍尽倾鼻孔刚刚舍得午夜特牛生箇儿五彩黄金额看他蹋断沧溟撑出那珊瑚枝上月第十祖云嵒昙晟大师参药山山问甚处来师曰百丈曰百丈有何言句师举百味具足话曰咸则咸味淡则淡味不咸不淡是常味作么生是百味具足师无对又问更说甚么法师曰有时道三句外省去六句内会取曰三千里外且喜没交涉又问更说甚么法师曰有时上堂大众立定以拄杖一时趁散复召曰大众众回首丈曰是什么曰何不早恁么道今日因子得见海兄师于言下顿省冻锁幽人眠雪屋金鞭击碎苍龙窟爻象动而悔吝生鸟篆成而鬼神哭续鸾胶截鳌足环枢玅转无拘束狮子教儿迷子方六即一兮一即六第十一祖洞山良价大师参云嵒问无情说法有省乃曰也大奇也大奇无情说法不思议若将耳听终难会眼里闻声始得知后因过水睹影大悟有偈曰切忌从他觅迢迢与我疏我今独自往处处得逢渠渠今正是我我今不是渠应须恁么会方得契如如睹影逢渠不是渠到家何必鴈传书晓风吹破梅花梦香雾轻沾粉蝶须月上珠帘刚夜半天明玉漏催更箭当轩秦镜绝狐踪禁殿无人谁敢犯第十二祖云居道膺大师参洞山山问甚处来师曰翠微曰翠微有何言句师曰微供罗汉某问供养罗汉还来否曰每日你噇箇甚么曰实有此语否师曰有曰不虚参见作家来山又曰吾闻思大和尚生倭国作王是否师曰若是思大和尚佛亦不作山然之险处连推不倒直须出手相扶一枝别露春色风月犹殊帝都第十三祖凤栖同安道丕大师僧问如何是和尚家风师曰金鸡抱子归霄汉玉兔怀胎入紫微曰忽遇客来将何祗待师曰金果早朝猿摘去玉花晚后凤衔来彻底打开宝藏倾来满地奇珍就中那复择疏亲博施逢人不吝家风凛凛无比尊贵堂堂绝伦凡流切莫妄评论此箇门墙万仞第十四祖凤栖同安志大师参先同安将示寂上堂曰多子塔前宗子秀五老峰前事若何如是三举众无对师曰夜明帘外排班立万里歌谣道太平安曰须是者驴汉始得老不休心更可嗟教儿汲汲做人家恁么举太周遮遗来枯井填难满日后方知怨恨爷第十五祖梁山缘观大师上堂曰垂丝千尺意在深潭一句横空白云自异孤舟独棹不犯清波海上横行罕逢明鑑僧问师唱谁家曲宗风嗣阿谁师曰龙生龙子凤生凤儿芦花碎翦补羊裘鹤影悠悠云影悠悠七里滩边独放舟深也抛钩浅也抛钩盲龟钓尽始方休雨又将收风又将收水天虚碧看飞鸥月满枝头霜满枝头第十六祖太阳警玄大师参梁山问如何是无相道场山指观音像曰者是吴处士画底师拟进语山急索曰者是有相底如何是无相底师遂有省便礼拜曰何不道取一句师曰道即不辞恐上纸笔曰此语上碑去在师献偈曰我昔初机学道迷万水千山觅见知明今辨古终难会直说无心转更疑蒙师点出秦时镜照见父母未生时如今觉了何所得夜放乌鸡带雪飞山谓洞上之宗可倚一时声价借甚有相无相重加盐酱镜愈磨而痕生工多巧而璞丧拟寻思莫轻放到此还须喫痛棒且道利害在甚么处咄不用担枷过状第十七祖投子义青大师僧问师唱谁家曲宗风嗣阿谁师曰威音前一箭射透两重山曰如何是相传底事师曰全因淮地月得照郢阳春曰恁么则入水见长人也师曰祇知荆玉异那辨楚王心僧礼拜师随以拂子击香几一下重关觌面势崔巍一蹋鸿门两扇开香象截流无阻隔鲲鹏展翼任徘徊任徘徊看变态等闲直透威音外桐谿从此显家声一夜春风敷万卉第十八祖芙蓉道楷大师谒投子问佛祖言教如家常茶饭离此之外别有为人处么曰汝道寰中天子敕还假尧舜禹汤也无师欲进语子以拂摵师口曰汝发意来早有三十棒也师大悟再拜便行曰且来阇黎师不顾曰汝到不疑之地耶师掩耳而出家宝不须外寻衣珠岂向他索虽然掩耳便行面目被人换却面目换来见也无一条楖栗两相扶只解扶兮不解倒可怜父子入荒艹第十九祖鹿门自觉大师参芙蓉问胡家曲子不堕五音韵出青霄请师吹唱曰木鸡啼夜半铁凤叫天明师曰恁么则一句曲含千古韵满堂云水尽知音曰无舌童儿能解和师曰作家宗师人天眼目曰禁取两片皮师从此悟入遂承印记绿暗园林春欲暮长安烟景仍如故五陵公子问归路遥指顾花开何事风偏妒泣血子规啼不住穷愁无限向谁诉回首家山月满户急转步度水休教溼却裤第二十祖青州希辨大师参鹿门得言外旨出住中都万寿尝设百问曰声前荐得落在今时句后承当迷头认影作么生是空劫己前自己又曰有口赞不尽无言心自明是则裂破虚空不是则鬼家活计上入端的处道将一句来剑按当门鍼投水碗象骨辊毬紫湖看犬直饶费尽精神也是徐六担板担板流没来由却把真金唤作鋀令人翻忆青州老恩大难将雨露酬第二十一祖大明宝大师参青州问离四句绝百非请师直指西来意曰昨日有人问打出去也师曰今日又如何曰你恁么不识痛痒师礼拜曰可惜许棒折也师直得汗下后上堂轮王宝藏如赤穷底人酒店腰带如大富底事掉转身来撞着没面目汉要拳便拳要踢便踢谁知我洞上家风别有擒虎头收虎尾底宗旨会么玉犬彻夜行不知天已晓芙蓉影落澂江水冷笑刻舟子底事披霜晓夜行浪荡天涯兴尽狂心死死后重甦却为谁新月澹蛾眉醉卧花阴浑不管好饮无钱酒债何时满第二十二祖王山体大师侍大明于生台见雀拾食乃拍手雀飞去明抚师背师惊顾曰若是雀子我孤负你不是雀子你孤负我师罔措曰幸是可怜生互相孤负去师豁然后上堂还有冲流度刃者么僧从东过西从西过东师曰未得一场荣先刖两胫足曰也知和尚惯用此机师曰罪不重科僧拟议师便打我负你你负我麻缠不住纸重裹狻猊争肯被罗笼迸断黄金无缝锁白日昏兮雾漫漫浮云散兮山朵朵一声哮吼陨空花柳魅山魈没处躲第二十三祖雪岩满大师初参普照照曰兄弟年俊正宜叩参我当年念念以佛法为事师避席进曰和尚而今如何也曰如生冤家相似师曰若不得此语几乎枉行千里照下禅床握师手曰作家那后造王山山举洞山睹影因缘师疑之阅颂至折合终归炭里坐大悟曰今日方知病即药也呈山山曰料掉没交涉师曰和尚此回瞒我不得胸积经纶舌藏利剑不露锋铓埋兵索战好作家犹未善平地可怜亲被陷翻得身来是几时花开二月春将半也大奇也大奇男儿志在青云上投笔封侯更有谁第二十四祖万松行秀大师参胜默有省复看玄沙未彻语请益雪岩岩曰待你头生角脚手生爪牙然后讨棒喫师偶见鸡飞鸣大悟曰今日不惟捉败沙老虎亦乃捉败岑大虫也曰不怕我笑你那忽闻架上一声鸡蝶梦惊回月坠西谩道山河归至德首阳千古话夷齐第二十五祖雪庭福裕大师参万松松问何处得箇消息来师曰老老大大向学人纳败阙曰老僧过在何处师曰学人且礼拜暂为和尚盖覆却松大喜遂印可后问僧面壁石有人看见达磨影者么曰今日幸遇和尚师曰拄杖子今日幸遇上座乞供养他一顿遂打三棒曰恩大难酬师掷下杖曰胀杀怀州牛恁么来看变动谩张兔网去罗凤偏圆回互两无伤捩转机关全玅用杜禅流休卖弄纵时擒擒时纵棒头有眼须珍重怀州胀杀一条牛吓得虾蟆跳入瓮第二十六祖灵隐文泰大师参雪庭庭曰当机一句试拈出看师拟开口曰家产被人籍没了也还在者里叫屈师抚掌曰谁奈我何曰者风颠汉后上堂尘劫来事只在于今河沙玅德总在心源试教伊觌面相呈便不解当风拈出且道过在何处卓拄杖曰只为分明极翻令所得迟脑后张弓就地弹雀放去收回死蛇弄活活来毒气便伤人说甚南山鳖鼻恶老苍天老苍天白头婆子搽脂粉却向人前卖少年第二十七祖还源福遇大师参灵隐闻举切忌从他觅迢迢与我疏语即领悟曰今日捉败老贼也隐喝出后僧问如何是祖师西来意师曰风送泉声来枕畔月移花影到窗前得意谩将说向人画龙点眼未为真揭开翡翠帘初晓拂却鸾台镜上尘风送泉声休逐响月移花影别家春重重指出何劳问少室庭前双桂新第二十八祖香严文才大师读证道歌至幻化空身契悟乃谒源求证源曰祇如道君不见是指阿谁师曰觌面亲呈更无回互曰堕坑落堑汉作恁么语师曰和尚作么生曰汝口聻师曰勘破了也源休去老鼠偷油打破灯邻家日午骂三更可怜笑杀人无数月里嫦娥梦不成勘破了且低声鹭鸶脚上蚂蝗钉第二十九祖万安子嵒大师初参息菴有省复参香严呈解严曰子不闻蛊毒之家水莫尝否师曰也须吞得去吐得出始是肚皮曰苍天中更添冤苦师曰谢和尚印可曰未在复阅宝镜三昧大豁疑碍后上堂我不学诸方说禅浩浩地魔魅人家男女僧问达磨面壁时如何师曰正是浩浩祸胎曰如何得勦绝去师曰倒槎芒绳缚鬼子须是其人独眼狞龙夜生角虎反掌为云覆掌为雨焚劫之火不碍吸嘘蛊毒之水何妨吞吐鹤翥翼而难留箭离絃而莫阻橐籥干坤纷纭宇宙扑碎虚空万象沉离娄有目还如瞽第三十祖凝然了改大师参万安安曰路逢死蛇莫打杀无底篮子盛将归此是洞上宗旨若是莽卤禅和如何透得师曰莫是背触不得底么曰笑破山僧口师罔措曰你在鬼窟里讨甚么碗师愈不安一日严上堂曰一言迥脱独拔当时师当下释然一言迥脱掀翻鬼窟独拔当时放出俊鹘阿喇喇阿喇喇五乳峰头路更滑寄语游人仔细行谩将竿木强支撑第三十一祖俱空契斌大师参凝然然曰达磨未来你作么生参师疑之偶睹秦封槐有省回侍次身甚战慄然曰契斌参得禅也何惊疑之有师豁然省曰某今日到此如在红炉中拾得一片冰相似然颔之咄哉没智老翁白日青天见鬼达磨未必东来神光何曾得髓烂泥有剌须防卞璧无暇休指红炉燄里拾冰敲落舜若多齿第三十二祖定国可从大师参俱空空曰曾参何人来师曰少室山前风悄然曰因甚一华开五叶师曰没孔铁鎚百杂碎曰掠虚作么师曰天下人只解掠实无一人掠虚曰不打自招师曰惯用底不妨勘破家富小儿娇乱把珠玑满地抛阑干斜倚凭谁语两岸芙蕖露滴晚香飘任公钓锦鳌钓得锦鳌透碧霄翻忆西湖月下弄笙箫柳锁长隄十二桥第三十三祖月舟文载大师掩关阅万松机缘有省叹曰洞上宗风大播天下有织锦回文之功非鍼线细密盘旋回互不触当头者不能与伊作主也既而幡然出关参无方从公发明己见抚而印之春雨山花灿锦秋风落叶飞金夜静幽人得意猿啼旅客伤心等闲若不登高朢争见东流海漾深第三十四祖宗镜宗书大师闻月舟法席之盛入室请益密践八载蒙付嘱后少室请师师慨曰先师化后三十余年洞上宗风迨乎湮没遂主之临终索笔书偈曰宗镜宗镜心法成行即日圆觉镜破宗正招手悟犹钝那堪八载周无脣不是兔有角亦非牛春信梅花晓琴声月下悠华亭谁更委翻却钓鱼舟第三十五祖西京幻休常润大师参宗镜问镜中现像时如何曰何不打破师曰其奈镜像何曰镜像安在师有省一日举我今不是渠诘之曰既不是渠毕竟是何人师曰若要识此人有箇真消息无相满虚空有形没踪迹曾为佛祖师常作干坤则龟毛拂子清风生兔角杖头明月出镜复征之师曰彩凤翻飞身自在铁牛奔吼意常闲曰善哉水潺潺山叠叠蹭蹬天涯老剑客江北江南遍问津芒鞋蹋绽路头绝风吹柳絮走毛毬雨打梨花飞蛱蝶乳酪醍醐味不殊瓶盘钗钏金非别休休休直一橛转盼家山云外月他家父子好机关说甚临济白拈贼第三十六祖大觉方念大师参幻休休问甚处来师曰北方曰北方道法与此方何如师曰水分千派流出一源一日游初祖面壁处契悟乃曰五乳峰前好箇消息大小石头块块着地诣室呈休休嘱曰无上涅槃心佛祖相传付吾今授受时云净峰头露乳峰崄巇人难到到者应须胆也销紫电光中鸣布鼓桃花浪里看腾蛟头角昂而机用别风云际而意气豪递相承授兮水向源浊体佛祖心兮霜妒花娇众生末法真堪叹艹木皆兵何处逃第三十七祖云门圆澂大师掩关看干峰举一不得举二话发明诣云栖栖举海底泥牛师推出傍僧曰大众证明后参大觉觉曰止风涂向青山近越王城畔沧海遥时如何师曰月穿沧海破波斯不展眉复呈偈觉曰语句绵密不落始终真当家种艹向后开两片皮截断天下人舌头有分在一鎚奋力碎重关直透雷门万仞山江练静暮云闲夺得灵符肘后还转步干坤外横身宇宙闲忘依倚绝跻攀洞帘倒卷水潺湲诞生王子天然贵金阙春风扣玉环第三十八祖百丈明雪大师参云门门举斩猫话师于言下知有将蒲团抛出门曰一语下徐州会从桥上过曰溪水潺潺汝等道看师曰敲空有响击木无声门颔之阅六日闻钟声大悟九坐道场临终说偈来也无一物去也无一物欲知端的意百丈花梢月五色书征九苞应瑞迥脱樊笼不堕圈缋蒲团抛出骏蹄空群击木相酬灵禽折翨忽闻钟声世界殒而生佛平沉廓落身心朕兆泯而虚空粉碎杨老师真奇异令人千古仰高踪百丈花梢风月霁经旨颂楞严经七处征心征心七处遍推求堪笑骑牛更觅牛回首西山残照近一声鴈叫又清秋若见是物则汝亦可见吾之见乃至自然非物云何非汝浮云散尽碧天开一片冰轮耀御阶花下相逢须急转莫教衣袖惹尘埃见见之时见非是见见犹离见见不能及休夸投笔戎轩贵谩谓采薇义士高怎似幽人忘宠辱䰐鬖随处混渔樵二十五圆通奇哉诸圣说圆通不觉和身堕艹中阴处三科捞井月火风七大捕鱼踪秋深菊蕊喷香远春暮桃花斗色浓剖破藩篱元一统谁分南北与西东五十五位菩提路重重单复立阶差画足从来不是蛇行满三祇汤里雪功成剎海眼中沙通衢处处乘车马古岸湾湾渡艇槎掉臂经行皆祖意胡为特地费周遮涅槃经生生拂地春风至山花遍野开游人兴不尽又上一崔巍不生生龟毛牵玉象兔角趁麒麟吓得虚空走须弥也起瞋生不生喫饭不开口穿衣没寸丝阎浮都蹋遍两足未曾移不生不生踢翻香水海拈却蕊光幢万籁悉沉寂圣凡两俱忘佛牙颂伟哉婆伽梵果极名调御曩劫积殊勋万德体圆具法身本无为而不堕诸数无形示有形无住显常住处洁以非净居染而不污大小阿毘昙一切文身句频伽微玅音悉从齿端注不可以耳闻不可以目睹耳目不可近近之大火聚愚昧自疑惑阐提见嫉妒我祖获斯瑞千载罕一遇永为福德城广辟人天路我今作斯颂大海一滴助并冀垂不朽尽未来如故浮山十六题堂前不挂夜明帘花下闲闲懒去眠散发齐眉谁作伴泥牛鞭起晓耕烟句中有响辨来机迥脱玄关绝是非上苑春回莺语巧落花流水自依依春园游罢且休夸烟景依稀未是家玉笛一声何处去纷纷天际落梅花夜静银河泛铁船兰桡拨破玉壶天惊回石女鸳鸯梦倒跨金鸾入广寒兔老冰盘夜倍明几家砧杵动秋声殷勤寄语婵娟子莫负乘槎万里情历代簪缨与么来何妨落魄混尘埃薰风到处幽阶静带笑葵花向日开当阳突出迅如风铁壁铜墙一贯通夜半髑髅频发笑骤惊木马出纱笼高轩毒鼓谩劳挝触着应须尽丧家圣解凡情齐扫荡老胡依旧度流沙不将奇特向人施遮莫行藏只自知夜静一帘明月上微风吹动影离离莫道垂慈语带柔异中来也为谁酬不从胁下安名字笑杀沩山水牯牛金鎚觌面向君抛道火何曾口被烧不会逢人休错举春来依旧鸟声娇历然藻鑑用无偏透脱离微始得玄秋水长天谁辨别鹭鸶飞出荻芦边翀霄鸾凤萦金锁挂角羺羊犹滞踪子夜木人刚转侧碧潭云外看飞龙辊毬舞笏几多般玅阐当年教外传熊耳真机千古秀松声皓月永娟娟一句明明盖古今超声越色卒难寻云封绝顶谁能到回首斜阳烟水深卷舒杀活不同伦大用何曾涉点尘蜗角尖头藏宇宙螺蛳眼里定干坤瑞老和尚住百丈一日垂问佛殿檐前为何堕落一花师云诗向梅中得琴从月下弹颂诗向梅中得琴从月下弹明明频举似切忌妄生端古涧潺潺兮歌咏新韵和风荡荡兮花开笑颜问野狐既脱皮毛因甚虚名千古不昧师云敲空有响击木无声颂敲空有响击木无声雨过山翠云收日晴石笋抽条兮长春艳艳冰河发燄兮互古腾腾问冬闲日色为何寒冷师云大雄峰高颂大雄峰高觌面全抛拟议开眼已犯吹毛不犯吹毛意句迥超木童腔外歌舞石女云中品箫百愚斯禅师语录卷第十七百愚禅师语录百愚斯禅师语录卷第十八住国山善权寺嗣法门人智操住京兆荐福寺嗣法门人智觉编次机缘僧问拜即是不拜即是师云颠倒作么僧曰金翅噼开沧海去青山低首笑相迎师云脚跟下好与三十棒曰作家宗师师云不劳赞叹僧礼拜师复云从何处来曰西天目师云曾见高峰大师么曰和尚大似不曾到天目师云莫乱统曰和尚一向在那里师云要向你说上座不曾到曰同是家里人何消与么师云三千里外曰争奈脚头脚底师云脚底尚不知说甚么脚头问如何是无位真人师云两瓶好花红似锦曰家贼难防时如何师云即今贼在甚么处僧拟议师云捉败了也曰说甚么师云你耳聋我亦耳聩僧参师云号甚么曰牧牛师云牛在甚么处僧礼拜师云牛既如是你作么生牧僧拂袖一下师云犹𨁝跳在曰师作么生牧师云穿却你鼻孔众善信设斋次师云今日多谢厚意曰上门买卖好做师云争奈居士折本曰食到口边被人夺却师云何处得者消息来曰和尚请斋师云果然被山僧夺却士无语师大笑居士参师云你一向做甚么工夫曰持准提咒师云曾见准提菩萨么曰曾见师云是何面目士拟议师打一数珠云准提菩萨过去久矣僧问觌面相逢作么生道师云只恐你错会曰门门一切境回互不回互如何回互师抚桌子云不得唤作桌子曰如何不回互师云者箇是桌子曰学人即不然师云你又作么生曰出户不偏行各赴两头机师云莫乱统僧请益师问如何是你本来面目曰胡来胡现汉来汉现师云胡汉不来时如何曰照天照地师云打破镜时作么生曰海阔从鱼跃天高任鸟飞师云更有漫天网子在僧拟议师掌云又向鬼窟里作活计居士问曹洞临济还有别也无师云虚空无背面曰者是无别也师云青嶂有高低曰者是有别也师云那里是别曰有高低师云仁者自生分别师命寒松首座落堂考工毕上方丈问讯师云今日堂中几人悟道曰若不是某几错祗对和尚师云座元大似不曾落堂曰将谓无人证明师云既然落堂因甚容他圣僧瞌睡曰且喜今日放参师为击节僧问涅槃心易晓差别智难明如何是涅槃心师云檐前雨滴滴曰差别智又作么生师云秋色满庭芳曰恁么则言言见谛句句朝宗师云莫错会好问初祖对梁武帝云廓然无圣因甚云门祖庭寺名显圣师云君子喻于义小人喻于利师问独立维那月到中秋分外明因甚被片云遮却还是隐显不同为复别有长处曰待月落后与和尚相见僧送茶至师云是甚么茶曰太白峰茶师云太白峰崄峻如何到得僧无对师云不是太白峰茶师画此问北冥西堂不是圆相亦非月轮去此二途试道一语看曰帝释宫中放赦书师云未在更道曰王令已行天下遍身荣何用更封侯师问时一侍者山僧连日有病大众俱来看有一人不来且道为甚不来曰东宫虽至嫡不面圣尧颜僧问如何是青龙境师云宝塔冲霄汉如何是境中人师云金鎞指月看曰人境不立何处相见师云当面错过曰芳艹渡头寻不见夜深依旧宿芦花师云那里学来的僧礼拜师便打厂峰入方丈师云那箇是你本来面目曰和尚还见学人么师云何曾会在曰从来不迷师云既不迷到弁山做甚么曰不到争知不迷震南参问作何方便得本分相应去师搊住云速道速道南愕然师便托开灵机参师问甚处来曰河北师云少林主人为谁曰涵宇和尚师云如何知是涵宇曰一点瞒他不得师云背后的是甚么机作礼师云大好瞒他不得印白参师云今日事如何曰天不能盖地不能载师云你在甚么处白喝师云再道曰不敢妄生节目九一居士参师举大颠摈首座话诘之曰好事不如无师云与么大颠亦多事曰和尚着甚死急师云当日首座会不会曰不妨举似诸方师云有人举数珠问你又作么生士拂袖出师云放汝三十棒福建居士问七佛已前是何人说法师云居士莫打乡谈曰七佛已后又是何人说法师云山僧只会官话剑机尼入室师云一归何处曰金不博金水不洗水师云南泉斩猫赵州顶履又作么生曰故乡蹋断来时路师云麻三斤聻曰白日无闲人问荅问干为盖坤为轴将甚唤作关捩子荅拄杖在山僧手里问乡村四月闲人少因甚容得水牯牛横眠四野荅农家不管兴亡事一任和云占洞庭问翀天俊鹘为何撞入网中荅怪得阿谁问一箇雷声天下响古路边石狮子为甚不闻荅不受惊吓问血滴滴地是何意旨荅照顾眉毛问如何是子觉母壳荅错过了也问九峰不肯首座意在于何荅雪屋梦犹寒问孤峰独宿未是衲僧活计那是衲僧活计荅眼里童人吹玉笛问两手扶犁水过膝明什么边事荅知恩者少问心花发现为何脚下不明荅但恁么举问法身充满沙界因甚无字关透不过荅一箭射双鵰问威音王那畔更那畔如何透过法身荅波斯水上翻筋斗问洞山睹水影悟箇甚么荅乡谈不一般问从贤圣中来不曾杀生是何意旨荅云消山谷冷问既是放生池为何淹死人荅路不拾遗君子称美问一切众生本无生灭因甚又放生荅抛砖引玉问一切众生本来是佛且道复礼何佛荅天上天下唯我独尊问既是咸井泾因甚么静室中喫淡水荅莫被舌头瞒问佛未出世祖不西来者着子阿谁传授荅春至鸟声碎问洞山君臣临济宾主是同是别荅疁城古练川如何是宾中主荅茅屋安金吻如何是主中宾荅拄杖半肩横如何是宾中宾荅满面是埃尘如何是主中主荅佛祖莫能窥如何是宾主相见的事荅当面休错过问宾主相见有何奇特荅六耳不同谋问宾主相去几何荅两眼对两眼如何是体荅虚空吞皓魄如何是用荅虾蟆飞上天如何是体用俱到荅清风拂明月如何是体用俱不到荅抱赃叫苍天问师是洞山嫡裔洞山祖师今在何处荅遍界不曾藏问莲花出水根从何来荅好箇消息问朝朝同佛起夜夜抱佛眠为何佛又不见荅只为太近问一灯普照因甚殿后不亮荅自生障碍问鼙鼓震惊四方俱动未审法地动不动荅木马游春俊不羁问龙华大士化身千亿师今补处能化几身荅云月虽无异谿山不一般问袈裟角里无藏风地风从何有荅好箇问头问诸供养中法供养最今无法无供养作么为最荅谢子殷勤问华林古木阳春竞发敢问枯木开花也无荅堪怜几许寻香客穿却鼻头总不知垂问问有一人读尽五车书胸中无一元字有一人不见书木博尽古今有一人读尽五车书博尽古今有一人不读五车书亦不博古今此四人中且道那一人作得人天师问月到中秋分外明因甚被片云遮却还是隐显不同为复别有长处问弁山顶上为何白不住问洞山门下永绝渗漏为何花石涧内流水淊淊问菊花九月开因甚华林园里却无问雾锁千峰为甚行人不断问画此丁云不是圆相亦非月轮去此二途试道一语看问洞山云青山白云父白云青山儿白云终日倚青山总不知既是父子为甚不知问乌鸦生箇白鹭鸶且道是何祥瑞问善权古剎历代名蓝法堂前为何艹漫漫地问轮藏殿与钟楼每日斗额且道他为箇甚么问德山入门便棒临济入门便喝且道山僧总不与么还有为人处也无垂代问圣僧打瞌睡因甚么不巡他香师代云官不容鍼私通车马问适来经行何缘故蹋杀箇祖师师代云何不道某甲罪过又云赖和尚证明问在眼曰见在耳曰闻在鼻曰嗅在舌谭论祇如在眉毛唤作甚么师代云天子不刈茅问衲僧家气吞佛祖眼盖干坤胡为乎透一字关不过颂气吞佛祖未为雄末后牢关不易通脚底若教红线断倒骑石马出纱笼问高揖释迦不拜弥勒的人为甚么朝打三千暮打八百颂不羡首阳清饿士谩夸渭水老垂纶高名勋业双忘处始是太平无事人问山青水绿桃红李白若道是色瞎却渠眼若道不是色又被活埋且道如何得透脱二途去颂朱紫满堂岂是色管絃彻耳亦非声试看桥畔酣眠客宠辱无心两不惊问疑团未破脚跟下浮逼逼地疑团已破为何脚跟下亦浮逼逼地颂三月年年啼子规声声泣血染花枝穷途无限伤心事不是愁人也泪垂法语示景纯张居士昔慈明禅师好诃骂诸方指为邪说大慧老人好贬剥丛林名为禅病以此观之古今皆然迩来参禅者如麻似粟真得见地者曾几何人要而言之有认耳目为禅到处侧耳扬眉摇头点额有认手足为禅遇人竖指擎拳点胸顿足有认意识为禅一味穷玄索玅博古论今有认狂妄为禅饮酒食肉自称为逆行菩萨有认儱侗为禅盲枷瞎棒乱诃乱说便为格外提持如此者非邪病而何皆由不肯亲近名宿妄自尊大故耳今足下欲明此事须将平日所学所见尽情放下把箇本参挂在眉尖如一柄金刚宝剑更有何物敢撄其锋有时㘞地一声元来只是者箇犹如哑子得梦只可自知到者箇田地一任横行竖行无非佛事弄子抱孙总是寻常所谓大家团圞头共说无生话是也否则急就作家炉鞴受向上钳锤庶免堕如上诸病耳勉旃勉旃示蕴空知客昔年相见不相识今日相识不相见练川一路平如砥脚头脚尾光显现掀翻底蕴绝囊藏喝碎虚空始成片回头笑看楚山云转步还蹋吴岭霰关外更有一重关且莫归家便住院不信但问无舌人洛浦当年曾亲荐昭庆无物可赠君临行聊为通一线春风拂破碧桃腮晓日揭开青嶂面示闇然禅人秋风瑟瑟浮云薄秋雨蒙蒙木叶脱青山骨瘦溪毛长江天一色澂寥廓堪怜一片祖师心万古凝然成寂寞禅流于此识端倪何必担囊费驴脚吴山楚水两悠悠湖北江南翠如削若是金毛狮子儿安肯随流混众角一声哮吼隐狐群干坤粉碎空花落勿怪青龙把舌饶就中几箇能斟酌三更迸出一轮红珊瑚枝上光闪烁示默符书记机前有语未为奇默契安知向上机语默两途俱坐断灵符肘后示全提示悟如阇黎悟本由心勿外求如来藏里己全周打开方识无穷尽信意施为用不休示大休禅人大休须到大休时到得休时正好为任意为来无一事三更红日上梅枝示钱君求医士医到末年老愈精拈来茎艹尽回生须知更有超方术一念无为圣可成示古言知藏一藏原来是故纸五千余轴总闲言知君彻底掀翻也撒手归家月满轩示子菴书记一字难将海墨书箇中那许涉踌躇分明祇在毫端上满目烟光彻太虚示杲目禅人杲日三更当户照彻开亚目顶门宽今时那畔俱拈却铁马嘶风鸟道还送独立书记之楚禅客飘然归楚乡清风两岸送行装一曲新丰宜郑重由来此曲异宫商今古知音能有几洞庭月在波心里耐得秋霜果自馨争看声价撩天起金锤袖里复谁知等闲击出虚空髓弁山华发少林春千载曹源流不止蹋遍烟峦何处好回雁峰前消息早觅得佳山勿自栖他时待我来投老题赞释迦佛惟我大雄一切究竟包括太虚远离修证一尘不动普接群机遍界全彰恒然在定玅相不可以色求洪音不可以耳听至矣哉凡有觉知者莫不稽首皈命雪山像皇宫弃却亦何獃六载饥寒骨似柴箇事而今谁不会逢人谩道睹星来观音大士婆娑其发袒露其襟默然独坐声似雷音咦欲识洛伽真面目端的休从纸上寻一毫端上玅相现一切毫端靡不遍恍如秋月着珊瑚枝枝撑出慈悲面僧繇虽巧画难成慈禅笔底显神变神变纵横不滞功如幻三昧体皆同见闻获益无空过风号松吼启圆通袒裼露胸潦倒叵耐跣足垂眉似甚体态道是过去正法明却云现前观自在咄认着依然不是渠黄莺啼出柳阴外坐对银瓶一味闲秋空皓月露慈颜圆音落落超今古祇在鸦鸣鹊噪闲木理观音辛丑岁江南造战舰御海工师解木忽得木理作大士像者眉发精细衣袂飘举虽吴道子得意笔未能过之亦奇事也一送如皋一供善庆禅院因作赞以志不朽月之在水火之传薪不去不来非幻非真头头物物剎剎尘尘舍亦弗得取愈劳神无取无舍何疏何亲大士亦尔如是现身有感斯应靡福不臻鱼篮观音巧扮风流何太奇鱼篮默自手中提而今不比当时事索价撩天卖与谁慈风满面兮若春辉玲珑通身兮悉璎珞足蹑白云兮影重重篮提赪尾兮活鱍鱍只为其人罕遇到今滞货难脱莫莫莫须斟酌从来者箇不寻常六月何曾怕烂却普贤大士酬机玅辨似瓴悬潦倒无端号普贤舒卷犹凭吾掌握象王鼻孔谩撩天达磨蹋翻波底明月坐断岭头白云堪笑者场漏逗强将皮骨空分将谓许多奇特事至今千载赚儿孙寒山拾得者对髼头似甚模样携帚搭肩纵情放荡有时向国清寺里混迹和光有时在寒山岭头扬歌作唱直饶你文殊普贤到者里正好喫棒罗汉者伙老秃奴看来甚古怪做出许多般卖尽家丑态爱静而离喧唯知贪自在当时趁入牯牛群免得丹青还笔债箇些尊慈大衲浑然没点来由到处逢场作戏见人惯弄虚头或捐笠而直渡或掷杖而截流降龙兮欺神瞒鬼伏虎兮诳惑愚俦若到昭庆门下竹篦打破髑髅何故腾云驾雾不如你说法还须老比丘拥衲蒲团只默默无心翻贝叶满腮须发绀螺旋秋浸双眸万顷碧波天彷彿空生嵒下坐却又似达磨觌面分明别不别不别殷勤问取天边月老大无端不自尊重交臂摩肩聚头说梦幙天蓆地而横眠跨海驾虹而应供德动鬼神兮有何奇道伏龙虎兮徒打闹不如一念回机彻见本来玅用且道如何是玅用咄好与三十老乌藤免教人前更卖弄观音经塔层层彰自在字字露圆通为了慈悲债分身遍剎中金刚经塔团团任描邈落落绝追攀欲识金刚体祇在一毫端梵网经予寒松首座于率众之暇敷楮援毫书成梵网经四卷冀广流通使见闻读诵者皆证如来心地法门故作一偈聊为赞助毫端别露玉壶春写出琅王函无价珍一叶一茎交互现一华一佛递相邻百千世界犹珠网万亿光明遍剎尘句下揭开心地藏尽虚空是舍那身云门湛老和尚大启云门中疏洞水挽回既倒之狂澜重整将颓之纲纪机如掣电兮龙睛鹘眼犹迷辩似悬河兮墅潦牛涔莫比高挥宝剑兮扫空魔迹狐踪横抛月钩兮钓尽爆腮赤尾师翁师翁我知之矣天下人不奈你何故号之曰湛铁觜弁山瑞老和尚顶垂鹤发目夺秋江温同煦日凛若严霜施金錍兮刮人天之瞖膜舒毒手兮抉佛祖之膏肓分一灯于石伞阐五位于龙冈名闻异域声震遐方有人欲问是何叟九坐道场大法王坐穿铁壁显家风九辟天荒老冻侬拈出花梢一片月等闲压倒大雄峰稽首吾师人天标格沧溟为口霹雳为舌坐断十方孰能可测唤回石虎啸春风鞭起泥牛耕海月高撑石伞坐大雄峰翻天转地捉象屠龙呵斥邪说扶树纲宗是谁作略号杨木公若道是先师如井觑驴若道非先师如驴觑井是非并拈却截鹤续凫胫既都不是毕竟向何处见先师聻分明觌面更无私切莫迷头犹认影莲池大师貌古稜层炽然无语性相兼通权实并举才涉思惟未敢相许且道是谁莲宗教主闻谷大师动若行云止若谷神勿劳耳听祇须眼闻咦禹门浪里翻身转高剔莲灯慧燄新茂林和尚金襕独拥倚藤床不倦毘尼为举扬他日愿为莲社主共携诸子上慈航三昧律师碧水澂渟绝点尘风光满贮玉壶新阿师面目分明在谩道优波最后身道明律师坐倚屏风家声独占干蛊先猷毘尼城堑愿力弥勤慈诲无倦洁若冰壶净似江练一钵云仍泽流溥遍若菴律师长松之下颓然一老戒若冰清行犹月皎七轴莲经一默而了且道是谁问取文表见月律师绛衣斜搭半横身高竖光幢启后尘道继南山知有在千华台上再来人洞山孤崖和尚目绀眉修神丰貌冷巍巍乎峭壁之凌虚凛凛然孤松之秀挺锄明月而调继新丰辟白云而剎兴洞岭玄关丕阐兮济济龙象交参藻鑑高悬兮历历圣凡绝影春雨桃花泛锦溪秋风梧叶飘金井衍庆石鼓和尚貌臞似鹄目湛如秋奇伟逸群玅辨罕酬绝攀缘兮惟道自乐嗜恬澹兮以德为侔指云月而传心兮机无不被借松风而演法兮泽及何休吾兄乎吾兄乎是之谓嬾残大梅船子铁篴之流也欤金仙蕃光和尚咄哉老兄气宇豪迈结佛祖冤放慈悲债横拈麈尾验龙蛇默倚乌藤震聋聩分明觌面更无他金仙堂上第一代大休法姪象田出厩迥常途此是吾家天马驹更向曹溪波浪里蹋翻明月满珊瑚道珍阇黎丛林柱石羡耆年一片身心似铁坚赢得满头垂白发性天云静月初圆半壑上座眼界澂渟胸襟廓落以德为邻于世无缚一味潇然生平行乐流水潺潺白云漠漠此之为谁号曰半壑廓凡耆德艹褥褐衣唯尚俭素秉云栖尸罗饮真寂甘露闻金刚以出尘阅圆觉而契悟了无异念兼利于自他不滞一边并修于禅土诚缁门之表仪尚高世之风度思其人也维敬维钦见斯容兮如偈如慕自题偶尔相逢渠是我渠今是我我非渠婆娑凛若寒松操傲雪凌霜气自如尔貌不扬作事且大灭少室之真宗破优波之净戒剔骨刮髓兮罪犯弥天铸圣销凡兮恶盈法界三年居弁峰百世招讥怪噫唯有一点为人心纵使僧繇难邈画我相真箇丑谁能描得渠纵有十分像何如井觑驴咦山而晓来凭雨洗柳丝春暖倩风梳生平无福住云门多结冤家少结恩直欲人人穷彻骨恶名那怕遍干坤有眼不解观色有耳不会闻声虽则如聋如瞶却又似聪似明咄哉斯汉真奇怪恼杀丹青画不成僻性生成不自由寻常多为别人愁些须活计真堪笑无底船儿载月游若道是我返成两箇若谓非我依然话堕拈却是非二俱有过毕竟是谁雪压梅花肥风吹明月破斯人面目画难全纵有十分也枉然怎似浑囵活打杀免教污却一张笺潦倒疏狂不自禁白云流水共谈心生平面目难描画认着依然又隔岑萧疏人笑尔樗形巧设施为总不能对客惭无三寸舌酬机唯有一条藤俗不俗僧不僧箇样如何续祖灯折箸惯将搅大海北冥浪激看飞鹏者箇褦襶子从来没正经衲僧眼里着楔佛魔脑后抽钉或谓是凡睹之叵测或云是圣唿之不灵不若以火烧却咦且莫孤负丹青箇样矮头陀看来真好笑毘尼浑不持佛法安通窍供养他图箇甚么死虾蟆捏出尿者汉生来骨董佛祖见也毛耸独许紫谷参头描得半边鼻孔僧不僧兮俗不俗婆娑短发齐眉目尽情灭却洞山宗疑杀诸方老贼秃者汉无端忒煞奇特座敷青莲身裹绯叠若谓是震旦之僧却又似西番之客翻覆细看来我也识你不得呵呵呵咄咄咄不如付与子西堂一任逢人去花擘垒垂鼻孔拥耸昂肩福薄如纸心高似天其为人也落落魄魄其作事也痴痴颠颠唤回石女兮暗穿玉线策起泥牛兮晓耕秋烟欲知箇汉行藏处端的还须问雪田凡百莽卤真杜拗禅截兔角而为杖搓龟毛而作鞭戒德了无毫发罪过高似华巅时闻书记不嫌丑描得形容壁上悬垒垒堆堆骨骨董董夺罔象之珠绝老胡之种拶得秤锤汗流逼教石女毛耸且道是阿谁此乃南阳谷老师的面孔打雨敲风多瞋少喜虚空画眉钵盂安耳咄似者般杜拗阿师谁不识你䰐䰐鬖鬖潇潇洒洒或时走电驱雷或时粧聋作哑祇将箇麤棒热拳便唤做慈悲喜舍恁么为人报恩者寡欲知渠是谁端的问柴也髼髼松松落落魄魄幼少丛林长复失学教无舌人解唱兮响遏风云使无手者行拳兮掀翻海岳爱截麒麟之角兮扶弱抑强惯拔鸾凤之毛兮解黏去缚似者般汉只好打煞活埋又那堪焚香描邈莫莫且留与云水方来持将去一任他江南塞北天下人贬剥百愚斯禅师语录卷第十八百愚禅师语录百愚斯禅师语录卷第十九住国山善权寺嗣法门人智操住京兆荐福寺嗣法门人智觉编次书复复汝允肃总戎前接芳函有一念未绝到处紏缠云云何其智哉嗟乎世出世间实不越此一念不识此一念未免被功名声色之所蛊惑达此一念则功名声色皆如梦幻不实既知不实则万机普赴而不挠其神众音交响而不乱其听五色互眩而不混其观所谓随顺世缘无罣碍涅槃生死等空花是也诚能如是何紏缠之有哉复赵完之御史屡见佳作言高意深若是本分一着子实未梦见在昔佛印与东坡书云子瞻胸中有万卷书笔下无一点尘奈何脚跟下事黑漫漫地今观足下何以异此亟将平日所习学的束作一团抛向吴淞江里如弃敝屣更莫回顾单单看箇本命元辰落处傥一旦豁然则又吾法门一庞老也复方坦菴学士禅不在于坐化超脱若以坐化超脱为禅非禅也道不在于留形住世若以留形住世为道非道也昔九峰不肯首座黄龙痛叱纯阳良有深意岂止坐化超脱留形住世而已哉愚见如是高明详之与杨静山太史闻居士有慷慨志真火宅中莲花也不见昔崔赵公问钦国师曰弟子欲出家得否曰出家乃大丈夫事非将相之所能为公于是有省者里着得只眼看他是何道理傥或豁然觑破非惟亲见国师亦与赵公把臂共行脱或未然更有偈作箇註脚修行岂必着缁衣唯要明心透祖机昔日庞公曾戴发传灯千载许同归与青龙两序山僧自甲申蒙众檀逗留挂瓢迨今十有五󵊮矣虽不能广辟大剎光耀法门然而远近檀护已知归向三宝此第一胜事次则大殿虽未竣亦稍可观其三寒座元为人真率梗直见识超卓可作二代主人代山僧说法也纵佛祖出世不过化人向善绍续慧命今也信心已熟丛林得人可谓能事毕矣昨山僧曾受佛日之请不可脚踏两船遗笑诸方冀两序送首座入方丈如渠不允须善调理方丈不可一日无主至嘱至嘱与青溪众檀护山僧出云门本欲抵青龙与诸公笑谈一上不期虎林檀护邀住佛日直得应允今隆福尽付寒座元掌管祈送入方丈虽佛祖出世不过为法求人山僧既有首座青龙一派始不断绝亦见护法之心始终不异矣与青龙寒松操长老初七接来书云收成略胜去岁国税纳已过半复阅新刻语录山僧不禁蹈舞居然一佛出世矣兼之青龙一片荒地曩承远近檀护及前执事人一腔血汗所成幸尔大众有依丛林有託山僧纵老死丘壑复何憾焉吾子既踞座披衣为一方知识必也匡时挽弊体从上佛祖之淳风以众心为心以众耳为耳以众目为目夫以众心为心者其量普而无物不容众耳为耳者其听聪而好恶之声无不辩众目为目者其明远而秋毫之末可察是以大海不择细流泰山不让土壤世出世间其理一也凡接待衲子唯以本分钳鎚使彼透脱生死机无大小施之以平等法门丛林之兴可卜佛祖慧命可继为知识者能事毕矣又自维扬返荆溪半年以来身如破车脚似飞蓬曾无片晷之暇奈何奈何昨见来书云岁有丰色众有和声国税丛林亦有内託外护山僧不胜庆慰乃子福德所致亦丛林厚幸复何他虑焉至于进退之节分忧之劳此太早计生然青龙一坐具地已曾两度鸣鼓上堂人天众前分付与子并无年月期限之说亦非衙署传舍之所何乃妄生许多葛藤山僧独虑普同塔及重兴隆福碑赖子协力为我图成待山僧死后不用作供亦不必下语以此二事酬恩足矣外和偈曰闻说昔人曾有言养儿多为启家门须知不奉原非辅古道无如慧命存又前六月与子书中甚是明白毫无隐匿何故徒劳跋涉枉废人力子既担当佛祖重任陞座说法开示后来可谓人天师范矣夫为人天师范者人莫行而行之人莫忍而忍之人难能而能之唯慧命为念弘道是怀以至功流百世名垂不朽雪后始知松柏操此之谓欤今青龙虽不大备足蔽风雨远近檀护皆知向佛亦可化度地僻景幽尽可行道欲舍此而他往我不知子是何意也不及尽言惟子勉之又青龙一剎悉属檀护脂膏所为与山僧何预焉况山僧于人天众前两次委付与你无不知者故尔放浪烟霞息影嵒壑以待残喘而已且维扬荆溪二处葛藤尚未剖断何暇复顾虑于青龙哉今而后更以琐末事烦乱山僧者作不孝论至嘱至嘱与青龙众护法窃惟迩来佛法浇薄无甚今日每见拖笻曳裾苞苴投刺交结权势靡所不至唯图门庭热闹不顾取笑傍观淊淊皆是若欲匡时援溺易风移俗求其一二者又乌可得兴念及此未尝不疾首蹙额者也近有人从青龙来谓新方丈杜门不出一味高尚弗忧门庭冷落法堂艹深较之诸方新出世者可谓劣矣山野谓果如是则古风稍挽泾渭可分何患丛林不兴祖道不振古云作家自有通人爱是也虽新方丈不谙时务抑且尚在老诚比前之拖笻曳裾者不可概而目之未审何日枉驾邗关悬榻以待与汝允肃总戎别后瞬息四月矣光阴逼人若是窃惟今时不为功名禄位所绊知进退者能有几人唯足下抽身于金紫丛中撒手于麒麟阁外可谓名成身退古来明哲何以过是山野前见足下国事纷纭颇似忘情吾道迩来知有精进心故以本分事相告欲明此事慎勿外求只将一箇本来面目话头孜孜矻矻顿在目前不可须臾放过正如畴昔统领百万雄兵援抱对垒必以胜敌为主稍有一毫畏缩则为败将矣诚能勇勐无懈于不知不觉处豁然㘞地一声彻见自家本来面目始知不动干戈而恒沙国土一时归降所云克己复礼天下归仁是也勉旃与大休禅人掩关一事上古未闻后因居曲彔木者苦于应酬故设一关绝攀缘免迎送是以远公不过虎溪汾阳不踰阃阈非孟八郎淘汰知见渔猎学问之所为也今人往往不达其意辄为效颦封锁一室端坐其中见地无所决择道力无因进益雌黄莫辨菽麦不分但有几箇斋公道婆送供礼拜便生欢喜此乃虚消信施何益之有果欲琢磨知见勿得离师左右殷殷恳恳朝咨暮问得臻堂奥始成一家儿孙不然纵有所得终成杜撰决非法门种艹也思之审之复吴淞沈镇台来论云在帆影马蹄中做工夫当如何下手贫衲已酬之上堂语中向刀刃上走马虚空里行船若从者里具得只眼一任横拈倒弄无处不是本地风光如或未然且向十二时中无论忙闲动静我者本命元辰毕竟落在甚处至于工夫成片忽然撞破本来消息自有一段真受用处也谨复辞太平菴监院去岁腊底不敢固却众命蹔领春制今欲一担交出窃惟螳臂大难承命统祈上座与众檀护再议须延道全德备有力者主之非独宝剎中兴亦可作娄江万世之津梁矣原谅是荷复越州众护法衲近辞弁峰归憩隆福志图钓明月于龙江揽清风于鹤渚一味守拙过活何期鼎翰遥颁招主能仁开函捧读词意殷殷非乘夙愿来者何能若是只得暂领一期聊应众诚若据本分一着即贵境奇峦佳水修竹茂林早已漏泄了也岂待贫衲饶舌然后为说法哉杂着一花现瑞赋甲午夏偶阅传灯凡于中有关乎统系者辄撮其机缘语句笔而综之始于释迦拈花卒至弁山瑞老人故题曰一花现瑞虽文采不足而吾家历代渊源灼如亲炙矣嘉称眼藏极号玅心横目前而莫睹处劫外而恒今无修无证任去来而弗变非愚非智随运用而不禁自尔目眴青莲颐开金色权小觌面而生疑人天对扬而罔测竺干四七授受而法记西东震旦二三相承而道朢南北于是曹水分流青原拔萃紫荆茂而参天米价腾而遍地书信不通鈯斧密记石头路滑竿木而随身莫支药峤风高特牛而生子迥异奁开宝鑑活弄金毛吼时则山岳俱震照处则狐魅难逃故知五位权分语脉浑无渗漏一音大阐宫商不犯纤毫询名探语问水盘桓明月湖畔抛筌而夜擒玉兔凤栖岭头撒网而日打金鸾多子塔前机契同安之志白鹿松古浪惊益水之寒遂乃秦镜重悬太阳洞照乌鸡带雪而高飞石马回途而复玅青鹰託梦而先征皮履手书而远绍燄里芙蓉湖心灿烂了无宠辱之惊复何荣枯之变铁凤叫而天欲明木鸡啼而夜将半希辩云兴百问瓶泻电光影里而煅炼玄徒裂石声中而钳锤作者欲验阿魏之真细勘黄金之假宝明续燄奕世流芳古镜台前万象临而互照寒梅雪里千枝并而交辉超宗异目兮堪为种艹齐眉共躅兮切忌承当雪嵒凛冽邃洞嶙峋拈初秋艹赛腊月之菡萏夺干矢橛饵透网之金鳞寒宵正昶日午移轮一株向荣万卉增秀垂吕朢之钩兮钓尽江湖展成汤之网兮蒐空宇宙纶音降而雾涌霞蒸圣驾临而龙骧虎骤是以少室一枝乳峰千古声闻紫垣名动海宇语不带玄汀鹭而飞回荻花机须转位渔歌而惊起沙渚其寂也恒灵其动也安泰当面拈出纤毫不涉觌体相呈玅协兼带返本还源遇缘无碍风送泉声而夜来枕边月移花影而晓到窗外大巧若拙玄羹不脍作禹门之砥柱为嵩岳之炉韛炎日与霜花乱飞清风共明月常在高悬藻镜廓彻心源力田给众披蓑自耘肠断秋风而击柝目窥夜月而消魂或嵩阳钟秀金店茂族松庭鍼契而芥投少室香飘而果熟撒手威音流泽周蜀或睹秦槐而得旨或览传灯而明玅或载月舟而入廛或朗宗镜而普耀复有为佛祖师作干坤则龟毛拂而凉飙生兔角杖而明月出彩凤翱翔铁牛奔咋更乃大觉兴慈清凉示现穷性相而知非究缘生而了幻驱木偶提化外之机遣石女弄无鍼之线云门大启石伞高撑驾航舌倒悬瓴而宗说兼到舒岸眉开河目而权实并行瘖复语瞽重明病得瘥聩者听仁慈煦蔚德沛云礽灵鹫之真风因兹再扇新丰之古调赖是重𢋫幸而桐溪产瑞弁岳增辉列君臣而野干碎胆论偏正而罔象失威九坐道场兮轮蹄辐辏十处说法兮雷电纷飞变荆榛而俄成宝所化瓦砾而顷作珠玑所以二千余年六十五世叶叶联芳花花并蒂虚空烂而弥新天地朽而不坠伟哉不可言思确乎尽未来际募造佛像疏夫法身无为不堕诸数岂云三十二相然后为佛盍缘众生迷于声色汩于轮回外逐妄境内惑真性自无量劫来人人有尊天真古佛久被尘埋故我世尊为三界师作四生父兴慈运悲拯焚援溺向无身中现身无法处说法正如春风甘雨万卉得之无不发生故曰物无虚应应必有由兹某上座发心募造香像请归嵩山欲使人礼其相而契无相之法身瞻其形而获无形之玅用不假修证始知本来是佛如斯福德乌可为喻请诸大檀幸勿错过募礼大悲忏原夫悲心溥运慈力广周拯群迷而登彼岸缘起无缘携弱丧而达方舟化超大化尘尘独映若凉月影散千溪剎剎斯彰犹摩尼光腾五色实菩提最上之经乃圆通第一之门兹启敝寺欲建普门道场顶礼大悲忏法谨告大檀递结殊勋一香一华总是庄严自家之佛土一旛一盍无非显露本地之风光声声则古佛现身念念则大悲出世期满三七之限果克僧祇之功以及法界有情共游萨婆若海普令河沙含识同入陀罗尼门化知浴安禅结制列圣规绳选佛开炉后贤模范彻证唯凭于自肯助道须赖于檀门兹启大能仁寺晋时古剎近代名蓝乃人天际会之场实龙象交参之地克复日浅故尔一室屡空启构工繁盍缘四事莫办于是某禅德发为众心肩知浴职登门踵户而遍叩知音冒雨冲风而恳祈长者惟冀掀翻无尽藏同结良缘运出自家珍共成胜举了明大事只消一箇衲僧忽悟水因岂羡十六开士无垢之家风再振古灵之公案重新功德难思笔舌莫罄矣环翠菴募修造苕溪之南去治二十里云林藻岸烟水浮空俯而临之若万顷玻璃昔人所称冰壶鲛室宁是过乎中有菴名环翠椽不盈三十根地不过一丸许盍是允贤上座所建经营再岁未获落成予过其处乞一言为引予曰图难于其易图大于其细会必有如顾虎头之金粟引四方投钱争施者矣岂待予以因果福利为哓哓哉募建静室小引古吴兴旧称为山水窟而栖贤南山坞尤为最佳古涧潺湲奇峰嵂崒琅玕百亩烟霞满阿诚为高人卓钖地然久蔽榛萃识者颇稀兹世奇禅德来自鼓山艹鞋半天下而欲栖心于此可谓名山待人信不诬矣昨过弁峰为述其胜因乞余言为缚茅计予谓既有其地必有其人既有其人必有檀越于一茎艹上现出玉殿琳宫况十笏茅斋何虑不指日而成就哉化知殿夫真净界内不假纤尘庄严海中奚弃一法是以大圣因地布发掩泥而为供养焚身炼臂而作光明盍功不浪施良有以也兹某禅德为众发心职任知殿谨募香烛旛华种种供具虽曰衲子行门必赖檀那克就打开帑钥从教箇箇毛孔齐现金色如来速破悭封直使人人顶门放出然灯古佛如此奇缘甚于抢宝利益无量请着芳名化知浴若耶溪畔久号禅林玉笥峰前代称法窟头角以之而蹴蹋云涛以之而奔流所以铸圣镕凡必然开炉设浴惟冀大家乐助何忧独力难成拈起玄沙荔枝触破衲僧鼻孔掇来洞山果子塞却禅者咽喉宝寿姜滋味恶辣云门饼式样新鲜若也尘不染尘揩背则重逢古佛水不洗水脱衣则入水见长人特启高明速道一语化禅帐枯木堂前家声自异长连床上活计偏殊纸帐梅花霜风揉而易碎鹑衣荷衲烟雨妒而难禁穷禅和一囊彻底破落户寸缕无存虽则麈尾频挥怎奈豹脚尤甚聊借管城子之饶舌全仗毘耶老之神通直使文彩纵横而机丝不犯任从寒炎代谢而密室谁知夜半轻垂寂寂深潜浑不露天明卷起堂堂现出本来人此非小缘幸朢慷慨化施茶紫云堆里味得春先兔毫盏中香浮北苑昏魔闻之而远退热恼触之而清凉信手倾来曷用朢梅止渴满盘托出不须凿井求源广开甘露之门普济尘劳之众仰冀大檀成此胜举化斋僧田圣贤家劵若箇无名佛祖田园阿谁少分威音那畔何自何他今世门头立疆立界欲得现成受用须凭本分生涯百丈始兴展两手而敷扬大义仰山再起插一锹而远播宗风苟非其人于此中依然蹉过若是箇汉到者里自肯承当化修大殿隆福禅寺乃性空玅普禅师乐道之地也群流带绕九峰奔拱龙蟠鹤翔风景超然刱始于唐再兴于宋距今千有余龄风雨淋漓荒蓁霾翳绀宇梵像久巳隳颓予自戊子春退谢昭庆归憩青龙意图结茅作容膝计不期方来弥众皆是为道纳子窃虑安禅无所好事者请营殿宇恢廓云厨予曰昔杨岐不事丰屋务要人道眼明白脚跟稳当何暇修为吾不欲干人且止佥曰不然杨岐虽有乍住屋壁疏之句非无栖身挂囊之所奈青龙上无片瓦下无卓锥胡以敷具集众今幸熙世之时正檀那植福之际如愿鼎新一旦轮奂俾法轮再转于末运佛日重耀于中天利益莫大予曰汝既尔尔吾复何言因乞数语为引谨叙颠末告诸长者化知浴法轮转处唯凭龙象以交参炉韛开时一任风云而际会虽则三常不足要须回事堪周是故耆婆施方只欲人通身庆快无垢设浴令者汉彻体宣明悦老炭赵老茶孰知端的郑州梨青州枣自有来由一香一花总是箇中玅用一尘一芥无非格外神通打开昔日之悭囊共为佛事运出自己家宝同结奇缘觌面相呈幸无错过化重建隆福寺木料窃闻贤于插艹建梵剎于当时须达布金树法幢于顷尔虽曰兴衰有数要且克复由人兹者青龙隆福古寺实为积代选佛之场亦为历朝祝釐之地浮屠耸峙层阁崔巍帘控九峰青远挹云闲秀色座联三泖碧时聆月下渔歌海众高流或因声而入道骚人侠士抑抚景以抽思第缘目迈月征触目殿台圯坼遂乃星移物换满堂风雨飘摇苔藓侵而门封蛛网烟尘妒而像垒燕泥梵音竟日寂寥祖意论年狼借檀越闻者无不寒心苾刍见之安能袖手于是特持短疏蹑峻岭而鸠材遍告诸公乘危波而化木长者梁矮者柱惟凭绳墨施工鉅为栋细为椽一任斧斤运用异时功备共瞻华藏之殊他日果圆齐睹祗桓之胜福德利益谅必熟闻依正庄严奚敢重举化造安闲堂并药石古立丛林为老病设尊耆年而怜疾苦也彼少壮者一钵千家孤云万里奚足为虑惟兹摧残朽质举目无亲尪羸病躯方外谁顾第今诸方所重无非英隽茂龄其老病人罕预其数每观是辈不胜太息虽萌斯愿未遂其志今某发念欲募僧舍药饵俾老者安病者瘥各办于道故曰安闲堂也惟冀上体释迦看病之嘱远追先王养老之仁如斯胜利曷可道哉化大殿古佛堂尘尘透露空王殿物物全彰虽云本自圆成奚碍随缘建立有为必借无为而显道谛惟凭世谛而周肯来直下承当自是一肩担荷竖琼楼于茎艹均瞻箇里慈尊现宝剎于毫端共步人闲兜率可谓自他俱利福慧两严化麦深耕浅种久蒙雨露之滋朝耨夕鉏屡受风霜之苦兹乃时至登场始获功成就廪云门胡饼全凭箇里得来观音馒首惟向此中拈出随缘随分勿拘指撮非量奚少奚多那论驴驮车载欲冀无漏因果快植第一福田化修月塘寺偈有漏即无漏有相名实相万行六度先檀波最第一忆昔插标者布金复有谁羡兹不昧人千古成希觏施者无所施受者亦复尔施受二俱空空亦不住空但能果如是究竟号坚固世界虚空尽无住功不朽化结制斋选佛场开云水毕集楗槌欲鸣惟凭檀力大家堪笑老金牛饭桶堂前舞不及化禅帐剎古荒凉久禅房艹色深席穿敷蔼具幔破卧松阴吹面风难避囓肤蚋易侵长连床上事今特报知音化大殿古殿摧颓艹木封鳌椽鸳瓦半飞空唯祈四众同舒手扶起当年旧祖风化装佛丹霞炉内曾烧却灵瑞菴中欲复新若是仙陀言外委一茎艹上现金身化米弁山深处古龙华钳圣锤凡为活计虽然四事且随缘钵盂难免溼两次庐陵端的复谁晓举似檀那勿外讨悭囊打破始方亲粒粒尽成无价宝化茶入门一句有谁谙不似诸方乱指南到口始知滋味别赵州公案勿劳参化姜生成辣性类难俦端的由来出汉州喫着通身流白汗功成不让死猫头化萝卜赵州曾道镇州有借问檀那会也否䦆底翻身活鱍机拈来塞破虚空口化衣单昔年堪笑老疏山千里迢迢卖布单后代儿孙贫彻骨冬来无物可遮寒化碗陶家轮上功成大冶炉中行满文殊觌面相呈善权岂可省简知音不必沉吟咦且道是甚么碗化知浴一番澡垢一番新脱体无依不染尘告与知音言外荐何须入水见长人化礼大悲忏法筵珠网影玲珑胜会奇缘不易逢一礼一瞻镕宿业一声一号悟圆通云幢霭霭腾香雾花雨纷纷散晓风以及见闻随喜者河沙福利算难穷斋单引无底钵无手人能擎无米饭无口人能喫易牙莫辩纯陀罔知直得人人沾天厨之供箇箇饱法喜之味不须向外驰求唯凭此中拈出毕竟是何意旨金牛道底职事单引夫丛林之创盍为接物利生设也从上诸祖莫不隐胜现劣用摄同事或负舂挨磨而传心或执爨樵薪而得旨戮力匡勷互扬法化如是则弄瓦搬砖步步登文殊之智地担柴运水头头入普贤之行门福慧二严自他俱利作龟鑑于斯时垂准绳于后世庶丛林永永不朁矣退弁山嘱託两序略规国家之有法度丛林之有清规所以警无良一众心也无法度何以治民无清规难以肃众是二者不可一日而缺也山僧前允檀护请主华林迄今三年惭无寸补宜退兹位以选有德者尸之然主人虽有新旧之殊规绳岂以进退而弛凡大小执事不得乘山僧退院妄生衅端擅自行事傥有过犯着知众鸣鼓公议量其轻重而与罚如奸顽梗法不服即行烧衣摈出庶使清规不乱大众安心待新堂头入院后即将常住帐目文契交割分明山场田地界至踏勘清楚以便后人照管或欲他往须预前三日告别然后起行各尽乃职以荅佛恩若不遵行非佛弟子百愚斯禅师语录卷第十九百愚禅师语录百愚斯禅师语录卷第二十住国山善权寺嗣法门人智操住京兆荐福寺嗣法门人智觉编次佛事挂钟板佛祖家风迥出权衡之外人天号令全凭掌握之中有时动地震山摇有时静海晏河清只如不动不静如何施设击钟板云恒为选佛场中主箇箇心空及第归挂钟板丛林矩矱列圣规模狂象以之而牢笼狞龙以之而关锁一动一静佛祖莫知一放一收人天罔测今挂隆福堂中又作么生一击当阳全正令十方闻处悟圆通埽云门湛祖塔昔年未睹师翁面今日归来无可酬自恨一身贫彻骨聊将矢橛当珍馐是以二十年前祖祢不了殃及儿孙二十年后儿孙不了殃及祖祢到者里悲欢莫辨恩怨难分只得撮土为香以笑作哭且道师翁今日还来受供也无陋巷不骑金色马回途却着破蓝衫埽云门湛祖塔松竹森森烟云叠叠山色亦非清净身溪声不是广长舌既然离却声色大众又向甚么处见先师翁面貌拈香云一片栴檀海底焚金鸡啄碎珊瑚月埽弁山瑞老和尚塔临风回忆昔年事几度亲遭丧胆魂绝后甦来空懊恼恩冤数载未曾分今日此举且道是雪冤耶报恩耶良久云珊瑚枕上两行泪半是思君半恨君开山瑞老和尚忌日环目云山无非先师面孔穿林溪涧总是老婆心肠去世九载而为人愈切不觉至今而触处难忘大众且道难忘箇甚么拈香云不敢逢人轻举似年年此日一炉香埽久默和尚塔昔年相识不相见今日相见不相识六年心事有谁知无缝塔前露消息且道是甚么消息满山松柏影苍苍尽是吾兄亲手植久默和尚十周而瘦岂无茶饭致鬓霜还有法门愁古风行得些儿去不惬时人意也休大众此是先兄久和尚十年前为人的面目脱或未见更为指出拈香云芍药花开菩萨面棕榈叶长夜叉头埽龙山和尚塔稜层石塔藓苔肥夜雨和烟度翠微欲识龙山真面目落花流水两依依衍庆石鼓和尚讣至忽尔黑风翻海岸吹折华林一枝干人天失怙痛无依叵耐中流砥柱断珍重诸人紧着鞭光阴莫把等闲玩瞥然㘞地一声时大事分明须了办荐不荐剔起眉毛仔细看大众还知衍庆和尚落处么两岸芦花展旧容一湖秋水澂新练疏菴和尚木主入祖堂云散银河静秋高玉露多一轮淮地月光透鑑河波惟疏菴和尚法门砥柱祖苑光幢始喫跌于万竹林中披褐怀玉匿迹同尘或舒光发燄叱电驱雷后结果于七峰寺里桂子飘香于雪谷玉兔藏影于冰盘虽然只如转功就位又作么生公孙父子团圞坐共笑优昙遍地开次贤法主封龛松涛落落夜寒而木马嘶风山色沉沉天晓而泥牛耕月卷舒不落朕兆来去那觅行踪惟次贤法主讲肆义虎法苑神驹落拓无羁掀翻良遂翁之鼻孔潇疏自适拈却太原孚之鼓声方期慧日长悬何意慈音遽寂所谓树高千丈叶落归根今而后大众又向甚处相见竹依依云霭霭落花流水曾无碍独坐长吟修雅歌夜深明月来窗外入塔细而无内大而无外拨之不开抟不成块皎月无以喻其明冰霜难以同其类此是法主半世清操磨而不磷一具黄金骨到此也不得宝惜直须尽情放下始得入骨云无影林中随放旷夜深长啸月明前兰山苇渡大师讣至前月曾将今月期我来不意君先往虽云来往任翛然特地令人生渴仰休渴仰绝思想一团明月上花梢明暗双双谁共赏苇渡大师来也大众见么以手搥胸云苍天苍天呜唿尚飨深山啸云和尚讣至指灵位云此是我啸云和尚把断要津不通凡圣最后为人一着子今日当阳露布了也傥不见不知再与註破智灯沉法栋折人天哀慕波旬悦如来慧命若悬丝只要诸人亲了彻彻未彻春林夜夜子规啼泪染山花遍地血金仙蕃光和尚讣至祖庭秋晚雁影空沉末运浇漓花梢月没苦海茫茫兮孰作济川之舟长夜冥冥兮若为光明之烛狮虫交互而相食野干昼行而踯躅实法门之不祥乃苍生之薄福猗欤哀哉君何遽逝谁息我黥谁补我劓山川为之改容艹木为之流涕幸有肖子克绍箕裘头角森森而拔萃羽翼济济而绝俦夫既如是吾复何忧聊设苹藻以代珍馐大众且道伊还肯纳受也未石湖三月莺花市满载笙歌逐水流木主安位日出连山天晓阴晦月圆当户夜半正明祇如不居正偏迥超明暗的人来如何安置佛祖位中留不住紫罗帐里且盘桓清一彻禅师封龛雾锁千峰暗天空斗柄垂三更月落后霜冷雁声悲唯我清一法姪一生鲠洁半世高韬惟期匿迹藏形不欲舒光耀彩远追杉菴之遗烈实有煨芋之余香目视云霄佛祖推之不出因行掉臂人天挽之难回越山增悽惨之色耶水添哽咽之声虽然更有末梢为人一句又作么生夜半曦轮当户照珠帘倒挂影玲珑入塔影叠叠兮非昔非今碧重重兮无成无坏星月绕兮经千古而弥新烟霞生兮历百劫而常在此是我彻姪最后为人处今日全身独露大众见么掩塔云梅梢月上恰三更岭外风生号万籁道和穆禅师设供云寒山蹙额冻断溪声咽夜静老猿啼令人添惨切兄弟们瞥未瞥正是魔强法弱时参天玉笋风吹折唯我道和法姪乃龙塘远兄之子远兄一世殷勤半生克苦纂诸祖未纂之鸿庥续五灯未续之烈燄嗟乎时浇世浊无奈玉石遭焚幸穆姪涉危冒险为法忘躯越梁魏走少林以继其志可谓父缵子述真克家肖子法苑功臣不期月明帘外半途抽身古镜台前别行一路大众还知我穆姪去处么金凤不栖无影树红轮怎肯坠澂潭西凡禅师木主安位楚天空阔月光辉鑑水澂渟鸟不飞截断千差无异路回途木马蹋云归此是西凡觉姪屡经炉韛久受钳锤金粟击碎疑团灵峰拽脱鼻孔自尔解作活计别立生涯掷钓钩于黄梅山上收因果于孝宣寺中正如片月行空来去浑无凝滞春秋在树往还那觅形踪到此已忘彼此不立正偏又如何安置递代相传无底钵不萌枝上玉花开履元干禅师火华顶风高鹤梦惊远峰木落晓霜清石鲸吸尽沧溟水突出青天天外行此是我干姪始受心印于护国屡登猊座于洞庭眉带七十二峰青纤尘不染襟藏三万六千顷滴水无遗诚法门之赤帜为祖域之长城何乃蓦地回途而别行一路遽然撒手而直入千峰龙象难留人天莫挽直使云山蹙额艹木失颜木童因尔兴悲石女以之殒涕然犹未是他长处大众要见他长处么兔角挑开大火聚层层烈燄现优昙入塔不居正也不居偏凡圣和融触处圆别有风光弥宇宙三更那借夜明帘灵泽维那火栽树朢成阴养儿为待老我今尚未衰子去因何早哀哀哀复谁晓艹木含悲生懊恼撒手急须归去来克宾公案要渠了入塔赤洒洒净裸裸提起也宛转玲珑放下也连环钩锁有时包里虚空有时虚空包里无在不在无可不可泽维那泽维那更深不借夜明帘照彻山河千万朵真参火二月烟凝柳乍肥莺啼花笑弄真机此时处处风光媚正好飘然撒手归撒手到家须自委分明不必更拟议掀翻薉土与莲邦闲看青山浮绿水入塔迥绝中边了无广狭一而恒殊混而不杂勿劳更觅真参须知心外无法提骨云且道者箇唤作甚么入骨云札圆摄知客火将谓我孤汝却是汝负我若得不孤负还须者把火咄晓风吹散白云天露出青山千万朵九嶷火梅香日冷无非触目菩提霜落乌啼尽是当人境界只饶脱体承当全身担荷犹欠一着在且道是那一着火光三昧须亲证透出威音那畔行入塔九嶷公真撇脱去住翛然离把捉多年行脚累芒鞋今日藏身于弁岳休动着万古长空云漠漠眴目火我有一机瞬目视伊若还不荐更为重提咄直须照顾两茎眉入塔九莲台畔不许安身五浊界中那容措足正恁么时忽遇一阵卒风暴雨眴目你向甚处回避若回避不及山僧有箇方便入骨云者里恰好彻先禅德火打彻牢关了无先后更有者重还须亲透掷炬云天外白云任去来松梢明月只仍旧玉笥火涅槃生死镜中花劣相殊形空里电坐断千差绝去来东西无路且休恋玉禅人急须荐我今为汝通一线箇里翻身看是谁金毛百亿毫端现瞿宗火生死若浮沤涅槃亦梦幻沤梦总非真二俱不可恋宗禅人看转变回途木马不须鞭荡荡无依鸟道玄天壁火风飘飘雨浙浙带水拖泥送天壁丙丁童子显神通掷炬云八臂那咤追莫及雪林火一灵玅体绝追寻尘不染兮物不侵历劫分明常自在迥然坐断去来今只者是谩沉吟看取红炉飞片雪金乌子夜照高林圆通火生则毕竟生死则实不死透过两重关始知无彼此无彼此休拟议目前无物不圆通燄里优昙结玉蕊举火尽知禅德别有机筹善知时节去住自由虽然祇如末后一句你作么生会掷炬云不肯随人度旧岁翻身极乐逞风流举火正念正念且喜了办在日挈挈波波去时快快便便静处急须走过闹处亦莫留恋祇如静闹两忘又作么生掷炬云大火聚中看转变德一火斫尽青山额缚云肩上还蓦然撒手处功业两俱全只如功忘业罢复归何所烈燄光中辞旧岁金莲台上度新年慈中火全身与么来白云流水任徘徊全身与么去明月清风常显露去来浑不涉关津满目烟光绝点尘烧却无明皮袋子嵒头花发劫前春举火嵩野嵩野言行非假汝惠我箇黄庭我赠汝箇火把且道者火把有甚么用处赫赫无情噼面来风光遍界任潇洒值牲融哲火紧把绳头不犯他人苗稼牢牵鼻孔从教随分纳些溪东溪西往还自在山前山后水艹无拘其放也清风四蹄其收也明月两角日久不觉变作箇孤迥迥的露地白牛趁亦不去融哲禅客可谓真牧牛矣只如今日绳头断鼻孔穿你又牧箇甚么火者里直须亲透过百千剎海一毛吞预修火蹋遍江湖走破鞋始朝南岳又天台袈裟碎把烟云补拄杖横挑日月回截断溪声频啸傲踢翻鸟道绝尘埃正眼看来犹是程途边事只如不涉程途又作么生数声铁笛秋江外黄叶西风撩乱堆隐明火风瑟瑟艹萧萧万木秋声叶乱飘与汝脱却孃生裤得逍遥处好逍遥最初句即不问你如何是末后一着掷炬云烧从慧火楚山历尽到江南为问福城五十三胜热婆罗亲指示现成句子不须参瑞雪浑成银世界红炉燄里绽优昙举火盘谷盘谷听我叮嘱三千里外而来来者阿谁一剎那闲而去去者何物了知无去无来岂碍任出任没今时那畔本自逍遥薉土莲邦有何拘束虽然祇如凡圣两忘东西俱泯你又向甚处安身掷炬云雨洗蓼花两岸红月澂秋水一江绿如意入塔落叶黄秋水绿尽是当人旧面目亘古亘今绝覆藏勿劳向外更驰逐如禅人你还识得者旧面目么髑髅里面好风光夜静龙吟海底水难胜入塔势嵯峨离向背无限轮鎚击不碎难胜尼会不会皓月轻摇绿水寒白云飞去青山在正心入塔四面绝壁落中闲亦无门日月照不到别是一干坤正心尼你道是箇甚么干坤了知心外元无法满目青山不是尘心莲耆德入塔门门一切境雪压青松冷回互不回互云绽峰头露回而更相涉螺蛳吞皓月不尔依位住金鸡啼玉树虽然只如者箇又向甚么处着入骨云无缝塔中频啸傲不萌枝上辨春秋完心玉宗入塔本自完全了无欠缺硬似绵团软似生铁岚风吹不摇劫火焚不热非修证之可成岂心识之所测二禅客我今为汝重饶舌入骨云不须此外觅根源流水松风无畏说入塔广莫广莫羡尔撇脱打彻牢关掀翻海岳圣见凡情一时抛却须识其中更有一着你道是那一着入骨云寒暑莫能侵潇然任洒落圆觉尼入塔毘岚虽恶撼之而莫摇劫火虽热烧之而不着不与凡圣同居超然古今独脱莫狐疑须领略我今为汝都抛却掷骨云湖水澂莹似镜明秋空万里大圆觉智康尼入塔风吹不入雨洒不溼亘古今而长存历尘劫而独立智康尼须委悉入骨云冻开碧涧响潺潺雾锁巉嵒层岌岌日轮入塔者箇上座生平操履与人不同炼成一块并作一团坚似金刚而不坏莹若白玉而无瑕仔细看来犹有些渣滓在山僧今日为汝一齐飏却始获箇安乐法门入骨云珍重珍重灵鑑入塔其来也万象莫能逃其影其去也一尘无以留其质用而虚寂而照真可谓灵鑑者也只如拈却照用不涉离微又作么生鑑提骨云只者箇一点瞒他不得入塔寂光土里了无圣凡之殊无缝塔中奚有男女之别可谓身外无余身心一如成礼你还知身心一如么入骨云春园绣遍花如锦不假金鍼玉线功松涛入塔通身脱尽没丝毫岂着孃生旧布袍坐断烟霞无背面从今休恋楚山高坐断后又如何双耳晓开观碧汉两眸夜静听松涛六亡僧入塔鹿野苑中五比丘而证真常龙华会里六禅人而入寂灭入寂灭者无殊真常之道证真常者奚异寂灭之理祇饶真寂不立人法销镕犹有者箇在且道者箇作么安置入骨云无缝塔中闲岁月团圞聚首话无生源朴入塔万派穷而流自还源千差泯而理应返朴踢翻化城方堪进步拈转宝所始可忘功只如前后截断中闲不立源朴你又向甚么处安身掷骨云薰风影里春初去流水声中月乍还入塔金风飒飒玉露飘飘云散千峰气象高无缝塔好逍遥夜半木人刚转侧玄关金锁手慵敲入塔透出光明藏迥绝纤尘打开解脱门莫留朕迹不可以色见安可以声求秋风吹断浮云梦放出青山万朵莲入塔其生也不因三缘和合而成其灭也不为四大离散而坏本无来去安有内外煅之愈精炼之成块念禅人会不会入骨云碧苕波底月团团苍弁峰头云霭霭入塔泥牛穿海底石虎啸风前涅槃与生死二俱莫留连箇中会得安身法石上频开上品莲弥纶圣圆入塔弥满清净纶贯十虚圣凡两忘圆融不二出入不居于阴界动静那涉于众缘既然如是为何又落在山僧手里类之弗齐混则知处入塔鍊得通身绝瑕玲珑了无比况虽然脱尽根尘看来犹未稳当法乳禅德还知稳当处么入骨云无影林中任放旷入塔幻影灭兮五障销浮云散兮一真露无男女之别任去来泯圣凡之号何迷悟德伦优婆夷听我亲分付无阴阳地不同春火内优昙香遍布入塔春雨蒙蒙山色丽春风荡荡鸟声碎就中端的绝囊藏勿用别寻安养地宝成入塔由来至宝甚分明任运头头总现成彻底掀翻无尽藏从今放下一身轻急荐取更叮咛不须向外觅无生若耶溪畔春风早细听黄鹂织柳声慧昙入塔藏身处无踪迹千眼大悲不可觅无踪迹处莫藏身脱缰木马正游春昙禅德荐也无更听重重唱鹧鸪昨宵玉女笛三弄吹落梅花满鑑湖水生尼入塔灵木异凡丛生自本条直幼小脱尘埃兼秉闻慧力知幻与离幻非二亦非一觑破有漏身撒手归莲宅迥然了无依唯有此真实入骨云秋风落叶天大地黄金国入塔寂寥非内宽阔非外劫火洞然者箇不坏举骨云信之信之你道者箇是坏的是不坏的入骨云从兹放下万缘空无相光中常自在密音入塔白云自异流水自深桂轮如镜松风似琴触目无非般若经耳总是密音截断千差兮了无背向浑融一致兮不落古今且如何是不落古今一句无影林中闲岁月泥猿夜半啸孤岑黄见山居士入塔见山是山见水是水处处相逢无不是你只如山崩水竭你又见箇甚么入骨云山顶莲开十丈蕊严土禅德入塔四大本空白云飞而青山露五蕴非有秋风起而梧叶飘脱尽廉纤迥绝染污非情识之可到岂根境之能容严土禅德只如者箇你又作么生凑泊入骨云万派声归海上消一光入塔一道常光了无向背内脱根尘外遗世界在凡而凡不知在圣而圣不会箇中别有一般春石上莲开香复媚慧勤隐明入塔慧勤公隐禅德来不同途去共一辙白云嵒下且莫贪眠流水声中听演玅诀且道是甚么玅诀无言童子为尔说入塔遍明遍明为尔相呈勿劳修证本自圆成孤孤卓卓叠叠层层无背无面非色非声举骨云且道者箇唤作甚么干坤就里别水底剔金灯映虚法真入塔旭日流金风光匝地霜花爆蕊玅用全彰于斯会得蚊蚋蹋翻四大海若也不会蟭螟触倒五须弥会与不会拈向一边映虚法真二禅德毕竟是何意旨入骨云放下着入塔卓午金星悬越岭三更红日落耶溪箇般境界天然异描不成兮画不齐慈容禅德你还识者箇境界么入骨云流水光中石犬吠落霞影里木鸡啼入塔云生不离山沤灭还同水生灭本无踪皆从妄念起识得妄元空究竟归者里起元禅德你道者里是甚么所在入骨云枯木里龙吟万如入塔离背离触非实非虚随方自在任性无拘烦恼与菩提不二生死与涅槃奚殊急领略莫踌蹰从此万缘俱放下管教彻体自如如入塔千差截断撒手于红炉燄中一念无私藏身于寂寞界里绝见离闻超然独露弥今亘古卓尔全彰道融你还知者里受用么花开花落浑闲事云去云来只在山德元入塔雨过艹生香月明山更悄此处好安身何须向外讨德元会么寒暑莫能侵八风吹不倒入塔晓雾溼梨花春风吹柳絮会得目前机即此安身处自诚你还识安身处么入骨云试看大千俱坏时巍然只箇常坚固百愚斯大禅师塔志铭盍闻拈花枝叶派演儿孙竖艹因缘光弥震旦天每欲耀一代知觉于光明必生一人焉主持慧灯敷施灵燄自大鉴照彻天下而后五宗并峙法席于海内虽盛衰不同历唐宋同斯文于未坠我百愚大师乃洞上嫡传正宗主也师法讳净斯别号百愚姓谷氏生于河南南阳之桐柏幼见绘画佛像辄下拜母夫人常曰是殆一比丘乎十岁闻邻家哭问哭何事曰哭死师云人孰无死我亦有死将如何或曰学长生乃不死师遂有方外志矣十三业儒十九娶妇忽决志离家室题诗以谢其堂上飘然随所之至邓州东寺见老僧螺发有异相曰将往终南师随之至道林寺老僧曰是子薙发地矣师遂礼寺僧应宗具出家相老僧终不言姓名而别时为庚午岁年二十一矣居寺中作务如常僧独礼诵不倦然不知有向上事一日有僧自南方来问师在此何为师云为生死出家耳僧曰如此那能了生死南方有宗门一路急往寻之师遂勇决而行出山陟九华渡南海历闽越辛未冬圆具报国寺习毘尼期年无所得闻弁山瑞白雪和尚宗风大振乃往白雀参之初见机诎痛自振励又历天童游𥞊陵已而曰吾机缘终在弁山也时弁山隐崆峒相见问如何是未生前面目山便棒师云除却棒又作么生山曰日落西山近师礼谢一日上方丈未开口便棒行数步唤米头师回首山曰是甚么师遂豁然有省一日闻山激励乃纠伴打七第三日闻报钟声师遂将疑滞尽入琉璃矣山知之乃问曰如何是你主人公师云有眼不见有耳不闻山曰只恁么便是耶师云正要和尚疑着山笑归室随充执事越两年为岁庚辰山应建安王百丈之请问佛殿檐前为何堕落一花师云诗向梅中得琴从月下弹野狐既脱皮毛因甚虚名千古不昧师云敲空有响击木无声冬间日色为何寒冷师云大雄峰高山曰此子有大人之作辛巳三月唤入室付杖拂源流师时年三十二迨山化去守龛后乃掩关杨湖甲申住青龙隆福寺丙戌住嘉定昭庆寺己丑住弁山龙华寺壬辰住越州大能仁寺丙申住云门显圣寺庚子住皋亭佛日寺壬寅住国山善权寺癸卯住维扬善庆菴海内卓钖知识如麻粟谁乏因缘师则卓然恬然不事攀援每主法席必士大夫敦礼再拜而始应每至一剎大众恋如慈母凡所至地数千衲子而糗粮自充师名振珠林人朢之如山斗忆其人当魁梧崖岸高自标榜严霜绝巘不示人攀跻路师则和蔼必委曲慰所怀来到喝断众流时又复一丝不漏宗师之刻苦以诲人者惟师独也余观操公称师出世二十余年提唱宗风机辨纵横深拶钳锤无问饱参显贵周金刚秀銕面之孤风也传舍殿堂翛然一衲不惊荣辱利养芙蓉楷黄龙心之芳规也随机说法适兴挥毫不落语言神思洪觉范明教嵩之玅用也法幢所贲即成宝坊办真实心行真实行悟真实道说真实法化真实众一动一静无事而非真实法门大矣哉一切众生中之平等寂灭光明幢也操公师之嫡嗣其言足征师尝谓予曰万物有万物之性顺其性性乃归万物有万物之情印其情情乃惬夫宗门本孤高而师特出之以坦易洞上门庭本绵密而师又出之以奇特所谓无性不归无情不得也师忽于乙巳八月遣僧报予曰和尚将别尽散衣钵越数日上堂辞众翌晨书偈掷笔而逝顶煖彻日夜有渔翁不向芦湾宿之句为其别刻以传师生万历庚戌五月廿一寅时终康熙乙巳八月廿八卯时世寿五十六僧腊三十五语录廿卷诗集四卷得法四十二人其上首寒松操北冥湛紫谷觉圆摄遍卤菴鼎等适侍师而襄大事操作状属予以志师遗命塔善权是冬归厝涧左众延操公继其席请茶毘获舍利不可胜数锁子灵骨五色斓斑齿牙目睛全如故建塔寺东北万松岭后坤山艮向乃为铭铭曰曹溪一滴酌古流今一花衍蒂大树垂阴灵毓嵩高笃生英杰攀璨提能吞川喝月不着槽厂未断芒鞋披荆蒙棘踏破川崖忽遇弁山根甜瓜熟入室三更如蜂得蜜出林勐虎摩空俊鵰百兽率避片云共飘卓钖白椎膺荷大事一口西江如如了义海边龙象石上楩枬尽归陶冶曲受雕刊得髓得骨如雨如云鳞依羽附凤起虬兴晚节广陵得末后句去来日月寺即不住茶毘舍利灿若珠繁不淄不磷万古长存是善权峰即星宿海上摩斗垣心惊目骇大机大智全体全用无位真人塔归无缝前进士出身通议大夫詹事府协理府事少詹事兼翰林院侍读学士加一级龙眠法弟子方拱干顿首拜撰百愚斯禅师语录卷第二十百愚禅师蔓堂集卷一桐城方拱干选歌怀梅拟古四首雨过兮窗暗溪漠漠兮烟淡淡烟浓兮春归庾岭遥兮雁断雪飞兮魂乱漏滴兮梦寒水溶溶兮月团团月落兮鹊鹜忆和靖兮夜阑诗成兮灯残林空兮香窅人寂寂兮霜皎皎霜冷兮钟沉问消息兮谁晓南枝兮啼鸟廉动兮月上风戛戛兮波荡荡波澄兮天空独搔首兮惆怅芳心兮无恙送柴也归闽昨从浙江来今又入岭去千里何迢遥索我归山句闽海多奇峰飞猿常啸树道人活计新自有天然趣君不见他人行处我不行他人住处我不住又不见昔年潦倒隐山翁烧却芊菴入深处风吹日炙荔枝红一段馨香任远布庚子春厂峰堂主邀余过瞿昙菴踏月抵初而至落日啣山半昏黄抱笻躞蹀复趋跄十里松花扑衣香飞涛滚滚下涧旁行尽溪声到草堂月上层峦影微茫中有厂子憩瓢囊四壁潇然书满床缀荷餐霞岁月忘婆娑短发歌徜徉铿金戛玉弄修篁坐辟干坤天一方轮蹄安得至巖房石上苔踪多虎狼偶来二月柳初狂春风相约牵我裳等闲笑里声何长惊散冥鸿返故乡诗成潦草挥数行落花流水各自忙久慕上洋王氏梅园辛丑仲春日丽风和景舒物畅偕诸子泛小舟遂获盘桓信宿以偿夙愿柳线娜娜谷风微紫陌行人踏朝晞隔树烟迷莺语嫩晴江霞翻锦浪肥小舟行惯谙水脉晓期寻梅问钓矶望中千家屋晒月郊外百顷雪沾衣梦入罗浮春窈窕香惊蝴蝶影纷飞相唿相唤二三子共坐临流竟忘归王家池上天欲无桂亭兰榭疑洞府仙葩异卉百千般铁榦虬枝互撑拄俄讶卧龙攫浪起转盼白凤翔空舞乍似玉人月下依稀臞鹤栖玄圃伯美费尽腕头力只可看兮不可谱我今来扣花主人几度问花花不语一片冰心说向谁对客半吞复半吐循环不倦徙阑杆楼头笛罢珮珊珊羞煞几多妖冶态肯同桃李话岁寒君不见孤山翁冷澹生涯趣不同放鹤亭边春常在千古万古仰其风又不见灞桥客寻香冻断蹇驴嵴皎皎清光远尘氛秋月芦花难并迹东君为我一何好十里横铺粉玛瑙徘徊别是一壶天不羡十洲与琼岛回首总成醯鸡梦寄语游人须珍重送紫谷后堂之五台紫霞谷多年烟水询堂奥越国燕京无不到捞得耶溪月一钩而今欲返台山道台山道上春更奢担月囊云客如麻自古新丰和者寡无腔笛里落梅花谩说高山与流水不属寻常律吕家临行赠尔鈯斧子此去阙蓁住紫霞紫霞谷深多灵蹟昔有尊宿号紫柏壁上犹存翰墨痕留与后人作标格君不见洞源一派旧来长滔滔不断入清凉千溪万壑阻莫住弥漫大地滋群芳又不见台山胜境名第一宝树珍禽人不识石上遍开金芙蕖欲见无缘空相忆为我致意文殊叟跨下青狮无恙否何时骑得到云间试向风前一哮吼歌剪绒白辊马昔日曾观子昂画画中骐骥妙入神旷然令人动想此画世间称奇珍有客惠我剪绒马斯马古今罕见者极精殚巧不可言双眸炯炯寒光洒鼓鬣扬蹄尘不起追风蹑电未为比王良善御技巳穷伯乐顾之徒惊喜玉骨争肯着雪埋神驹不产渥洼里久辞征战汗劳勋懒嘶清风卧香几雕鞍巳卸利名缰岂贪芝草恋琼浆雄心歇处忘踢啮逸尘何足夸乘黄得意谩将诘牝牡麟趾龙媒讵寻常画马奚如绒马好霜毛凛凛生辉煌支公有言良可信我今亦复爱神骏若教当今天子知诏购千金价不吝分付围人紧相从等闲莫放出纱笼只恐秋深明月夜走入芦花不见踪送灵谷之五台灵谷昔自五台来历参久发大誓愿饭僧十万八千诵法华千部燃二指作回向今欲五台余嘉其行而作歌送之晓霁天开鸿初度春风吹起花无数极目烟波正茫茫堪怜谁问福城路有客矍铄老不颓赤踏水下五台看遍江南梅似雪袈裟曾不着点埃不着点埃真潇洒翻笑无端甘行者十万八千无漏因胜似餧牛与餧马道人行履未足夸肯逐儿童捉杨花披襟坐月闲活计胡跪焚香诵三车诸法本来寂灭相黄莺枝上语偏赊琅琅句满七千轴岂似循行学筭沙君不见药王当年焚两臂为法捐躯志何锐精进之中精进幢供养之中供养最又不见涂膏代烛把指燃燃灯因地修忍僊光明耿耿长不夜千古万古火中莲而今欲返清凉去得来索我临行句金刚窟前有一言均提觌面曾指註前三后三意若何舌头捩转说向他文殊不居金色界千峰云散碧嵯峨五言古诗莲沼灵沼凿何年经始先人手郁郁无凡卉芙蕖依岸柳风回香湿衣露坠珠交走性赋廉且贞根潜悠复久试问看花人几能心似否若教心似花证圣何难有珍域即目前胡为列品九徘徊堪独赏莫问濂溪冷窗吟子月正隆寒况兼苦霜雪松巢鹤共语日中乌足折野客吟不成品字煨榾柮翻思持节人冷齿和毡啮衡门有高士僵卧身不层更怜忘躯者安心将臂截锐志不可磨千载风凛冽此道今何遐堪悲不堪说登弁峰顶偶登苍弁巅纡目千里外天地一胸襟长江飘素带謦欬发清风万壑鸣幽籁浮云倏变更令人增感慨晓望曙色盪帘珍禽鸣鼓翮畏寒卧起迟披襟聊斫额云歛望乡关烟树千重隔宇宙半微茫霜风正萧索劳生苦何烦谁能解自适堪羡海鸥闲尝狎无事客夜坐览坡僊集得黠字夜寂漏声稀风雨骤然聒打我窗纸穿倒弄帘钩戛篆销幌影寒雁叫羽横刷偶读苏子忽笑灵鼠黠人为物最灵奚焉弗觉察良由情断牵古今不可拔智愚无灵凡天地恣管辖春宵遣怀夜寒不成眠振衣聊复起搔首灯风生竹里谁招月来窗勾引梅放蕊梅月两交辉万籁静沉水有客万缘空身心亦如洗歌罢独徘徊此情难共委寥宇宙间长啸声不巳送谷山和尚返古虔梧阴滴翠浓菱芡香波窍正好恣高谭奚为动还棹月满十八滩迢递三千里愧斯守株人无能附骥尾各怀天一涯悠梦託流水祖灯多岭南古虔复振起千载泽群蒙章贡流不巳他日抱笻经遥寻咏鹡鸽空拳作人事相见莫掩扃哭曹山启元大师去年八月里排闼樛园中谈心笑明月啜茗话秋风杖黎踏歌去辟云搆梵宫此宫还未竣别我何匆匆吴山落暮色鑑水正微茫砥柱中流断畴乃作慈航泉石争哽咽猿鸟竞哀伤我哭天垂泪万里倾滂沛不是思慕情亦非手足义痛哉末世时真风将恐坠丙申夏月重晤任运法兄承惠墨詶酢月余遂欲别复订云门之约忆昔聚雄峰瞬息十六载彼此两鬓丝相笑复相骇挑灯话忘眠乡谭喜未改遥惠以客卿满室飞光彩笔底生云烟金笺结蓓蕾缕缕郁陶思𩖼𩖼南薰解听雨坐茅堂烹泉沸玉蟹大贾贵深藏鸿鹄志高恺千里一帆轻别我去潇洒莫负会稽盟垂虹钓东海秋夜水烟萦荇丝微凉生素发露滴桂花根帘卷玲珑月瓦铛然桂枝香雾霭林樾银河搆羽桥乘槎兴莫阏虫泣怀宋玉秋声叶底发逝者叹如斯好景成倏忽宿梅园秋色烂如春幽香乍可掬深坞有梅园烟霞生竹屋红日半崦嵫白云留我宿麻餈饱不饥柴床梦易熟流水亦堪琴青山好游目何日偷余闲再享茗香福过竹香居兼赠巨浪主人百亩水云乡窈窕抱幽独沙暖凫鴈多林明生海旭有客爱隐沦数椽聊自足板桥通流水半梅兼半竹春回香满室风摇疑戛玉落花自成诗好鸟赓相续曾闻到者稀我来极游目篱菊解笑人秋风倒牵服信宿几逗留为唱新豊曲曲罢复长啸万里江天绿鹊营巢羡尔珍禽灵择木托高志拮据自营为聊作目前计春深带雏飞曷有眷巢意曾闻北海鹏背负垂天翅崩腾六合云变化形无寄矧兹达道人无闷而遯世造物莫能拘胸襟罗天地嗟彼恋窟蛇弹丸不可弃劳生亦复尔宁免桎梏累观海薄暮临高台凭虚一登跳千里何茫茫沧溟正浩浩白浪如山颓火云波底照鱼龙影纷飞干坤忽颠倒还疑起鹍鹏天风吼万窍令我骨毛寒倏尔动怀抱人生良可悲兴废总幻泡欲写莫能言徘徊发长啸再过吴淞寓普贤菴买棹远寻钟一庵负城郭绿水自萦回白云抱树脚佛灯映海霞茶熟惊野鹤我来正清秋诸景未寂寞芙蓉撩乱开红叶刚乍脱屈指十余霜顾盼犹如昨相逢尽少年相识半凋落隙驹诚难挽世事浮云薄诗成将寄谁明月可常託月浦野步漠漠天涯外悠悠东海渎晴烟浮蜃阁芳树霭红尘依岸暂维舟极目旷无垠林鸡啼午后村犬吠花津凉飙刺短袖细露湿青巾片云孤野鹤万里一闲身野老乡谈异解笑语未真江山几改变流水不知春惟有浦上月千秋独照人挑柴途中口号山家何所事生涯寄野樵带叶斫青榦担云归路遥缓步下危岭横肩过小桥悠哉忘帝力忽听南山其二一曲声未巳夕阳澹流水乱石响松涛寒花爆霜蕊忆昔烂柯人一去不知春令我增怀抱千古共谁论涌金亭看秋色郊外雨初晴风烟歛亭际我来试策游秋色胜春媚野棠数里红长江一锦庇石壁流丹霞乱山叠黄花暗窥人蝶翅挟香腻竹根迸细泉鹭鹚傍午行吟过涧东叶响惊犬吠不羡米家图别在一天地偶修善权佛殿月台适有谤者瑞鲁毛居士赠以诗依韵酬之慨兹黍离离鼷鼠昼行蔓佛灯久尘霾芳规去年这茎草昔人标布金长者愿于义苟无私当仁何必逊经始号灵台千古曰成宪幸尔有知音立言发高论称誉亦非荣诋訾胡为困何以报琼瑶自惭多委顿月下细披之助我穷愁健山中苦雨一秋九十日两月苦淋漓滴穿顽石眼愁断案山眉老农咸在望收藏赖此时高低田尽没禾黍刈何期新饷无可办旧赋更难支有客朝炊玉瓦铛爨琼枝常怀杞人忧寒花为我悲凭虚天外看城郭浸玻璃夜读弘秀集有唐三百年人文盛且优骚坛推李杜缁林擅齐休上人五十二雪曲递唱酬戛金争播玉截锦缀貂裘雄有拔山力势能障海流逮兹千余载冷然韵不改片片析琼枝字字成珠垒咏之以忘忧目生光彩光彩耀古今几得古人心夜深屋梁月独寒拥衾复长叹霜花盈衣襟五月二十一是余初度诸子各以诗偈为寿予亦不禁鄙怀遂依韵和之搔首雪花飞惊看寒碧映晴峦入画图风铎向天咏荷动水烝烟江澄鸥汎镜孰能为解嘲笑傲生平庆其二菡萏笑风狂凭栏光揜映晚霞织锦天幽籁雅歌咏萍迹浪生愁蒲姿霜落镜空惭马齿增鱼鸟为喧其三蕉窗傍小池潋滟递摇映箨粉欲成团翠雏拟学咏厨空愁见宾发短羞窥镜一纪又虚添自敲诗自庆游八公洞行入深深处幽旷隐逸多松老前人句歌看花敲竹户坐石挽藤萝山泉分古韵春色乱庭欲归归未得爱此风月窝行泊河桥行行一百里日暮到河桥舟舣河桥畔遥闻吹洞箫箫罢人何处落花随水去偶逢白鹭鹚与我同心绪心绪有何凭东风飏柳絮絮飞二月天细雨乱如烟最是不堪听声声啼杜鹃蔓堂集卷第一百愚斯禅师蔓堂集卷第二嗣法门人智朴编桐城方拱干甦菴阅七言古诗灵松轮囷古榦凝寒翠气盖森森雄拔类错落虬枝摩太青髼松偃仰空尘世弄月嘲风不自禁凌霜傲物得人畏夜深疑是奏瑶琴影动云涛频乱坠挂冠久谢大夫名身退非虑小人忌我亦逃禅何有乡与君共话岁寒志群芳雪后始知惭独立无能夺其萃饱饫烟霞老益坚挺然亘古撑天地游洞巖抠衣扶策蹑奇踪执炬攀危探仙窟稜层匍匐笑老猿委蛇崱屴频颠蹶石罅玲珑夺神工万窍腾辉嵌宝月晨风𩖼𩖼散天香玉液琼浆流不竭灵葩不卸自长春彩云叆叇笼林樾幽深处处架虹桥壶天别自开宫阙藤萝倒挂挽鳌须苍藓轮囷披绀发徘徊踯躅兴何胜偶出洞门笑不歇浑身带露湿淋漓回首看山眼突兀游五洩削出嵯峨奇更奇惊看号叫走冯夷银河谁将忽决断飘飖千尺倒悬眉𡬡耐天孙剪为五玉练飞飞随风舞激湍触石溅银涛万斛珠玑喷如雨灵湫莫测通蛟宫掣电轰雷震聋瞽攀藤更上一重巅足下日轮刚欲午七十二峰看不厌峰峰争吐青莲瓣昔有开山灵默翁驱神役鬼垒天堑愧我来时何太迟不得追随空眷恋徜徉月下竟忘归催归回首云烟变逶迤十里出青口倚杖溪边笑拍手此景非独人间稀只应天上亦希有题墨兰挥霍淋漓轻煤扫图成幽蕙看转好影落银笺淡复浓纤叶横斜和烟袅不借春风花自开花开不逐春风老无人静里暗浮香肯与群芳斗花藻锦心独抱乐天真德不孤兮石为邻堪羡气味同君子彻尽风霜不染尘登国山览东吴封禅碑一步一歇临高顶青天渐近毛发冷惊看叠嶂不知重笑指白云千万顷劳生扰扰隙中尘浮世茫茫眼里青孙家封禅载殊祥天玺龙图谶其永吴国花宫安在哉空负流泉作悲哽皇天无亲不可期曾闻在德不在鼎塞海𡎺城何太痴今古英雄几个醒回首忽听下方钟断送斜阳过西岭春风暗里醉游人拄杖归来深酩酊咏菊乞得邻家一盆菊扶向斋头伴幽独幸尔客到不忧贫丰姿爽气清人目静看翩翩蛱蝶飞寒香馥馥袭轻衣对风解笑不解语喜占秋光弄素辉错落蓓蕾笼烟紫参差露蕊倾珠玑不与春葩争艳丽欲同白石老松扉此花一开众花歇自古号为霜中杰试问相知更有谁脉脉无言忆靖节游张公洞闻说张公洞最好秉烛特来寻幽窅云梯崄巇路百盘下临蛟宫万丈岛仙踪怪迹不知名鬼工神斧弄奇巧琼浆倒泻灌芝田丹灶无烟生碧草细听珍禽杂管絃转盼灵葩砌玛瑙欣逢八月木犀天香风不断频缭绕徘徊花藏界里游顿使尘襟除热恼谁知此地非人间我欲诛茅来送老送𠁼菴石二禅人还义山秋风萧索暮山紫楚云吴树几千里禅客南询不惮劳远涉荆溪扣玄旨潦倒从来一字无那有佛法挂人齿生平多被业风吹越国扬州无定止说妙谈玄愧不能一片身心付流水君今别去返衡阳湖天烟浪正茫茫路途草鞋须珍重拈却语句勘诸方唯有义山真可羡钳鎚恶辣多机变与我最是好弟兄廿载相识不相见到彼若复问行藏莫谓善权住破院月夜同古樵卤菴诸子登润州双峰顶夜静霜风摵疏竹欢游何必羡金谷买屐寻幽兼秉烛相唿相唤共踯躅云磴纡回起复仆攀萝扪壁绕山腹欲穷绝顶豁双目划然一啸惊林麓涌出银似推谷万里烟光浮白玉仰观星斗亦堪掬细听波底龙吟曲更向峰头觅华屋屋中主人淳且朴烹茗同盘餐黄独诗成句里山鬼哭试问焦公今在不空余丹井卧麋鹿人生何苦不知足富贵总归碁一局归去来兮更漏促聊借松顶鹤巢宿过与可沈居士旧隐满架诗书一草堂紫藤百尺鱼梁春禽门外噪斜阳我来不见梅源主泉石唯余翰墨香望雨五月六月天不雨老圃老农咸叫苦每年播种在黄悔此际禾茎未插上深溪陡然成浅溪小暑酷来胜大暑桔槔远近尽停声怪底商羊胡不舞空里一片乌云来勃然隐隐动輷雷转盼好似雨将至倏尔又被风吹开今日挨过看明早依旧晴空如帚扫沟壑绝涓流林木皆枯藁再经三日五日不降霖管教老幼苍生无可保安得乌藤长百丈捣穿银河彻底放浸杀旱魃不较多好看平田三尺浪五言律诗赋得树影中流见谁把图横展还疑笔走烟无根枝倒出有叶影分先云散丹青地鱼游水墨天群流虽锁断不碍往来船咏法界寺银杏树气郁凌霄汉婆娑接地阴夜栖禅月皎日引怪禽吟九夏果含玉三秋叶落金浑忘年代远一柱砥丛林野望孤烟林外迥野色望中收影绿梅初熟云黄麦欲秋闲心随鹤止逸兴寄波流得句谁同赏斜阳满树头夏夜爱凉开竹牖孤坐对南薰雉堞月初上嗣阶影乍分徘徊萤散彩摇映水梭纹野思沈虚籁钟声逐断云寄汉融朱居士闻君曾两顾媿未启荆扉无壁安题凤有亭堪寄衣道交千里契念异寸心违勿谓不相值月明树树辉煮茶坐倦犹思茗分薪向小铛初看疑雾起更听若蛩鸣味战昏魔远香撩诗兴清赵州无限意珍重向人倾咏萤丹鸟名传久冷然体自轻浮沉随处度隐显顺时行伴读欣幽室全生远禁城夜来蒲上宿疑是七星横病起自愧身萦癖春光巳半过试行凭杖力见客怯言多梦暇常同鹤形臞懒盼柯幸期得小健聊作一吟哦元旦登山探奇聊仗策攀磴蹑危巅怪石云千簇晴湖镜一圆村闲听好鸟冻断看飞泉小憩崖台上春风软似绵梅径傍水春何好南枝蕊竞肥色分鹤背冷影碎蝶魂飞看月疑堆雪穿风乱点衣聊因送客处门外踏香归夏日游銕壁居拨云寻鸟道危磴碧萝攀逸韵仙桥古香风樵径还鑑湖分海口石壁接天关绝顶舒长啸干坤一掌间除夕前一日腊尽惊梅放香风暗动帘半生方外客一岁梦中添积雪烹新茗裁云补旧缣何时完笔债免惹野鸥嫌咏秋蝉素志多高尚清吟足一枝外形欣自得忘味乐天倪露薄伤时变风微寄远思秋来无限意堪惜几人知重阳日访龙潜玄素法兄途中作为寻白社友迢递入深阿佳节途中赏幽情客里多菊香烝野径鴈影蘸江波高隐知何处夕阳清磬过偕行秋色里沓嶂含苍翠寻幽竹径斜霜花侵短鬓丹叶落晴霞问鴈情何阔穿云兴更奢笑谈明月里石上且烹茶雨窗即事柿酣秋渐老小砚足生涯蕉响来山雨风狂集暮鸦人情随所适世事亦何嗟落叶催砧急御寒且续麻岁暮遣怀年尽事何尽得休且便休新诗寄故友往迹付东流日晒荷衣暖雪香草阁幽潇然忘蝶梦酌茗笑庄周夏日访丹溟法兄为访金襕友飞帆两度游新荷香乱渚疏竹影侵楼客久怜多病年高喜白头此心谁共晓携手肃芳洲重过练川昭庆寺疁城烟景好带雨远扬舲岸柳因谁绿庭兰为我馨榻余昔日梦镜异旧时形𡬡耐薰风急催丹不肯停暮冬即事雪霁园林好幽情岁底奢洗铛频煮月留客共餐霞冻解溪肠咽烟凝谷口遮老藤闲不住隔水探梅花咏雪拥毳独闻钟参差倒压松山高形易老梅瘦蕊偏重少室今犹冽程门久不逢偶疑人世变楼外失千峰秋日过化山访位中法兄烟寒秋欲老山乱影犹迷清磬云门寺晨歌耶水溪昔年怀胜隐今日见真栖话久情忘处高轩桂月低隆福寺流霞磨殿角额古见遗踪辟径通三泖开门对九峰月移鹤梦稳花衬马蹄重千载名蓝地云闲夜半钟昇仙台榭老余荒砌至今思可交水流空有月鹤去独遗巢丹灶和烟冷碁盘任雨敲蓬莱知在迩秋色满芦幻酒缶山积垒成高阜年深事可伤残虹沉剑气夜雨盪壶浆勋业埋荒草雄心寄北邙何时开醉眼共笑白云忙白鹤江岸树联沙觜霜翎影蘸波时闻清唳远乍见片云过细雨侵红蓼白萍照绿莎子乔乘去后幽梦逐渔歌会龙菴云深开白社远水递重围玉齿经声朗金龛佛火微禽闲频入定月上不关扉夜夜群龙聚闻钟带雨归狮子桥烟锁关津断金猊隔岸通风生闻夜吼草偃见毛丰荻白溪眉老霞酬水面红久忘狐兔迹险处架长虹戒衣亭昔日曾分付谁将挂此亭条衣流水样色染远山青锦绽烟生蔼光飞夜聚萤寄言鸡足老莫使乱飘零除夕打扫阶前雪留诗且补窗年增空自惜齿缺不成双剪烛留金蕊烹泉泻玉缸坐深因送腊铃语落吴江初夏怀谷山和尚章江分棹处十载愧离居春去难留梦鴈回犹见书参差烟树杳迢递水云疏一榻高悬久何时过我庐酬朱汉融居士晴烟笼鹤渚一棹夕阳回梅老香涵雪春深花恋台月依流水活山傍画图开莫讶幽斋冷乘闲且再来檇李道中残晖笼远树锦缆系春风波响鱼吞影花惊鸟啄红人家榆柳隔乡国梦魂通烟雨楼何处苍茫在望中过水月菴赠竺宾薄暮投香剎苔深一杖通桥横明月厨傍落花红涤钵鱼心悦敲诗鸟定空主人情不巳连日对春风雨后登玉峰弥勒阁雨余山色好牵袂蹑云梯啸里江天隐望中楼阁低花频留客坐鸟独向风啼兜率疑何近苍苍烟树迷闵浦晓望曙色分茅店人家近渡头烟描云外树雪点浪中鸥短笛催乡梦飞丝系客愁徘徊搔首望隔岸唤渔舟宿亭林宝云寺雪朗上人房雨过亭林暮偶来借榻眠窗寒花弄月池静露生莲坐久因情洽谈深识王贤忽闻流水外钟打五更天花承莲座列岫自天削芙渠瓣瓣开凉风生碧沼丹叶点金台影乱流云度香飞骤雨来双趺聊一坐身世远尘埃秀屏春树云开飞翠羽怪石淡烟笼春蔼铺鲜锦巖花着嫩红四时风雨易一色古今同眼饱浑忘倦犹疑在画中秋夜客中闲咏海棠眠正稳振策独吟时风定萤喧竹水香花落池幽情孤屿远客梦片云知此际真堪惜冰壶满贮诗嘲梅二月春将半南枝尚未开朦胧因雾褁冷淡怯风催瘦影摇帘幕香魂落茗杯欲言犹不吐试问待谁来送象先返楚客路春山杳新青陌上看疏钟敲暮雨好月下晴滩柳放龙江暗霜惊云梦残归帆千里外珍重晓风寒南桥明行寺阻雨问宿南桥寺寺门卷浪头无人为下榻识我是飞鸥夜冷花贪睡烟深柳带愁情知风雨挽不肯放行舟舟中限韵西风吹梦急作客不吾嫌柿叶飞红鸟霜花糁白盐钟沉吴岭外鴈度楚云尖堪惜秋将莫吟成独燃髯雨窗夜坐一榻和云冷坐深篆缕斜山空多夜雨树老独栖鸦贫病胡为虑世情亦可嗟秋风知我意吹梦过天涯过长青岭十里长青岭迢迢到紫郎竹桥霜易滑茅屋草生香路细因苔合林深悦鸟藏幽栖知在迩小犬吠斜阳指石峰崄巇绝行迹畴将一指伸划开江眼碧点出岭头春几见梅花笑数番杨柳新何年舒到此唯待问津人碁墅年深柯巳烂细雨草生悲世事空流水人情一局碁月晴萤火瘦秋爽石毛披此着谁先得白云独自知琵琶洲地灵多复巧芳渚类琵琶逸韵含千古流商别一家春风吹不断幽濑奏无涯不作关山恨东风草自花乍霁晓开天放眼试策踏新晞粉蝶探花径群鸥䀶缟衣犬声随客往云影逐帆归堪惜春将半寻诗问钓矶游大山菴路狭难容足徘徊只见山攀巢惊鹤唳啸月倚松关钟向云端发客从天外还倦来眠石上梦不到人间宝月菴坐雨一室更初漏灯残客思沉凉风生短发细雨湿孤襟鴈过沧江杳虫悲落叶深几家人不寐城外击寒砧托钵昔年分卫事鸡足继芳尘檀度千门广生涯一钵新除贪为正命趣味但支身从上真仪式惜哉愧古人拾棉花荒村生计拙农事待秋看遍垄敷琼蕊压枝尽雪团和云逐日捡带露向风摊好似兜罗物隆冬不怕寒罗汉夜泊市散人烟寂移舟傍石矶夜沉渔火断霜冷鴈声稀旅客吟残月寒砧捣素衣古疁临海近梦带晚潮归中夜雨寒雨西风夜孤襟自拥舟钟沉黄叶寺浪卷白苹洲世事贫中断家山梦里游谩言为客易霜色忽惊秋月浦夜发渡口潮初涨一篙逆上流转湾惊睡鸮移浪动飞鸥村远人烟断风高画角悠更知前路好芦月满江洲看云一片来何处行藏颇自闲有心随野鹤无意出青山练曳溪边度影分洞口还偶然檀杖立疑在画图间登玉峰雪霁山何好徘徊一杖通锦帆流水外清磬隔城东华雨迷幽径笙歌逐晚风我来频眺望春色满吴中登龙池山路细沉苍蔼逡巡半入峰烟林幽涧隔野寺白云封谷暗疑飞雨池澄起卧龙归樵遥指处金碧影重重秋日山行隔津频问路穿石度危桥落叶秋风战残花细雨飘踏歌寻谷口策蹇下山腰行尽白云处相逢半是樵割稻畚插勤秋望登场见获功翻云和碧倒刈浪带烟空余粒滋肥蟹闲田下晚鸿羡兹农事毕击壤咏年丰冬日晓发岁暮征途远江烟晓似烝殷勤望北固指点说毘陵杨柳含春思梅花笑老僧谩言为客苦此际兴何胜游平山堂昔日繁华地今来倍惨伤草余昏夜雨碑剩断文章老兔栖荒冢寒鸦噪夕阳琼台何处是千古说雷塘其二肩舆盘曲磴为讯上林春粉黛悲流水笙歌逐远尘江山仍似旧风月几番新驻跸当年事黄鹂苦诉人蔓堂集卷第二百愚斯禅师蔓堂集卷第三嗣法门人智朴编桐城方拱干甦菴阅七言律诗冬日村居即事用古韵暂隐萍踪傍小谿爱暄扪蝨倚楹西出笼谩谓如银鹤养气谁能似木鸡雪压苍松形愈健风敲野籁韵傜齐梅花为报春消息惹得寒林鹊乱啼其二冻云横锁玉盈谿风抱钟声过垄西沙渚霜惊浓睡鴈竹篱午过乱鸣鸡悬瓢自昔怀巢父食粟于今愧叔齐居僻不知年欲尽惟闻深树老猿啼其三烟消石冷影潜谿煮茗敲冰响度西梅放诗成千朵月香残定起一声鸡谩夸北秀谈玄喻堪笑南华论物齐爱日裁云聊补衲傍檐花鸟尽情啼其四黄叶纷纷堆满谿寻梅误入石桥西牧童牛背歌残照婆子村头骂攘鸡寒逼泉声琴欲断云开山色画鸡齐谁云冬日无佳景玉树山家鸟竞啼幽居为卜山居伴夕曛喜无尘事可相分开池掘出半轮月种石招来几片云雨滴茅堂声细细烟笼竹径影纷纷虚怀独坐忘诸虑鸡犬时从岭外闻留别居士夜深月满画楼南共话维摩茗半酣世出世间虽有二教传教外本无三遗衣亭畔思韩愈留带山门忆子瞻几度盘桓应未尽别峰相见再相谈雨后散步瀑云初散淡烟凝遥望山山似泼青乍到人惊犬吠重来飞棹惹鸥憎菜花雨剪金盈地麦浪风翻碧乱汀乘兴偶探新涨水老藤引过石桥亭寓法界寺烟树苍茫拥翠台溪光摇映绝尘埃门连岫色和云度风送钟声带雨催古额高悬新梵宇断碑横卧旧荒苔偶因携杖闲游此底事天花动地来述怀野寺荒烟缀碧萝䰐鬖古貌一头陀道穷巳绝羚羊迹梦破空余蝴蝶过茶熟风来清笔债灯残月下遗诗魔幽人谩谓忘机好谁识忘机事更多春雾万象朦胧看不清依稀萝月未分明似云似雨漫空布如谷如绵遍界横梅坞香飞无觅处板桥人过只闻声拭眸复上高台望儵忽干坤几变更九日值雨半风半雨妒重阳坐起无聊兴自狂拟去囊萸羞混俗试将探菊诣何方声沉寒水鸿初度金糁苍苔叶乍黄烂煮浮沤谁共赏倚楼笑指野云忙遗怀疏竹风敲寐不成披襟偶坐到钟声穷情半向闲中遣好景多因句里倾雨着梨花香欲滴烟寒芳草梦初惊子规为惜春光媚叫落江楼月几更初秋即景凉生古殿动新秋枫叶成丹落案头万虑澄莹犹湛水一身放浪寄虚舟层层萝月分诗兴片片江云曳练流无事细听蝉竞噪疏风远递暗香浮秋夜同浃水大师话别水际凉生万户秋高楼香茗话同游江边落叶惊凫梦天外飞鸿送客舟月色初分今夜兴云情尤向别峰投青谿亦有留君意两岸芙蓉带露浮赋得漠漠水田飞白鹭绿野沺沺歛素文遥连浦树浪初分烟迷高翥疑逃隐雨霁空翻识旧群影影波心云黯黯行行天际雪纷纷数声短笛沧浪外乱逐斜风度晚曛春日送拙菴朴侍者之徐州省亲数年林下扣禅扉暂别邗沟一拂衣谩把金盆为母寿唯将蒲履事亲稀黄楼春暖多隹景泗水花飞满钓矶记取临行曾有语薰风江上望帆归舟中限韵两岸蒹葭雪拥江喜留秋色入蓬窗溪边菊绽金千朵天外鸿飞影几双有意骚人频得句无心野籁自成腔停桡回首云间望落落风旛绕法幢夏日得谈字折脚藤床一草龛四维无壁任风探棹沉朱水怀船子牛去两关忆老聃袅袅蝉声吟细柳翩翩云影洗晴潭新丰有曲谁同调独与青松作笑谈咏珠帘水潺湲白浪泻层巅化作珠玑几许年璨璨光摇烟缕织离离影乱月钩牵珠丝雨度千条结蛟泪风翻万斛圆帝释宫中寻不见谁将倒挂碧巖前阅百丈石涧和尚偃草遗稿有感昔年挥手别松门此话而今畴与论师表高悬容似旧歌云室锁语犹温鴈行半落惊霜晓花萼才敷逐雨魂遗草那堪重读处猿啼月冷正黄昏次一唯姚居士重游怪石坞韵残霞碎踏满谿流两度徘徊未尽幽野鸟随筇啼不住巖花傍水笑相留尘封莲漏何人听晓霁华林有客游莫讶云厨多冷淡一杯春茗解新愁秋咏谿风阁外雨花香计拙无聊且学狂忆得梅梢曾摘月笑看镜里又逢霜晓天虚碧于诗淡野径秋声入夜长瘦影自怜为客久五湖梦老水云乡其二芙蓉秋水梦魂香午后茶酣笑语狂短笛楼台频弄月隔林砧杵乱敲霜云消怪见山形瘦漏永愁添客思长放浪一身天地外萧萧芦荻冷家乡其三秋老林泉水气香兴来难禁草鞋狂澄澄皓月平分练落落丹枫碎剪霜梦绕天涯怀莫定鸿归塞外信何长干坤输我疏慵甚高枕秦峰望海乡其四鸠声隔雨唤风香一味生涯老愈狂丛菊满园惊蝶梦蒹葭两岸堕琼霜波心月画蛾眉细天际云排鸟阵长楖栗几时寻旧壑临风一曲唱还乡其五氛歛秋山桂魄香乱云堆畔放歌狂锦江钓尽三更月晓径樵归满担霜树老不知形影健风高唯觉啸声长扁舟物外忘拘系万里烟波万里乡其六屋角风吹橘柚香晓来鹤避茗烟狂寺钟云外敲残雨村犬篱门吠落霜柳按三眠栖鹭冷花分九曲引杯长间情一片秋山月独照空林寂莫乡其七幽阶蜗蚀藓痕香竹老龙钟似我狂寒瀑千寻飞白练野棠数里下红霜窗昏无月吟诗苦肩瘦耽风带发长秋色满庭今古画归鸦雨后乱投乡其八残花和露酿秋香赢得风流物外狂满架诗书凭餧蠹多年琴剑任堆霜风光影散炉峰袅野岸潮回镜水长江海浮沉何足计玉壶别有一江乡古寺春回萝壁金灯慰寂寥婆娑老桧话前朝细看佛顶青犹湿俄讶僧眉雪未消槛外烟浓春入柳溪边梅破玉浮桥晓来独对东风立飞鸟争啣香乱飘浮图秋月净扫银河淡抹烟波晴塔影入溪眠层层星斗平分彩面面蟾光各样天铃语风吹沉树杪桂香露冷落阶前夜深不倦徘徊兴万籁萧骚奏管絃竹院晚凉寒碧阴森抱小楼袒襟更羡北窗幽绿云冉冉画犹夕水气霏霏夏似秋几树新蝉音入律半帘斜月影垂钓迩来活计惟高枕梦逐白云天外游平田烟雨一带苍茫望里昏隔林不见旧芳村人家浑着轻纱掩聚树唯余澹墨痕杳杳农歌浮水面依依鸥梦隐云根堪怜侧笠垂纶处撩乱鸠声唤雨魂桥畔僧归雨霁金莺傍客啼柳湾直隔小桥西桃花流出红铺岸白鹭飞来雪漫斜挂片云穿聚落半肩明月问招提相逢巳识来方远衣带烟霞足带泥松林雪霁帘卷春风乍晓时谁遗素练缀高枝梅花香滴寒初散蝴蝶魂飘睡正痴瀑断崖头飞片玉绿开波眼漾新诗负暄背坐茆檐外藤泛银涛影乱垂静夜闻钟烟涵寺冷漏初沉一榻憨眠梦不禁抱月狂猿栖老树啣芦征鴈过遥岑希声阵阵窗前度余响悠悠枕畔侵坐起乍聆刚夜半霜钟风送出云林龙江夕照白苹荷渚乱秋烟孤艇斜依落照边枫醉江头波织锦鸿排天外影挥笺参差云树眉端迥远近溪山画里悬沙上遥看人竞渡几株暮柳响风蝉水坞樵风夏木阴深雨欲飞滑滑碧涧曳斜晖风寒六月松琴细花落三春藓迳肥采药仙人乘月往负薪樵子踏歌归偶来策杖因逃暑惊起烟霞乱扑衣游西湖崔嵬一榭绕潺湲四顾凭栏面面山雨霁湖光分素练烟浓荷渚度飞鷴断桥箫鼓花边出夕照渔歌月下还万顷玻璃浮碧汉偶疑身世隔人间秋日偶成飒飒凉风扑面生出门乍喜葛衣轻木樨香爆金钿砌匾荳花开月满棚云散吴山舒老眼雨余练水挹孤城凭高为问飞鸿信万树秋烟一抹平秋日泛湖菱荇参差碧浪横满蓬秋色不胜情纷纷浓淡霜中树隐隐高低云外城荷叶影枯香欲褪芙蓉霜冷梦初惊殷勤借问沙鸥路午后招提磬几声中秋后二日舟次即景秋老芦花雪半蔫寻诗先乞买舟钱晴晴淡淡湖中画歛歛飞飞水上烟皓魄初残辉尚满梧桐乍落影犹圆今宵不减前宵兴野色波光共一天次寒松首座清明值雨韵杏烟浓淡雨丝红爱妒清明杨柳风野墓春销芳草合北邙云锁梦魂空莺啼紫陌行人外棹出青村流水中抚景伤心多此际飞花无限逐西东春日同静公拙菴诸子游平山堂日暖芳林鹊搆巢买舟城外泛西郊浓分鸭绿浮江面淡着鹅黄湿柳梢隔水闻钟知有寺寻春留客愧无餚老来莫禁闲游兴却偝东风为解嘲和寒松首座咏断端砚韵贞玟耿介压群豪志久隳形羡雅操损益无心堪拭剑琢磨不磷任挥毫文驱神鬼凭伊力字走龙蛇仗尔曹勿谓吾今成过誉端溪声价旧来高雨中遣兴云涵野寺客来稀静对瓶花发笑机生意半随秋意老钟声常逐雨声飞傍檐寒鹊窥禅叟贴岸丹枫醉钓矶数里平桥烟锁断茫茫蓑笠未曾归焦山晚眺瘗鹤巖前独倚笻斜晖浪掩锦重重人吹铁瓮城头笛僧打金山寺里钟万里乡关归梦远千家楼阁瞑烟封临风吊古多惆怅只有沙鸥睡正浓红叶樵迳云酣夹雨浮望中烧眼晚棠秋无心不作寻香蝶有兴偏能狎野鸥零落枝头诗片片空余堤畔梦悠悠堪怜几许丹青意恼乱西风舞未休初夏游娄东王氏园竹迳藤桥傍小津偶偕短杖讯芳神池塘倒浸山林影亭阁平分阆苑春簇簇玲珑争怪丽层层点缀奇新循环遍倚栏杆立鸟惯啣花不避人望海海国谁分西与东潮回天地见鸿蒙千层骇浪飞奔马万派惊湍怒吼风雾歛蜃楼连碧汉晓开陆市杂蛟宫谩夸浩渺无涯际收拾还归一目中题市隐图大隐何劳远世尘不妨在处且陶真横拖嫩绿池边柳乱吐娇红洞口春客梦半随残局破歌声乍入晓风新目前识得皆行乐争肯桃源去问津再游銕壁居銕壁居者乃吾先师瑞老人之所搆也以其层峦环抱叠嶙峋独有北面一峰最高峭峙如屏色犹泼黛故以銕壁名之亦为豺豹虎狼出入之薮苟非有道者不堪憩焉惟吾老人禅栖三载然后拂衣而往于是缁素高其德响其风遐迩彰名迨今不朽庚寅岁余渡钱塘扫祖塔遂登顶造庐披襟远眺令人忘返故有鑑湖分海口石壁接天关之句及今丁酉春余承乏云门一日偕诸子复蹑其巅不椽颓屋老几榻尘埋惜哉自吾老人去后鲜有能继其踵者因尔怆然有感聊为志此崚𡾓石磴影重重拨草来寻旧虎踪壁上有诗余淡墨池边无鹤冷青松落花争向藤床卧老蔓频将瓦鼎封谁道慈音今巳寂夜深幽籁撼群峰不流泉寺门巽首有泉无名不知出自何时其味甘温鲜泽其色绀碧若玻璃然久供庖厨人皆乐之罗酷暑大旱尝溶溶焉或淫雨弥月亦湛焉一日余携笻徘徊其间谓侍者曰夫水之为物也盈则荡之洼则洩之是泉亦有和而不流满而不溢之谓兹以不流为名岂不为山门一隹致也耶因忘固陋聊以拙句志之并作后来高人骚士引玉云尔何年凿出一潺湲倒浸星河碧汉颜澹泞忻同君子志澄渟静比道人闲唯留好月常相伴肯逐落花去不还香积频供同沆瀣至今无复到人间其二一泬幽深鑑者稀参差萍藻盪晴晖香浮绿绽残花堕影乱沤空断鴈飞灿灿霞光凝浩气澄澄夜魄活天机唯期野衲清诗兴懒与人间洗是非宿五洩寺有感日暮秋林杖倦行为寻古寺入山城池中不睹危楼影沈畔唯余落瀑声隐隐孤灯光欲堕依依宿鸟梦频惊堪怜祖意无人问隔岭霜钟扣月明秋草吟瘦影离披老砌傍夜深帘外扑萤光逢秋何事形偏瘁泣露缘谁色渐黄细雨凄凄蛩韵切西风猎猎马蹄狂伤心只为时多变一鴈声中万里霜其二水浅莎横野渡傍时逢摇落慨流光晓风碎剪溪毛冷夜雨频惊石面黄旅客天涯羁梦远王孙陌上罢歌狂无情也解同人老惭愧衰容满镜霜游东山白云影绽碧重重不倦崎岖问晓钟洞古蔷薇香气杳局残碁墅藓苔封三江月冷梁朝寺万壑龙吟晋代松携茗东西频眺望山山色染紫芙蓉夜坐远明上人房小阁高悬落涧傍夜深寒翠滴幽篁澹云水墨诗中画素壁梅花梦里香殿古钟沉声远林空月瘦影微茫寥寥此际凭谁语万里江天一鴈行巳亥元旦竖方丈选得年新时也新重开白石辟荒榛雕梁横架风烟丽彩栋高悬海国春三泖月澄天镜朗九峰雪霁晓云屯谩云十笏难容膝百亿金毛现一尘游古吴兴何山废寺有感为访招提步落梅乱云深处几徘徊残碑蜗蚀埋荒冢断础尘封卧绿苔风冷忍闻臞鹤唳月沉不禁夜猿哀堪怜祖道寥寥甚底事无人问劫灰登霞雾山礼石屋祖师塔逡巡几度挽枯藤直到巉巖最上层野鸟随笻常僼客山花笑我作游僧摇摇白练飞泉下簇簇青峦宿雾烝窣堵深藏风韵古千年萝月一龛灯同元洁和尚游怪石坞分韵得山字踏断羊肠路几弯偶来乘兴共跻攀流泉暗写琴中调怪石惊看画里山日暖蜂衙香袭袭春晴花市鸟关关不须更问桃源胜笑指松云学我闲十僧咏山僧一自诛茆居乱峰䦆头活计意偏浓频删梅圃堪留月细补荷衣可御冬路僻曾无马车迹苔深唯见虎狼踪客来休问年多少石老松枯欲化龙禅僧始从言外契三玄不惮跏跌坐一毡针碗投时明底事风幡话处许谁传秋深雾歛禅河净霜冷鸿归心月圆只个蒲团忘昼夜法堂一任草芊芊讲僧舌翻教海浪涓涓如意挥空代佛宣一字初分开半满五时巧设定偏圆香云缈缈飞缯彩花雨纷纷绕法筵欲止儿啼黄叶好谩将黄叶作金钱诗僧一度敲推一度新重吟句里喜惊人练成锦绣犹多富清似冰霜不染尘雨歇风前频眺望曙晴花下独逡巡生涯最苦雕虫技日日寻芳去问春老僧霜眉皓首褐氍毵世事荣枯总不谙齿缺多风羞见客眼花无力懒开函爱眠每起三竿日怕冷时煨一草龛自忆当年行脚事万机休罢不须谈病僧袈裟羸弱不胜支学佛心灰说向谁枕伏藤床强自起手携药铫未尝离堪嗟病骨如梅瘦形鹤痴妄念销镕无一点独余明月照清池孤僧自入幽岑只一丁铛儿脚折苦支撑襟开宇宙凭潇洒目视云霄任迳庭清梦不随流水去闲情唯与野鸥盟独怜形影常相吊坐起无聊啸月明游僧不辞寒暑涉江滨箬笠芒鞋紧着身踏碎峨眉千丈雪带来少室一枝春衣穿半是风烟妒藤老多缘瘴雾频路债多年还得否相逢满面尽埃尘贫僧四壁寥寥只自知穷无穷处始为奇甑中愧乏聚蝇糁囊底久空系曦丝拾翠充枵遭两逐裁云补衲被风吹分明说向人难信举世贫来更有谁懒僧形骸疏散不堪论对客无心叙语温涕坠从人言是懒发长任尔笑非髡爱看凉月犹眠石慵拨寒炉只负暄寂寞浑忘身世老那知剥啄到蓬门初春晓起冲寒试步行喜逢乔木乍迁莺人情冷淡殊前辈世态骄奢让后生古驿春晴衰草活远村风暖落梅轻徘徊更蹑烟堆望万里云霞海面横秋日病中遣怀病来偷得片时闲伏枕窗前把句删万事无心惭白业多年有梦在青山影沉野渚鸿初度声乱寒蕉雨乍还闭户不知秋巳老芙蓉笑我鬓毛斑咏舟室临溪一阁影空浮似艇高悬不着流柳细烟寒低蘸水雪枯荻瘦淡涵秋无边风月诗中老几许干坤梦里游试问主人聊借我闲来海上狎轻鸥其二数椽倒浸一溪横彷彿兰舟浪不惊两霁帆收云影乱风回缆系柳丝轻每怀鄂渚千年韵谁羡银河万里情近日生涯随分足月钩天外钓长鲸春日漫兴二月三月春风狂桃花李花争出墻萍喧游鳞掷浪急雨过紫燕啣泥忙闲荷小锄耘细草独披短褐理修篁堪怜世事今非昔日暮烟波望渺茫春日登云间大观楼春风无恙鸟啼花花里登楼兴更奢浩浩歌钟沉野籁层层梅柳隔人家数堆螺髻青撩乱百里虹桥影倒斜遥望潮回知海近城头落日奏胡笳再过古疁化城菴去年我来八月天今又舟泊重阳前乍出乍没江边石半晴半阴陇上烟枫落红霞诗片片菊开黄蝶影翩翩此回且喜生涯好满载秋风过练川赋得随意岭头云澹澹和风过翠岑遥看时复弄晴阴忽南忽北情无倦频去频来意不禁晓逐轻帆归远岫晚随清磬度长林等闲懒上丹青谱踪迹惟容野鹤寻善权洞乱云深贮玉壶天胜境方知不浪传石乳潜通流凤髓灵根倒拄透龙困玲珑翠宝明兼暗窈窕丹梯断复连到此顿忘尘世界相逢且莫说三禅咏善权寺有感离墨山高压众峰红霞碧树绕重重六朝香火千年寺十里亭桥一迳松水接灵源分洞脉灯传慧燄续南宗看来此地今犹昔夜半惭闻架上钟新秋西风昨夜入帘钩一叶俄惊海国秋雨过几家人弄笛月明千里客登楼池荷露滴香初散院竹凉生暑渐收落日亭边倚杖立渔歌唱出蓼花洲中秋赏月湖天一色满楼西极目清辉杖可携箫管声从云外断星河影向盏中低漫嗟秋草经时变巳识人情转眼迷好景不妨连夜赏莫教明月落前溪闲步秋林落叶满天涯撩乱浮云阵阵鸦杨柳暗伤流水外芙蓉醉倚夕阳斜一团风月恣吟兴万叠烟峦入望赊时序易惊衰鬓改萧萧野岸老蒹葭九日登离墨峰顶重阳抱病强登高身入层云兴亦豪弹指江山归幻梦堪嗟名利逐波涛白鸥荡漾狎仙客黄菊离披类我曹欲把新诗留石上恐惊野籁晚萧骚其二风晴沙白袅秋烟携茗凭高共笑巅病眼懒看浮世态孤笻唯爱老山川樵歌互答长林外鴈影横分夕照边望里乡关何处是丹枫摇落满江天咏醉松错节盘根擅八区饱酣霜雪鼓虬须干坤独立声光冷今古浑忘气概殊夜静有情招鹤唳晓来无力着风扶渠侬不食官家俸月挂峰头倾玉壶春日咏雪看似无情却有情飞来片片使人惊暗侵柳色寒犹甚低压梅花梦不成枕上吟残诗五字窗前疑是月三更兴酣惯与东风战尽把溪山一抹平登楼竹里楼台取次通遥看孤鹤下晴空短歌隐隐画溪外清磬声声烟寺中千里风尘随处异百年人事与今同栏杆倚罢斜阳尽撩乱荷花水面风芟草次拙菴朴侍者韵门迳荒凉客屐疏殷勤还自细删锄目前荆棘知无剩帘外风光尽有余晴晒落霞堪作供夜留明月且看书漫言道者多分别兰蕙薰莸不共居游金山谁向江心竖一拳稜层怪势欲擎天绳床借坐东坡话玉带曾输佛印禅瓜渚烟寒迷楚树瓮城浪急泊吴船今朝始获登临兴收拾峰峦画里悬五言排律暮秋积雨山深寒更苦屋老画常昏况复秋多雨仍兼首戴盆栖禽愁不寐篱菊暗消魂罕见僧寻句唯闻犬吠门晓风生远浦落木下孤村鹤避茶烟湿衣添水墨痕沉沉清梦断漠漠野云奔萤火摇帘暮游鱼弄沼浑聊荷补毳衲拾翠才饔飧蜗蚀绳床脚藓侵犊鼻禅问天何日霁启户望朝瞰有客来相吊无人细共论咏维扬善庆禅院四水萦金界九龙护座雄栏楯珙树绕亭阁篆烟笼鸳瓦翻缯彩鳌椽缔锦虹飞花随客至远翠隔帘通磬寂僧方定林幽鸟唤风渔歌和梵响佛火射潮红蛟室胡为丽蜃楼未足崇广陵真胜地千古一琳宫蔓堂集卷第三百愚斯禅师蔓堂集卷第四嗣法门人智朴编桐城方拱干甦菴阅五言绝句寿圣寺云壑招提古迥然气象宽灯明千嶂外钟彻九天寒大雄峰一峰高且奇突出群峦上机峻鹤难栖古今绝比况灵景亭景胜空尘远亭高野况多落花遥衬步龙象日频过七星桥北斗接云根横溪惯锁月惟怜迷渡人古岸通津阙石笋不假雷声震讵蒙雨露新卓然峰顶外占断劫前春钵盂峰崒嵂团团秀宛如应量看清风时作馔堪笑几人餐莲花峰白云擎雨盖青岫仰莲心不借薰风力芬芳逾古今凤凰窝修竹摇轻尾山花壮九苞天然殊异类那许雉同巢蟠龙石久谓蟠龙隐几回空羡闻想是为霖去惟余石上云丫髻峰双髻巫云绾髼松意懒梳任从风雨妒亘古黛如初木人墓一片闲田地耕来不记秋欲知翁隐处花雨满荒丘秋日偶占日寒草影枯溪浅石头露独立何寥寥猿啼云外树雨中偶成犊角晓擎泥雨丝密织柳东风来问禅笑破梅花口其二雾压茅堂矮风推竹径斜野浦新添浪渔翁捕落花其三石梦傍云飞松涛和月卷老因诗渐狂花为风偷剪春寒山贫赊雾着藤老倩风扶勿怪梅花晚多因春信孤冬夜夜寒灯欲语砚冷笔收花隐几虚生白推窗月半斜春日漫兴闲吟竹径边一杖春风里倦即枕清流从来不洗耳老人池碧沼何人开谓言白发叟欲知白发人莲生十丈藕碁磐石云根犹斧平棋布星交磋输赢总一般古今谁看破一岸居带翠眉横双流寒碧绕中有酣眠人不知天地老虞姬庙夜闻楚歌声一剑寒千古遗祠耶水滨猿啼霜月苦鸡石无情化有情日淡朱冠瘦不解五更啼却向风前三茅菴花落晓风香松高鹤梦冷游人仔细看不是人间景晓起山深鸟唤人曙色盈花朵起搆佛前灯邻家来乞火六言绝句秋吟一带清流曳练满庭秋色成堆炉头火茶熟门外犬迎客来七言绝句冬日偶成榾柮频烧燄正红畏寒忘打五更钟晓来雪霁登楼望突出云间数朵峰其二剪剪朔风透破襦匡床独坐暗嗟吁去冬炉内拨星火谁识今冬炉也无槎溪道中为踏新青一杖藜春风送我泛槎溪昔年仙子迹何在绿树参差鸟乱啼巢燕几度啣泥去复还巢成兰若彩楣间似知野衲慵开口独自喃喃语不闲其二不向华堂旧处飞营来新垒傍禅时宣实相知音少欲逐秋风带子归舟中漫兴春江雨霁水初平兰棹依稀镜里行谩谓途中知巳少桃花两岸笑相迎偶成烟雨空蒙柳线低隔林遥听子规啼春光无限谁能委两岸残红踏作泥夏日鹿城夜泊轻舠日暮泊江烟斜枕孤城对月眠苹末风生惊客梦鸡声茆屋五更天秋日偶吟短策惊飞叶底香疏风野壑散清凉云消乍怪山撑眼带醉芙蓉笑夕阳候潮口占水涸江边沙觜露潮回渡口浪花浮双双白鹭晴飞雪片片黄云麦正秋再过永生菴雨中偶作屐齿苍苔旧日痕隔林烟雨半黄昏重来五月薰风里梅子生香竹有孙登洞庭峰顶拨云天外笑长风落日秋高浪卷空七十二峰浮足下干坤宛在渺茫中舟中值雪纷纷春色斗风狂落似梅花淡不香清兴满船吟未了半随流水下潇湘春日即景磬声远度云间寺月色横铺溪上桥满树梅花和雪眼翩翩蝴蝶冷魂飘妒花风二月春风半是狂娇红妒落满池塘杜鹃啼出声声血燕子啣来口口香柳堤新水涨夜雨平林过院西忽听茆舍乱鸣鸡无端滚水桃花浪打破人家杨柳堤秋日杂咏客去偷闲聊鼓腹过桥频唤杖为仆丹枫黄叶乱堆诗明月沧江寒浸目夜泊断桥野寺晚炊烟暂系孤舟枕月眠梦里溪声疑作雨霜钟敲断五更天浪港水际无风柳不寒荻花影动皱波澜细看疑是米家画月冷渔翁垂钓竿白鹤山松老烟霞石亦斑巢余鹤梦伴云闲不知羽化归何处瘦影凝人月下还石帆山岧峣望里郁蒙丛一片飞帆挂碧空自古不随风力转日斜影落鑑湖中耶溪夜棹樵风夜冷起鸥眠籁寂仙桥水漾烟幸遇多情溪上月同舟直话到门前问溪山寺一重山又一重溪山色溪声望转迷行尽溪山还问路溪山深处是招提秋夜水面风微夜漏迟草堂人正坐禅时疏钟数点声飘寺瘦月一钩影浸池其二黄昏风雨闹床头摇落梧桐片片秋何处胡笳哀更切长江千里浪生愁卤菴鼎首座一日别余之吴兴行未数里值雨因尔怀之偶占一绝西风吹雨过苕溪之子途中半带泥今夜芒鞋何处宿黄花历乱草凄凄青谿道上野桥茆店向溪开黄叶西风撩乱堆三泖钟声随棹去九峰月色逐人来山居五十咏十得荆溪老国山茆堂剩有两三间高悬楖栗堪藏拙更羡春风为掩关百亩云林闲放旷一溪风月淡优游谩云佛法无人会花鸟殷勤共唱酬乱云堆里搆禅栖狭路无因着马蹄富贵易消花上露干坤不尽瓮中虀松花十里晚风香信步携笻看夕阳径僻苔深无客到峰头唯觉啸声长青林雨过乱啼鸠倚杖悬崖看瀑流得失总归蕉鹿梦是谁更与赤松游山城好景乱如麻洞口人归蜂放衙夜雨细牵书带草晓风吹绽绣毬花半园春笋半园蔬带雨披蓑漫漫鉏今日不为明日计得闲且看古人书流水光中人面绿杏花丛里犬声红山家一种天真趣不羡丹青笔墨工选佛选官成底事是凡是圣总虚名夜来枕上留新梦春到窗前听晓莺世上谁无尘事累山中独有道人闲瞥然觑破阎浮梦镜里空花不用攀竹笕引来巖下水藤筐摘得岭头春饭余石上披襟坐鸥鸟相将话主宾春归烟树浓如墨夏入巖房冷似冰沙上白鸥千点雪室中明月一溪灯荔枝一架绕蔷薇昼掩禅关扣者稀阅罢琅函焚柏子云间老鹤觅巢归一林烟火隔桥东雨过苍苔砌落红巖下有僧敲月户人间无客卖松风荷衣碎补几经秋布幔绳床月一钩夜雨惊翻蝴蝶梦却令人笑老庄周一声两声花外鸟三片四片岭头云最是幽人亲切句石池新水漾斜曛一泓嫩碧浸垂杨薝卜花开满院香世燄燎人真可畏几能回首觅清凉雨挂层峦接断虹伫看人在锦屏中沈沈月醉酴醾影细细香飘菡萏风当门好竹百千箇近水垂杨三四株路远红尘飞不到碧天长啸玉轮孤粝食休嫌滋味淡苔茵独卧梦魂凉懒残不解煨香芋惹得丹书下草堂祖庭秋晚事如麻细䦆荒田好种瓜胸次了无名利念何妨锢疾老烟霞寺门明月桥边过洞口闲云雨后还活计些须随分足从来无梦到人间性僻不宜廛市住机忘却与野鹤同秋深帘挂千山雨夜静松号万壑风数点青山画里横松絃落落写幽情勿教黄叶随流去恐有人来问姓名青灯素壁道人家水接山根竹径斜睡起划然长发笑夕阳影里数归鸦束腰不用三条篾遮眼全凭一卷经烟抹溪头残腊紫雨余云外乱峰青展开纸被云千片放下蒲团月一轮独坐浑忘尘世外老天许我做闲人空庭滴沥寒蕉雨白昼氤氲古鼎烟幽鸟不来常寂寂数声短笛夕阳天依依影动风生竹澹澹光摇月上帘松菊而今谁作主翻然令我忆陶潜半壑半丘聊自适一囊一笠可资身孤灯夜雨添新韵黄叶秋风来故人雨歇竹梢风袅袅绿开水面月溶溶分明好箇西来意漏洩林间几点钟尽把喧嚣细扫除年来自喜乐贫居不须笔砚添文彩鴈影空翻贝叶书一室寥寥对乱峰闲吟台畔步从容孤云有意常留石野鹤无家只恋松风回谷口惊云卧鹿过溪头见水浑炉内香消人在定疏钟斜月半黄昏桂老烟寒香细细山空鴈过影双双偶然濯足沧浪里天外人歌白雪腔葛藤截断入深林踪迹安容野鹿寻芳草落花游子兴白云流水老禅心布袍半染烟霞色草履遥沾石径霜端的不劳频借问几株疏柳淡斜阳寺古松高孤鹤唳月明山悄一僧行云深鸟道无寻处踏断一溪流水声石齿粼粼寒漱玉竹帘寂寂影筛金客来休问拈花事万古冰壶一片心荷淡烟消枕簟凉雨余帘外海棠香闲情漠漠同江练一带秋声入梦长一念未镕终是碍万机休罢始相应打开日月笼中鸟笑指干坤水上萍十笏茆斋百结衣胡麻脱粟好充饥芒鞋幸尔多强健日日登山看落晖垄头雪霁梅方瘦水畔烟浓柳正肥此景目前谁共赏莫教孤负祖师机夜静溪光侵户白云开山色上眉青明明尽把家私露分付禅流谩扣扃傍石依松好缚茆万缘一笔尽勾销夜寒钟打双溪寺天晓人过独木桥垄上耕云开白石雨中移竹补青山谁能到此忘喧寂万境无心胜闭关鸡鹤而今孰辨群从他人世自纷纭开窗独对幽岑坐日暮钟声岭外闻树里人家树外山断桥野寺隔溪湾深深更有深深处独许闲云自往还寻得把茅聊盖顶何妨斗室且容身孤峦夜寂那伽定枯木花开别苑春碎剪残霞补旧蓑金鳞钓罢意无他善权洞古堪投老弄月嘲风卧薜萝居士蔚小庄法名智钦同妻法名智恭捐刻蔓堂集卷第四