卷一论夏周秦汉三国六朝碑帖大禹岣嵝碑在衡山岣嵝峰岳麓所刻者宋嘉定间何致子一所摹在岳麓山巅石壁间有亭覆之石东北向高七尺广两之若屏然而亚其两角刻文于中空其前后拓墨处独黑望之若另一碑其实则一石也余于春从岳麓书院崇道祠登山由道中庸极高明亭往观之亭外西北隅有摩崖古刻三行大如斗类八分缺其上截旁有小楷书二行俱不可辨不知何人所刻亭中石刻尚多大都近代人书不足观也会稽山禹陵窆石本无字汉五月始刻题字于石石在禹庙东南小阜高五尺许下大可合抱而上微锐锐处有一孔形若秤锤故土人唿之为石秤锤予幼时见其孔若断而复续者朱竹曰相传千夫不能撼岁在乙酉有力士拔之而石中断部下健儿迭相助及拔陷地才数寸尔土人涂以漆仍立故处覆以亭案曝书亭集云考古之葬者下棺用窆盖在用碑之前碑有铭而窆无铭验其文乃东汉遗字王复斋碑录定为汉刻是矣赵氏金石录目曰窆石铭误连江石鼓文明时吴襄惠公文华得拓本于杨用修用修得之李西涯相传为苏子瞻藏本康熙初襄惠后人吴子钧属李登陈延之欧阳惟礼篆而刻之木与国学陈仓本不同竹云西涯伪作案韩文公石鼓歌云年深岂免有缺画快剑斫断生蛟鼍杜少陵云陈仓石鼓久已讹韦苏州云风雨缺讹苔藓氵齿则石鼓唐时已无全文集古录欧阳公所见止四百六十字五近时阮芸台相国取范氏天一阁所藏北宋拓本重刻于杭州府学亦止四百六十二字元人吾子行自谓以甲秀堂谱图随鼓形补缺字列钱为文以求章句又参以薛尚功诸作亦仅得四百三十余字而升庵所拓乃至七百有二字之多朱竹辨其妄自改增可无疑矣据升庵谓得之李西涯传之苏子瞻竹谓果尔则子瞻应先见其全子由亦得纵观何以子瞻之诗曰强寻偏旁推点画时得一二遗八九煳模半已似瘢胝诘曲犹能辨跟肘子由和之有云字形汗漫随石缺苍蛇生角龙折股是子瞻子由均不应有是言又西涯石鼓歌云家藏旧本出梨枣楮墨轻虚不盈握拾残补缺能几何以一涓埃裨海岳夫以欧阳薛胡诸家所见止四百余字若宾之本有七百余字拾残补缺亦已多矣宾之亦不应为是言也观此则竹非疑西涯伪作直指升庵伪作耳间考李文正怀麓堂集绝不道及其为升庵伪作可知日下旧闻载赋石鼓者二人曰周伯温李丙奎作诗歌者二十人曰韦应物韩愈张耒洪适梅尧臣苏轼苏辙张养浩揭傒斯宋褧吴莱顾文昭卢原质唐之淳程敏政李东阳何景明王家屏朱国祚郭天中会稽山碑旧传李斯篆在鹅鼻山近见明南逢吉会稽三赋注云宋升明本县民家儿袭祖行猎见山上有文三处苔生其上刮而视之有大石文小石文其大石文云黄天皇肃字道成得贤师天下似与秦碑不同案孙渊如寰宇访碑录会稽石刻二世元年李斯篆书在浙江会稽元申屠厓摹本近时所刻又范氏天一阁书目史部会稽三赋一卷宋王十朋撰明南逢吉注南大吉序原钞本误作会稽山赋秦东门三字相传丞相斯书刻海州马耳山上宋中丞求之数年不得亡弟楚萍于无意中忽见之明日再往复失所在汉荆州刺史度尚碑相传初在北陵东郊缺裂仆地大水至冲入河或集善水者挽出之徙于使星亭不知何时徙沛县湖陵城闸下明顾崇善工部出理漕渠徙置徐州官廨吴文定公云残缺已甚独额完有宋人题识案娄彦发汉隶字源碑目第六十三荆州刺史度尚碑立在徐州湖陵荒野巡检王当世迁于官廨刘宗仪立之使星亭所记与此不同介休郭有道碑中郎隶书旧石相传为一秀才盗去介休令重刻以应求者赵子函曰盩王正己再刻王阮亭秦蜀后记又云万历中郭青螺钩摹重刻夫子函正万历时人如果青螺重刻石墨镌华何以不言青螺而言正己岂刻者正己而青螺为之主耶抑子函阮亭所传有一误耶或又云墓前今有二碑一为明人翻刻一为康熙初白门郑谷口所临余足迹所未至无从考证敢问世之往来于介休者案范氏天一阁碑目载郭有道碑介休令王直重摹郭青螺重刻郭林宗碑自跋云介休王尹正己访于汾故家得旧碑示予予近过许昌摹魏受禅文参之斯碑字体画一其出蔡手无疑王乃命工镌之贞珉据此则刻者正己而主之者青螺王赵所传均无误也周武帝时除天下碑惟林宗碑诏特留乃此碑自宋以来着录家皆未之及知已亡于唐代或宋初矣今林宗墓前二碑一为明人傅山刻字迹丑恶殊昧古意原跋称碑在南渡前已不可见吾从汾阳曹孝廉伟得一本不知近代何人补书陋甚其一为国初郑簠所书皆不足观翁覃溪云家藏别有姜任修本较傅郑二刻颇有根据姜自识云予从寒山赵氏拓本摹得又摹北海孙氏所藏石经残碑得中郎笔法以吴炳补桐柏碑之例重补此碑或比近人傅郑二家杜撰者差胜云陶丘谓余曰汉阳故相吴公正治家有蔡中郎隶书圣主得贤臣颂四十余字书纲纸上后皆帝王跋自吴大帝至晋元帝梁武帝唐太宗高宗止于宋徽宗此奇宝也予又乌从见之汉淳于长夏承碑蔡中郎书也介于篆隶之间何良俊定为八分宋元祐中开河碑始出不知何时毁坏成化间秦民悦重刻广平学宫讹勤约为勤绍嘉靖间知府唐曜又刻之漳川书院案碑出土于元祐修于岁久踣仆广平守秦民悦于府治后堂见碑仆地复建爱古亭覆之自跋云碑之下截凡一百一十字年久藓蚀系后人摹刻览者当自择之据此是重树原碑非重刻也在府治非学宫也元王恽秋涧集讹府治为府学后人遂疑成化间不应尚在府治而以民悦所见为非原碑夫使原碑果在府学民悦既称爱古必不遗之盖缘王集误刻一学字遂致疑议今曰重刻广平学宫则更误矣观唐曜自跋云嘉靖癸卯筑城之后为工匠所毁越二年来守郡索诸瓦砾间不获乃取摹本刻石置亭中似亭即爱古轩旧址未知何时移入漳川书院又案秦跋则原碑下半截成化间已经重刻案唐跋则筑城取石碑复全亡今世所行皆唐曜以曾经重刻之拓本勒石者考其字画之讹甚多如艺字汉碑皆从Ａ或省作圭未有从幸者今碑从幸若伪约为绍又其甚焉者耳汉槐里令韩仁残碑隶书近刘宽碑立金荥阳令李辅之发地得之今在中州荥阳县所谓京索之间也后有金翰林学士赵秉文及赵郡李献能跋案碑原额题汉循吏故闻憙长韩仁铭盖仁自闻憙迁槐里令除书未到而卒故额不云槐里令仁既殁司隶校尉愍之命下河南尹遣吏祠以少牢竖石以旌其美法以上表下故题额称名碑以金哀宗出土吴山夫金石存谓刘太乙青藜续金石录始载之至牛空山运震始摹图近乃遍鬻于世碑隶书赵周臣跋亦八分李钦叔跋及李天翼题名均正书汉荡阴令张迁碑欧赵洪三家皆不载明时始出土因字多讹谬故顾宁人疑其摹刻余取而细阅虽败笔不免而古劲处要非后人所能案碑字画古折朴劲自是东京法物其字之讹谬诸家辨论不一遂有强为求合者惟翁学士覃溪云撰碑之人未必即书石之人想东汉时胥吏能书固不乏人竟似草稿审视未明而茫然下笔者如此则从政之为从畋暨之为既且及来字之类或皆误笔又碑合表颂仅五百言而叙先世事乃三之一颂文无曰字而碑尾纪年月后又若颂词是书与文皆未可以常格律也此论最当又案所叙先世曰良曰释之曰骞宗系绝不相及复误以释之为苑令文后忽赘诗云旧国其命维新经句亦裁截成文想其人亦粗涉经史率任己意而不自悟其谬者固不必疑后人之摹刻耳广东韶州府乐昌县监豪山有汉郭苍周府君碑唐周夔到难篇皇华纪闻称其文字最佳然金石诸书都不载若到难则并无其目矣案翁覃溪粤东金石略粤东石刻以周府君碑为最古碑题神汉桂阳太守周府君功勋之纪铭传为荆州从事曲红郭苍伯起撰府君名憬字君光徐州下邳人开凿泷水曲红长区祉与故吏龚台郭苍龚雒等勒铭公功碑建于汉灵帝原刻在乐昌县昌乐泷上府君庙中唐重刻本在张曲江庙后移府治又英德县西南十五里岩前村碧落洞有唐周夔羽皇撰到难篇所谓碧澜之下寸寸秋色者也上有蜕仙台壁间镌行草书到难真境四字洞含水气石壁题刻易于漶灭所谓羽皇到难之文当南宋时已不可见矣周府君碑欧赵录及天下碑录洪氏隶释均载之若到难篇则王象之舆地碑目亦不载也鲁灵光殿砖刻汉长生未央瓦头皆工匠书刻而其妙若此古人胜今人远矣抚州临川县刘象两家有曹孟德草书鸢飞鱼跃四字武昌黄鹤楼亦有孟德书涌月台三字今台字已断杨椒园曰湖广黄鹤楼有涌月台三字真书大尺余相传为曹孟德书台字不可见见者仅上二字虽剥蚀而神采犹在近年来官斯土者恐朝廷巡幸取其碑覆墙阴而涌月二字亦不可得而见矣安庆府东门曰枞阳门门有额大尺许相传为曹孟德书而不得一见乙未岁客皖公使院因拓而观之虽极劲健而无古雅之致且自汉魏至今几二千年而毫无剥蚀其非曹书也无疑汉程博古旌忠太庙铭陈思王曹植文钟繇正书大如桃浑厚沉着与宣示同一结法不知者疑赵孟壒伪书余谓孟壒多肉少骨岂能办此元常真迹在晋已不传故戎路季直世多疑之若此碑立于凤翔而金石诸书无一纪载乌能免于世人之疑独是笔画坚厚确非六朝以后人书不可忽也钟太傅荐季直表相传元时始出至明始刻入真赏斋停云馆法帖前后皆有陆行直印然予见旧帖中已有之但无陆印耳前辈称梁鹄受禅尊号二碑去篆而纯用隶法为隶书之祖然余特爱尹宙曹全诸碑四友斋丛说极称元人吴叡褚奂隶书谓宗梁鹄受禅等碑南都江宁县学尊经阁下立圆石三段孙吴天玺间纪功碑也相传皇象八分书因石断文不可读中州周雪客联而贯之并为之考书未成而雪客下世归其稿于绣水王安节伏草安节为之赋伏草续为之考而书犹未成丁亥夏余过白下门伏草寓斋索观至再不可得怅怅者久之然其图则已得之三山林氏矣顾起元曰其石四方余亲往观之石微圆非方也中一段高三尺五寸东西各二尺五寸围各七尺古朴类石鼓而书亦奇奥绝伦江南第一旧物也吴皇休明八分书禅国山碑在今宜兴县董山世无拓者壬辰春从弟千一以事至宜兴拓以相寄虽漫漶而笔力尚在在三段石上陶隐居旧馆记前人言其首一行自书后是其弟子书余曾见旧拓本前后出一手前人岂可尽信哉瘗鹤铭本摩焦山石壁不知何时为雷所碎俯卧山麓故山中人唿为雷轰石若问瘗鹤铭则举大殿程康庄碑亭宋射陵翻刻本以对矣余拓得五十六字为陈香泉太守取去案王述庵金石萃编所载瘗鹤铭全文计一百八十字今石本现存者合全与半共九十字据张力臣所补者六十九字原文泐者十一字又近年海盐张燕昌芑堂尝取杨大瓢未出水藏拓本重摹刻之增多华阳真逸纪也六字亦足见旧拓之不易多见者也据此则张芑堂所刻杨大瓢藏本只得六十二字耳瘗鹤铭图考莫详于张力臣所刻然余亲至雷轰石傍观拓碑人下手仆卧一石乃直长并非斜曲所指江阴真宰十二字正与爽垲十九字直对恐不与真侣一石并列也须再考之案翁覃溪瘗鹤铭考载着录者七家一瘗鹤铭辨证见元郝经陵川集一华阳真人瘗鹤铭考见明司马泰家藏书目一瘗鹤铭辨一卷本朝山阳张召力臣撰一瘗鹤铭考二卷本朝长沙陈鹏年沧洲辑一瘗鹤铭考一卷本朝长洲汪士澍退谷撰一抄撮池北偶谈瘗鹤铭考一卷本朝曲阜陈颍手录一瘗鹤铭考一卷本朝金坛王澍虚舟撰摹传者七本一太平州重刻本见宋周密云烟过眼录载鲜于伯机所云一南宋邓州重刻本见元郝经陵川集一明广东黎瑶石翻刻本见明关中来浚梅岑金石备考一明海宁陈氏玉烟堂刻本壬子陈元瑞摹勒上石一明华亭董氏刻本一焦山重刻横直二本俱见张力臣辨一本朝武乡程氏翻刻玉烟堂本见汪退谷考计侨玉烟堂翻刻本跋下注云郡别驾武乡程君翻刻玉烟堂本十一月润州逋客计侨为跋之焦山瘗鹤铭圆健舒徐不露锋锷真从篆籀中出恐非右军不能顾况书生平未见无从论定若陶隐居书余曾见许长史旧馆坛记方严峭厉整密似从黄初劝进受禅诸碑来与瘗鹤铭殊不类黄长睿董逌辈群指为隐居笔岂未见旧馆坛碑耶抑旧馆坛碑首行亦非隐居手书皆出于其弟子耶此余因旧馆坛而致疑非敢与黄董树敌也案欧阳公以华阳真逸为顾况道号考唐书及况文集皆无此号惟况撰湖州刺史厅记自称华阳山人耳且铭后有唐贞观王瓒诗则碑之刻非顾况时可知陶贞白自称华阳隐居蔡绦西清诗话云予读道藏陶隐居外传号华阳真逸与此适合黄伯思东观余论以贞白所着真诰但书己卯岁不着年号他书亦尔为此铭但称壬辰岁甲午岁之证壬辰者梁也甲午者十三年也隐居以游海岳住会稽来永嘉十一年始还茅山十四年弟子周子良仙去为作传可知壬辰甲午正在华阳且王逸少以晋惠帝癸亥生年五十九至穆帝辛酉卒则成帝甲午岁逸少方三十二逮四十九岁始去会稽而闲居不应三十二岁时已自称真逸况未官及闲居均不在华阳决此铭非右军书董彦远广川书跋所论亦同故胡仔刘昌诗马子严曹士冕朱长文都穆顾炎武计侨汪士鋐诸家多断以为隐居遗迹王述庵亦谓谛观此铭飘飘有仙气其为通明无疑然以右军未尝至朱方华阳则铭但称华阳真逸撰耳其书者上皇山樵也上皇山正在会稽又安知非右军之迹乎焦山瘗鹤铭原刻之外予所见者有四一为墨妙亭宋曹所翻本一为大殿东廊程康庄所翻本一为海宁陈增城家玉烟堂本一为陈鹫峰太守刻在原本前者自有此本而前三刻俱废矣焦山瘗鹤铭或云右军书或云陶隐居或云颜清臣或云顾况或云王瓒予主隐居不知何时为雷所轰没山麓水中拓墨最难今为陈沧洲太守移置山门人人可得而拓矣焦山瘗鹤铭不知何时为雷火所轰裂而为三故山僧以雷轰石唿之三四月后没水中不能拓十月后涸出其俯卧一石如爽垲以下十九字去地三尺虽仰卧而拓墨汁淋漓被面然犹可得也若江阴等十三字去地才数寸墨无所施世遂无得之者余告同人欲扶立之辄以事阻窃尝恨焉壬辰十一月朔日苏州前太守陈公沧洲鸠工相度凿其背而薄之遂移砌山门此古今一快事也焦山瘗鹤铭陈太守沧洲患其石为雷所轰不便拓墨乃削其背而薄之移砌焦山寺门外壁间陶甄夫云沧洲告之曰石背有天宝间及题跋然则指为顾况者可以语塞矣案上皇山樵至今莫定为何人石背既有天宝大历间题跋正当表而出之以断颜清臣顾逋翁之疑今削而嵌之于壁何以传信且碑以难拓而久存今移砌山门虽便摹拓然恐自此遂无鹤铭矣又案王箬林竹云题跋云铭后题识有唐王瓒诗宋陆放翁题名瓒诗在铭侧小石放翁题在未至铭数十步崖上又润城蒋亦垕于北固得米老题字云仲宣法芝米芾孟夏观山樵书凡十有六字亦左行字类鹤铭乃从来未有者丁亥冬客南京权按察使魏江镇官舍遇滁之骆遇安询之遇安曰康熙间有不知姓名楚人寓寺数月遂失是铭验之盖逐字凿取云昔人有卧碑下三日而盗碑以去者楚人殆其苗裔耶若日本之易万安桥蔡碑则又平平无奇矣案此则原钞本列在陈太守沧洲患其石为雷所轰一则之上今审其词意恐即指盗瘗鹤铭事或上文别有脱落亦未可知姑类编于后焦山瘗鹤铭学之者颜鲁公黄涪翁人皆知之若张嘉贞则知之者少矣今观其北岳碑则岂二公所能及耶古人但知黄鲁直学瘗鹤铭不知鲁直以前则有唐张嘉贞鲁直以后则有明八大山人唐太守评萧子云书行行如结春蚓字字若绾秋蛇此评其草书也今草书不传而真书列子则绝佳案唐张怀瓘书断梁萧子云字景乔晋陵人官至侍中国子祭酒滁州太守少善草行小篆诸体兼备而创造小篆飞白意趣飘然其真书少师子敬晚学元常及其暮年筋骨亦备名盖当世举朝效之其肥钝无力者悉非也以卒景乔隶书飞白入妙品小篆行草章行入能品又今所传有福州府学章草书出师颂魏高祖弔比干碑似隶似楷与汲庙碑相伯仲后有秋左朝请郎知卫州吴处厚记承事郎林含书今在汲县案魏书刘芳传高祖迁洛路由朝歌见殷比干墓怆然悼怀为文以吊之芳为注解表上之即此文也此碑字多别构隐绿轩题识云崔浩之为国书也皆自书刻石当时被毁即拓者不可得见惟吊殷比干文传为浩书今犹存卫辉府城外比干墓上曲阜孔庙张勐龙碑笔意近王僧虔而坚劲耸拔则过之六朝正书碑版可得而见者当以此碑为第一崔敬邕不及也案勐龙南阳白水人熙平中为鲁郡太守郡人立碑颂之魏孝明帝幸国子学祀孔子此碑立于正月其得列孔林者以当日有兴起学校之功也碑文隽永开齐梁风致正书虬健已开欧虞门户碑额题魏鲁郡太守张府君清颂之碑正书大字十二尤险劲又兰台之所自出也石墨镌华暨金石后录诸书具论之南北朝书虽多生强而古意犹存若张勐龙崔敬邕碑则精拔粹美妙不可言矣案敬邕碑于康熙间出土无书撰人姓名王渔洋居易录载安平令陈崇石掘地得之孙渊如寰宇访碑录续古文苑李兆洛骈体文钞均载之题为魏故持节龙骧将军督营州诸军事营州刺史征虏将军大中大夫临青男崔公之墓志铭其略云敬邕博陵安平人以功授龙骧将军太府少卿临青男永平初除营州刺史征为征虏将军大中大夫十一月卒赠左将军济州刺史谥曰贞冯钦南为余言睢州王少司农公垂家有宋拓智永千文与今陕本不同余托宁编修观斋借观再三不得陈傅岩观察家藏智永千文纸墨虽不甚旧然薛嗣昌跋下有侄方纲摹李寿永寿明刻二行小字目所未见也董跋亦云然余乡张陛家所刻永师真草千文正书缺三十五字草书缺九十八字字与薛本迥别虽觉劲健然微近俗墨本为县令景融取去今归徐氏吾乡张氏智永千文墨迹山阴令景融以事勒取之融死归昆山徐氏余访求数载徐氏子孙无知之者然观张氏摹刻本亦不佳山阴张登子家藏智永真草千文墨迹为知县景融所取后归昆山徐健庵司寇司寇没二十年始得见于花溪之二澞草堂疑元明间赝本山阴张登子家智永真草千文墨迹今在徐艺初家草书疑元明间习永书者所为真书别出一俗工手与草迥异明清间人题跋不足信也吾乡张登子家智永真草千文初为山阴令景融所得后归东海徐氏庚寅夏余观于花溪之二澞草堂前有东嘉士桢篆书永师真迹四大字后有徐天池张登子孙北海曹秋岳诸公题跋案徐张跋云此本宁邸世宝宸濠之变王文成公取以归文成没归张文恭公缺真书三十五字草书九十八字余自幼闻此册为探花桥董氏物登子之母董氏也携归于张观此始知传闻之谬然字迹不佳会稽董氏智永千文乃草书今藏董兹怀家张登子家所刻真迹为景融勒去后归东海徐氏者则一行真一行草余向误信人言为即董氏本今始悟然董氏本亦赝鼎也卷二论晋二王帖褚遂良右军书目正书凡十四种如乐毅黄庭东方赞自誓墓田宣示六种至今流传其他如周公东征尚想黄绮晋侯侈行三一之法等类世无传者书家往往不知其目可叹也案褚河南王羲之书目正书部五卷十四帖乐毅论四十四行黄庭经六十行东方朔赞三十行周公东征十一行自誓文十四行尚想黄绮七行墓田丙舍五行前因李叔夷四行琅琊临沂三行一日相省四行行三一之法四行尚书宣示八行琅琊新庙四行晋侯侈六行行书部五十八卷共三百六十帖唐太宗于长波门外购大王书得行押二百四十纸草二千纸真仅五十纸褚遂良右军书目草书三百六十种正书止乐毅论以下十四种钟绍京破产求右军真迹市得行书五纸不能致真书一字淳化诸帖王氏父子草书各得两三卷真楷流传者右军则乐毅论黄庭像赞誓墓大令则洛神赋十三行而已甚矣真书之难案张怀瓘二王书录载梁武帝获二王书共七十八帙七百六十七卷大凡一万五千纸魏师陷荆州元帝夜遣后阁舍人高善宝聚古今图书十四万卷并大小二王迹悉焚之历代秘宝并为煨烬周将于谨普六如忠等摭拾遗逸凡四十卷将归长安购求右军书敕起居郎褚遂良校书郎王知敬等于玄武门西长波门外科简令典仪王行真装为十三帙一百二十八卷大凡二千二百九十纸每缝皆用贞观小印印之今天府所有真书不满十纸行书数十草书数百而已唐四库书目内有王羲之小学篇一卷王氏八体书范四卷王氏工书状十五卷今皆不传文玉云秦中一旧家藏右军墨迹十六字字大如拳今不知尚在否右军孝经唐太宗谕魏征欧阳询虞世南褚遂良薛稷各临一段明南逢吉会稽三赋注云旧经曰会稽黄阁有铜漏制甚精古王右军书陆机漏赋镌于上历代以为至宝今不但无所为铜漏且不知黄阁为何处矣案四库全书简明目录会稽三赋三卷宋王十朋撰一曰会稽风俗赋一曰民事堂赋一曰蓬莱阁赋皆有关会稽之风土嵊县周世则尝为注会稽风俗赋郡人史铸病其不详乃为增注并后二赋亦注之然则注三赋者固不止南逢吉一人矣顾天一阁书目只得一卷而此有三卷想注之多寡或异耳右军乐毅论真迹唐武后时为太平公主所窃后归梁宣王女籍没时咸阳老妪投之爨下世已无此物矣石刻宋时尚在高绅学士家后归赵子立之婿徐平甫所谓海字本也海字本亦不可得乐毅论在陈时属余杭公主唐武后时为太平公主所窃后归梁宣王女籍没时咸阳老妪窃举袖中县吏往搜投之灶下其在宋也赵子立得高绅石刻死后归其长女嫁为徐平甫妇可谓始终与妇人有缘海宁徐大文有右军书东方赞墨迹下半已无仅存上截百余字有赵子昂文征仲跋赵跋后临赞一段今在严州方若文之弟若芳处若文大文之婿也查圣俞云官奴真迹不传不知当作何观近世如戏鸿堂所刻新安许文懿家冷金纸本宗伯跋但云唐摹而不着唐何人摹余以为非赵模即薛稷本不知有识者以为何如佛遗教经相传出唐写经人手余见缪文子家藏一本严密深厚与旧馆坛记不相上下欧虞诸公不能过也佛遗教经有正书草书二种正书近馆坛碑相传唐僧行敦书草书近孙虔礼而胜书谱后有敕字又无印记题识不知何人笔予弟石公有一本相传吾乡樊江有陈翁者藏右军草书心经一卷翁自着书数册言其授受之由笔法之妙余谓右军真迹岂能流传至今向所见此事干呕等帖皆好事者伪作故于陈翁亦不能无疑也兰亭真迹殉葬欧褚临本又不可得则一切翻本皆可不存而世人不察犹欲宝而藏之至以千百计亦惑矣藏兰亭最多者宋理宗一百一十七种桑泽卿百五十有二毕少董三百本杜器之尤克斋各百种贾师宪八千匣王顺伯百本胡菊潭十八册陈海珠六十三本王肯堂十种卞令之二十二种王伏草三十本余亦有三十五种旧拓既难佳刻亦少止解求多如买菜佣可笑也法帖种类之最多者莫如兰亭在贾师宪时业已千百计自南宋至今日增月益又不知其几何矣三四年来余见查宫詹声山刻一本高方伯镜庭刻一本林孝廉鹿原刻一本余所不见者又可胜数哉言之可发三叹兰亭古今拓本经余目者二百余种细取东阳何士英本较对无有能胜之者何本两石凑合疑是薛绍彭公库寝本夫绍彭翻刻力量尚如此况定武原拓乎惜乎未获一见之也周宪王刻兰亭叙五种一临定武的本一定武肥本一定武瘦本一褚遂良摹本一唐太宗摹赐本装入东书堂帖内曾于西安石家见之皆宪王一手书圆润无骨查声山宫詹家褚钩兰亭墨迹予曾见之大都米临本相传明末在董宗伯家宗伯留盛字至盛字三十五字质钱于海宁陈增城家增城刻入渤海藏真帖内为缺字本不知何时完此三十五字以三千金售于山东布政使刘孟卓孟卓留声山所遂刻全本于右然刻手不及缺字本成化间吴门陈祭酒缉熙得苏氏第二本褚摹兰亭割裂宋元明诸跋分刻三本余得其一有徐武功跋者与静海高方伯镜庭海宁查宫詹声山家新刻本较对则徐为劣不知前辈何以称之高查原本余皆见之高是宋拓米临本查则米摹褚令钩填本墨迹世所号为真褚者也或曰陈氏所藏非真褚也亦米临本何庶常家有兰亭一纸云是顾文康公藏本字近褚临而怏字旁注一快字为诸本所无笔画瘦劲在颍上苏才翁本上晋江曾宣靖公临南唐内库薛稷拓定武禊帖其孙曾绅勒石字画朗润可观福州高斯亿家有玉枕兰亭二本其一前有右军小像所谓福州郡学本也明末藏陈磐生家磐生曾孙某持游京师同沈启南画卷质于同乡萧蛰庵御史耿精忠据福建蛰庵为其布政使以之献精忠私人陈昉昉死复归蛰庵之子静君处其一无右军像虽苍老不及而秀润则过之高云客不叙石刻原委但言拓本得之绿玉斋绿玉者福州徐兴公斋名也岂即兴公翻刻本耶时因余将去闽未及购求丁亥夏闻静君携玉版赘于金坛虞氏属余婿王龙篆求之不得又托金坛蒋天石购之乃得一纸若绿玉斋本则犹未得也贾师宪玉枕兰亭石刻相传在福州萧蛰庵家蛰庵没其子静君携之赘故侯官令金坛虞兴简家静君死归镇江守秀水陈鹫峰余所得似与福州所见者不同然即鹫峰本也潘稼堂家有宋拓晋人小楷五种独孤长老兰亭一帖所谓赐潘贵妃本也有朱子等跋稼堂云林吉人亦有一本但无跋语耳潘贵妃兰亭即赵松雪十三跋所称之东屏本也字类圣教序潘稼堂林吉人王受桓各有一本皆宋拓余皆未之见不知于定武何如赵孟頫跋独孤长老兰亭有十三跋十六跋之别涿鹿冯氏快雪堂所刻者十三跋也上海潘氏刻者十六跋也二者较潘为优上海曹为章家藏十六跋五字损本兰亭石后有潘氏跋本上海潘氏物也今曹氏又有翻刻石本不佳中江潘元亮与顾从义俱刻淳化帖一部而顾更有名又刻玉泓馆兰亭柳公权兰亭十七帖兰馨烟条等帖潘氏亦刻赵文敏十六跋兰亭四明姜西溟家兰亭石一面低一字一面高一字案西溟原跋云低一字者与武林钱相国摹本相同而神气过之高一字者与高丽本同而得之吴门黄氏今余见闽中林吉人所藏翻刻东屏潘贵妃本即高一字者但无朱柯诸跋耳吉人宋拓本即姜氏低一字本也康熙中静海高方伯刻圣教序兰亭记各一本于闽中兰亭翻米临本圣教不足观颍上县黄庭兰亭玉版已碎刘考功公谷冢有翻刻本兰亭可以乱真黄庭则弱矣然颍上人亦不甚重之黄庭经右军真迹不知失于何时流传者皆唐人临本宋元明人又从而翻之今行世有虫蛀痕者或云吴学士或云虞永兴余谓吴尚骨软虞则庶几匹之颍上本则褚临也石氏不全本则徐会稽所临也此皆余所得而见者若欧临本则余曾见于陈香泉家不知其所自出也黄庭经善本最少生平所见纸墨之旧莫过于查德尹陆其清所藏字画之佳莫过于陈子文家欧临本其次则颍上唐临绢本余家所藏秘阁续帖本尚在颍本下宋拓黄庭余见者五一在陈香泉太守家欧临北宋纸后有邢子愿董宗伯跋陈宫詹干斋旧物也一藏查编修德尹家纸墨更旧二在苏州陆其清家停云馆祖本也一在余家与其清第一本同前有秘阁续帖签张超然家黄庭二种似俱从秘阁续帖出笔画亦端楷而精劲处不及秘阁戈钩俱有败笔纸墨亦不甚旧不全乐毅麻布文缺前半始于周之道也字近米而微小褚登善所临黄庭旧传今颍上思古斋本即是又见宋既庭家藏一本有臣遂良临四字者虽亦秀媚然苍劲不及颍上海宁进士陈鼎新之孙某藏唐人黄庭经一卷麻纸写元明间人俱有跋祝希哲指为薛稷临本黄宗伯则云陆柬之而藏之者直云右军真迹索价一万查圣俞云余曾见之近颍上唐临绢本陆淡成侍讲家旧拓黄庭经向传为曹秋岳家藏本己丑冬其叔子彤采持来索余题跋乃得见之帖尾虽有周天球曹秋岳何屺瞻诸跋纸墨亦旧然痴肥而无精采与江西徐鸿宝家藏本同盖板本也白下朱师晦庶常书黄庭经一卷勒石行世字亦不俗但不似黄庭耳余向喜颍上黄庭近每临秘阁续帖黄庭乃知不可偏废盖颖上瘦劲中宽绰秘阁则冠冕中森严也庚寅春在南京故中山王邸第临秘阁黄庭本北平李东也跪而求焉不得已与之右军十七帖当时最号有名今世间绝无善本即宋拓有敕字者往往出翻刻阁帖下王鲁斋论兰亭曰后世再有右军则后之兰亭或胜后世未有右军则兰亭初本不得正不必复观兰亭吾于十七帖亦云十七帖为右军有名之迹而传世者往往不佳且不及刻入肃州晋府泉州上海诸帖者何也盖阁帖翻刻虽多不过四十余种若十七帖翻本则以百计而临本又倍之所以右军面目百无一存而世之耳食者特以其名而贵之重之是直以优孟虎贲曾玄云礽为孙叔敖蔡中郎矣可乎不可乎余昔跋西溟宋拓十七帖欲为是言惧取讥于世故忍而不言而兹乃偶及之十七帖翻本之多与十三行相等自前人有敕字馆本最佳之语于是十七帖无有无敕字者矣余所见僧权二字不全载墨池编所谓唐本者生而不离熟而有骨余则皆在宝贤堂遵训阁下矣十七帖世无善本因当时有馆本有敕字者佳之语于是翻本十七帖皆有敕字朱长文云敕字本以僧权二字不全者为佳余则向取魏道辅本近得僧权二字不全本果如所言然较之淳化绛大观诸帖内右军书则又径庭矣馆本十七帖以僧权二字不全者为佳余有旧拓二本旁有释文不甚可辨然较之淳化绛大观诸帖内右军书终觉少逊屺瞻云清宴帖中无一乡三字模煳者佳余未之见南京打碑人陈秀生家有十七帖刻本每条下列释文后无敕字字颇圆熟不知何人临摹右军笔意全失矣洛神赋王逸少子敬丁道护欧阳信本陈味芝凌中丞皆曾书而子敬既书小楷又作草字所谓子敬好书洛神赋人间合有数本也玉版十三行俊拔宕逸而神气完美余向疑为陆柬之临本己丑夏五临摹两遍始知非大令不能玉版十三行坚圆秀逸此时流传小楷法帖无出其右即不敢定为大令真本要非唐以后所摹因其流落京师劝友人翁萝轩得之以端石刻余跋于后大行于时玉版十三行翁萝轩送入京师之后四方之求之者甚众杭州刻工史三翻刻一本几与翁本无别一日与其妻哄碎其石而投之爨下又刻一石行世亦可乱真又闻京师有翻刻郃阳有翻刻余尚未之见周栎园因树屋书影曰宋越人掘地得古碑乃晋乙丑岁王献之保母李意如圹志也然则古时金石埋于地者多矣特其出则有时耳朱竹先生云保母砖在平湖高宫詹家今宫詹没不知此砖尚在否曾见戏鸿堂摹本大似定武兰亭不知原拓果何如保母能文能草书李其姓意如其名王大令保姆李意如墓砖向闻在东海原一家继入平湖高淡人家后归商丘宋牧仲余未得一见见者戏鸿堂翻刻本耳赵承旨云较之兰亭真所谓固应不同阅之良然三四年前余亦得一纸疑为戏鸿堂物或曰宋氏本也余未遑辨案王述庵金石萃编载砖高广各一尺一寸十行行十二字其文云郎耶王献之保母姓李名意如广汉人也在母家志行高秀归王氏柔顺恭勤善属文能草书解释老旨趣年七十岁在乙丑二月六日无疾而终仲冬既望葬会稽山阴之黄閍冈下殉以曲水小砚交螭方壶树双松于墓上立贞石而志之悲夫后八百余载知献之保母宫于兹土者尚焉行书共一百一十九字末失二字鲍廷博知不足斋丛书‧四朝闻见录秘书曲水砚条注云王大令保母墓砖宋嘉泰间出土未久即归秘省当时摹拓甚少世罕流传独弁阳翁周公谨所遗巨卷本朝藏高詹事士奇家余偶得寓目因校绍所记曲水砚事附刊卷末考此砖于宋六月六日有稽山樵人周姓以砚馈钱清王畿字千里云为春时劚山所得王因求其砖已断为五砖四垂其三为钱文皆隐起上距实八百三十八年是书后兰亭十二年作时献之年廿二砖文数若前知似与曹娥碑事同何神异若此嗣王畿携砖砚入都姜尧章得借观谓有七美连书十一跋贻之后周公谨赵子昂鲜于伯几各有藏本周本历传方白云张子英至项墨林康熙己巳高淡人得于京师中有宋僧了洪楼钥高文虎姜夔周密元鲜于枢仇远白珽赵孟壒郭天钖张雨明项元汴等三十余跋又朱竹曝书亭集云昆山徐尚书原一以白金十镒得宋拓本亦有宋元诸跋盖即淡人所得本也绍兴府志云近吴门蒋氏亦有一本董氏戏鸿堂帖则一依原石摹勒亦与真迹无异云卷三论唐人碑帖唐文皇书本不及高宗精拔秀润徒以其坚劲浑厚遂为梁武帝后一人若其所书屏风碑虽亦轻俊流便而无坚劲浑厚之气与晋祠诸碑不同终是草率之笔唐太宗祭比干文薛纯陀书似隶似楷碑久震裂陈祐重刊大德癸酉地震再仆监尹即遗刻临摹上石有元黄州总管韩冲记今在卫辉府唐太宗幸慈德寺旧宅诗正书近隶旧碑剥蚀正大中重刻于安养堂乃僧慧鉴补书者唐睿宗书见诸纪载者有武士掞碑杨氏碑武后述志碑孔子庙堂碑额景龙观钟铭以余品之当以铭为第一盖其古奥浑厚绝非他碑可及也扬州叶芳杜有旧拓泰山铭前有顾芸美题二段又有泰山纪铭四字大各方尺飞白书填墨四旁若碑拓字画古劲胜明皇疑即芸美书唐明皇通微道诀敕碑本肃宗时刻岁久缺裂宋道士杨思聪重刻大化观中字类柳诚悬而近俗不知于原碑何如也飞白不传余仅见晋祠碑额乃行书于挑处见白案墨庄漫录云飞白是八分之轻者又云卫恒作飞白隶字名为散隶则古之飞白是隶书之飞而白者非行楷也文皇此额岂亦以意为之耶古人极重飞白今其法不传可得而见者惟唐文皇晋祠额与武后升仙太子碑额皆所谓飞而不白者若白而不飞者不知又作何观武后书升仙太子碑甚巨余素未之见一日书贾携一纸及钟绍京所书碑阴来索值甚昂余以其无飞白额题数语于阴而还之后为何章汉所见以余题故出白金八两市之书贾遂日以破帖索题余曰右军为蕺山老妪扇题可偶一为之耳习以为常耶何屺瞻云飞白额章汉竟得之于虞山故家云升仙太子碑在河南偃师县缑氏山乃武则天手书书与唐太宗相伯仲额亦其飞白书碑阴有相王旦及钟绍京真书往有书贾携一纸来后归何章汉家今至大梁即遣人拓之未知能得否也则天书升仙太子碑在偃师县缑岭上碑阴有相王旦及薛稷题名额亦则天飞白然颇近怪与唐太宗晋祠碑额不同戊戌初夏在大梁曾拓数纸惜碑阴尚未得也升仙太子碑乃武则天手书几与文皇晋祠铭不相上下碑阴初疑钟绍京书后乃知为薛稷书余见一纸为何章汉购去近何屺瞻亦得一本秀水曹氏物也然不及章汉本案碑阴载题御制及建辰并梁三思以下名臣薛稷书题诸等名左春坊录事直凤阁臣钟绍京书盖御制者指碑文首行御制御书字建辰者指末行建碑年月字及三思以下名皆薛稷书其题诸臣名乃指中截所题从官豆卢钦望等名皆钟绍京书碑载分明非尽薛稷所书也宋时真定大历寺藏经皆唐宫人书内有涂金匣藏心经一卷字体尤婉丽其后题云善女人杨氏为大唐皇帝李三郎书此段见陶南村书史会要云得之宋人张端义云案元孙作南村先生传先生名宗仪字九成姓陶氏冲襟粹质洒然不凡少举进士第一不中即弃去务古学无所不窥尤刻志字学工舅氏赵集贤雍篆笔家甚贫抵淞教授弟子由避兵家淞城之北泗水之南诸生买地结庐遂居以老晚益闭门着书世所共传说郛一百卷辍耕录三十卷书史会要九卷四书备遗二卷其未脱稿者不与焉陕西长武县昭仁寺碑唐十一月立朱子奢撰文无书碑人姓名赵子函曰笔法类庙堂庙堂丰逸此少瘦劲郑夹漈曰虞伯施而曹仲明则以为欧阳通余以赵郑言为是案通本传仪凤中始知名至中隔四十七年考通所书道因碑在相去亦三十四年且笔法与此殊不类顾亭林金石文字记云碑在长武县距邠州西八十里唐太宗与薛举战争之地旧唐书十二月癸丑诏建义以来交兵之处为义士勇夫殒身戎阵者各立一寺命虞世南李百药褚亮颜师古岑文本许敬宗朱子奢等为之碑铭以纪功业此其一也当时并无欧阳询之名通为询子更不应与其事而虞本与朱同事金石略谓为虞书似较有凭磨崖碑字之最大者莫过于薛纯陀砥柱铭董逌称其笔力有余点画不失尚多隶体气象奇伟犹有古人体法又云当时如虞褚辈皆避而让之六一云书有笔法其遒劲精悍不减吾家兰台惜无从而见之也唐敬客书王居士砖塔铭在终南山楩梓谷近始出土余初见金石文字记载其名目出处不甚留意丁亥秋于香泉陈刺史座上见潘次耕太史家拓本借归细观舒徐严整类赵模瘦劲风神似褚令敬客书名不着而其书如此文皇熏陶之功大矣哉碧落碑有二一在绛州立于大道天尊之背一在泽州立于佛龛之西皆篆书也又有郑承规释文近率更体碧落碑有释文乃唐人郑承规所书大都本之率更惜有弱处是以不甚知名然亦在宋元人上案碑在绛州龙兴宫龙兴旧为碧落观故称碧落碑篆文刻天尊像背洛中纪异云碑文成而未刻有二道士来请刻之闭户三日不闻人声人怪而破户有二白命飞去而篆刻宛然此说诞妄不足信李璇玉京宫记以为陈惟玉书李汉黄公记以为李璇书考旧唐书韩王元嘉少好学聚书至万卷又采碑文古迹多得异本子撰封黄公工辞章意训撰兄弟皆振奇好古之士杂取籀文小篆书碑诡称白鸽神异以惊世骇俗谓为撰书理或然也五总志载绛泽二州皆有黄公为妣妃荐福作文立石文虽不同皆名碧落在绛州者刊于天尊之背在泽州者立于佛龛之西然今所传多绛本未知泽州传刻又出何人郑承规释文书于七月刻石于旁距造像刻记时已二百十年承规称奉命书命字空一格考韩王元嘉传称神龙初复爵传至孙炜改王郓后懿宗以郓王即位建号咸通复改嗣韩王然则释文之刻殆以韩王复嗣追崇先祖功德及于遗碑故称奉命书也第释文多未当未知即出承规手否或别有传授否承规书名虽不着而其楷法亦遒整云其详具载金石萃编明堂令于大猷碑甚似褚中令雁塔圣教序然存者笔画虽完而仅止一半书撰人姓名在前辈已莫可考况今日乎案撰人乃大猷之兄辩机碑载之矣惟缺书者姓名耳考唐书辩机名知微而碑自署曰辩机想兄为弟撰文应尔耶易州苏灵芝道德经真书如核桃大明皇注小半之乙未间始出余属缪文子编修购之不得乙亥正月碑贾持数本来乃得见焉碑八面在易州城内道观前苏灵芝书田仁琬德政碑往在扬州人家见一宋拓本与以二金不可而止戊子冬于陈香泉太守舟中见一本纸墨甚新而笔画与宋拓本纤毫无损始知此碑为近日出土前中丞安溪李公舁至保定府学苏灵芝书田仁琬德政碑与王士则清河王碑相近不知何时埋没今壬午岁安溪相国巡抚北直时属易州牧搜寻久之乃从菜圃中出笔画完好与宋拓无异唐明皇梦真容碑当时天下皆有余所见者惟易州义川二碑易州碑则苏灵芝书也苏武功悯忠寺宝塔颂建于史思明初归之时前行大唐帝号及中间唐字思明磨去重刻石皆凹而首行原只二字今改范阳郡三字盖思明诛后唐人重刻者也案此为据顾亭林金石文字记所论而钦定日下旧闻考及朱竹曝书亭集皆谓首行原刻乃禄山伪号其凹处为燕字改唐字以为思明未降之先所立授堂金石跋又谓思明以十二月己丑表降此颂刻十一月盖将归命而先以此为贡媚容身之具其论与孙退谷庚子销夏记同顾思明之迹本不宜存墨林快事评其书揜有李颜二家而视北海则加庄视太师则加隽则后人之传其碑亦以妙札之故耳考新旧唐书灵芝皆无传惟墨池编称其好书石迹石墨镌华称灵芝武功人生开元天宝间与胡霈然齐名宣和书谱载灵芝儒生也行书有二王法而成就顿放当与徐浩雁行戈脚复类世南亦善于临仿者尝为易州刺史郭明肃书候台记在幽燕之地中州患难得契丹以墨本诣榷场易绢十端方与一本盖开宝间书名极盛故为时所重如此第书谱谓灵芝为儒生今案田仁琬碑题称逸士铁像颂则题登仕郎前行易州录事宝塔颂则书承奉郎守经略军胄曹参军盖始由儒生入仕后则为凶孽引置幕下矣李阳冰般若台碑在福州乌石山崖上计二十四字字大如盘未知与李斯泰山诏孰胜昔人称阳冰书格峻气壮而法备又云如太阿龙泉横倚宝匣华峰崧极新浴秋露又云李斯之后一人则前辈之推崇概可知也李阳冰般若台碑与处州新驿记缙云城隍记丽水忘归台铭古今称为四绝处州缙云丽水皆经翻刻惟般若记二十四字在福州乌石山石崖上犹是原刻恐不在李斯碑下案天下舆地碑记云在神光寺般若台记刻于华严顶与处州新驿记缙云城隍记丽水忘归台铭世宝之为四绝朱伯原墨池编续书断神品三人李阳冰传云得篆籀之宗旨当世说者皆倾伏之以为其格峻其气壮其法备又光大于李斯矣观其遗刻如太阿龙泉横倚宝匣华峰崧极新浴秋露不足为其威光峭拔也又遗名子吕总续书评篆书一人李阳冰名下注云古钗倚物力有万人李斯之后一人而已李阳冰庶子泉铭在滁州某寺后石壁上余向见旧拓本于书贾之手以其索值甚昂不能得茅山李元静先生碑唐大理司直张从申书李阳冰篆额当时号为二绝而六一居士不喜司直书集古录不收其拓本后世遂有异词且有不堪肩随北海之说不知北海锋偏司直锋正正不堪同日语也吴通微书见墨池编者有鱼朝恩碑韦器墓志楚金禅师碑大圣舍利宝塔铭卢藏用上座院序式古堂书画汇考有行书千文小楷阴符经余仅见楚金碑他皆未见又传世黄庭经有水注痕者相传为吴通微临本虽笔意甚近楚金然未有确据诸葛武侯祠堂碑唐柳公绰书孙石云跋云蜀府承奉滕嵩惜其残剥询访旧本重摹立石则今碑雅非其故矣柳子宽书武侯碑虽有晋人风度然力量浅薄不及诚悬远甚而南宫则极贬诚悬反于子宽有褒词何耶唐僧无可书寂照和尚碑隆万间始出咸阳县西三十里马跑泉地中武功康子秀语土人竖于道左其后王咸阳移入城中方虑寺以碑文有安国寺字遂改为安国寺碑字出柳诚悬玄秘塔亦复清劲可喜此时吴下颇尚之唐董景仁行书杜顺碑虽亦秀劲可喜然是学圣教而未成者清河王李宝臣功德颂碑在真定府察院内唐王士则行书如碗大弇州云遒劲潇洒有李北海张从申之笔余初于汪中允若谷斋见之甚有姿致赵承旨之祖也然终在张李之下唐僧亚栖书不多见惟国学有其千文颇豪健惜乎不全大抵学张颠而不颠所谓得其中道者也少林寺唐碑惟灵运禅师塔铭近圣教序裴漼碑有初唐气余如柏谷坞告皆不足观崔莺莺同其夫郑太常恒合祔墓志铭给事秦贯撰在淇水西北五十里旧魏县明成化间淇水横溢土崩石出耕者得之鬻崔氏为中亭香案久之其家有县胥名吉者识之白县令邢某置之邑治或云康熙初莺莺见梦于临清州守守自学宫秽土中得此石余曾见拓本字不甚佳但可证传奇之谬耳案碑载崔夫人年七十六有子六人临清见梦事属传闻殊不足信陈眉公云此碑得之黎人废冢间且为会真记辨诬新郑县志云姓名偶合诬之固不可辨之亦枝指也道德经相传右军换鹅书而世不传传者徐浩唐玄宗赵冬曦赵子昂书耳玄宗小字八分有注一在怀州一在阌乡县祥符观浩书黄花绢上似钟元常者董文敏云上卷在无钖华家然亦未见刻本大都非韩存良家赵摹本即墨池堂帖本耳余得一拓乃秦中说经台本字大于赵微杂隶体不知何人书说经台道德经字如指大方严遒劲近旧馆坛记不着年月姓名案金石文字记说经台左右前后碑版莫不载而此独失之何也终南山说经台有楷书道德经字如指大方严遒劲类陶隐居旧馆坛记而微杂隶体无年月姓名金石诸书多不载余以为非唐人不能作此因书贾持来装而藏之有以韩宗伯所刻赵文敏临本相较者杨子勿顾也王会稽书道德经不传传者惟赵文敏墨池堂本嫌其肉多于骨近得终南山说经台本方严遒劲在赵本上尊胜陀罗尼经最多其书之佳者莫过于焦山包山然焦山出集右军吴文半截等碑包山亦平平近得五台山尊胜经则直逼圣教矣唐人刻尊胜陀罗尼经是处皆有而以五台山大中五年所刻为最不知何人书前辈金石诸书多不载丁亥冬十月忽有书贾持二纸来纸墨甚旧书类圣教而瘦劲过之余谓贾曰尊胜石幢多八面则拓墨亦应八纸今缺其六君能求之则厚与若直贾曰向也得之于钖山安氏试往寻之数日复来则得之矣是日为之一快唐秦王重修法门寺塔庙记王仁恭书在案昭宗天祐止一年昭宣帝亦止三年此称十九年不知何故案秦王即凤岐节度使李茂贞碑称是时唐之亡久矣而茂贞仍奉天祐年号此即武都杨盛不改义熙之志也惟碑中叙述前事又称十九年至二十年止考天复之二十年即天祐之十七年也钱大昕潜研堂金石文跋云通鉴称唐之亡也惟河东凤翔淮南称天祐西川称天复此碑纪事俱用天复至碑末乃书与史不合五季土宇瓜分各帝其国纪元之令朝更暮改史家得之传闻不若碑碣之可信当全忠劫昭宗迁洛改元天祐河东西川谓天祐非唐年号仍称天复岐介晋蜀之间与梁深仇自必仍以天复纪年及唐既亡河东改称天祐西川仍称天复茂贞与西川为邻亦必仍称天复也久之晋日盛强灭梁之形已着茂贞乃改称天祐以自同于晋此事之想当然者论诚近是窃谓当时正朔既亡以故参差无纪然天复天祐均系唐年其不肯用开平贞明龙德志固足嘉耳又案吴兰庭五代史记纂误补曰大唐秦王重修法门寺塔庙碑记是壬午年立在庄宗灭梁之前一年又冯班曰法门寺碑称二十年至壬午忽称天祐盖自丁卯梁改元开平晋人则称天祐岐人自称天复及庄宗破梁更称天祐不敢自异于晋也此论更为得实五代杨少师爱书僧壁传于楮素者少时移世换则壁坏而墨亡矣见诸东观余论者仅洛阳广爱寺西禅院两壁胜果院一壁天宫寺一壁今则更可知矣停云馆玉烟堂诸帖刻少师韭花神仙二帖韭花犹有平原意神仙起居法则毡裘气几不可耐不知苏黄两公何以推崇若此大都苏黄最服平原是以见其私淑之人无贤不肖皆喜之此之谓阿其所好非千秋公论也杨少师韭花帖亦无足取但比神仙起居法为差胜耳案黄长睿所藏杨凝式年谱唐癸巳凝式生故题识多自称癸巳人丁卯夏朱全忠篡唐凝式年三十五谏其父唐相涉宜辞押宝使涉惧事泄凝式自此遂阳狂晋己亥年六十七三月有洛阳风景四绝句诗真迹今在西都唐故大圣善寺胜果院东壁字画尚完又广爱寺西禅院有壁题云后岁六十九亦此年所题此书凡两壁行草大小甚多真迹今存但多漫暗辛丑年六十九六月有天宫寺题名称太子宾客真迹今在此寺东序题维摩诘后晋乙巳年七十三五月于天宫寺题壁论维摩经等语八月再题太子少保真迹今在此寺东序并辛丑题同刻石周癸丑年八十一于长寿寺题华严东壁题名后又题院似禅心静等二诗称太子少师真迹今为人移去石刻亦不存人或得旧本耳宋张齐贤洛阳搢绅旧闻记云杨少师凝式能文工书其笔力健自成一家体襟量恢廓居常自负既不登大用多佯狂以自秽时班行潜目之为杨风子在洛多游僧寺道观遇水石松竹清凉幽胜之地必逍遥畅适吟咏忘归故寺观墙壁之上笔迹多满僧道等护而宝之院僧有少师未留题咏之处必先粉饰其壁洁其下俟其至若入院见其壁上光洁可爱即箕踞顾视似若发狂引笔挥洒且吟且书笔与神会书其壁尽方罢略无倦怠之色少师于西京寺观壁上书札甚多人间所收真迹绝少其寺观所书壁僧道相承保护之至兴国九年大水湮没墙壁摧坏十无一存可为惜之赵令畤侯鲭录云天福中杨凝式风子笔墨高妙洛阳寺有题壁李建中亦有书名尝题其傍云杉松倒涧雪霜干屋壁麝煤风雨寒我亦平生有书癖一回入寺一回看洛阳旧闻记亦载冯瀛王次子题云少师真迹满僧居祇恐钟王也不如为报远公须爱惜此书书后更无书进士安鸿渐题云端溪石砚宣城管王屋松烟紫兔毫更得孤卿老书札人间无此五般高东坡评杨氏所藏欧蔡书云自颜柳氏没笔法衰绝独杨公凝式笔迹雄杰有二王颜柳之余此真可谓书之豪杰不为时世所汩没者黄山谷又推为散僧入圣为鲁公后一人观张营丘李西台黄伯思诸人所述如此则少师书法当时极为推重固不仅东坡山谷二人特恐今之所传摹拓失真或其糟粕正未可遽因是少之耳惟是景度书名震于宋代乃因好书僧壁真迹绝少流传传者仅韭花神仙二帖神仙起居法真迹八行王箬林曾见于范一斋总制家今又不知流落何处墨迹寥寥后人鲜见书家者流致有不能举其姓氏则亦良可叹也宋张世南游宦纪闻载黄秘书长睿曾有杨凝式书一册并手书杨传在平江围城失去后其子诏偶录遗文得之今并录杨传于后杨凝式字景度隋越公素之后唐相涉之子也天资警悟工草隶善属文昭宗时第进士为度支巡官再迁秘书郎直史馆梁开平中为殿中侍御史礼部员外郎去从西都张全义辟为留守巡官梁相赵光裔器其才奏为集贤殿直学士改考功员外郎唐同光初以比部郎中知制诰改给事中史馆修撰判馆事明宗立拜中书舍人长兴中历右散骑常侍工礼户部三侍郎后以疾免改秘书监清泰初迁兵部侍郎复以疾归洛晋天福中迁太子宾客寻除礼部尚书致仕开运中宰相桑维翰表起为太子少保分司汉干祐中历少傅少师周广顺中再请老以尚书右仆射致仕显德初改左仆射太子太保元年冬薨于洛阳年八十二赠太子太傅初凝式父祖世显于唐至涉相哀帝时方贼臣陵慢王室残荡贤人多罹患涉受命泣语凝式曰世道方极吾婴纲罗不能去祸将及且累汝朱全忠篡唐涉当送传国宝凝式谏曰尊为宰相而国至此不为无过乃更持天子印绂与人虽保富贵如千载史笔何时全忠恐唐室旧臣不利于己往往阴访群情疑贰之间及祸者甚众涉常不自保忽闻凝式言大惊曰汝赤吾族矣凝式恐事泄因佯狂而涉以谦持终免梁祸凝式虽仕历五代以心疾闲居故时人目以风子其笔迹遒放宗师欧阳询与颜真卿而加以纵逸既久居洛多遨游佛道祠遇山水胜概辄留连赏咏有垣墙圭缺处顾视引笔且吟且书若与神会率宝护之其号或以姓名或称癸巳人或称杨虚白或称希维居士或称关西老农其所题后或真或草或不可原诘而论者谓其书自颜中书后一人而已然凝式诗句自佳其题壁有院似禅心静花如觉性圆自然知了义争肯学神仙清丽可喜也凝式本名家既不遇时而唐梁之际以节义自立襟量宏廓竟免五季之祸以寿考终洛阳诸佛宫书迹至多本朝兴国中三川大寺刹率多颓圯翰墨所存无几今有数壁存焉士大夫家亦有爱其书帖者皆藏弆以为清玩世以凝式行书颇类颜鲁公故谓之颜杨云赞曰唐李不纲朱晃乘时盗国一时公卿大夫迫于凶威鱼伏鼠遁能全节者无几故六臣奉玺绂骏奔畀之惟恐居后而凝式乃能谏父以千载史笔为耻因兹阳狂弗与世纲优游卒岁言足以厉俗智足以全生正谏似直吏隐如愚岂特宁武子东方朔之流乎世徒知阳狂可笑而不知其所以狂徒知墨妙可传而不言其挺挺风烈如此谏涉之事新旧史皆弗书复不为立传可胜叹哉余因汇次笔迹遂为之传使百代之下知凝式者不特以工书与阳狂而已大周卫州刺史郭进屏盗碑铭杜鞾撰行书类唐高宗而瘦劲不及卷四论唐名家碑帖论圣教序黄自先藏唐拓圣教序有柯敬仲王敬美钱牧斋跋郑谷口题签今自先下世不知帖归何人矣余生平酷好圣教序然宋拓本不多见幼时于西湖昭庆寺西廊见一本索价四十金与以十五金不得而止又于扬州亡友许眉右家见二本其一宋拓也又于京师一汉军家见一本纸墨犹完好而风神无出其右者余则皆明初未断本尚在余缺字本下非真宋拓也宋拓圣教生平仅见二本一在杭州昭庆寺西廊碑贾处余以白金十五两市之不可后不知所之一在京师一满人家军汉胡双村借至余寓观未过半即持去未断圣教见八本一在亡友刑曹许眉右家一为亡友张大尹物亦寄眉右家一西安赵孟伦物今归苏州陆彤采二在苏州缪文子家一为南京书贾周自邵所得今归宛平李东也二在余处吴门未断圣教五南屏第一余家次之缪文子次之武子又次之李明吉为下碑洞圣教额原有佛头七座因鬻碑者多不拓佛头故反以拓者为赝耳余访之鬻碑秦人言皆合今年于白下得旧拓未断本七佛宛然何屺瞻吉士云白下汪安侯唐拓本亦有七佛头西安碑洞圣教序额原有佛头七座因鬻碑者多不拓佛头故世翻以拓者为赝留心金石如曹侍郎秋岳陈刺史子文皆不能不为所惑惟福州林同人金石考略与余说合盖余问之西安碑贾而同人则亲至碑洞手拓圣教序故也唐怀仁所集圣教序记后有心经一卷而褚中令所书慈恩寺同州诸圣教后无心经非阙典也褚书在前怀仁集在后褚知有御制而已何暇他及况三藏六百五十七部而仅书一心经亦属挂漏则心经有无亦何足重轻耶右军真刻止圣教一序而未断本不易得今有力家所藏者大半皆赝本也故余劝诸学书者亟收断后佳本失今不收则断后本亦不可得矣怀仁圣教碑断时代曹秋岳谓在宋至王敬美谓在元末国初何屺瞻云在明成宏间余向以为断于地震偶见徐兴公跋引敬美语始悟余说之非盖乙卯为而敬美生于其时如果是时新断不应有元末国初之语所谓疑以传疑也圣教序碑断岁月前辈纪载皆无确据近见义门题陆彤采圣教云天顺中断盖得之孙仲墙金石志云西安圣教序怀仁集本有三其一为碑洞七佛头本一为费铸甲方石本一为朱进父书条本后有补缺字三行今在满洲城关壮缪庙内朱进父名敬镒故秦王之后也书学右军今西安有其圣教序兰亭草诀歌心经诸石盛行于世与晋唐碑同价是真右军之的子孙也查圣俞云嘉善县学有翻刻圣教序一本可以乱真归时当确访之学圣教序得手者自唐以来惟怀素怀仁郑善夫文征仲朱进父而已其他如吴学士董宗伯皆得其形似二三分而精神则全然不得无怪乎学士有院体之目而宗伯绝无临本也曾在福建高镜庭署中观康熙间两书家所临圣教序不但无一毫似圣教且各失其本来面目尝闻右军临钟太傅宣示大令临太傅白骑欧阳信本临右军东方像赞米南宫临鲁公争座位稿褚登善哀册赵松雪临登善枯树赋虽露自己面目不害其为可传所谓即一转故自佳者也若转而不佳临之徒增丑恶弗临可也临圣教者生平止见闽中郑善夫本其次则文待诏其次则先府君若周广庵陈香泉邯郸学步矣论半截碑吴将军半截碑出万历间行世者皆止半截陕西碑贾云六七年前见灵璧县教谕某有未断全本宋拓也吴将军半截碑相传出万历间然余曾见一宋拓本有危太朴印者亦止半截盖断已久矣吴将军半截碑万历间出于西安城濠止后半截此碑不知断于何时其前半截在何处亦无从考世以其出自圣教遂争宝之不知其出圣教者才十二三出泰和者乃十六七余幼时误以此碑为学圣教之梯航今乃始识其谬论虞世南书虞伯施孔子庙堂碑有四一在西安碑洞今王彦超翻刻本是也一在曲阜一在城武一在饶州锦江书院而以西安为最案伯施原碑刻于贞观中间仅拓数十本赐近臣未几庙火而石煨烬武后敕相王旦重刻首有大周孔子庙堂之碑八字者是也不知何时再废而彦超又刻于五代时前辈云原本字多锋锷则今西安本雅非其故矣永兴书破邪论序生平未见有善本即会稽石氏宋拓本亦不佳虞伯施书破邪论序余得一旧拓本疑星凤楼刻适有友人持一本来更觉瘦劲而纸墨反不甚旧不知其出何刻也攻愧集载虞永兴石刻心经精妙藏章二卿家然此刻世竟不传传者惟率更白鹿寺心经转相摹刻遂无佳者虞伯施书师智永妙得其体晚年正书遂与逸少相先后唐初与欧阳询齐名议者谓欧则外露筋骨虞则内含刚柔或以比登太华百盘九折委曲而入杳冥或比罗绮娇春鹓鸿戏海层台缓步高谢风尘惜乎未见其真本也姜道咏云姚江虞氏藏永兴公小像在绢素上唐初书家及十八学士皆有题赞岁久脱落见风即飞其家贮石匣藏家庙中秘不示人论欧阳询书率更虞恭公墓志铭千四百四十余字字如小指顶大与世传右军所书东方像赞相似而方严深厚则过之余仅一见于陈对初家此后永不复见学楷者得此则右军行世小楷可废邕禅师塔铭相传庆历初范公雍举使关右见此碑称叹以为至宝寺僧误以宝在石中破石求之不得弃之寺后已断为三公以数十缣易归靖康之乱藏之井中兵后好事者拓数十本已乃碎其石则南宋时已无此碑矣案解缙春雨集河南范谔隆兴初跋尾云庆历初其高王父开府公讳雍举使关右历南山佛寺见断石砌下视之乃此碑称叹以为至宝既而寺僧误以为石中有宝破石求之不得弃之寺后公他日再至失石所在问之具以实对公求得之为三断矣乃以数十缣易之以归置里第赐书阁下靖康之乱诸父取藏之井中兵后好事者出之椎拓数十本已乃碎其石恐流散浙右者皆是物也王箬林虚舟题跋谓自赵子固以率更化度醴泉为楷法第一于是率更楷迹声价远出虞褚上自姜尧章以化度胜醴泉于是化度声价又出醴泉上究竟化度虽精紧而体方用圆与醴泉同特以是小楷故更为可贵以此毡蜡无虚日而残阙尤甚所谓甘井先竭也河南范谔遂谓其高王父雍举使关右云云此盖石归范后范氏子孙以石破碎已甚从为之辞以长其光价耳寺僧虽甚贪痴决不至此今案范谔原跋云见断石砌下则此碑在南山佛寺时原石早断特其后更甚耳虚舟之说正非无因所传或不足尽信也化度寺邕禅师碑是信本第一种书汪安公有一本磨泐尚存百余字余欲以他帖易之不果至今恨之欧阳信本书化度寺邕禅师碑原拓本余惟见于故编修汪安公家方严深厚为逼真宋拓余如李东也缪文子徐敬思各家所藏皆宋元时翻刻虽有纸墨甚旧者类无足取惟闻吴江张宏蘧所得白门不全本与汪安公无异未知果否率更邕禅师碑向惟汪安公编修家有一本后见宋少司马声求长君旦明斋一本字不全而深厚生辣无与为比方知率更之妙若缪文子所得昆山洞庭本施觉庵旧拓本李东也及余家所藏皆赝鼎也化度寺邕禅师碑真本余惟见亡友汪安公有一本磨泐仅存百余字宋拓也余如缪文子何章汉李东也及余家所收皆翻刻本也而各不相同就此四者论之则余家为上李次之缪又次之何斯下矣吴匏庵云唐人小楷以化度寺碑破邪论杳冥君碑郎官石柱记麻姑坛记为最余留心有年破邪麻姑绝无善本杳冥君石柱记不得一见惟化度寺得见残本实是唐人绝调恐非诸碑所能仿佛也九成宫醴泉铭宋拓肥而未剔本甚瘦余初疑其出两石近稼堂为余言字本肥拓久石磨则笔画仅存自然细瘦非两石也其说良是又碑阴有宋元丰五年壬戌张觐王璞张琰郑琳等题名不知稼堂见之否九成宫帖余所知者有八曰汴本曰金士孙本曰米临本曰董临本曰神庙宫中本曰余少愚本曰麟游未凿本曰麟游已凿本近在吴下又见缩本三而率更原刻不与焉率更原刻余仅于王黄门东发邸舍见季瞻王君家藏一本今归故清苑令拱文王君其余所见大率皆前所云云也虽宋拓元拓又奚足贵耶九成宫醴泉铭余所见者五而缩小者又有三皆非原本也原本见宋拓三一在陆彤采家禾中朱文恪公物也有余跋一在故清苑令王拱文家一在宋学士药洲家而以陆为最信本书余纂入金石源流者八十有二种而经余目者二十有七此二十七种中虞恭公墓志铭为最邕禅师碑次之九成宫姚恭公碑又次之余则多险峭刻削不可向迩然其骨力则有过无不及也率更书以虞恭公墓志铭为第一化度寺碑次之姚恭公皇甫君碑又次之若九成宫醴泉铭则稍弱矣而世独尊之者以其秀润而易得故也率更书以虞恭公墓志铭化度寺邕禅师铭为最姚辩碑次之今邕禅师铭惟亡友汪安公有一本虞恭公墓志铭惟陈对初藏一本此外绝无闻见其姚恭公原本则自元明以来无见者今惟翻刻本而已欧阳信本书生平所见者以虞恭公墓志铭为最化度寺邕禅师塔铭次之九成宫醴泉铭又次之莒公唐俭碑皇甫诞墓志铭其最下者也相传信本书出梁江总北齐刘珉而二人书不传青固可出于蓝也信本得力全在东方曼倩画像赞故其所补缺字与原本无二不尽如郭注庄裴注三国可以单行也其临黄庭与虞恭公墓志铭亦用像赞法信本当日全以草书飞白得名今传者皆正行书而飞白与草不传隶书碑版尚有存者然隶在楷之下论褚遂良书余金石源流所载褚中令书三十五种而经目者则十有三十三种中惟三龛记同州圣教序颍上兰亭黄庭经犹是原刻古雅瘦劲姿致横生所谓独得逸少媚趣者其余非屡经摹刻则米老钩临摹刻者多失之弱钩临者或失之野而中令之为中令不可问矣孟法师碑为河南第一法书相传正中带隶据四友斋丛说云在明时已罕得见何况今日三龛记亦带隶法未知于孟法师为何如潘稼堂有一本曾见之褚登善孟法师碑何章汉进士家有一本近小欧故题签者直名曰欧不知登善书实从欧出也褚中令孟法师碑与大欧虞恭公小欧道因碑相类而微杂隶体与圣教序尊胜陀罗尼经绝不同学书者不可不知也褚中令圣教序相传有三本一十月十五日书一十二月十日书一六月二十三日书此见诸陈眉公妮古录者也今秦中止有慈恩寺十二月碑与同州龙朔碑其十月碑不知在何处案慈恩寺圣教序序与记分刻二碑立雁塔下分东西两龛序书十月十五日建记书十二月十日建盖书不同时耳今二碑俱在雁塔而谓十月一碑不知在何处误矣惟竹云题跋称褚河南圣教有三本行书一楷书二行书立石在怀仁集右军书时二十余年前为宋道君瘦金书之祖今已亡之是褚书圣教原有三本而非十月所书之别为一本也又观妙斋金石考略称余于雁塔同州二刻之外又得一本年月同雁塔本而字法不同碑已有断蚀处不知此碑在何所据此则褚书竟有四本考公之亡已五年同州一碑亦是后人追刻王述庵金石萃编谓尔时梵筴西来朝野动色皆谓得未曾有竞相传写公之所书自非一本留传在同州后人重其书法之工与风节之峻故殁而犹刻之云想观妙斋所得之本又是尔时别刻耳墨林快事云褚河南有楷书心经刻于河北道宣慰使陈令望官署字比圣教差缩余未之见也尊胜陀罗尼经最多莫过于褚河南书其次则五台山其次则包山焦山褚中令千字文余见宋拓旧本疑米海岳临摹与中令行世碑刻皆不同海岳最喜赝作古人书而中令为尤多究之于古人无一笔是处唐太宗哀册刻本从吴江史明古家钩出者余向疑为米元章临本今见孙仲墙金石评考乃知此说由来旧矣王弇州有褚登善枯树赋又有赵承旨临本前画枯树一枝弇州皆刻之石今石在太仓吴令卓家吴紫眉为余言余拓得一本甚平平居易录云东海家有阎立本画胡笳十八拍图每拍是褚河南书又曰庄户部廷伟有宋拓庙堂碑是唐荆川家藏本关长源有褚模伯施枕卧帖米老百计求之长源不允有非得公头不可之语于是自仿一通遗书与之世号取头帖褚登善初师虞文懿晚造右军得其媚趣评者况之瑶台青琐窅映春林婵娟美女不胜罗绮此正专言其媚也余谓登善本领全在瘦劲瘦劲之极而媚生焉今但言其媚则失之矣论陆柬之书陶九成谓陆司议晚逼羲献耻为飘荡绮靡之习如马不齐髦人不栉沐何以兰亭诗尚尔秀弱殊不可解案唐张怀瓘书断陆柬之吴郡人官至朝散大夫太子司议郎虞世南之甥少学舅氏临写所合亦犹张翼换羲之表奏蔡邕为平子后身晚习二王尤尚其古中年之迹犹有怯懦总章已后乃备筋骨殊矜质朴耻夫绮靡故欲暴露疵同乎马不齐髦人不栉沐虽为时所鄙回也不愚拙于自媒有若达人君子尤善运笔或至兴会则穷理极趣矣然工于仿效劣于独断以此为少也隶行入妙章草书入能朱长文续书断云观其草书意古笔老如乔松倚壑野鹤盘空信乎名不虚得也论徐浩书徐季海书陶南村称其锋藏画心力出字外今观其流传碑版如不空和尚等碑殊不称其名岂当日得名者仅四十二幅屏耶徐会稽书昔人比之怒猊抉石渴骥奔泉余所见碑帖大概与评合而山谷独有姿媚可爱之评不知其何所指也案宋朱伯原续书断浩字季海受书法于父少而清劲随肩褚薛晚益老重潜精羲献其正书可谓妙之又妙也八分真行皆入能尝书四十二幅屏八体皆备其朔风动秋草边马有归心十数字草隶相参皆为精绝识者评云怒猊抉石渴骥奔泉尤为司空图所宝爱又尝着书谱一卷恨未见之浩擢明经为肃宗中书舍人四方诏令多出浩笔遣词赡敏而书法至精帝喜之又参太上皇诰册宠绝一时代宗时封会稽县公出节度岭南入为吏部侍郎坐事出明州别驾德宗初召授彭王傅进郡公卒年八十赠太子太师谥曰定论孙虔礼书孙过庭书谱前辈盛称之以为最得山阴法度然余见拓本三种皆极拘滞所谓万字皆同者岂山阴真诀尚未得耶抑三刻皆临本耶孙虔礼书谱前辈称其结构得山阴遗意余见石刻凡三种皆拘而强无怪乎窦臮之有贬词也孙虔礼书谱王元美云有四种而余所见者亦四以为俱不甚佳岂刻手之故耶抑虔礼所得者止此耶陈香泉云真迹在津门人家恨余不得见之陈香泉谓余云近于天津人家见孙虔礼书谱真迹其家以五百金丐余书释文于后今将勒石行世非停云馆比也又曰余家渤海藏真帖内所刻苏黄尺牍笔迹今在梁玉立相公仲子处天津安氏有孙过庭书谱真迹陈香泉太守书释文其后属吴门顾觐侯刻石余曾见其拓本虽不能辨其真赝然乱头粗服不拘拘于准绳与停云馆诸本实有径庭之别孙虔礼书谱止有草书并无楷书今徐艺初有楷书宋拓本在陈广陵宫詹处广陵入都应召书谱留海宁艺初云案张兵曹书断孙虔礼字过庭陈留人官至率府录事参军雅博有文章草书宪章二王工于用笔俊拔刚断尚异好奇尝作运笔论亦得书之旨趣也过庭隶行草入能潜溪隐夫续书断云官至右卫胄曹参军书有能名或病其体多同而格不高尔论李邕书李泰和所书云麾将军碑有二一为左武卫李思训今陕西蒲城本欹侧轻佻纯乎用指其一侧范阳李秀碑沉着质朴与蒲城本不同本在良乡不知何时学博士斫为六础柱弃瓦砾中闽生邵正魁董凤元等见之以语宛平令南阳李荫从良乡辇至署作亭甃之属王世懋颜之曰古墨斋岭南黎民表为作记后迁少京兆署石门吴总宪涵为少尹时蔓草中求得二础复移砌署中文信国祠壁其四础相传万历末为少尹王惟俭携之大梁今至大梁访之不但无其石并不知其人或曰纵有之亦于水灌时埋地下矣云麾将军李思训碑泰和恶札也盖当时有名者乃云麾将军李秀碑因碎为六础字画漫灭又遭分裂移徙人罕知其处所况础拓乎是以思训一碑因官爵姓氏之偶同遂乃盛行于世余以其轻佻欹侧往往弃而不收丁亥秋从潘稼堂太史所得见础拓沉着痛快绝非思训碑可比乃知古人未可轻议也李北海岳麓寺碑在岳麓山岳麓寺下道旁去寺半里许去岳麓书院十余步有亭覆之碑石后半有斜断痕胶以石灰胶处字磨灭余俱完好而行世拓本多漫漶者拓手恶劣故也余于二月十七日亲往观之余既不好泰和书又寺下无拓卖者徘徊久之而去寺内有道乡台道乡者宋邹浩号也相传浩谪衡州经此守臣温益下令逐客旅店不敢留风雨夜渡湘江寺僧列炬迎之张南轩为之筑台朱子书额曰道乡余以行促不及往寻一恨事也李北海永康帖旧藏米南宫家其子进之内府卷首有唐李邕永康帖六字思陵御书也明时在解大绅家李泰和书如云麾将军李思训碑岳麓寺皆极轻佻欹侧殊不可耐惟大照禅师碑戒坛碑端淳沉着与诸碑不同李秀碑亦可泰和书多运指故非轻佻则倔强倔强已非而轻佻则大谬矣是时初变笔法耳目一新无知之人翕然好之宋元以后遂为书家之宗不知右军笔法至泰和而大变所得者形模耳学者不可不知也案朱乐圃续书断李邕字泰和父曰善善以文选讲授诸生邕能补益其意见李峤请假直秘书未几奥篇隐帙了辨如响峤叹曰子且名字召拜左拾遗助宋璟劾张昌宗谏中宗昵郑普思大节磊磊为明皇御史中丞历陈括淄滑刺史汲郡北海太守以事诛年七十邕书如宽大长者逶迤自肆而终归于法度能品之优者也吾尝嗟其始沮于韦氏中忌于张说卒被诛于李林甫才名四十年而贬窜远裔坐席不暖终不得其死哀哉子美八哀诗深得其实论张旭书张长史楷书郎官石柱记字如指顶大碑在府学久毁于火惟王文恪公家有宋拓本董文敏钩入戏鸿堂帖今原本在一友人家有文恪公跋朱竹太史曾见之张长史郎官壁记容台集云王文恪家有宋拓本后有文恪跋而戏鸿堂所刻壁记后董尚书跋又云壁记世无别本惟王奉常敬美家有之陈仲醇摹以寄余而不刻文恪公跋于后则又似乎奉常家又有一本矣文恪公本往年朱太史竹曾为余言见于吴门因录文恪跋欲以示余而不言有奉常及他人跋后闻海宁马仲安购去余遂不得一见恨事也辛卯春夜偶阅戏鸿堂帖而书所闻见如此张长史郎官石柱记戏鸿堂有摹本乃董文敏借王文恪家宋拓本钩入者此本而外未见有第二本岂郡学未毁以前仅拓此一本耶又其墨迹东坡曾见于长安何以后世无闻案尚书省郎官石记序朝散大夫行右司员外郎陈九言撰吴郡张旭书岁次辛巳十月戊寅朔二月己卯建此记正书径寸余两传但称旭善草书而欧公则称其真楷可爱历代名画记又言其小楷乐毅虞褚之流则其工书固非沾沾一体此董文敏跋所以云学草必自真入也又朱乐圃续书断云张长史苏州吴人也为人倜傥宏达卓尔不群所与游者皆一时豪杰主荒政不见抽擢栖迟卑冗壮猷伟气一寓于毫牍间君草书得神品或云君授法于陆柬之尝见公主出担夫争路而入又闻鼓吹而得笔法之意后观倡公孙舞西河剑器而得其神由是笔迹大进盖积虑于中触物以感之则通达无方矣初尉常熟有老叟陈牒既判去不数日复来君怒而责之曰汝河以细故屡扰官府也叟曰君笔迹奇妙欲以藏箧笥耳非有所论也因问所藏尽出其父书君视之曰天下奇书也自此益尽其法君性嗜酒每大醉唿叫狂走下笔愈奇尝以头濡墨而书既醒视之自以为神不可复得也世以此唿张颠后尝为金吾长史后人论书欧虞褚陆皆有异论惟君无间言文宗时诏以李白歌诗斐旻剑舞张旭草书为三绝论颜真卿书颜鲁公多宝塔感应碑前辈多病其整齐至有贬之谓最下最传者余谓唐人书大段整齐不止一鲁公多宝塔也就鲁公书而论则如东方赞中兴家庙之类皆有败笔不若多宝之严整完密也旧传颜尚书东方像赞从右军小字像赞影出余不之信丁亥秋何庶常屺瞻为余言留都朱师晦藏小字像赞与尚书碑毫发不爽然余索之师晦家尚未之见也往在京师慈仁寺西廊地上见旧拓颜平原东方赞将买之忽遇一友谈至东廊而还已为捷足者所得矣顷之过陈对初寓斋则像赞在焉虽不作据船之态然至今恨之颜鲁公争坐帖赵明诚则痛贬之以为草草之笔而宋人则极力推崇不留余憾余谓明诚诚不知书而宋人亦未免推崇太过盖鲁公书得力于圣教久而久之率意挥洒皆如争坐位帖要非公所难能难能者中兴颂像赞等书而宋人不知也僧以牧云报国寺僧有旧拓争坐位帖甚刻画而非蓑衣裱余曰崇祯间嘉善魏子一命工马士鲤翻刻一本可以乱真得无是乎阅之果然颜太师祭侄稿真迹康熙中在河南方伯许某家时有布政司经历徐子贤者馈遗甚厚许无以报将死命其子以此报之未几子贤以忧归京师昆山徐司寇健庵见而欲之子贤不可将售于扬州司寇再索观子贤嘱其婿孟雯龙携之过司寇司寇遂以五百金强留之不数月而司寇死许子旸谷为余言如此识者曰此不祥物也所至必祸人岂以其文故耶鲁公大字麻姑坛不知何时被焚行世拓本皆明末翻刻癸巳夏见嘉兴曹氏所藏原刻本纸墨甚旧然非鲁公得意笔也中兴颂在祁阳县浯溪石崖上古劲深稳颜平原第一法书也后有黄山谷诗字小于颂得力于瘗鹤铭亦不易有颜平原家庙碑王弇州谓其风棱秀出精彩注射赵子函谓其结法与东方赞同劲节直气隐隐笔画间余以其外刚中柔在东方赞下鲁公家庙碑额阴尚有公书记室君云云八十五字往林同人为余言今始得之商丘有颜鲁公八关斋会记余向指为颜书之最恶者今亲至中州考之乃知为后人翻刻本鲁公原石失已久矣李质君中丞谓余曰济南府署中有颜太师碑字如碗大中有句云马溅阏支血旗悬可汗头又云克复旧神州相传康熙中浚濠得之知府某以其犯忌讳砌入墙内余考太师书虽草草数语如奉使蔡州移蔡等帖莫不流传千载何以此独沉埋至今显而复晦耶可为三叹鲁公蔡明远帖本不及阴寒争坐祭侄祭伯诸帖而戏鸿快雪诸刻又恶劣不堪遂使鲁公声价大减大都法帖与时递降是以宋不如唐明不如宋明末又不如明初今则又不如明末矣可叹也颜太师书见诸纪载者百有十种余以中兴颂为第一多宝塔次之宋文贞公碑侧记东方像赞又次之文贞公碑敬之家庙碑又次之余俱平平总之太师用笔力重而指不甚坚所以不及初唐诸公南宫极贬诸碑而深服争坐不知能为争坐者往往不能为多宝能为多宝者以无意出之皆争坐矣海岳称鲁公学褚自以挑踢名家作用太多无平淡天成之趣因极其丑诋夫颜亦何尝学褚痴人说梦语也苏黄极推服颜平原苏以颜书配享杜诗谓其无所不宜山谷则云奇伟秀拔奄有魏晋隋唐风流气骨回视欧虞褚薛徐沈皆为法度所窘其推崇也如此论僧怀素书花溪云家弟敬思所藏怀素自叙墨迹苏才翁补其前九行者今归商丘宋氏矣怀素自叙宋时如钱穆父苏子由辈皆极其推崇黄山谷以鱼笺临摹数本自是非常之迹今余所见明时刻本虽颇秀润而不免稚气全与藏真诸帖不同岂即山谷临本而又出恶手所刻者耶怀素书虽顿挫太过然于王氏父子笔意实有所得学书者不从此入门便恐意思错用到老无成然自叙千字都被后人刻坏须看藏真律公帖方是李广射石手段宋人如欧阳蔡苏黄皆极推颜太师而藏真则惟鲁直晚年师之欧苏皆不喜而苏则比之周越不知藏真精拔处胜太师远甚不得以其抱脚唱贼而忽之也邬兵曹以后书家余首推怀素以其精拔绝伦故也欧公与东坡俱极贬之至比之周越惟山谷老人晚年学其书至枝指生则藏真之教大行矣案朱乐圃续书断释怀素字藏真长沙人也自云得草书三昧始其临学勤苦故笔颓委作笔冢以瘗之尝观夏云随风变化顿有所悟遂至妙绝如壮士拔剑神彩动人颜公尝有书云昔张长史之作也时人谓之张颠今怀素之为也仆实谓之狂僧以狂继颠孰为不可耶其为名流推与如此论柳公权书柳诚悬在唐文宗时以书名四方中外大臣家书碑刻铭不烦手笔者子孙以为不孝高丽百济入贡者必赍货贝以购柳书柳诚悬书度人经石刻颇多相传以会稽石元之刻为最余曾一见潘稼堂家坚深精到迥非停云馆本可及李枫亭藏本亦佳柳诚悬西平王碑当时号为三绝数年来所见皆细软无力与诚悬他书不同所以前辈亦有浪得虚名之语要之今所见者皆翻刻本也案碑字多为妄男子臆改如晋公书衔当云特进守司空今讹守为爵具以状闻闻字上本空一格今作具以状以闻唐文宗年号大和之大内增一点作太和盖经后人重开故间架虽存而波磔已失神采顿减固非本来面目矣况翻刻耶卷五论宋人书李心传云思陵本学黄庭坚后因刘豫遣能黄书者为间遂改学右军或云初学米芾又辅以六朝风骨自成一家吴皇后亦能书六经石内多承思陵命续书之案董史皇宋书录上篇俞松刊兰亭续考载李心传跋高宗赐郑谌本云思陵本学黄庭坚书后以伪豫遣能黄书者为间乃改从右军焉叶绍翁四朝闻见录乙集高宗御书六经尝以赐国子监及石本于诸州庠上亲御翰墨稍倦即命宪圣续书至今皆莫能辨姜绍书韵石斋笔谈宋宪圣慈烈皇后吴姓高宗之配工于词翰书法绝类高宗四明楼惣为于潜令绘耕织图进呈逐段有宪圣题字又凤墅续帖有归田赋宋真宗敕赐贺兰先生诗乃杨虚己书书出圣教序余得曹氏旧拓本甚佳案孙渊如平津馆丛书寰宇访碑录河南济源有宋十月赐贺兰栖真敕书并赠诗碑汪仲询撰序杨虚己行书宋龙泉山普济禅院碑僧善俊习王右军书虽当时有名然细阅之波澜尚未老成远出半截碑之下案王述庵金石萃编汧阳县龙泉山普济禅院碑铭并序宣德郎守尚书都官员外郎知陇州军州兼管内劝农事上骑都尉赐绯鱼袋借紫阎仲卿撰京兆府广慈禅院文学沙门善俊习晋右将军王羲之书十一月建赵狖石墨镌华云碑在汧阳于侍御永清始获之亟称赏以为不减圣教余得一纸非惟不及圣教抑且不及隆阐法师碑此时苏黄四家未出故书虽逊古犹有唐风关中金石记云古有集书无称习书者习书应是依仿为之此碑笔画虽近却甚拙陋如阎字作门内陷右军时必无此体尤为无所据矣李宗谔书肥褊朴拙既主文衡士子群学之宗绶作参政倾朝学之号曰朝体韩琦蔡襄王安石无不然昆山周氏藏李建中千文一卷宋元人题跋极多文衡山父子亦有跋西台书效张从申而从申则本之大令前人遂谓西台书逼大令恐未尽然李西台书前辈有言其俗且鄙者余观怀素自叙帖尾题名十九字劲健紧严绝无鄙俗之气不知何以云然范文正书伯夷颂宋元明人跋甚多闻在公后人濬处余未及一见明时有石刻仅刻纯仁纯粹二跋文潞公以下跋俱未刻余亦未见见王弇州吴匏庵题跋云然案寰宇访碑录范氏义庄伯夷颂十一月范仲淹正书后有文彦博富弼苏舜钦晏殊牡衍诸诗及贾昌朝诸人题跋为元刻在江苏吴县苏子美留别原叔八丈诗字画出入颜鲁公徐季海之间而端劲沉着得于鲁公为多评者谓之花发上林月滉淮水宋李十八草书谓之鹦哥娇以鹦哥能言不过数句故也然余观六朝人书颇不尽然宋人之言何足深信案东坡集题李十八净因杂书刘十五论李十八草书谓之鹦哥娇意谓鹦鹉能言不过数句大率杂以鸟语又跋文与可草书李公择初学草书所不能者辄杂以真行刘贡父谓之鹦哥娇其后稍进问仆吾书比来何如仆对可谓秦吉了矣与可闻之大笑考东坡集及侯鲭录当时所论特以谓公择书耳非统论前人书也李于鳞字公择蔡卞书大字曹娥碑闻在余乡孝女庙绝未之见曾见一石刻书佛偈五纸行草体似唐文皇书米海岳云卞得笔而乏逸韵信然案寰宇访碑录正月蔡卞重书孝女曹娥碑行书在浙江上虞元祐党籍碑见过三种一隶书额籍字缺一角相传为桂林府本一融州真仙岩本籍字不缺乃沈暐翻刻一行书额角不缺有临桂县印县与府同治岂桂林有两碑耶抑缺角者又在他处耶非详考不能辨也案原碑于毁碎无有存者今世所传乃南宋人所翻刻三百九人之本一在静江府有饶祖尧跋一在融州有沈暐跋饶本视沈本字样较大又饶本额八分书沈本正书今所传为桂林府本者当即静江本也惟行书额一本着录家皆未之及想当时令郡邑各建之或尚有存者故其式不一耳姑射山崇道庙牒宋临汾县丞赵不约书书近米而不佻秀润可喜不约绝无书名而其书如此信乎传不传有幸不幸焉庸特书而已哉案寰宇访碑录三月敕赐神居洞崇道庙额碑记赵不约正书在山西临汾岳武穆书余在汤阴庙中见其行草碑刻虽极有气岸然合作亦少近于江右得墨庄二字则合作矣案墨庄二字左一行良月右一行征西将军岳飞书朱轼跋云北宋刘几颜其室曰墨庄厥后忠武岳侯讨杨么道经新邑驸马刘景晖饷师三日景晖几同支也忠武因书墨庄二字遗之刘氏子孙勒之家庙金石萃编辨之谓北宋刘几史无传忠武讨杨么在所云道经新邑未详何邑宋史公主传徽宗女惟显德帝姬下嫁刘文彦或即景晖然不详饷师事此碑在汤阴与所谓道经新邑无涉碑题丙辰良月则十月也时忠武居母忧起复刘豫遣子麟猊分道寇淮西命率师东下未至麟败乃还军当家国忧难之秋而从容书此恐亦未确又是时忠武奉命宣抚河东节制河北路碑题征西将军系衔与史不合云云窃谓朱高安之跋必有所据古人戎马倥偬不废笔墨何独于忠武而疑之况忠武满江红词及机关不露云垂地心镜无亏月在天等诗岂尽闲暇从容时作乎世人宝岳侯之遗迹碑几重刻所在多有不必尽在汤阴其题征西将军殆亦如今人自称抚滇使者之类不必尽按当时官职系衔也固无足辨椒园曰松江分司大堂有朱子书青天白日四字额每字方四尺余致佳紫霞真人编蒲书白鹿洞歌字大五寸许极类双井笔而浑厚则过之古人书原不专用笔瘗鹤铭不以柳枝济南寺碑不以石榴皮乎张樗寮书在宋有名至金人以金饼购之而元明人多指为丑怪查圣俞云海宁县中西寺有其额又朱人远家有宝俭堂额字方二尺在颜柳间甚有骨力异时当往观之张樗寮书相传南屏山寺有宗镜堂额字大二尺余沈蛟门家有行书莲华经七卷西园张萱跋皆未之见见者惟陕碑古柏行耳论宋四家墨林快事称宋初如袁正己李建中辈皆古淡闲雅尚有唐人遗风蔡襄稍为变调苏黄各出新意至于颠老扫地尽矣余谓鲁直有六朝气非苏米比也宋人书余最爱黄涪翁其次则蔡君谟着名之迹若茶录万安桥记虽极沉着明润然与涪翁七佛偈中兴颂跋相较实有径庭之别盖蔡本学颜亦遂不能胜颜黄则得力六朝是以深厚古雅绝无唐人气味前辈多称薛绍彭为宋人第一而其书流传绝少余实未见一字不敢随声附和岂便遽屈涪翁若苏米二君则又在端明之下不堪与涪翁同日语也余素不喜苏米书然东坡荔子碑洋州诗与南宫露筋碑易论龙井碑亦不少贬而南宫榜书尤佳若其天马赋与评纸梅花诸恶札正堪与东坡丰乐亭记春帖子词作对耳宋时诸书家各不相下如东坡于元章虽不甚贬而元章则称之为画字山谷平日极推崇东坡至樊口烛下观东坡醉墨辄增睡思宋四家书本号苏黄米蔡后以蔡京当国而亦以书名遂以京易之后人以京小人而书又无骨仍以君谟易之皆非三家同时也宋四家书本称苏黄米蔡朱子以黄米欹侧狂怪世俗甲乙非是沈启南以君谟为朱子所重乃更为蔡苏黄米余则以为苏冠于黄米之前亦未允当遂于书要更定之曰蔡黄米苏论蔡襄书闽中蔡端明万安桥记实可上配中兴颂闽人云后一石日本国人换去余细阅之后幅果弱石理亦细日本国人将蔡君谟万安桥记后一石换去人不能辨书断云外国人康昕密改子敬方山亭题壁数行子敬后过不疑外国人亦可畏哉案万安桥记本两石嘉靖间遘倭患毁其半土人取旧本摹补之前一片仍旧刻也日本换去事属传闻然例以百济之于子云鸡林之于信本容或有之又案庾肩吾书品康昕列中之下十八人内李嗣真书后品康昕列中中品十二人内并云康昕巧密精奇有翰飞莺弄之体九品书人齐康昕行草又列下下九人内张怀瓘书断下云又有康昕亦名善隶书王子敬尝题方山庭殿数行昕密改之子敬后过不疑昕字君明外国人官至临沂令然则康君明盖以外国人而仕于中国者也考其素有书名尝未可与日本倭人一例视之刘后村曰蔡端明小楷以茶录为冠今观其书舒徐刻画在虞颜之间可与小字麻姑坛并传千古东坡称蔡君谟小字愈小愈妙余观君谟字莫小于茶录然尚不及麻姑坛若万安桥记则几与中兴颂方驾矣东坡语未尽然也论黄庭坚书黄山谷专学焦山瘗鹤铭虽不及张嘉贞北岳碑然如七佛偈等帖几几乎孔子之有若矣若夫蒲坂雷首之夷齐庙记则又全乎褚令圣教序不类瘗鹤也黄山谷跋鲁公中兴颂后诗本从瘗鹤铭出而加以翩翩风致几欲跨唐人而上之若翻刻本不足观矣鲁直书文赋及半兴尽而止以遗晁仲询至今以为美谈宋人书余独喜黄山谷观中兴颂跋与七佛偈实得六朝人笔意非苏米可比也论米芾书池北偶谈曰杜编修子静家有米元章细楷黄庭内景经自署中岳外史首尾皆有绍兴内殿秘赏御印及贾似道姓名小印柯九思印米襄阳龙井方圆庵记碑不知何时断裂夏知仁和县事晋陵胡澄钩旧拓本重刻胡后有跋其书酷似襄阳疑今行世米本即其笔也米南宫书余素不喜止取易论龙井二种近见何庶常家内府宋拓本深稳浑厚纯是六朝与后世刻本绝异不觉俯首至地米南宫记鲁公遇陶八八真迹用褚意学颜书沉着痛快而不甚轻佻与南宫他书不同后有文湛持钱牧斋董思白跋南有堂所传米书陶八八事真迹虽有败笔然沉着峭拔以千钧之力作一笔几欲跨鲁公而上之此米老杰作也他所见皆不及米南宫临王氏草书颇熟曾于屺瞻青阳斋见绍兴内府宋拓二卷几于王氏无别若涿州冯氏快雪堂所刻海岳临王诸帖乃后人临本非海岳书也又海岳行押如戏鸿堂所刻苕溪诗易义露筋碑诸帖未尝不佳然有一种恶劣气习终远大雅己丑夏曾于缪文子南有堂见海岳书陶八八事真迹卷沉着痛快几令颜太师退避三舍既而购得石刻亦佳始知海岳受冯相国董宗伯及刘雨若等之累不小西园雅集十六人一时名士毕集实可上配兰亭米南宫记亦有意摹逸少第笔迹难继耳玉山雅集则更出其下武进唐云客刻米襄阳书向太后挽词拜中岳命作阴符经十纸说西园雅集图记为半园米帖金坛许奕晋得云客双钩本属米典六勒石蒋湘帆遗我一纸洵西园记最佳本也伯施汝南公主铭及积时枕卧诸帖登善唐太宗哀册枯树赋随清娱墓志铭流传于世刻入诸帖者皆米襄阳所临以是每露襄阳手脚与虞褚原迹不同虞褚原迹庶几于碑版中求之他不可信也米襄阳自言初学颜次学柳次学欧次学褚最久次学段季展后乃师师宜官今观其书于欧柳俱无所得颜后亦痛贬惟书碑则极力摹之段书不传师工大书米或见之今之所传大都得力于褚最深惟是双钩二指本不及登善坚实至第四指全然不用是以努皆无力而纵横之中反有欹侧之势海岳名言曰字要骨格肉须裹筋筋须藏肉帖乃秀润生布置稳不俗险不怪老不枯润不肥此虽确论然皆就其迹而言之也若其所以然之故则海岳不能言也何也观其书知之矣论苏轼书宜兴长桥火焚四年邑宰褚理复立榜曰欣济未几东坡过之为书曰晋孝侯斩蛟之桥刻石道旁崇宁中禁坡书沉之水中东坡草书醉翁亭记余曾见墨迹两卷笔画相似殊不类东坡他书及见陈眉公所载濯缨亭笔记云真迹在绍兴方氏为士人白麟摹写赝本甚众往往得厚值余遂释鄢陵县刘氏有东坡醉翁亭记石刻后有新郑高相国跋见周栎园因树屋书影不知是白麟本否东坡书洋州诗学灵运禅师碑荔子碑学中兴颂归去来辞类景龙观钟铭其余简札多有类王僧虔者惜乎执笔欹斜字多俗韵耳东坡九歌九辩皆黄州时书评者云跌宕超轶殆若神骏翩翩不可控御又云笔意轻峭余未见真迹未敢辄论定也苏端明书天庆观乳泉赋真迹有李心传王遂尤煓王亚夫陈仁玉谢奕修孙子秀宋濂跋大概谓其笔老墨秀余未之见也案宋费补之衮梁溪漫志东坡自海南归遇其甥柳展如闳出文一卷示之曰此吾在岭南所作也甥试次第之展如曰天庆观乳泉赋词意高妙当在第一展如后举似洪兴祖庆善庆善跋东坡帖具载此语又王宗稷东坡先生年谱徽宗辛巳先生年六十六岁度岭北归正月到虔州二月间发虔州过吉州中途又为南安军作学记写海外所作天庆观乳泉赋五月行至真州瘴毒大作病暴下中止于常州六月上表请老以本官致仕七月二十八日丁亥卒于常州乳泉赋盖先生绝笔也原钞本作天庆观乳赋误姑溪云东坡从少至老所作字几不出于一人之手余谓无论老少工力不同即一时兴会亦自有异无足怪也东坡遭难诗书并禁甚至宣和进御书画有公题跋者皆割而弃之及后内府搜诗英州石桥铭梁师成出钱三百千月林堂榜书谭稹以五万钱易之东坡作书与宗人熔曰不得五百千勿以予人又书赫蹄纸曰后五百年当成百金之直此语在当时闻之自觉过于矜诩迨至今日若合符契东坡何修而得此耶案东坡集‧书赠宗人熔云宗人熔贫甚苦吾无以济之昔年尝见李驸马璋以五百千购王夷甫帖吾书不下夷甫而其人则吾之所耻也书此遗生不得五百千勿以予人然事在五百年外贾如是不亦钝乎然吾一坐六十小劫五百年何足道哉又戏书赫蹄纸云此纸可以镵钱祭鬼东坡试笔偶书其上后五百年当成百金之直物固有遇不遇也原钞本作作书与宋人熔误论金元人书泰山东南麓升元观中有大草书牒甚遒劲又普照寺有牒碑乃金大定五年刻皆佳案范氏天一阁碑目金石萃编寰宇访碑录载升元观尚书省敕宋闰九月二十一日赐紫道士李冲寂立石顾亭林金石文字记云碑在泰山东南麓升元观其大字草书甚遒劲不知何人笔其曰太师鲁国公则蔡京也又寰宇访碑录载山东泰安正月普照寺敕牒碑正书元人书余所见者孔子庙碑绝似梵书右行释文在其旁与今蒙古书不同蒙古书类满洲特无点耳案天一阁碑目加封至圣文宣王诏蒙古字旁释正书庆元路任城县皆有之元于贞庵记集虞欧褚薛颜柳六家书余近日见禾中曹氏一本乃一体薛书耳案赵子函石墨镌华宋于贞庵记跋云此徽宗为道士于元隐羽化作都转运使任谅撰记而集唐欧虞褚薛颜柳李阳冰诸书者也其书欧虞褚居十之七颜柳薛才间出李则独以篆额集刻俱善但书而百衲殊不足观又关中金石记谓任谅于宣和间曾知京兆府此记实南宋时刻今云元于贞庵记盖偶然误记也论赵孟頫书幼时在上海有以赵文敏进呈通鉴讲义来质者卷之大如杵字小于黄庭用白箓纸画帡丝栏一节为一幅押缝处皆有小印前后装池脱落留案头以银不足还之此时定归内府岂能复在人间生平所见赵书当以此为第一明海宁工部尚书祝以豳构万古楼贮古玩康熙初梯坏不可登一日见窗际露白绫一段以竹揭而视之则赵集贤进呈圣经也鼠啮仅余十数字字如碗大圣俞为余言如此圣俞云巾笥帖中有赵承旨书小字兰亭序前后赤壁赋麻姑坛记西园雅集记余见吴门高淡游家残帖一本有兰亭赤壁而无后二种字画瘦劲与行世碑版不类稼堂曰石在洞庭武山吴次程家往在闽中见赵孟壒书乐毅报燕惠王书小于小字麻姑坛记虽举止一如其故而清劲可观后有蒋行义唐允甲蒋宣周亮工跋索价百金人以其无款疑之李中丞质君信之独真以十七金留之承旨小楷以七观闲邪公家传为最七观相传在宁波曾见丰考功跋石拓尚未得见见者专诸巷板本也闲邪公传以快雪堂为佳然光润而少骨赵子昂行书千字文余见一刻本前后皆有子昂款是吴门章田所镌在兰亭跋上赵文敏书留国学者有乐毅论黄庭经争坐位碑兰亭序金丹四百字今金丹黄庭石不知所在兰亭争坐残缺仅数行完好者止乐毅论天冠山碑赵文敏书付院僧净心先藏史吏部玉阳华户部从龙家后归建武邓霖刻石西安学宫有文征明邓霖跋吴兴书余凡四见幼时于上海见进呈讲义小楷于京口万寿宫见道士张留孙敕又于长山李氏见乐毅遗燕惠王书细楷今复于陈实斋中丞所见岳阳纪事及杨龟山假山诗松江府二堂有赵松雪书前赤壁赋石刻字亦可观陆圃玉曰陈眉公松江志云明嘉靖间常州沈氏兄弟争是刻讼于周襄毅公忱襄毅公发松江知府某审理将石入官物之迁流岂有定所哉吴门尚书巷王近鸥家有赵承旨篆书玉汝堂额上沙陆元公明瑟园听雨楼篆书额乃姜学在钩刻周伯琦笔似更在承旨上四友斋丛说称赵集贤大楷法智永小楷法黄庭碑记师李邕笺启师二王余谓笔法既得自然头头是道小大合宜无所为某书某某也集贤造诣恐未足以语此赵承旨小楷虽指不甚坚然实从二王楷法中来所以疾徐浓淡无往不宜至于碑版本无大力而又以李泰和为师往往丰润有余而劲健不足无论唐人即与宋初人较亦当败北而走也赵孟頫先学晋唐后乃学李北海可知其得于晋唐者浅而得于北海者深昔人称子昂书上下五百年纵横一万里余谓子昂尚不及宋人何上下五百年之有石涌集云赵孟壒与鲜于伯机同学草书自言极力追之不能及此非谦辞也伯机笔锋遒劲风神凛然孟頫所恃者熟耳自问骨力不足安得不望而畏之元人书名虽归赵魏公一人然如鲜于困学之草书石涌集称其笔锋遒劲风神凛然吴文定公题跋称其书从真行来故落笔不苟而点画所至皆有意态则其书恐在魏公右所以魏公有言伯机过余远甚极力追之不及而愿以己书三纸易困学一纸也论明人书明初书家称三宋二沈三宋者遂克广二沈者度粲也遂字仲珩能草篆克字仲温能行楷而章草尤佳广字昌裔能正行度字民则粲字民望皆工行楷然传于今者克为最遂次之余皆不传岂工力固有间耶抑传亦有幸不幸耶余旧有仲温前出塞诗及与俞仲几书拓本似非他人所可及而遂州尚有不足之词何哉二沈三宋俱有名于国初余仅见仲温书谓可追拟古人其他皆未之见以意度之二沈自是朝体但未识仲珩昌裔何如仲温耳案今所传宋克书杜工部前出塞诗九首与俞仲几书临赵子昂兰亭跋俱在江南松江府又有雪赋竹谱七姬权厝志行于世皇华纪闻云王文成公纪功碑在庐山开先寺读书台上磨厓大书极奇伟末云式昭皇灵嘉靖我邦国明年世宗入继大统改元嘉靖此其谶也弇州有宝墨亭记及其事王敬美未有书名而弇州山人四部稿云吾王氏墨池一派为乌衣马粪夺尽今遂奄然庶几可望者吾季耳余初谓元美夸张其弟故为是语及后见宝晋斋跋方知元美之言不谬岭南陈白沙自言其书法方而不圆肆而不流拙而愈巧刚而能柔形立而势奔意足而奇溢果尔则几于神化矣广东新语称其慈元庙浴日亭庄节妇诸碑甚佳惜未之见屈翁山极称甘泉燕子矶天空海阔四字丁亥夏谭书两拓以相赠觉其平平至新秋一诗尤无足观广东僧明光草书学大令骨肉兼备几欲夺枝指生三百年一席余见其书刘继庄遗诗册子始终无一懈笔而又不为法度所囿屈翁山广东新语载及赵东台周一士而不及明光何也广东陈元孝八分亦佳新语亦不载杨椒园云明末京师有毛会建者留寓汉阳能书曾书千文勒石真行草错杂其中又云京师报国寺松下有石刻四大字偶同家弟石公过一装潢家见归玄恭草书一幅虚和圆熟不忍舍去玄恭书余见者多矣未有若此之佳者论董其昌书董文敏十七学书自云临仿历代旧迹赵魏公得十一吾得十七余谓赵虽无骨然临仿甚熟工夫远胜于董董则惟天趣不可及耳赵荣禄少时书崇福寺栋樑楣柱慈相寺钟楼下十王碑位董宗伯书海宁陈氏门簿人每为之惋惜余谓此亦逸少临川已前迹耳未必其皆可贵也查异渠云湖州钱氏有赵承旨苏白堂墨迹匾又有介祉匾甚瘦劲有骨与流传碑刻不同又云董宗伯匾额海宁最多然无有出陈履仁家观复堂之上者余记幼时见仲父怀远将军上海官舍中有董书重庆堂三字字方三尺完密整暇在太仓东园揖山堂右宗伯生平最服吴琚北固山额以余观之董优于吴远甚但未知于赵何如耳董宗伯书生平不甚喜数年前见陈干斋宫詹邸舍悬金笺草书一幅纵横飞动叹以为不可及丁亥春在福州又见李文侯都统进入内府行押一条幅轻圆温润而气足神完生平所见无出其右因思前辈享重名者必有长处未见其全不得遽尔訾议宗伯且然况在宗伯之上者乎时下极重董文敏书究竟购入内府者皆阊门专诸巷陈纯仲书非文敏也曾见闽中督抚门报大书假写董字陈某进见不觉为之喷饭论文征明书文待诏书虽极苍老然每失之拘谨惟黔中巡抚使院茶爽斋自有仁风承湛露还随华月照清宵一联朗润飘逸与他书迥异文衡山小楷碑刻无一不佳祝枝山小楷便有出入惟草书得力大令耳论祝允明书右军甥惠式道人大令甥羊敬元谢康乐虞世南甥陆柬之皆学其舅书成大名明天全翁真书学欧行学米狂草出入素旭祝希哲乃其外甥人遂谓书法从天全翁来比之敬元之于大令希哲不以为然故书述不甚许之余谓希哲书宋仲温尚当避舍实为三百年中第一人若徐有贞奇逸者少丑怪者多希哲岂肯低头事之自不得以敬元相比也祝京兆行楷书四分初唐六分六朝七分大令三分素师三百年中第一人也往见其旃檀佛阁记不觉顿首至地祝京兆书在闽中见一手卷乃丧中与人一札上可追踪大令下可配享素师生平所见无出其右若积善庵所藏幽兰赋则近米不足传枝山先生书大都从怀素上追大令故其笔特佳然赝迹最多真迹极难得往在闽中见一丧中答友人书几欲与大令相乱惟中间还字一钩近藏真耳祝京兆为三百年中第一人然余止见其丧中一札几可上接献之其余多有败笔楷书亦然刻入停云馆帖者无不然祝京兆书余向推为三百年中第一人近见其小行楷虽得力钟太傅王子敬然败笔甚多惟草书败笔少耳王子叔子有王履吉小行书尚书注疏全部作四册装虽率笔钞录而圣教规矩不失丝黍乃知履吉学力在祝文上枝指生小楷从子敬草书变出丰润宕逸亦可喜但不及征仲庄重耳文征仲书宜小而不宜大宜真行而不宜草隶祝希哲王履吉则真草大小无不宜然三君子执笔尚有出入似不如丰考功之纯不得以其人而忽之明三百年书家辈出然入六朝堂庑者尚少丰道生书前人极称其得右军笔法然所见最少岂真见斥于吴人故不甚流传耶抑本在祝文下耶卷六论国朝人书康熙初山西有隐君子傅山书法晋魏正行草大小悉佳曾见其卷幅册页绝无毡裘气康熙初吴门书家有金孝章黄伊旦章五夏僧三近虽时人重之然不及祝文王陈远甚至今日则并金黄诸君不可得矣幼时见故乡能书者有朱敬身祁止祥陆子和董叔迪钱去病鲁仲集僧月华诸君然无临圣教者唯先府君临之最熟然书名不出朱祁之右以近晋故也康熙初松江曹鲁元思邈书学孙虔礼沈雪峰浩然学董宗伯沈陶思白在米董间李秀才上林师杨景度瞿然恭师颜鲁公上海傅禹叙真法钟草法大王莫紫仙法其父云卿书而少拘沈绎堂学董而无其气韵程飞璧学怀素龙华僧大壑学右军草书西林僧犀照学圣教序康熙中书家余姚杨允大得力大令而喜书千文会稽范瑞五指虽不能不动而能用意金赤莲双钩指实而大拇指横顶有力余见其临多宝塔甚佳草书亦俊拔飞动惜乎不知用意遂多草率之笔祁止祥学董而乏其秀逸苏州金孝章学祝而自成片段常熟冯补之清秀无俗气但不知笔法一以分间布白为主未免贻误后学赵秋谷守其法而不变汪文升何屺瞻小变其体汪则出入于赵何则别宗玄秘姜西溟专用第四指晚年因余言始兼用大拇指颇见骨力惜未大成而卒黄自先执笔虽未尽善而用意绵密小楷大草俱佳陈香泉气味好小楷亦稳称但留心字样而不知笔法故媚而少骨查声山一本于董而灵秀亦相似王俨斋师米而失其秀润之气孙树峰十五年前所书甚可观近有市井气高义立于古人无所得微有僧气宋射陵父子虽有毡裘气然亦江北之杰也康熙中海宁陈允文熹陈允太寿陈子文奕禧朱人远尔迈杨耑木中讷杨语可沈羽侯子丰郑子政官治聚十余人为临池会十日一举各携所习互相鉴定散则留于主会之家允文耑木俱有书名允文书未之见耑木工草书子文工行楷尤为京师所重陈香泉专取姿致然与苏州库官王羽大书一条幅沉着浑融绝无轻佻之态阿云举尊人西公楞言碑学崔敬邕墓志亦深厚有六朝气施愚山督学山东构陶斋为偃息之所自为记集右军书勒之石后人以为坐具岂不可笑江西能书者以危载余衡为最八大山人次之闵长六应铨又次之危见其草书本之张伯英王大令八大山人虽指不甚实而锋中肘悬有钟王气闵学圣教兴福碑惜乎指动松江海防同知彭可谦书绝似符箓大醉乃书及醒自亦不识名胜如虎丘西湖皆制匾往悬虎丘僧毁之闻其至则迎而告之曰公匾为人盗去请再书之彭笑而不问郡斋故有赵文敏书前赤壁赋中断二石彭补而刻之戊申以后拓本是也山阴寺观联多张宗子岱作而陈章侯洪绶书西湖亦有之章侯以画名而书亦佳宗子有明史一百六卷千字文一卷同人中书学大进者莫如徐坛长丁亥夏五余偶过维扬哈氏见座中一联乃坛长书苍劲飘逸兼有之坐对半日至不忍归余与坛长别四五年而其书遽至此所谓三日不见当刮目相看者也鄞县亡友万季野撰书谱二十四卷载古今书家一千十有五人季野没王大司空邸舍书谱在同舍钱亮工室亮工遂据为己有余及查宫詹借钞再三亮工不应论各帖南唐李后主升元帖十卷皆二王书在开皇帖之下淳化祖帖之上见于陶九成辍耕录杨升庵墨池琐录董思白容台集然陶杨二君俱未及见董止见六卷而不全南唐拓全本吾乡董兹怀家藏一部所谓以匮纸摹拓李廷珪墨拂之者也余求见三十年不可得丙戌年兹怀之子元美得八卷今归松江提督张侯云翼相传丁亥春献入内府而余终不得见真恨事也余乡董氏升元帖十卷乃南唐李后主刻唐贺知章双钩王氏父子书故又名澄清堂帖蝉翅初拓世间无第二本载入董文敏容台集春董氏之子孙得八百金售于江南松江提督张侯云翼又南又南死归其子小侯安公后有又南跋又南客云间陆圃玉为余言首卷刻兰亭次洛神次屏风碑后多与十七帖同余幼时寓董氏曾一见之及长奔走四方无因至故乡己卯庚辰间属儿子璧往借不得戊子春赴黔中绕道渡塘观之则已入侯门久矣此生平第一恨事也澄清堂帖刻于故又名升元帖非别有所谓升元帖也前辈不察往往分而为二且误认为淳化之祖则以拓本少世不多见故也黄仙裳云邢子愿翻半部余亦未见澄清堂帖会稽董氏有一部今归张侯云翼邢子愿有半部重摹入石长洲吴应祈又摹之有王百谷跋余见一卷皆大王书不佳或云王昊庐家有六卷即邢氏原物也祝希尧为陆汉师双钩十卷今亦不知所在案姜绍书韵石斋笔谈江南李后主命徐铉以所藏古今法书入石名升元帖此在淳化以前当为法帖之祖孙承泽闲者轩帖考则云澄清堂帖为唐贺季真手摹皆右军书余旧见数册丁亥又见第一第三第四三册清真生动笔花灵舞觉宋人诸刻皆在其下卷首有甲乙字号盖十册也又云南唐李后主出秘府珍藏刻帖四卷每卷后刻三月建业文房模勒上石为淳化阁帖之祖余止见宋人翻本上有贾秋壑印是孙退谷尚分为二而误认为淳化之祖也吴门宋坚斋佥宪藏宋拓阁帖四本乐毅黄庭像赞曹娥遗教十三行破邪论序七种余在都时屡订往观究不一遇孙宏九云曹娥不真南宋咸淳间贾师宪客廖筠洲命善工翻刻淳化阁帖十卷绛帖二十卷皆逼真仍用北纸佳墨模拓几与真本并行说见志雅堂杂抄上海顾从义借同邑潘寅叔宋拓阁帖翻刻于家有贾似道印秋壑印长脚封字印周密印袁尚之题名及卷叶银锭扣计数帖尾有元七月望缙云周以载明嘉靖季冬朔日东海顾从义四月朔日长洲文彭跋案跋潘氏得之吴门袁尚之尚之不知得之何人不知何人得之周以载以载得之龙江金氏金氏得之吴门邓氏邓氏得之周公谨公谨得之贾师宪盖淳化祖帖也故当世阁帖以顾氏本为佳今顾氏本又有翻刻余见有贾似道秋壑印而无长脚封字及周密印者有贾氏三印而周密印刻为阳文者有周密印刻阴文而无三跋者妍媸迥别肥瘦不同盖又失顾氏之面目矣薛所蕴得卫源阁帖石乃补刻二十九段上有银锭扣较肃府顾氏本俱胜东海有宋拓大观帖六本于中丞莱公欲之授意昆山令程大复大复以三百金购而献之中丞又于湖州购得三卷亦宋拓也而纸墨少逊中丞罢官居吴余往索观适为其弟尹泉携归关西不得见而屺瞻见之云东海本尚不及华亭王俨斋司农本然则余亦可以无憾矣大观帖系蔡京鉴定题签京虽不及端明然秀润刻画胜王着远甚所以阁帖不及大观然止堪与知者道绛州帖不见全部武冈帖则齐门王遴如家有之此绛之子也但比绛多徐会稽宝林寺诗耳晋江马蹄帖闽人皆称帝昺携淳化原本入闽留传至今而闽小纪则云帖在郡庠岁远剥蚀庄少师复摹以传所以颠倒脱漏之病往往不免今则晋江张氏又有木板矣晋江马蹄帖原本不可问即庄夏登翻刻本亦多散失闻蔡沙塘少参所藏七块尚完好晋江马蹄帖第五卷止于智果又右军宰相帖第二三行颠倒大令诸舍敬祖帖皆缺尾行又草书转折处多错泉州帖余得一部较马蹄帖细而无冰裂纹第八卷王羲之签作草书字亦稍大然笔画多不全泉州府学阁帖相传知府常性以刘次庄释文叙而刻之仁宗朝取入秘府拓本流传最少若晋江马蹄帖或云宋淳熙间庄少师摹帝昺马蹄本后归张氏或云本贾似道物携至木绵庵非帝昺也今张又翻刻于木总与泉州郡学帖不同世人不知往往合而为一遂指马蹄痕若冰裂者为泉帖谬矣吴紫眉云余家有宋拓秘阁续帖全部为查声山取去声山所藏金石之文最多余所见者惟智永兰亭叙一卷乃宋拓余跋其后圣教序十余本皆断后拓又其仆持来阁帖数十纸出灰烬之余者亦非宋拓岂佛堂火时为祝融氏所攫耶声山所最宝者褚河南双钩廓填右军禊帖墨迹后有苏才翁范文正公跋大米赞小米跋者余虽疑为大米赝作然实神品也宝晋斋十卷晋唐人书止七卷余皆米南宫书曹之格原石宣德间存者仅有六七后有翻刻本案米元章当日得谢公书及右军破羌帖因名其斋曰宝晋宋曹之格模刻宝晋斋帖于无为州孙退谷闲者轩帖考云凡卷首宝晋斋法帖卷第几俱篆字末有右曹氏家藏真迹识以大图书字多米元章所临诸帖中此为稍下明诸王刻法帖者三一周王刻东书堂法帖十卷一晋王刻宝贤堂法帖十二卷一肃王翻刻淳化阁帖十卷所谓遵训阁法帖是也宝贤遵训互有得失东书则直周王自书矣案东书堂帖十卷周宪王为世子时手摹上石以淳化为主参以秘阁续帖及增入宋元人书宝贤堂帖十二卷明晋靖王为世子时刻以阁绛大观宝晋为主益以宋元明人书明末石多散失郡守宗彝司李王照千搜得二十余石作亭覆焉阳曲令戴梦熊访求藏本令邑诸生张敏钩摹补勒五十三块而帖复全然世不甚重之案太原守李清钥戊戌秋刻古宝贤堂帖四卷其序略云明初晋恭王Ａ乃太祖第四子其后有恭世子者裒集古今书法刻石潘府宝贤堂约六十年而堂废石刻散逸民间或埋没颓垣宿莽中又约六十年太原守宗公有六于在署后圃构室三楹购诸石刻复聚其中复名曰宝贤堂后晋抚白公迁石刻于试院而堂为虚设清钥丙申莅任戊戌岁复将家藏古今墨笔刻石其中并刻恭世子书五言律诗一帖而名堂曰古宝贤堂即名帖曰古宝贤堂法帖所记与此微异录以备考楼阁等帖愈翻愈舛尝取遵训阁宝贤堂东书堂晋江帖比对不但多寡肥瘦总不相同且有转折左右互异者此正四友斋丛说所谓刻鹄图龙竟惭真体得鱼获兔犹怯筌蹄者也近代法帖以宋石元之所刻为最所谓会稽石氏也宝刻丛编载其目录黄庭止有遗字而无完本今停云馆所翻者疑非石氏本近代帖以石元之所刻为最宝刻丛编载二十七种大半小楷石元之为余同乡而目中从未一见往于陆其清家观停云馆祖本黄庭二种云文氏得之南浔董氏董氏得之会稽石氏虽二石有似黄庭遗字而第一种却非石氏物余不敢信石元之所刻晋唐帖二十七种惟度人尊胜阴符常清净消灾护命诸经为最佳其余如黄庭乐毅像赞曹娥等类皆平平笔阵图亦佳但有败笔耳停云馆法帖惟第一卷可观第一卷亦止黄庭第一本可观度人经次之余皆可废然难与世人言也案闲者轩帖考云文衡山父子皆精书学而又自能镌刻于嘉靖中摹勒旧迹及近时名笔上石共十卷为停云馆帖清劲不俗近世诸刻推此第一唐荆川云余见文氏所刻帖中李怀琳绝交书后乃见孙氏所藏宋刻本则精神相去十倍书之者非有异而刻之者异也虽有善书非善刻者固不能发其精神而传于世也然余于友人处见唐林纬干墨迹秀宕绝伦文帖于此卷上摹勒者及一对勘相去业已甚远当日衡山父子自模自刻而又有门客温恕章简父为之周旋尚有遗憾如此则摹帖岂易事乎孙退谷此论正可与此相发明明万历间吴门章仲玉手镌墨池堂法帖五卷内黄庭告誓佛遗教经心经道德经十三行皆绝佳因原石在广陵李氏埋没几百年康熙甲午腊月间归汪子慎皎行将公之海内真墨池一段佳话也此刻吴门有翻刻本失之于肥真本复出赝本废矣往在京师见慈仁寺帖贾有一部索值本微因余频过而问遂高其价后为何屺瞻庶常所得至今恨之今原石尚在可以傲庶常矣快雪堂快雪时晴帖及王氏一门诸帖皆吴兴临本盖冯氏家藏赵跋最多取而致之于石耳快雪堂帖乃涿州冯氏所刻本不甚恶若刘光旸翻刻本则恶矣然今行世者皆刘刻也率更卜商张翰帖诚悬蒙诏帖快雪堂刻本尚可观若会稽朱巨川告则苍劲之骨全无但觉其肥痴类墨猪耳董尚书跋极力推崇季海止言戏鸿堂刻不能似而无一语褒及快雪其意可见快雪堂有刘雨若翻刻本世多归咎于雨若近观冯氏本无毫发之异当必有信余言者海宁陈增城刻玉烟堂帖四卷渤海藏真帖一套秀餐轩帖一套渤海藏真玉烟堂余家有之渤海藏真有两三种可观闻秀餐轩更佳恨未之见也案秀餐轩帖一套四卷海昌陈息园珍藏内刻钟繇宣示表戎路表季直表力命表王羲之黄庭经乐毅论兰亭叙像赞曹娥碑王献之十三行洛神赋王僧虔二岸杂事表华阳隐居诗智永归田赋裴耀卿两蕃表杨凝式韭花帖虞世南破邪论汝南志欧阳询心经舍利塔记褚遂良西升经哀册薛稷杳冥君铭柳公权护命经颜真卿麻姑山仙坛记鹿脯李邕戒坛铭蔡襄尺牍苏轼归去来辞赤壁二赋黄庭坚尺牍米芾千文表西园雅集图记张即之息心铭帖末有辛丑冬至日丹徒王文治跋其书多小行楷诚佳刻也渤海藏真所刻灵飞经甚精工然不类绍京他书疑赵承旨临本未知是否陈增城家刻观复堂帖皆董迹之佳者在其子十房下十早世其未亡人以碑石衬地板世遂无传者董宗伯法帖松江董彦京刻书种堂帖十卷书种堂续帖十卷海宁陈增城刻莲华经一部小玉烟堂帖十三种观复堂帖一部又有汪森然刻玉山草堂帖二卷吴延之刻研庐帖六卷又玉露堂帖不知何人刻康熙中车氏萤照堂刻明朝法书十卷自帝王以至布衣凡百二十有三人宋陆祝唐文王周邢董范而外皆无足取而挂漏者正复不少未可据以为断也钱唐俞观察存斋书长于小楷刻星聚楼帖行世于古人小楷无不临仿虽不甚似然丰润匀称亦有可观者论学书古来书家类无常师如逸少本师卫夫人然过江见李斯曹喜钟繇梁鹄蔡邕张昶等碑书始大进则李曹钟梁蔡张皆其师也谓之曰专师卫夫人不可也米襄阳本学沈传师颜清臣柳诚悬然又学欧阳信本褚登善段季展羊欣师宜官与王氏父子则欧褚段师王羊皆其师矣不得专以颜柳为米之师也未已也怀素观夏云多奇峰而知变化则夏云即其师矣黄山谷见长年荡桨而悟笔法则长年其师矣雷太简听江声而悟笔法则江声其师矣文与可见蛇斗而草书长是蛇即其师矣张长史见担夫争道而得笔法观公孙大娘舞剑器然后通神是担夫与公孙大娘皆长史之师矣师亦何常之有哉顾自择何如耳法帖以逸少黄庭东方赞圣教序乐毅论为主而附之以子敬十三行伯施庙堂碑破邪论序信本化度寺邕禅师塔铭虞恭公小字墓志铭九成宫醴泉铭定武兰亭登善颍上兰亭黄庭孟法师碑枯树赋阴符经度人经再观澄清堂淳化阁绛帖戏鱼堂太清楼诸帖以尽其变其余皆可不观若唐之李北海宋之苏米明之董则书家之旁门尤当屏绝者也学书须从化度醴泉入门而归宿于黄庭圣教再以阁帖变化之斯可矣戊子五月初六日观圣教醴泉庙堂定武帖久之觉醴泉弱而庙堂滞定武精劲处无敌于时而不免于生强总不若圣教序神气骨肉血五者全具而取之无尽也案东坡集论书云书必有神气骨肉血五者阙一不为成书也临帖不在得其形而在得其神欲得其神先得其意意得神斯得矣否则终属优孟衣冠古人学书不学形模所以能各自成家如逸少学钟形模非钟也献之学逸少形模非逸少也欧褚汤赵辈各成其为欧褚汤赵而其实皆学兰亭也颜柳裴宋各成其为颜柳裴宋而其实皆学率更也知此乃可与言书已黄长睿曰篆法之坏肇李监草法之弊肇张长史八分之俗肇韩择木王顺伯云本朝不及唐唐不及汉汉不及先秦古书余故谓悟得篆籀隶楷一贯之道方可学书篆籀八分隶正行草总是一法一者何执笔用意是也六朝初唐人去汉魏未远皆从篆隶入手所以人人知之中唐以后人分篆隶正草为四途以为学正草者可废笔法噫何其愚也山谷云张长史观古钟鼎铭科斗篆而草书不愧右军父子余故曰分篆隶真草为四者其人必不能书山谷老人云书要拙多于巧陆象山曰大抵是古得些子为贵今人书往往相反非一脸市井气则搽脂抹粉如倚门妓耳墨庄漫录云学书当作意使前无古人凌厉钟王直出其上始可自立若直尔低头就其规矩不免为之奴矣此虽似乎大言而理实如是思之殊觉有味作书须随意兴若勉强应酬不惟劳苦亦必日退然世人往往不谅应酬稍迟犹多不怿艺至于工反为人役此王褒萧子云之所以叹恨也业未有不从悟入亦未有不由勤成者故宜先取六朝人以前碑版细观迨有所得则非笔头十瓮柿叶数屋不足以了之笔成冢墨成池不及羲之即献之笔秃千管墨磨万梃不作张芝作索靖此至言也不得以东坡语忽之百艺率三年可成独书用毕生之力余见祝京兆少时书猗兰赋文待诏少时所钞其父温州太守诗稿皆无苍劲之气夫逸少在临川时所书紫纸尚不足观况京兆待诏乎是以前辈有与年俱进之说也赵承旨以临十七帖为日课自问不如鲜于困学所以专力行楷昔吴道子与张长史同学草书不胜去而学画杨惠之与吴同学画不胜去而为塑即此意也米南宫初学颜柳后极贬颜柳王逸少先学卫夫人后亦不满以为徒费年月此非背本也学问进一步自有一步境界譬诸登岱由平地而登梁父云亭自以梁父云亭为高迨后历天门登日观下视梁父云亭培塿耳惟是南宫地位尚未知历天门与否而遽以颜柳为培塿则过矣唐时欧虞宋时苏黄元时鲜于赵邓皆彼此推重后世人略能涂抹便欲目空千古岂止推倒一世此等习气最易污染要须刻刻提防处处警觉方洗得脱少纵则犯矣己丑春夏之交既以笔法授诸子若孙莹理琮各有所得而有骄色诫之曰昔乌衣子弟相率学书而右军与王承王沉最着时号王氏三少而传者止一右军何也进而不已故也夫骄则满满则惰惰则止而不进为承沉且不可况汝辈乎吴彩鸾自言西山吴真君之女谪为进士文箫客妻箫客拙于治生彩鸾为书唐韵市五千钱以煳口竟则再书之盖一日能书十数万字云案列仙传吴勐之女彩鸾遇书生文箫于道竟许成婚箫贫不自给彩鸾写唐韵运笔如飞日得一部售之获钱五缗尽则复写如是一载稍为人知遂潜往新兴越王山各跨一虎陟峰峦而去宋周密志雅堂杂抄云又有吴彩鸾书切韵一卷其书一先为二十三先二十四仙不可晓字画甚古余书最迟然遇绫素滑纸亦能振笔疾书曾为张敬止中丞一日书七十幅绫一时叫绝癸巳四月十九日余偕义门何庶常赴陆广文元公明瑟园之招元公出扇素索书余与义门始则据梧帷林更迭挥洒继则分居一室各骋所能是日也元公之亲串子侄少长咸集群聚而观诧为盛事而观者亦莫不各餍其欲焉凡四日而后罢昔右军门生设佳馔供亿右军书新棐板几报之为其父刮去今余与义门虽不可与右军同日而语而元公及诸君郑重若此所遇不胜于右军耶余一日作书见山书屋圣俞诸君来观曰看我落笔中书堂余笑曰不过向马行头吹笛耳案东坡集书王石草书云王正甫石才翁对韩公草书公言二子一似向马行头吹笛座客皆不晓公为解之若非妙手不敢向马行头吹也一日在京师日涉园人以九扇索书方得其二而声山至见余一笔不苟下颦蹙曰何自苦乃尔传未必到君也余不顾而书自若主人方待余两人观剧索书者又立马以俟不得已纵笔书之顷刻而毕其七声山大骇曰宗伯复生矣胡不早为之余应之曰此尚不足与君道余书与时流相较气概不如宋射陵父子间架不如冯补之纵横不如褚妍震姿态不如陈子文缠绵不如黄自先儒雅不如姜西溟跳脱不如金赤莲秀润不如汪文升灵活不如查声山严整不如何屺瞻古奥不如八大山人厚重不如汪文漪而瘦劲淳古则余亦不敢让不知当世以为何如也卷七论笔法唐太宗云吾学古人之书殊不能学其形势惟在其骨力及得骨力而形势自生耳此千古笔诀也观晋祠碑可见奈何后世专以形势为务耶学书先取骨力骨力充盈乃遂变化收藏至于潜伏不露始为精妙今则先讲收藏变化而置骨力于不论此正所谓未立先走有不蹶者几希矣唐文皇去晋未远故能多购右军书以传其笔法今右军真迹既绝笔法不传又有宋元明人书以乱之虽有振兴如文皇者亦何益哉广川书跋曰后世论书法太严尊逸少太过如谓黄庭清浊字三点为势上劲侧中偃下潜挫而锋乐毅论燕字谓之联飞左揭右入告誓文客字一飞三动上则左竖右揭如此类者岂复有书董逌此言虽未能深知逸少之妙然世人以末为本之病举能指出可为后学之戒无如今时学书者舍本不务专务其末如无闷堂三字经营三载呕血数升而后能成及观其书徒排笔画而已殊无苍劲之气古人榜书不闻艰苦如是而宗之者几如唐人之宗逸少可谓惑之甚者矣侧不贵卧勒常患平弩过直而力败当蹲而势生策仰收而暗揭掠右出而锋轻啄仓皇而疾掩磔蒨霡以开撑此柳子厚笔赋中语也虽未尽八法精微然亦有可取者昔人运笔侧掠弩皆有成规若法度礼乐不可斯须离及造微洞妙则出没飞动矣作书须知顿挫二字而顿为尤重顿不仅在住处又以下笔时为主此即所谓意在笔先也住笔之顿不过略停发笔之顿非用全副精神不可也大字蹙令小小字展令大观蹙展二字便知其人能言而不能行也盖学书者果能意在笔先尽一身之力而送之自然大小合宜何用安排蹙展哉宋道士陈景元论欧阳询曰人皆知其体方而不知其笔圆余谓此调停之说也然亦何所庸其调停耶字以方为体圆为用方为骨圆为肉故学者必先方而后圆苟或工夫未化容或有方而未圆者断无有圆而不方者圆而不方则骨不立矣骨既不立肉于何附徐吏部言之详矣如信本者正所谓方而未圆者也字体方圆之说往犹未尽其奥究而言之全在指之实与不实臂之熟与不熟盖指虽不动而着管稍有不实则运用怯弱势必借力于纸臂运不熟则笔提不起纤毫未及舒直遽作转折势必锋锷外露所以落笔多方如果指极坚实臂极纯熟则运用灵活迟速合宜自然骨肉停匀方圆无迹久而久之超神入化矣若彼任指飞动不讲笔法亦能圆活是以因陋就简者多其如无骨何哉相传常熟父老爱张旭书屡求判状是求旭书也及旭问知其详则其父盖天下工书者旭由此尽得笔法则又传旭书法矣古今来怀才抱德而虚己下人者多矣盖可忽乎哉案东坡集题跋书张少公判状云张旭为常熟尉有父老诉事为判其状欣然持去不数日复有所诉亦为判之他日复来张甚怒以为好讼叩头曰非敢讼也诚见少公笔势殊妙欲家藏之尔张惊问其详则其父盖天下工书者也张由此尽得笔法之妙昌黎云张旭喜怒窘穷忧悲愉佚怨恨思慕酣醉无聊不平必于书焉发之余谓此乃旭之所以为旭也若右军则养气和平自有从容中道之妙蔡端明曰吴道子善画而张长史师其笔法是言也世多疑之余谓长史观孤蓬自振惊沙坐飞及担夫与公主争路闻鼓吹之音观公孙大娘舞剑器皆悟笔法何独于画而疑之古人悟笔法者唐虞永兴以道字张长史以担夫争道以鼓吹以公孙大娘舞剑器怀素以夏云宋黄山谷以长年荡桨雷太简以江声文与可以蛇斗古人悟笔法有因担夫争道者有因公孙大娘舞剑器者有因长年荡桨者有因适野见二人挽手行泥淖中者余谓此等话头要非彻始彻终一了百了之悟亦就其所至之浅深而触发耳古钗脚屋漏痕坼壁路此平原与素师三昧语也千古指为秘诀余以其在外面讲极不喜学书在得笔法而会古人之意不在学其规模不则学圣教成院体学欧颜成屏幛体学褚近佻学旭素近怪学米近野学赵近俗学董近油反成不治之病矣唐陆希声得拨镫法凡五字曰擫押钩格抵以授沙门醿光醿光授翰林供奉刁衍李后主得之复增导送二字为七字诀历尹熙古查道始及元人盛传之至明祝允明又增一拒字为八字诀余谓五字本无病病在导送拒亦蛇足一切扫除方有进步案墨池编钱邓州若水尝言古之善书鲜有得笔法者唐陆希声得之凡五字曰擫押钩格抵用笔双钩谓之拨镫法希声自言昔二王皆传此法自斯公以至阳冰咸得之希声以授沙门醿光光入长安为翰林供奉希声犹未达以诗寄醿光曰笔下龙蛇似有神天池雷雨变逡巡寄言昔日不龟手应念江头洴澼人光感其言因引荐希声于贵幸后至宰相刁衍言江南后主得此法书绝劲复增二字曰导送今待诏尹熙古亦得之而所书为一时之绝查道始习篆患其体势柔弱熙古教以此法乃双钩用笔经半年始习熟而篆体劲直甚佳宋董史良史皇宋书录中首列江南后主李煜字重光又列查道尹熙古亦载皇朝类苑云查道始习篆患其体势弱熙古教以此法盖谓查道初学篆患体弱而熙古教以拨镫法也今以始字属查道名误矣考当湖戈守智达夫汉溪书法通解载李后主煜曰书有七字法谓之拨镫自卫夫人并钟王传授于欧颜褚陆流于此日非天赋其性口授要诀然后研功覃思则不能穷其奥妙安得不秘而宝之所谓法者擫押钩揭抵导送是也又秀水朱履贞闲云书学捷要载元陈翰林思绎曾第一执笔法擫者大指骨上节下端用力欲直如提千钧押者捺食指着中节旁以上二指着力钩者钩中指着指尖钩笔令向下揭者揭名指着指爪肉之际揭笔令向上抵者名指揭笔中指抵住拒者中指钩笔名指拒定以上二指主转运导者小指引名指过右送者小指送名指过左以上一指主牵过右名拨镫法拨者笔管着中指名指尖圆活易转动也镫即马镫笔管直则虎口中开如马镫也足踏马镫浅则易出入手执笔管浅则易转动也朱履贞解谓镫即灯字拨镫者三指挑镫之喻形也愚谓陆希声拨镫法以擫押钩格抵五字分配五指此天生成法不容增减第用其法而悬肘腕书之则导送二字即在肘腕运用中非别有所谓导送也若别添导送二字则必须动下三指而后可且拒字即在格抵二字内格者谓名指与中指相格如格斗之格乃着力字李后主以揭字换却格字谓须揭笔令向上则势往外拨名指用力已觉轻松又误以导送为在五字外而磔法复喜作颤掣势故有金错刀之目况抵字专属小指何用复于名指添拒字若五字外更添二三字是必五指外更多二三指而后可矣至祝枝山本枝指生则其增拒字于五指外也亦宜陆希声拨镫法镫字读作去声云大指相对处圆如马镫余最不喜此解镫本古灯字谓笔法将绝如灯之将熄拨之复明耳唐陆希声恐学书者指动人有五指立诀五字曰擫押钩格抵谓之拨镫法镫古灯字盖谓右军笔法将绝如灯之将熄拨之使之复明也李后主不知其意妄增导送二字夫五字诀所以禁指之动也导送则使之动矣遂有元人陈绎曾者解拨为动镫作去声谓如骑马者足之入镫也后人宗之以为不传之秘康熙中如冯补之黄自先陈子文之类皆守而不变往时陆冰修作诗赠子文以镫字押作平韵子文次和直指其误冰修为之剖释子文不服故新城送子文守石阡诗有切莫逢人笑拨镫之句盖诮子也夫子文以冰修为之友新城为之师而又规之诮之若此尚不觉悟况其他哉书此以示知者讲拨镫法者莫如陆希声醿光刁衍尹熙古查道始然诸君书绝无传者惟李后主有书名而所谓金错刀者亦无足取然则拨镫法亦何益于书耶案查道下应删始字五代诗话后主李煜字重光审音律善书画其作大字卷帛而书之世谓撮襟书复喜作颤掣势人又目为金错刀释醿光书史会要虽称其潜心草书然未传其一字惟称其得陆希声拨镫法耳案墨池编有醿光大师草书歌二首林韫曰吾昔受教于韩吏部其法云拨镫推拖捻拽是也其说与陆希声李后主不同案戈守智汉溪书法通解载林韫曰卢肇谓余曰子学我书但得其力耳殊不知用笔之力不在于力用于力笔死矣虚掌实指指不入掌东西上下何所阂焉又曰我昔受教于韩吏部其法曰拨镫今将授子子勿妄传推拖捻拽是也法尽于此矣是此法乃卢肇得于韩吏部而以授林韫非林韫自述得于韩吏部也黄山谷谓徐季海用笔劲正王侍书笔法圆劲而韵俱不足夫韵非猎取而得也笔法未得日求其韵而日增其俗笔法既得则不求其韵而自韵矣此三昧语也惟可与知者道前辈多云黄鲁直侧笔作书心固疑之及观其论书云学字先当双钩用两指相叠蹙笔压无名指高提笔令腕随己意左右夫笔侧者皆因双钩不实提不能高之故今既双钩蹙压则指不能不实高提笔则势不能侧矣岂得以是污之耶海岳名言曰字要骨格肉须裹筋筋须藏肉帖乃秀润在布置稳不俗险不怪老不枯润不肥余观其临右军书始知其言之有得四友斋丛说极称元人郝陵川书余取而细味之如心正则气定气定则腕活神凝则象滋似有理会若腕活则笔端墨注则神凝等语尚觉隔靴搔痒恐是道听途说非真有所得者也案明杨慎丹铅总录郝陵川论书云太严则伤意太放则荡法又云心正则气定气定则腕活腕活则笔端笔端则墨注墨注则神凝神凝则象滋无意而皆意不法而皆法皆名言也袁裒云右军用笔内擫而收敛大令用笔外拓而开扩以余言之关系只在第四指右军第四指得力故能内擫大令不甚得力故见其散朗非能外拓也四明丰考功坊虽为吴下诸君子所贬然观其论书如第四指得力纵横运转无不如意则笔在画中而左右无病之类实可救李范庵三指如撮之弊但于唐则取泰和而斥徐季海贺季真于五代则取李重光于宋则取南宫而斥鲁直于元则斥伯机于明则斥南宾履吉似乎所学与所取尚不相符不知其何说也案明嘉兴汪挺曾城书法粹言丰道生笔诀云双钩悬腕让左侧右虚掌实指意前笔后此古人所传用笔之诀也然妙在第四指得力俯仰进退收往垂缩刚柔曲直纵横转运无不如意则笔在画中而左右皆无病矣又云常使笔管与鼻准相对则行行间直下而无擫斜之患此其所论笔法皆为书家正宗四明丰道生笔诀指出第四指最得笔法王元美称其宗主右军兼享魏晋旁及唐人宋元及近代明则不甚齿然其笔诀所称庶几于是者则仍列蔡君谟米元章康里子山赵子昂宋仲珩李贞伯祝希哲文征仲于五代之后则非不齿者也姜西溟少时学米董有名然至戊辰后方用第四指悬腕学晋人书丁丑后方听余言用大拇指专工小楷是时年已七十余矣使其少时即知笔法力学至老岂非丰考功之后一人哉单钩双钩本古法也前辈往往专用上三指而废第四指丰道生特为拈出余初亦不知用后见姜西溟执笔乃节取之学书必先清心将欲临池先扫心地使之一念不杂静如止水然后聚指笔端将大指横顶于内食指中指双钩于外小指助无名指尽力抵住肘不靠桌加以意在每笔之先而尽一身之力以送之则思过半矣学书有二诀一曰执笔二曰用意执笔之诀先将大拇指横顶笔端食指中指双钩于外次将无名指背抵于内而以小指助之无论大小字皆悬肘书之用意之诀必先凝神定虑万念俱空然后下笔务使意在画中不令心笼字外而以顿挫出之加以习之勤而用之熟不出三年可以纵横上下奴视宋元矣书有二诀曰执笔曰用意执笔者何先以大指横顶管端食指中指双钩于外次将无名指坚抵于内小指助之无论大小字皆悬肘书之勿令指动用意者何每笔将落之先作一顿使意到笔尖既到笔尖勿更凝滞务尽一笔之致而又顿之一笔如是笔笔如是万勿胸中预作间架打算分间布白盖一作间架则胸中眼中俱有全字才写第一笔便心驰第二三笔现写之第一笔意反不在直至写完终无一笔用意纵使间架极匀亦是泥塑木雕终与活人有别如能于笔画间用意则笔笔沉着笔笔生动一点一波皆可单行而分间布白亦无不合如人之四肢五官绝无安排之者而亦岂有颠倒错乱者哉余生平论学书要执笔正心原不要摹帖但恐危而未安亦须取六朝以前及初唐法帖时时谛观以印证之柳诚悬心正笔正一语予虽于三四年前指为千秋笔诀扫却笔谏之说究未实在体验大段以一念不杂为正戊子四月望后一日在黔使院见山书屋作小楷觉弩策波磔至后半心辄动动即偏偏即坏矣乃沉其心而正之往往十得七八学书小技也而必言正心诚意似近迂腐不知肘悬指实之后若心不正必有欹斜佻达之态意不诚则涣散粗浮而无着不能意在笔先势且中离必至参差牵滞不能气足神完曲尽一笔之致此余实从心画中体验得来故曰小技也与大道合朱子雪鸿素不知书一日会缪氏既闲堂闻予主敬养气之说次日语文子曰得之矣此是收放心要诀非万缘俱空不能下一笔小技也与大道通焉杨子曰得之矣虞山亡友冯补之昔者馆于吴门数数过余论书每多不合盖余所主者笔法而补之所讲者间架间架之说起于欧阳信本而补之之间架又与信本不同此其所以不能服余之心也至若笔法与间架相背之处是时余亦未深知又何以服补之之心耶吴门汪文升宫允用冯补之法学赵文敏恶言执笔见余书辄贬以为不知分间布白一日同余送梁质人于京师玉皇胜境质人尚在内城相与坐车箱待之因论书法文升乃大服明日延余至邸舍问笔法遂授之然分间布白之说终不能破也福州高斯亿愤世人皆习赵董乃悬臂实指学晋唐以救之而笔法未得示人者皆璞也闻余留心于此俟余行属蓝公漪为介追送于洪山桥余感其意以笔法示之斯亿之父云客予老友也亡已数年矣虞山钝吟老人论书大概祖陈绎曾而绎曾翰林要诀十二章本以执笔为第一是以钝吟训于家庭有笔法结法二说何以补之置笔法不讲单以结法为教岂非务末而遗其本乎吾不能为补之解也余大小字皆悬肘撮管学书者始则以为甚难小试之觉其可大试之即笔画犹未合法而笔下业已沉着觉不悬不撮所书虽极秀润皆出其下遂有欲罢不能之势矣往与补之相聚论书总以结法为主而列其目有四病三十二笔余以笔法驳之则悻悻然见于面今观钝吟老人论书则结法之前本有笔法一段也何略而不言耶余虽不尚分间布白然笔画不废近取一中池写永国成风以授初学往往不数日而知笔法颇自负以为学书捷径不审高明者以为何如余所得笔法人皆畏其难不知世人皆为俗学所染骤然改手未免费力苟非深信笃好鲜有近功若童而习之不过三月便能纯熟纯熟之后如能用意不须摹帖笔笔与古人暗合前闽中丞张仪山仲子廉公七岁时授以笔法一年后即佳金坛蒋湘帆十五岁从余学书今小楷冠绝一时余不及也张敬止歌童顺郎年十八见余书辄来观未半岁即能擘窠大书甚有笔力此其证也往在闽中每日侵晨作小楷百字辰巳后则心杂乱止可作行草不能小楷矣今虽事简然午前作小楷亦不过二百若行草便可得四五百矣学书莫难于楷故楷不能多文皇购大王书得行草二千二百四十纸而正止五十纸非其明证欤作书定要指实然实最难言余究心于此十余年矣自觉与年俱进比前较实然与圣教等帖比对便有天渊之别安得搦破管如冯侃之笔有一爪迹耶余四十后始知究心笔法而又奔走衣食不能专心学习比年以来作小楷至二百便肘臂无力大指亦痛因叹少年不学老将奚成偶阅弇州评祝京兆书约斋闲录序谓其与黄道中字说皆晚岁笔人不可以无年一段又复自慰庶几于一无所营万念俱息之时专力于此以冀有成则京兆堂廉或亦可望见也余家高曾以来多有书姿而皆不学惟先府君学曹娥圣教而圣教尤熟虽造次颠沛不失规模仲父怀远将军九有公学黄庭未成而心笃好之余六七岁时即临先府君扇书曹娥碑得其形似十三四九有公命学黄庭经十六七出就外傅随俗学董宗伯继又学颜鲁公刘太冲序十八见米海岳天马赋专意学之凡书付云间崇沙人者皆米也二十一归故乡故乡皆诋之乃始学圣教虽与时流争名俨然以书家自命实无所知也四十五六略知究心笔法矣而尚无所得指复时翕翕动书亦弱劣五十一二见王季瞻宋拓九成宫帖汪安公邕禅师碑始得圣教门户又从圣教羲字戈法悟大小书非悬肘不可五十三得意在笔先笔字之解五十七知用意今五十九矣始知顿挫轻重之法日悬肘作细楷可得三百惜乎晚年解悟气弱目昏炼之未熟与晋唐碑版较对尚未能望其项背也论笔墨书之佳不佳笔居其半吾不知古人何如就吾而论秃为上新次之破又次之水又次之羊毫为下书必择笔笔佳者秃亦可书否则不秃有破而已破则万不可书古人所谓不择笔者盖不择新旧非不择善恶也不然萧何王羲之王僧虔虞欧诸公何以止言能用秃笔不言用破笔而右军父子非宣城陈氏笔不书哉笔必须择是以王氏父子用宣城陈氏笔韦诞用张芝笔东坡用杭州陈奕笔康熙间笔工惟湖州沈明机钱公立明机之子便不堪矣近代笔工出湖州犹之宋以前之宣城也明清间则有钮国瑞高茂华钱明宇王瑞华康熙中则沈明机钱公立公立明宇之子也余非此两人笔不用康熙间笔工以沈明机钱公立为最今吴门有沈楚白作紫毫及兼羊毫甚佳不在沈钱之下制笔不尽兔羊毫也张芝钟繇王羲之皆用鼠须笔小欧用狸毫笔南朝老姥作笔用胎发蜀有石鼠毫笔粤有鸡毫笔草笔又有以人须为笔者今有貂毫笔前辈论用墨以为淡即伤神浓必滞笔余谓宿墨断不可用若新磨者浓亦可用独于暑用作小楷必须吴去尘程君房等旧墨否则浓淡都不可用论画书家能画者蔡中郎赵岐诸葛武侯荀勖王廙右军大令嵇康孙位米芾米友仁苏轼朱晦庵赵子昂文征明徐渭宋徽宗尚人物花鸟故黄筌父子收至六百七十余幅徐熙二百四十余幅而山水寥寥若后世所传名家山水皆高宗所收者也图画见闻志云晋武帝临御得穆王八骏图本令史道硕摹写之历宋齐梁陈至隋破台城为贺若弼所有齐王柬以骏马四十蹄美锦四十段购得之寻献炀帝贞观中敕借魏王泰因而转摹于世销夏记云道硕八骏图万历中藏王元美家如龙如彪奇诡异常有松雪及白珽跋刘松年画生平不满十幅其设色布景用心精巧笔力细密可为画中之圣者有卷四段宋时在朱子美处后归孙退谷今又不知所在矣案孙退谷庚子销夏录载李西涯题云刘松年画考之小说平生不满十幅此图四幅作写数年始成今观笔力细密用心精巧可谓画中之圣者卷在朱子美处开封府有吴道子地狱变相图在相国寺内孙退谷曾借观之怪幻异常令人畏惧又府学中有石经今皆沉没矣洪谷子山水皆秃笔写如古篆隶苍老无比胜关范远矣巨然以山水传而销夏记载其秋塘群鹭图秋水既落蒹葭苍然白鹭群立坡陀萧然传神寓意在笔墨之外较之徐熙辈径庭矣李方叔画品云赵昌有菡萏图又曰徐熙画花传花神赵昌画花写花形退谷云以赵昌比徐熙则差劣其后若镡宏王友之辈皆弗逮也此论似为得中案孙退谷销夏记云赵作菡萏图见于李方叔画品予得之故内绢已断落而画处一丝不伤其画花叶稠叠满幅一俯一仰各具情致胡环范阳人与其子虔俱能画犬所画皆番地之景盖为东丹王作者居多旧称环用狼毫笔作画极清劲闻孙北海家藏其一卷甚佳今不知落谁手易元吉有猿猫图宣和谱中谓之写生戏猫图后有宋裕陵御题又赵文敏跋字甚佳昔在退谷处东坡画竹派出湖州而神韵魄力往往过之朱晦翁云东坡英秀后雕之操坚确不移之姿竹君石友庶几似之百世之下尚可想见也画评云文与可画竹竹之左氏也子瞻却类庄子销夏记云赵希远长于画鱼余见一卷备尽噞喁游泳之妙后有陶南村钱霅翁严分宜诸家题俱甚工希远名伯骕伯驹之弟大年之孙以宗室为湖州太守贵介而有此清韵亦可取石田翁花鸟与山水并传予见扬州项氏所藏东庄图二十幅妙不可言惜尚缺四帧不知归何人耳案此册据赵子鹤言昔曾见之丹徒冯氏闻以三百金得于故案后有董香光长跋当时惜未备录云卷八偶笔识余昔人作书喜书诗赋或杂文或故事间有论笔法者余独好考订碑版源流不但本地风光体固宜尔传之久远亦觉有功金石闽中有一少年日赴装潢家录余所书多至成帙亦好事之尤者也余为人书每喜论金石之文友人以为何不书自作诗余曰信本好书故事欧公好记近事皆非无益然犹不若金石之切要也故余创为之若诗句则须预先排字又觉太熟故不多录如书经与禅伯句非余之所知也书之体秦有八汉有六庾元威有百二十韦绩纂五十有六郭忠恕之论王南宾三百有六十梦英之目十八赵凡夫之目九若其通古今而不能变者则惟真草隶篆而已篆法之坏自李监草法之坏自张长史八分之坏自韩择木此语大有意味篆书自李斯后有蔡中郎李阳冰徐鼎臣吾子行此其最着者也若瞿令闻郭忠恕梦英李寂辈虽名不甚盛终当胜周伯琦李西涯乔白岩徐子仁辈赵承旨云篆法自李斯至宋吴兴张道士而止张道士不知何许人承旨推崇如此而其名与迹皆不传何哉朱竹检讨曰汉隶凡三种一种方整尹宙鲁峻武荣郑固衡方刘熊白石神君诸碑是也一种流丽韩敕曹全史晨乙瑛张表诸碑是也一种奇古夏承戚伯着是也鸿都石经则兼三者而有之益悟中郎之妙余谓中郎碑奇古中兼流丽不兼方整况尹宙又岂方整者乎世人多谓古人笔迹钩镌入石笔法已失三四加以世远磨泐古人神理益不堪问不如前辈讲论笔法之书犹为得诀余谓不然古人碑版犹之祖宗之画像也前辈讲论之书祖宗之传志也祖宗画像虽当日传写不能尽得神情然视规模举止必不大爽后世子孙疑其不类又以日久模煳取传志之所载者而梦想之吾恐画像之所失者一二传志之所失者常八九或有不止于八九者则以行道之人为祖宗矣乌乎可六朝及唐初人皆尚临摹其曰廓填者即今之双钩曰影书者今之响拓也又丹铅录云旁书释文亦曰影唐太宗集右军帖令褚遂良帖旁黄影之是也自唐宋人有双钩廓填之法后世即以此法施之唐宋之人然钩填者不过墨迹近则取石拓而钩填之且不问真赝好丑见即为之其不知者则以耳为目见题跋印记前后分明自然误认为真苟或知之亦必毕举海岳下真迹一等之说解之矣奚怪乎钩填之日多也唐人最好书然无集古人书汇为一帖者有之自贺监钩填始至南唐乃入石南北宋遂有三十余种之多明末至今几至百种而恶不可言矣古人碑版多自刻如钟元常王子敬李泰和颜清臣辈皆然今人多不能书即书亦岂能刻耶宛陵刻工刘光旸字雨若甚有名涿鹿冯氏快雪堂其所刻也然惟蔡苏黄赵诸书可观余则恶矣大都在马天游米典六下今世勒石未尝无人但为风气所锢蔽不论何人书概以董宗伯法刻之如尤天钖刻褚钩兰亭翁氏刻工刻余十三行跋之类凡遇转折钩皆用滚刀殊可痛恨钟太傅王子敬李北海颜平原以及文氏父子皆自勒石赵吴兴非茅绍之刻则不书诚非无见也古今来收藏法书碑刻之家在帝王则有梁武帝唐太宗李后主宋太宗徽宗高宗金章宗在臣下则欧阳修苏易简王晋卿米元章章惇李玮贾似道石元之赵明诚赵兰坡张与可郭北海赵子固谢奕修沈石田史明古华夔王弇州韩存良项子京吴用卿严嵩焦弱侯曹秋岳孙北海朱卧庵卞令之徐兴公陈磬生林同人潘稼堂陈香泉余所知者如是而已朱竹家有智永千文石少三块褚中令千文石神龙兰亭石赵文敏千文石文赋胡笳十八拍石皆墨林项氏物也昆山叶文庄公藏书法帖多宋板宋拓皆入湖州书贾朱洪甫之手书虽售人帖尚未出也禾中曹秋岳侍郎好金石之文聚八百余种生平不轻示人没后二十余年其孙尽载入吴不问妍媸概以微值售之余所及见者尚三百余种然宋拓者已无一纸矣吴门朱卧庵收藏法帖最多康熙中卧庵下世其子不能守宋拓法帖如墓田丙舍停云馆祖本黄庭经玉版十三行夫子庙堂碑小字麻姑坛化度寺碑之类百余种皆归陆其清元明间拓本如宋文贞碑侧记东方赞争坐位之类则归谢沧湄翁康饴所得大都皆画卷无宋拓法帖沧湄得画亦多闻俱散失吴门藏帖向惟朱卧庵一人卧庵后帖皆散失无继起者近因余与屺瞻留心于此而藏者遂多矣宋卢节度借卢匡右军借船帖匡但许就视今人如匡者皆是且有并就视不许者噫何其鄙且愚也余见王大司空俨斋家大观帖有翰林院官库本记云是籍没贾似道悦生堂物后人遂以本记有无为验严嵩宝善堂书画有袁州府半印张居正书画有荆州府半印亦经籍没故也会稽石元之刻法帖二十七种始于坛山石刻终于白香山诗予于何庶常青阳斋见潘次耕太史所藏小楷十五种皆非他帖所及而诸经尤精又笔阵图在欧柳之间虽有败笔亦与他本不同惟定武兰亭平平耳庶常曰曩在王俨斋司农家见拓本行押如颜太师争坐祭侄诸稿更在兰亭下庚寅正月于南京书贾家见小楷七种虽非宋拓而俱可观不知出何帖不在石元之下七种中东方赞为最麻姑坛次之破邪论又次之余皆平平壬辰夏广陵得旧拓小楷十四种皆极佳而曹娥度人经尤不易得忽为李定洛夺去至今恨之张超然孝廉得旧帖十七种于秦中岳氏正草俱备而可观者惟庙堂碑定武兰亭黄庭四五种而已然皆非宋拓若其余法帖如不全乐毅论小字麻姑坛破邪论序消灾护命经纸墨虽旧举无足观超然究心八法不妄收藏岳氏为王觉斯亲串诸经觉斯审定不知何以滥觞若此岂岳氏业已珍藏孟津不复为之区别耶抑孟津赏鉴止于如此而超然又以孟津故不敢有所区别耶余始闻而索观不得既而过常熟借观于瞿氏之馺娑馆故论列之如此曹娥碑佛遗教经破邪论东方先生画像赞洛神赋麻姑坛记余尚未见有善本曹娥破邪虽潘稼堂所藏会稽石氏宋拓本亦皆平平他更可知遗教以缪武子家宋拓本为第一然不堪与颍上黄庭作奴麻姑坛陆其清家及余所藏皆宋拓也然亦可有可无画像洛神余尚未见宋拓本如置勿论南京马庶常观我家有宋拓圣教序二本一有王敬美跋徐艺初侍御家有宋拓化度寺碑宋拓真草书书谱余皆不得一见查圣俞云小字麻姑坛记玉枕兰亭序真迹俱在虞山钱牧斋家绛云楼火遂失回禄之手案周亮工题跋称麻姑真迹在徽州吴仲生处不知何时归绛云楼若玉枕兰亭则是欧书如果取灯影缩小则又无所谓真迹矣日下旧闻载国学碑八曰石鼓曰亚栖千文曰周伯琦临定武兰亭曰王兴祖书丁香花诗其乐毅黄庭争坐金丹皆赵文敏书今石鼓皆存文虽不全犹可拓千文争坐止存数行争坐亦不佳黄庭金丹相传明时移入朝天宫明末朝天宫火石失所在兰亭乐毅尚可拓兰亭是伯琦奉旨临定武本秀润有余苍劲不足乐毅则坚劲舒徐不但胜文敏他书已也己丑小除余于南京碑贾周自邵家见未断圣教序有闽中徐渤等题跋明日属李东也市之而东也攫为己有庚寅春正月二十一日在南京布政司瞻园见赵荣禄行书小词真迹字如桃核大盖松江提督张侯又南家物也侯死流落人间不知宝爱余以微直市之垂成亦为东也夺去此二事至今怅然东也名杲宝坻人学书于亡友姜编修西溟又问笔法于余酷好余书当未识时即藏余书数纸大抵皆夺自他人之手亦少年中好事者也自子敬好书洛神赋而智永效之书千文八百本褚遂良效之书阴符经百五十本至宋元以后人则直以此为例矣老子道德经见诸纪载者有十一为逸少换鹅书一为唐玄宗御注在邢州龙兴观一玄宗御书在阌乡县祥符观一在明州不知何人书一蒲云双钩本一岑宗旦书一终南山说经台本一张即之书一朱希真一松雪本古今书文赋者四人王内史褚河南米襄阳赵承旨然王褚真迹不传古来一人一事立两碑者则有岘山羊叔子碑两人共一碑者三代则有伯夷叔齐两汉则有益州刺史中山相薛君巴郡太守宗正卿咸平侯相刘君案宋娄彦发汉隶字源碑目一百八十八中山相薛君成平侯刘君断碑金石云碑不完惟存上一段而题额尚全云汉故益州刺史中山相薛君巴郡太守宗正卿成平侯刘君碑古无两人共立一碑者惟此耳此书两称皆为成平侯今云咸平侯相未知孰是然咸平必成平之误成都王子达云石泉县大禹生处也石壁上有禹穴二字甚古县令每拓以遗人今又别摹一碑以便印拓曾于成都见拓本今县令则潜江朱悔人云又曰峨眉山有万年松高尺许或数寸不近水土十余年不死间杭州织造孙公文成开河自城通至西湖得一碑云柳翠之墓少时见徐天池四声猿传奇以为未必有其人今既有墓则非寓言矣唐以前碑版明清间出土者在郃阳则有曹全碑在西安则有吴将军半截碑萧思亮墓志铭王居士砖塔铭在安平则有崔敬邕墓志铭在苏州则有唐顾良辉墓志铭周真墓志铭在福州则有陈司徒墓志铭漷县则有靳府君碑海宁则有张希超墓志铭终南山则有梁府君并夫人唐氏墓志铭高陵则有李辅光碑营州刺史崔敬邕碑于康熙间出土吴将军半截碑郃阳令曹全碑皆万历间出土长安县丞萧思亮墓志铭靳英布墓志铭陈司徒岩墓志铭皆出自近岁近时新出铭版如王居士砖塔铭梁主簿萧县丞崔府君墓志铭曹景完碑字画极其清楚与唐初拓本何异而世之耳食者每以其非旧拓弃而不收亦惑之甚已唐人碑版至今日不漫漶磨泐则重摹洗剔失却本来如思古斋黄庭经庙堂九成宫之类是也惟明清间出土者笔画完好如新往往精彩可爱然亦须及时收拓数十年后恐遂不可问矣金石之文日消月铄不可纪极如钟鼎等铭赵明诚金石录载有四十余种今惟焦山鼎铭与景龙观钟铭而已长安石刻周世宗时京兆门拱拓献王溥者尚有三千余本今且不满百矣可不及早爱护哉金银施之他处皆可独不可施之碑版如陈仓石鼓武后述志颂香山波罗碑皆用金填虽极尽尊崇之意然似削圆方竹杖矣古碑漫漶者后人多洗而通之就余所见如醴泉铭庙堂碑慈恩圣教序记西平王碑圭峰碑颍上黄庭道因碑岳麓寺碑皆重洗者也一经重洗古意失矣失而不尽者惟颍上黄庭耳碑之最难拓者莫如泰山铭中兴颂岣嵝碑会稽山碑瘗鹤铭秦东门三字然往往于无意中得之李异渠云拓碑天气须春秋温暖时候如风燥天则拓时易干少选复潮墨难用矣夏多石汗不可拓冬墨易暗亦不宜拓异渠留心金石家藏十七帖争坐位帖余曾采其言入书要汉碑莫多于山东四川唐碑莫多于陕西若京师河南则唐以前碑皆有而不能多又因土人畏官司求索之累往往锥凿而残毁之或官取修城叠桥砌渠岸其甚者则砌汤池支马栈是以日渐稀少而后人碑版多不足观学书者将何所取则乎近闻北京西山洞中得唐刻楷书经典甚多字极清楚求之尚未得也秦中碑版一废于刘鄩之甃长安城再废于姜遵之营永兴浮图三废于韩缜之修灞桥迄于今则县令因恶求索之烦而十不存一矣昔登封令叶崶刻嵩山碑目甚多余在京师与常司寇紫侯者尚二十六种今戊戌所拓才十余种耳海内碑版日少其存者又不能卒得良可叹也司寇颇好金石之文意俗尽搜诸行省碑而拓之惜乎以事谪塞外而此志不遂也悲夫蜀自汉以来碑版甚多徒以其远不易致故非甚有力者则往往缺焉成都黄孝廉子达相遇于黔慨然许拓蜀碑相寄同舍陈遵庵副帅又肯致书官斯土者凡孝廉力所不及者必左右之庶几有可得之道焉昔门拱守京兆拓长安石刻三千本寄王溥顾崇善理漕渠拓汉荆州刺史度尚诸碑赠吴文定公千古以为美谈今予与孝廉非溥拱比何敢多望得如崇善之于文定足矣于其行也书其语以为息壤之盟廖筠洲为贾师宪刻小字帖十卷王橚所作贾氏家庙记卢方春所作秋壑记九歌又刻陈简斋去非姜尧章任希夷卢柳南四家遗墨十小卷案周密公谨志雅堂杂抄卷二图画碑帖上廖莹中群玉号筠洲邵武人登科为贾师宪平章之客于咸淳间尝命善工翻刻淳化阁帖十卷绛帖二十卷皆逼真仍用北纸佳墨模拓几与真本并行又刻小字帖十卷王茂悦所作贾氏家庙记卢方春所作秋壑记又刻所藏陈简斋姜尧章任斯庵卢柳南四家遗墨十小卷皆精妙世人好翻古帖如静海高氏翻圣教米兰亭福州萧氏翻玉版兰亭上海曹氏翻十六跋兰亭之类而圣教十六跋为最下后人眼力不及前人往往见晋唐赝迹误认为真辄勒诸石贻误后人后人又复辗转相误遂至不可救药如阁帖内王右军卷中夫人平善真赏斋帖内王方庆所进王氏诸迹皆可删却又有字迹本无足取徒以其名重千秋如通鉴草伯夷颂之类者甚多亦宜删却宋拓法帖最难辨若以麻布文为据则余见澄心堂纸拓国学兰亭至于墨则更难凭矣黄长睿不能别晋人书但断自唐以下米南宫则自谓能知晋人随处以宝晋名斋而淳化阁帖所别真赝前人犹有訾议甚矣辨帖之难也乐毅论王着伪书李白狂草葛叔忱伪书绝交书李怀琳伪书大字兰亭徐铉伪书笔阵图李后主伪书自米赵一出帖无有不伪者矣自古至今有一书家必有一二赝作者如右军之惠式道人张翼是也若张绍光换高正臣五纸高不能辨其工力亦不可及矣案延陵姜二酉绍书韵石斋笔谈内书家余派云晋唐而下书家烜赫者无如苏长公赵松雪董玄宰然三公同时皆有余派以演其传如优孟之于叔敖抵掌谈笑并其神情似之能仿东坡者则有高述述丹阳人名不甚朗朗与坡公同时书法惟肖乃附之以传子昂传灯则有郭天钖天钖名畀京口人尝手书松雪斋诗一帙遒逸精洁宛入鸥波三昧其他诗文题跋散见于卷册中骎骎与松雪并驱元季工赵体者未能或之先也玄宰门下士则有吴楚侯楚侯名翘后改名易以能书荐授中翰为诸生时思翁颇拂拭之书称入室弟子余游燕都适思翁应宫詹之召年八十余矣政务闲简端居多暇余时过从而楚侯恒在座隅长安士绅祈请公翰墨无虚日不异素师铁门限公倦于酬应则倩楚侯代为之仍面授求者各满志以去楚侯之寓堆积绫素更多于宗伯架上焉虽李怀琳之拟右军不是过也惟知交之笃及赏鉴家公乃自为染翰耳此三人者皆亲炙名贤而八法之绪如岁之有闰焉此论与此段足相发明录之以备辨识补古人墨迹最难相传率更令补右军东方赞缺字王知微补智永千文数百字苏子美补怀素自叙六行赵松雪补右军十七帖司州瞻近汉时三帖米襄阳壮怀赋数行吾子行补碧落碑缺字宋仲温补皇象急就章阙文文征仲补怀素千文一百四十一字夏仲昭补赵吴兴法华经第二卷夏德馨补黄山谷诗卷每行下缺一字而以率更为佳余者不能无议往时见娄东东园揖山堂董宗伯所书池上篇屏门第六扇字小而拘询之则宗伯补书者也夫自补且不类况补古人乎六朝以前人书皆得秦汉意而议论绝少唐人渐有议论然皆出能书者之口宋元以后最多能书者殆未有一焉此其说之所以难信也陶隐居称张道恩善别法书又魏征能辨戬字戈法世人遂有善鉴者不书之目余谓鉴书如说山水非亲身历过其中曲折言之必不能详张魏亦偶中耳非可取以为训也不善书而能评书者惟魏征一人若平园攻愧后村弇州赤水未免强作解事曹倦圃云唐失之强宋失之佚元失之匀余则以为唐失之匀宋元则未暇论也李后主云后世书家可得右军之一体虞世南得其美韵而失其俊迈欧阳询得其力而失其温秀褚遂良得其意而失其变化薛稷得其清而失于窘拘颜真卿得其筋而失于粗鲁柳公权得其骨而失于生犷徐浩得其肉而失于俗李邕得其气而失于体格张旭得其法而失于狂独献之俱得而失于惊急无蕴借态度余谓此评诚有根据但欧甚秀褚变化而张亦可商因改其语曰欧得其力而失其变化褚得其巧而失其拙张得其变化而失其收敛未知有识者又以余言为何如也唐时窦灵长与其兄子全皆有书名灵长着述书赋七千四百六十三言古今能书者莫不载入至其品定之当否则未暇辨唐张怀瓘撰书断不载李阳冰张旭虽自有说然亦终如通鉴之遗柴桑也泰和书须观其法华寺碑南宫须观其易论摹王诸帖子昂须观其张留孙敕国学乐毅论华亭须观其摹澄清堂帖以后书否则失之远矣书贵有骨然骨存其人非可强而致也六朝以前无论已唐以后如欧褚徐张颜柳范蔡欧苏黄米朱文诸公书皆与其人相似绝无软熟妩媚之态若钟绍京蔡京赵松雪辈书未尝不佳而骨则微矣此可与知者道难与世人言也王右军学书于白云先生张伯高得笔法于常熟父老宋仲温詹逸庵学书于绍兴老僧其姓氏不传何哉弇州云书力可八百年千年而神去千二百年而绝有唐至今才千一百余年而墨迹绝无存者若唐以前更不必言矣今世不乏钟王之迹何耶右军书黄庭经讫空中有语云卿书感我而况人乎又右军书毕能令百花俱放技至于此真通神矣然不识何以能至于是张怀瓘云右军书一形而众相万字皆别世人不探其本遂作意使之不同不知右军既得笔法又精神贯注下笔自然不同绝非临时排算也宋高宗云观右军书初若食蔗末如食橄榄余谓右军书极正大和平并非素旭等类狂怪者可比此喻尚未切当案思陵翰墨志余每得右军数行或数字手之不置初若食蜜喉间少甘则已末则如食橄榄盖言久之而真味愈出也蔗字误引前辈云逸少好鹅好其宛颈如悬手转腕耳此妄说也曹娥碑谓如幼女漂流于风浪等语皆属可笑子长史记晋魏以后不甚行而班掾着名右军书齐梁间不甚重而子敬大行遇不遇盖有其时苟非其时虽子长右军无益也况其他哉吴匏庵云书家有羲献犹诗家之有韦柳夫韦柳虽有萧散冲淡之趣然比之李杜则尚有间况等而上之乎匏庵知东坡耳乌知羲献羲献之书其诗中之陶谢乎李杜犹不足以当之也奚论韦柳古之善书者每欲与右军抗衡如张融答齐高帝曰不恨臣无二王法恨二王无臣法又柏元人以孔琳之比之而自比于右军藏真谓右军草书不如张芝而自谓非老僧莫入其骱则是抗张芝而过右军矣夫右军为后世书法之祖抗与过皆所难言然取汉魏以上人较之则又有泰山梁父之别若张融藏真之言自是书家习气与李监斯后一人语同不足为轻重也集右军书相传自唐至宋十有八家然碑拓止见怀仁集圣教序吴将军半截碑绛州孔子庙碑见诸纪载者止有行敦集怀素碑杨承源碑胡霈然集大智禅师碑越王贞集大兴国寺舍利塔碑卢藏用集建福寺三门碑卫秀集梁思楚碑唐元度集六译金刚经洪元慎集越州寺碑沙门怀则集栖霞寺碑沙门静万集慈云寺碑王奂之集焦山寺尊胜陀罗尼经合之所见拓本仅十有四尚少四家未见其目然大概从圣教序出非能于圣教序之外又得右军真迹而集之也观于吴文孔子碑可知已若近时高镜庭方伯集刻福建西湖碑则自书居多矣唐时重书帝王卿相后妃公主作之于上下至草野闺阁僧道倡优无不习而成名至盗贼亦有工者帝王书有英伟气大臣书有台阁气僧道书有方外气山林书有寒俭气闺秀书有脂粉气唐太宗留心书学遂使子孙无不能书解大绅纪唐时书家二十有八人而帝王居其半呜唿可谓盛矣父子能书者魏钟繇钟会卫瓘卫恒晋王羲之献之唐欧阳询欧阳通徐峤之徐浩宋米芾米友仁明文征明文彭文嘉七家而已甚矣济美之难也逸少七子能书者五清臣九世能书者十此又不特如杜畿徐师道钟繇韦诞辈祖孙父子兄弟能书已也至若章友直之家人女子张天骏之厮养婢则更奇矣夫妇能书者晋郗方回夫人傅氏王季和夫人荀氏王季琰夫人江氏王逸少夫人郗氏王凝之夫人谢道蕴庾元规夫人荀氏唐高宗皇后武则天宋王晋卿夫人魏国大长公主宋高宗后吴氏元赵孟壒夫人管仲姬漳海黄石斋先生有书名其夫人蔡名润石字玉卿书学石斋造次不能辨然余在闽购之卒不可得佩文斋书画谱载闺秀能书者八十一人至今流传者惟蔡文姬卫夫人武则天高氏吴彩鸾乔氏吴后潘贵妃管道升数人而已明清以来则绝少近于江右见娄妃书布政司大堂端表堂三字字大五六尺亦千古所无南昌普贤寺额及布政司端表堂三字皆宸濠妃娄氏所书闺秀书往往软弱生平所见惟上海王玠石之女学二王草书苍劲有骨苏州张孟恭之女古诚古明学颜柳能书屏障武将能书者颇多如京口甘露寺额则张桓侯书磻溪庙记碑则高骈书北岳庙题名碑则李克用书上华岳书则李药师书他如于頔陈游瑰亦皆能书但不见碑耳唐梨园黄幡绰书霓裳羽衣曲碑张廷范亦能书宣和谱收其八件僧之能书者在晋则识道人南北朝则僧岳道人道常法高道人在隋则敬脱智果智永在唐则辨才怀仁怀素惟则亚栖开秘少纪高闲藏知贞庆邈文智谦法昭昙休景福思惟嵩修上人广利翘微道秀仁基广正翘微重闰大雅智祥温古勤可建初怀恽玄悟从谦灵迅戒成云皋有邻湛然崇简行敦道钦明法回上人献上人元雅昙林齐己景云醿光贯休梦龟文楚灵咏五代则法晖应之贻矩昙城晓峦大空彦修宋则梦英元明之间则绍兴老僧凡七十人可谓盛矣案庾肩吾书品下之上二十人内有识道人下之下二十三人内有僧岳道人法高道人李嗣真书后品中中品十二人有释智永下中品十人有释智果张怀瓘书断隶书章草草书行书皆列智永隶书草书中列智果隋永欣寺僧智永为右军七世孙有真草兰亭叙并真草千字文八百本尝藏右军初写本兰亭序以授弟子辨才后为唐御史萧翼取进太宗吕总续书评草书十二人有释怀素真行二十二人有释湛然释玄悟释崇简宏福寺沙门怀仁有集右军书圣教序述圣记多心经金刚经及自书兰亭后序怀素草书有圣母藏真律公绿天庵自叙诸帖北京国子监有亚栖千文开秘书有澄城县阿那寺碑开元寺汾阳王像碑少纪书有紫极宫钟铭高闲有草书书予正素座主帖韩昌黎有送高闲上人序亟称其草书藏知曾篆元畏三藏碑兴福寺僧大雅有集右军书镇军大将军吴文墓志铭开寺沙门智详七月有正书进法师塔铭赵子函石墨镌华称其书法亦是习登善者温古有行书景贤大师身塔记授堂金石跋称其书峭逸王文秉有温古禅师塔铭又王维有留别温古上人兄诗云宗兄此削发盖温古俗姓王或即右丞族人也圣善寺沙门勤四月有行书少林寺灵运禅师塔铭弇州山人四部稿云书法绝类圣教序无一笔不似贾岛初为僧法名无本其从弟子可字学柳公权姚合李洞皆有诗赠之书西安百塔寺佛顶尊胜陀罗尼经序称白阁僧可正月正书安国寺寂照和上碑铭称少华山树谷僧可其门人元雅亦能书安国寺内供奉讲论沙门建初开成四年有行书慈恩寺基公塔铭及大偏觉法师玄奘塔铭石墨镌华谓建初书行草秀劲有法实际寺故主怀恽有书赠隆阐法师碑铭石墨镌华云此碑行书源出圣教而渐作婉媚缠绕弇州山人四部续稿云笔法尤圆微有圣教遗意胜果院僧从谦有书沐涧魏夫人祠碑铭灵迅书有同光禅师碑戒成书有天竺寺新钟及楼记云皋书有东林寺临坛大德塔铭及题远公影堂碑阴行敦书有佛遗教经及撰怀素律师碑齐己能诗尝以早梅诗谒郑谷有前村深雪里昨夜数枝开之句谷为改一枝齐已不觉下拜称为一字师其书有恩益答彻禅师碑及长生粥疏醿光书得陆希声拨镫法西岳僧贯休字德隐号禅月能诗文工书画所书或篆文或古体或玉箸或柳叶有西岳集三十卷其详具载宋张世南光叔游宦纪闻西安府学有干化间僧彦修草书宋南岳宣义大师赐紫沙门梦英号卧云叟工古篆有篆书千文高僧传序扶风夫子庙堂记以上诸僧所书皆有可考他如唐僧尚有温雅书珍畏和上旌德碑行满书乙孤速神庆碑覃素书宣化寺残幢契元书蕺山书院如来法身偈义全书洞清观钟款识元应书兴国寺宪超塔铭元幽书甄叔大师塔铭齐操书大泉寺新三门记义叶书重修大像寺记知常书悯忠寺重藏舍利记宋僧云胜集右军书新译圣教序善俊习右军书曾济禅院碑铭万静集右军书玉兔净居诗更有沃州僧嗣满武都僧景遵钱唐僧思齐豫章僧智成眉阳僧惟悟以及道雍正蒙可度诸人指不胜屈是僧之能书者其盛犹不止此七十人也惟其余诸僧如广利翘微广正翘微之类恐原钞本间有舛误未能悉考释氏能书者自晋至明多至七十余人而永素则为右军之正宗甚至陆氏拨镫法不授他人而授光岂非以其心地清和萧闲无事得以致力于是耶唐张伯高草书本得王氏笔法只以传其学者乃一浮屠怀素而一时之宗素师如高闲亚栖等流莫不以伯高为祖几如释氏之达摩亦可笑也唐裴丞相休书圭峰禅师碑沉着谨严得力于欧阳兰台柳诚悬而无初唐秀逸之致今虞山冯氏派莫不以圭峰碑为师以是圭峰碑拓一时纸贵几如庙堂定武之在唐余尝谓顾芸美学夏承碑则夏碑行郑谷口学郭有道则郭碑行朱竹学曹全碑则曹碑行陈香泉学崔敬邕墓志铭则崔敬邕行何屺瞻学玄秘塔则玄秘塔行冯氏喜圭峰碑而圭峰之行又如此昌黎云莫为之后虽盛而不传信然信然北齐书载库狄干不知书署名为干字逆上画之时人谓之穿锥余每取为笑谈陶甄夫为余言楚中有以穿锥立教者余疑其妄今观无颜录悬针诀云笔欲自下而上端若引绳则真以库狄干为师矣无怪乎楚人以之立教也余友刘继庄万季野王昆绳蔡瞻岷戴田有汪武曹皆不能书同学往往笑之予曰自古文人如杨元素颜长道孙莘老辈皆不能书不为害也何笑为双井云古来以文章名天下者例不工书余今于韩慕庐王昆绳戴褐夫汪武曹益信六朝以前书家北人居多如李斯则上蔡人杜度韦诞皆京兆人崔瑗安平人张芝张昶索靖皆敦煌人蔡邕陈留人师宜官南阳人曹喜扶风人刘德升胡昭钟繇皆颍川人梁鹄安定人皇象广陵人张华范阳人卫瓘卫恒河东人王羲之琅琊临沂人羊欣泰山南城人薛道衡河东人大江以南惟薄绍之孔琳之陶弘景萧子云沈约智果智永数人若唐以后便南多于北矣古今来书家能倾动外国者在六朝则有萧子云百济人求之为停舟书三十纸在唐则欧阳信本高丽鸡林遣使购之柳子厚畺芽帖朝鲜国王以之问许文穆公柳诚悬书名达于外夷往往以货购之在宋则蔡君谟万安桥记后石为日本国易去张温甫书女直以金饼购之明则董思白陈眉公书为日本所重黎瑶石书高丽使至恒求之以归或曰董字今亦不购书家之贫贱而传者三代则务光唐综秦则王次仲汉则李书师张彭祖罗晖赵袭刘德升师宜官曹喜卫宏梁鸿郭香三国则胡昭关枇杷左伯晋戴逵梁陶弘景唐孙位颜鲁公自其九世祖腾至公以书名者十人人皆称其家学渊源余谓书名亦有赠有荫如颜氏先世能书者九人皆自鲁公而传此所谓赠也若王右军而后王僧绰王骞王规等类皆以能书流传所谓荫也然至今皆废矣古人榜书多不传如梁武帝北固山天下第一江山额不可得见今得见者乃吴琚书董文敏称为江南第一额余谛观二日似尚有病颜太师虎丘剑池四字虽苍劲然有屏幛气若逍遥楼额则弱矣陈谠天子万年四字最恶俗不知当时何以称之米元章第一山墨池大字胜其他书朱晦庵大字凿厓壁间者甚多虽气魄小而皆有异趣王龟龄绝无书名而泉南佛国四字大几方丈开朗遒劲与小字无异生平所见榜书以此为最林焞忠孝廉节字虽盖东封颂之上为万世所唾骂然字亦可观署书始于萧何其后有梁鹄师宜官韦诞萧子云李北海颜真卿柳公权杨凝式石曼卿苏轼米芾吴琚王十朋张即之朱元晦康里子山董其昌范允临古今善题壁者师宜官王右军王大令萧子云沈传师杨少师米南宫数人而至今无一字传者岂不可惜古来题壁者自王氏父子而后惟有沈传师杨少师米南宫为最着南宫之言曰学书先写壁悬手作字久之自得趣予以为南宫说倒了何不云学书先悬手手熟自能题壁往时在都直府以内造高丽纸长二丈阔八尺者索书一时无此大桌乃布于平地衬以大毡跣踞于上书之又缚长柄帚濡水学方丈书三四日后脚步方有分寸盖不难于骤进而易于速退云明南京陈别驾钢书小诗于牡丹玉簪花瓣太史沂手背为册邓新甫书洛神赋纵横仅寸余又能于粒米上书一绝句昔黄长睿跋华严经云尺纸作七万字以为奇今观此安在今人不古人若耶蔡明远载米周颜清臣清臣遗以尺书僧契顺为东坡达家信东坡书归去来辞报之古人之不轻为人书如此谢安不重子敬书得之辄碎而不存鲜于伯机与吴兴书裂作引纸子敬困学且然况吾辈乎亦自反而已矣康熙初官松江者知府则张羽明同知则彭可谦朱若一通判则范念祖皆好书凡遇临民争以牒素投公案旁积与案等则废百事而书之至今传为美谈弇州四部稿曰昔有开士写莲华经能使方丈地毕劫不被四时风雨人每叹异以为佛力如此余谓此无足异右军书能使百花俱放岣嵝碑及张樗寮西寺额可避火苏文忠公柳州荔子碑可解水欧阳文忠公泷冈阡表能使龙神感动此皆见之纪载世所共知者也茅山朱观妙先生碑不知何人书万历间土人捶为数十块将以为灰一日雨中雷火绕之碑复合但碑身微俯而无字处有数孔骑而下者击焉今十余年来孔亦合真奇事也道士沈蟾阳为我云幼时闻前辈云徐青藤书片纸取酒市肆久之不偿其值酒家苦之及青藤没人重其书以一金易一字直遂数十倍逸少题蕺山老妪六角扇妪有愠色门生设佳馔书新棐版几报之为其父刮去子敬门生以子敬书种蚕作佳书致谢安安辄批还之夫不遇知己王氏父子且不免况青藤乎米老云大令书好事者每割剪一二字以售金陵琐事曰永兴与圆机书有人剪开字字卖之书史云怀素绢帖杂论数事后人剪分二十余处三公可谓不幸矣金陵琐事云有人收得永兴与圆机书剪开字字卖之矾卿二字得麻一斗鹤口二字得铜砚一枚房村二字得芋千头古今相传以为笔墨之荣余谓文皇赚得兰亭赐辨才物偲各三千永兴进庙堂碑赐金印高宗集圣教序一字一金钱岂特麻芋而已哉书价原无一定逸少书蕺山老姥竹扇扇止百钱迨怀仁集圣教序则一金钱购一字伯施与圆机书矾卿二字得麻一斗房村二字得芋千头而夫子庙堂碑拓本价至十万韩宗儒换东坡书于姚鳞家止羊肉十数斤而英州石桥铭取以三百千月林堂榜得钱五万字价贵贱有幸不幸焉非关书也如王氏父子在宋齐时极贵大令而右军则为其子所掩至贞观间则反是大令书弃而不收遂至割去姓名以求售褚陆碑版不多而李北海多至八百余首蔡君谟在治平时不值一钱而王才叔者不知何许人绝无一字流传在当时竟有千金之值东坡书不及君谟山谷而今时贵贱几至数倍宋仲温祝希哲自在董思白上文待诏丰考功王孟津虽天姿少逊而学力皆过之何以董思白贵至数十倍真不可解也书佳者草稿药方马券门状皆可传如其不然虽佳纸精素勒之钟鼎玉石愈矜持愈见其丑亦属何益右军书屈于宋齐而伸于梁唐平原屈于王着而伸于苏黄遇不遇亦有时哉非关书也书之传不传有命存焉非可求而致也古今来能书而传者固多其不传者何可胜数耶碑帖流传有幸有不幸焉幸则金填毡裹壁钉帐悬换鹅换羊织锦装屏护栏布毯名斋龛殿刻塾发陵辇郡廨函梁拱藏玉枕排金门列经堂移便坐置于公寝陷于西墉掘于水磨移于墨洞得于耕者着于散花滩数日不去三宿乃行据船而得剖冢而取决河开渠而出水遏原迁而传临则帝后收则贵妃乞赐则公主翻刻则亲王驸马润以鼠须粟尾笔绿沉漆竹管铜绿笔格大小龙团茶惠山泉镂管镌以枣木宠以敕字伴以圆像砚影钤以汝州长沙雷州荆州袁州府印拓以澄心堂匮纸拂以丹砂李廷珪墨贯以铁闩以银锭扣贮以麒麟匣引以双龙识以七印题以泥金签装以金玉白檀紫罗褾织成带易以金钱铜砚正透犀带研山玉座珊瑚僧繇画梁武像王维蕉雪图李后主翎毛徐熙大折枝梨花赐以麟角宝珠银瓶琉璃碗内厩鞍马庄宅绢偲酬以黄金印县尉男爵员外郎加入五品保康军节度使不幸则沉波入井殉葬覆舟铸钱质库弃厨截角种蚕镇肉损割裂甃城修桥营浮图凿为臼为研砻为柱础掷为梅花翻为肉案马槽横坐具给为月俸枕于役夫捶于土人埋于泥沙移于败屋籍于官库押于南廊横于田间断于地震轰于雷鬻于灯市弃于杀胡林出入于相轮火中培以乱石筑以竹篙蹴以马蹄辱以虏将乐妓锄以耒耜缩以灯影襜以枘窍伴以舂碓淘以河夫染以茅屋汁以寒具污之雄黄涂之鸱吻贮之甚而至于弃之潭中投之灶下碎于流寇磨于县令则不可复问矣元末郑元祐右手脱骱以左手书予见其荐季直表跋清润有格度不知左手何以能尔张怀瓘书断载大历中天津桥乞儿以右足夹笔写经更奇书不必皆纸也张芝书衣帛王逸少书新棐版几子敬书练裙纱祴素师书衣裳器皿柿叶漆方板澡盘定州僧书沉香所种楮纸陈钢书牡丹玉簪花瓣作字不必皆笔也周穆王以剑划吉日癸巳字鲁灵光殿匠人以泥刀划太子钓鱼池砖王右军以垩帚书壁柳枝书瘗鹤铭陶隐居以荻书张长史以发书裴休揾袖题化成寺额吕洞宾以瓜皮书济南寺碑以石榴皮写七言绝句于西邻酒家黄华老人以槟榔壳书大理府三塔寺南李后主撮襟卷帛而书石曼卿以毡作龟山佛寺殿榜陈白沙缚茅作字高其佩以指书画款张绶以箸书扇余亦曾以布作山东都司堂额以草帚作方丈字然则书亦何必专以笔哉黔无碑版市帖者亦不至忽有持怀素自叙文征仲黄庭詹元靖庭菊赋来售者余将却之异渠曰此燕之马骨也不与千金则千里马不至余笑而肯之云南圆通寺碑版甚多且有欧褚等迹吴三桂未叛时刻也寺僧又翻木版与碑户争利不知者辄误买之黔中岩洞题识前此多出郭青螺今则多陈子文书或自署名或署前抚军于公准方伯张公建绩盖青螺抚是邦而子文则曾知石阡府故也黔中武侯旧迹最多余曾见石刻一像高四尺上有孤竹王可就题赞黔中笔墨砚俱无惟纸以野桑樗偲等树皮为之颇类高丽纸但嫌小耳余厚其值令照楚纸扩而大之遂日书以与人无论借此习字即无佛处称尊亦无不可黔中碎雄黄以嵌匾联犹之闽人以山石也雄黄臃肿山石粗犷皆非雅作